---
title: 御定渊鉴类函 3 钦定四库全书
index: true
icon: editor
order: 117
category:
  - 子藏
  - 类书
tag:
  - 张英 王士禛 王掞
  - 清
---

## 御定渊鉴类函卷一百三十二

政术部十一【`田制　屯田　户版　招户口本土　迁徙　移贯　流亡`】田制  

原杜氏通典曰谷者人之司命也地者谷之所生也人者君之所治也有其谷则国用备辨其地则人食足察其人则徭役均知此三者谓之治政夫地载而不弃也一着而不迁也安固而不动则莫不生殖圣人因之设井邑列比闾使察黎民之数赋役之制昭然可见也自秦孝公用商鞅计乃隳经界立阡陌虽获一时之利而兼并逾僭兴矣降秦以后阡陌既弊又为隐覈隐覈在乎权冝权冝凭乎簿书簿书既广必借众功借众功则政由羣吏政由羣吏则人无所信矣夫行不信之法委政于众多之胥欲纪人事之众寡明地利之多少虽申商督刑挠首总算亦不可得而详矣不变斯道而求理者未之有也夫春秋之义诸侯不得专封大夫不得专  

地若使豪人占田过制冨等公侯是专封也买卖由己是专地也欲无流冗不亦难乎陶唐以前法制简略不可得而详也及尧遭洪水天下分絶使禹平水土别九州冀州厥土唯白壤【`无块曰壤`】厥田惟中中【`田第五`】兖州厥土黑坟【`色黑而坟起`】厥田唯中下【`第六`】青州厥土白坟厥田惟上下【`第三`】徐州厥土赤埴坟【`土黏曰埴`】厥田惟上中【`第二`】扬州厥土惟涂泥【`地泉湿`】厥田惟下下【`第九`】荆州厥土惟涂泥厥田惟下中【`第八`】荆河豫州厥土惟壤下土坟垆【`髙者壤下者垆垆疎也`】厥田惟中上【`第四`】梁州厥土青黎【`色青黒沃壤也`】厥田惟下上【`第七`】雍州厥土惟黄壤厥田惟上上【`第一`】九州之地定者九百一十万八千二十顷虞夏殷三代凡千余载其间定书册不存无以详焉　周文王在岐【`今扶风郡岐山县`】用平土之法以为治人之道地着为本【`地着谓安土`】故建司马法六尺为歩歩百为亩亩百为夫夫三为屋屋三为井井十为通通十为成成十为终终十为同同方百里同十为封封十为畿畿方千里故丘有戎马一疋牛三头甸有戎马四疋兵车一乗牛十二头甲士三人歩卒七十二人一同百里提封万井戎马四百疋车百乗此卿大夫采地之大者是谓百乘之家一封三百六十六里提封十万井定出赋六万四千井戎马四千疋车千乗此诸侯之大者谓之千乗之国天子之畿内方千里提封百万井定出赋六十四万井戎马四万疋兵车万乗戎卒七十二万人故曰万乗之主小司徒之职乃均土地以稽其人民而周知其数上地家七人可任也者家三人中地家六人可任也者二家五人下地家五人可任也者家二人乃经土地而井牧其田野九夫为井四井为邑四邑为丘四丘为甸四甸为县四县为都以任地事而令贡赋凡税敛之事任土之法以物地事授地职而待其政令【`任土者任其力势所能生育且以制贡赋也物物色之以知其所宜之事而授农牧衡虞使职之`】以防里任国中之地以场圃任园地以宅田士田贾田任近郊之地以官田牛田赏田牧田任逺郊之地以公邑之田任甸地以家邑之田任稍地以小都之田任县地以大都之田任疆地【`谓防里者若今云邑居里矣防民居之区域也里居也圃树果蓏之属季秋于中为场樊圃为之园宅田者致仕之家所受士田所谓圭田也贾田在市贾人其家所受田也官田庶人在官者其家所受田也牛田牧田畜牧者之家所受田也赏田者赏赐之田公邑谓六遂余地天子使大夫治之自此以外皆然家邑大夫之采地小都卿之采地大都公之采地王子弟所食邑也疆五百里王畿界也`】民受田上田夫百亩中田夫二百亩下田夫三百亩歳耕种者为不易上田休一岁者为一易中田休二嵗者为再易下田三嵗更耕之自爰其处【`爰于也更谓三嵗即与别家佃以均厚薄`】农民户人已受田其家众男为余夫亦以口受田如比【`比例也必寐反`】士工商家受田五口乃当农夫一人【`口田二十亩`】此谓平土可以为法者也若山林薮泽原陵淳卤之地【`淳尽也泽卤之田不生糓`】各以肥硗多少为差【`硗硗确谓瘠薄之田`】民年二十受田六十归田七十以上上所养也十嵗以下上所长也二十以上上所强也【`勉强劝之令习事`】孟子曰夫仁政必自经界始经界不正井地不均糓禄不平是故暴君汚吏必慢其经界经界既正分田制禄可坐而定也秦孝公任商鞅鞅以三晋地狭人贫【`三晋韩赵魏三卿今河东道之地`】秦地广人寡故草不尽垦地利不尽出于是诱三晋之人利其田宅复三代无知兵事而务本于内而使秦人应敌于外故废井田制阡陌任其所耕不限多少【`孝公十二年之制`】数年之间国富兵强天下无敌　汉孝文时民近战国皆多背本趋末贾谊说上曰古之治天下至纎至悉故其畜积足恃今背本而趋末游食者甚众是天下之大残也帝感谊言始开籍田躬耕以劝百姓诏曰以口量地其于古犹有余而食之甚不足者无乃百姓之从事于末以害农者蕃【`蕃多也`】为酒醪以靡糓者多【`靡散也靡读曰縻`】六畜之食焉者众与其与丞相列侯吏二千石博士议之有可以佐百姓者率意逺思无有所隠晁错复说曰圣王在上而民不冻饥者非能耕而食之织而衣之【`食读曰嗣`】为开其资财之道也故尧禹有九年之水汤有七年之旱而国亡捐瘠者以畜积多而备先具也今海内为一土地人民之众不避汤禹加以亡天灾数年之水旱而畜积未及者何也地有遗利民有余力生糓之土未尽垦山泽之利未尽出也游食之民未尽归农也方今之务莫若使民务农而已矣欲民务农在于贵粟贵粟之道在于使民以粟为赏罚帝从之其后务敦农本仓廪充实孝景元年制曰间者歳比不登民多乏食夭絶天年郡国或地硗陿无所农桑畜或地饶广荐草莾【`草稠曰荐草深曰莾`】水泉利而不得徙其议民欲徙寛大地者聴之后元三年诏曰农天下之本也黄金珠玉饥不可食寒不可衣以为币用间歳或不登意为末者众农民寡也其令郡国务劝农桑益种可得衣食物孝武外事四夷内兴功利役费并兴而民去本董仲舒说上曰春秋他糓不书至于麦禾不成则书之以此见圣人于五糓最重麦与禾也今关中俗不好种麦是歳失春秋之所重愿陛下幸诏大司农使关中民益种宿麦令毋后时【`宿麦谓苖经冬`】又曰秦用商鞅之法改帝王之制除井田民得买卖富者田连阡陌贫者无立锥之地汉兴循而未改古井田法虽难卒【`音猝`】行宜少近古限民名田以赡不足【`名田占田也各为立限不使富者过制则贫弱之家可足也`】塞并兼之路然后可善治也竟不能用元狩三年遣谒者劝种宿麦举吏人能假贷贫人者以名闻及末年帝悔征伐之事乃封丞相田千秋为富民侯下诏曰方今之务在于力农以赵过为捜粟都尉过能为代田一畮三【`垄也音工犬反字或作畎`】歳代处故曰代田【`代易也`】古法也后稷始田以二耜为耦【`并两耜而耕`】广尺深尺曰长终亩一亩三一夫三百而播种于中【`播布也种谓糓子`】苖生叶以上稍耨陇草【`耨鉏也`】因隤其土以附苖根【`隤谓下之音頽`】故其诗曰或耘或耔黍稷儗儗【`音拟儗儗盛貌`】芸除草也耔附根也言苖稍壮毎耨辄附根比【`必寐反`】盛暑陇尽而根深能风与旱【`能读曰耐`】故儗儗而盛也其耕耘下种田器皆有便巧率十二夫为田一井一屋故亩五顷【`九夫为井三夫为屋夫百亩于古为十二顷古百歩为亩汉时二百四十歩为亩古千二百亩则得今五顷也`】用耦犂二牛三人一歳之收常过缦田亩一斛以上【`缦田谓不者音莫干反`】善者倍之【`善为者又过缦田二斛以上`】过使教田太常三辅【`太常主诸陵有民故亦课田种`】大农置工巧奴与从事为作田器二千石遣令长三老力田及里父老善田者受田器学耕种养苖状【`为法意状`】民或苦少牛无以趋泽【`趋读曰及也泽雨之润泽`】故平都令光教过以人挽【`音晚`】犂【`挽引也史失光姓`】过奏光以为丞教民相与庸挽犂【`庸功也言换功共作也义与庸赁同`】率多人者田日三十畮少者十三畮以故田多垦辟过试以离宫卒田其宫壖【`而縁反`】地【`离宫别处之宫非天子所常居也壖余也宫壖地谓别垣之内内垣之外也诸縁河壖地庙垣余地其义皆同守离宫卒闲而无事因令于壖地为田`】课得糓皆多其旁田畮一斛以上令命田家三辅公田【`令使也命者教也令离宫卒教其家田公田也`】又教邉郡及居延城【`居延张掖县也时有甲卒也`】是后邉城河东农三辅太常民皆便代田用力少而得糓多至孝昭时流民稍还田野垦辟颇有畜积孝宣地节三年诏曰郡国宫舘勿复修治流民还归者假公田贷种食【`种五糓种`】孝元初元元年以三辅太常郡国公田及苑可省者振业贫民江海陂湖园地属少府者以假贫民勿租赋建昭五年诏曰方春农桑兴百姓戮力自尽之时也故是月劳农劝桑无使后时不良之吏覆按小罪徴召证按兴不急之事以妨百姓使失一时之作亡终歳之功公卿其眀察申饬之孝成帝之时张禹占郑白之渠四百余顷他人兼并者此而人弥困阳朔四年正月诏曰洪范八政以食为首斯诚家给刑措之本先帝劭农薄其租税宠其强力令与孝弟同科间者民弥惰怠乡本者少趋末者众将何以矫之方东作时其令二千石勉劝农桑出入阡陌致劳来之孝哀即位师丹辅政建言古之圣主莫不设井田然后治乃可平孝文皇帝承亡周乱秦兵革之后天下空虗故务劝农桑帅以节俭民始充实未有兼并之害故不为民田及奴婢为限今累世承平豪富吏民赀数钜万而贫弱逾困盖君子为政贵因循而重改作所以有改者将以救急也亦未可详宜略为限天子下其议丞相孔光大司空何武奏请诸侯王列侯皆得名田国中列侯在长安公主名田县道及关内侯吏民名田皆无过三十顷诸侯王奴婢二百人列侯公主百人关内侯吏民三十人期尽三年犯者没入官时田宅奴婢贾为减贱丁傅用事董贤贵皆不便也诏书且须后【`须待也`】遂寝不行孝平元始元年置大司农部丞十三人人部一州劝农桑二年定垦田八百二十七万五百三十顷盖纪汉盛时之数【`据元始二年戸一千二百二十三万三千毎户合得田六十七亩百四十六歩有竒`】王莾簒位下令更名天下田曰王田奴婢曰私属皆不得买卖其男口不盈八而田过一井者分余田与九族邻里乡党故无田今当受田者如制度敢有非井田圣制无法惑众者投诸四裔于是农桑失业食货俱废百姓涕泣于市道坐买卖田宅奴婢自诸侯卿大夫至于庶人抵罪者不可胜数经二年余中郎区博諌曰井田虽圣王法其废已久周道既衰而人不从秦顺人心改之可以获大利故灭庐井而置阡陌遂王诸夏讫今海内未厌其今欲违人心追复千载絶迹虽尧舜复生而无百年之渐不能行也莾知人愁乃许买卖其后百姓日以凋　后汉之初百姓虗耗率土遗十才一二光武建武十五年诏下州郡检覆垦田顷亩及户口年纪河南尹张伋及诸郡守十余人坐度田不实下狱死顺帝建康元年定垦田六百八十九万六千二百七十一顷五十六亩九十四歩【`据建康元年户九百九十四万六千九百九十毎户合得田七十亩有竒`】荀悦论曰昔文帝诏除人田租且古者十一而税以为天下之中正今汉人田或百一而税可谓鲜矣然豪富强人占田逾多其赋大半官收百一之税而人输豪强大半之赋官家之惠优于三代豪强之暴酷于亡秦是以惠不下通而威福分于豪人也今不正其本而务除租税适足以资富强也且夫升田之制不宜于人众之时田广人寡茍为可也然欲废之于寡立之于众土田布列在豪强卒而革之并有怨心则生纷乱制度难行既未悉备井田之法宜以口数占田为之立限人得耕种不得卖买以赡贫弱以防兼并且为制度张本不亦宜乎崔寔政论曰圣人分口耕耦地各相副使人劳逸齐均故有移人通财以赡蒸今青徐燕冀人稠土狭不足相供而三辅左右及凉幽州内附近郡皆土广人稀厥田宜稼悉不垦发小人之情安土重迁宁就饥馁无适乐土之虑故民之为言暝也谓暝暝无所知犹羣羊聚畜须主者牧养处置置之茂草则肥泽繁息置之硗卤则零丁耗减是以景帝六年诏郡国令人得去硗狭就寛肥至武帝遂徙关东贫人于陇西北地西河上郡防稽凡七十二万五千口后加徙猾吏于关内今宜复遵故事徙贫人不能自业者于寛地此亦开草辟土振人之术也仲长统昌言曰逺州之县界至数千而诸夏有十亩共桑之迫逺州有旷野不发之田代俗安土有死无去君长不使谁能自徃縁邉之地亦可因罪徙人便以守御　晋武帝太始八年司徒石苞奏州郡农桑未有殿最之制宜増属令史有所廵察帝从之苞旣明劝课百姓安之平吴之后有司奏王公以国为家京城不宜复有田宅今未暇作诸国邸当使城中有往来之处近郊有刍槀之田今可限之国王公侯京城得有宅一处近郊田大国十五顷次国十顷小国七顷城内无宅城外有者皆聴留之男子一人占田七十亩女子三十亩其丁男课田五十亩丁女二十亩次丁男半之女则不课其官第一品五十顷毎品减五顷以为差第九品十顷而又各以品之髙卑防其亲属多者及九族少者三代宗室国賔先贤之后士人子孙亦如之而又得防人为衣食客及佃客量其官品以为差降【`自西晋则有防客之制至东晋其数更加详赋税`】宋孝武帝大明初羊希为尚书左丞时掦州刺史西阳王子尚上言山湖之禁虽有旧科人俗相因替而不奉熂【`许气反`】山封水保为家利自顷以来頽弛日甚富强者兼领而占贫弱者薪苏无托至渔采之地亦又如兹斯实害利之深请损益旧条更申恒制有司检壬辰诏书擅占山泽强盗律论一丈以上皆弃市希以壬辰之制其禁严刻事旣难遵理与时弛而占山封水渐染复滋更相因仍复成先业一朝顿去易致怨嗟今更刊革立制五条凡是山泽先恒熂爈【`力居反`】种竹木薪果为林仍及陂湖江海鱼梁防□【`七由反即移反`】恒加工修作者聼不追旧官品第一第二品聼占山三顷第三第四品二顷五十亩第五第六品二顷第七第八品一顷五十亩第九品及百姓一顷皆依定格条上赀簿若先已占山不得更占先占足若非前条旧业一不得禁有犯者水土一尺以上并计依常盗论除晋咸康二年壬辰之科从之时山隂县人多田少孔灵符表请徙无赀之家于余姚鄮【`莫侯反`】鄞三县垦起湖田【`余姚今防稽郡县鄮鄞则今余姚郡地`】帝令公卿博议咸曰夫训农脩政有国所同土著之人习翫日久如京师无田不闻徙居他县防山隂豪族富室顷亩不少贫者肆力非为无处又縁湖居人鱼鸭为业小人习始旣难劝之未易逺废之畴方翦荆棘率课穷乏其事弥难资徙粗立徐行无晩帝违众议徙人并成良业　后魏明元帝永兴中频水旱神瑞二年又不熟于是分简尤贫者就食山东勅有司劝课田农自是人皆力勤歳数丰穰畜牧滋息太武帝初为太子监国曽令有司课畿内之人使无牛家以牛人力相贸垦殖鉏耨其有牛家与无牛家一人种田二十亩偿以耘鉏功七亩如是为差至与老小无牛家种田七亩老小者偿以鉏功二亩皆以五口下贫家为率各列家别口数所种顷亩明立簿目所种者于地首标题姓名以辨播殖之功孝文太和元年三月诏曰去年牛疫死大半今东作旣兴人须肆业有牛者加勤于常歳无牛者倍佣于余年一夫制理四十亩中男二十亩无令人有余力地有遗利时李安世上疏曰窃见州郡之人或因年俭流移弃卖田宅漂居异乡事渉数代三长旣立始返旧墟庐井荒凉桑榆改植事已歴逺易生假冐强宗豪族各附亲知互有长短两证徒具聴者犹疑争讼迁延连纪不判良畴委而不开柔桑枯而不采欲令家丰歳储其可得乎愚谓今虽桑井难复宜更均量审其经界令分艺有准力业相称细人获资生之利豪右靡余地之盈所争之田宜限年断事久难明悉属今主然后虗诈之人絶于觊觎守分之士免于凌夺帝深纳之均田之制起于此矣九年下诏均给天下人田诸男夫十五以上受露田四十亩【`不栽者谓之露田`】妇人二十亩奴婢依良丁牛一头受田三十亩限四牛所授之田率倍之三易之田再倍之以供耕休及还受之盈缩人年及课则受田老免及身殁则还田奴婢牛随有无以还受诸桑田不在还受之限但通入倍田分于分虽盈不得以充露田之数不足者以露田充倍诸初受田者男夫一人给田二十亩课莳余种桑五十枣五株榆三根非桑之土夫给一亩依法课莳余果及多种桑榆者不禁诸应还之田不得种桑榆枣果种者以违令论地入还分诸桑田皆为代业身终不还恒从见口有盈者无受无还不足者受种如法盈者得卖其盈不足者得买所不足不得卖其分亦不得买过所足诸麻布之土男夫及课别给麻田十亩妇人五亩奴婢依良皆从还受之法诸有举戸老小残疾无受田者年十一以上及疾者各授以半夫田年逾七十者不还所受寡妇守志者虽免课亦授妇田诸还受人田恒以正月若始受田而身亡及卖买奴婢牛者皆至明年正月乃得还受诸土广人稀之处随力所及官借人种莳后有来居者依法封授诸地狭之处有进丁授田而不乐迁者则以其家桑田为正田分又不足不给倍田又不足家内人别减分无桑之乡准此为法乐迁者聼逐空荒不限异州他郡唯不聼避劳就逸其地足之处不得无故而移诸人有新居者三口给地一亩以为居室奴婢五口给一亩男女十五以上因其地分口课种菜五分亩之一诸一人之分正从正倍从倍不得隔越他畔进丁受田者恒从所近若同时俱受先贫后富再倍之田放此为法诸逺流配谪无子孙及户絶者墟宅桑榆尽为公田以供授受授受之次给其所亲未给之间亦借其所亲诸宰人之官各随给公田刺史十五顷太守十顷治中别驾各八顷县令郡丞六顷更代相付卖者坐如律【`职分田起于此`】　北齐给授田令仍依魏朝毎年十月普令转授成丁而授丁老而退不聼卖易文宣帝天保八年议徙冀定瀛无田之人谓之乐迁于幽州寛乡以处之【`秦汉州郡则大魏晋年代乆逺改移分析或未易知以此要有解释近代制置今多因习则不假繁叙他皆此`】武成帝河清三年诏毎歳春月各依乡土早晩课人农桑自春及秋男子十五以上皆营蚕桑孟冬布田亩蚕桑之月妇女十五以上皆营蚕桑孟冬刺史聼审教之优劣定殿最之科品人有人力无牛或有牛无人力者须令相便皆得纳种使地无遗利人无游手又令男子率以十八受田输租调二十充兵六十免力役六十六退田免租调京城四靣诸方之外三十里内为公田受公田者三县代迁戸职事官一品以下逮于羽林武贲各有差其外畿郡华人官第一品以下羽林武贲以上各有差职事及百姓请垦田者名为永业田奴婢受田者亲王止三百人嗣王二百人第二品嗣王以下及庶姓王百五十人正三品以上及皇宗百人七品以上八十人八品以上至庶人六十人奴婢限外不给田者皆不输其方百里外及州人一夫受露田八十亩妇人四十亩奴婢依良人限数与者在京百官同丁牛一头受田六十亩限止四牛毎丁给永业二十亩为桑田其田中种桑五十根榆三根枣五根不在还受之限非此田者悉入还受之分土不宜桑者给麻田如桑田法【`宋孝王关东风俗传曰其时强弱相凌恃势侵夺富有连畛亘陌贫无立锥之地昔汉氏募人徙田恐遗垦课令就良美而齐氏全无斟酌虽有当年权格时暂施行争地文案有三十年不了者此由授受无法者也其赐田者谓公田及诸横赐之田魏令职分公田不问贵贱一人一顷以供刍秣自宣武出猎以来始以永赐得聼卖买迁邺之始滥职众多所得公田悉从货易又天保之代曽遥压首人田以充公簿比武平以后横赐诸贵及外戚佞宠之家亦以尽矣又河渚山泽有可耕垦肥饶之处悉是豪势或借或请编户之人不得一垄纠赏者依令口分之外知有买匿聼相纠列还以此地赏之至有贫人实非賸长买匿者茍贪钱货许吐壮丁口分以与纠人亦既无田即便逃走怙卖者怙荒田七年熟田五年钱还地还依令聼诈露田虽复不聼卖买卖买亦无重责贫户因王课不济率多货卖田业至春困急轻致藏走亦有懒惰之人虽存田地不肯肆力在外浮游三正卖其口田以供租课比来频有还人之格欲以招慰逃散假使暂还即卖所得之地地尽还走虽有还名终不肯住正由县聴其卖怙田园故也广占者依令奴婢请田亦与良人相似以无田之良口比有地之奴牛宋世良天保中献书请以富家牛地先给贫人其时朝列称其合理`】后周文帝霸政之初创置六官司均掌田里之政令凡人口十以上宅五亩口七以上宅四亩五以下宅三亩有室者田百四十亩丁者田百亩　隋文帝令自诸王以下至于都督皆给永业田各有差多者至百顷少者至三十顷其丁男中男永业露田皆遵后齐之制并课以桑榆及枣其田宅率三口给一亩京官又给职分田一品者给田五顷至五品则为田三顷其下毎品以五十亩为差至九品为一顷外官亦各有职分田又给公田以供用文帝以天下户口歳増京辅及三河地少而人众衣食不给议者咸欲徙就寛乡帝乃发使四出均天下之田其狭乡毎丁才至二十亩老小又少焉唐开元二十五年令田广一歩长二百四十歩为亩  

百亩为顷丁男给永业田二十亩口分田八十亩其中男年十八以上亦依丁男给老男笃疾废疾各给口分田四十亩寡妻妾各给口分田三十亩先永业者通充口分之数黄小中丁男女及老男笃疾废疾寡妻妾当户者各给永业田二十亩口分田二十亩应给寛乡并依所定数若狭乡所受者减寛乡口分之半其给口分田者易田则倍给【`寛乡三易以上者仍依乡法易给`】其永业田亲王百顷职事官正一品六十顷郡王及职事官从一品各五十顷国公若职事官正二品各四十顷郡公若职事官从二品各三十五顷县公若职事官正三品各二十五顷职事官从三品二十顷侯若职事官正四品各十四顷伯若职事官从四品各十顷子若职事官正五品各八顷男若职事官从五品各五顷上柱国三十顷柱国二十五顷上防军二十顷防军十五顷上轻车都尉十顷轻车都尉七顷上都尉六顷都尉四顷骁尉飞尉各八十亩云尉武尉各六十亩其散官五品以上同职事给兼有官爵及勲俱应给者唯从多不并给若当家口分之外先有地非狭乡者并即回受有賸追收不足者更给诸永业田皆传子孙不在收授之限即子孙犯除名者所承之地亦不追毎亩课种桑五十根以上榆枣各十根以上三年种毕乡土不宜者任以所宜充所给五品以上永业田皆不得狭乡受任于寛乡隔越射无主荒地充【`即买防赐田充者虽狭乡亦聴`】其六品以下永业即聼本乡取还公田充愿于寛乡取者亦聼应赐人田非指的处所者不得狭乡给其应给永业人若官爵之内有解免者从所解者追【`旣解免不尽者随所降品追`】其除名者依口分例给自外及有赐田者并追若当家之内有官爵及少口分应受者并聴给有防追收其因官爵应得永业未请及未足而身亡者子孙不合追请也诸袭爵者唯得承父祖永业不合别请若父祖未请及未足而身亡者减始受封者之半给其州县县界内所有部受田悉足者为寛乡不足者为狭乡诸狭乡田不足者聴于寛乡遥受应给园宅地者良口三口以下给一亩毎三口加一亩贱口五口给一亩毎五口加一亩并不入永业口分之限其京城及州郡县郭下园宅不在此例诸京官文武职事职分田一品一十二顷二品十顷三品九顷四品七顷五品六顷六品四顷七品三顷五十亩八品二顷五十亩九品二顷并去京城百里内给其京兆河南府及京县官人职分田亦准此即百里外给者亦聼诸州及都防府亲王府官人职分田二品一十二顷三品一十顷四品八顷五品七顷六品五顷【`京畿县亦准此`】七品四顷八品三顷九品二顷五十亩镇戍关津岳渎及在外监官五品五顷六品三顷五十亩七品三顷八品二顷九品一顷五十亩三卫中郎将上府折冲都尉各六顷中府五顷五十亩下府及郎将各五顷上府果毅都尉四顷中府三顷五十亩下府三顷上府长史别将各三顷中府下府各二顷五十亩亲王府典军五顷五十亩副典军四顷千牛备身左右太子千牛备身各三顷【`亲王府文武官随府出藩者于在所处给`】诸军上折冲府兵曹二顷中府下府各一顷五十亩其外军校尉一顷二十亩旅师一顷队正副各八十亩皆于领侧州县界内给其校尉以下在本县及去家百里内领者不给诸驿封田皆随近给毎马一匹给地四十亩若驿侧有牧田之处疋各减五亩其送马毎疋给田二十亩诸庶人有身死家贫无以供者聴卖永业田即流移者亦如之乐迁就寛乡者并聼卖口分【`卖充住宅邸店碾硙者虽非乐迁亦聼私卖`】诸买地者不得过本制虽居在狭乡亦聼依寛制其卖者不得更请凡卖买皆须经所部官司申牒年终彼此除附若无文牒辄卖买财没不追地还本主诸以工商为业者永业口分田各减半给之在狭乡者并不给诸因王事没落外藩不还有亲属同居其身分之地六年乃追身还之日随便先给即身死王事者其子孙虽未成丁身分地勿追其因战伤及笃疾废疾者亦不追减聼终其身也诸田不得贴赁及质违者财没不追地还本主若从逺役外任无人守业者聴贴赁及质其官人永业田及赐田欲卖及贴赁者皆不在禁限诸给口分田务从便近不得隔越若因州县改易地入他境及犬牙相接者聼依旧受其城居之人本县无田者聼隔县受【`虽有此制开元之季天寳以来法令弛坏兼幷之有逾于汉成哀之间`】亲王出蕃者给地一顷作园若城内无可开拓者于近城便给如无官田取百姓地充其地给好地替　増玉海林勲曰周制歩百为亩百亩仅得唐之四十余亩耳唐之口分人八十亩几倍于古盖贞观之盛户不及三百万永徽惟増十五万若周则王畿千里已有三百万家之田列国不与焉是以唐制受田倍于周而地亦足以容之狭乡虽裁其半犹可当成周之制然按一时户口而不为异日计则后守法难矣旣无振贫之术乃许之卖田后魏以来敝法也是以启兼并之渐　文献通考水心叶氏曰自古天下之田无不在官民未尝得私有之但强者力多却能兼并众人之利以为富弱者无力不能自耕其所有之田以致转徙流荡故先王之政授田官以授天下之田贫富强弱无以相过天下无甚贫甚富之民周公治周授田之制先治天下之田以为井井为疆界嵗用人力修治之沟洫畎浍皆有定数疆界既定人无缘得占田其间田有弱者游手者不耕却无强民兼并之害至商鞅用秦开阡陌已不复有井田之旧天下之田却简直易见惟恐人无力以耕之故秦汉之世有豪强兼并之患虽然如此犹不明说在民但官不得治故民得自侵占而贫者插手不得不得不去而为游手转而为末业汉世如董仲舒师丹虽建议欲限天下之田其制度却又与三代不合光武中兴亦只是问天下度田多少至于汉亡三国并立民死于兵革之余未至繁息天下皆为旷土当时天下之田旣不在官又亦终不在民但随其力之所能至而耕之元魏稍立田制至北齐后周皆相承授民田其初亦未尝无法制但末年推行不到头法度亦是空立唐兴只因元魏北齐制度而损益之其度田之法阔一歩长二百四十歩为亩百亩为顷一夫受田一顷周制乃是百歩为亩唐却是一倍有余此一项制度与成周不合八十亩为口分二十亩为世业是一家之田口分须据下来人数占田多少周制八家皆私百亩唐制若子弟多则占田愈多此又一项与成周不合所谓田多可以足其人者为寛乡少者为狭乡狭乡之田减寛乡之半其地有厚薄嵗一易者倍授之寛乡三易者不倍授工商者寛乡减半狭乡不给亦与周制不同其自狭乡徙寛乡者又得并卖口分永业而去成周之制虽是授田与民其间水旱凶荒上又赈贷救卹使之可以相补助而不至匮乏若唐但知授田而已而无补助之法纵立义仓赈给之名而既令自卖其田便自无恤民之实矣周之制最不容民迁徙惟有罪则徙之唐却容迁徙并得自卖口分之田方授田之初其制已不可久又许之自卖民始有契约文书而得以私自卖易故唐之比前世其法虽为初立然先王之法亦自此大坏矣后世但知贞观之法执之以为据故公田始变为私田而田终不可改盖縁立卖田之法所以必至此田制既坏至于今官私遂各自立境界民有没入官者则封固之时或召卖不容民自籍所谓私田官执其契劵以各征其直要知田制所以坏乃是唐世使民得自卖其田始前世虽不立法其田不在官亦不在民唐世虽有公田之名而为私田之实其后兵革既起征敛烦重民得自有其田而公卖之天下纷纷遂相兼并故不得不变而为两税要知其弊实出于此玊海曰开元九年以宇文融为括田使括逃户及籍  

外田时户版刓隠人去本籍诡脱繇赋豪弱相并融由御史陈便宜请校天下籍收匿户羡田以融为覆田劝农使诸道收没户八十万田称是　文献通考曰周显徳五年赐诸道均田诏曰朕以干戈既弭寰海渐宁言念地征罕臻艺极须议并行均定所冀永适轻重卿受任方隅深穷治本必能副寡昧平分之意察乡闾致之源明示条章用分寄任乃命左散常侍艾頴等三十四人使诸州检定民租　先是上因览元稹长庆集见在同州所上均田表因令制素成圗直考其事以便观览徧赐诸道议均定民租至是乃诏行之　宋史曰农田之制自五代以兵战为务条章多阙周世宗始遣使均括诸州民田宋太祖即位循用其法建隆以来命官分诣诸道均田苛暴失实者辄遣黜申明周显徳三年之命课民种定民籍为五等第一等种杂百毎等减二十为差棃枣半之男女十嵗以上种韭一畦阔一步长十歩乏井者邻伍为凿之令佐春秋廵视书其数秩满第其课为殿最又诏所在长吏谕民有能广植桑枣垦辟荒田者止输旧租诸州各随风土所宜量地广狭土壤瘠埆不宜种艺者不责课民伐桑枣为薪者罪之剥桑三工以上为首者死从者流不满三工者减死配役从者徙　文献通考曰五代以来常检视见垦田以定嵗租吏缘为奸税不均适由是百姓失业田多荒莱乃诏禁止许民辟土州县无得检括止以见佃为额　宋史曰太平兴国中两京诸路许民共推练土地之宜明艺之法者一人县补为农师令相见田亩肥瘠及五种所宜某家有某种某户有丁男某人有耕牛即同乡三老里胥召集余夫分画旷土劝令种莳嵗熟共取其利为农师者蠲税免役民有饮博怠于农务者农师谨察之白州县论罪以警游惰所垦田即为永业　文献通考至道元年诏曰近嵗以来天灾相继民多转徙田卒汚莱招诱虽勤逋逃未复宜申劝课之防更示蠲复之恩应州县旷土并许民请佃为永业仍蠲三嵗租三嵗外输三分之一州县官吏劝民垦田之数悉书于印纸以俟旌赏　宋史曰真宗景徳中丁谓等取唐开元中宇文融请置劝农判官检户口田土伪滥且虑别置官烦扰乃请少卿监为刺史閤门使以上知州者并兼管内劝农事及通判并兼劝农事天禧四年始诏诸路提防刑狱朝臣为劝农使使臣为副使凡农田事悉领焉置局案铸印给之凡奏举亲民之官悉令条析劝农之绩以为殿最　自景徳以来四方无事百姓康乐户口蕃庶田野日辟仁宗即位之初上书者言赋役未均田制不立因诏限田公卿以下毋过三十顷牙前将吏应复役者毋过十五顷止一州之内过是者论如违制律以田赏告者既而三司言限田一州而者牵于隂阳之说至不敢举事又听数外置墓田五顷而任事者终以限田不便未防即废时又禁近臣置别业京师及寺观毋得市田　文献通考曰景祐时谏官王素言天下田赋轻重不等请均定而欧阳修亦言秘书丞孙琳尝徃洺州肥乡县与大理寺丞郭谘以千步方田法括定名田愿召二人者三司使亦以为然且请于亳夀蔡汝四州择尤不均者均之于是遣谘蔡州谘首括一县得田二万六千九百三十余顷均其赋于民既而谘言州县多逃田未可尽括朝廷亦重劳人遂罢　神宗熈宁五年重修定方田法诏司农以均税条约并式颁之天下以东西北各千歩当四十一顷六十六亩一百六十歩为一方嵗以九月县以令佐分地计量随陂原平泽而定其地因赤淤黒垆而辨其色方量毕以地及色参定肥瘠而分五等以定税则至明年三月毕掲以示民一季无讼即书户帖连荘帐付之以为地符若瘠卤不毛及众所食利山林陂塘路沟坟墓皆不立税凡田方之角立土为植其野之所宜木以封表之有方帐有荘帐有甲帖有户帖其分烟析生典卖割移官给契官置簿皆以今所方之田为正令既具乃以济州钜野尉王曼为指教官先自京东路行之诸路仿焉其后必嵗稔农隙乃行而县多山林者或行或否八年诏罢方田徽宗崇宁三年宰臣蔡京等请复行方田从之推行自京西北两路始大观四年诏方田官吏非特妄増田税又兼不食之山而方之俾出刍草之直民户因此废业失所其悉加改正如其旧　髙宗绍兴十二年左司贠外郎李椿年言经界不正十害乃以椿年为两浙运使专委措置经界请先徃平江诸县俟其就绪即徃诸州要在均平更不増税额陂塘塍埂之坏于水者官借钱以修之圗写墟亩选官按覆令各户各乡造砧基簿仍示民以赏罚开谕禁防靡不周尽　初朝廷以淮东西京西湖北四路被邉姑仍其旧又漳汀泉三州未毕行明年诏琼州万安昌化吉阳军海外土产瘠薄已免经界其税额悉如旧又泸南帅臣冯檝疏论不便于是泸溆州长宁军并免果州广安军既行亦复罢自余诸路州县皆次第有成　光宗时知漳州朱熹奏言经界最为民间莫大之利绍兴已推行处圗籍尚存田税可考贫富得实诉讼不烦公私两便独漳汀泉三州未行细民业去税存不胜其苦而州县坐失常赋日朘月削安可底止臣切独任其必可行也然行之详则足为一定之法行之略则适滋他日之弊但此法之行贫民下户皆所深喜然不能自达其情豪家猾吏实所不乐皆善为辞说以惑羣听贤士大夫之喜安静厌纷扰者又或不深察而望风沮怯此则不能无虑今已仲秋向去农隙只有两月乞即诏监司州郡施行漳泉二州被命相度而泉州操两可之说上令先行于漳州明年春诏漕臣陈公亮同熹协力奉行而南方地暖农务既兴已非其时熹犹冀嗣嵗可行益加讲究毎谓经界半年可了以半年之劳而革数百年之弊向后亦须五十年未坏合令四县作四楼以贮簿籍州作一楼以贮四县圗帐条画既备细民知其不扰而利于己莫不鼓舞而贵家豪右占田隠税侵渔贫弱者胥为异论以摇之至有进状言不便者前诏遂格阅两月熹请祠去防命持节湖南犹以经界不行自劾议者惜之　宋史曰景定四年殿中侍御史陈尧道等言廪兵和籴造楮之弊乞依祖宗限田议自两浙江东西官民户逾限之田抽三分之一买充公田得一千万亩之田则嵗有六七百万斛之入可以饷军可以免籴可以重楮可以平物而安富一举而五利具矣有旨从其言朝士有异议者丞相贾似道奏捄楮之策莫切于住造楮住造楮莫切于免和籴免和籴莫切于买逾限田帝曰当一意行之浙西安抚魏克愚言取四路民田立限回买所以免和籴而益邦储议者非不自以为公且忠也然未见其利而适见其害近给事中徐经孙奏记丞相言江西买田之弊甚详若浙西之弊则尤有甚于经孙所言者因歴述其为害者八事疏奏不肖者六郡回买公田起租满石者偿二百贯九斗者偿一百八十贯八斗者偿一百六十贯七斗者偿一百四十贯六斗者偿一百二十贯五千亩以上以银半分官告五分度牒二分防子二分半五千亩以下以银半分官告三分度牒二分防子三分半千亩以下度牒防子各半五百亩至三百亩全以防子六郡骚然民至有本无田而以归并抑买自经者分置荘官催租州县督荘官及时交收运发时有言公田之害者似道皆罢黜之至徳祐元年诏公田最为民害稔怨十有余年自今并给田主令率其租户为兵而宋祚讫矣　续文献通考曰金之田制量田以营造尺五尺为歩阔一歩长二百四十歩为亩百亩为顷民田业各从其便卖质与人无禁但令随地输租而已凡桑枣民户以多植为勤少者必植其地十之三猛安谋克户少者必课种其地十之一除枯补新使之不缺凡请射荒地者以最下地五等减半定租八年始徴之作己业者以第七等减半为税七年始徴之自首冒比邻地者输官租三分之二佃黄河退滩者次年纳租泰和元年用尚书省申明旧制猛安谋克户毎田四十亩桑一亩毁木者有禁鬻地土者有刑其田多污莱人户缺乏并坐所临长吏　元世祖时赵天麟上策言今王公大人之家或占民田近于千顷不耕不稼谓之草场专放孳畜又江南豪家广占农地驱役佃户无爵邑而有封君之贵无印节而有官府之权恣纵妄为靡所不至又贫家乐嵗终身苦凶年不免于死亡荆楚之域至有雇妻鬻子者衣食不足由豪富之兼并故也今欲复井田尚恐骚动天下豪富之家宜限田以渐复之凡宗室王公之家限田防百顷凡巨族官民之家限田防十顷凡限外退田者赐其官长以空名告身毎田防顷官阶一级凡限田之外蔽欺田亩者坐以罪限外之田有佃户者就令佃户为主未尝垦辟者令无田之民占而辟之且全免第一年租税次年减半第三年依例科徴凡占田不可过限凡以后有卖田者买田亦不可过限也私田既定乃定公田公田之法凡九等一品者二十顷二品者十六顷三品者十五顷四品者十二顷以下俱以二顷为差至九品但二顷而已庶乎民获恒产官足养亷如是而行之五十年之后井田可以复兴矣　至元二十八年诏颁农桑杂令毎村以五十家立一社择髙年晓农事者为长増至百家别设长一人不及五十家者与别村合社地逺不能合者听自立社专掌教督农民凡种田者立碑撅于田侧书某社某人于上社长以时防视有丧病不能耕种者合众力助之一社灾病多者两社均助浚河渠以防旱暵地髙者造水车贫不能造者官给材木田无水者穿井井深不能得水者听种区田又毎丁课种枣二十本杂果十本土性不宜者种榆栁等荒闲之地悉以付民毎年十月合州县官正一员廵视有蝗蝻遗子者设法除之后以劝农官吏扰民罢其廵行之制止移文劝谕　明太祖既定天下遂覆实天下土田造成册籍既而两浙及苏州等府富民畏避差役徃徃以田产零星花附于亲邻佃仆之户名为贴脚诡寄久之相习成风乡里欺州县州县欺府奸百出名为通天诡寄太祖亷知之遂召国子生武淳等徃各处随其税粮多寡分为防区区定粮长四人乃集粮长暨耆民躬履田亩以量度之遂圗其田之方圆大小次书其主名及田之四至编彚为册号曰鱼鳞册洪武丁卯册成进之　三年上谕中书省臣曰苏松嘉湖杭五郡地窄民众细民无田徃徃逐末利而食不给临濠朕故乡也田多未辟土有遗利宜令五郡民无田产者徃临濠开种就以所种田为己业官给牛种舟粮资遣之三年不徴其税于是徙者四千余户二十一年户部郎中刘元臯言古者狭乡之民迁于  

寛乡盖欲使地不失利民有恒产今河北诸处兵后田荒居民鲜少山东西之民生齿日繁宜令分丁徙居寛闲之地开种田亩则国赋増而民生遂矣上谕户部侍郎杨靖曰山东地广民不必迁山西民众宜如其言于是迁山西泽潞二州民之无田者徃彰徳真定临清归徳太康诸闲旷之地　嘉靖二十一年给事中夏言疏太祖髙皇帝立国之初检覆天下官民田土令山东河南地方额外荒土任民尽力开垦永不起科至宣宗又令北直地方比照山东河南事例民间新开荒田不问多寡永不起科至正统六年则令北直开荒田从轻起科实于祖宗之法畧有背戾至景帝防亦追复洪武旧例不许额外丈量起科至今所当遵行所以然者盖缘北方地土平夷广衍中间大半泻卤瘠薄之地葭苇沮洳之塲且地形率多洼下一遇数日之雨即成淹没祖宗列圣盖有见于此所以有永不起科之例又有不许额外丈量之禁是以北方人民虽有水潦灾伤犹得随处耕垦以幇取粮差不致坐窘衣食夫何近年以来权幸亲昵之臣不知民间疾苦不知祖宗法度妄听奸民投献輙自违例奏讨将畿甸州县人民奉例开垦永业指为无粮地土一槩夺为已有由是公私荘田逾乡跨邑小民恒产嵗脧月削产业既入展转流亡是岂祖宗列圣立国之法乎  

屯田一  

原杜氏通典曰汉昭帝始元二年诏发习战射士诣朔方调故吏将屯田张掖郡【`调发选之也故吏前为官职者令其领率战射士于张掖为屯`】孝宣帝神爵元年遣后将军赵充国将兵击先零充国以击虏殄灭为期乃欲罢兵屯田以待其弊奏曰臣所将吏士马牛食月用粮谷十九万九千六百三十斛盐千六百九十三斛茭藁二十五万二百八十六石【`石百二十斤`】难久不解徭役不息又恐他夷卒有不虞之变且虏易以计破难用兵碎也故臣愚心以为击之不便计度临东至浩【`音告`】亹【`音门即金城郡广武县地临在今西平郡也`】虏故田及公田民所未垦可二千顷以上其间邮亭多坏败者臣前部士入山伐材木大小六万余枚皆在水次愿罢兵留弛刑应募及淮阳汝南歩兵与吏私从者合凡万二百八十一人用糓月二万七千三百六十三斛盐三百八斛分屯要害处氷解下缮乡亭浚沟渠【`下以水运木而下也缮补也`】理湟【`音皇`】陿【`音夹`】以西道桥七十所令可至鲜水左右田事出赋人二十亩【`田事出谓至春人出营田也赋谓班与之`】至四月草生发郡及属国胡伉健各千倅马什二就草【`倅副也什二者千则与副马二百匹也`】为田者游兵以充入金城郡益积蓄省大费今大司农所转糓至者足支万人一嵗食谨上田处及器用簿唯陛下裁许之上报曰如将军之计充国又奏曰今留歩士万人屯田地势平易臣愚以为屯田内有亡费之利外有守御之备兵虽罢虏见万人留田为必禽之具其土崩归徳宜不久矣诏罢其兵独充国留屯田大获地利明年遂破先零　魏武既破黄巾欲经略四方而苦军食不足羽林监頴川枣祗建置屯田于是以任峻为典农中郎将募百姓屯田于许下【`今颖川郡许昌县也`】得糓百万斛郡国例置田官数年之中所在积粟仓廪皆满废帝齐王芳正始四年司马宣王督诸军伐吴时欲广田蓄谷为灭贼资乃使邓艾行陈项以东至夀春【`自今淮阳郡项城县以束至夀春郡`】艾以为田良水少不足以尽地利宜开河渠可以大积军粮又通漕运之道乃着济河论以喻其指又以为昔破黄巾因为屯田积糓于许都以制四方今三隅已定事在淮南毎大军征举运兵过半功费巨亿以为大役陈蔡之间土下田良可省许昌左右诸稻田并水东下令淮北屯二万人淮南三万人十二分休常有四万人且田且守水丰常收三倍于西计除众费嵗完五百万斛以为军资六七年间可积三千万斛于淮上此则十万之众五年之食也以此乗吴无徃而不克矣宣王善之皆如艾计遂北临淮水自钟离西南横石以西尽泚【`旁脂反`】水四百余里置一营六十人且田且守兼循广淮阳百尺二渠上引河流下通淮颍大理诸陂于颍南北穿渠三百余里溉田二万顷淮南北皆相连接自夀春到京师农官兵田鸡犬之声阡陌相属毎东南有事大军兴众泛舟而下达于江淮资食有储而无水害艾所建也　晋羊祜为征南大将军镇襄阳吴石城守去襄阳七百余里毎为邉害祜患之竟以诡计令吴罢守于是戌逻减半分以垦田八百余顷大获其利祜之始至也军无百日之粮及至季年有十年之积太康元年平吴之后当阳侯杜元凯在荆州【`今襄阳郡`】修召信臣遗迹【`召信臣所作钳卢陂六门堰并今南阳郡穰县界时为荆州所统`】激用滍【`音蚩`】淯【`音育`】诸水以浸原田万余顷分疆刋石使有定分公私同利众庶赖之号曰杜父旧水道唯沔汉达江陵千数百里北无通路又巴丘湖沅湘之防表里山川实为险固荆蛮之所恃也预乃开扬口起夏水达巴陵千余里【`夏水口在今江陵县界巴陵即今郡`】内泻长江之险外通零桂之漕【`零陵桂阳并郡`】南土歌之曰后世无叛由杜翁孰识智名与勇功　东晋元帝督课农功二千石长吏以入糓多少为殿最其宿卫要任皆令赴农使军各自佃即以为廪大兴中三吴大饥后军将军应詹上表曰魏武帝用枣祗韩浩之议广建屯田又于征伐之中分带甲之士随宜开垦故下不甚劳大功克举间者流人奔东吴东吴今俭皆以还返江西良田旷废未久火耕水耨为功差易宜简流人兴复农官功劳报赏皆如魏氏故事一年与百姓二年分税三年计赋税以使之公私兼济则仓庾盈亿可计日而待穆帝升平初荀羡为北部都尉镇下邳【`今临淮郡县`】屯田于东阳之石鼈【`亦在今临淮郡界也`】公私利之　齐髙帝桓崇祖修理芍陂田曰卿但努力营田自然平殄虏防昔魏置典农而中都足食晋开汝颍而河沛委储卿宜勉之　后魏文帝大统十一年大旱十二年秘书丞李彪上表请别立农官取州郡户十分之一为屯田人相水陆之宜料顷亩之数以赎杂物市牛科给令其肆力一夫之田嵗责六十斛甄其正课并征戍杂役行此二事数年之中则糓积而人足矣帝览而善之防施行焉自此公私丰赡虽有水旱不为害也　北齐废帝干明中尚书左丞苏珍芝又议修石鼈等屯嵗收数十万石自是淮南军防粮足孝昭帝皇建中平州刺史嵇华建议开幽州督亢旧陂【`今范阳郡范阳县界`】长城左右营屯嵗稲粟数十万石北境得以周赡又于河内置怀义等屯以给河南之费自是稍止转输之劳武成帝河清三年诏縁邉城守堪垦食者营屯田置都子使统之一子使掌田五十顷嵗终课其所入以论褒贬　隋文帝开皇三年突厥犯塞吐谷浑宼邉转输劳弊乃令朔方总管赵仲卿于长城以北大兴屯田　唐开元二十五年令诸屯隶司农寺者毎五十顷以下二十顷以上为一屯隶州镇诸军者毎五十顷为一屯应置者皆从尚书省处分其旧屯重置者一依承前封疆为定新置者并取荒闲无籍广占之地其屯虽料五十顷易田之处各依乡原量事加数其屯官取勲官五品以上及武散官并前资邉州县府简堪者充之【`后上元中于楚州古射阳湖置洪泽屯寿州置芍陂屯厥田沃壤大获其利`】　増文献通考曰元和中振武军饥宰相李绛请开营田可省度支漕运及絶和籴欺隠宪宗称善乃以韩重华为振武京西营田和籴水运使起代北垦田三百顷出罪吏九百余人给以耒耜耕牛假粮种使偿所负粟二嵗大熟因募人为十五屯毎屯百三十人人耕百亩就髙为堡东起振武西逾云州极于中受降城凡六百余里列栅二十垦田三千八百余顷嵗收粟二十余万石省度支钱二千余万缗重华入朝奏请益开田五千顷法用人五千可以尽给五城防李绛已罢后宰相持其议而止宪宗末天下营田皆雇民或借庸以耕又以瘠地易上地民间苦之　太和末王起奏立营田后党项大扰河西邠宁节度使毕諴亦募士开营田嵗收三十万斛省度支钱数百万缗　上元中于楚州古射阳湖置洪泽屯夀州置芍陂屯厥田沃壤大获其利　宋淳化四年六宅使何承矩请于顺安砦西引易河筑堤为屯田既而河朔连年大水及承矩知雄州又言宜因积潦为陂塘大作稲田以足食沧州临津令闽人黄懋上书言闽地惟种水田缘山导泉倍费功力今河北州军多陂塘引水溉田省功易就三五年内公私必大获其利诏承矩按视还奏如懋言遂以承矩为制置河北沿邉屯田使懋充判官发诸州镇兵一万八千人给其役凡雄莫霸州平戎顺安等军兴堰六百里置斗门引淀水灌溉初年种稲直霜不成懋以晩稲九月熟河北霜早而地气迟江东早稲七月即熟取其种课令种之是嵗八月稲熟初承矩建议沮之者甚众武臣习攻战亦耻于营葺既种稲不成羣议愈甚事防为罢至是议者乃息而莞蒲蜃蛤之饶民頼其利矣　度支判官陈尧叟等上言臣等毎于农亩之业精求利害之理必在乎修因地之利建用水之法自汉魏晋唐以来于陈许邓颍蔡宿亳至于夀春用水利垦田陈迹具在望选稽古通明之士为诸州长吏兼管农事大开公田以通水利发江淮下军散卒及募民以充役毎一夫给牛一头治田五十亩虽古制一夫百亩今且垦其半俟久而古制可复也亩约收三斛嵗可得十五万斛凡七州之间置二十屯可得三百万斛行之二三年必可至仓廪充实省江淮漕运傅子曰陆田命县于天人力虽修茍水旱不时则一年之功弃矣水田之制由人力人力茍修则地利可尽也太宗览奏嘉之即遣大理寺皇甫选光禄寺丞何亮乗传徃诸州按视经度事卒不行　咸平中陜西转运使刘综亦言宜于古原州建镇戎军置屯田今本军一嵗给刍粮四十余万石束约费茶盐五十余万傥更令逺民输送其费益多请于军城四靣立屯田务开田五百顷置下军二千人牛八百头耕种之又于军城前后及北至木峡口各置堡砦分居其人无宼则耕寇来则战就命知军为屯田制置使自择使臣充四砦监押毎砦五百人充屯戍从之　治平三年河北屯田有田三百六十七顷得糓三万五千四百六十八石【`屯田因兵屯得名则固以兵耕营田募民耕之而分里筑室以居其人畧如晁错田塞之制故以营名其实用民而非兵也国初惟河北屯田有兵若江浙间名屯田者皆因五代旧名非实有屯也祥符九年李允则奏改保州定州营田务为屯田务则募兵以供其役熙宁取屯田务罢之则又收务兵各隷其州以为厢军则屯营固异制矣然咸平中营田襄州既而又取邻州兵用之则非单出民力熙丰间屯营都在邉州土旷人少则不复更限兵民于是屯田营田实同名异`】　初营田皆置务何承矩建议于河北欧阳修募弓箭手于河东陈恕韩知古招置营田于河东北范仲淹大兴屯田于陜西耿望置屯田襄州章惇初筑沅州亦为屯田务正以极邉多不耕之地并邉多流徙之余因地之利课以耕耘赡师旅而省转输此所以为扈邉实塞之要务足国定民之至计也然屯田以兵营田以民固有异制咸平中襄州营田既调夫矣又取邻州之兵是营田不独以民也熙丰中邉州营屯不限兵民皆取给用是屯田不独以兵也至于招弓箭手不尽之地复以募民则兵民参错固无异也然前后施行或以侵占民田为扰或以差借耨夫为扰或以诸郡括牛为扰或以兵民杂耕为扰又或以诸路厢军不习耕种不能水土为扰至于嵗之所入不偿其费遂又报罢惟因弓箭手为助田法一夫受田百亩别以十亩为公田俾之自备种粮功力嵗收一石水旱三分除一官无廪给之费民有耕凿之利若可以为便矣然弓箭手之招至者未安其业而种粮无所仰给且又责其借力于公田虑人心易摇卒莫之行【`熈宁九年郑民宪疏`】　绍兴元年知荆南府解潜奏辟宗纲樊賔措置屯田诏除宗纲充荆南府公安军镇抚使司措置五州营田官樊賔副之渡江后营田盖始于此其后荆州军食仰给省县官之半焉　兴元年工部尚书张阐言今日荆襄屯田之害非田之不可耕也无耕田之民也官司虑其功之不就不免课之游民游民不足不免抑勒百姓舍已熟田耕官生田私田既荒赋税犹在其强壮占百姓之田以为官田夺民熟之糓以为官糓有司知其不便申言于朝罢之诚是也臣比见两淮归正之民动以万计荆襄之田尚有可承之规与其弃之孰若使归正之民就耕实为两便诏除见耕种人依旧外余令虞允文同王珏疾速措置　续文献通考曰元初用兵征讨遇坚城大敌则必屯田以守之海内既一于是内而各卫外而行省皆立屯田以资军饷或因古之制或以地之宜大抵芍陂洪泽甘肃沙因昔人之制其地利不减于旧和林陜西四川等地则因地之宜而肇为之至于云南八番海南海北虽非屯田之所则又因制兵屯旅以控扼之由是天下无不可屯之兵无不可耕之地　宪宗时忽必烈置经略司于汴分兵屯田敌至则战退则耕西起襄邓东连清口桃源列障守之　世祖至元十七年又立营田提举司二十五年江淮行省言两淮土旷民寡兼并之家皆不输税又管内七十余城止屯田两所宜増置淮东西两道劝农营田司督使耕之制曰可乌克逊泽在广西时徼外蛮数为寇泽循行并徼得阸塞处布画逺迩募民伉健者四千六百余户置十屯列营堡以守之陂水垦田筑八堨以节潴泄得稻田若干亩嵗收粟若干石为军储邉民赖之御史台奏泽为将计万全如赵充国可属大任　明初兵荒之后民无定居耕稼尽废粮饷匮乏初命诸卫分军于龙江等处及邉境荒田拨军屯种嵗收子粒为官军俸粮自是立法渐宻徧于天下每军种田五十亩为一分或有多寡不等者大率卫所军士以三分守城七分屯种其耕种器具牛皆给于官　洪武六年太仆寺丞梁埜仙特穆尔言黄河迤北宁夏所辖境内及四川西南至船城东北至塔滩相去八百里土田膏沃舟楫通行宜命重将镇之俾招集流亡务农屯田什一取税兼行中盐之法可使军民足食从之【`按军国之事备邉为急备食之务兵食为先屯田之法乃足食足兵之要道而通商中盐则又所以维持屯田于不壊者也洪永间纯任此法所以邉圉富强不烦转运而蠲租之诏无嵗无之后来田盐法渐非其旧而邉饷不足军民俱困矣`】　宣徳五年遣吏部郎中赵新刑部郎中刘泽荣华工部郎中张琰礼部贠外郎吴政等经理屯田先是尚书黄福请于济宁以北卫辉真定以南近河之地役军民十万人屯种积粮以充国用上命戸兵二部议至是尚书郭资张本等言于缘河屯田实为便宜自凤阳淮安以北及山东河南北直隶近河二百里内通舟楫处择荒田騐丁册令官给以牛并农器如此则军民乐于用力上从之遂遣新等经理仍命福总其事既而本等惑于人言事竟不行【`按黄福之言不但可以屯种杂粮虽江南之秔稲亦可种也山东通济沁泗沂诸水河南凿汝蔡洹息诸渠陜西濬泾渭漆沮诸流则西北之田皆秔稻矣奈何经画疆里既无西门豹郑国之徒而筑舎道旁之言又纷纷也于是军国之赋尽仰给于东南东南民力乌得而不竭哉　王鏊曰国家邉费最重欲省转运之费莫若兴屯田兵法取敌一钟当吾二十钟屯田一石可当转输二十石赵充国留田湟中内有亡费之利外有守御之备卒坐困西唐韩重华营田之利东起振武西逾云州极于中受降城嵗省钱千三百万缗此前事之明効也今三邉之地固在而人以为不可行者何哉`】　正徳四年刘瑾既止各邉年例银两又不令商人在邉输纳盐课邉储遂大匮乏议者以为国初屯田脩备故军食自足后为势家所占以此军不自给瑾遂慨然修举屯田分遣御史胡汝砺等徃各邉丈量屯田以清出地亩数多及追完积逋者为能于是各邉増屯田至数百余顷悉令出租周东使宁夏比较屯粮尤严刑及军官妻子人心愤怨指挥何锦等遂与安化王谋起兵以诛瑾为名瑾祸始于此矣【`按盐法旧令商人上纳本色则商人佃种邉地不致荒芜盐课有资屯粮自办茍不复盐法止清屯田则邉人无力耕种子粒仍无从出适扰贫军以酿乱耳　又按汉之屯田止于数郡宋之屯田止于数路唐虽有九百九十二所亦无实效惟明太祖加意于此视古最详考其迹则卫所有闲地即分军以立屯非若歴代于军伍之外分兵置司者也考其制则三分守城七分屯种以言其数则外而辽东一万二千三百八十六顷内地极安如浙江者亦有二千二百七十余顷推之于南北二京卫所陜西山西诸省尤极偹焉则其于所谓数郡数路九百九十二所者又岂足以比之哉`】  

屯田二  

原激河　杂渭【`白帖仆射虞诩上防曰雍州厥田惟上沃野千里谷稼殷积书奏帝乃复三郡激河复渠为屯田省内郡计嵗一亿计　诸葛亮出渭南毎以粮少不得展志于是屯武功五丈原分兵屯田耕者杂于渭濵人各安堵也`】　塞羌路　列夹河【`曹凤上言曰西戎为害先世所患其大小榆土地肥羙又有西海鱼盐之利设屯田隔絶胡交关之路以遏絶狂狡窥欲之源殖谷畜邉省委输之役乃拜凤为金城西部都尉　侯霸海上置东西屯田五部列屯夹河其功垂成版乃罢`】　増储军食　集流离【`经济编唐郭元振为凉州都督令甘州刺史李汉通开置屯田尽水陆之利旧凉州粟麦斛至数千及汉通收率之后一缣籴数十斛积军粮支数十年元振在凉州五年令行禁止牛羊被野路不拾遗　宋理宗时孟珙为四川安抚使厘蜀政之为条班诸郡县且曰不择险要立砦栅则难责兵以卫民不集流离安耕种则难责民以养兵遂大兴屯田令流民于江上七十里内分田以耕遇警则用以守江于邉城三五十里内亦分田以耕遇警则用以守城在砦者则耕四野之田而用以守砦田在官者免其租在民者以所十之一二归其主俟三年事定则各还元业`】　筑髙垣　耕废壤【`山堂肆考唐杨元卿为泾原节度使垦屯田五十顷屯筑髙垣牢键闭防至耕者保垣以守泾人徳之　宋韩琦知并州以为国初潘美镇河东患防剽掠令民内徙于是忻代宁化火山之北多废壤请距北界十里为禁地其南则募弓箭手居之垦荒田九千六百顷`】  

屯田三  

原秦耕【`白帖秦务耕战`】　楚耕【`楚围宋筑室反耕`】　得十二便【`汉撃先零赵充国度其必壊欲罢兵屯田以待其敝奏曰易以计破屯田得十二便用兵失十二利内无劳费之损外有守御之备上报曰听将军计也`】　三十六部【`金城长史上官鸿上闻置归义建威屯三十六部`】汉武募屯田【`汉武募豪民田受南入粟县官而受田于都内`】　韩浩急田租  

【`魏祖与诸将会议诸将以方今之急务在尽敌浩独曰方今宜急田租魏祖善之乃大兴田以足其军用`】増染缯易牛【`经济编唐徳宗问李泌以复府兵之策对曰经费不充未暇议复府兵也徳宗曰亟减戍卒归之何如对曰诚能用臣之言可以不减戍卒不扰百姓粮食皆足而府兵亦成今吐蕃乆居原兰之间以牛运粮粮尽牛无所用请发左藏恶缯染为防缬因以市之毎头不过二三匹计十八万匹可致六万余头又命诸冶铸农器籴麦种分赐缘邉军镇募戍卒耕荒田而种之约明年麦熟倍偿其种关中土沃而久荒所必厚军士月食官粮粟麦无所售其价必贱徳宗曰善即命行之既而戍卒应募愿耕屯田者什五六`】除租牛课【`前世屯田皆在邉城使戍兵佃之唐末中原宿兵所在皆置营田以耕旷土其后又`】  

【`募髙赀户使输课佃之梁太祖击淮南掠得牛以十万计给东南诸州农民使嵗输租自是歴数十年牛死而租不除民甚苦之周太祖素知其会张凝上便宜请罢营田务乃勅罢之以其民隶州县其田庐牛农器并赐见佃者为永业悉除租牛课`】　都子使【`文献通考后魏河清三年诏沿邉城守堪耕食者营屯田置都子使以统之一子使当田五十顷嵗终课其所入以论褒贬`】　红牌例【`续文献通考明永乐中令各防卫所凡屯军一百以上委百户一员提督之又有红牌一靣等例牛具农器则总于屯漕细粮子粒则司于戸部`】  

户版一  

原脱卒　流民【`白帖曰汉武欲作通天台未有人王温舒为中尉覆脱卒得数百人作之上拜少府注隐漏未为卒也　景帝报石庆书曰流民愈多计文不改注郡上计文书不改也`】　定先贯隐新附【`户令先有两贯者从邉一州为定次从关内为定又复从军府州定即俱是邉州闗内俱`】  

【`军府州从先贯为定　晋宣帝纪云邉郡新附多无名户魏朝欲加隠实天子以问宣帝帝曰贼以宻网束下故下弃之宜大纲则自然安乐也`】　絶户令　占租律【`户令诸身丧户絶者所有奴婢客女部曲资财店宅并令近亲将营事及功徳外余并还女如无女者均入近亲官为检校亡人在日有遗嘱处分处分明者不用此律　昭帝纪令人得以律占租占不以实家长不自书皆罚金二斤没入所不自占物及贾钱县官也占谓自隠度其实定其辞也武帝时多律外取今始复旧`】　二十始十八得析【`景帝诏男子二十始传始复古制　户令诸子孙继絶应以户者非年十八以上不`】  

【`得析其年十七已下命继者俱于本生籍内注云年十八然后聴即所继处有母在者虽小亦聼析出`】増料民　算赋【`文献通考仲山甫曰民不可料也夫古者不料民而知其多少今无故而料民天之所恶也害于政而妨于后嗣王卒料之至幽王乃废灭　汉髙祖四年初为算赋民年十五而算出口赋至五十六而除二十而传给徭役亦五十六而除`】　九等　五比【`山堂肆考唐六典凡天下之户量其赀产定为九等毎三年县司注定州司覆之然后注籍而申之于省　毎定户以仲年造籍以季年州县之籍常留五比省籍留九比仲年谓子午邜酉季年谓丑辰未戌`】　脱漏　诈注【`文献通考脱漏户口　隋大业时民部侍郎裴蕴以民间版籍脱漏户口及诈注老小尚多奏令貌阅`】　陈郊祀　藏后湖【`续文献通考洪武制凡行郊祀礼以天下户口钱粮之籍陈于台下祭毕之洪武十四年始议编立黄册十年一造总解至南京户部入后湖藏之`】  

户版二  

原为版【`周礼宫正掌宫中官府次舎之众寡为版以待而比之`】　比要【`小司徒掌邦之教法颁比法于六卿之大夫使各登其乡之众寡六畜车辇辨其物以嵗时入其数及三年大比则受邦国之比要注云大比更阅天下民数及财物今八月案比是也比要其簿书也`】　白徒【`白丁`】　白籍【`白丁之籍`】　辟名【`虚张文簿而事不实`】　大户【`传`】　圗籍尽收【`沛公入秦萧何尽收丞相府圗籍文书`】　川泽不书【`髙帝诏人或相袭聚川泽不书名数数谓户籍`】　书数于版【`周礼司民掌登万民之数自生齿已上皆书于版辨其国中都鄙郊野异其男女嵗登下其死生登上也下去也`】　献数于王【`及三年大比以万民之数诏司冦司防及孟冬祀司民之日献其数于王王拜而受之登于天府`】　发未传诣军【`萧何发关中未传者诣军古者二十而传一嵗为卫士一嵗为材官习御射驰战陈而役五十六而老传谓著名籍公徭役者也`】　发游戸益兵【`诸葛亮曰荆州非少人也而着籍者少平居调户则不税可语镇而南令国中凡有游戸皆使自实目录以益众可也`】　掌羣臣之版【`夏官司士掌羣臣之版嵗登下其损益之数以周知邦国都家县鄙之数`】　稽夫家之数【`周礼稽夫家众寡之数注夫家男女`】　周官生齿之徒【`生齿者男八月女七月而生齿而人之生而备体也`】　汉法隠口之罚【`以我抵欺之罪`】听闾里以版圗【`小宰以官府之八成经邦治其三曰听闾里以版圗`】　损户数  

以保障【`尹铎为晋阳损其户数以保障`】　増天运递盛【`山堂肆考曰三代以上天运主于西北故户口莫盛于西北舜禹分天下为十二州淮汉以北居其九淮汉以南居其三周公分天下为九州淮汉以北居其七淮汉以南居其二三代以下天运主于东南故户口莫盛于东南西汉元始当天下十之一东汉建安当天下十之二西晋太康当天下十之三唐开元当天下十之四宋元丰当天下十之五`】　登耗相反【`文献通考曰汉以后以户口定赋故虽极盛之时而郡国所上户口版籍终不能及三代两汉之数盖以避赋重之故递相隐漏且疑天寳以上户不应不课者居三分之一有竒至肃宗乾元户数则不课者反居其大半然则岂足凭乎　续文献通考曰明之户口登耗如洪武十四年天下承元之乱杀僇流窜不减隋氏之末而户尚有一千六十余万口五千九百余万其后休养生息者二十余年至三十五年而户减二万七千有竒口减三百五十七万有竒如此等有冝増而反减未乆而忽増者然则有司之造册与部科之稽查皆仅儿戯耳`】　十得六七【`又曰辽道宗咸雍时朝廷遣使括三京隠户马人望为三司度支判官防检括户口未三旬而毕同知留守萧保先怪而问之人望曰民户若括之无遗他日必长厚敛之大率十得六七足矣保先谢曰君虑逺吾不及也`】　少为户数【`又曰元宪宗时朝廷初料民令敢隐实者诛籍其家董文炳为槀城令使民聚而为居少为户数由是赋敛大减`】　黄册【`又曰明制户口毎嵗取勘明白分豁旧管新收开除实在总数由州县上报布政司逹部仍毎十年行令有司攅造黄册上之`】　户帖【`又诏本部籍天下户口及置户帖各书户之乡贯丁口名嵗以字号编为勘合用半印钤记籍藏于部帖给于民`】　原空簿地圗　版籍天府　稽其阜蕃辨其减耗　俾食毛之人　登先齿之版　汉朝仓  

卒犹或先收　圣代升平宁容后造【`旧判云白帖`】　増民之大纪　国之治端　钩检户籍　差量徭赋　恭俭有节则户口充羡　赋敛无度则版籍衰减【`玉海`】  

招户口一  

原襁负　冗食【`卓茂为太守旬月间襁负至者千余人成帝诏避水他郡者所在冗食之注冗食者散廪食使生活`】　増増户数万　免调六年【`玉海曰唐崔瓘为澧州刺史増户数万诏进五阶以宠异之　山堂肆考曰宇文融为劝农使奏令新附客户免六年赋调`】　髙颎归浮客　李峤察流散【`文献通考曰隋髙颎覩流冗之病建输籍之法于是定其名轻其数使人知为浮客被强家收大半之赋为编甿奉公上轻减之征浮客悉自归于编户隋代户口之盛由此浮客谓避公税依强豪作佃家也　又曰唐李峤上言天下流散非一宜令御史督察设禁令以防之垂恩徳以抚之施权衡以御之为制限以一之`】　得户八十余万　招附七十余村【`玉海曰开元九年宇文融奏置劝农判官裴寛等二十九人分徃天下招擕户口寛等使还得客户八十余万　又曰辽圣宗统和元年耶律善补招宋邉七十余村来附诏抚存之`】  

招户口二  

原劳来【`诗序万民离散不安其居而能劳来旋定安集之`】　懐抚【`晋刘琨字越石为并州士人奔迸多归琨琨善于怀抚短于控御一日之中虽归者数千而去者亦相继也`】　听新甿【`周礼旅师凡新甿之治皆聼之使无征役以地美恶为等注治谓有所求乞也七人以上受上地六口受中地五口受下地`】　适乐郊【`诗曰逝将去汝适彼乐郊`】　欲入关【`成帝诏流民欲入关者辄籍纳注云录其籍名而纳之`】　令还乡【`陈寔字仲弓为太邱长邻国有归附者寔辄训谕发遣各令还乡`】　封遣之【`后汉邓太后诏有捐弃其居穷困道路若欲归所在为封以发遣之`】市牛给之【`魏卫顗字伯儒请置使监卖盐得利市犂牛若有归民以给之`】　侯徙期不从政【`王制曰自诸侯来徙家朞不从政`】　民还且勿算事【`宣帝诏流民还归者辄假公田贷租且勿算事事谓始徭役也`】　自占八万余口【`宣帝诏胶东相王成劳来不怠流民自占八万余口`】　徙居二万余口【`童恢为不期令流民归化徙居二万余口`】　増増限招诱【`续文献通考金大定中诏流民未复业者増限招诱`】　招集复业【`又曰元至元二十年崔彧言江南既定中原之民相率南迁以避徭役者十八九数年之间亡失十五六万余口乞特降诏旨招集复业量免科役蠲除积欠给还事产其徙江南不还者与本土之人一例差徭庶防流亡自归诏下廷臣议行之`】　安抚回籍【`又曰明宪宗成化元年令流民愿归原籍者有司给与印信文凭沿途军卫有司毎口给口粮三升其原籍无房屋者有司设法起盖草房四间仍不分男妇毎大口给口粮三斗小口一斗五升毎户给牛二只量给种子审验原业田地给与耕种优免粮差五年给帖执照`】　蠲恤复业【`又曰嘉靖诏书流民有复业者除免三年粮役不得勾扰其荒白田地许诸人告种亦免粮役三年三年后如果成熟量纳轻粮`】  

本土一  

原钟仪楚奏　庄舄越吟【`钟仪囚于晋晋侯使与之琴操南音士爕曰南冠而絷者楚囚也楚囚君子也乐操土风不忘旧也旧旧俗也　荘舄在楚而作越吟`】　秦声　鲁适【`陈轸曰荘舄越吟臣岂无秦声乎　夫子曰吾舎鲁何适矣`】　将军歩　小人懐【`统字公绩为偏将军过本县歩入其中见长吏懐三版恭敬尽礼亲旧故人防益也　小人怀土重迁`】入里必式　望里而歩【`礼　张湛字子孝为冯翊告归平陵望里门而歩主簿曰明府位尊不宜自轻湛曰里下公门孔子于乡党恂恂如也父母之国所宜尽礼何轻之有`】　刘虞决讼　髙凤解鬭【`刘虞常降身隠约与邑党州闾同乐共恤等齐有无乡曲宗之有辨讼从虞决之以情理论判之　髙凤字文通邻里有争财持兵而鬪凤徃觧之不已乃脱巾叩头请曰仁义逊让奈何弃之争者感之兵谢罪`】　桑梓必敬【`维桑与梓必恭敬止`】　箨知归　増下车　建节【`说苑常枞谓老子曰过故乡而下车子知之乎老子曰非谓其不忘故耶枞曰嘻是也　司马相如为中郎将建节徃使至蜀太守以下郊迎县令负弩矢前驱蜀人以为宠`】　郑公乡髙阳里【`孔融深敬郑元告髙宻县为元特立一乡曰郑公乡　荀淑旧里名西豪颍阴令以昔髙`】  

【`阳氏有才子八人改其里曰髙阳里`】  

本土二  

原买臣还【`朱买臣衣锦还乡`】　疏广归【`疏广字仲翁告老归乡里日令其家具设酒食请族人故旧賔客老人相与娱乐`】　乐所自生【`礼曰乐乐其所自生礼不忘其本狐死正丘首仁也`】　美非吾土【`王粲登楼赋云虽信美而非吾土兮曽不可以少留`】　父母之邦【`桞下惠曰何必去父母之邦`】　君子之操【`钟仪详本土一`】　王烈以义行称乡里【`王烈字彦方以义行称乡里有争田直将质之于烈或至涂而返或望庐而返有盗者不辞刑罚勿使王彦方知之`】　孟嘉以礼让化乡里【`蔡衍字孟嘉以礼让化乡里有争讼者輙诣衍决之其所争者皆无怨`】　増祀枌榆【`汉髙祖微时祭枌榆之社及移新丰亦立焉故后人以枌榆为乡曲也`】　思莼鲈【`张翰字季鹰齐王冏辟为冏时执权翰因见秋风起思吴中莼菜羮鲈鱼鲙遂命驾归`】　乡思转深【`陆机在洛忽思东头竹篠下饮语人曰吾乡思转深矣`】　奋懐旧都【`栁子厚书云河东吾土也其间有大河条山气盖关左吾因翘翘褰裳奋怀旧都`】　城社里闾【`列子云燕人生于燕长于楚及老而还本国过晋国同行者诳之指城曰此燕之城其人愀然变容指社曰此若里之社乃喟然而叹指舎曰此若先人之庐乃涓然而泣指陇曰此若先人之冢哭不自禁同行者哑然大笑曰予昔绐若此晋国耳其人大慙及至燕悲心更微`】　防泉让水【`范柏年汉中人常谒宋明帝因言及南海贪泉帝问曰卿乡中有此水否对曰臣汉中惟有文里武乡防泉让水足以表名`】　不召自来【`周书大聚云天若欲来天下之民先设其利而民自至譬若冬日之阳夏日之阴不召而民自来`】　维持其民【`中论先王制六乡六遂之法所以维持其民`】　原旧贯　故乡　地着　土风　编户之氓　出乡之节  

迁徙一  

原五迁　三徙【`盘庚五迁人咨胥怨　孟母三徙择其善邻`】　附邉　迁虏【`户部格非沿邉州及侧户千里内军府百姓欲于沿邉州府附户居住并听与本管计会具申所由司准丁授田给复十年有事于本州防御不须差外征镇自此为格　程郑山东迁虏也冶铸冨埒卓民`】　惊走从授【`魏祖徙淮南人田畴谏不从十余万惊走于吴周礼凡徙于国中及郊则徙而授之或自国`】  

【`徙郊或自郊徙国皆从而付所处之吏明无恶罪`】　无征　勿徙【`凡新氓无征役　后汉顺帝诏坐法当徙勿徙当传勿传`】　充新秦　留长安【`汉武徙贫民于关西及充朔方以南新秦始皇遣恬却匃奴于河南造阳北千里甚好为筑城郭徙民充之为名新秦四方杂错奢俭不同今俗名新冨贵为新秦　汉辛庆忌狄道人为将军徙昌陵昌陵罢留长安`】　奸猾徙邉　豪杰实京【`武帝徙天下奸猾吏人于邉　主父偃曰茂陵初成可徙天下豪杰内实京师外销豪猾上从之`】　増金徙四州民于沈州　元徙襄阳民于河北【`文献通考天防元年徙迁润来隰四州之民于沈州　世祖至元十二年徙襄阳新民七百户于河北`】　信美非好如登王粲之楼　宁食兴謡犹思建业之水义有渉溱之兴　业在水之章【`唐判语`】  

迁徙二  

原不安【`礼不安其土`】　乃迁【`月令民乃迁徙`】　乐土【`爰适乐土`】　乐郊【`适彼乐郊又适彼乐国`】　听徙寛大【`景帝诏郡国或硗陿无所农桑畜或地饶广荐草莽水泉利而不得徙其议民欲徙寛大地者听之注古系字谓放牧也`】　募徙广饶【`公卿言郡国被灾害贫民无产业者募徙广饶之地`】　募徙赐田宅【`平帝起官寺市里募徙贫民县资给食至所赐田宅什物器械与犂牛种食`】　他徙给田器【`章帝时嵗不登募贫人无田欲徙他界所至给公田种饷田种器勿租五嵗除算三年后欲还乡亦听`】　旌节以行之【`若徙于他国则为之旌节以行之谓出居异乡者也受之者有节乃达`】　圜土以内之【`若无授无节则唯圜土纳之出乡无授出授无节则纳于狱而问之`】　离乡　去里　秋之转　去国之恋　越乡　怀土　既不仍于旧贯　宜获庇于新甿【`白帖`】　增防协厥居　越在他邑　素非地着　身同梗泛  

移贯  

原徙名数　耻关外【`汉元帝徴孔霸为师号裒成君徙名数于长安　汉杨仆耻为关外之人诏为徙关于新安`】　邉人内移　近亲附贯【`后汉张奂字然明炖煌酒泉人为获匈奴中郎愿徙属华阴旧制邉人不得内移唯奂特听之　户令落蕃人得还许于近亲附贯也`】増避地移宗族　居洛为乡人【`事文聚曰荀彧以董卓之乱弃官归谓父老曰颍川为兵冲宜亟去之乡人懐土犹豫会冀州牧同郡韩馥遣迎之莫有从者彧独将宗族至冀州　又曰司马温公判南京留司御史台遂居洛濵与邵康节游尝曰光陜人先生卫人今同居洛即乡人也`】躬耕南阳　思归颍上【`又曰诸葛亮琅琊人避乱耕南阳　容斋随笔欧阳修吉州庐陵人中年乃欲居颍其思颍诗序南京以后诗十余篇皆思颍之作又序云今年六十四免并得蔡蔡颍连疆因得以为归老之渐又得在亳及青十有七篇附之后公薨而四子皆为颍人泷冈之上遂无复有子孙临之读二序为叹息`】  

流亡  

原不根着【`流民不根着`】　不可久【`礼丧亦不可久也`】　流民逾多【`流民逾多而计文不改详户版`】　游民且惧【`礼曰游民且惧奔逃`】　椎氷而亡【`魏祖时人椎氷时渠水冻使民椎以通船道人惮役而亡`】　尽室而行【`白帖`】　増无籍【`文献通考曰齐神武秉政乃命孙腾髙崇之分责无籍之户得六十余万`】　加配【`又曰唐武宗会昌中制曰百姓输纳不办多有逃移长吏惧在官之时破失人戸祗于见在户中分外摊配毎年加配流亡转多`】　逃窜未免【`又曰宋孝武大明中王敬上言至今逃窜未免胎孕不育`】　人戸流离【`又曰尒朱之乱政移臣下分为东西战争不息人户流离官司文簿散弃`】　飞走莫制【`又曰通典理道乖方版圗脱漏人如鸟兽飞走莫制`】　率弃田庐【`续文献通考曰金宣宗立而南迁死徙之余所在为虐戸口日耗赋敛烦重皆仰给于河南民不堪命率弃田庐相继亡去`】　荆襄抚治【`又曰英宗天顺间添设湖广参议于荆襄汉阳抚治流民　宪宗又添陜西副使于汉中`】　南阳抚治【`孝宗治间添设河南参政于南阳抚治流民`】　原劳疲徙转【`好亡恶定`】　震荡播越　离逿【`□土`】　逋荡　防窜　人亡　荡析　流冗【`白帖`】  

## 御定渊鉴类函卷一百三十三

政术部十二【`赋税　输纳　助国　徴役土功　开凿　复除　重敛`】  

赋税一  

原古制赋税者谓公田什之一及工商衡虞之人税以供郊庙社稷百神之祀天子奉养百官禄食也赋以给车马兵甲士徒之役充实府库赐予之用也人君唯于田及山泽可以制财贿是故歴代至今犹计田取租税陶唐制冀州厥赋惟上上错【`孔安国曰赋谓土地所生以供天子上上第一`】  

【`错杂出第二之赋`】兖州厥赋贞【`贞正也州第九赋正与州相当`】青州厥赋中上【`第四`】徐州厥赋中中【`第五`】扬州厥赋下上上错【`赋第七杂出第六`】荆州厥赋上下【`第三`】豫州厥赋错上中【`赋第二又杂出第一`】梁州厥赋下中三错【`赋第八杂出第七第九三等也`】雍州厥赋中下【`第六`】禹定九州量逺近制五服任土作贡分田定税十一而赋万国以康故天子之国内五百里甸服【`为天子服甸田`】百里赋纳总【`禾槀曰总供饲马`】二百里纳铚【`铚刈谓禾穂`】三百里纳秸服【`秸槀也服槀役`】四  

百里粟五百里米【`所纳精者少麤者多`】其外五百里曰侯服【`侯候也斥而服事`】百里采【`供王事不主一`】二百里男【`男任也`】三百里诸侯【`同为王者斥`】又其外五百里曰绥服【`服王者政敎`】三百里揆文教【`度王者文教而行之`】二百里奋武卫【`奋武卫天子所以安也`】又其外五百里要服【`要束以文教`】三百里夷【`守平常之教`】二百里蔡【`蔡法也法三百里而差简`】又其外五百里曰荒服【`言荒又简畧`】三百里蛮【`以文徳蛮来之不制以法`】二百里流【`流移也言政教随其俗尧命禹理水因别九州遂定贡赋虞舜之化及夏禹革命不闻改作盖因也`】　殷以天子之地百里之内以供官千里之内曰甸以为御千里之外曰流设方伯以为属公田借而不税【`税均取也`】七十而助【`助者借也借力理公田也`】是以其求也寡其供也易降及辛纣虐厚赋以实鹿台大敛以积钜桥　周武王既诛纣发其财散其粟反其失而人安于是分九畿方千里曰王畿其外曰侯畿【`亦曰服`】其贡祀物又外曰甸畿其贡嫔物【`任嫔以女事贡布帛`】又外曰男畿其贡器物【`任土以饬财事`】又外曰采畿其贡服物【`絺纩也`】又外曰卫畿其贡财物【`贝之具`】又外曰蛮畿又外曰夷畿要服也其贡货物【`丝枲`】又外曰镇畿又外曰蕃畿【`蕃限也自侯甸男采卫蛮夷镇蕃各相去五百里为限`】此荒服也谓之蕃国世一见各以其所贵寳为贽卿大夫职以嵗时登其夫家之众寡辨其可任者国中自七尺以及六十野自六尺以及六十有五皆征之其舍者国中贵者贤者能者服公事者老者疾者皆舍以嵗时入其书【`郑元曰登成也定也国中城郭中也郑司农云征之者给公上事也舍者谓有复除舍不收役事也服公事者谓若今吏有复除也老者谓若今八十九十服羡卒也疾者谓若今癃不可事者复之入其书者言于大司徒`】凡任地国宅无征园防二十而一近郊十一逺郊二十而三甸稍县都皆无过十二唯其漆林之征二十而五凡宅不毛者有里布凡田不耕者出屋粟凡民无职事者出夫家之征【`民虽有闻无职事者犹出夫税家税也夫税者百家之税家税者出士徒车辇给徭役`】国中及四郊之人民六畜之数以任其力待其政令以时徴其赋【`自防里至逺郊也掌六畜数者农事之本也赋谓九赋及九贡`】凡任民任农以耕事贡九谷任圃以树事贡草木任工以饬材事贡器物任商以市事贡货贿任牧以畜事贡鸟兽任嫔以女事贡布帛任衡以山事贡其物任虞以泽事贡其物【`贡草木谓葵韭果蓏之属`】因井庐以定赋税税谓公田什一及工商衡虞之人也【`赋谓计口发财税谓其田入也什一谓什取其一也工商衡虞虽不垦殖亦取其税者工有伎巧之作商有兴贩之利衡虞取山泽之财产`】皆因其所工不求其所拙农人纳其获工女効其职是以黔首安本而易赡下足而上有余也鲁宣公十五年初税亩公羊传曰初者何始也税亩者何履亩而税也【`宣公无恩信于民民不肯尽力于公田故履践按行择其善亩谷最好者取之也`】初税亩何以书讥何讥尔讥始履亩而税也古者什一而借【`什一以借民力以什与民自取其一为公田`】什一者天下之中正也什一行而颂声作矣谷梁传曰私田稼不善则非吏【`非责也吏田畯也言吏急民使不得营私田`】公田稼不善则非民【`民勤私也`】初税亩者非公之去公田而履亩十取一也以公之与民为已悉矣【`悉谓尽其力`】左传成公元年三月作丘甲【`周礼九夫为井四井为邑四邑为丘丘十六井出戎马一匹牛三头四丘为甸甸六十四井出长毂一乗戎马四匹牛十二头甲士三人步卒七十二人此甸所赋今鲁使丘出之讥重敛故书`】哀公十二年春用田赋公羊传曰何以书【`据当赋税为何书`】讥何讥尔讥始用田赋也【`田为一井之田赋者敛取其财物也言用田赋者若今汉家敛民钱以田为率不言井者城郭里巷亦有井嫌悉赋之礼税民公田不过什一军赋十井不过一乗哀公外慕强吴空尽国储故复用田赋过什一`】公问于有若年饥用不足如之何对曰盍彻乎公曰二吾犹不足如之何其彻也有若曰百姓足君孰与不足百姓不足君孰与足【`古什取一时什取二`】又问孔子孔子曰薄赋敛则人富公曰若是寡人贫矣对曰恺悌君子民之父母未见子富而父贫也管子曰地之生财有时人之用力有倦而人君之欲无穷以有时与有倦养无穷之君而度量不生于其间【`度量不生则赋役无限也`】则下上相疾也孟献子曰畜马乗不察于鸡豚伐氷之家不畜牛羊百乗之家不畜聚敛之臣与其有聚敛之臣宁有盗臣此谓国不以利为利以义为利也孟子曰夏后氏五十而贡殷人七十而助周人百亩而彻其实皆什一也彻者彻也助者借也诗曰雨我公田遂及我私唯助为有公田由此观之虽周亦助也又曰耕者助而不税则天下之农皆恱而愿耕于其野矣【`公田不横税若履亩之也`】防无夫里之布则天下之人皆恱而愿为之氓矣白圭问孟子曰吾欲二十而税一何如孟子曰子之道貊道也夫貊五谷不生唯黍生之无城郭宫室宗庙祭祀之礼无诸侯币帛饔飱无百官有司故二十取一而足也孙武曰夫帝王处四海之内居五千里之中焉能尽专其利是以分建诸侯以其利而利之使食其土毛之实役其民氓之力故赋税无转徙之劳徭役无怨旷之数魏文侯时租赋増倍于常或有贺者文侯曰今戸口不加而租赋嵗倍此由课多也譬如彼治冶令大则薄令小则厚治人亦如之夫贪其赋税不爱人是虞人反裘而薪也徒惜其毛而不知皮尽而毛无所附　秦孝公十二年初为赋【`纳商鞅说开阡陌制贡赋之法`】始皇建守罢侯贵以自奉提封之内撮粟尺布一夫之役尽専于已徂春歴秋往还万里是所得者至寡所苦者至大人用无聊海内咸怨夫夏之贡殷之助周之借皆十而取一盖因地而税秦则不然舍地而税人故地数未盈其税必备是以贫者避赋役而逃逸富者务兼并而自若加之以内兴功作外攘夷狄收大半之赋发闾左之戍竭天下之资财以奉其政犹未足以赡其欲也二世承之不变其失反更益之海内愁怨遂用溃畔　汉髙帝接秦之诸侯并起民失作业而大饥馑凡米石五千上于是约法省禁防田租什五而税一量吏禄度官用以赋于民【`才取足`】而山川园池市肆租赋之入自天子以至封君汤沐邑皆各为私奉养不领于天下之经费【`言各收其所赋税以自供不入国朝之仓廪府库也经常也`】又令贾人不得衣丝乗车重租税以困辱之四年八月初为算赋【`汉仪注人年十五以上至五十六出赋钱人百二十为一算为治库兵车马`】孝恵元年减田租复十五税一【`汉家初十五税一俭于周中间废今复之`】六年令女子年十六以上至三十不嫁五算【`国语越王句践令国中女子年十七不嫁父母有罪欲人民繁息也汉律人出一算算百二十钱唯贾人与奴婢倍算今使五算罪谪之也`】孝文人赋四十丁男三年而一事【`如淳曰常赋嵗百二十嵗一事时天下之人多故出赋四十三嵗而一事`】晁错说上令人入粟得以拜爵边食足支五嵗可令入粟郡县足支一嵗以上可时赦勿收农人租如此徳泽加于万人帝从其言后天下充实乃下诏赐人十一年租税之半孝景帝二年令人半出田租三十而税一时上溢而下有余又礼髙年九十者一子不事八十者二算不事【`一子不事蠲其赋役二算不事免二口之算赋`】令天下男子年二十始傅【`旧法二十三此二十更为异制`】孝武即位董仲舒说上曰古者税民不过什一其求易供使民不过三日其力易足至秦则不然用商鞅之法又加月为更卒已复为正一嵗屯戍一嵗力役三十倍于古【`更卒谓给郡县一月而更者也正卒谓给中都官也率计令人一歳之中屯戍及力役之事三十倍多于古也`】田租口赋盐铁之利二十倍于古【`秦卖盐铁贵故下民受其田也既收田租又出口赋而官更夺盐铁之利率计令人一嵗之中失其资产二十倍多于古`】或耕豪民之田见税什五【`言贫人自无田而耕恳豪冨贵家田十分之中以五输本田主也`】故贫民常衣牛马之衣而食犬彘之食矣孝昭始元六年秋七月罢榷酤官令民得以律占租【`顔师古曰占谓自隠度其实定其辞也占音章赡反盖武帝时赋敛繁多律外而取今始复旧`】元凤二年三辅太常郡得以菽粟当赋【`太常主诸陵别治其爵秩如三辅郡元帝永光五年令各属所在郡邑诸应出赋算租税者皆聴以菽粟当钱物也`】三年以前逋更赋未入者皆勿收【`更有三品有卒更有践更有过更古者正卒无常人皆当迭为之一月一更是为卒更也贫者欲得顾更钱者次直者出钱顾之月二千是为践更也天下人皆直戍邉三日亦名为更律所为繇戍也虽丞相子亦在戍边之调不可人人自行三日戍又行者当自戍三日不可往便还因作一嵗一更诸不行者出钱三百入官官以给戍者是谓过更也此汉初因秦法而行之也后遂改易有谪乃戍一嵗耳`】四年出口赋【`汉仪注民年七嵗至十四出口赋钱人二十三二十钱以食天子其三钱者武帝加口钱以补车马`】六年诏曰夫谷贱伤农今三辅减贱【`减少`】其令以菽粟当今年赋元平元年诏书天下以农桑为本日者省用罢不急官减外徭耕桑者益众而百姓未能家给朕甚愍焉其减口赋钱有司奏请减什三上许之孝宣帝甘露二年减民算三十孝成建始二年减天下赋钱算四十【`本算百二十今减四十为八十`】孝平元始元年诏天下女徒已论归家顾山钱月三百【`谓女徒论罪已定并放归家不亲役之但令一月出钱三百以顾人也`】王莽簒位下令曰汉氏减轻田租三十而税一常有更赋罢【`音皮`】癃咸出【`虽老病者皆复出口算也`】而豪民侵陵分田刦假【`分田谓贫者无田而取富人田耕种共分其所也假亦谓贫人赁富人之田也刦者富人刦夺其税侵欺之也`】厥名三十税一实什税五也富者骄而为邪贫者穷而为奸俱陷于辜刑用不错今更名天下之田曰王田又以周官税人凡田不耕为不殖出三夫之税城郭中宅不树艺者为不毛出三夫之布【`树艺谓种果木及蔬菜也`】人浮游无事出夫布一匹其不能出者冗作县官衣食之【`冗散`】又分裂州郡改职作官边兵二十余万仰县官衣食用度不足数横敛赋又一切调上公以下诸有奴婢者率一口出钱三千六百天下愈愁　后汉光武建武中田租三十税一有产子者复以三年之算也眀帝即位人无横徭天下安宁时谷贵尚书张林上言谷所以贵由钱贱故也可尽封钱一取布帛为租以通天下之用从之　魏武初平袁绍邺都令收田租亩粟四升戸绢二匹绵二斤余不得擅兴晋武帝平吴之后制戸调之式丁男之戸嵗输绢三匹绵三斤女及次丁男为戸者半输其诸边郡或三分之二逺者三分之一夷人输賨布【`賨在公反`】户一匹逺者或一丈不课田者输义米戸三斛逺者五十极逺者输算钱人二十八文成帝咸和五年始度百姓田取十分之一率亩税米三升是后频年水旱田税不至咸康初算田税米空县五十余万斛尚书诸曹以下免官哀帝即位乃减田租亩收二升孝武帝太元二年除度定田收租之制公王以下口税三斛唯蠲在役之身八年又増税米口五石【`前燕慕容皝在柳城以牧牛给贫家田于苑中公收其八二分入私有牛无地者亦田苑中公收其七三分入私记室参军封裕谏曰魏晋虽道消之代犹削百姓不至于十八特官牛田者得六分百姓得四分私牛而得田者与中分百姓安之人皆恱乐臣犹曰非明王之道蜀李雄赋丁嵗谷三斛女丁半之调绢不过数丈绵数两事少役稀百姓富实门闾不闭无相侵盗`】宋文帝元嘉中始兴太守孙豁上表曰武吏年满十六便课米六十斛十五以下至十三皆课三十斛一戸内随丁多少悉皆输米且十三嵗儿未堪田作或是单迥便是逃匿戸口嵗减实此之由宜更量课限使得存立今若减其米课虽有交损考之将来理有深益诏善之孝武帝大眀五年制天下人户嵗输布四匹　齐武帝时豫章王嶷上表曰宋氏以来州郡秩俸及杂供给多随土所出无有定准夫理在夙均政由一典伏寻郡县长尉俸禄之制虽有定科而其余资给复由风俗臣谓宜使所在各条件公田秩俸迎送旧典之外守宰相承有何供课尚书精加勘覆务存优衷事在可通随宜颁下四方永为恒制帝从之自东晋寓居江左百姓南奔者并谓之侨人往往散居无有土著而江南之俗火耕水耨土地卑湿无有蓄积之资诸蛮陬俚洞霑沐王化者各随轻重收财物以禆国用又岭外酋帅因生口翡翠眀珠犀象之饶雄于郷曲者朝廷多因而署之以收其利歴宋齐梁陈皆因而不改其军国所湏杂物随土所出临时折课市取乃无恒法定令列州郡县制其任土所出以为徴赋其无贯之人不乐州县编者谓之浮浪人乐输亦无定数任量惟所输终优于正课焉都下人多为诸王公贵人左右佃客典计衣食客之皆无课役官品第一第二佃客无过四十戸每品减五戸至第九品五戸其佃谷皆无大家量分其典计官品第一第二置三人第三第四置二人第五第六及公府参军殿中监监军长史司马部曲督关外侯材官议郎以上一人皆通在佃客数中官品第六以上并得衣食客三人第七第八二人第九品举辇迹禽前驱强弩司马羽林郎殿中虎贲持雄斧武虎贲持钑【`色立反`】冗从虎贲命中武一人其客皆注家籍其课丁男调布绢各二丈三两绵八两禄绢八尺禄绵三两二分租米五石丁女并半之男年十六亦半课年十八正课六十六免课其丁男每嵗役不过二十日其田亩税米二升盖大率如此其度量三升当今一升秤则三两当今一两尺则一尺二寸当今一尺【`今谓即时`】自梁武帝末侯景之乱国用常褊京官文武月别唯有廪食多遥带一郡县官而取其禄秩焉扬徐等大州比令仆班【`扬州督王畿理在建康徐州督重镇理在京口并外官刺史最重者尚书令仆射官品第三也`】寜桂等小州比参军班【`宁州理建宁今云南郡桂州理始安今郡名并外官刺史最轻者府参军官品第六也`】丹阳吴防稽等郡同太子詹事尚书班【`丹阳郡理建康吴郡会稽即今郡并列郡最重者詹事尚书官品第三也`】髙凉晋康等小郡三班而已【`髙凉晋康即今郡并列郡最轻者梁武帝定九品后其内官更为十八班以班多者为贵同班者则以居下为劣与品第髙下不伦当是其时更以清浊为差耳本史既略不可详焉`】大郡六班小县两转方至一班品第既殊不可委载其州郡县禄米绢布绵当处输台转仓库幷给刺史守令等先准其所部文武人物多少由敕而裁凡如此禄秩既通所部兵士给之其家得盖少诸王诸主出阁就第婚冠所须及衣裳服饰幷酒米鱼鲑香油纸烛等并官给之王及主壻　后魏道武帝天兴中诏采诸漏戸令输纶绵自后诸逃戸占为防茧罗縠者甚众于是杂营户帅徧于天下不隶守宰赋役不同戸口错乱景穆帝即位一切罢之以属郡县魏令每调一夫一妇帛一匹粟二石人年十五以上未娶者四人出一夫一妇之调奴任耕婢任绩者八口当未娶者四耕牛十头当奴婢八其麻布之乡一夫一妇布一匹下至半以此为降大率十匹中五匹为公调二匹为调外费三匹为内外百官俸人年八十以上聴一子不从役孤独老病笃贫不能自存者亦一人不从役旧制人间所织绢布皆幅广二尺二寸长四十尺为一匹六十尺为一端后乃渐至滥恶不依尺度孝文帝延兴三年秋更立严制令一准前式违者罪各有差四年诏州郡人十丁取一以充行户收租五十石以备年粮太和八年始准古班百官之禄以品第各有差先是天下户以九品混通户调帛二匹絮二斤丝一斤粟二十石又人帛一匹二丈委之州库以供调外之费至是户增帛三匹粟二石九斗以为官司之禄复増调外帛满二匹所调各随其土所出其司冀雍华定相秦洛荆河懐兖陕徐青齐济南河东东徐等州贡绵绢及丝其余郡县少桑蚕处皆以麻布充孝眀帝正光后国用不足乃先折天下六年租调而惩之百姓怨苦有司奏断百官常给之酒计一嵗所省米五万三千五十四斛九斗蘖谷六千九百六十斛麴三十万五百九十九斤其四时郊庙百神羣祀依式供营逺蕃客使不在断限尔后宼贼转众诸将出征相继奔败所亡器械资粮不可胜数而关西防失尤甚帑藏空竭有司又奏内外百官及诸蕃客廪食及肉悉三分减一计嵗终省肉五百十九万九千八百五十六斤米五万三千九百三十二石孝昌二年冬税京师田租亩五升借赁公田者亩一斗庄帝即位因人贫冨为租输三等九品之制千里内纳粟千里外纳米上三品户入京师中三品入他州要仓下三品入本州靖帝天平初诸州调绢不依旧式兴和三年各班海内悉以四十尺为度天下利焉元象兴和之中频嵗大穰谷斛至九钱法网寛弛百姓多离旧居阙于徭赋矣齐神武秉政乃命孙腾髙崇之分责无籍之戸得六十余万于是侨居者各勒还本贯是后租调之人有加焉及侯景背叛河南之地困于兵革寻而侯景乱梁乃命行台辛术略有淮南之地其附州郡羁縻税而已北齐文宣受禅多所草剏六坊内从者更加简练每一人必当百人任其临阵必死然后取之谓之百保鲜卑又简华人之勇力絶伦者谓之勇士以备边要始立九等之戸富者税其钱贫者役其力后南征频嵗陷没士马死者以数十万计武成以修创台殿所役甚广兼并戸口益多隠漏旧制未娶者输半牀租调【`有妻者输一牀无者半牀`】阳翟一郡戸至数万籍多无妻有司劾之帝以为生事不许由是奸欺尤甚户口租调十亡六七是时用度转广赐予无节府藏之积不足以供乃减百官之禄辍军人常廪并省州郡县镇戍之职又制刺史守宰行兼者并不给干【`南齐以有僮干若今驱使门仆之`】以节国用之费焉河清三年定令乃率以十八受田输租调二十充兵六十免力役六十六退田免租调率人一牀调绢一匹绵八两凡十斤绵中折一斤作丝垦租二石义租五斗奴婢各准良人之半牛调二丈垦租一斗义租五升垦租送台义租纳郡以备水旱垦租皆依贫富为三枭其赋税常调则少者直出上戸中者及中戸多者及下戸戸上枭输逺处中枭输次逺下枭输当州仓三年一校租入台者五百里内输粟五百里外输米入州镇者输粟人欲输钱者准上绢钱是时频嵗大水州郡多遇沈溺谷价腾踊朝廷遣使开仓以粜之而百姓无益饥馑尤甚矣后主天统中劳役钜万财用不给乃减朝士禄料诸曹粮膳及九州军人常赐以供之武平之后权幸并进赐予无限乃科境内六等冨人调令出钱　后周文帝霸府初开制司赋掌赋均之政令凡人自十八至六十四与轻疾者皆赋之其赋之法有室者嵗不过绢一匹绵八两粟五斛丁者半之其非桑土有室布一匹麻十斤丁者又半之丰年则全赋中年半之下年一之皆以时徴焉若艰凶札则不徴其赋司役掌力役之政令凡人自十八至五十九皆任于役丰年不过三旬中年则二旬下年则一旬起徒役无过家一人有年八十者一子不从役百年者家不从役废疾非人不养者一人不从役若凶札又无力征武帝保定元年改八丁兵为十二丁兵率嵗一月役建徳二年改军士为侍官募百姓充之除其县籍是后夏人半为兵矣宣帝时发山东诸州兵増一月功为四十五日役以起洛阳宫并移相州六府于洛阳称东京六府　隋文帝霸府初开尉迟迥王谦司马消难相次阻兵兴师诛讨赏费钜万及受禅后又迁都发山东丁毁造宫室仍依周制役丁为十二番匠则六番丁男一牀租粟三石桑土调以绢絁麻土调以布绢絁以匹加绵三两布以端加麻三斤单丁及仆隶各半之有品爵及孝子顺孙义夫节妇并免课役开皇三年减十二番毎嵗为三十日役减调绢一匹为二丈初苏威父绰在西魏世以国用不足为征税之法颇称为重既而叹曰今所为者正如张弓非平代法也后之君子谁能弛乎威闻其言毎以为己任至是威为纳言奏减赋役务从轻典帝悉从之时百姓承平渐久虽遭水旱而戸口嵗增诸州调物每嵗河南自潼关河北自蒲坂至于京师相属于路昼夜不絶者数月帝又躬行节俭九年亲御朱雀门劳凯旋师因行庆赏颁给所费三百余万段帝以江表初定给复十年自余诸州并免当年租赋十年五月又以宇内无事并寛徭赋百姓年五十者输庸停防十一年江南反越国公扬素讨平之师还赐物甚广其余出师命赏亦莫不优崇十二年有司上言库藏皆满帝曰朕既薄赋于人又大经赐用何得尔也对曰用处常出纳处常入略计每年赐用至数百万段曾无减损乃更开左藏之院搆屋以受之诏曰既富而教方知防耻宁积于人无藏府库河北河东今年田租三分减一兵减半功调全免十四年关中大旱人饥帝幸洛阳因令百姓就食从官并准见口赈给不以官位为限十八年五月髙颎奏诸州无课调处及诸州管戸数少者官人禄力承前以来恒出随近之州今请于所管内计戸徴税帝从之先是京官及诸州并给公钱回易生利以给公用六月工部尚书苏孝慈等以为所在官司因循往昔皆以公钱物出举兴生唯利是求烦扰百姓奏皆给地以营农廻易取利皆禁止十一月诏外内诸司公在市回易及诸处兴生并听之唯禁出举收利炀帝即位戸口益多府库盈溢乃除妇人及奴婢部曲之课其后将事辽碣増置军府埽地为兵租赋之人益减矣又频出朔方西征吐谷浑三度髙丽飞刍挽粟水陆艰弊又东西廵幸无时休息六宫及禁卫行从常十万人皆仰给州县天下怨叛以至于亡　唐武徳元年诏曰宗绪之情义越常品宜加恵泽以眀等级诸宗姓有官者宜在同列之上未有职任者不在徭役之限二年制每一丁租二石若岭南诸州则税米上戸一石二斗次户八斗下戸六斗若夷獠之戸皆从半输蕃人内附者上戸丁税钱十文次戸五文下戸免之附经二年者上戸丁输羊二口次戸一口下戸三戸共一口凡水旱虫霜为灾十分损四分以上免租损六分以上免租调损七分以上课役俱免六年三月令天下戸量其资产定为三等至九年三月诏天下戸立三等未尽升降宜为九等贞观三年四月戸部尚书韩仲良奏王公以下垦田亩纳二升其粟麦稻之属各依土地贮之州县以备凶年永徽五年二月敕二年一定戸龙朔三年秋七月制卫士八等以下毎年五十八放令出军仍免庸调武后长安元年十月诏天下诸州王公以下宜准往例税戸【`至大厯四年正月制下一例加税其见任官一品至于九品同上上至下下戸等级之数并寄田寄荘及前资勲防寄住家一切并税盖近如晋宋土断之也上上戸四千每嵗减五百至下中七百下下户至于五百`】开元八年二月制曰诸州送物作巧生端茍欲副于斤两遂则加其丈尺有至五丈为匹者理甚不然阔尺八寸长四丈同文共轨其事久行立様之时以载此数若求两而加尺甚暮四而朝三宜令所司简阅有逾于比年常例尺丈过多者奏闻二十二年五月敕定户之时百姓非商戸郭外居宅及毎丁一牛不得将入货财数其杂匠及募士并诸色同有蕃役合免征行者一戸之内四丁以上任此免役不得过两人三丁以上不得过一人二十五年定令诸课戸一丁租调准武徳二年之制其调绢絁布并随郷土所出绢絁各二丈布则二丈五尺输绢絁者绵三两输布者麻三斤其绢絁为匹布为端绵为屯麻为綟若当戸不成匹端屯綟者皆随近合成其调麻每年支料有余折一斤输粟一斗与租同受其江南诸州租并廻造纳布【`准令布帛皆阔尺八寸长四丈为匹布五丈为端绵六两为屯丝五两为绚麻三斤为綟`】诸丁匠不役者收庸无绢之郷絁布三尺【`絁绢各三尺布则三尺七寸五分`】三月敕关内诸州庸调资课并宜准时价变粟取米送至京遂要支用其路逺处不可运送者宜所在收贮便充随近军粮其河北河南有不通水利宜折租造绢以代关中调课天寳元年正月敕文如闻百姓之内有戸髙丁多茍为规避父母见在乃别籍异居宜令州县勘会一家之中有十丁以上者放两丁征行赋役五丁以上者放一丁即令同籍共居以敦风教其侍丁老者假免差科建中元年制百姓及客等约丁产定等第均率作年支两税其应税斛斗据大歴十四年见佃青苗地额均税夏税六月内纳毕秋税十一月内纳毕其旧租庸及诸色名目一切并停凡权衡度量之制度以北方秬黍中者一黍之广为分十分为寸十寸为尺十尺为丈量以秬黍中者容千二百为龠二龠为合十合为升十升为斗十斗为斛权衡以秬黍中者百黍之重为铢二十四铢为两三两为大两十六两为斤调钟律测晷景合汤药及冠冕制用小升小两自余公私用大升大两诸课役毎年计帐至尚书省度支配来年事限十月三十日以前奏讫若须折受余物亦先支料同时处分若是军国所须库藏见无者录状奏闻不得便即科下诸庸调物毎年八月上旬起输三十日内毕九月上旬各发本州租调车舟未发间有身死者其物却还其运脚出庸调之家任和顾送逹所须裹束调度折庸调充随物输纳诸租凖州土收获早晚斟量路程险易逺近次第分配本州牧获讫发遣十一月起输正月三十日内纳毕【`若江南诸州从水路运送冬月水浅上埭艰难者四月以后运送五月三十日内纳完`】其输本州者十二月三十日内纳毕若无粟之乡输稻麦随熟即输不拘此限即纳当州未入仓窖及外配未上道有身死者幷却还应贮米处折粟一斛输米六斗其杂折皆随土毛准当郷时价诸边逺州有夷獠杂之所应输课役者随事斟量不必同之华夏诸任官应免课役者皆待蠲符至然后注免符虽未至验告身灼然实者亦免其杂任被解应附者皆依本司时日月据徴诸春季附者课役并徴夏季附者免课从役秋季附者俱免其诈冒隠避以免课役不限附之早晚皆徴当发年课役逃亡者附亦同之诸人居狭乡乐迁就寛乡者去本居千里外复三年五百里外复二年三百里外复一年一迁之后不复更移诸没落外蕃得还者一年以上复三年二年以上复四年三年以上复五年外蕃之人投化者复十年诸部曲奴婢放附戸贯复三年诸孝子顺孙义夫节妇志行闻于郷闾者申尚书省奏闻表其门闾同籍悉免课役诸丁匠嵗役工二十日有闰之年加二日须留役者满十五日免调三十日租调俱免【`从日少者见役日折免`】通正役并不过五十日【`正役谓二十日庸也`】天寳三年制每嵗庸调徴收延至九月三十日五年制天下百姓单贫交不存济者租庸毎乡通放三十丁其年五月停郡县官日直课钱但计数多少同料钱加税充用即应差丁充日直并停【`杜氏通典`】　増贞元四年诏天下两税审等第髙下三年一定戸自初定两税货重钱轻乃计钱而输绫绢既而物价愈下所纳愈多绢匹为钱三千二百其后一匹为钱一千六百输一者过二虽赋不増旧而民愈困矣度支以税物颁诸司皆増本价为虚估给之而缪以滥恶督州县剥价谓之折纳复有进奉宣索之名改科役曰召顾率配曰和市以巧避防文比大歴之数再倍又疠疫水旱户口减耗刺史折户张虚数以寛责逃死阙税取于居者一室空而四隣亦尽户版不缉无浮防之禁州县行小恵以倾诱邻境新收者优假之唯安居不迁之民赋役日重至穆宗时自建中定两税而物轻钱重民之为患至是四十年当时为绢二匹半者为八匹大率加三倍豪家大商积钱以逐轻重故农人日困末业日増户部尚书杨于陵请于上供留州送使钱悉输以布帛谷粟则货日重而钱日轻矣宰相善其议由是两税上供留州皆易以布帛丝纩租庸课调不计钱而纳布帛时豪民侵噬产业不移戸州县不敢徭役而征税皆出下贫至于依富为奴客役罚峻于州县长吏嵗輙遣吏廵覆田税民苦其扰【`唐书`】　赋税自唐建中初变租庸调法作年支两税其也先期而苛敛増额而繁征至于五代极矣宋制嵗赋其有五曰公田之赋凡田之在官赋民耕而收其租者是也曰民田之赋百姓各得専之者是也曰城郭之赋宅税地税之是也曰丁口之赋百姓嵗输身丁钱米是也曰杂变之赋牛革蚕盐之随其所出变而输之是也嵗赋之物其有四曰谷曰帛曰金铁曰物产是也谷之品七一曰粟二曰稻三曰麦四曰黍五曰穄六曰菽七曰杂子帛之品十一曰罗二曰绫三曰绢四曰纱五曰絁六曰防七曰杂折八曰丝线九曰绵十曰布葛金铁之品四一曰金二曰银三曰铁镴四曰铜铁钱物产之品六一曰六畜二曰齿革翎毛三曰茶盐四曰竹木麻草刍菜五曰果药油纸薪炭漆蜡六曰杂物其输有常处而以有余补不足则移此输彼移近输逺谓之支移其入有常物而一时所需则变而取之使其直轻重相当谓之折变其输之迟速视收成早暮而寛为之期诸州嵗奏戸帐具载其丁口男夫二十为丁六十为老两物折科物非土地所宜而抑配者禁之五代以来常检视见垦田以定嵗租吏縁为奸税不均适由是百姓失业田多荒芜太祖即位诏许民辟土州县毋得减括止以见佃为额建炎四年令诸州受租籍不得称分毫合龠铢厘忽钱必成文绢帛成匹粟成升丝绵成两薪蒿成束金银成钱防不满半匹绢不满一匹者许计丈尺输直无得三戸五戸聚合成匹诸州税籍录事参军按视判官振举形势户立别籍通判専掌督之二税须于三限前半月毕输嵗起纳二税前期令县各造税籍具一县戸数夏税秋苗亩桑功及縁科物为帐一送州覆校定用州印藏长吏防县籍亦用州印给付令佐造夏税籍以正月一日秋税籍以四月一日并限四十五日毕中国租二十石输牛革一凖钱千川蜀尚循旧制牛驴死革尽入官乃诏蠲之定民租二百石输牛革一凖钱千五百雍熙初尝诏荆湖等路民输丁钱未成丁巳老并身有废疾者免之至大中祥符四年又除两浙福建荆湖广南旧输身丁钱九年诏诸路支移税赋勿至两次仍许以菽麦荞粟互相折输凡嵗赋谷以石计钱以缗计帛以匹计金银丝绵以两计藁秸薪蒸以围计他物各以其数计至道末总七千八十九万三千天禧五年视至道之数有增有减总六千四百五十三万其折变及移输比壤者则视当时所须焉宋克平诸国每以恤民为先务累朝相承凡无名苛细之敛常加刬革尺缣斗粟未闻有所增益一遇水旱徭役则蠲除倚格殆无虚嵗倚格者后或凶歉亦輙蠲之而又田制不立甽亩转易丁口隠漏兼并冐伪未尝考按故赋入之利视前代为薄丁谓尝言二十而税一者有之三十而税一者有之天圣时贝州言民析居者例加税谓之罚税他州无此比诏除之自是州县有言税之苛细无名者蠲损甚众自唐以来民计田输赋外増取他物复折为赋谓之杂变亦谓之沿纳而名品烦细其不一官司嵗附帐籍并縁侵扰民以为患眀道中帝躬耕籍田因诏三司以幷合于是悉除诸名品并为一物夏秋嵗入第分粗细二色百姓便之初湖广闽浙因旧制嵗敛丁身钱米大中祥符间诏除丁钱而米输如故至天圣中始并除婺秀二州丁钱后厐籍请罢漳泉兴化军丁米有司持不可皇祐三年帝命三司首减郴永州桂阳监丁米以最下数一嵗为凖嵗减十余万石既而漳泉兴化亦第损之嘉祐四年复命转运司裁定郴州桂阳衡道州所输丁米及钱绢杂物无业者弛之有业者减半后虽进丁勿复增取时广南犹或输丁钱亦命转运司条上自是所输无防矣哲宗初立务行裕民之政患天下积欠名目烦多王岩叟为开封请随等第立贯百为催法兖州邹令张文仲议其不便遂令十分为率嵗随夏秋料带纳一分是为五年十料之法大观二年诏天下租赋科拨支折当先富后贫自近及逺廼者漕臣失职有不均之患民或受其害其定为令支移本以便邉饷内郡罕用焉间有移用则任民以所费多寡自择故或输本色于支移之地或输脚费于所居之邑而折变之法以纳月初旬估中价凖折仍视嵗之丰歉以定物之低昂俾官吏毋得私其防重京西旧不支移崇宁中将漕者忽令民曰支移所宜同令特免若地里脚费则宜输自是嵗以为常脚费斗为钱五六十比元丰元税之数而反覆纽折数倍于昔民至鬻牛易产犹不能继政和元年遂诏应支移而所输地里脚钱不及斗者免之寻诏五等户税不及斗者支移皆免时天下户口多不实故租税亦不得而均焉重和元年献言者曰物有丰匮价有低昂估丰贱之物俾民输送折价既贱输官必多则公私之利也而州县之吏但计一方所乏不计物之有无责民所无其费无量至于支移徙丰就歉理则宜然豪民赇吏故徙歉以就丰赍挟防货以贱价输官其利自倍而贫下戸名免支移估直既髙更注脚费视富戸反重因之逋负困于追胥诏深戒焉髙宗建炎六年预借江浙来年夏税防绢之半尽令折米二十三年两浙州县合输绵防税绢茶绢杂钱米六色皆以市价折钱却别科米麦有亩输四五斗者京西括田租加于旧荆南戸口十万防乱以来防无人迹议者希朝廷意谓流民已复可使嵗输十二频嵗复増积逋至二十余万缗盖自秦桧再相宻谕诸路暗増民税七八故民力重困饿死者众皆桧之为也孝宗时杨万里奏民输粟于官谓之苗旧以一斛输一斛今以二斛输一斛矣输帛于官谓之税旧以正绢为税绢今正绢外有和卖矣旧和买官给其直或以钱或以盐今皆无之又以绢估直而倍折其钱矣旧税亩一钱输免役一钱今嵗增其额不知所止矣既一倍其粟数倍其帛又数倍其钱而又有月桩钱版帐钱不知防倍于祖宗之旧又防倍于汉唐之制矣此犹东南之赋可知也至于蜀赋之额外无名者不可得而知也淳祐八年陈求鲁言本朝仁政有余而王制未备今之两税本大歴之法也常赋之入尚为病况预借乎预借一嵗未已也至于再至于三预借三嵗未已也至于四至于五窃闻今之州县有借淳祐十四年者矣以百亩之家计之罄其永业岂足支数年之借乎【`宋史`】　金制丁戸内有物力者为课役戸无者为不课役戸从唐制五家为隣五隣为保郭下则置坊正村社则随戸众寡为郷置里正以按比戸口催督赋役劝课农桑立通检推排法通检即周礼大司徒三年一大比各登其郷之众寡六畜车辇辨物行徴之制也自国初占籍之后至大定四年承正隆师旅之余民之贫富变更赋役不均世宗遣泰寜军节度使张信等十三人分路通检天下物力而差定之时诸使徃往以苛酷多得物力为功信检山东州县尤为酷暴棣州防御使完顔永元面责之曰朝廷以正隆后差调不均故命使者均之今乃残妄加民产业数倍此何理也信不能对故惟棣州稍平十五年有司奏诸路通检不均诏再以戸口多寡贫冨轻重适中定之既而又定通检地土等第税法是年上以天下物力自通检来十余年贫富变易赋调轻重不均遣济南尹梁肃等二十六人分路推排眀昌元年刑部郎中路伯逹等言民地已纳税又通定物力比之浮财所出差役是为重并也遂详酌民地定物力减十之二承安二年敕令议通检宰臣奏曰大定二十七年通检后距今已十年旧戸贫弱者众傥迟更定恐致流亡遂定制已典卖物业止随物推收析戸异居者许令别籍户絶及困弱者减免新强者详审增之止当从实不必敷足原数泰和二年上以推排时既问人戸浮财物力而又勘当比次期廹事繁难得其实敕尚书省定人戸物力随时推收法令自今典卖事产者随业推收别置标簿临时止拘浮财物力以増减之又租赋官地输租私田输税夏税亩取三合秋税亩取五升又纳秸一束束十有五斤夏税六月止八月秋税十月止十二月为初中末三限泰和五年章宗谕宰臣曰十月民获未毕遂令纳税可乎改秋税限十一月为初凡输送粟麦三百里外石减五升以上毎三百里递减五升粟折秸百称者百里内减三称二百里减五称不及三百里减八称三百里及输本色槀草各减十称计民田园邸舎车乗收畜种植之资藏镪之数徴钱有差谓之物力遇差科必按版籍先及富者势均则以丁多寡定甲乙有横科则视物力循大至小均科其或不可分摘者率以次戸济之凡民之物力所居之宅不预猛安谋克戸监官户所居外自置民田宅则预其数墓田学田租税物力皆免凡叙使品官之家并免杂役验物力所当输者止出雇钱进纳补官未至防子孙及凡有出身已带散官未出职者子孙与其同居兄弟下逮终塲举人系籍学生医学生皆免一身之役三代同居已旌门则免差发三年后免杂役【`金史`】　元之取民大率以唐为法其取于内郡者曰丁税曰地税此仿唐之租庸调也取于江南者曰秋税曰夏税此仿唐之两税也丁税地税之法自太宗始行之太宗每戸科粟二石后又以兵食不足増为四石至丙午年乃定科徴之法令诸路验民戸成丁之数每丁歳科粟一石驱丁五升新戸丁驱各半之老幼不与其间有耕种者或验其牛具之数或验其土地之等徴焉丁税少而地税多者纳地税地税少而丁税多者纳丁税工匠僧道验地官吏商贾验丁及世祖申眀旧制于是输纳之期收受之式关防之禁会计之法莫不备焉中统二年逺仓之粮命止于沿河近仓输纳毎石带收脚钱中统钞三钱或民戸赴河仓输纳者毎石折输轻赍中统钞七钱五年诏僧道伊噜勒昆达实宻儒人凡种田者白地毎亩输税三升水地每亩五升军站戸除地四顷免税余悉徴之至元三年诏窎戸种田他所者其丁税于附籍之郡验丁而科地税于种田之所验地而取十七年遂命戸部大定诸例全科戸丁税每丁粟三石驱丁粟一石地税每亩粟三升减半科户丁税每丁粟一石新收交参戸第一年五斗第三年一石二斗五升第四年一石五斗第五年一石七斗五升第六年入丁税协济戸丁税每丁粟一石地税每亩粟三升随路近仓输粟逺仓每粟一石折纳轻赍钞二两富戸输逺仓下戸输近仓每石带纳防耗三升分例四升秋税夏税之法行于江南初世祖平宋时除江东浙西其余独徴秋税而已至元十九年用姚元之请命江南税粮依宋旧例折输绵绢杂物是年二月又用耿左丞言令输米三之一余并入钞以折焉成宗元贞二年始定徴江南夏税之制于是秋税止命输租夏税则输以木棉绢丝绵等物其所输之数视粮以为差粮一石或输钞三贯二贯一贯或一贯五百一贯七百文输三贯者若江浙省婺州等路江西省龙兴等路是已输一贯者若福建省泉州等五路是已输一贯五百文者若江浙省绍兴路福建省漳州等五路是已皆因其地利之宜人民之众酌其中数而取之其折输之物各随时估之髙下以为直独湖广则异于是初阿尔哈雅克湖广时罢湖广夏税依中原例改科门摊每戸一贯二钱盖视夏税増钞五万余锭矣大徳二年宣慰张国纪请科夏税于是湖湘重罹其害俄诏罢之三年又改门摊为夏税而并徴之每石计三贯四钱以上视江浙江西为差重云泰定之初又有所谓助役粮者其法命江南民戸有田一顷以上者于所输税外每顷量出助役之田具书于册里正以次掌之嵗收其入以助充役之费民頼以不困　科差之名有二曰丝料曰包银其法各验其户之上下而科焉丝料之法太宗丙申年始行之每二戸出丝一斤并随路丝线顔色输于官五戸出丝一斤并随路丝线顔色输于本位包银之法宪宗乙夘年始定之初汉民科纳包银六两至是止徴四两二两输银二两折收丝绢顔色等物逮世祖而其制益详中统元年立十路宣抚司定戸籍科差条例然户既不等数亦不同丝料包银之外又有俸钞之科其法亦以戸之髙下为等于是以合科之数作大门摊分为三限输纳被灾之地聴输他物折焉凡儒士及军站僧道等戸皆不与【`元史`】　眀太祖洪武十四年诏定编赋役黄册之制先是天下戸口未有防籍至是始议编立黄册十年一轮造其田地开豁各戸若千有官民田地二则系官田者照依官田则例起科系民田者照依民田则例徴收俱黄册有载赋额适均而力役亦稽此以平矣十年之内田土有出卖则买者聴令増收卖者即当过割及戸口有消长分曰旧管曰新收曰开除曰实在书于各人戸下如花分诡寄者重法惩之地土承兵荒未尽归田者从民开垦令其自首即与收之三年后始赴官收科天下府州县戸口随田土创编黄册分豁上中下三等立军民灶匠等籍使因以受役之轻重而不尽人之力也以一百一十戸为一里推其中丁粮多者十人为里长余者百戸分为十甲嵗役里一人管摄一里之事城中曰坊近城曰厢郷都曰里每里编为一册册首总为一圗其田粮不及而附于一甲内者曰畸零不在十戸之限里长轮役十年终而复始故曰排年里甲依次充当至于大小杂泛差役各照人戸之上中下每嵗终所在官司审编谓之均徭册二十四年准攅造黄册格式有司先将一戸定式誊刻印板给与坊长厢长里长幷各甲首令人戸自将本戸人丁事产依式开写付该管甲首其甲首将本戸幷十戸造到文册送各该坊厢里长坊厢里长各将甲首所造文册攅造一处送赴本县本县官吏将册比照先次原造黄册查算如人口有增即为作数其田地等项买者从其增添卖者准令过割务不失原额排年里长仍照黄册内原定人戸应当设有消乏许于一百戸内选丁近上者补充圗内有事故戸絶者于畸零内补凑如无畸零方许于邻圗人戸内拨补凡编排里长务不出本都如一都有六百戸将五百五十戸编为五里剰下五十戸分派本都附各里长名下带管当差不许将别都人戸补凑其畸零人戸年老残疾并幼小十嵗以下及寡妇外郡寄荘人戸编排若十嵗以上编入正管若县总都总收除项下止开人丁事产总数不必备开花戸府州县上布政司本司造总册于内分豁各府州人丁事产总数年终进呈景泰二年令各圗人戸有父母俱亡而兄弟多年各防者有父母存而兄弟近年各防者有先因子幼而招壻今子长成而壻归宗另防者有先无子而乞养异姓子承继今有亲子而乞养子归宗另防者俱准另籍当差其兄弟各防者查照各人戸内别无军匠等项役占规避窒碍自愿分戸者听如人丁数少及有军匠等项役占窒碍仍照旧不许分居凡各里旧额人戸除故絶并全戸充军不及一里者许归并一里当差余剰人戸发附近外里凑圗编造不许寄荘　洪武初令官田起科每亩五升三合五勺民田毎亩三升三合五勺重租田每亩八升五合五勺芦地每亩五合五勺四抄草塌地每亩三合一勺没官田毎亩一斗二升景泰十三年令两京农桑夏税绢匹不及五十匹以上者俱送该正官看验堪中两头尽处俱用色丝间道填写提调官吏粮里姓名又令各司府州县夏税农桑绢匹务织造紧宻厚重双经双纬除两头色防长二尺外净织尺长三丈二尺阔二尺每五十匹作一束印封看验经收粮长大戸人等赴部交纳　洪武十八年令两浙及京畿官田凡折收税粮钞每五贯准米一石绢每匹准米一石二斗金每两准米十石银每两准米二石棉布每匹准米一石苎布毎匹准米七斗夏税农桑丝每十八两准绢一匹宣徳五年令自三年以来拖欠税粮以十分为率三分折布三分折绢四分折钞其布绢不拘长阔俱照时价折收正统元年令浙江江西湖广直苏松等府县该起运南京粮米愿纳折色者折纳布绢银两广东广西福建折色税粮布匹愿纳银两者每米麦一石折银二钱五分京折给军官俸粮七年令南直夏税农桑绢匹愿纳折色者毎匹折银五钱嘉靖时令官军月粮春夏给以本色秋冬给以折色为定例　差徭洪武二十六年定凡各处有司十年一造黄册分豁上中下三等人戸仍开军民匠灶等籍除排年里甲依次充当外其大小杂泛差役各照所分上中下三等人戸防差初诏民年七十之上者许一丁侍养免杂泛差役年八十之上止有一子若系有田产应当差役者许雇人代替出官无田产者许存侍丁与免杂役民间寡妇三十以前夫亡守志至五十以后不改节者旌表门闾除免本家差役各府县军戸以田三顷为率税粮之外悉免杂役余田与民同役随朝官员及功臣之家除本戸合纳税粮外其余粮长里长一应杂泛差役尽免正统元年令先圣子孙流寓他处及先贤周敦颐程颢程颐司马光朱熹嫡派子孙所在有司俱免差役嘉靖十五年诏各帝王陵寝前代名贤及本朝公侯驸马伯文武大臣敕葬墓所官司照例编佥附近人民一丁看防免其杂差其茔域所占地亩税粮一并除豁二十四年议定优免则例京官一品免粮三十石人丁三十丁二品免粮二十四石人丁二十四丁三品免粮二十石人丁二十丁四品免粮十六石人丁十六丁五品免粮十四石人丁十四丁六品免粮十二石人丁十二丁七品免粮十石人丁十丁八品免粮八石人丁八丁九品免粮六石人丁六丁内官内使亦如之外官各减一半敎官监生举人生员各免粮二石人丁二丁杂职省祭承差知印吏典各免粮一石人丁一丁以礼致仕者免十分之七闲住者免一半其犯赃革职者不在优免之例【`续文献通考`】  

赋税二  

原厎慎财赋【`书庻土交正厎慎财赋注云庶土交正谓壤坟垆也厎慎者财货贡赋取之有节也`】以谕九税【`周礼掌职云云郑曰晓告也`】　以桑为均【`月令孟夏之月蚕事毕后`】  

【`妃献茧乃收茧税以桑为均贵贱长幼如一以给郊庙之服郑注云后妃献茧者内命妇献茧于后妃收茧税者收于外命妇外命妇虽就公桑蚕室而蚕其夫亦当有祭服以助祭收以近郊之税耳`】　彻田为粮【`毛诗云度其隰原彻田为粮郑笺云度其隰与原田之多少彻之使出税以为国用什一而税谓之彻`】田籍而不税【`礼记郑注云籍之言借也借民力治公田羙恶取于此不税民之所自治也`】市防而不税【`又云防市物邸舎税其舎不税其物`】　山林薮泽有赋有  

税【`汉书食货志云淳卤之地各以肥硗多少为差有赋有税`】　四郊人民分时徴赋【`周礼闾师职详通典`】　百里之内共官千里之内为御【`王制曰天子百里之内以共官千里之内以为御郑注云谓此地之田税所给也官谓其文书财用也御谓衣食`】　九赋敛财贿【`周礼云云一曰中二曰四郊三曰甸四曰家削五曰县六曰都七曰关市八曰山泽九曰币余之赋也`】　中之赋以待賔客【`周礼注云中在城郭者待犹给也`】四郊之赋以待稍秣【`注云四郊去国百里稍秣即刍秣也`】　甸之赋以待工事【`注云邦甸去国二百里工事待给工器物`】　家削之赋以待匪颁【`注云家削三百里颁为班谓班赐三公及羣臣`】　县之赋以待币帛【`注云县去国四百里币帛所以待赐賔客也`】　都之赋以待祭祀【`注云都去国五百里祭祀牺牲也`】关市之赋以待膳服【`注云关市山泽谓占会百物膳服即羞服也`】　山泽  

之赋以待丧纪【`注云丧纪即丧荒也`】　币余之赋以待赐予【`注云币余谓占卖国中之斥币皆末作当増赋者若今贾人倍算也赐予即好用也`】  

赋税三  

原国赋【`千乗之国可使治其赋言子路`】　地征【`征税也周礼云`】　九式【`周礼以九式均节财用`】　三壤【`尚书咸则三壤成赋中`】　时入【`周礼以时入之`】　嵗取【`倬彼甫田嵗取十千`】　布期【`韩延夀为东郡牧租税先眀布其日以期会吏敬畏趋向也`】　量力【`量力而供事举其中敛从其薄则周公之典在`】　量入【`礼曰冢宰制国用必以嵗之杪量入以为出谓五谷之税`】　乐输【`文选取之以道乐其输财`】　増资【`刘平为全椒令以徳化人人有増资就赋`】减税【`尹铎为晋阳损戸减税以为保障之法`】　九谷【`周礼闾师任农以耕贡九谷`】　五谷【`月令九月命有司农事既收举五谷之要定税厚薄`】　地广狭【`礼之大伦以地广狭赋以广狭为差也`】　年上下【`礼之厚薄与年之上下随年之丰荒也`】　赋鼓铁【`晋赵鞅赋晋国一鼔铁以铸刑着范宣子所为刑书注令人出铁以一鼔为率也`】　赋封田【`陈辕颇为司徒赋封田以嫁公女有余以为已大器国人逐之出奔`】　贡不善【`治地莫善于助莫不善于贡贡者校数嵗之中以为常乐嵗粒米狼戾多取之不为虐则寡取之凶年粪其田而不足则必取盈焉故不善`】　税不出【`平原家不肯出田税赵奢为赵田部吏以法治平原用事者九人也`】　加田无征【`夏官司勲掌赏地之政令凡颁赏地三之一食唯加田无征注既赏之又加赐以田所以厚恩唯加赏田无国征也`】垦田不实【`光武时天下垦田多不实帝见陈留吏牍上有书云颍川农可问河南南阳不可`】  

【`问帝诘吏不服显宗曰以垦田相方耳河南帝城多近臣南阳帝乡多近亲田宅逾制不可准也`】　公田不税【`古者公田借而不税借人力治公田不税也`】　圭田无征【`厚贤也即周礼士田也`】　轻重之法【`月令季秋天子合诸侯制百县为所税于民轻重之法贡职之数以逺近土地所宜为度`】　上下之制【`礼之薄厚与年之上下是故年虽大杀众不匡惧大杀谓饥也匡犹恐也`】治赋大均【`赵王使赵奢治国赋大均人富而府库实`】　均输毕纳【`谓纳毕也白帖`】増贡助彻【`详通典`】　租庸调【`玉海曰唐初授人以口分世业取之以租庸调之法`】  

【`凡授田丁嵗输粟二斛稻三斛谓之租丁随郷所出嵗输绢二匹绫絶二丈布加五之一绵三两麻三斤非蚕乡则输银十四两谓之调用人力嵗二十日闰加二日不役者日为绢三尺谓之庸有事而加役二十日免调三十日者租调皆免通正役不过五十日　陆贽曰国家租庸调其取法逺其敛财均其域人固有田则有租有家则有调有身则有庸`】　口钱【`文献通考曰汉髙租四年初为算赋宣帝时减天下口钱元帝时贡禹请民年二十乃算`】　戸赋【`又曰货殖传秦汉之制列侯封君食租税嵗率戸二百按汉法有口赋有戸赋戸赋见于史者惟此货殖传所言则是封若食邑戸所赋然则地土之不以封者县官别赋之矣`】三代无戸口之赋【`又曰赋税必视田亩乃古今不可易之法三代之贡助彻亦只视田而赋之未尝别有戸口之赋盖虽授人以田而未尝别有戸赋者三代也不授人以田而轻其戸赋者两汉也因授田之名而重其戸赋田之授否不常而赋之重者已不可复轻遂至重为民病则自魏至唐之中叶是也`】汉时有税人之法【`又曰古之治民者有田则税之有身则役之未有税其身者也汉法民年十五而算出口赋至五十六而除二十而传给徭役亦五十六而除是且税之且役之也`】　庚戌土断【`杜佑通典论曰东晋之宅江南也慕容苻姚迭居中土人无定本伤理为深遂有庚戌土断之令则国丰俗阜实由于兹`】　建中两税【`唐书食货志曰租庸调之法自开元以后其法壊代宗时始以亩定税而敛以夏秋至徳宗相杨炎遂作两税法夏输无过六月秋税无过十一月置两税使以总之`】　总无名之暴赋【`文献通考引陆贽防曰陛下初即位宜损上益下啬用节财而摘郡邑验簿书州取大歴中一年科率多者为两税定法此总无名之暴赋而立常规也`】　三代制不复见【`又引东莱吕氏论曰自汉至南北朝及唐租庸调之法承袭三代虽或重或防尚不失旧自两税之法立三代之制皆不复见大抵田制虽商鞅乱之于战国而租税犹有歴代典制惟两税法行古制然后扫地`】　事少役稀【`详赋税一`】　折纳纽配【`通鉴网目曰后唐荘宗以军储不足谋于羣臣李琪言古者量入以为出计农而发兵近代税农以养兵未有农捐瘠而兵丰饱者今纵未能蠲省租税茍除折纳纽配之法农亦可以小休矣庄宗即敕有司从之然竟不能行`】　戸调合二赋而为一【`文献通考曰按两汉之制三十而税一者田赋也二十始传人出一算者戸口之赋也自晋行戸调之法以合二赋而为一然男子一人占田七十亩丁男课田五十亩则无无田之戸矣此戸调所以可行欤`】　戸赋则田税在其中【`又曰按自元魏而均田之法大行齐周隋唐因之赋税沿革防有不同然大概计亩而税之令少计戸而税之令多其时戸口授田则虽不必履亩论税只逐戸赋之则田税在其中矣`】　蠲丁口【`通鉴网目曰徐温镇金陵总朝大纲庻政皆决于知诰以宋齐邱为谋主先是吴有丁口钱又计亩输钱钱重物轻民甚苦之齐邱说知诰以为钱非耕桑所得今使民输钱是教民弃本逐末也请蠲丁口钱自余税悉输谷帛防绢匹直千钱者当税三千或曰如此县官嵗失钱亿万计齐邱曰安有民富而国家贫者耶知诰从之由是江淮间旷土尽辟桑柘满野国以冨强`】　输谷帛【`详上`】　赋税定制【`眀纪事本末曰洪武十九年上谕戸部赋税已有定制撙节用度自有余饶轻徭抑末使得尽力农桑自然家给人足毋事聚敛伤国体`】　税粮减额【`又曰洪武十三年命戸部减苏松嘉湖四府重税粮额初王师围姑苏久不下上怒其民附冦且困于富室而更为死守因取诸豪族租簿田歴付有司俾如其数为额盖以惩一时也至是乃命减其额旧一亩科七斗五升至四斗五升者减十之二四斗三升至三斗六升者止徴三斗`】　原谷租　藳税　地求　口赋　九赋殊别五服异制　农事既登　国赋先定　敛从其薄　法作于凉　差以精麤之等　从其逺迩之期　节财必均于九式　成赋咸则于三壤　赵奢均赋民则无贫有若盍彻君孰不足　上无乏用下不阙供　上有  

余用下无怨人　禹别九州辨贡赋之等　周制五服定征税之差　虽一时供亿议以从权　而田卒汚莱孰云不足　虽厚于公上情不渉于狥私　然望彼徴求罪须加于从欲　副天子恤人之心下不靡敝　竭王臣奉公之节上无阙供【`白帖`】  

输纳  

原输币【`子产相郑伯如晋晋侯未见子产曰未知见时不敢输币亦不敢暴露非荐陈之不敢输也暴露之则恐燥湿之不时而朽蠧也`】　归粟【`夏归粟于蔡周亟矜终无资也`】　泛舟【`秦输粟于晋自雍及绛相继命之曰泛舟之役谓从渭水运入汾河`】　投函【`晋刘超字世瑜为句容令常年赋税者四出评百姓家资超作大函封付之使各自书家产投函中讫送还县百姓依实上课所入有逾书也`】方输错出【`枚乗曰诸侯方输错出运行数千里不絶其珎怪不如山东之府`】　僦载烦费【`王莽下书曰寳货皆重则小用不给皆轻其僦载烦费注僦送也白帖`】　増担输租【`汉书曰倪寛为左内史务在得人心收租税时裁阔狭与民相假贷以故租多不入后有军发左内史以租课殿当免民恐失之大家牛车小家担输租繦属不絶课更以最`】　输勿顾限【`唐书曰卢坦为寿安令河南赋限已穷县人诉机织未就坦诣府请申十日不聴坦谕县人苐输勿顾限违之不过罚令俸耳由是知名`】　代下戸输【`又曰处州刺史苗稷进羡钱七百万崔羣请还赐其州以纾下戸之赋又髙承简迁邢州刺史观察府责赋尢急承简代下戸数百输租`】　计钱而输【`合璧事曰贞元时天下两税货重钱轻因乃计钱而输绫绢`】　俾民自输【`又曰韦宙为永州刺史旧制吏督赋宙俾民自输家十相保输纳常先`】　不输官赋【`又曰韦澳为京兆判官时帝舅郑光主墅吏豪肆积年不输官赋澳逮系之`】  

助国  

原王丹上麦【`邓禹西征王丹率宗族上麦二千斛`】　萧何佐军【`汉邵平谓萧何曰上有疑君之心宜譲封悉以家私助军何从其计上大恱`】　卜式输军费【`汉武帝有事匈奴卜式上书输家财半助邉上问欲官乎式曰臣少牧羊不习为吏不愿为官曰家有寃乎式曰不与人争未尝有寃但以天子征匈奴有智者宜効用有财者宜助国公孙曰此非人情不可以为化而乱法遂不报数嵗浑邪降县官人众式复持二十万与江南尹尹上其名帝识之召赐式外繇四百人时富豪皆匿财惟式欲助军费上以式为郎中以讽天下`】　麋竺助军资【`蜀志麋竺率奴客二千金银货币助军资于时困乏赖以复振`】　杜缓入钱谷【`元帝时谷贵人皆流亡西羌反方征之杜缓上书入钱谷助用前后数百万后为太常`】　王肃上钱缣【`后汉东海王肃以西羌未平上钱二万永和中复上缣万匹助国费邓太后下诏褒纳之白帖`】　増助国钱【`文献通考曰唐会昌末置备边库宣宗更号延资库戸部嵗送钱帛二十万度支盐铁送者三十万诸道进奉助军钱皆输焉`】　劳军钱【`又曰后唐荘宗时郭崇韬颇受藩镇遗或谏之崇韬曰吾位兼相赐禄巨万岂借外财但伪梁之世贿赂成风今河南藩镇皆梁旧臣主上之仇雠也若拒其意能无惧乎吾特为国家藏之私室耳至是首献劳军钱十万缗`】献军粮万石【`宋史曰周祖即位时苻彦卿镇兖州帝以刘铢第宅赐之及征兖州彦卿朝行`】  

【`在献马及锦防军粮万石连被赐赉`】　出私蓄济师【`元史曰刘复亨兼徳州路军民总管中统元年李羶叛遣兵讨贼集济南乏食复亨尽出其私蓄以济师世祖嘉之`】  

徴役一  

原使民任事【`礼记曰凡使民任老者之事食壮者之食案郑元注云寛其力饶其食`】　大役任众【`周礼郑云筑宫邑之事`】　兴事任力【`王制郑注云事谓筑邑庐宿市也`】木铎狥市【`周礼乡师云凡四时之徴令有常者以木铎狥于市朝案郑注云徴令有常者谓田狩及正月命修封疆二月命雷且发声`】　鼛鼓役事【`周礼鼔人掌教六鼓四金之音声以节声乐以和军旅以正田役教为鼔而辨其声用以雷鼔鼔神祀以灵鼔鼔社祭以路鼔鼔享以鼖鼔鼔军事以鼛鼔鼔役事以晋鼔鼔金奏`】　大旗致之【`周礼遂人云若起野役则令各帅其所治之民而至以遂之大旗致之郑注云旗画熊虎者也敺众刻日树旗期于其下`】　以役国事【`周礼族师云五家为比十家为聨四闾为族八闾为聨使之相保相爱刑罚庆赏相及相共以受职以役国事`】　行役之事【`周礼州长云若国作民而师田行役之事则帅而致之掌其戒令与其赏罚`】　起徒役家无过一人【`周礼小司徒云凡起徒役母过家一人以其余为羡唯田与追胥竭作`】　用民力歳不过三日【`礼记郑注云治宫室城郭道渠案周礼均人云丰年旬用三日中年旬用二日无年旬用一日年嵗不同虽丰不得过三日`】  

徴役二【`役使不均附`】  

原徴令【`小司徒比六乡之众寡以嵗时入其数时行其徴令也`】　役要【`乡师以国比法以时稽夫家既役则受州里役要役要所遣人民数也`】　犯时【`传欲无犯时晋悼公`】　脱更【`有一人箕踞见郭觧觧曰是吾徳不脩谓尉吏曰是人吾所急践更时脱也`】　支离【`荘子支离疏肩髙于项播精求食足以食数人齐有徴役则支离攘臂防其间言以疾免役无所惧也`】　踦跂【`国语悉率敝赋踦跂毕行踦丘知反跂丘氏反`】　弛力【`荒政十二聚万民四曰弛力寛徭役也`】　班役【`役将班矣班还也`】　任力【`以任其力待其政令`】　勤力【`谷梁民勤于力则功筑罕`】　稽可任【`小司徒三年受国之比要稽其民人而周知其数上地家七人可任者三人中地家六人可任者二家五人下地家五人可任者二人任者谓力也有夫妇然后为家`】　私相助【`魏司马朗字伯逹为棠阳长民有徙居都内者后县调船徒恐不办相率私还助役见爱如此`】　敺白役【`敺白徒之众今白丁也`】　覆脱卒【`王温舒覆脱卒`】　上庸直【`吴王濞以铜盐利百姓无赋卒践更輙与平价也`】　充夫式【`戸部式诸正丁充夫四十日免七十日并免租百日已上课役俱免中男充夫满四十日以上免戸内地租无他税折戸内一丁无丁聴傍折近亲戸内丁又谓男女三嵗以下为黄十五嵗以下为小二十以下为中男二十一成丁`】　计徒庸【`用防人工`】　免弟子【`师免弟子役详师`】　减年従役【`刘平为全椒令以徳化人人皆减年从役也`】　作诗告病【`大东东国困于役而伤于财谭大夫作诗以告病焉`】　力不同科【`为力不同科科役也上中下三等`】畏不能趋【`诗岂敢惮行畏不能趋`】　不征于乡【`兴事任力升诸司徒不征于郷`】  

【`曰造士也`】　属役于植【`夏官大役与虑事属役植部曲将吏传曰华元为植廵功筑城版干者是也`】　盖子戍邉【`盖寛饶字次公为司隶子常步行自戍邉公防如此`】　王尼执役【`晋王尼为防军兵士胡母辅之軰访之廐下白帖`】　増役法之详【`文献通考章氏曰三代役法莫详于周周礼五两军师之法此兵役也师田追胥之法此徒役也府史胥徒之有其人此胥役也比闾族党之相保此乡役也有司徒焉则因地之善恶而均役有族师焉则校民之众寡以起役有乡大夫焉则辨民之老少以从役有均役焉则论嵗之丰凶以行复役之法`】　乡亭之职【`又马端临论曰汉时乡亭之任则毎郷有三老孝悌力田掌劝导乡里毎亭有亭长啬夫掌聴讼狱收赋税又有防徼掌廵禁盗贼亦皆有禄秩而三老孝悌力田为尤尊可与县令丞尉以事相教复勿繇戍陏时乡职或设或废至唐睿宗时知乡职之不愿为故有避免之人宣宗时知乡职之不易为故有轮差之举自是以后所谓乡亭之职至困至贱贪官汚吏非理徴求极意蔑期会追呼笞棰比较至于破家荡产不能自保同于徭役而称之非古人所以置比闾族党之官之本意也`】　魏立三长【`又后魏孝文太和十年李冲以为三正理人所由来逺于是创制准古五家立一邻长五邻立一里长五里立一党长党长取乡人强谨者三长三载无愆则陟用之一等太皇览而称善引见公卿议之太尉元丕请过今秋至冬闲月徐乃遣使冲曰若不因课时百姓徒知立长校戸之勤未见均徭省赋之益遂立三长`】　唐定九等【`又曰唐令诸戸以百戸为里每里设正一人天下戸量其资产升降定为九等三年一造户籍诸里正县司选勲官六品以下白丁清平躯干者充其次为坊正`】　充役亡逸【`又曰睿宗时监察御史韩琬陈时政曰往年两京及天下州县里正坊正每一员缺先拟者輙十人顷年差人以充犹致亡逸即知政令风化渐以敝也`】　据簿轮差【`又曰宣宗大中九年诏以州县差役不均自今毎县据人贫富及役轻重作差科簿送刺史检署讫鎻于令防每有役事令据簿轮差`】　豪姓徙贯【`唐书曰李栖筠奏部豪姓多徙贯京兆河南规脱徭科`】奸人羼名【`又曰薛存诚迁给事中时琼林库广借工役存诚曰此奸人羼名以避征役不可许注羼音刬削也`】　景祐募充【`文献通考曰景祐中禁役乡戸为长名衙前使募人为之`】　熙宁雇役【`又曰熙寜二年条例司言考合众论悉以使民出钱雇役为便诏司农寺邓绾曾布更议于是绾布上言畿内郷戸计产业分为五等嵗以夏秋随等输钱用其钱募三等以上税戸代役随役重轻制禄既具揭示一月民无异辞着为令令下募者执役被差者得散去开封一府罢衙前八百三十人畿县放乡役数千于是颁其法天下凡当役人戸以等第出钱名免役钱其坊郭等第戸及成丁单丁女戸寺观品官之家旧无色役而出钱者名助役钱凡敷钱先视州县应用雇直多少而随戸等均取雇直既已足用又率其数増取二分以备水旱欠缺虽增毋得过二分谓之免役寛剰钱`】　手实之害【`又曰吕恵卿献议免役出钱未均出于簿法之不善于是行手实法其法官为定立田产中价使民各以田亩多少髙下随价自占仍并屋宅分有无蕃息以立之等凡居钱五当蕃息之钱一非用器田谷而輙隠落者许告有实三分以一充赏将造簿预具式示民令依式为状县受而籍之以其价列定髙下分为五等乃参会通县役钱本额而定所当输`】寛剰之弊【`又曰知彭州吕陶奏朝廷欲寛力役立法召募初无过敛民财之意有司奉行过当增添科出谓之寛剰自熈寕六年施行役法至今四年臣本州四县已有寛剰钱四万八千七百余贯以成都一路计之无虑五六十万推之天下见今约有六七百万贯文乞霈发徳音特与免数年使民不重困不报`】元祐复差役【`又元祐元年司马光建议按差役破产惟乡戸衙前有之自余散从承符弓手手力耆戸长壮丁未闻有破产者又向者役人皆上等戸为之其下等单丁女戸及品官僧道本来无役今更使之一槩输钱故自免役法行富者差得自寛而穷者困穷日甚又监司守令于雇役人之外多取羡余以希恩赏农民重困乞指挥下诸路转运司并依熈宁以前旧法参详施行　苏辙言复行差役其应议者有五而是时亦参行差募之法　按役次之名衙前散从承符弓手戸耆戸长壮丁是也熙寜雇役所取之钱坊当役戸坊郭戸官戸女戸单丁寺观是也内坊场系官钱当役戸以下系取之于民谓之六色钱取民间六色之钱益以系官坊场钱充雇役之用而尽蠲衙前诸役熙寜之法也以坊场充衙前雇役之用而承符以下诸役仍复轮差民戸而尽蠲六色之钱元祐之法也六色钱虽曰罢徴继而诏诸路坊郭五等以上及单丁女戸官戸自三等以上旧输免役钱并减五分余戸下此悉免之则所谓雇役之钱原未尝尽除也自诸贤于差役之议各有所主而朝廷亦兼行之`】　绍圣复免役【`又曰绍圣元年三省言役法尚未就绪帝曰苐行元丰旧制而减去寛剰钱百姓有何不便邪诏复免役法所敷寛剰钱不过一分`】　保正【`又曰保正副十大保为一都保二百五十家内通选才勇物力最髙二人充应主一都盗贼烟火之事`】　戸长【`又曰催一都人戸夏秋二税大保长愿兼戸长者轮催纳税租此系南宋以后差役之法`】　批朱【`又曰已充役者谓之批朱`】　白脚【`又曰未充役者谓之白脚`】　物力【`又曰役起于物力物力有升降升降不殽则役法公是以绍兴以来讲究推割推排之制最详`】　义役【`又曰乾道五年处州松阳县首倡义役众出田谷助役戸轮充守臣范成大嘉其风义为易乡名`】　科差条例【`元世祖中统元年定科差条例即丝料包银之制也`】　至元新格【`至元二十八年以至元新格定科差法诸差税皆司县正官监视人吏置局均科夫役皆先富强后贫弱贫富均者先多丁后少丁`】　因赋定役【`眀初因赋定役毎十年大造黄册分豁上中下三等差役照册佥定之凡各处赋役必验丁粮多寡产业厚薄以均其力`】　编审均徭【`治元年令各处编审均徭查照嵗额差使于该年均徭人戸丁粮有力之家止编本等差役不许分外加増余剰银两贫难下戸并逃亡之数聴其空闲不许徴银及额外科差`】　原役使不均【`北山刺幽王役使不均也劳于从事不得终养于父母也`】　东人【`东人之子职劳不来西人之子粲粲衣服`】　持更【`晋刘为荆州常夜起闻城上持更者叹声甚苦呼省之盖一兵年老羸疾无襦乃讁主者遂给韦袍复帽`】　椎氷【`详流亡`】　不均【`不患寡而患不均`】不平【`诗不平谓何`】　或宴宴居息　或尽瘁国事【`白帖`】　増影占【`宋干兴时臣僚上言徭役影占之害`】　偏重【`三司使韩绛言乞委侍从台省官集议考验古制裁定使役力无偏重之患治平间役法之议始此`】　中上戸多而下戸少【`侍御史刘挚言自助役法行务欲敷配钱数故所在临时肆意升补下戸入中中戸入上今天下往往中上戸多而下戸少`】富者自寛而穷者困【`详上并文献通考`】  

土功【`不时　劳苦附`】  

原经灵台【`诗曰经始勿亟庻民子来言文王始经营灵台也众人自以子义乐来而为之`】　筑傅岩【`说筑傅岩之野`】　度功【`书曰荒度土功注荒大也大度土功`】　廵役【`方役之事则廵行也`】　兴事【`兴事任力用人必顺注顺天时也`】　廵功【`传曰宋城华元为植廵功`】　揆日【`诗揆之以日`】　从时【`左传凡啓塞从时门戸道路谓之啓城郭墙堑谓之塞皆啓闭之急不可一日阙堕壊时而理之`】　比居【`周礼职政役以比居`】　土国【`诗土国城漕注役土功于国也`】道使【`顺作时事以道使人礼`】　时使【`使民以时`】　称畚筑【`令尹防艾猎城沂量`】  

【`功命田分财用平版干称畚筑程土功议逺迩略基趾具糇粮防艾猎孙叔敖也`】　栽版干【`十月庚寅栽注栽设版筑`】　筑城郭　造宫室【`月令孟冬`】　城诸防【`传曰城诸及防时也`】　筑郎囿【`冬筑郎囿书时也虽未及时而农事毕可以成故曰书时也`】　百堵皆作【`诗`】　三旬而成【`防艾猎城沂事三旬而成不愆于素注不失本计之期`】　量事有期【`士弥牟营成周计丈数揣髙卑仞沟洫物土宜议逺迩量事有期计徒庸虑财用赋文注刃城尺度`】土事无作【`月令`】　地气沮泄【`谓发天地之房`】　客土疏恶【`汉成帝诏`】  

【`言解万年作昌陵五年未成客土疏恶言取他处土为客土`】　龙见戒事【`夫土功龙见毕务戒事龙见九日农务毕始戒以土功之事`】　火见致用【`火见而致用致筑作之物也`】　水昏正而栽【`十一月也树版干而兴作`】　日南至而毕【`日南至微阳作动故土功息也白帖`】　増宫中兴作太甚【`唐书曰敬宗时薛廷老为御史尝与舒元褒李汉入阁论奏纲纪寖壊奸邪放肆帝厉语曰更奏何事元褒曰宫中兴作太甚帝变色曰兴作何所元褒不能对廷老曰见外辇材瓦絶多知有所营耳帝曰已喻`】　王府不得役民【`续文献通考金世宗大定九年尚书省奏越王永中隋王永功二府有所兴作宜发役夫上曰朕见宫中竹有枯瘁者欲令更植恐劳人而止二王府各有引从人力何得更役百姓尔等但以例为请海陵横役无度可尽为例耶自今在都浮役久为例者仍旧余并官给佣直重者奏闻`】　计庸受粟【`唐书曰徐申为韶州刺史韶自兵兴以来刺史以县为治署而令丞杂处民阎申按公田之废者募人假牛犂垦发以所收半畀之田久不治故肥羙嵗入凡三万斛诸工计庸受粟乃徙治故州未防邑闬如初创`】　度力输刍【`宋史曰范讽通判郓州诏塞决河州募民入刍楗而城邑与农戸等讽曰贫富不同而轻重相若农民必大困且诏书使度民力今则均取之此有司之悮也即改符使富人输三之二因请下诸州以郓为率朝廷从其言`】　役丁二百万【`文献通考曰隋炀帝建洛邑每月役丁二百万人导洛河及淮北通涿郡筑长城东西千余里皆徴百万余人丁男不充以妇女充役`】　督役数千人【`唐书曰韩滉筑石头城自京口至玉山脩坞壁起建业抵京岘楼雉相望以为朝廷有永嘉南幸之事置舘第数百于石头城穿井皆百尺命偏将丘涔督役日数千人涔虐用其众`】　惩惰卒【`宋史曰赵昌言知天雄军属澶州河决涨溢浸府城昌言籍府兵土増堤数不及千乃索禁卒佐役皆偃蹇不进昌言怒曰府城将垫人民且溺汝等食厚禄欲坐观邪不从命者斩众股栗赴役不浃旬城完太宗手诏褒之`】　械大豪【`又曰陈恕知大名府时北师入宼诏増城隍其器用取于民者不时集恕立擒府中大豪一人将斩之宗族号愬賔佐竞前请救大豪叩头流血请翌日集事违期甘死恕令械之以狥民皆恐栗无敢后期者数日功就`】　见丁无防【`合璧事曰唐太宗将修洛阳宫戴胄言司农作见丁无防大乱之后戸口单破一人就役举室捐业`】　寛以嵗月【`宋史曰陈荐为河北都转运使河决枣彊水官议于恩冀深瀛之间筑堤三百六十里期一月就功役夫八万荐曰河未能为数州害民力方困愿以嵗月为之`】　浚汴河【`又曰张方平上言国家都陈留漕运以汴为主汴带引淮江利尽南海天圣以前嵗调民浚之故水行地中其后浅妄者争言裁减役费汴日以塞乃画上十四防富弼读其奏漏下十刻帝称善弼曰此国计大本非常奏也悉如其议而行之`】　濬防通【`献徴录曰防通者即元之故河也元漕运江南粮有二一由海道一自东平州安民山开河北至临清名防通河眀洪武间防通河遂淤永乐九年命宋礼等发山东六郡丁夫十余万开濬防通河故道河成`】原役徒【`官庀役徒`】　人徒【`役`】　劳力【`小人劳力`】　服勤　稽事  

【`稽其功事`】　属役　恱以使人　敺以就役　民不告劳事无愆素　功惟勿亟　人则忘忧　虽用千夫之役终资一篑之功　不时奸时【`以动`】　动怨【`作事不成则怨讟动于人`】城郎勦民【`传曰夏城郎书不时也速成勦人季平子欲城郎叔孙昭子曰焉得成其以勦民`】筑台妨农【`宋皇国父为平公筑台妨于农收子罕请俟农功之毕公不许筑者歌曰泽门之晳`】  

【`实兴我役注国父白而居泽门也邑中之黔实慰我心注子罕黒而居邑中也子罕闻之亲执朴以行筑者而抶其不勉者曰君为一台而不速成何以为役讴者乃止注子罕分谤也白帖`】　増盛夏工程严促【`唐书曰睿宗时造金仙玉真观虽盛夏工程严促魏知古曰为公主造观将以树功祈福而乖人事违天时起无用之作崇不急之务`】　方春不可兴工【`又曰杨炎欲城原州诏中使问状叚秀实言方春不可兴工请须农隙炎谓沮已遂召为司农卿`】　日诵论语【`宋史曰李沆为相尝读论语或问之曰沆为宰相如论语中节用而爱人使民以时尚未能行圣人之言终身诵之可也`】　妨时勦人【`唐书曰代宗为太后营章敬寺髙郢以白衣上书諌曰悉力追孝诚为有益妨时勦人不得无损`】　役非其时【`又曰文宗时李石奏咸阳令韩辽治兴城渠渠起咸阳抵潼关三百里无输挽劳李固言曰然恐役非其时奈何帝曰茍利于人朕奚虑哉`】　非时役民【`元史曰董文用为江淮行省参政行省长官素贵多傲文用侃侃无所迁就有以帝命建佛塔于宋故宫者有司奉行甚急天大雨雪入山伐木死者数百人犹欲并建大寺文用谓其人曰非时役民民不堪矣少徐徐如何长官曰参政奈何格上命邪文用曰今日之困民力而失民心者岂上意邪其人意沮遂稍寛其期`】　原孟春无聚人众【`妨农事也月令`】　孟夏无起土功【`不可以动众`】　茍乖龙见之期　则起人疲之怨　梁好土功罢人以溃　宋妨农事筑者用讴　使人以道则防告劳　作事不时必闻胥怨　劳苦劬劳【`惨惨劬劳`】　怨讟【`并作`】　不敢告【`诗不敢告劳`】亦可息【`哀我瘅人亦可息也`】　胡转予恤【`诗胡转予于恤`】　莫知我勚  

【`勚劳也`】　形民之力【`左传形民之力而无醉饱之心注形民之力而使之去其醉饱过盈之心`】老者之事【`礼曰凡使人任老者之事食壮者之食`】　梁伯好土功【`亟城而弗`】  

【`处民罢而弗堪梁亡不书其主自取之也以梁伯好土功故也`】　夏王遏众力【`夏王率遏众力遏絶也白帖`】　増人力告敝【`唐书曰太宗营髙祖山陵程役峻暴人力告敝虞世南諌曰汉家即位之初便营陵墓近者十余嵗逺者五十年今以数日之程课数十年之事其于人力不亦劳矣`】民苦其役【`宋史曰郑文寳至贺兰山下见唐室营田旧制建议兴复清逺据积石岭去灵环皆三四百里素无水泉文寳发民水数百里外留屯几千人地泻卤树皆立枯西民甚苦其役城之不能守卒为山水所壊`】　关中劳敝尤甚【`唐书魏徴疏曰比者疲于徭役关中之人劳敝尤甚杂匠当下顾而不遣正兵番上复别驱任`】　疲羸尤堪轸恤【`宋史曰太宗时进兵灵夏戸部使张镒乗传往环州与李继隆议防送刍粮入灵州及还上疏曰关辅之民数年以来并有科役畜产荡尽愁苦怨叹充塞路岐自春徂冬曾无暂息顾此疲羸尢堪轸恤今若复有差率益致流亡纵令驱廹必致挠溃`】　抚之犹恐其扰【`唐书曰崔郾治虢以寛经月不笞一人曰陕土瘠而民劳吾抚之不暇犹恐其扰`】未可以力役伤【`宋史曰元祐初朝廷起囘河之议未决而开河之役遽兴温诏言河朔秋`】  

【`潦水滛为灾民人流徙谓宜安之未可以力役伤也`】　原恤隠　息肩　事充力竭　事勤民怨　盍思凋敝　敢惮劬劳　辱在泥涂保其筋民　荒度土功　斩艾民力　勦民实难  

无城犹可　民力凋尽　民力不堪　役徒防尽　庶人疲敝　民不罢劳　请吾人之愠　无兴代役之礼　以为草芥茍不恤于人疲　虽有金汤亦何忧于鱼烂【`白帖`】  

开凿  

原羙哉【`刘子谓赵孟曰羙哉禹功吾子盍逺绩禹功而庀民乎`】　逺矣【`禹成厥功逺矣`】乐成【`民可乐成难与虑始`】　受赐【`民到于今受其赐`】　庀徒【`量功戒事命曰庀徒`】刋木【`书随山刋木白帖`】　増民皆饶足【`魏西门豹为邺令发民凿十二渠民得水利皆饶足`】　渠号富民【`山堂肆考曰隋郭衍为行军总管文帝令率水工引渭水经大兴城北东至潼关漕运四百余里名曰冨民渠`】　凿潭浐水【`唐书曰韦坚于浐水望春楼下凿为潭以通漕二年而成帝为升楼诏羣臣临观蠲役人一年赋`】　疏凿淮扬【`献徴录曰永乐开濬防通河成而平江伯陈瑄亦疏凿淮扬一带南北遂通也`】　原开物之智　济时之功　茍未僝功　岂无胥怨　智能虑逺　愚可乐成【`白帖`】  

复除  

原南顿【`后汉光武过南顿复田租一嵗父老固请十年帝曰安敢逺期十年父老曰陛下惜耳因大笑复増一年也`】　颍川【`魏志文帝复颍川一年田租`】　车马【`武令民有车马一匹复甲卒三人劝人养马也`】　耕织【`史卫鞅变法民戮力本业耕织致粟帛多者复其身末利举以为收孥`】贞妇【`平帝时复贞妇乡一人`】　五女【`晋武帝以将士应娶者多家有五女给复`】　买  

复【`食货志武帝时兵革数动民多买复及五大夫长以次徴发之士益鲜也`】　请复【`常山三老上言上生元吉民愿防优复`】　关内侯【`郑元云贵者谓若今宗室及关内侯皆复除也`】　诸侯子【`髙帝诏曰诸侯子在关中复十二嵗归者半之`】　复沛请丰【`又曰以沛为朕汤沐邑复其民父老请曰沛已蒙复丰未防上曰丰极不忘也特以其雍齿反吾故遂并复丰也`】　复身及戸【`又髙帝诏非士大夫已下皆复其身及户勿事注复其身及戸内无徭役`】　司徒稽舎【`小司徒稽夫家九比之数以辨贵贱老幼废疾凡征役之施舎注舎谓复不给徭役也`】　汉武诏复【`汉武帝诏八十复二笇复二口之笇也九十者复甲卒九十者复身末利不与革车之式`】　平城吏卒【`又髙帝诏吏卒从事至平城及守城邑者皆复终身勿事`】　魏氏武卒【`刑法志魏氏武卒衣三属甲操十二石弩负矢五十置戈其上胄带劒赢三日之粮日中而趋百里中试者复其戸利其田宅白帖`】増舎役【`舎役除不收役事也周制所舎者国中贵者贤者能者服公事者老者疾者皆舍`】　不征【`礼记不征其徭役升于司徒者不征于郷升于学者不征于司徒`】　不从政【`政力政城道之役也王制五十不从力政八十者一子不从政九十者其家不从政废疾非人不养者一人不从政父母之丧三年不从政齐衰大功之丧三月不从政将徙于诸侯三月不从政自诸侯来徙家期不从政`】　无力政【`周礼均人凶札则无力政`】　终身复【`汉书汉髙祖令从军至平城及守城邑者皆复终身勿事丰人及士卒徙入关中者皆复终身`】　复数年【`又曰元帝好儒能通一经者复数年更为设员千人`】周除征役　汉除赋税【`马端临论曰按周官及礼记所载周家复除之法除其征`】  

【`役而已至汉则并赋税除之`】　给蠲符　遣蠲使【`唐书曰眀皇初立凡蠲徭役者给蠲符以流外及九品京官为蠲使嵗再遣之`】　放遣诸生【`文献通考曰王褒门人为本县所役求褒为属褒曰卿学不足以庇身吾徳薄不足以防卿属之何益乃歩担干饭儿负盐防门徒从者千余人安丘令以为见已整衣出迎之于门褒乃下道至土牛傍磬折而立云门生为县所役故来送别执手涕泣令即放遣门生`】　免排门夫【`又曰唐白履中召拜朝散大夫乞还吴竞谓之曰子素贫不霑斗米匹帛虽得五品何益履中曰往者军兴家取排门夫吾以读书县为免今终身髙卧寛徭役岂易得哉`】　庙戸给复【`元史曰至元间王磐定孔子庙如歴代给民百戸以供洒埽复其家时尚书省以括戸之故欲收为民磐言庙戸百家嵗钞仅比六品官俸耳圣朝疆宇万里财赋嵗亿万计岂爱一六品官俸不以待孔子哉`】儒士给复【`又宪宗为皇子镇西京时儒者皆隶役髙智耀谒藩邸言儒者给复已久一旦与厮`】  

【`养同役非便请除之从其言及即位智耀入见言儒者所学尭舜禹汤文武之道自古有国家者用之则治不用则否养成其材将以资其用也宜蠲免徭役以教育之帝曰善前此未有以是告朕者诏复海内儒士徭役`】  

重敛  

原田赋【`季孙欲作田赋访仲尼仲尼曰敛从其薄事举其中如是丘亦足矣若不度于礼则虽丘赋将不足也`】　丘甲【`鲁成公作丘甲详赋税`】　税亩【`公田之法十取一今又履其余亩十取二故哀公云二吾犹不足是税亩也`】　过借【`传谷出不过借以丰财也注借借也周礼人耕百亩公取十亩借人力治之而税不过此`】　事充【`公叔务民曰事充役重`】　政重【`税重`】　倍征【`敝政`】　悉索【`悉尽也索求也`】　暴征【`暴虐以征税之`】　厚敛【`齐晏平仲曰公厚敛焉陈氏厚施民归之`】　硕防刺【`国人刺其君重敛蚕食于民贪而畏人若大防也`】　鸣鼓攻【`季氏富于周公冉求为之聚敛子曰小子鸣鼔而攻之可也`】　二千算一【`光武时贾人末作稽积诸物虽物无市籍各以其物自占率钱二千而一笇也`】　三分税二【`秦人收太半之赋三分税二分也`】　浚我以生【`浚取也`】　多税以饥【`老子曰民之饥以其上食税之多是以饥`】　子产丘赋【`郑子产作丘赋如鲁丘甲国人谤之`】　武帝笇缗　晋灵厚敛【`厚敛雕墙晋灵公不君也`】　子产争承【`贡赋之事`】　竭耗靡敝【`赋税极也`】诛求无时　取怨于下【`无为天子取怨于下`】　作法于贪　桀  

之将亡率割于夏邑【`书夏王率割夏邑谓相率割利于都邑谓桀之赋敛重也`】　纣之欲丧讐敛于殷人【`书商纣讐敛召敌言厚敛取怨于殷人也白帖`】　増竭泽【`旧唐书曰宪宗时李渤言聚敛之臣割下媚上惟思竭泽不虑无鱼`】　养羸【`杜佑通典曰重敛则多养羸而国贫`】　赋重役勤【`又曰元魏之乱周齐分据暴君慢吏赋重役勤`】　急征横敛【`宋史张方平曰今二税之外诸色沿纳杂料之大约出于五代之季急徴横敛因而着籍遂以为常`】籍外加徴【`唐书曰宇文融为括田劝农使戸部侍郎杨玚以为籍外加徴百姓困敝得不偿失`】无名之献【`又曰殷侑徙天平节度使以饷军有赢当上送官乃裁经费嵗月钱十五万缗粟五万石归有司御史大夫温造劾侑擅敛民为无名之献诏以庾承宣代之`】　旬输月送【`徳宗时河南山东荆襄科敛凡数百名旬输月送无有休息杨炎疾其敝`】　家至日取【`合璧事曰吴越钱镠世常重敛其民以事奢僭下至鸡鱼卵鷇必家至而日取每笞一人以责其负则诸案吏各持簿列于庭凡一簿所负唱其多寡量为笞数少者犹责数十多者至笞百余人不堪其苦`】　盐米防米【`吴徐知诰用歙人汪台符百策括定田赋毎正苗一斛别输三斗官授盐二斤谓之盐米入仓则有防米　江南野史李先主世括定田产自正斛上别输三斗于官廪受盐二斤谓之盐米百姓便之及周世宗克淮南盐货遂艰官无可支至今输之犹有定制　按盐防米为南唐横赋艺祖平南唐首命樊知古将漕江南访求民瘼而樊非其人讫不能建明蠲除盖南唐正赋之外所取不一宋因名之曰防纳盐防米其一也`】　省耗省陌【`汉隠帝时三司使王章聚敛刻急旧制田税每斛更输二升谓之雀防耗章始令更输二斗谓之省耗旧钱出入皆以八十为陌章始令入者八十出者七十七谓之省陌`】　赋分为三【`自唐宪宗分天下之赋为三一曰上供二曰送使三曰留州宋承唐法然自南渡以来朝廷之经费日伙则不免于上供之外别立名色以取之州郡如经总制月桩钱之是也州郡之事力有限则不免于常赋之外别立名色以取之百姓如斛靣米头子钱之是也`】　嵗取其十【`文献通考曰尝谓唐之庸钱杨炎已均入二税而后世差役复不免焉是力役之征既取其二也宋朝王安石令民输钱以免役而绍兴以后所谓耆戸长保正雇钱复不给焉是取其三也合丁钱而论之力役之征盖取其四矣而一有邉事则免夫之令又不得免焉是取其五也布缕之征有折税有和预买川路有激赏而东南有丁绢是布缕之征三也谷粟之征有税米有义仓有和籴而斗面加耗之输不与是谷粟之征亦三也通力役之徴而论之盖用其十矣民安得不困乎`】小民以为税重【`续文献通考曰金世宗大定十一年尚书省奏天下仓廪贮粟二千七十`】  

【`九万余石上曰朕闻国无九年之蓄则国非其国朕是以括天下之田以均其赋嵗九百万石自经费七百万石外二百万石又为水旱之所蠲免及赈贷之用余才百万石而小民以为税重小臣沽民誉亦多议之皆不虑国家缓急之备`】　一言而折聚敛【`元史曰至元时中书右丞卢世荣以货利得幸乃建议曰我立法治财视常嵗当倍增而民不扰也诏下防议人无敢言者董文用曰此钱取于右丞之家乎将取之于民耶取于右丞之家则不敢知若取诸民则有说矣牧羊者嵗常两剪其毛今牧人日剪其毛而献之则主者固恱其得毛之多矣然而羊无以避寒热即死且尽毛又安可得哉民财亦有限取之以时犹惧其伤残也今尽刻剥无遗犹有百姓乎世荣不能对议者出皆谢文用曰君以一言折聚敛之臣而厚本真仁人之言哉`】　原政烦赋重　财匮人怨　下若不足　上将畴依　政先圗大　事贵举中　茍以利之为利　岂曰人而爱人　不能事举其中　诚恐弊归于下　陈聚敛之谋利将茍得　行诛求之政弊将若何　出二三之令吾谁适从　过什一之征君孰与足　虽国用而暂足所获防何　茍民罢而不堪其伤多矣【`白帖`】　増稻苗未生而和籴　桑叶未吐而和买【`仁宗时俞献卿言`】　因天下之力以生天下之财　因天下之财以供天下之费【`王安石言`】　善理财者不过头防箕敛　设法夺民其害甚于加赋【`司马光言`】　劝农之志今变而为烦扰　均役之意今倚以为聚敛【`刘挚言`】  

## 御定渊鉴类函卷一百三十四

政术部十三【`盐铁　榷酤　増茶　算缗关市征　杂税　山泽税附贡献　阙贡诉贡赋附`】  

盐铁  

原管子曰海王之国【`海王者言以负海之利而王其业`】谨正盐防【`正税也音征`】十口之家十人食盐百口之家百人食盐终月大男食盐五升少半【`少半犹劣薄也`】大女食盐三升少半吾子食盐二升少半【`吾子犹小男小女也`】此其大厯也【`厯数`】盐百升而釜【`盐十二两七铢一黍十分之一为升当米六合四勺也百升之盐七十六斤十二两十九铢二累为釡当米六斗四升`】今盐之重升加分强釜五十也【`分强半强也今使盐官税其盐之重毎一斗加半合为强而取之则一釡之盐得五十合而谓之强`】升加一强釜百也升加二强釜二百也钟二千【`十釜之盐七百六十八斤为钟当米六斛四斗是`】十钟二万百钟二十万千钟二百万万乗之国人数开口千万也【`举其大数而言之也开口谓大男大女之所食盐也`】禺防之商日二百万【`禺读为偶偶对也商计也对其大男大女食盐者之口数而立防以计所税之盐一日计二百万合为二百钟`】十日二  

千万一月六千万万乗之正九百万也【`万乗之国大男大女食盐者千万人而税之盐一日二百钟十日二千钟一月六千钟也今又施其税数以千万人如九百万人之数则所税之盐一日百八十钟十日千八百钟一月五千四百钟`】月人三十钱之籍为钱三千万【`又变其五千四百钟之盐而籍其钱计一月每人人籍钱三十几千万人为钱三万万矣以此籍之数而比其常籍当一国而有三千万人矣`】今吾非籍之诸君吾子而有二国之籍者六千万【`诸君谓老男老女也六十以上为老男五十以上为老女也既不籍于老男老女又不籍于少男少女乃能以千万人而当三千万人者盖盐官之利耳盐官之利既然则铁官之利可知也盐官之利当一国而三万人铁官之利当一国而三万人焉故能有二国之籍者六千万人耳其常籍入之数犹在此外`】使君施令曰吾将籍于诸君吾子则必嚣号令天给之盐防则百倍归于上人无以避此者数也今铁官之数曰一女必有一鍼一刀若其事立【`若犹然后`】耕者必有一耒一耜一铫若其事立【`大鉏谓之铫羊昭反`】行服连【`辇名所以载作器人挽者`】轺【`羊昭反`】輂【`居玉反`】者【`大车驾马`】必有一斤一锯一锥一凿若其事立不尔而成事者天下无有今鍼之重加一也三十鍼一人之籍【`鍼之重每十分加一分为强而取之则一女之籍得三十鍼也矣`】刀之重加六五六三十五刀一人之籍也【`刀之重每十分加六分以为强而取之五六为三十也则一女之籍得五刀`】耜铁之重加七三耜铁一人之籍也【`耜铁之重每十分加七分以为强而取之则一农之籍得三耜铁也`】其余轻重皆准此而行【`其器弥重其加弥多`】然则举臂胜【`音升`】事无不服籍者桓公曰然则国无山海不王乎管子曰因人之山海假之名有海之国【`虽无海而假名有海则亦虽无山而假名有山`】售盐于吾国【`彼国冇盐而籴于吾国为旧耳`】釜十五吾受而官出之以百【`受取也假令彼盐平价釡当十钱者吾又加五钱而取之所以来之也既得彼盐则令吾国盐官又出而籴之釜以百钱也`】我未与其本事也【`与用也夲事本盐也`】受人之事以重相推【`以重相推谓加五钱之也推犹度也`】此人用之数也【`彼人所有而皆为我用也`】又曰齐有渠展之盐【`渠展齐地沛水所流入海之处可煑盐之所也故曰渠展之盐`】请君伐菹薪【`草枯曰菹`】煑水为盐【`煑海水`】正【`音征`】而积之十月始正至于正月成三万钟下令曰孟春既至农事且起大夫无得缮冢墓理宫室立台榭筑墙垣北海之众无得聚庸【`庸功也`】而煑盐【`北海之众谓北海煑盐之人本意禁人煑盐下令托以农事虑有妨夺先自大夫起欲人不知其机斯为权术`】此则坐长十倍以令籴之梁赵宋衞濮阳彼尽餽食之国【`本国自无盐逺餽而食`】无盐则踵守圉之国【`圉与御同古通用`】用盐独甚桓公乃使籴之得成金万斤　汉孝武中年大兴征伐财用匮竭于是大农上盐铁丞孔仅东郭咸阳言山海天地之藏皆宜属少府陛下弗私以属大农佐赋愿募民自给费因官器作煑盐官与牢盆【`牢价直也今世人言顾手牢牢盆煑盐盆也`】浮食竒民欲擅管山海之货【`若人执仓库之管籥`】以致冨羡【`羡饶也`】役利细民其沮事之议不可胜听敢私铸铁器煑盐者釱左趾【`釱音徒故反足钳也`】没其器物郡不出铁者置小铁官【`铸计铁`】使属在所县使仅咸阳乗传举行天下盐铁【`举皆也普天之下皆行之`】作官府【`主煑铸及出纳`】除故盐铁家冨者为吏吏益多贾人矣卜式为御史大夫【`元鼎六年`】见郡国多不便县官作铁器苦恶【`谓作铁器民患苦其不好`】价贵或强令民买之而船有算商者少物贵乃因孔仅言船算事上不恱又董仲舒说上曰今盐铁之利二十倍于古人必病之孝昭元始六年令郡国举贤良文学之士问以民所疾苦教化之要皆对曰愿罢盐铁酒均输官无与天下争利示以俭节然后教化可兴御史大夫桑羊难【`诘难议者之言`】以为此国家大业所以制四夷定边足用之本徃者豪强之家得管山海之利采石鼓铸煑盐一家聚或至千余人大抵尽流放之人逺去乡里弃坟墓依倚大家相聚深山穷泽之中成奸伪之业家人有寳器尚犹柙而藏之况天地之山海乎夫权利之处必在山泽非豪人不能通其利异时盐铁未笼布衣有朐邴人君有吴王专山泽之饶薄赋其人赡穷乏以成私威积而逆节之心作今縦人于权利罢盐铁以资强暴遂其贪心众邪羣聚私门成党则强御日以不制而并兼之徒奸形成矣盐铁之利佐百姓之急奉军旅之费不可废也文学曰人庶藏于家诸侯藏于国天子藏于海内是以王者不蓄下藏于人逺争利务民之义利立而人怨上若是虽汤武生存于代无所容其庐工商之事欧冶之任何奸之能成三桓专鲁六卿分晋不以盐冶故权利深者不在山海在朝廷一家害百姓在萧墙不在朐邴大夫曰山海有禁而人不倾贵贱有平而人不疑县官设衡立凖而人得其所虽使五尺童子适市莫之能欺今罢之则豪人擅其用而专其利也文学曰山海者财用之寳路铁器者农之死士也死士用则仇讐灭田野辟而五谷熟寳路开则百姓赡而人用给人用给则冨国而教之以礼礼行则道有譲而人怀敦朴以相接而莫相利也夫秦楚燕齐士乃不同刚柔异气巨小之用倨勾之宜党殊俗异各有所便县官笼而一之则铁器失其宜而农人失其便器用不便则农夫罢于野而草莱不辟草莱不辟则人困乏也大夫曰昔商君理秦也设百倍之利収山泽之税国冨人强蓄积有余是以征伐敌国攘地斥境不赋百姓军师以赡故利用不竭而人不知地尽西河而人不苦今盐铁之利所以佐百姓之急奉军旅之费务于积蓄以备乏絶所给甚众有益于用无害于人文学曰昔文帝之时无盐铁之利而人冨当今有之而百姓困之未见利之所利而见其所害且利非従天来不由地出所出于人间而为之百倍此计之失者也夫李梅实多者来年为之衰新谷熟旧谷为之亏自天地不能满盈而况于人乎故利于彼者必耗于此犹隂阳之不并昼夜之代长短也商鞅峭法长利秦人不聊生相与哭孝公其后秦日以危利蓄而怨积地广而祸搆恶在利用不竭乎于是丞相奏曰贤良文学不明县官猥以盐铁为不便宜罢郡国酤酒关内铁奏可于是利复流下庶人休息孝元时尝罢盐铁官三年而复之后汉明帝时尚书张林上言盐铁食之急者虽贵人  

不得不湏官可自鬻献帝建安初关中百姓流入荆州者十余万家【`荆州今防阳南`】及闻本土安寜皆企愿思归而无以自业于是衞觊议以为盐者国之大寳自防乱以来放散今宜依旧置使者监卖以其直益市犁牛百姓归者以供给之劝耕积粟以丰殖关中逺者闻之必竞还境魏武于是遣谒者仆射监盐官移司隶校尉居农流人果还关中丰实　陈文帝天嘉二年太子中庶子虞荔御史中丞孔奂以国用不足奏立煑海盐税従之后魏宣武时河东郡有盐池旧立官司以収税利先  

是罢之而人有冨强者专擅其用贫弱者不得资益延兴末复立监司量其贵贱节其赋入公私兼利孝明即位复罢其禁与百姓共之自后豪贵之家复乗势占夺近池之人又輙障悋神初太师髙阳王雍太傅清河王怿等奏请依先朝禁之为便于是复置监官以监检焉其后更罢更立至于永熙自迁邺后于沧瀛幽青四州之境傍海煑盐沧州置灶一千四百八十四瀛州置灶四百五十二幽州置灶百八十青州置灶五百四十六又于邯郸置灶四计终嵗合収盐二十万九千七百八斛四斗军国所资得以周赡矣　后周文帝霸政之初置掌盐之政令一曰散盐煑海以成之二曰监盐引池以化之三曰形盐掘地以出之四曰饴盐于戍以取之凡监盐每池为之禁百姓取之皆税焉　隋开皇三年通盐池盐井并与百姓共之　唐开元元年十二月左拾遗刘彤论上盐铁表曰臣闻汉孝武之时外讨戎夷内兴宫室殚费之甚十倍当今然而古费多而货有余今用少而财不足者何也岂非古取山泽而今取贫人哉取山泽则公利厚而人归于农取贫人则公利薄而人去其业故先王之作法也山海有官虞衡有职轻重有术禁发有时一则专农二则饶国夫煑海为盐采山铸金伐木为室农余之辈也寒而无衣饥而无食佣赁自资者穷苦之流也若能収山海厚利夺农余之人寛调敛重徭免穷苦之子所谓损有余而益不足帝王之道可不谓然乎臣愿陛下诏盐铁伐木等官収兴利货于人则不及数年府有余储矣然后下寛大之令蠲穷独之徭可以恵羣生可以柔荒服虽戎狄未服尭汤水旱无足虞也眀皇令宰臣议其可不咸以盐铁之利甚益国用遂令将作大匠姜师度戸部侍郎强循俱摄御史中丞与诸道按察使检责海内盐铁之课二十五年仓部格蒲州盐池令州司监当租分与有力之家营种之课収盐每年上中下畦通融収一万石仍差官人检校若陂渠穿穴所湏功力先以营种之家人丁充若破坏过多量力不济者聼役随近人夫又屯田格幽州盐屯每屯配丁五十人一年収率满二千八百石以上准营田第二等二千四百石以上准第三等二千石以上准第四等大同横野军盐屯配兵五十人每屯一年収率千五百石以上准第二等千二百石以上准第三等九百石以上准第四等又成州长道县盐井一所并节级有赏罚蜀道陵緜等十州盐井总九千所每年课盐都当钱八千五十八贯【`陵州盐井一所课都当钱二千六十一贯绵州井四所都当钱二百九十二贯资州井二十八所都当钱一千八十三贯泸州井五所都当钱一千八百五十贯荣州井十三所都当钱四百贯梓州都当钱七百一十七贯遂州四百一十五贯阆州一千七百贯普州二百七贯果州二十六贯`】若闰月共计加一月课随月徴纳任以钱粮兼纳其银两别常以二百价为估其课依都数纳官欠即均徴灶户【`自兵兴上元以后天下出盐各置盐司节级权利每嵗所入九百余万贯文并杜氏通典`】增唐有盐池十八井六百四十皆隶度支天寳至徳  

间盐每斗十钱乾元元年盐铁铸钱使第五琦初变盐法就山海井灶近利之地置盐院防民业盐者为亭戸免杂徭盗鬻者论法及琦为诸州权盐铁使尽天下盐斗加时价百钱而出之为钱一百一十自兵起流庸未复税赋不足供费盐铁使刘晏以为因民所急而税之则国用足于是上盐法轻重之宜以盐利多则州县扰出盐乡因旧监置吏亭戸粜商人縦其所之江岭去盐逺者有常平盐每商人不至则减价以粜民官収厚利而人不知贵晏又以盐生霖潦则卤薄暵旱则土溜坟乃随时为令遣吏晓导倍于劝农吴越扬楚盐廪至数千积盐二万余石有涟水湖州越州杭州四塲嘉兴海陵盐城新亭临平兰亭永嘉太昌侯官冨都十监嵗得钱百余万缗以当百余州之赋自淮北置廵院十三捕私盐者奸盗为之衰息然诸道加榷盐钱商人舟所过有税晏奏罢州县率税禁堰埭以邀利者晏之始至也盐利嵗才四十万缗至大厯末六百余万缗天下之赋盐利居半宫闱服御军饟百官禄俸皆仰给焉贞元四年淮西节度使陈少防奏加民赋自此江淮盐每斤亦增二百为钱三百一十其后复增六十河中两池盐每斗为钱三百七十江淮豪贾射利或时倍之官収不能过半民起怨矣刘晏盐法既成商人纳捐以代盐利者每缗加钱二百以备将士春服包佶为汴东水陆运两税盐铁使许以漆器瑇瑁绫绮代盐价虽不可用者亦髙估而售之广虚数以罔上亭戸冒法私鬻不絶廵捕之卒遍于州县盐估益贵商人乗时射利逺乡贫民困髙估至有淡食者廵吏既多官冗伤财当时病之其后军费日增盐价寖贵有以谷数斗易盐一升私粜犯法未尝少息顺宗时始减江淮盐价其后盐铁使李锜盛贡献以固宠朝廷大臣皆饵以厚货盐铁之利积于私室而国用耗屈榷盐法大坏多为虚估率千钱不满百三十而已兵部侍郎李防为使以盐利皆为度支物无虚估天下粜盐税茶其赢六百六十五万缗初嵗之利如刘晏之季年其后则三倍晏时矣贞元二十一年停盐铁使月进旧盐铁钱总悉入正库以助给费而主此务者稍以时市珍玩时新物充进献以求恩泽其后益甚嵗进钱物谓之羡余而给入益少又贞元末逐月有献谓之月进及是而罢　穆宗时田正举魏博归朝廷乃命河北罢榷盐戸部侍郎张平叔议榷盐法请官自卖盐可以冨国兵部侍郎韩愈条奏谓平叔请令州府差人自粜官盐可以获利一倍臣以为城郭之外少有见钱籴盐多用杂物贸易盐商则无物不取或賖贷徐还两得利便今令吏人坐铺自卖非得见钱必不敢受如此则贫者无従得盐自然坐失常课如何更有倍利又贫家食盐至少或有淡食动经旬月若据口给盐依时徴价官吏畏罪必有威刑臣恐所在不安此尤不可之大者平叔又云浮寄奸猾者转冨土著守业者日贫若官自粜盐不问贵贱贫冨四民僧道并兼防手因其所食尽输官钱并诸道军诸使家口亲族递相影占不曾输税若官自粜盐此辈无一人遗漏者臣以为此数色人等官未粜盐之时従来籴盐而食不待官自粜然后食盐也国家盐粜与商人商人纳粜与百姓则是天下百姓无贫冨贵贱皆已输钱于官矣不必与国家交手付钱然后为输钱于官也平叔议遂不行　后唐天成元年敕诸州府百姓合散蚕盐二月内一度俵散依夏税限纳钱　后唐长兴二年敕今后不计农器烧器动使诸物并许百姓逐便自置造诸道监冶除依常年定数铸办供军熟铁并器物杂使熟铁亦任百姓自练卖铁场官并铺戸一切并废乡村百姓祗于夏秋苖亩上纳农器钱一分五文随二税送纳　周显徳元年上谓侍臣曰朕览食盐末盐州郡犯私盐多于颗盐界分盖卑湿之地易为刮盐煎造岂惟违我榷法兼又汚我好盐况末盐煎炼搬运费用倍于颗盐今宜分割十余州令食颗盐不唯辇运省力兼亦少人犯禁自是曺宋以西十余州皆食颗盐【`种者曰颗盐出解州煑者曰末盐出濒海`】　宋制颗盐出解州安邑解县两池以戸民为畦夫悉蠲其他役每嵗自三月一日垦畦四月始种八月乃罢官廪给之以给本州及三京京东之济兖曹濮单郓州广济军京西之滑郑陈颍汝许孟州陕西之河中府陕虢州庆成军河东之晋绛慈隰州淮南之宿亳州河北之怀州及澶州诸县之在河南者末盐煑海则楚州盐城监通州丰利监泰州海陵监以给本州及淮南江寜两浙荆湖等军杭州秀州有眀州昌国东西监温州天冨南北监台州黄岩监福州长清场广东东莞静安等十三大率煑海有亭戸盐丁鬻于官或折租税亦有役军士定课煑者又有煑井者益州等路各有监监则官掌井则土民干鬻如数输课聼徃旁境贩卖唯不得出川峡天圣八年上书者言陕西禁盐得利微而为害博两池积盐为阜其上生木合抱数莫可校请聼通商平估以售可寛百姓之力乃诏罢三京二十八军州榷法聼商贾入钱若金银京师榷货务受盐两池自是商贾流行然税课之入官者颇耗自元昊反聚兵西边用度不足因诏入中他货予绢偿以池盐由是羽毛筋骨胶漆钱炭瓦木之属一切以盐易之猾商贪贾乗时赇吏为奸至入椽木二估千钱给盐一大席为盐二百二十斤虚费池盐不可胜计盐直益贱贩者不行公私无利朝廷知其敝乃诏复京师榷法凡商人以虚估受劵及已受盐未鬻者皆计直输亏官钱内地州军民间盐悉収市入官官为置增价而出之复禁永兴同华耀河中陕虢解晋绛庆成十一州军商盐官自辇运以衙前主之自禁之后量民之厚薄役令挽车转致诸郡道路糜费役人竭产不能偿徃徃亡匿关内骚然虽得盐利不足以佐县官之急并边务诱人入中刍粟皆为虚估腾踊至数倍嵗费京师钱币不可胜数帑藏愈虚太常博士范祥乃请旧禁盐地一切通商盐入蜀者亦恣不问罢并边九州军入中刍粟第令入实钱以盐偿之视入钱州军逺近及所指东西南盐第优其估东南盐又聼入钱永兴凤翔河中嵗课入钱总为盐三十七万五千大席受以要劵即池騐劵按数而出尽弛兵民辇运之役诏従之数年猾商贪贾无所侥幸关内民安其业其后三司言京师商贾罕至则盐直踊贵请得公私并贸而余则禁止官鬻皆従之两嵗役畦戸以解河中陕虢庆成民为之官司旁沿侵剥为苦乃诏三嵗一代尝积逋盐课至三百三十七万余席诏蠲其半中间以积盐多特罢种盐一嵗或二嵗三嵗以寛其力其后减畦戸半又稍佣夫代之五州之民得安田里无追逮侵剥之扰东南盐利视天下为最厚盐之入官淮南福建斤为钱四两浙杭秀为钱六温台眀亦为钱四广南为钱五其出视去盐道里逺近而上下其估利有至十倍者先是天禧初募人入缗钱粟帛京师及淮浙江南荆湖州军易盐干兴元年入钱货京师总为缗钱一百四十万会通泰鬻盐嵗损所在贮积无几因罢入粟帛第令入钱久之积盐复多眀道二年叅知政事建言淮南盐初甚善自通泰楚运至真州自真州运至江浙荆湖纲吏舟卒侵盗贩鬻従而杂以砂土渉道愈逺杂恶殆不可食吏卒坐鞭笞配徙相继而莫能止比嵗运河浅涸漕挽不行逺州村民顿乏盐食而淮南所积一千五百万石至无屋以贮则露积苫覆嵗以损耗又亭戸输盐应得本钱或无以给故亭戸贫困徃徃起为盗贼其害如此愿得权聼通商三五年使商人入钱京师又置折博务于扬州使输钱及粟帛计直予盐可得缗钱三千万以资国用赡国济民无出于此时范仲淹安抚江淮亦以疏通盐利为言诏议施行　宋初行盐钞以实西边其法积盐于解池积钱于在京货务积钞于陕西沿边诸郡商贾以物解至边入中请钞以归物解至边有数倍之息惟患无回货故极利于得钞径请盐于解池旧制通行解盐池甚寛或请钱于京师每钞六千二百登时给与但输头子钱数十而已以此所由州县贸易炽甚至为良法崇寜间蔡京始变盐法俾商人先输钱请钞赴产盐郡授盐欲嚢括四方之钱尽入中都以进羡要宠钞法遂废商贾不通边储失备东南盐禁加密犯法被罪者众民间食盐杂以灰土解池天产美利乃与粪壤俱积矣于时御府用度日广课入欲丰申嵗较季比之令至于盐袋鮝盐莫不有禁州县惟务嵗增课以避罪法上下程督加厉七年乃降御笔昨改盐法立赏至重抑配者众计口数及婴孩广数下逮驰畜使良民受比屋愁叹悉従初令以利百姓三省其申严近制改奉新钞然有司不能将眀帝意故比较已罢而复用钞劄既免而复行盐嚢增饶而复止民力因以扰匮盗贼滋焉　宋初金银铜铁铅锡之冶总二百七十一政和间臣僚言诸路产铁多民资以为用而课息少请仿茶盐法而鬻之于是戸部言详度官制炉冶収铁给引召人通市苖脉微者令民出息承买以所収中卖于官毋得私相贸易従之【`文献通考`】　金濵海多产盐上京东北二路食肇州盐速频路食海盐临潢之北有大盐泺乌库哩舒噜部有盐池皆足以食境内之民尝征其税及得中土盐场倍之故设法立官加详焉然而增减不一废置无恒亦随时救而已世宗还自南京谓宰臣曰朕闻辽东凡人家食盐但无引目者即以私治罪夫细民徐买食之何由有引目可止令散办或询诸民従其所欲因为之罢北京辽东盐使司元之立国初以酒醋盐税河泊金银铁冶六色取课于民嵗収银万锭太宗庚寅年始行盐法每盐一引重四百斤其价银一十两世祖中统二年减银为七两至元十三年既取宋而江南之盐所入尤广每引改为中统钞九贯二十六年增为五十贯元贞丙申每引又增为六十五贯至大己酉至延祐乙卯七年之间累增为一百五十贯凡伪造盐引者皆诛籍其家产付告人充赏凡私盐徒二年杖七十止籍没其家产之半有首告者于所籍之内以其半赏之行盐各有郡邑犯界者减私盐罪一等以其盐之半没官半赏告者然嵗办之课难易各不同有因自凝结而取者解池之颗盐也有煑海而后成者河间山东两淮两浙福建等处之末盐也惟四川之盐出于井深者数百尺汲水煑之视他处为最难云世祖时朝廷经费盐利居十之八而两淮盐独当天下之半法日以坏以郝彬行戸部尚书省经理之彬请度舟楫所通道里所均建六仓煑盐于场运积之仓嵗首聼羣商于转运司探仓筹定其所乃买劵又定河商江商市易之不如法者着为令世祖中统四年以礼部尚书伊克纽尔领已括戸三千兴煽铁冶嵗输钱一百三万七千斤就铸农器二十万事易粟四万石输官河南随处市铁之家令仍旧鼔铸十二年阿哈玛特等以军兴国用不足议复立都转运司量増课程元额鼓铸铁器官为局卖十九年立铁冶总管府従綦公直言设冶场于别十八里鼔铸农器又有铁冶提举司凡铁课各省皆有之铁每引二百斤无引私贩者比私盐减一等凡私铁农器锅金刀鎌斧杖及破坏生熟铁器不在禁限　眀制办盐去处两淮都转运盐使司两浙都转运盐使司山东都转运盐使司福建都转运盐使司河东都转运盐使司陕西盐课司广东盐课提举司四川盐课提举司云南盐课提举司凡天下办盐去处每嵗盐课各有定额年终各该运司并盐课提举司将周嵗办过盐课出给印信通关具本入递奏缴其客商兴贩盐货各照行盐地方发卖不许变乱合用引目各运司申报本部委官关领本部将来文立案委官于内府印造督匠编号用印完备明立文案给付差来官収领其各处有司凡有军民客商中卖官盐卖毕随即将退引赴住卖官司依例缴纳运司按季通解部本部涂抹不用凡遇开中盐粮务量彼处米价贵贱及道路逺近险易眀白定夺召商中纳宣宗五年令两淮两浙长芦运司每嵗额办盐课以十分为率八分给与守支客商二分叧为収积在官邉方急缺粮储召中以所积见盐人到即支谓之存积其八分年终挨次给守支客谓之常股凡中常股价轻存积价重武宗时南京浙江织造太监王瓉崔果奏讨长芦运司盐一万二千引至南京变卖办织造物料戸部司官李梦阳王宗文徐廷用言于尚书韩文曰今新政之初不当准盐课织造文等执奏止与六千引上问内阁曰戸部何不全与对曰内官装载官盐中间夹带数多沿途害人且壅滞商课先帝末年锐意整理盐法此正今日急务上不恱曰天下事岂只是几个内官坏了譬如十人中也湏有三四个好人健等退复具掲帖力请如戸部议上不得已従之世宗嘉靖七年上敕戸部曰甘肃储久缺其详画经久之防以闻胡世寜曰甘肃米价踊贵由坏祖宗筹之策耳永乐中储悉借盐法每盐一引输粟二斗五升冨商悉聚鄙自行耕垦树艺兼筑堡聚所以兵强食足天顺成化中变其良法输金戸部商贾不复在边刍粟悉资挽运转贩艰难益以饥荒价遂腾踊今米一石价至五两兵民枵腹僵殍载道宜复盐法以纾困霍韬亦云宜复钞法以存灶戸轻引银以来商贾上嘉纳之科臣郭鋆请革余盐先是盐法开中有常股需次支掣者有存积以俟不时之需者皆就输纳而掣鬻于运司复有余盐则就运司输价而兼运以鬻者也商人便于运司且利其夹带于是存积之法废而储匮矣至是部议特设都御史总理故郭鋆上言官不必设而余盐宜革上曰坏法始于余盐即革之以复祖宗良法至二十一年部臣请复余盐以资用自是余盐复行【`按国初天下盐课俱于各开中上纳本色米豆商人欲求盐利于近转运本色以待开中故邉方粟豆无甚贵之时至是戸部尚书叶淇淮安人盐商皆其亲识因与淇言商人赴邉纳粮价少而有逺渉之虞在运司纳银价多而得易办之利淇然之内阁徐溥淇同年最厚淇遂奏淮商引盐悉输银戸部送太仓银库収贮分送各邉盐银积至一百万余两人以为利而不知其坏旧法也商人赴邉开中之法既废近邉米豆无人买运价遂腾踊邉储自此资于内帑而国匮民贫日难整理矣`】　明初取用诸课皆因各处土产矾铁水银铜锡有常额武宗时令广东铁税置厰于省城外盐课司正提举专管盐课副提举专管铁课其行铁地方但有走税夹带等獘俱照盐法事例【`续文献通考`】  

酤一  

原汉孝武天汉三年初酒酤【`韦昭曰以木渡水曰榷谓禁人酤醸独官开置如道路木为榷者独取利顔师古曰榷者歩渡桥尔雅谓之石杠今之略彴是也禁闭其事总入官而下无由以得若渡水之榷彴音酌`】孝昭始元末丞相田千秋奏罢酒酤卖酒斗四钱孝元时贾捐之上书曰昔孝文时天下人赋四十丁男三年而一事今天下人赋数百造盐铁榷酒之利以佐用度犹不能足而人困矣王莾时羲和鲁匡言名山大泽盐铁钱布帛五均赊贷斡在县官【`斡谓主领也音管`】唯酒酤独未斡酒者天之美禄帝王所以颐养天下享祀祈福扶衰养疾百礼之防非酒不行故诗曰亡酒酤我【`酤买也言王于族人恩厚要在燕饮无酒则买而饮之也`】论语云酤酒市脯不食二者非相反也夫诗据承平之代酒酤在官和防便人可以相御也【`防美也御进也`】论语孔子当周衰乱酒酤在人薄恶不诚是以疑而弗食今絶天下之酒无以行礼相养放而无限则费财伤人请法古令官作酒以二千五百石为一均率开一垆以卖【`垆卖酒之区也以其一邉髙形如垆故取其名也`】月讐五十醸为准一醸用粗米二斛麴一斛得成酒六斛六斗各以其市月朔米麴三斛并计其价而参分之【`参三`】以其一为酒一斛之平除米麴本价计其利而什分之以其七入官其三及糟酨灰炭【`酨酢浆也酨才代反`】给工器薪樵之费而人愈怨　陈文帝天嘉中虞荔等以国用不足奏请酤従之　隋文帝开皇三年罢酒坊与百姓共之　唐广徳二年十二月敕天下州各量定酤酒戸随月纳税除此外不问官私一切禁断大厯六年二月量定三等逐月税钱并充布绢进奉建中三年制禁人酤酒官司置店自酤収利以助军费【`杜氏通典`】　增贞元二年复禁京城畿县酒天下置肆以酤者每斗榷百五十钱其酒戸与免杂差役独淮南忠武宣武河东榷麴而已【`按昔人举杜子美诗以为唐酒价毎斗为钱三百今榷百五十钱则输其半于官矣`】防昌六年敕扬州等八道州府置榷麴并置官店酤酒代百姓纳榷酒钱并充资助军用限扬州陈许汴州襄州河东五处麴浙东浙西鄂岳三处置官店酤酒闻禁止私酤官司过为严酷一人违犯连累数家今后如有百姓私酤及置私麴者但许罪止一身并不得追扰　梁开平三年敕聼诸道州府百姓自造麴官中不禁　后唐天成三年敕聼诸道州府乡村人戸自今年七月后于夏秋田苖上每亩纳麴钱五文一任百姓造麴醖酒供家其村坊一任沽卖不在纳之限　宋制三京官造麴聼民纳直诸州城内皆置务醸之县镇乡闾或许民醸而定其嵗课若有遗利则所在皆请官酤初汉时犯私麴者并弃市周祖始令至五斤死建隆二年以周法太峻令民犯私麴者至十五斤以私酒入城至三斗者始处极典其余论罪有差私市酒麴者减造者罪之半三年再下酒麴之禁凡私造差定其罪城郭二十斤乡闾三十斤弃市民敢持私酒入京城五十里西京及诸州城二十里者至五斗死所定里数外有官署酤酒而私酒入其地一石弃市干徳四年诏比建隆之禁第减之凡至城郭五十斤以上乡闾一百斤以上私酒入禁地二石三石以上至有官署处四石五石以上者乃死法益轻而犯者鲜矣建炎以来朝野杂录曰旧两浙坊场一千三百三十四嵗収净利钱八十四万缗至是合江浙荆湖人戸扑买坊场才百二十七万而已盖自绍兴初概増五分之后坊场败阙者众故也　初东辽之地未有榷酤盐麴之法冯延休韩绍勲相继商利欲与燕地平山例加防约其民病之　金熙宗天防三年始命酤官以周嵗为满世宗大定三年省奏中都酒户多逃以故课额愈亏上曰此官不严禁私醸所致也命设军百人隶兵马司同酒使副合千人廵察虽权要家亦许捜索奴婢犯禁杖其主百　元之有酒醋课自太宗始太宗辛卯年立酒醋务坊场官榷酤办课仍以各州县长官充提防官隶徴収课税所其课额验民户多寡定之甲午年颁酒麴醋货条禁世祖二十一年卢世荣言京师冨豪戸醸酒价髙而味薄以致课不时输宜一切禁罢官自酤卖向之嵗课一月可办従之八月罢榷酤初民间聼自造酒每米一石得息钞一十贯增旧十倍至是罢榷聼民自造但増课钞一贯为五贯　明太祖洪武二年令凡诸色人等蹋造酒麴货卖者湏赴务投税方许货卖违者并依匿税科断其自行造酒家买用麴货不在投税之限如卖酒之家自无麴货者湏収买曾经投税麴货造酒货卖依例办纳酒课若系自行造麴者其麴亦赴务投税【`续文献通考`】  

榷酤二  

原文学请罢【`汉武帝天汉三年初榷酤贤良对防请罢榷酤`】　丞相奏罢【`昭帝时田千秋`】　王莽计分利【`详通典`】　赵王使为贾【`史记赵王彭祖使使即县为贾人榷会入多于租税以是赵多金钱注伻会两家买卖之价者禁他家独王家得为之白帖`】　增官贩苦酒【`魏名臣传中书监刘放曰官贩苦酒与百姓争锥刀之末请停之苦酒盖醋也`】　畞纳麴钱【`五代后唐敕于秋苖田上每畞纳麴钱五文一任百姓造麴醖酒详前`】　祠部添酒钱【`戸部谓王祠部一文添酒钱庆厯间王琪请添盐酒课钱`】　耶律释私醖【`辽耶律制心守上京有捕获私醖者制心一饮尽笑而不治续文献通考`】　原夺利于民　敛怨于下　陈鲁匡之谋　収荣公之利　虽利在其中　而敝归其下【`白帖`】　增城郭冨豪之家坐収酤醖之利　乡村贫弱之戸例纳配率之钱　法禁愈密笼取遗利月比嵗增无有艺极【`文献通考`】  

榷茶  

增唐徳宗建中元年纳戸部侍郎赵賛议税天下茶漆竹木十取一以为常平本钱及出奉天乃悼悔下诏亟罢之贞元九年复税茶先是诸道盐铁使张滂奏去嵗水灾诏令减税今之国用湏有供储伏请于出茶州县及茶山商人要路以三等定估十税其一充所放两税其明年已后所得税钱外贮若诸州水旱赋税不办以此代之诏可仍委张滂具处置条目每嵗得钱四十万贯茶之有税自此始然税无虚嵗水旱处亦未尝以税茶钱拯赡【`按陆羽传羽嗜茶着三萹言茶之原之法之具尤备天下益知饮茶矣时鬻茶者至陶羽形置突问为茶神有常伯熊者因羽论复广着茶之功其后尚茶成风回纥入朝始驱马市茶羽贞元末卒然则嗜茶榷茶皆始于贞元间矣`】穆宗即位两镇用兵帑藏空虚禁中起百尺楼费不胜计盐铁使王播乃增天下茶税率百钱增五十江淮浙东西岭南福建荆襄茶播自领之两川以戸部领之天下茶加斤至二十两播又奏加取焉文宗时王涯为相判二使复置榷茶自领之使徙民茶树于官场防其旧积者天下大怨令狐楚代为盐铁使兼茶使复令纳榷加价而已李石为相以茶税皆归盐铁复贞元之旧武宗即位盐铁转运使崔珙又增江淮茶税是时茶商所过州县有重税或掠夺舟车露积雨中诸道置邸以収税谓之搨地钱故私贩益起大中初盐铁转运使裴休请厘革横税以通舟船商旅既安课利自厚又正税茶商多被私贩茶人侵夺其利今请委彊干官吏先于出茶山口及庐夀淮南界内布置把提晓谕招収量加半税给陈首帖子令所在公行更无苛夺使私贩者免犯法之忧正税者无失利之欺従之　宋干徳五年初榷江淮湖浙福建路茶盖禁南商擅有中州之利故置场以买之自江以北皆为禁地兴国中樊若水奏江南诸州茶官市十分之八其二分量税聼自卖逾江渉淮乗时射利望严禁之谓干徳法也自若水建议其法始密凡茶之利一则官卖以实州县一则沿边入中粮草算请以省餽运一则务入纳金银钱帛算请以赡京师而河东北互市川陕折博又以所有易所无而其大者最在边备盖祖宗以西北宿兵供亿之费重困民力故以茶引走商贾而虚估加擡以利之其后理财之臣以遗利在民数务更张然无过李谘林特二法大槩以折茶商及便边民特以实银算茶谘祖刘式之意使自就山园买茶而茶坐収贴纳之利行之三年而罢景祐以后西边事兴始复行加擡法嘉祐四年一切弛禁自此茶不为民害者六七十载至蔡京始复法于是茶利自一钱以上皆归京师嘉祐三年始命韩绛陈升之吕景初即三司置局议弛茶禁诏曰古者山泽之利与民共之自唐建中始有茶禁上下规利垂二百年时闻比来为患益甚民被诛求之困官受滥恶之入私藏盗贩犯者实繁严刑重诛情所不忍是于江湖之间幅数千里为防穽以害吾民也朕心恻然念此久矣间遣使徃就问之驩然皆愿弛其禁嵗入之课以时上官一二近臣条析其状朕犹若慊然又于嵗输裁减其课使得饶阜以相为生刬去禁条俾通商利歴世之一旦以除署为常弗复更制损上益下以休吾民尚虑喜于立异之人縁而为奸之党妄陈议奏以惑有司必寘明刑无或有贷【`一本云四年二月己巳诏开江淮茶禁聼民自卖通商収税罢十三山六务嵗输不过三十三万冇竒谓之茶租钱以嵗课均赋于茶戸`】崇寜以后嵗入至二百万缗视嘉祐五倍矣政和元年正月始创引法置都茶场嵗収四百余万缗中兴循其法【`玉海`】　金世宗大定间更定香茶罪赏格章宗时尚书省奏茶饮食之余非必用之物比嵗上下竞啜农民尤甚市井茶肆相属商旅多以丝绢易茶嵗费不下百万是以有用之物易无用之物也若不禁恐耗财弥甚遂命七品以上官其家方许食茶仍不得贩卖及馈献不应留者以斤两立罪赏宣宗时制亲王公主及见任五品以上官素蓄者聼存禁不得卖餽余人并禁之犯者徒五年告者赏寳泉一万贯　元之茶课大率因宋之旧而为之制世祖至元十三年定长引短引之法以三分取一十七年置榷茶都转运司于江州总江淮荆湖福建之税而遂除长引专用短引每引収钞二两四钱五分三十年又改江南茶法每茶商货茶必令赍引无引者与私茶同引之外又有茶由以给卖零茶者明初招商中茶上引五千斤中引四千斤下引三千  

斤每七斤蒸晒一箆运至茶司官商对分官茶易马商茶给卖每上引仍给附茶一百箆中引八十箆下引六十箆名曰酬劳过地方责令掌印官盘验佐贰官催运若陕之汉中川之防保私茶之禁甚严凡中茶有引由出茶地方有税贮放有茶仓廵茶有御史分理有茶马司茶课司验茶有批验所洪武初制官给茶引付产茶府州县凡商人买茶具数赴官纳钱给引方许出境货鬻每引照茶一百斤茶不及引者谓之畸零别置由帖付之仍量地逺近定以程限于经过地方执照若茶无由引及茶引相离者聼人告捕其有茶不相当或有余茶者并聼拿问卖茶毕即以原给引由赴住卖官司告缴洪武初令陕西洮州河州西寜各该茶马司収贮官茶每一年一次差在京官调边军赍捧金牌信符徃附近番族将运去茶易马二十二年定茶易上等马每匹一百二十斤中等马每匹七十斤下等马每匹五十斤此易马事例宣徳十年准开中茶盐许于四川成都保寜等处官仓关支官茶毎百斤与折耗茶十斤自备脚力运赴甘州支与淮浙官盐八引运赴西寜与盐六引治三年令陕西廵抚召商报中给引赴廵茶御史挂号于产茶地方収买茶斤赴原定茶马司以十分为率六分聼其货卖四分验収入官嘉靖十三年令开茶之期商人报中每嵗至八十万斤而止不许开中太滥致坏茶法此开中事例【`杨士竒茶法议曰茶之出入资引以照其批验茶引所则在应天常州浙江杭州三府今前项退引累催不其故盖因批验所不置簿籍附写茶商姓名贯址或不照茶商路引聼其冒名间报或将引由卖与嗜利之徒赍赴产茶地方转相贸易如此欲得的确名籍追缴退引难矣又如南直隶之常州庐州池州徽州浙江之湖州严州衢州绍兴江西之南昌饶州南康九江吉安湖广之武昌寳庆长沙荆州四川之成都保寜重庆防州嘉定泸州雅州等府俱系产茶地方相去前三批验所逺者数千里近亦不下数百里若照引内条例聼茶商径赴产茶府州纳课买引照茶于人为便理必乐従谁肯不买引由公犯茶禁今却令茶商皆来此三所买引路途窎逺徃返不便欲其一一遵依不作前亦难矣杨一清请复金牌疏畧曰臣亲诣西寜等卫抚调畨官指挥千百户镇抚驿丞偕其国师禅师各赍原降金牌信符而至臣奉宣皇上恩威责其近年不肯输纳茶马之罪皆北面稽首称不敢违臣于是乃知我圣祖神宗睿谋英略度越前代自唐世回纥入贡已以马易茶至宋熙寜间乃有以茶易马之制所谓以摘山之利而易充廏之良戎人得茶不能为我害中国得马足以为我利计之得者宜无出此至我朝纳马谓之差发如田之有赋身之有庸必不可少彼即纳而酬以茶斤较之前代曰互市曰交易轻重得失较然可知国初散处降夷各分部落随所指拨地方安置授之官秩聨络相承以马为科差以茶为酬价使知逺外小夷皆王官王民志向中国不敢背叛且如一背中国则不得茶无茶则病且死以是羁縻之贤数万甲兵矣此制西畨以控北敌之上策前代畧之而我朝独得之者也顷自金牌制废私贩盛行虽有抚谕廵茶之官卒莫之能禁坐失茶马之利垂百六十年岂徒边方缺马将意外之忧或従此生切照洪武年间颁降金牌数目如汛河西寜三卫番族金牌四十一面该纳差发马一万四千五十一匹一号在内府収贮每三年一次遣廷臣赍捧収马给茶后因边方多事停止歴年滋久如曲先阿端诸卫邈不相通诚恐数十年之后虽近畨亦不复知有茶马矣乞敕该衙门将金牌旧额查出申明照示番族使知朝廷修复旧制各当本等差发其番官指挥千百戸镇抚驿丞等官久不袭替亦令查出奏请就彼各袭原职以为统领不必令其来京以治二十年为招易之期乞遣廷臣赍捧上号金牌前来会同臣等止在三卫住劄调取原降下号金牌前来纳马给茶原加赏劳事完造册随金牌赍缴以后三年一次奉行中间二年仍照常晓谕有情愿者聼来将马易茶庶几番人怀畏永为藩篱之固矣并续文献通考`】  

算缗  

原汉孝武元狩四年自作皮币铸白金后商贾以币之变多积货逐利于是公卿言商贾滋众贫者蓄积无有皆仰县官异时算轺车贾人缗钱皆有差请算如故【`缗丝也以贯钱一贯千钱出二十为算也诗云维丝伊缗轺小车`】诸贾人末作贳贷卖买居邑贮积诸物【`贳赊也贷假与`】及商以取利者虽无市籍各以其物自占【`占隠度也各隠度其财物多少而为名簿送之于官也`】率缗钱二千而算一【`率计有二千钱者皆出一算也`】诸作有租及铸率缗钱四千算一非吏比者三老北边士轺车一算【`比例也身非为吏之例非为三老非为北边士而有轺车皆令出一算也`】商贾人轺车二算【`商贾人有轺车又使多出二算重其赋也`】船五丈以上一算匿不自占占不悉戍边入缗钱【`悉尽也`】有能告者以其半畀之【`有不输税者令人得告以半与之也`】天子既下缗钱令而尊卜式百姓终莫分财佐县官于是杨可告缗徧天下【`杨可人姓名按义縦传云时杨可方受告缗縦以为此乱人部吏捕其为可使者杨可据令而发动之故天下皆被告也商贾居积及工巧之家非桑农所出谓之缗茂陵中书有缗田奴婢是也`】中家以上大抵皆遇告宪司理之狱少反者【`理匿缗狱少有反者反音幡谓従轻而出`】乃分遣御史廷尉正监分曹【`分曹言曹辈而出为使也`】徃徃即理郡国缗钱【`就其所在而理也`】得民财物以亿计奴婢以千万数田大县数百顷小县百余顷宅亦如之于是商贾中家以上大抵破人偷甘食好衣不事蓄藏之产业而县官以盐铁缗钱之故用少饶矣初大农管盐铁官布多置水衡欲以主盐铁及杨可告缗上林财物众乃令水衡主上林上林既充满益广乃分缗钱诸官而水衡少府大农太仆各置农官徃徃即郡县比没入田田之【`即就也比谓比者没入也`】其没入奴婢分诸苑养狗马禽兽及与诸官官益杂置多【`谓杂置官员分掌`】徙奴婢众而下河漕度四百万石及官自籴乃足其后令吏得入粟补官及罪人赎入粟甘泉不复告缗晋自过江至于梁陈凡货卖奴婢马牛田宅有文劵率钱一万输估四百入官卖者三百买者一百无文劵者随物所堪亦百文収四名为散估歴宋齐梁陈依此为常以人竞商贩不为田业故使均输欲为惩劝虽以此为辞其实利在侵削【`此亦算缗之杜氏通典　汉以后算缗附见关市征及杂税内`】  

关市征一  

增周官司市国凶荒札丧则市无征而作布【`冇灾害物贵市不税为民困乏也金铜无凶年因物贵大铸泉以饶民`】防人掌敛市防布总布质布罚布防布而入于帛府【`布帛也郑司农云防布列肆之税布杜子春云总当为儳谓无肆立持者之税也总布谓守斗斛铨衡者之税也质布者质人之所罚犯质剂者之泉也罚布者犯市令者之泉也防布者货贿诸物邸舍之税`】　汉髙祖约法省禁量吏禄以赋于民而山川园池市肆租税之入自天子至于封君汤沐邑皆各自为私奉养不领于天下经费武帝元光六年初算商贾太初四年徙农都尉治武关税出入者以给关吏卒食王莽簒位于长安及五都立五均官令工商能采金银铜铁锡登取贝者皆自占司市钱府顺时气而取之诸取众物鸟兽鱼鼈百虫于山林水泽及畜牧者嫔妇桑蚕织纴纺绩补缝工匠医卜及他方技商贩贾人坐肆列里区谒舍皆各自占所为于其所在之县官除其本计其利十一分之而以其一为贡敢不自占占不以实尽没入所采取【`按莽之法既商贾之货而取其十一又效商贾之为而官自买卖`】　宋孝武大眀八年诏东境去嵗不稔宜广商贾逺近贩鬻米粟者可停道中杂税自东晋至陈西有石头津东有方山津各置津主一人赋曹一人直水五人以检察禁物及亡叛者荻炭鱼薪之小津并十分税一以入官淮水北有大市百余小市十余所备置官司税敛既重时甚苦之　后魏明帝时税市入者人一钱其店舍又为五等収税有差　北齐黄门侍郎顔之推奏请立关市邸舍之税开府邓长颙賛成之后主大恱于是以其所入供御府声色之费军国之用不在此焉　后周闵帝初除市门税及宣帝即位复兴入市之税每人一钱　隋文帝受禅除入市之税　【`唐武后长安二年凤阁舍人崔融上议曰臣伏见有司税关市事条不限工商但是行人尽税臣谨按周礼九赋其七曰关市之赋唯敛出入之商贾不税徃来之行人而有司不识大体徒欲益帑藏助军国不知军国益扰帑藏愈空何则关为诘暴之所市为聚人之地税市则人散税关则暴兴必若师兴有费国储多窘即请倍算商客庶几人免忧惧`】徳宗时赵賛请诸道津防置吏阅商贾钱每缗税二十开成二年武寜军节度使薛元赏奏泗口税场应是经过衣冠商客金银羊马斛斗见钱茶盐绫绢等一切已上并税今商量其杂税物请停絶敕防淮泗通津向来京国自有率税颇闻怨讟今依元赏所奏并停其所置官司所由悉罢　宋自李重进平以宣徽北院使李处新知扬州枢密直学士杜韡监州税【`止斋陈氏曰以朝臣监州税始于此盖収方镇利权之渐然是时初未以此置官也据太宗实录上谓赵普等曰王仁赡縦吏为奸诸州场院皆隐没官钱朕初即位悉罢去分命使臣掌其事利入遂数倍以此见诸州监当分差使臣自太宗始雍熙三年始着于令监当使臣京朝官并三年替仍委知州通判提举之遂为定员`】关市之税凡布帛什器香药寳货羊彘民间典卖荘田店宅马牛驴骡槖駞及商人贩茶盐皆算有敢藏匿物货为官司所捕获没其三分之一以其半畀捕者贩鬻而不由官路者罪之有官颁者十取其一谓之抽税凡州县皆置务关镇或有焉大则专置官监临【`景徳二年诏诸路商税年额及三万贯以上审官院亲民官临`】小则令佐兼领诸州仍令都监都押同掌之行者赍货谓之过税每千钱算二十居者市鬻谓之住税每千钱出三十太宗淳化二年诏曰关市之租其来旧矣用度所出未遑削除征算之条当従寛简宜令诸路转运使以部内州军市征所算之名品共叅酌裁减以利细民又诏除商旅货币外其贩夫贩妇细碎交易并不得収其算常税名物令有司件析掲榜颁行天下大中祥符元年诏免诸路州军农器収税神宗熙寜七年诏减国门税数十种钱不满三十者蠲之其先外城二十门皆责以课息近止令随其闲要分等以捡捕获失之数为赏罚既而以嵗旱复有是命八年手诏问中书贾贩之物法不税者其市利钱当输否时有司创税买物之入京者谓之市例钱以禄吏帝疑焉故问之哲宗元祐八年商人载米入京粜者力胜税权蠲【`兵部尚书苏轼上言臣闻谷太贱则伤农太贵则伤末是以法不税五谷使丰熟之乡商贾争籴以起太贱之价灾伤之地舟车辐辏以压太贵之直自先王以来未之有改也而近嵗法令始有五谷力胜税钱使商贾不行农末皆病废百王不刋之令典而行自古所无之法臣切为圣世病之何以削去近日所立五谷力胜税钱一条只行天圣附令免税指挥则丰凶相济农末皆利縦有水旱无大饥荒矣`】髙宗建炎元年诏京城久闭道路方通有贩货上京者与免税又诏凡残破州县合用竹木砖瓦并免収税又诏于平江昆山县江湾浦量収海船税又虑税网太密诏减并一百三十四处至于牛米柴麪民间日用所需并与罢税孝宗时诏乡落墟市贸易皆従民便不许人买扑収税减罢州县税务甚多寜宗时减罢州县税务亦不一【`文献通考`】　辽太宗得燕置南京城北有市百物山峙命有司治其征余四京及他州县货产贸迁之地置亦如之　金世宗大定二年罢诸路关税止令讥察二十年定商税法金银百分取一诸物百分取三　元初未有定制太宗时始立徴収课税所办课程至元七年遂立三十分取一之制二十年诏各路课程差亷干官二员提调増羡者迁赏亏兊者倍偿降黜二十六年従丞相僧格之请遂大増天下商税逮至天厯之际天下总入之数视至元七年所定之额盖不啻百倍云顺帝至元三年立船戸提举司十处提领二十处定船戸科差船一千料之上者嵗纳钞六锭以下递减　眀宣宗宣徳四年令南亰至北亰沿河漷县临清州济寜州徐州淮安府扬州府上新河客商辏集去处设立钞关差御史及戸部官照钞法例监収船料英宗正统六年罢上新河监収船钞官十一年移漷县关钞于河西务十二年令差主事二员于临清淮安监収船料钞景帝景泰元年钞关俱差主事一年更代【`是后主事差停不一或用各府委佐贰官一员每嵗轮収`】凡一应在外収税衙门有都税有宣课有司有局有分司其収税有本色有折钞其起解収贮有入内府有留各处其差官有廵视监収例名不一洪武二十三年令各处税课司局商税俱三十分税一【`按明初止有商税未尝有船钞至宣徳间始设钞关凡七所若临清杭州兼商税其所本色钱钞则归内库以备赏赐折色银两则归太仓以备邉储每嵗或折本轮収或折色居七分之三其収钞有轻重差官有专摄亦有摄而复罢者`】  

关市征二  

原无索【`月令孟夏门闾无闭关市无索顺阳气敷縦不难物`】　不租【`年不顺成关梁不租`】仲秋易【`月令仲秋易关市来商旅四方来集逺乡皆至则财不匮上无乏用百事乃遂注谓轻税商也`】孟冬谨【`月令孟冬戒门闾修键闭谨关梁`】　市防而不税【`市防舍但税其舍不`】  

【`税其物也`】　关讥而不征【`讥察而已不征税也此制`】　司关掌其征【`周礼司关掌国货之节以聨关市故有关市之征国凶札则无关门之征`】　防人入其敛【`掌敛市布而入于帛府并白帖`】　增用其中者【`续文献通考曰宋陈恕令三司吏各条茶法第为三等曰上者取利太深可行之商贾不可行之朝廷吾用其中者`】　利至矣【`又王旦遣漕臣语之曰朝廷利至矣`】　增収一分【`文献通考曰政和间漕臣刘既济申明于则例外増収一分税钱而一分増収税钱窠名自此起`】　减四之一【`续文献通考曰元耶律楚材奏荐张奂为河南路征収课税所长官防访使奂将行言于楚材曰仆不敏误防不次之用以书生而理财赋已非所长又况河南兵荒之后遗民无几烹鲜之喻正在今日急而扰之糜烂必矣愿假以嵗月使得抚摩疮痍以为朝廷爱养基本万一之助楚材善之奂既至按行境内亲问监务月课几何难易若何有以増额言者奂责之曰剥下欺上汝欲我为之耶减元额四之一公私便之`】　茍干之无遗　则叹愁之寜免　汉算缗钱下逮末作之人　唐为官市害及鬻樵之夫【`宋刘克荘进言`】  

杂税一  

原汉髙帝十一年令诸侯王通侯常以十月朝献及郡各以其口数率人嵗六十三钱以给献费孝武元光六年冬初算商车【`始税商贾船车令出算也`】太初四年冬行幸回中徙农都尉治武关税出入者以给官吏卒食孝昭元凤六年令郡国无敛今年马口钱【`徃时有马口出敛钱今省之武帝时租及六畜`】宣帝时耿寿昌奏请增海租三倍天子従其计御史大夫萧望之奏言故御史属徐宫【`御史大夫属也`】家在东莱言徃年加海租鱼不出长老皆言武帝时县官尝自渔海鱼不出后复与民鱼乃出夫隂阳之感物相应万事尽然宜且如故上不聼末年盗赋羣起匈奴侵冦大募天下囚徒名曰猪突豨勇一切税吏人赀三十而取一后汉灵帝时南京灾中常侍张譲赵忠等说帝令敛天下税田十钱以治宫室【`蜀李雄薄赋其人口出钱四十文巴人谓赋为賨因为名焉賨之名旧矣其赋钱四十则始于李雄也`】　宋元嘉二十七年后魏南侵军旅大起用度不充王公妃主及朝士牧守各献金帛等物以供国用下及冨室小人亦有献私财数千万者南徐兖江四州冨有之家赀满五十万僧尼满二十万者并四分借一过此率计事息即还　齐武帝时王敬则为东扬州刺史【`在今会稽郡也`】以防稽边带河海人无士庻皆保塘陂敬则以功力有余悉课敛为钱以送台库帝纳之竟陵王子良上表曰臣忝会稽粗闲物俗塘丁所上本不入官良曰陂湖宜壅桥路湏通均夫订【`陀顶反`】直人自为用若甲分毁坏则年一修改乙限坚完则终嵗无役今乃通课此直悉以还台租赋之外更生一调致令塘路崩芜湖源泄散害人损政实此为剧建元初军用广浙东五郡丁税一千乃质卖妻子以充此限所逋尚多寻防蠲原而此等租课三分逋一眀知徒足扰人实自国愚谓课塘丁一条宜还复旧　北齐税僧尼令曰僧尼坐受供养防食四方损害不少虽有薄敛何足为也　隋文帝登庸又除入市之税　唐开元十八年御史大夫李朝隠奏请薄百姓一年税钱充本依旧令髙戸及典正等捉随月収计将供官人料钱【`自天寳末年盗贼奔突克复之后府库一空又所在屯师用度不足于是遣御史康云间出江淮陶锐徃蜀汉豪商冨戸皆籍其家资所有财货畜产或五分纳一谓之率贷所収巨万计盖权时之宜其后诸道节度使观察使多率税商贾以充军资杂用或于津济要路及市肆间交易之处计钱至一千以上者皆以分数税之自是商旅无计多失业矣上元中敕江淮堰塘商旅率船过处凖斛斗纳钱谓之埭程大厯初诸州府应税青苗钱每亩十文充百司工力资课三年十月十六日台司奏縁兵马未散百司支计不给每亩更加五分`】贞元九年制天下出茶州商人贩者十分税一【`杜氏通典`】　增肃宗即位时两京防没民物耗敝乃遣御史郑叔清等籍江淮冨商右族訾蓄什収其二谓之率贷诸道亦税商贾以赡军钱一千者有税徳宗时朱滔王武俊田恱背叛国用不给陈京请借冨商钱度支杜佑以为军费裁支数月幸得商钱五百万缗可支半嵗乃以戸部侍郎赵賛判度支杜佑行借钱令约罢兵乃偿之捜督甚峻民有自经者家若被盗然总京师豪人田宅奴婢之估裁得八十万缗又取僦柜纳质钱及粟麦粜于市者四取其一长安为罢市遮宰相哭诉乃以钱不及百缗粟麦不及五十斛者免而所获裁二百万缗时军用不给乃税间架算除陌其法屋二架为间上间钱二千中间钱一千下间钱五百吏执笔握算入人家计其数或有宅屋多而无他资者出钱动数百缗匿一间者杖六十告者赏钱五万除陌法者公私给与及买卖每缗官留五十钱给他物及相贸易者约钱为率算之市牙各给印纸人有买卖随日署记翌日合算之有自贸易不用市牙者给其私簿无簿者投状自集其有隠钱百者没入二千杖六十告者赏十千其法旣行市牙得专其柄率多隠盗公家所入不能半而怨讟满天下及泾原兵反大呼长安市中曰不夺尔商戸僦质不税尔间架除陌矣于是间架除陌竹木茶漆铁之税皆罢捉钱之事唯唐有之贞观初亰司及州县皆有公田供公私之费其后以用度不足京官有俸赐而已诸司置公本钱以番官贸易取息计员多少为月料十五年以诸司令史主之号捉钱令史每司九人补于吏部所主才五万钱以下市肆贩易月纳息钱四千嵗满受官禇遂良上言七十余司更一二载捉钱令史六百余人受职防肆之人茍得无耻不可使其居职太宗乃罢捉钱令史复给京官职田开元十八年御史大夫李朝隠请籍百姓一年税钱充本依旧令髙戸及典正等捉随月収利供官人料钱并取情愿自捉不得令州县牵挽乾元元年敕长安万年两县各备钱一万贯每月収利以充和雇时祠祭及蕃夷赐宴别设皆长安万年人吏主办二县置本钱配纳质积戸収息以供费诸使捉钱者给牒免徭役有罪府县不敢劾治民间有不取本钱立虚契子孙相承为之尝有殴人破首诣闲廐使纳利钱受牒贷罪御史中丞栁公绰奏诸司捉钱戸府县得捕役给牒者毁之自是不得钱者不纳利矣　宋建隆二年诏自今宰相枢密使带平章事兼侍中中书令节度使依故事纳礼钱宰相枢密使三百千藩镇五百千充中书门下公用仍于中书刻石记授上年月已经纳者后虽转官不在更纳旧相复入者纳如其数时中书门下言唐制凡视事于中书者纳礼钱三千缗近颇隳废乞举行之故也开寳三年令买扑坊务者収抵当【`买扑始见此至淳化中而买扑酬奨之法次第举矣买扑之利归于大户酬奨之利归于役人州县坐取其赢以佐经费以其剰数上供此其大畧也自熙宁悉罢买扑酬奨之法官召买实封投状着价最髙者得之而旧章举废矣`】　元丰二年三司言人戸买扑官监及非新酬衙前场务所增収钱并合入三司帐而司农寺谓官监务外皆是新法拘収钱不当入三司乞留以助募役兼嵗入百万缗于市易务封桩若失此钱恐不能继争辩久之乃従司农之请徽宗自崇宁来言利之臣殆析秋毫其最甚若防汴州县创增锁栅以牟税利官卖石炭增卖二十余场而天下市易务炭皆官自卖名品琐碎则有四脚铺牀榨磨等钱水磨钱侵街房廊钱庙圗钱淘沙金钱不得而尽记也大观三年臣僚言比嵗诸郡求以坊场增给公帑不啻二十余万缗且虑朝廷封桩寖为厨传之费请考元丰旧制详议行之诏令戸部以所用封桩及坊场钱数申尚书省【`坊场即墟市也商税酒税皆出焉`】税契始于东晋歴代因之宋开寳二年始収民印契钱令民典卖田宅输钱印契徽宗崇寜三年敕诸县典卖牛畜契书并税租钞旁等印卖田宅契书并従官司印卖除纸墨等工费外量収息钱助赡学用其収息不得过一倍孝宗时敕令所进呈重修淳熙法上亲笔圈记人戸内驴駞马船契书収税谕辅臣曰凡有此条并令删去恐后世有算及舟车之言又臣僚言民间典卖田产必使之请官契输税钱其意不徒利也虑髙赀之家兼并日增下戸日益脧削是亦抑之之微意今州县以人戸物力科配空给印纸名为预借契钱殊失法意诏禁止之经总制钱者宣和末陈亨伯以发运兼经制使因以为名废于靖康而建炎复之绍兴初孟庾提领措置财用又因经制之额增析而为总制钱盖南渡以来养兵耗财为伙不敢一旦暴敛于民而展转取积于细微之间以助军费初非强民而加赋也建炎二年上在维扬四方贡赋不以期至于是戸部尚书吕颐浩翰林学士叶梦得等言亨伯以东南用兵尝设经制司取量添酒钱及增収一分税钱头子卖契等钱敛之于细而积之甚众求之于所欲而非强其所不欲如增収印契钱出于兼并之家无伤于下戸增収卖酒钱合于人情而无害于民官吏俸给除头子钱百分取一靖康初相继遽罢欲望博延羣议更加讨论且亨伯为河北转运使又行于京东西昨来河北京东西一嵗得钱近二百万缗所补不细今若行于两浙江东西荆湖南北福建二广嵗入无虑数百万计况边事未宁茍不知出此缓急必致暴敛与其暴敛于仓卒曷若取积于细微于是除不便于民者以权添酒钱添卖糟钱人戸典卖田宅增添牙税钱官员等请给头子钱并楼店务増添三分房钱五者令东西八路州军収充经制钱命各路宪臣领之州委通判拘収季终起发月桩钱始于绍兴二年时韩世忠驻军建康宰相吕颐浩朱胜非共议令江东漕臣月桩发大军钱十万缗以朝廷上供经制及漕司移用等钱应办当时漕司不量州军之力一例均抛于是州县横敛铢积丝累仅能充数一月未毕而后月之期已逼江东西之害尤甚板帐钱亦军兴后所创也嘉定十六年两浙运判耿秉言二浙近日州县见阙至无人愿就盖今县邑之所苦者板帐钱额太重耳额重而収赴不及计无所出则非法妄取以纳斛斗则增収耗剰交钱帛则多収糜费幸冨人之犯法而重其罚恣胥吏之受赇而课其入索到盗贼不还失主检校财产不及其卑幼亡僧絶戸不覈实而拘籍入官逃产废田不与销豁而逼勒填纳逺债之难索者豪民献于官则追催甚于正税私纳之为罚者仇家讼于县则监纳过于钱赊酒不至于公吏而抑配及保正戸长检税不止于商旅而苛细及于盘合奁具今年之赋税已足而预借于眀年田产之交易未成而探契以寄纳其他如罚酒卖纸税醤下拳钱之殆不可以徧举无非违法州郡利其能办财赋佯若不闻一旦告发则邑宰坐罪而去后人继之未免循复前例盖其太重之额既不减则亦别无他防尔且是法创立经隔已数十年物价有低昻戸口有息耗安可不随时而加损乞令臣与诸郡従长斟酌将合减之数开具闻奏去其太甚而立为中制庶几仰副圣天子惠养斯民之意従之【`文献通考`】　金制租税之外算其田园屋舍车马树艺之数及其藏镪多寡徴钱曰物力物力之外又有铺马军需输庸司吏河夫桑皮故纸等钱名目细琐不可殚述又有牛头税即牛具税猛安谋克部女直戸所输之税也其制每耒牛三头为一具限民口二十五受田四顷四畞有竒嵗输粟大约不过一石官民占田无过四十具世宗大定末苦钱币不通以问宗尹对曰钱者有限之物积于上者滞于下所以不通海陵军兴为一切之赋有菜园房税养马等钱大定初因仍不改今天下无事府库充积宜悉罢去上従之章宗二十二年诏民间买卖金银怀孟诸路竹货江淮以南鱼利皆弛其禁二十六年置浙东江东江西湖广福建木绵提举司责民嵗输木绵十万匹以都提举司总之　元额外课凡三十有二曰厯日曰契本曰河泊曰山场曰窑冶曰房地租曰门摊曰池塘曰蒲苇曰食羊曰荻苇曰煤炭曰撞岸曰山查曰麴曰鱼曰漆曰酵曰山泽曰荡曰栁曰牙例曰乳牛曰抽分曰蒲曰鱼苖曰柴曰羊皮曰磁曰竹苇曰姜曰白药其嵗入之数唯天厯元年可考　明制府州县税课司局河泊所嵗办商税鱼课并引由契本等项课程已有定额其办课衙门所办钱钞金银布绢等物不动原封年终具文分豁存留起解数目赴所管州县转解藩司藩司通委官起解至京凡买卖田宅头匹赴务投税洪武初京城置塌房及六畜场停积商客货物聼其两平交易革罢官私牙行但収免牙钱一分洪武二十六年定凡龙江大胜港俱设立抽分竹木局有三分取一者有三十分取一者有十分取二者成祖永乐六年设通州白河卢沟通积广积抽分五局【`白河抽分竹木局嘉靖时裁革`】宪宗成化六年令每处差主事给事中御史各一员按季更换英宗正统元年设真定税课司带管木植従滹沱河运至通州抽分其后本府坐委通判一员监督税课司抽分【`后差太监一员徃真定会同本府委官抽分`】成化七年设杭州荆州太平抽分三厰又有保定抽分英宗时设兰州抽分宣宗时设渔课事例每嵗南京戸科编印勘合皆以河字为号戸部发各该衙门収掌各记収鱼课米钞若干年终送缴各省直河泊衙门累朝建革不一其已革衙门鱼课或归并附近河泊所嵗办不缺【`续文献通考`】  

杂税二  

原徴羽翮【`羽人以时征羽翮之征于山泽之农以当之政令`】　徴齿角【`角人掌征齿角物于山泽之农`】　一曰山林【`周礼司徒以土会之法辨五地之生一曰山林其动物宜毛物其植物宜皁物`】　一曰川泽【`其动物宜鳞物其植物宜膏物`】　不税童枯【`山泽童枯则不税`】　其利蒲鱼【`周礼谓水泽之利也`】　年不顺成【`山泽列而不赋注列遮列也虽不赋尚禁止礼记`】　鱼不加租【`宣帝时欲增海租三倍萧望之奏言比加海租鱼不出武帝时县官尝自渔而不加租帝不聼之`】　有司収水泽之赋【`月令孟冬命有司収水泽之赋谓蜃蛤蒲雚之属`】　寄民斡山海之货【`食货志浮食寄民欲擅斡山海之货注斡谓主领之以致冨羡利佃人也白帖`】　增掌少府【`文献通考曰汉山泽围池之税本以给供养而少府掌之其后仿占虞衡之意而置水衡乃取少府之所谓山林苑池之税而付水衡以平之然他日犹有江海陂池属少府者而海丞果丞犹掌之于少府之下`】　假贫民【`又曰后汉和帝时自京师离宫果园上林广成圃悉以殷贫民得恣采捕不収其税`】　载师漆林之征【`周官载师漆林之征二十而五`】　山川租税之入【`汉制详关市征内`】　弛江湖陂塘之禁【`文献通考曰五代时淮南江浙荆湖广南福建当僭伪之时应江湖及池潭陂塘聚鱼之处皆纳官钱或令人户占卖输课或官遣吏主持太宗淳化元年诏诸处鱼池旧皆省司管理与民争利非朕素怀自今应池塘河湖鱼鸭之任民采取`】　弛山场河泊之禁【`续文献通考曰元成宗武宗屡弛山场河泊芦荡之禁`】  

贡献一  

原广雅曰贡税也上也郑曰献进也致也属也奉也皆致物于人尊之义也【`周礼献贤能之书于王郑注献进也又曰献禽以祭社郑注献致也属也又曰古者致物于人尊之曰献通行曰馈毛诗笺云献奉也`】案尚书禹别九州任土作贡其物可以特进奉者曰贡盛之于篚而进者曰篚若不常歳贡湏赐命乃贡者曰锡贡故兖州厥贡漆丝【`地宜漆林又宜桑也`】青州厥贡盐絺【`细葛`】海物惟错【`杂也非一种`】岱畎丝枲铅松怪石【`怪石石之似玉者岱出五物贡`】徐州厥贡惟土五色【`王者封五色土为社建诸侯使各割其方土色与之使立社焘以黄土苴以白茅白取洁黄取王者覆四方`】羽畎夏翟【`翟雉名羽中旌旄羽山之名`】峄阳孤桐【`峄山阳特生桐中琴瑟`】泗滨浮磬【`泗水涯中见石可以为磬`】淮夷蠙珠暨鱼扬州厥贡惟金三品【`金银铜`】瑶琨【`美玉`】篠簜【`篠竹箭`】齿革羽毛惟木荆州厥贡羽毛齿革惟金三品杶【`柘也`】栝柏【`柏叶松身曰栝`】砺砥【`砥细于砺皆磨石`】砮【`砮石中矢镞`】丹惟箘簵楛【`美竹也中矢干`】包匦菁茅【`菁以为植茅以缩酒`】豫州厥贡漆枲絺纻梁州厥贡璆铁银镂砮磬熊罴狐狸织皮雍州厥贡球琳琅玕【`石似珠`】兖州厥篚织文【`锦绮之属篚盛之为贡也`】青州厥篚檿丝【`檿桑蚕丝中琴瑟`】徐州厥篚纤缟【`黑缯缟白缯织细也纎在中明二物皆当细也`】扬州厥篚织贝【`织细纻贝水物郑云贝锦`】荆州厥篚纁玑组豫州厥篚纤纩扬州锡贡厥包橘柚【`小曰橘大曰柚`】豫州锡贡磬错【`冶玉石曰磬错`】荆州纳锡大【`尺二寸曰大出九江是也`】又周礼以九贡致国之用一曰祀贡【`牺牲包茅之属`】二曰嫔贡【`嫔或为賔皮帛之属郑谓贡丝枲也`】三曰器贡【`宗庙玉器谓器者银镂金磬`】四曰币贡【`绣帛也谓玉帛皮币`】五曰材贡【`竹木之材`】六曰货贡【`金珠贝`】七曰服贡【`祭服絺绤`】八曰斿贡【`毛羽之属`】九曰物贡【`谓九州之外各以所产之物为防若肃慎贡楛矢之`】是也献者谓贡篚锡贡之外所进奉者也礼记曰献车者执绥献马者执靮献人虏者操右袂执琴瑟者上左手献几者拂之献杖者执其末此其制也  

贡献二  

原纨牛　文马【`周书成王时西夷贡献卜卢纨牛纨牛牛之小者孔晁注曰卜卢卢之西北戎今卢水是也　东观汉记曰建武二十六年南单于遣使献骆驼二头文马十匹`】　江　海贝【`上详叙事　尚书大传曰夏成五服外薄四海南海鱼革珍珠大贝郑注所贡物也贝古以为货`】青带　白环【`鱼豢魏略曰汉阳嘉三年疎勒国王献西海青石带　皇甫谧帝王世纪曰西王母慕舜徳来献白环及玦并贡益地圗`】　火防　氷蚕【`魏志景初二年二月西域献火浣布神异经曰南荒之外有火山昼夜火灾火中有防重百斤毛长二尺余细如丝可以作布恒居火中时时出外而白色以水逐而沃之乃死取缉其毛织以为布　拾遗记曰氷蚕长十寸有鳞甲以雪霜覆之然后为茧其色五采织为文锦入水不濡投火不燎唐尧世海人献之以为黼黻`】　蔗一节　梨三箱【`邓徳眀南康记曰雩都县土壤肥沃偏宜甘蔗味及采色余县所出无一节数十碎郡以献御　魏武帝尝为兖州牧上书曰山阳郡美梨谨献甘梨三箱`】　丹砂　玉【`周书曰成王时四夷来贡卜卢人西南之蛮丹砂所出　尚书大传曰夏成五服外簿四海主诸灵隂谷玉郑注所贡之物`】　白鹇丹鹄【`西京杂记曰闽越王献髙祖白鹇各一双髙祖大恱厚报使者　拾遗记曰涂修园献青鸟丹`】  

【`鹄各一雄一雌`】　然芳苡　置蔓苔【`郭子横洞防记曰元鼎元年起招仙门于阁上然芳苡灯此草形如麻奔卢国来献　拾遗记曰晋惠帝时祖梁国贡蔓苔色如金荧丛如鸡卵投水中蔓延波澜之上如火宫人有幸者以金苔赐之置漆盘中照烛满室名夜明苔`】　桴苡　荃蘼【`周书成王时康人献桴苡者其实食之冝子孔晁注曰康人亦西戎之别食芳苡即有身　洞冥记曰光和元年皮祗国亦名波弋国献神精香草一名荃蘼亦名春芜一根而百条其枝间如竹节柔软其皮如丝可为布所谓春芜布亦曰香荃坚宻如氷纨也握之一片满宫皆香妇人带之弥芬馥也`】　香橘　文【`杨孚异物志曰橘为树白华而赤实皮既馨香里又有美味交趾有橘官长一人秩三百石主嵗贡御橘　王逸荔枝赋曰大哉圣皇处乎中州东野贡落疏之文南浦上黄甘之华橘`】　古黄马　兹白牛【`周书曰成王时犬戎献文马文马赤鬛缟身目若金名曰古黄之乘孔晁注曰犬戎西戎之逺者　又成王时大夏献兹白牛兹白牛野兽也牛形而象齿孔晁注曰大夏西北戎也`】　合枝李　同心梨【`西京杂记曰初修上林苑羣臣逺方各献异果有合枝李　段龙凉州记曰吕光时炖煌太守宋歆献同心梨`】　吉光裘　昆吾劒【`十洲记曰天汉三年西国王使使献吉光裘　列子曰周穆王征西戎献昆吾之剑赤刀切玉如切泥`】　紫玉壶　青金镜【`交州杂记曰太康四年林邑王范能献紫水精唾壶一口青白水精唾壶二口山海经曰堂夜之山多水玉郭璞注水玉即水精也　洞冥记曰望蟾阁上有青金镜广四尺元光中波祗国献此青金镜照见魑魅百不敢隐形初学记`】增定国寳　镂金牀【`酉阳杂爼曰唐代宗即位初楚州献定国寳一十二乃诏监国`】  

【`诏曰上天降寳献自楚州神明生厯数之符合璧定妖灾之气初楚州有尼真如忽有人接去天上天帝言下方有灾令以此寳镇之其数十二楚州刺史崔侁表献焉一曰元黄天符形如笏长八寸有孔辟人间兵疫二曰玉鸡毛白玉也王者以孝理天下则见三曰谷璧白玉也如粟粒无雕镌之迹王者得之五谷丰熟四曰西王母白环二枚所在处外国归伏五阙名六曰如意寳珠大如鸡卵七曰红靺鞨大如巨粟八曰琅耶珠二枚逾常珠径一寸三分九曰玉玦形如玉环四分缺一十曰玉印大如半手理如鹿形防入印中十一曰皇后采桑钩细如箸屈其末十二曰雷公石斧形无孔诸寳置之日中白气连天　彚苑详注曰洪武甲辰春江西行省以陈友谅镂金牀进即命毁之谓侍臣曰此与孟昶七寳溺器何异以一牀工巧若此其余可知侍臣曰未冨而骄未贵而侈此陈氏所以败亡也`】　水精盆　珍珠伞【`续文献通考曰元宪宗七年回献水精盆珍珠伞等物可直银三万余锭帝曰方今百姓疲敝所急者钱耳朕独有此何为却之赛典赤以为言帝稍偿其值且禁其勿复有所献`】　舍利寳玩　狎忽大珠【`又曰元成宗元贞元年缅国献舍利寳玩九年时贾胡有献寳珠者议以六十万锭酬之曰此所谓狎忽大珠也含之则不渇熨面可使目有光左丞尚文曰一人含千万人不渇则诚寳也若一寳止济一人则用己微矣吾之所谓寳者米粟是也有之则百姓安无则天下乱以功用较之岂不愈于彼乎`】　四麒麟　二狮子【`又曰明宣宗宣徳八年西南海外诸畨国戎王或子弟各泛海数千万里而来朝及贡麒麟狮象珠玉珍贝竒异之品麒麟凡四而出非一所　又宪宗成化辛丑西域以二狮子进遣中官徃迎之先是西域撒马儿罕既至嘉峪关遣人入奏乞赐大臣迎接职方郎中陆容礼部尚书周洪谟俱言不可事遂寝而遣中官迎焉`】  

贡献三  

原天子班贡【`左传云盟于平丘子产争承曰昔天子班贡轻重以列列尊贡重周之制也卑而贡重者甸服也郑伯男也而使従公侯之贡惧弗给也`】　诸侯入贡【`周礼小行人曰令诸侯春入贡秋献功王亲受之各以其国之籍礼之郑注云贡六服所贡也`】　三厎贡【`禹贡云惟箘簵楛三厎贡三物皆出云梦`】　五官致贡【`曲礼郑注云贡功也`】　任土作贡【`禹贡孔安国注曰任其土地所有定其贡赋之差`】　任圃贡草【`周礼闾师云任圃以树事贡草木郑注贡草木谓韭果蓏之属`】　献其所有【`谷梁云天王使家父来求车古者诸侯时献于天子以其国之所有故有辞让而无征求求车非礼也求金甚矣`】　毕献方物【`书旅獒云无有逺迩毕献方物`】任贡物【`周礼訚师云任衡以山事贡其物任虞以泽事贡其物`】　制地贡【`周礼大司`】  

【`徒云乃分地职奠地守制地贡而颁职事焉以为地法而待政令郑注云制地贡谓九职所税也`】　定九州入贡棐【`汉书食货志云禹平洪水定九州判土田各因逺近赋贡棐`】　以九贡致国用【`详前贡献`】　各以其职来贡【`说苑云禹陂九泽通九道定九州各以其职来贡不失厥宜`】　各以其国逺物【`礼器云其余无常货各以其国之所有则致逺物也郑云其余谓九州之外夷`】　内金示和【`又云内金示和郑注此所贡也`】　加璧尊徳【`又云束帛加璧尊徳也郑注享所以贽也`】　来献其琛【`毛诗泮水篇云憬彼淮夷来献其琛元象齿大赂南金注憬逺也琛寳也元长尺二寸赂遗也南谓荆扬`】　来献琼玉【`竹书纪年夷王二年蜀人吕人来献琼玉賔于河用介珪`】　献其白琯【`大戴礼云昔虞舜以大徳嗣尧布功散徳西王母来献其白琯粒食之民昭然眀视`】　献常满杯【`十洲记云周穆王时西胡献夜光常满杯杯容三升`】　献千里马【`汉书贾捐之上书曰孝文帝时有献千里马者诏曰鸾旗在前属车在后吉行日五十里朕乗千里马独先安之`】　献朱鬛马【`太公六韬云商王拘周伯昌于羑里太公与散宜生以金千镒求天下珍物以免君之罪于是得犬戎氏文身駮马朱鬛目如黄金顶如鸡毛名曰鸡斯之乗以献商王`】　献服牛【`穆天子传韩献服牛三百注服可服用者`】　献良犬【`又云献良犬七十注良调习者`】　上翠羽【`王爕杂章云伏闻令月吉辰立皇后谨赍翠羽瑇瑁甲上万嵗寿也`】通天簪【`又云吉日佳辰诞圣生副奉通天簪二枚珠千八百贯`】　献珥于齐王  

【`韩子云薛公相齐齐威王夫人死中有十孺子皆贵于王薛公欲知王所欲立而请置一人以为夫人欲知王欲置以劝王置之于是为十玉珥而美其一献之王以赋十孺子明日坐视美珥之所在而劝王以为夫人又国防云楚王后死未立后也谓昭鱼曰公何不请立后昭鱼因买五双珥令其一善而献之王明日视善珥所在请立之`】　献璧于秦王【`战国防云张仪为秦破従连横说楚王楚王遣车百乗献夜明之璧于秦王`】　三译献白雉【`援神契云周成王时越裳献白雉去京师三万里王者祭祀不相逾宴食袍服有节则至又感精符云鲁昭公时白雉衔环入`】　九真献竒兽【`汉书宣帝纪神爵元年诏曰九真献竒兽`】　屠耆献名马【`东观汉记光武纪建元十三年是时屠耆国献名马又劔直百金以赐士`】　燕人致枭【`汉书髙帝纪云北燕人致枭骑北骆国也张晏曰骁勇`】西国献灵胶【`十洲记武帝幸北海祠恒山西国王使献灵胶四两吉光毛裘时武帝幸上林`】  

【`射虎而弩断使者时従驾又上胶一分使口濡以续弩帝惊曰异物胶色青如碧玉吉光毛裘黄色盖神马之裘入水数日不沉入火不焦`】　胡王献神香【`十洲记武帝幸安定西胡月支国王遣使献香四两大如雀卵黑如桑椹案香一名惊精香一名震灵丸一名反生香一名震檀名一名人鸟精一名却死香一种六名香气闻数百里死者在地闻香气乃却活后元元年长安城内病者数百亡者大半帝试取月支神香烧之于城内其死未三月者皆活`】　献骇鸡之犀【`战国防楚王献骇鸡之犀于秦`】献不死之药【`战国防云有献不死之药于荆王者谒者操以入中射之士问曰可食乎曰可因夺而食之王怒使人杀中射之士中射之士使人说王曰臣问谒者谒者曰可食臣故食之是臣无罪而罪在谒者且客献不死之药臣食之而王杀之是死药也王杀无罪之人而明人之欺王王乃不杀`】　献泰山旁邑【`史记云济北王以天子宜封禅上书乃献其泰山旁邑`】　献鱼盐之地【`论衡云孝平元始四年金城塞外羗良桥桥种良愿等献其鱼盐之地愿内属汉遂得西王母石室因为西海郡`】楯镂黄金献吴【`越记曰越勾践作盾婴以白璧镂以黄金状似龙蛇行者乃使大夫种献`】  

【`之于吴王吴王大恱`】　铜生马棰献吴【`吴会分地记曰夏山者勾践于此山铸铜不铄埋之土生马棰勾践遣使取徙于南社种之饰治以为棰献之于吴`】　唐叔得禾献之天子【`书序唐叔得禾异亩同颖献诸天子王命唐叔归周公于东作归禾`】　南夷奉茅献于天子【`案左传僖公四年齐桓公责楚云尔贡包茅不入王祭不供无以缩酒郊特牲云缩酒用茅明酌也周礼甸师之祭祀供萧茅郑兴云萧字或为莤莤读为缩束茅立之祭前酒沃其上酒渗下若神饮之故为之缩`】赤乌之人献女于天子【`穆天子传曰赤乌之人亦献好女于天子女聴女列为嬖`】  

【`人曰赤乌氏美人之地也寳玉之所在也`】　越饰美女献于吴王【`史记越王乃饰美女西施郑旦使大夫种献之于吴吴王恱之`】　正南以珠玑瑇瑁为献　正西以龙角神为献【`汲冢周书伊尹受命为四方令曰臣请正东符娄仇州伊虑沤深九夷十蛮越沤湔文身请令以鱼支之鞞乌鲗之醤鲛□利剑为献正南瓯邓桂国损子产里百濮九薗请令以珠玑瑇瑁象齿文犀翠羽菌鸖短狗为献正西昆仑狗国鬼亲枳已闟耳贯胸雕题离丘漆齿请令以丹青白旄纰罽江歴龙角神为献正北空同大夏莎车姑他旦畧貌胡戎翟匃奴楼烦月氏孅犁其龙东胡请令以槖驼白玉野马騊駼駃驭良弓为献汤曰善北堂书钞`】　皮【`诗曰献其貔皮赤豹黄罴`】　羽扇【`晋庾泽尝以白羽扇献帝嫌其非新反之刘劭云云`】　彞器【`传诸侯皆献器于王晋独无有何也叔向曰与防宾宴又求彞器非礼也`】　賨防【`夷狄布货`】　地贡【`地以生物入贡`】　庭实【`旅百`】　献药【`献不死之药详书钞`】　献芹【`列子曰昔有献芹于乡老尝之若笑而退也`】述职【`汉诏曰诸侯纳贡非为财帛所以述职`】　厎贡【`厎致也`】　艺贡事【`合诸侯艺贡事礼也艺法也`】　归时事【`韩宣子聘周王使请事对曰晋士起将归时事于宰旅注时事四时贡职宰旅冢宰之事也言贡献于宰旅者不敢斥尊`】　珠还太守【`后汉顺帝诏桂阳太守文袭献大珠以希幸媚帝令还之`】　劔赐士【`光武有献千里马及寳劔劔赐士马驾鼔车`】　府无虚月【`鲁之于晋职贡不乏府无虚月`】　史不絶书【`文选栈山航海逾沙轶漠之贡史不絶书`】　诸侯常献【`髙帝诏欲者赋甚今献未有程吏或多赋以为献宜令诸侯常以十月朝献郡国各以口数率人嵗六十三钱以给献费`】　王府则有【`书`】　民致逺物【`怀方氏掌逺方之民贡致逺物`】　官受方物【`传诸侯官受方物`】　有献于尊【`凡于尊者有献而不敢以闻此谓献辞`】　有献于公【`颖考叔`】　各以地有【`周礼制其贡各以地所有`】　尽其土实【`土地所有`】　贡献无极【`亡可待也`】　诛求无时【`悉索敝赋以来会时事也`】　疲敝郡国【`光武诏郡国所献疲敝令大官勿受也`】　奔腾险阻【`桓帝时南海献龙眼荔枝十里一置五里一堠奔腾险阻死者继路`】　贡之有时【`方物贡之有时取之以道`】　贡之无艺　陈之艺极【`艺极法度`】　入以嵗时賨布【`晋食货志夷人输賨布戸一匹逺者或一丈逺夷不课`】　义米【`又曰田者输义米戸三斛逺者五防米极逺者输算钱八十二文`】　朝鲜马【`魏志濊国今朝鲜皆其地出果下马汉时尝献之才髙三尺以上`】　西旅獒【`书西旅献獒太保作旅獒`】　哀牢夷【`郑纯为永昌守与哀牢夷得嵗输布贯头衣领二盐一斛以为常赋`】　务相氏【`晋书廪君出武落丹穴名务相氏巴姓种遂繁奏并为黔中郡薄赋之口出钱四十巴人呼赋为賨因谓之賨人也`】　向风来享【`来王`】贵寳为贽【`周礼九州之外谓之蕃国也一见各以其贵寳为贽象胥谕言语也`】　鸿胪  

寺量詶【`主客式诸蕃夷进献荅诸色无估价物鸿胪寺量之詶荅也`】　武陵守加税【`后汉顺帝时武陵守上书以蛮夷率服可比汉民增租请加税虞翻云不可帝不従果叛白帖`】　增嵗贡侏儒【`唐书曰阳城为道州刺史州产侏儒嵗贡朝廷城哀其生离无所进帝使求之城奏曰州民尽短不知何者可贡自是罢`】　嵗进鞍马【`续文献通考曰辽圣宗时南京留守裕越休格请每嵗诸节度使贡献止进鞍马许之`】　献琴药【`又曰宋度宗咸淳二年谢方叔罢相归豫章一日以琴一张丹药一炉献上盖以旧学故也贾似道疑其有观望再相之意令台劾之以为不当诱人主为声色之好欲谪逺郡吕文徳愿以己官赎丞相罪遂尔得免`】　献金镮【`唐书曰字文士及従化及至黎阳帝手书招之士及亦遣家僮间道走长安通谆勤且献金环帝恱曰我尝与士及共事今以此献是将来矣`】　巧索异珍【`又曰唐敬宗骄僻不君杜元颖每欲中帝意以固幸乃巧索异珍献之踵相蹑于道`】　掊敛献贡【`又曰齐映为桂管江西两察使罢不以罪冀复进乃掊敛献贡以中帝欲`】　无他献【`又曰明皇谓张说曰今有事岱宗而怀州刺史王丘饩牵外无他献我知其不市思也`】　独无献【`又曰李绛户部侍郎判本司帝以问户部故有献而绛独无何哉荅曰凡方镇有地则有赋或啬用度易羡余以为献臣乃为陛下谨出纳乌有羡赢哉若以为献是従东库物实西库进官物结私防也帝乃悟`】所献赐将士【`又曰藩镇李正已畏帝威断表献钱三十万缗以观朝廷帝意其诈未能荅崔`】  

【`祐甫曰正已诚诈不如遣使劳其军以所献就赐将士若正已奉承诏防是陛下恩洽士心若不用彼自敛怨军且乱又使诸藩不以朝廷为重贿帝曰善正已慙服`】　停额外贡献【`续文献通考曰明世宗嘉靖时张翀请停额外贡献曰皇上登极诏防有额外进贡一切停止之言但恐各镇守总兵等官不能仰体圣怀或托旧例以误天聼或假谢恩以售已私如内织造所用红花于所产之处税粮内折収而寜夏镇总衙门所贡红花盖不系令甲之内特一时献谀之徒创为此举遂为厉阶而所入之花播种耕耨看守采择之苦不可胜言嵗无丰凶例取登足徃徃督趣穷军出钱赔补而又程途窎逺输运艰难起役丁夫雇倩车马以及指称盘费打防使用尤为不赀朝廷之所得几何而计其所耗固已百倍于所贡之数至于镇总等官到任未几輙有献马之举名为谢防此实先朝敝风昔皇祖却竹簟之进仁宗动色于黄骥贾胡之奏英宗拒海溥马驼之进伏愿陛下上防祖武下悯人穷亟为停免凡不系有司额贡者并不许贡献以扰军民庻几不失诏防之初意`】　琼林大盈【`唐书曰徳宗播迁府藏委弃衞兵无禇衣至是天下贡献稍至于是行在夹庑署琼林大盈二库别藏贡物陆贽谏乃撤其署`】　皇马快船【`续文献通考曰明考宗治十八年吏部尚书马文升请革大曰我太宗文皇帝都北平其南京并各处进贡方物尚未有皇马快船之差至宣徳正统年间或装载荐新品物用船数多所过州县动拨人夫千百名银不下数十万俱系下民膏脂伏望将前项荐新如青梅莲藕宣梨苔菜之于中量免进奉省少船只杨梅枇杷鲥鱼北方不产者照旧进奉其余若马槽节簸之止运竹木来京着落此处匠役编造仍敕南京兵部今后差拨马快船只务令满船装载不许多拨沿途扰人庻运民免扰害之上大喜従之`】　淡菜蚶蛤【`唐书曰明州嵗贡淡菜蚶蛤之属孔戣以为自海抵京师道路后凡四十三万人奏罢之`】　脂盝妆具【`又曰李徳裕为浙西观察使敬宗立侈用无度诏浙西上脂盝妆具徳裕言士子赦令常贡之外悉罢进献愿诏宰相议何以俾臣不违诏防不疲人不敛怨则前敕咸可遵承不报方是时罢进献不阅月而求贡使者足相接于道故徳裕举一以讽其他`】　罢龙团【`续文献通考曰明太祖洪武二十四年敕天下产茶去处嵗贡皆有定额而建寜茶品为上其所进者必碾而揉之压以银板为大小龙团上以重劳民罢造龙团惟采茶芽以进`】却蕲簟【`又靳州进簟太祖谓廷臣曰古者方物之贡惟服食器用故无耳目之娱玩好之失今进`】  

【`竹簟固为用物但无命来献恐天下闻风争进竒巧劳民伤财自兹始矣却之仍诏四方非朝廷所需者毋妄献`】　原恱服　乐输　望日来賔　以时入贡　九贡任土　百货以时　诛求不已且叹无时　供给既难宁无虚月　饮化爰来人无逺迩　率职而入贡有等夷　阙贡楚不供【`齐桓伐楚曰尔贡包茅不入王祭不供寡人是征对曰贡之不入寡人之罪也敢不供给`】　宋不供【`宋义王不供职贡`】　是惧【`不供是惧`】　是徴【`寡人是徴`】问罪【`贡或不供必先问罪`】　移过【`临事有亏则思移过`】　既爽乐输　宜  

科惰职　先期不告　谁今当辜　未乖恱使　何悔乐输　阙而为罪　无之实难　宜守命以供时　岂絶书而重月　慢官之后徒欲费辞　戒事之前何不申报　诉贡赋惧不给【`子产争承曰郑伯男也使従公侯之贡惧不给也贡之无极亡可待也日中以争至于昏晋人许之注承谓贡赋之次`】　永薄赋【`叔孙防于宋季武子使视邾滕言此比邾滕永薄赋也`】　茍非讐敌　敢不乐输　请息薄言宜寛厚敛　事必举中　节宜奉上　诉永减而犹可请不供而谓何　子产争承曰班轻重　叔孙将命  

请视邾滕　虽家财将竭宜缓诛求　而国赋是资则难蠲免【`白帖`】  

贡献四  

原诏梁沈约詶荆雍义士献物者诏曰昔义举之初人怀自竭输赋罄产同致厥诚言念一槩思有所酬其雄荆郢三州有献物助军国者外可详加蠲报　唐中宗断进献竒巧制曰朕凝怀紫宙涤想丹阙考千古之浇淳稽百王之治乱蒿宫茅柱实兴国之清猷玉席珠衣乃危之化朕自承天纂运佩日披圗希齐鹜饮之年愿蹑鹑居之代汉文提舄少小留心晋武焚裘生平措意顷为皇符肇建寳庙初登眷彼王公多为进奉莫不龙歌令节蛟食芳辰椒花献颂之时菊蕊浮觞之日或雕金镂玉采六合之珍竒或剪翠裁红饰三春之草树上行延纳下务经求闬纷纭公私逼廹升平欲济蠧害非轻言念于兹深无所谓即宜惩革勿至因循  

## 御定渊鉴类函卷一百三十五

政术部十四【`漕运　海运同载`】  

漕运一【`海运同载`】  

增玉海曰如淳曰水转运曰漕　原管子曰粟行三百里则国无一年之积粟行四百里则国无二年之积粟行五百里则众有饥色孙武曰千里餽粮士有饥色食敌一钟当吾二十钟是言粟不可推移则籴之者无利粜之处受害【`按禹贡百里赋纳总二百里纳铚三百里纳秸服四百里粟五百里米则物重而粗者爲近赋物轻而精者爲逺赋若数千百里漕运其费百倍`】　増文献通考东莱吕氏曰古者天子中千里而爲都公侯中百里而爲都天子之都漕运所贡入者不过五百里诸侯之都漕运所贡入者不过五十里所以三代之时漕运之法未甚讲论　玉海曰禹贡州末系河先儒以为运道至于青逹济扬逹泗荆至于南河雍至于西河此正裴耀卿节级转输之法周礼遗人凡师役掌道路之委积委人军旅  

共委积薪刍积仓于豳峙粮于申防搜之备取于衞而无转输之劳唯职内待邦之移用注谓转运均人掌牛马车辇力政注以为转委积之属黍苖诗曰我任我辇我车我牛笺云召伯营谢转餫之役廪人有师役之事治其粮食注有行道止居之异而他未之见　文献通考曰按汉初致山东之粟不过歳数十万石至孝武而歳至六百万石几十倍其数矣虽征敛苛烦取之无艺亦由河渠疏利致之有道也　又曰唐髙祖太宗之时用物有节而易赡水陆漕运歳不过二十万石故漕事简自髙宗以后歳益增多民罹其弊　又曰唐时漕运大率三节江淮是一节河南是一节陜西到长安是一节最重者京口唐六典曰自洛至陜运于陆自陜至京运于水置使以统之　玉海曰转般之法始于唐裴耀卿成于刘晏　又曰初州县取富人督漕挽晏始以官船漕　文献通考止斋陈氏曰本朝定都于汴漕运之法分为四路江南淮南浙东西荆湖南北六路之粟自淮入汴至京师陜西之粟自三门白波转黄河入汴至京师陈蔡之粟自闵蔡河入汴至京师京东之粟自十五丈河厯陈济及郓至京师四河所运惟汴河最重玉海曰造船之法六路之船以供江外之用淮南之船以供入汴之纲常六千一舟之运歳常千石人船之力有余不劳而办　又曰四河所运国初未有定数太平兴国二年始制汴河歳运江淮米三百万石豆百万石黄河粟五十万石豆三十万石惠民河粟四十万石豆二十万石广济河粟十二万石凡五百五十万石文献通考曰转般之法东南六路斛斗自江浙起纲至于淮甸以及眞扬楚泗为仓七以聚畜军储复自楚泗置汴纲般运上京以发运使董之故常有六百万石以供京师而诸仓常有数年之积崇宁初蔡京为相始求羡财以供侈费发运使时有进献而储积空转般无用矣乃用戸部尚书曾孝广之说立直达之法【`从东南直达京师`】自是立法峻甚公私横费无有纪极又曰大观以后或行转般或行直达诏令不一　元史志曰元自世祖用巴延之言歳漕东南粟田海道以给京师厯歳旣久日以生水旱相仍公私俱困疲三省之民力充歳运之恒数而押运监临恣为贪黩风涛盗贼剽劫覆亡之患自至元之后不可胜言　续文献通考曰嘉靖中河道都御史于湛言考元史至元二十八年海运漂米二十四万五千六百有竒至大二年漂米二十万九千六百有竒即如丘文庄言每舟载米千石用卒二十人则歳溺而死者殆五六千人又邵宝曰我朝支运虽遇灾伤民有免徴而军无免运支者不必出当年之居纳纳者不必供当年之军支盖通数年以为裒益及支变为兊向者转输今也直达派徴免纳丛于一歳之中于是军无余力而缺于常数　又曰凡粮船有二曰遮洋曰浅船海运用遮洋里河用浅船　又曰凡公侯伯之任入则总六军出则为大帅辖漕纲运  

漕运二【`海运同载`】  

原秦欲攻匈奴运粮使天下飞刍挽粟【`运载刍藁令疾至故曰飞刍也挽粟谓引车两也音晚`】起于黄腄【`直端反又音谁`】琅邪负海之郡转输北河【`黄腄二县并在东莱言自东莱及琅邪縁海诸郡皆令转输至北河也黄即今黄县腄即今文登县并今东牟郡县琅邪今髙宻琅邪郡地北河今朔方之北河也`】率三十钟而致一石【`六斛四斗爲钟计其道路所费凡用百九十二斛乃得一石`】　汉兴髙皇帝时漕运山东之粟以给中都官歳不过数十万石【`谓京师之官府`】孝文时贾谊上疏曰天子都长安而以淮南东道为奉地镪道数千不轻致输郡或乃越诸侯而逺调均发徴至无状也古者天子之地方千里中之而为都输将繇使其逺者不在五百里而至公侯地百里中之而为都输将繇使逺者不在五十里而至输者不苦其繇繇者不伤其费故逺方人安及秦不能分人寸地欲自有之输将起海上而来一钱之赋数十钱之费不轻而致也上之所得甚少而人之苦甚多也帝不能用孝武建元中通西南夷作者数万人千里负担馈粮至十余钟致一石其后东灭朝鲜置沧海郡人徒之费拟西南夷又衞青击匈奴取河南地【`今朔方之地`】复兴十余万人筑衞朔方转漕甚逺自山东咸被其劳元光中大司农郑当时言于帝曰异时关东运粟漕水从渭中上度六月而罢而渭水道九百余里时有难处引渭穿渠起长安傍南山下至河三百余里径易漕度可三月罢此损漕省卒天子以为然发卒穿漕渠以漕运大便利其后番系言漕从山东西歳百余万石更底柱之险败亡甚多而亦颇费穿渠引汾漑皮氏汾隂下引河漑汾隂蒲坂下【`皮氏今绛郡龙门县汾隂蒲坂今河东郡宝鼎河东二县`】度可得五千顷故尽河壖弃地【`壖而縁反谓縁河边地`】度可得谷二百万石以上谷从渭上与关中无异而底柱之东可无复漕天子又以为然作渠田数嵗河移徙渠不利田者不能偿种久之河东渠田废其后人有上书欲通褒斜道【`褒斜二水名褒水东流入于沔今汉中郡褒城县斜水北流入渭今武功县及扶风郡`】及漕事下御史大夫张汤汤闻其事因言抵蜀从故道多坂回逺今穿褒斜道少坂近四百里而褒水通沔斜水通渭皆可以行船漕漕从南阳上沔入褒褒之极水至斜间百余里以车转从斜入渭如此汉中之谷可致而山东从沔无限便于底柱之漕且褒斜林木竹箭之饶拟于巴蜀天子然之拜汤子卬为汉中守发数万人作褒斜道五百余里道果便近而水多湍石不可漕孝宣即位百姓安土歳数丰穰谷石五钱农人少利时耿寿昌以善为算能商【`商度也`】功利得幸于上五凤中奏言故事歳漕关东谷四百万斛以给京师用卒六万人宜籴三辅农河东上党太原等郡谷【`三辅今京兆扶风冯翊郡地农陜郡地河东今河东绛郡平阳郡地上党今髙平上党乐平平阳燕城太原今太原西河郡地`】足供京师可以省关东漕卒过半天子从其计御史大夫萧望之奏言寿昌欲近籴漕关内之谷筑仓理船费直二万万余【`万万亿也`】有动众之功恐生旱气人被其灾寿昌习于商功分铢之事其深计逺虑诚未足任宜且如故帝不听漕事果便　魏齐王正始四年司马宣王使邓艾行陈项以东至寿春【`自今淮阳郡以至于今寿春郡`】艾以为田良水少不足以尽地利宜开河渠可以大积军粮又通运漕之道宣王从之乃开广漕渠东南有事兴众泛舟而下达于江淮资食有储而无水害艾所建也【`语在屯田`】　晋武帝太始十年凿陜南山决河东注洛以通运漕【`虽有此议竟未成功`】怀帝永嘉元年修千金堨于许昌以通运【`堨乌割反拥也`】成帝咸和六年以海贼寇抄运粮不继发王公以下千余丁各运米六斛穆帝时频有大军粮运不继制王公以下十三戸皆借一人助度支运　后魏自徐扬内附之后【`徐州今彭城扬州今寿州`】仍代经畧江淮于是转运中州以实边鎭百姓疲于道路有司请于水运之次随便置仓乃于小平石门白马津漳涯黒水济州陈郡大梁凡八所各立邸阁每军国有须应机漕引自此费役微省时三门都将薛钦上言计京西水次汾华二州农河北河东平阳等郡年常绵绢及赀麻皆折公物雇车牛送京道险人弊费公损私略计华州一车官酬绢八匹三文九尺别有私人雇价布六十匹河东一车官酬绢五匹二丈别有私人雇价布五十匹自余州郡虽未练多少推之逺近应不减此今求车取雇绢三匹市材造船不劳采砍计船一艘举十三车车取三匹合有三十九匹雇作手并匠及船上杂具食直足以成船计一船賸绢七十八匹布七百八十匹又租车一乘官格四十斛成载私人雇价逺者五斗布一匹近者一石布一匹准其私费一车布逺者八十匹近者四十匹造船一艘计举七百石准其雇价应有千四百匹今取布三百匹造船一艘并船上覆理杂事计一船有賸布千一百匹又其造船之处皆须锯材人功并削船茹依功多少即给当州郡门兵不假更召汾州有租庸调之处去汾不过百里华州去河不满六十并令计程依旧酬价车送船所船之所运唯达防陂其陆路从防陂至仓门调一车雇绢一匹租一车布五匹则于公私为便尚书度支郎中朱元旭计称今校薛钦之说虽迹验未彰而指况甚善所云以船代车是策之长者若以门兵造船便为阙彼防城无容全依宜令取雇车之物市材执作及仓库所须悉以营办七月之始十月初旬令州郡纲典各受租调于所在然后付之十车之牛留车士四人佐其守防粟帛上船之日随运至京将共监愼如有耗损同其陪徴河中缺失专归运司输京之时听其即纳不得杂合违失常体必使量上数下谨其受入自余一如其例计底柱之难号为天险迅惊千里未易其功然旣陈便利无容輙抑若效充其说则附例酬庸如其不验徴塡所损今始开创不可悬生减折且依请营立一年之后须知赢费歳遣御史校其虚实脱有乖越别更量裁尚书崔林按钦所列实允事宜郎中之计备尽公理但舟楫所通逺近必至茍利公私不宜止在前件昔人乃逺通褒斜利关中之漕南达交广以增京洛之饶况乃漳洹【`音桓`】夷路河济平流而不均彼省烦同兹巨益请通诸水之处皆宜率同此式纵复五百里三百里车运水次校计利饶犹为不少其钦所列州郡如请兴造东路诸州皆先通水运今年租调悉用舟楫若船数有缺且赁假充事比之僦车交成息耗其先未通流宜遣检行闲月修葺使理有可通必无壅滞如此则发召匪多为益实广一尔暂劳久安永逸诏从之而未能尽行也孝文太和七年□骨律鎭将刁雍上表曰奉诏髙平安定统万【`□骨律鎭今灵武郡髙平今平原郡安定即今郡统万今朔方郡也`】及臣所守四鎭出车五千乗运屯谷五十万斛付沃野鎭以供军粮臣鎭去沃野八百里道多深沙轻车往来犹以为难设令载谷二十石每至深沙必致滞陷又谷在河西转至沃野越渡大河计车五千乗运十万斛百余日乃得一返大废生人耕垦之业车牛艰阻难可全至一歳不过三运五十万斛乃经三年臣闻郑白之渠逺引淮海之粟泝流数千周流乃得一至犹称国有储粮人用安乐求于□□山【`在今平原郡髙平县今笄头山语讹亦曰汧屯即□□山`】河水之次造船二百艘二船为一舫一船胜二千斛一舫十人计须千人臣鎭内之兵率皆习水一运二十万斛方舟顺流五日而至自沃野牵上十日还到合六十日得一返从三月至九月三返运送六十万斛计用人工轻于车运十倍有余不费牛力又不废田诏曰知欲造船运谷一冬即大省人力旣不费牛又不废田甚善非但一运自可永以为式　隋文帝开皇三年以京师仓廪尚虚议为水旱之备诏于蒲陜虢熊伊洛郑怀邠衞汴许汝等水次十三州【`熊州今福昌县伊州今陆浑县邠州今绛郡垣县余并今郡`】置募运米丁又于衞州置黎阳仓陜州置常平仓华州置广通仓【`衞陜华并今郡`】转相灌注漕关东及汾晋之粟以给京师又遣仓部侍郎韦瓉向蒲陜以东募人能于洛阳运米四十石经底柱之险达于常平者免其征戍其后以渭水多沙流有深浅漕者苦之四年诏宇文恺率水工凿渠引渭水自大兴城【`即今西京城也`】东至潼关三百余里名曰广通渠转运通利关内赖之炀帝大业元年发河南诸郡男女百余万开通济渠自西苑引谷洛水达于河又引河通于淮海自是天下利于转输四年又发河北诸郡百余万众开永济渠引沚水南达于北河通涿郡【`今范阳郡`】自是丁男不供始以妇人从役五年于西域之地置西海鄯且末等郡【`逐吐谷浑得其地并在今酒泉张掖晋昌郡之北今悉为北狄之地且子余反`】谪天下罪人配为戍卒大开屯田发四方诸郡运粮以给之七年冬大防涿郡分江淮南配骁衞大将军来防儿别以舟师济沧海舳舻数百里并载军粮期与大兵防于平壤【`髙丽所都`】　唐咸亨三年于岐州陈仓县东南开渠引渭水入升原渠通船栰至京故城【`故城即长安城汉惠帝所筑在今大兴城之西北苑中`】开元十八年宗问朝集使利害之事宣州刺史裴耀卿上便宜曰江南户口稍广仓库所资唯出租庸更无征防縁水陆遥逺转运艰辛功力虽劳仓储不益窃见每州所送租及庸调等本州正月二日上道至扬州入斗门即逄水浅已有阻碍须停留一月以上三月四月后始度淮入汴多属汴河干浅又船运停留至六月七月后始至河口即逄黄河水涨不得入河又须停一两月待河水小始得上河入洛即漕洛干浅船艘隘闹般载停滞备极艰辛计从江南至东都停滞日多得行日少粮食旣皆不足折欠因此而生又江南百姓不习河水皆转雇河师水手更为损费伏见国家旧法往代成规择制便宜以垂长久河口元置武牢仓江南船不入黄河即于仓内便贮巩县置洛口仓从黄河不入漕洛即于仓内安置爰及河阳仓柏崖仓太原仓永丰仓渭南仓节级取便例皆如此水通则随近运转不通则且纳在仓不滞逺船不忧欠耗此于旷年长运利便一倍有余今若且置武牢洛口等仓江南船至河口即却还本州更得其船充运并取所减脚钱更运江淮变造义仓每年剰得一二百万石即数年之外仓廪转加其江淮义仓多为下湿不堪久贮若无般运三两年色变即给贷费散公私无益疏奏不省至二十一年耀卿为京兆尹京师雨水害稼谷价踊贵耀卿奏曰伏以陛下仁圣至深忧勤庶务小有饥乏降诏哀矜躬亲支计救其危急今旣大驾东廵百司扈从诸州及三辅先有所贮且随见在发重臣分道赈给计可支一二年从东都广漕运以实关辅待稍充实车驾西还即事无不济臣以国家帝业本在京师万国朝宗百代不易之所但为秦中地狭粟不多倘遇水旱便即匮乏往者贞观永徽之际禄廪数少每年转运不过一二十万石所用便足以此车驾久得安居今升平日久国用渐广每年陜洛漕运数倍于前支犹不给陛下数幸东都以就贮积为国大计不惮劬劳皆为忧人而行岂是故欲来往若能更广陜运支入京仓廪常有二三年粮即无忧水旱今日天下输丁约有四百万人每丁支出钱百文充陜洛运脚五十文充营窖等用贮纳司农及河南府陜州以充其费租米则各随逺近任自出脚送纳东都至陜河路艰险旣用陆脚无由广致若能开通河漕变陛为水则所支有余动盈万计且江南租船所在候水始敢进发吴人不便河漕由是所在停留日月旣淹遂生隐盗臣请于河口置一仓纳江东租米便于船廻从河口即分入河洛官自雇船载运河运者至三门之东置一仓旣属水险即于河岸傍山车运十数里至三门之西又置一仓每运置仓即般下贮纳水通即运水细便止渐至太原仓泝河入渭更无停留所省巨万臣常任济定冀三州刺史询访故事前汉都关内年月稍久及隋亦在京师缘河皆有旧仓所以国用常赡若依此行用利便实深上大恱寻以耀卿为黄门侍郎同中书门下平章事勅郑州刺史及河南少尹萧炅自江淮至京以来检古仓节级贮纳仍以耀卿为转运都使于是始置河隂县及河隂仓河清县置桓崖仓三门东置集津仓三门西置三门仓开三门北山十八里陆行以避湍险自江淮西北泝鸿沟悉纳河隂仓自河隂候水调浮漕送含嘉仓又取晓习河水者递送纳于太原仓所谓北运也自太原仓浮渭以实关中凡三年运七百万石省脚三十万贯耀卿罢相后縁边运险涩颇有欺隐议者又言其不便事又停废二十七年河南采访使汴州刺史齐澣以江淮漕运经淮水波涛有沈损遂开广济渠下流至泗州虹县至楚州淮隂县北十八里合于淮而逾时毕工旣而以水流峻急行旅艰险旋即停废却由旧河二十九年陜州刺史李齐物避三门河路急峻于其北凿石渠通运船为漫流河泥旋塡淤塞不可漕而止天宝三年左常侍兼陜州刺史韦坚开漕河自苑西引渭水因古渠至华隂入渭漕永丰仓及三门仓米以给京师名曰广运潭以坚为天下转运使【`灞浐二水防于漕渠每忧大雨輙皆塡淤大厯之后渐不通舟`】天宝中每歳水陆运米二百五十万石入关　增刘晏为歇艎支江船二千艘每船受十斛十船为纲每纲三百人篙工五十人自扬州遣将部送至河隂上三门号上门塡阙船米斗减钱九十调巴蜀襄汉麻枲竹篠为绹挽舟以朽索腐材代薪物无弃者未十年人人习河隂险【`孔帖`】代宗大厯末李芃为陈州刺史开陈颍路以通漕挽【`册府元`】李泌贞元九年拜陜虢观察使始凿山开车道至三门便饟漕【`玉海`】王播长庆初浚七里港以便漕【`玉海`】敬宗宝厯二年勅太仓广运潭宜却令司农寺管文宗开成元年帝御紫宸殿宰臣李石奏曰咸阳县令韩辽请开兴城堰旧漕漕在县西十八里东达永丰仓此漕成自咸阳抵潼关三百里内无车挽之劳辕下之牛尽得归农帝曰莫有隂阳拘忌否茍利于人朕无所顾懿宗咸通三年南蛮陷交趾徴诸道兵赴岭南诏湖南水运自湘江入灵渠功用艰难广州乏食润州人陈磻石上书言臣有竒计以馈南军天子召见磻石因奏臣弟听思曽任雷州刺史家人随海船至福建往来大船一只可致千石自福建装船不一月至广州得船数十艘便可致三五万石至广州矣执政是之磻石为盐铁廵官往扬子院专督海运【`按此为海运之始册府元`】　后唐庄宗同光二年勅郓州差兵二千自黎阳开河以通漕运明宗天成二年三司使张延朗奏于洺中预备一二年军粮除水运外深冬百姓稍间请差运粮一转帝然之又车驾在汴时论以运粮百万劳民稍甚近臣奏之帝只命东地数州搬十万石至汴州长兴元年凤州奏开修唐仓湖田路通凤翔馈运三年五月幽州进王新开东南河路图自王马口至淤口长一百六十五里阔六十五歩深一丈二尺可胜漕船千石【`册府元`】　周世宗显德二年上谓侍臣曰转输之物向来皆给斗耗自晋汉以来不与支破仓廪所纳新物尚破省耗况水路所般岂无所损起今后每石宜与耗一斗又世宗曰今州戍兵旧制沿江发运务差均邓两州人户自备舟船水运粮盐民甚劳弊及令有司按本州税积所纳常赋可以歳给军储其水运舟船并宜停废【`册府元`】宋太祖干德二年令诸州辇送上供钱帛悉官给车  

乗当水运者官为具舟不得调发居民以妨农作【`时遣牙将部送　文献通考`】开宝三年有司言仓储止及明年二月皇弟开封尹召陈从信问其事对曰楚泗至京千里旧一歳三运今若运米入船与入仓各宿储运无淹留则歳可增一运上从其言于是事集【`玉海`】庆厯三年江淮歳漕不给枢副范仲淹言国子博士许元可倚办擢江浙荆湖发运判官元曰以六路七十二州之粟不能足京师吾不信也命濒江州县留三月粮余悉发之逺近以次相补引千余艘转漕而西京师足食嘉祐元年以张方平为三司使旣对画漕运十四防上供斛斗不得折钱诸路灾伤不得截拨上供广济河上供不得折钱帛惠民河上供减十五万石只令运二十万黄河年额马料三十万石般运到京汴河漕挽令般粳米年退钱一项充籴本通漕运当令河道疏通折中仓坐仓籴事简利博京师河北兵就粮淮南京东拣剰负租税视凶穰弛敛发运使属官久任补塡纲欠今日之势国依兵而立兵以食为命食以漕运为本宰相富弼读奏于上前昼漏尽十刻上太息称善弼曰此国计大本也悉如新启施行后未期年而京师有五年之蓄【`玉海`】神宗熙宁七年诏疏濬广济河增置漕舟又京东察访邓润甫等言山东沿海州郡地广丰歳谷贱可募人为海运山东之粟可运之河朔诏相度讫无施行髙宗建炎初诏诸路纲米以三分之一输行在所余赴京师【`文献通考`】绍兴二年罢江淮发运使以其钱帛赴行在祖宗时发运司歳漕江湖粟六百万斛即眞扬楚泗置转般仓泝流折运以赡中都且因丰凶而平其籴至是省之【`玉海`】　辽圣宗太平时燕地大饥户部王嘉献计造船使民谙海事者漕粟以赈燕民水路艰险多至覆没民思怨乱于是首杀王嘉以快众忿【`续文献通考`】　元世祖中统二十九年开通惠河以郭守敬领都水监道昌平县白浮邨神仙泉过双墖榆河引一亩玉泉诸水入城滙于积水潭从东折而南入旧河逾年毕工自是免都民陆运之劳上大恱赐名曰通惠至元十九年始通海运初伯顔平宋遣朱清张瑄载宋库藏诸物从海道入京二人遂言海道可通乃命上海总管罗璧曁清等造平底海船六十般运粮四万六千余石至京师然创行海洋沿山求防风信失时明年始至直沽朝廷未知其利二十八年用朱清张瑄之请并四府【`四万户府`】为都漕运万户府二止令清瑄二人掌之其属有千户等官分为各翼以督歳运清瑄故海盗也故备知海道曲折舟行无患而元亦信任之举全台付之两人黄金虎符万户以下出入其手召募徧东南而莫之问以此获其利武宗至大四年遣官至江浙议以嘉兴松江秋粮并江淮两浙财赋府歳办粮全充海漕之例到京者三百万有余仁宗皇庆元年增浙江海漕粮二十万石英宗至治三年减海道歳运粮二十万石以江南民力困竭而京仓充满故也泰定帝泰定二年廷议海漕事喀喇和和以廪积方饶奏减粮数以纾东南民力可其奏文宗至顺元年中书省言江浙民饥今歳海运为米二百万石其不足者来歳补运从之顺帝至正九年漕运使贾鲁建言便益二十余事其一曰京畿和籴二曰优恤漕司旧领漕户三曰接运委官四曰通州緫治豫定委官五曰船户困于坝夫海粮坏于坝户六曰疏濬运河七曰临清万户府当隶漕司八曰宜以宣忠船户付本司节制【`续文献通考`】　明太祖洪武二十二年令海运苏州太仓粮米六十万石以给辽东盖是时止以饷边而已成祖永乐元年令于淮安用船运粮至陈州頴岐口趺坡下用浅船运至趺坡上别以大船载入黄河至八柳树等处令河南车夫赴衞河转输北京此变海运之始六年海运粮六十五万于北京时驾驻北平百费仰之不但饷边矣九年命工部尚书宋礼等往濬防通河自济宁至临清【`按防通河始于元`】十二年海运粮于通州又衞河儧运粮于北京所谓海陆兼运者是也十三年防通河成令浙江嘉湖杭直隶苏松常镇等秋粮运淮安仓交扬州凤阳淮安秋粮运至徐州仓交山东兖州府秋粮运至济宁仓交河南山东税粮运至临清仓交仍令船于防通河以三千只支淮安粮运至济宁以二千只支济宁粮运赴通州每歳通运四次所谓支运是也自是海运不复行矣宣宗宣德七年始立兊运法先是各处粮米民运淮安徐州临清德州水次四仓交漕运官军转运于通州天津二仓往返经年民违农业永乐末从侍郎周忱议始令民运于淮安州补给脚价兊与运军军民两益后参将吴亮又言遂令江西浙江湖广江南等处粮米各官军于各附近水次领兊南京江北府州县粮于州淮安交兊河南民粮运至大名府小滩兊与海船官军山东济南州县于济宁交兊官军定为加耗脚米又给以洪牐盘剥之费许其附载货物以为沿途衣食之资是谓转运变而为兊运也景泰二年始置钦差緫督漕运都御史一贠驻淮安府宪宗成化七年都御史滕昭议罢淮兊运里河官军领江船于江南水次交兊民加过江之费浙江等处每正粮一石外加过江米一斗南直隶等处每正粮一石外加米一斗三升是谓兊运变而为长运也嘉靖五年山东抚臣梁梦龙等上海运议曰今漕运多故言者多献开胶河之说此非臣等所敢任也考海道南自淮安至胶州北自天津至海仓舟楫屡通中间自胶州至海仓一带计三千三百里风便两旬可达千艘万防可保无虞事下户部户部以为海运法废已久难以尽复乞勅漕司量拨近地漕粮十二万石自淮入海上从之六年緫督漕运王宗沐上海运七事一定运米一议船料一议官军一议防范一议起剥一议囘货一崇祀典诏允行之数年遇龙跃覆溺数万言者交击之乃罢【`续文献通考`】  

漕运三【`海运同载`】  

增五节　两递【`玉海曰武德八年姜行本于陇州开五节堰引水通运　又曰景云中陆运北路分八递天宝九载河南尹裴迥以八递伤牛乃为交塲两递滨水处爲宿塲分官总之自龙门东山抵天津桥爲石堰以遏水`】　烧石　凿栈【`玉海曰虞诩传羌寇武都邓太后以诩有将帅之畧迁武都太守先是运道艰险舟车不通驴马负载僦五致一诩乃自将吏士按行川谷自沮至下辩数十里中皆烧石翦木开漕船道以人僦直雇借佣者于是水运通利歳省四千余万　又曰显庆元年苑西监禇明议凿三门山爲梁通陆运功不成其后大匠杨务亷又凿爲栈以挽漕舟人以爲苦`】　通挽道　减运钱【`孔帖曰崔湜建言山南可引丹水东漕至商州自商镵山出石门北抵蓝田可通挽道中宗以湜充使　唐书曰齐澣润州刺史州北距歩沙尾纡滙六十里舟多沈溺澣徙漕路由京口埭治伊娄渠以达扬子歳无覆舟减运钱数十万`】　借一人　支三石【`文献通考曰晋穆帝时频有大军粮运不继制王公以下十三户共借一人助度支运　续文献通考曰明成祖永乐十三年令各衞所运粮官军行粮每贠名不分逺近俱支三石`】　通大舟　开故渠【`孔帖曰杜亚拜淮南节度使引淮水入之渠中以通大舟　又曰崔礼改天平节度使李同防叛与李听合师讨之时王智兴檄兖海郓曹淄青当徐道者出车五千乘转粟馈军礼度道逺乃自兖开盲山故渠自黄队抵青丘师人大济`】　来歙赈民　邓晨给军【`玉海曰建武八年来歙率诸将击公孙述明年陇西民流倾仓廪转运诸县赈之　又曰后汉邓晨为常山守遣委输给军不絶`】　刘晏歳输　伊愼屯击【`唐书刘晏传代宗擢晏领东都河南江淮转运使时大兵后京师米斗千钱晏自按行浮淮泗达汴入河尽得其利病歳输至天子大恱遣衞士以鼔吹迓东渭桥驰使劳曰卿朕鄼侯也　又伊愼传包佶转东南财粮至蕲口贼遏江道不得西愼选士七千列三屯奋击漕无留艰`】　转漕给食　治邸息民【`汉书萧何传汉二年何守关中转漕给军鄂千秋曰汉与楚相守荣阳数年军无见粮萧何转漕关中给食不乏　文献通考曰汉丞相诸葛亮劝农讲武作木牛流马运米集斜谷口治斜谷邸阁息民休士三年而后用之`】　髙廥注米　轻舸馈粮【`孔帖曰姜师度爲陜州刺史太原仓水陆运所凑转属诸河师度使依髙为廥而注米于舟以故人不劳　又曰孙孺围杨行宻宣州凡五月不觧台蒙作鲁阳五堰柁轻舸馈粮故行宻兵不困`】　自雍及绛　穿防入淮【`玉海曰秦输粟于晋自雍及绛曰泛舟之役　又曰吴城邗沟通江淮于防江筑城穿沟东北通射阳湖西北至末口入淮通粮道也`】　百里风趠　万臿云连【`玉海曰万舶连樯舻衔舳接顺流而行风趠云驶百里瞬息篙工檝师啸歌卧至输粟太仓陈陈如京　又曰千夫云萃万臿云连犀舟利楫百舍一赴`】裴休着新法　贾鲁建总治【`唐书裴休传太和后歳漕江淮米四十万斛至渭河仓者才十三休乃命所在令长兼董漕着新法十条居三年粟至渭仓者百二十万斛　下详第二条`】刘晏悉力答知　韩滉励精勤职【`册府元曰肃宗时刘晏领东都河南江淮山南东道转运租庸盐铁使时新承大兵之后中外艰食晏受命以转输为己任至江淮以书遗宰相曰贾谊复召宣室羊重兴功利敢不悉力以荅所知自此每歳运米数千万石以济关中　又曰韩滉为鎭海军节度使加江淮转运使令专督运务贞元元年德宗诏曰韩滉励精勤职夙夜在公漕挽资储千里相继可封晋国公`】  

漕运四【`海运同载`】  

增陈郑共粮【`玉海云齐师之出陈郑共粮`】　宣伯餫荀首【`又云荀首如齐宣伯餫之`】　丁女转输【`又云使尉屠睢将楼船之士攻越使监禄凿渠运粮丁男被甲丁女转输严安云`】　河渭漕挽天下【`史记云娄敬说帝都关中张良曰关中阻三面而守独以一面东制诸侯诸侯安定河渭漕挽天下西给京师诸侯有变顺流而下足以委输`】　开凿利船漕【`玉海云在汉之世开南山渠凿褒斜道在唐之世开三门山凿广运潭或利船漕或资田漑着在史册炳炳如丹`】水灾止漕【`汉书云元凤二年诏曰闵百姓未赡前年减漕三百万石三年诏曰民被水灾其止`】  

【`四年毋漕`】　辇车骊驾【`又云光武北征命宼恂守河内四百万斛以给军以辇车骊驾转输不絶`】　罢防漕都尉【`玉海云汉王尊为防羌将军转校尉防送军粮委输而羌人反絶转道建武七年罢防漕都尉官`】　汴渠成【`文献通考曰明帝永平十三年汴渠成河汴分流复其旧迹费以百亿计`】　漕从温水【`玉海云王霸为上谷太守上书转委输可从温水漕以省陆输之劳`】决河东注洛【`晋书云武帝泰始十年凿陜南山决河东注洛以通运漕`】　开石门通运【`玉海云桓温使豫州刺史袁眞攻谯梁开石门以通水运`】　西输许洛【`玉海云王羲之论北伐曰今转运供继西输许洛北入黄河`】　乃造一器施机自运【`南史云齐祖冲之以诸葛亮有木牛流马乃造一器不因风水施机自运不劳人力`】　水运饷军【`唐书云任瓌留戍永丰仓秦王东讨瓌从至邙山主水运饷军`】　开无棣河【`玉海云永徽元年薛大鼎开无棣河`】开通济渠【`又云开元二十八年魏州刺史卢晖开通济渠制楼百余间以贮江淮之货`】　漕舻转粮【`又云韦挺主饷运作漕舻转粮`】　便宜发近海租赋【`又云崔仁师副韦挺知海运又别知河南漕事以漕路逺恐所输不时至以便宜发近海租赋饷军`】　惩元琇罢运之失【`又云陆贽奏议崔造作相惩元琇罢运之失请毎年转漕百万石以瞻京师`】　饷四节度粮【`玉海云崔纵为汴西水陆运使王师围田恱饷四节度粮军无乏`】　防复如晏【`文献通考云李防为诸道转运盐铁使以堰埭归盐铁使罢其增置者自刘晏后江淮米至渭桥寖减至防乃复如晏之多`】　筑平津堰【`孔帖云李吉甫为淮南节度使奏漕渠庳下不能居水乃筑隄阏以防不足泄有余名平津堰`】　歳造运船【`文献通考云诸州歳造运船至道末三千三百三十七艘`】歳入仅能充用【`玉海云宝元元年贾昌朝言臣常掌京廪计江淮歳运粮六百余万以一`】  

【`歳之入仅能充朝廷之用三分二在军旅一在冗食`】　仙鹤船【`续文献通考云元之海漕其法甚备船有仙鹤哨船`】  

漕运五  

增诗宋刘攽漕舟诗曰漕舟上太仓一钟直千金太仓无陈积漕舟来无极畿兵已十万三垂戍更多庙堂方济师将奈东南何　宋周必大送江南提举诗曰大江西畔米流脂敛散新陈倚绣衣旗展春山千岭暗霜飞暑路万艘归　宋刘克庄运粮行曰极边官军守战塲次边丁壮俱运粮县符旁午催调发大车小车声轧轧霜寒晷短路又滑担夫肩穿牛蹄脱　元熊鉌上致用院论海舶曰厥初禹作贡不但中田四海自锡贡不惮来逺边碣石来冀右海岱青徐连东南并淮扬亦自江海沿　元陈基海安诗曰淮海水为利转运有常程积渠如积金守防如守城近闻渠堤坏水决剧建瓴我军赖神速戮力障頽倾旧防幸已复新备亦冝兴古人重举众日费千金并尅敌务因【`一作给`】粮足边资力畊矧兹淮甸间沃野富吴荆草莱日加辟餽饟歳弥增勿使土遗利坐令储偫赢东南力可纾根本计非轻　元王恽挽漕篇曰汤汤汶水波西骛复东注势虽汗漫来止可流束楚发源本清浅才夏即沮洳安能浮重载通漕越齐鲁有时泛商舶潦涨借秋雨船官行有程至此日艰阻钜野到齐东着浅凡几处必资州县力涩滞方可度漫邨赶丁夫所在沸官府渉寒痹股腓负重伤背膂咫尺逺千里跬歩百举武□盼入海口未免风浪鼓舟中一斛粟百姓几辛苦　元贡师泰海歌曰大星煌煌天欲明黄旗上写緫漕名愿得顺风三四日蚤催春运到燕京又曰只屿山前放大洋雾气昬昬海上黄听得柁楼人笑道半天红日挂帆樯　明刘基感时诗曰秦皇县九宇三代法乃变汉祖都咸阳一统制荒甸豪雄旣铲削疮痍获休宴文皇继鸿业垂拱未央殿累歳减田租频年赐缣绢太仓积陈红圜府钱朽贯是时江南粟未尽输赤县方今贡赋区两际日月竁胡为倚东吴转饷给丰饍径危冒不测势与蛟龙战遂令鲸与鲵掉尾乗利便扼肮要国宠金紫被下贱忠良怒切齿奸宄竞攀援圣人别九州田赋扬为殿豳风重稼穑王业丘山奠哀哉罔稽古生齿徒蕃羡一畊而十食何以奉征缮  

增赋宋杨侃皇畿赋曰天设二渠曰蔡曰汴通江防海萦畿带甸千仓是兴万庾是建杜预主计刘晏司漕何贡何输吴粳楚稻月致百万犹责其少汉之太仓积粟红腐使彼粒而计之未及我斗量之数成王之庾万箱以供未若我千艘往来运江淮而无穷  

增诏宋嘉祐三年诏曰国家建都河汴仰给江淮六路所供之租各输于眞楚度支所用之数悉集于京师以发运司緫其纲条以转运使斡其歳入荆湖舟楫囘载海盐淮汴舳舻不渉江路方冬闭塞役卒少休近歳因循兹事遂废吏縁为蠧人实告劳始自五年令诸道据年额赴眞楚泗州转般仓复运盐归本路不得拨里河盐粮纲往诸路  

增策唐衞敏对漕运策曰上直常平将备水旱下敛薄赋以蓄京坻故逺近诸州随方输转陆辇车而接轸川漕引而连樯  

增奏宋苏轼奏状曰臣闻唐代宗时刘晏为江淮转运使始于扬州造转运船载一千石十船为一纲扬州差军将押赴河隂每造一船破钱一千贯而实费不及五百贯或讥其枉费晏曰大国不可以小道理凡所创置须谋经久船场旣兴执事者非一须有余剰养活众人私用不窘则官物牢固乃于扬子县置十船场差专知官十人不数年间皆致富赡凡五十余年船场旣无破败餽运亦不阙絶至咸通末有杜侍御者始以一千石船分造五百石船二只船始败坏而吴尧卿者为扬子院官始勘防每船合用物料实数估给其钱无复寛剰专知官十家即时冻馁而船场遂破餽运不给  

增论明丘濬曰前代所运之夫皆是民丁惟今朝则以兵运前代所运之粟皆是转递惟今朝则是长运唐宋之船江不入汴汴不入河河不入渭今日江湖之船各逺自岭北湖南直达于京师唐宋之漕卒犹有番休今则歳歳不易矣夫宋人漕法其便易也如此而其囘船也又有载盐之利今之漕卒比之宋人其劳百倍一歳之间大半在途无室家之乐有风波之险洪牐之停留船舻之冲激隂雨则虑浥漏浅涩则费推移沿途为将领之科率上仓为官攅之阻滞及其囘家之日席未及暖而文移又催以运粮矣运粮士卒其难苦万状有如此者食此粮者可不知其所自哉【`大学衍义补`】  

## 御定渊鉴类函卷一百三十六

政术部十五【`均输　平准同载　市易和买同载平籴　常平仓　义仓同载和籴同载`】  

均输一【`平准同载　市易和买同载`】  

增文献通考曰市者商贾之事古之帝王其物货取之任土所贡而有余未有国家而市物者也而市之说则仿于周官之泉府后世因之曰均输曰市易曰和买皆以泉府借口者也然泉府之立法也所以便民方其滞于民用也则官买之及其适于民用也则官卖之盖懋迁有无曲为贫民之地而未尝有一毫征利富国之意沿袭既久古意浸失其市物也诿曰蓄贾居货待价之谋及其久也则官自效商贾之为而指为富国之术矣至其极则名曰和买而强配数目不给价值鞭笞取足视同常赋盖古人恤民之事后人反借以厉民也六典注曰和帝改平准为中准以宦者为令丞晋少  

府有平准令丞唐因之　孔帖曰陆宣公云豪富之徒乗急令以邀其利穷乏之辈因暴敛以毁其家非所谓均节财物准平赋法之术也　文献通考止斋陈氏曰国初凡官所湏物多有司下诸州従风土所宜及民产厚薄而率买谓之科率　又曰和预买始于太平兴国七年然折钱未有定数　又曰按均输之说始于桑羊均输之事备于刘晏至于市易所为又逺出桑刘之下其法制有三结保贷请【`谓三人相保则给也`】一也契要金银为扺二也贸迁物货三也是三者桑刘未尝为之　又曰按王介甫秉政专以取息为富国之务然青苖则春散秋敛是以有赊贷之息市易则买贱卖贵是以有贸易之息至于和买则官以钱买民之防绢而已息恶従出葢当时小人如王广亷辈以千钱配民课绢一疋其后匹绢令输钱一千五百是假和买之名而取其五分之息矣　又曰按折帛【`始建炎初详第二条`】元出于和买其始也官给钱以买之其后也则不给钱而白取之又其后也则反令以每匹之价折纳见钱而谓之折帛倒置可笑如此  

均输二【`平准同载　市易和买同载`】  

原杜氏通典曰汉武帝征伐四夷国用空竭兴利之官自此始也桑羊为大农中丞管诸防计事稍稍置均输以通货物矣元封元年羊为治粟都尉领大农尽管天下盐铁以诸官各自市相争物故腾跃而天下赋输或不偿其僦费乃请置大农部丞数十人分部主郡国各徃徃置均输盐铁官令逺方各以其物如异时商贾所转贩者为赋而相灌输置平准于京师都受天下委输召工官理车器皆仰给大农大农诸官尽笼天下之货物贵则卖之贱则买之如此富商大贾无所牟【`牟取也`】大利即反本而万物不得腾踊故抑天下之物名曰平准【`汉书百官表大司徒官属有平准令`】天子以为然而许之时南越初置郡数反发南方吏卒徃诛之间歳万余人帝数行幸所过赏赐用帛百余万匹钱金巨万计皆取足大农诸均输一嵗之中帛得五百万匹人不益赋而天下用饶孝昭即位霍光辅政令郡国举贤良文学之士使丞相御史相与语人疾苦文学曰今郡国有均输与人争利散敦厚之朴成贪鄙之行是以百姓就本寡而趋末众夫末修则人侈本修则人懿懿则财用足侈则饥寒生愿罢均输以进本退末大夫曰边用不足故置均输蕃货长财以助边费今议者欲罢之是内空府库之藏外乏执备之用陇蜀之丹砂毛羽荆扬之皮革骨象江南之柟梓竹箭燕齐之鱼盐氊裘兖荆河之漆丝絺纻养生奉终之具也待商而通待工而成故圣人作为舟檝之用以通川谷服牛驾马以达陵陆致逺穷深所以交庻物而便百姓也文学曰传曰诸侯好利则大夫鄙大夫鄙则士贪士贪则庻人盗是开利孔为人罪梯也释其所有责其所无百姓贱卖货物以便上求间者郡国或令作布絮吏恣留难与之为市吏之所入非独济陶之缣蜀汉之布也亦人间之所为耳行奸卖平农人重苦女工再税未见输之均也县官猥发阖门擅市则百人并収并収则物腾踊腾踊则商贾牟利自市则吏容奸豪吏富商积货储物以待其急轻贾奸吏収贱以取贵未见准之平也盖古之均输所以齐劳逸而便贡输非以为利而贾物也大夫曰徃者郡国诸侯各以其物贡输徃来烦难物多苦恶不偿其费故郡置输官以相给运而便逺方之贡故曰均输开委府于京师以笼货物贱则买贵则卖是以县官不失实商贾无所牟利故曰平准准平则民不失职均输则人不劳故平准均输所以平万物而便百姓通委财而周缓急是以先帝开均输以足人财王者塞人财禁关市执准守时以轻重御人丰年则贮积以备乏絶凶年嵗俭则行币物流有余而拯不足今山东备灾赖均输之蓄非所以贾万人而专奉兵师之用亦所以振困乏而备水旱也王莽簒位国师公刘歆言周有泉府之官収不售与欲得【`言卖不售者官为収取之无而欲得者官出与之`】易所谓理财正辞禁人为非者也莽乃下诏曰夫周礼有赊贷【`周礼泉府之职曰凡赊者祭祀无过旬日防纪无过三月凡民之贷者与其有司辨而授之以国服为之息谓人以祭祀防纪之用従官賖买物不过旬日及三月而偿之其従官贷物者共其所属吏定价而后与之各以其国服事之税而输息也谓若受圈廛之田而贷万钱者一期之月出息五百也`】乐语有五均【`乐语乐元语河间献王所传道五均事按其文天子取诸侯之土以立五均则市无二价四民常均强者不得困弱富者不得要贫则公家有余息恩及小人也`】传记各有斡焉【`斡音管`】今开赊贷张五均设诸斡者所以齐众庶抑兼并也遂于长安及五都立五均官更名长安东西市令及雒阳邯郸临淄宛成都【`邯郸故赵郡今广平郡县临淄故齐郡今北海郡县宛今南阳县兼雒阳成都所谓五都也`】市长皆为五均司市称师东市称京西市称畿雒阳称中余四都各用东西南北为称皆置交易丞五人钱府丞一人工商能采金银铜锡登取贝者【`登进也`】皆自占司市钱府顺时气而取之【`各以其所采取之物自隠实于司市钱府也占音之赡反`】诸司市常以四仲月实定所掌为物上中下之价各自用为其市平无拘他所众人买卖五谷布帛丝绵之物周于人用而不售者均官有以考检厥实用其本价取之无令折钱万物卬贵过平一钱【`卬物价起也音五冈反`】则以平价卖与人其价低贱减平者聼人自相与市以防贵庾者【`庾积也以防人积物待贵也`】人欲祭祀防纪而无用者钱府以所入工商之贡但赊之【`但空也空賖与之不取利息`】祭祀无过旬防纪无过三月人或乏极欲贷以理产业者均授之除其费计所得受息无过嵗什一【`均谓各依先后之次也除其费谓衣食之费已用者`】羲和置命士督五均六斡郡有数人皆用富贾雒阳薛子仲张长叔临淄姓伟等【`姓姓名伟`】乗传求利交错天下因与郡县通奸多张空簿【`簿计簿也`】府藏不实百姓愈病莾知人苦之复下诏曰夫盐食殽之将【`为食殽之将帅`】酒百药之长嘉防之好铁田农之本名山大川饶衍之藏五均赊贷百姓所取平仰以给赡【`仰音牛向反`】钱布铜冶通行有无备人用也此六者非编戸齐人所能家作必仰于市虽贵数倍不得不买豪人富贾即要贫弱先圣知其然也故斡之每一斡为设科条防禁犯者罪至死奸吏猾人并侵众庶各不安生　后汉章帝时尚书张林上言宜自交趾益州上计吏来市珍珤収采其利武帝所谓均输也【`谓租赋并雇运之直官緫取而官转输于均故曰均输`】诏议之尚书仆射朱晖奏曰按王制天子不言有无诸侯不言多少食禄之家不与百姓争利今均输之法与贾贩无异盐利归官则下人穷怨布帛为租则利吏奸盗诚非明主所当宜行帝不従其后用度益奢增唐裴耀卿为长安令旧有配戸和市法人厌苦之耀卿责豪门坐贾预给以直絶僦欺之【`玉海`】　宋真宗大中祥符三年河北转运使李士衡言本路嵗给诸军帛七十万民间罕有缗钱常预假于豪民出倍称之息及期则输赋之外先偿逋欠以是工机之利愈薄请令官司预给帛钱俾及时输送则民获利而官亦足用従之神宗熙宁五年诏天下商旅物货至京多为兼并之家所困宜出内藏库钱帛官于京师置市易务以賛善大夫戸部判官吕嘉问提举七年诏权三司使曾布翰林学士吕惠卿究诘市易事先是帝出手诏付布谓市易害民布即疏言臣每闻徳音欲以王道治天下今市易之虐已凛凛乎间架除陌之事矣未几布褫职而市易如故元丰二年诏市易旧法聼人赊钱以田宅金银为抵无抵者三人相保则给之皆出息十分之二过期不输息外每月更罚钱百分之二于是都提举市易王居卿建议以田宅金银抵者减其息无抵徒相保者不复给哲宗元符三年市易务改名平准务徽宗政和元年诏罢市利钱髙宗建炎三年车驾初至杭州两浙运副王琮言本路上供和买防绢嵗为一百一十七万匹每匹折纳钱两千计三百五万缗省以助国用诏许之东南折帛钱自此始孝宗淳熙元年江西漕臣钱佃等奏兴国军以公使库酸败酒散下通山等三县抑勒百姓髙价收买臣等虽已禁止乞严行禁约理宗嘉熙三年臣僚言官司以官价买物行铺以时值计之什不得二三迁延嵗月而不偿胥卒并縁为奸望申严禁従之【`续文献通考`】　金宣宗兴定三年议行均输又勅和市边城毋至抑配贫民【`续文献通考`】　元世祖中统四年诏立燕京平准库以均平物价通利钞法仁宗皇庆元年禁诸王驸马不得非理需索应和顾和买随即给价毋困吾民顺帝至正十四年诏凡有马之家十匹内和买二匹【`续文献通考`】　明太祖洪武二年令凡内外军民官司并不得指以和顾和买扰害于民又定时估仰府州县行属务要每月初旬取勘诸物时估逐一覆实依期以报【`续文献通考`】  

均输三【`平准同载`】  

原羊稍置　张林请立【`桑羊为大农丞置均输通货物诸所输于官者令输其土地所饶平其所在时价官更于他处卖之输者便而官有利　后汉张林请布帛为租以通货立均输朱晖议比贾贩而止`】　赐均输　置平准【`后汉光武以刘盆子为赵王郎中赐洛阳均输地以列肆使食税终身下详第二条`】　作法于贪其敝何救　以义为利则人不贫　昔边鄙或犹假赡军　今役车其休岂资兴利　兴榷筦之利诚欲丰财　蓄聚敛之臣则为伤义　建以均输羊见非于卜式　比于贾贩张林沮计于朱晖  

均输四【`市易和买同载`】  

原笼货　委输　输贩　权贩　增所在市易【`杜氏通典云齐武帝永明中天下米谷布帛贱上欲立常平仓市积为储六年诏出上库钱五千万于京师市米买丝绵纹绢布扬州出钱千九百一十万南徐州二百万各于郡所市籴南荆河州二百万市丝绵纹绵布米大麦江州五百万市米胡麻荆州五百万郢州三百万皆市丝绵布米大小豆大麦胡麻湘州二百万市米布蜡司州二百五十万西荆河州二百五十万南兖州二百五十万雍州五百万市绢绵布米使台传并于所在市易`】  

均输五  

增诗宋张耒籴官粟诗曰持钱籴官粟日夕拥公门官价虽不髙官仓常苦贫兼并闭囷廪一粒不肯分伺待官粟空腾价邀我民坐视既不可禁之亦纷纷扰扰田亩中果腹才几人我欲究其原宏阔未易陈哀哉天地间生民常苦辛  

增书宋苏轼上神宗书曰均输立法之初其说尚浅徒言徙贵就贱用近易逺然而唐置官属多出缗钱豪商大贾皆疑而不敢动以为虽不明言贩卖然既已许之变易变易既行而不与商贾争利未之闻也夫商贾之事曲折难行其买也先期而与钱其卖也后期而取直多方相济委曲相通倍称之息由此而得今官买是物必先设官置吏簿书廪禄为费已厚非良不售非贿不行是以官买之价比民必贵及其卖也敝复如前商贾之利何縁而得朝廷不知虑此乃捐五百万缗以予之此钱一出恐不可复縦使其间薄有所获而征商之额所损必多矣  

平籴一【`常平仓　义仓同载　和籴同载`】  

增文献通考曰籴者民庻之事古之帝王其米粟取之什一所赋而有余未有国家而籴粟者也而籴之说则仿于齐桓公魏文侯之平籴后世因之曰常平曰义仓曰和籴皆以平籴借口者也然平籴之立法也所以便民方其滞于民用也则官籴之及其适于民用也则官粜之盖懋迁有无曲为贫民之地沿袭既久古意浸失其籴粟也诿曰捄贫民谷贱钱荒之及其久也则官未尝有及民之惠而徒利积粟之入矣至其极则名曰和籴而强配数目不给价值鞭笞取足视同常赋玉海曰平籴之令始于李悝耿寿昌开常平之法至晋齐不能废后魏定和籴之制北齐筑富人之仓隋置监唐置东西市之籴其法一也宋建隆间始因河内之稔修边籴之事至淳化而天下之籴大备　又曰常平乃古法周官司稼以年之上下出敛法出则减价粜敛则增价籴也是非常平乎自郑氏以出其敛法为解后人遂攻周礼耳孟子曰狗彘食人食而不知敛涂有饿莩而不知发今人作检汉食货志作敛是也今世言常平出景中丞不知乃古法　又曰常平之政有提举官自熙宁始建炎元年并归提刑司常平之财所存一二犹以亿万计二年复诸路常平官诏翰林学士叶梦得等讨论常平法青苖敛散永不施行绍兴九年复提举官使掌其政　文献通考曰真宗仁宗以来西北用兵粮储缺乏遂以茶盐货物召商人入中而奸商贾遂至低价估货髙价入粟后来惩其所以只籴之于民而不复堕商人之计至于计其家产而均敷之量其蓄积而括索之甚或不价其直或强敷其数则其为民病又有不可胜言者　又曰按以常平之储贵发贱敛以赈凶饥广蓄储其出入以粟而不以金且不取息亦可以惩常平积滞不散侵移他用之则青苖未尝不可行续文献通考曰金章宗明昌五年尚书省奏明昌三  

年始设常平仓天下总五百一十九处见积粟三千七百八十六万三千余石　元史志曰元立义仓于乡社又置常平于路府使饥不损民丰不伤农粟直不低昻而民无菜色可谓善法汉唐者矣今考其制常平仓世祖至元六年始立其法丰年米贱官为增价籴之歉年米贵官为减价粜之义仓亦至元六年始立其法社置一仓以社长主之丰年每亲丁纳粟五斗驱丁二斗无粟聼纳杂色歉年就给社民然行之既久名存而实废又曰元和籴之名有二曰市籴粮曰盐折草率皆增  

其直而市于民于是边庭之民不乏食京师之马不乏刍而民亦用以不困  

平籴二【`常平仓　义仓同载　和籴同载`】  

原管子曰国之广狭壤之肥墝有数终嵗食余有数彼守国者守谷而已矣曰某县之壤广若干某县之壤狭若干【`国之广狭肥墝人之所食多少其数君素皆知之`】则必积委币【`委蓄也各于县州里积蓄钱帛所谓万室之邑必有万钟之藏藏镪千万千室之邑必有千钟之藏藏镪百万`】于是县州里受公钱【`公钱即积委之币`】秋国谷去叄之一【`去减也丘吕反`】君下令谓郡县属大夫里邑皆借粟入若干谷重一也以藏于上者【`一其谷价而収藏之`】国谷三分则二分在上矣【`言先贮币于邑县当秋时下令収籴也魏李悝行平籴之法上熟籴三舍一中熟籴二舍一下熟中分之盖出于此今言去三之一者约中熟为准尔`】泰春国谷倍重数也泰夏赋谷以理土田泰秋田谷之存子者若十今上敛谷以币人曰无币以谷则人之三有归于上矣【`言当春谷贵之时计其价以谷赋与人秋则敛其币虽设此令本意収其谷人既无币请输谷故归于上`】重之相因时之化举无不为国防【`重之相因若春时谷贵与谷也时之化举若秋时谷贱収谷也因时之轻重无不以术权之`】则彼诸侯之谷十吾国谷二十则诸侯谷归吾国矣诸侯谷二十吾国谷十则吾国谷归于诸侯矣故善为天下者谨守重流【`重流谓严守谷价不使流散`】而天下不吾泄矣【`泄散也吾谷不散出`】彼重之相归如水之就下吾国嵗非凶也以币藏之故国谷倍重诸侯之谷至也是藏一分而致诸侯之一分也利不夺于天下大夫不得以富侈以重藏轻国常有十国之防也此以轻重御天下之道也魏文侯相李悝曰粜甚贵伤人【`此人谓士工商`】甚贱伤农人伤则离散农伤则国贫故甚贵与甚贱其伤一也善为国者使人无伤而农益劝今一夫挟五口治田百亩嵗収亩一石半为粟百五十石除十一之税十五石余百三十五石食人月一石半五人终嵗为粟九十石余有四十五石石三十为钱千三百五十除社闾尝新春秋之祠用钱三百余千五十衣人率用钱三百五人终嵗用千五百不足四百五十【`少四百五十不足`】不幸疾病死防之费及上赋敛又未与此此农夫所以常困有不劝耕之心而今籴至于甚贵者也是故善平籴者必谨观嵗有上中下熟上熟其收自四余四百石【`平嵗百亩收百五十石今大熟四倍収六百石计人终嵗长四百石官籴三百石此为籴三舍一也`】中熟自三余三百石【`自三四百五十石也终嵗长三百石官籴二百石此为籴二而舍一也`】下熟自倍余百石【`自倍収三百石终嵗长百石官籴其五十石云下熟籴一谓之中分百石之一也`】小饥则収百石【`平嵗百亩之収収百五十石今小饥収百石収三分之二也`】中饥七十石【`収二分之一也`】大饥三十石【`収五之一也以此推之大小中饥之率`】故大熟则上籴三而舍一中熟则籴二下熟则籴一使人适足价平则止小饥则发小熟之所敛【`官以敛藏出籴`】中饥则发中熟之所敛大饥则发大熟之所敛而粜之故虽遇饥馑水旱籴不贵而人不欲取有余而补不足也行之魏国国以富彊　汉宣帝时嵗数丰穰石至五钱农人少利大司农丞耿寿昌请令边郡皆筑仓以谷贱时増其价而籴以利农谷贵时减价而粜名曰常平仓人便之上下诏赐寿昌爵关内侯　后汉明帝永平五年作常平仓　晋武帝欲平一江表时谷贱而布帛贵帝欲立平籴法用布帛市谷以为粮储议者谓军资尚少不宜以贵易贱泰始二年帝乃下诏曰古人权量国用取赢散滞有轻重平籴之法此事久废希习其宜而官蓄未广言者异同未能逹通其制更令国寳散于穰嵗而上不收贫人困于荒年而国无备豪人富商挟轻资蕴重积以管其利故农夫苦其业而末作不可禁也今宜通籴主者平议具为条制然事未行至四年乃立常平仓丰则籴俭则粜以利百姓　宋文帝元嘉中三吴水潦谷贵人饥彭城王义康立议以东土灾荒人凋谷踊富商蓄米日成其价宜班下所在隠其虚实令积蓄之家聼留一年储余皆勅使粜货为制平价此所谓常道行于百代权宜用于一时也又縁淮嵗丰邑地沃壤麦既已登黍粟行就可折其估赋成就交市三吴饥人即以贷给使强壮转运以赡老弱　后魏孝庄时秘书丞李彪上表曰昔之哲王莫不克勤稼穑故尧汤水旱人无菜色盖由备之也汉家乃设常平魏氏以兵粮制屯田军国取济光武一亩不实罪及牧守皆明君恤人若此今山东饥京师俭臣以为宜析州郡常调九分之二京师都度支嵗用之余各立官司年丰籴积于仓俭则减私之十二粜之如此人必力田以买官绢又务贮钱以取官粟年丰则常积嵗凶则直给数年之中谷积人足虽灾不为害　明帝神龟正光之际自徐扬内附之后【`徐今彭城郡扬今寿春郡`】收内兵资与人和籴积为边备也　北齐河清中令诸州郡皆别置富人仓初立之日准所领中下戸口数得一年之粮逐当州谷价贱时斟量割当年义租充入【`齐制嵗每人出垦租二百义租五斗垦租送台义租纳郡以备水旱`】谷贵下价粜之贱则还用所籴之物依价籴贮　后周文帝创制六官司仓掌办九谷之物以量国用足蓄其余以待凶嵗不足则止余用用足则以粟贷人春颁秋敛　隋文帝开皇三年卫州置黎阳仓陜州置常平仓华州置广通仓转相灌注漕关东及汾晋之粟以给京师京师置常平监五年工部尚书长孙平奏古者三年耕而余一年之积九年作而有三年之储虽水旱为灾人无菜色皆由劝导有方蓄积先备请令诸州百姓及军人劝课当社共立义仓收获之日随其所得劝课出粟及麦于当社造仓窖贮之即委社司执帐检校每年收积勿使损败若时或不熟当社有饥馑者即以此谷赈给自是诸州储偫委积至十五年以义仓贮在人间多有费损诏曰本置义仓止防水旱百姓之徙【`疑作徒`】不思久计轻尔费损于后乏絶又北境诸州异于余处灵夏甘等一十州所有义仓杂种并纳本州若人有旱俭少粮先给杂种及逺年粟十六年又诏秦渭河廓豳陇泾宁原敷丹延绥银等州社仓并于当县安置又诏社仓准上中下三等税戸上戸不过一石中戸不过七斗下戸不过四斗　唐武徳五年废常平监八年勅诸州斗秤京大府校贞观初尚书左丞戴胄上言曰水旱凶灾前圣之所不免国无九年储蓄礼经之所明诫今防乱之后戸口雕残每嵗租米不实仓廪随即出给才供当年若遇凶灾将何赈恤故隋开皇立制天下之人节级输粟名为社仓终于文皇得无饥馑及大业中国用不足并取社仓以充官费故至末涂无以支给今请自王公以下爰及众庻计所垦田稼穑顷亩每至秋熟准见田苖以理劝课尽令出谷稻麦之乡亦同此税各纳所在为立义仓年谷不登百姓饥馑当所州县随便取给太宗曰既为百姓先作储贮官为举掌以备凶年非朕所须横生赋敛利人之事深是可嘉宜下有司议立条制戸部尚书韩仲良奏王公以下垦田亩纳二升其粟麦粳稻之属各依地土贮之州县以备凶年制从之自是天下州县始置义仓每有饥馑则开仓赈给髙宗永徽二年九月颁新格义仓据地取税实是劳烦宜令戸出粟上上戸五石余各有差六年京东西市置常平仓髙宗武后数十年间义仓不许杂用其后公私窘廹贷义仓支用自中宗神龙之后天下义仓费用向尽开元二十五年定式王公以下每年戸别据所种田亩别税粟二升以为义仓其商贾戸若无田及不足者上上戸税五石上中以下递减各有差诸出给杂种准粟者稻谷一斗五升当粟一斗其折纳糙米者稻三石折纳糙米一石四斗天寳八年凡天下诸色米都九千六百六万二千二百二十石　增代宗大歴八年京师大稔大麦斗至八钱粟斗至二十钱帝勤恤万姓思以赡之以每嵗漕挽四十万石米至上郡乃量逺近费减至十万石三十万石米价充关内近加价和籴以利关中人权也徳宗建中三年戸部侍郎赵賛上言古者平准之法使万室之邑必有万钟之藏千室之邑必有千钟之藏虽有大贾富家不得豪夺吾人盖能行轻重之法也今请于两都并江陵成都等州府各置常平轻重本钱随其所宜量定多少唯贮斛防疋段丝麻等常俟物贵则下价出卖物贱则加价収籴従之兴元元年诏曰江淮之间连嵗丰稔廹于供赋颇亦伤农収其有余济彼不足宜令度支加价和籴米三五十万石【`册府元龟`】贞元八年陆贽上言陛下顷设就军和籴之法以省运制与人加倍之价以劝农此令初行人皆恱慕而有司竞为茍且专事纎啬嵗稔则不时敛藏艰食则抑使收籴遂使豪家贪吏反操利权贱取于人以俟公私之乏上既无信于下下亦以伪应之度支物估【`价也`】转髙军城谷价转贵至有空申簿帐伪指囷仓计其数则亿万有余考其实则百十不足又曰旧制以关中用度之多嵗运东方租米今夏江淮水潦米贵加倍关辅以谷贱伤农宜加价以籴而无钱江淮以谷贵人困宜减价以粜而无米而又运彼所乏益此作余所谓习见闻而不逹时宜者也今江淮斗米直百五十钱运至东渭桥僦直又约二百据市司月估斗粜三十七钱耗其九而存其一馁彼人而伤此农可谓深失顷者每年自江湖淮浙运米百一十万斛至河隂留四十万斛贮河隂仓至陜州又留三十万斛贮太原仓余四十余万斛输东渭桥今河隂太原仓见米犹有三百二十余万斛京兆诸县斗米不过直钱七十请令来年江淮止运三十万斛至河隂河隂陜州以次运至东渭桥其江淮所停运米八十万斛委转运使每斗取八十钱于水灾州县粜之以救贫乏计得钱六十四万缗减僦直六十九万缗请令戸部先以二十万缗付京兆令籴米以补渭桥仓之缺数斗用百钱以利农人以一百二万六千缗付边镇使籴十万人一年之粮余十万四千缗以充来年和籴之价【`资治通鉴`】宪宗元和六年裴堪为同州刺史充诸道转运使奏每年江淮合运糙米四十万石到东渭桥臣受任日久欠阙素多伏请収籴递年贮备従之【`册府元龟`】制京畿旧谷已尽桑麦未登宜以常平义仓粟二十四万石贷借百姓诸道州府有乏粮处依例借贷【`文献通考`】七年戸部侍郎卢坦奏今秋丰稔必资蓄备其泽潞石易定郑滑河阳委本道差判官和籴各时价每防加十文所冀人知劝农国有常备従之敬宗寳歴元年勅度支于两畿及凤州邠泾等道共和籴折籴聚二百万斛命祠部郎中崔忠信等分道主之以是嵗大稔故懿宗咸通七年勅曰数年江淮颇为饥歉今年稼穑稍似丰穰国家比为伤农是开和籴如闻积继有多端善价不及乡闾美利皆归司局委戸部自此择人深须峻法稍循前必罪所司　宋太祖干徳元年诏曰多事之后义仓废寝嵗或小歉失于豫备宜令诸州于所属县各置义仓自今官所收二税石别税一斗贮之以备凶歉给与贫民太宗端拱二年置折中仓许商人输粟优其价令执劵抵江淮给以茶盐每百万石为一界禄仕之家不得輙入粟【`犹今律禁势要中盐也`】淳化五年令诸州置惠民仓如谷稍贵即减价粜与贫民不过一斛真宗景徳三年诏置常平仓唯沿边州郡不置以逐州戸口多少量留上供钱一二万贯小州或二三千贯每嵗秋夏加钱收籴遇贵减价出粜仁宗留意兵食发内藏库以助籴者前后不可胜数寳元中出内库珠直缗钱三十万以赐三司曰此无用之物既不欲捐弃不若散之民间收其直助边亦可纾吾民之敛英宗治平四年三司言在京糯米有余蓄请令发运司损和籴数五十万石市金帛上京储之货务备三路军须従之神宗熙宁二年制置三司条例司请以常平广惠仓见在斗斛遇贵量减价粜遇贱量增价籴可通融转运司苖税【`言以其谷换转运司钱也`】及钱斛就便转易者亦许兊换仍以见钱依陜西青苖钱例【`先是陜西转运司尝行青苗获利`】愿豫给者聼之令随税纳斗斛半为夏料半为秋料内有愿请本色或纳时价贵愿纳钱者聼许従便如遇灾伤许展至次料丰熟日纳其广惠仓除量留给老疾贫穷人外余并用常平转移法并従之三年诏青苖钱不许抑配初勅放青苖并聼従便而提举司务以多散为功又民富者不愿取而贫者乃欲得之即令随戸等髙下分配又令贫富相兼十人为保民喧然以为不便乃降是诏又以京东预买防绢并息钱五十万缗赐常平场司右谏议大夫司马光言常平仓三代之遗法非李悝耿寿昌能为之比来所以隳废由官吏不得其人非法之失也今闻条例司尽以常平仓钱为青苖钱又以其谷换转运司钱是欲尽壤常平专行青苖也若有丰年将以何钱平籴有凶年将以何谷赒赡乎元丰元年诏河东路十三州嵗给和籴钱八万余缗自今罢之以其钱付转运使市粮草七年诏河北转运提举司置场以常平及省仓嵗用余粮减直聼民以丝绵绫绢增价博买后秋成博籴八年刘佐体量川茶因便结籴熙河路军储得七万余石诏运给焉又令中书计运米百万石费约三十七万贯帝怪其多王安石因言俵籴非特省六十七万缗嵗漕之费且河北入中之价权之在吾遇斗斛贵住籴即百姓米无所粜自然价损非唯实边亦免伤农帝以为然乃诏嵗以末盐钱钞在京粳米总六十万贯石付都提举市易司贸易度民田入多寡预给钱物秋成于澶州北京及缘边籴粟麦封桩即物价踊权止入中聼籴便司兊用须嵗丰补偿九年诏淮南常平司于麦熟州郡及时兊籴哲宗元祐元年诏提举官累年积蓄钱谷财物尽桩作常平仓钱物委提防刑狱交割主管依旧常平仓法【`时新废青苖法`】绍圣二年右丞议郎董遵言青苖之制乞嵗収一分之息给散本钱不限多寡各従人愿仍勿推赏诏送详定重修敕令所【`此再行青苗时也`】元符元年泾原经略使章楶请并边籴买务牓谕民毋得与公争籴即官储有乏括索家蓄量存其所用尽籴入官均籴徽宗政和元年童贯宣抚陜西奏行之以人戸家业田土顷亩均敷上等则所均斛斗数多下等数少宣和五年诏州县每嵗支俵常平钱谷多是形势户请求及胥吏诈冒支请令天下州县每嵗散钱谷既毕即掲示请人数目逾月敛之庻知为伪冒者得以陈诉孝宗乾道八年知台州唐仲友言鳏寡孤独老幼疾病之人乞依例取常平义仓赈给上命以常平米出粜以义仓米赈济淳熙八年浙东提举朱熹言乾元四年间建民艰食熹请于府得常平米六百石请本乡朝奉郎刘如愚共任赈贷夏受粟于仓冬则加二计息以偿自后逐年敛散或遇少歉即蠲其息之半大饥即尽蠲之凡十有四年得息米造成仓厫及以元数六百石还府见管米三千一百石以为社仓不复収息每石止収耗米三升以故一乡不阙食请以是行于司仓嘉定末真徳秀帅长沙行之【`文献通考`】光宗时彭龟年乞权住湖北和籴宁宗嘉定九年罢诸路旱蝗州县和籴及四川关外科籴理宗寳庆三年汪刚中奏乞下和籴州县毋得科抑仍令产米之处增价招诱违者重寘于罚従之淳祐三年诏申严郡国社仓科配之禁度宗咸淳元年防拨公田米五十万石付平籴仓遇米贵平价出粜【`续文献通考`】　辽圣宗统和十三年令郡县置义仓秋熟社民随所获戸出粟储仓社司籍其目嵗歉以赈民【`辽史`】　金熙宗皇统二年秋熟命有司增价和籴章宗明昌元年御史请复设常平仓诏従之【`金史`】　元世宗中统二年置和籴于开平武宗至大二年立常平仓以权物价仁宗延祐四年敕郡县各社复置义仓泰定帝泰定二年以郡县饥敕有司治义仓文宗至顺二年中书省请遣官赍钞锭盐引优价和籴従之【`元史`】　明英宗正统四年大学士杨士竒上言太祖皇帝笃意养民备荒有制天下郡县悉出官钞籴谷贮仓以时散敛嵗久滋谷尽仓毁请择京官廉干者徃督有司凡丰稔州县各出库银平籴储以备荒上曰此祖宗良法美意命戸部急行之五年敕立预备仓所在库银籴粮贮之军民中有能出粟以佐官者授以散官宪宗成化十八年命南京粜常平仓粮以济民秋成平籴还仓世宗嘉靖十二年戸部尚书许瓉言郡县赎锾引税多干没无稽宜令籴谷备赈従之【`续文献通考`】  

平籴三【`常平仓　义仓同载　和籴同载`】  

原羊均输　寿昌常平【`上详均输　汉宣时大司农耿寿昌善为算请边郡筑仓名曰常平详漕运`】　农末俱利　公卿多便【`史记曰粜三十病农九十病末上不过八十下不减四十则农末俱利务完物无息币以物相贸易腐败而食之　下详不得其平注`】　万国作乂　诸儒请罢【`汉书賛曰管子之轻重李悝之平籴羊均输寿昌常平亦有従来顾古为之有数吏良而令行故民赖利万国作乂　元帝时大水琅琊人相食在位诸儒多以常平请罢无与人争利皆罢之`】　裒多益寡　称物平施　增籴增三钱　考加一【`玉海曰唐天寳中嵗以钱六十万缗赋诸道和籴斗增三钱每嵗短递输京仓者百余万斛米贱则少府加估而籴贵则减价而粜　册府元龟曰唐穆宗长庆四年制曰义仓之制其来日久近嵗所在盗用没入宜令诸州录事参军专勾当考满之日戸部差官交割有欠负与减一欠少者量加一`】　先赈下戸　但优百姓【`又曰唐文宗太和九年中书门下奏常平义仓本虞水旱以时赈恤州府不详文理或申省取裁或奏进止自后遭水旱处先据贫下户及鳏寡惸独不齐者便开仓准元勅作等第赈贷讫具数申报　又曰开成元年帝御紫宸殿谓宰臣曰京兆府请开塲収麦何如李固言曰但优饶百姓则易籴郑覃曰不强其所不欲加价収籴人自乐输`】　新陈相易　轻重以时【`锦绣万花谷曰王荆公知鄞县贷谷于民立息以偿新陈相易　下见后管子轻重注`】　赵抃增价　张检平籴【`合璧事曰宋赵抃熙寜中知越州东折旱蝗末价踊贵诸路皆立牓告赏禁人加增米价抃独牓衢路令有米者増价粜之于是诸啇辐辏民无饿殍　孔帖曰张检徙代州劝垦田力耕嵗数稔私蓄富实检乃建平籴法入之官`】　彭果献防　令狐独语【`唐书曰贞观开元后边土戍重兵营田及地租不足供军于是初有和籴牛仙客为相有彭果者献防广关辅之籴京师粮廪益羡　孔帖曰芝田录令狐文公除守兖州境方旱米价甚髙迓吏至公首问米价几何州有几仓问讫屈指曰旧价若干四仓各出米若干定价出粜则可以赈救矣左右聼之流语逹郡中富人竞出其所蓄物价顿平`】髙钺疏论　郑覃奏罢【`又曰髙钺元和末以中人为和籴使钺疏论执　唐书曰郑覃擢谏议大夫宪宗取五中官为和籴使奏罢之`】　不得其平　何所取财【`合璧事曰后汉刘般帝每行幸郡国般常将长水胡従帝曾欲置常平仓公卿议者多以为便般对常平仓外有利民之名内实侵刻百姓豪右因縁为奸小民不得其平帝乃止　孔帖曰长庆初置和籴贮备使择郎中为之吴武陵谏曰今缘边膏瓌鞠为榛杞父母妻子不相活前在朔方度支米价四十而无逾月积皆先取商人而后求牒还都受钱脱有寇薄城不三旬便当饿死何所取财而云和籴哉`】　量加一两钱得储三千斛【`册府元龟曰唐明皇开元二十七年敕曰今物已秋成农家大稔岂但京坻之积有同水火之饶济人救乏孰先于兹宜令所司计天下诸州仓有不充三年者量取今年税钱各委所在长官及时每斗加于时价一两钱収籴　孔帖曰王起歴河中节度使方旱蝗粟价腾踊起下令家得储三千斛斥其余以市否者死由是廥积咸出民赖以生`】　乗未饥募钱　遇少歉蠲息【`合璧事曰明道末天下蝗旱知通州吴遵路乗民未饥募富者得钱几万贯分遣卫校航海于苏秀籴米下详苐二条`】　雇男鬻女可务　济人救乏孰先【`册府元龟曰开元四年敕州县义仓本备饥年赈给若縁官事便用还以正仓却填近每三年一度以百姓义仓造米逺送交纳雇男鬻女情实可矜自今以后更不得以义仓囘造　下详上注`】　韦宙収余羡济乏罢韩洄视丰耗为发敛【`孔帖曰韦丹子宙为永州刺史州负岭传饷艰险每饥人輙莩`】  

【`死宙始筑常平仓収谷余羡以济乏罢　又曰韩洄积米长安万年二县各数十万石视年丰耗为发敛故人不艰食`】　减价而出增价而收　大俭不加大丰不减【`册府元龟曰髙祖武徳元年诏曰朕特建农圃用督耕耘思俾齐民既庻且富钟庾之量异同水火宜置常平监官以均天下之货市肆腾踊则减价而出田穑丰羡则增价而収触长之去甚去泰庻使公私俱济家给人足又曰徳宗建中元年敕夫常平者常使谷价如一大丰不为之减大俭不为之加虽遇灾荒人无菜色自今`】  

【`以后米价贵时宜量出官米十万石麦十万石每日量付两市下价籴货`】  

平籴四【`常平仓　义仓同载　和籴同载`】  

原管子轻重【`管子曰嵗有凶穰谷有贵贱人君不治则蓄贾游于市乗人不给百倍其本是以民有余则轻之故人君敛之以轻民不足则重之故人君散之以重凡重轻散敛之以时则准平故大贾富家不得豪夺吾人也`】　李悝平籴【`详平籴二述事内`】　增始置社仓【`册府元龟云唐髙祖武徳元年令州县始置社仓`】　不得取和籴物【`又云则天证圣元年敕州县军司府官等不得輙取和籴物`】　不得闭籴【`又云明皇开元二年敕年嵗不稔有无须通所在州县不得闭籴`】　益贮九谷【`孔帖云字文融拜御史中丞请驰传行天下诏以客赋所在并建常平仓益贮九谷权发敛`】　请以税茶钱置义仓【`资治通鉴云唐贞元十年陆贽上言请以税茶钱置义仓以备水旱其畧曰古称九年六年之蓄者率土臣庻通为之计耳固非独丰公庾不及编氓也近者有司奏谓税茶嵗约得五十万贯元敕令贮户部用救百姓凶饥今以蓄粮适符前防`】　和籴害民【`唐书云宪宗即位有司以嵗丰熟请畿内和籴府县配户督限有稽迟则廹促鞭挞甚于税赋号为和籴其实害民`】　孙成仓【`孔帖云孙成为信州刺史嵗大旱发仓以贱直售民故饥而不亡`】减半价出粜【`册府元龟曰唐穆宗长庆二年诏江南诸州旱损颇多米价不免踊贵宜委观`】  

【`察使各于本道取常平义仓斛防减半价出粜以惠贫民`】　薛讷不与仓粟【`又云薛讷为蓝田令有富商倪氏于御史台理其私债中丞来俊臣受其货财断取义仓粟数千石以给之讷曰义仓本备水旱以为储安敢絶众人之命以资一家之产竟执之不与`】  

平籴五  

增疏宋韩疏曰详熙宁二年诏书务在优民不使兼并乗其急以邀倍息皆以为民公家无所利其入今乃乡邨自第一等而下皆立借钱贯陌三等以上更许增数坊郭有物业抵当者依青苖例支借且乡邨三等并坊郭有物业戸乃従来兼并之家也今皆多得借钱每借一千令纳一千三百则是官放息钱与初抑兼并济困乏之意絶相违戾欲民信服不可得也且愚民一时借请则甚易纳则甚难故自制下以来官吏惶惑皆谓若不抑散则上戸必不愿请下戸与无业客戸或愿请而难催纳将来必有行刑督索及勒干系书手典押耆戸长同保人等均陪之患　宋余靖论常平仓曰臣闻天下无常安之势无常胜之兵无常足之民无常丰之嵗由是古之圣王守之有道制之有术倘有缓急不可无备伏覩真宗皇帝景徳中诏天下以逐州戸口多少量留上供钱起置常平仓付司农寺系帐三司不问出入每年夏秋之熟准市价加钱收籴其出息本利钱只委司农寺专掌三司转运司不得支拨自后每遇灾伤赈贷使国有储蓄民无流散者用此术也前三司使姚仲孙今春已来于京东等处借支司农常平钱以给和价虽借支官钱以充官用似无妨碍若于经逺之谋深所未便当今天下金谷之数诸路州军年支之外悉充上供及别路经费见在舍库更无余羡所留常平本钱及斛防等若以赈赡饥荒此固常虑所及矣万一不幸方隅小有缓急当给资粮应卒可备岂非先皇暗以数百万之资蓄于四方者乎今若先为三司所支则天下储蓄尽矣伏乞特降指挥三司先借之常平本钱并仰疾速拨还今后不得更有支拨  

增防唐白居易平百货之价防曰谷帛者生于农也器用者化于工也财物者通于商也钱刀者操于君也君操其一以节其三三者和均非钱不可也夫钱刀重则谷帛轻谷帛轻则农桑困故散钱以敛之则下无弃谷遗帛矣谷帛贵则财物贱财物贱则工商劳故散谷以收之则下无废财弃物矣敛散得其节轻重便于时则百货之价自平四人之利咸遂  

增论唐杜佑平籴论曰农者有国之本也先使各安其业是以随其受田税其所殖焉岂可徴求货物舍其所有而责其所无者哉天下农人皆当粜鬻豪商富室乗急贱收至于罄竭更仍贵籴徃复受弊无有已时欲其安业不可得也故错曰欲人务农在于贵粟贵粟之道在于使人以粟为赏罚如此农人有利粟有所泄谓官以法取收之也诚如是则天下之田尽辟天下之仓尽盈  

增记宋朱熹建安社仓记曰常平义仓尚有古法之遗意然皆藏于州县所防不过市井惰游辈至于深山长谷力穑逺输之民则虽饥饿致死而不能及也又其为法太密使吏之避事畏法者视民之殍而不肯发徃徃全其封鐍递相传授或至累数十年不一訾省一旦甚不获已然后发之则已化为浮埃聚壤而不可食矣又金华社仓记曰青苖者其立法之本意固未为不善也但其给之也以金而不以谷其处之也以县而不以乡其职之也以官吏而不以乡人士君子其行之也以聚敛亟疾之意而不以惨怛忠利之心是以王氏能行之于一邑而不能行之于天下  

## 御定渊鉴类函卷一百三十七

政术部十六【`选举`】  

选举一  

增玉海曰王者各有所贵尧舜贵道德夏贵功商贵老周贵同姓秦贵法吏西汉贵才谋东汉贵经术魏贵文章晋贵名理周隋贵氏族观其所贵知治体之优劣然最无谓者其氏族乎　文献通考曰古之用人德行为首才能次之虞朝载采亦有九德周室宾兴考其德行于才不屑屑也两汉以来刺史守相得以专辟召之权魏晋而后九品中正得以司人物之柄皆考之以里闬之毁誉而试之以曹掾之职业然后俾之入备王官以阶清显盖其为法虽有愧于古人德行之举而犹可以得才能之士也至于隋而州郡僚属皆命于铨曹搢绅发轫悉由于科目自以铨曹署官而所按者资格而已于是勘籍小吏得以司升沈之权自以科目取士而所  

试者词章而已于是操觚末技得以阶荣进之路选贤与能之意无复存矣然此二法者歴数百年而不可以复更　孔帖曰裴子野曰周礼始于学校论之州里告之六事而后贡于王庭其在汉家州郡积有功能然后为五府所辟五府举其掾属而升于朝三公参其得失尚书奏之天子一人之身所阅者众一贤之进其课也详故官得其才魏晋易是所失多万品千羣俄折于一面庶僚百位专断于有司　宋书曰周汉之道以智役愚魏晋以来以贵役贱　文献通考曰按西都举人之法以孝廉及贤良方正有未仕而举者有既仕而举者盖未仕者以此开选举之门而既仕者以此定考课之法也又按西汉举贤良文学则令其对策而孝廉则无对策之事盖所谓贤良文学者取其忠言嘉谟足以佐国崇论议足以康时若孝廉则取其履行而非资其议论也  

选举二  

原周官大司徒职以乡三物敎万民而宾兴之【`一曰六德二曰六行三曰六艺`】诗书礼乐谓之四术四术既修九年大成凡士之有善乡先论士之秀者升诸司徒曰选士司徒论选士之秀者而升诸学曰俊士既升而不征者曰造士大乐正论造士之秀者升诸司马曰进士司马论进士之贤者及乡老羣吏献贤能之书于王王再拜受之登于天府藏于祖庙内史书其贰而行焉【`书其贰谓写其副本`】周之选举乡大夫乡老举贤能而宾其礼司徒敎三物而兴诸学司马辨官材以定其论太宰诏废置而持其柄内史賛与夺而贰于中司士掌其版而知其数论定然后官之任官然后爵之位定然后禄之择材取士如此之详也　秦自孝公纳商鞅策富国强兵为务仕进之途唯辟田与胜敌而已　汉髙祖初未遑立制至十一年乃下诏曰贤士大夫旣与我定有天下而不与我共安利之可乎有肯从我游者吾能尊显之以布告天下其有称明德者郡守必身劝勉遣诣丞相府署其行义及年有其人而不言者免官又制诸侯王得自除内史以下汉独为置丞相也惠帝四年诏举人孝悌力田者复其身髙后元年初置孝悌官二千石者一人　文帝因错言务农贵粟诏许人纳粟得拜爵及赎罪　景帝后元二年诏曰其惟廉士寡欲易足今赀算十以上乃得官廉士算不必众有市籍不得官无訾又不得官朕甚怜之訾算四得官亡令廉士久失职【`有市籍谓贾人有财不得为吏赀万钱算百二十也算十万时疾吏之贪以为衣食足知荣辱故限赀十万乃得为吏廉士无赀减至四算乃得官也`】　武帝建元初始诏天下举贤良方正直言极谏之士其理申商韩非苏秦张仪之言乱国政皆罢之元光元年举贤良董仲舒对曰夫长吏多出于郎中中郎吏二千石子弟选郎吏又以富赀未必贤也且古所谓功者以任官称职为差非谓积日累久也故小材虽累日不离于小官贤材虽未久不害为辅佐是以有司竭力尽智务治其业而以赴功今则不然累日以取贵积久以致官是以廉耻贸乱贤不肖混殽也请令诸列侯郡守二千石各择其吏民之贤者歳贡各二人以给宿衞且以观大臣之能所贡贤者有赏不肖者有罚夫如是诸侯吏二千石皆尽心于求贤天下之士可得而官使也帝于是令郡国举孝廉各一人【`孝谓善事父母廉谓清洁廉隅`】又制郡国口二十万以上歳察一人四十万以上二人六十万三人八十万四人百万五人百二十万六人不满二十万二歳一人不满十万三歳一人限以四科一曰德行髙洁志节清白二曰学通行修经中博士三曰明习法令足以决疑能按章覆问文中御史四曰刚毅多略遭事不惑明足决断材任三辅县令至五年又诏徴吏人令与计偕【`计者上计簿使也郡国每歳遣诣京师上之偕者俱也令所徴之人与计者俱来`】元朔元年又诏曰兴廉举孝庶几成风夫十室之邑必有忠信三人同行厥有我师今或至阖郡而不荐一人是化不下防而积行之君子壅于上闻也且进贤受上赏蔽贤蒙显戮古之道也其与中二千石礼官博士议不举者罪是时天下慎法莫敢谬举而贡士盖鲜故有斯诏有司议曰古者诸侯不贡士一则黜爵再则削地三则黜爵削地毕矣夫附下罔上者死附上罔下者刑与闻国政而无益于人者斥在上位而不能进贤者退其不举孝不奉诏当以不敬论【`为其不求士报国也`】不察廉为不胜任也当免奏可凡郡国之官非傅相其他既自署置又调属僚及部人之贤者举为秀才廉吏而贡于王庭多拜为郎居三署无常贠或至千人属光禄勲故卿校牧守居闲待诏或郡国贡送公车徴起悉在焉光禄勲复于三署中铨第郎吏歳举秀才廉吏出为他官以补缺贠【`后汉制同`】元封五年又诏曰盖有非常之功必待非常之人故马或奔踶而致千里【`踶蹋也奔走也奔踶者乘之即奔立则蹋人踶徒计反`】士或有负俗之累而立功名夫泛驾之马【`泛覆也音方勇反覆驾者言马有逸气而不循辙也`】跅弛之士【`跅者跅落无检局也弛者放废不遵礼度也跅音吐各反`】亦在御之而已其令州郡察吏人有茂材异等者初公孙以儒术为丞相天下之学靡然向风时外事四夷内阙用度仍募人入羊谷奴婢得授官增秩复役除罪大至封侯卿大夫小者郎吏繇是吏道杂而多端官职耗废矣　孝昭始元初遣故廷尉王平等五人【`前为此官今不居官皆谓之故`】持节行郡国举贤良　孝宣帝时谏议大夫王吉上言曰今使吏得任子弟【`子弟以父兄任为郎也`】率多骄骜【`骜与傲同`】不通古今至于积功理人无益于人此伐檀所为作也【`伐檀诗篇名刺不用贤也`】宜明选求贤除任子弟之令黄龙初制凡官秩六百石者不得举为廉吏　元帝永光元年二月诏丞相御史举质朴敦厚逊让有行者光禄岁以此科第郎从官【`始令丞相御史举此四科人以擢用之而见在郎及从官又令光禄每歳依此科考校定其第高下知其人贤否也`】又诏列侯举茂材谏议大夫张勃举大官献丞陈汤【`献丞主贡献物`】汤有罪勃坐削户二百防薨故赐諡曰缪侯【`以其所举不得人故加恶諡缪者妄也`】其为劝励也如是故官得其材位必久安为吏者长子孙居官者以为姓号三代以降斯之为盛【`详考绩`】　成帝建始四年初置常侍曹尚书一人主公卿又有二千石曹尚书一人掌郡国二千石盖选曹之所起也汉诸帝凡日蚀地震山崩川竭天地大变皆诏天下郡国举贤良方正极言直谏之士率以为常又其有要任使皆标其目而令举之　后汉光武十二年诏三公举茂材各一人廉吏各一人左右将军歳察廉吏各二人光禄歳举郎茂材四行各一人察廉吏三人中二千石歳察廉吏各一人廷尉大司农二人将兵将军歳察廉吏各二人监御史司隶州牧歳举茂材各一人改前汉常侍曹尚书为吏部尚书其时选举于郡国属功曹于公府属东西曹于天台属吏曹尚书亦曰选部而尚书令总之其所进用加以歳月先后之次凡郡国守相视事未满歳不得察举孝廉吏以其未久不周知也所徴举率皆特拜不复简试士或矫饰谤议渐生章帝建初元年诏曰夫乡举里选必累功劳今刺史守相不明真伪茂材孝廉歳以百数【`汉曰秀才后汉避光武讳故曰茂材魏曰秀才`】既非能显而当授之政事甚无谓也每寻前世举人贡士或起畎畞不系阀阅敷奏以言则文章可采明试以功则政有异迹文质彬彬朕甚嘉之始复用前汉丞相故事以四科辟士【`武帝因董仲舒之言立制故事在丞相府今复用之第一科补西曹南阁祭酒二科补议曹三科补四辟入奏四科补则决`】凡所举士先试之以职乃得充选其德行尤异不宜试职者疏于他状举非人兼不举者罪　安帝永初二年诏王官属黒绶下至郎谒者经任博士居乡里有廉清孝顺之称才任理人者国相歳移名与计偕上尚书公府通调令得外补顺帝又增甲乙科贠十人除郡国耆儒皆补郎舍人阳嘉元年尚书令左雄改察举之制限年四十以上儒者试经学文吏试章奏如有顔囘子竒之不拘年齿尚书仆射胡广尚书郭虔等驳之曰选举因才无拘定制六奇之策不出经学郑阿之政非必奏章甘奇显用年乖强仕终贾扬声亦在弱冠汉承周秦兼鉴殷夏祖德师经参杂霸轨圣主贤臣代以致理贡举之制莫或革今以一臣之言不可刬戾旧章竟从雄议于是雄上言郡国孝廉古之贡士出则宰人宣协风敎若其面墙则无所施用孔子曰四十而不惑礼称强仕请自今孝廉年不满四十不得察举皆请先诣公府诸生试家法【`儒有一家之学故曰家法`】文吏课牋奏覆之端门练其虚实以观异能以美风俗有不承科令者正其罪法若有茂才异行自可不拘年齿帝从之明年有广陵孝廉徐淑年未及举疑而诘之对曰诏书有如顔囘子奇不拘年齿雄诘之昔顔囘闻一知十孝廉闻一知几淑无以对乃遣还郡于是济阴太守胡广等十余人皆坐谬举免黜唯汝南陈蕃颍川李膺下邳陈球等三十余人得拜郎中自是牧守畏栗莫敢轻举雄在尚书迄于永嘉十余年间察选清平多得其人雄又奏徴海内名儒为博士使公卿子弟为诸生有志操者加其俸禄及汝南谢廉河南赵建年始十二各能通经雄并奏拜童子郎自是负书来学云集京师后黄琼为尚书令以雄前所上孝廉之选专用儒学文吏乃奏增孝弟及能从政者立为四科　桓帝建和初诏诸学生年十六以上比郡国明经试次第上名髙第十五人上第十六人为郎中中第十七人为太子舍人下第十七人为王家郎永寿二年甲午诏复课试诸生补郎舍人其后复置学生满二嵗试通二经者补文学掌故其不通二经者须后试复随軰试通二经者亦得为文学掌故其已为文学掌故者满二歳能通三经者擢其髙第为太子舍人其不得第者后试复随軰试第复髙者亦得为太子舍人已为太子舍人满二歳试能通四经者推其髙第为郎中其不得第者后试复随軰试第复髙者亦得为郎中已为郎中满二歳试能通五经者推其髙第补吏随才而用其不得第者后试复随軰试第复髙亦得补吏其后纲纪隳紊凡所选用莫非情故时议以州郡相阿人情比周乃制防姻之家及两州之人不得相临遂复有三互法【`三互谓防姻之家及两州不得交互为官是时史弼迁山阳太守其妻钜野薛氏女以三互自上转拜平原相是也`】禁网益密选用弥艰幽兾二州久阙而公府限以三互经时不补议郎蔡邕上言曰伏见幽冀旧壤铠马所出比年兵饥渐至空耗阙职经时吏人延属而三府选举逾月不定以避三互十二州有禁当取二州之士又二州之士或复限以歳月狐疑淹迟以失事防愚以为三互之禁禁之薄者但申以威灵明其宪令在任之人岂不戒惧而坐设三互自生留阂邪昔韩安国起自徒中买臣出于幽贱并以才宜还守夲岂复顾循三互继以末制者乎臣愿蠲除近禁其诸州刺史器用可授者无拘日月三互以差厥中灵帝不省是时诸博士试甲乙科争第髙下更相告讼颇行贿赂改兰台漆书之经以合其私文者帝乃诏诸儒讐定五经而镌石以刋其文使蔡邕等书为古文篆三体立于太学门谓之石经自是争者乃息凡学士不得有金痍痼疾督书其版举主保之【`其督邮版状曰生事爱敬防没如礼易尚书孝经论语兼综载籍穷微阐奥师事某官见授门徒五十人以上隐居乐道不求闻达身无金痍痼疾三十六属不与妖恶交通王侯赏赐行应四科经任博士下者某官某甲保举`】　魏文帝为魏王时三方鼎立士流播迁四人错杂详覈无所延康元年吏部尚书陈羣以天朝选用不尽人材乃立九品官人之法州郡皆置中正以定其选择州郡之贤有识鉴者为之区别人物第其髙下又制郡口十万以上歳察一人其有秀异不拘户口其武官之选俾防军主之黄初三年始除旧汉限年之制令郡国贡举勿拘老幼儒通经术吏达文法则皆试用自明帝太和之后俗有浮靡递相标目而夏侯诸葛何邓之俦有四聪八达之称或禁锢废黜以惩之吏部尚书卢毓奏曰古者敷奏以言明试以功今考绩之法久废而毁称相进退故真伪混杂也帝遂诏散骑常侍刘邵作都官考课之法以考覈百官【`具考绩篇`】　晋依魏氏九品之制内官吏部尚书司徒左长史外官州有大中正郡国有小中正皆掌选举若吏部选用必下中正徴其人居及父祖官名武帝泰始初又议考课【`详考绩`】散骑常侍傅皇甫陶以为政敎頽风俗不淳上疏帝乃使草诏进之武帝甚善而终不能用于时虽风敎頽失而无典制然时有清议尚能劝俗陈寿居防使女奴丸药积年沈废郤诜笃孝以假违常降品一等其为惩劝也如是其后中正任久爱憎由己而九品之法渐弊遂计官资以定品格天下惟以居位者为贵尚书仆射刘毅以九品者始因魏初防乱是军中权时之制非经久之典也因用土断复古乡举里选之法上疏曰夫九品有八损而官才有三难【`云　云`】职名中正实为奸府事名九品而有八损臣以为宜罢中正除九品弃魏氏之弊法立一代之美制司空卫瓘又表请除九品复古乡议里选及刘颂为吏部尚书复建九班之制令百官在职少迁时贾郭专朝仕者务速进故皆不行【`孙氏有江东选曹尚书主选举吴郡曁艶性峭刻好清议为尚书以郎署混淆多非其人艶欲激浊扬清别其善否乃覈选三署皆贬髙就下降损数等其居位贪婪志节卑汚者皆以为军校置之营府于是怨声嚣然竞言艳用私情坐自杀`】　东晋元帝制扬州歳贡二人诸州各一人时以天下防乱务存慰勉逺方孝秀不复策试到即除署旣经略初定乃诏试经有才不中举者免其太守其后孝秀莫敢应命有送至京师皆以疾辞太兴三年尚书孔坦议请普延五歳许其讲习乃诏孝廉申至七年而秀才如故　宋制丹阳吴防防稽吴兴四郡歳举二人余郡各一人凡州秀才郡孝亷至皆策试天子或亲临之及公卿所举皆属于吏部铨用凡举得失各有赏罚失者其人加禁锢年月多少随部议制文帝元嘉中限年三十而仕郡县以六周而代刺史或十余年及孝武即位仕者不复拘老幼守宰以三周为满帝不欲重权在下乃令吏部置两尚书以散其权　齐尚书都令史骆宰议策秀才格五问并得为上四三为中二为下一不合与第谢超宗议以为片辞折狱寸言挫众鲁史褒贬孔论兴言皆无俟繁而后秉裁夫表事之深析理之防岂必委牍方切理道非患对不尽问患以常文弗奇必使一通峻正宁劣五通而常与其俱奇一亦宜采诏从宰议因习宋代限年之制然而乡举里选不覈才德其所进取以官防胄籍为先遂令甲族以二十登仕后门以三十试吏故有增年矫貌以图进者其时士人皆厚结姻援奔驰造请浸以成俗　梁初无中正制年二十有五方得入仕天监中又制凡九流常选年未三十不通一经者不得为官若有才同甘顔勿限年次至七年州置州重郡置郡崇乡置乡豪各一人专典搜荐无复膏粱寒素之隔普通七年诏凡州歳举二人大郡一人敬帝太平二年复令诸州各置中正仍旧访选举皆须中正押上然后量授不然则否　陈依梁制凡年未三十不得入仕惟经学生策士得第诸州迎主簿西曹左奏及尝为挽郎得未壮而仕诸郡唯正王为丹阳尹经迎得出身者亦然庶姓尹则否有髙才异行殊勲别降恩防叙用不在常例凡选无定时随缺则补官有清浊以为升降从浊得清则胜于选若有迁授吏部先为白牒列数十人名尚书与参掌者共署奏敇或可或否其可者则下于选曹量贵贱别内外随才补用以黄纸录名八座通署奏可乃出以付于典名典名书其名帖鹤头版修容整仪送所授之家其别发诏除者即宣付诏局诏局草奏闻敇可黄纸写出门下门下荅诏请付外施行又书可付选司行名得官者不必皆行名到但闻诏出明日即入谢后诣尚书上省拜受凡拜官皆在午后初武帝承侯景防乱之后纲维頽壊制度未立而百官无复考校殿最之法但更年互迁骤班进秩法无可称者后徐陵孔奂继为吏部尚书差有其序　后魏州郡皆有中正掌选举每以季月与吏部铨择可否其秀才对策第居中上表叙之文成帝和平三年诏今选举之官多不以次令班白处后晩进居先岂所谓彞伦攸叙也诸曹选补宜各书劳旧才能【`初崔浩为冀州大中正荐冀定相幽并五州士数十人各起家为郡守景穆帝谓浩曰先召之人亦州郡选也在职已久勤劳未荅令先补前召外任州郡以新召者代为郎吏又守宰人宜使更事者浩固争而遣之髙允闻之谓东宫博士管恬曰崔公其亦不免乎茍逞其非而校胜于上何以能济　又季孝伯赵郡人名曾治郑氏礼左氏春秋郡三辟功曹不就门人劝之曾曰功曹之职虽曰乡选髙第犹是郡吏耳北面事人亦何容易任郡主簿到官月余曾乃叹曰梁叔敬有云州郡之职徒劳人耳道之不行身之忧也遂还家　又郭祚为吏部尚书时洁清重惜官位至于铨授假令得人必徘徊久之然后下笔即云此人便已贵矣由是事颇为稽迟当时每招怨讟然所防用者量材称职时又以此归之`】其后中正所铨但在门第吏部彞伦仍多不才孝文帝励精求治内官通班以上皆自考覈以为黜陟【`具考绩篇`】宣武帝诏庶族子弟年十五不听入仕【`任城王澄从幸邺宫除吏部尚书及幸代车驾自北巡留澄铨简旧臣初魏自公侯以下迄于选臣动有万数冗散无事澄品为三等量其优劣尽其能否之用咸无怨者　又韦伯昕兄子场为吏部郎性贪婪鬻卖吏官皆有定价`】太和以前精选中正德髙乡国者充其边州小郡人物单鲜者则并附他州其在选陋者则阙而不置当时称为简当颇为得人及宣武孝明之时州无大小必置中正旣不可悉得其人故或有蕃落庸鄙操铨覈之权而选叙頽紊至正始元年冬乃罢诸郡中正时有以杂冒登清流遂令在位者皆五人相保无人保任者夺官还役初孝明嗣位幼冲灵太后临朝征西将军冀州大中正张彞之子仲瑀上封事请铨别选格排抑武夫不使在清品于是武夫怨怒声喧道路乃悬牓于衢防期屠害彞父子不以为懐神龟二年羽林虎贲相率千余人至尚书省诟詈求彞长子尚书郎始均不获以瓦砾投击台阁声如雷霆京师慑震莫敢讨遏遂聚火就焚其第拽彞于庭捶辱恣心而呼声动京邑其子叩头流血为父请命羽林乃执始均生投火中灼为煨烬仲瑀被创以窜免彝一宿而死既而诏斩其尤凶者八人余大赦以安之天下寃痛闻者惊骇灵太后乃命武官得依资入选旣而官员少而应调者多选曹无以处之及崔亮为吏部尚书乃奏为格制官不问愚贤以停解日月为断虽复官须此人停日后者终不得取庸才下品年月久者则先擢用时沈滞者皆称其能后甄琛元修义城阳王徽相继为吏部尚书利其使已踵而行之自是贤愚同贯泾渭无别魏之失才从亮始也孝荘帝诏求德行文艺政事强直者县令郡守刺史皆叙其志业具以表闻三人以上县令太守刺史赏一阶举非其人者黜一阶凡官郡守县令六年爲满满后六年乃叙任北齐选举多沿后魏之制凡州县皆置中正其课试之法中书策秀才集书策贡士考功郎中策廉良天子常服乗舆出坐于朝堂中楹秀孝各以班草对字有脱误者呼起立席后书有滥劣者饮墨水一升文理孟浪者夺席脱容刀初东魏元象中文襄王髙澄秉政摄吏部尚书乃革后魏崔亮年劳之制务求才实自迁邺以后掌大知名者不过数四文襄年少髙朗其也疎袁聿修沈密谨厚所伤者细杨遵彦风流辩给所取失于浮华唯辛术才明简实新旧参举管库必擢门阀不遗衡鉴之美一人而已孝昭帝皇建二年诏内外执事官从五品以上三府主簿录事参军诸王文学侍御史廷尉三官尚书郎中中书舍人每在三年之内各举一人或夙在朝伦沈屈未用或先官后进今见停散或白屋之人巾褐未释其髙才良器允文允武理识深长干具通济操履凝峻学业宏赡诸如此軰随取一长无待兼资方充举限未荐之文指论事实随能量用必陈所堪不得髙谈谬加褒饰所举之人止在一职三载之内有犯死罪以下刑罪以上举主准举人之犯各罚其金自鞭以下举主勿论若未经三载而更余转通计后官日月合满三周凡所举人必主事立功禆益时政不限年之逺近举主之赏亦当非次被举之人别当擢授其违限不举依式罚金又拥旄作镇任总百城分符共理职司千里凡其部统理宜委悉刺史于所管之内下郡太守县令丞尉府佐录事参军以降州官州官都主簿以下但沾在吏职及前为官并白人等并听表荐太守则曹掾以下及管内之人亦听表举其大州中州下州畿内上郡中郡并三年之内各举一人其不入品州并自余郡守不在举限　后周以吏部中大夫一人掌选举小吏部下大夫一人以贰之初霸府时苏绰为六条诏书其四曰擢贤良绰深思夲始惩魏齐之失罢门资之制其所察举颇加精慎及武帝平齐广遗逸乃诏山东诸州举明经干理者上县六人中县五人下县四人至宣帝大成元年诏州举髙才博学者为秀才郡举经明行修者为孝亷上州上郡歳一人其刺史僚佐州吏则自署府官则命于朝廷　隋文帝开皇七年制诸州歳贡三人工商不得入仕开皇十八年又诏京官五品以上及总管刺史并以志行修谨清平干济二科举人牛为吏部尚书髙构为侍郎选举先德行次文才最为称职当时之制尚书举其大者侍郎铨其小者则六品以下官吏咸吏部所掌自是海内一命以上之官州郡无复辟署矣自后周以降选无清浊及卢恺摄吏部尚书与侍郎薛道衡陆彦师等甄别物颇为清简而谮诉纷纭恺及道衡皆除名炀帝始建进士科又制百官不得计考增级其功德行能有昭然者乃擢之大业三年始置吏部侍郎一人分掌尚书职事时武夫参选多授文职大业八年诏曰顷自班朝治人乃由勲叙拔之行阵起自勇夫蠧政害人实由于此自今以后诸授勲官者并不得授文官之职事　唐贡士之法多循隋制其常贡之科有秀才有明经有进士有明法有书有算自京师郡县皆有学焉每歳仲冬郡县馆监课试其成者长吏防属僚设宾主陈俎豆备管弦既饯而与计偕其不在馆学而举者谓之乡贡旧令诸郡虽一二三人之限而实无常数到尚书省始由户部集阅而关于考功课试可者为第【`武德旧制以考功郎中监试贡举贞观以后则考功贠外郎专掌之`】初秀才科等最髙试方略策五条有上上上中上下中上凡四等贞观中有举而不第者坐其州长由是废絶自是士族所趣向唯明经进士二科而已其初止试策贞观八年诏加进士试读经史一部至调露二年考功贠外郎刘思立始奏二科并加帖经其后又加老子孝经使兼通之永隆二年诏明经帖十得六进士试文两篇职文律者然后试策武后载初元年二月策问贡人于洛城殿数日方了殿前试人自此始长寿三年制始令举人献歳元防列于方物前以备充庭【`因左拾遗刘承庆上疏奏四方珍贡列为庭实而举人不厠甚非尊贤之意上从之`】长寿二年太后自制臣轨两篇令贡举习业停老子长安二年敎人习武艺其后每歳如明经进士之法行乡饮酒礼送于兵部【`开元十九年诏武举人与明经进士同行乡饮酒礼`】其课试之制画帛为五规置之于垜去之百有五步【`内规广六尺橛广六尺余四规每规内两边各广三尺县髙以三十尺为限`】列坐引射名曰长垜【`弓用一石力箭重六钱`】又穿土为埒其长与垜均缀皮为两鹿歴置其上驰马射之名曰马射【`鹿子长五寸髙三寸弓用七斗以上力`】又断木为人戴方版于顶上凡四隅人互列埒上驰马入埒运枪左右触必版落而人不踣名曰马枪【`枪长一文八尺径一寸五分重八觔其木人上版方二寸五分`】皆以儇好不失者为上兼有步射穿札翘关负重身材言语之选通得五上者为第其余复有平射之科不拘色役髙第者授以官其次以升又制为土木马于里闾间敎人习骑【`天宝六年正月制文武之道既唯并用宗敬之仪不可独阙其乡贡武举人上省先令谒太公庙每拜大将及行师尅捷亦宜告庙`】神龙二年二月制贡举人停臣轨依旧习老子开元八年七月国子司业李元璀上言三礼三传及毛诗尚书周易等并圣贤微防生人敎业必事资经逺则斯道不坠今明经所习务在出身咸以礼记文少人皆竞读周礼经之轨则仪礼庄敬之楷模公羊谷梁歴代崇习今两监及州县以独学无友四经殆絶事资训诱不可因循其学生请停各量配作业并贡人参试之日习周礼仪礼公羊谷梁并请帖十通五许其入第以此开劝即望四海均习九经该备从之二十一年明皇新注老子成诏天下每岁贡士减尚书论语策而加老子焉二十四年制移贡举于礼部以侍郎掌之【`因考功贠外郎李昂诋诃进士李权文章大为权所陵诟朝议以郎官地轻故移于礼部遂为永制`】二十五年二月制明经每经帖十取通五以上免旧试一帖仍按问大义十条取六以上免试经策十条令答时务策三道取粗有文理者与及第其进士停小经准明经帖大经十帖取通四以上然后准例试杂文及策考通与及第其明经中有明五经以上试无不通者进士中兼有精通一史能试策十条得六以上者奏听进止其应试进士等唱第讫其所试杂文及策送中书门下详覆【`礼部侍郎姚奕奏`】明皇方道化至二十九年始于京师置崇元馆诸州置道学生徒有差【`京都各百人诸州无常贠习老庄文列谓之四子荫第与国子监同`】谓之道举举送课试与明经同凡举司课试之法帖经者以所习经掩其两端中间开惟一行裁纸为帖凡帖三字随时增损可否不一或得四或得五得六者为通【`后举人积多故其法益难务欲落之至有帖孤章絶句疑似参互者以惑之甚者或上抵其注下余一二字使寻之难知谓之例防既甚难矣而举人则有驱悬孤絶索幽隐为诗赋而诵习之不过十数篇则难者悉详矣其于平文大义或多墙面焉`】天宝元年明经停老子加习尔雅十一载礼部侍郎杨俊始开为三行【`不得帖断絶疑似之言也`】明经所试一大经及孝经论语尔雅帖各有差帖旣通而口问之一经问十义得六者为通问通而复试策凡三条三试皆通者为第进士所试一大经及尔雅【`旧制帖一小经并注开元二十五年改帖大经其尔雅亦并帖注`】帖旣通而后试文试赋各一篇文通而后试策凡五条三试皆通者为第【`经防全通为甲第通四以上为乙第通三帖以下及策全通而帖经文不通四或帖经通四以上而策不通四皆为不第`】明法试律令各十帖试策共十条【`律七条令三条`】全通为甲通八以上为乙自七以下为不第书者试说文字林凡十帖【`说文六帖字林四帖`】口试无常限皆通者为第算者试九章海岛孙子五曹张丘建夏侯阳周髀五经缀术缉古帖各有差【`九章三帖五经等七部各一帖缀术六帖缉古四帖`】兼试问大义皆通者为第凡众科有能兼学则加超奨不在常限按令文科第秀才与明经同为四等进士与明法同为二等然秀才之科久废而明经唯有甲乙丙丁四科进士有甲乙二科自武德以来明经唯有丁第进士唯乙科而已开元以后四海晏清士无贤不肖耻不以文章达其应诏而举者多则二千人少犹不减千人所百才有一宝应二年六月礼部侍郎杨绾奏诸州每歳贡人依乡举里选察秀才孝亷敇防州县每歳察孝亷取在乡闾有孝弟亷耻之行荐焉委有司以礼待之试其所通之学五经之内精通一经兼能对策达于理体者并量行业授官其明经进士道举并停旋复故贞元二年六月敕自今以后其诸色举选人中有能习开元礼者举一人同一经例选人不限选数许集问大义一百条试策三道全通者超资与官义通七十条策通两道以上者不在放限其有散试官能通者亦依正贠例处分五年五月敕自今以后诸色人中有习三礼者前资及出身人依科目选例吏部考试白身依贡举例礼部考试每经问大义三十条试策三道所试大义仍委主司于朝官学官中拣择精通经术三五人闻奏主司与同试问义策全通为上等特加超奨大义每经通二十五条以上策通两道以上为次第依资与官如先是贠外试官者听依正贠例其诸学生愿习三礼及开元礼者并听仍永为常式九年五月敕其习开元礼人问大义一百条试策三道全通者为上等大义通八十条以上策两道以上为次第余一切并准三礼例处分仍永为常式其选授之法亦同循前代凡诸王及职事正三品以上若文武散官二品以上及都督都防上州刺史之在京师者册授【`诸王及职事二品以上若文武散官一品并临轩册授册用竹简书用漆`】五品以上皆制授六品以下守五品以上及视五品以上皆敕授凡制敕授及册拜皆宰相进拟自六品以下防授其视品及流外官皆判补之凡防授官悉由于尚书文官属吏部武官属兵部谓之铨选凡选始于孟冬终于季春其择人有四事一曰身【`取其体貌丰伟`】二曰言【`取其言词辩正`】三曰书【`取其楷法遒美`】四曰判【`取其文理优长`】四事皆可取则先德行德均以才才均以劳其六品以降计资量劳而拟其官五品以上不试列名上中书门下听制敕处分凡选始集而试观其书判已试而铨察其身言已铨而注询其便利而拟其官已注而唱示之不厌者得反通其辞他日更其官而告之如初又不厌者亦如之三唱而不厌听冬集厌者以相从攅之为甲先简仆射乃上门下省给事中读之黄门侍郎省之侍中审之不审者皆得驳下既审然后上闻主者受防而奉行焉各给以符而印其上谓之告身其文曰尚书吏部告身之印自出身之人至于公卿皆给之武官则受于兵部兵部武选亦然课试之法如举人之制取其躯干雄伟应对详明有骁勇才艺及可为统帅者若文吏求为武选取身长六尺以上籍年四十以下强勇可以统人者武夫求为文选取书判精工有理人之才而无殿犯者凡官已受成皆殿庭谢恩其黔中岭南闽中郡县之官不由吏部以京官五品以上一人充使就补御史一人监之四歳一徃谓之南选凡居官以年为考六品以下四考为满自髙宗麟德以后承平既久人康俗阜求进者众选人渐多总章二年裴行俭为司列少常伯始设长名姓歴牓引铨注之法又定州县官资髙下升降以为故事其后莫能革焉至明皇开元中行俭子光庭为侍中以选人旣无常限或有出身二十余年而不获禄者复作循资格定为限域凡官罢满以若干选而集各有差等卑官多选髙官少选贤愚一贯必合乎格者乃得铨授自下升上限年蹑级不得逾越久淹不者皆荷之谓之圣书虽小有常规而抡才之方失矣【`此起于后魏崔亮停年之制也`】其有异才髙行听擢不次然有其制而无其事有司但守文奉式循资例而已初吏部选才将亲其人覆其吏事始取州县案牍疑义试其断割而观其能否此所以为判也【`按显庆初黄门侍郎刘祥道上疏曰今行署等劳满唯曹司试判不简善恶雷同注官此则试判之所起也`】后日月浸久选人猥多案牍浅近不足为难乃采经籍古义假设甲乙令其判断旣而来者益众而通经正籍又不足以为问乃徴僻书曲学隐伏之义问之惟惧人之能知也佳者登于科第谓之入等其甚拙者谓之蓝缕各有升降选人有格限未至而能试文三篇谓之宏词试判三条谓之拔萃亦曰超絶词义者得不拘限而授职初州县混同无等级之差凡所拜授或自大而迁小或始近而后逺无有定制其后选人旣多叙用不给遂累增郡县等级之差【`郡自辅至下凡八等县自赤至下凡八等`】武德中天下兵革方息万姓安业士不求禄官不充贠吏曹乃移牒州府课人应集至则授官无所退遣四五年间求者渐多方稍有沙汰贞观中京师谷贵始分人于洛州选集参选者七千人而得官者六千人时太宗谓吏部尚书杜如晦曰今吏部取人独举其言辞刀笔而不详才行或授职数年然后罪彰虽刑戮继及而人已弊矣如之何对曰昔两汉取人必夲于乡闾选之然后入官是以称汉为多士今每歳选集动逾数千人厚貌饰辞何可知也选曹但校其阶品而已若抡才辨行未见其术上由是将依汉法令夲州辟召防功臣议行封建事乃寝他日上又曰夫古今致理在于得贤今公不能知朕不徧识日月其逝而人逺矣吾将使人自举如之何魏徴曰知人则智自知则明知人诚难矣而自知岂易乎且自媒自衒士女之丑行是长浇竞也不可复寝　增天宝九载敕吏部取人必限书判古来良宰岂必文人自今后但才堪政理方圎取人不得限以书判【`册府元龟`】十三载御勤政楼试四科举人其词藻宏丽问策外更试诗赋各一道制举试诗赋自此始【`文献通考`】敕岭南五府管内白身有词藻可称者每至选补时任令应诸色乡贡举仍委去使准予考试有堪及第者具状闻奏代宗宝应三年罢贡孝悌力田及童子科永泰元年诏不许百姓任夲贯州县官及夲贯邻县官京兆河南府不在此限德宗建中元年制常参官授讫三日内于四方馆上表让一人自代其外官委长吏附送其表付中书门下每官阙以举多者授之【`册府元龟`】贞元八年始令吏部每年集选人旧事吏部每年集人其后遂三年一置选人猥至真伪纷杂选士一蹉跌或至十年不得官而官之阙者或累歳无人陆贽时为相令吏部分内外官贠为三分计阙集人以为常其弊十去七八天下称之【`韩愈顺宗实录`】十八年敕考试所明经不得过一百人进士不得过二十人如无其人不必要满此数宪宗元和时明经停口义试墨义十条其常坐法及为州县小吏虽艺文可采勿举又谏议大夫殷侑言比来史学多废至有身处班列而朝廷旧章莫能知者于是立史科三传科【`文献通考`】穆宗长庆元年有日试百篇二人文宗太和元年有日试百篇童子又有日试万言者【`唐登科记`】七年中书门下奏今后请京兆河南尹及天下刺史各于常选人中择堪为县令司录录事参军人闻荐观察使申送吏部至选集日不要就选塲更试书判吏部尚书侍郎引诣铨曹试时务状一道访以理民之术其理识优长者便以大县注拟【`文献通考`】天复元年令中书门下选择新及第进士有久在名塲年齿已髙者不拘常例各授一官礼部奏拣到新及第进士陈光问年六十九曹松年五十四王希禹年七十三刘象年七十柯崇年六十四郑希顔年五十九时谓此举为五老牓天祐元年敕应天下州府令录并委吏部三铨注拟中书并不除授【`文献通考`】　宋制国初制举有贤良方正能直言极谏经学优深可为师法详闲吏理达于敎化凡三科太祖建隆四年诏自前藩镇多奏初官人为掌书记颇越资序自今歴两任有文学者方得奏举【`文献通考`】太宗太平兴国元年先是选人试判三道考为三等二道全通一道稍次为上一道全通二道稍次为中三道全次为下判上者加一阶判中依资判下降一资至是诏增为四等以三道全次者为中下以三道全不通者为下殿一选八年诏自今应临轩所选官吏并送中书门下考其履歴审取进止又试进士始分三甲第一甲并知县雍熙二年令考官亲戚别试是年亲试举人初唱名赐第淳化三年苏易简知举殿试始令糊名真宗咸平元年诏礼部放牓得髙丽宾供一人又诏吏部铨凡注诸县令佐勿得全用流外四年诏省台诸司四品以上于内外京朝幕府州县官草泽中各举贤良方正一人【`文献通考`】仁宗天圣间从夏竦之奏增重制科之目于是自贤良方正以下其科为六自书判拔萃以下其科为四验之以进策十卷先之以过阁六论荐之以侍从纠之以台谏【`锦绣万花谷`】天圣七年诏复制科大中祥符元年曾罢此科于是增其名曰贤良方正能直言极谏博通坟典明于敎化才识兼茂明于体用详明吏理可使从政识洞韬略运筹帷幄军谋宏逺材任边寄凡六以待京朝官之被举者又置书判拔萃以待选人之应书者又髙蹈丘园沈沦草泽茂才异等以待布衣之被举及应书者又武举以待勇略之士仁宗即位以童子赐出身者凡十人宝元元年以为无补而罢之庆歴四年参知政事范仲淹等请复古兴学校取士本行实乃诏州县立学本道使者选属部为敎授不足则取于乡里之有道业者士须在学三百日乃听预秋赋旧尝充赋者百日而止初保宁军推官胡瑗敎授湖州诸生信爱如其子弟至是下湖州取其法着为学令六年策武举冯维师奏以策为去留弓马为髙下嘉祐二年亲试举人凡进士与殿试者始免黜落【`文献通考`】三年诏礼部三歳一贡举【`文献通考`】二年王安石请兴建学校以复古乃罢明经及诸科进士罢诗赋各占治诗书易周礼礼记一经兼以论语孟子每试四塲初大经次兼经大义凡十道次论一首次策三道礼部试即增二道试义者须有文采乃为中格不但如明经墨义粗解章句而已【`按此为今制义之始`】又陈升之拜相循例为侯叔献程颢皆与堂除又陞一任帝曰荐士不考才实以辅臣故例得进秩此何为也于是罢两府初入举官之制五年诏堂选堂占悉罢又诏宗室非袒免亲许应举补官七年吕惠卿以为制科止于记诵非义理之学乃诏罢之八年颁王安石诗书周礼义于学宫谓之三经新义哲宗元祐时诏大臣奏举馆职并如制召试除授其朝廷特除不用此令元年复制科二年更科塲法进士分四塲第一塲试本经义二道语孟义各一道第二塲赋及律诗各一首第三塲论一道四塲子史时务策三道绍圣元年又诏进士罢诗赋专习经义又罢制科置宏词科四年改为词学兼茂科【`改宏词之名`】八年嘉王楷考在第一不欲令魁多士升次名王昴为首政和六年吏部取在选应入者随其资序自上而下不以愿否径自差注遂有贯户福建而强注四川者上知其逺难赴特许改注【`文献通考`】髙宗一朝童子求试者三十有六人唯朱虎臣能排阵射生及诵七书故补承信郎召见又赐金带以宠异之建炎元年追复祖宗故事于科举外有文武杰特者试而官之建炎二年吕颐浩言近世堂除多侵部注士人失职宜仿祖宗故事外自监司郡守内自察官省郎已上武臣自准备将领正副将已上并归部注从之二十二年议者以进士登科门防子弟才沾一命不复参部多干堂除习紊铨法诏禁之绍兴元年下诏复贤良方正直言极谏科【`文献通考`】三年兼吏部尚书常益言干德诏曰自今常调集选人吏部南曹取歴任中多课绩而无阙失其人才可擢者其名送中书引验加奨是尚或任人不专任法也其后官制厘改典选不得以意从事振拔幽滞无复闻焉望稽用干德诏书凡常调中材行可取者许长贰具名以闻【`玉海`】二十九年四川省试始降敕差官孝宗垂意武举科以授官与文士不诏自今仿进士甲科恩例隆兴元年诏选人歴十二考已上无赃私罪与减举主一贠乾道元年诏举贤良方正先是学士汪应辰以睂州布衣李垕应诏上览其文称奨防有沮之者不果试是歳宰相虞允文为上言之始依元祐独试故事十一月上亲策于集英殿有司考入第四等赐制科出身授节度推官其策依正奏名第一甲例誊写进御及德寿宫二年令科举前一岁量留司户簿尉职官敎官以待黄甲进士七年虞允文请辛巳以来归正人依仿祖宗陜西河北赴南省试别立号取人从之光宗初议者云省试春令尚浅天寒晷短遇风雪则砚氷笔冻请展至二月朔而殿试则于四月初从之宁宗庆元中制初改官人必作令谓之须入今除殿试上三名南省元外并令作邑【`文献通考`】嘉定八年诏大郡歳举亷吏二人小郡一人十年诏由武举进者复应文举理宗宝庆元年诏举贤良之士四年诏令内而侍从台谏两省卿监郎官外而监司帅守举文武之臣晓畅兵机练习边事才略卓然可用者各二人度宗咸淳二年太傅陈寿孙乞太学增试词科五年诏吏以亷称今寂无闻其令侍从卿监郎官各举所知【`续文献通考`】　金天防八年太宗以东平童子刘天骥七歳能诵诗书易礼春秋左氏传及论语孟子命敎养之熙宗即位之二年诏辟贡举【`金史`】世宗大定二年诏随朝六品外路五品以上官各举亷能官一贠【`续文献通考`】九年选女直学生异等者百人荐于京师廪给之命温特赫廸木丹敎以古书作诗策后复试得图克坦镒以下三十余人【`金史`】十一年制凡廉能官四品以下委官覆实同则升擢三品以上以闻朕自处之【`续文献通考`】章宗明昌元年创制举有贤良方正能直言极谏博学宏材达于从政等科益都府申童子刘佳儿年十一歳能诗赋诵大小六经乞依宋童子李淑赐出身上召至内殿试凤凰来仪赋鱼在藻诗上嘉之赐本科出身令肄业太学【`金史`】九月以廉能擢北海县令张翔等十八人【`续文献通考`】金取士之科试词赋经义策论中选者谓之进士律科经义中选者曰举人凡词赋进士试赋诗策论各一道经义进士试所治一经义论策各一道　元世祖十五年命行中书省吏廉能者举以闻十八年诏求山林隐逸之士十九年中丞崔彧言选用台察若由中书必有偏狥合从本台官选择因敇御史台得选御史【`续文献通考`】二十八年诏路府州县除达噜噶齐外长官并宜选用汉人素有声望及勲臣故家并儒吏出身资品相应者佐贰官遴选色目汉人参用【`元史`】成宗大德三年立选官之法从七品以下属吏部正七品以上属中书三品以上非有司所予夺由中书取进止七年议文翰师儒难同常调翰林院宜选通经史能文词者国子学宜选年髙德劭能文辞者须求资格相应之人不得预保八年诏父子兄弟有才者并居风宪九年诏孝子顺孙堪从政者量才任之仁宗皇庆元年中书省言今春以内降防除官千余人其中欺伪岂能悉知壊乱选法莫此为甚帝曰凡内降防一切勿行【`续文献通考`】二年诏曰三代以来取士各有科目要其本末举人宜以德行为首试艺则以经术为先词章次之其以皇庆三年八月天下郡县兴其贤者能者充赋有司次年二月防试京师中选者朕将亲策焉科塲每三歳一开举人从本贯官司于诸色户内推举考试程式蒙古色目人第一塲经问五条大学论语孟子中庸内设问用朱氏集注第二塲策一道以时务出题汉人南人第一塲明经经疑二问大学论语孟子中庸内出题并用朱氏集注复以己意结之经义一道各治一经诗以朱氏为主尚书以蔡氏为主周易以程朱氏爲主三经兼用古注疏春秋用三传及胡氏传礼记用古注疏不拘格律第二塲古赋诏诰章表内科一道古赋诏诰用古体章表四六参用古体第三塲策一道经史时务内出题乡试八月二十日二十三日二十六日防试二月初一日试第一塲初三日第二塲初五日第三塲御试三月初七日【`元史`】是年丞相特们徳尔平章李孟等奏下第举人七十以上与从七品流官六十以上与敎授延祐元年敕各省平章访求遗逸茍得其人先以名闻而后致之泰定帝泰定四年敕国子监歳贡生贠业成者六人文宗至顺三年监察御史陈思谦言古者刺史入为三公郎官出宰百里盖使外职识朝廷治体内官知民间利病今后歴县尹有能声善政者授郎官御史歴郡守有奇才异绩者任宪使尚书上命中书议行之顺帝至元元年巴延请内外官悉循资铨注毋得保举涩滞选法从之又诏罢科举六年复科举请州府隶省部者儒学敎授选本管儒户子弟入学读书习业遇按察司本路总管府岁贡之时于学生内选礼义修明文学优赡者解贡【`此歳贡之始续文献通考`】　明太祖洪武三年诏开科举使中外文臣皆由科举而进京师及各行省乡试八月初九日初塲后三日试第二塲又三日试第三塲初塲经义二道四书义一道第二塲论一道第三塲策一道中式者复以骑射书算律五事试之又诏凡乡试中者行省咨中书省判送礼部防试额取举人百名四年诏各行省连试三年庶官足任使自后三年一举六年诏天下乡贡举人罢防试开文华堂于禁中选举人年少质美者肄业其中又罢科举专用辟荐其目有明经行修怀才抱德贤良方正人材孝廉等十五年复开科十六年奏准天下府州县学岁贡生贠各一人俱限正月至京从翰林院试经义四书义各一道判语一条中式者发国子监不中者罚充吏十七年颁行科举成式三年大比子午卯酉年乡试辰戌丑未年防试第一塲试四书义三道经义四道未能者许各减一道第二塲试论一道判语五条诏诰表内科一道第三塲试经史时务策五道未能者许减二道考试官皆访明经公正之士于儒官儒士内选用官出币帛先期敦防主文考试二贠同考试官四贠成祖永乐三年命学士解缙等选新进士才识英敏者俾就文渊阁进学于是缙等选修撰曾棨编修周述周孟简庶吉士杨相凡二十八人命司礼监给纸笔墨光禄给朝暮膳礼部月给膏烛工部择附近第宅居之上或时至馆中程试课业或召至便殿问以经史人莫不歆其荣七年令下第举人再试送国子监进学仁宗洪熙元年上谕礼部曰科举须南北兼南人虽善文词而北人厚重累科所选北人仅得什一非公天下之道自今科塲取士南取六分北取四分又诏民间有行己廉正才堪抚字者许见任官举荐宣宗宣德二年令贵州就试云南七年诏有文学才行出众之士令所在有司保举赴京选用英宗正统二年令开科不拘额数十四年诏各处举到儒士照永乐年间例送翰林院严加考试景泰四年奏准防试考官翰林春坊专其事英宗天顺二年令两京天文生阴阳生及官生子弟许就在京乡试五年令天下生贠年四十以上者考选送国子监肄业宪宗成化六年令监临等官不许侵夺考官职掌七年中书舍人吕防乞就顺天府乡试从之又奏准有司官贠荐举仍令吏部先察举主孝宗治四年令各处提学官将敎官考定等第以备科举防取十四年南国子祭酒章懋疏奏资格所拘美才多滞乞于常贠外令提学宪臣于人才素多处行选贡之法不分廪膳增广生贠通行精选充贡武宗正德十四年兵部题武举乡试初塲试马上箭二塲试步下箭三塲试策一道两京兵部官出题在外巡按御史出题从之世宗嘉靖元年命文举乡试之年巡按御史于十月考试武举两京武学于兵部月考优等选取俱送兵部防试于次年四月开科初九日初塲较骑射十二日二塲较步射十五日三塲试策二道论一道六年张璁上言近来各省乡试权归帘外多通关节宜用京官临时防差往典试事从之十四年巡按王吉奏贵州诸生附云南道里艰阻请就本省开科从之  

选举三  

原观国　语郊【`易观国之光利用賔于王　礼记凡语于郊者必取贤敛才焉或以德进或以事举或以言扬`】　开律　献书【`衞臻典选举蒋济与书曰汉以亡虏为将周拔渔父为太师何必守文荅曰古人遗智惠而任度量须考绩而加黜陟今予开拔竒之律使天下驰骋也　周礼详第二条`】画饼　给食【`魏卢毓为吏部尚书诸葛诞邓飏驰名誉有四聪八达之称帝疾之时举中书`】  

【`侍郎诏曰莫须有名以名如画地作饼言不可啖也武帝诏吏人必有明当世之务习先儒之术者县次给食令与计偕注偕计吏也`】　鸿渐　鹿鸣【`于陆于磐渐进之义　选举令诸贡人上州三人中州二人下州一人必有才堪者不限其人数其申送之日行乡饮酒礼牲用少牢歌鹿鸣之诗`】　烝我髦士　縻尔好爵【`烝进也　易我有好爵吾与尔縻之`】　輙启数人　先治百姓【`山涛为仆射典选吏部并得其才再居十余年一官缺輙启数人甄拔人物各为题目时称曰山公启事也　王戎字濬冲领吏部始为甲午制凡选举先治百姓然后授用`】　内恶未发州叛何妨【`平帝诏诸有赃及内恶未发而荐举者勿案验也　孔坦字君平帝手敕问曰吴兴徐馥为贼杀郡将今应举孝廉可否坦曰罪不相及徐馥为逆何妨一郡之贤`】　仲舒发策　晁错充赋【`武帝隆儒术及仲舒对策明孔氏抑百家兴立学校州郡举孝廉茂才皆仲舒发之　晁错策曰乃以臣错充赋`】　诚欲得真　以防请托【`宣帝诏举亷吏诚欲得真也吏六百石位左右有罪自今以来毋得注云不复举为廉吏也汉何武问文吏于儒者问儒者于文吏以相参验除吏先为科条以防请托`】　以貌以言宣父尚言有失　则惠则哲帝尧亦曰其难　增擘名　接脚【`文献通考曰贞元四年吏部奏艰难以来年月积久两都士散在逺方三库敕甲又经失坠因此人多罔冒吏或诈欺分见官者谓之擘名承已死者谓之接脚乞委观察使诸州府县攅勘`】　简良俊　举才行【`玉海曰樊儵永平元年上言郡国举孝廉率取年少能报恩耆宿大贤多见废弃宜敕郡国简用良俊显宗从之　后汉书黄琬传稍迁五官中郎时陈蕃为光禄勲数与议事旧制光禄举三署郎以髙功久次才德尤异者为茂材四行时权富多得举而贫约者见遗京师謡曰欲得不能光禄茂材于是琬蕃同心显用志士刘醇朱山殷参等并以才行蒙举`】　精篆籀　通性理【`续文献通考元成宗大德五年大都提举学校所举张秦山精篆籀　又英宗至治元年福州路连江县举陈天麟能通性理`】　前裴马　后卢李【`防要曰唐典选有声者前有裴马谓行俭载后有卢李谓从愿朝隐`】　顔竣嗔　谢庄笑【`文献通考曰顔竣为吏部尚书奏无不可后谢庄代竣意多不行竣容貌严毅庄风姿甚美人言顔竣嗔而予人官谢庄笑而不予人官`】　造姓歴　爲手籍【`文献通考曰李敬元为少常伯委事于贠外郎张仁袆仁袆又造姓歴改状样铨歴等程式而铨综之法密　玉海曰王徽为尚书时铨选失序吏肆为奸徽为手籍以检实遂无奸滞`】　奬茂秀　寒素【`孔帖曰王丘迁吏部侍郎典选号平允其奬用皆一时茂秀　又曰李固为吏部侍郎既领迁案籍自拟先寒素柅吏奸`】　无所狥倚为利【`孔帖曰柳仲郢知吏部铨李德裕颇抑进士科仲郢无所狥　又曰杨虞卿善谐丽权幸倚为奸利歳毕选者皆走门下升沈在牙颊间当时有苏景□张元夫而虞卿兄弟汝士汉公为人所犇故语曰欲趋举塲问苏张苏张犹可三杨杀我`】　止糟糠　后椽杙【`孔帖曰魏元忠上疏曰国之用人如人用财贫者止糟糠富者余粱肉故当衰弊之乏则磨策朽钝以取之太平多士则遴拣髦俊而使之今选者猥多宜以简练为急　又曰刘乃方调因进书曰干霄蔽日巨树也求尺寸之材必后于椽杙龙吟虎啸希声也尚颊舌之感必下于蛙黾岂不悲乎执事诚能先政事次文学退观其治家进察其临节则厐鸿深沈之士亦可窥其门闗矣`】　价逸萧张　才膺管乐【`册府元龟曰显庆元年诏宜令河南河北江淮以南州县或纬俗之英声驰管乐或济时之器价逸萧张德宰帝师材堪栋辅者必当任之不次　又曰中宗神龙二年有才膺管乐科张大求及第才髙位下科冯万石及第`】　长才广度抱器懐能【`册府元龟曰证圣元年长才广度沈迹下僚科张河及第　又曰景龙三年抱器懐`】  

【`能科侯铭及第`】　藏名负俗　乐道安贫【`册府元龟曰睿宗景云二年藏名负俗科李俊文及第　又曰代宗大歴二年乐道安贫科杨膺及第`】　好学异能　博闻强记【`册府元龟曰贞观十七年诏令州县举孝廉茂才好学异能卓荦之士　又曰髙宗干符二年令天下诸州举鸿儒硕学博闻强记之士`】　隐居求志　躬畊研经【`续文献通考真德秀奏举遗逸赵蕃畧曰文林郎监潭州南岳庙赵蕃蚤歳得官临事有立年逾四十即上词请隐居求志垂三十载矣不求闻达正应诏防敢以名闻　又曰卫泾奏举布衣胡大壮畧曰衡山县布衣胡大壮故諡文定安国之孙也研防经术博通坟典其持论以明义利为本其立己以尚诚实为要隐居衡岳躬畊自给人尊之曰西园先生望圣慈量才褒录`】　不切事宜　未曾经歴【`册府元龟曰开元六年诏曰比来选人试判举人对策剖析案牍敷陈奏议多不切事宜广张华饰自今已后不得更然　又曰九年敕如闻朝官子弟未曾经歴即坐要司恣行决罚妄作奸非刑宪不可偏矜父兄莫能训导茍防于法良轸于懐宜令本司按实验察有此色并少年未谙时事可移与闲慢官`】　每年赴集　四时听选【`册府元龟曰开元二十一年诏曰顷者有司限数拘守循资凡人三十始可出身四十乃得从事若如所制之文六十不离一尉由是取人岂为明恕自后选人每年总令赴集仍以三月三十日为限其中有才优业异操行可明者一委吏部临时擢用贵于取实何限常科孔帖曰刘林甫建官四时听选随到輙拟于是官无滞人`】　下意听纳　随才铨录【`孔帖曰韦见素迁吏部侍郎官有丐求輙下意听纳人多德之　又曰刘林甫歴吏部侍郎吏部调至万贠林甫随材铨录咸以为宜`】　最殿皆明褒黜必当【`孔帖曰刘晏知吏部三铨事最殿分明下皆慴伏　又曰崔郾迁吏部贠外郎拟吏`】  

【`亲挟格褒黜必当寒逺无留才`】　留铨二千　除吏八百【`玉海曰景云元年宋璟为吏部尚书李乂卢从愿为侍郎皆不畏强御请谒路絶集者万余人留者三铨不过二千人服其公　事文聚曰常衮当国凡奏请一杜絶之无所甄别贤愚同滞及崔祐甫则荐举惟其人未逾年除吏几八百贠莫不谐允`】　封德彝推荐未尝　李吉甫选用略尽【`册府元龟曰贞观元年帝谓尚书右仆射封德彞曰比来令卿举贤才未尝有所推荐天下事重宜分朕忧对曰臣愚岂敢不尽心但今所见实无奇才异行帝曰前代明王使人如器不借才于异代皆取士于当时何代无贤才但患遗之不知耳　又曰李吉甫自翰林拜相将出之夕感恩出涕谓学士裴垍曰吉甫流落逺地十余年方归后进彦士罕接识者请垍疏其名得三十余人数月之内选用略尽当时翕然有得人之称`】　披华发辉舒翘扬英【`玉海`】　汉置五曹　魏隆八凯【`江总表`】　薪有  

芃棫　河无伐檀　麟题信厚之族章叙于内　鹭羽羣飞之贤夷仪于外【`玉海`】  

选举四  

增兴贤【`周礼使民兴贤出使长之使民兴能入使治之`】　举能【`尚书举能其官惟尔之能称匪其人唯尔不任`】　原署行　议年【`髙帝诏云云年几也行状也`】　增诏补博士弟子【`文献通考云元朔五年制诏补博士弟子郡国县道邑有好文学敬长上肃政敎顺乡里出入不悖所闻者令与计偕诣太常得受业如弟子`】　博士选三科【`汉书云成帝时博士选三科髙为尚书次为刺史其不通政事以久次补诸侯太傅`】　杂举充博士位【`又云阳朔二年诏儒林之官宜皆明于古今温故知新通达国体丞相御史其与中二千石二千石杂举可充博士位者`】　举可亲民者【`文献通考云哀帝建平元年诏大司马列侯中二千石州牧守相举孝弟淳厚能直言通政事延于侧陋可亲民者各一人`】　一封轺传【`又云孝平元始五年召天下通知逸经古记天文歴筭钟律小学史篇方术本草及以五经敎授者在所为驾一封轺传遣诣京师至者数千`】　视事未满歳不得察举孝廉【`又云东汉之制郡国守相视事未满歳不得察举孝廉以其未久不周知也`】　补令长丞尉【`又云元初六年诏光禄勲与中郎将选孝廉郎寛博有谋清白行髙者五十人补令长丞尉`】　奏增孝弟从政【`又云顺帝汉安元年尚书令黄琼以前左雄所上孝廉之选专用儒学文吏于取士之义犹有所遗乃奏增孝弟及能从政者为四科帝从之`】　奏童子郎【`又云后汉左雄奏召名儒为博士汝南谢廉河南赵建章年十二各能通经雄并奏为童子郎汉法孝廉试经者拜为郎年幼才俊者拜为童子郎`】　举敦朴【`后汉书云马融举敦朴对策于北宫端门`】　依科罢者为太子舍人【`又云初平四年试儒生四十余人上第赐位下第者罢之诏曰今耆儒年逾六十去离本土结发入学白首空归朕甚愍之其依科罢者听为太子舍人`】　原莫不廉节【`魏太祖为丞相司空毛玠为东曹掾与崔琰并典选举所用皆清心之士虽于时有盛名而行不由本者终莫能进务以俭率人由是天下莫不以廉节自励虽贵宠之家车服不敢过度和洽言于公曰俭素过中自以处身则可今朝廷之议吏有着新衣乗好车者不谓之廉洁至令士大夫故汚其衣藏其舆服朝府大吏或自挈壶飱以入官寺凡诡激之行则容伪矣`】　增举贤良笃行【`文献通考云魏明帝青龙元年诏六卿举贤良笃行之士各一人`】　六条举淹滞【`晋书云魏元熙三年令诸郡中正以六条举淹滞一曰忠恪匪躬二曰孝敬尽礼三曰友于兄弟四曰洁身劳谦五曰信义可复六曰学以为己`】　执九品铨十六州【`玉海云孙尹表曰司徒魏舒兼执九品铨十六州不以为剧`】　原不抑寒素【`王蕴为吏部郎不抑寒素每一官缺求者十軰无所是非连状白之某人有地某人有才各随其方不得者不怨之也`】　增官人之难【`文献通考云裴子野曰官人之难尚矣居家视其孝友乡党察其诚信出入观其志意忧难取其智谋烦之以事以求其理临之以利以察其廉`】　南院选式【`玉海云长安志故事歳揭版南院为选式选者自通一辞不如式輙不得调有十年不官者`】　月露风云【`资治通鉴云侍御史李谔以选才失中上书曰自魏之三祖更尚文词江左齐梁其弥盛贵贱贤愚唯务吟咏竞一韵之竒争一字之巧连篇累牍不出月露之形积案盈箱唯是风云之状代俗以此相髙朝廷据兹擢士于是闾里童昬贵游总角未窥六甲先制五言捐本逐末浇漓愈扇`】　不能答皇王政术【`文献通考云贞观十八年引汴鄜诸州所举孝廉赐坐御前问以皇王政术及皇太子问以曾参说孝经并不能答太宗曰海内贤哲将无其人耶朕甚忧之`】　上州二人下州一人【`册府元龟曰髙宗即位诏其有经明行修谈讲精熟具此师严才堪敎胄者忠节髙妙适用清通博闻强记终堪卿辅者游情文藻下笔成章援心处事端平可纪者疾恶扬善依忠履义执持典宪终始不移者京师长官及上州各举二人中下州各举一人`】　兼试经史【`册府元龟云总章二年敕诸色考满入流人并兼试一经史然后授官`】　识文律者然后试策【`又云永隆二年诏曰学者立身之本文者经国之资岂可假以虚名必须徴其实效闻明经射策不读正经抄撮义条才有数卷进士不寻史传唯诵旧策共相模拟本无实才考试之日曾不简练试官又加顔面或容假手更相嘱请莫惮纠绳兴廉举孝因此失人简贤任能无方可致自今已后考功试人明经试帖取十帖得六以上者进士试杂文两首识文律者然后并令试策其明法并书算贡举人亦量准此例即为常式`】　举刺史县令【`册府元龟云景龙三年令内外五品以上举堪任刺史县令者`】　举将军都督刺史【`又云睿宗太极元年命文武官五品以上各举才堪将军及边州都督刺史一人`】　歴州县拟台省【`文献通考云明皇即位励精为治制凡官不歴州县不拟台省`】　镜妍媸衡轻重【`唐书云魏知古先天二年冬令往东都知吏部尚书事上深以为称职手制曰卿以宰臣往知大选遂能端本革忘私狥公正色而行措心不挠镜已澈则妍媸必鉴衡已举则轻重罔违朕逺闻之益用嘉叹`】　吏部兵部一时精选【`玉海云张九龄用严挺之知吏部选陆景融知兵部选皆为一时精选`】　武选亦治【`又云姚元之为兵部尚书陆象先卢懐慎为侍郎武选亦治`】免任散官【`册府元龟云开元十六年国子监祭酒杨玚奏今之明经习左氏者十无一二恐左氏之学废又周礼仪礼公羊谷梁亦请量加优奨遂下制明经习左氏及通周礼等四经者出身免任散官`】李林甫贺野无留才【`孔帖云李林甫时帝诏天下士有一艺者得诣阙就选林甫恐士对策斥己即建言士皆草茅未知禁忌徒以狂言乱圣听请悉委尚书省长官覆试无一中程者林甫因贺上野无留才`】　不以亲故自嫌【`文献通考云肃宗即位于灵武以崔涣同中书门下平章事时京师未复举选不至诏涣为江淮选补使采遗逸不以亲故自嫌常曰抑才虞谤吾不忍为`】　一牓尽除京官通判【`闻见录云太祖幸西都张齐贤献十策帝归谓太宗曰吾幸西都为汝得一贤宰相太宗即位齐贤方赴廷试帝欲其居上第有司置于丙科帝不恱敇一牓尽除京官通判`】　贡八行【`玉海云大观元年诏士孝悌睦婣任恤忠和八行贡入太学大司成考验取防释褐`】　选法如权衡【`山堂肆考云宋王质字子野判吏部铨选号为称职而选法未尝更易人或问之曰选法备具如权衡在执者不欺其轻重耳何必屡更`】　吏不得逞【`言行录云苏颂判吏部尚书前后掌天官四选凡五年每选人改官关陞其磨勘吏洗垢求瑕故为稽滞公谓吏曰某官缘某事当防某处仍引用合用条例及具委无漏落状同上自是吏不得逞`】　始于皇统【`又云金武举始于皇统时其制则详于泰和式有上中下三等`】　奏孝行【`又云章宗明昌三年有司奏宁海州文登县王震孝行以常业进士并试其文特赐同进士出身`】　四书大义【`元史云泰定四年福州举叶留畊问以四书大义对曰无过事父母能竭其力事君能致其身`】　试大书【`续文献通考曰李东阳长沙人五歳以奇童举明景帝召试大书属对喜甚诏入京府学肄业`】　荐举才行【`续文献通考云景泰三年诏各处见任官贠果有才行政事优长拘于资格屈在下僚者并听在内四品以上在外巡抚巡按方面正官荐举赴京所举人后犯赃罪连坐举主`】  

选举五  

增诗唐马异送皇甫湜赴举曰马蹄声得得去入天子国借问去是谁秀才皇甫湜含吐一腹文八音兼五色主文有崔李郁郁为朝德青铜镜必明朱丝绳必直称意太平年念子长相忆　宋王元之圣上亲试贡士歌曰天王出震寰宇清奎星灿灿昭文明诏令郡国贡多士大张一网罗羣英圣情孜孜终不倦日斜犹御金銮殿宫柳低垂三月烟炉香飞入千人砚麻衣皎皎光如雪一一重瞳亲鉴别孤寒得路荷君恩聚首皆言尽臣节  

增书元陈祐三本书曰今之议者互有异同或以选举为尽美而贱科第或以科第为至公而轻选举皆非古今之通论也夫二帝三王以下隋唐以上数千百年之间明君睿主所得社稷之臣王霸之辅盖亦多矣或起之于耕耘或求之于版筑或猎之于屠钓或遇之献言而入侍或由荐进而登朝至于贤良方正直言孝廉贡举之着遭际万殊不可胜纪岂一出于科第乎自隋唐以降迄于宋金数百年间名臣伟器例皆以科第进岂皆一出于选举乎及乎遇合于君聚精防神于朝廷之上皆能尊主庇民论道佐时宁复有彼优此少之间哉夫士之处世亦犹鱼之处水今鲂之在河鲤之在洛其取之之术固有筌罾罟钓之不同期于得鲂鲤则一也增疏陆贽疏曰理道之急在于得人而知人之难圣哲所病听其言则未保其行求其行则或遗其才校劳考则巧伪繁兴而端方之人罕进狥声华则趋竞弥长而沈退之士莫胜自非素与交亲备详本末探其志行阅其器能然后守道藏用者可得而知沽名饰貌者不容其伪是以前代有乡里举选之法长吏辟举之制所以明歴试广旁求证行能息驰骛也昔周以伯冏为太仆命之曰慎简乃僚罔以巧言令色便僻侧媚其惟吉士是则古之王朝命其大官而大官得自柬僚属之明验也臣待罪宰相即以上陈求贤审官粗立纲制凡是百司之长兼副贰等官及两省供奉之职并因察举劳效须加奬任者并宰臣叙拟以闻其余台省属僚请委长官选择指陈才实以状上闻一经荐扬终身保任各于除书之内具举授之由得贤则进考增秩失实则夺俸赎金亟副则褒升亟失则黜免非止搜扬下位亦可阅试大官前志所谓达则观其所举即此义也  

## 御定渊鉴类函卷一百三十八

政术部十七【`贡举`】  

贡举一  

原登龙　退鹢　位列春官　职司贡举　天子求贤诸侯贡士　敷求多士　精选羣材　盛矣会府  

直哉主司　精鉴茂才　明试诸难　悬甲乙之科拾靑紫之士　握灵蛇而来　中正鹄而取　礼闱之司重其任　文囿之主难其人　撞钟之鸣以待下问止水之鉴宁遗上才　职当可试惟虑遗才　经茍  

未明难用拾芥　守明试之司岂宜失士　当文思之代必待得贤　杨叶不穿虽十上而下第　桂枝可折以三道而登科　増春闱　夏课【`李肇国史补曰进士籍而入选谓之春闱不捷而执业以出谓之夏课`】　赐饼　折花【`洛中纪异曰僖宗幸南内兴庆池方食饼餤时进士在曲江有闻喜宴上命依人数各赐红绫饼餤所司以金合进上命中官驰以赐故徐演诗云莫欺老缺残牙齿曽吃红绫饼餤来　天中记曰懿宗闻新第宴于曲江乃命折花一金合令中官驰至宴所宣口敕曰`】  

【`便令戴花饮酒无不为荣`】　烧尾　防额【`西斋话记曰士子初登荣进及迁除朋僚慰贺必盛置酒音乐以展欢宴谓之烧尾说者谓虎变为人唯尾不化须为烧除乃得成人故云烧尾一云新羊所触不相亲附火烧其尾则定贞观中太宗尝问朱子奢以羊事对　韵府羣玉曰大鲤不得登龙门者防额暴腮矣`】　窥龙　战蚁【`宋王安石夜读试卷诗蕉中得鹿初疑梦牖下窥龙始真　事文聚曰至和嘉祐间塲屋为文尚竒涩欧公力欲革其弊时范景仁王禹玉梅公仪韩子华同事梅圣俞作参详官未引试前唱酬诗极多欧公有无哗战士衔枚勇下笔春蚕食叶声圣俞有万蚁战酣春昼永五星明处夜堂深为诸公所称及放榜士论汹汹以为主司唯唱酬不复详考且言以五星自比而待我曹为蚕蚁自是礼闱不复作诗`】　主酒　探花【`摭言曰进士榜出谢后便往期集院状元与同年相见请一人为录事其余主宴主酒主乐主茶之咸以其年辟之　天中记曰进士杏园初会谓之探花宴以少俊二人为探花使徧游名园若他人先折得名花则二人被罚`】　榜花　殿雷【`记纂渊海曰唐大中以来礼部放榜岁取二三人姓氏稀僻者谓之色目人亦曰榜花　彚苑详注曰宰执拆视则曰某人阁门则承之以传于堦下衞士六七人齐声传谓之胪传亦谓之绕殿雷`】　施榻　过阁【`玉海曰严挺之为吏部侍郎施特榻试崔涣彝樽铭　文献通考曰监察御史潘纬言制科不过三事一缴进词业二试六论三对制防而进卷率皆夙着廷防岂无素备惟六论一塲谓之过阁人以为难`】　决科　觅举【`扬子曰儒以发防决科　旧唐书曰今之举人驱驰府寺之门出入王公之第上啓陈诗惟希欬唾之泽摩顶至足冀荷提携之恩故俗号举人皆称觅举`】　摆袖　拂衣【`韩愈顺宗实录曰韦执谊巧慧便辟媚幸于德宗其从祖兄夏卿为吏部侍郎执谊为翰林学士受财为人求科第夏卿不应乃探出懐中金以内夏卿袖夏卿惊曰吾与卿頼先人德致名位幸各已逹岂可如此自毁壊摆袖引身而去执谊大慙恨记纂渊海曰杨大年为翰林学士适礼部试天下士一日会乡里待试者或云学士必持文衡幸预有以教之大年乃作色拂衣而入则曰丕休哉大年果知贡举凡用丕休哉者皆中选`】　女童　军士【`文献通考曰淳熙元年女童林幼玉求试中书后省挑试所诵经书四十三件并通诏特封孺人　续文献通考曰景泰元年翰林侍讲学士刘主考顺天及揭晓第一人刘宣卢龙军士也同事者欲更之争曰朝廷立贤无方不可乃止`】　容甚丽　貌不扬【`文献通考曰汉孝武元光五年诏防贤良天子擢公孙对为第一召见容貌甚丽拜为博士　续文献通考曰建文帝二年防试礼部中式举人赐胡靖王艮等及第出身有差廷试防艮最优以貌不扬易靖第一后艮死建文之难故曰以貌取人失之子羽`】衣如雪　袍似银【`经济编曰郡国所选羣众千万孟冬之月集于京师麻衣如雪纷然满于九衢　记纂渊海曰元和十三载李源公榜三十三人皆取寒素时有诗曰元和天子丙申年三十三人尽得仙袍似烂银衣似锦相将白日上靑天`】　皆名士　多宰相【`孔帖曰孙逖取颜眞卿李华萧颖士赵骅等皆海内有名士　又曰贾餗凡三典贡举得士七十五人多名卿宰相`】　明水赋绿竹诗【`洪兴祖韩文公年谱曰唐科名记云贞元八年陆贽为主司试明水赋御沟新柳诗公名`】  

【`在榜中见与陆员外书　文献通考曰熙宁四年太子左赞善大夫吴安度试舍人院已入等有司以安度所试绿竹诗背王刍古说而直以为竹遂黜不取富弼言史记叙载淇澳之竹正衞产也安度语有据遂赐进士出身`】　居台省　为公卿【`册府元曰陆贽德宗时为兵部侍郎知贡举时崔元翰梁肃文艺冠时贽输心于肃与元翰推荐艺士数年之内居台省淸近者十余人　孔帖曰权德舆知贡举所得士相继为公卿宰相`】　隔进士　变秀才【`记纂渊海曰陈彭年诣政府王文正公旦延见之陈起呈状曰科举条贯公投之于地曰内翰做官几日待隔絶天下进士陈惶惧而退　又曰王安石改科举暮年觉其失曰本欲变学究为秀才不谓变秀才为学究盖举子专诵王氏章句而不解义正如学究诵注疏耳`】　慈恩寺　建福门【`国史补曰唐进士自神龙以来杏园宴后皆于慈恩寺塔题名他时有将相则朱书之　事文聚曰新进士放榜后翌日排光范门候过宰相虽云排光范门其实建福门集于四方馆者昔有诗曰华阳观里钟声集建福门前鼓动时即其事也`】　古柳赋　瑞雪诗【`孔帖曰吕渭迁礼部侍郎古柳复荣令贡士赋　续文献通考曰程敏政休宁人程襄敏信长子年八岁随父入蜀抚臣以神童荐英宗试圣节及瑞雪诗并经义各一篇援笔立就上大喜诏读书翰林院`】　陆贽输心　髙郢拒请【`上详居台省注　册府元曰髙郢贞元末为礼部侍郎时应进士举者多务朋游驰声名罕理其业郢疾其风既领职拒絶请托虽同列通熟无敢言者浮滥之风翕然一变`】烧烛三条　赋日五色【`天中记曰唐制举人试日既暮许烧烛三条韦永贻试日`】  

【`先毕作诗云白莲千朶照廊明一片升平雅颂声才唱第三条烛尽南宫风月画难成而旧说亦言举人试日已晩主文权德舆于帘下戏云三条烛尽烧残举子之心举子遽荅云八韵赋成惊破侍郎之胆　摭言李程贞元年试日五色赋先榜落矣初出试杨于陵见其赋藁破曰德动天鉴祥开日华谓程曰公今须作状元翌日杂文无名于陵深不平携之以诣主文亟命取程所纳面对不差一字因擢为状元前榜不复放`】　黄帕开封　朱衣防头【`上详第三条蔡持正诗　天中记曰欧阳脩知贡举日每遇考试卷坐后常觉一朱衣人时复防头然后其文入格不尔则无复举始疑侍吏及回顾之一无所见因语其事于同列为之三叹尝有句云唯愿朱衣一防头`】　春官桃李　南宫风月【`刘禹锡诗曰礼闱新榜动长安九陌人人走马看一日声名徧天下满城桃李属春官　下见前烧烛三条注`】　英雄入彀　神仙注榜【`记纂渊海曰贞观初放榜日太宗私幸端门见进士于榜下缀行谓侍臣曰天下英雄入吾彀中矣　韩持国诗曰鹤使晓来华表上分明说得帝都春门开阊阖星河在榜注神仙姓氏新`】　皆选词艺　多放才名【`册府元曰王起武宗会昌中拜左仆射复知贡举起前后四典贡举皆选当代词艺之士　又曰和凝仕后唐为翰林学士知贡举旧例放榜之日设棘于门及闭院门以防下第不逞者凝令撤棘啓门寂无喧者所放多才名之士`】　梦菜一苗见云五色【`东斋遗事曰眞宗临轩防士夜梦殿下有菜一苗与殿基相髙及拆第一卷乃蔡齐上曰得人矣　事文聚曰天圣五年仁宗试进士韩琦名在第二时唱名第一甲方终太史奏五色云见从官皆贺`】　论疑子固　魁必方叔【`彚苑详注曰欧阳脩考试礼部进士梅圣俞时与其事得苏轼刑赏论以示脩脩惊喜疑门下曽子固所为乃置第二复以春秋对义居第一　鹤林玉露云元祐中东坡知贡举李方叔名廌就试将锁院东坡缄封一简令送方叔值方叔出其仆受简置几上有顷章子厚二子曰持曰援者来取简窃视乃扬雄优于刘向论二章携之以去方叔归求简不得已而果出此题二章皆模仿坡作方叔几于阁笔坡意魁必方叔也第十名文意与魁相似及拆号乃章持章援坡失色出院闻其故大叹恨　又东坡集有赠方叔落第诗曰平生谩说古战塲过眼还迷日五色`】　郊祁得名遵适入等【`文献通考曰仁宗天圣二年赐举人及第出身有差宋郊与祁俱以词赋得名时奏祁第一太后不欲弟先兄乃擢郊第一祁第十　又曰洪遵入中等洪适入下等髙宗览其文叹曰此洪皓子耶父在远能自立忠义报也`】　楚金请退　景庄及第【`唐书曰张楚金与兄越石同举所司以兄弟不可两收将罢越石楚金进曰以顺则越石长以才则楚金不如请俱退李勣曰国家贡举本求才行何妨双与遂俱进士擢第　又李景庄老于塲屋毎被黜毋輙挞景庄兄景让宰相谓主司曰李景庄今岁不可不取可怜彼兄毎岁受挞由是始得及第`】　玉笋知名　琼林赐宴【`孔帖曰李宗闵复为中书舍人典贡举所取多知名士若唐冲薛彦袁都等世谓之玉笋　下详后第二`】　王师旦下浮艳　杜黄裳访孤寒【`天中记曰贞观中王师旦知贡举时冀州进士张昌龄王公瑾并有俊才声振京邑而师旦考其文防全下及奏等第太宗怪无昌龄等名因召师旦问之对曰此辈诚有词华然文章浮艳必不成令器臣若擢之恐后生相效有变陛下风雅帝以为名言　又曰贞元七年杜黄裳知举闻尹枢时名籍甚乃微服访之问塲中名士枢唯唯黄裳乃告曰某即今年主司也受命久矣唯得一人其他不能尽知敢以为请枢耸然谢云旣辱下问敢有所隐即言子弟有崔元畧孤寒有林藻令狐楚数人黄裳大喜其年枢状头及第`】　董方九举不第　张纲五处作魁【`记纂渊海曰董方九举不第号白蜡明经　坦斋笔衡曰政和中张伯纪纲以三舍释褐徽宗御崇政殿赐之及第顾问知举吏部尚书张克公对曰纲自本州升贡次公试次内舍校定上舍合格次升补上等上舍皆第一人所以京师有五元之目上曰张纲五处作魁必不是偶中当优奬之遂除太学博士`】　举人须补学生　进士不博刺史【`册府元云天寳十二载诏天下举人不得充乡试皆须补国子学生郡县学生然后听举　天中记曰唐文宗尝言进士之盛宰相对曰乡塲中自云乡贡进士不博上州刺史上笑曰亦无奈何`】　宣宗命处甲科　章圣特许殿试【`山堂肆考曰唐宣宗好文赋诗有金步摇未能对温庭筠以玉条脱应之宣宗命处以甲科为令狐绹所阻盖绹尝问事于庭筠庭筠对曰事出南华非僻书也冀相公燮理之暇时宜览古绹怒奏曰庭筠有才无行卒不登第庭筠有诗曰早知此恨人多积悔读南华第二篇又曰宋王竒字汉谋贑州人爲李文定迪客文定薨章圣临吊见屏间有诗曰鴈声不到歌楼上秋色偏欺客路中问知竒作召见占对称旨特许殿试旣登科有诗曰不拜春官爲座主亲逢天子作门生`】  

贡举二  

原待问　待取　増遇家讳【`南部新书云凡进士入试遇题目有家讳即托疾下将息状求出云牒某忽患心痛请出试院将息谨牒如的暴疾亦如是`】　名犯主文家讳【`天中记云进士犯主文家讳虽音同字不同亦不敢入试如崔梦殷知举以父名从则归仁泽不敢试`】制举【`文献通考云唐制天子自诏曰制举所以待非常之材试之日天子亲临观之防髙者特授以美官其次与出身`】　贡院【`玉海云礼部有贡院自唐开元始`】　防举人含元殿【`文献通考云开元八年上亲防举人于含元殿谓曰古有三道合减从一道近无甲科朕将存其上第`】　宋五坦率【`天中记云德宗夏中微行西明寺宋济葛巾抄书上曰措大茶求一碗曰鼎水方煎可自泼之上又问作何事业是何姓行济曰姓宋第五应进士举须防闻呼官家济惶恐起拜上曰宋五大坦率后礼部放榜上问有济名否使回云无上曰宋五又坦率矣`】　急贤诣子【`孔帖云沈传师时给事中许孟容礼部侍郎权德舆乐挽毂士号权许德舆称之于孟容孟容曰我故人子盍不过我传师往见谢曰闻之丈人脱中第则累公举矣故不敢进孟容曰如子可使我急贤诣子不可使子因旧见我遂擢第`】　得杜顗足敌数百【`又云杜顗举进士礼部侍郎贾餗语曰得杜顗足敌数百人`】　刘蕡下第【`册府元云刘蕡寳歴二年进士耿介疾恶言及世务慨然有澄淸之志文宗即位防试贤良蕡切论黄门太横将危宗社考官叹服以为汉之晁错无以过之而中官当涂不敢留在籍中物论喧然登科人李郃谓人曰刘蕡下第我辈厚顔矣`】　文宗自以题畀有司【`孔帖云髙锴迁中书舍人开成元年权知贡举文宗自以题畀有司锴以籍上帝语侍臣曰比年文章卑弱今所上差胜于前`】　以隶人待士【`孔帖云舒元舆言古贡士未有轻于此时者宰相公卿由此出夫宰相公卿非贤不在而有可以隶人待之诚非所以下贤也罗棘遮截疑其奸人非所以求忠直也诗赋微艺断离经传非所以观人文化成也臣恐贤者自引去而不肖者爲陛下用也`】　自将脂炬【`文献通考云舒元舆举进士见有司钩校苛切既试尚书虽氷炭脂炬飱具皆人自将`】　其父在重任【`册府元云大中元年礼部侍郎魏扶奏及第三人封彦卿崔琢郑延休等皆以文艺爲众所知其父皆在重任不敢取其所试诗赋并封进取进止令翰林学士韦琮等考尽合程度`】　文星暗【`记纂渊海云大中中天官奏云文星暗科塲当有事后更三科尽覆试复落考官皆罚俸`】　漏泄题目【`事词竒唐书大中九年夷部试宏词举人漏泄题目为御史所劾考官刑部郎中唐扶出爲处州刺史其登科十人并落第`】　乡贡进士李道龙【`天中记云宣宗酷爱进士及第毎对朝臣问及第茍有科名对者必大喜便问所试诗赋题目并主司姓名或有人物稍好者偶不中第叹惜移时常于内自题乡贡进士李道龙`】　以孟子爲主【`又云懿宗咸通四年进士皮日休上疏请去庄列之书以孟子爲主有能精通其义者其科视明经同不报`】　冬烘【`又云郑薰侍郎主文误以颜标爲颜鲁公后取之时举子赋诗曰主司头脑太冬烘错认颜标作鲁公`】　槐黄【`南部新书云槐花黄举子忙`】　字体浓淡相间【`锦绣万花谷云李纡侍郎放举人命笔吏勒纸书榜未及塡礼部贡院字吏得疾令史王昶亦善书诏令终事值昶醉以氊笔染不能加墨字体浓淡相间反致其妍自后法之遂为故事`】　天鸡有二【`天中记云淮南张佖知举进士试天鸡弄和风赋佖但以文选中选句为题未尝详究也有进士白试官云尔雅螒天鸡鶾天鸡天鸡有二未知孰是佖大惊不能对亟取尔雅检释虫有螒天鸡小虫黑身赤头一名莎鸡一名□鸡释鸟有鶾天鸡赤羽逸周书曰文鶾若彩鸡成王时蜀人献之江南士人深于学问如此`】　全爲司空先辈【`北梦琐言云王凝知贡举司空图才捷列第四人登科同年讶其名姓甚暗成事太速有浮薄者号之为司徒空王知有此说因召一榜门生开筵宣言曰某窃忝文柄今年榜帖全为司空先辈一人而已由是图声彩益振`】　焚香【`沈氏笔谈曰唐故事贡院设香案于阶前与举人对拜列坐设位至于试学究则撤去席幕故欧阳脩诗云焚香礼进士撤幕待诸生`】　闻喜春关【`册府元云后唐明宗天成二年勅新及第进士有闻喜宴春关宴逐年赐钱四十万`】　改令昼试【`天中记云国史窦正固传旧制夜试以三烛为限晋长兴二年改令昼试正固以短昼难成奏复夜试周广顺中窦仪奏复用昼试`】　未尝摇动【`册府元云张昭仕晋为左丞少帝开运三年命知贡举诸侯受赂请托甚峻昭未尝摇动但务公平得钜儒之体`】　不得称门生【`文献通考云宋太宗建隆三年诏及第人不得拜知举官子弟弟侄及目为师门恩门井自称门生`】　赐宴琼林院【`彚苑详注曰太平兴国八年宋白等并赐及第赐宴琼林院后遂为定制`】　岂容走吏窃科名【`文献通考云太宗端拱二年亲试举人有中书守堂官陈贻庆举周易学究及第上知之令追所受勒牒因谓侍臣曰科级之设待士流也岂容走吏冒进窃取科名`】　登第近万人【`玊海云王元之曰先帝舍短从长拔十得五在位将逾二纪登第亦近万人`】　赋一篇诗六章【`文献通考云眞宗景德二年抚州晏殊年十四大名府姜盖年十二长吏并以闻召试殊诗赋各一篇盖诗六章赐殊进士出身盖同学究出身`】　给衞士【`东肃遗事曰蔡寳及第眞宗临轩诏金吾给防士七人淸道许出入则两对引喝传呼`】　特取落韵【`问竒林云李文定公迪在塲屋首盛名景德二年预省试主司皆欲得之巳而不在选主司意其失考取所试卷覆视之则以赋落韵而黜也遂奏乞特取之王魏公旦时为相从其请既廷试遂为第一`】　临轩防试进士【`锦绣万花谷云吕公着知贡举宻奏曰天子临轩防士而用诗赋非举贤求治之意今来廷试乞出自宸衷惟以诏防咨访治道自是上临轩始以防试进士`】大科文字【`开元录云范文正公以制科荐富郑公弼富公辞以未习范公曰为君辟一室皆大`】  

【`科文字可往就馆`】　忠孝状元【`记纂渊海云皇祐五年廷试进士前一日取首选卷焚香祝之曰愿得忠孝状元洎唱名乃郑獬也`】　一举三十年推恩之法【`闻见录云至和间富郑公弼当国立一举三十年推恩之法盖公与段希元魏升平同塲屋相善公作相不欲私之故为天下制至今行之`】　尧舜是几种事【`西清诗话云世传欧公掌礼闱举子问尧舜是几种事公曰疑事不用也罢此乃南唐汤恱杨鸾问荅见郑文寳江表志`】　久虚之等【`文献通考曰故事制科分五等然中选者皆第四等设科以来止吴正肃与子瞻入第三等故子瞻谢啓云误占久虚之等`】　髙宗亲书黏殿壁【`事文聚云陈敏修福州人绍兴中黄公度榜第三人解试四海想中兴之美赋第五韵云葱岭金堤不日复广轮之土泰山玉牒何时淸封禅之尘髙宗亲书此聫黏之殿壁乃唱名问卿年几何有几子对曰臣年七十三尚未娶乃出内人施氏嫁之`】　九成言无畏避【`文献通考云绍兴二年亲防进士张九成等时凌景夏为第二吕颐浩言景夏词实胜九成请置第一上曰士人初进便须别其忠佞九成上自朕躬下至百执事言之无所畏避乃擢寘首选`】　一古一今三等取人【`又云博学词科绍兴二年立凡十二题制诰诏表露布檄箴铭纪赞颂序于内杂出六题分爲三塲毎塲一古一今以三等取人`】　富弼李后【`困学纪闻云宋制科至宰相者富弼一人孝宗时复制科止得睂山李后一人后字仲信为南北史世说`】　傍犯名讳【`彚苑详注云洪遵知礼部贡举一士赋擅塲又对防剀切皆傍犯名讳公为取防许降等奏名`】　干淳体【`文献通考云孝宗时儒生迭兴词章雅正号干淳体`】　三学诸生赴省试【`续文献通考云淳祐六年诏昨令三学各举经明行修气节之士而诸生合词控免秉义甚髙其令在籍诸生并赴来年省试一次`】　御笔赐程珌【`又云理宗寳庆三年御笔赐程珌以下曰夫文辞浮靡者必非伟厚之器议论诡激者必无正平之用去取之际其务审此`】　文昌星明【`又云史称仁宗皇庆初诏行科举至延祐二年始开科取士先是至元乙酉三月太史奏文昌星明文运将兴时世祖幸上都丙子帝生于儒州是夜张起岩亦生及帝之即位始设科以取士而起岩遂为第一论者以为非偶然也`】  

贡举三  

増诗唐刘禹锡送韦秀才赴举诗曰君门起天中多士如星攒烟霞覆双阙抃舞罗千官清漏滴铜壶仙厨下雕盘荧煌仰金榜错落濡飞翰古来长防人所叹遭时难一鸣从此始相望靑云端　魏扶知礼闱入贡院题诗曰梧桐叶落满庭阴鏁闭朱门试院深曽是昔年辛苦地不将今日负初心　刘虚白试院献裴令公诗曰二十年前此夜中一般灯烛一般风不知岁月能多少犹着麻衣待至公　孙山荅友诗曰解名尽处是孙山余人更在孙山外　孟郊登第诗曰昔日龌龊不足嗟今朝旷荡思无涯春风得意马蹄疾一日看尽长安花曹邺杏园即席上同年诗曰岐路不在天十年行不  

至一旦公道开靑云在平地枕上数声鼓衡门已如市白日探得珠不待骊龙睡悤悤出九衢僮仆颜色异故衣未及换尚有去年泪晴阳照花影落絮浮野翠对酒时忽惊犹疑梦中事自怜孤飞鸟得接鸾凤翅永懐共济心莫起胡越意　韦承矩题都堂壁曰褒衣博带满尘埃独上都堂纳卷回蓬巷几时闻吉语棘篱何日免重来三条烛尽钟初动九转丹成鼎未开残月渐低人扰扰不知谁是谪仙才　宋蔡持正崇政殿放榜诗曰黄帕开封出奏篇银袍二百玉阶前威颜咫尺瞻中扆名姓传呼下九天宫笔旋题黄甲字禁门已逐杏花鞯孤臣拜赐交悲喜想望光芬十五年　元周伯琦廷试奏进士榜诗曰太平天子策贤良诏问天人白玉堂校蓺尽尊周典礼策名宁数汉词章风鸣松盖宵声殷雨浥梨花雪色香承乏幸陪诸老后凌晨金榜出明光欧阳诗并序曰泰定丁卯八月十二日崇天门传胪赐进士右榜第一人阿恰齐左榜第一人李黼皆肄业国学日新斋余西厅授业生也是日京尹备鼓乐旗帜麾盖甚都导二状元入学谢师拜余明伦堂榜眼刘思诚探花郎徐容尝因同年黄晋卿彭幼元从予游亦拜其侧其余进士以门生礼来拜谢杂遝不记姓名圜桥门而观者万计偶成絶句以纪其事禁院层层桃李开天街绣毂转晴雷银袍飞盖人争看两两龙头入学来淡墨题名二十年一官独自拥寒氊居然国子先生馆三五魁躔拜座前　马祖常试院杂题曰小雨霏微不作泥棘闱鱼钥待晨鸡银袍影近花灯立防户光连粉署题霡霂已霑文运庆絪緼犹觉化钧齐端门三月黄金榜应有商霖应上奎　又曰莲炬银台堕蜡泥毺重席织文鸡计偕万里人交趾骨买千金马月题省树春回珠蕊亚御沟氷泮缬波齐胪传名上多龙虎昨夕官占已报奎　又曰春闱新雨透花泥学士聮诗拟鬭鸡騕褭龙媒来大宛狻猊狮子出雕题宫花压帽牌金小官锦裁袍绶防齐奏牍三千方朔健天章烂漫象西奎　又贡院诗曰杏园三月换银袍燕子西风背伯劳赋罢长杨传唱急天门金榜日华髙　又曰红绫饼餤出宫闱赐宴恩荣玉殿西白发词臣曽射防榜名欣见武都泥　贡师泰殿试后诗曰春风驰道入宫墙靑琐深沈引夕郎草染绿波生太液花扶红日上披香声名已重千金璧恩宠方隆七寳牀治世斯文今极盛九天星斗自成章　萨都拉及第谢恩诗曰禁栁靑青白玉桥无端春色上宫袍卿云五彩中天见圣泽千年此日遭虎榜姓名书彩纸羽林冠盖竖旌旄朝回龙尾频回首玉漏花深紫殿髙　又赐恩荣宴曰内侍传宣下玉京四方多士被恩荣宫花压帽金牌重舞妓当筵翠袖轻银瓮春分官寺酒玉杯香赐御厨羮小臣防滴皆君赐惟有丹心荅圣明　明髙啓送贡士会试诗曰国家文治今百年多士孰赉皆知天南宫坐试二三策能使海内无遗贤院门晨开官烛烂白袍鹄立人五千上谈礼乐祖姬孔下议制度轻讐元临轩曾看宰相贺云间尽见当胪传看花或太仆马锡宴每给司农钱登朝出牧知几辈冠佩劒舄纷相聮  

増序宋范成大姑苏同年会诗序曰进士科始于隋盛于唐本朝因之偕升者谓之同年衣冠之好由来尚矣唐人尤憙期集燕设之名亡虑十数而曲江大会长安坊市为半空天子至御楼以观当此时通榜之士意气相予甚厚否则有紫陌靑云之讥国朝畧去浮侈但存闻喜一燕而同年之制则加详焉既朝谢揆日集贡院奉赐第录黄于香案则拜礼毕更以齿班立四十以上东序西乡未四十西序东乡推年最长若最少者各一人升堂长者中立南乡少者北乡春官吏赞拜少者拜又赞荅拜长者洎两序皆再拜谓之拜黄甲叙同年所以明章风期笃叙事契委曲之意过唐逺矣士大夫宁得轻此意恝然云散异日相视如涂之人乎  

増论明丘濬大学衍义补曰本朝虽大封拜百官亦未尝具服拜贺惟于防士传胪之后羣臣致辞庆贺曰天开文运贤俊登庸由是观之则祖宗所恃以求贤辅治之具诚莫先于进士一科是以百年以来凡明治体建功业者皆自此涂以出唐史言方其取以辞章若浮文而少实及其临事施设奋其事业隐然为国名臣者不可胜数宋人亦言豪杰之士由之而进夫唐宋取士以诗赋多文而少实尚足以得一时之豪杰以为名臣况本朝取士之制本六经语孟之文用濂洛关闽之说即汉人所谓经术宋人所谓道学者也为士者诚专心于此而有所得焉上之人精择而谨取之必名实相符文质相称然后得预斯选焉其所得之人才当不止于唐宋而已也  

## 御定渊鉴类函卷一百三十九

政术部十八【`征聘　辟召考试`】  

征聘一【`不起附`】  

原五反　三往【`史曰伊尹隐居使人聘之五反然后肯徐庶谓先主曰诸葛孔明卧龙也可就见不可屈致先主遂诣亮三往乃见`】　身劝　礼慰【`髙帝诏有称明德者长吏必身劝为之驾谓身自往劝以车驾而遣之　黄琼聘辟不应有司劾不敬诏命郡县以礼慰遣之乃至`】　翘车贲帛【`诗曰翘翘车乘招我以弓注聘士之车古者聘士以弓也　易曰贲于丘园束帛戋戋`】  

梦得　敷求【`髙宗梦傅说曰梦帝赉予良弼其代予言乃审厥象旁求诸野说筑傅岩之野唯肖敷求哲人`】　蒲轮　蕙帐【`汉以蒲轮征枚生　孔稚圭北山移文蕙帐空兮夜鹤怨`】  

过式庐　诏为驾【`魏文侯过段干木之庐式之　哀帝征龚胜曰征贤者宜驾之诏为驾也详隐逸`】　诏时食　载上道【`上详选举武帝诏　樊英字季齐顺帝备礼征聘诏责郡县郡县载上道到犹称疾强舆入殿犹不屈使就太医致羊酒后天子为设坛席有司奉引赐几杖拜五官郎将谭者初谓必不降志及引问又无竒谋深防帝失望`】　商山四皓　陈氏三君【`汉四皓隐商山惠帝为太子为书卑词安车迎以为客乃出　陈寔父子世号三君毎宰府辟命常同日至羔鴈成羣丞掾交至当世荣之`】　贲然　沽诸【`皎皎白驹贲然来思求善贾而沽诸`】  

在谷　及门【`仕进之门`】　鹤书　蒲帛　诏书　辟命　仄席之求　软轮之聘　贤遗林薮　帛贲丘园　縻之好爵　寘彼周行　德成而上　禄在其中　旁求俊乂　兼济天下　聘以尊贤　仕而贵义　聘丘园之耿介　辟郡国之贤良　将济济之多　必在戋戋之贲　用之则行舍之则藏　有道则见无道则隐豹隐雾虽欲退藏　白驹在场亦宜维絷　增丛桂小草【`王逸曰招隐士者淮南小山之所作也其词曰桂树丛生兮山之幽　世说曰谢公始有东山`】  

【`之志后严命屡臻始就桓公司马于时人有饷桓公药草中有逺志取以问谢此药又名小草何一物而有二称谢未即荅郝隆在座应声曰处则为逺志出则为小草谢有愧色`】　俟时　达变【`册府元曰唐文宗开成元年制其有藏器俟时隐身岩穴竒节独行可激风俗者各以名闻　又曰梁太祖开平四年诏其有卓荦不羁沈潜自负通王伯之上畧达文武之大经究古今刑政之源达礼乐质文之变朕则待以不次委以非常`】　给廏马　衣章服【`册府元曰德宗即位初以孔述睿为谏议大夫加金章朱绶令河南尹赵惠伯赍诏书纁束帛以礼聘述睿既至召对于别殿特赐第宅给以廏马为皇太子侍读　又曰贞元四年以阳城为右谏议大夫城以褐衣至帝遣中官持章服衣之而后召见`】　为忆尔兄　就问其母【`册府元曰唐太宗时杜如晦弟楚客隐居嵩山贞观四年召拜给事中太宗谓曰为忆尔兄意欲见尔宜识朕意继尔兄忠义也　又曰田游岩者雍州三原人初补太学录事后罢归游于太白山其母与妻子并有方外志意与游岩同游山水三十余年后入箕山就许繇庙东筑室而居自称许繇东邻髙祖遣中书侍郎薛元超就问其母又亲至其门游岩山服出拜帝令左右扶之谓曰先生养道山中比得佳否曰臣泉石膏肓烟霞痼疾既逢圣代幸得逍遥帝甚欢因勅游岩就行宫授崇文馆学士`】儿孙拜鹊　处士听鸡【`山堂肆考曰唐孔温裕冀州人因直谏贬郴州有鹊迎于庭儿孙拜之飞去坠下方寸纸上有补阙二字未几征还果有此拜　事文聚曰颍上常夷甫以行义荐朝廷官之不起欧阳公晩年治第于颍思归未得尝有诗曰笑杀汝隂常处士十年马听朝鸡公既致政而处士以待制起朝请`】　学行深纯　经业优洽【`通鉴曰安帝时陈忠荐周燮冯良学行深纯帝以纁羔币聘之　册府元曰司马才章博涉五经善纬候贞观初太宗谓侍臣曰隋末学者凋防儒教凌迟岂有后进之士经业优洽而未用者乎因征才章及王琰王恭俱拜为博士`】　适副朕心诚如卿言【`续文献通考曰元英宗至治三年拜珠言赵居信吴澄皆有德老儒请征用之帝喜`】  

【`曰卿言适副朕心遂以居信为翰林学士承防澄为学士　又曰洪武七年上御武楼宋濂侍问曰天下虽定朕犹垂意宿学之士卿知其人乎对曰防稽有郭传者虽寄迹释氏诚竒才也上曰传之文可持至乎濂以其文进上览之曰诚如卿言即召见擢翰林应奉`】　回紫洞之游　赍纁以聘【`册府元曰明皇开元十四年敕曰前刑部员外郎嵩阳观道士崔泌门承贵仕志慕宗顷辞簪绂之荣遂托嚣尘之外栖迟隐约独往忘归宜回紫洞之游俾在青宫之列可太子洗马　下详给廏马注`】　不起原洗耳　图形【`许由隐于箕山尧闻其贤聘为九州长由闻其声乃洗耳于颍川之侧后汉桓帝征姜肱不至遣工图其形状肱卧幽室以被韬面竟不出`】　饮毒药　哀明膏【`公孙述持毒药征李仆仆曰欲诱我以髙位重饵遂饮药而死　龚胜被王莽征不食而死有老父来吊甚哀曰膏以明自煎龚生竟夭天年非我徒也遂出不知其姓名`】　愍劳官职　秽累名位【`昭帝征涿郡韩福至年老赐帛册书曰朕愍劳以官职之事大夫其归修孝弟以敦乡里行道传舍县次具酒食从者及长吏存问八月卒帝赐复衾祠以中牢　七啓曰名秽我身位累我躬`】　称名不称臣　可见不可诎【`后汉王覇字儒仲征到尚书拜称名不称臣有司问其故覇曰天子有所不臣　李彊为益州牧谓扬雄曰吾真得严君平矣雄曰君备礼待之此人可见而不可诎及相见平不敢请为从事`】　虽全独行　且乱大伦【`儒有特立独行　子路曰不仕无义欲洁其身而乱大伦`】　唐尧髙许由之风　汉帝重严陵之志【`上详洗耳注　后汉严光字子陵光武欲授之官光曰昔帝尧大圣许由洗耳于河滨今臣欲敦箕山之操陛下遵帝尧之迹光武雅重之`】　迷非仁　不仕无义【`阳货谓孔子曰懐其寳而迷其可谓仁乎`】　乐而无闷　宠则可惊　有轻轩冕　不事王侯【`不事王侯髙尚其事`】　从吾所好　与子偕隐　虽勤五反之命　终傲三旌之礼　宜钦髙士之风　难夺匹夫之志　与夫僶俛从公　未若逍遥乐道　偃仰以沐尧曦　栖迟而歌舜涂　时有昏明理乱　道包舒卷行藏　闭门却埽以慰余年　结宇幽岩时堪养性　白驹之德亦旣逢时　蕴豹之心独思避世　抗髙尚之风则宜矫俗　遇休明之日安可迷　杖藜含糗雅符三径之欢　饮水曲肱取逸一瓢之乐　增画牛　牧羊【`事文类聚曰梁陶景屡聘不出唯画两牛一牛散放水草之间一牛着金笼头有人执鞭以杖驱之帝笑曰此人欲效曳尾之岂可致之册府元曰开元十三年以安车征徂徕山逸人王希夷赴都希夷徐州滕人孤贫好道父母终为人牧羊以牧佣供葬毕隐于徂徕山车驾东巡敕州县召以敦礼及至都年已九十六矣帝使中官扶入宫中与语大恱以年老道髙不可屈以职事乃下制可朝散大夫守国子博士听致仕还山`】　采药　好酒【`山堂肆考曰厐德公者居岘山之南平生不入城府刘表数延请不屈因释耕于陇上妻子耘其前表指而问曰先生苦居畎畞而不肯官禄何以遗子孙乎公曰世人皆遗之以危我独遗之以安虽所遗不同未为无所遗也表叹息而去遂携其妻子登鹿门山采药不反　册府元曰晋髙祖天福四年征郑云叟为右谏议大夫罗隐之赐号希夷先生隐之云叟俱好酒能诗及长啸日携酒就花木水石之间一酌一咏上闻其名故遣刘珣等赍鹄书征召其后云叟称疾不起`】　逃名求死【`山堂肆考曰东汉扶风法眞博通内外图典为关西大儒顺帝欲致之四征不出友人郭正称`】  

【`之曰真名可闻身难得见逃名而名我随避名而名我追可谓百世之师矣　续晋阳秋曰谢敷字庆绪会稽人初入太平山十余年以母老还若耶山中徴博士不就初月犯少微占者以隐士当之戴逵居剡先敷著名人或忧之俄而敷死故会稽人士以嘲吴人曰吴中髙士便是求死不得`】　三返　十至【`后汉书曰光武备安车纁遣使聘严光三返而后至　孔帖曰甄济居靑岩山采访使苖晋卿表之诸府五辟诏十至坚卧不起`】　徴士　聘君【`文选曰德髙徴而不就曰徴士韵府羣玉曰隐士不起者号聘君`】　指翔鸿　教舞鹤【`世说曰后魏郭瑀字元瑜少有拔俗之操张天锡备礼征之使至元瑜指翔鸿示之曰此鸟安可笼哉　事文聚曰章圣幸汾阴回望林岭间亭槛幽絶意非民俗所居时魏野方教鹤舞俄报有中使至抱琴逾墙而走后防莱公鎭洛凡三邀不至`】　守熏修　寡嗜欲【`上详第三条唐中宗诏　册府元曰明皇先天二年诏通事舍人礼征处士范阳卢伯瑗伯瑗善书画属文不婚娶寡嗜欲隐于嵩髙使至称疾不就征所赐束帛亦辞不受`】　会淳风　好大言【`册府元曰开元六年征嵩山逸人卢鸿至诏曰嵩山隐士卢鸿应辟而至访之政道有防淳风特宜与五品官授谏议大夫丙辰鸿以疾辞位　又曰建中三年以潞州处士田佐时为右拾遗集贤院直学士佐时伟容仪涉猎经史好大言黜陟使裴伯言荐之故拜官竟不起`】　逾墙而避　凿坯以遁【`事文聚曰段干木守道不仕魏文侯就造其门干木逾墙而避之侯过其庐则式　潜确书曰鲁君闻颜阖贤往聘之阖凿坯以遁坯屋后之墙也`】　不如一老　何假百城【`潜确书曰汉应曜隐于淮阳山中与四皓俱征独不至时人语曰商山四皓不如淮阳一老　魏书曰李谧字永和乡党有神童之号屡辞征辟耽学守道每曰丈夫拥书万卷何假南面百城`】　白云留住明月无痕【`潜确类书曰陈抟号希夷先生居华山宋太祖召之谢表曰九重仙诏休教丹凤衔来一片野心已被白云留住　山堂肆考曰宋管师复龙泉人与弟师常俱有盛名从胡瑗游师复自号卧云先生仁宗召至问曰卿所得何如对曰满坞白云耕不尽一潭明月钓无痕臣所得也竟不受爵命`】　送见宰辅　致书丞相【`闻见录曰华山隐士陈抟字图南艺祖登极召不至太宗召以羽服见于延英殿顾问甚久送中书见宰辅　续文献通考曰元顺帝至正三年征处士杜本不至本在武宗时尝召至京师即归隐武夷山下文宗闻其名征之不起至是托克托荐之使者趣至杭州固辞且致书丞相曰以万事合为一理以万民合为一心以千载合为一日以四海合为一家`】　孤云自飞　白璧可汚【`潜确书曰南康傅岩下老人者不知何许人汉武帝南巡过浔阳诏举逸民左右强以应诏老人曰尧仁如天孤云自飞一水一石臣之乐也　南康志曰晋翟法赐节槩尤佳武帝以散郎召客勉之就聘乃正色曰吾家不仕四世矣使白璧防汚可乎`】　夷齐不厌薇蕨　黄绮无闷山林【`南史曰阮孝绪天监十二年与吴郡范元珪俱征不至袁峻谓曰往古天地闭贤人隐今世路已清而子犹遁可乎荅曰昔周德虽兴夷齐不厌薇蕨汉道方盛黄绮无闷山林为仁由己何关人世`】　所谓不召之臣　幸逢有道之朝【`续文献通考曰元世祖至元二十八年征刘因为集贤学士辞不至因字梦吉容城人前征为右赞善大夫寻辞归至此复征以疾固辞帝闻之曰古所谓不召之臣其斯人之谓欤　又曰明太祖洪武四年召永丰刘于至便殿谕曰君子为学当见用于世朕将官之于曰幸逢有道之朝凡有血气咸思效用但臣年齿已衰恐天恩辞还山`】  

征聘二  

增幡然改【`孟子云伊尹耕于有莘之野汤三使往聘之幡然改曰与我处畎畞之中由是以乐尧舜之道我岂若使是君为尧舜之君哉吾岂若使是民为尧舜之民哉就汤而说之以伐夏救民`】　原天下归心【`武王举逸民天下之人归心焉`】　席珍待聘【`礼记儒有席上之珍以待聘注席犹铺陈也陈上古之道`】　治国之道【`白虎通曰天子聘求士者贪议治国之道`】　三旌之礼【`聘士之礼`】　乘私车【`哀帝谓龚胜曰大夫乘私车来耶胜曰唯唯`】　增往来屑屑【`合璧事云王良病归就征过友人不肯见曰不有忠言竒谋取大位何其往来屑屑不惮烦也`】原执法检下【`郇恁世祖召不至东平王苍为骠将军辟而应焉后朝会显宗戏之对曰先帝秉德以惠下故臣可得不来骠执法以检下故臣不敢不至月余罢归`】　乘柴车【`韩康字伯休桓帝征不得已辞安车自乘柴车先使者行亭长以韩征君当过发人牛治道适见康以为田叟也夺其牛康释驾与之使者至曰夺牛翁即征君也`】　以法绳下【`李憙字季和少有髙行累辟三府不就景帝命为从事中郎引见曰先君辟召不应今至何也对曰先公以礼见待憙得以礼进退明公以法绳下故憙惧法而来`】　增不得已【`彚苑详注云江梦孙先主闻其德业以币帛聘之数四不得已乃起`】　鸣驺【`孔稚圭北山移文云鸣驺入谷鹤书赴陇`】　开学馆以待士【`册府元曰唐太宗初为秦王征求草莽置驿招聘皆自逺而至因开学馆以待四方之士`】　给安车【`续文献通考云元成宗大德八年征萧赴阙命有司给以安车`】　遣使征四人【`又云明太祖洪武庚子遣使征宋濂刘基章溢叶琛至金陵帝问陶安曰四人者何如安曰皆臣所不及也`】　不起增征君【`后汉书黄宪传宪初举孝廉又辟公府竟无所就天下号曰征君`】　原不降其志【`不辱其身者伯夷叔齐欤`】　鸟兽同羣【`孔子曰鸟兽不可与同羣`】　神曳尾【`楚王使使聘庄周周谓使者曰吾宁曳尾于涂中`】　增侯山【`潜确书云汉王元隐侯山景帝再征不屈就其山封侯因名侯山宋之问诗王元拜隐侯是也`】　原守箕山之志【`王莽征薛方方辞曰尧舜在上下有巢许陛下兴唐虞之风臣亦欲守箕山之志莽喜其言不强也`】　增被发称疾【`髙士传云牛牢字君直世祖为布衣时讲说谶言云刘秀当爲天子世祖曰安知非我万一果然各言尔志牢独黙然世祖问之牢曰大夫立义不与帝友众大笑及世祖即位征牢称疾不至诏刺史郡守奉诏就家存问牢恒被发称疾不荅诏命`】　侧席幽人【`后汉逸民传光武侧席幽人求之若不及旌帛蒲车之所征贲相望于岩中薛方逢萌聘而不肯至严光周党王覇至而不能屈所谓举逸民而天下归心肃宗亦礼郑均召髙凤以成其节`】　原愿守所志【`后汉周党字伯况好清节被征不得已乃着短布单衣谷皮绡头及引见伏而不谒自陈愿守所志帝许之`】　爲贾自秽【`王烈太守欲以为长史烈为商贾自秽得免`】　争田自汚【`髙凤自言巫家以辞辟命复恐不免乃与寡嫂争田以自汚`】　抑茍进之风【`公车征杨秉韦着并称疾不至有司劾大不敬正罪周景边韶等议秉以退让为节诚违仄席之望然逶迤退迹是抑茍进之风明王之世必有不召之臣也`】　增再举有道【`后汉书云申屠蟠字子龙再举有道不就`】　观乾象察人事【`又云郭泰字林宗太原介休人司徒黄琼辟之客有劝仕进者对曰吾夜观乾象昼察人事天之所废不可支也遂不应`】　生行死归【`又云魏桓字仲英桓帝时数被征其乡人劝之行桓曰夫干禄求进所以行志也今后宫千数岂可损乎廏马万匹其可减乎左右悉权豪其可去乎皆对曰不可桓乃慨然叹曰使桓生行死归于诸子何有哉遂隐身不出`】梁管之流【`晋书云朱冲字巨容每闻征书至即逃入深山时人以为梁管之流`】　宜使  

身名并存【`山堂肆考云戴逵字安道孝武征之不就郡县敦逼不已逃匿于吴谢上防曰逵自求其志今王命未回将罹风霜之患陛下旣已爱而器之宜使其身名并存`】　赐公主邑司以居【`又云髙宗显庆四年征孙思邈为谏议大夫固辞不受上元元年辞疾请归特赐良马及鄱阳公主邑司以居焉`】　李源上陈情表【`册府元曰穆宗长庆四年七月以前河南府参军李源为谏议大夫源澄之子代宗授河南参军源遂絶酒肉不婚娶不役僮仆至是月帝命中使赍手诏一封绢二百疋赴东都赐之九月源上陈情表且让所赐绢以衰耄竟不赴召`】　以髙士召【`事文聚云陆蒙以髙士召不至素善李蔚及当国召拜拾遗诏下而卒`】　野人未尝至府廷【`又云钱文僖自枢宻留守西都一日屏从步至午桥访郭君隐者郭不知为钱相也至晩从来郭君亦不为动送及门曰野人未尝至府廷无从上谒钱相怅然谓诸公曰斯人视富贵为如何可愧也郭君名延卿年逾八十少从张文定吕文穆公游二公相继入相荐于朝命以职官不出`】　召见不屈【`闻见录云康节与富文忠早相知文忠初入相诏天下举遗逸公意河南府必以康节应诏时文潞公尹洛以两府礼召见康节不屈遂以福建黄景应诏文忠不乐奏天下尚有遗才乞再令举诏从之王拱辰尹洛乃以康节应诏康节终不起`】　让老夫一着【`潜确书云苏养直隐京口绍兴间与徐师明同召养直不起师明造朝时便道过养直留饮甚欢二公平日对奕徐髙于苏是日养直拈一子笑视师明曰今日还须让老夫下此一着师明有慙色`】　老疾固辞【`续文献通考云洪武十五年征耆儒鲍恂等至京师上见之赐坐顾问命为文华殿大学士恂等以老疾固辞`】　朝士皆惊【`续文献通考云吴康斋与弼英宗时征上谓李贤曰与弼当授以何职贤对曰今东宫讲学宜授宫僚次日召吏部命为左谕德朝士皆惊与弼疏辞谢恩而去`】  

征聘三  

増诏唐中宗神龙初诏曰敦夷齐之行可以激贪赏颜闵之道用能劝俗新除太子中书舍人王友贞德义渊薮人伦茂异学爱始于事亲忠信表于行已富在文史廉于财货久歴官位累闻课绩及抗志尘外栖情物表深归解脱之门誓守熏修之诫顷加征命作防储闱固在辞荣陈情恳至朕方荣奬廉退惩静浇浮虽思廊庙之贤岂违山林之愿宜加优礼仍遂雅怀  

増表五代郑遨称疾辞谏议大夫表曰臣闻君子有应敌之方因时俯仰介士有不移之操与性逍遥康尧佐舜者洽道于君臣洗渭巢箕者寄形于天壤唯圣人之效业左庶物以由庚微臣学圃无成文塲不调防家室而有鳏在下悲身世而无处求生因投迹真委心虚静长揖当涂之客羣居在野之人幽兰以佩于重灌木用成于虚室或临窗啸傲或植杖耕耘乐在其中老而将至西山采药已有咏歌北阙弹冠曽无梦想安期纶綍下及烟萝夫功大者其任尊职充者其责重方今内服百工外拜五长百尔黎献一存至公载惟淸朝奚急下士诚由陛下天网地络容无所遗夏雨春风恩无不及靑阳振其沈颖旭旦起乎幽栖将令匹微罔不率俾固宜勇别环堵言随辑车拜丹地之明廷奉皂囊之淸识东山心踊其如病何贱分隐沦减思闻见九征而往虽有语于庄周三召不行独无求于殷浩仰祈皇鉴俯宥愚衷  

辟召一  

增文献通考曰汉武帝诏凡王侯吏职秩二千石者不得擅补其州郡佐吏自别驾长史以下皆刺史太守自辟歴代因而不革　山堂考索曰汉选部有尚书自县令以上始赴尚书调选其余郡县之属吏至于公府之掾曹各自辟于其长其诸侯王国自内史以下亦皆得以自除是以朝廷无铨之劳官府有荐贤之实贤否勤惰各察于其属之长而黜陟之故干佐曹吏拔于州县者然后为五府所辟五府举掾曹然后为朝廷所用推而至于公卿之尊初未始有限也故何武以大司空辟鲍宣为佐曹掾史髙领尚书事而辟匡衡为议曹吏此曹掾之辟于公府者也周景以刺史而辟陈蕃为别驾王涣以考城令而辟仇览为主簿此属之辟于郡县者也是以士之修洁于家而闻誉达于朝廷往往辟书交至其门而无遗才此汉之吏所以一付之公议而犹未至纤悉于法也　文献通考曰东汉时选举辟召皆可以入仕以乡举里循序而进者举也以髙才重名躐等而升者辟召也故时人尤以辟召为荣云又曰隋时六部以下官吏咸吏部所掌海内一命以上之官州郡无复辟署　又曰按唐仕多由科目然辟署亦时有之其法不一有旣为王官而被辟者若张建封之辟许孟容李德裕之辟郑畋白敏中之辟王铎是也有登第未释褐而辟者若董晋之辟韩退之是也有强起隐逸之士者若乌重之于石洪温造张抟之于陆蒙是也　又曰宋时虽有辟法然白衣不可辟有出身而未歴任者不可辟其可辟者复拘以资格限以举主盖去古法愈逺矣　续文献通考曰元初诸王分地与所授汤沐邑得自举其人以名闻朝廷而后授其职又曰明内外大小官员悉听吏部铨除并无辟举之  

例  

辟召二  

原捐沟　焚山【`后汉李充立精舍讲授太守鲁平请署功曹不就平怒乃援充捐沟中谪署县都亭长不得已起亲职役后诏征为博士时平亦为博士每与集会常叹服焉　太祖辟阮瑀瑀不就逃入山中太祖使焚山得瑀即集宾使就技人列瑀鼔琴作歌太祖大恱`】　制服　设杖【`司徒袁逢举荀爽有道不应卒制服三年当世化以为俗　郑康成大将军何进辟不得已诣进进为设几杖不受服以幅巾而见一宿而去`】　会葬　诔哭【`黄琼辟申屠蟠不就及卒会葬　王修为袁谭所辟不就及卒诔哭之`】　惧法而来　失人遂去【`魏李憙详征聘　后汉司徒侯霸辟闵仲叔至不及政事仲叔曰始蒙嘉命且喜且惧今见明公喜惧皆去以为不足问不当辟辟而不问失人遂去`】名儒宿德　处士少年【`刘矩再为太尉所辟召皆名儒宿德不与州郡交通　崔`】  

【`骃字亭伯窦宪辟为掾宪府贵重掾属皆故刺史二千石崔骃以处士年少擢在其间`】　增琴书山水【`天中记曰郑敬字次卿汝南人都尉逼为功曹辞病去于蚁陂之阳蓬庐荜门琴书自娱世祖`】  

【`公车征不行　南史曰刘訏字彦度隐居求志本州刺史张稷辟为主簿不就主者敦召訏乃挂檄于树而逃与族兄歊并遨游林泽以山水书籍相娱`】　下士　用人【`册府元曰裴胄贬桐庐尉江西观察使李栖筠有重望虚心下士幕府盛才彦观察判官许鸣谦有学识一见胄心重之荐于栖筠奏授大理评事　又曰马彝扶风人嗣曹王臯为襄阳节度善用人彝未知名臯始辟之卒以正直强干称`】　隐苏门　游剡溪【`册府元曰马以儒学著名隐苏门山李光弼镇太原辟为掌书记　又曰齐抗少游会稽剡溪中好读书长于笺奏寿州刺史张镒辟为判官闲吏事而敏于机镒甚重之`】　江统知人　桓温喜客【`合璧事曰晋江统字应元东海王越为兖州牧以统为别驾委以州事统举郗览为贤良阮修为直言程牧为方正时以为知人　又曰谢安年四十余桓温请为司马既到温喜甚言平生欢笑竟日安出温问左右颇尝见我有如此客否`】　必欲得人　岂以爲已【`资治通鉴曰陈寔出于单微钟皓为郡功曹辟司徒府临辞太守问谁可代卿者皓曰明府必欲得人西府亭长陈寔可遂以为功曹　言行录曰范文正公辟欧阳脩于幕下脩曰吾尝救范公岂以为己利竟不往`】署爲记室　征为学士【`册府元曰房乔齐人唐太宗狗渭北一见便如旧识署`】  

【`为记室叅军　又曰李守素有实学髙才为山东名族容仪魁伟性识通辨工谈论文洞名理唐太宗平王世充惩为学士署天防府仓曹`】　防之纱笼　目为玉尺【`记纂渊海曰张建封奏李藩为判官有新罗僧能相人李判官至僧降阶迎曰判官是纱笼中人宰相冥司以纱笼防之　册府元曰赵光逢幼嗜坟典动守规简议者目为玉界尺昭宗朝登进士第逾月辟度支巡官`】　太祖大会庄宗公宴【`册府元曰李珽字公度太祖为元帅署为天下掌记一日大防将佐指珽曰此真`】  

【`书记也　又曰周冯道瀛州人唐天祐中监军使张承业辟为本院巡官寻为伯府从事庄宗归宁太原置酒公宴谓张承业曰予今于此会取一书记先以巵酒辟之举酒属道遂署太原掌书记`】　王荛不就试　孔邈不赴职【`册府元曰王荛苦学善属文以季父作相避嫌不就科试干符初崔瑾廉察湖南辟为从事　又曰孔邈兖州曲阜人干宁五年登进士第除校书郎以亲舅独孤损方在廊庙避嫌不赴职谒罗绍威于邺下辟为判官`】　敬翔依王发　龙敏客冯道【`册府元曰敬翔字子振好读书尤长刀笔时梁太祖初镇大梁有支使王发者翔里人也翔往依焉与人为笺刺传于军中太祖不知书喜浅近语闻翔所作爱之谓发曰知公乡人有才可与俱来及见应对称防即补右职又曰龙敏幽州人少爲儒丐游都邑唐庄宗定魏博敏闻故人冯道为霸府记室乃客于河中馆于道家监`】  

【`军使张承业从容谓道曰吾子乡犮南来何不相见遂得通刺承业即署敏为巡官典监军奏记`】  

辟召三  

原礼贤者【`礼记聘名士礼贤者`】　增三节【`礼记云凡君召以三节二节以走一节以趋在官不俟屦在外不俟车`】　以瑗【`荀子云聘人以圭聘士以璧召人以瑗`】　原征同日【`严延年亡命会赦丞相府御史府檄书同日到延年以御史府书先至遂诣御史府为掾也`】　增白首一节【`后汉书曰吴良字大仪东平王苍辟为西曹荐良曰良资质敦固公方廉恪躬俭安贫白首一节显宗以良为议郎`】　士心【`记纂渊海云幽州牧朱浮年少有俊才欲厉风节士心辟召州中名宿皆引置幕府`】　原召同时【`陈寔子纪谌并著名毎辟召常同时豫州百姓皆图画寔纪谌形像详征聘`】　诈军书【`大将军何进闻边让才名欲辟之恐不至乃诈以军书征召既至署为令史`】　增三府掾属【`文献通考云安帝元初六年诏三府掾属髙第能惠利牧养者五人`】　称疾避胡广【`合璧事云胡广所辟命皆天下名士与故吏陈蕃李咸并为三司蕃等毎朝会称疾避广时人荣之`】　原辟亲民之吏【`左雄字伯豪上疏言乡部亲民之吏清白从政者请寛其资算増其秩禄吏职满岁宰相州郡乃得辟举宦竖不便之竟不用也`】　增辟至列卿郡守【`文献通考云鲁恭传恭再在公位辟髙第至列卿郡守数十人`】　不就辟举【`后汉书云许劭汝南平舆人初为郡功曹后司空杨彪辟举方正敦朴皆不就`】　原留秘阁之吏【`魏王凌请王基为别驾后基为秘书郎凌复请还司徒王朗与凌书曰家臣之良则升公辅公臣之良则入王职今留秘阁之吏所希闻也凌犹不遣`】　增委贽事人复何容易【`文献通考云曹爽辟王沉羊祜沉劝祜应命祜曰委贽事人复何容易不就`】　百六掾【`晋书云琅琊王睿辟掾属百余人时人谓之百六掾`】　原五府交辟　三公屡辟【`晋周震屡为三公所辟魏舒爲司徒复命之`】　增恐余波见漂【`晋书韦忠字子节裴頠为仆射数言之于张华华辟之辞疾不起人问其故忠曰茂先华而不实裴頠欲而无厌弃典礼而附贼后岂大丈夫之所宜行耶裴尝有心托我常恐洪涛荡岳余波见漂况可临尾闾而窥沃焦哉`】　有公侯器【`册府元云吕元膺郓州东平人质度瓌伟有公侯之器建中初授陜州安邑尉同州刺史侯鐈闻其名辟为长春宫判官`】　口对响应【`又云杜佑字君卿京兆万年人以荫入仕润州刺史韦元甫未之知以故人子待之他日元甫视事有疑狱不能试讯于佑佑口对响应皆得其要元甫竒之及为浙西观察淮南节度皆辟为从事深委之`】　结庐种树【`又云窦常字中行大歴十四年登进士第寓居广陵之栁村结庐种树不求茍进以讲学著书为事凡二十年不出贞元十四年杜佑镇淮南奏为节度参谋`】　剖析无滞【`又云程异为华州郑县尉精于吏职剖析无滞杜雍刺同州辟为宾佐`】　以文章称【`唐书云权德舆传德舆未冠以文章称诸儒间韩泗李兼杜佑裴胄交辟之`】　往从可人【`孔帖云温造隐王屋山寿州刺史张建封闻其名书币招礼造欣然曰可人也往从之`】　文檄豪健【`唐书云裴度表舒元舆掌书记文檄豪健一时推许`】　不求闻达【`册府元云薛戎少有学术不求闻达居阳羡山辟江西从事府罢归山栁冕为福建观察辟戎为从事`】　风槩逺驭【`记纂渊海云牛僧孺镇扬州辟杜牧为节度府书记数年召拜侍御史僧孺饯之曰以御史风槩逺驭固当自极夷涂`】　善言物理【`旧唐书杜亚京兆人善言物理及歴代成败之事杜鸿渐为河西节度辟为从事`】　不应厚币【`孔帖云韦贯之补伊阙渭南尉河中郑元泽潞郄士美以厚币召皆不应`】兰亭絶唱【`唐书云元稹长于诗在越时辟窦巩巩亦工于诗与之酬和号兰亭絶唱`】　后为名相【`册府元云郑朗字有融长庆元年登进士科覆落栁公绰镇襄阳首辟之朗后为名相`】　就其家拜【`又云罗让丁父忧防服旣除麻衣茹荼不从四方之辟者十年李鄘为淮南节度就其家拜请从事除监察御史`】　游处未尝相舍【`又云李商隐少有竒才令狐楚罢相歴汴州兴元节度辟为从事游处之间未尝相舍`】　小朝廷【`又云郑从谠罢相为太原尹奏刘从为节度判官赵从为观察判官李渥充掌书记开幕之盛冠于一时中朝瞻望者目太原为小朝廷言名人之多也`】张夫子至【`又云梁张防为膳部贠外郎韩建领许州为掌书记天复中奉其主书币来聘太祖见而喜曰张夫子至矣即奏为掌记`】　作通鉴【`合璧事云司马光作通鉴英宗命置局秘阁以其所素贤者刘恕范祖禹为属又奏其子康检阅文字`】　朋友亦不可辟【`记纂渊海云范文正公言幕府辟客须可为师者乃辟之虽朋友亦不可辟`】　辟置将佐官属【`文献通考云宋髙宗建炎初兵革方殷诏河北招抚使河东经制使及安抚等使皆得辟置将佐官属`】　许监司辟【`续文献通考云宋理宗景定二年诏有连年缺正官处许监司辟`】　于举人内【`经济编云吕诲请藩镇带安抚使处许于本路举人内有行实曽得文解者岁辟一人权本州司士参军且令差使观其能效可以逺用候满三考保荐闻上或赐以本科出身然后随其署使必能适用与夫科塲较艺取其一日之长其效逺矣`】　五品以上辟举【`续文献通考云金宣宗贞祐三年诏河北州县官令文武五品以上辟举`】　辟举县令【`又云哀宗正大元年立辟举县令法令监察御史先访随朝七品外路六品以上官可为举主者然后移文使举所知是时虽迫危亡而县令号得人`】  

考试一  

增礼记曰比年入学中年考校【`周礼三岁大比乃考焉`】　记纂渊海曰汉射防与对防不同射者随其所问而释之对者显问以政事经义观其所对文词定髙下　文献通考曰唐制取士凡明经先帖文然后口试经问大义十条荅时务防三道凡进士试时务防五道帖一大经　容斋随笔曰唐以赋取士而韵数多寡平侧次序元无定格自太和以后始以八韵为常　山堂肆考曰宋雍熙二年诏礼部试九经诸科轮番差官二人在省门监守此试院监门之始也　又曰祥符中试前一日贡院始出榜晓示逐人排坐位处所谓之坐位榜此后世席舍之始也　事文聚曰本朝祖宗以来进士过省赴殿试尚有被黜者逺方寒士殿试下第贫不能归多至失所有赴河而死者仁宗闻之恻然自此殿试不黜落虽犯亦之末名　玊海曰路授为长赋张方平摈斥而其文遂正刘几为僻句欧阳脩革去而其风复雅  

考试二  

原先论　后使【`礼记凡官人材必先论之谓论其德行道艺　辨论然后使之辨谓考问得其定也`】　孝弟　铨度【`周礼曰族师读邦法书其孝弟睦婣有学有　国语称物铨度`】　九征　六艺【`庄子曰逺使观其忠近使观其能烦使观其才卒问观其智急与之期观其信委之以财观其仁告之以危观其节醉酒观其则杂处观其色九征至而不肖人得也　六艺抡材`】　大比上第【`周礼小司徒职曰三年大比考其德行道艺　下详后引文明者为髙说注中`】　言扬试可【`礼记或以言扬书曰试可乃已`】　录用　登庸【`弃瑕录用　书`】　覆不改耻不试【`后汉左雄令举吏先试公府覆之端门张盛奏除之黄琼云将以覆实不可改也　晋甘`】  

【`卓举桂阳谷俭一人到台遂不试俭耻州少士试髙第除郎中`】　引文明者为髙说依科罢者为次第【`徐防谒卿上疏五经宜从其家章句开五十难以试之解释多者为上第引文明者为髙说　汉献诏官儒生下第者诏曰孔子叹学之不讲则所识日忘今耆儒年逾六十去本土营粮食不得专业幼童入学白首空归永絶荣望朕甚愍之其依科罢者听同次第为太子舍人`】　刈薪拾芥　其得失　覆以能否　四术崇儒　九流  

考艺　询事考言　循声责实　考覈既在有司　僭滥宁由多士　一发之初虽失正鹄　百链之后方辨精钢　君子立身道惟难进　主司取士才不易知射防之初中正鹄而后取　抡材之际审轮辕而必分悬藻鉴之镜而取上才　蕴撞钟之鸣以待下问  

增设帘　更衣【`玉海曰寳元中诏省试设帘于都堂之中楹施帟幕于东西偏以限内外举子进质疑义母令近帘以防其私而御试考较分上中下等初考以朱覆考以墨　续文献通考曰金泰和元年省臣奏搜检之际至于解发袒衣索及耳鼻岂待士之礼故大定三十九年使就沐浴官制衣更衣既可防滥且不亏礼`】　明水　彩霓【`问竒林曰唐贞元中陆宣公主试试明水赋御沟新栁诗得韩愈欧阳詹等皆天下英防伟杰之士号龙虎榜　又曰范景仁善文赋参知政事王公荐召试学士院诗用彩霓字以沈约郊居赋雌霓连蜷读为入声谓景仁为失韵由是除馆阁校勘殊不知约赋但取便美非霓不可读为平声也学者皆为愤而景仁处之晏然`】　棘围　兰省【`五代史曰进士毎放榜则围以棘详见贡举一多放才名注　彚苑详注曰进士试于礼部者俗称为兰省`】　公正　谙练【`册府元曰韩休为起居舍人奉制考试举人防执心公正取舍平允不为豪右所夺迁给事中　又曰韦陟为礼部侍郎好接后辈尤鉴于文虽词人后生靡不谙练曩者主司取与皆以一塲之善不尽其才陟先令举人自通所工诗笔先试一日知其所长然后依常式考覆片善无遗美声盈路`】　执理　用情【`册府元曰代宗大歴中常衮为礼部侍郎时宫中刘忠翼权倾内外泾原节度马璘累着功勲恩宠莫二各有亲戚贡举及两馆生衮俱执理不与人皆畏之　文献通考曰宋太祖开寳六年李昉知贡举取宋准等十一人会有诉昉用情取人者上乃令籍终塲下第人姓名皆召见择其一百九十五人并准以下乃御讲武殿各赐纸札别试诗赋命殿中侍御史李綦等为考官昉等坐责自兹殿试遂为常式`】　茶酒　袍笏【`册府元曰寳应六年御宣政殿亲试举人有司常食外更赐御厨珍及茶酒礼甚优异将夕有防未成者命大官给烛令尽其才思　文献通考曰太宗太平兴国二年上初即位礼部上所试合格人姓名上御讲武殿覆试命李昉扈蒙定其优劣为三等得吕蒙正以下一百九人越二日覆试诸科得三百余人并赐及第皆赐緑袍靴笏赐宴开寳寺上自为诗二章赐之`】　无异同　以关节【`资治通鉴曰元和三年夏上防试贤良方正直言极谏举人伊阙尉牛僧孺陆浑尉皇甫湜前进士李宗闵皆指陈时政之失无所避吏部侍郎杨于陵吏部贠外郎韦贯之为考防官贯之署为上第上亦嘉之李吉甫恶其言直泣诉于上上不得已罢贯之为果州刺史以于陵为岭南节度坐考防无异同也僧孺等久不调各从辟于藩府　又曰右补阙杨汝士礼部侍郎钱徽掌贡举西川节度使叚文昌翰林学士李绅各以书属所善进士于徽及榜出皆不预文昌言于上曰今岁礼部殊不公所取进士皆子弟无艺以关节得之上以问诸学士皆曰诚如文昌言乃令中书舍人王起等覆试诏黜十人徽汝士坐贬`】　署一等　置甲科【`孔帖曰张说永昌中武后防贤良方正诏吏部尚书李景谌糊名较覆说所对第一后署一等　又曰独孤授举博学宏词吏部考当乙于邵覆之置甲科人咨其公`】　最切直　不忌讳【`记纂渊海曰苏辙举直言考官以为不当司马光言辙于同科四人言最切直不可不收仁宗曰求直言而以切直弃之天下其谓朕何　续文献通考曰洪武十八年上御奉天殿防试举人练子寜对防言甚剀切不顾忌讳上嘉之擢第二`】试使臣　考宗室【`玊海曰三班使臣试兵书自熙宁三年雷珣始　又曰元丰二年命`】  

【`知制诏张璪光禄丞陆佃于秘阁考试宗室`】　不下一字　已私八人【`册府元曰明皇时宋遥与苗晋卿俱为吏部侍郎天寳二年有张奭者御史中丞倚之子不辨菽麦假手为判时升甲科会下第者以其事白于安禄山因具奏之帝乃大集登科人御花萼楼亲试升第者十无一二焉奭手持试纸竟日不下一字时谓之曳白帝大怒遥晋卿既受责乃贬倚淮阳郡太守　孔帖曰温庭筠才思神速毎为人作文大中末试有司廉视尤谨庭筠不乐上书千余言然私占授者已八人`】　诚有词华骤为险怪【`上见贡举一王师旦注　问竒林曰宋刘几程试为第一骤为怪险之语翕然成风欧阳公深恶之公知贡举有举子论曰天地轧万物茁圣人发公曰此必刘几硃笔横抹之后数年公为御试考官试尧舜性仁赋有赋云静以延年独髙五帝之寿动而有勇刑为四罪之诛公大称赏及唱名乃系刘几潜易名为煇也公怅然者久之`】　不能住宿　请恣寻检【`文献通考曰杜正元开皇中举秀才试防髙第时海内惟正元一人举秀才余常贡者随例铨注讫正元独不得进止曹司以防过杨素素怒曰周孔更生尚不得为秀才刺史何妄举此人乃使拟上林赋圣主得贤臣颂燕然山铭劒阁铭白鹦鹉赋曰我不能为君住宿可至未时令就正元及时并了素大惊曰诚好秀才　又曰肃宗乾元初中书舍人兼礼部侍郎李揆试进士日于庭中设五经诸史及切韵书于牀而引贡士谓之曰大国选士但务得才经籍在兹请恣寻检`】　桂林一枝　昆山片玉【`晋书曰郄诜迁雍州刺史帝曰卿自以为何如对曰臣举贤良对防第一犹桂林一枝昆山片玉帝笑之`】　赋落韵不详　论舍注立异【`文献通考曰真宗景德二年进士李迪与贾边皆有声塲屋及礼部奏名而两人皆不与考官取其文观之迪赋落韵边论当仁不让于师以师为众持奏令就御试王旦议落韵者失于不详审舍注疏而立异不可许遂取迪而黜边`】　嘉祐间尚西昆体而欧阳首取古文绍圣后尚王氏说而陈瓘多取史学  

考试三  

原考行察艺【`用礼考其德行察其道艺`】　待问【`礼儒有彊学以待问`】　待语【`礼记曲艺皆誓之以待又语`】　辨论官材【`考其材也`】　增南院东墙【`国史补云唐旧制都省考试南院放榜南院东墙别筑起一堵髙大余未辨色自北院将榜南院张之`】　原考功式【`诸州及国子监贡举人试官须对长官判官共加考试至省及第不成分数者其罪以长官为从虽未成分落第人内有帖试俱不通一者亦依不成分例`】　考课令【`考课令进士试时务防五条帖六经通四其防文辞顺序义理惬当并帖经文通者为第帖防全通为甲第诸秀才试方畧防五条文理俱髙者为上上文髙理平理髙文平者为上中云云`】　增对益工【`孔帖云崔沔擢贤良髙第不中者訾之武后勅有司覆试对益工遂为第一`】　文词淸典【`登科记云永昌元年应举综古今科一人张说第三等考防日封进令曰洛州人张说文词淸典艺能优裕金门对防已列髙科之首银榜放官宜加一命之秩`】　郎官权轻【`事文聚云开元中考功贠外郎李昂主俊秀科昂性刚急集贡士曰有请托当悉黜之既而昂外舅荐李权于昂昂怒召权庭数之又斥权章句之疵权曰鄙文不臧已闻命矣执事诗云耳临清渭洗心向白云闲今天子不揖逊于下而洗耳何哉昂诉于执政朝廷以郎官权轻自是改用礼部侍郎`】　年甚少【`孔帖云郑畋举进士时年甚少有司上第籍武宗疑索所试自省乃可奏为宣武推官`】　纳试纸【`山堂肆考云后唐明宗勅举人试前五日纳试纸用中书省印印讫付贡院`】御试自此始【`锦绣万花谷云开寳六年因徐士廉伐鼓讼不公帝御讲武殿覆试御试自此始赐诗自兴国二年吕蒙正榜始分甲次自兴国八年王世则榜始及第日赐袍笏自祥符中姚晔榜始赐宴自吕正榜始赐同进士出身自王世则榜始唱名自雍熙二年梁颢榜始弥封誊录覆考编排皆始于祥符景德之间`】　出题二十字【`文献通考云五年赵昌国求应百篇举上出题二十字曰松风雪月天花竹鹤云烟诗酒春池雨山僧道柳泉各令赋五篇篇八句逮日旰仅数十首率无可观上以此科久废特赐及第以劝来者`】　相率叩殿楹【`容斋随笔云淳化三年太宗试进士出巵言日出赋题孙何等不知所出相率叩殿楹乞上指示之上为陈大义至大中祥符元年试礼部进士内出淸明象天赋等题仍录题解摹印以示之`】　诗赋五篇【`言行录云杨亿年十一以童子召对诗赋五篇下笔立就太宗叹异授正字制曰汝在髫龀不烦师训精爽神助文学生知越景絶尘一日千里有望于汝也`】　礼部糊名【`文献通考云真宗景德四年令礼部糊名考校先糊名用之殿试今复用之礼部也`】　试六论【`合璧事云夏竦授丹阳主簿上书乞应制举真庙召赴中书试六论一曰定四时别九州圣功敦大论二曰考定明堂制度论三曰光武二十八将功业相先后论四曰九功九法为国何先论五曰舜无为禹勤事孰优论六曰曽参何以不列四科论`】　京师传状元【`笔谈云嘉祐中未御试京师传王俊民为状元莫知言所起及御试王荆公杨乐道为详定官旧制详定官不得立等荆公以覆考官所定第一人未当别取一人为状元乐道以为不可议论未遂各以己意进禀诏从荆公之请及发封乃王俊民也`】　失者称善【`苏轼送孙勉诗云亲程三郡士玉石不能衒欲知君得人失者亦称善`】　六韬非全书【`宋史熙宁八年诏武举与文举进士同时锁试于贡院以防进士之被黜而改习者又以六韬本非全书止以孙吴书为题`】　试学官【`记纂渊海云元丰七年立法试学官上等为博士下等为正录愿授教授者听`】　独景仁避不肯言【`问竒林曰范忠文公景仁善文赋塲屋师之补国子监生及贡院奏名皆第一故事殿廷唱第过三人则奏名首者必抗声自陈以祈恩皆以是得升第一甲独景仁避不肯言左右屡趋皆不应至七十九人始及徐出拜命而退讫无一言`】　诗才敏妙【`续文献通考曰辽道宗淸宁六年以马希白诗才敏妙十吏书不能给召试之`】　题难【`金史云世宗大定十九年谓宰臣曰题难则名儒可擅塲题易则庸流易侥幸也`】　作程文【`续文献通考云章宗承安五年诏考试词赋官各作程文一道为举子式`】  

考试四  

原诗梁刘孝漑等仪贤堂监防秀才聮句诗曰雄州试异等扬庭乃专对硕学括羽竒文若锦缋【`刘考漑`】滋兰成秀畹照车光赤琲摄官恶簪带疲疴谢名辈【`卢舜`】乙奏饮余列甲科光往载深竒无絶踪孙董有遗槩【`伏挺`】春风涵宛转还光乍明昧列秀总中筵羣才盛皇代【`王莹`】如轮疾影响裁蒲啓曚昧雕龙既已彰靑紫行当佩【`王颙`】褒然既玊响髙粲亦兰綷广川良易追淄水非难配贡士光相门搜贤尽幽塞善说理无穷借书心靡诲来彦名东西翼亮更出内康哉信在今伊余事耕耒　增宋夏竦对防诗曰殿上衮衣明日月阶前旗影动龙蛇纵横礼乐三千字独对丹墀日未斜　苏轼催试官作曰八月十五夜月色随处好不论茅檐与市楼况我官居似蓬岛鳯咮堂前野菊香劒潭桥畔秋荷老八月十八潮壮观天下无鲲鹏水击三千里组练长驱十万夫红旗靑盖互明灭黑沙白浪相吞屠人生会合古难必此景此时那两得愿君闻此添蜡烛门外白袍如立鹄　元虞集廷试诗曰待漏宫门听钥开袖中进卷总贤才奏名殿里千花合传勅阶前好雨来　又曰千花覆槛柳垂丝昼刻传呼淑景移圣主自观新进防侍臣簪笔立多时  

増状唐白居易重试进士奏状曰礼部试进士例用书防兼得通宵得通宵则思虑必周用书策则大字不错昨重试之日书册不容一字大烛又计两条迫促惊忙幸皆成就若比礼部所试事校不同  

増序唐柳宗元送苑论登第归觐序曰观其掉鞅于术艺之塲游刃乎文翰之林风雨生于笔札云霞发于简牍左右圜视朋侪拱手其可壮也  

## 御定渊鉴类函卷一百四十

政术部十九【`荐举`】  

荐举一  

原初学记曰大戴礼曰古者诸侯贡士一适谓之好徳再适谓之贤贤三适谓之有功乃加九锡不贡士一则黜爵再则黜地三则黜爵地毕矣【`爵地俱削尽也`】　白虎通曰诸侯所以贡士于天子者进贤劝善者也天子聘求之者贪义也治国之道得贤则治失贤则乱故月令季春之月开府库出币帛周天下勉诸侯聘名士礼贤者有贡者复有聘者以为诸侯贡士庸者贡其身盛徳者贡其名及其幽隐诸侯所遗失天子之所招故聘之也周官小司徒之职三年则大比考其徳行道艺而兴贤者能者乡老及乡大夫帅其吏与其众寡以礼宾之厥明乡老及乡大夫羣吏献贤能之书于王王再拜受之登于天府内史贰之退而以乡射之礼五物询众庶一曰  

和二曰容三曰主皮四曰和容五曰兴舞此谓使民兴贤出使长之使民兴能入使治之汉书博士官置弟子五十人复其身郡国县官有好文学二千石谨察可常与计偕诣太常得受业如弟子一歳皆辄课能通一艺以上补文学掌故其髙第可以为郎中太常籍奏即有秀材异等辄以名闻昭帝时举贤良文学増博士弟子员满百人又岁课甲科四十人为郎中乙科三十人为太子舍人丙科二十人补文学掌故先是武帝诏丞相御史列侯中二千石诸侯相举贤良方正直言极谏之士令州察吏人有茂材异等可为将相及使絶国者命郡国举孝悌有行义闻于乡里者令三辅太常举贤良郡国举髙第自此公卿大夫士吏彬彬多文学之士此荐举之制　増山堂考索曰舜命禹为司空而禹则逊之稷契臯陶命垂为共工而垂则逊于殳斨伯与益之逊于朱虎熊罴伯夷之逊于防龙与四岳之荐鲧此皆古之荐举也春秋时赵简子贡贤不避仇祁奚之两举其子不以私而害公汉初荐士无定法韩信则萧何荐之陈平则魏无知荐之贾谊则吴公荐之宰相荐士或起家至二千石甚者赵绾为御史大夫王臧为郎中令皆自田窦推毂之功武帝欲杀其权遂置加官出入内庭以荐导人物如司马相如朱买臣主父偃之徒皆侍中之所荐而丞相遂不得荐士公孙虽开东阁而亦不闻荐士也光武诏三公至州牧举茂才孝廉郡国守相未满嵗不得荐举则荐举渐有法矣三国周瑜之荐鲁肃吕之荐陆逊各推其才而后举唐常何之荐马周一闻其名而即日促召娄师徳之荐狄仁杰狄仁杰之荐张柬之张说之荐张九龄为秘书裴度荐李徳裕之才堪宰相裴垍不以故人之求举而伤朝廷之至公徳宗疑诸司所举必亲故而陆防拳拳言之且欲请台省长官各举所属此唐荐举之大畧也祖宗时于簿尉举幕职于幕职举京官皆亲阅班部择举主而任之而举官初无常员也选人磨勘率一嵗仅数十人是荐举无定数也　宾兴总论曰太祖起自淮濠定鼎金陵平一天下凡所任用辅佐之臣无非荐举辟召如宋濓刘基章溢叶琛则胡大海所荐也王祎王大锡则李文忠所荐也洪武中所行今科举法每科所取不过数十人而与荐辟之士同登并用下至正统景泰间犹如故也以故杨文贞以白衣荐举歴编修而入内阁吴思庵以儒医荐举歴御史以至都宪况钟以吏才荐举仕至苏州知府并为一时名臣自后进士之科日重荐举之涂渐淹至天顺初呉康斋之一荐举世惊讶而康斋亦不敢安于其位荐举之事自后絶响　原尸子曰人知用贤之利也不能得贤其何故也夫买马不论足力以白黑为仪必无走马矣买玉不论美恶以大小为仪必无良寳矣举士不论才而以贵势为仪则伊尹管仲不为臣矣  

荐举二  

原吕氏春秋曰百里奚之未遇时饭牛于秦传鬻以五羊之皮公孙枝得之献诸缪公三日请属事焉公曰买之五羊之皮而属事毋乃为天下笑乎枝曰信贤而任之君之明也让贤而下之臣之忠也境内将服夫谁暇笑哉遂用之谋无不当举必有功　说苑曰楚令尹虞丘子举孙叔敖于楚王曰举而授之政国可使宁庄王以孙叔敖为令尹少焉虞丘子家干法叔敖执而戮之虞丘子喜入见于王言孙叔敖果可使持政奉国法而不党施刑戮而不乱可不谓公乎荘王曰夫子之赐也新序曰虞丘辞位进孙叔敖楚荘王晏朝樊姬问荘  

王曰但与贤相语不知日也　礼记曰赵文子所举于晋国管库之士七十有余家生不交利死不属其子焉増左氏传曰魏献子为政贾辛为祁大夫将适其县  

见于魏子魏子曰辛来昔叔向适郑鬷蔑恶【`即郑然明`】欲观叔向从使之收器者而往立于堂下一言而善叔向将饮酒闻之曰必鬷明也下执其手以上曰子少不飏子若无言吾几失子矣言之不可以已也如是遂如故知今汝有力于王室吾是以举女行乎敬之哉毋堕乃力原吴越春秋曰孙子者吴人名武善为兵法僻隐幽  

居世人莫知其能子胥明于识人知武可以折冲一旦与吴王论兵乃荐孙子吴王问以兵法每陈一篇王不觉口之称善　史记曰王稽使于魏问郑安平魏有贤人可与俱西乎安平曰臣里中有张禄先生欲见君言天下事王稽知其是范睢也乃载以入秦【`详奉使`】　汉书曰韩安国为人多大畧知足以当世取舍而出于忠厚贪嗜财利然所推举皆廉士贤于己者　又曰衞将军张安世荐苏武明习故事奉使不辱命先帝以为遗言宣帝即时召武待诏宦者署数进见复为右曹典属国以武着节老臣令朝朔望号称祭酒　又曰薛宣知翟方进有宰相器深结之方进竟代宣为丞相免二嵗方进荐宣明习文法上徴宣复爵　汉杂事曰辛庆忌为酒泉太守大将军王凤荐庆忌正直仁勇通于兵事柱国石臣凤不宜久处其右上乃复徴为光禄大夫执金吾　汉书曰何武为人仁厚好进士称人之善为楚内史厚两龚在沛郡厚两唐为公卿荐之朝廷此人显于世者何侯力也　东观汉记曰杜林字伯山为侍御史先与郑兴同寓陇右乃荐之上徴兴为大中大夫　又曰东平王苍荐吏吴良上以章示公卿曰萧何荐韩信设坛即拜不复考试以良为议郎　又曰陈宠字昭公为尚书宠性纯淑周密重慎时有所表荐辄自手书削草　后汉窦章传曰章字伯向少好学有文章与马融崔瑗同好更相推荐章荐马融文云奕世不刋之文断金之良佐　増玉海曰后汉厐参字仲达为左校令先零反御史中丞樊准荐参曰鸷鸟累百不如一鹗　原续汉书曰虞诩以左雄有忠节上疏荐之曰伏见议郎左雄数上封事实有王臣蹇蹇之节宜擢在喉舌之官必有匡弼之益由是拜雄尚书　又曰桥为司空转司徒素与南阳太守陈球有隙及在公位而荐球为廷尉　三辅决录曰防殷为郡功曹有童子张既为书佐殷察异之具设宾馔以子楚托之后魏王以既为雍州时汉兴郡阙王以问既既称楚文武奇才遂以为汉兴太守　魏志曰颍川卢志才筹画士也早卒太祖与荀彧书曰自志才亡后莫可与计事者汝颍固多奇才谁可以继彧荐郭嘉召见论天下事太祖曰使孤成大业者必此人也表为司空军祭酒　吴志曰孙繇字正礼兄岱字公山平原陶丘洪荐欲令举茂才刺史曰前年举公山奈何复举正礼乎洪曰若明使君用公山于前擢正礼于后所谓御二龙于长涂骋骐骥于千里不亦可乎　徐广晋纪曰张华少自牧羊而笃志好学初为县吏卢钦奇其才数称荐之　王隐晋书曰杜夷隐身不仕镇东军司顾荣等荐夷于相国府元帝以为儒林祭酒　増册府元曰李勣武徳初为左监门大将军时张亮为定州别驾勣数荐亮于太宗房龄亦言之于是引为车骑将军渐顾遇委以心膂　又曰房龄为秦王府记室时秦府兵曹杜如晦改陜州长史龄白秦王曰余人不足惜杜如晦聪明敏达王佐才也若使守藩无所用之必欲经营四方非此人莫可　又曰刘仁愿为熊津都督既破百济至京师髙宗谓曰卿在海东前后请奏皆合事宜而雅有文理卿本武将何得然也对曰皆刘仁轨之词非臣所及也帝深叹赏之因超加仁轨六阶正授带方州刺史　又曰李峤为内史荐李邕词髙行直堪为谏诤之官繇是召拜拾遗山堂肆考曰唐张说字道济开元中为中书令多引天下名士佐佑王化粉泽典章始知集贤院尝荐张九龄可备顾问说卒上思其言召九龄为秘书少监集贤院学士　孔帖曰郭翰尝为御史廵察陇右多所按劾至宁州狄仁杰为刺史民争言有异政翰谓僚属曰入其境其政可知愿荐使君美于朝毋久留即命驾去　册府元曰姜皎太常卿荐源乾曜公清有吏干因召见与语乾曜神气清爽对荅皆有伦序帝甚说之乃擢少府少监　孔帖曰张嘉贞有汲引之能所荐中书舍人苗延嗣等皆位清要与议政事故当时语曰令君四俊苗吕崔员　又曰李白贺知章见其文叹曰子谪仙人也言于宗召见金銮殿　册府元曰李栖筠为御史大夫时河中少尹严郢召至京师元载言郢于代宗栖筠亦尝荐延之帝曰郢方为元载所厚宁可信乎栖筠曰如郢材力陛下不自择拔岂使为奸人用乎即日擢授河南尹　又曰李行修为殿中侍御史贞元中费冠卿及第归而父母卒尝恨不及荣养遂絶迹不仕元和三年行修荐之授右拾遗　又曰后唐王骞为刑部郎中大成二年上言请准建中旧勅文武常参官及刺史上后三日举人自代　合璧事曰王旦疾久不愈上令肩舆入禁中见于延和殿曰卿万一不讳使朕以天下事付之谁乎旦强起举笏曰莫如防准上曰准性刚褊更思其次旦曰他人臣不知也嵗余卒用准　玉海曰咸平四年二月秘书丞陈彭年请依唐故事新授常参官朝谢日进状举官自代各随所长具言其状事下枢密学士冯拯陈尧叟详议请两省台官尚书省六品以上诸司四品以上授讫具表举一人自代在外者三日内具表附驿以闻其表付中书门下籍名　事畧曰孙甫字之翰常从杜衍辟永兴军司录衍为枢密副使又荐之得秘阁校理　合璧事曰韩魏公荐欧阳公曰韩愈唐之名士天下望以为相而竟不用至今以为谤欧阳修今之韩愈陛下何不一试之以晓天下后世上从之　事文聚曰吕正献公着在颍逾年而欧阳修为守修以为相家令子弟而未甚重也刘原父王深父君子也二人者皆寓颍公日与相从修等稍稍爱公之学识其后修入为翰林学士荐公文学行谊宜在左右　巵史曰吕许公夷简闻包拯之才欲见之一日见班次有包拯名颇喜又问知居同里巷意以拯便于求见无几报拯朝辞乃注一知县而出尤奇之遽使人追还遂荐之除里行　合璧事曰虞允文为相懐袖有一小方册目曰材馆录如汪应辰赵雄胡铨洪迈得人之盛有庆歴元祐风　续文献通考曰理宗寳庆三年知江宁县刘垕为政恺悌慈祥不扰而事办制阃以贤能荐于朝俾兼幕府　又曰明太祖洪武十五年吴沉掲枢荐方孝孺学行上召见喜其举动端雅曰此荘士当老其才而用之遣还乡寻以仇家得罪词连孝孺上识其名特令开释　又曰宪宗成化十九年授吏部聴选举人陈献章为翰林检讨献章广东新防人廵抚广东都御史朱永荐其学行可以追匹古人吏部移文取至京欲考试职事献章奏言母年七十有九乞放归侍养一时推尊之  

荐举三  

原登庸　亮采【`尚书曰帝曰畴咨若时登庸孔安国传曰畴谁庸用也谁能庶绩顺是事者将登用之也　又曰舜曰咨四岳有能奋庸熙帝之载使宅百揆亮采恵畴`】　方正　孝廉【`上详第一条　武帝诏曰今诏书昭先帝圣绪令二千石举孝亷所以化元元移风俗也`】　赍函　投板【`陈夀益部耆旧传曰严羽字子翼仕郡功曹刺史辟为从事郡举孝亷曰大士贡名下士贡身赍函贡身非髙士也辞孝亷取吏部除无锡长　周斐汝南先贤传曰黄穆字子敬安成人也为郡主簿忠上率下朝廷肃清太守荆寓举穆孝廉乃荐让殷仲才寓不聴遂懐板入见寓曰若仲才者六选之首也而穆先之适足以兴谤议便投板于内出则卧病寓知不可移遂从之`】　利宾　充赋【`周易曰观国之光利用宾于王　汉书晁错策曰下臣充赋`】　弓旌　蒲帛【`逸诗曰翘翘车乘招我以弓尸子曰尧有建善之旌　汉书曰以安车蒲轮征枚乘易曰束帛戋戋贲于丘园`】　除吏　达贤【`前汉田蚡传云上初即位富于春秋蚡以肺腑为相非痛折节以礼屈之天下不肃当是时丞相入奏事语移日所言皆聴荐人或起家至二千石权移主上上乃曰君除吏尽未吾亦欲除吏　下见黄石公三畧`】　八统四科【`周礼太宰以八统驭万民三曰进贤四曰使能七曰达吏谓一举勤劳之小吏也　汉书曰三`】  

【`公辟召以四科取士一曰徳行髙妙二曰通经学三曰晓法令四曰刚毅多畧也`】　拔茅　采菲【`易拔茅连茹以其彚征吉言贤人能进拔同相牵引也　诗采葑采菲无以下体`】　禹称汉诏【`禹称善人不善人逺矣称举也　汉元朔元年诏曰十室之邑必有忠信三人并行厥有我师今或阖郡而不荐一人是化不下究而积行之君子壅于上闻也且进贤受上赏蔽贤防显戮古之道也`】　卧龙　展骥【`蜀先主屯新野徐庶曰诸葛孔明卧龙也不可屈至将军宜枉驾　蜀志鲁肃遗先主书曰厐士元使处治中别驾之任始展骥足`】　随牒　及门【`汉杨兴言于史髙曰将军所举不过门下宾客富贵在身烈士不举是有狐白裘而反衣之平原匡衡才智有余随牒逺方髙乃辟衡为仪曹吏进士之门`】　荐白屋　紫庭【`韩子曰赵武荐四十六人于其君及武之死也四十六人皆就宾位其无私德者若此又曰赵武荐白屋之士管库者六十家　刘琨荐任尤文曰伏见别驾从事任尤识量简大执心贞固使尤得对紫庭必能抚翼霜露増崇台曜任亮采以急贤之义`】　举直谏　进奇谋【`上详第一条　汉书曰魏无知既进陈平汉王以为亚将绛灌等或谗云平尝盗嫂受金汉王疑以让无知对曰臣之所言者能也陛下所问者行也今有尾生孝己之行而无益于胜败之数陛下何暇用之乎今楚汉相拒臣荐奇谋之士顾其计诚足以利国耳盗嫂受金安足疑也`】　贡天朝荐宰相【`虞预晋书曰何桢字元干为农郡守有杨嚣生为县吏桢一见便待以不臣之礼遂贡`】  

【`之天朝　赵穆别传曰汲郡修武赵君年三十七四荐宰相不就元康三年太守羊伊以为四科之贡宜尽国美遂扶舆激喻以光岁贡`】　式百寮　化九服【`后汉书曰尚书陈忠上疏荐刘恺曰伏见前司徒刘恺频歴三司举动得礼以疾致仕进退有度百寮景式海内归懐　何法盛晋中兴书曰桓温上疏荐谯秀曰窃闻巴西谯秀植彩贞固抱徳肥遯若防蒲帛之征足以镇静頺风轨训嚣俗幽遐仰流九服知化`】贡贤士　举遗逸【`钟离意传云扬州刺史夏君辟意云刺史得京师书问刺史何惜王`】  

【`家之爵不贡贤士乃表上尚书举为茂才　王逸临豫州教云举遗逸于山薮黜奸邪于国`】　不如音　无如【`汉书王凤传曰凤病天子自临问执其手垂泣曰将军病如不可言平何侯谭次将军矣凤曰谭等虽与臣至亲皆僭奢无以率导百姓不如御史大夫音敢以死保之　晋书谢传云于时苻坚强盛边境数被侵冦朝廷求文武良将可以镇御北方者无如`】　荐名士　耻举主【`鲁恭为中牟宰荐名士王方帝即征方与公卿所举同　张俭字元节举茂才以刺史非其人谢病不起`】荐死节　抗孤士【`张辅字孟侯为东郡守郡吏王青祖父与翟义同起兵攻王莽莽烧杀之父隆为都尉功曹青为小吏与父俱从都尉遇贼隆以身全衞都尉死于难青亦被矢前太守以青有金疮不举辅叹其一门忠义遂荐青三世死节宜显异朱穆曰韩安国之操不能抗一孤士况其下乎`】　有所试　无求备【`如有所誉者其有所试矣　无求备于一人`】　丹墀珥笔紫宫论道【`杜预举贤良方正表曰案苏赞布行于草野着徳于闾阎放心直意若得珥笔丹墀推访格言必有谔谔匪躬之节　陆云荐张瞻文曰若得言论端委太学错总艺文垂缨玉佩论道紫宫诚帝宫之瑰寳清庙之伟器`】　増辉日月　垂光虹霓【`司马彪续汉书曰陈蕃胡广上疏荐徐孺子等曰伏见处士豫章徐穉彭城姜肱徳行纯备着于人若使擢登三事协亮天工必能翼宣盛美増辉日月矣　孔融荐祢衡表曰伏见处士祢衡淑质贞亮英才卓跞若得龙跃天衢凤奋云汉垂光虹霓足以昭近署之多士増四门之穆穆`】　赵岐博古　胡旣至行【`后汉赵岐传赵岐字邠卿京兆长陵人也初名嘉生于御史台因字台卿后避难故自改名字示不忘本土也岐少明经有才艺娶扶风马融兄女融外戚豪势岐常鄙之不与融相见仕州郡以廉直疾恶见惮　魏志明帝诏举中书郎吏部尚书云云`】　刈其翘楚　迁于乔木【`诗翘翘错薪言刈其楚出自幽谷迁于乔木`】处士荐人　将军用士【`苻融公府连辟皆不应太守冯岱有名称到官请融相见融徃荐达郡士范甯韩卓孔伷三人因辞病自絶　后汉祭遵为将军取士皆用儒术`】　独知陈寔不荐衞鞅【`钟皓为功曹太守问谁可代曰西门亭长陈寔寔曰钟君似不察人何独知我　诏`】  

【`举武猛士贺良无所荐上问之曰平生未尝交士衞鞅因景监见人知其不终今士得臣举亦非荣故不敢荐之也`】　岂能无私　多所陈托【`或问第五伦公有私乎对曰人有与我千里马者虽不受每三公有所举送心不能忘亦终不用岂能谓无私　后汉杜密为北海相去官居颍川每谒郡守多所陈托同郡刘胜字季陵亦自蜀郡告归闭户埽无所干及太守王昱谓密曰刘季陵清髙士密知昱激已对曰胜为大夫见礼上宾而知善不荐闻恶无言隐情惜己同于寒蝉是罪人也今密达力行之士不亦万分之一乎昱慙而服其言`】　进贤推士　显忠遂良【`郑当时好进贤推士　下见尚书`】荐吏善　举贤使能【`汉书张汤为廷尉奏事荐吏扬人之善　下见礼记`】  

田光进荆轲　翟璜进乐羊【`燕丹子云光谓荆轲曰太子倾心于足下荆轲曰有鄙志尝谓心合意没身不顾情有异一毛不拔　韩非子云翟璜荐乐羊守中山`】　桓范荐管宁　山涛举汜源【`桓范表云使宁病不能乘养不犹羁麟栖凤　山涛举汜源为太子舍人书曰源有德素久沈滞也`】　却诜纠崔洪　周举劾左雄【`晋崔洪字良伯荐却诜为左丞诜后纠洪洪谓人曰我举诜诜还奏我是挽弓自射也诜闻曰赵宣子举韩厥为司马以将法戮宣子之仆宣子曰可贺我矣崔侯为国举才我唯法是视云云洪闻而重之　左雄荐周举举称职后雄又举冯直为将而直尝坐赃受罪举劾雄雄悦曰宣光以此奏吾乃是韩厥之举也`】　以事以德以言　待聘待举待取【`礼记或以事举或以徳进或以言扬　又曰儒有席上之珍以待聘忠信以待举力行以待取`】　有智谋诸将鲜及　有才义宰相之儁【`东观汉记邓禹破邯郸诛王郎　山公啓事云太尉掾满奋司徒掾何朂云云`】　质直威重宜备谏官　方毅亷直宜拜尚书【`汉书张禹奏云司空掾彭宣云云　后汉李固云陛下之有尚书犹天之有北斗也北斗为天喉舌尚书亦为陛下喉舌北斗斟酌元气运乎四时尚书出纳王命赋政四海权尊势重贵之所归若不平心灾眚必至诚宜审择其人以毘圣政云云`】　旁求上荐　推择　搜扬　登庸羣材　允厘庶政　始以名称　终因事举　道既日彰　贤亦岁贡　当侧席之求　膺及门之选　既升歌于鹿鸣　将接武于鸿渐　请效禹称善人　庶使衞多君子　人代天工雍熈可致　贤为国寳仄陋必　君子于时实唯难进主司取士亦不易知　稽诸虞典审九徳而择贤  

考彼汉章悬四科而取士　増中条　嵩阳【`册府元曰李泌初为陜州观察时阳城隐于河东中条山下逺近慕其徳行来学者相继有争者不诣官府诣城决之泌数礼问及为相举为谏议大夫　又曰孔述睿隐于嵩阳好学不倦刘晏表荐述睿有顔闵之行游夏之学由是累授协律郎`】　守节　属文【`册府元曰李晟为副元帅既平朱泚表举守节不为泚所廹胁者程镇之等数十人　又曰梁张汉杰为控鹤指挥使蓟门人陈乂少好学善属文因避乱客于浮阳转移于大梁汉杰延于私邸表授太子舍人`】　金山　玉海【`南史曰朱异渉猎文史兼通杂艺博士明山宾表荐于梁武帝曰器宇宏深神表峰峻金山万丈缘陟未登玉海千寻窥映不测`】　乞火近水【`汉书曰有客言于蒯通曰先生能知梁石君东郭先生何不进于相国通曰诺臣之里妇亡肉姑怒逐之里母即束緼请火于亡肉家曰昨暮犬得肉争鬭相杀请火治之亡肉家遽呼其妇归臣请乞火于曹相乃见相国曰东郭先生梁石君齐之俊士也隐居不嫁未尝卑节下意以求用愿足下使人礼之相国曰敬受命　记纂渊海曰范文正知杭州苏鳞为属县在外邑未见收录献诗曰近水楼台先得月向阳花木易逢春文正荐之`】　长声乐　工草隶【`册府元曰温彦博贞观初为中书令奏博州清平人吕才聪明多能眼所未见耳所未闻一闻一见即达其妙尤长于声乐请令考之侍中王珪魏徴又称才学术之妙曰才能为十二枚尺长短不同各应律管无不谐韵帝即徴才令直文馆　又曰张说为相以徐浩举明经工草隶以文学尤所器重荐浩为丽正殿校理`】　王者师　太平相【`册府元曰萧昕为左拾遗常与布衣张镐友馆而礼之表荐曰如镐者用之为王者师不用则幽谷叟耳宗擢镐为拾遗不数年出入将相　翰苑新书曰李文正公尝期王文正旦必为相自小官荐进之谓其子弟曰此人后日必为太平宰相`】　有武畧　堪谏职【`册府元曰张渐为中书舍人时南诏叛屡防师渐荐黔府督赵国珍有武畧习知南方地形国忠遂奏用之在五溪十余年中原兴师唯黔中封境无虞　又曰杨绾为吏部侍郎荐涟水令刘滋堪备谏职拜右补阙`】　一聮诗　千虑防【`玉壶清话曰五代李庆显徳中举进士工诗有云醉轻浮世事老重故乡人枢密使王朴以此一聨荐于知举遂为第三人　续问奇林曰宋虞雍公初除枢密偶至陈丞相阁子内见杨诚斋千虑策读徧叹曰东南乃有此人物某初除合荐两人当以此人为首陈导诚斋谒雍公一见握手如旧诚斋曰秀才子口头言一语岂可便信雍公大笑卒援之登朝`】　巨源啓　正囊【`翰苑新书云正色拒公子之书奋笔作巨源之啓　下详夹袋有册注`】　全尽借　卷帘与语【`册府元曰李义府举进士刘洎马周荐之太宗令咏乌援笔为诗曰上林多少树不借一枝栖太宗喜曰当尽借卿全何止一枝也寻除监察御史　又曰唐张循宪长安中为河东采访使荐蒲州人张嘉贞才堪宪官请以己秩官授之则天召见垂帘与之言遽令卷帘与语大悦擢拜监察御史`】　甚难其选　素闻其名【`册府元曰朱敬则为凤阁鸾台平章事每以用人为先余细务不之视防岭表蛮帅攻畧郡县朝廷思得良守以镇之而甚难其选敬则曰司勲郎中裴懐古有文才将畧即其人也遂以为桂州都督　又曰后唐郭崇韬为枢密使明宗抜郓州得天平军节度判官赵凤送之于庄宗崇韬素闻其名及见与语乃荐用为扈銮学士`】信厚善谋　谨重多识【`册府元曰后唐郭崇韬为枢密使征蜀将发上疏曰如`】  

【`蜀川平定陛下择帅抚临信厚善谋事君有礼则北京副留守孟知祥有焉愿陛下使之为帅如臣出征之后宰辅阙人则邺都副留守张宪有披荆草昧之劳为人谨重而多识其次则吏部尚书李琪御史中丞崔居俭皆中朝士族富有文学陛下择才相之`】　聪明多能　古今难匹【`上详长声乐注册府元曰魏征为尚书左丞贞观初杜正伦直文学馆征表荐正伦以为古今难匹遂擢为兵部员外`】荆山瘗璧　东海遗珠【`刘子曰连城之璧瘗影荆山夜光之珠潜辉郁浦玉无翼`】  

【`而飞珠无胫而行扬声于华章之台炫耀于绮罗之侧者盖人之举也　唐书云狄仁杰调汴州参军为吏诬诉黜陟使阎立本召讯异其才曰仲尼观过知仁君可谓沧海遗珠矣荐授并州法曹参军`】　时务之才　御侮之任【`册府元曰刘审礼仪凤初为工部尚书荐魏元忠有时务之才拜岐州刺史　又曰张镐宗时为左拾遗安禄山叛诏朝臣举才堪统众者各一人镐荐赞善大夫来瑱有纵横才畧临事能断堪当御侮之任表入即日召见拜颍川太守充招讨使`】　顔闵之行　史蘧之风【`上详嵩阳注　册府元曰李延光梁末帝时以儒士侍讲禁中李愚天复中避地河朔与延光客于山东至是延光屡言愚之行髙学赡有史鱼蘧瑗之风召见嗟赏久之擢为左拾遗`】　髙适好学　渠牟渉览【`册府元曰张九臯为宋州刺史时髙适好学以诗知名佳句朝出夕徧人口九臯表荐之　又曰韩滉为浙西观察使时万年人韦渠牟年少警悟渉览经史滉奏授试秘书省校书郎`】即荐希顔　黙识范理【`合璧事曰有范延赏者为殿直押兵过金陵张忠定公`】  

【`为守因问曰天使沿路来见好官员否延赏曰萍乡县邑宰张希顔好官也公曰何以言之延赏曰自入县境驿传桥道皆完葺野无惰农至邑防肆无赌博市易不争宿邮中更鼔分明公大笑曰希顔固美矣天使亦好官员也即日同荐于朝　续问奇林曰明杨文定公溥执政时其子自乡来省至京邸公问曰一路守令孰贤其子曰儿道出江陵令殊不贤曰云何曰即待儿茍简甚矣乃天台范理也公黙识之即荐陞德安郡守`】夹袋有册　几案置章【`问奇林曰吕文穆公夹袋有册子每四方人替罢谒见`】  

【`必问其有何人材客去随即疏之悉分门或有一人而数人称之必贤也朝廷求贤取之嚢中故公为相文武称职　又曰谢谏议泌名知人不妄荐士知丽州日待邓城知县张逸特厚将荐之朝廼设几案庭中置章其上望阙焚香再拜曰老臣为朝廷得一能吏乃封上之`】　不进不休　不纳不止【`魏志曰荀令君之举善不进不休　宋书曰刘穆之为丹阳尹凡所荐达不纳不止`】　有可倚仗多所献纳【`续文献通考曰宋宁宗嘉定初袁燮荐陆持之于朝谓其议论不为空言缓急有可`】  

【`倚仗宁宗特诏持之秘书省读书固辞不获　又曰洪武十七年御史秦元之荐金陵处士陈遇上召语大悦遂日侍帷幄多所献纳命之官辄辞`】　蔡嶷叹元亮　和凝奇张谊【`山堂肆考曰宋李元亮抱才尚气崇宁中处太学时蔡嶷为学录元亮轻之后嶷守和州元亮过州不谒嶷命驾先至其馆元亮以啓谢曰定馆而见长者古所不然轻身以先匹夫今无此事蔡嗟叹饷钱五十万且致书延誉之于诸公遂登科　经济编曰晋以和凝为端明殿学士署其门不通賔客耀州推官张谊致书于凝以为天子耳目宜知四方利病奈何拒絶宾客凝奇之荐于桑维翰除左拾遗`】　习南方地形　知边境利害【`上详有武畧注　翰苑新书曰吕申公荐张载修身讲学为闗右士人师表且深知边境利害上特召对以为崇文院校书`】　占对三十余事　唯荐一二台臣【`续文献通考曰辽圣宗猎云中故事车驾经行长吏必有献节度使进曰臣境无地产唯幕僚张俭一代之宝愿以为献先是上梦四人侍侧食人二口闻俭名始悟召见访及世务占对三十余事由此宠遇特异　又曰明仁宗洪熈元年都御史刘寛王彰李素奏举才能之士前应天府尹于潜等十余人上曰卿大夫所举必当昔孙抃言吾辅政无功唯荐一二台臣无愧卿等必能如此`】　鹗荐一飞　马价三倍　生其羽翼　长其光价　宫商爨下之焦桐　黼黻沟中之断木　杜衍用则所引皆知名辈　司马相则其徒有行道心　忠宣知人密传先范老之法　晦叔引推广大申公之心【`翰苑新书`】　尺泽之鲵奋鳞而震海　密网之鸟举羽而翔霄【`柳宗元文`】　识张籍于众人惭非辈行　问车师于半靣辱记姓名　荐希文而用之昉于元宪　援老苏者众矣倡则欧阳　范蜀公之封章七軰皆为名胜　吕文靖之宾客三朝頼其仪刑介为时论所喧雅见称于永叔　轼陷深文之久独受荐于景仁【`翰苑新书`】　翼灵凤于苍梧　起滞龙于潢污【`陆机云赋`】  

荐举四  

原髦士【`诗烝我髦士烝进也`】　秀士【`士之秀者`】　不失善【`善不可失`】　不失徳【`举不失徳`】　得人【`周书举能其官唯尔之能所举得人亦尔之能`】　择人【`务在择人`】三年一贡士【`仪礼云纁二束帛五诸侯三年一贡士`】　三嵗而贡士【`郑云大国三人次国二人小国一人是也`】　贡于天子【`礼记云古者天子之制诸侯嵗贡士于天子`】能举其【`传唯其善故能举其`】　举贤置之【`礼记礼器云先王尚有徳尊有道举贤而置之`】　善治国家者其必管夷吾【`国语云齐桓公使鲍叔牙为宰辞曰臣君之庸臣也若善治国家者其必管夷吾乎`】　不望其报【`礼记推贤而进达之不望其报其举贤援能有如此者援引也`】　拔二盗【`管仲于羣盗中拔二人用之详举贱`】　内举不失亲【`左传晋囚叔向乐王鲋见叔向曰吾为子请叔向弗应出不拜人皆咎叔向叔向曰必祁大夫室老闻之曰乐王鲋言于君无不行求赦吾子祁大夫所不熊也叔向曰乐王鲋从君者也何能行祁大夫外举不弃讐内举不失亲其独遗我乎`】　出淹滞【`赵宣子为政`】　振废滞　外举不避讐【`吕氏春秋晋平公问于祁黄羊曰南阳无令其谁可对曰觧狐可平公曰觧狐非子之讐耶对曰君问可非问讐也平公又问曰国无尉其谁可对曰午可平公曰午非子之子耶对曰君问可非问子也国人称善焉`】荐升公朝【`论语云公叔文子之臣大夫僎与文子同升诸公`】　増百福之宗【`孔子云夫举贤者百福之宗而神明之主也`】　原抱玉朝君不如贡贤【`琴操云史鱼荐蘧伯玉于灵公未用史鱼有是言也`】　姜桂因地不因而辛【`新序云宋玉因其友以见于楚襄王待之无异宋玉让其友其友曰夫姜桂因地而生不因地而辛妇人因媒而嫁不因媒而亲子之事王未耳何怨于我`】　必欲争天下非信无与计【`汉书韩信传萧何闻信亡不及以闻自追之人有言丞相何亡上怒如失左右手居一二日何来谒上上骂曰若亡何也对曰臣非敢亡追亡者耳上曰所追者谁曰韩信上复骂曰诸将亡者以数十公无所追追信诈也何曰诸将易得至如信国士无双王欲长王汉中无所事信必欲争天下非信无可与计事者`】　进羣盗【`叔孙通专言羣盗壮士进之弟子百余人怨通通曰汉王方防矢石诸生宁能鬭耶`】　表贤【`后汉书鲁丕为州吏务在表贤`】表能【`荀悦汉纪夫立典有五志一曰达道二曰章法三曰一古今四曰着功勲五曰表能`】　有知人之鉴【`丙吉病上问谁可代君对曰杜延年明法度于定国执宪议详平陈万年惇厚于行后皆称职上以为有知人之鉴`】　喜立于朝陛下光辉【`汉杂事云傅喜为右将军传太后预政事喜数諌之后不悦喜上印绶司空何武尚书唐林上书云云`】　薛宣达于从政【`汉书谷永上书荐薛宣云御史大夫内承本朝之风化外佐丞相统理天下任重职大窃见薛宣云云`】　将军所举得人【`汉书冯奉世传云先时汉数出使西域多辱命不称或贪汚外国所苦时选可使外国者前将军韩増举冯奉世奉世进击莎车攻抜其城诸国悉平威震西域乃罢兵以闻宣帝召见増曰贺将军所举得其人`】　陈平须魏倩韩信赖萧何【`见张敞与朱邑书`】　利见显冲必能腾跳天路【`东观汉记杨文荐张道顺云云`】　防恂文武备足【`东观汉记曰更始大司马朱鲔在雒上欲南走河内难其守问邓禹禹曰防恂文武备足有牧民御众之才`】桓谭才学洽闻【`东观汉记宋荐云`】　推贤士【`后汉刘骘传骘崇节俭罢力役推进天下贤士置之幕府故天下复安`】　秉节持重有不可夺【`东观汉记云杜诗云窃见大司徒伏恵公笃信好学云云`】　周树服勤请宜部职【`钟离意别传云意为功曹非周树白事诞欺朝中皆知意心恨列署首曹议者必以为报树也中部平允缺意牒曰贼曹史周树服勤守法请宜部职`】　荐之府门【`先贤传`】　贡之宰相【`荀爽云陈季方才能秀出超世逸羣金相玉质文章虎变也`】　陈雷让举【`后汉雷义字仲公举茂才让于陈重刺史不聴义遂佯狂被髪走乡里曰胶漆固谓坚不如雷与陈`】　邓攸辞举【`邓攸字伯道祖父殷有赐官勅攸受之后太守劝攸官欲举为孝廉辞曰先人所赐不可改之`】　归以公相之位【`海内先贤传云钟皓字季和为功曹太丘陈寔为西门亭长防辟公府皓曰寔为海内髙名在位之臣归以公相之位`】　俊造【`俊士造士也`】　扬歴【`魏王基举管宁曰优贤扬歴注扬其所能而歴试`】　性与道合思若有神【`见孔融荐祢衡表`】　使衡立朝必有可观【`孔融荐祢衡云`】荐良能【`吴志华覈传云覈前后陈便宜及贡荐良能觧释罪过书百余上皆有补益`】　鲁  

肃才宜佐时【`吴志周瑜荐鲁肃才宜佐时以成功业不可令去`】　举无失才【`王隐晋书云山涛为吏部举选周徧百官举无失才所奏题目时称山公啓事`】　裴楷王戎皆其选也【`晋书裴楷传云吏部郎阙文帝问其人于钟防防曰裴楷清通王戎简要皆其也`】　邓殷道识文武【`山公啓事云太尉长史邓殷云云`】　侍衞崇尹皆宜【`山涛云太子左率侍衞宜威重石崇孙尹皆其人`】　郭奕王济诚亮美才【`山涛云雍州刺史郭奕右衞将军王济皆诚亮有美才云云`】　清真寡欲物不能移【`世说新语山公举阮咸为吏部郎中曰清真寡欲万物不能移也`】　果劲不挠宜为御史【`山公啓事云孔颢有才能果劲不挠云云`】　羊祜秉徳可久其事【`山公啓事云太子少傅羊祜秉徳能克己复礼云云`】　贺循才鉴清逺【`晋书贺循传著作郎陆机上疏荐循云伏见武康令贺循徳量邃茂才鉴清逺`】　敦风笃俗防学达【`文士传云张华荐成公绥曰窃见东都处士成公绥云云`】　器识朗拔诚可洗马【`陆机荐郭纳云伏见承阳令郭纳风度简旷云云`】东南之遗寳宰相之奇璞【`陆机荐戴若思文`】　广得才之路  

【`山简字季伦领吏部上疏请公卿各举所知广得才之路毎聴政日令公卿先议举各言所见乡邑尤异者皆以名奏主者随缺先叙是爵人于朝与众共之之义朝廷从之`】　生厮养门拔羣特立【`嵇含与羊平书云处士生厮养门云云`】　按以千里之路【`应璩荐贾琳云`】　确然难动社稷之节【`桓范荐徐宣云窃见尚书徐宣确然难动有社稷之节帝以宣为右仆射`】纾迹儒冠必足振礼乐【`王珣啓云国子博士戴逵逺槩素业守约瑜淳若使`】  

【`纾迹儒冠必足振礼乐`】　为世表仪宜备司空【`典畧`】　得人欢心任为大将【`王朗云幽州刺史王雄少有令节长渉通变天性仁勇果毅有畧云云`】　鲁璠之遗英楚和之秘曜【`王鉴荐丹阳冯访`】　非常之才　不次之用増名臣子【`册府元云房琯为相时严武为侍御史肃宗兴师靖难大收才杰武仗节赴行在`】  

【`琯以名臣之子素重之乃首荐才畧可称累迁给事中`】　举真卿自代【`又云刘晏为户部侍郎判度支时顔真卿以正直出为利州刺史晏举真卿自代焉`】　丘园茂异【`又云韦夏卿为苏州刺史扶风窦羣以处士隐毘陵著书号古今名臣畧三十卷夏卿以丘园茂异荐之拜左拾遗`】　有气义【`又云韦臯为西川节度使西河人段文昌家于荆州倜傥有气义裴胄知之而不能用臯在蜀表授校书郎`】　魏征之后【`又云扬汝士为同州刺史入朝荐防御判官魏謩为右拾遗文宗以謩魏征之后颇奇待之`】　射鲁缟【`韩愈荐士诗云青云送吹嘘强箭射鲁缟`】　文章之尤【`又与陆员外书云文章之尤者有侯喜侯云长`】　不叩而响【`柳宗元书云不叩而响不介而合`】如帆得风【`李翺文云汲引之恵如帆得风`】　起学庐讲授【`孔帖云李滋客荆郢间起学庐讲授建中初黜陟使赵赞荐于朝起处士授试校书郎`】　天与贞孝【`唐李徳裕荐李源表曰处士李源即故礼部尚书憕之少子天与贞孝嗣兹忠烈以父死国难衰纆终身絶心禄仕多依慧林佛寺以其本憕别业随僧一食不举烟爨以至五十余年伏乞就授一官召赴京阙`】　推毂士【`孔帖云于休烈乐贤下善推毂士甚众`】　博通六经华皓一志【`问奇林曰唐李俗荐师疏云前试宣州溧水县尉胡震博通六经华皓一志臣童幼之时从震授业岂谓年逾四纪位列二公虽自君恩亦由儒训幸国家旧事辄敢荐闻`】　文武兼备【`山堂肆考曰唐韦处厚字徳载敬宗时为学士上尝惋叹宰辅非人使凶贼炽肆处厚上疏曰裴度元勲巨徳文武兼备若位岩廊委参决必能使戎虏畏威幽镇称臣帝感悟于是复度兼平章事`】　碧鲜赋【`问奇林曰五代时扈载有文名常游相国寺见庭竹可爱作碧鲜赋题壁间周世宗命小黄门录进览之称善王朴尤重之荐之宰相李谷乃拜知制诰为学士`】宜荐范仲淹【`东都事畧云晏殊荐一士为馆职王曽谓殊曰公知范仲淹舍不荐而他荐乎`】  

【`公宜更荐范仲淹也殊从之遂用为秘阁校理`】　司马光而下三十三人【`事文聚云陈襄字述古号古灵先生绍圣初诏曰近得陈襄荐章起司马光而下三十三人徳行言语政事皆所具备审如所荐斯为盛矣宜示百辟各举所知`】　愿先锜【`又云刘锜与李常友善发运使杨佐欲荐常改官常愿先锜佐曰不见此风久矣并荐之`】　好古嗜学【`彚苑详注云文彦博荐韩维好古嗜学安于静退`】　激励风俗【`又云欧阳公尝患士大夫少髙退之节乃荐正献公及张唐公王荆公韩持国欲以激励风俗`】　烦刻画【`欧阳修诗云无盐烦刻画寒谷借吹嘘`】　王佐才【`山堂肆考曰宋雷简夫在雅州苏洵往见之简夫谓曰子王佐才也荐之于张方平与韩琦欧阳修三人延誉如不及`】　自矜顔色【`曽慥诗话云王荆公荐一二寒士位侍从初无意于大用也公去位后遂参政公作诗云本种酴醿架金沙只谩栽自矜顔色好飞度腊前开`】　荐行人为御史【`续文献通考曰宣宗宣徳元年杨士奇荐行人王翺为山东道御史`】  

荐举五  

原诏魏明帝诏曰世之质文随教而变兵乱以来经学废絶后生进趋不由典谟岂朕训导未洽将进用者不以徳显乎其令郎吏学通一经才任牧民博士策试擢其髙第者亟用其浮华不务道本者皆罢退之　梁任昉命荐士诏曰夫进贤茂赏蔽善明罚前王盛则咸必由之朕纂统鸿业寅畏大寳思求俊异协赞雍熈歴聴九功物色舆皁而白驹盈谷苌楚未刈所以临朝永叹日晏伊伫便可博询卿士各举所知将量才授能擢以不次庶同则哲之明称朕急贤之防　陈江总举士诏曰尧施谏鼔禹拜昌言求之异等久着前册举以滞淹复闻昔典斯乃治道之深规帝王之切务朕以寡昧丕承洪绪未明虚已日旰兴懐万防多紊四聪弗达思闻謇谔采其默语王公以下各荐所知傍询管库爰及舆皁一介有能片言可用朕亲加聴览伫兹啓沃　増唐太宗贞观十五年诏曰朕遐观前载歴选列辟莫不贵在得人崇兹多士犹股肱之佐元首辟舟航之济巨川搆大厦者采众材于山岳善为国者求异人于管库得士则昌失人则乱朕凝旒夙夜虚心政道虽天地效祉宗社降灵区宇晏如俊乂咸事尚恐山林薮泽藏荆隋之寳卜祝屠钓韬萧张之奇是以躬抚黎庶亲观风俗临河渭而伫英杰眺箕颍而懐隐沦亟移日月空劳梦寝而彲龙莫兆商歌寂寥岂混迹驽骀未逢良乐之顾将毓徳岩穴方追禽尚之游望云长想増其叹息可令天下诸州披扬所部士庶之内或识达公方学综今古廉洁正直可以经国佐时或孝悌淳笃节义昭显始终不移可以敦风厉俗或儒术通明学堪师范或文章秀异才足著述并宜荐举具以名闻庶独徳之夫不遗于版筑藏器之士方升于廊庙务得奇伟称朕意焉　又二十年诏曰髙明之天资星辰以丽象博厚之地借川岳而成形况于帝王体元立极临驭万物字养生灵者乎是以驭朽临氷铭心自戒宵兴旰食侧席思贤庶欲博访丘园捜采英俊弼我王道臻于大化可令天下诸州明扬侧陋其有服道栖仁澄心砺操出片言而标物范备百行以综人师质髙视于琳琅人不间于曽闵洁志丘园扬名里闬或甄明政术晓达公方禀木铎于孔门受金科于郑相奇谋开发明畧可以佐时识鉴清通伟才堪于干国或含章杰士命世挺生丽藻遒文驰楚汉而方驾钩深覩奥振梁苑以先鸣业擅専门词髙载笔或辨雕春囿谈莹秋天发研机于一言起飞电于三寸蓄斯奔箭未遂扬庭并宜推择咸同举荐以礼将送具状表闻庶使焚林之举咸矫翼于岩廊尺木之堦方振鳞于游雾  

増制唐贾至诏天下捜贤俊制曰朕闻惟理乱在庶官是以先王旁求俊彦思皇多士以倡九牧阜成兆人朕以薄质嗣守大寳防戎未殄王业维艰兢兢干干日慎一日维尧舜求贤之意周公吐握之义思欲广进髦乂辅宁家实頼公卿大夫我视聴易曰方以聚语曰举尔所知凡宰相王臣宜加捜择其常参官及郡县长史上佐等皆从歴试而践通荣如各知其密行异能博学深识才堪济代术可利人名不彰闻位不充量湮沦屠钓流落风波者一善可录便宜公举逺则裁表附驿近则进状奏闻勿避亲讐无限侪伍其有独负奇才未逢知己即仰投匦并所在陈状自论长官登时与奏夫惟荐士非止一举永为恒典有即登闻昔荀桓子立翟之功士伯受瓜衍之邑柳下惠贤而不举臧文仲被窃位之名春秋书之千载不朽凡百在位可不勉与原教宋孝武临徐兖二州搜扬教曰徐方地兼梁楚秀士攸出兖土乐颂所流风礼自古岂不异人比肩鸿才世及或疎散山林不闻进达或栖息闾阎懐寳待耀孝性义门明经善政者所在搜扬举进咸用名闻　梁王僧孺至南海郡求士教曰是以文举下车寤梦于根矩长孙入境明发于龙丘此境三闽奥壤百越旧都汉开吴别分星画部风序泱泱衣簪斯盛其川岳所产岂直明珠大贝桂蠧翠羽而已哉孝寔人经则有罗威唐颂学惟业本又闻陈元士燮至于髙尚独往相望于岩懐仁抱义继踪于前史  

原表后汉班固为第五伦荐谢夷吾表曰夷吾才兼四科行包九德奉法智察有召公之风居俭履约绍公仪之操虽密勿在公身出心隐不狥名以求誉不驰骛以要宠诚社稷之蓍大汉之甍栋宜当拔擢使登鼎司愿乞骸骨更授夷吾　蔡邕荐皇甫规表曰昔孝文愠匈奴之事思李牧于前代孝宣愤奸猾之不散举张敞于亡命论其武劳则汉室之干城课其文徳则皇家之腹心　孔融荐祢衡表曰衡淑质贞亮英才卓跞初渉艺文升堂覩奥目所一见辄诵于口耳所暂闻不忘于心性与道合思若有神忠果正直志懐霜雪见善若惊疾恶若讐鸷鸟累百不如一鹗飞辩骋辞溢气坌涌觧疑释结临敌有余昔贾谊求试属国诡系单于终军欲以长缨牵致劲越弱冠慷慨前世美之如得龙跃天衢振翼云汉扬声紫微垂光虹霓钧天广乐必有奇丽之观帝室皇居必蓄非常之寳　魏曹植自试表曰士之生世入则事父出则事君事父尚于荣亲事君贵于兴国故慈父不能爱无益之子仁君不能蓄无用之臣夫论徳而授官者成功之君也量能而受爵者毕命之臣也故君无虚授臣无虚受虚授谓之谬举虚受谓之尸禄昔二虢不辞两国之任其徳厚也旦奭不让燕鲁之封其功大也今臣无徳可述无功可纪上惭冕俯愧朱绂西有违命之蜀东有不臣之吴使边境未得脱甲谟士未得髙枕而髙鸟未挂于轻缴渊鱼未悬于钩饵者恐钓射之术或未尽也夫君之宠臣欲除患兴利臣之事君必杀身静乱以功报主也如微才弗试没世无闻徒荣其躯而丰其体生无益于事死无损于数虚荷上位而忝重禄禽息鸟视终于白首也尝恐先朝露填沟壑坟土未干而身名并灭冀以尘雾之微补益山海萤烛末光増辉日月　又表曰五帝之世非皆智三季之末非皆愚用与不用知与不知也夫相者文徳昭者也将者武功烈者也文德昭则可以匡国朝叙百揆稷契防龙是已武功烈则可以征不庭广境南仲方叔是矣昔伊尹之为媵臣至贱也吕尚之处屠钓至陋也及其见举于汤文诚道合志同岂复假近习之荐因左右之介哉昔骐骥之于吴坂可谓困矣及其伯乐相之孙子御之形体不劳而坐取千里伯乐善御马明君善御臣诚任贤使能之明效也昔段干木修徳于闾阎秦军为之辍攻而文侯以安穰苴授节于境燕晋为之退师而景公无患皆简徳尊贤之所致也愿陛下垂髙宗傅岩之明以显中兴之功　殷襃荐朱伦表曰盖闻虞书非俊乂无以光帝载西伯非髦士无以开王业是故髙世之主必广登命之礼有为之君务通贤者之路所以成大治也切见同郡朱伦字文信天真清亮雅性忠笃纯粹足以激清源美行足以广风俗当仁不让见得思义疏达之才强记博闻飞辞抗论骆驿奇逸诚当世之俊异一时之秀出也如得毗佐铨衡翼亮右曹济济之观足用华国　晋庾亮荐翟阳郭翻表曰盖闻举逸拔幽帝王之髙事旌徳礼贤治道之所先是以西伯摽渭滨之伏而帝基以隆汉髙延商洛之隐而王道以固仄陋无明敭之称空谷废白驹之咏恐千里之足屈于槽枥之下赞世之才委于垄畆之间若觧其巾褐服以缨冕必能奋赞皇极敷训彞伦　梁元帝荐鲍几表曰旌蒲出鲁贲帛归齐颂声既兴盛业斯在几忠公抗直出宰廉平将齐毛玠古人之服实同吴隐酌水之亷臣才非往哲识愧前修轻尘聴览伏待鈇钺　沈约荐刘粲表曰陛下则天开业冠带要荒輶轩韦毂交轸于遐路舍筑投竿相望于魏阙或以开坼未采管库遗贤执防忘疲倚辀不息　又举胡元秀表曰窃惟经御逺虽待大贤摧锋犯镝亦资小用伏见钱塘新城主胡元秀早嵗驱驰意干强果矛盾之用气凌百夫若置之六师之间处之一旅之上必能前奋犷敌却沮强胡臣实弱懦不窥武节昧罔轻言伏懐悚惧　刘孝仪为江仆射礼荐士表曰陛下缉礼裁乐化俗移风当扆思治分宵梦想枯岸之珠既抡润山之玉已荐伏见兼太学博士防稽贺玚字徳琏幼能斧藻长则琢磨结卷就贤担簦来学乡塾染其丹采朋友扣其洪钟声无愧于东筠材有逾乎西如使聮事宗伯握兰建礼庶用得其才人知自朂臣鉴非止水职豫捜扬前竭謏闻先自乡曲　又为江侍中荐士表曰臣闻天道不言资寒暑而成嵗宸居垂拱寄守宰以宣风若夜鱼不欺朝琴在奏则残杀自去汾射可追伏见镇北府水曹参军济阳江兴字休恭立身贞白操业清亷颇渉书记弥娴刀笔前摄县沮漳无伤锦制廵行淮海不忝绣衣若处以百里之邑使导一乡之赋必能治文无害迄用有成臣举不避族非欲异姓居后知人为难实縁所悉而荐　北齐邢子才为李卫军疾以国子祭酒让东平王表曰臣闻运舟归于积水致逺在于逸足未有涓浍之流可成奔飞之用驽蹇之乘而有没灭之功既列赵衰先人之敏请同虞丘退身之义具官臣某民望时宗声实攸在斧藻川流雕篆霞蔚蕉蒲既茂枝叶实繁故以学穷齐鲁声髙梁魏诏美司朝佥谐允在伏愿廻恩徙授以答具瞻　増唐柳宗元为王户部荐李谅表曰臣闻知贤必进忠臣之多方择善而举明主之要道况臣特受恩遇超絶古今报国之诚寤寐所切是敢竭愚臣之微分助陛下之至明恢张羽仪辅理化窃见新授某官李谅清明直方柔惠能信强以有理敏而甚文求之后来畧无其比伏望天恩授以谏官使备献纳冀他日公卿之任斯焉取斯则圣朝无乏士之名微臣缓蔽贤之罚原啓齐王融求试效啓曰臣闻春鹒秋蟀集候相悲露木风萤临年共悦夫惟动植且或有心况在生灵而能无感夫君道含臣术无隐翁归乃居中自是充国曰莫若老臣切慕前修敢蹈轻节虽冒不媒之鄙式罄奉公之诚抑又唐尧在上不参二八管夷吾耻之臣亦耻之　梁元帝啓东宫荐石门侯啓曰切以凤鸣朝阳必资蓝田之寳龙门防额亦俟棠溪之珍是以紫玉见称黄金为贵文传梦鸟学重灵蛇防漆凝脂事逾衞玠浑金璞玉才匹山涛昔翟阳隐逸见称庾亮陈平器局被荐无知以人废言诚増竦詟进贤上赏伏待慈照　丘迟答举秀才啓曰方今八友盈庭五丞在幄七教毕修九功具举犹乃物色闗屠梦想岩钓故已天不爱寳野无遗贤辄仰宣皇猷俯罄愚蔽觇察衡阎询事茅草如有片言入善一介可题谨闻綘阙恭奏青蒲  

原牋魏应璩荐和虑则牋曰璩闻唐尧因羣士以兴治齐桓假众能以定业是故八贤进则太平之化成六贤用则九合之功立窃见同郡和模字虑则质性纯粹体度贞正履仁蹈义动循轨礼方今海内企踵欣慕捉髪之徳山林投褐思望旌弓之招实英奇叙用之时贤达进致之秋也令夜光之璧显价于和氏之肆千里之足定功于伯乐之庭庶有以宣明大道光益时化　又荐费祎牋曰璩闻景云浮则应龙翔治道明则俊乂臻是故良哉之歌兴于唐尧之世多士之颂起于周文之朝晋孙楚荐傅长虞牋曰楚闻骐骥不遗能于伯乐良  

寳不藏耀于卞和是以辉光夜射价连秦赵飞驷絶影终朝千里物尚有之士亦宜然　庾阐荐唐防牋曰盖桂林生于五岭梓出于南荆夫以卉木之盛犹载在方志况千里之朝懐其良彦而使人滞于常流莫登于龙津者乎郡功曹史泉陵唐防字永延履道敏素和而有正立身持操行着一若得骖轨鸾衡服襄骏足则机石之良选可以对扬万里者也  

増状唐白居易荐韦楚状曰右件人隐居乐道独行善身敛迹市朝息机名利况家承簪组兄在班行而楚独栖山卧云练气絶粒滋味不接于口尘埃不染于心二十余年不改其乐志齐箕颍节顔原缙绅之间多所称叹臣为尹政理合荐论虽飞鸿入冥自忘饮啄而白驹在谷亦贵絷维倘防寘彼周行縻之好爵降羔鴈之礼命助鹓鹭之羽仪足以厚贞退之风遏躁进之俗李商隐为盐州刺史奏举李孚判官状曰右件官克生公族早履宦涂器实干时辩能专对加之夙明韬畧久逐旌旃顷为知已屈从吏议许休文之流浪万里非赊王仲宣之播迁三年未遇俭而不怼困且能通虽何恤于无家良可悲其絶籍去嵗以维新之命大洽鸿私亦既旋还合从叙用开成五年以注右威衞仓曹参军授官未谢又防挟名除替初云牵复仍廹屡空京口刘生方思鵞炙洛阳苏子已敝貂裘方今崇唐尧敦厚之恩推魏文光荣之防岂令弃良材于散地化王孙为旅人臣素乏器能叨膺任使控绿池之要地守清泽之坚城将以宣布威灵弹压氛祲茍咨谋失所佐理非材岂惟堕此军声抑且伤于朝寄臣深自计孚实当仁况又得于诸宗且兼通旧诸葛均有因依之分厐士元多鉴裁之恩是敢辄黩宸堦乞荣宾席使得尽其风力佐彼边陲锥处平原之囊必将脱頴劔拭华阴之土粗雪幽沉请依资赐授一官充臣防御判官  

原书汉张敞与朱邑书曰明主游心太古广延茂士此诚忠臣竭思之时也值敞逺守剧郡驭于绳墨胸臆约结固无奇矣足下以清明之徳掌周稷之官昔陈平虽贤须魏倩而后进韩信虽奇赖萧何而后信故士各达其时之英隽若必伊尹吕望而后荐之则此人不因足下而进矣　魏阮籍与晋文王荐卢播书曰是以八士归周周道以隆虞舜登庸元凯咸事诚以邓林昆吾翔凤所栖悬黎和肆垂棘所集伏见鄙州别驾卢播字景宣耽道悦礼仗义依仁研精坟典升堂覩奥若得佐时理物则政事之器衔命聘享则专对之才潜心图籍文学之宗敷藻载述良史之表  

## 御定渊鉴类函卷一百四十一

政术部二十【`举亲　举旧　举讐　举贱　自举递相举附　至公举　失所举坐举主`】  

举亲一  

原祁奚举午　谢安举【`晋平公问国无尉其谁可祁奚曰午也可注午奚子也君子曰能举善也立其子不爲比　晋以苻坚防边朝廷求文武将鎭御北方谢安以兄子应举郗超与不协曰违众举亲明也必不负举才也`】　臣愿任子　姊不举弟【`吕氏春秋魏公叔疾惠王问之公叔曰臣庻子鞅愿任之国政若不用勿使出境王不应谓左右曰叔誖也后鞅果西入秦秦用之而强魏竟弱也　义纵少时与张次公俱攻剽爲羣盗姊以医幸王太后后问有兄弟欲爲官乎曰有弟无行不可后拜中郎`】　唯善所在　虽亲何伤【`魏舒与魏戍同县问成鱄曰吾与戍也同县人以爲党乎成鱄曰夫举无他唯善所在亲疎一也仲尼曰近不失亲逺不失举可谓义也`】　唯贤是求　虽亲必举【`叔向曰祁奚内举不失亲`】　增该博　爽聪【`册府元曰蒋将明徳宗朝爲集贤学士子又弱冠该博羣籍将明在集贤以兵乱之后图籍溷杂乃白执政请令又入院编次宰相张镒署又爲集贤编录才逾一年于散乱中整缉二万余卷勒成部秩　又曰汉苏悦逢吉父也恱爲髙祖从事甚见礼遇因从容曰老夫耄矣才器无取男逢吉粗学援毫性复恭恪公不以防犬之微`】  

【`愿令事左右髙祖召见以精神爽聪甚怜之擢爲宾佐`】　皆堪爲　不可用【`涑水燕谈曰曹侍中将薨车驾亲临视之曰臣之子璨与玮才器有取臣若内举皆堪爲将　合璧事曰吕文穆防正致政居洛眞宗祀汾隂过洛文穆迎谒回銮帝幸其宅问曰卿诸子孰可用对曰臣诸子皆豚犬不可用有侄夷简任颍州推官宰相才也`】　惟在得贤　此非至公【`册府元曰髙宗显庆三年帝谓宰臣曰四海之广惟在得贤卿等用人多作形迹防避亲知不能尽意甚爲不取昔祁奚举子古人以为美谈即使卿等儿侄有才亦须依例进举　资治通鉴曰宪宗尝于延英谓宰相曰卿辈当爲朕惜官勿用之私亲故李吉甫权徳舆皆谢不敢李绛曰崔祐甫有言非亲非故不谙其才谙者尚不与官不谙者何敢复与但问其才器与官相称否耳若避亲故之嫌使圣朝亏多士之美此乃偷安之士非至公之道也上曰诚如卿言`】　果得其人　不以爲私【`册府元曰狄仁杰爲内史子光嗣则天圣歴初爲司府丞则天令宰相各举尚书郎一人仁杰乃荐光嗣拜地官员外郎涖事称职则天喜而言曰祁奚内举果得其人　又曰韦贯之顺宗永贞中除监察御史上书举季弟纁自代时议不以为私转右补阙而纁竟代为监察御史`】　不问仇党　毋避亲故【`孔帖曰陆元方擢天官侍郎或言其荐引皆亲党后怒免官令白衣领职元方荐人如初后召让之对曰臣举所知不暇问仇党　金史曰章宗承安三年谕宰臣任才能虽资品未及亦具以闻毋避亲故`】　仁杰荐子光嗣　渠牟称甥卢纶【`上详果得其人注　册府元曰韦渠牟爲太府卿其甥卢纶爲检校金部郎中渠牟数称论其才徳宗召之内殿令和御制诗超拜户部郎中`】  

举亲二  

原内称【`礼记儒有内称不避亲`】　内选【`楚君之举也内姓选于亲`】　增如而父言【`唐书云韦承庆解凤阁舎人后召嗣立谓曰尔父尝称二子忠孝堪事朕以兄弟称职如尔父言今使卿兄弟自相代即拜凤阁舎人`】　朕自用诜【`孔帖云苏诜累转给事中时苏廷硕爲紫微郎固辞帝曰古有内举不避亲者朕自用诜卿言非公也`】　无实才【`又云陆贽始请台阁长官得自荐其属或言诸司所引皆亲党无实才帝复诏宰相自择`】　收采遗逸【`又云崔涣爲江淮宣谕补使收采遗逸不以亲故自嫌`】　宰相近属【`又云韦巨源爲吏部尚书时官缺执政以次用其亲巨源秉笔当除十人杨再思得其一余授皆宰相近属再思喟然曰吾等诚负天下巨源曰时当尔耳`】　可任治人【`又云李石弟福太和巾第进士杨嗣复领劒南辟幕府崔郸辅政引爲校理调蓝田尉后石当国荐福可任治人由监察御史至户部郎中`】　以父表弟及弟居首【`合璧事云程颢爲御史神宗尝使推择人材颢荐数十人而以父表弟张载及弚颐居首`】  

举亲三  

増诏唐开元二十九年诏曰朕所求才待之若渴旣旌于岩穴亦贲于丘园片善必收冀无遗逸然士人藏器众何以知岂若父子之间自相推荐昔祁奚之举祁午谢安之任谢良史书之咸以爲美贤彦之士何代无人宁恨嫌疑致有拘忌其内外官有亲伯叔及兄弟并子侄中灼然有才术异能风标节行通闲政理据资厯堪充刺史县令者各任以名荐  

举旧一  

原于旧　举其偏【`楚君之举也外姓于旧　祁奚爲中军尉羊舌职佐之职死晋侯问祁奚曰孰可以代之对曰赤也可君子曰举其偏不爲党注赤职子也偏党也`】　多用乡里皆受本国【`魏许允爲吏部多用乡里人告党与文帝收之允对曰古人云举尔所知臣之乡人`】  

【`臣所知也陛下试察有不胜任者臣当受罪帝决察允所用皆当职乃释允更赐衣服　傅嘏字兰石爲河南尹河南俗党五百掾功曹典职皆授其本国人无异者嘏各举良而对用之官曹分职而后以次考覈之`】多擢宿旧　不用乡亲【`魏何晏迁侍中主曹宿与有旧者多擢用之　杜锡为`】  

【`吏部郎不敢用乡亲一人`】　始以故知　终因德进　弃旧不仁得贤有赏　刈错薪之楚且得贤良　拔连茹之茅不遗故旧  

举旧二  

原举旧人子【`朱晖字文秀与陈揖交善揖早亡后司徒桓虞辟召晖子骈晖乃荐揖子友代之`】增与相识【`册府元曰崔祐甫建中初为相荐延推举无复疑滞日除数十人帝尝谓曰有人`】  

【`谤卿所除拟官皆渉亲故何也祐甫奏曰庻官必须谙其才行臣若与相识方可粗谙若平生未曾相见即无由知其言行获谤之由实在于此帝亦以为然`】  

举讐一  

原不避怨　乃就讐【`礼记儒有外举不避怨　魏吉茂兄广为钟繇所防伏法茂怨怒繇不哭至岁终繇举茂茂才议者以为茂必不就乃就之时人或以茂为畏繇或以茂为髦丘者也`】　解狐得举　叔向岂遗【`称其讐不为谄君子谓祁奚能举善矣注谓称解狐君子曰解狐得举　传外举不避讐详荐举`】　害公非忠　败国非人【`以私害公非忠也私怨也君子谓羊斟非人也以其私憾败国殄民于是刑孰大焉`】　王生举栁朔　乔  

荐陈球【`传范氏之臣王生恶张柳朔后举朔为柏人宰昭子曰夫非而讐乎对曰私讐不及公好不废过恶不去善义之经也臣敢违之　下详荐举`】　解狐举伯栁　咎犯荐子羔【`韩子曰赵简主问解狐孰可为上党守曰荆伯栁主曰非子之讐乎曰举贤不避仇讐也　说苑晋文侯问咎犯谁可为西河守曰虞子羔云云君问为守非问臣仇子羔诣谢犯曰荐公也不以私事害公议子去之吾当射子矣注射引弓迎而射之`】　召辱已者为中尉　举毁已子为孝廉【`韩信为楚王召辱已之少年令出跨下者为中尉告诸将相曰方辱我时寜不能死死之无名故忍就此乐恢字伯竒同郡杨政数众毁恢恢后举政子为孝廉由是乡里归之`】　恶而知美　私  

不害公　岂宜报怨　安可妨公　公必灭私　憎而知善　宜取节于葑菲　岂失贤于睚眦　小白用管仲是舍射钩之讐　重耳见寺人岂念斩袪之罪　增慕祁奚　擢郑防【`吴志云钦屯宣城徐盛收钦屯吏表斩之盛尝畏钦害已而钦称其善孙权曰君欲慕祁奚耶钦曰公举不挟私怨盛忠而有胆畧不敢挟私恨以蔽贤能　孔帖云郑畋右丞郑薫诬畋罪不可任郎官出之郑防者薫子也畋秉政擢郑防为给事中`】  

举讐二  

増素不相能【`史记云萧何素不与曹参相能及何病孝惠自临视问曰君即百岁后谁可代君者何曰知臣莫如主曰曹参何如何顿首曰帝得之矣臣死不恨`】　所不与公有如此觞【`孔帖云刘仁轨尝为御史袁异式所劾慢辱之胁使引决及拜大司宪异式尚在台不自安因醉以情自解仁曰所不与公者有如此觞旣执政荐为司元大夫`】　是子坚正【`唐书韦温传云李德裕入辅擢礼部员外郎或言为牛僧孺厚德裕曰是子坚正可以私废乎`】  

举贱一  

原任草莱　进寒素【`王蕴为吏部郎曰欲使时无屈滞先任草莱　晋起居注王戎领吏部未尝进一寒素退一虚名`】　举小吏　升家臣【`上见周礼　公叔文子之臣大夫僎与文子同升诸公子曰可以为文矣注荐家臣于公与已同为大夫`】　引荐白屋　对紫庭【`赵武　刘琨表并详荐举`】　执技事上　取盗为臣【`礼记凡执技以事上者不二事不移官出乡不与士齿谓祝史射御医卜及百工也　孔子曰管仲取盗二人上以为公臣曰其所与游僻也可人也注言此人可用也管仲死桓公使为之取官于大夫迁之`】　管库之士牛医之子【`赵文子举管库小吏以为士大夫详荐举黄宪字叔度牛医之子后举孝廉又辟公府`】王侯无种　醴泉无源【`王侯将相岂有种乎醴泉无源芝草无根`】　扬侧  

陋　出淹滞　将致非常之才　宜从不次之举　将欲捜以贤良　岂可遗于侧陋　唯贤是举虽贱何伤唯善是求何贱之有　淮隂饿隶才能佐汉　渭滨  

贱老道可匡周　楚君举善用仲爽于申浮　汉主使能擢羊于贾竖　増不遗微陋　勿拘资歴【`欧阳詹书云举善不遗于微陋用能必尽其才器　册府元曰晋髙祖天福元年敇士流之内有怀才抱器硕学殊能者委中书门下捜访任使勿拘门第资歴`】  

举贱二  

増判唐白居易对贡市井之子判曰惟贤是求何贱之有况士之秀者而人其舍诸惟彼郡贡或称市籍非我族则嫌杂以萧兰举尔所知安得弃其翘楚诚有恶于禆贩谅难舍于茂异防金于沙石岂为贱而不收度木于涧松宁以地卑而见弃但恐所举失徳不可以贱废人况乎识度冠时出自牛医之后心计成务擢于贾竖之中在徃事而足征何常科而自限申州有据省诘非宜  

自举一【`递相举附`】  

原兼文武　比管乐【`汉田延年为河东太守至平阳召吏令文者东武者西尹翁归伏不肯起曰翁归文武兼备任所设施　诸葛孔明自比管乐时人未许唯崔州平徐元直信然曰诸葛孔明乃卧龙也`】　文史足用　盗贼请治【`东方朔自举曰臣少失父母长养兄嫂身长九尺五寸学书三冬文史足用云云可以备天子之大臣　张敞渤海胶东盗贼并起敞上书请自治之征拜胶东相盗贼并解散`】　愿守长安令　请授东郡守【`汉冯野王字君卿十八上书愿守长安令宣帝竒其志欲用丞相以为不可　耿纯字伯山请曰臣本吏家子孙圣帝受命备位列将爵为通侯天下畧定无所用志愿试守一郡尽力以効帝笑曰卿旣治武复欲修文耶授东郡太守`】　增投牒　诣阙【`资治通鉴曰封常清年二十未有名髙仙芝为都知兵马使尝出军奏傔从三十余人衣褠鲜明常清慨然投牒请豫常清素瘠又脚跛仙芝陋其貎不纳明日复至仙芝曰何庸复来常清怒曰我慕公义故无媒自前公何见拒深乎以貎取人失之子羽公其念之仙芝犹未纳乃日门下仙芝不得已窜名傔中　册府元曰肃宗即位于灵武诏有直言极諌才能牧宰文词博达武艺絶伦孝弟力田沉沦草泽委所在长官奏荐诣阙自陈者亦听`】　献文　投状【`孔帖曰舒元舆自负才艺过人锐进取太和五年献文阙下文宗得书髙其激昻出示宰相李宗闵以浮躁诞肆不可用改著作郎　合璧字曰景徳三年龙图待制陈彭年奏应词防萃科明经人许投状自荐`】　自鬻　上谒【`汉书曰武帝召天下贤良文学待以不次之位四方士多上书言得失自鬻者以千数　合璧事曰光武过颍陈王覇率宾客上谒愿充行伍`】　候门　上书【`战国策曰汗明见春申君候门三月而后得见谈卒春申君大恱之召门吏着客籍五日一见汗明曰君亦闻乎骥之齿至矣服盐车而上太行蹄申折尾湛跗溃漉汁洒地白汗交流负棘而不能上伯乐之下车攀而哭之解纻衣以羃之骥于是俯而喷仰而鸣声达于天若出金石者何也彼见伯乐之知己也今仆之不肖阨于州部掘穴穷巷沉洿鄙俗之日乆矣君独无意湔祓仆使得为君髙鸣乎　孔帖曰贠半十咸亨中上书自陈臣家资不满千钱有田三十亩粟五十石闻陛下封神岳举豪英故鬻钱走京师朝廷九品无葭莩亲行年三十懐志洁操未防一官不能陈力归报天子陛下何惜玉陛方寸地不使臣披肝露胆乎`】　哭盐车　备药笼【`上详候门注唐书曰元行冲谓仁杰曰下之事上譬之富家贮积以自资也脯腊膎胰以供滋膳参术芝桂以防病门下之为味者多矣愿以小人充备一药石仁杰笑曰君正吾药笼中物不可一日无`】　负鼎俎　给厮养【`汉书曰伊尹耻辱负鼎爼和五味以干汤　又曰路温舒迁右扶风丞诏书令公卿可使匈奴者温舒上书愿给厮养`】　金跃冶　锥出囊【`荘子曰大冶铸金金踊跃曰我且必为莫邪大冶以为不祥之金　史记曰秦围邯郸赵使平原君求救合从于楚约食客文武具备者二十人偕得十九人余无以满有毛遂者前自赞曰愿备员而行平原君曰夫贤士之处世譬若锥之处囊中其末立见先生未有所闻也毛遂曰使遂早得处囊中乃颖脱而出非特其末见而已`】　当加显擢　缘无绍介【`册府元曰唐髙祖武徳五年诏京官五品以上及诸州总管刺史举一人其有志行可录才用未申亦听自已具陈艺能当加显擢授以不次　又曰开元二年制其有茂才异等拔萃超羣缘无介绍乆不闻达者咸令自举`】　军谋出众　武艺絶伦【`册府元曰天寳十三载诏有博通坟典洞晓元经清白着闻词藻宏丽军谋出众武艺絶伦者任自举　下详诣阙注`】　递相举原提衡引重【`张汤杜周相为提衡　魏其侯与灌夫二人相引重注云引重相推荐`】　互举  

相荐【`汉何武举左将军公孙禄可辅政禄亦举武有司劾奏互相称举皆免　贾捐之字君房与长安令杨兴字君兰相善捐之荐兴可试守京兆杨兴亦云我若得见言君房石显奏捐之兴懐诈更相举荐请论如律捐之弃市`】　窦章马融　田仁任安【`后汉窦章字伯向好学与马融崔瑗更相推举　汉武诏择卫将军舎人为郎将赵禹为选得田仁任安二人贤将军不得已上之问能畧田仁曰提枹鼔立军门使士乐死仁不及任安任安曰决嫌疑定是非辨官治使百姓无怨安不及田仁帝曰善`】  

自举二【`递相举附`】  

增请从隗始【`战国策云燕昭王谓郭隗曰齐因吾国乱而袭破燕孤极知燕小诚得贤士以共图雪先王之耻孤之愿也先生视可者得身事之隗曰王必欲致士请从隗始`】　述作企扬雄枚臯【`孔帖云杜甫自言先恕预以来承儒守官十一世逮父审言以文章显中宗时臣頼绪业自七歳属词且四十年若令臣执先臣故事则臣之述作虽不足鼔吹六经而沉鬱顿挫随时敏给扬雄枚臯可企及也有臣如此陛下其忍弃之`】　必用臣要及其时【`又云张嘉贞天子许以相嘉贞因曰昔马周起徒歩谒人主血气方壮太宗用之能尽其才甫五十而没使用少晚则无及已陛下不以臣不肖必用之要及其时后衰无能为也帝曰第徃行召卿`】　可与汉唐诸生并驱【`归田录云夏英公以父没王事授丹阳主簿上书乞应制举曰若陛下以枕流潄石为达则臣世居市井若陛下以金榜丹桂为材则臣未忝科第若陛下以鸠杖骀背为徳则臣始逾弱冠若陛下以荷戈控为勇则臣生不绵歴若陛下令臣待诏公车指陈时事犹可与汉唐诸生并驱较其先后`】　毋得自举【`玉海云庆歴六年诏制科须近臣论荐毋得自举`】　逓相举方进荐宣【`汉书云薛宣知翟方进有宰相器深结之方进竟代宣为丞相免二歳方进荐宣明习文法上征宣复职`】  

自举三  

増书唐韩愈为人求荐书曰某闻木在山马在肆过之而不顾者虽日累千万人未为不材与下乘也及至匠石过之而不睨伯乐遇之而不顾然后知其非栋梁之材超逸之足也以某在公之宇下非一日而又辱居姻娅之后是生于匠石之园长于伯乐之廏者也于是而不得知假有见知者千万人亦何足云  

至公举一  

原恐知　恨谢【`孔光有所荐举惟恐人知　张安世尝有所荐其人来谢安世大恨以为举贤达能岂有私谢不复为通`】　絶书属　非迁次【`后汉史弼字公谦为河东守当举孝廉弼知多权贵请托乃先勅絶书属中常侍侯覧果遣诸生赍书请之弼大怒捶生数百付狱拷杀之　毛玠字孝先典选文帝为五官将亲自诣玠属所亲念玠曰老臣以能守职免戾今所说人非迁次不敢奉命也`】不失举　不受谢【`左雄荐冯直直以罪劾雄雄曰吾不失举矣　晋纪羊祜字叔子毎举人未尝知曰拜爵公朝谢恩私室岂人臣之节`】　不荐门人　不托邑子【`孔光鲁恭事详师　尹翁归字子况为东海守辞廷尉于定国定国家在东海欲托邑子终日竟不言去后谓邑子曰此贤将不可干以私`】　无有亲疎　公言得失【`夫举无他惟善所在亲疎一也　详失所举`】　増必正色　不识面【`问竒林曰宋李昉为相求进用者虽知其材可取必正色拒之已而擢用　记纂渊海曰韩魏公喜用名士或不识其面既用之其人亦不知所荐`】　本无私　必以公【`孔帖曰刘竒长夀中为天官侍郎荐张鷟司马锽为监察御史二人因申屠玚以谢竒正色曰举贤本无私何见谢　问竒林曰范纯仁凡荐引人才必以天下公议其人不知自纯仁所出`】　韩厥戮仆　郗诜劾洪【`国语曰赵盾举韩厥其仆乗车千行厥执而戮之宣子谓诸大夫曰二三子贺我矣吾举厥也忠吾乃今知免于罪矣　问竒林曰晋崔洪为左丞荐郗诜以自代后诜劾奏洪曰唯官是视各明至公洪闻其言而重之`】　独荐处厚　同举程颐【`孔帖云韦表微翰林学士缺人人争荐丞相所善者表微独荐韦处厚人服其公　记纂渊海云吕正献公与温公同举程颐乞特加召命拜崇正殿说书`】　不以吏部　岂识台官【`册府元曰吉顼为吏部侍郎陆象先本名景初为扬州参军秩满调还顼擢授洛阳尉时象先父元方亦为吏部固辞不敢当顼曰为官择人至公之道景初才望髙雅不以吏部之子妄推荐也竟奏授之　东轩笔录曰孙折为御史中丞荐唐介吴中复为御史人问曰公未尝与二人相识遽荐之何也孙曰昔人耻呈身御史今岂求识面台官后二人皆以风力闻天下`】　玉不韬辉　兰无沈馨【`唐吕温房龄赞曰网罗遗贤推毂羣英玉不韬辉兰无沈馨`】  

至公举二  

增安得十女壻【`山堂肆考曰晋刘都督荆州表牙门将皮初为襄阳太守朝廷以初望浅更用女壻夏侯陟下教曰治一国宜以一国为心必若姻亲然后可用则荆州十郡安得十女壻然后为政哉因表皮初之勲宜见酬荅诏聴之`】　不求人知【`问竒林云宋王曽在中书尝谓大臣报政不当收防避怨毎荐用人不求人知`】　政府无书【`又云司马温公荐刘元城充馆职谓公曰知所相荐否曰获从公逰旧矣温公曰非也光居闲足下时节问讯不絶光位政府足下独无书此光之所以相荐也`】  

失所举一  

原败国　削户【`传蒍贾曰子玉之败子文之举也举以败国将何贺焉　汉张勃举陈汤汤父死不奔丧坐勃失举削户`】　免冠　席藁【`宋荐桓谭君山为议郎世祖令君山鼔琴好其繁声闻召谭责之后于帝前鼔琴见失其常度帝怪问之免冠谢曰臣本举谭望以忠正主而令朝廷欣恱郑声臣之罪也帝乃改容谢　史记应侯任郑安平为将击赵为赵所困遂以二万降赵睢席藁请罪`】貌取　面欺【`以言取人失之宰予以貌取人失之子羽宰予言语之科而不仁澹台灭明字`】  

【`子羽貌寝而贤　孔融荐祢衡表云人不易知受面欺之罪`】　王稽不上计　陈汤不奔防【`范睢举王稽为河东守三年不上计坐诛睢日不怿　下详上`】　虽入贡于鹿鸣　宜奉身于鹢退　旣貌取而失人　何面欺而逃责　徒多推士之名　终乏知人之鉴　茍于人而听言　则举事而失德　择善得人必闻有赏　非才而举安可无辜　始听言而信行汝得人焉　及论事而稽功予所否者　増以疾罢　以贪败【`册府元曰张渉为国子博士太子侍读与乔琳友善及徳宗嗣位多以政事访渉渉盛称琳可大用因拜御史大夫平章事琳夲粗材年髙有耳疾帝每有顾问对荅失次居相位凡八十余日罢知政事　孔帖曰赵璟考功岁终请如至徳故事陈殿最璟自言荐韦证以贪败请降考校`】  

失所举二  

原称非其人【`周书称非其人惟尔不任注言是尔不称其任也`】　好善不择【`叔孙穆子好善而不能择人谓用竖牛`】　知非其人【`陈寔字仲弓为郡功曹时中常侍侯覧托太守髙伦用吏伦教署为文学掾寔知非其人白太守此人不宜用侯常侍不可违乞从外署免尘明德从之人怪寔失举寔终不言`】　有属显言【`魏诸葛诞为吏部郎人有所属輙显其言用之后有得失则公议举者百僚由是慎其所举也`】　増滥进【`孔帖云惟贤知贤圣人笃论身茍滥进庸及知人不择举者之贤而择所举之不滥不可得已`】　据罪抵刑【`陆防奏议云诸司所举皆有情故兼贿赂不得实才臣请陛下当使所言之人详陈所犯之状某人受贿某举有情陛下然后以事质于臣臣复以事质于举主若便首服则据罪抵刑如或有词则付法阅实`】　过则弃【`孔帖云李石用韩益判度支案以败石曰臣夲以益知财利不保其贪帝曰宰相用人知则用过则弃此谓之至公`】  

坐举主一  

増文献通考曰东汉章帝时诏复用前汉丞相故事以四科辟士凡所举士先试之以职乃得充选其徳行尤异不宜试职者疏于他状举非人兼不举者罪　杜氏通典曰顺帝阳嘉元年济隂太守胡广等十余人皆坐谬举免黜　又曰东晋元帝制扬州岁贡二人诸州各一人时以天下防乱务存慰勉逺方孝秀不复策试到即除署旣经畧麤宁乃诏试经有才不中举者免其太守其后孝秀莫敢应命　册府元曰肃宗上元二十年赦书每除京官五品以上正员清望官及郎中御史诸州刺史皆令推荐一两人以自代仍具录行能闻奏观其所举以行殿最　又曰代宗大歴元年诏许吏部人自相举如任官有犯坐举主从吏部侍郎王延昌所请　续文献通考曰明永乐九年吏部尚书蹇义上言在外布按二司府州县官必须得人宜令在内文职七品在外五品以上及县正官各举所知贤能廉榦堪任牧民及居风宪者一人吏部考騐量才擢用其所保非才举主连坐上是其言命行之　又曰正统二年杨士竒等上疏言藩臬二司及府州正官宣宗令大臣保举得人遂多昔唐太宗命京官举郡守县令后致天下斗米三钱之效近年有等京官无人保举造为谤语伏望圣断仍遵先帝勅防行但所举人后有犯赃必明正举主之罪则人知谨畏不敢狥私诏从其议　又曰正德十一年令有司歴任二年之上果有政绩卓异方许抚按荐举赃滥连坐  

坐举主二  

原雅拜　狂言【`汉司隶何武举方正见盘辟雅拜有司以为诡众虚伪坐左迁楚内史　华隂丞嘉言朱云兼资文武可试守御史大夫匡衡以为大臣国家股肱明主愼择嘉小生狂言妄相举荐嘉竟坐`】贬秩　治罪【`严延年察狱吏廉会其吏有赃不入身坐举不实贬秩笑曰后无复有举人者丞相参军宋挺盗官布六百匹正刑弃市遇赦充奋武将军阮抗请为长史司直刘隗字大连劾抗请治罪`】坐免　自杀【`后汉王丹字仲回客有荐士于丹者因举之后举者犯罪丹坐免客惭自絶`】  

【`丹召曰何量丹之薄也不为设食以设之相待如旧　池阳令举廉吏王昱于薛宣未召昱妻受囚家钱昱实不知后人言之昱惭自杀宣乃旌其柩也`】　増罚金　夺俸【`杜氏通典曰北齐孝昭帝皇建二年诏内外执事官从五品以上三府主簿录事参军诸王文学侍御廷尉三官尚书郎中中书舎人毎在三年之内各举一人所举之人止在一职三载之内有犯死罪以下刑罪以上举主凖举人之罚各罚其金自鞭以下举主勿论　孔帖曰于公异不能事后母仕不归省诏赐孝经罢归田里卢迈坐举非其人夺俸两月`】免官　谪戍【`孔帖曰不实免王丹之官　续文献通考曰明洪武六年罢科举专用辟荐初`】  

【`立法甚严毎举者至京上亲校阅不称防輙坐举主徃徃有谪戍者`】　亏典　纳赂【`册府元曰孟简为山东道观察使宪宗元和十四年御史奏简举均州郧郷县镇遏兵马使赵洁充夲县令有亏典刑勅罚一月俸料　又曰李肇李翺并为中书舎人文宗太和三年贬肇为将作监翺为少府少监以柏耆纳赂赐死肇与翺同荐柏耆故也`】　连坐　悔举【`文献通考曰宋太祖建隆三年诏常参官内有尝佐藩郡及歴州县官者各保举堪充幕职令录一人不必以亲为避他日有所犯不如举状连坐之　续文献通考曰理宗绍定元年梁成大乞申严荐举法廉吏犯入已赃者许举主悔举从之`】　削户黜阶【`上详前失所举一　杜氏通典曰后魏孝庄帝诏求德行文艺政事强直者县令郡守刺史皆叙其志业具表以闻三人以上县令太守刺史赏一阶举非其人黜一阶`】　充刺史　任县令【`册府元曰开元二十九年诏内外官有亲伯叔及兄弟并子侄中有才术异能堪充刺史县令者任以名荐其卑官所举人听于所由长官处通状一时录奏其考试通人任用之后如有亏犯典宪名实不相副者所举之人与其同罚如政绩着闻终始廉谨为众所知者其所举人与其同赏　又曰元和二年制曰江淮大县毎歳据阙委三省御史台诸司长官节度观察使各举堪任县令有能否与元举人同赏罚`】　杀栁升流子谅【`册府元曰天寳三载长安县令栁升坐赃于朝堂杖杀升为韩朝宗所荐坐举人不直`】  

【`制贬吴兴郡别驾贠外　孔帖曰张九龄尝荐长安尉周子谅为监察御史子谅劾奏牛仙客语援防书帝怒杖子谅于朝堂流瀼州九龄坐举非其人贬荆州长史`】　有不职　无可采【`孔帖曰陆贽秉政始请台阁长官得自荐其属有不职坐举者文献通考曰宋太祖开寳九年诏翰林学士李昉等阅诸道所孝弟力田等人试问所业无所采乃悉退去诏劾夲部官滥举之罪`】　条察李咏覆视僧孺【`册府元曰唐韩朝宗为荆州刺史开元二十四年邓州南阳县令李咏擅兴赋役贬为康州都城县尉咏之为令也朝宗所荐乃贬为洪州刺史　孔帖曰裴垍坐覆视皇甫湜牛僧孺等对策非是罢学士`】　不如所举　当循此法【`续文献通考曰景定四年诏令侍从台諌给舎卿监郎官以上及制总监司各举所知不拘员限不如所举则连坐之制宜在必行　又曰洪熈元年上谕曰古者除官则署举主姓名贪秽则连坐今当循此法`】  

坐举主三  

増不实免官【`孔帖云薛登疏曰汉法所举之主终身保任杨雄之坐田仪成子之得魏相赏罚之令行则请谒之心絶退譲之义着则贪竞之路消请寛年限以容简汰不实免官得人加赏自然见贤不隠贪禄不专矣`】　必罚【`又云缪举必行其罚`】　连坐法非【`山堂考索云宋朝自祖宗以来有荐举除授之目仍列举主姓名或在官贪浊不公柔懦不理职务废阙处断乖违并量轻重连坐且夫人之难知自尧舜病之矣今日为善而明日为恶犹不可保况于十数年之后其防者已壮壮者已老而犹执其一时之言使同被其罪不已过乎`】　举主自首【`文献通考云太宗端拱四年令内外官所保举人有变节逾滥者举主自首原其罪`】　犯赃【`绩文献通考曰明景泰三年诏各处见任官员果有才行政事优长拘于资格屈在下僚者并听在内四品以上在外廵抚廵按方面正官荐举进京所举人后犯赃罪连坐举主`】取士弗当刋文有差【`又云孝宗治四年令考官不能胜任而取士弗当刋文有差`】  

【`连举主坐罪`】  

坐举主四  

増诏唐贞观十八年诏曰朕遐想千载旁览九流详求布政之方莫若荐贤之典元凯就列仄微可以立帝功管隰为臣中人可以成覇业是以去夏变动翰墨披露丹府畴咨海内尺木旣树思覩逰雾之羣云罗宏张伫降翔庭之翼而诸州所举十一人朕载怀仄席引入内殿明访政道相顾结舌岂可饰丹漆于朽质假风云于决起者哉宜并放还各从本色其举主以举非其人罪论  

增策唐田备对请行赏罚以劝举贤策曰顷者德宗皇帝颁下诏防令举所知自是内外百寮歳有闻荐有司各详其状咸命以官语其数诚得多士之名考其才或非尽善之实何则得贤由举择慎审愼审由赏罚必行十年以来未闻有司之以得所举赏一人以失所举罪一人则内外之荐恐未专精出处之贤或有遗滥斯所以令陛下尚有未得贤之叹也伏惟申命所举深诏有司量其短长之才授以大小之职然后明察臧否精考课最得人者行进贤之赏谬举者坐不当之辜自然上下精详逺近惩劝谨闗梁以相保责轮辕以相承俾夫草靡风行达于天下则天下之耳尽为陛下听天下之目尽为陛下视明其视则举不失徳广其听则野无遗贤而后官得其才事得其序  

## 御定渊鉴类函卷一百四十二

政术部二十一【`奉使　招抚　废命附`】  

奉使一  

原论语曰使于四方不辱君命可谓士矣　初学记曰魏武选举令曰夫遣人使于四方古人所愼择也故仲尼曰使乎使乎言其难也案周官小行人掌国賔客之礼籍以待四方之使者凡四方之使者大客则摈小客则受其币听其辞使适四方朝觐宗遇防同君之礼也存頫省聘问臣之礼也行夫掌国传遽之小事媺恶而无礼者凡其使也必以旌节虽道有难而不时必达【`周礼注曰传遽若今时乗传骑驿而使者也媺福庆也恶丧荒也此事之小者无礼行夫主使之道有难谓遭疾病他故不以时至也必达王命不可废也　唐贾公彦疏曰无礼者无摈介而单行谓之无礼也`】又风俗通云周秦常以岁八月遣輶轩之使采异代方言还奏之永藏秘室汉旧仪奉玺书使者乗驰传其驿驹也三行日夜千里为程又说苑曰明君之使人也任  

之以事不制以辞遭吉则贺之凶则吊之此奉使之事也其称谓有行李【`左传曰行李之往来杜预注行李行人也`】行人【`论语曰行人子羽脩饰之注曰行人掌使之官`】凡国之将命遣使往曰奉命来曰复命一曰报命亦曰归报　増册府元曰周官小行人之职达六节辨五物以周知天下之故其往也赋皇华以遣之其还也歌四牡以劳之盖所以重宣命之寄慰于役之勤斯古道也得非王者居九重之深御四海之广虑下情之未达惧一物之失所由是愼择其人俾专厥任若乃察謡俗采方言赈恤孤穷兴举孝秀辨庶士之淑慝平羣盗之俶扰至有干文谪见天灾流行或推赐租之恩或举申捄之典斯皆因时立制以裨政治者也合璧事曰行人之职时聘以结诸侯之好间问以谕诸侯之志春秋列国亦多有之汉唐以来有巡行之博士直指之绣衣观风之八使案察之六条皆所以宣导德意延问疾苦究吏治之得失视风俗之厚薄其归一也宋熈宁中尝遣使察访绍圣中诏三岁一遣郎中御史按诸路监司　嘉祐集曰敌国有事相待以将无事相观以使今之所以使者亦轻矣曰此人也为此官也则以为此使也今岁以某来岁当以某如县令差役必均而已矣  

奉使二【`招抚　废命附`】  

原毛诗曰四牡劳使臣之来也有功而见知则说矣曰四牡騑騑周道逶迟岂不怀归王事靡盬我心伤悲又曰皇皇者华君遣使臣也送之以礼乐言逺而有光华也曰皇皇者华于彼原隰駪駪征夫毎怀靡及【`谨案此是文王为西伯使臣往来中国知其勤苦而劳来也`】　左传曰齐侯以诸侯之师侵蔡蔡溃遂伐楚楚子使与师言曰君处北海寡人处南海唯是风马牛不相及也不虞君之渉吾地也何故管仲对曰昔召康公命我先君太公曰五侯九伯女实征之尔贡包茅不入王祭不供无以缩酒寡人是征昭王南征而不复寡人是问对曰贡之不入寡君之罪也敢不供给昭王之不复君其问诸水濵　又曰公孙归父以襄仲之立公也有宠欲去三桓以张公室与公谋而聘于晋欲以晋人去之冬公薨季文子言于朝曰使我杀适立庶以失大援者仲也夫遂逐东门氏子家还及笙坛帷复命于介杜预注曰归父襄仲子也襄仲居东门故曰东门氏子家归父字适谓子恶齐外甥也襄仲杀之而立宣公除地为坛而张帷也介副也将去使介反命于君　又曰晋侯秦伯围郑晋军函陵秦军泛南佚之狐言于公曰国危矣若使烛之武见秦君师必退武夜缒而出见秦伯曰秦晋围郑郑既知亡矣若亡郑而有益于君敢以烦执事越国以鄙逺君知其难也焉用亡郑以倍邻邻之厚君之薄也若舍郑以为东道主行李之往来供其困乏君亦无所害夫晋何厌之有既东封郑又欲肆其西封若不阙秦将焉取之阙秦以利晋唯君图之　又曰晋使解扬如宋使无降楚曰晋师悉起将至矣郑人囚而献之楚楚子厚赂之使反其言不许三而许之登诸楼车使呼宋人而告之遂致其君命楚子将杀之使与之言曰尔既许不谷而反之何故非我无信汝则弃之速即尔刑对曰臣闻之君能制命为义臣能承命为信信载义而行之为利谋不失利以衞社稷民之主也受命以出有死无霣寡君有信臣下臣获考死又何求楚子舍之以归　公羊传曰礼大夫受命不受辞出境以安社稷利国家者则专之可也何休注曰外事不素制不豫设故云不受辞也　谷梁传曰季孙行父秃晋却克眇衞孙良夫跛同时而聘于齐齐人使秃者迓秃者眇者迓眇者跛者迓跛者萧同叔子处台上而笑之闻于客客不悦而去相与立胥闾而语移日不解齐人有知之者曰齐之患自此始也齐晏子短使楚楚为小门而延晏子晏子不入曰使狗国者从狗门入而臣使楚不当从狗门入　韩诗外传曰越王句践使廉稽献民于荆王荆王使者曰越夷狄之国也臣请欺其使者荆王曰越王贤人也其使者亦贤子其慎之使者出见廉稽曰冠则得以俗见不冠不得见廉稽曰夫越亦周室之列封也不得处于大国而处江海之陂与鼋鳣鱼鼈为伍文身剪髪而后处焉今来至上国必曰不冠不得见如此则上国使适越亦将劓墨文身剪髪而后得以俗见可乎荆王闻之披衣出谢　论语曰蘧伯玉使人于孔子孔子与之坐而问焉曰夫子何为对曰夫子欲寡其过而未能也使者出子曰使乎使乎　说苑曰魏文侯封太子击于中山三年使不往来赵仓唐曰君何以不遣人使大国太子曰愿之久矣未得可使者对曰臣愿奉使侯何嗜好太子曰侯嗜晨鳬好北犬于是遣仓唐緤北犬奉晨鳬文侯悦曰击爱我哉乃复太子击故曰仓唐一使文侯为慈父击为孝子　史记曰赵平原君使于春申君赵使欲夸楚为玳瑁簪刀劒悉以珠饰之春申君客三千余人上客皆蹑珠履以见赵使赵使大慙　又曰陆贾楚人以客从髙祖定天下名有口辨居左右常使诸侯时中国初定尉佗平南越因王之髙祖使贾赐佗印为南越王贾至尉佗魋结箕踞见贾贾说佗曰足下中国之人亲戚昆弟坟墓在眞定今足下欲以区区之越与天子抗衡为敌国祸且及身矣佗乃蹶然起坐谢贾曰居蛮夷中久殊失礼仪汉书髙帝纪汉王曰孰能为我使淮南使之发兵背楚留项王于齐数月我之取天下可以万全随何曰臣请使之乃与二十人俱使淮南　増又曰文帝后二年诏使者冠盖相望结辙于道以谕朕意于单于　原史记司马相如传云是时卭筰之君长闻南夷与汉通得赏赐多多愿为内臣妾请吏比南夷天子问相如相如曰邛筰冉駹者近蜀道易通秦时常通为郡县矣至汉兴而罢今仍复通为置郡县愈于南夷天子以为然乃拜相如为中郎将建节往使副使者王然于壶充国吕越人驰四乘之传因巴蜀币物以赂西南夷　汉书楼防传曰防方正为諌大夫使郡国多持币帛过齐上书求上先人冢因防宗族故人各以亲疎与束帛一日散百金之费使还奏事称意擢为天水太守吴录曰张俨字子节吴人弱冠知名以博文多识拜  

大鸿胪使于晋孙皓谓曰今南北通好以君有出境之才故相屈行　又曰张俨使晋曰皇皇者华臣其荣惧无古人延誉之美磨砺锋锷思不辱命也　费袆别传曰孙权每别酌好酒以饮袆视其已醉然后问以国事并论当世之务辞难累至袆輙辞以醉退而撰次所问事事条对无所遗失权乃以手中尝所执宝刀赠之袆答曰臣不才何以堪明命然刀所以讨不庭禁暴乱者也但愿大王勉建功业同奬汉室臣虽闇弱终不东顾　晋纪云吴使陟璆如魏晋文王飨之问吴之戍备几何对曰自西陵以至江都五千七百里又问道里甚逺难为坚固对曰疆界虽逺而其险要必争之地不过数四犹人虽有八尺之躯靡不受患其防风寒亦数处耳文王善之厚为之礼　方言曰遣輶轩使者采絶代方言　华覈表云今虽遣大夫循行风俗衔命糺察黜陟为名扬虎视之威厉秋鹰之爪则在人之畏威结舌未肯言人短也　增晋书曰张骏遣治中从事张淳称藩于蜀以假道通表建康李雄许之谓曰贵主英名盖世土险兵强何不亦称帝自娱一方淳曰寡君祖考以来世笃忠贞以仇耻未雪枕戈待旦何自娱之有雄慙曰我之祖考本以晋臣为众所推遂有今日琅邪若能中兴亦当率众辅之厚为淳礼而遣之淳卒致命于建康　册府元曰刘晏肃宗宝应二年吐蕃犯长安既平帝命晏充度支转运等使如上都宣慰百姓以晏旧京尹观者如堵既宣恩煦无不忭舞　又曰贺若察代宗大歴四年为给事中察自颍州使还赐帛五十匹先是颍州刺史李岵以暴政专杀帝命验其事察复奏称旨　又曰裴度元和中为司封郎中时魏博节度使田季安卒牙军立小将田兴为留后宪宗遣度使魏州宣谕兴豕僭侈之后视事斋阁尤加敞恶之乃治旧采访使防居之请度为壁记述兴谦降奉法魏人深德之　又曰元稹为监察御史宪宗元和四年奉使东蜀劾奏故劒南东川节度使严砺擅籍没涂山甫等八十八户　经济编曰晋王存勗闻燕王守光称帝大笑曰俟彼十年吾当问其遣李承勲往用邻藩通使之礼典客者曰吾王帝矣公当称臣承勲曰燕王自可臣其境内岂可臣他国之使守光囚之数日出而问之曰臣我乎承勲曰燕王能臣我王则我请为臣不然有死而已守光不能屈　册府元曰后唐伊广襟情洒落善占对及为汾州刺史时武皇主盟诸侯景附军机缔结聘遗旁午广奉使称旨　又曰郭崇韬临事机警应对可观武皇时为典谒奉使凤翔称防　言行录曰范文正公岁大蝗旱诏公奉使安抚江淮还因民所食乌昩草进呈乞宣示六宫戚里用抑奢侈　増招抚册府元曰孔巢父建中末为魏博宣慰使巢父博辩多智对田悦之众陈逆顺利害君臣之道士众愧悚喜忭曰不图今日复覩王化　又曰李为吏部员外郎徐州张建封卒其子愔为将校所迫俾领军务诏择临难不慑者即其军以谕之遂命直抵其军召将士传朝旨陈祸福脱监军桎梏凶党不敢犯　又曰关播为都官员外郎时湖南山洞中王国良聚众为盗令播往宣谕之使回改兵部员外郎　又曰李大亮为散侍郎时樊邓未平因遣大亮安集之所下者四城拜安州刺史　又曰宋庆礼为大理评事充岭南采访使时崖振等五州首领更相侵掠荒俗不安承前使人惧其炎瘴莫有到者庆礼躬至其境询问风俗示以祸福于是安堵遂置鎭兵五千人　又曰柏耆为右拾遗元和十五年鎭州王承元归国移鎭滑州朝廷赐成德军赏钱令郑覃宣慰军人赍钱未至浩浩腾口穆宗诏耆往谕旨众心乃安　増废命册府元曰汉郭允明为翰林茶酒使干祐元年命允明宣赐荆南髙保融旌节官诰允明出自羣小举动骚纵令本司官健荷御酒数十甖至诸宫每保融宴席之际惟厉声索御酒自饮　又曰周金彦英为尚辇奉御使髙丽称臣于夷王恭帝显德六年决杖一百配流商州  

奉使三【`招抚　废命附　采风謡案奸慝幷入`】  

原天节　皇华【`韩阳天文要集曰天节星主奉使小而明即使中正　下详奉使二`】　执圭　持斧【`礼记曰大夫执圭而使所以申信也　汉书曰武帝末郡国贼盗羣起拜暴胜之为直指使者衣绣持斧捕盗贼督课郡国东至海以军兴诛不从命者戚振州郡`】　埋轮　揽辔【`司马彪续汉书曰汉安帝元年遣八使廵行风俗皆耆儒多知唯张纲年少官最微受命之部而纲埋其轮于洛阳都亭曰豺狼当道安问狐貍遂奏大将军梁冀河南尹尹不疑十五事皆臣子所切齿书奏御京师震悚　又曰范滂字孟博汝南人举孝廉光禄四行时冀州饥荒盗贼羣起乃以滂为清诏使案察之登车辔慨然有澄清天下之志`】　献节　张旌【`左传曰秦伯使西乞术来聘且言将伐晋襄仲辞焉对曰寡君得徼福于用公鲁公以事君不腆先君之敝器而使下臣致诸执事以为瑞节要结好命所以借寡君之命结二国之好是以敢致之　蜀志曰陈震字孝起入拜尚书尚书令奉命使吴贺孙权践祚震入吴界移关候曰东之与西驿使往来冠盖相望申盟载好日新其事震以不才得充下使即日张旌语众各自约誓国有典刑惧或有违幸必斯诲示其所宜`】　谒关　移候【`仪礼曰使者及境张旜誓乃谒关人郑注曰谒告也下详上注`】　展币　袭圭【`仪礼曰使者及馆展币于贾人之馆如初賔入门左公再拜賔避不答拜　又贾人东面坐啓椟取圭垂缫賔袭执圭郑注曰执圭盛礼也又画饰为相致敬也`】河源　海上【`史记曰汉使穷河源其山多玊石采来云云　又曰天子巡边至朔方使郭吉`】  

【`告单于单于怒迁吉北海上`】　赤帷　白盖【`司马彪续汉书曰大使车五乘驾驷赤帷持节者重道五百弰弩十二人　又曰小使车兰舆赤毂白盖从驺四十人`】　奉璧　拭圭【`史记赵惠文王时秦昭王遗赵王书愿以十五城易和氏璧蔺相如奉璧入秦　仪礼曰賔朝服立东西面贾人北面坐拭圭郑注賔使者拭清之也`】　遗鸿　献鹄【`鲁连子曰展无所为鲁君使遗齐襄君鸿至渑而浴鸿鸿失其裴在御者曰鸿之毛物可使若一能买鸿耳无所曰吾非不能买鸿也是上隐君下易币无所不敢　说苑曰魏文侯使舍人无择献鹄于齐侯无择行道失之献空笼曰非无钱以买鹄恶轻易其币`】受命　从宜【`仪礼曰使者载旜帅以受命于朝　礼记曰使从宜礼从俗`】　受圭还玉【`仪礼曰使者受圭垂缣以命　又曰君使卿皮弁还玉于馆賔受圭退右旁南立`】　饮  

冰　冒雾【`庄子沈诸梁曰吾爨无欲清之人今吾朝受命而夕饮冰吾其内热欤　朝冒雾露昼被尘埃`】　衔命　奉辞【`衔君命而使奉辞复命`】　勤王　招士【`只役勤王　汉武使博士循行天下举独行君子士有特招使者之任也注士有异行须特招也`】　星飞斗风入律【`汉书曰飞星大如缶出西南入斗下占曰汉使匈奴明年匈奴单于雕陶莫臯死遣中郎将杨兴使匈奴　十洲记曰天汉三年西国王使使来献使者曰常占东风入律百旬不休青云干吕连月不散中国将有好道之君我国故捜竒蕴而贡神香乘毛车以济弱水于今十三年矣`】　适四方　逹六节【`礼记大夫七十适四方乘安车自称曰老夫行役以妇人　周礼逹天下之六节山国用虎节土国用人节泽国用龙节皆以金为之道路用旌节门关用符节都鄙用管节皆以竹为之`】　奉君事征师役【`择任而往奉尔君事敬无废命有征事奉使四方征师役也`】　举张禄  

荐不疑【`郑安平操范雎亡匿奉使谒者王稽至魏安平诈为卒侍王稽稽问魏有贤人可与俱西游者乎安平曰臣里中有张禄先生欲见君其人有仇不敢昼见乃夜见之稽遂载入秦卒为秦相　暴胜之为直指使至渤海闻隽不疑贤遣使请不疑相见荐诣公车拜青州刺史`】　轻币益敬　成礼加敏【`子叔齐子为季武子介以防自是晋人轻鲁币而益敬其使齐子相季武子以礼故也　齐国庄子来聘自郊劳至于赠贿礼成而加之以敏敏审于事`】　承命不忘　选使宜重【`叔向曰防罢有后于楚宜哉承君命不忘敏　温峤字太眞上疏曰选使宜重不可减二千石见居二品者`】观采风謡　图画聚落【`后汉和帝分遣使者各至诸郡观采其风謡　后汉李恂拜侍御史持节使幽州慰抚北狄所过皆图画山川屯田聚落百余卷悉奏之`】　行人之官　輶轩之使【`汉书纵横家者流盖出于行人之官受命不受辞此其所长也及邪人为之则尚诈谖而弃其信`】　君子于役　使者旁午【`汉书使者旁午谓一纵一横也盖使者纵横也`】受命不宿于家　既殡而造于朝【`礼记凡为使者已受命君言不宿于家急君使也　大夫聘未至而卒则既殡而造于朝注介将事也`】　轺车　驿　朝受命　夕引道　载驰载驱　不日不月　周官行人汉仪使者　奉兹星使　采彼风謡　勤宣帝命　敷求人瘼　悚惕奉公　咨诹问政　省问风俗　图写山川　夏为大暑暴炙　冬为风寒偃薄　周适四方巡行风俗　汉分八使观采方言　増惬旨　合意【`册府元龟曰房式宪宗时为吏部郎中时河朔节度刘济王士眞张茂昭皆以兵壮气豪相持短长李吉甫荐式为给事中将命于河朔歴使诸鎭讽谕之还奏惬旨　又曰裴度为御史中丞元和十年自淮西行营宣慰还言军事多合帝意`】　三岁　八事【`上详奉使一合璧事　杨时集曰周宪之宣和二年淮南荒旱诏公察视赈济公登对陈八事上皇一一开允`】　六条　五术【`册府元龟曰孙伏伽为大理卿贞观十二年太宗遣伏伽等二十二人以六条巡察四方以澄清为务多所贬黜举奏　又曰陆贽补渭南尉徳宗立遣黜陟使十一人行尺下贽说使者请以五术察风俗曰听謡诵审其哀乐纳市贾观其好恶讯簿书考其争讼览车服等其俭奢省作业察其取舍`】　分繻　送节【`沈约诗曰资币分繻出帝京　杜甫诗曰传声看驿使送节向河源`】　酬良马　赐袭衣【`册府元龟曰崔敦礼检校右骁衞长史武徳几年令敦礼往幽州召庐陵王李瑗瑗举兵反执敦礼问以京师消息敦礼竟无屈挠及瑗诛太宗壮之酬以良马　又曰王峻为枢密使广顺三年正月太祖御便殿顾谓侍臣曰河隄决坏大兴功役宜得干才往彼规画峻对曰兴作事大臣欲自往区分及辞赐袭衣金带防绢`】　独不辞　无不通【`人曰滋为工部员外郎贞元十四年西川韦臯始通西南夷蛮长异牟寻贡琛请吏朝廷方选郎吏可行者皆以西南边逺惮之滋独不辞德宗深嘉之以本官兼中丞持节入南诏使还擢为谏议大夫　人曰晋聂廷祚为太子賔客善揣人情多有才艺饮博谐戏无所不通累奉使抗越及荆湖藩镇侯王见者爱之`】震威武　问疾苦【`又曰李靖授岭南抚慰大使以岭海陋逺久不见德非震威武示礼`】  

【`义则无以变风俗即率兵南巡延视长老宣布天子徳意逺近欢服　又曰太宗贞观三年五月旱令中书舍人杜正伦崔敦礼守给事中尹文宪张元素等往关内诸州分道抚慰问人疾苦见禁囚徒量事断决人有寃枉不能自申者随状理之`】　封千户　命四臣【`史记曰髙帝使刘敬使匈奴还报曰匈奴不可击此必见短伏竒兵以争利上怒械系敬往而厄于白登还至广武赦敬封千户号建信君　宋史曰欧阳脩迁翰林学士奉使契丹其主命贵臣四人押宴曰此非常制以卿名重故尔`】　辞致馆吉衅钟【`左传曰叔弓聘于晋报宣子也晋侯使郊劳辞曰寡君使弓来继旧好固曰女无敢为賔彻命于执事敝邑矣敢辱郊使致馆辞曰寡君命下臣来继旧好好合使成臣之禄也敢辱大馆叔向曰子叔子知礼哉　经济编曰秦楚毂兵秦王使人使楚楚王使人戏之曰子来卜之谓何曰吉楚人曰王方杀子以衅钟其吉如何使者曰秦楚毂兵我王使我先窥我死而不还则吾王知警是吾所谓吉也使者以报楚王赦之`】　廉察民乏　宣扬朝化【`册府元龟曰裴寂为右仆射髙祖武徳元年诏廵京城以西诣彼闾阎见其耆老观其风俗廉察吏民乏絶之徒量加赈给如有寃滞并为申理髙年疾病就致束帛　又曰皇甫无逸武徳初为御史大夫时益部新开政刑未洽长吏赃污狼藉令无逸持节廵抚无逸宣扬朝化法令严肃蜀中甚頼之`】　言辽可平　知蜀可取【`又曰贾言忠为侍御史髙宗干封中裨将薛仁贵既降扶余川遂沿海略地与行军总管李勣大军相防时言忠受诏往辽东支度军粮使廻帝问以军事言忠画其山川地势且言辽东可平之状　人曰后唐李严为客省使奉使于蜀时王衍失政严知其可取使还具奏故平蜀之谋始于严`】　尽一时选　继二好【`资治通鉴曰魏遣常侍李谐聘梁至建康武帝引见与语应对如流上目送之谓左右曰朕今日遇勍敌时南北通和务以俊乂相夸衔命接客必尽一时之选无才地者不得与焉梁使至邺邺下为之倾动魏使至建康亦然　合璧事除贾防制曰继好二奉辞万里副车之任选亦不轻`】　长跪而谢　厚礼而遣【`战国防曰安陵君使唐睢使秦秦王谓唐睢曰寡人以五百里之地易安陵安陵君不听寡人何也唐睢曰安陵君受地于先王虽千里不敢易也岂直五百里哉秦王怒曰公亦尝闻天子之怒乎伏尸百万流血千里唐睢曰大王尝闻布衣之怒乎伏尸二人流血五步天下缟素今日是也挺劒而起秦王色挠长跪而谢之晋书曰凉州张骏遣参军王隲聘于赵赵王曜谓之曰贵州和好卿能保之乎隲曰不能侍中徐邈曰君来`】  

【`结好而云不能保何也骘曰齐桓贯泽之盟诸侯不召自至葵丘之防叛者九国赵国之化常如今日可也若政教凌迟尚未能察迩者之变况鄙州乎曜曰此凉州君子也厚礼而遣之`】　蒙逊起拜彦通慙谢【`经济编曰魏李顺奉使至凉凉主防逊遣扬定归谓顺曰年衰多疾不堪拜伏小差当相见顺曰王之老疾朝廷所知岂得自安不见诏使防逊延顺入至庭中防逊箕坐隐几无动起之状顺正色大言曰不谓此叟无礼乃至于此今不忧覆亡而敢凌侮天使魂魄逝矣何用见之逊乃起拜　又曰后周马希萼之帅羣蛮也府库累世之积皆为溆州蛮酋符彦通所掠彦通富强称王于溪洞间王逵既得湖南欲遣使抚之其将王防朗请行既至责之曰昔马氏在湖南足下祖父皆北面事之今王公尽得马氏之地足下不早往乞盟异日得无悔乎彦通慙执防朗乎谢之即日去王号`】　招抚谕刘济　抚庭凑【`册府元龟曰唐温造河内人德宗建中中为张建封所礼时李希烈用兵四刼多所陷没德宗患之以刘济方推忠诚密诏建封选贤德有识之士往谕之乃署造节度参谋使于幽州造与语未讫济俯伏流涕愿效死节　唐书曰韩愈转兵部侍郎鎭州乱杀田正而立王庭凑诏愈宣抚愈至庭凑严兵迓之曰所以纷纷者乃此士卒也愈大声曰天子以公为有将帅材故赐以节岂意同贼反耶神策六军之将如牛元翼比者不少但朝庭顾大体不可弃之公久围之何也庭凑曰即出之愈曰若尔即无事矣`】　下三十余州　擒二百余人【`册府元龟曰淮安王神通武徳四年窦建德刺史王羡求降神通为使者慰抚山东下三十余州建德之地悉定　又曰契苾何力为左骁卫大将军髙宗龙朔九年以何力为铁勒道安抚大使乃拣精五百驰入谓曰国家知汝被诖误遂有翻动汝等皆可自新罪在酋渠得之则已诸姓大喜共擒伪叶防及设特勒等同恶二百余人以归诛之`】　关中羣盗皆下　岭南首领尽降【`又曰殷矫初为太宗渭北道元帅长史时关中羣盗往往聚结令矫招慰之所至皆下　又曰李峤为监察御史时岭南邕岩二州首领反叛发兵讨击髙宗令峤往监军事峤乃宣朝旨特赦其罪叛者尽降因罢兵而还髙宗嘉之`】　原废命失辞　违命【`行人失辞失礼违命`】乐祁不敬　公子失礼【`乐祁以君命越疆而使未致使而私饮酒不敬二君不可不讨乃执之晋执之也　谷梁传曰公子遂如齐至黄乃复乃者亡乎上之辞也注大夫受命而出虽死以尸将命今遂以疾而还失礼违命故曰亡上`】　不能专对　所在停留【`论语诵诗三百使于四方不能专对虽多亦奚以为　后汉李郃为汉中户曹吏时窦宪纳妻郡国皆有礼庆郃谏太守宪危亡可待勿与交通不听遂自请行许之所在停留以观变至扶风宪就国自杀友党悉诛与交通者免官惟汉中守不预`】　废职　弃命　弃事不忠　废命非敬　既辱君命　是速尔尤　臣节无失宁念解扬之忠　君命不恭宜及乐祁之责　増舞蹈　酣饮【`册府元龟曰后唐乌昭遇为供奉官天成初使于两浙每以朝廷事私于吴人目钱镠为殿下自称臣谒镠行舞蹈之礼　又曰李仁矩为左衞大将军天成中奉使东川董璋张宴以召之仁矩贪于馆舍与娼妓酣宴日既中而不至大为璋所诟`】　与其争礼　莫能措言【`又曰唐髙表仁太宗时为新州刺史贞观十一年倭国使至太宗遣表仁持节抚之浮海数月方至表仁无绥逺之才与其王争礼不宣朝命而还由是遂絶　又曰罗让寳歴中为吏部郎中充沧州宣慰使是时李全略死其子同捷窃主兵事朝廷命让等宣慰盖欲示以威信冀其革心而让等至沧州莫能措一言授以书诏而归`】  

奉使四【`招抚　废命附`】  

増六辔如濡【`诗云六辔如濡载驰载驱`】　原时聘以结诸侯之好【`周礼大行人职云时聘以结诸侯之好殷頫以除国之慝郑注曰此二事亦以王见诸侯之臣使来者为文也时聘者亦无常期天子有事诸侯使大夫来聘亲以礼见之礼而遣之所以结其恩好也天子无事则以殷頫谓一服朝之岁也慝恶也一服朝之岁五服诸侯皆使卿以聘礼来頫天子天子以礼见之命以政禁之事所以除其恶行也`】　间问以谕诸侯之志【`郑注曰此王使臣于诸侯之礼也间问者间岁一问诸侯谓存省之属谕诸侯之志者谕言语谕书名其也`】　贺庆以赞诸侯之喜【`郑注云赞助也`】　致禬以补诸侯之烖【`郑注曰致禬凶礼之吊礼禬礼也补诸侯灾者若春秋澶渊之防谋归宋财疏曰按宗伯云以禬礼哀国败此灾亦云禬者同是防合财货故灾亦称禬也`】　増英簜【`周礼云地官掌节皆以英簜辅之杜子春云以函器盛此节或曰英簜画函`】原入国问俗【`曲礼郑注曰谓所行所恶也国城中也`】　闻丧徐行【`公羊传曰`】  

【`公子遂如齐至黄乃复有疾也夫以君命出闻丧徐行而不返况病乎何休注曰闻父母之丧不忍疾行为君当使人追代已以丧谕疾者丧尚不反况于疾也`】　増聘鲁晋【`左传云吴王使延陵季子聘于鲁晋诸国以观诸侯`】　原晏子使楚【`晏子春秋云晏子使楚楚王谓左右曰婴习辞者吾欲辱之坐定而缚一人来王问何为对曰齐人也坐盗王视晏子曰齐人固善盗乎晏子曰婴闻之橘生淮南则为橘生淮北则为枳叶徒相似其实味不同所以然者何水土异也今民生长于齐不盗入楚则盗得无楚之水土使民善盗耶王笑曰寡人反取病焉`】　辩于辞习于礼【`说苑晏子使吴吴王谓行人曰吾闻晏子盖北方之辩于辞习于礼者命傧者客见则称天子明日晏子有事行人曰天子请见晏子感然者三曰臣受命敝邑之君将使于吴王之所不佞而迷惑入于天子之朝敢问吴王恶乎存然后吴王曰夫差请见见之以诸侯之礼`】　展喜犒师【`左传齐孝公伐我北鄙使展喜犒师受命于展禽齐侯未入境喜从之曰寡君闻君亲举玉趾将辱敝邑使下臣犒执事`】　下惠见齐侯解兵【`说苑昔齐起兵攻鲁鲁患之柳下惠见齐侯齐侯曰鲁君惧乎曰不惧齐侯忿然怒曰何也柳下恵曰臣之君所以不惧者以其先人出周南门刳羊相约曰自后子孙敢有闘攻者令其罪若刳羊矣臣之君固以刳羊不惧矣不然百姓非不急也齐侯乃解兵三百里`】　见犀而行【`左传楚子使申舟聘于齐曰无假道于宋申舟以孟诸之役恶宋曰郑昭宋聋晋使不害我则必死王曰杀汝我伐之也见犀而行杜预注曰犀申舟子也以子托王以必死`】　见溷而行【`又宋乐祁言于景公曰诸侯使唯我事晋今使不往晋其憾矣他日公谓乐祁曰唯寡人说子之言子必往其宰陈寅曰子立后而行吾室亦不亡唯君亦以我为知难而行也乃见其子溷而行`】　人事之患　隂阳之患【`叶公诸梁使齐问孔子曰王使诸梁甚重齐待使者甚敬事不成当有人事之患事成必有隂阳之患注云人患虽去喜惧战于心固以结冰炭于五脏矣`】　提振纲纪　提举国章　叔孙如晋必葺其墙屋【`左传云叔孙婼如晋晋人执之书曰晋人执我行人公孙婼言使人也叔孙所馆者虽一日必葺其墙屋去之如始至杜预注曰葺补治也不以当去而有所毁壊也`】　弃疾如晋禁刍牧采樵【`春秋云楚公子弃疾如晋郑伯劳之祖辞不敢见固请见之见如王禁刍牧樵采不入田不樵树不采艺不抽屋不强匄有犯命者君子废小人降舍`】　孔子适齐【`孔丛子云孔子适齐景公让登夫子降一等景公三辞然后登既坐曰夫子降德辱临寡人寡人以为荣也而降阶以逺自絶于寡人寡人未知所以为罪孔子答曰君惠顾外臣君之赐也然以匹夫敌国君非所敢行也虽君私之其若义何`】　挺刃交兵陈说其间【`家语孔子登农山谓二三子各言尔志子贡进曰愿使齐楚合战于漭瀁之野两垒相望尘埃相接挺刃交兵赐着缟衣白冠陈说其间推论利害释二国之患唯赐能之夫子曰辩哉`】　史黯使简子按兵【`说苑赵简子将袭衞使史往视之期以一月六月而后反简子曰何其久也黯曰谋利而得害由不察也蘧伯玉为相史防佐焉孔子为客子贡使令于君前其佐多贤矣简子按兵不动`】献空笼【`齐使淳于髠献鹄于楚出郭门飞其鹄揭空笼往曰臣过上水不忍鹄之渴饮之遂飞去`】  

【`欲买代之是欺吾王也云云楚王曰善哉得子言倍于鹄矣`】　淳于到楚【`说苑曰齐使淳于髠到楚髠形体短小楚王薄贱之曰齐无人也而使子来对曰臣无长腰中七尺劒欲斩无状王王曰吾戏子耳即与髠共饮`】　公孙观秦【`吕氏春秋曰孟尝君使公孙西观秦见昭王王曰薛地大小几何对曰百里王笑曰地方百里而欲以难寡人可乎对曰孟尝君好士不臣天子不友诸侯如此者三人司为管商之师能致主伯王如此者五人万乘之严主辱其使者退而自刎必以其血污其衣有如臣者七人昭王谢曰客何为若此寡人善孟尝君欲客之必谨谕寡人之意也`】　赐装千金【`汉书陆贾传尉佗平南越因王之髙祖使贾赐佗印为南越王贾至大悦留与饮数月曰越中无足与语至生来令我日闻所不闻赐贾囊中装直千金他送亦千金贾卒拜佗为南越王令称臣奉汉约归报髙帝大悦拜贾为大中大夫`】陆贾使南越【`史记孝文元年召陆贾使南越让尉佗自立之意佗甚恐为谢自称曰蛮夷大长老夫臣佗顿首谢愿长为藩臣奉贡职`】　持节至匈奴【`三辅故事娄敬曰臣愿为髙车使者持节往匃奴庭与其主约曰自海以南冠盖之士处焉自海以北控之士处焉割土盟之然后还`】　视河决【`汉郑庄上使视河决请治行五日上曰吾闻庄行千里不赍粮`】　相如使南夷【`史记司马相如传云天子拜相如为中郎将建节往使便略定西夷卭筰冉駹斯榆之君皆请为内臣还报天子天子大悦`】　县令弩先驱【`又司马相如为中郎将乗传因巴蜀吏币以赂西南夷蜀太守以下郊迎县令弩前驱蜀人以为宠也`】　发仓粟赈贫民【`又汲黯为谒者河内失火烧千余家上使黯往视之还报曰家人失火屋比延烧不足忧也臣过河内贫人伤水旱万余家或父子相食臣谨以便宜持节发河内仓粟以赈贫民上贤而释之`】　捕羣盗活万人【`汉书外戚传王贺字公强为绣衣御史逐捕魏郡羣盗党与及吏畏懦逗留当坐者贺纵不诛以奉使不称免叹曰吾闻活千人有封吾所活者万余人后世其兴乎`】　持节归南阳【`东观汉记郭丹从师于长安买符入函谷关乃慨然叹曰丹不乗使者车终不出关更始二年三公举丹贤能征为諌议大夫持节使归南阳丹自去家十有二年果乘髙车出关如其志焉`】　风举龙堆【`班固曰今朝廷昭明海内寜静空令朱轮之使风举龙堆之表`】　循行风俗【`后汉书周举传顺帝时诏遣八使循行风俗选素有威名者乃拜举侍中杜乔守光禄大夫周栩前靑州刺史冯羡尚书栾巴侍御史张纲兖州刺史郭遵太尉长史刘班并守光禄大夫分行天下刺史二千石有赃罪显明者驿马上之墨绶以下使輙收举于是八使同时俱拜天下号曰八俊举于是奏劾贪猾表荐公清朝廷称之`】　循行州郡【`李郃别传郃居汉中和帝即位分遣使者循行州郡观风俗皆微服单行使者二人到益州投公舍宿公察其人异焉时日暮露坐为出酒与啖公仰视星问曰二君发京师时宁知使者何日发耶二人惊而相视问公何以知之郃指星曰有二使星来向益郡`】守令望风解印【`续汉书范滂少厉清节为州里所知为清诏使至州境守令自知赃污望风解`】  

【`印绶去其所举奏莫不厌塞众议`】　枉屈麟鸾奉计王室【`蔡邕与故郡将子桥伯尉书云`】　能专对有智谋【`吴书沈珩字仙仲吴都人少综经艺善左氏春秋权以珩有智谋能专对乃使至魏魏文帝问曰吴嫌魏东向乎珩曰不嫌也曰何以言曰恃旧盟归于好是以不嫌渝盟自有预备矣`】　遗珠一石【`蜀志宗预传预将命使吴孙权问预曰东之与西譬如一家而西増白帝之守何也预对曰东益巴邱之兵西増白帝之守此皆事势宜然俱不足相问权捉预手泣涕而别曰君衔命结二国之好今君年长孤亦衰矣恐不复相见遗预大珠一石`】　赵咨使魏文帝善之【`吴书赵咨字徳度南阳人博闻多识应对辨捷孙权为吴王櫂中大夫使魏魏文帝善之嘲咨曰吴王颇知学乎咨曰吴王浮江万艘带甲百万任贤使能志存经畧虽有余闲博览书传歴史籍采竒异不效书生寻章摘句而已`】　引刀自刺何异苏武【`吴书冯熈字子柔颍川人权之为车熈歴东曹掾使蜀还为中大夫后使于魏魏使陈羣诱之啗以重利熈不为廻送至摩陂欲困苦之熈惧见迫不从必危身辱命乃引刀自刺御者觉之得不死孙权垂涕曰此与苏武何异竟死于魏也`】　和合二国唯有邓芝【`蜀志邓芝传曰先主遣芝脩好于孙权权果狐疑芝对曰蜀有负险之固吴有三江之阻合此之长共为唇齿进可并兼天下退可足而立大王今若委质于魏江南之地非大王有也权与诸葛亮书曰丁厷挟张隂化不尽和合二国惟有邓芝注掞或作艳谓丁厷之言多浮艳也`】　费祎使吴举坐称之【`荆州先徳传云诸葛亮以费祎有俊才宜遣使吴权好嘲戏以观时人琅邪诸葛恪羊衜广陵范愼等各知名皆在坐并发异端之论以难祎祎应机輙对举坐称之`】　陟璆奉使【`干宝晋纪曰陟璆奉使如魏入境而问讳入国而问俗寿春将王布示之马射既而问之曰吴之君子亦能斯乎陟曰此军人士肄业所及士大夫君子未有为之者矣布大慙`】　八部从事【`晋王导使八部从事之部顾和字君孝在数中还同时见诸从事各言二千石得失和独无言导问之和曰明公为政寜有漏网何缘有所察也`】　増是人神情爽拔【`孔帖云李义琛文成公主贡金遇盗于岐州主名不立太宗召御史至目义琛曰是人神情爽拔可使推捕义琛往数日获贼`】　励节将【`又云李纾贞元初为兵部侍郎时诛李怀光兵防河中诏纾宣慰以励节将还报合旨`】　人人便安【`又云奚陟贞元八年迁中书舍人于是江南淮西皆大水诏陟劳问循慰所至人人便安`】　平章请行【`又云程异同平章事西北军政不治议置廵边使宪宗问孰可者乃自请行`】　处决平恕【`又云马怀素以十道使黜陟江西处决平恕`】　不受厚赂【`册府元龟云班宏为给事中时成徳军李宝臣卒其子唯岳匿父丧以求位代宗难之乃遣宏问疾且喻唯岳唯岳厚赂之宏皆不受还报合旨`】　采风謡【`方干送崔遗出使江东诗曰九门司諌诤万里采风謡`】　守节不屈尽其在我【`元卢挚郝经神道碑曰经字伯常世祖即皇帝位诏经以翰林侍读学士使宋号使曰国信赐金虎符经逾淮馆留眞州堑垣栫棘防闲如狱犴介佐而下久于囚羁戚嗟尤怨经语之曰一入宋境死生进退听其在彼守节不屈尽其在我岂能不忠不义以辱中州士大夫乎须忍死以待至元十一年伯顔南伐诘宋执行人之故遂以礼归之`】　招抚争来欵附【`册府元龟曰张河初为髙祖大将军户曹参军从至贾胡堡令河还鎭并州寻遣慰抚山东燕赵之地争来欵附`】　贼徒归附日以千数【`又云裴怀古则天时为监察御史时姚嵩道蛮反诏怀古往招辑之怀古申赏罚贼徒归附者日以千数乃俘其君而还`】承宗遂禀朝防【`又云殷侑为虞部员外郎元和中王承宗在鎭州拒命宪宗命侑招谕之`】  

【`承宗遂禀朝旨`】　原废命私买奴【`后汉郑兴奉使私买奴婢左迁莲勺令`】　私饮酒　使而失命召而不来【`左传云云是再奸也`】  

奉使五  

原诗北齐裴让之公馆防詶南使徐陵诗曰嵩山表京邑钟岭对江津方域殊风壤分野各星辰出境君图事寻盟我恤邻有才称竹箭无用忝丝纶列乐歌钟响张旃玉帛陈皇华徒受命延誉本无因韩宣将聘楚申胥欲去秦方期饮河朔翻属卧漳濵礼酒行三献賔筵盛八珍岁稔鸣铜雀兵戢坐金人云来朝起盖日落晚摧轮异国犹兄弟相知无旧新　裴讷之邺馆公宴诗曰晋楚敦盟好侨札同心赏礼成罇爼陈乐和金石响朝云驾马进晓日乗龙上双阙表皇居三台映仙掌当阶篁篠密约岸荷蕖长束带尽欣娱谁言骛归两　周庾信将命至邺诗曰大国脩聘礼亲邻自此敦张旜事原隰负扆报成言西过犯风露北指度轘辕交欢值公子展礼觌王孙何以誉嘉树徒兴赋采繁四牢盈折爼三献满罍樽人臣无境外何由欣此言风俗既险阻山河不复论无因旅南馆空欲祭西门眷然惟此别风期幸共存　又酬祖正员诗曰我皇临九有声教洎无隄兴文盛礼乐偃武息民黎承乏驱骐骥旌旃事鼓鞞古碑文字尽荒城年代迷破陇文瓜熟交塍香穗低投琼实有意报李更无蹊　陈潘徽赠北使诗曰业定三边静时和四海敦行人仍礼籍使者接輶轩賔荣君享燕客踞我司存既美齐婴学欣逢郑产言琴酒时欢防篇章极讨论廻旌逗陇左返轴指河源塞榆行隐路津柳稍垂门日沈山气合潮落水花翻离情欲寄鸟别泪不因猿所可缄怀袖方以代兰萱　隋卢师道赠司马幼之南聘诗曰故交忽千里輶车莅逺盟幽人重离别握手送征行晚霞浮极浦落景照长亭拂雾扬龙节乗风遡鸟旌楚山百重映吴江万仞清夏云楼阁起秋涛帷盖生陆侯持宝劒终子系长缨前脩亦何逺君其勗令名虞世基接北使诗曰防玉二崤至瑞节三秦归林蝉  

疎欲尽江鴈断还飞墙垣崇客馆旌盖入王畿共此敦封植方欣荐纻衣　增唐张九龄奉和圣制送十道采访使及朝集使诗曰三年一上计万国趋河洛首路回竹符分鎭扬木铎昭晰动天文慇懃在人瘼　岑参送萧李二郎中兼中丞充京西京北覆粮使诗曰霜简映金章相辉同舍郎天威巡虎落星使出鸳行樽爼成全防京师闻见粮归来卤尘灭画地奏明光　孟浩然和李侍御奉使诗曰南纪西江阔皇华御史雄截流宁假楫挂席自生风寮寀争攀鹢鱼龙亦避骢坐闻白雪唱翻入棹歌中　韦庄送崔郎中往使西川行在诗曰拜书辞玉帐万里劒关长新马杏花色绿袍春草香一身朝玉陛几日建铜梁莫恋垆边酒仙宫待侍郎　宋王禹偁送罗著作奉使湖湘诗曰使星次入长沙晓别延英去路赊数刻漏中承密旨几重湖外问皇华山行马拂湘川石寺宿僧供岳麓茶廻日期君直西掖当阶红药正开花　明苏伯衡送王希旸编脩使交趾诗曰歴数归眞主羣方若缀旒外藩湏嗣续当宁重怀柔芝简文弥盛茅封礼更优代言欣尔属将指副予求暂下层霄去眞成万里游宫袍裁白纻廐马出骅骝望重皇华使名髙好畤侯扬鞭随越鸟祖席赠吴钩自觉光辉逺那知跋渉脩几旬行岭峤何处是交州山拥鱼鳞集江分燕尾流堕鸢从跕跕驯鹿自呦呦绿认桄榔浦红看荔子洲马人偏好客蜒户总能舟日上扶桑表天垂瘴海头昔闻铜作柱今见蜃为楼槲叶时交坠沙虫或暗投由来宣至徳直欲重遐陬　髙啓送祠江渎使者诗曰源发岷峨万里通函香迢递问斋宫神驰白马灵光近祝奉元牲礼秩崇驿下换船潮涌日庙前沈璧水廻风重烦使者徼多福南国无疵稌黍丰　刘溥使回过独石诗曰边城二月暗尘沙吹过东风不见花天上玉京旋日水通银汉系星槎云中路出髙山险上谷营连独石斜正是旅愁消未得夕阳楼外又鸣笳　谢榛送李给事元树奉使云中诸鎭诗曰琐闱朝下促飞旌岁暮看君塞上行戍角动人多苦调戎衣走马半新兵关开涿鹿云连树路出蜚狐雪满城计日楚材封事上君王深见九边情  

原赋陈江总辞行李赋曰维大梁三十有六载神功懋乎开辟垂恩储祉压子代之盘盂盛徳形容陋周年之弇石月窟向风日域仰泽要荒欵塞诸戎重译輶轩廵履声芳亥歩旌节经过事髙禹迹举皇华之尽美驰珏玉之多事或江夏之无双匹洛阳之才子访羽仪于廊庙旌秀异于梓引强学之三端赏雕文于四始顾偬侗于罕志奉朝章于信次天凤举而张旃济龙沙而通贽敏异季札之听歌誉乘属国之衔使怀苏子之抵掌忆千秋之画地愿自励而饮冰揆无庸而案辔嗟负恩之无力毎若寘于丛棘倐辞东平之乐善再践承明而游息岂异千里之奔踶宁辞一钱之不直谅无期于鸿渐念有似于蝉翼荷徳泽之霈然鉴丹愚之匪饰惭借誉于瑟柱免长徭于葱极聊暇日以湏臾毎长吟以郁纡异金石之能固若草木之分区进学惭于枝叶绵力谢于康衢构伯休之蓬户狎仲宪之桑枢徒悦水而非智庶因谷以为愚耻矫名于周客宁滥响于齐竽奉栖迟以偃仰愿太素之不汚  

増赞明宋濓滕奉使赞曰东阳滕茂实当宋靖康初以太学正与佥书路允迪奉使于金议割三鎭太原寻奉密诏据城不下金人怒囚之云中钦宗北迁茂实谒见涕泣请从行主者不之许其后允迪南归茂实独留鴈门终身不再仕临没令以黄旛里尸而葬仍刻石识云宋使者东阳滕茂实墓此殆不事二君者与乃作赞曰汉有苏武奉使不屈滕公配之有声烈烈黄旛裹尸以全臣节如璧之白弗缁弗缺其人虽亡而神不灭上游帝所凌厉日月降臣见之肝碎胆裂敢述赞辞勒在贞碣  

増碑唐张说赠太尉裴行俭神道碑曰仪凤二年十姓生可汗匐延都支为李遮匐潜搆犬戎俶扰西域朝廷凭怒将行天讨公进议曰敬元败绩于茅戎审礼免胄而入狄岂可絶域更勤王师今波斯王亡侍子在此若命使册立则路由二蕃便宜取之是成擒也髙宗善其计诏公以名册送波斯兼安抚大使公往莅遗爱洽于人心是行也百城故老望尘而雅拜四鎭酋渠连管而誓酒一言召募万骑云集公乃解严以反谍托猎以训旅误之多方间其无备裹粮十日执都支于帐前破竹一呼钳遮匐于麾下廓氛祲于地表燀皇灵于天外充国有屯田之颂窦宪有燕山之铭订兹逺略彼何微也公之送波斯也入莫贺延碛中遇风沙大起天地暝晦引道皆迷因命息徒至诚防祷徇于众曰井泉不逺须防风止气开有香泉丰草宛在营侧往来之人莫知其处此乃狄公之拜井商人之化城也  

原书后汉孔融与韦林甫书曰使君足下怀逺垂勲西戎即叙前别意恨甚多不悉辛从事至承获所讯喜而起居不恙而到也云便结驷径至旧治西土之人宗服令徳解仇从好以顺风化万里雍穆如乐之和虽为国家威灵感应亦实士縠堪事之效也昔伯安由幽都而登上司子琰以豫州而取宰相近事未逺当勉功业以丰此庆耳间僻疾动不得复与足下岸帻广坐举杯相于以为邑色前日元将来雅度毅伟世之器也昨仲将复来文敏笃诚保家之主也不意双珠近出老蚌甚珍贵之遣书通心　梁任孝恭为李庆州孟坚使与覃无名书曰昔陆贾皇华定交知于南越长卿披绣通夷险于夜郎故传美于往书流芳于篆素足下南中盛族岭表豪门借誉既深承芳已旧但道旷风云论平生而是即江山间阻街杯酌以何因空想神魂徒劳梦寐仆世禀威仪门勒钟提戈海岳推毂数千逮我不才无兼文武鸿私弗替膺兹阃外麾盖所临实宣慈造足下刺举一隅同奉家国进止之宜实俟髙算　刘孝仪北使还与永丰侯书曰足践寒地身犯朔风暮宿客亭晨炊谒舎飘飖辛苦迄届氊乡杂种覃化颇慕中国兵传李绪之法楼拟衞律所治而毳幙难淹酪浆易餍王程有限时及玉关射鹿胡奴乃共归国刻龙汉节还持入塞马衔苜蓿嘶立故墟人获蒲萄种归旧里稚子出迎善邻相劳倦握蟹螯亟覆虾椀未改朱顔略多自醉用此终日亦以自娱  

原论梁元帝郑众论曰汉世衔命匈奴困而不辱者二人而已子卿手持汉节卧伏冰霜仲师固无下拜隔絶水火况复风生稽落日隐龙堆瀚海飞沙臯兰走雪岂不痛鼻酸心忆雒阳之宫陛雪泣横悲想长安之城阙直以为臣之道义不为生事君之节生为义尽岂望拔幽泉出重仞经长乐抵未央及还望塞亭来依候火旁观上郡侧眺云中虽在已之愿自隆而于时之报未尽増引宋苏洵送石昌言舍人北使引曰昌言官两制为天子出使万里外建大斾从数百送车千乗出都门意气慨然富贵不足怪吾于昌言独自有感也大丈夫生不为将得为使折冲口舌之间足矣往年彭任从富公还为我言曰既出境宿驿舍闻介马数万驰过劒槊相摩终夜有声从者怛然失色及明视道上马迹尚心掉不自禁凡彼所以夸耀中国者多此也中国之人不测也故或至于震惧而失辞以为笑呜呼何其不思之甚也昔者奉春君使冒顿壮士大马皆匿不见是以有平城之役今之匈奴吾知其无能为也  

## 御定渊鉴类函卷一百四十三

政术部二十二【`使絶域　专命　杀使　遇讐`】使絶域  

原汉书曰张骞汉中人以郎应募使月氏与堂邑氏奴甘父俱出陇西径匈奴得之传诣单于单于曰月氏在吾北汉何以得徃使留骞十余嵗予妻有子然骞持汉节不失　王逸子曰或问张骞可谓名使者欤周流絶域十有余年自京师以西安息以东方数万里百有余国或逐水草或逐城郭骞经歴之知其习俗始得大蒜蒲萄苜蓿也　汉书西南夷传云番阳令唐防上书曰南越王黄屋左纛地东西万余里名为外臣实一州主今以长沙豫章徃水道多絶难行窃闻夜郎所有精兵可得十万浮船牂牁出不意此制越一竒也诚以汉之强巴蜀之饶通夜郎道为置吏甚易上许之乃拜防以中郎将将千人従巴筰关入遂见夜郎侯谕以威徳约  

为置吏　匈奴传曰天子廵边亲至朔方勒兵十八万以见武节而使郭吉风告单于既至匈奴匈奴主客问所使郭吉卑礼好言曰吾见单于而口言单于见吉吉曰南越王头已悬于汉北阙下今单于即能前与汉战天子自将兵待边即不能亟南面而臣于汉何但逺走亡匿于幕北寒苦无水草之地为语卒单于大怒立斩主客而留吉迁辱之北海上　苏武传曰武帝遣武以中郎将使持节送匈奴使留在汉者武与副中郎将张胜及假吏常惠等既至匈奴单于方欲发使送武防缑王与长水虞常等谋反常私胜胜许之防单于出猎其一人夜亡告之单于子弟发兵与战缑王等皆死虞常生得张胜闻之恐前语发以状语武武曰事如此此必及我虞常果引胜单于怒召武受辞武谓惠等屈节辱命虽生何面目以归汉引佩刀自刺气絶半日复息单于壮其节　李陵与苏武书云足下以单车之使适万乗之虏丁年奉使皓首而归　傅介子传曰介子以平乐监使楼兰谓王曰天子使我私报王王起随介子入帐中屏语壮士二人従后刺之刃交胷立死其贵人左右皆散走介子告谕以王汉罪天子遣我来诛王汉兵方至毋敢动动灭国矣遂持王首还诣阙封义阳侯　冯奉世传曰前将军韩増举奉世以卫使持节送大宛诸国客至伊修城都尉宋将言莎车与旁国共攻杀汉所置莎车王従鄯善以西皆絶不通奉世与其副严昌计以为不亟击之其势难制必危西域遂以节谕告诸国王因发其兵进击莎车攻防其城莎车王自杀传其首诣长安诸国悉平威振西域　西域传曰乌孙公主侍者冯嫽常持汉节为公主使行赏赐于城郭诸国敬信之号曰冯夫人为乌孙右大将军妻右大将军与乌就屠相爱都防郑吉使冯夫人乗锦车持节诏乌就屠为小昆弥赐印绶也　段防宗传曰成帝时小昆弥末振将杀大昆弥而死汉遣防宗到昆弥手劔击末振将太子番丘还封关内侯赐金百斤　应劭汉官仪曰建武二十四年遣中郎将段彬逆单于五原塞东观汉记曰时北匈奴遣使求和亲上遣郑众使匈  

奴众至北庭虏欲令拜众不为屈单于大怒围守闭之不与水火众防刀自誓单于恐而止　增册府元龟曰郑元璹武徳中以太常卿使突厥还髙祖劳之曰卿在虏庭累载拘系苏武弗之过也拜鸿胪卿　又曰郑元璹贞观中使突厥还奏曰突厥兴亡唯以羊马为验观其六畜并已疲羸部落皆有菜色而牙内炊饭化为血咎徴如此不出三年必当覆灭顷之突厥果败　又曰陈大徳为职方郎中贞观十五年使于髙丽欲窥其国俗每至城邑輙以绫绮遗其官守莫不欢恱大徳因谓之曰吾性好山水欲徃游践其国人信之遂得在道屈曲而行徃徃见中国人莫不垂涕　又曰裴耀卿为戸部侍郎宗开元二十年信安王祎受诏封契丹耀卿为副俄又令耀卿赍绢二十万匹分赐立功奚官耀卿曰赍持财帛深入寇境不可不为备也乃先期而徃一朝而给时突厥果勒兵谋刼比至而耀卿已还　又曰萧昕代宗大厯初为国子祭酒使回纥回纥庭诘昕曰禄山思明之乱非我无以佐定唐国奈何市马而失信不时归价众皆失色昕答曰仆固怀恩我之叛臣乃者尔助为乱犯郊畿及吐蕃败走回纥悔惧稽颡乞和非大唐存念旧功则匹马不出塞矣回纥惭退加礼　孔帖曰李义琰使髙丽其主据榻召见义琰不拜曰吾天子使可当小国之君奈何倨见我主词屈为加礼　册府元龟曰崔瑝为监察御史敬宗寳厯元年自镇武使回鹘延英对问逺地言朕如何瑝对曰四方皆言陛下纳谏如流帝大恱赐绯鱼袋　又曰陈乂性孤执眀宗长兴中册晋国公主石氏于太原晋髙祖善待之人或有献可于乂宜陈一讴颂以称髙祖之美可其厚贿乂曰人生贫富咸有定分未有持天子命违礼以求利闻者嘉之　四朝国史曰王拱辰字君贶至和二年以三司使聘契丹见其主于混同江设宴垂钓每得鱼必酌酒饮客亲鼓琵琶以侑谓其相曰此南朝少年状元又曰张方平神宗时使契丹契丹主顾左右曰有臣  

如此佳哉　名臣言行录曰王信奉使北国肄射都亭首破的馆人骇愕问曰尚书得非黑王相公子孙乎谓武恭公徳用也又妙于笔法傧使有求书与之趋谢曰前无古人后无来者　东都事略曰沈起字兴宗奉使契丹至其庭着位与西夏使同班起曰西夏陪臣不当与王人齿遂升班　宋史曰洪皓番阳人有竒节为大金通问使至云中粘罕廹使仕刘豫皓曰万里衔命不得奉两宫南归恨力不能磔逆豫忍事之耶流递冷山陈王悟室聚落也悟室使教其子或二年不给衣食常大雪薪尽以马矢燃火煨麪食之金主以生子大赦许使人还乡帝曰卿忠贯日月虽苏武不能过　又曰朱弁婺源人建炎初议遣使问安两宫弁奋身自献诏为通问副使至云中黏罕使就馆守之以兵绍兴二年金人遣宇文虚中来言和议可成当遣一人诣元帅受书虚中欲弁与正使王伦探策决去留弁曰吾来固自分必死岂应今日觊幸先归愿正使受书归报天子成两国之好蚤申四海之养于两宫则吾虽暴骨外国犹生之年也伦将归弁请曰古之使者有节以为信今无节有印印亦信也愿留印使弁得抱以死死不腐矣伦解以授弁弁受而怀之卧起与俱金人廹弁仕刘豫且訹之曰此南归之渐弁曰豫国贼吾恨不食其肉又忍北面臣之吾有死耳金人怒絶其饩遗以困之弁忍饥待尽金人亦感动致礼如初　经济编曰元世祖时使梁曾等至安南其国有三门陈日燇欲迎诏自旁门入曾贻书责之徃复者三卒従中行日燇遣其臣陶子竒偕曾来贡曾进与日燇辩论书帝恱解衣赐之时有亲王至自和林帝命酌酒先赐曾谓王曰汝所办者汝事梁曾所办者吾与汝之事勿以为后也  

使絶域二  

原暴骨　黔面【`路温舒请使絶域暴骨方外尽臣下节太仆杜延年问状罢归故官以言无可取　汉使王乌窥匈奴匈奴法汉使不去节不黔面不入穹庐乌习胡事乃去节黔面单于爱之许遣子入侍后使杨信不去节坐穹庐之外`】　苏武典属国　班超定逺侯【`苏武汉使匈奴十九年不失节归为典属国　班超字仲升久在絶域思土上疏愿生入玉门关帝従之`】　终军请长缨　张骞穷河源【`终军请使拜谏议大夫使南越而请长缨以羁虏　张骞使外国穷河源封博望侯`】　随絶域之聘人　领天隅之归客　千里有不归之魂　殊乡有哀苦之事　增长揖　争礼【`册府元龟曰汉阳郡李瓌武徳中赍布帛数万段与突厥结和亲颉利大恱后将复命颉利谓左右曰李瓌前来恨不屈之今日必令下拜瓌知之及见长揖不屈颉利怒留瓌不遣瓌竟不为屈颉利知不可胁始礼遣之　又曰苏世长为天策府学士贞观初聘于突厥与颉利争礼不受赂遗朝廷称之`】　齧雪旃　食铁石【`汉书曰苏武字子卿以中郎将使持节使匈奴单于欲降之廼幽武置大窖中天雨雪武卧齧雪与旃毛并咽之数日不死匈奴以为神乃徙武北海上无人处使牧羝羝乳乃得归　孔帖曰和逢尧突厥黙啜请尚公主逢尧以御史中丞报可黙啜遣贵近颉利来曰诏送金镂具鞍乃涂金非天子意请罢和亲左右色动逢尧乃牵持其人谓曰汉法重女壻而送鞍具欲安且久不以金为贵可汗乃贪金而不贵信耶黙啜闻曰斯食铁石人不可易因备礼以见可汗为敛髪再拜`】　阅六歳　要五事【`合璧事曰崔伦以右庶子使吐蕃虏背约留二嵗执伦至泾州逼为书约城中降伦不従更囚逻娑城阅六嵗不屈乃还代宗见为感动呜咽即具陈虏情山川险易指画帝前人服其详　经济编曰寜宗时方信孺使金至濠州纥石烈子仁止之于狱露刄环守之絶其薪水要以五事信孺曰反俘归币可也缚送首谍自古无之称藩割地非臣子所敢言子仁怒曰若不望生还耶信孺曰吾将命出国门时已置生死度外矣信孺三使金师以口舌折强敌`】　唐恪撤卫　杜暹埋金【`合璧事曰唐恪牂牁献地命徃抚谕夷人自疑衷甲以逆之恪尽撤兵卫将驺卒数十人徃夷人望见投兵听命惑泣曰不圗今日得沾圣化　册府元龟曰杜暹为监察御史宗开元中承诏徃碛西蕃人赍金以遗暹暹固辞不受左右曰公逺使絶域不可失人情暹不得已受之埋于幕下既出境乃移牒令徃取之`】　贸易皆絶　赂遗无受【`册府元龟曰归崇敬代宗大厯初为仓部郎中充册立新罗王使故事使新罗者至海东多有所求或防资帛而徃贸易货物崇敬一皆絶之东夷称重其徳　又曰郭崇韬自荘宗为晋王时为中门使李存审収镇州帝命崇韬慰抚之或有以珍货赂遗者崇韬都无所受但以书籍数千卷归`】　拥节不屈　栋以观【`册府元龟曰陈行焉为吉州长史徃吐蕃大臣钦陵使行焉拜伏行焉拥节不屈　四朝国史曰许将字仲元奉使契丹居人屋楝聚观曰看南朝状元`】　有死而已　不和无害【`东都事畧曰辛仲甫字之翰太平兴国初奉使契丹问党进何如人仲甫曰国家异人间出党进何足道哉契丹主欲留之仲甫曰信以承命义不可留有死而已契丹主不能屈　又曰孔道辅使契丹契丹主酌以大巵曰天寒饮此可以致和气道辅曰不和固无害`】　蒋俨置窟室　郑权乗肩轝【`册府元龟曰蒋俨贞观中为右屯卫兵曺参军太宗将征辽东募使髙丽者众皆畏惮俨谓曰主上雄畧华夷畏威小番岂敢图使者縦其凌虐亦吾死所也遂请行及至髙丽莫支置于窟室胁以兵刄终不屈挠　又曰郑权为左散常侍穆宗长庆二年为回鹘告哀使帝以权尝歴显位器质魁伟有词辨故任之权辞疾不免乃乗肩举渉碛至虏庭词气不挠得使臣之体`】　录风俗物产　知山川道里【`孔帖曰韦洪机使西寔厥册拜同俄设为可汗防石国叛道梗三年不得归裂裾录所过诸国风俗物产比还太宗问外国事即上其书　东都事畧曰刘敞字原父奉使契丹敞博闻强记素知虏山川道里虏自言北至栁河回曲千余里敞闻曰自松亭趋栁河甚径不数日可至中都何不道彼而道此虏相顾惊愧`】絶割地之议　拒增币之请【`东都事畧曰曺利用景徳初契丹南牧真宗亲御六军契丹有求和之意以利用使于兵间真宗曰契丹求关南之地当以理絶之利用对曰虏若妄有所求臣不敢生还利用见虏果首及关南地利用曰割地之议死不敢闻虏度不可屈遂决通好之议　又曰富弼仁宗朝使契丹既至虏专欲増币曰南移我书当曰献否则曰纳弼争不可声色俱厉于是留增币誓书复使耶律仁以其国誓书来且求献纳弼奏曰臣以死拒之虏气折矣`】　子壻岂可稍倨　公主岂宜先徃【`册府元龟曰鲜于叔明肃宗乾元中为司勲员外郎副汉中王瑀使回纥回纥接礼稍倨叔明离位责之曰可汗大唐子壻岂可恃微功而傲乎可汗改容加敬　又曰胡证为金吾大将军穆宗长庆二年送太和公主入蕃去回鹘可汗牙帐尚信宿可汗遣数百来请与公主先従他道去证曰我奉天子诏送公主以授可汗今未见可汗岂宜先徃使乃止`】　焉可追论新罗　岂得不厚回鹘【`册府元龟曰相里元奨贞观中为司农丞使髙丽谓苏文曰主上令髙丽罢兵勿击新罗苏文曰徃者隋室相侵新罗乗衅夺地五百里自非反地此兵恐未能已元奨曰徃事焉可追论如辽东诸城旧并中国郡县髙丽必求本地中国亦湏复疆宇国家尚且不言髙丽岂得违命　又曰刘元鼎穆宗长庆初为大理卿使吐蕃见其都元云回鹘小国也而唐国待之厚于我何哉元鼎云回鹘于国家有救难之勲又不曾侵夺分寸岂得不厚`】  

使絶域三  

原周礼夷使【`四夷之使`】　汉令没蕃【`田令因王事落蕃未还有亲属同居者其身分之地六年乃追身还之日随便充给即身死王事者子孙虽未成丁亦不追战伤人笃疾亦不追咸听终身也`】增容仪闲雅【`册府元龟云豆卢寛太宗贞观中为殿中监使于突厥寛容仪闲雅词防可观`】  

【`突厥甚敬惮焉`】　招防羯【`又云中宗即位遣侍御史张行岌徃招慰防羯渤海郡王大祚荣`】喻国威信【`孔帖云娄师徳上元初为监察御史防吐蕃盗边师徳奉使収败亡于洮河因使吐蕃其首领自赤岭操牛酒迎劳师徳喻国威信开陈利害虏为畏恱`】　逺近疆界立谈悉定【`唐张说郭震行状曰奉宸监丞属吐蕃请和亲令报命至境上与賛普相见宣国威命责其翻覆长揖不拜瞠目视之賛普曰汉使多矣无如公之诚信逺近疆界正谈悉定因遗金数十金而还公悉以进上`】　番人大献琛賮【`册府元龟云韦伦徳宗建中初为太常少卿使吐蕃初宣谕皇防次述国家威徳番人恱之大献琛賮`】　清俭谨慎【`又云关播徳宗贞元中为刑部尚书充送咸安公主及册可汗使来徃皆清俭谨慎番人恱之`】　复命迁金吾【`又云栁晟为检校工部尚书宪宗元和初充回鹘吊祭册立使复命金吾大将军`】　不得与私觌正员官告【`丈献通考云元和十二年敕入番使不得与私觌正员官告旧例使絶域者许卖正员官告取赀以备私觌非典法故革之`】慕苏武【`孔帖云崔敦礼回纥述度为下所杀诏徃绥定立其嗣而还敦礼通知四夷情伪其少慕苏武为人故屡使突厥前后建明允防事机`】　出疆专对【`册府元龟云于頔以栎阳主簿摄监察御史充入蕃使判官时论以为有出疆专对之能`】　辞凤阙到鸡林【`刘禹锡送源中丞诗云面带霜威辞凤阙口传天语到鸡林`】　逺而有光华【`白居易裴通制云授册与节临轩遣之庶乎逺而有光华且使絶俗殊都益敬吾使也`】　张荐三使【`汇苑详注云唐张荐字孝举占对详辨三使絶域`】　鴂舌问三苏【`苏轼送子由使契丹诗云氊毳年来亦甚都时时鴂舌问三苏`】驿凌风雪【`又云不辞驿凌风雪要使天骄识凤麟`】　玉节郎【`又送王敏仲北`】  

【`使诗云冲风振河朔飞雾失太行洗眼忽惊笑见此玉节郎`】　各従本朝歴【`名臣言行录云苏颂充北朝生辰使在彼中过冬至木朝厯先北朝一日北人问公孰是答曰厯家算术小异迟速不同谓如亥时节气当交则犹是今夕若逾数刻为子时为明日矣或先或后各従本朝之厯可也彼深然之`】　愿速加兵【`经济编云孝宗时汤思退奏遣魏杞如金议和称侄大宋皇帝再拜奉书于叔大金皇帝帝面谕杞曰今遣使一正名二还师三减嵗币四不发归附人杞陛辞奏曰臣捋防出疆岂敢不勉万一无厌愿速加兵金馆伴张恭愈胁杞去大字杞拒之具言天子神圣才杰奋起金君臣环聼恭踈`】　袒寝一室【`元姚燧总管张公墓志曰公讳庭珍字国寳至元六年授朝列大夫佩金符责贡安南至其国诘王曰皇帝不欲郡县王地版籍王民聴其称藩遣使谕防王犹倔防海徼自矜尊髙天威小震无烦逺召中国云南十万之师再月可至王使力士白刃环卫公乃袒寝一室尽掷所悬箭弓刀槊付卫士`】  

使絶域四  

增诗元陈旅送赵子期使交趾诗曰晓日承恩紫殿深都门祖道马骎骎上书不奉唐防防归槖寜将陆贾金露入珠盘鲛室白苔生铜柱象崖隂为君临水歌黄鹄天北天南万里心　袁桷安南行送李景山侍郎出使曰輶轩使者安南来紫泥封诏行风雷湿云翻空海波立铁网山裂狂蛟摧神京煌煌镇无极火鼠烛龙穷发北弹丸之地何足论蚯蚓为城雾为域瘴江如墨黄茅昏羣蛮渡江江水浑千年白雪不到地十月青梅犹满邨赤脚摇唇矜捷鬭竹箭藏蛇杂猿狖崛强争夸升底蛙低徊自比泥中兽龙飞天子元年春万执璧修臣隣朱干玉戚广庭舞笑问铜柱今何人君不闻重译之人越裳氏有道周王输白雉又不闻防风之骨能专车神禹震怒行天诛李侯桓桓水苍佩舌本悬河四方对后车并载朝未央稽颡九拜乞取金印归炎荒　眀曽棨陈员外奉使西域周寺副席中道别诗曰汉家郎官头未白扈従初为两京客忽逢天边五色书万里翩翩向西域腰间寳劔七星文连旌大斾何缤纷解鞍夜卧营中月揽辔朝看陇上云黄沙断碛千廻转玉关渐近长安逺轮台霜重角声寒蒲海风髙弓力软兹行従歴诸蕃氊帐依微絶漠间残烟古树羌夷聚逺火荒原猎还蕃酋出迎通汉语穹庐蒲萄酒如乳舞女争呈于阗妆歌辞尽协龟兹谱当筵半醉看吴钩上马便着金貂裘山川遥认月支窟部落能知博望侯草上风沙乱骚屑边头日暮悲笳咽行穷天尽始回辕坐对雪深还仗节归来杂遝宛马羣立谈可以収竒勲却笑古来征战苦边人空说李将军  

增序唐韩愈送员外序曰唐受天命为天子凡四方万国不问海内外无小大咸臣顺于朝时节贡水土百物大者特来小者附集元和睿圣文武皇帝既嗣位悉治方内就法度十二年诏曰四方万国惟回鹘于唐最亲奉职尤谨丞相其宗室四品一人持节徃赐君长告朕之意又学有经术通知时事者一人与之为贰由是侯侑自太常博士迁尚书虞部员外郎兼侍御史朱衣象笏承命以行朝之大夫莫不出饯酒半右庻子韩愈执盏言曰侯今人适数百里出门惘惘有别离可怜之色持被入直三省丁宁顾婢子语刺刺不能休今子使万里外国独无几微出于言面岂不真知轻重大丈夫哉丞相以子应诏真诚知人矣士不通经果不足用于是相属为诗以道其行云  

专命一  

原越境　収邑【`卿非君命不越境　孟尝使魏子収邑三万不致曰有贤者转假与之矣后受施者自刎明孟尝不反也`】　遂盟　矫制【`公羊传公子结媵陈人之妇遂及齐侯宋公盟遂事也使者受命不受辞　冯奉世陈汤矫制详武功矫制`】　闻卒乃还　不至而反【`传士匄侵齐及谷闻齐侯卒乃还礼也嫌其不待君命为失礼故明言其礼又善不伐丧也　汲黯字长孺上使视东越相攻至吴而反曰越人相攻不足辱天子之使`】　使作徒衣　难従胶柱【`钟离意字子阿部送徒诣河内时寒徒病不能行意移牒属县使作徒衣县上状意亦具闻帝善之　行人将欲败谋难従胶柱`】　徐偃鼔铸　汲黯发仓【`博士徐偃行风俗矫制使胶东鲁国鼔铸盐铁还奏张汤劾至死偃以春秋之义可以安国家定社稷专之可也诏终军问罪诘曰古者诸侯国异俗百里不通故有不受辞专可之宜今万国为一天下同风偃廵封域之中称以出疆何也且盐铁在国家不足为利害而以安社稷为辞矫作威福以千名誉罪重而所就小偃即死　下详奉使四`】　义有随时　恭无专命　使者诚为择利　或人未可与权茍叶尽忠之节　难科专造之辜　违命折劵尚不  

论辜　矫制发仓犹闻释罪【`冯讙汲黯`】　增权知军务　袭取归安【`册府元龟曰孔巢父徳宗时为给事中魏博宣慰使田恱背叛久其下厌乱且喜巢父之至田承嗣之子绪以失职怨望因人心之摇动遂搆谍杀恱禀命巢父巢父因以众意令绪权知军务以纾其难又曰周李至为賛善大夫世宗将用师于西南用至为转运判官行次永兴为人所说欲袭取归安镇乃先以其事白于永兴节度使王彦超超素知归安路险深不之许至称奉密防彦超无以阻之既入山行数百里蜀寇奄至军士多死遂为其所掳焉`】  

专命二  

原虽有君命何其速也　茍利国家专之可也　增及诸侯盟【`左传云齐侯以诸侯之师伐楚次于陉夏楚子使屈完如师师退次于召陵齐侯陈诸侯之师与屈完乗而观之曰以此众战谁能御之以此攻城何城不克对曰君若以徳绥诸侯谁敢不服君若以力楚国方城以为城汉水以为池虽众无所用之屈完及诸侯盟`】　犹柱不可书【`韩诗外传云赵王遣使者之楚方鼔瑟而遣之诫之曰必如吾言使者曰王之鼓瑟未尝悲若此也王曰宫商固方调矣使者曰调则何不书其柱耶王曰天有燥湿弦有缓急宫商移徙不可知是以不书使者曰明君之使人也任之以事不制以辞犹柱之不可书也`】　原受赂折脇【`范睢従须贾使齐齐王赐金须贾以告魏齐齐以睢告国隂事得金击睢折脇拉齿`】　受金失官【`司马相如受金失官`】　增救危除患【`刘向奉使篇云春秋之辞有相反者四既曰大夫无遂事不得擅生事矣又曰出境可以安社稷利国家则专之可也既曰大夫以君命出进退在大夫矣又曰以君命出闻防徐行而不反者何也曰此四者各止其科不专移也不得擅生事者谓平生常经也专之可者谓救危除患也进退在大夫者谓将帅用兵也徐行而不返者谓出使道闻君亲之防也`】  

杀使一  

原楚执蹶由以衅鼓　宋杀申舟于假道【`楚伐吴使弟蹶由犒师楚灵王执之将以衅鼔　舟使齐假道于宋宋杀之`】　楚子执解扬　马超杀阎温【`上详奉使一　魏阎温字伯俭时马超围冀城急州遣温密出告救于夏侯渊为超所获超令言于冀城云东方无救温伪许之乃将至城下曰渊军三日至勉之勉之遂杀之`】　寇恂斩皇甫文诸葛杀刘整郑【`后汉冦恂字子翼击髙峻峻遣军师皇甫文出谒辞礼不屈恂怒欲斩之`】  

【`诸将以为不可恂不聼斩之峻即日降诸将问之恂曰文峻之腹心杀之则峻亡其胆所以降耳诸将曰非所及也　刘整郑为诸葛恪所获事与上间温相`】　乐祁不敬虽闻可讨之辞伯蠲无辜终贻非礼之诮【`宋乐祁聘晋不敬执之详废命　晋伐郑郑人使伯`】  

【`蠲行成晋杀之非礼也古者兵交使在其间可也`】　增何谓勅耶　安可臣哉【`册府元龟曰顔真卿为太子太师建中末李希烈防汝州宰相奏顔真卿四方所信使谕之可不劳师旅真卿见希烈送于龙兴寺徳宗复宫阙希烈弟希倩在朱泚党中伏诛希烈闻之怒乃使阉奴杀真卿先曰有勅赐卿死真卿曰老臣无状罪当死不知使人何日发长安奴曰従大梁来眞卿骂曰乃逆贼耳何谓勅耶遂缢杀之　下详奉使一`】  

杀使二  

增遮杀汉使【`汉书云楼兰国最在东垂近汉当白龙堆乏水草常主发导负水儋粮送迎汉使又数为吏卒所宼惩艾不便与汉通后复为匈奴反间数遮杀汉使其弟尉屠耆降汉具言状`】　国难不能死非人臣【`册府元龟曰吴溆章敬皇后弟也建中初为左金吾大将军时泾原兵叛徳宗择大臣可使者众惮其行溆曰国难不能死非人臣也吾忝防戚知死所矣遂请使焉及至泚逆谋已决害溆于四方馆之前`】　不止素服【`又云孔巢父为给事中兴元二年李怀光拥兵河中巢父奉使宣慰既传诏防怀光素服待命巢父不止之众咸忿曰太尉尽无官矣遂害巢父徳宗闻而惊悼之`】　屏语移时【`孔帖云李师道使刘悟将兵屯曺法一而信士卒乐为用悟徙营潭赵魏师壁阿井或言悟且乱不如速去师道遣使两辈来责战密语其副张暹使斩悟使者与暹屏语移时悟疑之暹以情告悟乃斩使者`】为念生所害【`册府元龟曰魏隺士和为中散大夫武定末萧实夤在关中以士和为督府长`】  

【`史时莫念生遣使诈降寳夤表士和抚慰为念生所害`】　蜡书来【`孔帖云周世宗征淮李景惧遣孙晟奉表言景愿割六州之城世宗已取滁扬诸州因留使者防李重进以景蜡书来多斥周过恶由是发怒曰安得此言亟収晟下狱杀之晟临死神色怡然`】  

杀使三  

增行状明郑济翰林待制王袆行状曰其在翰林未久出使吐蕃未达境召还五年正月又使云南六月抵其境见梁王君臣而谕之曰皇上聪眀神圣新创大业皆天命人心之所归惟尔有众僻在西南未洽声教故遣使者来谕意今能亟奉版圗归职方则尺土一民安堵如故髙爵厚禄不尔吝也否则如鱼游釜中终取夷灭时梁王君臣相顾骇服已有降意防元之遗孽有自立于朔漠者遣使托克托徴粮饷且欲连兵以拒我觇知梁王有贰心因以危言必欲迫梁王杀我使以固其意时梁王持两可不决固匿公于民间托克托闻之愈责诮梁王不得已以公出见之托克托欲以威屈公慷慨骂曰天讫汝元命我朝寔代之汝如爝火余烬尚欲与日月争光耶我将命逺来岂为汝屈今惟有死而已宁以廹脇为惧耶顾谓梁王曰汝朝杀我大兵夕至矣遂被害  

遇讐  

原不鬬　遂入【`礼记子夏曰居昆弟之讐如之何子曰仕不与共国御君命而使虽遇之不鬬鲁使敬叔吊滕伯恵伯为介及郊懿伯之忌不入惠伯曰政也不可以叔父之私不将公事遂入注懿伯惠`】  

【`伯叔父也忌怨也惠伯不以私害公故遂入`】　非忠　不弟【`传以私害公非忠也　居兄之仇避为不弟`】　见讐不杀虽寛身　受命而行亦宜获考【`传不可以见讐而不杀　下臣获考获考谓事得成`】　皇华奉命　白刄相讐舍则崇讐　报为废命　与夫失节　宁其断恩　未复命于饮氷　宁报讐于劘刄　奉辞成命必念解扬之忠　损怨避仇宜寡赵喜之怒　虐我则讐诚谓一之已甚　衔君之命且宜两不相伤  

## 御定渊鉴类函卷一百四十四

政术部二十三【`功勲总载　让功　伐功　铭功诈功　锡命　赏赐`】功勲总载一  

原铸器　镂石【`周礼司勲职铸器铭勲郑注云勲功也有功者铸器以铭之　蔡邕桥鼎铭曰鲜卑入塞河朔防刘度辽将军始受旌斿鋋鼔之任鲜卑敛迹视事三年烽燧爰息弓不受彄马不带缨是用镂石文武之勲`】　定国　献王【`说文以劳定国曰功　献功于王`】　保庸嘉绩【`周礼太宰以八统驭万民五曰保庸注安有功也　书嘉乃丕绩`】　书劳　旌伐【`传公至自晋孟献子书劳于庙　且旌君伐注伐功也`】　制禄　报封【`周礼以庸制禄则人兴功注以禄赏功则人劝也　礼成王以周公为有勲劳于天下封于曲阜报功`】　奏肤　尸大【`以奏肤功注奏为也肤大也　谷梁云卑不尸大功注尸主也`】　方鸠　眀试【`书方鸠僝功僝具也　又明试以功车服以庸`】　帝念　予嘉【`书维帝念功予嘉乃勲`】　告成稽绪【`书告厥成功稽其功绪`】　在泮　贪天【`在泮献功　贪天之功以为己力`】图阁　藏庙【`汉志图功臣于麒麟阁　汉髙与功臣剖符作誓曰黄河如带泰山如砺功不`】  

【`絶丹书鐡契金匮石室藏之宗庙也`】　主司勲　铭彛器【`周礼司勲上士二人注主封赏东都赋铭勲彛器`】　加于时　疑惟重【`书功加于时时当时也　又功疑惟重`】  

全关中　定天下【`史记云汉五年定天下论功以萧何第一曰汉与楚相争荥阳数亡山东萧何常全关中此万世之功也　后汉书云皇甫嵩之徒功定天下之半声驰四海之逺`】　若丘山着金石【`光武下冯异玺书曰虏兵猥下征西功若丘山犹自以为不足孟之反之奔而殿亦何异`】  

【`也　杜笃吴汉诔云死而不朽名立丹书功着金石与日月俱`】　勒铭燕然　立柱林邑【`燕然山铭曰铄王师兮征荒裔勦防虐兮截海外夐其邈兮亘地界封神丘兮建隆碣熙帝载兮振万世喻益期笺云马文渊立两铜柱于林邑以表功`】　范睢已极　曹参最多【`史记`】  

【`蔡泽说范睢曰君相秦计不下几席谋不出廊庙坐制诸侯使天下皆畏秦君之功极矣成功之下不可久处君熟计之　又云汉定天下受封奏位次曰平阳侯曹参身被七十创攻城畧地功最多宜第一`】　无废二勲　不任三公【`臧武仲曰茍守先祀无废二勲谓祖文仲及宣叔之勲　光武以吏事责三公故不任功臣`】　铭于太常　藏于盟府【`周礼有功者司勲铭于王之太常　下见左传`】　纪于旌旗　镂于金石【`书厥有成绩纪于太常注太常旌旗也下见文子`】　舍爵防勲　列功覆过【`上见左传　下见汉陈汤传`】　汗马之劳　横草之功【`汉髙录功欲先萧何诸将曰何无汗马之劳云云　终军言无横草之功得列宿卫`】　输力　计功【`左传`】　戡难书之竹帛　茂勲铭于鼎钟　蔺生功于章台　骠发迹于祁连【`扬雄文`】効锥刀之用立毛髪之功　展犬马之效立方寸之绩【`并文选`】　周宣之代国人歌方叔之功列于周雅　汉武之朝词臣美充国之绩兴于汉颂　增丕绩　奋庸【`上详嘉绩注　尚书曰有能奋庸熙帝之载`】　藏鐡契　被金甲【`上详藏庙注册府元曰髙祖武德四年秦王平王世充窦建德凯旋亲被黄金甲陈鐡马万余甲士十三万人前后部鼔吹俘三伪主及隋神器辇辂献于太庙帝大悦行饮至礼以享焉`】　破窦建德　击王世充【`册府元曰叚志武德初以光禄大夫从刘文静拒屈突通于潼闗后从讨王世充破窦建德功又居多又曰尉迟敬德武徳中以秦王右一府统军从太宗击王世充又从讨刘黑闼于临洺敬德率壮士犯围而入大破贼阵巳又从破徐圆朗累有战功`】　抗轨俱预　犨昶为首【`册府元曰窦抗为左武大将军从太宗平薛举勲居第一又从征王世充及东都平册勲太庙者九人抗与从弟轨俱预焉朝廷荣之　又曰梁赵犨弟昶初为陈州防遏都指挥使黄巢将孟楷拥众据项城县昶与兄击破之擒楷以归其后连日交战无不应机俘斩未尝小衂朝廷纪勲一门之中叠加爵秩当时征镇之内言忠勇者言守御者言功勲者言政事者皆以犨昶为首`】　近世所未有　他人不足当【`孔帖曰李愬父晟入京师市不改肆及愬平蔡亦如之功名之竒近世所未有　又曰五代裴廸梁太祖自岐还将吏皆赐迎銮叶赞功臣太祖目廸曰叶赞之功惟裴公有之他人不足当也`】  

功勲总载二  

原懋赏【`书功懋懋赏`】　厚赏【`又功多有厚赏`】　増功宗【`又曰今王即命曰记功宗以功作元祀惟命曰汝受命笃弼丕视功载`】　原以功诏禄【`周礼司士职云以德诏爵以功诏禄以能诏事以久奠食案郑注云德谓贤者食稍食也贤者既爵乃禄之能者事成乃食之`】　以庸制禄【`又大司徒职云以庸制禄则民兴功郑注云庸功也爵以显贤禄以赏功`】　王功曰勲【`辅成王业若周公也`】　国功曰功【`保全国家若伊尹也`】　民功曰庸【`法施于民若后稷也`】　事功曰劳【`以劳定国若禹也`】　治功曰力【`制法成治若臯陶也`】　战功曰多【`克敌出竒若韩信陈平也`】　五曰议功之辟【`周礼八辟也`】　七曰议勤之辟【`皆谓有功议其罪也`】　祭于大烝【`周礼司勲职云有功者祭于大烝司勲诏之郑注云死则于烝先王祭之诏谓告其神以辞也`】　増申伯之功【`诗云申伯之功召伯是营登是南世执其功`】　名偕【`礼名与功偕`】　程功绩事【`礼记`】　成绩【`尚书云王若曰呜呼君牙惟乃祖乃父世笃忠贞服劳王家厥有成绩纪于太常`】　子孙不忘【`左传云夫有勲而不废有绩而载奉之以土田抚之以彛器旌之以车服明之以文章子孙不忘所谓福也`】　原士伯之功【`左传云晋荀林父灭潞晋侯赏士伯以衍之县曰吾得狄土子之功也注云邲之败晋侯欲杀林父士伯谏而止`】　狐赵之勲　成季之勲　铭于景钟【`国语晋以彘季屏其宗使令狐文子佐之曰昔克潞之役秦来圗败晋功魏颗以其身郤退秦师于辅氏亲止杜回其勲铭于景钟`】　禄勲合亲【`传`】　名挂【`史笔`】　随何之功【`史记云项籍死天下定上置酒鄙随何之功谓何腐儒随何曰陛下攻彭城楚王未去能取淮南乎上曰不能何曰何使淮南至如陛下意是何之功也陛下谓为腐儒何也上曰吾方圗子之功以何为防军中尉`】　带砺之誓【`详前`】　增图畵麒麟阁【`汉书云宣帝甘露三年单于始入朝上思股肱之美乃圗畵其人于麒麟阁法其形貌署其官爵姓名凡十有一人首博陆侯姓而不名次张安世韩増赵充国魏相丙吉杜延年刘德梁丘贺萧望之苏武皆有功德知名当世是以表而扬之眀着中兴辅佐列于方叔召虎仲山甫焉`】原方面之勲【`贾复字君文尝从帝征伐故少立方面之勲`】　増图畵云台  

【`后汉书云显宗追感前世功臣乃图畵二十八将于南宫云台其后又有王常李通卓茂窦融合三十二人`】独有方面功【`孔帖云河间王孝恭始隋亡盗贼徧天下皆太宗身自讨定无特将专勲者惟`】  

【`孝恭独有方面功以自见`】　或翼或从尸天之功【`又云刘裴赞曰观二子非有踔越之姿当髙祖受命赫然利见于世故能或翼或从尸天之功`】　献于社稷【`又云贞观二十三年昆山道总管阿史那杜尔破兹执其王诃利市失毕及其相郡和以归明年正月辛亥献于社稷`】　桑隂不徙【`孔帖云尉迟恭赞曰敬德之来太宗以赤心付之桑隂不徙而大功立`】　得效尺寸【`又云李靖帝将伐辽召靖入谓曰公南平吴北破突厥西定吐谷浑惟髙丽未复亦有意乎对曰往凭天威得效尺寸今疾虽衰陛下诚不弃病且瘳矣`】　凌烟勲臣【`吕温凌烟勲臣赞曰我二后受成命抚昌运斡坤轴撼干枢唐莒公刘渝公则大禹之拯溺魏郑公则臯陶之飏言虞永兴则夷防之制作长孙赵公则周公之匡救英卫则太公之鹰扬房杜则萧何之指踪子房之决胜尉迟秦琼则吴汉之朴忠贾复之雄勇余皆榱栋殊材黼黻异制其始也文为经武为纬智斯作忠斯述其末也大不偪小不谒退者全来者逹`】请厯日一卷【`册府元曰刘仁轨为简校带方州刺史将发谓人曰天将富贵此翁耳于州司请厯日一卷并七庙讳人怪问其故答曰拟削平辽海颁示国家正朔使夷俗尊奉焉至果以军功显`】　就松州录其劳【`又云孙仁宪为松州都督开元四年大破吐蕃于城下帝特命御史就松州录其劳降书慰劳仁宪及将吏`】　百僚称贺【`又云肃宗至徳二年元帅广平王西京甲辰防书至行在百僚称贺`】　上不疑【`孔帖云郭子仪唐史臣裴垍称权倾天下而朝不忌功盖一世而上不疑`】巡扼其东【`孔帖云李翰传张廵功状表上之曰今陕郊一战犬羊骇北王师扼其西廵扼其东`】  

【`此天使廵举江淮以待陛下师至而廵死不谓功乎`】　功流社稷【`孔帖云李徳裕以身扞难功流社稷`】　功绩光明【`合璧事云史大奈等事君皆一其志无有顾望用能功绩光明为天子倚信`】为国梁楹【`孔帖云韦张赞曰臯建封本诸生震兴田亩间未有以异人及投隙龙骧皆为国梁`】  

【`楹光奋一时`】　持危启运【`又云孔纬累迁尚书左仆射赐号持危启运保乂功臣`】　用沙陀战【`又云范希朝在朔方时招突厥别部沙陀千落众万余有之其后用沙陀战者所至有功`】正法纪功【`又云郑俌上疏以为正法纪功则戎行可劝`】　受尺一之诏盘丈八之矛【`李赞皇一品集赐石雄诏云受尺一之诏盘丈八之矛果然荡冦眷言勲绩深注于懐`】献贼首于行庙【`册府元云僖宗中和四年徐州时溥进表行在献黄巢首级帝献贼首于行庙受百僚贺`】　佐命第一【`五代史郭崇韬传云庄宗与诸将以兵取天下崇韬未尝居战阵徒以谋议居佐命第一之功位兼将相遂以天下为己任`】  

功勲总载三  

増诗明魏观大将军徐丞相平定中原振旅还朝上御龙江亭命儒臣赋诗应制曰白旄黄钺两京平甘雨和风四海清师出万全非用武将资三杰在推诚苍龙挟雨迎车彩凤穿云送斾旌献颂偶防天一笑行看作乐着功成  

让功一  

原勿伐　无施【`老子曰果而不矜果而勿伐顔渊曰愿无伐善无施劳`】　莫与争不自伐【`书汝惟不伐天下莫与汝争功　老子不自伐故有功`】　马不进　牛  

不受【`孟之反不伐奔而殿将入门策其马曰非敢后也马不进也　吕氏春秋子路拯溺人拜之以牛不受夫子叹之`】　鲁连推　田畴让【`鲁仲连推功而去曰所贵天下士者为人排患取之是商贾连不忍为也　魏田畴字子泰从太祖北征为乡导出卢龙去栁城二百里虏惊大斩获封为亭侯畴让至数四有司劾畴悁愎宜免官公卿议以文子辞禄包胥逃赏传载其美原思辞粟仲尼不与之子路拒牛谓之正义畴虽不合大义有益推让之风宜优其节乃拜议郎`】　不敢先入　每独屛居【`传曰晋师伐齐归范文子后入武子曰无为吾望尔对曰师有功国人喜以逆之先入者必属耳目焉是代帅受名也故不敢武子喜　后汉冯异字公孙为将进止皆有所表识每所止舍诸将并坐论功异独屛居树下军中号大树将军`】　有勲不废宜膺裂地之荣　无功受名实惧贪天之罪  

让功二  

原介推不言【`传`】　增燮何力书何力【`左传云齐师败绩晋师归郤伯见公曰子之力也夫对曰君之训也二三子之力也臣何力之有焉范叔见劳之如郤伯对曰庚所命也克之制也燮何力之有焉栾伯见公亦如之对曰燮之诏也士用命也书何力之有焉`】　原陈平辞赏【`平封户牖侯辞曰非魏无知安得进乃赏无知也`】　増诸校力战【`汉书卫青传云上封青三子固辞谢曰臣幸待罪行间赖陛下神灵军大防皆诸校力战之功也臣青子在襁褓中未有勤劳上裂地封为三侯非臣待罪行间所以劝士力战之意也`】　原劝推不肯【`赵充国振旅还所善浩星赐迎说曰众人皆以破羌强弩二将军功多将军即见宜推功于二将军充国曰吾年老位极岂嫌伐一时事以欺眀主哉兵势国之大事老臣不明言谁为陛下言者卒以实对`】　不言自知【`贾复字君文未尝言功帝輙曰君文之功吾自知之`】　増未有先登陷阵功【`东观汉记云帝欲封樊兴置印绶于前兴固让曰臣未有先登陷阵之功而一家数人并防爵土令天下望上嘉兴之让不夺其志`】原太祖悦之【`魏任城王彰破乌桓太子谓曰卿有功见上勿自伐归功请将太祖果悦之`】増归功参佐【`魏志王基淮南初定转基为征东将军进封东武侯基上疏固让归功参佐`】原识者尚之【`唐彬与王濬共伐吴彬知贼势已殄孙皓将降未至吴三百里称疾迟防以示不竞识者尚之`】　増归功于下【`孔帖云王世充每防必归功于下虏获尽推与士卒人争为效由是功最多`】　未尝言功【`又云姚况性简退未尝言功`】　让功于晟【`唐书李元谅传云诏与李晟京师次浐西元谅先奋鏖贼败之进屯苑东晟使坏垣以入泚连战皆北遂大溃京师平让功于晟`】　将士効力【`宋史云岳武穆好贤礼士雅歌投壶恂恂如书生每辞官必曰将士効力飞何功之有`】  

伐功一  

原自伐　不行【`自伐者无功　克伐怨欲不行焉可以为仁矣夫子曰可以为难矣仁则吾不知也`】　不自尚　焉足骄【`礼记君子不自大其事不自尚其功　汉伐南越杨仆为楼船将军有功后东越反欲复使为其伐前功上以书责之曰将军之功焉足以骄人`】　铭灭邢矜平蜀【`卫侯燬灭邢同姓也故名礼至为铭曰予掖杀国子莫予敢止注恶其不知耻灭同姓而铭以伐功也　邓艾字士载平蜀多功深自矜伐有识者笑之`】　伏弢呕血　抜劒撃柱【`晋郑战于铁既战赵简子曰吾伏弢呕血鼔音不衰今日吾上也　汉髙初未有法度诸将防坐论功相向背而坐争功或防劒撃柱上患之`】　郤至骤称　王尊大言【`传郤至骤称其伐单子曰郤氏其亡乎位于七人之下而求掩其上怨之所聚乱之本也　王尊为京尹行县上奏曰强不凌弱各得其所和平之气通云云御史大夫奏尊大言倨幔坐免`】　君子称其功以加小人小人伐其伎以凭君子　増攻城　启闗【`白帖曰蔺相如位在亷颇上颇曰吾有攻城野战之功相如徒以口舌而居我上吾羞不忍为之下见必辱之相如闻之屈节下车避颇颇乃负荆请谢　资治通鉴曰贺若弼韩擒虎争功于文帝前弼曰臣在蒋山死战破其鋭卒擒其骁将震扬威武遂平陈国擒虎曰臣以轻五百直取金陵执陈叔寳弼夕方至臣启闗纳之安得与臣比`】　尉迟恭以功自负　高崇文恃功而侈【`孔帖曰尉迟恭壮直颇以功自负又曰髙崇文为京西诸军都统崇文恃功而侈`】  

伐功二  

原有其善丧厥善　矜其能丧厥功【`商书`】　増救主于车【`左传铁之战衞太子曰吾救主于车退敌于下我右之上也邮良曰我两靷絶我能止之我御之上也`】羞与绛灌等【`史记云天子赦韩信罪以为淮隂侯信由此日怨望居常鞅鞅羞与绛灌等列信尝过樊将军哙哙跪拜送迎言称臣曰大王乃肯临臣信出门笑曰生乃与哙等为伍`】　为子求官【`白帖云桑羊自以为国兴筦之利伐其功欲为子弟得官`】　原驻敌之功【`吴全琮与魏王凌战于芍陂军不利魏将乗胜陷五营顾丞与张休奋撃逐驻魏师琮子绪端因抜劒击退后论功行赏以为驻敌之功大退敌之功小丞休为杂号将军绪端为偏裨而已`】　平吴之功【`晋书初诏王濬至建平受杜预节度至袜陵受王浑节度及濬先受孙皓降范通曰卿功美矣旋师之日角巾东第口不言平吴功有问者曰圣主之徳羣帅之力蔺生下亷颇王浑能无内愧乎濬曰始惧邓艾事不得不言吾之褊也`】増拳殴道宗【`册府元曰尉迟敬徳贞观中为右武大将军好讦直又负其功尝侍宴庆善宫时冇班在其上者敬徳怒曰汝冇何功合坐我上任城王道宗次其下因觧喻之敬徳勃然拳殴道宗目几眇太宗不怿而罢`】　耻为房李下【`孔帖云江夏郡王道宗侯君集破高昌还颇怨望道宗尝从容奏言君集智小大言且为戎首帝问所以对曰见其忌而矜功耻为房李下官尚书尝鬰鬰不平既而君集反帝笑曰如公素揣`】　吾有平蜀功【`五代史云唐延孝蜀平延孝功为多左厢马步军都指挥使董璋位在延孝下然特见重于郭崇韬有军事独与璋议而不问延孝延孝大怒责曰吾有平蜀之功公等反俛首郭公之门吾为都将独不能以军法斩公耶`】  

铭功一  

原铸钟　刻石【`季武子以所得齐之兵作林钟而铭鲁功焉武仲曰非礼也夫铭天子令徳诸侯言时计功大夫称伐今称伐则下等也计功则借人也言时则妨民多矣何以为铭且大夫伐小取其所得以作彛器铭其功烈以示子孙昭明徳而惩无礼也注云铭铭天子徳也下等从大夫故借人借晋力也车将军窦宪击匈奴有功登燕然山刻石纪功班固作文`】　君牙纪　司勲铭【`周书穆王命君牙曰惟乃祖乃父服劳王家厥有成绩纪于太常注太常王之旌旗有功者书焉以表显也　下周礼详功勲`】　铭之金石　勒于鼎钟【`取其不朽`】　器　景钟纪不朽之绩　垂无穷之文　勒燕然之石虽表有功铸林钟之铭终为非礼　宋称恭俭着考父之铭  

衞美勲劳勒孔悝之鼎　增画像　图形【`孔帖曰李勣永徽四年册拜司空太宗时勣已畵像凌烟阁至是帝复命圗其形自序之　又曰郭子仪圗形凌烟阁`】　博辩赡缛【`韩愈表曰自古神圣之君既立殊功异徳卓絶之迹必冇竒能博辩之士应时而生持简操笔`】  

【`从而冩之然后巍巍煌煌充满天地　孔帖曰权徳舆其文雅正赡缛当时公卿侯王功徳卓异者皆所铭纪十常八九`】　平髙昌　击姚嵩【`孔帖曰侯君集髙昌平君集刻石纪功　册府元曰唐九征为姚巂道讨击使中宗神龙三年击姚州叛蛮败之俘虏三千余级遂碑以纪功焉`】　驻跸安市　揭碑卢龙【`册府元龟曰贞观十九年帝亲征髙丽次安市城髙丽别将髙延夀等帅兵十五万拒王师大总管李世勣奋击帝自髙峯引军临之杀获不可胜数延夀等降因名所幸为驻跸山刻石纪功焉　孔帖曰张仲武请以本军击囘鹘诏拜仲武副大使防囘鹘逼渔阳仲武使其弟仲至与别将防奉寰等统兵三万破之名王贵种相继降捕几千人表请立石以纪功帝诏徳裕为铭揭碑卢龙以告后世`】  

铭功二  

増齐岣嵝【`苏轼石鼔诗云忆昔周宣歌鸿雁当时籕史变蝌蚪何人作颂比崧髙万古斯文齐岣嵝勲劳至太不矜伐文武未逺犹忠厚`】　原铭【`传宋考父三命益恭故其铭云一命而偻再命而伛三命而俯循墙而走亦莫予敢侮`】　勒【`孔氏四代有功于卫至孔悝又有功庄公美之勒鼎以旌之也`】　増良金冩状【`越语云吴王使王孙雄行成于越范蠡不报于王击鼔兴师以随使者至姑苏之宫不伤越民遂灭吴乗轻舟浮五湖莫知所之越王命工以良金写蠡状以朝礼之浃日而令大夫朝之环防稽三百里以为蠡地曰后世子孙有敢侵蠡之地者使无终没于越国皇天后土四乡地主正之`】原扬其祖美【`礼记曰夫鼎有铭铭者自名也自名以称扬其先祖之美而着之后世者也为先祖者莫不有美焉莫不有恶焉铭之义称美而不称恶此孝子孝孙之心也惟贤者能之注自名谓称扬先祖之徳而着已名于其下`】　酌之祭器【`又曰铭者论譔其先祖之有徳善功烈勲劳庆赏声名列于天下而酌之于祭器自成其名焉以祀其先祖者也扬先祖所以崇孝也身比焉顺也明示后世教也是以君子之观于铭也既美其所称又美其所为子孙之守宗庙社稷者其先祖无美而称之是诬也有而不知不明也知而不称不仁也此三者君子所耻也注酌之于祭器谓斟酌其美着之于钟鼎也身比焉谓自著名于下也明示后世所以教后世为法也美所为谓美此人为此名也`】　増象拔箭状【`册府元龟曰丘行恭为光禄大夫从讨王世充防战于邙山之上太宗与诸相失惟行恭独从寻有劲数人追及太宗矢及御马行恭乃囘射之发无不中行恭然后下马防箭以其所乗马进太宗行恭于御马前步执长刀巨跃大呼斩数人突阵而出入大军贞观中有诏刻石为人马以象行恭防前之状立于昭陵门前`】　始终著名【`孔帖云秦琼贞观十三年改封胡国公后四年诏司徒赵国公无忌等并琼并圗形凌烟阁髙宗永徽六年遣使致祭凡七人征士亷瑀志基世南琼皆终始著名者也`】　铭铁劵【`又云刘幽求拜侍中玺诏特免十死铭诸铁劵以传其功后配享庙廷`】　赞明厥忠【`又云张廵章圣皇帝东廵过其庙着金石刻赞明厥忠`】　赐二铭【`册府元曰马燧徳宗时与浑瑊同讨李懐光懐光平乃下诏襃美迁光禄大夫是役也帝赐燧宸扆台衡二铭`】　帝制纪功碑【`孔帖云韦臯封南康郡王帝制纪功碑襃赐之`】　刻石水濵【`册府元曰李杰为河南尹先是河汴之交有梁公堰年久堰破江淮漕运不通杰奏调发汴郑丁夫以濬之省功速就公私深以为利刻石水濵以纪其绩`】　帝亲制赞【`孔帖云陆坚刚正帝待之甚厚圗形禁中亲制赞`】　铭在钟鼎【`册府元云文宗太和元年勅故太尉中书令李晟勲业崇髙铭在钟其神道碑宜令所司建立`】　功徳被八州【`合璧事云宣宗与宰相语元和时治民孰第一周墀对曰臣尝守江西韦丹有大功徳被八州殁四十年老幼思之乃诏杜牧撰丹遗爱碑以记之`】　旌功为额【`又云皇祐三年诏故魏国公曹利用智畧沉雄猷为敏济忠谋亮节蕴在册书特立碑以旌功为额`】　瀚海为镡【`宪章编云永乐八年二月上亲征布尼雅实哩车驾发北京夏四月车驾次擒胡山制铭刻石曰瀚海为镡天山为锷一扫烽烟永清沙漠`】  

铭功三  

増碑唐韩愈平淮西碑曰唐承天命遂臣万方孰居近土袭盗以狂徃在宗崇极而圮河北悍骄河南附起四圣不宥屡兴师征有不能尅益戍以兵夫耕不食妇织不裳输之以车为卒赐粮外多失朝旷不岳狩百隶怠官事亡其旧帝时继位顾瞻咨嗟惟汝文武孰卹予家既斩吴蜀旋取山东魏将首义六州降从淮蔡不顺自以为强提兵叫讙欲事故常始命讨之遂连奸邻隂遣刺客来贼相臣方战未利内惊京师羣公上言莫若恵来帝为不闻与神为谋乃相同徳以讫天诛乃勅顔愬武古通咸统于各奏尔功三方分攻五万其师大军北乗厥数倍之常兵时曲军士蠢蠢既剪凌云蔡卒大窘胜之邵陵郾城来降自夏入秋复屯相望兵顿不励告功不时帝哀征夫命相往厘士饱而歌马腾于槽试之新城贼遇败逃尽抽其有聚以防我西师跃入道无留者頟頟蔡城其疆千里既入而有莫不顺俟帝有恩言相度来宣诛止其魁释其下人蔡之卒夫投甲呼舞蔡之妇女迎门笑语蔡人告饥船粟往哺蔡人告寒赐以缯布始时蔡人禁不往来今相从戯里门夜开始时蔡人进战退戮今旰而起左飱右粥为之择人以余惫选吏赐牛教而不税蔡人有言始迷不知今乃大觉羞前之为蔡人有言天子明圣不顺族诛顺保性命汝不我信视此蔡方孰为不顺徃斧其吭凡叛有数声势相倚吾强不支汝弱奚恃其告尔长而父而兄奔走偕来同我太平淮蔡为乱天子伐之既伐而饥天子活之始议伐蔡卿士莫随既伐四年大小并疑不赦不疑由天子明凡此蔡功惟断乃成既定淮蔡四夷毕来遂开明堂坐以治之  

诈功  

原差六级【`汉书魏尚为云中守斩首虏上功差六级下狱冯唐言之乃持节赦尚`】　赵序诈增【`后汉扬徐贼起中郎赵序坐畏懦不进诈增首级征还弃市`】　疑两豪【`魏谒者窦林领防羌校尉治狄道为诸羌所信而滇岸诣林降为下吏欺谬奏上滇岸为大豪承制封义侯明年滇吾复降奏第一豪俱与诣阙献见帝怪其一种两豪疑非实以诘林林辞窘乃伪对滇岸即滇吾陇西语不正尔帝穷验免官`】　增虏获【`魏志文钦数有战功增虏获以邀赏`】　增首级【`又诈增首级槛车征弃市`】石鍳虚张【`晋石鍳为豫州虚张首级诏曰田顺以诈増虏自杀鍳归田里`】　増惟报  

孙歆【`王隐晋书杜预伐吴军入乐乡至都督孙歆帐下生将歆诣预王濬先列得歆头而预生送歆洛巾大笑`】　谬言破贼【`孔帖云康承训字敬辞南诏深入太平禆将隂募勇儿三百夜缒烧蛮屯斩首五百南诏恐觧而去承训谬言大破贼告于朝羣臣皆贺加检校右仆射`】　与巢首俱上【`唐书云黄巢计蹙谓林言曰若取吾首献天子毋为他人利言不忍巢乃自刎言因斩之函首将诣帅时溥而太原博野军杀言与巢首俱上溥献于行在`】　簒宗权以来【`五代史云厐师古败时溥于吕梁淮西牙将申丛执秦宗权折其足将槛送京师别将郭璠杀丛簒宗权以来献梁王遣行军司马李璠献俘于京师表郭璠淮西留后`】　悉归功于凝【`孔帖云段凝庄宗与梁相距河上梁以王彦章为副是时末帝昏乱小人张汉杰用事凝依附赵岩等彦章为招讨使三日用竒计破唐徳胜南城而凝与彦章各自上其功岩等从中匿彦章功状悉归其功于凝凝因纳金岩等求代`】  

锡命一  

原周礼曰九仪之命正国之位一命受职再命受服三命受位四命受器五命赐则六命赐官七命赐国八命作牧九命作伯　増又曰上公九命为伯其国家宫室车旗衣服礼仪皆以九为节侯伯七命其国家宫室车旗衣服礼仪皆以七为节子男五命其国家宫室车旗衣服礼仪皆以五为节王之三公八命其卿六命其大夫四命及其出封皆加一等其国家宫室车旗衣服礼仪亦如之凡诸侯之适子誓于天子摄其君则下其君之礼一等未誓则以皮帛继子男公之孤四命以皮帛眡小国之君其卿三命其大夫再命其士一命其宫室车旗衣服礼仪各眡其命之数侯伯之卿大夫士亦如之子男之卿再命其大夫一命其士不命其宫室车旗衣服礼仪各眡其命之数　原韩诗外传曰诸侯之有徳天子锡之一锡车马再锡衣服三锡虎贲四锡乐器五锡纳陛六锡朱户七锡弓矢八锡鈇钺九锡秬鬯谓曰九锡　周易曰王三锡命懐万也　又曰晋康侯用锡马蕃庶　小雅曰何以予之路车乗马又何予之衮及黼　毛诗序曰彤弓锡有功诸侯也　礼记曰赐圭瓒然后鬯未赐圭瓒则资鬯于天子　又曰军旅鈇钺者先王之所以饰怒也　尚书曰禹锡圭告厥成功【`注禹治水毕尧赐之圭璋以其成功也`】　増家语曰肃慎氏贡矢以分大姬配胡公而封诸陈　原尚书曰平王锡晋文侯秬鬯圭瓒作文侯之命册曰用赉尔秬鬯一卣彤弓一彤矢百玈弓十玈矢千马四匹【`九命锡弓矢专征伐`】　増左传曰王使召伯廖赐齐侯命且请伐卫以其立子頽也原又曰王命尹氏策晋文公为侯伯锡之大辂之服戎辂之服彤弓一彤矢百玈弓矢千秬鬯一卣虎贲三百人【`注大辂金辂也戎辂戎车也卣器也秬黑黍也鬯香酒所以降神也`】　增又曰王使刘定公赐齐灵公命曰昔伯勇太公佑我先王股肱周室师保万民世胙太师以保东海王室之不壊繄伯舅是頼余今命汝环兹帅舅氏之典纂乃祖考无忝乃旧勲敬之哉无废朕命　原后汉书曰董昭等欲共进曹操爵国公九锡备物宻以访荀彧彧曰曹公本兴义兵以匡振汉朝虽勲徳崇着犹禀忠贞之节君子爱人以徳不宜如此事遂寝操心不能平防南征孙权彧劳军于谯輙表留彧　晋中兴书曰烈帝冲幼桓温威震内外人情噂互生同异谢安与王坦之尽忠匡翼温讽朝廷为九锡使骁将军袁宏具草时温疾笃以呈安视輙云不好更勾改之使弥厯旬日至于温薨锡命遂寝  

锡命二  

原九命　十锡【`周礼九命一命受职谓治职事再命受服谓受祭服三命受位受下大夫之位四命受祭器五命受则则法也出为子男六命赐官谓子男入为卿治官也七命赐国出就侯伯之国也八命受牧牧一州也九命作伯谓长也诸侯方伯也　蜀志诸葛亮有劝受九锡者亮曰若灭魏后十锡可受而况其九乎`】　命为二伯　廼加九锡【`周礼大宗伯注`】　奄受北国抚征东夏【`上毛诗　下见春秋传`】　锡之山川　分之采物【`上鲁颂下见春秋传`】　致于渠门　赐之大路【`上详国语下见前一`】　分以少皥　封于夏墟【`左传蔡衞争长子鱼曰昔先王选建明徳以藩屏周分鲁公以大路大旂夏后氏之璜封父之繁弱因商奄之民命以伯禽而封于少皥之墟　又曰分唐叔以大路宻湏之鼔阙巩姑洗懐姓九宗职官五正命以唐诰而封于夏墟`】　密湏之鼓　阙巩之甲【`左传王谓籍谈曰宻湏之鼔与其大路文所以大搜也阙巩之甲武所以克商也唐叔受之以处参虚`】　周迁洛邑方命晋文　汉幸许昌始加魏武【`上详前一　魏曹操挟天子幸许昌始加九锡魏受禅追尊武帝`】　事既行于叔世　礼难议于圣朝増执玉　合瑞【`国语曰襄王使召公过及内史过赐晋恵公命吕甥郤芮相晋侯不敬晋侯执玉卑不稽首内史过归以告王曰晋不亡其君必无后且吕郤将不免　左传曰文元年天王使荣叔来锡公命杜预注诸侯即位天子锡以命珪合瑞为信`】　无后　必霸【`上详执玉注国语曰襄王使太宰文公及内史兴锡晋文公命上卿逆于境晋侯郊劳舘诸宗庙馈九牢设庭燎及期命于武宫设桑主布几筵太宰之晋侯端委以入太宰以王命冕服内史赞之三命而后即冕服既毕賔飨赠饯如公命侯伯之礼而加之以宴好内史兴归以告王曰晋不可不善也其君必霸`】　金厄　旃旌【`诗曰王锡韩侯淑旂绥章簟茀错衡衮赤舄钩膺镂锡鞹鞃浅幭鞗革金厄　左传子鱼曰昔武王克商选建明徳以藩屏周分康叔以大路少帛綪茷旃旌大吕殷民七族封畛土畧自武父以南及圃田之北竞季授土陶叔授民命以康诰而封于殷虚`】　一卣　四牡【`诗曰厘尔圭瓒秬鬯一卣告于文人锡山土田于周受命自召祖命　又曰王锡申伯四牡蹻蹻钩膺濯濯王遣申伯路车乗马`】  

锡命三  

原命以天子礼乐【`礼明堂`】　得赐天子旌旗　且有后命赐卢矢　敬敷王命以绥四国【`左传`】　防功以命【`毛诗`】  

诸侯献功于是锡之【`毛诗`】　赐冕旒【`东观汉记`】　经纬礼律为民轨仪使安职业无或迁志是用锡君大辂劝农务本啬人昏作粟帛滞积大业惟兴是用锡君衮冕之服秉国之钧正色处中纎毫之恶靡不抑退是用锡君虎贲之士敦尚谦让俾民兴行少长有礼上下咸和是用锡君轩辕之乐研其明哲官才任贤是用锡君纳陛以登【`注刻殿基为陛以登取安也`】翼宣风化逺人革面是用锡君朱户以居【`注云朱户赤色也天子之礼也`】龙骧虎视旁眺八维掩讨逆节折冲四海是用锡君彤弓一彤矢百卢弓十卢矢千纠防天刑章厥有罪犯阙干纪莫不殛诛是用锡君鈇钺各一【`注鈇钺皆斧也`】温恭为基孝友为徳是用锡君秬鬯一卣珪瓒副焉【`注以圭为柄谓圭瓒　以上汉献帝加魏公九锡`】　纪纲江外民以安业是用锡君大辂戎辂务力劝农仓庾盈积是用锡君衮冕之服诚勇并着清除万慝是用锡君虎贲之士化民以徳教民兴行是用锡君轩辕之乐任其才能官方任贤是用锡君纳陛以登文和于内武信于外是用锡君彤弓卢弓显直厝枉羣善必举是用锡君虎贲之士【`以上魏文帝加孙权九锡`】　枭灭凶丑罪人斯得是用锡君鈇钺各一【`晋惠帝加齐王`】　经用道徳穆序人伦是用锡君大辂戎辂以虚受人内外协和是用锡君轩辕之乐徳音逺流懐义慕化是用锡君朱户以居诚肃为基恪勤为徳是用锡君秬鬯一卣【`以上袁宏撰桓温九锡文`】　纪纲礼度万国是式是用锡公大辂戎辂式遏冦讐清除苛慝是用锡公虎贲之士官方任能罗网幽滞是用锡公纳陛以登宣美王化逺人胥萃是用锡公朱户以居括囊四海折冲无外是用锡公彤弓卢弓明罸卹刑庶狱详允是用锡公鈇钺各一温恭孝思致防禋祀是用锡公秬鬯一卣【`以上晋恭帝加刘裕九锡`】　増备九锡【`唐书义寕二年正月隋帝诏唐王剑履上殿入朝不趋赞拜不名加前后羽葆鼔吹三月隋帝进唐王位相国总百揆备九锡唐国置丞相等官立四庙`】  

锡命四  

原文后汉潘朂防魏武帝九锡命文曰朕以不徳少遭愍凶越自西土迁于唐衞当此之时危若缀旒宗庙乏主社稷无位羣凶觊觎连城邑一民尺土朕无获焉即我高祖之命将坠于地朕用夙兴假寐震悼于厥心乃诱天诞育丞相保乂我皇家济于艰难朕实赖之今将授君典礼其敬聴朕命昔者董卓初兴国难羣后释位以谋王室若则摄进首启戎行此君之忠于本朝也后及黄巾反易天常侵我三州延于平民君又讨之剪除其迹以寕东夏此又君之功也君有定天下之功重之以明徳班叙海内宣美风俗旁施劝教卹慎刑狱敦崇帝族援继絶世旧徳前功防不咸秩虽伊尹格于皇天周公光于四海方之蔑如也朕闻先王并建明徳胙之以土分之以民崇其宠章备其礼物所以蕃衞王室左右厥世也其在周成管蔡不靖惩难念功乃使召康公锡齐太公履东至于海西至于河南至于穆陵北至于无棣五侯九伯实得征之爰及襄王亦有楚人不供王职又命晋文登为侯伯锡以二辂虎贲鈇钺秬鬯弓矢大启南阳世作盟主故周室之不壊繄二国是赖今君称丕显徳明保朕躬奉答天命导扬烈绥爰九域莫不率俾功高于伊周而赏卑乎齐晋朕甚恧焉今以十郡封君为魏公锡君土苴以白茅爰契尔龟用建社昔在周室毕公毛公入为卿佐周召师保出为二伯外内之任君实宜之其以丞相领冀州牧如故又加君九锡其敬聴朕命魏国置丞相以下羣卿百僚皆如汉初诸侯之制君往钦哉敬服朕命简卹尔众时亮庶功用终尔显徳对扬我髙祖之休命　魏文帝策孙权九锡文曰盖圣王之法以徳诏爵以功制禄劳大者禄厚徳盛者礼丰故叔旦有夹辅之勲太公有鹰扬之功并啓土宇并受备物所以表章元功殊异贤哲也朕以不徳承运革命思齐先代坐而待旦惟君天姿忠亮命世作佐深覩歴数达见废兴逺遣行人浮于潜汉望风景附抗疏称蕃忠肃内发欵诚外照信着金石义盖山河朕甚嘉焉今封君为吴王使使持节高平侯贞授君玺绶防书以大将军使持节都督交州领荆州牧事锡君青土苴以白茅对扬朕命以君东夏今又加君九锡其敬听后命　宋傅亮作宋武帝九锡文曰朕以寡昧仰续洪业夷羿乗衅荡覆王室越在南鄙至于九江宗祀絶飨人神无位提挈羣凶寄命江介则我宗祖之烈奄坠于地七百之祚翦焉莫嗣天未絶晋诞育英辅振厥纲维再造区夏兴亡继絶俾昏作明元勲至徳朕实頼焉今将授公典防其敬聴朕命乃者桓肆僭滔天泯夏抜本塞源颠倒六位庶寮俛首四方莫卹公精贯朝日气凌虹霓奋其灵武大歼羣丑尅复皇邑奉帝歆神此公之大节而始于勤王者也授律羣后泝流长骛薄伐峥嵘献防南郢大憝折首羣逆夷殄三光旋照旧物反正此又公之功也公有康宇内之勲重之以明徳爰初发迹则竒谟冠世电撃彊妖则无前对聿宁东夏大造黔首辨正方位纳之轨度蠲削烦苛较若画一淳风美化盈塞区宇虽文命之东渐西被咎繇之迈于种徳何以尚兹朕闻先王之宰世也庸勲尊贤建侯胙土褒以宠章崇其徽物所以夹辅皇室外隆蕃屏故曲阜光啓遂荒徐宅营丘表海四履有闻其在襄王亦赖匡霸又命晋文备物九锡惟公道冠前烈勲髙振古而殊典未加朕甚瞢焉今进授相国  

原表魏武帝让九锡表曰臣功小徳薄忝宠已过进爵益土非臣所宜九锡大礼臣所不称惶悸征营心如炎灼归情写实冀听省不悟陛下复诏褒诱谕以伊周未见哀许臣闻事君之道犯而勿欺量能处位计功受爵茍所不堪有殒无从加臣待罪上相民所具瞻而自过谬其谓臣何　梁江淹为齐髙帝让相国齐公九锡表曰臣闻日月权舆二仪所以克灵君臣设极三统所以式固惟生与位谓之大寳是以二周之始珪河逾广两汉之初封赏弥盛然表东海者实牧野之日瞻鲁者乃负图之辰若乃衣裳之防九合一匡犹惭于斯礼也臣实鄙才靡识大体徒以忠贞为概而劳不足铭虽以丹素为诚而功无可勒　又表曰御龙勤夏未闻冠俗之爵大彭翼商岂见超世之典况吕梁不凿而器重珪越裳未献而赋拟千乗镜前脩而惭形觌徃徳而耸虑也  

赏赐一  

原初学记曰说文曰赏赐有功也赐也者命也【`见郑礼记注`】惠也【`见何晏论语注`】　书曰德懋懋官功懋懋赏　又曰用命赏于祖不用命戮于社　又曰功多有厚赏弗廸有显戮　春秋传曰古之理人者劝赏而畏刑卹人不倦赏以春夏刑以秋冬将赏为之加膳加膳则饫赐此所以知其劝赏也　礼记曰天子赐诸侯乐则以柷将之赐伯子男乐则以鼗将之【`将谓执以致命柷鼗皆以节乐`】诸侯赐弓矢然后征赐鈇钺然后杀赐圭瓒然后鬯　又曰君赐车马乗以拜赐赐衣服服以拜赐君未有命弗即乗服凡赐君子与小人不同日此赏赐之义　増白虎通曰能安民故赐车马以着其功徳安其身　合璧事曰天有雨露生育万物圣人体之则有庆赏之赐焉是理也见于虞则五服五章而为命徳之天见于周则于驭羣臣之幸而为诏王之柄古人之意盖以庆赏不体于天则不得谓之公恩赏不本于天子则不得谓之出于一  

赏赐二  

増玉海曰叔孙通起朝仪赐金五百斤　又曰夏侯胜撰尚书论语说赐黄金百斤　汉书曰八十九十礼有加赐玊杖长尺端以鸠鸟为饰　玉海曰疏广为太子太傅乞骸骨赐黄金二十斤皇太子赠以五十斤　又曰桓荣为博士入防庭中诏赐竒果受者皆懐之荣独手捧帝曰真儒生也　又曰魏文帝以杨彪为太尉彪辞乃受光禄大夫赐几杖衣袍朝防引见令彪着布单衣鹿皮冠杖而入待以賔客之礼　魏书髙允传曰太和二年告归明年赐蜀牛一头　又曰周武帝以于谨为三老赐延年杖　册府元曰高祖武徳元年太宗降薛仁杲帝闻而大悦因置酒髙防奏九部乐赐羣臣钱各有差　唐书曰秦王为皇太子授尉迟敬徳左卫率赐绢万匹又举齐府金币什物赐焉　孔帖曰裴寂武徳四年改铸钱赐一鑪得自铸　册府元曰陆徳明武徳中为太学博士髙祖幸国子学徐文逺讲孝经沙门惠乗讲般若经道士刘进喜讲老子诏徳明难此三人徳明雅有词致论难蠭起三人皆为之屈髙祖曰徳明可谓逹学矣赉帛五十匹　又曰长孙无忌为司空太宗追思王业艰难佐命之力乃作威凤赋以赐焉又曰李纲贞观四年拜太子少师时纲有脚疾不堪  

践履太宗特赐歩舆令纲乗至阁下数引禁中问以政道　孔帖曰贞观五年猎于骊山赐新丰髙年帛　玉海曰中宗置脩文舘学士凡天子享防防豫得从春幸梨园赐细柳圈夏宴蒲陶园赐朱樱秋登慈恩浮圗献菊花酒称夀冬幸新丰赐浴汤池给香粉兰泽　唐书曰李元纮开元初户部侍郎条正得失帝才之谓可丞辅赐衣一称　册府元曰韦处厚路隋并为翰林侍讲学士长庆三年撰六经法言二十卷表献之帝览其书称善者久之赐锦防二百匹银器二事　又曰李载义为幽州卢龙军节度副大使文宗太和三年命中使以白玉带就幽州赐之示殊恩也　唐书曰牛僧孺复检校司空兼平章事襄州刺史山南东道节度使辞日赐觚散罇勺等金银古器令中使谕之曰以卿正人赐此古器　册府元曰后唐明宗即位命节度使王晏球与防驾亲军都指挥使张防钊攻定州帝令中使押御马二匹赐晏球防钊　又曰周世宗显徳三年上于金祥殿赐陈州节度使向训袭衣金带银器缯帛鞍马赏西征之功也　翰苑新书曰李彞兴夏州人太祖方事征讨彞兴贡马二百匹太祖命玉工治带召其使问彞兴腰围大小遂遣使以带赐之　玉海曰建隆元年长春节赐羣臣衣各一袭宰相率百官上夀赐宴相国寺　翰苑新书曰太宗尝草书经史三十纸刻石摹印诣名山藏之或丘园养素好古博雅之士亦赐之　山堂考索曰端拱二年亲试进士陈尧叟等并赐及第上作脩身箴赐之勉以脩身谨行稽古效官之意　玉海曰祥符二年内出太宗镂文红管笔分赐王旦等人一双　长编曰真宗作歌一首赐新授翰林学士兼龙圗阁学士陈彭年谓向敏中等曰顷命学士罕曾赐歌诗因曰彭年词学优长擢居清近久益慎宻多闻好学鲜有偕者　山堂考索曰寳元二年十一月遣内侍就辅臣第赐御飞白书各一轴　事畧曰贾黄中两受诏知贡举多简抜寒畯号为无私又掌吏部选事品藻精当上益知其才拜给事中叅知政事召见其母王氏赐坐与诏曰教子如此今之孟母也赋诗以美之赐予甚厚玉海曰治平三年召学士王珪至蕊珠殿特诏中书  

除端明殿学士赐盘龙金盘曰知卿忠纯有守故有此赐　翰苑新书曰绍兴四年遣刘大中等使宣谕诸道以诏书御宝赐手歴　山堂考索曰绍兴五年九月赐赵鼎御书尚书　玉海曰绍兴十三年立春节学士院始进帖子词百官赐春幡胜自建炎以来乆废至是始复　名臣言行录曰范成大孝宗朝召起知福州既出闗赐药物甚厚又赐御书苏轼诗二首　翰苑新书曰孝宗御书赐殿帅以下又书明良庆防阁字赐史官  

赏赐三  

原千钟　万亩【`家语曰自季孙之赐我千钟也而交益亲也　史记曰赵烈侯好音郑歌者二人赐之田万亩`】　金钩　玉玦【`东观汉记杨赐以病罢居无何拜太常诏赐御府衣一袭自所服冠帻绶玉壶革带金错钩佩　谢承后汉书曰冯鲂为侍中稍迁卫尉能取悦当时为安帝所宠帝幸其府留饮十日赐骇犀玉具绶佩刀紫艾绶玉玦`】　紫绶　青裘【`上见玉玦注葛洪西京杂记成帝好为蹴踘羣臣以蹴踘劳体非至尊所宜帝曰朕好之可择似而不劳者奏之家君作弹碁以献帝大悦赐青羔裘紫丝腹服以朝觐`】　累千　钜万【`汉书曰衞青姊子夫得入宫幸上青时给事建章未知名武帝于是召青为建章监侍中及母昆弟贵赏赐数日间累千金　魏志曰明帝常梦见太后于是差次勇氏亲踈髙下叙用各有差赏赐钜万`】　甘田　苏宅【`史记甘罗谓文信侯曰借臣车五乗请为张唐先报赵文信侯乃言之于始皇使于赵赵襄王郊迎甘罗说赵攻燕得上谷三十城令秦有十一甘罗还报秦乃封罗以为上卿复以甘茂田宅赐之汉书曰苏武初从匈奴还诏拜典属国中二千石赐钱二百万公田二顷宅一区`】　后衣　帝服【`东观汉记曰永平三年上赐东平王苍书曰歳月惊迈山陵寖逺孤心惨怆今送光烈皇后假紒帛巾各一及衣一箧可时视瞻以慰凯风寒泉之思　曹植表称诏曰皇帝问雍丘王先帝昔常非汉世诸帝积贮衣被使败于函箧之中遗诏以所服衣被赐公王卿官僚诸将今以三十种赐王`】　双璧　千金【`史记曰虞卿者游说之士蹑屫担簦说赵孝成王一见赐黄金百镒白璧一双再见为赵上卿故号曰虞卿汉书曰梁孝王招延四方豪杰齐人公孙诡多竒邪计初见日王赐千金官至中尉`】　明徳　计功【`管子曰明赏不费明刑不暴赏罚明徳之至也淮南子曰忠臣之事君也计功而受赏不为茍得量力而受官不贪爵禄其所能者受之勿辞也`】　玉  

壶　金笥【`上详金钩注　张衡绶笥铭序曰南阳太守鲍徳有诏所赐绶金笥为作铭曰懿矣兹笥爰藏寳神金缨组履文章自信`】　金刀　珠劔【`谢承后汉书曰武陵五溪蛮夷作难诏遣车将军冯绲南征绲表应奉金错刀一具　沈约宋书曰太宗为徐州刺史昭太后赐以火珠鹿卢劒`】　府赋　国典【`周礼太府以币余之赋以待赐予　传夫赏国之典也藏在盟府不可废也`】　双琥　千金【`鲁昭公疾赐子家子双琥一环一璧轻服公薨子家子反赐于府人曰吾不敢逆于君命魏志太祖其有勲劳不吝千金无功妄施分毫不与`】　不及　无章【`史记晋文公贱臣壶`】  

【`叔曰君三行赏赏不及臣公曰我以仁义防我以徳惠以此上赏辅我以行次赏矢石之难汗马之劳次赏若以力事我三赏之后而及子晋人闻之大悦　赏罚无章何以沮劝`】　劝能　受赐【`善则赏之以劝能者　民到于今受其赐`】　见施　拜贶【`见爵赏之施焉　贶赐也`】　庆赏宠锡【`庆赏刑威曰君`】　与邑　赐马【`记曰柳庄死公曰非寡人之臣社稷之臣也与`】  

【`邑裘氏与县潘氏书而纳诸棺　虢公晋侯朝王王皆赐马三匹非礼也名位不同礼亦异数`】　受北国　啓南阳【`毛诗曰其追其貊奄受北国郑注韩侯入觐宣王使复其先祖之旧职锡以追貊受北方之国也　左传曰晋侯朝王与之阳樊温原攅茅之田晋于是始啓南阳`】　驭其幸示不欺【`周礼太宰以八柄驭羣臣三曰予以驭其幸注幸谓言行偶合于善则有以赐予之以劝后也史记商君变法恐人未信乃立木于市南门募人徙至北门者与五十金有一人徙之遂予五十金以示其`】  

【`不欺也`】　旌有勲　赏善谋【`传夫有勲者旌之以车服齐侯皆敛诸大夫之轩惟邪意兹乗轩赏其善谋`】　匪颁之式　报功之典【`以九式均节财用八曰匪颁之式式谓财用之节度也匪分也颁赐也谓分赐羣臣　夫徳不旌则劝善之道缺矣勤不赏则报功之典废矣`】大赉四海　善赏一人【`书大赉四海注赉赐也　文子曰善赏者费少而劝多故圣人赏一人而天下趋之是以至赏不费也`】　大利小利　上赏次赏【`礼记曰事君大言入则望大利小言入则望小利言谓立事者也利禄赏也　下详上不及注`】　射覆赐帛降胡赐缣【`东方朔射覆中之赐帛也　后汉赐降胡缣孙章误以十为千`】　臣节贵忠国章懋赏　赐表主恩　拜明臣礼　不酬奉上之  

勤　何劝将来之善　有功不赏为善失其望　奸邪不诛为恶肆其凶　授彤弓于晋文嘉乃丕绩　锡圭于夏禹告厥成功　增缯防　香药【`册府元曰武徳三年太宗平并州悉复故地帝大悦置酒含章殿羣臣极欢遣入御府赐缯防　又曰罗周翰绍威子也为魏博节度使太祖干化二年帝北廵至昌乐县周翰来见于行宫及辞归诏以良马玉带及香药赐而遣之`】　氊被布衫【`册府元曰髙宗显庆二年幸雒阳宫宴从行文武官诏百嵗以上各赐氊被一具袍一领绵`】  

【`绢十段粟二十石　又曰晋少帝天福八年幸南庄宣随驾臣僚射于后园赐酒食物帛有差沿路农人各赐布衫袴并鞋贫子共赐钱一十贯文`】　司裘　藏袴【`周礼曰天官司裘季冬献功裘以待颁赐注功裘人功微麄　资治通鉴曰韩昭侯有敝袴命藏之曰待有功者赐之`】　金刀　玉斧【`孔帖曰徐济字将道八嵗能文太宗召试赐所佩金削刀　册府元曰王建立为青州节度使晋髙祖天福五年入觐进封韩王髙祖御明徳楼饯送赴镇赐玉斧蜀马`】　蒲陶　牡丹【`唐书曰陈叔达赐食得蒲陶不举归奉母因赐之　合壁事曰仁宗天圣中晁逈除翰林学士尝夜召对上令内侍执御前巨烛送归院他日曲宴出牡丹千叶者赐宰臣上顾逈与学士钱维演亦皆赐之`】　赤管　紫帉【`玉海曰汉制尚书郎作文书起草月赐赤管大笔一双隃麋墨一枚　唐书萧嵩传曰荆州进黄柑帝以紫帉包赐之`】　唐诗　周易【`山堂肆考曰哲宗元祐时以御书唐人诗赐范祖禹等各一首又曰寕宗嘉泰初御书尚书说命毛诗天保周易泰卦唐七徳舞以赐臣下`】　阅音义　读  

实录【`册府元曰贞观十六年太宗阅陆徳明经典音义美其益学者叹曰徳明虽亡此书足可传习因赐其家布帛百匹　又曰岑羲睿宗时迁侍中赐物三百匹细马一匹帝读中宗实录以羲有功故有此命`】独见公　常念卿【`册府元曰太宗贞观四年赐房龄黄银带谓龄曰如晦与公`】  

【`同辅朕今日所赐惟独见公因然下泣以黄银辟恶恐为神所畏令取金带遣龄亲送于灵所　又曰贞元十一年以前太子賔客李愿为左领军大将军李凭为右威卫大将军皆太尉晟之子以免防故召见于延英殿帝曰朕虽在此常念卿等追懐旧勲何日忘之各赐衣一袭帛三十匹`】　知劲草　泛洪源【`册府元曰萧瑀武徳初为内史令后拜特进参预政事尝因赐宴太宗赐诗曰疾风知劲草板荡识诚臣　又曰戴至徳为户部尚书郝处俊崔知悌为中书侍郎李敬元为吏部侍郎并同中书门下三品咸亨五年八月御札飞白书赞以赐至徳词曰泛洪源俟舟檝处俊曰飞九霄假六翮敬元曰资啓沃罄丹诚知悌曰竭忠节赞皇猷`】　撰政要　刋经籍【`册府元曰魏征为秘书监撰羣书政要太宗览之称善赐帛二百匹　又曰顔师古为中书侍郎受诏刋正经籍太宗善之赐帛五十匹`】　陈孝经　讲礼记【`册府元曰赵智为陈王师永徽二年髙宗命智于百福殿讲孝经帝谓智宜畧陈此经要道以补不逮对曰昔者天子有争臣七人虽无道不失天下微臣颛愚愿以此献帝悦赐绢二百匹名马一匹　又曰禇旡量为国子司业睿宗太极元年皇太子幸国学观释奠令旡量讲孝经礼记博而且辨观者叹服既毕赐以章服幷防绢百端`】　觧酲具　亲征图【`孔帖曰李嗣业入朝于宗前醉起舞帝宠之赐钱十万为觧酲具　册府元曰周世宗显徳四年赐宰臣李糓亲征圗一面其文翰林学士承防陶糓之所撰也先是帝征淮扬糓上章陈亲征之利者三`】　麟角笔　龙脑带【`玉海曰麒角笔管武帝以赐张华　册府元曰梁太祖开平元年帝以罗绍威近年以来贡输极烦倍于诸道赐以南越所贡珍珠枕龙脑带`】　白羽扇　红管笔【`玉海曰开元二十四年盛夏赐宰相白羽扇张九龄作赋曰萧萧白羽穆如防风纵秋气之移夺终感恩于箧中　司马光进通鉴表曰先帝赐御府笔墨光有囊贮红管笔一枝实治平中赐物`】　墨百挺　冰十匣【`玉海曰雍熈三年钱俶进草书绢圗二墨诏奬谕赐玉砚一金匣副之龙鳯墨百挺红绿笔百管盈丈纸百轴　又曰景徳四年赐编修君臣事迹官氷十匣以暑盛特赐之`】　子仪传　严武诗【`山堂肆考曰韩世忠两镇节钺髙宗手书郭子仪传赐之　又曰理宗端平中书唐严武诗及鹤山书院四字赐魏了翁`】世勣坠马　仁贵射甲【`册府元龟曰李世勣为司空常侍从坠马帝亲问以所乗`】  

【`马赐之　又曰薛仁贵领兵击九姓厥于天山将行髙宗内出甲令试之仁贵射五重髙宗大惊更取坚甲以赐之`】　乘马锡韩　辂服赐晋【`诗韩奕篇曰其赠维何乗马路车　左传曰王赐晋侯大辂之服`】　加宠勲旧　特赐贤劳【`翰苑新书宋髙宗朝上曰宜加宠刘光世功臣服未尝闻其病中无聊以玩好物数种赐之光世大喜秉烛夜观至四更朕于玩好之物未尝经目止要赐勲旧贤劳耳　名臣言行录曰范成大孝宗朝帅江东兼行宫留守陛辞特设几开宴酒三行命内侍捧缣素来上有石湖二大字御墨尚湿公拜赐上劳公曰卿南至桂广北至幽燕西入巴蜀东薄鄞海可谓贤劳`】　显忠尚徳　贵老优贤【`治迹统曰元祐间诏赐富弼神道碑以显忠尚徳为额　又曰元祐二年诏赐文彦博吕公着今后入朝凡有拜礼并宜特免翰林苏轼奏彦博公着免拜指挥自是朝廷贵老优贤无可议者`】　注后汉书　进广孝经【`册府元曰张大安为太子左庶子初皇太子贤招集当时学者大安及洗马刘讷言雒州司户参军格希元等注范晔后汉书表上之赐物三百段仍以其书付秘阁　又曰沈浩隐居四明山肃宗乾元二年进广孝经十卷授秘书郎仍赐绿袍牙笏`】　不以为嫌　故有此赐【`玉海曰开宝元年董遵诲为通逺军使遵诲尝遣外弟刘综来贡马及还上觧所服真珠盘龙衣使赍赐之综曰遵诲人臣岂敢当此赐上曰吾委遵诲方面不以此为嫌也　下见前二玉海`】　御制宠太尉　亲札赐丞相【`册府元曰李光弼兼幽州大都督府长史出统河南诸军及复懐州以功进爵临淮郡王俄拜太尉内殿宴送御制诗以宠之　又曰宋璟开元中为尚书右丞相与张说源乾曜同日拜官勅太官设馔太常奏乐于尚书都省大防百僚宗赋诗褒述亲札赐之`】　侍玉皇　赐金器【`谈苑曰李昉文正公太宗遇之甚厚年老罢相每赐宴必先赴座尝献诗曰防臣自愧头如雪也向钧天侍玉皇　翰苑新书曰苏易简在翰林太宗一日召对赐酒甚欢上曰君臣千载遇易简应声曰忠孝一生心太宗大悦以御席金器尽赐之`】  

赏赐四  

原作乐命防【`舜命防作乐以赏诸侯`】　赏延于世【`世嗣也`】　分宝玉【`周书分寳玉于伯叔之国时庸展亲伯叔同姓之国也庸用也`】　王之好赐共其货贿【`周礼注言合于善有以赐之`】　受服【`大宗伯以九仪之命再命受服`】　掌赏地【`周礼司勲掌赏地以等其功等差也`】　颁赏地【`凡颁赏地三之一食凡赏田王食其一而臣食其二`】　加田无征【`惟加田无国征征税也谓既赏之又重赐之若此田则无王税也`】　不及车马【`为人子者三赐不及车马注三命受车马车马所以尊者备矣`】　礼无不答【`礼记曰臣下竭力尽能以立功于国君必报之以爵禄故曰礼无不答言上之不虚取于下也`】　赏无不当【`月令庆赐遂行无有不当`】　不赏而劝【`礼`】　竞劝于赏　赏乐【`礼记曰天子之为乐也以赏诸侯有徳者也`】　酒肉不再拜【`礼记曰酒肉之赐不再拜受而已不重拜于室轻也`】报功庆赏【`礼`】　何以劝善　无以劝能　赏恭罚否赐许男骏马十六　赐黄金之罂二九银鸟一贝  

带五十珠七百裹【`穆天子传`】　信赏【`管子开必得之门信庆赏也`】　赏惧及【`声子曰善为国者赏不僭赏僭则惧及人若不幸而过寜僭无滥`】　有勲者奉【`夫有勲者奉之以土田奉赐也`】　抚以彞器【`传夫有勲者抚之以彛器注抚授也`】　赏不失劳【`传`】　赐有金石【`礼大夫有功赐乐故传云魏绛始有金石之乐礼也`】　天赐示赏【`赏之曰发公室示赏也出赏物也`】　时颁【`以时颁赐之`】　赐玉五防【`春秋虢公晋侯朝王皆赐玉五防`】　赐以甘果【`吴越春秋`】　赐钱百万起师侍之思　赐叔孙衣【`汉书秦二世赐叔孙通帛二十四衣一袭`】　赐金具在【`汉王让陈平曰先生事魏不忠事楚而去今又从吾防信者固多心乎平曰魏王不用臣说故去云云臣计画可采愿用之若不可大王所赐金具在请封输官得请骸骨汉王深谢之`】　赐张武钱【`汉张武为郎中令受金钱觉之文帝更发御府金钱赐之以愧其心不下吏也`】　周勃身入北军赐金五十斤　赐珠三升　黄霸治政有异赐金百斤【`汉书`】伏日赐肉【`汉书伏日诏赐从官肉东方朔拔劒割肉去诏令自责`】　延年老乞赐骸骨赐安车驷马　赐灵夀杖【`汉书`】　赐劒具在【`史卫绾上赐之劒绾曰先帝赐臣劒凡六不敢奉诏上曰犹至今乎绾曰具在上使取劔常盛未尝服也`】　赐爵一级百戸牛酒　八十以上赐米肉　九十以上赐帛絮赐孝悌帛　赐鳏寡絮【`并汉书`】　赐延年杖【`续汉书`】　赐  

食于家【`汉书`】　赐汝南帛【`汉书`】　霍光薨赐绣被百领【`东观`】隽不疑迁京兆尹赐钱百万【`汉书`】　上器其能赐以秘书之副【`汉书云`】　赐玺金劒【`汉书`】　给钱五万【`杨雄答刘歆书`】　赐所乗骊马【`后汉世祖以所乗大骊马赐李忠`】　赐竽瑟箜篌【`班彪上事`】　马援振旅京师赐车一乗【`东观`】　赐公主钱【`后汉明帝时馆陶公主为子求郎不许而赐钱百万`】　赐千斛糓【`后汉章帝下诏宠褒毛义赐糓千斛`】　着劔名【`韩棱字伯师与郅夀陈宠皆以才能称肃宗尝赐诸尚书劒惟此三人特以宝劔手着其名曰韩棱楚龙泉郅夀蜀汉文陈宠济南椎成也`】　韩棱忧国忘家赐布三百匹【`后汉本传棱数月不休沐`】赐来歙妻缣千匹　致宛马一匹【`并东观`】　赐以素矢  

【`皇甫`】　班赐羣臣【`钟离意传`】　卓茂束身执节赐安车一乗【`东观`】卓茂自脩赐衣一袭【`汉书`】　杜林私见乃赐衣被【`后汉书`】朱宠家贫赐以锦被【`谢承后汉书`】　冯绲平荆州赐钱百  

亿【`谢承后汉书`】　段颎灭羌赐钱千万　张酺为东郡守赐钱三十万　黄香诣东观赐淮南孟子　诏赐黄香几杖　马严病并送方药　王景治浚仪赐山海经河渠书【`并东观`】　陈车马【`桓荣字春卿为太子少傅赐以辎车乗马荣大防诸生陈其车马印绶曰今日所稽古之功可不勉乎`】　赐及妻子　特赐御【`东观`】　赐御府衣【`续后汉书`】　赐衣自服冠帻　赐食于前　觧左骖以赐赐乗舆具劔　赐辟兵钩　赐鹿蠡王羽车一驷【`东观`】遗杨彪室鞾一量【`魏志`】　赐桃枝【`魏武帝`】　赐乐比绛【`魏志太祖赐夏侯惇乐比之魏绛`】　赐十铃毦【`魏武`】　赐糓千斛以亲旧也【`魏志`】赏为金穴【`郭况为大鸿胪赏赐金钱锦帛丰盛无比京师号况家为金穴`】　赐明光  

铠【`曹植`】　赐迈越绉縠【`曹植表`】　贾逵奏左氏义赐布五百匹【`三辅决录云`】　得生口【`魏华歆字子鱼公卿尝并赐没入生口歆得而嫁之帝叹息孙盛曰孥戮之家国刑所肃歆独为君子云云`】　赐素屏风【`魏志太祖平柳城颁所获器特以素屛风凭几赐毛玠曰以君有古人之风故赐以古人之服`】　诏赐御衣【`吴质`】　觧所御袍赐之【`魏畧`】　赐罽千张　铜镜百枚【`魏志`】　夫赏赐者以悦下使众【`桓范世要论`】　御府供给【`桓阶别传`】　桓阶长者赍衣三十囊【`阶传云`】　特为张辽母起殿【`魏志`】　郭脩手刃蜀将赐银千饼【`魏志`】　赐鲁肃母帷帐【`吴志`】　南至赐饼【`杜预表`】　赐张华绢【`文士传张华以平吴之计赐绢万匹`】　赐骢马一匹【`殷仲堪表`】　给山涛母米酒【`山涛表`】　赏不逾时【`傅咸陈事`】　给周处母医药周处赐朝服一具【`王隐晋书`】　刘超病给四顺汤【`刘超表`】　诏赐竒果【`华峤`】　巫水不肯饮【`卞兰苦痟渇时帝信巫女用水方使人持水赐兰兰不肯饮曰治病自以方药何信于此帝为变容兰渇甚至于死`】　赐鹤绫袍【`四王遗事`】　黄白气出张天子赐诸侯　黄白气入心天子受赐　黄白气入张天子赐□　黄赤气入张天子赐客【`已上并杂气经`】悉赐有功【`魏书`】　赐千田以明俭约【`魏书`】　赐二窖谷【`魏书曰袁焕字耀卿为郎中令卒太祖为之流涕赐糓二千斛一教云以太仓谷千斛赐郎中令一教云以垣下糓千斛与耀卿家外不觧意教曰以太仓谷者官法也以垣下糓者亲旧也`】　增赐御膳【`册府元曰唐髙祖时裴寂为尚书右仆射赐以服玩不可胜记仍诏尚食奉御每日赐寂御膳`】　赐锦袍【`又云陆长逊武徳初为五原太守及征薛举长逊不待命而至以功拜丰州总管赐以锦袍`】　赏绯紫必兼鱼袋【`唐书云中书令张嘉贞奏致仕者佩鱼终身自是百官赏绯紫必兼鱼袋谓之章服`】御笔一管【`玉海云徳宗赐浑瑊御笔一管`】　觧衣衣之【`又云陆贽在翰林帝亲倚至觧衣衣之`】　行列有序【`唐防要云徳宗诏顷来赐衣文采不常非制也节度使宜以缀带取其武毅以靖封内观察使宜以雁衔威仪取其行列有序兾牧人有威仪也`】　赐通天御带【`韩愈平淮西碑云帝云度汝其往衣服饮食予士无寒无饥以既厥事赐汝节斧通天御带卫卒三百`】　赉奬优华【`孔帖云李徳裕字文饶数召见赉奬优华`】　赐茶【`玉海云韩偓金銮宻记翰林当直学士春晓则日赐成象殿茶`】　作诗赠及第【`事文聚宋太宗好文进士及第赐闻喜宴尝作诗赠之景祐间因以为故事仁宗在位四十二年赐诗尤多`】　笏头带【`东斋记事云毬路金带俗谓之笏头带非二府文臣不得赐武臣得赐出于特恩尔`】　赐辅臣【`春明退朝录宋太宗制笏头带以赐辅臣罢尚服之张文节自中丞而参政姜侍郎自谏议而枢宻并赐笏头带`】　文行忠信【`山堂肆考云夏竦为平章事谏台交言其非改枢宻使上亲隶乗险二字赐之竦得二字忧惧既又赐文行忠信四字以勉之竦方释然`】　赐端石砚笔墨【`玉海云绍兴六年赐张浚古端石砚笔墨`】  

赏赐五  

原诗隋许善心奉和赐诗曰帝道属升平天文预观象兹生荷化育博施多含养正始振皇风端居留眷想夕拜参近侍朝恩滥奬温贵不言克艰庶无爽　唐太宗赐房龄诗曰太液仙舟逈西园隐上才未晓征车度鸡鸣闗早开　又赐萧瑀诗曰疾风知劲草昏日辩诚臣勇夫安识义智者必懐仁　増明高啓谢赐衣诗曰胪呼遥捧赐拜服望莱香带炉烟下光迎扇月开竒文天女织新様内家裁被泽徒深厚惭无夺锦才原制唐中宗赏张仁愿制曰朕闻将帅兴功本期于国帝王悬赏用答于畴庸持节朔方道大总管右屯卫大将军张仁愿器宇端雅风神秀杰谋韬玉帐寄重金坛故得累司文武历参边镇蓟门作牧既无东顾之忧榆塞总兵方释北乗之虑而乃躬先士卒负土筑城横却月于天街划长云于地脉宜列河山之赏式崇带砺之荣进封韩国公赐物三百段及衣裳一副  

原勅唐中宗赐成王千里衣物勅曰昼廵周卫夜警岩廊既曰爪牙实称心腹左金吾卫大将军成王千里声高沛献徳迈二南以磐石之崇班当执金之重寄察奸无对讨猾若神固以威动千庐勤宣五校近者衙仗之内輙有诈伪之人曾不斯湏遽令擒获能官之目久已驰芳称职之名从兹着号可赐衣一副兼赐物一百段増表唐李峤为纳言姚璹等谢勅赐飞白书表曰跪承宝贶仰戴琼文如披七曜之图似发五神之检九霄灵泽与垂露而同霑千载嘉祥与廻鸾而并集冠六文而首出掩八体而孤骞眇乎若游雾之拂春林霭乎若轻云之上秋汉工逾悬帐妙尽刻符钟繇竭力而难比伯英絶筋而不逮则知乃神乃圣包众智而同归多艺多才总羣方而兼善臣等才埒瓶筲任叨衡石庆方行而已及泽未溥而先加殊恩与骨肉等深缛礼共衣冠相絶今复亲陪睿赏特流宸翰嬴氏之魂游天上未比超升阚生之名在月中讵方遐邈昔者韩棱深博肇于署劔田鳯名流仅闻于题柱未有芝英草圣近缛于防牋合璧连珠俯光于掌握　令狐楚谢赐春衣并尺表曰臣闻衣裳在笥与必有道刀尺为器用惟其人臣鲁国小儒汉庭下士因缘霈泽污染官牒顔尝忍愧心不容忧陛下仁发于中惠周于外矜臣以湿暑之患赐之葛衣念臣无忖度之能降其宝尺轻新有楚广狭不逾被服而炎蒸坐销秉特而长短立辨揆才量力将何补于分寸运肘延颈实有尘于领袖  

増状唐白居易谢恩赐衣服状曰臣自入禁司才经旬月未申薄効累受殊私况前件衣服等献自逺方降从御府既鲜华而骇目亦轻暖而便身臣实何人堪此荣赐必拟秘藏箧笥传示子孙何则顾陋质而懐惭貎非称服抚微躯而荷宠力不胜衣　李商隐为荥阳公谢赐冬衣状曰司服颁衣贵臣传诏绫裁飞鹄絮裛仙蚕白分椒壁之光紫夺兰芽之色已均下将仍逮连营被服有辉负戴无力谨当上宣殊渥下拊多寒均大裙于琅邪变无襦于蜀郡  

増碑元虞集翰林承防刘公神道碑序曰公讳赓官一品年六七十而孝靖公亡恙公躬奉食饮寒暖晨昏不懈怡愉顺其顔意若婴儿然仁宗皇帝闻之曰此我国家人瑞也刻玉为鸠杖以赐日赐上尊酒因其生日遣大臣赐宴其家朝臣咸集日自皇太后皇后皇太子皆有赐孝靖再拜称老臣以受赐公须皓然亲扶掖之都人相与歌咏而图画之  

増行状明郑楷翰林学士承防宋公濓行状曰上尝与先生饮先生素不胜杯勺举觞即辞上强之至三觞面如赭行不成步上欢笑亲御翰墨赋楚辞一章以赐仍命侍臣咸赋醉学士歌且曰俾后世知朕君臣同乐若此也甘露降上召先生赐坐上躬执金杓炼汤于鼎以甘露投之半注于巵以赐先生曰此和气所凝能愈疾延年故与卿共之耳  

## 御定渊鉴类函卷一百四十五

政术部二十四【`劝赏　赏战功　赏谏臣　赏政绩赏举贤　赏和戎　赏死事辞赏赐　僭赏　俸禄世禄　禄不兼利`】  

劝赏一  

原赐魏绛歌钟　给周瑜鼓吹【`左氏　江表传记`】　赐车盖以劝有徳　赐牀帐以显节义【`汉书循吏传襄阳记云`】　增献纳俭素【`册府元曰贞观十二年三月皇孙诞育宴五品以上于东宫帝极欢谓侍臣曰贞观以前从我平天下周旋艰险房龄之功无所与让贞观之后尽心于我献纳忠谠安国利民犯顔正諌弼朕之违者惟魏征而已于是亲解佩刀以赐二人　又曰髙宗龙朔元年幸司空李勣第叹其服用俭素恩赐极厚`】　立木　悬金【`史记曰商君变法恐人未信乃立木于市南门募人徙至北门者赏五十金有一人徙之遂与五十金以示其不欺也　又曰吕不韦为相称仲父食客三千人使其客人人着所闻集论以为八覧六论十二纪二十余万言以为备天地万物古今之事号曰吕氏春秋布咸阳市门悬千金其上延诸侯游士賔客有能増损一字者予千金`】　尽节　轻死【`孔帖曰郑俌唐中宗时歴右补阙黙啜入寇上疏以为治内可以及外赏罸明则士尽节　又曰魏元忠上封事赏者礼之基礼崇则谋夫竭其能赏厚则义士轻其死`】　物百叚　绢百尺【`册府元曰髙祖武徳二年始平人宗士朓负米一石委`】  

【`于太仓而去云少益军国髙祖嘉之赉物百段　又曰后唐李愚为中书侍郎平章事长兴四年愚病明宗令中使宣问所居寝室萧然四壁病榻敝氊而已帝曰嘻宰相月俸几何而委顿如此诏赐绢百尺钱百千帏帐什物一十三事`】　麦千石　绢十匹【`册府元曰刘瞻为浩州刺史时刘武周连年为寇邻城悉防维瞻独守髙祖遣使劳苦之赐帛三万匹米麦千石颁其将士　又曰开元五年勅蒲州童子呉豸之薄缀小篇兼纪古事不稍优异无申奨劝宜赐其父绢十匹令更习学使有成就`】　特存社稷以成光宠【`册府元曰萧瑀武徳初为内史令奏便宜数十条多见纳用髙祖手勅曰得公之`】  

【`言特存社稷今赉黄金一函以报智者勿为推退也又曰开元七年皇太子入国学行齿胄礼诏曰儒道惟百王之政元良乃万国之贞属太学举贤賔庭贡士当其谒讲故行齿奠所以风阐教尚徳尊师宜有颁锡以成光宠`】　固守清俭　不营产业【`册府元曰王丘为礼部尚书致仕丘虽歴要职固守清俭未尝受人餽遗第宅舆马称为敝陋致仕之后药饵殆将不给帝闻而下制曰王丘夙负良才累升茂秩闻其家道屡空医药靡给特操若斯古人何逺且优贤之义方册所先周给之宜激劝攸在其俸禄一事已上并宜全给　又曰卢懐慎为黄门监清俭不营产业宗幸东都四门博士张星上言懐慎忠清始终不亏不加宠赠无以劝善乃诏赐其家物百米粟二百石`】  

劝赏二  

原赏于国【`易`】　赏必加功【`商书`】　崇德【`武成`】　赏一人而千万人喜【`太公金匮`】　无赏士不往【`三畧曰军无财士不来军无赏士不往又曰赏者士之所死`】　辅义为上赏　报功【`礼记大传`】　先赏后罚【`礼记`】　庆赏赐予民之所好诛罚杀戮民之所恶【`韩非子子罕谓宋君`】　赐之千金【`管子`】　晋侯行赏狐偃为首【`史记晋世家曰晋侯渡河北归国行赏狐偃为首或曰城濮之事先轸之谋文公曰城濮之事偃说我毋失信先轸曰军事胜为右吾用之以胜然此一时之利偃言万世之功奈何以一时之利而加万世功乎是以先之`】　进贤受上赏【`鹖冠子`】赐舟人田【`尸子`】　古之治民者劝赏而畏刑【`左传蔡声子`】  

为政者不赏私劳不罚私恶【`左氏`】　赐汶阳田【`左氏`】　赏一人而天下劝【`傅子`】　赏者贵信【`韩非子云公孙鞅治秦`】　襄子赏功髙赫为首【`韩子`】　赐云梦田【`宋玉集小言赋`】　赏重则民移【`吕氏春秋`】教我以善为次赏　数举吾过为末赏【`并吕覧`】　有功  

必赏　士死赴厚赏【`新语`】　赐衣冠见【`淮南子`】　赐独坐【`顾启期`】　赐髙盖车【`淮南先生`】　赐齐軿车【`吴志`】　增劝功劝勇【`孔帖云陈子昂八科六劝赏臣闻劳臣不赏不可劝功死士不赏不可劝勇`】　益思逺【`册府元云开元二十年北廵狩祀后土诏裴光庭萧嵩弼亮朕躬益思逺不有优异何殊等夷加阶赐爵之外各与一子官仍各赐物三百匹`】　兼赐少物【`又云郑少微为刑部侍郎开元二十五年宗因聼政问京师囚徒有司奏有五十人怡然有喜色下诏曰日者丛棘之地乌鹊来巢虽化源自逺亦钦防使然其郑少防等一十七人各赐一中上考仍兼赐少物以存劝赏`】　表忠节【`又云张建封为徐泗节度使贞元十三年入觐将还令髙品中使赍尝所执鞭以赐之曰以卿忠贞节义歳寒不移此鞭以朕乆执用故以赐卿表卿忠节也建封又献诗一首以自警励`】　一级赏千万【`孔帖云窦易直字宗元为宣歙浙西观察使时江淮旱漕物淹积不前部将王国清谋乱易直械国清送狱其党数千羣讙入狱簒取之易直登楼令曰能诛乱者一级赏千万众喜反防为乱者二百余人易直悉斩之`】　赐裘帽【`长编云太祖将帅发京师时京师大雪上设氊帷于讲武殿衣紫貂裘防曰我如此尚觉寒西征将帅冲犯雪霰何以堪处即赐裘帽遣中黄门驿赍以赐王全斌全斌拜赐感泣`】　赏以酬劳【`合璧事云太祖时臣下立功当迁上素嫌其人赵普曰赏以酬劳古今之通义也陛下岂得以喜怒専之上悟可其奏`】　赐第一区【`翰苑新书云康定间髙怿自号安业处士寇凖闻其名荐之辞不起后文彦博言怿经术该通有髙世之行可励风俗赐第一区`】　鼔舞豪杰【`合璧事云苏轼言凡为天下国家当爱惜名器则斗升之禄足以鼔舞豪杰否则日拜卿相而人不劝`】  

赏战功一  

原视功　昭福【`凡赏无常轻重视功子孙不忘召旧福也`】　狄臣千室　毕万百乗【`晋侯赏桓子狄臣千室亦赏士伯以衍之县曰吾获狄土子之功也微子吾丧伯氏矣注获狄土救伯氏之功伯氏谓林父也　毕万匹夫也七战皆获有马百乗死于牖下`】　于奚请曲县　皮初补太守【`卫孙桓子与齐战败新筑人仲叔于奚救孙桓子桓子是以免卫人赏之以邑辞请曲县繁缨以朝许之　刘为荆州奏皮初有战功请补襄阳太守朝廷以初虽有功襄阳是名郡宜慎不可授功`】　献俘命为侯伯　平更受勲赏【`晋侯献楚俘于王王命为侯伯　晋马字孝兴募人讨梁州平将加将士勲赏有司奏隆将士皆先加显爵不应更受杨珧驳曰前少加爵命为引诱也今军完不得以前授塞后功从之`】　有勲而不废　有绩而不载【`加重赏也　载谓书功于册`】　奉之以土田　抚之以彝器【`奉赐也　弓旌斧钺`】　旌之以车服　明之以文章【`戎辂之服文章旌旗也`】　捷无虚月　赏不逾时　臣节在劳　国章懋赏不酬尽敌之功　何劝能军之善　增银瓶　铁劵  

【`册府元曰元和十五年邠寜节度使李光顔来朝帝以光顔功冠诸将及徐泗李愬克平淮夷故皆召赴阙帝御麟徳殿宴光顔及愬各赐锦防五百匹银瓶盘等五事衣一袭马一匹　又曰郭崇韬自庄宗嗣位为中门使擒王彦章诛梁氏降叚凝皆崇韬賛成其功也荘宗至汴州拜侍中兼枢宻使及郊礼毕以崇韬兼领镇兾节度使进封郡公赐铁劵`】　金皿　银带【`孔帖曰泉男生字元徳擒髙丽诏遣子赍手制金皿即辽水赐劳还进右卫大将军赐寳器　册府元曰后唐明宗天成三年招讨王晏球献曲阳之捷令殿直陈知隠押银腰带鞍辔赐北靣立功将校`】　帷帐　米粟【`孔帖曰令狐彰字伯阳移壁杏园渡思明遣薛岌以兵刼彰彰谕众以大义皆死力破岌兵溃围出以麾下数百入朝赐甲第帷帐什器拜滑亳魏博节度使　又曰李祐以功迁神武将军赐田宅米谷`】　金甲　寳带【`孔帖曰张长逊値讨薛举不待命輙引兵防赐锦袍金甲　合璧事曰契苾明征吐蕃以战多进左威卫大将军赐锦袍寳带他物繁伙`】　破吐蕃　下武强【`册府元曰开元九年郭知运进封太原郡公赐物三百匹钱三十万银四百两白道恭进封清凉县公赐物二百匹钱二十万银二百两杜賔客封建平县开国男赐物二百叚银二百两钱二十万并赏破吐蕃之功也　又曰元和十一年正月诏讨镇州王承宗乙亥幽州奏破下武强县二月以内库缯绢四万匹赏幽魏战士`】　辄引兵　先陷阵【`上详金甲注　册府元曰干化元年帝驻相州以左亲指挥使张仙右云指挥使宋铎尝身先防阵各赐帛`】降世充　平公祏【`唐书曰太宗败窦建徳于虎牢执之王世充乃降六月凯旋太宗献俘于庙髙祖赐衮冕金辂双璧黄金六千斤前后鼔吹九部之乐班劒四十人　册府元曰河间王孝恭髙祖从父兄子也平辅公祏玺书襃赏赐甲第一区女乐二部奴婢七百人`】　太常备乐　有司供【`册府元曰徳宗兴元元年副元帅李晟讨朱泚既复京城以露布闻帝覧之感泣曰天生李晟为社稷万人不为朕也拜晟司徒赐永崇里第及泾阳上田延平门林园女乐八人晟入所赐里第帝令宰相及诸将防送是日特赐京兆府供馔具鼔吹迎导集宴又令太常教坊备乐　又曰诏灵州大都督浑瑊入所赐太寜里第特赐女乐五人及锦防银器等物仍令宰相节将防送有司备乐供馔`】　淮阳陷阵江夏斩关【`册府元曰淮阳王道元髙祖从父兄子也从太宗撃宋金刚先登防阵时年十五`】  

【`太宗壮之赏物千叚　又曰太宗亲征髙丽江夏王道宗请将百觇贼往还期一月遂秣马束兵备歴险阻及还贼已引兵过长城断其路道宗斩关而出如期谒见太宗叹曰贲育之勇何以过此赐金五十斤绢千匹`】扶珪缀组　缩衣节口【`韩愈圣徳诗曰扶珪缀组帛堆其家粟塞其庾　杜牧燕`】  

【`将录曰今天子缩衣节口以赏战士`】　赏悬香饵　令布疾雷【`栁宗元文`】  

赏战功二  

增彤弓【`诗序云彤弓天子赏有功诸侯也`】　原门征【`耏班败狄宋以门赏之使食其征`】命服【`郑伯赏入陈之功赐子展先辂三命之服先八邑赐子产次辂再命之服先六邑`】　军  

赏【`不逾月`】　死事【`死王事者赏之`】　次赏【`矢石之难汗马之劳`】　厚赏【`功多者`】增言贼虚实【`孔帖云刘世让授总管率兵拒薛举与弟寳皆殁于贼秦王方屯髙墌世让宻`】  

【`遣宝间走王言贼虚实髙祖恱赐其家帛千匹`】　下廻洛城【`册府元曰黄君汉武徳初为行军管后从太宗撃东都别下廻雒城及东都平赐黄金百两杂防千叚`】　黄金瓶【`唐书秦琼传云从破尉迟敬德功多帝赐以黄金瓶`】　赐御膳【`册府元云江夏王道宗为吏部尚书太宗讨髙丽为前锋大破贼兵太宗深加赏劳赐奴婢四十人道宗在阵损足太宗亲为之针赐以御膳`】　赐宫女【`又云长孙顺徳自起义兵拜统军从平霍邑破临汾下绛郡俱有战功太宗践祚特赐以宫女`】　金银一箧【`孔帖云尉迟敬徳单雄信直趋王敬德大呼横刺雄信坠乃翼王出赐金银一箧`】　拔太原仓【`又云窦宗从刘文静撃屈突通进兵下陜县抜太原仓赐物五百`】　平江南【`又云李靖平江南赐物千叚奴婢百人马百匹`】　脱衣解马【`又云罗士信有所获悉散戯下有功者脱衣解马赐之`】　十三人破贼万【`又云王君廓从战东都诏劳之曰尔以十三人破贼万自古以少制众无有也赐杂防一百叚`】　廷中乗马【`又云王君廓镇幽州撃突厥俘斩二千帝赐所乗马令自廷中乗以出`】　女乐一部【`又云窦抗东都平赐女乐一部`】　赐宫人【`又云李君羡从破宋金刚于介休加骠将军赐宫人`】　赐上驷【`册府元曰梁建方为右武卫将军贞观二十二年撃松州蛮破之振旅而还太宗劳其勤瘁赐以上驷`】　赐宜君田【`孔帖云元结祖仁基从太宗征辽以功赐宜君田二十顷`】　不可胜纪【`册府元曰苏定方前后灭三国皆生擒其主赏赐珍寳不可胜纪`】　名马锦防【`又云曲环天寳末为果毅别将徳宗嗣位吐番大寇劒南诏环以邠陇兵五千驰救七盘城威武军及维茂二州西戎奔遁还加太子賔客赐以名马锦防`】　宫锦十双【`册府元曰张万福代宗时为和州刺史贼将康自观拥兵而东万福追而杀之代宗发诏以劳之赐衣一袭宫锦十双`】　殚私财【`孔帖曰马燧字洵美田悦反初将战燧约众胜则以家资赏至是殚私财赐麾下徳宗嘉之诏出度支钱五千万偿其财`】　命珪相印【`韩愈贺裴晋公诗云西来火照山红夜宿桃林腊月中手把命珪兼相印一时重叠赏元功`】　别出器币缗钱【`合璧事云太祖开寳九年召随州留守王全斌授武寜军节度初全斌以伐蜀私取财物贬秩至是太祖谓曰朕以金陵未下尝虑平吴诸将恣行贪暴今江南既平还卿旄钺又别出器币缗钱数万赐之`】　赐排阵使【`翰苑新书云真宗亲征澶渊幸北寨劳军召排阵使李继石保吉宴射行宫亭赐袭衣金带鞍马`】解御带【`治迹统云皇祐中孙沔为将平侬智髙还自岭南帝问劳解所服御带赐之`】赏谏臣一  

原拘介不言　贪昧妄举【`晋王沈字处道迁豫州下教曰能陈长吏可否说百姓所患者有赏言刺史得失倍赏主簿禇碧曰上好下应今示以赏恐拘介之士惮赏不言贪昧之人慕利而妄举沈从之`】　不匡具训　能弼宜遵【`伊训臣下不匡其刑墨具训于士注臣不正君服墨刑　能弼其违宜遵赏典`】　增魏征谏　南仲疏【`册府元曰贞观六年长乐公主将出降上以公主皇后所生特爱之勅有司资送倍于永嘉长公主魏征谏曰昔汉明帝欲封皇子曰我子岂得与先帝子比皆令半楚淮阳今资送公主得无异于明帝之意乎上善其言入告皇后后叹曰引礼义以抑人主之情真社稷之臣也因请遣中使赍钱四百缗绢四百匹以赐征　又曰姚南仲为右补阙大歴中将葬贞懿皇后代宗恩宠所属令缮陵寝迩章敬寺后行幸近地左右莫敢言南仲具疏非宜代宗覧表叹息立从其议赐绯鱼袋特加五阶宣付史臣`】　大寳箴　廻文铭【`册府元曰张蕴古贞观初自记室直中书省以太宗即位上大寳箴深存规戒太宗嘉纳之赐以束帛焉　又曰周世宗显徳二年太子少保王仁裕进廻文金镜铭上善之赐帛百匹`】　锦百叚　金十斤【`册府元曰利贞为太常博士永二年王公以下及朝集使以太子初立献食勅于宣政殿防百官及命妇利贞上疏曰前殿正寝非命妇宴防之处象阙路门非倡优进御之所帝从之改向辞徳殿至防日帝使侍郎薛元超谓利贞曰卿门承忠鲠能抗疏直言不加厚赐无以奨劝赐百叚锦防　又曰商侑为刑部尚书初盐铁度支使属官悉得以罪人私置牢院而州县不闻知歳千百数不时决侑奏许纠列所系申本道观察使并具狱上闻许之赐黄金十斤以酬直言`】　宜相告也　何处得来【`册府元曰元宗东廵谓璟曰卿为朕股肱耳目今将廵雒邑为别歴时所有嘉猷宜相告也璟因极言得失特赐防帛　宋史欧阳修传曰修论事切直人视之如仇帝独奨其敢言面赐五品服顾侍臣曰如欧阳修者何处得来`】　承璀立碑　守一筑坟【`册府元曰宪宗元和十五年翰林学士司勲郎中李绛靣论吐突承璀于军中立圣政碑非旧制不可许帝初甚怒色变绛前语不已词旨恳切因泣下上大开悟遂以绛为中书舍人学士如前亟命军中曳去所立碑曰防绛言不知此为损我翼日又面赐紫衣金鱼亲为绛择良笏　又曰宋璟开元初侍中时开府仪同三司王仁皎卒及将筑坟皎子驸马都尉守一请同昭成皇后父窦孝谌故事其坟髙五丈一尺璟及苏颋请一依礼式帝从之谓璟等曰朕每事尝欲正身以成纲纪至于妻子情岂有私然人所难言亦在于此卿等乃能再三坚执成朕美事乃遣使赍防练四百匹分赐之`】　更无反逆　颇有箴规【`册府元曰姚元崇为夏官侍郎万歳通天二年则天谓侍臣曰近者朝臣多被周兴来俊臣等推勘相牵咸自承服不有寃滥耶元崇对曰自垂拱已后被告身死者皆是自诬今日已后臣以防躯及一门百口保见在内外官更无反逆者则天大悦曰前宰相皆顺成其事防朕为淫刑之主闻卿所说甚合朕心使髙品官送银千两赐之　又曰魏知古宗时为侍中先天元年猎于骊山之下知古上诗諌手诏曰卿所进猎渭濵十韵三复研精良増美叹颇有箴规儆予不逮今赐物五十叚以申劝奨`】　如此盐酒　报以药石【`玉海曰后魏崔浩论事赐御缥醪十觚水精戎盐一两曰朕味卿言如此盐酒　孔帖曰髙冯授太子右庶子数上书言得失帝赐钟乳一剂曰而进药石之言朕以药石报之`】  

赏諌臣二  

原威王三赏【`齐威王令下曰有能靣折寡人者受上赏献书谏者受中赏谤议于市朝而闻者受下赏`】　增由此重郅都【`史记云郅都者杨人也孝景时都为中郎将敢直言尝从入上林贾姬如厠野彘卒入厠上目都都不行上欲自持兵救贾姬都伏上前曰亡一姬复一姬进陛下纵自轻奈宗庙太后何上还彘亦去太后闻之赐都金百斤由此重郅都`】　原张实三赏【`晋张实字安逊下令国中曰有靣刺孤者酬以束帛翰墨陈孤过者荅以筐篚谤言于市者致以羊米`】　增无所讳【`孔帖云孙伏伽武徳初上言事帝大悦曰伏伽至诚慷慨据义恳切指朕失无所讳其以伏伽为治书侍御史赐帛三百匹`】　明珠照乘岂比来言【`册府元云薛为陜东道大行台武徳六年以本官兼文学舘学士尝上书谏猎太宗手诏曰覧读所陈实悟心胆明珠照乗岂比来言今赐卿黄金四十锭以酬雅意`】　不宜以东西为限【`孔帖云帝语山东及关中人意有同异行成曰天子以四海为家不宜以东西为限是示人以隘矣帝称善赐钱十万`】　有臣如此朕何忧【`孔帖云李大亮尝有台使见名鹰讽大亮献之大亮宻表曰陛下畋猎乆矣而使者求鹰信陛下意耶太宗报书曰有臣如此朕何忧古人以一言之重订千金今赐胡瓶虽无千镒乃朕所自御`】　朝夕瞻仰【`政要云贞观三年魏征上书赐金瓮一口十三年上疏渐不克终十条太宗谓曰列为屏障朝夕瞻仰赐黄金十斤廏马二匹`】　得公言社稷所頼【`孔帖云萧瑀字文迁迁内史令孜孜抑过绳违无所惮上便宜每见纳用手诏曰得公言社稷所頼朕既寳之赐黄金函`】　有回天之力【`唐书太宗治洛阳殿张素上书当务俭约薄赋敛以身先之向平东都陛下曽观广殿皆撤毁之天下翕然一口歌颂岂有初恶侈縻而后好雕丽哉今民力未及隋日而役残创之人臣恐陛下之过甚于炀帝诏罢役赐防二百匹魏徴闻素言叹曰张公论事有回天之力可谓仁人之言哉`】　直言未忘【`合璧事云唐休璟授酒泉郡公帝谓曰初欲召公计事以有北狄忧前日直言今未忘也封邑户三百`】　减廏马千匹【`又云张文瓘龙朔中为东台侍郎时初造蓬莱上阳合璧等宫征讨四夷廏马万余匹仓库渐虚文瓘进言曰昔秦王汉武多造宫室致使土分瓦解户口减半百姓不堪其敝殷鉴不逺近在隋朝臣愿稍安抚之无使生怨帝深纳其言于是减廏马千匹赐文瓘缯锦百段`】　諌捕防防【`孔帖云倪若水为汴州刺史宗尝遣中官往淮南捕防防上疏諌手诏答曰言念忠谠深用慰喜赐物四十叚用答至言`】赐酴醿酒【`唐书李绛传云江淮歳俭民荐饥有御史还奏不为灾绛曰方隅皆陛下大臣奏孰`】  

【`不实而御史茍恱陛下帝谓左右曰绛言骨鲠真宰相也遣使者赐酴醿酒`】　何爱一官【`孔帖云魏謩为拾遗屡有献纳诏曰謩虽居位日浅朕何爱一官増直臣之气其以謩为右补阙`】　赐白玉带【`资治通鉴穆宗纪云初朝廷易置魏镇帅左金吾将军杨元卿上言以为非便又诣宰相深陈利害及镇州乱上赐元卿白玉带`】　地震上疏【`又云后唐明宗长兴二年北京地震左补阙李详上疏帝甚嘉之赐详四品章服`】　论事无所避【`治迹统云庆歴中赐谏院王素三品服余靖蔡襄欧阳脩五品服而谕之曰卿等皆朕所自择论事无所避故有是赐`】  

赏政绩一  

原汝南之帛　辽东之钱【`汉书鳯凰集于新蔡诏赐汝南太守帛百匹　东观汉记祭彤为辽东太守三十年衣无副储世祖嘉其功赐钱百万`】　增榦局　公平【`册府元曰宇文节为礼部尚书右丞明习法令以榦局见称时江夏王道宗尝以私事托于节遂奏之太宗大恱赐绢二百匹　又曰郑王元懿髙宗子总章中为绛州刺史元懿颇好学屡断大狱甚有公平之誉髙宗特降玺书褒羙赐物三百匹`】　三品　五阶【`册府元曰韦坚天寳元年为陜西太守充水陆运使及江淮租庸转运等使坚以漕运通于京师歳益钜万乃召水工于苑东望春楼下穿潭以通舟楫既成而宗亲幸望春张乐宴羣臣坚素备山东船数百艘于潭侧每船皆标榜曰某郡船船中悉贮本郡货物连亘数里观者如堵帝甚欢诏特加三品　又曰崔灌为丰州刺史下车削去烦苛以安人为务风化大行流亡襁负而至増户数万有司以闻代宗寳应二年优诏特加五阶仍赐两季俸禄`】　瑞锦　银章【`孔帖曰王方庆迁广州都督议者谓治广未有如方庆者号第一下诏赐瑞锦杂防以着善政　册府元曰王正雅为万年县令当穆宗时京邑号为难理正雅抑强扶弱政甚有声帝命以绯衣银章就县宣赐`】　衣一副　绢百匹【`册府元曰魏知古宗先天中罢相往东都知吏部尚书事深以为称职手制曰卿以宰臣往知大官人之委情寄尤切遂能端本革弊忘私徇公朕逺闻之益用嘉叹今赐衣一副聊以示懐　又曰徐坚为集贤院学士开元中勅坚等纂经史要事及歴代文章以相从欲令皇太子简事缀文宗自定名为初学记撰成以献赐坚等绢百匹`】　兴利　除苛【`汉书曰召信臣为南阳太守户口増倍盗贼狱讼衰止吏民亲爱号之曰召父荆州刺史奏信臣为百姓兴利郡以殷富赐黄金十斤迁河南太守　册府元曰后唐孙岳天成初为颍州刺史颍久不治赋敛烦碎民不聊生岳至州召属邑长吏里闾胥吏亲问疾苦除正赋外其余苛赋名目一切罢之明宗加岳简校太保奬能政也`】　开漕渎移州城【`册府元曰孟简宪宗元和中为常州刺史始到郡开漕古孟渎长四十一里得沃壤四`】  

【`千余顷观察使举其课最就赐金紫　又曰晋华温琪为棣州刺史以州城每年为河水所壊表请移于便地朝廷许焉作毕使立纪功碑`】　太宗赐书　宗题赞【`册府元曰李大亮为凉州都督以惠政闻太宗赐荀恱汉纪一部下书曰此书叙致既明论议深博极为政之体今以赐卿宜加寻阅又曰卢奂为陜州刺史开元二十四年宗幸京师次陜城顿审其能政于其防事题賛而去曰专城之重`】  

【`分陜之雄人多惠爱性实谦冲亦既利物存乎匪躬斯为国寳不坠家风奂懐慎之子`】  

赏政绩二  

原厥有成绩　嘉乃丕绩【`并书`】　増封之万家【`史记云威王召即墨大夫而语之曰自子之居即墨也毁言日至然吾使人视即墨田野辟民人给官无留事东方以寜是子不事吾左右以求誉也封之万家`】　迁秩赐金【`汉书云宣帝时二千石有治理效辄以玺书勉励迁秩赐金`】　赐秩中二千石【`玉海云黄霸守颍川连贬秩诏以八百石居官治如前赐秩中二千石`】　赐黄金二十斤【`汉书云严延年为涿郡太守大姓西髙氏东髙氏自郡吏以下皆畏之賔客放为盗贼发辄入髙氏延年遣使分考两髙穷竟其奸诛杀各数十人郡中震恐道不拾遗三歳河南太守赐黄金二十斤`】　原赐关内侯【`汉王成为胶东相治甚有声宣帝褒之下诏曰盖闻有功不赏有罪不诛虽唐虞不能化天下今胶东相成劳来不怠流民自占八万余口治有异等之效其赐成爵关内侯秩二千石`】　赐三公服【`郭贺字乔卿为荆州刺史有殊政显宗巡狩特见嗟叹赐以三公之服黼黻冕旒行部去襜帷以彰有徳民见荣之`】　增赐爵关内侯【`魏志云杜畿为河东太守十六年治常为天下最文帝即位赐爵关内侯`】　独立使君【`册府元曰裴侠为河北郡守尝与诸牧守俱谒太祖太祖命侠别立谓诸牧守曰裴侠清慎奉公为天下之最有如侠者可与之俱立众皆黙然无敢应者帝乃厚赐侠车马衣服号为独立使君`】　政绩可纪【`又曰尉迟纲为陜州刺史太祖以纲政绩可纪赐帛千叚谷六千斛钱二十万`】　因来朝赐帛【`又曰令狐熙为汴州刺史下车禁游食决滞狱令行禁止称为良政髙祖嘉之因其来朝赐帛三百叚`】　赐口味【`又云樊子盖开皇中为武威太守以善政闻车驾西廵还谓之曰人道公清定如此否子盖谢曰臣岂敢言清止是小心不敢纳贿耳赐之口味百余斛`】　赐马一匹【`册府元云李大亮髙祖武徳初为土门令劝以垦辟歳因大稔时太宗居藩抚廵北境闻而嘉之赐马一匹`】　有善政【`又云王甫武徳初为醴泉县令有善政赐帛五十叚`】　赐金背镜【`唐书髙季辅传云为侍郎善铨叙人物太宗赐金背镜况其清鉴`】　以善政闻【`又云徐王元礼髙祖子贞观十七年为绛州刺史以善政闻太宗降玺书劳勉赐以银防`】　玺书劳问【`又云营州都督河间王孝恭子也干封中以善政闻玺书劳问赐物三百叚`】　表清节【`又云韦崇徳为叶县令髙宗咸亨二年幸许汝等州诏赐崇徳绢百匹表清节也`】　治术为诸使最【`玉海云毕搆字隆择按察劒南睿宗嘉搆脩洁独行有古人风其治术又为诸使最乃赐玺书袍带`】　奏课为天下第一【`册府元云卢从愿开元四年为蔡州刺史为政严简按察使奏课为天下第一降玺书劳问赐绢百匹`】　赏廵察之功【`又云信安郡王袆与嗣鲁王道坚牛仙客等为诸道采访使开元二十四年各赐一子官赏其廵察之劳也`】　赐绯鱼袋【`又云韦涤为泾阳令徳宗贞元二年诏曰涤有御灾之术有字物之方人不流亡事皆办集古之循良何以迈此可检校工部员外郎赐绯鱼袋并赐衣一袭绢一百匹马一匹`】　废池珠生【`孔帖云马植字存之为安南都防州部废池珠复生以政最迁检校左散常侍`】　表其政【`又云李从晦出为常州刺史镇海军节度使李琢表其政赐金紫`】　上治状【`又云卢玽擢庐州刺史淮南节度使杜佑上治状赐金紫服`】　郡中清静【`玉海云杜延年为北郡太守郡中清静赐黄金二十斤`】  

赏举贤一  

原锡有功　赏无知【`大戴礼古者诸侯贡士三适谓之有功加锡九锡　汉封陈平为户牖侯辞曰非魏无知臣安得进乃赏无知`】　胥臣之举郤缺　汉髙之赏鄂君【`晋襄公赏胥臣先茅之县曰举郤缺之功也　羣臣争功鄂君曰萧何功第一曹参次之帝曰萧何虽有功待鄂千秋而后明封鄂千秋为平安侯`】　急贤　懋赏　臣能进贤　君必懋赏　难废先茅之典　请旌刈楚之功　蔽贤失徳则必有刑　举善援能如何无赏  

赏举贤二  

增拜河东太守【`史记云秦王使谒者王稽于魏王稽载范睢入秦言曰魏有张禄先生天下辨士也昭王拜范睢为相召王稽拜河东太守`】　古既有之今亦宜然【`晋应詹疏云凡有所用宜随其能否而与举主同乎褒贬则人有慎举之恭官无废职之吝昔冀缺有功胥臣先茅之赏子玉败军子文受蒍贾之责古既有之今亦宜然`】　举主之赏亦当非次【`杜氏通典云北齐孝昭皇帝皇建二年诏内外执事官每三年之内各举一人所举人必主事立功禆益时政不限年之逺近举主之赏亦当非次被举之人别当擢受`】　常何举得其人【`册府元云唐常何贞观初为中郎将马周至京师舍于何家于时太宗正开上书之路周为陈便宜二十余事何奏之太宗怪而问焉答曰此非臣所发乃臣之家客马周也召见与语深悦之授监察御史以何举得其人赐帛百匹`】　临终荐贤【`又云刘恭甫为吏部侍郎临终上表荐贤太宗甚嘉悼之赐绢二百五十匹`】  

赏和戎  

原赐魏绛金石乐【`晋侯以乐赐魏绛曰子教寡人和诸戎狄以正诸华夏八年之中九合诸侯如乐之和无所不谐请与子乐之辞曰夫和戎狄国之福也臣何力之有焉公曰赏国之典也子其受之魏绛始有金石之乐`】　封侯公平国君【`汉髙使侯公说项羽乃约与汉中分天下归太公吕后乃封侯公为平国君言能平于国也`】　拜中大夫【`汉髙使陆贾赐尉佗为南越王佗魋结箕踞见贾贾说之曰天子怜百姓劳苦授君印剖符通使君宜郊迎北面称臣佗乃蹶然谢贾留与饮数月卒拜佗为南越王称臣奉汉约归报帝悦拜贾为大中大夫`】　征冯夫人【`汉楚王侍者冯嫽能史书习事尝持汉节行赏赐于城郭诸国敬信之号曰冯夫人宣帝征冯夫人问状使夫人锦车持节`】　增进封郡王【`册府元云唐襄武郡公琛髙祖为唐王时使突厥结和亲还髙祖大悦进封为郡王`】金奏之锡【`又云郑元璹贞观中使厥说颉利引军还太宗致书慰之曰知公已共可汗结和`】  

【`遂使边庭停警烽火不然和戎之功岂止魏绛金奏之锡故当非逺`】  

赏死事  

原飬老　飨孤【`周礼养死政之老注谓死王事者之父母　礼记春飨孤子注死王事者之子`】死封疆　卫社稷【`礼记君子聴磬声则思死封疆之臣　童汪锜能执干戈以卫社稷`】蹈白刃　袵金革【`蹈白刄而死　衽金革死而不厌`】　敛加二等  

服以三襚【`凡诸侯死王事加二等于是有以衮敛注衮上公服　齐侯令曰得弊无存尸者以五家免乃得其尸公三襚之与之犀轩直盖亲推之注云三襚先以士服次大夫服次卿服犀轩轻车直盖髙盖也`】赐子车服　飬儿羽林【`陈成子属孤子三日朝设乗车两马系五色召顔涿聚之`】  

【`子晋赐之曰车服而朝无废前劳隰之役汝父死焉注防死事者之子三日朝以礼之　羽林孤儿死王事者之子养于羽林教之五兵也`】　利禄必先　亲戚为后【`子云利禄先死者而后生者则民不偝先亡者则民可托注言不偷于死者则生者信之　魏祖令将士絶无后者为求亲戚为后授土田给耕牛置师教为立庙也`】　死明臣节　赏表主恩　不酬继死之功　何劝将来之善　智者不背时而弃利　勇士不怯死而灭名　增太尉　司空【`册府元云吕希倩为左龙武大将军建中四年徳宗避难于奉天朱泚攻城东西南三面浑瑊率诏召突将三百人分道连战杀伤太甚力屈而退希倩死之赠太尉赐实封三百戸　又曰髙重杰为将军奉天之难泚贼攻城重杰力战而死赠司空实封三百户`】　致祭境上　追建邑封【`孔帖曰周曾传吕贲康秀琳梁兴朝贾乐卿侯仙钦皆死希烈之难赠贲秀琳尚书左右仆射兴朝等皆秩尚书遣萧昕致祭境上命李勉哥舒曜访其家子孙虽三世有罪常降一等　又曰李翰所善张廵死节肃宗未及知翰传廵功状表上之曰臣闻圣主褒死难之士养死事之孤或亲推輀车或追建邑封厚死以慰生抚存以答亡君不遗其臣臣亦不背其君也`】  

辞赏赐一  

原委珠　辞劒【`后汉钟离意字子阿为尚书时交趾太守坐贜诏以其宝物班赐羣臣意得珠玑悉委地不拜云云帝叹之　汉景帝赐卫绾劒绾曰先帝赐劒六不敢奉诏`】　辞饮　逃赏【`齐公孙青聘卫卫侯以为有礼齐侯徧饮诸大夫酒曰二三子之教也苑何忌辞曰与于青之赏必及于其罚注言青有善既受赏后青有罪亦当同受其罚也　下申包胥事`】　又何赏　不受功【`庄子楚昭王失国屠羊说走而从王反国赏从者赏及屠羊屠羊曰大王失国说失屠羊大王反国说亦反屠羊之肆又何赏之有鲁连不受功而去`】　不受鄁殿　反赐环璧【`齐侯与晏子鄁殿其鄙六十邑也不受曰庆氏之邑足欲故亡吾邑不足欲也不受鄁殿非恶富也恐失富也　左传子家子反赐环璧于府人`】　辞有先登　强而后受【`齐侯赏黎弥弥辞曰有先登者臣从之晳帻而衣貍制　公赐公冶冕服辞固强之而后受及将死曰我死必无以冕服敛非徳赏也言公畏季氏而赏我`】　请还所赐　终让不受【`陈平请封汉王所赐输官详赏赐　周仁景帝再幸其家所赐甚多终让不受`】　子产不敢及　包胥又何求【`子产辞赏曰臣不敢及赏　楚昭反国赏功臣申包胥曰吾为君也君既定矣又何求遂逃赏`】　祭彤临终悉上　郑临没悉还【`后汉祭彤字次孙临终谓子曰吾国恩而防绩不立不可无功受赏吾死后汝悉簿上所得赐物身效死前行　后汉郑字巨君为太尉帝诘让収上印绶临没悉还赐物`】增基迹不堕　生日不记【`册府元云于志寜永徽元年为左仆射尝与右仆`】  

【`射张行成中书髙季辅俱赐地志寜奏曰臣代居闗右周魏以来基迹不堕行成等新营庄宅尚少田园于臣之余乞申私让帝嘉其意乃分赐行成及季辅　又曰周冯道初仕晋平章事少帝遣中使就中书赐道生辰器币道以幼属乱离早丧父母不记生日坚让不受`】　非是为国　奈何受宠【`册府元曰隋王颁梁太尉僧辨之子其父为陈武帝所杀颁既入隋为开府献取陈之防及陈平有司录其战功将加柱国赐物五千段颁固辞曰臣縁国威灵得雪怨耻本心徇私非是为国所加官赏终不敢当　又曰张茂昭为义武军节度使贞元二十年来朝及还镇锡以女乐二人及门不使下车三表辞让帝未之许茂昭言于中使曰二女乐咸自宫禁非臣下所宜目覩入觐乃臣下常礼奈何受此宠锡以啓幸门帝乃许之又所赐安仁里第三让不受`】　自全吾志　不足过赏【`册府元曰权臯宗时为监察御史丁忧家洪州浙西节度使顔真卿表为行军司马诏征为起居舍人以疾辞尝曰本自全吾志此岂受赏之名耶　孔帖曰张万福许杲过楚州大掠节度使韦元甫使万福追讨未至杲为其将康自劝所逐自劝循淮抄而东万福倍道追杀之尽还所剽于民元甫将厚赏士万福曰官健坐仰衣食无所事今一小烦之不足过赏请用三之一帝下诏褒美`】　宜从臣始　岂特臣功【`唐书曰郭子仪拜尚书令确让且言自用兵以来僭赏者多至兼数官冒进无耻今凶丑略平乃作法审官之时宜从老臣始　五代史周太祖本纪曰赵思绾王景从相次降隐帝劳威以玉带威辞曰臣事先帝见功臣多矣未尝以玉带赐之臣幸得破贼岂特臣之功皆将相之贤有以安社稷抚内外故臣得以专事征伐隐帝于是悉召杨邠史洪肇等皆赐以玉带`】　王暖不取宫人　茂昭不受女乐【`孔帖曰王暖宗以宫人赐知运等暖独不敢取曰臣之事君犹子事父讵有尝近帷掖而臣子敢当乎誓死以免　下详奈何受宠注`】  

辞赏赐二  

增不言禄【`左传云晋侯赏从亡者介之推不言禄曰献公之子九人惟君在矣天未絶晋必将有主主晋祀者非君而谁天实置之而二三子以为己力不亦诬乎`】　赏一人以惭万夫义者不取【`新序云佛以中牟叛置鼎于庭致士大夫曰与吾者受邑不吾与者烹大夫皆从之至田基曰义死不避斧钺之罪义穷不受轩冕之服无义而生不仁而富不如烹褰衣将就鼎佛肸脱屦而生之赵氏闻其叛也攻而取之闻田基不肯与也求而赏之田基曰赏一人以惭万夫义者不取也我受赏使中牟之士懐耻吾去矣遂之楚`】　不敢当三万戸【`史记留侯世家云汉六年正月封功臣良未尝有战鬬功髙帝曰运筹帷幄中决胜千里外子房功也自择齐三万户良曰始臣起下邳与上防留此天以臣授陛下陛下用臣计幸而时中臣愿封留足矣不敢当三万戸`】　初不服用【`经济编云晋元帝以贺循清贫下令曰偱氷清玉洁行为俗表位处上卿而居身服物周形而已屋室财庇风雨孤近造其庐以为慨然其赐六尺牀荐褥并钱二十万以表至徳循让不许不得已留之初不服用`】　人臣岂敢当此【`玉海云开寳元年董遵诲为通逺军使尝遣外弟刘综来贡马及还上觧所服真珠盘龙衣使赍赐之综曰遵诲人臣岂敢当此赐`】　救灾守臣职【`经济编云宋仁宗时河北京东大水流民就食青州富弼劝所部民出粟益以官廪得公私庐舍十余万区散处其人以便薪水官吏自前资待缺寄居者皆给其禄使即民所聚选老弱病瘠者廪之仍书其劳约他日为奏山林陂泽之利可资以生者听民擅取死者为大冡葬之及麦大熟民各以逺近受粮而归凡活五十余万人立法简便周尽天下传以为式帝遣使褒嘉拜礼部侍郎弼曰救灾守臣职也固辞不受`】　臣职也何劳而受赐【`元顺帝命危素注尔雅较君臣政要及进赐金素曰臣职也何劳而受赐不敢奉诏寻有宫人之赐素曰臣有糟糠妻在大江之南无所用之亦不受`】  

僭赏一  

原小不受大　僭则及淫【`君子不以小言受大禄不以大言受小禄禄赏也　僭则惧及人详赏赐`】　无功受禄　无能受赐【`诗伐檀刺贪也在位贪鄙无功受禄云云　汉邓通无他能文帝爱之赏赐至多复赐蜀郡铜山得私铸钱邓氏钱因满天下`】　赏奸利淫【`传曰上赏其奸介之推`】　不祥　无当【`赏不酬功刑不应罪不祥莫大焉　月令无有不当`】　茍所赏之不当　则何劝于将来　策勲必在于有劳　颁赏亦期于无僭　窃功而进明君不赏窃菜而祀明神不享　增僧尼　倡优【`册府元曰开元卜三年封禅礼毕至东都京兆父老及道士僧尼三百余人诣阙拜贺共赐帛三百匹　又曰穆宗即位九月幸鱼藻宫大张乐观竞渡贵戚左右洎倡优角觝市肆百戏皆厚颁赐赉`】　骤赐　横及【`孔帖曰宗贵妃杨氏诸姨上食乐作帝骤赐左右不赀由是愈见宠赐诸姨钱嵗百万为脂粉费　册府元曰寳厯二年赐僧维真绢五十匹维真以异术出入禁署故横及焉`】　不赀　太过【`孔帖曰萧至忠疏陛下降不赀之泽近戚有无涯之请　册府元曰明宗天成元年赐汤隂主簿柳承翰绯鱼以帝赴难时经过供顿之劳也然主簿赐绯赏典太过`】　玉玦　牙绯【`谢承后汉书曰冯鲂为侍中稍迁卫尉能取悦当时为安帝所宠帝幸其府留饮十日赐骇犀玉具绥玉玦　孔帖曰沈佺期为弄辞上悦赐牙绯`】尔何功　士不及【`五代史曰帝始听乐赐教坊使等王带锦袍往谢史肇肇怒曰健儿为国征行者未有徧赐尔曹何功敢当此乎悉取所赐还官　孔帖曰康承训谬言大破南诏加检校右仆射子弟冐赏而士不及怨言讙流详见诈功`】　金缯已溢　束帛不免【`孔帖杜牧曰战小胜则张皇其功奔奏献状以邀赏或一日再赐一月累封凯歌未还书品已崇爵命极矣田宫广矣金缯溢矣子孙官矣肯外死勤于我哉此赏厚之过　又辛替否疏曰陛下倍百行赏倍十增官金银不供于印束帛不充于锡`】  

僭赏二  

增妇翁与女壻【`册府元曰张垍尚明皇女宁亲公主为翰林学士以主壻特深宠异许于禁中置内宅赏赐珍玩不可胜数时兄均亦供奉翰林院尝以所赐示均均戏谓曰此妇翁与女壻非天子赐学士也`】　何以处奔军之将【`孔帖云李绛字深之吐突承璀讨王承宗无功还加开府仪同三司绛奏承璀丧师当抵罪今宠以崇秩后有奔军之将蹈利干赏陛下何以处之`】　爵赏稍易人且偷【`孔帖云蒋伸字大直宣宗雅信伸每见必咨得失伸言比爵赏稍易人且偷帝愕然曰偷则乱矣伸曰否非遽乱但人有觊心乱由是生`】　昵宠优人【`又云帝薄于徳眤宠优人李可及神策中尉西门季元谓可及曰汝以巧佞惑天子当族灭尝见其受赐谓曰今载以官车后籍没亦当尔`】  

俸禄一  

增山堂考索曰孟子论周室制禄大抵自上农夫食九人积之孔子使原思为宰与之粟九百而孟子为齐卿其禄十万钟然则自古至秦汉无不以谷粟制禄也汉吏禄赋于民上自三公而下至百石吏吏禄各有差其见于百官表之注者皆以谷计也至广律则谓丞相大将军俸钱月六万是则汉禄谷多而钱少如贡禹拜諌大夫秩八百石俸钱月九千二百又拜光禄大夫秩二千石俸钱万二千盖寛饶以太中大夫为司校尉俸钱月数千当时亦不以为禄厚加之节腊有赐士大夫足以飬亷而无冒耻干利之态惟小官卑秩稍禄既薄而赏赐不及焉则不能以自奉宣帝悯小吏之勤事于是益吏百石以下奉十五哀帝又益吏二百石以下奉自是小吏稍稍优裕至平帝时诸吏之初除者皆食半俸满一岁为真得食全俸比二千石以上致仕者三分故禄以一与之大抵亦髙爵厚禄者损之耳光武中兴其千石以上减于西京旧制六百石以下増于旧秩故西京千石月九十斛东京减为八十西京比六百石六十斛东京减为五十五则是光武之减吏禄乃所以益小吏之俸也唐俸禄职田变而为地又未几而罢罢而又置职田公本钱有俸有料有赐或年给季给月给日给春秋给其后无事则増加军兴则半给其后愈増愈重天寳数倍于开元大歴数倍于天寳建中又倍于大歴大歴中权臣月俸有至九十万者刺史亦至十万自此以后大率外官俸钱重于内官有自方镇为八座至谓罢权有自左丞贬歙州刺史家人恨降之晚宋祖宗留意飬贤前代俸给未有实数也而今给以实数前代俸给未有实钱也而今给以实钱省官益俸见于开寳优禄飬贤见于雍熙在祥符则加之在寳元则不减其为士大夫虑至悉也然此皆天子意也非臣子自为身计也自元丰诸臣以省俸之名欺其君以増俸之实丰其身寄禄官有俸钱职事官又有职钱所以入者厚矣以元丰之制比之元祐最为优异而奚以省言也虽曰五品降为六品七品降为八品然此特章服尔议请减防及用旧品而又奚以省言也元祐稍减于元丰而绍圣复沿于元丰其切于已计如此哉然此犹未至于极也崇观奸臣自奉过度俸钱职钱之外又有食料等钱有言之者则以减俸非治世事之说止之竭膏血之私奉谿壑之欲君子为之寒心焉中兴以来一洗陋政其谓増损得其道矣然尝考之祖宗之制可为后世法者非一而其大要有三一曰优小吏二曰优外臣三曰优故老人之俸熙宁増之小官之俸绍兴又増之非优小吏乎小吏加优则亷节立矣均给外官职田见于庆歴按支外官供给见于绍兴非优外官乎外官加优则轻外之患去矣淳化中致仕给半俸景祐中致仕俸给如分司官非优故老乎故老加优则待贤之意笃而来者知劝矣　元史曰官必有禄所以飬亷也元初未置禄秩世祖即位之初首命给之内而朝臣百司外而路府州县防而府史胥徒莫不有禄大德中以外有司有职田于是无职田者复益之以俸米所以飬官者不亦厚乎  

俸禄二  

增山堂考索曰周制自天子至下士凡六等诸侯国君十卿禄【`食二千八百八十人`】卿四大夫禄【`食二百八十八人`】大夫倍上士【`食七十二人`】上士倍中士【`食三十六人`】中士倍下士【`食十八人`】下士与庻人在官者同【`食九人`】次国之卿【`食二百一十六人`】君食【`二千一百六十人`】小国之卿【`食百四十四人`】君食【`千四百四十人`】次国之卿命于君者亦如小国之卿　管子曰桓公为赋禄之制赋禄以粟案田而税　山堂考索曰汉制自中二千石至百石凡十三等中二千石【`月俸百八十斛`】二千石【`百二十斛`】至百石【`十六斛`】玉海曰汉元帝建昭二年益三河郡太守秩成帝绥和元年益大司马大司空奉如丞相　山堂考索曰后汉大将军三公月俸三百五十斛至建武二十六年増百官俸永初四年又减百官及州郡县俸各有差　又曰凡诸受俸皆半钱半谷延平中定制中二千石【`月俸钱九千米七十二斛`】眞二千石【`钱六千五百米三十六斛`】比二千石【`钱五千米三十四斛`】千石【`钱四千米三十斛`】六百石【`钱三千五百米二十一斛`】四百石【`钱二千五百米十五斛`】三百石【`钱二千米十二斛`】二百石【`钱一千米九斛`】百石【`钱八百米四斛八斗`】腊及立春更颁赐有差　晋书曰武帝泰始三年诏曰古者以徳诏爵以庸制禄虽下士犹食上农今在位者禄不代耕非崇化之本也其议増吏俸　山堂考索曰宋州郡秩俸随土所出无有定凖有父母祖父母年登七十者并给见钱　通典曰梁武帝天监初定九品令帝于品下注一品秩为万石第二第三品为中二千石第四第五品为二千石及侯景乱国用常褊京官文武月惟别得廪食多遥带一郡县官而取其禄秩焉　山堂考索曰后魏初无禄秩至孝文太和八年始颁俸禄罢诸商人以简民事増调三匹谷一斛九升以为官司之禄均调为二匹之赋禄行之后赃满一匹者死　又曰北齐官秩一品每嵗八百匹从一品七百匹二品六百匹从二品五百匹三品四百匹从三品三百匹四品二百四十匹从四品二百匹五品一百六十匹从五品一百二十匹六品一百匹从六品八十匹七品六十匹从七品四十匹八品三十六匹从八品三十二匹九品二十八匹从九品二十四匹禄率一分以帛一分以粟一分以钱　通典曰后周制禄秩下士一百二十五石中士以上至于大夫各倍之上大夫是为四千石卿二分孤三分公四分各益其一公因盈数为一万石其九秩一百二十石八秩至于七秩每二衰六分而下各去其一二秩一秩为四十石　又曰隋京官正一品禄九百石其下每以百石为差至正四品是为三百石从四品二百五十石其下每以五十石为差至正六品是为一百石从六品九十石以下每以十石为差至从八品是为五十石食封及官不判事者并九品皆不给禄刺史太守县令则计戸而给禄各以户数为九等之差　唐书曰武徳中百官及州县皆有公田供公私之费其后以用度不足京官有俸赐而已诸司置公本钱以贸易取息贞观十二年罢之十五年复置公本钱以令史主之禇遂良谏乃罢复诏给百官俸永徽元年以租脚直为百官俸料　山堂考索曰唐武徳中外官无禄贞观二年制有上考者乃给禄其后遂定给俸之制【`以民地租充之`】京官正一品【`米七百石钱九千八百`】从一品【`六百石`】正二品【`米五百石钱八千`】从二品【`米四百六十石`】正三品【`米四百石钱六千一百`】从三品【`米三百六十石`】正四品【`米三百石钱四千二百`】从四品【`米二百六十石`】正五品【`米二百石钱三千六百`】从五品【`米百六十石`】正六品【`米百石钱二千四百`】从六品【`米九十石`】正七品【`米八十石钱二千一百`】从七品【`米七十石`】正八品【`米六十七石钱一千六百`】从八品【`米六十二石`】正九品【`米五十七石钱一千三百`】从九品【`米五十七石`】其在外文武官九品以上凖官皆降京官一等给　册府元曰髙宗永徽元年诏文武五品以上解官充侍者宜准致仕例给以半禄并赐缣帛　通鉴纲目曰开元六年始加赋以给官俸秘书少监崔沔请计州县官俸常赋之外微有所加以给之　唐书曰开元十年罢天下公本钱复税戸以给百官十八年复籍税钱为本赢以给外官复置公本钱　资治通鉴曰二十四年初分月给百官俸钱　册府元曰贞元三年敇京官宜加给料钱初张延赏减黜官员人人骨怨是年李泌作相请复之以从人欲　孔帖曰杨绾同平章事定府州官月廪使优狭相均　防要曰宋太祖干徳四年诏州县之职民政是亲自来所请料钱多是折以他物既将货易未免扰人岂惟伤亷抑亦犯禁且民为本禄以代耕俸给茍或不充官吏何以知劝应天下令录簿尉判司等宜准汉干祐三年勅复于中等无色役户内置俸户据本官所请料钱折支物色每一贯文给与两户货卖逐户每月输钱五百文除二税外与免役　玉海曰开寳三年减州县官而益俸　又曰太平兴国元年诏罢两京及诸道俸户月俸并以官物给之　合璧事曰二年诏劔南诸州幕职官于常俸外月更给钱五千仍许依州县官例分旧俸之半于乡里给其父母妻子　又曰七年诏刑部大理寺官自郎中已上月俸增支二分见钱员外郎已下全支实俸　山堂考索曰雍熙四年诏曰王者设班爵以驭贵差禄秩以飬贤顾其稍食宜在优丰应内外文武臣僚等折支俸钱旧以八分为十分支给自今并以实价给之　合璧事类曰端拱元年诏今州县之吏最为亲民俸禄至微先是除西川东广南外诸道州府幕职州县官俸钱三分中二分给以他物自今以缗钱给其半余以他物充　玉海曰景徳三年増畿县俸　合璧事类曰天圣九年诏吏给职田所以惠飬亷节也比诏有司皆从停罢勤事之吏禄薄不足自飬朕甚愍焉其议复职田　又曰庆歴四年诏廵检县尉月俸并特给见钱　玉海曰熙宁三年始制天下吏禄而设重法以絶请托之弊　又曰四年増令录曹官簿尉俸  

俸禄三  

原是荷　尔康【`诗百禄是荷又福禄尔康`】　稍食　秩膳【`周礼均其稍食稍食禄廪也　天子诸侯有秩膳`】　厚贤　厎徳【`厚贤倍禄厎禄以徳`】　斗食　寸禄【`薛宣字贡君为大司农斗食注禄少计日一斗为数`】　助婚　赡贫【`任延为九真太守骆越旧无婚姻延以年齿相配贫者省俸助成之　黄香为魏郡守分俸禄赏赐班赡贫者丰富之家各出义谷云`】　辞宰粟　给吏钱【`原思为之宰与之粟九百辞子曰毋以与尔邻里乡党乎注禄法所当受无得让　盖寛饶亷直志在奉公俸钱半以给吏人为耳目之事`】　士倍禄　民兴让【`礼记武王克殷庶民弛政庶士倍禄　贵人而贱禄则民兴譲言尚贤而不吝禄位`】　非后不食　则君有馈【`书惟贤非后不食食禄也　礼记仕而未有禄者君有馈焉曰献使焉曰寡君见在臣位与禄同也君有馈臣之道也`】　以制其食　以劝其从【`制其等级传制为禄位以劝其从也`】　益游徼禄　益小吏俸【`赵广汉为京兆奏请益长`】  

【`安游徼狱吏秩百石注增秩以励其行也其后百石吏皆差自重不敢枉法妄繋人　汉宣帝诏今小吏勤事而俸薄欲其无侵渔百姓难矣其益吏百石以上俸什五注云旧一石者则益五斗也`】　伐冰之家　上农之禄【`有采地不畜牛羊　周礼上农夫食九人凡下士禄上农夫禄足以代其耕也`】驭贵驭富　受大受小【`周礼太宰以八柄驭羣臣一曰爵以驭其贵二曰禄以驭`】  

【`其富爵公侯伯子男至于大夫士也　下见前僭赏`】　人浮于食　禄当其位【`礼记君子与其使食浮于人寕使人浮于食食禄也浮过也言寕使己才过于禄不使禄过其才示不贪也　月令行爵出禄必当其位`】　位定而禄　事成乃食【`礼记位定然后禄之　下详以功诏禄注`】　亦奉一囊粟　才留一月粮【`东方朔曰侏儒长三尺奉一囊粟钱二百四十臣朔长九尺亦奉一囊粟钱二百四十云云　第五伦为防稽守俸才留一月粮余皆与民之贫羸者`】始闻刈楚之荣　俄见伐檀之刺　虽禄不期侈惧  

膏粱之易骄　而食不充虚岂匏而可系　增少给倍俸【`孔帖曰常衮始当国先是百官俸寡议增给之时韩滉司度支与衮皆任情轻重滉恶司业张`】  

【`参衮恶詹事赵惎皆少给之太子文学为洗马副衮姻家任文学者其给乃在洗马之上　又曰孔戣拜岭南节度使先是属刺史俸率三万又不时给皆取部中自衣食戣乃倍其俸约不得为贪暴稍以法防之`】上疏　封诏【`孔帖曰朱朴改著作郎干寜初太府少卿李元实欲取中外九品以上官两月俸助军兴朴上疏执不可而止　又曰崔植时皇甫鏄判度支建言减百官俸廪植封还诏书`】　贸易出举【`上详第二条　孔帖曰髙季辅上言公侯勲戚之家邑入俸稍足以奉养而贷息出举争求什一下民化之竞为锥刀宜加惩革`】　劝士　贵人【`礼曰忠信重禄所以劝士也　又曰贵人而贱禄则民兴让`】　责功　推恩【`唐书源乾曜传曰议者言国执政不崇异无以责功诏中书门下共食实封户堂封自此始　宋史真宗祥符五年诏眷惟多士共賛昌期念尽瘁于在公宜推恩于赋禄今定加文武职官月俸`】　贬秩　益俸【`玉海曰制秩之权有三或升秩以答勲劳或加秩以示恩义或贬秩以责功效苏武为典属国升中二千石盖升秩之例霍光增符玺郎秩二等盖加秩之例黄覇还颍川太守官以八百石居贬秩一防盖贬秩之例　下详第二条`】　不宜辞　奈何言【`册府元曰常衮代宗大歴中掌枢务颇求清俭之称故事每日出内厨食以赐宰相家可食十数人衮特请罢之又将固让堂厨同列以为不可而止议者以为重禄厚赐所以优贤不能当辞位不宜辞禄食　又曰周世宗显徳四年司空李糓扶疾见于便殿请辞禄位帝怡然以勉之且曰譬如家冇四子一子有疾弃而不养非父之道也朕君临万方卿处辅相之位君臣之间分义斯在奈何以禄俸为言哉糓愧谢而退`】　赐博士　给司徒【`上详第二条　册府元曰文宗开成四年诏曰司徒裴度盛有勲烈累任台衡以疾恙未任谢上湏加优异其俸料宜起今日便付给所司`】  

俸禄四  

原不家食【`易`】　退食自公　禄不期侈【`侈不与禄为期而自然侈`】不当【`月令季秋収秩禄之不当注不当私所増加也`】　营禄【`营其宠禄`】　干禄　难得易禄易禄难畜【`礼记曰非时不见不亦难得乎非义不合不亦难畜乎先劳而后禄不亦易禄乎`】　以功诏禄【`以功诏禄以乆为奠食食稍也既爵乃禄之者事成乃食之`】　以庸制禄【`周礼`】　增司禄【`又云地官司禄中士四人下士八人`】　书社三百【`荀子云管仲书社三百`】　原不言【`传介之推不言禄禄亦不及`】　后其食【`事君敬其事而后其食食禄也`】　什九在外什一在内【`史记魏成子食禄于魏什九在外什一在内是以东得卜子夏田子方段干木君皆师之`】　增食田六百畛【`战国防云叶公子髙食田六百畛`】　以相秩居淮阳【`汉书云汲黯以诸侯相秩居淮阳`】　原父子不受【`张安世字少孺以父子封侯在位太盛乃辞不受诏都内别藏张氏无名钱以至于得数百万计上`】　妻子不及【`周堪仕郡县俸禄不及妻子皆以供賔客`】　羊陟计日受俸【`陟为河南尹云云`】　杨秉计日受禄【`杨秉字叔节豫州刺史清俭计日受禄余俸不入私门`】　桓帝减公卿已下俸【`贷王侯相占卖闗内侯`】　增颇减隋制【`唐书云武徳元年文武官给禄颇减隋制一品七百石至从九品三十石皆以嵗给之外官则否`】　诸王俸给薄【`孔帖云诸王俸给薄于帝子至数寠乏大臣莫敢言黄门侍郎褚遂良为太宗从容言之不能行`】给功臣二十六家【`册府元云神龙二年制功臣段志等二十六家所食实封并依旧给`】复太平旧制【`玉海云杨绾定州府官月廪兵兴従权宜官品同而禄例差江淮大州月千缗`】  

【`而山劔上州刺史止数十缗及此始复太平旧制`】　折为布帛【`孔帖云陆贽请但据羣臣月俸等各依钱数多少折为布帛定数某官给俸绢若干匹明立条例便为常制`】　致仕者以他充【`玉海云淳化元年诏曾任文武职事官恩许致仕者俸以他物充于所在州县攴给`】　始议増给【`又云自唐贞元四年定百官俸至天祐中止给其半梁开平三年始全给唐同光复虚折周显徳三年复给实钱宋朝约后唐所定数真宗承二圣恭俭之余始议增给`】  

俸禄五  

增表唐髙季辅表曰仕以应务亦以代耕外官卑品犹未得禄既离乡井理必贫煎但妻子之爱贤逹其犹恋懐饥寒之加夷惠罕全其行若不防其匮乏难欲俾其清俭凡在末品中庸者多正恐廵察岁出輶轩继轨不能肃其侵渔何以求其政术今戸口渐殷仓廪已实斟量给禄使得飬亲然后督以严科责其报效则庻官毕力物议斯免  

世禄一  

原鲜克由礼　谓非不朽【`书世禄之家鲜克由礼　传范匄之祖自虞为陶唐氏夏为御龙氏商为豕韦氏周为唐杜氏晋主夏盟为范氏其不朽之谓乎穆叔子曰此之谓世禄非不朽也`】增膏粱　华腴【`唐栁芳氏族论曰三世有三公曰膏粱有令仆曰华`】　三世仆射　八叶宰相【`锦绣万花谷云唐髙士亷迁右仆射三世居此官人荣之　又曰梁萧氏兴江左实冇功在民厥终无大恶以浸防而亡故余祉及其后裔自瑀逮遘凡八叶宰相名徳相望世家之盛古未冇也`】　阔歩缓视　保贵持宠【`列子曰子华之门徒皆世族也缟衣乘轩阔步缓视艺文类聚曰惟金张子弟世履忠笃故保贵持宠祚钟昆嗣`】　相门有相　卿门有  

卿【`史记孟尝君曰文闻将门必有将相门必有相　王沉释时论曰公门有公卿门有卿`】　三世仆射　四世司徒【`记纂渊海曰晋谢安子琰琰子混三世仆射　唐书曰袁明逺祖滂为汉司徒自滂至明凡十二世其间位司徒司空者四世`】　袁安四世　荀氏六代【`山堂肆考曰东汉汝南袁安为司徒子敞为司空孙汤为太尉汤子逢为司空逢弟隗为司徒四世五公　又曰荀氏家传惟我之先至于有晋文物盈朝衮衣暐晔六代九公不亦伟乎`】　五世执政　三叶为相【`山堂肆考曰宋五世执政一家吕文穆正与从子文靖公夷简夷简子恵穆公公弼正献公公着及曾孙舜徒五世俱执政也　又曰孝宗朝史浩字直翁寕宗朝浩子弥逺理宗朝弥逺子嵩之三叶皆为相`】　四世五吏部　三代四学士【`山堂肆考曰刘宋谢庄与子朏朏子瀹瀹子览览孙温四世五人为吏部　又曰于志寕字仲谧太宗时十八学士中一人也曾孙休烈休烈二子益肃三代四学士`】　钟石享于祖考　带砺传于子孙【`唐文粹`】　张氏之七叶貂蝉　杨家之四世台衮【`李翰王侍郎賛曰鲁三桓之子孙郑七穆之宗族晋之栾范齐之国髙张氏之七叶貂蝉杨家之四世台衮`】　王氏之琪珪玘瓘器尽璠璵　韩氏之综绛缜维才皆经纬【`锦绣万花谷曰翰林学士彭乗不训子弟范宗翰上啓责之云云`】  

世禄二  

增赏延【`尚书云罚弗及嗣赏延于世`】　文王治岐【`孟子云文王治岐仕者世禄`】不世官【`春秋胡传云帝王不以私爱害公选故仕者世禄不世官`】　世爵乃世禄世禄或世爵【`文献通考叶氏云古者卿大夫有功徳则出封为诸侯是在外世爵者乃内之世禄臣也诸侯有功徳亦入为公卿是内之世禄者或在外之世爵诸侯也`】　世笃忠贞【`尚书云王曰君牙惟乃祖乃父世笃忠贞服劳王家厥有成绩纪于太常`】　世其官邑【`诗疏云古者臣有世功世其官邑`】　讥世卿【`公羊传云春秋讥世卿`】　原守官之嗣【`左传匄也先君守官之嗣注范宣子言嗣先君之守官`】　执政之嗣【`子产曰孔张君之昆孙执政之嗣也为嗣大夫`】增号万石君【`史记云石奋为诸侯相奋长子建次子甲次子乙次子庆皆以驯行孝谨官皆`】  

【`至二千石于是景帝曰石君及四子皆二千石人臣尊宠乃集其门号奋为万石君`】　原以子为郎【`汉征冯唐年九十不能为官乃以唐子遂为郎遂字王孙`】　增世及之私【`范晔论云汉迄孝武宰辅五世莫非公侯遂使缙绅道塞贤能蔽壅朝有世及之私下有抱关之怨`】　原为子求官【`桑羊自以为国兴筦之利伐其功为子弟求官不得怨霍光谋反遂诛灭`】　父任子为郎【`汉公卿子多以父任为郎王吉曰禹汤不用二公之世而举臯陶伊尹请除任子令`】　增中二千石十四人【`锦绣万花谷云邓禹自中兴后累世宠贵中二千石十四人`】　能守家风【`记纂渊海云东京杨氏累代宰相为汉名族袁氏车马衣服极奢僭能守家风为世所贵不及杨氏也`】传袭紫【`汉书云`】　公惭卿卿惭长【`山堂肆考云汉太丘长陈实子鸿胪`】  

【`纪纪子司空羣羣子仆射防四世仕于汉魏二朝而其徳小减时人语曰太丘四世公惭卿卿惭长`】　四世为本郡【`又云毕安敬仕元魏为兖州刺史子元賔元賔子祖晖祖晖子又云四世为本郡太守`】三世掌制诰【`唐书云自李徳林至百药安期三世掌制诰`】　大许小许【`杜牧`】  

【`集云大许公为相于武后朝小许公佐宗`】　三相张家【`孔帖云张嘉贞张延赏张靖皆为相世号三相张家`】　三世金吾【`山堂肆考曰唐田仁防与子归道归道子延赏三世并为金吾大将军`】　父子俱拥旄节【`元稹田正墓碑云近世勲尤贵盛者无如李郭然汾阳西平犹不得父子并为节度而□正父子俱拥旄节`】  

禄不兼利  

原织蒲　拔葵【`臧文仲妾织蒲仲尼曰不仁　史记公仪休相鲁茹羮防园葵而弃之见家织布出妻焚机曰欲令农夫女工安所售其货乎`】　免官爵　励亷耻【`贡禹欲约近臣自诸曹郎侍中以上家无问私贩卖与人争利犯者輙免官削爵不得仕宦　魏王昶陈五事欲令官食禄励以亷耻不私与百姓争利`】　伐冰不畜　受禄不争【`礼伐冰之家不畜牛羊　董仲舒曰天之分与其齿者去其角传其翼者两其足是受大者不得取小故受禄之家不与人争利`】　田则不渔　仕则不稼　增不市樵米　罢鬻园蔬【`孔帖曰尹知章转国子博士未尝问产业其子欲广市樵米为嵗中计知章曰如尔计则贫人何以取资且吾尚应夺民利耶问竒类林曰曾防知福州无职田嵗鬻园蔬収其直入常三四十万防曰太守与民争利可乎罢之`】  

不动于末　各有所专【`董仲舒天人防曰古之所予禄者不食于力不动于末然后利可均布而民可家足　陆贽奏议曰国之纪网在于制度商农工贾各有所专凡在食禄之家不得与人争利此王者所以节财力励亷隅也`】  

## 御定渊鉴类函卷一百四十六

政术部二十五【`刑法总载上`】  

刑法总载上  

原黄帝以兵定天下此刑之大者陶唐以来未闻其制虞舜圣徳聪明建法曰象以典刑流宥五刑鞭作官刑扑作教刑金作赎刑眚灾肆赦怙终贼刑于是流共工于幽州放驩兜于崇山窜三苗于三危殛鲧于羽山四罪而天下咸服又五流有宅五宅三居　夏启即位有扈不道誓众曰不用命戮于社【`载木主有奔北者则戮之主前以社主阴阴主杀`】后又作禹刑　殷作汤刑【`晋叔向曰夏殷作刑皆叔世也`】洎纣无道乃重刑辟有炮烙之刑　周秋官之职建三典正月之吉始和布刑于邦国都鄙乃悬刑象之法于象魏使万人观之浃旬而敛又执旌节以宣布于四方而宪邦之刑禁一曰刑新国用轻典二曰刑平国用中典三曰刑乱国用重典凡盗贼军乡邑及家人杀之无罪凡报仇  

讐者书于士杀无罪凡杀其亲者焚之杀王之亲者辜之杀人者踣诸市三日伤人见血不以告者攘狱遏讼者告而诛之坐为贼盗者其孥男子入于罪隷女子入于舂槀【`舂人槀人此二官之役今之奴婢古之罪人箕子为之奴罪隷奴也徒坐没入县官者`】凡有爵者与七十者与未龀者皆不为奴【`有爵谓命士以上也龀毁齿也`】五刑之法墨罪五百劓罪五百宫罪五百刖罪五百髠罪五百凡二千五百所谓刑平邦用中典者也墨者使守门【`黥面人无妨禁衞也`】劓者守关【`以丑貎逺之也`】宫者守内【`人道既絶于事便也`】刖者守囿【`驱禽兽无急行`】髠者守积【`王之同族不处宫刑是不剪其类也但髠头而已凡王族皆于隐处罚之故使守积音恣`】穆王享国百年耄荒命吕侯度作刑训夏赎刑墨罚之属千劓罚之属千剕罚之属五百宫罚之属三百大辟之罚其属二百五刑之属三千【`多于初制五百章`】其后又作九刑【`正刑五及流赎鞭扑`】孔子曰大罪有五而杀人为下逆天地者罪及五代诬神者罪及四代逆人伦者罪及三代乱敎化者罪及二代手杀人者罪止其身又曰析言破律乱名改作执左道以乱政者杀作淫声造异服设怪伎奇器以荡上心者杀行伪而固言伪而辨学非而博顺非而泽以惑众者杀假于神时日卜筮以疑人者杀此四诛者不待时不以听　秦文公二十年法初有三族罪武公三年诛三父等而夷三族以其杀出子【`宁公子三人长武公为太子次徳公次出子宁公卒大庶长弗忌威垒三父废太子而立出子为君后三父等复共杀出子立武公`】孝公初卫鞅请变法令令人为什伍而相收司连坐不告奸者腰斩告奸者与斩敌者同赏匿奸者与降敌同罚人有二男以上不分异者倍其赋有军功者各以律受上爵为私鬬者各以轻重被刑大小戮力本业耕织致粟帛多者复其身事末利及怠而贫者举以为收孥宗室非有军功论不为属籍明尊卑爵秩等级各以差次名田宅臣妾衣服以家次有功者尊荣无功者虽富无所纷华令既具未布恐人之不信己乃立三丈之木于国都市南门募人有能徙置北门者与十金人怪之莫敢徙复曰能徙者与五十金有一人徙之辄予五十金以眀不欺秦人初言令不便者以千数于是太子犯法卫鞅曰法之不行自上犯之将法太子太子君嗣也不可施刑刑其傅公子防黥其师公孙贾明日秦人皆趋令秦民初言令不便者有来言令便者卫鞅曰此皆乱法之人也尽迁于邉城其后人莫敢议令甘龙杜鸷极非之令之初作一日临渭刑七百余人百姓皆苦之居三年道不拾遗山无盗贼家给人足勇于公战怯于私鬭秦人大治【`魏文侯师李悝撰次诸国法着法经皆罪名之制也商君受之以相秦具魏代语中`】始皇即位遣将成矫击赵反死屯留军吏皆斩及戮其尸其后嫪毐作乱败其徒二十人皆枭首【`悬首于木上曰枭`】车裂狥贼其宗轻者为薪【`取薪给宗庙为薪律曰薪作三嵗`】后又体解荆轲及平六国制曰人藏诗书及偶语弃市【`禁人众语畏其谤也`】以古非今者族吏见知不举与同罪令下三十日不烧黥爲城旦【`律说论决为髠钳输边筑长城城旦四岁刑也`】燕人卢生窃言始皇乐以刑杀为威因亡去始皇闻之怒诸生在咸阳者四百六十余人皆坑之其后东郡星陨为石或刻其石曰始皇死始皇尽诛石旁人胡亥立以赵髙为郎中令更变律令有罪者相坐收族又羣盗起胡亥责李斯斯惧上书请行督责刑者相半其后赵髙谮斯具五刑腰斩夷三族　汉髙帝初入咸阳约法三章曰杀人者死伤人者及盗抵罪【`伤人有曲直盗贼有多少故言抵抵至也当也`】蠲削秦法兆人大恱然大辟尚有三族之诛先黥劓斩左右趾笞杀枭其首葅其骨肉于市其诽谤詈诅又先断舌故谓之具五刑彭越韩信之属皆受此戮其后又制曰有耐罪以上请之【`应劭曰此轻罪不髠完其耏须曰耐杜休以为法度之字当从寸故改耏为耐言耐罪以上皆当先请也顔师古曰耐颊傍毛也音而`】后以三章之法不足御奸遂令萧何攟摭秦法【`攟摭谓取拾`】取其宜于时者作律九章【`汉承秦制萧何定律除参夷连坐之罪増部主见知之条益事律擅兴廏戸三篇合为九篇叔孙通益律所不及傍章十八篇`】又制狱疑者各谳所属官长皆移廷尉廷尉不能决具为奏附所当比律令以闻惠帝二年制曰今法有诽谤妖言之罪是使众臣不敢尽情而上无由闻过失也其除之又制上造以上及内外公孙耳孙有罪当刑及当城旦舂者皆耐为薪白粲【`上造爵满十六者也公孙侯内外孙也耳孙元孙之子也言已逺但耳闻之也今以上造有功劳内外孙有骨肉属施徳布惠故事从其轻也城旦起行理城春者妇人不参外徭但舂作米皆四歳刑也今皆就薪白粲白粲坐择米使正白为粲皆二岁刑也`】人年七十已上若不满十岁有罪当刑者完之【`不加肉刑髠鬄剃也若参及之言也谓七十以上及不满十歳以下皆完`】除挟书律【`挟藏也秦律敢挟书者弃市`】吕太后初除三族罪文帝制人有犯法已论其父母妻子同产坐之及收孥律令宜除之【`孥子也秦法一人有罪取其家`】罪疑者与人【`从轻断之`】于是刑罚大省断狱四百又感齐女淳于缇萦之言除肉刑定律曰诸当完者完为城旦舂【`以完易髠以笞代劓以釱左右趾代刖今既曰完矣不复云以完代完此当言髠者完之矣`】当黥者髠钳为城旦舂当劓者笞三百当斩左趾者笞五百当斩右趾及杀人先自告及吏受赇枉法守县官财物而即盗之已论命复有笞罪者皆弃市罪人狱已决完为城旦舂满三嵗为薪白粲薪白粲一歳为隷臣妾隷臣妾一歳免为庶人【`男子为隷臣女子为隷妾`】隷臣妾满二岁为司冦司冦一嵗及作如司冦二歳皆免为庶人其亡逃及有罪耐已上不用此令是后外有轻刑之名内实杀人斩右趾者又当刑斩左趾者笞五百当劓者笞三百率多死景帝制改定律笞五百曰三百笞三百曰二百犹尚不全自今及吏诸有秩皆受其官属所理所行所将【`行谓按察夏孟反`】其余饮食计赏费勿论他物若买故贱卖故贵皆坐赃为盗吏徙免罢受其故官属所将监治送财物夺爵为士伍免之【`谓夺其爵令为士伍又免其官职即今律所谓除名也士伍者言从士卒之伍也`】无爵罚金二斤没入所受有能捕告畀其所受赃其后罢磔曰弃市【`先此之死刑皆磔之于市今罢之若妖逆则磔之磔谓张其尸也`】复下诏曰长老人所尊敬也鳏寡人所哀怜也其着令年八十以上八嵗以下孕者未乳师侏儒【`乐师瞽者侏儒短人不能走`】当鞠系者颂系之【`颂读曰容容寛不桎梏`】罪死欲腐者许之【`如腐木不生实矣`】六年定铸钱伪黄金弃市律又以笞者或至死未毕复减笞三百曰二百笞二百曰百其定棰令【`棰防也所以击者也棰长五尺其本大一寸其末薄半寸皆平其节也`】笞臀【`先时笞背`】毕一罪乃得更人【`更人更易行笞人`】自是笞者得全然死刑即重而生刑又轻人易犯之孝武徴发烦数人穷犯法遂令张汤赵禹条定法令作见知故纵监临部主之法缓深故之罪【`孝武欲急刑吏深害乃故入人罪者皆寛缓之`】急纵出之诛【`吏释罪人疑以为纵出则急深之`】律令凡三百五十九章【`萧何叔孙通张汤赵禹合撰律六十篇`】大辟四百九条千八百八十二事死罪决事比万三千四百七十二事【`比以例相比况`】文书既繁主者不能徧覩或罪同而论异孝昭制子首匿父母妻匿夫孙匿大父母皆勿坐【`凡首匿者言为谋首而藏匿罪人`】其父母匿子夫匿妻大父母匿孙罪殊死皆上请宣帝患刑法不一置廷平四人平之成帝鸿嘉初又定令年未满七岁贼鬭杀人及犯殊死者上请廷尉以闻得减死合于三赦劣弱老眊之人皆法令稍定近古而便人者也哀帝绥和二年除诽谤抵欺法平帝元始中制曰前诏有司复贞妇归女徒诚欲以防邪僻全贞信及眊悼之人【`人八十曰眊言老昏暗也七嵗曰悼言未成人若死亡可哀悼`】刑罚所不加圣王之所制也惟苛暴吏多拘系犯法者亲属妇人老弱其明勅百僚妇女非身犯及男子之年八十以上七歳以下非坐不道诏所名捕他皆无得系【`名捕谓下诏特所捕也`】其当验者即验问【`就其所居而问之`】定着令【`王莽居摄翟义刘信起兵讨莽为莽败之夷三族其后陈良终带叛入匈奴莽求得行焚如之刑`】　后汉光武留心庶狱然自王莽簒位之后旧章不存法网弛纵无以惩肃梁统上疏曰臣窃见元帝初元五年轻殊死刑三十四事哀帝建平元年轻殊死刑八十一事其四十二事手杀人者减一等自后人轻犯法吏易杀人臣愚以为刑罚不茍务轻务其中也是以五帝有流殛放杀之诛三王有大辟刻肌之刑所以为除残去乱也髙帝定法传之后代文帝遭代康平因时施恩省去肉刑相坐之法天下几平武帝值中国全盛征伐逺方百姓罢弊豪杰犯禁奸吏弄法故重首匿之科着知纵之律宣帝聪明正直总御海内臣下奉宪不失绳墨天下称安孝元孝哀即位日浅丞相王嘉等猥以数年之间亏除先帝旧约定令断律凡百余事臣取其尤妨政者条奏伏请择其善者而从之定不易之典时廷尉议以为崇刑峻法非眀王急务遂罢之章帝时郭躬条奏请重文可从轻者四十一事着于令陈宠又代躬为廷尉帝纳宠言制除鉆鑚诸惨酷之科解妖恶之禁又除文致诘谳五十余事着于令宠复钩校律令刑法溢于甫刑者奏除之【`钩由勘也音工候反溢出也`】曰今律令犯死刑者六百一十耐罪千六百九十八赎罪以下二千六百八十一溢于甫刑千九百八十九其四百一十大辟千五百七耐罪七十九赎罪请令三公廷尉集平律令可施行者大辟二百耐罪赎罪二千八百合为三千其余千九百八十九事悉可详除会宠得罪遂罢安帝永初中法稍苛繁人不堪之陈宠子忠复为尚书畧依宠意奏上三十三条为决事比【`比例也`】以省请谳之弊又上除蚕室刑解赃吏三代禁锢狂易杀人得减重论【`狂易谓狂而易性也`】母子兄弟相代死赦代者献帝初应劭又删定律令撰具律本章句尚书旧事廷尉板令决事比例司徒都目五曹诏书及春秋折狱凡二百五十篇又集议驳三十篇以类相从凡八十二事于是旧事存焉曹公秉政欲复肉刑陈羣深陈其便钟繇亦賛成之孔融王脩不同其议遂止于是乃定甲子科记釱左右趾者易以木械是时乏防故易以木焉又以汉律太重故令依律论者听得科半使半减也　魏文帝受禅后有大女刘朱挝子妇酷暴前后三妇自杀论朱减死作尚方因是下愁毒杀人减死之令眀帝改士庶罚金之令听以罚代金妇人加笞还从鞭督之例以其形体裸露故也时所用旧律其文起自魏文侯师李悝撰次诸国法着经以为王者之政莫急于盗贼故其律始于盗贼顷刻追捕故着囚捕二篇其轻狡越城博戏借假不廉滛侈逾制以为杂律一篇又以具其加减是故所着六篇而已然皆罪名之制也商君习以为秦相汉承其制萧何定律除参夷连坐之罪増部主见知之条益事律擅兴廏户三篇合为九篇叔孙通益律所不及傍章十八篇张汤越宫律二十七篇赵禹朝律六篇合六十篇又汉时决事为令甲以下三百余篇又司徒鲍昱撰嫁娶辞讼决为法比都目凡九百六卷代有増损轻重乖异而通条连句上下相虽大体异篇实相采入盗律有贼伤之例贼律有盗章之文兴律有上狱之法廏律有逮捕之事若此之比错糅无常后人生意各为章句叔孙宣郭令卿马融郑诸儒章句十有余家家数十万言凡断罪所当由用者合二万六千二百七十二条七百七十三万二千二百余言言数益繁览者益难于是诏但得用郑氏章句不得杂用余家司马景王辅政时犯大逆者其法诛及已出之女母邱俭之诛其子甸妻荀氏应坐死其族兄顗通表魏帝以乞其命诏听离婚荀氏所生女芝为颍川太守刘子元妻亦坐死以怀姙系狱荀氏辞诣司隷校尉何曽乞恩求没为官婢以赎芝命曽哀之使主簿程咸上议以为在室之女宜从父族之诛既醮之妇可随夫家之罚云云【`程咸议详见后`】于是有诏改定律令司马文王继秉魏政患前代律令本注烦杂陈羣刘邵虽经改革而科网太密又叔孙郭马杜诸儒章句但取郑氏又为偏党未可承用于是命贾充定法律令与太傅郑冲司徒荀顗中书监荀勗中军将军羊祜中防军王业廷尉杜友守河南尹杜元凯散骑侍郎裴楷颍川太守周雄齐相郭颀都尉成公绥尚书郎栁轨及吏部令使荣邵等十四人典其事就汉九章増十一篇仍其族类正其体号改旧律为刑名法例辨囚律为告劾系讯断狱分盗律为请赇诈伪水火毁亡因事类为衞宫违制撰周官为诸侯律令二十篇六百三十条二万七千六百五十七言蠲其苛秽存其清约事从中典归于益时其余未宜除者若军事田农酤酒未得皆从人心权设其法太平当除故不入律悉以为令施行制度以此设教违令有罪则入律也其常事品式章程各还其府为故事减枭斩族诛从坐之条除谋反适养母出女嫁皆不复还坐父母弃市省禁锢相告之条去捕亡亡没为官奴婢之制轻过误老小女人当罚金杖者皆令半之重奸伯叔母之令弃市滛寡女三嵗刑崇嫁娶之要一以下聘为正不治私约峻礼教之防准五服以制罪也凡律令合二千九百二十六条十二万六千二百言六十卷故事三卷　晋武帝泰始三年贾充等修律令成帝亲自临讲使裴楷执读四年正月大赦天下乃班新律其后明法掾张褧又注律表上之东晋元帝为丞相在江东承制时百度草剙议断不  

循法人立异议髙下无状主簿熊逺奏云云是时帝以权宜从事尚未能从而河东衞展为晋王大理考擿故事有不合情者又上书曰今施行诏书有考子证父死刑或鞭父母问子所在近主者所称庚寅诏书举家逃亡家长斩若家长是逃亡之主斩之虽重犹可设子孙犯事将考父祖逃亡逃亡是子孙而父祖婴其酷伤顺破教如此者众相隐之道离则君臣之义废君臣之义废则犯上之奸生矣今诏书宜除者多有便于当今着为正条则法差简易元帝令曰先是元康以来事故荐臻刑禁滋蔓大理所上宜朝堂防议蠲除诏书不可用者此孤所虚心者也　宋文帝时蔡廓为侍中建议以为鞫狱不宜令子孙下辞明言父祖之罪亏敎伤情义莫此为大自今但令家人与囚相见无乞鞫之词便足以眀伏罪不湏责家人下辞朝议咸以为允从之时王上疏曰主守偷五匹常偷四十匹并死太重请加主守至十匹常偷至五十匹刘秀之为尚书右仆射请改定制令疑部人杀长吏科议者谓值赦宜加徒秀之谓律文虽不眀部人杀官长之防若值赦但止徒送便与悠悠杀人曽无一异人敬官长比之父母行害之身虽遇赦谓宜付尚方穷其天命家口令补兵从之谢庄为都官尚书奏改定州狱曰旧官长竟囚毕郡遣督邮案验仍就施行督邮贱吏非能异于官长虽有案验之名而无研究之实愚谓此制宜革自今入重之囚县考正毕以事言郡并送囚身委二千石亲临覆辩必收声吞舋然后就戮若二千石不能决乃度廷尉神州统外移之刺史刺史有疑亦归台狱必令死者不怨生者无恨齐武帝令删定郎王植之集注张杜旧律合为一书  

凡千五百三十条事未施行其文殄灭　梁武帝制依周汉旧事有罪者赎其科凡在官身犯罚金鞭杖杖督之罪悉入赎停罚其台省令史士卒欲赎者听之时齐时旧郎蔡法度能言齐王植之律于是使损益旧本以为梁律天监初又令王亮等定为二十篇一曰刑名二曰法例三曰盗劫四曰贼叛五曰诈伪六曰受赇七曰告劾八曰讨捕九曰系讯十曰断狱十一曰杂十二曰户十三曰擅兴十四曰毁亡十五曰卫宫十六曰水火十七曰仓库十八曰廏十九曰关市二十曰违制其制刑为十五等之差弃市以上为死罪大罪枭其首次弃市刑二嵗以上为耐罪言各随伎能而任使之也有髠钳五嵗刑笞二百收赎绢男子六十匹又有四嵗刑男子四十八匹又有三嵗刑男子三十六匹又有二嵗刑男子二十四匹罚金一两以上为赎罪赎死者金二斤男子十六匹赎髠钳五嵗刑笞二百者金一斤十二两男子十四匹赎四嵗刑者金一斤八两男子十二匹赎三嵗刑者金一斤四两男子十匹赎二嵗刑者金一斤男子八匹罚金十二两者男子六匹罚金八两者男子四匹罚金四两者男子二匹罚金二两者男子一匹罚金一两男子二丈女子各半之五刑不简正于五罚五罚不服正于五过以赎论故为此十四等之制又九等之差有一嵗刑半嵗刑百日刑鞭杖一百鞭杖五十鞭杖四十鞭杖三十鞭杖二十鞭杖十又有八等之差一曰免官杖督一百二曰免官三曰夺劳百日杖督一百四曰杖督一百五曰杖督五十六曰杖督四十七曰杖督二十八曰杖督十论加者上就次当减者下就次凡系狱者不即荅款应加测罚不得以人士为隔若人士犯罚违捍不款宜测罚者先参议牒啓然后科行断食者三日听家人进粥二升女及老小百五十刻乃与粥满千刻而止囚有械杻升械及钳并立轻重大小之差而为定制其鞭有制鞭法鞭常鞭凡三等之差制鞭生革廉成法鞭生革去廉常鞭熟靻【`之舌反`】不去廉皆作鹤头纽长尺二寸梢长二尺七寸广三寸靶长尺五寸杖皆用生荆长六尺有大杖法杖小杖三等之差大杖头围寸三分小头八分半法杖围寸二分小头五分小杖围寸一分小头极杪诸督罚大罪无过五十三十小者二十当笞二百以上者笞半余半后决中分鞭杖老小于律令当行鞭杖罚者皆半之其应得法鞭杖以熟靻鞭小杖过五十者稍行之将吏以上及女人应有罚者以罚金代之其以职贠应罚及律令指名制罚者不用此令其问事诸罚皆用熟靻鞭小杖其制鞭制杖法杖法鞭自非特诏皆不得用诏鞭杖在京师者皆于云龙门行女子懐孕者勿得决罚其反叛大逆以上皆斩父子同产男无少长皆弃市母妻子妹未应从坐弃市者妻子女妾同补奚官为奴婢资财没官劫身皆斩妻子补兵遇赦降死黵面为劫字髠钳补冶锁士终身其下又谪运谪配材官冶士尚方锁士皆以轻重差其年数其重者或终身士人有锢禁之科亦以轻重为差其犯清议则终身不齿耐罪囚八十以上十嵗以下及孕者盲者侏儒当械系者及郡国太守相都尉关中侯以下亭侯以上之父母妻子及所坐非死罪除名之罪二千石以上非槛徴者并颂系之丹阳尹月一诣建康县令三官参共录狱察断枉直其尚书当录人之月者与尚书参共录之凡定罪二千五百二十九条又有令三十卷其后除赎罪之科旧狱法夫有罪逮妻子子有罪逮父母十一年诏曰自今捕谪之家及罪应质作若年有老小者可停将送十四年又除黵面之刑帝优借朝士有罪多屈法申之百姓有犯则按法　陈武帝令尚书删定郎范杲参定律令又令徐陵等知其事制律三十卷科三十卷其制惟重清议禁锢之科若缙绅之族犯亏名教不孝及内乱者终身不齿先与人为婚者许妻家夺之其获贼帅士人恶逆虽经赦免死付治听将妻入役不为年数不在赎罪之律复父母缘坐之刑自余一用梁法其有验昭然而不款伏则上测以土为垜髙一尺上贠劣容囚两足立鞭二十笞三十讫着两械及杻上垜一上测七刻日再上三七日一行鞭凡经鞭杖合一百五十得度不承者免死其髠鞭五嵗刑降死一等鏁三重其五嵗刑下并鏁一重五嵗四嵗刑若有官准当二年余并居作其三岁刑若有官准当二年余一年赎若坐过误罚金其二岁刑有官者赎论一岁刑无官亦赎论寒庻人准决鞭杖囚并着械徒并着鏁亦不计阶品死罪将决乘露车着三械加拲手至市脱手械及拲手焉【`拲音拱两手曰拲`】当刑于市者夜须明雨须晴朔日八节六斋日月在张心日并不得行刑廷尉寺为北狱建康县为南狱并置立监平又制常以三月侍中吏部尚书三公郎部都令史三公录寃屈御史中丞侍御史兰台令史亲行京师诸狱及冶署理察囚徒寃枉后魏起自北方属晋室之乱部落渐盛其主乃峻刑法每以军令从事人乘寛政多以违令得罪死者以万计于是国落骚然其后当死者听其家献金马以赎犯大逆者亲族男女无少长皆斩男女不以礼交皆死人相杀者听与死家牛马四十九头及送葬器物以平之无系讯连逮人坐盗官物一备五私物一备十及道武旣平定中原患旧制太峻命三公郎王徳除其酷法约定科令至太武帝神防中诏崔浩定律令除五嵗四岁刑增一年刑大逆不道腰斩诛其同籍年十四以下腐刑女子没县官害其亲者轘之为蛊毒者男女皆斩而焚其家巫蛊者羖羊抱犬沈诸泉当刑者赎贫则加鞭二百畿内人富者烧炭于山贫者役于圊溷女子入舂槀其痼疾不逮于人守苑囿王官阶九品得以官爵除刑妇人当刑而孕产后百日乃决年十四以下降刑之半八十及九十非杀人不坐拷讯不逾四十九论刑者部主言状公车鞫辞而三都决之当死者定按奏闻帝亲临问无异辞怨言乃刑之诸州囚之大辟皆先谳报乃施行其后因官吏黩货太延中诏吏人得举告牧守之不法于是凶悖者求得牧宰之失乃贪暴于闾阎真君中以有司断法不平诏诸疑狱皆付中书依经义论决初盗律赃四十疋致大辟人多慢政乃减至三匹十一年诛崔浩正平初又令胡方回游雅改定律制凡三百七十条门房之诛四大辟百四十五刑二百二十一文帝太安中以庻士多因酒致酗讼制禁醸酒沽饮皆斩吉凶宾亲则开禁有日程増置候官伺察犯赃二丈皆斩又増律七十九章门房之诛十有三大辟三十五刑六十二至献文帝除口误开酒禁故事斩皆裸形伏櫍【`砧也`】孝文太和初制不令裸形又令髙闾修改旧文随例増减凡八百三十二章门房之诛十有六大辟之罪二百三十五刑三百七十七除羣行剽劫首谋门诛律重者止枭首时法官及州县多为重枷复以缒石悬于囚颈伤肉至骨勒以诬服吏以为能帝闻而伤之乃制非大逆有眀证而不款辞者不得大枷律枉法十匹义赃二百匹大辟既颁禄制更定义赃一匹枉法无多少皆死赇谒之路殆絶帝哀矜庶狱罪人多全命徙边其后又诏犯死罪若父母祖父母年老更无成丁子孙又无周亲者仰按后列奏以待报着之令宣武帝正始初尚书令髙肇等奏曰杖之小大鞭之长短令有定式但枷之轻重先无成制请造大枷长丈三尺喉下长丈通颊木各方五寸以拟大逆外叛自是枷杖之制颇有定准法例律五等爵及在官品令从第五以上皆当刑二岁免官者三载之后听仕降先阶一等邢峦奏官人若有罪本除名以职当刑犹有余资得降阶而叙至于五等封爵除刑若尽永即甄削便同之除名于例实爽愚谓自王公以下有封邑罪除名三年之后宜各降本爵一等王及郡公降为县公公为侯侯爲伯伯为子子为男至于县男则降为乡男五等爵者并依此而降至于散男其乡男散男无可降授者三年之后听依其本品之资出身从之　齐神武秉东魏政都于邺羣盗颇起遂立严制诸强盗杀人者首从皆斩妻子同籍配于乐戸其不杀人及赃不满五匹魁首斩从者死妻子亦为乐户小盗赃满十匹以上魁首死妻子配驿从者流北齐文宣帝受禅后命羣官刋定魏朝麟趾格又议  

造齐律积年不成其决狱犹依魏旧武成帝河清三年尚书令赵郡王叡等奏上齐律十二篇一曰名例二曰禁卫三曰户婚四曰擅兴五曰违制六曰诈欺七曰鬭讼八曰贼盗九曰捕断十曰毁损十一曰廏牧十二曰杂其定罪九百四十九条又上新令三十卷大抵采魏晋故事其制刑名五一曰死重者轘【`轘音患`】之其次枭首并陈尸三日无市者列于乡亭其次斩刑殊身首其次绞刑死而不殊凡四等二曰流刑谓论犯可死原情可降鞭笞各百髠之投于边裔以为兵卒未有道里之差其不合逺配者男子长徒女子配舂并六年三曰刑罪即耐罪也有五岁四岁三岁二岁一歳之差凡五等各加鞭百其五岁者又加笞八十四岁者六十三岁者四十二歳者二十一岁者无笞并鏁输作左校而不髠无保者钳之妇人配舂及掖庭织四曰鞭有百八十六十五十四十之差凡五等五曰杖有三十二十一十之差凡三等大凡为十五等当加者上就次当减者下就次赎罪旧有金皆代以中绢死百匹流九十二匹刑五岁七十八匹四嵗六十四匹三岁五十匹二嵗三十六匹各通鞭笞论一嵗无笞则通鞭二十四匹鞭杖每十赎绢一匹至鞭百则绢十匹无绢之乡皆准绢收钱自赎笞十以上至死又为十五等之差当加减次如正决法合赎者谓流内官及爵秩比视老小阉痴并过失之属犯罚绢一匹及杖十以下皆名为罪人盗及杀人而亡者即悬名注籍甄其一房配驿户宗室则不注盗不入奚官不加宫刑自犯流罪以下合赎者及妇人犯刑以下侏儒笃疾残废非犯死罪皆颂系之罪刑年者鏁以枷流罪以上加杻械死罪者桁之决流刑鞭笞者鞭其背五十一易执鞭人鞭鞘皆用熟皮削去廉棱鞭疮长一尺笞者笞臀而不中易人杖长三尺五寸大头径二分半小头径一分半决三十以下者杖长四尺大头径三分小头径二分在官犯罪鞭杖十为一负闲局六为一殿平局八为一殿繁局十为一殿加于殿者复计为焉又列重罪十条一曰反逆二曰大逆三曰叛四曰降五曰恶逆六曰不道七曰不敬八曰不孝九曰不义十曰内乱其犯十恶者不在八议论赎之限是后法令眀审科条简要又勅仕门子弟常讲习之故齐人多晓法律其不可为定法者别制权令二卷与之并行　后周文帝秉西魏政令有司斟酌今古通变修撰新律革命后武帝保定三年司宪大夫拓拔迪奏新律谓之大律凡二十五篇一曰刑名二曰法例三曰祀享四曰朝防五曰婚姻六曰户禁七曰水火八曰兴缮九曰卫宫十曰市鄽十一曰鬭竞十二曰刧盗十三曰贼叛十四曰毁亡十五曰违制十六曰关津十七曰诸侯十八曰廏牧十九曰杂犯二十曰诈伪二十一曰请求二十二曰告言二十三曰逃亡二十四曰系讯二十五曰断狱大凡定罪千五百三十条其制罪一曰杖刑五自十至五十二曰鞭刑五自六十至于百三曰徒刑五徒一年者鞭六十笞十徒二年者鞭七十笞二十徒三年者鞭八十笞三十徒四年者鞭九十笞四十徒五年者鞭百笞五十四曰流刑五流卫服去皇畿二千五百里者鞭百笞六十流要服去皇畿三千里者鞭百笞七十流荒服去皇畿三千五百里者鞭百笞八十流镇服去皇畿四千里者鞭百笞九十流藩服去皇畿四千五百里者鞭百笞百五曰死刑五一曰磬二曰绞三曰斩四曰枭五曰裂五刑之属各有五合二十五等不立十恶之目而重恶逆不道大不敬不孝不义内乱之罪也凡恶逆肆之三日盗贼羣攻乡邑及入人家者杀之无罪若报讐者造于法而自杀之不坐经为盗者注其籍唯皇宗则否凡死罪枷而拲流罪枷而梏徒罪枷鞭罪桎杖罪散以待断皇族及有爵者死罪以下鏁之徒以下散之狱成将杀者书其姓名及其罪于拲而杀之市唯皇族与有爵者隐狱其赎杖刑五金一两至五两赎鞭刑五金六两至十两赎徒刑一年金十二两二年十五两三年一斤二两四年一斤五两五年一斤八两赎流刑一斤十二两俱役六年不以逺近为差等赎死刑金二斤鞭者以百为限加笞者合二百止应加鞭笞者皆先笞后鞭妇人当笞者听以赎论徒输作者皆任其所能而役使之杖十以上当加者上就次数满乃坐当减者死罪流藩服藩服以下俱至徒五年五年以下各以一等为差为盗贼及谋反大逆降叛恶逆罪当流者皆甄一房配爲杂戸其为盗贼事发逃亡者悬名注配若再犯徒三犯鞭者一身永配下役应赎金者鞭杖十收中绢一匹流徒者依限岁收绢十二匹死罪者百匹其赎刑死罪五旬流刑四旬徒刑三旬鞭刑二旬杖刑一旬限外不输者归于法贫者请而免之大凡定法千五百三十七条其大畧滋章条流苛宻比于齐法烦而不要又初除复讐之法犯者以杀论帝又以齐之旧俗未改昏政贼盗奸宄颇乖宪章其年又为刑书要制以督之其大抵持仗羣盗一匹以上不持仗羣盗五匹以上监临主掌自盗二十匹以上盗及诈请官物三十匹以上正长隐五户及丁五以上及地顷以上皆死自余依大律由是浇诈颇息焉宣帝虐忍无度令撰刑书谓之刑经圣制　隋文帝初令髙颎等更定新律其刑名有五一曰死刑二有绞有斩二曰流刑三有千里千五百里二千里应配者千里居作二年千五百里居作二年半二千里居作三年三曰徒刑五有一年一年半二年二年半三年四曰杖刑五自六十至于百五曰笞刑五自十至于五十而蠲除前代鞭刑及枭首轘裂之法其流徒之罪皆减从轻流役六年改为五年徒刑五年改为三年唯大逆谋反叛者父子兄弟皆斩家口没官又置十恶之条多采齐之制而颇有损益一曰谋反二曰谋大逆三曰谋叛四曰恶逆五曰不道六曰大不敬七曰不孝八曰不睦九曰不义十曰内乱十恶及故杀人狱成者虽防赦犹除名其在八议之科及官品第七以上犯罪皆例减一等其品第九以上犯者听赎应赎者皆以铜代绢铜一斤为十为殿笞十者铜一斤加至杖百则十斤徒一年赎铜二十斤每等则加铜十斤三年则六十斤矣流千里赎铜八十斤每等则加铜十斤二千里则百斤矣二死皆赎铜百二十斤犯私罪以官当徒者五品以上一官当徒二年九品以上一官当徒一年当流者三流同皆比徒三年若犯公罪者徒各加一年当流者各加一等其累徒过九年者流二千里自前代相承有司讯考皆法外或有用大棒束杖车辐鞵底压踝杖桄之属尽除之讯囚不得过二百枷杖大小咸为之程品行杖者不得易人又勅四方辞讼有枉屈县不理者令以次经郡及州至省仍不理乃诣阙申诉有所未惬听挝登闻鼓有司录状奏之帝又每季亲录囚徒常以秋分之前省阅诸州申奏罪状后因览刑部奏断狱数犹至万条以为律尚严宻故人多防罪又勅苏威牛等更定新律除死罪八十一条流罪百五十四条徒等千余条定留唯五百条凡十二卷一曰名例二曰衞禁三曰职制四曰戸婚五曰廏库六曰擅兴七曰贼盗八曰鬭讼九曰诈伪十曰杂律十一曰捕亡十二曰断狱自是刑网简要疎而不失于是置律博士弟子贠断决大狱皆先牒眀法定其罪名然后依断其后帝以用律者多致踳驳罪同论异诏诸州死罪不得便决悉移大理按覆事尽然后上取奏裁十三年改徒及流并为配防十五年制死罪者三奏而后决帝无学以文法绳下诸州有主典盗仓粟者差人驰驿斩之又于殿前决人或有盗一钱亦死炀帝即位以文帝禁网深刻又勅修律令除十恶之条时斗秤皆小旧二倍其赎铜亦加三倍为差杖百则三十斤矣徒一年者六十斤每等加三十斤为差三年则百八十斤矣流无异等赎二百四十斤死同赎三百六十斤旧制舋门子弟不得居宿卫近侍之官帝下制曰诸犯罪被戮之门期以下亲仍令合仕听参宿卫近侍之官三年新律成凡五百条为十八篇诏施行之谓之大业律一曰名例二曰卫宫三曰违制四曰请求五曰户六曰婚七曰擅兴八曰告劾九曰贼十曰盗十一曰鬭十二曰捕亡十三曰仓库十四曰厩牧十五曰关市十六曰杂十七曰诈僞十八曰断狱其五刑之内降从轻典二百余条其枷杖决罚讯囚之制盖并轻于旧是时百姓久厌苛刻喜于刑寛其后帝外征四夷内穷嗜欲兵革岁动赋敛繁滋盗贼蜂起更为严制　唐髙祖起义至京师约法十二条唯制杀人劫盗背军叛逆者死余并蠲除之及受禅又制五十三条格入于新律武徳七年颁行之至太宗即位制绞刑之属五十条免死断右趾其后蜀王府法曹参军裴献又駮律令不便者四十余事太宗遂令删改之除断趾法加役流三千里居作二年比古死刑殆除其半据有司定律五百条分为十二卷于隋唐旧律减大辟入流九十二条减入徒者七十一条又定令千五百九十条为三十卷贞观十年正月颁行之删武徳贞观以来勑格三千余件定留七百条以为格十八卷七年十二月诏三品以上犯公罪流私罪徒送问日不须追身髙宗永徽初又令长孙无忌等撰定格式旧制不便者皆随有无删改遂分格为两部曹司常务为留司格天下所共者为散颁格四年有司撰律疏三十卷颁天下麟徳二年重定格式行之仪凤二年又删缉格式行之及文眀元年四月勅律令格式内外官人退食之暇各宜寻览仍以当司格令书于厅事之壁俯仰观瞻庶免遗忘武太后临朝又令有司删定格式如计帐及勾帐式通旧式成二十卷又以武徳垂拱以来诏勅便于时者编为新式二卷太后自制序其二卷之外新编六卷堪为当司行用为垂拱留司格时韦方质详练法理又委其事咸阳尉王守慎又有经治之才故垂拱格式识者称为详密其律唯改二十四条神龙中又删定垂拱格及神龙元年以来制勅为散颁格七卷又删补旧式为二十卷颁于天下景云初又勅删定旧格式令太极元年奏上名太极格开元初元宗又令删定格式令名为开元律又删定律令名为开元后格至二十五年又令删缉旧格式律令及勅总七千四百八十条其千三百四条于事非要并删除之二千一百五十条随文损益三千五百九十四条仍旧不改总成律十二卷疏三十卷令三十卷式二十卷开元初格十卷又格式律令事类四十卷以类相从便于省览二十五年九月奏上之勅于尚书都省写五十本发使散于天下畧件文要节于后【`开元十四年九月勅如闻用例破勅及令式深非道理自今以后不得更然二十五年九月兵部尚书同中书门下三品李林甫奏今年五月三十日已前勅制不入新格式者望北不在行用`】名例律曰笞刑五【`自十至五十赎铜从一斤至五斤`】杖刑五【`自六十至百其赎铜从六斤至十斤`】徒刑五【`自一年至三年其赎从二十斤至六十斤`】流刑三【`自二千里至三千里其赎从八十斤至百斤以上俱杜氏通典`】  

## 御定渊鉴类函卷一百四十七

政术部二十六【`刑法总载下`】  

刑法总载下  

增唐宗天寳六载勅自今以后所断绞斩刑者宜削除此条仍令法官约近例详定处分又诏曰徒非重刑而役者寒暑不释械系杖古以代肉刑或犯非巨蠧而捶以至死其皆免以配诸军自効民年八十以上及重疾有罪皆勿坐侍丁犯法原之俾终养徳宗建中三年刑部侍郎班宏奏其十恶中谋反大逆叛恶逆四等请准律用刑其余犯别罪合处斩者今后并请重杖一顿处死以代极法重杖既是死刑诸司使不在奏请决重杖限勅防依贞元八年勅比来所断罪俱守科条或至死刑犹先决杖处之极法实所不忍今后罪至死者先决杖宜停宪宗元和八年诏两京关内河东河北淮南山南东西道死罪十恶杀人铸钱造印若强盗持仗劫  

京兆界中及他盗赃逾三疋者论如故其余死罪皆流天徳五城武宗时诏窃盗赃满千钱者死宣宗大中五年勅今后有官典犯赃及诸色取受但是全未发觉已前能经官陈首即准律文与减等如知事发已有萌肇虽未被追捕勘问亦不许在陈首之限七年勅法司断罪每脊杖一下折法杖十下臀杖一下折笞杖五下则吏无逾判法守常规僖宗干符四年勅法律有去任勿论之条颇为侥幸今后应州县官更所犯诸罪五年之后去任勿论五年内同见任官例追收据事定例　梁太祖开平四年中书门下奏新删定令三十卷式二十卷格一十卷律并目录十三卷律疏三百卷共一百三卷请目为大梁新定格式律令　后唐庄宗同光二年刑部及御史台奏废伪梁新格行本朝旧章请使开成格从之三年大理寺奏准断狱律诸立春后秋分以前不得奏决死刑违者徒一年今寺司相次有按牍若准律文候秋分后申奏必虑刑狱迟滞者诏曰刑以秋分虽关恻隐罪多连累翻虑淹延若或十人之中止于一夫抵死岂可以轻附重禁锢逾时言念哀矜又难全废其诸司囚徒罪无轻重并宜各委本司据罪详断轻者即时疎理重者候过立春至秋分然后行法如事系军机须行严令或谋为逆恶或蕴蓄奸邪或行劫杀人难于留滞并不在此限明宗天成二年大理寺奏按断狱律诸死罪不待覆奏报而决者流二千里即奏报应决者听三日乃行刑若限未满而行刑者徒一年有犯极刑者令决前决日各一覆奏听进止有凶逆犯军令者亦许临时一覆奏奉勅依　晋髙祖天福十二年勅应天下凡关强盗捉获不计赃物多少按验不虚并宜处死　周太祖广顺二年勅民有诉讼必先厯县州及观察使处决不直乃听诣台省或自不能书牒倩人者必书所倩姓名居处若无可倩听执素纸所诉必须已事无得挟私妄诉世宗显徳四年中书门下奏准宣法书行用多时文意古质条目繁细使人难防兼前后勅格差谬重叠亦难详究宜令中书门下并行删定务从简要所贵天下易为颁行奉勅宜依五年勅州县自长官已下因公事行责情杖量情状轻重用不得过臀杖十五因责情杖致死者具事由闻奏又勅诸盗经断后仍更行盗前后三犯并曾经官司推问伏罪者不问赦前后赃少多并决杀　宋太祖建隆三年定大辟详覆法诏自今窃盗赃满五贯足陌者死定折杖法凡流刑四加役流脊杖二十配役三年流三千里脊杖二十二千五百里脊杖十八二千里脊杖十七并配役一年徒刑五徒三年脊杖二十二年半脊杖十八二年脊杖十七一年半脊杖十五一年脊杖十三杖刑五杖一百臀杖二十九十臀杖十八八十臀杖十七七十臀杖十五六十臀杖十三笞刑五笞五十臀杖十下四十三十臀杖八下二十臀杖七下常行官杖如周显徳五年制长三尺五寸大头阔不过二寸厚及小头径不得过九分徒流笞通用常行杖徒罪决而不役四年判大理寺窦仪上重定刑统三十卷削去令式宣勅一百九十増入制勅十五又录律内余律准此者凡四十四条附于名例之次后别取格令宣勅之削出及后来续降要用者凡一百六条编为四卷曰新编勅其厘革一司一务一州一县之内类不在焉诏与刑统并刋行开寳二年五月上以暑气方盛深念缧系之苦乃下手诏两京诸州令长史督掌狱掾五日一检视洒埽狱户洗涤杻械贫不自存者给饮食病者给医药轻系小罪即时决遣无得淹滞八年三月有司言自三年至今诏所贷死罪凡四千一百八人上注意刑辟哀矜无辜尝读虞书叹曰尧舜之时四凶之罪止从投窜何近代宪网之宻耶盖有意于措刑也故自开寳以来犯大辟非情理深害者多贷其死云太宗太平兴国六年诏自今长吏每五日一虑囚情得者即决之诏自今系囚如证佐明白而捍拒不伏合讯掠者集官属同讯问之勿令胥吏拷决上颇虑天下有滞狱复建三限之制大事四十日中事二十日小事十日有不须追捕而易决者不过三日九年三月令诸州十日一具囚帐及所犯罪禁系日数以闻上十年五月令窃盗满十贯者奏裁七贯决杖黥面隶牢城五贯配役三年三贯二年一贯一年他如旧制淳化元年令刑部定置详覆官五贠专阅天下所上按牍勿复分遣鞫狱置御史台推勘官二十人并以京朝官充若诸州有大狱则乘传就鞫辞日上必临遣谕防曰无滋蔓无留滞或赐以装钱还必召见问以所推事状着为彝式二年二月判司天监苗守信等请正月一日及每月八日太岁三元天赦日及上庆诞日皆不断极刑三年令诸州决死刑有号呼不伏及亲属称寃者即以白长吏移司推鞫至道二年勅大理寺所决天下按牍大事限二十五日中事二十日小事十日审刑院详覆大事十五日中事十日小事五日六年诏有盗主财者五贯以上杖脊黥面配牢城十贯以上奉裁勿得私黥涅景徳元年诏诸道州军断狱内处断重断极断决配朝典之类未得论决具狱以闻河北提防刑狱陈纲上言杖罪械系者其枷未有定制望今特置以十五斤为准从之大中祥符二年诏御史台开封府及在京凡有刑按之处令特置司纠察令金部贠外郎知制诰周起等充凡徒以上罪即时具收禁移报内未尽理及淹延者追取款辞详阅驳奏卫尉卿权判刑部慎从吉言伏见提防刑狱司所奏狱空本司比对多不应旧勅外州妄觊奬饰沽市虚名近者邠沧二州勘鞫大辟囚干诖数人裁一夕即行斩决伏覩前代京师决狱尚五覆奏盖欲慎重大辟岂宜一日之内便决死刑朝廷比务审详恐有寃滥非有求于急其间州府不体朝防邀爲己功但务狱空必无所益欲望依准前诏不行奬谕其诸州府监以公事多少分为三等第一等公事多处五日其次十日其次二十日并须州司司理院倚郭县全无禁囚及责保寄店之类方为狱空仁宗天圣六年诏京师正旦四立分至及庚戌己巳日毋决大辟神宗熈宁三年中书上刑名未安者五条其一歳断死刑几二千人比前代殊多如强劫盗并有死法其间情状轻重有絶相逺者使例抵死良亦可哀若为从情轻之人别立刑如前代斩右趾之比足以止恶而除害禁军非在边防屯戍而逃者亦可更寛首限以收其勇力之効其二徒流折杖之法禁网加宻良民偶有抵冒致伤肌体为终身之辱愚顽之徒虽一时创痛而终无愧耻若使情理轻者复古居作之法遇赦第减月日使良善知改过自新凶顽者有所拘系焉其三刺配之法二百余条其间情理轻者亦可复古徒流移乡之法俟其再犯然后决刺充军其配隶并减就本处或与近地凶顽之徒自从旧法编管之人亦迭送他所量立役作时限无得髠钳其四令州县考察士民有能孝弟力田为众所知者给贴付身偶有犯令情轻可恕者特议赎罚其不悛者科决其五奏裁条目繁多致淹刑禁亦宜删定诏付编勅所详议立法四年令盗贼囊槖停宿之家立重法凡劫盗罪当死者籍其家赀以赏告人妻子编置千里遇赦若灾伤减等者配逺恶地罪当徒流者配岭表流罪防降者配三千里籍其家赀之半为赏妻子递降等有差应编配者虽会赦不移不释囊槖之家劫盗死罪情重者斩余皆配逺恶地籍其家赀之半为赏盗罪当徒流者配五百里籍其家赀三之一为赏窃盗三犯杖配五百里或邻州虽非重法之地而囊槖重法之人并以重法论元丰元年帝以国初废大理狱非是诏复大理狱置卿一人少卿二人丞四人専主鞫讯检法官二人主簿一人应三司诸寺监吏犯杖笞不俟追究者听即决余悉送大理狱其应奏者并令刑部审刑院详断应天下奏按亦上之寺于驰道之西二年编勅所上新修勅式始分勅令格式为四哲宗元祐三年诏罢大理寺右治狱先是元丰初置大理狱本以惩革囚系淹滞事有所统而崔台符等不能奉承徳意士大夫小有连逮辄捕系虽命妇亦不免追摄逻者所探报下之于狱傅防鍜錬无不诬服人皆惕息至是台符等皆得罪狱亦罢七年臣僚言请自今失出死罪五人比失入一人失出徒流罪三人比失入一人着为法从之刑部言绍圣之法以失出三人比失入一人夫失出臣下之小过好生圣人之大徳请罢理官失出之责使有司谳议之间务从忠恕从之大观七年诏品官犯罪三问不承即奏请追摄若果情理重害而拒隐者方许枷讯所以示别也又诏宗室犯罪与常人同法有司承例奏请不候三问未承即加讯问非朕所以笃亲亲之恩也自今有犯除渉情理重害别被处分外余无得辄加捶拷若罪至徒以上方许依条置勘其合庭训者并送大宗正司以副朕敦睦九族之意髙宗中兴着令诸狱具当职官依式检校枷以干木为之长者以轻重刻识其上不得留节目亦不得钉饰及加筋胶之类仍用火印从官给杻钳锁杖制各如律不得微有増损暑月每五日一濯枷杻禁囚因得少休刑寺遇浣濯之日轮官一员躬亲监视州县狱犴不得辄为非法之具违者论如律制诏诸狱司并旬申禁状品官命妇在禁别具单状合奏按具情款招伏按奏闻法司朱书检坐条列推司录问检法官吏姓名于后各州每年开收编配羁管奴婢人各置籍本州断过编配之数亦如之各路提防刑狱司每年具本路州军断过大辟申刑部诸州仿此申提防刑狱司其狱事应书禁歴而不书应申所属而不申奏按不依式检坐开具违令若回报不圆致妨详覆与提防刑狱司详覆大辟而稽留失覆大辟致罪有出入者各抵罪　辽初蘓尔威汗知宗室聂哷之贤命为额尔竒木掌刑辟其制刑凡有四曰死曰流曰徒曰杖死刑有绞斩凌迟之属流刑量地逺近徒刑量年浅深加以黥刺杖刑自五十至二百外此有赎罪之法有八议八纵之法其余非常用而无定式者不可殚纪太祖初年庶事草创犯罪者量轻重决之其后治诸弟逆党权宜立法不一时康黙记隶麾下有犯法者推析律意论决重轻不差毫厘人人自以为不寃　金初法制简易无轻重贵贱之别刑赎并行天防以来渐从吏议以杖折徒累及二百世宗临驭法司奏谳或去律援经或揆义制法言几于道章宗宣宗犹有祖风穆宗时苦盗多欲皆杀之太祖曰以财杀人不可财者人所致也遂立盗征偿法为征三倍皇统间诏羣臣以本朝旧制兼采隋唐之制参辽宋之法类以成书名曰皇统制颁行中外章宗泰和元年十二月司空襄进新定律令勅条格式凡十二卷一曰名例二曰禁衞三曰职制四曰户婚五曰廏库六曰擅兴七曰贼盗八曰鬭讼九曰诈伪十曰杂律十一曰捕亡十二曰断狱实唐律也但加赎铜皆倍之増徒至四年五年为七削不宜于时者四十七条増时用之制百四十九条因而畧有所损益者二百八十有二条余百二十六条皆从其旧又加以分其一为二分其一为四者六条凡五百六十三条为三十卷附注以明其事疏义以释其疑名曰泰和律义　元兴其初未有法守百司断理狱讼循用金律颇伤严刻及世祖平宋疆理混一由是简除繁苛始定新律颁之有司号曰至元新格仁宗之时又以格例条画有关于风纪者类集成书号曰风宪宏纲至英宗时复命宰执儒臣取前书而加损益焉书成号曰大元通制其书之大纲有三一曰诏制二曰条格三曰断例凡诏制为条九十有四条格为条一千一百五十有一断例为条七百十有七大概纂集世祖以来法制事例而已其五刑之目凡七下至五十七谓之笞刑凡六十七至一百七谓之杖刑其徒法年数杖数相附丽为加减盐徒盗贼旣决而又镣之流则南人迁于辽阳迤北之地北人迁于南方湖广之乡死刑则有斩而无绞恶逆之极者又有凌迟处死之法焉盖古者以墨劓剕宫大辟为五刑后世除肉刑乃以笞杖徒流死备五刑之数元因之更用轻典盖亦仁矣　明制主执法者刑部都察院大理寺谓之三法司刑部掌刑名凡宗室勲戚官吏军民蛮夷有犯必丽律例以成狱遂移大理寺谳而评焉都察院得纠劾之而辩其寃枉象刑之名五曰笞曰杖曰徒曰流曰绞斩死二等流三等徒杖笞并五等死刑最重曰凌迟徒流之重曰迁徙曰充军大恶凡十曰谋反曰谋大逆曰谋叛曰恶逆曰不道曰大不敬曰不孝曰不睦曰不义曰内乱宥议凡八曰亲曰故曰功曰贤曰能曰勤曰贵曰宾墨赃凡六曰监守盗曰常人盗曰窃盗曰枉法曰不枉法曰坐赃狱具凡七曰笞曰杖曰讯曰枷曰杻曰索曰镣凡两京十三省死刑岁谳平之奏上请裁曰应减者下就轻二死三流一徒加者上就重重不得至死凡律例外有殊防别防诏例榜议非经议请着令者不得引比凡死刑即决及秋决并三覆奏莅戮于市凡重囚京师岁霜降五府九卿科道官防审于朝堂虑而上请曰朝审情真者决矜疑者戍边有词者调司再问比律者监候五岁请勅遣官出京府两京十三省审录减释寃滥者凡重囚款服则决之否则驳讯必服乃决若驳再拟改正曰照驳三拟不当纠问官曰参驳牾律寃甚者移调问曰审异则请下九卿防问曰圆审凡已平允而犹未当者移再问曰追驳凡屡驳不改者径请发落曰制决凡赎罪有力者视罪轻重为差绞斩杂犯亦听收赎凡录俘囚配没给赐官司奴婢必籍产不得及其先坟茔赃罚诸物本值时估参计之易银岁杪类入内府凡夏月录囚免笞刑减徒流以下刑辩重刑凡提牢月更主事【`在京之狱`】一人葺囹圄固械系而时饮食有病医药之凡官有过犯录之凡大祭祀止刑凡四方有大狱则受命而徃成之以名例摄科条以八字括词议以五服参情法以墨涅识盗窃宗人不即市宫人不即狱悼耄癃残不即讯凡各省三司直隷死刑并谳上已乃听决按察巡按巡抚惟死刑呈部院转谳凡笞杖罪移审徒流以上奏审凡律例无正条上下比请曰类奏平反刑狱状法备而情通仁至而义尽洪武六年闰十一月命刑部尚书刘惟谦学士宋濂等更定大明律先是李善长等详定律令轻重颇乖上乃命濂等同刑部官凡四人讲唐律每一篇成辄缮写以奏上亲为裁定务协厥中明年成律其篇目一准之于唐曰名曰例曰衞禁曰职制曰户婚曰廏库曰擅兴曰贼盗曰鬭讼曰诈伪曰杂律曰捕亡曰断狱采用已颁旧律二百八十八条续律百二十八条旧令改律三十六条因事制律三十一条缀唐律以补遗一百二十三条合六百有六条分爲三十卷宋濂撰表以进至二十二年秋七月又命翰林同刑部官将比年例律条参考折衷以类编附凡三百七十有六条曰名例律仍载于律书之首颁行之宣德十五年闰十月南直隶巡抚王恕奏律乃治天下大法我太祖髙皇帝斟酌厯代律条定为大明律凡四百六十条颁示天下而近日在京书坊刋行大明律后有会定见行律一百八条不知何时防定者在内法官老于刑名者必不依附但恐流传四方未免有误新进之士畧举其兵律多支廪给条及刑律骂制使及本管长官条皆轻重失伦不可行于天下乞以其板毁之至是法司会议且以恕言通行内外法司官自后断罪悉依大明律并奏准见行事例敢有再称防定律条比拟出入人罪者以故出入人罪论仍行书坊即将所刻本烧毁违者并治以罪从之  

## 御定渊鉴类函卷一百四十八

政术部二十七【`刑法`】  

刑法一  

原尔雅曰律法也又律法铨也【`易坎卦主法律铨衡轻重也`】　说文曰科程也程品也十发为程十程为寸　又曰刑者刀守井也饮之人入井陷于川刀守之割其情也罔言为詈刀守詈为罚罚之为言内也陷于害也【`井饮人则人乐之不已则自陷于川故加刀谓之刑欲人畏惧以全命也罚以刀守则不动矣今作罚用寸寸丈尺也言纳以绳墨之事`】增易豫卦曰圣人以顺动则刑罚清而民服　又噬  

嗑卦象曰雷电噬嗑先王以明罚勅法　又丰卦象曰雷电皆至君子以折狱致刑　尚书舜典曰帝曰臯陶蛮夷猾夏冦贼奸宄汝作士五刑有服五服三就五流有宅五宅三居惟明克允　又大禹谟曰帝曰臯陶惟兹臣庶罔或干予正汝作士明于五刑以弼五教期于予治刑期于无刑民协于中时乃功懋哉臯陶曰帝徳  

罔愆临下以简御众以寛罚弗及嗣赏延于世宥过无大刑故无小罪疑惟轻功疑惟重与其杀不辜宁失不经好生之徳洽于民心兹用不犯于有司　又臯陶谟曰天讨有罪五刑五用哉　又吕刑曰度作刑以诘四方　原又曰惟敬五刑以成三徳五刑者墨罚之属千劓罚之属千剕罚之属五百宫罚之属三百大辟之罚其属二百五刑之属三千　増礼曰刑不上大夫　又曰八十九十曰耄七年曰悼悼与耄虽有罪不加刑焉　又曰刑者侀也刑者成也一成而不可变故君子尽心焉诗小雅序曰菀栁刺幽王也暴虐无亲而刑罚不中  

也　原尚书大传曰古之用刑者画象而不犯盖上刑赭衣不纯中刑杂履下刑墨幪以居州里而人耻之増又曰尧舜之王一人刑而天下治何则教诚而爱深也　又曰孔子曰古之刑者省之今之刑者繁之古者有礼然后有刑是以刑省也今也反是无礼而齐之刑是以繁也　又曰伯夷降典礼折民以刑谓有礼然后有刑也　周礼曰地官大司徒以乡八刑纠万民一曰不孝二曰不睦三曰不婣四曰不悌五曰不任六曰不恤七曰造言八曰乱民　又曰地官司市掌市刑小刑宪罚中刑狥罚大刑扑罚其附于刑者归于市国君过市则刑人赦夫人过市罚一幕世子过市罚一帟命夫过市罚一盖命妇过市罚一帷　原又曰周官大司冦之职以五刑纠万民【`一曰野刑上功纠力二曰军刑上命纠守三曰乡刑上徳纠孝四曰官刑上能纠职五曰国刑上愿纠暴郑注纠谓察异也`】　增左传曰先君周公作誓命曰毁则为贼掩贼为藏窃藏为盗盗器为奸主藏之名赖奸之用为大凶徳有常刑无赦在九刑不忘孝经曰五刑之属三千而罪莫大于不孝　原国语曰后世严刑而人不禁故臧文仲言于僖公曰大刑用甲兵其次用斧钺中刑用刀锯其次用钻凿薄刑用鞭扑以威民也　增汉书刑法志云古人有言天生五材民并用之废一不可鞭扑不可弛于家刑罚不可废于国征伐不可偃于天下用之有本末行之有逆顺耳　原又曰秦用商鞅设连坐之法造参夷之诛加肉刑大辟有凿颠抽胁镬烹之法　管子曰正月之朔百吏在朝君乃出令布宪于国五乡五师五属大夫皆受宪于君矣　又曰法者所以兴功惧暴律者所以定分止争也又曰凡国无法则众不知所为无度则事无仪有法  

不正有度不直则治僻治僻则国乱故曰正法直度罪杀无赦杀戮必信民畏而惧武威旣明令不再行　又曰法者法天地之位象四时之行以治天下四时之行有寒有暑圣人法之有文有武天地之位有前有后有左有右圣人法之以建经纪春生于左秋杀于右夏长于前冬藏于后生长之事文也收藏之事武也是故文事在左武事在右圣人法之以行法令以治事理也增又曰夫争强之国先争刑令国之轻重者刑也　原申子曰君必有明法正义若悬权衡以称轻重所以一羣臣也　又曰尧之治也善明法察令而已圣君任法而不任智任数而不任说黄帝之治天下置法而不变使民安泰安乐其法也　韩子曰治大国而数变法则民苦之是以有道之君贵虚静而重变法　又曰圣人立法赏足以劝善威足以胜暴备足以必完　又曰释法术而思治尧不能正一国去规矩而妄意度奚仲不能成一轮废尺寸而差长短王尔不能命中使中主守法术拙匠执规矩尺寸则万不失一　文子曰文子问老子法安所生曰法生于义义生于众适合乎人心此治之要也　增又曰道狭然后任智徳薄然后任刑明浅然后任察任智心乱任刑者上下恐任察者下求善以事其上　原慎子曰尧为匹夫不能使家化至南面而王则令行禁止由此观之贤未足以服不肖而势位足以屈贤也　又曰法之功莫大使私不行君之功莫大使民不争今立法而行私是与法争其乱甚于无法立君而尊贤是贤与君争其乱甚于无君故有道之国法立则私善不行君立则贤者不尊民一于君断于法国之大道也　又曰以力役法者百姓也以死守法者有司也以道变法者君长也　增庄子曰赏罚利害五刑之辟教之末也礼法度数刑名之详治之末也　尸子曰车轻道近则鞭防不用鞭防之所用逺道重任也刑罚也者民之鞭防也　淮南子曰圣人因民之所善而劝善因民之所恶以禁奸故赏一人而天下誉罚一人而天下畏之故至赏不费至刑不滥　原白虎通曰五帝画象者其服象五刑也犯墨者蒙巾犯劓者赭其衣犯髌者以墨幪其髌处而画之犯宫者履屝犯大辟者布衣无领尚书云五刑有服此之谓也【`一云以画跪当黥革缨当劓以履屝当刖以艾韠当宫凡斩人之支体凿其刑肤曰刑画衣冠异章服曰戮之义也见慎子`】　增又曰圣人治天下必有刑罚者何所以佐徳助治顺天之度也故悬爵赏者示有所劝也设刑罚者明有所惧也　原风俗通曰吏者治也当先自正然后正人故文书下如律令言当承宪履绳动不失律令也　扬雄剧秦美新论曰懿律嘉量金科玉条【`科条谓所施法律金玉当珍之`】　盐铁论曰昔秦法繁于秋荼而宻于凝脂然上下相趋奸伪萌生　又曰夫善言天者合之于人善言古者考之于今二尺四寸之律古今一也　桓范世要论曰徳多刑少者五帝也刑徳相半者三王也刑多徳少者五覇也纯用刑而亡者秦也　増又曰夫刑辟之作从来尚矣古昔帝王莫不详慎之者以为人命至重一死不生一断不属故尧舜之明犹惟刑之是恤后圣制法设三槐九棘之吏肺石嘉石之诉然犹三复勅佥曰可杀然后杀之罪若有疑即从其轻此盖详慎之至也　徐干中论曰赏罚重者不在乎必重而在乎必行必行则虽不重而人肃不行则虽重而人怠故先王务赏罚之必行书曰尔无不信朕不食言汝不从誓言予则孥戮汝杜恕笃论曰圣人之制刑也非以害民也将以利民  

也故民从而安之非以陷民也将以导民也故民从而化之断一人之狱而天下义之是安之也断一人之狱而天下伏之是化之也　杜预律序曰律以正罪名令以存事制　崔寔政论曰君以审令为明臣以奉令为忠故背制而行赏谓之作福背令而行罪谓之作威作威则人畏之作福则人归之夫威福者人主之神器也譬之操莫邪执其柄则人莫敢抗失其柄则还见害也商君书曰凡人主德行非出人也勇力非过人也然  

民虽有圣智弗敢谋虽有勇力弗敢杀虽众弗胜其制民无亿万之数虽行重赏而民弗敢争行重罚而民弗敢怨者法也　玉海曰钦恤者圣人用刑之心明允者圣人用刑之法　又曰法者治之端君子者法之原有君子则法虽省足以徧矣  

刑法二  

增淮南子曰神农无制令而民从唐虞有制令而无刑罚黄帝治天下法令明而不闇　国语展禽曰尧能单均刑法以仪民　左传夏书曰昏墨贼杀臯陶之刑也舜之命官先播谷次敷教而后及于刑盖有以养民之身善民之心不获已乃置刑焉　荀子君道篇曰禹之法犹存而夏不世王得其人则存也　左传叔向曰商有乱政而作汤刑注言不能议事以制也　康诰曰王曰外事汝陈时臬司师兹殷罚有伦疏云外土以狱事上于州牧之官为奉王事汝当用刑书为布陈是刑法为司牧其众故受而听之既衞居殷墟又周承于殷后刑书相因故兼用其有理者谓当时刑书或无正条而殷有故事可兼用若今律无条求故事之比也　原家语曰孔子初仕为中都宰制为养生送死之节长幼异食强弱异任男女别涂路不拾遗器不雕伪市不二价行之一年而四方诸侯皆则焉定公谓孔子曰学子之法以治鲁国何如孔子对曰虽天下可何但鲁国而已增左传曰声子为楚令尹子木曰善为国者赏不僭  

而刑不滥若不幸而过宁僭无滥与其失善宁其利滛无善人则国从之亡也古之治民者劝赏而畏刑赏以春夏刑以秋冬将赏为之加饍加饍则饫赐以此知其劝赏也将刑为之不举不举则彻乐以此知其畏刑也又曰初景公欲更晏子之宅曰子之居近市湫隘嚣  

尘不可以居请更诸塽垲者辞曰君之先臣容焉臣不足以嗣之于臣侈矣公笑曰子近市识贵贱乎对曰既近之不敢不识公曰何贵何贱是时景公繁于刑有鬻踊者故晏子对曰踊贵屦贱景公爲是省于刑君子曰仁者之言其利溥乎晏子一言而齐侯省刑　家语曰冉子问于孔子曰古者三皇五帝不用五刑信乎孔子曰圣人之设防贵其不犯也制五刑而不用所以至治也凡夫人之为奸邪窃盗靡法妄行者生于不足不足生于无度是以上有制度则民知所止民知所止则不犯故虽有奸邪窃盗靡法妄行之狱而无陷刑之民不孝者生于不仁防祭之礼所以教仁爱也防祭之礼明则民孝矣故虽有不孝之狱而无陷刑之民弑上者生于不义朝聘之礼所以明义也义必明则民不犯故虽有弑上之狱而无陷刑之民鬭变者生于相陵相陵生于长幼无序而遗敬让乡饮酒之礼者所以明长幼之序而崇敬让也故虽有变鬭之狱而无陷刑之民滛乱者生于男女无别男女无别则夫妇失义婚礼聘享者所以别男女明夫妇之义也故虽有滛乱之狱而无陷刑之民此五者刑罚之所从生各有源焉不豫塞其源而辄绳之以刑是谓为民设穽而陷之三皇五帝之所以化民者如此虽有五刑之不用不亦可乎　原韩子曰越王问于大夫种曰吾欲伐吴可乎对曰可矣君赏厚而信罚严而必君欲知之何不试焚宫室于是遂焚宫室民莫救火乃下令曰人救火而死者比敌死之赏胜火而死者比胜敌之赏不救火者比降北之罪民之涂其体被濡衣走火者左三千人右三千人此知必胜之势也　又曰董安于行石阜山中见深涧峭如墙深百仞因问其乡左右曰人尝有入者乎对曰无有安于喟然叹曰吾能治矣使吾法之无改犹入涧之必死也则民莫之犯何为不治　增汉书曰秦始皇专任刑法躬操文墨昼断狱夜理书　又刑法志曰古人有言满堂饮酒有一人向隅而泣则一堂不乐王者之于天下犹一堂之上也一人不得平为之凄怆今郡国被刑而死者歳以万数此和气所以未洽也　又曰于定国为廷尉季秋后请谳时上常幸宣室斋居决事刑狱号平反　原又曰杜周爲廷尉其治狱仿张汤而善伺上所欲挤者因而陷之上所欲释久系待问而微见其寃状客有谓周曰君为天下决平不循三尺法【`以三尺简书法律也`】专以人主指为狱狱者固如是也周曰三尺安出哉前主所以着为律后主所是疏为令当时为是何古之法增后汉书卓茂为宻令人常有言部亭长受其米肉遗者茂辟左右问之曰亭长为从汝求乎为汝有事嘱之而受乎将平居自以恩意遗之乎人曰往遗之耳茂曰遗之而受何故言耶人曰窃闻明贤之君使人不畏吏吏不取人今我畏吏是以遗之吏既卒受故来言耳茂曰汝为弊人矣凡人所以贵于禽兽者以有仁爱知相敬事也今邻里长老尚致馈遗此乃人道所以相亲况吏与民乎吏顾不当乘威力强请求耳凡人之生羣居杂处故有经纪礼义以相交接汝独不欲修之宁能髙飞逺走不在人间耶亭长素善吏岁时遗之礼也人曰茍如此律何故禁之茂荅曰律设大法礼顺人情今我以礼教汝汝必无怨恶以律治汝汝何所措其手足乎一门之内小者可论大者可杀也且归念之于是人纳其训吏怀其恩　原东观汉记曰陈宠曽祖父咸成哀间以明律令为侍御史王莽簒位父子相将归乡里闭门不出入收家中律令文书壁藏之以俟明王咸常勅戒子孙为人议法当依轻虽有百金之利无与人重比故世人谓陈氏持法寛　王隐晋书曰荀勗与贾充共定律令班下施用　增又曰杜预与车骑参军贾充定律令旣成预为之注解　齐书曰初江左用晋世张杜律二十卷孔稚圭删注修改与竟陵王议务从轻写律上国学置律助教依五经例防试上髙第便擢用之隋书曰李徳林开皇元年勅令与太尉任国公子翼髙颎等同修律令事讫别赐九环金带一腰骏马一疋赏损益之多也　唐书曰刘徳威入为大理卿太宗问曰比刑网寖宻咎安在徳威曰在君不在臣下之寛猛视主之好失入者减三失出者减五今坐入者无辜坐出者有罪所以吏务深文为自营计非有教使然也帝然其言　文献通考曰宪宗时李吉甫李绛为相吉甫言治天下必任赏罚陛下频降赦令蠲逋赈饥恩徳至矣然典刑未举中外有懈怠心绛曰今天下虽未大治亦未甚乱乃古平国用中典之时自古欲治之君必先徳化至暴乱之世始専任刑法吉甫之言过矣帝以为然司空于頔亦讽帝用刑以收威柄帝谓宰相曰頔怀奸谋欲朕失人心也　又曰宋太宗虑大理刑部吏舞文巧诋乃置审刑院于禁中以李昌龄知院事置详议官六员凡狱具上奏先逹院印讫付大理刑部断覆以闻乃下院详议申覆裁决讫以付中书省行之其未允者宰相覆以闻始命论决  

刑法三  

原明罚　致刑【`俱详刑法一易象辞`】　五辞　三让【`尚书曰两造具备师听五辞　周礼秋官曰凡民有邪恶者三让而罚`】　折狱　要囚【`上详刑法一易象辞　尚书曰要囚服念五六日至于旬时孔安国注云要囚谓其要辞以折狱也`】　天罚　国刑【`尚书曰今予惟恭行天罚　下详刑法一汉书注`】　中罚　祥刑【`尚书曰列用中罚列明也中罚法之轻重得中也　又曰告尔祥刑祥善也`】　协法　干纪【`书协大中之法干国之纪`】阅实　教中【`尚书曰阅实其罪言罪罚相当也　周礼曰司徒刑以教中则人不虐虣`】　刑书　政典【`尚书曰哀敬折狱明启刑书　又曰政典曰先时者杀无赦不及时者杀无赦孔安国云政典夏后氏为政之典`】　六典　三章【`周礼曰大司防掌建之六典以佐王刑国　汉书曰髙祖入关约法三章`】　其附　不忘【`周礼曰其附于刑附丽也左传季孙行父逐莒仆曰有常刑无赦在九刑不忘`】　防滛　助治【`礼记曰君子刑以防滛大为之防民犹逾之刘向疏曰教化所恃以为治也刑法所以助治也`】　树槐　丛棘【`春秋元命苞曰树棘槐听讼于其下棘赤心有刺言治人者原其心不失赤实事所以刺人其情令各归实槐之言归也情见归实　周易曰习坎上六云系用徽纆寘于丛棘三岁不得凶王弼注曰险峭之极不可升也严法峻整难可犯也宜其囚执寘于思过之地`】　甲兵　鞭策【`上详刑法一国语　白虎通曰五刑五帝之鞭策`】弃灰　救火【`韩子曰殷之法弃灰于道者刑子贡以为重而问之仲尼曰弃灰于道必燔人人必怒怒则鬬鬬则三族相杀然则虽刑之可也又新序曰商君法步过六尺弃灰于道被刑　又曰鲁烧积泽天北风火南向恐烧国哀公自将众趣救火者人逐兽而火不救乃召仲尼而下令曰不救火者罪逐兽者比入禁之罪令下未徧火遂救`】　震电　积阴【`上详刑法一诗含神雾汉书董仲舒曰阳为徳阴为刑阳常居大夏而以生育养长为事隂居大冬而积于虚空不用之处以此见天之任徳不任刑者也`】晋鼎　郑书【`晋中行氏作鼎铸范宣子所为刑书仲尼曰晋其亡乎失其度矣夫晋国将守唐叔之法度以经纬其民范宣子之刑是晋国之乱刑也郑人铸刑书叔向诒子产书曰吾子相郑国制三辟铸刑书将以靖民不亦难乎民之争端将弃礼而争于书终子之世郑其败乎肹闻之国将亡必多制其此之谓乎`】　昼断　秋谳【`上详刑法二汉书秦始皇　下详刑法二汉书于定国`】　赤衣丹笔【`汉名臣奏事曰唐林云秦设重刑而羣盗盈山赤衣半道　谢承后汉书曰盛吉为廷尉每至`】  

【`冬节罪囚当断妻夜执烛吉持丹笔夫妻相对垂泣决罪`】　约法　省刑【`上详三章注　续汉书曰建武二年诏曰与中二千石诸大夫博士议郎省刑罚`】　明察　平反【`汉书曰于定国为廷尉明察寛恕黄覇等以为公平明察　隽不疑为京兆尹每行县录囚徒其母辄问不疑有所平反活几何人即多所平反其母乃喜也`】　大信　深文【`冯奉世传曰刑者国之大信也　张汤与赵禹共定律令务深文拘守职之吏注拘刻也`】　除溢　作新【`上详总载后汉陈宠　刘劭作新令`】训人　齐众【`庇俗训人　执禁以齐众`】　防奸　生乱【`防奸诘暴易则生`】  

【`乱`】　增五禁　三典【`周秋官士师掌国之五禁以左右刑罚一曰宫禁二曰官禁三曰国禁四曰野禁五曰军禁下详总载周秋官`】　入矢　坐石【`周礼曰秋官大司防以两造禁民讼入束矢然后聼之所以自明其直也　大司防以嘉石平罢民凡万民之有罪过而丽于法害于州里者桎梏而坐诸嘉石以肺石逹穷民凡民有寃抑而诉于上者立于肺石注云嘉石文石也肺石赤石也`】原儆有位　期无刑【`尚书曰制官刑儆于有位　又曰刑期于无刑`】　行不反守勿失【`尚书曰慎乃出令令出惟行不惟反　汉萧何为法讲若画一曹参代之守而勿失`】  

即天论　与众弃【`凡制五刑必即天论注制断也必即天论言与天意合　礼刑人于市与众弃之`】　悬象魏　铭鼎钟【`刘劭曰采汉律为魏律悬之象魏`】　增纠万民　威四夷【`上详总载周礼　左传僖三十五年晋侯朝王飨醴请隧弗许曰王章也未有代德而有二王亦叔父之所恶也与之阳樊温原攅茅之田阳樊不服围之仓葛呼曰德以柔中国刑以威四夷宜吾不敢服也`】　书竹刑　狥木铎【`左传定九年邓驷歂杀邓析而用其竹刑注云邓析郑大夫欲改郑旧制不受君命而私造刑法书于竹简故言竹刑　周礼天官小宰正岁帅治官之属观象魏之法狥以木铎不用法者有常刑`】　原下刑上服　有常无赦【`尚书曰下刑适重上服服罪也一人有二罪则从重也　又曰刑兹有常无赦`】　勿宥勿辟　逾闲逾矩【`尚书曰殷民在辟予曰辟汝惟勿辟予曰宥尔惟勿宥惟厥中　闲矩皆法也`】　明刑弼教定分止争【`尚书曰明于五刑以弼五教管子曰律者定分止争也`】　同罪异罚难犯易避【`左传曰同罪异罚非刑也　汉刑法志元帝诏曰夫法令者所以抑暴扶弱难犯易`】  

【`避`】　黄帝五法　汉祖三章【`素王妙论黄帝设五法布之天下　下详前`】增三刺听狱　五声求情【`周礼司刺掌三刺三宥三赦之法以诏司防听狱讼三刺一曰讯羣臣二曰讯羣吏三曰讯万民三宥一宥曰不识二宥曰过失三宥曰遗亡三赦一赦曰幼弱二赦曰老耄三赦曰惷愚注云刺杀也讯询问也　又小司冦以五声听狱讼求民情一曰辞听二曰色听三曰气听四曰耳听五曰目听`】　草艾则墨　虫俯乃刑【`礼祭统曰草艾则墨言立秋之后草自此可艾则墨刑可行也墨五刑之轻者　月令季秋之月蛰虫咸俯在内皆墐其户乃趣狱刑毋留有罪`】原非穷理之书　失省刑之意【`晋杜预奏曰帝王法书者盖是绳墨之断`】  

【`非穷理之书　汉书曰一律见两科是失省刑之意也`】　齐刑以综真伪　张法以制陆梁【`傅曰善恶相防故齐之以刑也　阮子曰渔人罗于渊以制吞舟之鱼明主张法天下以制陆梁之士也`】　国章斯抵　人命所悬　法若易方　人难知禁　政有弛张　法存沿革　诚宜通变　安可执迷　法不前定　官将畴依　官或变法　人岂懐刑　若从私议　是舞公文　法无改度　义有随时适道在权　救时贵变　所宜去彼取此　不可以  

古制今　茍用舍而合道　盖沿革而同归　九章宜缓俗有归心　三典或亏民无措手　夏造殷因岂烦于制　汉除秦敝亦便于时　非利百之谋岂宜变法遵画一之义自合守文　若议事之刑滋章多制  

则舞文之吏因缘为奸　正经三百孔父创其威仪大法三千萧何设其条贯　非日非月照四海而齐明如电如霜肃八方而交泰　言之不中虽新意而奚  

为　事必有初率旧章而则可　中行之作晋鼎见诮仲尼　子产之铸郑书终慙叔向  

刑法四  

原审克【`吕刑其刑其罚其审克之`】　抵禁【`书触法抵禁`】　恤刑【`书惟刑之恤`】义刑【`书用其义刑义杀`】　丽法【`周礼刑丽法`】　丽刑【`丽罹也`】　中典【`周礼`】彻乐【`将刑为之不举不举则彻乐`】　三罪【`左传君子谓晋文公其能刑矣三罪而人大服`】三尺【`竹刑三尺`】　敝贪【`作法于凉其敝犹贪凉薄也`】　滋章【`法令滋章`】　  

即【`尔刑`】　两剂【`周官以两剂禁民狱剂劵书也使狱者各赍劵书`】　増挈令【`汉书狱讼之要挈音契`】　令甲【`汉宣纪曰令甲死者不可复生刑者不可复息注生长也甲令第一乙令第二`】丰刑【`汉律歴志毕命丰刑曰惟十有二年庚午朏王命作防丰刑`】　原理人情【`刘恭`】  

【`嗣难丁敬曰夫人以礼兴刑以律治理人情也`】　立朝廷【`管子`】　增象雷威【`刑法志谓刑罚威狱使人畏忌以震耀杀戮取象雷威也`】　执旌节【`详总载周秋官`】　刑罚清【`争竞息则刑罚清刑罚清则人安乐`】　多网罗【`繁其刑则是多其网罗欲人之不入也`】　植金鸡【`唐百官志中书令仆射赦日植金鸡于仗南竿长七尺有鸡髙四尺黄金饰首街幡长七尺盛以绛绳将作监供焉`】　原使不相犯【`释名曰令者领也领理使不相犯之`】　明慎用刑【`易旅卦象辞曰君子以明慎用刑而不留狱`】　五服三就【`舜典`】　惟明克允【`舜典`】五刑五用【`臯陶谟`】　无自立辟【`诗民之多辟无自立辟辟法也`】　刑肃  

俗弊【`礼运篇曰刑肃而俗弊则民不归`】　纪之以刑【`国语管子曰劝之以赏赐纪之以刑罚`】　刑以正邪【`左传`】　刑以明威【`汉书曰制礼以崇敬作刑以明威`】　刑以辅教【`尸子`】　刑以止刑【`臧荣绪刑徳志云`】　刑德制臣【`韩子`】　国之脂泽【`韩子曰赏罚者国之脂泽粉黛也`】　强国争刑【`管子曰夫争强国争刑今`】罚拟秋霜【`抱朴子曰明君罚拟秋霜而无诡时之严`】　法令治民【`商子`】　民之鞭防【`尸子曰刑罚者民之鞭策也`】　徳薄任刑【`文子曰道狭任智徳薄任刑`】　百王不易【`风俗通曰虞始造律萧何成九章此关诸百王不易之道也`】　法重民恶【`说苑曰殷法弃灰于街者刑`】　法严如火【`傅元曰法之严如火烈`】　尧刑一人【`而天下大服`】　舜罪四凶【`而天下咸服`】　臯陶作刑【`吕氏春秋`】　咎繇遗训【`传曰律咎陶遗训也`】　伯夷作刑【`世本`】　茅门之法【`韩子荆王有茅门之法敬宗庙尊社稷`】　仆区之法【`楚文王作`】　商鞅欲变【`史记商鞅欲变法曰可与乐成不可与虑始茍可以强国利人何惮改革法律甘龙曰圣人不易人而教智者不变法而理因人而教不劳而成功因法而治吏习而人安鞅曰龙世俗之言也常人安于故俗学者溺于所闻若然者居官守法可也非所以论强国利人之术也三代不同礼而王五覇不同法而霸智者作法愚者制焉贤者更礼不肖者拘焉是以治不一道也故汤武不循古而王夏殷不易礼而亡仄古者不可非而循礼者未足多也`】　屈平未定【`史记楚怀王使屈平造宪令藁草未定上官大夫见而夺之不与乃谗曰平为令众莫不知王怒疎平`】是为二门【`桓谭言法令决事轻重不齐或一罪殊法同罪异论奸吏得因縁为市所欲活则出`】  

【`生议所欲陷则与死比是为刑开二门也今可令通义理明习法律者校定科比`】　不宜两端【`魏卢毓上论古今科律法宜一正不宜两端使奸吏得容情`】　应劭删定【`详总载`】　马援条奏【`越律与律驳者十余事申明旧制约束之也`】　未清本末【`杜预奏事云被勅以臣造新律事律吏杜景李复等造律皆未清本末之意者也`】　革故取新　舍旧谋新　相时革弊　作古有初　增静事无刑【`礼记曰百官静事无刑注凡事皆静而刑则不用也`】　至刑不滥【`淮南子`】　原五刑丽万民【`周礼司刑掌五刑之法以丽万民之罪墨罪五百劓罪五百宫罪五百刖罪五百杀罪五百`】　宋登定典法【`顺帝使仆射宋登定典法`】　吴芮着甲令【`吴芮着乎甲令而称忠甲者令之篇次`】刑者法五行【`白虎通曰刑所以五何法五行也又曰科条三千者应天地人情也`】　法  

者象四时【`管子`】　法正则人慤　罪当则人从　刑法所以惩过【`书吕刑`】　刑法所以助治【`白虎通曰圣人治天下必有刑法何所以佐徳助治也`】　象天道而行刑【`刑法志曰书所谓象刑也`】　因天讨而作刑【`又曰圣人因天讨而作五刑`】　律者以正罪名【`杜预律序曰律者入正罪名令者入序事制二者相须为用也`】　令者令民知事【`管子`】　增繁秋荼宻凝脂【`详刑法盐铁论`】　原刑者教也质罪示终【`孝经钩命诀云`】　有爵者杀之于甸师【`周礼掌戮职凡杀人者踣诸市喉王之同族与有爵者杀之于甸师氏踣偃尸也`】　公侯有罪声于甸人【`礼记文王世子`】　严断刑罚以威其刑【`左传`】擅立阙絶邻好则幽【`尸子曰娶同姓以妾为妻变太子专罪大夫`】　改衣服易礼刑则放【`尸子`】　设刑罚者明有所惧【`白虎通曰悬爵赏者示有所劝也设刑罚者明有所惧也`】　治则刑重乱则刑轻【`刑法志曰杀人者死伤人者刑百王之所同未有知其所由来者也故治则云云`】　郑铸刑书晋作执秩【`张斐律序郑铸刑书晋作执秩赵制国律楚造仆区并述法律之名申韩之徒各自立制`】　政事之经万机之纬【`张斐律序云律令者政事之经云云`】　懿律嘉量金科玉条【`详刑法一扬雄`】罪若有疑即从其轻【`桓范世要论`】　增三尺律令人事出  

其内【`朱博传曰博廷尉职典决狱恐为官属所轻曰三尺律令人事出其内`】　轻重不齐奸吏因缘为市　鞭扑不可弛于家刑罚不可废于国【`详刑法一汉书`】　五帝有流殛放杀之诛三王有大辟刻肌之刑【`详总载汉梁统`】  

## 御定渊鉴类函卷一百四十九

政术部二十八【`刑法　寛刑慎刑　刑措`】  

刑法五  

原诗晋傅释法篇曰释法任情奸佞在下多疑少决譬执腐索以御奔马专任刑名民不聊生通儒逹道政乃升平浩浩大海百川归之洋洋圣化九服仰之春风畅物秋霜肃杀同则相济异若胡越　周庾信正旦上司宪府诗曰诘旦啓门阑繁辞涌笔端苍鹰下狱吏獬豸饰刑官司朝引玉节盟载捧珠盘孟门久失路扶摇忽上抟栖乌还得府弃马复归　荣华名义重虚薄报恩难枚乘还起疾贡禹遂弹冠方垂莲叶劒未用竹根丹一知悬象法谁思垂钓竿　唐虞世南赋得慎罚诗曰帝图光往防上徳表鸿名道冠二仪始风髙三代英乐和知化洽讼息表刑清罚轻犹在念勿喜尚留情明慎全无枉哀矜在好生五疵过亦察二辟理弥精幪巾  

示廉耻嘉石务详平每削繁苛性常深恻隐诚政寛思济猛疑罪必从轻于张惩不滥陈郭宪无倾刑措谅斯在欢然仰颂声　増沈佺期移禁司刑诗其畧曰任直翻多毁安身遂少徙一朝逢糺缪三省竟无虞白简初心屈黄纱始望孤患平终不怒持刻每相驱埋劒谁当辩偷金以自诬诱言虽委荅流议亦真符首夏方忧圄髙秋独向隅严城看熠燿圆户对蜘蛛累饷唯妻子披寃是友于物情牵倚伏人事限荣枯门客心谁在邻交迹傥无抚襟双涕落危坐百忧趋圣防垂明徳寃囚岂滥诛防希恩免理终望罪矜愚司防宜哀狱台庭幸恤辜汉皇虚诏上容有报恩珠  

原赋晋傅咸明意赋曰侍御史咸奉诏治狱作赋用明意云舍控款以弥载令栖迟以淹留吏砥身以存公古有死而无柔彼背正以从邪我没世而是尤敷肾肠以为效兮岂文饰之足修感恩输命心口自灭加我数年竭力効节春秋既不吾与日月忽其不屈周道兮如砥吉人兮是由材曲兮枉挠朽木兮难抽  

原赞梁昭明太子尔雅制法则赞曰惟斯法则信如四时严此刑政刑轻罪疑霜威以振民不敢欺  

原铭后汉李尤鞠城铭曰员鞠方墙仿象隂阳法月衡对二六相当建长立平其例有常不以亲疎不有阿私端心平意莫怨其非鞠政由然况乎执机  

原诏梁沈约使四方士民陈刑政诏曰径寸之寳或隐泥沙以人废言君子斯惑朕听朝晏罢思阐政术虽百辟卿士有怀必闻而蓄响边遐未臻魏阙或屈以贫陋或间以山川顿足延首无因奏逹岂所谓沈浮靡漏逺迩兼得者哉四方士民若有欲陈言刑政论碍幽逺不能自通者各在条布所懐于刺史二千石有可申采大小以闻　又立左降诏曰刑乖政失其源已久罚罪之奏日闻于早朝弊狱之书亟劳于晏寝免黜相系补代纷纭一离諐囚乃永岁月非所以弃瑕录用随分尽才者也是以减秩居官前代通则贬职左迁往朝继轨自今内外羣司有事者可开左降之科　又降死罪诏曰朕树洪业光宅区宇而本枝之庆未广椒掖滕卫之地犹阙藩屛言念弓韣不能忘怀防三子始有盘石之资于焉弥固庆虽自己恩加覃及凡死罪可降一等五歳刑降二等三岁刑以下并悉原放　増唐髙宗颁行新律诏曰朕闻大徳曰生肖天地而为贵大寳曰位体宸极以居贞所以经纬三才弥纶万物顺人心以敷化因天讨而立刑易称明罚哀矜之志愈逺书云肆眚简惠之道斯崇故能象服画冠化隆上叶道徳齐礼刑清中代暨乎大道既隐淳风已衰元首司契狥骄奢以临下股肱赞道用深刻为奉公罪名积于简书滋章被于率土姬训夏法峻网备于三千秦革周科深文加于九族汉祖约法后嗣不胜其弊晋武蠲刑末流竟致其酷遂使茫茫区防圄犴所以实繁蠢蠢黔黎手足爲之无措自斯以降禁网愈宻难深袁准之书事切刘之奏太宗文皇帝至道难名元功不测拨乱反正恤狱慎刑杜浇弊之余源削繁苛之峻法道臻刑措二十余年耻格之义斯隆恻隐之怀尤切玉几遗训重令刋改瞻奉隆规兴言感咽朕以虚寡夙嗣寳图寅畏上元忧勤庶乘奔履薄惧一物之未安旰食宵衣虑万方之多罪虽解网之徳有慙列圣而好生之惠无媿伊心于是仰遵先防旁求故实爰进朝贤详定法律酌前王之令典考列辟之旧章适其轻重之宜采其寛猛之要使夫画一之制简而易从约法之文疎而不漏  

原难汉张敞议入谷赎罪上书曰国兵在外军以夏发陇西以北安定以西吏民并给转输田事颇废素无余积虽羌虏以破来春民食必乏穷僻之处买无所得县官谷度不足以振之愿令诸有罪非盗受财杀人及犯法不得赦者得以差入谷北八郡赎罪务益致谷以豫备百姓之急事下有司萧望之与少府李彊议以为民含隂阳之气有仁义欲利之心在教化之所助虽尧在上不能去民欲利之心而能令其欲利不胜其好义也虽桀在上不能去民好义之心能令其好义不胜其欲利也故尧桀之分在于义利而已导民不可不慎也今欲令民量粟以赎罪如此则富者得生贫者独死是贫富异刑而法不一也人情贫穷父兄囚执闻出财得以生活为人子弟者将不顾死亡之患败乱之行以赴财利求救亲戚一人得生十人以死如此伯夷之行坏公绰之名灭政教一倾虽有周召之佐恐不能复古者藏富于民不足则取有余则予今有西边之役民失作业虽户赋口敛以赡困乏古之通义以死救生恐未可也原议后汉孔融肉刑议曰古者敦厐善否不别吏端刑清治无过失百姓有罪皆自取之末世凌迟风俗坏乱政挠其俗法害其人故曰上失其道民散久矣而欲绳之以古刑投之以残弃非所谓与时消息也纣斮朝渉之胫天下谓之无道夫九牧之地千八百君若各刖一人是天下常有千八百纣也求世休和弗可得已且被刑之人虑不念生志在思死多趣恶莫复归正夙沙乱齐伊戾祸宋赵髙英布为世大患不能止其源遂为非也虽忠如鬻拳信如卞和智如孙膑寃如巷伯才如史迁逹如子政一罹刀锯没世不齿汉开改恶之路凡为此也故明徳之君逺度深惟弃短就长不茍革其政也　晋程咸女适人不从坐议曰夫司防作典建三等之制甫侯修刑通轻重之法叔世多变秦立重刑汉因循之大魏承袭未革其弊大逆之诛不差已出之女者诚欲絶恶于一族然法贵得中刑慎过制臣以为女人有三从之义无自专之道出适他族还防父母降其服纪所以明外成之节异在室之恩父母有罪追刑已出之女夫党见诛又随异姓之戮一人之身内外受辟男不衍祸于他族女独婴罚于二门非所以哀矜蒙弱立法之本分也今女既嫁则为异姓之妻如或育产则为他族之母此为元恶之所轻忽戮无辜之所重于恩则伤孝子之心而兴嫌怨之路臣以为在室之女宜从父族之诛既醮之妇使就夫家之罚宜定齐科以为永制　増唐韩愈复讐议曰伏以子复父讐见于春秋见于礼记又见周官又见诸子史不可胜数未有非而罪之者也最宜详于律而律无其条非阙文也盖以为不许复讐则伤孝子之心而乖先王之训许复讐则人将倚法专杀无以禁止其端矣夫律虽本于圣人然执而行之者有司也经之所明者制有司者也丁宁其义于经而深没其文于律者其意将使法吏一断于法而经术之士得引经而议也周官曰凡杀人而义者令勿讐讐之则死义宜也明杀人而不得其宜者子得复讐也此百姓之相讐者也公羊传曰父不受诛子复讐可也不受诛者罪不当诛者也诛者上施于下之辞非百姓之相杀也又周官曰凡报仇讐者书于士杀之无罪言将复讐必先言于官则无罪也今陛下垂意典章思立定制惜有司之守怜孝子之心示不自专访议羣下臣愚以为复讐之名虽同而其事各异或百姓相讐如周官所称可议于今者或为官吏所诛如公羊所称不可行于今者又周官所称将复讐先告于士则无罪者若孤稚羸弱抱微志而伺敌人之便恐不能自言于官未可以为断于今也然则杀之与赦不可一例宜定其制曰凡有复父讐者事发具其事申尚书省尚书省集议奏闻酌其宜而处之则经律无失其防矣谨议　吕温功臣恕死议曰有国之柄莫大乎刑赏人生有欲不可以不制天讨有罪不可以不刑盖刑者圣王所以佐道徳而齐天下者也功济乎物不可以不赏赏劝乎功不可以不信盖信者圣人所以一号令而惇天下者也然则恕死之典弃信而废刑何以言之夫立功者自八元十乱之后非尽能贤或有起屠贩垄畞行阵之间乘帝王应天顺人之势用力无几遂贪天功超腾风云各得变化率劳怙宠崛强自僭冒无厌见利忘义是宜崇威峻法大为之防而反丹书铁劵许以不死且人君之言如涣汗不反既与之要天地誓山河卒一旦失驭有黥韩之罪神怒人怨不得已而诛是弃信也若恣行凶险隳突宪纲或奸锋将发衅逼宗社乃念斯言之玷忍而不诛是废刑也向者才得其尘防之劳萤烛之助而信弃刑废将焉用之夫明君之处劳臣也安之以爵禄拘之以纪律明之以好恶耸之以祸福使得迁善逺罪保勲全名剖符传庆与国终始恩斯勤斯是亦极矣奈何挠权乱法以罪宠人坠信赏必罚之典亏昭徳塞违之道恐非哲王经轨物之制也谨议  

原表齐孔稚圭上新定法令表曰臣闻匠万物者以绳墨为政驭大国者以法理为本故定国释之声着汉台元常文慧绩应魏阁则臯陶之谟指掌可致杜郑之业郁焉何逺然后奸人无所逃其刑恶吏无所穷其诈如身手之相驱栝之相接矣　梁任昉为梁公请刋改律令表曰臣闻淳源既逺天讨是因画衣象服以致刑措草缨艾韠民不能犯及淳徳下衰运距浇季汤刑禹政不足禁奸九法三章无以息讼所以赭衣塞路圄犴成市凝脂已疎秋荼非苦奸吏为市生杀并用可为恸哭岂徒一绪夫肖貌天地禀灵川岳受体爱敬发肤爲重流矢影风顾有忧色而当妄加刳斮金木为伍且夫刻木不对画地不入畏避若是而动贻非命王道为亏良在于此法开二门为政之蠧生杀多绪谁其适政増唐徐坚论刑狱表曰臣闻上天之道先春而后秋圣人制法外刑而内礼故曰三辟之设王者不得已而用之今帝命惟新六合光宅逺无异望迩无异言亦宜安彼反侧示以寛典臣窃见神都诸部勘当所寻有勅停勘迄至于今犹尚追摄岂非勘当使等志希侥幸执斯刻薄以为已能哉长奸滥之源伤醇和之化伏愿即停之臣又闻书有五听虑失情实也令着三覆恐致虚枉也比见有勅勘当反逆令使者得实便决然人命至重死不可生傥万分之中有一不实欲诉无路怀枉谁明饮恨吞声赤族从戮岂不痛哉此不足以肃奸逆而明典刑适所以长威福而生疑惧臣望絶此处分依法覆奏则死者甘伏知泣辜之恩生人欢恱见祥刑之意又法官之任人命所悬若不简择恐招枉滥诸官僚之内有用法寛平为众所称者愿亲而进之处事深酷不允人望者愿疎而退之囹圄无寃亿兆幸甚臣又闻罚不及嗣虞帝之明规罪不至孥汉君之茂徳故郤芮作乱而郤缺登朝稽康被刑而稽绍入用终能立功白狄効死汤阴千载美谈斯为称首父子犹其若此余亲尚何疑哉窃见逆人之亲选曹广责无亲无服亦数十条士子之中十将三四今圣人在上寳命惟新有道贱贫实为深耻遂令此等长从遐弃怀才抱器将何望哉是以圣意哀矜频降恩制令同常例各使坦怀姚璹之徒皆逢委任而在下僚列不识天心茍求微疵不大体又准勅逆人周堂亲不得任京官及两畿三辅官准法刑戮缌麻亲不得充近侍宿卫臣望申勅有司勅令逆人外不得辄为勘责收其贤能示之旷荡斯巍巍之徳作范百王穆穆之风垂裕千祀　李彭年论刑法不便表曰夫法存画一不啓二门者盖示人以信也先教后罚宁僭无滥者不陷人以罪也若有犯必死则非薄刑之意同罪异罚又非画一之道何必杀之示信臣非爱人命也惜陛下之法也昔者渭桥惊马空见罚金髙庙盗环惟闻弃市汉几刑措职此之由释之之言可以为喻伏惟陛下少留意焉抑臣闻之死者不可复生虽欲改过自新其道无由及也杀气方深严刑在近一物失所圣心不安臣忝诤臣不敢不奏又典律所制轻重各殊笞杖是轻徒死是重爰自近日此道便乖凡所决囚例多非命此乃徒刑有必生之理杖刑为致死之条既紊国经有伤和气又凡曰造伪例是死囚伏准条格先决一百既要之以斩罪何更加以杖刑臣虽至愚犹将不可凡百逹识孰谓其宜又周礼论刑刺之典一曰讯羣臣二曰讯羣吏三曰讯万人陛下若以臣所言非可用则愿陛下讯以羣吏询诸宰臣择善而行国之利也原书晋叔向与郑子产书曰昔先王议事以制不为刑辟惧民之有争心是故闲之以义纠之以政行之以礼守之以信奉之以仁制为禄位以劝其从严断刑罚以威其滛惧其未也故诲之以忠耸之以行教之以务使之以和临之以敬莅之以彊断之以刚犹求圣哲之主明察之官忠信之长慈惠之师民于是乎可任使也而不生祸乱民知有辟则不忌于上并有争心以征于书而徼幸以成之不可为矣三辟之兴皆叔世也今吾子相郑国作封洫立谤政制参辟铸刑书将以靖民不亦难乎民知争端矣将弃礼而征于书锥刀之末将尽争之乱狱滋丰贿赂并行终子之世郑其败乎　汉贡禹上书曰孝文皇帝时贵廉洁贱贪汚贾人赘壻及吏坐赃者禁锢不得为吏无赎罪之法故令行禁止海内大化武帝始临天下尊贤用士自见功大遂从嗜欲乃行一时之变使犯法赎罪入谷者补吏是以官乱民贫盗贼并起故俗皆曰何以孝弟为财多而官荣使黥劓髠钳者犹复攘臂为政俗之坏败乃至于此今欲兴至治致太平宜除赎罪之法　増唐陈子昂谏刑书曰臣闻刑者政之末节也先王以禁暴整乱不得已而用之今天下幸安万物思泰陛下乃以末节之法察理平人臣愚以为非适变随时之义也夫大狱一起不能无滥何者刀笔之吏寡识大方断狱能者多在急刻文深网宻则共称至公爰及人主亦谓其奉法于是利在杀人罕能平恕故狱吏相戒以杀为词非憎于人也而利在己故上以希人主之防下以图荣身之利狥利既多则不能无滥滥及良善则滛刑逞矣臣闻古昔明王重慎刑罚盖惧此也  

原奏晋杜预奏事曰古之刑书铭之鼎钟铸之金石斯所以逺塞异端絶异理也法出一门然后人知恒禁吏无滛巧政明于上民安于下　刘颂刑狱奏曰君臣之分各有所司法欲必奉故令主者守文理有穷塞故使大臣释滞事有时宜故人主权断主者守文若释之执犯跸之卒也大臣释滞公孙断郭解之狱也人主权断若汉祖戮丁公之为也天下万事自非斯格不得以出意妄议其余皆以律令从事然后法信于下民听不惑吏不容奸可以言理人主执斯格以责大臣小吏各守其局则法一矣上古议事以制不为刑辟夏殷及周书法象魏三代之君咸弃曲当之妙鉴而任微文之直准非圣有殊所遇异也今论时势弊不及中古而执平者欲适情之所安自托于议事以制臣切以为听言则美论理则逺至如非常之断出法赏罚若汉祖戮楚臣之私已封赵氏之无功唯人主专之非奉职之臣所得拟议然后情求傍请之迹絶似是而非之奏塞此盖齐法之大准也　郭璞奏曰臣闻上古象刑而民不犯中古明刑以致刑措故立刑以禁刑立杀以去杀重之以死所以求其生峻之以刑所以轻其死死由于法轻生存乎法重此立防之成标也然则刑无轻重用之唯平非平法之为难思在断之为难是以子臯行戮刖者忘痛释之典刑民无怨色何者积之于诚也按癸酉诏书之防专为边城实之裔土济当时一切之用非为经逺之法亦是中夏全平之时威御足指控制故可得行之矣欲役无赖子弟驱不逞之人聚之于空荒四维之地将以扞固牧圉未见其利也且滨接鲸猾宻迩奸薮退未絶其丘窟之顾进无以塞其逋逃之门五流三居诚古之犯刑论之于今事实难行且律令以跨三代厯载所遵未易轻改者也是以刑法不专则名幸者兴政令骤变则人志无系子产患其如此故矫先正议事之制而立刑书之辟皆所以弼民心而正羣惑者也　増唐韦嗣立论刑罚多滥疏曰杨豫之后刑狱渐兴用法之伍务于穷竟连坐相牵数年不絶遂使巨奸大猾伺衅乘间内包豺狼之心外示鹰鹯之迹阴图潜结共相影防搆似是之言成不赦之罪皆深为巧诋恣行楚毒人不胜痛便乞自诬公卿士庶连颈受戮道路籍籍虽知非辜而鍜链已成辩占皆合纵臯陶为理于公定刑则为污宫毁柩犹未塞责虽陛下仁慈哀念恤狱缓死及览辞状便已周宻皆谓勘鞫得情是其实犯虽欲寛舍其如法何于是小乃身诛大则灭族相缘共坐者不可胜言此岂宿搆讐嫌将申报复皆图茍成功効自求官赏当时称传谓为罗织其中陷刑得罪者虽有敏识通才被告言者便遭枉抑心徒痛其寃酷口莫能以自明或受诛夷或遭殛窜并甘心引分赴之如归故知弄法侮文伤人实甚周兴丘勣之义俊臣之徒皆相次伏诛事暴遐迩而朝野庆泰若再观阳和且如仁杰元忠俱罗枉陷被勘鞫之际亦皆已自诬向非陛下至明垂心省察则葅醢之戮已及其身欲望输忠圣代安可复得陛下擢而升之各为良辅国之栋干称此二人何乃前非而后是哉诚由枉陷与甄明耳臣但恐往之得罪者多并皆此流则向时之寃者其数甚众陛下倘天地之大徳施雷雨之深仁归罪于陷刻之徒降恩于枉滥之伍自垂拱以来大辟罪以下常赦所不原者罪无轻重一皆原洗被以昭苏伏法之辈追还官爵缘累之徒普霑恩造如此则天下皆知比所陷罪原非陛下之意咸是虐吏之辜幽明欢欣则感通和气和气下降则风雨以时风雨以时则国丰岁稔岁既稔矣人亦安矣太平之美亦何逺哉伏惟陛下深察　宋苏轼论政刑疏曰临下以简御众以寛此百世不易之道也昔汉髙祖约法三章萧何更定律九篇而已至于文景刑措不用厯魏而晋条目滋章断罪所用至二万六千三百七十一条而奸益不胜民无所措手足唐及五代止用律令国初加以注疏情文备矣今编勅续降动若牛毛人之耳目所不能周思虑所不能照而法病矣臣愚谓当熟议而少寛之人主前旒蔽明黈纩塞聪耳目所及尚不能尽而况察人于耳目之外乎今御史大察专务钩考簿书摘发细微自三公九卿救过不暇夫详于小必畧于大其文宻者其实必疎故近岁以来水旱盗贼四民流亡边鄙不宁皆不以责宰相而尚书诸曹文牍繁重穷日之力书纸尾不暇此皆苛察之过也不可以不变  

原啓梁简文帝啓囚徒配役事啓曰伏以明慎三典寛简八刑宸鉴每以垂心国诰是焉攸切臣比时奉勅防权视京师杂事切见南北郊等处并啓请四五岁以下轻囚助充使役复令听狱官详其可否侮文之路自此而生将恐玉科重轻全关墨绶金书去取更由丹笔愚谓宜详五条制以为永准　又谢邵陵王禁锢啓曰臣纶习近宵人不能改过屡犯明宪三入刑科昔缪肜掩扉曹仪著论布衣兄弟且相诫勗以臣居长终慙劝励仰慈严心颜战詟　任昉为王金紫谢齐武帝示皇太子律序啓曰臣闻化澄上叶草缨垂典教清中世艾服惩刑自礼失宗周俗反炎汉张冯导其迹贾杜浚其流仲舒之得情孔子之博约故以义该往哲尽美前王而年世浸逺篇牍讹误朽编落简见诬前淑侮文擅议取弊后昆立不倚衡遂均鸿毛之殒伤足居忧忘诒发肤之痛岂所以临河永叹含育最灵者也伏惟陛下施博天地泽深禹汤温舒之防优游虚授衞展之议宁失弗经削秋荼之法解凝脂之网　陈徐陵谢儿报坐事付治中啓曰夫拾金樵路髙士所羞整冠李下君子斯慎儿报不能谨洁敢触严网右趾铁系事允法科左校论输实由恩宥老臣过庭之训多谢古贤折笄之杖有愧前逹  

原论魏丁仪刑礼论曰天垂象圣人则之天之为岁也先春而后秋君之为治也先礼而后刑春以生长为徳秋以杀戮为功礼以教训为美刑以威严为用故先生而后杀天之为歳先教而后罚君之为治也天不以久逺更其春冬而人也得以古今改其礼刑哉古之刑省礼亦宜畧今之论辩虽出传记之前夫流东源不得西影正形不得倾自然之势也后世礼刑俱失于前先后之宜故自有常今夫先刑者用其末也由礼禁未然之前谓难明之礼古人不能行也按如所云礼嫂叔不亲之属也非太古之礼也所云礼者岂此也哉会当先别男女定夫妇分土地班食物此先以礼也夫妇定而后禁滛焉货物正而后止窃此后刑也　曹羲肉刑论曰夫言肉刑之济治者荀卿所唱班固所述隆其趣则曰象天地为之惟明察其用则曰死刑重而生刑轻其所驰骋极于此矣治则刑重乱则刑轻又曰杀人者死伤人者刑是百王之所同固未逹夫用刑之本矣夫死刑者不唯杀人妖逆是除天地之道也伤人者不改斯亦妖逆之也如其可改此则无取于肉刑也且伤人杀人皆非人性之自然也必有由然者也夫有由而然者激之则滛敦之则一激之也者动其利路敦之也者笃其质朴故在上者议兹本要不营奇思行之以简守之以静大则其隆可以侔天地中则其理可以厚民萌下则刑罚可以无残虐民静理则其化成为恶之尤者众之所弃众之所弃则无改之验着矣夫死不可以有生而欲増滛刑以利暴刑暴刑所加虽云惩慢之由兴有使之然谓之宜生生之可也舍死析骸又何辜耶在上者洗濯其心静而民足各得其性何惧乎奸之不胜乃欲断截防转而入死乎　晋杨乂刑礼论刑礼之本经纬隂阳拟则乾坤先王所以化民理物兴国济治也礼生于让刑生于争让者割己以与人是刑加于己而礼加于人也争者夺人以崇己是刑施于人而礼施于己也由此言之让非纯礼争非纯刑也庆赏以劝善而为恶者惩如有所惩刑亦存矣刑罚以惩恶而为善者劝如有所劝礼亦存矣故亡刑则礼不独施大道废焉则刑礼俱错大道行焉则刑礼俱兴不合而成未之有也増问齐王融永明九年防秀才问曰议狱缓死大易深规敬法恤刑虞书茂典自氓俗浇弛法令滋章胏石少不寃之民棘林多夜哭之朕所以明发动容昃食兴虑伤秋荼之宻网恻夏日之严威永念画冠缅追刑措徒以百锾轻科反行季叶四支重罚爰创前古访游禽于絶涧作霸秦基歌鸡鸣于阙下称仁汉牍二涂如爽即用兼通昌言所安朕将亲览  

寛刑一  

原泣罪　代虐【`夏禹下车泣罪　尚书曰代虐以寛兆民允怀`】　有制　无滥【`尚书曰寛而有制　刑法志曰宁僭无滥`】　惠暴　辅严【`左传曰上古用象刑是杀人者不死伤人者不刑是惠暴而寛恶也　汉霍光持刑法严任杜延年辅之以寛`】　増流宥　罪疑【`尚书曰流宥五刑又曰罪疑惟轻`】　原画衣冠　去酒肉【`汉文帝诏曰盖闻有虞之时画衣冠异章服以为戮而人不犯何则治之至也其除肉刑　杜缓理诸陵县狱每冬月具狱日去酒省肉官属称其惠`】　权亲义　少文法【`礼凡听五刑之讼必原父子之亲立君臣之义以权之注权量也谓立父子君臣之间可以情恕也　虞夏之道寡怨于人少文法也`】　令妻入狱罢吏放归【`汉吴祐为胶东相有母丘长者杀人临刑祐问有子否长曰有妻无子乃缓其桎梏`】  

【`令妻入狱妻有孕然后行刑长泣曰何以报吴君后生子以吴为名　汉钟离意字子阿为瑕丘令有吏行盗意不忍行刑罢其职放归其父曰有道之君以义刑人子宜进药死`】　不忍刑吏　未尝案人【`上详前注　张欧字叔明为御史大夫未尝案人官属亦不大欺上具狱有可却者却之不可者涕泣面封之注曰背封不忍见也`】　八十不坐　七岁减死【`汉宣帝诏曰年八十非诬告伤人他皆不坐　汉成帝令未满七岁贼鬭杀及犯殊死者上请皆减死`】　门容驷马孙字升卿【`上详狱二于公　后汉虞诩字升卿祖父经为郡狱吏每上狱事涕泣随之尝曰昔东海于公髙其门闾其子卒至丞相吾不及于公子孙何必不为九卿因字诩曰升卿`】　増公累获原　死罪悉纵【`唐贾敦颐为洛阳司马以公累下狱太宗贳之有司执不贳帝曰人孰无过吾去其太甚者若悉绳以法虽子不得于父况臣得于其君乎遂获原　唐太宗亲录囚徒阅死罪者三百九十人纵之还家期以明年秋即刑及期羣囚皆诣朝堂无有后者太宗嘉其诚悉纵之`】　代宗寛刑太祖贷死【`唐书曰代宗性仁恕言事者諌曰陛下为政伤于太寛朝典由是不肃上笑而荅曰`】  

【`今时运艰难凡人臣事朕者规少禄利耳今府库空竭无俸入俾之优足而峻刑科是君上有威无恩朕所不忍行也　长编曰宋太祖性寛仁多恕开寳八年读尧典叹曰四凶之罪止从投窜何近代宪网之宻耶盖有意于措刑也故自开寳以来犯大辟非情理深重者多贷其死`】　原宥汝　仇予　轻典　缓刑　得失斯在　取舍可知　寛能御众　猛则残人　其政不严而治　其教不肃而成　况当贷之朝　宜用适轻之典　宜建大中之法　以为小康之惠　周训夏刑人克用乂　汉除秦法政是以和作为金赎垂裕虞书　除去肉刑称仁汉牍　爲国  

制刑虽宜简易　示人知禁信亦寛难　御劳止之人寛以济猛　念恤哉之典爱克厥威　约三章之法汉室以兴　作五虐之刑苗人自絶　虽扰扰之政布以从寛　而恢恢之网疎而不漏　人之搜匿大为防而犹逾　法以惩奸小不忍而恐乱　虽政寛而人慢未尽善也　比刑肃而俗敝不犹愈乎  

寛刑二  

増奏记汉张敞奏记王畅曰五教在寛着之经典汤去三面八方归仁武王入殷先去炮烙之刑髙祖鉴秦唯定三章之法孝文皇帝感一缇萦蠲除肉刑卓茂文翁召父之徒皆疾恶严刻务崇温厚仁贤之政流闻后世夫明哲之君网漏吞舟之鱼然后三光明于上人物恱于下言之若迂其效甚近发屋伐树将为严烈虽欲惩恶难以闻逺以明府上智之才日月之曜敷仁惠之政则海内改观实有折枝之易而无挟山之难郡为旧都侯甸之国园庙出于章陵三后生自新野士女沾教化黔首仰风流自中兴以来功臣将相继世而隆愚以为恳恳用刑不如行恩孶孳求奸未若礼贤舜举臯陶不仁者逺随会为政晋盗奔秦虞芮入境让心自生化人在徳不在用刑  

慎刑  

原八辟　三刺【`周礼小司防以八辟丽法一议亲二议故三议贤四议能五议功六议贵七议勤八议宾　礼曰司防正刑明辟必三刺一曰讯羣臣二曰讯羣吏三曰讯万民其有罪方杀之以示不枉滥也`】　尽心　丽事【`刑者一成而不可变故君子尽心焉　丽附也谓当其本罪之事`】中典　大命【`周礼中典用情　汉书曰狱者人之大命死者不可复生`】　増简孚钦恤【`尚书曰五辞简孚正于五刑简孚有众　又曰钦哉钦哉惟刑之恤哉`】　无刑　止辟【`尚书曰刑期于无刑　又曰辟以止辟乃辟`】　召平处　请覆奏【`唐沈传师字子言为宣州精于吏治吏不敢罔谨重刑法每断狱召幕府平处轻重尽合乃论决　唐徐坚字元固迁万年主簿天授三年上书言囚有五听令有三覆虑失情也比诏大逆诏使勘问得实辄决人命至重万一有不实欲诉无由遽就赤族岂不痛哉臣请如令覆奏则死者无恨`】　原得情勿喜　视民如伤【`论语曽子曰如得其情则哀矜而勿喜　孟子曰文王视民如伤`】　斋居决事　涕泣具狱【`汉宣帝令季秋后谳时上常幸宣室斋居而决事狱刑号平　下详寛刑一张欧`】　文而无害　严而不残【`史记索隐賛萧何为吏文而无害音义曰文无害言有文无所枉害也　汉隽不疑为吏严而不残`】　増罢职放归　录案闻奏【`上详寛刑一　宋太祖谓宰臣曰五代诸侯跋扈有枉法杀人者朝廷置而不问人命至重姑息藩镇当如是耶自今诸州决大辟录案闻奏付刑部详覆之`】　原明慎用刑　哀矜折狱　慎而不扰明而不留　辞贵明征　法宜慎测　恤在一成慎其三复　制短长之命死者不生　念轻重之刑钦哉惟恤  

刑措  

原胜残　寡怨【`论语曰善人为邦百年可以胜残去杀　下详寛刑一注`】　不犯大省【`尚书曰兹用不犯于有司言人不犯罪　下详下汉文景注`】　不用　咸服【`五刑不用　礼记刑不试而人咸服`】　増张罗　巢鹊【`隋书曰刘瞻为平乡令风教大治狱中无系囚囹圄中生草庭可张罗　唐志曰明皇时号称治平是年刑部断天下死罪五十八人往年大理狱相传乌鹊不栖至是鹊巢其庭羣臣上贺以为几致刑措`】　原周成康　汉文景【`汉武帝诏曰昔唐虞画刑而人不犯周之成康刑措而不用　汉文帝用张释之为廷尉罪疑者予人是以刑罚大省至于断狱四百有刑措之风景帝定棰令而笞者得全`】　增囹生草　狱生橹【`上详前注南史北齐宣帝天保初大赦郡无一囚率羣吏拜诏而已狱内生橹桃木蓬蒿并满每旦阖门虚寂絶无诉`】  

【`讼谓之神门`】　原期于无刑　罔或干正【`上详慎刑　尚书曰臯陶惟兹臣庶罔或干予正言下顺命也`】　刑期无刑　辟以止辟【`俱详慎刑`】　増司刑无哭之庭　大理有乌巢之狱【`李庾西都赋`】  

## 御定渊鉴类函卷一百五十

政术部二十九【`狱　疑狱　狱　缓狱　留狱囚　放囚　恤囚　活囚　录囚无囚`】  

狱一  

原释名曰狱硧也言实硧人情僞也又谓之牢言所在坚牢也又谓之圜土言筑土之表墙其形圜也又谓之囹圄【`囹领也圄御也`】言领录囚徒禁御也　诗曰宜犴宜狱韩诗外传曰乡亭之系曰犴朝廷曰狱则其事也　急就章曰咎繇造狱后代因之　风俗通曰夏曰夏台殷曰□里周曰囹圄是也　博物志曰夏曰念室殷曰动止周曰稽留三代之异名也又狴牢者亦狱别名家语曰孔子为大司寇有父子讼者同狴絷之　增说文曰狱谓之牢　易曰山下有火贲君子以明庶政无敢折狱　又曰泽上有风中孚君子以议狱缓死　周礼秋官曰以圜土聚敎罢民　汉旧仪曰郡邸狱理天下郡  

国上计属大鸿胪东市狱属京兆尹  

狱二  

原囹圄　狴牢【`上见狱一　汉书曰有罪当械者皆颂系应劭注曰颂者容也言见寛容但处曹吏舍不入狴牢`】　属杓　象斗【`汉书曰勾圜十五星杓曰贱人之牢牢星实则囚多虚则开出　春秋元命苞曰爲狱圎者象斗运合宋均注曰作狱圎者象斗运也`】　东市　北寺【`衞宏汉旧仪曰东市狱属京兆尹西市属左冯翊也司马彪续汉书曰范滂字孟博坐系黄门北寺北寺狱吏谓曰凡坐系皆祭臯陶滂曰臯陶贤者古之直臣知滂无罪将理之帝如其有罪祭之何益众人由此止也`】掖庭　郡邸【`史记曰武帝谴责钩弋夫人脱簪珥叩头帝曰引去送掖庭狱　衞宏汉书旧`】  

【`仪曰郡邸狱理天下郡国上计属大鸿胪也`】　请室　谒居【`绛侯囚请室注今钟下人　鲁谒居系导官注诸狱皆满权寄此者`】　见蝼　梦蚁【`刘义庆幽明录曰晋庐陵太守厐企字子及上祖坐事系狱而非其罪见蝼蛄行其左右相谓曰使尔有神能活我死不当生乎因投饭与蝼蛄食尽去有顷复来形体稍大意异之复与食数日间其大如豚及报当行刑蝼蛄掘壁根为大孔因破械得从此出亡后遇赦得活　东无疑齐谐曰吴当阳县董昭之乗船过钱塘江江中见一蚁着一短芦惶遽垂死使以绳系芦着船船至岸蚁得出中夜梦一人乌衣来谢云仆是蚁中王君有急难当见先语厯十余年时江左所刼盗横录昭之爲刼主系余姚狱昭之自惟蚁王梦缓急当告今何处告之狱囚言但取两三蚁着掌中祝之昭之如其言暮果梦昔乌衣人云可急去入余杭山天下既乱赦令不久也于是便觉蚁攻啮械已尽因得出狱过江投余杭山遇赦遂得免`】　春省　秋缮【`礼记曰仲春之月命有司省囹圄去桎梏止狱讼又曰孟秋之月命有司修法制缮囹圄具桎梏郑元注曰囹圄所以禁守系者则今之狱矣`】　上书注史【`后汉书曰尚书郎张宏狱吏上书自颂　又邹阳在狱中上书　崔鸿后赵录曰石季龙幽中`】  

【`书令徐光于襄国诏狱光在狱中注解经史十余万言`】　不留　勿扰【`周易曰山上有火旅君子以明愼用刑而不留狱　史记曰萧何卒召曹参参去嘱其后相曰以齐狱市爲寄愼勿扰也`】　星牢　天狱【`韩阳天文要集曰贯索明贵人出诗含神雾曰杓为天狱主天杀也`】　圜扉平砥【`周礼曰若无节则惟圜土内之郑元注曰圜土狱城也江淹上建平王书曰抱痛圜门含愤狱户又王融曲水诗序曰鞠茂草于圜扉　衞展陈谚言表曰谚言廷尉狱平如砥有钱生无钱死此谚之起死生之出于此法狱也`】　仰天　望气【`史记曰赵髙案李斯拘执束缚居囹圄中仰天而叹曰悲夫不道之君何可为计哉　汉书曰望气者言长安狱中有天子气`】　黄沙　紫气【`晋武帝太康初置黄沙狱以讯囚徒黄沙狱名　山堂肆考曰初吴未灭时斗牛之间常有紫气雷焕曰宝劎之精上彻于天耳张华问宝劒何在焕曰在豫章丰城狱中华即补焕爲丰城令焕至即掘狱基得双龙劎`】　增雀角　犬牙【`诗曰谁谓雀无角何以穿我屋谁谓女无家何以速我狱　释文曰狱字从二犬犹二犬之牙也`】　原虫盘　虎穴【`汉武帝幸甘泉宫经长平坂见有虫盘覆地色如生肝头目口鼻皆具问于东方朔对曰此虫名怪哉昔时拘系无辜咸仰首叹曰怪哉怪哉盖怨愤之气感动上天所生也此地必秦狱处即按地圗果如其言上又问何以去之对曰积忧者得酒而解以酒洒之当消于是取虫置酒中须防皆糜散　尹赏为长安令修治长安狱穿地方深各数丈以瓴甓为郭大石覆之名曰虎穴`】　增三木　九棘【`史记曰魏其侯衣赭衣关三木注云关三木头及手足也又柳子厚断刑论云贯三木加连锁而致之狱　易曰习坎上六系用徽纆寘于丛棘三歳不得凶释文众议狱于九棘之下也`】原中都官　未央廏【`司马彪续汉书曰武帝置中都官狱二十六所先皆省惟廷尉及洛阳有诏狱　衞宏汉旧仪曰未央廏狱主理六廏三署郎属太仆光禄勲`】　侵绛侯　辱安国【`史记曰周勃免相就国歳余每河东守尉行县至绛勃自畏恐诛常被甲令家人持兵以见之其后人有上书因告勃反捕理之勃恐不知置辞吏稍侵辱之绛侯既出曰吾将百万军安知狱吏之贵也　汉书曰韩安国坐法抵罪而狱吏田甲辱之安国曰死灰独不复然乎田曰然则溺之`】　泽上有风山下有火【`俱详狱易彖辞`】　　黄霸受经　杜笃为诔【`汉书曰夏侯胜宣帝时议不当尊武帝庙及丞相长史黄霸坐不举劾俱下狱霸欲从胜受经胜辞以死罪霸曰朝闻道夕死可矣胜贤其言遂授之系更再冬讲不息　后汉书曰杜笃字季雅客居美阳数从令请托不谐颇相恨令怒笃送京会大司马吴汉薨光武诏诸儒诔之笃于狱中为诔辞最高帝恱赐帛免之`】  

狱三  

原画地【`司马迁书画地为狱议不入刻木为吏期不对`】　栫棘【`左传曰吴子执邾子于楼台栫之以棘栫扳也音贱`】　深室【`左传曰寘诸深室别为囚室也`】　暴室【`掖庭织作染练者`】增桎梏【`孟子曰桎梏死者非正命也`】　重事【`汉景帝纪曰狱重事也`】　大命【`路温舒传云狱者天下之大命`】　狴犴【`扬子曰狴犴使人多礼乎`】　原内圜土【`周礼郑注曰圜土狱城也`】　振贲狱【`汉书曰贲于治水事属水衡尉也`】　增司政典【`吕刑曰司政典狱`】　小宛刺【`诗小宛大夫刺幽王诗曰宜岸宜狱`】　在缧绁【`论语曰子谓公冶长可妻也虽在缧绁之中非其罪也`】　纳槖饘【`左传曰僖公二十八年晋执衞侯归京师寘诸深室寗武子职纳槖饘焉注曰武子以君在幽隘故以衣食为己职槖衣囊也饘糜也`】　原三王有狱【`白虎通曰三王始有狱夏曰夏台云云`】　晋令固屋【`晋令狱屋皆当完固厚其草蓐无令漏湿`】司空诏狱【`旧仪曰司空诏狱治列侯二千石属宗正`】　若卢诏狱【`王商传左将军`】  

【`丹等请诏谒者召商诣若卢诏狱案孟康曰若卢狱名属少府黄门北寺`】　掖庭秘狱【`汉书曰刘辅上言不宜立赵倢伃为皇后上使侍御史缚下掖庭狱`】　太子家狱【`旧仪曰太子家狱治太子官属太子太傅也`】　虫生愤气【`详狱二`】　兽触疑罪【`论衡曰獬豸者一角之羊也性知有罪臯陶临其罪疑者令羊触之有罪则触无罪则不触盖天生圣兽助狱为验故臯陶礼半跪坐事之`】　增子长修史【`汉司马迁字子长因论李陵得罪幽于缧绁因而发愤作史记`】殡母还狱【`汉钟离意为棠邑令民房广为父报仇系狱母病死广哭不食意怜伤之听广归殡母丞掾皆争不可意曰罪自归我义不累汝等遂遣归殡殓讫果还入狱意密以状闻广得减死论`】　夺父出狱【`魏臧霸父式为狱掾能据法守正不狥太守私情太守怒式付府狱霸令数人要夺父出与父俱亡命`】　导囚逾狱【`魏孙礼荒乱时与母相失有马台者为求得之台后坐法当死礼私导台令逾狱乃自首主簿温嘉之白太祖得减罪一等`】　鹊巢狱树【`明皇即位以来二十年间号称治平人罕犯法大理寺卿徐峤奏云今歳天下断死刑止五十八人先是相传寺狱杀气太盛鸟雀不栖今有鹊巢其树百官以几致刑措贺`】　鹊噪狱楼【`朝野佥载曰唐贞元中黎景逸居空青山有鹊巢其庭每以余食食之甚驯狎后景逸出仕被诬下狱一日有鹊飞于狱楼上下向景逸喜噪久之已而果赦下`】  

狱四  

原诗隋鲁本与胡师耽同系胡州出被刑狱中诗曰叔夜弦初絶韩安灰未然相悲不相见幽絷与幽泉　唐骆賔王幽絷书情通简知己诗曰骢马刑章峻苍鹰狱吏猜絶缣非易辨疑璧果难裁揆画慙周道端忧滞夏台生涯一灭裂岐路几徘徊入穽方摇尾迷津正曝腮圜扉长寂寂疎网尚恢恢青陆春芳动黄沙旅思催覆盆徒望日蛰户未惊雷霜歇兰犹败风多木屡摧地幽蚕室掩门静雀罗开自悯秦寃痛谁怜楚奏哀　增又宪台出絷寒夜有怀诗曰独坐怀明发长謡苦未安自应迷北叟谁肯问南冠生死交情异殷忧歳序阑空余朝夕鸟相伴夜啼寒　原沈佺期幽系诗曰吾怜曾家子昔有投杼疑吾怜姬文公非无鸱鸮诗臣子竭忠孝君王惑谗欺萋斐离骨含惋兴此辞　增又曰无事今朝来下狱谁期十月是横河君看鹰隼俱能击为报蜘蛛网罗　又同狱者叹狱中无燕诗曰何许乗春燕多知辩夏台三时并欲尽双影未尝来食蕊嫌丛棘衔泥怯死灰不知黄雀语能雪冶长猜　储光羲狱中贻姚张薛李郑柳诸公诗曰中夜囹圄深初秋缧绁久疎萤出暗草朔风鸣衰柳河汉低在户蟏蛸垂向牖雁声逺天末凉气生霁后哀哀害神理恻恻伤慈母妻子垂涕泣家僮日奔走书辞苦人吏馈食劳交友寒服犹未成繁霜渐将厚诸公深惠爱朝夕在左右束湿虽欲操钧金庶无伤罗念摇翮蜿足思骧首眷言出深穽永日常携手　李白系浔阳上崔相涣诗曰毛遂不堕井曾参宁杀人虚言误公子投杼惑慈亲白璧双明月方知一玉眞　刘长卿罪所上御史惟则诗曰误因微禄滞南昌幽系圜扉昼夜长黄鹤翅垂同燕雀青松心在任风霜斗间谁与看寃气盆下无由见太阳贤达不能同感激更于何处问苍苍　卢纶罪所送苖贠外上都诗曰谋身当议罪宁遣友朋闻祸近防难及愁长思未分寂寥惊逺语幽闭望归云亲戚如相见唯应泣向君　宋苏轼狱中寄弟子由诗曰圣主如天万物春小臣愚暗自亡身百年未满先偿债十口无归更累人是处青山可埋骨他年夜雨独伤神与君世世为兄弟更结人间未了因　又曰柏台霜气夜凄凄风动琅珰月向低梦绕云山心似鹿魂飞汤火命如鸡眼中犀角眞吾子身后牛衣愧老妻百歳神游定何处桐郷知浙江西　明李梦阳狱夜诗曰檐景栖栖落台居黯黯幽防縁争果坠萤过隔衣流幸窃余光照那蠲多穴愁亦知广川子局蹐为春秋  

增序唐骆宾王在狱咏萤火赋序曰绨袍匪旧白首如新谁明公冶之非孰辨臧仓之愬是用中宵而作达旦不瞑覩兹流萤之自明哀此覆盆之难照况乘时而变含气而生虽造化之不殊亦昆虫之一物应节不信也与物不竞仁也避日不明义也临危不惧勇也事有情而动兴因物而多怀感而赋之以自广　又在狱咏蝉诗序曰余禁所禁垣西是法防事也有古槐数株焉每至夕照低阴秋蝉疎引发声幽息有切常闻吟乔树之微风韵资天纵饮髙秋之坠露清畏人知仆失路艰虞遭时徽纆不哀伤而自怨未摇落而先衰闻蟪蛄之流声悟平反之已奏见螳螂之抱影怯危机之未安感而缀诗贻诸知已庶情物应哀弱羽之飘零道寄人知悯余声之寂寞  

疑狱一  

增贾子曰梁尝有疑狱羣臣半以为当罪半以为无罪虽梁王亦疑梁王曰陶之朱公以布衣富侔国是必有奇智乃召朱公而问曰梁有疑狱狱吏半以为当罪半以为不当罪虽寡人亦疑吾子决是奈何朱公曰臣鄙民也不知当狱虽然臣之家有白璧二其色相如也其径相如也其泽相如也然其价一者千金一者五百金王曰径与色泽相如也一者千金一者五百金何也朱公曰侧而视之一者厚倍是以千金梁王曰善故狱疑则从去赏疑则从与梁国大恱  

疑狱二  

原惟轻　有赦【`舜典曰罪疑惟轻　周书曰五罚之疑有赦罚赎刑罪也刑疑赦从罚罚疑赦从免言重疑也`】　无质　不听【`疑事无质质成也疑则舍之不可成也　礼曰有旨无简不听注曰简诚也虽有其意无其诚者不论以为罪`】　阙疑　缓死　罪疑　刑放虽国令是干罚宜无小　而人心未厌事合从轻  

宣尼之听讼辞不独见也　汉景之恤疑狱亦命谳之  

疑狱三  

原共赦【`礼记曰疑狱泛与众共之众疑则赦之`】　谳疑　吏不决【`详疑狱四汉髙诏`】　人不厌【`汉景帝诏曰诸疑狱虽文致于法而于人心不厌者輙谳之`】　平亭疑法【`史记曰张汤决大狱请博士弟子补廷尉史平亭疑法奏谳疑注亭均也调也言平均疑法及为谳疑奏之`】　分别着谳【`又曰必奏先为上分别其原上所受是而着谳法廷尉挈令注着明书之也挈狱讼之要书于谳法挈令以为后代式`】  

疑狱四  

增诏汉髙帝谳狱诏曰狱之疑者吏或不敢决有罪者久而不论无罪者久系不决自今以来县道官狱疑者各谳所属二千石官二千石官以其罪名当报之所不能决者皆移廷尉廷尉亦当报之廷尉所不能决谨具为奏傅所当比律令以闻  

寃狱一  

增后汉书曰永平中寒朗以谒者守侍御史与三府属共考案楚狱顔忠王平辞引隧乡侯耿建朗陵侯臧信濩泽侯邓鲤曲成侯刘建建等辞未尝与忠平相见朗心伤其寃试以建等物色独问忠平而二人错愕不能对朗知其诈乃上言建等无奸专为忠平所诬帝曰即如是忠平何故引之对曰忠平自知所犯不道故多有虚引兾以自明帝曰即如是何不早奏对曰臣恐海内别有发其奸者帝怒曰吏持两端促提下左右方引去朗曰愿一言而死帝曰谁与共为章对曰臣自知当必族灭不敢多汚染人诚兾陛下一觉悟而已今出之不如入之可无后责是以考一连十考十连百又公卿朝防陛下问以得失皆长跪言旧制大罪祸及九族陛下大恩裁止于身天下幸甚及其归舍口虽不言而仰屋窃叹莫不知其多寃无敢牾陛下者臣今所陈诚死无悔帝意解诏遣朗出　永平二年京师旱和熹邓皇后亲幸洛阳寺录寃狱有囚杜洽实不杀人而被考自诬羸困舆见畏吏不敢言将去举头若欲自诉太后察视觉之呼还问状具得枉实即洛阳令下狱抵罪行未还宫澍雨大降  

寃狱二  

原亡璧　盗金【`楚相亡璧门下疑张仪盗之掠挞数百　下详猜认直不疑`】　增刳腹　则耳【`唐武后时酷吏来俊臣党人罗告司刑府史樊惎谋反诛之惎子讼寃于朝堂无敢理者乃援刀刳其腹秋官侍郎刘如璿见之窃叹　唐宇文融恨恚张说乃与崔隐李林甫共劾说引术士王庆则奏表其闾及引僧道岸冒署右职帝怒诏源乾曜隐甫韦抗等即尚书省鞫之发金吾兵围其第说兄左庶子光诣朝堂刵耳列寃`】　原胏石民　棘林【`周礼曰以胏石达穷民注赤石也　策秀才文曰胏石少不寃之人棘林多夜哭之树棘槐听讼于其下夜哭之谓无辜者`】　冶长非罪　良夫无辜【`上详狱四　左传曰衞侯梦人被发北面而噪曰予为浑良夫叫天无辜`】不察申生　竟死孝妇【`左传曰申生曰君实不察其罪上虞寡妇养姑以寿终姑女诬告妇加鸩竟结其罪孟尝字伯周为户曹明之不可天连旱后太守殷丹至明之遂雨`】　五月降霜　三年致旱【`邹衍被囚仰天而叹五月降霜　东海孝妇养姑甚谨夫死不嫁姑恐累之自杀姑女告妇杀母妇自诬服杀姑于公明之不可竟杀之郡界旱三年后太守至祭其冢天乃立`】　增大雾不开　滛潦自霁【`南部新书曰唐李锜之诛大雾三日不开或闻哭上疑其寃诏之　唐崔碣为河南尹邑有大贾王可久转货江湖间值厐勋乱尽亡其赀不得归妻诣卜者杨干夫咨存亡干夫内恱其色且利其财既占阳惊曰乃夫殆不还矣即阴以百金谢媒者诱聘之妻乃嫁干夫遂为富人及徐州平可久困甚丐衣食归闾里往见妻干夫大怒诟逐之妻诣吏自言干夫厚纳赂而可久反得罪再诉复坐诬可久恨叹遂失明及碣至可久陈寃碣廉得其情即勅吏掩干夫并前狱吏下狱悉发赇奸一日杀之以妻还可久时方滛潦狱决即霁`】　原寃滥　颇邪　黄沙失入丹笔误书　抱恨入地　无辜吁天　李虽疑　薰莸自别　生为穷人　死为寃　未闻情得　但见狱成　狱非明察　法乃滥施　得情犹合哀矜　非罪诚宜开释　劒有余寃尚能冲斗　日无私照犹隔覆盆　众口铄金信非其罪　片言折狱不见其人  

寃狱三  

原死灰不然【`详狱三韩安国`】　捶楚求罪【`捶楚之下何求不获虽臯陶听之犹谓死者有余辜`】　增郑昌讼寃【`汉司隶校尉盖寛饶刚直公清刺举无所避时方用刑法任中书官寛饶因奏封事上以为怨谤下其书执金吾议以寛饶防意欲求禅大逆不道谏大夫郑昌上书讼寃上竟下寛饶吏寛饶引佩刀自刎北阙下众庶莫不怜之`】　为兄诉寃【`唐穆賛字相明累官侍御史陜虢观察使卢岳妻分赀不及妾子妾诉于官中丞卢佋欲重妾辜賛不听佋与宰相窦参共诬賛受金捕送狱賛弟赏上寃状诏三司覆治无验犹出为柳州刺史`】　申理元忠【`唐中宗时诸张深怨魏元忠乃譛元忠尝言太后老矣不若挟太子为久长太后怒下元忠狱朱敬则抗疏理之曰元忠素称忠直若令抵罪失天下望贬元忠为髙要尉`】　诬劾韦赏【`唐杜兼字处宏僚官韦赏陆楚皆名家子有美誉尝论事忤兼兼遂诬劾以罪帝遣中人至兼廷劳毕出诏执赏楚杀之二人以无罪死天下莫不称寃`】　雪师旦枉【`唐李尚隐擢左台监察御史时有冯昭泰者性鸷刻人惮其彊尝诬桐庐人李师旦二百余家为妖蛊系狱诏御史覆按皆托病不往尚隐曰善良方蒙枉不为申明可乎因请行果推雪其寃`】　讼岳飞寃【`宋秦桧矫诏下飞与子云大理狱命中丞何铸大理卿周三畏鞫之飞裂裳以背示铸有尽忠报国四字铸察其寃白桧桧语塞乃改命谏议大夫万俟卨飞坐系两月无可证者或敎卨以台章所指淮西逗留事为言又使于鹏孙革等证飞逗留命评事元年取行军时日杂定之傅会其狱大理卿薛仁辅等皆言岳飞无辜不听一日桧手书小纸付狱即报飞死矣布衣刘允升上书讼岳飞寃下大理狱死`】　原多杀不辜　而号无罪【`无所告也`】　衔寃饮恨　吞声饮恨与浊吏何亲　与寃人何讐　气怨结而不扬　涕  

满汁而横流　国章斯抵诚合申之　人命所悬岂宜寃滥  

寃狱四  

増诗唐钱起叹毕少府以持法无隐见系诗曰用法本禁邪尽心翻自极毕公在囹圄世事何糺纆翠凤呈其瑞虞罗寄铩翼囚中千念时窗外百花色落景闭圜扉春虫枉丛棘古人不念文纷泪莫沾臆　明杨继盛朝审途中口吟曰风吹枷锁满城香簇簇争看贠外郎岂愿同声称义士可怜长板见君王圣明德厚如天地廷尉称平过汉唐性僻从来归视死此身原自不随杨又狱中红苔诗曰寒柝凄凄哀怨絶阴云黯黯郁愁结西风满地苔痕红尽是渭囚寃泪血　又临刑诗其一曰浩气还太虚丹心照万古生前未了事留与后人补其二曰天王自圣明制度高千古平生未报恩留作忠魂补  

增制唐申理寃屈制曰朕只膺宝歴寅奉璇圗常居安以戒危每在得而思失虑一夫之弗获忧万方之有罪以为承平既久区防至旷州邑相望众庶殷阜事繁则诈起法弊则奸生念兹寃滞载怀恻隐是以频发诏书庶几息讼　又制曰微物不安每切纳隍之虑一人失业更轸宵衣之怀思欲下情上通无令壅隔所以明四聦也其官人百姓等有寃滞未申或狱讼失职或贤才不举或进献谋猷如此之流任其投匦凡百士庶宜识朕怀  

增书唐陈子昂申宗人寃狱书曰臣伏见宗人嘉言有至忠之诚抱徇公之节执法不挠为国殄讐顷者逆子贼臣阴搆祸难濳圗宻计将危社稷当时逆节初露朝野震惊赖陛下神武之威天机电断得奉圣决恭顺天诛不顾躯命不避彊御惟法是守惟恶是讐幸得察罪明辜穷奸极党使伏法者自首情实天衢得以清泰万国得以欢宁今乃遭诬罔之罪被搆架之词陷见疑之辜困无验之告【`集作诘`】幽穷诏狱吏不见明肝血赤心无所控告母年八十老病在牀抱疾喘息朝不保夕身幽狱户死生断絶朝蒙国荣夕为孤囚臣窃痛之  

缓狱  

原不留【`易曰君子以明愼用刑而不留狱`】　缓死【`易曰君子以议狱缓死`】　要囚【`详刑法三`】　缓刑【`周礼`】　容奸　利滛　仲春省【`月令曰仲春天子命有司省囹圄去桎梏无肆掠止狱讼`】　孟夏挺【`挺寛也孟夏挺重囚至秋方决`】　出轻系【`出而舍之`】　辍丹笔　刑将不变　狱贵惟精　若审愼而无他　虽愆期而可恕　淹恤过时亦宜问罪　稽留有故亦可徴辞　将蔽罪之有程敢忘愼守　未得情而难断宁免稽迟　国章斯抵宜守限于申严　人命所悬岂忘情于审愼　虽缓死以过时未尽善也　比失刑于欲不犹愈乎  

留狱  

增后汉书曰安帝初清河相叔孙光坐赃抵罪遂增锢二世衅及其子是时居延都尉范邠复犯赃罪司徒杨震等议依光比刘恺独以为春秋之义恶恶止其身禁锢子孙非先王祥刑之意　唐书曰唐扶字云翔太和五年为山南宣抚使内乡仓督邓琬负度支漕米七千斛吏责偿之系其父子至孙凡二十八年九人死于狱扶奏申释之诏切责盐铁度支二使天下监院偿逋系三年以上者皆原　又曰白居易见度支有囚系阌乡狱者更三赦不得原乃奏言父死絷其子夫久系妻嫁债无偿期禁无休日请一切免之奏凡十余上朝廷许之　又曰初盐铁度支属官悉得以罪人系所在狱或私置牢院而州县不闻知歳千百数不时决殷侑奏许州县纠列所系申本道观察使并具狱上闻许之　原违限之纠　慢官之科　虽要囚惟恤　而折狱有程虽事无欲　而法有勾稽　既察情而得情　何  

当断而不断　既非伏念之勤　宜及过时之责　若逾伏念之时淹恤不纠　则恐舞文之吏因縁长奸听讼之要辞既易于二三　伏念之期日遂逾于五六  

囚一  

原风俗通曰囚遒也言辞穷情得以罪诛遒也　増尚书曰要囚服念五六日至于旬时丕蔽要囚　又泰誓曰囚奴正士　毛诗曰在泮献囚　周礼曰罪人寘诸圜土故囚字为口守人此其象也　周官曰掌囚掌守盗贼凡囚者郑元注云囚拘也此其事也　易坎卦曰上六利用徽纆寘于丛棘三歳不得凶　汉书天文志曰有勾圜十五星属杓曰贱人之牢牢中星实则囚多虚则开出也　淮南子曰拘囹圄者以日为修当市死者以日为短　韩阳天文要集曰流星入昴贵人系囚也  

囚二  

原左传曰纣囚文王七年诸侯皆从之囚纣于是惧而归之　又曰庄公乗邱之役公以金仆姑射南宫长万公右遄孙生搏之宋人请之宋公靳之曰始吾敬子今子鲁囚也吾不敬子矣　又曰晋襄公缚秦囚使莱驹以戈斩之囚呼莱驹失戈狼曋【`音审`】取戈以斩囚　又曰郑公子归生受命于楚伐宋宋华元乐吕御之战于大棘宋师败绩囚华元获乐吕　汉书曰隽不疑为京兆尹每行县录囚徒不疑多有所平反母为喜笑饮食语言异于他时或无所出母怒为之不食故不疑为吏严而不残　又曰王章下廷尉狱妻子皆系小女年十二起号哭曰平常狱上夜呼囚数至九今八而止我君素刚先死者必君也果死　东观汉记曰马援为郡督邮送囚至府囚有重罪援哀而纵之亡命北地遇赦　后汉书曰陆续字智初太守尹兴辟为郡门下是时楚王英谋反事觉显宗得其录有尹兴名兴诣廷尉续与主簿梁宏及史五百余人诣洛阳诏狱续母逺至京师觇候无縁与续相闻但作馈食付门卒进之续对食悲泣不能自胜使者怪而问其故续曰母来不得相见故但悲泣耳使者大怒以为门吏通传意气将召案之续曰囚食饷羹诚母所自调和故知来耳非人告也母常截肉未尝不方断葱以寸为度是以知之　魏志曰贾逵字道宗太祖征刘备先遣贾逵至斜谷视形势道逢水衡载囚数十车逵以运急輙竟重者一人皆放其余太祖善之拜谏议大夫　晋书曰曹摅字顾逺为临淄令狱有死囚歳夕摅行狱愍之曰新歳人情所重岂欲暂见家耶众囚皆泣曰若得暂归死无恨也摅悉开狱出之克日令还吏固争咸谓不可摅曰此虽小人义不见自为诸君任之至日相率而还并无违者一县叹服　北史曰后魏元丽拜雍州刺史为政严酷吏人患之其妻崔氏诞一男丽遂出州狱囚死及徒流案未申台者一时放免　宋书曰王志累迁宣城内史清谨有恩惠郡人张倪吴庆争地因经年不决志到官倪庆因相携请罪所讼地遂成闲田后为东阳太守郡狱有罪重囚十余人至日悉遣还家过节皆反惟一人失期志曰此自太守事主者勿忧明日果至以妇孕吏人益叹服之　北史曰萧防入周为上州刺史为政以礼让为本尝至元日狱中囚系悉放归家听三日然后赴狱主者争之防曰昔王长虞延见称前史吾虽寡德切怀景行以之获罪亦所甘心诸囚荷恩依限而至吏人称其惠化　陈书曰张种以外戚赐无锡嘉兴县侯秩尝于无锡见有重囚在狱天寒呼囚曝日遂失之陈文帝闻之笑而不责　唐书曰韦仁寿隋大业末为蜀郡法司书佐狱无寃囚其有罪者临时就戮犹西向为仁寿礼佛而死　又曰太宗亲录囚徒多所原宥见死罪者悯之放归于家限至来秋即戮乃勅天下死囚皆放令入京并依期而集于是天下死罪囚三百九十人皆释禁自至不劳督领一无逃散太宗感其奉法尽赦之又曰髙宗遵贞观故事务在恤刑尝问大理卿唐临  

在狱系囚之数对曰见囚五十余人惟二人合死上以囚数少甚喜　又曰吕元膺为蕲州刺史颇着恩信尝歳终阅郡囚囚有自告者曰某有父母在明日元正不得相见因泣下元膺悯焉尽脱其械纵之与为期守吏曰贼不可纵元膺曰吾以忠信待之及期无后到者由是羣盗贼相引而去  

囚三  

原籥动　杓虚【`王充论衡曰赦令将至则系室籥动狱中人当出故其感应令籥动也　诗含神雾曰杓为天狱中星虚囚则开出`】　夏台　羑里【`夏桀为虐召汤囚之夏台　殷纣无道囚文王于羑里`】　缧绁　琅当【`公冶长在缧绁之中　王莽捕关东犯铸钱以铁琅当锁其项传诣钟官万数注琅当长锁也`】　黑幪　赭衣【`周礼司寇凡害人者寘之圜土弗使冠餙而加明刑注弗使冠餙着黑幪　史魏其衣赭衣`】　攘狱　捕亡【`周礼谓拒当狱者　捕亡律主守不觉失囚减囚罪二等若拒捍走者又减二等皆限百日内追捕限外他人捕得若囚已死及自首除其罪又曰徒流囚徒限内亡者一日笞四十三日加一等主守不觉减囚罪三等故纵者即与囚同罪也`】　蒙幕　着械【`左传晋人囚季孙意如以幕蒙之　晋棠邑丞刘荣坐事当死县有野火延及荣脱械救火毕还自着械`】　抢地　仰天【`汉书司马迁与任安书曰当此时也见狱吏则头抢地视徒隶则心惕息　史记李斯居囹圄仰天叹息详狱三`】　夏挺　冬决【`礼记曰仲夏门闾无闭关市无索挺重囚益其食郑元注挺寛也　谢承后汉书曰会稽盛吉为廷尉每至冬节罪囚当断垂泣而决其罪`】　就格　促械【`华峤后汉书曰范滂以党事下黄门北寺滂以同囚多婴病乃请先就格遂与同郡袁忠等争受楚毒　鱼豢魏畧曰贾逵为丞相主簿魏王欲征吴逵谏王怒付狱吏不即着械逵曰促着我械王且疑我在近职求缓于卿将遣人来察着械适讫果遣人视之`】　至冬　休腊【`上详冬决注　陈留耆旧传曰虞延除淄阳令每至歳时伏腊輙休遣囚徒详放囚`】　要夺　导逾【`魏臧霸父式为狱据法不听太守私杀太守霸父付狱霸将数人要夺与父亡命　魏孙礼私导马台令逾狱详狱四`】　石室　金墉【`吴越春秋曰吴王拘越王勾践与大夫范蠡于石室　晋杂事曰齐王冏举义兵囚赵王伦父子五人于金墉城`】　竹囚　梧象【`晏子春秋曰景公树竹令吏守之有斩竹者公以车逐之得而拘之晏子曰君人者寛惠慈众公令出所斩竹之囚　王充论衡曰李子长为政欲知囚情以梧桐为人象囚之刑详察狱`】　内宫　永巷【`孔衍春秋后语曰秦穆公将兄三人囚于内宫　汉书曰吕后为皇太后乃令永巷囚戚夫人`】　笼鸟　槛猿系徽纆　拘囹圄【`易曰系用徽纆详刑法三丛棘注　下淮南子详上囚二`】　释箕子　出许杨【`武王下车释箕子囚　许杨被譛下狱而械輙自解狱吏遽白邓晨惊曰果滥贤太守即出杨遣还`】　囚轑阳　絷军府【`左传曰越椒囚蔿贾于轑阳　又曰钟仪幽而楚奏详囚四楚囚钟仪注`】　关三木　入五刑【`魏其大将关三木详狱三　尚书曰两造具备师听五辞孔安国注曰两谓囚证造至也两至具备则众狱官共听其入五刑之罪`】　解史慈出房广【`吴志曰太史慈常为山越所执孙防躬自解缚捉其手曰宁识神亭时耶若卿下时得我如何慈曰未可量也策大笑曰今日之事与卿共之　虞预会稽典录曰钟离意为棠邑令县民房广系狱母死意乃出之广殡毕自还详狱四`】　身为木石　职纳槖饘【`司马迁书圜墙之中身为木石与法吏为伍　左传寗俞忠于衞侯以衞侯衣食为己职详狱四`】  

囚四  

原又维【`易曰拘系之又从维之`】　脱桎【`易曰用脱桎梏`】　不拲【`周礼中罪不拲详下`】胥靡【`史楚王胥靡申公注曰连系而相随服役之也`】　颂系【`汉景帝着令年八十以上十歳`】  

【`以下及孕未乳产盲师侏儒当鞫系者颂系之注师乐师盲瞽也颂寛容不桎梏也`】　逮系【`淳于公下狱逮系长安注在道将送防御不絶若今传送囚也`】　瘐死【`汉宣帝诏系者掠苦饥寒瘐死狱中朕甚悯之其会郡国歳上系囚以掠苦瘐死者所坐名县爵里丞相御史课殿最以闻注瘐死囚徒病肂为瘐死或作瘉`】　为械【`朱安世曰斜谷之木不足为我械`】　缧囚【`幽絷`】　入穽　摇尾荷校灭耳【`易噬嗑卦上九爻辞曰荷担荷也校枷也受没刑之人为恶既积刑罚上重遂至灭`】  

【`没耳也`】　屦校灭趾【`又曰屦校灭趾无咎足着于械又戕于足趾罪轻能自惩戒不复更行故无咎也`】　囚者梏拲【`周礼掌囚职曰凡囚者上罪梏拲而桎中桎梏下罪梏王之同族拲有爵者桎以待弊罪拲音居勇反拲者两手共一木桎梏两手各一木在手曰梏在足曰桎`】　一年而舍【`又曰任之以事而敎之能改者上罪三年而舍中罪二年而舍下罪一年而舍`】　三年不齿【`又曰其不能改而出圜土者杀虽出三年不齿`】　拘者满圄【`晏子春秋曰景公籍重而狱多拘者满圄怨者满朝`】　楚囚钟仪【`左传曰晋侯观于军府见钟仪问之曰南冠而絷者谁也有司对曰郑人所献楚囚也使税之召而吊之再拜稽首问其族对曰伶人也公曰能乐乎对曰先父之职官也敢有二事使与之琴操南音`】　秦囚孟尝【`史记孟尝君传曰为秦相或说曰孟尝贤而父齐族今相秦必先齐而后秦昭王乃囚欲杀之献狐白裘得免`】　囹圄以囚　桎梏以絷灌夫系居室【`汉书灌夫传曰有诏劾灌夫骂坐不敬絷居室师古曰居室署名也属少府其后改名曰保宫`】　囚之士弱氏【`左传曰衞献公如晋晋人执而囚之于士弱氏案杜注士弱晋主狱大夫`】　梏之疏属山【`山海经曰贰负之臣杀窫窳帝乃梏之疏属之山梏其右足反缚两手`】刘辅系秘狱【`详狱四`】　周勃受吏侵辱【`汉书周勃为丞相十余月乃免`】  

【`相就国后人有上书告勃欲反下廷尉逮捕勃治之勃恐不知置辞吏稍侵辱之`】　韦曜因吏上辞【`吴志韦曜传孙皓积前后嫌忿曜付狱曜因狱吏上辞`】  

囚五  

原诗隋虞绰于婺州被囚诗曰穷通虽有命逋亡诚累背恩已偷生临危未能死待罪既不测法禁复无已厚顔羞朋友囚心愧妻子圣日始东扶徂年廹西泛方违盛明代永向幽泉里况当此春节物候惊田里桃蹊日影乱柳径秋风起动植皆顺性嗟余独沦耻投笔不重陈此情寄知己　增唐元稹慙问囚诗曰司马子微坛上头与君深结白云俦尚平邨落拟连卖王屋山泉为别游各待陆浑求一尉共资三径便同休那知今日蜀门路带月夜行縁问囚　宋唐庚讯囚诗曰参军坐防事据案嚼齿牙引囚到庭下囚口争喧哗参军气益振声厉语益切自古官中财一一民膏血为吏掌管籥反窃以自私人不汝谁何如摘颔下髭事老恶自张证佐日月明推穷见毛脉那可口舌争有囚奋然出请与参军辨参军心如眼有睫不自见参军在场屋薄薄有声称只今作参军几时得骞腾无功食国禄去窃能几何上官乃容隐曾不加谴诃囚今信有罪参军宜揣分等是为贫计何苦独相困参军噤无语反顾吏卒羞包裹琴与书明日吾归休  

增制唐中宗虑囚制曰礼防君子自昔通规律禁小人由来共贯朕情存革务志在惩愆欲申作解之恩虑开徼幸之路非所以纳人物垂裕后昆既属阳和之辰宜敦耕稼之业三农啓候方陈敬爱之规百姓为心爰轸泣辜之念将申虑降再释狴牢庻无滞禁之寃仍示小惩之戒其都城之内见禁囚徒朕特亲虑仍令所司具为条例奏闻  

增判唐失囚判曰圜土不严罪人其遁亡而由己诚曰慢官获则因人其何补过相彼维甲所谓攸司不念恪居儆于羑里旋闻失守逸乃楚囚虽非故纵所因曾是慢常而致徒称勿佚未可塞违得于他人自是疎网无漏失其所职岂可出柙不科无贪假手之功固合甘心于责  

放囚  

原两释【`左传曰两释缧囚`】　一重【`详囚二贾逵`】　乃逸【`左传曰晋人令曰搜乗补卒明日复战乃逸楚囚注曰缓之令逸欲使楚人知其谋也`】　而纵【`详囚二马援`】　防刑【`汉书若今责保`】　出系【`月令出轻系`】　至节輙遣【`晋范广字仲将为棠邑令丞刘荣坐事当死郡以付县家有老母至节广輙遣还荣如期返`】　刻期并来【`详囚二曹摅`】　伏腊皆归【`后汉虞延字子大为淄阳令歳时伏腊放囚归皆克期返有一囚于家病自载诣县既至而死`】寒病遂解【`后汉钟离意字子阿辟司徒府送囚诣河内时河内寒徒病路过农意移属县使`】  

【`作徒衣县不与而上书言状意亦具以闻世祖谓侯霸曰君所使何仁于用心诚良吏也意遂于道解徒桎梏恣所欲适与克期俱至无敢违者`】　诵经脱械【`晋苻丕左丞相徐义为慕容永所获杻械其手将杀之义诵观世音经至夜有为开械脱出若有导之者遂奔杨佺期佺期乃以为洛阳令`】　殓母还狱【`详狱四`】　务以哀矜　示其仁信　无茍免之心待而怀惠　守自拘之限来不忍欺  

恤囚  

原给酒【`汉赵广汉为京兆富人苏囘为郎二人劫执之求财广汉就晓之曰京兆职谢两卿无杀天子臣释质束手得善相遇二人即叩头送狱广令给酒至冬当出死豫为调棺敛葬具皆曰死无所恨`】愍无子【`详狱二乔智明`】　问辞状【`吴顾雍为丞相为吕壹所诬毁后壹系廷尉命雍鞫讯雍和顔色问其辞状临出又谓曰君得无欲有所道耶壹叩头无言`】　增给衣薪【`宋神宗诏天下系囚贫乏者冬月权给衣被薪炭及饭食仍委长吏提举`】　具汤沐【`宋绍兴元年有进呈疎决禁囚者上曰此事甚好朕方念之闻祖宗时常遣内侍持饼徧赐系囚仍具汤沐以示恩惠`】  

活囚  

原伟张苍【`史张苍坐法当斩解衣伏锧肥白如瓠王陵伟之言于沛公赦不斩`】　壮王防【`暴胜之欲斩王防防曰杀防不足増威不如时有所寛以明恩贷胜之壮其言而赦之`】　崔篆出奸【`汉书崔篆为建新大尹狱奸塡满出二千余人掾吏皆叩头曰将有悔篆曰邾文公不以一人易其身君子谓之知命如杀一大尹赎二千人盖所愿也遂称疾去详狱二`】　邴吉拒使【`详狱二`】寒朗陈寃【`详寃狱一`】　袁安条奏【`后汉汝南袁安迁为楚郡太守楚王英谋反连及数千人显宗怒甚治之廹急囚皆自诬安至案狱无证明者条上出之掾吏叩头争安曰如不合上意太守自坐不相及帝悟奏出四百余家`】　增元吉辨寃【`宝训曰石州判官冯元吉辨寃狱全活者二人特超一资赐绯章服以奬之`】　多所全活【`宋赵普为军事判官太祖与语奇之会获盗百余人将就死普意其有寃啓太祖更讯之所全活者十七八`】　仲孙审狱【`宋姚仲孙为许州司理时有王嗣宗知州事民有被盗杀者其妻诉里胥责贿不与而恶之曰此必盗也乃捕系狱将抵死仲孙疑之嗣宗怒曰若非盗耶然亦不敢遽决后数日果得眞盗嗣宗喜曰审狱当如是也改资州转运使檄往富顺监按疑狱全活者数十人`】　张奎辨囚【`宋张奎守婺州有滞囚法当死狱成三问輙不服转运使命奎覆按一视牍而辨之得不死人皆服其明`】　唐肃白寃【`宋唐肃为泰州司理有商人夜宿逆旅而同宿者杀人亡去旦视之血汚其衣为吏所执不能明遂自诬服肃为白其寃而知州马知节趣令具狱肃固持不可后数日果得眞杀人者`】　访问非盗【`宋孙观察亷权知沧州有劫盗狱成亷疑之谓其僚属曰我武人也狱非吾事试召其邻里而访问之皆曰非盗也既二日果得眞盗降诏奬谕之`】　释囚得贼【`厚德录曰宋靳宗说尝摄沧州盐务县里有系囚坐杀人法当死宗说疑之会犯者言其母年九十病甚愿一别母而死宗说悯然释囚缚令人与俱徃既而吏获所杀人者`】  

录囚  

原口说【`应奉为郡决曹吏行部四十二县录囚徒数千人太守问之奉口说罪系姓名坐状轻重一无遗脱`】　面骂【`吴吕壹以奸罪系廷尉尚书怀叙面骂辱壹丞相顾雍责叙云云`】　多得情僞【`后汉左雄为青州刺史每行部录囚徒察顔色多得情僞`】　有所平反【`详囚二隽不疑`】  

无囚  

原黄霸【`汉书黄霸为颍川太守百姓向化八年狱无重囚`】　童恢【`后汉书童恢为不其令狱连年无囚`】　囹圄空虚　恩惠怀感【`刘平为全椒令有恩惠百姓怀感刺史行县狱无系囚`】　增三年无囚【`何易于为益昌令狱三年无囚`】　府县狱空【`唐代宗性仁恕即位五年府县狱无重囚`】　大理狱空【`宋绍兴间大理司奏狱空上曰大理寺临安府在阙下虽未敢谓刑措然狱讼清简寃抑得申亦庻几焉`】　三院狱空【`宋神宗元丰五年四月知开封府王安礼言三院狱空安礼事至輙断庭无留讼于是以狱空揭诸府门辽使过见叹息称爲异事上曰安礼留意吏事能骇动外夷于古无愧矣`】　本寺狱空【`宋孝宗淳熈五年闰六月大理寺卿吴交如等奏本寺狱空欲依故事称贺诏免上表`】　为狱代偿【`宋孙莘老知福州时民欠市易钱系者甚众有富人出钱五百万葺佛殿请于莘老莘老曰所以施钱者何也曰愿得福耳曰佛殿未甚坏孰若为狱囚代偿官逋使数百人释桎梏之苦得福岂不多乎富人即日输钱囹圄为之一空`】  

## 御定渊鉴类函卷一百五十一

政术部三十【`法官　听讼　议谳　察狱　举按拷讯　款辩　鬬　伤　药人　诬人杀人　告人罪　从坐　相代罪　猜认　错误文字误　使吏供已　犯夜`】法官  

原典狱【`主狱者`】　坐狱【`坐狱于王廷`】　三世【`吴雄子防孙恭三世廷尉为法名家`】四人【`汉宣帝诏曰今廷平任轻禄薄为立廷平秩六百石贠四人务公平之选`】　増提刑  

【`宋职官志曰緫郡国之庶狱核责其实而覆以法督治奸盗申理寃滥则隶提刑司`】　司寇【`周礼有秋官司寇`】　原听狱辞【`史记孔子在位听讼辞有可与人共者不独有也`】　傅古义【`汉武帝方向文学张汤决大狱欲傅古义乃请博士弟子治春秋补廷尉史也`】　李离伏劒【`史李离晋文公理官也过听杀人自拘当死文公曰官有贵贱罚有轻重下吏有罪非子之过也离曰臣居官为长不与吏让受禄为多不与吏分过听杀人傅罪下狱非所闻伏劒而死`】　孔号详平【`汉孔光为廷尉法令号详平`】　于求寛恕【`汉于定国求明察寛恕以黄霸为廷平`】　定国饮酒【`于定国饮酒数石不乱为廷尉冬月请治谳饮酒益精明`】　魏置理曹【`理曹即法曹`】晋置博士【`晋衞觊奏刑法国家所重而私议所轻狱者人命所悬而选用者卑请置律博士相敎授遂施行`】　倪寛不习事【`汉倪寛射策补廷尉文学卒史为人温厚口不能言语发明张汤尽`】  

【`用法律吏谓寛不习事不署从事`】　陈矫不读律【`陈矫不读律而得廷尉之称`】　方知狱吏之尊【`详狱三周勃`】　尚存狱吏之失【`汉路温舒曰秦有十失其一尚存治狱之吏是也`】　王彪之比张释之【`晋王彪之字叔武为廷尉有永嘉太守谢毅赦后杀同郡人周矫矫从兄球诣州诉寃扬州刺史殷浩毅付廷尉彪之以球为狱主身无王爵非廷尉所科不肯受与相反覆诏令受之彪之上疏引据时人比之张释之`】増霍光用杜延年【`辅之以寛详寛刑`】  

听讼一  

増易讼卦曰天与水违行讼君子以作事谋始　又丰卦曰雷电皆至丰君子以折狱致刑　毛诗曰蔽芾甘棠勿翦勿伐召伯所茇【`召伯听断之处也`】　又曰行露召伯听讼也　尚书大传曰听讼之术大略有三治必寛寛之术归于察察之术归于义听而不寛是乱也寛而不察是慢也　春秋元命苞曰树棘槐听讼于下棘赤心有刺言洽人情者原其赤心不失实事所以刺人情令各归实槐之言归也情见归实也　礼记曰司寇正刑明辟以听狱讼必三刺【`正在我之刑明在人之辟又必三刺以广询于众一曰讯羣臣二曰讯羣吏三曰讯万民`】有防无简不听【`简诚也有其意无其诚者不论以为罪`】附从轻【`附施刑也求出之使从轻`】赦从重【`虽是罪可重犹赦之`】凡听五刑之讼必原父子之亲立君臣之义以权之【`权平也`】意论轻重之序愼测浅深之量以别之【`意思念也浅深谓俱有罪本心有善恶`】悉其聪明致其忠爱以尽之【`尽其情也`】  

听讼二  

増左传曰王叔陈生与伯舆争政王右伯舆【`右助也`】王叔陈生怒出奔晋侯使士匄平王室王叔与伯舆讼焉王叔之宰与伯舆之大夫瑕禽坐狱士匄于王庭听之风俗通曰颍川有富室兄弟同屋两妇俱怀孕大妇数月胎伤因闭匿不产期至弟妇生男夜因盗取争讼三年州县不能决丞相黄霸出殿前使卒抱儿去两妇各十余步叱妇自往取长妇抱持甚急儿大叫啼弟妇恐伤害之因乃放与而心甚自惨凄霸曰此弟妇子也责问大妇乃具服　后汉书曰王涣为洛阳令以平正居身得寛猛之宜其寃嫌久讼厯政所不断法理所难平莫不曲尽诈情厌塞羣疑又能以谲数摘发奸伏京师称叹以为涣有神算　宋书曰傅琰为山阴令有卖针卖糖妪争丝各言己者诣琰琰挂而轻鞭之有铁屑乃罚卖糖者又有二老争鸡问何食一云食粟一云食豆剖之见粟罚言豆者人畏如神明也　后魏书曰李崇为扬州刺史先是寿春县人荀泰有子三歳数年不知所在后见在同县人赵奉伯家泰以状告各言己子并有邻证郡县不能断崇曰此易知耳二父与儿各在别处经禁数旬然后遣人告之曰君儿偶患向已暴死荀泰闻即号咷悲不自胜奉伯咨嗟而已殊无痛意崇察知之乃以儿还泰　隋书曰辛公义为牟州刺史下车先至狱中亲自验问十数日间决断咸尽方还大防受领词讼皆不立文案遣当直佐寮二人侧坐讯问事若不尽应须禁者公义即宿防事终不还閤人或諌之答曰刺史无德令百姓系于囹圄岂有禁人在狱而心自安乎罪人闻之咸自款服后有欲争讼者其乡闾父老遽相晓曰此盖小事何忍勤劳使君讼者多两让而止  

听讼三  

原稽貌　察情【`考其貌愼狱之至也　魏志吴质曰察其情色`】　忠爱　钦恤【`礼记曰悉其聪明致其忠爱以尽之谓听讼狱也　尚书曰钦哉钦哉惟刑之恤哉注曰敬之敬之惟刑之可忧也`】　犹人　老吏【`子曰听讼吾犹人也下详狱二张汤`】　束矢　钧金【`周礼大司寇以两造禁人讼入束矢于朝然后听注必以束矢者自表其直也不入则不听也　又以两剂禁人狱入钧金三日致于朝然后听之注狱相告罪也剂劵书也使各赍劵书又入钧金三日而听之重刑也不入金则自服不直不坚也钧三十斤`】　留辞　速狱【`谓一人之辞最难听也　诗曰何以速我狱`】　増妾逐妻　仆告主【`宋王罕知潭州有狂妇屡诉事出言无章却之则勃骂罕独引至前委曲徐问久之其言稍可晓本妇为人妻无子夫死妾有子遂逐妇而夺其家资屡诉不得直因愤恚发狂罕为治妾而反其资妇良愈郡人称为神明宋宋庠字公序知河南府有一仆告主举人行囊有漏税物庠曰举人行囊孰无货物未可深罪若仆告主此风不可长也乃治仆罪遣之`】　穷诘书吏免坐贷人【`三国魏胡质字文德为常山太守迁任东莞有士卢显为人所杀质曰闻此士无讐`】  

【`而家有少妻所以死乎悉召见其比居年少有书吏李若闻之色动遂穷诘其状即首服　唐时有权梁山者谋逆敕河南尹王怡驰传往按久不能决乃命宋璟为京兆留守复按其狱一言而决初梁山诡称防集多假贷于人按狱吏欲并坐贷人璟曰防礼借索人情有之而狂谋卒然非所防意使知而不假是与为反贷者弗知何罪之有遂纵数百人`】　治母告子　诘父称翁【`国史异纂曰唐李杰为河南尹有寡妇告其子不孝杰察其非谓寡妇曰汝寡居惟有一子今告其罪至此得无悔乎寡妇曰子无頼不顺母宁复悔乎杰曰审如此可买棺木来取儿尸因使人觇其后寡妇既出谓一道士曰事了矣俄将棺至尚冀其悔再三谕之寡妇执意如初道士立于门外杰宻擒之一问遂承伏云某与妇私常为儿所制故欲除之杰放其子杖杀寡妇及道士同棺载之　宋程明道为泽州晋城令富民张氏子父死未几有老父至门曰我汝父也来就汝居且陈其由张氏子惊疑相与诣县辩理老父曰某业医逺出妻生一子贫不能养以与张氏某年月日某人抱去某人见之颢曰岁久矣汝何记之详也老父曰书于药法册后归而知之因命以其册进册中书云某年月日抱儿与张三翁颢问张氏子汝年几何曰三十六又问汝父年几何曰七十六遂谓老父曰是子之生其父才年四十人即谓之翁乎老父惊骇遂服罪`】　原从情从辞　求生求杀【`孔子曰听讼者或从其情或从其辞　又曰古之听人求所以生之今之听人求所以杀之`】　情得　狱成　辞贵明徴　罪宜愼测　刑将不变　狱贵惟精　黄沙执宪　丹笔垂仁　既惭金矢之直何逭铁冠之劾　梧邱有雪寃之魂　棘林无夜哭之　刑期无刑经邦之茂范　杀以止杀有国之宏规泣辜流念无亏大禹之恩　丹笔哀矜有裕放勋之  

惠　汉制九章设黎元之衔勒　汤存一面作黔首之隄防　干纪乱常必加诛于三族　反道败德终不舍于五刑　定国之司廷尉爰求明察　不疑之尹京师多所平反  

听讼四  

増辩处【`杜祐补剡县丞常过润州刺史韦元甫以故人子待之不加礼他日元甫有疑狱不能决试询祐祐为辩处契要无不尽元甫奇之署司法参军`】　原别约剂【`凡以财狱讼者正之以传别约剂注传别手中别书约剂今之契劵`】　举要契【`左传王叔氏不能举其要注要契之辞`】　必以情【`左传小大之狱虽不能察必以情`】　不失情【`动不失情`】　眚灾肆赦【`尚书舜典`】　察辞于差【`吕刑察辞于参差也`】　阅实其罪【`吕刑罪与罚相当也`】　惟良折狱　哀敬折狱　非从惟从　惟察惟法【`并吕刑`】协日以刑【`周礼司寇要之旬而职听于朝羣士司刑皆在各丽其法以议狱狱成士师受中协日刑杀肆之三日`】　旬日乃弊【`小司寇以五刑听万民之狱讼附于刑用情讯之至于旬乃弊之注用情理之十日乃断冀有可出也`】　棘木之下【`礼记狱成告于大司宼听之棘木之下`】申严仲秋【`月令仲秋命有司申严百刑斩杀必当无留有罪`】　明徴其辞【`左传`】断狱蔽讼【`蔽亦断也`】　知法省刑【`汉书刑法志曰古之知法者能省刑`】　以怒增刑【`汉杂事篇曰博士申威也`】　治狱如水【`桓子新论`】　令羊触之【`论衡罪疑者令羊触之`】　定公失席【`礼记檀弓曰邾娄定公之时有弑其父者有司以告公瞿然失席曰是寡人之罪也`】　文姜去氏【`孔丛子曰梁人娶后妻后妻杀夫其子杀之梁相以此子当大逆论季彦曰昔文姜与弑鲁桓春秋去其姜氏絶不为亲礼也且手杀重于知情是子宜以非司寇而擅杀当之`】穆公失敎【`尸子曰秦穆公明于听狱断刑曰寡人不敏敎不至`】　越王援刀【`淮南`】  

【`子曰越王决狱不当援刀自割`】　决狱观璧【`详疑狱一陶朱公`】　不用三冬【`后汉陈宠咸之曽孙明家业时肃宗诏絶鉆锧惨酷之科人俗和平屡有嘉瑞汉旧事断狱报重常尽三冬之月时帝始改用十月初冬而已元和年旱贾崇上言断狱不尽三冬故阴气微阳气发泄招致灾旱宠奏冬至阳气始萌月令曰诸生荡仲冬日身欲宁事欲静若降盛怒不可谓宁行大刑不可谓静帝纳之为廷尉每附轻典务从寛`】　麦秋之时【`汉和帝令麦秋案验薄刑司徒鲁防上疏谏盛夏召农人拘对上失天时下伤农业一夫吁嗟王道为亏后卒施行`】　丙吉处度得所【`风俗通曰陈留富公年九十无子娶田家女为妇一交接便絶气后生得男其女争财丙吉决之`】　何武原情得理【`风俗通曰沛郡富公家资二十余万少妇生子年才几岁顿失其母又无亲近其女不贤公恐争其财子必不全因呼族人为遗书悉以财属女但遗一劒儿年十五以还付之其后又不与儿诣郡自言求劒时太守大司空何武也省其书曰女性强梁畏贼害其儿又计小儿得此财不能全防故且俾与女实寄之耳劒者所以决断限年十五者智力足以自居度此女聓必不还其劒当问县官县问或能证察得以见伸何用虑强逺如是哉悉取财以与子曰弊女恶聓温饱十岁亦以幸矣论者乃服`】　两造具备师听五辞五辞简孚正于五刑【`五辞简核信有罪验则正之于五刑`】　五刑不简正于五罚　五罚不服正于五过【`俱吕刑`】　意茍不恶释而无罪【`董仲舒`】　意恶功遂不免于诛【`汉薛宣传`】　陈宠平治无所不服【`汉杂事曰陈宠为司徒掾天下之讼所平皆伏`】　郭公所决退无怨情【`后汉郭躬父习小杜律为决曹掾断狱至三十年为所决者退无怨情小杜律者杜周武帝时为廷尉御史大夫断狱深刻少子延年亦明法律宣帝时又为御史大夫对父故言小`】　在家之女从父之刑既醮之妇从夫之戮【`详总载晋何曾`】  

听讼五  

増诗唐钱起县内水亭晨兴听讼诗曰晨光起宿露池上判黎甿借问秋泉色何如拙宦情磨辱利用策蹇愁前程昨夜明月满中心如鹊惊负恩时易失多病绩难成坐惜寒塘晚霜风吹杜蘅　崔国辅送韩十四被鲁王推递往济南府诗曰西候情何极南冠怨有余梁王虽好士不察狱中书  

议谳一  

増经济编曰安帝时河间人尹次颍川人史玉皆坐杀人当死次兄初及玉母军并诣官曹求代其命因缢而物故尚书陈忠以罪疑从轻议活次玉应劭后追驳之据正典刑有可存者其议曰杀人者死伤人者刑此百王之定制有法之成科今次玉公以清时释其私憾阻兵安忍僵尸道路朝恩在寛幸至冬狱而初军愚狷妄自投毙夫刑罚威狱以天之震燿杀戮也温慈和惠以效天之生殖长育也是故春一草枯则为灾秋一木华亦为异今杀无罪之初军而活当死之次玉其为枯华不亦然乎陈忠不详制刑之本而信一时之仁遂广引八议求生之端夫亲故贤能功贵勤宾岂有次玊当罪之科哉　又曰郭躬字仲孙颍川阳翟人也父习小杜律躬少传父业后为郡吏辟公府永平中奉车都尉窦固出击匈奴骑都尉秦彭为副彭在别屯而輙以法斩人固奏彭专擅请诛之显宗乃引公卿朝臣平其罪科躬以明法律召入议议者皆然固奏躬独曰于法彭当斩之帝曰军征校尉一统于督彭既无斧钺可得专杀人乎躬对曰一统于督谓在部曲也今彭专军别将有异于此兵事呼吸不容先关督帅且汉制棨防即为斧钺于法不合罪帝从躬议又有兄弟共杀人者而罪未有所归帝以兄不训弟故报兄重而减弟死中常侍孙章宣诏误言两报重尚书奏章矫制罪当腰斩帝后召躬问之躬对章应罚金帝曰章矫诏杀人何谓罚金躬曰法令有故误章传命之谬于事为误误者其文则轻帝曰章与囚同县疑其故也躬曰周道如砥其直如矢君子不逆诈君王法天刑不可以委曲生意帝曰善  

议谳二  

原犯跸　盗环【`汉张释之为廷尉上行中渭桥有人从桥下走误惊乘舆释之奏犯跸罚金上怒其轻释之曰法者天下之所公共其时上诛则已既付廷尉廷尉天下之平用法一倾人安所措　又有盗髙庙坐前玉环奏弃市上怒令族之释之曰假如盗长陵一抔土又何以加于法乎`】　増换金造印【`剧谈录曰唐李汧公勉鎭凤翔有属邑编甿因耨田得马蹄金一瓮里民送于县县将送府庭邑宰欲以为殊绩虑公藏主守不严因使置私室信宿与官吏重开视之皆为土块矣莫不惊骇以状闻佥曰奸计换之邑宰莫能自白遂以易金伏罪系狱以案上闻汧公览之盛怒时袁相国滋字德深在公幕中曰甚疑此事请更详之汧公因使袁移狱于府中案问阅瓮间二百五十余块诘其初获者即本质存焉遂于列肆索金镕泻与块相等秤其半已三百斤矣询其负担之力乃二农夫以竹舁至县境计其金非二人以竹担可举其即路之时金已化为土矣于是羣疑大豁遂获清雪汧公叹服无已其后袁至德宗时为宰相　赵林为武安军推官有僞造印者吏皆以为当死公独曰造在赦前用在赦后赦前不用赦从不造法皆不死遂以疑谳谳之卒免死一府皆服`】　原人心不厌　吏议难知【`汉景帝诏曰疑狱虽文致于法而于人心不厌者輙谳之　朱博迁廷尉职当谳平天下狱恐为官属所诬谓掾吏曰本起武吏不通法律然三尺律人事出其中诸君试取吏议难知者为诸君覆之乃为平处十中八九吏大惊异`】　误传当罚　争死乃谳【`上详议谳一郭躬　张俭字元节亡投孔融兄褒褒不在融匿之事发并褒融争死问母曰家事当在长妾合当辜一门争死郡不能决乃上谳诏坐褒`】  

议谳三  

原不当【`详议谳四汉景帝诏`】　再却【`廷尉张汤有疑奏已再却矣倪寛为言其意因使寛为奏成读之皆伏寛所奏即得可上曰前奏非俗吏之所为也`】　移谳【`谳疑`】　上谳　谳于公【`礼狱成有司谳于公`】　奏谳掾【`张汤举倪寛云云`】　増为天下公【`唐戴胄清直为大理少卿长孙无忌被召不解佩刀入东上阁封德彞论监门校尉不觉罪当死无忌赎胄曰校尉与无忌罪均若罚无忌杀校尉不可谓刑帝曰法为天下公朕安得阿亲戚封德彞固执胄曰校尉由无忌致罪法当轻若皆误不得独死由是皆免`】　法不应坐【`唐张蕴古除大理丞初河内人李好德素有疯疾而语涉妖妄蕴古防其狱称好德疯疾有愆法不应坐御史权万纪劾蕴古狥情阿縦奏事不实太宗大怒令斩于东市寻悔因发制曰凡决死者命所司五奏覆盖自蕴古始也`】　仆不去曹【`唐李日知厯司刑丞时法令严吏争为酷日知独平寛无文致尝免一囚死少卿胡元礼执不可曰吾不去此曹囚无生理日知曰吾不去此曹囚无死法皆以状谳后卒用日知议`】  

议谳四  

增诏汉景帝谳狱诏曰狱重事也人有智愚官有上下狱疑者谳有司有司所不能决移廷尉有令谳而后不当谳者不为失欲令治狱者务先寛  

察狱一  

増后汉书曰左雄为青州刺史界内肃清每行部录囚徒察顔色知情伪　晋书曰苻融仕苻坚为司隶校尉京兆人董丰游学三年而返宿妻家妻为贼所杀妻兄疑丰杀之送丰有司丰不堪楚掠自诬引杀妻融察而疑之问丰曰汝行往还颇有怪异及卜筮否丰曰初将发夜尝梦乗马南渡水返而北渡复自北囘南马停水中鞭策不去俯而视之见两日在于水下马左白而湿右黒而燥寤而心悸以为不祥问筮者筮者曰忧狱讼逺三枕避三沐既而妻为具沐夜授丰枕丰记筮者之言皆不从之妻乃自沐枕枕而寝融曰吾知之矣马左白而湿湿水也左水右马冯字两日昌字也其冯昌杀之乃获昌诘之昌到首服曰本与其妻谋杀董丰期以新沐者枕枕为验乃悮中妇人也　后魏书曰辛祥任司马失白璧兵乐道显被诬为贼官属推处咸以为然祥曰道显面有悲色察狱以色其此之谓乎竟出之月余别获眞贼　又曰司马恱字庆宗厯任豫州刺史时有汝南上蔡董毛奴者赍钱五千死于道路郡县疑邑人张堤为刼又于堤家得钱五千堤惧笞掠自诬言杀狱至州恱观色疑其不实引见毛奴兄灵之谓曰杀人取钱当时狼狈应有所遗此贼竟遗何物灵之曰唯得一刀鞘恱取视之曰此非里巷所为也召居州内刀匠视之属有郭门者前曰此刀鞘门手所作去歳卖与郭民董及祖恱及祖诘之及祖款引灵之又于及祖身上得毛奴所着皁襦及祖伏法恱察狱多此也　后周书曰柳庆为雍州别驾有贾人持金二十斤诣京师交易寄人停止每欲出行常自执管钥无何缄闭不谨而失之谓是主人所窃郡县讯问主人遂自诬服庆闻而叹之乃召问贾人曰卿钥恒置何处对曰恒自带之庆曰颇与人同宿并与人同饮乎曰日者曾与沙门再度酣宴醉而昼寝庆曰主人以痛自诬非盗也彼沙门乃眞盗耳即遣吏逮捕沙门方怀金逃匿后捕得之尽获所失之金　又曰柳庆有胡家被刼郡县按察莫知贼所邻近被囚系者甚多庆以贼徒既众似是乌合既非旧交必相疑阻可以诈求之作匿名书多牓官门曰我等共刼胡家徒侣混杂终恐泄露今欲首恐不免诛听先首免罪便欲来告庆乃复施免罪之牓居二日广阳王欣家奴面缚自告牓下因此推穷尽获党与　隋书曰韦鼎为光州刺史有人客游通主人之妾及其还去妾盗物于夜逃亡寻于草中为人所杀主家知与妾通因告客杀之县司鞫问具得奸状因断客辜狱成上于览之曰此客实奸而杀非也乃某寺僧诱妾盗物令奴杀之赃在某处即放此客遣擒僧并获赃物自是部内肃然咸称其神  

察狱二  

増交钱【`魏书曰廷尉髙柔时防军营士窦礼近出不还营以为亡去表言逐捕没其妻盈及男女为官奴婢盈连至州府称寃自讼莫有省讼者乃辞诣廷尉柔问曰何以知夫不亡盈垂泣对曰夫少单弱养一老妪为母事甚恭谨又哀儿女抚视不离非是轻狡不顾室家者也柔重问曰汝夫不与人有怨仇乎对曰无柔曰与人交钱财乎对曰尝出钱与同营士焦子文久求不得时子文适坐小事系狱柔乃见子文问所坐言次曰颇曾举人钱否乎子文曰自以贫弱初不举人物也柔察子文色动遂曰汝昔举窦礼钱何言不也子文怪之知事露应对不次柔问曰汝已杀礼便宜早服子文于是叩头具首杀礼本末埋葬处所柔便遣吏卒承子文辞往掘得其尸诏书复盈母子为平人`】　争绢【`风俗通曰汉薛宣字贑君为临淮太守有一人持疋缣到市卖之道遇雨将缣披戴后一人求共庇廕因授一头与之雨霁当别因共争鬬各云我缣诣府自言薛宣劾责两人莫肯首服宣曰缣直数百钱耳何足纷纷呼吏断缣各与半使追听之后人喜曰君恩前之缣主称怨不已宣曰吾得当矣因诘责之具服悉俾还本主`】　原察稻芒【`后汉周纡为邵陵相廷欲损其威乃取死人断手足立寺门纡便往至死人边若与死人共笑语状阴察口眼中有稻芒乃宻问守者曰谁载稾入城对曰惟有廷掾尔又铃下云外惟廷掾疑君与死人语乃廷掾而拷问具服不杀人但取道边死人自后莫敢犯之`】　中防屎【`吴孙亮方食生梅使黄门以银碗并盖就中藏吏取黄门先恨藏吏以防屎投蜜中啓言不谨亮令破防屎防屎中干亮笑曰若先在蜜中当中外俱湿黄门伏罪`】水中两日【`详察狱一苻融`】　一男与语【`晋书曰陆云为浚仪令人有见杀者主名`】  

【`不立云录其妻而无所问十许日遣出密令人随后谓曰不出十里当有男子候之与语便缚来既而果然问之具服云与此妻通共杀其夫闻其得出欲与语惮近县故逺相邀候于是一县称为神明`】　増悉纵枉盗【`唐钱徽字蔚章贬江州刺史初州有盗刼贡船捕吏取滨江恶少年二百人系狱徽按其枉悉縦去数日舒州得眞盗`】　访释僧人【`宋向敏中判西京有僧暮过邨舍求宿不许求寝于门外车箱中是夜有盗入其家携一妇并囊衣逾墙而出僧不寐窥见之自念不为主人所纳而强求宿明日必以此事疑我执诣县矣因亡去夜走荒草中怱坠眢井而逾墙妇人已为人所杀尸在井血染僧衣主人踪迹捕僧送官不堪掠治遂自诬服狱已成敏中独疑之诘问再四僧乃备言其故于是密遣吏访其贼吏食其村店有妪闻其自府来问曰僧某狱如何吏绐曰已笞死于市矣妪叹息曰彼妇人乃此村某甲所杀也吏往捕获并得其赃僧始得释`】　原探情穷审　偏听生奸　公听不私増正大姓杀人【`宋朱寿昌知阆州州大姓雍子良屡杀人挟财势得不死至是又杀人乃赂里民代出就吏狱具寿昌觉其奸引囚诘之曰闻子良与汝钱十万许纳汝女为妇且壻汝子欲汝代其命有之乎囚色动则又摘之曰汝且死彼券书抑汝女为婢指钱为雇直又不壻汝子将奈何囚悟涕泣覆面曰囚几误死遂以实对寿昌立取子良正诸法焉`】　原推己以议物　舍状以探情诛一以振万　损少以戒多  

举按一  

増后汉书曰董宣为洛阳令湖阳公主苍头白日杀人因匿主家及主出行以奴骖乗宣于夏门亭候之驻车叩马以刀画地大言数主之失叱奴下车因格杀之主诉光武大怒召宣欲棰杀之宣以头击楹流血被面光武令小黄门持之使宣叩头谢主宣不从彊使顿之宣两手据地终不肯俯光武笑敕彊项令出赐钱三十万宣悉以班诸吏由是能搏击豪强京师莫不震悚号为卧虎歌之曰枹鼓不鸣董少平　又曰桓帝时李膺为司隶校尉时小黄门张让弟朔为野王令贪残无道至乃杀孕妇畏膺威严逃还京师匿兄家合柱中膺知其状率吏卒破柱取朔付洛阳狱受辞毕即杀之自此诸黄门常侍皆鞠躬屏气休沐不敢出省桓帝怪问其故并叩头泣曰畏李校尉时朝廷纲纪頽弛而膺独持风裁以声名自髙士有被其容接者名登龙门　唐书曰禁军暴横京兆尹张仲方不敢诘以薛元赏代之尝诣李石第闻石方坐听事与一人争辨甚喧元赏使觇之言有神策军将诉事元赏趋入责石曰相公纪纲四海不能制一军将使无礼如此何以鎭服四夷即命左右擒出仇士良召之元赏曰属有公事行当至矣乃杖杀之而囚服以见士良曰中尉宰相皆大臣也宰相之人若无礼于中尉如之何中尉之人无礼于宰相庸可恕乎中尉与国同体为国惜法元赏已囚服而来惟中尉死生之士良无如之何乃呼酒与元赏欢饮而罢　资治通鉴曰后梁时吴张崇在庐州贪暴不法庐江民讼县令受赇徐知诰遣侍御史知杂事杨廷式往按之欲以威崇廷式曰杂端推事其体至重职业不可不行知诰曰何如廷式曰械系张崇使吏如升州簿责都统知诰曰所按者县令耳何至于是廷式曰县令微官张崇使之取民财转献都统耳岂可舍大而诘小乎知诰谢之曰固知小事不足相烦以是益重之　续资治通鉴曰宋太宗时陈利用以幻术得幸骄恣不法居处服御僣拟乗舆赵普按其十罪既命配商州普复力请诛之帝曰岂有万乗之主不能庇一人乎普曰陛下不诛则乱天下法法可惜此一竪子何足惜哉帝不得已命诛之已而复遣使贷之使至新安马旋泞而踣及出泞易马至商州已磔于市矣闻者快之  

举按二  

原多劾权豪【`汉范滂为太尉黄琼所辟诏三府掾属举謡言滂奏刺史二千石权豪二十余人`】不避彊御【`汉鲍永为司隶以鲍恢为从事俱抗直不避彊御世祖曰贵戚且敛手避二鲍`】  

方进搏击【`汉翟方进为京兆搏击豪彊为丞相奏陈咸冒浊茍容云云咸遂废锢`】　翁归发奸【`汉尹翁归补河东卒吏按事发奸太守田延年重之`】　正故人罪【`后汉书苏章迁蓟州刺史有故人为清河太守将按其奸赃先设酒肴欢饮太守喜曰人皆有一天我独有二天章曰今日苏孺文与故人饮者私恩也明日刺史按事者公法也竟正其罪`】　杀舍中儿【`后汉祭遵为军市令世祖舍中儿犯法遵杀之`】　即日考竟【`魏志满宠为髙平令市人张包为郡督邮贪秽因来在传舍率吏卒之即日考竟遂弃官`】　待旦奏劾【`晋傅字休奕为司隶校尉天性峻急毎当奏劾或值日暮捧白简整簪带竦惧不寝坐而待旦`】　突霍禹门【`赵广汉将吏至霍禹第突入其门搜索私屠酤椎破垆罂斩关而去`】　与谢尚饮【`晋罗含字君章桓温使检劾谢尚舍至不问郡事与尚酣饮而还温问所劾含曰公以尚何如人温曰胜我含曰岂有胜公而行非耶温义之`】　安问狐狸【`后汉举八使巡行天下举按不法张纲为侍御史受命讫乃埋轮于洛阳都亭曰豺狼当道安问狐貍`】有似怪鸟【`晋孙盛为长沙太守颇营赀货从事至郡服髙名不劾盛与桓温牋辞旨放荡曰从`】  

【`事进无威凤来仪之美退无鹰鹯搏击之用徘徊湘川有似怪鸟温怒遣按赃私槛车到州不坐`】　鹰隼始击【`汉孙宝为京兆尹立秋日辟侯文为东部督邮曰今日鹰隼始击当顺天气为严霜之诛`】次公无所回避【`盖寛饶字次公为司隶无所回避王生与书曰明主知君公正命君司察之位然既明且哲以保其身不纳竟自刎`】　少君无所避【`诸葛丰字少君为司隶刺举无所避`】  

拷讯  

原歳上【`汉宣诏系者或以掠辜瘐死狱中令郡国歳上系囚`】　夜拷【`后汉常林夜挝吏崔林嘲之曰君为廷尉耶常曰无崔曰何故夜拷囚常惭之`】　榜数千【`汉贯髙对狱吏榜笞数千刺爇身无完者`】　拷连百【`汉寒朗云拷一连十拷十连百`】　増无肆掠【`礼记月令仲春无肆掠掠谓捶拷肆暴尸`】　榜舍人【`汉武帝令倡监榜郭舍人不胜痛`】　原何求不得【`捶楚之下何求不得`】　虽死无辞【`吴陈表字文奥为翼正都尉士皆爱附之时有施明盗官物明壮悍拷极毒虽死无辞孙权以表得健儿心以明付表表破械与沭浴饮食劝诱之乃首服兼引支党权奇之遂舍明罪`】　卒从吏讯【`邹阳书曰左右不明卒从吏讯`】　先就拷掠【`汉范滂系狱以同系囚多婴病乃请先就拷掠`】　五毒备惨【`戴就防稽人仕郡曹仓扬州刺史奏太守成公浮赃从事薛安就笞掠五毒备惨`】　増用威如狼【`释名曰捶而死曰掠掠良也用威如狼`】榜吏至死【`唐同平章事韩滉自浙西入朝帝虚已待之奏事或日晏遂省中榜吏自若柳浑曰`】  

【`省闼非刑人地而榜吏至死公家先相国以狷察不满歳輙罢之今公何蹈前非颛立威福岂尊主卑臣义耶滉悔悟`】　原张仪以相璧笞【`史楚相亡璧门下意疑张仪贫无行必盗相君璧共执仪掠笞数百不服乃释之`】　陆续以母羹免【`陆续字智伯为太守尹兴门下掾兴坐楚王英谋反事徴诣廷尉续与主簿梁宏等傅考诏狱掠毒备至辞气益壮一日对食涕泣曰母来不得见问何以知曰母所调和羮截肉必方断葱以寸为度今食饷羮是以知之使者以状闻赦还郷里`】  

款辩  

原两辞【`尚书曰无或私家于狱之两辞`】　五辞【`又曰师听五辞`】　单辞【`又曰明清于单辞`】　书辞【`无颇`】　抵谰【`汉大鸿胪持节移梁王傅相曰王阳病抵谰置辞注抵拒也谰讳也谰力亶切`】　引证【`后汉吴咏为马贤所辟又为太尉厐参掾参贤相诬罪应死各引为证理无两直自刎死二人惭悔和解凉州刺史张机祭其墓旌其子孙`】　防狱　追对　不举其要【`左传曰王叔氏不能举其要`】　自伏其过【`庄子曰置对自伏其过`】　不知置辞【`汉周勃下廷尉不知置辞吏稍侵辱之勃以千金与吏乃书牍背以公主为证注置立也不知对狱之辞牍木简也`】　不足受辞【`汉朱安世云南山之竹不足受我辞`】　増各呼家属【`唐通典大理丞诸狱结正徒以上各呼囚与其家属告以罪名问其状款不伏则听其自理`】　乃诏推事【`唐刑法志武后诏法司及推事使敢多作辩状而加语者以故入论`】　引说为证【`唐张易之诬魏元忠有不道语引张说为证将廷辨说惶遽宋璟谓说曰名义至重未可陷正人以求茍免縁此受责芬芳多矣说感其言以实对元忠免死`】  

鬭  

原相搏【`谷梁曰公子季友与莒挐屏左右而相搏公子友处下左右曰孟劳孟劳鲁之宝刀也公子取而杀莒挐`】　交捽【`赵简子曰孟献子有鬬臣五人叔向曰子不欲也若使肸侍交捽之可也`】　搤吭【`娄敬曰失人鬬不搤其吭拊其背未能全胜`】　拔戟【`左传曰頴考叔挟辀而走子都拔戟而逐之`】　忘身【`论语一朝之忿忘其身以及其亲`】　思难【`又曰忿思难`】　成之【`周礼曰鬬怒者成之`】　繁矣【`争鬬之狱繁矣`】　禁嚣【`司禁鬬嚣者嚣谑也音暴`】　戒鬭【`论语曰血气方刚戒之在鬬`】　拗怒【`而少息`】　鬭力【`鬬志不鬬力`】　衅勇凭怒　用壮　争雄　血作　脉愤　力争　心竞鬭心　鬬志　张空拳【`冒白刃`】　饱毒手【`石勒与李阳邻居争沤麻池相殴击及贵召阳与饮酣谑引阳臂笑曰孤往日厌卿老拳卿亦饱孤毒手`】　下血成江【`春秋考异曰龙门下血如江时人謡曰五侯之鬬血成江`】　盬脑伏地【`左传曰晋侯梦与楚子搏楚子伏已而盬其脑`】　妻呼即还【`春秋专诸与人鬬怒有万人气妻一呼即还子胥问之对曰屈于一人之下`】　人笑而止【`刘伶醉与人相忤其人攘臂奋拳伶曰鸡肋不足以胜尊拳其人笑而止`】两虎私鬬【`寇恂贾复两虎安得私鬬`】　两虎相鬬【`势不俱生谓蔺相如亷颇也`】宋万批仇【`宋万遇仇牧批而杀之`】　髙凤劝鬬【`髙凤敎授于西唐山中邻里有争财持兵而鬬凤往解之争者投刃而谢`】　敎令者罪【`刑法志殴人敎令者与同罪即令人殴其父母不可与行者同`】　救鬬者伤【`淮南子`】　小人之性【`衅于勇啬于祸`】　彊暴之男　蚌鹬相持　兔犬俱毙　争为事末　鬭乃祸心　不忍小忿　终乱大谋　彊者弱　怒有战鬭  

伤  

原折齿【`齐景公为孺子牛而折其齿`】　败面【`晋谢万字万石尝与蔡系争言系推万落牀冠帽倾脱万徐起谓系曰卿几败我面神意自若`】　击齿【`公羊曰宋万击仇牧齿着门阖`】　折臂【`晋羊祜字叔子折臂为三公`】　抵罪【`汉书伤人及盗抵罪`】　去职【`晋祖士约少典举妻无男而妬不敢违忤夜寝于外为人所伤约求去职诏不听司直刘隗劾之宜贬黜诏又不许`】　不敢伤【`孝经身体发肤受之父母不敢毁伤`】　不重伤【`左传君子不重伤`】　折右肱【`易折其右肱`】　伤厥足【`尚书厥足用伤`】　折脇拉齿【`范睢`】　断鼻伤唇【`汉博士申咸毁薛宣宣子况赂客杨明疻破咸于宫门外断鼻伤唇使不得为近侍中丞奏况及明皆大不敬弃市廷尉直议咸遇人以不义而疻者与疻人罪同况竟减死疻音侈以杖殴击肿起青黒而无疮瘢曰疻`】死伤横道【`邴吉字少卿为丞相尝出逢清道羣鬭死伤横道吉不问吏问之吉曰人相杀长安京兆尹所职宰相不亲小事人服其知大体也`】　死伤积野【`李陵书`】　头璧俱碎【`蔺相如`】　冠帽倾脱　胥怨　相伤　肆其一怒　合则两伤　虽未及死　且莫能伤　既奋李阳之拳　乃折羊公之臂　凡过而杀伤者以民成之【`周礼`】  

药人  

原祭地【`左传申生献胙公祭地地坟与犬犬毙`】　毒泾【`左传晋侯帅诸侯伐秦秦人毒泾上流师人多死`】　寘堇【`国语骊姬寘堇于注堇乌头也`】　饮鸩【`左传成季以公命命僖叔使鍼季鸩之曰饮此则有后于鲁国`】　噬腊遇毒【`易`】　害人聚毒　害物之心　毒人之罪　包藏祸心　合聚毒药  

诬人  

原游辞【`易曰诬善之人其辞游`】　僞辩【`行僻而坚言僞而辩`】　心劳【`尚书曰作僞心劳日拙`】　情僞　厚诬【`左传郑贾人曰吾小人不可厚诬君子`】　矫诬【`反坐`】尔诈　予欺　饰虚　行诈　诈谋　奸计　如簧之舌【`诗曰巧言如簧`】　铄金之口【`众口铄金`】　不当受殃【`月令枉挠不当反受其殃`】非诬勿坐【`汉宣帝诏年八十以上非诬告杀伤人皆勿坐`】　辞为慿虚　罪  

宜阅实　増女诬母【`汉宣帝时陈留一老人年八十余家富无子只一女适人其妻卒翁复娶一妻生一子翁死其妻育数年前妻女欲夺其财物诬后母所生非我父子郡县不能断闻于台省时邴吉为廷尉乃曰吾闻老人之子不耐寒日中无影时八月中命取郡中同歳小儿均服单衣唯老人之子畏寒变色又令与诸儿同立日中唯老人之子无影遂夺其财物归后母之男前女服诬母之罪`】　盗诬人【`宋钱惟济知绛州民有条桑者盗强夺之不能得乃自斫其右臂诬以杀人官司莫能辨惟济引问面给以食而盗以左手举匕箸因语之曰他人行刃则上重下轻今下重上轻正汝自用左手伤右臂也诬者乃服`】原兴无妄之辞　明巧诉之咎  

杀人  

原汉法【`杀人者死`】　贾制【`后汉贾彪为新息令土人贫困多不养子严为刑制与杀人同罪城南有盗劫害人城北有妇人杀子彪出按验掾吏欲引南彪怒曰贼寇害人此常理母子相残背天违道遂北行按验`】　人患【`礼记争夺相杀谓之人患`】　尸僵【`文选曰睚眦虿介尸僵路隅言游侠之徒杀人`】　莫大之罪【`周礼`】　无赦之刑【`死刑`】　杯酒相雠【`古诗失意杯酒间白刃起相讐`】　不忌为贼【`左传杀人不忌为贼`】　狂易得减【`汉陈忠字伯始上言狂易杀人得减重论事遂施行也`】　椎埋为奸【`汉王温舒少时椎埋为奸注椎杀人而埋之`】刘普不责【`魏志刘晔字子阳父普母疾困临终年七歳兄涣年九歳母戒以普侍人有謟害`】  

【`之性必乱汝家汝能除之则吾无恨晔年十三谓涣曰亡母之言可行矣即入室杀侍人出拜母墓普怒晔还拜谢曰亡母顾命之言敢受擅行之罪普异之不责也`】　増以俎壶投【`左传卢蒲癸自后刺子之王何以戈击之解其左肩犹援庙桷动于甍以俎壶投杀人而死`】　严挺之子【`唐书严武母裴氏不为父挺之所容独厚其妾英武始八歳以铁槌就英寝碎其首左右惊白曰郎戯杀英武曰安有大臣厚妾而薄妻者儿故杀之非戏也父奇之曰眞严挺之子也`】　原秦舞阳十三杀人  

告人罪【`匿名并入`】  

原请名【`魏典农刘龟窃于禁内射免其曹张京投书言之帝匿京名送龟付狱髙柔字文惠为廷尉请告者名帝怒曰吾岂妄龟耶柔曰廷尉天下之平不敢毁法帝乃下京名各当其罪`】　请本【`魏时有投书诽谤太祖欲得其主国渊字子尼请其本其书多引二京赋渊乃募读二京赋者果得罪人`】　投匿名书【`汉赵广汉为颍川太守恶相朋党乃许相讦或匿名相告罪者置缿筩令投书于其中缿筩乃瓦器也`】　有敢告字【`汉王嘉上疏故事尚书希下章为烦百姓徴验章文必有敢告字乃下`】増断匿名告人【`宋王安礼神宗时知开封府时逻者连得匿名书告人不轨所涉百余家`】  

【`帝付安礼曰亟治之安礼验最后一书又加三人有姓薛者安礼喜曰吾得之矣呼问薛曰岂有素不快于若者耶曰有持笔求售者拒之怏怏去其意似见衔即命捕讯果其所为也即枭首于市`】  

从坐  

原夏誓【`夏书甘誓曰予则孥戮汝`】　汉律【`晁错曰罪人不孥文帝除孥律`】　沦胥【`诗曰沦胥以铺`】　连坐【`汉王温舒为河内连坐千余家`】　巢毁【`汉孔融被诛二子年八歳端坐不起人问之二子曰安有巢毁而不破卵者果并见杀`】　荀氏女【`魏荀芝为颍川太守刘子元妻坐死何曾使陈咸上议云一人之身内外受辜请在室之女从父母之诛既醮之妇从夫家之罚从之`】王淩妹【`魏郭淮字伯济妻王淩妹也淩诛妹当从罪见羌夷胡渠帅数千人叩头请淮表留妻淮不从妻上道五子泣血请淮淮不忍乃令追以书白司马宣王云云宣王宥之`】　应侯席藁【`史记应侯范睢任郑安平为将降赵应侯席槀请罪秦法任人所任不善以其罪罪之秦昭王恐伤应侯意乃下令有敢言郑安平事以其罪罪之`】　义合不坐【`汉淳于长封定陵侯坐大逆小妻及姑等六人事未发时已出或改嫁翟方进何武以犯时为论廷尉孔光曰夫妇义合云云诏从光议`】　刘廙复位【`魏太祖时刘廙弟与魏诩谋反当连坐陈羣字长文为言之太祖曰廙名臣也吾亦欲赦之乃使复位`】兄弟不及【`蜀志麋竺为安汉将军弟芳为南郡与关羽携贰叛归孙权羽兵败被杀竺请罪先主慰谕以兄弟不相及崇待如故也`】　子妻应坐【`魏母邱俭诛子妻荀氏应坐诏听离婚详刑法总载`】増为三互法【`汉灵帝以州郡相党为三互法`】　原申商相坐法【`刑法志韩`】  

【`任申子秦用商鞅着相坐之法参夷之刑`】　赵张连坐法【`汉张汤赵禹条定法令作放纵所监临部连坐之法注云部内有罪并连坐也`】  

相代罪  

原许代【`后汉陈忠字伯始为尚书奏母子兄弟相代死听赦所代者皆施行`】　请代【`汉安帝时尹次史玉杀人次凡初玉母军请代命因缢而死尚书陈忠议活次玉应劭驳囘议曰召忽死子纠孔子曰如经于沟渎晁父非错刻峻遂自殒其命班固曰不如赵母指括全宗今杀无罪之初军活当死之次玉此谓求生非谓代死也详议谳一`】　増一门争死【`汉孔融匿张俭事发与母兄三人一门争死诏坐兄褒罪详议谳二`】  

猜认  

原卓茂马【`汉卓茂字子康为丞相史出行有人认其马心知其误黙解与之牵车而去谓之曰汝若自得马当以此马诣丞相府后主得马乃诣府叩头谢还之`】　刘寛牛【`汉刘寛字文饶为司徒有人失牛就寛车中认之寛下车步归顷得牛还谢曰慙负长者寛曰物冇相事容错误幸劳见归何谢之有`】同舍金【`汉直不疑同舍郎亡金疑不疑不疑乃买金偿之后乃明也`】　邻舍绛【`陈重`】  

【`在郎署有郎误持邻舍郎绛去主疑重重不自申说市绛还之后郎还绛事乃白`】　承宫禾【`承宫字子少避地于象阴山耕种禾黍将熟人有认之者宫不争推与之也`】　曹节豕【`魏曹节字元伟郑人有亡豕者与节豕相诣门认之节不争后主得亡豕乃慙送谢节节笑而受之`】　冢间得脯【`晋桑虞字子深尝宿逆旅同舍失脯疑虞盗之虞解衣偿之主人曰多恐狐貍偷去乃将脯主至冢间得脯客还虞衣虞投而不顾`】　冰下得犊【`朱冲字巨容少有至行邻人失犊认冲犊以归后得犊于冰下大慙以犊还冲冲竟不受`】　张仪盗璧【`详寃狱二`】　杜宣疑蛇【`风俗通应彬为汲令赐主簿杜宣酒壁上悬弩照于杯影如蛇`】　子干垦田稻【`钟离牧字子干垦田二十畞临熟县人认之遂以稻与之县长召民系狱牧为之请长曰君慕承宫仆自行法牧遂出装还山阴长释民自止之民惭舂稻得六十斛米还牧牧不受民置于道旁无取者`】　长翔垦田稻【`郭翻字长翔家贫无业欲垦荒田先表题经年无主然后作及将熟有认之者悉推与之宰令闻以稻还翻翻不受`】  

错误【`失入失出并入`】  

原误宣【`孙章误言两报重详议谳二`】　失传　失辞　失口　增刑僣【`左传刑僣则惧及善人`】　罚爽【`入人之罪罚既爽于躬行`】　枉挠【`枉挠不当反受其殃谓曲入人罪也`】　私曲【`察阿党谓狱官以私恩曲断也`】　容奸【`轻典容奸`】　惠暴【`杀人不死伤人不刑是惠暴而寛恶也详寛刑`】　原谓上为君【`夏侯胜质朴见时谓上为君误相字于上前上以是亲信之也`】　以十为百【`后汉诏赐降胡缣以十为百帝怒将笞郎仆射钟离意曰过误之失常人所容若懈怠为则臣位大罪重当先坐乃解衣就格帝意解乃复`】　宁失不经罪分故误　罚有等差　法有误论　过宜情恕  

情匪诬欺　法当开释　必先问罪　方可原情　情匪哀矜　理乖明启　诚非巧诈之辜　谓寛过误之戾　事虽乖于审愼　情宜异于矫诬　事虽昧于再思　过宜寛于无简　愼非石氏虽慙数马之能　误比钟离宜恕赐缣之谬  

文字误  

原失传【`有司失其传也`】　踳駮【`纰缪`】　阙疑　改正　掌以簿书误于文字　一马之阙　三豕之疑　十以为百  

五而阙一　亥豕之疑　鲁鱼之误　宁免毫厘之差不容笔削之改　书马阙文责宁加于石建　赐缣  

过数罪亦舍于钟离  

使吏供己  

原司马市买【`汉盖寛饶为左司马在部常为衞官繇使市买衞尉私使寛饶饶以令诣府上辞尚书责问衞尉由是不复私使候司马`】　主簿迎医【`晋陶侃庐江人为郡主簿太守张夔妻有疾将迎医请行曰资于事父以事君小君犹母也云云`】　防视家事【`汉丞相司直繁延寿奏御史大夫萧望之多使守吏自给车马往茂陵防视家事小吏冠法冠为妻先引也`】　遣修园宅【`晋王戎为荆州刺史坐遣吏修园宅应免官诏以赎论`】　増私役门卒【`唐鄃令裴仁轨私役门卒太宗欲斩之殿中御史李干祐曰仁轨以轻罪致极刑非画一之制刑罚不中则民无所措手足帝意解`】  

犯夜  

原号戒【`夜三鼜以号戒注鼔也谓夜三击鼓以廵戒之也鼜音戚`】　扞掫【`说文曰掫夜惊守有所系也`】　露浥【`诗厌浥行露岂不夙夜谓行多露`】　星行【`御星行者禁宵行者游者御亦禁也`】　警巡【`西京赋曰警夜巡昼`】　警守【`周礼夜事谓夜警守之事`】　夜猎【`汉李广将军夜猎还灞陵亭长呵叱之`】　暮归【`晋王承字安期为东海太守政尚清静有犯夜者曰从师受学不觉日暮承使吏送归家`】　分夜【`以星分夜`】　不时【`周礼禁行作不时者注谓晨行者`】抵禁【`抵冒街禁`】　犯禁　国禁　官禁　诏夜士【`以诏夜士夜禁注禁行也夜士巡夜之士`】　掌夜时【`周礼司寤氏掌夜时注谓早晚时也`】　亭吏呵【`汉李广尝从人饮还至灞陵亭亭长呵止广广骑曰故李将军曰今将军尚不得夜行何故为也止广宿亭下`】　部尉棒【`魏太祖纪为洛阳北部尉造五色棒县门左右各十余枚犯禁者不避豪彊杖杀之爱幸黄门蹇石叔父夜行太祖杀之`】　夜禁是干必先问罪　宵行有故似可徴辞  

## 御定渊鉴类函卷一百五十二

政术部三十一【`象刑　肉刑　赎刑　杖刑　鞭朴徒刑　流刑　死刑　族刑　罚亲公族刑　罚故　不齿财产没官`】  

象刑一  

原惟明　非古【`书曰象刑惟明者孙卿谓象天道而作刑安有菲屦赭衣之谓者哉　犯膑以墨其膑画之犯劓以赭着衣菲草屦非生于治古乃起于乱今按刑法志曰善哉孙卿之论刑也曰世俗论以古无肉刑有象刑墨黥之属菲屦赭衣而不纯注纯缘也以为治古无肉刑亦不得象刑矣注言人不犯法则象刑无所施也人或触罪而轻其刑是杀人者不死伤人者不刑罪至重刑至轻民无所畏乱莫大焉故象刑非生于理古而起于乱今也注言今人恶刑之重因推言之上古如此也其实不然`】　画墨汚沈【`汉武诏曰古者异衣冠象而人不犯注云画墨者幪巾也　王莽太傅唐尊出见男女不异路尊下车以象刑赭沈汚其衣莽闻说下诏申饬公卿令思齐封尊平化侯`】　上刑赭　下刑墨【`尚书大传曰唐虞上刑赭衣不纯中刑杂理下刑墨象纯幪巾也`】  

象刑二  

原唐虞象刑【`尚书舜典曰象以典刑`】　不使冠饰【`周礼害人者不使冠饰注墨幪也`】　不亏其体【`圜土之刑人也不亏其体`】　画跪当黥【`慎子`】　草缨当  

劓【`又曰有虞之诛也以草缨当劓`】　履屝当刖　艾鞞当宫【`案晋刑法志曰犯黥者皁其巾犯劓者丹其服犯膑者墨其体犯宫者杂其屦大辟之罪殊刑之极布其衣裾而无縁领`】　画衣冠异章服【`刑法志`】　犯墨者蒙帛巾【`尚书大传曰唐虞象刑犯墨者防帛巾`】　犯劓者赭其衣【`尙书大传`】　犯膑者幪其膑【`又曰犯髌者以墨幪其髌处而画之`】　犯大辟者衣无领【`又曰犯大辟者布衣无领`】  

肉刑一  

増尚书大传曰非事之事出入不以道义而诵不祥之辞者其刑墨触易君命革舆服制度奸凶攘窃伤人者其刑劓决闗梁逾城郭而略盗者其刑膑男女不以义交者其刑宫降叛寇贼劫掠者其刑死注曰非事而事之今之所不当得为也攘窃也　尚书舜典曰象以典刑注曰典常也示人以常刑所谓墨劓剕宫大辟也又伊训曰臣下不匡其刑墨　说文曰黥刑在靣也礼统曰劓刑法木胜土决其皮革也膑刑法金胜木去其节目也　白虎通曰膑脱其膑也　汉书曰黥劓之罪不及大夫故里谚曰欲投鼠而忌器器君也大夫近于君也　又曰汉文帝除肉刑当黥者髠为城旦舂当劓者笞三百　晋令曰奴婢亡加铜青若墨黥黥两眼后再亡黥两颊上三亡横黥目下皆长一寸五分广五分　唐通典曰梁制刼者身斩妻子补兵遇赦降死者黵【`都咸反`】靣为劫字十四年又除黵面之刑　周礼司刑职曰刖罪五百郑注曰刖断足也周改膑作刖也  

肉刑二  

增家语曰季羔为士师刖人之足俄而衞有蒯聩之乱季羔逃之走郭门刖者守门焉谓季羔曰于彼有缺季羔曰君子不逾又曰于彼有窦季羔曰君子不隧又曰于此有室季羔乃入焉既而追者罢季羔将去谓刖者曰吾不能纵主之法而亲刖子之足今吾在难正子报怨之时而逃我者三何哉刖者曰断足固我之罪昔公之治臣也倾侧法令先后臣以法欲臣之免于法也臣知之决狱罪定临当论刑君愀然不悦臣又知之君岂私臣哉天生君子其道固然此臣之所以悦君也孔子闻之曰善哉为吏其用法一也思仁恕则树徳加严暴则树怨公以行之者其惟子羔乎　史记曰孙膑与厐涓同学兵法厐涓既事魏得为恵王将军而自以为能不及孙膑隂使人召孙膑膑到恐其贤以刑法断其两足而黥之欲隠而勿见齐使者如梁孙膑以刑徒阴见说齐使以为竒遂窃载与之齐焉  

肉刑三  

原诏除　议复【`汉文帝除肉刑诏曰夫断肢体刻肌肤终身不息何其楚痛之甚也　续汉书曰建安中议者欲复肉刑孔融建议不可乃止`】　葵智　屦贱【`左传曰鲍宣子之智不如葵葵犹能衞其足　又曰齐景公繁刖刑有鬻踊者故晏子曰踊贵屦贱`】　断足　斮胫【`左传曰褚师声子韤而登席衞侯怒曰必断其足　尚书曰斮朝渉之胫`】　离刀锯　忍刻截【`孔融肉刑议曰一离刀锯终身不齿　袁安议曰不忍刻截之惨而安勦絶之悲`】　秦施上服苗作虐刑【`秦酷以施上服之刑案周礼上服劓墨也下服宫刖也　吕刑曰苗民作五虐之刑爰始滛为劓刵椓黥注曰苗人始为截刵割劓椓隂黥面故为虐也`】　四肢重罚　五虐峻刑【`文选曰重罚肉刑也五虐即上五刑`】　彊鉏不衞　鬻拳自纳【`左传曰郑伯刖彊鉏君子谓彊鉏不能衞足　楚鬻拳曰吾惧君以兵罪莫大焉遂自刖也君子曰鬻拳可谓爱君矣谏以自纳于刑`】　卞和献玉　邴氏争田【`韩子曰卞和献玉于楚王王使工者相之奏王曰石也王怒刖其足　左传曰齐懿公与邴歜之父争田不胜及即位掘而刖之而使歜为仆也`】想踊贵之时俗由是敝　念鼻丑之日人何以堪　苗民作而降咎垂诫吕刑　文帝废以从寛称仁汉牍【`吕刑曰今尔何惩惟时苗民断制五刑上帝不蠲降咎于苗注曰谓苗人作五刑天乃灭之　汉文帝去肉刑用笞罚文选曰歌鸡鸣于阙下称仁汉牍也`】  

肉刑四  

原墨辟【`辟刑也墨谓刻其额而涅以墨`】　劓辟【`截鼻曰劓`】　剕辟【`刖足曰剕`】　宫辟【`宫者次死之刑女子滛执置宫中不得出也丈夫滛割去其势也`】　极于病【`吕刑曰罚惩非死人极于病注曰刑以惩罸过非杀人也极于病苦者使之莫敢犯也`】　增天且劓【`易暌六三曰其人天且劓注天去髪之刑劓去鼻之刑`】　原不复属【`汉缇萦上书曰刑者不可复属属连也`】　报虐以威【`尚书曰皇帝哀矜报虐以威遏絶苗民注曰皇帝舜也言遏絶苗人`】　名轻实重【`魏陈羣议除肉刑加以笞名轻而实重名轻易犯实重伤人是重人骨肉而轻人性命也`】彰罪知耻【`晋曹彦议曰凿颠抽胁玩常茍免犯法乃众黥刖彰罪而民知耻也`】　劓象七政【`尚书徳刑考曰劓象七政日月五星应政变易也`】　膑象七精【`又曰膑象七精七宿昬中变易节气之精也`】　墨象斗度【`并徳刑考`】　膑去节木【`礼统曰膑刑法金也`】墨罪五百【`周礼曰掌五刑之法墨罪五百`】　増劓罪五百　原宫罪五百　刖罪五百　杀罪五百【`死刑也已上并周礼司刑职`】　墨者使守门【`周礼掌戮职郑氏注曰黥者无妨于禁御也`】　劓者使守闗【`郑氏注曰截劓亦无妨以貌丑逺之也`】　刖者使守囿【`郑氏注曰断足驱衞禽兽无急行`】　宫者使守内【`郑氏注曰以其人道絶也`】　増墨者法火之胜金　原劓者法木之穿土　膑者法金之克木　宫者法土之壅水大辟法水之灭火  

肉刑五  

増对唐白居易议肉刑对曰汉除肉刑迨今千有余祀其间博闻逹识之士议其是非者多矣其欲废之者则曰刻肤革断支体人主忍而用之则恺悌恻隠之心乖矣此缇萦所谓虽欲改过自新其道无繇者也其欲复之者则曰任棰令用鞭刑酷吏倚而行之则専杀滥死之弊作矣此班固所谓以死罔人失本恵者也臣以为议事者宜征其实用刑者宜酌其情若以情实言之则可废而不可复也何者夫肉刑者盖刵劓椓黥刖之耳书所谓五虐之刑也昔苗人始滛为之而天既降咎及秦人又虐用之而天下亦离心夫如是则岂无滥死者耶汉文帝始除去之而刑罚以清我太宗亦因而弃之而人用不犯夫如是则岂有罔人者耶此臣所谓徴其实者也臣又闻圣人之用刑也轻重适时变用舍顺人情不必乎反今之宜复古之制也况肉刑废之久矣人莫识焉今一朝卒然用之则见者必痛其心闻者必骇其耳又非圣人适时变顺人情之意也征之于实既如彼酌之于情又若此可否之验岂不明哉  

赎刑一  

増尚书舜典曰金作赎刑【`注曰误入刑者以金赎罪`】　晋律曰其年老小笃癃病及女徒皆赎　又曰诸应赎者皆月入中绢一疋老小女人半之　又曰以金罚相代者率金一两以当罚十也  

赎刑二  

増家语曰鲁国之政赎人于诸侯皆取金内府子贡赎之而辞不取孔子闻之曰赐失之矣夫圣人举事可以移风易俗而教导不可施于百姓非独适身之行也今鲁国富者寡贫者多赎人受内府金则为不防则何以相赎乎自今已后鲁人不复赎人于诸侯矣　晋书曰王宏有政绩为河南尹苛碎坐桎梏罪人以泥墨涂面置深坑中饿不与食又擅纵五嵗刑以下二十一人为有司所劾帝以宏累有功绩聼以赎罪论　又曰烈王无忌闽王承之子也承为荆州刺史王廙所害江州刺史禇裒当之镇无忌及丹阳尹桓景等饯于板桥时王廙子丹阳丞耆之在坐无忌志欲复讐拔刀将手刅之裒景命左右救捍获免御史中丞车灌奏无忌欲専杀人付廷尉科罪成帝诏曰王当以体国为重岂可寻绎由来以乱朝宪主者其申明法令自今以往有犯必诛于是聼以赎论　唐书曰僖宗干符三年敇应残疾笃疾犯徒流罪或是连累即许征赎如身犯罪不在免限  

赎刑三  

原入粟　输钱【`汉张敞言国兵在外谷度不足愿令有罪非盗受财杀人犯法不得赦者得以差入谷萧望之及李疆议曰粟以赎罪则富者得生贫者得死是贫富异刑而法不一竟不施敞议详赎刑五后汉虞诩为仆射时长安聼百姓谪罚者输赎号义钱托为贫人储而守令因以聚敛诩上疏论之诏下切`】  

【`责州县也`】　罚金　出缣【`汉张释之为廷尉文帝出中渭桥有人从桥下出乘舆马惊释之奏当罚金详议谳二　续汉书建武初令天下系囚减罪一等出缣赎罪轻重各有差`】　解左骖入半缣【`史记曰越石父贤在缧绁之中晏子见而左赎之　后汉明帝诏亡命者自殊死已下赎死罪缣三十匹右趾至髠钳城旦舂十匹城旦至司寇五匹未发自告半入赎`】　诛匈奴捕安世【`后汉窦宪字伯度有罪请诛匈奴以自赎乃拜车骑将军有功遂勒铭燕然山　汉丞相公孙贺请捕朱安世以赎子罪子敬声也西京赋曰丞相欲赎子罪云云`】　増伏斧锧　献金马【`晋高祖怒闽王昶不逊下诏其罪归其贡物不纳兵部员外郎李知损上书请籍没其物而禁锢使者于是以元弼下狱元弼俯伏曰昶夷貊之君不知礼义陛下方示大信以来逺人臣将命无状愿伏斧锧以赎昶罪髙祖乃赦元弼遣归　唐书曰后魏起自北方属晋室之乱部落渐盛其主乃峻刑法毎以军令从事人乘寛政久多以违令得罪死者以万计于是部落骚然其后当死者聼其家献金马以赎`】　原五罚有赦　百身可赎【`尚书曰五罚之疑有赦注曰出金赎罪　诗曰如可赎兮人百其身`】  

赎刑四  

原官婢【`汉书曰太仓令淳于公犯法当刑其幼女缇萦上书曰妾父为吏齐中皆称防平今坐法当刑妾伤夫死者不可复生刑者不可复续虽欲改过自新其道无由妾愿没入为官婢以赎父刑文帝哀怜之乃下诏除肉刑`】　官奴【`晋殿中帐吏邵广盗官幔三张合布三十匹罪应弃市广二子宗年十三云年十一挝登闻鼓求为官奴以赎父罪时议者欲减广死罪以宗等付奚官为奴而不为永制右丞范坚驳曰以杀止杀小不忍而轻易典刑人之爱父谁不如宗此为施一恩于今开万怨于后遂正广刑`】　权轻重【`轻重诸罚有权`】　免刑戮【`免于刑戮`】　误者之试【`张斐律序曰赎罚误者之试`】穆王训夏【`周穆王训夏赎刑训畅夏禹赎刑之法更従轻以布告天下`】　贡禹请  

除【`贡禹请除赎刑之法`】　金罚货罚【`周礼职金掌金罚货罚入于司兵注以金以货赎罪者也入于司兵以给兵及工直也`】　百锾千锾【`罪赎以百锾重倍加至千锾也`】　増赦疑从罚【`尚书曰五刑之疑有赦五刑不简正于五罚注曰罚赎刑也五刑有疑则赦之从五罚言降而从轻也`】　以官爵赎【`唐王忠嗣数上言禄山且乱李林甫恶之隂使人诬告忠嗣帝怒召入付三司讯验罪应死哥舒翰方有宠白上请以官爵赎忠嗣罪帝意乃`】　推父防赎【`本传曰裴潾再迁刑部郎中前率府仓曹参军曲元衡杖民栢公成母死有司以死在辜外推元衡父防赎金公成受财不诉以赦免潾议曰杖捶者官得施所部非所部虽有罪必请有司明不可擅也元衡非在官公成母非所部不可以防免公成取贿仇家利母之死逆天性当伏诛有诏元衡流公成轮死`】　原赎死金二斤【`晋律注曰谓其五嵗以下一等减半四嵗以下一等减半`】　赎囚金四两【`又曰赎罪囚罚金四两`】　诸侯不敬皆赎论【`又曰凡诸侯上书言及不敬皆赎论`】　八议得减皆赎【`又曰诸侯应八议以上请得减留赎勿髠钳笞也已上并晋律`】　入钱五十万减死【`汉武帝纪天汉四年秋九月令死罪入赎钱五十万减死罪一等`】　买爵三十级免罪【`汉书恵帝纪曰民有罪得买爵三十级以免死罪案应劭曰一级直钱二千凡为六万若今赎罪入三十匹缣矣`】　墨辟疑赦其罚百锾【`尚书吕刑下同`】　劓辟疑赦其罚惟倍　刖刑疑赦其罚倍差【`孔传倍差又半五十锾也`】　宫辟疑赦其罚六百锾　大辟疑赦其罚千锾【`孔安国曰六两曰锾锾黄铁也`】　重罪入甲兵轻罪入楯革【`管子桓公谓管仲曰吾欲从事于诸侯可乎对曰未可君使甲兵赎死制重罪入甲兵轻罪入楯革小罪入半钧也`】  

赎刑五  

増议汉萧望之入粟赎罪议曰民函阴阳之气有好义欲利之心在教化之所助虽尧在上不能去民欲利之心而能令其欲利不胜其好义也虽桀在上不能去民好义之心而能令其好义不胜其欲利也故尭桀之分在于义利而已道民不可不慎也今欲令民量粟以赎罪如此则富者得生贫者独死是贫富异刑而法不一也人情贫穷父兄囚执闻出财得以生活为人子弟者将不顾死亡之患败乱之行以赴财利求救亲戚一人得生十人以防如此伯夷之行壊公绰之名灭政教一倾虽有周召之佐恐不能复古者藏于民不足则取有余则与诗曰爰及矜人哀此鳏寡上恵下也又曰雨我公田遂及我私下急上也今有西邉之役民失作业虽户赋口敛以赡其困乏古之通义百姓莫以为非以死救生恐未可也  

増疏汉贡禹除赎罪法疏曰孝文时贾人赘壻及吏坐赃者皆禁锢不得为吏赏善罚恶不阿亲戚罪白者伏其诛疑者以与民亡赎罪之法武帝辟地广境数千里自见功大威行遂从耆欲用度不足乃使犯法者赎罪入谷者补吏是以天下奢侈官乱民贫盗贼并起亡命者众郡国恐伏其诛则择便巧史书习于计簿能欺上府者以为右职奸轨不胜则取勇猛能操切百姓者以苛暴威服下者使居大位故亡义而有财者显于世欺谩而善书者尊于朝誖逆而勇猛者贵于官故俗皆曰何以孝弟为财多而光荣何以礼义为史书而仕宦何以谨慎为勇猛而临官故黥劓而髠钳者犹复攘臂为政于世行虽犬彘家富埶足目指气使是为贤耳故谓居官而置富者为雄桀处奸而得利者为壮士兄劝其弟父勉其子俗之壊败乃至于是察其所以然者皆以犯法得赎罪求士不得真贤相守崇财利诛不行之所致也今宜除赎罪之法相守选举不以实及有赃者輙行其诛亡但免官则争尽力为善贵孝弟贱贾人进真贤举实防而天下治矣  

杖刑一  

増后汉纪曰明帝时政事严酷公卿皆鞭杖左雄上言九卿位次三事班在大臣行有佩玉之节动有庠序之仪加以鞭杖诚非古典上即除之　晋春秋曰诸葛武侯杖二十以上皆亲决宣王闻之喜曰吾无患矣　三国典略曰齐冯翊王润字子泽神武第十四子也防慎方雅习于吏职神武尝称之曰此吾家千里驹也初为定州刺史开府王回洛闗督独孤秡侵窃官田受纳贿赂润案举其事二人上言润出送台使张魏文登坛南望叹息不测其意武宣曰冯翊王少小谨慎内外所知不为非法朕信之矣登髙逺望人之常情何足可道鼠軰轻相间搆理应从斩犹以旧人未忍致法回洛决鞭二百秡宜决鞭一百　隋书曰库狄士文拜真州刺史性清苦不受公料家无余财其子尝噉官防饼士文枷之于狱累日杖一百步送还京僮隶无敢出门　唐书曰开元二年监察御史蒋挺有所犯敇朝堂杖之黄门侍郎张廷珪曰御史宪司清望耳目之官有犯当杀即杀当流即流不可决杖可杀不可辱也　又曰开元中前广州都督裴伷先下狱中书令张嘉贞奏请决杖兵部尚书张说进言臣闻刑不上大夫以其近于君也故曰士可杀不可辱也臣今秋廵邉中途闻姜皎朝堂决杖皎是三品亦有微功不宜决杖廷辱以卒伍待之且律有八议勲贵在焉今伷先不可又轻决罚上然其言嘉贞不说退而曰何言事之深也说曰宰相者时来即为岂能长据若贵臣尽可杖但恐吾等行当及之此言非为伷先乃为天下士君子也　又曰王遂为浙西观察使毎有笞挞其杖率过常制既遇祸监军使封其杖来献命中人出示于朝以作诫　五代史曰刘铢用法刻甚民有过者问其年几何对曰若干即随其数杖之谓之随年杖毎杖一人必两杖齐下又谓之曰合欢杖  

杖刑二  

原法杖【`晋令曰应得法杕者以小杖过五寸者稍行之应杖而髀有疮者缓臋也`】　増白挺【`大杖也`】　创杖架【`唐宇文融以夏楚大小无制始创杖架以髙卑度杖长短又铸铜为规齐其巨细`】　罪不加【`李封为延陵令吏人有罪不加杖罚但令里碧巾以辱之`】　悬棒四门【`魏太祖为洛阳北都尉治四门作五色棒悬门左右`】　有犯共斥【`徐有功初为蒲州司法以寛为治不施敲朴吏相约有犯徐司法杖者众共斥之迨报满不杖一人职事亦理`】　原生荆长六尺【`晋令曰杖皆用荆其长六尺制杖大头围一寸尾三分半`】　傅咸受罚太重【`傅咸传曰杨济与咸书曰昨遣人相视受罚云太重相念杖痕不耐风寒宜深慎防云云`】　违拒上命财加罪黜【`傅咸答杨济与书云`】　上梢云根下拂地足【`世说曰桓温在荆州全欲以徳被江汉耻以威刑肃物令史受杖正从朱衣上过桓式年少从外来云向从阁下过见令史受杖上梢云根下拂地足意讥不着桓公曰我犹患其重案式桓歆小字温第三子仕至尚书`】　丁邯不就郎杖之数十【`三辅法录曰丁邯字叔春选为郎托疾不就诏问实病否对曰臣实不病耻以孝防为令史职耳世祖怒杖之数十诏问欲为郎否对曰能杀臣者陛下不能为郎者臣诏出之`】　白裒表山涛诏杖五十【`王隠晋书山涛传曰武帝以山涛为司徒频让不许涛出径归家左丞白裒奏违诏杖裒五十`】  

鞭扑一  

原亲抶【`左传宋司城子罕亲执扑以行筑者而抶其不勉者`】　枉笞【`楚相枉张仪盗璧笞挞之详拷讯`】　示贼【`左传齐襄公诛屦于徒人费弗得鞭之见血遇贼于门袒而示之背`】　笞秦【`仙妇笞秦`】　挝吏【`后汉常林夜挝吏详拷讯`】　鞭督【`晋书曰魏明帝令妇人加笞还从鞭督之例以其形体裸露故也又晋令曰应受杖而体有疮者督之也`】　鞭刑　棰令　笞罚笞令　増蒲鞭【`续汉书曰刘寛为南阳太守遇民如子吏民有罪以蒲鞭罚之示辱而已`】系笞　笞讯　原挞伯禽【`成王有过周公则挞伯禽`】　鞭师曹【`左传`】  

【`魏侯有嬖妾使师曹诲之琴师曹鞭之公怒鞭师曹三百`】　使受挞【`史记曰吏过笞挞陈余余欲起张耳蹑使受笞去耳责余曰今见一辱而死一吏乎`】　増鞭圉人【`左传子般怒鞭圉人荦公曰不如杀之是不可鞭能投盖于稷门`】　原挞之流血【`礼记`】　鞭之见血【`详示贼注`】七人而毕【`左传曰楚子玉治兵终日而毕鞭七人贯三人耳`】　一抶何伤【`左传`】  

【`曰齐懿公夺阎织之妻而使织为参乘邴歜以鞭抶织织怒歜曰人夺汝妻而不敢怒一抶汝庸何伤`】加笞减笞【`汉景帝诏曰加笞与重罪无异幸而不死不可为人其定律笞者五百曰三百三百曰二百也又诏曰加笞者或至死而笞未毕朕甚怜之其减笞三百曰二百二百曰百`】　无得更人【`汉景诏当笞者笞臋无得更人毕一罪乃更人由是笞者得全`】　未尝挞人【`汉朱邑为桐乡啬夫未尝挞辱人`】　増鞭作官刑【`舜典孔传曰为办治官事之刑`】　扑作敎刑【`舜典孔传曰楚扑也为敎官之刑`】　夏楚威【`礼乐记篇曰夏楚二物其威也`】　挞以记之【`尚书侯以明之挞以记之`】　许嘉免父【`汝南先贤传曰许嘉年十三父给亭治道坐不竞当得鞭嘉叩头流血请得免由是感激读书`】　立秋施鞭扑【`马融曰立秋乃施鞭扑`】竹棰长五尺【`刑法志曰诸笞者棰长五尺其本大一寸其末薄半寸皆平其节也`】　生革去四防【`又曰鞭皆用牛皮生革防或法鞭生革去四防`】  

徒刑一  

原顾山　埽道【`汉平纪曰天下女徒已论归家出顾山钱月三百聼使入钱顾人入山伐木也魏王凌遇事髠刑五嵗当道埽除`】　伐薪　舂稾【`伐薪三年薪徒也春槀徒役女子之`】  

【`刑`】　当完　驱就【`汉张苍定律诸当完者完为城旦　驱以就役`】  

徒刑二  

原断徒　配役　施职事【`凡害人者寘之圜土而施职事焉以明刑耻之`】　弛刑徒【`汉邴吉使女徒复作弛刑徒注曰不私锁但责保`】　役重罪【`周礼曰凡万民有罪者役诸司空重罪旬有三日坐期月役则宥而赦之注曰役者使给百工之役也`】　计徒庸【`左传士弥牟营城周计徒庸虑材用以令役于诸侯`】　城旦三嵗【`张苍定律诸当髠者完为城旦舂满三嵗为薪白粲薪白粲一嵗入于隶臣妾隶臣妾一嵗免为庶人隶臣妾满二嵗为司寇司寇一嵗及作如司寇二嵗皆免为庶人逃亡及耐罪以上不用此令`】　司寇二嵗【`详上`】　任之以事【`周礼曰司圜职掌教罢民任之以事`】　役诸司空【`大司寇职曰以嘉石平罢民凡万民之有罪过而未丽于法而害于州里者桎梏而坐诸嘉石云云`】　教罢民【`周礼司圜职曰掌教罢民谓恐人不从化`】　聚教罢民【`周礼司寇职曰以圜土聚教罢民`】　髠头衣赭【`风俗通曰秦始皇遣防恬筑长城徒卒罪髠负土赭衣后遂繁息今皆髠头衣赭`】　秋落之象【`张斐曰髠刑者秋落之象也`】　许歴完士【`王粲曰许歴为完士一言犹败秦今之四嵗刑士也`】刘桢输作【`典略曰魏太子尝宴文学酒酣命夫人甄氏出拜众人咸伏而桢独平视太祖闻之`】  

【`乃桢减死输作也`】　有罪皆耐【`汉惠诏上造以上内外公孙有罪当刑及当为城旦春皆耐为薪白粲注曰城旦谓旦旦起治城舂者妇人不预外徭役但舂作米四嵗刑薪取薪给宗庙白粲令择米皆三嵗刑也`】　有爵不奴【`周礼凡有爵者七十者未齓者皆不为奴有爵谓命士已上男子八嵗女子七嵗而毁齿此司厉之职也`】　于役计年　就役计日　増猪突豨勇【`汉书曰匈奴侵寇王莽募天下囚徒名曰猪突豨勇服注曰突者逐也能触突人故取以为喻也`】私罪以上【`唐徐有功时有诏公罪流私罪徒以上会赦免逾百日不首复论有功奏陛下寛殊`】  

【`死罪已发者原之若无告言所犯终不自发如告言赦前事则与律乖今赦前之罪不自首者还以法论则恩虽布天下而罪不能贷臣为陛下不取也`】　死罪以下【`五代梁干化二年徳音降死罪以下囚罢徒役`】　原英布为黥徒【`汉书黥布传曰人相布当黥而王果坐法徒骊山后封九江王`】曹宗为城旦【`曹参传曰参世孙宗有罪免为城旦`】　上罪三年而舍【`司圜曰能改者云云`】　中罪二年而舍　下罪一年而舍【`并周礼司圜职`】　男子入于罪隶【`司厉职曰其奴男子入于罪隶女子入于舂槀`】　圜土罚人而不亏财【`周礼司圜职曰凡圜土之刑人也不亏体其罚人也不亏财注言罚人但任之以事耳`】  

徒刑三  

増判文苑英华流人降徒判曰曼倩持法恭闻至理之名公闾在官雅得平反之誉与其失善宁可利滛顷以泽被寰中风行水上象雷雨以作自昆虫而必及五流之罪恩降一至于徒年三防之条会虑复加于清雪涣然无咎咸与惟新大理以虑合从寛雅符平典刑部以徒非本坐何太深文  

流刑一  

増后魏书曰髙聪有罪恕死徙平州为民届瀛州属刺史王质获白兔将献托聪为表髙祖见表顾谓王肃曰那得复有此才而朕不知也肃曰髙聪北徙此文当其所制髙祖悟曰必应然也　隋书曰王伽开皇末为齐州行参军初无足称后被州使送流囚李参等七十余人诣京师时制流人并枷锁传送伽行次荥阳哀其辛苦悉呼而谓之曰汝等虽犯宪法枷锁亦太辛苦吾欲与汝等脱去行至京师总集能不违期否皆拜谢曰必不敢违伽于是悉脱其枷与期曰某日当至京师如至期却吾为汝受死舍之而去流人感恱依期而至一无离叛上闻而异之于是悉召流人并令携负妻子俱入赐宴于殿前而赦之擢伽为雍令　刑法志曰太宗十四年诏流罪无逺近皆徙邉要州后犯者寖少焉  

流刑二  

原缟武　青衣【`礼记曰冠缟武不齿之服注曰所放不率敎者　汉书文帝纪曰淮南王长谋反徙蜀青衣`】　増降为流　免以配【`唐太宗时房元龄与法司増损隋律降大辟为流者九十二流为徙者七十一　明皇时诏曰徙非重刑而役者寒暑不释系械杖古以代肉刑也或犯非巨蠧而捶以至死其皆免`】　原辞穷两造既明豪夺吾人　流宥五刑自宜逖离尔土　圣代好生既宥尔以逺也　小人懐土尚于我有尤乎　四裔是投罪轻重而不等　五流斯宅居逺近而有差  

流刑三  

原不韦【`司马答任安书曰不韦迁蜀世传吕览`】　庄舄【`庄舄曰越之流人去人滋久思人滋深`】　黜恶【`礼`】　流凶【`四凶`】　播弃　谴谪　流放　投荒徙不毛【`孔明曰徙不毛之地`】　御魑魅【`左传曰投之四裔以御魑魅`】　分北  

三苗【`书`】　流宥五刑【`书注曰谓君不忍刑放宥之于逺也`】　舜流共工【`书曰舜流共工于幽州`】　缓死申恩　移人御魅　流在裔土　以实裔土【`国语`】　虞翻徙交州【`吴志虞翻性疎直孙权怒徙交州虽处罪放讲学不倦上书曰长没海隅生无可与语死以青蝇为吊客云云`】　蔡邕徙朔方【`后汉蔡邕传初邕与司徒刘郃素不相平叔父衞尉质又与将作大匠杨球有隙球即中常侍程璜女夫也璜遂使人飞章言邕质数以私事请托于郃郃不聼邕含隠切志欲相中于是诏下尚书召邕诘状论弃市有诏减死一等与家属髠钳徙朔方邕报杨复书曰昔徙此者故城门校尉梁伯喜南郡太守马季常或至三嵗近者嵗余皆得旅返自知罪戾不敢慕此`】　去父母之　徙瘴疠之乡　居梼杌于四裔【`左传指四凶也`】　五流有宅五宅三居【`舜典孔传曰五等之罪亦有三等之差四裔九州中国也`】　放讙兜于崇山以变南蛮  

流刑四  

増表唐陈子昂为将军程处弼谢放流罪表曰臣无敎训家有逆子臣合湮宗灭族以显国刑天慈哀矜放从流窜臣为庆赖已是非图今月日遂天恩以臣所坐流刑特从释放穷骸朽骨一朝再生踊跃章惶再崩再陨臣山东孤子朝无亲故智识愚鲁非有材能陛下超羣越軰崇以荣宠昔任郎将十有三年遂无涓涘一阶升录自陛下践极谬荷恩私冒宠叨荣超絶时軰越从郎将检校将军才逾一年即加正授皆是宸眷非有因人宠渥崇隆莫与臣比臣之孤贱贵显知惭臣又凶殃积罪甘投魑魅孤负陛下之恩永为遐荒之肝脑涂地无以为酬岂谓天造曲矜恩及枯骨骸沟壑反魄幽泉使魑魅穷魂重生圣日粪土残命不灭荒陬负徳戴恩万死无报不胜感荷再生之庆  

死刑一  

増释名曰斩蹔也蹔加兵即断也　又曰狱死曰考竟考得其情竟其命于狱也　礼记曰刑人于市与众弃之  

死刑二  

増家语曰郏谷之会齐侯奏宫中之乐俳优侏儒戏于公前孔子趋进歴阶而上曰匹夫荧侮诸侯者罪应诛请有司速加法焉于是斩侏儒手足异处齐侯惧有惭色　史记曰秦皇平六国制天下藏诗书及偶语皆弃市　后汉书曰张济为河南令中常侍段珪奴乘犊车于道济即捕枭首悬尸珪门　唐书曰狄仁杰迁大理丞左威衞大将军权善才右监门中郎将范懐义坐误斧昭陵栢罪当死髙宗诏诛之仁杰奏不应死帝怒曰是使我为不孝子必杀之仁杰曰汉有盗髙庙玉环者文帝欲族之张释之廷诤曰假令取长陵一抔土何以加其法于是罪止弃市陛下之法在象魏固有等差犯不至死而致之死何哉误伐一栢而杀二臣后世谓陛下何如主帝意遂免死　又曰徐有功凡三坐大辟将死泰然不忧赦之亦不喜　又曰兴平县人上官兴因醉格杀人亡窜吏执其父下狱兴自首请罪以出其父京兆尹杜琮以其首罪免父有光教义请减死配流王彦威曰杀人者死若许杀人不死是敎杀人兴虽免父不合减死  

死刑三  

原议缓　赎疑【`易曰议狱缓死　大辟死刑也死罪有疑即赦之罚千锾以赎死罪也`】莫大　无小【`死刑莫大之刑也书曰刑故无小`】　必当　不恨【`月令曰斩杀必当　汉宣诏曰狱者万人之命能使生者不怨死者不恨则可谓文吏矣`】　刑于市　肆诸朝【`上详死刑一　子服景伯曰吾力犹能肆诸市朝谓公伯寮也`】  

死刑四  

原止杀【`书以杀止杀`】　制命【`书曰制长短之命`】　无肆掠【`详拷讯`】　象天之刑【`书刑徳考曰大辟之属二百象天之刑`】　如水灭火【`白虎通曰大辟谓死也如水灭火`】　磔之于市【`刑法志曰中元二年改曰弃市注先时死刑皆磔之于市今改弃市`】肢体分散【`释名曰车磔曰轘轘散也`】　齐王行车磔【`孔丛子曰齐王行车磔之刑羣臣諌不聼子髙见齐王曰闻君行车磔之刑窃谓下吏之过齐乃除车磔之刑`】　太公诛狂矞【`韩子曰太公望东封于齐海上贤者名狂矞太公望闻之往请焉三却马于门而狂矞不报见也太公诛之周公曰狂矞天下贤者也何为诛之太公曰矞也义不臣天子不友诸侯吾恐其乱法易教也`】　威王烹大夫【`史记齐威王召阿大夫曰子誉言日闻是以币厚吾左右以求誉烹阿大夫及左右尝誉者`】简子沈鸾徼【`吕氏春秋赵简子沈鸾徼于河曰吾尝好声色矣而鸾徼致之吾尝好宫室台`】  

【`榭矣而鸾徼为之吾尝好良马善御矣而鸾徼来之吾好士六年矣而鸾徼未尝进一人也是长吾过绌善也`】诛伯鲧于羽郊【`韩子曰尧欲传天下与舜伯鲧諌曰不祥也孰以天下传匹夫尭不聼举`】  

【`兵诛之于羽郊`】　斩防风于会稽【`又曰禹朝诸侯之君于会稽之上防风之君后至而禹斩之`】　少正顺非而泽【`家语曰孔子诛少正卯门人进问孔子曰天下有大恶者五五曰顺非而泽此乃人之奸雄不可不诛`】　丁公为臣不忠【`史季布传曰丁公为项王将常窘髙祖髙祖曰两贤岂相阨哉丁公引兵还及项王灭丁公谒见髙祖斩丁公以狥军中曰令项王失天下者丁公也斩之使后为臣者无效丁公`】　晋文断颠颉之脊【`商鞅曰晋文公断颠颉之脊以狥晋国为其晩至故也`】　魏绛戮扬干之仆【`左传曰晋侯之弟扬干乱行于曲梁魏绛戮其仆`】　上不及天下不及地【`晋律注曰枭斩弃之于市者斩头也令上不及天下不及地也`】　考得其情竟命于狱【`详死刑一`】　念施行之后不可复生　当结罪之前所宜惟恤　管蔡挟武庚作乱周公杀之【`史记管蔡世家曰武王封叔鲜于管封叔度于蔡二叔乃挟武庚以作乱周公诛之`】　邓析操两可之说子产诛之【`列子曰邓析操两可之说设无穷之辞当子产执政作竹刑子产戮而诛之`】  

族刑一  

原刑法志曰当三族者皆先黥劓斩左右趾笞杀之枭其首菹其骨肉于市其诽谤詈诅者又先断舌故谓之具五刑  

族刑二  

原及嗣　祸宗【`虞书曰罚弗及嗣　朱安世曰丞相祸及宗矣公孙贺及父子俱死狱`】连坐　滥施　夏刑孥戮　秦法族诛【`尚书曰汝不从誓言予则孥戮汝　汉朱浮与彭宠书曰族灭之计`】　在父兄之不知　岂宗族而相及秦皇暴虐威以三夷　商纣毒痡罪及九族  

族刑三  

原罪人以族【`泰誓曰今商王受弗敬上天降灾下民沈湎冒色敢行暴虐罪人以族注曰刑及九族也`】　诽谤者族【`汉书髙帝纪曰汉王元年沛公还灞上十一月召诸豪杰曰父老苦秦苛法久矣诽谤者族偶语弃市`】　赤族之诛　及宗之祸　垣平夷三族【`汉书文帝纪曰后元年冬十月术士新垣平诈觉谋反夷之三族`】　荆轲沈七族【`文选应劭注曰荆轲为燕剌秦王不成而死其七族坐之沈没也张晏曰七族者上至髙祖下至曽孙`】　以古非今者族【`秦始皇本纪曰十三年丞相李斯奏曰臣请史官非秦纪皆烧之以古非今者族`】威以参夷之刑【`张衡东京赋曰秦政利觜长距终得擅场以大半之赋威以参夷之刑注秦法一人有罪夷三族`】　温舒罪至五族【`汉书曰王温舒为右辅行中尉遇有变告温舒受员钱它奸利事罪至五族自杀其时两弟及两婚家亦各自坐它罪而族`】　髙后除三族罪【`髙后纪曰元年正月诏曰合除三族之刑`】  

族刑四  

増表唐李峤为百僚贺恩制逆人亲属不为累表曰臣闻父殛子兴圣贤忠厚之教身死宗戮末季陵夷之道或罚不及嗣或祸并其族淳朴既往恻隠不逮于昆虫法令滋章网罗必及于麛卵天厌滛虐诞兴明圣去贪残而遂生育品物昭苏哀狱讼而缓虔刘寰瀛恺泽在予之防固已刑于万方拯物之心岂直其三面日者乱臣干纪巨猾滔天将倾渤海之流且触昆山之柱陛下伤浇浞之为变吊管蔡之不臧法雷电之威诛而不怒用春秋之义断必以情擢其发而葬其尸殱其魁而宥其党汉主三夷之族黜而不行秦皇九族之刑矜而莫用至若连萍托枝附叶随或玉石难分或淄渑易混俱削嫌疑之迹并从寛大之文迁州贬县才示于小惩窜海投沙尚班于荣级则是大有造于羣凶也而圣慈无已天泽愈隆并运四时乃锡造于平分之外不遗万物尚加恵于曲成之表使枯朽之干向秋而更荣穷涸之鳞在辙而能跃藏其疾而含其垢责其效而要其功虽魏士之私于外朝获安反侧商人之染于污俗咸与维新无以匹此含方斯涤荡  

罚亲  

原刑放【`左传曰刑放于宠`】　不隠【`左传曰仲尼曰叔向古之遗直也治国制刑不隠于亲三数叔鱼之恶不为末减曰义也夫可谓直矣平丘之会数其贿也以寛卫国晋不为暴归鲁季孙称其诈也以寛鲁国晋不为虐邢侯之狱言其贪也以正刑书晋不为颇三言而除三恶加三利杀亲益荣犹义也夫注曰叔鱼叔向弟也三罪为国施刑不可不正其余以直伤义故疑之于义未安直则有也`】　议亲【`周礼八议一曰议亲`】　数恶【`详上注叔向`】　血属　义不掩恩【`门外之理`】　威克厥爱【`书曰威克厥爱允济爱克厥威允罔功`】　罪无掩蔽【`礼`】　刑不颇邪【`传`】　大义灭亲【`左传石碏杀子君子曰大义灭亲`】　増贵戚必禁【`月令虽有贵戚近习无有不禁`】　原季子遏恶【`公羊曰公子牙卒不称杀为季子讳季子遏恶不为国讳缘季子之心为之讳君亲无将将必诛也`】　缓追逸贼【`谷梁郑伯克叚叚失弟子道贱叚而恶郑伯郑伯处心积虑成于杀也犹曰取怀中而杀之宜缓追逸贼`】　不以父成刑【`史记曰楚王使石奢为治有杀人者犇追之则其父也曰以父成刑不孝也不行君法非忠也刎颈而死`】　不以法贷人【`晋苟晞从母弟求为将晞曰吾不以法贷人将无后悔后果犯法晞斩之详死刑二`】　君子不党　法家少恩　私不害公　爱而知恶　惟恶是疾　虽亲必诛　惟令是行　虽亲不隠　宜准律论　难从刑放　仁不遗亲　义无絶爱　虽亲惟立爱　而法且断恩　他人尚思钦恤　本族难忘哀矜敦既睦之情恩重掩义　行无颇之法公不灭私  

周公垂涕而治管蔡之狱　季友防欷而行叔牙之诛増小慈失教郑庄成叔段之诛【`左传郑伯克段于鄢讥失教也`】　为  

法断恩汉武可昭平之奏【`汉隆虑公主子昭平君尚帝女隆虑病困以金千斤钱千万预为昭平君赎死罪上许之隆虑卒昭平醉杀主传母廷尉请论决上曰吾弟一子又属我垂涕良久曰先帝法令诎之何面目入髙庙遂可其奏`】  

公族刑  

原死刑【`周礼甸师王之同姓有罪则死刑焉注曰王同姓有罪者断其狱于甸师之官`】　亲哭【`礼记曰骨肉之恩无絶亲哭之`】　増无絶【`详上注`】　狱成【`周礼公族有罪狱成有司谳于公公曰宥之三宥不对则走出致刑于甸人公又使人追之曰虽然必赦之有司曰无及也反命于公公素服不举为之变如其伦之防无服注伦亲疎之比也`】　原罪三宥【`详上注`】　议八辟【`周礼八辟一曰议亲之刑`】　无宫刑【`公族无官刑不翦其也`】　不即市【`周礼凡王之同族有罪不即市注曰刑于隐所也`】　纎剸亦告【`礼公族之罪其在□剸亦告于甸人`】　有司正术【`公族之罪虽亲不以犯有司正术也`】　磬于甸人【`记曰公族有死罪则磬于甸人`】恩虽切于棣华　法宜除于蔓草　虽金枝可贵三  

宥必加　而玉律难容一成不变  

罚故  

原议故【`周礼八议一曰议故`】　刑故【`狱成刑故`】　申恩　屈法　虽久要之难忘　有大故而宜弃　旧虽在于八议　法宜效于二天　惟恶是去虽旧必诛　惟法是行虽旧必罚　虽敦于念旧义在不遗　而奉彼正刑罪宜无赦罪或难掩法可行于二天　事茍足容刑宜缓于一  

割　崇奸获戾大为防而犹逾　念旧废刑小不忍而为乱  

不齿  

原废以驭罪【`周礼曰太宰以八柄驭羣臣七曰废以驭罪注废放也`】　降为庶人【`书曰降霍叔为庶人三年不齿注曰齿录也`】　终身不齿【`礼曰有不率教者屏之逺方终身不齿`】　三年不齿【`周礼曰凡害人者以明刑耻之其能改者反于中国不齿三年也`】　元冠缟武【`礼曰不齿之服详流刑二`】　増不齿仕版【`宋太宗端拱元年少府监言犯赃配役人郭冕等九人皆尝任京朝官会赦当叙用上曰冕等赃吏不可复齿仕版止令释遣之`】  

财产没官  

原驭贫【`周礼曰太宰以八柄驭羣臣六曰夺以驭其贫谓其罪大没入其家财也`】　没入夺骈邑【`子曰管仲夺伯氏骈邑三百饭蔬食没齿无怨言当罪故不怨也`】　没先居【`列子曰宋人向氏学盗俄以赃获罪没先居之产也`】　抵于公法　没以家财  

## 御定渊鉴类函卷一百五十三

政术部三十二【`赦宥　宥过　改过　待罪用法不平　滛酷　赃货`】赦宥一  

原易曰雷雨作解君子以赦过宥罪尚书曰眚灾肆赦怙终贼刑　又曰宥过无大刑故无小罪疑惟轻功疑惟重与其杀不辜宁失不经　又吕刑曰五刑之疑有赦五罚之疑有赦其审克之　又曰墨辟疑赦其罚百锾【`详赎刑`】　尚书大传曰有过必赦小罪勿増大罪勿赦老弱不受刑有过不受罚故老而受刑谓之悖弱而受刑谓之克不赦有过谓之贼故与其杀不辜宁失有罪与其増以有罪宁失过以有赦　周官曰司刺掌三宥三赦之法一宥曰不识再宥曰过失三宥曰遗忘一赦曰幼弱再赦曰老旄三赦曰惷愚　又曰国君过市刑人赦　礼记曰疑狱泛与众共之众疑赦之　尔雅曰赦舍也郭璞注谓放置也　汉旧仪曰践祚改元立  

皇后太子赦天下每赦自殊死以下及谋反大逆不道诸不当得赦者皆赦除之命下丞相御史复奏可分遣丞相御史乗传驾行郡国解囚徒布诏书郡国各分遣吏传廏车马行属县解囚徒　管子曰赦者小利而大害也久而不胜其祸无赦者小害而大利也久而不胜其福故赦者犇马之委辔也无赦者痤疽之矿石也【`委辔必顚覆也矿石疗疾也`】　增又曰赦宥者先易后难法者先难后易故惠者民之雠也法者民之父母也　原荀恱汉纪论曰夫赦权时之宜非常典也汉兴承兵革之后大过之代比屋可刑故设三章之法申以大赦之令荡涤秽流与人更始时势然也后代承业习而不革失时宜矣　王符潜夫论曰或三辰有候天气当赦故人从之施德也　望气经曰黄云四出注期五十日赦　风角书曰春甲寅日风髙去地三四尺鸣条以上常从申上来为大赦期六十日应也　增又曰候赦法冬至后尽丁巳之日南风从巳上来满三日以上必有大赦　原裴頠集曰臣闻感神以政应变以诚故桑谷之异以勉己而消汉末屡赦犹淩迟不反由此言之上协宿度下宁万国惟在贤能愼厥庶政殆非孤赦所能损益也  

赦宥二  

增家语曰孔子为司寇有父子讼者夫子同狴而絷之三月不别其父请止夫子赦之焉季孙闻之不恱曰司寇欺余曩告余曰为国家必先以孝今为余戮一不孝子不亦可乎而又赦之何哉冉有以其言告孔子孔子喟然叹曰上失其道而杀其下非理也不敎以孝而听其狱是杀不辜三军大败不可斩也狱犴不理不可刑也何者上敎之不行罪不在民故也　原史记曰陶朱公中子杀人囚于楚朱公曰杀人死职也使少子往视之装黄金千镒长男请行公不许长男曰长子家督也今不遣是吾不肖欲自杀不得已乃为一封书及金令遗故所善庄生庄生乃见王曰某星犯某宿害楚德可除之楚王乃使使封三钱之府将为赦长男为王当赦弟固当出见庄生曰弟今自赦固辞去乃取金庄生耻为儿子所卖乃入见王曰陶朱公子多赂王左右今赦恐失望王遂杀之载防而归　汉书曰宣帝元年诏曰廼者凤凰集泰山陈留甘露降未央宫其赦天下　增又曰惠帝冠赦天下省法令妨吏民者除挟书律　原东观汉记曰吴汉疾笃车驾亲临问所欲言对曰臣愚无所识知唯愿愼无赦而已　增又曰郭躬家世掌法务在寛平章帝元和元年赦天下系囚在四月丙子以前减死罪一等勿笞诣金城而文不及亡命未发觉者躬上封事曰伏惟大恩莫不荡宥死罪以下并蒙更生而亡命捕得独不沾泽臣以为赦前犯死罪而系在赦后者可皆勿笞诣金城以全人命有益于边上善之即下诏赦焉　原谢承后汉书曰学中诸生与李膺等更相褒重莫不畏其贬议时河内张成善说风角推占当赦遂敎子杀人李膺为河南尹督促捕既而逢宥获免膺愈愤竟案杀之初成以方伎交通宦官帝亦颇信其占成弟子牢脩因上书诬告膺等多养太学游士交结诸郡生徒更相驱驰共为部党于是天子震怒班下郡国逮捕党人　续汉书曰建武二年诏曰其赦天下惟残贼用刑戮深刻狱多寃人朕甚愍之自今已后有犯者将正厥辜　袁山松后汉书曰贾彪字伟节游京师与郭林宗李元礼等为谈论之首一言一行天下以为准的党事起彪谓同志曰吾不西行大难不解即入关设方畧天子为之大赦　蜀志曰孟光字孝裕延熈九年秋大赦光责大将军费祎曰夫赦者偏枯之物非明世所宜有衰敝穷极必不得已然后可权而行之今上仁圣百僚称职有何旦夕之危以惠奸宄祎顾谢而已　华阳国志曰诸葛亮时有言公惜赦者亮答曰治世以大德不以小惠故匡衡吴汉不愿为赦先帝亦言吾周旋陈元方郑康成间每见启告治乱之道悉矣曽不语赦也若刘景升父子歳歳赦宥何益于治　郭子曰孙秀降晋武帝厚存宠之妻以姨妹蒯氏室家甚穆妻尝妬秀乃骂为貉子秀大不平之遂出不复入蒯氏自悔责请救于帝时大赦羣臣咸见既出帝独留秀从容语曰天下旷荡蒯夫人可得从其例否秀免冠谢遂为夫妇如初　增后魏书曰崔元伯太宗时郡国豪右大为民蠧乃优诏徴之民多恋本而长吏逼遣于是轻薄少年因相扇动所在聚结讨之不能禁太宗乃引元伯及元城侯元屈等议赦之屈曰民逃罪而反赦之似若有求于下不如先诛首恶赦其党元伯曰王者治天下以安民为本何能顾小曲直也譬琴瑟不调必改弦而更张夫赦虽非正道而可以权行自秦汉以来莫不相踵屈言先诛后赦不能两去孰与一行便定若其赦而不改者诛之不晚太宗从之　原北齐书曰赦日武库令设金鸡及鼓于阊阖门之右勒集囚徒于阙前挝鼓千声脱枷锁遣之　增又曰宋世良字元友为清河太守甚有善政天禄中大赦狱内橹生桃树蓬蒿亦满无囚可赦唯率羣吏拜诏而已　隋书曰张煚为天官司防与宗伯斛律斯徴素不协徴出为齐州刺史坐事下狱自知罪重遂逾而走帝大怒购之急煚上宻奏曰徴自以负罪深重惧死遁逃若不北窜匈奴则南投吴越徴虽愚陋久厯清显奔波敌国无益圣朝今者炎旱为灾可因兹大赦帝从之徴赖以获免煚卒不言唐书曰太宗以法吏舞文尤留意于刑政每亲录囚徒贞观初时方发生乃悉放京城死罪系囚徒归家期以秋分还系所因敕天下皆放之是歳天下死罪囚如期而还者凡二百九十人太宗愍其奉法悉赦之自是犯法者鲜贞观二年上谓侍臣曰凡赦宥之恩唯及不之軰古语曰小人之幸君子之不幸一歳再赦善人喑哑凡养稂莠者伤禾稼惠奸宄者贼仁良昔文王作罚刑兹无赦夫小仁者大仁之贼故朕有天下以来不甚放赦今四海安宁礼义兴行非常之恩施不可数将恐愚人常冀侥幸唯欲犯法不能改过当须愼赦　长编曰太平兴国六年太宗十一月亲享太庙合祭天地于圆丘先是秦再思上书愿勿再赦且引诸葛亮任蜀数十年不赦事上颇疑之以问赵普普曰国家开创以来具存彞制三歳一赦所谓其仁如天尧舜之道也蜀汉区区一方用心无足师述上然其对赦宥之议遂定  

赦宥三  

原云出　风来【`俱详赦宥一`】　过市　入关【`上详赦宥一下详赦宥二贾彪`】　动籥　鸣条【`赦令将至击室籥动详囚三　下详赦宥一`】　大恩　小惠【`详赦宥二郭躬诸葛亮`】　躬耕　亲政【`王隐晋书曰泰始四年正月初立籍田丁亥上率羣臣躬耕千亩大赦天下　吴志曰孙亮太平二年四月亮临正殿大赦天下始亲政事`】　东狩南郊【`司马彪续汉书曰章帝元和二年二月帝东廵狩至于岱宗柴望秩山川羣神大赦天下　王`】  

【`隐晋书曰惠帝元康六年正月辛酉上幸南郊大赦天下`】　河塞　湖开【`汉书曰武帝元封二年四月临决河塞河堤作瓠子歌赦所过徒　吴志曰孙皓天玺元年吴郡言临平湖自汉末草秽壅塞今更开通长老相传此湖边石函中有小石青白色长四寸广二寸余刻作皇帝字于是改年大赦`】　银印玉玺【`吴志曰孙皓天册元年吴郡言掘得银印长一尺广三分刻上有年月字于是改年大赦　崔`】  

【`鸿前赵录曰刘元海迁都平阳汾水中得玉玺文曰有新保之归元海盖王莽时玺也献者因増其三字元海以为已瑞大赦天下改元`】　升台　设坛【`司马彪续汉书曰明帝永平二年正月辛未宗祀光武于明堂祀毕升灵台望云物大赦天下　王隐晋书曰咸熙二年十二月帝乃设坛受命南郊幸太极殿前大赦天下`】　神光　芳气【`汉书曰武帝元封六年诏曰朕祀首山昆田出珍物或化黄金祭祀后土神光三烛其赦汾阴殊死以下　何法盛晋中兴书曰成帝咸康元年诏曰有司条典虔奉郊祀燔柴既飨芳气清穆其赦天下令咸得自新`】　鹤留　鸾举【`汉书诏曰朕郊见上帝巡于北边上见羣鹤留止光景并见其赦天下　又诏曰嘉瑞并见鸾凤并举其赦天下`】　乌啼　蝇集【`宋元康中徙彭城王义康为豫章临川王义庆时为江州相见而笑文帝闻而怪之徴还宅义庆大惧妓妾夜闻乌啼声叩閤曰明日有赦后改为南州因作乌夜啼曲秦苻坚为赦令宻议王猛进纸墨有大苍蝇声甚厉集笔端驱而复来俄而长安中相告有赦推穷言者曰有一小儿青衣于市呼之须防不见`】　增涤秽荡瑕【`上详赦宥一　晋郭璞传曰宜发哀矜之诏引在予之责荡除瑕衅賛掦德泽`】　木凤金鸡【`赵石季龙为诏以五色纸写在木凤口中辘轳囘转快若飞羽　下详赦宥二`】　鸡竿鼍鼓【`西都赋天子御端门诏天下涣汗发泽与民更始建金鸡于仗内耸修竿而揭起　唐文粹曰`】  

【`乃建鸡竿伐鼍鼓帝命出皇恩普锡巽风作解雨`】　原甘露降　景星见【`汉书曰宣帝神雀二年二月诏曰乃者凤皇集甘露降京师羣鸟从之以万数其赦天下　蜀志曰后主景曜元年景星见于是大赦改元`】　增封三钱　受八宝【`史记曰楚王每将赦常封三钱之府按三钱黄赤白金也虞夏啇周金币有此三品虑人逆知有赦者或窃盗故封之　宋徽宗大观二年受八宝于大庆殿赦先是有以玉玺献者名曰鎭国宝至是又得良工命作六宝以合秦制天子六玺之数与受命鎭国二宝通曰八宝故有此赦`】　原诗咏蓼萧　易穪涣汗【`诗序蓼萧泽及四海　易涣汗其大号`】　赦过宥罪　议狱缓死【`上易解卦　下易中孚卦`】　开释昭苏　欣戴　恱随　天地发生　雷雨作解　天  

慈有裕　王泽无偏　庆洽普天　恩沾率土　涤恶荡秽　蹈德咏仁　政惟圗大　法在建中　仁必好生　政焉用杀　数则不可　无之亦难　宜思委辔之怀　兼追解网之德　浃欢跃于九域　飞涣汗于万方　弛秋霜之严威　流春泽之渥恩　万方霑雷雨之仁　四海及蓼萧之泽　涣汗之恩殷汤解网霈然之泽汉景措刑　发挥生成与歳更始　荡涤邪秽纳人惟新　惩恶训俗实在于严科　赦宥恤辜义深于缓狱　习以生常则起为奸之敝　废而不用何成作解之恩　雷雨作解圣人开赦过之门　肆眚腾文先王明录刑之典　不用赦　请思矿石　无诱幸门　事宜稽古　政贵相时　惠者人之仇讐　法者人之父母　凯风无私养之暖　朝云无偏注之润朱公之子无所用金　张成之男焉能倳刃　属祸乱之际则贵自新　当休明之朝岂劳更始　涤恶荡秽虽权道之攸宜　利滛惠奸岂幸门之可启　小惠不行无忘武侯之议　大利是务盍遵管氏之言　民之多辟大为防而犹逾　邦有常刑小不忍而为乱  

赦宥四  

原效天【`传曰为温慈惠和以效天之生殖长育`】　镜古【`缅镜前古莫不攸遵`】　借手【`茍有借手鲜不赦宥大国讨小国也`】　洽心【`舜典好生之德洽于民心`】　更始【`汉宣诏励精更始`】　布新【`除旧布新`】　肆眚【`春正月肆大眚赦其罪也`】　胜残【`论语胜残去杀`】楚赦郑伯【`楚庄王赦郑伯见其肉袒`】　汉诏有司【`汉平帝诏曰赦令改行洁已有司多举赦前事非重刑洒心自新之意也`】　隐赦行刑【`后汉周纡字文通刻削少恩为渤海太守每赦到輙隐蔽行刑罪毕乃出赦书坐免官`】　见原不出【`张磐字子石为交趾太守被诬入罪会赦见原不肯出狱详赦宥二`】　增贯索夜见【`晋天文志曰贯索九星七星夜见大赦天下`】驿马夜流【`北史徐路传曰徐路系冀州狱别驾崔隆慰问之路曰昨夜驿马星流计赦须防应至隆宗遣人出城候焉俄而赦至`】　以召和气【`宋仁宗天圣七年上曰朕不欲赦然舍是无以召和气其大赦天下`】　务从寛大【`宝训曰宋仁宗景祐四年上有事明堂将赦诏宰相文彦博曰卿等广询民间利病着为条目务从寛大`】　旷荡之恩【`宋钦宗靖康二年子旉生故事当肆赦李纲言陛下登极旷荡之恩独遗河北河东及勤王之师夫两河为朝廷坚守而赦令不及何以慰忠臣义士之心勤王之师擐甲荷戈冒犯霜露而恩恤不及后有急难何以使人愿因今赦广示德意帝从之于是人情翕然`】原省囹圄去桎梏【`月令仲春`】　不以一眚掩大德　十世  

宥之以劝能者　叛而执之服而舍之【`并左传`】　旧染汚俗咸与维新【`尚书`】  

赦宥五  

原诗沈佺期则天门观赦诗曰圣人宥天下幽籥动圜狴六甲迎黄气三元降紫泥笼僮上西鼓振讯广阳鸡歌舞将金帛汪洋被逺黎　又答寗处州报赦诗曰书报天中赦人从海上闻九泉开白日六翮起青云命偶恩先贷情孤枉未分自怜泾渭别谁与奏明君  

原赋后汉崔寔大赦赋曰惟汉之十一年四月大赦涤恶弃秽与海内为始亹亹乎思隆【`一作升`】平之道也寔就而赋焉以为五帝异制三王殊事然其承天据地兴设法制一也陛下以苞天之大承前圣之迹朝乾干于万几夕虔敬以厉惕然犹痛刑之未错厥将大赦所以创太平之迹旌颂声之逺新邦家而更始垂祉美乎将来此诚不可夺也方将披云照景星获嘉禾于疆亩数蓂荚于阶庭扪麒麟之肉角聆凤凰之和鸣农夫欢于时雨女红乐于机声虽羲皇之神化尚何斯之大宁原诏梁沈约南郊赦诏曰朕昧爽夙兴念兹理道而明不烛逺之未易仰寻先烈思致升平自顷多故戎车代有军政国容事绪非一刑礼参用未致和臻向隅之情永言増叹今郊禋载洽幽明允从恩崇嘉祉被之兆庶可大赦天下　北齐邢子才为受禅登极赦诏曰无德而称化刑以礼不言而信先春后秋故知恻隐之心天地一揆宥之道今古同风朕以寡薄功烈无纪昔先献武王值魏世不造四海幅裂九鼎行出祭器无归乃驱御侯伯大号燕赵拯厥顚坠俾亡若存文襄王外挺武功内资明德纂成先业辟土服逺年逾二纪世厯两都狱讼有适讴歌斯在魏帝俯遵厯数念在褰裳逺取唐虞终得脱屣实忧幽未巳志在阳城而羣公卿士诚守逾切遂属代终居于民上如涉深氷有睠终朝始发晋阳九尾呈祥升坛告天赤雀效祉惟尔文武不二之臣股肱爪牙之将左右先王光隆大业永言诚烈共兹休庆然三皇存敎非易可免七名改祝庸可庶几思共亿兆同始兹日  

原教梁陆倕豫章王拜后赦敎曰夫议狱缓死着在令圗疑罪惟轻闻诸雅诰是以虞经恻隐流涕冬决钟意垂仁哀矜寒送吾以虚薄夙颁宠章光宅襟险奄有全粤非有沛献矜严空纡青组东平智思徒举赤帷思所以仰述皇猷导扬泽遵彼下车譬兹解网  

増表唐戴叔伦贺平贼赦表曰伏奉制书大赦天下雪涤寃累发生枯朽荣光被于草木和气贯于华夷含生之徒罔不胥恱臣闻气沴为妖蒙蔽二曜而祥风埽荡无损日月之光狂逆乱常震惊四海而元功戡定不亏天地之大伏惟皇帝陛下文武继圣聦明在躬协尧舜之心崇禹汤之德清庙礼展圎丘敬申犹顾己以求瑕布恩泽以涤过康哉沛乎虞夏之盛典也　柳宗元贺册皇太子礼毕赦表曰伏奉制书皇太子册礼云毕恩与万方同其惠泽者盛典斯举鸿恩遂行凡在率土不胜忭跃伏惟陛下克奉神休以正邦统建天下之本宗庙以安致万国之贞兆人攸頼典册既备庆泽载流既广爱而推防亦好生而布德缓刑而囹圄知感进勲而嗣续增荣崇敎谕之方忠良是举严賛相之礼赐与有加旌孝悌以厚于人伦敬神而修其祀事况行礼之日则屏翳迹太阳宣精用彰出震之休更表重离之曜神化旁畅皇风逺扬自华及夷异俗同庆　宋宋祁贺南郊大赦表曰帝仪讫飨朝涣推慈飞驿疾传庶邦丛庆窃以天郊之重国制有常凡万乗躬行必三歳间往不烦不怠由列圣而持循以妥以虔合诸神而对越睿圗累盛缛典勤修恭惟陛下纂大合华执中布度抵金璧之美玩率俭示人霜电之严光措刑于下克励明徳格于皇穹交薰太和冒我羣品遂自阳灵之宫往会天元之旦羽旄四合垓陛参登上璧左琮之华合祛而信祝祖蕝宗题之次更侑而廸尝拜嘉胙于席垂列钦柴于云表灵心合答熙典备成然后坐中天之闱普肆随风之泽改颁大号崇冠初元昭神之祥祈命惟永赏功赦罪责已逮瘝咸与维新牖民衷而迁善聿懐多福道帝社于緜区　曾巩贺熙宁十年南郊礼毕大赦表曰人之所归者莫如徳天之所享者在于诚其惟圣王克有全美伏惟皇帝陛下聪明稽古承继祖宗慈惠爱人抚临国谓先后创业垂统其功莫得而名上帝隤祉发祥其徳无可以称思所以报一本于心故寅畏严恭积之有素而斋明薰祓进而益防在于物者不取其烦尽诸己者必求其实是以萧光之烈奏于宗祊柴燎之蒸焜于郊兆幽隠昭答神灵顾懐无疆惟休方寖昌于万世不敢専享故敷锡于羣元稽参典彝定着赦令弛张从理同异称情蠲罪眚而弃瑕疵录劳能而纵逋负显晦咸暨洪纎不遗万国之欢既交于冲漠一人之庆遂及于跂蠕孚于上下之间极乎帝王之盛王安石贺南郊礼毕肆赦表曰精意上昭神灵底豫茂恩旁畅夷夏接和臣闻道以飨帝为难礼以配天为至恭惟皇帝陛下迈种三德敷奏九功率吁奉璋之众髦肇称奠璧之新礼庙笾致孝郊血告幽诚既格于穹旻福遂均于庶品振忧矜寡原宥眚灾第五玉以褒封善人是富发三钱而庆赐贱者不虚天其居歆人以呼舞臣夙叨宠奨亲值休成虽无与于骏奔实不胜于窃忭  

宥过  

原赦过【`易曰君子以赦过宥罪`】　获宥【`左传曰幸若获宥`】　不宥【`尚书曰三细不宥注言三犯罪虽小不宥也`】　免刑　贷法　宥汝　计过　求瑕出轻系【`礼孟夏出轻系注轻罪者放出之`】　附从轻【`礼记附施刑也求出之故从轻`】赦从重【`礼记虽有重罪犹赦之`】　宥过无大【`书`】　改过无由【`史缇`】  

【`萦上书曰妄伤夫死者不可复生虽欲改过自新其道无由`】　申恩屈法　议事原情　政先执禁　教在知防　情非抵冒　政尚寛仁察贵用情　恕宜及物　孽旣可逃　法将焉用  

增细微之愆【`汉钟离意字子阿会稽山隂人少为郡督邮时部县亭长有受人酒礼者府下记案考之意封还记入言于太守曰春秋先内后外诗云刑于寡妻至于兄弟以御于家明政化之本由近及逺合宜先清府内且濶畧逺县细微之愆太守贤之遂任以逺事`】　观过知仁【`汉吴祐迁胶东相啬夫孙性私赋民钱市衣以进父父怒曰有君如是何忍欺之趣归伏罪性慙惧诣阁持衣自首祐屏左右问其故性具谈父言祐曰掾以亲过受污秽之名所谓观过斯知仁矣使归谢其父还以衣遗之`】　原有防无简不聼【`礼记简诚也有其意无其诚不以为罪也`】　执禁齐众不赦【`礼记凡执禁以齐众不赦过`】　况当贷之朝　宜用哀矜之典　抵冒犹或哀矜　过失诚宜开释　若寛前定之法　恐诱后来之奸　违法者若可原情　畜奸者尽求幸免守正名之义当准法论　念观过之仁则宜情恕  

若逾矩之人如可舍也　则防奸之法将焉用之  

改过一  

原吾忧　自讼【`论语曰闻义不能徙不善不能改是吾忧也　又曰吾未见能见其过而内自讼者讼责也`】　叩首　洗心【`后汉宋杲性悍喜与人报仇郭林宗谕以义杲叩首后至并州刺史　后汉贾淑性险害邑里患之林宗遭母防淑来修吊既而孙威直后至见林宗贤而受恶人吊不进而去林宗遽追之谢曰贾子厚诚实凶徳然洗心向善仲尼不逆互乡故吾许其进也`】　不逺复有令图【`易曰不逺复无只悔　左传曰秦公子鍼君子能知其过必有令圗`】　可微辨不复行【`礼记过失可微辨不可靣数　孔子曰顔氏之子其殆庶几乎有不善未尝不知知之未尝复行也`】　见善则迁　有耻且格【`易曰见善则迁有过则改也　下论语`】　改而勿惮　悔亦可追　君子能补　小人必文【`仲尼曰能补过者君子也　又曰小人之过也必文`】　周处寻师　陈元孝母【`晋周处为乡里所患后知之乃改行诣洛寻师见二陆也　汉仇览为亭长有陈元者其母告元不孝览曰昨过庐舍篱落修整此非恶人当是教化未至亲至元家为陈孝道元后改过卒为孝子`】　宜嘉后觉　盍恕前非　既反迷途　请寛昭宪　改行率德　徙善逺罪　应诗人补衮之歌　顺周易牵复之义【`文选`】  

改过二  

原修省【`易曰君子以恐惧修省`】　怨艾【`孟子曰太甲悔过自怨自艾`】　惮改【`论语过则勿惮改`】　能改【`左传人谁无过过而能改`】　引慝【`负罪引慝`】　省愆　毁栏【`陆逊字伯言时建昌侯摅于堂前作鸭栏颇施小巧逊正色曰君侯宜勤览经典以自新何用此为摅即时毁之`】　改辙【`洗愆`】　无循枉【`枉不正也不正之事不循行之`】　无作非【`书曰无耻过作非`】　受责惟艰【`书曰责人斯无难惟受责俾如流是惟艰哉`】　善补无咎【`易曰无咎者善补过也`】　增兄弟相逊【`汉韩延夀为左冯翊行县至髙陵有兄弟争田者延夀曰是吾化不行闭阁思过又告将解印讼者慙以田相逊愿终身不争`】　人退自责【`后汉鲁恭为中牟令值人争田恭为平理典直皆退而自责`】　礼义责让【`后魏裴安祖弱冠辟州主簿民有兄弟争财诣州相讼祖召其兄弟以礼义责譲之此人明日兄弟相率谢罪州内钦服`】　景骏授经【`唐章景骏为贵乡令有母子相讼景骏鸣咽授以孝经于是母子感义`】　原今是昨非　朝过夕改　时有不仁未君子　过而能改则曰大贤　谁无能改善莫大焉　先迷后得临事虽不三思　茍有必知陈首明无二过  

待罪一  

原席稾【`秦应侯范睢失举席稾免冠待罪`】　免冠【`汉梁孝王既刺杀袁盎请朝茅兰说王乘布车免冠伏斧锧伏阙下待罪兰大夫也`】　范滂【`后汉诛党人范滂自诣狱县令欲解印与逃滂曰何故累君致令老母流离乎`】　巴肃【`事同范滂`】　坐稾【`王音坐稾以就刑也`】　负荆敢逃【`左传曰敢逃刑命`】　不逃【`有罪不逃刑`】　意如待罪【`左传曰晋责季孙意如逐昭公意如练冠麻衣跣行侍罪`】　贾生竢罪【`汉贾谊竢罪长沙`】  

待罪二  

增表唐于邵为吴王请罪表曰臣长男岵受国恩荣出典藩翰不能昭宣圣理协和上下爰抵宪章自贻勦絶臣年过嵗制识谢平人徒以宗亲昧于名教瞻阙庭而待命伫荒陬以投畀顷者未明去就私防心魂近以获奉刑名公闻信宿尚回天鉴免诸市朝因其所流许以自决且身首不异岂足谢于方隅而礼律所均尚未论于家属遂使九泉之下犹荷全归三族之中欣承在宥防臣朽老无阶上答纵填沟壑虽死犹生  

用法不平  

原诗刺【`诗序曰菀柳刺刑罚不平`】　文深【`汉张汤文深意忌`】　抑彊【`汉严延年为河南守其法务抑彊扶弱弱者虽陷法曲文出之豪彊者以文内之当生者诡杀之人莫之测也`】　疾恶【`后汉朱晖为临淮太守好节概所拔用者皆励行士诸报怨以义犯法者皆为求理多得出济不义之囚即时僵仆也`】　曲文【`详上`】　过罪【`荀子曰古者刑不过罪爵不逾德`】　颇　偏党　不循法【`汉杜周为廷尉客谓之曰君为天下决平不循三尺法专以人主意防为狱`】为两劾【`汉书曰严延年为涿郡遣吏赵绣案大姓东髙氏绣为两劾先白轻者欲观延年意怒即出其重劾延年察知遂杀绣`】　不应罪【`刑不应罪赏不酬功`】　不当罪【`不当罪则侮当罪则威刑也`】　上下其手【`左传王子围与穿封戍争囚伯州犂问上其手曰王子围寡君之贵介弟也下其手曰戍方城外之县尹也注上下其手所以导囚意也`】　髙下其心　随上释治【`汉张汤为廷尉上意所欲释予监吏轻平者所治即豪必舞文巧诋是以汤虽文深意忌得此声誉而深刻吏多为爪牙用者也`】　越法纵舍【`汉张敞为京兆尹赏罚明时越法纵舍也`】　同罪异罚【`左传曰同罪异罚非刑也`】　挠法曲法【`周阳由治狱爱者挠法活之憎者曲法杀之`】罪无差等　刑有轻重　其罪惟均　所罚不一滛酷一  

原地臼　土芥【`汉陈咸为南郡太守以杀伐立威豪猾大姓犯法輙论输府以律程作司空司空主狱官也为地臼木杵舂不中程或私脱钳及衣服不如法輙加罪督作囚不胜痛自刎死者嵗数百千人久者尸腐烂家不得注钳在项在足者　安忍无亲以民为土芥国其亡也`】　次骨　涂面【`汉杜周内深次骨操切服下　晋王宏字正宗为河南尹无能名为苛碎桎梏罪人以墨涂面置深坑中饿不与食后有罪帝以宏累有政声以赎论也`】　钻凿　刀锯【`国语曰大刑用兵甲鈇钺次用钻凿薄刑用鞭扑也　下详下刘龚`】　增炮烙　椓黥【`通鉴纣为熨斗以火烧燃使人举之手烂更膏铜柱下加炭使有罪者縁之輙堕炭中与妲己以为笑乐名曰炮烙之刑　尚书曰苗民爰始滛为劓刵椓黥`】　沈命　决尸【`汉武帝时盗贼滋起于是作沈命法盗贼起不发觉发觉而捕弗满品者一千石以下至小吏主者皆死其后小吏畏诛盗贼浸多上下相匿避法按沈没也蔽匿盗贼者没其命唐天寳中哥舒翰为安西节度使差都知兵马使张擢上都奏事值杨国忠专权好货擢逗留不返因纳贿`】  

【`交结翰续又上京朝奏擢知翰至惧得罪求国忠拔用国忠乃除擢兼御史大夫充劒南节度使敇下就第辞翰翰命部下数十人于庭数其罪杖而杀之俄奏闻帝乃以擢尸赐翰更令决尸一百`】　苍鹰赤豹【`酷吏传曰郅都为中尉独先严酷行法不避贵戚列侯宗室见都侧目而视号曰苍鹰　唐王旭时为监察御史与御史李嵩李全交皆以严酷取名号三豹御史嵩为赤豹全交为白豹旭为黒豹闾里相诅曰若违教值三豹`】　赭衣塞路　元钺肆朝【`汉刑法志曰秦始皇时奸邪并生赭衣塞路天下愁怨溃而叛之　隋志曰秦落严霜于政教挥流电于国弃灰偶语生愁怨于前毒网凝科害肌肤于后元钺肆于朝市赭衣飘于路衢`】　父子伏诛　兄弟遇害【`东汉周纡字文通为渤海守酷虐任情每赦至先决刑后宣赦后坐事父子皆伏诛　晋茍晞字道将都督青兖二州性刻苛明吏事而弟纯严酷尤过于兄后兄弟皆遇害`】　少长皆坐　子弟不宥【`隋末王世充顾下多背已乃峻刑禁以威之户一人逃少长皆坐唐宣宗性喜刑名尝曰犯我法者虽子弟不宥也`】鳯凰晒翅　驴驹拔橛　僊人献果　玉女登梯【`唐武后自徐敬业之反疑天下人多圗己又自以久专国事且内行不正知宗室大臣怨望心不服欲大诛杀以威之乃盛开告宻之门命索元礼周兴来俊臣等竞为讯囚酷法作大枷有定百脉突地吼死猪愁求破家反是实等名号或以椽闗手足而转之谓之鳯凰晒翅或以物绊其腰引枷向前谓之驴驹拔橛或使跪捧枷累甓其上谓之僊人献果或使立髙木之上引枷尾向后谓之玉女登梯或倒悬石缒其首或以醋灌鼻毎得囚輙先陈其械具以示之莫不战栗流汗望风自诬中外畏此数人皆甚于虎狼焉麟台正字陈子昂上疏谏不纳`】步过六尺被刑　盗取一钱弃市【`新序商君之法步过六尺弃灰于道被刑隋髙祖行盗取一钱弃市之法有四人共盗一榱桷三人同窃一事发即时行决有数人刼执事者谓曰`】  

【`吾岂求财者耶但谓枉人来耳而为我奏至尊自古以来体国立法未有盗一钱而死者也不为我以闻吾更来而属无矣帝闻之诏停其法`】　原滛纵　枉挠　鞭贯立威　笔削入罪　毁身焦肤　分骸断首　法家少恩　文吏巧诋　屏弃仁惠　专行毒痡　虽称疾恶　无乃忍人　吏惟巧诋　刑则滥施　商鞅严刑自敝　延年酷法见诛　既乖勿喜之言　岂念如伤之见  

滛酷二  

原酷烈【`扬雄解嘲曰吕刑靡敝秦法酷烈`】　惨礉【`史记曰韩非喜刑名极惨礉少恩也`】急纵出【`刑法志曰缓深固之罪急纵出之刑言纵罪失出者诛急也`】　乐杀人【`夫乐杀人者不得志于天下也`】　依势作威【`尚书无依势作威注势位也`】　倚法为削【`尚书无倚法以削注倚刑法以行刻削之刑`】　报虐以威【`尚书注曰以我之威报苖民虐民之罪`】北风其凉【`诗序北风刺虐也卫国并为威虐`】　沦胥以铺【`诗曰若此无罪沦胥以铺`】滛刑以逞【`左传`】　委曲生情【`王法天刑不可以委曲生情`】　以苛为察【`汉书`】　景公繁刑【`齐景公繁于刑有鬻踊者故晏子曰踊贵屦贱`】　楚多滛刑【`左传楚多滛刑其大夫逃死于四方`】　秦设重刑【`汉名臣奏曰秦设重刑赭衣半道`】　渭水尽赤【`商君临渭水论囚七百余人渭水尽赤`】　命曰伤人【`焚林断木不时命曰伤地断狱立刑不当命曰伤人`】　号为屠伯【`汉书严延年为河南守峻刑酷法时人号为屠伯后坐枉法杀人诛死其母不哭`】　鬻棺之喻【`史记今狱吏以苛为察以刻为明深者获功名平者多后患谚曰鬻棺之家欲歳人疫非憎人欲杀之利于人死狱吏之深刻亦犹此也`】　埽墓之讥【`文选曰于公髙门以待封严母埽墓而迎防严延年母也`】　微文深诋【`减宣`】　舞智御人【`张汤`】增铁刷剔肤【`五代刘守光为铁笼铁刷人有过者坐之笼中外燎以火刷剔其肤皮以死`】铁笼罩首【`唐武后时酷吏索元礼为铁笼罩囚首加以楔至脑裂而死又天授中或告周兴谋`】  

【`反诏来俊臣鞫状初兴未知被告乃对俊臣食俊臣曰囚多不服奈何兴曰易耳内之大瓮炽炭周之何事不服俊臣曰善命取瓮且炽炭徐谓兴曰有诏按君请尝之兴骇汗叩头服罪`】　原尹赏号虎穴【`尹赏为长安令穿地深数丈内人于中百人为一軰覆以大石数日一发相枕藉死人号虎穴`】　寗成束湿薪【`寗成操下如束湿薪言急也`】  

赃货一  

原尚书吕刑曰狱货非寳惟府辜功注曰府聚也辜辠也功事也言受狱货非寳惟以聚罪之事也　周书曰典狱非讫于威惟讫于富注曰典主也讫絶也絶富谓贿赂不行　增尚书大传曰狱货非可寳也然寳之者未能行其法者也贪人之寳受人之财未有不受命以矫其上者也亲下以欺上者未有能成其功者也  

赃货二  

增后汉书曰欧阳歙字正思乐安人为大司徒坐在汝南赃罪千余万发觉下狱诸生守阙为歙求哀者千余人至有髠剃者子年十七闻狱当断驰之京行到河内获嘉县自系上书求代歙死书奏而歙已死狱中　后魏书曰郑义在兖州性贪恡政以贿成有饷羊西门受入东门卖之　又曰崔光韶迁廷尉卿时秘书监祖莹以赃罪被劾光韶欲置之重法太尉城阳王徽吏部尚书李神儁皆为莹求寛光韶正色曰朝贤执事于舜之功未闻有一如何反为罪人言乎　唐书曰太宗即位务止奸忒风闻诸曹案典多有受贿乃遣左右试以财物遗之有司门下令史受馈绢一疋太宗怒将杀之裴矩进谏曰此人受赂诚合重诛但陛下试之即行极法所谓陷其入罪恐非导德齐礼之义也太宗纳之　又曰牛僧孺为御史长庆元年宿州刺史李直臣坐赃当死直臣赂中贵人为之伸理僧孺坚执不廻穆宗面喻之曰直臣事虽失此人有经度才可委邉任朕欲贷其法僧孺对曰凡人之才止于持禄取容耳帝王立法束缚奸雄正为才多者禄山朱泚以才过人浊乱天下况直臣小才又何屈法哉　又曰山东道节度使柳公绰自京赴镇行部过邓县县吏二人犯法在狱一吏纳贿一吏舞文县令以公绰持法犯赃者必不免及过款公绰断曰赃吏犯法法在奸吏坏法法亡遂杀舞文者未下车而襄汉大治焉　又曰李石用金部员外郎韩益判度支案益坐赃系台石奏曰臣以韩益知钱谷故录用之不谓贪秽如此帝曰宰相但知人则用有过则惩卿所用人且不掩其恶可谓至公  

赃货三  

原无厌　自止【`左传曰晋有羊舌鲋者黩货无厌祸将及矣　晋王述字怀祖求试宛陵令受家具一千三百条王导使谓曰名父之子不患无禄屈居小县不宜尔答曰当自止后居州郡清亷絶伦禄赐皆散之亲故宅宇不华于昔`】　妻受钱　子贷绢【`汉薛宣时为池阳令举狱掾王昱府未召妻受系者钱掾不知悲慙自杀宣移书书掾之柩以显其魂也　晋庾冰为车将军清愼常以俭约自居中子袭贷官绢十匹冰挞之市绢还其官`】　兄受遗　奴取蒿【`郑均兄为吏受人礼遗均谏不从均佣嵗余得钱帛与兄曰物尽可复得为吏坐赃终身弃之兄感之遂为亷吏也　谢鲲免官`】铢两皆知　簠簋不饰【`汉赵广汉字子都所在吏取铢两之奸者皆知之　汉贾`】  

【`谊曰古者大臣坐不亷而废曰簠簋不饰注尚迁就讳之也`】　贪泉之戒靡闻　如水之心遂爽【`广州有贪泉饮之者则贪浊晋吴隠之为刺史饮之赋诗曰试使夷齐饮终当不易心　郑崇曰臣门如市臣心如水言清也`】　献子辞梗阳之赂　叔鱼鬻邢侯之狱【`左传曰梗阳人有狱以女乐遗魏献子献子将受之阎没汝寛当食三叹谏而止　叔鱼纳雍子之女蔽罪邢侯叔向曰鲋也鬻狱`】　渔夺　蚌侵　还珠　怀璧　私求　公坐　刑放　货闻　厚赂　深绳　买直　罪赃　贪贿赂　挠刑书　不思洁己　曾是狥财　财惟苟得　法必私行　既贪狱货　是速官刑　清既谢于冰壶　罪何逃于霜简　情因利动遽闻雍子之求　政以贿成遂受梗杨之赂　临财苟得且不惧于四知　黩货无厌又何逃于三尺  

赃货四  

原附益【`汉丞相司直繁延夀奏御史大夫萧望之卖买私所附益十万三千注曰以私钱增益也`】干没【`汉张汤为小吏干没与长安富贾田甲鱼翁叔交私注曰干没射也得利为干失利为没`】　应记【`汉薛宣为冯翊髙陵令杨湛贪猾宣手自牒书条其奸赃与湛湛自知赃应记解印绶为记谢注曰应记为与宣书相当`】　封记【`汉钟离意为郡督邮县亭长有受人酒礼府下记案考之意封还记详宥过`】发食物【`汉陈咸子康为太守调发属所生食物以自奉养然操下令自敛`】　黩贿赂  

【`以黩贿赂而烦刑书`】　官以贪败【`贪以败官为墨`】　政以贿成【`左传王叔之相也政以贿成而刑放于宠`】　贿赂公行【`周礼六赃曰贿赂公行`】　货赂上流【`公孙贺`】受金加赏【`汉武时张武受金加赏赐以惭其心`】　受赂更赐【`后汉皇甫嵩字义真`】  

【`为冀州牧车将军吏有受赂嵩更以财物赐之吏怀慙自杀`】　不得为吏【`汉文帝时贵防洁贱贪汚贾人赘壻及吏坐赃皆禁锢不得为吏赏善惩恶`】　不宜处位【`汉陈汤盗取康居财物戒官属曰絶域不覆校丞相匡衡奏虽在赦不宜处位坐免`】　受悖入货【`礼受悖入之货`】　没防财【`陈咸为少府钩发奸赃没入辜搉财注曰辜罪也搉专固财也钩音遘`】　不鞫赃  

杖【`汉袁安字邵公为河南尹政号严明未尝以赃杖鞫人尝曰锢人于圣世尹不忍闻者感激京师肃然`】不坐怀私【`晋南郡太守刘肇遗王戎筒中细布五十端司隶紏之以知而不纳不坐帝曰戎岂怀私不欲异尔然为清慎所鄙`】　入财产以班【`后汉北地太守廖信坐贪汚下狱入财产显宗以班诸亷吏唯周泽孙湛常仲特蒙赐与京师翕然在位者咸自刻励`】　得赃秽不拜【`汉显宗以钟离意为尚书时交趾太守坐赃伏法以资物班赐羣臣意得珠玑悉以委地不拜曰孔子忍渇于盗泉之水曾参廻车于胜母之闾恶其名也帝嗟叹曰清乎尚书之言`】　子受赂不相习【`晋刘实子夏以贪汚弃于世实坐夏受赂免官或讥实不训子实曰吾之所行是所闻见不相祖习岂教训可得乎世以实言为当`】　子受财不为累【`髙光为廷尉子韬字子逺放佚无检受财有司案之光不知时人虽非光不能防其子以其用心有素不以为累也`】　许允擅用罚钱【`魏侍中许允擅用罚钱减死迁徙`】　陶谦唯有赢钱【`陶谦字恭祖为舒令郡守张磐搆有钱簿谦在官清白唯祠灵星有赢钱五百欲以为赃谦委于官而去也`】  

赃货五  

增判唐受囚财物判曰鬻狱贾直实诫鲁史舞文巧诋用存汉策小大之察必惟其情轻重之权固兹无滥眷彼丁者职在监临货以藩身见鲁豹之裂带贪而速戾同叔鱼之败官且无属厌难以末减省司忠告实为平反  

## 御定渊鉴类函卷一百五十四

礼仪部一【`礼总载　制礼　易风俗附　威仪失仪附　法则　见君　士相见摈介　拜揖　坐行步　趋　洒埽`】  

礼总载一  

原礼记曰夫礼必本于太一【`极大曰太未分曰一`】分而为天地转而为阴阳变而为四时列而为神【`者精魄所归神者引物而出`】其降曰令【`圣人象此下之以为敎令`】其居人曰义【`孝经说曰义由人出`】孔子曰夫礼先王以承天之道以理人之情失之者死得之者生诗云相鼠有体人而无礼胡不遄死故圣人以礼示之天下国家可得而正也【`人知礼则敎易`】　杜氏通典曰伏羲以俪皮为礼作瑟以为乐可为嘉礼神农播种始诸饮食致敬神防为田祭可为吉礼黄帝与蚩尤战于涿鹿可为军礼九牧倡敎可为賔礼易称古者葬于中野可为凶礼又修贽帝则吉礼也厘降嫔虞则嘉礼也羣后四朝则賔礼也征于有苗则军礼也遏密八音则凶  

礼也故自伏羲以来五礼始彰尧舜之时五礼咸备而直云典朕三礼者据事天事地与人为三耳其实天地唯吉礼也其余四礼并人事兼之夏商二代散亡多阙洎周武王旣没成王幼弱周公摄政六年致太平述文武之德制周官及仪礼以为后王法礼序云礼也者体也履也统之于心曰体践而行之曰履然则周礼为体仪礼为履周衰诸侯僭忒自孔子时已不能具秦平天下收其仪礼归之咸阳但采其尊君抑臣以为时用汉兴天下草创未遑制立羣臣饮醉争功髙帝患之叔孙通草绵蕝【`子悦反`】之仪救击柱之【`蕝谓以茅剪树地为纂位习肄处`】帝悦叹曰吾乃今日知为天子之贵也以通为奉常遂定仪法未尽备而通终髙堂生传礼十七篇而徐生善为颂【`但能盘辟为礼容颂读与容同`】孝文帝时徐生以颂礼官至大夫而萧奋亦以习礼至淮阳太守孝武始开献书之路时有季氏得周官五篇阙冬官一篇河间献王千金购之不能得遂取考工记以补其阙奏之至王莽时刘歆始置博士行于世杜子春受业于歆能通其读后汉永平初郑众贾逵皆往受业其后马融作周官传郑为注献王又得仲尼弟子及后学所记论列礼事百四十一篇至刘向考校经籍才获百三十篇向因第而序之而又得明堂阴阳记二十二篇孔子三朝记七篇王氏史记二十篇乐记二十三篇总二百二篇戴德删其烦重合而记之为八十五篇谓之大戴记而戴圣又删大戴之书为四十七篇谓之小戴记马融亦传小戴之学又定月令明堂位合四十九篇郑受业于融复为之注今周官六篇古经十七篇小戴记四十九篇凡三种唯郑注立于学官余并散落魏以王粲衞觊集创朝仪而鱼豢王沈陈寿孙盛虽缀时礼不足相变吴则丁孚拾遗汉事蜀则孟光许慈草建时制晋初以荀顗郑冲典礼叅考今古更其节文羊祜任恺庾峻应贞并加删集成百六十五篇后挚虞傅咸纉续未成属中原覆没今虞之决疑注是其遗文也江左刁协荀崧补缉旧文蔡谟又踵脩缀宋初因循前史并不重述齐武帝永明二年诏尚书令王俭制定五礼至梁武帝命羣儒又裁成焉吉礼则明山賔凶礼则严植之军礼则陆琏賔礼则贺玚嘉礼则司马褧【`苦迥切`】又命沈约周舍徐勉何佟之等叅防其事陈武帝受禅多准梁旧或因行事随时笔削后魏道武帝举其大体事多阙遗孝文帝率由旧章择其令典朝仪国范焕乎复振北齐则阳休之元循伯熊安生后周则苏绰卢辨宇文弼并习于仪礼以通时用隋文帝命牛辛彦之等采梁及北齐仪注以为五礼唐初草昧未暇详定及太宗践阼诏礼官学士脩改旧仪着吉礼六十一篇賔礼四篇军礼二十篇嘉礼四十二篇凶礼六篇国恤五篇总百三十八篇为百卷贞观七年诏令颁示髙宗初以贞观礼节文未尽重加脩撰勒合成百三十卷至显庆三年奏上髙宗自为之序时许敬宗李义府用事其取舍多依违希旨学者不便异议纷然上元三年下诏命复用贞观礼仪凤二年诏并依周礼行事自是礼司益无凭准每有大事辄别制一仪援古附今临时裁定贞观显庆二礼亦皆施行武后时以礼官不甚详明特诏国子司业韦叔夏率更令祝钦明每加刊定叔夏卒后给事中唐绍专知礼仪绍博学详练旧事议者以为称职开元十四年通事舍人王岩上疏请改撰礼记削去旧文编以今事集贤院学士张说奏曰礼记汉朝所编遂为歴代不刊之典去圣久逺恐难改易但今之五礼仪注已两度増脩颇有不同或未折衷请学士等更讨论古今删改行用制定之于是令徐坚李锐施敬本等检撰歴年其功不就锐卒萧嵩代为集贤院学士始奏起居舍人王仲丘脩之二十年九月新礼成凡百五十卷是为唐开元礼【`按秦荡灭遗文自汉兴以来收而存之朝有典制可酌而求者汉有叔孙通髙堂生徐生贾谊河间献王董仲舒萧奋孟卿后苍闻人通汉夏侯敬刘向戴德戴圣庆普刘歆后汉有曹元曹褒郑兴郑众贾逵许慎杜子春马融郑衞宏何休卢植蔡邕魏有王粲衞觊髙堂隆蒋济王肃秦静刘表刘绍卢毓陈羣鱼豢王沈蜀有谯周蒋琬孟光许慈呉则宋敏丁孚晋有郑冲荀顗陈寿孙盛羊祜杜预衞瓘庾峻袁准贺循任恺陈铨孔备刘逵挚虞束晳傅咸邹湛蔡谟孔衍庾亮范宣范汪徐邈范甯刁协荀崧卞壸葛洪王彪之司马彪干宝徐广谢沈王裒何琦虞喜应贞宋有徐羡之傅亮臧焘徐广裴松之何承之顔延之雷次宗徐爰庾蔚之崔觊孔智齐有王俭何戢明僧绍刘瓛王逡之梁有司马褧陆琏沈约周舍明山賔裴子野徐勉顾协朱异严植之贺玚崔灵恩皇侃何佟之陶景司马筠丘季彬陈有谢峤孔奂后魏有髙允髙闾王肃北齐有熊安生阳休之元循伯后周有苏绰卢辨宇文弼隋有牛辛彦之许善心唐有孔颖达褚亮虞世南陆德明令狐德棻朱子奢顔师古房元龄魏征许敬宗杨师道贾公彦杜正伦李义府李友益刘祥道郝处俊许圉师韦琨范履氷裴守贞陆遵楷史元道孔志约萧楚材孙自觉王方庆贺纪贾大隐韦万石贺敳韦叔夏祝钦明许子儒沈伯仪元万顷刘承庆郭山恽辟闾仁谞唐绍张见王岩张说徐坚李锐施敬本王仲丘张统师权无二孔元义贾曽李行伟韩抱素卢履氷田再思冯谅陈贞节贺知章元行冲韦缙等或歴代传习或因时制作粗举其名氏列于此注焉`】　増唐书礼志曰元和十三年八月太常博士王彦威集开元二十一年以后至元和十三年正月五礼裁制敕格为曲台新礼三十卷上之又采元和以来至长庆典礼故事不同者益以王公士民昏祭之礼为续曲台礼三十卷　五代史曰周世宗显德五年十一月庚戌敕窦俨集通礼俨上言礼者太一之纪品物之宗自五帝之后三代以来损益因革咸有宪章越在唐室程轨量昭物采则有开元礼在纪先后明得失则有通典在录一代之事包五礼之仪比相从讨寻不紊则有防典在二者经国之大典也梁朝之后戎祀朝防多于市防草定仪注前后矛盾率多粃粺请依唐防要门上自五帝迄于圣朝悉命编次开元礼通典之书包综于内名曰大周通礼俾礼院掌之　宋史曰开宝四年五月命中丞刘温叟中书舍人李昉知制诰卢多逊扈防詹事杨昭俭补阙贾黄中司勲郎和岘中舍陈鄂以本朝沿革制度损益开元礼为之其年六月丙子书成上之凡二百卷目录二卷号曰开宝通礼藏于书府六年四月十八日翰林学士卢多逊又上新脩开宝通礼义纂百卷诏付礼院　又曰天圣五年十月辛未太常博士同知礼院王皞所撰礼阁新编六十卷初天禧中同判太常礼院陈寛请编次本院所承诏敕其后不能就皞因取国初至干兴所下诏敕删去重复以五礼之目成书上之赐五品服熙宁十年七月廿七日丙子诏太常礼院续脩礼阁新编　又曰景祐四年三月庚子同知太常礼院呉育言今礼院所藏礼文故事未经刊脩而例不一请择儒臣与本院官约古今制度叅定为一代之法从之至庆歴四年正月辛卯提举贾昌朝编脩官孙祖德李宥张方平吕公绰曽公亮王洙孙瑜余靖刁约上之为太常新礼四十卷　又曰宝元二年六月丁卯天章待制直史馆宋祁同脩纂礼书康定元年十月癸巳馆阁校勘刁约欧阳脩同脩礼书　又曰绍兴元年七月七日章效上欧阳脩编纂太常因革礼一百卷诏付太常是年十一月八日辛丑太常少卿赵子书言政和宣和续编因革礼渡江皆散失欲自渡江以后脩纂成书目为绍兴续编太常因革礼诏可明年太常以总例及吉凶嘉新四礼凡八十六篇二十七卷始于建炎至绍兴二年编粗成未以进御九年太常丞梁仲敏言绍圣三年以后纂脩尚缺请委官编诏本寺续脩不克成书淳熙十二年三月庚子始进中兴礼书三百卷　又曰元祐五年十一月一日壬戍给事中范祖禹言太祖时聂崇义所撰三礼图书于国子监讲堂伏见太常博士陈祥道专意礼乐所进礼书一百五十卷比崇义图尤为精密请付太常与崇义图叅用诏两制看详以闻　又曰政和三年正月二十九日壬午颁行五礼新仪先是大观元年正月朔诏讲求典礼十三日尚书省置议礼局二年十一月十七日御制冠礼沿革十一卷付议礼局余五礼令视此编次四年二月九日戊寅脩成大观新编礼书吉礼二百三十一卷祭服制度十六卷祭服图一册诏行之政和元年三月六日续编成賔军等四礼四百九十七卷诏颁行于是郑居中等奏编成政和五礼新仪并序例总二百二十卷目录六卷三年三月癸亥朔御制序曰循古之意而勿泥于古适今之宜而勿牵于今议礼局请刻石太常寺七月己亥诏比褒集三代鼎彞簠簋盘匜爵豆之五百余器载于图诏有司改造祭器置礼制局讨论古今沿革以成一代之典六年闰正月太府丞王鼎言新仪藏在有司民未通晓望依新乐颁行令州县召礼生肄业使之推行民间并以新仪从事从之　又曰四年葛胜仲为太常少卿自建隆至治平初所行典礼尝为书百篇胜仲续其书自治平迄政和四年部居条目皆视欧阳脩之旧　又曰太常少卿余端礼请编书久不上淳熙七年七月十一日礼部郎范仲艺言太祖立经陈纪为万世观首命大臣约唐礼书着为通礼列圣相承有礼阁新编太常新礼因革礼五礼分门各以举自时厥后继纂续编中兴以来久缺不录望命太常编次大臣兼领其事以着一代弥文考百世损益诏趣成书又曰绍兴间太常少卿赵子书为续因革礼三十卷  

其后礼官踵为之书成未得进御十二年三月二十七日权礼部侍郎史弥大言太上再造讲明典礼陛下绍统如内禅庆寿之更古所无宜宣取以进略经一览付之有司俾常遵守诏礼部太常寺缴进四月十七日上之凡三百卷赐名中兴礼书　辽史礼志曰辽本朝鲜故壤箕子八条之敎流风遗俗盖有存者自其上世缘情制宜隐然有尚质之风约尼和抡汗制祭山仪蘓汗制色克色哩仪蘓尔威汗制柴册再生仪其情朴其用俭敬天恤灾施惠本孝出于悃诚殆有得于胶瑟聚讼之表者太宗克晋稍用汉礼今国史院有金陈大任辽礼仪志皆其国俗之故又有辽朝杂礼汉仪为多别得宣文阁所藏耶律俨志视大任为加详存其略着于篇　金史礼志曰金人之入汴也时宋承平日久典章礼乐灿然备具金人旣悉收其图籍载其车辂法物仪仗而北时方事军旅未遑讲也旣而即防宁建宗社庶事草创皇统间熙宗巡幸析津始乗金辂导仪衞陈鼓吹观听赫然一新而宗社朝防之礼亦次第举行矣继以海陵狼顾志欲并吞江南乃命官脩汴故宫缮宗庙社稷悉载宋故礼器以还外而黩武内而纵欲其猷旣失奚敢议礼乐哉世宗旣兴复收向所迁宋故礼器以还乃命官叅校唐宋故典沿革开详定所以议礼设详校所以审乐统以宰相通学术者于一事之宜适一物之节文旣上闻而始彚次至明昌初书成凡四百余卷名曰金纂脩杂录凡事物名数支分派引珠贯棋布井然有序炳然如丹又图吉凶二仪卤簿十三节以备大葬小卤簿九节以备郊庙而命尚书左右司春官兵曹太常寺各掌一本其意至深逺也是时防内阜安民物小康而维持几百年者实此乎基呜呼礼之为国也信矣乎而况关睢麟趾之化其流风遗思被于后世者为何如也宣宗南播图籍散逸而其宰相韩企先等之所论列礼官张玮与其子行简所着自公纪亦亡其传故书之存仅集礼若干卷其藏史馆者又残缺弗完姑掇其郊社宗庙诸神祀朝觐防同等仪而为书若夫凶礼则略焉　元史礼志曰元之有国肇兴朔漠朝防宴飨之礼多从本俗太祖元年大防诸侯王于鄂诺河即皇帝位始建九斿白旗世祖至正元年命刘秉忠许衡始制朝仪而大飨宗亲锡宴大臣犹用本俗之礼  

礼总载二  

増易曰嘉防足以合礼　又曰物畜然后有礼故受之以履　尚书舜典曰咨四岳有能典朕三礼　原周礼曰大宗伯之职以吉礼事邦国之神祗【`事谓祀之祭之享之`】以凶礼哀邦国之忧【`哀谓救患分灾也`】以賔礼亲邦国【`亲谓使之亲附`】以军礼同邦国【`同谓威其不协及僭差者`】以嘉礼亲万民【`嘉善也所以因人心所善而为制`】吉礼之别十有二一曰禋祀二曰实柴三曰槱【`酉`】燎四曰血祭五曰埋沉六曰疈【`普逼反`】辜七曰肆【`他歴反`】献八曰馈食九曰祠十曰禴十一曰甞十二曰烝凶礼之别有五一曰丧礼哀死亡二曰荒礼哀凶札【`荒人物有害`】三曰吊礼哀祸灾【`遭水火也`】四曰禬【`防`】礼哀围败【`同盟者合防财货以更其所丧也`】五曰恤礼哀宼乱【`邻国相忧`】賔礼之别有八一曰朝二曰宗三曰觐四曰遇五曰防六曰同七曰问八曰视【`朝聘曰问殷頫曰视`】军礼之别有五一曰大师之礼以用众二曰大均之礼以恤众【`均其地正所以忧民`】三曰大田之礼以简众【`因田习兵阅车徒之数也`】四曰大役之礼以任众【`筑宫室所以事民力强弱`】五曰大封之礼以合众【`正封疆沟涂所以合聚其民`】嘉礼之别有六一曰饮食二曰婚冠三曰賔射四曰飨燕五曰脤膰六曰贺庆又曰太宰掌建邦之六典三曰礼典以和国以统百官以谐万民　又曰大司徒以五礼防民之伪而敎之中　礼记曰礼也者体也体不备谓之不成人　又曰夫礼者所以定亲疎决嫌疑别同异明是非也道德仁义非礼不成敎训正俗非礼不备分争辩讼非礼不决君臣上下父子兄弟非礼不定宦学事师非礼不亲班朝治军涖官行法非礼威严不行祷祠祭祀供给鬼神非礼不诚不庄　又曰言偃复问曰夫子之极言礼也可得而闻与孔子曰我欲观夏道是故之杞而不足征也吾得夏时焉我欲观殷道是故之宋而不足征也吾得坤干焉　又曰故人情者圣王之田也脩礼以耕之陈义以种之讲学以耨之本仁以聚之播乐以安之又曰礼其在人也如竹箭之有筠也松柏之有心也二者居天下之大端矣故贯四时而不改柯易叶【`郑注云筠篠也端本也四物于天地最得气之本或柔劲于外或和泽于内用此不变易也人之得礼亦犹是也`】　又曰鹦鹉能言不离飞鸟猩猩能言不离禽兽今人而无礼虽能言不亦禽兽之心乎　増又曰礼者不可不学也夫礼者自毕而尊人虽贩者必有尊也而况冨贵乎　又曰君子行礼不求变俗　又曰夫礼先王以承天之道以治人之情故失之者死得之者生　又曰甘受和曰受采忠信之人可以学礼　又曰夫礼禁乱之所由生犹坊止水之所自来也故以旧坊为无所用而坏之者必有水败以旧礼为无所用而去之者必有乱患　又曰治国而无礼譬犹瞽之无相与伥伥乎其何之譬如中夜有求于幽室之中非烛何见若无礼则手足无所措耳目无所加进退揖让无所制　原左传曰防于黄父子太叔见赵简子简子问揖让周旋之礼对曰是仪也非礼也简子曰敢问何谓礼对曰闻诸先大夫子产曰夫礼天之经也地之义也民之行也　又曰邾隐公来朝子贡观焉邾子执玉髙其容仰公受玉卑其容俯子贡曰以礼观之二公皆有死亡焉夫礼生死存亡之体也将左右周旋进退俯仰于是乎取之今朝贺而不度髙仰骄也卑俯替也骄近乱替近疾君为主其先亡乎　増又曰孟僖子病不能相礼及其将死也召其大夫曰礼人之干也无礼无以立吾闻将有达者曰孔丘圣人之后也我若获没必属说与何忌于夫子使事之而学礼焉以定其位　原论语曰顔回问仁子曰克己复礼为仁一日克己复礼天下归仁焉为仁由已而由人乎哉顔回曰请问其目子曰非礼勿视非礼勿听非礼勿言非礼勿动顔回曰回虽不敏请事斯语矣　汉书曰叔孙通为髙祖制汉仪十二篇　増又曰王者必因前王之礼而顺时施宜有所损益节人之心稍稍制作焉　又曰宣帝时谏议大夫王吉上疏愿述旧礼明王制驱一代之人跻之仁寿之域　原后汉书曹褒传曰诏召元武司马班固问定礼制之宜固曰京师诸儒多能说礼宜广招集共议得失帝曰作舍道边三年不成防礼之家名为聚讼互生疑异笔不能下昔者尧作大章一夔足矣章和元年乃召曹褒诣嘉德门持班固所上叔孙通汉仪十二篇敕褒曰此制散略多不合经今宜依制条使可施行褒于南宫东观考正旧礼上自天子至于庶人冠婚吉凶终始制度以为一百五十篇　庄子曰三皇五帝之礼义法度不矜于同而矜于治故譬三皇五帝之礼义法度其犹樝梨橘柚耶其味相反而皆可于口故礼义法度应时而变也　孙卿子曰人生有欲欲则求求则争争则乱乱则穷先王恶其乱也故制礼义以节之　増又曰礼者人主以为羣臣尺寸寻丈检式也　原慎子曰礼从俗政从上使从君国有贵贱之礼无贤不肖之礼有长幼之礼无勇敢之礼有亲疎之礼无爱憎之礼　管子曰礼者因人之情缘义之理而为之节文者也　増尸子曰秋为礼西方为秋秋肃也万物莫不肃敬礼之至也　原礼稽命征曰礼之动摇也与天地同气四时合信阴阳为符日月为明　家语曰孔子言于鲁哀公曰人之所以生礼为大非礼无以事天地之神辨君臣长幼之位　大戴礼曰礼象五行也其义四时也故以四时举有恩有义有节有权　物理论曰礼者履也律也义同而名异五礼者吉凶军賔嘉也　董生书曰理者天所为也文者人所为也人所为谓之礼礼者因人情而为节文也以救其乱夫隄者水之防也礼者人之防也刑防其末礼防其本　増又曰夫礼者阴阳之际也百事之防也所以尊天地賔神序上下之道也　原典略曰孔子适宋与弟子习礼树下宋司马桓魋使人拔其树去适于野  

礼总载三  

原明体　辨位【`春秋说题礼者所以设容明天地之体也　下详总二`】　承天法地【`上详总一下详总二`】　设容　辨等【`上详明体注　周礼以人辨等则人不越`】观殷　适鲁【`上详总二　左传韩宣子适鲁曰周礼尽在鲁矣`】　谐民　安上【`上详总二　孝经以安上治民莫善于礼`】　敎敬　脩睦【`周礼十二敎一曰祀礼敎敬二曰阳礼敎让三曰阴礼敎亲　礼记曰昔者仲尼与于蜡賔事毕出游于观之上喟然而叹曰大道之行也天下为公贤与能讲信脩睦故人不独亲其亲不独子其子`】　制中　脩外【`礼记子贡越席而对曰敢问将何以为此中者子曰礼乎夫礼所以制中也汉书六经之道同归而礼乐之用为急故乐以治内而为同礼以脩外而为异同则和亲异则畏敬和亲则无怨畏敬则不争`】　顺时　从俗【`俱详总二`】　周旋　规矩【`上详总二　礼记礼之于正国也犹衡之于轻重也防墨之于曲直也规矩之于方圆也故衡诚悬不可欺以轻重防墨诚陈不可欺以曲直规矩诚设不可欺以方圆君子审礼不可诬以奸诈`】　事师　敬长【`上详总二　袁准正书礼者何也缘人情而为之节文者也严父爱亲之情也尊亲敬长之义也`】　天经　地义【`俱详总二`】　体信　成仁【`礼记先王脩礼以达义体信以达顺　下详总二`】　应变　从宜【`上详总二　礼记礼从宜康成注事不可常也晋士匄帅师侵齐闻齐侯卒乃还春秋善之`】　考信　成道【`礼记禹汤文武成王周公由此其也此六君子者未有不谨于礼者也以考其信示人有常注考成也　下详总二`】同天气　合人心【`上详总二　礼记礼者合于天时设于地财顺于鬼神合于人心理万物者也`】　统百官　理万物【`上详总二　下详合人心注`】　象五行　变四时【`上详总二下详总一`】　兄弟亲　君臣义【`礼记非礼无以辨男女父子兄弟之亲婚姻疎数之文　又朝觐之礼所以明君臣之义也`】　定君臣　笃父子【`上详总二礼记礼义以为纪以正君臣以笃父子以睦兄弟以和夫妇以设制度以立田里`】　别男女  

决嫌疑【`俱详总二`】　明是非　别异同【`俱详总二`】　含阴阳　同天地【`汉书治身者斯须忘礼则暴慢入之矣为国者一朝失礼则荒乱及之矣人含天地阴阳之气有喜怒哀乐之情禀其性而不能节矣　下详总二`】　达人情　从天道【`礼记礼义也者人之大端也所以讲信脩睦而固人肌肤之防筋骸之束也所以养生送死事鬼神之大端也所以达天道顺人情之大窦也　左传齐侯伐曹入其郛讨其来朝也季文子曰齐侯其不免乎已则无礼而讨于有礼者曰汝何故行礼礼以顺天天之道也`】　増末节　虚名【`礼记铺筵席陈尊俎列笾豆以升降为礼者礼之末节也故有司掌之　唐礼乐志曰三代而上治出于一而礼乐达于天子三代而下治出于二而礼乐为虚名`】　防范　经纬【`杨子川有防器有范见礼敎之至也　荀子将原先王本仁义则礼正其经纬蹊迳也`】　文献不足　损益可知【`论语夏礼吾能言之杞不足征也殷礼吾能言之宋不足征也文献不足故也足则吾能征之矣　又殷因于夏礼所损益可知也其或继周者虽百世可知也`】　敬以行　俭而用【`左传敬礼之舆也不敬则礼不行　诗序蟋蟀刺晋昭公也俭不中礼故作诗以刺之欲其及时以礼自娱乐也此晋也而谓之唐本其风俗忧深思逺俭而用礼乃有尧之遗风焉`】　固上下　尚徃来【`左传君有君之威仪其臣则而象之臣有臣之威仪其下畏而爱之是以上下能相固　曲礼太上贵德其次务施报礼尚徃来往而不来非礼也来而不往亦非礼也`】　盈孙折衷　崇敬多识【`唐书殷盈孙时丧乱后制度雕紊追补客典皆盈孙折衷焉　又归崇敬治礼家学多识客典`】　杜佑通典　刘岳书仪【`唐刘秩摭百家侔周六官法为政典三十五篇房琯称其才过刘向而杜佑以为未尽因广其阙参益新礼为二百篇奏之优诏嘉美儒者服其约而详　五代刘岳为太常卿初郑余庆常采唐士庶吉凶书疏之式杂以当时家人之礼为书仪两卷明宗见其有起复冥婚之制叹曰儒者所以隆孝弟而端风俗且无金革之事起复可乎婚吉礼也用于死者可乎乃诏岳文学通古今之士共删定之`】  

礼总载四  

原则天【`左传夫礼天地之经而民实则之则天之明因地之利`】　法地【`白虎通礼以法地`】事防【`详总二`】　文行【`礼器忠信礼之本也义理礼之文也无本不立无文不行`】　为  

国【`左传齐侯谓晏子曰吾今而后知礼之可以为国也对曰礼之可以为国也久矣与天地并君令臣共父慈子孝兄爱弟敬夫和妻柔姑慈妇听礼也君令而不违臣共而不贰父慈而敎子孝而箴兄爱而友弟敬而顺夫和而义妻柔而正姑慈而从妇听而婉礼之顺物也公曰善哉寡人今而后闻此礼之上也`】　御民【`说苑齐景公登射晏子脩礼而待公曰射之礼寡人厌之乆矣吾欲得天下勇士与之图国晏子对曰君子无礼是庶人也庶人无礼是禽兽也礼者所以御民也辔者所以御马也无礼而能治国家婴未之闻也`】四岳典【`史记五帝纪舜曰咨四岳有能典朕三礼马融注三礼天神地祗人鬼之礼`】　司  

徒脩【`王制司徒脩六礼以节民性郑注司徒地官卿掌邦敎者也`】　物之致【`礼器礼也者物之致也`】　义之实【`礼运礼也者义之实也协诸义而协则礼虽先王未之有可以义起也`】人之主【`详总二`】　国之干【`左传天王使召武公内史过赐晋侯命受玉惰过归告王曰晋侯其无后乎王赐之命而惰于受瑞先自弃也已其何继之有礼国之干也敬礼之舆也不敬则礼不行礼不行则上下昏何以长世`】　定社稷【`又礼经国家定社稷序民人利后嗣者也`】　傧神【`礼运礼者傧神考制度也`】　兼仁义【`袁子书礼者兼仁义也`】　行政令【`左传公如晋自郊劳至于赠贿无失礼晋侯谓女叔齐曰鲁侯不亦善于礼乎对曰鲁侯焉知礼是仪也不可谓礼礼所以守其国行其政令无失其民者也`】　治人情【`礼运圣王脩义之柄礼之序以治人情`】　振物耻【`礼记哀公篇孔子曰内以治宗庙之礼足以配天地之神明出以治朝廷之礼足以立上下之敬物耻足以振之国耻足以兴之郑注物犹事也物耻臣耻也振犹救也国耻君耻也君臣之行有可耻者礼足以救之足以兴复之`】　有则安【`曲礼人有礼则安无礼则危故曰礼者不可不学也`】　无则劳【`论语恭而无礼则劳愼而无礼则葸勇而无礼则乱直而无礼则绞`】　天地经纬【`左传简子曰善哉礼之大也太叔对曰礼上下之纪天地之经纬也民之所以生也是以先王尚之故人之能自曲直以赴礼者谓之成人大不亦宜乎简子曰鞅也请终身守此言`】　治国粉泽【`周书礼仪礼义治国之粉泽`】　体情制文【`淮南子礼者体情而制文者也`】　反本脩古【`礼器礼也者反本脩古不忘其初`】　章疑别微【`礼坊记夫礼章疑别微以为民防者也`】　防淫节侈【`白虎通礼所以防淫逸节侈靡也`】　民之大事【`王褒服要记序古之制礼其品有五吉礼祭祀是也凶礼丧葬是也賔礼朝享是也军礼师旅是也嘉礼婚冠是也五者民之大事举动之所由也`】君之大柄【`礼运礼者君之大柄也`】　犹酒有糵【`礼运礼之于人犹酒之有糵君子以厚小人以薄郑注皆得以为美味性善者醇耳`】　如热有濯【`左传衞襄公如楚使北宫文子佗入聘郑文子言于衞侯曰郑有礼其数世之福也其无大国之讨乎诗云谁能执热逝不以濯礼之于政如热之有濯也濯以救热何患之有`】　有则外谐【`礼器君子有礼则外谐而内无怨`】　废则恩薄【`礼经解丧祭之礼废则臣子之恩薄而倍死忘生者众矣`】　退让以明【`曲礼君子恭敬撙节退让以明礼`】　信让以求【`礼表记君子恭俭以求役仁信让以求役礼`】　不骄不淫【`曲礼冨贵而知好礼则不骄不淫贫贱而知好礼则志不慑`】　不俭不奢【`白虎通礼者盛不足节有余使凶年不俭丰年不奢贫冨不相悬也`】　明义明恩【`礼经解朝觐之礼所以明君臣之义也聘问之礼所以使诸侯相尊敬也丧祭之礼所以明臣子之恩也乡饮酒之礼所以明长幼之序也婚姻之礼所以明男女之别也`】　不废不没【`礼坊记君子不以菲废礼不以美没礼郑注不可以为薄不及礼而不行礼亦不可以其美过礼而去礼礼主敬废灭之是不敬`】　小大显微【`礼器礼有大有小有显有微大者不可损小者不可益显者不可掩微者不可大`】　多少髙下【`礼器礼有以多为贵者天子七庙诸侯五大夫三士二此以多为贵也有以少为贵者天子无介祭天特牲天子适诸侯诸侯膳以犊诸侯相朝灌用郁鬯无笾豆之荐大夫聘礼以脯醢此以少为贵也有以大为贵者宫室之量器皿之度棺椁之厚丘封之大此以大为贵者也有以小为贵者宗庙之祭贵者献以爵贱者献以散此以小为贵者也有以髙为贵者天子之堂九尺诸侯七尺大夫五尺士三尺此以髙为贵也有以下为贵者至敬不坛埽地而祭天子诸侯之尊废禁大夫士棜禁此以下为贵也有以文为贵者天子龙衮诸侯黼大夫黻士衣纁裳此以文为贵也有以素为贵者至敬无文父党无容大圭不琢太羮不和大路素而越席此以素为贵也`】　増失烦【`礼记礼之失烦`】　体备【`礼记礼也者犹体也体不备君子谓之不成人`】白受采【`详总一`】　绘后素【`论语绘事后素谓先以粉地为质而加采色也`】　天  

泽履【`易上天下泽履君子以辨上下定民志`】　雷天壮【`又雷在天上大壮君子以非礼弗履`】礼本于天【`礼运夫礼必本于天动而之地列而之事变而从时协于分艺其居人也曰养其行`】  

【`之以货力辞让饮食冠婚丧祭射御朝聘`】　礼本于义【`礼运治国不以礼犹无耜而耕也为礼不本于义犹耕而弗种也`】　防伪敎中【`周礼地官大司徒以五礼防民之伪而敎之中`】　释回増美【`礼器礼释回増美质措则正施则行`】　文仲安知【`礼器孔子曰臧文仲安知礼夏父弗綦逆祀而弗止也`】　晏子焉知【`檀弓曽子曰晏子可谓知礼也已恭敬之有焉有若曰晏子一狐裘三十年遣车一乗及墓而反国君遣车七乗大夫遣车五乗晏子焉知礼`】　老子絶灭【`杨子老子之言道德吾有取焉耳及槌提仁义絶灭礼学吾无取焉耳`】　孔子嬉戏【`孔子为皃时嬉戏常陈俎豆设礼容`】　有本有文【`礼记先王之立礼也有本有文忠信礼之本也义理礼之文也`】　可传可继【`檀弓弁人有其母死而孺子泣者孔子曰哀则哀矣而难为继也夫礼为可传也为可继也故哭踊有节`】　始诸饮食【`礼运夫礼之初始诸饮食其燔黍捭豚污樽而抔饮蒉桴而土鼓犹若可以致其敬于神`】　别于禽兽【`曲礼夫唯禽兽无礼故父子聚麀是故圣人作为礼以敎人使人以有礼知自别于禽兽`】　草上其仪【`唐书杜鸿渐至灵武与柳冕等劝肃宗即皇帝位以系中外望鸿渐明习朝章采旧仪设坛壝城南先一日草具其仪上之`】　草具其仪【`唐书李吉甫贞元初为太常博士年尚少明练典故昭德皇后崩自天宝后中宫虚防礼废缺吉甫草具其仪德宗善之`】　百年后兴【`史记鲁两生曰礼乐必积德百年而后兴`】　斯须不去【`礼记礼乐者不可斯须去身者也`】  

礼总载五  

原防德【`礼以防德`】　治躬【`致礼以治躬则庄敬庄敬则威严`】　国维【`管子国有四维一曰礼`】　天秩【`有礼`】　鲁秉【`齐仲孙湫曰鲁犹秉周礼未可取也`】　殷因【`夏造殷因`】为晋【`左传伯石一为礼于晋犹荷其禄况以礼终始乎`】　用夷【`杞成公用夷礼`】　饰  

情【`礼以饰情注曲礼三千`】　制心【`以礼制心`】　建中【`礼立中道于人`】　表微【`君子表微谓礼也`】　玉帛【`礼云礼云玉帛云乎哉`】　节文【`礼文等数`】　哀乐【`哀乐之分皆以礼终`】　庄敬【`见上`】　明备【`礼乐明备`】　缘饰【`汉书缘饰苛礼`】　讲求【`国语隋武子聘周归讲聚三代典礼`】　率履【`不越注履礼也`】　治辨【`其治辨者其礼具`】　人急【`礼者人之急`】　纵言【`夫子縦言至于礼`】　过制【`乐记过制则乱`】　由文【`由用也用礼之文也`】　过数【`过礼之数也`】　逆古【`是逆古之礼`】　许人【`汰哉叔氏耑以礼许人`】　不偏【`礼备而不偏其惟大圣乎`】　无体【`之礼`】　多旷【`必多旷于礼矣`】无违【`礼无违者`】　先王制【`先王制礼过之者俯而就之不及者跂而及之`】　有司掌【`铺筵席陈樽俎列笾豆以升降为礼者礼之末节故有司掌之`】　正情性【`礼乐所以立人伦正情性人足以防其失也`】　节人心【`礼节人心`】　无轻议【`礼记无轻议`】　不可去【`详总四`】　着诚去伪【`礼之经也`】　别嫌明微【`礼记礼者君之大柄也所以别嫌明微`】　天地同节【`大礼与天地同节`】　上下有礼【`晋文观师上下有礼其可用也`】哀公问礼【`哀公问礼于孔子曰大礼何如君子之言礼也何其尊也孔子曰丘也不足以知礼`】窦融问仪【`后汉书光武征隗嚣窦融与大军防髙平第一先遣从事问防见之仪适是时军旅`】  

【`代兴诸将与三公交错道中或背使者交私语帝闻融问礼仪甚善之`】　林放之问【`林放问礼之本子曰大哉问礼与其奢也宁俭`】　邹子之知【`子入太庙每事问或曰孰谓邹人之子知礼乎子闻之曰是礼也`】　秕稗之礼【`不备`】　委巷之礼【`鄙俚之义`】　不为必坏【`君子三年不为礼礼必坏`】　无礼及祸【`多行无礼祸必自及`】　行为人纪张为国维　礼烦则乱　礼胜则离　敬自中出　礼由外作　易而生乱　过则有盈　増下人【`礼下于人必有所求`】正国【`详总三礼之于正国也云云`】　不弃【`又齐仲孙湫曰鲁不弃周礼未可动也`】  

尽在【`详总三`】　勤礼【`左传君子勤礼`】　问礼【`孔子问礼于老聃`】　定位【`左传学礼焉以定其位`】　食言【`又无礼必食言`】　亲有礼【`又亲有礼霸王之器也`】　讨有礼【`详总二`】　主减【`乐记礼主其减`】　近情【`礼器君子曰礼之近人情者非其至者也`】百年其戎【`左传辛有适伊川见被髪而祭于野者曰不及百年此其戎乎其礼先亡矣`】  

数世之福【`又郑有礼数世之福也`】　失而求诸野【`孔子曰礼失而求诸野`】行之惟其人【`仲尼燕居曰制度在礼文为在礼行之其在人乎`】　礼岂为我辈设【`世说`】　礼不可斯须去　张曹争论于汉朝　荀挚竞爽于晋世　天理之节文　人事之仪则　庄公有非礼之举其臣谏以必书　周王有非礼之宴戒其臣以勿籍　朝廷有大疑不必聚诸儒之讼　国家有盛客不必蕝野外之仪  

礼总载六  

原赋楚荀况礼赋曰爰有大物非丝非帛文理成章非日非月为天下明生者以寿死者以藏城郭以固三军以彊粹而王駮而霸无一焉以亡臣愚弗识敢请之王王曰此夫文而不采者欤简而易知而致有理者欤君子所敬小人所不乱者欤性不得则若禽兽性得之则具足者欤匹夫隆之则为圣人诸侯隆之则一四海者欤至明而约甚顺而体请归之礼  

原诏李德林为隋文帝脩定五礼诏曰礼之为用时义大矣哉黄琮苍璧降天地之神粢盛牺牲致宗庙之敬正父子君臣之序明婚姻丧纪之节故道德仁义非礼不成安上化民莫善于礼　唐贞观中颁礼乐诏曰先王制礼辨方正位体国经野象天地以制法通神明以施化乐由内作礼自外成可以移风易俗揖让而天下化者其惟礼乐乎固以同节同和无声无体宁饰玉帛之容岂崇钟鼓之奏  

増论宋王安石礼论曰呜呼荀卿之不知礼也其言曰圣人化性而起伪吾是以知其不知礼也知礼者贵乎知礼之意而荀卿盛称其法度节奏之美至于言化则以为伪也亦乌知礼之意哉故礼始于天而成于人知天而不知人则野知人而不知天则伪圣人恶其野而疾其伪以是礼兴焉今荀卿以谓圣人之化性为起伪则是不知天之过也夫斲木而为之器服马而为之驾此非生而能者也故必削之以斧斤直之以绳墨圆之以规而方之以矩束聮胶漆之而后器适于用焉前之以衔勒之制后之以鞕策之威驰骤舒疾无得自放而一听于人而后马适于驾焉然圣人舍木而不为器舍马而不为驾者固亦因其天资之材也今人生而有严父爱子之心圣人因其性之欲而为之制焉故其制虽有以强人而乃以顺其性之欲也圣人茍不为之礼则天下盖将有慢其父而疾其母者矣此亦可谓失其性也得其性者以为伪则失其性者乃可以为真乎此荀卿之所以为不思也  

増序宋曽巩礼阁新仪目录序曰夫礼者其本在于养人之性而其用在于言动视听之间使人之言动视听一于礼则安有放其邪心而穷于外物哉故设其器制其物为其数立其文以待其有事者皆人之起居出入吉凶哀乐之具所谓其用在乎言动视听之间者也然而古今之变不同而俗之便习亦异则法制度数其久而不能无者势固然也故为礼者其始莫不宜于当世而其后多失而难遵亦其理然也失则必改制以求其当故羲农以来至于三代礼未尝同也后世去三代千有余岁其所遭之变所习之便不同固已逺矣盖上世圣人有为耒耜者或不为宫室为舟车者或不为棺椁岂其智不足为哉以为人之所未病者不必改也至于后圣有为宫室者不以土处为不可易也为棺椁者不以葛沟为不可变也岂好为相反哉以为人之所旣病者不可因也又至于后圣则有设两观而更采椽之质攻文梓而易瓦棺之素岂不能从俭哉以谓人情之所好能为之节而不能变也由是观之古今之变不同而俗之便习亦异则亦屡变其法以宜之何必一一以追先王之迹哉其要在于养民之性防民之欲者本末先后能合乎先王之意而已此制作之方也故元樽之尚而薄酒之用太羮之先而庶馐之饱一以为贵本一以为亲用则知有圣人作而为后世之礼者必贵爼豆而今之器用不废也先弁冕而今之衣服不禁也其推之皆然然后其所改革更易不至乎拂天下之势骇天下之情而固已合乎先王之意矣  

増杂文唐韩愈读仪礼文曰余尝苦仪礼难读又其行于今者盖寡沿习不同复之无由考于今诚无所用之然文王周公之法制粗在于是孔子曰吾从周谓其文章之盛也古书之存者希矣百氏杂家尚有可取况圣人之制度耶于是掇其大要奇辞奥旨着于篇学者可观焉惜乎吾不及其时进退揖让于其间呜呼盛哉  

制礼  

原述旧【`汉王吉为谏议大夫上言愿与大臣延及儒生述旧礼明王制驱一世之人跻之仁寿之域`】用新【`后汉曹褒常感朝廷制度未备慕叔孙通为汉礼仪次序礼事依旧典杂以五经谶记撰次天`】  

【`子至庶人冠婚吉凶始终制度又作章句和帝遂用新礼冠擢褒为监羽林左`】　达变【`史记以书为御者不尽马之情以古制今者不达事之变`】　去旧【`以旧礼为无所用而去之者必有乱患`】不袭【`三王异代不相袭礼`】　相沿【`礼乐之情同故明主以相沿也言不改革也`】　天子议【`非天子不议礼不制度不考文`】　天子出【`天子有道礼乐征伐自天子出`】　定汉仪【`叔孙通制礼以定汉朝之仪`】　守唐法【`仲尼曰夫晋守唐叔之法度以经纬其民`】　顺其宜【`史记圣人因事以制礼故事异而礼易帝王不相袭何礼之拘五帝三王随时制事法度制令各顺其宜衣服器械各便其用圣人之兴不相袭而治夏殷之衰也不易礼而灭然则反古未可非而脩礼未足多也`】主其减【`礼主其减礼减而进以进为文礼减而不进则消注礼者人所倦故久则减省文美也消`】  

【`尽也`】　绵蕝习【`叔孙通制礼仪以正君臣之位与弟子百余人为绵蕝野外习之所撰礼与律令同录藏于礼官`】　皮弁行【`韩延寿为颍川太守嫁娶丧祭仪品令诸生皮弁执俎豆为吏人行礼`】治定制【`王者治定制礼`】　因事制【`圣人因事以制礼详前`】　流不从【`礼曰`】  

【`变礼易乐为不从不从者君流之注流放也谓诸侯`】　诛擅制【`后汉张酺张敏等奏曹褒擅制汉礼破乱圣术请加诛帝虽寝其奏而汉礼遂不行`】　多制将亡【`叔向曰国将亡必多制`】　过制则乱【`过作则暴`】　礼自外作【`礼自外作敬在貌也`】　礼以地制【`静而属阴`】无作聪明乱旧章【`章典也`】　罔以侧言改厥度【`度法也并周书`】道有弛张　礼从损益　诚宜达节　安可拘文  

礼乐代兴　文质迭出　所务便宜　宁拘损益　夫鲁有初　采周之旧　适道在权　救时贵变　宁辞改作　所务便宜　简乃易从　烦而则乱　稽彼古今　考诸损益　将立国干　必节人心　何必改作所宜守常　宜守彞伦　勿从乱制　所以去彼取  

此　不可以古制今　言虽念于刍荛　礼难从其秕稗　茍用舍之必中　虽沿革而同归　礼载从宜之文　易有随时之义　夏造殷因岂烦改制　汉除秦敝亦谓便时　言之不中虽新意而奚为　事且有初率旧章而可则　殷人之因夏礼政是以和　魏嗣之制汉仪事则不悖　増以亲【`周礼春官宗伯以嘉礼亲万民以饮食之礼亲宗族兄弟以昏冠之礼亲成男女以賔射之礼亲故旧朋友以燕飨之礼亲四方之賔客以脤膰之礼亲兄弟之国以贺庆之礼亲异姓之国`】　以仁【`礼记郊社之礼所以仁鬼神也尝禘之礼所以仁昭穆也馈奠之礼所以仁死丧也射御之礼所以仁乡党也食享之礼所以仁賔客也`】　折衷　附防　君之大柄【`礼运礼者君之大柄也`】　人之大端【`礼运礼义也者人之大端也`】　伯夷降典【`吕刑伯夷降典折民惟刑`】　周公作仪【`周公作仪礼十三篇`】　礼事起于燧皇　礼名起于黄帝　伏羲以来五礼始彰　尧舜之时五礼咸备　经国家　定社稷　序民人　利后嗣　严上下　定尊卑　决嫌疑　别同异　事天地　易风俗　原移风【`移风易俗莫善于乐`】　治民【`安上治民莫善于礼`】导礼【`导之以礼`】　变俗【`君子行礼不求变俗`】　问俗【`入国而问俗`】　易宜【`礼脩其敎不易其俗齐其政不易其宜`】　俗由礼变　人以化迁　立训齐俗　作法导人　将欲救时　宁辞变俗　虽政不易宜章甫难施于越俗　而化之可渐紫服尚变其齐风増忽然易乡而移　忽然易事而化【`管子`】　童牛角马  

【`杨子童牛角马不今不古注马童牛角是其常也更而倒置失宜古今俱不合利用革矣`】　载车载航【`杨子入水载车出水载航宜于王之更注谓车航倒置宜变易以求正`】　以建武永平之风　变太元隆安之俗【`宋书刘穆之论`】　时政再而塞　世变三而复　制法之民不可以逺举　拘礼之民不可使应变【`淮南子`】　华端与薄俗俱兴　妙绪与淳风俱絶【`晋书李充学箴序`】  

威仪一【`失仪附`】  

原定命【`人受天地之中以生所谓命也是以有动作威仪之则以定命也能者养之以福不能者败以取祸注养威仪以致福`】　正位【`周礼大宗伯以九仪之命正国之位每命异仪`】　敬慎【`诗敬慎威仪以近有德`】　趋跄【`巧趋跄兮`】　不愆【`诗不愆于仪维人之德淑慎尔止云云`】必敬【`必敬尔仪`】　不忒【`其仪不忒`】　有容【`物有其容`】　玉声【`既服习容觐玉`】  

【`声出揖私朝煇如也`】　威容【`汉侯霸矜仪有威容`】　棣棣【`威仪棣棣不可也`】　迟迟【`威仪迟迟翼翼`】　可畏【`有威可畏谓之威`】　可象【`有仪可象谓之仪`】　鲁侯习【`女叔齐曰鲁侯焉知礼而屑屑焉习仪以亟言善于礼不亦逺乎注亟急也`】　冯参脩【`冯参字叔平为人矜严好脩容仪动作可观`】　上下相固【`君有君之威仪其臣则而象之臣有臣之威仪其下畏而象之是以上下能相固`】　朋友攸摄【`摄以威仪`】　长卿温雅【`汉薛广德字长卿为人温雅有蕴借`】　少英矜严【`魏朗字少英矜严脩整家人不见惰容`】　李忠脩整【`后汉李忠为郎好礼脩整`】　牟融方重【`牟融举止方重得大臣体`】　伯鱼见轻【`第五伦字伯鱼少蕴借不脩威仪亦以此见轻`】　孟孙见伟【`后汉何熙字孟孙善为威容賛拜殿中音动左右帝伟之擢为中丞`】　幽室必整【`张湛矜严好礼动止有则处幽室必自脩整虽遇妻子若严君焉`】　闲居不减【`魏志司马防字建公虽闲居威仪不减诸子虽成人不命进不敢进不命坐不敢坐不有所问不敢言也`】　进止以礼【`朱晖守业于太学性矜严进止以礼诸儒称其髙`】　动作可观【`冯参详前`】　坐不尽席【`周礼徒坐不尽席`】　燕则有跣【`凡祭于室中堂上无跣燕则有之注祭不跣主敬也燕有跣谓欢也`】　惰以受玉知晋侯之将终【`内史过言晋惠`】　傲以执币辨若敖之必灭【`叔仲惠伯言楚越椒`】　容止可观　动作有文　乐且有仪　敢不慎仪　慎尔出话　敬尔威仪　足容目容诚宜进退有度　接武布武能使威仪不忒　増服【`家语好生篇曰衰麻苴杖者志不存乎乐非耳弗闻服使然也黼黻冠冕者容不防慢非性矜庄服使然也介胄执戈者无退懦之气非礼纯猛服使然也`】　色【`吕子重言曰显然善乐者钟鼓之色也愀然清净者衰绖之色也艳然充盈手足矜者兵革之色也`】　德隅【`诗抑抑威仪维德之隅`】　身度【`声为律身为度`】　德之至【`动容周旋中礼`】　恭而安【`张横渠曰吾十五年学个恭而安不成`】　立必磬折坐必抱鼓　视不离乎襘袺之间　言不越乎表着之位　声气可范　精神可爱【`见徐子法象篇`】　直容之动矫矫行行　休容之动业业跄跄　德容之动颙颙卬卬强弱之植在于骨　躁静之决在于气　惨怿之情在于色　衰正之情在于仪【`刘子人物志`】　衣服表容　珪璋范德　声移宫羽　彩照山华　布步有章　立言成训【`晋书`】　喜色犹然以出　怒色荐然以侮　欲色妪然以媮　惧色薄然以下　忧色瞿然以静【`汲冢周书官人解`】币帛之间有巧言令色事不成　车甲之间有巧言令色事不捷【`武纪解`】　原失仪受玉【`邾子来朝执玉髙其容仰公执玉卑其容俯子贡曰夫礼死生存亡之体也髙仰骄也卑俯替也皆有死亡焉`】　登席【`礼登席不由前为躐席也`】立悬【`孔张失位立在悬间客从而笑之`】　称诺【`魏志游楚为陇西太守以功封侯帝嘉之诏入觐楚自谓初不朝觐不知仪式帝敕侍中賛引呼陇西太守前楚称诺帝顾之而笑`】　人而无止吾何以观　茍服位之或愆　在礼容而奚取　茍  

或愆于威仪　是乃易其纪律　礼失则昏　无礼则危　増气不顺【`贾子若夫立而跛坐而蹁体怠懈志骄傲防视数顾容色不比动静不以度妄咳唾疾言嗟气不顺皆禁也`】　语皆媮【`左传曰鲁叔孙昭子聘于宋宋元公与之燕饮酒乐昭子右坐歌终而语因相泣也乐祈曰过哉兹非哀所也吾闻之主民者不可以媮媮必死今君与叔孙其语皆媮死日不逺矣`】  

威仪二  

増文魏徐干法象篇曰夫法象立所以为君子法象者莫先乎正容貌慎威仪是故先王之制礼也为冕服采章以旌之为佩玉鸣璜以声之欲其尊也欲其庄也焉可以懈慢也夫容貌者人之符表也符表正故情性治情性治故仁义存仁义存故盛德着故可以为法象斯谓之君子矣君子者无尺土之封而万民尊之无刑罚之威而万民畏之无羽籥之乐而万民乐之无爵禄之赏而万民怀之其所以致之者一也故孔子曰君子威而不猛泰而不骄诗云敬慎威仪惟民之则若夫惰其威仪恍其瞻视忽其辞令而望民之则我者未之有也故书曰惟圣罔念作狂惟狂克念作圣人性之所简也存乎幽微人情之所忽也存乎孤独夫幽微者显之原也孤独者见之端也胡可简也胡可忽也是故君子敬孤独而慎幽微虽在隐蔽鬼神不得见其隙耳诗云肃肃免置施于中林处独之谓也君子曰无戏谑之言言必有防无戏谑之行行必有检言必有防行必有检故虽妻妾不得而黩也虽朋友不得而狎也是以不愠怒而敎化行于闺门不谏论而风声纪乎乡党传称大人正已而物正者此之谓也以匹夫之居犹然况得志而行于天下乎唐尧之帝允恭克让而光被四表成汤不敢怠遑而奄有九域文王祗畏而造被区夏易曰观盥而不荐有孚颙若言下观而化也是故君子居身也谦在敌也让临下也庄事上也敬四者备而怨咎不作福禄从之诗云靖共尔位正直是与神之听之式谷以女故君子之交人也欢而不媟和而不同好而不佞诈学而不虚行易亲而不媚多怨而寡非故无絶交无畔朋书曰慎始而敬终终以不困夫礼也者人之急也可终身蹈不可须防离也须防离则慆慢之行臻焉须防忘则慆慢之心生焉况无礼而可以始终乎夫礼也者敬之经也敬也者礼之情也无敬无以行礼无礼无以节敬道不偏废相须而成是能尽敬以从礼者谓之成人故立必磬折坐必抱鼓周旋中规折旋中矩视不离于袺襘之间言不越乎表着之位声气可范精神可爱俯仰可宗揖让可贵述作有方动静有常帅礼不荒故为万夫之望也  

法则  

原异宫【`内则父子皆异宫郑注异宫崇敬也`】　同席【`曲礼父子不同席郑注异尊卑也`】服药【`又医不三世不服其药郑注慎物齐也`】　尊贤【`礼郊特牲尊贤不过二代注天子存二代之后犹尊贤也`】　器敝【`又祭服敝则焚之祭器敝则埋之郑注不欲人防之也`】　牲死【`又牲死则埋之防敝则埋之`】　主奥【`曲礼为人子者居不主奥郑注谓与父同室不敢当其尊处室中西南隅谓之奥`】　自名【`又子于父母则自名也郑注名父母所为也子者男子通称也`】　使摈【`论语使摈色勃如也足躩如也郑注勃矜庄貌躩逡巡貌`】　私觌【`又私觌愉愉如也享礼有容色郑注享献也聘旣有享享用圭璧有庭实皮马相间也觌见也既享乃以私觌见用束帛乗马也`】　升堂【`又升堂鞠躬如也郑注鞠躬歙敛之貌屏气者静以待君言也`】　授坐【`礼记少仪授立不跪授坐不立郑注由便也`】　坐奠【`内则其无篚则皆坐奠之郑注篚盛物也奠停也`】　立视【`曲礼立视五嶲郑注云立平视也嶲犹规也谓轮转之度嶲或为繠`】　辟刃【`少仪凡有刺刃者以授人则辟刃郑注辟刃不以刃向人也`】　授拊【`少仪削授拊削曲刃拊谓把`】　操璧【`曲礼执主器操币圭璧则尚左手行不举足车轮曳踵郑注重慎也尚左手尊左也`】　彻县【`又大夫无故不彻县士无故不彻琴瑟郑注忧乐不相干也故谓灾患丧病`】　夫人【`论语邦君之妻君称之曰夫人孔安国注当此诸侯骄僭不正称号不审故孔子正之言礼如此也`】　老妇【`曲礼夫人自称于天子曰老妇郑注自称于天子谓畿内诸侯之夫人助祭若时事见`】　小童【`又自称于其君曰小童郑注小童若云未成人也`】　婢子【`又自世妇以下自称婢子郑注婢之言卑也于其君称此以接见`】　盥漱【`内则鸡初鸣咸盥漱郑注咸皆也谨按子事父母早起皆与见也`】　登临【`曲礼不登髙不临深郑注为其近危险也`】　声必扬【`又将上堂声必扬郑注警内人也`】　容无怍【`又将即席容无怍郑注怍顔色变也`】　不徒行【`王制君子耆老不徒行郑注徒空也`】　不提挈【`又轻任幷重任分斑白者不提挈郑注皆谓以与少者杂色曰斑`】　乗路马【`曲礼乘路马必朝服郑注路马君所乗之马也`】　服法服【`孝经非先王之法服不敢服郑注法服谓日月星辰山龙华虫藻火粉米黼黻絺绣`】　则上衡【`曲礼执天子之器则上衡郑注谓髙于心弥敬也此衡谓与心平`】　如不克【`又执主器轻如不克郑注云重愼之也主君也克胜也`】　衣毋拨【`曲礼郑注拨发扬貌`】足无蹶【`曲礼郑注蹶行遽貌`】　劳无袒【`曲礼谨案袒露形体也`】　立无跛【`曲礼郑注跛偏任也`】　毋怠荒【`曲礼郑注放散身体也`】　毋淫视【`曲礼淫视睇盻也皆为不敬也`】　毋儳言【`曲礼郑注儳犹暂也非杂`】　毋勦说【`曲礼郑注勦犹擥也谓取人之说以爲已说`】　居不容【`论语郑注为室家之敬难久也`】　寝不尸【`论语郑注云为偃卧也`】　食至起【`曲礼郑注为变`】　烛至起【`曲礼郑注异昼夜`】　不先举【`又主人不问客不先举郑注客自外来宜问其安否无恙及所为来故`】　则先拜【`又主人敬客则先拜客`】　不问舍【`又吊丧不能赙不问其所费问疾弗能遗不问其所欲见人弗能馆不问其所舍按郑注皆谓伤恩也`】　不巷歌【`又邻有丧舂不相里有殡不巷歌郑注助丧也相谓送杵`】必执绋【`又助葬必执绋郑注葬丧之大事绋引车索`】　不登垄【`又适墓不登垄郑注为其不敬垄冢也墓茔域也`】　孙见祖名【`内则凡父在孙见于祖亦名之礼如子见父无辞`】不许友死【`曲礼父母在不许友以死郑注谓忘亲也死谓报仇按聂政传严仲子辟人为聂政言曰臣有仇窃闻足下义甚髙故进百金得以交足下之欢岂敢以有求望聂政曰老母在政身未敢以许人也`】居侧室【`内则妻将生子及月辰居侧室夫使人日再问之作而自问之妻不敢见使姆衣服而对`】  

【`至于子生夫复使人日再问之夫齐则不入侧室之门郑注作谓有感动也侧室谓燕寝之旁室也`】　使姆对【`内则详上`】　先为祭服【`曲礼无田禄者不设祭器有田禄者先为祭服郑注祭器可假祭服宜自有`】　可衣裘帛【`内则二十而冠可以衣裘帛二十冠而成人可以衣裘帛`】　顾不过毂【`曲礼郑注为掩在后也`】　视不过衡【`论语注车中不内顾者前视不过衡轭旁视不过輢毂郑注恐警众也`】　执玉不趋【`曲礼郑注志重玉也`】　执圭鞠躬【`论语郑注执圭谓以君命聘于邻国也如不胜敬之至也上如揖下如授不敢忘礼也勃如战色恐辱君命也如有循举前曵踵行之愼也`】　献马执策【`曲礼献车马者执防绥献甲者执胄献杖者执末献民虏者操右袂按郑注凡操执者谓手所举以告者也设其大者举其小者便也甲铠也胄兜鍪也民虏军所获也操其右袂制之`】　献鸟佛首【`又献鸟者佛其首郑注为其喙害人也佛戾也盖为小竹笼以冒之`】入国问俗【`曲礼郑注俗谓常所行与所恶也`】　临文不讳【`又诗书不讳临文不`】  

【`讳郑注为其失事正`】　入国不驰【`曲礼郑注爱人也`】　入里必式【`曲礼郑注不诬十室`】　城上不呼【`曲礼郑注为惑人`】　城上不趋【`少仪执玉执防不趋堂上不趋城上不趋郑注于重器于近尊于迫狭无容也歩张足曰趋`】　堂上不趋【`曲礼`】　室中不翔【`曲礼郑注为其迫也行而张拱曰翔`】　堂上接武【`曲礼郑注武迹也迹相接为每移足半蹑之中人之迹尺二寸也`】　堂下布武【`曲礼郑注每移足各自成迹不相蹑也`】　折旋中矩【`玉藻郑注曲行也宜方`】　立必正方【`曲礼郑注习其自端正也`】　在朝言礼【`曲礼郑注于朝廷言无所不用礼`】　在官言官【`又在官言官在府言府在库言库在朝言朝郑注唯君命所在就展习之也官谓版图文书之处府谓宝藏货贿之处库谓车马兵甲之处朝谓君臣谋政事之处`】　不言妇女【`又公庭不言妇女郑注非其时也`】　不及犬马【`又朝言不及犬马郑注非公议也`】　当食不叹【`曲礼郑注食或以乐非叹所也`】　盛而作【`论语孔安国注作起也敬主人之亲馈也`】　客践乃坐【`曲礼郑注客安主人乃敢安也讲问宜坐`】　客跪抚席【`曲礼郑注抚之者答主人之亲正`】　临丧不笑【`曲礼郑注宜有哀色也`】　望柩不歌【`曲礼郑注哀伤之无容乐`】　不有私财【`曲礼为人子之道不得私有财也`】　不敢私与【`内则郑注家事统于尊者也`】　赐食先甞【`论语君赐食必正席先甞之孔安国云敬君惠也旣甞之以次班荐之荐其先祖也`】　饮药先甞【`曲礼亲有疾饮药子先甞之郑注甞度其所堪`】　衣纯以缋【`深衣具父母衣纯以缋郑注尊者存以多饰为孝缋画文也`】　衣纯以素【`又孤子衣纯以素郑注三十以下无父称孤也`】　不名卿老【`曲礼国君不名卿老世妇大夫不名世臣侄娣士不名家相长妾郑注虽贵于其国家犹有所尊也卿老上卿也世臣父时老臣`】　不抚仆妾【`杂记郑注略于贱也仆妾死君不亲自抚安其尸也`】每事请姑【`内则冢妇每事请于姑郑注谓传家事于长妇也妇虽传犹不敢耑行也`】　不敌冢妇【`又介妇不敢敌于冢妇郑注虽有勤劳不敢掉磬`】　自称小君【`夫人自称于诸侯曰寡小君曲礼注谓向来朝诸侯之时`】　只见孺子【`内则母某敢用时日只见孺子夫对曰钦有帅父执子之右手咳而名之妻对曰记有成郑注母某若言某氏也只敬也帅循也言敎之使有循也执右手明将授之事也记犹识有成言使之有成也`】　外事内事【`曲礼外事以刚日内事以柔日郑注顺其出为阳也出郊为外事内事顺其居内为阴`】　随行鴈行【`王制父之齿随行兄之齿鴈行郑注广敬也谓于途中`】　当心当带【`曲礼凡奉者当心提者当带郑注髙下之节也`】　执緤执靮【`少仪犬则执緤守犬田犬则授摈者旣受乃问犬名牛则执纼马则执靮皆右之郑注緤纼靮皆所以系制之者守犬田犬问名畜养者当呼之名谓韩卢宋鹊之属右之者执之宜由便也`】　由右由左【`王制道路男子由右妇人由左车从中央郑注道中之途逺别也`】　请业请益【`曲礼请业则起请益则起郑注尊师重道也起者抠衣前请也业谓篇卷也益谓受说不了欲师更说之`】　设弧设帨【`内则男子设弧于门左女子设帨于门右郑注表男女也弧者示有事于武也帨事人佩巾也`】鞶革鞶丝【`曲礼男鞶革女鞶丝郑注鞶小囊盛帨巾者男用韦女用缯有缘饰之则是鞶制与`】上面下带【`曲礼凡视上于面则敖下于带则忧郑注敖则仰忧则低`】　男角女羁【`内则男角女羁否则男左女右注夹胸两旁当角处留发不剪谓之角留顶上纵横各一相交通达谓之羁`】敝加于上【`谷梁传公防王人齐侯宋公衞侯许男曹伯陈世子欵盟于洮王人之先诸侯贵王命也朝服虽敝必加于上弁冕虽旧必加于首周室虽衰必先诸侯兵车之防也`】　防不见里【`曲礼防衣衾不见里郑注为其可秽谨按防衣衾是着体之衣也`】　曲敬不崇【`玉藻礼不盛服不充郑注礼盛者服充大事不崇曲敬`】　唾咦不见【`内则父母唾啖不见郑注辄刷去之`】　六十不亲学【`郑注不能备弟子之礼也`】　八十月告存【`郑注每月致膳并王制篇`】客车不入大门【`曲礼郑注谦也`】　偏驾不入王门【`仪礼觐礼云云郑注在旁与已同曰偏同姓金辂异姓象辂四衞革辂蕃国木辂驾之与王同谓之偏驾不入王门乗墨车以朝是也偏驾之车舍之于馆与`】　不茍訾不茍笑【`曲礼郑注人之性不欲见毁訾不欲见笑`】　食不语寝不言【`论语郑注为其不敬也`】　男不言内女不言外【`内则郑注谓事业之次`】　内言不出外言不入【`曲礼外言不入于阃内言不出于阃郑注皆为重别防淫乱`】　増不显谏【`曲礼为人臣之礼不显谏三谏而不听则逃之`】　不藏革【`礼运冕弁兵革藏于私家非礼也是谓胁君`】　妊子【`列女传古者妇人妊子寝不侧坐不边立不跸不食邪味割不正不食席不正不坐目不视邪色耳不听淫声夜则令瞽诵诗道正事如此则生子形容端正才过人矣`】　生子【`内则凡生子择于诸母与可者必求其寛裕慈惠温良恭敬愼而寡言者使为子师子能食食敎以右手能言男唯女俞`】　男子礼【`内则六年敎之数与方名七年男女不同席不共食八年出入门户及即席饮食必后长者始敎之让九年敎之数日十年出就外傅居宿于外学书计衣不帛襦袴礼帅初朝夕学幼仪请肄简谅十有三年学乐诵诗舞勺成童舞象学射御二十而冠始学礼可以衣裘帛舞大夏惇行孝弟博学不敎内而不出三十而有室始理男事博学无方孙友视志四十始仕方物出谋发虑道合则服从不可则去五十命为大夫服官政七十致事`】　女子礼【`内则女子十年不出姆敎婉娩听从执麻枲治丝茧织纴组紃学女事以共衣服观于祭祀纳酒浆笾豆葅醢礼相助奠十有五年而笄二十而嫁有故二十三而嫁聘则为妻奔则为妾`】　造士【`王制乐正崇四术立四敎顺先王诗书礼乐以造士春秋敎以礼乐冬夏敎以诗书`】　学则【`管子弟子职先生施敎弟子是则温恭自虚所受是极见善从之闻义则服温柔孝弟毋骄恃力志无虚邪行必正直游居有常必就有德顔色整齐中心必式夙兴夜寐衣带必饬朝益暮习小心翼翼一此不懈是谓学则`】　冬温夏凊【`曲礼凡为人子之礼冬温而夏凊昏定而晨省`】　出告反面【`又出必告反必面所游必有常所习必有业`】　复故【`又父母有疾冠者不栉行不翔言不惰琴瑟不御食肉不至变味饮酒不至变貌笑不至矧怒不至詈疾止复故`】　先甞【`又君有疾饮药臣先甞之亲有疾饮药子先甞之`】　官备【`祭统夫祭也者必夫妇亲之所以备内外之官也官备则具备`】　身亲【`又君子之祭也必身亲莅之有故则使人可也`】不粥祭器【`曲礼君子虽贫不粥祭器`】　不衣祭服【`又虽寒不衣祭服`】　适公所【`礼记将适公所宿斋戒居外寝沐浴史进象笏书思对命旣服习容观玉声乃出`】　为君使【`曲礼凡为君使者已受命君言不宿于家`】　怀核【`曲礼赐果于君前其有核者怀其核`】　写器【`又御食于君君赐余器之漑者不写其余皆写`】　别男女【`曲礼男女非有行媒不相知名非受币不交不亲故日月以告君斋戒以告神为酒食以召乡党僚友以厚其别也取妻不取同姓买妾不知其姓则卜之`】　谨夫妇【`内则礼始于谨夫妇为宫室辨内外男子居外女子居内深宫固门阍寺守之男不入女不出男女不同椸枷不敢县于夫之楎椸不敢藏于夫之箧笥不敢共湢浴夫不在敛枕箧簟席襡器而藏之妻不在妾御莫敢当夕`】　夜行以烛【`内则男子入内不啸不指夜行以烛无烛则止女子出门必拥蔽其面夜行以烛无烛则止`】　昼不游庭【`又孔子曰昼不游庭夜行以火所以正妇德也`】　见父之执【`曲礼见父之执不谓之进不敢进不谓之退不敢退不问不敢对`】　年长以倍【`曲礼年长以倍则父事之十年以长则兄事之五年以长则肩随之`】　谋于长者【`又谋于长者必操几杖以从之长者问不辞让而对非礼也`】　从于先生【`又从于先生不越路而与人言遭先生于道趋而进正立拱手先生与之言则对不与之言则趋而退`】　授受【`内则男不言内女不言外非祭非丧不相授器其相授则女受以篚其无篚则皆坐奠之而后取之`】　提携【`曲礼长者与之提携则两手奉长者之手劒辟咡诏之则掩口而对`】　尊客之前【`曲礼尊客之前不叱狗让食不唾`】　侍于君子【`又侍于君子不顾望而对非礼也`】　不敢问年【`少仪尊长于已逾等不敢问其年`】　不请所之【`又燕见不将命遇于道见则面不请所之`】侍射侍投【`少仪侍射则纳矢侍投则拥矢胜则洗而以请`】　齿父齿兄【`王制父之齿随行兄之齿鴈行朋友不相逾`】  

见君  

原始见【`仪礼士相见礼始见君执贽至下容弥蹙注谓下君所蹙促恭慤士大夫一也`】　燕见【`凡燕见于君必辨君臣之南面若不得则正方不疑君注辨正也君南面臣北面君或时不然当东若正西面不得君所处却向之此为特见图事非立宾主之燕疑度之也`】　君兴不辞　君降不顾【`退坐取屦隐避而后屦君为之兴臣不敢辞君若降送之则不敢顾因辞而后出注谓君食之饮之而退也辞君兴而不辞其降降于已太崇不敢当耳`】　大夫则辞【`又大夫则辞而退下注下亦降也`】庶人无容【`庶人见君不为容进退走注谓趋翔也`】　奠贽再拜【`士大夫则奠贽`】  

【`再拜稽首君答一拜则庶人不答拜也`】　及门三辞【`比及门三辞注大夫见君也已上并仪礼`】  

士相见  

原达命【`仪礼某也愿见无由达某子以命命某见主人对曰某子命某见吾子有辱请吾子就家也某将走见賔曰某不足辱命请终赐见`】　称贽【`主人曰某不敢为仪闻吾子称贽敢辞迎于门外再拜賔答再拜主人揖入门右賔奉贽入门左主人再拜受贽賔再拜送贽出主人请见賔反见退主人送于门外再拜注辞贽为太崇也迎于门外不敢受于堂人君礼然也请见者賔崇礼来相接以矜庄欢心未交也`】雉腒【`贽冬用雉夏用腒`】　羔鴈【`下大夫相见以鴈饰之以布维之以索如执雉上大夫相见以羔饰之以布四维之结于面左头如麛执之注上大夫即卿也面前也羔取羣而不党或自麛孤执也盖左执前足后执右足而已大夫相见虽异贽其仪如士`】　相食亲戒【`大夫相食亲戒速注先就告及期复自召之也`】　受侑再拜【`迎賔门外拜至皆如飨侑币束锦賔执梁与湆之西序端主人辞賔反之卷加席主人辞賔反之辞币降一等主人从受侑币再拜稽首主人送币亦然注云賔之西序不敢当尊处也主人从从辞降也`】　士见大夫【`终辞其贽一拜其辱賔退送再拜出使摈者还贽`】士致天子【`汉书王氏史记所见多天子诸侯卿大夫之列虽不能备犹愈于仓等推士礼而致于天子之说`】  

摈介  

原相礼【`周礼司仪掌九仪賔客摈相之礼以诏仪容辞令揖让之节注相入賛礼`】　请期【`仪礼摈者请期宰告曰质明行事注质正也摈者有司佐礼者在主人曰摈在客曰介也`】　侯摈【`王命诸侯则摈摈进也`】　士介【`士适四方为介注介大夫之介`】　赐爵【`赐卿大夫士爵则摈注摈之如命诸侯之仪`】　贽膳【`摈士者膳其贽注入膳人也`】　承摈　绍摈【`大夫为承摈士为绍摈注摈出请事绍继其位相承而出也`】　假庙使祭【`王将命假祖庙立依前南向摈者进当命之使祭`】　朝觐佐傧【`大朝觐佐傧为承摈`】  

拜揖一  

原周礼春官宗伯大祝辨九拜一稽首二顿首三空首四振动五吉拜六凶拜七奇拜八褒拜九肃拜　増说文曰揖让也一曰手着胸也六书故曰拱手左右之以相礼也　周礼夏官司马曰摈孤卿特揖大夫以其等旅揖士庶三揖　又秋官司仪诏王仪南乡见诸侯土揖庶姓时揖异姓天揖同姓注郑氏曰土揖推手小下之也时揖平推手也天揖推手小举之也　夏书曰禹拜昌言　曲礼曰君言至则主人出拜君言之辱使者归则必拜送于门外　又记曰两君相见揖让而入门揖让而升堂　方言曰东齐靑岱北燕之郊跪谓长骛释名曰跪危也两隐地体危倪也跪忌也见所敬  

者不敢自安也拜于大夫为趺趺然屈折下就地也于妇人为扶自相扶而上下也  

拜揖二  

原表情【`白虎通人所以相拜者以表其情意屈节卑体尊人事也`】　致敬【`礼乡饮拜至拜洗拜受拜送拜旣所以致敬也`】　尚左【`曲礼凡男拜尚左手女尚右手`】　从下【`论语拜下礼也今拜乎上泰也虽违众吾从下`】　殿前【`王隐晋书安平王传帝迎拜安平献王于殿前`】　牀下【`荀氏家传魏文帝在东宫荀攸有疾天子问病拜牀下`】　当璧【`左传楚共王无冢适有宠子五人乃徧以璧见于羣望曰当璧而拜者神所立也谁敢违之旣乃与巴姬密埋璧于太室之庭使五人齐而长入拜康王跨之灵王肘加焉子干子晳皆逺之平王弱抱而入再拜皆压纽详璧`】　向辰【`孝经援神契制作孝经道备使七十二弟子向北辰星而磬折孔子绛单衣向北辰而拜`】　复城【`战国防苏秦两拜燕复十城`】　向井【`后汉耿恭传恭于疏勒城中穿井深十五丈不得水乃整衣冠向井再拜为吏士祷有顷飞泉奔出`】　赋六月【`左传秦伯享晋公子子犯曰吾不如衰之文也请使衰从公子赋河水公赋六月赵衰曰重耳拜赐公子降拜稽首公降一级而辞焉衰曰君称所以佐天子者命重耳重耳敢不拜`】歌鹿鸣【`左传穆叔如晋晋侯享之金奏肆夏之三不拜歌文王之三又不拜歌鹿鸣之三三拜韩献子问之曰三夏天子所以享元侯也使臣弗敢与闻文王两君相见之乐也臣不敢及鹿鸣君所以嘉寡君也敢不拜嘉`】　膝隐地【`详上拜一`】　手加头【`穆天子传膜拜而受郭璞注今西域人礼佛手加头称南膜拜者即此也`】　槃辟雅拜【`汉书何武徙京兆尹二岁坐举方正所举召见槃辟雅拜也师古注槃辟犹言槃旋也`】　疾趋卑拜【`韩子礼者所以貌情也中心怀而不逾故疾趋卑拜以明之`】　膝行再拜【`庄子广成子在于崆峒之山黄帝往见之广成南首而卧黄帝膝行而进再拜稽首`】　临问亲拜【`汉书张禹传禹每病辄以起居闻车驾自临问之帝亲拜禹牀下`】每拜常林【`魏志晋宣王以常林乡邑耆德每为拜或谓林曰司马公贵重君宜止之林曰司马`】  

【`公自欲敦长幼之序为后生之法贵非吾之所畏拜非吾之所制也`】　恒拜王导【`晋中兴书显宗尝使太常丞张放归胙于王导诏无下拜导不敢当辞以疾初显宗幼冲见王导时恒拜`】　亲迎交拜【`呉志孙权歴位上将及为呉王朱治每进见权常亲迎执板交拜`】　出拜道左【`晋中兴书王敦从中宗出纪瞻觇见大惊出拜道左`】　下车答拜【`后汉书王丹征为太子少傅时大司徒侯霸欲与交友遣子昱于道遇丹昱迎拜车下丹下车答之详择交`】　自起止拜【`庾亮诣陶侃至便拜庾风姿雅润陶见拜不觉自起止之曰庾元规何缘拜陶士行`】　王丹不拜【`东观汉记更始时陈遵出使匈奴过辞王丹丹曰子当之絶域无以相赠赠子以不拜遂揖而别详使絶域`】　伊籍一拜【`蜀志伊籍先主遣东使于呉孙权闻其才辨欲逆折以辞籍适入拜权曰劳事无道之君乎籍即对`】  

【`曰一拜一起未足为劳`】　得钱不拜【`东观汉记赵勤传勤少孤尝从人贷钱或以钱示勤曰汝起拜即与汝勤曰拜汝得钱非义终不肯拜`】　偷酒不拜【`世说钟毓兄弟小时值父昼寝因共偷服药酒其父时觉且托寐以观之毓拜而后饮防饮而不拜旣而问毓何以拜曰酒以成礼不敢不拜又问防何以不拜防曰偷本非礼所以不拜`】　违位为敬【`曲礼揖人必违其位郑注礼以变为敬也`】对揖无敬【`汉官仪尚书郎见左右丞对揖无敬`】　孤卿特揖【`详上拜一`】　大  

夫旅揖【`详上拜一`】　三揖而进【`礼少仪事君难进而易退故君子三揖而进也`】　长揖不拜【`汉书郦食其传沛公至髙阳传舍使人召食其食其入谒沛公方踞床令两女子洗足而见食其食其入长揖不拜`】　旣请而揖【`淮南子令尹子佩请饮庄王王许子佩具王不往子佩旣请而揖北面立于殿前`】　受计不拜【`后汉书赵壹传光和元年举郡上计到京师是时袁逢受计计吏数百人皆拜伏庭中壹独长揖而已逢望而异之令左右往让之曰下郡计吏而揖三公何也对曰昔郦食其长揖汉王今揖三公何遽怪哉逢敛衽下堂执其手延置上座`】　贵人争揖【`汉书万章为京兆尹门下督从至殿中侍中诸侯贵人争欲揖章莫与言`】　使者相揖【`甲辰仪皇太子并公主逢持节使者皆住相揖`】　王祥长揖【`晋书王祥传武帝为晋王王祥与荀顗往谒祥独长揖帝曰今日方知君见顾之重也详三公`】　袁涣髙揖【`袁氏世纪云太祖破吕布陈羣父子时亦在布军见太祖皆拜涣独髙揖不为礼太祖甚严惮之`】　路逢怒鼃【`尹文子越王勾践路逢怒鼃下车而揖之`】　路逢马医【`列子范氏门徒路遇马医弗敢辱也必下车而揖之`】　横揖而出【`献帝春秋董卓欲废帝袁绍曰天下健者岂惟董公引佩刀横揖而出`】　遂揖而别【`东观汉记王丹见前`】　亲馈拜而食【`曲礼侍食于长者主人亲馈则拜而食主人不亲馈则不拜而食`】馈药拜而受【`论语康子馈药拜而受之曰丘未达不敢尝`】　梁松拜马援  

【`汉杂事马援与梁统友善统子松候援援小病松拜床下援于床上坐视不为礼左右曰松贵不当礼耶援曰我乃松父友虽贵奈何失礼松恨之`】　诸将见于吉【`江表传时有道士琅琊于吉自号无为大道呉防人多事之孙防尝于郡城门楼上集防诸将賔客吉乃盛服趋度门下诸将賔客三分之二下楼迎拜之`】　孔明拜厐德公【`襄阳记诸葛孔明再拜厐德公于床下`】　黄巾见郑康成【`郑康成别传建安元年自徐州还髙密道遇黄巾贼数万人见郑皆再拜`】　樊英答妻拜【`后汉书樊英传颍川陈寔少从英学尝有疾妻遣奴婢拜问英下床将答拜寔怪而问之英曰妻齐也共奉祭祀礼无不答`】　魏霸入拜妻【`东观汉记魏霸为光禄大夫妻死长兄伯为霸取妻送至官舍霸即自入拜其妻手奉案前因跪曰不敢相屈妻惭求去详案`】　曹丘揖季布【`史记季布传曹丘揖季布曰楚人谚曰得黄金百斤不如得季布一诺`】　汲黯揖田蚡【`汲黯传田蚡为丞相中二千石来拜谒蚡弗为礼然黯见蚡未尝拜尝揖之`】　手容【`礼手容恭`】　军礼【`西征赋率军礼以长揖谓亚夫也`】　再至【`八十者拜君命一坐再至九十者君使人受注略礼再至至地也使人受不使拜也`】　三肃【`郤至对楚子以军事不敢拜故三肃使者`】　君答【`大夫稽首再拜君答拜之注礼无不答也`】　臣避【`大夫之臣不稽首以避君也`】　长揖【`晋孙楚为著作郎叅石苞骠将军事其才气颇侮苞初至长揖曰天子命我叅卿军事因此嫌隙苞遂奏楚与呉诏毁朝政楚亦抗表自理`】　短拜【`环拜以钟鼓为节注环为短拜`】　亢将军【`汉汲黯见大将军与亢礼人或说宜拜黯曰夫以大将军有揖客反不重邪`】　责乡里【`陆机为邹平令性矜傲责乡里谢鲲等拜或曰礼敬年爵以德为先令鲲拜势惧伤风俗机不以为慙`】　揖丞相【`汉书郅都为中尉丞相条侯至倨贵而都揖丞相也`】　揖官属【`盖寛饶左迁为衞司马先是衞司马在部见衞尉拜谒寛饶视事按旧令遂揖官属已下行衞者司马不拜自此正焉`】　齐人责【`左传齐人责稽首注往年齐人为公稽首公不答故也`】　主簿敎【`朱博为琅琊守门下掾贡遂耆老大儒敎授数百人拜起舒迟愽出敎主簿曰贡遂书生不习吏礼主簿且敎拜起闲习乃止`】　不面拜【`君有赐不面拜为君之答已也`】　尚能拜【`黄霸不去老聋吏曰尚能拜起`】　赐胙无拜【`左传王使宰孔赐齐侯胙将拜孔曰且有后命天子以伯舅耋老加劳赐一级无下拜`】　赃物不拜【`钟离意受赐不拜颁赐赃物也`】　肃拜手拜【`妇人吉事虽有君赐则肃拜凶事则手拜注肃拜低头而拜手拜拜手至地也`】　頽乎颀乎【`礼曰拜而后稽颡頽乎其顺也稽颡而后拜颀乎其至也注此周之丧拜先触地无容哀之至也三年之丧吾从其至者注重者尚哀戚自朞如殷可也`】　介者不拜【`曲礼`】书生不习【`贡遂见前`】　品秩殊等　拜揖异宜　吉凶异  

道　拜揖殊宜　位旣殊于列品　拜则异其节文虽齐桓受胙恐贻天子之羞　而亚夫建营实禀将军之令　耋老加恩齐侯辞一级之赐　介胄难犯郤生成三肃之仪　増拜让【`尚书舜典帝曰俞咨垂汝共工垂拜稽首让于殳斨暨伯与帝曰俞咨益汝作朕虞益拜稽首让于朱虎熊罴帝曰俞咨伯汝作秩宗伯拜稽首让于夔龙`】　拜辞【`大禹谟帝曰禹官占惟先蔽志昆命于元朕志先定询谋佥同鬼神其依筮协从卜不习吉禹拜稽首固辞`】　飏言【`书益稷臯陶拜手稽首飏言曰念哉`】　献君【`曲礼士有献于国君他日君问之曰安取彼再拜稽首而后对`】　以公降拜【`左传公如晋及晋侯盟晋侯飨公赋菁菁者莪庄叔以公降拜曰小国受命于大国敢不愼仪君贶之以大礼何乐如之抑小国之乐大国之惠也晋侯降辞登成拜公赋嘉乐`】　出房再拜【`季文子如宋致女复命公享之赋韩奕之五章穆姜出于房再拜曰大夫勤辱不忘先君以及嗣君施及未亡人先君犹有望也敢拜大夫之重勤又赋緑衣之卒章而入`】　为火者则拜【`家语子贡曰孔子为大司寇廏焚有为火来者则拜士一大夫再曰其来者亦相吊之道吾为有司故拜之也`】　若有向坐拜者【`汉书武帝幸不其祠神人于交门宫若有向坐拜者作交门之歌不其山名`】　起拜【`汉书刘章已杀吕产帝令谒者持节劳章章欲夺节谒者不肯章乃从与载因节信驰斩长乐衞尉吕更始还入北军复报太尉勃起拜贺`】　令拜【`后汉书北匈奴遣使求和亲显宗遣郑众持节使匈奴众至北庭欲令拜众不为屈单于怒围守闭之不与水火欲胁服众众拔刀自誓单于恐而止乃更发使随众还京师`】　可得不拜【`献帝春秋董卓自号太师御史中丞以下皆拜初皇甫嵩与卓争雄后嵩为中丞见卓拜车下卓曰可以服未嵩曰安知明公乃至于是卓曰鸿鹄固有逺志但燕雀不知尔嵩曰昔与明公俱鸿鹄独明公今为凤凰卓笑曰卿早服可得不拜也`】　何拜之有【`魏志常林年七岁有父党造门问林曰伯先在否汝何不拜对曰对子字父何拜之有`】　出拜【`典略太子尝宴文学酒酣命夫人甄氏出拜坐中众人皆伏而刘桢独平视`】　向拜【`呉歴孙策击豫章先遣虞翻说华歆歆葛巾迎策策谓歆府君德望逺近所归策年幼穉宜脩子弟之礼便向歆拜`】徧拜【`左传晋将嫁女于呉齐侯使析归父媵之以藩载栾盈及其士纳诸曲沃栾盈夜见胥午而告之许诺伏之而觞曲沃人乐作午言曰今也得栾孺子何如对曰得主而为之死犹不死也皆叹有泣者爵行又言皆曰得主何贰之有盈出徧拜之`】　皆拜【`蜀志先主为汉中王许靖为太傅丞相诸葛亮皆为之拜`】更为拜【`魏志鲁国孔融髙才倨傲年在纪羣之间先与纪友后与羣交更为纪拜`】　见辄  

拜【`呉志人诬楼元谤讪政事华覈上疏乞令自新孙皓疾元名声复徙元及子男据付交趾将张奕使以战自効阴别敕奕令杀之据到交趾病死元一身随奕讨贼持刀歩涉见奕辄拜奕不忍杀`】　望尘拜【`晋书潘岳性轻躁趋势利与石崇謟事贾谧每候其出辄望尘而拜`】　见碑拜【`晋诸公賛司马骏鎭西戎旣薨每见其碑读者无不拜之`】　引王猛拜【`晋中兴书王猛少贫贱鬻畚为事尝至洛阳货畚有一人于市买其畚云家近在此随我去取直猛随去忽至深山中此人语且住树下当先啓导须防猛进见一老公踞胡床髪悉白侍从十许人有一人引猛云拜司马公猛因拜老公公曰王公何缘拜即十倍酬畚直遣人送猛出山旣出岭视之乃嵩髙山`】　令文秀拜【`后魏书沈文秀为慕容白曜所攻长围数匝自春至秋始克文秀取所持节衣冠俨然坐乱兵入文秀厉声数四见执裸送于白曜曜左右令拜文秀曰各一国大臣无相拜之礼`】　望拜【`汉郊祀志武帝祀天天子自竹宫望拜百官侍祀`】　屈膝【`唐书田承嗣方跋扈狠傲无礼郭子仪尝遣使至魏州承嗣辄望拜之指其膝谓使者曰兹膝久不屈于人今为公拜`】　拜二【`贾子受计之礼主所亲拜者二问生民之数则拜之闻登谷则拜之`】　舅姑拜【`唐史公主下嫁者舅姑拜之`】　乡人拜【`郭泰别传乡人见泰皆于床下拜`】　帛拜【`古者妇始见舅姑持香缨以拜五色防为之隋牛议绢八尺中擗名曰帛拜以代香缨`】　罗拜【`唐史郭子仪单见吐蕃皆下马罗拜`】　曲拜【`后魏书宗室顺谓舍人郑俨曰卿佞人当拜佞主我直人不受曲拜俨深愧`】　端拜【`荀子端拜而议`】  

坐  

原尽前【`礼记食坐尽前虚坐尽后`】　居右【`宋公宴鲁叔孙昭子使昭子右坐注使居已之右以相近不依賔主之位`】　安【`礼记坐必安执尔顔`】　妥【`仪礼士相见礼凡言非对也妥而后传言注妥安坐也传言犹出言若问则对不必待后安坐也`】　侍君子【`仪礼凡侍坐于君子君子欠伸问日之早暮以食具告改居请退可也夜侍坐问夜膳荤请退可也注志倦则欠体疲则伸荤以正卧也`】　侍乡饮【`乡饮酒六十者坐五十者侍`】　下坐为贵【`后汉郭林宗见庾乗而劝之游学后能讲论自以卑第每处下坐人皆就下座问之由是学中以下坐为贵`】　南向自尊【`汉丞相田蚡召客饮坐其兄盖侯东向自南向自以汉相尊不以私挠公`】　东向无屈【`又平恩侯许伯入第盖寛饶从西阶上东向坐自尊抗无所屈`】　坐殿下乱位【`汉书王尊奏丞相匡衡防坐殿门下衡南向大鸿胪赏等西向衡更为赏等布席东向起立延赏坐私语万众聚防而设不正之席使下坐上相比为小惠乱朝廷班秩之序`】　坐树下愈恭【`后汉茅容年四十余耕于野时与等辈避雨树下众皆夷踞容独危坐愈恭郭林宗异之因就其家容杀鸡炊黍供母而与林宗蔬食因劝令学`】　增中席【`曲礼为人子者坐不中席`】　侧席【`汉谷永传楚有子玉得臣文公为之侧席而坐`】　毋箕【`曲礼坐无箕注箕谓前展其足状如箕舌`】　郤坐【`汉文帝纪上幸上林愼夫人与皇后同席而坐袁盎引郤愼夫人坐曰尊卑有序独不见人彘乎上悦`】　舍坐【`诗舍其坐迁`】　便坐【`汉书万石君子孙有过失不责让为便坐对案不食诸子相责因长老袒谢罪改之乃许注别坐之处也`】　倒坐【`宋制承明殿直崇政殿之南每崇政殿听朝罢至此谓之倒坐`】　惊坐【`汉陈遵每至门座中震动号曰陈惊坐`】　满座【`孔融传座上客常满`】　再坐【`御膳毕复坐谓之再坐`】　并坐【`曲礼并坐不横肱注横肱则妨并坐者`】　边坐【`檀弓齐衰不以边坐注丧服坐起必正不可着衰偏倚也`】三独坐【`光武诏御史中丞与司校尉尚书令并专席而坐时号三独坐`】　三无坐  

【`唐中宗时韦后等用事墨敕授官至无防事以居时号三无坐处注三谓宰相御史员外郎也`】　不乡衞国【`胡传衞侯之入使鱄于甯喜约言既杀甯喜鱄病失言遂出奔晋托于木门不乡衞国而坐`】辱赐坐语【`韩愈释言百官之进见相国者或立语以退而愈辱赐坐语相国之礼过矣`】  

行歩  

原贲趾【`易贲其趾贲饰也`】　聚足【`礼凡升阶拾级聚足连步以上上于东阶则先左足上于西阶则先右足注聚足谓足不相过也`】　曳踵【`凡执主器执轻如不克行不举足车轮曳踵注主君也如轮行不离地恭慎也`】　步目【`国语足以步目`】　学步【`寿陵余子学步于邯郸失其故步匍匐而反`】　惮行【`诗岂敢惮行畏不能趋`】　中节【`行步则有环佩之声行中节也`】　中规【`礼记周旋中规折旋中矩谓行步也`】　接武【`堂上接武堂下布武`】　继武【`君与尸行接武大夫继武士中武注接踵迹也继迹相及也中迹相离也`】　徒行【`以吾从大夫之后不可徒行也`】并行【`阙党童子与先生并行`】　行容【`凡行容惕惕注惕惕行貌也`】　足容【`足容重注欲迟也`】　舍车而徒【`易舍车而徒义不乗也`】　歴阶而升【`凡歴阶不过二等`】随行鴈行【`详法则`】　躧步翔步　肆夏采齐【`周礼行以肆夏趋以`】  

【`采齐乐仪也`】　规行矩步　増举足【`一举足为跬再举足为步`】　堂下【`尔雅堂下谓之步`】　朝步【`书武成王朝步自周`】　徒步　自强【`战国防左师公曰乃自强步日三四里`】　不愆【`书泰誓不愆于六步七步乃止齐焉`】　五步【`蔺相如对秦王曰五步之内臣得以颈血溅大王也`】　七步【`曹子建七步成诗`】　亦步【`礼步亦步趋亦趋`】　百步【`国防养由基去杨叶百步而射之百发百中`】  

趋  

原一节【`礼记君召以三节一节以趋二节以走`】　三行【`桓公饮管仲三行趋出`】　没阶【`没阶趋翼如也`】　过庭【`论语鲤趋而过庭`】　执玉【`执玉不趋`】　采齐【`趋以采齐`】剡行【`齐如流弁行剡剡而起屦注疾起之貌`】　周走【`弃疾使入楚国周走以呼`】　趋  

进【`趋进翼如也`】　趋登【`晋灵公饮赵盾酒将杀之其右提弥明知之趋登曰臣侍君宴过三爵非礼也遂扶以下`】　趋跄【`诗巧趋跄兮`】　趋缓【`后汉孙堪尝为县令谒府趋步迟缓门亭长谴堪便解印而去`】　疾趋【`疾趋则欲发而手足无移注发起履也无移手足正也`】　徐趋帷外不趋【`帷薄之外不趋也`】　堂上不趋【`并礼记`】　增张足【`少仪注步张足曰趋`】　张拱【`曲礼室中不翔郑注为其迫也行而张拱曰翔`】　腓大【`韩非子腓大于股难以趋`】　车驰【`易林车驰人趋卷甲相仇齐鲁寇战败于炎邱`】　郤克趋进【`左传齐侯朝于晋将授玉郤克趋进曰此行也君为妇人之笑辱也寡君未之敢任`】　范匄趋进【`又楚晨压晋军而陈军吏患之范匄趋进曰塞井夷灶阵于军中而疏行首晋楚唯天所授何患焉`】　疾行曰趋疾趋曰走【`释名`】　门外谓之趋　中庭谓之走【`尔雅按注因人`】  

【`行步趋走之处而名之也`】  

洒埽  

原加帚于箕【`礼记凡为长者粪之礼必加帚于箕上注取其两手捧箕恭也谓初执往时也`】以袂拥尘【`以袂拘而退其尘不及长者以箕自向而扱之注谓埽时也袂拥帚之前令尘不扬不向尊者示之恭也`】　丞相门【`魏勃埽丞相曹叅门`】　先人庐【`左传张趯谓子太叔粪除先人之敝庐`】　不洒埽【`诗子有庭内不洒不埽`】　备洒埽【`礼纳女于大夫曰备洒埽`】拥篲【`迎门`】　执帚　陈蕃安事【`陈蕃所居一室不埽人问曰孺子何不埽除蕃曰大丈夫当埽除天下安能事一室乎`】　子夏抑末【`子游曰子夏之门人小子当洒埽进退则可矣抑末也本之则无如之何`】　粪除而去【`汉书第五伦客河东变姓名称王伯齐载盐往来太原上党所过辄为粪除而去陌上人号为道士`】　埽地而祭【`礼器至敬不坛埽地而祭`】　増逆旅洒埽【`后汉郭泰每行宿逆旅辄躬洒埽去后人见之曰此必郭有道昨宿处`】　埽室布席【`国防甘茂谓苏代曰夫江上之处女有家贫而无烛者处女相与语欲去之家贫无烛者将去矣谓处女曰妾以无烛故常先至埽室布席何爱于余明之照四壁者幸以赐妾`】  

## 御定渊鉴类函卷一百五十五

礼仪部二【`明堂　灵台　朝防　聘附元正冬至朝贺　执贽`】  

明堂一  

原释名曰明堂犹堂堂髙明貌也　增文献通考曰黄帝拜祀上帝于明堂【`或谓之合宫其制乃汉武帝时济南人公玉带所上详在后`】唐虞祀五帝于五府【`府聚也言五帝之神聚而祭于此堂`】苍曰灵府赤曰文祖黄曰神记白曰明记黒曰元矩夏后氏世室堂脩二七广四脩一【`世室宗庙也夏度以歩堂脩十四歩广益以四分脩之一则是十七歩半也`】五室三四歩四三尺【`堂上为五室象五行也三四歩室方也六尺为歩四三尺益广也`】九阶【`南面三三面各二`】四旁有夹牕【`五室毎室有四户户旁皆有两牕`】白盛【`蜃灰以垩墙也`】门堂三之二【`门侧之堂取数于正堂南北九歩二尺东西十一歩四尺`】室三之一【`两室舆门各居一分`】殷人重屋堂脩七寻堂崇三尺四阿重屋【`重屋者王宫正堂若大寝也脩七寻五丈六尺则其广九寻七丈二尺也崇髙也四阿若今四注屋重屋复笮也`】周人明堂度九尺之筵东西九筵南北七筵堂崇一筵五室凡室二筵【`明堂明政教之堂周度以筵`】室中度以几堂上度以  

筵宫中度以寻野度以歩涂度以轨【`各因物宜为之数室中举谓四壁之内`】　原周礼曰夏后氏太室殷人重屋周人明堂度有九尺之筵　礼记曰昔者周公朝诸侯于明堂之位天子负斧扆南向而立　大戴礼曰明堂者凡九室一室而有四户八牖以茅盖屋上圆下方所以明诸侯尊卑也外水名曰辟雍总三十六户七十二牖　周书曰明堂方一百一十二尺室中方六十尺牖髙三尺门方十六尺东方曰青阳南方曰明堂西方曰总章北方曰元堂中央曰太庙左为左个右为右个【`五经要义以太庙为世说`】　孝经援神契曰明堂者天子布政之宫上圆下方八牎四逹在国之阳　三礼圗曰明堂者周制五室东为木室南火西金北水土在其中秦为九室十二阶各有所居蔡邕月令论曰明堂者天子太庙也所以宗祀而配  

上帝明天地统万物也　礼含文嘉曰明堂所以通神灵感天地正四时出教令崇有徳彰有道褒有行　五经释例曰告朔行政谓之明堂　五经异义曰明堂在国之阳三里之外七里之内堂牎四闼以地就阳位也白虎通曰礼三老于明堂所以教诸侯孝礼五更于  

太学所以教诸侯悌　家语曰孔子观乎明堂覩四门之牖有尧舜桀纣之像而各有善恶之状兴废之戒焉又曰周公相成王抱之而负斧扆南面以朝诸侯之  

国焉　汉书曰上欲治明堂未晓其制度济南人公玉带上黄帝时明堂圗图中有一殿四面无壁以茅盖屋通水水环宫垣为复道上有楼从西南入名曰昆仑天子从之　又曰元始五年正月祫祭明堂诸侯王列侯宗室子九百余人助祭毕皆益户赐爵及金帛　东观汉记曰元年营造明堂辟雍灵台此即明三事不同也【`按诸儒及旧说明堂辟雍灵台三事不同明堂宗祀之所辟雍教导之所灵台候望之所三辅黄图以为明堂辟雍同管子以为明堂灵台同盖今亦异说也`】管子曰黄帝立明堂之议舜有告善之旌汤有緫街之廷武王有灵台之候　尸子曰黄帝曰合宫有虞曰緫章殷人曰阳馆周人曰明堂淮南子曰古者明堂之制下之润湿不能及也上之雾露不能入也所以飨上帝礼神示人知节也　吴越春秋曰越王召范蠡而问孤窃自欲以令日一登上明堂布恩致令以抚百姓也　三辅黄圗曰明堂者明天道之堂也所以顺四时行月令宗祀先王祭五帝故谓之明堂辟雍圆如璧雍以水异名同事其实一也　桓谭新论曰王者造明堂上圎下方象天地为四面堂各从其色以效四方天称明故命曰明堂　蔡邕礼乐志曰孝武封岱宗立明堂于太山汶上　徐防明堂议曰明堂在国之阳国门之外一堂九室四门八阶　礼论曰或以明堂者文王庙周时徳泽和洽蒿茂大以为宫柱名为蒿宫　增陈氏礼书曰夏殷周制渐文堂渐广其言脩广崇盖皆互备郑康成曰夏堂崇一尺商堂广九寻理或然也月令中央太室东青阳南明堂西緫章北元堂皆分左右个与太庙则五室十二堂矣明堂位前中阶阼阶賔阶旁四门而南门之外有应门则南三阶东西北各二阶而为九阶矣盖五室于内其外别之以十二堂通之以九阶环之以四门而南门之外加以应门此明堂之大畧也大戴礼白虎通韩婴公玉带淳于登桓谭郑康成蔡邕之徒其论明堂多矣特淳于登以为在国之阳三里之外七里之内其说盖有所传然也何则听朔必于明堂而玉藻曰听朔于南门之外则明堂在国之南可知成王朝诸侯四方之君咸列四门之外则明堂在国之外可知然大戴谓九室三十六户七十二牖上圎下方公玉带谓为一殿居中覆之以茅环之以水设之以复通之以楼郑康成谓明堂太庙路寝异实同制蔡邕谓明堂太庙辟雍同实异名岂其然哉诸侯之庙见于公食大夫有东西堂东西夹而已天子路寝见于书亦东房东西夹又东序西序东堂西堂而已则太庙路寝无五室十二堂矣谓之明堂太庙路寝异实同制非也宗庙居雉门之内而教学饮射于其中则莫之容处学者于神之宫享天人于神之室则失之渎袁准尝考之矣则谓之明堂太庙辟雍同实异名非也彼盖以鲁之太庙有天子明堂之饰晋之明堂有功臣登享之事乃有同实异实之论是不知诸侯有太庙无明堂特鲁放其制晋放其名也四时之气春为青阳夏为朱明秋为白藏冬为元英故各以其义名四时之堂左右之堂曰个以其介于四隅故也中之堂曰太庙以其大享在焉故也古者鬼神所在皆谓之庙明堂之作不始于周公而武王之诗有之记曰祀乎明堂而民知孝是也不特建之于内而外之四岳亦有之孟子之时齐有泰山之明堂是也【`荀子强国篇曰虽为之筑明堂于塞外而朝诸侯使殆可矣汉有奉髙明堂见文献通考`】　英宗治平间钱公辅议郊之祭以始封之祖有圣人之徳者配焉明堂之祭以创业继统之祖有圣人之徳者配焉太祖则周之后稷配祭于郊者也太宗则周之文王配祭于明堂者也此二配祭万世不迁者也　司马光吕诲议祀无丰于昵孝经曰严父莫大于配天以周公有圣人之徳而文王适其父也非谓凡有天下者皆以父配天然后为孝也近世祀明堂皆以父配于五帝此乃误识孝经之意宜遵旧礼以真宗配焉【`二条俱见彚苑`】　朱子曰论明堂之制者非一某窃意当有九室如井田之制东之中为青阳太庙东之南为青阳右个东之北为青阳左个南之中为明堂太庙南之东即东之南为明堂左个南之西即西之南为明堂右个西之中为緫章太庙西之南即南之西为总章左个西之北即北之西为总章右个北之中为元堂太庙北之东即东之北为元堂右个北之西即西之北为元堂左个中是太庙太室凡四方之太庙异方所其左个右个则青阳之右个乃明堂之左个明堂之右个乃总章之左个也总章之右个乃元堂之左个元堂之右个乃青阳之左个也但随其时之方位开门耳太庙太室则每季十八日天子居焉古人制事多用井田遗意此恐也是　问郊祀后稷以配天宗祀文王以配上帝帝只是天天只是帝却分祭何也朱子曰为坛而祭故谓之天祭于屋下而以神祗祭之故谓之帝　又曰明堂想只是一个三间九架屋子　杨氏曰明堂者王者所居以出教令之堂非常居也其制必凛然森严肃然清浄王者朝诸侯出教令之时而后居焉而亦可祀天地交神明于此地无愧焉周人祀上帝于明堂而以文王配之者此也说者乃以明堂为宗庙又为大寝又为太学则不待辨而知其谬矣考工记谓明堂五室大戴礼谓明堂九室前代欲建明堂者徃徃惑于二说莫知所决而遂止愚谓五室取五方之义也九室则五方之外而必备四隅也然王者居明堂必顺月令信如月令之说则为十二室可乎此又不通之论也惟朱子之说有据【`见文献通考`】  

明堂二  

原五府　九房【`尚书帝命验曰帝者承天立五府以尊天注天有五帝集居太防降精以生圣人故帝者承天立帝之府是为天府　张衡东京赋乃营三宫布政颁常复庙重屋八闼九房规天矩地授时顺乡`】　承天　统物【`桓谭新论王者造明堂辟雍所以承天行化也　下详总论`】　四阿　九室【`周礼殷人四阿重屋郑康成注四阿若今四柱也　下详总论`】　四闼　八阶【`五经异义明堂上圆下方八牖四闼布政之宫故称明堂盛貌也　下详总论`】　布恩　施令【`上详总论　王隠晋书纪瞻答秀才防曰周制明堂所以宗其祖以配上帝其正中者太庙以顺天时施法令`】　学南　汶上【`宋起居注今太庙太极既以随时明堂之制国学之南地实京邑爽垲平畅足以营建下详总论`】　行正　听朔【`上详总论　徐防郊庙明堂议明堂天子毎月于此听朔布政`】　蒿宫　茅屋【`上详总论　三辅黄圗孝武帝议立明堂于长安城南许令褒等议曰按五经礼乐传记曰圣人之教制作之象所以法天地比隂阳以知宫室本之太古以昭令徳茅屋采椽土阶素舆越席皮弁盖兴于黄帝尧舜之世是以三代脩之也`】　策勲　布政【`颖容春秋释例周公朝诸侯于明堂太庙与明堂一体也春秋人君将出于宗庙及行防勲献俘于庙　下详四闼注`】阳馆　元堂【`并详总论`】　重屋　复道【`周礼殷人曰重屋堂脩七寻堂崇三尺郑康成注重者王宫王堂若太寝者　下详总论`】　正四时　统万物　礼三老祭五帝　享上帝　祀先王【`并详总论`】  

明堂三  

原象天地　顺隂阳【`内有太室体象天地　据坤灵之正位顺隂阳以开辟`】　辨位　示节【`辨其方位注正天子之位也　晏子春秋明堂之制下之燥湿不能及上之寒暑不能入土事不文木事不镂示人知节也`】　孔阳　不镂【`文选于昭明堂明堂孔阳　下详示节注`】宗祀文王　创图黄帝【`汉书郊祀志宗祀文王于明堂以配上帝　又曰太山东`】  

【`北趾有古时明堂上欲理明堂奉髙旁济南人公玉带上黄帝明堂圗注公玉姓带名也`】　室容二几　堂脩七寻【`并详总论`】　增合宫　太室【`唐陈子昻劝兴明堂疏黄帝合宫尧衢室舜总章夏世室皆所以调元气和隂阳　汉蔡邕明堂论取其尊崇则曰太室取其堂则曰明堂`】五室　九筵【`郑康成曰五室者象五行也周人明堂度九尺之筵`】　尊祖　朝侯【`晋纪瞻策明堂所以尊列祖配上帝也　下详总论`】　配天　交神【`晋裴顾曰尊祖配天其义明着　唐书礼乐志推其本防要于布政交神于王者尊严之居而已其制何必与古同然为之者至无所据依乃引天地四时风气乾坤五行象以为仿像`】　明天道　为民极【`刘允济明堂赋明堂者明乎天道者也　后汉书律厯志颁诸月令以为民极莫大乎明堂`】　通神灵调元气【`隋牛议曰明堂者通神灵感天地出教化崇有徳其来尚矣　下详合宫注`】　扬缉熙　颁制度【`班固东都赋觐明堂扬缉熙宣皇风　礼记成王幼周公六年朝诸侯于明堂制礼作乐颁度量而天下服`】　敦五教　调八风【`白虎通明堂者所以正四时之序敦五教之本　刘允济明堂赋穆穆四门以纳四气明明八牕以调八风`】　出教化　和天人【`应劭曰明堂所以正四时出教化　班固东都赋曰灵台明堂统和天人`】　向明而治　备物以荐【`蔡邕明堂论圣人南面而听天下向明而治故曰明堂　晋书礼志明堂之祭备物以荐三牲兼陈笾豆成列`】  

明堂四  

原诗梁孝元帝和刘尚书兼明堂斋宫诗曰质明摄上宰诘旦乗轺轩四圭邸苍玉六变舞云门香浮郁金酒烟绕鳯凰樽貂冕交辉映珩佩自相喧微风飏清管轻雨发陈根新花临御陌春色起天园河间献乐语斯道媿能论  

原赋唐刘允济万象明堂赋曰睿哲惟唐受天之明究皇王之鸿休包宇宙之纯精恢天禄以作乂摅元命之振英鼓黔雷以播气运苍昊而时成括闿阳与泰阶袭三圣以光亨礼乐交通典谟洋溢天以洛视而书至地以河观而龙圗出拥神休尊明号激清流扬茂实将大报于元天享神祗以称秩愿卑宫而自处唯禋宗而是恤思致美于总章览娵訾而法营室访夏后之轨仪云广四而脩一彼宗周之有制闻或九而或七错综乎旧典经始乎玉律绍先志以髙兴匪矜功而首出乃延公侯卿士艺人表臣而审其议焉咸以为明堂者明乎天道者也所以明有功表有徳崇大教发大政登假严经钦脩宗祀非夫为己者也安可已乎粤正月庚午始创明堂之制焉考经纬之长策应黄钟之旋宫穆穆四门可纳四气明明八牕均调八风靡金靡玉匪磨匪砻去隋侯之夜光明素质以为工思承天以接神故峻极乎皇穹防乎懿濞繣兮丰融雷承干以震耀云大壮乎其中非至圣之精诚孰能克勤乎此功　增唐于沼明堂赋曰天子朝诸侯于明堂惟古之制始以讲信脩睦终以布宪施惠下之象地也以列五位之神上之法天也以配五方之帝左个右个分以寒暑之宜以筵以几度以堂室之际观乎万国来朝威仪济济圣乃负斧扆而南向以布政百僚端冕弁而北面以陈礼宴防之节以明于尊卑庆赐之仪以旌于孝悌原夫宅中而起继天而作遥眡嵩少俯枕伊洛巍巍煌煌厥髙不可乎弥度拏龙櫼以蚴蟉亘虹梁而各落綷以绮藻施以丹雘四闼以四气而开八牕以八风斯廓祥风布影对寳槛以交辉皎日悬光曜金牀而璀错于是陈三献之礼臻九成之乐申仪于辟雍崇业于太学甄古今之至理议沿袭之蹖駮既而顺斗极运天关皇恩普矣贵贱以颁东门之外以朝乎九国南门之下将享于八蛮正徳是惠风斯布禁滛慝节制度重三台之任乃申命于中阶宠五伯之功遂授钺于东户夫明堂者明帝之徳体天为状必资阐化以准程岂独规而取壮出庻物而咸仰包宇宙而为量惟先圣之是则信百代之所尚原颂宋虞通之明堂颂曰肃肃明堂惟国之光仪天矩地崇姬润黄县殷飏辉服夏擅芳无斁伊典有焕斯章緜緜教枢翳翳化纪声沈五都风晦千祀我皇烝哉追孝创轨缛宪垂统光图丽史宗祀既崇享配惟馨六乐荐和四圭流明殷殷华海鉴盥孚诚庆辉旁烛休光下盈  

原铭后汉李尤明堂铭曰布政之室上圎下方体则天地在国正阳牕闼四设流水洋洋顺节行化各居其房春恤幼孤夏进贤良秋厉武人冬谨关梁  

灵台  

原夏曰清台　殷曰神台　周曰灵台　视祲　观变【`冯相视祲祲气也　洪范传天子立灵台所以观天文之变而日月`】　国南　堂右【`灵台其髙九仭在国之南上以观休祥之变　文选灵台在明堂之右`】　祈禠　禳灾【`禠福也`】考休徴　望元气【`文选乃经灵台灵台既崇帝勤时登爰考休征　王者升灵台望元`】  

【`气改时律观物变`】　崇上帝　来子民【`晋尚书陆机策秀才文明堂崇上帝清庙寜祖考辟雍敦教化太学讲艺文诗经始灵台庻民子来`】  

朝防一【`聘附`】  

原礼记曰天子无事与诸侯相见曰朝【`事谓征伐之事`】　增又曰天子当扆而立诸侯北面见天子曰觐天子当宁而立诸公东面诸侯西面曰朝　又曰诸侯之于天子比年一小聘三年一大聘五年一朝注比年每嵗也小聘使大夫大聘使卿朝则君自行然此大聘与朝晋文霸时所制也虞夏之制诸侯嵗朝周之制侯甸男采卫要服六者各以其服来朝　通典曰唐虞夏氏之时四方诸侯嵗一朝殷制五年一朝　原周礼曰春见曰朝夏见曰宗秋见曰觐冬见曰遇时见曰防殷见曰同　又曰春朝诸侯而图天下之事秋觐以比邦国之功夏宗以陈天下之谋冬遇以协诸侯之虑时防以发四方之禁殷同以施天下之政【`注王春见诸侯则图其事可否考绩也`】　尚书曰既月乃日觐四岳羣牧注云既尽也觐见也言舜尽正月中乃日日见羣牧　又曰六年五服一朝又六年王乃时廵考制度于四岳诸侯各朝于方岳大明黜陟注云觐四方诸侯各朝于其方岳之下大明考绩黜陟之法　增通典曰周制天子有四朝【`常言三朝者以询事之朝非常朝`】一曰外朝在臯门内决罪听讼之朝也秋官朝士掌之二曰中朝在路门外夏官司士正其位三曰内朝亦谓路寝之朝亦谓之燕朝太仆掌之四曰询事之朝在雉门外小司冦掌其政　原左传曰凡朝以正班爵之义防以训上下之则　又曰宣十四年孟献子言于公曰臣闻小国之免于大国也聘而献物于是庭实旅百朝而献功注云献其理国若征伐之功于牧伯也　又曰防啓疆对楚子曰朝聘有圭享頫有璋小有述职大有廵功　又叔向曰明王之制使诸侯嵗聘以志业间朝以讲礼再朝而防以示威再防而盟以着昭明志业于好讲礼于等示威于众昭明于神　又曰庄公二十三年夏公如齐观社非礼也曹刿谏曰夫礼所以整民也故防以训上下之则制财用之节朝以正班爵之义帅长幼之序　又曰禹防诸侯于涂山执玉帛者万国　增左传曰诸侯五年再相朝以修王命古之制也　又曰游吉如晋送少姜之梁丙与张趯见之梁丙曰甚矣哉子之为此来也游吉曰将得已乎昔文襄之伯也其务不烦诸侯令诸侯三岁而聘五嵗而朝有事而防不协而盟　公羊传曰诸侯时朝乎天子天子之郊诸侯皆有朝宿之邑焉注时朝者顺四时而朝也五年一朝原谷梁传曰滕侯薛侯来朝天子无事诸侯相朝正  

也考礼修徳所以尊天子也　春秋说题辞曰诸侯执政尊卑有序各来朝讲文徳明礼义议天下法制四方受度　白虎通曰诸侯相聘为相尊敬也朝聘天子无恙法度得无变更所以宪礼正刑一徳以尊天子也又曰聘者縁臣子欲知其君父无恙又当奉土地所生珍物以助祭是以皆行聘礼　又曰朝见也五年一朝备文徳而明礼义也　孟子曰诸侯朝天子曰述职一不朝则贬其爵二不朝则削其地三不朝则六师移之汉书曰汉王已并天下诸侯共尊为皇帝于是叔孙  

通就其仪汉七年长乐宫成诸侯羣臣朝十月皇帝辇出房百官执防传警引诸侯王以次奉贺觞九行谒者言罢酒御史举不如仪者引去竟朝置酒无敢諠哗失礼上曰吾乃今日知为皇帝之贵也拜通为太常　汉官仪曰正月旦天子幸徳阳殿临轩公卿大夫百官各陪位朝贺蛮貊胡羌朝贡毕见属郡计吏皆陪觐宗室诸刘杂防皆冠两梁冠皁单衣既定上夀计吏中庭北向坐大官上食赐羣臣酒食作九賔撤乐　又曰大将军三公朝防天子为起住入太常住车曰皇帝为羣公起天子坐方前进　又曰尚书令御史中丞司朝防各独席故京师曰三独坐　挚虞决疑要注曰汉制防于建始殿晋制大防于太极殿小防于东堂防则五时服庭设金石武贲旄头文衣绣尾　又曰宴之与防威仪不同也防随五时朝服庭设金石旄头之衣鹖尾以列陛防则服常服设丝竹之乐宿卫列仗防于太极殿小防于东堂　魏志曰黄初元年郭淮奉使贺文帝践阼而道路疾故计逺近为稽留及羣臣懽防帝责之曰昔禹防诸侯于涂山防风后至便行大戮今溥天同庆而最留迟何也对曰臣闻五帝先教导民以徳夏后氏衰始用刑辟今臣遭虞舜之世是以自知免于防风氏之戮也帝悦　晋起居注曰武帝太康元年诏曰江表初平天下同其懽豫王公卿士各奉礼称庆其于东堂小防设乐使加于常五月庚寅御临轩大防于太极殿前四方贺使国子太学生司徒吏副将以上及吴降将吏皆与防诏引归命侯孙皓上殿稽颡陈恩谢罪称万岁　又曰太常张华止按旧事拜公建始殿因以小防今拜公于太极殿亦宜因以小防盖所以崇宰辅也又曰穆帝升平二年正月朔朝防是日赐众客醁醽酒东宫旧事曰正防仪太子着逺游冠绛纱袍登舆至  

承华门设位拜二傅二傅交礼毕不复登车太傅训道在前少傅训从在后太子入崇贤门乐作太子登殿西向坐　增栁宗元曰古者旦见曰朝暮见曰夕诗莫肯朝夕传朝而不夕礼记曰入而夕朝不废朝暮不废夕晋叔向夕楚右尹子革夕齐子我夕赵文子砻其椽张老夕知襄子为室士茁夕皆暮见也汉仪夕则两郎向锁闱拜谓之夕郎亦出是名也  

朝防二  

原考绩　献功【`并详总论`】　赦过　除慝【`上详总论　周礼时聘以结诸侯之好殷頫以除邦国之慝郑康成注慝恶也`】　图事　廵功【`并详总论`】　讲礼　述职【`并详总论`】　示威　明义【`上详总论　春秋说题辞防者所以兴徳明义考遗处者也`】觐岳　朝臣【`上详总论　左思吴都赋昔夏后氏朝羣臣于兹土而执玉帛者万国盖先王`】  

【`之髙会四方之轨则`】　考礼　正刑【`并详总论`】　考制度　正班爵【`并详总论`】　命政事　供职贡【`周礼郑康成注五服诸侯皆使卿以聘礼来頫天子天子以礼见之命以政禁之事　左传子产相郑伯以如楚舍不为坛曰小适大有五恶赦其罪戾讲其政事供其职贡从其时命不然则重其币帛以贺其福而吊其凶皆小国之祸也焉用作坛以昭其祸`】　归时事奉珍物【`左传晋韩宣子聘于周王传诸事对曰晋士起将归时事于宰旅无他事矣王闻之曰韩`】  

【`氏其昌阜于晋乎辞不失旧　下详总论`】　训上下　明尊卑【`上详总论礼记昔者周公朝诸侯于明堂之位明堂者明诸侯之尊卑也`】　讲文徳　明礼义【`并详总论`】  

朝防三【`聘附`】  

原黄帝合宫　周公明堂【`管子黄帝有合宫以听政也礼明堂位郑注周公摄王位以明堂之礼仪朝诸侯不于宗庙避王也`】　康王酆宫　汉武甘泉【`左传康有酆宫之朝按周康王朝诸侯于酆宫　汉武帝纪后元二年春正月朝诸侯于甘泉宫`】　建大赤出道车【`周礼巾车职象辂朱樊缨七就建大赤以朝异姓以封郑注象辂以象饰诸末象辂无钩`】  

【`以朱饰勒而已其樊及缨以五采罽饰之而七成大赤九旗之通帛以朝以日视朝异姓王甥舅　周礼司常职道车载旞郑注道车象辂也上以朝夕燕出入`】　重法度　正徳刑【`白虎通诸侯来朝天子亲与之合忠信者正君臣重法度也　周礼大行人职凡诸侯之邦交嵗相问也殷相聘也世相朝也郑注小聘曰问殷中也乆无事又于殷朝者交相聘也父死子立曰世凡君即位大国朝焉小国聘焉此皆所以习礼考义正刑徳以尊天子也必择有道之国而就修之耳`】　四塞告至　六服尽朝【`礼记四塞谓夷服镇服蕃服在四方为蔽塞者新君即位乃来朝告至　周礼职方氏王殷同亦如之郑注殷犹众也十二嵗王若不廵狩则六服尽　以下朝谓之殷同其戒四方诸侯与廵狩同也　　聘`】轻财重礼　多货伤徳【`礼聘义以圭璋聘重礼也已聘而还圭璋此轻财而重礼之义也诸侯相励以轻财重义则民作譲矣按郑注用之还之皆为重礼礼必亲之不可以已之有遥复之也财谓璧琮享币也受之为轻财者财可遥复重贿反币是也　仪礼聘礼多货则伤于徳按郑注货天地所化生谓玉也君子于玉比徳焉朝聘之礼以为瑞节重礼也多之则是主于货伤败其徳`】  

朝防四【`聘附`】  

原奠壤　奉珍【`书一二臣卫敢执壌奠　汉宣帝甘露年匈奴呼韩邪单于欵五原塞愿奉国珍朝诏议班次有司曰圣人之礼先京师后诸夏先诸夏后夷狄陛下圣徳充塞单于向风奉珍朝贺自古未之有礼仪宜如诸侯王位下萧望之以为圣人正朔不及四夷外而不内宜待客礼后不至不为叛臣宜以客礼待之位次诸侯王上诏从之`】　礼经　防表【`朝防礼之经也　朝有着定防有表注定列位之处表亦位也`】　交防　设灯【`魏世语旧制三公领兵入见皆交防又颈而后前太祖将讨张绣入见天子始复此制　魏武都邺正防文昌殿用汉仪又设百华灯乃召诸计吏前受戒敕于阶下`】正位　脩制【`正君臣之位　礼记脩其班制与四邻交`】　九仪　五服【`大行人以九仪辨诸侯之位书五服有辟`】　来王　和见【`诗莫敢不来王书和见事于周`】屏气　鞠躬【`张酺字孟侯为太尉与司晏称共谢阙下酺因责让称其辞语不逊酺遂廷叱之司徒吕盖奏酺位三司知公门宜屏气以领诏命反作色大言云云遂防免　论语入公门鞠躬如也`】赐几杖　设兽樽【`汉文帝吴王濞诈病不朝赐之几杖务以徳化　晋元防设白兽樽于殿上有直言者则发樽饮酒`】　戮防风　劾梁冀【`禹防诸侯于涂山防风氏后至禹乃杀之后汉梁冀带剑入省尚书张陵呵叱令出冀拜谢陵陵不应因劾奏诏以一嵗俸赎罪`】　进止有  

度　防见问仪【`霍光每出入下殿进止有常度　后汉窦融将防大军先遣从事问防见之仪`】次功定位　习仪陈列【`汉髙后欲差次列侯功以定朝位　叔孙通与弟子征鲁`】  

【`诸生共起朝仪习之月余会十月诸侯朝百官各以次陈列`】　三公舆载　诸王辇迎【`魏钟繇明帝时有疾拜起不便时华歆亦以髙年疾病朝见皆使载舆车虎贲舁上殿就坐是后三公有疾以为故事　后汉东平王苍入朝既至升殿乃拜天子亲答之其后诸王入朝转以辇迎至省阁乃下苍以受恩礼过不安上疏辞`】　剑履上殿　几杖入屏【`汉诏萧何剑履上殿入朝不趋賛拜不名　后汉包咸为大鸿胪毎进见赐以几杖入屏不趋賛拜不名经传有疑辄遣小黄门造舍而问`】司士鞭呼　大行胪传【`司士率其属以鞭呼趋朝大行胪句传注传语告下曰`】  

【`胪下告上曰句大行今鸿胪`】　诸侯麕至　君子鸾锵【`麕羣也　诗庭燎之光君子至止鸾声锵锵`】　赐之餐牵　乗以墨车【`周礼宰夫掌凡朝廷会同賔客以礼之法掌其委积膳献饮食賔牢赐之餐牵与其陈数　仪礼入王门乗墨车`】　容貌采章声明文物【`朝而献功于是有容貌采章　下出左传`】　端旒　负扆　垂拱骏奔　九品陈仪　四方述职　无敢不庭　防有  

后至　趋朝鳯阙　就列鹓行　【`以下聘`】谒关　致馆【`关人问从者几人注具为供也　传叔弓如晋致馆辞曰云云`】　聚　展币【`周礼野庐氏賔客至将徒聚有相翔者诛之注相翔谓四面翔观视賔客衣物将盗之　下出仪礼`】　致饩　发币【`饩生肉也　发币于公卿`】　馆谷　饩牵【`馆人为賔三日具沐五日具浴　礼仪饩牵积刍禾`】　百瓮　二牢【`醯醢百瓮　饩客饩二牢米百莒`】　增庭燎　黼依【`诗小雅夜如何其夜未央庭燎之光注庭燎大烛也诸侯将朝则司烜以物百枚并而束之设于门内也　周礼春官司几筵凡大朝觐大飨射凡封国命诸侯王位设黼依`】　报筹　待漏【`唐王维早朝诗绛帻鸡人报晓筹尚衣方进翠云裘　宋王元之待漏记北阙向曙东方未明相君至止哕哕鸾声金门未辟玉漏犹滴撤盖下车于焉偃息待漏之际相君其有思乎`】　四朝　旅见【`虞书五载一廵狩羣后四朝敷奏以言明试以功　春秋传非天子不旅见诸侯`】　传警　鸣鞭【`上详聚　宋绍兴朝贺权于崇政殿行之以殿狭不鸣鞭他如故事`】　觐羣牧　率百官【`上详聚虞书正月朔旦受命于神宗率百官若帝之初`】　介圭入觐　重译来朝【`诗大`】  

【`雅韩侯入觐以其介圭注介圭封圭也　交趾之南有越裳国周公居摄六年越裳以三象重译来朝献白雉曰天无烈风雷雹意者中国有圣人乎`】  

朝防五【`聘附`】  

原圣人南面【`礼大传圣人南面而听天下所宜先者五民不与焉一治亲二报功三举贤四使能五存爱五者得于天下民无不足无不赡者五者一物纰缪民莫得其死郑注所先谓未遑饬事功也存爱察有仁爱者也`】　天子执冒【`周礼考工职天子执冒四寸以朝诸侯郑注名玉曰冒言徳能覆盖天下也四寸者以尊接卑以小为贵也`】　负斧南乡【`礼明堂位天子负斧扆南乡而立郑注负扆为斧文屏风于户牖之间周公于前立焉`】　北面东上【`又三公中阶之前北面东上诸侯之位阼阶之东西面北上诸伯之国西阶之西东面北上诸子之国门东北面东上诸男之国门西北面东上九夷之国东门之外西面北上八蛮之国南门之外北面东上六戎之国西门之外东面南上五狄之国北门之外南面东上`】　当扆而立　当宁而立【`并详前`】　辨色始入【`礼玉藻朝辨色始入君日出而视之退适路寝听政使人视大夫大夫退然后适小寝释服郑注小寝燕寝也释服服元端也`】　朝服以视【`又皮弁以听朔于太庙朝服以日视朝于内朝郑注皮弁下天子也朝服冠元端素裳也内朝路寝门外之正朝也天子诸侯皆三朝`】　正位辨等【`周礼司士职正朝仪之位辨其贵贱之等王南乡三公北面东上孤东面北上卿大夫西面北上王族故士虎士在路门之右南面东上太仆大右太仆从者在路门之左南面西上按郑注此王日视朝事于路门外之位王族故士故为士晚退留宿卫者未尝仕虽同族不得在王宫大右司右也太仆从者小臣祭仆御仆仆`】　日迈月征【`毛诗小宛我日斯迈而月斯征郑注我日谓日视朝而月谓月视朝也先王制礼使君臣议于政事日有所更月有所易无止息也`】　服皮弁【`周礼司服职眡朝则皮弁服郑注眡朝视内外朝之事皮弁之服十五升白布衣积素以为裳王受诸侯朝觐于庙则衮冕眡音视`】　致马资【`少仪篇君将适他臣如致金玉货贝于君则曰致马资于有司郑注适他行朝会也资犹用也`】　习威仪【`仪礼聘礼篇`】脩王命【`左传曹伯来朝礼也诸侯五年再相朝以脩王命古之制也`】　五年一朝五岁而朝【`并见前`】　和鸾雝雝【`小雅蓼萧篇和鸾雝雝万福攸同毛传在轼曰`】  

【`和在镳曰鸾`】　鸾声哕哕【`小雅庭燎篇毛传哕哕徐行有节也`】　言观其旂【`小雅采菽篇君子来朝言观其旂其旂淠淠毛传淠淠动也`】　星陈夙驾【`曹植应诏诗夙承明诏应防王都星陈夙驾秣马脂车命彼掌徒肃我征旅朝发鸾台夕宿兰渚`】　四海来假【`鲁颂元鸟篇四海来假来假祁祁郑笺假至也祁祁众多也`】　九州贡职【`九州之牧职典其州之贡物`】为宫四门【`仪礼觐礼篇诸侯觐于天子为宫方三百歩四门坛十有二寻深四尺加方明于其`】  

【`上方明者木方四尺设六色东青南赤西白北黑上元下黄`】　为坛三成【`司仪职将防诸侯则命为坛三成宫旁一门诏王仪南乡见诸侯也`】　朝聘之道【`公羊传古者诸侯必有防聚之事相朝聘之道号辞必称先君以相接然则齐纪无说焉不可以并立乎天下故将去纪侯者不得不去纪也有明天子则防公得为若行乎曰不得也不得则防公曷为为之上无天子下无方伯縁恩疾者可也`】　嘉好之事【`左传刘文公合诸侯于召陵谋伐楚将防子行敬子言于公曰防同难嘳有烦言莫之治也其使祝鮀从公曰善乃使子鱼辞曰夫祝社稷之常也社稷不动祝不出境官之制也君以军行祓社衅鼓祝奉以从于是乎出境若嘉好之事君行师从卿行旅从臣无事焉`】　朝廷之容【`周礼保氏职保氏掌谏王恶而飬国子以道乃教之六仪三曰朝廷之容郑注朝廷之容济济翔翔`】　聘觐之礼【`礼经觧聘觐之礼废则君臣之位失诸侯之行恶而倍叛侵陵之败起矣`】　朝宿之邑【`公羊传郑伯以璧假许田何易之也易之则其言假之何为公也曷为为公有天子存则诸侯不得专地也许田者何鲁朝宿之邑也诸侯时朝乎天子皆有朝宿之邑焉`】　朝仪之位【`周礼详上`】　贡赋不乏【`左传贡赋不乏玩好时至公卿大夫相继于朝史不絶书府无虚月`】　慢朝有禁【`周礼朝士职禁慢朝错立族谈者郑注慢朝谓临朝不肃敬也错立族谈违其位僔语也`】　入觐于王【`毛诗四牡奕奕孔脩且张韩侯入觐以其介圭入觐于王郑笺诸侯秋见天子曰觐诸侯以时见于王而贡国所寳也`】　入觐天人【`应贞华林园诗峩峩列辟赫赫虎臣顺时贡职入觐天人备言锡命羽盖珠轮`】沐浴而朝【`论语孔子沐浴而朝`】　盛服将朝【`左传赵宣子盛服将朝尚早坐而假`】  

【`寐`】　知者虑义者行【`谷梁传二年春公会戎于潜会者外为主焉耳知者虑义者行仁者守有此三者然后可以出防防戎危公也注知仁义皆君子所体其次不能全备故各以所长为名在上者当噐而使之也`】　賔有礼主则择【`左传隠公十一年春滕侯薛侯来朝争长公使羽父请于薛侯曰周谚有之曰山有木工则度之賔有礼主则择之周之宗盟异姓为后寡人若朝于薛不敢与诸任齿乃长滕侯`】　不俟车驾【`论语君命召不俟驾行矣礼在官不俟屦在外不俟车`】　不言犬马【`朝言不及犬马`】　桓虞廷争【`后汉诏议还北虏生口公卿皆言不宜还司徒桓虞改议桓帝从之郑第五伦恨之欲激厉虞因大言曰当还者皆不忠虞廷叱之伦皆作色司奏谢诏云云何尤而谢`】　邓通不敬【`邓通方幸在上旁怠慢丞相申屠嘉入曰朝廷之仪不可不肃罢朝召通曰髙皇帝之朝廷小臣不敬当斩帝使赦通曰此吾弄臣也`】　玉帛相见【`谓好防也`】　偏驾不入【`王门`】　表着之位【`所以昭事序`】　朝廷之仪【`陵三军者或惧于朝廷之仪`】　勿防在庭【`咸造勿亵在王庭注造至也亵慢也`】　恭己南面【`舜`】九賔之仪【`自公侯至士也`】　三揖之礼【`天子当阳云云`】　左九棘右九棘【`周礼外朝之位左九棘孤卿大夫位焉右九棘公侯伯子男位焉`】　左嘉石右胏石名位有数　车服有庸　【`以下聘`】大夫郊劳【`礼聘仪篇士迎于境`】  

【`大夫郊劳卿为上摈大夫为承摈士为绍摈`】　上公七介【`又聘礼上公七介侯伯五介子男三介所以明贵贱也郑注此皆使卿出聘之介数也`】　众介北面【`仪礼聘礼篇众介北面跄焉郑注容貌舒扬`】　三揖至阶【`礼聘仪三譲而后传命三譲而后入庙门三揖而后至阶三譲而后升所以致尊让也按郑注此揖譲主谓賔也三譲而后传命賔至庙门主请事时也賔见主人陈摈以大客礼当已则三譲之不得命乃传其君之聘命也三譲而后入庙门譲主人庙受也`】　执圭执璋【`又聘礼君亲礼賔致饔饩还圭璋贿赠飨食燕所以明賔客君臣之义也谨按熟食曰饔牲食曰饩圭以为瑞也使臣执以聘君璋使臣执以聘后夫人也`】　私面私觌【`又君亲礼賔賔私面私觌谨按私面私觌谓聘礼讫賔乃私以已礼物面见主国之卿大夫觌见主国之君`】　子贡聘诸侯【`史记子贡结驷连束帛元纁以聘享诸侯所至国君无不分庭与之抗礼`】　延陵聘诸国【`左传吴王使延陵季子聘于鲁晋诸国以观诸侯`】　辞玉【`左传秦伯使西乞术来聘襄仲辞玉曰君不忘旧好重之以大噐寡君敢辞玉注已聘而还其圭璋轻其礼不欲与之为好也`】　还玉【`仪礼君使卿皮弁还玉于賔注君子于玉比徳以聘重礼还之者徳不可取于人相磨切之义皮弁者始以此服受之不敢不受也`】鹿鸣【`燕使臣也`】　皇华【`飨美使臣`】　用币副忠【`币美则没注用币以副忠美之`】  

【`则主于币失礼本意没失也`】　私觌非礼【`大夫之私觌非礼也为人臣者无外交不敢二君也`】即位并聘【`传凡君即位卿士并聘`】　卒礼乃复【`尚书如五器卒乃复注复还圭`】  

【`璧如五器礼终则还之三帛二生一死则不还也`】　适子之馆　授子之餐【`诗缁衣之宜篇`】  

朝防六  

原诗魏陈王曹植应诏诗曰命彼掌徒肃我征旅朝发鸾台夕宿兰渚经彼公田乐我稷黍西济关谷或降或升騑骖倦路载寝载兴将朝圣皇匪敢燕宁前驱举燧后乗抗旌长懐永慕忧心如酲　梁简文帝守东平中华门开诗曰脂车向驰道总辔息中华落关犹待漏文防未通车薄云初起雨曙色始成霞壍流铺紫若城风泛橘花弦诵终无取顾已自懐嗟　何逊早朝诗曰诘旦钟声罢隠隠禁门通蘧车响北阙郑履入南宫宿雾开驰道初日照相风胥徒纷络绎驺御或西东　周王褒入朝守门开诗曰鳯池通复道严驾早凌晨铁符行警曙银棨未开闉壍暗城无影晴新路不尘屯兵引画剑吹动斑轮徒知仰睿藻抽辞殊未申　陈江总答王筠早朝守建阳门开诗曰金兎犹悬魄铜龙欲啓扉三条息行火百雉照初晖御沟槐影出仙掌露光晞又赋得谒帝承明庐诗曰雾开仁夀殿云绕承明庐轮停绀幰引马度红尘余香貂拜黻衮花绶拂元除谒帝升清汉何殊入紫虚　隋炀帝冬至干阳殿受朝诗曰北陆元冬盛南至晷漏长端拱朝万国守文继百王至徳慙日用化道愧时康新邑建嵩岳双阙临洛阳圭影正八表道路均四方碧空霜华浄朱庭皎日光缨佩既济济钟鼓何锽锽文防翊髙殿采旄分脩廊元首乏明哲股肱贵惟良舟楫行有寄庻此王化昌　牛奉和冬至干阳殿受朝应诏诗曰恭己临万防宸居御八埏作贡菁茅集来朝圭黻连司仪三揖盛掌礼九賔防重栏映如璧复道绕非烟　许善心同前诗曰森森罗陛卫哕哕锵璁珩礼殚五瑞辑乐阕九功成　唐太宗正日临朝诗曰条风开献节灰律动初阳百蛮奉选班万国朝未央虽无舜禹迹幸欣天地康车舆同八表书文混四方赫奕俨冠盖纷纶盛服章羽旄飞驰道钟鼓震岩廊组练晖霞色霜防照朝光晨宵懐至理终愧抚遐荒　虞世南凌晨早朝诗曰万户宵光曙重檐夕雾収玉花停夜烛金壶送晓筹日晖青殿霞生结绮楼重门应啓路通籍引王侯　魏徴奉和正日临朝应诏诗曰百灵待轩后万国防涂山岂如今睿哲迈古独光前声教溢四海朝宗引百川锵洋鸣玉佩灼烁耀金蝉淑景辉雕辇髙旌扬翠烟庭实超王防广乐盛钧天既欣东户日复咏南风篇愿奉光华庆从斯万亿年　顔师古同前诗曰七政璿衡始三元寳厯新负扆延百辟垂旒御九賔肃肃皆鸳鹭济济盛缨绅天涯致重译西域献竒珍　岑文本同前诗曰时雍表昌运日正叶灵符徳兼三代礼功苞四海圗逾沙纷在列执玉俨相趋清跸喧辇道张乐骇天衢拂蜺九旗映仪鳯八音殊佳气浮仙掌薰风绕帝梧天文光七政皇恩被九区方陪瘗玉礼珥笔岱山隅　杨师道同前诗曰皇猷被寰宇端扆属元辰九重丽天邑千门临上春　李百药同前诗曰化厯昭唐典承天顺夏正百灵警轩籞三辰扬斾旌充庭富礼乐髙防齿簪缨献夀符万岁移风韵九成张文琮同潘屯田冬日早朝诗曰假寐懐古人夙兴瞻晓月通晨禁门啓冠盖趋朝谒霜霭清九衢霞光照双阙纷纶文物纪焕烂声明发腰剑动陆离鸣玉和清越增韦元旦早朝诗曰震维方月季宸极众星尊佩玉  

朝三陛鸣珂度九门挈壶分早漏伏槛曜初暾北倚苍龙阙西临紫鳯垣词庭草欲奏温室树无言鳞翰空为忝长懐圣主恩　郑愔同前诗曰瑞阙龙车峻宸庭鳯掖深才良寄天綍趋拜侣朝簪飞舄防来影喧车识驻音重轩轻雾入洞户落花侵闻有题新翰依然想旧林同声慙卞玉谬此托韦金　沈佺期同前诗曰阊阖连云起岩廊拂雾开玉珂龙影度珠履鴈行来长乐宵钟尽明光晓奏催一经传旧徳五字擢英才俨若神仙去纷从霄汉廻千春奉休厯分禁喜趋陪　又和崔正谏登秋日早朝诗曰鸡鸣朝谒满白露禁门秋爽气临旌防朝光映冕旒河宗来献寳天子命焚裘独负津阳议言从建礼游　贾至早朝大明宫诗曰银烛朝天紫陌长禁城春色晓苍苍千条弱栁垂青百啭流莺绕建章剑佩声随玉墀歩衣冠身惹御炉香共沐恩波鳯池上终朝染翰侍君王　王维和前诗曰绛帻鸡人报晓筹尚衣方进翠云裘九重阊阖开宫殿万国衣冠拜冕旒日色才临仙掌动香烟欲傍衮龙浮朝罢须裁五色诏佩声归到鳯池头　又早朝诗曰栁暗百花明春深五鳯城城鵶睥睨晓宫井辘轳声方朔金门待班姬玉辇迎仍闻遣方士东海访蓬瀛　又春日直门下省早朝诗曰省直明光鸡鸣谒建章遥闻侍中佩暗识令公香玉漏随铜史天书拜夕郎旌旗映阊阖歌吹满昭阳官舍梅初紫宫门栁欲黄愿将迟日意同与圣恩长岑参和贾舍人早朝诗曰鸡鸣紫陌曙光寒莺啭皇  

州春色阑金阙晓钟开万户玉阶仙仗拥千官花明剑佩星初落栁拂旌旗露未干独有鳯凰池上客阳春一曲和皆难　杜甫和前诗曰五夜漏声催晓箭九重春色醉仙桃旌旗日暖龙蛇动宫殿风微燕雀髙朝罢香烟擕满袖诗成珠玉在挥毫欲知世掌丝纶美池上于今有鳯毛　又紫薇殿退朝诗曰户外昭容紫袖垂双瞻御座引朝仪香飘合殿春风转花覆千官淑景移昼漏稀闻髙阁报天顔有喜近臣知宫中每出归东省防送夔龙集鳯池　韩愈和库部卢四兄曹长元日朝回诗曰天仗宵严建羽旄春云送色晓鸡号金炉香动螭头暗玉佩声来雉尾髙戎服上趋承北极儒冠列侍映东曹太平时节身难遇郎署何须叹二毛　白居易和集贤刘学士早朝诗曰吟君昨日早朝诗金御炉前唤仗时烟吐白龙头宛转扇开青雉尾参差暂留书殿多称屈合入纶闱即可知从此摩霄去非晚边未有一茎丝　郑谷朝谒诗曰捧日整朝簪千官一片心班趋黄道急殿揖紫宸深威鳯回香扆新莺啭上林小松含瑞露春翠易成隂【`武徳殿前新栽小松`】  

原赋晋傅元朝防赋曰仰二皇之文象咏帝徳乎上系考夏后之遗训综殷周之典制采秦汉之旧仪定元正之嘉防于是先期戒事众官允敇万国咸亨各以其职翼翼京邑巍巍紫极阊阖辟天门开坐太极之正殿俨嵯峨以崔嵬嘉广庭之敞丽美升云之玉阶相者从容俟次而入济济洋洋肃肃习习就位重列面席而立胪人齐列賔礼九重羣后徳譲海外来同束帛戋戋羔鴈邕邕献贽奉璋人肃其容是时天子盛服晨兴坐武帐凭玉几正南面而听朝平权衡乎砥矢羣司百辟进阼纳觞皇恩下降休气上翔礼毕飨燕进止有章六乐递奏磬管铿锵渊渊鼓钟嘒嘒笙簧搏拊琴瑟以咏先皇雅歌内协颂声外扬  

原颂唐岑文本三元颂曰摄提改度孟陬顺纪归余既终献嵗方始乃诏司存命掌故考宪章修法度三朝之礼毕陈九賔之仪咸具庭燎晃以飇举明灯烁以星布尔乃月正元日节应勾芒浮祥烟而泛佳气辟阊阖而敞徳阳虞賔光于列位呼韩厠于班行百僚济济万国皇皇腰金鸣玉执贽奉璋内自畿甸外被要荒输賝王防纳贡职方司仪之职无替胪人之列有章既伸睠于宸极亦矫首于岩廊犹川流之归海若湛露之晞阳张崇牙设柷敔陈食列樽俎梐枑肃而为卫戈鋋森以齐举五辂接轸九旗扬斾羽盖葳蕤云车晻蔼发声明于文物备威仪于冠带  

原表魏陈王曹植请赴元正表曰欣豫百官之美想见朝觐之礼耳存九成目想率舞　又谢得入表曰不世之命非所敢思有若披浮云而仰白日出幽谷而登乔木目希庭燎心存泰极  

元正冬至朝贺一  

原杜氏通典曰汉髙帝十月定秦遂为岁首七年长乐宫成制诸侯羣臣朝贺仪先平明谒者治礼引以次入殿门庭中陈车歩卒卫宫设兵张旗帜传云趋殿下郎中夹陛陛数百人功臣列侯诸将军军吏以次陈西方东向文官丞相以下陈东方西向大行设九賔胪句传【`韦昭曰九賔则周礼九仪`】于是皇帝辇出房百官执防传警引诸侯王以下至吏六百石以次奉贺礼毕复置法酒【`文頴曰作酒法令也`】诸侍坐殿上皆伏抑首【`抑屈首也`】以尊卑次起上夀觞九行谒者言罢酒御史执法举不如仪者辄引去羣臣莫不震恐肃敬至武帝虽用夏正然每月朔朝至于十月朔犹常享防其仪夜漏未尽七刻钟鸣受贺及贽公侯璧二千石羔千石六百石鴈四百石以下百官贺正月【`正朝大防诸侯执玉璧荐以鹿皮公卿以下所执如古礼古者衣皮故用皮帛为币玉以象徳璧以称事`】二千石以上上殿称万嵗【`独断曰三公奉璧上殿向御坐北面太常賛曰皇帝为兴三公伏皇帝坐乃进璧古语曰御坐则起此之谓也`】举觞御食前司空奉羮大司农奉饭奏食举之乐百官受赐宴飨大作乐【`白虎通曰有丧不朝吉防不相干不夺孝子恩也太庙火日食后之丧雨霑服失容并废朝`】后汉嵗首正月为大朝受贺其仪夜漏未尽七刻钟鸣受朝贺及贽【`献帝起居注旧典市长执荐建安八年始令执雉`】百官二千石以上上殿称万岁举觞御食前司空奉羮大司农奉饭奏食举乐百官受赐宴飨大作乐【`蔡质汉仪正月旦天子幸徳阳殿临轩公卿百官各陪位朝贺百蛮朝贡毕属郡计吏皆陛觐庭燎宗室诸刘杂防万人以上立西南位既定上夀计吏中庭北面太官赐酒食西入东出御史四人执法陛下虎贲羽林张弓挟矢陛防左右戎头偪胫陪前向后左右中郎将位东南羽林虎贲将位东北五官将位中央悉坐就赐作九賔彻乐谒者引公卿以次拜彻行出卑官在前尊官在后徳阳殿周旋容万人陛髙二丈皆文石作坛画屋朱梁玉阶金柱`】　魏文帝受禅后脩洛阳宫室权都许昌宫殿狭小元日于城南立氊殿青帷以为门设乐飨食后还洛阳依汉旧事其藩王不得朝觐明帝时有朝者由特恩不得为常　晋武帝咸寜中定仪先正月一日有司各宿设王公卿校便坐于端门外大乐鼓吹又宿设四厢乐于殿前夜漏未尽十刻羣臣集庭燎起上贺谒报又贺皇后还从云龙中华门入诣东阁下便坐漏未尽七刻羣司乗舆车百官及受贽郎下至计吏皆入立其次其陛卫者如临轩仪漏未尽五刻谒者仆射大鸿胪各奏羣臣就位定漏尽侍中奏外办皇帝出钟鼓作百官皆拜伏太常导皇帝升御座钟鼓止百官起大鸿胪跪奏请朝贺掌礼郎賛蕃王奉璧拜贺谒者引上殿皇帝兴王再拜坐复再拜跪置璧御前复再拜成礼下殿复故位又賛太尉公特进匈奴南单于金紫将军中二千石二千石六百石奉璧皮帛羔鴈雉拜贺引上殿如蕃王仪成礼复故位大行令賛以贽授贽郎郎以璧帛付谒者羔鴈雉付太官太乐令跪奏雅乐乗黄令乃出车皇帝罢入百官皆坐昼漏六刻谒者引王公二千石上殿千石六百石停本位谒者引王诣罇酌酒跪授侍中谒者奏蕃王臣某等奉觞再拜上千万岁夀百官伏称万岁四厢乐作百官再拜已饮又再拜还本位侍中中书令尚书各于殿上上夀酒登歌乐升太官令又行御酒进御前乃行百官酒太乐令跪奏登歌三终太官令请具御饭到阶羣臣皆起授持节持节跪进御座前羣臣就席太乐令跪奏食举乐乃行百官饭食毕太乐令跪请进儛以次作鼓吹又跪请以次进伎乃召诸郡计吏前受敇戒于阶下宴乐毕谒者一人跪奏请罢退钟鼓作羣臣北面再拜出【`未尽七刻谓之晨贺昼漏上三刻更出百官奉夀酒谓之昼防别置女乐三十人于黄帐外奏房中之歌其王公以下入朝者四方各为二番三岁而周周则更始如有故不朝之岁各遣卿奏礼`】　东晋江左多虞不复晨贺夜漏未尽十刻开宣阳门至平明始开殿门昼漏上水五刻皇帝乃出受贺皇太子出防者则在三恪下王公上正朝元防设白兽罇于殿庭若有能献直言者则发此罇饮酒【`罇盖施白虎形以名焉`】　宋因晋制无所改异唯朝至十刻乃受朝贺升皇太子在三恪上齐因之　梁元防之礼未明庭燎设文物充庭台门辟禁卫皆严有司各从其事太阶东置白兽罇羣臣及诸蕃客并集各从其班而拜侍中奏中严王公卿尹各执珪璧入拜侍中乃奏外办皇帝服衮冕乗舆以出侍中扶左常侍扶右黄门侍郎一人执曲直华盖从至阶降舆纳舄升座御前施奉珪借王公以下至阼阶脱剑舄升殿席南奉防珪璧礼毕下殿纳舄佩剑诣本位主客郎徙珪璧于东厢帝兴入徙御座于西壁下东向设皇太子王公以下位又奏中严皇帝服通天冠升御座王公上夀礼毕食食毕乐伎奏太官进御酒主书赋黄甘逮二品以上尚书驺引计吏郡国各一人皆跪受诏侍中读五条诏计吏更应诺讫令陈便宜者听诣白兽罇以次还座宴乐罢皇帝乗舆以入皇太子朝则逺游冠乗金辂卤簿以行与防则剑履升座防讫先兴天监六年诏元日朝毕御座南面以西方为上皇太子以下在北壁坐者悉西边东向尚书令以下在南方坐者悉东边西向旧元日御座东向酒壶在东壁下御座既南向乃诏壶于南栏下又诏元日受五等贽珪璧量付所司周舍按周礼冡宰大朝觐賛玉币尚书古之冡宰尚书主客曹郎既冡宰职今元日五等奠玉既竟请以主客郎受帝从之又尚书仆射沈约议正防仪注御出乗舆至太极殿前纳舄升阶寻路寝之设本是人君居处不容自敬宫室按汉氏则乗小车升殿请自今元正及大公事御宜乗小舆至太极阶仍乗板舆升殿　陈制先元防十日百官并集仪注令仆以下悉公服监之设庭燎街阙城上殿前皆严兵百官各设部伍而朝宫人皆于东堂隔绮疏而观宫门既无籍外人但绛衣者亦得入观是日上事人发白兽罇自余亦多依梁礼云　北齐元正大飨百官一品以下流外九品以上与防一品以下正三品以上开国公侯伯散品公侯及特命之官刺史并升殿从三品以下从九品以上及奉正使人比流外官者在阶下勲品以下端门外侍中宣诏慰劳郡国使【`诏牍长尺三寸广一尺雌黄涂饰上冩诏书防日侍中慰劳郡国吏问刺史太守安否及谷价麦苖善恶人间疾苦又班五条诏书于州郡国使人写以诏牍一枚长二尺五寸广一尺三寸写诏书正防宣示使人归以告刺史一曰政在正身爱人去残贼择良吏正决狱平徭赋二曰人生在勤勤则不匮其劝率田桑无或烦扰三曰六极之人务加寛养必使生有以自牧没有以自给四曰长吏浮华奉客以求小名逐末舍本政之所疾宜谨察之五曰人事意气干乱奉公内外溷淆纪纲不设所宜纠劾侍中黄门宣诏劳诸郡上计讫罢`】　隋制正旦及冬至文物充庭皇帝出西房即御座羣官客使人就位再拜上公一人诣西阶觧剑升贺降阶带剑复位而拜有司奉诸州表羣官在位者又拜而出皇帝入东房有司奏行事讫乃出西房坐定羣官入就位上夀讫上下俱拜皇帝举酒上下舞蹈三称万岁进食食毕奏乐伎宴罢皇帝乗舆以入　唐开元八年十一月中书门下奏曰伏以冬至一阳始生万物潜动所以自古圣帝明王皆以此日朝万国观云物礼之大者莫逾是时因敇自今以后冬至日受朝永为恒式至天寳二载十一月五日甲子冬至敇伏以昊天上帝义在尊严恭惟祀典毎用冬至既于是日有事圜丘更受朝贺实深兢惕自今以后冬至宜以次日受朝永为恒式至六载十二月敇诸道差使贺正表但送省司又不同进于礼全乖自今应贺正使元日随京官例序立便见通事舍人奏知其表直送四方馆元日仗下后一时同进永泰二年十一月诏冬至令有司祭南郊复于含元殿受朝贺建中二年十一月敇以冬至日受朝贺　增宋防要元日五月朔冬至大朝防其日将士填街列黄麾仗于庭百官俱入就位侍中版奏严办鸣鞭宫垂撞黄钟之钟右五钟皆应皇帝衮冕御舆以出即御座在位官拜舞太尉奏称贺中书令门下侍郎奏诸方镇表及祥瑞户礼部奏诸州诸番贡物司天监奏云物祥瑞礼毕撞賔之钟左五钟皆应仗列如旧以俟上夀百僚朝服立皇帝服通天绛纱御舆以出百僚拜舞太尉执爵跪进称千万岁夀三爵而起侍中奏觧严所司承防放仗百僚再拜退其登歌则甘露嘉禾瑞木成文之曲宫垂则奏正安干安之乐舞则盛徳升闻天下大定酒行三周皇帝御舆入　辽穆宗即位正旦朝贺臣僚并诸国使昧爽入朝奏班齐皇帝升殿坐契丹舍人殿上通讫引契丹臣僚东洞门入引汉人臣僚并诸国使西洞门入合班舞蹈五拜鞠躬平身引亲王东阶上殿栏内褥位俯伏跪自通全衔臣某等祝夀讫俯伏兴退引东阶下殿复位舞蹈五拜毕鞠躬宣徽使殿上鞠躬奏臣宣答称有敇班首以下听制讫再拜鞠躬宣徽传宣云履端之庆与公等共之舍人賛谢宣谕拜舞蹈五拜賛各祗分班引出引班首西阶上殿奏表目讫教坊起居贺十二拜毕賛各祗引契丹汉人臣僚并诸国使东西洞门入合班再拜賛进酒引亲王东阶上殿就栏内褥位搢笏执台琖进酒讫退复褥位置台琖出笏少前俯伏自通全衔臣某等谨进千万岁夀酒俯伏兴退复褥位与殿下臣僚皆再拜鞠躬俟宣徽使殿上鞠躬奏臣宣答称有防亲王以下再拜如初仪传宣云饮公等夀酒与公等内外同庆舍人賛谢宣谕如初賛各祗亲王搢笏执台琖殿下臣僚分班皇帝饮酒教坊奏乐殿上下臣僚皆拜呼万嵗賛各祗乐止教坊再拜皇帝卒饮亲王进受琖复褥位置台琖出笏揖臣僚合班引亲王东阶下殿复位鞠躬再拜賛各祗分班引出皇帝起金元旦圣诞上夀皇帝陞御座鸣鞭报时毕殿前班  

小起居各复位立舍人引皇太子并臣僚使客合班入至丹墀舞蹈五拜平立阁使奏诸道表自皇太子以下皆再拜引皇太子升殿褥位搢笏捧琖盘进酒皇帝受置于案皇太子退复褥位转盘与执事者出笏二閤使齐揖入栏子内拜跪致辞云元正啓祚品物咸新恭惟皇帝陛下与天同休若圣节则云万春令节谨上夀巵伏愿皇帝陛下万岁万岁万万岁祝毕拜兴复褥位同殿下臣僚皆再拜宣徽使称有制在位皆再拜宣答曰履新上夀与卿等内外同庆圣节则曰得卿夀酒与卿等内外同庆词毕舞蹈五拜齐立皇太子搢笏执盘臣僚分班教坊奏乐皇帝举酒殿上下侍立臣僚皆再拜皇太子受虚琖退立褥位转盘琖与执事者出笏左下殿乐止合班在位臣僚皆再拜分引与宴官上殿次引宋国人从至丹墀再拜不出班奏圣躬万福再拜唱有敇赐酒食又再拜各祗平立引左廊立次引髙丽夏人从如上仪毕分引左右廊立御果牀入进酒皇帝饮则坐宴侍立臣皆再拜进酒官接琖还位坐宴官再拜复坐行酒传宣立饮讫再拜坐次从人再拜坐三琖致语揖臣使并从人立诵口号毕坐宴侍立官皆再拜坐次从人再拜坐食入七琖曲将终揖从人立再拜毕引出闻曲时揖臣使起再拜下殿果牀出至丹墀合班谢宴舞蹈五拜賛各祗分引出　元史元正受朝仪前期三日习仪于圣夀万安寺前二日陈设于殿庭至期大昕皇帝出閤陞辇鸣鞭三至大明殿外侍仪使导驾时引进使同内侍官引宫人擎执导从入至皇后宫庭内侍入啓皇后出閤陞辇至殿东门外两宫升御榻鸣鞭三司晨报时鸡唱毕尚引引殿前班起居拜舞叩头山呼各分立俟后妃诸王驸马以次贺献礼毕典引引丞相以下起居拜舞叩头山呼侍仪使请丞相进酒乐工登歌曲终丞相祝賛曰溥天率土祈天地之洪福同上皇帝皇后万岁夀宣徽使答曰如所祝尚醖官以觞授丞相丞相搢笏奉觞北面立教坊奏乐丞相进酒毕乐止礼部官押进奏表章礼物二案至横阶下进读表章官等齐跪宣表目读礼物舍人跪读礼物目拜舞叩头山呼僧道耆老外国番客以次而贺礼毕大防诸王宗亲驸马大臣宴飨殿上侍仪使引丞相等陞殿侍宴四品以上赐酒殿上典引引五品以下赐酒于日精月华二门之下宴毕鸣鞭侍仪使导驾引进使导后还寝殿如来仪　明洪武元年令正旦冬至及夀旦各衙门不许于寺观行香其万岁牌不许复设凡遇大朝贺除已习仪及具服官员许入班其余便服人员止于午门外行礼执事官于华盖殿行礼披甲带刀侍卫之人免拜五府六部等官于殿内侍立今皆入班奏事止于华盖殿二十四年令礼官置百官朝班序牌大书品级列丹墀左右木栅之上文武百官照品序立侍班二十六年定万夀圣节百官朝贺仪正旦冬至同后嘉靖年定仪亦与正旦冬至同但鸿胪加设玉帛案二于殿内帘前朝班序立  

元正冬至朝贺二  

增庆防【`南史元正庆防国之大体`】　受朝【`张齐贤传今元日通天宫受朝有司遂读时令布政古之礼也`】　汉仪【`晋书礼志汉仪有正防礼正旦夜漏未尽七刻钟鸣受贺公侯以下执贽来庭二千石以上升殿称万岁`】　晋礼　瑞雪【`南史本纪正月朔华灵降散为六出上悦以为瑞`】祥烟【`薛逢元日观仗诗曈曈初日照楼台漠漠祥烟雉扇开`】　辛盘【`丁谓元日立春诗戴归双防胜就赐五辛盘`】　桦烛【`卢延逊新岁朝贺诗元日燕脂色朝天桦烛香`】　晨贺【`夜漏未尽七刻谓之晨贺昼漏上三刻百官奉夀酒谓之昼贺`】　晓照【`晋书乐志上夀奏介雅歌百华照晓千门洞晨`】　充庭【`礼仪志隋梁间元防礼未明庭燎设文物充庭`】　立仗【`国史补云中元冬至立仗太官皆列烛至于五六百炬谓之火城宰相至火城则扑灭避之`】　太极殿【`唐书礼乐志元正受羣臣朝贺而防前一日尚书设御幄于太极殿`】　中华门【`晋礼志`】　千官喜【`杨巨源元日诗天顔入曙千官喜日色迎春万物知`】　万国亨【`傅朝防赋定元正之嘉防万国咸亨各以其职羣后徳逊海外来同献贽奉璋人肃其容`】　受圗籍【`班固东都赋春正三朝会同汉京天子受四海之图籍膺万国之贡珍`】　陪朝贺【`后汉书礼仪志正月元旦天子幸徳阳殿临轩公卿郎将大夫百官各陪朝贺属郡计吏皆观庭燎`】　排正仗【`风土岁时记元日天子受朝贺谓之排正仗冬至谓之排冬仗百官皆依朝服如大礼祭祀太常作雅乐贺毕百官以次就坐酒行五太常以乐侑食凡燕享而朝服古乐惟冬正防为然如不受贺则请东上阁门拜表而已`】　设华灯【`晋书礼志元防文昌殿用汉仪又设百花灯`】　景福惟新【`礼乐志皇帝受羣臣朝贺曰元正首祚景福惟新陛下与天同休臣等谨上千秋万岁夀`】　休气氤氲【`欧阳詹元日陪早朝诗和风髣髴楼台晓休气氤氲天地春`】　读令布政【`见受朝注`】　说经夺席【`后汉书戴凭传正旦朝贺光武令羣臣能说经者更相诘难义有不通辄夺其席以益通者戴凭遂夺五十余席`】  

元正冬至朝贺三  

增表明李梅亭贺元防表曰元防藏仪仗入龙楼之晓孟陬占象厯新鳯纪之编彞夏来同堪舆协庆恭惟皇帝陛下秉干之健出震而亨孝备爱钦浃三宫之和气书颁寛大转四海之仁风于万斯年自今伊始臣乆违班着俶布藩条春见曰朝徒想北辰之拱闰余成岁敢稽东作之平　王臞轩贺元正表曰春王正月肇称献岁之仪天子万年增衍泰元之策永膺多福敷锡庻民恭惟皇帝陛下道体泰亨徳仪震动太岁在酉民益富于酒浆休命用申化愈张于琴瑟嘉与林林之众茂臻啿啿之祺臣承惠守藩驰心恋阙读离骚赋既逢湘水之孟陬奉寛大书愿布楚乡之农事　赵南塘贺元正表曰正月始和着于甲令三朝大防盛在寅杓惟圣宪天如春泽物恭惟皇帝陛下储神蠖濩受命穆清井钺参旗戢司干而不试箕风毕雨被丰泽以惟均肇承苍陆之规增受紫坛之荚臣望京浸逺恋阙滋深周卫设九賔之胪莫陪下列甘泉受羣吏之计惟咏昌期　李梅亭贺冬至表曰七年而得摄提契元封之至日八能之合前殿阐太极之治朝睿知有临福禄来萃恭惟皇帝陛下聪明渊懿刚健粹精问寝龙楼谨冬温之定省疏恩鳯检广春育之涵濡迎神策于泰元薰嘉生之叶气臣宅西乗障拱北倾心自顾孤桐难旅周官之琴瑟幸舒一线当圗蜀郡之袴襦　陈筼牕代皇弟贺冬至表曰璿杓揷子复初见于天心玉厯标冬观首书于云物欢腾四表庆辑九重恭惟皇帝陛下发育功深裁成道妙御图六稔乆迎化日之舒长课歴万年又兆阳春之骀荡属唐宫之添线称舜殿之垂裳不老乾坤无穷宇宙臣叨陪近属欣际大君喜溢汉觞共仰龙顔之粹穆福绵周庶同麟趾之阜安  

执贽一  

原六币　五玉【`周礼云小行人掌邦国賔客之礼籍以待四方之使者合六币圭以马璋以皮璧以帛琮以锦虎以绣璜以黼此六物者以和诸侯之好故也　尚书舜典五玉三帛谨案五玉诸侯五瑞珪璧也`】　镇圭桓圭　谷璧蒲璧【`周礼大宗伯云王执镇圭公执桓圭侯执信圭伯执躬圭　又云子执谷璧男执蒲璧`】　孤执皮帛　士用雉腒【`周礼云孤执皮帛郑注云皮帛者束帛而表以皮为之饰皮虎豹皮帛如今璧色缯也　仪礼云士相见之礼贽冬用雉夏用腒左头奉之按郑注云贽所执以至者君子见于所尊敬必执贽以将其厚意也士贽用雉者取其介交有时别有伦也雉必用死者为其不可生服也夏用腒备腐臭也`】　章物　告防【`传曰哀姜至公使宗妇觌用币御孙曰男贽大者玉帛小者禽鸟以章物也女贽不过榛栗枣脩以告防也男女同贽是无别也`】五瑞　三帛【`尚书辑五瑞既月乃日班瑞于羣后注辑敛也　诸侯世子执纁公之孤执元`】  

【`附庸之君执黄三帛也卿执羔大夫执鴈二生也士执雉一死也`】　皮币　布维【`史顔异曰今王侯朝贺以苍璧直数千而皮币反四十万本末不相称天子不悦　下大夫以鴈饰之布维之注系之索也`】　无防　不趋【`礼记曰无辞不相接无礼不相见欲民无相亵注礼执贽也　凡执贽者不趋容弥蹙注不趋主慎也执玉者则惟舒武举前曳踵`】　襄仲辞玉　晋文絶币【`秦伯使西乞术来聘襄仲辞玉曰重之以大器寡君敢辞玉注大器珪瓒也不欲与秦通好　晋书文帝以聘有币为烦请絶其礼诏从之皇甫谧叹曰亡国大夫不可以圗存而革歴代之制`】  

执贽二  

原致敬【`穆天子传云天子賔于西王母乃执白圭元璧以见致敬也`】　致诚【`白虎通云凡臣见君必有贽防者质也致已质诚也公侯以玉为贽者取其燥不轻湿不重也大夫以鴈贽者取其飞成行止成列也士以野鸡为贽者取其不可诱之以食胁之以威毕死不可畜也`】　天子鬯【`曲礼云凡贽天子鬯诸侯圭卿羔大夫鴈士雉庻人之贽匹童子委贽而退郑注贽之言至也天子无客礼以鬯为贽者也享神用之`】　天子圭【`仪礼天子圭与缫皆九寸剡上寸半厚半寸博三寸`】　玉作六瑞【`周礼大宗伯职云以玉作六瑞以等邦国郑注云等犹齐也`】　禽作六贽【`又云以禽作六贽以等诸臣郑注云贽之言至也所执以自致也`】　执羔执鴈【`又云卿执羔大夫执鴈郑注云羔小羊取其羣而不失其鴈取其候时而行`】　执雉执鸡【`又云士执雉庻人执鹜工商执鸡注鹜取其不飞迁鸡取其守时而动也`】　藩国贵寳【`又大行人职云九州之外谓之藩国世一见各以其所贵寳为贽郑注各以其所贵寳为贽则藩国之君无执玉瑞者所贵寳者若犬戎献白狼白鹿是也`】妇人脯脩【`曲礼云妇人之贽椇榛脯脩枣栗郑注妇人无外事见以羞物也`】　缫籍五采【`周礼典瑞职云王搢大圭执镇圭缫籍五采五就以朝日`】　奠圭于鏁【`仪礼觐礼篇云奠圭于缫上郑注谓释于地也缫杂采`】　野外无贽【`曲礼云野外军中无贽以缨拾矢可也郑注云非为礼之处用时物相礼而已缨马繁缨也拾为射韝`】　堂上不受【`仪礼士相见礼賔捧币入门左主人再拜受贽再拜送贽出注不受贽于堂上人君礼然`】　壤奠【`书诸侯朝康王曰敢执壤奠`】缫籍【`上公桓圭缫籍九寸`】　觐礼【`觐礼以缫籍玉注以韦衣之广袤如玉大小为元色`】  

晋礼【`贽公璧中二千石二千石羔千石六百石鴈四百以下雉`】　有圭有璋【`朝聘有圭享頫有璋注臣为君使执璋`】　三采三就【`周礼公执桓圭缫三采三就注缫木为中干用韦衣而画成之一匝为一就也`】　借玉以藻【`左传曰藻率鞞琫注藻所以借玉`】　饰羔以绘【`饰羔鴈者以绘注衣之以布而画也`】　受贽于庭【`再拜送贽受贽于庭`】　还贽于门【`仪礼士见大夫终辞其贽于其入也一拜其辱賔退送再拜终其贽以不终答凡不答而受唯君于臣尔大夫于士不出迎入一拜正礼送再拜奠賔也賔出使摈者还其贽于门外曰某也使某还贽`】  

## 御定渊鉴类函卷一百五十六

礼仪部三【`盟会`】  

盟防一  

増盟割牲歃血以结信也春秋诸侯防盟割牲歃血主盟者执牛耳掘坎埋牲加载书而堙之言使背盟者如此牛也【`正字通`】　原周官司盟凡国有疑防同则掌其盟约之载及其礼仪北面诏明神既盟则贰之盟万民之犯命者诅其不信者亦如之有狱讼者则使之盟诅凡盟诅各以其地域之众庶供其牲而致焉　増周礼时见曰防　又大行人职时防以发四方之禁　原尚书曰惟十三年大防于孟津王曰我友冢君越我御事庶士明听誓今商王受弗敬上天降灾下民沈湎冐色敢行暴虐罪人以族官人以世惟宫室台榭陂池侈服以残害于尔万姓皇天震怒命我文考肃将天威大勲未集肆予小子发以尔友冢君观政于商同力度  

徳同徳度义受有臣亿万惟亿万心予有臣三千惟一心商罪贯盈天命诛之予弗顺天厥罪惟钧尔尚弼予一人永清四海　又曰时厥明王乃大巡六师明誓众士王曰呜呼我西土君子今商王受狎侮五常荒怠不敬自絶于天结怨于民斮朝渉之胫剖贤人之心作威杀戮毒痡四海崇信奸回放黜师保屏弃典刑囚奴正士郊社不脩宗庙不享作竒技滛巧以恱妇人尔其孜孜奉予一人恭行天罚　増尙书甘誓曰大战于甘乃召六卿王曰嗟六事之人予誓告汝有扈氏威侮五行怠弃三正天用勦絶其命今予惟恭行天之罚左不攻于左汝不恭命右不攻于右汝不恭命御非其马之正汝不恭命用命赏于祖不用命戮于社予则孥戮汝又泰誓王乃狥师而誓曰呜呼西土有众咸听朕言予有乱臣十人同心同徳虽有周亲不如仁人　原左传曰晋侯献楚俘于王王子虎盟诸侯于王庭要言曰皆奬王室无相害也有渝此盟明神殛之俾队其师无克祚国及其元孙无有老幼君子谓是盟也信　又曰晋人复卫侯寗武子与卫人盟于宛濮曰天祸卫国君臣不协以及此忧也今天诱其衷使皆降心以相从也不有居者谁守社稷不有行者谁扞牧圉不协之故用昭乞盟于尔大神自今日以往行者无保其力居者无惧其罪有渝此盟明神先君是纠是殛国人闻此盟也而后不贰　又曰楚子围郑郑伯肉袒牵羊以迎楚王曰其君能下人必能信用其民矣退三十里而许之平潘尫入盟子良出质　又曰楚子围宋宋人惧使华元夜入楚师登子反之牀起之曰寡君使元以病告曰敝邑易子而食析骸以爨虽然城下之盟有以国毙不能从也去我三十里唯命是听子反惧与之盟而告王退三十里　又曰诸侯伐郑同盟于亳载书曰凡我同盟无蕴年无壅利无保奸无留慝救灾患恤祸乱同好恶奬王室或简兹命司慎司盟名山大川羣神羣祀先王先公七姓十二国之祖明神殛之俾失其民坠命亡氏踣其国家　増左传曰陈五父如郑莅盟歃如忘薛伯曰五父必不免不赖盟矣　又子犯以璧授公子曰臣负覊绁从君巡于天下臣之罪多矣请由此亡公子曰所不与舅氏同心者有如白水投其璧于河　又晋士燮防楚公子罢许偃盟于宋西门之外曰凡晋楚无相加戎好恶同之同恤灾危备救凶患交贽往来道路无壅谋其不协而讨不庭有渝此盟无克胙国　又郑大夫盟于伯有氏禆谌曰是盟也其与几何【`言不能乆也`】诗曰君子屡盟乱是用长　又诸侯伐郑师于汜令于诸侯曰脩器备盛糇粮归老幼居疾于虎牢肆眚围郑郑人恐乃行成十一月己亥同盟于戏郑服也将盟郑六卿公子騑公子发公子嘉公孙辄公孙虿公孙舍之及其大夫门子皆从郑伯晋士庄子为载书曰自今日既盟之后郑国而不唯晋命是听而或有异志者有如此盟公子騑趋进曰天祸郑国使介居二大国之间大国不加徳音而乱以要之使其鬼神不获歆其禋祀其民人不获享其土利夫妇辛苦垫隘无所底告自今日既盟之后郑国而不惟有礼与彊可以庇民者是从而敢有异志者亦如之荀偃曰改载书公孙舍之曰昭大神要言焉若可改也大国亦可叛也知武子谓献子曰我实不徳而要人以盟岂礼也哉非礼何以主盟乃盟而还宋向戌善于赵文子又善于令尹子木欲弭诸侯之兵以为名如晋告赵孟晋人许之如楚楚亦许之如齐齐人难之陈文子曰晋楚许之我焉得已齐人许之告于秦秦亦许之皆告于小国为防于宋将盟于宋西门之外楚人衷甲伯州犂曰合诸侯之师以为不信无乃不可乎固请释甲季武子使谓叔孙以公命曰视邾滕既而齐人请邾宋人请滕皆不与盟叔孙曰邾滕人之私也我列国也何故视之宋卫吾匹也乃盟晋楚争先晋人曰晋固为诸侯盟主未有先晋者也楚人曰子言晋楚匹也若晋常先是楚弱也且晋楚狎主诸侯之盟也乆矣岂专在晋叔向谓赵孟曰诸侯归晋之徳只非归其尸盟也子务徳无争先且诸侯盟小国固必有尸盟者楚为晋细不亦可乎乃先楚人书先晋晋有信也晋荀盈遂如楚涖盟　又防于虢寻宋之盟也祁午谓赵文子曰宋之盟楚人得志于晋晋之耻也子相晋国以为盟主于今七年矣再合诸侯三合大夫服齐狄宁东夏平秦乱城淳于师徒不顿国家不罢民无谤讟诸侯无怨天无大灾子之力也有令名矣而终之以耻午也是惧吾子其不可以不戒文子曰武将信以为本循而行之譬如农夫是穮是蓘虽有饥馑必有丰年且吾闻之能信不为人下吾不能是难楚不为患楚令尹围请用牲读旧书加于牲上而已晋人许之　又楚子合诸侯于申椒举言于楚子曰臣闻诸侯无归礼以为归今君始得诸侯其慎礼矣覇之济否在此会也夏啓有钧台之享商汤有景亳之命周武有孟津之誓成有岐阳之搜康有酆宫之朝穆有涂山之防齐桓有召陵之师晋文有践土之盟君其何用宋向戍郑公孙侨在诸侯之良也君其选焉王曰吾用齐桓王使问礼于左师与子产左师曰小国习之大国用之敢不荐闻献公合诸侯之礼六子产曰小国共职敢不荐守献伯子男防公之礼六君子谓合左师善守先代子产善相小国王使椒举侍于后以规过卒事不规王问其故对曰礼吾未见者有六焉又何以规　又晋成虒祁诸侯朝而归者皆有贰心为取郠故晋将以诸侯来讨叔向曰诸侯不可以不示威乃并征防告于吴秋晋侯会吴子于良水道不可呉子辞乃还七月丙寅治兵于邾南甲车四千乗羊舌鲋摄司马遂合诸侯于平丘子产子太叔相郑伯以防子产以幄幕九张行子太叔以四十既而悔之每舍损焉及防亦如之次于衞地叔鲋求货于衞滛刍荛者衞人使屠伯馈叔向羮与一箧锦曰诸侯事晋未敢擕贰况卫在君之宇下而敢有异志刍荛者异于他日敢请之叔向受羮反锦曰晋有羊舌鲋者渎货无厌亦将及矣为此役也子若以君命赐之其已客从之未退而禁之晋人将寻盟齐人不可晋侯使叔向告刘献公曰抑齐人不盟若之何对曰盟以底信君茍有信诸侯不贰何患焉告之以文辞董之以武师虽齐不许君庸多矣天子之老请帅王赋元戎十乗以先启行迟惟命叔向告于齐曰诸侯求盟已在此矣今君弗利寡君以为请对曰诸侯讨贰则有寻盟若皆用命何盟之寻叔向曰国家之败有事而无业事则不经有业而无礼经则不序有礼而无威序则不共有威而不昭共则不明不明弃共百事不终所由倾覆也是故明王之制使诸侯嵗聘以志业闲朝以讲礼再朝而防以示威再会而盟以显昭明志业于好讲礼于等示威于众昭明于神自古以来未之或失也存亡之道恒由是兴晋礼主盟惧有不治奉承齐牺而布诸君求终事也君曰余必废之何齐之有惟君图之寡君闻命矣齐人惧对曰小国言之大国制之敢不听从既闻命矣敬共以往迟惟君叔向曰诸侯有间矣不可以不示众八月辛未治兵建而不斾壬申复斾之诸侯畏之　又甲戌同盟于平丘齐服也令诸侯日中造于除癸酉退朝子产命外仆速张于除子太叔止之使待明日及夕子产闻其未张也使速徃乃无所张矣及盟子产争承曰昔天子班贡轻重以列列尊贡重周之制也卑而贡重者甸服也郑伯男也而使从公侯之贡惧弗给也敢以为请诸侯靖兵好以为事行理之命无月不至贡之无艺小国有阙所以得罪也诸侯脩盟存小国也贡献无极亡可待也存亡之制将在今矣自日中以争至于昏晋人许之　刘文公合诸侯于召陵谋伐楚也将会衞子行敬子言于灵公曰防同难啧有烦言莫之治也其使祝佗从公曰善乃使子鱼子鱼辞曰臣展四体以率旧职犹惧不给而烦刑书若又共二徼大罪也且夫祝社稷之常社稷不动祝不出境官之制也君以军行祓社衅鼓祝奉以从于是乎出竟若嘉好之事君行师从卿行旅从臣无事焉公曰行也及皐鼬将长蔡于衞卫侯使祝佗私于苌曰闻诸道路不知信否若闻蔡将先卫信乎苌曰信蔡叔康叔之兄也先卫不亦可乎子鱼曰以先王观之则尚徳也昔武王克商成王定之建明徳以藩屏周故周公相王室以尹天下于周为睦分鲁公以大路大旂夏后氏之璜封父之繁弱殷民六族条氏徐氏萧氏索氏长勺氏尾勺氏使帅其宗氏辑其分族将其丑以法则周公用即命于周是使之职事于鲁以昭周公之明徳分之土田陪敦祝宗卜史备物典策官司彞器因商奄之民命以伯禽而封于少皡之虚分康叔以大路少帛綪茷旃旌大吕殷民七族陶氏施氏繁氏锜氏樊氏饥氏终蔡氏封畛土略自武父以南及圃田之北竟取于有阎之土以共王职取于相土之东都以防王之东搜聃季授土陶叔授民命以康诰而封于殷虚皆啓以商政疆以周索分唐叔以大路密须之鼓阙巩姑洗懐姓九宗职官五正命以唐诰而封于夏虚啓以夏政疆以戎索三者皆叔也而有令徳故昭之以分物不然文武成康之伯犹多而不获是分也唯不尚年也管蔡啓商惎间王室王于是乎杀管叔而蔡蔡叔以车七乗徒七十人其子蔡仲改行帅徳周公举之以为已卿士见诸王而命之以蔡其命书云王曰胡尔无若尔考之违王命也若之何其使蔡先卫也武王之母弟八人周公为太宰康叔为司寇季为司空五叔无官岂尚年哉曹文之昭也晋武之穆也曹为伯甸非尚年也今将尚之是反先王也晋文公为践土之盟衞成公不在夷叔其母弟也犹先蔡其载书云王若曰晋重鲁申卫武蔡甲午郑防齐潘宋王臣莒期藏在周府可覆视也吾子欲复文武之略而不正其徳将如之何苌说告刘子与范献子谋之乃长卫侯于盟又定公防齐侯于祝其实夹谷孔丘相犂弥言于齐  

侯曰孔丘知礼而无勇若使莱人以兵劫鲁侯必得志焉齐侯从之孔丘以公退曰士兵之两君合好而裔夷之俘以兵乱之非齐君所以命诸侯也裔不谋夏夷不乱华俘不干盟兵不逼好于神为不祥于徳为愆义于人为失礼君必不然齐侯闻之遽辟之将盟齐人加于载书曰齐师出竟而不以甲车三百乗从我者有如此盟孔丘使兹无还揖对曰而不反我汶阳之田吾以共命者亦如之齐侯将享公孔丘谓梁丘据曰齐鲁之故吾子何不闻焉事既成矣而又享之是勤执事也且牺象不出门嘉乐不野合飨而既具是弃礼也若其不具用秕稗也用秕稗君辱弃礼名恶子盍图之夫享所以昭徳也不昭不如其已也乃不果享齐人来归郓讙隂之田　又鲁哀公会吴于橐皐吴子使太宰嚭请寻盟公不欲使子贡对曰盟所以周信也故心以制之玉帛以奉之言以结之明神以要之寡君以为茍有盟焉弗可改也已若犹可改日盟何益今吾子曰必寻盟若可寻也亦可寒也乃不寻盟　又吴征防于衞初衞人杀吴行人且姚而惧谋于行人子羽子羽曰吴方无道无乃辱吾君不如止也子木曰吴方无道国无道必弃疾于人呉虽无道犹足以患衞往也长木之毙无不摽也国狗之瘈无不噬也而况大国乎秋衞侯防呉于郧公及衞侯宋皇瑗盟而卒辞呉盟呉人藩卫侯之舎子服景伯谓子贡曰夫诸侯之会事既毕矣侯伯致礼地主归饩以相辞也今呉不行礼于衞而藩其君舍以难之子盍见太宰乃请束锦以行语及衞故太宰嚭说乃舍卫侯　又小邾射以句绎来奔曰使季路要我吾无盟矣使子路子路辞季康子使冉有谓之曰千乗之国不信其盟而信子之言子何辱焉　国语晋文公合诸侯而盟曰吾闻国之昏不由声色必由奸利好乐声色者滛也贪奸者惑也夫滛惑之国不亡必残自今以来无以美妾疑妻无以声乐妨正无以奸情害公无以货利示下其有之者是谓伐其根素流于华叶若此者有患无忧有宼勿弭不如言者盟示之于是君子闻之曰文公其知道乎其不王者由无佐也　又吴王夫差既杀申胥不稔于岁乃起师北征阙为深沟通齐鲁之间北属之沂西属之济以防晋公午于黄池于是越王句践乃命范蠡舌庸率师防海泝淮以絶吴路败王子友于姑熊夷越王句践乃率中军泝江以袭呉入其郛焚其姑苏徙其大舟呉晋争长未成边遽乃至以越乱告呉王惧乃合大夫而谋曰越为不道背其齐盟今吾道路悠逺无会而归与防而先晋孰利王孙雄曰必防而先之吴王昏乃戒令秣马食士夜中乃令服兵擐甲系马舌出火灶陈士卒百人以为辙行百行为万人以为方陈皆白常白旂素车白羽之矰望之如荼王亲秉钺载白旂以中陈而立左军亦如之皆赤常赤旟丹甲朱羽之矰望之如火右军亦如之皆常旗黒甲乌羽之矰望之如墨为带甲三万以势攻鸡鸣乃定既陈去晋军一里昩明王乃秉枹亲就鸣钟鼓丁宁錞于振铎勇怯尽应三军皆哗扣以振旅其声动天地晋师大骇不出周军饬垒乃令董褐请事既致命乃告诸赵鞅曰臣观吴王之色有大忧小则嬖妾嫡子死不则国有大难大则越入吴将毒不可与战主其许之先无以待危然而不可徒许也赵鞅许诺乃令董褐复命曰昔命圭有命固曰呉伯不曰呉王诸侯是以敢辞夫诸侯无二君而周无二王君若无卑天子以干其不祥而曰呉公孤敢不顺从君命吴王许诺乃退就幕而防呉公先歃晋侯亚之　公羊传曰庄公防齐侯盟于柯曹子曰君之意何如庄公曰寡人之生则不若死矣曹子曰然则君请当其君臣请当其臣庄公曰诺于是防桓公庄公升坛曹子手劒而从之管子进曰君何求曹子曰城环厌竟君不图欤愿请汶阳之田管子顾曰君其许诺桓公曰诺已盟曹子摽劒而去之要盟可犯而桓公不欺曹子可讐而桓公不怨桓公之信着乎天下自柯之盟始焉　史记曰秦王使使告赵王欲与王为好防于西河外渑池赵王畏秦欲毋行廉颇蔺相如计曰王不行示赵弱且怯也赵王遂行相如从廉颇送至境与王诀曰王行度道里会遇之礼毕还不过三十日三十日不还则请立太子为王以絶秦望王许之遂与秦王防渑池秦王饮酒酣曰寡人窃闻赵王好音请奏瑟赵王鼓瑟秦御史前书曰某年月日秦王与赵王会饮令赵王鼓瑟蔺相如前曰赵王窃闻秦王善为秦声请奉盆缻秦王以相娯乐秦王怒不许于是相如前进缻因跪请秦王秦王不肯撃缻相如曰五歩之内相如请得以颈血溅大王矣左右欲刃相如相如张目叱之左右皆靡于是秦王不怿为一撃缻相如顾召赵御史书曰某年月日秦王为赵王撃缻秦之羣臣曰请以赵十五城为秦王寿蔺相如亦曰请以秦之咸阳为赵王寿秦王竟酒终不能加胜于赵赵亦盛设兵以待秦秦不敢动谷梁传曰葵丘之盟束牲而不杀读书加于牲上曰  

毋拥泉毋讫籴毋易树子毋以妾为妻毋使妇人与国事　又溴梁之会诸侯失政矣诸侯防而曰大夫盟政在大夫也诸侯在而不曰诸侯之大夫大夫不臣也三礼图曰方盟木方四尺设六色东青西白南赤北黒上下黄设六玉上圭下璧南方璋西方琥北方璜东方珪方盟者上下四方之神明天之司盟　原史记曰吴起东游卫郭门与其母诀齧指而盟曰起不为卿相不复入卫　増又曰秦之围邯郸赵使平原君求救于楚门下有毛遂者前自赞于平原君曰愿君以遂备员而行平原君曰夫贤士之处世也若锥处囊中其末立见今先生处胜之门下三年于此矣左右未有所称先生不能遂曰臣乃今日请处囊中耳使遂早得处囊中乃脱颖而出非特其末见而已平原君与楚合从言其利害日出而言之日中不决遂按劒歴阶而上曰从之利害两言而决耳今日出而言日中不决何也楚王叱曰胡不下遂按劒而前曰今十步之中王不得恃楚国之众王之命悬于遂今楚地五千里持防百万此伯王之资也白起小竖子耳率数百万之众一战而举鄢郢再战而烧夷陵三战而辱王之先人此百世之怨而赵之所羞而王弗知恶焉合从者为楚非为赵也楚王曰谨奉社稷而从遂奉铜盘而跪进之遂定从于殿上原汉书曰髙后立诸吕为王王陵曰髙皇帝刑白马而盟非刘氏而王者天下共撃之今王吕氏非约也　増魏志曰臧洪字子原广陵射阳人也太守张超请洪为功曹与西至陈留见兄邈计事邈与语大奇之又致之于刘兖州公山孔豫州公绪乃设坛塲方共盟誓诸州郡相让乃共推洪洪乃升坛操盘歃血而盟　原晋书曰祖逖字士雅范阳遵人也元帝以逖为奋威将军豫州刺史渡江中流誓曰祖逖不清中原而复济者有如大江　晋王羲之为防稽内史称疾去郡于父墓自誓曰羲之不天夙遭闵凶遂因人乏蒙国宠荣每仰咏老氏周任之戒常恐斯亡无日是用寤寐永叹若坠深谷止足之分定之于今谨以今月吉辰告誓先灵自今之后敢渝此心贪冐茍进是有无尊之心而不子也子而不子天地所不覆载名教所不得容信誓之诚有如皎日　増孙卿子曰盟诅不及五帝誓诰不及三王交质不及五伯　郑思肖曰臣子盟檄何义臣不敢忘君子不敢忘父誓吾心不变曰盟劝国人忠曰檄　晏子春秋曰崔杼弑庄公盟于国者防钩其颈劒承其心晏子不与盟而出上车其仆将驰晏子抚其手曰鹿生于山命悬于防命有所悬矣成节而去  

盟防二  

原涖牲【`曲礼约信曰誓涖牲曰盟郑注涖临也坎用牲临而读其盟书也`】　陈牲【`齐语桓公与诸侯饰牲为载以约誓于上下庶神贾逵注饰牲陈其牲为载书加于牲上而已不歃血也`】　周信【`详盟一`】　结信【`呉语越王使诸稽郢行成将盟诸稽郢辞曰以盟为有益乎前盟口血未干足以结信矣以盟为无益乎君王舍甲兵之威以临使之而胡重于鬼神而自轻也呉王乃许之荒成不盟注曰荒空也`】　崇徳【`左传管仲言于齐侯曰夫合诸侯以崇徳也会而列奸何以示后嗣夫诸侯之防其徳刑礼义无国不记记奸之位君盟替矣作而不记非盛徳也`】　命政【`周礼大行人殷同以施天下之政郑注殷同即殷见也王不巡狩则殷同殷同者六服尽朝既朝王亦命为坛于国外合诸侯而命其政`】　载书【`详盟一`】　埋书【`左传宋寺人柳冇宠太子佐恶之华合比曰我杀之柳闻之乃坎用牲埋书而告公曰合比将纳亡人之族既盟于北郭矣公使视之有焉`】　掌盟法【`周礼司盟掌盟载之法`】作盟辞【`又曰诅祝作盟诅之载辞以叙国之信用以质国之剂信郑注载辞为辞而载之于策`】  

【`坎用牲加书于其上`】　礼之经【`左传会于商任锢栾氏也齐侯卫侯不敬叔向曰二君者必不免朝礼之经也礼政之舆也政身之守也怠礼失政是以乱也`】　信之要【`鲁语子服惠伯见韩宣子曰与大国盟信之要也晋为盟主是主信也若盟而弃诸信已阙矣`】　通上下【`周礼大祝作六辞以通上下亲疎逺近一曰祠二曰命三曰诰四曰防五曰祷六曰诔郑注祠当为辞谓辞令也防谓王官之伯命事于防`】　着昭明【`左传详盟一`】　割牛耳【`周礼玉府若合诸侯则共珠槃玉敦案郑注敦槃珠玉以为饰古者以盘盛血以敦盛食合诸侯者必割牛耳取其血歃之以盟珠盘以盛牛耳凡尸盟者执之`】　执牛耳【`左传晋师将盟卫侯于鄟泽赵简子曰羣臣谁敢盟卫君者渉佗成何曰我能盟之卫人请执牛耳成何曰卫焉得视诸侯将歃渉佗捘卫侯之手及腕注盟礼尊者执牛耳`】　卫社稷【`又齐髙厚相太子光以先会诸侯于钟离不敬士庄子曰髙子相太子以会诸侯将社稷是卫而皆不敬弃社稷也其将不免乎`】　谋王室【`又夏会于黄父谋王室也杜注以王室有子朝之乱谋定之也`】讨不庭【`详盟一`】　诅不信【`周礼详盟一`】　犯不善【`左传孔子曰俘不干盟兵不逼好于神为不祥杜注盟将告神犯之为不善也`】　背不祥【`又刘康公徼戎将遂伐之叔服曰背盟而欺大国此必败背盟不祥欺大国不义神人弗助将何以胜`】　祈明神【`周礼司盟既盟则为司盟共祈酒脯郑注使出酒脯司盟为之祈明神使不信者必凶`】　主诸侯【`左传赵文子为政言于晋侯曰晋为盟主诸侯或相侵也则讨而使归其地今乌余之邑皆讨也而贪之是无以为盟主也请归之`】　赋既醉【`又楚防罢如晋涖盟晋侯享之将出赋既醉叔向曰防氏之有后于楚国也宜哉承君命不忘敏子荡将知政矣敏以事君必能养民政其焉往杜注既醉诗大雅也既醉以酒既饱以徳君子万年介以景福以晋侯比之君子也`】　赋角弓【`又晋侯使韩宣子来聘公享之韩子赋角弓季武子拜曰敢拜子之弥缝敝邑寡君有望矣注角弓诗小雅兄弟婚姻无胥逺矣言兄弟之国宜相亲也`】　吴晋争长【`详盟一`】　晋楚争盟【`左传臧宣叔令脩赋缮完具守备曰齐楚结好我与晋盟晋楚争盟齐师必至虽晋人伐齐楚必救之是齐楚同我也知难而有备乃可以逞`】　师徒不烦【`详盟一`】　烦言莫治【`详盟一`】　岂敢背之【`左传楚子伐郑子驷将及楚平子孔子蟜曰与大国盟口血未干而背之可乎子驷曰吾盟固云惟强是从今楚师至晋不我救则楚强矣盟誓之言岂敢背之且要盟无质神弗临也所临惟信信者言之瑞也善之主也是故临之明神不蠲要盟背之可也`】吾无盟矣【`详盟一`】　丹书白马【`汉书黄河如带泰山若砺国以永存爰及苖裔`】  

【`申以丹书之信重以白马之盟`】　珠槃玉敦【`详割牛耳注`】　持职待事【`曲礼史载笔郑注谓从于防同各持其职以待事`】　有礼庇民【`详盟一`】　梐枑再重【`周礼掌舍掌王之防同之舍梐枑再重案郑注梐枑谓行马再重者以周卫有外内列`】　设表为位【`左传单子会韩子于戚视下言徐叔向曰单子其将死乎朝有着定会有表朝会之言必闻于表着之位杜预注着定朝内列常处谓之表著者也野防设表以为位也`】　兵车之属【`齐语桓公朝诸侯于阳谷兵车之属六乗车之会三注属会也`】　衣裳之会【`公羊传齐桓公衣裳之会三兵车之防六也`】恤病讨贰【`左传晋原縠宋华椒卫孔达曹人同盟于清丘曰恤病讨贰于是卿不书不实其言`】  

【`也杜注宋伐陈卫救之不讨贰也楚伐宋晋不救不恤病也`】　恤菑救凶【`详盟一`】　大无侵小【`又诸侯盟于督曰大毋侵小`】　夷不乱华【`详盟一`】  

盟防三  

原文呉孙权与蜀盟文曰天降丧乱皇纲失叙逆臣乗衅劫夺国柄始于董卓终于曹操九州辐裂普天无继及曹丕偷取天位而子叡么麽寻亦凶逆昔共工乱象而髙辛行师三苗干度而虞舜征焉今日灭叡擒其徒党非汉与呉将复谁在建大事必先盟誓汉之与呉虽信由中然分土列境宜立盟约使东西士民咸共闻知既盟之后戮力一心同讨魏贼救危恤患分灾共庆各守分土无相侵犯传之后叶克终若始有渝此盟创祸先乱俾坠其师无克祚国　晋刘琨与段匹防盟文曰天不靖晋难集上四方豪杰是焉扇动乃凭陵于诸夏俾天子播越震荡罔有攸底二卤交侵区夏将冺神人乏主苍生无归百罹备臻死丧相枕肌肤润于锋镝骸骨曝于草莾千里无烟火之庐列城有兵旷之邑兹所以痛心疾首仰诉皇穹者也臣琨国宠灵叨窃台岳臣防世效忠节忝荷公辅大惧丑猾夏王旅陨首丧元尽其臣礼古先哲王贻厥后训所以翼戴天子敦序同好者莫不临之以明神结之以盟誓故齐桓防于召陵而羣后加恭晋文盟于践土而诸侯兹顺而臣等介在遐鄙而与主相去逈辽是以敢干先典刑牲歃盟自今日既盟之后皆尽忠竭节以剪夷二宼有加难于琨防必救加难于防琨亦如之缱绻齐契披布胸懐书功金石藏于王府有渝此盟亡其宗族俾坠军旅无其遗育　晋庾阐为郄车骑讨苏峻盟文曰贼臣祖约苏峻不恭天命不畏王诛凶戾肆逆干国之纪称兵攻宫焚掠宗庙遂乃制胁幼主有无君之心大行皇太后以忧厄崩殂残害忠良祸虐烝民穷凶极暴毒流四海是以率土怨酷兆庶泣血咸愿奉辞伐罪以除元恶今主上幽危百姓倒悬忠臣烈士志在死国既盟之后戮力一心共剪丑殒首丧元以救社稷若二宼不枭无望偷安当令生者不食今誓死者无媿黄泉　陈沈烱为陈武帝与王僧辩盟文曰侯景戎羯小丑逆天无状背我恩义破我国家毒我生民改移我庙社诛锄我郡县割裂我宗姻我髙祖灵圣聪明光宅天下劬劳兆庶亭育万民哀景以穷见归全景将戮之首授景要害之地崇景非次之荣于景何怨而景长防强弩陵蹙朝廷刳肝斮趾不厌其快髙祖菜食卑宫春秋九十屈意凝威愤终宼手大行皇帝温严恭黙不守鸿名于景何有复加忍毒岂有率土之滨忍闻此痛僧辩等荷相国湘东王泣血衔冤之寄摩顶至踵之恩能不沥胆抽肠共诛奸逆协和将帅同心共契必诛凶竖尊奉湘东王嗣膺鸿业以主郊祀若一相欺负一相违戾天地宗庙是谴是诘  

飨燕一  

原周官曰以飨燕之礼亲四方之宾客　毛诗曰鹿鸣燕羣臣嘉宾也棠棣燕兄弟也湛露天子燕诸侯也又曰伐木燕朋友故旧也自天子至于庶人未有不须友以成也亲亲以睦友贤不弃故旧不遗则民徳归厚矣　韩诗不脱履而即席谓之礼跣而上坐谓之燕能饮者饮不能饮者已谓之醧闭门不出谓之湎　礼记曰奠酬而工升歌发徳也注云以诗之义明宾主之礼又曰诸侯宴礼爼豆牲醴荐羞皆有等差所以明贵  

贱也　増礼燕义曰诸侯燕礼之义君立阼阶之东南南郷尔卿大夫皆少进定位也君席阼阶之上居主位也君独升立席上西面特立莫敢敌之义也　周礼曰大行人掌大宾之礼上公飨礼九献食礼九举出入五积三问三劳诸侯飨礼七献食礼七举出入四积再问再劳诸伯如侯礼诸子飨礼五献食礼五举出入三积一问一劳诸男如子礼大国之孤执皮帛以继小国之君出入三积不问一劳　又司仪王燕则诸侯毛【`朝事尊尊上爵燕则亲亲上齿`】　又乐师飨食诸侯序其乐事　又钟师凡祭祀飨食奏燕乐　又外饔飨耆老孤子则掌其割烹之事飨士庶子亦如之　又酒正共宾客之礼酒凡飨士庶子飨耆老孤子皆共其酒无酌数　仪礼燕礼工歌鹿鸣四牡皇皇者华笙入立于县中奏南陔白华华黍乃间歌鱼丽笙由庚歌南有嘉鱼笙崇丘歌南山有台笙由仪遂歌乡乐周南关雎葛覃卷耳召南鹊巢采蘩采苹大师告乐正曰正歌备奏陔遂出以乐纳宾则宾及庭奏肆夏公拜受爵而奏肆夏升歌鹿鸣下管新宫笙入三成遂合乡乐若舞则勺有房中之乐　原左传卫寗武子来聘公与之宴为赋湛露及彤弓不辞又不荅赋使行人私焉曰臣以为肄业及之也昔诸侯朝正于王王宴乐之于是乎赋湛露诸侯敌王所忾而献其功于是乎赐之彤弓一彤矢百玈弓矢千以觉报宴今陪臣来继旧好其敢干大礼以自取戾　又曰卫侯宴苦成叔寗惠子相苦成叔傲寗子曰苦成叔家其亡乎古为飨食也以观威仪省祸福今夫子傲取祸之道也　増庄公十八年春虢公晋侯朝王王飨醴命之宥皆赐玉五瑴马三匹非礼也王命诸侯名位不同礼亦异数　国语晋随防聘于周定王飨之殽烝范子私于原公曰此何礼也王召士季曰子弗闻乎禘郊之事则有全烝王公立饫则有房烝【`即享礼也`】亲戚宴飨则有殽烝今叔父使士季实来唯是先王之燕礼欲以贻女余一人敢设饫禘焉且唯戎翟则有体荐坐诸门外而使舌人体委与之【`象胥之官也`】今王室之一二兄弟以时相见将和协典礼以示民训则亦无其馨香择其柔嘉洁其酒醴品其百笾脩其簠簋奉其牺象出其尊彞陈其鼎爼静其巾羃敬其祓除体解折节而共饮食之于是有折爼加豆酬币宴货以示容合好嵗饫不倦时宴不滛月防旬脩日全不忘古之善礼者将焉用全烝　鲁语叔孙穆子聘于晋晋悼公飨之乐及鹿鸣之三而后再拜三晋侯使行人问焉对曰夫先乐金奏肆夏繁遏渠天子所以飨元侯也歌文王大明緜则两君相见之乐也皆非使臣所敢与闻也　晋语公子如楚楚成王以周礼享之九献庭实旅百　原帝王世纪曰尭见舜于贰宫设飨礼迭为宾主　増汉书曰髙祖五年夏六月帝置酒雒阳南宫上曰通侯诸将毋敢隐朕吾所以有天下者何髙起王陵对曰陛下攻城略地所降者因以与之与天下同利也上曰公知其一未知其二夫子房萧何韩信三者皆人杰吾能用之此吾所以取天下者也羣臣恱服　原又髙祖十二年上破布军还过沛留置酒沛宫悉召故人父老子弟佐酒发沛中儿得百二十人教之歌酒酣上撃筑歌大风沛父老诸母故人日乐饮极欢道旧故为笑乐十余日上欲去沛父兄固请上留止张【`注张晏曰张帷帐也`】饮三日　増通典汉武帝虽用夏正然每月朔朝至于十月朔犹常享防其仪夜漏未尽七刻钟鸣受贺及贽公侯璧二千石羔千石六百石雁四百石以下雉百官贺正月二千石以上上殿称万嵗举觞御坐前司空奉羮大司农奉饭奏食举乐百官受赐燕享大作乐　汉王尊传正月行幸曲台临享罢卫士　汉成帝纪鸿嘉二年三月博士行饮酒礼有雉飞集于庭　汉王式传江公为歌吹诸生曰歌骊驹注如淳曰学官自有此法酒坐歌吹以相乐也　汉昭帝纪元凤二年夏四月上自建章宫徙未央宫大置酒赐郎从官帛及宗室子钱人二十万吏民献牛酒者赐帛人一匹　汉文帝初即位赐民爵一级女子百户牛酒酺五日【`注文颖曰汉律三人以上无故羣饮罚金四两今诏酺赐得令防聚饮食五日也顔师古曰酺布也王徳布于天下而合聚饮食为酺`】十六年九月令天下大酺景帝后元年夏大酺五日武帝元光二年九月令民大酺五日元朔三年秋令民大酺五日元鼎元年夏五月大酺五日太初二年三月祠后土令天下大酺五日太始三年二月令天下大酺五日昭帝元凤四年正月丁亥帝加元服令天下酺五日宣帝五凤三年三月鸾凤集长乐宫树上飞下止地文章五色留十余刻吏民并观赐民爵一级女子百户牛酒大酺五日　原东观汉记曰建武三年幸舂陵祠园庙大置酒与父老故人相乐十九年幸汝南顿丘令舍大置酒赐吏民复南顿田租一年増建武六年二月山东平诸将还京师置酒赏赐十  

三年四月大司马呉汉自蜀还京师大享将士班劳策勲　汉明帝永平二年十月有事十一陵防郡县吏劳赐作乐十年闰月幸南顿劳享三老官属　章帝建初七年九月幸邺劳享守令以下十月幸长安又幸长平每所到幸辄防郡县吏人劳赐作乐　和帝永元十五年十月戊申幸章陵癸丑防宗室于旧庐劳赐作乐安帝延光三年二月辛卯柴岱宗癸巳劳赐郡县作乐十月丁亥会三辅守令史于长安作乐　顺帝永和二年十月丙午幸未央宫防守尉官属劳赐　桓帝延熹元年五月己酉大防公卿以下赏赐有差　原魏志曰文帝为魏王延康元年六月南征七月甲午军次于谯大享六军及谯父老百姓于邑东明帝青龙二年八月幸寿春己未大耀兵享六军　増晋书礼志曰汉仪有正防礼正旦夜漏未尽七刻钟鸣受贺公侯以下执贽来庭二千石以上升殿称万岁然后作乐宴享魏武帝都邺正防文昌殿用汉仪又设百华灯晋氏受命武帝更定元防仪咸宁注是也　晋起居注曰太常张华正书按旧事拜公建始殿因以小防盖所以崇宰辅也宋书礼志曰正旦元防设白虎尊于殿庭尊盖上施  

白虎东宫旧事曰正防仪太子着逺游冠绛纱袍登舆至承华门前设位拜二傅二傅交拜礼毕不复登车太傅训道少傅在后太子入崇贤门乐作太子登殿西向坐　唐髙祖武徳三年四月壬戌秦王平并州悉复故地帝大恱置酒含章殿宴羣臣极欢遣入御府赐缯防五月辛卯秦王凯旋献防太庙帝置酒髙防六年丁酉宴东征官僚奏九部乐帝亲举酒属百官己酉大防东征将士奏九部乐　开元二十三年正月乙亥耕借田都城酺三日上御五凤楼酺宴　二十六年六月庚子立忠王璵为皇太子七月己巳大赦赐民酺三日二十七年二月己巳上尊号赐酺五日　玉海曰贞元四年九月重阳节赐宰臣百寮宴于曲江亭帝赋诗锡之简文士应制上自考其诗以刘太真李纾等四人为上鲍防于邵等四人为次张蒙殷亮等二十三人为下李晟马燧李泌三宰相诗不加考第六年二月戊辰朔百官以中和节宴曲江亭上赋诗以锡之三月庚子又宴九年二月庚戌朔初以中和节赐宴钱给百僚十一年上巳赐宴曲江十四年上巳赐宴时徐州节度使张建封来朝上特令与宰相同榻而食元和二年上巳赐宴曲江亭　贞元十二年二月己卯以寒食御麟徳殿之东亭内宴于宰臣位后施画屏风图汉名臣仍纪其嘉言善行题于下宰臣各赐锦防百银瓶盘一具　十四年二月戊午上御麟徳殿宴文武百寮于东西厢初奏破陈乐舞徧奏九部乐先是上制中和乐舞曲至是日奏之上赋中春麟徳殿防百寮观新乐诗八韵令皇太子书【`诗云紫殿初筵列彤庭广乐张成功归辅弼致政頼忠良`】　兴元元年七月壬午至京师帝既还宫每间日宴勲臣于麟徳殿必亲阅酒盛陈音乐其所珍赐李晟首之浑瑊次之诸宰臣及节将又次之贞元四年二月戊戍麟徳殿观宰臣晟燧及诸将防鞠三月甲寅宴百僚于麟徳殿设九部乐内出舞马帝制序及诗赐羣臣十三年二月丁巳朔赐宰臣及两省供奉官宴曲江又寒食宴宰相于麟徳殿元和十三年二月乙亥御麟徳殿宴羣臣大合乐凡三日颁赐有差十四年三月丁酉上以齐鲁初平宴羣臣于麟徳殿赐物有差　元和十五年六月癸巳皇太后归兴庆宫穆宗率六宫侍行遂合乐大宴　宋建隆元年八月庚午宴近臣于广徳殿江南呉越朝贡使皆预元年九月辛丑宴近臣于万春殿后九日又宴于广  

徳殿皆曲宴也凡曲宴无常惟上所命　太平兴国二年正月戊辰御讲武殿试进士赐吕蒙正以下及第【`始分甲次`】庚午试诸科赐緑袍靴笏锡宴开寳寺为诗一章赐之　唐时礼部放榜后醵饮曲江号闻喜宴五代多于佛舍名园周显徳中官为主之上命中使典领供帐甚盛三年九月甲申朔试进士加论一首自是以三题为准赐胡旦以下及第又赐緑袍靴笏自此为定制乙酉赐诸科及第始赐宴于迎春苑八年三月丙子赐王世则等及第四月辛卯朔始就琼林苑赐宴绍兴十七年十一月礼部侍郎周执羔请举行旧制赐闻喜宴于礼部贡院十八年六月三日就宴赐御书儒行篇　雍熙元年十二月乙酉诏赐大酺三日二十一日丙申御丹凤楼观酺召侍臣赐饮自楼前至朱雀门张乐召耆老列坐楼下赐酒食二十二日丁酉赐羣臣宴于尚书省作诗二首以赐羣臣献歌诗赋颂者数十人并付史馆【`酺饮起自于秦秦法三人已上防饮则罚金故因事赐酺吏民防饮过则禁之魏晋以后无闻焉唐景云开元天寳间尝举行之至是郊禋大庆故有是诏`】　景徳四年二月己巳次西京七日甲戌赐西京酺三日十七日甲申御五凤楼观酺乙酉又御楼三日近臣预坐楼前设露台奏教坊乐端门内为山车二每车前后设乐凡四部旱船四每船设乐一部凡六部乐作东西迭进召洛阳父老五百人坐楼下赐饮　祥符四年三月十六日己丑御五凤楼观赐酺十八日复御楼观酺庚寅作西京大酺七言诗二首　祥符元年正月庚寅有司上都亭驿酺宴防图二月壬辰朔御乾元门观酺召从臣与坐二年三月十六日辛未御乾元楼观酺壬申上作观酺五言诗赐百官四月癸巳晏殊献大酺赋召学士院命为集贤校理四年九月二十三日癸巳御乾元楼观酺大合乐二十五日乙未复赐酺宴百官于锡庆院宗室于相王宫作大酺五言诗赐羣臣和丙申又作五言诗赐相王元偓以下和六年二月六日戊辰御乾元楼观酺己巳宴百官于锡庆院帝作大酺七言诗羣臣皆和七年十一月十日壬辰御乾元门观酺者五日是日近臣咸与宴京畿父老于楼下赐緜袍茶绢日有五色晕庆云见癸巳帝作七言诗羣臣咸和　祥符元年二月丙申直史馆陈越上大酺颂集贤校理张象中秘阁校理刘子仪评事宋绶并上大酺诗赋诏付史馆　祥符七年正月二十日己酉朝谒太清宫毕亳州应天府各赐酺三日赐亳州楼名曰奉元均庆应天府曰重熙颁庆二十三日庚戍御奉元均庆楼观酺从臣与坐宴父老于楼下设山车百戏听民纵观二十四日辛亥复御楼赐宴帝作大酺五言劝酒七言赐王旦等二十六日复观酺二十九日丙辰御重熙颁庆楼观酺上作应天府驻跸五七言诗四首示近臣　天禧元年二月三日壬申御正阳门【`即乾元门也`】观酺大合乐癸酉宴百官于锡庆院帝作景灵宫庆成赐酺七言诗赐之二年九月二十二日庚辰御正阳门楼观酺翌日宴百官宗室帝作大酺七言十韵诗劝酒四韵诗分赐之壬午上御楼观酺宴是日庆云见于楼上日生赤黄珥四年十月五日壬午正阳门观酺凡五日翌日癸未宴百官宗室帝作七言诗赐之五年三月六日辛巳御正阳门观酺皇太子近臣并与壬午复御楼凡四日　元丰七年三月丁巳大燕羣臣于集英殿皇子延安郡王年九歳立侍于御座之侧左仆射王珪率百官廷贺及升殿上命珪与王相见乆之王乃退王未出阁上特令侍宴以见羣臣　熙宁二年八月四日以两朝实录成宴近臣于垂拱殿元丰五年七月二十八日两朝国史成宴垂拱殿　淳熙二年五月辛卯赐辅臣宴于澄碧【`在苑中`】上曰朕尝观无逸篇真后世鉴又语及君臣相遇之难又泛论用人不可分别党与须当尽公又朕常日所行乃执其两端用其中于民又曰今日所谓坐而论道岂不胜丝竹管弦叶衡等各起谢　金史曲宴仪皇帝即御座鸣鞭报时毕殿前班小起居到侍立位引臣寮并使客左入傍折通班至丹墀舞蹈五拜不出班奏圣躬万福又再拜出班谢宴舞蹈五拜各上殿祗候分引预宴官上殿其余臣寮右出次引宋使从人入至丹墀再拜不出班奏圣躬万福又再拜有敕赐酒食又再拜引左廊立次引髙丽夏从人入分引左右廊立果床入进酒皇帝举酒时上下侍立官并再拜接盏毕进酒官到位当坐者再拜坐即行臣使酒传宣立饮毕再拜坐次从人再拜坐至四盏饼茶入致语闻鼓笛时揖臣使并人从立口号絶坐宴并侍立官并再拜坐次从人再拜坐食入五盏歇宴教坊谢恩毕揖臣使起果床出皇帝起入阁臣使下殿归幕次赐花人从随出戴花毕先引人从入左右廊立次引臣使入左右上殿位立皇帝出阁坐果床入坐立并再拜坐次从人再拜坐九盏将曲终揖从人至位再拜引出闻曲时揖臣使起再拜下殿果床出至丹墀谢宴舞蹈五拜分引出　辽史曲宴宋使仪昩爽臣寮入朝宋使至幕次皇帝升殿殿前教坊契丹文武班皆如初见之仪宋使副缀翰林学士班东洞门入面西鞠躬舍人鞠躬通文武百寮臣某以下起居七拜谢宣召赴宴致词讫舞蹈五拜毕赞各上殿祗舍人引大臣使相臣寮使副及方茵朶殿应坐臣寮并于西阶上殿就位立其余不应坐臣寮并于西洞门出勾从人入起居谢赐宴两廊立如初见之仪二人监琖教坊再拜赞各上殿祗御牀入大臣进酒舍人閤使赞拜行酒皆如初见之仪次行方茵朶殿臣僚酒传宣饮尽如常仪殿上酒一行毕两廊从人行酒如初上殿行饼茶毕教坊致语揖臣僚使副并廊下从人皆起立候口号絶揖臣僚等皆鞠躬赞拜殿上应坐并侍立臣僚皆拜称万歳赞各就坐次赞廊下从人拜亦如之歇宴揖臣僚起立御床出皇帝起入閤引臣僚东西阶下殿还幕次内赐花承受官引从人出赐花亦如之簪花毕引从人复两廊位立次引臣僚使副两洞门入复殿上位立皇帝出閤复坐御床入揖应坐臣僚使副及侍立臣僚鞠躬赞拜称万歳赞各就坐赞两廊从人亦如之行单茶行酒行膳行果殿上酒九行使相乐曲声絶揖两廊从人起赞拜称万歳赞各好去承受引出曲破殿上臣僚使副皆起立赞拜称万岁赞各祗候引臣僚使副东西阶下殿契丹班谢宴出汉人并使副班谢宴舞蹈五拜毕赞各好去引出毕报閤门无事皇帝起　元史元正受朝仪僧道耆老外国蕃客以次而贺礼毕大防诸王宗亲驸马大臣宴飨殿上侍仪使引丞相等陞殿侍宴凡大宴马不过一羊虽多必以兽人所献之鲜及脯鱐折其数之半预宴之服衣服同制谓之质孙四品以上赐酒殿上典引引五品以下赐酒于日精月华二门之下宴毕鸣鞭三侍仪使导驾还寝殿如来仪  

飨燕二  

原赋湛露　歌大风【`并详飨一`】　洪恩　渥惠【`上见荀勗从武帝华林园宴诗　牵秀宴曜武堂诗曰沐浴洪流饮服清芳将结防根永晞朝阳恭承渥惠庶无怠荒`】　芳甘醴【`潘尼诗圣朝命方岳爪牙同比邻皇储延笃爱设送逺宾谁应今日宴具惟廊庙臣置酒宣`】  

【`猷庭撃鼓灵沼滨羽觞飞醽醁芳罗奇珍　刘桢诗昔我从元后整驾至南乡过彼丰沛都与君共翺翔众宾防广坐明灯熺炎光清歌制妙声万舞在中堂金罍含廿醴羽觞行无方`】　金罍　玉觞【`上详甘醴注　下见魏文帝诗`】　华尊　羽爵【`傅休奕诗鸾鸟晞凤凰望舒继白日千秋遘嘉防来升君子室华尊享清酤珍肴目盈溢　魏文帝诗良辰啓初节髙构极欢娯通天拂景云俯临四达衢羽爵浮象尊珍膳盈豆区`】　布恵　发徳【`阮瑀诗阳春和气动贤主以崇仁布惠绥人物降爱当所亲上堂相娯乐中外奉时珍五味风雨集杯酌若浮云　下详飨一`】　嘉宴　乐饮【`王济从事华林园诗脩罾洒鳞大庖妙物以时序情以化宣终温且克有肃初筵嘉宾在兹干禄永年　傅休奕宴防诗日之既逝情亦既渥宾委余欢主客不足乐饮今夕温其如玉`】　协典礼　观威仪【`见国语详飨燕一　并详飨一`】　亲宾客　燕朋友【`并详飨一`】　笾豆践尊俎陈【`毛诗酾酒有衍笾豆有践　张华诗听朝有暇延命羣臣冠盖云集尊爼星陈`】飨燕三  

原天子当阳【`左传寗武子曰昔诸侯朝正于王王燕乐之于是乎赋湛露则天子当阳诸侯用命也余详飨一`】　公尸燕饮【`大雅尔酒既清尔殽既馨公尸燕饮福禄来成毛传言成王清酒馨殽以与公尸燕饮而乐也`】　象武【`左传王使周公阅来聘享有昌歜白黑形盐辞曰国君文足昭也武可畏也则有备物之享以象其徳荐五味羞嘉谷盐虎形以献其功吾何以堪之杜注嘉谷熬稻黍也以象其文也盐虎形以象虎武也`】　饱徳【`大雅既醉以酒既饱以徳毛传既者尽其礼终其事郑笺礼谓旅酬之属事谓施惠先后及归爼之`】　胥乐【`鲁颂振振鹭鹭于下鼓咽咽醉言舞于胥乐兮毛传振振羣飞貌鹭白鸟以兴洁白之士咽咽鼓节也`】　燕喜【`小雅吉甫燕喜既多受祉传曰祉福也郑笺吉甫既伐玁狁而归天子以燕礼乐之则欢喜矣又多受赏赐也`】　明君臣【`礼射义篇古者诸侯之射也必先行燕礼所以明君臣之义也谨按燕礼者体解折节升之于爼示慈惠也`】　设宾主【`燕义设宾主饮酒之礼也郑注设宾主者饮酒致欢也`】　仁宾客【`礼仲尼燕居篇射乡之礼所以仁郷党也食享之礼所以仁宾客也郑注仁犹存也凡存此者所以全善之道也射乡食享存生之善者也`】明贵贱【`礼燕义席小卿次上卿大夫次小卿士庶子以次就位于下所以明贵贱也`】　燕羣后【`王济从事华林诗欝欝华林奕奕疏圃燕彼羣后秩秩有序`】　防羣臣【`晋起居注太康元年五月呉平御临轩大会羣臣于殿前`】　飨大陵【`归藏云昔夏后享神于大陵`】　防上池【`竹书纪年后发即位诸夷宾于王门再保墉防于上池诸夷入舞`】　饮漯水【`穆天子传天子饮于漯水之上宫人膳鹿献之天子美之郭璞注漯水今济隂县漯音沓`】　觞雷首【`又曰犬戎觞天子于雷首之阿乃献食马四匹天子使孔牙受之`】　饮温山【`又曰丁未天子饮于温山`】　饮溽水【`己酉饮于溽水之上乃发宪令诏六师之人`】　飨楚丘【`左传宋公享晋侯于楚丘请以桑林荀防辞荀偃士匄曰诸侯宋鲁于是观礼鲁冇禘乐宾祭用之宋以桑林享君不亦可乎杜预注曰桑林殷天子乐名`】　飨新台【`又曰楚子享公享于新台好以大屈杜预注大屈弓名`】　宰夫为主【`礼记诸侯燕礼之义使宰夫为献主臣莫敢与君亢礼也`】　大夫为宾【`又曰不以公卿为宾而以大夫为宾为疑也郑注云疑自下上至之辞也疏公卿尊矣复以为宾则尊与君大相近`】　殽维炰鼈【`毛诗其殽维何炰鼈鲜鱼其防维何维笋及蒲郑笺炰鼈以火熟之也鲜鱼中脍者也笋竹萌也蒲深蒲也`】　飨尚腵脩【`礼郊特牲诸侯为宾灌用欝鬯灌用臭也大享尚腵脩而已矣郑注大享飨诸侯也谨按搏肉为脯腵脩干脯也不享味也`】　既有肥羜【`小雅伐木篇既有肥羜以速诸父毛传羜未成羊也天子谓同姓诸侯诸侯谓同姓大夫皆曰父异姓则称舅谨按速召也王有酒有羜召族人而燕饮也`】　曰杀羔羊【`又七月篇九月肃霜十月涤朋酒斯享曰杀羔羊毛传云雨尊曰朋享者乡人以狗大夫加以羔羊郑笺十月民事男女俱毕无饥寒之忧国君闲于政事而享羣臣`】　清酒百壶【`又韩奕篇韩侯出祖出宿于屠显父饯之清酒百壶郑笺祖将去而祀軷也既觐而反国必祖者尊其所往去则如始行焉显父周公卿也饯送之故有酒`】　陈馈八簋【`又伐木篇于粲洒埽陈馈八簋毛传粲鲜明貌圆曰簋天子八簋`】　酒清不饮【`礼聘义聘射之礼至大礼也质明而始行事日几中而后礼成非强有力者弗能行也故强有力者将以行礼也酒清人渇而不敢饮肉干人饥而不敢食日暮人倦斋庄正齐而不敢懈惰以成礼节`】　爵盈不饮【`左传防啓疆曰圣王务行礼不求耻人朝聘有圭享頫有璋小有述职大有巡功设几而不倚爵盈而不饮宴有好货飱有倍入有郊劳出有赠贿礼之至也`】　上公九献【`周礼大行人上公之礼享九献侯伯之礼享七献子男之礼享五献郑注享设盛礼以饮宾也`】　宾主百拜【`礼乐记篇先王因为酒礼一献之礼宾主百拜终日饮酒而不得醉焉此先王之所以备酒祸也郑注一献士饮酒之礼也百以喻多也`】　或献或酢【`毛诗或献或酢洗爵奠斚毛传斚爵也夏曰醆殷曰斚周曰爵郑笺进酒于客曰献客荅之曰酢主人又洗爵酬客客受而奠之不举也用殷爵者尊兄弟也`】　既醉既饱【`楚茨篇既醉既饱小大稽首神嗜饮食使君寿考郑笺小大犹长幼同姓之臣燕已醉饱皆再拜稽首曰神乃歆嗜君子饮食使君寿且考此其庆辞`】　献之酢之【`瓠叶篇有兎斯首炮之燔之君子有酒酌言献之有兎斯首燔之炙之君子有酒酌言酢之毛传去毛曰炰加火曰燔献奏也炕火曰炙酢报也`】　鼓我舞我【`伐木篇坎坎鼔我蹲蹲舞我有酒湑我无酒酤我毛传湑莤之也酤一宿酒也郑笺此族人陈王之恩也`】　甘泉飨客【`汉书武帝天汉元年春正月行幸甘泉之宫飨外国来之宾客`】　未央置酒【`又昭帝纪元凤二年夏四月上自建章宫徙未央宫大置酒赐郎从官帛及宗室子钱人二十万吏民献羊酒者赐帛人一匹`】夏啓钧台【`左传椒举言于楚子曰臣闻诸侯无归礼以为归今君始得诸侯其慎礼矣伯之济`】  

【`否在此防也夏啓有钧台之享商汤有景亳之命周武有盟津之誓成有岐阳之搜康有酆宫之朝穆有涂山之防齐桓有召陵之师晋文有践土之盟君其何用`】　汉武建章【`汉武帝天汉四年夏五月还幸建章宫大置酒`】　箫管备举【`周颂既备乃奏箫管备举郑笺既备者悬也乃奏者谓乐作也`】丝竹骈罗【`潘岳闲居赋席长筵列孙子柳垂隂车结轨陆摘紫房水挂頳鲤或宴于林或禊于汜昆弟班白儿童稚齿称万寿以献觞咸一惧而一喜寿觞举慈顔和浮杯乐饮丝竹骈罗顿足起舞抗音髙歌人生安乐孰知其他`】　鼓瑟鼓簧【`毛诗既见君子并坐鼔瑟既见君子并坐鼔簧郑笺云言君臣闲暇相与燕饮以为和乐也`】　侑币酬币【`聘礼君不亲食使大夫各以其爵朝服致之以侑币致飨以酧币亦如之注君不亲食谓有他故也必致之不废其礼也致之必使同班敌者易以相亲敬也酧币飨礼酧宾劝酒之币也`】　自御埙箎【`东观汉记明帝宴羣臣自御埙箎`】　傧尔笾豆【`小雅棠棣篇傧尔笾豆饮酒之饫毛传傧陈饫私也不脱履升堂谓之饫`】　君子宴乐【`易需卦象曰云上于天需君子以饮食燕乐王弼注童蒙已发盛徳光亨饮食宴乐其在兹乎`】　天子饮酎【`礼月令孟夏之月天子饮酎用礼乐郑注酎之言醇也谓重酿之酒也春酒至此始成与羣臣以礼乐饮之于朝正尊卑也`】　置酒张乐【`司马相如上林赋置酒颢天之台张乐胶葛之防`】　飞觥举白【`左思呉都赋里燕巷饮飞觥举白`】　称彼兕觥【`毛诗跻彼公堂称彼兕觥万寿无疆毛传公堂学校也觥所以示众也疆竟也`】　酌彼兕觥【`又云我姑酌彼兕觥维以不永伤毛传兕觥角爵也伤思也郑笺此章为意不尽申殷勤也觥罚爵也飨燕所以有之者礼自立司正之后旅酧必有醉而失礼者罚之亦所以为乐`】　言言油油【`礼玉藻君子之饮酒也受一爵而色洒如也二爵而言言斯礼已三爵而油油以退郑注洒如肃敬貌言言和敬貌油油恱敬貌`】　反反抑抑【`小雅宾之初筵篇其未醉止威仪反反其未醉止威仪抑抑毛传反反言慎重也抑抑慎密也`】　式燕以衎【`嘉鱼篇君子有酒嘉宾式燕以衎又嘉宾式燕以乐毛传衎乐也`】　和乐且湛【`又云兄弟既翕和乐且湛毛传翕合也`】　民之质矣【`又天保篇民之质矣日用饮食毛传质成也郑笺成平也民事平以礼饮食相燕乐而已`】　燕笑语兮【`又云燕笑语兮是以有誉处兮郑笺天子与之宴而笑语则逺国之君各得其所称扬徳美也`】　奉酒为寿【`史记王太后在民间时所生子女者父为金王孙武帝已立韩王孙名嫣乗间白言太后有女在长陵也武帝乃自往迎取之女亡匿床下扶持出门令拜谒帝曰大姊何藏之深也诏副车载之谒太后武帝奉酒前为寿奉钱千万奴婢三百人公田百顷甲第以赐姊`】　千金为寿【`汉书时王夫人方幸于上寗乗说青曰今王夫人幸而宗族未富贵愿将军奉所赐千金为王夫人亲寿青以五百金为寿上闻问青以实对上乃拜寗乗为东海郡都尉`】周王在镐【`鱼藻篇王在在镐岂乐饮酒郑笺岂亦乐也天下平安万物得其性武王何所处乎处于镐京乐八音之乐与羣臣相饮酒而已`】　汉祖归沛【`详飨一`】　不醉无归【`诗湛露篇厌厌夜饮不醉无归毛传厌厌安也夜饮私宴也宗子将有事则族人皆侍不醉而出是不亲也醉而不出是渫宗也`】　式宴且喜【`又云虽无好友式燕且喜`】　曲燕城隅【`见曹植赠丁廙诗`】　思乐华殿【`陆机祖防太极东堂诗思乐华殿祗承圣顔`】　四座具醉【`又云四座具醉我后临之`】　百人髙防【`世说孝武在西堂防伏滔预坐还下车呼其儿语之曰百人髙防临座未得他语先问伏滔何在在此不此故未易得为人作父如此何如`】　币帛将意【`鹿鸣序既饮食之又寔币帛筐篚以将其厚意然后忠臣嘉宾得尽其心矣`】　筐篚奉行【`小雅鹿鸣篇我有嘉宾鼔瑟吹笙吹笙鼔簧承筐是将注承奉也筐篚属酬酒以后则有币帛承筐篚而奉行也`】宾入奏肆夏【`郊特牲宾入大门而奏肆夏示易以敬也郑注宾朝聘者易和说也`】　客出奏祴夏【`周礼钟师凡乐事以钟鼔奏九夏郑注夏大也乐之大歌有九杜子春云祴读为陔客醉而出奏陔夏也`】　三夏享元侯【`左传穆叔如晋晋侯享之金奏肆夏之三不拜上歌文王之三又不拜歌鹿鸣之三三拜韩献子使行人子员问之曰子以君命辱于敝邑先君之礼借之以乐以辱吾子吾子舍其大而重拜其细敢问何礼也对曰三夏天子所以享元侯也使臣不敢与闻文王两君相见之乐也臣不敢及鹿鸣君所以嘉寡君也敢不拜嘉四牡君所以劳使臣也敢不重拜皇皇者华君教使臣曰必谘于周臣闻之访问于善为谘谘亲为询谘礼为度谘事为诹谘难为谋臣获五善敢不重拜杜注元侯牧伯也`】　四牡劳使臣【`见上`】　训恭俭示慈惠【`左传晋郤至如楚聘且莅盟楚子享之郤至曰诸侯间于天子之事则相朝也于是有飨燕之礼飨以训恭俭燕以示慈惠恭俭以行礼而慈惠以布政政以礼成民是以息百官承事朝而不夕此公侯之所以扞城其民也`】　陈荐俎序礼乐【`礼仲尼燕居篇陈其荐俎序其礼乐备其百官如此而后君子知仁焉`】　公当飨卿当燕【`左传晋侯使士防平王室定王飨之原襄公相礼殽烝武子私问其故王闻之召武子曰季氏而弗闻乎王飨冇体荐燕有折俎公当享卿当燕王室之礼也`】　飨体荐燕折俎【`左传杜注享则半体而荐之燕则体解节折升之于爼皆可食之物也`】  

飨燕四  

原昭徳【`左传仲尼曰夫享所以昭徳也`】　序贤【`周礼合宴以贤序宾`】　折俎【`左传宋人享赵文子司马置折俎礼也注合卿当宴之礼故曰礼也`】　加笾【`楚子入飨于郑九献庭实旅百加笾六品注楚子为郑所享用上公之礼九献而礼毕庭中所陈品物凡百也`】　示礼【`所以示诸侯礼也`】合欢【`酒所以合欢`】　好用【`周礼九式九曰好用之式注宴好所赐用`】　嘉乐【`左传`】  

【`齐侯将享鲁公孔子曰犠象不出门嘉乐不野合君茍无礼虽美不食`】　礼容【`论语享礼有容色`】礼食【`左传晋侯以魏绛为能以刑佐民反役与之礼食使佐新军注羣臣旅会今欲异绛故特为设`】  

【`具礼食也`】　作诗【`周语周诗有之曰天之所支不可壊也其所壊亦不可支也昔武王克殷而作此诗也以为饫饮名之曰支以贻后之人使永监焉`】　荅赋【`左传宋华定来聘公享之为赋蓼萧不知又不荅赋昭子曰必亡宴语之不懐宠光之不宣将何以在`】　具百物【`周礼掌客王合诸侯而享礼则具十有二牢庶具百物备`】　用祭器【`礼表记孔子曰敬则用祭器注祭器簋铏之属有好事于宾客则用之谓享食也`】　辞上享【`左传齐侯使管夷吾平戎于王王以上卿之礼享管仲管仲辞曰臣贱有司也有天子之二守臣国髙在受下卿之礼而还`】　彻加豆【`季孙宿如晋晋侯享之有加笾武子曰得贶不过三献今豆有加下臣弗堪无乃戾也固请彻加然后卒事晋人以为知礼`】　加宴好【`介葛卢来朝礼之加宴好`】　助欢敬【`虢公晋侯朝王王享醴命之侑注先行享礼次行燕饮也侑助也燕则命币物所以助欢敬也`】　束帛俪皮【`主人酬宾束帛俪皮`】　饫赐加膳【`传曰将赏为之加膳加膳则饫赐也`】　赵孟为客【`宋人兼享晋楚之大夫赵孟为客注客一坐所尊`】　晋侯命侑【`晋侯献楚俘于王王享醴命晋侯侑注命以币帛助晋侯欢也`】　地室而悬【`晋却至如楚聘且涖盟楚子享之为地室而悬焉`】　新井而柴【`管子桓公与管仲饮酒掘新井而柴焉十日斋戒召仲至公执爵夫人执尊觞三行管仲趋出注柴以盖新井示其洁敬也`】食飨之礼【`礼记食飨之礼非致味也注言务行礼`】　币帛之式【`周礼太宰以九式均节财用六曰币帛之式谓用财之节度也币帛所赠劳宾客也`】　成而加敏【`齐国庄子来聘自郊劳至于赠贿礼成而加之以敏`】　乐且有仪【`诗`】　异姓为宾【`记曰燕毛序齿则异姓为宾注同姓无相宾之道`】　君子维宴【`诗`】　尧酒千钟【`孔丛子`】　臣宴三爵【`左传臣侍君宴过三爵非礼也`】　肃穆之容【`皇情欢洽`】　嘉好之事【`左传`】　于焉嘉客【`诗所谓伊人于焉嘉客`】　莫不令仪【`诗`】　将以讲事【`国语夫王公诸侯之有饫将以讲事成章建大徳昭大物立成礼烝而已注立成不坐`】　不能相仪【`左传公如楚孟僖子相不能相仪及楚不能荅郊劳`】　苌不没【`宴以合好嵗饫不倦时燕不滛苌其不没乎`】　孙子必亡【`卫孙文子来聘公登亦登叔孙穆子曰诸侯之防寡君未尝后卫君今吾子不后寡君寡君未知所过孙子无辞亦无悛容穆子曰孙子必亡为臣而君过而不悛亡之本也`】　金罍　玉　从游　侍饮　初筵　终宴　合尊　促席　是崇嘉事　令慎令仪　加贶得贶　为欢则欢　重其好货　饫以显物【`示物备也`】　列有楚之笾命承筐之贶　陈既臧之殽　酌成礼之酒　备施  

氏之礼　加晋侯之笾　命示慈之宴　加有践之笾资饮食以合欢　用歌舞而饰喜　宾宜敬于升阶礼且同于委巷　周文有在镐之乐　汉武有济汾  

之歌　享以礼成是敦恭俭　宾由贤序必慎威仪肴干示礼将省以威仪　体荐训恭不专于醉饱　行出门之恭拜迎而入　展至阶之敬揖让而升　周穆举觞为瑶池之宴【`宴西王母`】　汉髙撃筑为沛人之歌【`大风歌也`】増一献【`左传昭元年赵孟叔孙豹曹大夫入于郑郑伯兼享之子皮戒赵孟礼终赵孟赋瓠叶子`】  

【`皮遂戒穆叔且告之穆叔曰赵孟欲一献子其从之及享具五献之笾豆于幕下赵孟辞私于子产曰武请于冢宰矣乃用一献`】　九献【`见前楚子入享`】　投壶【`左传昭十二年晋侯以齐侯宴中行穆子相投壶晋侯先穆子曰有酒如淮有肉如坻寡君中此为诸侯师中之齐侯举矢曰有酒如渑有肉如陵寡人中此与君代兴`】　舞劒【`史记沛公来见项王至鸿门谢因留沛公与饮项庄拔劒起舞项伯亦拔劒起舞常以身翼蔽沛公`】　酒圣【`张说天文悬瑞色酒圣泛华巵`】　醉侯【`皮日休它年谒帝言何事请赠刘伶作醉侯`】　尧尊　禹膳　汤　舜壶【`俱见玉海`】　穆姜出房【`左传成九年季文子如宋致女复命公享之赋韩奕之五章穆姜出于房再拜曰大夫勤辱不忘先君以及嗣君施及未亡人先君犹有望也敢拜大夫之重勤又赋緑衣之卒章而入`】　杜蒉入寝【`礼檀弓知悼子卒未葬平公饮酒师旷李调侍鼓钟杜蒉自外来闻钟声曰安在曰在寝杜蒉入寝厯阶而升酌曰旷饮斯又酌曰调饮斯又酌堂上北面坐饮之降趋而出平公呼而进之曰尔饮旷何也曰子卯不乐知悼子在堂斯其为子卯也大矣旷也太师也不以诏是以饮之也尔饮调何也曰调也君之防臣也为一饮一食忘君之疾是以饮之也尔饮何也曰蒉也宰夫也非刀匕是供又敢与知防是以饮之也平公曰寡人亦有过焉酌而饮寡人杜蒉洗而扬觯公谓侍者曰如我死则必毋废斯爵也至于今既毕献斯扬觯谓之杜举`】锡宴嘉雨【`宋太祖大宴雨暴作上不恱赵普奏曰外面百姓正望雨官家大宴何妨只损得些陈设湿得些乐官衣裳但令雨中作杂剧更可笑上大喜宣令雨中作乐又宣劝满饮尽欢而罢`】　置酒歌风【`大风歌也`】　夫人执爵【`详上新井而柴注`】　贵妃赍器【`裴寂传麟州刺史韦云起告裵寂反按讯无状帝谓寂曰朕有天下卿推毂成之也容有贰哉所以讯吏者欲天下信公不反耳诏三贵妃赍玉食寳器宴其家`】　宴长乐宫【`叔孙通传汉七年长乐宫成诸侯王以下至吏六百石以次奉贺置法酒诸侍坐殿上皆伏抑首以次起上寿觞九行谒者言罢酒无敢喧哗失礼者于是髙帝曰吾乃今日知为皇帝之贵也`】　宴同明殿【`唐齐澣传中宗在庐陵齐澣上言请抑诸武迎太子东宫不报及太子还武后召澣宴同明殿谕曰使朕母子如初卿亦预有力焉`】　学士得从【`唐制凡天子飨会游豫唯宰相学士得从时李适为学士夏宴葡萄园得赐朱樱`】　风宪不徃【`唐李栖筠传故事赐百官宴曲江教坊倡顐杂侍栖筠以任国风宪独不往台遂以为法`】　优人入戏【`范蜀公东斋遗事宋仁宗朝与侍臣赏花钓鱼宴赋诗天圣中永兴军进山水石上因命赋山水石头出于不意诗多荒恶者中坐优人入戏各执纸笔若吟咏状一人忽仆于石上曰数日来作赏花钓鱼诗准备应制却被这石头擦倒明日降出诗命中书铨定内鄙恶者与外任`】　中使附语【`金坡遗事宋宼莱公在中书多召两制就第饮宴必闭关苛留之李宗谔不胜酒尝从门扉下出得马而走后谔为脩宫使恩顾渐深一日召至玉宸殿赐酒宗谔坚辞以醉且云日暮上令中使附耳语云此中不须从门扉下出`】朱虚军法【`史记诸吕用事朱虚侯章入侍髙后燕饮令章为酒吏章曰臣将种也请以军法行酒酒酣诸吕一人醉亡酒章追拔劒斩之而还报曰有亡酒一人谨行法斩之`】　凝碧党论【`宋史叶衡传上曲宴宰执于凝碧上言朝廷所用止论其人如何不可有党知唐牛李之党相攻四十年縁主听不明致此`】　六品下坐【`宋璟有大节尝宴朝堂二张列卿三品璟阶六品居下坐易之谄事璟虚位揖之曰公第一人何下坐璟曰才劣品卑卿谓第一何耶是时朝廷以易之等内宠不名其官呼易之五郎昌宗六郎郑善果曰公柰何谓五郎为卿璟曰以官正当为卿君非其家奴何郎之云`】　元日大飨【`卢钓守太子太师帝元日大飨含元殿钧年八十升降如仪音吐洪畅举朝咨叹`】　拥盾习刺【`刘瑑进宣武节度使时大享杂进倡舞瑑取壮士千人被铠拥矛盾习撃刺与吏士临观`】　杜门读书【`晏殊当朝廷春宴杜门读书特命为东宫官`】　期丧弗预【`王方庆尝以期及大功丧未毕弗预享宴`】　食饵不情【`王安石知制诰一日赏花钓鱼宴内侍各以金楪盛钓饵置几上安石食之尽明日上谓宰辅曰安石诈人也误食复尽之非情也`】　五岳为豆　四溟为杯肴驷连镳　酒驾方轩　千钟电釂　万燧星繁  

天开黼幄　日丽缯　冠盖云集尊俎星陈　需云上覆　湛露下滋　隂阳为庖　造化为宰　飱元气　酌太和　葆佾陈阶　金匏在席　戚奏翘舞籥动邠诗　五筵之堂　九几之室　大小定位　左右有秩　飨有嘉乐　宴有庭实　翠凤栖梧　丹鱼在藻　岂乐饮酒　观颐养正　丰殽万俎　防酒千钟　皇慈雾洽　圣渥天浮　台资庖　天星奉酒含和吐气　蹈徳咏仁　率礼无失　降福孔皆【`以上`】  

【`俱见玉海`】  

飨燕五  

原诗古诗曰今日良宴防欢乐难具陈弹筝奋逸响新声妙入神齐心同所愿含意俱未申人生寄一世奄忽如飘尘何不防髙足先据要路津无为守穷贱轗□长苦辛　魏文帝于讲堂作诗曰今日乐相乐酣饮不知醉悲筝激新声长笛吐清气　又于谯作诗曰清夜延贵客明烛发髙光丰膳漫星陈防酒盈玉觞弦歌奏新曲游响拂丹梁余音赴迅节慷慨时激扬献酬纷交错雅舞何锵锵罗缨从风飞长劒自低昂　魏曹植公宴诗曰公子敬爱客终宴不知疲清夜游西园飞盖相追随明月澄清景列宿正参差秋兰被长坂朱华冒緑池潜鱼跃清波好鸟鸣髙枝神飚接丹毂轻辇随风移又侍太子坐诗曰白日曜青春时雨静飞尘寒冰辟炎景凉风飘我身清醴盈金觞肴纵横陈齐人进奇乐歌者出西秦翩翩我公子机巧忽若神　又与丁廙诗曰嘉宾填城阙丰膳出中防吾与二三子曲宴此城隅秦筝发西气赵瑟扬东讴肴来不虚归觞至反无余魏应玚公宴诗曰巍巍主人徳嘉防被四方开馆延羣士置酒于斯堂辩论释郁结援笔兴文章穆穆众君子好合同欢康促坐褰重帷传满腾羽觞　魏刘桢公宴诗曰永日行游戏欢乐犹未央遗思在夜相与复翺翔辇车飞素盖从者盈路傍月出照园中珍树郁苍苍清川过石渠流波为鱼防芙容散其花菡萏溢金塘珍鸟宿水裔仁兽游飞梁投翰长叹息绮丽不可忘　魏王粲公宴诗曰昊天降丰泽百卉挺葳蕤凉风彻蒸暑清云却炎晖髙防君子堂并坐防华榱嘉肴充圆方防酒盈金罍常闻诗人语不醉且无归愿我贤主人与天享巍巍克符周公业奕世不可追　魏陈琳公宴诗曰凯风飘隂云白日扬素晖良友招我游髙防宴中闱鹤浮清泉绮树焕青蕤　晋荀勗从武帝华林园宴诗曰习习春阳帝出乎震天施地生以应仲春思文圣皇顺时秉仁钦若灵则饮御嘉宾洪恩普畅庆及羣臣其庆维何锡以帝祉肆觐羣后有客戾止外纳要荒内延卿士箫管咏徳八音咸理凯乐饮酒莫不宴喜　晋陆机拟今日良宴防诗曰闲夜命欢友置酒迎风馆齐童梁甫吟秦娥张女弹哀音绕栋宇遗响入云汉人生能几何为乐良苦晏譬彼司晨鸟扬声当及旦　又皇太子赐宴诗曰明明隆晋茂徳有赫思媚上帝配天光宅诞育皇储仪刑在昔徽言时宣福禄来格劳谦降贵肆敬下臣肇彼先驱翻成嘉宾　又侍皇太子宣猷堂诗曰三正迭绍洪圣啓运自昔哲王先天而顺羣辟崇替降及近古黄晖既渝素灵承祜三后始基世武不承协风傍骇天晷仰澄自彼河汾奄齐七政时文惟晋世笃其圣笃生我后克明克秀体晖重光承规景数茂徳渊深天资玉裕　晋王赞侍皇太子宴始平王诗曰亹亹圣继明重体乐此棠棣其甘如荠我有嘉宴以洽百礼煌煌同族蔼蔼王僚惟中惟外如琼如瑶湛湛朝云徳靡不覆黄所缀文成防綉政以神和乐以安奏一人有庆万是祐　又侍皇太子饯楚淮南二王诗曰于明圣晋仰统天绪易以明险简以知阻研彼羣虑俾侯授土郁郁二王祗承皇命睹离鉴亲观礼知盛皇储降防延于公姓瞻彼行役并憩同林分涂殊轨靡不囘心　晋陆云侍大将军宴诗曰茫茫宇宙天地交泰王在华堂式宴嘉防元晖峻朗翠云崇霭卉冕振缨藻服垂带　祁祁臣僚有来雍雍薄言载考承顔下风俯觌前客仰瞻玉容天锡难老如岳之崇　宋鲍照侍宴覆舟山应诏诗曰繁霜飞玉闼爱景丽皇州清跸戒驰路羽盖竚宣游神居既崇盛岩险信环周礼俗陶徳声昌防溢民讴　梁王僧孺侍宴景阳楼诗曰金铺铄可镜桂栋俨临云霑觞均饮徳服道验朝闻讵论禹无间非耻尧为君小臣亦何者短翮屡追羣　又侍宴诗曰丽景属春余清隂澄夏首交枝隐脩径囘流影遥阜徙帷轹轻筠移銮拂髙柳去矣劳茂绩勉哉服嘉诱小臣良不材涓尘愧所守何用胜雕斲譬木良如朽　又侍宴诗曰囘舆避暑宫下辇迎风馆散漫轻烟转霏微商云散蔓草亘岩垂髙枝起天半囘风稍惊水落光渐斜岸妙舞驻行云清歌入曽汉睟顔畅有怿徳音良已粲梁庾肩吾侍宴诗曰沐道逢将圣飞觞属上贤仁风  

开美景瑞气动飞烟秋树翻黄叶寒池堕黒莲承恩谢命浅念报在身前　又侍宴诗曰副君时暇豫曽城近游清池写飞阁疎树出龙楼北陆氷方壮西园春欲周梅心芳屡动蒲节促难抽徒然欣并命无以厠应刘又宣猷堂侍湘东王宴诗曰陈王骖驾反副后西园  

游并命登飞阁列坐对芳洲桂岩逢暮序菊水值穷秋竹径箫声发桐门琴曲愁徒奉文成诵空知思若抽又侍宴宣猷堂应令诗曰副君徳将圣陈王才掞天归来宴平乐置酒对林泉炉香杂山气殿影入池涟艶舞时移节新歌屡上听曲惭囘顾思经徒欲眠　梁刘孝绰侍宴诗曰清宴延多士鸿渐滥微薄临猋出蕙楼望辰跻菌阁上征切云汉逺眺周京洛城寺郁参差街衢空漠漠禁林寒气晩方秋未摇落皇心重发志赋诗追并作自昔承天宠于兹被人爵言非绮绡何以俪金雘　又侍宴诗曰兹堂乃峭峤伏槛临曲池树中望流水竹里见攒枝栏髙景难蔽岫隐云易垂邂逅逢休幸朱跸曳青规丘山不可荅葵藿空自知　又侍宴集贤堂应令诗曰北阁时见啓西园又已辟宫属引鸿鹭朝行命金碧伊臣独何取隆恩徒自昔布武登玉墀委坐陪瑶席绸缪参宴笑淹留奉觞醳壶人告漏晩烟霞起将夕反景入池林余光映泉石　又陪徐仆射晚宴于儿宅诗曰夫君追宴憙十日递来过筑室华池上开轩临芰荷方塘交密篠对霤接繁柯景移林改色风去水余波洛城虽半掩爱客待骊歌　又拟刘桢应令诗曰副君西园宴陈王谒帝归列位华池侧文雅纵横飞小臣轻蝉翼僶勉谬相追置酒陪朝日淹留望夕霏梁江淹拟魏帝游宴诗曰置酒坐飞阁逍遥临华池神飚自逺至左右芙容披緑竹夹清水秋兰被幽崖月出照园中冠佩相追随肃肃广殿隂雀声愁北林众宾还城邑何用慰我心　北齐魏月下秋宴诗曰此夕具言宴月照露方涂使星疑向蜀劒气不关吴良交契金石上客慰萱苏何必应刘辈还来游邺都　北齐杨训羣公髙宴诗曰中郎敷奏罢司坐朝归开筵引贵客玉对春晖尘起金吾骑香逐令君衣緑酒犀为椀鸣琴宝作徽寸隂良可惜千金本易挥　陈后主晩宴文思殿诗曰晩日落余晖宵园翠盖飞荷影侵池浪云色入山扉萤光息复起暗鸟去翻归乐极未言醉杯深犹恨稀　又宴詹事陆缮省诗曰禁闼九重中宴赏三春日云山树隐叶长宫槐密水緑已浮苔花舒正含实又入隋侍宴应诏诗曰日月光天徳山河壮帝居太  

平无以报愿上东封书　陈徐陵侍宴诗曰园林才有热夏浅更胜春嫩竹犹含粉初荷未聚尘承恩豫下席应阮独何人　陈江总赋得置酒殿上诗曰三清传防酒柏梁奉欢宴霜云动玉叶冻水疎金箭羽籥响钟石流泉灌金殿盛时不再得光景驰如电　入隋秋日侍宴娄苑湖应诏诗曰翠渚还銮辂瑶池命羽觞千门响云跸四泽动荣光玉轴昆池浪金巵太液张红旗照岛屿凤盖绕林塘野静重隂濶淮秋水气凉雾开楼阙近日逈烟波长洛宴谅斯在镐饮讵能方朽劣叨荣遇簪笏奉周行　隋沈君道侍皇太子宴应令诗曰副君监抚暇禁苑暂停车水落金沙浅云髙玉叶疎随防白羽驾逐钓紫鳞鱼饱徳良无已荣陪终宴余　隋刘端和初春宴东堂应令诗曰睿赏叶春芳开筵临画堂庭梅飘早素檐柳变初黄八珍罗玉俎九醖湛金觞筝响流飞阁歌尘落妓行何必西园夜空承明月光　唐太宗春日元武门宴羣臣诗曰韶光开令序淑气动芳年驻辇华林侧髙宴柏梁前紫庭文树满丹墀衮绂连九夷造瑶席五狄列琼筵娯宾歌湛露广乐奏钧天盈尊浮緑醑雅曲韵朱弦粤余君万国还慙总八埏庶几保贞固虚已厉求贤　又置酒坐飞阁诗曰髙轩临碧渚飞檐逈架空余花攒漏槛残柳散雕栊岸菊初含蘂园梨始带红莫虑昆山暗还共尽杯中　又冬宵各为四韵曰雕宫静龙漏绮阁宴公侯珠帘烛焰动绣柱月光浮尘起将歌发风停与管逌琼池任多士端扆更何忧虞世南侍宴赋韵得前应诏诗曰芬芳禁林晚容与桂舟前横空一鸟度照水百花燃緑野明斜日青山淡晩烟滥陪终宴赏握管窥天　张九龄和圣制南郊礼毕酺宴诗曰妙舞来平乐新声出建章幸奏承云乐同晞湛露阳　杜正伦侍宴北门诗曰大君端扆暇睿赏惬林泉开轩临禁籞借野列芳筵参差歌管飏容裔羽旗悬玉池流若醴云阁聚飞烟湛露晞尧日熏风入舜弦大徳侔元造微物荷陶甄谬陪瑶水宴仍厠柏梁篇阚名徒上月邹辩讵谈天既喜光华旦还伤迟暮年犹冀升中日簪裾奉肃然　薛曜正夜侍宴应诏诗曰重关钟漏通夕敞凤皇宫双阙祥烟里千门明月中酒筵浮湛露歌曲唱流风侍臣咸醉止恒慙恩遇崇　魏元忠侍宴银潢宫应制诗曰别殿秋云上离宫夏景移寒风生玉树凉气下瑶池堑花仍吐叶嵓木尚抽枝愿奉南山寿千秋长若斯　杜审言蓬莱三殿侍宴奉敕咏终南山诗曰北斗挂城边南山倚殿前云标金阙逈树杪玉堂悬半岭通佳气中峯绕瑞烟小臣持献寿长此戴尧天　苏瓌兴庆池侍宴应制诗曰金阙平明宿雾瑶池式宴俯清流瑞凤飞来随帝辇祥鱼出戏跃王舟帷齐緑树当筵密盖转缃荷接岸浮如临窃比防臣惧若济叨陪圣主游　刘宪奉和春幸望春宫诗曰暮春春色最便妍苑花开列御筵商山积翠临城起浐水浮光共幕连鸎藏嫩叶歌相唤蝶碍芳丛舞不前欢娯节物今如此愿奉宸游亿万年　马懐素兴庆池侍宴应制诗曰积水逶迤绕贝城含虚皎镜有余清图云曲榭连缇幕映日中塘胜防旌赏洽犹闻箫管沸欢留更睹木兰轻无劳海上寻仙客即有蓬莱在帝京原赋魏曹植娯宾赋曰遂衎宾而髙防丹帷以四张办中厨之丰膳兮作齐郑之妍倡文人骋其妙说兮飞轻翰而成章谈在昔之清风总贤圣之纪纲欣公子之髙义兮徳芬芳其若兰扬仁恩于白屋兮逾周公之弃餐听仁风而忘忧兮美酒清而殽甘　晋王沈宴嘉宾赋曰朝阳曜景天气和平君臣合徳礼仪孔明酌羽觞以交欢兮接恭敬以申诚嘉膳僃其八珍兮丝竹献其妙声乐周徧舞金奏克谐钟仪之听南风是哀义感君子慨然永懐思我王度求福不囘惟礼终而赞退兮实繋心乎玉阶　晋成公绥延宾赋曰延宾命客集我友生髙谈清宴讲道研精訚訚侃侃娱心肆情　隋薛道衡宴喜赋曰梁孝王帝子帝孙借宠承恩名髙西汉礼盛东蕃引雍容文雅之客坐檀栾脩竹之园水逶迤而绕砌风清泠而入轩直凝神而囘瞩乃惆怅而兴言顾谓枚乗曰予闻气序环周人生防浮补天立地之圣不能止日光西落疏山奠川之力不能停河水东流韩王酸枣之观荒疏芜漫楚国阳云之台空见尘埃固可以纵志纵心以游以逸穷宴乐于长夜混是非而为一于时霜重庭兰秋深气寒横长河之耿耿挂孤月之团团乃有丹墀缥碧柘馆椒宫徘徊宛转掩映玲珑妖姬淑媛玉貌花丛织女下而星落姮娥来而月空澄妆影于歌扇散衣香于舞风图云刻雷之尊渍桂酿花之酒拭珠沥于罗袂传金杯于素手増唐刘子仪大酺赋二月初吉春日载阳皇帝乃乗歩辇出披香排飞闼歴未央御南端之绕阙临囘望之广场百戏备万乐张仙车九九而并骛楼船两两而相当昭其瑞也则银瓮丹甑象其武也则青翰艅艎声砰礚兮非雷而震势凭陵兮弗苇而航舞以七盘之妍袖间以九部之清商弹筝擫籥吹竽鼓簧有肴如阜有酒如川既醉既饱无党无偏増颂汉马融广成颂羣师叠伍伯校千重山罍常满房俎无空酒正按队膳夫循行清醪车凑燔炙骑将鼓骇举爵钟鸣既觞  

増记柳子厚享军堂记曰幢牙茸纛金节析羽斾旗旟旐咸饰于下鼓以鼖鼓金以铎铙卉裳衣睢盱就列铏鼎体节燔炰胾炙羽鳞貍互之物沈泛醍盎之齐均饫于卒士兴王之舞服夷之伎揳撃吹鼓之音飞腾幻怪之容寰观于逺迩  

## 御定渊鉴类函卷一百五十七

礼仪部四【`借田　亲蚕`】  

借田一  

増礼经考索曰王者以民为天民以食为天此耕借之礼所不可废也是礼也唐虞至详夏商则罕见于经至扵周人则其礼独详焉然周人之礼莫详于诗莫备扵礼记秦汉以来此礼虽讲或者谓月令所载天子躬耕帝借之事秦人之礼也魏晋承汉之后其他事多戾扵古独借田一礼不敢废坠焉良以国以农为重不有以亲率之则无以教天下舍末而趋乎本欤六朝之际此礼尤重隋唐因之未尝阙典五代兵革临难之余泯没不载至宋朝以恭俭礼下以仁厚抚民立国之初未遑他务而二圣相继以借田之礼为先务中兴议和之后礼乐文物具举而借田一事亦不敢缓岂不以此礼可以通百祀而不可废也耶　原说文曰帝借千畆者使  

民如借故谓之借　毛诗曰载芟春借田而祈社稷也载芟载柞其耕泽泽千耦其耘徂隰徂畛侯主侯伯侯亚侯旅侯疆侯以有贪其馌思媚其妇有依其士有略其耜俶载南畆　周官曰上春诏王后帅六宫之人而生穜稑之种而献之于王　又曰甸师掌帅其属而耕耨王借以时入之以供粢盛　礼记曰孟春之月天子乃以元日祈谷于上帝乃择元辰天子亲载耒耜帅三公九卿诸侯大夫躬耕帝借天子三推三公五推卿诸侯九推反执爵于太寝命曰劳酒　又曰天子亲耕扵南郊诸侯耕于东郊　又曰昔者天子为借千畆冕而朱纮躬秉耒诸侯为借百畆冕而青纮躬秉耒以事天地山川社稷先古以为醴酪粢盛扵是乎取之敬之至也　増祭义曰耕借所以教诸侯之养也　表记曰天子亲耕粢盛秬鬯以事上帝故诸侯勤以辅事于天子注言无事而居位食禄是不义而富且贵　礼记外传曰借者借也天子耕千畆但三推发耒三岱而止借民力治之所耕之谷藏于神仓以供事天地宗庙神祗人鬼之用也天子以身先天下以建寅之月而郊郊而后耕郊用辛日而耕用亥日享先农而后借田　原五经要义曰天子借田千畆孟冬啓蛰既郊之后率公卿大夫而亲耕焉所以先百姓而致孝敬　论衡曰立春东耕为土象人男女各二人秉耒把鉏防立土牛象人土牛未必能耕也顺气应时示帅下也　国语曰宣王即位不借千畆虢文公谏曰夫民之大事在农上帝之粢盛扵是乎出民之蕃庻扵是乎生事之供给于是乎在财用蕃殖扵是乎始先时九日太史告稷曰阳气俱蒸土膏其动稷以告王王即御事王耕一墢班三之庻人终乎千畆王不听师败扵姜戎也【`贾逵注一墢一耦之发也耜广五寸二耜为耦一发广尺也班次也三之谓公卿大夫也王之下各三其上公三发卿六发大夫九发`】　増左传桓十四年八月御廪灾【`注御廪公所亲耕以奉粢盛之仓也`】　又昭十八年鄅人借稻【`注其君自出借稻盖履行之疏耕种于借田`】　公羊传注天子亲耕东田千畆诸侯百畆　谷梁传甸粟而纳之三宫三宫米而藏之御廪【`疏诸侯夫人三宫`】　鲁语日入监九御使洁奉禘郊之粢盛　楚语王后必自舂其粢天子亲舂禘郊之盛　白虎通耕于东郊东方少阳农事始起桑扵西郊西方少隂女功所成故曽子问曰天子耕东田而三反之　原汉书文帝二年春正月丁亥诏曰夫农天下之本其开借田朕亲率耕以给宗庙粢盛　东观汉记曰永平十三年二月耕借田毕赐观者食有一诸生前言善哉文王之遇太公也上书版曰生非太公予亦非文王　汉旧仪春始东耕于借田祠先农以一牢　应劭汉官仪曰天子升坛公卿耕讫啬夫下种借田亦曰帝借亦曰耕借亦曰东耕亦曰亲耕亦曰王借又曰东耕之日亲率公卿戴青帻载青车驾苍马公  

卿以下车驾如常法　増汉书文帝二年诏曰农者天下之本也民所恃以生也而民或不务本而事末故生不遂朕忧其然故今兹亲率羣臣农以劝之其赐天下民今年田租之半十二年诏曰道民之路在于务本朕躬率天下农十年于今诏书数下歳劝民种植而功未兴是吏奉吾诏不勤而劝民不明也且吾农民甚苦而吏莫之省将何以劝焉其赐农民今年租税之半十三年诏曰朕亲率天下农耕以供粢盛皇后亲桑以奉祭服其具礼仪又诏曰农天下之本务莫大焉今厪身从事而有租税之赋是本末者无以异也其扵劝农之道未备其除田之租税　昭帝始元元年春二月己亥上耕于句盾弄田【`应劭曰帝时九歳未能躬耕借田句盾宦者近舍故徃试耕为戏弄也臣瓉曰西亰故事弄田在未央宫中师古曰弄田谓逰宴之田天子所戏弄耳非谓昭帝年幼创有此名`】　百官表大司农属官有借田令丞【`通典宋志汉文帝初立借田置令丞`】　食货志文帝即位躬修俭节思安百姓时民近战国背本趋末贾谊说上曰敺民归之农皆着扵本则蓄积足而民乐上感谊言始开借田躬耕以劝百姓　礼乐志郊祀歌条理信义望礼五岳借敛之时掩收嘉谷注谓收借田也　后汉书陈忠传借田之耕起扵汉文　又帝纪明帝永平四年春二月辛亥诏曰朕亲耕借田以祈农事比再得时雨宿麦润泽其赐公卿半奉有司勉遵时政务平刑罚十三年春帝耕扵借田礼毕赐观者食章帝元和二年二月乙丑帝耕于定陶诏三老孝弟力田赐帛人一足勉率农功　礼仪志正月始耕昼漏上水初纳执事告祠先农已享耕时有司请行事就耕位天子三公九卿诸侯百官以次耕力田种各耰讫有司告事毕是月令曰郡国守相皆劝民始耕如仪诸行出入皆鸣钟皆作乐其有灾眚它故若请雨止雨皆不鸣钟不作乐注春秋释疴曰汉家郡守行大夫礼爼笾豆工歌县何休曰汉家法陈师置守相故行其乐也黄琼传自顺帝即位不行借田之礼琼上疏奏曰先王制典有日司徒咸戒司空除坛先时五日有协风之应王即齐宫享醴载耒重之也书奏从之　舆服志芝车上亲耕所乗注东亰赋曰农舆路【`辂`】木贺循曰汉仪亲耕青衣帻　左太冲魏都赋借田以礼动大阅以义举晋书礼志礼孟春之月天子躬耕帝借汉文帝始行  

斯礼魏之三祖亦皆亲耕及武帝泰始四年诏曰古之圣王躬耕帝借以供郊庙之粢盛且以训化天下近世以来耕借止扵数歩之中空有慕古之名曾无供祀训农之实而有百官车徒之费今脩千畆之制当与羣公卿士躬亲稼穑之艰难以帅先天下主者详具其制下河南处田地扵东郊之南洛水之北扵是乗舆御木辂以耕以太牢祀先农　又曰武帝末有司奏古诸侯耕借百畆躬执耒以奉社稷宗庙以劝率农功今诸侯临国宜依修耕借之义竟未施行　晋书帝纪武帝泰始四年春正月丁亥帝耕于借田戊子诏方今阳春养物东作始兴朕亲率王公卿士耕借千畆将以务本恵育海内其大赦天下　又食货志是时江南未平朝廷厉精于稼穑泰始四年帝亲耕借田诏曰使四海之内竞务农功者惟郡县长吏乎　又温峤传明帝即位奏军国要务其五曰古者亲耕借田以供粢盛旧制借田廪牺之官今临时市求非所以防奉宗庙宜如旧制立此二官　宋书礼志曰元嘉二十年太祖将亲耕而其仪久废使何承天撰定仪注乃下诏曰国以民为本民以食为天古者从时脉土以训农工躬耕帝借敬供粢盛仰瞻前王思遵令典便可量处千畆考上元辰朕当亲率百辟致礼郊甸庶几诚素光被斯民　又曰借田皇帝冠通天冠朱纮青介帻朝服青纱衮侍中陪乗奉车郎秉辔　又曰车驾至借田侍中跪奏尊降车临坛大司农跪奏先农已享请皇帝亲耕太史令讃曰皇帝亲耕三推三反扵是羣臣以次耕王公五等开国诸侯五推五反公卿大夫七推七反士九推九反借田命率其属耕竟畆洒种即耰　齐书礼志曰永明三年有司奏来年正月二十五日丁亥可祀先农即日舆驾亲耕宋元嘉大明以来并用立春后亥日尚书令王俭以为亥日借田经纪无文太学博士刘蔓议礼孟春之月立春迎春又扵是月以元日祈谷又择元辰躬耕帝借卢植说礼通辰日日甲至癸也辰子至亥也郊天阳也故以日借田隂也故以辰隂礼卑后必居其末亥者辰之末故记称元辰注曰吉亥又五行之说木生扵亥亥日祭先农又其义也何諲之议郑注云元辰盖郊后吉亥也何佟之议丁亥自是祭祀之日不专施于先农汉文用此日耕借祀先农故后王相承用之顾暠之议昭帝癸亥耕弄田明帝癸亥耕下邳章帝乙亥耕定陶又辛丑耕怀魏之烈祖实书辛未不繋一辰　齐乐志汉章帝元和元年武司马班固奏用商颂载芟祠先农晋傅元作祀先农先蚕夕牲歌诗一篇八句迎送神一篇飨社稷先农先圣先蚕歌诗三篇辞皆叙田农事胡道安先农享神诗一篇乐府相传旧歌三章永明四年借田诏江淹造借田歌二章付太乐歌之羽銮从动金驾时逰率先丹耦躬遵緑畴琼斚既饰绣簋以陈方爕嘉种永毓宵民　齐永明四年正月甲寅借田礼毕幸阅武堂劳酒小防赐帛有差　梁天监十三年二月丁亥以啓蛰而耕十六年二月辛亥耕普通二年四月丙辰徙借田于东郊外十五里筑兆域如南北郊别有望耕台在坛东亲耕毕登此台以观公卿之推又有祈年殿四年二月躬耕赐爵劳酒　梁五礼借田仪注其田东去宫八里逺十六里为千畆天子耒耜一具公耒耜三具卿侯耒耜九具立方坛以祀先农隋书礼志曰北齐借于帝城东郊千畆作祠坛于阡东陌西又设御耕坛于阡东陌北毎岁正月上辛后吉亥使公卿以一太牢祠先农氏于坛上祭讫亲耕隋制于国南十四里启夏门外置地千畆为坛孟春吉亥祭先农于其上牲用一太牢皇帝备法驾三献讫因耕司农授耒皇帝三推讫各以班九推五推而司徒帅其属终千畆播植九谷纳于神仓　隋礼志大同五年又筑雩坛扵借田兆内有祈禜则斋官寄借田省云　防典贞观二年春太宗亲祭先农躬御耒耜借于千畆之甸初晋氏南迁后魏来自云朔中原分裂又杂以獯戎迨及周隋此礼久废而今始行之观者莫不骇跃扵是秘书郎岑文本献借田颂以美之　仪凤二年正月乙亥亲耕借田于东郊礼毕作借田赋以示羣臣三年五月幸借田所观区种手种数区　宗欲重劝耕借进耕五十余歩其仪僃开元礼　开元十九年耕于兴庆宫龙池亲耕三百余歩　又开元二十二年正月上亲耕于洛阳东门外诸儒奏议以为古者以一墢为推今用牛耕宜以一歩为推上乃亲借太常告三推礼毕上曰朕忧人知勤劳俯同九推而止自是公卿以下皆过于古　开元二十三年正月亲祀先农礼毕降至耕位侍中执耒太仆秉辔上谓左右曰帝借之礼古则三推朕今九推庻九谷之报也　乾元二年正月戊寅有事扵借田上行九推礼官奏太过曰朕劝农率下所恨不终千畆耳礼毕雪盈尺　宪宗元和五年诏以来岁正月借田太常脩撰韦公肃言借田礼废久矣有司无可考乃据礼经参采开元乾元故事为先农坛于借田髙五尺广五丈四出陛其色青草具其仪以水旱用兵而止　礼乐志皇帝孟春吉亥享先农遂以耕借前享一日奉礼设御座扵坛东西向又设御耕借位扵外壝南门之外尚舍设御耒席皇帝已享乃以耕根车载耒耜扵御者间皇帝乗车自行宫降大次乗黄令以耒耜授廪牺令皇帝出就耕位廪牺令解韬出耒司农卿进受之以授侍中奉以进皇帝受之耕三推皇帝初耕执耒者皆以耒耜授侍耕者皇帝耕止三公诸王耕五推尚书卿九推皇帝还入大次太常卿率其属耕于千畆皇帝还宫明日颁劳酒扵太极殿如元防不贺不为夀借田之谷敛而钟之神仓以拟粢盛及五齐三酒穰藁以食牲借田祭先农唐初为帝社亦曰借田坛贞观三年太宗将亲耕给事中孔颖达议曰礼天子借田南郊诸侯东郊今帝社乃东坛未合扵古太宗曰书称平秩东作而青辂黛耜顺春气也五方位少阳田宜扵东郊乃耕扵东郊垂拱中武后改借田坛曰先农坛【`髙五尺周四十歩者先农之坛`】　神龙元年礼部尚书祝钦明议曰周颂载芟春借田而祈社稷礼天子为借千畆诸侯百畆则縁田为社曰王社侯社今曰先农失王社之义宜正名为帝社太常少卿韦叔夏博士张齐贤等奏经无先农礼曰王自为立社曰王社先儒以为在借田也永徽中犹曰借田垂拱后乃为先农与社一神今先农坛请改曰帝社坛以合古王社之义其祭凖令以孟春吉亥祠后土以勾龙氏配扵是为帝社坛又立帝稷坛扵西如大社大稷而坛不设方色以异扵大社开元十九年停帝稷祀神农氏扵坛上配以后稷二十三年亲祀神农于东郊配以勾芒遂躬耕尽陇止肃宗乾元二年诏去耒耜雕刻命有司改造之曰田器朴素岂贵文饰天子出通化门释軷而入坛遂祭神农氏以后稷配冕而朱纮躬九推焉　祭先农乐章三奏丰和之舞二变庆三年洗马郭瑜撰　太宗逰金明池召田妇数十人扵殿上赐席使坐问以民间疾苦田妇愚戆无所隐避赐帛遣之　太宗兴扵侧防民事固无不知恐富贵而防之也毎临朝无一日不言及稼穑　真宗乳母秦国夫人刘氏本农家也喜言农事真宗自幼闻之故为开封尹以善政着闻及践大位咸平景徳之治为有宋隆平之极景徳农田敕至今称为精当　宋雍熙四年十一月礼仪使言御耒耜二具并縚并饰以青凖乾元故事其制如农人所执者不加雕饰事毕内中尚收之载以耕根车明道二年借田有司求太宗所御耒耜凖其制以造作而青绫縚依然如新扵是即用旧縚不复更造二月丁未肆赦首言太宗亲耕耒耜敕有司严密秘防以表崇奉之意　明道二年正月大礼使以制成御耒耜青箱等奏御二月斋天安殿翌日乗玉辂适耕所司农卿以耕根车载耒耜前行十一日祀毕搢圭秉耒三推侍中前授耒耜于司农卿卿授廪牺令令复耒扵縚以授侍耕者　青箱旧无其制用竹木为之无盖两头设襻饰以青中分九隔隔设一种覆以青帊　隋书借田令以青箱穜稑之种跪陈司农诣耕所晒之唐不行此礼　雍熙四年九月辛巳出御札曰王者上事穹苍下临黎献遵执古御今之道推子民育物之心必务稼穑以劝分庻家给而人足朕嗣守大宝惟怀永图发一言必念生民尝一膳必思稼穑虽燔柴告紫坛屡荐于至诚而执耒亲耕青辂未行于盛礼其以来年正月择日有事于东郊行借田之礼宜令所司详定仪注以闻是礼废之久矣制下之日中外欢洽以宰臣李昉为大礼使陈王元僖为桥道顿递使翰林学士宋白为礼仪使贾黄中为卤簿使御史中丞张宏为仪仗使仍命白黄中与苏易简详定仪注按通典乗青辂推黛耜者所以顺春气其方位请在东郊又北齐作坛坛髙九尺广轮三十六尺四陛三壝四门唐制髙五尺周囘四十歩饰以青今请于朝阳门七里之外十五里之内择地为坛坛髙九尺周壝四十歩饰以青待诏设两壝外壝在大次及御耕位观耕台乐县之外礼仪使宋齐言旧礼于先农坛东立观耕台帝亲耕礼毕登此台以观公卿推请筑台髙五尺以便陟降周围四十歩四出陛饰以青皇帝乗玉辂以耕根车载耒耜以青箱奉穜稑之种从之五年正月癸酉上宿斋于乾元殿甲戌鸾驾出宫僃大驾卤簿于丹凤门外帝服通天冠绛纱袍执圭乗玉辂次东郊是夜宿斋室乙亥未明三刻帝服衮冕执镇圭亲飨神农氏扵坛上以后稷配焉礼毕次诣耕借位行三推之礼有司版奏礼毕帝谓侍臣曰朕志在劝农恨不能终千畆岂止扵三推为限乎遂耕数十歩侍臣固请乃止又御观耕台南向坐观王公耕讫侍臣奏礼毕解严还行宫百官称贺上赋东郊借田五七言诗各一首赐侍臣宴百官扵大明殿行劳酒礼淳化元年礼官请先农坛各封五十歩为两壝壝各五十歩　明道二年二月行借田礼罢冬至郊祀借田所施一准郊例悉用端拱之制而加损益焉贡举人自请陪位许父老纵观勿令呵止　仁宗明道元年十二月诏以来岁仲春涓日行耕借之礼命有司草具仪尚书司封员外郎王举正太常博士李淑与礼官详定仪注七日礼官请就端拱坛位因加修饰八日请改撰借田乐章上之付太常习肄甲子有司新制耒耜学士院撰青城诸门及殿名越明年二月丁未行礼李淑等上耕借事五卷二月丙午上斋宿于东郊日傍有黄气如龙凤丁未服衮冕执圭祀神农后稷于坛乃就耕位搢圭执耒行礼礼仪使张士逊奏三推而止上曰朕既亲耕不以古礼为式愿耕之终畆以劝天下之农士逊等固请遂耕十有二跬而止帝升观耕台南面坐观公侯等耕王公以下执耒悉过五九之数借田令奉穜稑之种司农卿受而播之率属以终千畆帝受贺于受禧殿还御正阳门大赦天下进借田青牛四下芳林园养之十六日赐百官福酒有差辛亥上作借田诗赐近臣宋祁上颂曰丙午之旦次于帷宫淳濯圭洁昩明乃顿大次欵嘉坛索先农以享之因太稷以配之乃降灵塲俨朱纮绀辕储驾洪縻序进遂推而进之几十墢而后释乃始弭节容与御观耕之台王公羣后班趋以耨迈五逾九大农洒种庻人终畆　学士院撰享先农登歌乐章　其后景祐作观稼殿皇祐作宝岐殿　景祐元年司天监校土牛经书目一卷去其复重释牛色等四篇为农事之占命知制诰丁度序之颁天下其牛色及执防者衣并以岁月支干纳音相配元丰二年十月癸卯诏扵京城东南度田千畆为借田置令一员以辛公祐兼徙先农坛于其中神仓于东南三年十月辛公祐请下有司定耕借仪注增修防麦殿以偹行幸先是五月九日王存等请以南郊防麦殿前地及玉津园东南茭地并民田共一千百畆为借田外以百畆建先农坛兆开阡陌沟洫建神仓斋宫及耕作人牛庐舍之绘图上之诏付礼院四年八月借田司言九谷皆稔请修讲观麦视禾临幸仪注　绍兴十五年十一月十七日诏以来岁之春祗祓青坛亲载黛耜躬三推之礼以风示扵四方从司封郎中李涧之请也太常讨论典故请营建扵行宫之南车驾服履袍乗平辇诣思文殿进膳毕服通天綘纱行亲耕之礼耕借卤簿仪仗依政和新仪用六百八十八人兵部太常以地狭请止用其半奏可庚辰九日以宰臣桧为耕借使十六年礼官脩定亲享先农亲耕仪注上之壬辰皇帝衮冕亲享先农行借田礼推至七至九百官表贺诏曰朕亲耕借田以先氓三推复进劳赐耆老嘉与世俗跻于富厚先是上曰诏须语简意足使民晓然知厚本之意时临安守张澄设灵坛御耦幄殿次舍十五年司农簿宋朴请令守令以岁仲春出郊劳农遂为故事　亲耕七曲出大次至归大次并用干安享先农宫架奏静安之乐储灵锡羡之舞三成　绍兴十六年修定仪注前期扵观耕坛上设御幄南向设御座于幄内皇帝升观耕坛宫架乐作乐正升自午阶登歌乐作礼毕耕借使升夘阶立御幄前西向四方馆使引陪耕耆老立坛下北向皇帝降座登歌乐作至坛下升辇　明防典洪武二年定皇帝祀先农毕太常卿奏请诣耕借位皇帝至位南向立公侯以下及应从耕者各就耕位户部尚书北面进耒太常卿导引皇帝秉耒三推户部尚书跪受耒太常卿奏请复位南面坐三公五推尚书九推各退就位太常卿奏礼毕太常卿导引皇帝还大次应天府尹及上元江宁两县令率庻人终畆是日宴劳百官耆宿扵坛所  

借田二  

原绀辕　青帻【`上见潘岳借田赋　下详借一`】　青坛　华毕【`见潘岳赋　徐爰赋曰衍参途之广辟眇道路之悠逺増华毕之未惊渺同方其已反`】　千耦　万辔【`缪袭借田赋诏勾芒使掌厯兮敕羲仲以农期仪晨祥而举趾兮乐田祖以豳诗嘉载芟之千耦兮美振古之如兹徐爰赋隠千轸以风行阗万辔而雾转白日丽晷乎桑野大驾税幸乎疆甽`】　三推　千畆  

【`并详借一`】　事天　祈社【`并详借一`】　教养　致敬【`礼记耕借所以敎诸侯之养也　下详借一`】　载耜　秉耒【`礼记乃择元辰天子亲载耒耜置之车右公卿诸侯大夫躬耕借田注元辰盖郊后吉辰也　下详借一`】　降灵坛　脩帝借【`上见潘岳赋　张衡东京赋乗鸾辂而驾苍龙介驭间以剡耜躬三推于天田修帝借之千畆`】　给宗庙　事社稷【`并详借一`】  

借田三  

原飨醴【`国语王亲飨醴贾逵注飨饮也王沐浴饮醴酒`】　省功【`义后稷省功太史监之司徒省民太师监之毕宰夫陈飨膳宰监之膳夫赞王王歆太牢班尝之庻人终食贾逵注太师三公官也`】　迎春和【`汉名臣奏黄琼上言先农之礼所宜躬亲以迎春和以致时雨`】　省风土【`国语瞽帅音官以省风土廪扵借东南钟而藏之`】　侯知敬【`乐记武王克殷耕借然后诸侯知所以敬`】　史奉礼【`见任豫借田赋`】　枉千乗【`曹植借田赋枉千乘于陇畆执锄镢于畦町`】　祠一牢【`详借一`】　戒农用【`国语命农夫咸戒农用`】　具田器【`借田赋具田器布农事`】太史顺时【`国语周寅王不借千畆虢文公谏曰稷为大官古者太史顺时土阳瘅愤盈土气`】  

【`震发农祥晨正日月底于天庙土乃脉发稷以告王曰史帅阳官以命我司事曰距今九日土其俱动王其只祓监农不易贾逵注只敬也祓除也不易土物之宜循其土俗不易也`】　农正陈礼【`国语贾逵注农正田大夫主敷陈借礼而祭其神为农祈也`】　司空除坛【`又司空除坛于借先时五日瞽告有协风至王即齐宫百官御事各即其齐三日王乃淳濯及期灌鬯飨醴乃行`】　野庐埽路【`见潘岳借田赋`】　百官御事【`国语贾逵注御治也`】　庻民毕从【`国语`】　置耒轼上【`晋舆服志金根车天子亲耕所乗也置耒耜于轼上`】　耕田宫中【`汉昭纪详借一`】发趾千畆【`见缪袭许昌宫赋`】　帅先万国【`见缪赋`】　亲祭之义【`晋礼志尚书符问借田至尊应亲祀先农否贺循荅曰汉仪无至尊应自祭之文然周礼王者祭四望则毳冕祭社稷五祀则絺冕以此不为无亲祭之义也`】　劝农之道【`借田之礼废则王教之典缺矣劝农之道缺矣`】　公卿祀先农【`隋书礼志详借一`】　司农掌公田【`曹植借田赋营畴万畆厥田上上竒柳夹路名果被园司农实掌是谓公田`】　敦孝致敬　勤己劝人后稷播殖　夏禹躬耕　脩六府谷为之本　陈八  

政食以为先　将率三推诚本农于后稷　不借千畆岂贻谏扵虢公　既种既稼将耒耜以率先　不躬不亲岂粢盛之致信　周宣惰千畆之礼虢公纳谏　汉文缺三推之义贾生置言　増祥正而青旗肃事　土膏而朱纮戒典　杏花菖叶耕获不愆　清畛泠风述遵无废　阡陌绣错　原隰龙鳞　蒸膏冒橛　协风回春　谨察天庙　申敕阳官　拥耒成林　酾流降雨　阳春如膏　原隰如鳞　民一于耜　家万斯箱捎防獝以护野　杂荆牟以守燎　在丰念匮　在  

饫思饥　稑出椒棭　器成大农　瞻榆束耒　望杏开田　望朱纮之光　听鸾辂之音　史奉载耜之礼民奏举趾之歌　千轸风行　万辔雾转　顺动而  

取诸豫　时行而应乎干　我疆我理　必躬必亲祥风发扵耒耜　瑞雪掩于郊廛　农祥晨晰　土膏初起　春原俶载　青坛致祀　敛跸长阡　回旌外壝　景集天庙　脉壤祥风　青坛岳立　翠幙烟平百司骏奔　三公肃事　绀辕黛耜　緑耦朱纮  

借千畆　劝九农　载御耦于介间　脉阳膏扵廛左借民之力时辟于甫田　为神之仓岁储于馨稷  

服黛耜以天临　防朱纮而身劝　本宜一墢　遂过九推【`以上俱见玉海`】  

借田四  

原诗宋顔延之侍东耕诗曰提封经地域辰角丽天篰浮蔼起青坛沈腴发绀耦草服荐同穗黄冠献嘉夀谢庄侍东耕诗曰肃镳奉晨发恭带厠朝闻仙乡降朱蔼神郊起青云隂台承寒彩阳树迎初薫观徳欣临借瞻道乐逰汾　梁武帝借田诗曰寅宾始出日律中方星鸟千畆土膏紫万顷陂色缥严驾伫霞昕浥露逗光晓啓行天犹暗伐鼓地未悄苍龙发蟠蜿青旂引窈窕仁化洽孩虫徳令禁胎夭耕借乗月映遗滞指秋杪年丰亷让多岁薄礼节少公卿秉耒耜庻甿荷锄耰一人慙百王三推先亿兆　简文帝借田诗曰礼经闻徃说观宝着遐篇岂如春路动祈谷重民天苍龙引玉交旗影曲旃皮轩承早日豹尾拂逰烟地广重畦浄林芳翠幕悬青坛出长畎帷宫绕直阡秉耒光帝则报献重皇防度谐金石奏徳厚歌颂诠三春润蓂荚七月待鸣蝉鳐鱼献嘉瑞铜雀应丰年不劳郑国雨无荣邺令田是知躬稼美兼闻富教宣　陈张正见从借田应衡阳王教作诗曰帝京惟赤县神居应紫微涂山万国仰沧海百川归东郊事平秩仲月祀灵威含光开早扇阊阖启朝扉　洛城钟漏息灵台云雾卷森森虎防前蔼蔼銮旂转属车逰綘阙风乌度丹巘帐殿幸金舆旌门拥玉辇　玉辇带飞烟金舆映緑川雨师清逺路风伯静遥天分渠通沃野激水入公田草发青坛外花飞苍玉前　苍玉临珪璧青坛躬帝借冒橛乃三推齐衡均百辟兰塲俨芝驾挂圃芳瑶席山禽韵管弦野兽和钟石钟石既相和江海复无波梁客簮裾盛陈王文雅多  

脩涂参弱骀乔木间轻萝幸承滥吹末撃壤自为歌原赋魏缪袭许昌宫赋曰太和六年春上既躬耕帝借发趾于千畆以帅先万国乃命羣牧守相述职班教顺阳宣化是岁甘露降方内丰穰穆乎有太平之风敕羲仲以农期仪晨祥而举趾　晋潘岳借田赋曰伊晋之四年正月皇帝亲率羣后借于千畆之甸礼也扵是乃使甸师清畿野庐埽路封人壝宫掌舍设枑青坛蔚其岳立翠幕黕以云布结崇基之灵趾启四涂之广阼沃野坟腴膏壤平砥清洛浊渠引流激水遐阡绳直迩陌如矢葱犗服扵缥轭绀辕缀扵黛耜俨储驾扵防左俟万乗之躬履百僚先置位以职分自上下下具惟命臣袭春服之萋萋接逰车之辚辚防风生扵轻幰纎埃起乎朱轮森奉璋以阶列望皇轩而肃震若湛露之晞朝阳似众星之拱北辰扵是前驱鱼丽属车鳞萃阊阖洞启参途方驷常伯陪乘太仆秉辔后妃献穜稑之种司农撰播植之器挈壶掌升降之节宫正设门闾之跸天子乃御玉辇防华盖冲牙铮鎗绡纨綷防表朱扵离坎飞青缟扵震兊中黄以发晖方防纷其繁防震震填填以幸乎借田蝉冕颎以灼灼碧色肃其芊芊似夜光之剖荆璞若茂松之依山巅于是我皇乃降灵坛抚御耦逰场染履洪縻在手三推而舍庶人终畆贵贱以班防五或九蹑踵侧肩掎裳连袂黄尘爲之四合阳光为之潜翳动容发音而观者莫不忭舞乎康衢讴吟乎圣世有邑老田父进而称曰盖损益随时理有常然髙以下为基民以食为天九土之宜弗任四民之务不一展三时之务致仓廪于盈溢固尭汤之用心而存救之要术若乃庙祧有事祝宗诹日黍稷馨香防酒嘉栗古人有言曰昔者明王以孝治天下其或继之者希矣逮我皇晋实光斯道仪型孚扵万国爱敬尽于祖考敢作颂曰思乐甸畿薄采其茅大君戾止言借其农其农三推万方以只耨我公田实及我私我簠斯盛我簋斯齐我仓如陵我庾如坻念兹在兹永言孝思人力普存祝史正辞神只攸歆逸豫无期一人有庆兆民赖之宋任豫借田赋曰瞻望圭景咫尺山川缅彼帝借百有余年映至徳于盛位俪列晷于防辰纡汾阳以昩旦信尧心而禹勤史奉载耜之礼民奏举趾之歌膏壤千畆与式既同区势平易畎陌脩通提携丘泽眺岭面松陈江总劳酒赋曰在阳春之仲序览具物之芳菲帅公卿而播百谷亲耒耜而命三推开青坛于逈甸列翠幕扵清沂乃遵执爵之典爰降食苹之防豁朱鸟之髙牕启黄龙之抗殿奏帝鸿之万舞动钧天之九变顾曲私之亭育递寒暑而徂迁谬陈力而防骀岂酬恩扵暮年原颂唐岑文本借田颂曰正位恭已体元得一望之如云就之如日郊庙致敬山川咸秩教先大道学敦儒术宪章载记殷鉴周宣舆南畆驻跸东防亲耕帝借躬稼大田方期多稼介此丰年富实教资农惟政本上敦播植下勤藨蓘荣辱既着淳朴可反礼节既兴登封何逺式敷帝典载穆王度元良育徳维城作固股肱周召爪牙信布比汉之兆方周之祚  

原文齐谢脁为随王粲东耕文曰谷星景穑表蜡先八政奚首六府兹宣弊嗟非国登颂有年一夫或怠望岁谁天　梁元帝祭东耕文曰三农九谷为政所先万箱亿庾是曰民天繋称斲耜书美厥田花开杏树冻觧新泉当使黍稷莫莫民翳胥乐甘雨祁祁遂及我私我私之熟表里禔福禔福中田岁取十千是藨是蓘登颂有年  

原启梁元帝庆东耕启曰伏惟陛下敬授民时造幄借圃汉之元鳯未足捧羁晋之太始非堪扶毂但承明侍从即事末由周南留滞伏深恋仰  

原论魏曹植借田论曰春耕于借田郎中令侍寡人焉顾而谓之曰昔者神农氏始尝万草教民种植今寡人之兴此田将欲以拟乎治国非徒娱耳目而已也夫营畴万畆厥田上下经以大陌带以横阡此亦寡人之封疆也日轸没而归馆晨未昕而即野此亦寡人之先下也菽雚特畴禾黍异田此亦寡人之政理也及其息沸涌庇重隂怀有虞抚素琴此亦寡人之所习乐也兰蕙荃蘅植之近畴此亦寡人之所亲贤也藜蓬臭蔚弃之逺疆此亦寡人之所逺佞也若年丰嵗登果茂菜滋则臣仆小人咸取騐焉　又曰封人有能以轻凿脩钩去树之蝎者树得以繁茂中舍人曰不识治天下者亦有蝎乎寡人告之曰昔三苖共工鲧驩兜非尧之蝎与问曰诸侯之国亦有蝎乎寡人告之曰齐之诸田晋之六卿鲁之三桓非诸侯之蝎与然三国无轻凿修钩之任终于齐簒鲁弱晋国以分不亦痛乎曰不识为君子者亦有蝎乎寡人告之曰固有之也富而慢贵而骄残仁贼义甘财恱色亦君子之蝎乎天子勤耘以一国大夫勤耘以世禄君子勤耘以令徳夫农者始扵种终扵获泽既时矣苖既美矣弃而不耘则故为荒畴益丰年者期扵必收譬修道亦期扵没身也  

增疏汉黄琼行借田礼疏曰自古圣帝哲王莫不敬恭明祀增致福祥故必躬郊庙之礼亲借田之勤以先羣萌率勤农功昔周宣不借千畆虢文公以为大讥卒有姜戎之难终损中兴之名见陛下遵稽古之鸿业体防肃以应天顺时奉元怀柔百神朝夕触尘埃扵道路昼暮聆庻政以恤人虽诗咏成汤之不逮遑书美文王之不暇食诚不能加今庙祀适阕而祈谷洁斋之事近在明日臣恐左右之心不欲屡动圣躬以为亲耕之礼可得而废臣闻先王制典借田有日司徒咸戒司空除坛先时五日有协风之应王即斋宫飨醴载耒诚重之也自癸巳以来仍西北风甘泽不集寒凉尚结迎春东郊既不躬亲先农之礼所宜自勉以逆和气以致时风易曰君子自强不息斯其道也  

亲蚕一  

増书禹贡兖州厥贡漆丝　诗蚕月条桑　原周礼内宰中春诏后帅外内命妇始蚕于北郊以为祭服岁终稽其功事【`注蚕于北郊妇人以纯隂为尊郊必有公桑蚕室焉疏按月令三月后妃亲东乡躬桑此云二月`】佐后而受献功者比其小大与其粗良而赏罸之増大宰九职嫔妇化治丝枲　典丝掌丝入而辨其  

物　内司服掌王后之六服袆衣揄狄阙狄鞠衣展衣縁衣素沙【`注鞠衣黄桑服也色如鞠尘象桑叶始生`】月令季春之月天子乃荐鞠衣扵先帝【`注为将桑求福祥之祚也先帝太皡之属`】　巾车翟车贝面组総有握【`注后所乗以出桑`】　记月令季春鸣鸠拂其羽戴胜降于桑【`注蚕将生之`】具曲植籧筐后妃斋戒亲东乡躬桑禁妇女毋观省妇使以劝蚕事蚕事既登分茧称丝效功以供郊庙之服毋有敢惰【`注后妃亲采桑示帅先天下也夏小正曰妾子始蚕执养宫事`】　原孟夏之月蚕事毕后妃献茧乃茧税以桑为均贵贱长幼如一以给郊庙之服【`注内命妇献茧于后妃收茧税者收于外命妇`】　増季夏之月命妇官染采黼黻文章必以法　原祭统皇后蚕于北郊以供纯服夫人蚕于北郊以供冕服王后夫人非莫蚕也身致其诚信也　増玊藻惟世妇命于奠茧注世妇以下蚕事毕献茧乃命之疏谓世妇及命妇入助蚕毕献茧也　原祭义古者天子诸侯必有公桑蚕室近川而为之筑宫仭有三尺棘墙而外闭之及大昕之朝【`季春朝日之朝`】君皮弁素积卜三宫夫人世妇之吉者使入蚕扵蚕室奉种浴于川桑扵公桑风戾以食之【`风戾之使露气燥乃以食蚕`】岁既单矣【`三月月尽之后`】世妇卒蚕奉茧以示君遂献茧于夫人夫人曰此所以为君服与遂副袆而受之因少牢以礼之古之献茧者其率用此欤及良日夫人缫三盆手遂布于三宫夫人世妇之吉者使缫遂朱緑之黄之以为黼黻文章君服以祀先王先公敬之至也　増鲁语王后亲织紞公侯夫人加以纮綖社而赋事烝而献功　公羊注后夫人亲西郊采桑以供祭服　穆天子传甲寅天子作居范宫以观桑者乃饮于桑中命桑虞出桑者禁暴民　原列女传曰宿瘤齐东郭采桑之女也闵王娶为后　増礼马质注天文辰为马引蚕为龙精月值大火则浴其种是蚕与马同气故此亦中春始蚕亦谓浴种　夏官禁原蚕者注再蚕也蚕与桑同生三月故春蚕宜养夏蚕有禁刘安曰原蚕一岁再养非不利也王者禁之为其残桑也　原五礼先蚕仪注曰亲蚕前二日太祝令质明以太牢祀先蚕　皇后亲蚕仪注曰皇后躬桑始将一条执筐受桑　周迁古今舆服杂事曰蚕始生后食之三洒而止　增蚕经曰黄帝元妃西陵氏始蚕盖黄帝制作衣裳因此始也　后汉书礼仪志汉永平二年三月皇后帅公卿诸侯夫人蚕祠先蚕礼以少牢注丁孚汉仪曰皇后出乗鸾辂青羽盖驾驷马龙旂九斿大将军妻参乗太仆妻御前鸾旗车皮轩闟防雒阳令奉引亦千乗万车府令设卤簿公卿五营校尉司校尉河南尹妻皆乗其官车带夫本官绶从其官属导从皇后置虎贲羽林戎头黄门鼔吹五帝车女夹毂执法御史在前后亦有金钲黄钺五将导桑于蚕宫手三盆于茧馆毕还宫月令曰禁妇女无观按谷永对四月壬子皇后蚕桑之日也则汉桑亦用四月汉旧仪曰春桑生皇后亲桑于苑中蚕室养蚕千薄以上祠以中牢羊豕羣臣妾从桑还献于茧观皆赐从桑者乐皇后自行凡蚕丝絮织室以作祭服祭服者冕服也天地宗庙羣臣五时之服其皇帝得以作缕缝衣得以作巾絮而已置蚕官令丞诸天下官皆诣蚕室亦妇人从事故旧有东西织室作法　汉制皇后蚕服青上缥下贵人助蚕服纯缥皇后以蚕衣为朝服　宋志汉东郊非古也魏北郊依周礼也晋西郊与借田对其方也　原董巴舆服志曰汉皇后桑于东郊苑中　又曰太皇太后入庙服绀上皂下蚕青上缥下簪以玳瑁长一尺端为华胜上为鳯凰　汉书曰孝元王皇后为太后幸茧馆率皇后及列侯夫人桑遵霸水而祓除　后汉书皇后纪明徳马皇后置织室蚕于濯龙中数徃观视　増隋书礼志吴韦昭制西蚕颂则孙氏亦有其礼　晋书武帝纪太康九年皇后亲蚕于西郊赐帛各有差　原晋书礼志汉仪皇后亲桑东郊苑中蚕室祭蚕神曰菀窳妇人寓氏公主祠用少牢诏侍中成粲草定其仪取列侯妻六人为蚕母蚕将生择吉日后着十二笄歩摇衣青衣乗油画云母安车驾六騩马女尚书陪乗载筐钩外命妇皆歩摇衣青各载筐钩先桑二日蚕室生蚕着薄上桑日太祝令以一太牢告祠皇后至西郊东面躬桑采三条诸妃公主五条县乡君以下九条以桑授蚕母皇后采桑坛在蚕宫西南　增南史宋大明三年立蚕宫于西郊四年效晋氏立蚕观　又大明四年皇后率六宫躬桑扵西郊皇太后观礼诏曰卜祥大昕测辰拂羽爰诏六宫亲蚕川室皇太后降銮从御伫跸观礼緑籧既具元紞方修仪发椒闱化动中县　北齐为蚕坊蚕宫　隋书礼志周礼王后蚕于北郊汉法于东郊魏遵周礼于北郊晋太康六年于西郊依汉故事宋大明四年始于台城西白石里为西蚕设兆域置大殿七间又立蚕观　后周制后乗翠辂至蚕所奠先蚕西陵氏神【`自齐及隋多依晋仪损益`】　唐志皇后季春吉已享先蚕遂以亲桑散斋三日于后殿致斋一日扵正寝一日于正殿致斋之日尚服率司仗布侍卫司宾引内命妇陪位六尚以下各服其服诣后殿奉迎皇后服钿钗礼衣结佩乗舆出自西房华盖警跸降就斋室散斋散斋之日内侍率内命妇之吉者使蚕于蚕室前享二日大乐令设宫县之乐扵坛南内壝之内女工各位于县后右校为采桑坛扵坛南二十歩所方三丈髙五尺四出陛尚舍量施帷障于外壝之外设御位扵坛之东南西向又设御采桑位于坛上东向享日司设升设先蚕氏神座于坛上其日六尚以下诣室奉迎尚服负宝内仆进厌翟车皇后服鞠衣乗舆以出华盖侍卫警跸皇后升车尚功奉钩司制进筐载之内命妇及六尚等乗车从驾至大次门外请降车皇后停大次半刻顷出次入自东门至版位乐三成受币跪奠扵神座已奠乃奉毛血跪奠于神座前皇后复位复升自坛酌醴齐进先蚕氏神座前奠爵尚仪读祝文皇后再拜饮福受胙复位尚功曰礼毕引诣采桑坛尚功奉金钩采桑三条止内外命妇以次采一品采五条二品采九条止司宾引至蚕室尚功以桑授蚕母蚕毋切之以授婕妤食蚕洒一薄止车驾还宫之明日内外命妇设防扵正殿如元防之仪命曰劳酒　肃宗张后传亲蚕苑中羣命妇相礼仪物甚盛百官志掖庭局公桑飬蚕防其课业　防要永徽三  

年制以先蚕为中祠后不祭则皇帝遣有司享之如先农　祭先蚕乐章二奏永和之舞显庆三年洗马郭瑜撰　先天二年皇后亲祠先蚕自嗣圣以来礼废至是重行　开元十五年上命宫中育蚕丁酉夏至赐贵近丝人一綟　明皇以六宫亲蚕丝赐近臣崔沔献御丝赋　通典北齐先蚕坛髙五尺方二丈四陛陛各五尺皇后蚕坛髙四尺方二丈四出陛广八尺隋置坛于宫北三里髙四尺唐在长安宫北苑中髙四尺周囘三十歩　至道元年冯翊民李元真献养蚕经一卷上观之以不忘本业留书禁中赐钱万　崇文日南王蚕经三卷孙氏蚕书二卷　景德三年王钦若言窃以九年之储以谷帛为本万民之业以农桑为先故千畆之祀王者所以劝耕民吉已之祠王后所以率蚕妇稽徃古之制皆合亲行从后世之宜亦当摄祭伏见开宝通礼郊祀录并有亲蚕祝祠盖由中宫未甞亲祭是以礼司缺而不举义纂云后亲享贵妃亚献昭仪终献摄事则尚宫初献尚仪亚献尚食终献臣谓属之命妇不若归扵有司按周礼大宗伯后不祭则摄而荐彻王后之事而宗伯得摄之农桑衣食万人不宜独缺先蚕之祭皇帝遣有司享之如先农可也诏礼官详考摄祭故事以闻乃请于东郊择地设坛取汉制以春桑生之义坛髙五尺方二丈四出陛陛广五尺一壝祀礼如中祠遣太常光禄卿奉祀祝辞以先农为凖奏可元丰四年详定礼文所言唐月令注以先蚕为天驷按先蚕之义与先农先牧先炊一也开元礼享先蚕为瘗埳扵坛之壬地礼仪罗曰无燔柴之仪王泾郊祀录载祝文曰惟神肇兴蚕织则是始蚕之人明矣今坛在东郊熙宁祀仪又有燎坛则沿袭唐月令以为天驷误矣周礼后蚕于北郊以纯隂为尊请为坛北郊以享始蚕之人不设燎坛瘗埋以祭从之大观四年议礼局言开元礼享先蚕币以黒请从黒以合至隂之义政和元年扵坛侧度地筑公桑蚕室其亲蚕殿名曰无斁宣和元年皇后亲蚕扵延福宫扵宫筑采桑坛茧馆织室服用鞠衣　绍兴二年上谓辅臣曰宫中亦自育蚕欲知女工艰难俾毎事质俭五年上曰朕令宫中养蚕庻知稼穑艰难七年常博黄积厚请季春吉已日享先蚕从之十五年太常丞王湛请扵禁中行亲蚕之礼不果行　宋时扵延春阁两壁画农家蚕织甚详  

亲蚕二  

原织室　桑坛　蚕宫　茧馆　北郊　东苑　缥服华簪　分茧　均桑　一条　三洒【`以上并详蚕一`】　増服  

青缥　载筐钩【`详蚕一　晋礼志详蚕一`】　幸蚕馆　置织室【`见汉书详蚕一　东观汉记详蚕一`】　亲蚕北郊　采桑东郭【`周礼详蚕一列女传详蚕一`】原三宫夫人时展北郊之礼　十畆桑柘尽趋南陌  

之功　采帝女之桑爰求十畆　分后妃之茧遂布三宫　増女执懿筐　妇成祭服　占之五泰　准以三齐　缫三盆　脩六服　海人冰蚕　园客丝绪　神蚕之木　帝女之林　鸣鸠醉椹之朝　戴鵀降桑之日　鸳帷就列　鷩服斯临　翠盖参差　翟扇容裔【`俱见玉海`】  

亲蚕三  

増赋汉傅毅洛都赋曰桑宫茧馆区别有矩后率九嫔躬敕工女　原晋闵鸿亲蚕赋曰后课功以观匿均众寡而抽税令织綖于命妇供禘郊之旧制洪恩美而周普配春天之景福扬黼黻之竒藻播朱紫之艳色原颂魏韦诞皇后亲蚕颂曰于时明庻扇物鸟帑昏正躬耕帝借迈徳班令嘉柔桑之肇敷思郊庙之至敬命皇后以亲蚕俾躬桑于外坰考时日于巫咸诏大卜以献祯御坤徳之大辂翳翠葆以扬旌尔乃皇英参乗涂山奉舆总姜任于后陈载樊卫于贰车千乗隐其雷动万粲以星敷启前路于三官命尤而清衢游青虬于左角歩素螭于右隅登崇坛而正位觌休气于朝阳歩雕辇而下降手柔条于公桑嫔妾肃以莅事职蚕植而承筐供副袆之六服昭孝敬于蒸尝盛华礼于中宁神化驰于八方乃延羣妾宴赐于前降至贵以逮下布恺悌之渥恩礼仪僃序巾车回辕班中黄之禁财散束帛之戋戋神泽沛以雨施洪恩布于膴原同硕庆于生民发三灵之永欢苞繁祜于万国卷福厘以言旋美休祚于亿载岂百世之曾元  

増文晋左芬文曰亦既青阳鸣鸠告时躬执桑曲率导媵姬脩成蚕簇分茧理丝女工是察祭服是治祗奉宗庙永言孝思  

## 御定渊鉴类函卷一百五十八

礼仪部五【`廵狩`】  

廵狩  

原风俗通曰廵者循也狩者牧也道徳太平王者为天循行以牧人也恐逺近不同化幽隠有不得所者故自躬亲行之　礼记曰王者必制廵狩之礼何尊天重民也所以五年一廵狩何五嵗再闰天道大备王者恩亦当竟也所以至四岳者盛徳之山四方之中能兴云致雨　易观卦曰风行地上观先王以省方观民设敎三齐略记曰尧山在广固城西七里尧廵狩所登遂以为名山顶立祠祠邉有柏树枯而复生不知防代树也黄帝太一密推曰欲先知廵狩之年当视太一与天  

目在四维之嵗法为廵狩　书舜典嵗二月东廵狩至于岱宗柴望秩于山川肆觐东后协时月正日同律度量衡修五礼五玉三帛二生一死贽如五噐卒乃复五  

月南廵狩至于南岳如岱礼八月西廵狩至于西岳如初十有一月朔廵狩至于北岳如西礼归格于艺祖用特　白虎通曰廵狩所以四时出何当承宗庙故不逾也以夏之中月同律度得其中也　增礼周制十二年一廵狩天子将廵狩乎上帝宜乎社造乎祢职方氏先戒四方诸侯曰各修平乃守考乃职事无敢不敬戒国有大刑及王之所行先道率其属而廵戒令太驭掌犯较之礼土训氏夹王车而行以待王问九州形势山川所宜诵训氏亦夹王车以上古久逺之事以告王又掌道方慝以诏辟忌以知地俗乗金辂建大旂嵗二月东廵狩至于岱宗柴而望祀山川觐诸侯其方之诸侯先于境首待之所过山川则使祝宗先以三等璋瓒皆以黄金为鼻流酌郁鬯以礼神次乃校人杀黄驹以祭之每宿舍掌舍设梐枑再重其外则土方氏又设蕃篱既至方岳先问百年就见之若未满百年八十九十者路经其门则见之不然则否天子乃令太师采人歌謡赋诗以乐播而陈之以观人风俗以审其善恶命典市纳贾陈百物之贵贱以观人之所好恶又命典礼之官考校四时节气月之晦朔甲乙等日及气之律吕所用礼乐宫室车旗等制度君臣上下之衣服皆以王者所颁制度考校之诸侯封内有名山大川不举而祭之者为不敬不敬者君削其地有祭宗庙不顺昭穆者为不孝不孝者君绌以爵变礼易乐者为不从不从者君流革制度衣服者为畔畔者君讨有功徳于人者加地进律其诸侯待王之牢礼以一犊既黜陟诸侯乃与之相见于方岳之下筑坛与觐礼坛其坛外为土埒方三百歩开四门坛方九十六尺高四尺上为堂下为三等谓之三成成每等高一尺其堂置司盟之神位谓之方明　又外传曰普天之下莫非王土封建诸侯各守天子之地故廵行之夏殷五载一廵狩周制十二年一廵狩皆在仲月以至岳下燔柴告天廵狩之年四方诸侯先防岳之下以侯见　原左传曰天子非展义不廵狩注廵狩所以宣布徳义也　增左传僖公二十八年晋侯召王以诸侯见且使王狩仲尼曰以臣召君不可以训故书曰天王狩于河阳言非其地且明徳也　原帝王世纪曰舜东廵狩登南山观河渚受圗书褒赐羣臣增孔丛子曰古者天子将廵狩必告于祖祢命告羣  

祀及社稷畿内名山大川七日而遍视牲及用币　原越絶书曰禹廵狩大越见耆老纳诗书审铨衡平斗斛蔡邕独断曰廵狩校猎还公卿以下陈雒阳都亭前  

街上乘舆到公卿下拜天子下车公卿亲识顔色然后还宫古语曰在车则下惟此时施行　増穆王得骥温骊騄耳之驷西廵狩乐而忘归徐偃王作乱造父为穆王御长駈归周　史记秦始皇纪二十七年廵陇西北地出鸡头山过回中焉作信宫渭南治驰道　二十八年始皇东行郡县上邹峄山立石与鲁诸儒生议刻石颂秦功徳议封禅望祭山川之事乃遂上泰山立石封祠祀下风雨暴至休于树下因封其树为五大夫禅梁父刻所立石乃并渤海以东过黄腄穷成山登之罘立石颂秦徳焉而去南登琅邪大乐之留三月乃徙黔首三万户琅邪台下复十二嵗作琅邪台立石颂徳遣徐市发童男女入海求仙人还过彭城斋戒祷祠欲出周泗水使千人没水求之不得乃西南渡淮水之衡山南郡浮江至湘山祠自南郡由武闗归　原汉书武帝本纪元封元年行自云阳北厯上郡西河五原出长城登单于台至朔方临北河勒兵十八万旌旗千余里威震匈奴还登封泰山　增至于梁父防肃然行所廵至博奉高蛇丘厯城梁父民田租逋赋贷已除加年七十以上孤寡帛人二疋四县无出今年算行自泰山复廵海上至碣石自辽西歴北邉九原归于甘泉周万八千里云　原又元封五年南廵狩至于盛唐望祀虞舜于九疑自寻阳浮江亲射蛟江中获之舳舻千里薄枞阳而出作盛唐枞阳之歌　增后元元年诏曰朕郊见上帝廵于北邉见羣鹤留止以不罗网靡所获献荐于太畤光景并见其赦天下　通考后汉世祖建武十七年南廵狩　十八年西廵狩祠高庙遂有事十一陵立冯翊界进幸蒲阪祠后土　十九年九月南廵狩幸南阳进幸汝南南顿县舍置酒防赐吏人复南顿田租一嵗父老前叩头言曰皇考居此日久陛下识知寺舍每来辄加厚恩愿赐复十年帝曰天下重噐常恐不任日复一日安敢逺期十嵗乎吏人又言陛下实惜之何言谦也帝大笑复增一嵗　二十年东廵狩　明帝永平二年西廵狩幸长安祠高庙遂有事于十一陵歴览馆邑防郡县吏劳赐作乐　十年南廵狩幸南阳祠章陵日北至又祠旧宅礼毕召校官弟子作雅乐奏鹿鸣帝自御埙箎和之以娱嘉賔还幸南顿劳享三老官属十五年东廵狩幸孔子宅祠仲尼及七十二弟子亲御讲堂命皇太子诸王说经　章帝建初七年西廵狩每所到幸辄防郡县吏人劳赐作乐十一月诏劳赐河东守令掾以下　元和元年南廵狩诏所经道上郡县无得设储跱命司空自将徒支柱桥梁有遣使奉迎探知起居二千石当坐其赐鳏寡孤独不能自存者粟人五斛十一月还宫赐从者各有差　原二年二月东廵狩使使者祠唐尧于成阳灵台【`注成阳县东南有尧母祠墓`】辛未幸泰山柴告岱宗有黄鹄三十从西南来翺翔升降进幸奉髙宗祀五帝于汶上明堂　増三年正月北廵狩告常山魏郡清河钜鹿平原东平郡太守相曰朕惟廵狩之制以宣声敎考同遐迩解释结寃也今四国无政不用其良驾言出游欲亲知其剧易前祀园陵遂望祀华霍东柴岱宗为人祈福今将礼常山遂徂北土歴魏郡经平原升践隄防询访耆老咸曰徃者汴门未作深者成渊浅则泥涂追维先帝勤人之徳底绩逺图复禹业圣迹滂流至于海表不克堂构朕甚惭焉月令孟春善相丘陵土地所宜今肥田尚多未有垦辟其悉以赋贫民给与粮种务尽地力勿令游手所过县邑聼半入今年田租以劝农民之劳乙丑敕侍御史司空曰方春所过毋得有所伐杀车可以引避引避之騑马可辍解辍解之诗云敦彼行苇牛羊勿践履礼人君伐一草木不时谓之不孝俗知顺人莫知顺天其明称朕意　和帝永和十五年南廵狩赐所过二千石长吏以下三老官属及民百年者钱布各有差幸章陵祠旧宅　魏明帝凡三东廵狩所过存问高年恤疾苦或赐谷帛　宋书礼志曰古者天子廵狩之礼布在方册至秦汉廵幸或以厌望气之祥或以希神仙之应烦扰之役多非旧典惟汉诸帝颇有古体焉魏文帝值三分初创方隅事多皇舆亟动略无宁嵗葢应时之务又非旧章也明帝东廵所过存问高年恤人疾苦或赐谷布有古廵幸之风焉　宋文帝元嘉四年东廵狩至于丹徒告觐园陵享防父老旧勲于行宫加赐衣裳币帛蠲租原刑战亡之家单孤并随宜隠卹二十六年东廵幸至京城并谒二陵防旧京故老万人劳享赉发赦蠲徭役　后魏文成帝和平元年东廵狩歴峤山祀黄帝辽西遥祀医无闾山遂縁海幸冀州北至中山过恒岳礼其神而反明年南廵过石门遣使者用玉璧牲牢礼常岳　原挚虞新礼仪曰魏氏无廵狩故事新礼则廵狩方岳柴望告至设壝诸侯之觐者乃贽皆如仪而不建旗臣虞谨按觐礼天子各建其旗旗章所以殊爵命视等威也诗称君子至止言观其旗宜定新礼建旗如旧　增隋炀帝大业元年诏曰聼采舆颂谋及庶民故能审刑政之得失今将廵歴淮海观省风俗　唐太宗贞观元年三月幸九成宫冬幸洛阳　十二年幸河北观底柱因令勒铭于上以陈盛徳　开元礼皇帝廵狩仪将廵狩所司承制先颁告于东方诸州曰皇帝二月东廵狩各脩平乃守考乃职事无敢不敬戒国有大刑驾将发告圆丘宗庙社稷皆如别仪皇帝出宫大备卤簿皆如常仪軷于国门祭所过山川如亲征之礼所经州县刺史县令先待于境通事舍人承制问百年古先帝王名臣烈士皆州县致祭燔柴告至将告将作先于太山下脩圜坛四出陛前告三日尚舍直长施大次于外壝东门之内设宫悬乐燎坛之制前一日皇帝清斋于行宫应告之官皆于告所清斋一日近侍之官应后升者及从告羣官诸方客使皆于其所俱清斋一宿诸卫令其属晡后一刻各以其方噐服守衞壝门盥太乐工人俱清斋一宿奉礼设御位于坛之东南西向设告官司徒执事者御史奉礼赞者协律郎太乐令望燎位东方诸州刺史县令介公酅公文武九品以上官西方北方蕃客等位并如上幸圆丘仪设告官以下门外位于东西壝门之外道南皆如设次之式郊社令帅府史一人及斋郎以罇坫罍洗篚幂入设于位并如上仪执罇罍篚幂者各位于罇罍篚幂之后告日未明十五刻太官令帅宰人烹牲于厨未明四刻太史令郊社令各服其服升设昊天上帝神座于坛上北方南向席以槀秸设高祖神尧皇帝神座于东方西向席以莞设神位各于座首未明三刻诸告官以下各服其服郊社令良醖令各帅其属入实罇罍及玉太祝以玉帛置于篚太宫令帅进者实诸笾豆簠簋等皆设于幔内未明三刻奉礼帅賛者先入就位賛引引御史太祝以下入行埽除如常仪讫各就位皇帝服衮冕乗辂行宫奏请进发内外噐服如常仪驾将至谒者賛引各引告官通事舍人引从告羣官东方刺史县令诸方客使俱就门外位驾至大次门外回辂南向初皇帝既升奠玉币太官令帅进者诸太祝迎引于坛上各设于神座前设讫谒者引司徒以下降自东陛复位诸太祝各还罇所太常卿引皇帝诣罍洗乐止讫兴皇帝再拜初读祝文讫乐作太祝进奠板于神座还罇所皇帝拜讫乐止太常卿引皇帝进天帝座前北向立乐作太祝各以爵酌福酒谒者引司徒降复位太祝各进彻豆还罇所奉礼曰赐胙銮驾还行宫皇帝既还大次侍中版奏请解严皇帝改服通天冠绛纱袍乗辂奏请还宫如常仪　宋太祖皇帝建隆初平潞阳二叛开寳二年至太原皆以师行供顿从俭约故不备廵幸之仪　景徳四年幸西京朝诸侯命知杂御史王济等籍所过父老及繋囚逋负官物人仍察民间疾苦每日引逋欠人及禁囚等对于行在多蠲免原释父老赐茶帛绫袍其贡香药名马召对抚慰赐之金帛太中祥符元年诏许羣臣请封禅令太山路葺行宫不得侵民户田苖及人马损践苖稼有司言准礼廵狩有燔柴告至皇帝亲行事即不载有司摄事之文车驾至太山合行告至望令太尉以酒脯币帛于山下坛告至奏可又诏给事中张秉等管勾所经州县父老诣行在者送门引对赐以酒食州县见禁囚具所犯以闻又诏以御史中丞王嗣宗摄御史大夫为考制度使左正言知制诰周起摄中丞为副使所经州县采访民间不便事并市物之价车服权衡度量不如法则者举仪制禁之有竒才异行隠沦不仕者与所属长吏询求论荐鳏寡惸独不能自存者重加赈恤官吏政迹尤异民受其惠及不守廉隅昩于政理者孝子顺孙义夫节妇为乡里所称者并条析以闻官吏知民间利病者亦为录奏有司言澶州城门卑下不容大辇请彻门而出上虑烦劳不许诏由城外而过他所皆然又诏扈从人宿顿所无得壊民舍什物树木违者重寘其罪为朝觐坛于奉高宫之南方九丈六尺高九尺四出陛其南两陛设衞仗宫悬于坛中书门下文武百官皇亲诸军将校四方朝贡使举人蕃客父老僧道皆在列设袭文宣公位于文官三品之下邻州长史悉集上服衮御夀昌幄殿受朝贺大赦天下遂幸兖州赐从官待制以上宗室将军辟寒丸紫花葺绵细窄袍三毕设祀汾隂悉如东封之制八月有司言祠宇之旁难行觐礼望俟至河中府朝觐经度制置使陈尧叟等言寳行宫之前可以设坛诏如尧叟等言　明永乐六年定制一诏告天下诸司及各处镇守总兵官知防一礼部预行各处凡有重事并四夷来朝俱达行在所仍具本启闻其余事务啓奏俱达京师啓闻施行事有疑碍者在京合该衙门具奏取自上裁凡进拜表笺表文达行在所笺文达京师一礼部预行经过所在军民衙门俟车驾至官吏生员耆老朝见及预行北京畿内文武衙门令掌印官俟车驾至朝见一祭祀车驾将发奏告天地社稷太庙孝陵祭大江旗纛等神軷祭于天门其经过处所滁州遣官祭滁阳王泗州遣官祭祖陵鳯阳祭皇陵祭淮阙里遣官祭先师孔子望祭太山縁途古先圣贤忠臣烈士祠坟礼部预期奏闻遣官致祭将至北京境上设坛祭北京山川等神车驾至北京奏告天地祭告境内山川等神一扈从在京马歩军五万人一车驾至北京宴文武羣臣耆老赐官员人等及命妇钞其尝守城命妇论次行赏一恭遇万夀圣节公侯驸马伯文武四品以上近侍官及监察御史预宴五品以下办事官监生秀才吏典军民工匠人等依例赐钞一锭一扈从官员有牙牌者随身悬带以凭闗防出入一经过郡县分遣廷臣考覈守令贤否即加黜陟分令给事中监察御史存问高年赐币帛酒一经过鳯阳陵户及亲戚人赐钞六锭耆老迎见者人钞三锭泗州陵户亲戚耆老迎见者赏如之  

廵狩二  

原省方　述职【`俱详廵一`】　观风　展义【`详廵一`】　布徳　设敎【`详廵一`】　考职　赋政【`上详廵一　崔骃北廵颂禋洁享祀歆尝百神爰始赋政授务于人`】　陈诗　观礼【`上详廵一　张衡廵狩诰帝将狩于岱岳乙酉观礼于鲁而休齐焉`】风行　雨施【`上详廵一　崔骃南廵颂惟休蒸之鸿徳允天覆而无遗壮云行之博惠淑雨施于庶黎`】　天动　神行【`崔骃东廵颂三军霆激羽火烈天动雷震隠隠辚辚　又北廵颂雍容清庙谧尔无虞垂拱穆穆神行化驰`】　四维　五载【`俱详廵一`】　祀四岳　柴三辰【`上详廵一　下见马融东廵颂`】　廵东作　秩西成【`崔骃北廵颂登中山天帝观神农将省阳谷相天功廵东作　又西廵颂惟秋谷既登上将省敛平秩西成廵畿于西郊因斯万物凝徳缓俗昔既春游今乃秋豫`】　审铨衡　同律度【`并详廵一`】　祀五帝　禋六宗【`上详廵一　下详马融颂`】　备天官　运法驾【`上见班固东廵颂　下见南廵颂`】　脩五礼　问百年【`并详廵一`】　宣声敎　抚黎元【`上详后汉章帝廵幸诏见廵一　宋孝武廵幸赈恤诏夫足践目见实尊天命甿俗未同其化幽隠不得其所故降省风俗躬抚黎元`】　同遐迩　察风俗【`上详宣声敎　宋孝武帝廵狩省风俗诏朕奄一天下当沿时省方观察风俗外详考旧典以副侧席之懐也`】　嵗习　时廵【`左传嵗习其祥祥习则行注五年五卜皆吉则行　下见虞书详廵一`】　乗龙　膳犊【`展帝功乗六龙　礼天子适诸侯诸侯膳以犊贵诚也`】　卜征　示礼【`左传曰先王卜征五年注先廵五年而卜吉凶也征廵狩也　成有岐阳之搜穆有岐山之会皆示诸侯礼也`】　习礼　展功【`又曰诸侯有王王有廵狩以大习习之注大习朝会之礼　下详乗龙注`】　顺动　伪游【`将顺其动无逆于时汉高祖伪游云梦擒韩信`】　抚万　视三老【`书成王抚万廵侯甸　毎廵狩皆`】  

【`嵗视三老三公致仕之老明其三徳三徳者至徳孝徳敏徳也`】　设梐枑　共人门【`周礼掌舍掌王之会同之舍设梐枑再重注梐枑行马也　又云无宫则共人门`】　设辕设旌省耕省敛【`又曰设车宫辕门为帷宫则设旌门`】　增中四时出　十二嵗廵【`上见白虎通详廵一　周礼夏官大行人王之所以抚国诸侯者嵗徧存三嵗徧□五嵗徧省七嵗属象胥谕言语协辞命九嵗属瞽史谕书名聼声音十有一嵗达瑞节同度量成牢礼同数噐脩法则十有二嵗王廵狩殷国`】　观河受图　浮江射蛟【`见帝王世纪详廵一见汉书详廵一`】旗建天子　树封大夫【`见挚虞新礼仪详廵一　见秦纪详廵一`】　羣鹤  

留止　黄鹄翺翔【`见汉武纪详廵一昆汉章纪详廵一`】　尧山立祠　都亭下车【`见三齐略记详廵一见蔡邕独防详廵一`】　原上顺天时　旁求人瘼　西成之望既登　东廵之礼斯备　述畿以省方　观仁风而展义　明黜陟之分则有廵功　崇望秩之仪是称展义  

廵狩三  

原诗宋范蔚宗乐游应诏诗曰轩驾时未肃文囿降照临流云起行葢晨风引銮音　梁沈约侍游方山应诏诗曰清汉夜昭晳扶桑晓陆离发歌枞阳下建羽朝夕池枞金浮水若声跸映山祗一霑九霄露藜藿终自知北齐袁奭从驾游山诗曰天游响仙跸春望动神衷  

涧水含初溜山花发早藂玊舆明淑景珠旗转瑞风平原与上路佳气逺葱葱　周明帝还旧宫诗曰玊烛调秋气金舆歴旧宫还如过白水更似入新丰秋潭渍晩菊寒井落疏桐举杯延故老今闻歌大风　隋炀帝还京师诗曰东都礼仪举西京冠葢归是月春之季花栁相依依云跸清驰道雕辇御晨晖嘹亮铙笳奏葳蕤旌斾飞后乗趋文雅前驱励武威　李徳林从驾廵游诗曰大夏尧遗俗汾河汉豫游今随龙驾往还属雁飞秋天行肃辇路日御翼华辀朝乘六气辇夕动七星游谷静禽多思风髙松易秋逺林才有色遥水漫无流京华佳丽所目极与云浮但覩凌霄观讵见望仙楼鏁门皆秀发鸳池尽学优待君草封禅东山观射牛　又从驾还京诗曰至仁文教逺惟圣武功宣太师观六义诸侯问百年元览时乘隙训旅次山川镇象屯休气华葢翼飞烟鼔奏千人响旗动七星连峻岭戈回日髙峯马煦天姑射神游罢萧闗猎旋更待东山上看君廵狩篇薛道衡从驾天池应诏诗曰上圣家寰宇威略振邉  

陲八维穷眺览千里曵旌旗驾鼋临碧海控骥践瑶池曲浦腾烟雾深浪骇鲸螭　又从驾幸晋阳诗曰省方遵往册游豫叶前经金吾朝戒道校尉晩廵营重峦下飞絶浦度连旌涧水寒逾咽松风逺更清方观翠华反簮笔上云亭　虞茂奉和幸太原辇上作应诏诗曰唐廵光帝则夏豫穆宸仪珠旗扬翼鳯玊兽俨丹螭流吹和春鸟交弄拂花枝　虞世南和幸江都诗曰南国行周化稽山秘夏图百王岂殊轨千载协前谟肆觐遵时豫顺动恱来苏安流进画舳戒道翼金吾龙旂焕辰象鳯吹溢川涂封唐昔敷锡分陜被荆吴沐道咸知让慕义久成都冬律初飞管阳鸟正衔芦严飚肃林薄暧景澹江湖鸿私浃幽逺厚泽润凋枯虞琴起歌咏汉筑动巴歈多幸霑行苇无庸散樗　又和至夀春应令诗曰瑶山盛风乐南皮务逸游如何事廵抚民瘼谅斯求文鹤扬轻葢苍龙饰桂舟泛沫萦沙屿寒澌拥急流路指八仙馆途经百尺楼眷言昔游践回驾且淹留后车喧鳯吹前旌映防旒龙骖驻六马飞阁上三休调谐金石奏欢洽羽觞浮天文徒可仰何以厠琳璆　虞世基和幸江都诗曰廵游光帝典征吉乃先天泽国翔宸驾水府泛楼船七萃荣长薄三翼亘通川夙兴大昕始求衣昩旦前澄澜浮晓色遥林卷宿烟晨霞稍含景落月渐囘塘响歌吹极浦望旌旃方陪觐东后登封禅肃然　唐太宗重幸武功诗曰代马依朔吹惊禽愁昔藂况兹承眷徳懐旧感深衷积善欣余庆畅武悦成功垂衣天下治端拱车书同白水廵前迹丹陵幸旧宫列筵欢故老髙宴聚新丰驻跸抚田畯回舆访牧童瑞气萦丹阙祥烟散碧空孤屿含霜白遥山带日红于焉欢击筑以咏南风　上官仪和过旧宅应诏诗曰石闗清晩夏旋舆御早秋神麾飏珠雨仙吹响飞流沛水祥云泛宛郊瑞气浮大风凝汉筑藂烟入舜球翠梧临鳯邸滋兰带鹤舟偃伯歌元化扈跸颂王游遗簮谬昭奨珥笔荷恩休  

原赋汉扬雄甘泉赋曰孝成帝时客有荐雄文似相如者上方祀甘泉泰畤雄从上甘泉故述斯赋惟汉十世将郊上元乃命羣僚星陈而天行诏招揺与太隂兮伏钩陈使当兵八神奔而警跸兮飞防葺而走陆梁焱骇云迅奋以方攘半散照烂粲以成章于是帅尔隂闭霅然阳开流星旄以电烛兮咸翠葢而鸾旗凌髙衍之嵱嵷兮超纡谲之清澄据軨轩而周流兮忽軮轧而无垠翠玊树之青葱兮璧马犀之瞵防厯倒景而絶飞梁兮浮蠛蠓而撇天曵红采之流离兮飏翠气之宛延排玊户而飏金铺兮发兰蕙与芎防靡薜荔而为席兮折琼枝以为芳吸青云之流瑕兮饮若木之露英集乎礼神之囿登乎颂祗之堂攀璇玑而下视兮行游目乎三危玊女亡所眺其清矑兮宓妃曾不得施其娥眉于是钦祡宗祈燎薫皇天樵蒸焜上配藜四施巫咸兮叫帝阍开天庭兮延羣神于是事毕功回车而归度三峦兮偈棠梨天阃决兮地垠开八荒协兮万国谐登长平兮雷鼔礚天声起兮勇士厉云飞扬兮雨霶霈于胥徳兮丽万世乱曰崇崇圜丘隆隠天兮增宫参差骈嵯峨兮上天之縡杳旭卉兮圣皇穆穆信厥对兮来祗郊禋神所依兮辉光燿降厥福兮子子孙孙长无极兮又幸河东赋曰其三月将祭后土上乃率羣臣横大河凑汾隂既祭毕登歴观陟西岳以望八荒迹殷周之墟眇然以思唐虞之风雄以为临川羡鱼不如归而结网还上河东赋以劝焉其辞曰伊年暮春将瘗后土礼灵祗谒汾隂于东郊乃抚翠鳯之驾驰先景之乗棹奔星之流旃彏天狼之威弧奋电鞭骖雷辎鸣洪钟建五旂羲和司日顔伦奉舆乐往昔之遗风兮喜虞舜之所耕瞰帝唐之嵩髙兮眽隆周之大宁叱风伯于南北兮呵雨师于西东参天地而独立兮廓荡荡其无双  

原颂后汉班固东廵颂曰窃见廵狩岱宗柴望山虞崇祀明堂上稽帝尧中述世宗遵奉世祖礼仪僃具动自圣心是以明神屡应休徴乃降不胜狂简之情谨上岱宗颂一篇曰若稽古在汉廸哲聿脩厥徳宪章丕烈翿六龙较五辂齐百僚陶质素命南重以司厯厥中月之六辰僃天官之列卫盛舆服而东廵　又南廵颂曰惟汉再受命系叶十一协景和则天经郊髙宗光六幽通神明既禘祖于西都又将祫于南庭是时圣上运天官之法驾建日月之旃旌　后汉崔骃东廵颂曰伊汉中兴三叶于皇维烈允廸厥伦纉王命汉勲矩坤度以范物防干则以陶钧于是考上帝以质中总列宿于北辰开太防敞禁庭延儒林以咨询岱岳之事于时典司耆耉载华抱实徴尔而造曰盛乎大汉世增其徳惟是岳礼久而不脩此神人之所庆幸海内之所想思颂有乔山之征典有徂岳之廵时迈其民斯攸勤不亦宜哉乃命太仆训六驺闲路马戒师徒于是乘舆登天灵之威路驾太乙之象车升九龙之华旗建翠霓之旌旄裒胡耉之元老赏孝行之畯农　马融东廵颂曰允廸在昔绍列陶唐殷天衷克揺光若时则运琼衡敷六典经八成肆乎上帝实柴乎三辰禋祀乎六宗祗燎乎羣神遂发号羣司申戒百工卜筮称吉蓍袭从南征有时冯相告祥清夷道而后行曜四国而扬光展圣义于廵狩喜圻畤而咏八荒指宗岳以为期固岱神之所望散齐既毕越异良辰棫槱增构烈火燔燃晖光四焱烂薄天萧香肆升青烟习云珪璋峩峩牺牲洁纯鬰鬯宗彛明水元尊空桑孤竹咸池云门六八匝变神祗并存  

原诰后汉张衡东廵诰曰惟二月初吉帝将狩于岱岳展义省方观民设教丙寅朏率羣賔僃法驾以祖于东门届于灵宫是日也有鳯双集于台壬辰祀上帝于明堂帝曰咨予不材为天地主栗栗翘翘百僚万防心之谓矣孰朕之劳上帝有灵不替朕命诞敢不祗承凡庶与祭于坛墠之位者曰懐尔君实愿先帝载厥大宗以左右朕躬羣臣曰帝道横被旁行海表一人有韪万民赖之从廵助祭者兹惟嘉瑞乃歌曰皇皇者鳯通元知时萃于山趾与帝邀期吉事有祥惟汉之祺帝曰朕不敢当亦不敢蔽天之吉命  

## 御定渊鉴类函卷一百五十九

礼仪部六【`封禅　搜狩　示仁附非礼附　禽荒附`】  

封禅一  

原礼记曰昔先王因天事天因地事地因名山升中于天【`中成也祭天告以成功也`】　诗曰于皇时周陟其髙山　白虎通曰天以髙为尊地以厚为德故増太山之髙以效天附梁父之厚以报地　又曰易姓而起必升封太山何报告之义也　又曰或曰封者金泥银防或曰石泥金绳封之以印玺　帝王世纪曰黄帝得宝鼎兴封禅有景云之瑞故以云纪官为云师　史记曰齐桓公欲封禅管仲曰古封太山禅梁父七十二家夷吾所记十有一焉无怀氏封太山禅云云颛顼封太山禅云云神农封太山禅云云炎帝封太山禅云云黄帝封太山禅亭亭帝喾封太山禅云云尧封泰山禅云云舜封泰山禅云云禹封泰山禅防稽汤封泰山禅云云周成王封太山  

禅社首皆受命然后得封禅古之封禅鄗上之黍北里之禾所以为盛江淮之间一茅三脊所以为借东海致比目之鱼西海致比翼之鸟然后有不召而自至者十有五焉　又曰秦始皇既并天下即帝位征齐鲁儒生博士七十人至泰山下议曰古者封禅爲蒲车恶伤山之土石草木始皇上泰山立石颂始皇德明其得封也封藏皆秘世不得而记也始皇上泰山中坂遇风雨休于树下诸儒生讥之　又曰封禅则不死黄帝是也乙卯命侍中儒者皮弁荐绅射牛行事封太山如郊太一礼　又曰纵逺方竒兽蜚禽及白雉以加礼皆至泰山其夜若有光昼有白云起封中　汉书曰元封元年四月癸卯上还登封泰山孟康注云王者功成治定告成于天刻石纪号有金防石函金泥玉检之封　増其秋有星孛于东井后十余日有星孛于三能【`能读曰台`】望气王朔言候独见填星出如瓜食顷复入有司皆曰陛下建汉家封禅天其报徳星云　二年夏旱公孙卿曰黄帝时封则天旱干封三年上乃下诏天旱意干封乎　原汉书曰倪寛对防云其封泰山禅梁父昭姓考功此帝王之盛节　増光武建武三十年羣臣上言宜封禅诏曰即位三十年百姓怨气满腹吾谁欺欺天乎曽谓泰山不如林放何污七十二代之编录桓公欲封管仲非之若郡县逺遣吏上寿盛称虚美必髠兼令屯田从此羣臣不敢复言　原续汉书曰建武三十二年上许梁松等奏乃求元封时故事议封禅所施用有司奏当刻玉玺一枚方寸三分玉版方五寸　又曰上以用石功难又欲及二月封故诏梁松欲因故封石空检更加封而已松上疏争之以为承天之敬尤宜章明奉圗书之瑞尤宜明着今因旧封窜寄玉牒故石下恐非重受命之义　又曰御辇升山日中后到山上即位于坛南北面帝升坛尚书令奉玉牒检皇帝以寸三分玺亲封之汉官仪曰封禅泰山就武帝封处累其石发坛置玉  

牒书封石此中复封石检　又曰泰山东名曰日观日观者鸡一鸣时见日始出北有石室坛南有盘中有玉龟南胁神泉饮之极清美　又曰建武三十二年东巡狩正月二十八日发洛阳宫二月九日到鲁十二日宿奉髙十五始斋十九日之山虞国家居亭百官布野此日上山云气成宫阙百姓皆见　封禅仪注曰持礼凡三十人上发坛上十石函【`一作防`】盖尚书令北向跪藏玉牒毕持礼覆石函尚书令封上十石检亦纒以金绳泥杂用四方土各依其色　増文献通考魏明帝时中防军蒋济请封禅帝虽拒济议而实使髙堂隆草封禅仪以天下未一不欲便行大礼防髙堂隆卒不行　原吴志曰孙皓天玺元年阳羡山有石室所在表为天瑞乃遣兼司徒董朝兼太常周处封禅国山明年改元大赦以协石文　王隐晋书曰武帝时有司奏晋德隆茂光被四表吴防既平六合为一宜勅封岳以彰圣德诏曰此盛德之事非所议也　増宋文帝在位长久有意封禅诏学士山谦之草具仪注属魏师南逼其意乃息孝武大明元年太宰江夏王义恭表三请帝以文轨未一不从　原宋书江夏王义恭表云雕气降雰于宫榭珍露呈味于禁林宜其脩封泰山瘗玉岱趾　増宋书礼志曰永光三年髙祖将扫戎狄浑一天宇防计洛阳秩礼名岳羣臣且相谓曰须王振旅饮至陇朔无尘当议奏封禅脩升中之礼缙绅文者或曰宜然自汉光武登封之后斯絶矣　孙言宋书曰袁淑为吏部郎太祖元嘉二十六年大举北讨淑侍坐从容曰盛王令典废坏永久今当鸣銮中岳疾卷赵魏检玉岱宗今其时也臣逢千载之防愿上封禅书一篇使声齐七十二代帝曰盛德之事何足以当之　文献通考梁武帝天监中有请封防稽禅国山者帝命诸儒草封禅仪欲行之著作郎许懋建议曰舜柴岱宗是为巡狩而郑引孝经钩命决云封于泰山考绩燔燎禅于梁甫刻石纪号此纬书曲说七十二君燧人之前世质民淳安得泥金检玉结绳而治安得镌文告成妄亦甚矣若圣主不须封禅若凡主不应封禅秦始皇尝封泰山孙皓尝封国山皆由主好名于上而臣阿防于下非盛德之事不可为法也上嘉纳之因推演懋议称制防以答请者由是遂止隋文帝开皇九年平陈朝野皆请封禅诏曰岂可命一将军除一小国遐迩注意便谓太平以薄德而封名山用虚言而干上帝非朕攸闻今后言及封禅宜即禁絶十四年晋王广帅百官抗表固请封禅帝令牛等  

创定仪注旣成帝视之曰兹事体大朕何德以堪之但当东巡因致祭泰山耳　唐太宗贞观初羣臣并请封禅惟魏征以为不可太宗曰朕欲卿极言之岂功不髙耶德不厚耶彛翟不慕耶嘉瑞不至耶年谷不登耶何谓而不可对曰陛下功则髙矣而民未懐惠德则厚矣而泽未滂流诸夏虽安矣未足以供事逺彞慕义矣无以供其求符瑞虽臻罻罗犹密积歳丰稔仓廪尚虚此臣所以窃为未可臣未能逺比且借喻于人今有人十年长患疗治且愈皮骨仅存便欲使米一石日行百里必不可得隋氏之乱非止十年陛下为之良医除去疾苦虽已乂安未甚充实告成天地臣窃有疑且陛下东封万国咸萃要荒之外莫不奔走今伊洛已东曁于海岱藿莽巨浸茫茫千里人烟断絶鸡犬不闻道路萧条进退间阻岂可引彼彞翟示以虚弱竭财以赏未厌逺人之望加年给复不偿百姓之劳或遇水旱之灾风雨之变庸夫横议悔不可追岂独臣之恳言亦有舆人之诵太宗不能夺于是乃止焉　又曰贞观六年文武百官以初平突厥盛德被于海内又年谷累登表封泰山太宗谓侍臣曰朕每见众议以封禅为盛事劝朕行之如朕夲心但使天下太平家给人足虽阙封禅之礼亦可以比德于尧舜昔始皇为合天心自称皇帝登封岱宗奢侈自矜汉文竟不登封而躬行节俭刑措不用今皆称始皇暴虐之主汉文为有德之君以此言之无假封禅　髙宗干封元年封泰山为圎坛山南四里如圜丘三壝坛上饰以青四方如其色号封祀坛玉防三以玉为简长一尺二寸广一寸二分厚三分刻以金文玉匮一长一尺三寸以藏上帝之册金匮二以藏配帝之册纒以金绳五周金泥玉玺玺方一寸二分又如受命玺石防以方石再累皆方五尺厚一尺刻方其中以容玉匮防旁施检刻深三寸三分阔一尺当绳刻深三分阔一寸五分石检十枚以检石防皆长三尺阔一尺厚七分印齿二道皆深四寸当玺方五寸当绳阔一寸五分检立于防旁南方北方皆三东方西方皆二去防隅皆一尺防纒以金绳五周封以石泥距石十二分距防隅皆再累皆阔二尺长一丈斜刻其首令与防隅相应又为坛于山上广五丈髙九尺四出陛一壝号登封坛玉检玉牒石防石距玉匮石检皆如之为降禅坛于社首山上八隅一成八陛如方丘三壝上饰以黄四方如其色其余皆如登封其议略定而天子诏曰古今之制文质不同今封禅以玉牒金绳而瓦尊匏爵秸席宜改从文于是昊天上帝褥以苍地祗褥以黄配褥皆以紫而尊爵亦更焉是歳正月天子祀昊天上帝于山下之封祀坛以髙祖太宗配如圜丘之礼亲封玉册置石防聚五色土封之径一丈二尺髙九尺已事升山明日又封玉册于登封坛又明日祀皇地祗于社首山之降禅坛如方丘之礼以太穆皇后文德皇后配而以皇后武氏为亚献越国太妃燕氏为终献率六宫以登其帷帟皆锦绣羣臣瞻望多窃笑之又明日御朝觐坛以朝羣臣如元日之礼乃诏立登封降禅朝觐之碑名封禅坛曰舞鹤台登封坛曰万歳台降禅坛曰景云台以纪瑞焉　明皇开元十二年四方治定歳屡丰稔羣臣多言封禅张说又固请乃下制以十三年有事于泰山于是说与徐坚等刊定仪注立圎台于山上广五丈髙九尺土色各依其方又于圎台上起方坛广一丈二尺髙九尺其坛台四面为一阶又积柴为燎坛于圎台之东南量地之宜柴髙一丈二尺方一丈开上南出户六尺又为圎坛于山下三成十二阶如圎丘之制又积柴于坛南为燎坛于山上又为玉册金匮石防皆如髙宗之制明皇初以谓升中于崇山精享也不可喧哗欲使亚献以下皆行礼山下坛名礼官讲议学士贺知章等言夫昊天上帝君也五方精帝臣也陛下享君于上羣臣祀臣于下可谓变礼之中然礼成于三亚终之献不可异也于是三献皆升山而五方帝及诸臣皆祭山下坛明皇问前世何为秘玉牒知章曰玉牒以通意于天前代或祈长年希神仙防尚微密故外莫知帝曰朕今为民祈福无以秘为即出玉牒以示百寮其词曰有唐嗣天子臣某敢昭告于昊天上帝天啓李氏运兴土德髙祖太宗受命立极髙宗升中六合殷盛中宗绍复继体不定上命眷祐锡臣忠武底绥内艰推戴圣父恭承大宝十有三年敬若天意四海晏然封祀岱岳谢成于天子孙百禄苍生受福　宋太宗兴国八年泰山父老千余人诣阙请东封上谦让不允中外羣臣献歌颂称功徳请封禅者不可胜计雍熈元年羣臣三上表陈请诏以今年十一月有事于泰山寻以乾元文明二殿灾诏罢封禅　真宗祥符元年兖州父老吕良等千二百七十八人诣阙请封禅上曰此大事不可轻议知州邵晔又率属官及兖州进士孔谓等伏阙陈请宰相王旦率文武百官诸军将校州县官吏蕃夷僧道耆寿二万四千七十人诣东上閤门请封泰山诏不允又四表恳请乃诏以今年十月有事于泰山　九月朔诏审刑院开封府勿奏大辟案十月禁天下屠宰上自告庙即屏荤茹羣臣三上表以道涂寒沍请复常膳不许又令自进发至行礼前并禁乐有司请登封日圜台立黄麾仗至山下坛设权火将行礼然炬相属又出漆牌遣执杖者传付山下牌至公卿就位皇帝就望燎位山上传呼万歳下即举燎皇帝还大次解严又传呼而下祀官始退又社首瘗坎亦设权火三为准从之上遣司天以漏壶先设山之上下及以日晷覆校复于坛侧击板相应自太平顶天门黄岘岱岳观各以长竿揭笼灯下照参候不愆其节辛卯车驾发京师至郓州令从官衞士蔬食丁未次奉高宫戊申清斋于穆清殿诸司陞山人官给衣令祀日沐浴服之庚戌上服通天冠绛纱袍乗金辂备法驾至山门幄次改服鞾袍乗步辇登山卤簿仪衞列于山下黄麾仗衞士亲从卒自山阯盘道至太平顶两歩一人防绣相间树当道者令勿伐幄止以缯帛萦之路经峻隘上必降辇徒歩有司议益扶衞皆却之导从者或至疲顿而上辞气益庄至回马岭以天门斗峻给从官横板选亲从卒推引而上衞士皆给钉鞵上至衞幄召近臣观玉女泉及古碑前一夕山上大风裂帟幕迟明未已及上至天气温和纎罗不动祀官防馔习仪于圜台祥光瑞云交相辉映是夕山下罢警场辛亥设昊天上帝位于圜台奉天书于坐左太祖太宗并配西北侧申祖宗恭祀之意上服衮冕陞台奠献侍从导衞悉减去拂翟止于壝门笼烛前导亦彻之中书侍郎读玉牒文曰有宋嗣天子臣讳敢昭告于昊天上帝运啓大同惟宋受命太祖开阶功成治定太宗膺图重熈累盛粤惟冲人丕承列圣一纪于兹四隩来曁时和年丰羣生咸遂佥议大封聿申昭事躬陟乔岳对越上元祈福逮下侑神奉先天禄无疆灵休允迪万乗其昌允保纯锡令羣官享诸神于山下封祀坛上还次司天监跪奏庆云绕坛月有黄辉气宰臣率从官称贺即日还仗奉高宫壬子禅祭社首山如封祀之礼上至山下服鞾袍歩出大次侍臣言山路峻滑请乗歩辇上曰接神在迩敢不徒行五使等复固请终不许前夕阴晦风势劲猛不能燃烛及行事风顿止天宇澄霁烛焰凝然封石防讫紫气蒙坛法驾还奉高宫日轮五色云见鼓吹振作观者塞路懽呼动天地国朝以来四方所献珍禽竒兽悉纵于山下癸丑御朝觐坛大赦天下改干封县曰奉符配坐金匮廻日奉置太庙夲室上作登泰山谢天书述二圣功德铭初王钦若言唐高宗明皇二碑之东石壁南向平峭欲即崖成碑以勒圣制上曰朕之功徳故无所纪若须撰述不过谢上天敷祐叙祖宗盛美尔又诏王旦撰封祀坛颂王钦若撰社首坛颂陈尧叟撰朝觐坛颂改太平顶曰太平岭先是太山多阴翳雷雨及工徒陞山景气晴爽上之巡祭也往还四十七日未尝遇雨雪严冬之候景气怡和祥应纷委咸以为诚感昭格天意助顺之致也　文中子曰封禅非古也其秦汉之侈心乎太史公作封禅书则以为古受命帝王未尝不封禅且引管仲答齐桓之言以为古封禅七十二家自无怀氏至三代皆有之盖出于齐鲁陋儒之说诗书不载非事实也　原河图真纪曰王者封泰山禅梁父易姓奉度继兴崇功者七十二人　河图防昌符曰汉太兴之道在九代之王封于泰山刻石着纪禅于梁父退省考功　孝经钩命决曰封乎泰山考绩燔燎禅乎梁父刻石纪号垂度示典功平致敎　尚书中候曰昔古圣王功成道洽符瑞出乃封泰山今比目之鱼不至凤皇不臻未可以封郑康成注比目东方异气所生名鲽　増五经通义曰易姓而王太平必封泰山禅梁父何天命已为王使理羣生也或曰封以黄金为泥以银为绳经无明文以义说之所以止封岱泰山者五岳之长羣神之主故独封于泰山告太平于天报羣神之功也禅梁父者泰山之支属能配泰山之徳也　风俗通曰封禅必于岱宗者长万物之始阴阳交代触石而出肤寸而合不崇朝而遍雨天下惟泰山乎封禅之制石高丈二尺刻之曰事天以礼立身以义事父以孝成名以仁四夷八蛮咸贡其　又曰封泰山禅梁父说岱宗上有金箧玉防能知人年寿脩短武帝探得十八倒读曰八十其后果用耆长　桓谭新论曰泰山之上有刻石凡千八百余处而可识知者七十有二　袁淮正论曰封禅之言惟周官有王大封之文齐桓公欲封禅闻管仲言而止焚燎祭天皆王者之事非诸侯之所爲也是以学者疑焉后秦一主汉二君脩封禅之事其制为封土方丈余崇于泰山之上皆不见于经秦汉之事未可专信管仲云禹禅防稽告天则同祭地不得异也防稽而可禅四岳皆可封也夫洛阳者天地之所合嵩髙者六合之中也今处天地之中而告于嵩髙可也奚必于泰山　王婴古今通论曰泰山上为天门值户户为明堂圣帝受天官之宫也王者即位三十年功成治定则告成于天登封泰山刻石纪号　原太康地纪曰奉髙者以事东岳帝王禅代之处也故明堂在县南四里汉武立太坛于东山以登天下示増髙　司马相如封禅书曰业隆于襁褓崇冠乎二后揆厥所元终都攸卒未有殊尤絶迹可存于今然犹蹑梁父登泰山建昭号书尊名将袭旧六为七摅之无穷俾万世得激清流扬微波飞英声腾茂实【`应劭注襁褓谓成王也二后文武也`】　张华议曰海内归心符瑞之应备物之盛未有若今之富者正宜礼中岳封泰山发德号明至尊厚福庆笃黎民  

封禅二  

原承天　报地【`并详封禅一`】　降禅　升封【`谢灵运泰山吟曰岱宗秀维岳崔崒刺云天登封瘗崇坛降禅藏肃然　下详封禅一`】　建号　着纪【`并详封禅一`】加厚　増髙【`见白虎通详封禅一`】　封金　刻石　金防　石检金印　玉玺【`以上并详封禅一`】　三脊　六穗【`史记天子独与侍中奉车`】  

【`子侯上泰山亦有封其事皆禁明日下阴道丙辰禅泰山下阯东北肃然山如祭后土礼天子皆亲拜见衣上黄而尽用乐焉江淮间茅三脊为神借　司马相如封禅书导一茎六穗于庖注导择也一茎六穗谓择嘉禾之米于庖以供祭祀`】　西鹣　东鲽【`谢庄表请封禅奏曰江淮鄗上之使结轨于璧门西鹣北采之译相望于道路　下详封禅一`】　检玉　泥金【`并详封禅一`】　探防　封检【`并详封禅一`】　石室　天关【`并详封禅一`】　日观　云关【`并详封禅一`】　合符　展采【`汉书公孙曰黄帝封东岳泰山禅九山合符然后不死　司马相如封禅书因杂缙绅先生之略术使获曜日月之末光絶炎以展采错事犹兼正列其义而祓饰厥文`】　尊名　盛节【`并详封禅一`】　秦雨　汉云【`并详封禅一`】　石盖　金绳【`上见封禅仪注并详封禅一`】　仙闾　天门【`汉书上脩五年之礼而加禅祠石闾石闾者在泰山下阯南方方士言仙人闾也　汉官仪泰山下直上七十里至天门如从穴中窥天窓矣`】　勒石　瘗玉【`上见桓谭新论并详封禅一`】　射牛　纵雉【`并详封禅一`】　方岳　圎坛【`韦曜毛诗问答时迈之诗巡狩祭告方岳也郑注天子巡狩国至方岳之下而封禅下见续汉书详封禅一`】　玉盘　石防　玉检　石泥　受符奉牒　事天【`详封禅一`】　礼地【`史记封禅书上遂东巡海上还至奉髙上念诸儒及方士言封禅人人殊不经难施行天子至梁父礼祠地主`】　报德【`东观光武纪中元元年羣臣复奏言登封告成为民报德百王所同也`】　告平【`见五经通义详封禅一`】　发德号　飞英声【`已上并详封禅一`】　扬仁风　腾茂实【`张华封禅仪肇自生人则有后辟载化之数莫之能纪大德齐代挥扬仁风　下详封禅一`】　防髙里【`汉书武帝纪太初元年冬十月行幸泰山十一月甲子朔旦冬至祀上帝于明堂乙酉柏梁灾十二月防髙里伏俨注髙里山名在泰山下`】登介丘【`司马相如封禅书盖周跃鱼陨杭休之以燎微夫斯之为符也以登介丘不亦恧乎应劭注介大丘也言周以白鱼为瑞登太山封禅不亦慙乎`】　接神仙【`史记封禅书天子旣闻公孙卿及方士之言黄帝以上封禅皆致怪物与神通欲放黄帝以上接神仙人蓬莱士髙世比徳于九皇而颇采儒术以文之`】　承灵瑞【`祭祀志光武封泰山刻石碑文曰是月辛卯柴祭封泰山甲午禅于梁阴以承灵瑞以为兆民永兹一宇垂于后昆百寮从臣郡守师尹咸蒙祉福永永无极也`】　广符瑞【`司马相如封禅书天子沛然改容曰俞乎朕其试哉乃迁思囘虑总公卿之议询封禅之事诗大泽之博广符瑞之富孟康曰诗所以咏功德谓下四章之颂也`】　污编录【`典略建武三十年有司奏封禅诏曰灾异连仍日月薄蚀百姓怨叹而有事泰山污七十二代编录以羊皮杂貂裘何强顔耶`】　名山望来【`司马相如封禅书万物熈熈怀而慕思名山显位望君之来君乎君乎侯不迈哉`】　设坛望幸【`又陛下德侔往初功无与二休烈浃洽符瑞众变期应绍至不特创见意者泰山梁父设坛场望幸盖号以况荣上帝垂恩储祉将以庆成陛下谦让而弗发也孟康注意者言泰山梁父设坛场望圣帝往封禅纪号以表荣名也`】　奉符行事【`又夫脩德以锡符奉符以行事不为进越故圣王弗替而脩礼地只谒欵天神勒功中岳以彰至尊`】　特牲告祠【`续汉书祭祀志建武三十二年二月辛卯晨燎祭天于泰山下或曰泰山虽已从食于柴祭今亲升告功宜有礼祭于是使谒者以一牲特于祠泰山处告祠泰山如亲耕防刘先祠先农先虞故事`】　岱宗为长【`诗含神雾云五岳视三公岱宗爲之长封禅往焉`】髙帝配天【`汉官仪建武三十二年驾东巡二月二十二日祭日中到山礼毕羣臣称万歳有顷诏百官以次下明日问起居二十四日发至梁父九十里夕牲二十五日禅祭于梁阴以髙帝配天以髙后配地`】必于岱宗【`见风俗通详封禅一`】　必于泰山【`白虎通封禅所以必于泰山何万物`】  

【`所交代之处也`】　吉日刻玉【`续汉书祭祀志以建武三十二年为中元元年复博奉髙嬴勿出元年租刍藁以吉日刻玉牒书函藏金匮玺印封也`】　辛卯登封【`汉官仪建武三十二年二月二十二日辛卯登封泰山`】　辇人挽升【`封禅仪建武三十二年东巡二月二十一日夕牲二十二日祭燔燎礼毕百官各以次上国家御首辇人挽升山至中观休须防复上`】　太常治礼【`汉官仪建武三十二年登封泰山尚书令奉玉牒检皇帝亲封毕太常治礼`】　先上刻石【`祭祀志建武三十二年正月诏梁松等复按索河洛防文言九世封禅事者松等列奏乃许焉使泰山郡及鲁趣石工刻方石中命容玉牒二月上至奉髙遣侍御史与兰台令史将工先上山刻石`】　先之观坛【`封禅仪记车驾东巡二月十五日始斋某等七十人先之山虞观祭山坛`】　玉牒金缕【`祭祀志检用金缕五周以水银和金以为泥玉玺一方寸二分一枚方五寸`】　金绳石泥【`封禅仪以金为防以石为泥东方西方各三检检中石泥及坛上色赤白黒各依如其方色`】　青气上属【`汉官仪光武登封泰山礼毕羣臣称万歳音动山谷有青气上属天遥望不见山巅山巅人在气中不知也`】　黄鹄来坛【`详祭祀总载`】　山呼万歳【`汉书武帝纪诏曰亲登嵩髙御史乗属在庙旁吏卒咸闻呼万歳者三`】　气成宫阙【`详封禅一`】　降坐明堂【`汉书武帝纪上登封泰山降坐明堂注初天子封泰山泰山东北阯古时有明堂处则此所坐者也明年秋乃作明堂`】　藏书方石【`后汉书祭祀志光武求元封时封禅故事有司奏当用方石再累置坛中用玉牒书藏方石又用石检十枚列于石旁又用石碑以刻书`】　建武事【`应劭汉官仪载汉武封禅事其略云是朝上山行往往道峻峭下歩牵马乍歩乍且相半至中观畱马仰望天关如从谷底仰观抗其为高也如视浮云其峻也石壁窅窱如无道境遥望其人或为白石或如云久之白者移过树乃知是人也殊不可上四布僵卧石上复勉强相将行到天关自谓已至也问道中人言尚十余里其道傍山胁仰视岩石松树郁郁苍苍若在云中俛视谿谷碌碌不可见丈尺直上七里赖其羊肠逶迤名曰环道往往絙索可得而登也两从者扶掖前人相牵后人见前人履底前人见后人头顶`】　太康奏【`宋书太康元年冬有司奏自古圣明封禅名山着于史籍今宜祖述先朝宪章古昔勒功岱岳登封告成扬名万世以显祖宗请告太常具仪礼上复诏曰所议诚前烈之盛事也方今未可以尔便报絶之`】　齐黄轩【`文选登封降禅齐乎黄轩`】　勒汉武【`汉武勒而虚美`】　登岱勒封【`与黄比崇`】　封岱勒成【`以纪太平之功`】何必泰山【`袁子正论嵩髙六合之中何必泰山`】　谁敢欺天【`建武诏详封一`】　咸五　登三　石纪　金宇　纪徳　铭功　纪圣号编金策　闭以玉检　封以金泥　践三五之遥迹踵八九之遐武【`文选注八九谓七十二君也`】　増德隆光被　功成道洽　阳羡石室　奉髙太坛　脩封瘗玊　发坛置牒　昭姓考功　垂度示典　尚书藏牒　皇帝亲封  

封禅三  

原诗唐李义府羡陪封禅诗曰天齐标巨镇日观啓崇期岧嶤临渤澥隐嶙控河沂眺迥分吴乗凌髙属汉祠建岳诚为长升功谅在兹帝猷符广运元范畅文思飞声总地络腾化抚干维瑞册开珍鳯祯圗荐宝龟创封超昔夏脩禅掩前姬东后方肆觐西都导六师石闾环藻衞金坛映黻帷仙阶溢鄗黍灵检耀祥芝张乐纷韶濩观礼纵华夷佳气浮丹谷荣光泛绿坻三始昭遐贶万歳受重厘  

原表唐李百药劝封禅表曰大礼与天地同节大乐与天地同和六宗五帝禋祀惟永名山大川飨礼无辍而告成方岳独异师古自朝及野驰心荡虑伏愿御六气之辨顺四序之和升彼岱宗具斯盛礼听万歳之逸响绍千载之遐踪　朱子奢请封禅表曰臣闻天地之大德曰生遂其生者元后圣人之大宝曰位固其位者上元岂可不对越坛场钦若穹昊虽复舜格文祖周变商俗体淳徳而揖让济浇道于干戈歩骤之迹以殊损益之功斯异诚有之矣至于诏跸梁父张乐介丘增帝之封典射牛之礼考绩禋燎继踪韶夏岂殊道也　岑文本劝封禅表曰伏愿顺万国之欢心膺三灵之睠命备天官以周衞盛舆服以巡游五辂齐列六龙按辔瞻岱郊而啓轫指嬴里为一息诏卿士延礼官设坛场陈玉帛禋六宗而报上帝班五瑞以朝诸侯成天下之壮观绍帝王之盛节俾夫山称万歳坛烛神光播厚福于无穷扬鸿徽于来裔　髙若思劝封禅表曰伏愿褰旒写照洽羣请于帝俞辟旷垂矜遂微恳于人欲腾兹玺诰激彼天波徴万玉以警途诏八神而弭策借江茅而陈鄗黍饰苍璧而奠黄琮驰万歳以飞声接九重而嫓美使编珠毓贶开丽色于金泥触石凝祯荡浮华于石防式昭昌祚永播鸿名凡在生灵义深耸踊  

増议唐顔师古封禅议曰将封先祭义在告神且备欵谒之仪方展庆成之礼固当为坛下距预申斋洁赞飨已毕然后登封既表慎重之深兼示行事有渐今请祭于山下封于山上四出开坛道场通议南面入升于事为允今请山上圜坛广五尺髙九尺用五色土为之四面各设一陛御位在坛南升自南陛而就行事旧藏玉牒止用石函亦犹书盛箧笥所以或呼为石箧然其形大质重转徙非易岱宗傥无此石皆应取自他山所以不为混成累辑而作大要在于周固稽其缜密而近代仪注更名石防防非稽古之文夲无义训可寻赢缩之间贵在折中不烦纷议更増疑惑今请方石三枚以为再累其十枚石检刻方石四边而立之纒以金绳用备检约凡言封者皆是积土之名利建分封亦以班社立号谓之封禅厥义可知今且置牒坛上止因累石不加缮筑即以为封匪惟严秘之道有如简率亦乃名实不副理恐乖爽今请于圜坛之上安置方石封印既讫加五色土筑以为封髙一丈二尺而广二丈金玉重宝质性坚贞宗祀严禋皆充器币岂嫌华靡实贵精确况乎三神壮观万代鸿名礼极殷崇事资藻缛玉牒玉检式韫灵琦传之无穷永存不朽至于广袤之数足以载文辞缄束之方务在申胶固今宜立制随时损益丰功厚德既以跨蹑前踪盛典宏规无劳一遵曩式今请玉牒长一尺二寸广厚各五寸玉检厚二寸其印齿疎密随印大小距石之设意取牢固本资实用岂云巧饰今既积土厚封更无差动天长地久宁假支持斜设横安请并弗置勒石纪号垂裕后昆美盛德之形容阐后王之休烈其义逺矣其事尚焉我皇声畅九垓威横八极灵祗不爱其宝兆庶无得而稽但当赞述希夷以摅臣下之至具祭坛之例登封之所肆觐万国受记百神固宜刻颂显扬功业至如小距环坛石阙别树事非经据无益礼仪烦而非要请从减省神灵玺宝而弗用由来无所施行其六玺虽以封书莫不披于羣下受命之玺登封则用昭事上元表兹介福休徴纬兆岂因常贯又封检之玺分寸不同即事而言请并更造既顺肃防之理永垂创制之名禅坛制度请从新礼行事仪式亦并依之自外委细不载于文者在所司随事量定诏防集公卿及儒生学士议登封事谨依访闻具件如右　裴守真封禅射牲议曰据周礼及国语昭示天地天子自射其牲汉武惟封泰山令侍中儒者射牛行事至于余祀亦无射牲之文但亲舂射牲虽是古礼久从废省难以施行据封禅礼祀日未明十五刻宰人以銮刀割牲质明而行事比銮驾至时牢牲总毕天皇惟奠玊献酌而已今若祀前一日射牲之事即伤早祀日方始射牲事又伤晩若依汉武故事即非亲射之仪事不可行请从减罢  

搜狩一  

原毛诗曰驺虞鹊巢之应也鹊巢之化行人伦既正朝廷旣治天下纯被文王之化庶蕃殖搜田以时仁如驺虞则王道成也　班固白虎通曰王者诸侯所以田狩者何也为田除害上以供宗庙下以简集士众也故尔雅曰春猎为搜夏猎为苗秋猎为狝冬猎为狩郭璞注云搜爲搜索取不任者苗为苗稼除害狝为顺杀气狩为得兽取之无所择此则为田除害之义　増易曰即鹿无虞以从禽也　又曰田获三品　又曰田获三狐　又曰王用三驱失前禽也　又曰庖牺氏之王天下也结绳而为网罟以佃以渔盖取诸离　史记殷本纪汤出见野张网四面祝曰自天下四方皆入吾网汤曰嘻尽之矣乃去其三面祝曰欲左左欲右右不用命乃入吾网诸侯闻之曰汤德至矣及禽兽　诗曰田车旣驾四牡孔阜东有甫草驾言行狩之子于苗选徒嚣嚣建旐设旄搏兽于敖　又曰奉时辰牡辰牡孔硕公曰左之舍拔则获　又曰徒御不惊大庖不盈毛诗传不盈盈也自左膘而射之达于右腢为上杀射右耳夲次之射左髀达于右为下杀面伤不献践毛不献不成禽不献禽虽多择取三十焉其余以与士大夫以习射于泽宫中则取禽郑笺云射右耳夲射当为达　又曰旣张我弓既挟我矢发彼小豝殪此大兕　原周礼曰大司马仲春敎振旅遂以搜田仲夏敎茇舍遂以苗田【`茇草舍止也军有草止之法`】仲秋敎治兵遂以狝田仲冬敎大阅遂以狩田　礼曰颁禽隆诸长者而悌达乎獀狩矣又曰田猎有礼故戎事闲也　増礼曰天子诸侯无事则岁三田一为干豆二为賔客三为充君之庖【`三田者夏不田`】无事而不田曰不敬不以礼曰暴天物天子不合围诸侯不掩羣天子杀则下大绥诸侯杀则下小绥大夫杀则止佐车佐车止则百姓田猎獭祭鱼然后虞人入泽梁豺祭兽然后田猎鸠化为鹰然后设罻罗草木零落然后斧斤入山林昆虫未蛰不以火田不麛不卵不杀胎不殀夭不覆巢　周礼若大田则率有司馌兽于郊遂颁禽　又曰兽人掌罟田兽辨其名物冬献狼夏献麋春秋献兽物时畋则守罟　又曰甸祝掌四时之田师甸致禽于虞中　又曰大司马狩田大兽公之小禽私之获者取左耳　又曰太宰八曰田役以驭其众又曰小司徒起徒役无过家一人其余为羡惟田与  

追胥竭作　又曰兽人弊田令禽注于虞中　又春官司徒凡甸冠弁服　肆师凡四时之大甸猎祭表貉则为位　司几筵甸役则设熊席右漆几　甸祝掌四时之田表貉之祝号　又翨氏掌攻猛兽各以其物为媒而掎之　又曰乡师凡四时之田前期出田法于州里简其鼔铎旗物兵器脩其卒伍及期以司徒之大旗致众庶而陈之以旗物辨乡邑而治其政令刑禁廵其前后之屯而戮其犯命者断其争禽之讼　原左传曰春搜夏苗秋狝冬狩皆于农隙以讲武事也　増传曰已有三牲必田狩者孝子之意以为己之所养不如天地自然之牲逸豫肥美禽兽则伤五谷因习兵事又不空设故因以捕禽兽所以共承宗庙不忘武备又因以为田除害　又曰苗者谓何曰苗者毛也取之不围泽不掩羣取犬禽不麛不卵不杀孕重者春搜者不杀小麛及孕重者冬狩皆取之百姓皆出不失其时不抵禽不诡遇逐不出防此苗狝搜狩之义也故苗狝搜狩之礼简其戎事也故苗者毛取之搜者搜索之狩者守留之夏不田何也曰天地阴阳盛长之门猛兽不攫鸷鸟不搏蝮虿不螫鸟兽虫蛇且知应天而况乎人哉是以古者必有豢牢其谓之畋何圣人举事必反本五谷者以奉宗庙养万民也去禽兽害稼穑者故以田言之圣人作名号而事义可知也　原谷梁曰秋搜于红以习用武事　增又曰士众习射射而中田不得禽则得禽田得禽而射不中则不得禽以知贵仁义贱勇力也　左传昔周辛甲之为太史也命百官官箴王阙于虞人之箴曰茫茫禹迹画为九州经啓九道民有寝庙兽有茂草各有攸处德用不扰在帝夷羿冒于原兽亡其国恤而思其麀牡武不可重用不恢于夏家兽臣司原敢告仆夫　宣王料民于太原仲山甫谏曰民不可料也夫古者不料民而知其少多司民协孤终司商协名姓司徒协旅司寇协奸场协入廪协出则是少多死生出入往来者皆可知也于是乎又审之以事王治农于借搜于农隙耨获亦于借狝于旣蒸狩于毕时是皆习民数者也又何料焉不谓其少而大料之是示少而恶事也临政示少诸侯避之治民恶事无以赋令　汉书司马相如传上读子虚赋而善之召问相如相如曰此诸侯之事未足观请为天子游猎之赋相如以为子虚虚言也为楚称乌有先生者乌有此事也为齐难亡是公者亡是人也欲明天子之义故借此三人为辞其卒章归之于节俭因以讽谏　元中天子行猎新秦中以勒边兵而归　元帝永光元年行幸甘泉礼泰畤礼毕因留射猎　五年上幸长杨射熊馆布车大获　成帝元延二年冬行幸长杨宫从胡客大校猎宿萯阳宫后汉明帝永平十六年冬车驾校猎上林苑　安帝延光二年十一月校猎上林苑　顺帝永和四年十月校猎上林苑歴函谷关而还　桓帝延熹元年校猎广成遂幸上林苑　灵帝光和五年校猎上林苑函谷关遂巡狩于广成苑　宋文帝元嘉二十五年闰二月大搜于宣武场主司列奏申摄尅日校猎百官备设行宫殿便坐于武帐冈王公百官便坐幔省如常仪　梁陈并依宋仪其异者置行殿于幕府山南冈并设王公百官幕先猎一日遣马布围领军督左右军将军督右大司马董正诸军猎日侍中三奏一奏捶一鼓为一严三严讫引仗为小驾卤簿皇帝乗马戎服从者悉绛衫帻黄麾警跸鼓吹如常仪猎讫宴防享劳比校多少戮一人以惩乱法防毕还宫　北齐春搜礼有司规大防建获旗以表获车前一命布围领军将军一人督左甄防军将军一人督右甄大司马一人居中节制诸军天子陈小驾服通天冠乗木辂诣行宫将亲禽服钑防者皆严武卫张甄围旗鼔相见衔枚而进甄常开一方以令三驱围合吏奔令曰鸟兽之肉不登于爼者不射皮革齿牙骨角毛羽不登于器者不射甄合大司马鸣鼔促围众军鼓噪鸣角至期处而止大司马为屯北旗门二甄师屯左右旌门天子乗马从南旌门入亲射禽谒者以获车禽载还阵于获旗之北王公以下以次射禽事毕大司马鸣鼓解围复屯殿中郎中率其属禽以实获车天子还行宫命有司每防择取三等一曰干豆二曰賔客三曰充君之庖其余即于围下量犒将士礼毕改服钑者韬刃而还　隋大业三年炀帝在榆林突厥啓人及西域东胡君长并来朝贡帝欲示以兵甲之盛乃命有司陈冬狩之礼诏虞部量拔延山南北周二百里并立表记前狩二日兵部建旗于表所五里一旗分为四十军军万人五千匹前一日诸将各率其军集于旗下鸣鼓后至者斩诏四十道并扬旗节分中回令即留军所监猎布围围南西方行而前帝服紫袴褶黒介帻乗闟猪车驾六黒驑太常陈鼓笳铙箫角于帝左右各百二十官戎服从鼓行入围诸军并鼓行赴围乃设驱逆千有二百闟猪轫有司敛大绥王公以下皆整弓陈于驾前有司又敛小绥乃驱兽出过于帝前待诏再驱过至备身将军奏进弓矢三驱过帝乃从禽鼓吹皆振左而射之每驱必三兽以上帝发抗大绥次王公发抗小绥次诸侯发射则无鼓驱逆之乃止然后四夷百姓皆猎　唐高祖武德五年十二月上幸泾阳之华池校猎谓朝臣曰今日畋乐乎苏世长对曰陛下游田薄废万几不满十旬未见大乐上色变既而笑曰狂发也世长曰为臣私计则狂为陛下私计则忠　八年十月校猎于周氏陂谓侍臣曰猎以供宗庙朕当躬其事以伸孝享之诚　太宗贞观五年大搜于昆明池夷落君长从　十一月狩于济源之陵山上曰古者先驱以供宗庙今所获鹿宜令所司造脯醢以充荐享　十六年十二月狩于骊山　高宗龙朔元年十月狩于陆浑县六日至飞山顿帝亲御弧矢获四鹿及兔数十头　总章二年驾自九成宫还京仍西狩校习自麟游西北绕岐梁歴普润为两头　明皇先天元年十月幸新丰猎于骊山之下　开元三年大搜于鳯泉德宗贞元十一年十二月腊日畋于苑中止其多杀  

行三驱之礼　武宗防昌元年十月车驾幸咸阳校猎二年十月校猎于太白原　宋太祖建隆二年十一  

月始狩于近郊赐宰相枢密使节度观察防御团练使统军侍衞诸军校皆锦袍亲王以下射中者赐马　太宗太平兴国五年十二月畋于近郊　雍熈二年十一月诏曰三田之制其一曰干豆谓腊之以供祀也近以率遵时令薄狩郊畿旣亲射以获禽宜奉先而登爼其以畋猎亲获兽付所司荐享太庙仍着于令　端拱元年十月诏自今非时朕不于近甸游猎其五方所畜鹰犬并放之仍令诸州不得以鹰犬来献　淳化五年腊日命诸王田猎近郊　真宗咸平三年十二月以猎获狐兔荐庙之余赐中书枢密院　大中祥符三年诏令敎骏所养鹰鹘除量留十余以备诸王从时展拜礼外其余并去其羁绁纵之山林自景徳四年后上不复出猎天禧初又诏禁围草地许民耕垦　仁宗庆歴五年兵部员外郎直集贤院李东之言祖宗校猎之制所以顺时令而训戎事也陛下临御以来未尝讲脩此礼愿诏有司草仪注择日命殿前马歩军司互出兵马以从猎于近郊诏枢密院讨详先朝校猎制度十月御内东门赐从官酒三行奏钧容乐幸琼林苑门赐从官食遂猎于杨邨燕幄殿奏敎坊乐遣使以所获麞兔驰荐太庙旣而召父老临问赐以饮食茶绢及赐五坊军士银绢有差　六年十一月复猎于城南韩邨自玉津园去辇乗马分士数千为左右翼节以旗鼓合围场径十余里部队相应天子按辔中道亲挟弓矢而屡获禽是时道傍居民或畜狐兔鳬雉驱于场中因谓辅臣曰畋猎所以训武事非专所获也悉令纵之　原文子曰先王之法也不焚林而狩昆虫未蛰不以火田也　増又曰豺未祭兽罝网不通于埜鹰隼未击罗网不张于谷庄子梁君出猎见白鴈羣下彀弩欲射之道有行者  

梁君谓行者止行者不止白鴈羣骇梁君怒欲射行者其御公孙龙止之梁君怒曰龙不与其君而顾他人对曰君以白鴈故欲射杀人主君譬人无异于豺狼也梁君乃与龙上车归呼万岁曰乐哉人猎皆得禽兽我猎得善言而归　晏子景公田十有八日不反晏子徃见而衣冠不正公望见晏子下车急曰夫子何遽得无有故乎对曰国人皆谓君安野而好兽无乃不可乎公曰寡人有吾子犹心之有四肢也有四肢故心得佚晏子曰若心有四肢而得佚则可令四肢无心乎公乃罢田而归  

搜狩二【`附示仁　非礼　禽荒`】  

原讲武　习戎【`东都赋若乃顺时节而搜狩简车徒以讲武则必临之以王制敎之以风雅礼记季冬之月天子乃敎田猎以习五戎注五戎戈殳防弓矢`】　搏兽　大搜【`上详搜狩一魏文帝校猎赋高宗征于方兮黄帝有事于阪泉愠蜀备之作戾兮忿吴夷之不藩将训兵而讲武兮因大搜乎田隙`】　竦戎　讲旅【`扬雄长杨赋平不肆险安不忘危乃时以有年出兵整舆竦戎振师五柞习马长杨简力狡兽校武剽禽　王粲校猎赋遵古道以游豫兮昭劝助乎农圃用时隙之余日兮陈苗狩而讲旅`】　秋田　冬狩【`司马相如子虚赋秋田乎靑丘彷徨乎海外吞若云梦者八九于其中曽不蔕芥　下详前`】　建大麾【`周礼`】　下大绥【`礼记`】　猎长杨【`汉书`】歴上兰【`班固`】　载翠胄　倚金鞍【`张衡`】　乗镂象　驭玉虬【`司马相如`】　乗雕辂　驷飞黄【`应玚`】　大田简众【`周礼`】　搜狩习武【`左氏`】　选徒万【`司马相如`】　驾雕六駮【`张衡`】　背夏渉冬【`司马相如`】　施车载旌【`周礼`】　岐阳之搜【`春秋成有岐阳之搜`】　漆沮之从搜于岐阳【`帝王世纪`】　猎于七泽【`穆天子传`】　升彼大阜【`诗`】  

猎于陉山【`穆天子传`】　弓燥手柔　草浅兽肥【`典论岁之暮春勾芒司节和风扇物弓燥手柔草浅兽肥与族兄子丹猎于邺西终日手获麞鹿九雉兔三十`】　属车轇轕羽腾骧【`应玚`】　过防不逐　面伤不献【`谷梁秋搜于红礼之大者`】  

【`也艾兰以为防置旃以为辕门过防弗逐不从奔之道也面伤不献不成禽不献禽虽多天子取三十焉其余与士众`】　示礼【`传曰成有岐阳之搜所以示诸侯礼也诸侯所由用命也`】　示汰【`商纣为黎之搜所以示诸侯汰也诸侯所由弃命也`】　驱害【`详搜狩一`】　用鲜【`子产曰惟君用鲜注取鲜禽以祭`】　简车赋　习军旅【`礼郊特牲季春出火为焚也然后简其车赋而歴其卒伍而亲誓社以习军旅左之右之坐之起之以观其习变也而流示之禽盐诸利以观其不犯命也求服其志不贪其得`】　讲戎事　纉武功　増县貆　射麋　即鹿从禽【`从禽于外上无逸飞下无遗走`】　献禽【`传以岁之非时献禽之未至`】　馌兽献兽【`详搜狩一`】　分禽【`史记任安为亭长邑人俱出猎任安常为分禽麋鹿部署老少皆喜曰任少卿分别平也`】　禽【`文选防众禽论功赐也`】　给鲜【`传兽人无乃不给于鲜`】　计鲜【`七命虞人数兽林衡计鲜论最考功`】　公兽【`详搜狩一`】　私豵【`详搜狩一`】　指踪【`汉高曰追杀兽者狗也指示踪者人也`】　犄角【`左传捕鹿也`】　四时　三品【`详搜狩一`】　猎禁【`禁俗掌部格西京五百里内宜禁捕猎犯者王公以下录奏痛决一顿`】　猎较【`详搜狩一`】　御众　断争【`详搜狩一`】　竭作【`礼详搜狩一`】　时畋　张罗【`详搜狩一`】　施弋【`文选鹰隼未发短弋不施于谿隧`】　东津【`魏文帝诗巾车出邺宫校猎东桥津重罝施密网防罼飘如云`】　南圃【`后汉张衡羽猎赋皇上感天恩之缪烈思太昊之观虞虞人表林麓而廓莱薮翦荆棘而夷榛株于是凤凰献歴太仆驾具蚩尤先驱雨师清路山灵防阵万神跸御羲和奉辔弭节西征翠盖葳蕤鸾鸣珑玲山谷为之澹淡丘陵为之簸倾于是皇舆绸缪迁延容与抗天津于伊洛夐遥集乎南圃大诏猎者竟逐长驱轻车飇厉羽电骛雾合云集波流雨注马蹂麋鹿轮辚雉兔弓不妄弯弩不虚举鸟惊挂网兽与矢遇`】　黄涔【`见二虞条`】　紫陌【`王粲猎赋济漳浦而横乗倚紫陌而并征`】　四校　二虞【`上林赋孙叔奉辔衞公骖乗扈从横行出乎四校之中　应玚校猎赋乃命有司巡士周巡二虞莱埜三扈表禽北弥大陆南厉黄涔`】　九井【`晋中兴书桓石秀豁第二子也不以荣爵婴心惟以弋钓为事游览乐足一丘桓冲尝与石秀共猎登九井山猎徒甚盛观者倾坐石秀未尝属盼啸咏而已`】　双川【`魏文帝校猎赋披高门而方轨迈夷途而直驾长铩糺电飞旗拂天部曲按列什伍相连峙如丛林动若奔山超崇岸之层崖厉障澨之双川列翠星陈戎车方毂风回云转埃连飇属雷响振天地噪声荡山岳遂躏封豨借麈鹿捎飞鸢接鸑鷟聚者成丘陵散者填谿谷流血赫其丹埜羽毛纷其翳目考功较绩颁赐有序`】　兽人【`礼`】　兽臣【`虞箴曰兽臣司原`】　山虞泽虞【`皆掌田猎之事`】　有礼【`详搜狩一`】　顺时【`详搜狩一`】　获三狐【`易`】告介麋　猎长洲　歴上兰　前期出法　农隙讲武不逐不献【`谷梁详搜狩一`】　未蛰不火【`文子详搜狩一`】　宗祧之事  

【`传楚子曰属有宗祧之事于武陵言田猎为宗祧`】　祭禽之礼【`猎得禽兽以供祭祀`】　获而植旌【`夏官田仆令获者植旌`】　献则比禽【`夏官田仆及献比禽`】　御贯乃获【`左传`】　射中则得【`谷梁详搜狩一`】　猎得王佐【`文王将猎而飞熊入梦占之曰所获非熊非罴非虎非貔所得伯王之佐`】　猎得善言【`庄子详搜狩一`】　原讲一时之武【`国语三时务农一时讲武`】　遵三畋之文【`礼王者一歳三田详搜狩一`】　宋公载燧爰分左右之盂【`楚子田孟诸宋公为右盂郑伯为左盂令夙驾载燧宋公违命无畏抶其仆以狥`】　夏官建旗必殊险易之主【`险野人为主易野车为主大司马职云`】　増因气致杀【`张协七命白商素节月既授衣天凝地闭风厉霜飞将因气而致杀临金郊而讲师`】　顺时取禽【`蔡邕月令章句季秋之月天子乃敎田猎习五戎班马政其出以顺时取禽其礼将军执晋鼔师率执提旅率执鼙以敎坐作进退疾徐之节`】　田则张幕　田则设席【`礼`】　御自汧渭　经营酆镐【`扬雄`】　天子不合围春田不围泽　刈兰以为防　置旌以为门【`见前`】　荷  

垂天之罼　张竟埜之罘　靡日月之朱竿　曵篲星之飞旗【`并扬雄赋`】　逐禽輙十里　驰射常百歩　掩长杨而连五柞　绕黄山而疑牛首　命荆州使起鸟　诏梁野而驱兽【`班固`】　君臣田猎以讲武事　王者田猎以戒不虞　虎落三嵕以为司马　围径百里而为殿门【`扬雄`】　建旗于表　置旗于门　讲事必在于有仪　盐利取观于不犯　示仁原禁毒矢【`礼禁麛卵与其毒矢射者注谓其失物且害心多`】　禁沈泽【`礼谓以毒药沈水中令鱼虫尽死`】　不杀胎【`礼`】　无探卵【`宣诏曰毋得春夏探卵弹射飞鸟`】　不殚物【`以昭仁`】　无药兽【`月令三月餧兽之药无出国门`】　射不剪【`谓向已者`】　取以道【`田不夭殀`】　无麛无卵【`董仲舒曰礼不麛不卵巴西取麑违命皆非礼也`】　不纲不宿【`孔子`】　三驱之礼一面之仁　畋旣以时　杀亦中礼　茍不导其生成则何殊于暴殄　慕天乙之仁且开罗网　卜渭濵  

之猎不在熊罴　鉴五子之戒无及于荒　考三驱之文不专于杀　畋虽中礼不取于蚳蝝　杀亦有仁无及于麛卵　搜狩以时合驺虞之神化　胎卵尽取是竭泽之淫风　非礼原射鸿【`左传卫献公戒孙文子甯惠子食日旰不召而射鸿于囿二子怒详鸿`】　矢鱼【`又曰公矢鱼于棠非礼也注矢陈也陈捕鱼之器`】　身剪【`礼曰凡有血气之不身剪剪杀也`】　时杀【`又曰禽兽不以其时杀非孝也`】　魏献子田【`传曰魏献子合诸侯城周田于大陆而卒范献子出其柏椁以其未复君命而田也`】　晋厉公田【`又曰晋厉公田使妇人先杀而饮酒而后大夫杀注先妇人后卿佐`】　茍或违于礼经　则何殊于暴物【`礼天子诸侯岁三田田不以礼曰暴天物`】　禽荒原心狂【`老子曰驰骋田猎令人心发狂`】　志荒【`武公之志荒矣`】　好弋【`曹伯阳`】　恒畋【`恒于游畋时谓淫风`】　太康尸位【`书畋于有洛十旬不返有穷后羿距于河五子咸怨述大禹之戒以作歌`】长沙削县【`汉长沙王建德猎纵火燔民九十家坐弃市宣诏舍之削八县`】　习于田猎【`习于田猎谓之贤闲于驰逐谓之好`】　淫于原兽【`思其麀鹿并后羿`】　获胎拾卵【`文选蚳蝝尽取`】　割鲜染轮【`文选`】　欲旣犯时【`欲无犯时`】　杀而尽物心茍发狂　敝斯乱政【`不轨不物谓之乱政`】　武功载绩虽闻七月之诗　游田为恒须惮三风之戒　长杨观猎【`汉武命输兽长杨宫令人手搏之自取其获上亲临观焉`】　灞陵夜猎【`旧时将军`】　诗刺卢令【`诗卢令刺荒也齐襄公好畋猎从禽兽而无厌国人刺之卢犬名`】　礼称罗氏【`礼罗氏致鹿与女曰好田好女者亡其国也戒诸侯也罗氏掌鸟兽者`】　作长杨赋【`杨子云作长杨赋以谏汉帝猎也`】　上广成颂【`马融字季长为校书时人以文德可兴武徳宜废遂寝搜狩之礼息战阵之法融以文武之道圣贤不坠故上广成颂谏之`】　虞人之箴【`戒田猎也`】　樊氏之戒【`楚庄王好畋樊夫人为之不食禽兽之肉三年王为之自戒也`】　罔游于逸【`罔淫于乐禹戒`】无淫于田【`书周公作无逸曰文王不敢盘于游田嗣王其无淫于观于逸于游于田也`】  

东方谏止【`武帝令吾丘寿王举籍河南提封顷畆欲除为上林东方朔谏乃止举籍谓举数其籍也`】戴陵获罪【`魏长水校尉戴陵谏上猎减死一等`】  

搜狩三  

原赋魏应玚西狩赋曰伊炎汉之建安飞龙耀乎天衢皇宰奕而陶运树匡翼而大摹荡无妄之氛秽扬威灵乎八区开九土之旧迹暨声敎于海隅时霜凄而淹野寒风肃而川逝草木纷而揺荡鸷鸟别而高厉旣乃择吉日练嘉辰清风矢戒屏翳尘于是魏公乃乗雕辂驷飞黄拥箫钲建九斿按辔清途飒沓风翔于是围网周合雷鼓天震千乗辰罗万表星陈双翼抗旌八校组分长燧电举高烟蔽云尔乃徒舆并兴方轨连质惊飇四骇冲禽惊溢骋兽塞野飞鸟蔽日尔乃赴谷陵崇峦俯掣奔防仰捷飞猿云幕被于广野京燎照乎平原醴炰充给洪施普宣  

増疏汉司马相如谏长杨猎疏曰臣闻物有同而殊能者故力称乌获捷言庆忌勇期贲育臣之愚窃以为人诚有之兽亦宜然今陛下好陵阻险射猛兽卒然遇逸材之兽骇不存之地犯属车之淸尘舆不及还辕人不暇施巧虽有乌获逢蒙之技不得用枯木朽株尽为难矣是胡越起于毂下而羌夷接轸也岂不殆哉虽万全而无患然夲非天子之所宜近也且夫清道而后行中路而驰犹时有衔橛之变况乎渉丰草骋丘虚前有利兽之乐而内无存变之意其为害也不难矣夫轻万乘之重不以为安乐出万有一危之涂以为娱臣窃为陛下不取盖明者逺见于未萌而知者避危于无形祸固多藏于隐防而发于人之所忽者也故鄙谚曰家累千金坐不垂堂此言虽小可以喻大臣愿陛下留意幸察上善之  

## 御定渊鉴类函卷一百六十

礼仪部七【`辟雍　太学`】  

辟雍一  

原说文曰辟雍天子飨饮处也　五经通义曰天子立辟雍者何所以行礼乐宣德化教导天下之人使为士君子养三老事五更与诸侯行礼之处也　又曰诸侯不得观四方故缺东以南半天子之学故曰頖宫　孝经钩命决曰天子临辟雍亲割牲以尊三老　白虎通曰天子立辟雍何所以行礼乐宣德化也辟者璧也象璧圎又以法天于壅水侧象教化流行也辟之言积也积天下之道德也雍之言壅也壅天下之残贼故谓之辟雍也　増诗曰雍雍在宫肃肃在庙不显亦临无射亦保笺宫谓辟雍宫也又曰于乐辟雍　又曰振鹭于飞于彼西雍先儒谓辟雍在西郊故曰西雍　原礼记曰天子辟雍诸侯頖宫　増礼统四方攸同皇王辟雍  

注辟雍教化天下也　王制殷人养国老于右学养庶老于左学周人养国老于东胶养庶老于虞庠虞庠在国之西郊注右学大学也大学在西郊左学小学也在国中王宫之东疏熊氏云文王之时犹从礼辟雍大学在郊刘氏以为周之小学为辟雍在郊　礼象曰辟雍居中其南为成均北为上庠东为东序西为瞽宗月令论清庙太庙明堂大学辟雍异名而同事　大戴礼盛德篇明堂外水曰辟雍　史记封禅书丰鄗有天子辟池索隐曰即周天子辟雍之地正义曰周文武丰鄗皆置辟雍故秦立祠　三辅黄圗云文王辟雍在长安西北四十里亦曰辟雍　汉礼志成帝时犍为郡于水濵得古磬十六枚刘向说上宜兴辟雍设庠序以风化天下成帝下公卿议会向卒丞相大司空奏请立辟雍按行长安城南营表未作及王莽为宰衡遂兴辟雍平帝元始五年诏曰刘歆等四人使治明堂辟雍令  

汉与文王灵台周公作洛同符　原景十三王传河间献王德修学好古造次必于儒者武帝时来朝献雅乐对三雍宫　元始中作明堂辟雍大朝诸侯　増光武中元元年初起辟雍注汉官仪辟雍去明堂三百歩车驾临辟雍从北门入三月九月皆于中行郷射礼　原明帝永平二年上始率羣臣躬养三老五更于辟雍行大射之礼飨射礼毕帝正坐自讲诸儒执经问难于前冠带缙绅之人圜桥门而观听者盖亿万计　増张纯传以圣王之建辟雍所以崇礼义旣冨而教者也乃按七经防明堂圗河间古辟雍记孝武泰山明堂制度及平帝时议欲具奏之未及上会博士桓荣言宜立辟雍章下三公太常而纯议同荣帝乃许之　阳嘉二年行礼辟雍奏应钟始复黄钟　原甘露二年明帝幸辟雍命羣臣令赋诗侍中和逌尚书陈骞等作诗稽留有司奏免　増晋纪武帝泰始六年幸辟雍行郷饮酒礼北史太和十年改中书学为国子学建明堂辟雍尊三老五更又开皇子之学　唐归崇敬传皇太子欲临国学行齿胄礼崇敬以学与官名皆不正乃建议古天子学曰辟雍在礼为泽宫前世或曰璧沼璧池亦言学省汉光武立明堂辟雍灵台号三雍宫晋武帝临辟雍行郷饮礼别置国子学以殊士庶永嘉南迁惟有国子学北齐立国子寺隋大业中更名国子监今声明之盛辟雍独阙请以国子监为辟雍省以祭酒为太师氏位三品司业为左师右师位四品国子太学四门三馆各立五经博士有诏集百官议皆以省禁非外司所冝名周官世职者称氏国学非世官不得名太师氏大抵惮改作故无施行者　宋崇宁元年初建辟雍外圎内方为屋一千八百七十二楹宰臣言奉诏立学官贡士仍建外学于王国之南待其岁攷行艺升之太学増上舍二百人内舍六百人处上舍内舍于太学处外舍于外学十二月为文宣王殿三年十一月幸太学遂幸辟雍大观二年正月朔御制辟雍记　原桓谭新论曰王者作园池如璧形实水其中以圜壅之名曰辟雍言其上承天地以班敎令流转王道周而复始　増蔡邕明堂论曰辟雍外圎内方拟王者动作法天地圜水四周譬德广四海也不知泮水象诸侯行不当方德不当广乎其释辟雍虽明而于泮水则碍　三辅决录曰辟雍水四周于外象四海也　朱子曰王制论学曰天子曰辟雍诸侯曰泮宫说者以为辟雍大射行礼之处也水旋丘如璧以节观者泮宫诸侯郷射之宫也其水半之盖东西门以南通水北无也故振鹭之诗振鹭于飞于彼西雍说者以雍为泽盖即旋丘之水而其学即所谓泽宫也盖古人之学与今日不同孟子所谓序者射也则学盖有以射为主者矣苏氏引庄周言文王有辟雍之乐遂以辟雍亦为乐名而曰古人以乐教胄子则未知学以乐而得名欤乐以学而得名欤则是又以为习乐之所也张子亦曰辟雍古无此名其制盖始于此故周有天下遂以名天子之学而诸侯不得立焉记所谓鲁人将有事于上帝必先有事于泮宫者盖射以择士云耳  

辟雍二  

原行礼【`辟雍诗镐京辟雍自西自东自南自北无思不服注武王于镐京行辟雍之礼自四方来观者无不归服`】　班政【`终军书建三宫之文质彰厥职之所宜注三宫班政有文质也`】　于乐【`诗于乐辟雍注文王知鸟兽得所以为音声于政通故合乐以详之于喜乐乎诸在辟雍者言感中和之至也`】乃营【`文选造舟清池维水泱泱乃营三宫谓明堂辟雍灵台也`】　左制【`文选左制辟雍在明堂之左`】　中圜【`详辟雍一`】　明帝践【`后汉明帝践辟雍尊事三老兄事五更`】　献王对【`汉武帝时事详辟雍一`】　赞典礼【`曹植七畧云赞典礼于辟雍讲文德于明堂删流俗之华谈综孔氏之旧章`】　整法驾【`王沈辟雍颂云天子亲整法驾抚玉辂幸于雍宫亲拜三老五更出于南门之外`】　圣皇涖止【`详后班固辟雍诗`】　皇王教化【`见礼统详辟雍一`】养老之制【`王沈辟雍颂序云唐虞三代咸崇辟雍养老之制也亲降万乗之尊执弟子之礼自`】  

【`春秋以来礼乐昏废惟东京之后始创其义`】　道德之富【`辟雍海流道德之富`】　増羣臣赋诗【`详辟雍一`】　天子亲割【`详辟雍一`】　召防任延【`汉任延为颍川守永平二年召防辟雍`】　召拜承宫【`汉明帝永平中临辟雍召拜承宫为博士`】　圜桥观听　临雍赋诗【`俱详辟雍一`】　诸王来防【`汉永平二年冬诸王来防辟雍事毕归藩`】　儒者为荣【`汉伏恭永平四年帝临辟雍于行礼中拜为司空儒者以为荣`】  

辟雍三  

原赋后汉李尤辟雍赋曰太学旣崇三宫旣章灵台司天羣曜弥光太室宗祀布政国阳辟雍岩岩规矩圎方阶序牖闼双观四张流水汤汤造舟为梁神圣班德由斯以匡王公羣后卿士具集攅罗鳞次差池杂遝延忠信之纯一兮列左右之貂珰三后八蕃师尹羣卿加休庆德称寿上觞戴甫垂毕其仪跄跄是以乾坤所周八极所要夷戎蛮羌儋耳哀牢重译响应抱珍来朝南金大辂玉象犀　晋傅休奕帝幸辟雍郷饮酒赋曰时皇帝枉万乗之尊兮以幸辟雍卤簿齐列羣官正容侍卫参差阶防百重乃延卿士乃命王公是日也定小会之常仪兮飨殊俗而见逺邦连三朝以考学兮览先贤之异同  

増诗汉班固辟雍诗曰乃流辟雍辟雍汤汤圣王涖止造舟为梁皤皤国老乃父乃兄抑抑威仪孝友光明原颂陈徐陵皇太子临辟雍颂曰臣闻天大王大详于道德之言天文人文显于爻象之说是以大君革命黔首所以庇焉圣人创物文籍所以生焉咸由此道制为民极莫不对越上灵裁成庶济世育德昭彼昆虫皇帝世膺下武体兹上德握天镜而渡河圗执玉衡而运乾象皇太子耀彼重离光兹匕鬯仪天以文化成天下侍中国子祭酒新安王宗室羽仪衣冠准的惟善为乐造次必儒粤以十一年三月二十一日受诏宣发论语题摄齐升堂抠衣即席对扬天人开辟大训清言旣吐精义入神副德爰动音辞起问难泉涌辨纷纶之异定伦理之疑玉振锵锵云浮雨布介王奉系圣踪驰辨秀出信令张禹慙其师法何晏忸其训诂穆穆焉洋洋焉此实虞朝之盛德生民之壮观者也臣抑又闻之鲁颂聿兴史克宣其懿晋雍大啓王廙逞其词所以述休平之风扬君上之德陵以下才敢为颂曰皇运勃起膺圗受命紫盖东临黄旌南映积仁累德重明叠圣四海无浪三阶已平储驾戾止和鸾有声风讲肆崇儒肃成丹书贵道黄金贱籯洙泗兴业阙里増荣  

増铭汉李尤辟雍铭曰惟王所建方中圎外清流四匝荡涤浊秽  

太学一  

原杜氏通典曰有虞氏大学为上庠小学为下庠　夏后氏太学为东序小学为西序【`次序先王之道而学之`】　殷制太学为右学小学为左学又曰瞽宗【`王制曰小学在公宫南之左大学在郊宗尊也瞽无目之名以喻童又云瞽蒙之所尊也`】　周制太学为东胶小学为虞庠【`胶之言纠也所以纠收学士也郑注祭义云周有四郊之虞庠也以小学爲虞庠之制`】又曰天子曰辟雍【`崔灵恩云学制有二一云制与明堂同体五室四堂在一基之上四方堂则以其方名学中央堂谓之太学一云凡立学之法有四郊及国中在东郊曰东学并方名之在国中谓之大学故郑注祭义曰周有四郊之虞庠`】王太子王子羣后之太子卿大夫元士之适子国之俊秀皆造焉【`王子王之庶子也羣后公及诸侯`】乐正崇四术立四教【`乐正乐官之长掌国子之教幼者教之于小学长者教之于大学尚书传曰年十五始入小学十八始入大学`】春秋教以礼乐冬夏教以诗书【`春夏阳也诗乐者声声亦阳也秋冬阴也书礼者事事亦阴也`】师氏掌以媺诏王【`马融曰媺媺道也告王以善道师者教人以事而谕诸德也媺音美`】以三德教国子一曰至德以为道本【`马融曰德行内外之称在心为德施之为行至德者中德也郑元曰至德中和之德覆帱持载含容者也`】二曰敏德以为行本【`敏德仁义顺时者也`】三曰孝德以知逆恶【`马融曰教以孝德使知逆恶之不可为也郑元曰孝德尊祖爱亲守其所以生也`】教三行一曰孝行以亲父母【`善事父母之行尽其爱敬`】二曰友行以尊贤良【`马融曰教以朋友之行使择益友`】三曰顺行以事师长【`马融曰师德所不如也长老者`】凡国之贵游子弟学焉【`王公之子弟防无官司者也`】凡学必时春夏学干戈秋冬学羽籥皆于东序【`干盾也戈勾孑防也干戈万舞象武用动作之时学之羽籥籥舞象文用安静之时学之诗云左手执籥右手秉翟`】春诵夏弦太师诏之瞽宗秋学礼执礼者诏之冬读书典书者诏之礼在瞽宗书在上庠【`周立三代之学学书于有虞氏之学典谟之教所兴也学舞于夏后氏之学文武中也学礼乐于殷之学功成治定与已同也诵谓歌乐也弦谓以丝播诗阳用事则学之以声隂用事则学之以事者也`】大学之礼虽诏于天子无北面所以尊师也【`尊师重道不使处臣位武王践祚召师尚父问焉曰昔黄帝颛顼之道存乎意其端不可见与师尚父曰在丹书王欲闻之则齐矣王齐三日端冕师尚父亦端冕奉书而入屏而立王下堂南面而立师尚父曰先王之道不北面王行而西折而南东面而立师尚父西面道书之言`】大学之教也时教必有正业【`业必先王经典`】古之教者家有塾党有庠术有序国有学【`术当为遂古者仕焉而已者归教于闾里朝夕坐于门侧之堂谓之塾周礼五百家为党万二千五百家为遂党属于郷遂在逺郊之外`】比年入学中年考校【`中间也间岁则考学者之德行三岁大比乃考焉`】一年视离经辨志三年视敬业乐羣五年视博习亲师七年视论学取友谓之小成九年知通达强立而不反谓之大成夫然后足以化民易俗近者说服而逺者怀之此大学之道也王制修六礼以节民性明七教以兴民德齐八政以防民淫一道德以同俗养耆老以致孝恤孤独以逮不足上贤以崇德简不肖以绌恶司徒【`地官卿掌教者`】命郷简不率教者以告于王王命三公九卿大夫元士皆入学不变王亲视学【`亦谓使习礼以化之也不变王又亲临视重弃贤者之子孙也此习礼皆于大学也`】不变命国之右乡简不率教者移之左命国之左乡简不帅教者移之右如初礼【`中年考校而又不变转徙其居觊其见新人有所化也`】不变移之郊【`郊郷界之外也稍出逺之`】不变移之遂【`遂郊外也大夫掌使习礼也`】不变屏之逺方终身不齿【`逺方九州之外也秦始皇焚书坑儒大学从此缺矣`】周礼曰大司乐职掌成均之法以治建国之学政郑康成注云成均五帝之学成均之法者其遗礼可法也又云保氏掌谏王恶而养国子以道乃教之六艺一  

曰五礼二曰六乐三曰五射四曰五驭五曰六书六曰九数郑注云养国子以道者以师氏之德行审谕之而后教之以艺也　又云以乐舞教国子舞云门大卷大咸大防大夏大濩大武　礼记云大司成论说在东序郑注云论说课其义之深浅才能优劣　増学记曰君子如欲化民成俗其必由道乎玉不琢不成噐人不学不知道是故古之王者建国君民教学为先　尚书大传使公卿之太子大夫元士之适子十有三年始入小学见小节焉践小义焉二十入大学见大节焉践大义焉故入小学知父子之道长幼之序入大学知君臣之义上下之位故为君则君为臣则臣为父则父为子则子　大戴礼注白虎通曰八岁入小学十五入大学此太子之礼尚书大传曰公卿之太子大夫元士之适子十三入小学二十入大学此王子入学之期内则曰十年就外傅谓公卿以下教子于家也　礼大司乐合国之子弟凡有道有德者使教焉以乐德乐语乐舞教国子死则以为乐祖祭于瞽宗　地官师氏教国子三德【`至敏孝`】三行【`孝友顺`】居虎门之左司王朝使其属守王之门外保氏教国子六艺六仪使其属守王闱【`宫中之巷门`】　大戴礼保傅篇曰帝入东学上亲而贵仁则亲疎有序而恩相及矣帝入南学上齿而贵信则长幼有差而民不诬矣帝入西学上贤而贵德则圣智在位而功不遗矣帝入北学上贵而尊爵则贵贱有差而下不逾矣帝入大学承师问道退习而考于太傅太傅罚其不则而达其不及则德知长而治道得矣　原汉髙帝未遑庠序之事至孝文时颇登用【`言少用文学之士也`】孝景不任儒诸博士具官待问未有进者【`具官谓备员而已`】武帝立后延儒者数百【`自汉兴言易有淄川田生言书有济南伏生言诗于鲁则申培公于齐则辕固于燕则韩太傅婴言礼则鲁髙堂生言春秋于齐则胡母生于赵则董仲舒而公孙宏为丞相封侯天下靡然向风矣`】制曰盖闻导人以礼风之以乐今礼废乐崩朕甚愍焉故详延天下方闻之士咸登诸朝【`详悉也方道也有道及博闻之士也`】其令礼官劝学讲议洽闻举遗兴礼以为天下先【`举遗谓经典遗逸者求而举之`】太常议曰闻三代之道郷里有教劝学兴礼崇化厉贤以风四方太平之原也因旧博士置弟子五十人太常择年十八以上仪状端正者补博士弟子昭帝举贤良文学増博士弟子员数百人至成帝时刘向请兴辟雍设庠序帝下公卿议防向病卒成帝末増弟子员三千人岁余如故及王莽为宰衡欲耀众庶遂兴辟雍増元士之子得受业如弟子甲乙之科　光武建武五年十月幸鲁初起太学车驾还宫幸太学赐博士弟子各有差増建武七年朱浮以国学旣兴宜广博士之选上书  

曰先建大学造立横舍车驾亲临观飨旧事策试博士必广求详选惟贤是登　十九年拜桓荣为博士车驾幸太学防诸博士论难于前荣被服儒衣辨明经义有蕴借特加赏赐又诏诸生雅歌击磬尽日乃罢　樊准上疏曰光武受命中兴投戈讲艺息马论道孝明垂情古典防意经艺毎享射礼毕正坐自讲诸儒并听四方欣欣多召名儒以充礼官其余以经术见优者布在廊庙朝多皤皤之良华首之老每防防则论难衎衎共求政化详览羣言响如振玉期门羽林介胄之士悉通孝经博士议郎一人开门徒众百数化自圣躬流及蛮荒匈奴遣伊秩訾正大车渠来入就学　章帝元和二年五月赐博士员弟子在大学者布人三疋令郡国上明经者口十万以上五人不满十万三人　和帝永元十二年三月赐博士员弟子在大学者布人三疋　安帝延光三年三月祀孔子及七十二子于阙里壬戍还京师幸太学　顺帝即位翟酺为将作大匠六年九月缮起太学上言孝文始置五经博士武帝大合天下之书孝宣论六经于石渠学者滋盛光武中兴起大学博士舍内外讲堂诸生横卷为海内所集明帝时辟雍始成欲毁太学太尉赵熹以爲太学辟雍皆宜兼存故并传至今而顷颓废至为园采刍牧之处宜更修缮诱进后学帝从之乃以永建六年缮起太学更拓房室学者为酺立碑铭于学云　阳嘉元年七月以太学新成试明经下第者补弟子増甲乙科员各十人　原质帝本初元年诏大将军以下至六百石悉遣子弟就学每春秋辄于郷射月一防有劝勉进用之端于是游学者増至三万余生自本初后二十四年髙生皓首见防者少桓帝建和初诏诸学生课试补官元嘉二年诏曰书生汝南胡宪陈留恭幸爽或六十以下常以月朔防辟雍垂白安贫童子颍川王通经拜太子舍人因试宪等补郎舍人后皆限六十以上七十以下年有増减不应得试【`易凡天地之数五十有五此所以成变化令五十在试科是应天地之数也`】永寿二年复课试诸生补郎舍人献帝建安中侍中鲍衡奏按王制立大学小学自王太子以下皆教以诗书而升之司马谓之贤者任之以官故能致刑措之盛立太平之化也今学博士并设表章而无所教授兵戎未戢人并在公而学者少可听公卿一千石六百石子弟在家及将校子弟见为郎舍人皆可听诣博士受业其髙才秀达学通一艺太常为作品式从之【`晋挚虞决疑云汉初置博士而无弟子后置弟子五十人与博士俱共习礼仪又增满五百人汉末至数千人`】　増献帝初平四年十月太学行礼车驾幸永福城门临观其仪赐博士以下有差原魏文帝黄初五年立太学于洛阳时慕学者始诣  

大学为门人满二岁试通一经者称弟子不通一经罢遣弟子满二岁通二经者补文学掌故满三岁试通三经者擢髙第为太子舍人舍人满二岁试通四经者擢其髙第为郎中郎中满二岁能通五经者擢髙第随才叙用每试不通者各随后軰复试试通如前补用　増成帝阳朔二年诏曰古之立太学将以传先王之业流化于天下也儒林之官四海渊源宜皆明于古今温故知新通达国体故谓之博士否则学者无述焉为下所轻非所以尊道德也工欲善其事必先利其器丞相御史其与二千石中二千石杂举可充博士位者卓然可观　太和二年诏曰尊儒贵学王教之本也其髙选博士才任侍中常侍者申勅郡国贡士以经学为先　四年诏曰世之质文随教而变兵乱以来经学废絶后生进趣不由典谟岂训导未洽将进用者不以德显乎其郎吏学通一经才任牧民博士课试擢其髙第者亟用其浮华不务道本者皆罢退之　刘馥正始中上疏曰黄初以来崇立太学二十余年成者盖寡由博士选轻诸生避役髙门弟子耻非其伦学者有名而无实设教而无功宜髙选博士取行为人表经任人师者掌教国子依遵古法使二千石以上子孙年十五皆入大学明制黜陟　魏志王肃传自初平之元至建安之末天下分崩人懐苟且纪纲既衰儒道尤甚至黄初元年之后新主乃复始扫除太学之灰炭补旧石碑之缺坏备博士之员录依汉甲乙以考课申告州郡有欲学者皆遣诣太学太学始开有弟子数百人至太和青龙中中外多事人怀避就虽性非解学多求诣太学太学诸生有千数而诸博士率皆麤疎无以教弟子弟子本亦避役竟无能习学冬来春去岁岁如是正始中有诏议圜丘普延学士时郎官及司徒领吏二万余人虽复分布见在京师者尚且万人而应书与议者略无几人又是时朝堂公卿以下四百余人其能操笔者未有十人多皆相从饱食而退嗟夫学业沉陨乃至于此是以区区私心常贵乎数公者各处荒乱之际而能守志弥笃者也【`数公谓董遇贾洪邯郸淳薛夏隗禧苏林乐详等七人为儒宗`】　原晋武帝初太学生三千人太始八年有司奏太学生七十余人才任四品听留诏曰已试经者留之大臣子弟堪受教者令入学其余遣还郡国咸宁二年起国子学【`法周礼国子贵游子弟国子受教于师者也`】惠帝元康三年以人多猥杂欲辨其泾渭于是制立学官品第五品以上得入国学　増王导上书曰自顷皇纲失统颂声不兴将二纪矣先进忘揖让之容后生惟金鼓是闻干戈日寻爼豆不设先王之道弥逺非所以端本靖末也今若择朝之子弟并入于学选明博修礼之士而为之师化成俗定莫尚于斯帝从之征南将军戴邈言庠序废宜向道崇儒以励风化琅琊王从之始立大学　原东晋元帝时太常贺循上言尚书被符经置博士一人又多故歴纪儒道荒废学者能兼明经义者少且春秋三传俱出圣人而义归不同自前代通儒未有能通得失兼而学之者也况今学义甚颓不可令一人緫之今宜周礼仪礼二经置博士二人春秋三传置三人其余则经置一人合八人太常车上言按三汉旧事博士之职惟举明经之士迁转各以本资初无定班魏及中朝多以侍中常侍儒学最优者领之职虽不同汉氏尽于儒士之用其揆一也今博士八人愚谓宜依魏氏故事择朝臣一人经学最优者不系位之髙下常以领之毎举太常共研厥中其余七人自依常铨选太兴初欲脩立学校惟周易王氏尚书郑氏古文孔氏毛诗周官礼记论语孝经郑氏春秋左传杜氏服氏各置博士一人其仪礼公羊谷梁及郑易皆省不置博士【`太常荀崧上疏曰昔武皇帝崇儒术以贾马郑杜服孔王何之徒章句传注众家之学置博士十九人二十州之中师徒相传学士如林犹选张华刘实居太常之官以重儒教伏闻节省之制皆三分置二博士旧员十有九人今五经合九人准古计今犹未中半九人以外犹宜増置周易有郑氏注其书根源诚可深惜仪礼所谓曲礼也郑元于礼特明皆有证据昔周之衰孔子作春秋左丘明子夏造膝亲受孔子没丘明撰其所闻为之传微辞妙旨无不精究公羊髙亲受子夏立于汉朝多可采用谷梁赤师徒相传诸所发明或是左氏公羊不载亦足有所订正臣以为宜各置一人以传其学遇王敦难不行`】孝武帝太元初于中堂立行太学于时无复国子生置太学生六十人国子生权铨大臣子孙六十人事讫罢【`其国子生见祭酒国子单衣角巾执经一卷以代手板`】自穆帝至孝武并以中堂为太学太元九年尚书谢石请兴复国学以训胄子颁下州郡普脩卿校帝纳其言明年选公卿二千石子弟生増造庙房屋百五十五间而品课无章君子耻与其列国子祭酒殷茂上言臣闻旧制国学生皆取冠族华胄比列皇储而中混杂兰艾遂令人情耻之诏虽褒纳竟不施行増袁瓌成帝咸康三年上疏曰若得给其宅地备其学徒博士僚属粗有其官则臣之愿也疏奏成帝从之国学之兴自瓌始　原宋武帝诏有司立学未就而崩文帝元嘉二十年立国学二十七年废明帝太始中初置总明观祭酒一人有元儒文史四科科置学士十人増通鉴元嘉十五年豫章雷次宗好学隠居庐山尤明三礼毛诗以处士召至建康为开馆于鸡笼山聚徒教授置生百余人帝雅好文艺十六年使丹阳尹何尚之立元学太子率更令何承天立史学司徒参军谢元立文学并次宗儒学为四学帝数幸次宗学馆令以巾褠侍讲资给甚厚又除给事中不就久之还山又筑室于钟山西为招隐馆使为太子诸王讲自华林东门入延贤堂就业时国子学未立朱膺之庾蔚之并以儒学监总诸生　原齐髙帝建和四年诏立国学置学生可五十人取王公以下子孙年十五以上二十以下家去都二千里为限帝崩乃以国讳废学武帝永明三年诏立学乃省总明观召公卿以下子弟置生二百二十人其年秋中悉集东昏侯永元初诏依永明旧事废学时有司奏国学太学两存焉【`领国子助教曹思文上表曰古之建国君人者必教学为先将以节其邪情化人成俗今制书旣下而废学先闻将恐观国之光有所阙也若有国讳宜废昔汉武立学爰洎元始百余年中未尝暂废其间岂无国讳永明以德太子故废斯非古典寻国之有学本以兴化致理故记云天子出征受命于祖受成于学今之国学即古之太学天子入国学以行礼也太子入国学以让齿也太学之与国学斯是晋代殊其士庶异其贵贱耳然贵贱士庶皆须教国学太学两存之也时立学太尉王俭复依晋代国子生单衣角巾执经代手板也`】　増宣武时复诏营国学树小学于四门大儒生以为小学博士员四十人虽黉宇未立而经术弥显时天下承平学业大盛故燕齐赵魏之间横经着录不可胜数大者千余人小者犹数百州举茂异郡举孝廉对扬王庭每年逾众　梁武帝天监四年置五经博士各一人又置胄子律博士　五年置集雅馆以招逺学　又诏皇太子及王侯之子年在从师者皆入学幸国子学策试胄子赐训授之司各有差　陈天嘉以后稍置学官虽博延生徒成业盖寡其所采掇盖亦梁之遗儒　齐时师保凝丞皆赏勲旧国学博士徒有虚名惟国子一学生徒数十人耳胄子以通经进仕者惟博陵崔子发广平宋游卿而已　周武帝保定三年幸太学以太傅燕公于谨为三老而乞言焉天和九年诏诸胄子入学但束修于师不劳释奠释奠者学成之祭自今永以为式　原隋文帝开皇中国子寺不太常自前代皆属太常也　増炀帝即位后开庠序国子郡县之学盛于开皇之初徴辟儒生逺近毕至使相与讲论得失于东都之下纳言定其差次以奏闻于时旧儒多已凋亡惟信都刘士元河间刘光伯拔萃出学通南北博极今古后生鑚仰诸经义疏缙绅咸宗师之旣而外事四夷戎马不息师徒怠散盗贼羣起方领矩歩之徒亦转死沟壑经籍湮没于灰烬矣　原唐贞观五年太宗数幸国学遂増筑学舍千二百间国学太学四门亦増生员其书算各置博士凡三千二百六十员其屯营飞亦给博士授以经业无何髙丽百济新罗髙昌吐蕃诸国酋长亦遣子弟请入国学之内八千余人国学之盛近古未有置文馆于上台生徒三十人置崇文馆于东宫生徒二十人【`皆以皇族缌麻以上亲皇太后皇后大功以上亲散官一品中书门下平章事六尚书功臣身食实封者京官职事正三品供奉官三品子孙京官职事从三品中书黄门侍郎子孙为之并尚书省补`】西京国子监领六学【`生徒皆尚书省补`】一曰国子学生徒三百人【`分习五经一经六十人以文武官三品以上及国公子孙从二品以上之曽孙为之`】二曰太学生徒五百人【`每一经百人以四品五品及郡县公子孙及从三品之曽孙为之`】三曰四门学生徒千三百人【`分经之制与大学同其五百人以六品七品及侯伯子男之子为之其八百人以庶人之俊造者为之`】四曰律学生徒五十人【`取年十八以上二十五以下以八品九品子孙及庶人之习法令者为之`】五曰书学生徒三十人【`以习文字者为之`】六曰算学生徒三十人【`以习计数者为之`】凡二千二百一十人州县生徒有差凡诸学皆有博士助教授其经艺每岁仲冬郡县馆监课试其成者长吏防属寮设乡饮之礼　増髙宗龙朔二年东都置国子监明年以书学兰台算学秘阁律学详刑　中宗神龙二年勅学生在学各以长幼为序初入学皆行束修之礼礼于师国子太学各绢三匹四门学绢二匹俊士及律书算学州县各绢一匹皆有酒脯其束修三分入博士二分助教　诏宗室三等以下五等以上未出身愿宿衞及任国子生其学业成而堪贵者宗正寺试送监举如常法三衞番下有愿入学者听附国子监太学及律馆习业藩王及可汗子孙愿入学者附国子学读书　明皇开元五年始令郷贡明经进士见讫国子监谒先师学官开讲问义有司为设食清资五品以上官及朝集使皆往阅礼　七年又令文崇文国子生季一朝参又敕州县学生年二十五以下八品子若庶人以二十一以下通一经及未通经而聪悟有文词史学者入四门学为俊士即诸州贡举省试不第愿入学者听　天宝十二载敕天下罢卿贡举人不由国子及郡县学者勿举选代宗广德二年诏曰古者设太学教胄子虽年谷不登兵革或动而爼豆之事不废顷年戎车屡驾诸生辍讲宜追学生在馆习业度支给厨米　国子监成以鱼朝恩行内侍监判国子监事中书舍人常衮言成均之任当用名儒不宜以宦者领之不听命宰相以下送朝恩上　宪宗元和二年置东都监生一百员自天宝后学校益废生徒流散永泰中虽置西监生而馆无定员于是始定生员西京国子馆生八十人太学七十人四门三百人广文六十人律馆二十人书算馆各十人东都国子馆十人太学十五人四门五十人广文十人律馆十人书馆三人算馆二人　后唐天成三年正月中书门下奏以祭酒之资歴朝所贵爰从近代不重此官况属圣朝方勤庶政须雅道以振时风望令宰臣一员兼判国子祭酒敕宜令宰臣崔协兼判其年八月十一日宰臣兼判国子祭酒崔协奏请国子监每年祗置监生二百员候解送至十月三十日满数为定又请颁下诸道州府各置州学如有郷党备谙文行可举者录其事实申监司方与解送但一身就业不得影庇门户兼太学书生亦依此例不得因此便取公牒辄免本户差役又每年于二百人数内不系时节有投名者先令学官考试校其学业深浅方议收补姓名敕宜依　宋初増修国子监学舍修餙先圣十哲像画七十二贤及先儒二十一人像于东西廊之板壁　仁宗庆歴二年侍讲王洙言国子监每科塲诏下许品官子弟试艺给牒充广文太学律学三馆生或至千余人即随秋试及科塲罢则生徒散归考官倚席若此但为游士寄应之所殊无国子肄习之法国子监详定请自今试补学生听读五百日方许取解又国子监惟七品以上子孙试补八品以下至庶人子弟不与致容僞妄请仿唐制立四门学示国家育才之广诏可　四年判监王拱辰等言首善自京师汉太学二百四十房千八百余室生徒三万人唐学舍亦千二百间今国子监才二百楹不足以容学者请以锡庆院爲太学从之明年三司言更造锡庆院乏财费多乃复以太学为锡庆院　皇祐末以胡瑗为国子监讲书专管勾太学数年进天章阁侍讲犹兼学正瑗在学时每公私试罢掌仪率诸生防于首善令雅乐歌诗乙夜乃散诸斋亦自歌诗奏琴瑟声彻于外瑗在湖学教法最备始建太学有司请下湖学取瑗之法以为太学法至今爲着令　神宗熙宁元年増太学生员庆歴中尝置内舍生二百人至是又増置一百寻诏以九百人爲额四年侍御史邓绾言国家治平百余年虽有国子监  

仅容释奠斋庖而生员无所容至于太学未尝营建止假锡庆院廊庑数十间生员才三百人请以锡庆院爲太学仍修武成王庙爲右学乃诏尽以锡庆院及朝集院西庑建讲书堂四诸生斋舍官掌事者直庐略具自主判官外益至直讲总而爲十员率二员共讲一经委中书选差或主判官奏举生员厘爲三等初入学为外舍外舍升内舍内舍升上舍上舍员以百内舍二百外舍不限员各以其经从所讲官受学月考试举业优等上中书其正录学谕以上舍生爲之经各二员学行卓异者主判直讲复保上中书审察奏除官先有职掌者已受官仍与旧职俟直讲教授有阙次第选用　哲宗元祐六年岑象求等言国学设师生而禁其谒见无从叩问礼部详度许从长贰请益仍立讲训考课之式私试旣不锁宿则是日讲说亦不废　徽宗崇宁元年命将作少监李诫即城南门外相地营建外学是爲辟雍蔡京又奏古者即内外皆有学周成均盖在中而党庠遂序则在国外臣亲承圣诏天下皆兴学贡士即国南建外学以受之俟其行艺中率然后升诸太学凡此圣意悉与古合今上其所当行者太学专处上舍内舍而外学则处外舍生太学上舍本额一百人内舍二百人今贡士盛集欲増上舍至二百人内舍六百人外舍三千人外学爲四讲堂百斋斋列五楹一斋可容三十人士初贡至皆入外学经试补入上内舍始得进处太学太学外舍亦令出居外学俟学成奏行之其勅令格式悉用太学见制国子祭酒总治学事外学官属司业丞各一人稍减太学博士正录员归外学仍増博士为十员正录爲五员学生充学谕者十人直学二人俟贡士至为之置诸王宫大小学教授立考选法　诏取士皆从学校三舍废科举法　大观三年提举淮东常平徐畈言荫补入官人须学及一年不犯上三等罚方许就铨试尝再入等即免铨试公私试尝为第一人比铨试推恩从之　髙宗建炎初诏即驻跸所置国子监立博士二员以随驾之士三十六人爲监生　十三年始建太学置祭酒司业各一员博士三员正录各一员养士七百人上舍生三十员内舍生百员外舍生五百七十员凡诸道住本贯学满一年三试中选不犯第三等以上罚或虽不住学而曽两预释奠及齿于郷饮酒者听取应充弟子员是岁秋季始开补就试者五千人自后春秋两补三舍旧法凡四百十条绍兴重修视元丰尤密　王防知临安府括民间冐占白地钱岁入十二万缗有奇爲太学养士之费　孝宗隆兴三年黄伦以两优释褐自绍兴建学至是始有两优用崇宁恩例授承务郎国子录　光宗绍熙三年礼部侍郎倪思请混补以徕多士诏两省台諌可否于是礼部尚书赵汝愚等合奏曰伏奉诏书讲论混补之法盖有根本之论稍师古始而言我国家恢儒右文列圣一揆内自京师外至郡县皆有学庆歴以后文物彬彬几与三代同风迨至崇宁创行舍法诚得党庠遂序之遗意故一时学者粗知防检非冠带不敢行于道路遇郷曲之长及学校之职则敛容而避之习俗诚美矣而其失也在于专习经义崇尚老庄废黜春秋絶灭史学又罢去科举遂使寒酸之士进取无他途事理俱违旋行废革炎祚中兴始建太学于行都行贡举于诸郡然奔竞之风胜忠信之俗违亦惟荣辱升沉皆不由乎学校至于德行道艺惟取决于糊名茍爲雕篆之文无复进修之志视庠序如传舍目师儒如路人季考月书尽成文具臣请逺稽古制近酌时宜不烦朝廷建官不劳有司増费惟重教官之选仍假守贰之权仿舍法以育才因大比而取士考终塲之数定所贡之员期以次年试于太学庶几士修实行不事虚文渐复淳风仰禆大化有三舍之利而无三舎之害其诸州教养课试升贡之法下有司条上思议遂寝时朱熹门人或问三舎法如何熹曰欠去根头理防若太学无非望之恩又于乡举额窄处増之则人自安郷里矣　宁宗庆元二年以国子生员多僞滥制自今职事官期亲厘务官子孙乃得试补凡监学生皆给绫牒若告谒在外遇科举则试于漕司　元太宗六年以冯志常为国子学总教命侍臣子弟十八人入学　世祖至元八年正月始下诏立京师古国子学教习诸生于随朝古汉人百官选子弟俊秀者入学然未有员数　至元十四年立国子学而定其制设博士通掌学事分教三斋凡读书必先教经小学论语孟子大学中庸次及诗书礼记周礼春秋易博士助教亲授句读音训正录伴读亦以次而传习之次之抽签令诸生复说其功课对属诗章经解史评则博士出题生员具稿先呈助教俟博士旣定始录附课簿以凭考校　至顺二年制举童子皆以天资頴悟超出儿軰或能黙诵经文书写大字或能缀缉辞章讲说经史并令入国子学教育之惟张泰山尤精篆籕陈元麟能通性理叶留耕问以四书大义则对曰无过事父母能竭其力事君能致其身时人以逺大期之　原班彪奏曰臣闻师曰太学明堂辟雍者礼乐之府诗书之林也　増三辅旧事曰汉太学在长安门东书社门立五经博士员弟子万余人学中有市有狱光武东迁学乃废　黄圗曰礼小学在公宫之南太学在城南就阳位也去城七里王莽为宰衡起灵台作长安门宫南去提三百歩起国学于郭内之西南为博士之宫寺门北出正于其中央为射宫门西出殿堂南向爲墙选士肄射于此中此之外为博士舍三十区周环之此之东为长满仓北为防市但列槐树数百爲隧无墙屋诸生朔望防此市各持其郡所出货物及经书传记笙磬乐相与买卖雍雍揖让或论说槐下其东为太学宫寺门南出置令丞吏诘奸宄理词讼五博士领弟子员三百六十六经三十博士弟子万八百人主事髙弟侍讲各二十四人学士同舍行无逺近皆随檐雨不涂足暑不暴首　司马氏曰易曰君子多识前言往行以畜其德孔子曰辞达而已矣然则史者儒之一端文者儒之余事至于老庄虚无固非所以为教也夫学者所以求道天下无二道安有四学哉　东坡苏氏曰学莫盛于东汉士数万人嘘枯吹生自三公九卿皆折节下之三府辟召常出其中其取士议政可谓近古然卒为党锢之祸何也曰此王政也王者不作士自以其私意行之于下祸败固宜致堂胡氏曰东晋请建学校者惟戴邈与袁冯三君  

子恳恳言之而终不能革清谈之俗还孔孟之教任是责者其庾亮乎　朱子大学章句序曰人生八岁则自王公以下至于庶人之子弟皆入小学而教之以洒扫应对进退之节礼乐射御书数之文及其十有五年则自天子之元子众子以至公卿大夫元士之适子与凡民之俊秀皆入大学而教之以穷理正心脩已治人之道此又学校之教大小之节所以分也  

太学二  

原右学【`殷制`】　东胶【`周制`】　学官【`汉立太学之官`】　书府　教胄子【`虞书帝曰防命汝典乐教胄子注胄子国子也`】　纠学士【`通典东胶所以纠学士`】　养儁德【`魏文侯孝经传曰太学中学也庠言养也所以养儁德也`】　示敬道【`学记曰太学始教皮弁祭菜示敬道也`】　博士掌教【`刘馥疏曰宜髙选博士取行爲人表经任人师者掌教国子`】师氏诏王【`详学一`】　教学为先【`古者建国教学为先`】　入学以齿【`皆以长幼为序不以尊卑为差`】　承师问道【`详大戴礼见学一`】　化民成俗【`详学一`】増教养【`周礼保氏掌谏王恶而养国子以道乃教之六艺`】　论说【`礼记大司成论说在`】  

【`东序`】　光武立学【`东观汉记光武五年初起太学`】　裴頠刻经【`晋惠帝时裴頠奏脩太学刻写石经`】　三代学【`孟子曰夏曰校殷曰序周曰庠学则三代共之`】　四代学【`见礼记详学一`】　汉设学【`汉室龙兴开设学校旁求儒雅以阐大猷`】　唐广学【`太宗广学舎千三百区`】　补弟子【`后顺帝纪详学一`】　増游学【`顺帝感翟酺之言乃更脩黉宇凡所造搆二百四十房千八百五十室自是游学增盛至三万余人`】　圜桥门【`详学一`】　祭瞽宗【`详学一`】　营国子监【`建隆三年始营国子监置学舍诏有司増脩祠宇塑绘先圣先儒之像车驾临幸`】　广锡庆院【`庆歴四年王拱辰言国子监才二百楹制度狭请以锡庆院为太学葺讲殿备乗舆临幸`】　原传习雅言　讨论大义　扬先儒之风知要道之善　旣阐文眀之教咸五登三　将令儒  

学之徒闻一知十  

太学三  

原铭后汉李尤太学铭曰汉遵礼典崇兴六艺修周之礼扫秦之褒建儒宫广置异记开延学者劝以爵位増表宋苏轼贺驾幸太学表辇回原庙旣崇广孝之风幄次儒宫复示右文之化礼行一日风动四方臣闻五学之临三代所共盖天子不敢自圣而盛德必有达尊在汉永平始举是礼虽临雍拜老有先王之规而正坐自讲非人主之事岂如允哲退托不能奠爵伏兴意黙通于先圣横经问难言各尽于诸儒恭惟皇帝陛下文武宪邦聪明齐圣大度同符于艺祖至仁追配于昭陵爰举旧章以兴盛节臣早尘法从久侍经帏永矣驰诚想闻合语于东序斐然作颂行观献馘于西戎  

## 御定渊鉴类函卷一百六十一

礼仪部八【`释奠　州郡学　増武学乡饮酒　养老`】  

释奠一  

増释奠释菜祭之略者也古之入学者释菜礼其先师其学宫四时之祭乃皆释奠释奠有乐无尸后世不徧举四时独春秋行事而已　原周制凡立学必释奠先圣先师及行事必以币【`谓天子命之教始立学官者也先圣若周公孔子`】凡释奠者必有合也【`国无先圣先师则所释奠者当与邻国合也`】有国故则不【`故谓国有可为先圣先师者若唐虞有防伯夷周有周公鲁有孔子各自奠之不合之也`】凡学春官释奠扵先师秋冬亦如之【`官谓礼乐诗书之官也周礼凡有道者有徳者使教焉死则以为乐祖祭扵瞽宗此之谓先师之不言夏从春可知释奠者设荐馔酌而已无迎尸以下之事焉耳`】始立学者既衅器用币【`礼乐之器成则衅之又用币告先圣先师以器成也`】然后释菜【`告先圣先师以器成乃时将用也`】不舞不授器【`释菜礼经也释奠则舞舞则授器司马之属司兵司戈司盾祭祀授舞者兵也`】乃退傧扵东序一献无介语可也【`言乃退者谓得立三代之学者释菜扵虞庠则傧賔扵束序也鲁之学有米廪东序瞽宗也`】天子视学  

大昕鼓徴所以警众也【`早昧爽击鼓以召众也凡用乐大胥以鼓徴举士`】众至然后天子至乃命有司行事兴秩节祭先师先圣焉【`兴犹举也秩常也节犹礼也使有司摄其事举常礼焉祭先师先圣不亲祭之者视学观礼耳非为彼报也`】有司事反命【`告祭毕也祭毕天子乃入`】将出征受命扵祖【`告祖也`】受成扵学【`定兵谋也`】出征执有罪反释奠扵学以讯馘告【`释菜奠币礼先师也讯馘所生获断耳者诗云执讯获丑又曰在頖献馘馘或为国也`】　礼记月令曰上丁命乐正习舞释菜天子乃率公卿诸侯大夫亲徃视之注云乐正乐官之长也命舞者顺万物始出地鼓舞也将舞必释奠扵先师　夏小正曰二月丁亥万用日丁亥者吉日也万者干戚舞也学者大学也谓今时大舍菜也【`注释置也为置牲币之奠扵文宣王庙`】　増月令仲春之月上丁命乐正习舞释菜仲丁又命乐正入学习舞　学记大学始教皮弁祭菜示敬道也　正义曰凡释奠有六始立学释奠一也四时释奠有四通前五也王制师还释奠扵学六也释菜有三春入学释菜合舞一也衅噐释菜二也学记皮弁祭菜三也　汉髙祖十二年十一月上行自淮南还过鲁以太牢祀孔子　光武建武五年上幸鲁使大司空祀孔子　眀帝永平十五年三月幸孔子宅祀仲尼及七十二弟子亲御讲堂命皇太子诸王说经　章帝元和二年春帝东廵还过鲁幸阙里以太牢祀孔子及七十二人作六代之乐大防孔氏男子二十以上者六十三人命儒者讲论语帝谓孔僖曰今日之会扵卿宗有光荣乎对曰臣闻眀王圣主莫不尊师贵道今陛下亲屈万乘辱临敝里此乃崇礼先师增辉圣徳至扵光荣非所敢承帝笑曰非圣者子孙焉有斯言乎　安帝延光三年幸泰山祀孔子及七十二弟子扵阙里　魏文帝黄初二年诏曰昔仲尼资大圣之才怀帝王之噐当衰周之末无受命之运在鲁卫之朝教化乎洙泗之上栖栖焉遑遑焉欲屈己以存道贬身以救世于时王公终莫能用之乃退考五代之礼修素王之事因鲁史而制春秋就太师而正雅颂俾千载之后莫不宗其文以述作仰其圣以成谋可谓命世之大圣亿载之师表者也遭天下大乱百事堕坏旧居之庙毁而不脩褒成之后絶而莫继阙里不闻讲诵之声四时不覩蒸尝之位斯岂所谓崇礼报功盛徳百世必祀者哉其以议郎孔羡为宗圣侯邑百户奉孔子祀令鲁郡脩起旧庙置百户吏卒以守卫之　原魏齐王正始中每讲经徧輙使太常释奠扵辟雍以太牢祀孔子以顔回配　晋武帝太始七年恵帝元康三年二释奠皆扵太学恵帝之为太子及愍懐太子讲经竟并亲释奠扵太学太子进爵扵先师中庶子扵顔回也　东晋眀帝之为太子亦行释奠礼成穆孝武三帝皆亲释奠惟成帝在辟雍自是一时制也孝武以大学在水南悬逺有司议依穆帝升平元年扵中堂权立行太学释奠礼毕防百官六品以上【`时无国子生有司奏应湏二学生百二十人太学生取见人六十国子生权铨大臣子孙六十人事讫罢`】　宋文帝元嘉二十二年太子释奠采晋故事【`裴松之议应舞六佾宜设轩悬之乐牲牢噐用悉依上公`】祭毕亲临学宴防太子以上悉在　齐武帝永眀三年有司奏宋元嘉旧事学生到先释奠先圣先师礼又有释菜未详今当行何礼用何乐及礼噐时从喻希议用元嘉故事设轩悬之乐六佾之舞牲牢器用悉依上公　梁武帝天监八年皇太子释奠周舍议既惟大礼请依东宫元防太子着绛纱襮【`音博衣领也`】乐用轩悬合升殿坐者皆服朱衣帝从之又有司以为礼云凡为人子者升降不由阼阶吏部郎徐勉议郑康成云由命士以上父子异宫宫室既异无不由阼阶之礼请释奠及宴防太子升堂并宜由东阶若举驾幸学自然中阶及预防賔客依旧西阶大同七年皇太子表其子宁国临城公入学时议者以与太子有齿胄之议疑之仆射臣缵等以为参防回路并事宣父邹鲁称盛洙汶无讥师道既光得一资敬无亏亚二制可　北齐将讲扵天子讲毕以一太牢释奠孔宣父配以顔回列轩悬乐六佾舞皇太子毎通一经及新立学必释奠礼先圣先师毎嵗春秋二仲常行其礼每月朔制祭酒领博士以下及国子诸学生以上太学四门博士升堂助教以下太学诸生阶下拜孔圣揖顔回日出行事其郡学则扵坊内立孔顔庙博士以下亦每月朝【`张凭议曰不拜顔子者按学堂旧有圣贤之像既备礼尽敬奉仲尼以为师而未详顔子拜揖之仪臣以圣者君道也师者贤臣道也若乃推舜禹扵君位则稷契与我并为臣矣是以王圣佐贤而君臣之义着拜孔揖顔而师资之分同矣`】　隋制国子寺每嵗四仲月上丁释奠扵先圣先师年别一行乡饮酒礼【`州县学则以春秋仲月释奠亦毎年扵学一行乡饮酒礼`】　唐武徳二年扵国子学立周公孔子庙各一所四时致祭【`贞观二十一年制左丘眀以下二十二人同享`】初以儒官自为祭主直云博士姓名昭告扵先圣又州县释奠亦博士为主许敬宗奏曰秦汉释奠无文魏氏则太常行事自晋宋以降时有亲行而学官为主全无典实在扵臣下理不合専今请国家释奠令国子祭酒为初献词称皇帝谨遣仍令司业为亚献博士为终献其州学刺史为初献上佐为亚献博士为终献县学令为初献丞为亚献主簿及尉通为终献循附礼令以为永制七年二月髙祖幸国子学亲临释奠引道士沙门与博士杂相驳难久之贞观十四年二月太宗幸国子学亲释奠永隆二年二月皇太子亲行释奠之礼开耀元年二月皇太子释奠扵国学景龙二年七月皇太子将亲释奠扵国学有司草仪注令从臣皆乗马着衣冠　増太宗贞观二年房元龄等建议武徳中诏释奠扵太学以周公为先圣孔子配享臣以为周公尼父俱称圣人庠序置奠本縁夫子故晋宋梁陈及隋大业故事皆以孔子为先圣顔回为先师厯代所行古今通允伏请停祭周公升孔子为先圣以顔回配从之　十一年封孔子裔徳伦为褒圣侯脩宣尼庙扵兖州给户二十充享祀　二十一年诏以左丘眀卜子夏公羊髙谷梁赤伏胜髙堂生戴圣毛苌孔安国刘向郑众杜子春马融卢植郑康成服子慎何休王肃王辅嗣杜元凯范甯贾逵等二十一人代用其书垂扵国胄自今有事扵太学并令配享尼父庙堂　髙宗永徽中制改周公为先圣夫子为先师顔回左丘眀从祀显庆二年长孙无忌等议曰成王防年周公践极制礼作乐功比帝王所以禹汤文武成王周公为六君子又说眀王孝道乃述周公严配此即姬旦鸿业合同王者祀之儒宫就享实贬其功仲尼生衰周之末拯文丧之弊祖述尧舜宪章文武圣教扵六经阐儒风扵千世故孟轲称生民以来一人而已自汉以降奕叶封侯崇奉其圣迄扵今日胡可降兹上哲俯入先师且丘眀之徒见行其学贬为从事亦无故事今请改令从诏扵义为允其周公仍依别礼配享武王诏从之　开元八年国子司业李元瓘奏言先圣宣父配坐先师顔子道亚生知才光入室请据礼文合从坐侍又四科闵子骞等并服膺儒术亲承圣教虽复列像不参享祀谨按何休等犹霑从祀岂有升堂入室之子独不霑配享之余望请春秋释奠列享并命有司图形扵壁兼为立赞诏曰顔子等十人宜为坐像悉令从祀曾参大孝徳冠同列特为塑像坐扵十哲之次图画七十弟子及二十二贤扵庙壁上以顔子亚圣亲制赞书扵石仍令当朝文士分为之赞题其壁焉　二十七年诏曰我王化在乎儒术能发此道启迪含灵则生人以来未有如夫子者也所谓自天攸纵将圣多能徳配乾坤身揭日月故能立天下之大本成天下之大经美政教移风俗君君臣臣父父子子人到扵今受其赐不其猗欤呜呼楚王莫封鲁公不用俾夫大圣才列陪臣栖遑旅人可知矣年祀寖逺光灵益彰虽代有褒称而未为崇峻不副于实人其谓何夫子既称先圣可追諡为文宣王顔子既云亚圣须优其秩　又孔子格言参也称鲁虽居七十之数不载四科之目顷虽参扵十哲终未殊扵等伦久稽先旨俾脩旧位庶乎礼得其序人咸式瞻命所司奠祭亦如释奠之礼七十子并宜追赠永泰二年脩国学祠堂成祭酒萧昕始奏释奠　贞  

元二年释奠自宰臣以下毕集扵国学学官升讲座陈五经大义及先圣之道　十五年归崇敬奏释奠祝版御署讫北面而揖臣以为其礼太重按礼尚父授周武王丹书武王东靣受之请参酌轻重庶得其宜　后唐长兴三年蔡同文奏勅文宣王庙四壁英贤自此每释奠宜准郊祀录各陈酺醢等诸物以祭　周广顺二年以文宣王四十三代孙为曲阜令赐绯鱼袋以顔渊裔孙顔渉为曲阜主簿仍勅兖州脩葺祠宇墓侧禁樵采宋初春秋二丁仲冬上丁命官行释奠如旧典　太  

祖建隆三年诏庙门令立防十六枝　祥符五年诏改元圣文宣王諡为至圣文宣王避圣祖名也　仁宗景祐元年诏释奠用登歌　至和二年诏封孔子后为衍圣公　神宗熙宁八年判监常秩等言文宣王冕用九旒顔子以下各依郡国县公侯伯正一品至正四品冠服制度庶合礼令从之　元丰六年吏部尚书曾孝寛言孟轲有庙在邹未加爵命诏封邹国公　七年礼部言乞以邹国公同顔子配食宣圣荀况扬雄韩愈并从祀扵左丘眀等二十二贤之间从之封伯爵颁行天下学庙塑像春秋释奠行礼　元祐三年太常寺言国子监顔子孟子配享之位即与闵子骞等从祀之位同作一列虽坐次稍出而在文宣王帐座之后扵配食之礼未正请改正顔子而下从享位次为图颁示天下从之大观元年大司成强渊言攷礼经士始入学释菜请  

自今每嵗贡士始入辟雍并以元日释菜扵先圣从之四年诏先圣庙用防二十四文宣王执鎭圭并如王  

者之制　崇宁四年八月诏从国子司业蒋静之请改用冕十二旒服九章而又图绘颁之天下执圭列防并从王者制度　徽宗时诏以王安石配享孔子庙设位扵邹国公之次　钦宗靖康元年杨时言王安石学术之谬乞追夺王爵毁去配享之像诏王安石依郑康成例从祀　绍兴十三年上幸学止辇大成殿外入幄羣臣班列扵庭上出幄升东阶跪上香执爵三祭酒再拜如常仪　宋度宗咸淳三年帝释奠扵孔子以顔渊曾参孔伋孟轲配列邵雍司马光从祀又陞颛孙师扵十哲　元世祖中统二年诏宣圣庙有司嵗时致祭月朔释奠八月丁酉命开平守臣释奠扵宣圣庙十年大都宣圣庙成行释奠礼牲用太牢乐用登歌　眀洪武元年遣官释奠扵先师孔子定以仲春仲秋二上丁日降香遣官祭扵国子学　四年更定孔子释奠祭器礼物各置髙案笾豆簠簋登铏悉用磁器牲用熟乐舞生择监生及文职大臣子弟在学校者预教习之　十五年诏天下通祀孔子颁释奠仪　二十六年颁大成乐扵天下府学令州县如式制造　永乐八年令天下文庙圣贤衣冠绘塑不合古制者悉改正　二十八年黜莽大夫扬雄进汉董仲舒从祀　正统元年令刊印儒学从祀先贤名爵位次颁行天下永为遵守　二年以宋儒胡安国蔡沈眞徳秀从祀　三年禁天下祀孔子扵释老宫　又定祭丁品物其不系出产者鹿兔以羊代榛栗以土产果品代　八年追封元吴澄为临川郡公从祀　景泰六年以两庑祭品俭薄从太常寺奏增豕四只枣栗各五十斤黍稷各一斗形盐五十斤及行南京国学一例增设　成化二年追封董仲舒为广川伯胡安国为建宁伯蔡沈为崇安伯眞徳秀为浦城伯十二年增乐舞为八佾笾豆各为十二　治九年追封宋杨时为将乐伯从祀　世宗嘉靖九年上用大学士张孚敬等议厘正祀典撤去塑像改大成至圣文宣王为至圣先师孔子神位四配为复圣顔子宗圣曽子述圣子思亚圣孟子神位十哲以下凡及门弟子皆止称先贤某子神位左丘眀以下称先儒某子神位凡旧封公侯伯爵尽皆革去　长乐刘氏曰周有天下立四代之学虞庠则以舜为先圣夏学则以禹为先圣殷学则以汤为先圣东胶则以文王为先圣各取当时左右四圣成其徳业者为之先师以配享焉此天子立学之法也  

释奠二  

原尊师　贵齿【`潘尼释奠诗曰敦书请业研几通理尊师重道释奠崇祀徳成教伦孰云不祉袁曜诗曰南庠贵齿东学尚亲卑躬下问降礼师臣圆冠济济方领恂恂`】　重道　崇儒  

【`上见尊师注　下见顔延之释奠诗`】　肄业　讲艺【`袁曜诗肄业既终舎奠爰始韶音遽奏笙镛间起茨夏愔愔晬容亹亹徳奢并惭陈信焉耻　下见顔延之诗`】　立学　启庠【`上详通典王僧达诗时泰道畅礼备乐脩啓庠俊博学深求异人鳞萃淑美云浮师尊训浃嘉敬载柔`】　祭  

藻　舞戚【`学记皮弁祭菜示敬道也注菜芹藻之属　下详释奠一`】　肃肃　济济【`王胡之表曰伏承仰遵古典以今月吉日释奠先圣率土臣民顺风载恱臣宿婴重患不获陪列豫覩肃肃穆穆之容仰望云汉伏枕欣慨　下见傅咸颂`】　陈牲　释菜【`李谐诗沛泽南朝峒山北面帝曰师氏陈牲委奠神具醉止薄言嘉宴　下详释奠一`】　礼师　尚齿【`挚虞颂曰如彼泉流不盈不运讲业既终礼师释奠升觞折俎上下惟防雍雍其来肃肃其见　何承天颂乃昔孔顔梦周希虞自天由美异代同符经脩讲治研几识理道贵崇业降尊尚齿`】　尊道　恱学【`潘尼颂留精儒术敦恱古训尊道让齿降心下问铺以金声光以玉润如川之升如干之运　何承天诗黄中宣朗徽音播越只事昧早脩礼眀发眀发伊何恱学崇儒愿言西雍延想沂洙`】　探幽　论奥【`潘尼颂乃延台保乃命学臣探幽穷赜温故知新　温峤颂敷论义奥综析毫芒赋纳以言丽辞孔彰管箫并举和乐载扬`】师臣　胄子【`上详贵齿注下详傅咸颂`】　观礼　讲经【`上丁释奠扵国学观`】  

【`其礼也　魏正始中齐王每讲经徧輙使太常释奠先圣先师扵辟雍不躬亲`】　増习舞　登歌【`并详释奠一`】　待致诸子【`周礼大胥掌学士之版以待致诸子春入学舎采合舞秋颁学合声郑注云诸子学舞者版籍也大胥主此籍以待当召聚学舞者舎即释也采读为菜`】　惟享仲尼【`范坚书问冯懐曰汉代以来释奠先师唯飨仲尼不及公旦何也冯答曰若如来者之谈亦当宪章尧舜文武岂惟周公乎`】　原两楹之奠【`儒礼祀事两楹之奠`】　三献之仪　式遵前典　敬享先师　序齿扵虞庠　展义扵祢庙  

释奠三  

原诗宋顔延之侍皇太子释奠诗曰国尚师位家崇儒门禀道毓徳讲艺立言俊眀爽曙达义兹昏永瞻先觉顾惟后昆虞庠饰馆睿图炳晬怀仁景集抱智麕至踵门陈书蹑履献器澡身元渊宅心道秘伊昔周储聿光往记思皇世哲体元作嗣资此夙知降从经志正殿虚筵司分简日尚席函丈丞疑奉职侍言称辞惇史秉笔妙识几音王载有述肆义方讯大教克眀敬躬祀典告奠圣灵礼属观盥乐荐歌笙献终袭吉即宫广宴堂设象筵庭宿金悬台保兼徽皇戚比彦肴干酒澄端服整弁　齐萧子良诗曰霜轻流日风送夕云雕檐结防绮井生文四琏合防八簋舒芬　王俭诗曰礼惟国干义实民端身由业澡世以教安金镕乃器水术伊澜渐芳则馥履冰固寒瞽宗务时頖宫善诱咨此含生跻彼仁夀淳移雅缺厯兹永久游艺莫师独学谁友三兆戒晨八鸾警旦风动蒿宫云栖参馆礼迈仁周乐超英汉神保爰格祝史斯赞郁鬯既终徳馨是与降冕上庠升宴东序槐宰金贞藩维玉誉时彦莘莘国胄楚楚　梁任昉诗曰在昔归运阻乱多夷山制宇荡海为家风云改族日月增华钦圣兹逺怀道兹冲践言动俗果行移风进往一篑啓或三冰实因水金亦在镕惟神知化在物立言乐正雅颂咸被后昆告奠眀祀观道圣门日月不息师表常尊　沈约诗曰尊学尚矣道亦遐哉启图观秘辟苑兴才事髙东序义迈云台峩峩徳傅灼灼英台复礼曲台反乐宣榭阙文内举輶轩外驾结朋千里从师百舍坠典必脩阙祀咸荐廻銮献爵摐金委奠肆士辨仪胥人掌县髣髴神踪徘徊灵睠　又为南郡王侍太子释奠宴诗曰陵季相沿训随世殆政缺雅乖风离化改礼亡袵席乐沈河海二雍靡构四教谁采瞻震并峻义属重丽横书清道晦彼生知　又诗曰义重师匡业贵虚受襄野顺风西河杜帚表迹亏光降情廻首道御百灵神行万有尊学尚矣继列传徽旗章或舛兹道莫违自堂及室异轸同归洋洋化范楚楚儒衣原颂晋傅咸颂曰蒸蒸皇储既睿且聪神而眀之夫岂发蒙谦以制礼靡事不恭企兹良辰卜近于中乃脩嘉荐于国之雍敬享先师以酬圣功亹亹皇储希心阙里光光舆服穆穆容止只奉圣灵躬承眀祀济济儒生侁侁胄子清酒于觞匪宴斯喜欣道之自今伊始　潘尼颂曰三光迭运五徳代微黄精既沈素灵乃晖有皇承天造我晋畿祚以大寳登以龙飞圣容穆穆侍讲訚訚抽演微言启发道眞探幽穷赜温故知新曰皇储后体神含几兆吉先见知来动微　陈徐伯阳颂曰穆穆皇储峩峩副主道尊主鬯徳崇监抚春诵夏弦冬书秋羽汉召趋幄周朝问翔集礼闱逍遥义府四海无浪三阶已平储驾戾止和鸾有声风讲肄崇儒肃成丹书贵道黄金贱籯洙泗兴业阙里增荣青槐阴市元冕飞缨  

原文晋庾亮祭孔子文曰维咸康三年荆豫州刺史都亭侯庾亮敬告孔圣眀灵诗书焕扵唐虞宪章盛扵文武然后元时雍彞伦攸叙幽厉頽构王绳絶纪髙岸为谷六合错否上凌夷而失教下茍免而无耻公以元圣之灵应感圆通万物我赖匪我求蒙夫子既没洪范乖流秦虽慢道汉聿孔修洎我皇晋仰钦大猷宗圣既建遐胄俾侯令月吉辰只陈大礼磬管锵锵威仪济济嘉奠既设钦若灵规心存凤徳尚想来仪神其歆之降鉴在斯　梁元帝祭文曰粤若宗师猗欤乃圣维岳降神维天所命上善如水至人若镜　又祭顔子文曰钦哉体一亚彼至人乍分介石时知落鳞不先称寳席上为珍致虚守静曲巷安贫钦风味道其徳有邻　陆倕祭孔子文曰于惟上徳是曰圣眞克眀克俊知化穷神硏几善诱蔵用显仁利同道济成俗教民道尊功倍徳溥化光离经辨志济济洋洋  

州郡学一【`増武学`】  

原物理论曰学者植也　五经通义曰三王教化之宫总名为学　礼记曰古之教者家有塾党有庠术有序国有学　増王制命乡简不率教者以告耆老皆朝扵庠元日习射上功习乡上齿注此庠谓乡学也疏云习射上功在州学习乡上齿在党学初时耆老防扵庠学乃择元日就州学习射即党学习乡习射习乡各在一处也　又命乡论秀士升之司徒曰士注移名扵司徒也　周礼州长正月之吉各率其州之民而读法以攷其徳行道艺而劝之以纠其过恶而戒之若以嵗时祭祀州社则属其民而读法亦如之春秋以礼防民而射扵州序　党正四时之孟月吉日则属民而读法以纠戒之春秋祭禜亦如之国索神而祭祀则以礼属民而饮酒扵序以正齿位　原尚书大传曰稷鉏已蔵嵗事欲毕余子皆学十嵗始入小学见小节践小义十八始入大学见大节践大义　増三礼义宗周人又以虞氏之庠为六乡之学夏氏之序为六遂之学亦以序为党学谢为州学乡学在郊之外遂学在逺郊之上仪礼云州学名豫郑注云豫宜从谢州立谢者下乡也今文豫为序序乃夏学非也周礼州学为序者字之误也序庠制有室豫制无室　礼眀堂位米廪有虞氏之庠也序夏后氏之序也瞽宗殷学也頖宫周学也　原汉书曰三代之道乡里有教夏曰校殷曰庠周曰序増汉文翁为蜀郡守仁爱好教化见蜀地僻陋有蛮夷风文翁欲诱进之乃选郡县小吏开敏有材者张叔等十余人亲自饬厉遣诣京师受业博士或学律令减省少府用度买刀布蜀物赍计吏以遗博士数嵗郡生皆成就还归文翁以为右职用次察举官有至郡守刺史者又脩起学宫扵成都市中招下县子弟以为学官弟子为除更由髙者以补郡县吏次为孝弟力田常选学官僮子使在便坐受事每出行县益从学官诸生眀经饬行者与俱使傅教令出入闺阁县邑吏民见而荣之数年争欲为学官弟子富人至出钱以求之由是大化蜀地学扵京师者比齐鲁焉至武帝时乃令天下郡国皆立学校官自文翁为之始云　平帝元始三年立学官郡国曰学侯国曰校校学置经师一人乡曰庠聚曰序序庠置孝经师一人　何武为刺史行部必先即学宫见诸生试其诵论问以得失　世宗建武六年李忠为丹阳守以丹阳越俗不好学乃为起学校习礼容春秋乡饮选用眀经郡中向慕之　原续汉书曰眀帝永平二年上始帅郡国县道行乡饮酒礼扵学校　増眀帝永平十年幸南阳召校官弟子作雅乐奏鹿鸣帝自御埙箎和之以娱嘉賔　韩延夀守颍川教以礼让令文学校官诸生皮弁执爼豆徙为东郡延夀为吏上礼义好古教化所至必聘贤士表孝弟有行脩治学宫春秋乡射陈钟鼓管弦盛升降揖逊　寇恂为汝南太守脩学校教生徒聘能为左氏春秋者亲受举焉　任延为武威太守造立校官自掾吏子孙皆令习业受业复其徭役章句既通悉显拔荣进之郡遂有儒雅之士　鲍徳为南阳守脩起黉舎备爼豆黻冕行礼奏乐又尊享国老宴防诸儒百姓观者莫不劝服　原鲁丕为赵相赵王商尝欲避疾便时稍住学宫丕止不听商遂上言诏下诘丕丕奏曰学宫传五帝之道脩先王礼乐教化之处欲废塞以广防防事不可听诏从丕言　増魏眀帝时髙柔上疏曰汉末陵迟礼乐崩坏太祖初兴愍其如此在扵拨乱之际并使州县立教学之官髙祖即位遂阐其业兴复辟雍州立课试扵是天下之士复闻庠序之教亲爼豆之礼　晋虞溥为鄱阳内史大脩庠序广招学徒移告属县具为条制扵是至者七百余人溥乃作诰以奬谕之曰文学诸生皆冠带之流年盛志美始陟学庭讲脩典训此大成之业立徳之基也夫圣人之道淡而寡味故始学者不好也及至期月所观弥博所习弥多日闻所不闻见所不见然后心开意朗敬业乐羣忽然不觉大化之陶已至道之入神也故学之染人甚扵丹青丹青吾见其乆而渝矣未见久学而渝也夫工人之染先脩其质后事其色脩色积而染工毕矣学亦有质孝弟忠信是也君子内正其心外脩其行行有余力则以学文文质彬彬然后为徳夫学者不患才不及而患志不立故曰希骥之马亦骥之乗希顔之徒亦顔之伦又曰防而舍之朽木不知防而不舍金石可亏斯非其效乎时祭酒求更起屋行礼溥曰君子行礼无常处也故孔子射扵矍相之圃而行礼扵大树之下况今学庭庠序髙堂显敞乎　穆帝永和中庾亮在武昌开置学官起立讲舎亮家子弟及参伍大将子弟悉令入学四府博学识义通渉文学经纶者建儒林祭酒使班同三署厚其供给皆妙选彦必有其宜者以充此举近临川临贺二郡益未脩复学校若非束脩之流礼教所不及而欲阶缘免役者不得为生眀为条制令法清而人贵　梁武帝选学生造就防稽云门山受业扵庐江何分遣博士祭酒到州郡立学　后魏天安初立乡学郡置博士二人助教二人学生六十人后令大郡立博士二人助教四人学生百人次郡立博士二人助教四人学生八十人中郡博士一人助教二人学生六十人下郡立博士一人助教一人学生四十人郡县学始乎此矣　北齐制诸郡并立学置博士助教授经学生俱被差逼充员士流及豪富之家皆不从调备员既非所好坟籍固不闗怀又多被郡州官人驱使纵有游惰亦不检察皆由上非所好之所致也诸郡俱得察孝亷其博士助教亦防学之徒通经者推择充举射防十条通八以上听九品出身其尤异者亦蒙抽擢隋仁夀元年诏废州县学炀帝复开庠序国子郡县之学盛扵开皇初　唐制京都学生八十人大都督中都督府上州各六十人下都督府中州各五十人下州四十人京县五十人上县四十人中县中下县各三十五人下县二十人州县学生州县长官补长史主焉每嵗仲冬州县馆监举其成者送之尚书省　武徳二年诏诸州眀经秀才俊士进士眀扵理体为乡里称重者县考试州长重覆嵗随方物入贡吏民子弟有学艺者皆送扵京学为设考课之法州县乡里皆置学焉　常衮建中初观察福建始闽人未知学衮为设乡校使作文亲讲导与钧礼由是俗一变歳贡士与内州等后闽人春秋配享衮扵学宫　宋太平兴国二年知江州周述言庐山白鹿洞学徒常数千百人乞赐九经肄习诏国子监给本仍传送之　仁宗即位之初赐兖州学田已而又命藩辅皆得立学其后诸旁郡多愿立学者诏悉可之稍増赐之田如兖州由是学校之设徧天下　庆歴四年范仲淹等建议精贡举请兴学校本行实乃诏州县立学本道使者选属部为教授不足则取扵乡里宿学之有道业者士须在学三百日乃听预秋试旧尝充者百日而止　安定先生胡瑗自庆歴中教学扵蘓湖间二十余年弟子前后以千计是时方尚辞赋独湖学以经义及时务学中故有经义斋治事斋经义斋者择疏通有器局者居之治事斋者人各治一事又兼一事如边防水利之类其出而筮仕多适扵世用若老扵吏者由讲习有素也　五年诏曰顷者尝诏方夏増置学官而吏贪崇儒之虚名务增室屋使四方游士竞起而趋之轻去乡闾浸不可止今后有学州县毋得輙容非本土人居止听习若吏以缮脩为名而敛防民财者按举之　神宗熈宁四年诏置京东西河东北陜西五路学以陆佃等为诸州学官仍令中书采访逐路有经术行谊者各三五人虽未仕亦给簿尉俸使权教授他路州军命近日选荐京朝官有学行可为人师者堂除逐路官令兼所任州教授州给田十顷为学粮仍置小学教授　八年诏诸州学官先赴学士院试大义五道取优通者选差　徽宗崇宁四年鲍耀卿言今州县学考试未校文字精弱先问时忌有无茍语渉时忌虽甚工不敢取时忌如曰休兵以息民节用以丰财罢不急之役清入仕之流诸如此语熈丰绍圣间试者共用不忌今悉绌之宜禁止诏可七年给事中毛友言比守郡见诉役者言富家子弟初不知书第捐数百缗钱求人试补入学遂免身役比其嵗升不中更数年而始除籍则其幸免已多矣请初试补入县学人并帘试以别伪冒从之　眀洪武初令在京府学生员六十人在外府学四十人州学三十人县学二十人日给廪膳生员听扵民间选补仍免其家差徭二丁　二十年令増广生员不拘额数　二十七年令武官舎余年十五以下许入府州县学读书　宣徳七年令卫所官舎军余俊秀者许入附近府州县学听赴本处乡试　正统元年生员名缺许本处官员军民之家及社学俊秀无过犯者选补　十二年奏准生员常额之外军民子弟愿入学者提调教官考选俊秀待补増广名缺一体考选应试景泰三年各处军生许考补廪膳照例科贡　十七  

年土官嫡子许入附近儒学　治七年奏准廪膳有缺务扵增广内考补不许将别学增广调补　原魏名臣奏曰蒋济奏学者不恭肃慢者酗酒好讼罚饮水三升　任豫益州记曰文翁学堂在大城南经火灾蜀郡太守髙朕脩复缮立图画圣贤古人像及礼器瑞物増武学宋庆歴二年十二月诏两制举官为官学教授三年五月置武学扵武成王庙以太常丞阮逸为教授其年八月罢武学　熙宁五年枢宻院言古者出师受成扵学文武弛张其道一也仁宗尝建武学既而中辍请复之诏置学扵武成王庙选文武知兵者为教授凡使臣未参班及门荫草泽试人材弓马应格方入学给常膳习诸家兵法教授纂次厯代用兵成败及忠义足以训者讲释之愿试阵队者量给兵伍肄习及三年考其艺补班行以兵部郎中韩缜判学郭固同判闰七月五日诏学生限百人十日蔡硕试边策为教授九月诏试大义十道　靖国元年续脩敕令格式大观二年十一月诏上舎生三取一限百人政和二年诏外舎生称武选士内舎生称武俊士　淳熈四年幸武学十六年改堂名立武然郡国未之立也庆元五年诏即诸州学置武士斋官按武艺　设武科以取士有周道焉所谓贯革之射息说劒搢笏冕衣裳在西学皆俊游也　古者干籥皆学扵东序貍首驺虞又皆乐师所以教国子也  

州郡学二  

原米廪【`礼眀堂详学一`】　师门【`应璩答韩大宪书昔公孙皓首入学顔郭五十始歩师门`】泗上【`文中子孔子脩道鲁卫之间教化洙泗之上`】　稷下【`虞喜志林齐有稷山馆其下以`】  

【`周游学士因以为名齐都赋曰济济稷下`】　啓微【`杜预七规营辟雍以崇礼制庠序以启微`】　咏术【`傅毅七激学士云集以咏圣术`】　聮师儒【`周礼大司徒职以本俗六安万民一曰媺宫室二曰族坟墓三曰聮兄弟四曰聮师儒五曰聮朋友六曰同衣服`】　训文学【`虞溥训详学一`】　游乡校【`左传郑人防扵乡校以论执政然眀谓子产毁乡校如何子产曰何为夫人朝夕退而逰焉以议执政之善否其所善者吾则行之其所恶者吾则改之是吾师也若之何毁之`】　升孔堂【`世说石崇与王敦入学戏见顔原像而叹曰若与同升孔堂去人何必有间王曰不知余人云何子贡去卿差近石正色云士当令身名俱泰何至以瓮牖语人刘孝标注云顔原顔回原宪也原宪以瓮为户牖`】　通一经【`魏眀帝诏世之质文随教而变兵乱以来经学废后生进趋不由典谟岂训导未洽将进用者不以徳显乎其郎吏学通一经才任牧民博士课试擢其髙第者亟用其浮华不务道本者皆罢退之`】　饬百行【`孔臧与子书曰学者所以饬百行也`】　博求儒术【`魏志刘表为荆州牧起立学校博求儒术`】多聚生徒【`晋中兴书范甯为余杭吟在郡兴学校养生徒洁已脩礼志行之士莫不宗之期年之后风化大行自中兴以来崇学敦教未有如甯者也在职六年迁临淮太守求补豫章甯在郡大设庠序遣人徃交州采磬石以供学用改革旧制不拘常宪逺近至者千余人资给众费一出私禄并取郡四姓子弟皆充学生课读五经又起学台功用弥广`】　简竒擢秀【`传谕简竒擢秀宗贤讲智`】　安学亲师【`礼学记安其学而亲其师乐其友而信其道是以虽离师辅而不反说命曰敬逊务时敏厥脩乃来其此之谓乎`】　鼓箧孙业【`学记入学鼓箧孙其业也郑注鼔箧击鼔警众乃发箧出所治经业也孙犹恭顺也`】　博喻为师【`礼记君子知至学之难易而知其美恶然后能博喻能博喻然后能为师能为师然后能为长能为长然后能为君故师也者所以学为君也是故择师不可不愼也`】　士林【`开士林之学`】　讲肆　诗书之学【`王粲儒史论古者八嵗入小学学六甲五星诗书之事`】　教化之处【`详学一`】　天子立学【`天子立四学周立四郊之养`】　文翁立学【`详学一`】　天子命教【`王制天子命之教然后为学小学在公宫南之左`】博士考课【`学令曰请博士助教计当年以考等级`】　脩庙得璧【`详学一`】　起屋行礼【`详学一`】　増建蜀学　倡闽学【`并详学一`】　起黉舎【`详学一`】　崇儒雅【`后秦彭迁山阳太守崇好儒雅素眀学校`】　下车脩教　以身为诲【`唐倪若水为汴州刺史`】　画孝友传【`唐李栖筠为常州刺史`】　赐诸生书【`言行录田锡知睢州下车建孔子祠教民兴学表请入纸国子监印经籍给诸子诏赐之还其纸`】广文公石室【`蒋堂知益州汉文翁石室在孔子庙中堂因广其舍为学宫选属官与乡老贤者以教诸生`】　亲岳麓书院【`刘珙知潭州旧有岳麓书院眞宗朝芜废公一新之养士数千人延礼佳士`】　学倡扵南京【`宋晏殊留守南京兴学校延范仲淹为师教授诸生故天下兴学自公倡之`】　学冠扵诸郡【`宋陈襄知常州郡庠窄小不足以容师生公亟为广之其规模气象遂为诸郡之冠`】　原子衿刺废【`乱世则学不脩`】　小雅尽废　学不可废　教所由兴　学立胶庠　士分选造　将崇洙泗之风　必立胶庠之学　君将化人学实为本　官能宿业教之所兴　化民成俗学则为先　官茍非人教所由废　増武学　名将圗形【`唐建中中诏史馆考定可配享武成王庙者列今古名将六十四人圗其形`】　学官进秩【`宋孝宗幸武学谒武成王庙监学官进秩一等`】命去白起【`宋太祖尝幸武成王庙观所画名将指白起曰起杀已降不武命去之乃诏张昭窦仪髙锡等取厯代谋臣名将功业始终无瑕者配享`】　诏升管仲【`宋太祖诏曰武成王庙崇祀神像齐相管仲宜塑像升扵堂上西河守吴起宜画像降扵庑下`】　诏复武学【`宋庆厯诏置武成王庙后议者以为古名将诸葛亮羊祜裴寂等岂尃学孙吴哉遂罢武学熈宁五年枢宻院乞复置武学追成先朝之志诏复从之`】　乞兴武学【`胡瑗乞兴武学讲论语使知忠孝之道讲孙吴使知制胜之术撰武成学规矩一卷时议难之`】　蔡京谈兵【`宋罗戬徽宗时命为武学谕上幸学百官先集蔡京扵坐谈兵戬心哂之不听其语触怒夺官`】　徳之论阵【`宋徳之蜀州人庆元初擢外省第一累官武学博士与诸生论八阵之象本乎八卦竒正之变徃来相生而不穷`】　论战守【`宋朱熹应诏入对言君父之讐不与共戴天非战无以复讐非守无以制胜时相汤思退方倡和议不恱除熹武学博士后与洪适论不合而归`】　掌兵书【`四眀志武学置博士学谕各二人掌以兵书弓马武艺训诱学者`】  

州郡学三  

原颂后汉崔瑗南阳文学颂曰昔圣人制礼乐也将以统天理物经国序民立均出度因其利而利之俾不失其性也故观礼则体敬听乐则心和然后知反其性而正其身焉取律扵天以和声采言扵圣以成谋以和国以谐万民以序賔旅以恱逺人其观威仪省祸福也出言视听扵是乎取之辞曰民生如何导以礼乐乃脩礼官奋其羽籥我国既淳我俗既敦神乐民则嘉生乃繁无言不酬其徳宜光先民既没赖兹旧章我礼既经我乐既馨三事不叙莫识其形　魏曹植学宫颂曰自五帝典絶三王礼废应期命世齐贤等圣者莫髙扵孔子也故有若曰出乎其拔乎其萃诚所谓性与天道不可得而闻矣由也务学名在前志宰予昼寝粪土作诫过庭子弟诗礼眀记歌以咏言文以骋志予今不述后贤曷识于铄尼父生民之杰性与天成该圣备艺徳伦三五配皇作烈元镜独鉴神眀昭晰仁塞宇宙志陵云霓学者三千莫不俊乂惟仁可凭惟道足恃鑚仰弥髙请益不已　又孔子庙颂曰脩复旧庙丰其甍宇莘莘学徒爰居爰处王教既备羣小遄阻鲁道以兴永作宪矩洪声登遐神祗来祐休徴杂沓瑞我邦家内光区域外被荒遐  

原记魏王粲荆州文学记有汉荆州牧刘君稽古若时将绍厥绩乃曰先王之为世也则象天地轨仪宪极设教导化叙经志业用建雍泮焉立师保焉作为礼乐以淑其性表陈载籍以持其志上知所以临下下知所以事上官不失守民徳无悖然后太阶平焉夫文学者人伦之守大教之本也乃命五业从事宋衷所作文学延朋徒焉宣徳音以赞之降嘉礼以劝之五载之间道化大行耆徳故老綦母阖等负书荷器自逺而至者三百有余人扵是童防猛进武人革面緫角佩觽委介免胄比肩继踵川逝泉涌亹亹如也兢兢如也遂训六经讲礼物谐八音协律吕修纪歴理刑法六路咸秩百氏备矣天降纯嘏有所底授臻于我君受命既荗南牧是建荆衡作守时迈淳徳宣其丕繇厥繇伊何四国交阻乃赫斯威爰整其旅防夷不若屡戡寇侮诞启洪轨敦崇圣绪典坟既章礼乐咸举济济缙绅盛兹阶宇祁祁俊髦亦集爰处和化普畅休徴时叙品物宣育百谷蕃庑勲格皇穹声被四宇  

原诏宋傅亮立学诏曰古之建国教学为先风训世莫尚扵此发蒙启滞咸必由之故爰自盛王迄扵近代莫不敦崇学艺修建庠序自昔多故戎马在郊旌旗卷舒日不暇给遂令学校荒芜讲诵蔑闻军旅日陈爼豆藏器训诱之风将坠扵地今王略逺覃华域清晏仰风之士日月以冀便宜博延胄子陶奬童蒙选被儒官振国学  

原表宋郑鲜之请立学表曰至扵洙泗之教洋洋盈耳所以柔渐性情日用成器国废胄子之教家弛劝学之训宜振起頺业以廻视听接光太阳烛之幽夜令欣流者济津懐寳者剖和　梁简文帝求宁国临城二公入学表曰臣闻瞻彼缉弧既须良冶相诸笋玉犹借他山故沮涣之水可居邹鲁之乡为贵下帷投斧昔人以为精力弃竿委麦先哲以为美谈伏惟陛下至徳之微言阐无为之妙说话郊讲道不劳贾生之议就阳启位无待公玉之图愿得齿年国胄随肩选造　元帝请扵州立学校表曰臣闻公宫之南四术四教司乐成均六诗六律韶濩既舞羽籥之道行焉党塾兹备离经之志辨焉故不升嵩霍岂识干行之峻不临溟渤安知地载之厚洎乎秦焚金篆周亡玉镜羣言争乱诸子相腾书则夏侯欧阳易则神输道训诗乃齐鲁毛韩传称邹左张夹礼有曲台王史之异乐有龙徳赵定之殊伏惟陛下抚五辰而建五长播九徳而导九州容城为厯兴景云之瑞伶伦吹律应黄钟之琯拨乱反正经武也制礼作乐纬文也若非六经庖厨百家异馔三坟为瑚琏五典为笙簧岂能暴以秋阳纡就望之景濯以江汉播垂天之泽  

原启梁王僧孺为萧监利求入学启曰窃以矫首伺飞不如修弋宛足念逺莫若驱镳故朴斲成扵丹雘篠簜资扵栝羽敢因莩末有志庠均为山资扵一篑学海渐其微流　任昉求为刘瓛立馆启曰昔在魏中爰及晋始书贵虚元人恱陶縦瑚琏废泗上之容樽爼恣林下之适春千秋羽委旷而弗陈西序东胶寂寥而谁仰刘瓛澡身浴徳修行眀经贱珪璧扵光阴劲松筠扵嵗晚贫不陨获其心穷不二三其操而困无居止浮寓亲游垣栋倾替窐衢垫侧有朋自逺无用栖凭皆负笈担簦栉风沐露瓛之器学无谢前修辄欲与之周旋开馆招屈臣第西偏官有闲地北拒晋山南望通邑虽曰人境实少浮喧广轮裁盈数亩布以施立黉塾薄艺桑麻粗创茨宇  

原教晋湛方生修学校教曰贵郡之境山秀水清岭举云霞之标泽流清旷之气荆蓝之璞岂不在兹　梁元帝召学生教曰昔楚王好诗沛王传易犹且传之不朽以为盛事况吾亲承天旨闻礼闻诗方欲化行南国被扵西楚  

乡饮酒一  

増吕氏曰乡饮酒者乡人以时防聚饮酒之礼也因饮酒而射则为之乡射　原周制乡饮酒礼主人朝服就先生而谋賔介【`主人谓诸侯之卿大夫也朝服者冠元端缁带素白屦先生乡中致仕者賔介处士贤者也古者年七十而致仕老扵乡里大夫名曰父师士名曰少师而教学焉恒知乡人之贤者是以大夫就而谋之贤者为賔其次为介又其次为众賔而与之饮酒`】乃席賔主人介【`賔席牖前南面主人席阼阶上西面介席西阶上东面`】众賔之席皆不属焉【`敷众賔席扵賔席西不属不相续也皆独坐眀其徳各特也`】罇两壶扵房户间酒在西【`酒在西上也`】设洗扵阼阶东面主人与賔三揖至扵阶三让主人升賔升主人阼阶上当楣北面再拜賔西阶上当楣北面答拜【`三揖者将进揖当阶揖当碑揖也楣前梁也复拜拜賔至此堂尊之也`】主人坐取爵实之賔席前西北面献賔【`献进也进酒扵賔也`】賔西阶上拜主人少退【`退避也`】賔进受爵复位主人阼阶上拜送爵賔少退【`复西阶上位也`】荐脯醢【`荐进也进之者主人有司`】賔升席自西方【`升由下也升必中席`】乃设折俎賔坐左执爵祭脯醢【`坐坐扵席也祭脯醢者以右手`】奠爵于荐西卒爵兴賔实爵主人之席前东南面酢主人主人阼阶上拜賔少退主人进受爵复位賔西阶上拜送爵荐脯醢主人升席自北方设折爼祭如賔礼【`祭者祭荐爼及酒亦哜啐`】自席前适阼阶上北面坐卒爵兴坐奠爵遂拜执爵兴賔西阶上答拜【`自席前者啐酒席末因从北方降由便也`】主人坐奠爵扵序端主人实觯酬賔阼阶上北面坐奠觯遂拜执觯兴賔西阶上答拜【`酬劝酒也酬之言周也忠信为周`】坐祭遂饮主人賔觯賔之席前北面賔西阶上拜主人进坐奠觯扵荐西主人揖降賔降立扵阶西当序东面【`主人将兴介为礼賔谦不敢居堂上也`】主人以介揖让升拜如賔礼主人坐取爵扵东序端实爵介之席前西南面献介介西阶上北面拜主人少退介进北面受爵复位主人介右北面拜送爵介少退【`主人拜介右降賔就卑也`】主人立扵西阶东荐脯醢介升席自北方设折爼祭如賔礼自南方降席北面坐卒爵兴坐奠爵遂拜执爵兴主人介右答拜【`不哜啐下賔也`】介授主人爵扵两楹之间【`就罇南授之也介不自酌下賔也酒者賔主共之`】介西阶上立主人实爵酢扵西阶上介右坐奠爵遂拜卒爵兴介答拜主人复阼阶揖降介降立扵賔南主人西南面三拜众賔众賔皆荅一拜【`三拜一拜者示偏不备礼也不升拜贱也`】主人揖升坐取爵扵西楹下实爵献众賔众賔之长升拜受者三人【`长其老者也言三人则众賔多矣`】主人拜送【`于众賔客`】坐祭立饮授主人爵降复位【`贱者礼简也`】众賔献则不拜受爵坐祭立饮【`弥简也`】毎一人献则荐诸其席主人以爵降奠于篚【`不复用也`】揖让升席即设席扵堂廉东上【`为工布席也侧边曰亷`】乐正先升立扵西阶东【`正长`】工入升自西阶北面坐工歌鹿鸣四牡皇皇者华【`三者皆小雅`】笙入堂下磬南北面立乐南陔白华华黍【`笙吹者也以笙吹此诗以为乐也南陔白华华黍小雅今亡`】乃间歌鱼丽笙由庚歌南有嘉鱼笙崇丘歌南山有台笙由仪【`间代也谓一歌一吹也六者小雅`】乃合乐周南关睢葛覃卷耳召南鹊巢采蘩采苹【`合乐谓歌与众声俱作也周南召南国风也王后国君夫人房中之乐歌也`】工告扵乐正曰正歌备乐正告扵賔司正洗觯升自西阶上北面受命扵主人主人曰请安扵賔司正告扵賔司正实觯降自西阶阶间北面坐奠觯退共【`音拱`】少立【`阶间北面东西节也其南北当中庭共拱手也少立自正愼其位也`】坐取觯不祭遂饮坐奠觯扵其所退立扵觯南【`洗觯奠之示洁敬也立扵其南以察众也`】賔北面坐取爼西之觯阼阶上北面酬主人主人降席立扵賔东【`初起旅酧也`】主人受觯賔拜送扵主人之西【`旅酬同阶礼杀`】主人西阶上酬介介立扵主人之西如賔酬主人之礼主人揖复席司正升相旅曰某子受酬受酬者降席【`旅序也扵是介酧众賔又以序相酧也`】司正退立扵序端东面受酬者拜兴饮皆如賔酬主人之礼【`嫌賔以下异也`】司正降复位【`觯南之位`】使二人举觯扵賔介司正升自西阶受命扵主人主人曰请坐于賔遂彻爼乃羞【`羞进也所进者狗胾醢也乡设骨体所以致敬也今进羞所以尽爱也敬之爱之所以厚贤也`】无算爵【`算数也賔主燕饮爵行无算醉而止也`】无算乐【`燕乐亦无数或间或合尽欢而止也`】賔出奏陔【`陔夏也陔之言戒终日宴饮酒罢以陔为节明无失礼也`】主人送扵门外再拜【`门东西面拜也賔介不答拜礼冇终也`】周礼大司徒之职云以乡三物教万民而賔兴之【`三物者一曰六徳知仁圣义忠和二曰六行孝友睦婣任恤三曰六艺礼乐射御书数也`】郑康成曰诸侯之卿大夫正月吉日受法扵司徒退而颁扵乡吏及三年大比而兴其贤者能者以賔礼礼之献扵王庭曰乡饮酒【`按乡饮酒之礼其义有四此则賔贤能乡饮酒也又云五十者立侍六十者坐六十者三豆七十者四豆八十者五豆九十者六豆所以眀养老正齿位此乃党正饮酒亦谓之乡饮酒又按州长春秋习射扵序先乡饮酒之礼亦谓之乡饮酒礼又有卿大夫饮国中之贤者酒亦用乡饮酒之礼故王制云习射尚功习乡尚齿并郷射党正饮酒之法也`】乡饮酒义曰主人拜迎賔扵庠门之外入三揖而后至阶三让而后升所以致尊让也盥洗扬觯所以致洁也拜至拜洗拜受拜送拜既所以致敬也尊让洁敬也者君子所以相接也君子尊让则不争洁敬则不慢不慢不争则逺扵鬬辨矣不鬬辨则无暴乱之祸矣斯君子之所以免扵人祸也故圣人制之以道乡人士君子罇扵房户之间賔主共之【`共罇者人臣卑不尃大恵故不别设罇`】罇有元酒贵其质也教人不忘本也【`本古也古者无酒用水而已`】牲用狗烹扵东方祖阳气之发扵东方也【`祖法也狗所以养賔阳气主养万物狗择主人`】差出自东房主人共之也【`燕私可以自专也共音恭`】洗当东荣主人之所以自洁而以事賔也水在洗东祖天地之左海也賔主象天地也介僎象阴阳也三賔象三光也让之三也象月之三日成魄也四面之坐象四时也【`阴阳助天地养成万物三賔象天三光系之扵天也　又曰介僎以象日月日出扵东僎所在也月生扵西介所在也三光三大辰也天之政教出扵大辰`】天地严凝之气始扵西南而盛扵西北此天地之尊严气也此天地之义气也天地温厚之气始扵东北而盛扵东南此天地之盛徳气也此天地之仁气也主人尊賔故坐賔扵西北而坐介扵西南以辅賔賔者接人以义者也故坐扵西北【`言賔来以成主人之徳也`】主人者接人以仁徳厚者也故坐扵东南而坐僎扵东北以辅主人也饮酒之节朝不废朝暮不废夕賔出主人拜送节文终遂焉知其能安燕而不乱也【`朝夕朝暮听事也不废之者既朝乃饮先夕而罢其正也终遂犹充备也`】乡饮之义君子所以相接尊让洁敬之道行焉是贵贱眀隆杀辨和乐而不流弟长而无遗安燕而不乱此五者足以正身安国矣増周礼乡大夫三年则大比考其徳行道艺而兴贤  

者能者乡老及乡大夫以礼礼賔之注以乡饮酒之礼礼而賔之疏仪礼篇饮酒賔举之法是也　党正以礼属民而饮酒于序以正齿位一命齿扵乡里再命齿扵父族三命而不齿注正齿位者乡饮酒义所谓六十者坐五十者立侍六十者三豆七十四豆八十五豆九十六豆是也建亥之月必正之者为民三时务农将阙扵礼至农隙而教之尊长养老见孝悌之道也释曰党正行正齿位之礼在建亥之月为之　射仪孔子射扵矍相之圃注先行饮酒礼疏欲射之前先行乡饮酒之礼献賔及介献众賔之后未旅之前作相为司正至扵将射转司正为司马以乡饮酒礼差之射礼毕旅酬之时乃使二人举觯　乡射礼主人戒賔乃请【`不谋賔者时不献贤能事轻也`】无介【`虽先饮酒主扵射也有序賔之礼略`】乃席賔南面东上【`不言扵戸牖之间者此射扵序释云射扵序乡饮酒在庠以序无室庠有室也`】　秋官萍氏防酒注苛察沽买过多及非时者疏谓若酒诰惟祀兹酒及乡饮酒是其时也　原汉永平二年郡县行乡饮酒扵学校祀先圣先师周公孔子牲以犬　増伏湛传湛虽在仓卒造次必扵文徳以为礼乐政化之首是嵗奏行乡饮酒礼时建武五年也　李忠守丹阳春秋乡饮选用眀经以变越俗　原晋武帝六年帝临辟雍行乡饮酒礼诏曰礼仪之废久矣乃复令讲肄旧典赐太常绢百匹丞博士及学生牛酒咸宁三年及恵帝元康九年复行其礼　増唐贞观六年诏天下行乡饮酒礼　原又诏录乡饮酒礼一卷颁天下每年令州县长官亲率长防依礼行之庶乎人知敬让　増礼乐志州贡眀经秀才进士孝悌旌表者行乡饮酒之礼皆刺史为主人先召乡致仕有徳者谋之贤者为賔次为介次为众賔与之行礼季冬之月正齿位则县令为王人乡之老人年六十以上有徳望者一人为賔次为介为三賔为众賔如乡饮酒礼　开元十八年宣州刺史裴耀卿疏言臣在州与百姓行礼奏乐歌至白华华黍由庚南陔等章言孝子养亲及羣物遂性之义或有泣者二十五年诏贡人申送行乡饮礼牲用少牢　选举志乡贡试已长吏以乡饮酒礼防属僚设賔主陈爼豆备管弦牲用少牢歌鹿鸣之诗因与耆艾序长少焉　韩琬传举茂才刺史行乡饮饯之主人扬觯曰孝扵家忠扵国今始充赋请行无算爵儒林荣之　淳化三年诏有司讲求乡饮酒故事命学士承旨蘓易简等撰乐章三十四鹿鸣六南陔二嘉鱼八崇丘二关睢十鹊巢六五月礼院详定其仪后不果行　政和三年诏州郡鹿鸣宴改为乡饮酒五年定贡士射仪绍兴十三年礼部言比部郎林保奏修定乡饮酒矩范仪制请编下郡国令取眀州已行仪制与林保所具规式参酌修具镂板颁行奏可其礼有主賔僎介三賔有肃賔序賔祭酒主献賔酬主人酬介介酬众賔修爵无算沃洗觯拜送既及约束九事十七年国子监请令郡县扵科举之年行扵庠序二十六年诏行扵里社者听之【`俱见玉海`】　眀大诰云乡饮酒礼叙长防论贤良别奸顽异罪人其坐席间髙年有徳者居扵上髙年淳笃者并之以次序齿而列其有曽违条犯法之人列扵外坐同者成席不许干扵良善之席主者若不分别致使贵贱混淆察知或坐中人发觉罪以违制奸顽不由其主紊乱正席全家移出化外　洪武初诏中书省详定乡饮酒礼条式使民嵗时燕防习礼读律期扵申眀朝廷之法敦叙长防之节　五年奏定乡饮酒礼仪在内应天府及直府州县每嵗孟春孟冬有司与学官率士大夫之老者行扵学校在外行省所属府州县亦皆取法扵京师其民间里社以百家为一防粮长或里长主之百人内以年最长者为正賔余以齿序坐每季行之扵里中若读律令则以刑部所编申眀戒谕书兼读之其武职衙门在内各卫亲军指挥使司及指挥使司凡鎭守官每月朔日亦以大都督府所编戒谕书率僚佐读之　二十二年再定乡饮酒礼圗式凡良民中年髙有徳无公私过犯者自为一席坐扵上等有因户役差税迟悮及曽犯公杖私笞招犯在官者又为一席序坐中门之外其曽犯奸盗诈伪说事过钱起灭词讼蠧政害民排陷官长及一应笞杖徒流重罪者又为一席序坐扵东门之内执壶供事各用本等之家子弟务要分列三等坐次善恶不许混淆其所行仪注并依原颁定式如有不遵圗序坐及有过之人不行赴饮者以违制论　主府知府州知州县知县如无正官以佐贰官代位扵东南　大賔以致仕官为之位扵东北　僎賔择乡里年髙有徳之人位扵西北介以次长位扵西南　三賔以賔之次者为之位扵賔主介僎之后　司正以教职为之主扬觯以罚　赞礼者以老成生员为之【`俱见大明防典`】  

乡饮酒二  

原拜赐【`仪礼乡饮酒礼主人戒賔賔拜辱主人速賔明日賔服乡服拜赐`】　奏行【`后汉伏湛详乡一`】　尊贤尚齿【`礼乡饮酒孔子曰吾观扵乡而知王道之易易也注乡乡饮酒也易易谓教化之本尊贤尚齿也`】　少长以齿【`又賔酬主人主人酬介介酬众賔少长以齿终扵沃洗者焉知其能弟长而无遗矣郑注曰遗犹脱也忘也`】　哜肺啐酒【`仪礼奠爵扵荐西取肺以祭哜之兴加扵爼遂祭酒兴席末坐啐酒乡饮酒义曰祭荐祭酒敬礼也哜肺尝礼也啐酒成礼也扵席末言是席之正非専为饮食为行礼也`】　间歌合乐【`详乡饮一`】　燕乐爵行【`详乡饮一`】礼废序失【`礼经篇乡饮酒之礼废则长防之序失而争鬬之狱繁矣`】　十月斯飨【`诗十月涤塲朋酒斯飨`】　三命不齿【`纵令父族为賔亦不与之齿`】　眀长防之序【`乡饮酒之礼所以明长防之序也`】　别贵贱之义【`主人亲速賔及介而众賔自从之主人拜賔及介而众賔自入贵贱之义别矣`】　増杀羔【`诗朋酒斯享曰杀羔羊注两尊曰朋乡饮酒之礼两尊壶扵房户间是也`】　烹狗【`详饮一`】　致洁致敬【`详乡一`】　祭荐祭酒【`详啐酒条一`】　象三光　象四时【`并详乡一`】　辅賔辅主【`详乡一`】立賔立主【`立賔以象天立主以象地设介僎以象日月立三賔以象三光古之制礼也经之以`】  

【`天地纪之以日月参之以三光政教之本也`】　尊长养老　正身安国【`并详乡饮一`】　在泮【`诗思乐泮水薄采其鲁侯戾止在泮饮酒既饮防酒永锡难老此饮扵泮宫而颂祷之词也`】　临雍【`晋武帝详乡一`】　人皆知劝【`唐李栖筠为常州刺史行乡饮酒礼登歌降饮人皆知劝`】　时以为迂【`五代李愚为左仆射是时兵革方兴天下多事请州县贡士行乡饮酒礼时以迂濶不用`】　原既崇嘉事　必愼令仪　将休老以劳农则合欢而序齿　饮以序賔献酬无失　乡惟尚齿  

长防有伦　爵以上尊式遵用酒　飨斯朋酒是法诗　五十六十分坐立之仪　东北西南辨介僎之位始出门以见賔再拜而进　及至阶而展礼三让以  

升  

乡饮酒三  

原赋晋傅休奕乡饮酒赋曰时皇帝亲枉万乗之尊号以幸乎辟雍卤簿齐列官正其容乃延卿士乃命王公定小防之常仪兮飨殊俗而见逺揖让而升有主有賔礼虽旧制其教维新若其爼豆有数威仪翼翼賔主百朋贵贱修敕酒清而不饮肴干而不食及至嘒嘒笙磬喤喤钟鼓琴瑟安歌徳音有叙乐而不好朴尚古四坐先迷而后悟然后知礼教之普也  

养老一  

増书曰询兹黄发则罔所愆　诗曰十月获稻为此春酒以介眉夀　又曰肆筵设席授几有缉御或献或酢洗爵奠斚酌以大斗以祈黄耉　礼王制云凡养老有虞氏以燕礼夏后氏以飨礼殷人以食礼周人修而兼用之五十养扵乡六十养扵国七十养扵学达扵诸侯又有虞氏养国老扵上庠养庶老扵下庠夏后氏养  

国老扵东序养庶老扵西序殷人养国老扵右学养庶老扵左学周人养国老扵东胶养庶老扵虞庠虞庠在国之西郊有虞氏皇而祭深衣而养老夏后氏收而祭燕衣而养老殷人冔而祭缟衣而养老周人冕而祭元衣而养老凡三皇养老皆引年　正义皇氏云人君养老有四一养三老五更二子孙死难养其父祖三养致仕之老四养庶人之老　内则云凡养老五帝宪三王有乞言五帝宪养气体而不乞言有善则记之为惇史三王亦宪既养老而后乞言亦微其礼皆有惇史　夏官罗氏仲春罗春鸟献鸠以养国老月令仲秋天子养衰老授几杖行糜粥饮食天官酒正飨耆老孤子皆共其酒无酌数凡有秩酒者以书契授之地官遗人门关之委积以养老孤司门以其财养死政之老与其孤槁人若飨耆老孤子士庶子共其食　礼运三公在朝三老在学　乐记食三老五更扵太学天子袒而割牲执酱而馈执爵而酳冕而緫干所以致诸侯之弟也　祭义贵老为其近扵亲也　虞夏殷周天下之盛王也未有遗年者年之贵乎天下久矣次乎事亲也是故朝廷同爵则尚齿七十杖扵朝君问则席八十不俟朝君问则就之而弟达乎朝廷矣天子廵狩诸侯待扵境天子先见百年者八十九十者东行西行者弗敢过西行东行者弗敢过欲言政者君就之可也一命齿扵乡里再命齿扵族三命不齿族有七十者弗敢先七十者不有大故不入朝若有大故而入君必与之揖让而后及爵者　三礼义宗简民中贤者及朝之致仕者养之若朝之贤者但养扵大学不养扵乡若民中贤者则由乡而进先养扵乡然后养扵学凡一年之中养国老有四皆用天子视学之时一年之内视学有四故养老之法亦有四皆用视学之眀日春夏以飨礼为先秋冬以食礼为主　文王世子天子视学大昕鼓徴所以警众也众至然后天子至乃命有司行事兴秩节祭先圣先师焉有司卒事反命始之养也适东序释奠扵先老遂设三老五更羣老之席位焉适馔省醴养老之珍具遂发咏焉退修之以养孝也反登歌清庙既歌而语以成之也言父子君臣长防之道合徳音之致礼之大者也下管象舞大武大合众以事达有神兴有徳也正君臣之位贵贱之等焉而上下之义行矣有司告以乐阕王乃命公侯伯子男及羣吏曰反养老防扵东序终之以仁也周语班序顚毛以为纪统　汉文帝元年诏曰老者  

非帛不暖非肉不饱今闻吏禀当受鬻者或以陈粟岂称养老之意哉具为令有司请令县道年八十以上赐米人月一石肉二十斤酒五斗其九十以上赐帛人二匹絮三斤赐物及当禀鬻米者长吏阅视丞若尉致不满九十令史啬夫致二千石遣都吏循行不称者督之有罪酎以上不用此令　武帝建元元年八十复二算九十复甲卒四月诏民九十以上已有受鬻法为复子若孙遂其供养　元和二年赐天下髙年爵三级　眀帝永平二年幸辟雍初行养老礼诏曰间者暮春辰初行大射今月元日复践辟雍尊事三老兄事五更安车輭轮供绥执授侯王设酱公卿珍朕亲袒割执爵而酳祝哽在前祝噎在后升歌鹿鸣下管新宫八佾具修万舞扵庭三老李躬年耆学眀五更桓荣授朕尚书其赐荣爵关内侯赐天下三老酒人一石肉十斤有司其存耆耋恤防孤称朕意焉　章帝章和元年诏令养衰老授几杖行糜粥饮食其赐髙年二人共布帛各一匹以为醴酪　安帝元初四年诏曰月令仲秋养老授几杖行糜粥方今按比之时郡县多不奉行甚违诏书养老之意　安帝以鲁丕为三老又以李充为三老杨统位至光禄大夫为国三老　灵帝以袁逢为三老赐以玉杖　谯周曰汉中兴定礼仪羣臣欲令三老答拜城门校尉董钧駮曰养三老所以教事父之道也若答拜是使天下答子拜也诏从钧议虞喜曰据汉仪扵门屏交礼交礼即答拜中兴谬从钧议后革之深得其意　魏髙贵乡公甘露二年天子亲帅羣司行养老之礼扵太学命王祥为三老郑小同为五更祥南面几杖以师道自居天子北面乞言祥陈明王圣帝君臣政化之要以训之闻者莫不砥砺　后魏孝文帝太和十六年诏以前司徒尉元为三老前大鸿胪卿防眀根为五更扵眀堂设国老位庶老位扵阶下皇帝再拜三老亲袒割牲执酱而馈执爵而酳扵五更行肃拜之礼赐国老庶老衣服有差既而三老言曰自古人所崇莫重扵孝顺然五孝六顺天下之所先愿陛下重之以化四方帝曰孝顺之道天地之经今承三老眀言铭之朕怀五更言曰夫至孝通灵至顺感幽故孝经云孝弟之至通扵神眀光扵四海愿陛下念之以济黎庶帝曰五更助三老以言至范敷展徳音当克己复礼以行乃赐歩挽一乗诏曰三老可给上公之禄五更可食九御之俸供养之味亦同其例　北齐制仲春令辰陈养老礼先一日三老五更斋扵国学皇帝进贤冠元纱袍至辟雍大总章堂列宫悬王公以下及国老庶老各定位司徒以安车迎三老五更扵国学并进贤冠元服黑舄素带国子生黒介帻青衿单衣乗马从以至皇帝释劒执珽迎扵门内三老至门五更去门十歩皆降车以入皇帝拜三老五更摄齐答拜皇帝揖进三老在前五更在后升自右阶就筵三老坐五更立皇帝升堂北面公卿升自左阶北面三公授几杖卿正履国老庶老各就位皇帝拜三老羣臣皆拜不拜五更乃坐帝西向肃拜五更进珍差食亲袒割牲执酱以馈执爵而酳以次进五更又设酒醴扵国老庶老皇帝升御座三老乃论五孝六顺典训大纲皇帝虚躬请授礼毕而还又都下及外州人年七十以上赐鸠杖黄防　后周武帝保定三年诏以于谨为三老赐延年杖皇帝幸太学以食之三老入门皇帝迎拜门屏之间三老答拜设三老席扵中楹南面太师晋国公宇文防升阶设几扵席三老升席南面凭几而坐大司冦楚国公豆卢宁升阶正舄皇帝升立扵斧扆之前西向有司进馔皇帝跪受酱豆亲袒割牲三老食讫皇帝又亲跪授爵以酳彻去皇帝北面立访道三老乃起立扵席后皇帝曰猥当天下重任自惟不才不知政理之要公其诲之三老答曰木从绳则正后从谏则圣自古眀王圣主皆虚心纳谏以知得失天下乃安惟陛下念之又曰为国之本存乎忠信是以古人云去食去兵信不可失国家兴废在扵赏罚若有功必赏有罪必罚则为善者日益为恶者日止若有功不赏有罪不罚则天下善恶不分下人无所措手足又曰言行者立身之本言出行随诚宜相顾陛下三思而言九虑而行若不思不虑必有过失天子之过事无大小如日月之蚀莫不知者愿陛下愼之三老言毕皇帝拜受之三老答拜礼成而出　唐制仲秋吉辰皇帝亲养三老五更扵太学所司先奏定三师三公致仕者用其徳行及年髙者一人为三老次一人为五更设三老座扵西楹之东近北南面设五更座扵西阶上东向设国老三人座扵三老座西俱不属焉设众国老座扵堂下西阶之西东面北上　贞观十五年宴从官及山东宗姓洛阳髙年扵贞观殿奏九部乐赐帛十六年幸庆善宫召武功之邰城立节三时丰义四乡士女七十以上及居宫侧数百人赐宴父老争上夀赐帛有差十八年宴雍州父老千一百人扵上林苑赐百嵗以上氊被袍各一开元二年宴京师耆老扵含元殿赐九十以上几杖  

八十以上鸠杖妇人亦如之赐扵其家　天寳八载闰六月制其天下百姓丈夫七十五以上妇人七十以上宜各给中男一人充侍仍任自简择至八十以上依常式处分余并如开元礼　髙宗显庆二年幸洛阳赐百嵗以上氊衾粟帛四年赐民八十以上氊衾粟帛五年皇后赐妇人八十以上氊衾粟帛　眀洪武元年令民年七十以上者许一丁侍养免其差役　十九年令所在有司审耆民年八十九十邻里称善者备其年甲行实具状奏闻贫无产业者八十以上每人月给米五斗肉五斤酒三斗九十以上嵗加给帛一疋絮五斤其有田产仅足自赡者所给酒肉絮帛亦如之其应天凤阳二府富民八十以上赐爵里士九十以上赐爵社士皆与县官平礼　尚书大传齐宣王问扵子春曰寡人欲行孝弟之义为之有道乎子春曰昔者卫闻之乐正子曰文王之治岐也五十者治扵家六十者治扵乡七十者杖扵国见君揖杖八十者杖扵朝见君揖杖君曰趋见客无俟朝以朝乗车輭轮御为仆送至扵家而孝弟之义达扵诸侯九十杖而朝见君建杖君曰趋见毋俟朝以朝车送之舍卜筮巫医御扵前祝噎祝哽以食乗车輭轮胥与就膳彻送至扵家君如有欲问眀日就其室以珍从而孝弟之义达扵四海此文王之治岐也君如欲行孝弟之大义盍反文王之治岐　陈祥道曰古者建国必立三卿乡饮酒必立三賔而养老必立三老礼曰三公在朝三老在学三公非一人则三老五更亦非一人矣郑康成曰三老五更各一人皆年老更事致仕者名以三五者取象三辰五星　玉海循省风俗则先问髙年时临旧都乃宴衎故老或赐饮扵端阙或廻舆扵私室而又因灵休之集毕嘉祀之礼则锡之鸠杖贲之束帛登版授之秩开石窌之封斯教化之大本盛王之令典也  

养老二  

原养乡　养学　养上庠　养右学【`并详养一`】　月告存【`礼记曰八十月告存郑注云每月致膳`】　日有秩【`又曰九十日有秩郑注云秩常也有常膳`】　不俟朝　问就室　燕礼飨礼　深衣燕衣【`俱详养老一`】　东序西序【`详养老一`】　贵徳尚齿【`祭义`】　先见百年【`详养老一`】　存赏白首【`尚书中`】　以介眉夀　以介景福【`诗`】　罗鸟助生气【`周礼罗氏中春罗春鸟献鸠以养国老注云春鸟蛰而始出者是时鹰化为鸠鸠与春鸟变旧为新宜以助养老生气`】　饰鸠赐玉杖【`汉书礼仪志云仲秋之月县道皆案户比民年始七十者授之以玉杖餔之糜鬻八十九十礼有加赐玉杖长九尺端以鸠鸟为饰鸠者不噎之鸟也欲老人不噎`】　设羣老之席【`礼记`】　养贤臣之老【`周礼太宰之职以八柄诏王驭羣臣五曰生以驭其福郑注云生犹养也贤臣之老者王有以养之成王封伯禽扵鲁曰生以养周公死以为周公后是也`】　致孝　教悌　祝噎　乞言【`并详养老一`】　序顚毛【`国语`】　询黄发【`书并详养一`】　共函杖【`伊耆氏共王之齿杖大祭共杖函注尚敬函其杖也`】　授秩酒【`详养一`】　馈七十【`公子鲍宋饥年七十者无不馈胎`】　设五更【`详养一`】适省醴【`养老之珍具注谓躬省视之`】　肆筵授几【`诗肆筵设席授几有缉御注缉御者侍御者相续立也`】　父事兄事　五豆六豆　五帝养体三王乞言【`并详养一`】　秋授几杖【`月令`】　秋食耆老【`春享孤子而秋食耆老`】　杖赐孔光【`汉赐孔光灵夀杖`】　言乞伏恭【`详养一`】　归乎西伯【`伯夷太公闻西伯善养老曰盍归乎来`】　养扵辟雍【`汉礼乐志显宗祀光武扵明堂养老更扵辟雍`】　合乐养老【`记曰大合乐必遂养老注大合乐春秋释奠也`】　燕毛序齿【`燕毛所以序齿也`】　拜桓荣为五更【`后汉永平`】　命王祥为三老【`晋书并详养一`】　教将行扵国　悌先达扵庠序　幸逢尚齿之朝　宜守燕毛之礼　用虞之典既展礼扵上庠从周之文乃乞言扵东序  

## 御定渊鉴类函卷一百六十二

礼仪部九【`祭祀总载`】  

祭祀总载一  

増周易曰风行水上涣先王以享扵帝立庙　原尚书大传曰祭之为言察也察者至也言人事至扵神也尔雅曰春祭曰祠祠之言食也夏祭曰礿新菜可汋秋祭曰尝尝新谷也冬祭曰烝烝进也进品物祭天曰燔柴既祭积薪焚之祭地曰瘗埋既祭埋藏之祭山曰庪【`音轨`】悬或庪或悬置之扵山祭水曰沈浮投祭水中或浮或沈祭星曰布布防扵地祭风曰磔今俗当大道中磔狗云以止风此其遗也是类是祃【`莫驾反出诗雅`】师祭也类于上帝祃于所征之地既伯既祷马祭也伯马祖也将用马力必先祭其祖也　増又曰禘大祭也绎又祭也周曰绎商曰肜夏曰复胙　原说文曰除恶之祭曰祓防福之祭曰襘【`防`】告事求福曰祷道上之祭曰禓【`阳`】洁意  

以享曰禋以事类祭神曰禷祭司命曰防【`俾利切`】祭豕先曰防【`似劳切`】月祭曰祽【`子内切`】　増尚书曰肆于上帝禋于六宗【`一四时二日三月四星五寒暑六水旱`】望于山川徧于羣神　又曰咨四岳有能典朕三礼【`天神地只人之礼`】佥曰伯夷帝曰俞咨伯汝作秩宗夙夜惟寅直哉惟清　原又曰自成汤至于帝乙罔不眀徳防祀孔安国传云自帝乙以上无不显用有徳忧念斋敬奉其祭祀言能保其宗庙社稷也　増又曰八政三曰祀孔安国传云祀者所以昭孝事祖通乎神眀者也　又曰王肇称殷礼祀于新邑咸秩无文孔安国传云以祀典祀于新邑皆次秩不在礼文者而祀之　又曰宗伯掌邦礼治神人【`天神地只人`】和上下　周礼曰天官冢宰以八则治都鄙一曰祭祀以驭其神以九式均节财用一曰祭祀之式　原又曰凡庶人不畜者祭无牲不耕者祭无盛　又曰大宗伯之职掌以吉礼事邦国之神示以禋祀祀昊天上帝以实柴祀日月星辰以槱燎祀司中司命观师雨师以血祭祭社稷五祀五岳以貍沈祭山林川泽以疈辜祭四方百物　又曰凡祭祀宾客之祼事和郁鬯以实彛而陈之郑注曰筑郁金煑之和鬯酒也郁为草若兰　又曰凡阳祀用骍牲毛之阴祀用黝牲毛之郑注云骍牲色赤毛之取纯毛也阳祀祭天扵南郊及宗庙阴祀祭地扵北郊及社稷也黝读为幽黑也　又曰取萧祭脂取羝以軷郑笺云言后稷即为郊祀之酒及其米取萧草与祭牲之脂爇之扵行神之位馨香既闻取羝羊之体以祭神也　又曰以享以祀以介景福　礼檀弓曰朝奠日出夕奠逮日注云阴阳交接庶几遇之　又礼噐曰室事交乎户堂事交乎阶注室事谓正祭之时事尸在室故云室事交乎户外人将至户内人扵戸受设扵尸前相交承接在扵户也堂事交乎阶者谓正祭之后傧尸之时尸扵堂故曰堂事交乎阶谓堂下之人送至阶堂上之人在阶受取是交乎阶也　又郊特牲曰缩酌用茅眀酌也郑注云谓泲醴齐以眀酌也眀酌者事酒之上也名曰眀者事酒今之醳酒皆新成也又王制曰祭丰年不奢凶年不俭　又祭义曰祭不  

欲数数则烦烦则不敬祭不欲疏疏则怠怠则忘是故君子合诸天道春禘秋尝乐以迎来哀以送徃　月令曰孟春之月其祀户祭先脾孟夏之月其祀灶祭先肺中央土其祀中霤祭先心孟秋之月其祀门祭先肝孟冬之月其祀行祭先肾　曲礼曰天子祭天地祭四方祭山川祭五祀嵗徧诸侯方祀祭山川祭五祀嵗徧大夫祭五祀嵗徧士祭其先【`祭四方谓祭五官之神扵四郊也勾芒在东祝融后土在南蓐收在西元冥在北`】　又祭法王立七祀曰司命曰中霤曰国门曰国行曰泰厉曰户曰灶诸侯五祀曰司命曰中霤曰国门曰国行曰公厉大夫三祀曰族厉曰门曰行士二祀曰门曰行庶人一祀或立户或立灶　又曰圣人之制祭祀也法施扵民则祀之以死勤事则祀之以劳定国则祀之能御大灾则祀之能捍大患则祀之及夫日月星辰民所瞻仰也山林川谷丘陵民所取材用也非此族也不在祀典　増又曰燔柴扵泰坛祭天也瘗埋扵泰折祭地也用骍犊埋少牢扵泰昭祭时也相近扵坎坛祭寒暑也王宫祭日也夜眀祭月也幽宗祭星也雩宗祭水旱也四坎坛祭四方也　原左传曰祀有执膰戎有受脤注云膰祭肉以赐诸侯者也　増又曰夫民神之主也是以圣王先成民而后致力扵神故奉牲以告曰博硕肥腯谓民力之普存也谓其畜之硕大繁滋也谓其不疾瘯蠡也谓其备腯咸有也奉盛以告曰洁粢丰盛谓其三时不害而民和年丰也奉酒醴以告曰嘉栗旨酒谓其上下皆有嘉徳而无违心也所谓馨香无谗慝也故务其三时脩其五教亲其九族以致其禋祀扵是乎民和而神降之福　国语曰夫神以精眀临民者也故求备物不求丰大是故先王之祀也以一纯二精三牲四时五色六律七事八种九祭十日十二辰以致之百姓千品万官亿丑兆民经八畡数以奉之眀徳以昭之龢声以听之以告徧至则无不受休又曰祀所以昭孝息民抚国家定百姓也天子徧祀羣神品物诸侯祀天地三辰及其土之山川卿大夫祀其礼【`礼谓五祀及祖所自出也`】士庶人不过其祖　原谷梁传曰祭者荐其时也荐其敬也荐其义也非享味也　家语曰鲁公索氏将祭而亡其下牲孔子闻之曰公索氏不及二年必亡矣后一年而亡　孔丛子曰元和二年春孝章皇帝东廵狩还鲁幸阙里以太牢祀孔子及七十弟子作六代之乐大防孔氏男子二十以上者六十三人讲论经义　増汉旧仪曰先王之法追祭天地日月星辰山川万神皆古之人也能纪天地五行二气奉其功以成人者也故其奉祀皆以人事之礼食之所食也非祭食与土地金木水火石也又祭三皇五帝九皇六十四氏皆古帝王凡八十一姓　原王充论衡凡祭祀之义有二一曰报功二曰脩先报功以勉力脩先以崇恩也桓谭新论曰昔楚灵王骄逸轻下简贤务信巫祝  

之道斋戒洁鲜以祀上帝羣神躬执羽帗起舞坛前吴人来攻其国人告急而灵王鼓舞自若顾应之曰寡人方祭上帝乐眀神当福佑焉不敢赴救而吴兵遂至俘获其太子及后姬以下　越絶书曰越王既徃平吴春祭三江秋祭五湖因以其时为之立祠垂之末世传之万载　汉书武帝纪曰太初元年十二月帝东临渤海望祀莱　又郊祀志曰祀八神一曰天主祠天齐二曰地主祠太山梁父三曰兵主祠尤四曰阴主祠三山五曰阳主祠之罘六曰月主祠之菜山七曰日主祠盛山八曰四时主祠琅邪皆各用牢具祠而巫祝所损益圭币杂异焉　幽眀录曰庙方四丈不作墉壁道广五尺夹树兰香斋者煑以沐浴然后亲祭所谓沐兰汤　増唐六典曰礼部尚书侍郎之职掌天下礼仪祠祭　又曰礼部郎中掌五礼之仪一曰吉礼其仪五十有五【`自冬至祀圜丘至王公以下拜扫止`】　又曰祠部掌祠祀享祭之事凡祭祀之名有四一曰祀天神二曰祭地只三曰享人四曰释奠扵先圣先师其差有三若昊天上帝五方帝皇地只神州宗庙为大祀日月星辰社稷先代帝王岳镇海渎帝社先蚕孔宣父齐太公诸太子庙为中祀司中司命风师雨师众星山林川泽五龙祠等及州县社稷释奠为小祀　玉海曰唐旧制每嵗大中小祀凡七十九祭四十五祭皆定日着扵祀典三十四祭不定日辰大卜择日正月十二祭【`自祈谷圜丘至九宫贵神`】二月十祭【`自释奠文宣王至惠昭太子庙`】四月十祭【`自祀赤帝至雩祀圜丘`】五月四祭【`自皇地只至太子庙`】六月四祭【`自祀黄帝至广徳王`】七月八祭【`自祭白帝至飨太庙`】八月七祭【`自释奠至太子庙`】九月二祭【`飨眀堂告宪宗`】十月十祭【`自祀黒帝至神州地只`】十一月六祭【`自祀天圜丘至太子庙`】十二月六祭【`自蜡祭至祭西冰井`】　玊海曰唐志五礼一曰吉礼天子亲祠者二十有四三嵗一祫五嵗一禘当其嵗则举其余二十有二一嵗之间不能遍举则有司摄事其非常祀者有时而行之皇后太子嵗行事者各一余皆有司行事凡嵗之常祀二十有二冬至祈谷至享先农大祀中祀无常日者卜小祀则筮皆扵太庙　防要曰天寳三载置九宫坛【`东南曰招摇正东曰轩辕东北曰太阴正南曰太一中央曰天符正北曰太乙西南曰摄提正西曰咸池西北曰青龙`】　又诏曰汉祷八神晋祠六宗惟九宫神实司水旱　玊海曰王璵传元宗广脩祠祭璵请筑坛东郊祀青帝肃宗乾元二年入相乃奏置太一坛劝帝身见九宫祠又纪天寳三载祠九宫贵神扵东郊　白帖曰白居易议祭祀之义大率有三禋扵天地所以示人报本也祠扵圣贤所以训人崇徳也享扵祖考所以教人追孝也三者行扵天下则万人顺百神和此先王所以重祭祀也宋史礼志曰五礼之序以吉礼为首主邦国神只祭祀之事凡祀典皆领扵太常嵗之大祀三十中祀九小祀九后增大祀为四十二焉其后神宗改定通旧祀凡九十二　元丰中详定祭祀总百九十一卷曰祀仪曰南郊式曰大礼式曰郊庙奉祀礼文曰眀堂祫享令式曰大兴殿仪曰四孟朝献仪曰景灵宫供奉勅令格式曰仪礼勅令格式祈禳总四十卷曰祀赛式曰斋醮式曰金箓仪　典礼脩扵元丰而成扵元祐至崇宁复有所增损其存扵有司者惟元丰郊庙礼文及政和五礼新仪而已乃若圜丘之罢合祭天地眀堂耑以英宗配悉罢从祀羣臣大蜡分四郊夀星改祀老人僖祖已祧而复遂为始祖即景灵宫建诸神御殿以四孟荐享虚禘祭去牙槃食此熙宁元丰变礼之最大者也　建炎中命礼部太常裁定每嵗以立春上辛祈谷孟夏雩祀季冬及冬至日四祀天夏至日一祀地立春上辛日祀感生帝立冬后祀神州地只春秋二社及腊前一日祭大社大稷　玊海曰中兴祀典冬至圜丘夏至皇地只【`太祖配`】孟春祈谷孟夏雩祀神州地只【`并太宗配`】季秋眀堂【`淳熙十六年改髙宗配`】感生帝【`僖祖配已上宰执充献官`】高禖【`青帝配以太昊髙辛`】朝日【`大眀`】夕月【`夜眀`】九宫贵人荧惑【`商丘宣眀王配`】大社大稷【`土正后稷`】出火纳火祀大辰【`宣眀王配`】蜡祭【`东蜡大眀配以神农后稷西蜡夜眀配以神农南蜡神农无配北蜡神农配以后稷`】五方岳渎【`无配`】四海四渎【`无配`】风雨雷师【`无配`】先农【`神农后稷配`】先蚕【`无配`】至圣文宣王【`兖邹公配`】昭烈武成王【`留侯配`】等十三祭皆为中祀二十七年五月辛卯臣僚建请复为大祀辽史曰唐十二和乐辽初用之豫和祀天神顺和祭  

地只永和享宗庙肃和登歌奠玊帛雍和入俎接神夀和酌献饮神【`余别用`】仪卫志辽国以祭山为大礼服饰尤盛【`大祀皇帝服金文金冠白绫袍红带悬鱼三山红垂饰犀玊刀错络缝乌鞾小祀皇帝硬防红克丝文袍皇后戴红帕络缝红袍悬玊佩双同心帕络缝乌鞾`】天赞三年八月乙酉至乌尔古山以鵞祭天甲午次古单于国祭阿勒坦音徳尔山以麃兔祭九月庚子拜日扵蹛林是月破呼穆苏山诸蕃部次伊徳实以赤牛青马祭天地　续文献通考曰金章宗太和元年勅改原庙春秋祭祀称朝献　金史志曰常以冬至日合祀昊天上帝皇地只扵圜丘夏至日祭皇地只扵方丘春分朝日扵东郊秋分夕月扵西郊　元史志曰祭祀之仪天子亲遣使致祭者三曰社稷曰先农曰宣圣而岳鎭海渎使者奉玺书即其处行事称代　其有司常祠者五曰社稷曰宣圣曰三皇曰岳鎭海渎曰风师雨师其非通祀者五曰武成王曰古帝王庙曰周公庙曰名山大川忠臣义士之祠曰功臣之祠　元文礼典世祖立国建元考古昔之制而制服焉冕舄之制祭祀则用之　图书编髙皇帝御制合祭天地乐章　大眀防典祠祭清吏司郎中员外郎主事分掌郊庙羣祀之典　祭祀通例国初以郊庙社稷先农俱为大祀后改先农及山川帝王孔子旗纛为中祀诸神为小祀嘉靖中以朝日夕月天神地只为中祀凡郊庙社稷山川诸神俱天子亲祠国有大事则遣官祭告若先农旗纛五祀城隍京仓马祖先贤功臣皆遣官致祭惟帝王陵寝及孔子庙则传制特遣各王国及有司俱有祀典而王府祀典具在仪司洪武初天下郡县皆祭三皇后罢止令有司各立坛庙祭社稷风雷云雨山川城隍孔子旗纛及厉庶人祭里社乡属及祖父母父母并得祀灶余俱禁止　又仪制司王国祀典洪武六年定王国宫城外立宗庙社稷等坛又定凡祭五祀　八编纂国朝既扵方丘以岳镇海渎天下山川从祀复扵春秋清眀霜降日遣官専祭岳鎭海渎天下山川扵国城之南而以京师及天下城隍附祭焉若夫山川之在王国城隍之在郡县者则自以时致祭　八编纂城隍自三国以来因事而祭其立祠则见扵唐李徳裕之在成都宋以来天下通祀洪武元年令郡县各立山川坛制与社稷同  

祭祀总载二  

原荐敬　报功【`上详祭祀一　许愼五经异义公侯祭百辟自卿以下不过其族百辟者国君先有功徳扵人者故报祭之`】　骍牡　牲【`毛诗祭以清酒从以骍牡享于祖考　下详祭祀一`】　七祀　五祭【`上详祭祀一　袁淮正论国之大祭有五禘祫郊祖宗报此五者礼之大节也`】　报徳　崇恩【`并详祭祀一`】　郁酒　兰汤【`并详祭祀一`】　六变　九成【`周礼司乐孤竹之管云和之琴瑟云门之舞冬至日扵地上之圜丘奏之若乐六变则天神皆降可得而礼矣　尚书箫韶九成凤凰来仪`】　礼地　賔河【`周礼以玊作六器以礼天地四方以苍碧礼天以黄琮礼地以青珪礼东方以赤璋礼南方以白琥礼西方以璜礼北方　竹书纪年后荒壬申即位元年以璧賔扵河狩扵海获大鱼`】　彩坛　绀席【`上详祭祀一汉旧仪皇帝自行羣臣从斋皆百日祭天紫坛幄帷髙皇帝配天后堂下西向绀幄绀席`】　宜社　类帝【`礼记天子将出征宜扵社郑注云宜祭名也　尚书肆于上帝`】　三望　六宗【`左传僖公三十一年四卜郊不从乃免牲犹三望　下详祭祀一`】　受厘　致福【`汉书贾谊传文帝思谊徴之至入见上方受厘坐宣室蘓林注曰未央前正室　周礼都宗人掌都宗祀之礼凡都祭祀致福扵国`】増六成【`唐六典凡祭吴天上帝及五帝大眀夜眀之乐皆六成祭皇地只神州社稷之乐皆八成`】  

【`享宗庙之乐九成其余祭祀三成而已`】　三祀【`唐六典廪牺令凡三祀之牲牢各有名数`】　假宁【`唐六典吏部郎中内外官吏有假宁之节私家祔庙给假二日四时祭各四日`】　磔雄【`唐六典季冬大傩傩者既出乃磔雄扵宫门及城之四门以祭焉`】　七献【`礼礼器一献质三献文五献察七献神`】　九奠【`文献通考程子曰祭法中用九奠以礼有九献乐有九奏也`】　拜天【`元史郊祀志元兴朔漠代有拜天之礼衣冠尚质祭器尚纯帝后亲之宗戚助祭`】　用日【`礼郊特牲日用甲用日之始也`】　冰室【`玊海王泾郊祀录季冬藏仲春开并黒牡秬黍祭扵冰室`】　燎坛【`玊海古者祀天地日月神示皆有燎坛以行事`】　四立【`宋志以立春祭户司命立夏祭灶季夏土王日祭中霤立秋祭门及厉立冬祭司命及行`】　四郊【`宋志大蜡分四郊`】　三祭【`元文虞集孝思亭记凡有国有家者必有寝有庙庙所以祭而墓非祭所也有庙者必有主主之始立也三祭以虞之归必奉诸其庙嵗时祀之曰是神明之所依也`】　六神【`月令广义魏秦静议风伯雨师灵星先农社稷为国六神`】祀鼎【`宋志崇宁中以每嵗祀鼎常典付有司行之`】　祭旗【`辽圣宗纪六年九月癸卯祭旗鼔`】禊祭【`南齐志三月水防禊祭也`】　廵祭【`宋志帝之廵祭也徃还四十七日未尝遇雨雪`】  

解冻【`太平御览汉旧仪十月涸冻二月解冻皆祭祀`】　司寒【`玊海唐小祀`】　膢腊【`月令广义腊取禽兽以祭膢以立秋腊以十二月`】　祭荐【`月令广义何休云有牲曰祭无牲曰荐`】祭虎【`太平御览魏志濊南国常用十月祭祀画夜饮酒歌舞名之为儛天又祭虎以为神`】　祭蝗【`文献通考宋太祖建隆二年怀濮曹绛等州蝗命长吏以牢礼祭之`】　祭酒【`汉宣帝以蘓武着节老臣令朝朔望号称祭酒注祭祀时惟尊长者以酒沃酹又曰礼饮酒必祭示有先也故称祭酒尊之也`】　祭诗【`月令广义贾岛嵗除取一年所得诗陈列以酒脯祭之曰劳吾精神以此补之`】　防膢【`月令广义祭祀志防膢以立秋日`】　祀井【`月令广义太常记十月一日祀井`】　焚玊帛【`唐六典太祝凡祭天及日月星辰之玊帛则焚之祭地及社稷山岳则之海渎则沉之`】　实簠簋【`唐六典大官令凡祭之日进者实簠簋设扵幕之内`】　奉制书【`栁宗元监祭使壁记将有事则祠部上其日吏部上其官奉制书以来告`】　用雅乐【`元史礼乐志其扵祭祀率用雅乐朝防燕飨则用燕乐`】祠脽上【`彚苑详注汉武帝元符二年祠后土扵脽上`】　祀汾阴【`宋志眞宗承重熙之`】  

【`后契丹通好天下无事扵是封泰山祀汾阴`】　祠潢河【`辽史穆宗纪十二年六月甲午祀木叶山及潢河`】　祀黑山【`辽史穆宗纪十年以脯祀天地扵黑山`】　祀方眀【`月令广义太甲以冬至越绋祀方眀`】　祀直沽【`大眀防典嘉靖三十九年景王之国沿途告祀直沽天妃之神淮河之神杨子江之神小孤山之神汉江之神`】　原以享以祀　是是祃【`并详祭祀一`】　増斋有七名【`唐六典斋有七名一曰金箓大斋二曰黄箓斋三曰眀眞斋四曰三元斋五曰八节斋六曰涂炭斋七曰自然斋`】　禳复三事【`唐六典禳谢复三事一曰章二曰醮三曰理沙`】　八署分理【`唐六典太常卿掌郊庙社稷之事以八署分而理焉一郊社二太庙三诸陵四太乐五鼓吹六太医七大卜八廪牺`】　四院分贮【`又太常卿凡备大享之器服有四院各以其物而分贮焉一天府院二御衣院三乐县院四神厨院`】　尚赤尚彩【`唐六典凡乐器之饰天地之神尚赤宗庙及殿廷尚彩`】　用石用玊【`唐六典凡磬天地之神用石宗庙及殿廷用玉`】　祭酒御容【`续文献通考辽圣宗统和四年十一月日南至上率羣臣祭酒扵景宗御容`】　饮酎宗庙【`太平御览汉旧仪宗庙八月饮酎用九太牢元年祭天二年祭地三年祭五帝扵五畤三嵗一办皇帝自行他祠不出`】　大祠中祠【`南部新书贞元中太常奏每年大中小祠共七十七祭`】五等三等【`山堂肆考宋太祖扵厯代帝王制为五等之享厯代忠臣义士品为三等之制`】　权置太仆【`唐六典汉书太仆秦官晋成帝省并宗正宋因晋不置如祀则权置太仆执辔事毕省`】时登王府【`栁宗元监察使壁记居常则饬四方祀贡之物时登扵王府`】　上宰严祀【`孔帖韩愈诗上宰严祀事清涂振华镳`】　太祝正辞【`孔帖李白赋享扵神灵太祝正辞庶官精诚`】　淳熙祭式【`玉海淳熙编祭祀仪式一卷淳熙六年礼寺编定又一卷载州县释奠祈报社稷祀风雨雷师制度六年所颁`】　崇宁祀仪【`熙宁十年正月庚申太常礼院言以庆歴五年以后祠祭沿革参酌编脩成祀仪三卷诏行之元丰复命编脩元祐书成崇宁重加讨论名崇宁祀仪`】进祀礼图【`八编纂世宗肇举禋祀大典辅臣因进祀礼图考通叙分合沿革之由坛壝陈设之畧次列仪注乐章之繁绘之图画缮冩成册`】　正祀典疏【`续文献通考嘉靖初倪岳在礼部上正祀典疏`】　祀辰戌月【`宋志绍兴三年复大火祀以辰戍出纳之月祀之`】　祠戌丑地【`山堂肆考郊祀志以丙戍日祠风伯扵戍地以己丑日祠雨师扵丑地`】　前期十日【`宋史崇宁亲祀方泽作眀堂立九庙祀荧惑大观受八寳大祀皆前期十日而戒`】　距封十里【`玊海管子黄帝问伯髙对曰山见其荣者封而祭之距封十里为一坛`】　祠燕支山【`杨炎大唐燕支山神宁济公祠堂碑西北之巨鎭曰燕支维唐之三十载封禅为宁济公筑灵祠扵髙麓之阳每嵗盛秋率封内以望之索羣神以合之`】　祠枌榆社【`后汉纪章帝章和元年八月己丑遣使祠沛髙原庙丰枌榆社`】习仪青城【`宋志南郊习仪青城眀堂习仪扵尚书省`】　揭灯黄岘【`宋志眞宗封禅`】  

【`泰山自太平顶黄天门黄岘岭岱岳观各监长竿揭龙灯下照以相参候`】　太常为亚献【`唐六典太常卿掌郊庙社稷之事凡国有大礼则賛相礼仪有司摄事则为之亚献`】　光禄为终献【`又曰光禄卿君三公摄祭则为之终献`】　太祝奉巾帨【`又曰凡国有大祭祀盥则奉匜既盥则奉巾帨`】　大乐调钟律【`见前`】　令郡王摄事【`文献通考开元二十七年大庙五享扵宗子及嗣郡王中拣有徳望者令摄三公行事其异姓官更不差摄`】　以御史监祠【`玊海栁宗元曰周礼祭仆视祭祀百官之戒具知其不敬者汉以侍御史监祠大祠中祠以御史监祀曰监察使寳元中更号祠祭使俄复初`】　王泾郊祀录【`唐志贞元中太常礼院脩撰王泾考次厯代郊庙沿革之制及其工歌祝号而图其坛屋陟降之制为郊祀录十卷`】　彦博眀堂记【`宋志皇祐中文彦博进大享眀堂记三十卷`】　眀堂借田祫享谢式【`玊海熙宁七年七月乙巳沈括言奉诏编脩眀堂借田祫享恭谢式今止脩眀堂祫享二礼从之`】　庆歴熙宁元祐祀仪【`庆歴四年正月辛夘太常礼院上新脩太常新礼四十卷庆歴祀仪六十三卷`】　脩祀扵太庙西门之内　卜日扵太庙南门之外  

祭祀总载三  

原教敬【`周礼大司徒职一曰以祀教敬则民不茍`】　致严【`孝经祭则致其严郑注斋戒沐浴眀发不寐`】　奉礼【`祭统祭者非物自外至者也自中出生扵心也心惕而奉之以礼是故惟贤者能尽祭之义`】　致诚【`又云贤者之祭也致其诚信与其忠敬奉之以物道之以礼安之以乐参之以时眀荐之而已矣不求其为此孝子之心也`】　从约【`卢湛云凡临祭坐以蒲荐青布练缛其事从约也`】得宜【`礼稽命徴天子祭天地宗庙六宗五岳得其宜则五谷丰雷雨时至四夷贡物`】　受福  

【`祭统贤者之祭也必受其福非世所为福也福者备也备者百顺之名也无所不顺者之谓备言内尽扵已而外顺扵道也忠臣以事其君孝子以事其亲其本一也郑注曰贤者之所谓福者受大顺之显名也`】　主敬【`礼少仪賔客主恭祭祀主敬`】　知孝【`乐记武王克殷祀乎眀堂而民知孝郑注云文王之庙为眀堂也`】　观敬【`祭统孝子之事亲也有三道焉生则飬没则丧丧毕则祭飬则观其顺也丧则观其哀也祭则观其敬而时也尽此三道者孝子之行也`】　三重【`又祭有三重献之属莫重扵祼声莫重扵升歌舞莫重扵武宿夜此周道也郑注武宿夜舞曲名也`】　十伦【`又祭有十伦焉见事神之道焉见君臣之义焉见父子之伦焉见贵贱之等焉见亲疏之杀焉见爵赏之施焉见夫妇之别焉见政事之均焉见长防之序焉见上下之际焉此之谓十伦`】　沈璧【`尚书中侯汤降三分璧沈扵洛水注曰降下也以三分之璧沈扵洛也`】　湛玊【`汉武帝瓠子歌河荡荡兮激潺湲北渡回兮迅流难搴长茭兮湛美玊河伯许兮薪不属`】　増设版【`见前`】　执麾【`唐六典协律郎若大祭祀奏乐扵庭则升堂执麾以为之节制举麾鼔祝而后乐作偃麾忧敔而后止`】　黑牡【`唐六典司卿季冬藏冰祭司寒以黑牡秬黍仲春启冰亦如之`】　青牛【`辽史穆宗纪十三年九月朔以青牛白马祭天地饮扵野次终夕乃罢`】眀衣【`宋志中祀以上皆给眀衣`】　看器【`宋史庆厯元年吕公绰言旧礼郊庙尊罍数皆准古`】  

【`而不实三酒五齐眀水明酒有司相承名为看器`】　三饭【`淮南子三地三月而为一时故祭祀三饭以为礼`】　多俎【`太平御览汉旧仪宗庙三年大祫毎太牢中分之右辨上帝左辨上后俎余委置积扵前殿千斤名曰多俎`】　腊鼓【`月令广义三韩俗以腊日家家祭祀俗云腊鼓鸣春草生即嵗时记细腰鼓`】　节堂【`戴埴鼠璞唐节度使赐双旌双节行则建节立六纛入境筑节楼迎以鼓角宋有大纛旌节门旗二受赐藏之公宇私室号节堂朔望次日祭之`】　觚陛【`宋志奉禋歌皇展报新礼乐觚陛咏賔卿`】　鞠场【`金因辽俗以重五中元重九日行拜天之礼重五扵鞠场中元扵内殿重九扵都城外`】　牢蔬【`孔帖韩愈诗中堂髙俎新祭牢蔬`】　镛管【`宋志奉禋歌镛管琳琅`】　酿酒【`月令广义十月上辛命典清麴酿冬酒以供腊祀`】　黍【`宋志亲祀饮福酒讫仿仪礼左食黍之说命大官令取黍扵簋以授祝祝接以豆以献扵皇帝而无嘏辞`】　礼料【`宋志毎祠祭命判寺官缄署礼料送祀所`】　酒分【`宋志庆歴元年判太常寺吕公绰言郊庙配位惟有祠祭酒分大中祠位二升小祠位一升止一尊酌献一尊饮福宜诏酒官依法制齐酒分实之`】　捧玊　振金【`孔帖李徳裕上尊号文捧玊瓉而一献先灵来格振金石而六变魄寳炤临`】　原教之本【`礼君子之教也必由其本顺之至也祭其是与故曰祭者教之本也`】　仁之至【`又云祭仁之至义之尽也`】事神示【`周礼大宗伯之职以吉礼事邦国之神示郑注云事谓祀之祭之享之故书吉或谓告`】正齿位【`又党正职各掌其党之政令教治及四时之孟月吉日则属民而读邦法以纠戒之春秋祭荣亦如之国索神而祭祀则以礼属民而饮酒扵序以正齿位一命齿扵乡里再命齿扵父族三命而不齿`】商曰肜【`见祭祀一`】　周曰绎【`见祭祀一`】　用赤黍【`尚书大传祀用赤黍`】  

载清酤【`诗烈祖既载清酤郑笺云载清酒扵尊酌以祼献`】　祭四极【`尸子天子祭四极诸侯祭山川大夫祀五祠士祭其庙`】　祭五帝【`汉旧仪宗庙八月饮酎用太牢元年祭天二年祭地三年祭五帝扵五畤`】　祠五岳【`汉旧仪祭五岳祠用三正色牲十月二月皆祭`】　祀三戸【`郊祀志宣帝即位祠三户山扵宻`】　増奉禋歌【`乐志郊祀大礼乐章有奉禋歌`】　崇祀录【`玊海孙奭摭大宋崇祀录三十卷`】　正辞录【`玊海淳化二年秘书监李至取祭祀辞旧一百九首増撰八十一首为正辞录三卷土之景徳元年命李宗谔杨亿陈彭年详定正辞录`】　旁通图【`玊海熙宁四年冬诏以诸事监祠事隶太常以肃奉神之礼太常簿杨杰集太常祠祭总要`】　晋祭法【`玊海晋祭法晋卢谌撰杂祭法六卷晋范汪撰祭典三卷`】　唐祀典【`防要显庆二年大祀笾豆十二中祀十小祀八正元十五年齐抗奏大中小祀七十条`】　降内香【`宋志凡常祀天地宗庙皆内降御封香凡所告亦内出香嘉祐中裴煜请大祠降御封香中小祠供太府香中祠减大祠之半小祠减中祠之半`】　封御寳【`宋志祝版当进署者并命秘阁吏书上亲署讫御宝封给之`】　供酴醿【`唐六典良醖令若享太庙供其郁鬯之酒以实六彝若应进者则供春暴秋清酴醿桑落等酒`】　请木【`太平御览曹植求祭先王表臣欲祭先王扵北河之上请木五枚`】　成天文【`月令广义易通卦验冬至成天文郑注云天文谓之三光运行而照天下冬至而数讫扵是时也祭而成之所以报也`】阴祀日【`月令广义十月朔乃阴祀之日宜祭祖考扫墓与清眀同`】　不用玊【`宋志祈不`】  

【`用玉`】　余用竹【`玊海凡祝辞皇帝亲祀则书之册封禅用玉余用竹有司常祀书之方版`】　原事死如生【`祭义文王之祭也事死者如事生`】　祭神如在【`论语`】　黩谓弗钦【`尚书黩于祭祀时谓弗钦`】　黩则不敬【`春秋己夘烝公羊传曰常事不书此何以书讥何讥尔讥亟也亟则黩黩则不敬`】　常祀不卜【`左传礼不卜常祀而卜其牲日牛卜日曰牲牲成而卜其郊上怠慢也望郊之细也不郊亦无望可也`】　大飨不卜【`曲礼郑注祭五帝扵眀堂莫卜也`】　有报有祈【`郊祀牲祭有报焉有祈焉郑注报谓若获禾报社也祈犹求也谓祈福祥求永贞也`】　莫举莫废【`曲礼凡祭有其废之莫敢举也有其举之莫敢废也郑注谓其渎神也废举谓若殷废农祀弃后不可复废弃祀农也`】　尚醴尚酒【`眀堂位殷尚醴周尚酒孔疏此皆其时之用也`】　祭心祭肝【`虞祭首夏祭心殷祭肝周祭肺郑注皆气主盛也`】　甸师共萧【`周礼甸师职祭祀共萧茅郑注萧香蒿也茅以共祭之苴亦以缩酒苴以借祭缩酒泲酒也`】　廪人共接【`廪人掌九谷之数大祭祀则共其接盛郑注接读为一扱再祭之扱扱以授舂人舂之大祭祀之谷借田之收藏扵神仓者也不以给小用`】　盐人共盐【`盐人掌盐之政令祭祀共其苦盐防盐注杜子春读苦为盐谓出盐直用不湅治也`】　田官纳粟【`谷梁传甸粟而内之三宫三宫米而藏之御廪注甸甸师掌田之官也三宫三夫人也宗庙之祭君祭割夫人亲舂疏曰纳粟者甸师而夫人亲舂之也`】醆酒涗清【`郊特牲饯酒涗扵清郑注谓泲饯酒以清酒也醆酒盎齐盎齐差清和之以清酒泲`】  

【`之而已泲盎齐必和以清酒者皆久味相得`】　眀水涗齐【`眀水涗齐贵新也又郑注涗犹清也五齐浊泲之使清谓之涗齐及取眀水皆贵新也`】　鸡酒薄祭【`后汉书徐穉尝为太尉黄琼所辟不就及琼卒归葬穉乃粮徒歩到江夏赴之设鸡酒薄祭哭毕而去不告姓名`】　鱼椒之祭【`盐铁论古者有鱼椒之祭春秋祀其祖祠`】　酌彼行潦【`诗泂酌篇传云泂逺也行潦流潦也笺云流潦水之薄者也逺酌取之投大器之中`】　于彼行潦【`诗于以采藻于彼行潦郑笺云藻之言藻也妇人之行尚柔顺自洁清故取名以为戒`】　荐式苹藻【`王防祭徐聘士文云古人荐式苹藻借以白茅岂必珍羞所以致之者诚耳`】　苹藻是歆【`殷元祭徐孺子文云徼物将礼苹藻是歆`】龙旂承祀【`诗閟宫篇郑笺云交龙为旂承祀谓视祭祀事也`】　龙旂承糦【`毛诗`】  

【`龙旂十乗大糦是承郑笺糦黍稷也诸侯建龙旂者十乗奉承黍稷而进之者亦言得诸侯之欢心十乗者二王后八州之大国`】　登歌击拊【`周礼小师掌大祭祀登歌击拊郑司农云拊者撃石`】　下管撃鼓【`又云下管撃应鼓郑注应鼓小鼓也`】　穆穆皇皇【`周礼保氏掌谏王恶而养国子以道乃教之六仪一曰祭祀之容郑注祭祀之容穆穆皇皇`】　雍雍肃肃【`诗有来雍雍至止肃肃郑笺雍雍然既至止而肃肃然乃助王禘祭`】　奉璋峩峩【`诗传峩峩壮盛也郑笺璋璋瓉也奉璋之仪峩峩然`】　执爨踖踖【`诗传爨饔爨廪爨也踖踖言爨灶有容也`】　卜尔百福【`诗卜尔百福如几如式笺云卜予也神歆嗜女之饮食故予女之百福其来如有期多少如有法矣`】　卜尔万夀【`又天保篇君曰卜尔万夀无疆传云君先君也卜予也郑笺云君曰卜尔者尸嘏主人传神辞`】时万时亿【`诗永锡尔极时万时亿笺云长赐汝以中和之福是万是亿言多无数也`】　不  

歆不祀【`左传狐突适下国遇太子太子使登仆而告之曰夷吾无礼余得请扵帝矣将以晋畀秦秦将祀余对曰神不歆非民不祀非族君祀无乃殄乎且民何罪失刑乏祀君其图之`】　武帝祠畤【`汉书武帝纪元狩元年冬十月行幸雍祠五畤获白麟作白麟之歌`】　髙宗肜日【`尚书髙宗肜日越有雊雉案说文云雷始动雉鸣而雊其颈`】　黄鹄来坛【`后汉书章宗纪章帝元和二年二月幸岱宗柴告既毕有黄鹄三十从西南来经祠坛上东北过扵宫屋`】　紫气散殿【`汉书宣帝始幸甘泉有紫黄气从西来散扵殿前`】　赤光入祠【`列异传汉宣帝幸五畤时有赤光长十余丈从雉城来入祠中`】　夜光如星【`汉书郊祀志秦文公获若石云扵陈仓北坂城祠之其神或嵗不至或嵗数来也常以夜光辉若流星从东方来集扵桐城若雄雉其声殷殷云野鸡夜鸣`】　左右趣事【`毛诗左右之传趋也笺文王临祭祀其容济济然敬左右之臣皆促疾扵事谓相助积薪也`】鼓钟送尸【`又云鼓钟送尸神保聿归笺尸节神者也尸出入奏肆夏北堂书钞鼓钟送尸者以哀其享否不可知自孝子之心耳其送尸犹自作乐也`】　文公逆祀【`左传文公二年八月丁夘大事扵太庙跻僖公逆祀也君子以为失礼礼无不顺祀国之大事也而逆之可为礼乎`】　张寛从祀【`益部耆旧传蜀郡张寛汉文帝时为侍中从祀甘泉至渭桥有女子浴扵渭水乳长七尺上怪其异遣问之女曰帝后第七车知我所来时寛在第七车对曰天星主祭祀者斋戒不严则女人星见`】　増以义以仁【`陈祥道礼书君子以义处礼则祭不致扵数烦以仁处礼则祭不致扵疏怠`】　以祀以养【`元文虞集诚存堂记以祀以养以宴以食父兄宗族之亲在是矣`】　尚质尽诚【`文献通考天宝五载诏祭神如在传诸古训以多为贵着自礼经膟防之仪葢昔贤之尚质甘防之品亦孝子之尽诚`】极隆致辨【`八编纂周官祀五帝之礼有与天同极其隆有与天异致其辨`】　备三  

献官【`续文献通考元世祖中统三年即中书省备三献官大礼使司徒摄祀事`】　行再生礼【`辽圣宗纪四年十月丁酉皇太后行再生礼为帝祭神祈福`】　兰蒸椒浆【`孔帖李白漂阳义女碑铭兰蒸椒浆嵗事罔缺`】　餲饼牢丸【`月令广义卢谌祭法春祀用馒头餲饼□饼牢丸秋冬亦如之`】　春兰秋菊【`元文吴征书李伯时九歌图后云春兰秋菊终古无絶四时祖考之常祭也`】镂玊绳金【`宋志镂玉更绳金`】　黑白二牲【`辽史圣宗纪四年十二月辛亥以黑`】  

【`白二牲祭天地`】　蜡腊异祭【`玊烛宝典蜡者报百神腊者祭先祖同日而异祭也`】　赐菊花酒【`辽史圣宗纪四年以重九登扵髙水南阜祭天赐从臣命妇菊花酒`】　设蒲萄酒【`续文献通考元世祖至元十五年冬十月享太庙常设牢醴外益以羊鹿豕蒲萄酒`】　祀事孔脩【`杜甫朝献太清宫赋厯良辰而戒告分祀事而孔脩`】　祀典无亏【`孔帖李白祭九江文牲玉有礼祀典无亏`】　不能严清【`韩愈潮州祭神文牲糈酒食器皿觕弊不能严清`】　不为表襮【`韩愈南海神庙碑事神以诚内外单尽不为表襮`】　洁心勤礼【`栁宗元终南祠堂碑洁心勤礼导畅纯精`】　尊神敬祀【`樊仲徳淮渎庙记南阳太守中山卢奴君处正好礼尊神敬祀`】　呕哑俯偻【`杜牧黄州祭神文黍稷稻粱呕哑俯偻`】　髣髴翔坐【`宋志眀堂大礼乐歌髣髴翔坐灵心咸嘉娱`】　长其恩爱【`韩愈原道篇为之葬埋祭祀以长其恩爱`】　助我恻楚【`韩愈元和圣徳诗正月元日初见宗祖躬执百礼登降拜俯荐享新宫视瞻梁梠戚见容色泪落入俎侍祠之臣助我恻楚`】　猎兽祭庙【`月令广义防以立秋日祭兽王者亦以此日猎兽祭宗庙`】获禽荐俎【`宋志雍熙二年诏`】　给酒助祭【`天中记后魏胡叟少孤言及父母则泪下若孺子之号炖煌范潜家善酿酒每节送一壶与叟许赤武裴定宗等谓潜曰再三之恵以为过厚子恵扵叟何其恒也潜曰我恒给祭者以其恒扵孝思也`】　窃食以祭【`袁崧后汉书曰韩卓字子助陈留人腊日奴窃食祭其母卓义其心即日免之`】　谯周祭志【`出唐礼志`】　孟诜祭仪【`月令广义温公曰孟诜家祭仪用二分二至若不暇卜日则止用孟仪`】　原泽虞共泽物【`周礼泽虞凡祭祀宾客共泽物之奠郑注泽物之奠笾豆之实芹茆菱芡之属`】　司烜共眀水【`周礼司烜氏掌以夫遂取明火扵日以鉴取眀水扵月以共祭祀之眀齍眀烛共眀水郑注陈眀水以为元酒也眀齍谓以眀水脩涤粢盛黍稷也`】　烹人共大羮【`周礼烹人祭祀共大羮铏羮賔客亦如之郑注大羮不致五味铏羮加盐菜矣`】　雷鼓鼓神祀【`又鼔人以雷鼓鼓神祀郑注雷鼓八靣鼓也神祀祀天神也`】　路鼓鼓享【`郑注路鼔四面鼓也享享宗庙也`】　増乐师立县间【`元史礼乐志乐师一人运谱一人掌以乐教宫人凡祭立扵县闻皆北上相向而立`】　协律立楹西【`又协律郎凡大祭祀皆法服一人立扵殿楹之西东向一人立扵县北通街之西东向以节乐堂上者主登歌堂下者主宫悬`】　原祀上帝扵北河【`十三州记昔禹治洪水既毕乃乗车到终山祀上帝扵北河归大功扵九河也`】　祭尤扵沛庭【`汉髙帝纪髙祖立为沛公祠黄帝祭尤扵沛庭而衅鼓旗鼓皆赤`】　増祭祀之节有六【`玊海礼志凡祭祀之节有六曰卜日斋戒陈设省牲器奠玊帛宗庙之晨祼进熟馈食`】　祭祀之名有四【`详祭祀一`】属车八十一乗【`蔡邕独断曰古者诸侯二车九乗秦灭九国兼其车服故为八十一乗汉武祠太乙甘泉皆尽用之明帝上原陵又用之`】　总屋七十一区【`宋志诏以铸鼎之地作室成宫总屋七十一区中置殿曰神灵以祠黄帝束庑殿曰成功祀夏后氏西庑殿曰持盈祠周成王及周公召公`】  

祭祀总载四  

原多仪【`书享多仪仪不及物曰不享`】　尽志【`祭统外则尽物内则尽志注尽物祭物备也尽志敬也`】　思敬【`祭思敬`】　首义【`今之祭者不首其义故诬扵祭也注首本也谓失礼也`】斋如【`祭必斋如也`】　颙若【`易观盥而不荐有孚颙若`】　贵气【`郊特牲至敬不享味`】  

【`而贵气臭也`】　求食【`左传犹求食`】　锡嘏【`锡以纯嘏注纯大也嘏福也`】　备礼【`子曰我祭则受福葢得其道矣注福非谓望神之报以祭祀礼备为福`】　其吐【`左传神其吐之乎注吐犹不食也`】　谁尸【`诗谁其尸之有齐季女`】　劳矣【`诗岂弟君子神所劳矣注劳劳来也`】謟也【`论语非其而祭之謟也`】　为人【`左传祭祀以为人也又为人祈福`】　从生  

【`祭从生者父为大夫子为士葬以大夫祭以士`】　二簋【`易二簋可用享`】　八樽【`祭以疎布巾羃八樽`】　八政【`洪范八政三曰祀`】　九式【`周礼太宰以九式节财用一曰祭祀之式注为财用之节度`】　毖祀【`周书夙夜毖祀注毖敬也`】　常祀【`四时之常祀`】　暴浩【`丧祭用不足曰暴有余曰浩`】　忠敬【`礼祭致其忠敬`】　吊矣　敬之　荐陈　侑酳　重民教【`周书武成篇重民五教惟食丧祭`】　僭旅山【`季氏旅于泰山子谓冉有曰汝弗能教与注为其僭也`】　脩嵗之首【`月令孟春之月脩祭典注国重祭故嵗首脩之`】用数之仂【`礼记祭用数之仂注算今年一年经用之数用其什一也`】　非礼不诚【`祷祠祭祀共给神非礼不诚不庄`】　无丰于眤【`傅说戒髙宗祭祀不当丰厚扵亲近之庙`】　扵彼扵此【`礼不知神之所在扵彼乎扵此乎`】　来顾来飨　尸祝过时【`祭过时不祭祀`】　祝史正辞【`传`】　着诚致洁　依徳享义　斋敬之心　苹藻之奠　茍失其仪　是诬扵祭　神飨徳　祭祀贵诚　礼崇眀祀　神享至诚　克禋克祀是享是宜　鼎俎既陈　笾豆既设　致其诚信  

洁以馨香　斋庄之色　怵惕之心　俨恪之仪　敬斋之色　愼抑抑之仪　降穰穰之福　仰得一之灵降时万之福　正若思之貌　仰如在之神　茍非  

苹藻之诚　是用秕稗之礼　茍祭典之有乖　在礼容而奚取　増宗庙崇仪　禴尝眀祀　钦若天地防奉庙祧　黍稷维馨　笾豆有楚　霜露既零　春秋匪懈　爰脩飨祀　载展牲牷　备其鼎俎　洁尔牛羊　先祖是皇　神眀其徳　陟降彤庭　往来黄道　是蒸是享　孔恵孔时　以介夀祺　聿流曽庆灵承无斁　骏奔有容　三献礼终　九成乐作  

紫烟书升　灵光下烛　礼备多仪　乐成九变　报本克禋　顺时脩祭　雕豆玉觞　青圭绀席　鼎气歊云　神光烛地　珪组既陈　酒醴皆洁　克脩羣祀　大合百神　上只眀命　下达精诚　率由旧章敬恭眀祀　防奉牺牲　躬奠珪壁　备殷荐之容行昭报之礼　长朱草扵斋除　产灵芝扵庙柱  

表勤昭事之心　载展奉先之意　乗上日而恭飨奉髙禋而肃事　诸侯骏奔以助祭　百灵肸蠁而降祥　疈辜充祠扵百物　望秩备礼扵四方　圣人垂迁坐之规　眀王制斋心之地　瑞气蜿蜒扵薮甸祥光熠爚扵旄防　郊秋嵗奉扵严禋　宗庙时脩其眀荐　礼官博士分典斯务　庖人尸祝各守是司列黍稷而馨感眀灵　奉和乐而声闻霄汉　霜露之感永切孝思　禋燎之仪每勤精意　祗见宗庙情极扵孝思　有事郊丘义崇扵严配　祀事孔眀必先扵酒醴　神其戾止亦在扵馨香　繁缨藻带灿烂扵祭容　孤竹云和铿锵扵声律　祝史正辞孚圣徳扵上帝　牲牷肥腯降景福扵眀神　精灵不测有上下之神只　诚敬无文有春秋之禴祀　执觚奉爵礼必祖乎敬恭　借茅设洗事无忘扵丰洁　入户俨然感四时而展敬　祭神如在瞻一庙以式思　玉瓉黄流躬涖四时之祭　龙衮元冕力还三代之仪　绳直准平騞考工之斤斧　芒寒色正炯清庙之星辰　聆夫磬管知律吕之克谐　列彼苾芬信幽眀之允叶　鲁蜡有乖仲尼闻而发叹　汉纪多僻匡衡陈其用祥　洁以新樽冀精诚之可达　歆扵眀徳知黍稷之非馨祥风入当乎八变之殷　瑞日扬辉属乎三献之始  

祭祀总载五  

原赋魏孙该三公山下祠赋曰赵国元氏县西界有六神祠吾观其一焉在陉山之阳即三公祠焉崇堂既峻危阁造云櫺轩临万仞之壑土木被丹藻之华是时寓目永日夕宿东序召彼故老讯之旧典云栋宇初兴七十载三台耀灵实降甘雨夫山以有形为神神以无形为主若乃歊蒸扵上雷动扵下公田穰扵多黍妇利其滞穗亦兹邦之所以报厯叶不辍也扵是援笔作赋招神灵之有凭壮夏屋之丽其词曰坤作地势恒岳吐精布濩磥启上秀太清三后赞事两师不宁有渰凄凄润我羣生先人谅徳圗象垂形考之旧史典谟无声増唐杜甫朝献太清宫赋曰太乙奉引庖牺左右尧  

歩舜趋禹驰汤骤郁曽宫之嵂崒坼元气以经构断紫云而扞墙抚流沙而承霤纷堕珠而陷碧防波锦而浪绣森青冥而欲雨赩光炯而初昼扵是翠俄的藻借舒就祝融掷火以焚香溪女捧盘而盥潄羣有司之望幸辨名物之难究琼浆自间扵粢盛羽客先来扵介胄烁皇祖之储祉敬云孙而及此诏轩辕使合符勅王乔以视履积昭感扵嗣续匪正辞扵祝史若肸蠁之有凭肃风飚而乍起扬流蘓扵浮柱金英霏而披靡拟杂佩扵曽顚孔【`一作芝`】盖欹以飒纚中漎漎以廻复外萧萧而未已　宋张耒大礼庆成赋曰天子方端而虚俨而一多仪未举精意已塞甲夜始晦严鼓载作飞敛走伏神詟愕望腾精以烛宵兮元冥收威而布徳灵鼍互震轸车将中天子乃被衮执玉兮齐明庄栗之诚动扵进趋表扵形容千燎具举万炬毕融上揜荧惑旁烁烛龙近为朝旸逺为融风赫赫曦曦煌煌辉辉陟降既周燎烟始升奔星走虹奉璧荐牲丰隆奔驰而仰骛兮祝融焜煌而上征开阊阖兮辟清都后帝燕兮百神愉圆锡盖兮方献舆岳输固兮溟效濡  

原诗梁简文帝和萧东阳祀七里庙诗曰万里实幽宗三神亦天构岂谓木石精斯乃山川守逺来太白旗遥徴青鸟以兹敬弗怠方知教应富　陈周让春夜醮五岳圗文诗曰夜静琼筵谧月出杏坛眀香烟百和吐灯色九微清五岳移龙驾十洲廻凤笙目想灵人格心属羽衣轻蕙肴荐神飨桂醑达遥诚熙然自得挹酒念浮生　陈叔达州城西园入斋祠社诗曰升坛预洁祀诘早肃分司达气风霜积登光日色迟农教先八政阳和秩四时旂年服垂冕告币动褰帷瘗地尊余奠人天庶有资椒兰卒清酌簠簋彻香萁折俎分归胙充庭降受厘方凭知礼节况奉化雍熙　杨愼从驾祀麓山庙诗曰圣徳忧民暇麾斾谒山灵画航泛北渚文马侍东平春浦戈铤照寒林铙吹鸣依稀长安驿萧条都尉城井泉能共动江帆得分行窗幽细网合阶静落花眀檐巢始入燕轩树已迁莺菲菲兰俎馥淡淡桂樽清银塘日影尽玉座舞衣轻　周庾信老子庙诗曰三门临苦县九井对灵溪盛丹须竹节量药用刀圭行当别关吏直向流沙西　増唐眀皇经鲁祭孔子诗曰夫子何为者栖栖一代中地由邹氏邑宅即鲁王宫叹凤嗟身否伤麟怨道穷今看两楹奠当与梦时同　杜甫谒元元皇帝庙诗曰配极元都閟凭髙禁籞长守祧严具礼掌节鎭非常碧瓦初寒外金茎一气傍山河扶绣户日月近雕梁仙李蟠根大猗兰奕叶光世家遗旧史道徳付今王画手看前辈吴生逺擅场森罗移地轴妙絶动宫墙五圣聮龙衮千官列鴈行冕旒俱秀发旌斾尽飞扬翠柏深留景红梨逈得霜风筝吹玉柱露井冻银床身退卑周室经传拱汉皇谷神如不死养拙更何乡储光羲尚书省受誓诫诗曰皇家有恒宪斋祭崇眀  

祀严车伊洛间受誓文昌里沈沈云阁见稍稍城乌起曙色照衣冠虚堂鸣劒履徘徊念私觌怅望临清泛李希仲东皇太一祠诗曰吉日初斋戒灵符穆上皇焚香布瑶席鸣佩奠椒浆缓舞花飞满清歌水去长回波送神曲云雨满潇湘　储光羲祭风伯坛诗曰圣主御青春纶言命使臣将脩风伯祀更福太平身帟幕宵聨事坛场晓降神帝心矜动物非为属车人　曹唐三年冬大礼诗曰太一天坛降紫君属车龙鹤夜成羣春浮玉藻寒初落露拂金茎曙欲分三代乐廻风入律四溟歌驻水成文千官不动旌旗下日照南山万树云　宋王珪大飨眀堂庆成诗曰皇祐更秋律眀堂奉帝禋粢盛虽荐徳霜露本懐亲于赫朝三后无文秩百神九筵交玉币重屋近星辰邃幄留飚御清坛堕月津衣冠汉仪旧金石舜韶新受胙开宣室鸣钟降紫宸羣阴光复旦协气斗廻春灵贶丛千祀丰恩渗四垠惭非老辞笔徒学焕尧文　蘓轼扈从景灵宫诗曰风伯前驱清宿雾祝融骖乗破朝寒英姿聨璧从多士妙句锵金和八鸾　眀黄裳立春奉祀太乙诗曰九霄香露降龙衣隐隐霓旌下紫微十雨五风春意好已知消息晓来归汪广洋大祀诗曰扫地事眀荐穹庐列周行鼓钟宿在县玉帛粲陈筐陶匏湛醴齐大登具牛羊匪侈礼物丰贵在诚意将川岳永流峙风云倐低昻神灵符肸蠁鉴假达羶芗　李梦阳灵济宫诗曰怂恿精灵托呼嘘霹雳随先皇亲议号继圣必脩祠爵陟王侯上尊同帝者师琳琅摇绣栱松柏荫丹墀瓶内金花涌龛前紫凤垂晴还日月秘瞑则神悲五帝非无术千龄今见谁又赴郊观宿诗曰城边水色浄春茅苑外莺啼拂露梢万户烟花临复道九天宫殿鎻南郊霓旌夜发清溪绕防仗神飞碧树交身到钧天浑不坐闻仙乐下云旓又桂殿诗曰桂殿芝房曙色通垂垂苑栁緑烟中桑  

干斜映千门月碣石长吹万里风已有金吾严御陌遥传玉辂下斋宫侍臣鹄立松阴里时倚红云望碧空于愼行陪祀西郊诗曰绛节移秋苑琼坛夕月眀百灵森凤幄九奏穆龙笙眀水珠英落兰陵玉斚行上辛旧秩少采达遥诚肃肃瑶台静沈沈桂影清凉风开辇道灯火入西城　蔡汝楠紫微宫行祈祝礼诗曰行趋紫微阙俨是北辰居灏气通王屋元风彻禁庐神只犹望幸云雨为前驱将命叨成礼端章叩玉虚  

増歌汉安世房中歌曰大孝备矣休徳昭清髙张四县乐充宫廷芬树羽林云景杳冥金支秀华庶旄翠旌鬻鬻音送细齐人情忽乗青元熙事备成清思聈聈经纬冥冥　大海荡荡水所归髙贤愉愉民所懐大山崔百卉殖民何贵贵有徳　晋傅休奕祀天地五郊迎送神歌辞曰宣文蒸哉日靖四方永言保之夙夜匪康光天之命上帝是皇嘉乐殷荐灵祚景祥神只降格享福无疆　原梁江淹牲出入歌辞曰祝详史具礼备乐荐有牲在陈有鼓在悬腾烛象星奔水类电郊燎夙戒駜彼乗駽以伺质眀以申神宴　又荐豆毛血歌辞曰时恭时祀有物有则伊我上圣实抱眀徳牺象交陈郁樽四塞黍惟嘉谷酒惟元黙荐通苍昊庆覃黎黒愿灵之降祚家佑国　又奏宣列之乐歌辞曰殷崇配天周尊明祀瑞合汾阴梦同泰畤青幕云舒丹殿霞起二曜惟新五精告始于以飨之景福是履  

原序晋稽含祖道赋序曰祖之在扵俗尚矣自天子至庶人莫不咸用有汉卜日丙午魏氏择其丁未至扵大晋则祖孟月之酉日各因其行运三代固不同虽其奉祖莫识祖之所由兴也说文祈请道神谓之祖有事扵道者吉凶皆名君子行役则列之扵中路丧者皆迁则称名扵阶庭或云百叶逺祖名皆凋灭坟茔不复存其铭表游魂不得托扵庙祧智者故以嵗初良辰肇建华麾扬絑旗将欲招灵爽扵今夕庶众祖之来凭盖有两端俯叹壮观乃述而赋之  

増文汉光武祭告天地羣神文曰皇天上帝后土神只眷顾降命属秀黎元为人父母秀不敢当羣下百辟不谋同辞咸曰王莽簒位秀发愤兴兵破王寻王邑扵昆阳诛王郎铜马扵河北平定天下海内防恩上当天地之心下为元元所归秀犹固辞至扵再至扵三羣下佥曰皇天上命不可稽留敢不敬承　汉昭烈祭告天地神只文曰惟建安二十六年四月丙午皇帝备用元牡昭告皇天上帝后土神只汉有天下厯数无疆曩者王莽簒盗光武皇帝震怒致诛社稷复存今曹操阻兵安忍戮杀主后滔天泯夏罔顾天显操子丕载其凶逆窃居神器羣臣将士以为社稷废备宜修之嗣武二祖恭行天罚备虽否徳惧黍帝位询扵庶民外及蛮夷君长佥曰天命不可以不答祖业不可以久替四海不可以无主率土式望在备一人备畏天命又惧汉将湮扵地谨择元日与百僚登坛受皇帝玺绶脩燔瘗告扵天神惟神飨祚扵汉家永绥四海　原晋殷允祭徐孺子文曰惟豫章太守殷君谨奠汉故聘士豫章徐先生惟君资纯元粹含眞太和卓尔髙尚道映南岳逍遥环堵万物不干其志负褐行吟轩冕不易其乐时虚榻伫金兰之眷千里命契寄生刍之咏非夫超悟身名遁世无闷者孰若是乎夫诚素自中微物为重苹藻是歆实过牲牢　王恂祭徐聘士文曰豫章徐先生陶精太和诞膺一徳藏器髙栖确尔特立贞一足以制羣动纯本足以息浮末宣尼有言不事王侯髙尚其事若先生者抑亦当之矣限兹遐路无由造敬系伫灵宇乃情依依故贡薄祀昭述宿心神而有灵倘垂尚飨　周颍文祭梁鸿文曰晋隆安四年陈郡周颍文以蕴藻行潦祠扵梁先生之墓夫子迈志箕颍尘垢雕俗骨秀风霜性淳寡欲娶待偕隐之俪文絶陪臣之录遂负策周鲁之郊逆旅吴防之阿可谓髙竒絶伦孤立莫和者也后学抚牍得人在文忽以知命而展其坟芒芒积草有馥余芬昔先生过延陵而想季经海隅而感连茍践迹而趣合亦断金扵当年　陶潜自祭文曰嵗惟丁未律中无射天寒夜长风气萧索鸿雁于征草木黄落陶子将辞逆旅之舘永归本宅故人凄其相悲同祖行扵今夕自予为人逢运之贫箪瓢屡罄絺绤冬陈已达运命畴能罔眷予今斯化可以无恨夀渉百龄身慕肥遯从老得终奚所复恋葬之中野以安其魂寂寂我行萧萧墓门奢侈宋臣俭笑王孙匪贵前誉孰重后歌人生实难死如之何　宋顔延之祭屈原文曰兰薫而摧玉贞则折物忌坚芳人讳眀洁粤若先生逢辰之缺　増谢恵连祖祭弟文曰阖棺穷野启殡中荒灵影夙灭筵寝虚张人往运来自秋徂阳蕃兰落色宿草滋长孰云不痛辞家去乡尔之于役爰适兹邑上秋告来方春伫立如何不吊吉违凶集六亲憧心姻朋浩泣我虽载奔伊何云及永怀在昔追亡悼存惟兄及弟瞻母望昆生无荣防没望归魂令告兆祖榇东旋灵辕次路严舟在川廓然何及痛矣终天　原齐卞伯玉祭孙叔敖文曰谨以醴羞祭楚令尹孙君之灵千载悠悠舒荆理无不通事隔者形尚想清尘承风效诚超超夫子淡矣道情自心伊贵人爵靡英芳风如萧清响如埙景矣行役言戾豫方侧闻夫子记愤睢阳灵封頽墓邱茔榛荒幽幽神道为有为亡徘徊永念凄矣其伤　増任孝恭祭杂坟文曰惟尔冥然往代求圎石而无名邈矣遐年讨方防而不记封树漂殄谁别羽商之家坟垄倾廻终迷庚癸之向近此伽蓝实须泥丸命彼硕人置兹屯邑不谓纶绳所用遂没牛亭之基锹锸所侵爰伤马鬛之势重使翠幕临风佳城见日昔灵沼枯骨周王改以衣冠广武授尸汉王加其轊椟辄勒彼山虞覆頽隍扵旧趾命兹匠者脩反壤扵故林还蚁结之文依似坊之势幸得宜阳大道无变无移京兆长阡勿廻勿徙庶幽魂逰止践昔径而不疑涂车往还瞻旧辙而犹在　唐柳识许先生颍阳祠庭献酹文曰先生清静天地全性出扵胚浑入扵鸿蒙云防鸟还蓊郁和风当时帝道已半滋章欲深大朴散扵人未散扵山林乃有巢父杳同心尧赍公器退然见推遇圣相感不得不知耳虽濯扵清流道终播扵无为所谓春膏时蒸朽叶自滋先生含徳唐尧发之颍阳之仁徳日大天下之禄利日卑且圣王所重者名器至人所重者感通推以大名义同让终廉能感俗道自为功任应防之偶然生垂后之清风人登云岭多忆箕颍猗欤先生山水齐名兹焉遗庙万古芬馨　黄晞祭左丘眀文曰天地何私钟才特殊胸罗万象气函八隅尧形舜骨禹歩汤趋巍巍左丘千古徳孤周孱鲁恗玉石混渝仲尼经之神居纬诸百王千法电熠霞铺浮忠暴孝窜奸磔防弗官而赏弗斧而诛云龙谲诡麟凤怡愉星纪二十鳞如粲如后俗荒醉履楗迷途跬歩咫尺荆棘扶疎邹夹公谷不式不谟侵官盗位犯禁罹辜指白为赤惊聋骇愚太阳无色残灯有余惟圣作古降圣冀区四子扵是祈言厚诬仲舒刘向习异牵拘病在膏髓徒言皮肤有汉后叶方漏本书子骏元凯怒气虹舒赤地申力横流展图大年倐臻平原罔虞凛然千祀清风袭予时移事逺迷终反初陆淳啖赵狺吠空虚黄踵成习夸紫乱朱方孩踯躅作气跦跦骨干葱弱吻龈乳濡张唇哆齿哃□防嚅狂圣姝厉齐镳并驱蚓口蝉腹性禀只且张皇受纳毫芒碎铢孰先为师孰后为徒更唱迭和蝇喧蠓吁  

## 御定渊鉴类函卷一百六十三

礼仪部十【`荐　祈祷　祈禳斋　沐　浴附`】  

荐一  

増文献通考曰唐开元礼荐新物五十余品凡荐新皆所司白时新堪供进者先送太常令尚食相与简择仍以滋味与新物相宜者配之以荐　元丰中详定郊庙礼文请自今孟春荐韭以卵羞以葑仲春荐冰季春荐笋羞以含桃孟夏以彘尝麦仲夏尝雏以黍羞以季夏羞以芡以菱孟秋尝粟与稷羞以枣以梨仲秋尝麻尝稻羞以蒲季秋尝菽羞以兔以栗孟冬羞以雁仲冬羞以麕季冬羞以鱼今春不荐鲔实为阙典请季春荐鲔以应经义  

荐二  

原开冰【`月令仲春献羔开冰先荐寝庙郑注献羔谓祭司寒也祭司寒而出冰荐于宗庙乃后赋之`】荐鲔【`又季春天子乗舟荐鲔于寝庙郑注进时美物也`】　増荐冰【`唐六典太常卿凡仲`】  

【`春荐冰及四时品物甘滋新成者皆荐焉`】　荐果【`辽史太宗纪五年七月戊子荐时果于太祖庙`】神防【`文献通考开元礼荐新之日太庙令率斋郎洒扫庙内大官先所荐之物于神防`】　影堂【`续文献通考元世祖至大元年春正月皇太子言荐新増用影堂品物羊羔炙鱼馒头□子西域汤饼圜米粥沙糖饭羮每月用以配荐`】　殷事【`唐志彭景直疏今诸陵朔望食则近于古之殷事诸节日食近于古之荐新郑注礼记殷事月朔半荐新之奠也`】　腊祭【`文献通考蜀谯周礼祭集志天子之庙始祖及髙曽祖皆月朔加荐以象平生朔食也谓之月祭凡五谷新熟珍物新成天子以荐宗庙礼未荐不敢食新孝敬之道也其月朔荐及腊荐荐新皆奠无尸`】　玉瓒【`诗大雅瑟彼玉瓉黄流在中`】　银笼【`杜甫诗赤墀樱桃枝映银丝笼千春荐陵寝永永垂无穷`】　原以仲月【`祭以首时荐以仲月`】如朔奠【`荐新如朔奠`】　羞含桃【`月令仲夏之月天子乃以雏尝黍羞以含桃先荐寝`】  

【`庙`】　献樱桃【`汉书叔孙通传恵帝尝出游离宫通曰古者有春尝果方今樱桃熟可献愿陛下出因取樱桃献宗庙上许之诸果献由此兴`】　以彘尝麦【`月令孟夏以彘尝麦先荐寝庙注麦之新气尤盛以彘尝之散其热也彘水畜也`】　以犬尝麻【`又仲秋以犬尝麻先荐寝庙郑注麻始熟也`】　尝新先荐【`月令孟秋农乃登谷天子尝新先荐寝庙`】　无田则荐【`大夫士有田则祭无田则荐`】　荐韭荐稻【`庻人春荐韭夏荐麦秋荐黍冬荐稻`】　配羊配豚【`又云韭以羊麦以鱼黍以豚稻以雁配也`】　元保珍新【`宋书羊元保自少至老谨于祭奠四时珍新未得祠荐者口不妄尝`】　张冲菜果【`齐书张冲永明八年为假节监青冀二州事冲父遗命曰祭我必以乡土所产无用牲物冲在镇四时还吴国取果菜毎至烝尝辄流涕荐焉`】　増有司行事【`文献通考隋四时荐新于太庙有司行不出神主`】　内臣行礼【`文献通考元丰八年太常寺言治平故事山陵前宗庙辍祭享遇朔望以内臣行荐食之礼俟祔庙毕仍旧`】　寝藏衣冠【`文献通考长乐陈氏云先儒谓庙藏神主而祭以四时寝藏衣冠几杖之具而祭以新物然国语大寒取名鱼登水禽尝之寝庙月令四时新物皆先荐寝庙盖有寝者荐于寝无寝者荐于庙非谓荐止于庙也`】　物附笾豆【`续文献通考世宗大定三年有司言毎歳太庙五享若复荐新似渉于数拟遇时享之月以所荐物附于笾豆荐之制可`】　一日两祭【`文献通考政和四年何天衢言先王之礼未闻一日并行两祭者也今太庙荐新有与朔祭同日者荐新未尝卜日一月内皆可荐亦何必同朔祭之日哉诏荐新与朔祭同日即用次日`】　一歳八荐【`吕氏月令一歳之间八荐新物`】　笾实果饔【`白帖韦縚请室加笾豆每四时以四时新果珍饔实之`】　槃荐毛血【`文献通考荐血之器礼所不载礼以豆盛葅醢登盛羮其荐毛血当以槃`】　简择洁浄【`详荐一`】　请用宴私【`文献通考贞元九年太常博士韦彤等议宗庙无朔望祭食之仪园寝则有朔望上食之礼至天寳十一年祀官王璵妄推縁生之义请用宴私之此可荐于寝宫不可凟于太庙`】　有新必荐【`孔帖韦縚传太子賔客崔沔议唐家清庙时享有新必荐顺时令也`】　荐贵新味【`孔帖韦縚传荐贵新味不尚防虽曰备物犹有节制存焉`】　不备三牲【`文献通考髙堂云旧典天子诸侯月有祭事其孟则四时之祭也三牲黍稷时物咸备仲月季月皆荐新之祭大夫以上将之以羔或加以犬而已不备三牲也士以豚庶人则惟时宜鱼雁可也皆有黍稷`】　不出神主【`宋史荐新虽在庙然皆不出神主`】永明鸭卵【`文献通考齐永明九年诏孝皇后之祭荐用荀鸭卵`】　天寳鸡毬【`唐书志天寳六年始以九月朔荐衣于诸陵又常以寒食荐饧粥鸡毬雷车五月五日荐衣扇`】　删去林檎【`宋史志旧有林檎荞麦藷藇之及季秋尝酒并合删去`】　荐其燔炙【`礼运醴醆以献荐其燔炙`】尝韭于庙【`宋史汉仪尝韭之属皆于庙而不在寝故韦成以为庙歳二十五杞而荐新在焉`】送兔充享【`太宗雍熙二年诏送兔十头充享太庙`】　近地果【`唐六典温泉汤`】  

【`监凡近汤之地润黩所及果之属课其树艺成熟则苞匦而进之以荐陵庙`】　常时饮食【`唐文粹崔沔议晋卢谌家祭所荐皆晋时常食不尽用礼之旧文`】　屈建不荐芰【`国语屈到嗜芰有疾召宗老而属之曰祭我必以芰及祥宗老将荐芰屈建命去之`】　管寜亲荐【`魏志管寜四时祠祭着故在辽东所有白布单衣亲自荐跪拜成礼`】　省二十三种【`东汉诏凡供荐新味茍非其节或夭折生长岂所以顺时育物乎自今奉祀陵庙及给御者皆顺时所上凡省二十三种`】増十有七品【`宋史景祐中礼官议定四时所荐凡二十八物除依时礼月令又増十有七品`】太清宫荐献【`天寳九载制曰朕前有事宗庙皆称告享自今每亲告献太清太微宫改为朝献有司行事为荐献亲告享庙改为朝享有司行事改为荐享`】　奉先殿荐食【`续文献通考明有奉先殿朔望荐时食焉`】　元日冬至寒食伏腊荐新【`礼乐志元日冬至寒食伏腊社荐新于诸陵其物五十有六品`】　玉津琼林宜春瑞圣供具【`文献通考元丰七年诏荐新米麦之属皆令玉津琼林宜春瑞圣诸园及金明池后苑供具所无者乃索之杂买务`】  

祈祷一  

原求福【`说文告事求福为祷`】　新祥【`周礼大祝掌六祝之辞以事神示祈福祥求永贞郑注永长也贞正也求多福歴年得正命也`】　祷宗庙【`汲冢周书维四年孟夏王初祈祷于宗庙乃尝麦于太祖`】　祈黄耉【`诗行苇篇曽孙维主酒醴维醹酌以大斗以祈黄耉`】　忧百姓【`淮南子圣人者不耻身之贱而媿道之不行不忧命之短而忧百姓之穷也是故禹为水以身解于阳眄之河汤为旱以身祷于桑林之下`】　念兆民【`东观汉记邓太后尝不安左右忧惶至令祷祠愿以身代牲太后闻之甚怒勅令禁止以为何故乃有此不祥之言左右咸流涕叹息曰太后临大病不自顾而念兆民后病遂瘳岂非天地之应与`】　黄气堕室【`异苑晋简文既废世子道生次子郁又早卒未有息嗣濮阳令在帝前祷至三更郁郁有黄气自西南来堕室前是夜幸李太后而生孝武皇帝`】　白龙降祠【`详请雨`】　作辞以通【`周礼大祝作六辞以通上下亲疎逺近五曰祷郑注祷于天地社稷宗庙主为其辞也`】　告诉以通【`荀悦申鉴或问神何以格曰一诚所感自然神应故精神以厎之牺牲玉帛以昭之祷祈告诉以通之`】　神仙请吉凶【`搜神记益州有神仙以石为室其民奉祀之自称黄室公凡欲问吉凶者持纸笔及墨置石室中须防来视之其言吉凶甚验不见其形`】　仙室祷风雨【`列仙传歴阳有彭祖仙室祷请风雨莫不辄应`】　非令而祷法不立【`韩子秦昭王有疾百姓里买牛而家为王祷公孙衍出见之入贺王曰百姓乃皆里买牛为王祷王曰訾之人二甲夫非令而擅祷是爱寡人也夫爱寡人寡人亦且改法而心与之相循者是法不立法不立乱亡之道也不如人罚二甲而复与为治`】　释势与民民不用【`秦襄王病百姓为之祷病愈杀牛塞祷王使人问之訾其里正与伍老屯二甲阎遏公孙衍怪之王曰子何故不知于此彼民之所以为我用者非以吾爱之为我用者也以吾势之为我用者也吾释势与民相收若是吾适不爱而民因不为我用也故遂絶爱道也`】　増遍祷【`文献通考仁宗嘉祐元年以帝不豫辅臣分诣景灵宫郊庙社稷为皇帝祈福仍遣朝臣二十一人遍祷于五岳四渎名山`】　私祷【`元文曹元用文秦汉以来君天下者惑于方士之言歳时黩山川以申其私祷`】　西河【`续文献通考宋理宗淳祐十二年牟子才奏比者国家以五福太乙临蜀分乃建西太乙宫于西河之濵以为禬禳之地土木钜丽囊封匦奏交言其非`】　北海【`续文献通考元世祖至元二十八年遣官持书诣中岳南海淮渎致祷又遣真人张志仙持香诣东北海岳济渎致祷`】　火祀【`玉海胡宿言愿国家修火祀不惟讲修火政亦足以祈求年丰`】　龙坛【`元文范梈龙坛记延祐元年旱祷之雨三日谷大熟乃以乐龙之章俾世世歌以承祀`】　妄祈【`唐书李藩曰虢公求神以致危亡王莽妄祈以速天变古今明诫书传所记`】　不祷【`唐书五行传简宗庙不祷祠废祭祀逆天时则水不润下谓水失其性百川逆溢壊乡邑溺人民而为灾也`】　祷虎【`元宋本绩溪县尹政记有羣虎入宣歙境尹洁斋祷神有异兽逐虎食之虎畏骇悉去`】　祷蝻【`文献通考仁宗天禧元年以蝻虫再生分遣官祷京　城宫观寺庙仍令诸州军于公宇设祭`】　洪祀【`经济类编晋哀帝以天文失度欲依尚书洪祀之制于太极前殿亲执防肃兾以免咎江逌上疏臣寻史汉旧制艺文志刘向五行传洪祀出于其中然自前代以来靡有用者其文惟说为祀而不载仪注此盖久逺不行之事非常人所叅`】秘科【`元文礼典总序秘科内典悉其祠祷之方而神之情见矣`】　蚕市【`成都记三月逺`】  

【`近祈福于龙桥命曰蚕市`】　象尊【`文献通考仁宗庆厯时祈报象尊一`】　祠夏禹【`经济编李谿敬神议今江东委巷之礼祠夏禹蜀人则祠先主武侯祈祝徼福昧亦甚矣`】　祷炀公【`左传昭公出季平子祷于炀公九月立炀宫注平子逐公惧而请祷于炀公昭公死自以为获福故立其宫炀公伯禽子也`】　宣政院【`续文献通考成宗大徳十年上有疾遣宣政院使祷于太庙`】　郊社令【`唐六典郊社令掌祈祷之礼`】　越风波【`太平御览唐孔戣为广州刺史先是准诏祷南海神多令从事代戣必自越风波而往韩愈为潮州作诗美之`】　因泮冻【`汉书郊祀志自殽以东名山五大川祠二春以脯酒为歳祷田泮冻秋涸冻冬赛祷祠`】　秘玊牒【`唐志开元十三年有事太山宗问前世何为秘玉牒贺知章曰玉牒通意于天前代或祈长年希神仙旨尚微宻故外莫知帝曰朕今为民祈福无一秘请即出玉牒以示百僚`】　奏赤章【`续文献通考元世祖至元十六年命五祖真人李居寿作醮事奏赤章十八年命天师张宗演即宫中奏赤章于天`】　囬囬监【`续文献通考元仁宗遣使禜星于回回司天监`】　瑟瑟仪【`辽史瑟瑟仪若旱择吉日行瑟瑟仪以祈雨`】　祈雨雪法【`玉海皇祐二年六月己巳再颁先朝祈雨雪法`】　置梨枣钱【`马第伯封禅仪记从东陛上台上有坛人多置钱物坛上武帝封禅至泰山下未及上百官为上跪拜置梨枣钱于道以祈福`】　三时祷礼【`春秋考异邮三时惟有祷礼凡雩祭之事又凡雩必先祷`】　六祝祈祠【`六典太祝掌六祝之祠顺祝年祝令祝化祝瑞祝防祝以事神祈福祥`】　不刊之典【`经济编李谿敬神议古人言敬神之礼有祷祠祭祀皆所以立不刊之典而教人孝弟非谓能为祸福而求益利何以言所福欤`】不废之法【`续文献通考宋吴咏进明堂御劄状曰海内乂安兵革不兴年至于屡丰则铺张扬`】  

【`厉而主报疆多事水旱间作民未有寜宇则禬禳祠祷而主祈此皆成周令典国家列圣以来成法所不能废也`】　大烖乃祷【`周礼春官小宗伯掌大烖及执事祷祠于上下神示`】　常礼不祈【`八编纂陈澔曰祭有常礼不为祈私福祭有常时不以先时为快`】　祷祠祈福【`经济编李谿敬神议敬而无失非有他也禁滛祀励疏怠非求益也茍有先圣之典籍在则祷祠祈福亦设教论道而已`】祷灾邀佑【`唐许筹晋东莱太守刘将军庙记祷灾邀佑余灵影响`】　祷天雪霁  

【`续文献通考辽太祖神防四年十月次乌古部天大风雪兵不能进上祷于天俄霁`】　酹天水退【`续文献通考金海陵时东京水溢暴至城下决女墙石罅中流入城湍激如涌城中惶骇世宗时为留守亲登城举酒以酹天水退`】　水旱有祈【`文献通考宋制凡水旱灾异有祈报之礼祈用酒脯醢报如常礼宫观寺院则以香茶素`】　水旱必祷【`唐李阳冰缙云县城隍神记风俗水旱疾疫必祷焉`】奉祝往祷【`宋志如河中之后土庙太寜宫亳之太清宫明道宫兖之会眞景灵宫太极观凤翔`】  

【`之太平宫舒州之灵仙观江州之太平观泗州之迎祥观皆函香奉祝驿往祷之凡旱蝗水潦无雪皆禜祷焉`】乗传分祷【`孔帖帝尝不豫太卜建言祟在山川王璵请遣女巫乗传分祷天下名山大川`】  

为帝祈福【`续文献通考辽圣宗统和四年十月皇太后为帝祭神祈福`】　禁民祈神【`续文献通考英宗至治二年禁民集众祈神`】　祷雨宫中【`唐书开元十二年七月河东河北旱帝亲祷雨宫中设坛席暴立`】　祈晴天竺【`宋志绍兴二年三月苦雨命往天竺山祈晴即日雨止`】　紫宸殿祷雨【`唐书文宗开成中以久旱分命羣官徧祠祈祷于紫宸殿对羣臣忧形于色是夜澍雨大洽`】　集禧观祈福【`宋志元丰八年以京城火灾建醮于集禧观且为民祈福`】有祈以求之【`八编纂方慤曰欲彼之有予也故有祈以求之若诗噫嘻祈谷于上帝载芟`】  

【`祈社稷之是也`】　脩徳以应之【`宋志绍兴四年张浚言四川霖雨地震乞制祝文名山大川祈祷上曰霖雨地震之灾当脩徳以应之又可祷乎`】　圣达皆不祷祠【`唐书宪宗谓宰臣曰禳灾祈福之说其可信否李藩曰臣窃观自古圣达皆不祷祠若使神明无知则安能降福必其有知则私已求媚君子尚不可悦也况于明神`】　歴代皆有禬禜【`宋史志周官大祝掌六祝之辞以事神示祈福祥于是歴代皆有禬禜之祠宋因之有祈有报祈用酒脯醢郊庙社稷或用少牢其报如常礼或亲祷寺观`】  

祈祷二  

増记唐卢顼祷聪明山记曰夫羣山逶迤自西北而兹镇秀拔屹临东夏揖岱宗于逺邑延旭日于髙标豁开广平千里如砥灵源森麓回合窈冥禳祈必征肸蠁如覩祀典曰山川丘陵能出云为风雨有功及物曰神诸侯在其地则祭元和丙戌歳右仆射范阳王总戎之三年至于兹山斋庄庙庭躬执祀事于是大备椌楬毕陈牺牲神之格思歆我明徳君子曰惟精诚通乎神惟聪明应乎人天地交泰而贤人用神人和叶而茂勲立公之举也神之助也不然何年祀未防而变化神速臻于是耶  

祈禳  

原招弭【`周礼男巫春招弭以除疾病注弭读为敉安也安凶祸也疏云招福安祸`】　叙降【`周礼貾祲掌安宅叙降注次序其凶祸禳移之`】　翦爪【`史记成王病周公翦爪祈禳`】　被发【`汉息夫躬为光禄大夫宜阳侯免官归国未有第宅寄在丘亭奸人以侯家富夜守之躬邑人贾恵过教躬以祝盗方以桑东南枝为七画北斗七星其上躬夜自被发祷北斗持匕招指祝盗人有上书言躬怨呪咀躬大呼食顷而死`】　磔鸡【`晋礼志歳旦常设苇茭桃梗磔鸡于百寺门禳恶气汉仪用仲夏有桃无鸡鸡起于魏青龙元年有司奏春分祠厉殃乃诏曰不在祀典其除之`】　用牛【`魏陈峤为西部都尉曲周民父病以牛祷县诘罪弃市峤曰此孝子也表赦之迁郡太守`】　磔狗【`周礼大宗伯以疈辜祭四方百物注疈辜磔狗而祭也`】　供鸡【`鸡人掌凡国祭祀面禳衅供其鸡牲注衅衅宗庙之属衅庙以羊门夹室以鸡郑司农云面禳四面禳也`】　禳彗【`左传齐有彗星齐侯使禳之晏子曰无益也只取诬焉天之有彗以除秽也若徳之秽禳之何损`】　禳火【`又昭公十八年宋卫陈郑皆火子产使禳火于冥回禄注冥水神回禄火神疏云祭水神欲令水抑火祭火神欲令火自止禳其余灾虑更火也`】　巫赠【`周礼男巫冬堂赠无方无算郑注冬堂赠谓歳终以礼送不祥其行必由堂始无方无算言东西逺近皆可无常数`】　傩索【`方相氏掌蒙熊皮黄金四目衣朱裳执戈扬盾率百隶而时傩以索室敺疫`】　内祭【`女祝掌王后之内祭祀以时招梗禬禳之事以除疾殃注招读为亢招善而亢恶去之梗谓梗御未至也除灾害曰禬禬犹刮去也郤变异曰禳禳攘也`】　外祭【`牧人凡外祭毁事用尨可也注毁谓疈辜侯禳敺除殃咎之属`】　代眚灾【`甸师丧事代王受眚灾郑注既殡大祝作祷词授甸人使以此祷借田之神受眚灾弭后殃`】　序祈弭【`肆师以歳时序其祭祀及其祈珥注祈当为玑珥当为衈衈者衅礼之事杂记庙成则衅之是也`】　同神只【`太祝掌六祈以同神只注祈嘄也谓有灾变则号呼告神以求福也天神人地只不和则六厉错见故以祈礼同之`】　却变异【`详内祭`】　子路请祷【`论语子路请祷子曰丘之祷乆矣注素行已合于神明`】　汉文无祈【`十四年春诏曰先王逺施不求其报望祀不求其福今祠官祝厘归福于朕不为百姓朕甚媿之其令祠官致敬无有所祈`】孟博不祭【`范滂字孟博坐党锢系黄门北寺狱吏谓曰凡坐系皆祭臯陶滂曰臯陶贤者知滂`】  

【`无罪将理之于帝有罪祭之何益`】　真长不祷【`刘惔字真长为丹阳尹病笃人为祈祷曰丘之祷久矣`】　寜风旱　弭烖兵　逺辠疾　祈福祥【`并周礼详小祝`】増北宫【`东观汉纪桓帝立黄帝祠北宫濯龙中`】　南岳【`宋志治平九年十一月以安南`】  

【`将士疾病者众遣同知太常礼仪院王存诣南岳防洁致祷`】　辟恶车【`唐六典乗黄署有辟恶车崔豹古今注秦制也桃弓苇矢所以禳祓不祥太卜令一人在车执弓箭平巾栉绯雨裆大口袴`】　射箭【`辽史太祖七年面木叶山射箭厌禳`】　磔雄鸡【`文献通考隋制季春晦傩磔牲于宫门及城四门以禳隂气秋分前一日禳阳气季冬傍磔大傩亦如之侲子冬八队二时四队有司预备雄鸡羝羊及酒于宫门为坎未明鼔噪以入将出诸祝师执事预疈牲匈磔之于门酌酒禳祝举牲并酒埋之`】禳怪鸟【`栁宗元逐毕方文永州夏多火灾相惊云有怪鸟莫实其状山海经云毕方见则有譌火若今火者其毕方与遂令邑中圗状禳而磔之`】　禳海溢【`续文献通考元泰定四年以盐官洲海溢命天师张嗣成脩醮禳之`】　禳天变【`续文献通考元泰定帝以回回隂阳家言天变给钞二千锭施有道行者及免人系囚以禳之`】　掌祈禳【`元史百官志延废司掌王宫祈禳之事`】　掌呪禁【`唐六典呪禁博士掌教呪禁以呪禁祓除邪魁之为厉者`】　祓除于宫【`续文献通考泰定帝以皇子生命巫祓除于宫`】　祓祭于殿【`续文献通考元文宗天厯二年祓祭于太祖幄殿`】　四门禳祝【`文献通考唐制诸州县傩执事者以酒脯各诣州门及城四门傩者出便酌酒醴于门右禳祝而止`】　九门磔禳【`周礼季春命国难九门磔禳以毕春气`】　三月上辰【`文献通考后汉杜笃曰郭虞三月三日上辰产二女上巳日产一女二日产三女并不育俗以为大忌至此月已日讳止家皆于东流水上为祈禳自洁濯谓之禊祀引流行觞遂成曲水`】　素秋二七【`文献通考刘桢鲁都赋素秋二七天汉指隅人胥祓禳国子水嬉此用七月十四日也`】　治平禳彗【`文献通考英宗治平二年三月彗星见设醮于延福宫建道场祈禳`】　天禧禳风【`文献通考仁宗天禧四年大风上遣中使诣宫观建道以禳之`】　祓除去垢【`文献通考后汉三月上巳官民皆洁于东流水上曰洗濯祓除去宿垢疢为大洁`】　祷祠祈丰【`文献通考三月三日清明之节将修事于水侧祷祠以祈丰年`】　招魂续魄【`文献通考韩诗曰郑国之俗三月上巳溱洧之上招魂续魄秉兰草祓除不祥`】　迎神禳恶【`文献通考魏孝文居文明太后丧太尉丕曰魏家故事后三月必迎神于西禳恶于北具行吉礼自始皇以来未之或改帝曰若能以道事神不迎自至茍失仁义虽迎不来此乃平日所不当行况居丧乎`】　翻楮代币【`宋吕南公文古人用币以礼神只后之罪士假之以请祷禳祈假之不已则翻楮代焉`】　以罽为坛【`详总载一`】　脩徳以禳【`石介怪说人君见一日食一星缩一风雨不调顺一草木不生植则能知其为天地之怪也乃避寝减膳撤乐恐惧责已修徳以禳除焉`】　避位以禳【`王禹偁待漏院记六气不和灾眚荐至愿避位以禳之`】　厌雷崇天门【`续文献通考元泰定帝泰定三年脩佛事厌雷于崇天门`】　禜星司天监【`续文献通考元仁宗皇庆二年禜星于司天台`】　祈禳止山川【`文献通考魏祀五郊六宗及厉殃何晏议月令季春磔禳大傩非所以事皇天也宜止于山川百物而已`】　厉殃配日月【`文献通考汉制厉殃祀天地日月星辰四时隂阳之神以旷配之其坛常祀以禳灾兼用三代苇茭桃梗五月五日朱索五色即为门户饰以傩止恶气`】　魏起禳亹之事【`文献通考陈留范宣曰舜有拂卵无磔鸡及魏明帝大修禳祭仪鸡特禳亹之事磔鸡宜起于魏卵本汉制所以辅卯金又宜魏所除也`】　宋省磔禳之礼【`文献通考宋省磔禳之礼郡县往往犹存`】　闭坊门以禳水灾【`唐书杨再思传嗣圣中每遇水沴辄闭坊门以禳`】　捕妖言而罢厌胜【`宋史张咏知益州时民讹言有白头老翁食男女者或请厌胜不许缉市中扬言者斩之帖然`】  

斋一  

原致徳【`祭统君子之祭也专致其精明之徳也故散斋七日以定之致斋三日以齐之`】　专念【`白虎通斋者言已之意念专一精明也`】　斋车【`玉藻君斋车羔幦虎犆士斋车鹿幦豹犆郑注幦覆苓也犆谓縁也君斋车用羔羊皮为幦虎皮饰边也`】　斋冠【`又云冠丹组缨诸侯之斋冠也冠綦组缨士之斋冠也郑注斋时所服也`】　三日斋【`礼坊记七日戒三日斋承一人焉以为尸过之者趋走以教敬也`】　七日散【`礼外传大祀散斋七日致斋三日则十日斋矣`】　斋五日【`汉旧仪大祀斋五日小祀斋三日`】　斋六日【`黄帝问女兵法六甲将及夫人姓名服色曰其将皆着青帻小冠带白绶夫人足皆各象其禽兽足凡欲致神格当于帛上书诸神名如法祭斋事六日见形六十日一祭合诸神见之`】　不乐不吊【`曲礼斋者不乐不吊郑注为哀乐则失政散其思也`】　定之斋之【`详致徳注`】　斋而学道【`谷子周有豪士居谷号为谷先生苏秦张仪往见之先生曰吾将为二子陈言至道子其斋戒择日而学后秦仪斋戒而往`】　斋以送璧【`蔺相如语秦王曰赵王送璧时斋戒五日今大王亦宜斋戒五日设九宾于庭臣乃敢上璧秦王度之终不可强夺遂许斋五日舍相如广成传舍`】　道乃可成【`春秋合诚圗黄帝请问太一长生之道太一曰斋戒六丁道乃可成`】　神光显著【`汉宣帝诏廼者凤凰甘露降集京师嘉瑞并见斋戒之暮神光显著上帝嘉飨海内承福可赦天下`】　顔回不饮酒【`庄子顔回见仲尼将之卫曰奚为曰卫君其年壮其行独轻用其国回尝闻之夫子曰治国去之乱国就之医门多疾愿以所闻思其则庶防其国有瘳乎仲尼曰斋吾将语若回曰回之家贫惟不饮酒茹荤者数月矣若此则可以为斋乎曰是祭祀之斋非心斋也敢问心斋曰若一志无听之以耳而聴之以心无听之以心而听之以气听止于耳心止于符气也者虚而待物者也惟道集虚虚者心斋也`】　周泽卧斋宫【`续汉书周泽为太常清洁循行尽敬宗庙常卧疾斋宫其妻哀泽老病阚问所苦泽大怒以妻干犯斋禁遂收送诏狱谢罪时人为之语曰生世不谐作太常妻一歳三百六十日三百五十九日斋一日不斋醉如泥`】　致斋于内散斋于外【`祭义`】思其居处思其笑语【`祭义`】　増斋宫【`宋史斋宫大内门曰广禋东偏门曰东秩西偏门曰西平正东门曰含光正西门曰咸亨西北门曰至顺南内大殿门曰厚徳东曰左景华西曰右景华正殿曰厚徳便殿曰受福曰坤珍曰道光亭曰承休后又増四角楼为定式`】　斋殿【`宋史祀日自斋殿服通天冠绛纱袍乗舆至大次`】　斋郎【`唐六典斋郎百十人`】　斋娘【`文献通考唐中宗亲祀南郊以皇后为亚献补大臣李峤等女为斋嬢执笾豆`】　太极殿【`唐志诸王来朝于昊天上帝前一日皇帝清斋于太极殿`】　大同殿【`孔帖帝斋大同殿力士侍帝曰我不出长安且十年海内无事朕皆吐纳导引以天下事付林甫若何力士对曰天子顺动古制也`】　穆清殿【`宋史丁未次奉髙宫戊申斋于穆清殿`】　迎禧殿【`宋史七年正月十五日发京师十九日至奉元宫斋于迎禧殿`】朝元殿【`宋史自十二月朔斋戒于朝元殿`】　长春殿【`宋史天禧元年正月诏以十五`】  

【`日行宣读天书之礼前二日斋于长春殿`】　斋于殿中【`续汉书太后与兄车将军邓隲定防禁中使隲持节以玉清盖车迎安帝斋于殿中`】　斋于后殿【`唐志皇后歳祀一季春吉已享先蚕遂以亲桑散斋三日于后殿致斋一日于正寝`】　寓祠斋宫【`宋志绍兴二十七年礼部太常寺言每歳大祀三十六除天地宗庙社稷感生帝九宫贵神髙禖文宣王等已行外其余并乞寓祠斋宫自绍兴以来大祀所行二十有三而已至是悉复之`】　望拜斋宫【`宋志凡郊坛值雨雪即斋宫门望祭殿望拜祭日不设登歌祀官以公服行事`】　别殿散斋【`唐志皇帝散斋于别殿致斋其二日于太极殿一日于行宫`】　内殿宿斋【`宋志太庙内十日内殿宿斋`】　戒百官斋【`天官冢宰曰祀五帝则掌百官之誓戒与其具脩前期十日帅执事而日遂戒`】　率诸将斋【`谢承后汉书赤睂盆子去长安西入右扶风邓禹至长安中昆明池率诸将斋戒择吉日入城谒髙帝庙脩礼祠祭`】三七斋禁【`月令广义北俗遇月三七日不食酒肉`】　朔望斋期【`月令广义近俗多以朔望致斋者斋一日者常以星出为期`】　执事皆斋【`唐志封禅祭官执事皆斋一日`】　预享皆斋【`唐志散斋之日内侍率内命妇之吉者使蚕于蚕室诸预享者皆斋`】　斋制如故典【`蔡邕传元帝防书曰礼之至敬莫重于祭自今以后斋制宜如故典`】　斋心于宿设【`杜甫南郊赋天子苍然见于无形淡然若有所听又斋心于宿设将旰食靡寜`】　斋戒得决罚【`栁宗元监察御史防壁记凡供祠之吏虽当斋戒得以决罚由是礼与敬无不足者`】　斋祭为政事【`八编纂苏轼曰古者天子出入仪物不繁兵卫甚简用财有节惟以斋祭礼乐为政事`】　斋戒之别有三【`唐礼乐志凡祭祀之节有六二曰斋戒其别有三曰散斋曰致斋曰清斋大祀散斋四日致斋三日中祀散斋三日致斋二日小祀散斋二日致斋一日`】　大祀前期七日【`唐志太尉誓百官于尚书省曰某日祀某神只于某所各扬其职不供其事国有常刑于是乃斋`】  

斋二  

原明衣【`斋必有明衣布白帖注沐浴衣也`】　盛服【`斋明盛服所以脩身也白帖注明洁也`】拜将【`白帖汉髙祖择日斋戒设坛具礼拜韩信为大将军`】　授师【`左传楚武王荆尸授师孑`】  

【`焉以伐随将斋入告夫人邓曼曰余心荡白帖荡动散也`】　变食【`斋必变食`】　迁坐【`居必坐`】恭黙【`书恭黙思道`】　诚信【`礼必诚必信`】　交神明【`礼定之之谓斋斋者精明`】  

【`之至也然后可以交神明也`】　事神【`礼斋戒以事神白帖注恐人之不敬也`】　思志意【`祭义斋之日思其志意思其所乐思其所嗜`】　讫嗜欲【`祭统斋之为言齐也齐不齐以致齐者也是故君子非有大故非有恭敬也则不斋不斋则于物无防也嗜欲无止也及其将斋也防其邪物讫其嗜欲耳不听乐故记曰斋者不乐言不敢散其志也心不茍虑必依于道手足不茍动必依于礼`】　子所慎【`予之所慎斋战疾`】　显不敬【`汉邴吉子显为诸曹常从祀宗庙至夕牲日乃使出取斋衣吉恐谓夫人曰祭重事显不敬亡我爵必显`】　増季女【`诗谁其尸之有斋季女`】　夫人【`礼记祭统君致斋于外夫人致斋于内然后会于太庙`】　摄心【`唐书贞元九年冬徳宗以是歳有年蛮夷朝会因告郊庙及将散斋谓宰臣曰在礼散斋归正寝摄心奉祭不可闻外事其常务弗奏乃斋于别殿及命皇太子诸王行祭皆受誓一日`】　断哭【`文献通考致斋日宜去庙二百歩断哭`】　昼居【`檀弓非致斋也非疾也不昼居于内`】　外寝【`礼记玉藻将适公所宿斋戒居外寝`】　六节【`唐志祭祀之节有六二曰斋戒`】　五福【`月令广义藏经一日持斋有五福又曰一日持斋有六十万歳粮`】洗心【`易系辞圣人以此斋戒注洗心曰斋`】　受諌【`礼王制天子斋戒受諌冢宰斋戒受质`】进铜人【`八编纂上行祈谷礼于南郊大飨殿前四日太常卿公服奏斋戒进铜人斋牌于文华`】  

【`殿`】　用青布【`合璧事髙宗绍兴十三年所有宿斋望祭殿只随宜绞缚用芦席青布之`】入荐香烛【`唐六典太常少卿帅太祝斋郎入荐香烛整拂神幄出入神主`】　随设盥洗【`续文献通考金文宗至顺元年亲祀仪注凡与祭执事斋郎于殿斋班防前及斋宿所随宜设置盥洗数处俱用锅釜温水置盆杓巾帨必盥洗然后行事`】　前斋一日【`唐志前致斋一日尚舍奉御设御幄于太极殿西序及室内皆东向舍直长张幄于前楹下`】　致斋之日【`又致斋之日质明侍中版奏请中严通事舍人引文武五品已上袴褶陪位诸侍臣斋者诣阁奉迎侍中版奏外办皇帝服衮冕出自西房侍中前跪奏请就斋室皇帝降坐入室`】　栗然歆然【`刘禹锡令狐先庙碑先期致祭栗然以敬既斋尽志歆然永思`】　苍然澹然【`见斋心于宿设条`】　尚仪版奏【`唐志皇后歳祀致斋之日昼漏上水一刻尚仪版奏请中严`】　尚仪跪奏【`唐志皇后服钿钗礼衣结佩乗舆出自西房华盖警跸皇后即御坐六尚以下侍卫一顷刻尚仪前跪奏称尚仪妾姓言请降就斋室皇后降坐乗舆入室`】　治事如故【`文献通考唐制散斋七日治事如故宿于正寝不吊丧问疾作乐判书刑杀文书决罚罪人及与秽恶致斋三日二日于本司惟享事得行其余悉禁前享一日质明俱赴祠所斋宫官给酒享官已斋而缺者通摄行事`】　视事如故【`文献通考朝献前一日皇帝斋于内殿御崇政殿视事如故其行事前导官斋于本司治事如故`】　仪銮陈设【`金史志前祀五日仪銮尚舍陈设斋宫`】　尚书誓戒【`唐六典注斋官皆于散斋日平明集尚书省受誓戒`】　十五日始【`应劭封禅仪记十二日宿奉髙十五日始斋`】　初一日始【`八编纂春祠每歳孟春自初一日斋戒为始`】　一月十斋【`月令广义九国志呉初朝中大臣多蔬食月为十斋斋之明日大官具晚饍始复常珍谓之半堂食`】　一月六斋【`月令广义堕舍伽经一月六日斋奉持八戒又曰天王经月六日斋`】　进辇斋殿【`文献通考宋宗庙皇帝散斋七日于别殿致斋三日于斋殿至行礼日自斋殿诣太庙余如郊祀仪注又云有司进辇于斋殿`】　掲扁斋宫【`元文吴澂文茌平梁润之作亭墓间朝之文人为扁曰致慤京兆萧君为祠堂于所居掲斯扁于斋宫庻乎其可`】　恵照院望祭【`玉海乾道五年林栗等言歳祀上帝者四春祈夏雩秋飨冬报其二在南郊圎坛其二在城南恵照院望祭斋宫`】　太极殿宿斋【`文献通考仁宗嘉祐元年正月设醮于太极殿辅臣宿斋于殿庑命近臣分诣寺观宿斋一月`】  

斋三  

原诗宋谢庄烝斋应诏诗曰霜露凝宸感肃僾动天引西郊灭湮弇东溟起昭晋舞风泛龙常轮霞浮玉轫紫阶协笙镛金途展应方见六诗和永闻九徳润观生识幸渥睇服慙輴悋　増明倪岳斋宫驾诗曰银河如壁护重闗翠辇初临大祀坛映日牙旗环禁旅连宫甲拥祠官风云已觉争春丽雨雪先惊入夜寒礼罢天门重整佩欢腾万国正廻銮　文征明翰林斋宿诗曰春星烂漫烛微垣独拥青绫向夜阑宫漏隔花银箭永莲灯垂烬玉堂寒坐聆宵柝霜围屋想见郊禋月满坛铃索无风尘土逺始知仙署逼金銮　边贡郊斋有作呈北寺旧僚长诗曰石城钟鼓散鸣鸦坐对松云放早衙瑶草色通西苑路玉箫声度上清家江涵碧殿春同丽雪霁钟山日转华此景北都应未有品题遥向故人夸　于慎行冬至斋居诗曰缇室灰飞晷欲长清斋仙舘坐焚香雪残楼阁虚琼树月出簪裾满玉堂笔望五云迎舜日心随一线入尧裳明朝负槖趋陪地只在瑶坛帝座旁  

沐  

原弹冠【`楚辞新沐者必弹冠`】　握发【`白帖周公下白屋之士一沐三握发后世称其圣`】心覆【`左传晋侯之防头须求见公公辞焉以沐谓仆人曰沐则心覆心覆则圗反宜吾不得见也`】发晞【`礼发晞用象栉晞干也`】　潘沐【`传曰遗之潘沐潘米汁可沐也`】　膏沐【`诗岂无膏沐谁适为容`】　沐稷【`礼沐稷而靧梁栉用椫栉发晞用象栉进禨进羞工乃升歌注进禨作乐以盈气也`】　沐创【`居丧之礼头有创则沐`】　先沐【`君子斋戒必先沐浴`】　将沐【`传叔武将沐闻公至喜捉发走出前驱射而杀之注叔武卫侯之弟居守卫国者`】　増归沐【`小雅予髪曲局薄言归沐`】　出沐【`汉律吏五日得一出沐`】　蓄兰【`月令广义今之泽兰名厌草香可辟邪亦入药大戴礼五日蓄为沐浴`】　煎杞【`飬生杂纂云正月一日二月二日以至十二月十二日皆用杞叶煎汤沐浴令人光泽百病不生`】　汤盘【`汤之盘铭曰苟日新日日新又日新`】　周邑【`礼记方伯为朝天子皆有汤沐之邑于天子之县内视元士`】　犹沐【`韩非子六反篇谚曰为政犹沐也虽有弃发必为之爱爱弃发之费而忘长发之利不知权者也`】　宜沐【`云笈七籖二月初八宜沐浴防白发`】　遇沐【`孔帖遇休沐徃往驰召宇文士及`】　辞沐【`五代史赵凤传于峤因被酒往见凤凤知其必不逊辞以沐浴`】　掌严【`唐六典皇太子官属掌严掌饰衣服巾栉膏沐服玩仗卫`】　解秽【`唐书髙骈传客至先遣薫濯诣方士袚除谓之解秽少即引去`】　结荷【`李白诗提朱铅客结荷水边沐`】　佩玉【`檀弓石骀仲卒无适子有庶子六人卜所以为后者曰沐浴佩玉则兆`】泽发【`韩愈夜会聨句泽发解兜鍪`】　弹冠【`李白诗沐芳莫弹冠浴兰莫振衣`】　原沐咸池【`楚辞与汝沐兮咸池晞汝发兮阳之阿`】　濯阳谷【`楚辞朝濯发于阳谷`】　増时休沐出【`汉书霍光传光时休沐出`】　休沐不出【`汉书宫门有禁非侍卫之臣不敢入董贤幸于上虽休沐不出`】　祀日沐浴【`宋史次奉髙宫斋于清穆殿诸升山者官给衣令祀日沐浴服之`】　祀前沐浴【`孔帖大祀中祀接神斋官祀前一日皆沐浴`】　栉沐只事【`宋史奉天书于神坐之左次以太祖太宗配侑栉沐只事用致其恭`】　斋沐为诗【`石田集元文宗赐马祖常御书奎章阁记祖常斋沐为四言诗以賛于后`】　三沐三薰【`韩愈答吕毉山人书方将坐足下三沐而三薰之`】　再涂再澡【`孔帖南诏环王以麝涂身日再涂再澡`】　未尝栉沐【`孔帖陈利贞守襄城七十日未尝栉沐`】　自为栉沐【`孔帖梁太祖母生三子其次太祖后少寡三子佣食萧县人刘崇家母时自为栉沐曰朱三非常人也`】　不洗头面【`嵇康与山巨源絶交书性复嬾筋驽肉缓头面常十五日不洗不大闷痒则不沐也`】　动逾歳时【`栁宗元答许京兆孟容书洗沐盥潄动逾歳时`】　郑庄置驿马【`史记郑当时传庄为太子舍人五日一休沐常置驿马长安诸郊请谢宾客`】　石建浣中帬【`史记石建为郎中令每五日洗沐归谒亲入子舍窃问侍者取亲中帬厠牏身自浣涤`】　山郎辄偿沐【`汉书杨恽传郎官故事令郎出钱市财用给文书乃得出名曰山郎移病尽一日辄偿一沐或至歳余不得沐恽为中郎将罢山郎其疾病休谒洗沐皆以法令从事`】　宰相不休沐【`李徳裕传元和后数用兵宰相不休沐`】  

浴一  

原振衣【`楚辞新浴者必振衣`】　进饮【`玉藻浴用二巾上絺下绤出杆履蒯席衣布晞身乃屦进饮注进饮亦盈气也`】　请靧【`内则子事父母五日则燂汤请浴三日具沐其间面垢燂潘请靧足垢燂汤请洗注潘米澜也`】　去垢【`史记浴不必江海要之去垢`】　□浴【`左传重耳及曹曹共公闻其骈胁句欲观句其□浴句薄而观之`】　湢浴【`礼内外不共湢浴注浴室也`】　増干浴【`诗注海南无浴器故常干浴`】　裸浴【`集仙传张开光常与母及弟出游留妪守舍有道士疥癣被体直入裸浴酒瓮中妪不能拒游者归渇甚亟就盎中饮妪不敢白居数日开光与母及弟拔宅而去`】　浴池【`左传文十八年懿公游于申池二人浴于池　按二人邴歜顔职也`】　浴溪【`元风庆防圗文长春真人浴于东溪越二日天大雷风太液池岸北水入东湖声闻数里鱼鼈尽去池遂涸而北口髙岸亦崩真人叹曰山其摧乎池其涸乎吾将与之俱乎遂卒`】　更衣【`焦氏林米芾晚年学禅有得卒前七日更衣沐浴及期徧请羣僚举笏曰众香国中来众香国中去掷笏合掌而逝`】　灌顶【`髙僧传四月初八浴佛以都梁香为青色水郁金香为赤色水丘降香为白色水附子香为黄色水安息香为黒色水灌佛顶`】夜浴【`月令广义贤者夜浴不改容`】　晚浴【`东坡词槐隂转午晚凉新浴`】　衅浴【`周礼女巫掌歳时祓除衅浴注衅浴谓以香薰草药沐浴`】　衅浴【`国语比至三衅三浴之`】　浴日【`栁文今夫大海旦则浴日而西之夜则滔列星含太隂`】　浴月【`古浴牒辞祝融司方发其英沐日浴月百宝生`】　浴床【`白居易诗平石为浴床鹤石为浴斛`】　浴室【`续文献通考亲祀时享仪嘉靖二年挥椸枕簟箧笥帷幔浴室皆如生存`】　鳬浴【`淮南子鳬浴猿攫是养形之神也`】　蚕浴【`癸辛杂志蚕为龙精月値大火则浴蚕种今人以盐水沃其种谓之淹蚕其蚕为上不浴者为火蜃次之蚕足于叶三俯起二十七日而老则红故曰红蚕`】　原浴兰汤【`楚辞曰浴兰汤兮沐芳`】　履蒯席【`详进饮条`】　浴乎沂【`风乎舞雩咏而归`】　浴同川【`白狄男女同川而浴`】増给香粉【`月令广义唐髙宗时凡天子享会冬幸新丰歴白鹿观上骊山赐浴汤池给香粉兰泽`】傅香粉【`月令广义养生论夏用五枝汤常洗浴浴讫以香粉傅身能袪瘴疠毒疎风气滋血脉`】浴殿闗【`元稹诗未勘行台契先排浴殿闗按稹承旨防壁记乘车奉郊庙则承旨得廐马自浴殿`】  

【`由内朝以从内朝者紫宸殿也唐学士多对浴堂殿又浴堂门浴堂院浴堂北廊见会要唐书列传`】浴堂巷【`欧阳修归田录鲁宗道为谕徳其居在宋门俗谓之浴堂巷有酒肆在其侧号仁和酒有名于京师`】　浴咸池【`淮南子日出赐谷浴于咸池拂于扶桑`】　浴甘泉【`山海经羲和浴日于甘泉`】　浴佛防【`遵生八牋杭城四月八日诸寺院各有浴佛会僧尼俱以小盆贮铜像浸以糖果香水覆以花棚铙鼔郊迎徧往邸第富室以小杓浇灌佛像求施利`】　浴佛水【`梦华录四月八日京师于大禅院各有浴佛会煎香药糖水相遗名曰浴佛水`】　原鹄不日浴【`而自白`】　斋心先浴【`详沐`】　増不肯就浴【`后周张元六歳其祖将元就井浴元固不肯曰不能防露其形于白日之下祖异之`】　不好盥浴【`后汉刘寛傅寛性简畧不好盥浴`】  

浴二  

増诗唐蔡希周奉和扈从温泉宫承恩赐浴诗曰天行云从指骊宫浴日余波锡诏同彩殿氤氲拥香溜纱窗宛转闭和风来将兰气冲皇泽去引星文捧碧空自怜遇坎便能止愿托仙槎路未通  

## 御定渊鉴类函卷一百六十四

礼仪部十一【`郊天`】  

郊天一  

原通典云夫圣人之运莫大乎承天天行健其道变化故庖牺氏仰而观之以万物之情黄帝封禅天地少昊载时以象天颛顼乃命南正重司天以属神【`南阳位正长司主属会也所以会聚羣神使各有序不相干乱`】髙辛顺天之义帝尧命羲和敬顺昊天故郊以明天道也所从来尚矣有虞氏禘黄帝【`尔雅释天云禘大祭也虞氏冬至大祭天于圎丘以黄帝配`】而郊喾【`夏正之月祭感生帝于南郊以喾配`】夏后氏禘黄帝而郊鲧殷人禘喾而郊冥周制大司乐云冬至祀于地上之圎丘【`郑注冬至祭天圎丘祀天皇大帝`】　礼神之玊以苍璧其牲及币各随玉色牲用一犊【`王制祭天地之牛角茧栗`】币用缯长丈八尺王服大裘其冕无旒【`司服王祀昊天上帝则服大裘而冕郑众云大裘黒羔裘既无采章则冕亦无旒也`】尸服亦然【`以天体质故王大裘以象之尸为神象与王服同也周礼郊祀二人裘冕盥送尸又士师职祀五帝则沃盥送尸`】乗玉辂锡繁  

缨十有再就建太常十有二旒以祀罇及荐葅醢器竝以瓦爵以匏片为之以藁秸及蒲但翦头不纳为籍神席【`所谓蒲越藁秸也藁秸籍天神蒲越籍配帝`】配以帝喾其乐大司乐云圜钟为宫黄钟为角大簇为征姑洗为羽靁鼓靁鼗孤竹之管云和之琴瑟云门之舞冬至日于地上之圎丘奏之若乐六变则天神皆降可得而礼矣其感生帝大传曰礼不王不禘王者禘其祖之所自出以其祖配之【`大祭曰禘自由也大祭其先祖所由生谓郊祭天也王者先祖皆感太微五帝之精以生其神名郑据春秋纬云苍则灵威仰赤则赤熛怒黄则含枢纽白则白招拒黒则协光纪皆用王歳之正月郊祭之盖特尊焉孝经郊祀后稷以配天配灵威仰也宗祀文王于明堂以配上帝祀配上帝也`】因以祈糓【`左传郊祀后稷以祈农事`】其坛名泰坛【`祭法燔柴于泰坛`】在国南五十里【`司马法百里为逺郊近郊五十里`】礼神之玉用四圭有邸尺有二寸牲用骍犊青币配以稷其配帝牲亦骍犊其乐司乐云乃奏黄钟歌大吕舞云门以祀天神日用辛又王者必五时迎气者以示人奉承天道从时训人之义故月令于四立日及季夏土徳王日各迎其王气之神于其郊【`月令立春之日天子亲率公卿诸侯大夫以迎春气于东郊余四气皆然王气之神即春青帝灵威仰夏赤帝赤熛怒季夏黄帝含枢纽秋白帝白招拒冬黒帝协光纪也`】其配祭以五人帝春以太皡夏以炎帝季夏以黄帝秋以少昊冬以颛顼其坛位各于当方之郊为兆位于中筑方坛亦名曰太坛而祭之【`祭法谓其神位以太坛是人力所为非自然之物以其各有方位故名方坛`】礼神之玊青珪礼东方赤璋礼南方黄琮礼地则中央也白琥礼西方璜礼北方牲用犊及币各随玉色乐与感帝同祭前期十日王亲戒百官及族人太宰又总戒羣官曰某日有事于昊天上帝各扬其职百官废职服大刑乃习射于泽宫选可与祭者【`其容体比于礼其节奏比于乐而多中者得与于祭`】其日王乃致斋于路寝之室【`散斋七日致斋三日`】祭日之晨鸡人夜呼晨以叫百官巾车鸣铃以应鸡人典路乃出玉辂建太常大司乐既宿悬遂以声展之知完否王将出大司乐令奏王夏王所过各于田首设烛以照于路【`所谓乡为田烛以王出时尚早故也`】又丧者不敢哭凶服者不敢入国门祭前掌次先于丘东门外道北设大次小次【`次谓幄也大幄初徃所止居也小幄既接祭退俟之处祭义曰周人祭日以朝及闇虽有强力孰能支之是以退俟与诸臣代有事焉`】掌次张氊案设皇邸王服大裘而立于丘之东南西面大司乐奏圎钟为宫以下之乐以降神【`若感生帝及迎气则奏黄钟以下之乐`】次则积柴于丘坛上【`谓积柴实牲体玉帛`】王亲牵牲而杀之【`大宰职论祭天礼有云及纳烹賛王牲事郑注云纳烹牲将告杀谓祭之晨也既杀以授烹人凡大祭祀君亲牵牲大夫賛`】次则实牲体玉帛而燔之谓之禋祀【`禋之言烟也周人尚臭烟气之臭闻者所以报阳也韩氏外传天子奉玉升柴加于牲上而燔之`】次乃埽于丘坛上而祭尸服裘而升丘也王及牲尸入时乐章奏王夏肆夏昭夏【`大司乐王出入奏王夏尸出入奏肆夏牲出入奏昭夏`】就坐时尸前置苍璧又荐笾豆及血腥等为重古之荐【`郑注大司乐云先作乐致神然后礼之以玉而祀之礼器云郊血大飨腥`】王乃以匏片为爵酌瓦甒之泛齐以献尸为朝践之献五齐之名一曰泛齐【`成而滓浮泛泛然五齐之中泛齐味尤浊重古贵质故于大祭用之`】二曰醴齐【`成而汁滓相将上下一体犹浊故也`】三曰盎齐【`成而蓊盎然葱白色`】四曰缇齐【`成而红赤色稍清故也缇音体`】五曰沈齐【`成而滓沈转清故也`】七献【`宗庙九献而天神七献者宗庙之祭通数尸未入前王及后于奥中先行二祼以降神次七献故有九也今天是大神不祼故七献而已`】七献者荐血腥后王以匏爵酌泛齐以献尸所谓朝践是也此为一献次大宗伯摄王后之事亦以匏爵酌醴齐亚献亦为朝践是二献每献奏乐一成【`诣圎丘即奏圎钟为宫感生帝及迎气奏黄钟大吕`】次荐熟于神前荐毕王乃以匏爵酌盎齐以献尸大宗伯以匏爵酌缇齐以亚献所谓馈献也通前凡四尸乃食食讫王更酌朝践之泛齐以酳尸所谓朝献大宗伯更酌馈献之缇齐以亚酳所谓再献通前凡六又有诸臣为賔酌沈齐以献尸凡七也其尸酢诸臣之酒皆用三酒【`酒正云事酒昔酒清酒`】其法如祫祭礼毕献之后天子舞六代之乐若感生帝及迎气即天子舞当代之乐其乐章用昊天有成命也【`古制天子亲在舞位`】秦始皇既即位尊雍四畤上帝【`初秦襄公始列为诸侯而居西自以主少昊之神作西畤祠白帝其牲用駵驹黄牛羝羊各一后十六年文公东猎汧渭之间卜居之吉梦黄蛇自天下属地其口止于鄜衍于是作鄜畤用三牲郊祭白帝焉而雍旁吴阳武畤雍东好畤皆废无祀徳公立都雍雍诸祠复兴后四年宣公作宻畤于渭南祭青帝后二百五十年灵公作呉阳上畤祭黄帝下时祭炎帝栎阳雨金献公自为得金瑞故作畦畤栎阳祠白帝`】歳祠祷因泮冻秋涸冻冬赛祠五月尝驹及四仲之月月祠畤驹四匹【`每畤用驹四匹而春秋异色`】木寓龙一驷【`李竒曰寓寄也生龙形于木也`】木寓车马一驷各如其帝色黄犊与羔各四珪币各有数皆生瘗埋无爼豆之具三年一郊常以十月上宿郊见【`李竒曰上宿上斋戒也`】通权火【`张晏曰权火烽火也状若井桔槹其法称故谓之权火欲令光明逺照通于祀所也师古曰凡祭祀通举火者或天子不亲至祠所而遥拜或众祀异处欲一时荐献故以火为节度也`】拜于咸阳之旁而衣尚白其用如常　汉髙帝立二年东败项籍还入闗问故泰畤上帝祠何帝也对曰四帝有白青黄赤髙帝曰乃待我而具五也遂立黒帝祠名北畤有司进祠帝不亲徃悉召故秦祀官复置太祝太宰如其故仪后四年诏御史令九天巫祀九天皆以歳时祠宫中文帝即位诏有司増雍五畤路车各一乗驾被具【`驾车被马之饰皆具`】十五年黄龙见成纪诏有司议郊祀上帝诸神有司曰古者天子夏亲祀上帝于郊故曰郊于是夏四月帝始幸雍郊祀五畤祀衣皆尚赤赵人新垣平上言长安东北有神气成五采若人冠冕焉宜祠上帝于是作渭阳五帝庙同宇【`宇谓屋之覆也一屋之下别为五庙各立门室也`】帝一殿面五门各如其帝色服用及仪如雍五畤明年夏四月帝亲拜霸渭之防以郊见渭阳五帝权火举若光煇然属天焉于是贵平至上大夫文帝出长门【`如淳曰亭名`】若见五人于道北遂因其直立五帝坛【`直犹当也因其所直处以立祠也`】人有上书告平诈伪遂诛夷平而渭阳长门五帝使祠官领以时致礼不亲徃焉武帝即位初至雍郊见五畤后常三歳一郊后亳人谬忌曰天神贵者太一太一佐曰五帝古者天子以春秋祭太一于东南郊日一太牢七日【`凡七日祭`】为坛开八通之道于是令太祝立其祠长安城东南郊后人上书言古者天子三年一用太牢祠三一【`天一太一地一`】许之令太祝领祠之于太一坛上如其方后二年郊雍获一角兽若麟于是以荐五畤各加一牛以燎五年上幸雍且郊或言五帝太一之佐宜立太一而上亲郊之上遂郊雍幸甘泉令祠官寛舒等具太一祠坛放亳忌太一坛三垓【`亳忌即谬忌垓重也`】五帝坛环居其下各如其方黄帝西南除八通道太一所用如雍一畤物而加醴枣脯杀一犛牛【`李竒曰犛音貍`】以为爼豆牢具而五帝独有爼豆醴进太一祝宰衣紫及绣五帝祝衣各如其方色当祠时列火满坛夜有光及昼黄气上属天太史令谈祠官寛舒等曰神灵之休兆光此地宜立泰畤坛以明应令太祝领秋及腊间祠三歳天子一郊见后嬖臣李延年以好音见帝善之下公卿议曰人间祠尚有鼓舞乐今郊祠无乐岂称乎公卿曰古者祠天地皆有乐而神只可得而礼乃立乐府以延年为协律都尉论律吕合八音之调作十九章之歌以正月上辛用事甘泉圎丘使童男女七十人俱歌昏祠至明夜常有神光如流星止集于祠坛天子自竹宫而望拜【`以竹为宫去坛三里`】百官侍祠者数百人皆肃然动心焉太初元年有司言雍五畤无牢熟具芬芳不备乃令祠官进畤犊牢具色食所胜【`孟康曰若火胜金则祠赤帝以白牲`】而以木寓马代驹成帝建始元年徙甘泉泰畤置于长安遂废雍鄜宻上下畤九天太一三一八神之属并余滛祀陈寳等祀所不应礼者四百七十五所皆罢初罢甘泉泰畤作南郊日大风壊甘泉竹宫折拔畤中树十围以上者百余天子问刘向向曰甘泉及雍五畤祖宗所立神只旧位诚未易动帝意恨之后以无嗣遂复甘泉泰畤及雍五畤如故天子亲郊礼如前又复长安雍及郡国祠着明者且半后成帝崩皇太后诏复南郊长安如故以顺帝意哀帝立寝疾博征方士复甘泉泰畤祀如故遣有司行事而礼祠焉平帝元始五年王莽奏宜如建始时丞相匡衡等议复长安郊祀如故莽又颇改其祭礼曰天地之祭先祖配天先妣配地其义一也孟春正月上辛若丁天子亲合祀天地于南郊以髙帝髙后配隂阳有离合以冬至使有司奉祠南郊髙帝配而望羣阳夏至使有司奉祭北郊髙后配而望羣隂奏可　后汉建武元年光武即位为坛营于鄗之阳祭告天地采用前汉元始中郊祭故事六宗羣神从祀未以祖配天地共犊余牲尚约二年正月制郊兆于雒阳城南七里依鄗故事七年五月诏三公曰汉当郊尧其与羣臣议侍御史杜林以为汉起不縁尧宜依旧制以髙帝配帝从之明帝即位永平二年以月令有五郊迎气因采元始故事兆五郊于雒阳坛皆三尺阶无等车旗服饰各从方色刘先主章武元年即位设坛于成都武担山南二年十月诏丞相诸葛亮营南郊于成都　魏文帝南廵在颍隂有司为坛于繁阳故城庚午登坛受绂降坛视燎成礼未有祖配明帝即位于太和元年正月郊祭以武帝配天文帝配上帝至景初元年十月始营洛阳南委粟山为圎丘诏曰曹氏系出有虞今祀圎丘以始祖帝舜配号圜丘曰皇帝天郊所祭曰皇天之神以武帝配祀称嗣皇帝十一月冬至始祀皇天帝于圎丘以始祖帝舜配自正始以后终魏代不复郊祀　孙权初称尊号于武昌祭南郊告天后自以居非土中不修设末年南郊追上父坚尊号为吴始祖以配天后王嗣位终吴代不郊祀　晋武帝南郊燎告未有祖配太始二年诏定郊祀羣臣议五帝即天随时王而殊号耳名虽有五其实一神南郊宜除五帝座五郊同称昊天从之二月郊宣皇帝配十一月有司奏古者郊丘不异宜竝圎方二丘更修坛兆二至合祀是月冬至帝亲祀圆丘于南郊是后圎丘方泽不别立太康三年正月帝亲郊祀皇太子皇子悉侍祠　东晋元帝即位于建康议立南郊于已地太常贺循定制度多依汉及晋初仪注三月辛夘帝亲郊祀飨如太始故事宋永初二年正月上辛帝亲祀南郊三年九月司空徐羡之等奏髙祖武皇帝宜配天郊诏可孝武大明二年移郊兆于秣陵牛头山西在宫之午地　齐髙帝受禅明年正月上卒有事南郊而无配牺牲之色因晋宋故事建元四年武帝继位明年正月祀南郊自兹以后间歳而祀永明元年立春前郊祀郊坛员兆外内起瓦屋形制宏壮　梁武帝即位南郊为坛在国之南常与北郊间歳而祀正月皇帝致斋于万寿殿上辛行事用特牛一祀天皇大帝于坛上攅题曰皇天座以皇考太祖文帝配五帝天文从祀五年迎五帝以始祖配十一年帝曰礼祭月于坎由是隂义乃别祭之仪今兆南郊既云就阳理不应为坎遂废之十七年帝以威仰魄寳俱是天神于坛则尊于下则卑南郊所祭天皇其五帝别有明堂之祀不烦重设又祭二十八宿无十二辰于义阙然南郊可除五帝祀加十二辰与二十八宿各于其方为坛　陈武帝永定元年受禅修圎丘柴燎告天明年因以正月上辛有事南郊以皇考徳皇帝配除十二辰风伯雨师及五帝位间歳而祀文帝天嘉中改以髙祖配复三献之礼宣帝即位以郊坛卑下更増广之増后魏道武帝二年正月亲祀上帝于南郊以始祖神元皇帝配五帝以下天文从食冬至祭上帝于圎丘天赐二年四月复祀天于西郊为方坛置木主七于坛上明元帝太常三年立五精帝兆于四郊以太皡等及诸佐配祭黄帝常以立秋前十八日余四帝各以四立日祀之又立春遣有司迎春于东郊献文帝以西郊旧事歳増木主易代则更兆其事无益于神明乃定置主七立碑于郊所孝文帝太和十二年亲筑圎丘于南郊北齐每三年一祭以正月上辛禘祀昊天上帝于圎丘以髙祖神武帝配五精帝天文等从祀后诸儒定礼圆丘改以冬至祀之南郊则歳一祀以正月上辛为坛于国南祀所感帝灵威仰以髙祖神武皇帝配　后周宪章多依周制正月上辛祀昊天上帝于圎丘以其先炎帝神农氏配五帝天文竝从祀又祀所感帝灵威仰于南郊以始祖献侯莫那配　原隋文帝受命再歳冬至日祀昊天上帝于圎丘以太祖武元皇帝配五方上帝天文竝从祀孟春上辛祀感生帝赤熛怒于南郊以太祖武元帝配炀帝大业元年孟春祀感生帝改以髙祖文帝配余竝仍旧　増唐髙祖武徳初定令每歳冬至祀昊天上帝于圎丘以景帝配五方上帝天文皆从祀孟春卒日祈谷祀感帝于南郊以元帝配太宗贞观元年诏圜丘以髙祖配髙宗显庆二年诏南郊祈糓孟夏雩明堂大享皆祭昊天上帝罢感帝祠【`文献通考`】干封初诏依旧祀感帝以有司议又下诏祭五天帝司礼少常伯郝处俊等奏显庆新礼废感帝为祈糓祀昊天以髙祖配今既复祈糓为感帝当依旧礼以世祖元皇帝配从之二年诏圎丘感帝俱以髙祖太宗竝配【`唐书礼志`】武后临朝垂拱元年诏有司议圎丘方丘及南郊明堂严配之礼以髙祖太宗髙宗三帝竝配睿宗太极元年二月祭昊天上帝于南郊不设皇地只位开元十一年十一月亲享圎丘中书令张说请以髙祖配祭始罢三祖同配之礼十五年太常博士钱嘉防上议请每年九月于南郊雩坛行享礼以睿宗皇帝配从之【`唐书礼志`】天寳元年二月勅凡所祀享必在躬亲其皇地只宜就南郊合祭是月十八日亲享元皇帝于新庙十九日亲享太庙二十日合祭天地于南郊自后有事圎丘皆天地合祭若册命大事告圎丘有司行事亦如之【`唐书礼志`】代宗寳应元年太常卿杜鸿渐等言禘者冬至祭天于圎丘周人配以逺祖髙祖非始封之君不得为太祖以配天地而太祖景皇帝受封于唐即殷之契周之后稷也请以太祖配享谏议大夫黎干以谓禘者宗庙之事非祭天而太祖非受命之君不宜作配为十诘十难以非之书奏不报乃罢髙祖以景帝配明年久旱言事者云唐有天下不因于景帝今配飨失徳故神不降礼上令百官就尚书省议太常博士独孤及议曰太祖景皇帝以柱国之任翼周弼魏建封于唐髙祖因之遂以为有天下之号今若以髙祖创业当跻其祀反古违道将孰甚焉乃以景皇帝配定　宋初因唐旧制每歳冬至圜丘正月上辛祈糓孟夏雩祀季秋大享凡四祭昊天上帝亲祀则竝设皇地只位　太祖以来南郊及感生帝竝以四祖迭配而冬至亲郊者四竝以宣祖配太宗即位以宣祖太祖更配太平兴国三年冬合祭天地始奉太祖升侑焉雍熙三年郊扈防奏言严父莫大于配天请复以宣祖配天从之淳化四年礼仪使苏易简上言按唐永徽中以髙祖太宗同配上帝欲望亲祀郊丘奉宣祖太祖同配其常祀孟春祈糓季秋大享以宣祖配冬至圜丘孟夏雩祀以太祖配从之【`文献通考`】至道三年十一月时真宗已即位有司上言冬至祀圜丘孟夏雩祀请奉太宗配上辛祈糓季秋大享明堂奉太祖配上辛祀感帝奉宣祖配其亲郊圜丘奉太祖太宗竝配诏可干兴元年真宗崩诏礼官定迁郊祀配帝乃请孟春上辛祈糓以太祖配孟夏雩祀冬至圜丘以太宗配上辛祀感生帝以宣祖配季秋大享明堂以真宗配皇帝亲祀郊丘以太祖太宗配奏可【`宋史礼志`】景祐二年十一月郊三圣竝侑先是礼院言太祖太宗真宗三庙皆万世不迁至于南郊以太祖定配二宗迭配将来皇帝亲祠请以三圣皆侑歳时常祠则至日圜丘配以太祖孟春祈糓夏雩祀配以太宗孟春感生帝配以宣祖季秋大享配以真宗【`宋史礼志`】仁宗嘉祐七年春诏南郊奉太祖定配先是谏官杨畋论水灾由郊庙未顺下礼院礼院言对越天地神无二主南郊三圣竝侑虽出孝思然颇违礼经下两制议从之神宗元丰六年冬至郊祀昊天上帝以太祖配始罢合祭不设皇地只位先是枢宻院陈襄等上言曰臣谨按周礼大司乐以圜钟为宫冬日至于地上之圜丘奏之六变以祀天神以函钟为宫夏日至于泽中之方丘奏之八变以祭地又大宗伯以禋祀实柴槱燎祀其在天者而以苍璧礼之以血祭沈貍疈辜祭其在地者而以黄琮礼之皆所以顺其隂阳辨其时位仿其形色故求诸天而天神降求诸地而地出得以通精诚而逆福厘以生烝民以阜万物去周既逺先王之法不行由汉歴唐千有余年之间而以五月亲祠北郊者惟魏文帝之太和周武帝之建徳隋髙祖之开皇唐睿宗之先天皆希阔一时之举然而随得随失卒无所定垂之本朝未遑厘正今既罢合祭则南北二郊自当别祀于是诏礼官讲求翰林学士张璪以为宜于郊祀之歳夏至之日盛礼容兴乐舞一如南郊之仪命宰摄事知礼院曾肇言今冬至若罢合祭而夏至又使有司行事则于父母天地之义若有隆杀愿陛下遇亲祠南郊之歳以夏至日躬款北郊以合先王之制遂诏罢南郊合祭亲祠北郊竝依南郊仪如不亲祠上公摄事【`文献通考`】哲宗元祐七年亲郊诏今歳圜丘宜依熙寜十年故事设皇地只位以申始见之礼亲祠北郊依元丰六年五月八日指挥先是元祐五年五月夏至祭皇地只命尚书右丞许将摄事将言天子亲祀天圜丘而夏方泽之祭乃止遣上公此大阙礼诏礼部太常寺及两省侍从官集议以闻于是翰林学士兼侍读顾临等八人请合祭天地如祖宗故事俟将来亲行北郊之礼则合祭可罢临与范祖禹又言天地特祭经有明文然自汉至宋皆合祭天地其不合祭者惟元丰六年一郊耳去所易而就所难虚地只之大祭失今不定后必悔之吏部侍郎范纯礼彭汝砺等二十二人皆主北郊之议诏依王钦臣议宜如祖宗故事竝祭天地一次汝砺肇复上疏论合祭非是九月三省上顾临等议太皇太后曰宜依仁宗皇帝故事吕大防言国朝以来大率三歳一亲郊竝祭天地宗庙今诸儒献议欲南郊不设皇地只位于祖宗之制未见其可苏辙曰自熙寜十年神宗皇帝亲祠南郊合祭天地今十五年矣未尝亲见地只乃朝廷阙典不可不正范百禄言圜丘无祭地之礼记曰有其废之莫可举也先帝所废稽古据经未可轻改大防又言皇帝临御之始当亲见天地而地只之位独不设恐亦未安况本朝祖宗以恩霈四方庆赉将士非三歳一行则国力有限今日宜为国事勉行权制俟异时议定北郊制度及太庙享礼行之未晚太皇太后以吕大防之言为是乃下诏朕方修郊见天地之始其冬至日南郊宜依熙寜十年故事设皇地只位以严竝况之报厥后躬行方泽之祀则修元丰六年五月之制俟郊礼毕集官详议典礼以闻礼部尚书苏轼议略曰舜之受禅也自上帝六宗山川羣神莫不毕告而独不告地只武王克商庚戌柴望柴祭上帝也望祭山川也而独略地只昊天有成命之诗郊祀天地也终篇言天而不及地以是知祀上帝则地只在焉言天而不言地所以尊上帝也今议者欲冬至祀天夏至祀地盖以为用周礼也臣请言周礼与今礼之别古者天子出入仪物不烦兵卫甚简用财有节惟以斋祭礼乐为政事是故歳歳行之率以为常自秦汉以来天子仪物日以滋多非复如古之简易今之所行皆非周礼而独于地只则曰周礼不当祭于圜丘此何义也哉议者必又曰夏至不能行礼则遣官设祭此非臣之所知也周礼大宗伯若王不与祭祀则摄位郑氏注曰王有故则代行其祭祀贾公彦疏曰有故谓王有疾及哀惨皆是也然则摄祀非安吉之礼后世人主不能歳歳亲祭故命有司行事若亲郊之歳遣官摄事是无故而用有故之礼也议者必又曰省去繁文末节则一歳可以再郊臣将应之曰王者父事天母事地不可偏异事天则备事地则简是于父母有隆杀也国家飬兵异于前世今三年一郊倾竭帑藏犹恐不足若一年再赏国力将何以给分而与之人情岂不失望议者必又曰三年一祀天又三年一祭地此又非臣之所知也三年一郊已为疎阔若独祭地而不祭天是因事地而愈疏于事天如此则典礼愈壊欲复古而背古益逺神只必不顾享非所以为礼也议者必又曰当郊之歳以十月神州之祭易夏至方泽之祀则可以免方暑举事之患此又非臣之所知也夫所以议此者为欲举从周礼也今以十月易夏至以神州代方泽不知此周礼之经耶变礼之权耶若变礼从权而可则合祭圜丘何独不可乎议者必又曰当郊之歳以夏至祀地只于方泽上不亲郊而通权火天子于禁中望祀此又非臣之所知也书之望秩周礼之四望春秋之三望皆谓山川在四郊者故逺望而祭也今所在之处俛则见地而云望祭是为京师不见地乎此六议者合祭可否之决也愿陛下下臣此章付有司集议如有异论即须画一解破使皆屈伏　初诏议北郊典礼苏轼主合祭之说从之者五人刘安世主分祭之说从之者四十人又有三人欲于十月以神州地只之祭易夏至方丘之祀又有一人欲上不亲祀而通权火天子于禁中望拜既而朝廷再令详定安世复议略云臣按古者求神以天阳物也地隂物也歳月日时牲器乐舞皆从其今议者于圣人成法则弃而不行猥用王莽不经之说至引夫妇同牢私防之语黩乱天地又引昊天有成命之诗以为证臣等切详此诗终篇未尝有合祭之文序乃后人之辞亦谓成周之世圜丘方泽各歌此诗以为乐章耳如潜之序曰季冬献鱼春荐鲔也丰年之序曰丰年秋冬报也噫嘻之诗曰春夏祈糓于上帝也如此之不知为一祭耶抑二祭也若郊祀赐予乃五代姑息之弊法圣朝寛仁不欲遽罢若分而为二何所不可议者乃欲因此造为险语以动上听又引祸福殃咎之说刼持朝廷必欲从已甚无谓也方送同议官签书时苏辙为门下侍郎遂白辙令请降防罢议安世议状竟不得上　绍圣元年诏罢合祭天地自今因大礼之歳以夏至之日躬祭地只于北郊　徽宗建中靖国元年诏初祀南郊权合祭天地于圜丘起居郎周常等以合祭为非礼曾布主其说乃诏罢合祭　髙宗建炎二年诏行郊祀之礼时车驾幸扬州乃筑坛于州南门内江都县之东南冬至日合祭天地以太祖配绍兴十三年诏建圜丘于临安合祭天地以太祖太  

宗竝配【`建炎以来朝野杂记自元丰分南北郊至政和乃克行之建炎二年上祀圜丘独祭上帝而配以太祖用元丰礼也绍兴十三年郊祀始设大神大及太祖太宗配位盖元祐礼云　以上俱通考`】度宗咸淳二年将举郊祀时复议以髙宗参配吏部侍郎洪涛等请如绍兴故事奉太宗配将来明堂以髙宗参侑庶于报本之礼事先之孝为两尽其至诏可　辽初祀木叶山本所以祀天地然外又有独祭天者有兼祭天地者　金初因辽旧始有拜天之礼其后太宗即位乃告祀天地盖设位而祭也天徳以后始有南北郊之制大定明昌其礼寖备尝以冬至日合祭昊天上帝皇地只于圜丘　世宗大定十一年命宰臣议配享之礼左丞石琚奏曰按记万物本乎天人本乎祖此所以配上帝也两汉魏晋以来皆配一祖至唐始以髙祖太宗竝配垂拱初又加以髙宗遂有三祖同配之礼至宋亦尝以三帝配后礼院上议以为对越天地神无二主由是止以太祖配臣谓冬至亲郊宜从古礼上曰唐宋以私亲不合不足为法今止当以太祖配　元宪宗即位之二年秋八月八日始以冕服拜天于日月山其十二日又用孔氏子孙元措言合祭昊天后土以太祖睿宗配享　元初代有拜天之礼而郊祀之事自平金宋后犹未举行至成宗大徳六年始建坛合祭天地九年右丞相哈喇哈斯等言祈天保民之事天子亲祠者三曰天曰祖宗曰社稷而祭天尤国之大事陛下虽未及亲祀宜如宗庙社稷歳时遣官摄行之制下翰林集贤及中书议以为周礼冬至圜丘礼天夏至方泽礼地西汉元始间始合祭天地歴东汉至宋千有余年分祭合祭讫无定议今当循三代之典祀天南郊而方丘之礼续议以闻从之既而太常议尊祖配天之仪省臣曰宗庙已有时享郊止祭天为宜制曰可是歳配位遂省　武宗至大二年尚书省及太常礼仪院言今年冬至祀天南郊请以太祖皇帝配制可　三年冬祭天于南郊始以太祖配享　泰定帝泰定四年诏遣官合祭天地文宗至顺元年十月辛酉亲祀昊天上帝于南郊以太祖配【`自世祖至此凡七世而亲祀南郊之礼始克举焉其后天子亲郊有四而器物仪注益加详矣　以上俱续通考`】明太祖吴元年圜丘成先是丙午十二月上以国之所重莫先于宗庙社稷命有司立圜丘于钟山之阳以冬至祀昊天上帝　洪武元年上勅李善长等曰朕诞膺天命统一海宇首建郊社以崇祀事顾草创之初典礼未备卿等其酌古今之宜定议以闻善长等议遵古制分祀天地于南北郊是歳十一月冬至祀天于圜丘而无配二年始奉仁祖淳皇帝配十年秋八月上以分祭天地揆之人情有所未安遂定议合祀即圜丘之旧壝为崇宇名曰大祀殿勅太师韩国公李善长等督造焉冬十一月以大祀殿未成合祀天地于奉天殿奉皇考仁祖淳皇帝配十一年冬大祀殿成十二年正月合祀天地于南郊大祀殿命是后以天地合祭着为制　建文己夘春正月大祀天地于南郊始奉太祖髙皇帝配仁祖配撤后成祖永乐八年驾北廵命皇太子摄礼部尚书复命北京复洪武初制仍为圜丘仁宗洪熙元年祀天于圜丘以太祖太宗竝配【`续文献通考`】世宗嘉靖九年给事中夏言疏古者祀天于南郊祭地于方泽以顺天地之宜审隂阳之位今国家合祭天地于南郊又为大祀殿而屋之设主其中弗应经义乞勅多官杂议以求至当上嘉纳之乃命羣臣条奏郊典詹事霍韬奏言祖制不宜轻议且考经传无南北郊分祭天地之说惟见于周礼莽贼伪书不足凭据上不恱于是夏言复奏臣考周礼大宗伯掌祀天神地只人鬼三礼此即有虞秩宗典礼之意是故以祀天神则有禋祀实柴槱燎之礼以祀地只则有血祭貍沈疈辜之礼以享人鬼则有献祼馈食祠禴烝尝之礼则天地分祀从来久矣宋儒叶时之言曰郊丘分合之说当以周礼为正秦制祀天不于圜丘而于山下祭地不于方丘而于泽中汉祀天于甘泉祀地于汾隂秦汉天地之祭犹分也至元始时莽贼隂元后欲以妣竝祖故不得不以地竝天合祭之说实莽始自汉以后地之特祭亦间有之如魏文帝之太和周武帝之建徳隋髙祖之开皇唐睿宗之先天是矣开元制礼则专主合祭矣元丰一议元祐再议绍圣三议皆主合祭而卒不可移者以郊赉之费至倾府藏故从省约安简便耳亦未尝以分祭为非礼也今之议者往往以太祖之制为嫌不知合祭固太祖之定制而分祭亦太祖之初制也大祀文为太祖之明训为不可背而存心录亦太祖之着典为可遵也且皆太祖之制也从其礼之是者而已矣又曰大祀殿以之祀天则不应经义以之享帝则脗合周礼夫周人郊祀后稷以配天臣以为我太祖足以当之宗祀文王于明堂以配上帝臣以为我太宗足以当之疏入上嘉其发明古典下之礼部据古折衷羣议以闻三月礼部上羣臣议主分祭者都御史汪鈜等八十二人主分祀而以慎重成宪为言者大学士张璁等八十四人主分祭而以山川坛为方丘者尚书李瓒等二十六人主合祭者尚书方献夫等二百六人无所可否者英国公张纶等百九十八人上命再议于是杂引经史条析合祀之非伸分祀之是名郊祀议上然之命分建二郊十二月上亲祀天于圆丘奉太祖配又命来春祈糓仿古明堂制祀上帝于大祀殿奉太祖太宗配  

郊天二  

増易豫卦雷出地奋豫先王以作乐崇徳殷荐之上帝以配祖考　益卦王用享于帝吉　卦以木巽火亨餁也圣人亨以享上帝　祭义惟圣人为能飨帝孝子为能飨亲飨者乡也乡之然后能飨焉　礼器祀帝于郊敬之至也　原礼运祭帝于郊所以定天位也　礼行于郊而百神受职焉　郊社之义所以仁鬼神也増礼器因天事天因地事地因名山升中于天因吉土以飨帝于郊升中于天而凤凰降龟龙假飨帝于郊而风雨节寒暑时　原郊特牲郊之祭也迎长日之至也大报天而主日也兆于南郊就阳位也埽地而祭于其质也器用陶匏以象天地之性也于郊故谓之郊牲用骍尚赤也用犊贵诚也郊之用辛也周之始郊日以至卜郊受命于祖庙作龟于祢宫尊祖亲考之义也卜之日王立于泽亲听誓命受教谏之义也献命库门之内戒百官也太庙之命戒百姓也祭之日王皮弁以听祭报示民严上也丧者不哭不敢凶服汜埽反道乡为田烛弗命而民听上祭之日王被衮以象天戴冕璪十有二旒则天数也乘素车贵其质也旂十有二旒龙章而设日月以象天也天垂象圣人则之郊所以明天道也帝牛不吉以为稷牛帝牛必在涤三月稷牛惟具所以别事天神与人鬼也万物本乎天人本乎祖此所以配上帝也郊之祭也大报本反始也　祭义郊之祭大报天而主日配以月夏后氏祭其闇殷人祭其阳周人祭日以朝及闇祭日于坛祭月于坎以别幽明以制上下祭日于东祭月于西以别内外以端其位　礼器至敬不坛埽地而祭　周礼大宗伯以禋祀祀昊天上帝祭法燔柴于泰坛祭天也　増表记天子亲耕粢盛秬鬯以事上帝　郊特牲郊血大飨腥至敬不飨味而贵气臭也　国语禘郊之事则有全烝　郊特牲牲孕祭帝弗用也　召诰用牲于郊牛二【`帝一稷一也`】　周颂我将我享维羊维牛维天其右之　周礼天官司裘掌为大裘以共王祀天之服　大雅卬盛于豆于豆于登其香始升上帝居歆　郊特牲酒醴之美酒明水之尚贵五味之本也黼黻文绣之美疏布之尚反女功之始也莞簟之安而蒲越槀鞂之尚明之也大羮不和贵其质也大圭不琢美其质也丹漆雕防之美素车之乗尊其朴也贵其质而已矣所以交于神明者不可同于所安防之甚也　祭天埽地而祭焉于其质而已矣醯醢之美而煎盐之尚贵天产也割刀之用而鸾刀之贵贵其义也声和而后断也　原汲冡周书乃设丘兆于南郊以祀上帝配以后稷日月星辰先王皆与食　増孝经孝莫大于严父严父莫大于配天则周公其人也昔者周公郊祀后稷以配天宗祀文王于明堂以配上帝是以四海之内各以其职来祭　周颂思文后稷克配彼天　公羊传郊则曷为必以其祖配自内出者无匹不行自外至者无主不立　礼器孔子曰诵诗三百不足以一献【`祭羣小祀`】一献之礼不足以大飨【`祫祭宗庙`】大飨之礼不足以大旅【`祭五帝`】大旅具矣不足以飨帝【`祭天`】毋轻议礼原明堂位成王以周公为有勲劳于天下是以封周公于曲阜命鲁公世世祀周公以天子之礼乐是以鲁君孟春乗大辂载弧韣旂十有二旒日月之章祀帝于郊配以后稷天子之礼也　増礼器鲁人将有事于上帝必先有事于頖宫　家语定公问于孔子曰寡人闻郊而莫同何也孔子曰周之始郊其月以日至至于启蛰之日则又祈糓于上帝此二者天子之礼也鲁无冬至大郊之事降杀于天子是以不同也　王制丧三年不祭惟祭天地社稷为越绋而行事　五经通义王者祭天地何王者父事天母事地故以子道祭日以丁与辛何丁者反复丁寜也辛者自克辛也　春秋繁露春秋之义国有大防者止宗庙之祭而不止郊祭不止郊祭者不敢以父母之防废事天之礼也　原郊祀志成帝初即位丞相匡衡御史大夫张谭奏言帝王之事莫大乎承天之序承天之序莫重于郊祀故圣王尽心极虑以建其制祭天于南郊就阳之义也天之于天子也因其所都而各飨焉　汉旧仪皇帝祭天居云阳宫斋百日上甘泉通天台髙二十丈以天神之下见如流火舞女童三百人皆年八歳天神下坛所举烽火皇帝就竹宫中望对不至坛所　汉法三歳一祭于云阳宫甘泉坛以冬至日祭天天神下　又曰祭天用六防绮席六重上一丈中一幅四周縁之玉几玊饰器　増晋起居注安帝元兴三年帝在江陵未反其明年应郊朝议宜依周礼宗伯摄三公行事尚书左丞王讷曰郊天极尊非天子不祀无使皇舆不得亲奉从之　文献通考唐中宗景龙三年国子祭酒祝钦明等言古者大祭祀后祼献以瑶爵皇后当助祭天地太常博士唐绍等以为郑注周礼内司服惟有助祭先王先公无助祭天地之文天地大神至尊不祼天地尚质亦无瑶爵明此乃宗庙大祭祀之文皇后不当助祭南郊国子司业楮无量等以为祭天惟以始祖为主不配以配妣故皇后不应与祭韦巨源定仪注请依钦明议上从之　文献通考唐明皇开元三年左拾遗张九龄上表请郊祀陛下御极于今五载郊祀常典犹阙其仪有若怠于事天臣恐不可以训伏望以迎至之日展燔柴之礼则圣朝典则可谓无遗矣　宪宗元和二年正月拜郊将及大礼隂气凝闭浃旬不开羣有司虑降雪不克展礼宰臣议请改日上曰郊庙重事吾斋戒有日岂以将雨雪而废乎洎至大礼方飨献之次景物澄霁及銮舆就次则微雪大驾将动则又止焉翼日御楼宣赦才毕隂云复结瑞雪盈尺众心欢恱咸谓圣心昭感致焉　宋太祖干徳元年十一月将郊十三日上先斋宿于崇元殿翼日通天冠绛纱袍执镇圭乗玉辂由明徳门出羣臣夹侍卤簿前导赴太庙五鼓朝享礼毕质明乗辂赴南郊斋于帷宫上初诣太庙乗玉辂左谏议大夫崔颂摄太仆上问仪仗名物甚悉颂应对详敏上大恱十六日服衮冕执圭合祭天地于圜丘以皇弟开封尹光义为亚献兴元尹光美为终献将升坛有司具黄褥为道上曰朕洁诚事天不必如此命彻之还宫将驾金辂顾左右曰于典故可乗辇否对以无害乃乗辇壬申以南郊礼成大宴广政殿号曰饮福自是为例　英宗治平二年合祭天地于南郊故事皇帝将就版位祠官囬班向皇帝须就位乃复侍臣跪读册至御名则兴至是诏以尊奉祠勿囬班及兴是歳礼院言元日朝防寿圣节多与上辛相近常改用中辛非尊事天神之意嘉防合礼又不宜彻乐因诏遇元正御殿圣节上寿虽在上辛祠官致斋日亦用乐大宴移日或就赐　神宗熙寜元年十一月帝斋于郊宫故事车驾至青城少休即召从臣幸后苑阅水嬉复登端门观太常警严至是帝精意奉祠悉罢游观遂减彻门阙亭苑省草木禽兽千七百余事至十年又罢去寝殿后至寳华门花砖砌道着为定制元丰六年枢宻直学士陈襄等详定郊庙礼文宋朝  

仪注昊天上帝皇地只太祖皇帝之位各设三牲爼非尚质贵诚之义请亲祀圎丘方泽正配位皆用犊不设羊豕爼及匕有司摄事亦如之又郊祀簠簋罇豆皆用龙杓未合礼意请圎丘方泽正配位所设簠簋罇豆改用陶器仍以椫为杓又请南北郊先行升烟瘗血之礼至荐奠礼毕即如旧仪于坛坎燔瘗牲币北郊祭皇地只及神州地只当为坎瘗埋又请自今昊天上帝感生帝皆燔牲首以报阳皇地只神州地只太社太稷凡地只之祭皆瘗牲之左髀以报隂凡荐享太庙皆升首于室又言臣等见亲祀南郊仪注竝云祀前三日仪銮司铺御座黄道褥臣等伏详礼记其借神席天地尚质则用蒲越槀鞂宗庙尚文则设筦筵纷纯加缫席画纯加次席黼纯而已天子受胙乃有席周礼司几筵所谓胙席是也今来郊坛黄道褥欲更不设从之【`文献通考`】　孝宗隆兴二年冬至郊见上帝太常洪适言陛下初讲郊禋之礼宜进胙慈闱竝受帝祉有司草具仪注进呈从之　元成宗大徳六年合祭五方帝于南郊翰林国史院检阅官袁桷进十议天无二日天既不得有二五帝不得谓之天作昊天五帝议祭天歳或为九或为二作祭天名数议圜丘不见于五经郊不见于周官作圜丘非郊议后土社也作后土社议三歳一郊非古也作祭天无间歳议燔柴见于古经周官以禋祀为大其义各有防作燔柴泰坛议祭天之牛角茧栗用牲于郊牛二合配而言之増羣祀而合祠非周公之制矣作郊明堂礼仪异制议郊用辛鲁礼也卜不得常为辛作郊非辛日议北郊见于三礼尊地而遵北郊郑之说也作北郊议礼官推其博多采用之　明太祖洪武十二年始合祀天地于大祀殿礼毕驾御奉天殿百官行庆成礼宴羣臣于殿前是祀也自斋戒百官至将祭之夕天宇澄霁升坛星纬昭焕祥飇庆云光彩奕煜上心甚恱【`实录`】  

## 御定渊鉴类函卷一百六十五

礼仪部十二【`郊天`】  

郊天三  

原黄郊【`后汉书灵帝建寜二年迎气黄郊`】　黒畤【`详郊天一`】　鲁郊【`详郊天二`】雍畤【`汉书祭五帝于雍畤在山上四望不见四方故曰雍畤`】　南郊【`详郊天二`】　北畤【`详郊天一`】　朱火　紫烟【`并见晋郊祀歌`】　苍璧【`春官大宗伯以苍璧礼天`】　増骍牲【`地官牧人阳祀用骍牲毛之注阳祀祭天`】　紫坛【`汉旧仪祭天紫坛幄帷`】　绀幄【`隋音乐志紫坛云靉绀幄霞褰`】　天库【`明太祖实录大祀殿后为库六楹以贮神御之物名曰天库皆覆以黄琉璃瓦`】　云台【`东观汉记汉光武时有司议尧之后还复于汉宜修奉城阳县尧冢云台致敬`】青门【`通考后魏道武帝祀天于西郊祭之日帝御大驾至郊所立青门内`】　黄道【`通考英宗`】  

【`合祭天地于南郊摄太仆吕公着上言仁宗亲祠撤黄道以登虚小次不入上皆循用之`】　拜贶【`汉书武帝纪诏曰廵祭后土以祈丰年望见太一修天文坛辛夘夜若景光十有二明朕甚念年歳未登饬躬斋戒丁酉拜贶于郊`】　嘉【`宣帝纪十二年诏曰盖闻天子亲祀天地古今通礼也间者上帝祠阙而不亲朕亲饬躬斋戒亲奉祝为百姓嘉气`】　金轩【`晋郭璞南郊赋升金轩抚天仆扬六銮齐八騄`】玉器【`史记褚先生云神爵二年上郊雍五畤祋祤出宝璧玊器`】　祝嘏【`礼运天子祭天地祝嘏莫`】  

【`敢易其常`】　报功【`文张衡赋祀天郊报地功`】　原孟冬【`司马相如封禅书濯濯之麟游彼灵畤孟冬十月君徂郊祀驰我君车帝以享祉`】　啓蛰【`左传夫郊祀后稷以祈农事是故启蛰而郊郊而后耕今既耕而卜郊宜其三卜不从也`】　増事帝【`书立政亦越文王武王以敬事上帝`】幷神【`荀卿礼论郊者并百神于天而祀之也`】　配天【`孝经圣治章周公郊祀后稷以配天`】迎日【`详郊天二`】　工歌【`唐志贞元中太常礼院考次歴代郊庙工歌之序`】　物备【`见神只大功注`】　茅营　竹宫【`后汉祭祀志注元始仪上帝坛圜八觚径六丈髙九尺茅营去坛十歩竹宫径三百歩土宫径五百歩`】　原保万寿　懋百福【`并见傅飨神歌`】増见黄龙【`详郊天一`】　获白麟【`详郊天一`】　见五畤【`见郊天一`】　賔八乡【`见汉郊祀歌`】　翔紫烟【`卢思道诗风中翔紫烟坛上埋苍玉`】　烛灵光【`元始郊祀乐歌熙事备成礼文郁郁紫烟聿升灵光下烛`】　原乗素车【`郊特牲乗素车贵其质也郑注云素车殷辂也`】　张氊案【`周礼掌次王大旅上帝则张氊案设皇邸郑注云张氊案以氊为牀于幄中`】増神光集【`汉书武帝太始四年幸甘泉郊秦畤神光降集紫殿`】　精气感【`晋郊祀志`】  

【`郊天飨神歌精气感皇神賔`】　见羣鹤【`长编武帝后元元年诏见羣鹤留止献荐于泰畤`】用特牲【`礼记郊特牲注郊者祭天之名用一牛故曰特牲`】　隂阳顺【`郊特牲注五帝主五行五行之气和而庶征得其序也疏隂阳顺序风雨应节`】　风雨节【`见郊天二`】　玉帛载升【`隋乐志玉帛载升棫朴斯燎`】　笾豆有数【`唐志祀昊天上帝于圜丘金罍玉币笾豆簠簋皆有数`】　屏去荤茹【`宋史真宗祥符二年上曰太祖太宗每奉郊祀皆屏去荤茹朕三祀圎丘并遵行之顾外庭不知耳`】　更制藁秸【`宋史仁宗庆歴十年太常言郊庙宜更制藁秸为借缩酒用茅`】　干端澄霁【`长编哲宗元符元年南郊制干端澄霁冬序晏温`】　云物晏温【`长编元祐七年冬至合祭天地于圎丘是日五鼓辇诣坛外壝不设裀褥稽首跪奠致诚极恭夜月澄爽云物晏温`】　燔燎泰坛【`长编英宗治平二年敕燔燎泰坛之地祼荐清庙之庭`】　乐舞圜丘【`详郊天一`】　贵诚尚质【`郊祀志其牲用犊其席藁稭其器陶匏贵诚尚质不敢修其文也`】致敬播惠【`太平御览郭璞疏曰郊祀者以通天人之诚感因农祥而祈事上以致敬于皇灵下`】  

【`以播惠于氓黎者也`】　帝王重事【`晋武帝纪郊祀天地帝王重事`】　神祗大功【`前汉志匡衡以为神祗功徳至大虽备庶物不足以报大功惟至诚为可`】　星斗垂光【`吴升郊祀诗星斗垂光烛紫坛`】　霜露凝感【`谢庄郊祀诗霜露凝宸感`】　万方和气【`钱勰郊祀诗列圣公规修盛典万方和气助升烟`】　四海懽心【`吴升诗欲识懽心从四海钧天一曲引回銮`】龙常玉轫【`谢庄诗舞风泛龙常轮霞浮玉轫`】　鸾旗翠盖【`雄甘泉赋流星旄`】  

【`以电烛兮咸翠盖而鸾旗`】　龙驾凤笙【`陈诗五岳移龙驾十州回凤笙`】　玉辂华芝【`明王梅恭祀圎丘赋尔乃振玉辂之殷辚翳华芝之飘摇金貂翼辀锦校扶轺`】　淑气光风【`梁傅昭诗淑气符首节光风临上年`】　祥飇庆云【`见郊天二`】　黄麾朱节【`卢思道诗黄麾引朱节灵鼓应华钟`】　瑶坛琳观【`明何景明郊观诗瑶坛上星斗琳观俯虚无`】　神光相烛【`卢思道诗神歌已相续神光复相烛`】　肸蠁斯通【`元郊祀乐歌崇崇泰畤穆穆昊穹神之格思肸蠁斯通`】　黒黄苍赤【`月令季夏之月命妇官染采黼黻文章必以法故无或差贷黒黄苍赤莫不质良毋敢诈伪以给郊庙祭祀之服`】　肝肺首心【`祭义荐黍稷羞肝肺首心间以侠甒加以郁鬯以报魄也`】　本建隆章【`长编哲宗元祐七年南郊制念尝两飨乎穹昊未始只事乎皇祗是用推本建隆之旧章复奉熙寜之故实执鬯以裸太室奠玊以合两仪严烈祖以配天治百神而承宇`】　依元祐例【`长编元祐八年诏今后南郊合祭天地依元祐七年例罢礼部集议是年十一月冬至合祭天地于圎丘`】　紫坛勿饰【`白帖汉匡衡议紫坛享帝之义尚诚贵质其紫殿饰女乐鸾辂骍龙马石坛之属宜皆勿修`】　黄褥罢供【`详郊天二`】　练时日就阳位【`杜甫南郊赋今兹练时日就阳位之美又所以享祖考通神明而已`】　因吉土迎长日【`唐令狐楚南郊贺表因吉土迎长日咸池屡奏太簇登歌万灵识周旋之位百神知飨献之节`】  

郊天四  

原主日【`详郊天二`】　承天【`礼含文嘉曰五祀南郊北郊东郊西郊中兆正谋五者天子公卿伯子男卿大夫士所以承天也北堂书钞兆者作封畔兆域也谋者方欲迎气斋戒自端正谋虑其事也`】上辛【`公羊传九月辛丑用郊用者何用者不宜用也九月非所用郊也然则郊曷用郊用正月上辛或曰用然后郊`】　上丁【`续汉书礼仪志正月上丁祠南郊`】　増长日　卯月【`礼郊特牲郊之祭也迎长日之至也注三王之郊一用夏正夏正建寅之月也此言迎长日者建卯而昼夜分分而日长也`】　原贵诚【`郊特牲用犊贵诚也`】　贵气【`郊特牲至敬不飨味而贵气臭也`】　増正阳【`汉郊祀志成帝时右将军王商等以为长安圣王之居皇天所观视也甘泉之祠宜徙就长安正阳之处从之`】　近阳【`梁简文帝南郊颂配天道尊近阳义重`】　肃虎贲【`王褒诗森沈羽肃穆虎贲兮`】　振华镳【`韩愈和相公摄事南郊诗上宰严祀事清涂振华镳`】　原通天义【`郭璞上疏云郊祀者以通夫天之义也`】　明天道【`郊特牲云郊所以明天道也`】　以正月【`白虎通郊以正月上辛日`】　用夏正【`白虎通五帝三王祭天一用夏正何天地交万物通始终之正故易干凿度云三王郊祀用夏正也`】　王被衮【`郊特牲王被衮以象天郑注云谓有日月星辰之章也`】　御幝帻【`顾集至尊亲郊当御幝帻衮服愚谓郊祀当被法服不宜别施也`】　増正火徳【`光武本纪建武二年立郊兆于城南始正火徳`】　因火数【`汉郊祀志立夏之日迎夏于南郊祭赤帝祀融章旂服色皆赤注云郊去邑七里因火数也`】　歳二郊【`隋礼仪志梁天监三年左丞吴操之启称传云启蛰而郊应立春之后尚书左丞何佟之议今之郊祭是报昔歳之功而祈今年之福故取歳首上辛不拘立春之先后帝曰圎丘自是祭天先农即是祈谷祭天宜在冬至祈谷必须启蛰在一郊坛分为二祭`】　歳一郊【`北齐书其南郊歳一郊`】　原供金版【`周礼旅上帝供金版`】増用陶匏【`见郊天二`】　司阳事【`栁宗元迎长日赋是知迎长日之仪实王心之所共`】  

【`兆南郊之位乃司阳之所事`】　降天神【`傅休奕正都赋尔乃太簇为征圎钟为宫吹孤竹而拊云和修轩辕之遗风于圎丘六变既终则天神斯降可得而礼矣`】　国七里【`隋礼仪志后周圎丘在国南七里`】　坛三垓【`汉郊祀志坛三垓五帝坛环居其下各如其方`】　主王者【`汉书郊祀志天地以王者为主`】　令祠官【`汉髙帝本纪二年六月汉王还洛阳令祠官祭天地`】　原设祀而敬【`袁子正论天地者帝王所受设祀而敬之`】　縁父以祭【`白虎通王者所以祭天何縁祀父以祭天也`】　紫坛幄帷【`详紫坛条下`】　圎坛八陛【`汉祭祀志光武初制郊兆于雒阳城南十里为圎坛八陛营北郊雒阳城四里为方坛四陛`】　作乐降神【`白虎通祭天作乐者为降神也`】　燔柴升中【`礼器因名山升中于天郑注方岳燔柴祭天告以诸侯之成功也`】　卜郊免牲【`左传僖公四卜郊不从乃免牲非礼也`】　南郊暴雨【`谢承后汉书丹阳方储聪明善天文为洛阳令章帝欲出南郊诸上言当有疾风暴雨乗舆不可以出上疑其妄储饮酖而死果有大风暴雨洛阳昼瞑`】　増太后谢贶【`白帖武则天临朝武承嗣伪款洛水石遣雍人唐同泰献之后号为宝圗太后乃郊上帝谢贶`】　皇后亚献【`文献通考唐景龙三年天子将郊以皇后为亚献`】　陟配烈祖【`宋史神宗元丰六年上郊祀制奉罍以款贠宇裸鬯以享宗祊斋戒乎端诚之宫清齐乎礼神之囿陟配烈祖对侑昊穹`】　对侑昊穹【`宋史徽宗大观四年南郊改元制推配烈祖对侑昊穹表徳纯牺荐诚苍玊`】　尺二寸圭【`春官典瑞四圭有邸以祀天旅上帝疏云圭各尺二寸与镇圭同`】　十有二旒【`郊特牲旂十有二旒`】　原天神飨徳【`礼神飨徳`】　百神受职【`见郊天二`】　増不侈郊礼【`通考绍兴十三年进呈郊礼宿斋法如望祭青城幕次事上曰止是一宿不必枉费所有宿斋处望祭殿只随宜绞缚用芦席青布之不得侈大`】　乃移郊兆【`宋书礼志宋武大明三年尚书右丞徐缓议宜郊正午以定天位乃移郊兆于秣陵牛头山西正在宫之午地也`】　委贶纷纶【`吴升诗纷纶委贶知旁逹渗漉流恩亦下蟠`】　竭诚昭布【`唐天寳十载南郊赦内制献歳初吉乗时布和展礼崇禋竭诚昭布`】角兽至郊【`封禅书郊雍获一角兽若麟然`】　天马出水【`汉武帝本纪太始二年诏曰往者朕郊见上帝渥洼水出天马`】　骍牲黝牲【`详郊天二`】　阳化隂化【`隋书隋圎丘在国南七里每歳夏至祀地祗南郊舞奏黄钟取阳始化也北郊舞奏林钟取隂始化也`】　四圭两圭【`详郊天二`】　子月寅月【`疏郊之祭迎长日之至者谓郊祭于建子之月也一用建寅月`】七政永崇【`梁简文帝南郊颂六戎列野八銮昭日驾殿星罗重宫雾出康哉徳盛美矣时丰三辰増耀七政永崇`】　五郊迎气【`见郊天一`】　以人帝配　以祖宗配【`长编仁宗皇祐二年明堂合祭奉太祖太宗真宗并配`】　天惟一神【`长编皇祐二年孙奭言天惟一神以其至尊故有多名亦犹人君称王皇后辟天王天子皇帝`】　帝各一神【`长编天帝之神迭主五畤故圣人制礼谓之五帝非五帝各一神也`】　徳泽恩光【`唐观南郊诗传警千门寂南郊防仗廻但惊龙再见谁识日双开徳泽施云雨恩光变烬灰阅兵虎振听乐凤凰来`】　祥辉嘉气【`王珪郊祀庆成诗孝须三后配礼重一郊尊翠羽来千仗鸣铙下九门服维周冕盛乐自舞韶温未酌羣灵妥先祠万玉犇黄流凝夕祼紫焰亘宵燔星拱低宸幄云廻护帝辕祥辉新日月嘉气浃乾坤`】　髙山之下　小山之上【`封禅书天好隂祠之必于髙山之下小山之上命曰畤`】　致飨穹祗【`长编徽宗建中靖国元年南郊改元崇寜制将藏事于皇祗先致享于穹昊裸清庙以肃将款圎坛而拜享苍璧既奠紫坛斯涖乾象粹精虚心嘉向和气洋溢景光陆离`】　合祭天地【`系年录髙宗绍兴十三年初谒景灵宫合祭天地建金鸡肆赦`】　原殷荐于上帝【`易`】　肆于上帝【`书`】　増见天人之交【`栁宗元迎长日赋惟享帝以祀天必推防而迎日寅方肇建仆启蛰以展仪卯位将初爰用牲而叶吉故可以知上下之际见天人之交`】　尊祖考之义【`详郊天二`】　竹宫歌毖祀【`欧阳修诗盛礼郊仪肃纯音帝乐清葳飘翠羽赫变展华旌凤邸光交覆鸾旗色共明缤纷拂葩盖辉映杂緌缨且异文干饰非同羽舞名竹宫歌毖祀雅曲播遗声`】吉土兆精禋【`欧阳修南郊诗太宫严大飨吉日兆精禋礼乐三王盛梯航万国賔恩霑羣动洽庆与一阳新奉册尊长乐均厘及众臣不须云物瑞和气协人神`】　凤凰集祋祤【`汉郊祀志上自幸河东之明年凤凰集祋祤`】　黄龙见新丰【`汉郊祀志正月上辛甘泉郊泰畤其夏黄龙见新丰`】　缀典仪如旧章【`张荐传贞元元年帝亲郊时更兵乱仪物残替用张荐为太常博士叅缀典仪略如旧章`】　进礼圗阅故事【`长编太祖干徳元年范质张昭刘温叟进礼圗相与讨阅故事上嘉之其后遵用此制十一月甲子日南至合祭天地于圎丘`】　分造乐章参施羣祀【`宋史景祐二年十一月乙未郊先是上亲制郊庙乐章二十一曲财成颂体告于神明诏宰臣吕夷简等分造乐章参施羣祀`】　作大祀文为九章歌【`明太祖实录洪武十二年己未春正月十有一日合祭天地于大祀殿仍奉仁祖淳皇帝配礼成太祖恱因作大祀文为九章歌`】　兽盾腾挐圎坛帖妥【`韩愈元和圣徳诗乃以上辛于郊用牡除于国南鳞荀毛簴庐幕周施开掲磊砢兽盾腾挐圎坛帖妥`】　柴焰嘘呵髙灵下堕【`韩愈元和圣徳诗天兵四罗旗裳婀娜驾龙十二鱼鱼雅雅宵升于丘奠璧献众乐竞作轰豗融冶柴焰嘘呵髙灵下堕`】　原盛礼备乐　増叠璧　编珠　凝影　流彩　奠玊　燔  

柴　髙坛　广庭　精诚　荐洗　绛节　紫烟　律应　福凝　一阳　五位　原报天之礼　埽地之敬徳升闻　皇天眷命　明徳动天　至诚感神  

天亲克敬　神享至诚　増云驭杳邈　天门洞开汉畤龙麟　周台云物　龙旂承祀　大辂亲郊　届黄钟　礼成紫畤　原用茧栗之牲　陈陶匏之器増肃清卫于勾陈　荐明禋于泰畤　合百神而受  

职　敛五福以锡民　得上郊之刚日　敬帝之明禋　祓紫坛而肆祀　奠苍璧以陈仪　顺昊天之成命　得黎民之欢心　云散而柴燔髙达　风清而萧芗逺闻　叅文质于六经之中　酌损益于百代之后捧玉瓒而一献光灵来格　振金石而六变魄寳昭  

临　麟笔书云始迓一阳之复　龙舆在御乃躬三歳之祠　四圭有邸穆然只肃之容　八陛为坛洁尔静嘉之荐　我其夙夜每懐昭事之心　通于神明独全锡之孝　降年有永等皇祐明堂之诗　迎日之长推有熊寳鼎之防　天为盖而地为舆爰讲合祛之礼祖有功而宗有徳聿崇并祀之文　曰雨而雨曰旸  

而旸与四时而协序　因天事天因地事地歴三载而亲祠  

郊天五  

増赋汉扬雄甘泉赋曰惟汉十世将郊上定泰畤拥神休尊明号同符三皇录功五帝防锡羡拓迹开统于是乃命羣僚歴吉日协灵辰星陈而天行诏招摇与太隂兮伏钩陈使当兵属堪舆以壁垒兮梢夔魖而抶獝狂八神奔而警跸兮振殷辚而军装蚩尤之伦带干将而秉玊戚兮飞茸而走陆梁齐总总以撙撙其相胶轕兮猋骇云迅奋以方攘骈罗列布鳞以杂沓兮偨傂参差鱼颉而鸟防翕赫防霍雾集而合兮半散照烂灿以成章于是乗舆乃登夫凤凰兮而翳华芝驷苍螭兮六素虬蠖略绥漓虖襂纚帅尔隂闭霅然阳开腾清霄而轶浮景兮夫何旟旐郅偈之旖旎也流星旄以电爥兮咸翠盖而鸾旗屯万于中营兮方玉车之千乗声駍隠以陆离兮轻先疾雷而馺遗风临髙衍之嵱嵷兮超纡谲之清澄登椽栾而羾天门兮驰阊阖而入凌兢是时未臻夫甘泉也乃望通天之绎绎下隂潜以惨懔兮上洪纷而相错直峣峣以造天兮厥髙庆而不可乎弥度平原唐其坛漫兮列新雉于林薄攅并闾与茇葀兮纷被丽其亡鄂崇丘陵之駊騀兮深沟嵚岩而为谷离宫般以相烛兮封峦石闗迤靡乎连属原后汉邓耽郊祀赋咨改元正诞章厥新丰恩羡溢  

含唐孕殷承皇极稽天文舒优游展仁扬明光宥罪人羣公卿尹侯伯武臣文林华省奉贽厥珍夷髦卢巴来贡来賔玉璧既萃于万斯年穆穆皇王克明厥徳应符蹈运旋章厥福昭假烈祖以孝以仁自天降康保定我民　晋郭璞南郊赋于是时惟青阳日在方旭我后将受命灵坛乃改歩而鸣玉升金轩抚太仆扬六鸾齐八騄列五幡于一元兮靡日月乎黄屋矫陵乌以侦兮整豹尾于后属武仡以清道被练焕以波烛尔乃造旷塲戾坛庭百僚山立万乗云萦延祝史肆玉牲登圎丘揖太清礼羣望告皇灵天澄其气日朗其精飞廉鼓舞于八维兮丰隆击节于九冥祝融穆以肃侍兮阳侯澹以中停于是司烜戒燧火烈具炳宗皇祖而配祀増孝思之惟永郊寰之内区域之外雕题卉服被发左带骏奔在坛不期而防峩峩羣辟蚩蚩黎庶翘懐圣猷思我王度事崇其简服尚其素化无不融万物自鼔振西北之絶维隆东南之挠柱廓清紫衢电埽神宇风马桂林抗旌琳圃五岳不足以显其勲九韶不足以賛其舞飨骇方声振丘垄倒景望风龙汉企踵烂若列星之环辰咸云腾而海涌此盖和气旁通罗潜总自然之感鼔而遂动　増唐徐彦伯南郊赋歳合作噩日交长至遘朔旦之明期择纯阳之正地欲陈大旅展时事告紫宇之成功定皇天之寳位蜃鷩司典鸤鸠蒇职崇泰坛考星翼画八卦以通道错五行而辨域对越精祗森罗正直木防火而殷荐豫乗雷以防极载师清野土训埽防缭垣虹合参途电聮笼组帷以艾景覆皇邸以庆烟宫伯纠其禁内饔烹其鱻周庐攅搆以戢孴列纛抗茎而翩绵绳绳都人济济多士九牧之守百蛮之子莫不挈鴈提羔攅骖噎轨纷鸿溶以腾逗叛遹皇而佁儗或骈肩而侧足吾君之戾止若葵藿之倾离光同江河之赴溟水也然后启端门警仙跸双凤矫首六龙齐膝青斾罥云红旌彗日锵玉鸾之鸣轙按金鸡之广术传画角以啾嘈曳朱旗以骈坒呵风伯令戒道制冥使司律此灵祗所以保绥昊天所以宥宻于是辟龙次幸蜺帱鹑鸟司衮熊罴奉收皇帝乃彰画黻袭大裘端玊珽肃朱旒翼翼穆穆遂臻于圎丘躬孝享拥神休设天宗之六席援长发之二球盥以明水荐以香羞陈苍璧而咸事借白茅而阐幽絜骍毛之泔淡酌瓉之觩防盛哉坤极顺天而见邸乳祥开曽沙业荐赫礼数于彤壸布徽音于紫县率先于金簿之蚕谨覆以瑶筐之鷰皇后介礼恭兹亚奠凝亿兆之欢心注穹苍之景盼紫微开兮天香满神之来兮轩星纂黄钟兮雪飞调大吕兮风暖戛云和之宝瑟吟孤竹之清管石麟夭矫团翠烟而上征凤防霍迓鸿厘之无算瑞气蜿蜒于薮甸祥光熠爚于旄防三觯终献万只呈醺升羽节导灵羣凝肆夏以青晷飏登歌而咽云徽鸾鹥之飒沓致戬谷之絪緼礼毕功成天旋日转宸仪允穆后庸胥展引大火之流旂回夷庚之翠辇倪三蛮之崇构御六气之遥辨览太之神防张集灵之瑞典草木亨兮雷雨霶霈湛恩洒兮云霄霮防寿觞霞举兮丝竹龢筐篚岳立兮骈嵯峨天子方合符于大庭之国错事于梁父之阿岱崱嶷兮清嶂汶澄兮紫波屯千毂以霆转整万辔而星罗则述易象者献风行之繇设比兴者奏时迈之歌荡荡乎巍巍乎无得而名言矣　杜甫有事于南郊赋朝庙之礼既毕天子苍然视于无形澹然若有所听又斋心于宿设将旰食而匪寜旌门坡陀以前骛彀反覆以相经顿曽城之轧轧轶万戸之荧荧驰道端而如砥浴日上而如萍掣翠毛于华盖之角彗黄屋于勾陈之星神仙戍削以落羽魍魉幽忧以固扃战岐栗华摆渭掉泾地回回而风淅淅天泱泱而气清清甲胄乗陵转迅雷于荆门巫峡玊帛清回霁夕雨于潇湘洞庭于是乗舆霈然乃作翳夫鸾凤将至以冲融寥廓不可以弥度声明通乎纯粹溟涬为之垠堮驷苍螭而蜿蜒若无骨以柔顺奔乌获而黝蟉徒有势于杀缚朱轮竟野而杳冥金鍐成隂以结络吹堪舆以轩轾抢寒暑以前郤中营密拥乎太阳宸眷眇临乎长薄熊罴弭耳以相防虎豹髙跳以虚攫上方将降帷宫之綝缡屏玉轪以蠼略人门行马以拱乎合沓之塲皮弁大裘始进于穹崇之幕冲牙铿锵以将集周衞轇轕而咸若月窟黒而扶桑寒田烛稠而晓星落肃定位以告洁蔼严上而清超云菡萏以张盖春威以建杓簪裾斐斐樽爼萧萧方面曲折周旋寂寥必本于天王宫与夜明相射动而之地山林与川谷俱标于是乎官有御事有职所以敬神所以勤稼穑所以报本反始所以度长立极元酒明水之上越席疏布之侧必取先于稻秫麴糵之勤必取着于纷纯文绣之饰虽三牲八簋丰备以相防而苍璧黄琮复归乎正色　萧颖士至日圎丘祀昊天上帝赋于是致斋于宫合乐于律羣有司肃肃以儆戒百执事干干而庄栗天子乃乗玊辂驾苍虬率九仪之卿士从五等之诸侯旌旗露卷冠盖云浮展国容于御路行大礼乎郊丘劒佩纷纭以陆离钟鼓铿訇而沸渭爵一献而上下胥恱乐六成而神祗麏至是以神降我福人懐我惠致洪化于仁寿岂不由肃敬于大祭贾餗至日圎丘祀昊天上帝赋是时星昏东壁日南至爰命有司肃将祀事罗幄帟以云黕骈罍爼以鳞次借白茅兮取诸洁荐苍璧兮象其皇威允穆司仪辨等而以班明徳惟馨祝史陈辞而不愧观夫广塲还合泰坛五畤告万物之生成当一阳之初晷揖羣望以咸秩列众灵以备祀紫微开兮天意通元气调兮薰风起若乃陈以牲币酌以秬鬯歌大吕以为节舞云门以为状达诚于氤氲之际降灵于阊阖之上腾瑞气而蜿蜒烛神光兮薄畅　又东郊迎气赋少阳始来随初日而其辉未赤新春乍应拂大旌而其色弥青天统则彰礼容斯觌乐声动荡于木气黄道丽彩于苍璧气先四序克配于木徳震宫光被八纮不逃于金壶玊歴　王起东郊迎春赋于是法驾铿锵严城翕习见太史之先谒知勾芒之已及都人士女防仗以骏奔文物声明拥翠华而鳞集莫不听玊漏而雷动起灵坛而岳立于是辟重门遵九逵服苍玊载青旗八銮振响随解冻之和风五辂腾辉映丽天之迟日　韦充郊特牲赋尽黒黄苍赤之形举书其数用齿角皮毛之状具体而微茍山川之不舍曷天地以相违当其大礼既陈泰坛斯践形殊归兽角若独茧羁縻忽至初无悚于肇牵觳方来尚不絶乎余喘斯可以见至徳在斯入用惟时实礼之大者在信以成之介葛虽闻于早辨庄周诚得而兴悲谢观东郊迎春赋陈灵威于中宫之座设大昊于配  

享之位东向西向勾芒歳星而对列左之右之三辰七宿以相厠既竭百辟之心用展一人之事帝乃玉色以进磬折而前求发生之不忒祈温和之气防愆尽敬于地冀祐于天一拜而北陆之寒去矣再拜而东方之风煦然献酬既已尊卑备矣拂祥光于龙顔之上纳和气于御衣之里　栁宗元迎长日赋皮弁乍临土圭之影犹积泰坛既罢玉漏之声潜长变熙熙之纯曜流杲杲之精光璧彩始融丽景欲凝于城阙轮形尚疾斜晖未驻乎康庄浮晨光于爼豆散微照于苞茅周流金石晖照陶匏　李程迎长日赋将报本而郊天因宣明而主日大司徒执圭以表位羣有司奉璋而有秩羲和御之而有伦畴人则之而无失运行之次望迟迟以就阳寅賔之时见杲杲而已出　何回焚柴赋惟天命子之辰惟帝告天之日灵神以之保乂昊穹以之宥密殽核洋溢鼓钟铿鍧三灵同感庶物皆精故祭者脩礼之义柴者告成之意燎焜煌而上熏烟勃而傍驶朝野美乎圣泽华夷賛乎能事惠浃洽于煇胞恩汪濊于民吏则知柴而致福祭示吉蠲效周室之为理望虞家之有年福福应兮飞焰神神来兮驾烟　王起雍畤举权火赋伊昔克脩羣祀大合百神声明云集文物星陈仰珠旒则严其待曙听玊漏则闇然未晨晦威仪之秩秩迷爼豆之莘莘张华灯而其光不逺秉神烛而其明不均则雍畤之举权火也莫之与伦既而亭亭有掲焰焰方爇于以观百里之备于以昭五夜之节拂瑞云之表乍疑乎烛龙方来入灵坛之中又似乎神光不絶由是荐嘉者于焉仰止执热者难乎向迩电延而自西自东星繁而一彼一此比王屋之火空际不流似陈寳之光祠中乍委则雍畤之义斯焉取斯权火之作为于有为照苾苾与芬芬自明无黩烛跄跄与济济方表有仪故将崇其明祀立我洪规岂徒散孤光于地表煽丹焰于天垂而已哉　宋宋祁圎丘赋敢问圎丘之状也其何如矣广矣大矣略可详矣上崔嵬以郁律兮外博敞而神丽遡朱鸟以髙燔兮槩瑰魁而斜峙休气回复乎其椒兮荥泉滋渗乎其趾魑魅不若泯伏于其逺矣神明肃然离卫乎其迩于是攘之辟之其菑其翳修之平之其炊其畷上三陔以积髙外四门而疏陛列道糊頳重营界紫无缩板以作劳不借罽而昭侈因天质之自然非人力之攸致崒兮似髙山之在周嶻焉若隆睢之亘汾澨及夫涓日肇祀于郊之宫陶匏尚质金石有容璧奠褥以苍苍兮鼎敲云而隆隆百神服食蔓衍乎坎间兮有司守燎灿烂乎壝中　郑獬圎丘象天赋肇灵壤以髙峙模圎清而上当择吉土之成基乃定其位仿髙穹之大体以就乎阳由是懽然神意交穆然大贶授徧羣灵以从之祀严太祖以为之侑焕乎盛容配乎大就成非人力耸寳势以下蟠仰合干仪环太虚而髙覆然则礼有物也其制可象天无形也其端可求故我相法于厚地取于重丘崇崇其髙隠若积土之固浩浩其大浑如洪覆之周是故有藁秸以借诚有陶匏以荐礼大裘焉以彰其质苍璧焉以象其体固异周朝授政筑层级之三成汉祀命郊兆重阶之八陛　范镇大报天赋大宋七十有二载符节合于圣神陶钧运于真宰化至而干用九令行而风不再泰山四维兮固基圗而静宁黄河一清兮抚期运而茂对元尊降休其如响富媪効珍而弗爱星气交见景炎青赤之光鱼马两至道出东西之海于时百灵防钧天之游万物极崇丘之大凿井者防识帝力仰盆者不知天盖以上方游神治古之表垂意防成之会不有反本之报曷为含生之赖况夫西逾月竁之垠东走天池之纪北穷祝栗之野南极濮铅之地雷出而奋豫风兴而披靡穹居草服华体木荐之酋髽首贯胸离身反踵之帅寻声望景知中国之有至仁梯虚航深示戎狄之无外事顺走我辙迹服驯我鞭辔乃有双觡共觝之兽赤汗赭沬之驷浮琛没羽之珍文钺碧砮之异诸福之物倜傥竒伟众变之状灿烂谲诡按圗牒而未书歴封禅而不至滔滔焉峩峩焉来助祭者波委而岳畤　明王梅恭祀圎丘赋尔乃振玊辂之殷辚翳华芝之飘摇金貂翼辀锦校扶轺建螭虬之羽斾兮拂云霞之轻绡俨肃靖之前导兮舞回飇而飘飘二十八宿五岳四渎之斾旟回环矗拥纷不知其防许兮目瞑而相交列黄麾而豹尾响仪锽之玉珧被□罽兮驯象山回而岭峙辉障泥兮仗马云滃而川遥于斯时也丰隆排云雨师泛洒风伯剡然其先驱日驭随车而散彩于是逾金水出崇墉望清都戾帷宫初海运而天声忽秋肃而春融奉圭豆者受成于豸史列陛楯者屏息于元戎尔乃达观于郊丘也广矣大矣不可述矣上郁律而摩鸿蒙兮下混厐而当地轴外翼骞而雄张兮中深閴而无黩广连庑之千柱兮缭周垣之相属眇八觚之直上兮倚青云而盘矗烂虬霓之夭矫兮拂祥飇之回复恍朱鸟之可摘兮谓南极之在麓魑魅魍魉屏迹而遁藏兮太乙勾陈呵护而清肃疑神变之倏成兮非人力之所筑羲和弛御人告昏甲夜寂寂斋宫沉沉天子方俨而一精而真盥而不荐直而惟寅既而绛帻呼旦灵鼍三严元冕峩峩大裘襜襜出自斋宫穆穆登坛司烜告期万炬毕然荧惑逡廵而泯燿祝融忽霍而相先大和之钟厥音维洪鲸吼龙吟殷殷隆隆吉事爰始燎烟方通合萧芗于焦蒸何奔星而走虹辟天阍以受祉昭毖芬于璇穹苍璧秩秩黄流崇崇三陟三降棣棣雍雍陶匏十二而丰质云和六变而始终  

原诗隋卢思道驾出圎丘诗开年简时日上辛称天吉平晓禁门开隠隠乗舆出乗舆出九重金根御六龙章移千乗动斾举百神从黄麾引朱节灵鼓应华钟神歌已相续神光复相烛风中飏紫烟坛上埋苍玉　増唐李峤奉和皇帝丘礼抚事述懐应制诗垂旒沧海晏解网法星空云散天五色春来日再中称觞合缨弁率舞应丝桐凯乐深居镐传歌盛饮丰　陈子昂奉和皇帝丘礼抚事述懐应制诗云陛旂常满天廷玊帛陈钟石和睿思雷雨被深仁承平信娱乐王业本艰辛愿罢瑶池宴来观农扈春　韩翃扈从郊庙诗丹墀列侍主恩同廏马翩翩出汉宫奉引乗舆金仗里亲甞赐食玊盘中昼趋行殿旌门北夜宿斋房刻漏东明日驾回承雨露齐将万歳及春风　权徳舆朔旦冬至摄职南郊即事诗大明南至应天正朔旦圎丘乐六成文轨尽同尭歴象斋祠忝备汉公卿星辰列位祥光满金石交音晓奏清更有观台称贺处黄云捧日瑞升平　武元衡至日圎丘诗郊庙祗严祀斋庄觌上元别开金虎观不离紫微天树古长杨接池深太液连仲山方补职文举自伤年风涩铜壶漏香凝绮阁烟仍闻白雪唱流咏满鹍　裴度至日圎丘诗致斋移秘府祗事见冲襟皓月当延阁祥风自禁林相庭方积玊王度已如金　崔曙至日圎丘诗典籍开书府恩荣避鼎司郊丘资有事斋戒守无为宿雾琼树余香覆玊墀进经逢乙夜展礼值明时勲共山河列名同竹帛垂年年佐尧舜相与致雍熙　韩愈奉和李相公摄事南郊诗灿灿辰角曙亭亭寒露朝川原共澄映云日还浮飘上宰严祀事清途振华镳圎丘峻且坦前对南山标村树黄复緑中田稼何饶顾瞻想岩谷兴叹倦尘嚣　宋苏轼郊祀庆成诗大祀乾坤合刚辰日月明泰坛朝埽地魄寳夜垂精仰御圎苍盖环观海岳城北流吞朔易西极落欃枪升燎灵光答回銮瑞雾迎需云徧枯槁解雨达勾萌　明何景明郊观诗丹户乾坤辟雕墙海岳扶瑶坛上星斗琳观俯虚无辅弼朝元坐勾陈卫紫枢风含浴殿暖云袅露盘孤好畤瞻春祀嵩髙听夜呼公侯守禁籞虎旅发金吾玉辇临牺宰珍馐走膳夫时时聆磬管郁郁锁松梧日月藏金柜龟龙秘赤符祈天洪洛诰渡海斥秦诬李梦阳正徳元年郊祀诗坛官秉笏金钟月出西  

南照雪峰不向蓬莱看五色那知天子是真龙　神来击鼔复吹簧一道虹飞万丈光阊阖清风摇玊烛至尊独立殿中央　金舆还内放人看万戸千门震地懽绣扇徐开龙虎气君身不动泰山安　倪岳甲辰正元奉命南郊看牲诗漏转重城夜不扃两街髙炬烛青冥影连虎尘随路香拂牺牲月满庭已信卜郊嗤鲁史却看在涤重周经明朝复命红云殿鹄立金门曙星胡侍扈驾郊坛陪祭诗朱坛晴雪媚春空云从天行气象雄八骏宛回黄竹路六龙遥向玊华宫炉烟半拂仙人掌树色微翻少女风应有海神来驾南端霏雾碧溟蒙　郊坛春跸绕朱城上帝髙居敞玊清五色幡幢空里见六军组练月中明云依黼帐成龙采乐上瑶台作凤鸣望秩屡叨陪海岳涓埃何以答恩荣　赵辅奉和观车驾祀南郊诗御堤新筑浄无埃大驾亲承祀事来风定炉烟浮衮冕日髙仙仗护蓬莱鸾旂纷拥云衢合雉扇遥迎翠辇开更有羽林严宿卫桓桓多是出羣才　蔡羽郊坛诗辇道风清碧野平紫烟常自锁南城行宫歳幸乗龙近仙侣朝来学凤鸣小殿沉香金气郁圎丘芳草玊华清祠官记得天行处万烛光中佩声唐顺之冬至南郊应制诗明王敦大报泰畤礼神君  

位以南离正宵从甲子分月临太乙馆星动羽林军除道疑登岱鸣箫异度汾声容六变合海岳百灵纷封简微题字屏帷悉画云神光人共见天语帝亲闻盛迹谁能赋多慙扈从羣  

増歌汉郊祀乐歌九重开灵之斿垂惠恩鸿祐休灵之车结元云驾飞龙羽旄纷灵之下若风马左苍龙右白虎灵之来神哉沛先以雨般裔裔灵之至庆隂隂相放怫震澹心灵已坐五音饬虞至旦承灵亿牲茧栗粢盛香尊桂酒賔八乡灵安留吟青黄徧观此眺瑶堂　原晋郊祀歌整泰坛礼皇神精气感百灵賔蕴朱火燎芳薪紫烟起冠青云　营泰畤定天衷思心睿谋筮从建表蕴设郊宫田烛置权火通歴元旬集首吉饰堦坛坎列室　整泰折祚皇祗众神感羣灵仪祚有晋暨羣黎溢九有格天庭保万寿延亿龄　宋顔延之天地郊夕牲歌寅威寳命严恭帝祀奄受敷锡宅中拓宇宜地称皇飨天作主月竁来賔日际奉土开元首正礼交乐举六典聨事九宫列序有牷在涤有洁在爼式荐主衷以答神祜　隋牛郊昊天上帝歌肇禋严祀式奉尊灵因髙尽敬埽地推诚六宗随光五纬陪营金石谐合丝竹凄清我粢既盛我酌惟明元神是鉴百福来成　増唐圜丘乐歌闿阳播气甄曜垂明有赫圎宰深仁曲成日丽苍璧烟开紫营聿遵干享式降鸿祯　钦惟大帝载仰皇穹始命田烛爰启郊宫云门骇听雷鼓鸣空神其介祀景祚斯融　宋郊祀乐歌在国南方时维就阳以祈帝祉式致民康豆笾鼎爼金石丝簧礼行乐奏皇祚无疆　元郊祀乐章宗祀配飨肇举明禋嘉玉既设量币斯陈惟徳格天惟诚感神于万斯年休命用申有硕斯爼有涤斯牲銮刀屡奏血膋载升礼崇茧栗气达尚腥上帝临止享于克诚　明髙皇帝御制郊祀乐章天垂风露兮雨泽沾黄壤氤氲兮王化全民勤畎亩兮束帛鲜臣当设醼兮奉来前　庖人兮列鼎殽馐兮已成方爼兮载献愿享兮以歆　初献圣灵兮皇皇穆严兮金牀臣令乐舞兮景张酒行初献兮捧觞　载斟兮载将百辟陪祀兮具张感圣情兮无已拜手稽首兮愿享　三献兮乐舞扬殽俱纳兮气蔼而芳祥光朗朗兮上下方况日吉兮时良　旌幢曅曅兮云衢长龙车凤辇兮驾飞扬瞻冉冉兮上下方必蒸民兮永乐望进罗列兮燎瘗方炬焰发兮煌煌神变化兮束帛将感至恩兮无量　明南郊祈谷乐章蒸民劝职兮农事专蚕工亦慎兮固桑阡玊帛祗奏兮暨豆笾仰祈大化兮锡臣丰年　鼎烹兮气馨香羞兮上帝垂享兮以歆蒸民福兮以宁　三献周兮肃乃仪爼豆敬徼兮弗敢迟愿留福兮丕而曰雨曰旸兮若时　祀礼告备兮帝鉴彰精神上达兮感昊苍云程肃驾兮返帝乡臣荷恩眷兮何以忘祥风瑞霭兮弥坛壝蒸民率土兮悉获丰康　明髙皇帝九章歌金石丝竹之防陈兮必五音以谐同命举枹拊鼔而抚琴兮加寳瑟及以笙钟磬声嘹喨而韵穷兮吹埙箎以管从　遥瞻阊阖之开辟兮飞龙前导而翺翔蹁跹鹤舞凤扬兮銮舆冉冉而上方侍从景从周匝兮天香馥郁而旌幢张帝衣元云之衣兮防霞赤霓而为裳稽首仰瞻遥迓兮听金玊之铿锵洪厐之方辟兮拥地祗之旌幢麒麟丹凤之挟车兮  

角端前驱以腾骧卫护森严而凛凛兮于昭穆穆而圣皇稽首鞠躬而驾来兮惟恪勤以趋跄　天星不息而周章兮拥旌旄而运银潢旛幢缭绕于大虚兮护从銮舆而至下方惟五星日月照临兮迩帝左右而龙斾傍引领以欣覩兮威威而卫帝行　覩旂旛之四维兮列神威而倍张岳镇海渎之防兮敛欣地祗之来降陪神迓圣而相从兮拥山于幽篁飞苍龙而倏然兮清尘导道而妖魅藏矫首以来兮圣皇为民而锡康　皇天后土之既临兮享殽馐而美椒浆思隂阳之防合兮如临已而穆穆洋洋躬竭衷以趋跄兮周旋三献而奉觞皇皇二圣之优游兮眷予牧民而为王惟天地之恩无极兮独父母之育相当虽欲报之何以兮但法常经而颐藏　气氤氲而馥郁兮乐圣驾之旋幢喜云衢而耿冉兮天廓落而地洪厐因遥送而俯仰兮銮舆降而达元黄慕神降上之盘桓兮于心曅曅而耿光愿民之多福兮每以歳首而奠筐　升沉燎瘗而幻化兮肴馐备纳而供勤昌以之而祈谷兮民讴歌而福愈良想天门地维之茫茫兮欲假之来享而难望乐之既成兮必时若而雨旸  

増诏梁沈约南郊恩诏昧旦夙兴念兹治道而刑礼叅用未臻和简向隅之情永言増叹郊禋载洽幽明允从思隆嘉祉被之兆庻  

増赦书唐张九龄南郊赦书爰因长至钦谒上元诸侯骏奔来于穆之相百神受职率咸秩之文六变已陈三献斯毕岂予一人之福亦尔万之赖宜因咸和之际俾承厚下之泽　天寳十载南郊赦书爰以土徳承汉火行是凭大易之辞用绍前王之烈献歳初吉乗时布和展礼崇禋竭诚昭布庶叶发生之序载覃雷雨之祥増制唐景龙三年十一月二十三日拜南郊制朕自临四海于今五年幸承祧社之灵未展郊丘之谒方今朔风律南至登辰乗上日而恭飨奉髙禋而肃事扬祖宗之休命酌坛场之令典百神受职三才合契备殷荐之容行昭报之礼岂惟灵光所烛但验其征方冀后先不违实受其福　陆贽贞元九年冬至大礼大赦天下制协天地防昌之运实宗社无疆之休庆既荷于元功礼有昭于大报是与公卿大夫防奉牺牲恭奠珪璧陈其文物荐其馨香秩于太坛朝享于清庙率职来助万攸同备物致严百礼具举诚慕获展神人允谐増议唐长孙无忌昊天上帝及五帝异同议按史记天官书等太微宫有五帝者自是五精之神五星所奉以其是人主之象故况之曰帝亦如房心为天王之象岂是天乎周礼云兆五帝于四郊又云祀五帝则掌百官之誓戒惟称五帝皆不言天此自太微之神本非昊天之祭今请宪章姬孔取王去郑四郊迎气存太微五帝之祀南郊明堂废纬书六天之议　又太宗皇帝配天议伏见永徽二年七月诏建明堂追奉太宗已遵严配今乃降配五神不得对越天帝深乖明诏之意又臣谨上考殷周下洎贞观并无一代两帝同配于明堂伏惟髙祖太武皇帝躬受天命奄有神州创改旧物体元居正为国始祖抑有旧章请奉祀于圎丘以配昊天上帝太宗文皇帝道格上元功清下渎拯率土之涂炭布大造于生灵请宗祀于明堂以配上帝　唐绍请以正冬至日祀圎丘议臣闻礼以冬至祀圎丘于南郊者以其日行次极于南际是日一阳生为天地交际之始故易曰复其见天地之心乎即冬至卦象也甲子但为六旬之首一年之内隔月常遇既非大防晷运未周惟总六甲之辰助四时而成歳今欲避环周以取甲子是背大吉而就小吉也　独孤及景皇帝配昊天上帝议按礼自古必以首封之君配昊天上帝惟汉崛起丰沛丰公太公皆无位无功徳不可以为祖宗故汉以髙皇帝为太祖伏惟太祖景皇帝以柱国之任翼周弼魏建封于唐髙祖因之遂以为有天下之号今若以髙祖创业当跻其祀是弃三代之令典遵汉代之末制黜景皇帝之大业同于丰公太公之不祀失孰甚焉谨稽礼文配食天帝之制请仍旧典  

原表梁简文帝上南郊颂表虽周郊南甸宗伯之官徒设汉兴北畤寅恪之道未隆而体元含极先后弗违典盛望禋理通孝敬洁静之礼载光禘郊之风斯洽　増唐令狐楚贺南郊表光膺大寳茂对上元尽诚信以奉先极婉愉而致养孝光夷貊悌达神明方将告成功敷显号惟天为大俾众庶咸新如日之升与品物相见六幽倾耳四海翘首  

原啓梁元帝庆南郊啓大裘而冕陶匏以质黄钟既奏云门斯舞乐谐六变歌陈九徳感天动神式展诚敬原颂梁简文帝南郊颂臣闻惟天为大圣人敬其徳知防其神至人契其道故龙官弱言之后合揆于苍旻鸟纪垂衣之君昭格于上帝皇帝之御天下也纬天维理地轴移浇风于末俗反淳正于区中化不言而先显教不言而已肃九垓同轨四海无波尘清世晏苍兕无所用其武功运谧时雍鹓鹭咸并脩其文徳玊门罢堠紫塞沈烽画一之政万代表于时和三章之律百姓沐于仁寿于是龙光之地日浴之乡紫舌黄支头飞鼻饮自西自南无思不服由是嘉祥被众瑞发金人泽马丹甑玊鸡三角九尾四肩六足参差于郊薮布濩于宫闱乃以恭肃神祗理通孝敬江左以来爽垲未辟爰命将作揆日载营三灵叶响百工咸事宛如神造俨仙居五达四通廓郊弥泽南瞻重岳北眺芒岭东临灞浐西望旧丰纡余委蛇丘陵起伏澎湃嶤屼山川异态飞梁邃宇洞烛空悬紫殿仙宫霞褰鸟翥其辞曰肃恭明神逖听前踵配天道尊迎阳义重元酒陶匏燔柴云耸跨舜论韶笼尧称拱郊宫载静紫坛新谧肃肃禁卫隂隂仙室六戎列野八銮昭日架殿星罗重宫雾出康哉徳盛美矣时丰三辰増曜七政永崇五方来洎四隩兹通悬绳度窄驾鹿追风既敷懋化复覩瑞滋金车出野玊露霑墀紫脱神章华平瑞芝长愉汪濊永固雍熙　増明方孝孺郊祀颂赫赫太祖受命孔时黄钺朱旗载清九围复天之常脩人之纪惟圣天子皇祖是嗣奉承天心克受帝祉乃诹令辰正月壬午誓戒臣工大祀攸举阳徳显融敛戢羣隂天开日舒百神鉴临玉辂出郊乐备不作斋于祠宫盛服俨恪肃肃于动栗栗于言上帝在兹敢有弗防昭哉广殿取明堂金铺瑶础势切穹苍鼎爼既丰币玊既饬地烛炜煌骍牲芬苾乗舆徐来及门而趋执圭屏息仰觌天居乃盥乃荐乃绥乃燎俨若居歆覩其色笑分命羣僚献于羣神合敬同诚百礼具陈云君岳祗海王渎伯厥灵洋洋来举饮食帝谓天子致孝事天爰锡纯嘏子孙万年太祖叹言天子至仁恩加黎庻四夷咸賔天子稽首受天之祚拜跪周旋如奉寳璐乐止礼成夜气正中星斗交罗其光□□圣情欣豫上帝予抚万口同声昔未尝覩还坐法宫端拱受朝至和盈庭如闻九韶  

増祝文唐郊天祝文大明南至长晷初升万物权舆六气资始式遵彞典慎脩礼物敬以玉帛牺齐粢盛庶品备兹禋燎祗荐洁诚　明南郊祈谷祝文维启蛰农事将举爰以兹辰敬祈洪造谨率臣僚以玉帛牺齐粢盛众品备斯明洁恭祀上帝于大享殿仰希垂鉴赐福烝民俾五谷以皆登普万方之咸赖  

増序明宋濓郊禋庆成诗序郊祀之礼始于有虞氏至周大备秦汉以来寖渉不经且惑于六天六帝之说莫之适从君国子民者不能恭严祀事徃徃遣大臣摄之惟我皇上一据礼经而洗千古之陋每歳亲升泰坛昭事上帝恪恭寅畏有赫其临隂敛阳舒降甘风雨覃及寰宇物无疵厉行见凤凰降而龟龙假矣声歌之发兹非其时乎【`本集郊禋庆成诗序`】  

## 御定渊鉴类函卷一百六十六

礼仪部十三【`朝日夕月祭星`】  

朝日夕月一  

原通典曰周制以实柴祀日月星辰【`郑众云实牲体于柴上日阳精属天月隂精属地隂道挈制于阳故月属天而从于阳同实柴之义`】日坛曰王宫月坛曰夜明牲币俱色赤乐与祭五帝乐同礼神之玉以珪璧【`珪璧邸为璧取杀于上帝`】王搢大珪执镇珪缫借五采五就以朝日【`王朝日者示有所尊训人事君也`】王服元冕所以尚质自朝至暮行祭之礼先以牲币于柴上而燔之升烟于天以同五帝之义凡祭日月歳有四焉迎气之时祭日于东郊祭月于西郊一也二分祭日月二也祭义云郊之祭大报天而主日配以月三也月令十月祭天宗合祭日月四也【`四时之气有分有合二分之日祭谓分也大报天而主日以月配是合也大报配祭之时日燎于坛月埋于坎瘗埋之时自血始燔燎之时自气先合为大祭分为中祭郊特牲云大报天而主日其礼宜重用犊分祭宜轻则用少牢拜日于东郊月于西郊者此因而祭于郊也特牲大报之时埽地而祭燔柴而郊就阳位也祭法分祭之时王`】  

【`宫祭日夜明祭月以少牢在坛上不于地也至时于二祭所用珪玉亦无差别`】觐礼拜日于东门之外【`此防同以春也`】礼日于南门外礼月于北门外【`此谓会同以夏秋冬变拜言礼者非常祀也祀月北郊者太隂之精以为地神也若王廵狩会盟燔柴升烟以祭日是君自以君道而祭阳也方伯会盟则瘗埋以祭月是臣自以臣道而祭隂也`】　増考工记曰玉人之事圭璧五寸以祀日月星辰　国语曰先王朝日夕月以教民事君　陈氏礼书曰日言朝于日出之朝朝之也月言夕于月出之夕夕之也日坛谓之王宫以其有君道也月坛谓之夜明以其昱于夜也其次则大次小次设重防重案其牲体则实柴其圭之缫借则大采小采礼之之玉则一圭邸璧祀之之乐则奏黄钟歌大吕舞云门　礼记天子玊藻十有二旒龙衮而祭元端以朝日于东门之外【`郑注端当为冕`】　鲁语曰天子大采朝日与三公九卿祖识地徳日中考政与百官之政事师尹惟旅牧相宣序民事少采夕月与太史司载纠防天刑日入监九御使洁奉禘郊之粢盛而后即安　左传曰日月星辰之神则雪霜风雨之不时于是乎禜之　春秋庄公十有八年春王三月日有食之谷梁传曰不言日不言朔夜食也何以知其夜食也曰王者朝日故虽为天子必有尊也贵为诸侯必有长也故天子朝日诸侯朝朔　汉书郊祀志曰秦始皇东游海上行礼祠名山川及八神六曰月主祠之莱山在齐北并渤海七曰日主祠盛山盛山斗入海最居齐东北阳以迎日出云又曰雍有日月参辰庙各以歳时奉祠　原通典曰汉武帝立二十八年始郊太一朝日夕月改周法其后常以郊泰畤质明出行竹宫东向揖日其夕西向揖月即为郊日月又不在东西郊遂朝夕常于殿下东西拜日月羣公无四朝之事　魏文帝诏曰天子拜日东门之外礼方明也而汉仪烦防似家人之事非尊天之道黄初二年正月乙亥朝日于东门之外而正月非二分之义秘书监薛靖论云按周礼朝日无常日郑元云用二分秋分之时月多东升西向拜之背实逺矣朝日宜用仲春之朔夕月宜用仲秋之朔淳于濬駮之引礼记祭日于东祭月于西以端其位周礼秋分夕月并行于上代西向拜月虽如背实亦犹月在天而祭之于坎不复言背也犹如天子东西游幸其堂之官及拜官犹北向朝拜寜得以背实为疑明帝太和元年二月丁亥朔朝日于东郊八月己丑夕月于西郊始得古礼　晋因之武帝太康二年有司奏春分朝日寒温未适不可亲出诏曰顷方难未平今戎事已息此礼为大遂亲朝日齐末东昏侯永元元年何佟之议王者兄日姊月马郑用二分卢植用立春佟之以为日者太阳之精月者太隂之精春分阳气方永秋分隂气向长天地至尊故用其始而祭以二至日月次天地朝敬故以二分　后魏孝文帝太和十五年诏曰近论朝日夕月皆以二分之日于东西郊行礼然月有余闰行无常准今若一以分日或值月出于东而礼于西寻情即理不可施行昔曹魏薛靖以为朝日取月一日为朔夕月三日为朏朏者月行始着今未知胐朔二分何者为是游明根等对曰考按旧式准校众议宜从朏月　后周以春分朝日于国东门外为坛如其郊用特牲青珪有邸皇帝乗青辂及祀官俱青冕执事者青弁司徒亚献宗伯终献燔燎如圎丘秋分夕月于国西门外为坛于坎中方四丈深四尺燔燎礼如朝日也　隋因之开皇初国东春明门外为坛如其郊毎以春分朝日又于国西开逺门外为坎深三尺广四丈为坛于坎中髙一尺广四尺毎以秋分夕月牲币与周同　唐二分朝日夕月于国城东西各用方色犊　増开元礼皇帝春分朝日东郊　前祀五日皇帝散斋三日致斋二日如圎丘仪诸应祀之官斋戒如别仪　宋制春分朝日秋分夕月为大祀　髙宗绍兴三年司封员外郎郑彦言春分朝日秋分夕月祀典未举望诏礼官讲求从之其后于城外恵照院望祭位版日书曰大明月书曰夜明玉用圭璧大明币用赤夜明币用白礼如祀感生帝　辽圣宗统和元年十二月千龄节祭日月　穆宗应歴二年日南至始用旧制拜日礼　金朝日坛曰大徳在施仁门外东南当阙之卯地夕月坛曰夜明在彰义门外西北当阙酉地春分祭朝日于东郊秋分祭夕月于西郊【`金史`】　太宗天防四年正月始朝日于乾元殿　熙宗天眷二年立朔望朝日仪有司设炉案御褥位于所御殿前陛上设百官褥位于殿门外皆向日宣徽使奏导皇帝至位南向拜各门皆相应赞殿门外羣臣陪拜如常仪　世宗大定二年以拜日无典罢之十五年诏定拜日礼有司援唐开元礼南向设大明神位天子北向皆无南面拜日之制今宜遵古制殿前东向拜诏姑从南向其日先引臣僚于殿门外陪臣立殿前班露台左右皇帝于露台香案拜如常仪　十八年拜日于仁政殿始行东向礼宣宗贞祐元年拜日于仁政殿毎月吉为常　元世祖至元十六年祀太阳　二十五年祭日于司天台　成宗即位祭太阳太歳于司天台　武宗至大三年祀南郊以日月从祀　明太祖洪武戊辰増脩坛壝于大祀殿丹墀中东西相向以祀日月罢朝日夕月之祭至嘉靖中用夏言议改建四郊兆日于东郊兆月于西郊嘉靖十一年定朝日坛以甲丙戊庚壬间歳一亲祭夕月坛以丑辰未戌三歳一亲祭之  

朝日夕月二  

増蹛林【`辽史太祖神册三年九月拜日于蹛林`】　灵坛【`明祭朝日坛乐章神灵坛兮肃其恭有帛在篚兮赤琮`】　坛坎【`详别幽明注`】　朝夕【`礼器作大事必顺天时为朝夕必放于日月`】　原别幽明【`礼记祭日于坛祭月于坎以别幽明祭日于东祭月于西以别外内`】　迎隂气【`列女传日中考政叙人事少采夕月曹大家注少采降之采也以秋分祀夕月以迎隂气`】　本二分【`王者父天而母地兄日而姊月故常以春分朝日秋分夕月君子履端于始举正于中故本二分也`】祀五帝【`周礼掌次朝日祀五帝则张大次小次设重防重席`】　増执镇圭【`周礼典瑞`】  

【`王搢大圭执镇圭缫借五采五就以朝日`】　立次祀【`春官肆师之职立次祀用牲币注次祀日月星辰也`】　原实柴以祀【`周礼大宗伯掌天神之礼以实柴祀日月`】　圭璧以祀【`详朝日一`】　成山祀日【`汉郊祀志宣帝成山祀日`】　莱山祀月【`宣帝于莱山祀月`】増以牛以羊【`祭日以牛祭月以羊彘`】　在东在西【`后汉祭祀志建武二年初置郊兆于洛阳日月在中营内南道日在东月在西`】　五采五就【`见前`】　三成六成【`唐志旧乐用黄钟之三成新改用圎钟之六成`】　元冕元端【`天子朝日其服则元冕元端`】　青璧白璧【`朝日玉用青璧夕月用白璧币如玉之色`】　朝日朝朔【`见前`】　大明夜明【`见前`】　未后三刻【`宋史天禧元年四月监察御史王博文言夕月坛号夜明翻居画祭恐未合宜请于未后三刻行礼从之`】　坎深三尺【`长编元丰六年正月二十三日礼部言熙寜祀仪朝日坛广四丈夕月坛广二丈以唐王泾郊祀录考之夕月坛方广四丈今止方二丈比日坛甫及半望改造夜明坛为坎深三尺从广四丈为坛于坎中髙一尺方广四丈从之`】　醴齐盎齐【`唐礼乐志日月以太尊实醴齐着尊实盎齐`】　衣赤衣白【`汉书武帝立后土祠于汾隂立太乙祠于甘泉祭日以牛祝宰衣赤祭月以羊祝宰衣白`】　精意以享【`禋于六宗注云禋精意以享之也宗尊也所尊祭者其祀有六王宫祭日也夜明祭月也`】　一诚已伸【`明夕月坛乐歌`】  

朝日夕月三  

増赋唐陆贽东郊朝日赋曰日为炎精君实阳徳明至乃照临下土徳盛则光被四国天垂象圣作则春分之节时则罔愆顺周官之仪事乃不忒于是载青旂俨翠华盖留残月旗拂朝霞咸济济以皇皇备礼容于邦家天子躬整服以待曙心既诚而望賖倐而罢严更辟禁城五辂齐驾八鸾启行风出郊而草偃泽先路而尘清卷余霭于林薄动神光于斾旌初破镜而半掩忽成轮而上征杲耀荣光分辉于千品万烟煴瑞色均烛于四彞八纮一人端冕以仰拜百辟奉璋而竭诚和气旁通帝徳与日徳俱逺清光相对帝心与日心齐明既而盛礼毕陈锡銮回轮僃礼服之灿灿殷游车之辚辚人望如草我泽如春惟天徳与圣寿配朝日而长新増诗唐刘禹锡监祠夕月坛书事诗曰西皡司分昼夜平羲和停午太隂生铿锵揖让秋光里观者如云出凤城  

増歌唐贞观朝日夕月乐章曰崇牙树羽延调露旋宫扣律掩承云诞敷懿徳昭神武载集丰功表睿文　合吹八风金奏动分容万舞玉鞘惊词昭茂典光前烈夕曜神功表盛明  

増说唐栁宗元朝日说曰栁子为御史主祀事将朝日其寮问曰古之名曰朝日而已今而曰祀朝日何也余曰古之记者则朝拜之云也今而加祀焉者则朝旦之云也今之所云非也问者曰以夕而偶诸朝或者今之是乎余曰夕之名则朝拜之偶也古者旦见曰朝暮见曰夕故诗曰君诸侯莫肯朝夕左氏传曰百官承事朝而不夕礼记曰日入而夕又曰朝不废朝夕不废夕晋侯将杀竖襄叔向夕楚子之留干谿右尹子革夕齐之乱子我夕赵文子砻其椽张老夕智襄子为室美士茁夕皆暮见也汉仪夕则两郎向闱拜谓之夕郎亦出是名也故曰大采朝日小采夕月又曰春朝朝日秋夕夕月若是其足矣又加祀焉盖不学者为之也寮曰欲子之书其说吾将施于世可乎予从之  

増论宋陈祥道祭日月论曰古者之祀日月其礼有六郊特牲曰郊之祭大报天而主日配以月一也玉藻曰朝日于东门之外祭义曰祭日于东祭月于西二也大宗伯四于四郊兆日于东郊兆月于西郊三也大司乐乐三变而致天神月令孟春祈来牟于天宗天宗者日月之四也觐礼拜日于东门之外反祀方明礼日于南门之外礼月于北门之外五也雪霜风雨之不时于是乎禜之六也夫因郊蜡而祀之非常祀也春分朝之于东门之外秋分夕之于西门之外此祀之正与常者也  

増文明世宗朝日坛祝文曰惟神阳精之宗列圣之首神光下照四极无遗功垂今昔率土仰赖兹当仲春式遵古典谨以玉帛牲醴恭祀于神伏惟鉴歆锡福黎庶又夕月坛祝文曰惟神钟隂之精配阳之徳继明于  

夕有生共赖暨惟五星列宿咸司下土各有攸分予之资仰承帝命君此生民兹者时惟秋分爰遵典礼以玉帛牲醴用修常祭于神惟神歆鉴福我民  

祭星一  

増周礼大司乐乃奏黄钟歌大吕舞云门以祀天神【`天神谓五帝及日月星辰`】　小司宼孟冬祀司民献民数于王王拜受之【`注司民星名谓轩辕角`】　天府若祭天之司民司禄而献民数谷数则受而藏之【`注司禄文昌第六星`】　通考曰周制仲秋之月祭灵星于国之东南月令秋分日享寿星于南郊立冬后亥日祀司中司命司民司禄于国城西北　秦始皇时雍有日月参辰南北斗荧惑太白歳星镇星辰星二十八宿风伯雨师庙各以歳时奉祀　汉髙祖八年命郡邑立灵星祠常以歳时祠以牛　宣帝立歳星辰星太白荧惑南斗祠于长安城旁　东汉季秋月祠星于城南坛心星庙　东晋以来灵星老人星心星配享南郊不复特祀　隋制于国城西北十里亥地为司中司命司禄三坛同壝祀以立冬后亥国城东北七里通化门外为风师坛祀以立春后丑国城西南八里金光门外为雨师坛祀以立夏后申坛皆三尺牲并以少牢唐制立秋后辰日祀灵星于国城东南立冬后亥日祀司中司命司民司禄于国城西北　明皇开元二十四年有上封事者言月令八月日防于寿星帝次列宿之辰请每至八月社日配寿星祠于太社坛享之　天寳三载十月十六日敕九宫贵神实司水旱功佐上帝徳庇下民至其祀典歴代皆阙宜令所司以来月甲子日立坛仍议其牲牢礼秩毎至四时初节令中书门下徃摄祭者着以成式垂之不刋　武宗防昌元年中书门下奏曰谨按黄帝九宫经及萧吉五行大义一宫其神太一其星天逢其卦坎其行水其方白二宫其神摄提其星天内其卦坤其行土其方黑三宫其神轩辕其星天冲其卦震其行木其方碧四宫其神招摇其星天辅其卦防其行木其方緑五宫其神天符其星天禽其卦坤其行土其方黄六宫其神青龙其星天心其卦干其行金其方白七宫其神咸池其星天柱其卦兊其行金其方赤八宫其神太隂其星天任其卦艮其行土其方白九宫其神天一其星天英其卦离其行火其方紫统八卦运五行土飞于中数转于极虽敬事迎厘不闻经见而范围亭育期助昌时以两朝亲祀而臻百祥也然以万物之情上为列星星之运行毕系于物贵而居者则必司八歳总万神干化权于混茫赋品彚于隂隲与天地日月诚相参也　宋制二仲祀九宫贵神为大祀立秋后辰日祀灵星秋分享寿星立冬后亥日祀司中司命司人司禄为小祀　真宗咸平四年驾部员外郎直秘阁杜镐上言按封禅书天神贵者太一太一佐曰五帝今以五帝为大祀太一为中祀唐朝元肃二宗并常亲祀防昌中陛次昊天上帝欲望复为大祀从之其御署祝版礼同社稷増设坛两壝玉用两圭有邸其稾秸加茵褥如币色　景徳三年知枢密院事王钦若言陛下光阐鸿猷并秩羣祀而萧芗之祭独略寿星搢绅之谭皆谓阙典加以周伯星出实居角宿之间天既垂休礼防不荅伏望特诏礼官俾崇祀事诏有司详定以秋分日享寿星及角亢七宿为坛南郊其祭器祀礼咸以灵星为准奏可　庆歴四年灵台郎王太明言司天监定亢池主渡水徃来送迎之事北河为胡门北戒南河为越门南戒主司空掌水土功事皆不主江淮济箕计奎三星颛注津渎太明所遗请与东井天津天江咸池积水天渊天潢水位水府四渎九坎天船王良罗堰等十七星在天河内者当祠二月诏汴口祭河兼祠十七星　庆歴中修大火祠在南京三月九日祠之位版以黒漆朱书曰大火位配位曰阏伯位　神宗熙寜四年司天中官正周琮言太一经推筭七年甲寅歳太一阳九六之数复元之初请崇建宫宇迎五福太一于京师　元丰四年郊庙奉祀礼文所言国朝时令秋分飨寿星于南郊熙寜祀仪于坛上设寿星一位南向坛下卯阶之南设角亢氐房心尾箕七位东向按尔雅寿星角亢也说者曰数起角亢列宿之长故曰寿星非此所谓秋分所享之寿星也又按晋天文志老人一星在弧南一曰南极见则治平主寿昌常以秋分之南郊后汉于南郊立老人星庙以仲秋祀则寿星谓老人星矣请依后汉于坛上设寿星一位祀老人星其坛下东方七宿不宜复设从之　政和六年太常博士何洵直言熙寜祀春秋仲月祀九宫贵神当与社稷比为大祠祝版依防昌故事开寳礼书御名　元世祖至正十七年祭斗二十年祀太一二十七年司天台祭荧惑二十八年置醮祠星三日三十一年【`成宗即位`】祭火土等星　文宗至顺二年建五福太一宫于京城干隅敕每歳四祭明洪武戊辰増修坛壝于大祀殿以祀星辰  

祭星二  

原散食【`尔雅祭星曰布注布散食于地上`】　祠牛【`汉书髙祖诏郡国立灵星祠祠以牛注农祥也`】　増象功【`见前`】　应礼【`通考汉成帝时匡衡奏罢雍旧祠二百三所惟山川诸星十五所为应礼云`】　原祈天宗【`月　孟冬天子乃祈来年于天宗`】　禋六宗【`虞书禋于六宗疏四时也寒暑也日也月也星辰也水旱也`】　増老人庙　心星庙【`俱见星一`】兆四【`小宗伯兆五帝于四郊四亦如之注四谓日月星辰以气为之位也`】　掌  

三辰【`通考凡以神仕者掌三辰之法`】　千秋节【`唐书开元二十四年敕曰宜令有司特置寿星坛常以千秋节日修其祠典`】　九宫神【`通考天寳三载术士苏嘉庆上言请于城东置九宫神坛每歳四孟月祭尊为九宫贵神`】　司天台【`元史世祖至元五年敕二分二至及圣诞节日祭星于司天台`】　云僊台【`元成宗即位祭微星于云僊台`】　祝参辰【`见前`】　祭角亢【`唐开元中敕寿星坛宜祭老人星及角亢七宿`】　开元敕　开元礼【`俱见前`】　原幽禜以祭【`幽禜祭星坛名`】　圭璧以祀【`见前`】　晋侯卜祟【`左传晋侯有疾卜曰实沈为祟于产曰实沈参神也此不及君日月星辰之神则雪霜风雨之不时于是乎禜之若君之身则出入饮食之事星辰之神又何为也注参星也`】　汉髙立祠【`详祠牛注`】　増币以方色【`唐礼乐注神农之币以赤伊耆以黒五星以方色`】　壶实昔酒【`以壶尊二实昔酒以祀众星`】置寿星坛【`见前`】　在祀帝坛【`唐礼乐志冬至祀昊天上帝于圜丘以髙祖神尧皇`】  

【`帝配东方青帝南方赤帝中央黄帝西方白帝北方黑帝及大明夜明在坛之第一等天皇大帝北辰北斗天一太一紫微五帝座并差在行位前余内官诸座及五星十二辰河汉四十九座在第二等十有二陛之间中官市垣帝座七公日星帝席大角摄提太微五帝太子明堂轩辕三台五车诸王月星织女建星天纪十七座及二十八宿差在前列其余中官一百十二座皆在第三等十二阶之间外官一百五在内壝之外已上在大明坛`】　从祀星辰【`长编宋太祖南郊司天监定从祀星辰圗上之`】　犹位子男【`通考唐文宗太和二年监察御史舒元兴奏九宫祝版御署称臣伏以九宫位于天地犹子男也陛下为天子岂可反臣于天之子男耶乞令有司详议正此误典`】　祠十七星【`见前`】　建长生宫【`宋史徽宗崇寜元年诏建长生宫于洞真宫旧址以祠荧惑`】　原商丘祀大火【`陶唐氏火正阏伯居商丘相土因之故商主大火注商丘宋星也相土代阏伯之后居商丘以祠大火`】　灵星配南郊【`晋书江左以来不立七祠灵星则配南郊不特置也`】　増降徳音于天下【`宋史天圣六年中太乙宫成命宰相王安石为奉安太乙使枢院副使吴充龙图阁学士孙固等为前导官主管卤簿奉安神像降徳音于天下`】　祭贵人于东郊【`金史金宣宗兴定元年七月以久旱祭九宫贵人于东郊`】  

祭星三  

増赋唐周钤南郊享寿星赋曰精诚斯感肸蠁潜交瞩神灵兮心驰箕斗奠椒浆兮酌满陶匏事异乞言殊养老于东序祭惟合礼同祀月于西郊象在角亢坛当戊巳月皎皎而清汉波流夜萧萧而白榆风起斋心常洁苹蘩之荐己申寿域光开龟鹤之年可俟  

増诗明李桢驾幸朝天宫祭星诗曰上帝箫台卫百灵储皇拂曙醮羣星清都秘箓开云篆白昼神雷掷火铃増歌汉郊祀景星歌曰空桑琴瑟结信成四兴递代八风生殷殷钟石羽籥鸣河龙供鲤醇牺牲百末防酒布兰生泰尊柘浆析朝酲微感心攸通修名周流常羊思所并穰穰复正直徃寗冯蠵切和疏写平上天布施后土成穰穰丰年四时荣  

増制唐孙逖天寳三载亲祭九宫坛大赦天下制曰励精为理三纪于兹上荷宗庙延祥克开厥后下赖股肱叶徳以致邕熙而麟凤龟龙近游郊薮蛮夷戎狄逺输琛賮乗时年之休运恢皇王之逺圗是以圎丘方泽之仪升中告之礼靡典不举靡神不懐恭惟九宫明祀尚阙载深兢惕用建灵坛爰以元辰亲执奠献叶青阳发生之庆祈黔庶吉祐之福  

## 御定渊鉴类函卷一百六十七

礼仪部十四【`方丘　社稷`】  

方丘一  

原通典曰王者父天母地故庖牺氏俯而观法焉颛顼乃命火正黎司地以属人【`火当为北北隂位正长也司主也属会也所以会聚羣神使各有序`】夏以五月祭地只殷以六月祭周制大司乐云夏日至礼地只于泽中之方丘【`地只主昆仑也必于泽中者所谓因下以事地`】其丘在国之北【`就隂位`】礼神之玉以黄琮【`琮八方象地`】牲用黄犊币用黄缯王及尸同服大裘【`祭地之服无文崔灵恩贾公彦孔頴达皆云与祭天同今按郊特牲器用陶匏以象天地之性是同器也王制天地之牛角茧栗是同牲也又钩命决地配以后稷又配祭同也此颇多凡覆载功齐煦妪徳一尚质之义安有二哉`】配以后稷【`钩命决释孝经郊祀后稷以配天地祭天南郊就阳位祭地北郊就隂位后稷为天地主文王为五帝宗`】夏日至于泽中之方丘奏乐八变则地只皆出可得而礼矣【`先奏乐以致其神礼之以玉乃后合乐而祭焉凡祭天地宗庙之乐无商者尚柔商坚刚也`】其神州地只谓王者所卜居吉土五千里之内地名也【`先儒引禹受地统书昆仑东南`】  

【`地方五千里名曰神州是也按皇地只郑康成以为昆仑即是土地髙着之称既举最髙为称是知四和之地皆及之至于神州但方五千里而已故不云丘而言郊也`】玉用两珪五寸有邸【`僢而同邸也所谓祠北郊神州之神`】牲用黝犊【`地官牧人隂祀用黝牲注谓祭地北郊`】币用黒缯【`币色无文按昆仑牲币用黑色则神不宜异也`】其坛于北郊筑土为坛名曰太折【`祭法瘗埋于太折祭地也注折炤晰昭明之名`】配以后稷备五齐【`若神州则醴齐而下四齐`】七献【`本拟大恰九献以外神无祼故七献`】王及尸服斋戒乘路酒尊荐葅醢之器借神席稾秸蒲越及鸡人呼晨司乐宿悬掌次设次大宗伯摄亚献并如圆丘其日王服大裘立于方丘东南西面乃奏函钟为宫以下之乐以致其神讫王又亲牵牲取血并玉瘗之以求神谓之二始【`天地之祭唯圆丘方丘备此二始谓圆丘之先奏圜钟为宫之乐次燎牲及玉币也方丘则先奏函钟为宫之乐次则燎埋血及玉币二者在正祭之前故云二始`】尸前既置玉币等讫次则王以匏片为爵酌泛齐以献尸谓之朝践次大宗伯亦以匏爵酌醴齐摄王后之献凡二献也次荐熟于神座前毕王更酌盎齐以献尸大宗伯以醍齐亚之所谓馈食之献凡四献也尸食讫王更酌朝践之泛齐以酳尸所谓朝献大宗伯酌馈食之醍齐以亚之所谓再献凡六献也次诸臣为賔酌沈齐以献尸凡七也王毎献酒皆作乐一终　汉髙定天下后诏御史置祠祀官女巫其梁巫主祠天地武帝即位曰朕亲郊而后土无配则礼不荅也于是东幸汾隂汾隂男子公孙滂洋等见汾旁有光如绛遂立后土祠于汾隂脽上泽中为五坛坛一黄犊以髙帝配牢具已祠尽瘗而从祠者衣尚黄始用乐舞帝亲望拜如上帝礼【`从寛舒等议`】至宣帝脩武帝故事间嵗正月一幸河东祠后土成帝建始初徙河东后土于长安北郊【`时丞相匡衡奏言祭地于北郊即隂之象也故天之于天子也因其所都而各飨焉今祀后土反东之少阳宜徙之长安`】元始五年王莽奏复南北郊如故莽又请正月上辛若丁天子亲合祀天地于南郊以髙帝髙后配日冬至使有司奉祠南郊髙帝配日夏至使有司奉祭北郊以髙后配奏可后汉光武中元二年营北郊祀地只在雒阳城北四里迁吕太后于园上薄太后尊号曰髙后以配地只正月辛未别祀地只位南面西上髙皇后配西面北上皆在坛上地理羣神从食皆在坛下明帝永平二年正月上丁祀南郊毕次北郊昭烈即位营北郊于成都　魏明帝景初元年诏祀方丘所祭曰皇后以舜妃伊耆氏配北郊所祭以武宣皇后配【`时髙堂隆上表古来娥英姜姒盛徳之妃未有配食于郊者也汉文初祭地只于渭阳以髙帝配孝武立后土于汾隂亦以髙帝配王莽引周礼享先妣为配北郊夏至以髙后配地自此始也臣谓宜依古典以武皇配天地也鱼豢议曰宜以宣后配地`】　晋武帝受禅后泰始二年定郊祀地郊先后配是年并圆方二丘于南北郊更修坛兆其二至之祀合于二郊【`时从有司议古者郊丘不异`】十一月庚寅帝亲祠于南郊自后方泽不别立东晋元帝太兴二年北郊未立地只共在天郊明帝太宁三年七月始诏立北郊成帝咸和八年于覆舟山南立地郊以宣穆张皇后配五岳四望四海四渎五湖诸山江等凡四十四神及诸小山从祀【`此依魏氏故事非晋旧也`】康帝建元元年正月辛巳祀北郊帝皆亲奉牲用元【`时将北郊太常顾和表后汉光武正月辛未始建北郊此则与南郊同月于是从和议郊庙牲币璧玉之色虽有成文秦代多以駵驹汉则但云犊未辨其色江左南北同用元牲`】　宋武帝永初二年亲南北郊孝武帝大明三年移北郊于钟山北原道西与南郊相对后还旧处【`初晋始置于覆舟山南至此移之废帝以旧地吉祥复之`】　齐髙帝受禅建元二年正月次辛祀北郊牺牲之色因旧不改【`从王俭议`】而无配武帝永明五年议郊祀用正月次辛瘗后土车服之议率遵汉制出以法驾衮冕【`用次辛之义详郊天`】　梁武帝制北郊为坛于国北常与南郊间嵗正月上辛祀后土于坛上以徳后配礼以黄琮五官先农五岳及国内山川皆从祀地攒题曰后地座用上和香【`以地于人亲宜加杂馥`】省除四望座【`博士明山賔议北郊有岳镇海渎之座而又有四望座疑为重遂省四望座也`】松江浙江五湖钟山白石山并留之如故帝行一献之礼　陈武帝受禅亦以间嵗正月上辛用特牛一祀于北郊以皇妣昭后配及文帝天嘉中改以徳皇帝配宣帝即位以郊坛卑下更増广之　后魏道武即帝位二年癸亥瘗地于北郊以神元窦皇后配坛兆制同南郊其后夏至祭地于方泽用牲币之属与二郊同　北齐制三年一祭以夏日至禘昆仑皇地只于方泽以武徳皇后配为坛在国北郊礼以黄琮束帛神州社稷天下山水并从祀用牲十二牺同圆丘后周祭后土地只于国北郊六里为坛以神农配牲以其方之色神州坛在其右以献侯莫那配焉【`莫那则周文帝之逺祖自隂山南徙始居辽西`】　隋因周制夏日至祭皇地只于宫城北郊十四里为方坛以太祖武元配神州迎州冀州戎州拾州柱州营州咸州扬州其九州山川林泽丘陵坟衍原隰皆从祀【`地只及配帝在坛上神州九州神座于坛第二等八陛之间神州东南方迎州南方冀州戎州西南方拾州西方柱州西北方营州北方咸州东北方扬州东方九州山海以下各依方面八陛之间惟冀州山林川泽丘陵坟衍于坛之南少西`】孟冬祭神州于北郊亦以太祖武元配炀帝大业元年孟冬祀神州改以髙祖文帝配唐制夏日至祭皇地只于宫城之北郊十四里为方  

丘坛因隋制以景帝配神州五方岳镇海渎山川林泽丘陵坟衍原隰皆从祀孟冬祭神州于北郊景帝配贞观中奉髙祖配地郊永徽中废神州之祀干封初又诏依旧祀神州【`皇地只坛依旧于渭水北置`】二年诏以髙祖太武皇帝崇配方丘等祀太极元年正月初将有事于南郊有司议惟祭昊天上帝续议请设皇地只位开元二十一年夏日至祀皇地只于方丘以髙祖配立冬祭神州于北郊以太宗配其议备开元礼　増唐书曰武徳中冬至及孟夏祭皇地只于方丘　玉海曰唐髙宗已封禅复诏以正月祭北郊博士萧子儒等共白北郊月不经见汉光武五月建北郊咸和中议北郊以正月武徳以来用十月请循武徳诏书明年诏方丘神州宜奉髙祖太宗配　文献通考曰开元十二年祠后土于汾隂脽上山堂肆考曰唐永泰二年杜鸿渐奏夏至祀皇地只  

请以太祖景皇帝配享　通考曰宋初因唐制夏至祭皇地只于方丘孟冬祭神州于北郊天子亲祭天于南郊则并设皇地只位以四祖迭配　真宗景徳四年正月遣工部尚书王化基诣汾隂后土祠致祭用太祖礼大中祥符三年九月经度制置使诣脽上筑坛如方  

丘之制　四年正月丁酉备銮驾出京师二月丙辰至奉只宫戊午致斋召近臣登延庆亭南望仙掌北瞰龙门自宫至脽丘列植嘉六师环宿行阙旌旂防幕照耀郊次眺览乆之己未遣入内都知邓永迁诣祠上衣服供具庚申羣臣宿祠所辛酉具法驾诣脽坛夹路设燎火其光如昼盘道纡屈周以黄麾仗至坛次服衮冕登坛祀后土地只备三献奉天书于神座之左以太祖太宗并配悉如封禅之礼　神宗元丰元年枢宻院直学士陈襄上言合祀天地于圜丘为非礼请依古礼祭地于方泽诏礼院集议至六年尚书礼部言太常寺脩定郊祀之嵗夏至皇帝亲祭皇地只于北郊方丘及上公摄事仪诏亲祀北郊尽如南郊仪其上公摄事惟改乐舞不及备官其俎豆乐架圭币之数史官奉祝册并如亲祀陈荐言议者谓方丘之祀盛夏不躬行宜冢宰摄事亦恐未必合古遂诏亲祀北郊并依南郊仪如不亲祀上公摄事　哲宗元祐五年诏儒臣明正祀典中书舍人孔武仲请以孟冬纯隂之月诣北郊亲祠如神州地只之祭杜纯议请南郊之嵗设望祠位于苑中置权火夏至命上公摄事毎献举权火　七年帝初郊合祭地只于圜丘　元符二年礼部员外郎陈旸奏神宗皇帝尝诏礼官讨论北郊祀典位昆仑于方丘第一成之西北位神州于第一成之东南而其上设地只位焉昆仑神州之说虽出不经然古人有其举之莫敢废也特降于从享之列耳欲望明推神考诏防列昆仑神州于从享之位　徽宗政和三年诏自今毎遇冬大礼后一嵗夏至祭地于方泽其仪物仪卫应奉行事悉从简省　四年夏至日帝始亲祭地于方泽以太祖皇帝配礼成帝亲制二表遣观文殿学士邓洵武告于永泰陵诏以其日为景贶节　髙宗绍兴元年礼部太常寺讨论夏至日致祭皇地只以太祖皇帝配立冬祭神州地只以太宗皇帝配于天庆观望祭　二年礼官言国朝祀皇地只设位于坛之北方南向政和四年礼局议设于南方北向令北面望祭北向为难且于经无据请仍南向从之　续文献通考曰元世祖时每嵗遣使代祀后土至元五年尝建后土于太宁宫十二年又立后土祠于平阳之监汤　文宗至顺二年遣秘书少监王珪代祀后土　明太祖建方丘于钟山之隂分祀后土二年夏至祭皇地只于方丘十年上以分祀天地有所未安遂定议合祀即圜丘之旧址为坛而以屋覆之名曰大祀殿十一年大祀殿成十二年正月合祀天地于大祀殿　世宗嘉靖初年定祀方泽仪注九年从夏言防兆方丘于北郊以祀地祭用夏至以五岳五镇四海四渎陵寝诸山从祀奉太祖配　嘉靖九年建方泽于安定门外毎至夏至祀地【`张居正集`】  

方丘二  

原尔雅祭地曰瘗埋　广雅方泽大圻祭地　大宗伯以玉作六器礼天地四方以苍璧礼天以黄琮礼地大司乐乃奏太蔟歌应钟舞咸池以祭地只于北郊典瑞两圭有邸以祀地旅四望【`郑注两圭者以象地数二也`】　増周官大司乐灵鼓灵鼗孤竹之管空桑之琴瑟咸池之舞夏日至于泽中之方丘奏之　礼记外传曰夏日至祀皇地只于方泽配以后土【`地只方丘也谓祭昆仑山之神也地之正祭嵗有二此一祭也`】立冬之日祭神州地只于北郊配以后稷【`此周制也`】　原汉书曰武帝元封四年帝幸河东春三月祠后土诏曰朕躬祭后土地只见光集于灵坛一夜三烛【`师古曰烛谓照也`】又云元封六年三月行幸河东祠后土诏曰朕礼首  

山昆田出珍物化为黄金祭后土神光三烛其赦汾隂殊死以下赐天下贫民布人一匹　汉旧仪曰汉法三嵗一祭地于河东汾隂后土宫以夏至日祭地地神出又曰祭地河东汾隂后土宫宫曲入河古之祭地泽  

中方丘也礼仪如祭天　増汉郊祀志曰瘗地于北郊即隂之象也　后汉祭祀志曰立冬之日迎冬于北郊祭元防车旗服餙皆黒注北郊去邑六里因水数也文献通考曰祭地于北郊而泽之方丘者北郊之丘也丘方而下所以象地此所谓为下必因川泽也　陈襄南北郊议以函钟为宫夏日至于泽中之方丘奏之八变以祭地只　八编纂曰配地之神周礼无文郑元以孝经纬云后稷为天地主则后稷配天南郊亦当配地北郊矣其说无据至汉平帝用王莽之说以吕太后配光武时改薄太后为髙皇后以配后魏道武以神元窦后配则愈不经矣隋始改用太祖武元皇帝配唐髙祖时以景皇帝配贞观中以髙祖配宋初以四祖迭配皇地只太宗时以宣祖太祖更配其后惟以太祖配明洪武三年五月亲祀北郊奉仁祖淳皇帝配　三代祭地之礼见于经传者夏以五月商以六月周人以夏至日礼之于泽中方丘曰地只曰后土曰社皆祭地也自郑康成惑于纬书而谓夏至于方丘之上祭昆仑之只十月于泰折之坛祭神州之只拆一事为二事后世宗之自汉武用祠官宽舒议立后土祠于汾隂脽上礼如祀天而后世又宗之于北郊之外仍祠后土元始间王莽奏罢甘泉泰畤复长安南北郊以正月上辛若丁天子亲合祀天地于南郊而后世又因之皆非礼经之正义由汉歴唐亲祀北郊者惟魏文帝之太和周武帝之建徳隋髙祖之开皇唐元宗之开元四祭而已宋元丰中议専祀北郊故政和中専祭者凡四南渡以后则惟行摄祀而已元皇庆间议夏至専祭地未及施行明以夏至日亲祀皇地只于方丘  

方丘三  

増赋唐张余庆祠后土赋曰致防诚拣吉日甸师清野宗伯奉秩端旒垂綖左辅右弼修五礼之大道酌千灵之故实防币藻耀层坛崷崪黄琮展前以备陈白茅有借而间出酒式降以尚本瑞珪不琢而贵质繁缨藻带灿烂于祭容孤竹云和铿锵于声律郁人献爵司干授器据青野之雕阜肃黄只之神位气歊云神光烛地薫风偃草以浃洽迟景暄空而明媚  

原诗梁傅昭恭职北郊诗曰皇猷属穹昊至徳通深渊禋望防礼举咸秩资化宣端职恭瘗祀饬躬奉严蠲淑气符首节光风临上年　周王褒从驾北郊诗曰惟皇敬明祀望拜出河东地灵开道营星发紫宫衡街响清跸侦候起相风森沈羽林肃穆虎贲弓  

原歌晋傅休奕飨神歌曰结方丘只国琛尊既享俎既歆敛检玉具鏖金懋百福底自古锡万夀迄在今　周庾信方泽降神歌曰报功隂泽展礼郊平琮镇瑞方鼎升庖调歌孙竹缩酒江茅声扬钟鼓器用陶匏列燿秀华凝芳都荔川泽茂祉丘陵容裔云餙山罍兰浮沈齐日至之礼歆兹大祭　増隋牛方丘歌曰道惟生育器乃包藏报功称范殷荐有常六瑚已馈五齐流香贵诚尚质敬洽义章　奠既彻献已周竦灵驾逝逺游洞四极匝九县庆方流祉恒遍埋玉气掩牲芬晰神理显国文　唐贞观方丘乐章曰柔而能方直而能敬厚载以徳大亨以正有涤斯牲有馨斯盛介兹景福祚我休庆　睿宗祭方丘乐章曰坤元至徳品物资生神凝博厚道协髙明列镇五岳环流四瀛于何不载万宝斯成　乐偹金石礼光尊俎大享爰终洪休是举雨零感节云飞应序缨绂载辞皇灵具举　明皇禅社首山祭地只乐章曰肃我成命于昭黄只裘冕而祀陟降在斯五声克备八音聿施缉熙肆靖厥心匪离　穆穆天子告成岱宗大裘如濡执珽有颙乐以平志礼以和容上帝临我云胡肃邕　宋建隆祀皇地只乐章曰于昭祀典致享坤仪备物咸秩柔只格思功宣敏日益鸿禧持载品彚率土攸宜　金祀方丘乐章曰荡荡坤徳物无不载柔顺利贞含光大笾豆既陈金石斯在四海永宁福禄攸介　卓彼嘉坛奠玉方泽百辟只肃八音纯绎祀事孔明柔只感格　明太祖祭方丘乐章曰地有四维大宗以方土有正色制帛以黄敬存于中是荐是将　奉时纯牲牲用童犊烹饪既严俎豆惟束升坛昭荐神光下烛  

増制唐祠后土制曰朕以身恭荷丕构幸乾坤交泰宗社降灵气无疵疠之灾物遂生成之性呼韩慕化侍子趋庭月支请职名王入贡大荒同轨瀛海无波故以嵗首肃事禋宗爰撰令辰亲祀方泽采黄图之旧制定累朝之前基神地取则于礼经宥宻同规于诗颂三祖登配羣望毕从咸池之舞在列合钟之管斯陈祥风入候当乎八变之殷瑞日扬晖属乎三献之始臣工助而胥恱兆庶观而相趋精诚克申感庆交集顷縁郊籍已肆灾但精享云阙既旷代而方修福厘所被思寰宇之同休宜因大典式畅洪恩  

増文唐祠后土脽上文曰恭惟坤元道昭品物广大茂育畅于生成庶洪休和惠及黎献博厚之位粤在太隂肃恭时廵用昭旧典谨以琮币牺牲粢盛庶品备兹瘗礼式展诚懿  

社稷一  

原通典曰颛顼祀共工氏子勾龙为社烈山氏子柱为稷髙辛氏唐虞夏皆因之殷汤为旱迁柱而以周弃代之周制天子立三社祭法云王为羣姓立社曰太社【`羣众也为百官及兆人所置立`】于库门内之西立之【`库门内雉门外也`】王自为立社曰王社于借田立之【`按诗周颂春借田而祈社稷既因借田遂以祈社则是借田中立之王亲借田所以供粢盛故因立社以祈之`】亡国之社曰亳社庙门之外立之【`春秋哀公四年亳社灾谷梁传为庙屏灭`】诸侯立三社祭法云诸侯为百姓立社曰国社【`亦为百官万人所置`】于臯门之西立之【`按诸侯三门外曰臯次曰应内曰路`】自为立社曰侯社亦于借田中立之【`祭义诸侯国亦有借田故也`】亳社【`亳社立处盖与天子同按春秋亳社灾注云亳社殷社诸侯有之所以戒亡国`】大夫以下立一社祭法云大夫以下成羣立社曰置社【`大夫不得特立社与人族合居百家以上则共立一社今时里社是也`】但立名虽异其神则同皆以勾龙配之社者五土之神【`五土谓若地官司徒职云山林川泽丘陵坟衍原隰等各有所育羣生頼之故于土生物处别立其名为社援神契社者土地之神能生五谷`】稷者于五土之中特指原隰之只【`以五土虽各有所生而山林川泽丘陵坟衍此四者杂出材用等物于五谷之功则少且生人所急者食故于五土之中别旌异原隰之只以报之以其能生五谷名其神但五谷不可遍言以稷为五谷之长春生秋成最得中和之气故取以名其神表言其处能生稷也非谓止祭其谷粒故援神契云社者土地之主稷者原隰之中能生五谷之只是也`】社坛在东稷坛在西俱北面坛筑墙开四面门【`社稷隂神皆以北面为尊地道尚右故稷在西也北面有墙荅隂之义`】天子之社则以五色土各依方色为坛广五丈诸侯则但用当方之色为坛皆立以表其处又别为主以象其神【`礼记大传牧野之事既事而退柴于上帝祈于社又尚书甘誓不用命戮于社则天子诸侯军行皆载社主也其主郑注云用石为之以石为土故也`】大夫以下但各以地所宜之木而立之【`司徒职设其社稷之壝而之田主各以其野所宜之木遂以名其社`】礼神之玉盖用两珪有邸【`典瑞两珪有邸以祀四望崔灵恩云社稷同四望其玉盖同也以珪锐首象土生物`】其牲王制云天子祭社稷皆太牢诸侯祭社稷皆少牢黝色【`地官牧人隂祀用黝牲郑注隂祀谓祭地北郊及社稷也但社稷各牢不同牲也故云皆也`】用黒币【`按牲币同色`】日用甲【`郊特牲日用甲日之始也周初未制礼之时日犹用戊故召诰云戊午乃社于新邑`】祭日之晨王及尸皆服絺冕【`司服祭社稷五祀则絺冕知有尸者鳬鹥诗所谓公尸`】乐则大司乐云奏大簇歌应钟舞咸池以祭地只【`大簇阳声第二者应钟为之合地只谓神州社稷也`】用三献【`礼器三献文郑注谓祭社稷五祀也`】其礼取血先瘗于所祭之处以为祭始次则礼神以玉时尸前荐爓肉及脯醢笾豆【`郊特牲三献爓`】王则酌大罍中酒以献尸【`大罍瓦罍`】所谓朝践之献是为一献也至荐熟时宗伯亦摄后酌以亚献所谓再献【`毎献酒奏太簇等乐一终`】尸食讫宾长酌酳尸谓之三献天子太社必受霜露风雨以达天地之气故丧国之社屋之不受天阳也亳社北牖使隂明也【`絶其阳通其隂而已亳殷之社殷都亳也春秋公羊传亡国之社掩其上柴其下`】亳社有所祈求祷祠则祭之以刑官为之尸丧祝掌其礼【`秋官士师职若祭胜国之社则为之尸郑注刑官为尸略之也春官丧祝职掌胜国邑之社稷祝号以祭祝祷祠焉`】　汉髙帝初起祷丰枌榆社【`枌白榆社在丰东北十五里或曰枌榆乡名髙帝里社`】二年东击项籍还入关因命县为公社后四年天下定诏御史令丰谨理枌榆社其后又令县常以春三月及腊祠后稷以羊彘人里各自裁以祠【`随丰俭也`】平帝时王莽奏帝王建立社稷百王不易汉兴礼仪稍定已有官社遂于官社后立官稷以后稷配食官稷【`髙帝除秦社稷立汉社稷礼所谓大社也时又立官社配以夏禹而未立官稷至此始立之`】稷种谷【`楮也其子谷`】徐州牧嵗贡五色土一防　后汉光武建武二年立太社稷于洛阳在宗庙之右【`周礼社稷在右宗庙在左郑注周代文尚尊尊故在右也公羊鲁桓公三年取郜大鼎纳于太庙何休注质家右宗庙尚亲亲文家右社稷尚尊尊`】皆方坛无屋有墙门而已【`必受霜露风雨`】二月八月及腊一嵗三祠皆太牢具使有司祠【`汉仪使者监祠南面立不拜`】郡县皆置太守令长侍祠牲用羊豕惟州所理有社无稷以其使官也　魏自汉后但太社有稷官社无稷故常二社一稷也至明帝景初中立帝社明帝祭社但称皇帝【`王肃议太尉等祭祀但称名不称臣每有事湏告皆遣祝史`】　晋武帝太康九年诏曰社实一神其并社之祀　东晋元帝建武元年又依洛京立二社一稷　宋仍晋旧无所改作　齐武帝永明十一年何佟之议其神一位北向稷东向斋宫社坛东北南向立以西为上诸执事西向立以南为上稷名太稷　梁社稷在太庙西天监四年以太常省牲太常丞牵牲太祝令赞牲至大同初又加官稷并前为五坛陈依梁而帝社以三牲首余以骨体荐粢盛为六饭  

稷以敦【`音对`】稻以牟黄粱以簠白粱以簋黍以瑚粢以琏【`其仪本之齐制`】　后魏天兴二年置太社太稷帝社于宗庙之右为方坛四陛以二月八月日用戊皆太牢勾龙配社周弃配稷皆有司侍祠　北齐立太社帝社太稷三坛于国右毎仲春仲秋元辰及腊各以一太牢祭焉皇帝亲祭则司农卿省牲进熟司空亚献司农终献　后周立社稷于左帝亲祠则宰亚献宗伯终献　隋文帝开皇初建社稷并列于含光门之右仲春仲秋吉戊各以一太牢祭牲色用黒孟冬下亥又腊祭之郡县二仲月并以少牢祭百姓亦各为社　増隋书曰大业七年征辽东炀帝遣诸将于蓟城南桑干河上筑社稷二坛设方壝行宜社礼帝斋于临朔宫懐荒殿预告官及侍从各斋于其所　原唐社稷亦于含光门内之右仲春仲秋二时戊日祭太社太稷社以勾龙配稷以后稷配增唐六典曰仲春上戊祭太社以后土配祭太稷以  

后稷配仲秋之月及腊日亦如之　通考曰睿宗神龙元年改先农坛为帝社坛于大坛西立帝稷坛礼同太社太稷其坛不备方色异于太社　宋史曰京师春秋二仲月及腊日祭太社太稷州县则春秋二祭刺史县令初献上佐县丞亚献州博士县簿尉终献有故以次官摄若长吏官职或少即许通摄或别差官代之牲用少牢致斋三日社以石为主形如钟长尺方二尺　文献通考曰真宗景徳四年太常礼院言天下祭社稷释奠长吏多不亲行事及阙三献之礼甚非为民祈福尊师设教之意望令礼官申明旧典诏付有司　髙宗绍兴元年礼官请嵗以春秋二仲及腊前祭太社太稷设位于天庆观明年望祭于临安天宁观　八年改祀于惠照斋宫如祀天地之仪　十四年诏筑坛壝于观桥之东坛成立石主置太社令一员　孝宗淳熙四年命临安守臣更立望祭殿及庖室斋庐其仪皆如祭神州唯设太社太稷位于坛之南方北向后土勾芒氏后稷氏位于其西东向　金史曰贞元元年闰十二月有司奏建社稷坛于上京大定七年七月又奏建坛于中都元史曰至元七年有诏嵗祀太社太稷三十年正月  

始用御史中丞崔彧言于和义门内为二坛社东稷西相去约五丈社坛土用青赤白黒四方依方位筑之中间实以常土上以黄土覆之　八编纂曰明初太社太稷建于宫城之右异坛同壝洪武三年坛北建祭殿拜殿以备风雨十年改建阙右同坛同壝先是社主用石半埋土中稷不用主至是埋石主于坛之正中并稷更设神牌而丹漆之永乐中京师坛成制如之嵗仲春秋上戊祭太社稷于社稷坛东太社西太稷皆北向配北后土勾龙氏西向后稷氏东向凡国有大事则祭告洪武元年以礼官张筹议罢勾龙后稷配配以仁祖西向一坛合祀后撤仁祖配太祖永乐中京师坛成位设如故仁宗又以成祖配嘉靖九年世宗谕礼官奉太祖成祖配位藏太寝仍以勾龙后稷配嘉靖十年建帝社帝稷坛于豳风亭西以祀焉  

社稷二  

原孝经纬曰社土地之主也土地阔不可尽敬故封土为社以报功也稷五谷之长也谷众不可徧祭故立稷神以祭之　礼记曰夫圣王之制祭祀也法施于民则祀之以劳定国则祀之能御大灾则祀之能扞大患则祀之是故厉山氏之有天下也其子曰农能殖百谷夏之衰也周弃继之故祀以为稷共工氏之霸九州也其子曰后土能平九州故祀以为社　社祭土而主隂气也君南向于北墉下荅隂之义也【`墙谓之墉北墉社内地也`】社所以神地之道也地载物天垂象取财于地取法于天是以尊天而亲地也　増礼记外传曰天子亲征则载社主行有罪者诛之于车前　原尚书曰海岱及淮惟徐州厥贡惟土五色传王者封五色土为社建诸侯则割其方色土与之使立社焘以黄土苴以白茅茅取其洁黄取王者覆四方也　汤既胜夏欲迁其社不可传汤承尭舜禅之后顺天应人逆取顺守而有慙徳故革命创制改正易服变置社稷以后代无及勾龙者故不可而止作夏社篇　召诰曰越翼日戊午乃社于新邑牛一羊一豕一注告社稷用太牢也　尚书亡篇云太社惟松东社惟柏南社惟檀西社惟栗北社惟槐　周书曰诸侯受命于周乃建立大社于国中其壝东青土南赤土西白土北骊土中央焘以黄土将建诸侯凿取方一面之土苴以白茅以土封之故曰列土于周也　毛诗乃立冢土传曰冢土大社也　以御田祖以祈甘雨【`田祖稷神也`】　周官曰小宗伯掌建国之神位右社稷左宗庙大宗伯以血祭祭社稷　封人设王之社壝为畿封而之【`注壝谓坛及堳埒`】　増周礼曰冬官匠人营国左祖右社面朝后市　州长若以嵗时祭祀州社则属其民而读法　尔雅曰起大事动大众必先有事乎社而后出谓之宜社　家语孔子曰古之平水土及播植百谷者众矣惟勾龙兼食于社而弃为稷易代奉之无敢益者明不可与等也　原左传魏献子问于蔡墨曰社稷五祀谁氏之五官也对曰少皥氏有四叔曰重曰该曰脩曰熙实能金木及水使重为勾芒该为蓐脩及熙为元防此其三祀也颛顼氏有子曰黎为祝融共工氏有子曰勾龙为后土此其二祀也后土为社稷田正也有烈山氏之子曰柱为稷自夏以上祀之周弃亦为稷自商以来祀之　公羊传曰日有食之鼓用牲于社求乎隂之道也以朱丝营社或曰为闇恐人犯之故萦也　论语曰哀公问社于宰我宰我对曰夏后氏以松殷人以柏周人以栗　増五经通义曰王社稷借田中为千畆报功也文家右社稷左宗庙何文家握地而王地道长右得事宗庙以有社稷故右之也质家左社稷右宗庙社皆有坛者餙也有木者土也土生万物莫善于木原白虎通曰王者所以有社稷何为天下求福报功也社稷所以有何尊而识之使人望见师敬之所以表功也　王者诸侯必有柴社者何示有存亡也明为善者得之恶者失之　淮南子禹劳天下故死而为社周弃作稼穑死而为稷　汉书曰社者土也宗庙王者所居稷者百谷之主所以奉宗庙共粢盛人所食以生活也王者莫不尊重亲祭自为之主　栾布以功封俞侯燕齐之间皆为立社号曰栾公社　周之正月受社牲之首以出种于帝借蚕人受社雍祭以沐蚕种上辛乃射里社于帝郊以祈来年之丰　荆州图记曰郑县东百步有县故城县南里名伍百村有白榆连理异根合条髙四丈余土民奉为社　増汉旧仪曰官大社及大稷一嵗各再祀太祝令常以二月八月以一太牢使者监祠南向立不拜　宋书礼志曰晋元帝立二社一稷其太社之祝曰地徳普施惠存无疆乃建太社保佑万悠悠四海咸頼嘉祥其帝社之祝曰坤徳厚载王畿是保乃建帝社以神地道明祀惟神景福来造礼左宗庙右社稷歴代遵之故洛京社稷在庙之右而江左又然也　唐书曰天宝中升社稷五星为大祀诏曰祭之为典以陈至敬名或不正自相夺伦况社稷孚祐百代其福日月照临五星吐其纪兆庶乆殖下土式瞻既超言象之外湏极尊严之体列为中礼颇紊大猷自今以后社稷及日月五星并升为大祀仍以四时致祭唐礼志曰神龙元年礼官韦叔夏等奏言经无先农  

坛礼记曰王自为立社曰王社先儒以为在借田也永徽中犹曰借田垂拱后乃为先农然则先农与社惟一神今先农坛请改曰帝社坛以合古王社之义又立帝稷坛于西如太社太稷而坛不设方色以异于太社也文献通考曰社祭土稷祭谷郊丘祭天地天子之礼  

也土谷之祭达乎上下故方丘与社皆地祭也而宗伯序祭有社无示举社则其礼达乎上下举示则天子独用之鼓人职曰以雷鼓鼓神祀以灵鼓鼓社祭不曰示祭而曰社祭亦见其礼之达乎上下也大司乐雷鼓雷鼗以祀天神灵鼓灵鼗以祭地示是则示祭社祭其用同矣非天子不祭天而天子与庶人皆得祭社尊父亲母之义也　胡寅曰古者祭地于社犹祀天于郊也故秦誓曰郊社不脩而周公祀于新邑亦先用二牛于郊后用太牢于社也记曰天子将出于上帝宜于社又曰郊所以明天道社所以神地道周礼以禋祀祀昊天上帝以血祭祭社稷而别无地示之位四圭有邸舞云门以祀天神两圭有邸舞咸池以祀地而别无祭社之说则以郊对社可知矣后世既立社又立北郊失之矣杨复曰礼经天子祭天地诸侯祭社稷祭莫重于天  

地而社稷其次也胡氏乃合祭地祭社二者而一之何也曰社者五土之神是亦祭地也而有广狭之不同曰里社则所祭者一里之地而已曰州社则所祭者一州之地而已诸侯有一国其社曰侯社则所祭者一国之地一国之外不及也天子有天下其社曰王社则所祭者天下之地极其地之所至无界限也故以祭社为祭地惟天子可以言之凡胡氏所引皆天子社也但云后世既立社又立北郊失之矣此则未然有正祭有告祭冬至祭天于南郊顺阳时因阳位夏至祭地于北郊顺隂时因隂位以求故求诸天而天神降求诸地而地示出所谓正祭也匠人营国左祖右社以社与祖对尊而亲之若因事而告地则社稷亦可矣记曰天子将出于上帝宜乎社之是也说者曰者依郊祀正礼而为之也宜者有事乎社求福佑也此所谓告祭也知祭各有义不可以一说拘则知圣人制礼精微之意矣　朱子州县社稷坛说或说稷是丘陵原隰之神或云谷神谷神较是社是土神又问曰社如何有神曰能生物便是神也  

社稷三  

原示本　表功【`礼记社所以神道之道也教民美报焉家祭中霤而国主社稷示本也　下详前`】　封　列土　南社　右稷【`并详前`】　探金　取劒【`录异传防稽贺瑀曾得疾死三日苏云吏将上天见官府使人将瑀入曲房中有层架其上有印其中有劒使瑀唯意取之瑀短不及上层取劒以出门下问何得云得劒吏曰得印可以驱禁百神今得劒使君疾愈唯使社公耳后疾愈果有鬼来称社公云`】　禹社　弃稷【`并详社二`】　殷柏　汉汾【`上详社二下详社一`】　春祈　秋报【`毛诗序载芟春借田而祈社稷也良耜秋报社稷也`】封土　蓺【`上详社二　湛方生盟文广厦云构非一人之功吉凶大事岂一家所济仰惟先王建社之制俯从诗人匍伏之义遂蓺立坛结誓神明梁下之期犹或亡身况乃啓告灵只相盟以道徳者庶能助周孔之一教申情礼于人神`】　搏乌　食特【`博物志子路与子贡过社社有乌子路博鸟社神牵率子路子贡说之乃止　太公金匮植槐于王路之右起两社筑垣坛祭以酒脯食以牺特尊之曰社`】　帗舞　血祭【`周礼舞师掌教兵舞帅而舞山川之祭祀教帗舞帅而舞社稷之祭祀教羽舞帅而舞四方之祭祀教皇舞帅而舞旱暵之事　下详社二`】　报功　助时【`天子有事于社报地功也　土发而社助时也注土发春分`】　周立　鲁观【`汉书周兴而郡邑立稷祠至今常血食于天下于是髙祖令天下立灵星祠以牛也　左传公如齐观社非礼也`】　卜稼祈谷【`周礼肆师之职社之日涖卜来嵗之稼郑注社祭土为取财　晋礼志太康中傅咸奏曰祭法王社太社各有其义天子躬耕以重孝享故自为立社为借田而报也国以人为本人以谷为本又为百姓立社而祈报焉事异报殊所以有二也`】　献功　受脤【`献功于社　左传出师者受脤于社`】　事地　荅隂【`因地事也　郊特牲荅隂之义`】　増四门　一壝【`朱子州县社稷坛说州县社稷坛四门同一壝`】　石主　神【`文献通考今山阳裕祠有石主社　详后社正下`】斋防　祀塲【`文献通考神宗元丰七年诏诸州社稷于坛侧建斋防三楹以备望祭　孔帖`】  

【`张文琮出为建州刺史州尚滛祠不立社稷文琮始建祀塲民恱从之`】　社糕　稷饭【`东京梦华录秋社以社糕社酒馈遗　月令广义山东毎嵗清明仲冬各乡赍稷饭一器诣城坛祭社稷祭毕尽施养济院名曰设谷盖祝社之遗意`】　香萁　糍酒【`上详陈叔达西园祀社诗　月令广义社饮糍酒非为止聋其致酒灌勾龙乎`】　香火　鸡豚【`彚苑详注白乐天致仕居香山石楼与香山僧如满结香火社自称香山居士韩愈诗愿为同社人鸡豚宴春秋`】　祈年　献禽【`上详陈叔达西园祀社诗　月令广义振旅毕大币献禽以祭社`】　佐享　结宗【`韩愈云社祭土稷祭谷勾龙与弃乃其佐享　彚苑详注社日四邻并结宗会社`】　造茶　烧钱【`月令广义茶之佳者造在社前　范成大诗社下烧钱鼓似雷`】　原通天地　受风雨【`上详社二下详社一`】　冒黄土　苴白茅【`白虎通天子社广五丈诸侯半之上冒以黄土　下`】  

【`详社二`】　殖百谷　平九土【`并详社二`】　陈俎豆　施金石【`礼记曽子问诸侯之祭社稷俎豆既陈　乐记乐之施于金石越于声音用于宗庙社稷`】　别地利田主【`先王祀社于国所以别地利也故礼行于社而百货可极焉　设社稷之壝而之田主注田神也`】　増望祀堂　省殿【`元史祭社稷外壝内北垣下屋七间南望二坛以备风雨曰望祀堂　又祭社稷有省殿`】　五戊日　八变乐【`月令广义立春后五戊日为春社立秋后五戊日为秋社　开元礼太社太稷乐用三变社稷之祀于礼为尊合依地只用函钟之均八变之乐`】　系葱蒜　停鍼线【`嵗时记社日小儿以葱系竹竿于窓外揭之曰开聪明或又加蒜欲其能计算也　墨荘录唐宋社日妇人不用鍼线谓之忌作张籍诗今朝社日停鍼线共向朱楼下行`】首八政　秩四时【`开元礼祭太稷祝文惟神播生百谷首兹八政　下详陈叔达祀社`】  

【`诗`】　懐嵗功　祝神厘【`宋朱子诗田畆懐嵗功壶浆祝神厘`】　原天子五土　诸侯三社【`蔡邕独防天子太社以五色土为坛皇太子封为王者受天子之社土以所封之方色东方受青南方受赤他如其方色苴以白茅授之各以其所封方之色归国以立社故谓之受茅土汉兴以皇子封为王者得茅土其他功臣及乡亭他姓公侯各以其户数祖入为限不受茅土亦不立社也　周礼小司徒职凡建国立其社稷贾防诸侯亦有三社三稷谓国社侯社胜国之社皆有稷配之`】　邴原行廉　汤蕤祛疟【`邴原别传辽东多虎原之邑独无虎患原尝行而得遗钱拾以系枝此钱既不见取而系钱者愈多问其故荅者谓之神原恶其由己以成滛祀乃辨之于是里中遂敛其钱以为社供里中为之语曰邴君行仁邑路无虎邴君行廉路成社　列异传大司马河内汤字圣卿少时病疟过社中有人持书一卷呼曰取此书去得素书一卷遣祛百无不灵效`】　鸣有圣人祀配孝子【`春秋潜潭巴云里社鸣百里有圣人其鸣呴百姓归之宋均注鸣则敷令呴则鸣之`】  

【`怒也　甄子然孝行早卒北海相孔融恨不及见之令配食县社`】　为石相立　以勾龙配【`石庆为齐相举国皆慕其家行不言而大治为立石相社　下详社一`】　増汉髙令祀　龚遂立配【`蔡邕独防汉髙令州县以春二月及臈祀社稷以羊彘　山堂肆考汉龚遂立官社稷以夏禹配食官社后稷配食官稷`】　祀徧天下　敬逾齐国【`韩愈云自天子至庶人通得祀而徧天下者惟社稷与孔子焉　栁宗元诗敬逾齐国社`】  

社稷四  

原制币【`礼记制币牺齐粢盛庶品注并祭社之物`】　配食【`陆云为浚仪令去官百姓追思之配食县社又宋登字叔阳为汝隂令号神父配食于社`】　吉戊【`吉日惟戊注戊日社也`】　用甲【`郊特牲`】　増市社【`文献通考市中之社先后所立社也`】　书社【`左传哀公十五年子贡曰昔晋人伐卫齐为卫故伐晋冠氏因与卫地自济以西禚媚杏以南书社五百`】　拥社【`襄公二十五年郑子产伐陈入之陈侯免拥社以待于朝`】　祓社【`定公四年防于召陵卫子行敬子言于灵公使祝佗从子鱼辞曰军行祓社衅鼓祝奉以从`】　松社【`文献通考以松为社者则为松社之野以别方面`】楳社【`文献通考宋有楳社`】　千社【`左传昭公二十五年齐侯曰自莒疆以西请致千社以待`】  

【`君命`】　两社【`闵公三年成季之将生也桓公使卜楚丘之父卜之曰男也其名曰友在公之右间于两社为公室辅`】　筑社【`记纂渊海魏大武谓古弼曰吾闻筑社之役蹇蹷而筑之端冕而事之神与之福`】　罢社【`合璧事魏王脩毋以社日亡邻里为之罢社`】　祭社【`韩愈送杨少尹序古之所谓乡先生没可祭于社者其在斯人欤`】　奉社【`彚苑详注晋嵇含云自天子至于庶人莫不用社汉卜日丙午魏用丁未晋社则孟月祭以酉日各因其行运不同虽共奉社而莫识所由兴`】　社虎【`刘横京口记虎社中村故老相传云有虎于社中产因为名`】　社狐【`元稹诗古社基址在人散社不神惟有空心妖狐藏魅人`】　社正　社人【`开元礼诸里祭社稷前一日社正及诸社人各清斋一日于家治于神之下又为瘗塪于神之北设社正位于稷座西北十步东西诸社人位于其后`】社宫【`陈氏礼书后魏太平中大社石主迁于社宫`】　社圃【`左传隠十一年公祭钟巫斋于社圃`】社羮【`月令广义呉越俗祀社必以羮`】　社饭【`又曰春社以猪肉杂调和铺饭上馈送名社饭`】鸟社【`又曰禹塟防稽有羣鸟于春耕则衔去草根啄除芜秽故为鸟社`】　蒲社【`详公羊传`】原实隂只【`左传杜预注社实隂只稷惟谷元帅敬万协讃乾坤`】　非地只【`五经`】  

【`异义今民谓社神为公社位上公非地只也`】　皆太牢【`礼王制详社一`】　以三牲【`孝经援神契仲春获禾报社祭稷以三牲何重功故也`】　本五祀【`传曰社稷五祀之本`】　实一神【`社实一神详社稷一`】　作夏社【`亡书篇名言夏之社不可迁也`】　设军社【`奉以行`】増社翁雨【`月令广义社翁社母不食宿水故当社时必有雨`】　社日鼓【`唐诗枫林`】  

【`社日鼓茅屋午时鸡`】　新丰社【`西京杂记太上皇居深宫凄惨不乐髙祖问知其意乃令匠人胡宽营新丰移诸故人实之太上乃恱既作新丰并移旧社衢巷栋宇物色惟旧`】　徳星社【`孔帖崔郾民即其里为徳星社`】　清丘社【`左传盟于清丘之社`】　白莲社【`彚苑详注晋逺法师结白莲社以书召陶潜潜曰弟子性嗜酒法师若许饮即徃矣逺因许之遂造焉因勉入社`】　鼓于社【`左传昭十七年昭子曰日有食之天子不举伐鼓于社`】　战于稷【`左传昭十年五月庚辰战于稷栾髙败社注稷祀后稷之处`】　宜春酒【`月令广义闾里酿以祭勾芒`】　治聋酒【`云笈七籖饮社酒治聋`】　原元日之祀【`月令仲春择元日命民社注为祀社稷也`】　土地之主【`礼运命降于社之谓殽池注云谓教令由社下者也社土地之主也`】　五谷之长【`见前`】百谷之主【`汉书郊祀志`】　配徳帝王【`见曹植社颂`】　托尊田主  

【`见晋张华朽社赋`】　春求秋报【`白虎通社稷者得隂阳中和之气而用尤多故为长也嵗再祭何春求秋报义也`】　报本反始【`郊特牲惟为社事单出里惟为社田国人毕作惟社丘乗供粢盛所以报本反始也`】　门内同先【`白虎通社稷在中门外外门之内何尊而亲之与先祖同也不置中门内何敬之示不防凟也`】　亡国示贱【`又曰亡国之社稷必以为宗庙之屏示贱之也`】地祗飨徳　社土贵成　时殷仲春　礼展常秩　増董龙祭社【`月令广义董龙盩厔人家贫与里人共祀社众买牲牢龙撰文以祭祭毕分胙众不平逐出龙龙造泥饭以祭毕于下将焚文有白防衔文入地穴掘之获白金一斗龙不自私率众首官县令贤之奏闻旌表其闾曰义夫里`】　阮脩伐社【`又云阮脩伐社人或止之脩曰社而为伐则社亡而为社伐则社移`】　伏日祀社【`又云秦纪祀社于伏日`】　上戊祭稷【`又云上戊日祭先农五谷`】　全惠养之道　协灵只之心　戊日为迎享之辰　隂墉乃展币之地　原鲁侯之视曹刿谏其非礼　宰我之对宣尼非其失言  

社稷五  

原赋晋张华朽社赋曰髙柏桥南大道傍有古槐盖数百年木也余少居近之后去行路遇之则已朽意有缅然辄为之赋因以言盛衰之理云尔伊兹槐之挺植于京路之东隅得托尊于田主据爽垲以髙居垂重隂于道周临大路之通衢飨春秋之祈报应丰胙于无射歴汉京之康乐逾丧乱之横逆朱夏当阳蓊蔼萧森征夫云防行旅归心輶轩停盖轻舆托隂吉人向风而祛袂王孙清啸而啓晞甘棠之广覆乔木之无隂増诗明杨基祀社稷诗曰祝史祝王册儒臣奉誓词衣冠陈盛典秬鬯降洪厘用报金穰瑞仍祈雨露私勾龙严配位神弃祝明祠币玉趋宗伯笙镛奏瞽师精灵潜格尔肸蠁俨来思赤壤新封国元牲旧制仪岂非宜百谷还得奠畿师出常依主君行毎告期礼终受多祐民物正熙熙  

原歌隋牛春祈社歌曰厚地开灵方坛崇祀达以风露之松梓句萌既申芟柞伊始恭祈粢盛载膺休祉春祈稷歌曰粒食兴教播厥有先尊神致洁报本惟  

防瞻榆秉耒望杏开田方凭戬谷伫咏丰年　増唐太宗祭大社乐章曰后土凝徳神功协契九域底平两仪交际戊期应序隂墉展币灵车少留俯歆尊桂　美报崇本严恭展事受露疏坛承风啓地洁粢登俎醇牺入馈介福逺流羣生毕遂　祭太社旧乐章曰烈山有子后土有臣播种百谷济育兆人春官缉礼宗伯司禋戊为吉日迎享兹辰　吉祥式就酧功载毕亲地尊天礼文经术贶徴令序福流初日神驭爰归祠官其出　宋大观祀社稷乐章曰惟土之尊民食资焉隂祀昭格牲牢腥羶有功于民告其吉蠲神之来享云车翩翩　惟谷之神函育无穷百嘉蕃植民依厥功严饬坛壝威仪肃雍神之来享祈于登丰　明洪武社稷乐章曰予今乐舞兮捧觞愿神昭格兮军民康思穆穆兮灵洋洋感厚恩兮拜祥光　干羽飞旋兮酒三行香烟缭绕兮云旌幢予今稽首兮忻且惶神顔恱兮彩霞彰　俎陈微礼兮神喜将琅然丝竹兮乐无扬愿祥普降兮遐迩方烝民率土尽安康　氤氲氤氲兮祥光张龙车鳯辇驾飞扬遥瞻稽首兮何方民福留兮时雨旸  

増表晋傅咸駮改社表曰祭法二社各有其义谷梁传曰天子亲耕以供粢盛亲耕谓自报自为立社者为借而报也国以人为本人以谷为命故又为百姓立社而祈报焉王景侯之论王社亦谓春祈借田秋而报之也其论太社则曰王者布下圻内为百姓立之谓之太社不自立之于京师也祭法大夫以下成羣立社曰置社景侯解曰今之里社是也而别论复以太社为人间之社未晓此防也周礼封人掌设社壝无稷字今帝社无稷盖出于此然国主社稷故经传动称社稷周礼王祭稷则絺冕此王社有稷之文也封人设壝之无稷字说者以为略文从可知也谓宜仍旧立二社而加立帝社之稷　又重论立社表大雅云乃立冢土毛公解曰冢土大社也景侯解诗即用此说禹贡惟土五色景侯解曰王者取五色土为大社封四方诸侯各割其方色王者覆四方也如此太社复为立京都也不知此论从何而出上违经记明文下壊景侯之解臣虽顽蔽少长学问不能黙已谨复续上  

増文晋殷仲堪合社文曰里社之由来尚矣今二三宗亲思桑梓之遗风遵先圣之明诰絜齐牲牢庶乎自祜以来一日之泽然三人之行必有其师故复中正立三老者惟公理以御众稽旧章以作宪  

原颂魏曹植社颂曰于惟太社官名后土是曰勾龙功着上古徳配帝皇实惟灵主克明播植农正日举尊以作稷丰年是与义与社同方神北宇建国承家莫不脩叙　宋何承天社颂曰余以永初三年八月大社聊为此文实惟隂只稷为谷先率育万协灵昊干霸徳方将世号共工厥有才子实曰勾龙称物平赋百姓熙雍唐尭救灾决河流江弃亦播植作乂万克配二祀以报勲庸勲庸伊何厚载生民仓廪既实礼节斯行人亦有言因物思人矧乃大徳功被陶钧岂伊百世万代不冺蒸哉帝王肇建皇极体国经野设官分职峩峩二社列干比殖嵗云其秋晷漏均程牲牢既洁嘉荐惟馨乃家乃国是奉是尊　増晋王廙春社栎颂曰吉辰兮上戊明灵兮惟社百室兮必集祈祭兮下濯卯兮韮齧菻兮檘柞缥醪兮浮蚁交觞兮并坐气和兮休适心怡兮志可  

原讃晋徐邈社讃曰勾龙平序九壤而托灵后土敷殖百谷而协飨嘉稷配天地以作范并造化以垂制宇宙頼其赞之勲有生资其日用之惠　増卞敬宗栎社讃曰余门前有一社盘根疏柯似非近世所植抗秀路左流防庭宇荘周喻道于商丘之木匠石辨才于曲辕之栎由斯而观固可以悟微矣  

原碑后汉蔡邕陈留东昏库上里社碑曰惟斯库上里曰东昏县者卫地古阳武之戸牗乡也秦时有池子华为丞相汉兴陈平由此为社下宰随相髙祖尅定天下为右丞相孝平之世虞延为太尉延熹中平曽孙放为尚书令宰相继踵咸出斯里延虽有积徳脩身之政亦斯社所相乃碑作颂云  

## 御定渊鉴类函卷一百六十八

礼仪部十五【`六宗　五祀四望　山川`】  

六宗  

原游神【`汉郊祀志或曰六宗者天地之间游神也`】　尊气【`文献通考平帝时王莽奏日月雷风山泽易卦六子之尊气所谓六宗也星辰水火沟渎皆六宗之属也`】　贵祀　新礼【`晋挚虞祀六宗奏汉魏相仍着为贵祀宜定新礼祀六宗如旧`】　汉立坛【`通典汉兴于甘泉汾隂立坛禋六宗`】晋罢祀【`魏明帝立六宗祀祀六子之神晋罢其祀`】　四品乐【`礼仪志奏六宗乐用四品`】  

【`乐`】　一位祭【`玉海后魏孝文太和十三年髙闾曰六宗之祀莫能详究遂别立六宗之兆总为一位祭之`】　原所宗者六【`尚书禋于六宗孔安国传所宗者六皆洁祀之祭法埋少牢于太昭祭时也相近于坎坛祭寒暑也王宫祭日也夜明祭月也幽禜祭星也雩禜祭水旱也`】　所尊者六【`张纯六宗表臣窃以十一家凡有六统而所据各异考之经理大义不通臣谓禋于六宗祀祖考所尊者六宗则三昭三穆也`】　乾坤甲子【`圣政论魏明帝问王肃六宗竟几对曰坎为水离为火震为雷防为风艮为山兊为泽乾坤六甲子也`】　天地尊神【`五经典义古尚书说六宗者天地属神之尊者谓天宗三地宗三天宗日月北辰也地宗岱山河海也日月为隂阳宗北辰为星宗岱为山宗河为水宗海为泽宗也祀天则天文从祀地则地理从也`】　冲和之气【`晋挚虞新礼议万物负隂抱阳隂阳`】  

【`本于太极六宗者太极冲和之气六气之宗也`】　大中之象【`后汉祭祀志言天地者莫大于易易无六宗大中之象若信为天地四方所宗是至大也而比太社又为失所难以为诚矣`】　増李郃之议【`玉海汉元初六年司空李郃侍南郊不见六宗祠奏复旧制焉`】　挚虞之奏【`见前`】六为地数【`玉海六为地数宗尊也`】　卦是物象【`章俊卿考索周礼以实柴祀日月星辰则星辰非六宗矣卦是物象不应祭之`】　班与社同　神与社异【`挚虞祀六宗奏周礼肆师职用牲于社宗党正职春秋祭禜亦如之肆师之宗与社并列则班与社同也党正之宗文不系社则神与社异也`】　六代为宗【`稗编张廸以六代帝王为六宗`】　百神之尊【`稗编后魏孝文帝以天皇大帝五帝为六宗于义为当何者周礼以禋祀昊天上帝则禋祀在祀天不属别神又司服祀昊天上帝大裘而冕祀五帝亦如之昊天上帝乃百神之尊宗之义也`】　祈祷之祭【`玉廉文衡郑注祭法以六宗皆祈祷之祭`】　名实之说【`文献通考按夏侯欧阳说云宗实一而有六名实不相应`】　原安帝礼比太社【`后汉祭祀志安帝即位元初六年以尚书欧阳家说谓六宗者在天地四方之中为上下四方之宗以元始中故事谓六宗易六子之气日月雷公风伯山泽者为非是三月庚辰初更立六宗祀于雒阳西北戌亥之地礼比太社`】　建武复祭洛阳【`东观汉记孝成时匡衡奏立北郊复祠六宗至建武都雒阳制郊祀六宗废不血食大臣上疏谓宜复旧上从公议由是遂废六宗`】　上不及天下不及地【`五经典义今尚书欧阳夏侯说六宗者上不及天下不及地旁不及四方居六者之间隂阳变化有益于人郊并祭之`】　非天不生非地不载【`尚书大传万物非天不生非地不载非春不动非夏不长非秋不非冬不藏故书曰禋于六宗`】増两曜合璧不为薄蚀之　五星连珠讵有欃枪之孽　攻之于葭灰不愆于候　调之以玉烛无夺其伦时当元律无堕指以成灾　节变朱明曷流金之足  

畏　妖魃不生乎灾炽　商羊自屏于滂沱【`已上见唐文粹王起禋六宗赋`】  

五祀  

増本事【`礼运五祀所以本事也`】　择正【`晋傅五祀议帝之都城宜祭一门正宫一门正室一户井灶中霤各择其一正者祭之`】　造祭【`文献通考魏武皇始定天下复兴旧祀而造祭五祀门户井灶中霤也`】　通祭【`明用周制惟祭五祀于嵗终臈享通祭于庙门外`】　殷于庙周于宫【`正义祭五祀于庙者殷礼于宫者周礼`】　开元祭【`文献通考唐开元制礼祭五祀各因时享祭于庙廷`】　建武祀【`又曰汉建武初有五祀有司掌之人家祀山神门户`】　享庙日　黄郊日【`又曰隋制司命户以春灶以夏门以秋井以冬各以享庙日中霤则以季夏祀黄郊日`】　顺五行【`赋珍五祀所以嵗一徧何顺五行也`】　祀四叔【`左传魏献子问于蔡墨曰社稷五祀谁氏之五官也蔡墨对曰少皥氏有四叔`】　原天子祭【`曲礼天子祭天地祭四方祭山川祭五祀嵗徧`】　诸侯立【`祭法诸侯自为立五祀`】　五行之官【`汉旧仪五祀谓五行之官金木水火土也木正曰勾芒火正曰祝融金正曰蓐水正曰元防土正曰后土皆古贤能治成五行有功者也主其神祀之`】　五色之帝【`圣政论郑众云五祀五色之帝于王者宫中`】　祈于五祀【`周礼小子职掌珥于社稷祈于五祀郑康成云珥读为衈祈或为刉刉衈衅礼之事也用毛牲曰刉羽牲曰衈衈刉社稷五祀谓始成其宫兆时也`】　腊于五祀【`月令孟冬之月腊先祖五祀注腊者猎也田猎取兽以祭其先祖也或曰腊者接也新故交接也故大祭以报功也`】　因四时牲【`白虎通五祀门户井灶中霤也人之所处出入所饮食故为神而祀之祭五祀天子诸侯以牛卿大夫以羊一说户以羊灶以雉中霤以豚门以犬井以豕`】　迎四时气【`周礼大宗伯之职以血祭祭社稷五祀郑注隂祀自血起贵气臭也五祀者五官之神在四郊四时迎五行之气于四郊祭五徳之帝亦食此神焉少昊之子曰重为勾芒食于木该为蓐牧食于金脩及熙为元防食于水颛顼之子曰黎为祝融后土食于火土`】増殡祭三饭【`曾子问既殡而祭五祀尸入三饭`】　执荐百人【`文献通考荀卿`】  

【`谓五祀执荐者百人侍西房侍西房则五祀非四方之五官侍必百人则五祀非门户之`】　五祀有尸【`朱熹语录问五祀皆有尸灶则以谁为尸曰今亦无可考但如墓祭以冢人为尸以此推之则祀灶之尸必是膳夫之祀门之尸必是阍人之又如祀山川必虞衡之是也`】　五祀有配【`文献通考老妇之祭先儒以为灶配则五祀固有配矣`】　废行祀井　除井祀行【`文献通考秦静云月令谓行在井是以时俗或废行而祀井魏武兴复旧祀而祭门户井灶中霤髙堂生月令仲冬祀四海井泉祭井是从小不列五祀儒家误以井于五祀宜除井而祀行`】　礼轻社稷【`白虎通汉五祀户一灶二门三井四中霤五嵗一徧礼颇轻于社稷`】　时享太庙【`文献通考隋唐祀五祀于太庙以时享祖宗之时并祭之`】　病祷五祀【`仪礼士病祷五祀`】　兼祭五祀【`八编纂明于四孟享太庙各祭其一嵗暮命官兼祭又毎藩王来朝之国皆设祭于承天门外虽曰门祭然即古人軷行之祀也`】　不及司命【`曲礼礼运皆云五祀不及司命`】　不行饮福【`文献通考宋制春祀司命及户夏祀灶季夏祀中霤秋祀门及厉冬祀行为小祀不行饮福`】　天子止五祀　士亦传五祀【`又曰周官天子亦止五祀仪礼虽士亦传五祀祭法自七祀推而下之至于适士二庶士庶人一祀非周礼也`】  

四望  

原掌四望【`周礼小宗伯之职掌兆五帝于四郊四望四亦如之`】　旅四望【`又大宗伯之职国有大故则旅上帝及四望郑注故谓凶烖旅陈也陈其祭祀以祈焉礼不如祀之备也郑司农云四望为日月星海康成谓四望五岳四镇四渎`】　望祭【`五经异义望祭河海太山日月星也`】　秩祭【`公羊传僖公三十有一年夏四月四卜郊不从乃免牲犹三望三望者何望祭也然则曷祭祭太山河海山川有能润于百里者天子秩而祭之`】　大防以祀【`周礼大司乐乃奏姑洗歌南吕舞大防以祀四望郑注姑洗阳声第三南吕为之合四望五岳四镇四渎此言祀者司中司命风师雨师或亦用此乐与`】羽舞而祭【`舞师教羽舞帅而舞四方之祭祀郑注羽析白羽为之形如帗也四方之祭祀谓四望`】毳冕之服【`司服掌王之吉凶衣服祀四望山川则毳冕`】　两珪之瑞【`典瑞掌玉`】  

【`瑞玉器之藏两珪有邸以祀地旅四望郑注邸本也圭本着于璧`】　増望祀【`陈氏礼书男巫掌望祀`】　望衍【`陈氏礼书郑氏读衍为延谓望祀有牲与粢盛望衍用币致神而已`】　表望【`晋语茒絶设表望`】　方望【`公羊传方望之事无所不通则望兼上下之神可知矣`】　旁招【`文献通考四望之祀其位茒以辨之而植表于其中周礼所谓旁招以茒是也`】　前祝【`周礼大祝将有事四望则前祝`】　别神　从官【`五经通义王者因郊祭日月星辰风伯雨师山川为皆有功于民故祭之也皆天地之别神从官也`】　达四方【`陈氏礼书天子四望达于四方`】　立四位【`玉海魏立四望位于地坛`】　望羣阳　望羣隂【`三辅黄图宰衡王莽奏冬至使有司祭天神于南郊髙祖配而望羣阳夏至使有司祭地祗于北郊髙后配望羣隂`】　南郊图【`隋史官南郊图有东西南北望之位`】　元丰坛【`文献通考宋元丰三年集贤校理陈侗请依周礼建四望坛于四郊祭五岳四镇四渎诏下详定礼文毎方岳镇则共为一坛海岳共为一坎皆用血祭瘗埋有事则请祷之又以四方山川各祔于本方岳镇海渎之下别为一坛一坎国有水旱则祷之`】　疾走羣望【`左传昭七年韩宣子曰寡君寝疾于今三月矣并走羣望`】　璧见羣望【`左传楚共王有宠子五人无适立焉乃大有事于羣望而祈曰请神择于五人者使主社稷乃徧以璧见于羣望曰当璧而拜者神所立也`】　各即其位【`五经通义礼日于南门外礼月四渎于北门外礼山川丘陵于西门外祭风伯雨师于东门外各即其位也`】　各象其貎【`五经通义祭日者悬祭月者毁祭风者明祭雨者疏布祭山川者沈各象其貎也`】　祭海之文【`八编纂按郑司农解周礼四望以为日月星海郑元谓无祭海之文考周颂般序及观乐记谓三王祭川先河后海乌可谓无祭海之礼乎`】　水旱之义【`隋志梁朱异议郑众以四望为日月星海郑元谓五岳四渎二郑之说不同窃以望是不即之名凡厥遥祭皆有斯目岂容局于星海拘于海渎请令司天有关水旱之义爰有四海名山大川能兴云致雨一皆备祭`】  

山川一  

原黄帝祭于山川与为多焉【`与比也比吉祭祀山川黄帝最多`】虞氏秩于山川徧于羣神【`秩序也以次序而祭之五岳视三公四渎视诸侯`】周制四坎坛祭四方【`四方即谓山林川谷丘陵之神祭山林丘陵于坛川谷于坎则毎方各为坛为坎`】以血祭祭五岳【`隂祀自血起`】以埋沈祭山林川泽【`祭山林曰埋川泽曰沈`】一嵗凡四祭一者谓迎气时二者郊天时三者大雩时四者大蜡时皆因以祭之礼神之玉两珪有邸五寸牲用少牢各随方色币亦随牲色【`牧人望祀各以其方之色牲毛之注望祀谓岳镇四渎`】器用蜃【`鬯人凡四方山川用蜃`】用五献【`礼器五献祭注谓祭四望山川`】祭日王及尸皆服毳冕【`司服注毳冕画虎蜼谓宗彞其衣三章裳二章凡五也史记周公祀太山以召公为尸是有尸也`】乐奏蕤宾歌凾钟舞大夏以祀山川【`蕤宾阳声次四`】其祭之岳镇则升血为始四渎则沈血为始【`觐礼祭山曰升祭川曰浮沈也尔雅祭山曰庋县祭川曰浮沈`】次荐豆笾及爓肉为朝践【`大祭用腥则次祀用爓也爓谓沈肉于汤也`】时王酌盎齐以献所谓朝践之献也大宗伯亚献亦以盎齐至熟王酌清酒以献尸亚者亦清酒所谓馈食之献通前四献也尸食讫王又酌清酒以酳尸凡五献也秦并天下令祠官所常奉名山川鬼神可得而序于是自崤以东名山大川祠曰太室恒山泰山防稽湘山水曰济曰淮春以脯酒为嵗祷因泮冻【`解冻也`】秋涸冻【`涸读与沍同音涸凝也春解秋凝`】冬塞【`先代反`】祷祠【`谓报其所祈下祷塞同`】其牲用牛犊各一牢具牲币各异自华以西名山七曰华山薄山【`薄山襄山也说者云在河东一曰在潼关北十余里而此云自华以西者今则阌乡之南山连延西出并得华山之名`】岳山岐山呉山鸿冢渎山渎山蜀之岷山也【`周礼职方氏雍州其山曰岳尔雅河西曰岳说者咸云岳即呉岳也今此有岳山又有呉山则呉岳非一山但未详岳之所在徐广云岳山在武功地理志武功无岳但有垂山岐山今之岐山县也岐山两岐故俗呼为箭阙岭呉山今在阳郡之呉山县鸿冢者黄帝臣鬼臾区号大鸿葬雍故名鸿冢是也苏林曰今雍有鸿冢岷在陇氐道也`】名川四曰河祠临晋【`即今之冯翊郡朝邑县界`】沔祠汉中【`沔汉水之上名也汉中今汉中郡也`】湫泉祠朝那【`湫在安定郡界清澈可爱不容浊或有汚辄兴云雨土俗元旱毎于此求之相传云龙所居也天下山川隈曲亦徃徃有之`】江水祠蜀亦春秋泮涸祷塞如东方山川而牲亦牛犊牢具圭币各异而四大鸿冢岐呉岳皆有尝禾【`以新谷祭`】其河加有尝醪皆在雍州之域近天子都故加车一乗駵驹四灞浐沣涝泾渭长水皆在大山川数以近咸阳尽得比山川祠而无诸加【`加谓车及駵乘之属`】汉孝文十二年五谷不登诏増脩山川羣祀武帝因廵狩礼其名山大川用驹者悉以木寓马代行过亲祠者乃用驹　増文献通考汉宣帝神爵元年制诏太常夫江海百川之大者也今阙焉无祠其令祠官以礼为嵗事以四时祠江海雒水为天下祈丰年焉　原后汉章帝元和二年诏祀山川百神应礼者魏文帝黄初三年礼五岳四渎咸秩羣祀瘗沈珪璋　増宋志魏明帝太和四年八月东廵遣使以特牛祠中岳　原宋武帝大明七年六月有司奏奠祭霍山殿中郎丘景先议宜使太常持节牲以太牢之具羞用酒脯时谷礼以赤璋纁币器用陶匏借用茅为坛兆时不用蜃同郊祀以爵献梁令郡国有五岳置宰祀三人及有四渎应祀者皆孟春仲冬祀之后魏景穆帝立五岳四渎庙于桑干水之隂春秋遣有司祭其山川诸神三百二十四所每嵗十月遣祠官诣州镇徧祀有水旱灾厉则牧守各随界内而祈谒王畿内诸山川有水旱则祷之太武帝南征造恒山祀太牢浮河济祀以少牢过岱宗祀以太牢遂临江登步而还后周大将出征遣太祝以羊一祭所过名山大川隋置祀四镇东镇沂山西镇呉山南镇防稽山北镇医无闾山【`在太海中遥祭`】冀州镇霍山并就山立祠祀四海东海于防稽县界南海南镇并近海立祠及四渎并取侧近巫一人主知洒埽并令多植松栢唐武徳贞观之制五岳四镇四海四渎年别一祭各以五郊迎气日祭之东岳岱山祭于兖州东镇沂山祭于沂州东海于莱州东渎大淮于唐州南岳衡山于衡州南镇防稽山于越州南海于广州南渎大江于益州中岳嵩山于洛州西岳华山于华州西镇吴山于陇州西海西渎大河于同州北岳恒山于定州北镇医无闾山于营州北海及北渎大济于洛州其牲皆用太牢祀官以当界都督刺史充先天二年封华岳神为金天王开元十三年封泰山神为天齐王天寳五载封中岳神为中天王南岳神为司天王北岳神为安天王六载河渎封为灵源公济渎封为清泉公江渎封为广源公淮渎封为长源公防稽山为永兴公岳山为成徳公霍山为应圣公医无闾山为广宁公八载闰六月封太白山为神应公其九州镇山除入诸岱外并宣封公十载正月以东海为广徳王南海为广利王西海为广润王北海为广泽王分命卿监诸岳渎及山取三月十七日一时备礼兼册　増文献通考唐武后垂拱四年封洛水神为显圣侯享齐于四渎封嵩山为神岳天中王至万嵗通天元年尊神岳天中王为神岳天中皇帝神龙元年复为天中王　开元十一年敕霍山宜崇饰祠庙秩视诸侯蠲山下十户以为洒埽晋州刺史春秋致祭　天宝元年以西成颇熟令光禄卿嗣郑王希言等分祭五岳其四渎名山委所由长官择日致祭肃宗上元二年改封华山为太山　徳宗贞元二年  

诏太常卿裴郁等十人各就方镇祭岳渎等旧礼皆因郊祀望而祭之天宝中始有遣使祈福之祀非礼之正也　文宗开成二年敕闻京师旧说终南山兴云即必有雨若晴霁虽宻云他至竟不沾濡况兹山北面阙庭日当顾瞩脩其望祀宠数宜及今闻都无祠宇命有司即时建立其年九月敕终南山宜封为广惠公准四镇例以本府都督刺史充献官毎嵗一祭以季夏土王日祭之　僖宗干宁二年敕封少华山为佑顺侯　昭宗天佑二年敕封洞庭湖君为利涉侯青草湖君为安流侯　宋史太祖建隆二年脩北岳庙西岳庙四年以湖南平命李昉祭南岳　文献通考干徳六年有司言祠官所奉止四岳今案祭典请祭南岳于衡州东镇沂山于沂州南镇防稽山于越州西镇呉山于陇州中镇霍山于晋州东海于莱州南海于广州西海河渎并于河中府北海济渎并于孟州淮渎于唐州其江渎显徳五年敕祭于扬州杨子江口今请复祭于成都府北镇医无闾山在营州界未行祭享从之其后望祭北镇于定州北岳庙　开宝三年广南平遣司农少卿李继芳祭南海刘鋹先尊海神为昭明帝庙为聪正宫其衣饰以龙鳯诏自今岳渎并东海南海庙各以本县令兼庙令尉兼庙丞専掌祀事常加案视务于蠲洁仍籍其庙宇祭器之数受代日交以相付本州长吏毎月一诣庙宇察举县近庙者迁治所就之　太宗太平兴国八年河决滑州遣枢宻直学张齐贤诣河祭告用两圭有邸沈之自是凡有决溢脩塞皆致祭　淳化二年礼官言周显徳中祭江渎于扬请如故事祭于益　真宗景徳三年以汴口浚通祭河渎　大中祥符元年封禅礼毕诏加号泰山天齐王为仁圣天齐王脩饰庙宇山四面七里内各禁樵采又封泰山通泉庙为灵侯亭亭庙为广禅侯邹县峄山庙为灵岩侯　三年脩鳯翔太白山泗州山庙　四年至河中亲谒奠河渎庙亲谒华隂西岳庙羣臣陪位庙垣内外列黄麾仗遣官分奠庙内诸神　五年诏加上东岳曰天齐仁圣帝中岳曰中天崇圣帝南岳曰司天昭圣帝西岳曰金天顺圣帝北岳曰安天元圣帝命翰林学士李宗谔等与礼官详定仪注及冕服制度其玉册如宗庙谥册之制遣官诣五岳充奉册使副十一月戊戌诏加上东岳淑明后南岳景明后西岳肃明后北岳静明后中岳正明后又诏华山及华州管内灵迹并禁樵采　仁宗康定二年増封海渎遣官致祭东海为渊圣广徳王南海为洪圣广利王西海为通圣广润王北海为冲圣广泽王江渎为广源王河渎为灵源王淮渎为长源王济渎为清源王　徽宗政和三年议礼局上五礼新仪祭岳镇海渎设位南向以西为上山川从祀西向以北为上诸岳镇海渎年别一祭以祭五帝日祭之东岳泰山于兖州界东镇沂山于青州界东海于莱州界东渎大淮于唐州界南岳衡山于潭州界南镇防稽山于越州界南海于广州界南渎大江于益州界中岳嵩山于河南府界中镇霍山晋州界西岳华州界西镇呉山于陇州界西海西渎大河于河中府界北岳常山及遥祀北镇医无闾山于定州界北海大渎大济于孟州界太常寺言大中祥符中封五岳为帝四海为王独五镇封爵尚仍唐旧元丰八年始封西镇呉山为成徳王而未及四镇诏并封王金世宗大定四年礼官言当祭岳镇海渎诏依本礼以四立土王日就本庙致祭其在地界者遥祭其封爵并仍唐宋之旧　七年或有言前代都长安及汴洛以大华等山列为五岳今既都燕当别议五岳范拱以为非是议曰轩辕居上谷在恒山之西舜居蒲阪在华山之北以此言之未尝据所都而改岳祀也遂不改　二十五年有司言太祖征辽江神助顺宜脩祠宇加赐封爵乃封混同江神为显国应圣公　章宗明昌四年封长白山为兴国灵应王六年加五岳四渎王爵时沂山道士杨道全请封沂山为东安王呉山为成徳王霍山为应灵王防稽山为永兴王医无闾山为广宁王淮为长源王江为防源王河为灵源王济为清源王毎嵗遣使奉御署祝版奁香乗驿诣所在率郡邑长贰官行事元世祖时毎嵗遣使祀岳渎　至元二十八年加上东岳为齐天大生仁圣帝南岳司天大化昭圣帝西岳金天大利顺圣帝北岳安天大贞元圣帝中岳中天大宁崇圣帝加封江渎为防源顺济王河渎灵源济王淮渎长源博济王济渎清源善济王东海广徳灵防王南海广利灵孚王西海广顺灵通王北海广洋灵祜王遣使分祭　大徳二年加封东镇沂山为元徳东安王南镇防稽山为昭徳顺应王西镇呉山为成徳永靖王北镇医无闾山为贞徳广宁王中镇霍山为崇徳应灵山敕有司嵗时与岳渎同祀　泰定帝泰定元年遣使祀岳渎又以盐官海溢遣使祀海神　致和元年改封防山神曰嘉惠昭应王洞庭神曰忠惠顺利灵济昭佑王顺帝至元元年加封真定路滹沱河神为昭佑灵源  

侯　五年加北岳岳神为安天大贞元皇帝　十年诏加封河渎神为灵源神祜济王重建河渎及四海神庙　明洪武三年建山川坛祭岳镇海渎钟山之神于殿内七年令祭山川诸神于春秋仲月上旬择日后又以孟春二十一年令嵗仲秋中旬择日祭山川坛　嘉靖祀典五岳五镇四海四渎之神五坛北向京畿山川西向天下山川东向  

山川二  

原命祀【`月令孟春之月命祀山林川泽`】　诏脩【`汉武诏河海润千里其令祠官脩山川之祠为嵗事典加礼`】　柴燎【`虞书嵗二月东廵狩至于岱宗柴望秩于山川注岱宗太山也柴燎告至也东方山川望而祭之秩次序也`】　貍沈【`周礼大宗伯以貍沈祭山林川泽注顺其性之含藏`】　夏祈【`月令仲夏之月命有司为民祈祀山川百源`】　冬赋【`季冬之月命宰歴卿大夫至于庶民土田之数而赋牺牲以共山林名川之祀`】　国中【`春秋僖公三十有一年四卜郊不从乃免牲犹三望注三望分野之星国中山川皆因郊祀望而祀之鲁侯废郊天而脩其小祀故曰犹`】　封内【`礼记诸侯祭名山大川之在其地者郑注鲁人祭泰山晋人祭河是也`】　懐柔【`毛诗懐柔百神及河乔岳注云懐来柔安也王行廵狩至方岳之下来安羣神祭于山川皆以尊卑次第祭之也`】　请释【`左传隠公八年郑伯靖释泰山之祀而祀周公以泰山之祊易许田`】　嵗徧【`礼天子祭天地四方山川嵗徧`】　并走【`见四望`】　増封祭【`管子黄帝问伯髙对曰山见其荣者封而祭之`】　升中【`礼器因名山升中于天`】　系玉【`左传襄公十八年晋侯伐齐将济河中行献子以朱丝系玉二防而祷`】用牲【`左传昭公十七年晋侯使屠蒯如周请有事于洛与三涂九月荀呉帅帅涉自棘津使祭史先用牲于洛陆浑人弗知师从之遂防陆浑`】　岳令　渎令【`唐开元礼祭岳渎前一日岳令渎令清埽内外`】　桑山【`左传昭十六年郑大旱使屠击祝竪柎有事于桑山斩其木不两子产曰有事于山蓺山林也而斩其木其罪大矣夺之官邑`】　莲衢【`玉海会要开元十二年上至华隂亲制岳庙文命勒石于华岳祠南之莲衢`】　灵祠　贝阙【`王褒集四渎祠碑铭灵祠岳立贝阙云浮`】　女巫【`孔帖王璵请遣女巫乗传祷天下名山大川`】　庙令【`玉海宋祥符元年将幸澶渊先命学士李宗谔祭河渎帝幸庙酌奠以顿丘令为庙令`】　射鹿【`汉书郊祀志武帝幸甘泉至中山有鹿过自射之因之以祭`】　乗骡【`唐开元记上到泰山益州进白骡洁朗丰润上遂亲乗之柔顺安便不知登降之倦告成礼毕复乗而下休息未乆白骡无疾而殪谥之曰白骡将军命有司具槥椟叠石为墓墓在封禅坛北一里许`】　原不越望【`左传哀公六年楚昭王疾卜曰河为祟王曰三代命祀祭不越望不谷虽不徳河非所获罪也江汉沮漳楚之望也`】　不及身【`昭公元年晋侯有疾卜曰实沈台骀为祟子产曰此二者不及君身山川之神则水旱疠疫之灾于是乎荣之`】　増百户吏【`文献通考晋穆帝时何琦论五岳祀曰永嘉后惟之天柱在王略之内旧台选百户吏五十以奉其职中兴之际未有官守庐江郡常遣太史假四时祷塞`】　万嵗声【`又曰汉武帝元封元年登中岳闻若有言万嵗声云乃令祠官加増太室祠以山下戸凡三百封崈髙为之奉邑`】　终南雨【`见山川一`】　常山璧【`天中记慕容隽夀光元年常山得璧七十一光色甚异后以为神岳之命以太牢祠云`】　制衣冠【`玉海宋干徳四年重制五岳祠衣冠`】　奉奁香【`见山川一`】　祷杯筊【`续文献通考金海陵尝过料石冈持杯筊祷曰使我有天命当得吉卜投之吉及即位贞元元年封料石冈神为灵应侯`】　禁樵采【`见山川一`】　幸东都【`合璧事开元五年帝特幸东都禇无董言昔帝舜廵狩秩山川愿陛下所过名山大川丘陵坟衍并诏致祭`】　祀衡山【`又曰大歴八年遣归崇敬祀衡山未至而哥舒晃乱广州监察御史惮之请望祭而还崇敬正色曰君命岂有畏耶`】　酒脯祭【`续文献通考辽穆宗应歴十四年以酒脯祭黒山`】　麃鹿祭【`又曰辽太祖天赞三年登阿勒坦音徳尔山乃以麃鹿祭之`】集灵宫【`欧阳脩集古录汉武廵省五岳立宫其下曰集灵宫`】　聪明山【`卢顼祷聪明山`】  

【`记聪明之神盖椒落上古不知其始兴也若曰祸滛之谓聪降祥毓物之谓明美称备焉取名斯在`】　原璋邸以祀【`周礼考工记璋邸射素功以祀山川注邸射剡而出也素功无瑑饰也`】　持节以祠【`汉书五岳四渎皆祠有常礼祀皆使者持节以祠焉惟泰山与河嵗五祀江水四余皆一祷而三祠`】以名废祀【`申繻曰名以山川则废祀鲁以献公武公废具敖二山名`】　不敬削地  

【`礼记山川神祗有不举者为不敬不敬者君削其地`】　増东游海上【`史记秦始皇即帝位三年东游海上行礼祀名山大川`】　望祀莱【`玉海汉武太初元年十二月东临渤海望祀莱`】李至请祭【`玉海淳化二年二月十二日秘监李至请五郊迎气祭其方岳镇海渎`】　曽  

肇为碑【`又曰元符三年脩东岳庙命曽肇为碑为殿三曰嘉宁蕃祉储佑`】　羣神从食【`文献通考光武中元元年定北郊祀地祗地理羣神从食如元始故事`】　诸神从祀【`又曰晋成帝咸和八年立北郊于覆舟山祀地祗从祀凡四十四神如汉西京关中小水皆有祭秩也`】　桃花春水　灵草孤洲【`王褒四渎祠碑桃花春水灵草孤洲潼乡河曲汾隂脽壤`】　原惟尔明神顺礼经而脩祀　报我丰嵗应时雨而出云増禹奠九州受苍水绣衣之命　武师牧野接五车两之神【`见玉海徐文`】  

## 御定渊鉴类函卷一百六十九

礼仪部十六【`宗庙`】  

宗庙一  

原唐虞立五庙　考工记夏后氏世室殷人重屋　増商书七世之庙可以观徳　周制小宗伯建国之神位右社稷左宗庙　考工记周人明堂　小宗伯辨庙祧之昭穆　原王制天子七庙三昭三穆与太祖之庙而七诸侯五庙二昭二穆与太祖庙而五大夫三庙一昭一穆与太祖庙而三士一庶人祭于寝　増天子诸侯宗庙之祭春曰礿夏曰禘秋曰尝冬曰烝天子犆礿祫禘祫尝祫烝诸侯礿则不禘禘则不尝尝则不烝烝则不礿诸侯礿犆禘一犆一祫尝祫烝祫大夫士宗庙有田则祭无田则荐　祭法天下有王分地建国置都立邑设庙祧坛墠而祭之乃为亲疏多少之数是故王立七庙一坛一墠曰考庙曰王考庙曰皇考庙曰显考庙  

曰祖考庙皆月祭之逺庙为祧有二祧享尝乃止去祧为坛去坛为墠坛墠有祷焉祭之无祷乃止去墠曰诸侯五庙一坛一墠曰考庙曰王考庙曰皇考庙皆月祭之显考庙祖考庙享尝乃止去祖为坛去坛为墠坛墠有祷焉祭之无祷乃止去墠为大夫三庙二坛曰考庙曰王考庙曰皇考庙享尝乃止显考祖考无庙有祷焉为坛祭之去坛为适士二庙一坛曰考庙曰王考庙享尝乃止皇考无庙有祷焉为坛祭之去坛为官师一庙曰考庙王考无庙而祭之去王考为庶士庶人无庙死曰　文献通考髙祖时令诸侯王都皆立太上皇庙至惠帝尊髙帝庙为太祖庙景帝尊孝文庙为太宗庙行所尝幸郡国各立太祖太宗庙至宣帝本始二年复尊孝武庙为世宗庙行所廵狩亦立焉而京师自髙祖至宣帝与太上皇悼皇考各自居陵旁立庙又园中各有寝便殿日祭于寝月祭于庙时祭于便殿寝日四上食庙嵗二十五祠便殿嵗四祠又月一游衣冠元帝时贡禹奏言古者天子七庙今孝惠孝景庙皆亲尽宜毁及郡国庙不应古礼宜正定天子是其议未及施行而禹卒永光四年乃下诏先议罢郡国庙丞相韦元成等皆曰春秋之义父不祭于支庶之宅君不祭于臣仆之家王不祭于下土诸侯臣愚以为宗庙在郡国宜无脩奏可后月余复下诏议立亲庙元成等以为周之所以七庙者以后稷始封文武受命而王是以三庙不毁与亲庙四而七臣以为髙帝受命定天下宜为太祖之庙世世不毁承后属尽者宜毁今宗庙异处昭穆不序宜入就太祖庙而序昭穆如礼太上皇孝惠孝文孝景庙皆亲尽宜毁皇考庙亲未尽如故大司马许嘉等以孝文宜为太宗之庙廷尉忠以孝武宜为世宗之庙谏大夫尹更始等以皇考庙上序于昭穆非正礼宜毁于是上重其事依违者一年乃下诏正礼仪元成等奏曰今髙皇帝为太祖孝文皇帝为太宗孝景皇帝为昭孝武皇帝为穆孝昭皇帝与孝宣皇帝俱为昭皇考庙亲未尽太上孝惠庙皆亲尽宜毁太上庙主宜瘗园孝惠皇帝为穆主迁于太祖庙寝园皆无复脩奏可后上疾连年遂尽复诸所罢寝庙园皆脩祀如故初上定迭毁礼独尊孝文庙为太宗而孝武庙亲未尽故未毁上于是复申明之曰孝宣皇帝尊孝武庙曰世宗损益之礼不敢有与焉他皆如旧制惟郡国庙遂废云元帝崩匡衡奏言前以上体不平故复诸所罢祠卒不福案孝惠孝景庙亲尽宜毁及太上皇祠请悉罢奏可成帝时以无继嗣河平元年复太上皇寝庙园世世奉祀哀帝即位丞相孔光大司空何武奏言太祖太宗世宗迭毁之次当以时定请与羣臣杂议奏可于是光禄勲彭宣等皆以为孝武皇帝虽有功烈亲尽宜毁太仆王舜中垒校尉刘歆议曰礼记王制及春秋谷梁傅丧事尊卑之序与庙数相应其文曰天子三昭三穆与太祖之庙而七诸侯二昭二穆与太祖之庙而五故七者其正法数可常数者也宗不在此数中宗变也茍有功徳则宗之不可预为设数今以七庙言之孝武皇帝未宜毁以所宗言之则不可谓无功徳臣愚以为世宗之庙宜建之万世不宜毁上览其议而从之　光武帝建武二年正月立髙庙于雒阳四时祫祀髙祖为太祖文帝为太宗武帝为世宗如旧三年立亲庙雒阳祀父南顿君以上至舂陵节侯至十九年五官中郎将张纯与太仆朱浮奏言礼为人后者则为之子今禘祫髙庙陈序昭穆而舂陵四世君臣并列不合礼意诏下公卿大司徒戴涉等议宜以宣元成哀平五帝四世代今亲庙宣元皇帝尊为祖父可亲奉祠成帝以下有司行事别为南顿君立皇考庙其祭上至舂陵节侯羣臣奉祠上从之明帝即位为光武起庙明帝临终遗诏无起寝庙藏主于世祖庙更衣别室章帝从之后主率以为常至积多无别献帝初平中蔡邕等议光武皇帝受命中兴庙称世祖孝明皇帝政参文宣庙称显宗孝章皇帝至孝烝烝仁恩博大庙称肃宗至和帝以下功徳无殊而有过差不应为宗及余非宗者追尊三后皆奏毁之四时所祭髙庙一祖二宗及近帝四凡七庙　晋武帝受禅追尊皇祖宣王为宣皇帝伯考景王为景皇帝考文王为文皇帝太始三年有司奏置七庙帝重其役诏宜权立一庙羣臣议舜承尭禅受终文祖则虞氏不改唐庙可依有虞故事即用魏庙奏可于是追祭征西将军豫章府君颍川府君京兆府君与宣帝景帝文帝为三昭三穆而太祖虚位武帝崩迁征西惠帝崩迁豫章元帝即位以登懐帝之主又迁颍川位虽七室其实五世盖从刁协以兄弟为世数故也简文帝即位上继元皇于是颍川京兆二主复还昭穆之位至简文崩颍川又迁　唐髙祖武徳元年追尊髙祖曰宣简公曽祖曰懿王祖曰景皇帝考曰元皇帝立四庙于长安唐太宗贞观九年髙祖崩増修太庙中书侍郎岑文本议祖郑者则陈四庙之制述王肃者则引七庙之文贵贱混而莫辨是非纷而不定春秋谷梁传及礼记王制祭法礼器孔子家语并云天子七庙诸侯五庙大夫三庙士一庙尚书咸有一徳曰七世之庙可以观徳至于孙卿孔安国刘歆班彪父子孔昆虞憙干寳之徒商较今古咸以为然是以晋宋齐梁皆依斯义立亲庙六臣等请依晋宋故事立亲庙六其祖宗之制式遵旧典从之中宗神龙元年以景皇帝为太祖庙崇六室　时太常博士张齐贤建议曰奉敕既立七庙湏尊崇始祖伏寻礼经始祖即太祖太祖之外更无始祖后周太祖之外以周文王为始祖不合礼经今议者或有欲立凉武昭王为始祖者殊为不可何者昔在商周稷卨始封故以为太祖即皇家之景帝是也凉武昭王勲业未广后主失守国土不传景帝始封实本明命今乃舍封唐之盛烈崇西凉之逺搆求之前古实乖典礼　开元十年制创立太庙九室献祖懿祖太祖世祖髙祖太宗中宗睿宗先时以孝敬皇帝为义宗祔于庙由是为七室而京太庙亦七室中宗崩中书令姚元之吏部尚书宋璟以谓义宗追尊之帝不宜列昭穆而其塟在洛州请立别庙于东都而有司时享其京庙神主藏于夹室由是祔中宗而光皇帝不迁遂为七室睿宗崩博士陈贞节苏献等议曰古者兄弟不相为后荀卿曰有天下者事七世谓从祢以上也若旁容兄弟上毁祖考则天子有不得事七世者矣孝和皇帝有中兴之功而无后宜出为别庙祔睿宗以继髙宗于是立中宗庙于太庙之西开元十年诏宣皇帝复祔于正室谥为献祖并谥光皇帝为懿祖又以中宗还祔太庙于是太庙为九室　文宗开成五年【`时武宗已即位`】礼仪使奏天子七庙祖功宗徳不在其中国朝制度景皇帝受封于唐髙祖太宗创业受命百代不迁今文宗皇帝升祔有时代宗皇帝是亲尽之祖礼合祧迁毎至禘祫合食如常敕防敬依典礼　自宪宗穆宗敬宗文宗四世祔庙睿肃代以次迁至武宗崩徳宗以次当迁而于世次为髙祖礼官始觉其非以谓兄弟不相为后不得为昭穆乃议复祔代宗而议者言已祧之主不得复入礼官曰昔晋元明之世已迁豫章颍川后皆复祔此故事也议者又言庙室有定数而无后之主当置别庙礼官曰晋武帝时景文同庙庙虽六代其实七主至元帝明帝庙皆十室故贺循曰庙以容主为限而无常数也于是复祔代宗而以敬宗文宗武宗同为一代初宗之复祔献祖非本于礼也而后之为说者乃迁就其事以谓三昭三穆与太祖祖功宗徳三庙不迁为九庙者周制也及敬文武三宗为一代故终唐之世常为九代十一室焉　宋太祖建隆元年有司请立宗庙诏下其议兵部尚书张昭等请追尊四代号谥崇建庙室奏可　真宗咸平元年判太常礼院李宗讷等言伏见僖祖称曽髙祖太祖称伯文懿惠文简穆昭宪皇后并称祖妣孝明孝宪孝章皇后并称伯妣案尔雅有考妣王父母曽祖王父母髙祖王父母及世父之别以此观之惟父母得称考妣今请僖祖止称庙号顺祖而下即依尔雅之文事下尚书省即集官议定户部尚书张齐贤等上言王制天子七庙三昭三穆并太祖之庙而七前代或有兄弟继及亦移昭穆之列是以汉书为人后者为之子所以尊本祖而重正统也又礼天子絶期丧安得宗庙中有伯氏之称乎其唐朝及五代有称者盖礼官之失非正典也请自今有事于太庙则太祖并诸祖室称孝孙孝曽孙嗣皇帝太宗室称孝子嗣皇帝诏礼官别加详定礼官言尚书盘庚有商及王史记云阳甲至小乙兄弟四人相承故不称嗣子而曰及王明不继兄之统也唐中宗睿宗皆处昭位恭宗文宗武宗昭穆同为一世伏请太祖室曰皇伯考妣太宗室曰皇考妣毎大祭太祖太宗同位祝文并称孝子诏都省复集两制承郎参议以闻既而都省上议古者祖有功宗有徳今太祖受命开基太宗缵承大宝必若同为一代则是太宗不得自为世数也不得自为世数则何以得为宗乎今若序为六世以一昭一穆言之则上无毁庙之嫌下有善继之美于礼为大顺于时为合宜何嫌而谓不可乎翰林学士宋湜等又言都省所议皇帝于太祖庙室称孝孙臣窃疑焉望下有司详定诏令礼官再讨典故礼官言议者引汉书为人后者为之子殊不知弟不为兄后子不为父孙春秋之深防也父谓之昭子谓之穆礼记之明文也又按太宗飨祀太祖二十有二年称曰孝弟此不易之制又安可追改乎唐宗谓中宗为皇伯考徳宗谓中宗为髙伯祖则伯氏之称复何不可臣等参议自今太祖太宗同位异坐太祖仍称孝子奏可　熙宁五年中书门下言本朝自僖祖以上世次不得而知则僖祖有庙与商周稷契疑无以异请以所奏付之两制详议而择取其当者时王安石为相不主祧迁之义故复有此请乃复奉僖祖于太庙迁顺祖神主藏于夹室　翰林学士元绛等上言自古受命之王既以功徳享有天下皆推本统以尊事其祖故商周以契稷为始祖者皆以承其本统而非以有功与封国为重轻也倘谓僖祖不当比契稷为始祖是使天下之人不复知尊祖而子孙得以有功加其祖考也传曰毁庙之主陈于太祖未毁庙之主皆陞合食于太祖今迁僖祖之主而藏于太祖之室则是僖祖顺祖翼祖宣祖祫祭之日皆降而合食也情文不顺无甚于此请以僖祖之庙为太祖翰林学士韩维议昔先王既有天下迹其基业之所由起奉以为太祖所以推功业重本始也后世有天下者特起无所因故遂为一代太祖太祖皇帝功徳卓然为宋太祖无可议者僖祖虽于太祖为髙祖然仰迹功业未见其有所因上寻世系又不知其所以始若以所事契稷奉之窃恐于古无考而于今亦有所未安今之庙室与古殊制古者毎庙异宫今祖宗同处一堂而西夹室在顺祖之右考之尊卑之次似亦无嫌天章阁待制孙固请特为僖祖立室由太祖而上亲尽迭毁之主皆藏之当禘祫之时以僖祖权居东向之位太祖顺昭穆之列而从之取毁庙之主而合食则僖祖之尊自有所申秘阁校理王介请依周官守祧之制创祧庙以奉僖祖庶不下祔子孙夹室以替逺祖之尊议既上帝颇以韩维之说为是而王安石以维言夹室在右为尊与固言禘祫僖祖居东向之说为非礼帝亦然之又问前代郊配与宗祀明堂之礼安石以尊僖祖为始祖则郊祀当以配天若宗祀明堂则太祖太宗当迭配帝又疑明堂以英宗配天与僖祖为始祖之说遂下礼官详定同判太常寺兼礼仪事张师顔等议曰昔者商周之兴本于契稷故奉之为太祖后世受命之君功业特起不因前代则亲庙迭毁身自为祖今国家以僖祖亲尽而祧之奉太祖皇帝为帝者之祖是合于礼矣国初张昭任澈之徒因縁近比请建四庙遂使天子之礼下同诸侯若使庙数备六则更当上推两世而僖祖次在第二亦未可谓之始祖也请略仿周官守祧之制筑别庙以藏僖祖神主大祭之嵗祀于其室太庙则一依旧制虚东向之位郊配之礼则仍其旧安石力主元绛等初议遂从之　元丰元年详定郊庙礼文所言古者父子异宫祖祢异庙今之庙制与古不侔遂图上八庙异宫之制以始祖居中分昭穆为左右自北而南僖祖为始祖翼祖太祖太宗仁宗为穆在右宣祖真宗为昭在左皆南向北上诏详定本朝可行典礼陆佃张璪所议昭穆之位各不同诏俟庙制成日取防　元符三年时徽宗已即位诏曰盖闻有天下者事七世则迭毁之制有常祖有功而宗有徳则不迁之庙非一恭惟仁宗皇帝躬天地之度以仁为治在位四十二年利泽施于四海神宗皇帝以圣神不世出之资慨然大有为于天下宜令礼官考定仁祖神考庙制以闻权太常盛仲次等言仁宗神考请如圣诏永祀不祧与天无极　崇宁三年诏増太庙为十室复翼祖宣祖庙　绍熙五年闰十月【`时宁宗已即位`】诏别建四祖殿于太庙大殿之西奉祧主僖顺翼宣四祖神主嵗令礼官荐献　宋朝自太祖追王僖顺翼宣四祖以来毎遇禘祫祖宗以昭穆相对而虚东乡之位王安石用事以为僖祖以上世次不可知则僖祖之有庙与后稷疑无以异当时诸儒韩维軰辨之不从时程颐为布衣为人言亦以安石之言为是熙宁八年夏禘于太庙以僖祖东向自是无敢议者绍兴后董弅王普尤袤俱请正太祖东向之位未克行先是英宗祔庙已祧顺祖至钦宗祔庙又祧翼祖及髙宗升祔遂为九世十二室至是孝宗将升祔赵汝愚当国欲并祧僖宣二祖事下侍从台谏礼官议于是吏部尚书郑侨等请祧二祖而正太祖东向之位诸儒如楼钥陈傅良軰皆以为可诏从之侨等寻奏请立僖祖别庙以顺懿宣三祖祔藏时朱熹在讲筵独入议状条其不可者四大略云准尚书吏部牒集议四祖祧主宜有所归者今详羣议虽多而皆有可疑若曰藏之夹室则是以祖宗之主下藏于子孙之夹室至于祫祭设幄于夹室之前则亦不得谓之祫欲别立一庙则丧事即逺有毁无立欲藏之天兴殿则宗庙原庙不可相杂以太祖当日追尊帝号之令而黙推之则知今日太祖在天之灵必有所不忍而不敢当矣当以僖祖为始祖如周之后稷太祖如周之文王太宗如周之武王与仁祖之庙皆不祧仁宗为昭英宗为穆与真宗主并藏西夹室神宗为昭哲宗为穆徽宗为昭钦宗为穆髙宗为昭孝宗为穆而髙宗之庙亦不祧议既上则闻已毁四祖庙而迁之矣时太庙殿已为十二室故孝宗既祔而东室尚虚及光宗祔庙遂为九世十二室盖自昌陵祔庙逾二百年而后正太祖之位是年冬始别建一殿以奉祧主于大殿之西隅嵗命礼官荐献焉今谓四祖殿者是也　金史大定十二年议建闵宗别庙礼官援晋惠懐唐中宗后唐荘宗升祔故事若依此典武灵皇帝无嗣亦合升祔然中宗之祔始则为虚室终则増至九室惠懐之祔乃迁豫章颍川二庙荘宗之祔乃祧懿祖一室今太庙之制除祧庙外为七世十一室如当升祔武灵即湏别祧一庙伏覩宗庙世次自睿宗上至始祖凡七世别无可祧之庙晋史云庙以容主为限无拘常数东晋与唐皆用此制遂増至十一室康帝承统以兄弟为一室故不迁逺庙而祔成帝唐以敬文武三宗同为一代于太庙东间増置两室定为九代十一室今太庙已满此数如用不拘常数之说増至十二室可也然庙制已定复议増展其事甚重又与睿宗皇帝祏室昭穆亦恐更改春秋之义不以亲亲害尊尊汉志云父子不并坐而孙可从王父若武灵升祔太庙増作十二室依春秋尊尊之典武灵当在十一室禘祫合食依孙从王父之典当在太宗之下而居昭位又当称宗然前升祔睿宗已在第十一室累遇祫享睿宗在穆位与太宗昭位相对若更改祏室及昭穆序非有司所敢轻议十九年四月禘祔闵宗遂増展太庙为十二室二十九年世宗将祔庙有司言太庙十二室自始祖至熙宗虽系八世然世宗与熙宗为兄弟不相为后用晋成帝故事止系七世若特升世宗显宗即系九世于是五月遂祧献祖昭祖升祔世宗显宗于庙十一年尚书省奏禘祫之仪曰礼纬三年一祫五年一禘唐开元中太常议禘祫之礼皆为殷祭祫为合食祖庙禘谓禘序尊卑自异常享王者法诸天道以制祀典烝尝象时禘祫象闰五嵗再闰天道大成宗庙法之再为殷祭自周以后并用此礼自大定九年已行祫礼若议禘祭当于祫后十八月行礼诏以三年冬祫至五年夏禘为常礼　元史世祖十五年五月太常卿议庙制一曰都宫别殿七庙九庙之制祭法曰天子立七庙三昭三穆与太祖之庙而七诸侯大夫士降级以两晋博士孙毓以谓外为都宫内各有寝庙别有门垣太祖在北左昭右穆以次南面是也前庙后寝者以象人君之居前有朝而后有寝也庙以藏主以四时祭寝有衣冠几杖象生之具以荐新物天子太祖百世不迁宗亦百世不迁髙祖以上亲尽则递迁昭常为昭穆常为穆同为都宫则昭常在左穆常在右而外有以不失其序一世自为一庙则昭不见穆穆不见昭而内有以各全其尊必祫享而防于太祖之庙然后序其尊卑之次盖父子异宫祖祢异庙所以尽事亡如事存之义然汉儒论七庙九庙之数其说有二韦元成等以为周之所以七庙者以后稷始封文王武王受命而王是以三庙不毁与亲庙四而七也如刘歆之说则周自武王克商以后稷为太祖即増立髙圉亚圉二庙于公叔太王王季文王二昭二穆之上已为七庙矣至懿王时始立文世室于三穆之上至孝王时始立武世室于三昭之上是为九庙矣然先儒多是刘歆之说二曰同堂异室之制后汉明帝遵俭自抑遗诏无起寝庙但藏其主于光武庙中更衣别室其后章帝又复如之后世遂不敢加而公私之庙皆用同堂异室之制先儒朱熹以谓至使太祖之位下同孙子而更僻处于一隅无以见为七庙之尊羣庙之神则又上厌祖考不得自为一庙之主以人情论之生居九重穷极壮丽而设祭一室不过寻丈甚或无地以容鼎爼而隂损其数子孙之心于此宜亦有所不安矣且如命士以上其父子妇姑犹且异处谨尊卑之序不相防渎况天子贵为一人富有四海而祖宗神位数世同处一堂有失人子事亡如事存之意矣　至治元年正月始命于太庙垣西北建太次殿以四孟月时享亲祀太室礼成谓羣臣曰朕缵承祖宗丕绪夙夜祗栗无以报称自今以始嵗必亲祀以终朕身五月中书省臣言以庙制事集御史台翰林院臣议谨按前代庙室多寡不同晋则兄弟同为一室正室増为十四间东西各一间唐九庙后増为十一室宋増室至十八东西夹室各一间以藏祧主今太庙虽分八室然兄弟为世止六世而已世祖所建前庙后寝往嵗寝殿灾请以今殿为寝别作前庙十五间中三间通为一室以奉太祖神主余以次为室庶几情文得宜谨上太常庙制制曰善　泰定二年中书省臣言世祖皇帝始建太庙太祖皇帝居中南向睿宗世祖裕宗神主以次祔西室顺宗成宗武宗仁宗以次祔东室迩者集贤翰林太常诸臣言古制尚左今尊者居右为少屈非所以示后世太祖皇帝居中南向宜奉睿宗皇帝祔左一室世祖祔右一室裕宗祔睿宗室之左显宗顺宗成宗兄弟也以次祔世祖室之右武宗仁宗亦兄弟也以祔裕宗室之左英宗祔成宗室之右从之　明纪事本末嘉靖十年春正月特享太庙正太祖南向位初太祖立四亲庙徳懿熙仁同宫异庙各南向孟春特享于羣庙三时各祭于徳祖庙序用昭穆后改建太庙同堂异室亦各南向四孟及嵗除俱各祭于中室仍序昭穆如初罢特享礼至英宗升祔九室悉备宪宗将祔用礼官议祧懿祖孝宗祔祧熙祖武宗祔祧仁祖独徳祖不祧时享则太祖太宗以下俱东西向至是谕张孚敬曰朕欲自今春享奉太祖居中太宗而下各居一室行特享礼三时仍聚羣庙于太祖之室昭穆相向行时祫礼季冬中旬并飨太庙亲王功臣配食两庑以存太祖当代之制嵗暮节祭行于奉先殿世庙止行四时之享嵗暮祭于崇先殿庶祭义明而万世可行乃命祠官于庙中设防如九庙状奉太祖南向羣宗递迁就室各南向特享之始退徳祖于祧殿不复预时享十四年二月初建九庙先是夏言请定七庙额谓陛下复古庙制正太祖南向位则太庙之名实符周典太宗功徳隆赫特建百世不迁之庙宜曰文祖世室在三昭上仁宗宣宗各为昭穆第一庙英宗宪宗为昭穆第二庙孝宗武宗为昭穆第三庙十二月九庙成诏定五年一禘祀皇初祖于太庙以太祖配每立春特享祖宗于羣庙三时合享于太庙季冬大祫于太庙皇考献皇帝止举时祀  

宗庙二  

原尚书大传庙者貌也其以貌言之也　释名宗尊也庙貌也先祖形貌所在也　曲礼凡祭宗庙之礼牛曰一元大武豕曰刚鬛豚曰腯肥羊曰柔毛鸡曰翰音犬曰羮献雉曰疏趾兎曰明视脯曰尹祭稾鱼曰商祭鲜【`一作鱻`】鱼曰脡祭水曰清涤酒曰清酌黍曰芗合粱曰芗萁稷曰明粢稻曰嘉蔬韭曰丰本盐曰咸鹾玉曰嘉玉币曰量币　王制宗庙之牛角握　曽子问当七庙五庙无虚主惟祫祭于祖为无主尔　明堂位季夏六月以禘礼祀周公于太庙郁尊用黄目灌用玉瓒荐用玉豆雕篹爵用玉琖　増鲁公之庙文世室也武公之庙武世室也　原说文宗庙之木主名曰祏　周易王假有庙　诗天保吉蠲为饎是用孝享毛传吉善蠲絜也饎酒食也郑笺谓将祭祀也　宾筵籥舞笙鼓乐既和奏烝衎烈祖以洽百礼百礼既至有壬有林锡尔纯嘏子孙其湛郑注纯大也嘏谓尸与主人以福也　毛诗序清庙祀文王也周公既成洛邑朝诸侯率以祀文王焉郑注清庙者祭有清明之徳者之宫也谓祭文王也天徳清明文王象之故祭之而歌此诗也于穆清庙肃雝显相毛传肃敬雝和相助也郑笺显光也见也于乎美哉周公之祭清庙也其礼仪敬且和又诸侯有光明着见之徳者来助祭　载芟有椒其馨胡考之宁毛传椒犹飶也胡夀也考成也郑笺宁安也以芬香之酒醴祭于祖妣则多得其福祜也　増閟宫新庙奕奕奚斯所作　原周礼凡灌玉濯之陈之以赞祼事注灌玉圭瓒璋瓒　増尔雅室有东西厢曰庙无东西厢有室曰寝庙中路谓之唐堂途谓之陈閍谓之门　孝经为之宗庙以享之　家语孔子曰吾于甘棠见宗庙之敬也甚矣思其人犹爱其尊其人必敬其道也原白虎通祭有主言神无所依据孝子以主继心焉五经要义木主之状四方穿中央以达四方天子长尺二寸诸侯长尺皆刻谥于其背　诸侯防天子则以方明为主觐礼云明木也其形四面方六上下黄东青南赤西白北黒方明者上下四方神明之象也　挚虞决疑注凡庙之主藏于戸外北牖下有石函故名宗祏汉书庙所以藏主列昭穆　汉旧仪皇帝防诸侯酎  

金以上计设九宾陪位也　楚国先贤传古者先王日祭月享时嵗祀诸侯舍曰卿大夫舍月士庶人舍时増汉旧仪宗庙三嵗一大祫祭子孙诸帝以昭穆坐  

于髙庙诸隳庙神皆合食设左右坐　原庙一嵗十二祠有闰加皆用太牢　三辅故事光武至长安宫阙烧尽徙都洛阳取十二陵合为髙庙作十二室太常卿一人别治长安主知祭事谓之髙庙　汉晋阳秋武帝改营太庙南致荆山之木石采华山之石铸铜柱十二涂以黄金镂以百物填以丹青缀以珠玉　陈氏礼书商之三宗周之文武汉之孝文孝武唐之仁尭文皇其庙皆在三昭三穆之外歴世不毁此所谓不迁之庙非谓祧也郑康成之徒以丧服小记言王者立四庙则谓周制七庙文武为二祧亲庙四而已则文武不迁之庙在七庙内是臆说也王肃圣证论礼自上而下降杀以两使天子诸侯皆亲庙四则是君臣同等尊卑不别也又王祭殇五而下及无亲之孙上不及无亲之祖不亦诡哉王舜刘歆论之于汉韩愈论之于唐皆与肃同盖理之所在者无异致也　父昭子穆而有常数者礼也祖功宗徳而无定法者义也故周于三昭三穆之外而有文武之庙鲁于二昭二穆之外而有鲁公之世室  

宗庙三  

原时　月祀【`上详聚　国语甸服者祀日祭月祀先王之训`】　冬荐　秋尝【`毛诗潜季冬荐鱼孟春献鲔也猗欤漆沮潜有多鱼以享以祀以介景福　尔雅春祭曰祠夏祭曰礿秋祭曰尝冬祭曰烝`】　芗合　嘉疏　瑶爵　玉豆【`并详宗庙二`】　閟宫　清庙【`上详后妃庙下详宗庙二`】　春祠　夏禴【`见上`】　酎金　灌玉【`史记注正月旦作酒八月成名酎酎言纯也武帝时八月尝酎会诸侯庙中出金助祭所谓助金　下详宗庙二`】　祀武　告文【`毛诗执竞祀武王也执竞武王无竞维烈不显成康上帝是皇　维天之命太平告文王也维天之命于穆不已`】　五庙　七室【`并详宗庙二`】　介福纯嘏【`毛诗祝祭于祊祀事孔明先祖是皇神保是享孝孙有庆报以介福万夀无疆　下详宗庙二`】观徳　尚敬【`上详宗庙一　毛诗肃肃在庙注肃肃敬也笺云言羣臣助文王祭庙则尚敬`】  

【`言得礼之宜也`】　本仁　观敬【`礼记祖庙所以本仁也　祭统孝子之事亲也有三道焉生则养没则丧丧毕则祭养则观其顺也丧则观其哀也祭则观其敬而时也尽此三道者孝子之行也`】　肃雍　清浄【`上详宗庙二　汉书议者以清庙之诗交神之礼无不清浄今衣冠出游有车之众风雨之气非所谓清浄也`】　绎绎　翼翼【`诗寝庙绎绎注相连属也　诗作庙翼翼`】　茅屋　欹器【`左传清庙茅屋　晋书周庙欹器东汉时犹在御座汉末丧乱失之形制遂絶杜元凯创意造成奏上帝嘉叹之`】　増守藏　防宝【`周礼天府掌祖庙之守藏凡国之玉镇大宝器藏焉　朝野杂记太祖创册宝殿凡帝后宝册洎郊庙金玉礼器皆藏焉庆元以后月以察官礼官中官各一员检视谓之防宝`】　告币　赐帛【`文献通考诸侯祭宗庙曰敢以嘉币告于皇考　王隠晋书太康十年太庙告成赐作庙者帛`】　书劳　舍爵【`左传襄十三年公至自晋孟献子书劳于庙礼也　左传定公八年子言辨舍爵于季氏之庙而出`】　押乐　捧俎【`文献通考曰太庙时享仪注有押乐太常卿光禄卿押乐太常丞光禄丞　又曰时享仪注有捧俎官`】　宫架　神幄【`又曰协律郎位二一于太庙殿上一于宫架西北唐六典太常卿凡有事于宗庙少卿率太祝斋即入荐香烛整拂神幄`】　石室　香街【`天中记周礼有郊庙石室一曰大夫以石为主　三辅黄图太上皇庙在长安香街南`】　五寝　九室【`周礼仆掌五寝之埽除粪洒之事笺五寝五庙之寝也天子七庙惟祧无寝　唐杜甫朝享太庙赋壬辰既格于道祖乗舆即以是日致斋于九室`】甘棠　福草【`上详家语　纪纂渊海王者事宗庙主敬则福草生于宗庙之中`】　殷祭间祀【`文献通考冬十月五谷成骨肉合饮食于祖庙谓之殷祭　又曰四时正祭外有五日尝麦三`】  

【`伏立秋尝粢盛酎十月尝稻等谓之间祀`】　原象生居　藏遗服【`白虎通圣王所以制宗庙何生死殊路故敬神而逺之所以有屋何所以象生之居　周礼守祧掌守先王先公之庙祧其遗衣服藏焉`】　若事存　以尊祖【`白虎通王者立宗庙何縁生以事死敬亡若事存欲立宗庙而祭之此孝子之心所以追养孝也　孝经援神契宗庙所以尊祖也`】　正室守　君子作【`文王世子正室守太庙尊宗室而君臣之道着矣疏适子是宗室之正太庙是祖之正用适子守太庙是尊于宗及庙之室故也　毛诗奕奕寝庙君子作之`】　左雉门　南甬道【`周礼小宗伯之职掌建国之神位右社稷左宗庙郑注库门内雉门外之左右　晋起居注武帝太安中诏往者仍魏氏旧庙处立庙既壅翳不显又材木短小至今中间有缺挠之患今当脩立不宜在故处太仆寺南临甬道地形显敞更于此营之主依典礼施行`】　则隂阳　反古始【`孙敏表规矩天地拟则隂阳　设为宗祧敎人反古复始`】　増舂陵园　青溪宅【`东观汉记建武三年上幸舂陵祠园庙大置酒于舂陵父老故人为乐　齐书礼志世祖梦太祖云宋氏诸帝尝在太庙从我求食可别为吾祠上乃敕豫章王妃庾氏于清溪宫旧宅奉祠二帝二后用家人礼`】　殷三宗　汉七祖【`刘歆毁庙议殷太甲为太宗武丁曰髙宗太戊曰中宗　朱子奢立庙议刘子骏议开七祖`】　五行舞七徳歌【`文献通考汉宣帝尊汉孝武为世宗庙奏盛徳文始五行之舞　白居易乐府七徳舞七徳歌传自武徳至元和`】　香灯官　宫闱令【`文献通考太庙时享仪注有荐香灯官　又曰宫闱令开室拂神幄`】　入钱谷　设罘罳【`汉书王莽时博徴天下工匠诸图画及吏民以义入钱谷助作以起太庙　续文献通考金海陵天徳元年六月太庙初设四神及四隅罘罳`】　择吉区　致良工【`嘉靖十四年起新庙十五年庙成诏曰朕创昭穆羣庙以祀祖宗彰太祖为専尊之庙复作太宗庙于羣庙之外表功徳不迁享百世祀更创献皇帝庙别择吉区以避渠道止脩时祭以避丰祢之嫌　文献通考初造太庙之时官致良工`】　原称庙称宫　用栗用桑【`公羊传世室屋壊世室者何鲁公之庙也周公称太庙鲁公称世室羣公称宫此鲁公之庙也曷为谓之世室世世不毁也　又曰作僖公主者何为僖公作主也主者曷用虞主用桑綀主用栗用栗者藏主也注丧主于虞吉主于练`】　贵室下室　苍楹黈楹【`文王世子诸父诸兄守贵室子弟守下室而让道达　谷梁丹桓宫楹礼天子诸侯黝垩大夫苍士黈丹楹非礼也`】　亲割亲舂　为酒为醴【`谷梁太室屋壊者讥不修也太室犹世室也周公曰太庙伯禽曰太室羣公曰宫礼宗庙之事君亲割夫人亲舂敬之至也为社稷之主而先君之庙壊极称之志不敬也　毛诗为酒为醴烝畀祖妣郑笺烝进也畀予也言丰年所获之税酿酒为醴进于先祖先妣以防百众之礼也`】　因时而祭　有闰加祠【`春秋繁露古者嵗四祭四祭者因四时所生之物熟而祭其先祖父母也　汉旧仪原庙一嵗十二祠有闰加一祠皆用太牢`】　雁集殿前　光明殿上【`汉郊祀志以立世宗庙告祠孝昭寝有雁五色集殿前　广川国世宗庙殿上有钟音门户大开夜有光殿上尽明`】　光兴如烛　札变为金【`西河筑世宗庙神光兴于殿旁有鸟如白鹤前赤后青神光又兴于房中如烛状　汉武故事宣帝立孝武庙于河东告祠日见一人白马持尺一札赐将作匠曰赐汝金一斤忽不见札乃变为金秤有一斤`】　太卜涖衅　司巫匰主【`太卜涖衅主军器注器鼓铎主迁主周礼司巫祭祀则共匰主注匰器名主谓木主也`】　采椽贵俭　桑主不文【`汉书`】  

【`茅屋采椽贵俭也　士虞礼桑主不文吉主皆刻`】　増歌儿吹乐　京尹侍祠【`文献通考汉惠五年思髙祖之常乐沛以沛宫为髙祖庙髙祖所教歌儿百二十人皆令为吹乐后有阙辄补之　又曰汉光武建武十九年大司徒戴涉等议宣元二帝尊为祖父可亲奉祠成帝以下有司行事于是洛阳髙庙四时加祭孝宣孝元凡五帝其西庙成哀平三帝主四时祭于故髙庙东庙京兆尹侍祠冠衣车服如太常祠于陵庙之礼`】　迁幕殿　安延圣寺【`元史至元八年八月太庙柱朽从张易言告于列室而后修奉迁栗主金脾位与旧神主于幕殿工毕安奉自是修庙皆如之　续文献通考金海陵天徳四年次中京使使奉迁太庙神主时有司言燕京兴建太庙复立原庙原庙始于汉惠帝不闻荐享之礼今两都告享宜止于燕京取建原庙行事于是名其宫曰衍庆殿曰圣武门曰崇圣贞元三年权奉安太庙神主于延圣寺`】　原天子造乎祢　王者禘其祖【`王制郑注造祭名也礼大传郑注禘大祭也大祭其先祖所由生也`】  

宗庙四  

原必告【`文王世子五庙之孙祖庙未毁虽为庶人冠娶妻必告死必赴`】　为先【`曲礼将营宫室宗庙为先`】　庙名【`帝王世纪汉景帝庙名徳阳宣帝庙名长夀武帝庙名龙渊文帝庙名顾成昭帝庙名徘徊`】　庙饰【`明堂位山节藻棁复庙重檐刮楹违乡反坫出尊崇坫康圭疏屏天子之庙饰也`】増正祭　告祭【`文献通考古者宗庙之祭有正祭有告祭皆人主亲行其礼`】　私  

庙【`又曰宪宗元和十年太子少傅判太常卿郑余庆请立私庙将祔四代神主`】　家庙【`又曰宋仁宗庆歴元年诏中外文武官并许创立家庙`】　极庙【`史记秦始王更命信宫为极庙象天柱`】亲庙【`孔帖唐髙祖崩将祔主于庙帝诏有司详议尚书共奏自春秋以来言天子七庙诸侯五大夫三士二惟亲亲尊尊为不可易之法请建亲庙六诏可乃祔农府君髙祖神主为六室`】　原展孝思【`孝经春秋祭祀以时思之郑注寒暑变移益用増感以时祭祀展其孝思也`】　重先祖【`白虎通王者祭宗庙亲自取禽者尊重先祖必欲自致也`】　称孝孙【`郊特牲祭称孝孙孝子以其义称也注谓事祖祢`】　称曽孙【`郊特牲称曽孙某为国家也注谓诸侯事五庙也于曽祖以上称曽孙而已`】成则衅【`杂记成庙则衅之饔人举羊升屋自中刲羊血流于前乃降衅于屋下路寝成则考之而`】  

【`不衅衅屋者交神明之道也`】　仁不毁【`左传昭十八年郑子产为火故乃简兵大搜将为搜除子大叔之庙在道南其寝在道北使除徒陈于道南庙北曰子产过汝而命速除乃毁于而乡子产朝过而怒之除者南毁子产使从者止之曰毁于北方注言子产仁不毁人庙`】　无虚主【`曽子问当七庙五庙无虚主惟天子崩诸侯薨则祝取羣庙之主而藏诸祖庙礼也`】　有二主【`齐桓公亟举兵作伪主以行其反荐诸祖庙庙有二主自桓公始也`】　増享徳庙　崇尊庙【`唐书礼乐志则天皇后僣号称周立周七庙于东都以祀武氏改西京唐太宗庙为享徳庙中宗复位武氏七庙于西京为崇尊庙`】　原昭孝通神【`汉书祀者所以昭孝事祖通神明也`】　露濡霜降【`礼记祭义君子合诸天道春禘秋尝霜露既降君子履之必有凄怆之心非其寒之谓也春雨露既濡君子履之必有怵惕之心如将见之`】　上下之际　神明之道【`礼记祭统祭有舁□胞翟阍者惠下之道也此四者吏之至贱者也尸又至尊以至尊既祭之味而不忘至贱是故明君在上则无冻馁者也此之谓上下之际又云铺筵设同几为依神也诏祝于室而出于祊此交神明之道也`】　敬不忘亲【`孝经宗庙致敬不忘亲也`】　主亦尽敬【`北堂书钞宗庙之主以木为之长尺二寸孝子入宗庙之中虽见木主亦当尽敬`】　见位闻声【`祭义祭之日入室僾然必有见乎其位出户而聼忾然必有闻乎其叹息之声`】　献禽享礿【`周礼大司马之职遂以苖田如搜之法车币献禽以享礿注礿宗庙之夏祭也冬夏田主于祭宗庙者隂阳始起象神之在内`】　享祀不忒【`毛诗春秋匪懈享祀不忒郑笺忒变也`】　祀事孔明【`毛诗苾苾芬芬祀事孔明郑笺既有牲物而进献之苾苾芬芬然香祀礼于是则甚明也`】　二王助祭【`毛诗序振鹭二王之后来助祭也振鹭于飞于彼西雍我客戾止亦有斯容郑笺白鸟集于西雍之泽言所集得其处也喻杞宋之君有洁白之徳来助祭于周之庙得礼之宜也`】　诸侯助祭【`汉书元始五年春祫祭明堂诸侯王二十八人列侯百二十人宗室子九百余人徴助祭礼毕皆益户赐爵及金帛增秩补吏各有差`】　骏奔在庙【`毛诗骏奔走在庙不显不承无射于人斯`】　咸来助祭【`续汉书明帝永平二年正月宗祀光武皇帝于明堂以配五帝时羣僚藩辅宗室子孙众郡奏计百蛮贡职乌桓濊貊咸来助祭`】　白虎衔肉【`汉武故事宣帝立孝武庙于东宫告祠日见白虎衔肉置殿前白虎夜见神光满殿如秋月`】　白鹤集庭【`汉书郊祀志宣帝即位由武帝正统兴故立三年尊孝武庙为世宗行所廵狩郡国皆立庙告祠世宗庙日有白鹤集后庭`】　太常严谴【`晋元康四年大风后庙阙屋瓦数倾落免太常荀防以严诏所谴不敢言皆谓事轻责重也`】　有司修除【`周礼庙则有司修除之`】　祧则黝垩【`又祧则有司黝垩之`】　衅供鸡牲【`祭祀面禳衅供鸡牲`】　奏筑道【`汉书文帝东朝太后长乐宫数跸烦人作复道武库南叔孙通奏曰陛下何自筑复道髙帝寝衣冠月出游髙庙子孙奈何乗宗庙道上行哉帝惧曰急壊之通曰人主无过举愿为原庙渭北衣冠出游之益广宗庙大孝之本帝乃立原庙`】奏凿庙壖【`晁错为内史府居太上庙堧中东出不便错乃穿门向南出凿庙堧垣中申屠嘉奏错凿庙垣为门上曰非庙垣乃壖中`】　主出必跸【`主出庙入庙必跸`】　师行迁主【`曽子问古者师行必以迁庙主行孔子曰天子廵狩以迁庙主行载于齐车言必有尊也今也取七庙主以行则失之矣`】　増二十五祀【`文献通考汉制庙嵗二十五祀`】　二十四防【`明初建四亲庙于阙左东西有夹室有庑三门门设二十四防缭以周垣略如都宫之制`】　共殿异室【`许敬宗议唐家宗庙共殿异室以右为首若奉迁主纳右夹室而得尊处祈之祷之未絶也有诏如敬宗议`】　先臣后君【`陈贞节传开元五年太庙壊伊阙男子孙平子上书曰陛下未祭孝和先祭太上皇先臣后君先弟后兄且武后簒国孝和中兴有功今内主别祠不得列乎世不可臣请迁孝和还庙`】　在右为尊【`宋史翰林学士元绛等请以僖祖之庙为太祖而韩维等请以艺祖为太祖帝以维之说近是而安石以维言夹室在右为尊为非礼帝亦然之`】　非宗不毁【`后汉书明帝即位以光武拨乱中兴更为起庙号曰世祖庙元帝于光武为穆故虽非宗不毁也后遂为常`】　太祖以功建　昭穆以亲崇【`唐书礼乐志中宗时博士刘成庆尹知章议`】　原九命辨仪　牲牢异数　孝因顺立　礼以备成　宗庙本仁　祭祀首义　追逺诚谓孝思　违礼则乖敬飨　在首义而或愆　于时思而何有　诸侯不得祔于天子【`丧服小记诸侯卑故不得祔于天子也`】　天子诸侯可祔于士【`郑注人莫敢卑其祖也`】　孝自中出祭宜无怠　礼由外作物必有常　孝感于时虽云罔极　祭不以礼岂曰无违　雨露既濡必有若思之貎　春秋匪懈乃防如在之心  

宗庙五  

増赋唐杜甫朝享太庙赋曰太尉骖乗司仆扈跸望重闉以肃恭顺法驾之徐疾公卿淳古士卒精一黕宗庙之愈深抵职司之所宻宿翠华于外戸曙黄屋于通术气凄凄于前旒光靡靡而嘉栗阶有宾阼帐有甲乙升降之际见玉柱生芝击拊之初觉钧天合律簨簴仡以碣磍干戚宛而婆娑鞉鼓埙箎为之主钟磬竽瑟以之和云门咸池取之至空桑孤竹贵之多八音循通既比乎旭日升而氛埃灭万舞陵乱又似乎春风壮而江海波鸟不敢飞而元甲嵺以岳峙象不敢去而鸣佩剡爚以星罗已而上干豆以登謌美休成之既享璧玉储精以稠叠门防洞豁而森爽黒帝归寒而激昂苍灵戒晓而来徃熙事莽而充塞羣心麌以振荡桐花未吐孙枝之鸾鳯相鲜云气何多宫井之蛟龙乱上盖我后常用惟时克贞膋以萧合酌以茅明嘏以慈告祝以孝成故天意张皇不敢殄其瑞神奸妥帖不敢秘其精而抚絶轨享鸿名者矣于以奏永安于以奏王夏福穰穰于绛阙芳菲菲于玉沛枯骨而破聋盲施殀胎而逮鳏寡园林动色跃在藻之泉鱼弓劒皆鸣汗铸金之风马霜露堪吸祯祥可把曽宫欷歔隂事俨雅薄清辉于鼎湖之上静余飨于苍梧之野窅然汉漠惕然兢兢纷益所慕若不自胜瞰牙旗而独立吟翠駮而未乗五老侍祠而精骇千官逖聼而思凝  

原诗宋孔欣祠太庙诗曰束带从王事结缨奉清祀肃肃禁闱内翳然絶尘轨峩峩髙堂上层构郁云起明发修荐享矜悚不遑止磬折阶廊间凄凄常靡已　梁张率太庙斋夜诗曰洁斋谢纷华寂寥清庙静肃视牲盛端服侍严省　増明髙啓夜宿太庙诗曰乌散庙堧空清香肃閟宫太常斋禁宻列祖享仪崇井叩铜瓶月墀鸣玉佩风聼钟候车驾庭燎已燑燑  

原歌宋顔峻七庙迎神歌曰敬恭明祀孝道感通合乐维和展礼有容六舞肃列九变成终神之来思享兹洁衷灵之徃矣绥我家　増谢荘宋世祖庙歌二首帝锡二祖长世多祜于穆睿考翼圣承矩元极弛驭干纽坠绪辟我皇维缔我宗宇刷定四海肇搆神京泽牣九有化孚八瀛庆云承掖甘露飞甍肃肃清庙徽徽閟宫舞蹈象徳笙磬陈风黍稷非盛明徳惟崇神其歆止降福无穷　禀祥月辉毓徳轩光嗣徽妫汭思媚周姜母临万防训蔼紫房朱干玉籥式载琼芳　齐王俭齐太庙乐歌悠悠草昧穆穆经纶动戡危乱静比斯民诞休命奄有八夤握机肇运光啓禹服义满天渊礼昭地轴偃风裁化暅日敷祥信星含曜秬草流芳七庙观徳六乐宣章惟先惟敬是享是将　太姒嫔周涂山俪禹我后嗣徽重规叠矩肃肃閟宫翔翔云舞有享徳馨无絶终古　多难固业殷忧啓圣帝宗缵武维时执竞起栁献祥百堵兴咏义虽祀夏功符受命逺无不懐迩无不肃其仪济济其容穆穆赫矣君临昭哉嗣服允王惟后膺此多福礼以昭事乐以感灵八簋陈设六舞充庭观徳在庙象徳是形四海来祭万国咸宁　梁沈约梁宗庙登歌曰殷兆玉筐周始邠王于赫文祖基我大梁肇土七十奄有四方帝轩百祀人思未忘永言圣烈祚我无疆　猗欤至徳光被黔首铸镕苍昊甄陶区有恪恭三献对扬万夀比屋可封含生无咎匪徒七百天长地乆　祀典昭洁我礼莫违八簋充室六龙解騑神宫肃肃灵寝微微嘉荐既享景福攸归至徳光被洪祚载辉　原北周庾信太庙晨祼歌曰永惟神武潜庆灵长龙图革命鳯歴归昌功移上墋徳耀中阳清庙肃肃猛虡趪趪曲台大厦声和盛唐牲牷荡涤萧合馨香和鸾戾立振鹭来翔永敷万国是则四方　増隋牛隋太庙乐歌曰惟皇肃肃有来雍雍雕梁霞绣橑云重观徳自感奉璋伊恭彞斚尽饰羽缀有容升歌发藻景福来从　祭本用初祀由功举骏奔咸防供神有序明酌盈尊丰牺实俎幽金既荐缋错维旅享由明徳香非稷黍载流嘉庆克固鸿绪　缔基发祥肇源兴庆廼仁廼哲克明克令庸宣国图善流人咏开我皇业七百同盛皇条骏茂帝系灵长丰功叠轨厚利重光福由善积  

代以徳彰严恭尽礼永锡无疆　盛才必达丕基増旧涉渭同符迁邠等构风迈徳义髙道富神鍳孔昭王猷克懋　神道正直祀事有融肃雍备礼庄敬在躬羞燔已具奠酹将终降祥惟永受福无穷　飨礼具利事成伫旒冕肃簮缨金奏终玉俎彻尽孝敬穷严洁人祗分哀乐半降景福凭幽赞　原唐陈叔达太庙祼地歌曰清庙既祼郁鬯惟礼大哉孝思严恭祖祢龙衮以祭鸾刀思啓发徳朱升歌丹陛筵享粢盛堂斟沈齐降福穰穰来仪济济　禇亮宗庙九徳之歌曰皇祖诞庆于昭于天积徳斯逺茂绪攸先继天应歴神武宣肇迹妫水成功坂泉道光覆载声穆乾元式备牺象用洁牲牷礼终九献乐展四悬神贶景福遐哉永年　増唐太宗享太庙乐章曰濬哲维唐长发其祥帝命斯祐王业克昌配天载徳就日重光本支百代申锡无疆　五纪更运三正递升勋华既没禹汤勃兴神武命代灵睠是膺望云彰徳察纬告徴上纽天维下安地轴徴师涿野万国咸服偃仰灵台九宫允穆殊域委贽懐生介福髙宗享太庙乐章曰五运改卜千龄啓圣彤云晓聚  

黄星夜映叶阐珠囊基开玉镜下临万防上齐七政雾开三象尘清九服海润星晖逺安迩肃天地交泰华彞辑睦翔泳归仁中外禔福　承天抚箓纂圣登皇遐清万防仰协三光功成日月道济时康璇图载永宝歴斯昌日月扬辉烟云烂色河岳修贡神祗效职舜风攸偃尭曦先就睿感通寰孝思浃宙奉扬先徳防尊曩狩展义天扃飞英云岫化逸王表神凝帝先乗云厌俗驭日登元　唐享太庙旧乐章曰七庙观徳百灵攸仰俗荷财成物资含养道光执契化笼提象肃肃雍雍神其来享　五声备奏三献终祠车移鳯辇斾转虹旗礼周笾豆诚效防祗皇灵徙跸簮绅拜辞　中宗享太庙乐章曰炎驭失王纲土徳承天命英猷被寰宇懿躅隆政七徳已绥边九夷咸底定景化覃遐迩深仁洽翔泳祠容既毕仙座爰兴停停鳯举蔼蔼云升长隆宝运永锡休徴福覃贻厥恩被黎烝　明皇享太庙乐章曰圣謩九徳真言五千庆集昌胄符开帝先髙文杖钺克配彼天三宗握镜六合涣然帝其承祀率礼罔愆图书雾出日月清悬舞形徳咏谂功传黄龙蜿蟺彩云蹁蹮五行气顺八佾风宣介此百禄于皇万年　六钟翕协六变成八佾徜徉八风生乐九韶兮神人感美七徳兮天地清　总总干戚填填鼓钟奋扬増气坐作为容离若鸷鸟合如战龙万方观徳肃肃雍雍　宋建隆享太庙乐章曰元钟九千生于仲吕崇台九层起于累土赫日之升明夷为主孝孙作帝式由祖武　明明我祖积徳攸宜肇继瓞将隆本支爰资庆绪式昭帝基于穆清庙永洽重熙　艰难积行绵长钟庆同人之时得主乃定既序宗祧乃修舞咏经武开先永昭丕命　猗欤太祖命受于天化行区宇功溢简编武威震耀文徳昭宣开基垂统亿万斯年　赫赫皇运明明太宗四隩咸暨一变时雍睿文炳焕圣徳温恭千龄万祀永播笙镛嘉栗防酒博腯牲牷神鍳孔昭享兹吉蠲夙夜毖祀  

孝以奉先永锡纯嘏功格于天　已象文治乃观武成进退可度威仪克明　元宗庙乐章曰天垂灵顾地献中方帝力所拓神武莫当阳谿昧谷咸服要荒昭孝明禋神祖皇皇　雄武军威滋多歴年深谋逺略协赞惟専流沙西域饯日东边百国畏服英声赫然　三朝承休恭已优游钦绳祖武其徳聿修帝憖锡夀徳泽期周蠲饎惟芗祈飨于幽　龙跃潜居风云防通知民病苦轸念宸衷防门之旅继志图功俎豆敬祭华仪孔隆増议汉师丹为共王立庙议曰圣王制礼取法于天地故尊卑之礼明则人伦之序正人伦之序正则乾坤得其位而隂阳顺其节人主与万民俱祐福尊卑者所以正天地之位不可乱也孝成皇帝圣恩深逺故为共王立后奉承祭祀今共皇长一国太祖万世不毁恩义已备陛下既继体先帝持重大宗承宗庙天地社稷之祀义不得复奉定陶共皇祭入其庙今欲立庙于京师而使臣下祭之是无主也又亲尽当毁空去一国太祖不堕之祀而就无主当毁不正之礼非所以尊厚共皇也　唐权徳舆迁庙议曰今年夏四月禘飨于太庙令百僚议太祖景皇帝东向之位并迁庙之位议曰臣闻太祖始封之重当殷祭东向之尊百代不迁下统昭穆此孝飨严禋之极制也周自后稷十六代至武王毁庙迁主皆太祖之后故序列昭穆合食无嫌汉之太上皇主痤于园寝寻置别庙是为属尊故周汉皆太祖之位正自魏至隋则虚其位以待太祖后以短祚其礼不申武徳中立亲庙四自宣简公而下贞观中立七庙六室自农府君而下开元中始制九庙追尊献祖懿祖故自武徳至于开元太祖在四庙七庙九庙之数广徳二年将及殷祭有司以二祖亲尽当迁太祖九室既备其年冬祫于是正太祖于东向藏二主于夹室凡十八年矣建中二年冬祫有司议以献祖居东向懿祖为昭太祖为穆此诚乖疑倒置之大者也议者或引春秋禹不先鲧汤不先契文武不先不窋以为证且汤与文武皆太祖之后理无所疑至于禹不先鲧安知说者非啓与太康之代而左丘明因而记之耶向者有司以二主藏夹室非宜则可阙殷祭非敬则可处东向之位则不可是以贞元八年百僚集议前后异同有七家之说臣等审细讨论惟制别庙及祔于徳明兴圣二说最为可据徳明兴圣之庙犹别庙也等于剙立此又易行伏以徳明皇帝于舜禹之际与稷契同功契后为殷向五百年稷后为周逾八百年徳明流光无穷啓皇运于后景福灵长与天地准又献懿二祖于兴圣皇帝为曽为犹周人祔于先公之祧也此亦亡于礼者也明尊祖之道正大祭之义礼文典祀莫重于是　朱子奢立庙议曰臣谨按汉丞相韦元成奏立五庙诸侯同五刘歆议开七祖君降二郑司农踵元成之辙王子雍扬国师之波分涂并驰各相师祖遂令歴代祧祀多少参差愚以为诸侯立髙祖以下并太祖五庙一国之贵也天子立髙祖以上并太祖七庙四海之尊也降杀以两礼之正焉伏惟圣祖在天山陵有日祔祖严配大事在斯宜依七庙用崇大礼若亲尽之外有王业者如殷之王周之后稷尊为始祖傥无其例请三昭三穆各置神主太祖一室考而虚位将待七百之祚递迁方处庶上依晋宋傍惬人情　顔师古寝庙议曰伏奉诏防欲太原立髙祖寝庙博达卿士详悉以议闻伏惟圣情思广烝尝事深追逺但究观祭典宗庙皆在京师不欲下土别置至若周之丰镐并为迁都乃是因事更营非云一时俱立其郡国造庙爰起汉初率意而行大违典制是以贡禹韦元成匡衡等招聚儒学博谋廷议据此陈奏遂从废毁自斯以后辍而弗为今若増立寝庙别安主祏有乖先古靡率旧章埀裕后昆理谓不可固宜勉割深衷俯从大礼　宋宋祁祖宗配侑议曰臣等闻王者建庙祏之严合昭穆之缀祖一而已始受命也宗无豫数待有徳也由宗而下等胄之疏戚以为迭毁之制昔成汤为商之祖太甲大戊武丁实号三宗后稷为周之祖文王武王庸建二祧髙帝为汉之祖孝文孝武特崇两庙皆子孙世世奉承不辍我皇伯祖经纶草昧遂有天下功宜为帝者之祖皇祖勤劳制作皇考财成治定徳宜为帝者之宗三庙并万世不迁宣布天下以示后世朱熹论古今庙制王制天子七庙三昭三穆与太祖之庙而七诸侯大夫士降杀以两而祭法又有适士二庙官师一庙之文大抵士无太祖而皆及其祖考也其制皆在中门之左外为都宫内各有寝庙别为门垣太祖在北左昭右穆以次而南天子太祖百世不迁一昭一穆为宗亦百世不迁二昭二穆为四亲庙髙祖以上亲尽则毁而递迁昭常为昭穆常为穆诸侯则无二宗大夫又无二庙其迁毁之次则与天子同汉承秦敝不能深考古制诸帝之庙各在一处不容合为都宫以序昭穆贡禹韦元成匡衡之徒虽欲正之而终不能尽古今之制旋亦罢废后汉明帝又欲遵俭自抑遗诏毋起寝庙但藏其主于光武庙中更衣别室其后章帝亦复如之后世遂不敢加而公私之庙皆为同堂异室之制自是以来更歴魏晋下及隋唐其间非无奉先思孝之君据经守礼之臣而皆不能有所裁正其至使太祖之位下同子孙而更僻处于一隅既无以见其为七庙之尊羣庙之神则又上厌祖考而不得自为一庙之主以人情而论之孝子顺孙之心于此宜亦有所不安矣肆我神祖始独慨然深诏儒臣讨论旧典盖将以逺迹三代之隆一正千古之谬甚盛举也不幸未及营表世莫得闻秉笔之士又复不能特书以诏万世今独具见于陆氏之文然其所论昭穆之说亦未有定论独原庙之制外为都宫而各为寝门垣乃为近古但其礼本不经仪亦非古故儒者得以议之然不知其所以致此则由于宗庙不立而人心有所不安也不议复此而徒欲废彼亦安得为至当之论哉今公私之庙皆为同堂异室以西为上之制而无左昭右穆之次一有递迁则羣室皆迁而新死者当入于其祢之故室矣此乃礼之大节与古不同而为礼者犹执祔于祖父之文似无意义然欲遂变而祔于祢庙则又非爱礼存羊之意窃意与其依违牵制而均不免为失礼曷若献议于朝尽复公私之庙皆为左昭右穆之制而一洗其缪之为快乎韦元成刘歆庙数不同班固以歆说为是今亦未能决其是非姑两存之至于迁毁之序则昭常为昭穆常为穆盖祔昭则羣昭皆动而穆不移祔穆则羣穆皆移而昭不动陆佃非之曰昭穆者父子之号昭以明下为义穆以恭上为义方其为父则称昭取其昭以明下也方其为子则称穆取其穆以恭上也岂可谬哉坛立于右墠立于左以周制言之则太王亲尽去右坛而为墠王季亲尽去左祧而为坛左右迁徙无嫌盖昭穆本以庙之居东居西主之向南向北而得名初不为父子之号也又况昭穆之分自始封以下入庙之时便有定次后虽百世不复移易而其尊卑则不以是而可紊也故成王之世文王当穆而不害其尊于武武王为昭而不害其卑于文非谓之昭即为王考谓之穆即为考庙也佃又言假令甲于上世之次为穆今同堂合食实属父行乙于上世之次为昭今同堂合食实属子行则甲宜为昭乙宜为穆岂可逺引千嵗以来世次覆令甲为右穆乙为左昭以紊父子之序乎此亦不晓前说之过也盖昭穆之次既定则其子孙亦以为序礼所谓昭与昭齿穆与穆齿传所谓太王之昭王季之穆文之昭武之穆者是也如必以父为昭而子为穆则泰伯虞仲乃太王之父而文王反为管蔡鲁卫之子矣而可乎  

原颂后汉王粲太庙颂曰思皇烈祖时迈其徳肇啓洪源贻燕我则我休厥成聿先厥道丕明丕钦允时祖考于穆清庙翼严休徴祁祁髦士厥徳允升懐想成位  

咸奔在宫无思不若永观厥崇　绥庶和四宇九功备彞乐序建崇牙设璧羽六拊奏八音举昭大孝衎妣祖念武功收醇祜　后魏王肃宗庙颂曰明徳惟馨昊天子之眷祐我魏薄言起之起之伊何黎元时雍子之伊何歴数在躬于乎盛哉神明是通　湛湛甘露济济醴泉或涌于地或降于天天地交泰品蕃芜祥瑞嘉应其集如雨屡获丰年谷我士女祖考既飨于懽乐胥  

## 御定渊鉴类函卷一百七十

礼仪部十七【`禘祫　烝尝　后妃庙皇太子皇子宗庙　功臣配享`】禘祫  

原大祭【`尔雅禘大祭也注五年一大祭`】合祭【`公羊大事于太庙传大事大祫也大祫合祭也毁庙之主陈于太庙未毁庙之主皆升合食于太祖五年而再殷祭`】　増逮下　养亲【`金史唐开元中太常议禘祫之礼皆殷祭祫为合食祖庙禘为谛序尊卑申先君逮下之慈成羣嗣奉亲之孝`】　重本　尚顺【`顔真卿议今议者有三一谓献懿亲远而迁不当祫宜藏主西室二谓二祖宜祫食与太祖并昭穆缺东向位三谓引二祖祫禘即太祖永不得全其始宜以二祖祔德明庙然于神人未厌也景帝既受命始封百代不迁至禘祫时暂屈昭穆实明神之意今请大祫享奉献主东向懿主居昭景主居穆重本尚顺为万代法`】　昼日【`宋史咸平二年太常礼院言今年冬祭昼日荐享太庙按礼二年一祫以孟冬宜改孟冬荐享为祫享`】易月【`宋史天圣元年礼官言真宗神主祔庙已行吉祭三年之制又从易月之文自天禧二年四月祫享至今已及五年合行禘礼`】　误禘【`文献通考贞观十六年太常卿韦挺议梁初误禘功臣左丞驳议武帝允而依行降及周隋俱遵此礼`】干祫【`大传大夫士有大事省于君干祫及其髙祖`】　吉禘【`春秋闵公二年夏五月乙酉吉禘于庄公`】祥祫【`晋杜预祥祫议昔仲尼之制春秋也丧中之祥祫讥贬之文着焉`】　原五年禘【`礼稽命曜三年一祫五年一禘以衣服想见其`】  

【`形容齐三日思亲志意思亲所喜然后入庙`】三歳祫【`五经异义按叔孙通宗庙有日祭之礼自古而然三歳一祫此周礼也五歳一禘先王之礼也`】　谛父子【`白虎通位尊徳盛所及弥远谓之禘祫何禘之为言谛也序昭穆谛父子也祫合也`】审昭穆【`傅咸云先儒解禘者谛也审昭穆也`】　禘太祖【`诗序雝禘太祖也郑笺禘大祭也大于四时而小于祫太祖谓文王正义曰雝者祭太祖之乐歌`】祫诸帝【`汉旧仪子为昭孙为穆昭西靣穆东靣三年大祫诸帝以昭穆坐于髙庙其诸毁庙诸主皆合食`】广孝道【`白虎通祭宗庙所以禘祫何尊人君贵功德广孝道也`】顺阳义【`礼记夏祭曰禘`】  

【`禘者阳之盛也古者于禘发爵赐服顺阳义也`】　禘夏祫冬【`东观汉记张纯传建武二十六年诏纯曰禘祫之祭不行已久矣宜据经典详为其制纯奏曰礼三年一祫五年一禘春秋传曰大祫者何合祭也毁庙及未毁庙之主皆豋合食于太祖五年而再殷祭汉旧制三年一祫毁庙主合食髙庙存庙主未尝合祭元始五年始为禘祭又前十八年亲幸长安亦行此礼禘之为言谛谛定昭穆尊卑之义也禘祭以夏四月夏者阳气在上隂气在下故正尊卑之义也祫祭以冬十月冬者五谷成熟物备礼成故合聚饮食也斯典之废于兹八年请可如礼施行以时定议帝从之自是禘祫遂定`】祫大禘小【`礼外传禘祫谓之殷祭祫大而禘小春秋之经有禘而无祫毁庙无时祭但五年有二殷祭耳神主入庙先为一禘明年春禘而又祫`】合食太祖【`白虎通禘者毁庙之主皆合食于太祖也按五经通义王者诸侯三年一闰天道小`】  

【`备故三年一祫祫者皆取未迁庙主合食太祖庙中五歳再闰天道大备故五歳一禘禘者取已迁庙主合食太祖庙中`】不忘先祖【`又云禘祫及迁庙者以能世世继君之体持其统由亲及远不忘先祖也`】夏禘周公【`明堂位季夏六月以禘礼祀周公于太庙`】春禘武公【`左传春将禘于武公戒百官梓慎曰禘之日其有咎乎吾见赤黒之祲非祭祥也防氛也其在涖事乎`】　増堂事室事【`宋史神宗谓辅臣曰按礼祝延尸入奥灌后乃出延牲延尸主出于室坐于堂上始袒南靣昭在东穆在西乃行朝践之礼是堂事也设馔于堂复延主入室始祖东靣昭南穆北徙堂上之馔于室中乃行馈食之礼是室事也`】追享朝享【`陈祥道禘祫议追享朝享间于时享之间则追享禘也禘以肆祼献为主犹生之有飨也朝享祫也祫以馈食为主犹生之有食也`】　先三后二　先二后三【`唐书礼乐志一禘一祫五年再殷宜通数而禘后置祫歳数远近二说不同郑康成用髙堂隆先三而后二徐邈先二后三而邈以谓二禘相去为月六十中分三十置一祫焉此最为得`】　防毕而祫　明年而禘【`唐书礼乐志髙宗上元三年当祫大学士史元灿等议以为新君防毕而祫明年而禘`】　祖以孙尊　孙以祖屈【`韩愈禘祫议当袷祭之时献祖宜居东向之位景皇帝宜从昭穆之列祖以孙尊孙以祖屈`】　献祖受祫　太祖受禘【`权徳舆迁庙议议者请当以献祖受祫太祖受禘`】　以禘为祔　以祔为祫【`马端临禘祫辨若国家之礼禘祫时享之外必别有一祔祭之礼而经文无可考至鲁则始以禘为祔先儒议康成之释禘祫病其据鲁之失礼以为周礼然鲁自以禘为祔祭而康成自谓三年防毕袷于太祖则其意乃以祔为祫本不以禘为祔实未尝专以鲁为据也`】　禘祫同歳【`唐书礼乐志开元六年防毕而祫明年而禘自是之后祫禘各自以年不相通数凡七祫五禘至二十七年祫禘并在一歳有司觉其非`】禘祫同月【`唐书元和中太常上言按礼时飨与祫禘同月但行禘祫不行时享盖祭不欲烦故先重者`】　神主悉出【`宋书礼志凡祫禘大祭则神主悉出庙堂为昭穆以安坐不复停室也`】皇后预祭【`文献通考后齐禘祫如梁之制每祭一太牢始以皇后预祭`】　大禘终王【`刘歆云春秋传日祭月祀时享歳贡终王祖祢则日祭曾髙则月祀二祧则时享坛壝则歳贡大禘则终王弥远弥尊故禘为重矣`】禘祫不卜【`五经异义今春秋公羊说祀宗庙筮而不卜`】　五齐三酒　四齐三酒【`郑康成禘祫志禘备五齐三酒祫以四齐三酒`】　原在四时之上【`周礼大宗伯之职以肆献祼享先王以馈食享先王以祠春享先王以禴夏享先王以尝秋享先王以蒸冬享先王郑注宗庙之祭有六享四献祼馈食在四时之上则是祫也禘也`】于四时为约【`挚虞决疑要注丰于四时之祭而约于禘祫之祭禘以孟夏祫以孟秋`】  

烝尝  

原秋飨【`周礼大宗伯以尝秋享先王`】冬飨【`又云以烝冬飨先王`】　増象时【`通典太常仪王者法天之道制祀典焉烝尝象时`】终叙【`文献通考唐太宗时马周言望自今歳臈享为首于明年行春祀之礼禴与烝尝自次年以叙终之`】　隂义【`礼记祭统尝烝隂义也`】逺式【`通典魏孝文太和十六年诏曰自顷蒸尝之礼颇违旧义今将仰遵逺式以孟月时禴`】　阙尝【`礼王制诸侯礿则不禘禘则不尝疏云禘则不尝此西方诸侯也行夏祭竟而秋来朝故不尝`】废烝【`又尝则不烝此北方诸侯也行秋祭竟而冬来朝故废蒸也`】　进新谷【`白虎通秋日尝者新谷熟进之`】进初稻【`春秋繁露冬曰烝烝者以十月进初稻也`】　原始杀而尝【`传凡祀始杀而尝注建酉之月也`】闭蛰而烝【`又闭蛰而烝注建亥之月也`】　合诸天道【`礼祭义君子合诸天道春禘秋尝注因四时之变化孝子感时念亲以此祭之也`】各阙一时【`礼王制注虞夏之制诸侯歳朝废一时祭`】家老之荐【`屈到嗜芰命家老荐之`】仁者之粟【`父母既没必求仁者之粟以祀之此`】  

【`之谓礼终注虽贫困犹不敢取恶人物以事亡亲`】　增烝于曲沃【`左传襄十六年晋平公即位改服修宫烝于曲沃`】尝于太公【`左传襄二十八年齐尝于太公之庙庆舍涖事`】　必以乡土【`齐书张冲父初卒遗命曰祭我必以乡土所产无用牲物冲在镇四时还吴园中取果菜每至尝蒸輙流涕荐焉`】不过把握【`韦述宗庙加笾议蒸尝不过把握不求丰大`】　烝尝不经【`白居易议申国典烝尝不经者示之以礼`】烝尝伏腊【`孔帖户部侍郎萧炅林甫所引尝与严挺之言称烝尝伏腊乃为伏猎挺之曰九龄省中而有伏猎侍郎乎`】　原四时追祭　礿禘有常　仲尼奉荐趣趣以行【`趣音促敬慕故少威仪`】孝子临尸齐齐其敬　礼明贵贱荐陈之品有差　孝备烝尝追养之心宜勉  

后妃庙一  

原杜氏通典周祭先妣之庙【`姜嫄履巨人迹感神灵而生后稷周立庙自后稷为始祖而姜嫄无所配特立庙祭之谓之閟宫诗閟宫有侐实实枚枚郑注閟神宫也姜嫄神所依又新庙奕奕奚斯所作郑注新姜嫄庙也`】四时荐禘祫与七庙皆祭乐奏夷则舞大濩　增文献通考汉髙祖五年追尊先媪曰昭灵夫人　元帝永光五年韦元成言古者国君之母非嫡不得配食孝文太后孝昭太后寝园宜如礼勿复脩奏可光武中元元年使司空告祠髙祖以吕后几危社稷  

不宜配食上薄太后尊号曰髙皇后配食地只迁吕太后于园四时上祭　后汉志永元中和帝追尊其母梁贵人曰恭怀皇后以窦后配享章帝恭怀皇后别就陵寝祭之安帝以清河王子即位追尊其祖母宋贵人曰敬隠后陵曰敬北陵亦就陵寝祭追尊父清河孝王曰孝德皇母曰孝德后清河嗣王奉祭而已顺帝追尊其母曰恭愍后陵曰恭北陵　文献通考桓帝即位梁太后诏追尊河间孝王夫人赵氏曰孝穆后庙曰清庙灵帝即位窦太后诏追尊皇祖夫人夏氏曰孝元后庙曰靖庙皇考孝仁皇夫人董氏为真园贵人庙曰奂庙献帝即位相国董卓奏恭怀敬隠恭愍三皇后并非正嫡不合称后皆奏毁之　原魏文思后依周姜嫄庙禘祫【`髙堂隆议`】文帝甄后赐死故不列庙明帝即位有司奏请追諡曰文昭皇后使司空王朗持节奉策告祠于陵【`时三公又奏自古周人既祖后稷又特立庙以祀姜嫄今文昭皇后于后嗣圣德至化岂有量哉夫以皇家世妃之尊神灵迁化而无寝庙非以报显德昭孝敬也宜依周礼别立寝庙`】太和元年二月立庙于邺四月洛邑初营宗庙掘地得玉玺方一寸九分其文曰天子羡思慈亲明帝为之改容以太牢告庙【`景初元年十二月有司又奏文昭皇后立庙京师永传享祀乐舞与祖庙同废其在邺庙`】　增文献通考晋武帝既改创宗庙追尊景帝夫人夏侯氏为景怀皇后　怀帝初又策武帝后杨氏曰武悼皇后改塟峻阳陵侧别祠训宫不列于庙　原东晋元帝为琅邪王妃虞氏永嘉时薨帝为晋王追尊为王后有司奏请王后应别立庙令曰今宗庙未成不宜更兴作便脩饰陵上屋以为庙大兴二年追諡皇后祔于太庙　明帝生母豫章君荀氏成帝时薨赠豫章郡君别立庙于京都成帝咸康时作武悼后神主祔于庙配享世祖　孝  

武帝太元十九年夏六月壬子追尊防稽王太妃郑氏为简文宣太后二十年春二月作宣太后庙　安帝隆安四年以孝武母简文李太后帝母宣德陈太后祔于宣郑太后之庙　宋文帝元嘉初追尊所生胡媫妤为章皇太后立庙东晋宣大后地孝武宣太后明帝宣太后并祔章太后庙　原宋孝武大明二年有司奏皇代殷祭无事于章太后【`博士孙武议祭统有事于太庙则羣昭羣穆咸在不失其伦殷祀是合食太祖而序昭穆章太后既屈于上不列正庙若迎主入太庙既不敢配列于正序又未闻于昭穆之外别立为位若太庙禘祫独祭别宫与四时烝尝不异则非禘大祭之义又无取于祫合食之文谓不宜与太庙同殷祭之礼也`】诏曰章皇太后追尊极号礼同七庙岂容独阙殷荐隔兹盛祀閟宫遥祫既行有周魏晋从飨式范无替宜述附前典以宣情敬七年诏立宣贵妃庙【`时有司奏故宣贵妃既加殊礼未详应立庙不虞龢议曰婚义云后立六宫后之有三妃犹天子之有三公也三公既尊于列国诸侯三妃亦贵于庶夫人据春秋仲子得考彼别宫今贵妃礼应立此新庙诏可`】其祀礼王亲执奠爵有故三卿行事　明帝太始二年昭太后崩有司奏太后于至尊无亲上特制义服祔庙之礼下礼官详议乃跻新祏于上位其祭使有司行礼【`博士王略等奏昭王太后正位母仪尊号允着祔庙之礼宜备彞则愚谓神主应入章后庙又宜依晋元皇之于愍帝安帝之于永安后祭祀之日不亲执觞爵使有司行事时太宗宣后已祔章太后庙虞龢议以为春秋之义庶母虽名同崇号而实异正嫡是以犹考别宫而公子主其祀今昭皇太后既非所生益无亲奉之理周礼宗伯职若王不与祭则摄位然后使有司行其礼又妇人无常秩各以夫为定夫亡以子为次昭皇太后即正位于前宣太后追尊在后以次序而言宜跻祏于上位诏可`】六月有司奏七月尝祠二庙依旧车驾亲奉孝武皇帝室至尊亲进觞爵及昭皇太后室应拜及祝文称皇帝【`御名`】又皇后虔见于祢拜孝武皇帝昭皇太后并无明文礼官议曰今上既纂嗣文皇于孝武进拜而已觞爵使有司行事昭皇太后祝文称皇帝【`御名`】孝武昭皇太后二室废荐告后废帝元徽二年十月丙寅有司奏至尊亲祠太庙文皇帝太后庙之日孝武皇帝及昭皇太后虽亲非正统而常经北靣宜执孝武皇帝觞爵昭皇太后依旧三公行事　齐明帝建武二年有司奏迁景懿后于新庙　梁武帝立小庙【`太祖太夫人庙也非嫡故别立庙`】皇帝每祭太庙讫乃诣小庙亦以一太牢如太庙礼　增文献通考梁普通七年祔皇太子所生丁贵嫔神主于小庙　原唐立肃明皇后庙时享有司行事　增文献通考唐开元四年十一月昭成皇后祔于太后至五年八月敕肃明皇后依前仪坤庙安置至二十一年正月迁祔肃明皇后神主于太庙其仪坤庙为肃明观【`昭成皇后窦氏睿宗妃生明皇肃明皇后刘氏亦睿宗妃生宁王明皇即位追封立庙`】昭宗大顺元年将行禘祭有请以三太后神主祔享于太庙三后者孝明太皇太后郑氏恭僖皇太后王氏正献皇太后韦氏三后之崩皆作神主不入太庙至是礼院凭曲台礼欲三太后祔享太庙太常博士殷盈孙献议非之　宋太祖建隆初追尊贺氏为孝惠皇后苐就陵所置祠殿荐以常馔干德初孝明皇后王氏崩有司始议置后庙奉孝惠孝明二后神主升祔诏令详定殷室之制及先后之次太常博士和岘等奏请同祔太庙及太祖山陵神主祔庙乃请以孝明皇后配享忌日行香废务其孝惠皇后享于别庙并从之　太宗太平兴国元年追册越国夫人符氏为懿德皇后尹氏为淑德皇后并祔享于后庙　真宗至道三年六月诏大行皇帝祔庙令都省集议定皇后合食之礼咸请以懿德皇后符氏升配宗正卿赵安易言淑德皇后尹氏当在懿德之上序以后先宜用淑德配食诏有司详讨以闻　干兴元年中书下礼仪院状庄穆皇后尝母仪天下礼当升祔庄怀皇后本从藩邸追命当享后庙集尚书省六品诸司四品以上议如礼仪院祔真宗庄穆皇后神主于太庙　仁宗明道二年庄献明肃太后既上諡又追尊庄懿太后判河南府钱惟演建议请二太后并祔真宗礼院言夏商以来父昭子穆皆有配坐每室一帝一后礼之正仪今庄穆着位长秋祔食真宗斯为正礼庄献母仪天下庄懿帝母之尊止应祀后庙便从升祔似非先帝慎重之意都省礼院更议皆以谓庄穆位崇中阃已祔真庙自协一帝一后之文庄献辅政十年庄懿诞育圣躬功德莫与为比退就后庙未厌众心宜太庙外别立新庙奉安二太后神主同殿异室歳时荐享用太庙仪别立庙名自为乐曲以崇世享忌前一日不御正殿百官奉慰着之令甲乃作新庙名曰奉慈景佑三年诏祠太庙奉慈后庙各差宫闱令一　神宗熙宁二年九月废奉慈庙奉章惠太后神主赴西京瘗陵园徽宗大观二年礼部太常寺奏建别庙奉安惠恭皇后神主依章穆皇后祔享故事乃奉惠恭皇后祔于别庙政和四年礼部太常寺言明达皇后祠殿寘在城外  

于典礼无据请就惠恭皇后别庙增建殿室升祔七月奉明达皇后祔于别庙　髙宗绍兴二十二年有司言懿节皇后上僲合祔庙权礼部侍郎施炯等言检防大观二年显恭皇后故事于太庙殿后建别庙奉安神主将来大行皇后祔庙亦合建别庙于太庙殿之后诏从之乃建别庙　续文献通考辽圣宗统和十三年九月奉安景宗皇太后石像于延芳淀　十四年十一月奉安景宗皇太后石像于干州　开泰元年十二月奉迁景帝昭宪皇后石像于上京五鸾殿　金世宗大定二年有司援唐典昭德皇后合立别庙拟于太庙内垣东北起建从之　二十六年敕别建昭德皇后影庙于太庙　元成宗大德十一年【`时武宗未改元`】追尊皇考曰皇帝太母元妃曰皇太后后又上先元妃鸿吉哩氏尊諡祔于成宗庙室　英宗至治二年祔太皇太后于顺宗庙室遣摄太尉中书右丞相拜珠奉玉册玉寳上尊諡曰昭宪元圣皇后　泰定帝泰定二年幸大承华普庆寺祀昭献元圣皇后于影堂　四年諡武宗皇后曰宣慈惠圣英宗皇后曰庄静懿圣陞祔太庙　文宗天歴二年三月特命文献昭圣皇后神御殿月祭如列圣故事顺帝元统二年太常博士罗罗集议三朝皇后陞祔而先朝以武宗皇后珍格无子不立其主巴延问罗罗曰今当立明宗母乎文宗母乎对曰珍格皇后武宗朝已膺寳册则明文二母固皆妾今以无子之故不得立主而以妾母为正于礼不可众服其议遂以珍格皇后配至元元年二月追尊生母玛里达为贞裕徽圣皇后  

中书省臣言帝生母太后神主宜于太庙安奉命集议其礼二年陞祔武宗英宗明宗三皇后入庙　明太祖洪武元年戊申春正月四日太祖诣太庙恭上四代妣尊号髙祖妣胡氏曰元皇后曽祖妣侯氏曰恒皇后祖妣王氏曰裕皇后妣陈氏曰淳皇后　嘉靖十五年秋迁三太后主于陵殿先是尚书夏言等议曰国朝稽古惟一后配帝孝宗皇帝乃于奉先殿侧特建奉慈别祭孝穆皇太后后祔孝肃太皇太后近复祔孝惠皇太后是盖子祀生母以尽终身之孝耳今陛下于孝肃太皇后曽孙也于孝穆太后孙属也孝惠皇太后孙也礼不世祭义当拟祧八月上亲幸天夀奉安三太后于陵寝嘉靖二十八年孝烈皇后升祔祧仁宗四十五年世宗升祔奉孝烈皇后祔庙  

后妃庙二  

原诗陈江总摄官梁小庙诗曰畴昔游依所今日荐樱时宪章时有革歳月遂难思故人独之子官聮更在兹虚檐静暮雀洞户映光丝平生复能几语事必伤悲增歌唐昭德皇后庙乐章于穆先后俪圣称崇母临万宇道被六宫昌时协庆理内成功殷荐明德传芳国风金枝羽部辍清歌瑶台肃穆笙罄罗谐音遍响合明  

意万昭融灵应多　昭事终幽享余移月御返仙居璇庭寂灵幄虚顾徘徊感皇储　宋史乐章閟宫翼翼雅乐洋洋牲器肃设几筵用张饰以明备秩其令芳神兮来格风动云翔　服章观象山龙是则容止跄跄威仪翼翼　恪恭奉祀只荐牺牲九成爰奏有俎斯盈猗那淑圣象应资生配天作合与日齐明椒宫垂范彤史扬名聿脩毖事永奉粢盛　王门禀庆帝族推贤功存内治德协静专流芳圗史垂范纮綖新庙有侐祀礼昭然　明明英媛德备椒庭笾豆有践黍稷匪馨静嘉致荐容与昭灵精意以逹顾享来宁　为太宗后为天下母诞圣既明膺干作主玉振金相兰芬桂芳于万斯年永奉烝尝  

増议宋欧阳脩四后祫享议古者宗庙之制一帝一后后世有以子贵者始着并祔之文不当祔者又有别庙之祭本朝禘祫乃以别庙之后列于所配之下絶席而坐其不可有四焉淑德皇后太宗元配也列于元德之下章怀皇后真宗元配也列于章懿之下位次先后不伦一也升祔之后统以帝乐别庙诸后则以本室乐章自随二也升祔之后同牢而祭牲器祝册统于帝别庙诸后乃从专享三也升祔之后聮席而坐别庙诸后位乃相絶四也伏见章献皇后章懿皇后每遇禘祫只于本庙致享所以伸所尊者最为得礼若四后各祭于其庙则其尊自伸而于礼文无参差不齐之失　又郭后影殿议景灵宫建自先朝以尊奉圣祖陛下又建真宗皇帝章懿太后神御殿于其间天下皆知陛下奉先广孝之意今乃欲以已废未复之后建殿与先帝太后并列有渎神明莫此之甚臣谓前世帝王于宗庙之外别为庙享以追奉祖宗者有之未闻追奉其妃后者也乞特示寝罢以全典礼  

皇太子皇子宗庙  

增文献通考汉宣帝元康元年诏曰故皇太子在湖未有号諡歳时祠其议諡置园邑有司奏皇太子起位在湖亲史皇孙位在广明郭北愚以为亲諡宜曰悼比诸侯王园置奉邑三百家故皇太子諡曰戾置奉邑二百家　宋书志晋惠帝世愍怀太子二子哀太孙冲太孙尚并祔庙元帝世怀帝殇太子又祔庙号为隂室四殇　原东晋孝武帝太元六年诏曰亡大兄以司马珣之为国后祭祀何仪博士江熙议谷梁传公子之重视大夫则王子一例也请王子庙祭用大夫礼三庙【`博士沈寂等议礼大夫三庙无贵贱之别然则上至皇子下及陪臣其礼无二`】牲用少牢若继嗣之身未准大夫祭用士礼【`按防稽王嗣子即简文帝长子博士沈寂等议防稽王嗣子既以疾废当降从之公子则皆如大夫牲用少牢`】宜权立行庙告嗣而后迎继嗣之身【`江熙议皇子虽有庙然无子不立庙故诏使立后烝尝之祀称皇帝有命命某继嗣博士沈寂议皇子依如大夫礼应立后宜先告权为行庙告于礼无文宜先行庙告嗣而后迎继嗣之身按礼君薨嗣子生太祝襅冕告于庙既塟嗣子生祝告于庙明夫宗庙者神灵之所宅是以存亡吉凶必先告于庙古今不革之制三代不易之典岂有兴灭继絶传祀百代而诬亡者之灵灭告生之义耶缘情依礼谓宜先告于灵后迎于子庾蔚之谓嗣子以无子不庙合有嗣乃立庙耶告生者是先自有庙不得引以为例`】　增宋孝武大明六年晋陵孝王子云安庙后三日国臣从权制除释太常丞庾蔚之议王未有后又无三年服者期亲服除而国尚存便宜立庙为国之始祖服除之日神主暂祔食祖庙诸王不得祖天子宜祔从祖国庙还居新庙之室未有嗣之前四时享荐常使上卿主之左丞徐爰参议以蔚之议为允诏可　原唐开元三年右拾遗陈贞节疏伏见章怀太子等四庙逺则从祖近则堂昆并非有功于人立事于代而寝庙相属献祼连时事不师古臣实疑之臣谓四陵庙等应须祭祀者并令承后子孙自修其事上令有司集礼官及羣臣详议奏闻驾部贠外郎裵子余议曰谨案四庙并前皇嫡殒身昭代圣上哀骨肉之深锡烝尝之享尊以储后位絶诸侯諡号既崇官吏有典去羊存朔非理所安狥私忘礼何以为国太常博士叚同泰议曰隠太子等并特降丝纶别营祠宇借如逝者之锡苹蘩亦犹生者之开茅土且自古帝王封建子孙岂必有功于人立事于代生者曽无异议逝者辄此奏停虽存没之迹不同而君亲之恩何别此则轻重非当情礼不均神道固是难诬人情孰云其可开元二十二年七月敕赠太子顷年官为立庙并致享祀虽欲归厚而情且未安烝尝之时子孙不及若专令官祭是以疎间亲遂此为常岂云教孝其诸赠太子有后者但官置庙各令子孙自主祭其署及官悉停若无后者但依旧上元二年二月礼仪使太常卿杜鸿渐奏譲帝七庙等请停四时享献每至禘祫之月则一祭焉乐用登歌一部牲献罇俎之礼同太庙一室之仪增续文献通考金大定二十五年有司奏宣孝太子  

宜依唐典置庙设官属奉祀拟于法物库东建殿三间又奉旨太子庙既安神主宜别建影殿有司定拟制度于是建庙稍西中间限以砖墉内建影殿三间南靣是歳十月庙成十一日奉安神主十四日奉迁画像　金宣宗兴定元年二月议置庄献太子庙　元史至元二十二年皇太子薨太常博士议曰梁武帝諡统曰昭明齐武帝嗣长懋曰文惠唐宪宗嗣宁曰昭惠金世宗諡允恭曰宣孝又别建庙以奉神主准中祀以陈登歌例设令丞歳供洒埽时中书翰林诸老臣亦议宜加諡立庙奉祀遂諡曰明孝太子作主用金三十年十月朔皇太子祔于太庙　明宗至顺二年绘皇太子真容奉安于庆夀寺之东鹿顶殿祀之如累朝神御殿仪后又命皇太子影殿造祭器如祖宗故事  

功臣配享  

原盘庚兹予大享于先王尔祖其从与享之周礼夏官司勲掌六乡赏地之法以等其功【`赏地赏田在逺郊之内属六乡焉等犹差也以功大小为差`】王功曰勲【`辅成王业若周公`】国功曰功【`保全国家若伊尹`】民功曰庸【`法施于人若后稷`】事功曰劳【`以劳定国若禹`】理功曰力【`制法成理若咎繇`】战功曰多【`克敌出竒若韩信陈平`】凡有功者铭书于王之太常祭于大烝司勲诏之【`铭之言名也生则书于王旌以识其人与其功死则于烝先王祭之诏谓告其神以辞也`】大功司勲藏其贰【`贰犹副也功书藏于天府又副于此者以其主赏`】汉制祭功臣于庭生时侍防于堂死则降在庭位与  

士庶为列　魏祀曹真于太祖庙祫太祖祀功臣二十一人又髙堂隆议按先典祭祀之礼皆依生前尊卑之叙以为位次功臣配食于先王象生时侍防防礼大夫以上皆升堂以下则位于其庭其余则与君同牢至于俎豆荐羞唯君备公降于君卿大夫降于公士降于大夫使功臣配食于烝祭所以尊崇其德明其勲以劝嗣臣也议者欲从汉氏祭之于庭此为贬损非宠异之谓也贵者取贵骨贱者取贱骨【`凡牲体前贵后贱`】今使配食者因君之牢以贵贱为俎庶合事宜周志曰勇则害上不登于明堂共用谓之勇【`共用死国用`】言有勇而无义死不登堂而配食此即配食之义位在堂之明审也下为北靣三公朝立之位耳防则脱屦升堂不在庭也凡献爵有十二九七五三之差君礼大夫三献太祝令进三爵于配食者可也　增文献通考魏齐王景元五年诏祀故尚书令荀攸于太祖庙庭　魏明帝青龙元年诏祀故大将军夏侯惇大司马曹仁车将军程昱于太祖庙庭原晋散常侍任茂议按魏功臣配食之礼叙六功  

之勲祭陈五祀之品或祀之于一代或传之于百代盖社稷五祀所谓传之于百代者古之王臣有明德大功若勾龙之能治水土柱之能植百谷则祀社稷异代不废也昔汤既胜夏欲迁其社不可乃迁稷而周弃德可代柱而勾龙莫废也若四叙之属分主五方则祀为贵神传之异代载之春秋非此之则虽明如咎繇勲如伊尹功如吕尚各于当代祀之不祭于异代也然则伊尹于殷虽有王功之茂不配食于周之清庙矣今之功臣论其勲绩比咎繇伊尹吕尚犹或未及凡云配食各配食于主也今主迁庙臣宜从享大司马石苞等议魏氏代功臣宜归之陈留国使修常祀允合事理　梁武帝初何佟之议禘于夏首物皆未成故为小祫于冬万物皆成其礼斯大近代禘祫并及功臣有乖古典请唯祫祭乃及功臣从之　唐贞观十六年有司言礼功臣配享于庙庭禘享则不配依令禘祫之日功臣并得配享请集礼官学士等议太常卿韦挺等议古者臣有大功享禄其后子孙率礼絜粢丰盛礿祀烝尝四时不辍国家大祫又得配焉所以昭明其勲尊崇其德以劝嗣臣也其禘及时享功臣皆不应享故周礼六功之官皆配大烝而已先儒皆以大烝为祫祭梁初误禘功臣左丞何佟之駮议武帝允而依行降暨周齐俱遵此义窃以五年再殷合诸天道之大小小则人臣不与大则兼及有功礼禘无配功臣诚谓理不可易从之　增唐六典祫享则配享功臣皆列于当室之前　顔师古功臣配享议谨按祫者合食禘乃禘祭小于祫不及功臣又古之配祭皆在于冬据其时月益明非禘况乎臣之立功各因享祀之日从主升配禘之为祭庙未毁者不至太祖之庭君既不来而臣独当祀列论情即理敦曰可安今请祫配功臣禘则不预依经合义进退为允　后唐明宗长兴二年诏以故昭义节度使李嗣昭故幽州节度使周德威故汴州节度使符存审配享庄宗庙廷宋真宗咸平二年始诏以太师赠尚书令韩王赵普  

配享太祖庙庭继以翰林承旨宋白等议又以故枢宻使赠中书令济阳郡王曹彬配享太祖以司空赠太尉中书令薛居正忠武军节度使赠中书令潘美尚书右仆射赠侍中石熙载配享太宗庙庭仍奏告本室禘祫皆配之　干兴元年诏从翰林礼官参议以右仆射赠太尉中书令李沆赠太师尚书令王旦忠武军节度使赠中书令李继隆配享　嘉祐八年诏以尚书右仆射赠尚书令王曽太尉赠尚书令吕夷简彰武军节度使赠侍中曹玮配享　神宗熙宁八年诏以司徒兼侍中赠尚书令韩琦配享　元丰元年又以赠太史中书令曽公亮配享　崇宁元年诏以观文殿大学士赠太师蔡确配享　哲宗五礼新仪配享功臣之位设于殿庭之次赵普曹彬位于横街之南道西东向第一次薛居正石熙载潘美位于第二次李沆王旦李继隆位于第三次俱北上王曽吕夷简曹玮位于横街之南道东西向第一次韩琦曽公亮位于第二次王安石位于第三次蔡确位于第四次俱北上　元祐七年诏故相富弼配享神宗庙庭其子绍廷特差江陵府通判仍与子孙一名恩泽崇宁二年诏哲宗皇帝神御殿绘像文武臣僚并与子若孙一人初品官　髙宗绍兴八年以尚书左仆射赠太师韩宗彦配享　十八年监登闻鼓院徐琏言累朝配享功臣不过十余人今之臣僚与其家之子孙必有存其绘像者望诏有司寻访各令摹写像貌投纳绘画于景灵宫壁从之　祖宗故事大臣配享皆祔庙后议之若赵普曹彬之配享太祖盖真宗咸平时而韩琦曽公亮之配享英宗皆其身薨日降制亦在祔庙十数年后永思陵复土翰林学士洪迈议用文武臣各二人文臣故宰相赠太师秦国公諡忠穆吕颐浩特进观文殿大学士諡忠简赵鼎武臣太师蕲王諡忠武韩世忠太师鲁王諡忠烈张浚议者皆以为宜从之绍熙五年十二月以左丞相赠太师鲁国公陈康伯配享孝宗庙庭　宁宗嘉泰元年正月以右丞相赠太师葛邲配享光宗庙庭　嘉定十四年八月追封右丞相史浩为越王改諡忠定配享孝宗庙庭　理宗端平二年八月以太师赵汝愚配享宁宗庙庭　续文献通考辽兴宗重熙二十一年八月太尉乌哲薨诏配享圣宗庙　金章宗明昌四年始定功臣配享太庙位次　明洪武二年正月享大庙以功臣廖永忠等配享九年又命有司立功臣庙于鸡鸣山及庙成论功列祀凡二十一人令死者塑像生者虚位时胡大海等八人已卒初栖神蒋卞二庙至是乃塑像移祀庙中十三人虚位元祀则书赠王諡姓如中山武宁王徐之从祀书官书諡姓名如都指挥使郢国公冯国用之梁国公即赵德胜不书諡至三年増战没功臣五年壬子五月二十三日以后战没病故等项功臣増百二十四人　永乐初享太庙礼成仍遣官祭功臣庙先是礼部侍郎宋礼言功臣自有庙请罢太庙配享俱于本庙祀之帝曰先帝所定配享不可罢又曰此皆佐命开国之臣既自有庙俟太庙享毕亦别遣官即其庙祭之着为令　仁宗洪熙元年以靖难功臣张玉罢享进荣国恭靖公姚广孝侑享文庙　世宗嘉靖九年中允廖道南言姚广孝髠徒不宜入庙礼官李时与张璁桂萼亦以为言遂移祀大兴隆寺十年以刑部郎中李瑜议进刘基侑配十六年武定侯郭勋乞进其祖英侑享髙庙下廷议不可上是勋言进英祀  

## 御定渊鉴类函卷一百七十一

礼仪部十八【`先代帝王名臣祠　上陵拜埽　诸节上食并载`】  

先代帝王名臣祠一  

増文献通考曰汉髙祖二年有言周兴而邑邰立后稷之祠至今血食天下于是制诏立灵星祠以歳时祀以牛【`注云后稷祀而谓之灵星者以稷配灵星`】　原武帝时有人言古者天子以春解祠祠黄帝用一枭破镜【`张晏曰黄帝五帝之首春歳之始也枭恶逆之鸟方士虚诞云以嵗始祓除凶灾令神仙之帝食恶逆之物使天下为逆者破灭孟康曰枭食母破镜食父如淳曰汉使东郡送枭五月五日作羮赐百官解祠解罪求福也`】　章帝东廵狩使使者奉一太牢祠帝尧于济隂　蜀主禅景曜六年诏为丞相诸葛亮立庙于沔阳先是所在各请立庙不许百姓遂私祭之或请立庙京师禅皆不纳歩兵校尉习崇中书侍郎向充言于禅曰亮德范遐迩勲盖季兴而烝尝止于私门庙貌阙而莫立非所以存德念功逺追在昔也宜因其近墓立之于沔阳使所属以时赐祭凡其臣  

故欲奉祠者皆限至庙断其私祀于是从之何承天驳之曰周礼凡有功者祭于大烝故后代遵之元勲配享充等曽不是式禅又从之非礼也　晋孝武帝宁康三年故事祀臯陶于廷尉寺新礼移祀于律署以同祭先圣于太学旧祀以社日新改用孟秋以应秋政【`挚虞按虞书臯陶作士惟明克允是以狱官礼其神繋者致其祭功在断狱之成不在律令之始太学之设义重太常故祭于太学律之署卑于廷尉移祀于署是去重就轻律非正署废兴无常宜如旧祀于廷尉祭用仲春义取重生改用孟秋以应刑杀理未足以相易宜皆如旧制`】　后魏文成帝东廵歴桥山祀黄帝孝文太和十六年诏曰法施于人祀有明典立功垂惠祭有常式其孟春应祀者顷以事殷遂及今日可令以仲月而享祀焉凡在祀令者有五帝尧树则天之功兴巍巍之治可祀于平阳虞舜播太平之风致无为之化可祀于广寗夏禹御洪水之灾建天下之利可祀于安邑周文公制礼作乐垂范万叶可祀于洛阳其宣尼庙已于中书别敕有司行事自文公以上可令当界牧守各随所近摄行祀事皆用清酌尹祭【`曲礼脯曰尹祭`】　隋制使祀先代王公帝尧于平阳以契配帝舜于河东咎繇配夏禹于安邑伯益配商汤于汾隂伊尹配文王武王于沣渭之郊周公召公配汉帝于长安萧何配各以一太牢而无乐配者享于庙廷　唐前修礼令无祭先代帝王之文礼部尚书许敬宗等奏谨按礼记祭法圣王之制祭祀也法施于人以死勤事以劳定国能御大灾能捍大患则祀之其汉髙祖祭法无文但以前代迄今多行秦汉故事始皇无道所以弃之汉祖典章法垂于后自隋以上亦在祠例今请聿遵故实三年一祭以仲春之月天寳六载正月制三皇置一庙五帝置一庙有司以时祭享至七载五月诏三皇以前帝王宜于京城内共置一庙仍与三皇五帝庙相近以时致祭天皇氏地皇氏人皇氏有巢氏燧人氏其祭料及乐请准三皇五帝庙以春秋二时享祭歴代帝王肇迹之处未有祠宇者所在郡置一庙享祭仍取当时将相德业可称者二人配享　増唐书礼乐志曰开元十九年始置太公尚父庙以留侯张良配中春中秋上戊祭之仍以古名将为十哲像坐侍后罢中祀遂不祭　文献通考曰开元二十一年云中置魏孝文帝祠堂有司祭享　代宗大厯五年鄜坊节度使上言坊州轩辕皇帝陵阙请置庙四时列于祀典从之　永泰二年诏道州舜庙宜蠲近庙佃户充埽除　宪宗元和十四年敕周文王武王祠宇在咸阳县宜令有司精加修饰昭宗天祐二年封楚三闾大夫屈原为昭灵侯舜帝二妃祠为懿节祠续文献通考曰唐干宁四年建汉昭烈庙在涿州楼  

桑邨　文献通考曰宋太祖干德元年诏曰歴代帝王常享着于甲令可举而行其髙辛庙尧庙舜庙夏禹庙商汤庙周文王庙武王庙汉髙祖长陵宜令有司准令每三年一享歳仲春月行享牲用太牢以羊豕代祀官以本州长吏有故遣賔佐行事仍令造祭器送之陵侧严禁樵采又诏后汉光武于南阳旧庙祭享以邓禹吴汉贾复耿弇配立唐太宗庙于京兆醴泉县以长孙无忌房龄杜如晦魏元成李靖配并画像庙壁二年十一月太常博士聂宗义上言准祠令周文王以太公配唐天寳七年以师鬻熊及太公望配伏缘太公已封武成王春秋释奠望自今止以鬻熊配享奏可　四年诏曰歴代帝王祀典因循旷坠兹用惕然其太昊女娲炎帝黄帝颛顼髙辛唐尧虞舜夏禹成汤周文王武王汉髙祖后汉世祖唐髙祖太宗十六帝各给守陵五户蠲其他役长吏春秋奉祀他处有祠庙者亦如祭享商中宗太戊高宗武丁周成王康王汉文帝宣帝魏太祖晋武帝后周太祖隋髙祖十帝各给三户歳一享秦始皇帝汉景帝武帝后汉明帝章帝魏文帝后魏孝文帝唐宗肃宗宪宗宣宗梁太祖后唐庄宗明宗晋髙祖十五帝各给二户三年一祭周桓王灵王景王威烈王汉元帝成帝哀帝平帝后汉和帝殇帝安帝顺帝冲帝质帝献帝魏明帝髙贵乡公陈留王晋惠怀帝愍帝西魏文帝东魏孝静帝唐髙宗中宗睿宗代宗德宗穆宗敬宗文宗武宗懿宗僖宗昭宗梁少帝后唐末帝三十八帝陵州县常禁樵采仍诏吴越国王钱俶修奉禹墓开寳六年诏许州修晁错庙　真宗咸平元年辰州言汉伏波将军新息侯马援庙水旱祈祷有应诏封新息王　四年诏西陵修后唐河南尹张全义祠堂遣使葺益州诸葛亮庙　景德四年増汉将军纪信为太尉后汉司徒鲁恭为太师以唐刑部尚书白居易孙利用为河南府助教常令修奉坟茔影堂又诏河南府建汉髙祖庙以时致祭令郑州给唐相裴度守坟三户　大中祥符元年十月诏曰周文公旦可追封文宪王于曲阜县建庙春秋委本州长吏致祭三年令西京葺后唐庄宗庙　四年祀汾隂驻跸河中府令访伯夷叔齐庙遣官致祭缘路帝王名臣祠庙神帐画壁并加葺治禁唐相娄师德坟墓樵采令衡州葺神农庙　六年诏诸州有黄帝祠庙并加崇葺又令常州葺周处庙　元丰四年承议郎吴处厚言程婴公孙杵臼保全赵孤乞加封爵诏河东河北漕臣访其祠墓婴封成信侯杵臼封忠智侯立祠于墓侧载之祀典　哲宗元祐五年定州请以韩琦祠载祀典从之又诏相州商王河亶甲沂州县顔真卿墓并载祀典　七年诏就赐唐韩愈潮州庙为昌黎庙赐唐柳宗元罗池庙为灵文庙又诏苏州吴泰伯庙以至德为额　八年赐安州云梦县楚令尹鬭谷于菟子文祠为忠应庙封崇德侯　绍圣三年诏德州汉太中大夫东方朔庙以达隠为额又封辨智侯西京左藏库使荣州刺史赵思齐请立韩王普庙于真定府从之　元符三年臣僚言按史记言韩厥之功不在程婴杵臼之下请于祚德庙设位从祀从之　徽宗政和三年礼议局上五礼新仪仲春仲秋享歴代帝王髙宗建炎元年十一月郊敕歴代圣帝明王忠臣烈士有功于民载在祀典者命所在有司祭之　髙宗建炎元年六月李纲为相请褒恤仗节死义者乃赠李若水观文殿学士諡忠悯霍安国延康殿学士刘韐资政殿学士安国立庙于河南怀州二人庙未详所在　绍兴元年言者请春秋仲月祀禹于越州享越王勾践于其庙以范蠡配命郡祀如故事　二年驾部贠外郎李愿奏神宗皇帝初年皇嗣未建封程婴为成信侯公孙杵臼为忠智侯命绛州立庙奉祀其后皇嗣众多垂祐万世今来庙宇隔絶欲令礼官于行在春秋设位望祭从之十一年中书舍人朱翌奏请以韩厥载祀典与杵臼同宇下礼官讨论崇宁三年封韩厥义成侯今乞于行在卜地权创祠宇令临安府修建施行祠宇毕日就本庙春秋二仲依小祠礼致祭　孝宗乾道四年加封楚州显济庙灵感王乃吴主孙皓祠汪大猷等使金还言其灵感故加封仍命使人徃来皆前期祭之　淳熙四年静江守臣张式谓臣所领州有唐帝祠去城二十里而近其山曰尧山髙广为一境之望有唐衡岳道士弥明诗刻有舜帝祠去城五里而近其山曰虞山漓江滙其左曰皇泽之湾有大厯中磨崖碑载刺史李昌夔修祠事臣已肇修祠宇请着之祀典俾长史检校葺治从之　十四年衡州守臣刘清之奏炎帝陵庙皆在康乐乡白鹿源距县百里而祠宇废祖宗给近陵七户守视禁其樵牧宜复建庙给陵户礼官请如故事命守臣行之　辽圣宗统和二十二年建耶律隆运庙于干陵之侧　金史请前代帝王三年一祭于仲春之月祭伏羲于陈州神农于亳州轩辕于坊州少昊于兖州颛顼于开州髙辛于归德府陶唐于平阳府虞舜夏禹成汤于河中府周文王武王于京兆府泰和三年尚书省奏太常寺言开元礼祭帝喾尧舜禹汤文武汉祖祝版请御署开寳礼羲轩颛顼帝喾陶唐女娲成汤文武请御署自汉髙祖以下二十七帝不署　金章宗泰和三年三月诏定前代帝王合致祭者尚书省奏三皇五帝四王已行三年一祭之礼若夏太康殷太甲太戊武丁周成王康王宣王汉髙文景武宣光武明章唐髙祖文皇一十七君致祭为宜从之　六年诏建昭烈武成王庙于阙庭之右丽泽门内其制一遵唐旧礼　七年完顔廷等言我朝创业功臣礼宜配祀以秦王宗翰同子房配武成王而降管仲以下又跻楚王宗雄宗望宗弼等侍武成王坐韩信而下降立于庑又黜王猛慕容恪等二十一人而増金臣辽王舒赛音等　元世祖中统三年修河中庙庙名建极宫　五年建帝尧庙于平阳以田十五顷供祭祀　至元元年初命郡县通祀三皇太昊伏羲以勾芒氏之神配炎帝神农以祝融氏之神配黄帝轩辕氏以风后力牧之神配有司歳春秋二季行事是年龙门禹庙成命侍臣持香致祭　五年敕建尧庙　十二年三月敕建伏羲女娲舜汤等庙于河中解城洪洞赵城　十五年修防川县盘古庙祀之　二十四年敕春秋二仲丙日祀帝尧庙后重建汤庙于新乡县　泰定帝致和元年礼部移太常送博士议舜禹之庙合依尧祠故事每歳春秋仲月上旬卜日有司蠲洁致祭官给祭物　文宗天厯二年建周公庙在凤翔府岐山之阳春释奠如孔子庙仪　顺帝至正九年御史台以江西河东道肃政廉访使文殊纳言三王开天立极德被万世京师每歳春秋祀事命太医官主祭揆礼未称请如国学宣圣庙春秋释奠　明太祖洪武元年以太牢祀三皇以勾芒祝融风后力牧配　六年礼官言古帝王有父子祖孙一庙合祭非礼令别立歴代帝王庙同堂异室始议三皇五帝三王及汉唐宋创业之君俱于京师立庙每歳春秋致祭遂建帝王庙于京师又増隋文帝祀　十二年二月命歴代帝王庙皆祀开基创业之君周文虽基命然终守臣节唐髙祖虽有天下然皆太宗之力可勿设二主止于陵寝致祭　又令帝王庙皆塑衮冕坐像惟伏羲神农未有衣裳之制不必加以冕服　初祀隋文帝时庙火乃建于鸡鸣山之阳去隋文帝祀择歴代名臣始终全节者从祀每歳一举　二十年令武成王从祀帝王庙罢其旧庙仍去王号　二十一年定歴代名臣从祀帝王庙以宋赵普负太祖约为不忠不可从祀元臣穆呼哩于安图为祖不可以孙从祀而去其祖可祀穆呼哩而罢安图既祀巴延阿珠亦不必祀于是择始终全节风后力牧臯陶夔龙伯夷伯益伊尹傅说周公旦召公奭太公望召虎方叔张良萧何曹参陈平周勃邓禹冯异诸葛亮房龄杜如晦李晟郭子仪曹彬潘美韩世忠岳飞张浚穆呼哩博勒呼博勒济齐拉衮巴延三十五人从祀　世宗嘉靖九年廖道南奏郊祀歴代帝王于五岳四渎之间是跻人于天神地只请每歳致祭宜归本庙从之已而上命建庙于北都明年秋帝王庙成礼部尚书夏言上议云防典内歴代帝王遇有子午卯酉年分朝廷遣道士赍香帛致祭各陵寝本庙不祭今年辛酉正遇停祭之期待明年仲春吉日举行遂以来春上亲行礼以后照旧例行　嘉靖中始建帝王庙于京师阜成门内又各处帝王庙祀轩辕庙在庆阳府子午山颛顼庙在大名府禹庙在凤阳府涂山絶顶汉髙祖庙在徐州东南六里临泗水汉先主庙在成都府南二里洪武初合诸葛庙祭之  

先代帝王名臣祠二  

原诗序那祀成汤也微子至于戴公其间礼乐废坏有正考父者得商颂十二篇于周之太师以那为首　月令仲夏祈祀山川雩祀百辟卿士有益于民者注后稷勾龙之也　五经异义曰公侯祭百辟自卿以下不过其族夫神之所及非其族弗绍其国位百辟者百君先有功德于民者今在其位故报祭之　史记曰始皇出游至云梦望祠虞舜于九嶷山　髙祖微时闻魏公子贤及即位每过大梁常祀公子髙祖十二年从击黥布还为公子置守五家世世以歳四时奉祠汉武帝本纪曰武帝北廵朔方勒兵十余万还祭黄帝　汉书曰元封五年冬帝南廵狩至于盛唐望祀虞舜于九嶷　元始四年诏书祀百辟卿士有益于民者蜀郡以文翁九江以召父应诏书歳时郡二千石率官属行礼奉祠信臣家在南阳亦为立祠　后汉书曰章帝诏使者奉太牢致祀唐尧于咸阳　东观汉记曰永平二年十一月诏京兆右扶风以中牢祀萧何霍光出郡钱谷给萧何子孙在三里内者悉令侍祠　桓谭字君山沛人章帝元和中行廵狩至沛令使者祠谭家乡里荣之　吴越春秋曰夫差帅诸羣臣出国门祠子胥于江滨诸臣并在夫差乃言曰寡人蒙先王之遗恩为千乗之主昔不聼相国之言乃用谗佞之辞至令相国逺没江海自亡以来蒙蒙惑惑如雾蔽日莫谁与言泣下沾襟哀不自胜左右羣僚莫不悲伤　増唐六典曰仲春上戊释奠于齐太公以留侯张良配焉仲秋之月亦如之　文献通考曰元丰四年判应天府张方平言司农寺近降新制募人承买祠庙然阏伯主祀大火为国家盛德所乘微子开国于宋亦本朝受命建号所因张廵许逺以孤城死贼能捍大患请免此三庙以称国家严奉之意诏司农寺鬻天下祠庙辱国渎神莫此为甚可亟寝之令开封府劾官吏以闻　续文献通考曰宋髙宗建炎二十五年朱熹为同安主簿建苏魏公祠以祀故相苏颂又建赵忠简公祠以祀故相赵鼎后朱熹为漳州守建三先生祠以祀濂溪明道伊川而继守赵汝谠并塑文公像为四先生祠　漳州旧有三贤祠祀唐常衮欧阳詹周匡物宋人又益以蔡防髙登为五贤祠又东溪髙先生祠在漳州府学内宋教授田澹别建以祀髙登者也  

先代帝王名臣祠三  

原诗宋范泰经汉髙庙诗曰啸咤英豪萃指挥五岳分乘彼道消势遂廓宇宙氛重瞳岂不伟奋臂腾羣雄壮力防髙山猛气烈迅风恃勇终必挠道胜业自隆　宋谢赡经张子房庙诗曰伊人感代工聿来扶兴王婉婉幕中画晖晖天业昌鸿门消薄蚀垓下陨欃枪爵仇建萧宰定都防储皇肇允幽叟翻飞指帝乡惠心奋千祀清埃播无疆　宋郑鲜之行经张子房庙诗曰七雄裂周纽道尽鼎亦沦长风晦昆溟潜龙动泗濵紫烟翼丹虬灵媪悲素鳞　梁简文帝汉髙庙赛神诗曰玉朝行动阊阖旦应开白云苍梧去丹霞咸阳来日正山无影城斜汉屡廻瞻流如地脉望岭匹天台欲袪九秋恨聊举十千杯　梁元帝祀伍相庙诗曰石城宁足拒金阵讵能追楚闗开六塞吴兵入九围山水犹萦带城池失是非空余夀宫在日暮舞灵衣　庾肩吾汉髙庙诗曰昔在唐山曲今承紫贝坛宁知临楚岸非复望长安尘飞逺没日徙半峰寒　又经夏禹庙诗曰金简泥初发龙门凿始通配天不失旧为鱼微此功林堂上偃蹇山殿下穹窿侵云似天阙照水河宫神来导赤豹仙去拥飞鸿松龛撤暮俎枣径落寒丛仙舟还入镜玉轴更乘空去国嗟行迈离居泣转蓬月起吴山北星临天汉中申胥犹有志荀息本怀忠待见欃枪灭归来松柏桐　陈江总卞山楚庙诗曰苹藻祈明德倚櫂息岩阿忽聼晨鸡曙非复楚宫歌闲堦薙宿荠古木断悬萝帷堂寂易晚桴鼓自相和盛祀流百世英威定几何张正见行经季子庙诗曰延州髙譲逺传芳世祀移  

地絶遗金路松悲悬劔枝野藤侵沸井山雨湿苔碑别有观风处乐奏无人知　周庾信西门豹庙诗曰君子为利博达人树德深苹藻由斯荐樵苏幸未侵恭闻正直祀良识佩韦心容范虽年代徽猷若可寻菊花随酒馥槐影向窗临鹤飞疑逐舞鱼惊似聼琴漳流鸣磴石铜雀影秋林　増唐李百药谒汉髙庙诗曰纂尧灵命启灭楚闰余终飞名膺帝箓沈迹韫神功瑞气朝浮砀祥符夜告丰抑扬驾人杰叱咤掩时雄缔搆三灵改经纶五纬同干戈革宇内声教尽寰中运谢年逾逺魂归道未穷树碑留故邑抗殿表祠宫沐兰祈泗上谒帝动深衷英灵宿如在文物杳成空竹皮聚寒迳枌社落霜丛萧索隂云晚长川起大风　宋之问谒禹庙诗曰夏王乘四载兹地发金符玉帛空天下衣冠照海隅舟迁龙负壑田变鸟耘芜旧物森如在天威肃未殊元彞届瑶席玉女侍清都奕奕闺闼轩轩仗卫趋气清连曙海云白洗春湖猿啸有时合禽言常自呼灵歆异蒸糈至乐匪笙竽茅殿今不袭梅梁古制无运逢崇丽日盛业答昭苏　杜甫禹庙诗曰禹庙空山里秋风落日斜荒庭垂橘柚古屋画龙蛇云气生虚壁江声走白沙早知乘四载疏凿控三巴　又蜀相庙诗曰丞相祠堂何处寻锦官城外柏森森映堦碧草自春色隔叶黄鹂空好音三顾频烦天下计两朝开济老臣心出师未防身先死长使英雄泪满襟　又谒先主庙诗曰旧俗存祠庙空山泣神虚檐交鸟道枯木半龙鳞竹送清溪月苔移玉座春闾阎儿女换歌舞歳时新　薛逢汉武帝祠诗曰武帝清斋夜筑坛自斟明水醮仙官殿前童女移香案云际金人捧露盘绛节有时还入梦碧桃何处更骖鸾茂陵烟雨埋弓劔石马无声蔓草寒  

増歌明太祖祭歴代帝王乐章曰酒行兮爵盈喜气兮雍雍重荷蒙兮再瞻再崇羣臣忻兮跃从愿覩穆穆兮圣容　酒斟兮礼明诸帝熙和兮恱情百职奔走兮满庭陈笾豆兮数重亚献兮愿成　献酒兮三终整云鸾兮将还宫予心眷恋兮神圣欲攀留兮无踪蹑云衢兮缓行得遥瞻兮达九重　旛幢缭绕兮导来踪鸾舆冉冉兮归天宫五云拥兮祥风从民歌圣佑兮乐年丰増赋苏轼屈原庙赋曰浮扁舟以适楚兮过屈原之遗宫览江上之重山兮曰惟予之故乡伊昔放逐兮渡江涛而南迁去家千里兮生无所归而死无以为坟悲夫人固有一死兮处死之为难徘徊江上欲去而未决兮俯千仞之惊湍赋怀沙以自伤兮嗟予独何以为心忽终章之惨烈兮逝将去此而沈吟吾岂不能髙举而逺游兮又岂不能退黙而深居独嗷嗷其怨慕兮恐君臣之愈疎生既不能力争而强谏兮死犹冀其感发而改行茍宗国之颠覆兮吾亦独何爱于久生托江神以告寃兮冯夷教之以上诉歴九闗而见帝兮帝亦悲伤而不能救怀瑾佩兰而无所归兮独惸惸乎中浦峡山髙兮崔嵬故居废兮行人哀子孙防兮安在况复见兮髙台自子之逝今千载兮世愈狭而难存贤者畏讥而改度兮随俗变化斲方以为圎黾勉于乱世而不能去兮又或为之臣佐变丹青于玉莹兮彼乃谓予为非智为髙节之不可以企及兮宜夫人之不吾与违国去俗死而不顾兮岂不足以免于后世呜呼君子之道岂不全兮全身逺害亦或然兮嗟子区区独为其难兮虽不适中要以为贤兮夫我何悲子所安兮  

増教宋傅亮修张良庙教曰张子房道亚黄中照隣殆庶夷项定汉大拯横流固已参伊望道契商洛显黙之际莫测其端矣途次旧沛伫驾留城遗庙荒顿灵像陈昧抚迹怀人永叹实深过大梁者或伫想于夷门游九原者亦流连于隋防拟之若人亦足以云可改构栋宇修饰丹青苹蘩行潦以时致荐书怀古之情存不刋之烈  

増碑后汉蔡邕陈太丘碑文曰先生讳实字仲弓颍川许人也含元精之和应期运之数兼资九德总修百行于乡党则善诱善导仁而爱人使夫少长咸安怀之其为道也不徼讦以干时不迁怒以临下四为郡功曹五辟豫州六辟三府再辟大将军宰闻喜半歳太丘一年年七十遂隠丘山四门备礼前后招辟皆不至年八十有三卒諡文范先生铭曰峩峩崇岳吐符降神于皇先生抱寳怀珍如何昊穹既防斯文微言圮絶来者曷闻交交黄鸟爰集于棘命不可赎哀何有极　后魏温子升舜庙碑曰虹气降灵姚墟诞圣树隂未徙帝圗已定乃宾四门以齐七政天眷功髙民归德盛治既荡荡化亦巍巍南风在咏西环有归嶷山永逝湘水长违灵宫肃肃神馆微微  

増记唐白敏中滑州修尧词记白马津西南五十里曰尧祠衮龙腾文劒佩有光德音不遐精魄如在然而祠庙僻逺藻荐亦稀荒榛不除茂草斯鞠司空陇西公即戎之二歳宿麦方登油云未施乃率僚属将校而祷焉钟磬毕陈牲牢在筵翊精肃容虔祷移时祝拜之际肸响如答未及廻车重隂已周宻雨轻洒槁苖特苏逮夕及晨自叶流桹寮属将校相率称贺请大崇庙貌以旌厥美于是饰粉壁张罗帷栾栌四周丹臒交辉肃肃静穆神之所依是宜播公之美扬神之祉刻于金石而为之记　卢恕修楚州伍相神庙记曰防沟当吴伐越时为餽运所开太牢伍贠经画及太宰因谗而没其神凭大波雄愤无所泄蓄为猛飇骇众吴人恐之故相与立祠防沟上歴代皆崇其祠国朝龙朔中为狂人郭行真所焚干封初准敕重建大中十歳兵部郎中荥阳公守郡每雨小差期晴少失侯公一至请之灵贶立答连歳丰穰旧庙丛隘浅廹前横岸道尘坌玷防公黙圗将显大之且俟诚化更广即増张神宇俄有舟人蒋容者启公请合财葺之于是开其前伸其后重肖神像及仪从等毕新庙之域也靣河距淮岩然崇堂蜿然修廊像设新而英姿益明旂旓新而灵卫愈严庭可以长布武阶可以劳拾级管箫朝奏一何和神也风月夕清一何宜神也祭法曰夫日月星辰民所瞻仰也山林陵谷川泽民所财用也今太宰之髙不啻星辰太宰之利不啻陵谷彼朽骨而邀食于民者岂得同日而语哉　柳识新修四皓庙记曰汉髙帝提三尺劒奋布衣夷秦灭项南靣而帝及乎疎孝惠私赵王本根一摇海内失望向使安车空驾羽翼不来蹈金寒玦离之踪成母爱子抱之计四百之祚岌乎殆哉非四公之髙名不能割汉祖肌肤之爱非留侯之竒策不能振大贤金玉之音然而显晦异宜语黙殊用涂山玉帛有栉风沐雨之劳陋巷簟瓢无被发缨冠之责兼济独善相与背驰惟四先生兼有之矣徃者明祠頽坏靡有孑遗太傅兼中书令许国公爰命经营不日而就栋宇甚美神形若生如裁兔鹿之书似指狼羊之喻松凉桂燠云白霞丹坐视天倪时闻地籁彼佩金印乘朱轩食万钟润九里而括囊避事全躯保孥闻四贤之风可以有立志矣  

原文魏武帝祀桥墓文曰昔以幼年逮升堂室増荣益观皆由奨助士死知己怀此无忘又承从容要誓徂逝之后路有经由不以斗酒只鸡过相沃酹车过三歩肠痛勿怪虽临时嬉笑之言非至亲笃好夫何肯为此辞哉　宋谢惠连祭禹庙文曰咨圣继天载诞英徽克明克哲知章知微运此宏谟防彼民忧身劳五岳形疲九州呱呱弗顾虔虔是钦物贵尺璧我重寸隂乃锡圭以告成功虞数既改夏德乃隆临朝总政廵国观风淹留稽岭乃徂行宫恭司皇役敬属晖融神且略荐乃昭其忠　梁王僧孺祭禹庙文曰惟帝禀圗上昊贻则下民五声穷聼四乘兼徃轻璧惜景既舍冠履爱人忘我不顾胼胝下车以泣事深罪已凭舟靡惧义存拯物盛业方来遗神如在爱被昆虫理有好生之德事安菲素固无厚味之求是用黍稷非馨苹蘩以献  

上陵一  

原三代以前无墓祭至秦始起寝殿于墓侧　汉因秦上陵皆有园寝故称寝殿起居衣服象生人之具古寝之意也　后汉都雒阳以闗西诸陵久逺但四时特牲祀每帝西幸即亲谒其雒阳陵每正月上丁祀郊庙毕以次上陵百官四姓亲家妇女公主诸大夫及外国朝者侍子郡国计吏防陵画漏上水大鸿胪设九宾随立寝殿前【`薛琮曰九宾谓王侯公卿二千石六百石下及郎吏匈奴侍子凢九等也`】钟鸣谒者赞礼引客羣臣就位如仪乘舆自东廊下太常道出西向拜折旋升阶拜神座退后公卿羣臣谒神座大官上食太常乐奏食举舞文始五行之舞【`文始舞者本舜韶舞也髙祖更名文始以示不相袭也五行舞者本周舞也秦始皇更名五行之舞也`】乐阕羣臣受赐食毕郡国上计吏以次前当神轩告其郡谷价人所疾苦欲神知其动静孝子事亲尽敬爱之心也【`谢承后汉书灵帝建宁五年正月车驾上原陵蔡邕为司徒从公上行到陵见其仪忾然谓同座曰闻古不墓祭朝廷有上陵之礼始谓可损今见其仪察其本意乃知孝明至孝恻隠不可易旧或曰本意云何昔在长安时其礼不可尽得闻也光武即世始葬于此明帝嗣位逾年羣臣朝士感先帝不复闻见此乃帅公卿百僚就园陵而创焉尚书阶西祭设神座天子事亡事存之意也以帝圣孝之心亲服三年又在园陵初兴此仪仰察几筵下顾羣臣悲切之心必不可堪邕见太傅胡广曰国家礼有烦而不省者昔不知先帝用心周宻之至于此也广曰然子当载之以示学者邕退而记焉`】最后亲陵遣计吏赐之带佩八月饮酎上陵礼亦如之【`丁孚汉仪酎金律文帝所加以正月朝作酒八月成名酎酒因令诸侯助祭黄金汉律金布令诸侯列侯各以人口数率千口奉金四两竒不满千口至五百已下者皆会酎少府受又九真交趾日南者用犀角二长九寸以上若玳瑁甲一郁林用象牙长三尺以上若翠各二十准以当金汉旧仪皇帝八月酎皇帝暮视牲以鉴燧取水于月取火于日为明水火左袒以水沃牛右肩手执鸾刀以切牛尾之毛即更衣侍中上熟乃祀`】至灵帝皆以晦二十四气伏社腊及四时祀祠庙日上饭太宫人随鼓漏理被枕盥水陈严具　魏文帝诏先帝躬履节俭遗诏省约子以述父为孝臣以继事为忠古不墓祭皆设于庙先帝髙平陵上殿皆毁坏车马还廏衣服藏府以从先帝俭德之志遂革上陵之礼及齐王在位九载始一谒髙平陵　晋宣王遗令子弟羣官皆不得谒陵景文遵防武帝犹再谒崇阳陵【`景帝陵`】一谒峻平陵【`文帝陵`】然遂不敢谒髙原陵【`宣帝陵`】至惠帝复止也　东晋元帝崩后诸公始有谒陵辞陵之事盖由眷同友执率情而举也成帝时中宫亦年年拜陵议者以为非礼遂止穆帝时禇太后临朝又拜陵帝时幼也孝武崩骠将军防稽王道子曰今虽制释服至于朔日月半诸节自应展情陵所以一周为断于是至陵变服单衣烦渎无准非礼也安帝元兴元年左仆射桓谦奏百僚拜陵起于中兴非晋旧典积习生长遂为近法寻武帝诏乃不使人主诸王拜陵及义熙初又复江左之旧　宋文帝每歳正月谒初寜陵【`武帝陵`】孝武明帝亦每歳拜初宁长宁陵【`文帝陵`】　后魏太和十六年九月辛未孝文帝哭于文明太后陵左终日不絶声素幕越【`音活`】席为次侍臣侍哭壬申孝文又哭如昨帝二日不御食癸酉朝中夕三时哭拜于陵前夜宿鉴元殿是夜次甲戌帝拜哭辞陵还永乐宫　唐贞观十三年太宗朝于献陵先是日宿设黄麾仗周卫陵寝至是质明七庙子孙及诸侯百僚藩夷君长皆陪列于司马门内太宗至小次降舆纳履哭入闗门西再拜恸絶不能兴礼毕改服入于寝躬亲执馔阅视髙祖先后服御之物悲恸左右侍御者莫不歔欷礼毕太宗出自寝宫歩过司马门泥行二百余歩上入寝哭踊絶于地进至东阶西靣再拜号恸久之乃进太牢之馔加珍羞具品引大尉无忌司空勣越王贞赵王福曹王明及左屯卫将军程知节并入执爵进俎上至神座前拜哭奠馔阅先帝先后衣服拜辞讫行哭出寝北门乃御小辇还宫髙宗永徽二年有司言谨按献陵三年之后每朔及月半上食其冬夏至伏腊清明社等节日亦上食其昭陵请依献陵故事上从之六年正月谒于昭陵有司先设仪卫于陵寝质明七庙子孙二王后百僚州镇藩牧四夷君等并陪列于位皇帝降辇入次易服出次行哭就位再拜擗踊恸絶礼毕又改服奉谒寝宫其妃嫔公主先于神座左右侍列如平生帝入寝门即哭瞻视幄座踊絶于地进至东阶西靣再拜号哭乃进牢馔珍羞引三公诸王并入执爵进俎帝至神座前再拜哭自奠馔阅先帝先后衣服更増感絶拜辞讫行哭出寝北门景龙二年是时每日奠祭太常博士彭景直上疏曰谨按三礼正文无诸陵日祭之事又按礼论谯周祭志云天子之庙始祖及髙祖祖考皆每月朔加荐新以象平生朔食谓之月祭二祧之庙无月祭此谯周所着与古礼义合本无日祭之文今诸陵月祭有朔日月半则古礼殷事之义矣诸节日食犹荐新之义矣故郑注礼记云殷事朔日月半荐新之奠也又注仪礼云月朔月半犹平常之朝夕也大祥之后即四时焉此则古者祭皆在庙近代以来始分月朔月半及诸节日祭于陵寝至后汉陵寝致祭无明文以言自魏三祖以下不于陵寝致祭并附于古礼至于江左亦不崇园寝及齐梁陈其祭无闻今参详以为三礼者不刋之书悬诸日月外傅所记不与经合不可依凭其诸陵请准礼停日祭帝曰礼因人情事有防革陵寝如昨只荐是常乍览此奏但増哀慕干陵宜依旧朝晡进奠昭献二陵每日一进以为恒式旧制每年四季之月常遣使徃诸陵起居是日太常博士唐绍上疏曰自安宅兆礼不祭墓当谓送形而徃山陵为幽静之宫迎精而返宗庙为享荐之室但以仲月命使廵陵卤簿衣冠礼容必备自天授以后时有起居因循至今乃为常事起者以起动为称居者以居止为名参动止非陵寝之法生事以礼必勤于定省死葬以礼宜閟于安厝岂可以事君之道行送徃之时敢辞命使劳繁但恐不安灵域又诞降之日穿针之辰皆以续命为名时人多有进奉今圣灵日逺仙驾难攀进止起居恐乖先典请停四季及降诞并节日起居陵使但准式二时廵陵庶义合礼经陵寝安谧不从　开元十七年宗谒桥陵至西壖垣阙下马望陵涕泗行及神午门号恸再拜且以三府兵马供卫遂谒定陵献陵昭陵干陵乃还开元二十年四月制曰寒食上墓礼经无文近代相传寖以成俗士庶有不合庙享何以用展孝思宜许上墓同拜埽礼于茔南门外奠祭馔讫泣辞食余馔任于他处不得作乐仍编入五礼永为恒式二十三年四月敕献昭干定桥恭六陵朔望上食歳冬至寒食日各设一祭如节祭共朔望日相逢依节祭料桥陵除此日外仍每日进半口羊食天寳二年七月敕朕承丕业肃恭祀事至于诸节常修荐享且诗着授衣令存休澣在于臣子犹及恩私恭事园陵未标令式自今以后每至九月一日荐衣于陵寝贻范千载庶展孝思且仲夏端午事无典实传之浅俗遂乃移风况乎以孝道人因亲设教变游衣于汉纪成献服于礼文宜宣示庶寮令知朕意【`初显庆五年二月二十四日髙宗以每年二时太常少卿分行二陵事重人轻又不备卤簿威仪有阙乃诏三公行事太常卿少卿为副太常造卤簿事毕则纳于本司仍着于令`】　増代宗大厯十四年礼仪使顔真卿奏今元陵请朔望节祭日荐如故事泰陵惟朔望歳冬至寒食伏腊社一祭而罢日食制曰可　元和元年礼仪使杜黄裳请如故事丰陵日祭崇陵惟祭朔望节日伏腊　二年宰臣建言礼有着定后世狥一时之慕过于烦并故陵庙有荐新而节有遣使请嵗太庙以时享朔望上食诸陵以朔望奠亲陵以朝晡奠其余享及忌日告陵皆停　宋志曰古者无墓祭秦汉以降始有其仪至唐有清明设祭朔望时节之祀进食荐仪之式五代诸陵逺者令本州长吏朝拜近者遣太常宗正卿或因行过亲谒宋初春秋命宗正卿朝拜安陵以太牢春祀干德四年始令宫人诣陵上冬服其后定制春秋仲月遣太常宗正卿先斋三日牲用少牢一献　续文献通考曰明世宗嘉靖十五年上谕礼部夏言曰春清明秋霜降二节祭于陵甚合礼今中元亦有陵祭内殿其勿渎可也言对曰中元俗节事本不经陵祀既遣官而内殿又有祭祀事频烦数上从之　圗书编曰上陵之礼虽不经见然自汉以后歴代相承卒不敢废非不敢也盖不忍也光武凡三幸长安皆有事于十一陵唐开元有天子上陵仪注又歳有清明设祭朔望时节之祀宋又行于春秋歳以为常明上陵之礼歳凡三举焉清明中元冬至也每遇行礼文武诸司各遣官一贠而以亲王或驸马主祀事天下无事天子于清明日上或一行其籓王或来朝者亦许谒孝陵在南京内外臣僚有事经过者必先拜谒否则有罪  

上陵二  

原诗宋顔延之拜陵庙诗曰周德恭明祀汉道遵光灵哀敬隆祖庙崇树加园茔逮事休命始投迹阶王庭陪厠廻天顾朝防流圣情早服身义重晚达生戒轻否来王泽竭泰徃人悔形敕躬慙积素复与昌运并恩合非渐渍荣防在逢迎夙御严清制朝驾守禁城束绅入西寝伏轸出东坰衣冠终冥漠陵邑转葱菁松风遵路急山烟冒陇生皇心凭容物民思被歌声万纪载吹千歳托旒旌未殊帝世逺已同沦化萌幼壮困孤介末暮谢幽贞发防夷易归轸慎﨑倾　増唐杜甫行次昭陵诗曰旧俗疲庸主羣雄问独夫防归龙凤质威定虎狼都天属尊尧典神功协禹谟风云随絶足日月继髙衢文物多师古朝廷半老儒直词宁戮辱贤路不﨑岖徃者灾犹降苍生喘未苏指挥安率土荡涤抚洪炉壮士悲陵邑幽人拜鼎湖玉衣晨自举铁马汗尝趋松柏瞻虚殿尘沙立瞑途寂寥开国日流恨满山隅　重经昭陵诗曰草昧英雄起讴歌厯数归风尘三尺劒社稷一戎衣翼亮贞文德丕承戢武威圣圗天广大宗祀日光辉陵寝盘空曲熊罴守翠微再窥松柏路还见五云飞　明李东阳陪祀山陵诗曰十年三赴四陵朝又逐诸公一举镳龙尾道瞻回辇近马蹄尘送入山遥天开野色川原净日出城头露雨消无数晚花秋树里未须风物向春饶　夜深灯火下斋宫路转西岩却又东四塞河山今古在诸陵云雾徃来同烟丛簇簇溪藤暗秋叶萧萧岭树红独愧两都词赋手玉堂椽笔待名公李梦阳谒陵诗曰本朝陵墓傍居庸闻说先王驻六龙一自玉舆回朔漠遂令金殿锁秋峯明禋衮职虽多预傋物祠官岂尽供报祀独知今上切每于霜露见愁容何景明皇陵诗曰陵阙皇灵閟山河王气遥万年龙  

虎抱每夜神朝玉盌留天地金灯照寂寥如看翠华度缥缈在青霄　李攀龙长陵诗曰明禋趋歳序陟降俨昭回云物中原在乾坤北极开松楸千入风雨百灵来共话犂庭后遗弓重可哀　于慎行上陵诗曰阁门五夜聼传呼受赐先从左阙趋绣带平悬金凿落鞶囊斜挂锦防防行随豹尾陪天仗立傍螭防夹御炉却笑甘泉称侍从不知原庙似今无　徐渭谒孝陵诗曰瑶坛晴雪净春空劒佩声沈苑路东霜露每勤忧圣主貂珰无事肃斋宫通原燎火分宵白拂树霓旌映晓红寂寞翠华谁望幸惟余金粟鸟呼风　王维康陵陪祀诗曰塞上犹传八骏名帝丘今望赤霄平千峯云起旌旗影万木风多劒槊声玉殿香烟浮俎豆瑶墀星斗灿冠缨雍歌聼彻人归尽独立春宵百感生  

増表宋傅亮为宋公至洛阳谒五陵表曰臣裕言近振旅河扬于西迈将届旧京威怀司雍河流遄疾道阻且长加以伊洛榛芜津涂久废伐木通径淹引时月始以今月十二日次故洛水浮桥山川无改城阙为墟宫庙隳顿钟簴空列观宇之余鞠为禾黍廛里萧条鸡犬罕音感旧永怀痛心在目以其月十五日奉谒五陵坟茔幽沦百年荒翳天衢开泰情礼获伸故老掩涕三军凄感瞻拜之日愤慨交集行河南太守毛修之等既开剪荆棘缮修毁垣职司既备蕃卫如旧伏惟圣怀逺慕兼慰不胜下情谨遣传诏殿中中郎臣某奉表以闻増议唐杨仲昌加笾豆议曰汉家园陵八节上食自兹以降代行其典国初贞观之后礼法刋定今陵寝见有八节之奠兼朔望常食圣心追逺每物加荐不敢黩于宗庙请施之于园陵  

## 御定渊鉴类函卷一百七十二

礼仪部十九【`髙禖　灵星祈谷　请雨`】  

髙禖一  

原杜氏通典曰周制月令仲春元鸟至之日以太牢祠于髙禖【`髙辛氏之代元鸟遗卵娀简吞之生契后王以为禖官嘉祥而立其祠月令章句髙尊也禖祠也吉事先见之象也卢植曰元鸟至时隂阳中万物生故以三牲请子于髙禖之神居明显之处故谓之髙因其求子故谓之禖以古者有媒氏之官因以为神郑但言后王不知起于何代`】天子亲徃后妃帅九嫔御乃礼天子所御带以弓韣授以弓矢于髙禖之前【`天子所御谓今有娠者礼谓酌饮于髙禖之庭带以弓韣求男之祥`】　汉武帝年二十九乃得太子甚喜始立髙禖之祠于城南祭以特牲【`晋束晳云汉武帝晚得太子始为髙禖之祠髙禖者人之先也故立石为主祀以太牢也`】　后汉因之祀于仲春之月　魏禖坛有石【`许慎云山阳人以石为主`】　晋以仲春之月以特牲祀髙禖于城南惠帝元康六年髙禖坛上石中破博士议礼无髙禖置石之文未知设造所由既以毁破可无改造束晳议以为石在坛上盖主道  

也礼祭器弊则埋而置新今宜埋而更造不宜遂废后得髙堂隆故事诏更镌石令如旧置髙禖坛上埋破石入地一丈　北齐置髙禖坛于南郊旁广轮二十六尺髙九尺四陛三壝每歳元鸟至之日皇帝亲帅六宫祀青帝于坛以太昊配而祀髙禖之神以祈子　隋以元鸟至日祀髙禖于南郊坛牲用一太牢　唐月令亦以仲春元鸟至之日以太牢祀于髙禖天子亲徃【`月令经文及注不言有坛庙也`】　増宋史初仁宗未有嗣景祐四年御史张奎请筑髙禖坛于南郊春分之日祀青帝配以伏羲帝喾以髙禖从祀报古为媒之先是歳宫中又置赤帝像以祈皇嗣寳元二年皇子生遣参知政事王鬷以太牢报祀凖春分仪惟不设弓矢弓韣庆厯三年太常博士余靖言不设弓矢弓韣非是诏仍如景祐之制熙宁二年皇子生以太牢报祀髙禖惟不设弓矢弓韣　徽宗政和二年诏春分祀髙禖青帝以伏羲髙辛配简狄姜嫄从祀　髙宗绍兴元年太常少卿赵子画言自车驾廵幸礼文难备至于祓无子祝多男所以系四方万里之心者盖不可阙乞自来歳之春复行髙禖之祀从之十六年御史王镃言禖祀之坛卑陋勿称未足以彰禋祀为帝王求嗣之礼乞申命攸司一新坛宇仍取生民姜嫄从帝见天月令以牢祀髙禖天子亲徃之文详加定议乞法驾临祠必获圣嗣诜诜之福　礼部言生民之诗履帝武敏歆先儒以敏为拇谓姜嫄履巨迹之拇以歆郊禖之神是生后稷其说颇附防履帝武敏歆犹言帝喾行禖祀之礼姜嫄踵而行之疾而不迟故上帝所歆居然生子以见视履考祥其应亦速而后世弗深考经防传注怪诡禨祥并为一谈至北齐去礼逾逺歴世非之　十七年二月上亲祀髙禖以普安郡王为亚献恩平郡王为终献　金史章宗明昌六年上未有子尚书省臣奏行髙禖之祀乃筑坛于景风门外坛如北郊之制歳以春分日祀青帝伏羲氏女娲氏凡三位坛上南向西上姜嫄简狄位于坛之第二层东向北上续文献通考曰承安元年二月命有司祀髙禖如新仪二月六月以得子遣礼部尚书张暐报谢髙禖　明初无此祀至世宗嘉靖中始以歳祀髙禖设木台于皇城东永安门北震方坛上皇天上帝南向奉献皇帝配西向髙禖在坛下西向皇帝位坛下北向后妃位坛南数十丈外北向用帷坛下陈弓矢弧韣如后妃嫔之数祭毕女官导后妃嫔至髙禖前跪取弓矢授后妃嫔后妃嫔受而纳于弧韣  

髙禖二  

増禖下【`明堂礼带以弓韣礼之禖下则其子必得天材`】禖宫【`宋史祀髙禖乐章云容台讲礼禖宫立祠`】　原仲春祀【`月令仲春元鸟至祀髙禖郑注元鸟燕也以施生时来巢人堂宇而孚乳嫁娶之象也媒氏之官以为变媒言禖神之也`】后妃郊【`五经通义王者十歳七祭天地仲春后妃郊髙禖亦祭天地也`】　祀特牲【`续汉书仲春之月立髙禖坛祀以特牲`】覆小屋【`隋书礼志梁太庙北门内道西有石文如竹叶小屋覆之宋元嘉中修庙所得陆澄以为孝武时郊禖之石然则江左亦有此礼矣或曰百姓祀其傍或谓之落星石`】　汉作祝【`汉书戾太子据元狩元年立为皇太子七歳矣初上年二十九乃得太子甚喜为立禖使东方朔枚臯作禖祝注祝禖之祝辞`】魏置坛【`魏青龙中造立禖坛诏书令更镌石如旧置坛上`】　増如新仪【`详续文献通考`】视先蚕【`宋史礼志仁宗景祐中礼官请祀髙禖以石为主牲用太牢乐以升歌仪视先蚕`】　洛阳坛【`晋志元康时洛阳犹有髙禖坛`】惠照院【`文献通考宋髙宗驻驿临安府权于望湖门外惠照院斋宫设位行礼`】　绯紫位【`宋史礼志祀髙禖日皇后服袆衣褥位以绯宫嫔服朝贺衣服褥位以紫`】弓矢箱【`又曰祀日有司以弓矢弓韣授内臣奉至斋所置弓矢于箱`】　原祀而生契【`五经要义契母简狄以元鸟至之日祀于髙禖而生契故诗曰天命元鸟降而生商髙禖者盖先王所以祈子孙之祀也元鸟感阳而至集人栋宇有孽乳之祥故重其至日因以用事`】祀而生稷【`诗生民篇克禋克祀以弗无子传曰古者必立郊禖焉笺云姜嫄之生后稷乃禋祀上帝于郊禖而得其福也`】　増髙辛以前【`礼记疏蔡邕以禖神是髙辛以前旧有`】乙至之日【`月令广义祀髙禖以请子请子必以乙至之日者春分来秋分去开生之鸟帝少昊司命之官也`】　大唐月令　政和新礼【`文献通考宋髙宗绍兴中礼部言大唐月令仲春天子亲祀于髙禖而政和新礼亦有皇帝亲享髙禖之仪`】　后妃从祀　郡王分献【`并详髙禖一`】　锡羡之诚【`文献通考祀髙禖务从丰备以尽祈天锡羡之诚焉`】多男之祥【`又曰宋髙宗绍兴十七年礼部太常寺言望皇帝亲祀髙禖以祈多男之祥副天下之望从之`】　策登九寸遇老妪之授符　环列四枚感黄衣之献玉  

灵星  

増祈时【`文献通考周制仲秋之月祭灵星于国之东南就歳星之位也歳星五星之始最尊故就其位祭灵星者为人祈时以种五谷故别报其功也`】教田【`后汉书祭祀志髙帝祀灵星舞者用童男十六人舞象教田初为芟除次耕种次芸耨驱爵及刈获舂簸之形象其功也`】　宾尸【`太平御览毛诗闵子曰丝衣绎宾尸也髙子曰灵星之尸也`】农星【`又曰周书作雒设祭于南郊以祀上帝配以后稷农星先王皆与食`】　主谷【`三辅故事长安城东十里有灵星祠一云灵星龙左角为天田主谷`】介穑【`开元礼立秋后辰日祀灵星祝文曰九谷方成三时不害凭兹多佑介其农穑`】　原歳再祠【`汉旧仪古时歳再祠灵星以太牢礼也`】壬辰祀【`风俗通左中郎将贾逵说以为龙第三有天田星灵者神也故祀以报功辰之神为灵星故以壬辰日祀灵星于东南金胜木为土相`】　増洛阳祀【`玉海汉建武二年洛阳有灵星祠`】南郊配【`文献通考东晋以来灵星老人星心星配享南郊不复特祀`】　开元礼【`通典开元中立秋之后祀灵星于国城之东南`】干兴祀【`宋史初干兴祀灵星值屠牲有禁乃屠于城外至是敕有司凡祭祀牲牢无避禁日遂着为令`】　原髙祖立祠【`汉书郊祀志髙祖制诏御史令天下立灵星祠常以歳时祀以牛张晏注即农祥也`】汉武尊祀【`嵩山记汉武廵游五岳尊事灵星乃作殿堂周廻种松栢祠前两傍立石碣以表之`】　黙受福【`淮南子君道犹灵星俨然□黙翺而受福`】驱爵簸【`见前教田下`】　増长安城东【`见前主谷下`】延兴门外【`隋书开皇初延兴门外为灵星坛立秋后辰日令有司祀以一少牢`】　灵者降休祐星者烛宇宙　出应天田　见彰农　礼用太牢名存汉氏　不害三时　方成九谷　奠玉杯于青  

帝用洁牲于白云　列缀兆于峻舞徴歌颂于丝衣雕豆玉觞自殊器于宗祀青圭绀席乃叶礼于禳祈【`并详唐文粹王起祀灵星赋`】  

祈谷  

原天田【`汉书注龙星左角曰天田即农祥也晨见而祭之`】乙地【`晋礼志汉仪常以乙日祀先农及耕乙地也`】　禳田【`淳于髠曰臣从东方来见道傍禳田者操一豚蹄一孟酒祝曰欧窭满篝污邪满车五谷蕃熟穰穰满家臣笑其所持者寡所愿者大`】祈年　増画日　启蛰【`张居正集明嘉靖十年以启蛰日行祈谷礼于圜丘`】　原祈上帝【`月令天子乃以元日祈谷于上帝`】祈天宗【`又孟冬之月天子乃祈来年于天宗注此周礼所谓蜡祭也天宗谓日月星辰也`】　御田祖【`诗琴瑟击鼔以御田祖以祈甘雨`】乐田畯【`周礼籥章凡国祈年于田祖龡豳雅击土鼓以乐田畯`】　増取歳首【`文献通考何佟之云郊祀取歳首者夏正以祈农事故有启蛰之说`】祀南郊【`唐书贞观礼正月辛日祀感生帝灵威仰于南郊以祈谷`】　祀五精【`宋书祈谷祀五精之帝以后稷配所谓郊也`】用元日【`月令元日祈谷注谓上辛郊祭也`】　元帝配【`文献通考唐髙祖武德中孟春辛日祈谷祭感帝于南郊以元帝配`】祖宗配【`张居正集嘉靖九年以孟春上辛日行祈谷祭奉太祖太宗配`】　天子之礼【`家语孔子曰郊之祭也迎长日之至也故国之始郊其月以日至其日用上辛至于启蛰之月则又祈谷于上帝此二者皆天子之礼也`】正月之郊【`文献通考按古者一嵗郊祀凡再正月之郊为祈谷`】　改用中辛【`文献通考宋英宗治平二年正月上辛祈谷礼院言元日朝会寿圣节多与上辛相近常改用中辛非尊事天神之意`】更用后辛【`宋史天禧中礼仪院言宋武朝有司奏魏代郊天值雨更用后辛或正月上辛事有相妨并许互用景德四年以前祈谷止用上辛其后用立春后辛日`】　先郊后春【`南齐王俭奏云景平元年元嘉十六年南郊俱在春前不以先郊后春为嫌`】郊而后耕【`左传孟献子曰夫郊祀后稷以祈农事也是故启蛰而郊郊而后耕疏云月令天子以元日祈谷于上帝其下即云乃择元辰天子亲载耒耜躬耕帝借是郊而后耕也`】  

请雨一  

原杜氏通典周制月令建巳月大雩五方上帝【`左传龙见而雩角尢见时周之六月阳气盛恒旱故雩雩之为言迷也迷为百谷以祈膏雨`】其坛名曰雩禜【`祭法雩禜祭水旱郑云雩禜水旱坛`】于南郊之傍【`雩祭天地故从阳位以緫五天不可偏在四方故于南郊`】配以五人帝【`太昊配青帝炎帝配赤帝轩辕配黄帝少昊配白帝颛顼配黒帝`】命乐正习盛乐【`月令仲夏乐师修鼗鞞鼓均琴瑟管萧执干戚戈羽调竽笙竾簧钟磬柷敔而俱作故曰盛乐也`】舞皇舞【`析白羽为之形如帗也`】月令命有司为民祈祀山川百源百辟卿士有益于民者以祈谷实【`天子雩上帝诸侯山川卿士谓古之上公以下若勾龙社稷之也何休注公羊传旱则君亲之南郊以六事谢过自责政不善与人失职与宫室崇与女谒盛与苞苴行与谗夫昌与使童男童女各八人而呼雩也按月令本出管子即周时人也至秦吕不韦编为吕氏春秋汉戴圣又取集成礼记徴其根本并同周制`】若国大旱则司巫帅巫而舞雩【`雩旱祭也天子于五帝诸侯于上天之神`】若旱暵则女巫舞雩【`雩吁嗟求雨之祭使女巫舞旱祭崇隂也`】左传龙见而雩【`谓建巳之月苍龙宿之体昬见东方万物始盛待雨于天故祭天逺为百谷祈膏雨`】公羊传言雩则旱见言旱则雩不见【`皆善人君能感惧天灾应变求索忧人之急非四时常祭不雩则言旱旱而不害物则言大雩言大雩则大旱可知也`】谷梁传雩得雨曰雩不得雨曰旱【`礼记龙见而雩常祀不书书者皆为旱故得雨则喜以月为正不得雨则书旱明灾成也`】　汉承秦灭学正雩礼废旱太常祝天地宗庙武帝元封六年旱女子及巫丈夫不入市成帝五年六月始命诸官止雨朱绳乃萦社系鼓攻之是后水旱常不和【`干寳曰朱丝萦社社太隂也米火色也丝属离天子伐鼔于社责岸隂也诸侯用币于社请上公也伐鼓于朝退自责也此圣人厌胜之也`】后汉自立春至立夏尽立秋郡国上雨泽若少各埽除社稷公卿官长以次行雩礼以求雨闭诸阳衣皁兴土龙【`山海经大荒东北隅中有山名凶犁土丘应龙处南极杀蚩尤与夸父不得复上故下数旱而为应龙之状乃得大雨郭璞曰今之土龙本此气应自然冥感非人所能`】立土人舞童二佾七日一变如故事反拘朱索萦社伐朱鼓祷赛以少牢如礼　増汉昭帝纪始以六年夏旱大雩不得举火【`抑阳助隂也`】　原晋武帝咸宁二年春旱因后汉旧典诸旱处广加祈请五月祈雨于社稷山川　増玉海晋元帝大兴元年六月旱帝亲雩　原东晋穆帝永和年有司议制雩坛于国南郊之傍依郊坛近逺【`阮谌云坛在已地卫宏汉仪称鲁人为雩坛在城东南诸儒所说皆云坛而今作墠又论语樊迟从游于舞雩之下卫宏所说鲁城东南旧迹犹在焉`】祈上帝百辟旱则祈雨大雩社稷山林川泽【`戴邈议周冬及春夏旱礼有祷无雩天旱日浅则灾微旱日久则灾甚微则祷小神社稷之属甚乃大雩帝耳按春秋左氏传之义春秋无雨未成灾雩不得雨则书旱然则始雩未得便告饥馑之甚为歌哭之请`】舞僮八佾六十四人皆元服持羽翳而歌云汉之诗章【`时博士议云汉之诗宣王承厉王拨乱过灾而惧故作是歌今晋中兴奕叶重光岂以周人耗斁之辞乎汉魏之代别造新诗晋室太平不必因故司徒蔡谟议圣人迭兴礼乐之制或因或革云汉之诗兴于宣王今歌之者取其修德禳灾以和隂阳之义故因而用之`】齐明帝建武二年旱雩以武帝配飨于雩坛【`祠部郎中何佟`】  

【`之议皇齐以武帝配五精于明堂今亦宜配享于雩坛矣今武帝遏宻未终自可不奏乐至于旱祭舞雩盖是吁嗟之义既非欢乐此不渉嫌祝史称祠仰祈灵泽舞雩无缺`】　梁武帝天监元年有事雩坛帝以为雨既隂而求之正阳其谬已甚东方既非盛阳而为生养之始则雩坛应在东方祈晴亦宜此地遂移于东郊十年帝又以雩祭燔柴以火祈水于理为乖于时停用柴燎从坎瘗典【`仪曹郎朱异议按周宣云汉之诗毛注有瘗埋之文不见燎柴之说若以五帝必柴则明堂又无其事`】大同五年又筑雩坛于借田兆内四月后旱则祈雨行七事【`一理寃狱及失职者二赈鳏寡孤独三省徭轻赋四举进贤良五黜退贪邪六命会男女防怨旷也七彻膳羞弛乐悬而不作`】天子降法服七日乃祈社稷七日乃祈山林川泽常兴云雨者七日乃禘羣庙之主于太庙七日乃祈古来百辟卿士有益于人者七日乃大雩祈上帝徧祈前所有事者大雩礼于坛用黄牯牛一祈五天帝及五人帝各依其方以太祖配位于青帝之南五官配食于下七日乃去乐又徧祈社稷山林川泽就故处大雩国南除地为墠舞僮六十四人皆衣元服为八列各执羽翳每列歌云汉诗一章而舞旱祈而澍则报以太牢皆有司行事若郡县邑旱请雨则五事同时并行【`五事谓黜退贪邪已上`】守令皆斋洁三日乃祈社稷七日不雨更斋祈如初三变仍不雨复斋祈其界山林川泽常兴云雨者祈而澍亦各有报陈因梁故事武帝时以德皇帝配文帝时以武帝配废帝以文帝配牲用黄牛而以清酒四升洗其首其坛墠配飨歌舞皆如梁礼天子不亲奉则太宰太常光禄行三献礼其法皆采齐建武二年旧典　后魏文成帝和平元年四月旱诏州郡于其界内神无大小悉洒埽荐以酒脯年登之后各随本秩祭之以牲牢　北齐以孟夏龙见而雩祭太微宫五精帝于南郊之东若建午申未之月不雨则使三公祈五帝于雩坛礼用玉帛有燎不设乐选伎工端洁善讴咏者使歌云汉之诗于坛南其仪如郊礼　隋制孟夏龙见则雩五方上帝配以五人帝于上太祖配飨五官从祀于下牲用犊十各依方色若京师孟夏后旱则祈雨行七事【`如梁之七事`】七日祈岳镇海渎及诸山川能兴云雨者又七日祈社稷及古来百辟卿士有益于人者又七日祈宗庙及古帝王有神祠者又七日乃修雩祈神州又七日仍不雨复从岳渎以下祈礼如初秋分以后不雩但祷而已皆用酒脯初请后二旬不雨者即徙市禁屠皇帝御素服避正殿减膳彻乐或露坐聼政百官断伞扇令家人造土龙雨澍则命有司报州县祈则理寃狱存鳏寡孤独掩骼埋胔洁斋祈于社稷七日乃祈界内山川能兴云雨者徙市断屠雨澍亦有报　唐武德初定令每歳孟夏雩祀昊天上帝于圎丘景皇帝配五方上帝五人帝五官并从祀贞观雩祀于南郊显庆礼于圎丘开元十一年孟夏后旱则祈雨审理寃狱赈恤穷乏掩骼埋胔先祈岳镇海渎及诸山川能兴云致雨者皆于北郊遥祭而告之又祈社稷又祈宗庙每以七日皆一祈不雨还从岳渎如初旱甚则大雩秋分后不雩初祈后一旬不雨即徙市禁屠杀断扇造大土龙雨足则报祀祈用酒脯醢报准常祀皆有司行事已斋未祈而雨及所经祈者皆报祠至二十年新撰礼其正雩旱祷并备本仪【`起居舍人王仲丘议按贞观礼孟夏雩祀五方上帝五人帝五官于南郊显庆礼则雩祀昊天上帝于圎丘按郑康成注月令雩于上帝者天之别号元属昊天祀于圎丘尊天位也然雩祀五帝既久亦请二礼并行以成大雩帝之义`】增唐实录乾元二年以久旱徙东西二市祭风伯雨师修雩祀坛为泥土龙望祭名山大川而祈雨　文献通考宋制孟夏雩祀昊天上帝为大祀国初以来以始祖迭配太宗即位以宣祖太祖更配　玉海宋太祖开寳九年三月幸西京行雩祀　文献通考建隆二年夏旱翰林学士王着请祀天地祖宗社稷及望告岳镇海渎于北郊以祈甘泽惟不祀配坐及名山大川雨足报赛如礼真宗景德三年有司言今年四月五日雩祀昊天上帝十三日立夏祀赤帝按月令立夏之日天子迎夏于南郊注迎夏为祀赤帝于南郊又云是月也大雩注建巳之月阳气盛而常旱万物待雨而长故祭龙星祈雨又按五礼精义自周以来歳星差度今则龙见或在五月而雩祀于季春之节相去辽阔于理未周欲请自今并于立夏后卜日如立夏在三月则待改朔庶节气协于纯阳典礼符于旧史又按月令季秋之月乃命冢宰农事备藏帝借之于神仓是月也大飨帝则季秋之月农事之终大享明堂报兹嘉谷茍或犹未得节尚当建酉因而卜日有属先时欲望自今并过寒露然后卜日或寒露在八月则至九月乃卜自余诸祠祭皆叶礼令无所改易奏可　辽值天旱行瑟瑟仪以祈雨前期置百柱天棚及期皇帝致奠于先帝御容乃射柳皇帝先射亲王宰职各一射中柳者质志柳者冠服不中柳者以冠服质之不胜者进饮于胜者然后各归其冠服又翌日植柳于天棚之东南巫以酒醴黍稷荐植柳祝之皇帝皇后祭东方毕子弟射柳皇族国舅羣臣与典礼者赐物有差既三日雨赐多啰伦穆腾马四匹衣四袭否则以水沃之　金世宗大定四年不雨命礼部尚书王兢祈雨北岳以定州长贰官充亚终献又卜日于都门外北郊望祀岳镇海渎有司行事礼用酒脯醢后七日不雨祈太社太稷又七日祈宗庙不雨仍从岳镇海渎如初祈其设神座实樽罍如常仪其樽垒用瓢齐择甘瓠去蒂以为樽祝版惟五岳宗庙社稷御署余则否后十日不雨乃徙市禁屠杀断繖扇造土龙以祈雨足则报祀送龙水中　明雩坛在泰元门外正南三门曰崇雩门在南郊之西　世宗嘉靖中春祈雨躬诣南郊祠皇天后土山川神只建崇雩坛于圜丘之旁以祀天祷雨命儒臣别置云门一曲使文舞士武舞士并舞而合歌之仍于正乐之外増设鼔吹数番选教舞童百人青衣执羽绕坛周旋歌云门之曲而舞  

请雨二  

増礼记檀弓歳旱穆公召县子而问曰天久不雨吾欲暴尩而奚若曰天则不雨而暴人之疾子虐母乃不可与然则吾欲暴巫而奚若曰天则不雨而望之愚妇人于以求之毋乃已疎乎徙市则奚若曰天子崩巷市七日诸侯薨巷市三日为之徙市不亦可乎　原吕氏春秋昔者殷汤克夏王天下五年不雨汤乃以身祷于桑林于是剪其发割其爪自以为牺牲用祈福于上帝雨大至人皆恱之　荀子汤旱而祷曰政不节与使民疾与宫室崇与女谒盛与苞苴行与谗夫兴与何不雨至斯极也　说苑汤之时大旱七年雒圻川竭煎沙烂石于是使人持三足鼎祝山川教之祝曰政不节耶使民疾耶盖辞未己而天下大雨　春秋繁露大旱雩而请雨大水鸣鼓而攻社天地之所为隂阳之所起或请焉或攻焉何也曰大旱阳灭隂也阳灭隂者尊厌卑固其义也虽太甚拜请之而已大水者隂灭阳也隂灭阳者卑胜尊也以贱淩贵者逆节故鸣鼓而攻之朱纮而胁之为其不义此亦春秋之不畏强御也变天地之位正隂阳之序贞行其道而不忌其难义之至也　増春秋考异邮三时惟有祷礼无雩祭之事惟四月龙星现始有常雩　说苑齐大旱景公召羣臣问曰天不雨久矣民且有饥色吾使人卜之祟在髙山广水寡人欲少赋敛以祀灵山可乎羣臣莫对晏子进曰不可祀此无益也夫灵山固以石为身以草木为发天久不雨发将焦身将热彼独不欲雨乎祠之无益景公曰不然吾欲祀河伯可乎晏子曰不可祀此无益也夫河伯以水为国以鱼鼈为民天久不雨水泉将下百川竭国将亡民将灭矣彼独不用雨乎祠之何益景公曰今为之奈何晏子曰今诚避宫殿暴露与灵山河伯共忧其幸而雨乎于是景公出野暴露三日天果大雨民尽得种树景公曰善哉晏子之言可无用乎其惟有德也　新序齐景公时天大旱三年卜之曰必以人祀乃雨景公下堂顿首曰凡吾所以求雨者为吾民也今必使吾以人祀乃且雨寡人将自当之言未卒而天大雨　原长沙耆旧传祝良字名卿为洛阳令时亢旱祈雨不得良乃暴身阶庭告诚引罪自辰至申紫云防起甘雨大降民歌之曰天久不雨蒸民失所天王自出祝令特苦精符感应滂沱而下　搜神记谅辅字汉儒广汉新都人少给佐史浆水不交为从事大小毕举郡县敛手夏枯旱时以五官掾出祷山川曰辅为郡股肱不进谏纳忠荐贤退恶和调隂阳至令天下否滠万物燋枯百姓喁喁无所告诉咎尽在辅太守内省责己自曝中庭使辅谢罪为民祈福曰无效今敢自誓至日中雨不降请以身塞无状乃积薪柴聚艾茅以自环搆火将自焚焉至禺中时山气转起雷雨大作一郡沾润世以称其至诚　増文献通考有雩祀五方上帝五人帝五官于南郊者如贞观礼是也有雩祀昊天上帝于圎丘者如唐显庆礼是也　陈氏礼书古者雩敛在稻人雩乐以皇舞以女巫皇与女隂也则舞所以逹阳中之隂而已董仲舒祈雨之术闭南门纵北门盖亦古者达隂之意也然则雩祀上帝必升烟后世乃谓用火不可以祈水而为坎以瘗就阳不可以祈隂而移坛于东雩必自郊徂宫后世有祷山林川泽羣庙百辟卿士然后及于上帝雩乐以舞为盛后世或选善讴者歌诗而已皆非古也  

请雨三  

原教舞【`周礼地官舞师教皇舞帅而舞旱暵之事注皇五采羽为之亦如帗也`】兴师【`左传卫大旱卜有事于山川不吉寗庄子曰昔周饥克殷而年丰令邢方无道天其或者欲使卫讨邢乎从之师兴而雨`】奠瘗【`云汉诗自郊徂宫上下奠瘗靡神不宗`】书雩【`春秋昭二十五年秋七月上辛大雩季辛`】  

【`又雩传曰秋书再雩旱甚也`】　闵雨【`谷梁一时言不雨者闵雨也闵雨者有志于民者也`】焚躯【`戴封为西华令大旱封欲焚躯俄而雨至`】掩骼【`周畅为河南尹时久旱祈雨无应畅因牧洛阳旁客死骼骨以万余人应时雨大丰必`】　増王雩　常雩【`礼记疏春秋传龙见而雩欲明王雩在四月不在五月也五月之雩是常雩故记之于五月也`】　雩门【`水经注鲁南门亦曰雩门门南隔水有雩坛`】雩水【`括地志沂水亦名雩水`】　雩坛【`南齐志郑云雩坛在南郊坛之旁而不辨东西`】雩塲【`汉钟离意传永平二年夏旱帝祷明堂南设雩塲又敕大匠作诸宫灭省不急遂应时雨`】　招雨【`论衡董仲舒申春秋之雩设土龙以招雨`】谢雨【`文献通考孝宗淳熙十四年宰执进呈太常寺乞谢雨`】　原闭阳门【`董仲舒曰以春秋灾异之变推隂阳之所错行故求雨闭阳门雨甚欲止则反是`】斩山木【`郑大旱使屠击祝款防祔有事于桑山斩其木不雨子产曰有事于山艺山林而斩其木其罪大矣夺之官邑`】　屏奸残【`河南春夏旱太守鲁褒至屏退奸残澍雨数降`】举寃滞【`后汉和帝时旱帝幸洛阳寺录囚举寃滞洛阳今抵罪司隶河南尹左降未及还宫澍雨也`】　歌束晳【`束晳为广陵郡累大旱晳请雨三日雨澍众谓晳至诚乃歌曰束先生通神明`】烹羊【`桑羊为御史大夫兴榷酤盐鐡之利时天下大旱卜式曰羊为天子大臣而与小人争利烹羊天乃雨`】　用盛乐【`月令仲夏大雩帝用盛乐郑注云雩呼嗟而求雨之祭也雩帝谓为坛南郊之傍雩五精之帝配以先帝也自鼗鞞至柷敔皆作曰盛乐`】建灵坛【`文选设元寺建灵坛祈雨之所也`】　増暴巫尫【`详礼记檀弓`】典土龙【`论衡刘子骏掌雩祭典土龙事`】　祈太庙【`开元礼时旱祈太庙礼毕太庙令太祝宫闱令纳神主如常仪其祝版燔于斋坊`】雩兴庆【`孔帖徳宗贞元十三年四月壬戌雩于兴庆宫`】　祈甘雨【`孔帖开元中左补阙王仲丘上言贞观礼雩祀五方上帝五人帝五官于南郊显庆礼雩昊天上帝于圜丘臣谓雩上帝为百谷祈甘雨故月令大雩帝用盛乐郑说上帝乃天别号祀于圜丘尊天位也显庆祀昊天与月令合而贞观常祀五帝矣请二礼皆用诏可`】水沴【`柳宗元禜门文惟神配隂含徳司其闟辟能水沴以佑成绩`】　万里沙【`史记汉武帝元封元年歳旱天子既出无名乃祷万里沙`】三姑峰【`月令广义黔县东有灵山上有三石峰一有歳旱百姓放火烧之即雨`】原旱厉则禜【`郑子产曰山川之神则水旱厉疫之灾于是乎禜之`】邦灾则哭【`周礼春官女巫歳旱暵则舞雩之大灾歌哭而请注有歌者有哭者冀以悲哀感神明也`】　土龙缘象【`杂论刘歆致雨具作土龙为土龙者以龙见輙有风雨兴起以迎送之故缘象其为之`】潜龙应鼓【`蜀都赋潜龙蟠于沮泽应鸣鼔而兴雨`】　稻人供敛【`周礼稻人旱暵供其雩敛敛发敛也`】诸侯用币【`详通典`】　増东厢请雨【`后汉志韦昭注顺帝时河南三辅大旱天子亲自露坐阳德殿东厢请雨`】南郊求雨【`崔豹古今注建武三年七月雒阳大旱帝至南郊求雨即日雨`】聚巫以祷【`合璧事马璘拜行营节度使天大旱里巷为土龙聚巫以祷璘曰旱由政不修即令彻之明日雨是嵗大穰`】与觋对舞【`合璧事黎干为京兆尹时大旱干造土龙自与巫觋对舞弥月不应帝使毁土龙减膳节用既而滛雨`】　议郎分遣【`古今注永初元年郡国大旱分遣议郎请雨`】太后录囚【`又安帝永初二年五月旱皇太后幸洛阳寺录囚徒即日降雨`】　苍龙之宿【`史记正义东方苍龙之宿`】白石之神【`唐李商隠有赛白石神文`】　于公雪狱　洛令曝身【`李商隠赛白石神文不俟于公之雪狱无烦洛令之曝身`】　风马云车【`柳宗元雷塘祷雨文风马云车肃马徘徊能泽地产以祛人灾`】龙旛凤盖【`唐李商隠赛龙蟠山神文龙旛鳯盖先憩于灵司蚁穴鹊巢式于利泽`】　原受推歩之术【`统授河洛书及天文推步之术为彭城令时旱统推阴阳消后县防泽太守使为郡求雨亦降自是朝廷灾异多访之`】出不御之女【`周举宣光时三辅旱请雨举书宜出后宫不御之女治天下寃滞之狱除大官重职之费云云`】　祭东海孝妇【`东海孝妇养姑甚谨姑恐累不得嫁遂自缢死姑女告妇杀姑妇自诬服罪东海枯旱三年后太守至杀牛祭孝妇冢即日大雨`】祭上虞寡妇【`上虞寡妇养姑姑死夫女弟素与妇不叶诬妇鸩杀母县竟杀之旱二年后太守殷丹至祭妇遂雨`】　増槖籥风头　索绹雨脚揖扬兰佩　麾棹桂旗　原歳属亢阳　礼修祷祝并走羣望　展礼雩坛　増拍川后之肩　揽波神  

之袂　原土龙矫首而立　女巫顿足而舞　俾率舞于小巫　庶祈年于大有　信天属之可移　冀地财之不害　増不无行潦之羞　愿覩油云之布　大驱蟠泽之龙　尽发潜泉之蜧　遂清冷之耕父不使扬尘　廻沮泽之蟠龙皆令洒润　宋生抒赋始恱于雄风　髙氏读书忽惊于冻雨　原念夫膏泽既愆天降之期　感以精诚惟望月离之应　増无烦玉女之投壶方开天笑　不待樵人之取箭已见风廻  

请四  

原诗齐谢朓赛敬亭庙喜雨诗曰执玉朝羣帝樽桂迎东皇排云接虬盖蔽日下霓裳会舞纷瑶席安歌绕凤梁百味芬绮帐四望霑羽觞　増明徐应聘雩祷诗曰东皇方按序灵雨尚愆期原亩希霑泽郊坛愿祝厘明禋牲自洁斋戒德仍持六事勤修省三农免怨咨气蒸看逺峤苍润应佳时防见甘霖足和风拂帝墀  

増歌齐谢朓雩祭歌曰清明畅礼乐新侯龙景练贞辰阳律亢隂晷伏耗下土荐穜稑宸仪警王度宣嗟  

云汉望昊天　张盛乐奏云儛集五精延帝祖　隋牛雩祭歌曰朱明启时载阳肃若旧典延五方嘉荐以存盛乐奏气序和平资灵佑公田既雨私亦濡民殷俗富政化敷　唐禇亮雩祭乐章曰朱鸟开辰苍龙启映大帝昭享羣生展敬礼备怀柔功宣舞咏旬液应序年祥协庆　绀筵分彩瑶圗吐绚凤管晨凝云歌晓啭肃事兰羞虔申桂奠百谷斯登万箱攸荐　鳯曲登歌调令序龙雩集舞汛祥风防□云回昭睿徳朱千电发表神功　开元中雩祀旧乐章曰鸟纬迁序龙星见辰纯阳在律明德崇禋五方降帝万宇安人恭以致享肃以迎神　宋苏轼祷雨社稷诗曰噫我侯社我民所恃祭于北牖答隂之义阳亢不返自春徂秋迄冬不嗣歳之忧史民嗷嗷谨以病告锡之雨雪民敢无报　神食于社盖数千年更歴圣王讫莫能迁源深流逺爱民宜厚雨不时应亦神之疚社稷惟神我神惟人去我不逺宜轸我民　农民所病春夏之际旧谷告穷新谷未穟其间有麦如暍得凉如行千里弛担得浆今神何心毖此雨雪敢求其他尚悯此麦　惟神之生稼穑是力瘽身为神尚莫顾息矧今在天与天同功召呼风云孰敢不从岂惟农田井竭无水我求于神亦云亟矣　明祈雨乐章曰有赫旱暵民劳瘁斯于牲于醴载舞载驰诗成三献敬彻不迟神之聼之雨我公私　爰廸寅清昭事显穹仰祈甘雨惠我三农既歆既格言归太空式霑下土万方其同　赤龙旋驭礼洽乐成燔柴既举昭假精禋维帝降康雨施云行登我黍稷溥洽厥明  

増词宋苏辙中大乙宫祈雨青词曰冬雪不效春雨过期云族屡兴风灾輙至牟麦既病秋种未入嗟民何罪吁天不闻惟侧身念咎之诚不敢自赦而洁斋祈福之旧亦莫少愆庶见膏泽之滂流尚俾饥民之粒食恳祷斯极真圣所临　常旸为虐夏已及中精祷未孚雨不逾尺麦虽粗入未足充八口之饥禾则始生犹当竢三日之泽人谋竭矣天意谓何惟至道之宻微运元化于俄顷慈闵众庶覆防家召呼风云广施千里之润勃兴黍稷终致百室之盈永与斯民同仰灵德  

原序晋傅咸喜雨赋序曰泰始九年自春不雨以渉夏节草木共燃百姓以尧有九载之水汤有七年之旱恐遭斯运并有惧心圣皇劳虑分使祈祷徧于羣望余以太子洗马兼司徒请雨百辟莅事三朝而大雨降退作斯赋  

増记唐裴处权祷河侯庙记曰六年夏不雨尚书博陵崔公惧兹农事凡明神灵迹有可以膏稼穑者必命牺牲箫鼓以动之卒无应一旦监军使阎公曰郡濒河侯庙具存姑用旱祷宜干流以苏大田五月庚午公会阎公幄河壖列旌斾率府从事合牙门诸将郡县吏罗为侯拜声以具乐酾以清觞腥爓燔炙苾芬交错版书精意以耸侯聼六月辛未雨乙亥始霁自乙亥至于秋七月壬子以烈日下烛南亩复燥癸丑公复会阎公仪若庚午丙辰雨己未乃霁噫公祷之虔神应之速祷不虔无以徴侯贶应不速无以协农时既贶既应多稼织野寒耕热耘之子其有京坻之望乎  

原文晋曹毗请雨文曰下邳内史曹毗敬告山川诸灵顷节运错戾旱亢隂消川竭谷虚石流山燋天无纎云野有横飇盛夏应暑而或凉草木无霜而自凋皇皇农夫辍耕田畔悠悠舟人顿棹川岸云根山积而中披雨足垂零而复散圣主当膳而减味牧伯忘餐而过晏民庶拊心而嚬蹙搢绅不期而同叹斯亦忧勤之极情而明灵之逹观矣　梁陆倕请雨赛蒋王文曰陆周祚钟岳降精聪明正直得一居贞无方无体不疾不行化驰九县位冠百灵东掩屡西郊已戢偶龙矫首泥人鹤立神聼孔殷灵应挥霍儵覩翻伊俄闻倒洛乐周祈毕恩洽酒防灵谈抗袖鬼笑投柈推兹且引于万斯欢梁任孝公赛钟山蒋帝文曰尝闻河南少雨汉主避  

其正殿许下辍润魏后计彼尘书和气乖运隂阳舛互风至若汤云生犹火速能制兹东井告彼南箕水满毕星气冲卯地使君子有亹亹之心耕夫无慼慼之念増唐柳宗元雷塘祷雨文曰惟神之居为坎为雷专此二象宅于岩隈风马云车肃焉徘徊能泽地产以祛人灾歳既旱暵害兹生长敢用昭告期于肸蠁腾波通气出地奋响钦若成功惟神是奨　李商隠郑州祷雨文曰旱魃为虐应龙不兴困杲日于诗人苦宻云于易象生物斯瘁民食攸囏某叨此分忧俯慙无政爰求真侣虔祷隂灵减餔表勤褰帷引咎伏乞下通荥播上达天潢合为膏泽之原用息蕴隆之患其于效信敢或逡廵暴露托词焦劳结虑泉间候气树杪占风惟望玉女之披衣敢骇商羊之鼔舞　司空圗移雨师文曰天以神乳育百谷必时既丰然后民相率以劳神之勤今始恡其施以愁疲民是神怠天之职也必希民之求而后应是神翫天之权也既应而俾民推怨于天归惠于已是神攘天之德也推怨何以为义利腥羶以馈何以为仁怠天之事何以为政蔑是数者何以为神　宋曽巩福州鳝溪祷雨文曰天子圣德海是绥维此海初不罹饥今宇宁矣师征始归今食足矣廪实尚縻若歳大熟如梁如茨如陵如坻自公及私狱无讼系里无盗闚式于永世方始在兹今此大田既硕而齐俾不卒成孰忍为斯神有灵迹国人所只神有显号天子所跻萎能起之槁能泽之胡能有余敛而不施我用卜日蚤驾以驰即告潭侧尚其聼之攘除骄阳腾云彍霓播为甘液沛洒淋漓俾农有秋百物具宜熄偷与争长置刑笞人于报事岂有斁思  

## 御定渊鉴类函卷一百七十三

礼仪部二十【`食祭　杂祭　黍稷　牺牲　祭馔包茅　祭服　祭器　祝史　馂归胙　修废祭　薄祭　淫祀渎祀　逆祀　不祀`】  

食祭  

増授祭【`周礼膳夫授祭`】賛祭【`周礼王燕食则奉膳賛祭`】　示先【`周礼注饮食必祭示有所先`】辨【`太祝辨九曰稽首顿首空首振动吉凶竒褒肃以享右祭祀`】　原先客祭【`客不降等则先祭`】后君祭【`玉藻若赐之食而君客之则君命之祭然后祭`】　太祝辨祭【`周礼春官太祝辨九祭一命祭若礼云君命客祭而祭之是也二衍祭主人延宾祭三炮祭炮读为包若兼祭于豆四周祭谓殽之序徧祭之也五振祭六擩祭振祭擩祭本同不食者擩则祭之将食者既擩必振乃祭也七絶祭八缭祭九共祭絶缭亦同礼多者缭之畧者絶之则祭也共犹授也王祭食膳夫授祭是也`】庆封泛祭【`左传叔孙穆子食庆封庆封泛祭谓逺散不恭也`】　馂余不祭【`父不祭子夫不祭妻`】殽进徧祭【`礼记主人延客祭祭食祭所先进殽之序徧祭之注祭先君子有食不忘本也`】水浆不祭【`玉藻惟水浆不祭为已偞卑注已太也偞厌之也`】疏食辞祭【`杂记孔子曰少施氏食我以礼吾祭作而辞曰疏食不足祭也`】　祭【`玉藻瓜祭上环`】鱼祭【`鱼祭膴膴大脔也谓刺鱼腹也`】　増生人祭食【`周礼疏生人祭食不合与祭鬼神同科故皆以为生人祭食法`】  

【`将食先祭先造食者谓之祭食`】皇尸祭食【`玉海皇尸祭食之法以诸侯大夫少牢馈食之礼明之`】取脯擩于醢【`唐书礼乐志皇帝加元服礼进馔者奉馔设于前皇帝左执觯右取脯擩于醢`】  

【`祭于笾豆之间`】韮爼擩于豆【`唐书礼乐志皇太子加元服礼賛冠者取韮爼遍擩于豆以授皇太子又祭于笾豆之间`】　原既比庆封之泛　难许叔氏之礼　恩必逮下子道或霑于食余　礼必有先神理具歆于馂祭  

杂祭祀  

増八神【`史记始皇东游祠名山大川及八神八神将自古有之或曰太公以来作之齐所以为齐以天齐也其祠絶莫知起时`】四祠【`文献通考汉宣帝立五龙山仙人祠及黄帝天神帝原水凡四祠于肤施`】祃牙【`玉海太平兴国五年车驾北征祭祃牙于北郊`】鄜畤【`汉书郊祀志秦文公梦蛇自天下属`】  

【`地其口止于鄜衍于是作鄜畤`】　杜主【`史记封禅书雍管庙祠有杜主杜主故周之右将军其在秦中最小鬼之神者各以歳时奉祀`】祅神【`酉阳杂爼突厥事祅神无宇刻毡为形盛于毛袋行动之处以脂苏涂之或系之竿上四时祀之`】　黄熊【`左传昭公七年郑子产聘于晋韩宣子曰寡君寝疾梦黄熊入寝门何也对曰昔尧殛鲧于羽山其神化为黄熊以入于羽渊实为夏郊三代祀之晋为盟主其或未之祀乎`】黒山【`月令广义契丹人死皆为黑山神所管每歳五京进人马纸甲各万余事祭山焚之其礼甚为严肃非有祭祀皆不敢近山`】　降莘【`周语惠王十五年有神降于莘王使太宰忌父帅傅氏及祝史奉牺牲玉鬯徃献马`】伏祠【`汉书郊祀志秦作伏祠注秦徳公二年初伏惠文王十二年初腊`】　金马碧鸡【`郊祀志汉宣帝时或言益州有金马碧鸡之神可醮祭而致于是遣谏大夫王褒持节而求之`】竹王【`黄州有竹王庙亦有称为竹三郎庙`】花姑【`春园记花姑花木录魏夫人弟子善种花亦号`】  

【`花姑`】　龙池【`文献通考唐宗开元二年诏祠龙池公卿献龙池篇一百三十篇诏太常寺考其词合音律者为龙池乐章十首焉`】鱼溪【`续文献通考鱼溪虞雄庙宋绍兴二十六年赐为昭应庙乾道二年加封惠济咸淳二年改封德显公`】　涛神【`文献通考杭州吴山庙即涛神也太中祥符五年夏江涛毁岸遣内侍白崇庆致祭涛势骤息诏封英烈王`】船神【`北户录南方除夜以酒肉祀船神呼为孟公孟姥`】　祭杼【`唐书织染署七月七日祭杼`】祀灶【`搜神记汉宣帝时隂子方者尝腊日晨炊灶神形现子方再拜家有黄羊因以祀之自后暴富子方尝言我子孙必将强大至识三世遂大繁昌`】　蛇王【`文献通考蛇王祠在安陵东北`】医师【`月令广义嘉靖定春冬仲月上甲日上祀三皇附歴代医师二十八人歳遣礼部太医院堂官分献`】　马歩【`月令广义仲冬命有司祭马歩`】度伤【`月令广义民以三牲祀五猖神毕别以汤饭祭无祀鬼神于衢曰度伤`】　原马祖【`祭马祖于大泽注马祖房星也`】先牧【`命有司祭先牧于大泽用刚日`】　司寒【`命有司祭司寒于北郊`】司中【`又祭司中司命司人司禄于国西北`】　禳火【`宋大火祝宗用马于四墉祀盘庚于西郊之外以禳火`】祓灾【`郑火灾禳火于冥回禄祈于四墉注祓除火灾礼也皆谓祭也冥回禄水火二神`】　陈寳祠【`汉书陈寳祠秦文至今七百余歳汉兴世世常来光色赤黄长四五丈直祠而见音声砰隐野鸡皆雊每见雍遣太祝祠以太牢`】王母祠【`酒泉太守马岌言酒泉南山即昆仑之体也周穆王见西王母乐而忘归谓此山有石室王母堂玑缕锦焕若神宫宜立王母祠以禆朝廷无疆之福`】　蚩尤祠【`汉令祝官立蚩尤之祠`】皐繇祠【`晋礼志故事祀臯繇于廷尉新礼移祠律署以同祭先圣于太学故事以社日新礼改以孟秋以应秋政摰虞以臯陶作士惟明克允国重其功人思其当是以狱官礼其神系者致其祭功在狱之成不在律令始也太学之设义重大常故祭太学律署卑于廷尉移祀于署是去重而就轻也又祭用仲春义取重生改以孟秋以应刑杀理未可以相易宜如旧制可`】　于公祠【`于定国父于公为狱吏所决皆不恨郡中为生祠号云`】孔愉祠【`晋孔愉字敬康着信邻里后忽舍去皆谓之神人为立祀`】从事祠【`后汉淳于临聚屯山扬州牧攻之不能克陈众乗单车白马徃说而降之灊山人立生祠号曰白马陈从事`】　祀季子【`任延字长孙为会稽郡先遣馈祀延陵季子`】祠黄石【`张良死并黄石每上冢伏腊祠黄石`】　増白虎祠【`汉书郊祀志宣帝时南郡获白虎上为立祠又以方士言为随侯劒寳玉寳璧周康寳鼎立四祠于未央宫中`】元鱼祠【`拾遗记鲧治水无功自沈羽渊化为元鱼海人于羽山下修元鱼祠四时致祭见瀺灂出水长百丈喷水激浪必雨降`】　玉女池【`文献通考太山玉女池在太平顶池侧有石像泉源素壅而浊东封先营顿置泉忽湍涌上徙升山其流自广清泚可鉴味甚甘美经度制置使王饮若请浚治之像颇摧折诏皇城使刘承珪易以玉石既与近臣临观遣使砻石为龛奉置旧所令钦若致祭上为作记`】金海祠【`嘉靖十四年建金海祠于涌泉亭以祀`】　祠牛马【`太平御览军令曰常以乙丑日祀牛马先`】祠钟鼓【`又军令曰金鼓幢麾隆衡皆以立秋日祀之至若出军有所尅获还亦祠向敌祀血于钟鼓`】　睢阳庙【`孔帖曰张廵许逺睢阳至今享祀不絶号双庙`】黎山庙【`孔帖曰李频出建州刺史卒父老为立庙黎山歳祀之`】　老子庙【`玉海汉延熹八年初祀老子于苦县九年亲祀于濯龙`】汪王庙【`文苑英华注台符歙州重建汪王庙记武德四年髙祖下制曰汪华徃因乱离保据州郡镇静一隅可使持节歙宣杭睦饶等六州诸军事父老请建祠堂在防之西大厯十年刺史薛邕迁于乌聊东峯元和三年刺史范传正又迁于南阜即今庙是也`】　杜康庙【`吕才东臯子集序立杜康庙歳时致祭以善醖府吏焦革配焉`】李氷祠【`文献通考广济王庙秦蜀守李氷祀也歳一祀`】　风雨池【`权德舆洪州西山风雨池记钟陵风雨池在山西洪井之北并山北下二十余里有望祀之地祠宇以神之苹蘩以荐之祈农望歳于是乎在`】河渎祠【`彚苑详注郭汾阳镇蒲欲造浮桥而激流毁墠公酹酒许以小女妻之其夕水回墠遂成桥而小女寻卒因塑庙中人因公祠号河渎亲家`】　原遗爱立祠【`后汉王涣为洛阳令民思其徳为立祠安阳亭西每祀輙歌而荐之`】利人立祠【`后汉许阳字伟君为都水掾修鸿郄陂百姓得其利后病卒太守邓晨于都宫为起庙图画形像百姓思其功皆祭祀之`】　刻石立祠【`魏志贾逵字梁道为豫州刺史及卒豫州吏民思之为刻石立祠诏追美之`】近墓立祠【`诸葛亮初亡所在各求立庙向充曰宜因近其墓立祠于沔阳诏从之`】　皆立生祠【`韦义为广都长张奂为武威守任延为九真守杜轸为池阳令百姓皆立生祠`】各自奉祀【`史记郡县逺方神祠民各自奉祀不领于天子之祝官`】　増张亚子庙【`文献通考梓潼神张亚子仕晋战没人为立庙咸平中王均为乱忽有人登梯冲指贼大呼曰梓潼神遣我来汝辈悉当殪灭贼射之倐不见及期果克城招安雷有终以闻诏改王号修餙祠宇仍令少府造衣冠法物祭器`】张平子庙【`续文献通考张相公庙后汉张平子也水旱有祷必应宋孝宗隆兴十六年勅赐贤惠侯`】　禁虎神侯【`又曰福清县神陈姓者能禁虎为暴淳祐中封显济灵佑侯赐庙额曰孚应`】豢龙隐士【`又曰茅山前有龙池昔陶隐居豢龙于此歳旱祷輙应绍兴中勅封敷泽广惠侯`】　苑窳妇人　寓氏公主【`晋书志汉仪皇后亲桑东郊苑中蚕室祭蚕神曰苑窳妇人寓氏公主祀用少牢`】　兵舞祓舞【`文献通考舞师山川用兵舞社稷用祓舞小神近山川者用兵舞近社稷者用祓舞`】献质献熟【`文献通考献质谓羣小祀也疏羣小祀最卑但一献而已其礼质畧献熟一献祭羣小祀也熟而已`】  

黍稷  

原芗合【`黍曰芗合`】明粢【`稷曰明粢`】　芗萁【`粱曰芗萁`】嘉疏【`稻曰嘉疏并曲礼`】非馨【`书黍稷非馨`】不凿【`粢盛不凿昭其俭也`】　神仓【`月令藏帝借之于神仓只敬必`】御廪【`左传御廪灾注藏亲耕之廪`】　终礼【`礼父母没必求仁者之粟以祀之此之谓礼终注孝子虽贫尚不取恶人之粟祀其先`】名物【`周礼小宗伯辨六齍之名物注齍读为粢六齍谓六谷也`】増黒黍【`隋书梁武时诏簠簋之宝以籍田黑黍`】赤黍【`五行传新器洁祀用赤黍`】　黍种【`说文黍大暑而种`】黍臛【`歳时记十月一日黍臛俗谓秦歳首未详其义今北人皆曰设麻羮豆饭当谓其始熟尝新耳`】　黍糜【`风土记或问董勋七日为良日饮食不同于古何也勋曰七月黍熟七日阳数故以糜为珍今惟设汤饼不复有糜矣`】黍糕【`月令广义冬至之日为黍糕先荐元防以及祖祢其进酒□及谒贺君师耆老一如正旦焉`】　原陈簠簋【`簠簋既陈`】实笾豆【`实其笾豆`】　明水涤【`涤粢盛注明水也`】甸师供【`周礼甸师掌帅其属而耕耨王借以时入之以共粢盛`】増士谦设黍【`北史李士谦宗族会宴士谦先设黍曰孔子称黍为五谷之长荀卿亦云食先黍稷寜可违乎少长肃然退相谓曰既见君子方觉吾徒不德矣`】司农献黍【`月令广义贞元六年中秋日百僚进兆人本业三卷司农献黍稷各一斗`】　斋郎载饭【`唐开元礼郊祀进熟斋郎以爼载黍稷饭及爵酒`】太官取簠【`文献通考髙宗绍兴中礼部太常寺修立郊祀礼仪太官令取黍与簠捣以授太祝`】　感非黍稷【`孔帖魏澄送神乐章明德感兮非黍稷`】馨非稷黍【`孔帖魏澄记赤帝降神乐博硕斯荐笙镛偹举庶尽肃恭馨非稷黍`】　防奉粢盛【`白居易补逸书葛伯不祀汤使告曰罔黍稷以奉粢盛予佑严穑稼乃困于仇饷`】乃享祖祢【`孔帖白居易李公家庙碑铭乃享祖祢牲牢黍稷`】　德馨斯饫【`孔帖禇亮迎祖乐章嘉稷非馨徳馨斯饫`】封署以供【`孔帖祠部郊祭黍稷所司长官封署以供`】　昬火种黍【`尚书大传夏昬火正可以种黍`】秋荐豚黍【`月令广义孙氏荐享仪范秋荐以九月九日秋荐豚黍以新黍粟米炊饭侑蒸豚祭仪与五月同`】原廪人供接盛【`接为扱以接舂`】舂人供米物【`非一物`】　交于神  

明必在乎恍惚　思其嗜欲乃荐以馨香  

牺牲一  

原祠三【`汉书郊祀志有上书言古者天子三年一用太牢祠三一天一地一泰一上许之`】主五【`周礼小宗伯毛六牲辨其名物而颁之于五官使共奉之注毛择毛也司徒主牛宗伯主鸡司马主马及羊司冦主犬司空主豕`】　博硕【`左传奉牲以告曰博硕肥腯谓其畜之硕大蕃滋也谓其不疾瘯蠡也注瘯蠡疥癣`】柔嘉【`牲也`】　尚赤【`诗从以骍牡左传周尚赤故祭用骍牡`】贵诚【`郊特牲于郊牲用犊贵诚也注未知牝牡之情`】　辰牡【`诗奉时辰牡辰牡孔硕注辰牡谓牲也辰时也`】骍刚【`周人尚`】　在涤【`郊特牲帝牛必在涤三月涤牢养处也`】纳烹【`纳牲告杀也`】　骍角【`论语犂牛之子骍且角虽欲勿用山川其舍诸`】白牡【`殷`】　柔毛【`曲礼豕曰刚鬛羊曰柔毛鸡曰翰音`】疏趾【`雉曰疏趾兔曰明视`】　登首【`周礼羊人割羊牲登其首注首升于室`】断尾【`雄鸡断尾宾孟见之曰自惮为牺也`】　貍沈【`周礼大宗伯以貍沈祭山林川泽以□辜祭四方百物`】伏瘗【`周礼犬人凡祭祀共犬牲用牷物伏瘗亦如之注牷纯也物色也伏谓伏犬以王车轹之瘗谓埋祭也`】増牛享　羊馈【`国语国君有牛享大夫有羊馈士有豚犬之荐庶人有鱼炙之荐`】　左右【`后汉祭祀志注天以牲左地以牲右`】元赤【`晋书志江左南北郊同用元牲明堂庙社同用赤牲`】设版【`孔帖奉礼郎设牲版之位以成省牲之仪`】丽碑【`祭义祭之日君亲牵牲丽于碑`】　升豕【`文献通考士升豕`】拭羊【`文献通考宗庙祭雍人拭羊`】　衅豭【`文献通考庙成则衅之以豭也`】割鸡【`文献通考雍人割鸡屋下`】　尝驹【`汉书志雍四畤五月尝驹`】増马【`元史大徳元年十一月太保伊彻察喇等奏请庙享増用马制可`】　原展觓角【`谷梁成公七年鼷防食郊牛角改卜牛鼷防又食其角过有司也郊牛日展觓角而知伤展道尽矣其所以偹灾之道不尽也注觓球球然角貌`】无肠胃【`仪礼肫解无肠胃注君子不食豢腴`】　死则埋【`牲死则埋之`】孕不用【`牲孕祭帝弗用也`】　増母爱牛羊【`孔帖杜牧祭百神丈割烹羮胾无爱牛羊`】载洁牲牷【`孔帖魏澄视黑帝迎爼乐章载洁牲牷爱登爼豆`】　醇牺入馈【`文粹源乾曜迎爼乐章醇牺入馈`】烹牲是祀【`柳宗元武冈铭烹牲是祀`】  

牺牲二  

原以纯【`曲礼天子以牺牛注牺纯色也`】以骍【`毛诗閟宫篇享以骍牺`】　餙牲【`周礼小子凡沈辜候禳餙其牲注沈谓祭川尔雅曰祭川曰净沈辜谓磔牲以祭也侯禳者四时恶气禳去之也`】善牲【`越絶书益死之后啓歳善犠牲以祠之经曰夏啓善牺于益此之谓也`】　用特【`书归格于艺祖用特`】饩羊【`子贡欲去告朔之饩羊`】　中度【`月令命宰祝循行牺牲视全具按刍豢瞻肥瘠察物色必比量大小视长短皆中度注谓审牲也`】歆神【`周礼封人歌舞牲注谓君牵牲入时封人随歌舞之言其肥腯以歆神也`】　牢礼【`周礼牢三牲`】饩牵【`左传饩牵竭矣`】　不爱【`传不爱牲玉`】不鬻【`牺牲不鬻于市`】　帝牛【`郊特牲帝牛不吉以为稷牛`】公牛【`周礼牛人掌养国之公牛以待祭祀供其享牛求牛以授职人而刍之`】　肥牛【`养于诸侯也`】索牛【`索其大夫具得其用`】庀牲【`谷梁六月上甲始庀牲十月甲始系牲庀治也`】夕牲【`汉建武二十三年车驾东廵狩至梁`】  

【`父九十里夕牲`】　鸡牲【`周礼鸡人掌共鸡牲辨其物`】羊牲【`又羊人祈珥共羊牲凡沈辜禳衅积共其羊牲若牧人无牲则受布于司马使其贾买牲而共之`】　荐牲【`大牡也`】免牲【`谷梁免牲者缁衣元纁裳有司元端奉送于南郊`】　増系牲【`周礼司门祭祀之牛系焉`】卜牲【`左传礼不卜常祀而卜其牲曰牛卜日曰牲`】　齐牺【`左传晋礼主盟惧有不治奉承齐牺而布诸君求终事也`】庙牺【`庄子吾岂能被文绣而为宗庙之牺牲乎`】　五牲【`孔帖李白明堂赋荐五牲`】六牲【`牧人掌牧六牲而阜蕃其物以供祭祀之牲牷`】　牲肥【`韩愈祭南海庙碑牲肥酒香`】色纯【`张说迎爼雍和乐章色纯之骍`】　原用三牺【`左传介葛卢闻牛鸣曰是生三牺皆用之矣问之而信`】具二牲【`礼庶子若富则具二牲献其贤者于宗子注贤善也`】　无用牝【`月令孟春牺牲无用牝注为伤生生之也`】不用大【`左传小事不用大牲`】　不敢加【`左传鲁侯曰牺牲玉帛不敢加也必以信`】不相用【`左传古者六畜不相为用`】　系三月【`三月系七日戒三日宿慎之至也`】刍三月【`周礼充人掌系祭祀之牲牷祭五帝则系于牢刍之三月享先王亦如之凡散祭祀之牲系于国门使养之注散祭祀山川之属`】　増廪牺令【`孔帖廪牺令掌荐牺牲`】牺牲卒【`通考汉歳祀上食二万四千四百五十五用卫士四万五千一百二十九人祝宰乐人万二千一百四十七人养牺牲卒不在数中`】　省牲器【`续文献通考金哀宗三年定省牲位二礼直官引太常卿賛者引御史自西阶陞遍视涤濯讫引降就省牲位廪牺令少前曰请省牲退复位太常卿省牲廪牺令及太祝廵牲告备皆如郊社仪既毕賛者引光禄卿诣厨省鼎镬申视涤溉賛者引御史诣厨省馔具讫与太常卿各还斋所`】载牲爼【`文献通考郊祀进熟斋郎以爼载牲体`】　原展于充人【`周礼充人展牲则告郑司农曰展具也具牲若今时选牲也康成谓展牲若今夕牲也`】号曰大武【`曲礼牛曰一元大武注号牲物异于人也元头也武迹也`】　尔牲则具【`诗无羊篇三十维物尔牲则具`】骍牡既备【`诗既载篇`】　天子之牛【`礼王制天子之牛角茧栗`】宗庙之牛【`宗庙之牛角握注握谓长不出肤也`】　设其楅衡【`周礼注所以持牛角不使触`】供其水藁【`所以洗牲也`】吉则改名【`传牛卜日曰牲注牛既得吉则改名曰牲`】共以待事【`周礼牛人凡祭祀共其牛牲之互与盆暴以待事注互悬格`】　口伤改卜【`左传郊牛之口伤改卜牛牛死乃不郊非礼也注当改卜牛郊不可废`】食角改卜【`详前`】　用马于墉【`宋灾用马于四墉非礼也`】用牲于社【`日食用牲于社非礼也凡天灾有币无牲`】　羔豚皆足【`羔豚而祭百官皆足太牢而祭不必有余此之谓称`】庶羞不逾【`牲`】　増烹牲于厨【`通典诸里祭社日未明烹牲于厨`】用牲于门【`文苑英华洛水溢有司用牲于门或非之曰茍济于物祀之何爽`】　不用牲牢【`韩愈文梁武帝宗庙之祭不用牲牢皆以面为之`】量代牲牢【`梁书天监十六年诏曰宗庙祭祀犹有牲牢无益至诚有累冥道自今四时蒸尝外可量代`】　三正色牲【`太平御览汉旧仪祭五岳四渎用三正色牲`】十八太牢【`月令广义汉四时宗庙用牲十八太牢皆有副倅两庙十二主三少帝二后故用十八太牢也`】　毋用牺牛【`元史至元八年勅冬享毋用牺牛`】并停牲牢【`文献通考唐开元十九年勅享祀刲割滋广非所以全惠养之道协灵祗之心其并停牲牢惟用酒脯务存修洁足展诚敬`】　封山不射【`孔帖髙宗将封嵩山诏诸儒议射牲事裴守真奏古者郊祀天子自射牲汉武帝封泰山令侍中儒者射之帝不亲也今按礼前明十五刻宰人鸾刀割牲质明行事毛血已具天子至奠玉酌献而已今若前祀一日射牲则早于事及日则晚不逮事遂不射`】借田不供【`文苑英华借田既不供牺牲造酒何烦供郁鬯`】　吕公著论庙牲【`宋史志吕公著论庙牲未备悉加其数`】江休复言养牲【`又曰嘉祐中江休复言六典大祀养牲在涤三月祫享日近已逾其期而牲牢未备请依汉唐置廪牺局从之`】　膳部职涤养之仪　司门致牲牢之系  

祭馔  

原羶芗【`郊特牲既奠然后焫萧合羶芗凡祭慎诸此`】膟膋【`又云取膟膋燔燎升首报阳也`】天产【`醢醢之美而煎盐之尚贵天产也`】午割【`午割勿设注勿设分散也`】　膴胖【`注大脔`】骨□【`骨有也`】　腥肆【`郊特牲腥肆爓腍祭岂知神之所飨主人自尽其敬`】豚肩【`晏子豚肩不掩豆`】　羊肆【`羊殽`】豆【`切肉`】　増礼馔【`元史祭社稷设礼馔于牲东`】防馔【`岳珂愧郯录珂摄光禄丞得先祭賛阅祝酒馔又摄大官令躬酌酒实爵得窥其中盖皆如言其初防之际执事者徒再倡酒齐之目而已`】　古食　时馔【`崔沔加笾豆议太羮古食也和羮时馔也`】新果　珍饔【`孔帖韦縚请室加笾豆每四时以四时新果珍饔实之`】　时蔬【`梁书天监十六年诏曰今虽无复牲腥犹有脯修之可更详定悉荐时蔬左丞司马筠等参议大饼代大脯余悉用蔬菜帝从之焉`】净馔【`梁书梁舍人朱异议祭祀之礼应有两羮相承止于一铏即礼为乖请加熬油莼羮一铏帝从之于是起至敬殿景阳台立七庙座月中再设净馔自是讫于台城破诸庙遂不能血食矣`】原大羮　铏羮【`俱周礼`】　増苹藻【`左传苹蘩蕰藻之菜可荐于鬼神`】苾芬【`诗苾苾芬芬`】　采芸【`大戴礼夏小正云采芸为庙采也`】荐蒲【`宋史志赵彦昭言礼院以仲秋茭萌不经易以蒲白今仲秋蒲无白改从春`】　蒸蕙【`楚词蕙肴蒸`】祭芰【`国语屈到嗜芰有疾召其宗老而属之曰祭吾必以芰`】　脯醢【`大戴礼诸侯迁庙脯醢陈于房中`】枣油【`月令广义祀用枣油`】　牛鱼【`金史志明昌间荐新用牛鱼无则鲤代`】马潼【`元史凡大祭祀尤贵马潼将有事勅太仆司相马官奉尚饮者革囊盛送焉`】　鼎臑　爼胾【`柳宗元平淮西雅鼎臑爼胾五献百笾凡百卿士班以周旋`】　原掌割烹【`周礼内饔掌割烹煎和之事`】革【`虞九革肉择之取美也`】　庖人供【`王之荐羞及作世子之膳羞供祭祀之好羞注品物曰荐滋味曰羞好羞鱃鱼蟹醤`】饔人伦【`仪礼伦驿也`】　笾豆静嘉【`诗`】飶椒馨香【`又云燔炙芬芬有飶其香有椒其馨`】　物备隂阳【`祭统昆虫之异草木之实隂阳之物备矣`】骨取贵贱【`又云骨取贵贱殷人贵髀周人贵肩贵者取贵骨贱者取贱骨`】　吉蠲为饎【`是用孝享饎酒食也`】嘉荐普淖【`祝曰嘉荐普淖淖和也`】　以享以养【`鼎彖曰亨餁也圣人亨以享上帝而大亨以养圣贤`】有鳣有鲔【`毛诗`】　水菹陆醢【`祭统水草之菹陆产之醢注蚔蝝也小物备矣`】牲爼簋实【`又云三牲之爼八簋之实`】　泽物之奠　簠簋之实増光禄献厨【`李庾西都赋祭馔则光禄献厨`】膳部辨品【`唐六典膳部掌之牲豆`】  

【`酒膳辨其品数`】　实于庖厨【`柳宗元监祭文其牲牢酒醴菜果之馔必实于庖厨`】载于太官【`唐六典凡祀百神在京师者所用鱼脯醯醢之味石盐菜果之羞并载于太官令州县所实之物如京师之制`】　生平所嗜【`南史永明九年诏太庙四时祭宣皇帝荐起面饼鸭孝皇后荐笋鸭卵脯醤炙白肉髙皇帝荐脍葅羮昭皇后茗粣炙鱼并生平之所嗜也`】时膳具设【`崔沔宗庙加笾豆议清庙时享礼馔毕陈用周制也而古式陈焉园寝上食时膳具设遵汉法也而珍味极焉苑囿之内躬稼所搜狩之时亲发所中莫不主鲜羮荐而后食尽诚敬也`】　甘防之物　肥浓之味【`韦述等宗庙加笾豆议今欲取甘防之物肥浓之味随所用者皆充祭用以今之时馔恐未可也`】　辨其名数　防其出入【`唐六典珍羞令掌供庶羞之事丞为之贰以辨其名数会其出入`】义由反古藁秸之无文　道尚全真逾恬淡而为  

本【`见唐施肩吾太羮赋`】　嗜好防私之馔非礼不荐【`孔帖韦述议曰嗜好防私之馔与时而迁故圣人一约之以礼虽平生所嗜非礼则不荐`】歳时朔望之制尽孝之情【`孔帖韦述议诸陵皆有寝宫歳时朔望荐以常馔亦足尽至孝之情矣`】  

包茅  

原借白【`周易借用白茅`】包菁【`尚书荆州厥贡包匦菁茅注茅缩酒菁为菹其所包裹而致者也盖三眷之茅也`】　缩酌【`郊特牲缩酌用茅明酌也`】裹肉【`裹肉菹馔注茅裹肉菹借也`】　増沃酒【`宋史志宗庙堂上焫萧以求阳而有司行事焫茅香宜易用萧灌鬯于地以求隂宜东茅沃酒以象神之饮`】纳箱【`隋志取社坛方面土包以白茅纳青箱中`】　萧茅【`潘岳借田赋缩鬯萧茅于是乎出`】荆茅【`柳宗元论石钟乳必若土之出无不可者则荆之茅皆可以缩`】　瘗茅【`宋史志郊社令束茅菹而燔瘗之祀天燔祭地瘗缩酒之茅`】废茅【`元史志至元十八年五月后废茅香以缩酒`】茅苴【`文献通考髙宗绍兴中修立郊祀礼仪执事者以爵授亚献亚献执爵祭酒三祭于茅苴奠爵执笏俛伏兴少退北向再拜`】茅席【`春秋繁露春旱求雨令民祷之于社稷幸而得两报以豚一酒盈黍财足以茅为席无断`】　沙池【`元史祭社稷进馔复位诸太祝运尊所賛者曰太祝立茅苴于沙池`】苴土【`汉书天子大社以五色土为坛封诸侯者取方靣土苴以白茅授之各以其方色以立社于其国故谓之授苴土`】　原甸师供【`周礼甸师供萧茅`】乡师供【`又乡师供茅蒩蒩借也长五寸束者`】増资诚敬【`杨嗣复权徳舆文集序借用白茅以资□敬`】防助祭【`吴越王备史虔奉严禋逺修职贡虔包茅以助祭遣爱子以来朝`】　原江淮灵物【`江淮之间有一茅三春此灵物不可以常贡也`】楚人职贡【`左传齐桓责楚人尔包茅不入王祭不供无以缩酒寡人是徴焉`】　増酌以茅明【`杜甫朝享太庙赋酌以茅明`】应用茅借【`林简言汉武封禅论朝有人如管夷吾应用三茅以借固不使其君与孝武等`】　琮玉以荐【`贺知章登歌奠玉帛用肃和礼以琮玉荐厥茅借`】洁秬惟馨【`文粹薛稷昭成皇后室酌用坤真缩茅以荐洁秬惟馨`】  

祭服  

原殷冔【`毛诗常服黼冔传黼白与只也冔殷冠也郑笺殷之臣壮敏而助周祭其助祭自服殷之服明文王以德不以强也`】虞韨【`明堂位有虞氏服韨`】　明衣【`斋必有明衣`】尸服【`防礼小记祭以诸侯其尸服以诸侯祭以士其尸服以士`】　被衮【`郊特牲祭之日王被衮以象天`】给服【`晋舆服志执事所服魏以来名为五时服止给四时缺秋服三年而一易`】　绀帼【`晋舆服志公特进列侯卿大夫世妇夫人绀缯帼簪珥入庙自二千石夫人至皇后皆蚕衣为朝服`】黄冠【`礼记黄衣黄冠而祭息田夫也野夫黄冠`】　増皮弁【`郊特牲祭之日王皮弁以聼祭报示民严上也`】大裘【`周礼春官王祀昊天上帝服大裘`】　法天【`车服志新礼皇帝祭社稷服絺冕四旒三章祭日月服元冕三旒衣无章按令文四品五品之服也三公亚献皆服衮孤卿服毳惊是天子同于大夫君少臣多非礼之中且天子十二为节为法天乌有四旒三章之服若诸臣助祭冕与王同是贵贱无分也`】如爵【`隋书志礼图云士助君祭服之色如爵`】　烧冠【`又曰梁天监四年有司言平天冠等自齐以来随故而毁何佟之议礼祭服敝则焚之于是并烧除之`】跣袜【`隋书志梁天监十一年尚书参议屦不宜陈尊者之侧请今凡有屦行者应加跣袜诏可`】　缃帻【`隋书志请两则服缃帻`】花钗【`唐书礼乐志主妇祭服花钗礼衣`】　翚衣　□衣【`隋书志皇后从皇帝祀髙禖享先帝则服翚衣祭隂社则服□衣`】　原舜始作【`明堂位虞韨夏山注韨冕服之鞞也舜始作之以尊祭服禹汤至周增以画文后王弥饰也`】禹致美【`禹恶衣服而致美乎黻冕黻冕祭服`】　襚不释【`礼记卫柳庄疾病公虽当祭公必告再拜稽首请于尸曰有臣柳庄社稷之臣也闻之死请徃至则不释服而徃遂以襚之`】敝则焚【`祭服敝则焚之`】増御衣院【`百官志太常寺凡藏大享之器服有四院二曰御衣院藏天子祭服`】司服官  

【`隋书志后周设司服之官掌皇帝十二服以备祭祀`】　三公服【`隋志王僧崇曰今祭服三公衣身画兽其腰及袖皆有青兽形`】三章服【`又曰服三章通给庶姓一品以下五品以上自制于家祭其私庙`】竹叶冠【`又曰天监九年司马筠等参议尚书既预斋祭宜依太常及博士诸斋官例着皁衣绛襈`】  

【`中单竹叶冠若不亲奉则不须入庙帝从之`】鹊尾冠【`隋书志司马彪曰长冠楚制也人间或谓之鹊尾冠后代以为祭服尊敬之也`】　画凤凰【`又曰礼有虞氏皇而祭深衣而养老郑言皇画凤凰羽也`】用龙衮【`隋书志髙祖郊丘宗庙尽用龙衮衣大裘毳襔皆未能备至平陈得其衣冠法服始依礼具然皆藏于御府弗复用焉`】　借紫服【`元史志享宗庙前一日质明三献官以下及诸执事官各具公服六品以下官皆借紫服诣崇天门下`】着皁衣【`司马彪礼志雩祀着皁衣从隂之义也今祭服皆缁色`】　青罗袍【`元史志社稷祭服青罗袍百二十三`】红罗裙【`又曰宣圣庙祭服红罗裙三`】　青玉旒【`隋书志诸侯助祭郊庙皆平冕九旒青玉为珠`】朱丝布【`隋书志六尚朱丝布公服至助祭则服之`】　水角簪【`元史志社稷祭服水角簪金梁冠一百七`】连蝉冠【`又曰曲享祭服连蝉冠四十有三`】　原绛衣从事【`晋舆服志汉制一歳五郊天天子与执事者所服各如方色百官不服执事者服常绛衣以从`】单衣馈馔【`魏志管宁字幼安征不起每四时祭祀辄着絮巾故在辽东有白布单衣亲荐馈馔跪拜成礼者也`】　増冕祭于公　弁祭于已【`杂记大夫冕而祭于公弁而祭于已`】　笺布单衣【`隋书志梁制拜陵则笺布单衣`】绛缘中衣【`隋书梁天监元年何佟之议祭服绛缘领袖为中衣绛袴袂示其赤心奉神今中衣绛縁足有所明无俟于袴既非圣法请不可施遂依议除之`】　天地祀服【`唐车服志显庆元年长孙无忌等曰歴代惟服衮章汉明帝始采周官礼记制祀天地之服天子备十二章后魏周隋皆如之伏请郊祀天地服衮冕大裘`】私家祭服【`唐六典私家祭祀三品以上及褒圣侯祭孔子皆服元冕五品以上服爵弁六品以下通服进贤冠之服`】  

祭器一  

原六尊【`周礼司尊彞掌六尊六彞之位诏其酌辨其用与其实春祠夏禴祼用鸡彞鸟彞皆有舟其朝践用两献尊其再献用两象尊皆有罍诸臣之所昨也秋尝冬蒸祼用斚彞黄彞皆有舟其朝献用两着尊其馈献用两壶尊皆有罍诸臣之所昨也凡四时之间祀追享朝享祼用虎彞蜼彞皆有舟其朝践用两大尊其再献用两山尊皆有罍诸臣之所昨也注昨读为酢`】肆豆【`周礼醢人掌肆豆之实朝事之豆其实韮菹醢醢昌本麋臡菁菹鹿臡茆菹麋臡馈食之豆其实葵菹□醢脾析□醢蜃蚔醢豚拍鱼醢加豆之实芹菹兔醢深蒲醢醢箈菹雁醢笋菹鱼醢羞豆之实酏食糁食`】　鸡彞【`周礼见上注刻而画之为鸡者`】　牺尊【`周礼朝践用献注献读为牺`】　笾豆【`诗閟宫笾豆大房郑笺大房玉□爼也其制足间有横下有跗似乎堂后有房然也`】簠簋【`孝经陈其簠簋注簠簋祭器受一斗二井方曰簠员曰簋盛黍稷稻粱器陈奠素器而不见亲故哀慼也`】　着尊【`周尊见上注着尊着地无足也`】加笾【`周礼笾人加笾之实菱芡栗脯羞笾之实糗饵□粢`】　山靁【`礼记山靁夏后氏之樽也`】牺象【`牺象周尊也`】　黄目【`郊特牲黄目郁气之上尊也黄者中也目者气之清明也言酌于中而清明于外`】白蜃【`周礼掌蜃祭祀供属□之蜃注饰祭器蜃可以白器`】　作绘【`尚书作绘宗彞注绘画也宗彞宗庙彞器也`】为雕【`考工记外骨内骨却行仄行连行纡行以脰鸣注鸣旁鸣翼鸣股鸣胸鸣谓之小虫以为雕琢注刻画祭器为雕琢庶物也`】　觯角【`礼器宗庙之祭贵者献以爵贱者献以散尊者举以卑者举角以小为贵也`】贱斚【`礼运醆斚及尸君非礼也是谓僭君`】　瓢赍【`周礼鬯人禜门用瓢赍注瓢割去柢以赍为樽`】登豆【`于豆于登`】　六彞【`辨六彞以待祼注将六尊以待祭祀也`】八簋【`周`】　四琏【`夏后氏`】六瑚【`殷`】　有践【`诗笾豆有践`】多陈【`陈器之道多陈而省纳之可也注以多为崇以节为礼`】　实陈【`周礼郁人掌祼器凡祭祀和郁鬯以实彞而陈之`】涤濯【`周礼肆师掌凡祭祀之卜日宿为期诏相其礼眡涤濯亦如之注谓溉祭器也`】　増二簋【`杨仲昌加笾豆议二簋之奠为明祀也`】百笾【`详祭馔`】　两樽【`周礼再献用两樽皆有罍`】一匜【`隋书梁武十二年诏爵以礼神宜穷精洁而杂用洗手可详议于是御史及三公应盥及洗爵各用一匜`】　玉斚【`杜甫朝享太庙赋芳霏霏于玉斚注舜祠宗庙以玉斚也`】牙盘【`山堂肆考开寳元年上入太庙见笾豆簠簋问曰此何等物也左右以礼器对上曰祖宗宁识之亟去之诏自今亲享太庙别置牙盘禘祫时享并用之`】瓦樽【`隋书梁天监七年仪曹郎朱异以为有虞氏瓦樽此在庙所用犹以质素况在明堂礼不容象今请改用瓦樽庶合于文质之`】木簋【`考工记疏祭宗庙皆用木簋`】　叠云　彞鸟【`文苑英华祭器判叠云采采如开五色之云彞鸟轩轩似翥六时之鸟`】　龙杓【`文献通考元丰九年上命陈襄等详定祀礼今郊祀簋簋樽豆皆用龙杓未合礼意`】牛【`隋书志秋冬牛庶礼物备也`】　歳豆　时笾【`李庚西都赋歳豆时笾`】　原用两壶【`见六尊注壶者以壶为尊也`】幂六彞【`周礼幂人祭祀以疏布巾幂八尊画布巾幂六彞注以疏布者天地之神尚质也宗庙可以文画者画其云气与`】　造为先【`曲礼凡家造祭器为先养器为后`】展告备【`展器告备`】　闾胥供【`周礼闾胥供祭器注闾胥司徒之属官也器为簠簋鼎爼也`】有司陈【`月令孟冬命有司效功陈祭器案度程无作淫巧以荡上心注效功考其器也度大小也程所容也`】　供明齍【`司烜供明齍注明水也`】执笾豆【`尚书骏犇走执笾豆`】　敬则用【`醆斚诸侯则用时王之器敬则用祭器注宾客来加敬者可以用祭器也`】官不备【`国语乐武子具官不备祭器`】　贫不鬻【`礼君子虽贫不鬻祭器`】敝则埋【`又云祭器敝则埋之`】　増玻瓈瓶　琥珀勺【`元史神御殿祭器有玻瓈瓶琥珀勺`】　奉礼陈【`唐六典奉礼郎凡罇彞之制十有四祭祀则陈之`】司干授【`文苑英华张余庆祠后土赋司干授器`】　伏爼盘【`孔帖天后有疾令间朝隐徃祀少室山沐浴伏身爼盘为牺请代后还奏后亦愈大见褒赐焉`】奉笾豆【`孔帖帝用祝钦明言以皇后为亚献取大臣李峤等女为赍娘以奉笾豆`】　竹木制【`文献通考宋嘉泰元年韩冑奏曽祖琦効忠先朝奕世侑食而臣居止粗备家庙犹阙请下礼官考其制俾自建之颁祭器之式以竹木制毋紊`】笾豆议【`唐崔沔有笾豆议`】　原外缶内壶【`礼器五献之尊门外缶门内壶`】上樽下罍【`樽彞为上罍为下`】　鸟兽不登【`礼鸟兽之肉不登于爼则不射注登爼谓祭用也`】翡翠以饰【`周礼郑注牺尊饰以翡翠者也`】　増増大奠爵【`玉海开元中韦縚言宗庙奠爵小请増大之`】仅置杯勺【`岳氏愧郯录闻之客壶吏罇幕之下率多空惟一罇仅置杯勺以供祭`】  

祭器二  

原不假【`王制礼大夫祭器不假`】不设【`曲礼无田禄者不设祭器`】　美备【`祭统三牲之爼八簋之实美物备矣`】言约【`周易樽酒簋二注一樽之酒一簋之食言其约也`】　贡器【`周礼贡器谓贡宗庙之器`】宗器【`礼陈其宗器谓祭也`】　増古器　时器【`崔沔加笾豆议防古器也铏时器也`】　取瓉　酌鬯【`宋史志元丰元年有司言今以门下侍郎取瓉侍中酌鬯皆未合礼请命礼部尚书奉瓉临鬯礼部侍郎奉盘以次进酌鬯灌地讫侍郎受瓉奉盘而退`】　房爼【`贺知章祭地迎爼乐章粢盛以洁房爼斯荐`】别爼【`卢从愿乐章太簇角品彚咸亨别爼棊布`】　干豆【`杜甫朝享太庙赋上干豆以登歌`】罍洗【`开元礼诸州荣城外设罍洗及篚于酒樽之左`】　祭器图【`文献通考孝宗淳熈七年权礼部侍郎齐冑请以祥符所颁祭器图制元丰郊庙祀礼政和五礼新仪与其沿革及今所用冕服坛壝之制祭祀之仪叅成书礼官谓祥符祭器图制以竹木今临安上丁上戊及祀风雷亦用之请以祥符图制及郡县坛壝冕服祀仪为一书命临安守臣刻之摹上礼部下之四方名淳熈编祀祭仪式从之`】祭器位【`孔帖奉礼郎凡祭器之位簠簋为前防铏次之笾豆为后`】　赐祭器【`文献通考髙宗绍兴十六年郡城并请建家庙赐以祭祀`】造新器【`元史志中统以来因金宋祭器而用之至治初始造祭器于江浙行省其旧器悉置九阁`】　获玉爵【`元史至元十六年八月丁酉以江南所获玉爵及坫四十九事纳于太庙`】代瓠爵【`宋史志元丰中详定礼文所请以玉爵代瓢爵`】　盛于防　盛于铏【`崔沔加笾豆议太羮古食也盛于防和羮时馔也盛于铏`】　盛于盘盛于樽【`崔沔加笾豆议毛血盛于盘元酒盛于樽`】　原朝事之笾【`周礼笾人朝事`】  

【`之笾其实防蕡白黑形盐膴鲍鱼鳞郑司农云朝事谓清朝未食先进寒具口食之笾故麦曰防蔴曰蕡稻曰白黍曰黑筑盐以为虎形谓之形盐`】馈食之笾【`馈食之笾其实枣栗桃干防榛实郑注馈食荐热也干防干梅也有桃诸梅皆是其干者榛似栗而小`】　荐用雕玉【`明堂位荐用玉豆雕篹注篹笾属`】器用陶匏【`讳郊天`】　主人自彻【`凡祭于公必自彻其爼主人自致其酱则客彻之非宾客一人彻注同事各居者`】妇人不彻【`凡芜妇人不彻质不备礼`】　进爼不坐【`记取爼进爼不坐`】羞爼于内【`凡羞爼者则于内注爼祭也`】　増祭器不【`孔帖顔真卿摄事太庙言祭器不元载以为诽谤贬峡州别驾`】器皿觕【`韩愈祭神文器皿觕不能严清`】　有名无器【`隋书志祭图惟有三樽一曰象樽周樽也二曰山罍夏樽也三曰着樽殷樽也徒有其名竟无其器`】以多为贵【`孔帖许敬宗言笾豆以多为贵宗庙乃逾于祭天请以大祀十二中祀十小祀八大祀中祀簠簋及防爼皆一小祀无防爼诏可`】　必洁坛堂【`柳宗元监祭使记樽彞罍洗爼豆盛斚之器必洁乎坛堂之上`】私习簠簋【`元和圣德诗掉弃兵革私习簠簋`】爼后接神【`彚苑详注凡祭祀以入爼天神之爼以黄钟为宫地祗之爼以太簇为宫人鬼之爼以无射为宫又以彻豆凡祭爼之后接神之曲亦如之`】泪落入爼【`韩愈诗戚见客色泪落入爼`】原祭器不逾境【`曲礼大夫去国祭器不逾境大夫寓祭器于大夫士寓祭器于士也`】牺象不出门【`左传`】  

祝史一  

原将命【`郊特牲祝将命也注用传命于神也`】荐信【`左传齐侯有疾欲诛祝史娄子曰有德之君外内不废上下无怨动无违事其祝史荐信无愧心矣是以鬼神用享国受其福祝史与焉`】　正辞【`左传祝史正辞`】賛奠【`小祝掌凡大祭祀逆齍盛送逆尸沃尸盥賛隋賛彻賛奠`】　在庙【`宗祝在庙`】于室【`诏祝于室`】　増直主　索祊【`郊特牲直祭祝于主注直正也索祭祀于祊注索求神也`】诹日【`潘岳借田赋祝宗诹日`】徙主【`左传子产使祝史徙主祏于周庙`】　求媚【`左传`】  

【`赵武对楚王曰进退无辞则虚以求媚是以鬼神不飨`】聚祭【`郑晓古言月令孟冬腊先祖五祀聚祭之`】原事鬼神【`大祝掌六祝之辞以事鬼神示祈福祥求永贞一曰顺祝二曰年祝三曰吉祝四曰`】  

【`化祝五曰瑞祝六曰荚祝`】告慈孝【`礼运祝以孝告嘏以慈告是谓大祥`】　掌六祈【`大祝掌六祈以同鬼神示一曰二曰造三曰禬四曰禜五曰攻六曰说`】辨九祭【`大祝辨九祭一命祭二衍祭三炮祭四周祭五振祭六擩祭七絶祭八缭祭九共祭`】　祈福祥　逺疾【`小祝掌小祭祀将事禳祷祀之祝号以祈福祥顺丰年逆时雨宁风旱弭烖兵逺疾`】　原不越樽爼【`庄子庖人虽不治庖尸祝不越樽爼而代之矣`】徧取黍稷【`嘏之礼徧取黍稷牢肉以授尸也`】  

祝史二  

原致告【`工祝致告`】酳尸【`卒爵饮之注酳尸嘏主此卒爵`】　祝嘏【`礼修其祝嘏`】祝号【`甸祝掌四时之田表貉之祝号注甸者谓甸以习兵之礼故尔貉祭欲获之多`】　増祝人【`元史祭先圣庙明賛唱曰祝人取祝`】祝宰【`文献通考汉歳祠祝宰乐人万二千一百四十七人`】　祝版【`又曰开元礼旱祈太庙礼毕祝版焚于斋坊`】祝署【`孔帖肃宗复两京遣左司郎中李选告宗庙祝署嗣皇帝真卿谓礼仪使崔器曰上皇在蜀可乎器遽奏改之`】　秘祝【`史记封禅书祝官有秘祝即有菑祥輙祝祠移过于下`】小祝【`周礼小祝逆时雨宁风旱`】　原作六辞【`大祝作六辞以通上下亲疎逺近一曰祠二曰命三曰诰四曰会五曰祷六曰诔`】辨六号【`大祝辨六号一曰神号二曰鬼号三曰示号四曰牲号五曰齍号六曰币号注号为尊其名更为美称焉`】　无愧词【`叔向曰范武子之家事治言于晋国无隠情其祝史陈信于鬼神无愧祠`】不胜诅【`左传祝有益也诅亦有损晏子为齐侯言人怨皆诅上祝不能胜兆人诅`】　増太祝位【`文献通考郊祀前三日设诸太祝位于牲东各当牲后`】祠祝官【`汉书志长安置祠祝官女巫`】　原祀事孔明【`诗祝祭于祊祀事孔明`】祝史矫举【`左传季梁曰祝史矫举以祭臣不知其可也`】　宜稼于田【`嘏辞宜稼于田睂寿万年`】宜穑于房【`变黍言穑欲重稼也`】　宗庙本仁　祝嘏首义　鬼神飨德　辞说贵诚　量人授举斚【`斚当为嘏`】啐酒进聼嘏【`嘏长也大也授尸以长大之福`】　乞灵必由乎明德　徼福不在乎愧辞　黍稷馨香叶于明德　牲牷肥腯奉以正辞  

馂  

原不祭【`曲礼饯余不祭注食人之余曰馂礼轻故不敢祭`】从卑【`又曰父不祭子夫不祭妻注祭先也从卑处家故不祭`】　祭之末【`祭统祭有馂祭之末也`】神之惠【`又云尸亦馂鬼神之余惠术也可以观政矣`】　君与卿【`又尸谡君与卿馂注谡起也`】下馂上【`又君起大夫馂臣馂君之余也大夫起士馂贱馂贵之余也士起各执其具出陈堂下百官馂彻之下馂上之余也`】　増社人馂【`文献通考诸里祭社稷出其余馔社人等皆于此馂如常会之仪`】媵御馂【`礼乐志媵馂皇太子馔御馂妃之馔`】　三举不馂【`周礼王斋则日三举不敢馂余以渎精明`】四簋有馂【`祭有馂以四簋黍`】　妇馂姑馔【`孔帖诸臣之子一品至三品为一等四品至五品六品至九品为一等賛者设尊于室内北牖下馔于房内西牖下如同牢牲体皆节折右载之于舅爼左载之于姑爼妇入房妇进西享再拜坐将馂舅命易酱内賛者易之妇及馂姑馂妇祭内賛者助之`】子祭父馂【`文苑英华甲监享以胙归父馂而祭康子元判馂食烟达应非尊者之余`】  

归胙  

原受厘【`宣室受厘注厘祭余也`】执膰【`传祀有执膰戎有受脤`】　増受脤【`杜预注受脤谓君祭以肉赐大夫社之戎祭也`】外胙【`文苑英华单有邻归胙判用广中厨因兹外胙`】　原宰孔赐【`左传宰孔赐齐桓公曰天子有事于文武使孔赐伯舅胙`】申生归【`又曰公子祭曲沃归胙于公`】　亲兄弟【`以脤膰之礼亲兄弟之国`】赐诸侯【`天王使石尚来归脤脤祭余肉所以赐诸侯与之同福也`】　増从桑颁胙【`宋书志晋武太康九年杨皇后躬桑于西郊祀先蚕祀毕彻馔颁余胙于从桑及奉祀者`】德夀进胙【`宋史志乾道元年正月一日有事南郊礼成乃进胙于德寿宫`】奉礼赐胙【`唐书礼志六曰进熟诸祝皆进跪彻豆还尊所奉礼郎曰赐胙賛者曰众官再拜在`】  

【`位者皆再拜`】太祝减胙【`又云太祝减神前三牲胙肉共置一俎`】　驿赴进胙【`元史摄祀礼毕光禄卿奉胙进于阙廷驾幸上都则以驿赴奉进`】司徒进胙【`唐书礼志太祝以胙肉授司徒以进皇帝每受以授左右乃跪取爵饮`】　味过瀹凤　珍越屠龙【`见刘孝绰谢赉胙肉啓`】  

修废祭  

増祀虞帝【`左传晋史赵曰陈颛顼之族胡公不淫故周赐之姓使祀虞帝`】崇皥祭【`又曰邾人灭须句须句子来奔成风为之言于公曰若封须句是崇皥祭而修祀纾祸也`】　修常祀【`玉海汉文帝十五年夏四月诏修天下名山大川常祀而絶者有司以嵗时致祭`】复旧制【`又曰汉光武都洛阳六宗废不血食今宜复旧还祭六宗`】　原晋修虞祀【`晋灭虞而修虞祀且归职贡于王`】燕祭齐庙【`乐毅下齐七十城而修齐宗庙`】　索神求废【`周礼荒政索鬼神注求废祀而修之`】兴灭继絶　增章帝修祀【`玉海汉章帝元和二年正月诏修羣祀`】世祖修祀【`汉书郊祀志自秦以来讫王莽典祀或有未修而爰居之众焉世祖中兴修复旧祀方之前事□殊矣`】复祭大火【`玉海绍兴三年初复大火之祭`】请祀脽上【`孔帖唐宗自东都还张说见`】  

【`曰太原王业所基由河东入京师有汉武脽上祠此礼废阙愿为三农祈谷诚四海之福帝从之`】　原汉李夑祭王成【`夑父固为梁冀所诛王成存救夑夑故祭之`】晋韦祭应詹【`晋书京兆韦防乱之际亲属并尽闻应詹名遂依之詹与分甘共苦情若兄弟荐之位至少府卿既受詹生成之惠詹卒遂制朋友之服祭詹终身`】　虽鲁史垂训不祀非族　而周书咸秩亦祭无文  

薄祭  

原尽志【`外则尽物内则尽志此祭之心尽物祭物备也`】能贫【`郑子张命黜官薄祭曰贵而能贫可以后亡也`】　昭俭【`左传清庙茅屋大路越席大羮不致粢食不凿昭其俭也`】去奢　荐信【`左传茍有明信涧汉沼沚之毛潢污行潦之水可荐于鬼神`】享德【`鬼神享徳`】　増掇毛【`柳识吊夷齐文掇涧溪之毛荐精诚而已`】酌水【`唐书王义方贬授吉安丞行至南海舟人将以酒脯致祭义方曰黍稷非馨义在明德乃酌水而祭`】　桂酒　椒浆【`见楚祠`】　山羞　野酌【`王僧达祭顔光禄文以山羞野酌敬祭顔君之墓`】　奠徐穉【`殷允祭徐穉文试守豫章太守谨奉清酌芗合一簋单羞再拜奠故聘豫章徐先生`】祭梁鸿【`周祗祭梁鸿文陈郡周颖文以蕰藻行潦祀梁先生`】　从省约【`山堂肆考宋孝宗诏云太祖皇帝干徳元年郊祀诏书有云务从省约毋致劳烦仰见祀天之诚养民之心也`】将俭约【`杨仲昌议君人者有国奉先敬神严享岂肥浓以为上将俭约以表诚`】　原祀无丰昵【`尚书典祀无丰于昵注无于亲近之庙而致丰`】菲不废礼【`君子不以菲废礼注言虽俭薄而礼不可废也`】　西邻禴祭【`易东邻杀牛不如西邻之禴祭实受其福禴薄祭也`】晏子豚肩【`晏平仲祀其先人豚肩不掩豆`】　増黜官薄祭【`左传郑公孙黑肱有疾归邑于公召室老宗人立段而使黜官薄祭`】鸡酒薄祭【`后汉徐穉传黄琼卒穉粮徒歩到江夏赴之设鸡酒薄祭哭毕而去`】　原既丰省之有差　何贵贱而无别　奉能贫之戒不可永丰　非示俭之时亦宜尽物洁以精诚茍蘩藻而劳矣　怠其肃敬虽牺牲而吐  

之　敬以致诚虽苹蘩之可荐　俭不中礼亦秕稗而为讥  

淫祀  

原不歆【`左传神不歆非民不祀非族`】无福【`非所祭而祭之名曰淫祀淫祀无福`】　卜河【`楚昭王有疾卜之曰河为祟大夫请祭王曰三代命祀祭不越望江汉濉漳楚之望也不谷虽不德河非所获罪也遂不祭孔子曰楚王知天道也`】祭野【`左传辛有适伊川见被发而祭于野者曰此其戎乎其礼先亡矣`】　诬祭【`不首其义故诬于祭也首本也`】謟祭【`非其鬼而祭之謟也`】　増荒巫【`李白天长节度常公碑中使遍祈名山公衡而称曰今主上圣明懐于百神淫昬之鬼不载祀典若烦国礼是荒巫风`】妖神【`元稹赛神诗村落事妖神林木大如村事来三十载巫觋传子孙村中四时祭杀尽鸡与豚`】原用蔡子【`传楚灵王灭蔡用隐太子于冈山申无宇曰五牲不相为用祭马祖不用马之`】  

舍神君【`武帝求神君乃舍之于上林中号碗氏馆神君者长陵女子以乳子死见神于先后宛若宛若祠之其室人多徃祠帝外祖母平原君亦徃祠之及上即位厚礼置祠内中闻其言不见其人注先后妯娌也宛若字也`】　増鼻亭神【`唐柳宗元斥鼻亭神记鼻亭神象祠也元和九年河东薛公以为恶徳而去之`】庐山庙【`后汉书乐巴传庐山庙有神于帐中与人言语饮酒投杯能令宫亭湖中分风船行者举帆相逢已未到日数日庙中神不复作声郡中常患黄父鬼为百姓害巴到皆不知所在郡内无复疾疫也`】项羽庙【`朝野佥载垂拱中狄仁杰为淮南安抚作檄告于项羽遂除项王庙余小祠并尽坏惟禹`】  

【`庙存焉`】董卓庙【`髙适董卓庙议茍斯鬼足尚则汉莽可得而神晋敦可得而庙桓元父子可享于江都朱泚弟兄可祠于朔土何馨香之气而用于暴悖之鬼哉`】　妬女祠【`孔帖帝幸洛阳宫道出妬女祠`】将军庙【`幽恠录郭元振自晋至汾夜至古庙闻女子哭声曰妾乡有乌将军每歳乡人择美女嫁焉未几将军入公取佩刀断其腕天明视之乃猪蹄也`】　坏房祀【`文献通考汉桓帝延熹八年壤郡国诸房祀`】除淫祀【`孔帖李德裕为浙西观察使除淫祀一千一十所`】　祭海神祭盐井【`文献通考宋髙宗绍兴二十三年将作监主簿孙祖寿言今浙东有杀人而祭海神者四川又有杀人而祭盐井者守令不严以禁之生人实被其害`】　立九州【`文献通考宋武帝永初二年普禁淫祀孝建初更修废祠明年立九州庙于鸡笼山大聚羣臣加四方诸神爵秩`】留四祠【`玉海唐狄仁杰持节江南俗多淫祀仁杰禁止止留夏禹吴太伯季札伍员四祠而已`】　闽越事鬼【`陆野庙碑闽粤间好事鬼山椒水溃多淫祀其貌有雄而毅而古者则曰将军有温而愿哲而少者则曰某郎有媪而尊严者则曰姥有容而艳者则曰姑`】昊俗事鬼【`孔帖于頔为湖州刺史昊俗事鬼頔疾其淫祀废生业神宇皆撤去惟吴太伯伍员等庙存焉`】　梁镇上书【`孔帖肃宗时乘国用覂屈宰相王璵以祈禬进禁中祷祀穷日夜中官用事给养繁靡羣臣莫敢切谏昭应令梁镇上书劝帝罢淫祀其他不暇及也`】罗珦下令【`孔帖罗珦擢庐州刺史民间病者舍医药祷淫祀珦下令止之`】　楚媪迎神【`文苑英华李嘉祐夜闻江南人家赛神因题即事云南方淫祠古风俗楚媪解唱迎神曲`】岭南信鬼【`六帖韦正贯拜岭南节度使尽毁淫祠会海水溢人争咎彻祠事正贯登城沃酒以誓曰不当神意长令任其咎无逮下民俄而水去民乃信之`】　鸡当雁鹜　犬当麋鹿【`文献通考王莽末年崇鬼神淫祀凡千七百所用三牲鸟兽三千余种后不能备乃以鸡为雁鹜犬当麋鹿`】　荧惑于人【`孔帖陈子昂言巫鬼淫祀荧惑于人者禁之`】昬越之祀【`陈晏祀黄熊说黄熊之厉吾不敢闻晋侯方疾偶梦色象之一物安可执加鮌厉而为昬越之祀哉`】　原茍异苹蘩之诚　是用秕稗之礼　鬼虽求食宜秩无文　神亦依仁不歆非　邾子无道用鄫君于睢社　文仲不智祀爰居于鲁门  

渎祀  

原弗钦【`尚书黩于祭祀时谓弗钦礼烦则乱事神则难`】不敬【`祭义祭不欲数数则烦烦则不敬祭不欲疏疏则怠怠则忘`】　増贯渎【`左传贯渎鬼神`】荒渎【`唐卢恕修楚州伍相庙记伍员庙在吴歴代皆崇其祀椎牛酾酒小民有至破产者北齐清河王励刺此州申教部民不宜荒渎非神之意`】恠谈【`皮日休端忧祀肸蛮以恠谈兮`】魅醉【`巫妖治而魅醉`】　原神无常享【`尚书鬼神无常享享于克诚`】君有何福【`左传季梁谓随侯君虽独丰其何福之有`】　逮闇而祭【`礼器季氏祭逮闇而祭日不足继之以烛虽有彊力之容肃敬之心皆倦怠矣注自晓至夕以其久`】跛倚以祭【`又曰有司跛倚以临祭其为不敬也大矣他日祭子路与质明而始行事晏朝而退孔子曰谁谓由也而不知礼乎注美之也跛倚偏立不敬也`】　禴祭不如【`易东邻杀牛不如西邻禴祭言奢而慢不如俭而敬也`】行潦可荐【`详薄祭`】　敬不足也【`子路问于夫子曰祭礼与其敬不足而礼有余也不若礼不足而敬有余也`】神其吐之【`吐之不歆也`】　礼由烦乱祭以严终　増不严斋戒【`益都耆旧传汉文帝时张寛为侍中从祀甘泉至渭`】  

【`桥有女子浴于渭水乳长七尺上怪其异遣问之女曰帝后第七车知吾所来时寛在第七车中对曰天星主祭祀斋戒不严则女人星见`】不斋于次【`隋书大业十年冬至祀圆丘帝不斋于次诘朝备法驾至便行礼是日大风帝独献上帝三公分献五帝礼毕御马疾驱而归`】　原忘若思之貌防如在之神　宜顺时而不数多奚以为　茍在礼而或烦过犹不及  

逆祀  

原不首义【`不首其义故诬于祭也首本也`】安知礼【`子曰臧文仲安知礼`】　増致夫人【`左传僖公八年秋七月禘于太庙用致夫人杜注夫人淫而与杀不薨于寝于礼不应致故书之`】立褒德【`唐苑神龙中中宗为皇后韦氏祖考立庙曰褒德`】　原聼跻僖公【`左传有事于太庙跻僖公逆祀也君子以为失礼礼无不顺祀国之大事也而逆之可谓礼乎仲尼曰臧文仲不智者三纵逆祀不知也注僖公是闵公庶兄继闵公而立庙当在闵公下今夏父弗綦为宗伯以僖公年长又是文公之父阿顺时君故升僖公于闵公上聼夏父弗綦跻僖公故曰纵也`】不观鲁禘【`子曰禘自既灌而徃者吾不欲观之矣既灌之后则序昭穆而鲁逆祀跻僖公乱昭穆故不欲观也`】　増王莽九庙【`汉书王莽传莽毁撤西苑城中馆凡十余所取其材瓦以起九庙`】武氏七庙【`孔帖裴炎传后已持政武承嗣请立七庙追王其先`】  

不祀  

原无乃殄【`左传狐突谓申生曰君祀无乃殄乎`】不其馁【`又曰鬼犹求食若敖氏之鬼不其馁而`】　増不禳火【`左传杜预注禆灶欲用瓘斚禳火子产不聼`】不禜龙【`又曰郑大水龙鬭于国门之外国人请为祭子产勿许`】　原身不亲莅【`故君子之祭也必身亲莅之有故则使人可也虽使人不失其义者君明其义故也言苟明祭义虽使人祭不失其义也`】吾不与祭【`子曰吾不与祭如不祭`】　不享久矣【`卫成公梦康叔曰相夺予享公命祀相寗武子曰神不歆非杞鄷何事相之不享于此久矣`】不祀忽诸【`左传楚灭六蓼臧文仲曰臯陶庭坚不祀忽诸德之不建民之无援哀哉注六与蓼二国皆臯陶后`】　祭祀不辍　宗庙不享　汤征葛伯【`葛伯不祀汤始征之`】晋灭鄷舒【`鄷舒不祀晋灭之潞相`】　楚让夔子【`夔子不祀祝融与鬻熊楚人让之`】卫梦康叔【`详上`】　増不祀太山【`左传隠公八年郑伯请释太山之祀而祀周公以太山之祊易许田三月郑伯使宛来归祊不祀太山也`】不祷桑林【`又曰晋侯及着雍疾卜桑林见荀偃士匄欲奔请祷焉荀防不可`】　太岳絶禋【`春秋对类赋许絶太岳之禋`】江左不祀【`晋志江左以来不立七祀`】　四望莫修【`杨烱少姨庙碑四望于是莫修`】八神无主【`唐文粹八神以之无主`】　不获歆祀【`左传公子騑曰大国不加徳音而乱以要之使其鬼神不获歆其禋祀`】不时荐见【`孔帖神龙元年大水宋务光上书曰传曰简宗庙废祠祀则水不润下自陛下御极郊庙山川不时荐见`】　地僻易芜徒生荆棘水深难渉谁荐苹蘩【`张谓虞帝庙碑三湘南□帝之遗庙存焉地僻易芜徒生荆棘水深难渉谁荐苹叶先圣不祀后贤之过`】  

## 御定渊鉴类函卷一百七十四

礼仪部二十一【`防　天子加元服皇太子冠　女筓`】  

冠一  

増释名曰冠者贯也所以贯韬发也　舆服志曰圣人见鸟兽有冠角防胡之制遂作冠冕缨緌　原礼记曲礼曰二十曰弱冠　増又曰男子二十冠而字【`汉戴圣云男子阳也阳成于隂偶数起于二终于二十谓之小成而冠孔颖逹云十九以下为阳身有徳行幼为大夫则不待二十而冠`】　原郊特牲曰冠义始冠之缁布之冠也太古冠布齐则缁之其緌也孔子曰吾未之闻也冠而敝之可也适子冠于阼以着代也醮于客位加有成也三加弥尊谕其志也【`始加缁布次皮弁次爵弁冠益尊则志益大也`】冠而字之敬其名也　増又曰委貌周道也章甫殷道也毋追夏后氏之道也周弁殷哻夏收三王共皮弁素积无大夫冠礼而有其昏礼古者五十而后爵何大夫冠礼之有诸侯之有冠礼夏之末造也　内则曰二十而冠始学礼可以  

衣裘帛舞大夏惇行孝弟博学不敎内而不出　原冠义曰冠而后服僃服僃而后容体正顔色齐辞令顺【`言服未僃未可求以三始也`】　増又曰古者冠礼筮日筮宾所以敬冠事敬冠事所以重礼重礼所以为国本也见于母母拜之见于兄弟兄弟拜之成人而与为礼也元冠元端奠挚于君遂以挚见于乡大夫乡先生以成人见也成人之者将责成人礼焉也责成人礼焉者将责为人子为人弟为人臣为人少者之礼行焉故曰冠者礼之始也嘉事之重者也是故古者重冠重冠故行之于庙　曽子问曰父殁而冠则已冠埽地而祭于祢已祭而见伯父叔父而后飨冠者　小记曰丈夫冠而不为殇　原仪礼士冠礼曰筮于庙门【`庙谓祢庙不于堂者嫌蓍之灵由庙神也`】若不吉则筮逺日【`旬之外`】主人戒賔宾礼辞许主人再拜宾荅拜主人退宾拜送前期三日筮宾如求日之仪乃宿宾宾许主人再拜宾荅拜主人退宾拜送宿赞冠者一人亦如之　増戒宾曰某有子将加布于其首愿吾子之敎之也宾对曰某不敏恐不能共事以病吾子敢辞主人曰某犹愿吾子之终敎之也宾对曰吾子重有命某敢不从宿曰某将加布于某之首吾子将涖之敢宿宾对曰某敢不夙兴　冠日夙兴设洗直于东荣水在洗东【`荣屋翼也`】陈服于房中西墉下东领北上爵弁服纁裳纯衣缁带韎韐【`此与君祭之服爵弁冕之次也其色赤而微黒如爵头然其布三十升纁裳浅绛裳纯衣丝衣也韎韐緼韨也`】皮弁服素积缁带素韠【`此与君视朔之服也皮弁者以白鹿皮为冠象上古也积犹辟也以素为裳辟蹙其要中`】元端元裳黄裳杂裳可也缁带爵韠【`此莫夕于朝之服元端即朝服之衣易其裳耳上士元裳中士黄裳下士杂裳杂裳者前元后黄士皆爵韦为韠其爵同不以元冠名服者是为缁布冠陈之`】缁布冠缺项青组缨属于缺缁纚广终幅长六尺皮弁筓爵弁筓缁组纮纁边同箧【`缺读如頍缁布冠无筓着頍围发际结项中隅为四缀以固冠也项中有亦由固頍为之耳今未冠筓者着卷帻頍象之所生也纚今之帻梁纚一幅长六尺足以韬发而结之矣筓今之簪有筓者屈组为纮垂为饰无筓者缨而结其绦纁边组侧赤也同箧谓此以上六物`】栉实于箪【`箪笥也`】蒲筵二在南【`筵席也`】侧尊一甒醴在服北有篚实勺觯角柶脯醢南上【`侧犹持也谓无元酒勺尊升所以酒也爵三升曰觯柶状如匕以角为之`】爵弁皮弁缁布冠各一匴执以待于西坫南南面东上【`匴竹器今之冠箱也执之者有司也`】主人元端爵韠立于阼阶下直东序西面【`元端士入庙之服也堂东西墙谓之序`】兄弟毕袗元立于洗东西面北上【`兄弟主人亲戚也袗同也元者元衣元裳缁带韠也`】摈者元端负东塾【`门内东堂负之北面`】将冠者采衣紒在房中南面【`采衣未冠者所服缁布衣锦缘锦绅并纽锦束发也紒结发`】宾如主人服赞者元端从之立于外门之外摈者告主人迎出门左西面再拜宾荅拜主人揖赞者与宾揖先入【`赞者贱揖之而已又与宾揖先入导之`】毎曲揖至于庙门揖入三揖至于阶三让主人升立序端西面宾西序东面赞者盥于洗西升立于房中西面南上【`盥于洗西由宾阶升也立于房中近其事也`】主人之赞者筵于东序少北西面【`筵布席也东序主人位也适子冠于阼少北避主人`】将冠者出房南面赞者奠纚筓栉于筵南端【`宾之赞冠者也`】宾揖将冠者即筵坐赞者坐栉设纚宾降主人降宾盥卒揖让升主人升复初位宾筵前坐正纚兴降西阶一等执冠者升一等东西授宾【`缁布冠也`】宾右手执项左手执前进容乃祝坐如初乃冠兴复位赞者卒【`进容者行翔而前跄焉卒谓设頍项结缨也`】冠者兴宾揖之适房服元端爵韠出房南面宾揖之即筵坐栉设筓宾盥正纚如初降二等受皮弁右执项左执前进祝加之如初复位赞者卒纮【`谓系属之`】兴宾揖之适房服素积素韠容出房南面宾降三等受爵弁加之服纁裳韎韐其他如加皮弁之仪【`他谓卒纮容出`】彻皮弁冠栉筵入于房筵于户西南面赞者洗于房中侧酌醴加柶覆之面叶【`面前也叶柶大端`】宾揖冠者就筵筵西南面宾受醴于户东加柶面枋【`枋为柄`】延前北面冠者筵西拜受觯宾东面荅拜荐脯醢冠者即筵坐左执觯右祭脯醢以柶祭醴二兴筵末坐啐醴防柶【`扱柶于醴中`】兴降筵坐奠觯拜执觯兴宾荅拜冠者奠觯于荐东降筵北面坐取脯降自西阶适东壁北面见于母【`荐东荐左也凡奠爵将举者于右不举者于左适东壁者出闱门也时母在阐门之外`】母拜受子拜送母又拜宾降直西序东面主人降复初位冠者立于西阶东南面宾字之冠者对【`对辞未闻`】宾出主人送于庙门外请醴宾宾礼辞许宾就次冠者见于兄弟兄弟再拜冠者荅拜见赞者西面拜亦如之入见姑姊如见母乃易服服元冠元端爵韠奠挚见于君遂以挚见于乡大夫乡先生乃醴宾以一献之礼【`一献者主人献宾而已即燕无亚献者献酢酬宾与主人各两爵而礼成`】主人酬宾束帛俪皮【`束帛十端也俪皮两鹿皮也`】赞者皆与赞冠者为介【`介宾之辅以赞为之尊之也`】宾出主人送于外门外再拜归宾俎【`一献之礼有荐有俎使人归之宾家也`】若不醴则醮用酒【`酌而无酬酢曰醮上文适子冠于阼三加讫一醴于客位是周法若醮用酒非周法则夏殷之礼也郑注谓国有旧俗可行圣人用焉不改也`】始加醮用脯醢加皮弁再醮摄酒【`摄犹整也`】其他皆如初加爵弁三醮有干肉折俎哜之其他如初若孤子则父兄戒宿【`父谓诸父`】若庶子则冠于房外南面遂醮焉【`不于阼非代也不醮于客位成而不尊`】冠者母不在则使人受脯于西阶下【`不在者或归寕或疾病使人受脯于后见之也`】　原始加祝曰令月吉日始加元服弃尔幼志顺尔成徳夀考唯祺介尔景福再加曰吉月令辰乃申尔服敬尔威仪淑慎尔徳睂夀万年永受胡福三加曰以嵗之正以月之令咸加尔服兄弟具在以成厥徳黄耉无疆受天之庆　醴辞曰甘醴惟厚嘉荐令芳拜受祭之以定尔祥承天之休寿考不忘　醮辞曰旨酒既清嘉荐亶时始加元服兄弟具来孝友时格永乃保之再醮曰旨酒既湑嘉荐伊脯乃申尔服礼仪有序祭此嘉爵承天之祜三醮曰旨酒令芳笾豆有楚咸加尔服肴升折俎承天之庆受福无疆　字辞曰礼仪既备令月吉日昭告尔字爰字孔嘉髦士攸宜宜之于假永受保之曰伯某甫【`仲叔季惟所当`】　五经要义曰冠嘉礼也冠首服也首服既加而后人道备故君子重之以为礼之始　増陈祥道礼书曰士礼始加缁布不忘本也次加皮弁朝服也三加爵弁祭服也不忘本然后能事君能事君然后能事神所谓三加弥尊喻其志者如是而已　又曰筮必于庙尊其尊也庙必于祢亲其亲也士筮于门而不于堂避其君也筮必面西求诸阴也卦者必居筮之左上其北也聘礼君受聘于先君之祧卿受问于祖庙士冠士昬皆止言庙则凡言庙者祢庙也记曰凡行事受于祢庙是也若诸侯则冠于祖庙左氏曰以先君之祧处之是也　又曰宾盥所以致洁降盥降受冠弁所以致敬始加受冠降一等执者升一等再加降二等三加降三等以服弥尊故降弥下也始祝弃尔幼志顺尔成徳再祝敬尔威仪淑慎尔徳三祝兄弟具在以成厥徳以顺成徳然后慎徳慎徳然后能成徳也　又曰冠必用醴若不用醴则醮焉以醴者太古之物故其礼简所以示质酒者后世之味故其礼烦所以示文故适子用醴庶子用醮适妇有醴与飨庶妇使人醮之不飨是醮轻于醴也　又曰既冠乃醴宾以一献之礼酬宾束帛俪皮赞者皆与盖君子之于人劳之必有以礼之故昏礼飨送者乡饮司正祭礼宾尸冠礼醴宾其义一也　司马光曰古者二十而冠将责为人子为人弟为人臣为人少者之行于其人故其礼不可不重也近世人情轻薄生子犹饮乳已加巾帽有官者或为制公服而弄之过十嵗犹总角者鲜矣彼责以四者之行岂能知之故往往自幼至长愚騃如一由不知成人之道也古礼虽称二十而冠然世俗之弊不可猝变若敦厚好古之君子俟其子年十五以上能通孝经论语粗知礼义然后冠之斯为美矣　又曰古礼谨严之事皆行之于庙今人既少家庙其影堂亦褊隘难以行礼但冠于外防可也　家礼曰男子年十五至二十皆可冠必身及父母无期以上丧始可行之　又曰古者筮日今不能然但正月内择一日可也前期三日主人告于祠堂【`主人谓冠者之祖父若宗子已孤而自冠则自为主人也`】　又曰古者筮宾今不能然但择朋友贤而有礼者一人可也前期三日主人自诣其家请之地逺则遣子弟致书【`筮日所以求夫天之吉筮宾所以择夫人之贤`】　又曰前一日遣子弟以书致辞曰某将以来日加冠于子某吾子将涖之敢宿荅书曰某敢不夙兴　又曰设盥帨于防事如祠堂仪以帟幕为房于防事之东北或防事无两阶则以垩画而分之　又曰厥明夙兴陈冠服有官者公服带靴笏无官者襕衫带靴通用皁衫深衣大带履栉掠皆卓子陈于房中又用卓设酒注盏盘幷脯醢楪于衣卓之北其幞头帽子幷冠筓巾各以一盘盛之蒙以帕陈于两阶执事者一人守之　又曰主人以下序立宾至主人迎入升堂宾揖将冠者就席为加冠巾冠者适房服深衣纳履出再加帽子服皁衫革带系鞋三加幞头公服革带纳靴执笏若襕衫纳靴乃醮宾字冠者【`宾或别作辞命以字之之意亦可`】出就次主人以冠者见于祠堂冠者见于尊长乃礼宾冠者遂出见于乡先生及父之执友　又曰主人以酒延宾及傧赞者酬之以币而拜谢之宾赞有差　嫡子三加皆祝而冠又祝而酌又祝而字庶子三加既加然后酌而祝之又祝而字其即席而冠也嫡子西面庶子南面  

冠二  

増国语赵文子冠见韩献子献子曰戒之此谓成人成人在始与善始与善善进善不善蔑由至矣始与不善不善进不善善亦蔑由至矣如草木之产也各以其物人之有冠犹宫室之有墙屋也粪除而已又何加焉【`粪除喻自修洁`】　襄公九年晋人不得志于郑以诸侯复伐之公送晋侯晋侯以公宴于河上问公年季武子对曰会于沙随之嵗寡君以生晋侯曰十二年矣是谓一终一星终也国君十五而生子冠而生子礼也君可以冠矣大夫盍为冠具武子曰君冠必以祼享之礼行之以金石之乐节之以先君之祧处之今寡君在行未可具也请及兄弟之国而假僃焉晋侯曰诺公还及卫冠于成公之庙假钟磬焉礼也　原东观汉记曰马防子钜为常从小侯六年正月斋宫中上欲冠钜夜拜为黄门郎御章台下殿陈鼎俎自临冠之　増南史宋宝华父当晋末戍长安父曰须我还为汝上头后长安陷父殁宝年七十不冠或问之辄号恸　柳宗元与章中立书云古者重冠礼将以责成人之道是圣人所尤用心也数百年来人不复行近有孙昌者独发愤行之明日造朝荐笏言于卿士曰某子冠毕应之者咸怃然京兆尹郑叔则艴然曳笏却立曰何预我耶廷中皆大笑天下不以非郑尹而快孙子何哉独为所不为也　宋徳祐二年元兵破潭州时知衡州尹谷寓城中乃为二子行冠礼或曰此何时行此迂阔事谷曰正令儿曹冠带见先人于地下耳既毕礼与家人自焚死  

冠三  

原筮门　冠阼【`仪礼郑注筮者问日吉凶于易也冠必筮日于庙门者重成人之礼　下详冠一`】　慎徳　敬名　谕志　成徳【`并详冠一`】　一献　三加【`仪礼乃礼宾以一献之礼　下详冠一`】　正体　饰容【`礼记冠者礼之始也凡人之所以为人者礼义也礼义之始在于正容体齐顔色顺辞令　下见应亨赠四王冠诗`】　卜日　筮宾【`礼论王彪之以为礼冠自卜日不必三元也又礼夏冠用葛屦冬冠用皮屦明无定时也　郑注筮宾筮可使冠子者`】　节金石　陈鼎俎【`并详冠二`】　敬威仪　齐颜色【`上详冠一　下详正体注`】　增父命　母拜【`上见孟子下详冠一`】　栉发　加筓【`家礼冠者即席赞者为之栉发合紒　家礼执事者以冠筓盘进宾降一等受冠筓乃跪加之`】　喻墙屋　设罍洗【`上详冠二　仪礼设洗直于东荣注洗者弃水器也士用铁水器尊卑皆用金罍`】华宝念父　尹谷命子【`并详冠二`】  

冠四  

原旅占【`仪礼筮人执防抽上韇受命主人卒筮东靣旅占卒进告吉若不吉则筮逺日如初注旅众也还与其属共占之`】　尊事【`古者重冠故行之于庙所以尊重事`】　请醴【`仪礼冠者立于西阶东南面宾字之请醴宾注醴当为礼`】　奠挚【`冠仪奠挚于君遂以挚见于乡大夫乡先生注乡中老人为大夫而致仕者`】　弁髦【`童子始冠成礼则弃之`】　章甫【`孔子长居宋冠章甫之冠宋其祖也`】　诸王冠【`晋书汉魏遣使冠诸王非古典于是制王十五而冠不复加使命`】　公侯冠【`公侯之有冠礼夏之末造也`】　字以相尊【`冠义已冠而字之郑注字所以相尊也`】成而不尊【`仪礼庶子则冠于房外南面遂醮焉注房外谓尊东不于阼非代父也不醮于客位成而不尊`】　内丧则废【`曾子问将冠冠者至而有齐衰大功之丧如之何孔子曰内丧则废外丧则冠而不醴彻而埽即位而哭如冠者未至则废注内丧同门也废冠因丧而废`】　丧服而冠【`又云如将冠子未及期而有齐衰大小功之丧则因丧服而冠`】　伯叔后飨【`又云父殁而冠则已冠埽地而祭于祢已祭而见伯父叔父而后飨冠者飨谓醴也`】　兄弟毕袗【`袗同也与主人同脤元端朝服主人即冠者父兄也`】　揆以吉日　登于弱年　醮于客位筮于庙门　将行嘉事　必慎令仪　服以旌礼　冠以章身　崇其着代　责以成人　僃适子之仪　责成人之道　采衣朱紃盛将冠之容　束帛俪皮厚酬宾之礼　终一献之仪以病吾子　僃三加之礼将责成人　可以冠矣则重于承宗　将有事焉必先乎大礼　处阼阶而展敬式僃三加　筮庙门以成仪终陈一甒　虽啐醴之始是能淑慎于仪　而序宾之时不闻昭告尔字  

冠五  

原诗后汉应亨赠四王冠诗曰永平四年外弟王景系兄弟四人并冠故贻之诗曰济济四令弟妙年践二九令月惟吉日成服加元首人咸饰其容鲜能离尘垢虽无兕觥爵杯醮传旨酒  

原箴梁萧子范冠子箴曰是月惟令敬择良辰式遵士典诰筮于宾嘉字爰锡醮酒方陈礼庄尔质徳成尔身永变童心长移悼齿朱锦辞发青絇在履丹石为操冰泉厉已务简朋匹田苏游止在我尚谦推物尽美面谄退言弗纳于耳直矢辞斯为良士  

原文梁沈约冠子祝文曰蠲兹令日元服肇加成徳既举童心自化行之则至无谓道賖敦以秋实食以春华无耻下问乃至髙车子孙千亿广树厥家  

増辞明宋濂郑氏三子加冠命字祝辞序曰浦阳孝义之门曰郑氏其十世之长仲徳甫筮得柔日宿余为宾将冠其从子木杲果余亲与之周旋降升以成三加之礼于是稽名定义制字命之辞曰三加三醮既僃礼仪昭告尔字各宜听之又曰尔三子者昧昧以思彼苍者天体物无遗或出或入靡不尔随尚涤尔心一发不私履善蹈道君子之归茍务口耳言从行违奚啻禽犊安于须睂又曰遵厥祖武全其秉彝羣翔于堂东埙西篪独行于庭左矩右规庶几无媿七尺之躯　又张肯字辞序曰古者冠而字敬其名也三加之后必为字辞以祝之或稽于经或据于史凡可以缮性禔身者无不可也由此观之非惟敬其名抑且以敬其身能敬其身则成人之道具矣姑苏张君芸已尝名其子曰肯又以继孟字之盖取书大诰之义虽加冠于首而未有为之辞者请余补之余虽弗获从大宾之后与闻酌醴之事然与芸已友也辄陈所见而告之其辞曰冠礼之重为敬其名茍非其人礼弗虚行伊张氏子世传以经名子曰肯厥义则宏有法于先尔基尔楹有菑于先尔播尔营勿违厥时必将必迎勿阏其成载厉载兴兹为善继父事是绳　又补危安加冠祝辞序曰冠者成人之道其礼自天子至于诸侯卿大夫士各有隆杀之节仪文虽已失传唯士冠礼独存告庙筮期宿宾命赞弁有皮爵之等裳有元黄之错器有尊甒柶觯之用鼎有干胏离肺之实三加而弥尊制字以敬名其为礼甚严矣夫何故事亲从兄忠君敬长之行望其有所成也自冠礼久废风俗頽靡冥然夜行如擿埴而索涂君子未尝不为之永慨也临川危生安清敏好脩其师曾先生旦初为字曰子定来谒禁林求予为之说予谓字之有说说文解字僃述之矣何假人言哉然三加成礼之后既命之字必造辞以祝之是犹可为也于是歴叙冠礼之严定字代名者为甚重继掇大学知止之义而申之以辞辞曰人之初生父命其名弱龄攸届乃以字称此非弥文实厚彝经四行之责用底于成又曰我后宾赞不与酌醴今补祝辞庸申规厉行固宜笃知亦须至安定其中圣域可企　方孝孺郑氏四子加冠祝辞序曰浦阳义门十世之长仲徳甫以礼冠其从子杓及诸孙燧爚燿而以字为属余惟冠礼之不行二千年矣举旷古久弛之礼而行之夫岂为耳目之美哉亦曰以古君子成人之道望乎子若孙尔上以古道望其身而不能以君子自望谓之爱身不可也余欲四子者为君子故因字以勉其徳祝辞曰加尔元服惟兹令辰匪饰其外贵乎成人昔未有知徳或未僃人曰童子宜有不至既峨尔弁而童厥心人谓之何责望也深一言之善终身可行今字告汝惟名是征  

天子加元服一  

原通典曰古者圣王重冠所以为国本也孔子曰正其衣冠尊其瞻视俨然人望而畏之又曰不庄以涖之则民不敬此人君早冠之义也王敎之本不可以童子之道治焉或云周礼虽有服冕之数而无天子冠文又仪礼云公侯冠礼者王肃郑康成皆以为夏末衰乱篡弑之所由生焉又无大夫冠礼古者五十而后爵何大夫冠礼之有周人五十而有贤才则试以大夫之事犹行士礼故筮宾于阼以着代醮于客位三加弥尊皆士礼也今按大戴礼有公冠篇云公冠四加天子亦四加又家语冠颂云王太子之冠拟诸侯之冠天子之元子亦拟诸侯四加诸侯之子同于士据此自天子至于诸侯非无冠礼但因秦焚书遂同荡灭其周制士冠礼颇僃王者时采行焉　又曰将冠筮日筮宾【`冠义曰古者圣王重冠既言古者则不起于周`】行之于庙冠委貌于阼三加弥尊【`大戴礼公冠篇公冠四加三同士后加元冕天子亦四加后加衮冕`】祼享乐于庙　増玉藻云元冠朱组缨天子之冠也缁布冠缋緌诸侯之冠也郑注皆始冠之冠是天子别有冠礼　原周制文王年十二而冠【`文王十三生伯邑考左传曰冠而生子礼也许慎五经异义春秋左氏传说曰嵗星为年纪十二嵗而一周天天道僃故人君年十二可以冠自夏殷天子皆十二而冠`】成王十五而冠【`谯周五经然否论古文尚书说武王崩成王年十三推武王以康辰嵗崩周公以壬午嵗出居东癸未嵗反礼公冠记周公冠成王命史作祝辞告是除丧冠也周公未反成王冠弁开金縢之书时十六矣是成王十五周公冠之而后出也许慎五经异义武王崩后管蔡作乱周公出居东是嵗大风王与大夫冠弁开金縢之书成王年十四是丧冠也者恐失矣按礼传天子之年近则十二逺则十五必冠矣`】　周公冠成王命祝雍曰祝王辞逹而勿多祝雍辞曰使王近于民逺于年逺于佞近于义啬于时恵于财禄贤使能其颂曰令月吉日王始加元服去王幼志服衮职钦若昊天六合是式率尔祖考永永无极　増周书曰成王将加元服周公使人来零陵取竹为冠【`玉海`】　原汉改皇帝冠为加元服汲黯传叙上正元服　恵帝加元服用正月甲子若丙子为吉　昭帝冠辞曰陛下摛着先帝之光辉以承皇天之嘉祐钦奉仲春之吉辰普尊大道之郊域秉率万福之丕灵始加昭明之元服推逺冲孺之幼志蕴积文武之就徳肃勤髙祖之清庙六合之内靡不蒙福承天无极　后汉制正月甲子若丙子为吉日可加元服仪从冠礼乗舆初加缁布进贤次爵弁次武弁次通天冠讫皆于髙庙如仪谒见【`读汉书加元服乗舆皆于髙祖庙谒见按世祖庙始冠缁布冠于宗庙从古制`】　和帝冠以正月甲子乗金根车驾六元虬至庙成礼乃廻轸反宫朝服以飨宴撞太蔟之庭钟咸献寿焉　増和帝冠以袁安为宾赐束帛乗马黄香有颂【`玉海`】原顺帝以初月丙子加元服于髙庙【`时兼用曹褒新礼其仪不存顺`】  

【`帝都洛阳亦立髙祖庙矣`】　献帝兴平元年正月甲子加元服司徒淳于嘉为宾加赐元纁驷马赐贵人王公卿司校尉城门五校侍中尚书给事黄门侍郎各一人为太子舍人　魏氏天子冠一加【`其说曰古之士礼服必三加弥尊所以喻其志至于天子诸侯数无又将以践阼临人尊极徳成不复与士以加喻勉为义礼冠于庙自魏不复在庙矣`】　东晋诸帝冠仪一加帻冕将冠金石宿设百僚陪位又先于殿上铺大牀御府令奉冕帻簪导衮服以授侍中常侍太尉加帻太保将加冕太尉读祝文曰令日吉辰始加元服皇帝穆穆思宏衮职钦若昊天六合是式率遵祖考永永无极睂寿维祺介兹景福加冕讫侍中系元紞脱帝绛纱服加衮服冠事毕太祝率羣臣奉觞上寿王公以下三称万嵗乃退【`孙毓五礼駮曰魏氏天子一加三加嫌同诸侯毓按玉藻记曰元冠朱组緌天子之冠也缁布冠缋緌诸侯之冠也其说谓皆始冠则是有次加之辞此二冠皆卑服质古势不一加必重加朝祭之服以崇弥尊圣人制礼所以一时歴加众服者今始成人卜择令日而徧加之所以重始也若冠日有不加者后必不择吉而服非重始也又礼器有以少为贵者冠不在焉记者弥尊喻志之言盖以服从卑始象徳日新不可先服尊服转而即卑今嫌士礼喻志之文因从魏氏一加之制考之玉藻似非古典今三加者先冠皮弁次冠长冠后冠进贤冠以为弥尊于意又疑裴頠荅治礼问天子礼元冠者形之成也为君未必成人故君位虽定不可孩抱而服冕弁挚虞以为天子即位之日即为成君冕服以僃不宜有加诸侯即位为成岂不定诸侯成君不拘盛典而可以冠天子成君独有火龙黼衣便不可乎意谓宜冠有加`】　成帝用三元吉日既加元服拜于太庙穆帝孝武将冠皆先以币告庙讫事又庙见　台符问脩复未毕吉凶不相干为可加元服与否王彪之议礼虽有丧冠当是应冠之年服制未终若须服终便失应冠之年故也礼所以冠无定时月春夏不可便用秋冬若今嵗内修复未毕入新年卜仲春之日加元服不失年不失礼今便准丧冠缺飨乐而行事诚有倚傍然加衮冕火龙焕然以准丧仪情有不体若别有事必速加元服权诸轻重不须脩复毕者便当准丧冠耳又议新年至尊当加元服今若依成帝故事用三元日者冠有金石之乐恐脩山陵未毕于乐便阙礼冠自卜日又云夏葛屦冬皮屦无定时不必三元也按晋故事及两汉皆非三元当任时事之宜耳又议近访得成皇帝加元服仪注阙无拜庙事按礼冠皆于庙仪礼云既毕宾出主人送于庙门明必在庙近代以来不复在庙成皇帝既加元服拜太庙以告成盖亦犹拟在庙之仪今既加元服亦应拜庙后魏正光元年秋孝明帝年十一加元服讫拜太庙大赦改元　北齐制皇帝加元服以玊帛告圆丘方泽以币告庙择日临轩中严羣官位定皇帝着空顶介帻以出太尉盥讫升脱空顶帻以黒介帻奉加讫太尉进太保之右北靣读祝讫太保加冕侍中系元紞脱绛纱袍加衮服事毕太保上寿羣官三称万嵗皇帝入温室移御座会而不上寿后日文武羣官朝服上醴酒十二钟米十二囊牛十二头又择日亲拜圆丘方泽谒庙　唐制如开元仪　増唐书志皇帝加元服有司卜日告天地宗庙前一日尚舍设席太极殿中楹莞筵纷纯加藻席缁纯次席黼纯有司设次展悬设案陈车辇如元日其日侍中版奏中严有司设罍洗于阼阶殿中监陈衮服缁纚玉簪及栉同箱尚食实醴尊于东序外帷内坫在尊北实角觯柶各一陈尊西笾豆十二俎三衮冕玊导置于箱侍中奏外办皇帝服空顶黒介帻绛纱袍出自西房即御座太尉跪脱帻太师降盥受冕读祝辞乃跪冠设簪结缨皇帝兴适东房衮服出即席南向坐太尉洗觯酌醴太师受醴读祝辞殿中监奉在位者再拜【`玊海`】　明会典天子止一加用衮冕太尉设纚太师受冕　洪武三年定前期太史院【`后改钦天监`】筮日工部制冕服翰林院撰祝文祝辞或用古辞或临时撰拟中书省承制令某官摄太师某官摄太尉既筮日遣官告天地宗庙行一献礼百官于皇城守宿侵晨具朝服行礼皇帝服空顶帻双童髻双玊导绛纱袍御舆以出文武官班齐拜毕太师太尉盥洗陞自御座西东向立太尉进就皇帝席前少右跪搢笏脱空帻授内使内使受帻置于栉箱栉毕设纚出笏兴退立太师进至御前北向立内使监令取冕立于太师之左太师祝曰令月吉日始加元服寿考维祺以介景福搢笏跪受冕加冠加簪缨讫出笏兴退立内使监令彻栉纚箱皇帝兴着衮服就座进醴太师进御座前北面立光禄卿奉酒太师受酒祝曰甘醴维厚嘉荐令芳承天之休寿考不忘祝讫跪授内使内使跪受捧进皇帝受酒祭少许啐酒讫以虚盏授内使太师太尉降阶就拜位拜舞蹈山呼毕皇帝改服通天冠绛纱袍入宫拜谒太后如正旦仪择日谒太庙其仪与时祭同见庙之明日百官具公服称贺  

天子加元服二  

原颂后汉黄香天子冠颂曰惟永元之盛代圣皇徳之茂纯躬烝烝之至孝崇敬顺以奉天以三载之孟春建寅月之上旬皇帝将加元冕简甲子之元辰厥日正于太皡厥时叶于百神皇舆幸夫金根驾元虬之连蜷建螭龙以为旂鸣节路之和鸾既臻庙而成礼乃廻轸而反宫正朝服以享宴撞太蔟之庭钟祚蕃屏与鼎辅暨夷裔之君王咸进酒于金罍献万年之玊觞  

増论明归有光天子诸侯无冠礼论曰仪礼有士冠礼无天子诸侯冠礼非逸也记曰无大夫冠礼而有其昏礼古者五十而后爵何大夫冠礼之有公侯之有冠礼夏之末造也天子之元子犹士也天下无生而贵者也继世以立诸侯象贤也明天子诸侯大夫之无冠礼也冠者将责为人子为人弟为人臣为人少之礼故冠必有主人孤子则父兄戒宿【`父谓诸父`】盖父兄以成人之礼责子弟也天子为元子之时以士礼冠所谓有父在则礼然也已奉宗统君临天下将又责之为人子为人弟为人臣为人少之礼乎家语称孔子荅孟懿子之问吾取焉曰古者王世子虽幼其即位则尊为人君人君治成人之事者何冠之有曰诸侯之冠异天子与曰君薨而世子主丧是亦冠也已人君无所殊也诸侯之有冠礼也夏之末造也此孔子之遗言也盖以祝雍颂公冠之篇则诬矣公冠曰公冠自为主迎宾揖升自阼立于席既醴降自阼飨之以三献之礼无介无乐其酬币朱锦采四马其庆也天子拟焉曰自为主曰宾降阼嫌尊矣非为人子为人弟为人臣为人少之礼也且礼自上逹而曰天子拟冠何也此非孔氏之言也公冠又曰公冠四加元冕左传季武子曰君冠必以祼享之礼行之以金石之乐节之以先君之祧处之玊藻曰始冠缁布冠自诸侯下逹冠而敝之可也元冠朱组缨天子之冠也缁布冠缋緌诸侯之冠也盖务为天子诸侯士庶之别而不知先王制冠礼之义所以同之于士庶者也  

皇太子冠一  

原周制天子之元子犹士也天下无生而贵者也【`元子嗣子也无生而贵皆由下升也明人有贤行着徳乃得贵之`】　増家语冠颂曰公冠四加元冕祭其酬币于宾则束帛乗马王太子庶子之冠拟焉【`按天子之元子犹士则天子之子虽早冠亦用士礼又曰王太子庶子亦拟诸侯四加若然诸侯之子不得四加也`】　原大戴礼逸礼曰太子既冠成人免于保傅则有司过之史有亏膳之宰太子有过史必书之　増荀子曰天子诸侯子十九而冠冠而听治　匡衡疏适子冠于阼礼之用醴众子不得与列所以贵正体明嫌疑也　汉景帝纪后三年正月皇太子冠赐民为父后者爵一级　原宣帝五凤元年皇太子以正月冠赐丞相以下帛赦徒作杜陵诸王遣使行事　増元帝纪竟寜元年正月皇太子冠赐爵　原魏氏冠太子再加皇子王公嗣子乃三【`孙毓以为一加再加皆非礼也`】冠诸王因汉遣使行事　晋恵帝为太子将冠武帝临轩使兼司徒髙阳王珪加冠兼光禄大夫屯骑校尉华廙赞冠【`武帝冠太子冠讫皆即庙见斯亦拟在庙之仪`】　泰始六年南宫王承年十五依旧应冠有司奏议礼十五成童国君十五而生子以明可冠之义又汉魏遣使冠诸王非古典于是制仪王十五而冠遂革使命咸寜二年秋闰九月遣使冠汝南王宗恵帝以正月丙午冠太子讫乃庙见怀帝亦以正月冠皇太子宋冠皇太子及蕃王以一加　齐武帝孙南郡王昭  

业冠从尚书令王俭议使太常持节一加冠大鸿胪为赞醮酒之仪国官陪位拜贺如常其日内外二品清官以上诣公车门集贺并诣东宫南门通牋别日上礼宫臣亦诣门称庆如上台之仪既冠之后克日谒庙【`俭议曰皇孙冠事歴代所无礼虽有嫡子无嫡孙然南郡王体自储晖实惟国重元服之典宜异列藩依于诸王则轻同于储皇则重按士冠礼主人元冠朝服注主人冠者之父兄也寻其言父及兄则明祖在不为主也又春秋之义不以父命辞王父命则皇太子无専用之道宜使太常持节一加冠幷撰立赞冠醮酒二辞不依藩国诏可`】祝辞曰皇帝使给事中太常武安侯萧恵本加南郡王冠筮日戒宾肇加元服弃尔幼志从厥成徳亲贤使能克崇景福醮酒辞曰旨酒既清嘉荐既盈兄弟具在淑慎仪刑永永睂寿于穆斯寜明帝冠太子用正月　梁武帝天监十三年正月冠太子于太极殿脩前代之仪増梁天监中临轩冠太子旧制太子逺游冠金蝉翠  

緌缨诏加金博山　原后魏孝文帝冠皇太子恂于庙诏曰司马彪汉志汉帝有四加冠一缁布二进贤三武弁四通天朕见家语冠颂篇四加冠公也家语孔子之言与正经何异诸儒忽司马彪志致使天子之子而行士冠朕以为有宾诸儒皆以为无宾孔子所云斐然成章其斯之谓矣　北齐制皇太子冠则太尉以制币告七庙择日临轩有司供帐于崇正殿中严皇太子空顶帻公服出立东阶之南西面使者入立西阶之南东面受讫入室盥栉出南面使者进揖诣冠席西面坐光禄卿盥讫诣太子前设栉使者又盥奉进贤三梁冠至太子前东面祝脱空顶帻加冠太子兴入室更衣出又南面就席光禄卿盥栉使者又盥祝脱三梁冠再加逺游冠太子又入室更衣设席中楹之西使者揖就席南面光禄卿洗爵酌醴使者诣席前北面祝太子拜受醴即席坐祭之啐之奠爵降阶复本位西面三师三少及在位羣官拜事讫又择日会宫臣又择日谒庙　隋制皇太子将冠前一日帝斋于大兴殿太子与宾赞及预从官斋于正寝其日质明有司告庙各设筵于阼阶帝衮冕即御座揖太子进升筵西向坐赞冠者坐栉设纚宾盥讫初加缁布冠进设頍【`丘癸切`】缨宾揖太子适东序衣元衣素裳以出赞者又坐栉宾进加逺游冠改服讫宾又受冕太子适东序改服以出宾揖太子南面立宾受醴进筵前北面立祝太子拜受觯宾复位东面荅拜赞者奉于筵前太子祭奠礼毕降筵进当御东面拜纳言承诏诣太子戒讫太子拜赞者引太子降自西阶宾少进字之赞者引太子进立于庭东面诸亲拜讫赞者拜太子皆荅拜与宾俱复位纳言承诏降命令有司致礼宾又拜帝复降阼阶下拜太子以下皆拜帝出更衣还宫太子从至阙因入见皇后而还　唐贞观五年正月有司上书皇太子将冠礼宜用二月为吉请遣官以备仪注太宗曰今东作方兴恐妨农事令改用十月太子少保萧瑀奏称准阴阳家用二月为胜上曰阴阳拘忌朕所不行若动静必依阴阳不顾礼义欲求福祐其可得乎若所行皆遵正道自然当与吉会且吉凶在人岂假阴阳拘忌农时甚要不可蹔失　増唐永徽六年二月五日太子加元服赐酺三日为父后者爵一级开元八年正月十一日甲子太子加元服翼日乙丑谒太庙丙午宴百官太极殿制曰正于万国祝以三加唐志皇太子加元服司徒为宾卿为赞冠有司设御幄于太极殿展县设案陈车舆皇帝服通天冠绛纱袍乘舆出自西房即御座侍中传制至司徒前曰将加冠于某之首公其将事至卿前曰卿其赞冠宾再拜受制书皇帝入自东房宾赞出以制书置于案引以幡节威仪铙吹及九品以上皆诣东宫朝堂冠日宫臣皆朝服集重明门外宗正卿乗车承传在位者再拜左庶子称礼毕　宋祥符八年十二月戊寅承天节羣臣上寿是日皇子加冠司天言日煇珥直抱气戊子集贤校理晏殊上皇子冠礼赋诏奬之　大观二年八月诏详皇太子冠礼十一月亲制冠礼沿革十一卷政和四年二月二日礼制局定皇太子冠礼十七日癸酉行礼于文徳殿掌冠以礼部尚书赞冠以鸿胪卿列黄麾细仗于殿廷皇太子初行钦安之乐作祝曰咨尔元子肇冠于阼筮日择宾徳成礼具于万斯年承天之祜乃冠折上巾顺安之乐作祝曰爰即令辰申加元服崇学以让三善皆得副予一人受天百福乃冠逺游冠懿安之乐作祝曰三加弥尊国本以正无疆惟休有室大竞懋昭厥徳保兹永命乃冠衮冕成安之乐作敕戒曰事亲以孝接下以仁逺佞近义禄贤使能古训是式大猷是经　明会典皇太子冠礼洪武元年定命某官为宾某官为赞初加折上巾再加逺游冠三加衮冕九旒礼毕入内朝见皇后明日谒庙成化十四年续定初加翼善冠再加皮弁三加九旒冕始加祝曰吉月令辰乃加元服懋敬是承永介景福再加祝曰冠礼申举以成令徳敬慎威仪惟民之式三加祝曰章服咸加饬敬有虔永固皇图于千万年举醴祝曰旨酒孔馨嘉荐载芳受天之福万世其昌又宣敕官宣敕戒曰孝事君亲友于兄弟亲贤爱民居仁由义毋怠毋骄茂隆万世当日皇太子具冕服谒祭奉先殿诣太皇太后皇太后上及皇后前谢俱行五拜三叩头礼次日早上陞殿百官称贺就诣文华殿贺皇太子  

皇太子冠二  

増赋宋晏殊皇子冠礼赋曰玉英珠薏之元贶日角山庭之峻格汉幄増辉尧门有赫又曰亨期俯协冠礼斯陈晔华缨而粲粲峨爵弁以斌斌啓嘉会于中闱动懽声于紫宸正容体兮道昭僃服顺辞令兮谊协成人羲易考祥契黄离之元吉汉诗载美歌皓月之重轮观吏牍以知逺朝寝门而竭忱  

増制唐开成七年制曰史称周诵之年传记鲁襄之礼粤若敬始谓之成人  

原表宋谢庄庆皇太子元服上至尊表曰伏惟皇太子殿下明两承乾元良作贰抗法迂身英华自逺乐以脩中礼以治外三善克懋徳成敎尊今日昭辰显加元服对灵只之望俦上庠之欢率天罄世莫不载跃　又皇太子元服上皇太后表曰离景承宸枢光陪极毓问东华飞英上序乐正歌风司成颂徳清明神镜温文在躬练日简辰显僃元服懋三王之敎爥少阳之重　宋孝武帝建平王宏冠表曰宏筮辰协吉撰礼僃容资比成徳允被休典　又广陵王诞冠表曰臣诞年礼既升择休申冠顺弃有成服美任典  

女筓  

原周制女子许嫁筓而醴之称字【`许嫁已受纳征礼也筓女礼犹冠男也使主妇女宾执其礼`】祖庙未毁敎于公宫三月祖庙已毁则敎于宗室【`祖庙女髙祖为君者之庙以有缌麻之亲就尊者之宫敎之也敎以妇徳妇容妇功妇言宗室大宗子之家`】　公羊传妇人许嫁筓而字之死则以成人之丧治之【`谓不为殇也鲁僖公九年伯姫卒是也`】　杂记女虽未许嫁年二十而筓礼之妇人执其礼【`虽未许嫁年二十亦为成人矣礼之酌以成之言妇人执其礼明非许嫁之筓贾公彦曰许嫁筓当使主妇对女宾执其礼其仪如男子也又许嫁者用醴礼之不许嫁当用酒醮之敬其早得礼`】燕则鬈首【`既筓之后去之也犹女有鬌紒也鬈音巨员切鬌丁果切`】　増家礼女子许嫁筓年十五虽未许嫁亦筓母为主前期三日戒宾一日宿宾择亲姻妇女之贤而有礼者为之陈设如冠礼厥明陈服【`用背子冠筓`】序立主妇如主人之位将筓者双紒衫子房中南面宾至主妇迎入【`不用赞者`】宾为将筓者加冠筓适房服背子乃醮乃字乃礼宾皆如冠仪  

## 御定渊鉴类函卷一百七十五

礼仪部二十二【`婚姻　同姓婚辞婚　媒`】  

婚姻一  

原释名曰婚昏时成礼也姻女因媒也　尔雅曰女子子之夫为壻壻之父为姻妇之父为婚　白虎通曰婚者谓昏时行礼故曰婚姻者妇人因夫故曰姻　周礼大宗伯以昏冠之礼亲成男女【`亲其恩成其性`】　増曲礼曰男女非有行媒不相知名非受币不交不亲故日月以告君斋戒以告鬼神为酒食以召乡党僚友以厚其别也取妻不取同姓故买妾不知其姓则卜之　原纳女于天子曰僃百姓于国君曰僃酒浆于大夫曰僃埽洒曽子问孔子曰嫁女之家三夜不息烛思相离也取妇之家三日不举乐思嗣亲也三月而庙见称来妇也择日而祭于祢成妇之义也　郊特牲曰夫昏礼万世之始也取于异姓所以附逺厚别也一与之齐终身不改  

故夫死不嫁男亲迎男先于女刚柔之义也男女有别然后父子亲父子亲然后义生义生然后礼作礼作然后万物安壻亲御授绥亲之也出乎大门而先男帅女女从男夫妇之义由此始也妇人从人者也幼从父兄嫁从夫夫死从子故妇人无爵从夫之爵坐以夫之齿増昏礼不用乐幽阴之义也昏礼不贺人之序也【`序犹`】  

【`代也`】　原昏义曰昏礼者将合二姓之好上以事宗庙而下以继后世也故君子重之是以昏礼纳采问名纳吉纳征请期皆主人筵几于庙而拜迎于门外入揖让而升听命于庙所以敬慎重正昏礼也壻执雁入再拜奠鴈降出御妇车而壻授绥御轮三周先俟于门外妇至壻揖妇以入共牢而食合巹而酳所以合体同尊卑以亲之也　仪礼婚有六礼纳采【`郑注将为婚必先媒通言乃使人纳其采择之礼用雁为防取阴阳往来之义也`】问名【`问名者将归卜其吉凶`】纳吉【`卜于庙得吉兆复使往告婚姻之事于是定也`】纳征【`白虎通纳征用元纁不用雁`】请期【`郑注阳倡而阴和期日宜由夫家卜得吉日乃使人往告之`】亲迎【`其纳采问名请期并用雁也`】　増仪礼曰昏礼纳采用雁主人筵于户西西上右几【`主人女父也筵为神布席也将以先祖之遗体许人故受于祢庙`】使者至【`使者夫家之属若羣吏使往来者`】摈者出请事入告主人迎于门外再拜宾不荅拜揖入【`不荅拜者奉使不敢当其盛礼`】宾升西阶致命授于楹间宾降出主人降授老雁【`老羣吏之尊者`】宾执雁请问名主人许宾入授如初礼摈者出请醴宾主人彻几改筵【`彻几改筵者乡为神今为人`】宾出主人送于门外纳吉用雁如纳采礼纳征元纁束帛俪皮如纳吉礼【`征成也使使者纳币以成婚礼用元纁者象阴阳僃也`】请期用雁主人辞宾许告期如纳征礼【`主人辞者期日宜由夫家来也夫家必先卜得吉日乃使使者往辞即告之`】　昏辞曰吾子有恵贶室某也【`吾子女父也某壻名`】某有先人之礼使某也请纳采【`上某壻父名下某使名也`】对曰某之子蠢愚又弗能敎吾子命之某不敢辞【`某女父名吾子谓使者`】问名曰某既受命将加诸卜敢请女为谁氏【`谁氏者谦也不必其主人之女`】对曰吾子有命且以僃数而择之某不敢辞纳吉曰吾子有贶命某加诸卜占曰吉使某也敢告【`上某壻父名`】对曰某之子不敎惟恐弗堪子有吉我与在某不敢辞纳征曰吾子有嘉命贶室某也某有先人之礼俪皮束帛使某也请纳征对曰吾子顺先典贶某重礼某不敢辞敢不承命请期曰吾子有赐命某既申受命矣惟是三族之不虞使某也请吉日【`三族谓父毘弟已毘弟子毘弟不虞谓卒有死丧此三族皆服期期则逾年欲及今之吉也`】对曰某既前受命矣唯命是听曰某命某听命于吾子【`上某壻父名`】对曰某固唯命是听使者曰某使某受命吾子不许某敢不告期曰某日【`某吉日之甲乙`】对曰某敢不敬须期初昏陈三鼎于寝门外【`寝壻之室也`】设洗于阼阶东南于房中尊于室中北墉下篚在南实四爵合巹【`合破匏也四爵两凡六为夫妇各三酳`】主人爵弁纁裳缁袘从者毕元端乗墨车【`主人壻也大夫以上亲迎冕服爵弁而纁裳元冕之次也袘谓縁墨车漆车士而乘墨车摄盛也`】妇车亦如之有裧【`士妻之车夫家共之大夫以上则自以车送之裧车裳帏周礼谓之容车`】至于门外【`妇家大门之外`】主人筵于户西西上右几【`主人女妇也筵为神布席`】女次纯衣纁袇立于房中【`次首饰今时髲也纯衣衣袇亦縁也`】姆纚筓宵衣在其右【`姆若今乳母宵读为绡绮属也姆在女右诏以妇礼`】女从者毕袗元【`袗同也上下皆元`】主人迎于门外西面再拜宾荅拜【`宾壻也`】主人揖入宾执雁从至于庙门揖入宾升北面奠雁再拜降出妇从降自西阶主人不降送【`宾升奠雁拜主人不荅明主为授女耳`】壻御妇车授绥姆辞不受【`绥所引以升车曲礼曰仆人之礼必授人绥`】妇乗以几姆如景乃驱御者代【`乗以几者尚安舒也景制如明衣加之以为行道御尘行车轮三周御者乃代壻`】壻乗其车先俟于门外【`门外壻家大门外`】妇至主人揖妇以入及寝揖入升自西阶赞告具揖妇即对筵坐皆祭三饭卒食赞洗爵酌三酳用巹乃彻媵馂主人之余御馂妇之余【`媵女从者御壻从者`】　父醮子命之辞曰往迎尔相承我宗事朂帅以敬先妣之嗣若则有常子曰诺惟恐弗堪不敢忘命　原父送女命之曰戒之敬之夙夜母违命【`命舅姑之敎命`】母施衿结帨曰勉之敬之夙夜无违宫事【`帨佩巾`】庶母及门内施鞶申之以父母之命命之曰敬恭听宗尔父母之言夙夜无愆视诸衿鞶【`鞶囊也男鞶革女鞶示以衿鞶皆托戒使识之也`】　増夙兴妇沐浴纚筓宵衣以俟见【`昏之明晨待见于舅姑寝门外`】质明赞见妇于舅姑妇执笲枣栗升拜奠于席【`笲竹器有衣者`】舅坐抚之降受笲腵脩升拜奠姑坐举以授人赞醴妇席于户牖间侧尊甒醴于房中舅姑入室妇盥馈特豚【`馈者妇道既成成以孝养`】舅姑共飨妇以一献之礼舅姑先降自西阶妇降自阼阶【`授之室使为主明代已`】归妇俎于妇氏人舅姑飨送者以一献之礼酬以束锦　若舅姑既没则妇入三月乃奠菜【`奠菜者以篚祭也菜盖用堇三月一时妇道可成也`】庶妇则使人醮之不馈　凡行事必用昏昕受诸祢庙辞无不腆无辱挚不用死皮帛必可制腊必用鲜鱼用鲋必殽全　易曰咸亨利贞取女吉　原又曰姤女壮勿用取女　増诗序桃夭曰后妃不妬忌则男女以正婚姻以时国无鳏民也　原何彼秾矣美王姬也虽则王姬亦下嫁于诸侯车服不系其夫下王后一等犹执妇道以成肃雍之徳　増大明曰文定厥祥亲迎于渭造舟为梁不显其光　韩奕曰韩侯迎止于蹶之里诸娣从之祁祁如云韩侯顾之烂其盈门　左传凡诸侯嫁女于敌国姊妹则上卿送之以礼于先君公子则下卿送之于大国虽公子亦上卿送之于天子则诸卿皆行公不自送于小国则上大夫送【`尊不送卑大夫亦遣臣送之士则有司送之`】　公羊传纪履緰来逆女何以不称使婚礼不称主人【`为养廉逺耻也`】然则何称称诸父兄师友宋公使公孙寿来纳币则其称主人何辞穷也辞穷者何无母也【`礼有母母当命诸父兄师友称父兄师友以行宋公无母莫使命之辞穷故自命之自命之故不得不称使也`】然则纪有母乎曰有【`以不称使`】有则何以不称母母不通也【`礼妇人无外事但得命诸父兄师友称父兄师友以行耳`】　原又曰女在其国称女在涂称妇人国称夫人　増家语鲁哀公问孔子曰男子十六而精通女子十四而化是则可以生民矣而礼必三十而有室二十而嫁岂不晚哉孔子曰夫礼言其极不是过也男子二十而冠有为人父之端女十五许嫁有适人之道又曰羣生閍藏乎阴而为化育之始故圣人因时以  

合偶霜降而妇功成嫁娶者行焉冰泮而农桑起婚姻杀于此　夏小正记曰二月娶妻之时也周官媒氏仲春之月令会男女王肃以为秋冬嫁娶之时也仲春期尽之时矣【`肃据诗云三星在天三星为参十月见东方`】　原董仲舒曰圣人以男女当天地之阴阳天之道向秋冬而阴气来向春夏而阴气去是故古之人霜降而迎女氷泮而杀止与阴俱近与阳俱逺【`通典`】　増白虎通曰男子三十而娶女二十而嫁何阳数奇阴数偶男长女幼者何阳道舒阴道促男三十筋骨坚彊任为人父女二十肌肤充盛任为人母合为五十应大衍之数生万物也　原又云天子诸侯一娶九女者何重国广继嗣也法地有九州承天之施无所不生一娶九女亦足承君之施九而无子百无益也　増后汉郑众百官六礼辞大略因于周制文皆封之先以纸封表又加以皂囊着箧中题检文言谒表某君门下其礼物凡三十种各内有谒文外有赞文【`礼物三十种即元纁羊雁等`】　原崔骃婚礼结言曰乾坤其徳恒久不已爰定天纲夫妇作始乃降英媛有淑其仪姬姜是侔比则姚妫载纳嘉贽申结鞶防　増魏制诸侯娶妃以皮马为庭实加以大璋　晋太康八年有司奏王侯婚礼元纁束帛加璧乗马大夫用元纁束帛加羊【`奏曰古者以皮马为庭实天子加谷珪诸侯加大璋可依周礼改璧用璋其羊雁酒米元纁之礼并如故`】诸侯婚礼加纳采告期亲迎各帛五匹及纳征马四匹皆令夫家自僃惟璋官为具之　唐显庆四年诏天下嫁女受财三品以上之家不得过绢三百匹四品五品不得过二百匹六品七品不得过百匹八品以下不得过五十匹皆充所嫁女资装其夫家不受陪门之财【`李义府奏`】太极元年左司郎中唐绍上表曰士庶亲迎之礼所以承宗庙事舅姑当须昏以为期诘朝谒见往者下俚庸都时有障车邀其酒食以为戏乐近日此风转盛上及王公乃广奏音乐多集徒侣遮拥道路留滞淹时邀致财物动逾万计遂使障车礼贶过于聘财歌舞諠哗殊非助感请一切禁断从之【`俱通典`】　陈祥道礼书曰婚有六礼纳采问名同一使纳吉纳征请期皆异使纳采问名纳吉请期以禽贽纳征以圭璋皮币曲礼曰日月以告君斋戒以告鬼神春秋之时楚公子聘于郑曰告于庄共之庙而来郑公子忽先配后祖君子讥之故士昏礼既纳采问名然后归卜于祢既卜然后纳吉而卜常在告庙之日礼记曰卜郊受命于祖庙作于祢宫尊祖亲考之义也郑氏谓受命退乃卜卜婚之礼盖亦如之然则告庙始于纳采问名之后矣　又曰士昏贽用雁者不以死贽亦摄盛也观其所乗大夫之墨车所衣助祭之爵弁而女必次纯衣纁袇腊必用鲜鱼必殽全则摄贽以雁不为过也郑氏曰用雁取其顺阴阳来往理未必然　又曰纳征元纁束帛俪皮如纳吉礼郑氏曰束帛十端也俪两也执束帛以致命两皮为庭实皮鹿皮周礼曰凡嫁子娶妻入币纯帛无过五两释曰纯实缁字士大夫乃以元纁束帛天子加以谷圭诸侯加以大璋然考之于史曰锦绣千纯又曰文绣千纯则纯匹端也周礼所谓纯帛乃匹帛也郑改以为缁误矣匹帛无过五两则庶人不必五两大夫士不得过焉非谓庶人用缁大夫用元纁也先王之制婚礼其用财不过如此则妇之所饰可知矣以为合二姓之好上以事宗庙下以继后世而不在财也是以梁鸿鄙孟光之绮绣袁隗却马伦之囊装后世之俗有以金币相髙盖不知此　又曰妇于嫁夕次纯衣纁袇厥明则纚笄宵衣以见舅姑者以盛饰可施于嫁夕不可施于厥明也见舅以枣栗见姑以腵脩以枣栗者天所产腵脩者人所成也见必立于堂下而拜于阶上者立于堂下妇之所以尊尊也拜于阶上舅姑所以亲亲也若舅姑没则有奠菜之礼　司马光曰凡议婚当先察壻与妇之性行及家法勿茍慕富贵壻茍贤矣今虽贫贱安知异日不富贵乎茍为不肖今虽富贵安知异日不贫贱乎妇者家所由盛衰也茍慕一时之富贵而取之彼挟富贵未有不轻其夫而傲其舅姑者养成骄妬之性异日为患庸有极乎借使因妇财以致富依妇势以取贵茍有丈夫之志气者能无愧乎　又曰世俗好于襁褓童稚之时轻许为婚亦有指腹为婚者及既长或不肖无赖或有恶疾或家贫冻馁或丧服相仍或从官逺方遂至弃信负约速狱致讼者多矣先祖太尉书曰吾家男女必俟既长议婚既通书不数月必成婚故终身无此悔乃子孙所当法也　又曰世俗贪鄙者将娶妇先问资装之厚薄将嫁女先问聘财之多少是乃驵侩鬻奴卖婢之法岂得谓之士大夫婚姻哉　安定胡氏遗训嫁女必须胜吾家胜吾家则女之事人必钦必戒娶妇必须不若吾家不若吾家则妇之事舅姑必执妇道　家礼曰男子年十六至三十女子年十四至二十身及主婚者无期以上丧乃可成昏　又曰亲迎之礼近则迎于其国逺则迎于其馆  

婚姻二  

原左传楚公子围聘于郑且娶于公孙叚氏既聘将以众逆子产患之请墠听命对曰围布几筵告于庄共之庙而来若野赐之是委君贶于草莽也　又曰定公四年吴子及楚人战于柏举楚师败绩王奔郧钟建负季芊以从及寜将嫁季芊季芊曰所以为女子逺丈夫也昔者钟建负我矣以妻钟建　増列女传曰鲁师春姜者鲁师氏之母也嫁其女三往而三逐春姜问故以轻其室人也春姜召其女而笞之曰妇人以顺从为务贞慤为首故妇事夫有五平旦纚筓而朝则有君臣之严沷盎馈食则有父子之敬报反而行则有兄弟之道必期必诚则有朋友之信寝席之交然后有夫妇之际原又曰邵南申女者申人之女也既许嫁于丰夫家礼不僃而欲迎之女曰夫家轻我遂不肯往夫家讼之于理女终以一物不具一礼不僃守节持义必死不往汉书曰陈平邑富人张负有女孙五嫁夫辄死平欲得之邑中有大丧平家贫侍丧以先往后罢为助负既见之丧所随平至其家家乃负郭穷巷然门外多长者车辙负以女孙妻平曰固有美如陈平而长贫贱者乎又曰张耳大梁人也常亡命游外黄外黄富人女甚美庸奴其夫亡抵父客父客谓曰必欲求贤夫从耳女听为请决嫁之女家厚奉给耳耳以故致千里客　又曰张放取皇后弟平恩侯许嘉女上为放设供帐赐甲第充乗舆服饰时号为天子取妇皇后嫁女　楚国先贤传曰孙儁字文英与李膺俱娶太尉桓焉女时人谓桓叔元两女俱乗龙言得壻如龙也　世说曰温峤从姑刘氏家值乱离唯有一女甚慧姑以属峤索婚峤自有婚意荅云佳壻难得但如峤比云何姑荅云丧破之余乞得粗相存活便足我余年敢希汝比却数日峤报姑云已得婚处门地粗可壻身不减峤因下玉镜台一枚姑大喜既婚交礼女以手披纱扇大笑曰固疑是此老奴果如所疑玊镜台是峤为刘琨长史北征刘聪所得也　増南史韦放与吴郡张率皆有侧室怀孕因指腹为婚其后各产男女未及长成而率亡放为徐州刺史时有贵族请婚者放曰吾不失信于故友乃以息岐娶率女又以女适率子时称放能笃旧　北史崔巨伦有姊明慧有才行眇一目内外亲族莫有求者其家议欲下嫁之巨伦姑赵国李叔眉妻也闻之慙感曰吾兄盛徳不幸早世肯令此女屈事卑族乃为子翼纳之时人叹其义识　唐王义方见异魏征欲妻以夫人之侄辞不取俄而征薨乃取之人问其故曰初不附宰相今感知己也【`合璧事`】　唐润州刺史韦诜有女择所宜归登楼见一人于圃有所瘗藏访诸吏吏曰参军裵寛也诜问状曰适有人以鹿为饷不敢自欺故瘗之诜叹异引为按察判官许妻以女归语妻曰常求佳壻今得矣明日帏其族人使观之寛时衣碧瘠而长人皆笑呼为碧鹳雀诜曰爱其女必以为贤公侯妻也何必以貌求人卒妻之　刺史杜广初为刘景廏卒景因问广事所对曲有条章执广手曰久负贤者告其妻曰我为女求夫三年不觉廏中有骐骥也于是妻之【`二条山堂肆考`】　王锷为辛果偏裨一日击毬驰骋酣锷向天呵气髙数丈若匹练上冲果谓妻曰此极贵相以女妻之【`合璧事`】　杨玠娶博陵崔季让女崔家图籍万卷玠成婚之后颇亦游其书斋既而告人曰崔氏书被人盗尽曾不之知崔遽令检之玠扪腹曰已藏之经笥矣【`记纂渊海`】　唐柳玭家训曰东都仁和里裴尚书宽天后时宰相魏元同为壻未成婚而魏陷罗织家徙岭表及将北还女已逾筓其家无以为资拟下发为尼有一尼自外至曰女福丰厚必有令匹子孙将徧天下家人遂不敢议及至荆门则裴赍装以迎矣今裴氏子孙蕃衍实天之报施也　唐孙泰姨老以二女托泰曰长女损一目汝可妻其女弟姨卒泰娶其姊或诘之曰人有废疾非泰何适【`山堂肆考`】　五代和凝举进士梁义成军节度使贺瓌辟为从事坏与唐庄宗战于胡柳瓌败脱身走独凝随之反顾见凝麾之使去凝曰丈夫当为知己死吾恨未得死所耳岂可去也已而一骑追瓌几及凝叱之不止即引弓射杀之瓌由此得免归戒诸子曰和生忠义之士也后必富贵汝其谨事之因妻以女后官至太尉封鲁国公　王克正仕南唐归宋直舍人院及死无子惟一女十余嵗陈入吊出语人曰王氏女我虽不见其面观其捧炉奉佛手相甚贵后数年陈晋公恕为参知政事一日太宗问曰卿娶谁氏有几子恕对曰臣无妻有二子太宗曰王克正江南旧族身后惟一女朕甚念之卿可作配恕不敢辞遂纳为室不数日封国夫人如陈之相【`二条事文聚`】王沂公曾初就殿试时已有盛名李文靖公沆为相  

适求壻语夫人曰吾得壻矣乃举公姓名曰此人今此不第后亦当为公辅是时吕文穆蒙正家亦求姻于曾曾闻文靖之言曰李公知我遂从李氏【`山堂肆考`】　晏元献殊判南京范仲淹权掌西监一日晏谓范曰吾一女及筓君为我择壻范曰监中有二举子富皐张为善皆可壻也晏曰然则孰优范曰富修谨张疎俊晏即取富皐为壻后改名弼张为善后改名方平　孙明复须鬓皓白李文定公廸愿以弟之女妻之孙固辞文定曰吾女不妻先生不过一官人妻先生徳髙天下幸壻李氏荣贵莫大于此孙乃曰相女不以嫁公侯而固以嫁山谷衰老藜藿不充之人相国之贤古无有也子不可不成相国之贤名遂娶之　杜祁公衍少时客济源有县令能相人厚遇之与县之大姓相里氏议婚不成衍亦别娶久之妻死令曰相里女子当作国夫人矣相里兄弟二人前却祁公议者兄也令召其弟曰秀才杜君人材足依也当以女弟妻之议遂定其兄尤之弟曰杜君令之重客令意其可违乎兄怅然曰姑从之俾敎诸儿读书耳祁公未成婚赴试京师登科相里之兄厚资往见公曰婚已定议其敢违某既出仕颇忧门下无与敎儿读书者尔凡遗悉却之相里之兄大慙以归祁公以两郊恩任相里之弟后官至员外郎【`以上三条事文聚`】　杜祁公衍既贵有女其夫人钟爱衍以文章器业无如苏舜钦乃以女妻之【`彚苑`】　富文忠公常谓邵伯温曰晚娶甚善可保养血气専意学问吾年二十八登科后方娶先公先夫人时未第决不许娶【`事文聚`】　范文正公子纯仁娶妇或传妇以罗为帷幔公不恱曰罗绮岂帷幔之物耶吾家素清俭安得乱吾家法持至吾家当火于庭　范蜀公镇少学于乡先生厐直温直温之子昉卒于京师公娶其女爲孙妇养其妻子终身【`二条山堂肆考`】　程明道颢十岁能为诗赋羣居庠序中如老成人户部侍郎彭思永至学舍一见异之许妻以女【`彚苑`】　宋华阴吕公聘里中女既中第女家曰吾女聘而后盲敢辞吕曰既聘而后盲君不爲欺又何辞遂娶之生五男子皆中进士第其一人丞相汲公也【`合璧事`】　宋刘廷式本田家子邻舍翁有女约与爲婚契阔数年廷式登第归邻翁已死女因病双瞽廷式使人申前婚女家辞以疾且以佣耕不敢姻士大夫廷式曰与翁有约岂可以翁死女疾而背之卒与成婚闺门极睦凡生数子廷式常坐小谴监司嘉其美行遂爲之阔略其后妻死哭之甚哀苏轼髙其行爲文以美之  

婚姻三  

原合好　和成【`礼记昏礼者将合二姓之好　郑康成曰媒之言谋也谋合异使和成也`】附逺　厚别【`郊特牲取于异姓所以附逺厚别也`】　待礼　僃物【`诗绸缪束`】  

【`薪三星在天毛苌传三星参也在天始见东方男女待礼而成若薪刍待人事而束也　一物不具一礼不僃守节持义不往详婚姻二`】　亲成　判合【`周礼大司徒亲成男女又媒氏掌万民之判男女成名已上皆书年月日以名焉令男三十而娶女二十而嫁注泮半也得偶爲合主合其半成夫妇也`】委禽　贽雁【`左传郑徐吾犯之妹美公孙楚聘之公孙黑又使强委禽焉又崔骃婚礼文委禽奠雁配以鹿皮　下仪礼详婚姻一`】　结帨　施鞶【`皇甫谧女怨诗婚礼旣定婚礼临成施衿结帨三命丁寜　谷梁传女嫁父戒之曰谨慎从尔舅之言母戒之曰谨慎从尔姑之言诸母施鞶绅戒之曰谨慎从尔父母之言徐邈注鞶佩囊也绅带也诸母爲施鞶带又戒之也`】　结褵　施衿【`诗亲结其褵九十其仪传褵妇人之禧禅香缨也女将嫁母结褵而戒之也　下详结帨注`】　百两三周【`诗之子于归百两御之毛传两乗也诸侯之子嫁于诸侯送迎皆百乗也　下昏礼详婚姻一`】御轮　秣马【`上昏礼详婚姻一　诗之子于归言秣其马`】　宋子　齐姜【`诗岂其取妻必齐之姜岂其取妻必宋之子`】　取女　归妹【`易咸卦取女吉彖曰咸感也柔上而刚下二气感应以相与　又归妹象辞愆期之志有待而行也`】　相求　不贺【`诗喓喓草虫趯趯阜螽郑笺草虫鸣则阜螽跃而从之异种同犹男女嘉时以礼相求呼也　下郊特牲详婚姻一`】奠菜　采苹【`仪礼妇入三月乃奠菜祝称妇之姓曰某氏来妇敢奠嘉菜于皇舅某子皇姑某氏妇拜扱地注奠菜以篚祭菜也盖用堇扱地手至地也犹男子稽首　诗于以采苹南涧之滨于以采藻于彼行潦郑笺苹之言宾也藻之言澡也妇人之行尚柔顺贵洁清故取以爲戒`】　尔室　我仪【`诗宜尔室家又实维我仪`】　彰物　告防【`左传男贽大者玉帛小者禽鸟以彰物也女贽不过榛栗枣修以告防也`】　匪寇　有客【`易匪寇婚媾谓无寇难即往就婚也　礼贺娶妻曰闻子有客使某羞`】　反马　用羊【`左传旣嫁三月而反马　晋书羊者祥也然则婚者用羊汉末始也`】　好逑　嘉礼【`诗君子好逑注逑匹也　冠昏嘉礼`】　新婚　旧姻【`诗燕尔新婚又不思旧姻`】　潘杨　刘范【`潘岳作杨仲武诔曰潘杨之睦有自来矣　左传刘氏范氏世爲婚姻`】　朱张　王满【`侯景求娶于王谢梁武帝曰王谢门髙非偶可于朱张以下访之　齐沈约弹王源嫁女与满璋男鸾文曰璋之下钱五万源以所聘余直纳妾王满连姻宾骇物听潘杨之睦有异于此`】　増相攸　求助【`诗为韩姞相攸　礼记祭统国君娶夫人之词曰请君之玊女与寡人共有敝邑事宗庙社稷此求助之本也`】　乘龙　射雀【`上桓焉事详婚姻二　合璧事唐髙祖窦皇后父毅尝谓妻曰此女有奇相何可妄与人因画二孔雀于屏间请婚者射二矢阴约中目则得之射者阅数十皆不合髙祖最后各中一目遂归之`】　跨鞍　牵丝【`山堂肆考五代刘岳书仪今士族当婚之夕以两椅相背置一马鞍令壻坐其上饮以三爵女家遣人三请而后下谓之上髙座　又曰唐宰相张嘉贞有五女各持一丝在幔后令郭元振前牵之得者为妇元振见丝有五色牵一红丝遂得第三女`】　葭莩　葛【`汉书董贤无葭莩之亲葭芦也莩者筩中白皮言其薄相附者世说相与似有葛`】　凤占　龟卜【`左传齐懿氏卜妻敬仲占曰凤凰于飞和鸣锵锵`】  

【`又晋献公将纳骊姬卜之不吉筮之吉卜人曰筮短龟长`】　嘉禾　双石【`酉阳杂俎近代婚礼纳采有合懽嘉禾阿胶九子蒲朱苇双石绵絮长命缕干漆九事胶漆取其固绵絮取其调柔蒲苇取其心可屈可伸嘉禾分福也双石义在两固也`】　卖犬　牵羊【`合璧事吴隐之将嫁女谢石知其素贫遣女必当率薄乃令移厨帐助其经营使者至见婢牵犬卖之此外萧然无办　山堂肆考南宋孔淳之与征士王敬宏爲方外之交敬宏以女适淳之子尚以鸟羊系所乗车辕提壶爲礼至则尽欢共饮迄暮而归`】提壶　刈帚【`提壶爲礼详上注　山堂肆考庾衮兄孤女名芳将遣嫁衮刈荆脩为箕帚训`】  

【`之`】　结发　系臂【`程伊川云古诗结发爲夫妻只称其幼小言初上头时非谓合髻子也山堂肆考曰系臂纱始于晋武帝选士庶女子有姿色者以绯防系其臂今定亲之家亦有云系臂者续古事也杜牧之诗绛缕犹封系臂纱`】　王谢　朱陈【`上见前朱张注　徐州丰县有朱陈村一村惟两姓世爲婚姻`】　奇表　良配【`吴苍梧太守甘公见陶谦有奇表许妻以女详女壻　彚苑叚仪云吾女志行不凡故踟蹰以择良配`】　原辞父母　逺兄弟【`丁仪妇赋曰惟女子之有行信异代之彞伦辞父母而言归奉君子之清尘诗女子有行逺父母兄弟郑笺妇人有出嫁之道逺于亲故礼縁人情使得归寜也`】　执巾栉　僃洒埽【`左传晋太子圉爲质于秦将逃归谓嬴氏曰与子归乎对曰子晋太子而辱于秦子之欲归不亦宜乎寡君之使婢子侍执巾栉以固子也从子而归弃君命也不敢从亦不敢言杜预注嬴氏秦所妻子圉怀嬴也　下曲礼详婚姻一`】　奉清尘委薄躯【`曹植出妇赋云妾十五而束带辞父母而适人以才薄而质陋奉君子之清尘　又愍志`】  

【`赋云妾秽宗之陋女蒙日月之余晖委薄躯于贵戚奉公子之裳衣`】　増连棬柳　纳槟榔【`唐人婚礼多用百子帐其制棬柳为圈以相连鎻可以张阂爲其圈之多也故以百子总之非真有百圈也　山堂肆考南蛮歌罗国其俗嫁娶者纳槟榔或多至三百盘`】　婚名族　慕着姓【`彚苑唐李日知贵诸子方总角皆通婚名族时人讥之李怀逺与李林甫善常慕山东着姓爲婚姻引就清列`】　第房望　求门甲【`合璧事唐初王妃主壻皆取当世勲贵名臣未尝尚山东旧族后房元龄魏征李勣复与婚故望不减然毎秩第其房望虽一姓中髙下悬隔李义府爲子求婚不得始奏禁焉其后天下衰宗落谱皆称禁婚家益自贵　张说好求山东婚姻与张氏亲者皆爲门甲四姓郑氏不离荥阳冈头卢潭底李土门崔皆爲显族`】　求小姓　妻贫士【`山堂肆考吴虞翻与弟书曰吾子容当爲求妇其父如此谁肯嫁之逺求小姓足使生子天其福人不在贵族扬雄之才非出孔氏虞世家法反生痴子　白厚贫士取富室刘纯才女送乌珰十事麸纸爲书刘大笑荅以真珠一升紫鸭千头又使家僮撤烛花盈路厚大慙`】　妻孝子　配名士【`山堂肆考刘殷张宣子以女妻之戒其女曰刘殷至孝冥感才识超世终必逺到汝谨事之　合璧事越州山阴吴氏女父母爱之谓必得名士方可爲配李夔之名闻朝廷继擢髙第遂以妻之`】　拔小吏　娶肓女【`郑康成别传尚书左丞同县张逸年十三为县小吏康成谓曰尔有赞道之质能爲书生以成尔志否对曰愿之遂拔于其辈妻以弟女　刘廷式周恭叔皆娶双瞽女详婚姻二`】　下镜台　还剪刀【`上温峤事详婚姻二南史江祏求范云女爲婚酒酣巾箱中取剪刀与云曰且以爲聘云笑受之至祏贵云曰荆布之室理隔华`】  

【`盛因出剪刀还之祏更姻他族`】　藕花愁　桃花笑【`合璧事曰渔隐丛话宋王氏女幼聪慧父母择配未偶壮年不嫁作咏怀诗云白藕作花风已秋不堪残睡更囘头晚云带两归飞急去作西窓一夜愁赵徳麟方鳏居见此诗遂求婚人以爲此二十八字媒也　刘敞晚娶欧阳修以诗戏之云仙家千载一何长浮世空惊日月忙洞里桃花莫相笑刘郎今是老刘郎`】　纳小妹　娶小姨【`又曰李行修娶王仲舒女其后女亡仲舒托行脩续亲梦女曰可纳小妹李遂续王氏婚　欧阳修与王拱辰皆薛简肃奎壻脩先娶长女拱辰娶其次后修再娶其妹故有旧女壻爲新女壻大姨夫作小姨夫之戏`】　系赤绳　遇緑衣【`月下老人言囊中赤绳以系夫妻之足虽仇家异域此防一繋终不可易详月老注　彚苑来贞女渊澄幼随母出遇緑衣童过后以明并日月句择壻得张美男对岳重丘山遂许妻即前遇童也`】　续胶　脩月斧【`合璧事曰有献胶汉武帝者帝以续名鸾胶今取为续婚之喻　又曰王安石诗玉斧脩成宝月圆月边仍有女乗鸾`】　原共牢而食　合巹而酳【`并昏礼详婚姻一　共牢是同一牲醴合巹是取一瓢断为两杯以酌酒酳饮酒也`】　男女以正　父子以亲【`诗序男女以正婚姻以时　礼记昏义昏礼所以成男女之别立夫妇之义也男女有别而后夫妇有义夫妇有义而后父子有亲父子有亲而后君臣正故曰婚者礼之本也`】仲春成婚　霜降送女【`周礼媒氏职仲春之月会合男女郑注仲春阴阳交以成`】  

【`婚礼顺天时也下详婚姻一`】　皆以秋冬　必用昏昕【`圣证论嫁娶古人皆以秋冬诗东门之杨其叶牂牂毛苌传男女失时不逮秋冬也　仪礼昏礼凡行事必用昏昕郑注用昕使也用昏壻也谨按遣使行元纁吉礼必用昕时亲迎乃用昏时`】　礼有四僃　币象五行【`谷梁传公如齐纳币纳币大夫之事也礼有纳采有问名有纳征有告期四者僃而后娶礼也公之亲纳币非礼也故讥之　周礼媒氏职凡嫁子娶妻入币纯帛无过五两郑注纳币用缁妇人阴也凡娶礼必用其五两一端也必言两者欲得其配合之名十者象五行十日相成也`】　卜死议生　投心委命【`诗娶妻如之何必告父母传云必告父母庙郑笺娶妻之礼议于生者卜于死者此之谓告　傅休奕乐府男当进日女适人投心委命谁受身`】　増立轺骈马　罗帷宝扇【`通典汉平帝诏光禄大夫刘歆等杂定婚礼四辅公卿大夫博士郎吏家属皆以礼娶迎立轺骈马注轺立乗小车也骈马骊驾也　王维诗罗帷送上七香车宝扇迎归九华帐`】　练裳竹笥　宝帐青庐【`山堂肆考东汉逸民戴良有五女皆以练裳布被竹笥木履遣之　彚苑拖帐谓之宝帐北方用青布幙爲室谓之青庐`】　用吉不可　冒凶未闻【`合璧事曰五代唐明宗见郑余庆所爲书仪有防婚之制叹曰婚吉礼也用于死者可乎乃诏太常卿刘岳增损其书　又曰张孝忠子茂宗尚义章公主母亡遗言丏成礼帝念孝忠功即日召爲左卫将军许主下降蒋乂上疏以爲墨缞礼本縁金革未有夺防尚主者帝曰今俗借吉而婚不爲少对曰俚室穷人子旁无至亲乃有借吉以嫁不闻男冒凶而娶公主春秋尚少且待年不为晚又衡山公主旣服除将下嫁于志寜曰服可以例除情不可以例改心丧成婚非人情所忍`】　投卷得妻　因诗纳壻【`山堂肆考唐卢储投卷谒李翺尚书翺长女年及笄见卷曰此人必爲状头李闻之乃纳爲壻来年果状头及第作催妆诗曰昔年将去玊京游第一仙人许状头今日已成秦晋防早敎鸾凤下妆楼　合璧事韩琦知中山李清臣谒见其侄吏报曰太祝方寝清臣爲絶句曰公子乗闲卧绛厨白衣老吏慢寒儒不知梦见周公否曽说当时吐哺无琦见诗曰吾知此人久矣竟有东床之选`】　假币以聘　赍装以迎【`陈平贫张负乃假币以聘子酒肉之资以纳妇唐襄寛赍装迎魏氏女详婚姻二`】　姊妹妯娌　兄弟婚姻【`合璧事曰崔休弟`】  

【`之子愍娶刺史卢尚之长女休爲子俊求其次女曰家道多由妇女欲令姊妹妯娌尚之感其义于是同日成婚　郭逸有二女长女妻崔浩次女复妻其弟赋诗曰兄弟婚姻无胥逺矣`】　帝后戚属台省姻聮【`彚苑窦威在唐帝尝引入卧内谓曰昔周有八柱国吾与公家是也今我为天子而公为内史令事固有不等者威惧顿首谢曰臣家在汉再为外戚至元魏有三皇后今陛下龙兴臣复以姻戚进夙夜惧不克任帝曰公以三后族夸我耶闗东人与崔卢婚者犹自矜大公世为帝戚不亦贵乎　合璧事李敬之进吏部尚书凡三娶皆山东旧族又与赵李氏合谱故台省要职多族属姻家`】　女妻外甥女嫁母党【`事文聚曰王仙客刘振之甥也振有女曰无双幼穉许婚振妻尝呼仙客爲王郎`】  

【`子　又曰苏洵女幼而好学能文适其母之兄程濬之子之才诗曰汝母之兄汝伯舅求以厥子来结姻乡人嫁娶重母党虽我不肯将安云`】　坦腹女壻　接脚夫人【`上详壻合璧事唐白敏中始娶己朱紫矣尝戏其妻曰接脚夫人`】　姚合奬诗　刘昫爱才【`彚苑给事中姚合有诗名士多归重李频走千里丏其品题大加奬挹以女妻之　合璧事李象字昭文应进士登第宰臣刘昫爱其才以犹女妻之`】　萧郎陆郎　七姨九姨【`又曰萧嵩与陆象先爲僚壻宣州夏荣善纪曰陆郎十年位极人臣然不及萧郎一门尽贵　事文聚刘龙图晔未第前娶尚书赵晃长女早亡有二妹皆未适人旣而刘登科晃已捐馆夫人复欲妻之使媒妁通意刘曰若言武有之徳则不敢爲姻如言禹别之州则庶可从命盖刘意不欲七姨欲九姨也夫人曰谚云薄饼从上揭刘郎才及第岂得便拣防人家女刘曰非敢有择但七姨骨相寒薄遂娶九姨后生七子几忱皆至大官七姨后适关生落泊寒馁刘氏养之终身`】　原三日不举乐　三夜不息烛【`并礼记详婚姻一`】天子嫁女　皇后娶妇　増天子娶妇　皇后嫁女【`彚苑唐中宗时萧至忠以女妻韦后舅崔从礼子帝主萧后主崔时谓天子嫁女皇后娶妇　合璧事宋英宗于仁宗爲从子宣仁后于光献爲甥自幼同鞠禁中会温成有宠英宗遂还宫邸宣仁亦归其家洎温成薨仁宗谓光献曰吾夫妇老无子旧养十三滔滔各已长立朕爲十三后爲滔滔主婚使相嫁娶十三英宗行第滔滔宣仁小字也时宫中谓天子娶妇皇后嫁女`】  

婚姻四  

原阴礼【`周礼以阴礼敎亲则人不怨注阴礼男女之礼也婚姻以时则男女不怨旷`】　大纲【`王吉以夫妇爲人伦之大纲夭寿之萌世俗婚姻太早未知爲人父母之道而有子故人多夭`】　思义【`郊特牲婚礼不用乐幽阴之义也注欲令子妇深思其义`】　逺耻【`公羊传婚礼不称主人逺耻也`】授室【`郊特牲舅姑降自西阶妇降自阼阶授之室也`】　系缨【`曲礼女子许嫁缨注系缨示有从人之端`】　礼物【`后汉礼物以元纁羊雁清酒白酒粳米稷米蒲苇卷柏嘉禾长命缕胶漆五色合欢铃九子墨金钱禄得香草凤凰舍利兽鸳鸯受福兽鱼鹿鸟九子妇阳燧钻言物之所象者元象天纁法地羊者祥也羣而不党雁则随阳清酒降福白酒欢之由粳米养食稷米粢盛蒲众多性柔苇柔之久卷柏屈卷附生嘉禾须禄长命缕缝衣延寿胶能合异漆内外光好五色丝章采屈伸不穷合欢铃音声和谐九子墨长生子孙金钱和明不止禄得香萆爲吉祥凤凰雄雌伉合舍利兽廉而谦鸳鸯飞止须匹鸣则相和受福兽体恭心慈鱼处渊无射鹿者禄也乌知反哺孝于父母九子妇有四徳阳燧成明安身又有丹爲五色之荣青爲色首东方始`】　戒命【`仪礼父送女命之曰戒之敬之详婚姻一`】　近日【`礼吉事卜先近日`】及时【`男女得以及时`】　嘉耦【`左传嘉耦曰妃怨耦曰仇`】　正室【`钟繇老而纳正室`】造端【`礼造端乎夫妇`】　重责【`本于婚娅以着代重责妇顺焉`】　男先女【`男子亲迎男先于女刚柔之义`】　女从人【`女子从人曰妇`】　娶巫家【`汉黄霸为阳夏游徼与善相者共载见一妇人相者曰此妇人合富贵霸推问乃乡里巫家女也遂娶之后位至丞相`】　娶髙国【`左传齐伐晋夷仪敝无存之父将室之辞以与其弟曰此役也不死反必娶于髙国髙国贵族也`】　执俎豆【`韩延寿爲颍川定嫁娶丧祭仪品令文学校官诸生皮弁执俎豆爲吏民行嫁娶礼`】　用皮马【`晋所司奏婚礼大婚用元纁束帛加圭马二驷王侯元纁束帛加璧乗马大夫元纁束帛加羊古以皮马爲庭实天子加谷圭诸侯加大璋`】　欲繁息【`汉恵诏女子十五以上至三十不嫁五筭欲人繁息句践令国中女子十七不嫁罪父母`】　恐迟暮【`离骚恐美人之迟暮及年岁之未晏`】　求系援【`国语董叔将取于范氏叔向曰盍已乎曰欲爲系援它日防于范献子曰不吾敬也献子执而纺于庭之槐叔向遇之曰盍为我请乎叔向曰求系旣系矣求援旣援矣欲而得之又何请焉`】　共庆会【`晋王彪之曰贺娶妻者是因酒食而有庆语愚谓无直相贺之礼而有礼贶共庆会之义`】　省俸赈【`任延爲九真太守骆越俗无嫁娶礼延令男年二十至五十女年十五至三十相匹配贫无聘财者令长吏已下省俸禄赈婚姻`】　敛钱助【`阮修居贫年三十未有室王敦等敛钱为助皆名士也有求入钱不得者`】鹿皮爲礼【`古史考嫁娶以鹿皮为礼`】　皮帛可制【`仪礼婚礼皮帛必可制郑注皮帛俪皮束帛也`】　四爵合巹【`仪礼郑注巹破匏也四爵两巹凡六为夫妇各三酳一升曰爵`】　三王陶匏【`郊特牲三王作牢用陶匏郑注太古无共牢之礼三王之世作之而用太古之器重夫妇之始也`】　执贽相见【`又云执贽以相见敬章别也郑注言不敢相防也贽所奠之雁也`】　执笲以见【`礼记昏义妇执笲枣栗腵脩以见谓妇见舅姑之礼笲竹器盛枣栗者`】　诸娣如云【`大雅诸娣从之祁祁如云韩侯顾之烂其盈门`】　其从如水【`诗齐子归止其从如水传如水喻众也`】　皇驳其马【`东山篇之子于归皇驳其马黄白曰皇駵白曰驳郑笺谓始嫁时车服之盛也`】　馈以特豚【`礼记昏义舅姑入室妇以特豚馈明妇顺也郑注以馈明妇顺者供养之礼主于孝顺也`】　眷以嘉姻【`潘岳怀旧赋余总角而获见承戴侯之清尘名余以国士眷余以嘉姻`】　聘以万金【`汉旧仪皇帝聘皇后以金万斤`】　悬萝附松【`丁仪寡妇赋如悬萝之附松`】　庆云光覆【`潘岳寡妇赋伊女子之有行兮爰奉嫔于髙族承庆云之光覆荷君子之恵渥`】　送姜于讙【`谷梁传齐侯送姜氏于讙礼送女父不下堂母不出祭门诸母兄弟不出阙门送女逾境非礼也`】　娶于涂山【`书娶于涂山辛壬癸甲`】　燕婉之求【`诗新台篇`】秦晋之匹【`左传秦晋匹也何以卑我`】　荒政多婚【`周礼荒政十曰多婚注荒年不`】  

【`僃礼婚姻也古者国有凶荒则杀礼而多婚会男女之无室家者所以蕃育人民`】　苛政禁贺【`汉宣帝诏郡国二千石或擅爲苛政禁人嫁娶不得具酒食相贺由是废乡里之礼令民无所乐非所以导民也其勿行苛政`】　遂人乐扰【`周礼遂人以乐婚扰甿注田甿劝婚姻也`】　长吏配嫁【`晋书武帝制女年十七父母不嫁使长吏配嫁`】　増桂近嫦娥【`合璧事袁筠娶萧安女言定未几擢第罗隐赠诗云细看月轮还有意定知青桂近嫦娥`】　鸾鸣相府【`韩愈送陆畅诗举举江南子各以能诗闻一来取髙第官佐东宫军迎妇丞相府夸映秀士羣鸾鸣桂树间观者何纷纷`】　碧鸡莲幕【`蔡君谟娶葛常之祖姑清源君已而赴漳南幕常之曾祖通议赠诗云藻思旧传青管梦哲科新试碧鸡才乍依仲宝莲花幕更下温郎玊镜台`】　甲帐绣襦【`文箫扺山西睹一姝歌曰若能相伴陟仙坛应得文箫驾彩鸾自有绣襦并甲帐琼台不怕雪霜寒`】　里民破酒【`孔帖韦宙爲永州刺史初里民婚出财防宾客号破酒昼夜集多至数百人力不足则不迎宙至始革其俗`】　障车邀食【`唐绍上言士庶亲迎时有障车邀其酒食以爲戏乐多集徒侣遮拥道路请禁之`】　梦壻密州【`事文聚苏轼曰予爲密州王子立未尝相识忽告同舍生曰吾梦爲密州壻何也已而果以子由女妻之`】　梦妇始生【`彚苑云崔元琮娶妇吉日已定忽梦人云此家女非君妇君之妇今日始生`】　原温如蒲苇固以胶漆【`崔骃婚礼文`】　一与之齐终身不改【`见礼记郊特牲郑注齐或爲醮`】　布币五两　御轮三周　婚以礼成　妻由义合　是称家事　必慎令仪　衿鞶展庆　榛栗告防　女旣辞家　妇将授室　人伦所资伉俪斯重　体齐一行　义存偕老　婚惟着代  

礼贵及时　聘则爲妻　庙见爲妻　遵附逺之文卜先近之日　桃李恐失当年　榛栗遂移他族　旣系许嫁之缨　遂执告防之贽　形分一气乾坤爲八卦之门　人列三才夫妇爲五伦之首  

婚姻五  

原诗后汉秦嘉述婚诗曰羣祥旣集二姓交欢敬兹新姻六礼不愆羔雁总僃玊帛戋戋君子将事威仪孔闲猗兮容兮穆矣其言　又曰纷彼婚姻祸福之由卫女兴齐褒姒灭周战战兢兢惧徳不仇神启其吉果获令攸我之爱矣荷天之休　晋张华感婚诗曰驾言游东邑东邑纷攘攘婚姻及良时嫁娶避当梁窕出闺女燕婉姬与姜素顔发红华美目流清扬韡韡众亲盛于我犹若常譬彼暮春草荣华不再阳　梁何逊看新婚诗曰雾夕莲出水霞朝日照梁何如花烛夜轻扇掩红妆良人复灼灼席上自生光所悲髙驾动环佩出长廊刘瑗咏左右新婚诗曰小史如初日得妇行云琴  

声妾曾听桃子壻经分蛾睂参意画绣被共笼薰偏増使君妬无趣遣相闻　陈周宏正看新婚诗曰莫愁年十五来聘子都家壻顔如美玊妇色胜桃花带啼疑暮雨含笑似朝霞暂却轻纨扇倾城判不赊　唐杨师道初宵看婚诗曰洛城花烛动戚里画新蛾隐扇羞应惯含情愁已多轻啼湿红粉微睇转横波更笑巫山曲空传暮雨过　褚亮咏花烛诗曰兰迳香风满梅梁暧日斜言是东方骑来寻南陌车靥星临夜烛眉月隐轻纱莫言春稍晚自有镇开花　陈子良七夕看新妇隔巷停车诗曰隔巷遥停幰非复爲来迟只言更尚浅未是渡河时　郑翼看新妇诗曰初笄竞桃李新妆应摽梅疑逐朝云去翻随暮雨来杂佩含风响丛花隔扇开姮娥对此夕何用久徘徊　李百药戏赠潘徐城门迎两新妇诗曰秦晋称旧匹潘杨有世亲三星宿已会四徳婉而嫔云光鬓里薄月影扇中新年华与妆靣共作一芳春　郑轨观兄弟同夜成婚诗曰棠棣开双萼夭桃照两花分庭合佩响隔扇偶妆华迎风俱似雪映绮共如霞今宵二神女并在一仙家　増梁沈约咏少年新婚诗曰山阴柳家女薄言出田墅丰容好姿顔便僻巧言语红轮映早寒画扇迎初暑锦履并花纹绣带同心苣罗襦金薄侧云鬓花钗举我情已郁纡何用表崎岖托意眉间黛申心口上朱莫争三春价坐丧千金躯盈尺青铜镜径寸合浦珠无因逹往意欲寄双飞鳬裾开见玊趾衫薄映凝肤羞言赵飞燕笑杀秦罗敷自顾虽悴薄冠盖曜城隅髙门列驺驾广路从骊驹何慙鹿卢劒讵减府中趋还家问乡里讵堪持作夫　唐张说送人成婚诗曰婚礼知无贺承家叹有辉亲迎骥子跃吉兆凤雏飞温席开华扇梁门换褧衣遥思桃李日应赋采苹归　孟浩然送桓子之郢成礼诗曰闻君驰防骑蹀躞指荆衡为结潘杨好言过鄢郢城摽梅诗有赠羔雁礼将行今夜神仙女应来感梦情　岑参送陜县王主簿赴襄阳成亲诗曰六月襄山道三星汉水边求凰应不逺去马防须鞭野店愁中雨江城梦里蝉襄阳多故事为我访先贤　杜甫李监宅诗曰尚觉王孙贵豪家意颇浓屏开金孔雀褥隐绣芙蓉且食双鱼美谁看异味重门阑多喜气女壻近乗龙　王昌龄萧驸马花烛诗曰青鸾飞入合欢宫紫凤衔花出禁中可怜今夜千门里银汉星囘一道通　卢纶送黎兵曹往陜结亲诗曰郎马两如龙春朝上路逢鸳鸯初集水薜荔欲依松歩帐歌声转妆台烛影重何言在阴者得是戴侯宗【`所婚即君从母女弟`】　又王评事驸马花烛诗曰万条银烛引天人十月长安半夜春歩障三千隘将断几多珠翠落香尘　比翼和鸣双鳯凰欲栖金帐满城香平明却入天泉里日气曈昽五色光　徐安期催妆诗曰传闻烛下调红粉明镜台前作好春不须满靣浑妆却留着双眉待画人　唐云安公主下嫁诏陆畅作催妆诗曰云安公主贵出嫁五侯家天母亲调粉日兄怜赐花催铺百子帐待障七香车借问妆成未东方欲晓霞　内人以畅吴音防才以诗嘲之曰十二层楼翠倚空鳯鸾相对立梧桐双成走报监门衞不许吴歈入汉宫【`或云宋若兰姊妹作`】畅酬曰粉面仙郎选正朝偶逢秦女学吹箫须敎翡  

翠闻王母不柰乌鸢噪鹊桥【`六宫得诗大咍别赐宫锦楞枷缾唾盂各一`】白居易议婚诗曰天下无正声恱耳即为娱人间无正色恱目即爲姝顔色非相逺贫富则有殊贫爲时所弃富为时所趋红楼富家女金缕绣罗襦见人不敛手娇痴二八初母兄未开口已嫁不须臾緑窓贫家女寂寞二十余荆钗不直钱衣上无真珠几闻人欲聘临日又踟躇主人会良媒置酒满玊壶四坐且勿饮听我歌两途富家女易嫁嫁早轻其夫贫家女难嫁嫁晚孝于姑闻君欲娶妇娶妇意何如　又朱陈村诗曰徐州古丰县有村曰朱陈去县百余里桑麻青氛氲县逺官事少山深人俗淳有财不行商有丁不入军家家守村业头白不出门生为陈村民死为陈村尘田中老与幼相见何欣欣一村惟两姓世世为婚姻亲疎居有族少长游有羣黄鸡与白酒欢防不隔旬生者不逺别嫁娶先近邻死者不逺葬坟墓多绕村旣安生与死不苦形与神所以多寿考往往见元孙　宋徐铉陈侍郎宅观花烛诗曰今夜银河万里秋人间织女嫁牵牛佩声寥亮和金奏烛影荧煌映玉钩座客亦从天子赐更筹须为主人留世间盛事君知否朝下鸾台夕凤楼　明宋濂送编修张藻仲还家毕姻诗曰少年归娶奉金銮喜得天顔一笑看红锦裁云朝奠雁紫箫吹月夜乗鸾灵椿堂上承中馈宝镜台前结合欢从此梅花消息好青绫不似玊堂寒  

原赋后汉蔡邕协和婚赋曰惟性情之至好欢莫伟乎夫妇受精灵之造化固神明之所使事深微以元妙实人伦之端始考邃初之原本览阴阳之纲纪乾坤和其刚柔艮兊感其脢腓葛覃恐其失时摽梅求其庶士惟休和之盛代男女得乎年齿婚姻协而莫违播欣欣之繁祉良辰旣至婚礼以举二族崇饰威仪有序嘉宾僚党祁祁云聚车服照路骖騑如舞旣臻门屏结轨下车阿传御竪雁行蹉跎丽女盛饰晔如春华　魏陈王曹植感婚赋曰阳气动兮淑清百卉郁兮含英春风起兮萧条蛰虫出兮悲鸣顾有怀兮妖娆用搔首兮屏营登清台以荡志伏髙轩而游情悲良媒之不顾惧欢媾之不成慨仰首而太息风飘飖以动缨　晋张华感婚赋曰方今嵗在己巳将次四仲婚姻者竞赴良时粲丽之观相继于路嫁娶之防不乏乎目乃作感婚赋曰彼婚姻之俗忌恶当梁之在斯逼来年之且至迨星纪之未移窕初茂玉质始盛容华外丰心神内正接轸连骑隐隐习习充街塞里晖曜城邑相丽姿之绰约兮遥髣髴以感心怨佳人之幽翳兮恨防检之髙深  

原箴晋挚虞新婚箴曰今在哲人室家不造结发之丽不同偕老旣纳新配内芬外藻厚味腊毒大命将天色不可躭命不可轻君子是惮敢告后生　潘岳荅挚虞新婚箴曰先王制礼随时为正俯从企及岂乖物性女无二归男有再聘女实存色男实存徳徳在居正色在不惑新旧兼宏义申理得然性情之际诚难处心君子过虑爰献明箴防微测显文丽防深敬纳嘉诲敢酬徳音　王廙妇徳箴曰团明月魄满则缺亭亭阳晖曜过则逝天地犹有盈亏况华艶之浮孽是以淑女鉴之战战干干相彼七出顺此话言惧兹屋漏畏斯新垣在昧无愧幽不改防  

原启梁刘孝仪为王仪同谢国姻启曰即日主书王静民宣敕安吉主降嫔臣第三息实臣素里庸族蓬衡贱品事隔伊缗之礼望絶下嫁之姬而圣慈猥洽皇姻曲逮荆布陋饰已膺凡奬负薪微复降肃雝频烦叨荷外内荣抃  

原敎梁简文帝资遣孔焘二女敎曰夫思人生至轻事惟悼往表闾式墓义匪字孤至如游殷之息见抚张旣桥元之子受托魏王斯故美在令终爱兼身后故无锡令孔焘经术宏长志履贞槩游处积年一朝长往闻其在室二女并未有行可广访姻家务求偶对  

増疏宋丁隲疏曰臣窃闻近年进士登科娶妻论财全乖礼义衣冠之家随所厚薄则遣媒妁往返甚于乞丐小不如意弃而之他市井驵侩出捐千金则贸贸而来安以就之名挂仕版身被命服不顾廉耻自为得计玷辱恩命损名节莫甚于此筮仕之初已为汚行推而从政贪墨可知臣欲乞下御史台严行觉察如有似此之人以典法从事庶几淳厚风敎以惩曲士  

增戒宋邵雍女戒曰妇道之常顺惟厥正是曰天明是其帝命嘉尔婉娩克安尔亲往之尔家克施克勤尔顺维何无违夫子无然皐皐无然訿訿彼是而违尔焉作非彼旧而革尔焉作仪【`改旧乃汝妄正制度`】惟非惟仪女生则戒王姬肃雍酒食是议贻尔五物以铭尔心锡尔佩巾墨予诲言铜尔提匜谨尔宾荐玉尔奁具素尔藻绚枕尔文竹席尔吴筦念尔书训思尔退安彼实有室尔勿从室【`不得从而有其室也`】逊尔提提【`提提安也`】尔生引逸  

同姓婚  

原辨姓【`左传齐东郭偃对崔武子曰男女辨姓`】　去姓【`坊记以此坊民鲁春秋犹去夫人之姓曰吴其死曰孟子卒注同姓故也`】　不蕃【`传男女同姓其生不蕃`】　无义【`礼无别无义禽兽之道`】　不避宗【`左传卢蒲癸臣子之妻之庆舍之士曰男女辨姓子不辟宗何也曰宗不余辟余独焉辟之赋诗断章余取所求焉恶识宗注子之庆舍言已有求于庆氏不能复顾礼如赋诗者取其一章而已`】　不书姓【`传曰昭公娶于吴故不书姓`】　儒不逹礼【`司空陈莱曰王基当世大儒而不逹礼为子纳司空王沈女以姓同源异`】　君不知礼【`陈司败问昭公知礼乎孔子曰知礼司败曰君娶于吴为同姓谓之吴孟子君而知礼孰不知礼`】　异源而娶【`王莽取王咸女以为源异不同而娶之`】　不知则卜【`礼娶妻不娶同姓故买妾不知其姓则卜之`】　内官不及同姓【`子产曰侨闻之内官不及同姓其生不殖美先尽矣则相生疾君子是以恶之`】　出嗣而婚本族【`魏志陈矫本刘氏子出嗣舅氏而婚本族徐宣每非之太祖惜其材乃下令曰丧乱前事一切勿论`】　増男女不及【`国语晋司空季子曰同徳则同姓同姓虽逺男女不相及异徳则异姓异姓虽近男女相及也`】　崔卢非古【`文中子曰任薛王刘崔卢之婚非古也何以眂谱注任薛同出黄帝王刘同出舜崔卢同出于帝喾`】  

辞婚  

原非耦【`左传公之未昏于齐也齐侯欲以文姜妻郑太子忽忽辞曰人各有耦齐大非吾耦也`】乱伦【`陆玩为侍中司空兄晔尚书仆射录尚书事父英髙平相玩子纳尚书令王导初至江左请婚于陆陆曰培塿无松柏薰莸不同器玩不为乱伦之始`】　陈结婚【`桓阶字伯绪刘表欲妻之以侄女阶自陈结婚处拒不受`】　辞与弟【`详婚姻四`】　不疑固辞【`汉隽不疑为京兆尹大将军欲以女妻之固辞`】　公明不娶【`典略中官常侍唐衡欲以女妻汝南傅公明公明不娶转以女妻荀彧彧父绲慕衡势诫彧娶之为论者所讥襄松之云时阍监用事四海屏气尤惧唐衡威权莫二顺则六亲以安违则大祸立至斯以存易亡之由昔蒋诩姻于王氏无损清髙之搡绲之此婚庸何伤乎`】　王谦不许【`后汉王谦为何进长史以谦名公之胄欲与为婚见其二子使择焉谦不许`】　张范不受【`魏志张范字公仪袁隗欲以女妻范范辞不受`】　辱孙权使【`孙权遣使为子索关羽女羽骂辱其使不许婚`】　嘉不疑传【`杨骏欲以女妻郑黙黙辞曰毎读隽不疑传尝嘉之`】　不结髙门【`魏志贾诩嫁妻不结髙门天下论智计者归之`】　不肯易妻【`宋宏事详公主`】　悔婚【`王裒字伟元与管彦为友约男女为婚彦后葬父于洛阳裒遂别嫁其女谓彦弟馥曰昔嫁姊妹皆逺吉凶断絶今贤兄葬父洛阳则京邑之人岂吾结好之意哉馥曰嫂是齐人也当还齐裒曰岂有葬父洛阳而随妻还齐如此去就复何婚之有`】　谏婚【`晋刘实妻卒华氏将以女妻实弟智谏曰华家贫必污门户实辞不得已竟婚而生子夏实后坐夏受赂免官顷之为大司农又以夏犯罪免官`】　増不婚匪【`天中记王元规八嵗而孤兄弟三人随母依舅氏往临海郡时年十二郡土豪刘瑱者资财钜万欲妻以女母以其兄弟幼弱欲结强援元规泣请曰因不失亲古人所重岂得茍安异壤辄婚匪母感其言而止`】追还在途【`山堂肆考袁术为子娶吕布女后布怨术女已在途追还絶婚`】　不婚谢  

裒【`天中记诸葛恢大女适庾亮儿次女适羊楷亮子被苏峻害改适江虨恢儿娶邓攸女于时谢尚书裒求其小女乃云羊邓是世亲江家我顾伊庾家伊顾我我不能复与谢裒儿婚`】　不婚桓温【`山堂肆考王述子坦之为桓温长史温欲为子求婚于坦之及还省父述爱坦之虽长大犹抱寘上坦之因言温意述大怒遽排下曰汝竟痴耶讵可以女妻兵`】　江湛志义【`宋书江湛为义康司徒主簿司空檀道济矞子求婚不许义康有命又不从时人重其志义`】　江蒨方雅【`梁书江蒨方雅有风格仆射徐勉权重惟蒨及王规与抗礼勉因蒨门客翟景为子繇求婚于蒨蒨不荅景再言之乃杖景四十由此与勉忤`】　伯奋拒婚【`齐书王秀之字伯奋临沂人褚渊见秀之正洁欲与结婚秀之不肯以此频为府外兵参军`】　叔通辞命【`齐春秋桓闳字叔通太祖辅政使禇渊致意为子晃求婚闳不敢闻命曰辞霍不婚常所嘉挹齐大非耦所以不敢承殊眷`】　恐呼白侯【`山堂肆考唐白敏中为相常欲以进士侯温为壻其妻卢氏曰已旣姓白又以侯氏子为壻必为人呼作白侯耳敏中乃止`】　托赋鹞子【`合璧事髙越燕人举进士文价蔼然鄂帅李简贤之将妻以女越赋鹞子诗一絶书于壁不告而去诗云云爪星眸众所归摩天専待振毛衣虞人莫漫张罗网未肯平原浅草飞`】  

媒  

原匪斧【`诗析薪如之何匪斧不克娶妻如之何匪媒不得`】　因针【`淮南子线因针而入不因针而急女因媒而嫁不因媒而亲`】　梦冰人【`晋索紞字叔彻有孝廉令狐策梦立冰上与冰下人语紞曰冰上为阳冰下为阴阴阳事也士如归妻迨冰未泮婚姻事也君在冰上与冰下人语为阳语阴媒介事也君当为人作媒冰泮而成婚会太守田豹因策为子求张氏女仲春成婚`】　候元鸟【`礼仲春之月元鸟至祀髙媒注元鸟燕也燕以求巢室有嫁娶之象媒氏为候也`】　无媒不交【`礼男女无媒不交`】　因媒而嫁【`详上`】　増知名【`曲礼男女非有行媒不相知名`】　掌判【`周礼地官媒氏掌万民之判`】　通辞【`仪礼注未行纳采已前男父先遣媒氏通辞女氏取阳唱阴和之义`】　导言【`楚辞理弱而媒拙兮恐导言之不固`】　麯麸【`周礼注媒谋也谋合异使和成今齐人名麯麸曰媒是也`】　姜桂【`合璧事宋玉因楚襄王待之无以异让其友其友曰夫姜桂因地而生不因地而辛妇人因媒而嫁不因媒而亲子之事王未耳何怨于我`】　拙媒【`楚辞见上`】　鸩媒【`楚辞余令鸩为媒兮`】　蹇脩为理【`离骚经吾令丰隆乗云兮求宓妃之所在解佩纕以结言兮吾令蹇脩以为理注蹇脩伏羲之臣`】　良媒接欢【`洛神赋无良媒以接欢兮`】　不与交礼【`家语孔子之郯遇程子于途顾为子路曰取束帛以赠先生子路对曰由闻士不中间不见女无媒君子不与交礼`】　不専嫁娶【`白虎通男不専娶女不専嫁必由父母须媒妁何逺耻防佚也`】月老主婚【`续幽怪录韦固少未娶旅次宋城遇老人倚囊而坐向月检书因问之荅曰此幽防之书固曰然则君何主曰主天下之婚姻耳因问囊中赤绳曰以系夫妇之足君妻乃此店北卖菜陈妪女固遂之菜市见妪抱二嵗女亦陋老人指示固怒磨小刀付奴翊日刺于稠人中伤眉间后十四年固以父防参相州军事刺史王泰妻以女年十六容貌端丽眉间常贴花钿逼间之曰妾郡守之犹子也父卒于宋城时方襁褓乳妪鬻蔬以给朝夕常抱于市为贼所刺痕尚在故贴花钿固尽言与老人荅问并磨刀伤女之事宋城宰闻之名其店曰定婚店`】　诗媒作合【`二十八字媒详婚姻三`】　红叶题诗【`合璧事唐僖宗时于祐于御沟拾一红叶题诗云流水何太急深宫尽日闲殷勤谢红叶好去到人间祐题一叶云曽闻叶上题红怨叶上题诗寄阿谁置沟上流为宫女韩拾之后祐托韩泳门馆因帝放宫女三千人泳以韩有同姓之亲作伐嫁祐及成礼各于笥中取红叶相示曰事岂偶然乃前定也`】　桐叶题诗【`山堂肆考蜀尚书侯继图本儒士一日秋风四起楼上倚栏有大桐叶飘坠上有诗云栻翠敛双蛾为郁心中事桐叶下庭除画我相思字侯贮小贴凡五六年方卜任氏为婚尝讽此诗任氏曰此妾书叶诗争得在君处侯乃令书校之叶上无异`】  

## 御定渊鉴类函卷一百七十六

礼仪部二十三【`天子纳后　册妃嫔册拜皇太子`】  

天子纳后一  

原遂皇氏始有夫妇之道【`人皇氏`】伏羲氏制嫁娶以俪皮为礼五帝驭时娶妻必告父母夏氏亲迎于庭殷迎于堂周制限男女之嵗定婚姻之时【`媒氏云婚姻之时即仲春之月`】亲迎于户【`何休曰后代渐文而迎于户示其亲`】六礼之仪始僃天子聘女纳征加谷珪【`郑康成云纳征加于束帛贾公彦曰士以上皆用元纁束帛天子加以谷珪也`】灵王求婚于齐遣使【`称制`】拜后【`灵王求婚于齐大夫晏桓子对曰夫妇所生若而人姑姊妹则称先守某公之遗女若而人此则天子之命自得下逹臣下之荅径自上通故遣使称制拜后`】鲁桓公八年祭公来遂逆王后于纪【`祭公诸侯为天子三公者也王使鲁主婚故祭公来受命而迎也天子无外故称王后矣春秋左氏说王者至尊无敌无亲迎之礼诸侯礼合亲迎有故则使上卿迎之也祭公迎之王后未至京师称后知天子不行而礼成也公子翚如齐逆女春秋不讥知诸侯有故得使卿逆`】公羊说天子至庶人皆亲迎左氏说王者至尊无敌体之义不亲迎郑康成驳之曰文王亲迎于渭则天子亲  

迎也天子虽尊其加于后夫妇也夫妇无判礼同一体所谓无敌岂施于此哉礼记哀公问曰冕而亲迎不已重乎孔子对曰合二姓之好以继先圣之后以为天地宗庙社稷之主君何谓己重乎此言继先圣之后以为天地之主非天子则谁乎是郑以天子当亲迎也杜元凯以为天子不亲迎按春秋祭公逆王后于纪传曰礼也刘夏逆王后讥卿不行皆不讥王不亲行明是天子不当亲迎也文王之迎大姒身为公子迎在殷代未可据此以为天子之礼孔子之对哀公自论鲁国之法鲁以周公之礼得郊祀上帝故以先圣天地为言耳非说天子之礼　汉恵帝纳后纳采鴈璧乗马束帛聘黄金二万斤马十二匹【`吕后为恵帝娶鲁元公主女故特优其礼`】平帝立王莽纳女为后以固权遣宗正刘宏尚书令平晏纳采太师孔光大司徒马宫等四十九人赐皮弁素积【`皮弁鹿皮为冠也素积以十五升布为衣素积以为裳`】以礼杂卜筮太牢告宗庙封后父百里尊而不臣有司奏故事聘皇后黄金二万斤为钱一万万莽深辞让受四千万而以其三千三百万予十一媵家有诏复益二千三百万合为三千万莽复以其千万分予九族贫者遣甄丰奉玺绶拜帝母衞姬为中山孝王后四年春遣大司徒宫等奉乗舆法驾迎皇后于安汉公第授皇后玺绂【`顔师古曰绂所以系玺`】登车称警跸便时【`取日时之便`】上林延寿门入未央宫前殿羣臣就位行礼大赦天下益封安汉公地满百里赐迎皇后及行礼者三公以下宰执皆増秩赐金帛各有差皇后立三月以礼见髙庙尊父号曰宰衡位在诸侯王上【`王莽篡位后闻刘伯升及圣公立为帝莽恐欲外示安进所征天下淑女杜陵氏女为皇后聘黄金二万斤车马奴婢杂帛珍寳以钜万计莽亲迎于前殿两阶间成同牢礼于西堂僃和嫔美御其和人三位视公嫔人九视卿美人二十七视大夫御人八十一视元士凡百二十人皆佩印绂执弓韣月令仲春后亲祀髙禖乃帅嫔御礼天子所御带以弓韣授以弓矢于髙禖之前求男子之祥莽故祈之韣弓衣`】后汉桓帝立明年有司奏太后曰春秋迎皇后于纪在涂则称后今大将军冀女弟应绍圣善结婚之际有命旣集【`桓帝为蠡吾侯梁太后征欲与后为婚未及嘉礼会质帝崩后即顺烈皇后女弟`】宜僃礼进征币请下三公太常按礼仪奏可于是悉依孝恵皇帝纳后故事聘黄金二万斤纳采鴈璧乗马束帛一如旧典【`周礼王者以谷珪此云璧形制虽异与玉同以乗马四匹也杂记曰币一束五両两五寻每端二丈`】灵帝册宋贵人为皇后天子御章徳殿轩百官陪位太尉袭使持节奉玺绂皇后北面帝南面太尉立阶下东向宗正大长秋西向宗正读册毕皇后拜称臣任位太尉授玺绂中常侍长秋太仆髙乡侯览长跪受玺绂奏于殿前女使授媫好长跪受以授昭仪受长跪以带皇后皇后伏起拜称臣妾毕黄门鼓吹三通鸣鼓毕羣臣以次出后即位大赦天下皇后秩比国王即位威仪赤绂玊玺也【`汉志乗舆黄赤绶四采黄赤缥绀纯黄质长二丈九尺九寸太子太后与乘舆同`】　魏制天子册后以皮马庭实加谷珪齐王正始四年立后甄氏其仪不存　晋武帝咸寜二年临轩遣太尉贾充策立皇后杨氏因大赦赐王公以下各有差百僚上礼太康八年有司奏大婚纳征用元纁束帛加谷珪马二驷羊鴈酒米如故【`尚书朱整议按魏婚故事天子以皮马为庭实加之以谷珪`】　东晋成帝咸康二年临轩遣使持节兼太保领军诸葛恢兼太尉护军孔愉六礼僃物拜皇后杜氏即日入宫帝御太极殿羣臣毕贺【`贺非礼也王者婚礼礼无其制春秋祭公逆王后于纪谷梁左氏说与公羊又不同而况汉魏遗事阙略者众晋武恵纳后江左又无仪注故成帝将纳杜后太常华恒始与博士参定其仪据杜元凯左氏传说主婚是供其婚礼之币而已又周灵王求婚于齐先儒以为丘明详录为王者婚礼故成帝临轩遣使称制拜后然其仪注又不具存`】康帝建元元年纳后褚氏而仪注陛者不设旄头殿中御史奏今迎皇后依昔成恭皇后入宫御物而仪注至尊衮冕升殿旄头不设昔迎恭皇后惟作青龙旂其余皆即御物今临轩遣使而五牛旗旄头罼罕并出即用旧制今阙诏曰今所以正法服升太极者以敬其始故僃礼也今何阙所重而撤法物耶又恭后神主入庙先帝诏后礼宜有降不宜建五牛旗旣不设五旗则旄头罼罕易具也又诏旧制旣难准且于今而僃亦非宜法服仪饰粗令举其余兼副杂器停之穆帝永和十年台符问六礼版文旧称皇帝今太后临朝当何称博士曹耽云公羊传婚礼不称主人母命诸父为主【`传纪履緰来迎女不称使也无母辞穷乃命使者耳`】太常王彪之云三传异义不可全据今皇后临朝称制文告所逹国之大典皆仰禀成命非无外事也岂婚聘独不通乎六礼版文应称皇太后诏【`彪之又曰天子嫁女使同姓之国为主者以受体于皇极则有亏婚姻之敌礼至于迎后之制必礼成而后入虽复戚属之尊亦臣妾也天王之后寜可先之藩国然后入临六宫乎是以祭公来迎王后于纪使我为媒不云为主`】符又问今后还政不复临朝当何称彪之云当称皇帝诏升平元年将纳皇后何氏彪之正礼【`始更大引经传及诸故事深非公羊婚礼不称主人之义`】曰王者之于四海无不臣妾虽复父兄之亲师友之贤皆纯臣也夫崇三纲之始定乾坤之仪安有天父之尊而称臣下之命以纳伉俪安有臣下之卑而称天父之名以行大礼逺寻古礼于义不通按咸寜二年纳悼皇后时宏训太后临天下而无命戚属之臣为武皇父兄主婚之文考咸寜故事不称父兄师友则咸康华恒所上合于旧也谓今纳后仪制一依咸寜故事从之【`华恒定六礼云宜依旧及大晋已行之制此恒犹识前事故王彪之言从咸寜由此也唯以娶妇之家三日不举乐而咸康羣臣贺为失礼故但依咸寜上礼不复贺`】其告庙六礼版文等皆彪之所定【`博士孙纳云凡六礼版长尺二寸以应十二月博四寸以象四时厚八分以象八节皆真书后家荅鲛脚书之`】纳采用鴈一头白羊一口酒十二斛米十二斛【`文曰皇帝咨前太尉参军都乡侯何浑元资始肇经人伦爰及夫妇以奉宗庙天地社稷谋于公卿咸以为宜率由旧典今使持节崇德卫尉领太常彪之兼宗正防骑侍郎综以礼纳采后家荅曰皇帝嘉命访婚陋族僃数采择臣之先臣防骑侍郎准之遗女未娴教训衣履若人钦承旧章肃奉典制前太尉参军都乡侯粪土臣何琦顿首稽首再拜承制`】问名用鴈羊如前【`文曰皇帝曰咨前某官侯何两仪配合承天统物正位于内必俟令族重申旧典今使持节某官彪之某官综以礼问名后家荅皇帝嘉命使者彪之重宣中诏问臣名族女父母所生先臣故光禄大夫雩娄侯祯之遗元孙先臣故蔡州刺史闗内侯恽之曽孙先臣故安丰太守闗中侯叡之孙先臣故防骑侍郎准之遗女外出自先臣故尚书左丞孔胄之外曽孙先臣故侍中闗内侯夷之外孙女年十七钦承旧章肃奉典制前某官某侯粪土臣何琦稽首顿首再拜钦承制诏`】纳吉用鴈羊酒如前【`文曰皇帝曰咨前某官侯何人谋从佥曰贞吉敬顺典礼今使持节某官彪之某官综以礼纳吉后家荅皇帝嘉命使者彪之重宣中诏太卜元吉臣陋族卑鄙忧惧不堪钦承旧章肃奉典制前某官某侯粪土臣何琦稽首顿首再拜承制`】纳征用白羊一口元纁帛二匹绛二匹绢二百匹兽皮二枚钱二百万玊璧一枚酒十二斛白米十二斛马六匹【`文曰皇帝曰咨某官某侯何之族女有母仪之徳窈窕之姿如山如河宜奉宗庙永承天祚以元纁皮马羊钱璧以彰典礼今使持节兼司徒光禄勲闗内侯恪崇徳衞尉领太常彪之以礼纳征后家荅皇帝嘉命使者某重宣中诏降婚卑陋命以上公宠以丰礼僃物典策钦承旧章肃奉典制前某官某侯云云再拜承制诏`】请期用鴈羊酒米如初【`文曰皇帝曰咨前某官某侯何谋于公卿大筮元罔有不臧率遵典礼今使某官彪之某官综以礼请期后家荅皇帝嘉命使者彪之重宣中诏告曰唯八月壬子可迎臣钦承旧章肃奉典制前某官某侯某再拜承制诏`】迎用鴈羊酒米如初【`文曰皇帝曰咨前某官某侯何嵗吉月令吉日唯某率由典礼以迎今遣使持节兼太保侍中太宰武陵王晞迎后家荅皇帝嘉命使者晞重宣中诏令月吉辰僃礼以迎上公宗卿兼至副介近臣百两蝼蚁之族猥承大礼忧懽战悸钦承旧章肃奉典制前某官某侯粪土臣某谨因使者兼某官某王晞上谨荅`】　北齐皇帝纳后之礼纳采问名纳征讫告圆丘方泽及庙是日皇帝临轩命太尉为使司徒副之持节诣后行宫东向奉玺绶以册授中常侍皇后受册于行殿使者与公卿以下皆拜有司僃迎礼太尉太保受诏而行主人公服迎拜于门使者入升自宾阶东面主人升自阼阶西靣礼物陈于庭设席于两楹间童子以玺书版升主人升跪受送使者拜于大门外有司先于昭阳殿两楹间供帐为同牢之具皇后服大严绣衣带绶佩加幜【`音景`】女长御引出升画轮四望车女侍中负玺陪乗卤簿如大驾皇帝服衮冕出升御座皇后入门大卤簿位门外小卤簿入到东上阁施歩障降车席道以入昭阳殿前至席位姆去幜皇后先拜后起皇帝后拜先起升自西阶诣同牢座与皇后俱坐各三饭讫又各酳二爵一奏礼毕后兴南向立皇帝御太极殿王公以下拜表谢又明日奉栗枣腵脩见皇太后于昭阳殿择日羣官上礼又择日谒庙皇帝使太尉先以太牢告而后徧见羣庙【`通典`】　増唐开元礼皇帝纳后卜日告圆丘方泽如时巡告祭仪其祝文临时撰将行纳采命太尉为使者宗正卿为使副前一日设幄座于太极殿太乐令展宫悬于殿庭乗黄令陈车辂尚辇奉御陈舆辇皆如元日仪其日诸衞勒所部列黄麾仗羣官依时刻集朝堂俱就位皇帝服衮冕出即御座侍中宣制曰纳某官女为皇后命公等持节行纳采等礼黄门侍郎引主节以节授使者中书侍郎引制书案取制书授使者使主副出乗辂僃仪仗而行鼓吹僃而不作至于后氏大门外主人受于庙无庙者受于正寝掌事者设神席于室户外之西使者入由西阶升于两楹间南面使副在使者西南主人升阼阶诣使者前北面使副取制书进授使者使者曰有制主人再拜使者宣制毕主人降诣阶前北面再拜稽首进受制书退以授左右使副取鴈以授使者主人再拜进受鴈退以授左右傧者引表案取表以授主人主人进授使者退复位再拜使者及使副等降自西阶出立于内门外复奉制问名主人受鴈如纳采仪礼毕主人请礼从者掌事者彻几改设二筵降筵掌事者牵马奉币篚使者西阶上俱北面再拜主人奉币篚授使者及使副还东阶上北面拜送凡六礼制书皆以版长一尺二寸博四寸厚八分后家荅版亦如之　纳吉如纳采仪纳征日使者及使副至后氏大门外执事者入布幕于内门外元纁束帛陈于幕上六马陈于幕南执事者奉谷珪以匵掌事者设几筵如初主人受制书讫左右受玊帛及马于庭其傧使者如纳吉之仪　请期改为告期制文曰今使持节某官以礼告期其礼如纳采仪　册后先期有司以特牲告庙祝文临时撰前一日守宫设使者次于后氏大门外之西尚舍设尚宫以下次于后氏阁外其日临轩命使如纳采之仪【`太尉为正使司徒为副使`】奉礼设使者位于大门外之西东向使副及内侍位于使者之南举册案及宝绶者在南持节者在使者之北使副乗辂持节僃仪仗鼓吹僃而不作内仆进重翟以下于大门之外诸衞令其属布后仪仗使者曰某奉制授皇后僃物典册主人出迎于大门外使者入门而左持节者前导奉册宝案者进授使副内使受之内谒者监持入跪置于案尚宫曰有制后再拜宣册又再拜尚宫授后以册受以授司言尚服又授以宝绶受以授司宝礼毕　命使奉迎其日晡后侍中量时刻奏请皇帝服衮冕出升殿文武官五品以上立于朝堂如常仪使主副朝服发朝堂乗辂持节僃仪仗至后氏大门外使者降辂掌次者延入位尚仪奏请皇后中严量时刻傅姆导皇后升堂宫人等侍衞如常仪主妇出于房外文武奉迎者皆陪立于大门外文东武西谒者引使者及使副诣大门外位主人出北面再拜使者不荅拜谒者引使者入门而左持节者前导使副及持案执鴈者次之主人入门而右至内门外堂西阶使者先升宣制书授鴈主人拜受又奉表讫使者及使副降自西阶以出复门外位俱再拜曰令月吉日某等承制率职奉迎内侍入传于司言司言受以奏闻尚仪奏请皇后再拜主人升自东阶进诫之母诫于西阶上施衿结帨腰舆进皇后升舆以降尚宫前导六尚以下侍衞如常皇后升重翟以几姆加幜　其日内侍设皇后大次于皇帝所御殿门外之东将夕尚寝设皇帝御幄于殿室内之奥铺地席重茵施屏障初昏尚食设罍洗及篚各二馔于东房西牖下罇于室内北牖下加四爵合巹皇后重翟入大门鸣钟鼓【`其钟鼔所司先陈设鸣之所以声告中外`】从永巷至大次前降车入就次严整讫尚宫引皇后诣殿门外之东尚仪奏请降座礼迎皇帝降座诣门内揖后以入导后升西阶入室尚食以馔入皇帝揖后对席坐皆祭皆食三饭卒食尚食盥手洗爵于房入室诣酒罇所酌酒进授帝后各祭酒饮讫尚仪进受虚爵奠于坫再酳如初三酳用如再酳礼毕皇帝入东房释冕服尚宫引皇后入幄脱服　皇后至宫之日服展衣出尚宫前导升正殿两楹间北面立尚仪以谢表授皇后皇后置表案上再拜尚仪以表降殿授内侍因中书以闻　朝皇太后日皇后服袆衣加首饰至皇太后閤外皇太后服袆衣首饰即御座皇后执笲枣栗脯脩升西阶北面再拜跪进奠于皇太后座前皇太后抚之尚食进彻皇后退又再拜司设设皇后席于户牖之间尚食盥手洗觯酌醴皇后进北面再拜受醴尚食荐脯醢皇后升席坐左执觯右祭脯醢以柶祭醴三降席北面跪啐醴兴再拜自西阶出【`文献通考`】　宋初立后妃皆不行册礼自雍熙后乃写告身用金华罗纸金涂标袋有司进入近臣牧伯皇亲皆脩贡礼为贺宋旧制后妃皆写告进入景祐元年九月甲辰立皇  

后曹氏命礼院详定册皇后仪注【`乙巳命宰臣李迪为册礼使参政王随副之`】礼院言皇后玊册如太子制度用珉简五十宝用金方一寸五分髙一寸文曰皇后之宝盘螭纽服以袆衣大带玉佩双绶十一月己丑【`是日冬至`】行册礼于文徳殿不立仗不设悬　治平二年十一月壬申祀圆丘大赦还御文徳殿发宝册上皇太后及册皇后【`以上玉海`】　元祐五年八月太皇太后诏以皇帝纳后有期令太常礼官检详古今六礼沿革参考通礼典故具其节文着为成式者先是太皇太后谕宰臣吕大防等曰皇帝将纳后天圣景祐故事止降进册未尝御殿礼甚简略大防等请退而讨论遂降是诏又诏翰林学士御史中丞两省给舍与礼部太常寺官同详议六年八月三省枢宻院言纳后六礼命使纳采问名纳吉纳成告期差执政官摄太尉充使侍从官或判宗正官摄宗正卿充副使以旧尚书省权为皇后行第纳采问名同日次日纳吉纳成告期纳成加谷珪请期依开宝礼改为告期纳采前择日告天地发册命使差宰臣摄太尉执政官摄司徒前一日告宗庙亲迎依开宝通礼改为命使奉迎差宰臣摄太尉执政官摄司徒皇帝临轩与册礼使副同日遣令文武百官诣行第班迎其日皇后服袆衣乘重翟车卤簿以礼令由宣徳门东偏门入文臣大卿监武臣正任刺史以上宣徳门外班迎诏从之　时给事中范祖禹言临轩发册命使奉迎及皇后入内皇帝皆服通天冠绛纱袍于礼未隆请并服衮冕以重大昏之礼翰林学士范百禄言昏礼下逹匪媒不克今采择先定有命旣集而形于麻制以后氏族姓宣告外庭方且遣使赍制行纳采问名之礼则礼文颠倒失先后之序请以降诏之日行纳采问名之礼宣制之日行纳吉纳成告期之礼皆不从旣而礼部太常寺言五礼命使据开元礼纳采问名合用一使纳吉纳成告期各别日遣使今未委三礼共遣一使或各遣使文武百官诣行第班迎文臣大卿监武臣正任刺史以上宣徳门外班迎縁至日行第门外已设皇后车乗仪仗逼隘不容百官车马其文武百官欲并于宣徳门外立班奉迎按士昏礼用鴈所以为贽也又按曲礼凡贽天子鬯郑康成谓天子无客礼以鬯为贽者惟用告神今已据周礼用谷珪聘后欲更不用鴈文徳殿发制欲依发册例立仗或正用月朔视朝仗百官朝服诏纳吉纳成告期令各遣使文徳殿发制依发册例立仗余并从之【`文献通考`】　政和元年正月诏皇后受册陈黄麾仗重翟车小驾卤簿　绍兴十三年闰四月己丑立贵妃为皇后诏左相押麻十三日太常定受册仪注列黄麾仗于文徳殿皇帝服通天绛纱临轩发册奏干安之乐皇后袆衣受册于穆清殿奏坤安之乐【`干安正安坤安等共十三曲`】十七日甲辰行册礼于文徳殿设黄麾半仗用宫架乐百官称贺次诣内东门贺淳熙三年九月己巳上仪注同　隆兴元年十一月立皇后不设大辇用黄麾半仗陈逍遥平辇紫方繖十扇十二谒徳寿宫乗龙饰肩舆【`以上玉海`】　辽纳后择吉日至日后族毕集诘旦后出私舍坐于堂皇帝遣使及媒者以牲酒饔饩至门执事以告使及媒者入谒再拜立少顷进酒于皇后次及后之父母宗族兄弟酒徧再拜纳币致词拜讫后族皆坐惕隐夫人四拜请就车后辞父母伯叔父母兄各四拜宗族长者皆再拜皇后升车父母饮后酒致戒辞徧及使者媒者送者发轫伯叔父母兄饮后酒如初敎坊遮道赞祝后命赐以物后族追拜进酒遂行将至宫门宰相传敕赐皇后酒徧及送者旣至惕隐率皇族奉迎再拜车至便殿东南七十歩止惕隐夫人请降车负银罂捧縢履黄道行后一人张羔裘若袭之前一妇人捧镜却行置鞍于道后过其上乃诣神主室三拜南北各一拜酹酒向谒者一拜起居讫再拜次诣舅姑御容拜奠酒选皇族诸妇宜子孙者再拜之授以罂縢又诣诸帝御容拜奠酒神赐袭衣珠玊佩饰拜受服之皇族迎者后族送者徧赐酒皆相偶饮讫后坐别殿媒者传旨命送后者列于殿北俟皇帝即御坐选皇族尊者一人当奥坐主婚礼引后族之长率送后者陞当奥者与媒者行酒三周命送后者再拜皆坐终宴翼日皇帝晨兴诣先帝御容拜奠酒讫复御殿宴后族及羣臣皇族后族偶饮如初百戏角觝戏马较胜以为乐又翼日皇帝御殿赐后族及赆送后者各有差皇帝御别殿有司进皇后服饰之籍　辽册后仪至日臣僚及内外命妇诣端拱殿幕次皇帝临轩命使发册使副押册至端拱殿门外皇后出閤升座命妇合班面殿起居皇后降坐至殿下褥位引册入读册官跪读皇后各四拜命妇陪位者皆拜皇后升殿命妇称贺班首上殿致词侍中宣荅讫班首上殿进酒皇后赐押册使副等酒　金天徳二年十月九日册妃图克坦氏为皇后前一日仪鸾司设座勤政殿皇帝服通天冠绛纱袍即座使副就受命位侍中宣制曰命公等持节授后册宝先是有司预僃太尉司徒本等革车卤簿于门外俟使副出鼓吹振作有司预供帐泰和殿设皇后座于扆前又设受册位于殿庭皇后常服乘龙饰肩舆至泰和殿后閤俟册使庭中立更礼服内侍閤门官引后出閤降自西阶左右歩障繖扇从至阶下望勤政殿御閤所在立宣制再拜中书令侍中及举捧官奉册宝自东阶升并置于殿之前楹间去帕及盖后又再拜捧谢表官以表进后再拜以表付閤门官随册使行使副至御閤所在复命閤门官进表近侍接入后自西阶升殿中书令读册侍中读宝毕后升座合班再拜出閤门引内外命妇陪列者以次进贺礼毕归閤更常服宣外命妇入防别日会羣官会妃主宗室等十一日朝永寿永寜两宫元册后仪前期仪鸾司设发册宝案于大明殿御座  

前掌谒设香案于皇后殿前设册宝案于座榻前设受册宝案于座榻上至期大昕引赞叙太尉以下于阙庭各公服皇帝入大明殿升座殿前班起居如仪礼仪使奏请发皇后册宝谒者捧册宝跪进捧册宝官跪受礼仪使引节导册宝由正门出自露阶南向立宣制太尉以下皆再拜方舆舁以行太尉及册宝官奉随至皇后宫庭皇后出閤诣褥位太尉称制遣臣某等恭授皇后册宝内侍赞后三上香再拜后陞殿立于座榻前承奉班都知唱太尉以下进册宝捧册宝官由正门至殿内以册跪置于案举册官取册于匣置于盘对举读册官读毕纳册于匣举宝者取宝于盝对举读宝官读毕纳宝于盝太尉以下皆就拜捧册宝官以册宝授太尉太尉授掌谒以置于受册宝案太尉跪致祝词曰册宝礼毕伏愿皇后与天同算司徒应曰如所祝就拜兴太尉进酒皇后饮毕太尉以下皆再拜还诣皇帝前奏礼毕降诣旁折位侍仪使引导从导皇后诣大明殿前谢恩赞拜讫掌仪导皇后升御座典引引丞相以下入起居右丞相前进酒宣徽使奉随至御榻前右丞相祝赞曰册宝礼毕臣等不胜庆忭同上皇帝皇后万万嵗寿宣徽使应曰如所祝【`以上续文献通考`】　明会典册后之礼洪武初不预祭告不特颁诏遣使册立皇帝服衮冕御奉天殿宣制礼部设龙亭仪仗大乐于奉天门外正中以竢迎送册宝至中宫皇后首饰袆衣出閤至中宫殿上册宝入尚仪引皇后降诣庭中拜受讫尚仪引皇后升座引礼引内外命妇入各班首一人诣殿中致词奉贺翼日百官称贺上表笺　皇后将谒太庙皇帝先遣官用牲牢行事告以皇后将祗见之意皇后亲行谒见斋三日内外命妇及执事内官各斋一日　永乐初续定先期遣官祭告天地宗庙用香帛酒脯行一献礼册毕翰林院官以诏书授礼部礼部官捧诏书于承天门开读皇后受册毕上率皇后皆具服诣奉先殿行谒告礼  

谒毕皇后具服于内殿俟上具皮弁服升座行谢恩礼是日皇后具燕服升座引礼引长公主公主及亲王妃行八拜礼次引六尚等女官行礼次引四品以上外命妇行礼次日亲王等贺文武百官上表命妇上笺称贺如常仪　天顺八年增定贺皇太后仪皇后谒告谢恩及受贺毕亲王于上前行庆贺礼次诣两宫皇太后前次诣皇后前俱行八拜礼又三日女官预设皇太后御座于宫中其日清晨内官陈设仪仗皇太后具礼服升座众命妇上表贺　嘉靖十三年定谒庙仪前期太常寺奏皇帝斋三日尚仪奏皇后及妃各斋三日是日皇后及妃受册礼毕锦衣衞进辂于奉天门尚仪僃皇后及妃翟车于辂后皇帝皇后及妃肩舆出宫至奉天门皇帝降舆升辂皇后及妃各降舆升车内外护衞仪仗随从内执事女官遮以帏幕至太庙大门西皇帝降辂后及妃降车障以龙帏皇帝初献皇后亚献宸妃等妃终献礼毕还宫  

天子纳后二  

原册文汉建寜四年册皇后文曰惟建寜四年七月乙未制诏皇后之尊与帝同体供奉天地祗承宗庙母临天下故有莘兴殷姜任母周二代之崇着有内徳长秋宫阙中宫旷位宋贵人秉淑媛之懿体河山之仪威容昭曜徳冠后庭羣寮所咨人曰宜哉卜之蓍卦得坤干有司奏议宜称绂组以母兆人今使太尉袭使持节奉玺绂宗正祖为副立贵人为皇后后其往践尔位敬遵礼典肃慎中馈无替朕命永终天禄　晋升平元年八月册皇后文曰惟升平元年八月皇帝使使持节兼太保侍中太宰武陵王晞册命故防骑侍郎女何氏为皇后咨尔易本乾坤诗首关睢王化之本实由内辅是故皇英嫔虞帝道以光任姒母周嗣克崇皇后其祗勗厥徳以肃承宗庙防恭中馈尽敬妇道帅导六宫作轨仪于四海皇天无亲惟徳是依可不慎欤　増制唐延和元年七月太上皇【`睿宗`】立皇帝妃为皇后制曰王者建设内辅之职圣人作则崇阴敎之道式清四海以正二仪妃王氏冠盖盛门幽闲令徳艺兼图史训僃公宫顷属艰危克扬功烈聿兴昌运实赖赞成正位六宫宜膺盛典可册为皇后　唐贞元二年册淑妃王氏为皇后文【`陆贽撰`】皇帝若曰乾坤合徳圣人则之惟帝承天唯后配帝嗣续百代母临万位定于中而尊加于外徳修诸已而化被于人御于家所系斯在三代崇替靡不由之予是以询众采贤重难兹命中壸虚位于今厯年阴仪或亏宗事无主称是徽章聿归全徳咨尔淑妃王氏天与纯粹气钟元和含章在中发秀于外周旋中规进退有度仁爱恭俭本于生知诗书礼乐成于师氏竭其孝弟祗事先朝承训无违克谐尊旨往居桂苑淑问已彰洎奉椒涂谦光载路六宫攸叙九族以亲尝属艰迍累从行幸思贤才以辅佐知臣下之勤劳庶绩伊凝颇资内助永念顷筐之志且怀求劒之情崇位长秋永怀盛典矧惟元子贞我万邦稽以旧章是宜从贵今遣摄太尉某官某持节册命尔为皇后呜呼敬哉王敎之端始于内范风美关雎之化雅咏思齐之徳罔懈厥位忝于前脩克念有终庶无咎悔奉承休命可不慎欤　宋景祐元年立皇后曹氏册文曰天地定位阴阳相成人道贯之以纲大伦后徳配之以熙内治圣人有以端其本也故造舟之迎言乎僃诗人有以善其化也故周南之风着乎始粤朕冲昧祗若丕构深惟承荷之重辅佐攸艰用简纳贤明协于神人之望咨尔赠尚书令冀王配飨太祖庙庭曹彬孙女惟乃祖克有武力勤劳王家保勲不伐飨厥终庆敎流后昆熏然慈和善祥凭积生此媛其渐渍醇醲发闻馨香所从来逺矣起居祖习不待姆氏之训风容矩度自为宗党之宪长秋旷位阴敎未序咨求训范统正六列宗公鼎臣诵言于朝愿即嘉时聿脩典礼朕以春秋之义必娶大国挚畴之家乃称福耦谋及泰筮聘以谷珪惟吉之从有命旣集今遣使工部尚书同平章事李迪副使户部侍郎参知政事王随持节册命尔为皇后钦哉夫惟肃恭可以侍上夫惟谦裕可以接下泰而能约则骄弗至动而慎思则悔弗萌懋乃后徳脩乃嫔职奉承宗庙仪刑家国永绥无疆之祚不其韪欤　熙寜二年册皇后文曰自昔有天下必择建厥配以承宗庙以御家肆朕受命奉循前烈考慎册典以祈协于神民咨尔向氏懿柔淑恭旧有显闻肇功惟祖弼亮帝室流徳之泽覃延后嗣是产淑媛比贤姜任越朕初载来嫔藩邸盥馈在中率礼无违以至嗣服祗承内事齐明夙夜罔有旷失宜崇位号表正官庭今遣摄太尉王珪持节册命尔为皇后夫惟兴厘尔士女咸自内始逹于四海朕克勤人用弗怠朕克俭人用弗奢朕克正人用无敢侧颇僻尔勤相朕乃济登兹非初惟艰惟慎厥终尔忱念兹朕以永享天禄尔亦与有无疆之福岂不韪哉【`王安石撰`】　李清臣撰皇后册文曰赐尔皇后之宝方寸有半文盝螭纽授之玉册厥简五十命尔翟衣笄纚博鬓黼领大带以朝曁嵗时将祀于东西宫金舆朱盖武贲诃衞歩障行导是惟显哉　元至元十年三月册皇后文曰天地合徳故能覆载万物而不遗日月并明所以照临六合而无外至哉夫妇之大义实配阴阳之两仪咨尔皇后鸿吉哩氏戚里名家元勲贵族僃仪率礼令徳来嫔自朕奉藩之初至于践阼之日明识逺虑裨益宏多虽袆翟正位于长秋而典册未光于大礼今遣摄太尉中书右丞相安图持节授尔玉册宝章僃物充庭式遵古典于戏恭顺接下九族形雍穆之风俭素相髙万世衍灵长之福服兹宠命益懋徽猷【`王磐撰`】　皇庆二年三月册皇后文曰朕荷天地祖宗之祐皇太后之训嗣大厯服思底于治必立元配表正六宫咨尔鸿吉哩氏实我家世戚嫡嗣所自出积徳流庆肆启尔来嫔于朕淑慎孝恭令誉昭闻承命慈闱爰正尔位今遣摄太尉中书右丞相图古勒授尔玉册玉宝命尔为皇后惟天地定位万物以生日月并照万国以明君后合徳万化以成上以事上帝奉宗庙下以亲九族正万为朕内助惟尔之贤其念厥徳履中体顺俾圣母曁予一人以寜岂惟尔嘉天亦永相念尔共享有国钦哉【`程钜夫撰`】　又册皇后文曰在昔正始之道必先内治于以奉承宗祧化成天下朕嗣大厯服祗修宪章宜资配助用彰位号咨尔皇后翁吉喇特氏淑慎柔嘉遵道是行辅佐王邸谦抑自持实生元子国本斯建兴龙重镇介子绍封粤若临御之初赞画计虑厥相维多正位中宫天人协祥今遣摄太尉中书右丞相舒玛尔莭授尔玊册宝章坤顺承天人道攸则表正母仪万是观维躬俭节用则徽音是嗣惟求贤审官则私谒靡干匡朕徳格朕心实为有赖诗书所称罔専美于前代噫敬厥初终有庆尚其念哉以膺尔景命【`桷撰`】  

原表后魏温子升魏帝纳皇后羣臣上礼文表曰臣闻轩辕首出西陵以之作合夏后至圣涂山于是来嫔伏惟陛下龙飞缵厯大明理运长秋旣建阴敎有主景命无穷灵基长世普天之下莫不欣跃　増宋王安石贺册皇后表曰伏惟陛下考古之宪刑家以身乃资妇徳之良俾贰坤仪之政盖关雎之求淑女以无险陂私谒之心鸡鸣之得贤妃则有儆戒相成之道于以助治不専为恩臣生逢明时窃观盛事祝圣人之多子辄慕尧封思令徳之式歌岂慙周雅　曾肇贺册皇后表曰窃以国家为天下之本后妃实王化之基致治所由求端匪逺恭惟陛下绍天骏命垂世永图承七庙之吉蠲奉三宫之供养而长秋虚位六职旷官咨求淑人来相宗事上遵太母之训下采有司之言鼓钟在庭典册僃物坤元博厚已振于隆名妇顺章明可风于率土臣身虽在外义不忘君诵造舟之诗想见光辉之盛申彤管之戒庶几补报之忠  

原赞晋左九嫔纳杨后赞曰清和协极二仪降灵启兹杨族仁哲诞生徽音内发有馥其馨元符表运作合圣明文定厥祥考卜惟贞良辰纳币三光明清元公执挚嘉礼告成卿士庶僚烂其充庭赫赫华宗奕世载荣谦光其尊在满戒盈受兹介福垂祚亿龄  

原颂晋左九嫔武帝纳皇后颂曰峨峨华山峻极太清巨灵导流河渎是经惟凟之神惟岳之灵钟于杨族载育盛明我后穆穆应期挺生含聪体喆岐嶷夙成如兰之茂如玉之莹越在幼冲休有令名飞声八极翕习紫庭超任邈姒比徳皇英京室是嘉僃礼致聘令月吉辰百寮奉迎登位太微明徳日盛羣黎欣戴函夏同庆翼翼圣皇睿哲孔纯愍兹狂戾阐恵播仁蠲衅涤秽与时维新霈然洪赦恩诏遐震后之践阼囹圄虚陈万国齐欢六合同欣坤神抃舞天人载恱兴瑞告祥表精日月和气絪缊三光朗烈旣获嘉时寻播甘雪元云掩霭灵液霏霏旣储旣积待旸而晞长享丰年福禄永绥  

册妃嫔一  

原周制天子后立六宫三夫人九嫔二十七世妇八十一御妻以听天下之内治【`天子六寝而六宫在后六官在前所以承副施内外之政也三夫人以下百二十人周制也三公以下百二十人似夏时也合而言之取其相应又帝喾立四妃帝尧因焉至舜不告娶不立正妃也但立三妃而已谓之三夫人离骚所歌三夫人舜妃也夏后氏増以三三而九合十二人春秋说云天子娶十二即夏制也以虞夏及周差之则殷人又増以三九二十七合三十九人周人上法帝喾立正妃又三二十七人为八十一以増三十九幷后合百二十一人其位后也夫人也嫔也世妇也女御也五者相参定尊卑也公羊云诸侯娶一国则二国往媵之以侄娣从公羊说曰天子诸侯娶三国凡九女法地有九州足以承天之施娶三国者广异也恐一国有血脉相似俱无子也侄娣媵者不相妬嫉也年虽幼待年于父母之国古者女嫁则侄娣从谓之媵`】　后汉献帝建安十八年曹操进三女宪节菙为夫人聘以束帛元纁五万匹小者待年于国【`留住于国待年长`】二十年并拜贵人　晋武帝太始十年将聘三夫人九嫔有司奏礼皇后聘以谷珪无妾媵礼贽之制诏曰拜授可依魏氏故事于是临轩遣使使持节兼太常拜三夫人兼御史中丞拜九嫔　増唐制皇后而下有贵妃淑妃徳妃贤妃是为夫人昭容昭仪昭媛修容修仪修媛充仪充容充媛是为九嫔媫妤美人才人各九合二十七是代世妇宝林御女采女各二十七合八十一是代御妻自余六尚分典乗舆服御皆有员次后世改复不常开元时以后下复有四妃非是乃置恵丽华三妃六仪四美人七才人而尚宫尚仪尚服各三参合前号大抵踵周官相损益云【`宋子京后妃传序`】宋贵妃册命始于庆厯八年十二月丁卯册用竹简  

印用金　宋初立妃皆不行册礼大中祥符七年封婉仪杨氏为淑妃翰林草制付中书不宣于外庭庆厯八年制美人张氏为贵妃所司择日僃礼册命学士宋祁就院写告用官告院印封进妃掷告于地不受十二月发册设次位命官持节授册印内外命妇称贺及入谢略如册皇后仪册用竹简二十四版长尺一阔寸天下乐锦装标金印方寸文曰贵妃之印纽紫绶【`至和元年薨追谥温成皇后文献通考`】　明册妃礼洪武三年定前期一日礼部官奉册印入置于谨身殿御座之前其日质明文武百官朝服序立于奉天殿丹墀之两旁使副入就奉天殿横街南北面立承制官奉节官奉册印官皆入诣谨身殿俟内臣传旨讫出自横街南宣制妃服花钗翟衣出閤自本位宫中册印至内使监令率内执事奉以入妃降诣庭中拜受毕妃升阶就位内命妇诸亲以次贺内使监令引妃谢皇帝皇后　永乐七年续定上御华盖殿具皮弁服传制执事官举节册案由御道东出黄盖遮送至奉天门用鼔乐迎至右顺门内官捧入节册将至皇妃具礼服宫人各执扇衞从出迎于宫门外是日上率诣奉先殿行谒告礼毕皇妃诣上前行八拜礼囘宫妃升座长公主公主亲王妃及六尚等女官四品以上命妇俱行四拜礼皇妃坐受　成化二十二年册贵妃有宝先赞授册后赞授宝徳妃无宝止赞授册谒告奉先殿毕先诣皇太后前行礼次至内殿候上服皮弁服皇后具燕服同升座妃诣前行礼　嘉靖十九年进封妃嫔同日皇贵妃用金册金宝妃嫔无宝止用镀金银册是日寅刻上具常服告于皇祖分遣大臣告于列圣宗庙　嘉靖十年册立九嫔上具衮冕服祭告太庙世庙驾囘易皮弁服御华盖殿传制册毕皇后率诣奉先殿奉慈殿崇先殿行谒告礼仍诣昭圣皇太后章圣皇太后庄肃皇后前俱行八拜礼毕上服皮弁服皇后亦具服升座行礼  

册妃嫔二  

增表唐常衮请册贵妃表曰臣闻天文次星配以妃位帝宫内职守在王化视公卿而命秩思贤才以审官盖五礼之宗六义之本也伏惟宝应元圣文武皇帝陛下绍兴下武属当多难一日万务亲纡圣心紫庭分理顷刻未遑彤管纪言因兹而缺然则奉若天道以阴而助阳御于家由中而及外今既三灵叶泰四海永清宜举旧章以行盛礼窃承壶制未正等威当熊之徳或闻于兰殿贯鱼之序无列于椒房固已叶周南之风参虞汭之化岂使坤仪旷其取法阴敎阙而不修虽则简在宸衷安能黙于诚请伏冀大明礼秩俾率宫庭以厚人伦以风天下  

册拜皇太子一  

原后汉制拜皇太子仪百官会位定谒者引皇太子当御座殿下北面司空当太子西北东面立读册书毕中常侍持太子玺绶太子再拜三稽首谒者赞曰皇太子臣某甲谒者称制曰可三公升阶上殿贺寿万嵗因大赦天下礼毕　东晋孝武帝泰元十二年台符问皇太子旣拜朝臣奉贺应上礼不国子博士车云百辟卿士咸与盛礼展敬拜伏不须复上礼惟方伯牧守不覩大礼自非酒牢贡羞无以裁其乃诚故宜有上礼亦如元正大庆方伯莫不上礼朝臣奉璧而已太学博士庾宏之议按武帝咸寜中诸王新拜有司近臣诸王公主上礼今皇太子国之储副旣已崇建普天同庆谓应上礼奉贺按汉魏故事皇太子称臣新礼以太子旣以子为名而又称臣臣子兼称于义不通除太子称臣之制挚虞以为孝经资于事父以事君义兼臣子则不嫌称臣宜定新礼皇太子称臣如旧诏从之【`尚书符又问王公以下见皇太子仪及所衣服车议朝臣宜朱衣褠帻拜敬太子荅拜按经传不见其文故太傅羊祜牋庆太子称叩头此则拜之证又太寜三年诏议其典尚书卞壶谓宜稽则汉魏阖朝再拜其朱衣冠冕惟施天朝宜褠帻而已`】北齐册皇太子皇帝临轩司徒为使司空副之太子  

服逺游冠入至位使者入奉册读讫皇太子跪受册于使者以授中庶子又受玺绶于尚书以授庶子稽首以出就策使者持节至东宫宫臣内外官定列皇太子阶东西面若幼则太师抱之主衣二人奉空顶帻服从以受册明日拜章表于东宫殿庭中庶子中舍人乗轺车奉章诣阙堂谢择日斋于崇正殿服冕乗安车谒庙择日羣臣上礼又择日会明日三品以上牋贺　増唐制临轩册皇太子有司卜日告天地宗庙前一日尚舍设御幄于太极殿守宫设太子次于东朝堂之北西向又设版位于大横街之南展悬设案陈舆辇及文武羣官朝集蕃客之位其日日未出前二刻宫官服其器服诸衞率各勒所部陈于庭左庶子奏请中严侍衞之官奉迎仆进金路内率一人执刀赞善奏发引令侍臣上马庶子承令其余略如皇帝出宫之礼皇太子逺游冠绛纱袍三师导三少从鸣铙而行降路入次亦如銮驾其日列黄麾大仗侍中奏请中严有司与羣官皆入就位三师三少导从皇太子立于殿门外之东西面黄门侍郎以册宝绶案立于殿内道北西面中书侍郎立案后侍中乃奏外办皇帝服衮冕出自西房即御座皇太子入就位典仪曰再拜皇太子再拜又曰再拜在位者皆再拜中书令降立于皇太子东北西面中书侍郎一人引册一人引宝绶案立于中书之南西面以册授之中书令曰有制皇太子再拜中书令跪读册皇太子再拜受册左庶子受之侍郎以玺绶授中书令皇太子进受以授左庶子皇太子再拜在位皆再拜侍中奏礼毕帝入自东房　通典开元二十六年六月庚子肃宗为太子将受册太常所撰仪注有服绛纱袍之文上手敕改为朱明服【`纪有司行册礼其仪有中严外办其服绛纱太子曰此天子礼也下公卿议太常萧嵩左相裴耀卿请改外办为外僃绛纱衣为朱明服从之`】　通鉴开元二十六年七月己巳上御宣政殿册皇太子【`会百官`】故事乗辂至殿门至是歩入是日大赦天下赐酺三日　肃宗乾元元年十月甲辰帝御宣政殿册成王为皇太子大赦天下　实录顺宗贞元二十一年四月乙巳御宣政殿册太子有庆云见【`纪以册皇太子凡文武官子为父后者勲两转`】　元和四年冬十月御宣政殿册太子【`先是三年李绛上言`】　文宗太和七年八月庚寅御宣政殿册太子　会要长庆二年十二月丙午御紫宸殿册皇太子故事册太子御宣政殿是日僃宫悬于殿庭列内仗于两閤门内羣臣辨色序立于宣政门外就外廊食讫具衣冠劒履入自月华门列位正衙辰后一刻入閤上临轩太子歩自崇明门以宫僚翼从驸马二人扶衣冠礼仪使导以进及乐作扇开羣臣拜讫太子进至龙墀东南再拜受册摄中书令【`杜元颖`】读册以授太子太子再拜蹈舞归崇明门幕殿羣臣贺皇帝讫退诣崇明门谒太子太子命举帘执笏荅拜宫寮拜则受之　宋至道元年八月壬辰以开封尹寿王为皇太子自唐天祐以来斯礼久废上始举行中外胥恱丁酉以学士承旨宋白为礼仪使有司旣定册礼又请如唐开元制宫臣止称名不行舞蹈之礼又言百官见太子自两省五品尚书省御史台四品诸司三品以上皆荅拜余悉受拜宫臣自左右庶子以下悉用参见之仪其皇太子宴会位在王公上奏可有司又草具皇太子受册毕见皇后仪诏止用宫中常礼九月丁卯上御朝元殿【`即崇元殿也后改曰天安又改大庆`】册皇太子陈列如元会之仪皇太子常服乗马赴朝元门外幄次改服逺游冠朱明衣三师三少导从入殿受册宝太尉率百官奉贺太子易服乗马还宫百官常服诣宫参贺自枢宻使内职诸王宗室师保宾客宫臣等毕集太子常服就坐诸王宗室等以次参贺皆荅拜讫受文武官宫臣三品以下参贺庚午具卤簿谒太庙五室常服乗马出东华门升辂十月乙亥太子逊宫僚称臣许之　会要八月二十三日门下省言按开元礼皇太子宝以黄金为之方一寸及隋志皇太子宝纽文曰皇太子宝朱组大绶请如旧制制造从之九月二十二日有司言太子受册奏正安之曲诏宋白撰乐章二曲　天禧二年八月丁酉至辛丑羣臣三表请立太子甲辰诏立升王为太子乙巳以学士鼂迥为礼仪使丁巳礼官请临轩册命日奏明安之曲从之九月丁卯上御天安殿册太子礼毕百官称贺上有五色云紫云如华盖癸酉皇太子朝谒太庙日左右有赤黄珥黄云捧日其仪帝服衮冕御天安殿礼仪使引太子就版位再拜中书令捧册授皇太子太子以授右庶子又奉宝绶太子受讫以授左庶子太子出入皆作明安之乐【`鼂迥撰明安三曲`】百官诣宫参贺再拜太子荅拜丙申宾客李廸上贺建储闱礼成诗诏褒之【`以上玉海`】　天禧册皇子并如至道之仪册用珉玉如乘舆之制而差损降其押舆用金涂银平钑承以髹漆小案饰以衣绣凡饰用龙者皆以螭凤【`文献通考`】　政和五年二月十四日大庆殿行册礼　治平三年十二月壬寅元丰八年三月甲午朔绍兴三十二年五月甲子建储皆不及受册乾道元年八月十日丙戍立邓王为皇太子礼官言  

皇帝御大庆殿册太子服通天冠绛纱袍百官朝服立班太子受册服逺游冠朱明衣执植圭谒太庙服衮冕乘金辂百官诣太子宫贺并荅拜依会要册用珉玉简六十枚前后四枚刻龙填金贯以金丝借以锦褥盛以漆匣装以金华饰以螭首今请用珉简七十五枚【`即天禧之制`】金宝按礼义罗宝以黄金为之纽方一寸系以朱组大绶连玉环金检【`三朝志宝方二寸厚五寸`】壬寅兵部言黄麾半仗用一千四百九十九人甲辰太子奏辞金辂十月十六日御大庆殿册太子列黄麾半仗撞黄钟之钟作干安明安之乐礼成称贺撞蕤宾之钟十八日御紫宸殿太子称谢遂朝谒景灵宫太庙又诣徳寿宫谢【`以上玉海`】　初绍兴建储在钦宗恤制未制乐乾道初元命礼部太常寺讨旧典以闻受册日设宫架乐于殿庭皇帝升降御座作干安之乐升用黄钟宫降用蕤宾宫皇太子入殿门作明安之乐受册出殿门亦如之皆用应钟而奏以姑洗古者太子生则太师吹管以度其声观所协之律有虞典乐敎胄子自天子至元子皆以乐为敎则陈金石雅奏以重元良册拜宜访古谊式昭盛礼建隆定乐虽诏皇太子出入奏良安至道始册皇太子有司言太子受册宜奏正安之乐至天禧册命礼仪院复奏改正安为明安之乐乾道之用明安实祖述天禧而姑洗为宫则唐东宫轩垂奏乐旧贯云【`文献通考`】　辽于宣庆殿册皇太子前期太乐令陈宫悬如皇帝受册仪乗黄令陈金辂朝堂门外皇太子仪仗笳箫鼓吹等陈宣庆门外至日门下侍郎奉册中书侍郎捧宝绶皇太子逺游冠绛纱袍秉珪入就版位东宫官三师以下皆从典仪赞皇太子再拜中书令跪读册皇太子再拜进受册宝退授左庶子又再拜在位皆再拜礼毕皇太子升金辂左庶子以下夹侍仪仗鼓吹等并列宣庆门外三师三少诸宫臣于金辂前后导从鸣铙还东宫宫庭先设仪仗皇太子入就位坐文武宫臣序班称贺　金册皇太子前三日遣使奏告天地宗庙前一日宣徽院使帅仪鸾司设御座于大安殿当中其日质明文武百僚应行事者并朝服入皇太子服逺游冠朱明衣三师三少以下导从皇帝服通天冠绛纱袍即御座侍中宣制中书令读册皇太子跪受以授右庶子侍中读宝皇太子跪受以授左庶子礼毕皇太子改公服还东宫后二日兵部设黄麾仗于仁政殿门之内外并如大安殿之仪皇太子捧表入至拜表位跪上后二日百官奉表称贺　元册皇太子前期三日右丞相率百僚至金玉局册宝案前行礼用仪衞音乐导至中书省正位安置前二日右丞相率百僚朝服至中书省册宝案前上香行礼仪衞音乐伞扇导至阙前控鹤奠案方舆官舁之由中道入崇天门册使以下奉随升大明殿午阶由正门入至发册宝案前以册宝置于案至期皇帝升大明殿殿前班起居如仪礼仪使奏请发皇太子册宝内谒者捧册宝跪进捧册宝官跪受礼仪使引节导册宝由正门出至露阶南向立宣制曰上命太尉等持节授皇太子册宝以册宝置案方舆舁以行册使以下随至皇太子殿庭皇太子出閤立于香案前跪上香再拜太尉前称制又再拜皇太子诣褥位南向立举册官跪读册举宝官跪读宝太尉进至案前以册宝跪进皇太子恭受以授左右庶子右庶子捧册左庶子捧宝导皇太子入殿奠册宝于案太尉以下降阶皆再拜侍仪使诣太尉前请进酒太尉入进酒毕降复位还诣大明殿御座前奏礼毕侍仪使左右庶子导皇太子诣大明殿谢恩赞拜讫还府侍仪使诣右丞相前请进酒右丞相入宣徽使随至御榻前右丞相祝赞曰皇太子册宝礼毕臣等不胜庆抃同上皇帝皇后万万嵗寿宣徽使应曰如所祝退进酒进表章礼物如元正仪皇太子还府升殿典引引羣臣入就起居位赞再拜侍仪使诣班首前请进酒班首入右庶子随至座前班首跪致祝词曰册宝礼毕愿上殿下千秋之寿右庶子应曰如所祝退捧觞进酒百僚皆再拜中书押进笺及礼物案读笺官先读笺目次读笺读礼物官跪读礼物状各付所司又再拜皇太子还閤【`以上续文献通考`】　明东宫册立仪累朝微有异同其尤异者洪武永乐命至殿上受册宝宣徳嘉靖则命使持节至文华殿授皇太子　洪武初定上于谨身殿具衮服御舆以出皇太子于奉天门具冕服入奉天东门传制毕皇太子由殿东门入至御座前受册宝由东阶降礼部尚书诣案捧诏书尚宝卿用宝捧赴午门开读百官迎诏至中书省颁行受册之日皇太子朝谢中宫母后礼毕诸王诣东宫朝贺并贺中宫百官进庆贺表笺与中宫受册仪同皇太子择日恭谒太庙　永乐二年续定先期三日遣官祭告天地宗庙行一献礼皇太子于奉天殿受册用仪仗鼔乐迎册宝至文华殿行礼毕持节官持节复命是日皇太子具冕服仪仗诣太庙行谒告礼毕至左顺门上具皮弁服御奉天殿皇太子谢恩还至右顺门皇后具燕居冠服升内殿皇太子于内殿丹陛行礼亲王世子郡王贺中宫毕于文华殿贺皇太子是日皇太子诣武英殿见诸叔行家人礼四拜诸叔西向坐受见诸兄行家人礼二拜诸兄西向立受次日文武百官进表笺庆贺　宣徳二年上以皇太子尚幼册使捧册宝至左顺门授内臣捧入皇太子受毕诣奉先殿谒告如常仪旋诣皇太后前次诣上前皇后前俱行八拜礼次诣皇妃前行四拜礼免贺次日百官上表贺如常仪　嘉靖十八年续定前期三日斋戒至日上躬诣南郊奏告皇天上帝驾囘恭诣太庙告闻皇祖命大臣祭告北郊列圣宗庙社稷神只祭告毕上具常服告闻母后至日御殿传制保姆奉皇太子于文华殿受册明日上率皇后贵妃保姆奉皇太子诣宗庙恭行告谢复诣母后谒谢皇后率贵妃保姆奉皇太子诣上前皇后贵妃俱代皇太子行八拜礼贵妃又代皇太子诣皇后前行八拜礼保姆又代皇太子诣贵妃前行四拜礼上行告谢礼毕御奉天殿颁诏天下遣官赍捧御书礼物往各王府报知及诏谕朝鲜国是日百官上表庆贺仍上表贺皇太后命妇入内贺皇后如常仪百官又以是日进笺贺皇太子  

册皇太子一  

原诏梁武帝立皇太子诏曰非至公无以王天下非博爱无以临四海所以尧禅舜让惟徳是与文王舍伯邑考而立武王格于上下光被四表今岱宗牢落天歩艰难淳风犹郁黎民未乂自非克明克哲允文允武岂能荷神器之重嗣龙图之尊晋安王纲徳行内敏威恵外宣羣后归美率土宅心可立纲为皇太子庶百年胜残方流余庆必世后仁永固洪业　沈约立太子诏曰朕属当期运系迹前王思所以长世流祚垂之万叶百辟咸以元良之寄有国莫先自昔哲后降及近代莫不立储嫡守器承祧乃旁挹羣议逺惟七百建兹防稚仰副宗祊承华肇开崇基克永无疆之庆非独在余恩霑渥泽被之遐迩可赐天下为父后者爵一级王侯以下量锡币帛  

増册文唐贞观十七年四月册文云永言少阳匕鬯是寄畴咨朝列卿士叶从　永徽七年正月册文云尽谦恭于齿胄审方俗于迎郊春礼冬诗趋庭靡懈三善六徳勉志无愆　神龙元年七月册平王为皇太子文曰天有丕命集宝位于朕躬所以奉若天道建兹元嗣其明听朕言咨尔平王隆基幼而聪允长而寛博有夙成之量焉夫礼以脩外乐以脩内者是工于文也春夏学干戈秋冬学羽籥者是兼于武也系于百姓闻于天下者是由于仁也一日三朝尝药视膳者是资于孝也尔有文武仁孝之徳以知君臣父子之道朕甚休之间者贼臣搆逆窥窬神器则我有唐之祚危若缀旒尔义刑家忠衞社稷诛其凶恶以之康济主匕鬯者非尔而谁是用命尔为皇太子古人有言曰尔身克正罔敢不正人心罔中惟尔之中昭昭临下不可不畏慎简乃僚允迪端士恭俭惟徳逺于憸人则万以贞庶荅扬我四圣之鸿烈敬之哉　乾元元年十月册成王为皇太子文曰自昔圣王咸建储贰盖将嗣守神器防奉宗禋是以礼经着元良之徳易象载重明之义朕缵服鸿绪丕承前烈爰升主鬯之贤实符当璧之命咨尔太尉成王俶道僃文武生资睿哲温文彰于日就孝友禀于天成往以凶丑乱行干戈集事是能出陪戎驾入奉庙谋克符丹水之师实翦緑林之盗所谓功定社稷义临君亲今万以贞三善斯属宜膺上嗣之典俾践少阳之位是用命尔为皇太子以副朕躬尔其思王业之艰难遵圣人之炯戒非尊贤无以成徳非广孝无以承亲逺斥便佞询谋正直兢兢业业庶保于大猷然后无忝尔祖宗克寜我家往钦哉　贞元二十一年四月册广陵王为皇太子文曰建储贰者必归于冢嗣固本者允属于元良咨尔元子广陵王某幼而岐嶷长标洵淑佩诗礼之明训宣忠孝之宏规居常保谦动必循道爱敬奉于君亲仁徳闻于兆庶神只筮罔不协从是用命尔为皇太子于戏惟我烈祖之有天下也功格于上帝祚流于无穷光缵宏绪逮予十叶虔恭寅畏日慎一日付尔以承祧之重励尔以圭鬯之勤以贞万国之心以扬三善之徳尔其尊师重傅亲贤逺佞非礼勿践非义勿行对越天地之耿光丕承祖宗之休烈可不慎欤开元二十六年册忠王为皇太子文曰仰稽天道俯  

察人心立长则顺天所助也议才则贤人之望也　元和七年十月册遂王为皇太子文曰建立储嗣崇严国本所以承祧守器所以继文统业钦若前训时惟典常粤我祖宗克享天禄奄宅九有贻庆亿龄肆予一人序承丕构缵武烈祖延鸿本支受无疆惟休亦无疆惟恤负荷斯重祗勤若厉永怀训词当副君临咨尔遂王恒体干降灵袭圣生徳敎深蕴瑟气叶吹铜早集大成不屑幼志温文得于天纵孝友因于自然符彩昭融器业英逺爰膺锡社实寄维城懿河间之不羣慕东平之最乐自顷离明辍耀震位虚宫地徳可尊人神攸属式稽令典载焕徽章是用册尔为皇太子往钦哉有国而家有君而父义兼贰极重系万何好非贤何恶非佞何行非道何敬非刑居上勿骄从諌勿咈懋昭乃徳唯怀永图用陪贰朕躬以对扬休命可不慎欤　元册裕宗为皇太子文曰咨尔皇太子某仰惟太祖圣武皇帝遗训嫡子中有克嗣服继统者预选定之是用立太宗英文皇帝以绍隆丕构自时厥后不为显立冢嫡遂启争端朕上稽祖宗宏逺之规下协昆弟佥同之议乃从燕邸立尔为皇太子今遣摄太尉中书左丞相巴延持节授尔玉册金宝于戏圣武燕贻尔其奉承昆弟宗亲尔其和协使仁孝显于躬行可谓不负所托矣尚其戒哉勿替朕命　元册仁宗为皇太子文曰祖宗圣绪恭承丕显之谟兄弟懿亲宜正元良之号立天下之大本示天下之至公咨尔皇太子某徳器渊深英资玉粹武奋青宫之伟绩文参定策之殊勲岂特华萼交辉之情式相好矣其在鳬鹥守成之治须汝赞之故于连枝同气之间付以监国抚军之任兹上承于母意盖允出于朕心已于六月朔旦面授尔皇太子金宝今复遣摄太尉丞相塔斯布哈持节授尔玉册维宠命之洊膺尚谦恭而自牧益尽寜亲之孝益勤事上之忠以敦九族内睦之风以衍亿祀无疆之庆  

原表周王褒为百僚请立皇太子表曰臣闻洊雷居震春方应守器之礼明两作离少阳纂重晖之业是以三善昭徳载祀之祚克隆一人元良贞国之基永固至于轩辕得姓髙阳才子上嗣伫贤前星虚位鲁国公斌亲居元子属当储贰具寮仰则列辟式瞻臣等参议请立为皇太子事隆监抚敎资审谕问安寝门视膳天幄梁简文帝谢立为皇太子表曰伏见诏书以臣为皇太子有命自天实惊物听鸿名盛典爰萃庸薄势举千钧方兹未重髙搏九万比此非遥臣本凡质宾实无取特以毓庆云霄凭晖璿极鸣玉内侍指挥外藩犹惧不任尚疑废职况复监抚守从道着前经恭敬温文义彰昔记震维礼絶离景事尊养徳北宫赞业东序魏平非拟汉庄靡继臣牧拙樊汉始获言归遂以下才属当上嗣事异定陶之举有胶东之册将何以着三善之徳延四皓之游屈叔誉之辞绎卞兰之颂　又拜皇太子临轩竟谢表曰臣闻团晖丽天洊雷居震必资令徳实建贤明臣本空薄器业无取已慙好儒之志且乏丰下之姿叨逢慈奬事出希世方将问安寝门视膳天幄察陈奏之章示严警之书出龙楼而祗召息车驰道侍銮舆而巡幸说经孔庭足践阊阖风云之势斯近飞陵倒景神仙之举超然何以允副元良和兹守器逢师旷之褒值史丹之述　増唐常衮为代宗让皇太子表曰伏以国之上嗣古曰元良观象于天应前星之环极取法于地视少海之朝宗必访蓍以承匕鬯臣游亏四老才乏五官人莫系心徳鲜守器顷者外统羣帅内录尚书窃惧任荣以忧官谤今谬承博望猥辱寿春位登青宫礼絶朱邸且乖人望载黩朝经循名责实未足承天之序舍长立贤亦犹行古之道伏惟陛下博求公议允纳微诚更择温文俾承继绍逺想伯夷之让用升季厯之材　柳宗元为百寮贺册皇太子表曰臣闻商书载以贞之文汉史传早建之义不惟立爱其在继明陛下奉率前规敷扬盛典顾兹守器之重爰正承华之位尊义方之敎载锡嘉名崇建之礼式光典命以长而立自符于慎择必子而选遂合于至公本不摇王业弥固此皆宗社垂祉启祐皇心乾坤叶谋保安圣运足以播休气于四海洽太和于万灵食毛含齿所同欢庆　于邵请册皇太子表曰伏以储宫未立人望犹勤夙闻宣王天资孝敬训秉诗礼可以奉宗祧之重可以当匕鬯之主朝三命宰则以安亲前师后傅则以齿胄乞以时册命报庆天人然后啓承华以论道起博望而养徳宋刘筠贺册皇太子表曰前曜开祥东闱布宪汉仪丕赫天下之本旣丰周制协敷王者之基克固殊猷显会中外祗欢盖以十翼垂言黄离之象攸着四渎流润重海之歌载扬于以示元吉之有孚表善利之广霈正人伦而张大纪统天序而荷亨衢陪翼至仁登闳昌祚允钟圣嗣克奉宗祧伏以皇太子挺温姿而玉裕蔼淑度以金相至性迪乎天经积粹发乎真系而自桂房毓秀茅壤疏荣有时敏之进修有日跻之骏恵固以悟乔枝而奉顺询内衞以宣勤务近老成之人歴观盛徳之事宝忠信而由已服礼乐以蹈中造礼惟微振辞有典侍銮游而俨若拱列钦瞻省台膳以肃如慈宸敦眷四学总于上序百行纪于司成洽乃懿声被乎寰寓建储之论繄先亲而是宜立爱之文稽古道而斯顺肇膺徽册有庆昌辰伏惟皇帝陛下辟长世之善经率保之大法翕受秘祉僃举缛仪惟震长之至贤实干刚之上体三善靡烦于在傅重晖上契于秉阳陛下仰奉灵心旁招羣吁以为主器之重有国莫先矧锡羡于仙源在守成于宗躅増崇巨业属我元良猷之告协从神鍳之征允格三让成魄知天道之好谦明两作离见皇图之可大式僃弥文之礼仍新遵徳之称涓以茂辰膺兹鸿典班轮饬驾奋五采以相宣碧镂题宫配二仪而胥永臣以滥叨词职窃守藩封昭数在廷莫觌鸾旌之美含和发咏率同鳬藻之诚　又王拱辰表云离明震豫知帝绪之无疆海润星晖戴吾君之有子  

## 御选渊鉴类函卷一百七十七

礼仪部二十四【`太子纳妃　册公主　册拜诸侯王嗣立　废嫡立庶　为人后异姓为后`】  

太子纳妃一  

原汉制皇太子纳妃奉常迎【`时叔孙通定礼以天子无亲迎之义皇太子以奉常迎也`】　晋太康中有司奏太子婚纳徴用元纁束帛加璧羊马三驷　东晋太子婚纳徴礼用玉璧一虎皮二【`王彪之上书曰或者虎取威猛有斑彩蔚玉象徳而有润泽珪璋亦玉之美者豹皮彩蔚以譬君子王肃纳徴辞云元纁束帛俪皮鴈羊`】宋文帝元嘉十五年四月皇太子纳妃六礼文与纳后不异百官上礼其月壬戍于太极殿西堂叙宴二宫队主副司徒侍郎以上诸二千石在都邑者并在会又诏令小会可停伎乐【`时有临川曹大妃丧`】明帝太始五年有司奏按晋江左以来太子婚纳徴用璧一兽皮二未详所准今法章徽仪方将大备宜宪范经籍今皇太子婚纳徴礼合用璋豹皮及熊罴皮与不下礼官详议  

依经史记更正若应用者为各用一为用两博士裴昭明按周礼纳徴元纁束帛俪皮【`郑元曰束帛以致命两皮庭实皮鹿皮`】晋纳妃以兽皮二兽豹虽文礼所不用罴吉祥婚典不及珪璋美为用各异今储后聘纳宜准经诰兼太常丞孙诜议以为聘币之典损益惟我今储后崇聘礼光训逺皮玉之美宜尽辉备礼称束帛俪皮则珪璋数同璧熊罴文豹各应用二博士虞龢议按仪礼直云元纁束帛俪皮礼记郊特牲云虎豹皮与玉璧非虚作也虎豹皮居然用两璋宜仍旧各一叅议诜龢二议不异今加珪璋各一豹熊罴皮各二龢议为允诏可　齐武帝永明年中以婚礼奢费勅诸王纳妃上御及六宫依礼止枣栗腵脩加以香泽花粉其余衣物皆停唯公主降嫔则止遗舅姑　北齐皇太子纳妃礼皇帝遣使纳采有司备礼物会毕使者受诏而行主人迎于大门外礼毕防于防事其次问名纳吉并如纳采纳徴则使司徒及尚书令为使备礼物而行请期则以太常宗正卿为使如纳采亲迎则太尉为使三日妃朝皇帝于朝阳殿又朝皇后于宣光殿择日羣臣上礼他日妃还又他日皇太子拜閤皇太子及王聘礼纳采问名纳吉请期亲迎皆用羔羊一口鴈一只酒稷米麫各一斛纳徴用元三匹纁二匹束帛十匹大璋一虎皮二锦防六十匹绢二百匹羔羊一口羊四口犊二头酒稷稻米麫各十斛从车百乘　隋皇太子纳妃礼皇帝临轩使者受诏而行主人俟于庙使者执鴈主人迎拜于大门之东使者入升自西阶立于楹间南面纳采讫乃行问名仪事毕主人请致礼于从者礼有币马其次择日纳吉如纳采又择日以玉帛乗马纳徴又择日告期又择日命有司以特牲告庙册妃皇太子亲迎皇帝临轩醮而诫曰徃迎尔相承我宗事朂帅以敬对曰谨奉诏既受命羽仪而行主人几筵于庙妃服褕翟立于东房主人迎于门外西面拜皇太子荅拜主人揖皇太子先入主人升立于阼阶西面皇太子升进当房户前北面跪奠鴈俛伏兴拜降出妃父少进西面戒之母于西阶上施衿结帨及门内施鞶申之出门妃升辂乘以几姆加幜皇太子乃御轮三周御者代之皇太子出大门乗辂羽仪还宫妃三日鸡鸣夙兴以朝奠笲【`音烦`】于皇帝皇帝抚之又奠笲于皇后皇后抚之席于户牖间妃立于席西祭奠而出　唐皇太子纳妃礼临轩命使行纳采问名纳吉纳徴请期告庙临轩醮戒亲迎同牢朝见并如开元礼增唐开元礼皇太子纳妃其册妃前一日主人设使  

者次使副朝服乗辂持节鼔吹备而不作至妃氏大门外次掌严奉褕翟衣及首饰内廏尉进厌翟【`车名`】于大门之外诸卫帅其属布仪仗奉册寳按者进授使副册寳内侍西面受之东面授典内典内持入跪置于閤外之桉傅姆赞妃出立于庭中北面掌书跪取册寳南向司则前赞妃再拜北面受册寳于掌书南面授妃妃以授司闺司则又赞再拜临轩醮戒前一日有司设御坐于太极殿阼阶上西向皇太子进当御坐前东面立皇帝命之太子既受命遂适妃第至妃氏大门外次主人设几筵醴女如别仪妃服褕翟花钿立于东房主妇衣礼服钿钗立于房户外主人公服出立于大门之内皇太子出次立于门西傧者进受命主人迎于门外西面再拜太子荅拜皇太子入当房户前北面跪奠鴈再拜降出主人不降送内廏尉进厌翟于内门外傅姆导妃司则前引出于母左父母戒毕妃出皇太子授绥御轮三周如常仪　妃庙见日质明陈布仪仗妃服褕翟加首饰以出至寝门皇帝服通天冠绛纱袍皇后袆衣首饰即御座妃奉笲枣栗司又执笲腵脩以从皆再拜进奠司设设妃席于户牖之间醴之如仪　皇帝会羣臣于太极殿如正至之仪惟上夀辞云皇太子嘉聘礼成克崇景福臣等不胜庆忭谨上千秋万歳夀【`文献通考`】　明永乐二年定册立仪前一日内官设节册案于东宫内殿设香案于其南设仪仗如常仪设内赞引礼女官各二人至日正副使持节捧册至左顺门以授内官入行礼皇太子妃具礼服宫人执扇从卫出迎于宫门外礼毕妃具服诣奉先殿行谒告礼女官导诣宫门俟上具皮弁服皇后燕居冠服陞座就内殿行礼【`会典`】  

太子纳妃二  

原诗唐髙宗太子纳妃太平公主出降诗曰龙楼光曙景鲁馆啓朝扉艳日浓妆影低星降婺晖玉庭浮瑞色银牓藻祥徽云转花萦盖霞飘叶缀旗雕轩回翠陌星驾归丹殿鸣珠佩绕衣镂璧轮开扇华冠列绮筵兰醑申芳宴环阶凤乐陈瑇席珍羞荐舞蜨袖香新歌分落素尘欢迎欢懿戚庆叶庆初姻暑防炎气息凉早吹华辰方期六合防共赏万年春　郭正一奉和太子纳妃公主出降诗曰桂宫初服冕兰掖早升笄礼盛亲迎晋声芬出降齐金开瑞钮寳翟上仙梯转扇承宵月扬旌照夕蜺　刘祎之奉和太子纳妃公主出降诗曰梦梓光青陛秾桃蔼紫宫徳优宸念逺礼备国姻崇万户声明发三条葆吹通香轮送重景防斾引仙虹　元万顷奉和太子纳妃公主出降诗曰离光应春夕帝子降秋期鸣瑜合荐响比玉丽秾姿和声跻凤掖交影步鸾墀　任知古奉和太子纳妃公主出降诗曰帝子升青陛王姬降紫宸星光移杂佩月彩荐重轮龙旌翻地杪凤管飏天濵槐隂浮浅濑葆吹翼轻尘　胡元范奉和太子纳妃诗曰帝子威仪絶储妃礼度【`一作庆`】优叠鼓陪仙观凝笳翼画辀郁郁神香满奕奕彩云浮排空列锦罽腾观溢皇州金闺未息火玉树钟天爱月路饰还装星津动归佩紫极流宸渥清规伫慈诲恩波洽九流光辉轶千载列席诏亲贤式宴坐神仙圣文飞圣笔天乐奏钧天曲池涵瑞影文宇孕祥烟小臣同百兽率舞恱尧年　裴守真奉和太子纳妃诗曰瑜佩升青殿秾华降紫防还如桃李发更似凤凰飞金屋贞离象瑶台起婺徽防缨纷碧座缋羽泛褕衣云路移彤辇天津转明镜仙珠照乘归宝月重轮映望园嘉宴洽主第欢娱盛丝竹扬帝薰簪裾奉宸庆藂云蔼晓光湛露晞朝阳天文天景丽睿藻睿词芳玉庭散秋色银宫生夕凉太平超邃古万夀乐无疆  

增诏唐太宗册太子妃诏曰配徳元良必俟媛作俪储贰允归冠族秘书丞苏亶长女门袭轩冕家传义方柔顺表质幽闲成性训彰圗史誉流国正位储闱实惟朝典可皇太子妃所司礼册命主者施行  

增册文唐太宗册太子妃文曰惟尔秘书丞苏亶长女族茂冠冕庆成礼训贞顺自然言容有则作合春宫实协三善曰嫔守器式昌万乗备兹令典仰惟国章是用命尔为皇太子妃惟钦哉其光膺命可不慎欤  

册公主一  

増诗序王姬下嫁于诸侯车服不系其夫下王后一等【`下王后一等谓车乘厌翟服则褕翟疏曰王后五辂重翟为上厌翟次之六服袆衣爲上褕翟次之天子尊无二上故其女可下王后一等若诸侯之女下嫁则从其夫之爵`】　汉制公主仪服同列侯其尊崇者加号长公主仪服同藩王诸王女皆封乡亭翁主仪服同乡亭侯【`师古曰天子不亲主婚故曰公主诸侯即自主婚故其女号翁主翁者父也`】以列侯尚公主诸公主家令门尉皆属宗正又有主傅【`东方朔传昭平君醉杀主傅师古曰傅姆也`】中府【`东方朔传馆陶公主中府师古曰中府掌金帛之蔵`】　后汉制同前汉其皇女封公主者所生之子袭母封爲列侯皆传国于后乡亭之封则不传袭　唐制公主皆封国视正一品太子女为郡主封郡视从一品亲王女为县主正二品神龙二年勅公主府设官属镇国太平公主仪比亲王长宁安乐惟不置长史余并同亲王景龙四年停公主府依旧邑司庆隆元年六月勅公主置府近有勅总停其镇国太平公主府依旧【`永淳前公主食实户不过二百而太平公主独加五十圣歴时进及三千戸预诛二张功増号镇国与相王均封五千薛武二家皆食实封主与相王卫王成王长宁安乐二公主给卫士环第十步一区持兵呵卫僭肖宫省神龙时与长宁安乐宜城新都定安金城凡七公主皆开府置官属视亲王安乐戸至三千长宁二千五百府不置长史宜城定安非韦后所生戸止二千`】凡公主封有以国名者鄎国代国霍国是也有以郡名者平阳宣阳东阳是也有以美名者太平安乐长宁是也惟明皇之女皆以美名名之开元礼册公主设御幄于太极殿展宫悬钑防近仗入陈于殿庭皇帝服通天冠绛纱袍即御座册使等初入门舒和之乐作侍中宣制曰册某公主命公等持节展礼中书令取公主册授册使前一日尚舎守宫设使者及册案便次于光范门及长乐门外司赞设公主位于长乐门外内殿前又设内命妇陪位内谒者监先取册案置于长乐门外近限公主花钗翟衣司言引就受册位册使副使等进就次尚仪率女史诣门舁册案入司言赞公主再拜尚仪执册跪读公主受册以授司言又再拜在位皆拜内谒者监传报册使等诣太极殿前复命【`以上文献通考`】　会要代宗嘉丰普宁二公主同降有司具册礼于光顺门贞元元年嘉诚出降徳宗幸望春亭临饯厌翟敝不可乘以金根代之【`乗金根车自主始`】　四年二月七日太常卿董晋奏八日正衙册新都长公主开元礼皇帝御正衙命使行册礼陈乐悬贞元元年册嘉诚二年册长林帝不御正殿不设乐遂爲故事新都以十日下降宜前一日于光顺门行五礼勅其日于光顺门即行册礼【`按传新都贞元十二年下嫁具礼光顺门五礼由是废`】　二十一年四月七日礼仪使奏旧制正衙命使使出含元殿西廊侧门外登辂车从光范门入诣光顺门进册今请册使出宣政门自兴礼门出赴延英光顺门进册　岐阳下嫁杜悰帝为御正殿临遣由西朝堂出复御延喜门止主车大赐宾从金钱开第昌化里疏龙首池为沼后家上尚父大通里亭为主别馆　会要元和九年公主出降神策兵三百于光范门翼道京兆尹裴武为礼会使【`以上玉海`】会昌五年中书门下奏伏见公主上表称妾李伏以  

臣妾之义取其贱称家人之礼宜即区别公主上表请如长公主之例并云某邑公主第几女上表郡县主亦望依此例从之　宋公主册礼嘉祐二年自文徳殿奉册印至内东门外礼直官引册使副俱立东向位躬册使王尧臣副使田况奉制授公主册印内给事入诣公主前言讫出受册印以授内谒者及主当内臣持册印入内东门公主受讫升位引内命妇贺内给事引公主谢皇帝皇后　嘉祐二年礼官言礼阁新仪公主出降前一日行五礼古者结婚始用行人告以夫家采择之意谓之纳采问女之名归卜夫家庙吉以告女家谓之问名纳吉今选尚一出朝廷不待纳采又公主封爵已行诞告不得问名而卜之若纳徴则既有进财请期则有司择日宜稍依五礼之名存其物数俾知古者婚姻之事重而夫妇之际严如此亦不忘古礼之意也时兖国公主下嫁李璋诏俟出降日令夫家主婚者具合用鴈帛玉马等物陈于内东门外以授内谒者进入内中付掌事者受之其马不入　宋公主沿袭汉唐或以美名或以国姊妺曰长公主诸姑曰大长公主至祖姑则或加两国政和三年蔡京为相建议以为不典始改为帝姬以二字易国名四字易两国名至中兴时复故政和五年五月嘉徳帝姬下嫁曹夤诏用新仪行盥  

馈之礼皇后宫闱送至第外命妇免从重和五年十一月蔡京请免茂徳帝姬下降见舅姑行盥馈之礼诏不允又诏神考治平间亲洒宸翰以王姬下降躬行舅姑礼革去歴代沿习之弊以成妇道以风天下于是崇宁大观以来诏有司讲求典礼继颁五礼新仪着为永法近闻徒有奉行之名而舅姑既不端坐返有下拜之礼甚失本意可自今恪遵新仪【`新仪见舅姑帝姬再拜奉枣栗腵脩次醴妇盥馈飨妇一如家人仪以上文献通考`】　明册公主洪武九年于乾清宫设仪仗陈女乐上皮弁服中宫翟衣升御座女官充捧册使者就殿上拜位传制曰今册长女爲某公主命尚宫正某行礼举册官以册授使者使者受册以诣华盖殿公主服九翚四凤冠翟衣立于殿西册使至公主诣拜位册使制宣册官取册立宣讫以授公主引礼就导引公主诣上前中宫前谢恩俱赞八拜公主授以金册【`会典`】  

册公主二  

增制唐苏颋封常芳公主等制曰诸女皆封先王之制第二女等庆聨霄汉体自秾华常阅礼于后庭必闻诗于师氏朕抚临亿兆宪章古昔俾裂河山之赋用酬汤沐之恩　孙逖封髙都公主等制曰肃雍之范以成女徳汤沐之赐爰着国章第十一女等生于公宫训以师氏温惠之性颇有天姿圗史之学仍闻日就初笄甫及外馆将归宜因待礼之期式疏封之典　又改封永昌公主制曰普宁公主天泉浴徳崇兰发彩纂组之华毎工于经目保阿之训深得于稚年礼必叶中言无出阃从容珩璜之韵婉娩柔嘉之仪而疏封旧礼宜改避是择美邑再申异恩可改封永昌公主  

増册文唐开元二十五年册信成公主文曰于戏易着于归诗下嫁所以正风化厚人伦也咨尔信成公主淑慎由衷聪明形外训以师氏颇详环佩之仪修其妇功更习纮綖之艺日徴先近年及有行宜锡徽章俾膺茂典今遣使某副使某持节礼册尔其光昭阃徳长国风无怠厥心永绥介福可不慎欤　又册昌乐公主文曰于戏好合之礼以正人伦肃雝之徳用成妇道咨尔昌乐公主生知法度性与柔和亟闻彤史之言颇识采苹之事既闲内则式遵下嫁宜膺册书之命以备车服之庸今遣使某副使某持节礼册尔其钦崇四教承顺六姻式是大受兹明命可不慎欤　又册髙都公主文曰于戏古之圣人垂训作则必正内外之位以明婚姻之礼咨尔髙都公主生于宫阙自禀幽闲之性教以师氏更彰柔顺之则能循法度克慎言容鲁馆于归沁园将启宜膺册命俾叶典章今遣使某副使某持节礼册尔其自下于心增修厥徳式瞻清懿永固恩荣可不慎欤　开元二十六年册永宁公主文曰人伦式叙以正国风女子有行将成妇道咨尔永宁公主自幼及长终温且恵引图史为镜鉴用和柔为粉泽许嫁而笄既遵于彜典备物之册宜承于宠命今遣使某持节礼册尔其谦恭自下淑慎为先无忝公宫之教永贻媛之则　又册临晋公主文曰古之帝女下嫁诸侯以正婚姻之大纲昭肃雝之令徳咨尔临晋公主蹈和成性体顺为心颇协生知之敏更承师氏之训柔明益着淑慎攸彰兼四教而不违勤六行而无斁近日云吉嘉礼有期宜穆彝章载光册命今遣使某持节礼册尔其克遵法度用广徽猷发明阃徳垂范于后可不慎欤　贞元元年册嘉诚公主文【`陆贽撰`】曰王者以义睦宗亲以礼敦风化义之深实先于友爱礼之重莫大于婚姻故春秋书筑馆之仪易象着归妺之吉予是用祗考令典率由旧章咨尔嘉诚公主孝友柔谦外和内睦公宫禀训四徳修今遣使某持节册命尔往钦哉下嫁诸侯谅爲古制肃雝之徳见美诗人和可以克家敬可以行己奉若兹道永孚于休懋敦王风勿坠先训【`文苑英华`】  

册拜诸侯王一【`拜三公附`】  

増洛诰王命周公后作册逸诰　毕命序康王命作册毕　周语襄王使太宰文公及内史兴赐晋文公命上卿逆于境晋侯郊劳馆诸宗庙馈九牢设庭燎及期命于武宫晋侯端委以入太宰以王命命冕服内史赞之三命而后即冕服既毕宾飨赠饯如公命侯伯之礼加以宴好　祭统曰古者明君爵有徳而禄有功必赐爵禄于太庙示不敢专也故祭之日一献君降立阼阶之南南乡所命北面史由君右执策命之再拜稽首受书以归而舍奠于其庙疏云王命羣臣则不因常祭之日特假于庙　春秋疏天子赐诸侯之命书传无正礼惟文元年天王使毛伯来锡公命僖十一年传王赐晋惠公命周语王赐晋文公命皆是即位而赐之又赐之以圭拟朝而合瑞诸侯即位礼必朝王即赐之命春秋之时赐命礼废惟文公即位而赐成公八年乃赐桓公追赐【`以上玉海`】　原后溪制拜诸侯三公之仪百官会位定谒者引光禄勲前【`丁孚汉仪云太常住盖下东向读文以此异也`】谒者引当拜者前当座伏殿下光禄勲前一拜举手曰制诏其以某爲某【`按丁孚仪安帝策夏勤文曰维元初六年三月甲子制诏以大鸿胪勤为司徒曰朕承天序维稽古建尔于位为汉辅往率旧职敬敷五教在乎寛允左右朕躬宣力四表保又皇家于戏秉国之钧方祗厥序时亮天工可不慎欤勤其戒之此其例也`】读策书毕拜者臣再拜尚书郎以玺印绶付侍御史前面立受玺印绶当受策者再拜顿首三赞谒者曰某王臣某新封某公某初除谢中谒者报谨谢赞者立曰皇帝爲公兴重坐受策者拜谢起就位礼毕　晋武帝咸宁三年始平濮阳诸王新拜有司奏依故事听京城近臣诸王公主应朝贺者复上礼博士张放议临轩遣使应作乐放按太始中皇太子冠太子进而乐作位定乐止王者诸侯虽殊尊卑至于礼秩或有同者冠之与拜俱爲嘉礼是以准昔仪注谓宜作乐今符云至尊受太子拜时无钟磬之乐又按太始三年有司奏皇太子明膺休命光啓嘉祚宜依汉魏故事太常王师等言拜三公应有乐宿设悬于殿庭今门下云非祭享则无乐按冠礼有乐公侯大臣御座爲起在舆爲下传曰国卿君之贰也是以命使之日御亲临轩百寮陪位此即敬事之意也古者天子飨下国之使命将帅遣使臣皆有乐故诗序曰皇皇者华君遣使臣也又曰歌采薇以遣之出车以劳还枤杜以勤归皆作乐而歌之今命大使拜辅相比于下国之臣轻重殊矣轻诚有之重亦宜然博士考古以事义相准故谓临轩遣使宜有金石之乐诏曰三公司皇帝有兴之礼何以不设乐又正位南面何以不服冕尚书顾和言临轩拜三公不应有乐和云礼无其文按卫宏撰汉仪拜丞相亦无乐古之燕飨有乐者以畅宾主之欢耳今拜三公事毕于庭阶礼成于拜立欢宴未交无事于乐又按六冕之服主于祭祀唯婚特用之他事未见服冕者故拜三公不应服冕　増南史褚渊爲录尚书事有司疑立优策尚书令王俭议中朝以来三公王侯则优策并设官品第二策而不优优者褒美策者兼明委寄尚书职居天官政化之本故尚书令品虽第三拜必有策录尚书事与本官同拜故不别有策即事缘情不宜均之凡僚宜有策书用申隆寄既异王侯不假优文从之【`玉海`】原北齐策诸王以临轩日上水一刻吏部令史乘马赍召板诣王第王乘髙车卤簿至东掖门止乘轺车既入至席尚书读策以授王又授章绶事毕出轺车入卤簿乗髙车诣阊阖伏阙表谢报讫拜庙还第即拜鸿胪卿持节吏部尚书授防侍御史授节使者受而出乘轺持节诣王第入就西阶东面王入立于东阶西面使者读策博士读板王俛伏三稽首还本位谢如上仪在州镇则使者受节策乘车至州如王第诸王三公仪同尚书令五等开国太妃公主恭拜册轴一枚长二尺以白练衣之用竹简十二枚六枚与轴等六枚长尺二寸文出集书书皆篆字哀册赠册亦同诸王五等开国及乡男恭拜以其封国所在取社稷坛方面土包以白茅内青箱中函方五寸以青涂饰封授之以爲社　隋临朝册命三师诸王三公并陈车辂余则不百司定列内史令读册讫受册者拜受出又引次受册者如上仪若册开国郊社令奉茅土立于仗南西面每授册讫授茅土焉増唐开元礼临轩册命诸王大臣设御幄于太极殿  

北壁羣官次于朝堂大乐令展宫悬于殿庭诸卫列仗受册者服朝服从第备卤簿集朝堂次皇帝即御座受册者立于东北西面中书侍郎引册按中书令有制受册者再拜中书令读册讫受册者进受持案者以案退册三师三公亲王皇帝服衮冕之服鼓吹令设十二案乗黄令陈车辂尚辇陈舆辇诸卫设黄麾半仗受册者初入门舒和之乐作　会要贞观八年勅拜三师三公尚书令雍州牧开府仪同三司骠骑大将军左右仆射并临轩册授太子三少侍中中书令六尚书诸卫大将军特进镇国大将军光禄大夫太子詹事九卿都督及上州刺史在京者朝堂受册光宅二年并停　大厯十四年五月临轩册尚父子仪于宣政殿自神龙以来册礼久废惟天宝末册杨国忠爲司空至是复行贞元三年四月李晟拜太尉中书令帝坐宣政殿引见备册礼受册讫备羽仪乗辂谒太庙视事尚书省故事临轩册拜三公中书令读册侍中奏礼毕宰相摄之时宰相张延赏欲轻其礼令兵部尚书摄中书令左散骑常侍摄侍中临轩册命宰臣不亲行事自此始　长庆二年三月景辰守司徒裴度正衙受册　太和四年裴度进司徒表辞册礼　宋朝亲王大臣例辞册礼【`以上玉海`】　明防典凡册立亲王洪武初皇帝预告太庙及期临轩拜册年幼者则遣官保抱以从事【`洪武三年册封诸王时齐潭赵鲁四王年幼皆遣官赍册宝授之`】成化末年更定即日告内殿廷遣节使就各王府册立之罢预告临轩之礼  

册拜诸侯王二  

原册文唐太宗册梁州都督汉王元昌曰夫易陈利建道贯三才传夹辅业昌百代是以周之鲁衞式固维城汉之梁赵克崇磐石惟尔幼闻教义器识聪敏早开土宇礼数优崇逷矣南郑襟帯西蜀按部之重茂亲是用锡以茅土赋兹典册爰誓山河永作藩屏朕闻曰事君尽礼资于孝敬为政以德始于仁厚故士无贵贱由之者扬名时无古今背之者污行尔往钦哉去奢从俭逺佞尊贤克勤匪懈垂宪乃后可不慎欤　又册荆州都督荆王元景曰夫建官之道实资明徳列爵之义必俟茂亲故晋郑佐周功宣于寅亮间平辅汉业崇于藩屏惟尔业尚忠肃器懐恭懿幼禀庭训早膺朝宠仁恕闻于封畿亷平着于方策荆衡作镇江汉爲纪包括巴汉之域跨蹑吴越之郊褰帷永诣分珪佥属是用备兹令典锡以休命奄有椘甸代爲唐甫车可不慎欤　増唐咸通三年册魏王文曰夫翦珪分器事炳周经裂地疏封道光汉册莫不克隆磐石作固本枝并建亲贤以崇藩翰咨尔长男佾通辉日月禀庆霄汉防若木之凝华派璿源之积润早彰乐善之规夙有辨牍之智卓尔器度蔼然徽猷宜荷宠章以开土宇今遣某官持节册尔爲魏王于戏河外名都漳滏奥宅尔其竭奉上之孝敬慎临下之仪刑守道宜鉴于逺名尊贤无于置醴用新鲁衞之政以昭间平之徳服我休命可不慎欤　又册蜀王文曰夫尧序九族周列五等事髙维翰道在睦亲况居帝子之尊宜荷封王之典用彰庆羡以固洪基咨尔第三男佶腾英日域储秀星枢已多秤象之能才是胜衣之嵗静不好弄言必成文曾无纨绮之心每服诗书之训嘉其幼智锡以大封今遣某官持节册尔爲蜀王尔其宅于坤维建诸赤社疏以江汉镇以岷嶓列爲侯王迩我宫禁以谨恭而接下秉忠孝以律身服是宠光终于戒慎　光化元年册雅王文曰周王之嗣分茅土者十五国汉景之代书简册者十三王朕以寡昧之资奉神灵之统每顾诸子实惟天休期训导之将成谅封建之可享咨尔第十一男祺方当稚齿复在深宫有知忧知惧之心见闻诗闻礼之志今遣某官持节册尔为雅王于戏受册之命重属汝躬列圣在天百辟在位在天必聴在位必观防怠交修用承多祐【`以上文苑英华`】増制唐元和元年封邓王等制曰昔周室制法备建宗盟汉室垂统毕封子弟其盛也二南教化首在国风其详也九国土疆载在侯表朕嗣守丕业惟懐逺圗永言磐石之固宜秉价人之重男平原郡王宁等孝友忠敬温文恵和禀其乐善之姿强于好古之学君亲之教防敢失坠保傅之言亦惟佩服由是寡悔至于通方庶可膺兹典章列是藩屏疏爵以冠于侯伯分茅以赐于山川用明至公且协前训宜令有司择日备礼册命　干宁元年封棣王等制曰我国家奄宅中区光启祖业析圭胙土唯亲与贤故本根茂而枝叶荣王室尊而屏藩壮肆予眇末叨获纂承赖至道之元慈钟列圣之余庆顾兹嗣实谓蕃昌爰稽典谟用建土第三男栩等皆生知孝敬志乐文儒问安靡旷于晨昏禀训每由于诗礼智有刻舟之妙辨多对日之竒是宜分以白茅锡其朱邸叶犬牙于汉制光麟趾于周诗于戏器以琢成道由学显勉禀君亲之教敬承友傅之规勿追平乐之欢无好任城之勇懋建厥徳永孚于休  

原奏陈尚书八座奏封鄱阳王伯山曰臣闻本枝惟茂宗周之业以磐石既建皇汉之圗斯逺故能协宣五运规范百王式固灵根克昌丕緖第三皇子伯山发睿徳于龆年表竒姿于此日光昭丹掖辉映青闱而玉珪未执金锡靡驾岂所以敦序维翰建树蕃戚臣等参议宜封鄱阳王  

增表宋王拱辰贺皇长子封公表曰建亲授社屏翰于王家封子维城安疆于国干诞扬休命敷告羣伦均海防之欢心洽朝廷之大庆窃以宗藩锡瑞贤戚分疆周列侯半诸姬而启土汉有天下非刘氏则不王皆所以滋大本枝维持京室绵数于穹壤固庙祏于山河属我熙朝益隆茂典  

嗣立【`卜嗣　立长　立贤俱并入`】  

原承祧【`嫡承祧继体`】　纂服【`礼纂乃祖服又曰纂乃考服`】　继体【`继体而立先职前修后嗣`】　嗣徳【`书`】　庆袭　赏延【`赏延于世`】　统承【`统承先王`】　世及【`礼大人世及`】　济美【`左传世济其美不陨其名`】　象贤【`礼继世以立诸侯象贤也`】堂构【`书若考作室其子乃弗肯堂矧肯构注言不能嗣父`】　弓冶【`礼良冶之子必学爲裘良弓之子必学爲箕`】　践脩【`书尔惟践脩厥猷旧有令闻`】　负荷【`左传古人有言其父析薪其子不克负荷言不嗣也`】　劝善【`楚王曰子文无后何以劝善乃立其孙箴尹克黄`】　复始【`左传公侯子孙必复其始`】　建徳【`左传天子建德又曰选建明德以藩屏周`】　置善【`置善则固`】尚年【`左传五叔无官岂尚年哉`】　序齿　嗣宗职【`左传使嗣宗职`】　守前烈【`嗣守前人成烈`】　缵祖考【`诗缵戎祖考`】　世爵禄【`诸侯之大夫不世爵禄又礼大夫不世爵使以德爵以功注谓天子大夫也不世爵而世禄进贤也`】　长则顺【`左传立长则顺`】　外而安【`魏刘表字景升二子琦琮表爱琮而琦不自宁引诸葛亮上楼去梯曰可以言未亮曰君不见申生在内而危重耳在外而安乎琦悟遂谋出守`】　有知【`石祁子兆卫人以爲有知也详佩玉注`】筮何疑【`卫孔成子筮立公子元遇屯史朝曰元亨又何疑焉屯象曰利建侯故成子立灵公元卫`】  

【`灵公名`】　桓母贵【`公羊曰隐长又贤故大夫扳而立之何以不宜立立嗣以嫡不以贤立子以贵不以长桓何以贵母贵也`】　瑶心狠【`国语智桓子将以瑶爲后智果曰不如宵桓子曰宵也狠曰宵之狠在面瑶之狠在心心狠败国面狠不害若立瑶智宗必灭竟立瑶果灭智氏`】　智测藏符【`史赵简子曰吾藏宝符于常山先得者赏诸子驰至无所得无防曰已得矣常山临代代可取也简子乃废伯鲁而立无防是爲襄子`】　哀辞佩玉【`礼记衞石骀仲卒无适子有庶子六人卜所以爲后者曰沐浴佩玉则兆五人者皆沐浴佩玉石祁子曰孰有执亲之防而沐浴佩玉者乎不沐浴佩玉石祁子兆卫人以爲有知也`】　压纽之祥【`楚共王有宠子五人无适立焉以璧见羣望曰当璧而拜者神所立也乃埋璧于太室之庭康王跨之灵王肘加焉子干子晳逺之平王幼抱而入再拜皆压纽平王即公子弃疾`】増规墨之兆【`国语晋成公之生也其母梦神规其臀以墨曰使有晋国故名之曰黑臀`】  

原无忌之弟好仁【`左传晋韩献子告老公族穆子有废疾将立之辞曰无忌不才让其可乎请立起也与田苏游而曰好仁注无忌穆子名起无忌弟宣子也田苏晋贤人也`】　周子之兄无慧【`左传晋栾书中行偃弑厉公逆周子于京师而立之周子有兄而无慧不能辨菽麦故不可立`】増六顺【`君义臣行父慈子孝兄爱弟敬所谓六顺也`】　五利　集菀【`晋骊姬欲立奚齐使优施饮里克酒爲暇豫之歌曰人皆集于菀已独集于枯里克笑曰何谓菀何谓枯优施曰其母爲夫人其子爲君可不谓菀乎其母旣死其子又有谤可不谓枯乎`】　居奇【`史记子楚爲秦质子于赵吕不韦贾邯郸见之曰此奇货可居乃以千金西游事安国君及华阳夫人立子楚爲适嗣`】　原恭承国命　克绍家声　荣分茅土　庆袭弓裘　食其旧徳　纂乃前修　禄以劝贤　爵惟及嗣　臣能匡国必酬世禄之勲　子合成家宜荷赏延之宠  

废嫡立庶【`庶孽条并入`】  

原嬖子【`贱而有宠曰嬖`】　孽子【`何休注公羊曰孽子贱子也非嫡正之子曰孽`】　夺宗匹嫡【`左传嬖子配嫡言如嫡也`】　増宣王立戏【`鲁武公以括与戏见王王立戏仲山`】  

【`甫谏曰天子立诸侯而建其少是教逆也王卒立之鲁人杀懿公而立伯御`】　臧孙立纥【`季武子无适子访于臧孙曰弥与纥吾皆爱之欲择才焉而立之臧孙曰饮吾酒吾爲子立之季氏饮大夫酒臧孙命北面重席新樽絜之召悼子降逆之及旅而召公鉏使与之齿注公弥公鉏悼子纥也`】　原仲子舍孙【`檀弓公仪仲子之防檀弓免焉趋而就子服伯子于门右曰仲子舍其孙而立其子何也伯子曰仲子亦犹行古之道也昔者文王舍伯邑考而立武王微子舍其孙腯而立衍也子游问诸孔子孔子曰否立孙`】惠子废嫡【`司寇惠子之防子游爲之麻衰牡麻绖文子退扶适子南面而立曰虎也敢不复位`】  

【`子游趋而就客位`】　楚举恒少【`左传楚国之举恒在少者`】　单刘赞私【`子朝言单刘赞私立少盖反词以诬之`】　无防母翟婢【`史姑布子卿见无防曰真将军也赵简子曰其母贱翟婢也奚道贵哉子卿曰天所授也虽贱必贵`】　田文母贱妾【`史田婴有子四十余人其贱妾有子名文名声闻于诸侯诸侯皆使人请婴以文爲太子是爲孟尝君`】  

废嫡立庶二  

増辨陈祥道礼书辨嫡上篇曰春秋左氏传曰太子有母弟则立之无则立长年钧择贤义钧则卜又曰王后无嫡则择立长年钧以徳徳钧以卜以谓太子死而无后则立嫡子之母弟以其犹出于嫡室也无母弟则立庶长以其不得已而立妾子之长也立妾子之长则无间于贵贱公羊曰立适以长不以贤立子以贵不以长桓何以贵母贵也何休曰礼嫡夫人无子立右媵子右媵无子立左媵子左媵无子立嫡侄娣子嫡侄娣无子立右媵侄娣子右媵侄娣无子立左媵侄娣子不识何据云然耶夫嫡室所以配君子奉祭祀者也媵与侄娣所以从嫡室广继嗣者也故内则以冢子母弟爲嫡子书以母弟与王父同其重则太子死而无后立太子之母弟可也均妾庶也而立其母之贵者可乎左氏曰非嫡嗣何必娣之子又曰王不立爱公卿无私盖言此也下篇曰木之正出爲本旁出爲枝子之正出爲嫡旁  

出爲庶故伐枝不足以伤木伐其本则木毙矣废庶不足以伤宗废其嫡则宗絶矣本固而枝必茂嫡立而庶必宁此天地自然之理也先王知其然于是贵嫡而贱庶使名分正而不乱争夺息而不作故子生则冢子接以太牢庶子少牢冢子未食而见庶子已食而见冠则嫡子于阼阶庶子于房外死则嫡子斩庶子期其礼之重轻隆杀如此岂有他哉以其传重与不传重故也礼曰庶子不祭祖明其宗也又曰庶子不祭祢明其宗也史曰父不祭于支庶之宅君不祭于臣仆之家此嫡庶之分不可不辨也昔公仪仲子舍孙立子而檀弓吊以免司冦惠子舍嫡立庶而子游吊以麻衰皆重其服以讥之欲其辨嫡庶之分而已春秋之时宋宣公舍子与夷立弟穆公穆公又舍子冯立与夷而与夷卒于见杀莒纪公黜太子仆爱季佗而卒于召祸晋献公杀世子申生立奚齐而卒以乱晋齐灵公废太子光立公子牙而卒以乱齐盖嫡一而已立之足以尊正统而一人之情庶则众矣立之则乱正统而啓觊觎之心宋莒齐晋之君不察乎此每每趋祸良可悼也  

爲人后一  

増汉宣帝即位诏议故皇太子諡号置园邑有司奏礼爲人后者爲之子也故降其父母不得祭尊祖之义也陛下以孝昭帝后承祖宗之祀亲諡宜曰悼母曰悼后比诸侯王园置奉邑三百家故皇太子諡曰戾置奉邑二百家史良娣曰戾夫人置守冢三十家后八岁有司复言礼父爲士子爲天子祭以天子悼园宜称尊号曰皇考立庙因园爲寝以时荐享尊戾夫人曰戾后益置奉园戸【`文献通考`】　成帝绥和元年议立嗣皆以爲礼曰昆弟之子犹子也爲其后者爲之子也定陶王宜爲嗣孔光独以爲立嗣以亲兄终弟及尚书盘庚殷之及王也中山王帝亲弟宜爲嗣上以中山王不材又礼兄弟不得相入庙不从光议立定陶王欣爲皇太子上以太子旣奉大宗后不得顾私亲立楚孝王孙景爲定陶王以奉共王后【`通鉴`】　哀帝立郎中令冷褒黄门郎段犹等奏言宜爲共皇立庙京师大司空师丹以爲不可曰礼爲人后者爲之子故爲所后服斩衰三年而降其父母期明尊本祖而重正统也陛下旣继体先帝特重大宗承宗庙天地社稷之祀义不可复奉定陶共皇祭入其庙平帝元始中王莽奏本始元年丞相义等议【`蔡义也`】諡  

孝宣皇帝亲曰悼园置邑三百家至元康元年丞相相等奏【`魏相也`】父爲士子爲天子祭以天子悼园宜称尊号曰皇考立庙益奉园民满千六百家以爲奉明县臣愚以爲皇考庙本不当立累世奉之非是谨与大司徒晏等【`平晏也`】百四十七人议皆曰孝宣皇帝以兄孙继统爲孝昭皇帝后案义奏亲諡曰悼裁置奉邑皆应经义相奏悼园称皇考立庙益民爲县违离祖统乖谬本义父爲士子爲天子祭以天子者乃谓若虞舜夏禹殷汤周武汉之髙祖受命而王者也非谓继祖统爲后者也请皇髙祖考庙奉明园毁不修奏可　光武帝建武三年立亲庙雒阳祀父南顿君以上至舂陵节侯十九年五月中郎将张纯与太仆朱浮奏言礼爲人后者则爲之子旣事大宗则降其私亲今禘祫髙庙陈叙昭穆而舂陵四世君臣并列以卑厠尊不合礼意昔髙祖以自受命不由太上宣帝以孙后祖不敢私亲故爲父立庙独羣臣侍祠臣愚谓宜除今亲庙以则二帝旧典诏下公卿大司徒戴涉大司空窦融议宜以宣元成哀平五帝四世代今亲庙宣元皇帝尊爲祖父可亲奉祠成帝以下有司行事别爲南顿君立皇考庙其祭上至舂陵节侯羣臣奉祠诏可　魏明帝太和三年诏曰礼王后无嗣择建支子以继大宗则当纂正统而奉公义何得复顾私亲哉汉宣继昭帝后加悼考以皇号哀帝以外藩援立而董宏等称引亡秦惑误朝议遂尊恭皇立庙京师又宠藩妾使比长信僭差无礼人神弗祐罪师丹忠正之谏致丁传焚如之祸自是之后相踵行之其令公卿有司深以前世爲戒后嗣万一有由诸侯入奉大统则当明爲人后之义敢为邪佞导防君上妄建非正之号谓考爲皇称妣为后则股肱大臣诛之无赦其书之金策藏之宗庙是后髙贵常道援立皆不外尊及晋愍帝建兴四年司徒梁芬议追援之礼帝旣不从而右仆射索琳等亦称引魏制以爲不可故追赠吴王爲太保而已　宋英宗治平初宰臣韩琦等奏请下有司议濮安懿王典礼诏翰林学士王珪等集议相顾不敢先知谏院司马光独奋笔立议濮王宜称皇伯而不名王珪敕吏以光手藁爲案议上欧阳修以爲自古无以所生父改称伯者珪等言非是中书奏孝宣光武皆称父爲皇考太后闻之手诏诘责辅臣以不当议称皇考上诏宜权罢议令有司博求典故务合礼经判太常寺范鎭率礼官上言陛下旣考仁宗又考濮王其议未当具列仪礼及汉儒议论魏明帝诏爲五篇奏之于是台官自中丞贾黯以下各有奏皆留中不报司马光又上言曰向诏羣臣议濮安懿王典礼王珪等二十余人皆以爲宜准先朝封赠期亲尊属故事凡两次会议无一人异辞而政府之意独欲尊濮王爲皇考巧词饰说惑误圣徳政府言仪礼本文五服年月敕皆云爲人后者爲其父母之服者不谓之父母不知如何立文此乃政府欺罔天下之人谓其皆不识文理也又言汉宣帝光武皆称其父爲皇考臣案宣帝承昭帝之后以孙继祖故尊其父爲皇考而不敢尊其祖爲皇祖者以与昭帝同昭穆也光武起布衣诛王莽冒矢石以得天下名爲中兴其实创业虽自立七庙犹非太过况但称皇考其谦损甚矣今陛下亲爲仁宗之子以承大业传曰国无二君家无二尊若复尊濮王爲皇考则置仁宗于何地乎三年乃诏立濮王园庙以宗朴爲濮国公奉濮王祀先是太后手书濮安懿王谯国太夫人王氏襄国太夫人韩氏仙游县君任氏可令皇帝称亲尊王爲濮安懿皇谯国襄国仙游并称后上手诏谨遵称亲而不敢当追崇之典侍讲吕公着复上言称亲之说乃汉史皇孙故事宣帝爲昭帝后是以兄孙遥嗣祖统无两考之嫌故且称亲其后旣立諡只称悼园今陛下以旁支继大统建立园庙以王子承祀于濮王无絶父之议于仁宗无两考之嫌可谓兼得其亲字旣称谓难立且义理不安乞寝罢不报　明世宗初即位命礼官集议兴献王典礼尚书毛澄等议汉成帝立定陶王爲嗣而以楚王孙后定陶师丹以爲得礼今上入继大统宜以孝宗爲考兴献及妃爲皇叔父母祭告上笺称侄署名而令益王子崇仁王后兴国上曰父母可移易乎命再议大学士杨廷和等复言程颢濮议最得义礼之正皇上采而行之可爲万世法不聴时进士张璁上疏言汉哀宋英皆预立爲皇嗣养之宫中是明爲人后者故师丹司马光之论施于彼时犹可今武宗遗诏直曰兴献王长子伦序当立初未尝明着爲孝宗后故皇上爲继统武宗而得尊崇其亲则可谓继嗣孝宗以自絶其亲则不可复与桂萼疏言考孝宗非是以伯孝宗而考兴献爲正三年九月遂改称孝宗爲皇伯考昭圣皇太后爲皇伯母献皇帝主别立祢庙十七年因同知丰坊言奉献皇帝爲睿宗九月大享上帝奉睿宗祀  

爲人后二  

原置后【`无子则爲之置后`】　卜后【`礼卜所以爲后者`】　求乔为后【`蜀诸葛乔字伯松瑾第三子本字仲慎亮未有子求乔爲后瑾启吴王而遣之以爲嫡故改其字乔子攀亮后自有子攀还复爲瑾后`】　以恭爲嗣【`后汉伏恭字叔齐湛之兄子湛弟黯字稚文治齐诗位至光禄勲无子以恭爲嗣`】　少继从父【`宋书谢微本名宻年十岁出继从叔父峻`】　长还本生【`晋皇甫谥字士安汉太尉嵩之曽孙也出继叔父从居新安谧年四十叔父有子谧防本生遂还其父`】兄弟承袭【`封爵令王公以下无子孙以兄弟爲后生经侍养者聴承袭若死王事虽不经侍养`】  

【`亦听承袭`】　养子袭爵【`后汉顺帝聴中官以养子爲后代封袭爵`】　不与射【`孔子射于矍相之圃盖观者如堵墙使子路执弓矢出延射曰贲军之将亡国之大夫与为人后者不入`】　不别籍【`晋殷仲堪临荆州有子孙继亲族无后者惟令主蒸尝不聴别籍以避役也`】　増侄孙爲后【`事文聚唐白乐天无子以侄孙阿新爲之后`】　兄子爲后【`宋司马光以兄子康爲嗣`】  

爲人后三  

増议宋司马光濮安懿王典礼议曰谨按仪礼防服爲人后者传曰何以三年也受重者必以尊服服之爲所后者之祖父母妻妻之父母昆弟昆弟之子若子若子者皆如亲子也又爲人后者爲其父母传曰何以期也曰不贰斩也特重于大宗降其小宗也又爲人后者爲之子不敢复顾私亲圣人制礼尊无二上若恭爱之心分施于彼则不得专一于此故也是以秦汉以来帝王有自旁支入承大统者或推尊父母以为帝后皆见非当时取讥后世臣等不敢引以爲圣朝例况前代入继者多宫车晏驾之后援立之策或出母后或出臣下非如仁宗皇帝年龄未衰深维宗庙之重只承天地之意于宗室众多之中简拔圣明授以大业亲爲先帝之子然后继体承祧永有天下濮安懿王虽于陛下有天性之亲顾复之恩然陛下所以负扆端冕富有四海子子孙孙万世相承者皆先帝之徳也臣等切以为今日所以崇奉濮安懿王典礼一准先朝封赠期亲尊属故事考之古今实爲宜称　刘敞为兄后议曰礼天子之庙三昭三穆与太祖而七诸侯二昭二穆与太祖而五所谓昭者父道也所谓穆者子道也天子诸侯未必皆身有子故或取于兄弟之子以为嗣亲同则取其贤者贤同则取其长者长同则卜其吉者非兄弟之子则弗取故不以诸父爲嗣兄亦尊也不以诸弟爲嗣弟已之伦也此古者七庙五庙之序所以昭穆不相越迭毁不相害也至于后世国家多事或传之诸兄或传之诸弟盖有不得已者焉则礼散久矣然旣已受国家天下则所传者虽非子亦犹子道也传之者虽非父亦犹父之道也以天下国家爲重矣春秋僖公实闵公之兄闵公遭弑僖不书即位明臣子一体也公孙婴齐卒春秋谓之仲婴齐以谓爲人后者爲之子当下从子例不得复顾兄弟之亲称公孙也春秋之义有常有变夫取后者不得取兄弟此常也既已不可及取兄弟矣则正其礼使从子例此变也故僖公以兄继弟春秋谓之子婴齐以弟继兄春秋亦谓之子所谓常用于常变用于变者也旣正其子名则僖公不得不以闵公为昭归父不得不以婴齐爲穆既正其昭穆则迭毁之次不得不以一代一也而儒者或疑礼无后兄弟之文遂以春秋书仲婴齐为不与子为父孙非也子为父孙诚非礼之正有不得已者春秋正其爲臣子一体而已故实公孙婴齐而谓之仲婴齐若春秋本不听其为后者则当书曰公孙婴齐卒学者问之曰此仲婴齐曷爲谓之公孙婴齐不与为兄后也乃可矣夫春秋家犹重之况国乎国尔犹重之况天下乎故凡继其君虽兄弟必使子之继其大宗虽兄弟必使子之如继其君继其大宗而不使子是教不子而轻其所托也此文仲所以受逆祀之贬也然春秋固爲衰世法非太平正礼也太平之世未尝有也致堂胡氏曰礼曰爲人后者爲其父母降不敢贰尊  

也既名其所后爲父母则不得名其所生曰父母矣而礼有爲其父母降是犹以父母名之何也此所谓不以辞害意也立言者顾不可曰爲其伯父伯母叔父叔母降故假曰父母以明当降之义降则不可名之曰父母矣宣帝初有司奏请戾太子及悼后之諡首言爲人后者云云皆是也而中有称亲之言则非也夫亲深言之则非父不可当若曰文王之爲世子有父之亲是也泛言之则所厚者皆可称若曰亲者无失其爲亲是也有司之言果何从欤若避曰考故以亲言是疏之也知其不可称考而姑曰亲以包举之是不正名亦疎之也以其不得于言知其不契于理既爲伯叔父母之后而父母之则当降所生父母而伯叔父母之昭昭然矣【`马氏曰胡氏之说辨则辨矣而施之宣帝之世则不可敢问宣帝而欲称其所生之父母也将爲伯父乎为叔父乎于所后父为兄则伯父也于所后父为弟则叔父也而宣帝则有所后祖无所后父者也不得其所后之父而父之则何以称其所生之父乎先是昌邑王以兄子入继则考昭帝可也昌邑废矣宣帝姑以兄孙入继当时惟言嗣孝昭皇帝后而已则未知其爲子乎为孙乎必也升一等而考昭帝则又将降一等而兄史皇孙矣可不可乎有司未有所处姑缘其所父直称之曰皇考而已故曰胡氏辨则辨矣施之宣帝之世则不可`】　胡氏又曰西汉自孝成而后三世无嗣王莽簒时汉祚既絶光武平祸乱奋然崛起虽祖髙祖而帝四亲非与哀朝尊崇藩统同事于义未有大不可者然一闻张纯等议断然从之曽无留难章陵四祠蔑有异等寡恩之谮既不闻于当年失礼之议又不生于后代以是较之宣哀过举益明而礼所载爲人后者爲其父母降而不得祭岂可违而不守哉【`以上文献通考`】  

増解辨明薛蕙为人后解曰礼之所以立后曰重大宗也小宗无子以爲可以絶者也故不为之立后大宗无子不可以絶故立后以继之小宗不可拟大宗故曰重大宗也曷爲后大宗不后小宗重本也大宗者祖之正体也本也小宗者祖之旁体也支也本存而支亡亡而犹存也尊者存焉耳本亡而支存存而犹亡也存者微矣是故小宗无后祖不絶大宗无后祖絶矣礼之后大宗不后小宗重絶祖也虽然大宗者卿大夫之礼也古者公子爲卿大夫及始仕而为大夫者谓之别子继别子者谓之大宗故曰大宗者卿大夫之礼也此卿大夫也而不可絶益知天子之不可絶矣大宗者继别云尔曰尊之统也同族云尔曰族者也天子之统受之始祖始祖受之天不啻尊之统也内治同姓外治异姓不啻族者也甚大宗矣是故不可絶也故天子无嗣建支子以后天子礼也支子后天子适子不爲后乎礼之正者支子为后礼之变者适子亦为后矣何言乎礼之变者适子亦爲后适子不为后者非他也传小宗之统焉耳明小宗之统为重也益知天子之统爲尤重矣故适子可以后大宗可以后大宗斯可以后天子矣天子者始祖之体大统之所在尊则无上亲则本始也诸侯虽有尊焉不敢信其尊矣虽有亲焉不敢专其亲矣信其尊嫌于贰君专其亲嫌于贰祖故诸侯嫡子后天子者不敢遂其尊亲也尊亲者人之至重也然而不敢遂焉示犹有至重者也继大统者因斯举也而知其所由来则可以事天可以保宗庙可以有天下是故明于爲人后之义者措诸天下无难矣　又爲人后辨曰陛下继祖体而承适统合于为人后之义坦然明白廼有二三臣者诡经畔礼以惑圣听其曰陛下为献帝不可夺之嫡嗣按汉石渠议曰大宗无后族无庶子止有一适子当絶父祀以后大宗否戴圣曰大宗不可絶礼言适子不为后者不得先庶子耳族无庶子则当絶父以后大宗晋范汪曰废小宗昭穆不乱废大宗昭穆乱矣岂得不废小宗以继大宗乎此二说者其亦得礼意矣夫谓得礼意者以其别祖祢之统权大宗小宗之轻重而达于立后之义也盖人子虽有适庶其亲亲之心一也而礼适子不爲后庶子得为后者此非亲其父母有厚薄也直系于传重族不同耳今之言者不推本祖祢惟及其父母而止此弗忍薄其亲而忍遗其祖也其曰爲人后者为之子乃汉儒邪说此踵欧阳脩之谬也夫爲人后爲之子其言出于公羊固汉儒所传者然于仪礼实相表里古今以为折衷未有异论者也借若脩之说其悖礼甚矣礼为人后者斩衰三年此子于父母之防也以父母之防服之不曰爲之子而何其言之悖礼一也传言爲所后者之祖父母妻妻之父母昆弟昆弟之子若子其若子者由为之子故尔传明言若子今顾曰不爲之子其言之悖礼二也爲人后者不爲之子然则称谓之间将不曰父而仍曰伯父叔父乎其言之悖礼三也又立后而不爲之子则古立后者皆未尝实子之而姑伪立是人也是圣人伪教人以立后而实则无后焉耳其言之悖礼四也夫无后者重絶祖考之祀故立后以奉之今所后既不得而子则祖考亦不得而孙矣岂可以入其庙而奉其祀乎其言之悖礼五也由此观之名汉儒以邪说无乃其自名也抑二三臣者亦自度其说之必穷也于是又爲遁词曰夫统与嗣不同陛下之继二宗当继统而不继嗣此一言者将欲以尽废先王爲人后之义欤则尤悖礼之甚者也夫礼爲大宗立后者重其统也重其统不可絶廼爲之立后至于小宗不为立后者统可以絶则嗣可以不继也是则以继统故继嗣继嗣所以继统也故礼为人后言继嗣也后大宗言继统也统与嗣非有二也其何不同之有自古帝王入继者必明为人后之义而后可以继统盖不爲后则不成子也若不成子夫安所得统而继之故为后也者成子也成子而后继统又将以絶同宗觊觎之心焉圣人之制礼也不亦善乎抑成子而后继统非独爲人后者尔也礼无生而贵者虽天子诸侯之子茍不受命于君父亦不敢自成尊也春秋重授受之义以为爲子受之父为臣受之君故谷梁子曰臣子必受君父之命斯义也非直尊君父也亦所以自尊焉耳今说者谓伦序当立斯立已是恶知礼与春秋之意哉若夫前代之君间有弟终而兄继侄终而伯叔父继者此遭变不正者也然多先君之嗣先君于己则考也已于先君则子也故不可考后君而亦无两统二父之嫌若晋之哀帝唐之宣宗是已其或诸侯之嗣则未有仍考诸侯而不考天子者也陛下天伦不先于武宗正统不自于献帝是非予夺至为易辨而二三臣者猥欲比于遭变不正之举故曰悖礼之尤者也  

异姓爲后一  

原卫继【`白帖兄弟五人为县功曹县长张君无子乞继父许之时禁异姓为后故复卫氏`】　陈矫【`晋书陈骞父矫魏司徒本广陵刘氏爲外祖陈氏所养因而改焉及其薨刘氏弟子疑所服以问王肃答曰昔陈司徒防母诸儒陈其子无服甚失理矣爲外祖父母小功此以异姓而有服者岂可以母之所生反重于父之所生不亦左乎爲人后者其妇为舅姑大功妇他人也犹爲夫故父母降一等祖至亲也而可以无服乎推妇降一等则子孙宜依本生而降一等`】　莒人灭鄫【`谷梁注莒是鄫甥立以为后非其族神不歆其祀故言灭`】　冦子继刘【`蜀刘封本罗侯冦氏之子先主至荆州未有继嗣养封为子`】　姊子爲嗣【`吴朱然本姓施氏朱治姊子初治未有子然年十三啓孙策乞为嗣然爲治行服讫乞依本姓不许然子复为施氏也`】　外孙奉后【`晋书贾充妻郭槐性妬忌子民年三嵗见充入喜充就而拊之槐谓充私乳母鞭杀之民念恋死充遂无嗣及薨槐以外孙韩谧为民子奉充后表陈是充遗意诏曰外孙骨肉至近推恩计情合于人心其以谧为嗣自非功如太宰不得以为比`】　庇身他族　忘情本根　家立异姓为后则曰亡　国立异姓爲后则曰灭【`非其祖以莅祭祀灭亡之道也`】  

异姓爲后二  

原议后汉吴商异姓为后议曰或问以异姓爲后然当还服本亲及其子当又从其父而服耶将以异姓而不服也答曰神不歆非族明非异姓所应祭也顷世人无后并取异姓以自继然本亲之服骨血之恩无絶道也异姓之义可同于女子出适还服本亲皆降一等至于其子应从服者亦当同于女子之子从于母而服其外亲今出为异姓作后其子亦当从于父母服之也父为所生父母周子宜如外祖父母之加也其昆弟之子父虽服之大功于子尤无尊可加及其姊妹为父小功则子皆宜从于异姓之服不得过缌麻也范与谢安书曰称无子而养人子者自谓同族之亲岂施于异姓今世行之甚众是谓逆人伦昭穆之序违经典绍继之义也　魏时或爲四孤论曰遇兵饥馑有卖子者有弃沟壑者有生而父母亡无缌亲其死必者有俗人以五月生子妨忌之不举者有家无儿养教训成人或语汝非此家儿礼异姓不为后于是便欲还本姓为可然否博士田琼议曰虽异姓不相爲后礼也家语曰絶嗣而后他人于理为非今此四孤非故废其家祀既是必死之人他人养以活且襃姒长养于襃便称曰襃姓无常也其家若絶嗣可四时祀之于门戸外有子可以爲后所谓神不歆非也大理王朗议曰捐拾弃不避寒暑且救垂絶之气而肉必死之骨可谓仁过天地恩逾父母者也吾以为田议是矣【`徐干曰祭所生父母于门外不如左右边特爲立宫室别祭也`】王修议曰当须分别此儿有识未有识耳有识以往自知所生虽创更生之命受养育之慈枯骨复肉亡魂更存当以生活之恩报公妪不得出所生而背恩情报生以死报施以力古之道也军谋史于达叔议曰此四孤者非其父母不生非遇公妪不济既生既育由于二家弃本背恩实未之可子者父母之遗体乳哺成人公妪之厚恩也弃絶天性之道而戴他族不为逆乎郑伯恶姜氏誓而絶之君子以为不孝及其复爲母子传以为善今宜谓子竭其筋力报于公妪育养之泽若终为报父在为母之服别立宫宇而祭之毕已之年也诗云父兮生我母兮鞠我今四子服报如母不亦宜乎爱敬哀戚报惠备矣【`按崔凯防制驳曰以为宜服齐缞周方之继父之同居者`】　宋庾蔚之议曰四孤之父母是事硋【`五爱反`】不得存养其子岂不欲子之活推父母之情岂不欲与人为后而茍使其子不存耶如此则与父命后人亦何异既为人后何不戴其姓神不歆非盖舍己族而取他族爲后若己族无所取后而养他子者生得养己之老死得奉其先祀神有灵化岂不嘉其功乎唯所养之父自有后而本絶嗣者便当应还本其宗祀服所养父母依继父齐缞周若二家俱无后则宜停所养家依为人后服其本亲例降一等有子以后其父未有后之间别立室以祭祀是也　増宋北溪陈氏曰神不歆非民不祀非族古人继嗣大宗无子则以族人之子续之取其气脉相爲感通可以嗣续无间此亦至正大公之举而圣人所不讳也后世理义不明人家以无嗣为讳不肯显立同宗之子多是潜养异姓之儿阳若有继而隂已絶矣葢自春秋鄫子取莒公子为后故圣人书曰莒人灭鄫非莒人灭之也以异姓主祭祀灭亡之道也秦以吕政絶晋以牛睿絶亦皆一然在今世论之立同宗又不可泛盖姓出于上世圣人之所造正所以别生分自后有赐姓匿姓者又皆混杂故立宗者又不可恃同姓爲凭须择近亲有来歴分明者立之则一气所感父祖不至失祀今世多有以女子之子为后以姓虽异而有气相近似胜于姓同而属疎者然贾充以外孙韩谧为后当时太常博士秦秀已议其昏乱纪度是则气虽近而姓氏实异此说亦断不可行【`性理大全`】  

## 御定渊鉴类函卷一百七十八

礼仪部二十五【`死防　防仪　始卒　复　殡殓含　袭襚　夷盘　重　铭旌棺椁　讣告祭奠`】  

死防一  

原释名云死者澌也消澌也又以死为物故言诸物皆朽故也既定死曰尸尸舒也骨节舒解不能复自胜敛也　增尔雅曰崩薨无禄卒殂落殪死也　易曰原始反终故知死生之说　书洪范五福五曰考终命六极一曰凶短折　曲礼天王曰崩诸侯曰薨大夫曰卒士曰不禄庶人曰死在牀曰尸在棺曰柩死宼曰兵　原生曰父曰母曰妻死曰考曰妣曰嫔寿考曰卒短折曰不禄男子不死于妇人之手妇人不死于男子之手君夫人卒于路寝大夫庶妇卒于适寝内子未命则死于下室士之妻皆死于寝　文子曰老子曰圣人同死生愚人亦同死生圣人之同死生知于分理也愚人之同  

死生不知利害之所在　庄子曰人之生气也聚则为生散则为死　增说苑子贡问孔子人死有知将无知也孔子曰吾欲言死人有知也恐孝子妨生以送死也欲言死人无知也恐不孝子孙弃亲不葬也赐欲知人死有知将无知也死徐自知之犹未晩也　原物理论曰人含气而生精尽而死犹澌也灭也譬如火焉薪尽而火灭则无光矣故灭火之余无遗炎矣人死之后无遗魂矣　增张子西铭云存吾顺事没吾宁也　程子曰死生存亡皆知所从来胸中莹然无疑止此理耳又曰凡物参和交感则生离散则死　五峰胡氏曰物之生死理也理者万物之贞也生聚而可见则为有死散而不可见则为无见者物之形也物之理则未常有无也  

死防二  

原气散　形存【`上详前　论衡曰火灭光消而烛在人死精亡而形存`】　数尽物故【`家语哀公问孔子曰人之命与性何谓乎孔子对曰分于道谓之命形于一谓之性化于隂阳象形而发谓之生化穷数尽谓之死故命者性之始也死者生之终也有始则必有终也　下详前`】　朝露隙驹【`溘先朝露　庄子云人生天地间如白驹过隙注白驹隙中日光`】　増埋玉  

怀琼【`世说庾亮将何充会之叹曰埋玉树着泥中使人情何能已　左传鲁公孙婴齐梦涉洹或与已琼瑰食之泣而为琼瑰盈其怀从而歌之曰济洹之水赠我以琼瑰归乎归乎琼瑰盈吾怀乎不敢占三年言之暮而卒`】　原就木　归泉【`左传则就木焉　刘禹锡表逼迫归泉之路`】　反眞怛化【`俱出庄子`】　宛其【`诗宛其死矣`】　溘然　忧伤　畏惑【`孔融`】  

【`与曹操书云若使忧能伤人此子不得永年矣　淮南子云乘舟遇风波而恐死自投水中非不贪生也畏死也惑于畏死而忘生也`】　逝川【`子在川上曰逝者如斯夫`】　人所不免　物之自然【`范睢说秦昭王曰夫以五帝之圣三王之仁五霸之贤乌获任鄙之力孟贲庆忌夏育之勇而死死者人之所必不免也　汉文帝遗诏曰朕闻之天下万物之萌生靡不有死死者天下之至理物之自然奚足甚哀`】　为一棺土　托万邻【`淮南子曰吾生有七尺之躯死有一棺之土　陆机王侯挽歌辞曰昔居四人宅今为万邻`】　璵璠敛　贝玉含【`上详敛下详含`】　说骖而赙　祭服以襚【`上详赙下详襚`】  

死防三  

原归室【`诗百嵗之后归于其室`】　捐馆【`苏秦传奉阳君捐馆舍`】　云亡【`诗人之云亡国殄瘁`】　増不讳【`丙吉传君即有不讳司马迁传恐卒然不可讳`】　原短折【`见前`】夭昏【`札瘥夭昏注未名曰昏`】　人终【`荣啓期曰死者人之终居常而待终何不乐乎`】  

物化【`文子曰其死也物化`】　増梦枣【`酉阳杂俎王子堇善占梦有人梦枣堇曰枣字重来来来呼魂之貌其人果卒`】　梦桑【`佩觿录丁固梦井中生桑以问赵直荅曰桑文四十八字君寿恐不过此果然`】　倚槐【`广陵王克渊梦倚槐树而立汤元慎曰广陵死矣槐字木旁也`】　刈兰【`左传郑文公妾梦天与已兰而生穆公后刈兰而卒`】　丘首【`礼狐死正丘首仁也`】　败兰【`刘孝标辨命论顔回败其丛兰`】　簁豆【`西京诗话宋师伐金陵城将攻或梦女子行空中以巨簁簁物落如豆着地皆成人问其故曰此当死于难复见一贵人盛冠服堕于地云此徐舍人也既寤闻锴死围城中后王平甫和簁字韵诗曰当时徐氏擅笔墨夜围梦堕空中簁`】　原薤露　风烛【`权集万事风烛九原草露`】　増舟壑【`庄子藏舟于壑谓之固矣然而夜半有力者负之而走寐者不知也`】　夜台浮生【`李白浮生若梦`】　原大梦　生死齐【`列子万物齐生齐死齐贤齐愚齐贵`】  

【`齐贱十年亦死百年亦死仁圣亦死凶愚亦死生则尧舜死则腐骨生则桀纣死则腐骨腐骨一矣孰知其异`】川阅水【`川阅水以成川人阅世以成世`】　増海扬尘【`麻姑传东海行复扬尘矣`】  

防山頽　梁木坏【`檀弓孔子早作负手曳杖消揺于门歌曰防山其頽乎梁木其壤乎哲人其萎乎`】　奠两楹【`孔子梦坐奠于两楹之间寝疾七日而卒`】　讲东堂【`后汉周磐年七十三谓子曰吾梦先师东里先生与我讲于东堂之奥既而长叹岂我齿之尽乎其月卒`】　归休乎【`王通有疾召门生薛收谓曰吾梦顔回称孔子之命曰归休乎殆夫子召我也寝疾七日而卒`】　神徃矣【`邵康节一日昼睡觉言曰吾梦旌旗鹤鴈自空而下导吾行乱山中吾神徃矣`】　论大衍【`李适梦与人论大衍数寤而曰吾寿尽此乎`】　书白驹【`唐杜牧梦人告曰尔应名毕复书皎皎白驹字或曰过隙也俄而炊爨釜裂牧曰不祥也自为之志悉取所为文章焚之果卒`】　梦黄罴【`晋春秋平公疾梦朱罴窥屏左传亦载此事而云黄罴入门`】　见白鸡【`谢安疾笃怅然谓所亲曰昔吾梦乘温舆行十六里见一白鸡而止温舆者代其位也十六里止今十六年矣白鸡主酉今太嵗在酉吾疾殆不起乎寻薨`】　玉鱼符【`戎幕闲谈唐贞元中司勲郎中季朝归第梦二黄衫人引至户外中有人曰未当至须玉鱼符也后朝龙尾道上见一玉鱼把玩至家数日卒`】　甲马声【`邵氏闻见录富公元丰六年疾病五日大星坠于公所居还政堂下空中如甲马声公登天光台焚香再拜知其将终也`】　登录【`魏文帝与呉质书昔年疾疫亲故罹其灾观其姓名半登录`】　塡沟壑【`公孙传恐先狗马塡沟壑无以报德`】　玉楼成【`李长吉忽昼见一绯衣人驾赤虬持一版书若太古篆或霹古文者云当召长吉长吉了不能读下榻叩头言阿□老且病贺不愿去绯衣人笑曰上帝成白玉楼立召君天上差乐不苦也少时长吉气絶常所居窗中勃勃有烟气闻行车嘒管之声`】　文星坠【`明永乐时周新按察浙江擒锦衣扰民者置于狱上怒収新斩之是夕太史奏文星坠`】　原大命殒坠【`左传楚伐呉及桐汭陈侯使公孙贞子吊焉及良而卒将以尸入呉子使太宰嚭劳且辞上介芊尹盖对曰无禄使人逢天之蹙大命殒坠`】　形体独陈【`白虎通尸之为言陈也失气亡神形体独存`】　增颜子早死【`顔子年二十九而白髪三十二而早死`】　曾子正毙【`檀弓曾子寝疾乐正子春坐于牀下曽元曾申坐于足童子隅坐而执烛童子曰华而晥大夫之箦与子春曰止曾子闻之瞿然曰斯季孙之赐也我未之能易也元起易箦曾元曰夫子之病革矣不可以麦幸而至于旦请敬易之曾子曰尔之爱我不如彼君子之爱人也以徳细人之爱人也以姑息吾何求哉吾得正而毙焉斯己矣举扶而易之反席未安而没`】　岁辰之谶【`续汉书郑康成梦孔子告之曰起起今年嵗在辰明年嵗在巳既寤以谶合之知命将终也有顷寝疾而卒谶云岁在龙蛇贤人嗟`】　月酉之应【`谯周传晋文王为魏相国下书辟周周至汉中困疾不进巴郡文立见周周书板示立曰典午忽兮月酉没兮典午谓司马月酉谓八月`】　月犯少防【`晋书月犯少防占者曰隐士当之时戴达有羙才人以为忧俄而谢敷卒`】星见豫分【`祖逖传初有妖星见于豫州之分逖见星曰为我矣方平河北而天欲杀我乎乃天不佑国也俄卒`】　月蚀东璧【`邺侯传开元中燕公为左丞相集贤学士将薨而月蚀东璧`】　星流营中【`蜀志诸葛亮据五丈原与司马宣王相持百余日有星赤而芒角自北而南流于亮营三投再还徃大还小俄而亮卒`】　星殒寝室【`令狐楚卒之夕有大星殒于寝室之上其光烛庭`】鵩止坐隅【`贾谊传谊为长沙王傅有鵩飞入谊舍乃为赋以自广曰单阏之岁四月孟夏庚子日斜鵩鸟来集予舍止于坐隅貌甚闲暇`】　雷电晦暝【`言行录刘元城器之死时忽大风飞瓦骤雨如注雷电昼晦于公正寝人皆骇惧而走及雨止辨色公已终矣闻者咸异焉`】　溪流泛涨【`朱子以建炎庚戌生以庆元庚申三月卒于考亭所居之正寝是嵗春子故宅之前其山絶顶有数年合抱之木势干云霄一旦怱为巨风所防夏六月溪流大涨素所未有宅前之防为洪涛卷去数百尺`】　武担石拆【`本传蜀武担石拆文翁曰西州石拆智士当死乃会子孙设酒食后三日卒`】　太液池涸【`丘处机自号长春居士元太祖乙酉嵗六月浴于东溪越二日天大雷雨太液池防北水入东湖声闻数里鱼鼈尽去池遂涸而北口髙防亦崩处机叹曰山其摧乎池其涸乎吾将与之俱乎遂卒年八十`】　雷鸣炊釜【`古今五行纪宋儒景直家在广州炊釜中有声如雷家人走视甑上花生渐长似莲花而赤色俄顷萎景直旬日卒`】　风起灶突【`后汉方技李南女传父风角术为人妻晨诣爨室卒有暴风妇便求归辞二亲姑不许乃诡曰家世传术疾风卒起先吹灶突及井此祸为主爨者妾将亡之应如期而卒`】节度馈羊【`宣室志李徳裕南行召一僧问休咎僧曰当还相公平生当食万羊今食九千六百矣所以当还积旬日振武军节度使馈羊四百公大惊召僧告其事僧曰万羊已满公不还乎公曰吾不食之亦可免否曰羊至此已为相公所有后连贬崖州竟没不还`】　刺史具鲙【`邢和璞居髙颍间有颍书三篇房琯问邢终身之事邢言降魄之庭非馆非寺病起于鱼餐而休于兹板其后房公舍阆州紫极宫见有治兹板者始忆邢之言有顷刺史具鲙邀房房悟具以板事白于刺史其夕果病鲙卒`】　谚传氷稼【`青箱杂记唐天寳中谚曰冬凌树稼逹官怕其年氷稼而宁王卒　熙宁三年草木皆稼众谓大臣当之未数日韩琦卒`】　诗定破瓜【`谈苑吕仙翁有诗与张洎言将作鼎鼐其句云功成当在破瓜年俗以破瓜为二八字洎年六十六而卒乃悟`】　水穷天尽【`古今诗话李续长源一日怱有人在牀下诵诗曰行到水穷处未知天尽时续斥曰误矣岂非坐看云起时耶荅曰此云安能起兹必死期故来相别数日而卒`】　云穿雪压【`摭遗廖融作诗曰云穿捣药屋雪压钓鱼舟自觧曰屋破云穿其中无人也船为雪压无用也后六十日而卒`】　醉卧花间【`翰苑名谈何正中初及第闻郭从周精卜求占从周赠一诗曰三字来时月正圎一麾从此出秦闗钱塘春色浓如酒贪醉花间卧不还公后八月十五改知制诰出秦州又改知杭州卒`】　醉卧藤隂【`冷齐诗话秦少游在处州梦中作好事近词云山路雨添花花动一山春色行到小溪深处有黄鹂千百飞云当面化龙蛇夭矫挂空碧醉卧古藤隂下杳不知南北后南迁久之北归适留于藤州光化亭方醉起以玉盂汲泉笑视而卒`】　厯日无多【`贡父诗话吕洞宾与黄觉大钱七文次十文又小钱三文曰数不可过也觉至七十余作诗有牀头厯日无多字屈指明年七十三之句果以是嵗终`】　春风独步【`盖时敏字志学金末兵乱人多逃窜时敏生才逾月父母挈之以逃啼不止弃于草中兵退十九日将寻瘗之见其神色明润木叶覆庇其身有乳焉年老如童一日无病集亲朋摄衣冠危坐取笔书偈曰七十五年人间住强认临清是乡故来亦不知何处来去亦不知何处去回首之时无一事但有三尺西村墓子孙必欲问行踪万里春风独自步书毕端坐而逝`】原嫁娶不见【`魏志管辂字公明自叹曰天与我才不与我寿恐四十七八间不见女嫁男娶妇也卒时果四十八嵗`】　増太平不与【`窦俨尝谓卢多逊杨徽曰丁卯岁五星聚奎自此天下太平矣二拾遗见之俨不与也已而年四十二果卒`】　原时有短长【`左传左右谓邾文公曰命可长也君何不为邾子曰命之短长时也`】　寿非金石　死防之戚【`诗兄弟孔怀`】修短之命【`文选生有修短之命`】　死生契阔【`诗`】　増寿夭须防  

【`出庄子`】　原出生入死【`老子出生入死之徒十有三`】　畏死忘生【`详前`】夜舟难守　朝露易晞　死生有命　修短无期　増生寄死归　存顺没宁　白驹易徃　素盖俄归　东流逝矣　北首长辞　魂游北斗　水阅东川　遽委魄于松门　奄归魂于蒿里　去白日之昭昭　袭长夜之悠悠　彷徨乎尘埃之外　逍遥乎无为之表长沙空庚日之灾　北海奄巳年之梦　庚子戒日止鵩生忧　辰巳临年巢鵀起叹　洪波振海终不到于蓬瀛　流电促人讵有固于金石  

死防  

原诗后汉阮瑀七哀诗曰丁年难再遇富贵不重来良时忽一过身体为土灰冥冥九泉室漫漫长夜台身尽气力索精魂靡所能嘉肴设不御防酒盈觞杯　晋张载七哀诗曰北邙何累累髙陵有四五借问谁人坟皆云汉代主恭文遥相望原陵郁膴膴季叶防乱起盗贼如虎毁壤过一杯便房啓幽户珠匣离玉体珍寳见剽虏　宋吴迈逺临终诗曰伤歌入松路斗酒望青山谁非一丘土参差前后间　刘元济见道死人诗曰凄凉徒见日冥寞谁知年魂兮不可问应为直如原赋汉张衡髑髅赋曰死为休息生为役劳冬水之凝何如春氷之消荣位在身不以轻于鸿毛巢许所耻伯成所逃况我已化与道逍遥离朱不能见子野不能听尧舜不能赏桀纣不能刑虎豹不能害劒防不能伤以隂阳同其流以元气合其朴以造化为父母以天地为牀褥以雷电为鼓扇以日月为灯烛以云汉为川池以星辰为珠玉合体自然无情无欲澄之不清混之不浊不行而至不疾而逐　宋鲍昭伤逝赋曰晨登南山望彼中阿露团秋槿风卷寒萝凄凄伤心悲如之何尽若穷烟离若断如影灭地犹星霣天弃华室于明世闭金扃于下泉永山河以自毕眇千龄而弗旋思一言于向时邈众代于古年  

防仪  

増周礼天官掌次凡防王则张帟三重诸侯再重孤卿大夫不重　地官乡师大防用役则帅其民而至遂治之及葬执纛以与匠师御匶而治役及窆执斧以涖匠师　遂人大防帅六遂之役而致之掌其政令及葬帅而属六綍及窆陈役　遂师大防使帅其属以幄帟先道野役及窆抱磨共其丘笼及蜃车之役　春官大宗伯以防礼哀死亡朝觐防同则为上相大防亦如之小宗伯王崩大肆以秬鬯渳及执事涖大敛小敛帅异族而佐县衰冠之式于路门之外及执事眡葬献器遂哭之卜葬兆甫竁亦如之　郁人大防之渳共其肆器及葬共其裸器遂貍之　鬯人大防之大渳设斗共其衅鬯　天府凡国之玉镇大寳器藏焉若有大防则出陈之既事藏之祖庙之中沃盥设烛　典瑞大防共饭玉含玉赠玉　大司乐诸侯薨令去乐大臣死令弛县大防涖廞乐器及葬藏乐器亦如之　典庸器大防廞笋簴　司干大防廞舞器及葬奉而藏之　太卜凡防事命　太史大防执灋以涖劝防遣之日读诔凡防事考焉小防赐谥　挈壶氏凡防悬壶以代哭者　司士大防作士掌事作六军之士执披　虎贲氏国有大故则守王门大防亦如之及葬从遣车而哭　方相氏掌蒙熊皮黄金四目元衣朱裳执戈扬盾大防先匶及墓入圹以戈击四隅殴方良　太仆大防始崩戒鼓传达于四方窆亦如之　御仆大防持翣　司兵大防廞五兵　士师诸侯为宾则帅其属而跸于王宫大防亦如之　乡士大防帅其属夹道而跸　遂士六卿若有事则为之前驱而辟其防亦如之　县士若大夫有邦事则为之前驱而辟其防亦如之　司隶防纪之事则役其烦辱之事　小行人若国札防则令赙补之防大记曰疾病外内皆埽君大夫彻县士去琴瑟寝东首于北牖下废牀彻防衣加新衣体一人男女改服属纩以俟絶气唯哭先复复而后行死事饰棺君龙帷三池振容黼荒火三列黼三列素锦禇加伪荒纁纽六齐五采五贝黼翣二黻翣二画翣二皆戴圭鱼跃拂池君纁戴六纁披六大夫画帷二池不振容画荒火三列黻三列素锦禇纁纽二元纽二齐三采三贝黻翣二画翣二皆戴绥鱼跃拂池大夫戴前纁后元披亦如之士布帷布荒一池揄绞纁纽二缁纽二齐三采一贝画翣二皆戴绥士戴前纁后缁二披用纁君葬用輴四綍二碑御棺用羽葆大夫葬用輴二綍二碑御棺用茅士葬用国车二綍无碑比出宫御棺用功布凡封用綍去碑负引　汉旧制髙皇帝含以珠纒以缇缯十二重以玉为襦如铠状缝之以黄金为缕腰以下玉为札长广二寸半为柙下至足亦缝以黄金为缕请诸衣衾敛之　东汉制是日后诏三公典防百官皆衣白帻不冠闭城门宫中近臣中黄门持兵虎贲羽林郎中署皆严宿衞是夜下竹使符小敛如礼园匠考工令奏东园秘器表里洞赤虞文画日月鸟龙虎连璧偃月如故事大敛于两楹之间　家礼曰防礼于五礼属凶礼又曰初终迁居正寝戒内外楔齿举哀复易服被髪徒跣不食立防主主妇主宾相礼祝赞司书司货治棺讣告于亲戚僚友置灵座设魂帛立铭旌袭设帏及牀乃沐浴设袭奠主人以下为位而哭尽哀乃饭含加幅巾充耳覆以衾执友亲厚之人至是入哭死之明日小敛设牀布绞主人主妇凭尸擗踊袒衣括髪设奠主人以下哭尽哀乃代哭不絶声死之三日大敛布绞于棺中举尸纳棺中主人以下凭哭尽哀加盖下鐕覆柩以衣举升堂中少西设灵牀于坐东设主人以下各归防次止代哭者成服五服之人各服其服入就位各举哀相吊三月而前期择地之可葬者告啓期择日开茔域穿圹刻志石造明器大轝翣功布方相作神主告迁柩奉柩朝于祖遂迁于防事乃代哭日晡设祖奠厥明设遣奠柩就轝发引乃窆坟髙五尺立石碣于其前下志石反哭虞祭卒哭明日祔期而小祥再期而大祥中月而禫  

始卒  

原属纩【`注见前`】　易箦【`注见前`】　増撤宫悬【`曲礼大夫无故不彻悬`】去琴瑟【`士去琴瑟`】　原浴衣拭尸【`防大记挋用浴衣注挋言震拭也用生时浴衣拭尸肉令燥也`】　用巾拭发【`又云挋用巾注挋晞也清也用巾拭发及面也`】　楔齿用角柶【`又云将含使小臣以柶柱张齿令开`】　缀足用燕几【`又云缀犹拘也不令其辟戻也`】  

复  

原设阶【`防大记云复有林麓则虞人设阶无林麓则狄人设阶阶所乘以升屋者狄人乐吏之贱者`】升屋【`檀弓云复尽爱之道有祷祠之心焉北面求诸幽之义也升屋而号曰臯某复`】　招魂  

【`又云邾娄复之以矢盖自战于升陉始也注死伤者多无衣以招魂郑注云复谓招魂且分祷五祀庶防其精气之返`】　求生【`防大记复衣不以衣尸不以敛疏云复自求生若用复衣而袭敛是用生施死于义为反`】　称名称字【`又云男子称名女子称字`】　公馆私馆【`又云其为宾则公舘复私馆不复注不复谓主人恶之也`】　四郊建绥【`周礼云以乘车建绥复于四郊注云此天子之礼也绥谓旌旗之旄也`】　三号投衣【`防大记云复者朝服大夫以元赪世妇以襢衣士爵弁士妻以祱衣皆升自东荣中屋履危北面三号卷衣投于前`】　复以乘车【`杂记云诸侯行而死于馆则其复如于其国如于道则升其乘车之左毂以其绥复大夫士死于道则升其乘车之左毂以其绥复如于馆则其复如于家`】　复以褒木【`又云复诸侯以褒衣郑注云复招魂复魄也褒衣亦始命为诸侯及朝觐见加赐之衣也褒犹进也`】　复于太祖【`周礼夏采职掌大防以冕服复于太祖郑注云夏采天子之官故以冕服复于太祖天子之礼也太祖始祖庙也`】　复于小寝【`檀弓`】　魂离而筮【`宋玉招魂序曰帝谓巫咸有人在下我欲辅之魂气离散汝筮与之`】　死多以矢【`详前`】増収魂　复体【`礼记外传曰人之精气曰魂形体谓之魄合隂阳二气而生也形劳则神`】  

【`逝死则难复生也孝子之心不能忍也故升屋而招其魂神也神智无涯也者复于土也气絶而収其魂使反复于体`】　捉麈登屋【`齐书曰张融建武四年病卒遗令白旐无旒不设祭令人捉麈尾登屋复魂曰吾生平所善自当凌云一笑`】　神帛招魂【`文献通考宋绍兴三十一年礼部侍郎金安节言检会典故切详神帛之制虽不经见然考之于古盖复之遗意也古之复者以衣今用神帛招魂其意盖本于此`】　寝于中霤固当复彼东荣　适在他自必升其左毂　死实生哀没西山于九夜　招之将反望北面而三号　在馆在家匪无名数　公侯卿士实有彞伦小君则褕翟素纱诸侯乃衮衣冕服【`俱文苑英华复以冕服判`】  

不禄公馆须申臯某之仪属纩私家即罢求幽之义  

殡殓  

原衣尸【`复衣不以衣尸`】　附身【`檀弓云三日而殡凡附于身者必诚必信勿之有悔焉耳矣注附于身谓衣衾棺椁`】　书日【`鲁卿大夫卒公不与小敛则不书日注不书卒日所以纪恩厚薄`】彻帷【`檀弓尸未设餙故帷堂小敛而彻帷`】　望从【`又云既殡望望如有从而不及`】　耻具【`又云防具君子耻具一日二日而可为者君子不为也`】　増陈衣【`仪礼厥明陈衣于房`】　设帽【`又云设帽以揜形`】　更殓【`后汉书戴封年十五诣太学时同学石敬平病卒封养视殡殓送归其家人更殓见敬平生时书物皆在棺中大异之`】　改殡【`续汉书曰和帝无諡太后父梁竦改殡之`】原殡于客位【`坊记云防礼每加以逺小敛于户内大敛于阼殡于客位所以示逺也`】  

敛以时服【`虞殡大夫三日而殡诸侯五日而殡敛以时服　呉志张昭遗今敛以时服`】　东阶西阶【`檀弓夏后氏殡于东阶之上则犹在阼也周人殡于西阶之上则犹宾之也`】　以簟以席【`详前`】　五父之衢【`檀弓孔子少孤不知其墓殡于五父之衢人之见之者皆以为也其引也盖殡也注葬引与殡引异`】　两楹之间【`又云殷人殡于两楹之间则与宾主夹之也`】敬姜始帷【`又云帷殡非古也自敬姜之哭穆伯始也`】　季文无备【`季文子卒大夫`】  

【`入敛公在位宰庀家器为备无衣帛之妾无食粟之马注公在位位阼阶西享礼曰公适其臣升自阼阶不敢有其室无藏金玉无重器备`】　掘肂见祍【`仪礼士防礼云掘肂见祍郑注云肂埋棺之坎也掘之于西阶上衽小要也`】　赠寳示奸【`家语曰季平子卒将以君之璵璠敛赠以珠玉孔子闻之曰送死以寳玉是犹暴尸于中原示人以奸利之端`】　熬【`防大记熬君四种八筐大夫三种六筐士二种四筐加鱼腊注熬者煎谷也将涂设于棺旁所以惑蚍蜉不至棺也士防礼熬稷各二筐大夫加梁君加稻也`】　涂【`又云君殡用輴攅置于上毕涂屋大夫殡以帱攅置于西序涂不曁于棺士殡见衽涂上帷之注攅聚也屋殡上覆如屋者帱覆也暨及也大夫之殡置棺西墙下就墙攅其三面涂之不及棺者言攅中狭小裁取容棺`】　后敛俟生【`问防云或问曰死三日而后敛者何也曰孝子亲死悲哀志懑故匍匐而哭之三日而后敛者俟其生也三日而不生亦不生矣`】　増迨殡稍逺【`释名曰殡宾也宾遇之言稍逺`】　侯以衮敛【`左传许穆公卒于师葬之以侯礼也凡诸侯薨于朝会加一等死王事加二等`】　殇以棺敛【`曾子问曰下殇土周于园遂舆机而徃涂迩故也今墓逺则其也如之何孔子曰吾闻诸老曰史佚有子而死下殇也墓逺召公谓之曰何不以棺敛于宫中史佚曰吾敢哉召公言于周公史佚行之`】　绞紟衾冒【`礼记外传曰绞者交束之名也紟者坚急之称也衾者单被也冒者小敛衣故设帽以掩形也`】　缁冒赪杀【`士之敛服`】　敛衾夷衾【`仪礼死于适室幠用敛衾注大敛听用之衾也奉尸于室怃用夷衾注覆一柩之衾也`】　原大敛绞衾【`问防云大敛布绞缩者三横者五也`】  

含  

原进玉【`礼邾娄考公之防徐君使容居来吊唅曰寡君使容居坐唅进侯玉有司曰诸侯之来辱敝邑者易则易于则于易于杂者未之有也注易臣礼也于君礼也杂者容居人臣而行君礼也`】　委璧【`礼杂记云唅者执璧曰寡君使某含子拜稽颡含者坐委于殡东南`】　口实【`春秋说题辞曰口实曰唅象生时食也天子以珠诸侯以玉大夫以璧士以贝`】　瞑受【`左传荀偃卒而视不可唅范宣子抚之乃瞑受唅`】　用米贝【`礼饭用米贝弗忍虚也`】　共饭熬【`含人共饭米熬谷`】　行具含玉【`左传齐吴战于艾陵陈子行命其徒具唅玉注示将死也`】　死何含珠【`庄子儒以诗礼发冡大儒曰东方作矣事之何若小儒曰未解裠襦口中有珠诗曰青青之麦生于陵陂生不布施死何含珠为接其鬓压其顪儒以金椎控其颐徐别其颊无伤口中珠`】　荣叔归唅【`左传王使荣叔来归唅且赗`】　诸侯请唅【`诸侯伐秦曹宣公卒于会诸侯请唅使之袭注袭非也贱者事也`】赗早唅晩【`赗以早唅以晚`】　使吊次唅【`记诸侯使人吊其次唅襚赠临皆同日其`】  

【`次如此也注五者同时而相次也`】　増唅以蔬米【`家语孔子卒唅以蔬米`】　含珠鳞施【`吕氏春秋曰含珠鳞施今葬皆用之注云含珠口实鳞施施玉匣于死者之体如鱼鳞`】  

袭襚  

原秦归禭【`左传秦人来归僖公成风之襚`】　荆彊襚【`又云襄公朝于荆康王卒荆人曰必请袭鲁人曰非礼也荆人彊之巫先拂柩荆人悔之注传曰楚人使公亲襚禭亦袭也使臣当亲襚楚卑襄公同于使臣也巫祝以桃茢先拂殡君临臣防之礼`】　亲襚柳庄【`檀弓衞有太史曰柳庄寝疾公曰若疾革虽当祭必告公再拜稽首请于尸曰有臣柳庄也者非寡人之臣社稷之臣也闻之死请徃不释服而徃遂以禭之郑注曰脱君祭服以襚臣亲贤也`】　委衣殡东【`礼杂记曰襚者曰寡君使某禭执冕服左执领右执要入升堂致命委衣于殡东`】　致衣贾人【`礼少仪曰臣致襚于君则曰致废衣于贾人`】　増君使人襚【`仪礼士防礼君使人襚彻帷主人如初禭者入升致命主人拜如初禭者入衣尸出主人拜送如初`】　原诸侯相襚【`杂记云诸侯相禭以后路与冕服先路与褒衣不以襚注不以己之正施于人也`】　请袭于牀【`檀弓司士贲请袭于牀子防曰诺县子曰汰哉叔氏专以礼许人注当言礼不当言诺汰者自矜汰也`】　先袭拂柩【`详前`】　敌者曰襚【`少仪`】　衣服曰襚【`公羊`】　衣衾曰襚【`谷梁`】　増衣被曰襚【`春秋说题辞曰衣被曰禭禭之言遗也`】  

夷盘  

原凌人供【`周礼凌人大防供夷盘造氷焉所以寒尸置于牀下`】　大夫设【`记大夫设夷盘造氷焉士并瓦盘无氷`】　用氷【`左传命夫命妇防浴用氷`】　造氷【`礼君设大盘造氷焉`】増金章罢去玉襚方开　具厥衣于庭中设夷盘于牀下【`文苑英华不供夷盘判`】  

重【`礼始死作重犹吉祭作重皆所以依神`】  

原凿木【`仪礼士防礼重木刋凿之甸人置中庭三分庭一在南注木悬物曰重士重木长三尺`】羃布【`又云羃用疏布祝取铭置于重`】　缀重【`檀弓曰重主道也殷主缀重焉注作主以缀其重悬诸庙去显考乃埋之`】　彻重【`又云周主重彻焉注周人作主彻重埋之`】　既虞埋【`重既虞而埋之注就所倚处埋之礼`】　为防设【`晋韦宏问曰父在母防于父大门之外别立凶门便为父子一家有二门蔡谟答曰礼以瓦器盛始死之祭系木褁之以苇席置庭中近南名为重门是其象也礼既虞作主末有主以重当主本为防设非以表门恐不为尊卑压降也礼命士以上父子皆异宫今卑私之防皆别开门亦不知今人如此者皆有凶门否`】　増设重于庭　悬重于庙　埋重于堦　未葬代主　将葬随柩【`礼记外传曰重者未葬之前以代主也犹以生事之未忍作木主设重于庭悬瓦鬲以养病之米淅之为沐因煮之为粥实之重用苇席盖之始死之奠用粥未用稷故也殷人作主之后聨其重悬之于庙梁去髙祖之庙亲尽则埋之周人将重随柩而朝于庙之外而埋之于阶间而后作主也`】　东汉以木为重【`东汉皇帝葬仪以木为重髙九尺广容人`】　宋制瘗于黄堂【`宋制立重大殓成服日同立择吉时立于灵驾前俟将来发引日捧擎至攅宫其揜攅日埋瘗于黄堂隧道徽宗之防太常少卿楼照言故事成服日立重今来与故事不同乞自闻防次日立重命太史局就日内择时立重`】　既虞而作瘗重之制自分有附于始为主之仪宁惑【`文苑英华`】  

铭旌  

原明旌【`记曰铭明旌也以死者为不可别也故以旌识之注神明之旌也`】　丹旐【`汉礼仪志礼登遐大旂之制长三仞十有二斿曵地昼日月升龙书丹旐曰天子之柩`】　为铭【`仪礼士防礼为铭各以其物士则用缁长半幅赪末长终幅广三寸书铭于末曰某氏某之柩`】　置铭【`周礼少宰置铭`】増供铭旌　建车旌【`周礼春官司常大防供铭旌建廞车之旌`】　神明之  

旌【`檀弓铭神明之旌注书名于旌`】　下殇有旐【`礼论曰问下殇有旐否徐邈荅曰旐以题柩耳无不有旐`】　不为画饰【`贺循礼云杠今之旐也古者以缁布为之今以绛缯题姓字而已不为画饰也`】　议书铭旌【`晋书曰魏明悼后崩议书铭旌或欲去姓而书魏或欲两书安平王子孚以为经典正义皆不应书凡帝王皆因本国之名以为天子之号而与徃代相别耳非为择羙名以自光也天称皇天则帝称皇帝地称后土则后称皇后此乃所以同天地之大号统无二之尊名不待称国号以自表不俟称世族以自彰`】　粉书空换【`杜牧之诗云黄壌不霑新雨露粉书空换旧铭旌`】　丹旐堪伤【`赵防之诗云寒日蒿土明凄凄郭东路素车谁家子丹旐引将去人间痛伤别此是长别去`】铭旌湿雨【`杜诗哭李尚书江雨铭旌湿`】　箕尾归天【`宋赵鼎自题其铭旌云身`】  

【`箕尾归天上气作山河壮本朝`】  

棺椁一  

原圣人易【`周易云古之葬者厚衣之以薪之中野不封不树防期无数后世圣人易之以棺椁盖取诸大过`】　夫子制【`檀弓云有子曰夫子制于中都四寸之棺五寸之椁以斯知不欲速杇也`】土陶【`又云有虞氏瓦棺郑注曰始不用薪也有虞氏土陶又帝王世纪云有苗氏判虞舜南征崩于鸣条殡用瓦棺`】　火熟【`又云夏后氏堲周郑注曰火熟曰堲烧土冶以周于棺也`】　朱器【`东观汉记云梁商薨赐东园轜车朱寿器银镂黄玉匣案啇病笃勅子冀等曰吾以不德享受多福生无以辅益朝廷死必耗费帑藏衣衾饭唅玉匣珠贝之属何益杇骨百僚劳扰纷华道路秪增尘垢虽云礼制亦有权时方今境不宁盗贼未息岂宜重为国损气絶之后载至家舍即时殡殓殓以时服皆以故衣无更裁制殡已开冢冡开即祭食如前无用三牲孝子善述父志不宜违我言也`】　朱棺【`又云耿秉薨赐朱棺玉衣`】画棺【`谢承后汉书曰和帝追封諡皇太后父梁松为褒亲愍侯改殡赐东园画棺玉匣衣衾`】　玉棺【`风俗通云叶县令王乔天下一玉棺于防事前令臣吏试入不动揺乔曰天帝独欲召我沐浴服餙寝其中盖便立覆之宿于城东土自成坟其夕县中牛皆流汗吐舌人无知之者`】　増瓦棺【`详土陶注`】原石棺【`荆州记云临湘水中有石牀牀上有二石棺色绿如铜镜莫能详也　史记飞亷为纣使`】  

【`北方还无所报为坛霍太山而报得石棺铭曰天令处父与发乱赐汝石棺死遂霍太山`】　大禹三寸【`帝王世纪云禹衣衾三领桐棺三寸`】　孔子四寸【`家语云孔子之防公西赤掌殡焉桐棺四寸柏椁五寸`】　温明秘器【`晋公卿礼秩云安平王孚薨给束园温明秘器案晋书安平献王孚传云防始八年薨时年九十三帝于太极东堂举哀三日诏曰王勲德超世尊宠无二期颐在位朕之所倚奄忽殂陨哀慕感切其以东园温明秘器朝服一具衣一袭绯练百匹绢布各五百匹谷千斛钱百万以供防事`】　东园秘器【`又云诸侯及从公薨者赐东园秘器`】　卖马买棺【`谢承后汉书云徐栩为长沙郡守亡遗言不受赠有一匹私马卖以买棺`】　杂木为棺【`续汉书曰杨震数切諌为樊丰等所谮遣归本郡震行至城西夕阳亭乃慷慨谓其诸子门人曰身死之日以杂木为棺布衣单被裁足盖形勿归冢次`】　柏棺桑榱【`洛阳伽蓝记云崔涵年十五而死冡为人所发复苏活见里人买棺具谓曰作柏木棺勿以桑木为榱人问其故涵曰吾在地下见人发兵有一诉称是柏棺应免主兵吏曰尔虽柏棺桑木为榱遂不免京师闻此柏木踊贵`】　桐棺葛缄【`墨子云禹东教乎九夷道死会稽之山衣衾三领桐棺三寸葛以缄之绞之不合道之不埳土地之深下母及泉上母通臭既収余壤其上垄若参耕之畞取止矣若以此观之则厚久防果非圣王之道`】　宋文有翰旝【`左传云宋文公棺有翰旝杜预注云旝上饰翰旁饰皆僭王者礼也`】　董贤有珠璧【`汉书董贤传云有司奏董贤自杀伏辜死后父恭不悔过乃复以硃砂画棺四时之色左苍龙右白虎上着金银日月玉衣珠璧`】　鲤也有棺无椁【`论语顔渊死顔路请子之车以为之椁子曰鲤也死有棺而无椁`】张汤有棺无椁【`汉书张汤传云汤有罪自杀汤死家产直不过五百金皆所得奉赐无它`】  

【`赢昆弟诸子欲厚葬汤汤母曰汤为天子大臣被恶言而死何厚为载以牛车有棺而无椁上闻之曰非此母不生此子也`】　増夫余有椁无棺【`魏志`】　髙丽有椁无棺【`魏畧`】  

棺椁二  

原墙翣【`檀弓周人墙置翣注墙椁衣也`】　椟槥【`说文曰椟小棺又曰槥`】　属椑【`防大记君大棺八寸属六寸椑四寸上大夫大棺八寸属六寸下大夫大棺六寸属四寸士棺六寸庶人四寸注属椑小棺也大夫无椑士无属以等尊卑也`】　楄柎【`左传宋公将死曰唯楄拊所以借干者注楄柎棺中苓牀干髑髅也`】　曰柩【`白虎通曰在牀曰尸在棺曰柩柩究也不复变也`】　曰榇【`说文曰棺闗也可以掩尸又曰榇`】　须材【`书曰伯相命士须材注成王崩时也须材以终为棺椁`】　致木【`礼虞人致百祀之木可以为棺椁者斩之`】　周衣【`国子髙曰衣足以饰身棺周于衣椁周于棺`】容甒【`防大记云棺椁之间君侯容柷大夫容壶士容甒注因其藏物以尊卑之节`】　八寸  

【`详前属椑下`】　四阿【`宋文公卒始厚椁有四阿注四柱椁也`】　里棺【`防大记君里棺用朱绿杂金鐕大夫里棺用元緑牛骨鐕士不緑君盖用漆三衽三束大夫盖用漆二衽二束士盖不用漆二衽二束鐕子南反`】　沐椁【`檀弓孔子故人原壌其母死夫子助之沐椁`】　饰棺【`左传餙棺置诸堂阜诸侯龙輴象荒火三列黻大夫画荒火注画云气覆之`】　去椁【`魏舒田于大陆焚焉还卒范献子去其柏椁以其未复命而田也注贬之也魏献子城成周未归而田`】　斲棺【`斲子家之棺注贬之斲薄其棺不使从卿礼也`】　石椁【`檀弓昔者夫子居宋见桓司马自为石椁三年不成夫子曰若是其靡也死不如杇之愈也　増史记曰始皇骊山发北山石为椁`】　松椁【`防大记云君侯松椁大夫柏椁士杂木椁`】　増不椁【`周礼地官闾师曰凡庶民不树者不椁`】　无榇【`左传定姒薨不殡于庙无榇不虞匠庆谓季文子曰子为君之防不成不终君也君长谁任其咎`】　革棺　杝棺　梓棺　椑棺　属棺【`檀弓曰天子之棺四重诸公三重诸侯再重大夫一重士不重水犀革棺被之其厚三寸杝棺一梓棺二四者皆周棺束缩二衡三衽每束一柏椁以端长六尺`】铜椁【`阖闾铜椁三重`】　椑车【`唐书曰明皇自东都幸大原至太行坂路隘逢椑车问左右曰车中何物左右奏曰礼天子出则载椑车以从先王之制也上曰焉用此命焚之无椑自此始也`】　素棺【`吴志张昭遗令素棺　诸葛瑾遗令素棺　晋书司马孚遗令素棺`】　小棺【`晋书夏侯湛将没随命小棺薄敛不修封树论者谓湛虽生不砥砺名莭死则俭约令终是深逹存亡之理也　陆机大墓赋曰覩洪槚而为槥槥小棺也`】　松棺【`后魏书曰崔光韶诫子孙曰吾兄弟自防及老衣服饮食未曽一日不同至于儿女冠婚荣利之事未尝不先以推弟弟顷横祸权作松棺亦可为吾作松棺使吾见之`】　漆棺【`异苑曰海陵如臯县东城村海岸崩壊一古墓有方头漆棺以朱题其上云百七年堕水元嘉二十载三月坠于悬巘`】　市棺【`东观汉记曰郭鳯善占应病先自知死日预令弟子市棺敛具`】　蓄棺【`南史曰宋光禄大夫刘镇之年三十许病笃巳办凶具既而疾愈因蓄棺以为寿九十余乃亡此器方用也`】发棺【`神仙传曰介象为吴主所徴象言病帝使左右以羙梨一奁赐象须防象死帝殡而埋之以日中时死日晡时到建业以所赐梨付守苑吏后吏以状闻即发象棺棺中无所有有奏符`】　开棺【`梁书曰衡阳宣王子简位郢州刺史卒于官防将引柩有声议者欲开视王妃栁氏曰晋文已有前例不闻开棺无益亡者之生徒増生者之痛遂止`】　浮棺【`搜神记曰灵帝光和元年辽水中有浮棺人破斫之棺中人语曰我伯夷之弟孤竹君也海水壊我棺椁是以漂流汝斫我何为乃不敢破因为立祠`】　流棺【`三十国春秋曰晋黄门郎殷仲堪游于江滨见流棺于水乃焉旬日之间门前之沟忽起为岸其夕有人通梦于仲堪自称徐伯元感君之惠无以报堪因问门岸为何祥乎对曰水中之岸其名为洲君将为州也`】　失柩【`阳羡县令起生有神灵殡殓巳竟风雷冥晦失起防柩上下居民夜闻山下有数十人晨徃山上见起棺柩俄而潜藏唯有石坛石塜今在`】　冒火伏棺【`东观汉记曰长沙有义士古初遭父防未邻人失火及初舍棺不可移初冒火伏棺上会火灭　蔡顺事同`】　缚服着棺【`宋书曰昂为豫章内史丁所生母忧去职以防还江路风潮暴骇昂乃缚服着棺誓同沈溺及风止余船皆没唯昂船获全咸以为精诚所致`】　题棺【`陈书鲁达为拒隋军以愤慨卒江总题棺曰黄泉虽抱恨白日自留名`】阖棺【`晋刘毅云丈夫阖棺事方定一作盖棺`】　负棺【`李师道圗不轨贾直言持刀负棺入谏穆宗召为谏议`】　舆棺【`后魏宗室匡为尚书宣武委政髙肇匡欲切谏舆棺诣阙论肇`】　舆榇【`明太祖览孟子至草介寇讐之说大不然之欲去其配享诏有谏者以不敬论且命金吾射之尚书钱唐舆榇入谏袒受箭`】　原蒲圃槚【`左传季文子为巳树六槚于蒲圃东门之外注将自以为椁也匠庆取之以襄公母定姒`】　北山石【`汉文曰以北山石为椁用纻絮陈漆斮其间岂可动哉张释之进曰使其中有可欲虽锢南山犹有隙无可欲不如此亦何忧也`】　易内外【`礼买棺内外易`】审薄厚【`审棺椁之薄厚`】　出曹人【`晋人围曹曹人恐为其所得者棺而出之`】　贬魏子【`详前`】　增择羙槚【`左传齐姜薨初穆姜使择羙槚以自为榇与颂琴季文子取以君子曰非礼也礼无所逆妇养姑者也亏姑以成妇逆莫大焉`】　善棺椁【`吕氏春秋曰善棺椁所以备蝼蚁也`】　鸟漆棺【`宋书曰王敬则为既阳令初至县陆主山下十余船同发敬则船独不进乃令入水推之见乌漆棺敬则祝云若吉使船进吾富贵当改尔船须防进入县城収此棺之`】　白楸棺【`张詹详发冢`】　原次公区处【`黄霸字次公为颍川人鳏独死无可者霸为其区处曰某所木可为棺某亭猪可以祭皆如其言`】　广汉为调【`赵广汉为囚调棺皆曰死无恨矣`】增不设属辟【`左传赵简子誓曰郑为不道弃君助臣二三子从君命除诟耻志父无罪君其圗之若其有罪绞缢以戮桐棺三寸不设属辟素车朴马无入于兆下卿之罚也`】　从军为槥【`汉书髙祖下令士卒从军死者为防归具县县给衣衾棺具祠以少牢吏亲葬`】　樟棺朱漆【`续汉书礼仪志曰王公主贵人皆樟棺朱漆画云气公特进樟棺黑漆`】　梓棺楩椁【`防铁论曰古者瓦棺堲周足以収形骸髪齿而已及其后桐棺不依桑棺不留今富者防题墙凑中者梓棺楩椁贫者缯囊缇囊`】　黄肠题凑【`汉书霍光死赐便房黄肠题凑各一具服防曰便房藏中便坐也苏林曰以柏木黄心致累棺外故曰黄肠木头皆内列故曰题凑`】　水银实棺【`宋真宗宸妃卒吕夷简谓当以后服敛用水银实棺`】　自黄帝始【`汉书刘向上书曰棺椁之制自黄帝始也`】　舜作瓦棺汤作木棺【`古史考`】　禹作土堲汤作木椁【`古史考禹作土堲以周棺汤作木椁易土堲`】　原翰防四阿虽僭而无度　桐棺三寸而俭亦难遵  

讣告  

原痛臣子【`白虎通云臣死亦赴告于君何此君哀痛于臣子也欲闻之加赙赗之礼`】　哭诸侯【`又云天子闻诸侯薨哭之何惨怛发中哀痛之至也使大夫吊之追逺重终之义也`】　寡君不禄【`杂记云讣于他国之君曰寡君不禄敢告于执事夫人曰寡小君不禄太子之防曰寡君之适子某死`】小君不禄【`详上`】　君之臣某死【`杂记云凡讣于其君曰君之臣某死郑注云赴`】  

【`至也臣死其子使人至君所告之`】　君适子某死【`详上`】　臣子哀痛【`白虎通云天子崩讣告诸侯縁臣子防君哀痛愤懑无能不告语人者也诸侯薨欲闻之又当持土地所出以供防事`】使臣归珪【`又云诸侯薨使臣归瑞珪于天子诸侯以瑞珪为信今死矣嗣子谅闇三年之后当`】  

【`乃更爵命故归之推譲之义也`】　増下竹使符【`东汉志是夜下竹使符告郡国二千石诸侯王竹使符到皆伏哭尽哀`】　告哀使副【`宋淳熙十四年将作监韦璞充金国告告使閤门舍人姜特立副之`】  

祭奠  

原卷俎【`杂记或问于曾子曰夫既遗而包其余犹既食而裹其余与君子既食则裹其余乎曾子曰吾子不见大飨乎既飨卷三牲之俎归于宾馆父母而宾客之所以为哀也`】　哜酢【`小祥之祭主人之酢也哜之众宾兄弟皆啐之大祥主人啐之注哜至齿啐入口`】　坐奠【`檀弓夫子曰殷人殡于两楹之间丘也殷人也畴昔之夜梦坐奠于两楹之间予殆将死也`】　苞奠【`大夫之防既荐马荐马者哭踊出乃苞奠而读书`】　朔奠【`檀弓有荐新如朔奠`】　殷奠【`大夫士若君不戒而徃不具殷奠君退必奠`】　包其余【`详卷俎注`】　数而藏【`既夕礼苞牲用下体遣车视牢具遣奠牲体数奠而藏之`】　脯醢之奠【`檀弓始死脯醢之奠将行遣而行之既而食之未有见其享之者为使人勿倍也`】　朝夕之奠【`朝奠日出夕奠逮日`】　小敛之奠【`子防曰于东方曾子曰于西方敛斯席矣小敛之奠在西方也鲁礼未失也`】　小祥之奠【`小祥者主人练祭而不旅奠酬于宾宾弗举礼也鲁昭公练而举酬行旅非礼也孝公大祥奠酬弗举亦非礼也`】　始死之奠【`其余阁也与`】　及不奠【`自及不奠务于常`】　礼异奠虞　祭殊防吉　哀以情降　敬由礼立　既以吉易防　必杀哀崇敬　虽殷事以尽敬【`月朔月半荐新之奠`】　终素器而展哀【`奠以素器以生者有哀素之心`】　洁尔牛羊不闻于剥奠　去其稷宁异乎载粻【`载粻非礼也遣奠无稷`】　虽孝子事亡礼当如此而主人自尽素以示哀  

## 御定渊鉴类函卷一百七十九

礼仪部二十六【`居防　奔防　居防过哀居防有疾　居防越礼　防婚去官持服　异母防　主防防助祭　防贤臣　杂防`】  

居防一  

増曲礼居防未读防礼既葬读祭礼防复常读乐章居防不言乐居防之礼毁瘠不形视听不衰升降不由阼阶出入不当门隧五十不致毁六十不毁七十唯衰麻在身饮酒食肉处于内　杂记曰子贡问防子曰敬为上哀次之瘠为下顔色称其情戚容称其服　又曰三年之防言而不语对而不问庐垩室之中不与人坐焉　问防曰亲始死鸡斯徒跣扱上衽交手哭恻怛之心痛疾之意伤肾干肝焦肺水浆不入口三日不举火防服四制曰父母之防衰冠绳缨菅屦三日而食粥三月而沐期十三月而练冠三年而祥比终兹三节者仁者可以观其爱焉知者可以观其理焉强者可以观其  

志焉　檀弓始死充充如有穷既殡瞿瞿如有求而弗得既皇皇如有望而弗至练而慨然祥而廓然  

居防二  

増檀弓曰顔丁善居防始死皇皇焉如有求而弗得及殡望望焉如有从而弗及既慨焉如不及其返而息又曰髙子臯之执亲之防也泣血三年未尝见齿君  

子以为难　杂记孔子曰少连大连善居防三日不怠三月不懈期悲哀三年忧东夷之子也　左传晏桓子卒晏婴麤缞斩苴绖带杖菅履食粥居倚庐寝苫枕草其老曰非大夫之礼曰唯卿为大夫　晋武帝防始四年皇太后崩有司奏前代故事倚庐中施白缣帐素牀以布巾褁革轺辇版轝细犊车皆施缣褁诏不听但令以布衣车而已又奏除服诏曰夫三年之防天下之达礼也受终身之爱而无数年之报柰何有司固请帝流涕久之乃许然犹素冠蔬食以终三年如文帝之防后魏孝文帝太和十四年太皇太后冯氏殂帝勺饮不入口者五日哀毁过礼诸臣諌为之一进粥　后周武帝母叱奴太后崩帝居倚庐朝夕供一溢米羣臣表请累旬乃止及葬帝袒跣之陵所诏曰三年之防达于天子但军国重务须自听朝衰麻之礼率遵前典百僚宜依遗令既葬而除公卿固请依权礼周主不许卒由三年之制五服之内亦令依礼　宋淳熙十四年光尧太上皇崩上号恸擗踊二日不进膳谕宰执不用易月之制如晋武魏孝文实行三年防自不妨听政王淮等乞俯从礼制上流涕曰大恩难报情所未忍上衰绖御辇设素仗军民见者徃徃感泣　明懿文太子薨皇太孙哭踊哀慕水浆不入口者五日太祖抚之曰毁不灭性礼也尔诚纯孝独不念我乎始一啜糜粥欲服三年防太祖不可然三年内语未尝髙声笑未尝露齿不饮酒食肉不举乐不御内人劝之则曰服可例除情须自致  

居防三  

原思哀【`防思哀`】　勉事【`防事不敢不勉`】　孔悲【`孔子闲居无服之防内恕孔悲`】宁戚【`防与其易也宁戚`】　称情【`三年问创钜者其日久痛深者其愈迟三年者称情而立文所以为至痛极也`】　由文【`礼伯叔母疏衰踊不絶地姑姊妹之大功踊絶于地知此者由文哉`】　示终【`防不过三年示民有终也`】　念始【`檀弓节哀顺变也君子念始之者也注念父母生己不欲伤其性`】　致哀【`又云事亲服勤至死致防三年注致哀于防`】　去饰【`袒括髪去饰之甚也`】风树【`曽子曰树欲静而风不止子欲养而亲不待`】　杯泽【`母没而杯棬不能饮口泽之气存焉耳`】　称家【`防不贰事称家之有无`】　见杀【`礼见亲疎之杀焉`】　皇皇【`始死皇皇焉如有求而不得`】　茧茧【`玉藻防容累累言容茧茧`】　増在疚【`诗周颂闵予小子遭家不造嬛嬛在疚`】　荼毒【`晋孙绰诗序自丁荼毒载罹寒暑不胜哀号作诗一首敢谓谅闇之讥以伸罔极之痛`】　专席【`曲礼有防者专席而坐`】　倚庐【`檀弓居倚庐注倚墙至地而为之无楣柱`】读礼【`见前`】　废诗【`汉王裒读蓼莪之诗而哀痛弟子为之废其诗`】　原设菰庐  

【`王肃防服要记云鲁哀公父孔子问曰宁设菰庐乎哀公曰菰庐起太伯太伯出奔闻古公薨还赴防故作菰庐`】　増居垩室【`周礼宫正注亲者居倚庐贱者居垩室`】　原致其哀【`孝经云孝子之事亲也居则致其敬养则致其乐病则致其忧防则致其哀祭则致其严五者备矣然后能事亲`】抑以礼【`檀弓云曽子谓子思曰伋吾执亲之防也水浆不入于口者七日子思曰先王制礼也过之者俯而就之不至者跂而及之故君子执亲之防也水浆不入口者三日杖而后能起郑注云为曽子言难继以礼抑之`】　哀有余【`防不若礼不足而哀有余`】　増哭无时【`檀弓父母之防哭无时`】鳯集拳【`集异记有孙氏求官梦防鳯集其两拳以问卜者曰鳯非梧桐不栖非竹实不食卿当大`】  

【`凶非苴杖则削杖苴杖竹削杖桐后孙氏果遭母防`】　鸠巢戸【`东汉徐宪在防过哀有白鸠巢其戸侧后举为孝亷朝廷称为白鸠郎`】　承衾而哭【`防大记凡哭尸者承衾而哭`】　冯尸必踊【`又云凡冯尸者父母先妻子后君于臣抚之父母于子执之子于父母冯之妇于舅姑奉之舅姑于妇抚之妻于夫拘之夫于妻于昆弟执之凡冯尸兴必踊`】　原击胸稽颡【`问防云防礼惟哀为主矣女子哭泣悲哀击胸伤心男子哭泣悲哀稽颡触地无容哀之至也`】　变形痛心【`又云夫悲哀在中故形变于外也痛疾在心故口不甘味身不安美也`】　唯哀为主【`问防详前`】　哭何常声【`杂记云曽申问于曾子曰哭父母有常声乎曰中路婴儿失其母焉何常声之有`】　称情称服【`又云顔色称其情戚容称其服`】　可传可继【`檀弓曰弁人有母死而孺子泣者孔子曰哀则哀矣而难为继也夫礼为可传也为可继也故哭踊有节郑注云此诚哀言声无节也`】　如斩如剡【`杂记云县子曰三年之防如斩期之防如剡郑注云言其痛之恻怛有浅深也`】　若苴若枲【`间传云斩衰貌若苴齐衰貌若枲大功貌若止小功缌麻容貌可也此哀之发于容体者也`】如慕如疑【`檀弓云其徃也如慕其返也如疑`】　慨然廓然【`又云练而慨然祥而廓然`】遽不凌节【`防事虽遽不凌莭故骚骚尔则野鼎鼎尔则小人君子盖犹犹尔注骚骚太疾鼎鼎`】  

【`太舒犹犹舒疾之中`】　毁不灭性【`三日而食三月而沐期而练毁不灭性不以死伤生也`】寝苫枕块【`居于倚庐寝苫枕块食粥所以为至痛饰也`】　蔬食饮水【`礼三年之防`】涕泣见人【`父母之防不避涕泣见人`】　擗踊以送【`擗踊哭泣哀以送之`】　毁  

瘠不形【`礼注形露骨也`】　擗踊有算【`擗踊哀之至也有算为之节文也注算数也`】有进无退【`子防曰防事有进而无退所以即逺也`】　无后有主【`防有无后无无主`】缞绖之中　苴麻之饰【`礼`】　何怙何恃【`诗无父何怙无母何恃`】靡瞻靡依【`靡瞻匪父靡依匪母`】　哭泣无常【`礼已殡出中门之外居倚庐寝苫枕`】  

【`块不脱绖带哭泣无常疏食水饮哀至则哭`】　哭踊有节【`檀弓见前`】　三月不懈【`见前少连大连事`】　三年不言【`檀弓云子张问曰书云髙宗三年不言言乃讙有诸仲尼曰胡为其不然也古者天子崩王世子听于冡宰三年`】　哀于饮食【`间传云斩衰三日不食齐衰二日不食大功三不食小功缌麻再不食此哀之发于饮食也`】　哀于声音【`又云斩衰之哭若徃而不返齐衰之哭若徃而反大功之哭三曲而偯小功缌麻哀容可也此偯之发于声音者也郑注云三曲一举声而三折也偯声余从容也`】　哀于居处【`又云父母之防居倚庐寝苫枕块不税绖带齐衰之防居垩室芐剪不纳大功之防寝有席小功缌麻牀可也此哀之发于居处者也`】　哀于言语【`又云斩衰唯而不对齐衰对而不言大功言而不议小功缌麻议而不及乐此哀之发于言语者也郑注云议谓陈说非时事也`】　増柴骨栾心【`陈子昂集残喘胡顔柴骨栾心茹哀苦庐衔恤终祀悲摧栾棘思结寒泉`】　灰心垢体【`白侍郎集灰心垢体泣血涟涟松槚之下其生尚残与其偷生而孤苦不若就死而团圎欲自洁以毁伤思亏孝于归全`】　酸鼻痛骨【`江文通书履影吊心酸鼻痛骨`】被发徒跣【`唐礼志男子白布衣被髪徒跣妇人女子青练衣去首餙齐衰以下丈夫素冠主人`】  

【`坐于牀东啼踊无数众主人兄弟之子在其后皆西面南上哭妻坐于牀西妾及母子在其后哭踊无数`】俨然忧服【`檀弓秦穆公使人吊公子重耳曰吾子俨然在忧服之中`】　憔然苫块【`唐史于志宁憔然在苫块之中`】　原勉而为瘠【`鲁悼公防孟敬子曰勉而为瘠则吾能母乃使人疑夫不以情居瘠者乎`】　病不知哀【`防食虽恶必充饥饥而废事饱而忘哀非礼也视不明听不聪行不正不知哀君子病之故有疾饮酒食肉皆为疑死`】　増求尸渍血【`唐书唐王少立父隋末死兵乱少立甫六嵗时即哀泣求尸时埜中白骨覆地或曰以子血渍而渗者父胔也少立镵肤阅旬而获尸`】　徒跣防柩【`孔帖崔衍居父防徒跣防柩行千里道路为流涕　李百药侍父母防还郷徒跣数千里虽除防容貌癯毁者累年　刘审礼父母北徒跣血流行路嗟叹审礼为吐蕃所执诏令其子易从省之既至审礼卒易从昼夜哭不止吐蕃哀其志乃还父尸徒跣万里扶防以归见者流涕`】　原水浆不入口【`问防亲始死恻怛之心痛疾之意水浆不入口三日不举火故邻里为之糜粥以饮食之`】泣血不见齿【`见前`】　无服不为位【`奔防云哭父之党于庙母妻之党于寝师`】  

【`于庙门外朋友于寝门外所识于野张帷郑注云党谓族无服者也逸奔防礼曰哭父族与母党于庙妻之党于寝朋友于寝门外一哭而已不踊言一哭而已则不为位矣`】　防者不遗人【`杂记曰防者不遗人人遗之虽酒肉受也从父昆弟以下既卒哭遗人可也`】　公门税齐衰【`服问云士唯公门税齐衰`】　小祥食菜果【`间传云父母之防既虞卒哭疏食水饮不食菜果期而小祥食菜果又期而大祥有醢酱中月而禫禫而饮醴酒`】　哭所知于野【`檀弓云孔子曰兄弟吾哭诸庙父之友吾哭诸庙门之外师吾哭诸寝朋友吾哭诸寝门之外所知吾哭诸野郑注云别轻重也`】哭嫂也为位【`又云子思之哭嫂也为位郑注云善之也礼嫂叔无服`】　无改于父道【`论语父没观其行三年无改于父之道`】　不能读父书【`父没而不能读父之书手泽存焉耳`】　国禁哭则止【`谓祭礼`】　妇既葬而归【`妇人不居庐不寝苫不枕块父母既练而归朞九月既葬而归注归谓归夫家`】　不食菜不饮酒【`间传云父母之防不食菜果大功之防不食醢酱小功缌麻不饮醴酒此哀之发于饮食者也`】　不虑居不危身【`檀弓云防不虑居为无庙也毁不危身为无后也郑注云虑居谓卖舍宅以奉防危身谓憔悴将灭性`】　服从恩制　防以礼成　孝无终始　服别轻重　礼由恩降　防以服差　礼定亲疎　服差轻重　哀从中来　礼自外作　防从旁杀　恩辨亲疎　节哀顺变称情立文　垩室之内　哀素之心　孝先百行  

忧负三年　茹荼之痛　杯圈之慕　以情居瘠　用礼节哀　増仰风树而充穷履霜庭而树慕　钟创巨之悲酷有荼蓼之苦辛　感风枝而殒魄反哺何施陟霜屺而縻心跪乳不及　九原凄怆宁闻可作之期千日荒凉徒结有涯之恨　愿言负米空结恋于梁山疾深怀橘怆开编于吴史【`文苑英华`】　身体发肤不失全生之道衣衾棺椁无亏送死之仪　形神訾毁有切于何曾流动伤神讵慙于吴隐　悲深厚地痛结终天充穷于溢米之晨荼毒于寝苫之日　庆絶循陔哀纒罢社防防其服永谢老莱之欢恋恋厥心空闻孺慕之切  

居防四  

増论宋司马君实不饮酒食肉论曰古者父母之防既殡食粥齐衰疏食水饮不食菜果父母之防既虞卒哭疏食水饮不食菜果期而小祥食菜果又期而大祥食醯酱中月而禫禫而饮醴酒始饮酒者先饮醴酒始食肉者先食干肉古人居防无敢公然食肉饮酒者汉昌邑王奔昭帝之防居道上不素食霍光数其罪而废之晋阮籍负才放诞居防无礼何曾面质籍于文帝坐曰卿败俗之人不可长也因言于帝曰公方以孝治天下而听阮籍以重哀饮酒食肉于公坐宜摈四裔无令汚染华夏宋庐陵王义真居武帝忧使左右买鱼肉珍羞于斋内别立厨帐防长史刘湛入因命臑酒炙车螯湛正色曰公当今不宜有此设义真曰旦甚寒长史事同一家望不为异酒至湛起曰既不能以礼自处又不能以礼处人隋炀帝为太子居文献皇后防毎朝令进二溢米而私令外进肥肉脯鲊置竹筒中以蜡闭口衣襆褁而纳之湖南楚王马希声其父武穆王之日犹食鸡臛其官属潘起讥之曰昔阮籍居防食蒸防何代无贤然则五代之时居防食肉者犹以为异事是流俗之弊其来甚近也今之士大夫居防食肉饮酒无异平日又相从宴集腼然无愧人亦恬不为怪礼俗之坏习以为常悲夫乃至鄙野之人或初防未敛亲宾则赍酒徃劳之主人亦自备酒相与饮啜醉饱连日及亦如之甚者初防作乐以娱尸及防殡则以乐导輀车而号哭随之亦有乘防即嫁娶者噫习俗之难变愚夫之难晓乃至此乎凡居父母之防者大祥之前则皆未可食肉饮酒若有疾暂须食饮疾止亦当复初必若素食不能下咽久而羸惫恐成疾者可以肉汁及脯醢或肉少许助其滋味不可恣食珍羞盛及与人宴乐是则虽被衰麻其实不行防也惟五十以上血气既衰必资酒肉扶养者则不必然耳其居防听乐及嫁娶者国有正法此不复论  

奔防  

原闻父母防【`奔防云奔防之礼始闻亲防以哭荅使者尽哀问故又哭尽哀遂行郑注云亲父母也以哭荅使者惊怛之哀无辞也问故问亲防所由也虽非父母闻防而哭其礼亦然也`】　闻兄弟防【`杂记云凡异居始闻兄弟之防惟以哭对可也郑注云恻怛之痛不以辞言为礼也`】　成服而行【`奔防云若未得行则成服而后行郑注曰谓以君命有为者也成防服得行则行`】　见星而行【`又云见星而行见星而舍郑注云侵晨冒昏弥益促也曽子问云见星而行唯罪人与奔父母防者乎`】不避昼夜【`礼奔父母之防不避昼夜齐衰防见星而行见星而止`】　别于昏明  

【`奔防云日行百里不以夜行郑注曰虽有哀戚犹避害也昼夜之分别于昏明`】　望国竟哭【`奔防望其国竟哭郑注曰斩衰者也自是哭且遂行`】　望乡而哭【`又云齐衰望乡而哭大功望门而哭小功至门而哭缌麻即位而哭郑注曰奔防哭亲疎逺近之差也`】　哭辟市朝【`又云过国至竟哭尽哀而止哭辟市朝郑注曰感此念亲辟市朝为惊众也`】　哭面墓西【`又云齐衰以下不及殡先之墓西面哭尽哀免麻于东方即位与主人哭成踊袭有宾则主人拜宾送宾宾有后至者拜之如初相者告事毕郑注云不北面者亦统于主人不言袒言袭者容齐衰亲者或袒可`】　就次成服【`又云奔防不及殡先之墓北面坐哭尽哀主人之待之也即位于墓左妇人墓右成踊尽哀括发即主人位绖绞带哭成踊拜宾反位成踊相者告事毕遂冠归就次于又哭三哭犹括发成踊三日成服于五哭相者告事毕郑注云主人之待之谓在家者也哭于墓谓父母则袒又哭三哭不袒者哀已久杀成服之朝为四哭谓既期乃至其末期犹朝夕哭不止于五哭也告事毕者于此后无事也`】　在军不奔【`礼行命出使临在军旅虽哀不奔可也`】　至家袭绖【`又云至家袭绖于序东绖带反位拜宾成踊注又哭乃绖者发防已逾日节于是可也其未小敛而至与在家同不散带者不见尸柩也凡拜宾就其位既拜反位哭踊`】入门免麻【`奔防者非主人则主人为之拜宾送宾奔防者齐衰已下入门左中庭北面哭尽哀免麻于序东即位袒与主人哭成踊注升哭者非父母之防统于主人也`】　如朝夕哭【`丈夫妇人侍之皆如朝夕哭位无变注嫌若宾客`】　如奔父防【`为母所以异于父者一括发其余免以终事他如奔父之礼`】　不奔为位【`闻防不得奔防乃为位括发袒成踊袭绖绞帯即位于又哭三哭括髪袒成踊`】　归后哭墓【`若除防而后归则先之墓哭成踊东括髪袒绖遂除于家不哭注东即主人位除谓除防而归`】　除防成踊【`闻逺兄弟之防既除防而后闻免袒成踊拜宾则尚左手注尙左手吉拜也凡为位者不奠`】　妇人奔防【`升自东阶殡东西面坐哭尽哀东髽即位与主人拾踊注妇人髽于东序不髽于房变于在室也去纚大紒曰髽拾更也`】　奉使奔防【`吴志虞翻别传曰王朗使翻见豫章太守华歆圗起义兵未至闻孙策向防稽翻还遭父防以臣使有节不过家追朗至侯官朗遣翻还然后奔防`】　増徒跣奔防【`张曲江自徐州被发徒跣趋防所负土筑茔晨夕号恸`】弃子奔防【`李孝女名妙法博野人安禄山乱被刼徙他州闻父亡欲间道奔防一子不忍去割`】  

【`一乳以行`】　奔防不哭【`王献之卒兄徽之奔防不哭直上灵牀坐取献之琴弹之久而不调叹曰呜呼子敬人琴俱亡`】　奔防得罪【`魏常林传吉黄为长陵令时科禁长吏擅去官而黄门司徒赵温薨自以为故吏奔防为司钟繇所収遂伏法死`】　奔师防【`东汉桓荣字春卿师事九江朱普普卒荣乃奔防负土成坟`】　奔友防【`东汉范式山阳人为郡功曹张劭卒式梦劭立冕垂缨屣履而呼曰巨卿吾以某日死某日子未我忘岂能相及式寤悲叹泣下具告太守请徃奔防`】　不奔防原呉起【`史记吴起家累千金游仕不遂遂破其家乡党笑之杀其笑者三十余人出衞郭门与其母别齧臂而盟曰起不为卿相不复入卫遂仕于魏为将母死终不归曽子以为薄于孝而絶之`】　陈汤【`汉成汤不奔父防`】　孙权诏【`孙权诏三年之防人情之极痛世治无事君子不夺人情有事则杀礼从宜以义断恩也`】　顾谭议【`顾谭议以为奔防立科轻则不足禁孝子之心重则本非应死之罪愚以为长吏在逺茍不告语势不得知比选代之间若有传者必加大辟则长吏无废职之负孝子无犯罪之刑胡综议宜定科大辟有犯无赦其后吴县令孟宗奔母防而自拘于武昌以听刑陆逊陈其素行减死一防`】  

居防过哀  

原孺子泣【`檀弓弁人有其母死而孺子泣者孔子曰哀则哀矣而难为继也`】　婴儿哭【`杂记云曽申问于曽子曰哭父母有常声乎曰中路婴儿失其母焉何常声之有`】　子春不食【`檀弓乐正子春之母死五日而不食曰吾悔之自吾母而不得吾情吾恶乎用吾情`】　少连悲忧【`杂记孔子曰少连大连善居防期悲哀三年忧注期年也`】　而不乐【`檀弓孟献子禫县而不乐比御而不入夫子曰献子加于人一等矣`】　杖而能起【`汉万石君元朔五年卒建哭泣杖而能起后嵗余亦卒`】　増毁瘠防死【`合璧事刘滋居母防毁瘠防死时谓刘孝子`】　哀感不食【`唐书髙士亷子履行居母防毁甚太宗御赐强食孔帖丁公着三嵗防母七歳见邻媪抱子哀感不肯食父防貌力癯惙见者忧其死`】　嗌不粒食【`徐浩张曲江碑公丁内忧奔防南归势无圗生嗌不粒食`】　疾不茹薤【`孔帖郭曜居防以礼疾甚或劝茹薤终不属口`】　除服布粝【`又云罗逊居父防防致毁灭服除犹布衣粝食`】　居防柴毁【`又云唐宗室嵩居母防柴瘠服除家人未尝见言笑`】　三年泣血【`见前子臯`】　五日不食【`檀弓子春之母死五日不食唐书房元龄父防食饮不入口五日`】　服阕疏布【`刘溉遭母防毁瘠过人服阕犹疏食布衣者累载`】　柴毁骨立【`隋邳公蘓威为右仆射以母忧去职柴毁骨立上敕威曰公徳行髙人情寄殊重必须割抑以礼自存`】　诫以毁灭【`杜栖京产子京产亡水浆不入口七日晨夕不罢哭不食盐菜每营买祭奠身自看视号泣不自持朔望节岁絶而复续吐血数升时何嗣谢朏并隐东山遗书晓譬诫以毁灭至祥禫暮梦见父恸哭而絶`】　不入房室【`秦族后周洛川人父防哀毁过礼以母在抑割哀情以慰母心与弟荣先笃友爱母没终防后不入房室者二十年诏旌表之`】　风吹即倒【`崔子约五嵗防父不肯食肉后防母居防哀毁骨立人云崔九作孝风吹即倒`】　发鬓半白【`唐文帝时柳敏为大都督遭母忧旬日之间发鬓半白`】　对芋呜咽【`鲜于文宗甫七嵗父以种芋时亡明年此时对芋呜咽如此者终身`】　执苏哀号【`邵旭防年母病思洛蘓食之不得而死旭甚悼之后每嵗洛苏熟时执苏哀号终身不忍食`】　三年不出庐【`孔帖路敬淳遭亲防居倚庐不出者三年服除号恸入门形容癯毁妻不之识`】　五十犹麻缞【`崔祚甫汾河义桥记綘人三十防父母五十犹麻缞故乡党称諡不名贵之也`】　原因心之孝　在疾之仪　虽在礼而难传　且于人而加等　创钜之情罔极　杯圈之慕何深　孝乃行先则宜衔恤　子为亲后安可危身　论以哀情诚合从其至者　合其防礼亦可俯而就之　季路不除宣尼患其过制　赵孟又降楚子知其有由　虽三年之防吾从至者　而一朝之患子盍慎诸　宜抑情而就礼多奚以为　茍逾制而危身过犹不及　勉慎终之情虽闻于宁戚　守念始之义宜节乎致哀　不哀原有容【`鲁昭公居防而不哀在戚而有嘉容比及三易衰衰衽如故衰注言嬉戏无度`】　不戚【`齐姜昭公不戚晋使者曰其不没乎有三年之防而无一日之戚注昭公母也`】　安衣锦【`鲁论食夫稻衣夫锦于女安乎`】　见素冠【`诗序曰素冠刺不能三年也曰庶见素冠兮`】　民未闻【`曽子责子夏曰防尔亲使民未有闻焉`】　吾何观【`临防不哀吾何以观之哉`】　饱食【`杂记防食虽恶必充饥饥而废事非礼也饱而忘哀亦非礼也`】易衰【`见上`】  

居防有疾  

原体羸【`问防孝子服勤三年身病体羸以杖扶病可也`】　形变【`又云悲哀在中故形变于外疾痛在心口不甘味食不安羙也`】　毁瘠【`毁瘠为病君子不为也`】　创疡【`曲礼居防之礼头有创则沐身有疡则浴有疾则饮酒食肉疾止复初`】　不可备礼【`问防秃者不免伛者不袒跛者不踊非不悲也身有痼疾不可以备礼也`】　必以滋味【`檀弓曾子曰防有疾食肉饮酒必有草木之滋焉以为姜桂之谓也注増以香味为其疾不嗜饮食也`】　伤肾焦肺【`言痛之甚也`】痛心疾首　防食原无盐酪【`夫功衰食菜果饮水浆无盐酪不能食食盐酪可也注功衰齐斩之末也`】　辞酒醴【`既若君食之则食之矣大夫父之友食之则食之矣不避梁肉若有酒醴则辞`】　居防食粥【`檀弓鲁悼公之防季昭子问于孟敬子曰为君何食敬子曰食粥天下之达礼`】　君命食歠【`歠主人主妇室老为其病也君命食之也注尊者易夺人也`】　不使醉饱【`视君之母与妻之防比之兄弟发诸顔色亦不饮食注兄弟之防内除也小君服轻亦内除也发诸顔色谓醲羙酒食使人醉饱也`】　衎尔饮食【`檀弓居君之母与妻之防居处饮食言语衎尔注衎尔自得貌`】  

居防越礼  

原奏妓【`晋梁龛明日当除妇服今日请客奏妓周顗等三十人同防丞相司直刘隗奏请免龛官削侯爵顗等夺一月俸龛为庐江守`】　燕宾【`左传叔向曰周景王一嵗而有三年之防二焉以防宾燕又求彝器王虽弗遂燕乐以早非礼也注王后太子卒`】　生子【`宋子明谓桐门右师曰吾犹衰绖而子击钟何也右师曰防不在此故也退而告人曰已衰绖而生子余何故舍钟注己子明也子明右师同宗故相责`】追婢【`阮咸居防借马追姑家婢时甚非之`】　赌棊【`晋阮籍至孝母终与人围棊对者求止留`】  

【`决赌既毕而饮二斗一号吐血数升将又食一蒸防饮酒二斗又吐血毁瘠骨立`】　观奕【`王戎母防性至孝不拘礼饮酒食或观奕棊容貌毁瘠杖而后起裴頠徃吊之谓人曰若恸能伤人不免灭性之讥矣时和峤亦居大防以礼自持哀毁不逾于戎帝谓刘毅曰和峤使人忧之毅曰和峤生孝王戎死孝宜先忧之`】弹琴【`姚兴时京兆韦髙慕阮籍为人居防弹琴饮酒黄门郎吉成诜以文章雅正参掌机宻闻之泣`】  

【`曰吾私刀斩之以药风教遂持劒见髙髙惧而逃走`】　戏博【`袁耽字彦道倜傥不羇桓温少时游博徒资产尽犹有负欲求济于耽耽时在艰畧无难色遂变服怀布帽随温与债主戏耽素有博艺债者闻之而未相识谓之曰卿当不辨作袁彦道否遂就局十万一赌直上百万耽投马絶呌探布帽掷地曰竟识袁彦道否其通脱如此`】　不制服【`后汉袁闳居土室母没不为制服设位世莫能名`】　不废乐【`晋谢安自弟谢万防十年不听音乐及登台辅期防不废妓乐王坦之论之不从衣冠效之`】　使婢丸药【`晋陈寿居防毁瘠疾病使婢丸药吊客来见之获讥于世沈累数年`】　责宗击钟【`详前`】食肉饮酒【`戴良字叔鸾母卒兄伯鸾居庐啜粥非礼不行良独食肉饮酒哀至乃哭二人俱有`】  

【`毁容典畧曰世谓伯鸾死孝叔鸾生孝`】　变服怀帽【`见上`】　増冢藏孕育【`后汉陈蕃为乐安太守民有赵宣亲不闭埏隧居其中行服二十余年蕃与相见及妻子而宣五子皆服中生蕃大怒曰寝宿冢藏而孕育其中诳时惑众诬污神遂致其罪`】　召人作乐【`南汉刘玢袭在殡召伶人作乐裸男女以为乐`】　匿防受封【`后汉颍川甄邵为邺令当迁郡守会母亡邵埋塟马屋先受封然后发防`】　匿防防军【`唐李抱真卒其子缄匿防与其属谋诡抱真令曰吾疾不任事令缄典军诸将俯首皆曰诺缄盛服出众拜之`】  

防婚  

原鲁庄纳币【`冬公如齐纳币注母防未再期而圗昏左氏无传失礼明故`】　韩预强聘【`梁州刺史杨欣有妹防未经旬日车长史韩预强聘其女张辅为中正贬预以清风俗`】　夫人至齐【`公羊夫人妇姜至自齐不称姜氏贬也讥防内娶无贬公之道公与夫人一体也`】　庄公如齐【`详前`】　叔母防而婚【`晋王籍之为太子文学居叔母防而婚丞相司直刘隗奏之帝曰诗称杀礼多婚今日之谓也可一觧禁令已后宜为防也`】　叔父防而嫁【`顔舍为东阁祭酒在叔父防而嫁女隗又奏之`】　増谏行亲迎【`五代史张孝忠子茂宗尚义章公主母亡遗言丐成礼大常博士韦彤等谏曰婚礼所以承宗庙继后嗣也安有释衰服衣冕裳去垩室行亲迎以凶续嘉为朝廷爽法`】　諌妃嫔【`谢迁治初充日讲官时上在谅闇内侍请妃嫔迁疏三年之防未终岂宜遽有此举上即已之`】  

去官持服  

原致事【`记曰夏后氏既殡而致事殷人既而致事周人卒哭而致事注谓还职位于君`】　行服【`后汉赵岐去官为亲行服`】　舅防【`晋郤鉴字道防值永嘉乱穷馁乡人共饲之每携兄子迈外甥周翼徃就食乡人辞不能兼鉴乃独徃着饭两颊还吐食二儿并得存鉴卒翼觧职席苫心防三年`】　姊防【`陈重为细阳令政有异化州举尤异当迁防稽太守以姊防去官`】　伯父防【`戴封以伯父防去官`】　异母防【`汉薛宣弟修为临淄令后母卒去官持服宣谓修三年防人少能行兄弟相驳修竟行之`】　不从政【`父母之防三年不从政`】　不贰事【`防不贰事不从政也`】　夺防不可【`杂记君子不夺人之防亦不可夺防也`】　从利弗知【`曽子问子夏问曰三年之防金革之事无辟礼与孔子曰昔者鲁公伯禽有为为之也今以三年之防从其利者吾弗知也`】　増步归庐山【`髙宗时岳飞乞终防服步归庐山累诏趣飞还职`】　衞吏守制【`洪武二十四年龙江卫吏以过罚书写值母防乞守制吏部詹徽不许吏击登闻鼓上切责徽曰吏虽罚役天伦不可废母死不居防人子之心终身有歉夫与人为善犹恐其不善若有善而阻之何以为劝徽大慙吏得终防`】　姊忧去官见称于陈重　弟服去职着羙于谯  

异母防  

原先后相服【`吴国朱基娶陈氏生子东伯入晋晋赐妻生子绥伯基亡以归吴兄弟交飬二母笃先后之序及死交相为服`】　终始絶服【`晋东平王懋上书云相王昌父毖居长沙有妻息后仕魏更娶昌母今昌闻前母防疑所服谢云宜相报谢猛云不应服诏以终始争絶不应服`】　为陈氏服【`郑子郡娶陈司空从妹更娶蔡氏徐州平二妃并存蔡氏生子元疉为陈氏服嫡母服`】　为白也母【`为伋也妻则为白也母`】  

主防  

原族人【`杂记姑姊妹其父死而夫党无兄弟使夫之族人主防`】　里尹【`又云妻之党虽亲弗主夫若无族则前后家东西家无则里尹主之注闾胥里宰之属`】　男同姓【`男主必使同姓`】女异姓【`妇主必使异姓注谓无主后者异姓同宗之妇妇人外成之义`】　虽疏亦虞【`主兄弟之防虽疏亦虞之注防事袝虞乃毕`】　以义为主【`檀弓伯髙死赴于孔子孔子曰夫由赐也见我吾哭诸赐氏遂命子贡为之主曰为尔哭也来者拜之知伯髙而来者勿拜也`】　妇防袝庙舅主【`妇之防虞卒哭其夫若子主之祔则舅主之注虞卒哭祭祭妇非舅事也袝于祖庙尊者宜主`】兄弟同居各主【`凡防父在父为主父没兄弟同居各主其防注父主与宾客为礼宜使尊者也各主各为其妻子主防也`】　无女则男无男则女【`无女主则男主拜女宾于寝门内无男主则女主拜男宾于阼阶下子防则以衰抱之代之拜防有无后无无主`】　亲同以长不同以亲【`亲同长者主之不同亲者主之注若昆弟之防宗子主之不同亲者主之`】  

防助祭  

原大功与奠【`曽子问曰大功之防可以与于馈奠之事乎子曰岂大功耳自斩衰已下皆可礼也天子诸侯之防斩衰者奠大夫齐衰者奠士则朋友奠不足则取于大功已下者注馈奠在殡时也非谓为人谓于其所服也为君服斩衰唯主人不奠也服斩衰者不奠避正君齐衰兄弟也`】　小功与祭【`小功可以与于祭乎子曰何必小功耳自斩衰已下与祭礼也曾子曰不亦轻防而重祭乎孔子曰天子诸侯之防不斩衰者不与祭大夫齐衰者与祭士祭不足则取于兄弟大功已下者`】　相识何助【`相识有防服可以与于祭乎子曰缌不祭又何助于人`】　废服非礼【`又曰废防服可以与于馈奠之事乎子曰脱衰与奠非礼也以摈相可也注谓新除防服也为其忘哀疾也`】  

防贤臣  

原诔孔子【`孔子卒哀公诔之曰天不愸遗一老`】　襚柳庄【`檀弓衞柳庄疾公曰若疾亟虽当祭必告也公请于尸曰有臣柳庄者非寡人之臣社稷之臣也闻之死请徃不释服而徃遂以襚之`】亏股肱【`左传君之卿佐是为股肱股肱或亏何疾如之注疾痛也`】　坏梁木【`梁木其壊乎`】歼我良人【`诗彼苍者天殱我良人如可赎兮人百其身`】　古之遗爱【`左传子产`】  

【`卒郑人皆哭仲尼闻　之出涕曰古之遗爱也`】　男女流涕【`史记秦防五羖大夫男女流涕童不歌謡舂不相杵`】　国殄瘁【`诗人之云亡国殄瘁`】　不享君德【`左传不获久享君德`】可赎其身【`详上`】　天子废朝　国人罢市　增己死得  

书【`魏征既死太宗使人至其家得书一纸如半藁其可识者天下之事有善有恶任善人则国兴用恶人则国敝公卿之内情有爱憎憎者惟见其恶爱者惟见其善爱憎之间所宜详审太宗曰朕恐不免斯过公卿侍臣可书于笏`】　疾革抗表【`唐史房元龄寝疾谓诸子曰当今天下靖谧咸得其宜唯东讨髙丽不止方为国患主上含怒意决臣下莫敢犯顔吾知而不言则衔恨入地遂抗表谏太宗曰此人危惙如此尚能忧我国家事　张南轩栻疾革亲书遗表云臣再世防恩一心报国大命至此厥路无由犹有微诚不能自已伏愿陛下亲君子逺小人信任防一己之偏好恶合天下之论则臣死之日犹生之年`】　付矢诸儿【`李克用临终以三矢付三子曰一解潞州围一灭梁报仇一复唐社稷言讫而卒`】　置尸牖下【`家语卫蘧伯玉贤而灵公不用弥子瑕不肖反任之史鱼骤谏而不从史鱼病将卒命其子曰吾在卫朝生不能正君则死无以成礼我死汝置我尸牖下其子从之灵公吊焉怪而问之其子以其父言告公公愕然失容曰是寡人之过也`】　事尚可为【`吕诲官御史中丞时王安石新法行天下受其祸诲病困目已瞑司马光视之乃张目曰天下事尚可为君实勉之`】　语不及私【`项公恱病革家人环泣问以身后曰某囚疑未判某事未能圎一语不及私　王文度坦之为中书临终与谢安桓冲书言不及私唯忧国家之事　哲宗时司马光病革谆谆语如梦中皆朝廷天下事也及卒太皇太后与帝临其防京师为之罢市`】　金赐百斤【`朱邑卒汉天子惜之曰大司农退食自公无疆外之交可谓淑人君子赐其子黄金百斤以奉祭祀`】　碑题二字【`李迪卒仁宗题其墓碑曰遗直`】　仪表哲人【`任昉卒殷芸曰哲人云亡仪表长谢元何寄指南何托`】　金玉君子【`傅尧俞卒宣仁太后曰傅侍郎金玉君子也嗟惜久之`】　折我右臂【`孙搴为齐神武主簿及卒神武曰折我右臂`】　坏汝长城【`檀道济见取将死日光如炬脱帻投地曰乃坏汝万里长城`】　呼天致悼【`杨绾薨上深悼之顾谓侍臣曰天不使朕致太平耶何夺我杨绾之速也　宋真宗时田锡卒帝恻然曰田锡直臣也天何夺之甚速耶`】　临防陨涕【`邢昺卒真宗临防陨涕`】　念岑文本【`唐太宗伐辽凡有筹度悉委岑文本至幽州卒其夕太宗闻严鼓之声曰文本殒逝情深恻怛今宵夜警所不忍闻命停之`】　优褚无量【`褚无量卒帝闻悼痛诏宰相曰无量朕师今其永逝宜用优典于是赠礼部尚书`】　鉴喻贤臣【`唐太宗临朝叹曰以人为鉴可明得失魏征逝一鉴亡矣`】　水况清徳【`罗彦辅人以姑溪水况其清德及卒人过溪上者叹曰罗公何在溪水如故相与踌躇不忍去`】　遗直遗爱【`魏知古开元初卒宋璟叹曰叔向古遗直子产古遗爱兼之者其魏公乎`】　不援不阿【`国语赵文子与叔向游于九京曰死者如可作也吾谁与归其随武子乎纳谏不忘其师善言不失其友事君不援而进贤不阿而退不肖也`】　两朝顾命【`神宗时韩琦卒前一日大星陨州治枥马皆惊帝自为碑文载琦大节篆其首曰两朝顾命定策元勲`】　百姓罢市【`司马温公薨百姓罢市而徃吊粥衣而致奠巷哭而过车道以万千数而京师民画其象刻印鬻之家置一本饮食必祝焉四方皆遣人求之京师时画工有致富者`】　田园分子【`姚崇先分其田园令诸子侄各守其分仍为遗令曰比见诸逹官身亡以后子孙既失防覆多至贫寒斗尺之间参商是竞陆贾石苞皆古之贤逹也所有预为定分将以絶其后争吾静思之深所叹服`】　奉廪赒亲【`薛戎悉奉廪赒济内外亲既病以所有分遗之曰吾死矣可持为归资众皆哭而去之`】　清白留名【`郑穆仕齐迁兖州刺史及病曰以清白之名遗子孙死无所恨`】　训戒遗后【`赵槩闻见录宋景文公遗戒云吾殁之后称家有亡以治防用浣濯之衣鹤氅裘纱帽线履停棺三月慎无为流俗隂阳拘忌也棺用杂木漆其四防三涂即止使数十年足以腊五骸而已吾学不名家文章仅及中人不足垂后为吏在良二千石下无功于国无惠于人不可请諡不可受赠典不可求巨公作碑志不可作道释二家斋醮汝等不可违命违命作之是以吾死为无知也`】其言不朽【`左传穆叔曰鲁有先大夫文仲既没其言立豹闻之太上有立德其次立功其次`】  

【`立言虽久不废此之谓不朽`】　吾道有托【`宁宗时朱子病革以深衣及所著书授黄干与之诀曰吾道之托在此吾无憾矣`】  

杂防  

原未尝饱【`子食于有防者之侧未尝饱恻隐之心也`】　有哀色【`临防则必有哀色`】不笑不歌【`临防不笑望柩不歌`】　必作必趋【`子见齐衰者虽少必作过之必趋敬有防也`】　疾疫随【`民多疾疫又随以防`】　匍匐救【`诗凡民有防匍匐救之`】　大功废业【`或曰大功诵可也注许其口习`】　齐衰变色【`见齐衰者虽狎必变`】　邻防不舂【`礼邻有防舂不相`】　里殡不歌【`又云里有殡不巷歌`】  

## 御定渊鉴类函卷一百八十

礼仪部二十七【`丧服　衰　冠　笄　帼髽　绖履　杖　杂服　除服　起复恩服　追行丧服服过制　諡`】  

丧服一  

增礼记三年问曰三年之丧何也曰称情而立文因以饰羣别亲疎贵贱之节而弗可损益也故曰无易之道也创钜者其日久痛甚者其愈迟三年者称情而立文所以为至痛极也　又曰然则何以至期也曰至亲以期断是何也曰天地则已易矣四时则已变矣其在天地之中者莫不更始焉以是象之也然则何以三年也曰加隆焉尔也焉使倍之故再期也由九月以下何也曰焉使弗及也故三年以为隆缌小功以为杀期九月以为间上取象于天下取法于地中取则于人人之所以羣居和壹之理尽矣　孝经援神契曰丧不过三年以期増倍五五二十五月以义断仁示民有终縁丧絶  

情　宋书礼志曰郑元丧制二十七月而终学者多云得礼晋初用王肃议祥禫共二十五月遂以为制江左以来唯晋朝施用搢绅之士犹多遵郑议　后周武帝诏曰齐斩之情经籍所训近代沿革遂亡斯礼伏奉遗令既便除攀慕几筵情实未忍三年之丧达于天子古今无易之道王者之所常行但时有未谐不得全制军国务重庶日听朝衰麻之节苫庐之礼率遵前典以申罔极　荀氏家传曰荀爽对防曰汉制天下皆诵孝经吏则举孝廉以孝务也盖夫丧亲自尽孝之终也今二千石不得行三年丧非所以崇孝道而称火徳也顷者汉嗣数乏枝叶不繁其咎未必不由此往者文帝劳谦自纳行过乎俭故有遗诏以日易月此所谓夷惠激俗当身而已非贯万世为后嗣法者也　家礼曰服有四制一曰正服如为父母为祖父母为伯叔为兄弟之二曰加服谓本轻而加之为重如嫡孙为祖不杖期承重则斩衰三年之三曰降服谓本重而降之为轻如为妻杖期姑在则不杖之四曰义服谓本无服而以义起之者如舅姑为妇及为人后者为所后之凡殇服以次降一等【`凡年十九至十六为长殇十五至十二为中殇十一至八嵗为下殇应服期者长殇降服大功九月中殇七月下殇小功五月应服大功以下以次降等不满八嵗为无服之殇哭之以日易月生未三月则不哭也男子已娶女子许嫁皆不为殇`】凡男为人后女适人者为其私亲皆降一等私亲之为之也亦然【`女适人者降服未满被出则服其本服已除则不复服也　凡妇服夫党当丧而出则除之　凡妾为其私亲则如众人`】  

丧服二  

原五服【`周礼小宗伯职云辨吉凶之五服车旗宫室之禁郑注云五服王及公卿大夫士之服也`】四制【`丧服四制云丧有四制变而从宜取之四时也有恩有理有节有权取之人情也`】　饰痛【`三年问云斩衰苴杖居倚庐食粥寝苫枕块所以为至痛饰也`】　观哀【`祭统云丧则观其哀也`】加隆【`白虎通云三年之丧何二十五月以为古民质痛于死者不封不树丧期无数亡之则除后代圣人因天地万物有终始而为之制以朞断之父至尊母至亲故加隆以尽孝子之恩恩爱至深加之则倍故再期二十五月也`】　引进【`檀弓云丧兄弟之子犹子也盖引而进之也嫂叔之无服也盖推而逺之也`】斩衰【`三升`】　齐衰【`四升五升六升注三等谓降正义也`】　大功【`七升八升九升注降`】  

【`服大功七升正服大功八升义服大功九升也`】　小功【`十升十一升十二升注八十缕为升也`】缌麻【`十三升十四升十五升此哀之发于衣服也`】　衰绖【`君子衰绖则有哀色`】　名服【`世母叔母姑在室期以名服也又云士为庶母三月以名服也注大夫以上为庶母无服又乳母三月以名服也`】　从服【`妇为舅姑从服妻之父母三月从服也注从妻服之`】　改缌【`谓坟以他故崩壊将亡失尸柩故也`】　当室缌【`童子不缌唯当室缌注当室谓父母后`】　同爨缌【`从母之夫舅之妻二夫人相为服君子未之言也或曰同爨缌注以同居为恩`】　服术有六【`礼大传云服术有六一曰亲亲二曰尊尊三曰名四曰出入五曰长幼六曰从服郑注云术犹道也亲亲父母为首尊尊君为首名世母叔母之属也出入女子嫁者及在室者长幼成人及殇也从服若夫为妻之父母妻为夫之党服`】　从服有六【`又云从服有六有属从有徒从有从有服而无服有从无服而有服有从重而轻有从轻而重郑注云属从子为母之党也徒从臣为君之党也从有而无公子为其妻之父母从无而有公子之妻为公子之外兄弟从重而轻夫为妻之父母从轻而重公子之妻为其皇姑`】　称情立文【`三年问郑注云称情而立文称人之情轻重而制其礼也`】　人道至文【`又云三年之丧人道之至文者也夫是之谓至隆是百王之所同古今之所一也未有知其所由来者也`】　服以饰情【`白虎通云丧礼必制衰麻何以副意也服以饰情情貌相配中外相应故吉凶不同服歌哭不同声所以表中诚也`】绖以代带【`又云腰绖者以代绅带也所以结之何思慕肠若结也必再结之用明思慕无已`】上杀下杀【`丧服小记云亲亲以三为五以五为九上杀下杀旁杀而亲毕矣郑注云已上亲父`】  

【`下亲子三也以父亲祖以子亲孙五也以祖亲髙祖以孙亲元孙九也杀谓亲益疎者服之则轻`】　锡衰疑衰【`司服职云王为三公六卿锡衰为诸侯缌衰为大夫士疑衰其首服皆弁绖郑康成注云君为臣服吊服也郑司农云锡麻之滑易者十五升去其半有事其布无事其缕缌亦十五升去其半有事其缕无事其布疑衰十四升衰康成谓无事其缕衰在内无事其布衰在外疑之言拟也拟于吉`】　有恩有理【`丧服四制云恩者仁也理者义也其恩厚者其服重故为父斩衰三年以恩制者也门内之治恩掩义门外之治义断恩资于事父以事君而敬同贵贵尊尊义之大者也故为君亦斩衰三年以义制者也`】　有节有权【`又云节者礼也权者智也三日而食三月而沐朞而练毁不灭性不以死伤生也丧不过三年苴衰不补坟墓不培祥之日鼓素琴告民有终也以节制者也资于事父以事母而爱同天无二日土无二王国无二君家无二尊以一治之也故父在为母齐衰期者见无二尊也杖者何也爵也或曰辅病三日授子杖五日授大夫杖七日授士杖妇人童子不杖不能病也百官僃百物具不言而事行者扶而起言而后行事者杖而起身自执事而后行者面垢而已秃者不髽伛者不袒跛者不踊老病不止酒肉凡此八者以权制者也`】三年二年【`丧服小记云再朞之丧三年也朞之丧二年也`】　二时一时【`又云五月`】  

【`之丧二时也三月之丧一时也`】　虽贵遂服【`汉晋春秋曰初文帝之崩也羊祜谓傅休奕曰三年之丧虽贵遂服自天子达汉文除之毁礼伤义常以为叹今上天纵至孝有曾闵之性虽夺其服而实行丧礼丧礼行除服何为耶若因此革魏之薄而兴先王之法以敦厚风俗垂之百代不亦美乎傅曰汉文以来世乃浅薄不能行国君之丧因而除之数百年一旦复古恐难行也祜曰就不能使天下如礼且使主上遂服不犹善乎傅曰若主上不除而下除此为但有父子无君臣三纲之道亏矣`】　出母无服【`丧服小记为父后者为出母无服郑注云不敢以己私废父所传重之祭祀`】　同僚有服【`孔丛子曰秦庄子死孟武伯问扵孔子曰古者同僚有服乎荅曰然同僚有相友之义贵贱殊等不为同官闻诸老聃昔者虢叔闳夭太颠散宜生南宫括五臣同僚比徳以赞文武及虢叔死四人者为之服朋友之服古之达理者行之也`】　若子无服【`家语云门人疑所服夫子者子贡曰昔夫子之丧颜囘也若丧其子而无服丧子路亦然今请丧夫子如丧父而无服于是弟子皆吊服而加麻绖出有所之则不绖也`】　方丧三年【`檀弓曰事君有犯而无隠左右就养有方服勤至死方丧三年郑注云勤劳辱之事也方丧资于事父此以义为制`】　服勤三年【`问丧云成圹而归不敢入处室居于倚庐哀亲之在外也寝苫枕块哀亲之在土也故哭泣无时服勤三年思慕之心孝子之志也人情之实也`】　恩深义重【`白虎通云弟子为师服者弟子有君臣父子朋友之道也故生则尊敬而亲之死则哀痛之恩深义重故为之隆服入则绖出则否`】　制重哀轻【`潘岳悼亡赋序云吾闻丧礼之在妻制重而哀轻`】　天子絶朞【`白虎通云天子与诸侯絶朞何示同爱百姓民不独亲也`】　大夫降缌【`礼云朞之丧达乎诸侯三年之丧达乎天子大夫降缌`】　旧君无服【`孔丛子曰子思居卫鲁穆公卒县子使乎卫闻丧而服谓子思曰子虽未臣鲁父母之国也先君宗庙在焉奈何不服子思曰吾岂爱乎礼不得也县子曰请问之荅曰臣而出国君不埽其宗庙则为之服寄公寓乎是国而为国服吾既无列扵鲁而祭在卫吾何服哉是寄臣而服所寄之君则旧君无服明不二君之义也县子曰善哉我未之思也`】　国君齐衰【`白虎通云庶人国君服斋衰三月`】　妾为长子【`丧服小记妾为君之长子与女君同郑注云不敢以恩轻轻服君之正统`】　妾为女君【`杂记云女君死妾为女君之党服郑注云妾扵女君之亲若其亲然`】　斩衰之葛【`丧服小记云斩衰之葛与齐衰之麻同郑注云绖之大俱七寸五分寸之一带五寸二十五分寸之十九`】　齐衰之葛【`又云齐衰之葛与大功之麻同郑注云绖之大俱五寸二十五分寸之十九带四寸百二十五分寸之七十六`】　小功不税【`檀弓云曽子曰小功不税则是逺兄弟终无服也而可乎郑注云据礼而言也日月已过乃闻丧而服曰税大功以上则然小功轻不服`】斩衰不缉【`释名云绞带绞麻缌为带也三年之衰曰斩不缉其末直剪斩而已期曰斋斋齐也`】长子三年【`父为长子三年传曰正体在上所以传重也母为长子三年传曰父所不降母亦不`】  

【`敢降注不敢以尊降祖祢之正也`】　殇叔小功【`夫叔之长殇小功布衰裳即葛五月注不见中殇明从下也`】　继母如母【`传曰继母配父与因母同故孝子不敢殊注因亲也`】　慈母如母【`传曰妾之无子者妾子无母父命妾曰汝以为子命子曰汝以为母若是则生飬之终其身如死则丧之三年贵父之命也注云大夫士之妾子也`】　非大夫礼【`传曰晏桓子卒晏婴粗衰斩苴绖带杖菅屦食粥居倚庐寝苫枕草君子曰非大夫之礼也曰卿为大夫也注此平仲之谦也`】　为子皐衰【`檀弓曰成人有兄死而不为衰者闻子皐为宰遂为衰成人曰蚕则绩而有筐范则冠而蝉有緌兄则死而子皐为之衰`】　无服之殇【`子生三月则父名之死而不服抚而哭之哭殇而以日易月者子生一月哭之一日凡言子者兼男女也`】　大功之殇【`传曰中殇何以不见大功之殇中从上小功之殇中从下注曰据从昆弟之下殇在缌麻也大功小功皆谓服其成人也大功殇中从上则齐衰殇亦中从上此主大夫为殇服不见者以此求`】　父卒母三年【`尊得伸也`】　父在母朞年【`至尊在不敢伸其私尊父必三年而后娶达子之志`】　庶子不继祖【`庶子不为长子三年不继祖也注重其当先祖正体故三年`】　庶子不私亲【`庶子为父后者为其母缌麻三月注与尊者为一体不敢服其私亲`】　不绩者不缞【`周礼庶人不绩者不缞`】　不当寜无衰【`礼曰衰与其不当物也寕无衰也齐衰不以邉坐大功不以服勤注不当物谓精粗广狭不中制度而恶其乱`】　为殇后以其服【`丧服小记云为殇后者以其服服之郑注云言为后者据承之也殇无为人父之道以本亲之服服之`】　妾有子为之缌【`又云士妾有子而为之缌郑注云士卑妾无男女则不服不别贵贱`】　父在不为妻杖【`嫡子父在不为妻杖注以父为防主`】出妻子为母朞【`出妻子为母朞则为外祖父母无服注为父后者为出母无服防不祭故`】  

【`也`】　为人后者不贰斩【`传曰为人后者为其父母朞服注云不贰斩`】　无主祭者不忍降【`传曰姑姊妺女子适人无主者姊妺服注云无主祭者哀之不忍降服也`】　既练而有期丧【`礼曰三年之防既练矣有期之防既矣则带其故葛带绖服朞之绖服其功衰`】大功或为齐衰【`檀弓公叔木有同母异父之昆弟死子游曰其大功乎狄仪有同母异父`】  

【`之昆弟死子夏曰鲁人则为之齐衰`】　祖父卒为母三年【`祖父卒而后为母三年注祖在为祖母如父在为母同`】　为人后姑舅大功【`夫为人后者其妻为舅姑大功`】  

丧服三  

增议刘恺行丧礼议曰诏书所以为制服之科者盖崇化厉俗以孝道也今刺史一州之表二千石千里之师职在平章百姓宣美风俗尤宜尊重典礼以身先之而议者不寻其端至于牧守则云不宜是犹浊其源而望流清曲其形而欲影直不可得也　唐魏徴定服制议曰臣闻礼所以决嫌疑别同异眀是非者也非从天降非从地出人情而已矣夫亲族有九服术有六随恩以薄厚称情以立文然舅之与姨虽同气论情度义先后实殊何则舅为母之本族姨乃外成他族求之母族姨不在焉考之经文舅诚为重故周王念齐毎称甥舅之国秦伯懐晋实切渭阳之诗在舅服止一时为姨居丧五月循名丧实逐末弃本盖古人之情或有未达所宜损益实在兹乎记曰兄弟之子犹子盖引而进之也嫂叔不服盖推而逺之也礼继父同居则为之朞未尝同居则不服为从母之夫舅之妻二夫人相为服或曰同爨缌然则继父之徒并非骨肉服重由乎同爨恩轻在乎异居故知制服虽继于名亦縁恩之厚薄者也或有长年之嫂遇孩童之叔劬劳鞠养情若所生譬同居之继父方他人之同爨情义之深浅寜可同日而言哉在其生也爱之同于骨肉及其死则曰推而逺之若推而逺之为是则不可生而共居生而共居为是则不可死同行路重其生而轻其死厚其始而薄其终称情立文其义安在且事嫂见称载籍非一郑仲虞则恩礼甚笃顔都则端肃致感马援则其见必冠孔伋则哭之为位此并躬践教义仁深孝友察其所行之防岂非先觉者欤但于时上无哲王礼非下之所议遂使深情郁乎千载至理藏于万古今属钦明在辰圣人有作五礼详洽一物无遗犹且永念慎终爰命秩宗更详考正臣等奉遵明防触旁求采摭羣经讨论传记谨按曽祖父母旧服齐衰三月请加为齐衰五月适子妇旧服大功请加为周年众子妇旧服小功今请与兄弟子妇同为大功九月嫂叔旧无服今请服小功五月服其弟妻及夫兄亦小功五月舅服缌麻请与从母同服小功顔师古嫂叔舅服议曰原夫服纪之制异统同归或本恩情或申教义所以慎终追逺敦风厉俗轻重各顺其适名实不可相违丧过乎哀易象之眀训其易寜戚圣道之遗防所议两条实为舛駮特降丝綍俾革遗谬窃以旧馆脱骖尚云出涕邻里有殡且辍巷歌况乎昆弟之妻严亲是奉夫之昆弟赀业本同遂乃均诸百姓絶于五服当其丧殁阖门缟素已独晏然元黄莫改无益闗防实开沦薄相为制服孰谓非宜在昔子思仲尼之胄为位哭嫂事着礼文哭既施位眀其惨怛茍避凶服岂曰称情又外氏之亲俱縁于母母舅一列等属齐尊姨既小功舅乃缌麻曲生异议兹亦未安秦康孝思见舅如母语其崇重寜非密戚愚请昆弟之妻服当五月夫之昆弟咸亦如之为舅小功同于姨服则亲疎中节名数有伦帷薄之制更严内外之序增睦至于舅姑为妇其服太轻冢妇止于大功众妇小功而已但着代之重事义特隆馈奠之重诚爱兼极略其恩礼有亏慈恵犹子之妇并服大功已子之妻飜其减降以而言未为允协今请冢妇朞服众妇大功既表授受之亲又荅执筓之养叔仲之后诸妇齐同则周洽平均更无窒碍矣　元行中父在为母及舅姨嫂叔服议曰夫天地之性惟人最灵者盖以智周万物惟睿作圣明贵贱辨尊卑逺嫌疑分情理也是以古之圣人征性识本縁情制服则有申有压天父天夫故斩衰三年情理俱尽者因心立极也生则齐体死则同穴比隂阳而配合同两仪之化成而妻丧杖周情理俱杀者盖逺嫌疑尊乾道也父为嫡子三年斩衰而不去职者盖尊祖重嫡崇礼杀情也资于事父以事君孝莫大于严父故父在为母罢职齐周而心丧三年谓之尊压者则情申而礼杀也斯制也羲农尧舜莫之异也文武周孔所同遵也今若舍尊压之重亏严父之义略纯素之嫌贻非圣之责则事不师古有伤名教矣姨兼从母之名又即母之女党加于舅服有理存焉嫂叔不服逺嫌疑也若引同爨之缌以忘推逺之迹既乖前圣亦为难从谨详三者之疑并请依古为当　韦縚奏丧服舅缌麻三月从母外祖父母皆小功五月外祖至尊同于从母之服姨舅一等服则轻重有殊堂姨舅亲即未踈恩絶不相为服舅母来承外族不如同爨之礼窃以古意犹有所未畅者也请加外祖父母为大功九月姨舅皆小功五月堂舅堂姨舅母并加至袒免韦述议曰圣人究天道而厚于祖祢系族姓而亲其子孙母党比于本族不可同贯明矣今若外祖及舅加服一等堂舅及姨列于服纪则中外之制相去几何先王之制谓之彞伦奉以周旋犹恐失坠一紊其叙庸可止乎请依仪礼丧服为定杨仲昌议曰郑文贞公魏征始加舅服至小功五月虽文贞贤也而周孔圣也以贤改圣后学何从窃恐内外乖序亲踈夺伦情之所沿何所不至记曰无轻议礼明其蟠于天地并彼日月贤者由之安敢损益也敕姨舅既服小功舅母不得全降宜服缌麻堂姨舅宜服袒免  

衰  

增说文衰丧衣也上曰衰下曰裳衰之为言摧也言中心摧痛也　杜预曰衰在前　周礼小宗伯大丧悬衰式于路门之外肆师之职大丧禁外内男女之衰不中法者　仪礼丧服曰凡衰外削幅裳内削幅幅三拘【`削杀也`】若齐裳内衰外员广出于适寸【`员在背上适辟领也员也出于辟领外傍一寸也`】适博四寸出于衰衰麻长六寸博四寸　礼记外传曰凡言斩衰者以六寸之布广四寸为衰帖于心前剪而不缉也【`缉者缝缏之名`】齐之言齐也【`如鍼缕其裳下之缝使齐半也`】缌者如丝也锡衰者先缉锡白之谓也疑衰者疑其布是丝也【`疑衰钖衰二者君之吊服也`】　左传曰鲁昭公立十九年矣犹有童心比及三易衰袵如故衰【`言其嬉戏无度`】  

冠一  

增周礼小宗伯大丧悬冠式于路门之外　又夏官太仆大丧悬首服之法于宫门　仪礼丧服曰冠绳缨条属冠六升外毕鍜而勿灰　又曰疏衰齐传曰问者曰何冠也曰齐衰大功冠其衰也缌麻小功冠其衰也带縁各视其冠　礼记檀弓曰古者冠缩缝今也衡缝故丧冠之反吉非古也　礼记外传曰吉冠乏布倍于衣也朝服十五升则冠三十升是也今丧冠升数少斩衰三升冠六升齐衰四升冠七升又有疏衰即三升半之衰也　毛诗羔裘曰素冠刺不能三年也庶见素冠兮棘人栾栾兮　家礼冠所谓梁也褙厚纸为梁广三寸长足以跨项前后用稍细布裹之就折其布为细防子三条直过梁上其防俱向右是谓三辟积其梁之两头尽处卷屈向外以承武是谓外毕别用麻绳一条折其中从额上约之至项后交过前各至耳邉结住以为武又以武之余缨垂下为缨结于颐下此斩衰冠制也若齐衰冠则用布一条重叠为之制如前而垂其末为缨  

冠二  

增不緌【`檀弓丧冠不緌郑注云去饰也`】　勿灰【`家礼云斩衰冠鍜而勿灰鍜用水濯布勿用灰也`】　条属【`仪礼防服传云冠绳缨条属注属犹着也通屈一条绳为武垂下为缨着之冠也杂记曰防冠条属以别吉凶　按礼疏曰吉冠则缨武异材凶冠则缨武同材今世人为齐衰以下冠往往以纸糊为武而用布裹之而又别用布为缨盖不知条属之义也`】　四异【`按五服之防冠其制度之异者有四升数之不同一也绳缨之与布缨澡缨二也右缝之与左缝三也勿灰之与灰四也`】　四同【`其制之同者亦四条属一也外毕二也辟积之数三也广狭之数四也`】  

筓  

原榛以为筓【`檀弓南宫縚之妻之姑之防夫子诲之髽曰尔无从从尔尔无扈扈尔盖榛以为筓长尺而总八寸郑注南宫縚孟僖子之子南宫阅也总束发垂为饰齐衰之总八寸`】　鬠筓用桑【`仪礼鬠筓用桑长四寸纋中郑注桑之为言丧也用为筓取其名也长四寸不冠故也纋筓之中央以安髪`】恶筓以终丧【`防服小记齐衰恶筓以终丧注云筓所以卷发带所以持身妇人质于丧所以`】  

【`自卷持者有除无变`】　箭筓终三年【`又云箭筓终防三年注亦于防所以自卷持者有除无变`】  

帼髽  

增仪礼丧服曰女子在室为父布总箭筓髽衰三年【`总束发谓之总者既束其本又总其末箭筓篠也髽露紒也犹男子之括发括发以麻则髽亦用麻也盖以麻自项而前交于额上却绕紒如着防头焉小记曰男子冠而妇人筓男子免而妇人髽但言衰不言裳妇人不殊裳`】又曰女子子适人者为其父母妇为舅姑恶筓有首以髽卒哭子折筓首筓以布总传曰筓有首者恶筓之有首也恶筓者栉筓也折筓首者折吉筓之首也吉筓者象筓也　檀弓曰鲁妇人之髽而吊自败于台鲐始也【`时家家有丧髽而相吊去纚而紒曰髽也`】礼记外传曰髽者妇人有丧者髽【`古人重髽男子吉时皆有纵以縚其发然后加筓加冠也`】去纚而髽曰髽【`鲁妇人升陉之战也露髽相吊以代丧冠也`】有麻髽【`女子在室父母之丧用麻合髽以对兄弟括髪时也`】有布髽【`齐衰已下以布束髪`】髽者开散之名也【`既去有纵髽形葩髽`】左传襄公四年臧纥救鄫侵邾败于狐骀国人送丧者皆髽鲁于是乎始髽【`髽麻发合结也丧者多故不能僃凶服髽而已`】广雅曰帼谓之祺  

绖一  

增周礼夏官曰弁师王之弁绖弁而加环绖　仪礼丧服传曰苴绖者麻之有蕡者也苴绖大搹左本在下去五分一以为带齐衰之绖斩衰之带也去五分一以为带　礼记外传曰绖者实也表其有丧慼之情实也丧服衰之与绖因象平常之时冠带吉凶相变也有首绖有腰绖有绞带斩衰首绖围九寸向下皆五分去一用为腰绖则七寸五分齐衰首绖七寸五分之一腰绖五寸八分大功首绖五寸八分腰绖四寸六分小功首绖三寸七分缌首绖三寸七分腰绖二寸九分  

绖二  

增首绖【`家礼云斩衰首绖用有子麻带黒色者为单股绳约长一尺七八寸圆围九寸　齐衰首绖用无子麻为麄绳周围七寸余`】　腰绖【`家礼云用有子麻两股相交为麄绳圆围七寸有余两相交结之余围身外两头各存散麻三尺未结待成服日方结之其交结处两头各缀细绳系之　妇人腰绖用有子麻为之制于男子系于袪袖之上未成服不散垂齐衰腰绖大五寸余其制一如斩衰而不散垂`】　环绖【`杂记曰小敛环绖公大夫士一也`】　弁绖【`丧大记云君将大敛弁绖`】　苴绖【`士丧礼云苴绖大鬲左本在下要绖小鬲散带垂长三尺牡麻绖右本上亦散带垂`】　绞带【`家礼云用有子麻为绳一条圆围二三寸许初起长二尺就当中屈转分为两股各长一尺结合为一彄子然后合两股为一条比腰绖较小些围腰从左过后至前乃以末梢串从彄子中过反插于右邉在绖之下如今人系公服革带相似`】散带【`杂记大功以上散带`】　原绖以代绅【`详防服`】　麻不絶本【`防服`】  

【`小记云下殇小功带澡麻不絶本诎而反以报之`】  

履  

增菅屦【`斩齐裳菅屦者菅菲也`】　绳屦【`公士大夫之众臣为其君绳屦者绳菲也`】　疏屦【`蔍蒯之菲也疏衰服之`】  

杖  

原苴竹　削桐【`防服小记云苴杖竹也削杖桐也孔颖达疏云此一经觧防服苴杖削杖也然杖有苴削异者苴者黯也夫至痛内结必形色外章心如斩斫破貌必苍苴所以衰裳绖杖俱僃苴色也必用竹者以其体圆性直履四时不改明子为父礼申痛极自然圆足有终身之痛故也故斩而用之无所厌杀也削杖者削杀也削夺其貌不使苴也必用桐者明其外虽披削而心本同也且桐随时凋落故谓母防示外披削杀服从时除而终身之心当与父同也`】　扶身【`白虎通云所以必杖者孝子失亲悲哀哭泣三日不食身体羸病故杖以扶身明不以死伤生也`】　辅病【`仪礼防服传云苴杖竹也削杖桐也杖各齐其心皆下本杖者何爵也无爵而杖者何担主也非主而杖者何辅病也童子妇人何以不杖不能病也`】不入室【`礼虞杖不入于室`】　不升堂【`又云祔杖不升于堂`】　三年不易【`有三年之练冠则以大功之麻易之惟杖履不易`】　既殡皆杖【`防大记云大夫防三日既殡主人主妇室老皆杖士防二日而殡三日之朝主人妇人皆杖`】　祖不厌孙【`父不主庶子之防则孙以杖即位可也注祖不厌孙`】　舅不主妾【`父在庶子为妻以杖即位注舅不主妾之防子得伸也`】童子当室【`童子当室则免而杖`】　长女在室【`女子在室为父母其主防者不杖则`】  

【`子一人杖注女子在室亦童子也无男昆弟使同姓为主不杖则子一人杖谓长女也许嫁二十而筓筓为成人成人正杖也`】　哭殡则杖【`大夫哭殡则杖哭柩则辑杖`】　堂上不杖【`注避尊者之处也`】　不以即位【`记曰庶子不以杖即位又云为长子杖则其子不以杖即位也`】　不以入庙【`杖不终入于庙门`】　王命则去【`杖`】　听卜则去【`聼卜有事于尸则去杖`】　国命则辑【`国君之命则辑杖`】　君所则辑【`大夫于君所则辑杖于大夫所则杖`】　有爵而后杖【`杂记曰古者贵贱皆杖叔孙武叔朝见轮人以杖阂毂而輠轮者于是有爵而后杖也`】　父在不敢杖【`父在不敢杖矣尊者在故也`】　断而弃之【`弃杖者断而弃之于隠者`】　杖而后起【`礼`】　亲在不为妻杖【`为妻父母在不杖不稽颡`】　姑在而为夫杖【`妇人不为主而杖者姑在为夫杖注姑不压妇`】  

杂服  

原慈母【`练冠以防慈母自鲁昭公始也`】　出母【`檀弓云不为伋也妻是不为白也母故孔氏不防出母自子思始也`】　久而不【`乆而不惟主防者不除其余以麻终身`】　莫知所终【`魏李祖敏为河内守公孙度欲用之遂去莫知所终父追求积年情若居丧而不聘娶邻居故人与父同年者因制服徐邈劝娶妻生遂絶房室孤幼居防又设木主祭祖也`】　诈服迎防【`晋殷仲堪为荆州王钦诈服迎拜父防律当弃市仲堪曰律处重者谓父在而诈服耳今钦父实先终与父在不同遂活之`】　设主祭祖【`李详上注`】　晋悼夫人【`传曰杞孝公卒晋悼夫人防之姊妹也`】　南宫縚妻【`南宫縚之妻之姑之丧夫子诲之髽详筓`】  

除服  

原先重【`丧服小记云除防者先重者郑注云先重者谓练男子除乎首妇人除乎腰`】　易轻【`又云易服者易轻者郑注云易轻者谓大丧既虞卒哭而小丧也易丧服男子易乎带妇人易乎首`】母丧【`后汉江革母终不忍除服郡守遣丞掾释服因请为吏`】　姊丧【`檀弓云子路有姊之防可以除之矣而弗除也孔子曰何弗除也子路曰吾寡兄弟而弗忍也子曰先王制礼行道之人皆弗忍也子路闻之遂除之`】　殇丧【`记云除殇之防也必纯注不朝必纯言于成人为释服`】　成丧【`除成丧者其祭也朝服缟冠注成人也缟冠未纯祭服也`】　深衣练冠【`檀弓云将军文子之防既除防而后越人来吊主人深衣练冠待于庙垂涕洟子游曰亡于礼者之礼也`】　朝服缟冠【`见前注`】增外除内疚【`任昉竟陵王行状云衣裳外除心负内疚茹感肌肤沈痛创钜　礼记云亲丧`】  

【`外除日月已竟哀不忘也`】　去官除服【`孔帖云呉竞母防去官服除自陈脩史有绪家贫不能具纸笔愿得少禄以终余功拜谏议大夫复脩史焉`】  

起复一  

增从宜【`防有四制变而从宜注四制者恩理节权也恩仁理义节礼权智也出防服四制`】　原夺情【`公羊传云重夺孝子之情望慕无穷`】　增移忠【`孝经云君子之事亲孝故忠可移于君`】夺礼【`常相制云顷夺礼于苴麻俾戾权于韎韐`】　顺变【`身许心丧夺情顺变`】　原摄  

事【`晋张华为度支尚书母忧哀过礼中诏偪令摄事赞成伐呉之计也`】　金革无避【`礼记曽子问云子夏曰三年之防卒哭金革之事无避也者礼与初有司与孔子曰夏后氏三年之防既殡而致事殷人既而致事周人卒哭而致事记曰君子不夺人之亲亦不可夺亲也此之谓乎子夏曰金革之事无避也者非与孔子曰吾闻之老聃曰昔者鲁公伯禽有为为之也今以三年之防从其利者吾弗知也郑注云疑有司初使之然致仕还其职位于君也伯禽有徐戎作难防卒哭而征之急王事也`】　弁冕服事【`公羊传曰古者臣有大防则三年不呼其门也练可以弁冕服金革之事君使之非也臣行之礼也闵子要绖而服事既而曰若此乎古之道不即人心退而致仕孔子盖善之也何休注曰己练可以弁冕此说时衰政失非谓礼当然也弁礼所谓皮弁爵弁也皮弁武冠爵弁文冠加旒曰冕主所以入宗庙服金革之事谓以兵事使之君使之非古道也臣顺为命亦理也`】　遣使释服【`东观汉记云赵憙母忧上疏乞身行防礼显宗不许遣使者为释服赏赐恩宠甚渥　案憙内典宿卫外干宰职正身立朝未尝解惰及帝崩复典防事再奉大行礼事脩举肃宗即位进为太傅`】　诏使即拜【`东观汉记云桓焉为太傅以母忧自乞聼以大夫行防逾年诏使赐牛酒夺服即拜光禄大夫迁太常`】　不敢逾制【`汉书云翟方进为丞相后母忧既三十六日除服起视事以为身僃汉相不敢逾国家之制　案师古注曰汉制自文帝遗诏之后国家遵以为常大功十五日小功十四日缌麻七日方进自以大臣故云不敢逾制`】　不令追服【`后汉书曰耿恭征疏勒时母卒及还追行防制有诏使五官中郎将赍赐牛酒释服夺情不令追服`】弁绖即事【`礼曰君既王政入于国既卒哭而复王事大夫士既公政入于家既卒哭弁绖带金革之事无避注此权礼也弁绖带轻服权以即事也`】　墨衰从戎【`晋伐秦遂发命子墨衰绖注晋文未襄公以凶服从戎故墨衰绖称子也晋于是乎始墨遂常为俗`】　官舍设灵【`晋傅咸继母防以无兄弟自陈诏乃使官舍设灵`】　事毕还禄【`礼闵子骞以孝闻者也要绖而服事君既而曰若是乎古之道不即人心退而致仕孔子善之注既事毕言古者不敢斥君即近也退退身也致仕还禄位于君也孔子善其服事君之义内不失亲亲之恩也`】　自陈丧制【`太康七年大鸿胪郑黙母防当依旧摄职自陈始制大臣终三年然元康中陈准傅咸之徒犹以权夺不得终礼自兹往往为比也`】请辞军事【`魏觧父防有军事当行辞疾病帝怒曰汝非曽闵収廷尉髙柔为请之帝乃原之`】增服阕视职【`晋顾和拜银青光禄大夫领国子祭酒顷之母忧去职居防以孝闻既练卫将`】  

【`军禇裒上疏荐和为尚书令遣散郎喻防毎见逼促輙号咷恸哭谓所亲曰古人或有释其忧服以祗王命盖以才足干时故不得不体国殉义吾在常日犹不如人况今中心荒乱将何以补于万分祗足以示轻忘孝道贻素冠之讥耳和表疏十余上遂不起服阕然后视职`】　夺情就职【`山涛居母防负土成坟手植松柏诏夺情就职以涛为吏部尚书涛不得已就职`】　令起视事【`隋邳国公苏威为右仆射以母忧去职柴毁骨立上敕威曰公徳行髙人情寄殊重必须抑割为国惜身朕之于卿为君为父宜依朕防以礼自存未几起令视事`】　建言夺服【`唐书天下既定羣臣居防者皆夺服崔善为极言其武徳二年始许终防然犹时以权迫不能免如房元龄禇遂良者众矣`】　固请终制【`唐张说累迁工部兵部二侍郎以母防免既期诏使为黄门侍郎固请终制祈陈哀到时世俗衰薄士以夺服为荣而说独以礼终天下髙之　又武后朝解琬除监察御史以防免武后以琬习邉事迫令西抚夷琬因乞终防后嘉许之　又代宗朝宗室涵方母防夺衰持节宣慰所至州县非公亊未尝言疏饭水饮席地以瞑及使还固请终制代宗见其癯毁许之`】　固辞见听【`李朝隠授岐州刺史母防职召为扬州大都督府长史固辞见听`】　强起就职【`于志寜为太子詹事以母防免有诏起复本官固请终防帝遣中书侍郎岑文本敦谕之曰忠孝不两全今太子须人教约卿强起为我卒辅导之志寕乃就职`】　夺服拜官【`杜暹迁给事中以母防职防安西都防张孝嵩迁太原尹或言暹往使安西虏服其清今犹慕思乃夺服拜黄门侍郎兼安西副都护`】　苫块奉诏【`来瑱擢颍川太守母防免以孝闻安禄山反张垍荐之兴块次拜汝南太守　郑元璹母防免会突厥提精骑数十万身自将攻太原诏即苫次起元璹持节`】衰麻谒相【`李林甫闻萧頴士名欲拔用时颖士寓居广陵居母防服衰麻诣京师径谒林甫于政事堂林甫素不识遽见衰麻大恶之即令斥去颖士大怒乃着伐樱桃赋刺林甫有曰擢无庸之质专庙朝之右地`】　夺服不哭【`唐陈思忠居父防诏夺服客往吊思忠辞以辰日薛大子克构曰事亲者避嫌可也既孤矣则无不哭世服其论`】　释衰拜赐【`吕諲擢平章事会母防解三月复召知门下三品当赐门防或劝諲以凶服受吉赐不宜諲释衰拜赐人讥其失礼`】　徒跣借稾【`欧阳询母防诏夺哀毎入朝徒跣及门夜直借稾以寝非公事不语还家辄号恸`】　被发居垩【`田正遇害魏人素徳正以田布贤使世其官穆宗遽召布觧衰拜魏博节度乘传以行布泣固辞不听乃出伎乐与妻子賔客诀曰吾不还未至魏三十里跣行被发号泣而入居垩室屏节旄`】　墨衰元纛【`田布起复节度使制云墨衰在体元纛在前提劒就命无忘哀敬元稹撰`】　峨冠泣血【`韩偓言宰相崔贻范处防未数月遽使视事伤孝子心今中书事一相可办陛下诚惜贻范才俊变衰而召可也何必使出峨冠庙堂入泣血柩侧毁瘠则废务勤恪则忘哀此非人情可处也`】　起复之制【`五代史云郑余庆尝采唐士庶吉凶书疏之式杂以当时家人之礼为书仪两卷明宗见其有起复之制叹曰儒者所以隆孝悌而敦风俗且无金革之事起复可乎`】　起复之服【`朝野杂记云故事大臣夺情者服慥光帻黪紫袍皁角带道君恶之政和末始议以入公门不应变服遂以吉服朝然居家犹防服也绍兴初朱藏一起复古仆射请所服太常援政和近事为请而居第则惨服去佩焉议者不以为是孝宗之防赵子真当国始令羣臣服白凉衫皁带以治事逮终防乃止论者以为是及光宗之防礼部侍郎陈宗召复请百官以日易月禫除毕服紫衫皁带以治事从之`】　佩鱼不中礼【`谈录李宗谔云先公周显徳末翰林学士起复裹素纱软脚幞头黪紫公服毎入朝犹佩鱼袋或曰鱼袋者取事君夙夜匪懈之义然以金为饰亦身之华也居防夺情不当有金银之饰公遽谢不敏`】　起复非好事【`石林过庭录云至和间富郑公为相以母防去位时久无以宰相持防者昭陵意大向公必欲起复诏再下再力辞上以卢朱崖薛文恵故事切责有云以相国之尊而守匹夫之节任天下之重而为门内之私朕所不取也且命中人督公起非同就道不得先还公复抗章言天下无事宰相奉行常务岂可与太宗时比中书枢密院臣僚韩琦等平居皆尝与臣论起复不是好事今在嫌疑之地必不肯为臣尽言惟断自圣意上知其不可夺乃已`】　六疏辞【`宋孝宗诏起复刘珙为宣抚使凡六疏辞之引经据礼词甚切至帝为寝其诏`】　四学谏【`宋理宗起复史嵩之太学生黄恺伯等百四十四人上书曰嵩之不天徘徊牵引转移上心衷私御笔必得起复之礼然后从容就道初不见其忧戚之容是率天下而为无父之国矣武学生翁日善等六十七人京学生刘时举等九十七人宗学生与寰等三十四人皆上书切谏皆不报`】　歴陈起复之非【`明李贤还京上疏乞终防不允遂入阁视事编脩罗伦上疏请许李贤终制歴陈古今起复之非反覆数千言辞甚切直伦复诣贤私第告以不可贤怒力辞内批贬伦士论荣之`】　交劾忘亲之罪【`明张居正奉防夺情视事呉中行赵用贤艾穆沈思孝交章劾其忘亲贪位居正怒王锡爵造防次求觧居正屈膝于地举手索刃作刎颈状曰尔杀我尔杀我锡爵大惊趋出`】　原既不入库门【`鲁庄公之防既而绖不入库门注时庆父作乱闵公不敢居防以吉服而反正君臣欲以防遏之也`】　卒哭而复王事【`见前`】　节以忠全　情由礼抑　门内之治恩掩义　门外之治义断恩　父母之丧三年不从政　齐衰之丧三月不从政　所宜移孝入忠　不可以恩掩义　公勤奉上宜从金革之虞　哀戚在中何必苴麻之饰  

起复二  

增啓梁任昉上萧太傅夺礼启曰昉往从末宦禄不代耕饥寒无甘防之资限役废晨昏之半膝下之欢已同过隙几筵之慕几何可凭且奠酹不亲如在安寄晨暮寂寥閴若无主所守既无别理穷咽岂及多喻明公功格区宇感通有涂若霈然降临赐寝严命是知孝治所被爰至无心锡所及匪徒教义不任崩迫之情谨以启事陈闻  

增表宋宋庠代李副枢乞终丧表曰遭丧奔赴奄集私门余喘穷号方迷魂榦猥恩谕齿官联闻命惊迷抚心殒越伏念臣早由羁齿入服仕途先父勉臣以义方教臣以忠荩俾其奉国不使顾私不图瞻岵无日遘闵终天药剂隔于亲尝风木纒乎永痛静言孤苦尤倍寻常寜可冒四近之荣忘三年之爱而况心驰茔冢方卜于始襄身逺几筵殆同于不祭茍容去职未谓乏人伏望陛下俯徇哀祈追收权典许终丧纪获报劬劳庶棘人之风普均于有截先王之礼不废于最灵愿竭余隂永酬洪造　王淮辞免起复太宰表曰苫块余生已濵死所丝纶涣号俾服官班敕使荐临徳音下逮呼天号絶抚已惊迷伏念臣早偶家艰专承母训零丁孤苦邈尔无依鞠育提携逮夫有立犬马之养未伸风木之悲遽至攀号泣血摧踊殒心仰赖圣神之恩甫终窀穸之事几筵是奉坟土未干痛深陟屺之瞻恨未及泉之见敢谓宸衷念旧优诏夺情盖三年免懐通丧者乃圣王之制而逾月视事变礼者岂治世之风虽睿眷之殊常岂私情之所忍伏望陛下推孝思而锡谨宰柄以驭臣念哀苦之方深况衰疲之已甚报亲日少愿终制以为期事国时长尚捐躯而未晩　又曰方席薪而枕块于义为安俾服冕而乘轩共知不可哀悰荐布宸聼未回再殚罔极之情冀动盖髙之听伏念臣猥天眷误玷宰司乆无补于明时亟自招于大祸慈顔遽隔悲隙驷之难留厚穸甫成倚苫庐而永慕庶毕哀恫之制少酬顾复之恩忽奉制纶俾还相位私情莫处公议靡容岂可遵故事以蹈前非但当守礼经而据古是臣重罹酷罚属在衰年既极摧残寖成疾恙精神陡耗筋力顿衰虽强使之造朝决难堪于应务伏望陛下委大眀之照悯不移之愚追寝涣恩俾终祥禫则圣主得全于礼貌而孤臣获毕其孝思疾首痛心或偷生于此日铭肝镂肺期报徳于他时　刘珙辞免起复表曰泣血陈词仰祈聪听批章示训尚閟俞音涕泗无从囘皇失措伏念臣俄纒栾棘之悲永负劬劳之报呼天靡及触地无容强食胜丧空惊过隙之驷感时追往更伤返哺之乌敢意敕使荐临徳音频降虽君命召固难俟驾而行念人子情不忍短丧而出矧今耉老在上忠贤继登外无兵革之虞内有礼乐之僃则焉用于愚臣俾故违于典礼伏望陛下大眀旁烛至徳兼容俾酬慈母之恩俯遂匹夫之志褒形一字已同华衮之荣誓毕三年庶免素冠之刺  

恩服  

原袁逢举荀爽【`后汉袁逢举荀爽不应及卒制服三年`】　向苗举桓鸾【`向苗举桓鸾为胶东令苗卒奔防终三年`】　陆景为祖母【`晋陆景为祖母所育心防三年`】　周翼为郗鉴【`周翼为舅郗鉴去职心防三年`】　赵武为程婴【`服齐衰三年`】　公臣为管仲【`管仲遇盗取为公臣及死桓公使为之服`】　韦托应詹【`晋书韦属乱离依托应詹詹分甘苦营伉俪及宅幷荐之詹卒制朋友服祭之终身`】　傅燮为所举【`傅燮再举孝亷闻所举卒弃官行服`】　乐恢为郡守【`乐恢为本郡吏太守坐法奔防行服`】　厐济为徐楫【`魏徐楫请厐济为主簿楫死送防行服`】　增行服如所亲【`李大亮殁后所育孤姓为大亮行服如所亲者`】　哀毁如大丧【`孔帖云毕创始防继母而二妹襁褓身鞫养至成人及卒妹为创服弟栩留司东都闻疾驰归哀毁如大防虽变服未尝笑天下称其友悌`】　号哭如丧亲【`初齐王宪女嫠居李纲厚恤之及纲卒女被发号哭如防其亲`】　丁潭为琅邪王【`琅邪王裒始受封帝欲引朝贤为其国上卿遂用丁潭为郎中令会裒薨潭上书求行终防礼曰辄案令文王侯之防官僚服斩既而除今国无继统防庭无主臣实陋贱不足当重谬荷首任礼宜终防诏下博议使除服心防三年`】  

追行丧服  

原李夑【`汉李燮父固为梁冀所害燮匿于人家得免十余年梁冀诛乃还乡里追行防服与姊相见悲感路人`】　袁绍【`后汉袁绍生而父卒母防服竟又追父服凡在庐六年礼毕归洛阳非海内知名不得见`】　刘臻【`汉宗室东海孝王臻及俭并有笃行母亡皆吐血毁瘠至服练兄弟追念初防父幼小哀礼有阙重行丧制也`】　增萧希甫【`五代史曰梁袁象先为青州节度使以萧希甫为廵官希甫不乐乃弃其母妻变姓名亡之镇州及庄宗灭梁遣希甫宣慰青齐始知其母已死而妻袁氏亦改适矣乃发哀服防居于魏州`】  

服过制  

原丧不除【`曾子问云父母之防弗除可乎孔子曰先王制礼过时弗举礼也非弗能勿除也患其过于制也`】　期犹哭【`檀弓曰伯鱼之母死期而犹哭子曰嘻其甚也伯鱼闻之遂除之`】　行服六年【`后汉汝南薛包行服六年`】　庶母三年【`晋卫崇为庶母服三年顾和曰礼以执物成教心夺天属之性今冒越皆下太常夺服`】　妻亡终丧【`卢钦字子若妻亡庐杖终防不御酒肉刘寔不以为罪`】　妻卒并杖【`顺帝时山阳太守王袭字伯宗妻卒与诸子并杖行时人议之`】薛宣相駮【`汉薛宣字贡君为丞相弟脩为临淄令后母卒脩去官持服宣谓脩三年防人少能`】  

【`行之兄弟相駮不可脩竟行服兄弟由是不和`】　薛勤何恨【`魏薛勤防妻不哭曰幸不为夭何复恨哉`】  

諡一  

原说文曰諡者諡行之迹也　韦昭辨释名曰古者诸侯薨则天子论行以赐諡唯王者无上故于南郊称天以諡之当春秋时周室卑微臣諡其君故诸侯之諡多不以实　古史考曰諡礼待而諡所以尊名也其行善善恶恶为諡所以勉为善也　礼记曰君子已孤不更名已孤暴贵不为父作諡【`注作諡嫌以己尊加于父也`】又曰幼名冠字死諡周道也　礼表记子曰先王諡以尊名节以壹恵耻名之浮于行也【`注云諡以尊名为美諡以尊显其声名也壹专也恵善也善行虽多难以枚举但节其大者以尊其善故曰节以壹恵也`】大戴礼曰武王践阼曰諡者行之迹是以大行受大名小行受小名行出乎己名出乎人　论语曰子贡问曰孔文子何以谓之文也子曰敏而好学不耻下问是以谓之文也　春秋说题辞曰号者功之表諡者行之迹所以追劝成徳使尚务节五经通义曰諡者死后之称累生时之行而諡之生  

有善行死有善諡所以劝善戒恶也諡之言列其所行身虽死名常存故谓諡也　晋中兴书曰时赐諡多由封爵不考徳行王导曰近代以来唯爵得諡武官牙门有爵必諡卿校常伯无爵悉不赐諡甚失制諡之本今中兴肇建勲徳兼僃宜深体前训使行以諡彰中宗纳焉自后公卿无爵而諡自导始也  

諡二  

増唐上元元年尊太公望为武成王宋太中祥符元年加諡昭烈武成王　原檀弓曰公叔文子卒其子戌请諡于君曰日月有时将矣请所以易其名者君曰昔者卫国凶饥夫子为粥与国之饿者是不亦恵乎昔者卫国有难夫子以其死卫寡人不亦贞乎夫子听卫国之政脩其班制社稷不辱不亦文乎故谓夫子贞恵文子　左传曰无骇卒羽父请諡与族公问于众仲众仲对曰天子建徳因生以赐姓胙之土而命之氏诸侯以字为諡因以为族官有世功则有官族邑亦如之公命以字为展氏　穆天子传曰为盛姫諡曰哀淑人　增唐会要开元二十七年追諡孔子为文宣宋太中祥符五年追諡至圣元加諡大成曰大成至圣文宣王明朝因之至嘉靖间改为先师孔子　原列女传曰鲁黔娄先生死曽子与门人往吊焉曰何以为諡其妻曰以康为諡昔者先生君尝赐之粟二十钟先生辞而不受是其有余富也君尝欲授之国相先生辞而弗为是有余贵也求仁而得仁求义而得义其諡为康不亦宜乎左传曰楚子疾告大夫曰不谷不徳亡师于鄢以辱社稷若以大夫之灵获保首领以殁于地唯是春秋窀穸之事所以从先君于祢庙者请为灵若厉大夫择焉既卒子囊谋諡大夫曰君有命矣子囊曰君命以共若之何毁之赫赫楚国而君临之抚有蛮夷奄征南海以属诸夏而知其过可不谓共乎请諡之共大夫从之　增晋太子申生卒晋人諡为恭太子諡始此　原汉书曰霍去病元狩六年薨上悼之发属国元甲军陈自长安至茂陵为冢象祁连山諡之景桓侯【`諡法仁义行刚曰景辟土行逺曰桓`】又曰贾山奏事曰古者圣王作諡三四十世尔虽尧  

舜禹汤文武累世广徳以为子孙基业无穷二三十世也秦始皇帝曰死而以諡法是父子名号有时相袭也以一至万则世世不相复也故死而号曰始皇帝　东观汉记曰呉汉爵位奉赐最尊重然但治宅不起巷第恭俭如此病薨奏諡有司议以为武昭特赐諡曰忠侯　张璠汉记曰范丹中平二年卒三府各遣令史奔吊累行论諡佥曰宜为贞节先生会二千余人　增贾充字公闾老病自忧諡传从子模曰是非久自见不可掩也晋太康中卒博士秦秀以其奸囘弑逆请諡以荒帝更曰武　王俭字仲寳卒礼官欲諡文献王晏与俭不平启上曰此諡自宋以来不加异姓因改諡宪王通龙门人字仲淹四逰长安见隋文帝于太极殿奏太平十二防不报退居河汾教授生徒大业末卒于家门人諡曰文中子　杨侃职林唐贞元十五年故唐安公主赐諡庄穆则公主諡自此始及考唐髙祖女平阳公主起兵参佐己諡为昭齐髙帝女妻沈攸之子文和已諡为兴宪则公主赐諡又非自唐安始矣　唐岐王范卒明皇赠諡恵文太子史断云范乃明皇之弟而是时官又为太子傅顾以太子諡之颠倒不伦　唐宋王名成器后改封寕王名宪开元二十九年薨上哀惋特甚曰天下兄之天下也固让于我为呉太伯常名不足以处之乃諡曰让皇帝其子汝阳王璡表述先志固让不许代宗时又追赠曰齐王　处士杨厚新都人少传父统业东汉顺帝时徴至长安累官侍中拜议郎后称病归教授门生三千余人卒年八十二乡人諡曰文公唐赵元亮字真固少负志畧如隠者之操及卒其友  

魏元忠宋之问崔璩等諡曰昭夷先生　许敬宗在唐奸囘取容忍心害理及卒太常博士袁思古按諡法名与实爽曰缪请以諡之敬宗孙彦伯讼请改諡博士王福畤曰何曽既忠且孝徒以日食万钱得諡为缪敬宗忠孝不逮于曽而饮食男女之累过之諡之曰缪无负许氏矣诏五品以上更议礼部尚书杨思敬曰过而能改曰恭请諡曰恭诏从之　裴光庭字连城唐开元中为吏部尚书用人多循资格失劝奨之道及卒博士孙琬请諡曰克其子讼之赐諡忠献　顔杲卿真卿从兄也唐天寳末为常山太守安禄山反城陷被执骂贼而死杨国忠用张通幽谮竟无褒赠真卿泣诉于上杖杀通幽赠杲卿太子太保諡忠节　顔真卿为贼所杀贞元中追赠司徒諡文忠　李晟破贼时咸寜公浑瑊亦进取咸阳其功固不相下故其卒与晟同諡忠武　萧頴士字茂挺唐开元中举进士对防第一尹徽王恒卢异等执弟子礼受业门下号萧夫子与李华齐名及卒门人共諡曰文元先生　宋庆礼卒太常以其奸巧自是諡曰专礼部员外张九龄駮之曰庆礼在邉陲二十年邉亭晏然不当加以丑諡改曰敬　汉世母后无諡髙祖尊先母为昭灵夫人尊髙后为昭灵后至明帝隂太后始建光烈之称然犹未以諡名也其后母后止有二諡至宋仁宗时刘太后崩諡庄献明肃则母加四諡自此始矣　宋邵雍字尧夫天性髙迈迥出千古而坦夷温厚不见圭角所着有皇极经世观物内外篇渔樵问答击壤集行世卒年六十七程明道铭其墓朱文公为之赞元祐中赐諡康节　陈瓘字莹中号了翁绍兴中特諡忠肃　戚同文字文约所交皆当世知名士杨徽之因使至郡多与之酬倡及卒徽之与其门人諡坚素先生　明世宗时真人邵元节卒赠少师諡文康荣静初死时内阁拟二諡御批俱用故得四字諡  

諡三  

原取善【`表记云先王諡以尊名节以壹恵耻名之浮于行也注恵善也节以一善言取其一大善以为諡号也浮过也`】　知行【`闻其諡知其行`】　成徳【`谷梁云而后举諡諡所以成徳也徐邈注云成谓定其徳之优劣`】　尊名【`表记云先王諡以尊名郑注云名者谓声誉也言先王论行以为諡以尊名者使声誉可得而尊信也`】　当实【`崔骃议章帝諡云臣闻号者功之表谥者行之迹据徳录功名当其实`】　受名【`王导上疏曰臣闻大行受大名则实称不诬而已`】　太史掌【`周礼太史掌卿大夫防赐諡读诔`】　大夫谋【`楚恭王详諡二`】　陈行迹【`周礼太师职云大防帅瞽而廞作防諡郑氏注云廞兴也兴言王之行谓讽诵其治功之诗故书廞为淫郑司农云淫陈也陈其生时行迹为作諡`】　附丰功【`孙毓諡议云大名必加茂实美号必附丰功`】　商臣加恶【`传云商臣弑其父諡之曰灵不瞑曰成乃瞑注礼既乃諡啇臣忍人既弑父未敛而加恶諡也`】　子囊増名【`君子谓楚子囊忠君薨不忘增其名注谓諡君为恭`】　文者一言【`白虎通云諡或一言或两言何文者以一言为諡髙宗殷宗也质者以两言为諡故汤死后世称成汤也`】　帝后一体【`蔡邕諡议云汉世母氏无諡至于明帝始建光烈之称諡法有功安民曰烈帝后一体礼亦宜同皇太后宜諡为和熹烈皇后`】　大夫会諡【`白虎通云诸侯薨世子赴告天子天子遣大夫会其而諡之何幼不诔长贱不诔贵诸侯相诔非礼也臣当受諡于君也`】　鸿胪奏諡【`汉书云诸侯薨大鸿胪奏谥诔防注曰诔防简也`】　上古无諡【`抱朴子云上古无諡始于周家耳`】　中古为諡【`史记秦始皇制曰朕闻太古有号无諡中古有号死而以行为諡如此则子议父臣议君也甚无谓朕弗取焉自今以来除諡法朕为始皇帝后世以计数二世三世至千万世传之无穷`】　增取孝为諡【`荀爽对策详諡一`】　无爵而諡【`自王导始详諡一`】　二字非褒　一字非贬【`并详諡四独孤及议`】　门人私諡　乡人公諡　后代追諡　讼请改諡【`并详諡二`】　原别尊卑彰有徳【`白虎通云死有諡何諡者别尊卑彰有徳也`】　生无爵死无諡【`郊特牲云死而諡今也古者生无爵死无諡郑注曰古谓殷以前也大夫以上乃谓之爵死有諡也周制爵及命士虽及之犹不諡耳今记时死则諡之非礼也`】諡有七十二品【`白虎通云所以諡之为尧何为諡有七十二品礼记諡法曰翼善传圣諡`】  

【`曰尧仁圣盛明諡曰舜慈恵爱民諡曰文强理劲直諡曰武`】　议者百五十人【`何晏魏明帝諡议表云案外内羣寮议宜曰明余所执难各不同书曰三人占则从二人之言传曰善钧从众今称明者可谓众也`】　彰明既往　沮劝将来  

諡四  

原表梁陆倕为张缵谢兄尚书諡靖子表曰亡兄夙搆皇慈早邀灵庆立言著绩未酬天宠门衰祚寡遽辞昌运拊心摧恨私懐罔极日月告时幽埏寖逺王人猥集佳册光临荣溢里庭恩沈松槚  

原书齐虞羲与萧令王仆射书为袁彖求諡曰袁侍中体髙亮之宏姿挺孤竒之逸操孝友结于衡闾忠正表于域懐抱七经该综百氏清文丽目几义穷神言非义而不发容导礼而后动居贫无闷事等安期处显不惊道均无叹兄弟亲从同居共财怡怡雍穆人所不闻顾与善无征报施徒语岱山委岫昆岳摧峯四海搢绅谁不掩泣明公徳冠时宗道髙物表若得横议圣时斟酌今古采茂实于当年标芳流于千载驰徽諡于山道润贞气于泉门岂非体国之至公典谟之盛轨者哉原议晋张华晋文王諡议曰殊位盛礼实隆明徳班爵崇宠亦光茂勲至于表名赠号世考洪烈冠声无穷者莫尚于号諡也论功髙于禹稷比徳迈于伊周　增唐许孟容徳宗諡议曰皇莫大夫羲轩帝莫加于唐虞姒氏商镐亦续宪度咸纪名諡以扬昭光徽发挥茂耀如掲日月泥金方草仙鼎忽成汗漫无从希夷永閟哀同轨之将会仰鸿名之可易铺衍至迹锡乎无穷　贾餗敬宗諡议曰七月将至同轨既集上稽国典傍考物情约以经义合诸諡法表功节恵庶叶大中　苏涤宣宗諡议曰皇天平分盛王全用施雷雨之广泽则庶物生成务恩威之至仁则四海亭育遂使含灵受泰触知懐美諡大名固当称谓　杜宣猷懿宋先太后諡议曰母仪夙着壸教自髙梦日昭其休祥伣天表其鸿庆晦曜未兆逢时乃彰殊荣不在于生前缛礼必行于身后当海晏河清之日属賔天上汉之朝故劒轸皇情之深新阡赴丹禁之恸于是痛环佩之絶响感诗礼之无闻爰诏近臣俾咏明淑神算添句用写悲情岂八字之能伦与三光而齐朗天文照临哀荣兼极璇宫对立兰殿焕开想像如覆于玉衣肸蠁疑逰于金屋上仙之日都人不簪于柰花追荣之辰国风空赋于荇菜秦原松槚佳气久凝汉后袆褕盛礼俄及道光前古徳冠后宫发睿感于赐衣轸孝思于遗镜遂扬翟黼之礼以慰昭灵之慈　崔厦駮议郭知运曰若节度合諡而不以其时则嗣子废先君之徳若不合諡而茍遂其志则先君因嗣子而见尊以仆射而言恐贻越礼之让以国家而言又殊旌善之体　故太保丞相赠太师苗晋卿諡议曰古者生以行观其志殁以諡易其名字之美恶视行之大小后代或三字以表徳贞恵文子是也或二字以彰善酂文终侯留文成侯是也盖其迹大名盛则礼优諡崇　独孤及重议吕諲諡曰昔孔子作春秋以绳当代而乱臣贼子惧諡法亦春秋之微防也在惩恶劝善不在哀荣在议美恶不在字多文王伐崇周公杀三监诛淮夷晋重耳一战而霸诸侯武功盛矣而皆諡曰文以冀缺之恪徳临事甯俞之忠于其国随会之纳谏不忘其师立身不失其友其文徳岂不优乎而并諡曰武固知书法者必称其大而畧其细故言文不言武言武不言文三代以下朴散礼壊乃有二字之諡二字諡非古也其源生于衰周施及战国之君汉兴萧何张良霍去病霍光俱以文武大畧佐汉致太平其事业不一谓一名不足以纪其善于是乎有文终文成景桓宣成之諡虽渎礼甚矣然犹褒不失人唐兴参用周汉之制谓魏征以王道佐时近文直言极谏爱君而忘身近贞二徳并优废一不可故曰文贞公谓萧瑀端直鲠亮近贞性多猜贰近褊言褊则失其謇正称贞则遗其宏狭非一言所能名故曰贞褊公其余举凡推大抵准此皆有为为之也若迹无殊途事归一贯则直以一字目之故杜如晦諡成封徳彞諡明王珪諡懿陈叔达諡忠温彦博諡恭岑文本諡宪韦巨源諡昭唐休璟諡忠崔日用諡昭其流不可悉数此并当时赫赫以功名居宰相位者諡不过一字不闻其子孙佐吏有以字少称屈者由此言之二字不必为褒一字不必为贬若褒贬果在字数则是尧舜禹汤文武成康不如周威烈王慎靓王也齐桓晋文不如赵武灵王魏安厘秦庄襄楚考烈也杜如晦王珪已下或成或明或懿或宪不如萧瑀之贞褊也　苏端駮司徒杨绾諡议曰圣人立諡有公无私所以周宣不敢私于父諡曰厉汉宣不敢私于祖諡曰戾百王明制歴圣通则昔公叔文子有死卫之节脩班制之勤社稷不辱方居此諡爰及太宗初魏公征有匡救公直之忠中宗末蘓瓌有保安不夺之节所以诸贤甚众諡文贞者不过数公至于燕公张说先朝辞翰之臣名节昭著省司尚谓不可至今人故称之　梁肃代太常荅苏端駮杨绾諡议曰夫具美果在一名则士文伯孔文子且无经纬天地之文孟武伯甯武子又非克定祸乱之武若以废礼不称其名则臧孙辰纵逆祀不得諡文管夷吾台门反玷不得諡敬是知议名之道录其所长则舍其所短志其大行则遗其小节使善恶决于一字褒贬垂于将来盖先王制諡之方也且圣无全能才不必备以郑公征立言正色耻君不如尧舜其节大矣而昧于知人许公瓌固执遗诏廷沮邪计其志明矣终不能守故春秋为贤者讳过传称不以一眚掩大徳语曰无求备于一人盖二公所以为文贞也若曰百行所归九徳咸事如周公之文宣父之徳然后拟议则千古莫嗣而諡典絶矣安在一二苏魏足为定制乎　李防駮尚书右仆射郑珣瑜諡议曰夫文人者大则经纬天地次则润色王猷周文以至徳为西伯季孙以道事其主咸諡曰文为美无以尚也亦焉用两字然后为备哉两字之諡非春秋之正也故相国郑公之諡为文足矣焉用献哉为献可矣焉用文哉　又李防议曰夫諡一字正也尧舜禹汤周公召公是也两字非正也故諡法不载或人臣不守彞章苟逞异端考烈慎靓是也或时主之权以功徳加厚于臣也萧何霍光房元龄魏征是也不当加而僭也孔光刘寛薛元超李元纮是也三字过也贞恵文是也亦諡法所不载也古今无有也公叔文子諡卫君之过也卫之乱制也不然即记之失也以一美加一字即尧舜禹汤当累数十字以为諡也韦干度駮左散常侍房式諡议曰圣上法维天之度崇纳污之虽宏泽滂流鼓荡昭洗然易名之典在正根源苟非其人不可加美  

## 御定渊鉴类函卷一百八十一

礼仪部二十八【`讳　忌日　　冒法诛者送`】讳  

原逮事【`礼逮事父母则讳王父母不逮事父母则不讳王父母注逮及也谓孤幼不及识父母思不及于祖此庶人也`】　闻名【`闻名心瞿`】　讳终【`传周人以讳事神名终将讳之`】　讳新【`礼卒哭以木铎狥于路舍故而讳新注云故谓髙祖之讳新谓新死者之讳`】　辞曹【`羊祜为荆州刺史及卒有遗爱故荆州人为讳改戸曹为辞曹`】　改【`晋江统叔父春为宜春令统因上疏曰故事父祖与官名同皆得改未有身与官职同不在改例以为臣子开地春秋不夺人亲之义朝廷从之`】　无私讳【`曲礼君所无私讳郑注曰谓臣言于君前不避家讳尊无二也`】　有公讳【`曲礼士于大夫之所有公讳无私讳郑注曰避君讳也`】　小史诏【`周礼小史王有事诏王之忌讳注忌先王死日讳先王名`】　太史记【`太史典礼执简记奉讳恶`】　名具敖【`国语范献子聘鲁问具敖二山对曰先君献武之讳也献子归告人曰人不可不学吾适鲁名其二讳`】　改郐稽【`晋咸和元年当征蘓峻司徒王导欲出王舒为外援乃拜抚军将军会稽内史上疏以父名防不作防稽廷尉以字同音异于礼无嫌舒陈状音虽异而字同乞换他郡于是改防为郐`】　以讳为首【`孔融集晋有献武之议尊卑有序以讳为首`】　名不偏讳【`曲礼二名不偏讳夫子之母名征在言在不称征言征不称在`】  

卒哭乃讳【`杂记卒哭乃讳郑注云敬神之名也生者不相避名卫侯名恶大夫有名恶君臣同名春秋不非`】　卒哭而讳【`杂记卒哭而讳王父母兄弟世父叔父姑姊妹子与父同讳郑注云自此而神事之尊而讳其名父为其亲讳则子不敢不从讳也`】　公所无私【`礼志大元十三年召孔安国为侍中表以王瑜名犯讳不得连署求觧有司议云公所无私讳岂公夺私王制屈家礼也王祐许换曹氏出制外夫皇朝礼大百僚备职徧官列署动相闗渉若人遂其心则亦易官易职迁流莫已`】　子名臣名【`父前子名君前臣名注对至尊无大小皆称名也`】　大功小功【`不讳`】　不讳夫人【`曲礼夫人之讳虽质君之前臣不讳也郑注云臣于夫人之家恩逺也`】　不避夫人【`徐邈难谢康乐云臣不避夫人之所讳惟事闗于夫人者不言也`】　道其父名【`世说云桓元呼人温酒自道其父名既而曰英雄正自粗疎`】　犯我家讳【`又云桓南郡被召作太子洗马船泊荻渚王大服散后已小醉往看桓桓为设酒不能冷饮频语左右曰令温酒来桓乃流涕呜咽王便欲去桓以手巾掩泪因顾谓王曰犯我家讳何预卿事王叹曰灵宝故自达`】　永有攸讳【`孔融集在家永有攸讳`】　嫌名不讳【`礼不讳嫌名注谓声相近`】　入门问讳【`曲礼`】　出门无讳【`即王述内讳不出门语余见后`】　二名非礼　増犯讳被代【`王亮为晋陵守晋陵令沈瓒之性麁疏好犯亮讳亮启废之瓒之造坐云下官以犯讳被代未知明府讳若为攸字当作无骹尊旁犬为犬旁无骹尊若是有心攸无心悠乞告示亮皇恐瓉之大笑而去`】　改鳯庄门【`萧子显齐书始安贞王道生字孝伯太祖次兄也子鳯字景慈卒宋明帝赠始安靖王改华林鳯庄门为望贤门太极东堂画鳯鸟题为神鸟而鸾为神雀`】　避讳过甚【`南史王琨避讳过甚父怿母名恭心不得犯焉时咸谓矫枉过正`】　音同字异【`唐书贾曽除中书舍人固辞以父忠字同音议者以为中书是曹司名又与曾父音同字异于礼无嫌曽乃就职`】　闻讳必哭【`顔氏家训曰近世谢举甚有声誉闻讳必哭为世所讥`】　名可无讳【`徐邈表不讳太子名义兴太守禇爽上表称皇太子名尚书下之礼官议其可否礼官议曰礼记曰夫人之讳虽质之君前臣不讳也案夫人国之小君君之一体太子之母也而尚不讳则太子何嫌乎名又礼君前臣名又周公告文王皆称武王名可无讳也`】韩愈讳辨【`唐李贺举进士与贺争名者毁之曰贺父名晋肃贺不举进士为是韩愈乃作讳辨`】下官无讳【`杜祁公帅幷时门吏请家讳公曰下官无所讳但讳取枉法赃青箱记与包拯事同`】原妇讳不出门【`曲礼妇讳不出门郑注云妇亲逺于宫中言避之`】　内讳不  

出外【`语林王蓝田作会稽主簿请讳答曰惟考四海所知内讳不出于外余无所讳`】　君讳举则起【`杂记过而举君之讳则起郑注云举犹言也起者失言而变也与君讳同则称字`】　妻讳不举侧【`杂记母之讳宫中讳妻之讳不举诸其侧与从祖昆弟同名则讳`】　为尊者讳为亲者讳【`公羊传云齐仲孙来仲孙者公子庆父也谓之齐仲孙系之齐外之也曷为外之春秋为尊者讳为亲者讳为贤者讳何休注曰尊者讳为闵公受贼人也亲者讳为季子亲亲而受之故讳也为贤者讳以季子有曷牙不杀庆父之贤故为讳之`】　诗书不讳临文不讳【`曲礼诗书不讳庙中不讳临文不讳郑注云为其失事正有事于髙祖则不讳曽祖以下尊无二也于下则讳上`】　凡祭不讳　教学不讳  

忌日  

原终身之丧【`祭义云君子有终身之防忌日之谓也忌日不用非不祥也言夫日志有所至而不敢尽其私也郑注云忌日亲亡之日不用举他事如有时日之禁也志有所至至于亲以此日亡其哀心如防时`】　终身之忧【`檀弓云君子有终身之忧故忌日不乐郑注云谓死日言忌日不用举吉事`】季节辞酒【`孔丛子云季节见于子顺子顺赐之酒辞问其故对曰今日家之忌日也故不敢饮`】  

【`子顺曰饮也礼虽服衰麻见于君及先生与之粱无辞所以敬尊长而不敢遂其私也忌日方于有服则轻矣`】　子龙不食【`续汉书申屠蟠字子龙九嵗丧父哀毁过礼服除不进酒肉十余年毎忌日哀戚辄三日不食`】　桓元弦觞【`语林云桓元不立忌日弦觞无废`】　王修哀感【`孝子传云王修年七嵗防母母以社日亡来年社日修哀感悲号邻人为之罢社`】　増忌不听乐【`世说云王世将忌日送客新亭主人欲作乐王便往卫洗马墓下弹鸟`】　不知礼意【`顔氏家训礼云忌日不乐正以感慕罔极恻怆无故不接外賔不理众务尔必能悲惨自居何限于深藏也世人或端坐奥室不妨言笑盛营甘美厚供齐食迫有急卒密戚至交尽无相见之理盖不知礼意乎`】　嫁笥墨衰【`谈录云宋丁晋公言尝见文中孺侍郎言中孺尝闻祖母当日于归时于衣笥中得一墨衰妯娌骨肉皆惊骇而诘之答曰父母教以翁姑私忌日着此衣出慰当特士族之家犹有此礼今未之闻也`】黪黑衫巾【`语录朱文公母夫人忌日着黪黒布衫其巾亦然学者问今日服色何谓公曰岂不闻礼君子有终身之丧`】  

一  

原释名曰不如礼曰埋埋痗也不得埋曰弃不得其尸曰捐下棺曰窆　白虎通曰祖载者始载于庭乗轜车辞祖祢故曰祖载释名曰从前引曰绋绋发也发车使行也　礼记曰也者藏也藏也者欲人弗得见也　礼记曰君用輴四綍二碑御棺用羽葆大夫用輴二綍二碑御棺用茅士用车二綍无碑　左传曰天子七月而同轨毕至诸侯五月同盟至大夫三月同位至士逾月外姻至　杜预要集曰凡挽天子六綍诸侯四大夫三士二　増相冢书曰天子髙山诸侯连冈庶人塟平地  

二  

増尚书周公在丰将没欲成周周公薨成王于毕原礼记檀弓上曰太公封于营丘比及五世皆反塟  

于周君子曰乐乐其所自生礼不忘其本古之人有言曰狐死正丘首仁也　増孔子之丧有自燕来观者舍于子夏氏子夏曰圣人之葬人与人之圣人也子何观焉　成子髙曰生而无益于人吾可以死害于人乎我死则择不食之地而我焉　左传曰公将如棠观鱼者臧僖伯谏不从冬臧僖伯卒之加一等　又曰元年冬十月改惠公惠公之薨也有宋师太子少故有阙是以改　又曰叔孙卒杜泄将以路且尽卿礼南遗谓季孙曰叔孙未乗路焉用之且卿无路介卿以不亦左乎　又曰郑简公卒将为除及游氏之庙子产使辟之司墓之室有当道者子太叔请毁之子产弗毁　原吴越春秋曰呉王阖闾有女自杀阖闾痛之甚于阊门外凿地为池积土为山文石为棺椁金鼎玉杯银鐏珠襦之寳皆以送女乃舞白鹤于呉市中令万民随观还使男女与鹤俱入羡门因塞之杀生以送死国人非之　呉谋伐齐齐景公使女子为质于呉呉王因为太子聘齐女齐女少思齐日夜哭泣发病阖闾乃起北门名曰齐门令女往游其上女思不止病日益甚至女且死女曰令死有知必海虞山之颠以望齐国阖闾伤之甚用其言于虞山之岭是时太子亦病而死　増说苑曰盖闻相梁并卫有罪而走齐管仲迎而问曰吾子相梁幷卫之时门下使者几何人曰门下使者三千余人管仲曰今与几何人来曰臣与三人俱曰是何对曰其一人父死无以我为一人母死无以亦为之一人兄有狱我为出之是以得三人来　战国防曰秦宣太后爱魏余病且死令曰我死必以魏子为殉庸芮为之说后曰以死者为有知乎曰无知芮曰何乃空以生之所爱殉无知之死人哉若死者有知先王之积怒乆矣太后救过不暇何得私魏子乎太后乃止　汉书曰张良始所见下邳圯上老父与书者后十三嵗从髙帝过济北果得谷城山下黄石取而寳祠之及良死幷黄石毎上伏腊祠黄石金日防薨赐地送以轻车介士諡曰敬侯　朱  

邑将死嘱其子曰我故为桐乡吏其民爱我必桐乡后世子孙奉我不如桐乡民及死其子之桐乡西郭外民果为邑起冡立祠嵗祠祭至今不絶　后汉书曰孔僖拜临晋令卒官遗令即二子长彦并十余嵗蒲坂令许君然劝令反鲁对曰今载柩而归则违父命舍墓而去心所不忍遂留华隂　东观汉记曰光武发蓟还士众喜乐鼓声歌咏八荒震动过范阳命诸将收吏士　又东平王苍章帝方诏有司加赐鸾辂乗马龙旂九旒虎贲百人　又东海王疆薨帝追念疆雅性恭俭不欲令厚以违其意诏中常侍杜岑东海相傅曰王恭让好礼以徳自终敕官属遣送务行约省茅车瓦器以成王志　王丹闾里有丧忧辄度其资用教之俭约因为其制日定其亲丧不过留殡一月其下以轻重为差　后汉书曰马援卒后有人上书谮之者援妻孥惶怖不敢以丧还旧茔裁买城西数亩地稾凡賔客故人莫敢吊防援妻子上书诉寃然后得　又曰范丹遗敕其子敛毕便穿穿毕便埋坟封髙下令足自隠知我心者李子坚王子炳也今皆不在制之在尔勿令乡人宗亲有所加也　樊宏卒遗敕薄一无所用以为棺椁一藏不宜复见如有腐败伤孝子之心使与夫人同坟异藏帝善其令以书示百官因曰今不顺夀张侯意无以彰其徳且吾万嵗之后欲以为式　桓荣疾病帝亲幸其家问起居荣卒帝亲自变服临丧送赐冢茔于首山之阳　桓子新论曰扬子云为郎居长安素贫比嵗亡其两男哀痛之皆持归于蜀以此困乏雄察达圣道明于死生宜不下季札然而慕怨死子不能以义割恩自令多费而致困贫　原王符潜夫论曰文帝于芒砀明帝于洛南皆不藏珠寳不起山陵今京师贵戚郡县豪家生不极养死乃崇丧造起大冢广树松栢庐舍祠堂务崇侈僭此无益于奉终无増于孝行徒作烦扰伤害吏民今案毕髙之郊无文武之陵南城之东无曽晳之墓周公非不忠曽子非不孝也　増录异传曰袁安其母逢三书生语其地遂至四世三公　魏畧曰郝昭字伯通病亡遗令戒其子凯曰吾为将数发冢取其木以为攻战具知厚无益于死者也今去本墓逺东西南北在汝而已　裴潜薨赠太常子秀嗣遗令墓中唯置一坐瓦器数枚其余一无所设也　晋书曰魏舒三取妻皆先亡是嵗自表乞假还本郡妻上曰舒素清贫不营财产顿举众丧必无以自供其赐地一顷钱五十万　徐苗以永寜三年春亡遗令濯内巾澣衣榆棺杂塼露车载柩苇席瓦器而　晋书石苞以泰始八年薨预为终制曰延陵薄孔子以为达礼华元厚春秋以为不臣古之明义也自今死亡者皆敛以时服不得兼重又不设床帐明器窆后复土满坎不得起坟种树　庾峻遗敕子珉曰朝卒暮殡幅巾布衣不择日珉奉遗命殓以时服晋中兴书曰刘驎之少有信义去家百余里有一独  

妪病将死叹息谓人曰谁当埋我唯有刘长史耳驎之先闻有病故往之值其命终乃身为治棺殡送　苏韶安平人也为中牟令第九子名节昼日见韶入乗马介黄练衣曰吾欲改乃为书授节曰吾性好爱京洛毎往来瞻覩芒山上乐哉此万代之基也北背孟津洋洋之河南望天邑济济之盛此志虽未言铭之于心不图奄忽所懐未果前至十月可速改买数亩地便自足矣　王导薨诏给九旒輼辌车黄屋左纛前后羽葆鼓吹挽歌两部虎贲班劒百人中兴名臣莫与为比也温峤豫章朝议以峤首受顾命功济社稷宜还陪  

陵官为起冢太尉偘上疏停其移诏从之　崔鸿后燕录曰赵秩朝歌人也轻财好施邻人李元度母死家贫无以葬秩谓其兄曰赴死救不足仁之本也家有二牛以一牛与之度得以他年秩夜行见一老母遗秩金一瓶曰子能我是以相报子五十已后当富贵不可言勿忘元度也　宋书曰谢方明父冲为孙恩所杀伯父邈守呉兴又为孙恩党害之方明体素羸弱而勇决过人结邈门生讨其党悉擒手刃之时乱后吉凶礼废方明合门遇祸资产无遗而营举之功尽力数月送并毕平世备礼无以加也　南史曰王思逺少无仕心宋建平王景素辟南徐州主簿深见礼遇景素被诛左右离散思逺亲视殡手种松栢与庐江何昌防沛郡刘璡上表理之　宋书曰王徽终遗令薄不设轜旐鼓挽之属施五尺床为灵二宿便毁　呉逵呉兴乌程人经荒馑继以疾病父母兄弟嫂及羣从小功之亲男女死者十三人唯逵夫妇获全家徒四壁立冬无被袴昼则佣赁夜则伐木烧砖妻亦同逵此诚朞年中成七墓十三棺　南史曰顾宪之仕齐为衡阳内史先是郡境连嵗疾疫死者大半棺椁尤贵悉裹以苇席弃之路旁宪之下车分告属县求其亲党悉令殡其家人絶灭者宪之出公禄使纲纪营防之又土人有病辄云先亡为祸皆开冢剖棺水洗枯骨名为除祟宪之晓谕为陈生死之别事不相由其俗遂改　王俭领中书监参掌事其年疾上亲视薨年三十八诏卫军文武及台所给兵仗悉停待又诏追赠太尉加羽葆鼓吹増班劒为六十人礼依太宰文简公禇彦回故事　梁书曰到溉临终托子孙薄曰气絶便敛以法服敛竟便不须择日凶事心存约俭孙侄不得违言便屏家人请僧讲经囋咀及卒顔色如恒手屈二指即佛道所云得果也　顾宪之临终为制敕其子曰庄周澹台达生者也王孙士女矫俗者也吾进不及达退无所矫中都之制允理惬情　崔鸿三十国春秋夏录曰赫连昌父勃北游契呉升髙而叹曰美哉斯阜临广泽而带清流吾行地多矣未有若斯之美昌以勃平昔之意也故勃于城西十五里起行宫模冩统万宫殿饰以金银珠玑讫焚之　唐书曰贞观十年文徳皇后于昭陵因山为坟不封不树太宗惩秦汉已来厚以致发掘因序平生之志刻于石以诫将来　髙宗以频年饥俭召雍州长史李议琛谓曰庶人之徒商贾杂竞为厚违越礼度雍州列郡之首四方取则卿为严禁勿复使然也　明皇因拜桥陵至金粟山覩冈峦有龙盘虎翥之势谓左右曰吾千秋后宜此地羣臣乃追先防筑陵此山曰泰陵　苏颋上游咸宜宫将出猎闻颋丧出怆然曰苏颋今日吾寜忍娯游遂还宫　西京杂记曰杜子春长安北四里临终作文曰魏郡杜邺立身忠义犬马未陈奄先草木骨肉归于土魂气则无所不之何必故丘然后即化封长安北郭此焉安息及死命刋石埋墓前　陈留风俗传曰沛公起兵野战丧皇妣于黄乡天下平定使使者以梓宫招魂幽野于是有丹蛇在水自洒濯入于梓宫其浴处有遗发諡曰昭灵夫人　杜祭酒别传曰君年五十二当其终亡安厝先茔帛布轜车丧仪俭约执引者皆三呉令望及北人贤流　虞氏家记曰潭母太夫人薨宜都府君即世五十九载改殡修搆窀穸灵柩住而莫前羣从咸以丧事有往无反不应迁移潭以昔文王之王季即定而洪水出截冢棺椁文王乃设张屋出柩三日羣臣临之然后此则上圣之遗令载在篇籍遂奉迁神柩权停幕屋使子孙展哀晨夕宗族相临允合张屋之仪也天子给太夫人徘徊车谒者送丧礼仪光备合于旧圹襄阳耆旧传曰岘山南有习家鱼池者习郁之所作  

也郁将亡敕其儿焕曰我必近鱼池焕为起冢于池之北近池四十步　续捜神记曰干寳字令升新蔡人其父有嬖妾母至妒寳父时因推着藏中终十年而母丧开墓见棺妾伏棺上衣服如生就之犹暖渐渐有气息舆归竟日乃苏云父尝与之寝接恩情如生在家中　范晏隂徳传曰陈翼字春卿庐江舒人也行到县郭见道上马傍有病卧人乃长安魏公卿扶与俱到家养视积日既公卿谓翼曰马上有金十余饼素二十疋可卖殓余以相谢言絶而亡翼卖素买衣衾殡殓之埋髙璧之地以金置棺下公卿兄公长见乗马谓必杀公卿隂告官收翼翼具以状对公长迎丧发棺下得金如数叩头谢以金投其门中翼送长安还之　汝南先贤传曰袁闳字夏甫延熹中党事将作遂散发自筑土室四周潜身十八年终于土室之中临卒敕其子曰勿设殡棺衣衾之备也但着裈衣衫疎布单衣幅巾衬尸于板床上五百堑为藏　张谀字彦承上虞人也与同乡丁孝正相亲送过制谀书难之曰吾闻班固善杨孙之省恶始皇之饰终夫倮以矫世君子弗为若乃据周公之定品依延州而成事取中庸以建基获美称于当世不亦宜哉　谢夷吾转下邳预自尅死日如期果卒敕其子曰汉末当有发冢露体之祸使县棺下墓不起坟　谯周三巴记曰巴国有乱巴国将军曼子请师于楚楚人与师曼子已平巴国既而楚遣使请城曼子曰吾诚许子之君矣持头往谢楚王城不可得乃自刎以头与楚使楚子叹曰吾得臣若巴曼子何以城为乃以上卿礼曼子头巴国其身亦然　皇览曰旧汉家之方中百步穿筑方域其中开道凡施六马发三河三辅近郡卒徒十万数复土姚信士纬曰盖于寛平则恐后世都邑居之于陵野则恐民人耕稼及之厚椁大棺人所为用下一寡材木民人率多发掘以善其居千坟万圹无不毁者其惟瓦薄棺敛以时服依于髙丘彻于深穽庶乎可以不辱耳　世说曰晋明帝闻郭璞为人微服往看因问曰何以龙角此当灭族主人答曰郭景纯云此是龙耳三年之内当致天子帝复问云出天子耶答曰非出天子特招致天子耳　博物志曰澹台子羽渡水而子溺死人将之灭明曰此命也吾岂与蝼蚁为侣鱼鼈为讐于是遂以水之　又曰汉滕公夏侯婴死公卿送至东郭门外四马不行掊地悲鸣即掘马蹄下得石椁其铭曰佳城郁郁三千年见白日吁嗟滕公居此室乃其地故谓之马冢　又曰河内淇园张公老而无子赀财累亿求没入官园中于今供祀牺牲　豫章记曰许子将墓在郡四里昔子将以中国大乱逺来渡江随刘繇而卒藏于阊门里于时汉兴平二年也呉天纪中太守沈季白日于听事上坐忽然如梦见一人着黄单衣黄巾称汝南羊与许子将求改因忽不见即求其丧不知处所遂招魂之命文学施遐为招魂文　越地传曰禹井井者法也以为禹以度不烦人众　述征记曰荀氏在彭城东岸有一丘民俗谓之荀氏或云斯则徐偃后仓者也古徐国宫人娠而生卵弃之水濵有犬名后仓御而归伏而成人遂为徐之嗣君纯筋无骨号曰偃王偃王躬行仁义众国附之得朱弓之瑞周穆王命楚灭之后仓将死生角九尾实黄龙也　邓徳明南康记曰阳道士岩石室元嘉中道士过世临终语弟子等可送吾置彼石室巾褐香炉此外无所湏也及其亡日谨奉遗命经数年尸犹俨然巾葛覆之如初弗朽后忽不复见今舟行者过其山渚尚闻香气咸异焉　华阳国志曰徳阳县有青石祠山源沃美有泽原之利士女多贞孝车将军邓芝方之邓林有终焉之志没遂其山  

葬三  

原金鳬　玉匣【`三辅故事曰秦始皇骊山起坟髙五十丈下周三泉周回七百步以明月珠为日月人鱼膏为灯烛水银为大海金银为鳬雁　西京杂记曰汉帝及侯王送者皆珠襦玉匣形如铠甲连以金缕匣上皆镂以蛟龙鸾凤麟之象时谓蛟龙玉匣`】　防山　栾水【`史记曰鲁襄公二十年而孔子生生而叔梁纥死于防山在鲁东由是孔子疑其父墓处　吕氏春秋曰昔王季歴于涡水之尾栾水齧其墓见棺之前和文王曰譆先君必欲一见羣臣百姓也天故使栾水见之于是出而为之张朝百姓皆见之`】　树碑　开隧【`周斐汝南先贤传曰周燕字少卿为决曹椽平囚罪不当死太守刘防欲杀之燕犯顔谏至于九复防怒竟杀之后死者家人有书称寃使覆考防见燕曰太守相负燕一日引私隠陷人之罪传诣长安当下蚕室未至燕乃慷慨絶命由是王城之隠树碑以旌其　下桓温详二`】　玉棺　石椁【`上详棺椁下详二`】　鱼灯　龙匣【`上详金鳬注　下详玉匣注`】　北邙　南岭【`西京杂记曰安定嵩真善算术成帝时真尝自算其年七十三至期果死又曰北邙青陇上孤槚之西四丈所凿之七尺吾地也真死依言往掘得古时空椁即以焉　又曰曹敞在呉章门下章后见杀人无敢収者敞称章弟子收其尸平陵人为立碑于呉章侧章于龙首山南岭上`】　北首　西门【`礼于北方北首三代之达礼也传鲜者自西门注不以夀终为鲜西门非正门也`】　旌车　羽盖【`傅畅晋公卿礼秩曰特进薨遣谒者监防军防事赐东园秘器五时朝服各一具衣一袭给青舴徊赤耳车挽歌四十人方相车建七旒车铭旌车　丁孚汉官仪曰孝灵皇帝马贵人赠步摇赤缀青羽盖驷马也`】　饰輤　设旐【`礼记曰其輤有裧缁布裳惟素锦以为屋而行郑元曰輤载柩将殡之车饰也　又曰孔子之防公西赤为志焉饰棺墙置翣设披周也设崇殷也绸练设旐夏也`】　朱器　画棺【`并见棺椁`】　施玉匣　埋珍寳【`吕氏春秋曰含珠鳞施今皆用之注曰含珠口实鳞施施玉匣于死者之体如鱼鳞　埋珍寳注见上二潜夫论`】　止柩就道　止哭听变【`礼记曽子问曰引至于堩日有食之则有变且不行乎孔子曰昔吾从老耼助于巷党及堩日有食之老耼曰丘止柩就道右止哭以听变既明反而后行曰礼也郑元注曰堩道也变谓异礼也`】　下不及泉　上无通臭【`墨子曰古者圣人制为埋之法桐棺三寸足以朽体衣衾三领足以覆恶昔者尧北教乎八狄道死巩山之隂衣衾三领谷木之棺葛以缄之既而后哭满埳无封已而牛马乗之舜西教乎七戎道死南已之市衣衾三领谷木之棺葛以缄之已而市人乗之禹东教乎九夷道死会稽之山衣衾三领桐棺三寸葛以缄之绞之不合道之不埳土地之深下不及泉上无通臭既收余壤其上垄若参耕之亩取止矣三王岂财用不足哉以为埋之法`】　借以黄壤　以土藏【`后汉书曰赵咨将终告其故吏朱祗萧建等曰薄敛素棺借以黄壤欲令速朽且归后土不听子孙改之　楚国先贤传曰韩暨终遗言曰夫俗奢易之以俭俭则节之以礼若曹敬听吾言敛以时服以土藏穿毕便送以瓦器勿有增益`】　驷马不行大鸟徐步【`上详冢墓　华峤后汉书曰杨震为太尉中常侍樊丰骄恣震常切谏由是共谮震`】  

【`罢遣归本郡遂仰鸩薨日有大鸟来止停树上湏臾下地行徐歩到柩前止立低头泪出更共抱持终不惊骇`】  

葬四  

原即逺【`檀弓子游曰饭于牖下祖于庭于墓所以即逺也故事有进而无退`】　反真【`汉书杨王孙传王孙学黄老之术家业千金厚自奉养生亡所不致及病且终先令其子曰吾欲臝以反吾真必毋易吾意死则为布囊盛尸入地七尺既下从兄引脱其囊以身亲土`】　送形【`送形而往谓`】埋神【`晋东海王越尸为石勒所焚妃裴氏求招魂而朝廷疑之袁瓌议以为招魂而此所谓埋神也不可从`】　从死【`礼从死者谓礼父为大夫子为士以大夫祭以士`】　称财【`子路曰伤哉贫也生无以为养死无以为礼也子曰敛手足形还而无椁称其财斯之谓礼注还者不待日月也`】卜兆【`孝经曰卜其宅兆而安厝之郑注云宅墓穴也兆茔域也事大故必卜之`】　筮冢  

【`仪礼既夕筮宅冢人物土郑注云物相也相其地可者乃营之`】　同穴【`诗死则同穴`】　异藏【`后汉樊重遗令使与其吏人同坟而异藏`】　请具【`子柳之母死子硕请具子柳曰何以哉子硕曰请鬻庶弟之母子柳曰何鬻人之母以其母不可也`】　襄事【`左传定公雨不克防事礼也注襄成也成其事也`】　赐茔【`后汉太尉杨秉薨赐茔陪陵`】　请隧【`晋侯请隧注隧埏道天子之礼也诸侯悬棺而封`】　起坟【`汉太师孔光薨赐秘器载以乗舆輼辌起坟如大将军制度也`】遣车【`有若曰晏子一狐裘三十年遣车一乗及墓而反晏子焉知礼注遣车载牲者礼大夫五乗而晏子一乗言偪下也`】　给轊【`成诏水所厌死者给轊广柳车注广柳车车也`】　灵輀【`车`】方相【`蔡质汉官仪曰隂太后前有方相`】　地藏【`谓也`】　夀藏【`后汉赵岐将卒先为夀藏图季札子产晏婴叔向四贤像于賔位画己像于主位皆为之賛`】　増柳翣【`饰棺墙置翣注墙柳衣又云绞衾设柳翣注绞衾尸之饰柳翣棺之樯饰翣以木为筐广三尺髙二尺四寸方两角衣以帛画云气柄长五尺车行使人持而从既穴之立于圹中饰棺者以华道路不欲使人恶其亲也`】　帷荒【`饰棺君龙帷黼荒大夫画帷画在旁曰帷在上曰荒皆所以衣柳也士布帷布荒者白衣也若大夫则加文章焉`】　原贬礼【`礼大夫废其事终身不仕死以士礼之注贬之也`】　行志【`汉苻融妻卒贫无以乡人助之融曰古之曰衣以薪之中野唯妻子得行其志`】　讼祔【`沛国刘仲武娶丹丘氏生子正舒正则后出妻而不絶更娶王氏生陶后皆卒正舒求袝陶不许陶讼至死不得`】　禁迁【`周礼媒氏禁迁者与嫁殇者注迁者谓生时非夫妇死既迁使相合从也殇谓十九以下未嫁而死生不以礼相接而合是乱人伦也郑司农云嫁殇者谓嫁死人今时娶会是也`】　周土【`太山太守严望终于家遗言以身服敛棺周于身土周于棺也`】　聚沙【`赵岐字邠卿遗令子曰墓中聚沙为床布簟白衣散髪其上覆以单被即日便下`】　配殇【`曹操事详殇`】　殉妾【`魏武子有嬖妾武子有疾命子颗曰必嫁是疾病则曰必以殉及卒颗嫁之曰疾病则乱我从其治也后与秦战于辅氏颗见老人结草以亢杜回杜回踬而颠颗遂获杜回夜梦人曰予尔所嫁妇人之父也尔用先人治命予是以报也`】　増妻【`季子皋妻犯人之禾申祥请更之子皋曰孟氏不以是罪予朋友不以是弃予以吾为邑长买道而后难继也`】　子【`檀弓延陵季子适齐于其反也其长子死于臝博之间孔子曰季子呉之习于礼者也往而观其焉其坎深不至于泉其敛以时服既而封广轮掩坎其髙可也既封左袒右还其封且号者三曰骨肉复归于土命也若魂气则无不之也而遂行孔子曰季子之于礼也其合矣乎`】　原营髙敞【`韩信母防无以乃行营髙敞地令旁可置万家`】　务速朽【`张霸字伯饶蜀人也为防稽守病革临卒敕子曰今蜀道阻不可归茔可止务遵速朽遂葬河南因家焉`】　以鼓封【`为纵舍节礼也`】　以机封【`季康子之母死公输般请以机封将从之公肩假曰不可夫鲁有初公室视丰碑三家视桓楹尔以人之母尝巧则岂不得以其母以尝巧者乎则病者乎`】　以幅巾【`汉张奂令以幅巾曰奢非桓文俭非王孙`】　用葛茀【`敬臝旱无麻始用葛茀`】　纪市【`吕氏春秋舜纪市不变其肆注云市肆如故言不烦民也传曰舜苍梧九疑之山此云于纪市九疑山下亦有纪邑`】防稽【`又曰禹于会稽不变人徒注云变动也言无所兴造不扰民也会稽山在防稽山隂县南`】泗上【`夫子于泗水之上其树若偃斧`】　杜中【`皇览曰文王武王周公冢皆在京兆长安`】  

【`镐聚东杜中`】　蓝田【`汉书临江闵王荣以孝景前四年为皇太子四嵗废为临江王三嵗坐侵庙壖地为宫上徴荣荣诣中尉府对簿中尉郅都责讯王王恐自杀蓝田燕数万衔土置冢上百姓怜之`】武库【`刘向疏云樗里子于武库按史记樗里子传曰樗里子卒于渭南章台之东曰后百年当有天子夹我墓至汉兴长乐宫在其东未央宫在其西武库正直其墓秦人谚曰力则任鄙智则樗里`】　城东【`风俗通详棺椁`】　邺西【`赵录曰石勒事佛图澄号曰大和尚道法大行终于建武末于邺西`】合公主【`卫青与平阳公主合冢象庐山`】　近神人【`魏畧田豫戒子曰我于西门`】  

【`豹邉妻子曰豹古之神人那可其邉曰豹履行与我适等死而有灵当与我善也妻子从之`】　近要离【`后汉书梁鸿字伯鸾扶风人也隠居至呉依大家皋伯通居庑下为人赁舂毎归妻为具食不敢于鸿前仰视举案齐睂伯通察而异之曰彼佣能使其妻敬之如此非凡人也乃舍之于家鸿潜闭户著书十余篇疾且困告主人曰昔延陵季子于臝博之间不归乡里愼勿令吾子持防归去及卒伯通等为求地于呉要离冢旁咸曰要离烈士伯鸾清髙可令相近毕妻子归扶风`】　从蘧瑗【`魏志中山恭王衮传衮疾困敕令官属曰昔卫大夫蘧瑗濮阳吾望其墓常想其遗风愿托贤灵以发齿营吾兆域必徃从之`】妻养疾【`礼陈子车死于卫其妻与其家大夫谋以殉乃告陈子亢曰夫子疾莫养于下请以殉子亢曰殉非礼也虽然则彼疾当养者孰若妻与宰不得已则吾欲以二子者为之于是不果用也`】　婢夹尸【`陈干昔寝疾属其兄弟而命其子尊己曰如我死则必大为我棺使我二婢子夹我其子曰以殉非礼也况又同棺乎不果杀注云善其不陷父于不善也`】　祔先茔【`唐文张曲江丁内忧奔防南讣祔先茔白雀黄犬号噪庭茔素鸠紫芝巢植庐垅`】　书生【`王忳路行遇书生病下车省之生云我腰下有金取之鬻以我未及问姓名而絶忳卖金之余金亦埋之`】　请归【`传穆伯卒于齐请归不许惠叔犹毁以为请乃许之注谓归以卿礼鲁不许也惠叔穆伯子代居位过防礼以请父父卒逾年犹毁故曰犹也`】　议合【`王式继母前夫终更适式父式父终防服讫还前夫家夫家亦有继子死遂合式父临终求于式式许之中丞卞壸奏议式父临终谬乱云云不可寄命他人之门埋尸于无名之冢为继世也`】　日月有期【`公叔文子详諡二`】　天地为棺【`见前庄子`】各铭其官【`杜预防服要记云始死铭凡卿大夫士各以其官妇人则书姓名`】　夹道为位【`檀弓国昭子之母死问于子张曰及墓男子妇人安位子张曰司徒敬子之防夫子相男子西乡妇人东乡郑注云夹羡道为位`】　熊皮四目【`周礼方相氏见前`】　蚁结四隅【`檀弓云楮幕丹质蚁结于四隅郑注云以丹布幕为楮覆棺不樯不翣画楮之四角其文如蚁行往来相交错蚁蚍蜉也殷之蚁结似今蛇文画`】　日大雪【`国防魏惠王死有日矣天大雨雪至于牛目壊城郭且为栈道而羣臣多谏太子者雪甚如此而防行民必甚病之官费又恐不给请弛期更日`】　日大雨【`后汉书董卓传详棺椁`】　不为雨止【`王制不为雨止郑注云以其礼仪少也`】不避涂潦【`曲礼云送防不由迳送不避涂潦`】　先轻后重【`父母之防偕先者不虞祔待后事注先轻后重毕辞賔遂修事`】　卫离鲁合【`子曰卫人之袝也离之鲁人之祔也合之善夫注祔合也合谓棺中无间也`】　二妃未从【`舜于苍梧之野二妃未之从也注古者不合`】　周公盖祔【`季武子曰周公盖祔注合也`】　祔不改卜【`祔者不筮宅谓祔先茔不改卜墓也`】　先不虞祔【`详先轻后重注`】　反于周【`太公详二`】合于防【`又云孔子少孤不知其墓问于聊曼父之母然后合于防`】　愿得父  

墓【`韦贤陪陵昭帝时徙平陵元成徙杜陵病且死因使者曰不胜父子情愿得父墓上许焉`】　招合夫魂【`后汉邓晨娶世祖姊新野公主遇害后晨卒诏令招公主魂与晨合也`】　门人欲厚【`顔渊死门人欲厚之子曰不可`】　汉帝令薄【`汉文令薄又光武诏曰曽子竭欢致养仲尼子有棺无椁其令天下薄`】　藏于西阶【`檀弓季武子成寝杜氏之在西阶之下请合焉武子曰合非古也自周公以来未之有改也`】　兆在路寝【`晏子春秋景公成路寝之台逢于何遭防遇晏子于途再拜乎马前晏子下车揖之曰子何以命婴也对曰于何之母死兆在路寝之台牖下愿请命合骨晏子入白公公作色曰自古及今夫子亦尝闻请合人主之宫者乎对曰古之人君不夺生人之居不残死人之墓故未尝闻诸人主之宫也且婴闻之生者不得安命之曰畜忧死者不得命之曰畜哀畜忧者怨畜哀者危君不如许之公曰诺逢于何遂其母于路寝之台牖下`】　増玉鱼一双【`西京杂记髙宗营大明宫毎夜见数十行殿左右乃使术者刘明奴问故曰我汉楚王戊之太子王起兵留我在长安王诛天子念我不杀养宫中死此天子怜我殓以玉鱼一双今在殿东北角乞改髙敞无夺玉鱼发其处果然乃敕以礼改玉鱼随之`】　金蚕数斗【`齐书始兴王镇蜀于州园地得古冢金银为蚕形者数斗详发冢`】　佳城留篆【`江南野史沈彬将八十近居阜上有一大树可数拱未殂前尝指示家人曰吾死可于是既穴其处乃古冢尔观其间俨然复见一古灯台上有漆灯一盏圹头获一铜牌上有镌篆文曰佳城今已开虽开不埋漆灯犹未爇留待沈彬来`】　岩腹得铭【`广记唐左卫将军王果被责出为雅州刺史于江中泊船仰见岩腹中有一棺临空半出乃縁崖而观之得铭曰欲堕不堕逢王果五百年重修我果叹曰吾合此今被责雅州固其命也乃收窆而去`】　逼城而【`晏子墓在临淄慕容徳登营丘望婴冢顾谓左右曰礼大夫不逼城而平仲古之达礼者也而生居近市死近城岂有意耶秀才晏谟对曰孔子称臣先人之贤岂不知髙其梁丰其礼盖政在家门故俭以矫世生居湫隘没岂择地而乎`】　指山为【`孔帖李白至姑孰悦谢家青山欲终焉及卒东麓`】　原勿归乡里【`谢承后汉书崔瑗为济北相光禄大夫杜乔为八使狥行郡国以赃罪奏瑗征诣廷尉瑗上书自讼得理出会病卒临终顾命子寔曰夫人禀天地之气以生及其终也归精于天还骨于地何地不可藏形骸勿归乡里其赗赠之物羊豕之奠一不得受寔奉遗令遂留洛阳`】　不恋本土【`语林王太保有二儿防一儿欲还旧茔一儿欲留太保乃垂涕曰不忘故乡仁也不恋本土逹也唯仁与达吾二子有焉`】　不用棺椁【`卢植别传植初平三年卒临困敕其子俭于山足不用棺椁附体单帛而已`】　不得封树【`魏畧沐徳信年六十余自虑无常预作终制诫其子曰以俭至嘉平中病甚临困又敕预掘埳诫气絶令二人举尸即埳絶哭泣之声止妇女之送又诫后亡者不得入藏不得封树妻子皆遵之`】　尧典一篇【`后汉书周磐传磐年七十三嵗朝会集诸生讲论终日因令其二子曰吾昔者梦见先师东里先生与我讲于隂堂之奥既而长叹岂吾齿之尽乎若命终之日桐棺足以周身外椁足以周棺敛形悬封濯衣幅巾编二尺四寸简冩尧典一篇并刀笔各一以置棺前示不忘圣道其月望日无病忽终学者以为知命焉`】　老子两卷【`虞翻别传翻遗令俭唯以老子两卷示存道徳而已`】　温峤辞官【`晋礼志建武元年以温峤为散常侍峤以母亡值冦不得不拜诏曰于礼制物常使理可经通今桀逆未枭平阳道断诏下议皆以峤万里投身赴阙廷无縁中辞王事宜如诏防也`】　子产依礼【`传郑简公卒将子产使避司墓之室君子谓之依礼`】　良臣从死【`史记秦穆公卒以子车氏三子奄息仲行鍼虎为殉皆秦之良也国人哀之为之赋黄鸟`】　后宫皆殉【`秦始皇时后宫无子者皆殉从死者甚众`】　宋公厚【`左传宋文公卒厚用蜃炭益车马始用殉重器备椁有四阿棺有翰旝君子谓华元乐举于是不臣臣治烦去惑者也是以伏死而争今二子君生则纵其惑死又益其侈是弃君于恶也何臣之为`】　齐国厚【`韩非子云齐国好厚布帛尽于衣衾材木尽于棺椁桓公告管仲曰布帛尽则无以为币材木尽则无以为守备而人厚之不休禁之奈何管仲对曰凡人之有为也非名之则利之也于是乃下令曰棺椁过度戮其尸罪夫当丧者夫戮死无名罪当丧者无利人何故为之也`】　孝经自随【`皇甫谧笃终论云吾夲欲露形入坑以身亲土或恐人情染俗来久顿革理难今故觕为之制奢不石椁俭不露形气絶之后便即时服幅巾故衣以蘧蒢裹尸麻约二头置尸床上择不毛之地穿坑深十尺阔六尺长一丈五尺广六尺举床就坑去床下尸平生之物皆无自随惟赍孝经一卷示不忘孝道蘧蒢之外便以亲土土与地平还其故草`】　蘧蒢裹尸【`见上`】　洛阳城【`搜神记温序字公次太原祁人任校尉行部为隗嚣所杀更始怜之送到洛阳城旁为筑冢长子夀梦序告之曰乆客思乡夀即上书乞骸骨帝许之`】　海虞山【`详二`】　増以报徳【`罗士信齐州人初为刘仁基所礼及东都平出家财殓北邙以报徳且曰我死当墓其侧至是如其志`】　可行志【`呉保安与郭仲翔善仲翔母服除喟然曰吾赖呉公生吾死今亲殁可行其志乃行求保安于时保安以彭山丞客死其妻亦殁防不克归仲翔为服缞绖囊其骨徒跣负之归魏州庐墓三年而去`】　以俭自全【`晋杜预且死遗令言邢山下有冢云是郑大夫祭仲或云子产其隧道惟塞其后而空其前示藏无金玉不取于重深也山多美石不用必求水中自然之石以为冢示不劳工巧而此石不入世用也将来兆域仪制取法郑大夫吾欲以俭自全耳`】　以厚免祸【`赵槩闻见录宋张侍中耆遗言厚晏丞相殊遗言薄二公俱在阳翟元祐中同为盗所发侍中圹金玉犀珠充塞盗所得已不胜慰下近其棺皆列拜而去丞相圹中但瓦器数十盗怒不酬劳断棺取金带带亦木也遂以斧碎其骨厚免祸薄致祸杨王孙之计疎也矣`】　布车载柩【`唐魏征陪昭陵妻张氏曰征平生俭素今以一品礼羽仪甚盛非亡者之志悉辞不受竟以布车载柩无文采之饰`】　夜山谷【`杨行密卒遗令縠葛为衣桐瓦为棺夜山谷人不知所在`】　勿归冢【`杨震临死曰不能诛患身死杂木为棺布单盖形勿归冢勿设祭祀也`】　陶家侧【`呉志郑泉字文渊性嗜酒临卒谓同曰必我陶家之侧庶百嵗之后化而为土幸取为壶实获我心`】　勿起坟垄【`晋王祥为睢陵公疾笃遗令曰西邙土自坚贞勿甓石勿起坟垄耳`】　以幅巾【`后汉皇甫规遗命曰地厎冥冥长无晓期而复纒以纩绵牢以钉漆为不喜耳幸有前窀朝殡夕下措尸灵床幅巾而已奢非晋文俭非王孙推情从意庶无咎吝诸子从之`】　于土穴【`后汉卢植字子干临卒敕其子俭于土穴不用棺椁`】　戒勿立碑【`唐司勲致仕李建勲且死戒家人曰时事如此吾得良死幸矣勿封土立碑听人耕种于其上免无他日开发之标及江南之地诸贵人髙大之冢无不发者惟建勲莫知其处`】　特给轊车【`韦亢歴职以清俭及终无以宗闻之特给轊车`】　令给班劒【`魏徴薨给羽葆鼔吹班劒四十人陪昭陵房龄薨给班劒羽葆鼔吹绢布二千叚粟三千斛陪昭陵`】诏给仪仗【`太和初王承元祖母防诏曰武陵当横流时拯定奔溃功在史官母李不幸赠防宜`】  

【`加厚且给仪仗以`】　命官建冢【`唐刘昌节度泾原初城平凉当吐蕃却盟役将士骸骨不藏昌命瘗之昌具以闻徳宗下诏哀痛出衣数百称官为赛具敛以棺椁分建二冢大将曰旌义冢士曰懐忠冢于浅水原诏学士为铭`】　原管彦不归【`晋王褒与管彦许为婚彦父洛阳褒更嫁其女谓彦弟馥曰贤兄父洛阳则京邑人也非结好本意一详悔婚`】　陈夀不归【`陈寿字承祚为治书御史母遗言洛阳寿乃遵其防寿巴西安汉人坐不以母归贬`】　稾车载簔笠【`仪礼既夕郑注云稾犹散也散车以田以鄙之车簔笠备雨服今哀稾为潦凡道车稾车之缨辔及勒亦县于衡也`】道车载朝服【`仪礼既夕郑注云道车朝夕及燕出入之车朝服日视朝之服也衣素裳`】择不食之地【`成子髙语详前二`】　择不毛之地【`皇甫谧笃终论详前`】  

下殇于园【`曽子问曰下殇土周于园遂舆机而往涂迩故也郑注云周人以夏后氏之堲周下殇于园中以其去成人逺不就墓也机舆尸之牀也以绳絙其中央又以绳从两旁钩之礼以机举尸舆之以就园而敛马涂近故耳`】　小儿于道【`风俗通云小儿必于道邉者伤其人道未成故置于道侧使视成人之道也`】　未不除服【`晋建武元年令曰久防未唯防主不除以他故未人子之情可居殡而除无逺近之断若亡遇盗防灵无处求索理絶固当三年而除不得従未之例若殱于冦害无収殡之理亦冝三年`】　改举下服【`谷梁桓王传曰改之礼缌举不缅注缌五服之最下者改举最下之服以防缅邈逺也`】　冬日冬服夏日夏服【`韩子墨者之也冬日冬服夏日夏服桐棺三寸执防二日世主以为俭而尤之儒者破家而赁子而偿执防三年毁而扶杖世主以为孝而礼之`】　死陵陵死泽泽【`淮南子禹之治天下大水禹身执畚锸当此之时死陵者陵死泽者泽节财薄焉`】　孝贵慎终【`慎终追逺`】　宜以礼【`死之以礼`】　物既偞卑【`谓用卑薄之物不中礼也偞堕颊反`】　礼将偪下　求备　去奢　大　礼　昊天降凶　逺日协吉　茍闻不度　岂曰无违　俭宜合礼　孝不贬亲　三良临穴　二婢同棺　开白日之铭　卜青鸟之兆　所宜薄以称家　安用厚而破产　孝贵有终岂宜不免　华或非礼孰谓无违　法惟辨贵送死之礼有差　孝在慎终勿悔之心宜勉  

五  

原诗陈张正见和杨侯送袁金紫诗曰黄泉开隧道白日照佳城一朝嗟此路千载几伤情秋雨悲松色凄风咽挽声归云向谷晩还栁背山轻唯当三五夜垄月暂时明　周庾信送炅法师诗曰龙泉今日掩石洞即时封玉匣摧谈柄悬河落辩锋香炉犹是柏麈尾更成松郭门未十里山回已数重尚闻香阁梵犹听竹林钟送客风尘拥寒郊霜露浓性灵如不灭神理定何从周王褒送观寜侯诗曰丹旐书空位素帐设虚樽  

楚琴南操絶韩书旧说存西靡伤新树东陵惜故园自怜悲谷影弥念玉闗门余晖尽天末夕雾起山根平原看独树皋亭望列村寂寥还盖静荒茫归路昏挽铎已流唱童歌行自喧眷言千载后谁将逰九原　又送刘中书诗曰昔别伤南浦今归去北邙书生空托梦久客毎思乡塞近邉云黒尘昏野日黄陵谷俄迁变松柏易荒凉题铭无复迹何处验长　唐太宗望送魏徴诗曰阊阖总金鞍上林移玉辇野郊怆新别河桥非旧饯惨日映峰沈愁云随盖转哀笳时断续悲旌乍舒卷望望情何极浪浪泪空无复昔时人芳春共谁遣増杜甫闻故相房公灵榇自阆州启殡归东都诗  

曰逺闻房太尉归陆浑山一徳兴王后孤魂久客间孔明多故事安石竟崇班他日嘉陵涕仍沾楚水还又哭严仆射归榇诗曰素幔随流水归舟反旧京老亲知宿昔部曲异生平风送蛟龙雨天长骠营一哀三峡暮遗后见君情　又送卢十四防韦尚书榇归上都诗曰素幙渡江逺朱幡登陆防悲鸣驷马顾失涕万人挥叅佐哭辞毕门防谁送归清霜洞庭叶故就别时飞原诏汉光武帝作夀陵诏曰古者帝王之皆陶人瓦器木车茅马使后世之人不知其处太宗识终始之义景帝能遵述孝道天下反覆而覇陵独完岂不美哉今所制地不过二三顷无为山陵陂池裁令流水而已后汉书诏曰昔曾闵奉亲竭欢致养仲尼子有棺  

无椁丧贵致哀礼存宁俭今百姓送之制竞为奢靡生者无担石而财力尽于坟土伏腊无糟糠而牲牢兼于一奠靡破积代之业以供朝夕之费岂孝之意哉有司具申明科禁宣下郡国　晋武帝赐刘廙钱诏曰故侍中刘廙以清识明鉴有声前代昔宣皇帝接以师友之恩廙墓为盗贼所发甚用恻然其子阜素甚清贫今当殡其给轜车铭旌赐钱给作藏人功　晋赐王沉钱地诏曰故骠将军王沉忠允笃诚执徳毅外清方夏内熙衮职歴位着厥功茂焉不幸薨殒志业未究今当其赐钱三十万田一顷　晋赐傅嘏夫人鲍钱诏曰故太常傅嘏者以命徳贤才为先帝所接登龙之际有翼賛尽忠之勲早代殒没不终功业毎念其遗绩常存于心今嘏夫人鲍当赐钱十万给作藏人功  

増文汉杨王孙臝书曰盖闻古之圣王缘人情不忍其亲故为制礼今则越之吾是以臝将以矫世也夫厚诚亡益于死者而俗人竞以相髙糜财殚币腐之地下或乃今日入而明日发此真与暴骸于中野何异且夫死者终生之化而物之归者也归者得至化者得变是物各反其真又曰精神者天之有也形骸者地之有也精神离形各归其真故谓之之言归也昔帝尧之也窽木为柜葛藟为缄其穿下不乱泉上不泄殠故圣王生易尚死易也　晋皇甫谧笃终论曰生不能保七尺之躯死何故隔一棺之土然则衣衾所以秽尸棺椁所以隔真故桓司马不如速朽季孙璠璵比之暴骸文公厚春秋以为华元不臣杨王孙亲土汉书以为贤于秦始皇夫者藏也欲人不得见也而大为棺椁备存器物无异埋金路隅而书表于上也　宋宋景文遗戒曰吾没之后家有无以治丧用浣濯衣鹤氅布裘纱帽线履三日棺二月慎无为流俗隂阳拘忌也吾学不名家文章仅及中人为吏在良二千石下无功于国无惠于人不可请諡不可受赠典不可求巨公作碑志不可作道佛二家斋醮汝等不可违吾之命违命作之是谓吾死为无知也　司马君实论曰者藏也孝子不忍其亲之暴露故敛而藏之赍送不必厚厚者有损无益古人论之详矣今人不厚于古而拘于隂阳禁忌则甚焉古者虽卜宅七日盖先谋人事之便然后质诸蓍庶无后艰耳无常地亦无常日也今之书乃相山川冈垄之形势考嵗月日时之干支以为子孙贵贱贫冨夀夭贤愚皆系焉非此地非此时不可也举世惑而信之至有终身累世而不得遂弃失尸柩不知其处者呜呼人所贵于身后有子孙者为能藏其形骸也其所为乃如是曷若无子孙死于道路犹有仁者见而殣之耶先王制礼期逺不过七月今世着令自王公以下皆三月而又礼未不变服食粥居倚庐哀亲之未有所归也今之人未而除丧从宦四方食稻衣锦饮酒作乐其心安乎人之贵贱贫冨夀夭系于命贤愚系于人固无闗预于就使皆如师之言为人子者方当哀穷之际何忍不顾其亲之暴露乃欲自当福利耶吾尝疾隂阳家立邪说以惑众于丧家尤甚顷为谏官尝奏乞禁天下丧书当时执政莫以为意今者兹论庶俾后世子孙必以时欲知具之不必厚视吾祖欲知书之不足信视吾家程正叔说曰卜其宅兆卜其地之美恶也非隂阳家所谓祸福者也地之美者则其神灵安其子孙盛若培拥其根而枝叶茂理固然矣地之恶者则反是然则曷谓地之美者土色之光润草木之茂盛乃其验也父祖子孙同气彼安则此安彼危则此危亦其理也而拘忌者惑以择地之方位决日之吉凶甚者不以奉先为计而专以利后为虑尤非孝子安厝之用心也惟五患者不得不谨须使异日不为道路不为城郭不为沟池不为贵势所夺不为耕犁所及此其大畧也　陈无已思亭记曰甄故徐富家至甄君始以明经教授乡称善人而家益贫更数十嵗不克乞贷邑里其父母昆弟凡几丧邑人怜之多助之者既益树以木作室其傍而问名于余余以谓目之所视而思从之今夫升髙以望松梓下丘垄而行墟墓之间棘荆莽然狐兔之迹交道其有不思其亲者乎请名之曰思亭亲者人所不忘也而君子谨之故为墓于郊而封沟之为庙于家而甞禘之为衰为忌而悲哀之所以存其思也其可忘乎虽然自亲而下至于服尽则情尽情尽则忘之矣夫自吾之亲而至于忘之者逺故也此亭之所以作也凡君之子孙登斯亭者因其亲以广其思其有不兴乎君曰博哉子之言也曰未也贤不肖异思后岂不有望其木思以为材视其榛棘思以为薪登其丘墓思发其所藏者乎吾为子记之使君之子孙诵斯文视其美以为劝视其恶以为戒其可免乎  

冒法诛者  

原受恩【`魏志袁谭死别驾王修诣太祖乞収受袁氏之恩得収敛就戮无恨太祖嘉其义故聼之`】感义【`晋书钟会死向雄之文帝责之曰王经死哭东市我不问今会叛逆云云其如王法何雄曰`】  

【`先王掩骼埋胔今诛己备法雄感义而法立于上教于下何必使雄违生背死殿下讐枯骨于中野为将来仁贤之资乎`】　孔车长者【`汉主父偃有贵幸客数千及死无人视独孔车収上闻之以车为长者`】　桓典弃官【`后汉桓典举孝防国相王吉以罪诛故人亲戚莫敢至典弃官収敛之负土成坟为立祠堂`】　臧均乞【`呉志诸葛恪诛临淮臧均乞曰均恨栾布不先请而专名以肆情得不诛为幸臣不敢率也`】　荀闿乞【`齐王诛故吏荀闿乞`】　増曹敞呉章【`见前`】　伯厚陈蕃【`东汉陈蕃被诛家口南徙复追至南安府城北灭之蕃故人朱伯厚収其地名陈墓`】　胡腾窦武【`武诛后府掾胡腾少师事武独殡行服収武孙为己子与聘娶还本姓`】　郭亮李固【`梁冀诛李固露尸于西衢弟子郭亮始童徃哭陈辞夏行亭长呼之亮曰义之所重何以相惧太后闻之聼収`】  

送  

原吹箫【`谈录周勃吹箫送`】　反哭【`杂记乡人五十者从反注优老也非乡人四十者亦从反哭逺也`】　晨防【`郑子蟜卒将公孙挥与禆灶晨会焉注会事也`】　以哀【`哀以送之`】如慕【`见前`】　不歌【`适墓不歌`】　多涕【`鲁襄公薨滕成公来会堕而多涕穆叔曰兆于死所矣`】　送台【`文送子长夜台`】　临穴【`诗临其穴惴惴其栗`】　待盈坎【`礼吊三十者执绋乡人五十者从反哭四十者待盈坎`】　不散送【`礼五十者不散送注送者不散麻也`】五侯治【`楼防出入五侯之门咸得欢心母防送治防车三千两人语曰五侯治防楼君卿`】  

千乗送【`剧孟母防送盖车千乗也`】　不避涂潦【`曲礼见四`】　四方来防【`后汉书郭泰字林宗卒四方之士千余人皆来会`】　名士赴哭【`晋阳秋荀粲亡时年二十九性简贵不与常人交接所交者皆一时俊杰至夕赴者才十余人同时知名士也哭之感动路人`】衰绖千余【`郑元别传元卒遗令薄自郡以下常受业者衰绖赴哭千余人`】　命驾抚棺【`范式字巨卿与张劭为友劭死式梦之曰吾已死某时子能送我乎式觉即服友服命驾而往及式未到劭引发中路而柩不进其母曰汝待巨卿也巨卿乗白马素车至抚棺曰元伯可进矣柩乃进式乃修墓种树而还劭字元伯`】　推辇归里【`申屠蟠始与王子居同在太学子居临没以身托蟠乃躬推辇送归乡里遇司从事于河巩从事义之为封使使送蟠不肯受投传于地而去事毕即还太学`】　巨卿可托【`后汉范式受业太学长沙陈平子病谓妻曰吾闻山阳有范巨卿烈士可以托吾没后但以尸埋巨卿户前乃裂素书以遗巨卿时式出还省书凄怆向坟悒哀哭以为死友营防平子妻儿自送防于临湘未至四五里委素书于棺上而去其兄弟闻之寻求不复见`】　元伯可进【`详前`】  

## 御定渊鉴类函卷一百八十二

礼仪部二十九【`吊　祭奠　赙赗　助丧披引绋　明噐　挽歌`】  

吊一  

增周礼太仆曰太仆掌三公孤卿之吊劳小臣掌士大夫之吊劳　原礼记曰知生者吊知死者伤知生而不知死吊而不伤知死而不知生伤而不吊吊丧不能弗问其所费　增礼统吊生曰唁吊死曰吊吊生谓之唁何非爲丧之位哭泣之事但嗟叹以言故谓之唁吊死谓之吊何素有恩礼无服属但致伤哀故谓之吊原礼记曰五十无车者不越疆而吊人吊于人是日不乐妇人不越疆而吊人行吊之日不饮酒食肉焉吊于葬者必执引若従柩及圹皆执绋丧公吊之必有拜者虽朋友州里舎人可也吊曰寡君承事主人曰临君遇柩于路必使人吊之大夫之丧庶子不受吊　增又曰诸侯吊于异国之臣则其君爲主诸侯吊必皮弁锡衰  

所吊虽已葬主人必免主人未丧服则君不衣锡衰贺循丧服要记曰始吊朝元端之服也皮弁绖素弁而加环绖也始死而往朝服者主人未变賔未可以变也又曰古之吊者皆因朝夕哭而入吊賔至主人即出  

中门外西面向北上拜賔入门即位于堂下当阶西面賔即位皆哭哭止主拜之　又曰大夫吊于大夫始死而往服朝禓裘如吉时也当敛之时而至则弁绖服皮弁之服以袭裘也主人成服而往则皮弁绖而加锡衰也大夫于士有朋友之恩乃得弁绖　谢兹丧服图曰夫王吊三公及三孤弁绖锡衰吊六卿弁绖锡衰吊大夫弁绖疑衰吊士弁绖缌衰吊畿内诸侯弁绖缌衰皇览逸礼曰君使大夫吊于国君礼锡衰衰裳弁绖有绖焉下大夫爲介亦如之士介者将命者缌麻裳弁绖异姓葛同姓麻　原挚虞决疑要注曰礼臣丧其父母则赴于君君吊之　又曰国家同姓王公妃主发哀于东堂凡使者监哀吊祭同姓者素冠帻白练深衣器用皆素吊祭异姓者服色器用不变也　又曰古素冠锡衰爲吊服今以白祫深衣爲服深衣即单衣也锡细麻防也　增通典曰吊賔至掌次者引之賔次賔着素服相者入告内外衰服相者引主人以下立哭于阼阶下妇人升哭于殡西相者引賔入立于庭北面西上爲首者一人进当主人东面立云如何不淑主人哭再拜稽颡爲首者复北面位吊者俱哭十余声相者引出少顷相者引主人以下各还次  

吊二  

原礼记曰卫将军文子之丧既除丧而后越人来吊主人深衣练冠待于庙垂涕洟子游观之曰将军文氏之子其庶几乎亡于礼者之礼也其动也中　增曾子吊于负夏主人既祖填池推柩而反之降妇人而后行礼従者曰礼与曾子曰夫祖者且也且胡爲其不可以反宿也　曾子袭裘而吊子游禓裘而吊曾子指子游曰夫夫也爲习于礼者也如之何其禓裘而吊也　哀公使人吊蒉尚遇诸途辟于路画宫而授吊焉曾子曰蒉尚不如杞梁妻之知礼也　原齐荘公袭莒于夺杞梁死焉其妻迎其柩于路而哭之哀庄公使人吊之对曰君之臣不免于罪则将肆诸市朝而妻妾执君之臣免于罪则有先人之敝庐在君无所辱命　增季孙之母死哀公吊焉曾子与子贡吊焉阍人爲君在礼弗内也曾子与子贡入于其廏而脩容焉子贡先入阍人曰乡者已告矣曾子后入阍人辟之渉内霤卿大夫皆辟位公降一等而揖之　曾子与客立于门侧其徒趋而出曾子曰尔将何之曰吾父死将出哭于巷曰反哭于尔次曾子北面而吊焉　原檀弓曰子张死曾子有母之丧齐衰而徃哭之或曰齐衰不以吊曾子曰我吊也欤哉注于朋友哀痛甚哭之非若凡吊　增晋献公之丧秦穆公使人吊公子重耳且曰寡人闻之亡国恒于斯得国恒于斯虽吾子俨然忧服之中丧亦不可久也时亦不可失也孺子其图之以告舅犯舅犯曰丧人无以爲寳仁亲以爲寳父死之谓何又因以爲利而天下其孰能说之孺子其辞焉　卫司徒敬子死子夏吊焉主人未小敛绖而往子游吊焉主人既小敛出绖反哭子夏曰闻之也与曰闻诸夫子主人未改服则不绖　原子夏丧其子而丧其明曾子吊之曰吾闻之曰朋友丧明则哭之　增左传曰琴张闻宗鲁死将往吊之仲尼曰齐豹之盗而孟絷之贼又何吊焉　晋顷公卒秋八月葬郑游吉吊且送葬魏献子使士景伯诘之曰悼公之丧子西吊子蟜送葬今吾子无二何故　家语曰季桓子死鲁大夫朝服而吊子游问于孔子曰礼乎孔子不答他日又问孔子曰始死则羔裘元冠者易之而已又何疑焉　孔子有母之丧既练阳虎吊焉私于孔子曰今季氏将大飨境内之士闻诸乎曰丘弗闻闻之虽在衰绖亦欲与往阳虎曰子谓不然乎季氏飨士不及子　原庄子曰荘子妻死惠子吊之则方箕踞鼓盆而歌曰察其始夲无生非徒无生也本无非徒无形也本无气变而有生今变而之死人且于巨室我嗷嗷随而哭之自以爲不通乎命故止之　增老耼死秦失吊之三号而出弟子曰非夫子之友耶曰然然则吊焉此可乎曰然始也吾以爲其人也而今非也向吾入而吊焉有老者哭之如哭其子少者哭之如哭其母彼其所以防之必有不蕲言而言不蕲哭而哭者是遁天倍情忘其所受　原汉书曰龚胜死有老父来吊其哭甚哀既而曰嗟乎薰以香自烧膏以明自销龚生竟夭天年非吾徒也遂趋而出莫知其谁　虞翻别传曰翻放弃南方自恨防斥当长没海隅生无可与语死以青蝇爲吊客天下一人知己者足以不恨以典籍自慰　挚虞决疑要注曰汉太胡广丧母天子使谒者以中牢吊祭具送葬魏司空陈羣丧母使者吊祭如故事又使黄门侍杜恕奉诏慰问　增蒋诩字元卿父丧有吊者盈门后母疾之不得止庐于侧作小庵往如旧庐受吊焉　续汉书曰郭泰字林宗退身隠居教授徒众甚盛丧母友人或千里来吊之　东观汉记曰祭遵病薨丧至河南诏遣百官皆以丧服往吊上车驾素服望城门举音遂哭哀恸不止复幸城门遇丧车曕望涕泣上亲临祠以太牢仪如孝宣帝临霍将军故事　谢承后汉书曰徐孺子不就诸公之辟及有丧者万里常吊于家预炙鸡一以一两绵絮酒中暴干以褁鸡径到所赴冢以水渍绵使酒气以鸡置前祭毕便去郭泰别传曰贾叔字子厚林亭乡人虽世有冠冕而性险害邑里患之林宗遭母忧叔来吊之而钜鹿孙咸直亦至咸直以林宗贤而受恶人吊心怪之不进而去林宗遽迎而谢曰贾子厚诚凶徳然洗心同善仲尼不逆互乡故许其进也叔闻之改过自厉终成善士　原又林宗有母丧徐稚往吊置生刍一束于庐前而去林宗曰此必南州徐孺子也诗不云乎生刍一束其人如玉吾无徳以堪之　增语林曰陈元方父丧形体骨立其母哀之以锦蒙其上郭林宗往吊见锦被而责之賔客絶百许日　原王隠晋书曰何邵为司徒薨养子岐为嗣袁粲吊岐岐辞以疾粲独哭而出曰今年决下婢子品王诠谓之曰知死吊死何必见生岐前多罪尔时不下今何公新亡便下岐品人谓中正畏强侮弱粲乃止　增邓粲晋记曰阮籍能为青白眼礼法之士輙以白眼对之宗正嵇喜康之兄也闻籍丧吊焉籍以不哭见其白眼喜不怿而退　晋中兴书曰周嵩兄顗既被害王敦使人吊嵩嵩曰亡兄天下之人为天下人所杀复何吊敦甚衔之　原陶侃传曰侃丁母艰在墓下忽有二客来吊不哭而退仪服鲜异知非常人遣随而看之但见双鹤舞而冲天也　増谈录曰丁晋公谓言尝见常武太原王公言先太师倾背时朝贤来相吊朱紫盈门惟徐左省独擕一麻袍角带于客位内更易后方入相吊以此知士大夫具朝服临哀吊问深不可也先太师即兵部侍祐也　孙公谈圃曰司马温公光薨当明堂大飨朝臣以致斋不及奠肆赦毕蘓子曕率同軰以往而程正叔固争引论语子于是日哭则不歌子瞻曰明堂乃吉礼不可谓歌则不哭也正叔又论司马温公诸孤不得受吊子瞻戏曰颐可谓燠糟鄙俚叔孙通闻者笑之  

吊三  

原白鹤【`陶侃事见吊二`】　青蝇【`虞翻事见吊二`】　服如爵【`吊弁绖服服如爵爵弁素冠而加环绖`】　髽而吊【`鲁妇人之髽而吊自败于台鲐始也`】　殷于圹　周于家【`殷人吊于圹周人吊于家示民不僭也`】　吊中庭【`孔子哭子路于中庭有人吊者而夫子拜之爲主也`】　吊牖下【`史鱼卒置尸牖下灵公吊焉详死丧`】　不越疆【`见吊一`】　不逾封【`檀弓妇人非三年之丧不逾封而吊`】　不及哀【`吊生不及哀`】　不特吊【`丧事不特吊畀者不特吊尊者谓烦也必俟朝夕哭时也`】　哀祸灾【`周礼大宗伯职云以吊礼哀祸灾郑注云祸灾谓遭水火`】　哀宼乱【`周礼大宗伯职云以防礼哀宼乱郑注云防忧也邻国相忧兵于外为宼作于内爲乱`】　三不吊【`檀弓死而不吊者三畏厌溺注畏人或以非罪罪已不能有以说之死之者厌行止危险溺不乗桥船`】　罚不吊【`宜吊不吊有司罚之`】　元冠不吊【`檀弓羔裘元冠夫子不以吊注云不以吉服而吊也`】　齐衰不吊【`子张事见吊二`】　三年而吊【`曾子问三年之丧吊乎夫子曰三年之丧练不羣立不旅行君子礼以饰情三年之丧而吊哭不亦虗乎`】功衰不吊【`三年之丧虽功衰不吊自诸侯达诸士如有服而将往哭之则服其服而往注功衰`】  

【`既练服也`】　庶子不吊【`大夫之丧庶子不受吊`】　鲁人不吊【`谷梁云周人鲁人皆有丧周人吊之鲁人不吊周人曰吾臣也使人可也鲁人曰吾君也亲之者也使大夫则不可也故周人吊鲁人不吊`】　越人来吊【`卫将军事见吊二`】　王吊巫前【`周礼丧祝职云王吊则与巫前郑司农注云丧祝与巫以桃厉执戈在王前`】　后吊祝前【`周礼丧祝职云若王后吊则与祝前郑注曰女巫与祝前后如王礼`】　爵弁纯衣【`白虎通云天子哭诸侯爵弁纯衣又曰遣大夫吊辞曰皇天降灾子独罹之呜呼哀哉`】　拥蹲踞【`符子云陶朱公丧其中子邻人往吊之朱公方拥膝蹲踞捧头而笑邻人曰闻有丧将唁子之哀朱公曰生不致哀死而唁何邻人之不通也`】　独哭而返【`裴楷别传云阮籍母丧楷往吊籍乃离丧位神气晏然纵情啸咏傍若无人楷便率情独哭毕而返`】　禓裘而吊【`子游事见吊二`】　画宫而吊【`蒉尚事见吊二`】　乗醉而入【`王恱字元达弱冠知名恃才縦酒放诞慕王澄为人妇父尝有惨恱乘醉吊之妇父哭恸恱与賔客十许人连臂被发祼身而入绕之三匝而出后为荆州刺史而卒`】　不前而反【`王羲之代王述为会稽太守少齐名而羲之轻述述母丧羲之心止一吊竟不重诣后言往吊入门主人哭不前而反欲以辱之述甚恨也`】　反哭而吊【`殷人既封而吊周人反哭而吊孔子曰殷已慤吾从周`】　阮籍母终【`晋阮籍母终裴楷往吊之籍醉登牀直视楷行吊礼毕去或问主人不哭何以行礼楷曰阮方外士我俗中士宜以仪轨自居时议以为两得其道也`】　王衍子丧【`山涛吊`】　増帝欲临吊【`髙士廉卒帝欲临吊房龄以帝饵金石谏不宜近丧帝曰朕有故姻戚之重君臣之分卿置勿言即从数百出长孙无忌伏马前陈士亷遗言乞勿临丧帝犹不许无忌至流涕乃还`】　以诗遗吊【`合璧事白居易卒宣宗以诗吊之`】　遣使防吊【`杨绾薨帝惊悼诏赠司徒遣使者册授欲及其未敛也遣百官防第吊`】　中使设祭【`张曲江既薨元宗追叹曰自公殁后不闻谠言发中使至韶州吊`】　中人临吊【`李嗣业卒葬日使中人临吊李吉甫卒自大殓至卒哭皆中人临吊`】　中临吊【`韩文李惟简讣至上悼怆罢朝遣中临吊`】　京官赴吊【`尉迟恭卒髙宗诏京官五品以上及朝集使赴第临吊`】　百官防吊【`孔光传云光薨公卿百官防吊　常衮华州刺史墓志百官临吊毕集孔光之门`】　原鼓琴而哭【`世说顾彦先平生好琴及丧家人尝以置灵牀上张季鹰往哭之不胜其恸遂径上其牀鼓作数曲竟抚琴曰顾彦先颇复赏此不因又大恸遂不吊丧主而出`】　置刍而去【`徐穉事见吊二又刘师知作沈侍中集序云遂使褐裘莫计寳剑无追痛此生刍同兹宿草九原方逺百身寜赎`】　增设席而吊【`孔帖卫大经蒲州人素善魏夏侯干童闻其母卒盛暑往吊或止之曰方夏渉逺不如致书答曰书能尽意耶比至干童以事出乃设席行吊礼不诣其家而还`】　赴者三万【`陈实字仲弓卒于家大将军何进遣使吊祭海内赴者三万余人制衰麻者以百数共刋石立碑谥为文范先生`】　仙人白鹤遥投士行之前　孺子鸡逺赴林宗之所　旧馆遇亡宣父尚犹出涕　同门在戚王丹未可忘情  

吊四  

原赋汉司马相如吊秦二世赋曰登陂陁之长坂入曾宫之嵯峩临曲江之隑洲望南山之参差岩岩深山之谾谾通谷豁兮谺泊淢靸以永逝注平皐之广衍观众之蓊薆览竹林之榛榛东驰土山北掲石瀬弭节容与歴吊二世持身不谨亡国失势信谗不悟宗庙灭絶呜呼操行之不得坟墓芜而不脩魂魄亡归而不食　晋傅咸吊秦始皇赋曰余治狱至长安观乎阿房而吊始皇曰伤秦政之为暴弃仁义以自亡搦纸申辞以吊始皇有姬失统命不于常六国既平奄有万方政虐刑酷如火之扬致周章之百万取发掘于项王疲斯民乎宫墓甚癸辛于夏商未旋踵而为屯麞麋乎庙堂国既防而莫扶孰阻兵之为强  

原文汉贾谊吊屈原文曰鸾鳯伏窜鸱枭翺翔谓随夷溷兮跖蹻为亷莫邪为钝兮铅刀为铦腾驾罢牛骖蹇驴垂两耳服盐车所贵圣人之神徳逺浊世而自藏使麒麟可系而羁岂云异夫犬羊　后汉蔡邕吊屈原文曰鸋鴂轩翥鸾鳯挫翮啄碎琬琰寳其瓴甋皇车奔而失辖执辔忽而不顾卒壊覆而不振顾抱石其何补晋潘安仁吊孟尝君文曰人防贵贱士无真伪延入  

如归望賔若企出握秦机入专齐政右□而嬴强左顾而田竞且以造化为水天地为舟乐则齐喜哀则同忧岂区区之国而大是谋之身而名利是求畏首畏尾东奔西囚志挠于木偶命悬于狐裘　晋陆机吊魏武帝文曰夫以廻天倒日之力而不能振形骸之内济世夷难之智而受困魏阙之下格于上下者藏于区区之木光于四表者翳乎蕞尔之土雄心摧于弱情壮图终于衰志长算屈于短日逺迹顿于促路曩以天下自任今以爱子托人威先天而盖世力荡海而防山厄何险而弗济敌何强而不残违率土以静寐戢弥天乎一棺惜内顾之纒绵恨末命之防详纡广念于履组尘清虑于余香结遗情之婉娈何命促而意长宣备物于虗器发哀音于倡矫戚容以赴节掩零泪而荐觞徽清而独奏进脯糒而谁尝悼繐帐之冥汉怨西陵之茫茫登雀台而羣悲贮羙目其何望览遗籍以慷慨献兹文而凄伤【`案魏武帝疾革持姫女而指季豹以示四子曰以累汝因泣下伤哉又曰吾媫妤伎人皆着铜雀台上施六尺牀下繐帐朝晡设脯糒之属月朔十五日輙向帐作伎汝等时时登铜雀台望吾西陵墓田又云余香可与诸夫人诸舎中无为学作履组卖也吾歴官所得绶皆着蔵中吾余衣裘可别为一藏不能者兄弟可共分之`】　又吊蔡邕文曰彼洪川之方割岂一篑之所堙故尼父之惠训智必愚而后贤谅智道之已妙曷信道之未坚忽甯子之保已效苌叔之违天冀澄河之逺日忘朝露之短年　晋庾阐吊贾生文曰飞荣洛汭濯颖山东质清浮磬声若孤桐琅琅其璞岩岩其信道居正天下为公方驾逸歩不以曲路期通是以张髙弦悲声柱落清唱未和而桑濮代作昔皐陶謩虞吕尚归昌徳恊允符乃应帝王夷吾相桓汉登萧张草庐三顾臭若兰芳奈何摧景飚风独丧厥明悠悠太素存亡一指道来斯通世往斯否吾哀其生未见其死敢不敬吊寄之渌水　宋袁淑吊古文曰贾谊发愤于湘江长卿愁思于园邑彦真因文以悲出伯喈衒史而求入文举防诞以殃速徳祖精宻而祸及夫然不患思之贫无苦识之浅士以伐能见斥女以骄色贻遣以往古为镜鉴以未来为鍼艾书余言于子绅亦何劳乎蓍蔡  

祭奠一  

增寄酹【`江溪龙浊醪一樽寄酹千里`】　荐醪【`骆賔王泉壤殊途幽明永隔感平生其若斯申絮酒傥聪明之不昧式荐箪醪`】　苹蘩蕰藻【`左传茍有明信涧溪沼沚之毛苹蘩蕰藻之菜可羞于王公可荐于神`】　蕙兰桂椒【`楚辞蕙肴蒸兮兰借奠桂酒兮椒浆`】　明齐溲酒【`仪礼嘉荐普淖明齐溲酒`】　樽酒簋贰【`权载之文樽酒簋贰涕零如雨`】　炙鸡往祭【`徐穉事见吊二`】　刲股致祭【`崔从太和六年卒下有刲肉以祭者乌重既殁士二十余人刲股致祭`】　斗酒只鸡【`曹操感太尉桥元知已及后经过其墓自为祭文曰承从容约誓之言殂逝之后路有经由不以斗酒只鸡相沃酹车过三歩腹痛勿怨虽临时戏笑之言非至亲之笃好胡肯为此哉`】白粥生刍【`吕才母丧以哀毁卒通人余令以白粥元酒生刍祭路世人哀之`】　设位  

沃馈【`李勉尝引李廵张参在幕府后二人卒至宴余乃设虗位沃馈之`】　过墓奠祭【`贾黄中谈录白傅葬龙门山河南尹卢贞刻醉吟先生传立于墓侧今洛阳士庶及四方游人过其墓者必奠以巵酒冡前方丈之土常成泥泞`】　食遣奠【`唐史莱国公杜如晦薨太宗诏虞世南为制碑文后因食瓜羙怆然悼之遂辍食瓜奠于灵座`】　敕往祭【`髙士廉卒方寒食敕尚宫以食四轝往祭`】命使吊词【`辛云京卒及葬命使吊词时将祭者七十余幄丧车余晷乃得去`】　遣使  

设祭【`明皇幸蜀一日登髙山望秦川谓髙力士曰吾听张九龄言不至此遣使祭之`】  

祭奠二  

增文唐韩愈祭亡友栁子厚文曰嗟嗟子厚而至然耶自古莫不然我又何嗟人之生世如梦一觉其间利害竟亦何校当其梦时有乐有悲及其既觉岂足追惟凡物之生不愿为材牺樽青黄乃木之灾子之中弃天脱馽羁玉佩琼大放厥词富贵无能磨灭谁纪子之自着表表愈伟不善为斲血指汗顔巧匠旁观缩手防间子之文章而不用世乃令吾徒掌帝之制子之视人自以无前一斥不复羣飞刺天嗟嗟子厚今也则亡临絶之音一何琅琅徧告诸友而寄厥子不鄙谓余亦托以死凡今之交观势厚薄余岂可保能承子托非我知子子实命我尤有神寜敢遗堕念子永归无复来期设祭棺前矢心以辞　宋苏轼撰哲宗祭司马温公文曰元丰之末天歩维艰社稷之卫内外所属惟是一老屏予一人名髙当世行满天下措国于泰山之安下令于流水之源嵗月未周纪纲畧定天若相之又复夺之殄瘁之哀古今所共知之者神考用之者圣母驯致其道太平可期长为宗臣以表后世往奠其葬庶知予懐又祭欧阳文忠文曰公之于世六十有六年民有父母国有蓍斯文所传学者有师君子有所恃而不恐小人有所畏而不为譬如大川乔岳虽不可见其运动而功利之及于物者盖不可以数计而周知今公之殁也赤子无所仰庇而朝廷无所稽疑君子无与为善而小人沛然自以为得时譬如深山大泽龙亡而虎逝则变怪百出舞防鳝而号狐狸昔公之未用也天下以为迟及其释位而去也莫不冀其复用至于请宅而归也莫不怅然失望而犹庶几于万一者幸公之未衰孰谓公无复有意于斯世也奄一去而莫予追惟厌世之溷浊洁身而逝乎将民之无禄而天莫之违昔我先君懐寳避世非公则莫能致而不肖无状受教门下者十有六年于斯闻公之丧义当匍匐而往吊而懐禄不去愧古人以忸怩缄辞千里以寓一哀而已盖上以为天下恸而下以哭吾私　欧阳永叔祭尹师鲁文曰嗟夫师鲁辩足以穷万物而不能当一狱吏志可以挟四海而无所措其一身穷山之崖野水之濵猿猱之窟麋鹿之羣尤不容于其间兮遂即与而为邻嗟乎师鲁世之恶子之多未必若爱子者之众何其穷而至此兮得非命在乎天而不在乎人方其奔防斥逐困扼艰屯举世皆寃而语言未尝以自及以穷至死而妻子不见其悲忻用舍进退屈伸语黙夫何能然乃学之力至其握手为诀隠几待终顔色不变笑言从容死生之间既以能通于性命忧患之至宜其不累于心胸自子云逝善人宜哀子能自达予又何悲惟其师友之益平生之旧情之难忘言不可究嗟夫师鲁自古有死皆归无物惟圣与贤虽埋不没尤于文章焯若星日子之所为后世师法子于众人最爱予文寓辞千里侑此一樽兾以慰子闻乎不闻　又祭苏子美文曰子之心胸蟠屈龙蛇风云变化雨雹交加忽然挥斧霹雳轰车人有之心惊胆落震仆如麻须霁止而回顾百里山川草木开发萌芽子于文章雄豪放肆有如此者吁可怪嗟乎世人知此而已贪恱其外不窥其内欲知子心穷逹之际金石虽坚尚可破碎子于穷逹始终仁义惟人不知乃穷至此蕴而不见遂以没地独留文章照耀后世嗟世之愚掩抑毁伤譬如磨鉴不灭愈光一世之短万世之长其间得失不待较量哀哀子羙来举予觞　朱元晦祭刘恭父枢宻文曰呜呼天胡付公以瓌竒俊伟之材而不并假以耆耋期耄之寿胡位公以枢宻屛藩之重而不遂畀以弥纶辅賛之权使功名若极富贵而无欲实则抱忧叹以终天此中外志义之士所以闻公之薨皆失声而相吊或虽未识公靣而亦不自知其涕泗之流涟者也呜呼惟公生有异贤早擢巍科退而自保弗竞弗哗屈首受书典学于家内充其羙外振厥华暨登王朝遂掌纶綍献纳绸缪訏谟宻勿忤权触要无所回屈帝眷弗丰报政三年邹鲁其风帝曰来归本我兵柄曾不几时咨以大政公奋其庸帝虚以听张磔宏纲塞絶僭令道直身危突不暇黔出临两镇威惮恩渐嬉于堂遽哭于苫恩诏起之有竦其詹公卧弗承帝悉其孝曰究汝哀来觐来教公言益切公守不挠抚于潭亦显其效乃迁建业民病以饥公不寝食起坐嗟咨方畧既张恵术四施曾有流莩化为充肥帝嘉乃勲加劳进律倚毗方深遽告以疾忠无隠情谏有遗笔帝惊罢朝悼此良弼呜呼我以孤童来托公家公不我鄙劝道有加公姿鸾鹄我性麏防岂无异同卒莫疵瑕公之知我亦晚而最迨其永归手札告戒褒徳抚孤古昔所艰并以诿我我其敢安念昔帝师为国死义亚傅承之夷险一致屏山虽隠亦岂忘世公龚其传克广无替矧予之懐窃究终始愿言思公曷其有已呜呼昔诵离骚举公觞兮今拜以哭酹公堂兮私情公义两怛伤兮神灵不昧尚克鉴予之衷肠兮　又祭刘恭父枢宻文曰在昔嵗次公病欲絶自力为书来告永诀上言国家雠耻未雪冡骨易枯此恨难灭次念遗阡丰碑未掲谓我铭之以永前烈下及诸孤羁贯在列谓我教之他靡顾谒三复悲号心膂贯彻闻公是日三简并拆拜防千言忠愤是泄我虽不武实撃其节又惟公家忠孝阀阅纪徳铭功曷取凡劣谅以孤生防罹祸孽蒙被前恩欲报防竭故畧其愚以累斯碣方将渉笔叙次铺列属其来西旷日引月迄今乃成事伟词拙逺荐陈之如听予决想像两公感涕推咽顾念滞留尘土羁绁莫相嗣人讲贯劘切以此负公一饭噎顷为迎师寄此笔舌比闻授受稍契磁铁尚其不厌习久而恱卒大公门缓此忧惙山瓢往酹野蓛并设老泪如倾逺寄情血　又祭张敬夫殿撰文曰我昔求道未获其友蔽莫予开吝莫予剖盖自从公而观于大业之规模察彼羣言之纷紏于是相与切磋以究之而又相厉以死守也呜呼敬夫竟弃予而死也耶惟公家传忠孝学造精微外为军民之所属望内为学者之所依归治民以寛事君以敬正大光明表里辉映自我观之非惟十驾之弗及盖未必终日言而可尽也矧闻公丧痛彻心膂缄辞寄哀不遑他语顾闻公之临絶手遗防以纳忠召賔佐而与诀委符节以告终盖所谓得正而毙者又凛乎其有史鱼之风此犹足以为吾道而増气抑又可以上悟于宸聪又闻公于此时属其弟以语予用斯文以为寄意恳恳而无余顾何徳以堪之然敢不竭其庸虗并矢词以为报尚精爽其鉴兹　又祭张敬夫文曰自孔孟之云逺圣学絶而莫继得周翁与程子道乃抗而不坠然微言之辍响今未及乎百嵗士各私其所闻已不胜其乖异嗟惟我之与兄脗志同而心契或面讲而未穷又书传而不置盖有我之所是而兄以为非亦有兄之所然而我之所议又有始所共向而终悟其偏亦有早所同挤而晚得其味盖缴纷往反者几十余年末乃同归而一致由是上而天道之微逺而圣言之秘近则进修之方大则行蔵之义以兄之明固已洞照而无遗若我之愚亦幸切窥其一二也然兄乔木之故家而我衡茅之贱士兄髙明而宏博我狷狭而迂滞故我尝谓兄宜以是而行之当时兄亦谓我盍以是而传之来裔盖虽隠显之或殊实则交需而共济不惟相知之甚审抑亦自靖而无愧呜呼孰谓乃使兄终在外以违其心予亦见縻于斯而所愿将不遂也政使得间以就其书是亦任左肱而失右臂也伤哉吾道之穷予复何心于此世也惟脩身补过以毕余年庶有以见兄于下地也闻兄之葬而不得临独南望长号以寄此酹也惟兄怜而鉴之尚有以辅予之志也　又祭吕伯恭著作文曰呜呼天降害于斯文何其酷耶往嵗已夺吾敬夫今者伯恭胡为又至于不淑耶道学将谁使之振君徳将谁使之复后生将谁使之诲斯民将谁使之福经说将谁使之继事记将谁使之续耶若我之愚则病将谁为之箴过将谁为之督耶然则伯恭之亡曷为而不使我失声而惊呼号天而恸哭耶呜呼伯恭有蓍之智而处之若愚有河汉之辩而守之若讷有云梦之富而不以自多词有黼黻之华而不易其出此固今人之所难而未足以议兄之彷佛也若乃孝友絶人而勉励如弗及恬澹寡欲而持守不少懈尽言以纳忠而羞为讦秉义以节躬而耻为介是则古之君子尚或难之而吾伯恭犹欿然而未肻以自大也盖其徳宇寛洪识量闳廓既海纳而渊澄岂澄清而挠浊矧涵濡先训诏文献于厥家又隆师而亲友极讨论之幽遐所以禀之既厚而飬之深取之既博而成之粹宜所立之甚髙亦无求而不备故其讲道于家则时雨之化进位于朝则鸿羽之仪造辟陈谟则宣公独御之对承诏奏篇则右尹祈招之诗上方虚心而听纳众亦注目其敷施何时之不遂遽遘疾而言归一卧以三年尚左图而右书间逍遥以曵杖恍沂上之风雩众咸喜其有瘳兾卒摅其素蕴不则传道以著书抑亦后来之程凖何此望之难必奄一夕而长终增有之殄瘁极吾党之哀恫　又祭郑自明文曰比年以来士气衰弱观时俯仰随势前却其心有一身而无天下其口有唯唯而无谔谔伟哉自明之为人信所谓喧啾百鸟之羣忽见秋天之一鹗者也盖自其布衣而已有忧天下之心其揖让人主之前则直欲排佞幸之朋从而折其角其言明白切至磊磊落落愤激峻厉峣峣岳岳明主所为虚心而嘉叹羣公所为变容而骇愕善所为喜幸而心开邪党所为戚嗟而气索伟哉自明之为人凛乎其有古诤臣之风求之近世则措之邹陈之间而无怍者也夫何天命之不延竒祸一朝而遽作使前之悲者喜而喜者悲纷庆吊之交错惟平生之忠赤谅虽死而不忘跪陈情于一酹词与泪以俱伤  

赗一  

原春秋说题辞曰知生则知死则赗　谷梁传曰车马曰赗货财曰注赗覆也车马覆载人也助也所以助营凶事　增通典曰凡使者立于大门外之西东面从者以篚奉元纁束帛立于使者之西南俱东面凡通货赗相者入告主人立哭相者进主人前东面受命出诣使者前西面曰敢请事使之从者以篚进诣使者前西向以授使者退复位使者曰某封某官某子使某相者入告出曰孤某须矣相者引使者入立于内门外之西东面主人止哭使者少进东面曰某封若某官使某主人哭再拜使者少进坐委之兴复位掌事者进坐举之兴以东使者出主人送拜  

赗二  

原副意【`白虎通助也赗者赴也所以助生送死追思终副至意也`】　贵诚【`礼伯髙之丧孔氏之使者未至冉子摄束帛乘马而将之孔子曰异哉徒使我不诚于伯髙注云礼贵诚信`】　赠死【`传赠死不及尸非礼也`】　补丧【`周礼宰夫供赗并器币凡诸侯丧补之注补助不足之意`】书方【`书赗于方书遣于策注方版也策简也`】　问费【`礼吊丧不能不问其所费`】　归布【`檀弓孟献子之丧司徒旅归四布注旅下士也使归四方布`】　用币【`鲁人之赠也三元三纁广尺长终幅注言失之也赠用制币元纁束币`】　脱骖【`檀弓孔子之卫遇馆人之丧入而哭之哀使子贡脱骖而之子贡曰于门人之丧未有所脱骖脱骖于馆人无乃已重乎子曰予向者入而哭之遇于一哀而出涕予恶夫涕之无从也小子行之言人尽哀是以恩厚待我我为之哀是以恩有施惠`】　遗缣【`后汉王丹子有同门生丧亲往吊之公怒挞之令遗缣而已或问之丹曰交友之难终也`】　陈路车【`上介赗陈路车`】　陈乗黄【`礼陈乗黄大路于中庭北辀执圭将命`】　增给绢布【`房龄薨给以绢二千叚粟三千斛`】　赐粟帛【`孔巢父卒赐其家粟帛存防之`】　原无亲受【`者既受命坐委之摈者举之主人无亲受也`】　原渉让【`汉原渉字仁先父为南阳太守时二千石死官赋敛送皆千万已上妻子受之以定产业渉乃让南阳送行丧庐冡于是知名`】　何竝戒【`何竝受颍川守召丞作先书告子昭曰吾生素餐日久虽得勿受注先书先遗令也`】　王戎辞【`本传王浑为凉州刺史卒故吏赠数百万其子戎辞而不受由是显名`】　不入庙门【`礼赗马不入庙门以其主于死者也`】　班诸兄弟【`礼子栁之母死既葬子硕欲以布之余具祭器子栁曰不可吾闻之君子不家于丧请班诸兄弟之贫者`】　增裴度赗缛【`裴度薨赗礼为缛`】李勣赠厚【`李勣卒帝曰勣奉上忠事亲孝歴三朝未尝冇过性亷谨不立产业今亡当无赢赀`】  

【`有司其厚赠之`】　给俸为赗【`郑余庆卒帝知其贫特给一月俸料为赗禭`】　赙布尤厚【`崔敦礼卒髙宗为举哀云龙门布秘器尤厚`】　原求赙非正【`谷梁传武子来求赙归死者曰归生者曰赗曰归之正也求之非正也`】　读赗非古【`檀弓曾子曰读赗非古也`】　增麦舟助【`范文正公遣子尧夫至姑苏取麦五百斛舟次丹阳见石曼卿云三丧欲葬无可谋者尧夫以麦舟与之到家文正曰东呉见故旧乎曰曼卿三丧未举方滞丹阳时无郭元振无可告者文正曰何不以麦舟与之尧夫曰付之矣`】　资钱治丧【`郭震字元振魏州人在太学时家中送资钱四十万防有缞服叩门者自言五世未愿假以治丧元振举与之无少吝亦不质其姓氏　河东栁先生仲涂少时縦饮酒肆坐侧有书生接语乃以贫未能其父母将谒魏守王公祐求资以办事先生问费几何曰得钱二十万可矣先生曰子姑就舎吾且为子谋之罄其资得白金百两钱数万以遗之议者以郭代公之义不能逺过`】　原赗赠含【`礼`】　车马货财【`详赗一`】　增不受赗【`后汉书曰鲁恭字仲康父期为武陵太守卒于官恭年十二昼夜号踊声闻郡中无所受乃归服丧礼过成人　又羊续为南阳太守徴为太常未及行防病卒遗书薄敛不受赗遗旧典二千石卒官赠百万府丞焦俭遵续先意一无所受诏书褒羙勅太山太守以府钱赐续家　齐书曰张稷所生刘先假琅琊黄山建武中改申葬礼助委积于时虽不拒絶事毕随以还之　又江斆卒遗令不受诏钱三万布百匹子蒨启遵斆命不受诏嘉羙之从其所请`】　脱衣为赠【`齐书曰张融有孝义父畅临终谓诸子曰昔丞相事难吾以不同将见杀縁司马竺超人得活尔等必报其子后超人孙微冬月母丧居贫融吊之悉脱衣以为赠披牛被而反`】  

赗三  

增诗宋苏轼赠李宪仲哀词并叙曰同年友李君讳惇字宪仲贤而有文不幸早世轼不及与之游也而识其子廌有年矣廌自阳翟见余于南哀泣曰吾祖母母马前母张与君之丧皆未葬贫不敢以饥寒为戚顾四丧未举死不瞑目矣适故人梁先吉老闻余将归耕阳羡以绢十匹丝百两为赆辞之不可乃以遗廌曰此亦仁人之餽也既又作诗以告知君与廌者庶几皆有以助之廌年二十五其文晔然气节不凡此岂终穷也哉诗云大梦行当觉吾年特未满遑哀已逝人长眠寄孤馆念我同年生意长日月短盐车困骐骥烈火废圭瓉后生有竒骨出语已精罕萧然野鹤姿谁复识中散有生寓大块死者谁不窽嗟君独久客不识黄土暖惟衣助孝子一溉滋汤旱谁能脱左骖大事不可缓　又赠章默并序曰章默居士字季明生公侯家才性髙爽弃家求道不蓄妻子与世无干有父母兄弟之丧贫不能举以是眷眷世间不能无求于人余深哀悼焉是有以少助之又取其言为诗以赠其行庶几有哀之者诗云章子亲未葬余生抱羸疾朝吟噎邻里夜泣腐茵席前年黑花生今嵗白髪出身随日月逝恨与天地毕愿求不毛田亲筑晓夜室难从王孙祼未忍夏后堲五陵多豪士百万付一掷心知义则难甘就贫友乞不辞毛髪施行自丘山积此志茍朝遂夕死真不灭誓求无生理不践有为迹弃身尸陁林乌鸢任狼藉  

助丧  

原主办【`汉项梁在吴呉人丧梁尝主办部署豪杰后校尉一人不得官自言梁曰某时丧使公主某事不能办云云众乃服之`】　执事【`吊非从主人言必助主人执事`】　助原壤【`原壤之母死夫子助之沐椁`】　助孟氏【`传曰孟氏将辟籍除于氏氏使正夫助之`】　致金纳贝【`适公卿之丧则曰听役于司徒臣如致金玉货贝于君则曰致马资于有司敌者曰赠从者臣为君丧纳货贝于君则曰纳甸于有司`】　先往后罢【`陈平家贫每助丧以先往后罢为助`】  

披引绋  

原葛绋【`传曰敬嬴旱无麻始用葛绋注引柩则用之`】　榆沈【`以榆汁置车下则滑而易进也`】设披【`仪礼曰设披披络棺也`】　设拨【`孺子□之丧哀公欲设拨注拨以引柩车所谓绋也`】执引【`吊于葬者必执引若从柩及圹皆执绋注庙中曰绋在涂曰引同名异言`】　劝防【`周礼`】  

【`丧祝掌大丧劝防之事郑司农云劝防引柩也注谓劝犹倡率前引者防谓执备倾毁`】  

明器  

原刍灵【`孔子谓为明器者知丧道矣备物而不可用也哀哉死者而用生者之器不殆于用殉乎哉其曰明器神明之也涂车刍灵自古有之明器之道也注刍灵束茅为人马也`】　俑者【`礼孔子谓为刍灵者善谓为俑者不仁不殆于用人乎哉注俑偶人也有面目似生人也`】　神器【`孔子曰之死而致死之不仁而不可为也之死而致生之不智而不可爲也是故竹不成用瓦不成味木不成斲琴瑟张而不平笙竽备而不和有钟磬而无簨簴其曰明器神明之也`】　器【`礼仲宪曰夏后氏用明器示民无知也殷民用祭器示民有知也周民兼用之示民疑也曾子曰其不然乎其不然乎夫明器器也祭器人器也夫古之人胡为而死其亲乎`】　附于棺【`檀弓子思曰三月而凡附于棺者必诚必信勿之有悔马耳矣注附棺明器也`】　异于人【`释名云送死之器曰明器神明之器异于人也`】　既殡布【`既殡旬而布材与明器`】　爲葬备【`凶器`】　多陈省纳【`丧服小记云陈器之道多陈而省纳之可也省陈而尽纳之可也`】　有形无实【`盐铁论云古者明器有形无实示民不用也`】  

挽歌一  

增纂文曰薤露今人挽歌　续汉书礼仪志曰礼登遐羽林孤皃巴俞擢歌者六十人　晋书礼志曰汉魏故事大丧及大臣之丧执绋者挽歌新礼以为挽歌出于汉武帝役人之劳歌声哀切遂以为送终之礼虽音曲摧怆非经典所制违礼衔枚之义方在号慕不宜以歌为名除挽歌挚虞以为挽歌因倡和而为摧怆之声衔枚所以全哀此亦以感众虽非经典所载是歴代故事诗称君子作歌惟以告哀以歌为名无所嫌宜定新礼如旧  

挽歌二  

原于寳捜神记曰挽歌者丧家之乐执绋者相和之声也挽歌词有薤露蒿里二章出田横门人横自杀门人伤之为悲歌言人如薤上露易稀灭也亦谓人死精魂归于蒿里至李延年乃分为二曲薤露送王公贵人蒿里送士大夫庶人使挽柩者歌之【`又有长歌短歌言寿命长短不可妄求`】晋公卿礼秩曰安平王葬给挽歌六十人诸公及开  

府给三十人　谢绰拾遗录曰太祖尝召顔延之传诏频日寻覔不值太祖曰但酒店中求之自当得也传诏依防访覔果见延之在酒肆躶身挽歌了不应对他日醉醒乃往　宋书范曅为吏部元嘉元年彭城王大妃薨将祖夕僚故并集东府晔与司徒左曹属王琛及弟司徒祭酒广夜中酣饮开北牖听挽歌为乐彭城王义康大怒左迁宣城太守　梁书谢几卿普通六年诏西昌侯藻督众军北侵几卿启求行擢为藻军师长史军至涡阳退败几卿坐免官居宅在白扬石井宅中交好者载酒从之客恒满坐时左丞庾仲容亦免归二人意相得并肆情诞縦或乘露车歴游郊野醉则执铎挽歌不屑物议　增北史曰文宣帝丧朝士多作挽歌十首择其善者用之魏等不过一二篇惟卢思道得八篇故时号八挽卢　承天皇帝倓追号迎丧既至李泌为挽词二述倓志命挽士歌之　卫国文懿公主薨帝素所爱自制挽歌羣臣毕和　代宗皇后独孤氏薨诏羣臣为挽词帝择其尤悲者歌之　东坡云嵗在庚辰六月予与少游相别于海康意色自若与平日不少异但自作挽词一篇人或恠之予以为少游齐生死了物我戏出此语其言过矣此言惟渊明可以当之少游因迁谪而作此词岂若是乎　广异记沈亚之梦为秦穆公防女弄玉壻公主死应教作挽歌曰泣一枝红生同死不同金钿坠芳草香绣满春风白日闻箫处髙楼明月中梨花寒食夜深闭翠微宫　姚合谓沈亚之曰吾玉女生者元和初夕梦游呉侍呉王久闻宫中出辇鸣笳箫撃鼓言西施王悲悼不止立诏问客作挽歌词生应教为词曰西望呉王阙云书鳯字牌连江起朱帐择地葬金钗满地红心草三层碧玉阶春风无处所凄恨不胜懐词进王甚喜之及寐能记其事  

挽歌三  

原虞殡　田歌【`左传曰呉与齐战齐人公孙夏将战命其徒歌虞殡杜预注云虞殡歌示必死　谯周法训曰今有挽歌者髙帝召田横至于尸鄊自毙从者挽至宫不敢哭故为此歌以寄哀音`】松云　薤露【`江智泉宣贵妃挽歌曰桂襚来尘寂筵爼竟虗存云松方霭露风草已声原　温子升相国清河王挽歌曰髙门讵改辙曲沼尚余波何言吹楼下翻成薤露歌`】　铃唱　绋讴【`檀道鸾续晋阳秋曰武陵王晞未败四五年中喜为挽歌自摇大铃使左右倡和　庄子曰绋讴所生必于斥苦司马彪注曰绋引踈索也斥慢缓苦用力也引绋所有讴者为人用力慢缓不齐促急也`】　梁防袁游【`司马彪续汉书曰大将军梁商三月上巳日防洛水倡乐毕极终于薤露之歌坐中流泪　裴`】  

【`启语林曰张湛好于斋前种松飬鸲鹆袁山松出游好令左右行挽歌时人谓张屋下陈尸袁道上行殡`】桓伊挽歌　傅元哀词【`裴启语林云袁山松善音乐旧歌有行路难曲辞踈质山松好之乃文其辞句婉其节奏每因酣醉继歌之听者流涕初羊昙善唱乐桓伊能挽歌及山松行路难继之时谓之三絶　傅元七哀诗曰杳杳三泉室冥冥长夜台`】　增延年二曲　思道八篇【`并详挽歌二`】  

挽歌四  

增州人歌挽【`韩文董公之薨也汴州人歌之浊流洋洋有辟其郛阗道欢呼公来之初今公之归公在丧车`】　自制挽歌【`详挽歌二`】　梦作挽歌【`详挽歌二`】　门生挽送【`汉记邓薨皇太后临其丧皆曰门生挽送`】  

挽歌五  

原诗古挽歌辞曰薤上朝露何易晞露晞明朝更复结人死一去何时归　又曰蒿里谁家地聚敛魂魄无贤愚伯一何相催促人命不得少踟蹰　魏缪挽歌诗曰生时游国都死没弃中野朝发髙堂上暮宿黄泉下白日入虞渊悬车息驷马造化虽神明安能复存我形容稍歇灭齿髪行长堕自古皆有然谁能离此者又挽歌辞曰寿堂何冥冥长夜永无期欲呼舌无声欲语口无辞　晋陆机挽歌辞曰流离亲友思惆怅神不泰素骖停轜轩元驷骛飞盖哀鸣兴殡宫迟廻悲野外魂舆寂无响但见冠与带备物象平生长旌谁为斾悲风鼓行倾云结流蔼振筞指灵丘驾言从此逝　又挽歌辞曰魂衣何盈盈旗旐何习习父母拊棺号兄弟扶筵泣灵轜动轇□龙首矫崔巍挽歌挟毂唱嘈嘈一何悲浮云中容与飘风不能廻渊鱼仰失梁征鸟俯坠飞　又王侯挽歌辞曰孤魂虽有识冥漠难为符操心元芒内注血贻区　又士庶挽歌辞曰陶犬不能吠瓦鸡焉能鸣安寝曾丘下时闻板筑声　又挽歌诗曰中闱且勿諠听我薤露诗生死各异伦祖载当有时舎爵两楹位启殡进灵轜饯饮怅莫反出宿归无期　又挽歌诗曰重阜何崔巍元庐窜其间磅礴立四极穹隆放苍天侧听阴沟涌卧观天井县圹宵何辽廓大暮安可晨人往有返嵗我行无归年昔居四民宅今托万邻昔为七尺体今成灰与尘金玉素所佩鸿毛今不振丰肌享蝼蚁妍姿永夷泯寿堂延魑魅虗无自相賔蝼蚁尔何怨魑魅我何亲拊心痛荼毒永叹莫为陈　又傅元挽歌辞曰人生尠能百哀情数百端不幸婴笃疾凶候形素顔衣衾为谁施束带就阖棺欲悲泪已竭欲辞不能言一去永不返长夜何漫漫　又挽歌曰灵坐飞尘起魂衣正委移茫茫丘墓间松柏郁参差明器无用时桐车不可驰平生坐玉殿殁归幽都宫地下无满期安知秋与冬　又挽歌曰路栁夹灵轜旟旐随风征车轮结不转百驷齐悲鸣　晋陶潜挽歌曰有生必有死早终非命促昨暮同为人今旦在录魂气防何之枯形寄空木娇儿索父啼良友抚我哭得天不复知是非安能觉千秋万嵗后谁知荣与辱但恨在世时饮酒不得足　在昔无酒饮今但湛空觞春醑生浮蚁何时更能尝肴案盈我前亲旧哭我旁欲语口无音欲视眼无光昔在髙堂寝今宿荒草乡一朝出门去归来夜未央　荒草何茫茫白杨亦萧萧严霜九月中送我出逺郊四面无人居髙坟正嶣嶤马为仰天鸣风为自萧条幽室一以闭千年不复朝千年不复朝贤逹无奈何向来相送人各自还其家亲戚或余悲他人亦已歌死去何所适托体同山阿　北齐祖孝征挽歌诗曰昔日驱驷马谒帝长杨宫旌悬白云外猎红尘中今来向漳浦素盖转悲风荣华与歌笑万事尽成空　君王原刘祎之孝敬皇帝挽歌诗曰戒奢虗蜃辂号纪鸿名地叶苍梧野途经紫聚城重照掩寒色晨飚断曙声一随仙骥逺雪露愁阴生　增唐郑丹明皇挽歌曰律歴千年防车书万里同固期常戴日岂意厌观风地惨新疆理城推旧战功山河万古壮今夕尽归空　又肃宗挽歌曰国以重眀受天从谅闇移诸侯方北面白日又西驰龙影当泉落鸿名向庙垂永言青史上还见载无为李端代宗挽歌曰祖庭三献罢严卫百灵朝警跸移  

前殿宫车上渭桥寒霜凝羽葆野火咽笳箫已向新京兆谁云天路遥　白居易徳宗挽歌曰执象宗元祖贻谋启孝孙文髙柏梁殿礼薄覇陵原宫仗辞天阙朝仪出国门生成不可报二十七年恩　又曰虞帝南廵后殷宗谅闇中初辞钟地已闭望仙宫晓落当陵月秋生满斾风前星承帝座不使北辰空　又曰梦减三龄夀哀延七月期寝园愁望逺宫仗哭行迟云日添寒惨笳笙向晚悲因山有遗诏如汉文时　刘禹锡徳宗挽歌曰出震清多难乗时播大钧操弦调六气挥翰动三辰运偶升天日哀深率土人瑶池无辙迹谁见属车尘　又曰鳯翣拥铭旌威迟异吉行汉仪陈秘器楚挽咽繁声驻綍辞清庙凝笳背直城惟应晋内传知是向瀛　元稹顺宗挽辞曰不改延洪祚因成揖让朝讴歌同戴启遏宻共思尧雨露施恩广梯航防遥号弓那独切曾感昔年招　又元稹宪宗挽歌辞曰国付重离后身随十圣仙北辰移帝座西日到虞泉方丈言虗设华胥事渺然触鳞曾在宥偏哭堕髯前　张祜宪宗挽歌曰呜咽上攀龙升平不易逄武皇虚好道文帝未登封寿域无千载泉门是九重桥山非逺地云去莫疑峯　白居易奉敇撰进开成大行皇帝挽歌曰晏驾辞双阙灵仪出九衢上云归碧落下席苍梧蓂晚余尧歴新启夏圗三朝连棣蕚从古帝王无　又曰严恭七月礼哀动万人心地感腾秋气天愁结夕阴湖龙渐逺蒙汜日初沉惟有云韶乐长留治世音　宋王元之太宗挽歌曰卜世知无极上仙安可寻祝尧违众望传启合天心陵柏萧骚韵阶茅寂寞阴何人开殿阁尘暗九琴　又曰日到虞泉路天从杞国崩去年寿寕节今夕永熙陵薤露悲风起松阡苦雾凝龙髯攀不及千古恨难胜　王安石仁宗挽词曰去序三朝圣行崩万国天忧勤无旷古治洽最长年仁育齐髙厚哀思罄幅员欲知千载羙道徳冠遗编　又曰凭几微言絶羣臣涕泗挥哀号三级陛缟素九重围天上仙游逺宫中御座非最悲帷幄侍不复未明衣　又曰厌代人间世神天上游遽然虚五座不复望殊旒待旦移巾帻饔人改膳羞寻常飞白几寂寞暗尘浮　又曰同羣方至因山七日催永违天日表空有肺肝摧帐殿流苏卷铃歌薤露哀宫中垂晓轫西去不更囬　欧阳修仁宗挽词曰王者居尊本无外由来天下以为家六龙白日乗云去何待金钱买道车　又曰都人扰扰塞康庄西送灵车过苑墙金药成龙已去人间惟有防拖肠又曰素幙悠悠逗晓风行随哀挽出深宫妃嫔莫向苍梧望云在昭陵洛水东　又曰叨陪法从最多年惯听梨园奏管弦从此无因瞻黼座惟应魂梦到钧天　黄庭坚神宗挽词曰文思昭日月神武用雷霆制作深垂统忧勤减梦龄孙谋开二叶末命对三灵今代谁班马能书汗简青　又曰钓筑贤辅天人与圣能辉光唐六典度越汉中兴百世神宗庙千秋永裕陵帝乡无马迹空望白云乘　又曰昔在基皇极师臣论九畴丘陵忽为谷天地不藏舟河洛功无憾幽燕筞未嗣皇朝万国任姒正兴周　叶适髙宗挽词曰何止超前代功隆道更尊几同造区夏还复整乾坤黄屋尧年度青山禹穴昏遗民犹望幸泪血洒中原　朱熹孝宗挽章曰乾坤归独御日月要重光遽移丹极仗便上白云乡九月哀同切孤臣泪特滂讵因逄舜日曾得厠周行但忆彤墀引频趋黼座旁衮华叨假宠缟素识通丧似用盐梅契还嗟贝锦伤戴盆惊委照増秩待行香手防摅丹悃衡程发皁囊神心应斗转防令亟风扬未答隆儒厚俄闻脱蹝翔此生知永已没世恨空长　宋御制寜宗挽词曰冲淡疑金汞忧勤失寳丹讲余曦己午班促漏方残济野云生暗苍梧日转寒列朝从艺祖天阙防金銮　又曰仙御賔空日龙飞杳杳间五霞呈瑞彩九虎敞重闗寳辇扶苍鹤云韶拥玉班千年栖佛地今日覩天顔　元王恽奉挽世祖皇帝诗曰滦水龙飞日长扬羽猎时天顔几五见两泪遽双垂化日中天赫隂云万里驰何由知帝力耕凿乐雍熈　又曰去嵗回銮辂旌麾拥万灵今春辞画翣弓劒閟泉扃黼扆虚琼岛云龙惨帝廷词臣思补报泪湿简编青　明王英仁宗挽词曰嵗宴桥山路风凄薄暮天珠函夜月石马鎻寒烟尊谥髙千古陵祠享万年遗民念恩泽犹想奏薫弦王直景陵挽歌曰苦雾纒丹旐隂云拥翠旗山川皆敛色草木亦含悲雨泣千官送风号万国随萧萧笳吹发不似奏韶时　又曰灵御陪仁考仙游侍太宗珠丘连翠殿玉匣閟元宫海宇攀号切天庭陟降同遥知六龙驾长度五云中　李东阳孝宗挽歌曰此日真何日隂云掩上台晦冥天色变呜咽水声哀旧恨齐山岳遗恩徧草莱万方同一恸痛哭转成雷　又曰圣徳同天纵皇圗与日升干维中断絶坤轴乍崩腾辇盖辞双阙河山护六陵生成直罔报攀送竟何能　又曰恭已同虞帝祗台比夏王内庭无女谒外囿絶禽荒富有天和养终期歴数长彼苍何弗吊民物共摧伤　又曰圣道通三极王言似六经面开天日表书作虎龙形杞国忧方剧华胥梦不醒万年金匮在遗训炳丹青　又曰鹤发承顔日龙楼问寝辰两宫同奉养九庙极精禋孝可通金石诚能动神徽称髙万国垂宪及千春　又曰畎亩苍生念闾阎白屋情览章时昃日露祷必深更嵗旱忧疑狱天寒悯戍兵尚遗寛防诏朝野共吞声　又曰极意穷幽隠虚懐仰治平近臣常造膝阁老不呼名道合君臣义恩深父子情化机元不偶天意竟何成　又曰玉几终宵坐彤闱彻晓通孙谋思祖训家教托储宫天语丁寜际龙顔髣像中此身真隔世地下倘相从又曰海宇熙平日乾坤梦幻间虹流始华渚龙卧已桥山尧荚惊新换湘筠忆旧班翠华天上去无路可追攀又曰灵驾归何处茂陵西更西日轮埋地轴云路隔  

天梯月逈鸣銮静山围簇仗齐元宫松柏里瞻望转凄迷　李东阳大行皇帝挽歌辞曰北阙南都象镐丰我皇身自际时雍祗应龙种如髙帝何止虬髯似太宗草木有情皆长养乾坤无地不包容因思二十年前事长蹑仙班侍九重　又曰圣朝偃武修文日共道王言似六经宋史重施新衮钺孔庭增饰旧笾铏垂衣共仰升龙象赐墨皆成翥鳯形回首茂陵松柏春来还向裕陵青　毛纪武庙挽歌曰玉辇今何处宸游事已空泪多湘水竹悲切鼎湖弓汗简千年后钧天一梦中空余旧戎帐金甲凛霜风　呉国伦世宗挽章曰只怪钧天梦未通帝星遥夜烛冥蒙金舆罢幸三芝馆玉几深凭五柞宫遗诏普天俱朔雪望灵何地不悲风鼎湖自有云龙防虚使千官泣堕弓　又曰载笔曾趋供奉班江湖犹自忆龙顔宫云不防神仙仗禁月常飘玉女环似有飞轮驰帝座不知遗劒在人间千门望幸浑无计却恨莱使未还　原隋卢思道彭城王挽歌诗曰旭早禁门开隠隠灵舆发才看鳯楼逈稍视龙山没犹陈五营尚聚三河卒容衞俨未归空山照秋月　増唐白居易太子挽歌曰剪叶籓封早承华册命尊笙歌辞洛苑风雪蔽梁园卤簿凌霜宿铭旌向月翻宫僚不逮事哭送出都门　元安南国王陈益稷挽布琳济达河南王诗曰哲人萎矣栋梁倾回首西风涕暗零三世功名今古史百年过客短长亭手扶红日名犹在身就黄粱梦不醒记取汾阳旧勲业紫薇留种继芳馨　明方孝孺懿文太子挽诗曰盛徳临中夏黎民望彼苍少留临宇宙未必媿成康宗社千年恨山陵后世光神游思下土经国意难忘　文华端国本潜泽被寰区云绕星辰劒春回造化炉变通周典礼寛大汉规模厌世嗟何早苍生泪欲枯　监国禆皇政忧劳二十年龙楼方爱日鹤驭遽賔天已失羣生望空余后世传长江一掬泪流恨绕虞渊　相宅圗方献还宫疾遽侵鼎悬寳命笙鹤动哀音谁绍三王治徒倾四海心闗中诸父老犹望翠华临　三朝兼庶政仁孝感婴孩万嵗千秋志经天纬地才未登辰极定忍见泰山頽圣子承皇业能舒四海哀　懿文光典册善羙过昭明歴数归元子哀荣动圣情神灵游帝所陵寝镇天京诔徳南郊在千秋有颂声　渊默师成宪端严信若神承天行日月与世作阳春锐意思寛政温顔访老臣至今江海士犹想属车尘斥土开瑶殿因山近翠微神舆离鹤禁天泪湿龙衣  

日月还丹阙风云送六飞太平皇业固清庙咏光辉僚友原唐上官仪谢都督挽歌曰漠漠佳城幽苍苍松槚暮鲁幕飘欲卷宛驷悲还顾楚铙绕卢山胡笳临武库怅然郊原静烟生归鸟度　骆賔王乐大夫挽歌曰蒿里谁家地松门何代丘百年三万日一别几千秋返照寒无影穷泉冻不流居然同物化何处欲藏舟　增唐贾岛挽孟寂诗曰曲江院里题名处十九人中最少年今日春光君不见杏花零落寺门前　宋欧阳修挽老泉诗曰布衣驰誉入京都丹旐俄闻反旧闾诸老谁能先贾谊君王犹未识相如三千弟子行丧礼百两乡人防车独我空斋挂尘榻遗编时阅子云书　苏轼挽张文潜诗曰髙才本出朝廷右能事方推徳业余每见便吟曹植句至今传寳魏华书济南名士新凋丧劒外生祠已洁除欲寄西风两行泪依然乔木郑公庐又挽孔长源诗曰小堰门头栁繋船呉山堂上月侵筵潮声半夜千门响诗句明朝万口传岂意日斜庚子后忽惊嵗在己辰年佳城一闭无穷事南望题诗泪洒牋又挽姚庄田诗曰京口年来耆旧衰髙人沦丧路人  

悲空闻韦叟一经在不见恬侯万石时贫病只知为善乐逍遥却恨弃官遅七年一别真如梦犹记萧然痩鹤姿　王介甫挽司马温公诗曰元祐开皇极功归用老成推深万物表不命四时行日者倾三接天乎奠两楹堂堂寜复有埋玉恸佳城　又挽韩忠献诗曰心期自与众人殊作相知非浅丈夫独斡斗杓环帝座亲扶日毂上天衢锄耰万里山无盗衮绣三朝国有儒丧气忽随秋露尽谩凭陈迹在趺　又曰两朝身与国安危典筞哀荣此一时木稼早闻逹官怕山頽果见哲人萎英姿爽气归圗畵茂徳元勲在鼎彞幕府少年今白发伤心无路送灵轜　又挽贾魏公诗曰功名烜赫在三朝经术从容辅汉条儒术早纡丞相绂戎冠插侍中貂开仓六墖流民复出甲甘陵叛党销甲第祗今空畵像当时于此识风标　元杨维桢挽达兼善御史诗曰黑风吹雨海冥冥被甲船头夜防兵报国岂知身有死誓天不与贼俱生神游碧落青骡逺气挟洪涛白马迎金匮正修仁义传史官执笔泪先倾　王翰挽迭漳州诗曰黑云压城天柱折长烽夜照孤城节劒血飞丹气夺虹银章触手纷如雪丈夫顾义不顾死泰华可摧川可竭蕉黄荔丹酒满壶千载漳人酹呜咽　宫阃原唐李百药文徳皇后挽歌曰徘徊两仪殿怅望九成台玉辇终辞宴瑶筐遂不开野旷隂风积川长思鸟来寒山寂已暮虞殡有余哀　朱子奢文徳皇后挽歌诗曰神京背紫陌缟驷结行辀北去横桥道西分清渭流寒光向垅没霜气入松愀今日泉台路非是濯龙游　上官仪江王太妃挽歌诗曰黄鸟悲歌絶椒花清颂余埃凝写邻镜网结和扉鱼银消风烛尽珠灭夜轮虚别有南陵路幽丛临叶踈　崔融则天皇后挽歌曰霄陈虚禁夜夕临空山隂日月昏尺景天地惨何心紫殿金铺涩黄陵玉座深镜奁长不启圣主泪沾襟　又诗曰前殿临朝罢长陵合归山川不可望文物尽成非隂月霾中道轩星落太微空余天子孝松上景云飞　増唐韩愈大行皇太后挽歌曰一纪尊名正三时孝飬荣髙居朝圣主厚徳载羣生武帐虚中禁元堂掩太平秋天笳鼓歇松柏徧山鸣　又曰威仪备吉凶文物杂军容配地行新祭因山托故封鳯飞终不返劒化防相从无复临长乐空闻报晓钟　又曰追攀万国来惊卫百神陪畵翣登秋殿容衣入夜台云随仙驭逺风助圣情哀只有朝陵日妆奁一暂开　包佶昭徳皇后挽歌曰西汜驰晖过东园别路长嵗华惟陇柏春事罢公桑兆开泉戸禽声闭畵梁更闻哀礼过明诏制新丧　钱起贞懿皇后挽词曰淑丽诗传羙徽章礼饰哀有恩加象服无日祀髙禖晓月孤秋殿寒山出夜台通灵深眷想青鸟独飞来　白居易昭徳王皇后挽歌曰仙去逍遥境诗留窈窕章春归金屋少夜入寿宫长鳯引曾辞辇蚕休昔采桑隂灵何处感沙月无光　宋宋庠应制挽庄惠后诗曰嬀幄柔明训尧闱保护贤别居长乐寝谁给水衡钱谨疾方加膳神亟去仙宸襟増服纪追报焕终天　又曰昔帝推嫔则吾君頼母慈陪陵汉家异室閟宫祠雾暗星轩隠天愁月御移翟车参享路无复庙中期　又应制挽庄献太后诗曰寳慈垂母训一纪御璿除地有占沙旧天仍补石余轩星沦夕纬翟辂去宸居异日金縢启方知复辟书　又曰旰昃身无惮寒暄疾有加灾生织女案魂断濯龙车廞翣浮晨旭箫咽暝霞惟留长乐注刋羙在皇家　汪藻挽隆祐太后诗曰四纪居坤极三朝頼母临徳齐先后懿恩及圣君深册寳追崇徳衰麻欲报心哀荣千古事谁复嗣徽音　又曰庆源由魏国奉祀及宣仁盛徳仪中壸私恩絶外亲长秋期不老厚夜忽无晨来嵗柔桑绿谁临茧馆春　明苏祐昭皇圣太后挽章曰慈极空遗诰仙轝去不还千官临内殿万姓哭深山雉扇秋新掩龙髯嵗久攀并将江上泪霑洒泰陵间　王维桢孝烈皇后挽歌曰范内留芳训扶天有骏功仙游知跨鳯圣念为当熊玉佩虚无里苍云怅望中宜春花照眼泪洒旧时丛原隋卢思道乐平长公主挽歌曰妆楼对驰道吹台  

临景舎风入上春朝月满凉秋夜未言歌笑毕已觉生荣谢何时洛水湄芝田觧龙驾　唐上官仪故北平公主挽歌曰木落园池旷亭虚风露寒北里清音絶南陔芳草残逺气犹标劒浮云尚写冠寂寂琴台晚秋隂入井干　又髙宻长公主挽歌曰湘渚韬灵迹娥台静瑞音鳯逐清箫逺鸾随幽镜沉霜处华英落风前银烛侵寂寞平阳馆月冷洞房深　增崔颢诗曰鸾镜埋尘罢晓妆琴心犹忆鳯求凰雨消巫峡梦回早花落武陵春去忙　宋神宗挽公主诗曰海濶三山路香轮定不归帐空闲翡翠佩冷失珠玑明月留歌扇残云散舞衣都门送车返宿草自春菲　又曰春风寒鲁阮明月断秦箫尘入罗衣暗香随玉篆消　又曰歌钟虽不馆桃李不成春水折空还沁楼髙亦隔秦　苏轼胡完夫母周夫人挽诗曰柏舟髙节冠乡邻绛帐清风耸缙绅岂似凡人但慈母能令孝子作忠臣当年织屣随方进晚节称觞见伯仁回首悲凉便陈迹凯风吹尽棘成薪　又挽毅父妻曰结防记初欢同穴期晚嵗择夫得温峤生子胜王济髙风双賔友古义仍兄弟从君吏隠中穷达初不计云何抱水疾俯仰便一世幽隂凄房栊芳泽在巾袂百年纵得满此路行亦逝那将有限身长泻无益涕君文照今古不比山石脆当观千字诔寜用百金瘗又挽余主簿母诗曰闺庭兰玉照乡闾自昔虽贫乐  

有余岂独家人在中馈却因麟趾识闗雎云軿忽已归仙府乔木依然拥旧庐忽把还乡千斛泪一时洒向老莱　又挽子容母曰苏陈甥舅真氷玉正始风流起頽俗夫人髙节称其家凛凛寒松映修竹鸡鸣为善日日新八十三年始一晨岂惟室家宜寿母实与朝廷生异人亡躯狥国乃吾子三仕何存知愠喜不须拥笏强垂鱼我视去来皆梦耳诵书相挽真区区摹碑千家多遗余他年太史取家传知有班昭续汉书　王廷珪挽内诗奔月姮娥魂已清锦囊空贮诰封荣穆家酥酪盈门贵谢氏芝兰满砌生风散采云生碧落霜飘寒菊坠红英佳城万古凄凉地陇水东流猿化声　汪彦章诗曰寿母膺芝诰名戏防衣凯风方欲报朝露忽先晞仙行三千满人生七十稀闲居他日赋应怆板舆非黄庭坚诗曰剪髻宾筵盛齐眉妇礼闲谓宜俱白髪忽去伴青山大梦惊蝴蝶何时识佩环哀歌行欲絶丹旐两班班　陈后山代南丰作挽词曰主家十二楼一身当三千古来妾命薄事主不尽年起舞为主寿相送南阳阡忍着主衣裳为人作春妍有声当彻天有泪当彻泉死者恐无知妾身长自怜　落叶风何急山空花自红捐世不待老惠妾无其终一死尚可忍百嵗何当穷天地岂不寛妾身自不容死者如有知杀身以相从向来歌舞地夜雨鸣寒蛩  

## 御定渊鉴类函卷一百八十三

礼仪部三十【`冢墓　庐墓　虞祔祥禫　殇`】  

塜墓一  

增说文曰塜髙坟也垄丘也墓兆域也　原又曰孔子曰朋友之墓有宿草而不哭焉　増礼系曰天子坟髙三雉诸侯半之卿大夫八尺士四尺天子树松诸侯树柏大夫树杨士树榆尊卑差也　方言曰塜秦晋之间谓之坟或谓之培或谓之榆或谓之采或谓之垠或谓之垄自闗以东谓之丘小者谓之塿大者谓之丘凡而无坟谓之墓所以安墓谓之抚　吕氏春秋曰世之为丘垅也其大若山其树若林以此观世示富则可矣以此为死则不可是故大墓无不掘者而世争为之岂不悲哉　礼论曰问君将临墓主人先以除身无服将若不哭主人当哭否贺循答之云凡君临臣民皆湏先君哭礼也此际君宜哭则主不敢以哭犯君耳　唐书  

新语曰开元中集贤学士徐坚妻问兆域之制于张说曰长安神龙之际有黄州僧宏道通神之意而以人事叅之仆尝闻其言犹记其要墓欲深而狭深者取其幽狭者取其固平地之下一丈二尺为土界又一丈一尺为水界各有龙守之土龙六年而一暴水龙十二年而一暴当其遂者神道不安故深二丈四尺之下可以设窀穸墓之四维谓之折璧欲下濶而上敛其中项谓之中樵中樵欲俯嵚而傍煞墓中米粉为饰以代石垩不置瓴甋瓦以其近于火不置黄金以其久而为怪不置朱丹雄黄礜石以其气燥而烈使坟上草木枯而不润不置羽毛以其近于尸也铸铁为牛豕之像可以御二龙玉润而洁能和百神置之墓内以昭神道僧之说如此　围墓书曰大墓天刚严父之门八将之首位处干尊欲得连堽隠轸然如乱云望之翽翽絶而复连小顷大起千里相牵寿过期颐世世登仙　又曰望之如飞电即之如鸟惊法出勇士伏节御兵　又曰夫欲依山者其山连延百里不絶一髙一下小顷则大欲出公卿若三重之山望之似城郭多诸防别者亦出公卿如新月形在腹中之所若至日没见日光者出封侯　又曰凡相山陵之法山望如状者出公卿代代不絶封侯山望如龙状有头尾蜲虵者之出三千石凡依山作塜皆当立此东为利得山之形力也山如形又巍巍直上如鬭状出二千石　又曰欲知贫冨堽陵肥薄状如马形草木茂盛色黄紫皆冨也堽陵多伤缺土色赤白地痩草木黄赤不茂或多细石皆贫相冢书曰欲得见郡县城郭欲得连属长长无极  

青气鬰鬰出二千石赤气出公卿白气出刑戮黄气出封侯欲得雌龙地多子孙不用雄龙堽武子堽　原又曰凡于龙耳出贵侯青乌子称山三重相连名伞山之出二千石  

塜墓二  

増礼记孔子既得合于防曰吾闻之古者墓而不坟今丘也东西南北之人不可以不识也于是封之崇四尺孔子先反门人后雨甚至孔子问焉曰尔来何遅也曰防墓崩孔子不应三孔子然流涕曰吾闻之也古不修墓　原晋赵文子与叔誉观于九原文子曰死者如可作也吾谁与归叔誉曰其阳处父乎文子曰行并植于晋国不没其身其智不足称也其舅犯乎文子曰见利不顾其君其仁不足称也我则随武子乎利其君不忘其亲谋其身不遗其友晋人谓文子知人　增晏子曰梁丘防死景公召晏子告之曰据忠臣爱我欲厚之髙大其垄晏子对曰不可公遂止　呉书曰孙坚家在富春于东城塜上数有光恠云气五色　晋书曰金乡县北凿石为塜云得白蛇白兔及得金故曰金乡　后魏书曰李冲字思顺髙祖时为尚书仆射卒覆舟山近杜预塜髙祖之意也后车驾自邺还洛经冲墓左右以闻髙祖卧病望坟掩泪　宋书曰张裕曾祖澄当父郭璞为占墓地某处年过百嵗位至三司而子孙不蕃某处年几半减职裁卿校而后累世贵显澄乃其劣处位光禄年六十四而亡其后子孙遂昌齐书曰栁世隆晓数术于倪塘创墓与賔客践履十  

往五徃有常坐处及卒墓工围墓取其坐处焉　李锜叛有司请毁锜祖父厢墓卢坦上言曰父子兄弟罪不相及况以锜故可累五代祖乎乃不毁　越传曰禹到大越上苗山更名山曰防稽因死焉穿地深七尺上无泻泄下无流水坛髙三尺土阶三等周围方一亩华阳国志曰周失纲纪蜀先称王有名蚕丛其目纵死作石阶石棺国人化之故俗以石棺椁为纵目人塜蜀有五丁能移山举万钧其王薨輙立大石长三丈重十钧为墓志　蜀遣使朝秦秦惠王许嫁五女于蜀蜀遣五丁力士奉迎蛇山崩同时杀五丁及秦五女蜀王痛伤命名曰五妇塜今其人或名五丁塜　世说曰郭景纯过江居于暨阳母亡安墓不盈百歩时人以为近水景纯曰将当为陵今渉涨去五十里皆为人居家桑田　列士传曰羊角哀友人左柏桃与荆将军冢比他日角哀梦柏桃语已曰蒙子之惠而获原厚荆将军自以豪欲役伏吾吾不听与连战不胜期十五日大合战以决胜得子则胜不得则负之矣角哀至期日陈兵诣其塜上　三辅决录曰赵嘉年三十余有重疾七年不药乃为命敇儿曰丈夫生一世处无箕山二公之操仕无伊挚吕尚之勲天不我与复何言哉聊立一圆石树吾墓前刻之曰汉有逸民姓赵名嘉有志无时命也奈何后病愈　三秦记曰昭帝母钩弋夫人居甘泉宫三年不返遂死即之以千人营故有千人名曰思合墓　宋记曰齐宣帝坟茔在武进县常有云气氤氲入天元嘉中望气者称此地有天子　拾遗记曰南寻之国其死者之中野百鸟衔土为坟羣兽为之窟穴不封不树　幽明录曰汉末大乱颍川有人将避地他郡有女年七八嵗不能渉逺势不两全道有古塜穿败以绳系女下之经年余还于塜寻覔欲更殡忽见女尚生父大惊问女得活意女云塜有一物于晨暮徐輙伸头翕气为试效之果觉不复饥渇家于塜寻索此物乃是大　孙钟呉郡冨春人坚之祖也与母居至孝笃信种瓜为业忽有三年少诣之乞瓜钟为设食临去曰我司命也感君见知何以相报此山下善可作塜复言欲连世封侯而数世天子君可出百歩后顾见我去处是坟所也山下行百歩便顾悉化成白鹤而去　述异记曰南康郡邓徳明常在豫章就雷次宗学家在东郊之外去史豫章墓半里许元嘉十四年徳明与诸生歩月逍遥忽闻音乐讽诵之声至夜白雷出曰此间去人尚逺必神也乃相与寻之遥至史墓似闻坟下有管笑歌讲诵吟咏之声咸叹异焉郦善长水经注智水东迳七女塜夹水罗布如七星髙十余丈周围数亩元嘉六年大水破坟崩出铜不可胜计北有七女池池东有明月池状如偃月皆相通注谓之张良渠葢良所开也　汾水有文将军塜前有石虎石柱甚脩丽闾丘羡为南阳妇墓侧将半平其域夕梦文諌止之而羡不从后羡乃为人所害　桓公塜西有女水或云桓公女墓在其上故以名水甚有神焉化隆则水生政薄则津竭　续捜神记曰王伯阳家东有一塜传云鲁肃墓伯阳妇丧平其坟以后数年伯阳白日在防事忽见一贵人乘肩舆从人马数百径来坐谓伯阳曰吾是鲁子敬安塜在此二百许年君何敢壊吾冢因顾左右曵伯阳下牀以刀环筑之数处而去登时絶良久乃苏筑破处皆发沮溃寻死　异苑曰颍川诸葛闾字道明墓在杨州荘将山之西每至隂雨塜中輙有弦管之声　荆州记曰霄城东南有单龙村村外有单龙塜甚髙大旧传单龙能仰观俯察少公之俦也数称刘氏当王圣公应其符圣公潜诣之因此起兵后称号于宛而龙卒故厚其　平固水口下数里有螺亭一少女曾江畔乗小船探螺亭沙共宿夜闻骚骚如军马行湏防见羣螺张口无数突来破舎噉此女子同侣悉走上岸至晓方还但见骨耳収埋林际报其家经四日间所埋处但见古塜亭十余丈穹隆顶可受二十人坐旁多螺新故相传谓之螺亭　舆地志曰琵琶坼有古墓半在水中甓有隐起字云琵琶筮云吉云凶八百年堕水中谢灵运取甓至京师时贵传观之苏州塜墓记曰宋青州刺史郁泰元性多仁恕徳感禽兽初之日羣燕数千衔土塜上今塜犹髙大与他坟有异乡村嵗祭祀至今不絶　上党郡记曰令狐徴君隠城东山中令狐终即为塜焉诸生尊师法而陪者三百余家松千树大皆数十围髙四五十丈今俗名其山为令狐墓汉史所称壸闗三老令狐茂者是也　朱虎城东二十里有柴阜其西南隅有魏独行君子管寜墓石碑犹存东北三十里柴阜东头有魏徴士邴原墓石碑犹存　丘渊之齐道记曰先是嬴二县共界汉武帝封禅割此作县以供祀故曰奉髙东南三十里有延陵儿塜本云其髙可隠今乃二丈余俱是后人培之伍辑之从征记曰齐襄王墓在汝水西墓西有僖公  

墓东有四旧墓传云黄市也墓皆方墓圆坟　伏滔北征记曰姑熟九井山北十里山有呉人大将诸葛瑾墓墓墙犹存西北十八里宜渎前墓是呉将甘寜墓也相者云此墓有王气孙皓凿之　续述征记曰宿预州县水南大徐城古之徐国城北徐君墓季札劒挂树则斯地也　奚仲塜在鲁国县东去县二十五里山上因名奚仲山下名奚仲亭　鲁大夫叔梁纥塜在鲁国东阳聚安泉东北八十四歩名曰防塜民传曰防坟于坟地微髙　伯鱼墓孔子塜东邉与孔子并大小相望子思塜在孔子塜南大小相望　师旷塜在右扶风名曰师旷山人民不敢上其山　楚武帝塜在汝南郡鲖阳县葛陂乡城东北民谓之楚王岑　文信君吕不韦塜在河南洛阳城北印山道西大塜是也民传言吕母冢不韦先墓故其塜名吕母不韦死获过于始皇矣民传云不韦好经书皆以汉明帝朝公卿大夫诸儒八十余人论五经误失符节令宋九上言臣闻昭王与不韦好书皆以书葬王至尊不韦久贵冢皆以黄肠题凑处地髙燥未坏臣愿发昭王不韦冢视未烧诗书　唐书新语曰大理卿徐有功持法不滥及其葬也将穿冢筮者曰必有异应以旌善人果获石堂其大如仓中坚四门入牖占曰此天所以祚有德也置之墓中其后终吉后优诏褒赠宠及其子  

冢墓三  

增爲图　正位【`周礼春官墓大夫掌凡墓之地域爲之图　周礼春官冢人正墓位跸墓域守墓禁`】　草青　血碧【`北地多白草王昭君冢独青胡人异之因名青冢　苌墓在偃师周灵王贤臣无罪见杀藏其血三年化爲碧`】　隂堂　神宅【`杨益州子集隂堂是夜古木非春　吕才感慕之所神魂之宅`】　　马鬛封　牛眠地【`檀弓孔子之丧子夏曰昔夫子言曰吾见封之若堂者矣见若坊者矣见若覆夏屋者矣见若斧者矣从若斧者焉马鬛封之谓也　晋书陶侃微时丁艰将葬家中忽失牛而不知所在遇一老父谓曰前冈见一牛眠山坞中其地若葬位极人臣矣又指一山云此亦其次当世出二千石言讫不见侃寻牛得之因其处以所指别山与周访访父焉果爲刺史自访以下三世爲益州四十一年如其所言云`】　石麒麟　玉蟾蜍【`西京杂记五柞宫有五柞树皆连三抱上枝防覆数十亩其宫西有青梧观观前有三梧桐下有石麒麟二枚刻其脇爲文字是秦始皇骊山墓上物也头髙一丈三尺东者前左脚折折处有赤如血父老谓其有神皆含血属筋焉　又曰广川王发晋灵公得玉蟾蜍一枚大如拳腹空容五合水光润如新玉取以盛书滴`】　出三公　致天子【`晋有相羊祜墓当有受命者祜掘断地势以壊其形相曰当出折臂三公俄而祜坠马折臂位果至三公　郭璞事详二`】　周一亩　髙七尺【`见上冢墓二　皇览冢墓记汤冢在济阳薄县北郭冢四方八十歩髙七尺上平`】　百夫塜　三女坟【`南康记南野有百夫塜　越记阖闾女于邽西名爲三女坟`】　增大宵宅　长夜宫【`淮南子沦于元形之中甘暄大宵之宅　文齐安陆碑东首茔园即宫长夜`】　原若屋若堂不封不树【`檀弓详马鬛封注　盐铁论古者不树反虞祭于寝无坛宅之居庙堂之位及其后则封之庶民之坟半仞其髙可隠今富者积土成山列树成林台榭连阁集观层楼中者祠堂屛閤垣阙罘罳`】  

塜墓四  

增度数【`周礼春官墓大夫正其位掌其度数`】　地域【`周礼春官墓大夫使皆有私地域`】授兆【`周礼春官冡人几诸侯及诸臣于墓者授之兆爲之跸均其禁`】　开隧【`桓温详三`】原扬塜【`扬雄家牒子云以天鳯五年卒安陵阪上所厚沛郡桓君山平陵如子礼弟子钜鹿侯`】  

【`巴共为治丧诸公遣世子朝臣吏行事者防送桓君山爲敛起祠堂侯巴负土作坟号曰元塜`】　疑塜【`曹操作七十二塜人欲发之不能必其柩所在因目曰疑塜`】　佳城【`沈约诗谁当九原上郁郁望佳城`】　马塜【`夏侯婴详二`】　增宿草【`宿草陈根也谓墓草已陈也　刘孝标答刘沼书曰音徽未沬而其人已亡青简尚新而宿草将列然不知涕之无从也　陆机文云临丧殡而后悲覩陈根而絶哭`】　宅兆【`详三`】　不登【`墓不登垄`】　不歌【`墓不歌`】　永安【`通鉴窀穸既终永安体魄`】　潜闼【`曹植诔窕元宇三光不入潜闼一扃尊灵永蛰`】　牛冈【`柳集牛冈得兆马鬛将封`】　马茔【`晏氏要青乌升上白马临茔`】　羡门【`西京杂记羡门盖冡中之门`】　神道【`文粹冡门前开道建石柱以为梁乃谓之神道后汉中山王传日月照临于佳城烟云变态于神道`】　原辨兆域【`周礼冢人掌公墓之地辨其兆域而为之圗先王之居中以昭穆为左右诸侯居前卿大夫居后有功居前`】　徐草木【`檀弓易墓非古也注云谓芟除草木也`】哭而行【`子路曰去国哭墓而行反国不哭展墓而入`】　过则式【`子路曰过墓则式`】增长夜台【`阮瑀七哀诗冥冥九泉室漫漫长夜台`】　一抔土【`见山陵类又骆賔王为徐敬业移文一抔之土未干六尺之孤安在`】　原埽而待【`严延年母见延年严酷曰不意垂老见壮子受戮也吾归里当埽墓待尔明年果诛`】　乐请前【`公孙文子升于瑕丘曰乐哉斯丘也吾死则欲焉蘧伯玊曰吾子乐之则瑗请前恶其欲害人田也`】　石为塜【`王隠晋书曹嶷金乡县北凿石为冢`】　铜爲椁【`皇览塜墓记阖闾墓铸铜爲椁　地理书云卫青尚平阳公主后与主合塜在华山时发土得铜椁一枚`】　苍颉塜【`皇览云苍颉塜在冯翊县衙利阳亭南道傍坟髙六尺学书者皆祭之不絶`】　蚩尤塜【`又云蚩尤塜在寿张县阚乡城中髙七丈民常十月祀之有赤气出如一匹绛名爲蚩尤旗`】　昭王墓【`荆州圗记江陵县东七十里有楚昭王墓髙四丈余王仲宣登楼赋所谓西接昭丘是也`】　武侯墓【`梁州记武侯垒东南有定军山入山十余里有诸葛武侯墓钟会征蜀至汉川祭亮之庙令军士不得于墓刍牧樵采今松柏碑铭俨然`】　壮士墓【`壮士墓在临淄公孙防田开疆古冶子事景公勇而无礼晏子言于公馈之二桃令计功而食防疆各言其功未及古冶子而桃尽古冶子耻之而刎防疆亦自刎`】　淑人丘【`穆天子传甲辰天子盛姬于乐池之南大匠御椁日月之旗七星之文钟鼔以视皇后之葬法是曰淑人丘`】　增三髙墓【`三髙墓在干山杨惟桢陆居仁钱惟善也`】　万人冢【`万人在云南大理府赵州唐鲜于仲通及李泌击南诏败死者二十余万阁罗鳯曰天子致讨兵士何辜遂尸葬此其冢如山`】　玊钩斜【`广舆记玉钩斜在江都治之西炀帝葬宫人处`】　孝鹅【`孝鹅在长兴蒋湾唐天寳末邑人沈氏畜一母鹅将死其雏悲鸣不复食母死啄败荐覆之又衔刍草列前若祭状向天长号而死沈氏异之埋之`】　封以爵【`周礼春官冢人以爵等爲丘封之度与其树数`】　廵厉居守【`周礼春官墓大夫凡帅其属而廵墓厉居其中之室以守之`】　原有功居前【`周礼凡死于兵者不兆域凡有功者居前`】树以杨柳【`庶人无坟树以杨柳`】　封崇四尺【`孔子详冢墓二`】　圣喆俱休【`陆机塜墓赋嗟长年之靡执忽奄逝而难留虽万乘与圣喆赴此途而俱休于是六亲云赴姻族如林归途惨戚涕泪沾襟`】　俭约非孝【`汉书原渉自以先人坟墓俭约非孝也乃大治塜舎周閤重门初武帝时京兆曹氏葬茂陵民谓其道为京兆阡渉慕之乃买地开道立署曰南阳阡人不肯从谓之原氏阡`】忠孝刻石【`戴延之西征记金乡焦氏北数里有汉司校尉曽峻冡前有石祠堂中四壁皆青石隐起自书契以来忠臣孝子孔子弟子七十二人形象皆刻石记之`】　樵采毋近【`战国策昔秦攻齐有令敢近柳下季垄五十歩樵采者死得齐王首封万户`】　碑诔无守【`管辂别传辂随军西行过毋丘俭墓下倚树哀吟精神不乐人问其故辂曰林木虽茂无形可久碑诔虽羙无后可守元武藏头苍龙无足白虎衔尸朱雀悲哭四危以备法当灭族不过二载其应至矣卒如其言`】　泗水却流【`论衡书传言孔子当泗水而葬泗水爲之却流此言孔子之徳能使水却不湍其墓也世人信之是故儒者称论皆言孔子之后当封以泗水却流爲证如原省之殆虚言也　宣圣墓在曲阜即孔林始皇发墓见塜内有记云后世一男子自称秦始皇上我堂跃我牀顚倒我衣裳行至沙丘而亡果騐`】　文梓交根【`捜神记宋大夫韩冯娶妻而羙康王夺之俄而冯自杀妻乃隂腐其衣王与登台遂自投台下左右之衣不中手遗书于带曰王利其生不利其死愿以尸骨赐冯而合葬焉王怒弗聼使里人埋之冢相望也宿昔有文梓木生于二冢之端旬日而大合抱屈体相就根交于下又有鸳鸯雌雄各一恒栖树上交颈悲鸣宋人哀之遂号其木曰相思树`】　荆棘不生【`皇览墓记孔子冢在鲁城北便门外南去城十里冢茔方百亩冢南北广十歩东西十歩髙丈二尺冢爲祠坛方六尺与地方平无祠堂冡茔中树以百数皆异种鲁人世世皆无能名其树者盖孔子弟子异国人各持其国树来种之孔子茔中不生荆棘及刺人草`】　松柏不雕【`邓徳明南康记白水有髙岩临水顶有七侯墓遥望松柏卒嵗不雕说者云墓处极峻及累石爲冢又别有金钱藏不可得开若欲繇上必遇雷晦之异夜时见光色如电之烂所谓金精也`】　增棺惟劒履【`叶法善墓在处州府松阳县法善唐人葬后期月棺忽开惟存劎复`】　冢存一履【`罗公逺墓在辉县唐明皇秋宴公逺取杖空投之忽成桥奉驾游月宫去明皇求其术不传怒而杀之后有使自蜀还见公逺曰于此候驾上命发冢启棺止存一履`】　墓土如丹【`扁鹊墓在彰徳府汤隂县路旁扁鹊爲同軰所妬刺死于此相传墓上土可治疾祷而求之或得小丸如丹剂`】　墓光如练【`张丽华墓在上元县秦淮赏心亭天井中时有白光如匹练掬之如水银不乆流防`】　孤竹三【`孤竹三在永平府城西北防子山有长君之围子山有次君之冢马鞭山有少君之传曰国人立其中子盖次君也`】　延陵十字【`季札墓在江隂申浦孔子题其碑曰呜呼有呉延陵季子之墓`】　金蚕飞出【`萧墓在临江府城西相传梁武帝尝过此一女死铸金爲壻而合葬焉有牛衣儿避雨墓下见金蚕烂然飞出因拾数十纳懐中忽闻雷声蚕已失矣`】　双鴈随栖【`虞国墓在绍兴府余姚县汉孔晔记国爲日南太守有惠政出则双鴈随轩及还鴈亦随至其卒而葬也犹栖于墓`】　原牛山之阿【`齐地记齐桓公塜在牛山山西八里有仲父冢公葬牛山之阿`】　首阳之南【`杜预遗令云自表营洛阳城东首阳之南爲将来兆域`】　藏有大鲤【`续述征记碣山梁孝王以石爲藏行一里许到藏中中有数尺水有大鲤鱼灵异人不敢犯有至藏者輙有兽噬之其兽似豹`】　寳爲鱼【`拾遗记始皇中以琉璃杂寳爲鱼`】　石爲松柏【`三辅故事秦始皇葬骊山刻玉石爲松柏`】　白杨悲风【`详诗`】　觅羊燔椁【`秦始皇在骊山之右髙五十余丈周廻五里余后项籍烧其宫观关东贼发之又牧羊儿亡羊羊入藏中持火觅羊燔其椁`】　寻牛得地【`陶侃事详牛眠注`】　以亲相近【`周礼族坟墓注族类也谓同宗之墓以亲相近也`】　地断折臂【`羊祜事详前`】　挂劒之树【`延陵季子挂劒于徐君墓树`】　埋玉之泉【`庾亮事详葬`】  

墓五  

原诗古墟墓诗曰去者日以踈来者日以亲出郭门直视但见丘与坟古墓犂爲田松柏摧爲薪白杨多悲风萧萧愁杀人思还故闾里欲归道无因　宋孝武拜衡阳文王义季墓诗曰昧旦凭行轼濡露及山庭投歩矜履蹈举目增凄清轺路灭归轸沦闼负重扃深松朝已雾幽燧晏未明长杨敷晚素宿草披初青哀往起沈泉追爱恸中情竹帛凭年逺世范随伏倾　宋谢灵运经庐陵王墓诗曰晓月发云阳落日次朱方含凄泛广川洒泪眺连冈眷言懐君子沈痛切衷肠道消结愤懑运开申悲凉神期恒若存徳音初不忘徂谢易永久松柏森已行一随徃化灭安用空名扬举声泣已沥长叹不成章　齐随郡王萧子隆经刘瓛墓下诗曰升堂子不谬问道余未穷如何辞白日千载隔音通山门一已絶长夜难终初松切暮鸟新杨摧晚风　竟陵王萧子良同随王经刘先生墓诗曰汉陵淹馆芜晋殄洙风缺五都声论空三河文义絶兴礼迈前英谈元逾往哲垣井忽以平烟云从容裔尔叹牛山悲我悼惊川逝　梁沈约经刘瓛墓诗曰表闾钦逸式墓礼贞魂化涂终眇黙神理暧犹存尘经未辍幌髙衡已委门华隂无遗布楚席有灵樽　何逊行经孙氏陵诗曰水龙忽东骛青盖乃西归朅来易永乆年代暧湮微苔石疑文字荆坟失是非山莺空曙响垄月自秋晖银海终无浪金鳬防不飞閴寂今如此望望霑人衣　又悲行路孤坟诗曰行路一孤坟路成又已毁空疑年嵗积不知陵谷徙几经秋叶黄共见春流弥金蚕不可识玉树何曾蕊陌上驱驰人笑歌自侈靡今日非明日可怜讵邻此　虞骞游潮山悲古诗曰长林带朝夕孤岭枕江村踈松含白水密篠满平原荒坟改冻叶低垄变年根西光长槚落促尔膝前樽　陈阴铿行经古墓诗曰偃松将古墓年代理当深表柱应堪烛碑书欲有金廻坟由路毁荒隧受田侵霏霏野雾合昏昏垄日沉悬劒今何在风杨空自吟　增唐顔胄适思诗曰繁华埽地歇蟋蟀充堂鸣感物増忧思奋衣出游行行值古墓林白骨下纵横田竖鞭髑髅村童埽精灵石人徒瞑目表柱烧无声试读碑上文乃是昔时英位极君诏葬勲髙盟忠贞宠终奈樵采立嗣修坟茔运否前政缺羣盗多蚊蝇即此丘垄壊铁心爲霑缨所适非所见前登江上城倚流临緑水一望伤情　张籍北邙山诗曰洛阳北门北邙道丧车辚辚入秋草车前俱唱薤露歌髙坟新起白峩峩朝朝暮暮人送葬洛阳城中人更多千金立碑髙百尺终作谁家柱下石垄头松栢半无主地下白骨多于土寒食家家送纸钱防鸢作巣衔上树人居朝市未愁请君暂向北邙游　王建北邙山诗曰洛阳城北复城东魂车祖马长相逄车辙广若长安路蒿草少于松柏树山头洞底石渐稀尽向坟前作羊虎谁家石碑文字灭后人重此书年月朝朝车马送葬回还起大宅与髙台　薛逄诗曰君不见马侍中气吞河朔称英雄君不见韦太尉二十年前镇蜀地一朝冥漠归泉下功业声名两憔悴奉诚园里蒿棘生长兴街前沙路平当时带砺在何处今日子孙无地耕碑文半缺碑堂摧祁连冡象狐兎开野花似雪落何处棠梨树下香风来马侍中韦太尉盛去衰来片时事人生倐忽一梦中何必深深固权位　郑谷经贾岛墓诗曰水绕荒坟县路斜耕人讶我久咨嗟重来兼恐无寻处日落风吹鼓子花陆防宫人斜诗曰草树愁烟似不春晚莺哀怨问行人湏知一种埋香骨犹胜昭君作漠尘　宋司马光古坟诗曰茫茫野田平极目歴歴古坟如厦屋碑版无文荆棘深石兽沉沦松柏秃问人虽不言姓名昔皆髙官仍厚禄子孙流落何所之凶吉当年非不卜我来正值寒食天祭膰不设无人哭　黄鲁直过故人东平侯赵景珍墓诗曰朱顔苦留不肯住白髪政尔欺得人婵娟去作谁家妾意气都成一聚尘今日牛羊上丘垄当时近前丞相嗔花开鸟啼荆棘里谁与平章作好春　元虞集盗发亚父诗曰盗发亚父寳劒实累之开寳气尽狱吏书盗辞盗言惟见寳寜知亚父谁项王不相信弟子遂舆尸黄肠下深锢千载复何爲　张翥皇舅墓诗曰青州刺史河上坟坟不可识碑仍存维舟上读半磨灭使君乃缘戚里恩我疑其藏必深锢或谓已被湍流吞安得壮士塞河水万古莫令开墓门  

原赋后汉张衡冢赋曰刋丛林凿磐石超峻垄搆大椁髙冈冠其南平原承其北列石限其坛萝竹藩其域系以脩洽以沟渎曲折相连迤靡相属乃树灵木戎戎繁霜周旋顾盻亦各有行乃相厥宇乃立厥堂直之以绳正之以日有觉其林以搆元室奕奕将将崇栋广宇在冬不凉在夏不暑祭祀是居神明是处　晋陆机感丘赋曰泛轻舟于西川背京室而电飞遵伊洛之坻渚沿黄河之曲湄覩虚墓于山梁托崇丘以自绥见兆域之蔼蔼罗魁封之累累于是徘徊洛涯弭节河干伫盻留心慨尔遗叹仰终古以逺念穷万绪乎其端伊人生之寄世犹水草乎山河应甄陶以嵗改顺通川而日过尔乃申舟人以遂徃横大川而有悲伤年命之倐忽怨天歩之不几虽履信而思顺曾何足以保兹普天壤其弗免寜吾人之所辞愿灵根之晚坠指嵗暮而爲期又赋曰生矜迹于当世死同宅乎一丘翳形骸以下沦兮飘营魂而上浮随隂阳以融冶托山原以爲畴妍媸混而爲一孰云识其所脩必眇代以逺览兮夫何狥乎区陈　晋咸登芒赋曰左光禄大夫济北侯荀公前丧元妃及失令子葬于西芒有以感懐而作斯赋何天道之难忱信厥命之靡常匪彼生之不辰亦夫人之多殃惟济北之初载夙遘旻而逄罹兴瓜瓞之緜緜飞英声以风驰庶家道之克昌保永祚于螽斯愠旡妄之爲灾怨上皇之有违在徳门之方隆乃降厉于元妃兰房閴其无主众孤防而莫依孔临川以永叹赵有感于九原览登芒之哀赋谅圣贤之同情　增明何景明古赋曰噫哉兹兆之敻遐兮启搆广以复纡歴人代而几何兮又安知孰所居防宫既已开掖门又已除故域缭爲城兮脩隧践以爲衢检神器之靡存兮视灵衣而无余噫哉遐兮藐以芒魂化逝兮魄销亡朽骸残兮纷纵横被服素尘兮掩元霜蔓草纠纒兮秽藓生千秋万嵗兮孰尔藏槩生平之极娱兮奄大块之飘尘驷马不复御玉羞安复陈彼充房之姣丽兮幽防而孰亲桂櫩兰阁委丘谷兮又安施夫黻帐与绮茵舞防纚縰以何见兮鸣瑟寂而无闻哀悬车之莫祭兮怨脩夜之不晨怳荣声其辽阔兮痛素骨之翳绿榛嗟有生之必化兮胡彼庸之长勤戚役役以趋世兮等飞蝇之与聚蚊日月忽其不处兮矧焦顔以毙神匪往者之可鉴兮又安知夫富贵之如浮云　孙仲矜逝赋曰苍苍孟冬兮草木莽莽绪风振于清原兮沧流凄其回荡防徬徨而逺顾兮见丘坟之累累狐狸卧其侧兮豺狼号于四陲荆棘生而翳垄兮松楸俨以成行念二亩之是列兮悲九原之若堂进野叟而就问兮曰此故逹人之藏昔夫子之亨休兮积势而孰当秉炎威以灼烁兮屹氷山而造穹苍于时神避其力兮日月潜而莫其光欲转市而成山兮神人乃于焉以驱石明珠逺致来越裳兮翠羽棼而罗室谓千龄之可矢兮曰寿夭而无常朝并齿乎河岳兮夕廼齐乎秋霜纵珠以爲藏兮祗盈乎椑之度也矧一逝而不复旋兮皆他人之数也嵗未几而成墟兮茔巃嵸而榛芜石麟窃而爲砥兮翁仲贻之牧夫玊鱼缥缈留人间兮银河荡而爲池三泉湜其既竭兮九京之骼而奚遗死生之儵忽兮惟大人之逺览惧修名之不立兮老冉冉其无余使生无益于时兮吾寜淹而化既树徳以培芳兮纵夕徃而奚咤观上古之明哲兮亦率由乎此行循绳墨而不颇兮故虽死而犹生  

原表晋张士然请汤武诸孙置守冡人表曰成汤革夏而封杞武王入殷而建宋西戎有即叙之民京邑开呉蜀之馆兴灭加乎万国继絶接于百世春雨润木自叶落根鸱鸮恤功爱子及室家有义勇之墓世传扶危之业进爲狥汉之臣退爲开呉之主而蒸甞絶于三叶园陵残于薪采  

原敎宋傅亮脩复前汉诸陵教曰夫信陵之坟守卫无旷展季之垄樵采有刑彼匹夫懐道列国陪隶犹见礼异世取贵邻汉髙拨乱反正大造区宇道拯横流功髙百代盛徳之烈义在不冺　又脩楚元王墓教曰夫褒贤崇徳千祀弥光尊本敬始义髙自逺楚元王积仁基徳啓藩斯境本支之祚实隆鄙宗遗芳余烈奋乎百世而丘封翳然坟茔莫翦感逺存往慨焉永懐况瓜瓞攸兴开源自本可蠲复近墓五家长给洒埽  

原文宋谢惠连祭古塜文曰东府掘壍一丈得古塜上无封域明器之属材瓦铜漆有数十种异形不可尽识刻木爲人长三尺许初开见悉是人形以物枨拨之应手灰灭水中有甘蔗节及李核瓜瓣皆浮出不甚烂壊世代不可知也既不知其名字故假号曰冥漠君云尔刍灵已毁涂车既摧蔗传余节瓜表遗犀十仞斯建百堵斯齐墉不可转壍不可廻黄肠既毁便房已頺循题兴念抚榇増哀　梁任孝恭祭杂坟文曰惟尔冥然徃代求圎石而无名矣遐年讨方砖而不记封树遭殄谁别羽商之家坟垄倾廻终迷庚癸之向近创此伽蓝寔湏泥丸命彼硕人置兹屯邑不谓纶绳所用遂毁牛亭之基锹锸所侵爰伤马鬛之势重使翠幕临风佳城见日昔灵沼枯骨周王改以衣冠广武横尸汉主加其轊椟辄勒彼山虞覆頽隍于旧趾命兹匠者脩反壤于故林还蚁结之文依似坊之势幸得冝阳大道无变无移京兆长阡勿廻勿徙庶幽魂游止践昔径而不疑涂车徃还曕旧辙而犹在  

庐墓【`旌墓　寿藏　发冢附`】  

原兽驯【`晋夏方庐墓侧猛兽驯其旁`】　扰【`后汉蔡邕母卒庐于墓侧动静以礼有驯扰其房室又木生连理`】　显名【`汉原仁先庐冡三年繇是显名京师中`】　称孝【`后汉书曰陈蕃爲乐安太守民有赵宣葬亲不闭埏隧居其中行服十二年乡里皆称孝蕃与相见及妻子而宣五子皆服中生蕃怒曰寝宿塜藏而孕育其中诳时惑众诬污神遂致罪`】　马援【`马援兄卒期年不离墓所`】殷简【`殷仲堪爲桓元所杀子简之庐墓侧`】　手刃盗【`李充母丧行服墓次有人盗其树充手刃之`】　兽杀鹿【`鹿犯松栽兽爲杀鹿许孜事`】　增生紫芝【`孝童墓在处州府学东童姓周名智六嵗丧父庐于墓有紫芝之祥`】　集皬雀【`支渐蜀之资阳人母丧庐于墓白蛇素狸扰其旁皓乌皬雀集于垄　又徐仲原望江人亲丧庐墓禽采花而插坟兽衔土而垒垄`】　庐塜弥年【`崔衍居父丧跣防柩行千里道路爲之流涕庐塜弥年`】　捧土濡涕【`柳宗元安置孝阙铭曰捧土濡涕顿首成坟防膺腐背寒暑在庐`】　偃庐柴毁【`胶东郡王道彦父丧荷土就坟躬莳松柏偃庐柴毁虽亲友不复识`】　手植松柏【`蒋挺之卒兄弟庐墓侧手植松柏`】　泣惨松柏【`晋王裒父仪爲司马昭所杀裒尝至墓下拜跪攀柏悲号涕泪着树树爲之枯`】　居废栉沭【`元襄母终庐次废栉沭饭防饮水`】　借无茵席【`元徳秀母亡庐母墓侧食不盐酪借无茵席`】穿圹爲门【`梁文贞少从军守邉逮还亲已亡即穿圹爲门晨夕洒埽庐墓左会官改新道出文`】  

【`贞墓前行旅见之皆爲流涕有甘露降茔木白驯扰县令刋石记之`】　埏甓作【`林攅泉州莆田人母亡埏甓作庐其右有白乌甘露降`】　白鹊上庐【`支叔才母亡庐墓有白鹊上庐旁`】白兎循茔【`许法谨仓州清池人母丧常庐于茔有甘露嘉木连理白兎之祥并出白帖`】  

羣鹿驯扰【`禇无量母丧庐墓有鹿犯所植松柏无量号诉曰山林不乏忍犯吾茔树耶自是羣鹿驯扰`】　表异其门【`薛万备有志行居丧庐墓前太宗诏表异其门`】　诏表其庐【`刘知柔居亲丧庐墓侧诏筑阙表之`】　拥坟椎膺【`唐李华作灵武二孝子賛侯知道程俱罗生飬以孝殁奉以哀庐于墓次号泣无节拥坟椎膺声气咽塞下入九泉上彻九天`】　独在侧【`后汉祭彤字次孙早孤以至孝称值天下乱野无烟火而彤则独在冢侧每贼过见其尚防而有志节竒而哀之`】不离坟墓【`后汉书蔡顺母平生畏雷自亡后每有震雷顺辄围泣曰顺在此后太守絶众举孝亷顺不能逺离坟墓遂不就`】　墓地自裂【`崔鸿前赵录曰张暠陇西人也事母至孝母死既葬于庐墓侧哀感幽显嵗余而墓地自裂棺亦自破母还苏活`】　原开白日之铭已从卜宅　轸闻雷之痛未忍离情　念劬劳之徳难报棘心毁瘠之容长居蒿里　精诚有感鸟衔土以成坟  

【`顔氏`】　哭泣无时柏沾涕而变色【`王裒`】　旌墓増树阙【`安城记县有孝子孝闻天下太守王府君树双土阙以表其墓`】　树碑【`周燕事见葬二`】　旌比干【`武王克商封比干之墓出防誓`】　表蜀女【`蜀王本纪成都有丈夫化爲女子顔色羙好盖山精也蜀王娶以爲妻不习水土疾病欲归国蜀王留之无几物故蜀王发卒之成都郭中葬盖地数亩髙七丈号曰武担以石作镜一枚表其墓`】　义妇【`在寜波府城西梁山伯祝英台二人少同学梁不知祝乃女子后梁爲鄞令卒葬此祝下吊墓下墓裂而殒遂同葬谢安奏封义妇`】　思贤碑【`豫章记徐孺子墓在郡南白社牧守徐兴于墓隧种松大子谢景立碑太守夏侯嵩于碑邉立思贤碑`】　爲置守【`汉书张贺爲掖廷令及帝即位贺死上追念贺恩封其置守二百家`】　除卢植墓【`魏武令曰故北地中将卢植名著海内学爲儒宗士之楷模国之桢干也今亟遣丞相掾除其坟墓存其子孙并致薄醊以彰厥徳`】　筑阙象山【`李靖其妻卒诏坟制如卫霍故事筑阙象铁山积石山以旌其功`】琢石旌功【`秦叔寳陪葬昭陵太宗诏有司琢石爲人马立墓前以旌战功`】　题思复  

碑【`唐书韩思复睿宗朝爲给事明皇御笔题碑云有唐忠孝韩长公之墓`】　封坟祭墓【`介土送葬即封征虏之坟单于入朝当祭度辽之塞出燕集`】　建祠置田【`李白墓在太平府城东之青山北宋郡守赵松年尝爲建祠置田付寺僧看护`】　建亭立垣【`刘凝之墓在南康府城西　朱元晦记公清风髙节着当时而闻后世不幸馈奠无主而丘墓且没革棘中是吾长民者之责也乃建亭立垣以戒樵牧`】　寿藏增取其逺【`汉书注云寿藏谓冢坟也称寿者取其乆逺之意`】　知所息【`荀子子贡倦于学告于仲弓曰愿有所息仲弓曰生无所息望其圹睾如也宰如也坟如也鬲如也则知所息矣`】　治茔平陵【`张禹年老自治茔起祠堂好平陵肥牛亭部处地又近延陵奏请求之上以赐张禹`】　瞻望永宅【`傅永字脩期尝登北邙山于平丘处奋矛跃马回旋瞻望欲附葬于祖墓遂买左右地数亩遗敕子叔伟曰此吾之永宅也`】　将作起【`汉书曰哀帝命将作爲董贤起营义陵傍内便房刚柏题凑外爲徼道周垣数里门阙罘罳甚盛`】　鱼山营墓【`曹植登鱼山临东阿喟然有终焉之心遂营爲墓遗令薄葬`】　国儿寿塜【`晋书曰西河梁国儿于平凉作寿冢将妻妾入冢燕饮酒酣伏灵牀而哭人或讥之国儿不以爲意前后征伐屡有战功姚兴以爲镇北将军年八十余乃死`】　天福寿冢【`南史齐前军陈天福坐掠夺百姓财物弃市先是天福将行令家人预作寿冢未至又信促速就冢成而得罪因以葬焉`】　诏赐坟茔【`唐髙宗诏赐英国勣坟茔一所时勣犹在`】　酌酒赋诗【`唐司空圗预爲棺遇胜日引客坐圹中赋诗酌酒客或难之图曰君何不广耶生死一致吾寜暂游此中哉`】　设榻爲寝【`李适敕其子曰覇陵原西视京师吾乐之可营墓树十松焉及未病时衣冠徃寝石榻上置所譔九经要句及素琴时士贵其逹`】　自署寂居【`姚崇孙朂自爲寿藏于万安山祖茔之傍署兆曰寂居穴坟曰复贞堂中剟土爲台曰化台并新唐书`】发增桓公坟【`魏武立齐桓祠于云丘路次齐郊望见桓公坟垄在南山之阿管仲坟在`】  

【`侧按括地志云齐桓公墓在临淄县南二十里牛山上亦名足山一名牛首冈一所三坟晋永嘉末人发之初得版次得水银池有气不得入经数日乃牵犬入中得金蚕数十薄珠玉匣缯防军器不可胜数又以人殉葬骸骨狼籍也`】　栾书【`西京杂记广川王发栾书有一白狐见人惊走左右遂撃之伤其左脚其夕王梦一丈夫眉尽白来谓王曰何故伤吾左足乃以杖扣王左脚王觉脚肿痛生疮至死不差`】范増墓【`范増墓在徐州城南天歴初有盗识墓中寳气发得古铜劒一口虞集诸人题咏之`】  

陈蕃冢【`南康记献山大塘下流三十里有汉太傅陈蕃冢昔值军乱闻墓有寳三军争掘忽有大蛇围绕坟崩雷雨晦冥竞不得发`】　刘表冢【`伍辑之从征记刘表在髙平郡表之子琮捣四方珍香数十斛着棺中苏合消疾之香莫不毕备永嘉中郡人发其墓表面如生香闻数十里`】　卞壸墓【`在应天府冶城盗尝开墓面如生瓜甲擐手背晋安帝赐钱十万封之`】　张詹墓【`盛宏之荆州记冠军县东有魏征南军司马张詹墓刻其碑背曰白楸之棺易朽之裳铜铁不入凡器不藏嗟矣后人幸勿我伤至元嘉六年民饥始被发金银朱漆之雕刻烂然`】　婴齐墓【`在广东广州府番禺县佗子也孙权发其冢得玉匣珠金印三十六皇帝玺三龙劒三各有刻文曰纯钩干将莫耶`】　楚昭王墓【`在湖广襄阳府城南习家池北南齐建元中盗发冢得古书竹简后沈约覔数篇示刘绘绘曰周礼逸文也`】　安厘王冢【`王隠晋书太康元年汲县民盗发魏王墓或言安厘王塜得竹书数十车皆简编蝌斗文字束晳爲著作随冝分析皆有冥证古书有易卦似连山归藏文有春秋似左传`】　鼻天子墓【`在南雄府始兴县代莫可考相传昔有人掘之见铜人数十拥笏列侍器饰皆金银俄闻墓内击鼓大呼惧弗敢入`】　李晋王墓【`在忻州克用五代唐晋王也金时盗发之郡守梦王告云墓中有酒盗饮之唇皆黑可騐此捕之明日获盗寺僧居其半`】　礜石茔【`异苑魏武北征蹋顿升岭眺望见一冈不生百草王粲曰必是古冢此人在世服生礜石死而石生势蒸出外致卉草焦灭即令凿看果得墓有礜石满茔`】　柳苌墓【`梁主簿苌卒葬于九江三年后大雨冢崩其子褒移葬啓棺见父目忽开谓褒曰九江神知我横死遣地神以乳饲我故得更生褒迎归三十年乃卒`】　汉宫人【`呉志曰汉末闗中乱有发前汉宫人冢者犹活既出复如旧郭后爱念之常置左右问当时宫内事了了有次第`】元石冢【`在真定府平山县之恒山上昔有元石者饮中山酒醉归家人以爲死葬之酒家计其期造访邻父曰元石死三年矣至塜掘而开棺元石醉始`】　尉佗冢【`晋书交库记呉将吕岱爲广州遣掘尉佗冢费损无获佗虽僭然后慎终其身乃令后不知其处鉴于牧竖所残也`】　女子冢【`宋书王元谟从弟元象爲下邳太守好发塜地无完椁时人门垣内有小冢坟土始平每朝日初升见一女子立上近则亡或以告元象便命发之有一棺尚全有金蚕铜人以百数剖棺见一女子可二十姿质若生卧而言曰我东海王家女应生资财相奉幸勿相害女臂有玉钏斩臂取之于是女复死`】　甄邯墓【`宋书何承天愽览古今爲一时所重张永尝开元武湖遇古冢上得一铜斗有柄文帝以访于朝士承天曰此亡新威斗王莾时三公亡皆赐之一在冢内一在冢外时三公居江左者唯甄邯爲大司徒必邯之墓也俄而又啓冢内更得一斗复有一石铭曰大司徒甄邯之墓`】　桓温冢【`又曰周山圗爲淮南太守时盗发桓温冢大得寳物客窃取以遗山图山圗不受簿而还官`】　园地冢【`齐书始兴王鉴镇蜀于州园地得古无复棺但有石椁铜器十余种并古形玉璧三枚珠寳甚多不可皆识金银爲蚕形者数斗又以朱砂爲阜水银爲池左右咸劝取之鉴曰皇太子昔在雍有发古者得玉镜玉屏风玉匣之属皆将还都吾意常不同乃遣功曹何伫之爲起坟诸寳物一不得犯`】　桓温女冢【`又曰宜都王鉴镇姑熟于时人发桓温女冢得金巾箱织金篾爲严器又有金蚕银茧等物甚多条以啓闻郁林敕以赐之鉴曰今取徃物后取今物如此循环岂可熟念使长史蔡约自徃脩复纤毫不犯`】　楚王冢【`又曰文惠太子镇雍州有盗发古冢者相传云是楚王冢大获寳物玉屏风竹书青系纶简数玉履分长二丈皮节如新有得十余简以示王僧防云是科斗书考工记曰周官所阙文也`】　张骞【`梁书曰萧教初佐梁州刺史梁州有古墓名曰尖冢或云张骞顷欲有发者辄闻鼔角于外相拒椎埋者惧而退敎谓无此理求自监督及开唯有银镂铜镜方尺`】　太原【`傅子曰太原人发破棺中有妇人将出与语生人也视其上木三十嵗不知此妇人三十嵗常生地中也将一朝欻然生偶与发者防之也`】　江陵冢【`抱朴子曰呉景帝时于江陵掘冢取板治城后发一大冢内有重阁石扉徼道周通髙可乗马又铸铜爲人数十枚长五尺皆大冠衣执劒列侍灵坐皆刻铜人背后石壁言殿中将或言侍似王公冢也破其棺棺中有人毛斑白鲜明面体如生人棺中有白玉璧三十枚借尸兵入举出死人以倚冢壁一玉长一尺形似冬瓜从死人懐中出堕地两耳及鼻中有黄金如枣此等有假物而不朽之也`】　呉芮冢【`世说黄初末呉人发长沙王呉芮冢以其材于临湘爲孙坚立庙容貌如生衣服不朽后遇发者见呉纲曰君可类长沙王芮但微短耳纲瞿然曰是先祖也自芮之卒至发四百余年纲芮之十世孙也`】　明友冢【`博物志曰汉末发范明友冢犹活明友是霍光女聓如家奴记言光家事废立之际多与汉书相应`】　张卢冢【`汉赵记上洛男子张卢死二十七日人有盗发其冢卢得苏起具闻盗人姓名郡县以盗元意奸宄卢复由之而生不能决豫州牧呼延谟以闻诏曰以其意恶要功善论笞三百不齿终身`】　襄王冢【`西京杂记广川王去疾好聚无頼少年游猎无度国内冢藏一切发掘其竒异者魏襄王冢以文石爲椁髙八尺许广狭容四十人以手扪之滑液如新中有石屏风婉然周正不见棺柩舆器纵迹但床上玉唾盂一枚金杂具皆如新王自取服之`】哀王冢【`广川王又发哀王以铁灌其上穿凿三日乃开黄气如雾触人鼻目经日乃歇初至一户无扇蘥石床方四尺床上有石几左右各三石人立侍皆武冠带劒复入一户石扇有闗籥叩见棺椁黒光照人刀斫不入烧锯截之乃漆杂兕革爲棺椁数寸累积寸余重力不能乃止复入一户亦石扇闗籥得床方七尺屛风帐钩或在床上或在床下似是帐靡朽而铜钩堕落床上石枕一枚床上尘埃朏朏甚髙似是衣服床左右妇女二十悉皆立侍或有执巾栉镜镊之象或有执舆捧食之形余无异物但有铁镜数百`】　且渠冢【`又发魏王子且渠冢甚浅狭无柩但有石床广六尺长一丈石屏风下悉是云母床上两尸一男一女年廿许东首祼形卧无衣裳肌肤顔色髪齿如生畏惧不敢侵拥门如故`】　袁盎【`又发袁盎冢以瓦爲棺椁器物都无唯铜镜一枚`】　幽公冢【`又发幽公塜甚髙壮羡门既开皆是恶石拨除深丈余乃得云母深尺所乃得百余尸纵横相枕皆不朽唯有一男子余悉女子或卧亦有者衣服形色不异生人`】　反间发墓【`史记田单行反间令燕人劓所得齐卒又掘城外冢墓即墨人望见皆涕泣怒自十倍`】　劝免发墓【`章蔡周肆罗织迁谪元祐诸公蔡率章以奏乞发司马光墓门下侍许将曰发人之墓非盛徳事哲宗曰朕与卿同乃不从`】  

虞祔  

原迎精【`迎精而反谓反哭虞也`】　成事【`礼是日也以虞易奠卒哭曰成事是日也以吉祭易丧祭`】　三五【`士三虞大夫五诸侯七`】　牲牢【`上大夫之虞也少牢卒哭成事祔皆太牢下大夫之虞也犆牲卒哭成事祔皆少牢`】　葬日虞【`记曰既封主人赠而祝宿虞尸既反哭主人与有司视虞牲有司以几筵舎奠于墓左反日中而虞葬日虞不忍一日离也注赠以币送死者于圹祝宿祝先归也`】明日祔【`明日祔于祖父祭告其祖之庙`】　从昭穆【`妾祔于妾祖姑无妾祖姑则从昭穆`】  

【`之妾妇祔于所祔之妃无妃则从其昭穆之妃`】　祔祖姑【`妇祔于祖姑祖姑有三人则祔于亲者注谓有夫之继母`】　速反而虞【`详送如慕注`】　卒哭而祔【`殷练而祔周卒哭而祔孔子善殷注期而神之`】　始柔后刚【`始虞用柔日再虞如事哀荐虞事三虞卒哭他用刚日注柔日隂隂静也丁日葬则己日再虞后虞改用刚日刚阳阳主动也`】　先重后轻【`并有丧则葬先轻而后重其虞则先重而后轻`】　卑不僭尊【`大夫祔于士不敢以己尊异其祖父士不祔大夫祔于父兄之未爲大夫者注不敢僭尊`】　尊可及卑【`男子祔于王父则配女子祔于王母则不配注配谓并祭也王母不配祭有事于尊可及卑有事于卑不敢援尊也`】  

祥禫  

原缟冠【`记曰祥而缟冠注缟冠素纯`】　食【`练而食菜果祥而食`】　除服【`祥祭之服`】　从御【`禫而从御注御妇人也`】　复生【`三年之丧二十五月而毕岂不以送死有已复生有节哉注复生除丧反生者之事也`】　去丧【`去丧无所不佩`】　鼔琴【`丧有四制变而从冝祥之日鼔素琴示民有终也注四制取之四时也有终以节制也`】　成歌【`孔子既祥五日弹琴而不成声十日而成笙歌`】　馈【`顔渊之丧馈祥孔子出受之入弹琴而后食之注弹琴以散哀也`】予琴【`子夏既除丧而见予之琴和之而不和弹之而不成声作而曰哀未忘也先王制礼而弗敢过也子张既除丧而见予之琴和之而和弹之而成声作而曰先王制礼不敢不至焉`】　小祥【`士虞礼期而小祥日祭荐此常事注祥吉也祭名`】　大祥【`又期而大祥月荐此祥事`】　澹然【`中月而禫注禫祭名与大祥间一月自丧至此凡二十七月禫之言澹澹然平安之意也`】　廓然【`练而慨然祥而廓然`】逾月歌【`鲁人有朝祥而暮歌者子路笑之夫子曰由尔责于人终无已夫三年之丧亦已久矣子`】  

【`路出夫子曰又多乎哉逾月则其善`】　徙月乐【`是月禫徙月乐言禫之明月可以乐`】　哀未忘【`亲丧外除日月已竟哀未忘也`】　痛未尽【`哀痛未尽思慕未忘然而服之以是断之`】　增练而杖【`家语鲁大夫练而杖子贡问孔子曰练而杖礼与子曰非礼也`】　练而牀【`荀子鲁大夫练而牀孔子曰非礼也`】　禫而御【`详前从御注`】　禫而佩【`间传禫而纤无所不佩`】原吉服筮尸【`大祥吉服而筮尸注凡变除必服其吉服以即祭不以凶服间吉事传曰大祥`】  

【`素缟麻衣`】　缟冠以祭【`除成丧者祭以缟冠既祭乃大祥素缟麻衣既祭乃服朝服既祭元端而居服平常注缟冠犹未纯吉`】　昭公失早【`昔者鲁昭公练而举酬行旅非礼也注云昭公失早`】孝公失过【`孝公大祥奠酬不举亦非礼也注云孝公失过`】　若驷过隙【`三年之丧`】  

【`若驷之过隙注云疾也`】　见似目瞿【`免丧之外行于道路见似目瞿闻名心瞿`】　献子加人【`孟献子禫县而不乐比御而不入夫子曰献子加于人一等矣`】　有子非礼【`有子既祥履组缨非礼也`】　垂冠戴缨【`元微之集不幸余命不殒垂冠戴缨`】　彻筵帏【`奠筵将彻帏帐一此生之间岂有见日未死之际应无忘期仰天一号心骨破碎犹冀万一闻吾此言`】父在庶母不禫【`丧小记曰庶子父在则爲母不禫注父厌`】　练祭酬賔不举【`曽子问曰小祥者练祭而不旅奠酬于賔賔弗举礼也注奠无尸虞不致爵大祥无算爵也`】　服从情杀　哀以礼终　孝无终始　丧有祥禫　哀极终堂　礼及过隙　孝自中出　哀以外除　增杖绖外除　柴瘠加等　衣冠之变礼不可逾　在心之哀实未能已　原祥虽除服　忧且终身　虽送终之有已岂孝思之可忘　增丧纪有终哀徳靡极度新宫而  

馆御诹吉日之祖迁　寒暑之变忽焉再期练祥之余复将三月勉从即吉之典莫遂无穷之哀　原日月其除变礼容于衰绖　霜露所感遵祀典于练祥　增君子爲难子皋亲丧而永慕先王制礼孟献禫悬而不乐既祥丝履见孔父之深讥行奏绮琴闻子舆之雅操恩懐防极五日乐禁于成声哀贯终身逾月礼通于  

作乐　去顺効逆鲁史称其祸朝祥暮歌邹人据而兴诮　节哀顺变虽殊念始之心以今况昔未悖送终之礼【`禫服鼔琴判`】  

殇一  

增仪礼男女未成人而死可哀伤者男子已娶女子许嫁皆不爲殇凡男女亡年十九至十六嵗爲长殇十五歳至十二嵗爲中殇十一嵗至八嵗爲下殇若生三月至七嵗皆爲无服之殇  

殇二  

原禁嫁【`周礼媒氏禁嫁殇者`】　不尸【`礼殇不备祭不立尸`】　隂厌【`凡祭殇有隂厌有阳厌宗子爲殇而死庶子不爲后也其告祭特牲祭殇不举无肵防无元酒不告利成是谓隂厌注宗子从成人也凡殇则特豚也此其无尸反所降也其他如成人举肺肵爼利成之礼施于尸也是宗子爲殇祭之奥之礼也小爲殇其祭祀亦如此`】　阳厌【`凡殇无后者祭于宗子之家当室之白尊于东房是谓阳厌注凡殇谓庶子之适子也白谓西北隅得户明也明者曰阳也`】　不备礼【`祭殇不备注厌沃而已不备礼也`】　用棺衣【`下殇用棺衣自史佚始也详殡殓`】　増王祭五　侯祭三【`祭法王下祭殇五适子适孙适曾孙适元孙适来孙诸侯下祭三大夫下祭二士及庶人祭子而止`】死战以成礼【`鲁与齐战于郎童汪锜徃皆死焉鲁人欲勿殇问于仲尼仲尼曰能执干戈以卫社稷虽欲勿殇不亦可乎注童子未冠之称以其死社稷故葬以成人之礼`】　配殇非礼【`邴原有女早亡曹操爱子苍舒亦没求合葬原辞曰非礼也操乃取甄氏女合葬焉`】　原宗子从成人【`详隂厌注`】　筓冠不爲殇【`丈夫冠而不爲殇妇人笄而不爲殇`】　増七嵗无服【`详殇一`】　原堲周葬下殇【`檀弓周人以夏后氏之堲周葬中殇下殇`】  

## 御定渊鉴类函卷一百八十四

乐部一【`乐总载　律　制乐掌乐　瞽宗　知音`】  

乐总载一  

原说文曰乐五声八音总也　易曰雷出地奋豫先王以作乐崇徳殷荐上帝以配祖考　尚书曰帝曰防命汝典乐教冑子诗言志歌永言声依永律和声八音克谐无相夺伦神人以和防曰于予撃石拊石百兽率舞增周礼曰大司乐以乐语教国子兴【`兴以善物喻善事也`】道【`陈古`】  

【`以剀今`】讽【`倍文曰讽`】诵【`以声莭之曰诵`】言【`发端曰言`】语【`答述曰语`】　原周礼曰天子宫悬【`四面如宫`】诸侯轩悬【`去南面余三面其形如轩亦曰曲悬`】大夫判悬【`又去其北面`】士特悬凡乐作谓之奏九奏乃终谓之九成乐终谓之阕凡悬钟磬之半为堵全为肆【`半为钟磬各八共十六枚而在一簴`】周官曰凡六乐者一变而致羽物及川泽之只再变  

而致蠃物及山林之只三变而致鳞物及丘陵之只四变而致毛物及坟衍之只五变而致介物及土只六变  

而致象物及天神九徳之歌九防之舞于宗庙之中奏之若乐九变则人可得而礼矣【`郑元注云变更也乐成则更奏也`】尔雅释乐曰宫谓之重商谓之敏角谓之经徴谓之迭羽谓之栁【`郭璞注皆五音之别名其义未详`】　礼记曰凡音之起由人心生也人心之动物使之然感于物而动故形于声声相应故生变变成方谓之音比音而乐之及干戚羽旄谓之乐　又曰审声以知音审音以知乐审乐以知政而治道备矣　又曰大乐必易大礼必简钟鼓管磬羽籥干戚乐之器也屈伸俯仰缀兆疾舒乐之文也故知礼乐之情者能作识礼乐之文者能述作者之谓圣述者之谓明明圣者述作之谓也五帝殊时不相沿乐三王异世不相袭礼　又曰乐至则无怨礼至则不争揖让而治天下者礼乐之谓也　又曰夫乐清明象天广大象地终始象四时周旋象风雨　増又曰钟声铿铿以立号号以立横横以立武君子听钟声则思武臣石声磬磬以立辨辨以致死君子听磬声则思死封疆之臣丝声哀哀以立防防以立志君子听琴瑟之声则思志义之臣竹声滥滥以立防防以聚众君子听竽笙箫管之声则思畜聚之臣鼔鼙之声讙讙以立动动以进众君子听鼓鼙之声则思将帅之臣君子之听音非听其铿锵而已也彼亦有所以合之也　原孝经曰移风易俗莫善于乐　论语曰子在齐闻韶三月不知肉味曰不圗为乐之至于斯也　増公羊传曰王者舞六乐于宗庙之中舞先王之乐明有法也舞己之乐明有制也舞四裔之乐大徳广及之也　诗正义曰五帝以还诗乐相将故有诗则有乐　尚书大传乐曰且张辟雍鸧鸧相从八风囘囘鳯凰喈喈　原五经通义曰八音者金石竹匏土革木也【`释智匠乐录曰金为钟镈镯铙石为磬为琴瑟箜篌筝筑琵琶竹为箎笛籥箫管匏为笙簧竽土为埙缶革为鼓木为柷敔也`】　又曰舞四夷之乐明徳泽广被四表也东夷之乐曰侏离南夷之乐曰任西夷之乐曰禁北夷之乐曰昧　又曰受命而王者六乐焉以太一乐天以咸池乐地以肆夏乐人以大夏乐四时以大濩乐五行神明以大武乐六律各象其性分而为之制以乐其先祖　又曰王者之乐有先后者各尚其徳也以文得之先文乐持羽毛而舞以武得之先武乐持朱干玉戚而舞　五要义曰周礼钟磬皆编悬之二八十六而在一簴谓之堵磬一堵谓之肆春秋传曰歌钟二肆此之谓也　又曰凡乐音有八鼓谓之革钟谓之金磬谓之石琴瑟谓之丝箫管谓之竹埙谓之土柷敔谓之木笙谓之匏是谓八音　增乐说曰圣人作乐不以自娱以观得失之效故不取僃于一人必湏八能之士故八音或调隂阳或调五行或调盛衰或调律厯或调五音与天地神明合徳者则七始八气终各得其宜也　原乐纬曰六律黄钟【`十一月`】太簇【`正月`】姑洗【`三月`】賔【`五月`】夷则【`七月`】无射【`九月`】六吕大吕【`十二月`】夹钟【`二月`】仲吕【`四月`】林钟【`六月`】南吕【`八月`】应钟【`十月`】阳为律隂为吕总谓之十二月律周礼钟师掌金奏大乐皆以钟鼓奏九夏【`夏乐章名若今之奏鼔吹`】一曰王夏【`天子出入奏之`】二曰肆夏【`祭祀尸出入奏之亦主賔入门奏之享四方奏之`】三曰昭夏【`牲出入奏之`】四曰纳夏【`享四方奏之`】五曰章夏【`纳有功奏之`】六曰齐夏【`大夫祭奏之`】七曰族夏【`族人侍奏之`】八曰裓夏【`賔醉出奏之`】九曰骜夏【`公出入奏之`】天子祭祀用六代之乐【`一曰云门二曰咸池三曰萧韶四曰大夏五曰大濩六曰大武`】　国语曰金尚羽石尚角竹尚商丝尚宫匏土尚徴吕以和乐律以平声金石以动之丝竹以行之歌以咏之匏以宣之瓦以賛之革木以节之物得其常曰乐乐之所集曰声声相保曰和细大不逾曰平　増乐纬曰坎主冬至乐用宫艮主立春乐用埙震主春分乐用鼓巽主立夏乐用笙离主夏至乐用弦坤主立秋乐用磬兊主秋分乐用钟干主立冬乐用柷敔　原又曰黄帝乐曰咸池【`池音施道施于民故曰咸池`】帝喾曰六英【`道有英华故曰六英`】颛顼曰五茎【`道有根茎故曰五茎`】尧曰大章【`尧时仁义大行法度章明故曰大章`】舜曰箫韶【`韶继也舜继尧之后循行其道故曰箫韶`】禹曰大夏【`禹承二帝之后道重太平故曰大夏`】殷曰濩【`汤承衰而起濩先王之道故曰濩濩音防`】周曰勺又曰大武【`周承襄而起斟酌文武之道故曰勺`】　原沈约宋书曰秦乐曰五行【`始皇所改`】汉乐曰文始【`髙祖改韶舞为之`】武徳【`髙祖造舞人执干戚以象天下乐已行武以除乱`】安世【`旧曰房中秦改为夀人孝恵改为安世`】昭容【`髙祖造生于武徳`】礼容【`髙祖造生于文始五行`】嘉至【`叔孙通造以迎神`】四时【`文帝所造`】昭徳【`孝武帝造荐之太宗庙`】盛徳【`孝宣造荐之太宗庙`】云翘育命【`并汉乐以祀天地`】巴渝【`汉初巴渝助汉有功作此舞`】魏乐曰昭武【`改汉巴渝`】正世【`改汉安世又为享神歌`】迎灵【`改汉嘉至`】武颂【`改汉武徳`】昭业【`改汉昭容`】凤翔【`改汉云翘`】灵应【`改汉育命`】大韶【`改汉文始`】大武【`改秦五行`】　増晋乐曰正徳大恱【`武帝使郭夏宋识等造`】宣武【`改魏昭武`】宣文武【`改魏羽籥`】宋乐曰凯容【`建平王宏议以为韶舞宣烈以为武舞`】齐乐曰髙徳【`太祖神室`】明和【`髙宗神室`】梁乐曰大壮【`武帝造取易云大壮`】大观【`取易大观`】陈乐曰代北　后魏乐曰人　皇始【`道武所作以明开大始祖之业`】嘉成【`武帝永熈时祖莹请改崇徳章烈为此名`】北齐乐曰广成【`文宣时祖珽采魏安丰王等所着乐说而定正声仍杂西凉之曲所谓洛阳旧乐者也`】后周乐曰山云【`武帝天和初造`】隋乐曰地厚　天髙【`文帝防时常倚琵琶作歌二首托言夫妇之义即位因取为房内曲职在宫内女人教习之`】唐乐曰七徳【`其后更号神功破阵`】九功【`本名功成庆善`】上元【`髙宗所作`】龙池【`元宗赐第隆庆坊坊南变为池即位作此`】中和乐【`徳宗作`】后梁乐曰庆和　崇徳【`太祖时乐`】后唐乐曰武成【`荘宗庙`】雍熈【`明宗庙`】后晋乐曰元同　文同　昭徳　成功　后汉乐曰治安【`改唐治康`】振徳【`改唐凯安`】观象【`改唐九功`】讲功【`改唐七徳`】周乐曰政和【`改汉治安`】善胜【`改唐振徳`】崇徳【`改唐观象`】象成【`改唐讲功`】宋乐曰文徳【`改周崇徳`】武功【`改周象成`】元徳声闻【`和岘请改文舞`】天下大定【`请改武舞`】辽乐曰隆安贞安【`改晋十二同`】金乐曰太和【`取大乐与天地同和之义`】元乐曰大成【`取王者功成作乐之义`】明乐曰中和　管子曰凡听徴如负猪豕觉而骇凡听羽如鸣鸟在树凡听宫如牛鸣窌中凡听商如离羣羊凡听角如雉登木以鸣其音疾以清　原楚辞曰陈钟案鼓造新歌渉江采菱发阳阿二八齐容起郑舞衽若交竿抚案下竽瑟狂防填鸣鼓宫庭震惊发激楚　又曰代奏郑卫鸣竽张伏戏驾辩楚劳商　淮南子曰奏雅乐者始于阳阿采菱　白虎通曰乐者乐也君子乐得其道小人乐得其欲声者鸣也音者饮也刚柔清浊和而相饮　盐铁论曰贵人之家中山索女抚流徴于堂与鸣鼓巴渝交作堂下　增风俗通曰案刘韶钟律书曰春宫秋律百事必调秋宫春律万物必荣夏宫冬律雨雹必降冬宫夏律雷必发声夫音乐至重所感者大　文中子曰夫乐象成者也象成莫大于形而流于声王化始终所可见也故韶之成也虞氏之防被动植矣乌鹊之巢可俯而窥也凤凰何为而蔵乎国语伶州鸠对问律曰夫六中之色也故名之曰黄  

钟所以宣养六气九徳也由是苐之二曰太簇所以金奏賛阳出滞也三曰姑洗所以修洁百物考神纳賔也四曰蕤賔所以安靖神人献酬交酢也五曰夷则所以咏歌九则平民无贰也六曰无射所以宣布哲人之令徳示民轨仪也为之六间以扬沉伏而黜散越也元间大吕助宣物也二间夹钟出四隙之细也三间中吕宣中气也四间林钟和展百事俾莫不任肃纯恪也五间南吕賛阳秀也六间应钟均利器用俾应复也律吕不易无奸物也　原史记汲黯曰凡王者作乐上以承宗庙下以化兆民　班固汉书曰五声者宫商角徴羽商章也物成熟可章度也角触也物触地而出戴芒角也宫中也居中央畅四方唱始施生为四声纲也徴祉也物盛大而繁祉也羽宇也物聚蔵宇覆之也五行则角为木五常为仁五事为貎商为金为义为言徴为火为礼为视羽为水为智为听宫为土为信为思以君臣民事物言之则宫为君商为臣角为民徴为事羽为物增辽史曰辽有大乐声各调之中度曲谐音其声凡十曰五凡工尺上一四六勾合近十二雅律于律吕各缺其一犹雅音之不及商也　原袁淮招公子曰燕倡赵舞齐商歌五色纷华曵纎罗　孔融与许博士书曰今足下逺以彛器金石并至为国家来仪之瑞　増朱熹曰古乐亦难遽复今乐中诚去其噍杀促数之音并考其律吕令得其正制撰乐章惟述教化训戒及賔主相与之情人主待下防义之令人歌之亦足以养人心之和　宋蔡元定律吕新书曰宫商角三十六调老阳也徴羽二十四调老隂也调成而隂阳僃也　元吴莱与黄明逺论乐书曰古者乐府之说乐家未必専取其词特以其声为主声之徐者为本疾者为解解者何乐之将彻声必疾犹今所谓阕也　又曰汉武帝定郊祀立乐府举司马相如等作为诗赋又采秦楚燕代之讴使李延年稍协律吕以合八音之调如以辞而已矣何待协哉必其声与乐家抵牾者多耳　明黄佐乐典云天地之气其本诸身乎五声五官也六律六府也诚合神应而乐兴矣　明吴继仕曰五音原于天而生于人宫声最居上元声出于中宫其气直升商声次上元声出于中前其气斜升角声平舒元声又出于前其气横出徴声下行其气出于前下其气舒迟羽声下降元声出于下下其气沉滞上下升沉秩不紊也　又曰诗一部乃周之全乐十五国风王侯卿大夫士庶者如明良南风之歌韶之遗也商颂五篇濩之遗也通用之乐也小雅燕飨之乐也大雅朝防之乐也周鲁二颂宗庙郊社之乐也  

乐总载二  

原礼记曰防始作乐以赏诸侯　穆天子传曰天子西征至于元池之上乃奏广乐三日而终是曰乐池　韩子曰昔卫灵公之晋于濮水之上宿夜闻有新声者召师涓抚瑟冩之公遂之晋晋平公觞之灵公乃召师涓坐师旷之傍援琴鼓之未终师旷曰不如清徴平公曰愿试听之师旷援琴一奏有元鹤二八来集奏而列三奏而延颈鸣舒翼而舞音中宫商师旷曰不如清角师旷一奏之有云从西北方来再奏之大风至大雨随之裂帷幕破俎豆堕廊瓦　增说苑曰孔子至齐郭门之外遇一婴见撃一壶相与俱行其视精其心端孔子谓御曰趣駈之韶乐方作故乐不独自乐又以乐人非独以自正又以正人　韩诗外传曰瓠巴鼓瑟而潜鱼出听伯牙鼔琴而六马仰秣　原史记曰赵简子疾五日不知人扁鹊曰昔缪公尝如此五日不知人七日乃寤居二日半简子寤语大夫曰我之帝所甚乐与百神逰于钧天广乐九奏万舞不三代之乐其声动人心增汉武帝别传曰元封元年七月七日王母降于帝  

庭命帝共坐数行觞王母乃命诸侍女王子登弹八琅之璈董双成抚云和之瑟石公子击昆庭之金许飞琼鼔振灵之簧婉淩华拊五灵之石范成君撃湘隂之磬叚安香作九天之钧安法婴歌元云之曲　原挚虞决疑曰汉末防乱絶无金石之乐魏武帝至汉中得杜防识旧法始复设轩悬钟磬至于今用之　増隋书曰文帝性恭俭不好声伎尝遣牛定乐帝曰非正声雅乐清商九部舞皆令罢之　又曰万寳常妙达音律徧工八音尝于人方食论及声调时无乐器寳常囙取食前器以箸扣之品其髙下宫商毕僃谐于丝竹　唐书曰神龙元年正月享西京太庙大乐令裴知古谓万年令元行冲曰金石婉谐将有大庆其在唐室子孙乎是月中宗复位　南卓羯鼓录曰元宗洞晓音律由之天纵凡是管弦必造其妙制作曲调随意即成不立章度取适短长应指声皆中防拍至于清浊变转律吕呼召君臣事物迭相制使虽古防旷不能过　左编曰宋魏汉津献乐议曰禹效黄帝之法以声为律以身为度用左手中指三节三寸为君裁宫声管四指三节三寸为臣裁商声管五指三节三寸为物裁羽声管得三指合为九寸即黄钟之律定矣于是请上指式内侍黄臣秘奏帝指不可示外人苐略比度与之人不及知也后十三年帝一夕忽梦人言乐成而鳯鸟不至乎盖非帝指也帝悟大悔叹　文献通考曰宋景祐中上出御制乐髓新六篇赐近臣一释十二均二明主所事三辨音声四圗律吕相生并祭天地宗庙所用律及隂阳数配五十二管之长短六论厯代度量衡皆本之于隂阳配之以四时建之以日月通之以鞮竺演之以六壬遁甲之法　金世宗大定九年皇太子生上宴于东宫命奏新声谓大臣曰朕制此曲名君臣乐今天下无事与卿等共之不亦乐乎　明杨继盛年谱曰继盛为南吏部主事师事南兵部尚书韩竒从之学乐一日韩曰吾欲制十二律之管每管各僃五音七声各成一调何如杨退而苦心思索废寝食者三日一夕梦大舜坐堂上投以金钟使之击曰此黄钟也醒而恍若有悟趣灯制管比十二管成韩击节称善杨知乐之名遂大着  

乐总载三  

原省风　考俗【`左传伶州鸠曰夫鼔音之舆也钟音之器也天子省风以作乐　乐叶圗徴乐听其声和以音考以俗验以物`】　涤邪　荡【`五通义功成作乐治定制礼所以禁奢侈涤邪志通中和也　史记凢作乐者使万民咸荡涤邪斟酌饱满以饰厥性`】　合爱　定和【`礼记乐者异文合爱者也　孙卿子夫乐者审一以定和率一以定礼`】　昭徳　表功【`沈约宋书魏公卿奏曰烈祖未制乐舞非所以昭徳着功夫歌以咏徳舞以象事于文武文武为斌兼秉文武圣徳所以彰眀也臣等谨制乐名曰章斌文武之舞　五通义乐者所以象徳表功囙事之宜`】　同和　交泰【`礼记大乐与天地同和大礼与天地同节阮籍论乐者使人精神平和衰气不入天地交泰百物来集`】　五节　四防【`许慎五异义乐所以节百事也故有五节　汉书礼乐志有郑四防椘四会宋玉髙唐赋亦云声似竽籁五变四会`】　升歌　列舞【`仪礼主人升受爵乐阕升歌鹿鸣　张衡东京赋雷鼓鼘鼘六变既毕冠华秉翟列舞八佾`】　崇徳　导志【`上详总载一　五析疑先王之制礼乐也制礼以节事脩乐以导志故观其礼乐理乱自知也`】　通神全性【`史记音乐者所以动荡血脉通液精神而和正心也　汉书声乐荡涤人之邪意全其正性移`】  

【`风易俗`】　饰节　成文【`公孙尼子论乐者审一以定和比物以饰节　乐记情动于中故形于声声成文谓之音`】　郑舞　齐讴【`张衡南都赋齐童倡兮列赵女坐南歌兮起郑舞　崔琦七蠲暂唱却转时吟齐讴穷乐极欢濡首相煦`】　六成　五降【`乐记六成复缀以崇天子郑元注曰六奏象兵还振旅也复缀反位止也王肃注曰以象尊崇天地也　五异义先王之乐有五节迟速本末中声以降五降之后不容弹矣降止也乐备五声而止`】　燕竽　赵瑟【`袁安赋拊燕竽调齐笙引宫徴唱清平　史记秦王饮酣曰寡人窃闻赵王好音请王鼔瑟秦御史前书曰某年某月秦王与赵王会于渑池秦王令赵王鼔瑟鲍昭白纻词曰秦筝赵瑟挟笙竽`】　羌笛　胡笳【`许慎说文笛七孔籥也羌笛三孔　沈约宋书应劭汉卤簿云执菰晋先蚕仪注曰车驾住吹小菰发改大菰菰即葭也又胡笳汉录有其曲不记所出本末`】　五茎　六莹【`上详乐总一　列子周穆王时有化人来穆王敬之若神奏承云六莹九招晨露以乐之张湛注承云黄帝乐六莹帝喾乐九招舜乐晨露汤乐`】钧天　调露【`上详总载二　乐叶圗徴时元者受气于天布之于地以时出万物者也四时之莭动及各有分次不得相逾常以度行也谓调露之乐宋均注曰以时出入月令十二月政是也从其入则无灾袄也调露调和致于甘露乐`】　大夏　成周【`乐叶圗徴禹乐曰大夏宋均注曰其徳能大诸夏也　晏子春秋齐太师曰成周之乐天子乐臣不敢为之`】　歌钟　舞籥【`左传郑赂晋侯歌钟二肆杜预注肆列也　周礼籥师掌教国子舞羽吹籥郑元注文舞有持羽吹籥者所谓籥舞也左传曰吴季札见舞南籥者`】　感天地　通神【`汉书夫乐者圣人所以感天地通神明安万民故听者无不虚已竦神悦而承流于是海内被服其风光辉日新而不知所以然　礼记夫礼乐之行乎隂阳通乎神`】　烛日月　风山川【`荘子黄帝张咸池之乐于洞庭之野奏以隂阳之和烛以日月之眀　国语晋平公既作新声师旷曰夫乐风徳以广之山川以达之贾逵注曰乐所以通山川之风以达其徳`】　节八风　成万物【`国语金摩之石击之丝木越之匏竹节之鼓而行之以节八风贾逵注八风八卦之风也　下见阮籍乐论`】　天地顺　隂阳和【`汉书至于万物不夭天地顺而嘉应举故诗曰钟鼔锽锽磬管锵锵降福穰穰　礼记乐由阳来者也礼由隂作者也隂阳和而万物得也`】　和国　化黎民【`周礼大合乐以和国史记乐所以上事宗庙下以变化黎民`】　畅于中　动于外【`汉书乐者四畅交于中而发作于外此先生立乐之方也　春秋元命苞乐者和盈于内动发于外应其发时制礼作乐以成之宋均注和盈于内乡人国咸歌之发于外形四方之风也`】　闻韶乐　奏新声【`上详总载一下详总载二`】　角恻隠　宫寛大【`邯郸绰五析疑闻角声无不恻隠而慈者　韩诗外传汤作大濩闻其宫声使人温良而寛大`】　天地和　隂阳顺【`吕氏春秋凡乐天地之和隂阳之调君臣父子长少之所欢欣而恱之　诗记厯枢乐者非谓金石之声管弦之鸣谓隂阳和顺也`】　荐上帝　下太一【`上详总载一　乐叶圗征鼓和乐于东郊致魂灵下太一之神`】　致神只　荐郊庙【`周礼大合乐以致神只以和国以谐万民以安賔客以恱逺人以作动物注谓郊祀用六代之乐汉书乐者歌九徳诵六诗是以荐之郊庙则神享之`】　商断割　宫温雅【`邯郸绰五析疑闻商声无不断割而亾事也　五通义闻宫声无不温雅而和之`】　致鳞羽　动风云【`上详总载一　夏统别传南楚吹胡笳风云为之揺动星辰为之变度`】　徴善养商好义【`五通义闻徴声无不善养而好施韩诗外传闻商声使人方防而好义`】　教冑子掌成均【`上详总载一　周礼大司乐掌成均之法以治建国之学政而合国之子弟焉郑元注均`】  

【`调也乐师主调其音大司乐主受此成事已谓之乐`】　事宗庙　安賔客【`上详化黎民注下详致神只注`】　通神明　和人理【`上详感天地注　魏志侍中鲍勋曰夫乐上通`】  

【`神明下和人理崇政致化万邦咸乂`】　虚己竦神　洞心骇耳【`上详感天地注　司马相如上林赋族居递奏金鼓迭起铿锵闉鞈洞心骇耳`】　英英鼔腹　洋洋盈耳【`吕氏春秋帝颛顼俞鱓先为乐倡鱓乃偃寝以其尾鼓其腹其音英英　论语师挚之始闗雎之乱洋洋乎盈耳哉`】　郑声乱雅　齐音害徳【`论语恶郑声之乱雅乐也注郑声滛声之哀者　礼记郑音好滥滛志宋音燕女溺志卫音趋数烦志齐音傲僻骄志此四者滛于色而害于徳`】　钟鼓俱震　埙箎和鸣【`曹植七启钟鼔俱震箫管齐鸣　陆机七徴曰金石谐而齐响埙箎合而和鸣`】　八音克谐　五色不乱【`上详总载一　礼记五色成文而不乱八风从律而不奸`】　移风易俗　播徳通灵【`上详总载一　魏名臣奏事夫乐所以播徳通灵`】号钟之琴　空桑之瑟【`楚辞破伯牙之号钟王逸注号钟琴名又傅元琴赋齐桓`】  

【`公有鸣琴曰号钟　周礼空桑之琴瑟`】　鳯歌鸾舞　玉管朱【`庾阐诗萧史吹鸣管王子吐鳯歌抱朴子鸾鸟闻而舞则主国安　应劭风俗通章帝时零陵太守舜祠下得笙白玉管尚书大传大琴朱而达越`】　寳瑟绮琴　赤箫紫笛【`汉书莽何罗行触寳瑟张衡拟四愁诗曰佳人遗我緑绮琴又传元琴赋蔡邕有琴曰緑绮　萧方等三十国春秋曰凉州人发凉土张骏墓得赤玉箫紫玉笛`】　天籁地籁　南音北音【`荘子汝闻人籁而未闻地籁汝闻地而未闻天籁郭象注曰箫管参差虽万殊而不异也吕氏春秋涂山女令其妾往候禹女作歌始作南音有娀氏二女候帝令鷰遗二卵北飞不还二女作歌始作北音`】　云和之琴　霜条之箎【`周礼孤竹之管云和之琴瑟冬日至于地上圜丘奏之郑元注云和空桑龙门皆山也　洞冥记建元二年帝起腾光防以望四逺于防上横碧玉之钟挂悬黎之磬吹霜条之箎唱来云往日之曲`】　象徳合情【`五通义曰五帝三皇乐所以不同何乐以象徳有优劣故不同　礼记合情饰貎者礼乐之`】  

【`事也`】　饰喜　和声【`又曰乐者先王之所以饰喜也喜则天下和之　乐记礼以道其志乐以和其声`】　观徳　贵和【`乐记乐行而民乡方可以观徳矣　五通义乐贵和而上质`】从天　蟠地【`乐记乐者敦和率神而从天礼者别冝居而从地　又曰夫乐极乎天而蟠乎地穷髙极逺而测深厚`】　九渊　七始【`帝王世纪少昊时有凤鸟之瑞以鸟纪官于是修其器用政度户无滛民天下大治作乐曰九渊　尚书大传乐者人性所自有也故圣王巡狩观其风俗定以六律五声八音七始`】　心之动　徳之华【`乐记乐者心之动也声者乐之象也　又曰徳者性之端也乐者徳之华也`】　通伦理　管人情【`又曰凡音者生于人心者也乐者通伦理者也　又曰礼乐之说管乎人情矣郑注曰管犹包也`】　善民心　平天下【`又曰乐者圣人所以善民心其感人也深　又曰修身及家平均天下古乐所发也`】　文五声　存六代【`周礼大司乐軄云凡六乐者文之以五声播之以八音郑注曰六者言其均五声八音乃成也播之言被也　又曰以乐舞教国子舞云门大卷大咸大磬大夏大濩大武郑注曰此周所存六代之乐`】　无徳不作　得道可言【`礼记苟无其徳不敢作乐　吕氏春秋夫乐之所由来者逺矣天下太平万物安寜皆化其上乐乃可成故惟得道之人其可与言乐乎`】　君子平心　小人听过【`左传晏子曰先王之济五味和五声也清浊大小出入周旋以相济也君子听之以平其心人平而徳和也　乐记乐者情见而义立乐终而徳尊君子以好善小人以听过`】　九歌八风　三极九变【`左传子太叔曰为九歌八风七音六律以奏五声刘广世曰设三极九变之乐作四结十二之倡`】发扬蹈厉　欣喜欢爱【`乐记夫乐者象成者也发扬蹈厉太公之志也郑注曰发`】  

【`扬蹈厉所以象威武时也　又曰论伦无患乐之情也欣喜欢爱乐之官也`】　和睦微妙调和谐合【`孝援神契乐贵和睦防妙故圣人尽心以作之　史记乐书雅颂之音理而民正嘄噭之声兴而士奋及其调和谐合鸟兽尽感`】　不怒而威　无言而恱【`乐记礼乐不可斯湏去身君子致乐以治心则易直子谅之心油然生矣易直子谅之心生则乐乐则安安则乆乆则天天则神天则不言而信神则不怒而威致乐以治心者也荘子北门成问于黄帝曰张咸池之乐于洞庭之野吾始闻之惧复闻之怠卒闻之而惑帝曰吾奏之以无怠之声调之以自然之命动于无方居于冥或谓之死或谓之生或谓之贵或谓之荣行流徙不主常声世疑之稽于圣人圣也者达于情而遂于命也天机不张而五官皆僃此之谓天乐无言而心恱也`】　听古惟卧　献新而哀【`乐记魏文侯问于子夏曰吾端冕而聼古乐则惟恐卧聼郑卫之音则不知倦　汉书王莽初献新乐于明堂太庙羣臣始冠麟韦之弁或闻其乐声曰厉而哀非兴国之声也`】　合商挥徴　弹角鼔羽【`陆机七徴合清商而絶节挥流徴而赴曲奏南荆之髙叹咏易水之清角　崔琦曰弹角而木揺鼔羽而波涌斯精诚有以相通神气有以相感`】　革木常调　金石齐响【`左思魏都赋金石丝竹之恒韵匏土革木之常调　陆机七征金石谐而齐响埙箎协而和鸣`】　天音天化　相感相应【`尚书大传五音天音也八声天化也　韩诗外传在内者皆玉色在外者皆金声然后少师奏升堂之乐即席告入也此言音乐相和物相感同声相应之义也`】　开山川之风　达神明之徳【`晋语晋平公说新声师旷曰公室其将卑乎君之明兆于衰矣夫乐以开山川之风以耀徳于广逺也　乐记礼乐□天地之情达神眀之徳`】　顺气　藏心【`正声感人顺气应之顺气成象而和乐兴焉　和声入于耳藏于心`】　化俗　教和【`乐以化俗　周礼以乐教和则人不乖`】修内　合终【`乐以修内合乐三终`】　宿悬　始作【`大祭祀宿悬以声展之叩`】  

【`听其声具陈次之以知完否也　翕如也縦之纯如也皦如也绎如也以成`】　具举　交动【`箫管具举　乐记乐交动乎下`】　自阳来　不野合【`乐自阳来生于音感于物　嘉乐不野合`】　文同则和　乐阕而叹【`乐文同则上下和矣　卒爵而乐阕孔子屡叹之美之`】　不滛不伤　尽美尽善【`闗雎乐而不滛哀而不伤子谓韶尽美矣又尽善也谓武尽美矣未尽善也`】　春诵夏　一唱三叹【`习乐也　清庙之瑟朱弦疎越一唱而三叹有遗音者矣`】　祭奏黄钟　享及徧舞【`周礼司乐以礼奏黄钟歌大吕舞云门以祀天神乃奏太簇歌应钟舞咸池以祭地只　传王子頽享五大夫乐及徧舞徧舞六代之舞`】祖考来格　神人以和　将以理心　不専盈耳　声可感人　乐能易俗　声由心感哀乐必形　音与政通治乱可辨　和而不乱岂云钟鼓乎哉　至则无声非听铿锵而已　酣歌成风虽闻诫于伊训　钟鼓不考亦见刺于唐诗　増婉谐　和畅【`唐裴知古听太庙乐曰金石谐婉将有大庆　宋太祖干徳四年以雅乐声髙命和岘依古法造新尺并黄钟九寸之管音始和畅`】　天作阳来【`乐记乐者天地之和也礼者天地之序也和故百物皆化序故羣物皆别乐由天作礼以地制下详总载三`】　主盈　知变【`乐记礼主其减乐主其盈　又曰穷夲知变乐之情也注人情`】  

【`理同而气异同则夲一异则变多乐以统同故可使人穷其本之同而知其变之异`】　夀人　安世【`并详总载一`】　减器　改名【`乐府杂录舜调八音计用乐器八百般至周改宫商徴羽减乐器至五百般唐又减三百般宋建隆初改周乐名详见御览`】　自娱　公防【`唐许敬宗第舎华僭奏乐自娱　唐叚秀实拜四镇节度使非公会不举乐`】　节耳　制目【`晋阮籍曰钟鼔所以节耳羽旄所以制目听之者不倾视之者不衰`】　合璧　聨珠【`明熊鼎曰辨其旋宫之节如壁之斯合珠之斯聨则乐大而有章`】　七旦　三音【`隋郑译得西域白苏只婆七旦之声求合七音八十四调一曰娑陁力平声二曰鸡识长声三曰沙识直声四曰沙侯加滥声五曰沙腊皆应声六曰般赡五声七曰俟利箑斛先声　辽史天音扬地音抑人音中皆有声而无文`】　正乐县立乐府【`上详总载一　汉武帝定郊祀之礼祠太乙于甘泉祭后土于汾隂乃立乐府采诗夜诵`】  

【`又作十九章之歌以正月上辛祀甘泉圆丘使童男女七十人俱歌昏祠至明夜常有神光如流星集于祠坛天子自竹宫望拜此乐府之始也`】　杜防定　郑译修【`汉雅乐郎杜防晓乐事八音七始靡不兼该魏武平荆州得防使刋定雅乐魏有先代雅乐自防始也　隋开皇二年沛国公郑译请修正乐事于是召牛章彦之何妥等议之然沦谬既久音律多乖积年议不定`】　变风俗　和神人【`唐邢文伟为内史武后诘之曰移风易俗莫善于乐伯牙鼓琴钟期听之知意在山水是人能移风易俗矣何取乐耶文伟曰圣人作乐平人心变风俗末世乐壊则为人所移后恱赐帛　贾曾为太子舎人太子数遣使采女乐就率令寺习曽谏曰作乐崇徳以和神人`】　峄阳桐　泗濵璞【`明熊鼎曰八音之乐务择其所产之地如峄阳之桐则气完而不爽　元至元十八年遣大乐正赵荣祖及识辨磬材石工牛金诣泗州采得磬璞九十`】　清明广大　易直慈良【`乐记清明象天广大象地又曰致乐以治心则易直子谅之心生矣按韩诗外传子谅字直作慈良`】　堂上堂下  

变宫变徴【`乐音指归乐有堂上堂下之分金石堂上之乐也故有器以悬之丝竹革木堂下之乐也故有器以展之展专陈也　又一律各为一宫宫十二声厯徴商羽角五声皆僃合之得六十声又自角位隔八下生当得宫前一位为变宫又自变宫隔八下生得徴前一位为变徴`】　汉帝四品　梁主四通【`汉明帝时乐有四品一曰太子乐郊庙上陵所用二曰雅颂乐辟雝享射所用三曰黄门鼓吹天子宴羣臣所用四曰短箫铙歌军中所用　梁主衍善钟律自制四器名之曰通毎通施五一曰元英通二曰青阳通三曰朱明通四曰白藏通`】　但用一宫　请下二律【`隋何妥学问雅为髙祖所信耻已宿儒不逮郑译等遂先说髙祖曰黄钟以象人君之徳及奏黄钟之调上曰防防和雅甚与我心会妥囙陈用黄钟一宫不假余律　宋神宗元丰三年知礼院杨杰条上旧乐之失遂召秘书监刘几侍郎范镇与杰参议几杰请遵祖训一切下王朴乐二律用仁宗时所制编定之`】　用十二钟制十二和【`初隋用黄钟一宫惟击七钟其五钟设而不击谓之哑钟唐协律郎张文请重正余乐乃依古断竹为十二律髙祖命与祖孝孙吹调五钟叩之而应由是十二钟皆用　祖孝孙定乐制十二和号大唐雅乐一豫和二顺和三永和四肃和五雍和六夀和七舒和八泰和九昭和十休和十一正和十二承和`】五方师子　两曹博士【`燕乐龟兹伎设五方师子髙丈余饰以方色毎师子有十`】  

【`二人画衣执红拂首加红抹谓之师子郎　开元二年又置内教坊于蓬莱宫侧有音声第一曹第二曹博士`】舞士九百　壮士千人【`武后享神宫自制大乐用舞士九百人　唐制军中大飨`】  

【`杂进优倡刘瑑为宣武节度使乃曰岂军中乐耶于是取壮士千人被铠拥矛盾习击刺与吏士临视`】剰贠兵士　白苏只婆【`宋崇寜中魏汉津者本剰贠兵士自言居蜀师事仙人李良授鼎药之法兼善音律诋先儒累黍求律之失以人君指节为度伪造大晟乐府遂颁其书于天下　沛国公郑译囙龟兹人白苏祗婆善琵琶囙翻其七旦之音以合乐七旦见前注`】　指定其节　耳齐其声【`以指节定度即魏汉津事见前注　元熊朋来论古之钟律以耳齐其声后人不能假数以证其度见续通考`】　声纬律　体十用九【`明韩竒论乐曰马迁知律生声钟生律而律经声纬之逓变体十用九之明示则末之极焉`】　火徳去羽　木徳去商【`明黄佐论乐曰周以木徳王天下故旋宫用宫角徴羽不及商商属金避所克也　又曰宋以火徳王天下论避所克当去羽音明亦以火徳与宋同避克当去羽`】　译乐哀滛　常音雅淡【`隋文帝时郑译定音乐既成上问万寳常何如对曰声哀怨滛故非雅正　文献通考曰周礼有旋宫之义自汉魏已失其传万寳常创立八十四调四十四律变化终于千八声试令为之应手成曲无所凝滞见者莫不叹异然其音雅淡太常善时音者多不喜`】　闇神　时元风元【`世说荀公曽善音声时论谓之闇阮咸妙赏时论谓之神毎至公会作乐荀心识阮意必谓之不调而阮口初不言直意忌之遂出阮为始平太守后有田父耕于野地中得周时玉尺荀试以校已所制钟鼓金石竹皆加校一米于此服阮之妙徴阮还　乐说时元者受气于天布之于地以时出时入物者也风元者礼乐之夲万物之首物莫不以风成熟也`】　立均寻母　大乐还魂【`朱子语录文蔚问国语立均出度之义朱子曰古人要合声先湏吹律后来人想不去逐律吹得京房始有律准乃是先做下个母子调得正时后凡欲何声只按此母去寻京房谓之准国语谓之均梁武帝谓之通　言行录范镇与司马光皆上书论律尺之法又与光往复论难几数万言往在馆职议乐不合乃奕棋以决之君实不胜后二十年君实在西京景仁往候之不持他书惟携向所说乐论八篇争论者数夕不能决又投壶以决之景仁不胜君实讙曰大乐还魂`】防精　玉谬【`唐书魏武时雅乐郎中令杜防识音律铸铜工紫玉亦有巧思多所造作防令`】  

【`玉铸钟声多不谐数令毁作玉以防清浊任意诉武帝帝取所铸钟杂错更试然后知防为精而玉谬也`】九功　十部【`唐史九功舞本名功成庆善乐太宗生于庆善宫贞观六年幸之宴从臣赏赐闾里同汉沛县帝欢甚赋诗起居郎吕才被之管号九功舞进蹈安徐以象文徳　唐髙祖即位仍隋九部乐一燕乐伎二清商伎三西凉伎四天竺伎五髙丽伎六龟兹伎七安国伎八疏勒伎九康国伎及平髙昌其乐为十部乐`】　忘倦　不喜【`唐严挺之传睿宗好音律毎听倦　栁公权通音律而不喜奏乐曰闻之令人骄怠`】　八阕　五茎【`吕氏春秋昔葛天氏之乐三人操牛尾投足以歌八阕一载民二元鸟三遂草木四奋五谷五敬天常六达帝功七依地徳八总禽兽之极　下详总载一`】　元池奏　揺山作【`上详总载二　山海祝融生子名长琴是处揺山始作乐`】　奏承云　歌晨露【`列子穆王敬事化人筑中天之防简郑卫之处子奏承云六莹九韶晨露以乐之注承云黄帝乐六莹帝喾乐九韶舜乐晨露汤乐`】　文武郎　君臣乐【`元至元十六年大乐令完顔椿以乐工见于香阁文郎魏英舞迎神黄钟曲武郎安仁舞亚献无射宫曲　下详总载一`】　张记曲　卜尚乐【`乐府杂录将军韦青善歌纳张红红为姬红红颖悟絶伦常有乐工即古长命西河女歌加减其节奏颇有新声矜为自撰一日侑歌于青红红窃以小豆数合记其拍青入问红红曰已得之青出以旧曲诮工即令女弟子隔帘歌之一声不失工大惊异寻达上听召入宜春院宫中号记曲娘子枫小牍髙庙在建康有大赤鹦鹉自江北来集行在承尘上口呼万嵗宦者以手承之鼓翅而下以索架置之稍不惊怪比上膳行在草次无乐鹦鹉大呼卜尚乐起方响久之曰卜娘子不敬万嵗盖道君时掌乐宫人以方响引乐者故仍以旧格相呼也`】　八能之士　九变之音【`上详总载一　九变即九成也`】　碌贞弹形　理君本祖【`乐说圣人作乐绳以五元度以五星碌贞以道徳弹形以绳墨　华谭论夫无声者五音之祖无形者万物之君夲其祖然后精商徴之妙理其君然后正研朴之容`】　满谷满阬　徧山徧水【`荘子黄帝答北门成问乐曰吾又奏之以隂阳之和烛之以日月之明其声能短能长能柔能刚变化齐一不主故常在谷满谷在阬满阬涂郤守神以物为量　阎伯璵响遏行云赋三成而充溢人寰洋溢无间在水徧水在山徧山`】　鸣管语朝歌夜【`上见李庾东都赋　下见杜牧阿房宫赋`】　立部坐部　左仙右仙【`唐书元宗分奏乐堂下立奏谓立部伎堂上坐奏谓之坐部伎　武夷山古记秦始皇二年八月十五日武夷君魏王子骞会乡人饮于幔亭命东幄奏賔云左仙之曲于西幄奏賔云右仙之曲`】　子登弹璈　云华拊石【`并详总载一`】　七始八气　六变九成【`乐说圣人得八能之士以调隂阳五行五音则七始八气终各得其宜注七始谓四方天地人也　下详总载一九成即箫韶也`】　金吾以闻　所司供设【`孔帖李晟与马燧在朝每宴乐防赐使者相望于道两家日出无钟鼔声则金吾以闻少选使者至必问何不举乐　唐张说迁左丞相上日敕所司供帐设乐`】　鹄震马鸣　凤仪兽舞【`韩诗外传賔以治有声鹄震马鸣及倮介之虫无不延颈以听　尚书曰鳯凰来仪百兽率舞`】　候凤拟凰　铸铜断竹【`文献通考永嘉陈氏曰伶伦取竹制十二管吹阳律以候凤吹隂律以拟凰　太宗贞观初张文收善音律尝览萧吉乐谱以为未详乃攷厯代沿革断竹为十二律吹之僃尽旋宫之义文既定乐复铸铜律三百六十皆蔵于大乐署`】　徴气考声　改移柱【`文献通考梁博士沈重钟律议从以考声徴气辨识时序万所宜各顺其节　隋文帝时万寳常撰六乐谱十四卷论八音旋相为宫之法改移柱之变为八十四调百四十四声变化出于千八声`】　二十四扇　十有二笛【`文献通考北齐田曹参军信都芳制轮扇二十四埋地中以测二十四气毎一气感则一扇自动他扇皆住与管灰相应若合符契　梁武帝按十二律制十二笛以写通声较古钟玉律并周代古钟皆不差`】　花藏管鸟应歌【`唐郑还古博异志汝南人许汉阳舟行洪饶间日暮泊舟忽二青衣至一所见女`】  

【`郎六七人为具饮食庭中一树髙数丈余干如梧桐叶如芭蕉红花满树未吐大如斗盎有青衣捧鸟如鹦鹉置防干上一鸣树花尽开芳香袭人毎花中有美人长尺余仪容婉丽各寳饰艳服诸乐弦管尽僃其鸟再拜女郎举酒众乐具作　又秀才白幽求従新罗王子过海风飘至一处防阁璀璨东廊下列玉女数百人奏乐白鹤孔雀皆举翅动足更应歌幽求徐问廊下侍从乃诸岳真君防春防也`】　钟鼓导志琴瑟乐心【`茍子君子以钟鼔导志琴瑟乐心动以干戚饰以羽毛从以箫管故乐行而志清礼修而行成`】　诗为乐心　声为乐体【`刘勰文心雕龙诗为乐心声为乐体乐体在声瞽师务调其器乐心在诗君子宜正其文好乐无荒晋风所以逺伊其相谑郑国所以云亾`】　楚音杳眇　秦声雄髙【`明冯时可雨航杂录曰椘之声杳眇秦之声雄髙汉囙之为乐府其声大僃`】吹律生暖　听乐属文【`刘向别录燕有谷地美而寒不生五谷邹衍吹律而暖气`】  

【`至今名黍谷　唐李翰为文思迟求乐音奏之神逸乃属文`】　洞庭仙音　济南新调【`王子年拾遗记洞庭之山浮于水上其下金堂数百间帝女居之四时闻金石竹之音彻于山顶　后汉济南公邕字子和善改曲调时号济南新调`】　展诗应律　依韦逺条【`汉天地歌曰展诗应律扬羽申商又声气逺条凤鸟翔又汉景星歌五音六律依韦响昭注依韦谐和也`】　草有乐官　兽能舞戚【`雨航杂录雁山有草名乐官形似金雀声如箫管　晋陶潜诗形天舞干戚注形天兽名常自啣干戚而舞详山海经`】　雅声逺姚　繁变并防【`汉景星歌注漂姚飞扬也`】　四灵饰器　九鹤舞庭【`明黄佐乐典制乐饰器必以四灵钟磬之簴象鸟兽琴瑟之形象交龙笙箫之形象鳯翼柷敔之形象龟虎　下详见杨继盛苑洛乐志序`】　瑟不闻弹　笛忽问孔【`宋张仲文白獭髓庆元间士人姜防上书乞正奉常雅乐囙送赴太常同寺官校正乐师赍出大乐首见锦瑟问曰此何乐众官窃哂之答曰瑟也防遽曰语云鼔瑟希未闻弹之众官大噱去　唐朱揆谐噱录曰唐宰相孔纬尝拜官教坊诸伶工至其第内一伶执笛揆乃索其笛指窍问曰何者是浣溪沙孔子伶笑之`】　铜人举器　地窖藏声【`西京杂记曰髙祖初入咸阳宫见铜人十二髙三尺许坐列一筵琴筑笙竽各有所执并缀花采俨若生人筵下有二铜管上口髙数尺出筵后其一管空一管内有绳大如指使一人吹管一人纽绳则众器皆作与真乐不异　唐张鷟朝野佥载曰明崇俨有术法帝试之为地窖遣妓奏乐俨至诡谓曰此地尝闻管弦是何祥卿能止之乎俨曰诺遂书二桃符于其上钉之乐音寂然上笑唤问妓人云见二龙头张口相向众遂怖惧不敢作乐也上大恱`】赵滋通音律　如意辩琴筝【`金元好问中州集赵滋字济甫系出冯翊其祖官于汴遂为汴人济甫少日善音律闾里异之　唐国史补于頔令客弹琴其嫂如意听之曰三分之中一分筝声二分琵琶声全无琴韵`】　隋氏独奏黄钟　王朴不考金石【`明韩邦竒论乐曰隋氏之乐独奏黄钟王朴之乐不考金石`】　鳬氏修广之规　磬氏倨句之法【`后魏书曰元孚表臣今据周礼凫氏修广之规磬氏倨句之法吹律求声叩钟求音损除繁杂讨论实录`】　蹈水赴火之歌　桑间濮上之曲【`阮籍乐论椘风好勇其俗死郑卫之风好滛其俗荡死故有蹈水赴火之歌荡故有桑间濮上之曲`】　金而模石而琢　簴斯竪笋斯横【`元史大成乐成贺表中语`】　贤者进佞人伏百事调万物荣【`乐说圣人作乐贤者进佞人伏　风俗通刘韶钟律书曰春宫秋律百事`】  

【`必调秋宫春律万物必荣`】　六徳在咸池之宫山谷可调　八风入承云之奏人神不杂【`庾信集`】　汉庭聚讼作章敢望于一防　舜殿鸣率舞愿观于百兽【`元史贺乐成表中语`】  

乐总载四  

原天帝乐【`述异记南海有轩辕丘鸾歌鳯舞天帝乐也`】　张洞庭之野【`荘子黄帝张咸池之乐于洞庭之野吾始闻之惧帝曰夫至乐者先应之以人事顺之以天理行之以五徳应之以自然然后调理四时太和万物四时迭起万物循生一盛一衰文武伦经一清一浊隂阳调和流光其声蛰虫始作吾惊之以雷霆其卒无尾其始无首一死一生一偾一起所常无穷而一不可待女故惧也`】　凤凰来仪【`尚书箫韶九成鳯凰来仪孔安国注韶舜乐名箫见细器之僃僃乐九奏而致凤凰则余鸟兽不待九而率舞矣`】　笙镛以间【`尚书笙镛以间鸟兽跄跄`】　防民之情【`周礼以六乐防民之情而教之和`】　嘉成【`周礼物和则嘉成嘉乐和也`】　蕃乐【`周礼荒政九曰蕃乐谓凶年闭乐器而不举也`】　乐徳【`乐记曰大司徒以乐教国子忠和只庸孝友`】　乐语【`以乐语教国子兴道讽诵言语`】　乐政【`乐之政令`】　乐仪【`乐之容仪`】　政通【`乐记治世之音安以乐其政和乱世之音怨以怒其政乖亡国之音哀以思其民困声音之道与政通矣`】　政【`又曰郑卫之音乱世之音也比于慢矣桑问濮上之音亾国之音也其政其民流诬上行私而不可止也`】　天地之和【`乐记乐者天地之和也和故百物皆化`】　不乱无懘【`礼云宫为君商为臣角为民征为事羽为物五者不乱则无惉懘之音矣`】　天子之軄【`国语景王将铸无射伶州鸠曰夫乐天子之軄也`】　安徳【`左传晋侯以乐赐魏绛曰夫乐以安徳义以处之礼以行之信以守之仁以厉之而后可以殿邦国同福禄来逺人故谓之乐也`】　聘鲁来观【`左传吴公子札来聘见叔孙穆子说请观于周乐使工为之歌颂曰至矣哉为之歌小雅曰美哉为之歌大雅曰广哉熈熈乎为之歌豳曰美哉荡荡乎见舞韶箾者曰徳至矣哉大矣如天之无不覆也如地之无不载也虽甚盛徳蔑以加于此矣观止矣虽有他乐吾不敢请已`】　临乐【`左传临乐不叹`】　适人之情【`吕氏春秋乐之务在于和心和心在于行适夫乐之有适心非有适人之情欲夀而恶天欲安而恶危欲荣而恶辱欲逸而恶劳四欲得四恶除则心适矣`】　管弦不乱【`汉志叔孙通制礼乐干豆上奏登歌不以管乱人声也详后制乐`】　张胶葛之防【`相如上林赋置酒于颢天之防张乐于胶葛之寓`】　一防足矣【`后汉曹褒传尧作大章一防足矣`】　元鹄降仪【`曹毗扬都赋云越吟则元鹄降仪楚奏则梁尘髙飞`】　逸响薄髙云【`晋傅元七谟肆金石于九夏动蛟龟而感鳞浮景耀皓日逸响薄髙云`】　逸响薄华屋【`晋陆机七徴施笋簴试竹金石陈于璿房逸响薄于华屋`】　感太和【`晋阮籍乐论乐以叙志舞以宣情然后文以采章昭以风雅播以八音感以太和`】　总章听典【`晋语林谢兴在中朝恒逰宴还家甚少偶与阮千里总章中听一典六日忘归`】　増享祀荐音乐【`唐叚文昌徙帅荆南先墓在荆州嵗时享祀必荐以音乐歌舞习礼者讥其非`】　宣其堙郁【`唐韩愈文`】　八音循通【`唐杜甫朝享太庙赋八音循通既比乎旭日升而氛埃灭`】乐在人和【`唐太宗谓侍臣曰古之圣人沿情以作乐国之兴衰未必始此御史大夫杜淹曰陈将亡也有玉树后庭花齐将亡也有伴侣曲帝曰夫声之所感各囙人之哀乐将亡之政其民苦故闻以悲今玉树伴侣之曲尚存为公奏之知必不悲魏徴进曰孔子乐云乐云钟鼔云乎哉乐在人和不在音也`】　始用乐【`梁纪注唐末之乱礼乐亡至此始用乐`】　善变乐者变其数不变其情【`唐白居易议礼乐`】　雅声可知【`唐白居易集太常选坐部伎无性识者退入立部又选立部伎无性识者退入雅乐部则雅声可知矣`】　东山乐府【`石林语录贺方囘长于度曲黄鲁直得其江南梅子之句以为似谢元晖自裒其所为歌词名东山乐府`】　抹将来【`遯斋闲览州郡公宴将作曲伶人手抹将来盖御宴进乐先以声发之后以众乐和之故号抹将来今所在起曲先以竹声不惟讹其名亦失其实矣`】　权取中军金鼓【`髙宗建炎元年就维扬行郊祀礼凡卤簿礼文乐舞多未僃至就中军金鼔权一时之用`】　俗乐定雅乐吴乐定雅乐【`金华文统古之论乐者一曰古雅乐二曰俗部乐三曰吴部乐古雅乐更秦乱而废汉世惟荆楚燕代之讴稍恊律吕以合八音之调盖俗乐也至郑译复因白苏只婆善琵琶而翻七调是为吴乐汉世徒以俗乐定雅乐隋氏以来则复惠以吴乐定雅乐`】　咸通音律【`辽史圣宗兴宗咸通音律`】　写旧音为雅音【`金史金有乐有渤海乐有本国旧音世宗常写其意度为雅曲`】　雅燕兼用【`元仁宗皇庆初命大常补拨乐工乐制大僃于祭祀率用雅乐朝防燕享则用燕乐`】　其声与乐家抵牾【`元吴莱论乐书乐府特以声为主乐家末必专取其词如汉武命司马相如等作郊祀诗赋使李延年稍协律吕以合八音之调如以辞而已矣何待协哉必其声与乐家抵牾多耳`】　乐章宜致敬慎鉴戒之意【`明太祖命翰林儒臣撰乐章谕之曰古人歌诗乐曲皆寓讽谏之意后世乐章惟闻诵美无复古意矣尝闻讽谏则使人愓然有惊若诵美之词使人闻之意怠而自恃自恃者日骄自惊者日强卿等撰述务致敬慎鉴戒之意毋有所避`】　奥疏天地幽通神【`明卢宁序乐典曰律吕之道奥疏天地幽通神妙兴圣贤广育万`】  

乐总载五  

原诗梁王□观乐应诏诗曰赵瑟含清音秦筝凝逸响参差陈九夏依迟纷四上从风绕金梁含云映珠网递奏岂二八繁非一两幸叨东郭吹厠陪南风赏忘味信铿锵餐和终俯仰轻尘已飞防鱼亦翻荡恩光实难遇咏言寜易放　隋何妥奉敇于太常寺修正古乐诗曰大乐遗钟鼓至乐贵忘情俗久淳和变年深礼教生嶰谷调孤管仑山学凤鸣浮云成舞曲白雪作歌名闻诗六义辨观乐八风平肃穆皇威畅沦涟河水清钧天动竹括地响錞钲尽羙兼韶濩威徳总咸英寥亮凫钟彻飘扬翟羽小臣属千载时幸预簪缨行欣负苍璧衢坛听九成　又乐部曹观乐诗曰东海余风大陶唐遗思深何如观徧舞奏鼓间摐金清管调竹朱弦韵雅琴八行陈树羽六徳审知音至道兼韶濩充庭总韎任髙天度流火落日广城隂百神谐景福万国仰君临天乐非钟鼓且用戒民心　薛道衡奉和月夜听军乐应诏诗曰旌门临古堞徼道度深隍月冷疑秋夜山寒落夏霜遥空澄暮色清景余光笳声諠陇水鼓曲噪渔阳沈郁兴神思眺听发天章嵩岱终难学丘陵徒自强　孔徳绍观太常奏新乐诗曰大君膺宝厯出豫表功成钧天金石响洞庭弦管清八音动繁防九变叶希声和云留睿赏薫风恱圣情盛烈光韶濩易俗迈咸英吹良无取率舞抃羣生　卞斌观太常奏新乐诗曰昔人梦黄帝尚喜颂钧天况兹开景业作乐武功宣大雅废还理承风毁更悬中和诚易拟韶夏讵相沿犍为磬响彻嶰谷管声传小臣滥清耳长奉南风弦许善心于太常听陈国蔡子元所校正声乐诗曰维阳成礼乐治定昔君临虞廷观树羽汉帝仰摐金既因钟石变将随河海沈湛露废还序承风絶复寻衮章无旧迹韶夏有余音泽竭英茎人遗忧思深悲来未减瑟泪下正闻琴讵似文侯睡聊同防子吟钟奏殊南北商声异古今独有延州听应知亡国音　唐太宗三层阁上置音声诗曰绮筵移暮景紫阁引宵烟南栋歌尘合分阶舞影连声流三处管响匝二重不似秦楼上吹箫空学仙　增唐陆贽晓过南宫闻太常清乐诗曰南宫闻古乐拂曙听初惊烟霭遥迷处桐暗辨名节随新律改声带绪风合雅将移俗同和自感情逺音兼晓漏余响过春城九奏明初日寥寥天地清　无名氏郊坛听雅乐诗曰泰坛恭祀事彩仗下寒坰展礼陈嘉乐齐心动众灵韵长飘更逺曲度静宜听泛响何清越随风杳冥防悬和气聚旋退晓山青夲自钧天降还疑列洞庭　吕炅贡举人谒仙师闻雅乐诗曰礼圣来羣彦观光在此时闻歌音乍逺合乐和还迟调朗能偕竹声微又契轻冷流簨簴缭绕动缨緌九变将随节三终必尽仪国风由是正王化自雍熈　李肱试霓裳羽衣曲诗曰开元太平日万国贺丰嵗梨园厌旧曲玉座流新制凤管递参差霞衣竞揺曵宴罢水殿空辇余香草细蓬壶事已久仙乐功无替谁肯听遗音圣明知善继　明陶安大享乐曰舞干何于于击鼓何隆隆俪曲被朱弦清磬和考钟尊卑同一欢遇靡易逄岂唯浃和乐厚在肃仪容自昔周室时君臣期令终颂歌咏鳬绎锡予赋彤弓其庆何緜緜其音何沨沨所以亿万载嘅念斯无穷小臣奏雅章稽首对九重  

增赋唐达奚珣太常观乐器赋曰国之盛事殚所未识雅象纯隂丛光翕赩羽纷洒崇牙崱屴玉管清通瑶琴古色朱弦疏越之制雷鼓灵鼍之饰清笳密列于军容画角融怡于武力故能顿应张柷敔猛兽赫怒而击钟金人嵌岩以负簴鸾笙在目疑髣髴于周王鳯箫可吹纷肹蠁于嬴女况复天球曜逸金蜕鸿蒙大籥清警虚籁生风稽彼有倬猗欤载丰　潘炎君臣相遇乐赋曰仰乾坤之徳知乐之所由兴观君臣之和知乐之所由作在宇宙而皆满鼔隂阳而合漠谐宰相之爕理象天子之略可以颂猗可以美于铄事无事之事眀主之衣已垂为无为之为大臣之衮何补云入吕而风入律进成规而退成矩一屈一伸下兢上让端拱者上帝之君赓歌者佐时之相天化优洽淳风漙畅　髙郢献凯乐赋曰饮至云毕告防在兹陈簨簴之列歌杖杜之诗天地同和尽乐止戈之武生灵咸若俱观反斾之师观其钟鼓克谐羽毛繁防粗而厉章乎乐在其中感而通俾夫声闻于外　李子卿功成作乐赋曰命防典事大制宫悬鸣则文动奏金则武宣羽毛含其春露干戚耀其秋天庆云既同于舜日大风无异于汉年动角则寒谷花明叩商则春林叶坠初舞而鱼跃龙腾终曲而鹤翔鳯至可以克谐神人交畅天地　又洞庭张乐赋曰其静也洞庭安波其清也楚山霁色太虚遏云寒谷生暖三光昭晰八极充满何淳风之泱泱谅千古之纂纂　吕温乐出虚赋曰因妙有而来向无间而至披洪纎清浊之响满竹陶匏之器自我及人托物于未分之表蟠天极地开机于方寸之中波腾恱豫风行于有道之年派别宫商雷动于无为之世塞云谷而响絶疏天籁而音逸未随于物絪緼于七政八风忽变其和剖判于五声六律　宋范仲淹今乐犹古乐赋曰君臣交泰民物滋丰和气既充于天下徳华遂振于域中实万邦之所共谅百世之攸同听此笙镛曷异闻韶之美顾兹匏土宛存击壤之风孰是孰非爰究爰度且何伤于异制但无求于独乐移风易俗岂惟前圣之所能春颂夏寜止古人之有作　苏轼延和殿奏新乐赋曰治道旁通五功告成御延和之髙拱奏元祐之新声翕然便坐之前初观击拊允也徳音之作皆效和平自昔钟律不调工师失职郑卫之声既盛雅颂之音殆息爰有耆徳适丁盛时以谓乐之作也臣尝学之稽周官之旧法而均其分寸验太府之见尺而审其毫厘铸器而成庶几改数以正度具书以献孰谓体知而无师时惟帝俞眷兹元老铿然钟磬之调适灿然虡业之华好聊即便安之所奏黄钟而歌大成行咏文眀之章荐英祖而享神考  

原论晋阮籍乐论曰昔者圣人之作乐也将以顺天地之性体万物之生也故定天地八方之音以迎隂阳八风之声故律吕协则隂阳和音声适而万物奏之圎丘而天神下降肆之方泽而地只上应天地合其徳则万物合其生刑赏不用而民自安车服旌旗宫室饮食礼之具也钟磬鞞鼓琴瑟乐之器也礼逾其制则尊卑乖乐失其序则亲疏乱礼定其众乐平其心礼治其外乐化其内故清庙之歌咏成功之绩賔飨之诗礼让之则百姓化其善异俗服其徳也  

増诏梁武帝问羣臣音乐诏曰夫声音之道与政通矣所以移风易俗明贵下贱而韶濩之空传咸英之实靡记汉魏以来陵替滋甚遂使雅郑混淆钟石斯谬天人缺九变之节朝宴失四悬之仪厯年永久将堕于地朕昧爽坐朝思求厥旨而旧章匪存未获厘正寤寐有怀所为叹息卿学术通明可陈所见　宋皇祐三年二月二十一日诏曰朕闻至乐之大统和天人奋雷先闻万物蠢若圣人观象于豫以崇荐配百代之兴咸有制作颛喾题根英之文陶虞继明绍之美三王殊宪谓炳焉东汉命以大予开元自云唐乐虽蹠古未逺而雅于言道朕所慕焉故前诏执事访圗博议将以立度出均考音正律谨权审量修器协舞以定本朝之述作用章祖考之谟烈庶几光辉永畀来裔其参稽典制审加详阅朕意焉  

增序宋景祐太乐圗义序曰至乐之作本乎天理蔵乎人心天理难乎象见故推数以成律吕人心易以物假故探和以写金石圣人之制作也以律吕造夫妇之端宫商合君臣之宜埙箎寄伯仲之睦琴瑟懐志义之防舞缀以勤劳逸宫轩以等贵贱非为娱于耳目取玩于性情　元虞集新编古乐府序曰夫乐之为器八所以僃六律五音者有其声而已所贵乎人声者有其文辞焉音声之传工失其肄习则易以亡絶歌之有辞则意义之通可以兼音声而得之此夫子慨叹于韶武之辨而删诗之志欤  

增判唐康子孝乐请置判悬判曰雅有大夫乐有君子将以升幽崇徳降物平心尝令率土齐观颂无为而击壤普天同乐学操缦以施防选既修匡衡之章遂覩郑声久絶文侯之卧亦兴比屋可封薫琴愠自应两日施化三年有成欲还甿庶之风何假大夫之乐  

律  

原本天　贯地【`傅子律吕夲于天地岂昆仑之竹鸣鳯之声能定之哉此迂逺之谈也　风俗通管漆竹长一尺六孔十二月之音也象物贯地而牙故谓之管`】　分气　调声【`尔雅律谓之分注曰律管可以分气　汉书律者所以调乐人之音声也`】　立均　知敌【`周语景王将铸无射问律于伶州鸠对曰律所以立均出度也古之神瞽考中声而量之以制度律均钟百官仪纪之以三平之以六成于十二天之道也　六韬夫律管十二可以知敌金木水火土各以其胜攻也其法夜遣往至敌人之垒去九百歩外徧持律管当耳大呼惊之有声应管其来甚防角声应管当以白虎徴声应管当以元武商声应管当以朱雀羽声应管当以勾陈五管声尽不应者宫也当以青龙此五行之符佐胜之徴成败之机也`】　和声　列气【`尚书律和声　续汉书截管为律吹以考声列以物气道之本也术家以声防而难知其分数不明故作准以代之`】　三律　六同【`汉书律厯志立人之道曰仁与义在天成象在地成形后以裁成天地之道辅相天地之宜以左右民此三律之谓也　周礼大师职大师掌六律六同以合隂阳之声`】　得玉　用铜【`赵书刘曜筑武徳殿于土城西南郭内得圎石玉碓其名曰律碓石重四钧上有文曰同律度量衡有辛氏所造　汉书律厯志凡律度量衡之用铜者铜为物之至精不为燥湿寒暑变其节不为风雨暴露改其形介然有常有似于士君子之行是以用铜也用竹为引者事之宜也`】　命伶伦　用颛顼【`吕氏春秋黄帝命伶伦作为律　汉书律厯志汉兴方纲纪大基庶事草创袭秦正朔以北平侯张苍言用颛顼之律`】　写凤音　听凤鸣【`淮南子物以三成以五合三与五为八律之初生也写凤之音故以黄钟为宫宫者音之君也　下详嵗时部律中`】知南风　中太簇【`嵇康哀乐论子野博物多识吹律知南风不竞　诗含神雾齐地处`】  

【`孟春之位律中太簇音中羽秦地处季秋之位律中南吕音中徴`】　取竹谷　伶竹为管【`汉书律歴志昆仑之隂取竹之谷孟康注曰脱也谷竹沟也取竹之脱无沟节者也一说昆仑之北谷名也　扬雄太元伶竹为管室灰为以揆百度百度既设济民不误注伶黄帝伶伦`】　増木案　藻盘【`隋毛爽等节气依古于三重密室之内以木为案十有二具每取律吕之管随十二辰置于案上而以土埋之地中实葭莩之灰以缇素覆律吕每地气至与律冥符则飞灰冲素出于户外　晋人有铜藻盘无故自鸣问于张茂先茂先曰此器与洛阳宫中钟声相谐宫中撞钟故相应也以物鑢之其鸣遂止`】　汉钱　周斗【`宋仁宗时翰林学士丁度等议晋荀公曾等校定尺度以调钟律以古物七品勘之其一曰古钱今日古物之有分寸着于史籍可以酬验者惟有汉钱而已余恐不足慿也又曰自晋至隋累黍之法但求尺裁管不能以权量参校故厯代黄钟之管容黍之数不同惟后周掘地得`】  

【`古玉斗为正乃据斗造律`】　三统　十器【`元始中刘歆等典领乐事言律有三统之义黄钟为天统律长九寸九者所以穷极中和为万物元也林钟为地统律长六寸六者所以含阳之施树之六合之内合刚柔有礼也太簇为人统律长八寸象八卦伏羲氏之所以顺天也　宋直秘阁范镇上书曰声音之生生于无形古人以有形之物传其法有形者秬黍律尺龠鬴斛筭数权衡钟磬也是十者必相合而不相戻然后为得`】　律娶妻　吕生子【`宋陈澔集说曰律娶妻而吕生子者如黄钟九以林钟六为妻太簇九以南吕六为妻隔八而生子则林钟生太簇夷则生夹钟之也`】　变字为文　均字为谱【`乐章文谱曰按旋宫以明均律迭生二变方协七音乃以变徴之声循旋正徴复以变宫之律演清宫其变徴以变字为文其变宫以均字为谱唯清之一字生自正宫倍应声同终归一律`】　黄钟律本　中声律度【`明王廷相论律曰书曰律和声故有律本有律度律夲黄钟是也律度中声是也`】　密率推算　中黍闯律【`明黄佐钟律论曰算之法惟宋祖冲之密率乘除乃古今算家之最律本既正必以祖氏之算推之则圎长面羃与夫空围内积分寸毫自然无不谐合　又曰胡氏定乐取上党羊头山黍用三等筛子筛之取中等者定焉大约以闯律非以律生于也`】弦冩琯音　柱分律位【`宋百嵗老人两航杂录景祐中帝御观文殿诏取周王朴`】  

【`律准观视御笔篆书律准于其底宋祁为之赞曰有周有臣嗣古成器写琯音柱分律位俾受攸司谨传来世`】　金门竹管　河内葭灰【`元史泰定时太史院使齐履谦言候气之法择僻地为密室取金门之竹及河内葭莩候之`】　宫辨始终　象分内外【`宋朱熹声律辨曰黄钟之宫始之始中之中也十律之宫始之次而中少过也应钟之宫始之终而中已尽也诸律半声过乎清始之外而中之上也半声之外过乎清之甚则又外之外上之上而不可为乐者也注正如子时初四刻属前日正四刻属后日其两日之间即所谓始之始中之中也　明王廷相论声律曰声出于脾谓之宫宫主喉出于肺谓之商商主齿出于肝谓之角角主牙出于心谓之微征主舌出于肾谓之羽羽主唇此五声之内外象也`】　三黄钟律　十五种尺【`玉海政和末蔡京引沈宗尧为大晟府典乐京子攸提举大晟府又奏田为为典乐宗尧愤之令乐工防黄钟琯一倍之一半之诒为云此大小律也为信之以白攸攸因执为是遂不用刘炳中声八寸七分琯而止用九寸琯又为一律长尺有八寸曰大声一律长四寸有半曰少声乃有三黄钟律云　文献通考马端临曰诸代律尺一十五等一周尺二晋田父玉尺三梁表尺四汉官尺五魏杜防调律尺六晋后尺七后魏前尺八后魏中尺九后魏后尺十东后魏尺十一蔡邕铜龠尺十二宋氏尺十三万宝常造律吕水尺十四赵刘曜浑天仪土圭尺十五梁俗尺`】　文利别元定新书【`明嘉靖中教授李文利祖吕氏春秋黄钟函少之文辨为律九寸之误谓阳数始于`】  

【`一成于三终于九故律之为数三九尽之矣黄钟一气初升气防数少故其管三寸九分三寸乃阳数之少九分乃阳数之成以三涵九故黄钟之宫命曰涵少尚书王廷相以闽人无喉中之音讥之　宋蔡元定着律吕新书朱子其明白而渊深缜宻而通畅`】　由子及午辨位六同　自驷得鹑正名七列【`玉海羣臣谢赐景祐新表中语`】  

制乐  

原应天　省风【`圣人作乐以应天　天子省风以作乐详总载`】　道志　崇徳【`先王修乐以导志下详总载一`】　防滛　节乐【`白虎通太平作乐所以防滛佚　乐记凡作乐者所以节乐也`】　乐祖　节事【`乐纬受命而王为之制乐其先祖也　先王制乐所以节百事`】　徳音　声文【`礼记圣人治天下天下大定然后正六律和五声弦歌诗颂此之谓徳音徳音之谓乐　声成文谓之音`】　功成　乐僃【`王者功成作乐　其功大者其乐僃`】　主武　出文【`髙祖作昭容乐古韶夏也主出武徳舞之也又作礼容乐主出文始五行舞舞入无乐者将至至尊前不敢乐也出用乐者言乐不失节以礼乐终也`】　乐家　乐曲【`汉兴乐家有制氏纪其铿锵而已　汉志乐曲有思悲翁战城南门东有贤女章和三年中乐久长殿前生桂树并乐曲名也`】飞龙作　叔孙奏【`吕氏春秋帝颛顼登为帝惟天之合正风乃行其音若熈熈凄凄锵`】  

【`锵帝颛顼好其音乃令飞龙作效八风之音命之曰承云以祭上帝　礼乐志叔孙通奏制宗庙乐详后`】本在心　象其性【`礼记乐者音之所由生其夲在人心感于物也　五通义受命而王者有六乐焉必象其性而为之制`】　道施民　徳润物【`又曰黄帝乐所以为咸池者何咸皆也池施也黄帝时道皆施于民　乐叶圗征黄帝乐曰咸池注曰咸皆也池取无所不浸徳润万物故定以为乐名也`】　平好恶　防隆满【`乐记先王之制礼乐非极口耳目之欲也将以教民平好恶而反人道之正也　乐纬作乐所以防隆满节喜盛也`】　通八风　定万物【`淮南子防作乐合六律调五音所以通八风　阮籍乐论先王之为乐将以定万物之情也`】　地室悬临轩作【`楚子为地室而悬焉客登金奏作于下　晋蔡谟议凡礼僃则有乐此敬賔客之礼临轩遣使自此始也`】　制宗庙　改房中【`叔孙通因奏乐人制宗庙乐太祝迎神于庙门奏嘉至犹古降神之乐也皇帝入庙奏永至为行歩节犹古采齐肆夏也干豆上奏登歌不以管弦乱人声欲在位徧闻之犹古清庙之歌也终下奏休成乐美神明既飨也皇帝就于东厢坐室奏永安之乐成礼也　下详縂载一`】　天子自出　明王相沿【`天下有道礼乐自天子出礼乐之情同故明王以相沿也言相因也`】　功成乃作　教尊后赏【`上详本　礼记故天子之为乐也以赏诸侯之有徳者也徳盛而教尊五谷时熟然后赏之以乐也`】　得反则安　过作则暴【`乐得其反则安抑之乃得中也　礼记过作则暴`】　易则君流　巧而官罢【`礼记天子廵狩有变礼易乐者君流流放也君者侯也　汉哀罢乐府官诏曰世俗奢泰文巧而郑衞之声兴其罢乐府之官其郊祭乐及古兵法武乐在非郑卫者条奏别属他官`】　由中故静以反为文【`乐由中出故静和在中也　乐主其盈乐盈而反以反为文是以其声乐而不流文美也反自抑止也`】　名与功偕　乐由天作　杜防制雅乐　荀朂正雅乐【`并详縂载三`】　文之以五声　播之以八音　伶伦之听鸣凤律吕用和　师挚之始闗雎音声用制能审其声无抑观周之情　俾得其所宜从反鲁之文欲依反鲁而定克振六代之音　将使在齐或闻必  

忘三月之味　增声谱　调圗【`玉海宋景祐初年御制景安四曲以祀天地兴安四曲以祀宗庙祐安五曲祀五帝又造冲安之曲以七均演之为八十四皆作声谱以授有司　乐府杂录平声羽七调上声角七调去声宫七调入声商七调为二十八调圗`】　广成　元正【`通典北齐祖挺采王延明及信都芳等所着乐说而定正声始具宫悬之器乐名广成所谓洛阳旧乐也　隋志天监四年掌賔礼贺玚议皇太子元防出入所奏帝命制养徳之乐玚谓宜名元雅取元良之义帝改元正取养也`】道曲　新歌【`唐乐志帝方寝喜神仙之事诏道士司马承祯制元真道曲茅山道士李元防`】  

【`制大罗天曲工部侍郎贺知章制紫清上圣道曲　册府元龟梁髙祖初用宋齐鼔吹并用汉曲又充庭用十六曲髙祖乃去四曲留十二合四时也更制新歌以述功徳`】　三曲　四声【`宋防要告飨太庙用万国朝天之曲亚终献用平安真宗御制又仁宗御制三曲　辽史春声曰平夏声曰上秋声曰去冬声曰入四声调四时之气截竹为四窍之笛以叶音声而被之弦歌`】　都良管　中鸣角【`御览帝系谱女娲命娥陵氏制都良管以一天下之音命圣氏为班管合日月星辰名曰充乐既成天下无不得理　下详角一`】　举善音　制大乐【`孔帖唐太宗诏侍臣举善音者中书令温彦博曰吕才頴悟絶人闻见一接輙防其妙　又武后享神宫皆自制大乐`】　金风调　山云儛【`唐防要天宝十三载改乐曲名自太簇宫至金风调刋石太常　后周天和元年十月甲子初造山云儛以僃六代乐`】　荔枝香　霓裳遍【`通鉴唐天宝中帝幸骊山杨贵妃生日命小部张乐长生殿因奏新曲未有名防南方进荔枝因名曰荔枝香　唐乐志元宗时河西节度使杨敬忠献霓裳羽衣曲十二遍凡曲终必遽唯羽衣霓裳曲将毕引声益缓`】　苇籥之音　网罟之咏【`隋志伊耆有苇籥之音伏羲有网罟之咏葛天八阕神农五弦事与功偕其来尚矣`】　清庙歌词云韶法曲【`通典后魏文帝遣李元操卢思道等制清庙歌词十二曲令于大乐教习以代周歌唐志文宗时诏冯定采开元雅乐制云韶法曲`】　诏制宫悬　命详律调【`元史`】  

【`懿寜王耶律铸传曰初清庙雅乐止有登歌至元二年诏铸制宫悬八佾之舞四年春乐舞成表上之仍请赐名天成　册府元龟宋王朴进所补雅乐旋宫八十四调并所作律准帝诏尚书省集百官详定`】　因旧创新　加商去角【`玉海唐太宗御集云太宗天縦多能洞晓音律前后亲制大小曲其因旧曲创新声者总三百九十凡制大曲十八曲破二十九小曲二百七十因旧曲造新声者五十八　文献通考唐开元时灜州司法参军赵慎论祭天地宗庙合用商音周乐去商者周徳木避所克也唐以土王岂可将木徳之仪施土徳之用其三祭并请加商调去角调`】　禘有尝无　来迎往送【`宋庆元乐书雷出地奋豫先王以作乐崇徳乐之出虚盖本隂阳之气自无而生有故因器以成声禘有乐而尝无乐因雷之收发　册府元龟晋孝武孝建中殿中曹郎荀万秋乐议云东晋太祝唯歌迎神而不送神议者以庙居神不宜有送考祭义云乐以迎来注迎来而乐乐亲之来诗云神保聿归注归于天地也神有去来则乐有迎送又传有迎神送神歌词请具复之`】　景云河清　玉乌皓雀【`玉海唐髙宗即位命张文收制　汉和岘作瑞文驯象玉乌皓雀四瑞乐章`】　十二门诗　三百乐器【`汉祭祀志章帝元和二年制灵防十二门诗各以其月祀而奏之　乐府杂录魏周两代乐器繁多至唐减至三百太宗时挑竹为别部用宫商角羽并分平上去入四声其徴音有其声无其调`】　万国朝天　八纮同【`宋祥符中诏以太宗圣制曲付史舘太乐局并所制万国朝天乐曲今郊庙祭享参用之　唐志髙宗将征髙丽召李勣任雅相等燕洛阳城门观屯营教舞舞者百四十人被五采甲持槊而舞歌者和之曰八纮同乐`】　播之弦管　本乎军容【`唐李贺乐府数十篇云韶诸工皆播之弦管　唐绍论乐疏鼓吹之乐本乎军容`】　窦祖订正　韦姚增损【`孔帖窦璡武徳中与太常少卿祖孝孙受诏定雅乐是正钟律　韦万石善音律上元中迁太常少卿当时郊庙及防防乐曲皆万石与太史令姚元辨增损之`】　后防典其乐　制氏辨其声　髙阳有飞龙之乐始防八风　帝舜有仪凤之音初调九奏【`俱唐杨炯少姨庙碑`】  

掌乐  

原李协律　窦献书【`李延年为协律都尉班固賛曰协律则李延年　古乐书六国时魏文侯最为好古孝文时得其乐人窦公献其书乃周官大宗伯大司乐之章也`】　伶伦　师乙【`黄帝乐官　礼师乙曰乙贱工也`】　告僃　可知【`周礼乐师凡乐成则告僃　子语鲁太师乐曰乐其可知也`】　展乐　抱器【`周礼他乐官展乐器他具也展陈数也　汉志掌乐之官抱其器而犇河海`】　敎胄子　调乐音【`上详总载一　周礼大司乐掌成均之法成均乐名掌均调乐音`】　奔河海　纪铿锵【`论语太师挚适齐亚饭干适楚三饭缭适蔡四饭缺适秦鼓方叔入于河播鼗武入于汉少师阳击磬襄入于海周衰不能用乐故掌乐之官奔河海　汉书乐家有制氏但以雅乐举声律世世在太乐官但纪铿锵鼓舞不能知其义也`】　学乐必时春诵夏　移风有序日就月盈　增雅郎　色长【`上详总载三　宋耐得翁乐传敎坊旧传十三部内有色长部又有教坊使副铃辖都掌仪范者皆是命官`】　韎师　鞮鞻【`左思魏都赋鞮鞻所掌之音靺昧任禁之曲以娱四方之君以睦八荒之俗又周官韎师掌教韎乐鞮鞻氏掌四译之乐`】　云韶府　大乐署【`孔帖武徳后置内教坊于禁中武后如意元年改云韶府以中官为使　唐百官志大乐署掌调钟律以供祭享`】　课业三等寺卿三人【`又云凡习乐立师以教嵗考其师之课业为三等　又曰太常寺卿一人少卿二人掌礼乐`】　督视肄习　参取是非【`元史中统二年敕太常少卿王镛领东平乐工常加督视肄习以僃朝廷之用　文献通考后魏宣武帝正始中诏太常卿刘芳主修营乐器时扬州张阳子义阳桓凤鸣陈孝孙戴当千吴殿陈文明陈成等七人颇雅乐登歌声调芳皆令教习参取是非`】　仲辛改调　邦彦制词【`玉海宋真宗咸平中乐工单仲辛精习音律旧制巢笙和笙每变宫之际必易管仲辛改制不复更易而能与诸乐谐遂超补副乐正赐袍笏银帯　宋周彦以词行始为监税官因事罢去徽宗闻其所制兰陵王词喜之旋召为大晟乐正`】　协律采古　学士辨音【`玉海唐贞观十四年景云见河水清协律郎张文收采古朱雁天马之仪制景云河清歌名曰防乐奏之管为诸乐之首　续文献通考吴元年七月上御防门召学士朱升领乐舞入见设杂乐试之上亲击石命升论辨五音`】　笙镛以间求歌颂而知音　钟鼔是陈谓铿锵之在耳【`唐姜立佑乐官乐师请考判`】  

瞽宗  

原合祖　几声【`诗序有瞽始作乐而合乎祖也　玉藻御瞽防声郑注云瞽乐人几察察其哀乐也`】　奏瞽　为诗【`书`】　有道有徳　及阶及席【`周礼大司乐凡有道者有徳者使教焉死则以为乐祖祭于瞽宗注谓若防典乐教胄子　论语师冕见及阶子曰阶也及席子曰席也告之曰某在斯`】　扶工相瞽　蒙瞍奏公【`周礼只了视扶工扶工相瞽者相师之道也`】　增献典　歌豳【`周语召公云瞽献典注瞽乐师典典乐也　诗七月流火章注云周公以成王未知稼穑之艰难故陈后稷公刘风俗之所由作为豳雅使瞽朦朝夕讽诵以教之`】省风土　考中和【`又曰虢公云瞽师音官以省风土注曰音官乐官也风土以音律省土风风气和则土气养　又伶州鸠对问律古之神瞽考中声而量之制注曰神瞽古乐正知天道者也考合也谓合中和之声而度量之以制乐也`】　大师小师　上瞽中瞽【`周礼大司乐之属大师下大夫二人小师上士四人释曰命其贤智者以为大师小师此乃师旷之徒亦无目者也　又有上瞽四十人中瞽百人下瞽百六十人释云此皆瞽蒙也`】　心通师旷　目匪离娄【`唐瞽相判防承大祭恭僃宿悬防彼工人咸资瞽者心则通于师旷目非于离娄`】  

知音  

原防达　孔闻【`孔子曰防达于乐　论语子在齐闻韶三月不知肉味`】　审声几礼【`上详总载一　不知声者不可与言乐知乐则几于礼矣`】　季子观　周郎顾【`上详总载四　吴志周瑜少精音乐虽三爵后有阙误瑜知之必顾故时人曰曲有误周郎顾`】　焦尾琴　柯亭笛【`上详琴二下详笛二`】　有杀声　闻絶【`详琴二`】　听音而合　闻乐而悲【`礼君子之听音非听其铿锵而已彼亦有所合也注合已志也　中山王`】　善听　滥听　茍审声以知音　必穷本而通变如能审乐季札请观　茍不知音文侯恐卧　声管  

人情哀乐必辩　乐通王化理乱可知　增寺塔铎运乗铃【`羯鼓录唐宋璟孙沇善审音一日早于光宅佛寺待漏闻塔上铎音心知有姑洗编钟声朝囘诣僧言所以僧曰铎中往往有无风自揺洋洋有闻者沇曰是也囙请登塔遍叩中一铎果太常旧器　又沇送客出郊路逢度支运乗驻马俄顷忽草草揖客别随乗至左蔵认一铃亦编钟也`】　音主商钟在土【`孔帖唐韩皋生知音律长年后不愿聴乐以门内事多逆知之闻鼔琴至止息叹曰羙哉康之为是曲其当魏晋之际乎其音主商　又曰唐太常缺黄钟铸不能成李嗣真居崇业里疑土中有之弗得其所道上逢一车有铎声甚厉嗣真曰宫声也市以归振于空地若有应者掘之果得钟众乐遂和`】　卧吹笛　声多琵【`又曰唐让皇子瑀朝早过永兴里闻笛音顾左右曰是太常工乎他日识之曰昨何故卧吹笛工惊谢　又尝闻康昆仑弹琵琶曰琵声多琶音少是未可弹五十四大也乐家以自下逆鼔曰琵自上顺鼓曰琶`】　事有诪张　音不纯肃【`天中记后唐清泰初王仁裕与范延光引诸幕僚饯朝客于栁栁亭乐作裕独讶之私谓李式唐献曰举羽而有宫声羽为水宫为土是相克也今日必有诪张之事筵光引賔客猎于王婆店遂为奔马所坠几至不救　又髙祖初定雅乐宴羣臣于永福殿奏黄钟王仁裕曰音不纯肃又无和声当有争者已而两军校闘于升龙门外人以为神`】　指地得磬　杂叩辨钟【`上详磬二　又唐大乐令曹绍夔知音天下莫能以声欺者值享北郊监察御史有怒于防欲以乐不和为防之罪杂叩钟声使防闇名之无误者由是叹服`】　识永新歌　授防柘解【`乐府杂录士人韦青开元中官至将军渔阳之变青避地广陵一日闻舟中奏水调者曰此非宫妓永新不能登舟叩问果永新也　又广徳中双流县丞李琬音律尤善羯鼓一日闻乐工羯鼔声谓此耶婆沙鸡也工大异之曰某祖父传此声今父殁家事流无此者但按谱自求徒失结尾声耳琬曰曲下意尽乎工曰尽琬曰意尽即曲尽又何索尾焉工曰奈声不尽何琬曰可言矣夫曲有不尽者湏以他曲解之耶婆沙鸡当用防柘急遍为解工如所敎果相协声意具足`】　知止趋辨得失【`乐府杂录唐乐工黄幡绰上尝使人召之不时至上怒络绎遣使捕逮绰既至闻上理鼔固止谒者勿报移时上改奏一曲才数十声绰即趋入上谓曰頼少迟否则必挞之绰拜谢讫内官有偶笑语者上诘之具言绰止趋状上问绰绰语其方怒及怒之际皆无少差　又宋沇有音律之学贞元中进乐书三卷徳宗览而嘉之敕就教坊与乐官参订乐章乐工多訾其谬上乃召对使众工作乐罢问其得失沇承禀舒迟工益笑之沇忽忿然指一琵琶者曰此人大逆抵法不逺又指一笙者云此人魂已游墓不可留供奉上惊讶旋而琵琶者人讦其父尝自不得端由遂按鞫伏罪笙者亦不出旬日而卒沇由是益加知遇`】　承旨得律吕之不传　枢密有古今之博识【`元史赵孟頫传所制有琴原乐原得律吕不传之秘　册府元龟真宗诏曰枢宻王朴博识古今悬通律吕讨寻旧典撰集新声`】  

## 御定渊鉴类函卷一百八十五

乐部二【`歌`】  

歌一  

原释名曰人声曰歌歌者柯也所歌之言是其质也以声吟咏有上下如草木之有柯叶　说文曰咏歌也从言永声也　又曰咏诗曰歌独歌谓之謡讴齐歌也増苍颉篇曰哇讴也　　尔雅曰声比于琴瑟曰歌徒歌曰謡亦谓之咢【`谓无丝竹之独歌之`】　蔡邕月令章句曰歌者乐之声也　韩诗章句曰有章曲曰歌无章曲曰謡増玉海曰乐辞曰诗诗声曰歌　原梁元帝纂要曰  

齐歌曰讴吴歌曰歈楚歌曰艶滛歌曰哇又有清歌髙歌安歌缓歌长歌浩歌雅歌酣歌怨歌劳歌【`韩诗曰饥者歌食劳者歌事`】振旅而歌曰凯歌堂上奏乐而歌曰登歌亦曰升歌　増郊庙所歌唐曲曰和宋曲曰安辽参用之金曲曰寜元曲曰成间袭宋金之旧明曲亦曰和又有铙歌  

鞞歌正歌法歌房中歌燕享歌【`并见山堂肆考及正续文献通考`】　原古之善歌者有咸黒秦青薛谈韩娥王豹绵驹瓠梁鲁人虞公李延年　増唐贞元中有田顺曽为宫中御史娘子元和长庆以来有李贞信米嘉荣何戡陈意奴武宗以降有陈幼竒南不嫌罗宠咸通中有陈彦晖　原古歌曲有阳陵白露朝日鱼丽白水白云江南阳春淮南驾辨渌水　増古歌录有空侯謡俗游春坐愁秋思幽居　古乐府有燕歌行艶歌行长歌行【`魏武帝作`】朝歌行怨歌行前缓声歌行擢歌行鞠歌行放歌行短歌行蔡歌行陈歌行　又有豫章行吴趋行东门行善防行防吟行君子行从军行苦寒行苦热行猛虎行美女篇名都篇白马篇　原毛诗序曰情动于中而形于言言之不足故嗟叹之嗟叹之不足故咏歌之　増诗肆于时夏笺云乐歌之大者称夏　原尚书曰诗言志歌永言【`永长也长言之`】　虞书曰九功惟序九序惟歌【`六府三事之功有次序皆可歌乐乃徳政之致也`】劝之以九歌俾勿坏【`歌以劝之使致勿坏在此三者而已`】又帝庸作歌曰勅天之命惟时惟防【`因庶尹允谐故作歌以戒之安不忘危也勅正也奉天命以临民惟正在顺时在慎防`】乃歌曰股肱喜防元首起防百工熙防【`元首君也股肱之臣喜乐尽忠君之治功乃起百官之业乃广`】乃载歌曰元首明防股肱良防庶事康防【`续载成也帝歌归美股肱乃以成其美`】又歌曰元首丛脞防股肱惰防万事隳防【`丛脞细碎无大畧也君如此则臣懈怠万事隳废其功不成故以申戒`】　増尚书大传虞传曰元祀代泰山贡两伯之乐焉东岳阳伯之乐歌声比余謡名曰晢阳仪伯之乐歌声比大謡名曰南阳中祀大交霍山贡两伯之乐焉夏伯之乐歌声比中謡名曰初虑羲伯之乐歌声比大謡名曰朱干秋祀柳糓华山贡两伯之乐焉秋伯之乐歌声比小謡名曰苓落和伯之乐歌声比中謡名曰归来幽都山贡两伯之乐焉冬伯之歌曰缦缦并论八音四防【`玉海曰此上下有脱文`】　原周礼春官太师祭祠帅瞽登歌小歌师掌敎歌【`敎谓效瞽蒙出音谓琴瑟歌依咏诗也`】乐师帅学士而歌彻【`于有司彻而歌咏也`】　増周礼注曰歌者在堂贵人声也　原乐记师乙曰夫歌者直已而陈徳也寛而静柔而正者宜歌颂广大而静疏达而信者宜歌大雅防俭而好礼者宜歌小雅正直而静亷而谦者宜歌风肆直而慈爱者宜歌商温良而能断者宜歌齐故商者五帝之遗声也商人识之故谓之商齐者三代之遗声也齐人识之故谓之齐　又曰歌者上如抗下如坠曲如折止如稾木倨中矩勾中钩累累乎端如贯珠【`言歌声之着动人心之审有知此事`】故歌之为言也长言之也说之故言之言之不足故长言之长言不足故嗟叹之増春秋左传曰文王之功天下诵而歌舞之发至徳咏成功也　原山海经曰帝俊八子是始为歌【`帝俊帝舜也`】　孟子曰昔王豹处于淇而河西善讴绵驹处于髙唐而齐右善歌　齐戚扣牛角歌曰沧沧之水白石粲中有鲤鱼长尺半縠布单衣裁至骭清朝饭牛至夜半黄犊上坂且休息吾将舍汝相齐国　増庄子曰孔子穷于陈蔡之间左据槁木右击槁枝而歌炎氏之风有其具而无其数有其声而无宫角木声与人声犁然有当于人之心　又曰大声不入于里耳折扬皇□则嗑然而笑【`陆徳明音义云折扬皇□皆古歌曲也`】　原吕氏春秋曰昔葛天氏之乐三人操牛尾捉足以歌八阕　又曰帝喾氏命咸黒作为唐歌尧命质效山谷之音以作歌汤命伊尹作为太濩歌晨露淮南子曰易道良马使人欲驰饮酒而乐使人欲歌又曰瓠梁之歌可随也其所歌者不可为【`瓠梁古善歌之人也`】増又曰歌采菱发阳阿鄙人听之不若延露陵阳非  

歌拙也听各异也　因提纪曰东戸氏之时其歌乐而无謡　原卿云歌曰卿云烂兮糺缦缦兮日月光华旦复旦兮八伯成进稽首曰明明上天烂然星辰日月光华于一人帝乃再歌曰日月有常星辰有行四时从经万姓允诚于予论乐配天之灵　帝王世纪曰舜防已无为歌南风之诗诗曰南风之时兮可以阜吾民之财兮南风之薫兮可以觧吾民之愠兮禹省南土涂山之女令其妾禹于涂山之阳女乃作歌始为南音【`昔有娀氏二女居九成台天帝使鷰夜徃二女覆以玉筐旣而视之鷰遗二卵五色北飞不反二女作歌始为北音夏后孔甲逰于东阳萯山天大风晦迷入人室主人方乳或曰后来是良日也必大吉或曰不胜之子必有殃后乃取以归曰以为余子谁敢殃之后析橑斧破断其足孔甲曰呜呼有命矣乃作破斧之歌始为东音周昭王南征殒于汉中王有辛余靡长且多力振王北济周公乃封之西翟徙宅西河追思故处作歌始为西音此盖四方之歌也`】　夏太康失道畋游十旬弗反其弟五人待于洛汭述大禹之戒作五子之歌　穆天子传曰天子东游于黄泽宿于曲洛【`洛水之曲也`】使宫乐謡【`宫乐曲乐者`】曰黄之陁其马歕沙黄之泽其马歕玉　又穆天子觞西王母于瑶池之上西王母为天子謡曰白云在天山陵自出道里悠逺山川间之将子无死尚能复来天子答曰予归东土和洽诸夏万民平均吾顾见汝比及三年将复而野　増吴越春秋曰越王入吴诸大夫送至浙江登船径去终不反顾越王夫人顾乌鹊啄江渚之虾飞去复来因哭而歌之曰仰飞鸟兮乌鸢凌元虚兮翩翩集洲渚兮优悠啄虾矫翮兮云间任厥【`古本云阙一字`】兮徃还妾无罪兮地有何辜兮谴天颿颿独兮西徃孰知返兮何年心惙惙兮若割泪兮双悬　原燕荆轲萧萧歌曰燕太子丹使荆轲刺秦王丹祖送于易水之上髙渐离击筑荆轲歌宋意和之曰风萧萧兮易水寒壮士一去兮不复还　襄阳耆旧传曰宋玉识音而善文襄王好乐而爱赋既美其才而憎其似屈原也乃谓之曰子盍从楚之俗使楚人贵子之徳乎对曰昔楚有善歌者王其闻与始而曰下里巴人国中唱而和之者数万人中而曰阳阿采菱国中唱而和之者数百人既而曰阳春白雪朝日鱼丽含商吐角絶节赴曲国中唱而和之者不过数人盖其曲弥髙其和弥寡　増史记项羽军壁垓下汉军四靣皆楚歌项王乃歌曰力防山兮气盖世时不利兮骓不逝骓不逝兮可奈何虞兮虞兮奈若何　原汉髙祖大风歌曰髙祖还过沛置酒沛宫悉召故人父老子弟相佐酒发沛中儿得百二十人教之歌酒酣上击筑自歌曰大风起兮云飞扬威加海内兮归故乡安得猛士兮守四方　汉武临河决悼功之不成乃歌曰瓠子决兮将奈何浩浩洋洋虑殚为河殚为河兮地不得寜功无已兮吾山平吾山平兮钜鹿溢鱼弗郁兮柏冬日　増又行幸河东顾视帝京欣然中流歌曰秋风起兮白云飞草木黄落兮雁南归兰有秀兮菊有芳怀佳人兮不能忘泛楼船兮济汾河横中流兮扬素波箫鼔鸣兮发棹歌欢乐极兮哀情多少壮防时兮奈老何　元狩三年马生渥洼水中作歌曰太乙况天马下霑赤汗沫流赭志倜傥精权竒籋浮云晻上驰軆容与迣万里今安匹龙为友　原汉乌孙公主歌曰吾家嫁我兮天一方逺托异国乌孙王穹庐为室兮毡为墙肉为食兮酪为浆居常思土心内伤愿为黄鹄兮还故乡　后汉章帝时童謡曰城中好髙髻四方髙一尺城中好广眉四方且半额城中好大袖四方用匹帛　桓帝时童謡曰城上乌尾毕逋公为吏见为徒一徒死百乘车车班兰至河间河间姹女工数钱以银为室金为堂石上慊慊防黄粱梁下有悬鼔我欲击之丞相怒　増晋阳秋曰髙祖伐公孙渊过本县父老故旧宴饮作歌曰天地开辟日月重光今遭际防奉时遐方将扫逋还过故乡肃清万里总齐八荒告成归老待罪武阳　后魏书曰髙祖飨侍臣酒酣作歌曰日月光天兮无不曜江左一隅兮独未照彭城王勰曰愿从圣主兮登衡防万国兮驰诚郑懿歌曰云电大振兮天地辟率土来賔兮一正厯邢峦歌曰舜舞干戈兮天下归文徳逺被兮莫不思郑道昭歌曰皇风一鼔兮九地匝戴日依天兮清六合髙祖又歌曰遵彼汝坟兮昔化贞未若今日道风明宋弁歌曰文王政教兮晖江沼寜如大化兮光四表　夏侯元辨乐论曰昔伏羲氏因时兴利教民田渔时则有网罟之歌神农继之教民食谷时则有丰年之咏黄帝备物始垂衣裳时则有龙衮之颂拾遗记曰少昊母曰皇娥与白帝子泛于海上皇娥  

倚瑟而清歌曰天清地旷浩茫茫万象廻薄化无方浛天荡荡望沧沧乗桴轻漾着日旁当期何所至穷桑心知和乐恱未央白帝子荅歌曰四维八埏眇难极驱光逐影穷水域璇宫夜静当轩织桐峰文梓千寻直伐梓作器成琴瑟清歌流唱乐难极沧湄海浦来栖息　原古东飞伯劳等歌曰东飞伯劳西飞燕黄姑织女时相见谁家女児对门居开花发色照里闾南窓北牖挂眀光罗帷绮帐脂粉香女児年纪十五六窈窕无双顔如玉三春已暮花随风空防可怜与谁同　古河中之水歌曰河中之水向东流洛水之女名莫愁十三能织绮十四采桑东陌头十五嫁为卢家妇十六生児字阿侯卢家兰室桂为梁中有郁金苏合香头上金钗十二行足下履五文章珊瑚挂镜烂生光平头奴子擎履箱人生富贵何所望恨不嫁与东家王　増西京杂记曰始元元年黄鹄下太液池上为歌曰黄鹄飞兮下建章羽肃肃兮行跄跄金为衣兮菊为裳唼喋荷荇出入蒹葭自愧菲薄愧尔嘉祥　原汉司马相如琴歌曰相如逰临卭富人卓王孙家有女文君新寡窃于壁见之相如因以琴歌挑之曰凤兮凤兮归故乡遨逰四海求其皇有艶淑女在此房何縁交接为鸳鸯凤兮凤兮从我栖得托孳尾永为妃交情通体心和谐中夜相从知者谁　増汉铙歌战城南曰战城南死郭北死地不葬乌可食为我谓乌且为客豪野死谅不葬腐肉安能去子逃水深激激蒲苇冥冥枭战鬪死驽马徘徊鸣梁筑室何以南何以北禾黍不获君何食愿为忠臣安可得思子良臣良臣诚可思朝行出攻暮不夜归　巫山髙曰巫山髙髙以大淮水深难以逝我欲东归害梁不为我集无髙曵水何梁汤汤回回临水逺望泣下霑衣逺道之人心思归谓之何　上陵曰上陵何美美下津风以寒问客从何来言从水中央桂树为君船青为君笮木兰为君棹黄金错其间沧海之雀赤翅鸿白雁随山林乍开乍合曽不知日月明醴泉之水光泽何蔚蔚芝为车龙为马览遨逰四海外甘露初二年芝生铜池中仙人下来饮延寿千万嵗　将进酒曰将进酒乗太白辩加哉诗审博放故歌心所作同阴气诗悉索使禹良工观者苦　君马黄曰君马黄臣马苍二马同逐臣马良易之有騩蔡有赭美人归以南驾车驰马美人伤我心佳人归以北驾车驰马佳人安终极　有所思曰有所思乃在大海南何用问遗君双珠玳瑁簮用玉绍缭之闻君有他心拉杂摧烧之摧烧之当风扬其灰从今已徃勿复相思相思与君絶鸡鸣狗盗兄嫂当知之妃呼豨秋风肃肃晨风飔东方湏髙知之　圣人出曰圣人出阴阳和美人出逰九河佳人来騑离防何驾六飞龙四时和君之臣明防不道美人防冝天子免甘星筮乐甫始美人子含四海　上邪曰上邪我欲与君相知长命无絶衰山无陵江水为竭冬雷震震夏雨雪天地合乃敢与君絶　临髙台曰临髙台以轩下有清水清且寒江有香草目以兰黄鹄髙飞离防翻闗弓射鹄令我主寿万年中吾　原晋陆机百年歌曰一十时顔如蕣华晔有辉体如飘风行如飞终朝出逰薄暮归六情逸豫心无违清酒将炙奈乐何清酒将炙奈乐何二十时肤彩津泽人理成美目淑貌灼有荣光车骏马逰都城髙谈雅步何盈盈清酒将炙奈乐何清酒将炙奈乐何三十时行成名立有令闻力可扛志干云食如漏巵气如薰辞家观国综典文清酒将炙奈乐何清酒将炙奈乐何四十时体力克壮志方刚跨州越郡还帝乡出入承明拥大珰清酒将炙奈乐何清酒将炙奈乐何五十时荷旄杖节镇家鼓钟嘈赵女歌罗衣綷粲金翠华言笑雅舞相经过清酒将炙奈乐何清酒将炙奈乐何六十时年亦耆艾业已隆驾四牡入紫宫轩冕婀娜翠云中子孙昌盛家道丰清酒将炙奈乐何清酒将炙奈乐何七十时精爽颇损膂力愆清水明镜不欲观临乐对酒转无欢揽形修发独长叹八十时明已损目聪去耳前言往行不复纪辞官致禄归桑梓安车驷马入旧里乐事告终忧事始九十时日告耽瘁月告衰形体虽是志意非言多谬误心多悲子孙朝拜或问谁指景玩日虑安危感念平生泪交挥百嵗时盈数已登肌肉单四支百节还相患目苦浊镜口垂涎呼吸嚬蹙反侧难茵褥滋味不复安　刘琨扶风歌曰系马长松下发鞍髙岳头烈烈悲风起泠泠涧水流麋鹿逰我前猴戏我侧资粮既以乏薇蕨安足食惟昔李愆期寄在匈奴庭忠信反获罪汉武不见明　傅元燕人美歌曰燕人美兮赵女佳其室则迩兮限层崖云为车兮风为马玉在泥兮兰在野云无期兮风有止思多端兮谁能理　王献之情人桃叶歌曰桃叶复桃叶桃叶连桃根相连两乐事独使我纒绵桃叶复桃叶渡江不用檝但渡无所苦我自楫迎汝　谢芳姿赠王珉团扇歌曰七寳画团扇粲烂明月光与郎却暄暑相忆莫相忘青青林中竹可作白团扇动揺郎玉手因风托方便团扇复向谁持许自障面憔悴无复理羞与郎相见　孙绰情人碧玉歌曰碧玉破时郎为情颠倒感郎不羞赧身就郎抱　宋鲍昭白纻辞歌曰朱唇动素袖举洛阳少童邯郸女古称渌水今白纻催弦急管为君舞穷秋九月荷叶黄北风驱雁天雨霜夜长酒多乐未央　又曰春风澹荡侠思多天色浄渌气妍和含桃红萼兰紫芽朝日灼烁发园花卷幌结帷罗玉筵齐讴秦吹卢女弦千金顾笑买芳年　又曰桂宫柏寝拟天居朱爵文窓韬碧疏雕屏匼匝组帐舒秦筝赵瑟挟笙竽垂珰散佩盈玉除停觞不语欲谁湏　又中兴歌曰中兴太平运化清四海乐祥景照玉台紫烟逰鳯阁又曰碧楼含夜月紫殿争朝光防墀散兰麝风起自  

生芳　又曰三五容色满四五妙华歇已输春日观分随秋光没　谢庄歌明堂黄帝辞【`五言依土数`】履艮宅中防司绳总四方裁化偏寒燠布政周炎凉景丽条可结霜明氷可折凯风扇朱辰白云流素节　青帝辞【`三言依木数`】映夕驷昭晨灵乘震司青春萌动达万品新润无际泽无垠　赤帝辞【`七言依火数`】龙精初见大火中朱光北至圭景同庶物盛长咸殷阜恩覃四溟被九有　白帝辞【`九言依金数`】百川如镜天地爽且明云冲气举盛徳在素精黒帝辞【`六言依水数`】嵗既暮日既迟灵乘坎徳司规元云  

合晦鸟归白雪繁亘天涯　齐陆厥李夫人及贵人歌曰属车桂席尘豹尾香烟灭彤殿向芜青蒲复萎絶坐萎絶对芜临玉阶泣椒涂寡鹄覊雌飞且止雕梁翠壁网蜘蛛洞房明月夜对此泪如珠　谢朓郊庙歌青帝【`木生数三`】营翼日鸟殷霄凝氷泮元蛰昭景阳阳风习习夷女歌东皇集　又歌赤帝【`火成数七`】惟此夏徳徳恢台两龙在御炎精来族云蓊郁温风煽兴雨祈祈黍苗遍又歌黄帝【`土数五`】禀火自明敏毓金挺刚克凉燠资成  

化羣芳载厚徳　又歌白帝【`金数九`】帝悦于兑执矩固司藏百川収潦精景应徂商嘉树离披榆闗命賔鸟夜月如霜秋风方嫋嫋　又歌黒帝【`水数六`】霜钟鸣冥陵起星廻天月穷纪聼严风来不息望元云无色　王融明王歌辞曰明王日月照至乐天地和幸息云门吹复歇咸池歌桂序金匏转瑶轩丝石罗露凝嘉草秀烟度醴泉波【`右明王曲`】　又曰圣君应昌厯景祚启休期海荡万川集山崖百草滋大哉君为后何羡唐虞时【`右圣君曲`】　又曰湛露改寒司交莺变阳旭琼树落晨红瑶塘水初渌日霁沙溆明风泉暗华烛遵渚泛兰觞乗漪舞清曲【`右渌水曲`】又曰炎光销玉殿凉风吹鳯楼金华妆翠羽鹢首画  

龙舟荆姫采菱曲越女江南讴良时时一遇佳人难再求【`右采菱曲`】　梁武帝春歌曰阶下香入懐庭中花照眼春心一如此恨来不自限　又夏歌曰江南莲花水红光复碧色同丝有同藕异心无异菂　又秋歌曰繍带合欢结锦衣连理文懐情入夜月含笑出朝云　又团扇歌曰手中白团扇浄如秋圆月清风任动生娇香乘意发　又襄阳白铜鞮歌曰龙马紫金鞍翠眊白玊羁照耀双阙下知是襄阳儿　沈约郊庙歌黄帝辞曰欝彼中坛含灵阐化廻环气象轮无辍驾　又歌青帝辞曰帝位在震龙徳司春开元布泽含和尙仁　又歌赤帝辞曰炎光在离火为威徳执礼昭训持衡授则　又歌白帝辞曰神在秋方帝居西颢允兹金徳裁成万寳又歌黒帝辞曰徳盛乎水元冥纪节隂降阳腾气凝象闭　又元防歌辞皇帝出入奏皇雅歌诗【`三曲五言二郊太庙明堂同用`】帝徳实广运车书靡不賔执瑁朝羣后垂旒御百神华盖拂紫薇勾陈绕太一容裔被缇组参差罗罕罼清跸朝万防端冕临正阳青絇黄金繶衮衣文繍裳　又皇太子出入奏雅歌诗【`一曲四言`】自昔殷代哲王世有降及周成惟器是守上天乃眷大梁既受灼灼重明仰承元首　又上夀酒奏介雅诗【`一曲五言`】百福四象初万夀三元始拜献惟衮职同心协卿士北极永无穷南山安足拟　又襄阳白铜鞮歌曰分手桃林岸望别岘山头若欲寄音信汉水向东流　又春白纻歌曰兰叶参差桃半红飞芳舞縠戏春风如娇如怨状不同含笑流盻满堂中翡翠羣飞飞不息愿在云间长比翼佩服瑶草驻容色舜日尧年欢不极　又夏白纻歌曰朱火灼烁照佳人含情送意遥相亲嫣然一转乱心神非子之故欲谁因　又秋白纻歌曰白露欲凝草已黄金琯玉柱响洞房双心一影俱回翔吐情寄君君莫忘　又冬白纻歌曰寒闺昼密罗幌垂娇容丽色心相知双去双还不移长袖拂面为君施　刘孝威行幸甘泉歌曰汉家迎夏毕避暑甘泉宫栈车鸣里鼓驷马驾相风校尉乌丸待诏娄烦弓后旌犹五柞前笳度九嵕才人豹尾内御酒属车中辇廻百子阁扇动七轮风鸣钟休卫士披图召后宫材官促校猎凉风戏射熊　増唐段安节乐府杂录曰歌者乐之声也故丝不如竹竹不如肉迥居诸乐之上善歌必先调其气氤氲自脐出至喉乃噫其词即分抗坠之音既得其术即可致遏云响石之妙也　柳宗元铙歌晋阳武曰晋阳武奋义威之渝徳焉归氓毕屠绥者谁皇烈烈専天机以仁扬其旗日之升九土晞诉田坼流洪辉有其二翼余隋斮枭鷔连熊螭枯以肉勍者羸后土荡元穹弥合之育莽然施惟徳辅庆无期　兽之穷曰兽之穷奔大麓天厚黄徳狙犷服甲之櫜弓弭矢箙皇旅静敌逾蹙自亡其徒匪予戮屈□猛防栗栗縻以尺组噉以秩黎之阳土茫茫富兵戎盈仓箱乏者徳莫能享驱豺兕授我疆　战武牢曰战武牢动河朔逆之助图犄角怒鷇麛抗乔岳翘萌芽傲霜雹王谋内定申掌握铺施芟夷二主缚惮华戎廓封畧命之□卑以斮归有徳惟先觉　泾水黄曰泾水黄陇野茫负太白腾天狼有鸟立羽翼张钩喙决前距趯傍怒飞饥啸翾不可当老雄死子复良巢岐饮渭肆翺翔顿地纮提天纲列缺掉帜搀抢耀铓神来助梦嘉祥脑涂原野魂飞扬星辰复恢一方　奔鲸沛曰奔鲸沛荡海垠吐霓翳石腥浮云帝怒下顾哀垫昬授以神柄推元臣手援天矛截修鳞披攘霿开海门地平水静浮天根羲和显耀乗清氛赫炎溥畅融大钧河右平曰河右澶漫蛮为之魁王师如雷震昆仑以  

頽上聋下聪骜不可廻助讐抗有徳惟人之灾乃溃乃奋执缚归厥命万室其仁一夫则病濡以鸿泽皇皇圣威畏徳懐功以定顺之于理物咸遂其性　靖本曰本伊晋惟时不靖根柢之揺枝叶攸病守臣不任勚于神圣惟越之兴翦焉则定洪惟我理式和以敬羣顽既夷庶绩咸正皇謩载大惟人之庆　五代呉越王钱镠逰衣锦军作还乡歌曰三节还乡兮挂锦衣父老逺来相追随牛斗无孛人无欺呉越一王驷马归　宋苏轼琴歌曰庆厯中欧阳公谪守滁州山水秀絶公刻石为记以遗州令既去十年太常博士沈遵往逰其地以琴写其声为醉翁引有曲无词庐山道人崔闲请东坡居士补之其词曰琅然清圆谁弹向空山无言惟有醉翁知其然一天雨露明月娟娟人未眠荷蒉过山前曰有心也哉此贤醉翁去后空有朝吟夜怨山有时而童巅水有时而回渊思翁无嵗年翁今为飞仙此意在人间试聼徽外三两　谢翺铙歌日离海曰日离海青曈昽沃以积水涵苍穹神光隠豹雾空气呼吸为蛇龙赤云衣紫霓从吹白众宿歌大风天呉遁清海宫天马黄曰天马黄产异方龙为马白照夜气汗云声篲野备法衣引宸驾腾天垠倏变化闰之余劘以覇阅八姓瞬代谢驱祥云入罟擭皇上帝监于下誓无哗出既祃市日中不易贾坐明堂朝诸夏赉万方锡纯嘏　邻之震曰邻之震震于户戒登陴彻守御神威奄至不及拒沿楚以南菁茅宿莽献于王吏奉厥土天子有诏侯西楚自南北东皆我疆龙旗虎节拜降王秦戈巩甲期韬藏冕旒当中垂衣裳　象之奔曰象之奔斯惟迹蹶蹶鱼丽驾空云鸟溃南草浮浮顺于貅焚其帑实弃厥陬皇风播平□霿星辰起皆北走唐季以来逆雏来咮岭海肃清无留后于汴献囚凯歌奏　征誓曰帝命将臣誓师于征祃牙于庭曰无刘我人曲阿惟唐以及豫章孽于南国楚粤是疆我师孔武聿勤其王始怒将臣不怿曰如上命即起予疾弓韬于衣刃以不血收其石程焚其侈淫视于丁寜筈羽不饮取其镈磬以献于京于庙告成垓埏既平　附庸毕曰清源无诸力弱臣秣陵间道遣进表九门望日旌愿齿邹与郳自逹天子庭四邻雕覇业国除洗天兵皇灵畅遐外蜑俗迩声明归其所州乞身奉朝请帝命得陪祀汤沐在王城从兹附庸毕歌以颂河清　金同心戴圣曲曰穆穆皇风遐方来同于昭于天物和嵗丰丕受鸿名对扬伟绩纯嘏穰穰敷防极　王道昌明曲曰对天鸿休于以铺张巍巍煌煌超冠百王皇图皇纲时惟明昌祉福无疆于明敷扬　天子万年曲曰惟明后御寰瀛跻升平飞英声功三王徳五帝逰嵓廊亿万嵗　元世祖亲祀禘祫乐章皇帝入门宫悬奏顺成之曲曰熈熈雍雍六合大同维皇有造典礼防通金奏四夏祗拟神功感格如响嘉气来丛　皇帝陞殿奏顺成之曲曰皇明烛幽沿时制作宗庙之威降登时若趋以采齐声容有恪曰艺曰文监兹衎乐　武宗亲祀乐章皇帝出入小次奏昌寜之曲曰于皇神宫象天清明肃肃来止相维公卿威仪孔彰君子攸寜神之休之绥我思成　明洪武大宴仪乐章炎精开运曲曰炎精开运笃生圣皇大明御极逺绍虞唐河清海晏物阜民康八珍有荐九馨香鼓钟鐄鐄宫徴洋洋怡神飬夀理隂顺阳保兹遐福地乆天长　皇风曲曰皇风被八表熈熙声教宣时和景象明紫宸开繍筵龙衮曜朝日金炉袅祥烟济济公与侯被服丽且鲜列坐侍丹扆磬折在周旋羔豚升华爼玉充方圆初筵奏南风继歌载篇瑶觞欣载举拜俯礼无愆同乐及斯辰于皇千万年　眷皇明曲曰赫赫上帝眷我皇明大命既集本固枝荣厥本伊何育徳春宫厥支伊何藩以寜庆延百世泽被羣生及时为乐天禄是膺千秋万嵗永观厥成　天道传曲曰马负图兮天道传书载兮人文宣羲卦画兮禹畴叙皇极建兮合自然绵绵厯数归明王祥麟在郊威鳯舞九裔入贡康衢謡圣子神孙继祖武垂拱无为迈前古振皇纲曲曰周南咏麟趾卷阿歌鳯皇蔼蔼称多士  

为桢振皇纲赫赫我大明徳尊逾汉唐百揆修庶绩公辅理隂阳峩冠正襟佩都俞在髙堂坐令八纮内熈熙民乐康气和风雨时田畴见丰穰献礼过三爵欢娯良未央　金陵曲曰钟山蟠苍龙石城踞金虎千年王气都于今归圣主六代繁华经几秋江流东去无时休谁言天堑分南北英雄岂但嗤曹刘我皇昔住濠梁屋神逰天真人服提兵乗势渡江来词臣早进金陵曲歌金陵进珍馔谐八音继三叹请观汉祖用兵时为尝冯异滹沲饭　长杨曲曰长杨曳绿黄鸟和鸣菡萏呈鲜紫燕轻盈千花浥露日丽风清及时为乐芳樽在庭管音嚖嚖丝韵泠泠玉振金声各奏尔能皤皤国老载劝载惩明徳惟馨垂之圣经唐风示戒永保嘉名无已太康哲人是聼　芳醴曲曰夏王厌芳醴商汤逺色声圣人示深戒千秋垂令名惟皇登九五玉食保尊荣日昃不遑餐布徳延羣生天庖具丰膳鼐事调烹岂但资肥甘亦足飬遐龄达人悟兹理恒令五气平随时知有节昭哉天道行  

歌二  

増拾遗记曰周灵王登昆昭之台见二人乘云而至一人先唱能为霜雪引气一喷则云起雪飞又一人唱能使即席为炎指弹席上则暄风入室　太元真经曰秦时茅盈曾祖于华山之中白日升天是时其邑歌謡曰神仙得者茅初成驾龙上升入泰清时下元洲戏赤城继世而往在我盈帝若学之腊嘉平始皇闻之乃有神仙之志改腊曰嘉平　原汉书曰张释之为中郎将从行至覇陵是时慎夫人从上指视慎夫人新丰道曰此走邯郸道也使慎夫人鼓瑟上倚瑟而歌　又曰武帝思念李夫人不已方士齐人少翁言能致其神乃夜设灯烛帏幄而令帝居他帐遥望见好女如夫人之貌而不得就视愈益悲感为作诗令乐府诸音家歌之曰是耶非耶立而望之翩何姗姗其来迟　増拾遗记曰武帝思念李夫人不可复得时始穿昆灵之池泛翔禽之舟帝自造歌曲使女伶歌之时日已西倾凉风激水女伶歌声甚遒因赋落叶哀蝉之曲曰罗袂兮无声玉墀兮尘生虚房冷兮寂寞落叶依于重扃望彼美之女兮安得感余心之未寜　原汉武内传曰西王母命侍女安法婴歌元云曲上元夫人自弹云林之瑟乃歌步元之曲曰渌景清飇起云盖映朱葩兰房辟琳阙碧室启琼沙　増洞冥记曰汉武帝使董谒乘浪霞之辇升坛以王母王母至帝与宴歌奏春归之乐谒乃闻其声而不见其形歌声绕梁三匝坛上草木枝叶皆动歌之感也　飞燕外传曰帝于太液池作合宫之舟后歌归风送逺之曲帝以文犀簪击瓯以倚后歌中流歌酣风大起后顺风扬音扬袖曰仙乎仙乎去故而就新寜忘懐乎　原郑缉之东阳记曰歌山在呉寜县故老相传云昔有人乗船从下过见一女子波间汲登此山负水行歌姿态甚妍而莫知所由故名歌山　周衰有韩娥东之齐至雍门匮粮乃鬻歌假食既而去余响绕梁三日不絶左右谓其人不去也又过逆旅人逆旅人辱之韩娥因曼声哀哭一里老幼悲愁垂涕相对三日不食遽而追之韩娥还复为曼声长歌众皆喜跃忭舞不能自禁非向之悲也乃厚赂遗之故雍门之善歌哭即韩娥之遗声也【`许慎曰曼声长声也`】　列子曰薛谈学讴于秦青未穷青之伎自谓尽之遂辞归秦青弗止饯于郊衢拊节悲歌声震林木响遏行云薛谈乃谢求反终身不敢言归　汉有虞公善歌能令梁上尘起武帝时李延年善歌为协律都尉但歌四曲自汉代无弦节伎最先一人唱三人和　刘向引录曰有丽人歌赋汉兴以来善雅歌者鲁人虞公发声清哀盖动梁尘　増汉书元帝多材艺自度曲被歌声分刌比度穷极窈眇　原魏帝时有宋容华者清彻好声善唱此曲当时妙自晋以来不复传遂絶　増世说王昙首年十四五便能歌诸妓向谢公称叹谢公甚欲闻之而王名家年少无由得闻诸妓又具向王说谢意谢后出东土山作伎王时马往土山下庾家墓林中作一曲歌之于时秋月正皎王因举头看北林卒曲便去妓白谢公曰此王郎歌也齐有朱顾仙善声读曲见幸齐武朱子尚文善歌二  

人遂俱厚赉　原梁有呉安泰善歌后为乐令精解声律初改西曲别江南上云乐内人王金珠善歌呉声西曲又制江南歌当时絶妙今斯宣达选乐府少年好手进内习学呉弟安泰之子又善歌次有韩法秀又能妙歌呉声读曲等古今独絶　唐贞观中有尚书侯贵和妾名丽音特善唱行天清畅舒雅含嚼姿态有喉牙吐纳之异后改号方等女亦传其母伎方等卒后有郝三寳亦善歌行天有人引三寳歌之诸女隔帘聼之发声便笑三寳初不知怒曰亦堪女郎终身仿效何忽嗤笑女曰上客所为殊有乖越请一聼之始发一声三寳便拜伏曰真方等声也诚逺所不及　増开元中内人许永新善歌一日赐大酺于勤政楼万众喧哗髙力士奏请永新出楼歌一曲永新承防乃撩举袂直奏曼声广塲寂寂若无一人喜者闻之气勇愁者闻之肠絶李肇国史补曰李衮善歌名动京师崔昭入朝密载  

而至乃广延賔客请第一部乐及京师名倡以为盛防昭言表弟欲登末坐衮乃衣而出满坐嗤笑少顷命酒衮喉转一声乐人皆大惊曰李八郎也罗拜之　冯防记事珠曰绛树一声能歌两曲二人相聼各闻一曲一字不乱人疑其一声在鼻　柳宗元马淑志曰淑为南康讴者太府李卿纳为外妇移官永州州之骚人多李之旧日载酒往焉闻其操鸣弦为新声抚节而歌莫不感动　宋张淏云谷杂记曰太祖潜耀日尝与一道士逰姓名无定自曰混沌又曰真无善歌能引其喉于杳冥之间作清微之声时或一二句从天风飘下　原杂歌曲有白雪周曲也平调清调瑟调皆周房中之遗声也汉代谓之三调按张华博物志云白雪是天帝使素女鼓五弦琴曲名以其调髙人和遂寡自宋玉以迄今千祀未有能歌白雪者　汉书曰孝武南廵狩至于盛唐自浔阳浮江亲射蛟江中获之舳舻千里薄摐阳而出作盛唐摐阳之歌　明君汉曲也汉宣帝时匈奴单于入朝诏以待诏王嫱配之即昭君也及将去入辞光彩射人悚动左右天子悔焉汉人怜其逺嫁为作此歌晋石崇妓绿珠善舞以此歌教之而制新歌曰我本汉家子将适单于庭昔为匣中玉今为粪土英晋文王讳昭故晋人谓之明君　相和汉旧曲歌也丝竹更相和执节者歌本一部魏明帝分为二更递相夜宿本十七曲朱生宋识列和等复合之为十三曲呉歌杂曲并出江东晋宋以来稍有増广凡此诸曲始皆徒歌既而被之管又有因弦管金石造歌以被之魏世三调歌辞之是也【`魏晋之代有孙氏善歌旧曲宋识善击节唱和陈方善清歌列和善吹笛郝素善弹筝朱生善琵琶尤发清声故传此著书曰人若钦所闻而忽所见不亦惑乎设此六人生于上代越古今而无俪何但夔牙同契哉按此说则自兹以后皆孙朱等之遗则`】　鳯将雏汉代旧歌曲也应璩百一诗云为作陌上桑及言鳯将雏然则鳯将雏其来乆矣特由声曲讹变以至于此矣　碧玉歌者晋汝南王妾名宠好故作歌歌之　懊憹歌石崇妾绿珠所作丝布涩难缝一曲而已及东晋隆安初人间讹謡之曲云春草可揽结女儿可揽撷齐髙帝谓之中朝歌　子夜歌者有女子曰子夜歌造此声晋武太元中琅琊王轲家有歌子夜殷为章郡侨人庾僧防家亦有歌子夜殷为章郡亦是太元中则子夜此时以前人也　长史变者晋司徒左长史王廞临败所制阿子歌观闻歌者晋穆帝升平初童子辈或歌于道  

歌毕輙呼阿子汝闻否又呼观闻否以为送声后人演其声以为此二曲宋齐时用莎乙子之语稍讹异也前溪歌者晋车将军沈玩所制也　督防歌者彭城内史徐逵之为鲁軏所杀宋武帝使内值督防丁旿【`音五`】收殡殓之逵之妻帝长女也呼旿至阁下自问殓送之事毎问輙叹息曰丁督防其声哀切后人因其声广其曲焉歌是宋武帝所制云督防上征去侬亦恶闻许愿作石尤风四面断行旅　读曲歌者人为宋彭城王义康所制也其歌云死罪刘领军误杀刘四弟　乌夜啼宋临川王义庆所作也元嘉十七年从彭城王义康于章郡义庆时为江州至镇相见而哭为文帝所怪徴还义庆大惧伎妾闻乌夜啼声叩斋閤云明日应有赦其年更为兖州刺史因作此歌故其和云笼不开乌夜啼夜夜忆郎来今所传歌似非义庆本防辞曰歌舞诸少年娉婷无种迹菖蒲花可怜闻名不相识　石城乐宋臧质所作也石城在竟陵质尝为竟陵郡于城上眺瞩见羣少年歌謡遒畅因作此曲云生长石城下开门对城楼楼中美少年出入见依投　莫愁乐者出于石城女子名莫愁善歌謡且石城中有忘愁声故歌云莫愁在何处莫愁石城西艇子打两桨催送莫愁来襄阳乐者刘道彦为襄阳太守有善政百姓乐业人戸丰赡蛮夷顺服悉縁沔而居由此有襄阳乐歌也隋王诞作襄阳乐始为襄阳郡元嘉末仍为雍州刺史夜闻郡女歌謡因作之所以歌和中有襄阳来夜乐之语歌云朝发襄阳城暮至大隄宿大隄诸女儿花艳惊郎目夀阳乐者南平穆王为荆河州作也　栖乌夜飞者  

荆州刺史沈攸之所作也攸之举兵发荆州来未败之前思归京师所以歌云白日落西山还去来　三州歌者诸商客数由巴陵三江口往还因共作此歌又因三州曲而作采桑　估客乐者齐武帝之所制也布衣时常逰樊邓登祚已后追忆往事而作歌昔经樊邓后假檝梅根渚感昔追往事意满情不叙使太乐令刘瑶教习百日无成或启释寳月善音律帝使寳月奏之便就勅歌者常重为感忆之声梁改其名为商旅行　杨叛儿本童謡也齐隆昌时女巫之子曰杨旻随母入内及长为太后所宠爱童謡云杨婆儿共戏来所欢语讹遂成杨叛儿歌云暂出白门前杨柳可藏乌欢作沈水香侬作博山炉　襄阳蹋铜蹄者梁武西下所作也沈约又作共和　上声歌者此因上声促柱得名或用一调或用无调名如古歌辞所谓哀思之音不合中和梁武因之改辞无雅句　常林欢者盖宋梁间曲宋代荆雍为南方重镇皆王子为之牧江左词咏莫不称之以为乐土故宋隋王诞作襄阳之歌齐武帝追忆樊邓梁简文乐府歌云宜城投【`音豆`】酒今行熟停鞍击马暂栖宿桃林在汉水上宜城在荆山北荆州有长林县江南谓情人为欢常长声相近盖乐人误长为常　玉树后庭花堂堂黄鹂留金钗两臂垂并陈后主所造恒与宫女学士及朝臣相唱和为诗太学令何胥采其尤轻艶者以为此曲被以新声选宫女歌之大抵皆美张贵妃孔贵嫔之容色　骁壶者盖是投壶乐也隋炀帝所造以投壶有跃矢为骁壶是也　泛龙舟炀帝幸江都宫所作又令太乐令白明达造新声期万嵗乐藏钩乐七夕乐相逢乐舞席同心髻玉女行觞神仙留客掷砖防命闘鸡子闘百草还旧宫乐掩抑摧藏哀音断絶　増黄骢疉太宗定中原时所乗战马也后征辽马毙上叹惜乃命乐工撰此曲　得至寳长安有富家子落魄不事生计常与国乐逰处一旦家产荡尽偶一老妪持旧锦褥货鬻乃以半千获之寻有波斯见大惊谓之曰何处得此是氷蚕丝所织若暑月陈于座可致一室清凉即酬千万富家子得之还与国乐追欢不经年复尽乐人惜之遂制此曲　文叙子长庆中俗讲僧文叙善吟经其声宛畅感动里人乐工黄米饭状其念四声观世音菩萨乃撰此曲　望江南始自李徳裕镇淛日为亡妓谢秋娘所撰本名谢秋娘后改此名亦曰梦江南白居易因为二篇其一曰江南好风景旧曽谙日出江花红胜火春来江水绿如蓝能不忆江南　杨柳枝白居易闲居洛邑时作后入教坊　倾杯乐宣宗喜吹芦管自制此曲初捻管令排儿辛骨拍不中上瞠目瞠视骨忧惧一日而殒　道调子懿王命乐工敬纳吹觱篥初弄道调上谓是曲误拍之敬纳乃随拍撰成曲子　得寳子明皇初纳太真妃喜谓后宫曰予得杨家女如得至寳也遂制曲名得寳子又曰得防子　踏謡娘北齐有人姓苏防鼻实不仕而自号为郎中嗜饮酗酒毎醉輙殴其妻妻衔悲诉于邻里时人弄之丈夫着妇人衣徐步入塲行歌毎一疉旁人齐声和之云踏謡和来踏謡娘苦和来以其且步且歌故谓之踏謡以其称寃故言苦及其夫至则作殴闘之状以为笑乐今则妇人为之遂不呼郎中但云阿叔子调弄又加典库全失旧防或呼为谈容娘又非　春莺啭髙宗晓音律晨坐闻莺声命乐工白明达写之遂有此曲　一斛珠梅妃所作也妃居上阳东宫明皇封珍珠一斛宻赐妃妃不受以诗付使者曰为我进御前也词曰柳叶双眉乆不描残妆和泪汚红绡长门自是无梳洗何必珍珠慰寂寥上览诗怅然不乐令乐府以新声度之号一斛珠曲名始此也　霓裳羽衣曲者是元宗登三乡驿望女几山所作也故刘禹锡有诗云开元天子万事足惟惜当时光景促三乡驿上望仙山归作霓裳羽衣曲仙心从此在瑶池三清八景相追随天上忽乗白云去世间空有秋风词又逸史云罗公逺天寳初侍元宗八月十五夜宫中翫月曰陛下能从臣月中逰乎乃取一枝桂向空掷之化为一桥其色如银请上同登约行数十里遂至大城阙下公逺曰此月宫也有仙女数百素练寛衣舞于广庭上前问曰此何曲也曰霓裳羽衣也上宻记其声调遂回桥却顾随步而灭旦谕伶官象其声调作霓裳羽衣曲　淩波曲元宗在东都昼梦一女容貌艶异梳交心髻大袖寛衣拜于床前上问汝何人曰妾是陛下淩波池中龙女卫宫防驾妾实有功今陛下洞晓钧天之乐乞赐一曲以光族上为鼓淩波曲龙女再拜而去觉尽记之防禁乐自御琵琶习而翻之与文武臣僚宴于淩波宫临池奏新曲池中波涛涌起神女出于池心乃所梦之女也上大悦语宰相因于池上置庙祀之风光词太学进士郑生乗晓月度洛桥闻桥下有哭  

声下马循声察之见艶女翳然袖曰为嫂所苦今欲赴水生载以归号曰汜人所诵楚人九歌招魂九辨之书拟其调为怨辞尝撰风光词曰隆佳秀兮昭盛时播薫绿兮淑华归故里荑与处萼兮潜重房以饰姿见雅态之韶羞兮长蔼以为帏醉融光兮渺渺弥弥迷千里兮涵烟媚晨陶陶兮暮熈熙舞嫋娜之秾条兮嫂盈盈以披迟酡逰顔兮倡蔓卉縠电兮石发髓施居数嵗谓生曰我湘君蛟宫之娣也谪而从君今嵗满无以久留遂与生涕泣而别生后登岳阳楼愁思吟望见防楼浮而来其中一人含嚬凄怨形汜人舞而歌曰泝清风兮江之隅拖湘波兮袅绿裾荷拳拳兮情未舒匪同归兮将焉如歌毕翔然凝望湏臾遂迷所往沈亚之补其词题之曰湘中怨　春光好元宗所制也尝遇二月宿雨初晴景物明丽小殿内庭柳杏将吐覩而叹曰对此景物岂得不与他判断之乎因临轩纵击此曲神思自得及顾柳杏皆已发拆上笑谓嫔御曰此事不唤我作天工可乎嫔御皆呼万嵗　秋风髙亦上所制曲也毎至秋空迥澈纎翳不起即奏之必逺风徐来庭叶随下　舞山香汝南王璡妙达音防毎随逰幸常带砑绢帽打曲上自摘红槿花置之帽檐二物皆极滑乆之方安奏此一曲终而花不坠落上大喜赐金器一厨　蜀道易陆畅所作也韦臯镇蜀畅感其遇作蜀道易其首句曰蜀道易易于履平地南康大喜赠罗八百疋　于蒍于元徳秀所作也元宗幸东都三百里内刺史县令俱以声乐至都下为欢徳秀时为鲁山令惟选乐工数十人连袂而歌于为于上闻之曰此贤人之言也乃深奬之　瑶台第一层陈后山诗话武才人出夀宫色冠后庭裕陵得之防教坊献新声为诗作词号瑶台第一层　御街行唐白乐天有花非花雾非雾夜半来天明去来如春梦不多时去似朝云无覔处宋张子野衍之为御街行一阕　醉蓬莱宋柳永所作也永字耆卿累举不第仁宗召见之防老人星见入内都知史姓者爱其才乞命永撰词以颂休祥永作醉蓬莱词以进一说耆卿作新乐府骩骳从俗天下咏之遂传禁中仁宗好其词毎对酒必使侍使歌之再三柳永闻之作宫词号醉蓬莱因内官逹后宫且求其助仁宗闻而觉之自是不复歌其词　天保报上金册寳入门曲也词云四方既平功归圣明定功巍巍丕享鸿名股肱良哉揄扬元首储精优逰南山等夀　归美扬功奏册寳官将复班位曲也词云圣徳髙明万咸休锱铢唐虞糠粃商周惟时羣臣对扬稽首天子明明令闻不朽　嘉禾进第三爵登歌也词云景命赫斯归我皇仁风洋洋被逺荒琛防旅庭趋明光气和薫蒸为嘉祥殊本合穂真异常庾如坻京嵗且穰猗欤鸿休起前王播为声诗传无疆白翎雀琵琶曲名也　鹦鹉曲元萨都拉所作也序  

云有以繍枕见贶上绣杨妃看鹦鹉髙力士二宫女侍立皆寸许其布置得体想像可爱故作鹦鹉曲以答云洪武初勅中书省令天下郡县举素志髙洁博古通  

今之士礼送至京同制乐章有起临濠开太平削羣雄平幽都龙池宴定封赏大一统守承平等曲命协音律者歌之  

歌三  

原发徳　咏功【`礼记奠酬而工升歌发徳　左传曰文王之功天下诵而歌舞之发至徳咏成功也`】　白麟　赤鳯【`汉书武帝元狩元年冬十月幸雍祠五畤获白麟作白麟之歌　西京杂记曰贾佩兰说在宫时常以管歌舞相娯竞为妖服以趣良时十月五日共入灵女庙吹笛击筑歌上云之曲既而相连臂蹋地为节歌赤鳯皇来`】　八阕　九序【`上见乐总三下见上歌一`】　永言　厚志【`上详歌一　五经通义歌之言驩也以厚志意故发声而歌长言`】　含徴吐角【`魏文帝诗曰北坐髙阁下延賔作名倡歌随风厉吐羽含徴商　下详歌一`】　灵芝寳【`班固汉颂论功歌曰因露寝兮产灵芝象三徳兮瑞应图延夀命兮光此都配上帝兮象太微参日月兮扬光辉　汉书曰武帝得寳于后土祠旁又马生渥洼水中作寳天马之歌`】　齐右郢中【`并详歌一`】　遗声　逰响【`上详歌一　魏文帝诗曰歌奏新诗逰响拂丹梁繁音赴促节慷慨时激扬`】　振木　涌泉【`上详歌二　纪义宣城记临城县南二十里有盖山登百许步有舒姑泉俗云有舒氏女未适人与其父析薪于此女坐泉处牵挽不动遽告家比还惟见清泉湛然母云女好音乐乃作弦歌泉涌乃流`】　浩唱　曼声【`楚词扬枹鼔兮拊膺防缓节兮安歌陈竽瑟兮浩唱灵偃蹇兮姣服芳菲菲兮满堂　下详歌二`】　出塞　升陇【`西京杂记髙帝令戚夫人歌出塞望归之曲侍婢数百皆为之后宫齐唱声入云霄　秦州记陇西郡陇山其上悬岩吐溜于中岭泉渟因名万石泉泉溢漫散而下沟浍皆注故北人升此而歌曰陇头流水流离四下念我行役飘然旷野登髙望逺涕零双落`】　谷　遏云【`盛之荆州记临贺马乗县有老姥善歌余音谷数日下详歌二`】　落日　流风【`释智匠古今乐录白日落西山歌者沈攸之所作　张协霖雨`】  

【`诗曰啾啾丝竹作伶人奏竒秘悲歌浩流风实响回秋气`】　石城　金阙【`上详歌二韦昭洞厯记曰纣无道比干知极谏必死作秣马金阙歌`】　送易水　望秦川【`上详歌一　辛氏三秦记陇渭西闗其阪九廻上有水四注下俗歌曰陇头流水鸣声幽咽遥望秦川肝肠断絶`】　发皓齿　动朱唇【`傅毅舞赋盼般鼔则腾清眸吐哇声则发皓齿　曺植七启动朱唇发清音`】枣下纂纂　花上盈盈【`潘岳笙赋辍张女之哀弹流广陵之名散咏园桃之夭夭`】  

【`歌枣下之纂纂　刘敬叔异苑临川聂包死数年忽诣南丰相沈道袭作歌其歌笑甚有伦次毎歌輙作花上盈盈正闻行当归不闻死复生`】　咏徳　告哀【`刘苍世祖登歌议云歌所以咏徳舞所以象功诗君子作歌惟以告哀`】　合度　重升【`杜预云擢秀颈而长歌声中节而合度逸清响于浮`】  

【`云逰余音于中路　礼记祭统夫祭有三重焉献之属莫重于祼声莫重于升歌`】　河激　尘飞【`列女传赵简子南击楚津吏醉不能渡怒将杀之津吏女娟持楫而前曰妾愿以鄙躯易父之死备员用楫遂与渡中流奏河激之歌曰升彼河兮西观清水扬波兮杳冥祷求福兮醉不醒诛将加兮妾心惊罚既释兮渎乃清妾持楫兮操其维蛟龙助兮主将归呼来棹兮行勿疑简子大悦立为夫人详楫　王粲七释聼者动容梁尘为飞`】　青阳　晨露【`史记乐书汉家常以正月上辛祀太乙甘泉使童男童女七十人俱歌春歌青阳夏歌朱明秋歌西皥冬歌元冥　下详歌一`】　白狐　黄鹄【`吕氏春秋禹年三十未娶过涂山有白狐九尾而造涂山人歌曰绥绥白狐九尾厐厐成家成室我都攸昌禹因娶涂山女列女传陶婴者鲁陶门之女也少寡飬幼孤无昆弟织绩为产鲁人或闻其义将求焉婴闻之恐不得免作歌明已之不更二也其歌曰黄鹄之早寡兮七年不双鹓颈之独宿兮不与众同`】　白麟　朱雁【`上详前　汉书武帝纪天汉三年三月行幸东海获赤雁作朱雁之歌`】　元云　白露【`上详歌二　襄阳耆旧传白露歌曲名也`】　阳阿　大道【`曺植七启才人妙伎遗世越俗扬北里之流声绍阳阿之妙曲　孔丛子楚王使使奉金币聘夫子宰予冉有遂请见问夫子曰太公许由孰贤夫子曰许由独善其身者也太公兼利天下者也然今世无文王之君也虽有太公孰能识之乃歌曰大道隠兮礼为基贤人窜兮待时天下如一欲何之`】　委巷　夏门【`晋书王恭防稽王道子常集朝士置酒于东府尚书令谢石因醉为委巷之歌恭正色曰居端右之重履藩王之第而肆滛声欲令羣下何所取则石深衔之　汉书武帝纪天汉三年幸北地祠作夏门之歌`】　渡漳　激楚【`帝王世纪黄帝使伶伦氏为渡漳之歌　张衡七辨淮南清歌燕余材舞列乎前堂递奏代叙结郑卫之遗风扬清哇而激楚`】援棹　鼓琴【`黄闵武陵记绿罗山侧岩垂水悬下有明月池碧石潭澄澈百尺见底素岩若`】  

【`雪松如插翠风来时有丝桐之韵土人为之歌曰仰兹山兮迢迢层石构兮嵳峩乐兹潭兮安流援尔棹兮咏歌　说苑曽参耘而误斩其根曽晳怒援大杖击之曽子仆地有顷乃苏蹶然而起进曰曩者参得罪于大人大人得无疾乎退鼔琴而歌`】　弹铗　抚弦【`战国防齐人有冯驩属孟尝君愿寄食门下孟尝君授之居有顷倚柱弹其劒歌曰长铗归来兮食无鱼　文士传太祖闻阮瑀名辟之不应连见偪促乃逃入山太祖使人焚山得瑀送至召入太祖时征长安大延賔客使就伎人列瑀善觧音能鼓琴遂抚弦而歌曰奕奕天门开大魏应期运青盖廵九州征东西人怨士为知己死女为悦者玩恩义茍敷畅他人焉能乱为曲既防音声殊妙当时冠坐太祖大悦`】　乘牛　拾穂【`交州记俗好鼔琴牧于野泽乗牛唱辽辽之歌　列子林年且百嵗拾遗穂于故畦并歌而进孔子适卫望之于野使子贡徃讯之林行不留歌不歇`】　瓠梁善　尚衣能【`上详歌一　崔豹古今杂记魏文帝宫人陈尚衣能歌舞故曰尚衣能歌`】　激丹唇　发皓齿【`陆机七徴激长歌于丹唇发铿锵于柔木　成公绥啸赋发妙声于丹唇激哀音于皓齿响抑扬而潜转气冲郁而熛起`】　越王别　蜀王留【`上详歌一　谯周蜀王本纪武都有人将其女献之蜀王女不安水土欲归蜀王心爱其女留之乃作东平之歌以悦之`】　大陵奏　淮南作【`张华轻薄篇北里献其竒舞大陵奏此名歌　汉书淮南厉王死民有作歌曰一尺布尚可缝一斗粟尚可舂奈何兄弟二人不相容`】　千人唱　万人歌【`司马相如上林赋奏陶唐氏之舞聼葛天氏之歌千人唱万人和　潘岳闲中记秦始皇在骊山运石于渭南诸山故其歌曰运石渭南岭渭水为不流千人一唱万人一歌`】　赵侯好音　谢鲲爱歌【`史记赵世家云烈侯好音谓相国公仲连曰寡人有爱可以贵之乎公仲曰富之可贵之则否烈侯曰然　谢鲲歌记余少好瑟长而爱歌`】　能歌入宠　造曲入宫【`汉书武帝李夫人之兄延年能歌入宠　汉武故事上幸平阳公主家置酒作乐子夫为讴者善歌能造曲毎歌挑上上喜动起更衣子夫因侍尚衣轩中遂得幸上见其美髪悦之遂纳于宫中`】　援琴抚　敷席注瑟【`风俗通百里奚为秦相堂上作乐所赁浣妇自言知音呼之髀援琴抚而悲歌歌曰百里奚初娶我兮五羊皮临当别行烹伏雌今适富贵忘我为寻问之乃其妻也　周书晋平公使叔誉于周见太子晋而与之言五而五穷师旷曰请使暝臣往与之言若能蒙予反而复之师旷见太子与语师旷东躅其足曰善哉善哉王子曰太师何举足骤师旷曰天寒足触是以数也王子曰请入坐遂敷席注瑟师旷歌无射曰国诚寜兮逺人来观修义经兮好乐无荒乃注瑟于王子王子歌峤曰何自南极至于北极絶境越国弗愁道逺师旷蹶然起曰暝臣请归王子赐之乗车四马`】　箕踞鼓盆　酒酣据地【`庄子庄子妻死恵子吊之箕踞鼓盆而歌　史记东方朔酒酣据地而歌曰陆沈于俗避世金马门宫殿中可以避世全身何必深山之中蒿庐之下`】　越人拥楫　处女鼓琴【`说苑鄂君方乗青翰之舟张翠盖防钟鼓之音越人拥楫而歌曰今夕何夕兮搴洲中流今日何日兮得与王子同舟山有木兮木有枝心悦君兮君不知于是鄂君乃举绣被而覆之详舟　史记赵世家武陵王梦见处女鼓琴而歌诗曰美人荧荧兮顔若苕之荣命乎命乎曽无我嬴异日王饮酒乐数言所梦想见其状呉广闻之因夫人而内其女娃嬴盂姚也孟姚甚有宠于王是为恵后`】　孔子孤鹣　楚狂衰鳯【`琴操孔子逰于隅山见梓树上有孤鹣乃承而歌之　论语楚狂接舆歌而过孔子曰鳯兮鳯兮何徳之衰`】　明君念乡　细君思土【`汉书元帝以明君妻单于明君心念乡土乃作怨旷之歌曰秋木萋萋其叶萎黄有鸟爰止集于苞桑既得升云逰倚帷房志念幽沈不得颉颃我独伊何改往变常翩翩之燕逺集西髙山峩峩河水泱泱呜呼哀哉忧心恻伤　下详歌一`】　渔者芦碕　情人桃叶【`越絶书伍子胥南奔呉至江上见渔者曰来渡我渔者知其非常人也欲往渡之恐人知之歌而往过之曰日昭昭侵以施与子期甫芦之碕子胥即从渔者之芦碕日入渔者复歌往曰心中目施子可渡河何为不出船到即载入船下详歌一`】　女子弹　子直合韵【`幽明录句章人至东野还暮不及至门见路傍有小屋灯火因投寄宿有一女子夜弹琴问其姓名女不荅弹而歌曰连绵葛上藤一绥复一絙欲知我姓名姓陈名阿登　应璩云文帝在摩陂刘子直能为新声帝以屛隔之使合新韵问卞兰何如对曰子直不复饮食昼夜呻吟欲作竒异然其音更似哭声`】　隠士五噫　美人独处【`三辅决录梁鸿东出阕过京师作五噫之歌曰陟彼北邙兮噫顾瞻帝京兮噫宫阙崔嵬兮噫民之劬劳兮噫辽辽未央兮噫肃宗闻而非之求鸿不得　司马相如美人赋有女独处婉然在牀竒葩逸丽淑质艶光覩臣延微笑而言曰上客何国之公子所从来无乃逺乎遂设防酒进鸣琴臣抚弦为幽兰白雪之曲女歌曰独处室兮廓无依思佳人兮情伤悲有美人兮来何迟日既暮兮华色衰愿托身兮长自私`】　罗献固守　留賛抗音【`荆州先贤传昔罗献守巴东大将步协率众攻围固守不下罗因赋诗使人歌以慰城中人　呉志留賛为将临敌必先披发叫天因抗音而歌左右应之歌毕乃进战`】　延年变新声　山松婉节制【`史记李延年善歌为变新声而上方兴天地祠欲造乐诗歌之延年善承意次初诗　下详挽歌三`】　相如造　沈充制【`武帝立乐府采诗夜诵有赵代秦楚之讴以李延年为协律举司马相如等造诗赋畧论律吕以合八音之调　下详歌二`】　女子造　童子习【`子夜歌者女子夜造之　王遵为益州刺史王褒作中和乐职好事者依鹿鸣习而歌之时汜乡侯何武为童子在歌中`】　负薪　登木【`汉书朱买臣字翁子行歌道中负薪　礼原壤之母死夫子助之沐椁原壤登木曰予之不托于音久矣歌曰貍首之斑然执女手之卷然夫子为不闻也`】　黄竹　白云【`穆天子传天子逰黄台之丘猎于平泽有降雨天子乃休日中大寒北风雨雪有冻人天子作黄竹歌以哀之　下王母白云之謡`】　济汾　过沛【`汉武汉髙`】　美声　清响【`文美声畅于虞氏　陆机诗悲歌吐清响`】　罢鸡鸣作乌鹊【`晋武受禅罢鸡鸣曲名晋志凡乐章古辞今之存者并汉世街陌謡讴江南采莲乌生八九子白头吟之属是也　战国时宋韩凭为康王舍人妻何氏美王欲之捕舍人筑青陵台何氏作乌鹊歌以见志遂自缢`】　増九徳　六诗【`周礼瞽朦掌九徳六诗之歌以役太师`】　白丹鳯【`玉海宋雍熈中苏州贡白为白之曲词云圣徳昭宣神出焉名符在沼瑞应巢莲　又端拱初广州鳯皇集为丹鳯之曲词云九苞荐瑞戴徳膺仁`】　陈情　寓讽【`续文献通考何瑭曰夫诗言志今俗乐词曲各陈其情乃其遗法也歌永言今俗乐之唱词曲乃其遗法也当歌之时和以乐器之声与歌声清浊髙下相应是谓声依永俗乐应以丝竹乃其遗法也　又曰明太祖洪武初以祭祀还谕翰林儒臣曰古人诗歌皆寓讽谏之意卿等撰述无有所避至是儒臣上所撰曲三十九章名曰回銮乐歌其词皆存规谏`】　招商　扣角【`拾遗记汉灵帝逰西园令宫人奏招商之歌以来凉风歌曰凉风起兮日照渠青荷昼偃日夜舒惟日不足乐有余清丝流水歌玉鳬千年万嵗喜难逾　唐李峤咏歌诗愿君聼扣角当自识贤臣`】　祥芝　灵鹤【`玉海宋祥符初诸臣撰祥芝曲曰彼茁者芝茂英煌煌又撰灵鹤曲曰翻翰来仪徘徊嘹唳`】　踏浪　排空【`元萨都拉雁门集诗手拍铜斗踏浪歌江行之乐其如何　诗隽魏夫人斋于别寝有四真人来降授夫人八索隠书黄庭等经于是四真吟唱太极发排空之歌青童吟太霞之曲神王讽晨起之章清虚咏驾歘之辞`】　飘梁　散草【`燕昭王事详见歌二　唐韦应物拟古诗玉顔上哀转絶耳非世有孤云忽无色邉马为回首曲絶碧天髙余声散秋草`】鸾咽　莺续【`唐温飞卿诗鸾咽妖唱圆无节　明扬基诗歌缓怜莺续诗迟畏酒催`】  

朝日　天光【`晋傅元长箫歌有天光篇魏文善哉行有朝日篇故潘岳赋曰天光重于朝日言既奏天光又奏朝日也`】　玉台　金镜【`楚词王逸九思传曰登太乙兮玉台使素女兮鼔簧乗戈龢兮讴謡声噭誂兮清和注太乙天帝所在以玉为台也乗戈仙人也和素女而歌也噭誂清畅貌　玉海云韶乐章二十中一曲曰金镜曲`】　灵音　和唱【`真诰紫微夫人荅右英夫人歌曰髙唱无逍遥各兴无待歌空同酬灵音无待将如何　紫微夫人名青娥字愈音王母第二十女也兴寕三年乙丑六月降杨义之家时与太元真人桐柏真人右英夫人南岳夫人同降夫人作诗曰神玉晖灵津七元焕神扉灵方寸里一跃登太微妙音乗和唱髙防亦有机`】　秋思　春阳【`见古歌录详见总叙　陆勲志怪录唐元和初有士人因醉卧防中及醒见古屏上妇人等悉于牀前踏歌歌曰长安女儿春阳无处春阳不断肠士人惊叱之忽然上屏`】　縁云　传陌【`杜甫乐逰园诗縁云清切歌声上　开元中内人许永新善歌能变新声遇髙秋朗月台殿清虚喉转一声响传九陌`】　醴泉　甘露【`玉海宋祥符元年诸臣撰进五曲其醴泉曲曰天不爱寳其甘如醴　会要正至朝会自干徳九年撰二十四曲甘露曲曰其甘如醴其凝如脂云表潜结颢英光敷`】　青童　紫玉【`诗隽方诸青童歌太霞之曲曰太霞扇晨晖元气无常形元辔飞霄外八景乗髙清手把玉皇袂擕我晨中生盼顾七曜房朗朗亦冥冥超哉魏氏子有心复有精元挺自嘉会金书东华名贤安宻所研相期谷洴　捜神记呉王夫差小女名紫玉悦童子韩重欲嫁之不得乃结气而死重逰学归往吊之玉形见于墓侧顾重延颈而歌曰南山有鸟北山张罗意欲从君谗言孔多悲结成疹没命黄垆命之不造寃如之何羽族之长名为鳯凰一日失雄三年感伤虽有众鸟不为匹双故见鄙姿逢君辉光身逺心近何曽暂忘`】　黄爵　元云【`玉海宋建初录云务成黄爵元云逺期皆鼔吹曲`】　嘉禾　瑞麦【`又曰淳化元年撰二十三曲嘉禾曲曰秀标同頴祥掩并柯瑞麦曲曰芃芃嘉麦擢秀分岐`】　拍斗　扣船【`唐孟郊送谈公诗铜斗饮江酒手拍铜斗歌侬是拍浪儿饮则拜浪婆脚踏小船头独宿舞短蓑　洞仙传郭四朝者燕人也秦时得道来句曲山南所住作塘遏涧水令深基墌垣墙今犹有可识处四朝乗小船逰戏其中毎扣船而歌`】　叩柱　抵掌【`宋王铚侍儿小名录天水赵旭家于广陵梦一青衣桃笑窓牖间及觉清香满室有一女子年可十四五容范旷代笑曰吾天上青童乆居清禁时有世念帝罚下人间感配于君子时扣柱清歌曰白云飘飘星汉斜独行窈窕浮云车　宋苏辙逰仙梦记熈寕十年梦逰一所名曰金泉洞天有抵掌而歌者曰红尘纷处兮人间世白云深处兮神仙地仙家春色兮亿万年蟠桃香暖兮双鸾睡北看瀛洲兮咫尺间西顾方壶兮三百里逍遥无为兮古洞天洞天不老兮无人至`】　贵清　忌涩【`明亘史音尚清而忌重尚亮而忌涩尚润而忌尚简防而忌曼衍尚节奏而忌平铺`】　转字　催腔【`又曰有新腔而无定板有縁声而无转字有飞度而无稽留明杨基诗踏歌趂拍摧腔急旋舞身应节齐`】　祥麟　玉兔【`玉海淳化中祥麟曲曰在郊毓质逰畤呈祥干徳中玉兔曲曰明视标竒昌辰乃见毓质雪园沦精月殿`】　得寳　平珠【`孔帖韦坚凿潭成帝为升楼毎州署某郡以所出暴陈其上若广陵则锦铜器先是人间唱得休纥歌有扬州铜器语因更变为得寳歌　玉海云韶乐二十章有平珠一曲`】　侧商　正宫【`山堂肆考伊州商调曲唐西凉节度盖嘉运所进也其曲五首前七言二絶后五言三絶入破五首前七言三絶后五言二絶商调乃无射以凡字杀后入破则无射羽林钟也各商角调调借尺字杀谓之侧商故王建曰侧商调里唱伊州续文献通考汉乐府诸曲多楚词体也自是虽有五言去三百篇逺矣魏晋多为五言间有七言唐多用七言律亦有散声或更作长短句至宋益盛西江月防绛唇等皆可歌金元又变为北曲如正宫端正好商调集贤賔南吕一枝花黄钟醉花隂仲吕粉蜨儿之依腔填调一定不易`】　翔鹤　离鹍【`玉海宋元符中受国寳制乐三章一受命永昌二神光三翔鹤大朝会上夀亦用之　山堂肆考离鸿逰鹍皆曲名文云婴若离鹍鸣清池翼若逰鸿翔层崖`】余响　初拍【`明亘史含意未申余响遂歇　玉海王维传有以按乐图示者无题识维曰此霓裳第三叠最初拍也`】　鳯艒　鸟语【`词林海错隋炀帝鳯艒歌曰三月三日到江头正见鲤鱼波上逰意欲持钩往撩取恐是蛟龙还复休鲤李也波渊也人以为诗防也　文献通考唐坐部伎六曲四曰鸟歌万嵗注武后时有鸟能人言万嵗`】　寳幛　锦园【`孔帖寕王有妓宠姐美姿色善讴唱客莫能见李白侍酒戏曰闻王有宠姐善歌今酒看醉饱羣公厌倦王何吝此女示于众王笑谓左右曰设七寳花幛召于幛后歌之白起而谢曰虽不许见面闻其声足矣　明杨基诗遍地锦围歌处席满身珠压舞时腰`】　肉声　喉转【`摭言李孝防籍中有红儿善肉声罗虬作絶句百篇比红诗大行于时繁钦上魏文帝牋薛访车子能喉转引声与笳同音`】　上清　下里【`续文献通考明永乐`】  

【`中乐章有上清歌　下宋玉语详前歌一`】　迎客　送神【`山堂肆考古者宴客有迎客送客曲梁徐勉迎客曲云丝管列舞曲陈含声未奏待嘉賔罗丝管陈舞席敛防嘿唇迎上客送客曲云袖缤纷声委咽余曲未终髙驾别爵无景已流空纡长防客不留　迎神送神曲王维为鱼山神女作`】　朝歌夜诵【`杜牧阿房宫赋朝歌夜弦　文献通考汉武帝立乐府采诗夜诵注夜诵者其言词或秘不可`】  

【`宣露故于夜中歌诵也`】　马淑　丽云【`上详前一　宋王铚侍儿小名录穆员其妓丽云善歌聼之使人醉者醒醒者醉悲者乐乐者悲声音能移人为工`】　野鹰来　天马至【`后汉刘表爱鹰常作野鹰来歌　汉武帝事详前歌二`】　春波引　秋风髙【`纂异记徐元之于立异里居夜读书见武士数百升自牀之西南隅于花氊上纵兵大猎又持钓于砚中之南滩乐徒奏春波引曲未终获鲂鲤鲈鳜百余　唐明皇造详前歌一`】　黄菊歌　绿珠怨【`孔帖九月九日帝为黄菊歌顾左右曰安可不示韦绶即遣使持往绶遂奉和使进　朝野佥载武后时补阙乔知之有妾碧玉美而善歌舞武承嗣借教歌童纳之不还知之作绿珠怨宻寄之`】　出金石　满天地【`封龙子原宪居鲁环堵之室匡坐而歌子贡见之原宪徐步曵杖歌商颂而反声沦于天地如出金石即庄子曽子事详歌四曵履注`】　应龙篇　神鳯操【`山堂肆考陈张正见作言龙未`】  

【`起时乃在渊底以喻君子隠居养志以待时也有翼曰应龙　又曰成王时鳯凰翔舞乃作此歌言徳化之感也`】　野茧成　驺虞献【`续文献通考明永乐中朝会乐歌也词云瑞道昌至治明万化滋植盈八荒猗欤野蚕集我条桑载生载成以元以黄以登于明堂至治磅礴黼黻文章缲为五采丝上补虞舜裳　同上词云驺虞至周服至仁表天造饥不食生畜行不践生草圣王御宸极徳泽被枯槁林邑神圣初召南风化首迈遐躅前无偶启贞符垂永乆`】　小海唱　大清歌【`山堂肆考国人痛伍子胥忠烈作小海唱　续文献通考明成祖永乐中所作乐歌也`】　韦昭造　傅元词【`文献通考呉使韦昭仿汉铙歌十二曲以述功徳其名有炎精缺汉之季摅武师乌林秋风克晥城闗背徳通荆州章洪徳顺厯数承天命元化　又曰晋武帝令传元作短箫铙歌二十二篇以述功徳其名为灵之祥宣受命征辽东宣辅政时运多艰景龙飞平玉衡文皇统百揆因时运惟庸蜀天序大晋承运期金灵运于穆我皇仲春振旅夏苗田仲秋狝田顺天道唐尧元云伯益钓竿`】　款乃歌　清平调【`唐元稹逢春水行舟不进作款乃曲令舟子唱之以取适于道路也款乃棹歌声　太真外传开元中沈香亭木芍药盛开上乗照夜白妃以步辇从诏选梨园尤者十六色李年以歌擅一时手奉檀板押众乐前将欲歌之上曰赏名花对妃子焉用旧乐词为遽命年持金花牋宣赐翰林学士李白立进清平乐词三篇承防犹若宿酲未醒因援笔赋之年奉词进上命梨园弟子约畧词调抚丝竹遂促年以歌妃持玻瓈七寳杯酌西凉州蒲萄酒笑领歌意上因调玉笛以倚曲毎曲遍换则迟其声以媚之`】　珊瑚击　樱桃绽【`详王母重章注　李商隠赠歌者诗曰水晶如意玉连环下蔡城危莫破顔红绽樱桃含白雪断肠声里唱阳関`】　轻风流水　皓露秋霜【`名山拾遗记洞庭山浮于水上其下金堂四百间玉女居之四时闻金石丝竹之音彻于山顶楚懐王时举羣才赋诗于水湄毎四仲之节王常绕山以逰宴仲春律中夹钟乃作轻风流水之诗醼于山南时中蕤賔乃作皓露秋霜之曲故云潇湘洞庭之乐聼者令人难老`】　离鸿去雁　落叶吹蓬【`拾遗记师涓生于卫灵公之世写列代之乐故有四时之声春有离鸿去雁应苹之歌夏有朱华流金明晨焦泉之调秋有商风白雪落叶吹蓬之曲冬有凝河流隂沈云之操`】　芙蓉藏曲　鹦鹉能词【`元怪录唐元载芸辉堂前有池砌以文石中有碧芙蓉香洁菡萏伟于常者载因凭栏以忽闻歌声清亮若十四五女子唱焉其曲则玉树后庭花也载惊异莫知所在及审聼之乃芙蓉中也　续元怪录柳归舜自江南抵巴陵大风吹至君山下有鹦鹉数千相呼姓氏音防清越或有唱歌词者`】　幡绰嘲笑　涣之擨歈【`教坊记内妓歌则黄幡绰賛扬之两院人歌则幡绰輙嘲笑之　集异记开元中诗人王昌龄髙适王涣之齐名共诣旂亭贳酒忽有伶官十数人妙妓四辈登楼会宴奏乐昌龄等私相约曰我辈各擅诗名不自定其甲乙今观诸伶所讴诗入歌词多者则为优矣俄一伶唱寒雨连江夜入呉昌龄引手画壁曰一絶句又一伶讴开箧泪满臆适引手画壁曰一絶句又一伶讴奉帚平明金殿昌龄又引手画壁曰二絶句涣之自以得名既乆谓二人曰此辈皆潦倒乐官耳指诸妓中最佳者曰此子所唱如非吾诗即终身不敢与子争衡矣因欢笑俟之湏防双鬟发声则黄河逺上白云间涣之即擨歈二子曰田舍奴我岂妄哉`】　庭前琪树　台上来云【`太真外传上皇既居南内夜防登勤政楼烟月满目上自歌曰庭前琪树已堪攀塞外征人殊未还　洞冥记汉武帝建元中起腾光台于台上唱来云依日之曲`】　薛逢叹老　郭讷言佳【`山堂肆考薛逢作老去也歌曰老去也争奈何击酒盏唱短歌短歌未竟日已没月映西南庭树柯　邓粲晋记太子洗马郭讷尝入洛妓人歌言佳石崇问其曲讷言不知崇笑曰卿不知曲那得言佳讷荅曰譬如见西施何必识其姓名然后知美`】　神女青呉　修容绿水【`洞冥记汉武帝夕望东邉有青云起俄见双白鹄集台之上忽变为二神女握鳯管之箫抚落霞之琴歌青呉春波之曲　洛阳伽蓝记髙阳王有二姬一名修容一名艳姿修容能为绿水歌`】　王母重章　曹娥五叠【`纂异记曰田璆邓韶元和癸巳中秋望夕为卫符卿李八百引入嵩髙山羣仙毕会穆王把酒请王母歌以瑚钩击盘而歌曰劝君酒为君悲且吟自从频见市朝改无复瑶池宴乐心王母持杯穆天子歌曰奉君酒休叹市朝非早知无复瑶池兴悔驾骅骝草草归王母又重歌以酬曰一曲笙歌瑶水濵曽留逸足驻征轮人间甲子周千嵗灵境杯觞初一廵玉兔银河终不夜竒花好树镇常春悄知穆满饶词句歌向俗流疑误人　集异记曰唐蒋琛于霅溪太湖设网罟以给食一夕风雨晦冥乃霅溪松江诸神竞会川渎诸长悉皆应召朱弦雅张清管徐奏曺娥唱怨江波凡五叠琛记其三曰悲风淅淅兮波绵绵芦花万里兮凝苍烟虬螭窟宅兮渊且元排波叠浪兮沈我天所覆不全兮身寕全溢眸恨血兮徒涟涟誓将柔荑抉锯牙之喙空水府而藏其腥涎青娥翠黛沈江壖碧云斜月兮空婵娟吞声饮恨兮语无力徒扬哀怨兮空婵娟歌竟四坐惨容`】　竒木连理　瑞粟呈祥【`玉海明道二年太后朝享有竒木连理之曲　又曰绍兴十五年正旦朝会有瑞粟呈祥之曲`】　数米嘉荣　称康伯可【`事文聚刘禹锡赠米嘉荣诗曰唱得凉州意外声后人惟数米嘉荣如今后辈轻前辈好染髭事后生　山堂肆考绍兴中上元节康伯可应制作瑞鹤仙为髙宗赏宣赐甚厚`】　执笏以教　刻伎令歌【`孔帖宋愻为连州参军刺史闻其善歌使教婢日执笏帘外唱吟自如张鷟朝野佥载曰洛州殷文亮性巧刻木伎女唱歌吹笙皆能应节`】　中矩中钩　聼风聼水【`礼记详前歌一　诗话欧阳公归田录论王建霓裳词弟子部中留一曲聼风聼水作霓裳以不晓聼风聼水之义为恨予唐人西域记兹国王与臣庶知乐者于泰山间聼风聼水之声均节成音后翻入中国如伊州甘州凉州皆兹境也此说近之`】市盐得谱　锡宴进词【`江隣几杂志始教坊家人市盐得一曲谱于角子中翻之遂名曲曰乌塩角元人月泉吟社诗山歌聒耳乌塩角村酒柔情玉练槌　又曰宣和中上元锡宴左丞范致虚进满庭芳慢一阕上俯同其韵赐之`】　龙马来庭　庆云成彩【`续文献通考明永乐中乐歌也龙马词云天之驷龙之媒产大宛徴渥洼追流星舞天街汗流赤沁九垓厯阊阖观玉防西风十二闲争龙马来蹴踏五云暖神光夜昭回轶荡荡天门开　庆云词云徳动天鉴庆云呈祥纷为华盖散为天章郁郁纷纷靉靉茫茫映日烜彩随风飞扬昭回丽河汉覆防弥下方神圣扬清芬溥畅昭回光`】　一声烛跋　再阕鸡号【`明亘史曰佳色亭雅集一声而烛跋阕而鸡号合隂阳之和尽东南之芙`】　持板踏踏　连袂于于【`续文献通考有蓝采和者持大拍板长三尺余歌于市曰踏踏歌蓝采和人生能几何红顔三春树流年一掷梭古人混混去不返今人纷纷来更多朝龙鳯逰碧落暮看桑田生白波长景凝辉在烟际金银宫阙髙嵯峩歌词多率尔而作皆神仙意　即元鲁山事详歌一`】　遗山出新意　廉夫去陈俗【`元元好问乐府不用古题新意特出歌謡慷慨挟幽并之气　明李东阳拟古乐府引曰杨防夫力去陈俗而纵其辨博`】  

歌四  

原麦秀【`史记箕子朝周过殷故墟感宫室毁壊生禾作麦秀之歌曰麦秀渐渐兮禾油油`】采薇【`又曰武王克殷伯夷叔齐耻之义不食周粟隠于首阳山采薇而食之及饿且死作歌其辞曰登彼西山兮采其薇矣以暴易暴兮不知其非矣神农虞夏忽焉没兮我安适归矣吁嗟徂兮命之衰矣`】　好歌【`毛诗蘓公刺暴作此好歌`】　贵上【`礼记郊特牲云歌者在上匏竹在下贵人声也`】　继声【`善歌者使人继其声`】　曵杖【`礼记孔子早作负手曵杖逍遥于门歌曰太山其頽乎梁木其壊乎哲人其萎乎`】　曵屐【`庄子曽子居卫捉襟而肘见纳履而踵决曵屐而歌商颂声满天地若出金石`】情哀而歌【`子思云情哀而歌歌弗信也其弦则是其声则非也`】　心喜欲歌【`详上`】徳之言【`何休公羊注曰歌者徳之言也舞者徳之容也`】　若何之歌【`又云采葛越之妇人伤越王用心之苦乃作若何之歌`】　临风浩歌【`楚词九歌云与女沐兮咸池晞女发兮阳之阿望美人兮未来风怳兮浩歌`】　采芝【`崔琦四皓颂云昔有南山四皓者盖用里先生绮里季夏黄公东园公是也秦世道灭徳消坑黜儒术于是乃退而作歌曰漠漠商洛深谷逶迤晔晔紫芝可以疗饥皇虞邈逺吾将安归驷马髙盖其忧甚大富贵而畏人不如贫贱而轻世`】　楚歌【`史记留侯传上欲易太子留侯招四皓羽翼之上召戚夫人曰吕后真而主矣戚夫人泣上曰为我楚舞我为若楚歌歌曰鸿鹄髙飞一举千里羽翮已就横絶四海横絶四海当可奈何虽有矰缴尚安所施`】　玉兰【`汉武内传西王母歌玉兰之曲`】　玉昭【`又云上元夫人歌玉昭`】　藻歌【`武帝`】　采菱【`详歌一`】　悲歌【`说苑孙息学悲歌引琴作郑卫之音灵公大感故作卫公之曲歌而和之`】　口之言【`白虎通乐所以必歌者何夫歌者口之言之也中心喜乐口欲歌之`】　同声【`汉张衡作`】　南歌【`张衡南都赋曰齐僮唱兮列赵女坐南歌兮起郑舞白鹤飞兮茧曵绪修袖缭绕而满庭罗袜蹑蹀而容与`】　雅歌【`谢承后汉书祭遵为将取士皆用儒术对酒设乐必雅歌投壶`】　盼风长歌【`刘桢鲁都赋和顔扬眸盼风长歌`】　东歌【`左思呉都赋幸乎馆娃之宫张女乐而娯羣臣发东歌操南音阳阿咏韎任荆艶楚舞呉歈越吟翕习容裔靡靡愔愔又傅元琵琶赋云吹西笛兮冗东歌`】　抗声【`杜预七规抗清声而长歌振轻裾而屡舞`】　抗音【`潘岳闲居赋云浮杯乐饮丝竹骈罗顿足起舞抗音髙歌`】妍弄潜移【`见袁山松歌赋`】　清弄谐宻【`刘敬叔异苑乗矶山下临清川昔有渔父宿于川畔夜闻水中有歌之音宫商和畅清弄谐宻`】　増鹂歌【`山堂肆考`】　绛唇【`江淹咏美人春逰诗白云凝琼貌明珠防绛唇后世词名本此`】　法歌【`详前一`】　镜歌【`明皇`】谪仙怨【`剧谈录明皇幸蜀妃子既死一日登髙望秦川谓髙力士曰吾聼张九龄言不至于此遣使祭之吹笛为曲曰谪仙怨`】　河满子【`唐武宗孟才人善歌毎于御前歌河满子一曲声调凄切闻者莫不涕零`】　山鹧鸪【`李白云雪夜对酒客有唱鹧鸪者因作诗曰客有桂阳至能吟山鹧鸪`】踏莎行【`韩翃诗踏莎行草过春溪词名踏莎行本此`】　歌珠【`唐严尚书诗歌喉一串珠又罗邺诗更吐歌珠宴庾楼`】　哀转厯厯【`李新声邯郸人李严女也太和中张谷纳之长大妍丽能传故都声哀转厯厯雅为谷所爱目曰新声`】　六么【`诗余云六么催拍盏频传六么曲名`】　夜警晨严【`玉海宋干徳中和岘言郊祀有夜警晨严六州十二时及鼓吹廻仗时驾前导引三曲望撰乐章肄习从之`】　振容歌【`又曰景祐二年八月辛酉御制警严曲名曰振容歌`】　崔端十二篇【`又曰宋铙歌崔端诗十二篇太祖师次陈桥天命人情不谋自至为圣皇武拔泽潞为真人翔伐扬州为茫茫青齐收湖南为湖之阳荆南奉表归为荆州平蜀降为蜀之巇俘岭南为猛虎攫江南平为震雷薄呉漳泉纳土为葛藟亲征河东为倚太行呉越举地归不以师为大明行天衢亲征次澶渊射杀挞览为澶渊廻`】　禁中度曲【`又曰仁宗洞晓音律毎禁中度曲出以赐教坊或命教坊撰进凡五十四曲朝廷多用之`】　二十声为一曲【`又曰皇祐中有事明堂内出御撰明堂乐八曲以君臣民事物配属五音凡二十声为一曲`】　聼词知醇质之风【`大定十三年上御睿思殿命歌者歌女直词顾谓皇太子曰朕思先朝所行之事未尝暂忘故聼此词者亦欲令汝等知醇质之风`】　歌本曲【`又曰大定二十五年幸上京宴宗室于皇武殿上谕之曰昔汉髙祖过故乡与父老欢饮击筑而歌今天下一统朕廵幸至此何不乐饮于是歌本曲道祖宗创业艰难及所以继述之意`】　削浪沙【`又曰辽四裔乐有大曲小曲削浪沙小曲中之一也`】　和平广大【`又曰明洪武初令天下举通古今之士命与陶凯等同制乐章使协音律者歌之谓侍臣曰礼以尊敬乐以宣和不敬不和何以为治今所制乐章颇协音律有和平广大之意`】　和缓壮烈舒长【`又曰洪武初年定朝会宴享乐舞之数九奏乐曲前三奏和缓中四奏壮烈后二奏舒长`】　蜚矣尧羊【`明宋新呉歌记曰近世乐理既失俗工以牵合为竒书史经传皆被之管弦影响依稀转相附和假令不待协音而皆可入奏则古之蜚矣尧羊直巫祟语矣`】　歌音犹告朔【`又曰唐初之诗诸公以入唱为髙自宋代以调兴而歌诗之法废金元以北九宫兴而歌调之法废元迄我朝以南曲兴而北曲废譬之于礼诸体犹羊而歌音犹告朔也废告朔而供羊不可谓礼废歌音而存体不可谓乐`】　词家商李【`又曰南北之曲一失宫商便属别调斯真词家之商李骚坛之狱律`】  

歌五  

诗原梁孝元帝咏歌诗曰汗轻红粉湿坐乆翠眉愁传声入钟磬余转杂箜篌　刘孝绰和咏歌人偏得日照诗曰独明花里翠偏光粉上津屡将歌罢扇回拂影中尘　北齐刘逖清歌发诗曰扇中通慢脸曲里奏阳春乆应迷座客何啻起梁尘　陈周正咏歌人偏得日照诗曰斜光入丹扇的的最分明欲持照雕栱仍作绕梁声　周庾信聼歌诗曰协律新教罢河阳始学归但令闻一曲余声三日飞　増唐于武陵王将军宅夜聼歌曰朱槛满明月美人歌落梅忽惊尘起处疑有鳯飞来一曲聼初彻几年愁暂开东南正云雨不得见阳台刘禹锡与歌者何戡诗曰二十余年别帝京重闻天  

乐不胜情旧人惟有何戡在更与殷勤唱渭城　又与歌童田顺郎曰天上能歌御史娘花前月底奉君王九重深处无人见分付新声与顺郎　郑谷席上赠歌者诗曰花木楼台近九衢清歌一曲倒金壶座中亦有江南客莫向春风唱鹧鸪　宋蔡襄梦中赠歌者诗曰绰约新娇生眼底侵廵旧事上眉尖问君别后情多少得似春潮夜夜添　金赵文昌歌扇诗曰媚娘巧作贯珠喉画扇团团半掩羞唱到春山小颦处一轮明月为花愁　元宋无席上赠歌者诗曰十疋呉绫赏永新一声歌歇杏梁尘家徒四壁门如水那得明珠换美人　元好问闻歌懐京师旧逰曰楼前谁唱绿腰催千里梁园首重回记得杜家亭子上信之钦用共聼来　明髙启隔帘闻歌曰叶逐散声飞湘云隔妓衣谁能偷卷看认是小丛非　杨基隔帘聼歌曰低处取多情声迟拍转停坐中肠亦断况乃隔帘聼　张羽席上闻歌妓曰艶色倾前席髙歌度逺楹羞多时掩面娇重未成声浅按红牙拍轻和宝钿筝周郎知误处众里最多情  

赋原袁山松歌赋曰朱唇不启皓齿不离清气不转妍弄潜移或似停而不留或如疾而不驰　杨师道聼歌管赋曰尔乃辟飞閤之临空望雕梁之架虹奏东成之妙曲命南荆之结风庄华艶于朝日长袖曵于芳丛度参差以仪鳯响飉飉以惊鸿伊小臣之庸琐预恩私之嘉宴闻仙管于帝台聼钧天于兰殿怅崦嵫之易晩惜宫羽之难遍抚长笛而多惭览洞箫而兴怨徒齿于羣龙信庸音其已荐　谢偃聼歌赋曰于时日下梧宫隂清竹殿羣云始落光风初扇余霞未敛残虹犹见玉辇既陈兰肴乃荐登髙阁以骋目临曲池而逰盼于是徴赵女命齐倡动琼佩出兰房横寳钗而耀首覩铅华而饰妆低翠蛾而敛色睇横波而流光声欲抽而含态气未理而腾芳乍绵连以烂漫时顿挫而抑扬始析宫而合徴终分角而和商掩余姿于雕扇散轻尘于画梁若夫振幽兰飞激楚俯仰艶逸顾盼容与故其繁防也春禽振响而流变其微引也若秋蝉轻吟而曵绪似将絶而更连疑欲止而复举短不可续长不可去延促合度舒纵有所聼之者虑荡而忧闻之者意悦而情抒歌未终君王乃喟然叹曰夫乐者所以通神明节情欲和天地调风俗观往哲之遗风鉴前贤之轻躅莫不治乱斯在兴亡攸属是故圣人以为深诫君子以之自朂　増唐阎伯璵歌赋曰或曲或止如队如抗尽或可续应而不匮来无悠往去有遗意察乎靡靡似浮丝以为绪聼乎累累若贯珠之为隧于是载赓载扬頽思覆句引韵下散沿源上溯若寒云凝于沙漠秋风起于燕路情慷慨而为霜气氤氲而掩露　又歌响遏行云赋曰歌者噬嗑其頥吮吐埙篪气调万象口运四时奏羽商而寒光冽冽动角徴而春光熈熙一成而芳气初振风篁木韵彼云尚徘徊希微出入无依若往未定将行不飞再成而逸思奔北正声寥亮彼云渐应曲往来从风下上三成而充塞人寰洋溢无间在水徧水在山满山彼云忽应声赴节雷奔雾集前者山立后者山岌力大不可以动摇噫气不可以嘘吸风北不北风东不东轮囷杳影泱漭长空及其调苦声切歌长意深天乎有耳云也无心果凝影而不散为歌者之知音　刘隲善歌如贯珠赋曰间赤水兮虚莹异沧海兮孤圆动白云之声初疑剖蚌度元云之曲终投泉　元稹前题赋曰原夫以节为珠以声为纬渐杳杳而无极以多多而益贵悠扬緑水讶合浦之同归缭绕青云环五星以一气望明月而宛转感潜蛟之歔欷若非象照乘之珍安能忘在齐之味其始也长言逦迤度曲纒绵吟断章而离离若间引妙转而一一皆圆小大虽伦离朱视之而不见唱和相续师乙美之而谓连当其拂树弥长淩风乍直意出弹者与髙音而臻极及夫属思潜繁因声屡有想无胫者随节促而奔走以洞彻为精英比瑕玭于能否次第其韵且殷勤于士衡之文上下其音谓低昻于游女之手  

牋原魏繁钦与太子牋曰都尉薛访车子年始十四能啭喉引声与笳同音乃知天壌之所生诚有自然之妙物潜气内转哀音外激大不抗越细不幽散声悲奋笳曲美常均及与黄门鼓吹温胡迭唱迭和喉所发音无不响应遗声抑扬不可胜穷暨其清激悲响杂以怨慕咏北逖之遐征奏胡马之长思是时凉风拂衽背山临溪莫不泣陨涕悲懐慷慨窃惟圣体兼爱好竒是以先白　魏文帝荅曰披书欢笑不能自胜竒才妙伎何其善也顷守土孙世有女曰琐年始九嵗梦与神通寐而悲吟哀声激切涉厯六载于今十五近者督将具以状闻是日博延众贤遂奏名倡曲极数弹欢情未逞乃令从官引内世女湏防而至厥状甚美素顔元发皓齿丹唇详而问之云善歌舞于是提袂徐进扬蛾防眺芳声清激逸足横集然后循容饰妆改曲变度斯可谓声协钟石气应风律今之妙舞莫巧于绛树清歌莫善于宋臈岂能上乱灵祗下变庶物漂悠风云横厉无方若斯也哉固非车子喉啭长吟所能逮也吾练色知声雅应此谨卜良日纳之闲房  

啓原梁沈约谢齐竟陵王示永明乐歌启曰鳯防鸾章霞鲜锦缛觌寳河宗未必比丽观乐帝所逺有慙徳虽日月在天理絶称咏而徘徊光景不能自息  

序増唐柳宗元铙歌鼓吹曲序曰汉魏以来代有铙歌鼓吹词惟唐独无有太常鼓吹有戎乐词独不列今考汉曲十二篇魏曲十四篇晋曲十六篇汉歌词不明纪功徳魏晋歌功徳具臣窃取魏晋义用汉篇数为唐铙歌鼓吹曲纪髙祖太宗功能之神竒因以知取天下之勤劳毎有戎事治兵振旅幸歌臣词以为容  

记増明宋新呉歌记曰呉歌自古絶唱乙未孟夏返道姑胥苍头七八辈皆善呉歌因以酒诱之迭歌五六百首其叙事陈情寓言布景摘天地之短长测风月之浅深状鸟奋而议鱼潜惜草明而商花吐梦寐不能议幻神无所伸灵皆文人骚士啮指断须而不得者乃女红田畯以无心得之于口吻之间岂非天地之元声匹夫匹妇所与能者乎  

## 御定渊鉴类函卷一百八十六

乐部三【`舞`】  

舞一  

原乐之在耳曰声在目者曰容声应乎耳可以听知容藏于心难以貌观故圣人假干戚羽旄以表其容发扬蹈厉以见其意声容选和则大乐备矣诗序曰咏歌之不足不知手之舞之足之蹈之然乐心内发感物而动不觉手之自运欢之至也此舞之所由起也　又曰前代乐饮酒酣必起自舞诗云屡舞僊僊是也宴乐必舞但不宜屡耳前代讥在屡舞不讥舞也汉武帝乐饮长沙定王舞是也魏晋以来尤重以舞相属也谢安以属桓嗣是也近代以来此风絶矣宋孝武帝大明中以鞞拂杂舞合之钟石施于庙庭鹤舞马舞竹书穆天子传亦有之宋鲍照又有舞鹤赋此舞或时而有非乐府所统今翔麟凤苑廐有蹀马俯仰腾跃皆合曲节朝防用  

乐则兼奏之　韩诗曰万大舞也又歴代舞名有象箾南籥之舞【`周文王乐`】武德文始五行之舞昭德舞盛德舞四时舞云翘育命之舞大武舞昭武凤翔灵应武颂武始咸熙章斌之舞【`并汉魏宋庙乐名`】以土地名之有周舞郑舞赵舞巴渝舞淮南舞燕渝舞古之舞曲有回鸾舞七鞶舞【`张衡有七鞶舞赋`】萦尘舞集羽舞【`见王子年拾遗记`】翘袖舞折腰舞【`并戚夫人所作见西京杂记`】白凫舞【`呉孙皓时所作`】羡水舞【`见何承天纂文`】杯柈舞公莫舞洒舞拂舞【`并晋初时俗所作见沈约宋书`】　增乐府杂录曰舞者乐之容也有大垂手小垂手或如惊鸿或如飞燕婆娑舞态也曼衍舞缀也古之能者不可胜记即有健舞软舞字舞花舞马舞健舞曲有棱大阿连柘枝剑器胡旋胡腾软舞曲有凉州緑腰苏合香屈柘团圆旋甘州等字舞以舞人亚身于地布成字也花舞着緑衣偃身合成花字也马舞者襱马人着防衣执鞭于牀上舞蹀蹄皆应节奏也开元中有公孙大娘善舞劔器僧懐素见之草书遂长盖准其顿挫之势也　舞器有相【`状如鼙韦表糠里以漆局承而击之所以辅乐`】应【`小春谓之应所以应大春所倡之节也`】牍【`以竹为之所以节乐`】雅【`状如漆桶而弇口大二围长五尺六寸以羊韦挽之旁有两纽疏画武舞工人所执所以节舞也`】戈【`周官司戈盾祭祀授舞者`】籥【`籥师祭祀鼔羽籥之舞`】弓矢【`大司乐大射令奏驺虞诏诸侯以弓矢舞乐师燕射帅射夫以弓矢舞盖周制`】戚【`玉戚剥玉以饰其柄`】【`毛苌谓扬钺也`】翟【`诗曰右手秉翟`】鹭【`诗宛丘有鹭羽鹭翿皆舞者所建`】翿纛羽葆幢【`尔雅曰翿纛也郭璞以为今之羽葆幢舞者建以为容`】旌【`旌夏大旌舞者行列以大旌表识之也`】节【`先代之舞执节二人今有析朱缯三重之制有自来矣`】麾【`叶律郎执之以令乐工`】箾【`春秋传舞象箾`】　舞衣有冕【`记曰朱干玉戚冕而舞大武`】皮弁【`明堂位曰皮弁素积裼而舞大夏`】　原易曰鼓舞而天下从之　毛诗曰舍其坐迁屡舞僊僊侧弁之俄屡舞傞傞　又曰公庭万舞　又曰万舞有奕　又曰蹲蹲舞我　虞书曰帝乃诞敷文德舞干羽于两阶七旬有苖格　又曰百兽率舞　乐记孔子曰夫乐者象成者也【`象成功而为乐`】总干而山立【`总持干盾山立不动`】武王之事也发扬蹈厉太公之志【`志在鹰扬`】武乱皆坐周召之治也【`武乱武之治也皆坐盖以象其人无事`】且夫武始北出【`象观兵孟津时`】再成而灭商【`成犹奏也再奏象克殷时`】三成而南【`诛纣而南`】四成而南国是疆【`有南国疆界也`】五成而分周公左召公右【`分陜东西而治之也`】六成复缀以崇【`六奏象兵还振旅也复缀反位止也崇充凡六奏以充武乐`】天子夹振之而四伐盛威于中国也【`夹振之者王将夹舞者振木铎以为节也武舞战象也四伐者伐四方也每奏四伐一击一刺为一伐`】　又曰治民劳者舞行缀逺治民逸者舞行缀短故观其舞知其德【`行列也民劳则德薄德薄则赐少故缀逺民逸则德盛德盛则赐多故缀短谓人相去逺近也`】又曰以禘礼祀周公于太庙朱干玉戚冕而舞大武增内则曰十有三年学乐诵诗舞勺成童舞象二十  

舞大夏【`先学勺后学象文武之次也大夏乐之文武备者`】　月令孟春命乐正入学习舞　文王世子大乐正学舞干戚不舞不授器【`释奠则舞舞则授器司马之属司兵司弓司盾祭祀授舞者兵也`】　原周礼地官舞师掌教兵舞帅而舞山川之祭祀教帗舞帅而舞社稷之祭祀教羽舞帅而舞四方之祭祀教皇舞帅而舞旱暵之事【`四方祭祀谓四望也旱暵之事谓云也暵热气也`】春官乐师掌国学之政以教国子小舞【`谓以年防少时教之舞`】凡舞有帗舞有羽舞有皇舞有旄舞有干舞有人舞【`郑众云帗舞者全羽羽舞者析羽皇舞者以羽冒覆头上衣饰翡翠之羽旄舞者牦牛之尾干舞者兵舞人舞者手舞社稷以帗宗庙以羽四方以皇辟雍以旄兵事以干星辰以人舞元谓帗析五采缯今灵星舞子持之是也皇杂五采羽和凤凰色持以舞人舞无所执以手袖为威仪四方以羽宗庙以人山川以干旱暵以皇`】凡四方之舞仕者属焉凡祭祀賔客舞其燕乐籥饰掌教国子舞羽吹籥【`文舞有持羽籥者所谓籥舞文王世子秋冬学羽籥`】祭祀则鼓羽籥之舞【`鼔之者恒为之节也`】賔飨亦如之　增又曰旄人掌教舞散乐夷乐【`散乐野人为乐之善者夷乐四夷之乐也`】　原左传曰鲁考仲子之宫万焉公问羽数于众仲对曰天子八佾【`六十四人`】诸侯用六【`四十八人`】大夫四【`三十二人`】士二【`十六人`】夫舞所以节八音而行八风也故自八以下于是公从之始用六佾也　尔雅曰婆娑舞也　五经通义曰王者之乐有先后者各尚其德也以文得之先文乐持羽毛而舞以武得之先武舞持朱干玉戚而舞所以增威武也戚斧干楯也玉取其德干取其仁明当尚德行仁以断斩也　又曰东夷之乐持矛舞助时生也南夷之乐持羽舞助时养也西夷之乐持钺舞助时杀也北夷之乐持干舞助时藏也　蔡邕月令章句曰天子省风以作乐所以节八音而行八风　乐容曰舞天子八佾诸侯六大夫四士二佾佾列也每佾八人每服冕而执戚有俯仰张翕之容行缀长短之制所以受命而歌王者之功也人之动而有节者莫若舞肆舞所以动阳气而导物也　乐纬曰武王承命兴师渡盟津前歌后舞　汉书曰髙祖庙奏武德文始五行之舞武徳者象天下乐已行武以除乱也文始者本舜韶舞也髙祖更名曰文始示不相袭　增隋平陈获宋齐旧乐于是牛等定文武之舞　唐乐志太常卿韦万石定凯安舞　宋乐志天下大定之舞　原吕氏春秋曰陶唐氏之始隂多滞伏民气壅闭故为作舞以宣导之　韩子曰长袖善舞多钱善贾　淮南子曰今鼓舞者身若秋药被风【`药白芷也被风言其弱也`】　增文中子曰子谓武德之舞劳而决其发谋动虑经天下乎谓昭德之舞闲而泰其和神定气绥天下乎武德则功存焉不如昭德之善也原楚辞曰二八齐容起郑舞袵若交竿抚案下　又  

曰翾飞兮翠曾【`曾舞也言舞工巧似翠鸟之举`】展诗兮防舞　魏名臣奏王朗表曰凡音乐以舞为主自黄帝云门至周大武皆太庙舞乐名也乐所以乐君之德舞所以象君之功增乐府杂录唐云韶乐舞童五人衣绣衣各执金莲  

花引舞者金莲如仙家行道者也舞在堦下设锦筵宫中有云韶院　郑樵曰舞与歌相应歌主声舞主形自六代之舞至于汉魏并不着辞舞之有辞自晋始　续文献通考曰辽之大乐舞用二十人分四部又有景云舞庆云乐舞破阵乐舞承天乐舞　又曰金熙宗皇统间定文舞曰仁丰道洽之舞武舞曰功成治定之舞贞元仪又改文舞曰保大定功之舞武舞曰万国来同之舞世宗大定十一年加武舞曰四海防同之舞　又曰元乐舞用乐音王队男子三人戴青面具舞蹈次为飞天夜叉队舞蹈而进又以妇女二十人执牡丹花舞唱次以妇女摇日月金鞚稍子鼓舞唱相和次男子五人作五方菩萨相一人作乐音王相歌舞其夀星队用男子执金字牌或执梅竹松椿石或作飞鸦之象俱各歌舞而进又有执宝盖日月棕毛扇或鱼鼓简子龙竹藜杖齐唱舞而前礼乐队用童子五人执香花妇女二十人分为四行鞠躬拜兴舞蹈或执孔雀幢舞唱男子八人披金甲执金防一人冠平天冠执圭齐唱舞而前又曰明乐典凡文舞云门咸池大韶在庭阼阶之左武舞大夏大濩大武在庭賔阶之右位为六列施英韶而舞之各有四表表距四步为节缀各六十四合用三百八十四人  

舞二  

原家语曰子路戎服见孔子拔劒而舞曰古之君子固以劒自卫乎孔子曰古之君子忠以为质仁以为卫增拾遗记云燕昭王即位广延国来献善舞者二人一名旋娟一名提嫫体轻气馥或行无踪影或积年不饥昭王处以丹绡华幄饮以瓀珉之膏饴以丹泉之粟王登崇霞之台乃召二人徘徊翔舞殆不自支王以缨缕拂之其舞一名萦尘言其体轻与尘相乱次曰集羽言其宛转若羽毛之从风末曲曰旋懐言其支体纒蔓若入懐袖也　原汉书曰孝武李夫人本以倡进兄延年知音善歌舞延年侍上起舞歌曰北方有佳人絶世而独立一顾倾人城再顾倾人国宁不知倾城与倾国佳人难再得平阳公主因言延年女弟上召见实妙丽善舞由是幸生昌邑哀王　范晔后汉书曰蔡邕坐上章事徙及归将就还洛五原太守王智饯之酒酣智起舞属邕邕不为报智者中常侍王甫之弟智衔之密告邕怨于囚放谤讪朝廷邕虑卒不免祸乃亡命江海逺迹吴防　魏志曰陶谦字恭祖为舒令郡守张磐耻为之下磐舞属谦谦不为起强之乃舞舞而不转磐曰不当转耶曰转则胜人　增英雄记曰建安中曹操于南皮破袁谭于马上舞三巴　原吴志曰陆逊破曹休王与羣僚共防酒酣命逊舞解所着白鼯子裘赐之　增郭象云王仲祖酒酣起舞刘眞长曰阿奴今日不复减向子期　唐太宗李靖问对靖曰臣观陛下所制破阵乐舞前岀四表后缀八旛左右折旋趍走金鼓各有其节此即八阵图四头八尾之制也帝曰兵法可以意授不可以言传朕为破阵乐惟卿已晓其表矣　唐防要曰咸通中伶官李可久为叹百年舞曲舞人皆盛饰珠翠仍画鱼龙地衣以列之曲终乐阕珠翠覆地词语凄恻又于国安寺作菩萨蛮舞上益怜之　记事珠白居易有姫善舞名春草　李后主宫嫔窈娘善舞作金莲髙六尺皆品色瑞莲令窈娘舞莲中回旋有淩风态齐镐诗曰莲中花更好云里月常新以其足如新月也　宋太祖时文德武功之舞郊庙殿廷同制其容缀未称朝廷揖逊之意和岘请先奏文舞焉　宋冦准好柘枝舞防客必舞柘枝尽日时号柘枝顚　元史耶律铸传清庙雅乐止有登歌诏铸制宫悬八佾之舞乐舞成表上之赐名大成　原杂舞曲有公莫舞即巾舞也相传云项庄舞劒项伯以袖隔之使不得害髙帝若语庄云公莫古人相呼曰公莫害汉王也后之用巾盖像项伯衣袖之遗式按琴操又有公无渡河曲然则其声从来已久俗云项伯非也　巴渝舞者汉髙帝自蜀汉将定三秦阆中范且率賨人以从帝为前锋号板楯蛮勇而善鬭及定三秦封且为阆中侯复賨人七姓其俗喜舞髙帝乐其猛锐观其舞后使乐人习之阆中有渝水因以为名故曰巴渝舞舞曲有矛渝安台弩渝行辞本歌曲有四篇其辞既古莫能晓其句度魏初使王粲改创其调晋及江左皆制其辞也　鞶舞汉曲至晋加之以杯谓之世宁舞也张衡舞赋云厯七鞶而纵蹑王粲释云七鞶陈于广庭顔延之云递间开于鞶扇鲍照云七鞶起长袖皆以七鞶为舞也干宝云晋武帝太康中天下为晋代宁舞矜手以接鞶反覆之【`至危之象言晋代之士茍贪饮食智不及逺`】至宋改为宋世宁至齐改为齐代昌舞今谓之鞶舞清部乐中　鞞舞未详所起然汉已施于燕享矣傅毅张衡所赋皆其事也魏曹植鞞舞歌序曰汉灵帝西园鼓吹有李坚者能鞞舞遭乱西随段煨先帝闻其旧伎召之坚既中废兼古曲多谬误异代之文未必相袭故依前曲改作新歌五篇不敢充之黄门近以成下国之陋乐焉　明之君汉代鞞曲也梁武帝时改其曲词以歌君德也　铎舞汉曲也晋鞞舞歌亦五篇及铎舞歌一篇幡舞一篇鼓舞伎六曲并陈于元会鞞舞故二八桓元将即眞太乐遣众伎尚书殿中郎袁明子启增满八佾相承不复革宋明帝自改舞曲歌词犹存舞并阙其鞞舞梁谓之鞞扇舞也幡舞扇舞今并亡　白鸠吴朝拂舞曲也杨拂舞序云自到江南见乐府舞曲或云白凫鸠云有此来数十年察其词防乃是吴人患孙皓虐政思属晋也隋牛请以鞞铎巾拂舞陈之殿廷帝从之而去其所持巾拂等　白纻舞按舞词有巾袍之言沈约云纻本吴地所出疑是吴舞也晋俳歌云交交白绪节节为双吴音呼绪为纻宜即白绪也梁武帝又令沈约改其词曰有四时白纻之歌约集所载是也今中原有白纻曲词防与此全殊　增礼毕者本自晋太尉庾亮家亮卒其伎追思亮因假为其面执翳以舞象其容取諡以号之谓文康乐每奏九部乐终则陈之故以礼毕为名其曲有散华乐等隋平陈得之入九部乐　柘枝舞乐苑曰羽调有柘枝曲此舞因曲为名用二女童鲜衣帽施金铃抃转有声其来也于二莲花之中藏之花折而后见舞中之雅妙者也　七德舞本名秦王破阵乐太宗为秦王破刘武周军中所作及即位宴防必奏之制舞图左圆右方先偏后伍交错屈伸以象鱼丽鹅鹳舞初成观者皆扼腕踊跃列将上夀曰此陛下百战百胜之形容太常卿萧瑀请备禽获之状帝不许　九功舞本名功成庆善乐太宗生于庆善宫贞观六年幸之宴从臣赏赐闾里同汉沛苑帝欢甚赋诗起居郎吕才被之管弦以童儿六十四人【`八佾`】冠进德冠紫袴褶长袖漆髻屣履而舞号九功舞进蹈安徐以象文德　上元舞髙宗所作舞者百八十人衣画云五色以象元气大祠享皆用之  

舞三  

原象功　明德【`后汉书诏曰歌所以象德舞所以象功光武庙乐舞名曰大武之舞　史记曰孝景皇帝元年制诏御史盖闻歌者所以发德舞者所以明德髙庙始奏文始五行之舞`】　执盾持矛【`尚书舞干羽于两阶孔安国注干盾羽翳也皆舞所执　下详舞一`】　蹑节　应度【`傅毅舞赋蹑节鼓陈舒意自广游心无垠逺思长想郝黙舞赋哀则痛踊有节乐则赓歌有章男则踊跃逸豫淩厉矜庄女则委蛇诘屈窈窕幽房俯仰应规度进退合宫商`】　俯仰　抑扬【`上详舞一崔骃七依表飞縠之长袖舞细腰以抑扬纷屑屑以暧暧昭灼烁而复明`】　千童　八佾  

【`汉书郊祀礼歌曰千童罗舞成八佾合好交欢虞太一`】　鸾逝　龙婉【`边让章华赋振弱枝而纡绕若緑蘩之垂干忽飘飘以轻游似鸾逝于天汉傅元却东西门行曰和乐惟有舞运体不失机退似濳龙婉进如翔鸾飞`】　超絶　殊妙【`张载鞞舞赋鞞舞焕而特奏兮冠众伎而超絶采干戚之遗武兮同数度于二八　夏侯湛鞞舞赋专竒巧于乐府兮苞殊妙乎伶人匪繁手之末流兮乃皇世之所珍`】应声　合节【`傅毅舞赋其少进也若翔若行若竦若倾兀动赴度指顾应声　楚辞曰展诗`】  

【`兮会舞应律兮合节王逸注乃复舒展诗曲作为雅乐合会六律以应舞节`】　凤翔　鸿翥【`成公绥七唱奋长袖以飚回擢纎腰以烟起鎭抗首而委蛇防顿足而立跱纷龙转而凤翔忽若倒而中止曹植七启曰淩跃超腾蜿蝉挥霍翻尔鸿翥濈尔凫没纵轻躯以迅赴景追形而不逮`】　波回风转【`成公绥琵琶赋飞龙列舞赵女骈罗进如惊鹤转似回波　傅元西都赋曰奏新声理秘舞飚回风转流采成文修袖连娟长裾缤纷赴若翔龙降若頽云`】　余姿　逸态【`傅元却东西门行迥目流神光倾亚有余姿　刘卲赵都赋曰乃进夫中山名倡襄国伎女狄鞮妙音邯郸才舞姿絶伦之逸态实倬然而寡偶`】　北里　西城【`张华轻薄篇曰北里献竒舞大陵奏名歌新声殊激楚妙伎絶阳阿　陆云诗曰西城多雅舞緫章饶清弹鸣簧发丹唇朱绕素腕`】　飞轻裾　纡长袖【`张载鞞舞赋手运无方足不及带轻裾鸾飞漂微渝曵　左思蜀都赋纡长袖而屡舞翩僊僊而裔裔`】乐賔主　谐君臣【`张衡舞赋且夫九德之歌九韶之舞化如凯风泽譬时雨移风易俗`】  

【`混一齐楚以祀则神只来假以飨则賔主乐胥方之于此孰者为优　夏侯湛鞞舞赋在庙则格祖考在郊则降天神纳和气于两仪兮通克谐乎君臣协至美于九成兮等太上乎睿文`】　或迟或速若竦若倾【`卞兰许昌宫赋兴七鞶其递奏观轻捷之翩翾或迟或速乍止乍旋　下详应声注`】帝俊始　隂康敎【`山海经帝俊八子始为舞　乐府杂录昔有隂康始教民舞`】　宣情　尽意【`阮籍乐论歌以叙志舞以宣情然后文彩照之以风雅播之以八音成之以大和　傅毅舞赋歌以尽言舞以尽意是以听其声不如察其意`】　四时　五行【`汉书礼乐志四时舞者孝文所作以明示天下之安和也　又云五行舞者本周舞也秦始皇更名曰五行也`】　武始　咸熙【`魏志明帝纪时有司奏武皇帝拨乱反正为魏太祖乐用武始之舞　又曰时有司奏文皇帝应天受命为魏髙祖乐用咸熙之舞`】　云翘　白雪【`魏名臣奏卢毓云汉武有云翘育命之舞以祀天地孙放楚台赋优倡献遏云之声蛾眉鼓白雪之舞`】　蹈节　应【`张衡七辨曵罗縠之舞衣`】  

【`袅纎腰以回翔举长屣以蹈节奋缟袖之翩翻　七细飨合节雅舞应弦`】　执戈　纵袖【`庄子孔子穷于陈蔡之间七日不食歌鼓琴子路仡然执戈而舞　刘桢赋朱顔眻盻彩凤长歌手如回雪身如转波纵修防以终曲若奔星之赴河`】　元鹤　白鸠【`尚书内传奏百人之乐致元鹤之舞吴拂舞曲`】　萦尘　回雪【`上燕昭王事详前二　下详纵袖注`】　观淮南  

起齐赵【`上见张衡舞赋　张华云妙舞起齐赵悲歌出三秦`】　体如游龙　裾若飞燕【`上见傅毅舞赋下见张衡舞赋`】　凤翼逶迤　飞凫迅疾【`袁宏赋舞回鸾以纡袖覩佳人之玉仪曵罗裾以徘徊为凤翼之逶迤　下见卞兰许昌宫赋`】　迅如孤鹄翩如翔翳【`边譲章华赋纵轻躯以迅起如孤鹄之失羣振华袂以逶迤若龙游之登云　孔伟七引舞蹑鼓节翩若翔翳`】　巧于绛树　丽于阳阿【`上魏文帝书详前一　边譲章华台赋清歌传于林谷妙舞丽于阳阿`】　项伯防劒　吕持盾【`史记项王留沛公饮范增召项庄请以劒舞因击沛公项庄防劒起舞项伯亦防劒起舞常以身翼蔽沛公　下吴书详二`】赵女尤工　子頽不倦【`任据丽人舞赋齐之美姜赵之倡女既修婉而多宜尤婵娟而工舞　左传王子頽享五大夫乐及徧舞郑伯闻之见虢叔曰寡人闻之哀乐失时咎殃必至今王子頽歌舞不倦乐祸也`】　云门祀天神　咸池祭地只【`周礼大司乐职云乃奏黄钟歌大吕舞云门以祀天神郑注云以黄钟之钟大吕之声为均者黄钟阳声之首大吕为之合奏之以祀天神尊之也　又云乃奏太簇歌应钟舞咸池以祭地只郑注云太簇阳声第一应钟为之合咸池大咸也`】　器文　勺象【`礼舞者羽籥干戚乐之器也屈伸俯仰缀兆舒疾乐之文也　下内则详一`】　动容　举足【`礼舞动其容也　谓将舞必先三举足以见将舞之渐也`】　俯仰　低卬【`晋王导补谢尚为导有胜会谓之曰闻君能作鹤鹆舞一座倾想尚便着衣帻而舞令座上击节为应俯仰有节旁若无人　杨恽书拂衣而起奋袖低卬`】　值羽　执翿【`诗无冬无夏值其鹭羽　又左执翿`】　礼容　乐仪【`周礼`】　正位　列行【`周礼正舞位列舞行`】　闻鸡　鬭狗【`刘琨闻鸡鸣而起舞　汉书平恩侯许伯入第长信少府檀长卿起舞为沐猴与狗鬬司盖寛饶劾长卿以列卿而沐猴舞失礼不敬许伯为谢良久乃解`】　蹲蹲　僛僛【`诗详一又曰屡舞僛僛僛僛舞貌也`】　季札观　河间献【`上详乐总载四汉书武帝时河间献王好儒与毛生等共采周官及诸子言乐事者以作乐记献八佾之舞与制氏不相逺也`】　干戈象武　羽籥象文【`礼春夏干戈万舞以象武　又曰秋冬学羽籥之舞所以象文`】　干戚羽旄　缀兆节奏【`礼动以干戚饰以羽旄　又曰舞者执其干戚习其俯仰屈伸容貌得庄焉行其缀兆要其节奏行列得正焉进退得齐焉`】　执籥秉翟　致右宪左【`诗左手执籥右手秉翟　礼宪读为轩`】　白鹤曵茧　彩鸾对镜【`文选白鹤飞兮茧曵绪言舞似之　若流风之回雪彩鸾之对镜`】　长沙不回　舒令不转【`髙祖作巴渝舞长沙王舞袖不回举上问之对曰臣地狭人微不足以回转　下陶谦详前二`】　防蹁蹮　发扬蹈厉【`舞貌　下详通典`】　进旅退旅　五成六成【`言进退齐一也下详通典`】　增九功　七德【`唐舞名并详前二`】　飞燕　惊鸿【`教坊记舞者乐之器或象惊鸿或如飞燕`】　九终　八变【`三礼义宗言乐九变者舞九终八变者舞八终六变者舞六终终成也`】　品子　舞郎【`玉海唐开元中赵愼言表古之舞者即诸侯子孙故神只降福灵光烛坛隋犹以品子为之号三舞郎愿考复古道取品子年二十以下容顔修正者令太常博士主之　唐百官志太乐令文武二舞郎一百四十人`】　制图　成字【`上详前二　文献通考唐髙宗武后作圣夀舞用百四十人金铜冠五色画衣舞之行列必成字凡十六变而毕有圣超千古道泰百王皇帝万年宝祚弥昌之字`】　衔簪　戴竿【`濳确书南齐羊侃有伎孙荆玉能反腰帖地衔得席上玉簪一时无对　又曰唐明皇时教坊有王大娘善戴竿舞头戴长竿施木山状如瀛州方丈令小儿持绛节立其上而舞中音节时刘晏以神童召见立进一絶曰楼前百戏竞争新惟有长竿妙入神谁谓绮罗畨有力犹自嫌轻更着人`】　掌中　毬上【`南齐书羊侃性喜音律自造采莲棹歌两曲甚有新致儛人张静婉腰围一尺六寸时人咸推能掌中舞　濳确书骨尘舞于小圆毬子上纵横腾两足不离毬上`】　为夀　达欢【`孔帖安乐公主出向天子再拜武攸暨与太平公主偶舞为帝寿　又曰古今名贤集古人饮酒皆以舞相属古人淳质舞以逹欢不必合度张燕公诗云醉后欢更好全胜未醉时动容皆足舞出语总成诗`】　飞鸾　轻凤【`濳确书宝庆二年浙东贡舞女二人飞鸾轻凤冬不纩衣夏不汗体上玉芙蓉为歌舞饰歌声若鸾凤舞态飘逸非世所有上恐风日所侵藏之金屋宝怅宫中曰宝怅香重重一双玉芙蓉`】　八风　四表【`孔帖唐博士祝钦明帝宴羣臣钦明自言能八风舞帝许之钦明体肥丑据地揺头睆目左右顾盼帝大笑吏部侍郎卢藏用曰是举五经埽地下详前一`】　兴龙　惊鹤【`唐乐志凯安舞几六变一变象兴龙参墟二变象克定关中三变象东裔賔服四变象江淮平五变象玁狁服六变象兵还振旅　濳确书成公绥琵琶赋飞龙列舞赵女骈罗进如惊鹤转似回波`】　拂水　回波【`杜甫诗拂水低回舞袖翻孔帖沈佺期兼修文馆直学士既侍宴诏学士等舞回波佺期为弄辞恱帝又曰崔日用骤拜兵部侍郎宴内殿酒酣起为回波舞求学士`】蔚跂　轻盈【`杜甫观公孙大娘弟子舞劒器壮其蔚跂问其所师曰余公孙大娘弟子也`】  

【`元耶律楚材诗舞伎轻盈放眼光`】　创声　造谱【`白居易霓裳羽衣舞歌答微之曰曲爱霓裳未拍时由来能事皆有主杨氏创声君造谱注云开元中西京节度使杨敬述进`】　垂手　反腰【`上详前一　下详衔簪注`】　剪花　簪笔【`续文献通考宋乐舞十队四曰佳人剪牡丹衣红色生砌衣戴金凤冠剪牡丹花　山堂肆考齐永明中舞人冠帻并簪笔梁武曰笔笏盖以记事受言舞不受言何事簪笔于是去笔`】　扬气　舒情【`唐平列舞赋舞者所以激扬其气不乐无以调风俗不舞无以舒情志`】　鸟企　鼇抃【`唐平列两阶舞干羽赋或汹涌于鼇抃或翩翻于鸟企`】象牛　栖凤【`续文献通考元文舞器纛二制若旌幢髙七尺杠首刻象牛首下拖朱缯盖为`】  

【`三重以导文舞　又曰武舞器旌二其制如纛杠首栖以凤以饰武舞`】　綉窠　戏竹【`教坊记圣寿乐舞衣襟皆各綉一大窠皆随其衣本色制纯缦衫下才及带若短汗衫者以笼之所以藏綉窠也舞人初出乐次皆是缦衣舞至第二叠相聚塲中即于众中从领上抽去笼衫各纳怀中观者忽见众女咸文綉炳焕莫不惊异　续文献通考明宴会乐舞仪注大乐二人执戏竹引大乐工陈列于丹陛之西`】　南籥文　象箾武【`左传见舞象箾南籥者疏曰南籥文舞象箾武舞`】　籥师敎司干掌【`周礼春官籥师掌敎国子舞羽龡籥　又曰司干掌舞器`】　画鸜鹆　饰芙蓉【`玉海唐鸟歌万岁乐武后造舞三人绯大袖画鸜鹆冠　又曰龙池乐元宗所作乐舞十二人冠饰芙蓉`】移风俗　表贞明【`平列开元字舞赋舞者所以饰情观其容或以移乎风俗察其字或`】  

【`以表乎贞明`】　十二牀　亿万夀【`玉海宋干德中舞郎并引舞一百五十人十二案设氊牀十二为熊罴腾倚之状以承其下　合璧南蛮传舞人十六执羽翟以四为列舞南字歌圣主无为化诏字歌南诏朝天乐奉字歌海宇修文化圣字歌两露覃无外乐字歌辟土丁零塞字舞毕又舞辟四门之舞舞终皆稽首称臣又人舞亿万夀之舞`】　　端凝若植　轩举自如【`合璧冯定再迁太常少卿宗常诏开元霓裳羽衣舞参以云韶隶于庭定部诸工立县间端凝若植　又曰王翰张嘉贞为本州长史伟其人厚遇之翰自歌以舞屡窥嘉页神气轩举自如`】　前出四表　后缀八旛【`太宗李靖问对详前二`】　调兼吐凤　势若将雏【`唐卢肇鸜鹆舞赋听式歌而调兼吐凤观屡起而势若将雏`】　鸾凤比翼　菡萏争春【`又湖南观柘枝舞赋登妆台而鸾凤比翼对宝镜而菡萏争春`】　春林动条　寒庭流雪【`平列舞赋回身若春林之动条举袂若寒庭之流雪`】　烟幕春松　风袅弱柳【`见卢肇柘枝舞赋`】　帽莹随蛇　裾翻庄蝶【`又曰帽莹随蛇熠熠芝兰之露裾翻庄蝶翩翩猎蕙之风`】　配爻于律　叶体于风【`唐白行简舞中成八卦赋分其节于乾坤之位列其画于缀兆之中相彼六爻爰配数于六律侔之八体俾叶义于八风`】　九变无挠　五方有序【`又曰参于繇而九变无挠辩于位而五方有序`】　凤转龙翥　霞骇锦新【`钱众仲舞中成八卦赋赴度应节倏凤转而龙翥攅青拖紫粲霞骇而锦新`】　仁丰道洽功成治定【`续文献通考金熙宗皇统间定文舞曰仁丰道洽武舞曰功成治定`】　征伐先武　揖让先文【`玉海宋和岘言古义以揖逊得天下者先奏文舞以征伐得天下者先奏武舞`】平定天下　车书防同【`续文献通考明武舞曰平定天下之舞象以武功定祸乱`】  

【`也文舞曰车书防同之舞象以文徳致太平也`】  

舞四  

原凤舞【`吕氏春秋帝喾命咸黒作为声歌九招六列六英有倕作为鼙鼓钟磬吹苓管壎箎鼗推钟帝喾乃令人抃或鼓鼙击钟磬吹苓展管箎因令凤鸟天翟舞之`】　兽舞【`尚书详一`】　恒舞于宫【`书伊训敢有恒舞于宫酣歌于室时谓巫风`】　旄人教舞【`周礼详后四裔乐`】　合【`礼释菜合舞`】　习【`月令详一`】　僭舞于庭【`论语孔子谓季氏八佾舞于庭是可忍也孰不可忍也僭于上也`】　衣文衣【`史记齐人曰孔子为政必覇则我地近我为之先并犁锄曰请沮之于是选齐国中女子好者八十人皆衣文衣而舞康乐`】　使舞幕下【`谷梁传定公十年齐人使优舒施舞于鲁君之幕下`】　增桑林舞【`庄子庖丁解牛奏刀騞然莫不中音合于桑林之舞乃中经首之防`】　原衣绣衣【`五经通义先王之乐各尚其德以文得之衣绣衣持羽毛而舞`】　舞列【`犹舞次也`】　舞器【`羽籥之属`】　盛德【`刘苍世祖祭歌议云考武德茂作盛徳之舞`】昭德【`又云孝文躬行节俭制昭德之舞`】　延年善舞【`详前二`】　飞燕学舞【`汉书外戚传赵飞燕属阳阿主家学歌舞成帝尝过阳阿主作乐见飞燕而恱之召入宫大幸立为婕好`】掌上【`汉赵飞燕体轻能为掌上舞`】　对舞绳上【`汉官典职以丝绳系两柱相去数丈两女倡对舞行于绳上`】　将坠复举【`张衡南都赋修袖缭绕而满庭罗袜蹑蹀而容与翩绵绵其若絶将坠而复举`】　马上【`英雄记详舞二`】　东舞【`魏文帝诗云齐倡发东舞秦弹响西音`】丽舞【`陆机七徴云新妆起艳丽舞僊僊`】　殷融善舞【`晋中兴书殷融为司徒饮酒善`】  

【`舞终日啸咏未尝以事务萦怀`】　增三起舞【`江表传孙权召顾雍父子及其孙谭饮谭时为选曹尚书任颇贵重是日权饮极欢谭醉三起舞舞又不知止雍内恶之明日召诃责之曰君王以含垢为德臣下以恭谨为节汝何以三舞且不复知止虽为酒后亦由恃恩损吾家者必汝也`】　递进迭举【`刘劭赵都赋云邯郸才舞众美骈罗递进迭举`】　云和舞　大武舞【`后魏祭天奏云和之舞祭地用大武之舞`】　覆焘舞【`北齐所作以享天地之神`】　城舞【`后周武帝平齐作永安乐行列方正象城郭谓之城舞`】　帝起舞【`燕王忠帝始为太子而忠生宴宫中俄而太宗临幸诏宫臣曰朕始有孙欲共为乐酒酣帝起舞以属羣臣在位皆舞`】　髙丽舞【`杨再思为髙丽舞`】　谈容娘舞【`帝昵宴近臣及修文学士诏徧为伎工部尚书张锡为谈容娘舞将作大匠宗晋卿为浑脱舞左卫将军张治为黄麞舞`】　按舞图【`明皇杂录上与诸王按舞万岁楼下命画之谓之按舞图`】大定舞【`本出破阵乐以象平辽东而邉隅大定也`】　圣夀舞【`髙后作详舞三`】　光圣舞【`明皇作兼以上元圣夀之容以歌王业所兴也`】　长夀舞【`武后长夀年所制`】　天夀舞【`武后天夀年所制`】　万岁舞【`武太后所造是时官中飬鸟能人言常称万岁故为乐以象之舞三人绯大袖画鸜鹆冠作鸟像`】　龙池舞【`明皇所作舞人服五色纱云衣芙蓉冠无忧履四人执莲花以引舞一奏而五叠`】　小破阵乐舞【`明皇造`】　师子舞【`详乐部`】中和舞【`徳宗造舞因成八卦自叙其舞曰臣以仲春之首纪为令节听政之暇韵于歌诗象中和之容作中和之舞`】　六合还淳舞【`详乐部`】　顺圣舞【`详乐部`】　承天舞【`四人紫袍进德冠并铜带`】　圣主回銮舞【`唐大定元年天后幸京师同州刺史苏瓌进`】一戎大定舞【`详乐部`】　神宫大乐舞【`武后作`】　霓裳舞【`唐文宗每听乐鄙郑卫声诏奉常习开元中霓裳羽衣舞以云韶乐和之`】　倾杯舞【`明皇教舞马百驷分为左右部衣以文綉络金铃饰其鬛间杂以珠玉其曲谓之倾杯乐凡数十叠奋首鼓尾纵横应节又施三层板牀乘马而上抃转如飞或命壮士举榻马舞其上乐工数十环立皆衣以淡黄衫文玉带必求妙龄姿美者充之`】宫垂二舞【`宋太宗淳化三年御乾元殿复用宫垂二舞`】　大乐舞【`辽详舞一`】  

以开元礼定文武舞【`金熙宗皇统间命太常议文武二舞所当先后太常议按唐宋郊庙之礼并先文后武本朝自行禘祫之礼亦然惟唐韦万石建议谓先儒相传以揖让得天下则先奏文以征伐得天下则先奏武当时虽从寻复改之乃以开元礼先文后武为定`】  

舞五  

原诗宋南平王白纻舞曲曰僊僊徐动何盈盈玉腕俱凝若云行佳人举袖曜青蛾掺掺擢手映鲜罗状似明月泛云河体如轻风动流波　梁简文帝咏舞诗曰娇情因曲动弱步逐风吹悬钗随舞落飞袖拂鬟垂　又咏舞诗曰戚里多妖丽重娉蔑燕余逐节工新舞娇态似淩虚纳花承襵□垂翠逐珰舒扇开衫影乱巾度履行疎徒劳交甫忆自有专城居　又咏舞诗曰可怜称二八逐节似飞鸿悬胜河阳伎闇与淮南同入行看履进转面望鬟空腕动苕华玉衫随如意风上客何须起啼乌未肯终　咏独舞诗曰因羞强正钗顾影时回袂非关善留客更是娇夫壻　刘遵应令咏舞诗曰倡女多艳色入选尽华年举腕嫌衫重回腰觉态姸情绕阳春吹影逐相思履度开裙襵转匝花钿所愁余曲罢为欲在君前　王训应令咏舞诗曰新妆本絶世妙舞亦如仙倾腰逐韵管敛色听张弦袖轻风易入钗重步难前笑态千金动衣香十里传将持比飞燕定当谁可怜　杨皦咏舞诗曰红顔自燕赵妙伎迈阳阿就行齐逐倡赴节闇相和折腰送余曲敛袖待新歌嚬容生舞羽曼睇出横波虽称赵飞燕比此讵成多　庾肩吾咏舞诗曰飞凫袖始拂啼乌曲未终聊因断续唱试托徃还风　又咏舞曲诗曰歌声临画阁舞袖出芳林石城听若逺前溪应几深　刘孝仪和舞诗曰回履裾香散飘衫钏响传低钗依促管曼睇入繁弦　又和诗曰转袖随歌发顿履赴弦余度行过接手回身乍敛裾又舞就行诗曰依歌移弱步傍烛艳新妆徐来翻应节乱去反成行　何逊咏舞诗曰逐唱回纎手听曲动蛾睂日暮能留客相看讵此时　王暕咏舞诗曰从风回绮袖映日转花钿同情依促柱共影赴危弦　殷芸咏舞诗曰斜身含逺意顿足有余情方知难再得所以遂倾城　何敬容咏舞诗曰因风且不顾扬袂隐双蛾曲终情未已含睇目增波　周庾信咏舞诗曰洞房花烛明燕余双舞轻顿履随疎节低鬟逐上声步转行初进衫飘曲未成鸾回镜欲满鹤顾市应倾己曾天上学讵是世中生　陈徐陵咏舞诗曰十五属平阳因来入建章主家能敎舞城中巧画妆低鬟向绮席举袖拂花黄烛送窗边影衫传箧里香当由好留客故作舞衣长唐虞世南咏舞诗曰繁奏渌水长袖转回鸾一双俱应节还似镜中看　杨师道咏舞诗曰二八如回雪三春早花分行向烛转一种逐风斜　萧德言咏舞诗曰低身锵玉佩举袖拂罗衣对檐疑鷰起映雪似花飞增李贺拂舞歌词曰吴娥声絶天空云闲徘徊门外  

满车马亦须生緑苔樽有乌程酒劝君千万夀全胜汉武锦楼上晓望晴寒饮花露东方白不破天光无老时丹成作蛇乘白雾千年重化玉井土从蛇作土二千载吴堤緑草年年在背有八卦称神仙邪鳞顽甲滑腥涎温庭筠舞衣曲曰藕肠纎缕抽轻春烟机漠漠娇娥  

嚬金梭淅沥透空薄剪落鲛绡吹断云张家公子夜闻雨夜向兰堂思楚舞蝉衫麟带压愁香偷得莺黄锁金缕管含兰气娇女悲胡槽雪腕鸳鸯丝芙蓉力弱应难定杨柳风多不自持回嚬笑语西窗客星斗寥寥波脉脉不逐秦王卷象牀满楼明月梨花白　李益观石将军舞曰微月东南上戍楼琵琶起舞锦纒头更闻横笛关山逺白草胡沙西塞秋　宋孔平仲观舞诗曰宴馆簇金丝绣茵呈舞旋云鬟应节低莲步随歌转势多体不犯妙絶乃习贯含笑有余情小揖更微聁　范成大眞定舞曰紫袖当棚雪凋曾随广乐奏云韶老来未忍耆婆舞犹倚黄钟衮六么　元欧阳和李溉之舞姬脱鞋吟曰宫袍绣簇金花绮红绡翠衬双鸾尾盈盈惯服舞腰轻防云飞处香风起藕丝掣断春云松瑞莲双结并头红夭夭曲曲玉弯卷翠鳬飞去天欲輭玉阶秀茁兰笋长琼沙迸出芦芽浅徘徊困倚东风力湿砌香云坠无迹无限娇羞不自持君王唤起扶花立原赋后汉傅毅舞赋曰楚襄王既游云梦将置酒宴饮谓宋玉曰寡人欲觞羣臣何以娱之玉曰臣闻激楚结风阳阿之舞材人之穷观天下之至妙噫可进乎王曰试为寡人赋之玉曰唯唯郑女并进二八徐侍姣服极丽姁媮致态貌嫽妙以妖冶红顔晔其扬华睂防娟以增绕目流睇而横波珠翠的皪而照曜华袿飞髾而杂纎罗顾形影自整装顺微风挥若芳动朱唇纡清扬亢音髙歌为乐之方其始兴也若俯若仰若来若徃雍容惆怅不可为象罗衣从风长袖交横骆驿飞散飒遝合并绰约闲靡机迅体轻于是合场递进案次而俟埒材角妙夸容乃理轶态横出瑰姿谲起回身还入迫于急节纡形赴逺漼似摧折纎縠蛾飞纷猋若絶体如游龙袖如素蜺迁延微笑退复次列观者称丽莫不怡恱张衡舞赋曰昔客有观舞于淮南者美而赋之曰音乐陈兮防酒施撃灵鼓兮吹参差叛衍兮漫陆离于是饮者皆醉日亦既昃美人兴而将舞乃修容而改袭服罗縠之杂错申绸缪以自饰拊者啾其齐列盘鼔焕以骈罗抗修袖以翳面兮展清声而长歌歌曰惊雄逝兮孤雌翔临归风兮思故乡搦纎腰而互折嬛倾倚兮低昂增芙蓉之红花兮光的皪以发扬腾嫭目以顾盼眸烂烂以流光连翩骆驿乍续乍絶裾似飞燕袖如回雪于是粉黛施兮玉质粲珠簪挺兮缁髪乱然后整笄揽髪被纎垂萦同服骈奏合体齐声进退无差若影追形梁简文帝舞赋曰酌蒲桃坐柘观命妙舞徴清弹丱  

髪初笄参差俱集信身轻而钗重亦腰羸而带急响玉砌而迟前度金扉而斜入似断霞之照彩若飞鸾之相及既相看而绵视亦含姿而俱立于是徐鸣娇节薄动轻金奏巴渝之丽曲唱碣石之清音扇才移而动步鞞轻宣而遂吟尔乃优游容与顾盼徘徊强纡顔而未笑乍杂怨而成猜或低昂而失侣乃归飞而相附或前异而始同乍初离而后赴不迟不疾若轻若重盼鼓微吟回巾自拥髪乱难持簪低易捧牵情恃恩懐娇妬宠陈顾野王舞影赋曰燿金波兮绣户列银烛兮兰房出妙舞于仙殿唱雅韵于清商顿珠履于琼簟影娇态于雕梁图长袖于粉壁写纎腰于华堂萦纡双转芬馥一房只鸾于合镜似双鸳之共翔愁冬宵之尚短欣此乐之方长　谢偃观舞赋曰罗荐周设黼帐髙舒雾凝珠网风清玉除烟浮晖于缇幕烛笼光于绮疏尔乃咀清哇扬激徴金石奏丝桐理竒调间发新声互起促宴洽而忘疲欢情畅而未已于是燕余齐列绛树分行曵绡裾兮拖瑶佩簪羽钗兮珥鸣珰擢纎腰之孤立若卷旌之未扬纡移袂而将举似惊鸿之欲翔退不失伦进不逾曲流而不滞急而不促弦无差袖声必应足香散飞巾光流转玉若乃巴姬并进郑女俱前对席齐举分庭共旋乍差池以燕接又防沓而凫连止有余态动无遗妍似两艳之同发双花之偶然进止合度俯仰如一节缓则顾迟唱逺则回疾殊姿异制不可殚悉若夫金翠的皪缃绮参差方趋应矩圆步中规飞雪落頽云垂舒飞霞曵清汉屈若垂栁萦华池既而曲变终雅奏阕清角止流商絶顿华履以自持整文袿而竚节始绰约而回步乃迁延而就列　增唐平列舞赋曰燕姬抚琴秦女吹笙楚妃歌防露之曲陈后唱结风之声则有楚媛巴儿齐童郑女蹑淩波之缓步曵飞蝉之薄缕掩长袖以徐吟顿纎腰而起舞低凤鬟于绮席听鸾歌于促柱烛若芙蕖折波而涌出婉若鸿鹄淩云而欲举其为体也似流风回雪而相应其为势也似野鹤山鸡而对镜总众丽以为资集羣眸而动咏观其蹑影赴节体若摧折将欲来而不进既似去而复辍乃其指顾彷徨神气激昂作之者不知其所观之者恍若有亡又开元字舞赋曰雷转风旋应鼍鼓以赴节鸾回鹤  

举循鸟迹以成文周瑜之顾不作苍颉之字爰分竦万方之壮观邈千古之未闻其渐也左之右之以引以翼整神容而裔裔被威仪而抑抑烟霏桃李对玉顔而共春日照晴霓间罗衣而一色雾縠从风宛若惊鸿匿迹于徃来之际更衣于倏忽之中始纡朱而曵紫旋布緑而攅红傅仲之词徒欲歌其俯仰离娄之目曾未识其变通懿夫乍续乍絶将超复发启皓齿以吟风腾星眸而吐月揺动赴度或乱止以成行指顾应声乃徐行而顺节　又两阶舞干羽赋曰日丽黄道帝临丹墀鼓灵鼍兮旂翠凤登舞童而诏乐师两阶俨然而八佾舞之顾步而动兮成文在兹肃穆壮成舒迟静谧周旋乎东向西向行列乎左墄右墄然后叶顺气继和声骛精而白日重贯造物而鸿炉再成　张存则舞中成八卦赋曰体利贞而疾徐有度法行健而循环不穷数行而刚柔匪杂缀短而明德将融初配六以回旋状马行于北及变三而成列知龙化其中信乾坤之简易应金石之变通于是步日而前因风而举乗飘飏而婆娑杂沓映照烛而长短合序既顺之而不却亦明之而有所则离巽之不差岂进退之无旅则有应水之理象木之规叠若奔溜散如繁丝五色相宣谓神初负八音咸奏知灵凤来仪震也坎也何斯违斯既以恱随企其遵令象山而乍结乍凝依泽而若游若泳状巍巍之徳仰之弥髙节荡荡之音于斯为盛是知艮兊之为美故必随而不竞是故圣人穷乐之变作舞惟新惟知来而藏徃故有要而有伦非干戚之前设若钧天之所陈至若卿云共临瑞日同霁乍离乍合若翔若滞随方辩色非前代之旧章应节成文实我唐之新制　卢肇湖南观双柘枝舞赋曰佳人乃整金蝉玉燕袭舞衫突舞弁珠彩荧煌钤光转外宝带以连玉中丹裾而叠蒨则有鞶鉴逶迤琼瑰四垂鞾瑞锦以云匝袍蹙金而雁欹将翺将翔惟鸳惟鸯稍随缓节步出东厢始再拜以离立俄侧身而相望突如其来翼尔而进每当节而必改乍惨舒而复振惊顾兮若严进退兮若愼或迎兮如流即避兮如恡傍睨兮如慵俛视兮如引缥缈兮翔风婉转兮游龙相迩兮如借相逺兮如谢忽抗足而相跐复和容而若谢势虽窘于趋速态终守乎闲暇轻攅翠娥稍拂香汗蹔尔安逸复骋陵乱抽轧轧于蕙心耀纎纎之玉腕踌躇旷望若恋虞以南驰俯偻回旋非为刘而左袒拾华衽以双举露轻裾之一半花灼灼鼓逢逢来复来兮飞燕去复去兮惊鸿善睐睢盱偃师之招周妓轻躯动荡蔡姬之詟齐公既多妙以多能亦再羞而再顾鼓絶而曲既终倏云朝而雨暮　又鸜鹆舞赋曰谢尚以小节不拘曲艺可俯顾狎鸳鸯之侣因为鸜鹆之舞伊昔王导延为上賔陪谒者譲登之处遇羣贤式燕之晨导曰久慕德音众皆倾想公乃正色洋洋若欲飞翔避席俯伛抠衣颉颃宛修襟而乍疑雌伏赴繁节而忽若鹰由是见多能之妙出万舞之傍若乃三叹未终五音铿作颔若燕而蹙顿德如毛而矍铄众客振衣而跂望满堂击节而称乐且喤喤之奏未终而泄泄之容自若　钱起千秋节勤政楼下观舞马赋曰陈金石俨簪裾广塲天近彩仗晴初有騢有驈有驔有鱼云聚日下花明露余忽兮龙踞愕尔鸿翻顿缨而电落朱鬛骧首而星流白顚动容合雅度曲遗妍尽庶能于意外期一顾于君前  

## 御定渊鉴类函卷一百八十七

乐部四【`女乐　淫乐　倡乐杂戏　四裔乐`】  

女乐  

增诗曰窈窕淑女钟鼓乐之【`隋髙祖尝谓羣臣曰自古天子有女乐乎杨素以莫知所出遂言无房晖逺进曰臣闻窈窕淑女钟鼔乐之此即王者房中之乐着于雅颂不得言无髙祖大恱`】新罗传贞观五年献女乐二太宗曰比林邑献鹦防  

言思乡乞还况于人乎付使者归之　韩子曰晋献公欲伐虢乃遗之屈产之乘垂棘之璧女乐二八以荧其心乱其政　唐六典曰五品已上女乐不得过三人教坊记曰伎女入宜春院谓之内人亦曰前头人常在上前也　又曰楼下戏出队宜春院人少即以云韶添之云韶谓之宫人盖贱也非直美恶貌殊佩裾居然易辨内人带鱼宫人则否平人女以容色入内者教习琵琶三弦箜篌筝等谓搊弹家　宋俞琰席上腐谈曰向见官妓舞柘枝戴一红物体长而头尖俨如角形  

想即是今之罟姑也琐碎录云柘枝舞本北魏拓拔之名易拓为柘易拔为枝　续文献通考曰辽圣宗统和间髙丽进妓乐却之　又曰元立教坊司掌天下妓乐有驾前承应  

女乐二  

原齐归　郑赂【`论语齐人归女乐季桓子受之三日不朝孔子行　左传郑人赂晋侯以女乐二八晋侯以乐之半赐魏绛`】　吹笛　造歌【`上见下笛二　楚辞肴羞未通女乐罗陈钟按鼔造新歌`】　东舞　南歌【`上见上舞四　张衡南都赋坐南歌兮起郑舞白鹤飞兮萌曵绪`】赵舞　燕歌【`张华上已篇妙舞起齐赵悲歌出三秦魏文帝燕歌行别日何易会日难山`】  

【`川悠逺浮漫漫鬰陶思君未敢言寄声浮云徃不还`】　清歌　妙舞【`晋夏统别传曰统从父家女巫章丹陈珠二人妍姿洽媚清歌妙舞状若飞仙`】　遗戎王　奏铜雀【`墨子秦缪公之时戎强缪公遗之女乐二八戎王大喜数饮宴日夜不休左右有言秦防至者因弯弓而射之秦防果至戎王醉而卧于尊下卒生缚之　下见上吊四`】　列马融　赐夏侯【`后汉马融常坐髙堂施绛帐前授生徒后列女乐　夏侯惇从征孙权还赐妓乐名倡`】　东山妓　西巴唱【`郭子云谢公在东山畜妓每游山常以妓乐相随简文曰安石必出与人同乐亦不得不与人同忧　张华轻薄篇美女兴齐赵妍唱出西巴一顾城国倾千金宁足多`】　蔡谟去　杨阜出【`世说王导作女伎蔡谟在坐不悦而去导知之亦不止　魏志杨阜为武都太守会马超来防曹洪御之超退洪置酒大会令女伎着罗縠衣蹋鼔一座皆笑杨阜厉声责洪曰男女有别云云遂奋衣出洪立罢女乐请阜还一座肃然惮之`】　襄国伎女　碧玉名倡【`刘劭赵都赋中山名倡襄国妓女　乐府歌名倡刘碧玉`】　张禹丝竹　石崇金翠【`张禹奢淫后堂理丝竹石崇后房数百皆曵纨绣珥金翠丝竹尽时之妙`】　田蚡后房　司马伎堂【`汉田蚡前堂罗钟鼔立曲防后房妇女以百数　俗说司马郎君时贵好作伎堂然香烟熏之屋为之黑`】　秦穆遗戎而由余去　齐人归鲁而孔子行　增抛毬　执扇【`续文献通考宋女弟子队凡一百五十三　其三曰抛毬乐队衣四色绣罗寛衫系银带捧绣毬　元史夀星队第九队妇女三十人冠玉女冠翠花钿服黄销金寛袖衣加云肩霞绶玉佩各执防毛日月扇舞`】　清怨　搊弹【`文献通考唐宣宗音律特妙每将锡宴必裁新曲俾禁中女伶衣珠翠缇绣分行列队连袂而歌其声清怨不人间　下教坊记详一`】　带鱼　赏卵【`上教坊记详一　孔帖郭元振落梅妆阁有婢数十人客至则拖鸳鸯缬裙供一曲终则赏糖鸡卵明其声也宴罢防九和握香`】　紫云　仙鵞【`宋洪遂侍儿小名录崔紫云兵部李尚书乐妓李公尹东洛时家妓盛列诸府有宴台官不与杜牧时为分司御史遇公有宴故留南行一位待之为访诸妓倂归北行三重而坐宴将醉牧轻而来连饮三觥顾北行回顾主人曰尝闻有能篇咏紫云者今日方知名不虚得倘垂一惠无以加焉诸妓皆回头掩笑杜作诗曰华堂今日绮筵开谁唤分司御史来忽发狂言惊满座两行红粉一时回遂升车亸鞚而归李公寻以紫云赠之　又曰唐监察御史清河张佶侍儿仙鵞能歌舞解书翰佶常出使以仙鵞充使典`】　内人长入【`上详一　教坊记诸家散乐以常在至尊左右为长入`】　贾曾谏　昭逹设【`孔帖贾曾为太子舍人太子数遣使采女乐就率更寺隶习曾谏止　陈书章昭达每饮会必盛设女伎音律姿态并一时之妙虽临敌弗之废也`】　献八人　赐二部【`孔帖韩全义其子献女乐八人帝不纳曰我方以俭治天下恶用是为　又曰河间元王孝恭赐女乐二部后房歌舞伎百余`】　前头人　女弟子【`上教坊记详一　文献通考宋有女弟子队`】　右善歌　左工舞【`教坊记西京右教坊在光宅坊左教坊在延政坊右多善歌左多工舞盖相因习`】　宜春院彩云仙【`上详一　文献通考宋女弟子队第九队曰彩云仙队`】　开元献　统  

和进【`玉海唐古勒敦传开元中王吉哩帕尔献女乐　下辽圣宗详前一`】　逺望云　近视雪【`晋夏统别传西施之孙郑袖之子携手交舞流盼颉颃赴急而折倒应缓节以相羊逺望而云近视而雪舒红顔而微笑启朱唇而扬声`】　遥集愿赐　杨素无言【`上详见笛二　下详前一`】　贞元遣归　乾道不用【`上详一　文献通考宋乾道后不置教坊`】　玉堂毕奏　髙阁罗陈【`筼谷笔谈元姚燧为承防一日玉堂宴集声伎毕奏有眞眞者操南音公疑而问之泣对曰妾建宁人西山之苖裔也父司筦库于济宁坐盗用官财卖妾以偿遂流落倡家公悯之遣使白丞相三宝努为落籍且谓翰林属官王棣曰汝无妻以此女配汝吾即其父也赀妆皆出于公棣后官至翰林待制　邺中记石虎大会礼乐既陈于阁上作女妓数百衣皆络以珠玑`】　乐则备于伶人　礼可嫔于君子　二肆未陈于缩霤　一部且列于西房【`并唐李仲云四品女乐判`】  

女乐三  

原诗宋孝武帝夜听妓诗曰寒夜起声管促席引灵寄深心属悲弦逺情逐流吹劳衿凭若辰谁谓懐忘易梁简文帝听夜妓诗曰合欢蠲忿叶萱草忘忧条何如明月夜流风拂舞腰朱唇随吹尽玉钏逐弦摇留宾惜残弄负态动余娇　元帝春夜看妓诗曰蛾月渐成光燕姬戏小堂胡舞开春阁铃盘出步廊起龙调节奏却凤防笙簧树交临舞席荷生夹妓航竹密无分影花疎有异香举杯聊转笑【`一作促杯特笑语`】欢兹乐未央　又和林下作妓应令诗曰日斜下北阁髙宴出南荣歌清随涧响舞影向池生轻花乱粉色风篠杂弦声独念阳台下愿待洛川笙　昭明太子林下作妓诗曰炎光向夕敛徙宴临前池泉将影相得花与面相宜箎声如鸟哢舞袖写风枝欢乐不知醉千秋长若斯　何逊咏妓诗曰管随罗荐合惊雪袖迟逐唱回纎手听曲动蛾睂凝情眄堕珥微睇记含辞日暮留佳客相看爱此时　沈约乐将殚恩未已应诏诗曰凄锵笙管遒参差舞行乱轻肩既屡举长巾亦徐换云垂宝花轻妆染微汗羣臣醉又饱圣恩犹未半　刘孝绰同武陵王看妓诗曰燕姬奏妙舞郑女发清歌回羞出曼脸送态表嚬蛾宁殊遇行雨讵减见淩波想君愁日落应羡鲁阳戈　后梁沈君攸待夜出妓诗曰帘间月色度烛定妓成行回身钏玉动顿履佩珠鸣低衫拂鬟影举扇起歌声匣中曲犹奏掌上体应轻　陈李元操詶萧侍中春园听妓诗曰微雨散芳菲中园照落晖红树揺歌扇緑珠飘舞衣繁弦调对酒杂引动思归愁人当此夕羞见落花飞陈子良赋得妓诗曰金谷多欢宴嘉丽尽芳菲流云  

席上转回雪掌中飞明月临歌扇行云接舞衣何必桃将李别有代春晖　刘删侯司空第山园咏妓诗曰石家金谷妓妆罢出兰闺看花争欲笑闻瑟似能啼山边歌落日池上舞前溪将人当桃李无处不成蹊　隂铿侯司空第山园咏妓诗曰佳人徧绮席妙曲动鹍弦楼似阳台上池如洛水边莺啼歌扇后花落舞衫前翠栁将斜日俱照晩妆鲜　萧琳隔壁听妓诗曰徒闻弦管切不见舞腰回唯有歌梁共尘飞一半来　隋卢思道夜闻邻妓诗曰娼楼对三道吹台临九重笙随山上鹤笛奏水中龙怨歌声易断妙舞态难逢谁能暂留客解佩一相从　执恭和平凉公观赵郡王妓诗曰小堂罗荐陈妙妓命燕秦蛾睂疑假黛红脸自含春合舞俱回雪分歌共落尘齐竽不可厠空愿上龙津　江总和衡阳殿下髙楼看妓诗曰起楼侵碧汉初日照红妆弦心艳卓女曲误动周郎并歌时转黛息舞暂分香挂缨银烛下莫笑玉钗长　虞茂衡阳王斋阁奏妓诗曰金沟低御道玉管正吟风拾翠天津上回鸾鸟路中镜前看月近歌处觉尘空今宵织女见言是望仙宫　释法宣和赵郡王观妓应教诗曰桂山留上客兰室命婬妖城中画睂黛宫内束纎腰舞袖风前举歌声扇后骄周郎不相顾今日管弦调　北周庾信看妓诗曰緑珠歌扇薄飞燕舞衫长琴曲随流水箫声逐凤凰细缕纒钟格圆花钉鼓牀悬知曲不误无事顾周郎　又看妓诗曰长思浣纱石空忆捣衣砧临卬若有便为说解琴心北齐萧放冬夜对妓诗曰佳丽尽时年合瞑不能眠  

银龙衔烛烬金凤起炉烟吹箎先弄曲调筝更撮弦歌还团扇后舞出妓行前絶代终难及谁复数神仙　唐王勣咏妓诗曰妖姬饰靓妆窈窕出兰房日照当轩影风吹满路香早时歌扇薄今日舞衫长不应令曲误持此试周郎　增唐卢照邻益州城西观妓诗曰落日明歌席行云逐舞人江前飞暮雨梁上下轻尘冶服看疑画妆台望似春髙车勿遽返长袖欲相亲　又辛法司宅观妓曰南国佳人至北堂罗荐开长裠随凤管促柱送鸾杯云光身后落雪态掌中回到愁金谷晩不怪玉山颓　张谔观妓咏和舞诗曰半额画双蛾盈盈烛下歌玉杯寒意少金屋夜情多香艳王分帖裙娇勅赐罗平阳莫相妬唤出不如他　万楚五日观妓诗曰西施谩道浣春纱碧玉今时鬭丽华睂黛夺将萱草色红裙妬杀石榴花新歌一曲令人艳醉舞双眸敛斜谁道五丝能续命却令今日死君家　李白在水军宴韦司马楼船观妓诗曰揺曵帆在空清流顺归风诗因鼓吹发酒为劒歌雄对舞青楼妓双鬟白玉童行云且莫去留醉楚王宫　又邯郸南亭观妓诗曰歌妓燕赵儿魏姝弄鸣丝粉艳烁月彩舞衫拂花枝把酒顾美人请歌邯郸词清筝何缭绕度曲緑云垂平原君安在科斗生古池座客三千人于今知有谁我辈不作乐但为后代悲　又携妓登梁王栖霞山盖氏桃园中诗曰碧草已满地柳与梅争春谢公自有东山妓金屏笑坐如花人今日非昨日明日还复来白髪对緑酒强歌心自摧君不见梁王池上月昔照梁王樽酒中梁王已去明月在黄鹂愁醉啼春风分明感激眼前事莫惜醉卧桃园中又出妓金陵子呈卢六诗曰安石东山三十春傲然  

携妓出风尘楼中见我金陵子何似阳台云雨人　又曰南国新丰酒东山小妓歌对君君不乐花月奈愁何常非月咏谈容娘诗曰举手整花钿翻身舞锦筵马  

围行处匝人簇看塲圆歌索齐声和情教细语传不知心大小容得许多怜　崔颢岐王席观妓诗曰二月春来半王家日渐长柳垂金屋暖花发玉楼香拂匣先临镜调笙更炙簧长将歌舞态只拟奉君王　刘长卿陪辛大夫西亭宴观妓诗曰歌舞怜迟日旌麾映早春莺窥陇西将花对洛阳人醉罢知何事恩深恋此身任他行雨去归路裛轻尘　张谓扬州雨中张十七宅观妓诗曰夜色带春烟灯花拂更然残妆添石黛艳舞落金钿掩笑频欹扇迎歌乍动弦不知巫峡雨何事海西边张祜周贠外出双舞柘枝妓诗曰画鼓拖环锦臂攘  

小娥双换舞衣裳金丝簇雾红衫薄银蔓垂花紫带长鸾影乍回头并举凤声初歇翅齐张一时折腕招残拍斜敛轻身拜玉郎　元袁易戏调月心诗曰扣门载酒可容来懐抱相看得好开只恐彭宣惊女乐后堂丝竹一时回  

增赋唐吕温齐人归女乐赋曰齐人归鲁倾城八人瑰艳絶代绮罗娇春洞横波于慢脸回流风于嫋身盖以仲尼定礼乐制君臣故遏云与回雪实内图而外亲鲁君臣果不端操迷不先觉于是考雷鼓黕云幄结齐鲁之欢受郑卫之乐  

淫乐一  

增乐记曰宋音燕女溺志卫音趋数烦志齐音傲僻骄志郑音好滥淫志此四者皆淫于色而害于德是以祭祀不用也　左传曰烦手淫声慆堙心耳乃忘和平谓之郑声　五经通义曰郑国有溱洧之水男女会聚讴歌相感今郑诗二十一篇说妇人者十九故郑声淫也国语曰平公既作新声【`新声师防所听者也`】师旷曰公室其将  

卑乎君之萌兆衰矣　淮南子曰扬郑衞之浩乐结激楚之遗风此齐人之所以淫佚流湎也　唐俗部乐二十八调七宫七商七角七羽皆从浊至清迭更其声下则益浊上则益清慢者过节急者流荡　宋中兴四朝乐志叙曰国朝初置教坊得江南乐已汰其坐部不用承平因旧典创新声转加流丽政和间诏以大晟乐颁之教坊乐府奏言乐之诸宫调多不正皆俚俗所传及命刘昺辑燕乐新书亦惟以八十四调为宗非复雅音而曲燕眤狎至有援君臣相恱之说以借口者末俗渐靡之弊愈不容言矣　续文献通考宋元以来教坊之乐有院本有杂剧有爨弄有女舞淫声竒器备矣  

淫乐二  

原好俗　听新【`孟子庄暴见齐王曰寡人非能好先王之乐直好世俗之乐耳　礼记魏文侯曰听郑卫之音则不知倦详乐总载`】　乱雅　害德【`论语恶郑声之乱雅乐　下乐记详前一`】郑淫　宋溺【`上五经通义详一　下详一`】　楚巫　齐傲【`吕氏春秋楚之`】  

【`哀也作为巫音髙诱注曰男曰觋女曰巫　下详一`】　流郑　激楚【`桓谭新论夫不剪之屋不如阿房之宫不琢之椽不如磨砻之桷酒不如苍梧之醇椌揭不如流郑之乐　下淮南子详一`】　桑间　北里【`礼桑间濮上亡国之音也　古艳曲有北里靡靡激楚结风之曲`】　正容骋伎【`崔琦七蠲伎人正容就列从行三声二变激楚溢商　张衡西京赋秘舞更奏妙材骋伎妖蛊艳夫夏姬美声畅于虞氏始徐进而羸形似不任乎罗绮嚼清商而却转增婵姢以跐豸`】　声淫则放乐胜则流【`乐之失奢声淫则放又放郑声　乐记流放也`】　书称罔淫　礼  

云无赦【`书罔淫于乐　礼作淫声以疑众杀无赦`】　闻既异于在齐　声宜从于放郑　奸声乱色不留聪明　淫乐慝礼不接心术　魏侯之听郑声恱而无倦　桓子之受齐乐荒而不明　增吴趋　楚舞【`宋畧周道衰微失其序次先之以怨怒后之以哀思獶杂子女荡恱淫心充庭广奏则以鱼龙靡曼为瓌玮会同享观则以吴趋楚舞为妖妍`】　污惑　妖妍【`唐元结箧中集序与歌儿舞女生污惑之声于私室　下详楚舞注`】　至音　邪郑【`吕氏春秋楚之衰也作为至音髙诱注曰男曰鸡女曰至　宋书元徽五年太乐邪郑共千有余人`】　按舞借襦【`续文献通考元顺帝选宫女一十六人按舞名天魔舞　孔帖唐孙伏伽言近太常假民裾五百称以衣妓工待武游戏臣以为非诒子孙之谋`】　咸萃　在奏【`隋书隋文帝时括天下周齐梁陈乐家子弟皆为乐户是后异伎淫声咸萃乐府皆置博士弟子　唐韦述加笾议韶濩可息而箜篌笙笛皆在奏矣或兴于近代或出于蕃裔入耳之娱则本无象`】　王曾对　廷珪戒【`文献通考宋仁宗尝问辅臣以今古乐之异同王曽对曰古乐用于天地宗庙社稷山川神今乐不然徒娱人耳目荡人心志　又曰唐元宗选乐工数百人自教法曲于棃园谓之皇帝棃园弟子又教宫女使习之伎女置宜春院给赐其家礼部侍郎张廷珪上疏深以郑声为戒`】　贞元增　承安减【`续文献通考金贞元中增置教坊人数　又承安中减教坊长行五十人渤海教坊长行三十人`】　教坊二千　棃园三百【`陈氏乐书唐全盛时内外教坊近及二千员棃园三百员`】　玩心储神　连日抵暮【`宋胡致堂曰唐宗置教坊盛选宫女以实之玩心储神　文献通考唐宣宗裁新曲数十徃徃流传民间锡宴宰辅百辟至于连日抵暮是不知诗人在宗载考之意也`】　闻鸡制曲　获鵞奏乐【`又曰宋太宗时殿前都虞候崔翰常侍大宴闻鸡唱因问伶官蔚茂多曰此可被管乎茂多因依其声制曲曰鸡叫子续文献通考辽春飞放杏埚皇帝射获头鵞荐庙宴饮乐工数十余人执小乐器侑酒`】　俚俗所传　哀声为伪【`上详一　续文献通考唐裴耀卿守宣州燕饮歌南陔六诗听者感泣盖借俗乐哀声以为伪尔`】　非复雅音　更为艳词【`上详一　续文献通考大抵俗部诸曲悉源于雅乐后失其传而更为妖声艳词耳`】　异曲新声　匪韶匪夏【`孔帖唐武平一上书异曲新声哀思淫溺　又曰孙伏伽上言今散伎者匪韶匪夏请并废之以复雅正`】　均调间防乐之声　音器袭兹之陋【`陈氏乐书`】  

倡优一  

增史记曰秦昭王临朝叹息应侯进曰臣闻主忧臣辱主辱臣死今王中朝而忧臣敢请其罪王曰吾闻楚之铁劒利而倡优拙夫铁劒利则士勇倡优拙则思虑逺夫以逺思虑而御勇士恐楚国之图秦也　春秋元命苞曰翼星主南宫之羽仪文物声明之所丰茂为天倡先王以宾于四门而列天庭之卫主俳倡近太微而尊文献通考曰唐宗以太常礼乐之司不应典倡优  

杂伎乃更置左右教坊以教俗乐　陈氏乐书曰宋朝优伶常舞大曲惟一工独进但以手袖为容蹋足为节其妙串者虽风旋鸟骞不逾其速矣　续文献通考曰辽之散乐俳优歌舞杂进徃徃有汉乐府之遗声因晋天福三年遣刘煦以伶官来归遂有此乐　金熙宗皇统中宰臣奏自古并无伶人赴朝参之例所有教坊人贠宜听候宣唤不合同百僚赴起居从之  

倡优二  

原翼主　鱓先【`上春秋元命苞详一下见上乐总二`】　鲁幕　秦帷【`谷梁传定公十一年夹谷会齐人使优施舞于鲁君之幕下孔子曰笑君者罪当死使司马行法焉　刘向说苑秦始皇既兼天下兴骊山之役锢三泉之底关中建离宫四百所皆有钟磬帷帐妇人优倡`】　歌容舞态【`汉书哀有哭踊之节乐有歌舞之容正人足以副其成邪人足以防其失　边让章华赋舞无常态鼓无定节寻声响应修短靡跌`】　倡着假面　士观释甲【`汉哀帝诏冬至夏至置酒陈前殿房中不应经法常从象倡三十人常从象四人皆郑声可罢注象译人也若今戏假师子着假面也陈氏鲍氏之圉人为优士皆释甲饮酒且观优至鱼里`】　名倡秘舞　材童妙妓【`王粲七释邯郸材女三齐巧士名倡秘舞承闲并理傅元西都赋乃有材童妙妓都卢迅足縁修竿而上下形既变而景属忽垂身而倒絶若将堕而复续`】　笑言合道　应节有方【`史记优防者秦倡侏儒也善为笑言然合于大道秦始皇时置酒而天雨陛楯皆沾寒优防见而哀之谓之曰汝欲休乎陛楯者皆曰幸甚优防曰我即呼汝汝疾应曰诺居有顷殿上上寿呼万岁优防临槛大呼曰陛楯郎郎曰诺优防曰汝虽长何益幸两立我虽短也幸休居于是始皇使陛楯者得半相代始皇尝议欲大苑囿东至函谷关西至雍陈仓优防曰善多纵禽兽于其中寇从东方来令麋鹿触之足矣始皇以故辍之二世立又欲漆其城优防曰善主上虽无言臣固将请之漆城虽于百姓愁费然佳哉漆城荡荡冦来不能上即欲就之易为漆耳顾难为防室于是二世笑之以其故止　崔琦七蠲小语大笑应节有方众戏并进耀目绕梁`】　增参军　假妇【`文献通考后汉馆陶令石聘有赃犯和帝惜其材免罪每遇宴乐即令衣白夹衫命优伶弄辱之谓之参军所以诚也　又曰唐大中以来孙干饭刘璃瓶郭外春孙有态善为此戏僖宗幸蜀时戏中有刘眞者尤能之后随车驾入都籍于教坊`】　谐臣　顐官【`唐元结时议谐臣顐官怡愉天顔一作谐臣戏官`】　崖公　蚬□【`教坊记诸家散乐呼天子为崖公以欢喜为蚬□`】尉长安　授长史【`孔帖唐李栖筠华原尉侯莫陈怤以优补长安尉当参台栖筠物色`】  

【`其劳怤色动不能对乃自言为徐浩杜济薛邕所引非眞优也　又曰乐工尉迟璋授光州长史窦洵封还诏书`】　禁戏帝王　不令参谒【`续文献通考金章宗明昌中禁伶人不得以厯代帝王为戏及称万岁者以不应为罪　下详前一`】　标弄百端　诙谐千言【`教坊记黄繙绰见两院人有肥大年长者即呼为屈突干阿姑随名之标弄百端　孔帖陆羽为优人作诙谐数千言`】  

倡优三  

增狎优【`左传宋华弱与乐辔少相狎长相优又相谤也注优调戏也`】　优倡起【`管子奸人在上贤者不进则侏儒优倡起而议国事`】　原侏儒戏前【`家语鲁定公与齐侯会于夹谷孔子摄相事奏宫中之乐俳优侏儒戏于前孔子趋进厯阶而上不尽一等曰匹夫荧惑诸侯者罪应诛于是斩侏儒手足异处齐侯惧有慙色`】　俳优在前【`说苑雍门周说孟尝君曰今君俳优在前謟谀侍侧`】秦王累千【`又云秦皇帝妇女连百倡优累千`】　增衞君贵优【`贾谊曰衞君贵`】  

【`优而轻大臣羣臣或谏则面而叱之`】　原安陵五千【`汉书孝惠帝葬安陵徙关东倡优五千以为陵户`】　自悔倡【`汉书枚臯自言为赋不如相如又言为赋乃俳见视如倡自悔倡也`】本以倡进【`又云汉武帝李夫人本以倡进`】　幸倡【`又云幸倡郭舍人滑稽不穷`】  

常从前殿【`汉哀帝诏详前假面注`】　倡优在侧【`曹瞒传太祖为人佻易无威重好音乐倡优在侧常以日逹夕被服轻绡身自佩小鞶囊以盛手巾细物时或冠帢帽以见宾客每与人谈论戏弄言诵尽无所隐及欢恱大笑至以头没杯中案中肴饍皆沾洿巾帻其轻易如此`】　着罗縠【`魏志曹洪令女倡着罗縠之衣`】　陈于璿房【`陆机七征施笋簴式丝竹名倡陈于璿房递响薄乎华屋`】名倡材舞【`傅元朝会赋乃有海西名倡齐束材舞手无废音足不徒跗`】　燕倡越  

舞【`袁淮招公子燕倡越舞齐商歌五色纷华曵绮罗`】　着单衣【`赵书石勒参军周延为馆陶令断官绢数百疋下狱以八议宥之后每大会使俳优着介帻黄绢单衣优问延何官在我辈中曰我本为馆陶令故入汝辈中以为笑`】　增诸王多习【`孔帖唐咸通中诸王多习音声优倡`】　大堤倡【`韩愈诗曰花艳大堤倡`】　减罢伶官【`五代史唐明宗自初即位减罢伶官`】　酒家倡【`又曰史肇妻本酒家倡`】　间以俳优【`陈氏乐书宋大宴禁坊进二种舞方半则工伎止立间以俳优`】　宴羣臣国使官【`续文献通考辽太宗天显中正月宴羣臣国使官俳优角觝为戏`】　阿丑诙谐【`明貂珰史鉴中官阿丑善诙谐于上前作院本颇有东方朔谲谏之风汪直用事势倾中外一日丑作醉人酒一人佯曰某官至如故又曰驾至亦如故又曰汪太监来矣醉者惊廹帖然旁一人曰驾至不惧而惧汪太监何也曰吾知有汪太监不知有天子时王钺陈钺媚直丑复作直持双斧趋跄而行或问故荅曰吾将兵惟仗此两钺耳问钺何名曰王钺陈钺也上微哂焉`】  

倡优四  

增诗元范梈侏儒行曰君不见东方朔长九尺余不如侏儒长三尺朝奉一囊钱夕竟饱死复何益死者不可作饥者食有余堂堂之躯天所命生之短者续则悲嗟乎世之人羡彼侏儒复何为  

杂戏一  

增乐记子夏对魏文侯曰今夫新乐进俯退俯奸声以滥溺而不止及优侏儒獶杂子女不知父子乐终不可以语不可以道古此新乐之发也　汉官典职曰正旦天子临阳德殿受朝贺作九賔乐舍利从西方来戏于殿前激水化成比目鱼跳跃潄水作雾翳日毕又化成龙八丈出水游戏耀目光又踏局屈身藏形于斗中钟鼓进唱乐毕作鱼龙曼延黄门吹三匝　列子曰宋有兰子以妖干元君以双屐长倍其身属其踁并趋驰七劒迭而跃之赐金后复有以鷰戏干元君将戮之此伎虽同而时异也　文献通考曰杂戏起于秦汉有鱼龙曼延髙絙凤凰安息五按【`并石李龙所作见邺中记`】都卢寻橦【`见西京赋`】戏车山车兴动雷【`见李尤长乐观赋`】跟挂腹旋【`见傅元西都赋`】吞刀履索吐火【`见西京赋`】激水转石潄雾扛鼎【`并见李尤长乐观赋`】象人【`西汉书韦昭曰今之假面`】怪兽舍利之戏不为不多矣然其惊俗骇观非所以善民心化民俗适以滔堙心耳归于淫荡而已续文献通考曰辽穆宗宝应中正月与羣臣为格叶  

戏　金大定中重五幸广乐园射柳其法插柳毬塲为两行皇太子亲王百官当射者以尊卑序各以帕识其枝去地约数寸削其皮而白之先以一人驰马前导后驰马以无羽横簇箭射之既断柳又以手接而驰去者为上断而不能接者次之或断其青处及中而不能断与不能中者为负射必伐鼔以助兵气已而击毬各驰所习马持鞠杖杖长数尺其端如偃月分其众为两队共争击一毬先于毬塲南立双桓置板下开一孔为门而加网为囊能夺得鞠击入网囊者为胜或两端对立二门互相排撃各以出门为胜毬状小如拳以轻靱木枵其中而朱之皆所以习骁捷也　元驾前承应有杂戏飞竿走索踢弄藏等伎  

杂戏二  

原荡心　惑目【`作竒技淫巧以荡上心　夏统别传女巫张陈二人并有国色能絶形匿影惑人目`】　猱杂　鷰戏【`上子夏对魏文侯详前一　下列子详一`】　猨　戏车【`石虎邺中记走马或在马脇或在马头或在马尾马走如故名为猨　张衡西京赋尔乃建戏车树修防侲僮程材上下翩翻`】　角抵　縁竿【`汉武故事未央庭中设角抵戏享外国三百里内观角抵者使角力相触也其云雨雷电无异于眞画地为川聚石成山倐忽变化无所不为　西京赋都卢寻橦注云都卢山名其人善縁竿百戏`】　象人　激水【`上详一　下汉官典职详一`】　运竒　量伎【`李尤平乐观赋方曲既设秘戏运竒驰骋百马连翩九仞离合上下　汉武帝令两两相当角抵量其伎`】　六国造　正会作【`汉武故事内庭常设角抵戏角抵者六国时人所造也　石虎邺中记虎正会殿前作乐龙鱼凤皇五案之属莫不毕备`】　额上縁橦　橦头安木【`又云额上縁橦左回右转又云橦着口齿上亦如之　又云立木橦长二丈橦头安木两伎儿各坐木一头或鸟飞或倒挂又作狝防之形`】　鱼龙曼延　神歌舞【`西京赋注假作兽以戏　曹植宴乐赋`】　跳丸跃劒　植瓜种枣【`刘梁七举秦俳赵舞奋袖低仰跳丸跃劒腾虚踏空　孔炜七引摩兴云雾尽成河洛植瓜种枣立起寻尺`】　吞刀吐火飞劒舞轮【`上一见女乐二妙舞注一见本条惑目注傅元西都赋手戏絶倒凌虚寄身跳丸掷拙飞劒舞轮`】　戏索上寻　猨戏云表【`曹植宴乐赋　傅元朝会赋猨戏于云表燕跃于轻机`】　黄门武乐　后宫秘戏【`后汉祭遵为征虏将军帝幸遵飨士卒作黄门武乐良久乃罢　周仁得与后宫秘戏以垢汚无所嫌`】　画地成川　潄水集雨【`魏晋记江左有夏育扛鼎巨鼇行抃舞背舞灵岳挂树白雪画地成川之戏　晋夏统会稽人至洛上日贾充请作乡闾乐曹娥死国人作河女章伍胥戮作小海唱以足叩船引声喉转含水潄天雷雨向集众惧止之`】兴云动雷　激水转石　仙唱　竒戏　殚所未见必有可观　临迥望之广塲　呈角抵之妙戏　桓  

子受而不拜　文侯听而无倦　增拨头　瞠面【`文献通考拨头出西域父为猛兽所噬其子求兽杀之为此舞以象也　又曰唐有此戏其状以手举足加颈上时刘吃陁奴能不用手而脚自加颈`】　藏　上竿【`续文献通考元戏详一又曰縁橦之伎唐曰竿木今曰上竿`】　弄枪　飞弹【`又曰弄枪伎盖工裸带数环卷一工立数十步外连掷十余枪以度之既毕乃一卷受其枪也　又曰飞弹伎置丸于地反张其弓飞丸以射之也`】　藏挟　擎戴【`又曰藏挟幻人之术盖取物象而怀之使观者不能见其机也　又曰擎戴伎盖两伎以手相抵戴而行也`】　戏绳　衔书【`又曰即张衡所谓走索上而相逢也梁三朝伎谓之髙絙或曰戏绳今谓之踏索焉　又曰宋齐以来三朝设凤皇衔书伎是日侍中于殿前跪取其书舍人受书陞殿跪奏皆有歌词`】扪翠　抝腰【`又曰齐武帝尝遣主书董仲氏按孙兴公赋造莓苔石桥道士扪翠之状寻省`】  

【`焉　又曰抝腰伎翻折其身手足皆至于地以口衘器而复立也`】　蹵瓶　排闼【`又曰蹵瓶伎蹵其瓶使上于铁锋杖端或水精丸与瓶相值回旋而不失也　又曰唐昭宗光化中孙德昭之徒刃刘季述帝反正命乐工作樊哙排闼戏以乐焉`】　讶鼓　击壤【`遁斋闲览宋王子醇初平熙河教军士为讶鼓戏子醇与西人对阵命军士百余人为讶鼔队出军前敌见惊愕遂击破之　逸士传尧时有壤父五十人击壤于康衢艺苑击壤大戏也又曰壤以木为之前广后鋭长四尺三寸濶三寸其形如履将戏先侧一壤于三四十步外以手中壤击之中者为吉`】　格叶　击毬【`上辽事详一下金事详一`】射柳　杂旋【`上详一　文献通考杂旋伎取杂器圆旋于竿褾而不坠也`】　婆罗门窟子【`又曰唐睿宗时婆罗门献乐舞人倒行而以足舞极铦刀锋倒植于地抵目就刃以厯险`】  

【`中又于背上吹筚篥其腹上曲终而亦无伤又伏伸其手两人蹑之旋身统手百转无己　又曰窟子亦曰魁子作偶人以戏善歌舞`】　透劒门　弄木偶【`又曰汉世卷簟席以矛插其中伎儿以身投从中过之后世攅劒为门伎者裸体掷度徃复不伤　孔帖唐崔彦曾为徐州观察使桂州戌者胁粮料判官厐勋为将北还达泗口所过先遣俳儿弄木偶伺人情以防邀遏`】　絶伦筋斗　入神长竿【`教坊记上于天津桥设帐殿酺三日教坊一小儿筋斗絶伦乃衣以缯防梳洗杂于内妓中少顷縁长竿倒立寻复去手久之垂手翻身而下乐人皆舍所执宛转于地大呼万岁中使宣防云此伎尤难近方教成欲以矜异而其实小儿也　下刘晏诗详舞三注`】　迎驾奏乐　分朋击鞠【`孔帖唐咸通中诸王多习杂戏天子幸其院则奏乐续文献通考辽圣宗统和元年七月临潢尹褭衮进饮上与诸王分朋击鞠`】　戏族咸在　百弄迭作　眎仙童之霓裳　覩壮夫之角抵【`唐文粹李庾西都赋`】  

杂戏三  

原诗隋薛道衡和许给事善心戏塲转韵诗曰京洛重新年复属月轮圆雪间璧独转空里镜孤悬万方皆集会百戏尽来前临衢车不絶夹道阁相连惊鸿出洛水翔鹤下伊川艳质回风雪笙歌韵管弦佳丽俨成行相携入戏塲衣何平叔人同张子房髙髙城里髻峨峨楼上妆罗裙飞孔雀绮席垂鸳鸯日映班姬扇风飘韩夀香竟夕鱼负灯彻夜龙衔烛戏笑无穷已歌咏还相续羌笛陇头吟胡舞兹曲假面饰金银盛服揺珠玉宵深戏未防竞为人所难卧驱飞玉勒立转银鞍纵横既跃劒挥霍复跳丸抑扬百兽舞盘跚五禽戏狻猊弄班足巨象垂长鼻青羊跪复跳白马回旋忽覩罗浮起俄看郁昌至峰岭既崔嵬林丛亦青翠麋鹿下腾倚防猿或蹲跂金徒列旧刻玉律动新灰甲荑垂陌柳残花散苑梅繁星渐寥落斜月尚徘徊王孙犹劳戏公子未归来共酌琼酥酒同倾鹦鹉杯普天逢圣日兆庶喜康哉　增唐宗傀儡吟曰刻木牵丝作老翁鸡皮鹤髪与眞同须防弄罢寂无事还是人生一梦中　又观防河俗戏诗曰壮徒恒贾勇拔拒抵长河欲练英雄志须明胜负多噪齐山岌嶪气作水腾波预期年岁稔先此乐时和　张说和曰今岁好拖钩横街敞御楼长绳繋日徃贯索挽河流鬭力频催鼓争多更上筹春来百种戏天意在宜秋　柳曾险竿行曰山险惊摧辀水险能覆舟尔何平地不肯立走上百尺髙竿头我不知尔是人耶复猱耶使我为尔长叹嗟　刘言史观绳伎诗曰泰陵遗乐何最眞防绳冉冉天仙人广塲寒日风日好百夫伐鼓锦臂新银画青绡抹云髪髙处绮罗香更切重肩接立三四层着屐背行仍应节两边圆劒渐相迎侧身交部何轻盈闪然欲落却得万人肉上寒毛生危机险势无不有倒挂纤腰学垂柳下来一一芙蓉姿粉薄钿稀能转竒坐中还有沾巾者曾是先生初教时　王建寻橦歌曰人间百戏皆可学寻橦不比诸余乐重梳短髻下金钿红帽青巾各一边身轻足捷胜男子绕竿四面争先縁习多倚附欺竿滑上下蹁跹皆着袜翻身垂颈欲落地却住把腰初似歇大竿百夫擎不起袅袅半在青云里纤腰女儿不动容戴行直舞一曲终回头但觉人眼见矜难恐畏天无风险中更险何曾失山防悬头猿挂膝小垂一手当舞盘斜惨双蛾当落日斯须改变曲解新贵欲欢他平地人散时满面生顔色行步依前无气力　又秋千词曰长长丝绳紫复碧嫋嫋横枝髙百尺少年儿女重秋千盘巾结带分两边身轻裠薄易生力双手向空如鸟翼下来立定重系衣复畏斜风髙不得傍人送上那足贵终赌鸣珰鬭自起回回若与髙树齐头上宝钗从堕地眼前争胜难为休足踏平地看始愁　元吴莱椀珠伎诗曰椀珠闻自宫掖来长竿宝椀手中回日光正髙竿影直风力旋空珠势侧当时想像鼻生葱宛转向额栽芙蓉筯头交筯忽神骇矛叶舞矛忧伎穷昔人因戏存戒惧后人忘戒但戏豫汉朝索橦险还愁晋世桮柈危不寤徘徘徊徊夺目睛欹欹倾倾献玉璎滑涎器从龙堂出煇命与骨争君不见王家大娘材艺絶勤政楼前戏竿折市人欢笑便喧城惊动金吾白梃声　萨都拉秋千谣曰寒梅零落春雪洒萧娘腰瘦无一把澹黄杨柳未成隂何人已繋青骢马画楼深处迎春归秋千影里红杏肥蒙蒙花气湿人面东风吹冷轻罗衣衣上粉珠流不歇暗解翠裠花下折殷勤莫遣燕子知会向人间报风月增赋唐髙无际后庭秋千赋曰藂娇乱立以推进一态婵娟而上跻乍龙伸而蠖屈将欲上而复低擢纤手以星曵腾弱质而云齐一去一来鬭舞空之花蜨双上双下乱晴野之虹蜺　李濯内人马伎赋曰翘趾金鞍之上电去而都闲委身玉镫之旁风惊而诡谲人矜绰约之貌马走流离之血　王邕长竿赋曰玉顔直上金管相催顾影而忽升河汉低首而下指楼台整花钿以容与转罗袖而徘徊晴空乍临若虚仙之踊出片云时映若仙女之飞来初腾陵以电激倐缥缈而风旋或暂留以头挂又却倚而肩连　又内人蹋毬赋曰扬袂叠足徘徊踯躅虽进退而有据常兢兢而自勗毬体兮似珠人顔兮似玉下则雷雨之宛转上则神仙之结束无习斜流恒为正游毬不离足足不离毬　张楚金楼下观绳伎赋曰下曲如钩中平似掌初绰约而斜进竟盘姗而直上或徐或疾乍俯乍仰　金厚载都卢寻橦赋曰彼修竿兮回立天中有都卢兮身轻若风拂云端之缥缈似欲升天跨橦末之欹危若有余地徒观其逺望蹁跹轻如列仙形翻碧落足动晴烟杳杳难分宛在朝天之外亭亭回映全髙众木之顚　林滋木人赋曰原夫始自攻坚终资假手虽克己于小巧之下乃成人于大朴之后来同辟地举趾而根柢则无动必从绳结舌而语言何有　王粲吞刀吐火赋曰素刃兮倐去于手红光兮遽腾其口始蔑尔以虹藏竟防然而电走神仙不常变化多方或潄水而雾合或吐饭而蜂翔曾未若彼用解牛我则嘘防而挫锐彼皆钻燧我则鼓舌以生光  

四裔乐一  

原周礼春官鞮鞻氏掌四裔之乐与其声歌【`郑注曰东方曰昧南方曰任西方曰朱离北方曰禁`】　增又云旄人掌舞散乐裔乐【`注裔乐四裔之乐散乐野人为乐之善者`】　礼记曰昧东裔之乐任南蛮之乐又曰纳蛮裔之乐于太庙以祀周公言广鲁于天下也西南裔传汉永宁元年雍由调遣使朝贺献乐　后  

汉西南裔传永平中益州刺史朱辅上疏曰白狼王唐菆等慕化归义作诗三章有犍为郡掾田恭与之习狎颇晓其言臣今讯其风俗译其辞语遣从事史李陵与恭防送诣阙并上其乐诗昔在舜帝舞四裔之乐今之所上庶备其一帝嘉之事下史官录其歌焉　白虎通云乐元语曰受命而六乐乐先王之乐明有法与其所自作明有制兴四裔之乐明德广及之也故南裔之乐曰兜西裔之乐曰禁北裔之乐曰昧东裔之乐曰离元马贵与曰隋唐所谓燕乐西戎之乐居其大半郑夹漈以为雅颂亦自西周始凡清乐妙舞未有不自西出者八音之音以金为主五方之乐惟西是承虽曰人为亦莫非禀五行之精气而然是固一说也  

四裔乐二  

原德及　泽被【`班固东都赋四裔间奏徳广所及禁侏兜离罔不具集　五经通义舞四裔之乐明徳泽广被四表也`】　纳鲁庙　献汉庭【`上详前一　后汉书永宁元年西南裔禅国王献月乐及伶人明年元会作之于庭安帝与羣臣共观大竒之`】　狄鞮倡　扶娄伎【`司马相如上林赋俳优侏儒狄鞮之倡郭璞注曰狄鞮西方之乐名也　王子年拾遗记成王之时南垂之南有扶娄国或于掌中备百兽之乐婉转屈曲于指间人形或长数分神怪歘忽乐府传此伎末代犹学焉`】被四表　穆八荒【`上详泽被注　左思魏都赋鞮鞻所掌之音韎昧任禁之曲以娱四裔之君以穆八荒之俗`】　旄人掌　韎师教【`上详一　周礼韎师掌教韎乐祭祀则帅其属而舞之大飨亦如之注舞以东商之舞`】　一天下　娱耳目【`又郑注曰王者必作四裔之乐一天下也　司马相如上林赋俳优侏儒狄鞮之唱所以娱耳目乐心意者丽靡烂漫于前靡曼美色于后`】　奏于君会　作于帝庭【`史记鲁定公会齐景公于夹谷孔子摄相事其有司趋进曰请奏四裔乐于是旌旄羽仗矛防劒拨鼔噪而至孔子趋进厯阶而登举袂大言曰吾两君为好会裔狄之乐何为请有司却之齐侯乃麾而去　后汉陈禅为谏议大夫西南掸国献乐及幻人能吐火自支觧易牛马头大会作之于庭禅离席举手曰帝王之庭不宜作夷乐尚书陈忠劾禅诏勿`】　舍利绳上之戏　賨旅巴渝之舞【`晋乐志后汉天子受朝贺舍利从西来戏于殿前详杂戏下详舞`】　增南诏　西凉【`玉海贞元中南诏异牟寻遣使诣劒南西川节度使韦臯献裔`】  

【`中歌曲且令骠国进乐又曰周隋管杂曲数百皆西凉乐也鼓舞曲皆兹乐也`】　　舞狮蹀马【`唐景龙文馆记三年宴吐蕃使于承庆殿太常引乐人奏五方狮子六裔等舞殿中奏蹀马之戏`】踏锤　迎鼗【`文献通考渤海俗每岁时聚会作乐先命善歌舞者数辈前行士女随之更唱`】  

【`迭和回旋宛转号曰踏锤　又云扶余以腊月祭大会连日饮食歌舞名曰迎鼗`】　水曲　芝舞【`又曰宋至道中牂牁来朝令作本国歌舞一人吹笙如蚊蚋声良久十数辈连袂宛转而舞以足顿地为节询其名则曰水曲也　又曰安国其歌曲有附茎单时歌芝栖舞曲末奚舞芝栖解曲隋唐以备燕乐`】珠冒　霞膝【`玉海骠国传徳宗时献国乐曲名凡十有二乐工皆昆仑衣纬防朝霞为蔽膝初奏乐有赞者一人先导乐意其舞容随曲用人或二或三或四或六或八至十皆珠冒拜手稽首以终节`】昔昔盐　双双舞【`文献通考疎勒曲调有昔昔盐一台盐之隋唐以补燕乐部　又髙丽国乐舞者四人双双并立而舞隋唐九部乐有髙丽伎`】　圣明曲　眞人歌【`通典隋开皇中髙昌献圣明乐曲唐平髙昌尽其乐乐志后魏乐府初有北歌亦曰眞人歌`】　炖煌舞突撚乐【`续文献通考辽太宗会同三年端午日百僚暨诸国使称贺如式燕饮命回鹘炖煌二使作本国舞　又曰金太宗天会四年八月突撚取新乐`】　转写其声　三叠成字【`会要隋平林邑获扶南二人及其匏琴朴陋不可用乃以天竺乐转写其声　唐骠国传韦臯作南诏奉圣乐圣字词末皆恭揖以明奉圣每一字由三叠各为五成`】  

四裔乐三  

原诗后汉逺裔慕德歌诗曰蛮裔所处日入之部慕义向化归自明主圣德恩深与人富厚冬多霜雪夏多和雨寒温时适部人多有涉危厯险不逺万里裔俗归德心归慈母　又逺裔懐德歌诗曰荒服之外土地墝埆食肉衣皮不见盐谷吏译传风大汉安乐携负归仁长愿臣仆　增唐白居易讽谕诗曰玉螺一吹雅髻耸铜鼓千击文身踊珠缨炫转星宿揺化鬘斗薮龙蛇动增赋唐刘公舆太常观四裔乐赋曰浃洽元化沐浴圣泽鞮鞻掌其方位太常总其乐器列在天庭陈其鼓吹僸侏兜离风旋鸟翅狄鞮骋能扶娄效智  

## 御定渊鉴类函卷一百八十八

乐部五【`琴`】  

琴一  

原说文曰琴禁也　风俗通曰琴者乐之统与八音并行君子所常御也和乐作者其曲曰畅言其道畅美也忧愁作者其曲曰操言不失其操也　又曰琴者君子所常御不离于身非若钟鼓陈于宗庙列于簴县也以其大小得中而声音和大声不諠哗而流漫小声不湮灭而不闻适足以和人意气感发善心也　白虎通曰琴者禁也禁止于邪以正人心也　琴操曰琴长三尺六寸六分【`象三百六十六日`】广六寸【`象六合`】文上曰池【`池者水也`】下曰滨【`滨者服也`】前广后狭象尊卑也上圆下方法天地也五弦象五行【`风俗通曰琴长四尺五寸法四时五行七法七星`】大弦为君小弦为臣文王武王加二弦以合君臣之恩【`释智匠乐录曰文王加一武王加一今称二为文武`】　三礼图曰琴第一为宫次为商次为角次  

为羽次为征次为少宫次为少商　尔雅曰大琴谓之离【`郭璞曰大者十乐录曰大琴十二弦今无此器`】　梁元帝纂要曰古琴名有清角【`黄帝之琴`】鸣廉修况篮胁号钟自鸣空中【`号钟齐桓公琴`】绕梁【`楚庄王琴`】緑绮【`司马相如琴`】焦尾【`蔡邕琴`】凤皇【`赵飞燕琴`】古之善鼓琴者有瓠巴师文师襄【`并见列子`】成连伯牙方子春钟子期汉有渤海赵定梁国龙德琴操曰古琴曲有诗歌五曲一曰鹿鸣二曰伐檀三曰驺虞四曰鹊巢五曰白驹又有十二操一曰将归操【`孔子之赵闻杀窦鸣犊而作`】二曰猗兰操【`孔子作伤不逢时也`】三曰山操【`季桓子受齐女乐孔子欲谏不得作曲喻季氏若山之蔽鲁`】四曰越裳操【`周公所作`】五曰拘幽操【`文王拘于羑里作此曲`】六曰岐山操【`周人为太王作`】七曰履霜操【`尹吉甫子伯竒无罪见逐自伤作此`】八曰朝飞操【`牧犊子所作牧犊子七十无妻见雉朝飞感而作此`】九曰别鹤操【`商陵牧子所作娶妻五年无子父母欲为改娶其妻闻之中夜悲啸牧子感之作此曲`】十曰残形操【`曾子所作曾子梦一狸不见其首而作此`】十一曰水仙操【`伯牙所作`】十二曰怀陵操【`伯牙所作`】又有九引一曰烈女引【`楚樊妃作`】二曰伯妃引【`鲁伯妃所作`】三曰贞女引【`鲁次室女所作`】四曰思归引【`卫女所作`】五曰霹雳引【`楚商梁所作出游九臯之泽遇风雷霹雳畏惧而归作此引`】六曰走马引【`樗里牧恭作为父报寃杀人而亡藏于山林之下有天马引之感之作此引`】七曰箜篌引【`樗里子髙所作即公无渡河曲`】八曰琴引【`秦时屠髙门作`】九曰楚引【`楚龙丘子髙所作`】又有河间杂歌二十一章琴厯曰琴曲有蔡氏五弄双凤离鸾归风送逺幽兰白雪长清短清长侧短侧清调大游小游明君胡笳广陵散白鱼叹楚妃叹风入松乌夜啼【`宋临川王义庆为江州刺史为文帝所征家人大惧妓妾夜闻乌啼忧忍而成曲`】楚明光石上流泉临汝侯子安之流渐涸双燕离阳春弄恱人弄连珠弄中挥清畅志清蟹行清看客清便僻清婉转清　增琴曲曰十小调一不换金二不换玉三峡泛吟四越溪吟五越江吟六孤猿吟七清夜吟八叶下闻蝉九三清十忘其名　陈氏乐书琴制论曰琴之为器有龙池者以龙潜于此其出则兴云雨以泽物而人君之仁如之有凤池者以南方之禽其浴则归洁其身又人君之德如之有轸池者亦曰轸柸以其急于发令切酒以成礼也池侧有鳬掌二所以防轸之动而合制也凤额下有凤嗉一所以接喉舌而申令者也琴底有凤足用黄杨木表其足色本黄也临岳若山岳峻极用枣木表其赤心也人肩者顾其臣有俯就随肩之象也凤翅者左右翼之有副贰人主之象也龙唇者声所由出也龙龈者吟所由生也龙口所以受弦而其又所以饰之也凤额所以制嗉而其臆又所以承之也总而言之琴长三尺六寸六分当期之日腹中天地二柱当心膂之任也天柱方厚七分居姑洗仲吕之界地柱方厚六分居南吕无射之界若定位小差近上则损上声近下则损下声当中心则其声品节矣然斲制之妙蜀称雷霄郭谅吴称沈镣张越霄谅清雅而沈细镣越并鸣而响亮　琴晖论曰琴之为乐弦合声以作主晖合主以配臣自临岳际下至龙口衔以夷则为中界夷则至临岳下际以仲吕为中界仲吕上至临岳下际以太簇为中界其夹钟姑洗蕤宾林钟四晖即泛调取定又以太簇翻至龙口而晖数足矣自古晖十有三其一象防盖用螺蚌为之近代用金玉瑟瑟水晶等宝未闻有弦绳之义所以示其明莹以节奢纵而已俗传晖作徽墨之徽误矣　琴势论曰古者手势所象本蔡氏五弄赵耶利所修也左大指象日右无名指象月右大指象大风右食指象青云右中指象髙山右小指象地右无名指象下水龙行者指行如之虎行者指步如之蟹行者轮指如之鸾行者转指如之轻行者泛指是也儒父吟未接覆手是也亮生啸小起手是也仙人笑下璅是也然弹琴之法必两手相附其犹双鸾对舞两凤同翔要在附弦作势而不在声外摇指赵师弹琴未有一声无法凡一弄之内清侧殊涂一句之中莫不隂阳派润至如楚明光白雪寄清调中弹楚清声易水凤归林寄清调中弹楚侧声登陇望秦寄胡笳调中弹楚侧声竹吟风哀松露寄胡笳调中弹楚清声若此之非一可谓妙矣　琴声论曰古人之论琴声有经有纬有从宫商角徴羽文武以上为经声也黄钟及大吕闰晖以上十三声为纬声也风雅声隂阳声武成声吟咏声谈话声姑息声五音声五调声长乐声胡笳声止息声吴声蜀声齐声楚声度弦摘声蹙臑抑扬调弦龊掠声长弹掉搦声楚清侧声雅质侧声鹢扶轮指声宛美清声髙望逺侧声凡此二十四声为从声也右七弦为正十三晖为副正副相应一合十三种升降同为九十一声琴含太虚一气运九十种声如此其变亦已尽矣至于取声之法又有木有泛有散有末有剔有栎有擘有绰有璅有龊有伦以总之诚去四清二变以谐音律则琴音调而天下治矣【`左指按因止打声振动左指令着面右指击隐隐如雷是木声也左徽按右手击弦泠泠然轻清是泛声也左指不按不击弦锵锵然钟铎是散声左指按右指打声抑蹙向前后令声下惆怅是散声右指向下末二三弦左指不着是末声右指向上剔一是剔声也右食指第一横方向上蹙栎二三毕举其食指合势望天是栎声也右指向上擘一是擘声也右指向下反剔一为绰声也右指搯食指第二横文上向下击下弦从寛至急可十余声为璅声也右两指各按其弦齐声打为龊声右而指伦次共一弦为伦声也`】　原毛诗曰窈窕淑女琴瑟友之　增又曰如鼓瑟琴　尚书曰搏拊琴瑟以咏祖考来格　原礼记曰拊搏玉磬揩击大琴中琴四代之乐器也　增又曰士无故不彻琴瑟　原周官曰孤竹之管云和之琴瑟冬日至于地上圆丘奏之孙竹之管空桑之琴瑟夏日至于泽中方丘奏之隂竹之管龙门之琴瑟于宗庙奏之　蔡邕月令章句曰凡弦急则清慢则浊　增史记曰邹忌见齐威王王自鼓琴忌推户而入曰善哉鼓琴也王曰子见容未察何以知善耶忌曰夫大弦浊以春温者君也小弦廉折以清者相也攫之深醳之愉者政令也均谐以鸣大小相益回邪而不相害者四时也吾是以知其善也　宋符瑞志曰麒麟游苑凤皇翔庭成王援琴而歌曰凤皇翔兮于紫庭余何德兮以感灵赖先王兮恩泽深于胥乐兮民以宁　原列子曰孔子游泰山见荣启期鹿裘带索鼓琴瑟孔子问曰先生为乐何也对曰天生万物唯人为贵吾既为人一乐也男贵女贱今既为男二乐也今有不见日月不免襁褓吾行年九十有五矣三乐也贫者士之常死者生之终居常以待终何忧哉　说苑曰雍门周以琴见孟尝君孟尝君曰先生鼓琴亦能令文悲乎周曰臣独焉能令足下悲哉所能令悲者先贵而后贱先富而后贫不若身才髙妙适遭暴乱不若处世隐絶不及四邻诎折摈厌无所告愬臣一为之征操援琴则涕零矣今若足下千乘之君广厦房下罗帷来清风鬭象棊舞郑妾丽色淫目流声娱耳水游则连方舟戴羽旗野游则驰弋猎乎平原广囿入则撞钟击鼓乎深宫之中虽有善鼔琴者则未能使足下悲也然臣所为足下悲者一也千秋万世之后宗庙必不血食髙台既已坏曲池既已渐坟墓既已下婴儿竖子樵采者踯躅其足而歌其上曰夫以孟尝君尊贵乃若是乎于是孟尝焉承脸周乃引琴而鼔之徐动宫商拂羽角成曲而歌孟尝涕泣增哀下而就曰先生之鼓琴令文若破国亡邑之人　又曰应侯与贾子坐闻鼓琴声应侯曰今日琴一何悲也贾子曰夫张急调下故使之悲耳急张者良材也调下者官卑也取夫良材而卑之官安能无悲乎应侯曰善　增淮南子曰孟春东宫御女青色采衣鼓琴瑟【`琴瑟木春木旺也`】　文中子曰文中子游汾亭坐鼓琴曲未终有舟而钓者过之曰美哉琴意伤而和怨而静在山泽而有廊庙之志非太公之都磻溪则仲尼之宅泗滨也　原扬雄琴清英曰晋王谓孙息曰子鼓琴能令寡人悲乎息曰今处髙堂宇连屋重户藿肉浆酒倡乐在前难可使悲者乃谓少失父母长无兄嫂当道独坐暮无所止于此者乃可悲耳乃援琴而鼔之晋王伤心哀涕曰何子来迟也　增孔帖曰唐杨尝言琴通黄钟姑洗无射三均侧出诸调犹萝茑附木然　陈氏乐书曰中晖第一黄钟【`按上为大吕`】二太簇【`按上为夹钟`】第三姑洗【`按上为仲吕`】第四蕤宾【`单弹之`】第五为林钟【`按上为夷则`】第六弦为南吕【`按上为无射`】第七为应钟【`按上为黄钟清`】　续文献通考曰金太庙登歌乐器一琴三琴五琴七琴九琴各二宫县乐一琴三三五七九琴各六　又曰元雅乐琴制五七九各二长三尺九寸　明陆树声清暑笔谈曰琴材以轻松脆滑谓之四善取桐木多年者本性都尽液理枯劲则声易发而清越凡木皆本实而枝干虚惟桐木枝干坚实用以制琴或谓琴木取枯朽不胜指者此不可晓　格古要论曰古琴有隂阳材盖桐木面日者为阳背日者为隂不论新旧桐木置之水上阳而浮隂面沈反覆不易阳材琴旦浊而暮清晴浊而雨清隂材琴旦清而暮浊晴清而雨浊此可验也  

琴二  

原琴操曰伏羲作琴以修身理性反其天眞也【`又按世本说文曰桓谭新论并云神农作琴二说不同`】　桓谭新论曰神农氏继庖牺而王天下上观法于天下取法于地近取诸身逺取诸物于是始削桐为琴绳丝为以通神明之德合天地之和焉　广雅曰神农氏琴长三尺六寸六分上有五曰宫商角征羽文王增二曰少宫少商　扬雄琴清英曰昔神农造琴以定神齐婬□去邪欲反天眞者也舜弹五之琴而天下治尧加二弦以合君臣之恩也又曰尹吉甫子伯竒至孝后母谮之自投江中衣荷  

带藻忽梦见水仙赐其美药唯念养亲扬声悲歌船人闻而举之吉甫闻船人之声疑似伯竒援琴作子安之操　礼记曰舜作五弦之琴以歌南风而天下治　又曰子夏既除防而见于孔子与之琴和之而不和弹之而不成声作而曰哀未忘也子张既除防而见与之琴和之而和弹之而成声作而曰先王制礼不敢不至也又曰顔渊之防馈祥肉孔子出受之入弹琴而后食  

之【`弹琴以彻哀也`】　左传曰晋侯观于军府见钟仪问其族曰伶人也与之琴操南音公曰君子也言称先职不背本也乐操土风不忘旧也　又曰初衞侯有嬖妾使师曹诲之琴师曹鞭之公怒鞭师曹三百　韩诗外传曰孔子南游适楚至于阿谷之隧有处女佩瑱而浣孔子曰彼妇人可与言矣抽琴去其轸以授子贡曰善为之辞子贡曰于此有琴而无轸愿借子以调其音妇人对曰吾野鄙之人五音不知安能调琴　列子曰瓠巴鼓琴而鸟舞鱼跃　庄子曰孔子游乎缁帷之林坐杏坛之上弟子读书孔子弦歌鼓琴奏曲未半有渔父者下船而来孔子推琴而起曰其圣人欤　吕氏春秋曰宓子贱治单父弹琴身不下堂而治　又曰伯牙鼓琴钟子期善听之方鼓琴志在太山钟子期曰善哉乎鼔琴巍巍乎如太山志在流水钟子期曰善哉乎鼓琴洋洋乎若流水钟子期死伯牙擗琴絶弦终身不复鼓琴以为世无足鼓琴者也　乐府解题曰水仙操伯牙学琴于成连先生三年不成至于精神寂寞情之专一尚未能也成连云吾师方子春今在东海中能移人情乃与伯牙俱徃至蓬莱山留宿伯牙曰子居习之吾将迎师刺船而去旬时不返伯牙近望无人但闻海水洞汨崩折之声山林窅寞羣鸟悲号舍然而叹曰先生将移我情乃援琴而歌曲终成连回刺船迎之而还伯牙遂为天下妙矣　又曰雉朝飞操者齐宣王时处士牧犊子所作也年七十无妻出薪于野见雉雌雄相随而心悲乃仰天叹曰圣王在上恩及草木鸟兽而我独以不获援琴而歌以自伤　又曰思归引衞有贤女劭王闻其贤请聘之未至王薨太子曰吾闻齐桓得衞姬霸今衞女贤者欲留之大夫曰不可若贤必不我听听亦不贤不足取太子不听遂拘留深宫思归不得归援琴而歌曲终自缢而死　十二国史曰周师经仕魏文侯善鼓琴文侯躭之起舞经怒以琴撞文侯文侯怒使人曵下殿将杀之经曰乞申一言而死文侯曰何经曰臣撞桀纣之君不撞尧舜之主文侯曰寡人过矣乃舍之悬琴于壁以为戒　史记曰驺忌以鼓琴见齐威王威王舍之右室　又曰万石君奋年十五为小吏侍髙祖髙祖与语爱其恭敬问曰若何有对曰独有母不幸失明有姊能鼓琴髙祖乃召其姊为美人以奋为中防徙其家长安中戚里　又曰司马相如素与临邛令王吉相善临邛富人卓王孙有女文君新寡好音故相如缪与令相重而以琴心挑之文君窃从户窥之心恱既罢相如乃使人重赐文君侍者通殷勤文君夜亡奔相如　列仙传曰稷丘公华山道士汉武封禅公乃冠章甫拥琴来迎　刘向别录曰雅琴之意事皆出龙德诸琴杂事中赵氏者渤海人赵定也宣帝时元康神爵间丞相奏能鼓琴者渤海赵定梁国龙徳皆召入见温室使鼓琴待诏赵定为人尚清净少言语善鼓琴时闲燕为散操多为之涕泣者　东观汉记曰上尝问宋通儒之士荐桓谭谭善鼓琴憙郑声上数听恱之间坐府遣吏召谭责问之谭叩头良久乃遣后上令谭鼓琴谭为之失次上问之言其故其后不复令谭给事中　阮籍乐论曰汉桓帝闻楚琴凄怆伤心倚户而悲慷慨长叹曰善哉为琴若此而足矣昔季流子向风而鼓琴听之者泪下　后汉书曰蔡邕字伯喈陈留人性沈审志好琴道以嘉平元年入清溪访谷先生所居山五曲上有幽居灵迹每一曲制一弄三年曲成出呈马融王允董卓等异之　华峤汉书曰初蔡邕在陈留邻人有以酒召邕者比徃而酒以酣客有弹琴于屛邕至门潜听之曰以乐召我而有杀心何也遂反将命者告主人以蔡君至门而去邕素为乡所宗主人遂自追问其故邕具以告莫不怃然弹琴者曰我向见螳蜋方向鸣蝉蝉将去而未飞螳蜋为之一前一却吾心耸然惟恐螳蜋之失蝉也此岂为杀心而形于声者乎邕笑曰此足以当之矣　江表传曰顾雍从蔡邕学琴邕异之曰卿必成名故以名与卿　搜神记曰吴人有烧桐以爨者蔡邕闻其爆声曰此良桐也因请之削以为琴而烧不尽因名焦尾琴有殊声焉　蔡琰别传曰琰字文姬蔡邕之女年六岁夜鼓琴断琰曰第二邕故断一而问之琰曰第四弦邕曰偶得之矣琰曰吴札观风知兴亡之国师旷吹律识南风之不竞由此观之何不知也　马明生别传曰明生随神女入石室金牀玉几琴一五音并奏　晋书曰王敬伯会稽余姚人洲渚中升亭而宿是夜月华露轻敬伯鼓琴感刘惠明亡女之灵告敬伯就体如平生从婢二人敬伯抚琴而歌曰低露下深幕垂月照孤琴空兹益宵泪谁怜此夜心女乃和之曰歌婉转情复哀愿为烟与雾氤氲同共怀　又曰阮瞻善弹琴人闻其能多徃求听不问贵贱长防皆为弹之神气冲和不知向人所在内兄潘岳每令鼓琴终日达夜无忤色　晋中兴书曰戴逵字安道少有文艺善鼓琴太宰武陵王晞闻其能琴使人召焉逵对使者前打破琴曰戴安道不能为王门伶人　孙登别传曰孙登字公和汲郡人清静无为好读易弹琴頽然自得覩其风神若游六合之外者当魏末居北山中以石窟为宇编草自覆阮嗣宗见登被髪端坐岩下遥见鼓琴嗣宗自下趋进莫得与言嗣宗乃长啸与琴音谐和登因啸和之妙响动林壑　文士传曰嵇康临死顔色不变谓其兄曰向以琴来否兄曰已至康取调之为太平引曲成叹息曰太平引絶于今日耶　语林曰嵇中散夜灯火下弹琴有一人面甚小斯须转大遂长丈余黑单衣草带嵇视之既熟乃吹火灭曰耻与魑魅争光世说曰晋戴颙字仲若父逵髙尚不仕颙年十六遭  

忧不忍传父之琴与兄勃各造新弄勃五部颙十五部又制长弄一部并传于世　又曰会稽贺思令善弹琴常夜在月中坐临风鸣弦忽有一人形貌甚伟着械有惨色在中庭称善便与共语自云是嵇中散谓贺云卿手下极快但仿古法未备因授以广陵散遂传之于今不絶　又曰会稽有防风屡见城邑常跂雷门上脚垂至地晋横阳令贺韬义鼓琴防风闻琴声在贺中庭舞　幽明录曰刘宗善琴忽得困病许逊曰近蒋家女相录在山石间专使弹琴作乐恐欲致灾也宗曰吾尝梦见女子将吾宴戏恐必不免逊笑曰蒋姑相爱重恐不能相放耳以为诔之今去当无患也宗渐瘥　沈约宋书曰萧思话领左衞将军尝从太祖登钟山北岭中道有盘石清泉上使于石上弹琴因赐以银酒钟谓曰相赏有松石间意　又曰衡阳王义季镇京口长史张劭与戴颙姻通迎来止黄鹄山林涧甚美颙憇于涧义季亟从之游颙衣野服为义季鼓琴并新声变曲皆与世异也　又曰衡阳王义季镇京口戴颙为义季鼓琴并新声曲其三调游弦广陵止息之流皆与世异太祖每欲见之尝谓黄门侍郎张敷曰当防戴公山也以其好音长给正声伎一部颙荅何当白鹄二声以为一调号为清旷　萧子显齐书曰王仲雄善弹琴当时妙絶江左有蔡邕焦尾琴在主衣库上勅五日一给仲雄又曰尚书令柳世隆少立功名晩专以谈义自业善  

弹琴世称柳公双璅为士品第一常自云马矟第一清谈第二弹琴第三在朝不干世务垂帘鼓琴风韵清逺甚获世誉　增列仙传曰华山毛女猎郎见常居岩弹琴　天中记曰北齐郑述祖字恭文开封人能鼓琴自造龙吟十弄云尝梦异人弹琴寤而写得当时以为絶妙　唐司马承祯传睿宗引入中掖庭问其术帝曰广成之言也锡宝琴霞文被还之　辨音集唐李年至岐王宅闻琴曰此秦声良久又曰此楚声主人入问之则前弹者陇西沈妍后弹者扬州薛满　唐礼乐志髙宗以琴曲寖絶令有司习吕才言舜弹五之琴歌白雪之诗是知琴操曲弄皆合于歌今以御雪诗为白雪歌帝善之　乐纂曰赵耶利唐初天水人也以琴道见重海内帝王贤贵靡不钦风旧错谬十五余弄皆削凡归雅弟子达者三人并当代翘楚贞观十年终于曹夀七十六弟子宋孝臻公孙常数百年内将传于马氏国史补曰张靖少时会名客观郑宥弹琴宥调二琴至切各置一榻动宫则宫应动角则角应稍不切乃不应宥师董庭兰尤善泛声　又曰李汧公勉雅好琴常斲桐又取漆角为之多至数百张求者与之有絶代者一名响泉一名韵磬自宝于家京师又以樊氏路氏为第一路氏有房太尉石枕损处惜之不理蜀中雷氏斲琴尝自品第上者以玉次者以瑟瑟又次以金徽螺蚌又曰董庭兰三为沈祝声皆琴声也　尚书故实曰  

李汧公尝取桐孙之精者杂缀谓之百衲琴用蜗殻为徽其间三面尤絶异通谓之响泉韵磬异丝为弦一上可十年不断　因话录曰汧公镇宣武戎事之隙以琴书为娱自造琴聚新旧桐材扣之合律者则裁而胶缀不中者弃之性不善俗间音声唯二宠妓曰秀奴七七皆聪慧善琴兼筚篥与歌时令奏之自撰琴谱　琴书曰颍阳李氏女年十五天宝中遘疾七日不食魂飞冥冥如升上景在云雾中于女仙人芦藕苖间受美清风等五十曲　孔帖曰唐独孤及晩嗜琴有眼疾不肯治欲听之专也　文献通考曰荔枝性坚文直色正而音切生于南闽以芳实美味闻裁之为琴非古也唐侍御史尉迟君与长乐冯端始为之冯宿述之　唐书曰德宗时有安涗者世称善琴且知音杨问五弦外其二云何涗曰世谓周文王武王所加者曰能为文王操乎涗即以黄钟为宫而奏之以少商应大弦曰止如子之言少商武弦也文世安得有武弦乎涗大惊　唐舒元舆斲琴志曰越客沈虬子斲琴弦素丝七条其上备指一弄五声丛鸣之中有灵峰横空乌泉出云凤龙腾凌鹤哀乌啼松吟风悲　葆光录曰处士求婴性髙古善拊琴去其爪作肉声有公子不善之婴作色曰如乐其声何不□鼓闻者莫不大笑　南部新书曰裴说寛之侄孙佐西川韦臯幕善鼓琴时称妙絶灵开山有美桐取而制以新様遂谓之灵开渠　又曰韩晋公奉使入蜀至洛谷山椒巨树耸茂可爱乌鸟之声皆异下马以探弓射其颠杪柯坠于下响震山谷有金石之韵使还戒县尹募樵夫伐之取其干载以归召良匠斲之亦不知其名坚致如紫石复色线交结其间匠曰为胡琴槽他木不可并遂为二琴名大者曰大忽雷小者曰小忽雷因便殿德皇言乐遂献大忽雷及禁中所有小忽雷在亲仁里　旧唐书曰衞次公字从周善鼓琴为渭南尉京兆尹李齐运使其子交欢欲次公授之琴次公拒之由是终身未尝操弦　语林曰赵璧弹五弦琴人问其术璧曰吾之五弦也始则心驱之中则神遇之终则天随之方吾浩然眼如耳耳如鼻不知五弦之为璧璧之为五弦也　韩文上已宴大学序曰司业武德总太学儒官三十六人列饮于祭酒之堂有一儒生抱琴而来厯阶而升坐于樽俎之间鼓有虞氏之南风赓之以文王宣父之操优游夷愉追三代之遗音想舞雩之咏叹及暮而退充然若有得也　前定录曰贞元初有太学生杜思温善鼓琴多游于公侯门馆每登临宴会徃徃得与尝从宾客宴城南茍家嘴中夜后山月如昼而游客皆醉思温独携琴临水闲泛忽有一叟支颐来听思温谓是座客殊不回顾及曲罢与语乃知非向者同游之人遽置琴而起老人曰少年勿怖余是秦时河南太守梁陟也遭难身没于此平生好鼓琴向来闻君抚琴弦轸清越故来听耳知音难遇毋辞更为我弹之思温奏为沈湘老人曰此弄初成吾尝寻音指稍异此思温因求其异随而正之声韵涵古又多怨切时人莫之闻叟因谓思温曰君非太学诸生乎曰然叟曰君何不求干名誉而常为王门之伶人乎思温竦然受教后失所在　天中记曰钱忠懿王能琴遣使物色良琴使者至天台宿山寺闻瀑布声止在檐外晨起视之瀑布下淙石处正对一屋柱而且向日私念曰若是桐木即良琴在是矣削之果桐也即赂寺僧易之取阳面二琴材以闻乞俟一年斲之既成献忠懿一曰洗凡二曰清絶遂为旷代之宝　陈氏乐书曰宋太宗皇帝因太乐雅琴更加二弦召钱尧卿按谱以君臣文武礼乐正民心九弦按曲转入太乐十二律清浊互相合应御制诏乐集中有正声翻译字谱又令钧容班部头任守澄并教坊正部头花日新何元善等注入唐来燕乐半字谱凡一声先以九弦琴对太乐字并唐来半字谱并有清声今九弦谱内有大定乐日重轮月重明三曲并御制大乐干安曲景祐诏乐集中太平乐一曲谱法互同他皆仿此可谓善应时而造者也诚增一弦去四清声合古琴之制善莫大焉　笔谈曰琴虽用桐然须多年木性都尽声始发越予曾见唐初路氏琴木皆枯朽殆不胜指而其声愈清絶又陶道真蓄一越琴云是古塜中败棺杉木也声极劲挺大抵琴材欲轻松脆滑谓之四善谓坚如石亦所未喻　又曰太宗令待诏蔡裔增琴为九弦有待诏朱文济曰五弦尚有遗音而益以二弦实无所阙上怒斥出遂增琴　金徽变化篇曰段由夫携琴就松风间响之尝曰三者皆自然之声正合聚半昙即以金缕衣邀之曲终云　玉海曰宋髙宗赐洪皓御铭盾制琴一上谓大臣曰古人琴制不同各有所属朕近出意作盾様以示不忘武备之意　又曰协律郎吴良辅集王安石胡笳十八拍曲及元丰行谱歌六篇协之音律附于琴声为琴谱一卷　续文献通考曰元太宗时太常用许政所举大乐令苖兰诣东平指授工人造琴十张一三五七九者各二又曰英宗至治二年翰林学士承防赵孟頫着琴原  

乐原　元史耶律楚材薨有言其在相位日久天下贡赋半入其家命近臣覆视之唯琴阮十余及古今书画金石遗文数千卷　明云烟过眼录曰房山髙克恭彦敬有二琴其一后题金儒鸣玉唐大中五年处士金儒斲此琴其名鸣玉下刻髙士谈家宝藏六字已为人削去尚存书迹琴乃宣和御府故物后归于金髙士谈者金人其色赤如新栗殻断文隐起如蛇虬竒物也其一三足鼎峙皆美玉咸通中张钺斲用小篆精妙又有铭文漫漶不可识　陆树声清暑笔谈曰余不蓄琴客有为余解嘲者曰昔陶靖节蓄无弦琴今君并琴不蓄视靖节又进一解矣余曰虽然此近于贫汉自是王夷甫口不言阿堵物耳  

琴三  

原防心　得意【`琴操伏羲作琴所以御邪僻防心淫韩诗外传孔子学琴于师堂子曰丘得其意未得其人有间曰丘已得其人矣未得其类也有间邈然逺望曰洋洋乎翼翼乎其惟文王之间乎`】纳正　禁邪【`嵇康琴赞闲邪纳正宣和养素　下详前一`】　宣情　理性【`戴逵琴讃至人托玩导德宣情微音虚逺感物悟灵　下详前一`】　归风　积雪【`西京杂记赵后有宝琴曰凤皇皆以金玉隐起为龙凤螭鸾古贤列女之象亦善为归风送逺之操　宋玉讽赋臣尝行仆饥马疲正值主人门开主人出独有主人女在欲置臣堂上太髙堂下太卑乃为兰房奥室止臣其中中有鸣琴焉臣援琴而歌之为秋竹积雪之曲`】　落霞　流水【`洞冥记恒山夕望东边有青云髣髴俄而见双白鹤集于台上倐忽化为二神女舞于台上握凤管之箫拊落霞之琴歌清吴春波之曲　下详前二`】正声　雅操【`嵇康琴赋理正声奏妙曲扬白雪发清角纷淋浪以流离涣滛衍以优渥　刘`】  

【`向琴赋葳蕤心而自愬兮伏雅操之循则`】　养气　怡心【`嵇康琴赋穆穆重华托心五弦宣和飬气介乃遐年　成公绥琴赋清飚因其流声兮游发其逸响心怡怿而踊跃兮神感宕而惚恍`】　一　五曲【`晋书嵇康见孙登弹一弦琴　下详前一`】　音之首　乐之统【`桓谭新论八音之中唯为最而琴为之首　下详前一`】　离鸾　别鹤【`西京杂记张安世十五为成帝侍中善鼓琴能为双凤离鸾之曲　下详前一`】　阳柯　孙枝【`张协七命搆云梯陟峥嵘剪蕤賔之阳柯剖大吕之隂茎营匠斲其朴伶伦均其声器举乐奏促调髙张音朗号钟韵清绕梁　下见稽康琴赋`】　通万物　协四气【`桓谭新论神农氏为琴七弦足以通万物而考理乱也成公绥琴赋四气协而人神穆兮五教泰而道化通`】　白鹄翔　元鹤舞【`瑞应图师旷鼓琴通于神明而白鹄翔　韩子师旷鼔琴有元鹤衔珠于中庭舞失珠`】　穷变化　通神明【`成公绥琴赋穷变化于无极兮尽人心之好善　下详前一`】　梁父吟　楚妃叹【`上详蔡邕琴赋　石崇楚妃叹序楚妃叹莫知其由楚之贤妃能立德垂名于后惟楚妃马故叹咏之`】子期听声　君山献曲【`上详前二　后汉书桓谭字君山善鼓琴又成公绥琴赋遂创新声爰改旧用君山献曲伯牙奏弄`】　德优　心逺【`嵇康琴赋序众器之中琴德最优故缀叙所懐以为之赋　又乱曰愔愔琴德不可测兮体清心逺邈难极兮良质美手遇今世兮纷纶翕响冠众艺兮识音者希谁能珍兮能尽雅琴惟至人兮`】　九　一奏【`蔡邕琴赋间关九出入律吕屈伸低昂十指如雨　下见上乐总二`】　美材　雅弄【`闵鸿琴赋乃从容以旁眺覩美材于山阳上森萧以崇立下婆娑而四张　又云嗟雅弄之淳妙时缅邈以超伦`】　知四海　播八风【`乐声图琴以知四海琴音调之以及四海也　傅元琴赋播之以八风文之以五声`】　化人情协钟律【`上见上琴二乐府解题　蔡邕琴赋爰制雅器协之钟律通理治性恬淡清溢`】　清  

以溢　浊以温【`桓子昔夏之时洪水懐山襄陵禹乃援琴作操其声清以溢潺潺湲湲志在深河　下史记邹忌详前一`】　洞庭椅　寒山桐【`崔骃七依洞庭之椅依峻防而旁坐　张景阳七命寒山之桐出自大冥合黄钟以吐干据苍岑而孤生`】　载灵山　托峻岳【`嵇康琴赞惟彼雅器载璞灵山体其德眞清和自然澡以春云澹若洞泉温乎其仁玉润外鲜　下见嵇康琴赋`】涉緑水　扬白雪【`并见嵇康琴赋`】　太傅谈　琴髙善【`世说戴公`】  

【`从东出谢太傅徃防之谢本轻戴见但与论琴书戴既无吝色而谈琴书愈妙谢悠然知其量　列仙传琴髙善鼔琴为宋康王舍人行防彭之术`】　协和人性　荡涤邪心【`傅元琴赋序神农氏造琴所以协和天下人性为至和之主　下见李尤琴铭`】　神物以臻　雅韵乃扬【`嵇康琴賛昔在黄农神物以臻重华五感物悟灵　下见蔡邕琴赋`】　布藻垂文　丝饰璧【`嵇康琴赋乃使离子督墨匠石奋斤防襄荐法班倕骋神锼会裛厠朗宻调均华绘雕琢布藻垂文　崔骃七依以山柘之丝饰以和氏之璧`】　莫不愀怆　未尝絶音【`嵇康琴赋是故懐感者闻之莫不憯懔惨凄愀怆伤心庄子孔子穷于陈蔡之间歌鼔琴未尝絶音`】　白鹊翾翔　素鴈蜿蟺【`瑞应图师旷鼔琴玉羊白鹊翾翔坠投　刘鞠余元根颂素鴈蜿蟺感清羽元鹤回翔应徴官`】　咏先王之风　理重华之操【`韩诗外传子夏居蓬户之中弹琴以咏先王之风有人亦乐无人亦乐　嵇康琴赋理重华之遗操慨逺慕而长思`】　扬和顔攘皓腕　进南荆发西秦【`又云扬和顔攘皓腕飞纤指以驰骛纷防譶以流漫若乃华堂曲宴宻友迎宾兰肴兼御防酒清淳进南荆发西秦绍陵阳度巴人`】　岂笙籥之能伦　宜箫琴之足听【`又云料殊功而比听岂笙籥之能伦　蔡邕琴赋茍斯乐之可贵宜箫琴之足听`】　歌人失曲舞者忘形　金石寝声匏竹屏气【`又云歌人于是恍惚以失曲舞者乱节而忘形哀人塞耳以惆怅辕马蹀足以悲鸣　嵇康琴赋于时也金石寝声匏竹屛气王豹辍讴狄牙防味天吴踊跃于重渊王乔披云而下坠舞鸑鷟于庭阶游女飘焉而来萃`】增仪节　平心【`礼君子之近琴瑟以仪节也非以慆心也注仪节不过度也　晏子君子`】  

【`听之以平其心`】　朱　緑绮【`尚书大传大琴朱　相如有緑绮琴从卓氏奏凤求凰之曲又美人赠我緑绮琴`】　静好　专一【`诗琴瑟在御莫不静好晏子琴瑟专一谁能听之`】峄阳桐　野茧丝【`书峄阳孤桐材中琴　七发野茧之丝以为`】　踞转鼔上牀弹【`左传张骼辅跞与楚战乗乘车踞转而鼔琴注乘安车也踞倚也转衣囊也　世说王献之卒徽之奔防不哭直上灵牀取琴弹之久而不调曰鸣呼子敬人琴俱亡因顿絶也`】　师旷再奏杜防难色【`上见上乐总二下见上笙二`】　搏拊以咏　叹息而鼓  

【`上详一　琴操岐山操者太王去邠而邑于岐山自伤为狄所侵喟然叹息援琴而鼓之`】　龙凤之象　山水之音【`上蔡邕　下伯牙`】　鳬掌　龙唇【`并陈氏乐书琴制论详一`】笔捶　竹轧【`文献通考击琴五以竹管承梁柳世隆素善弹琴其子恽每奏父曲居常感`】  

【`思因变其体备写古调尝赋诗未就误以笔捶琴坐客以筯扣之恽惊其哀韵乃制为雅音而击琴自此始江左有之非古制　又曰奚琴出于鼗而形亦类马其制两以竹片轧之民间或用`】　漆角铜瓯【`上唐李勉事详前二　孔帖西舍利王献其国乐至成都有大匏琴二覆以半匏皆彩画之上加铜瓯以竹为琴作虺文横其上长三尺余头曲如拱长二寸以绦系腹穿瓯及匏本可受二升大应太簇次弦应姑洗有独匏琴以班竹为之不加饰刻木为虺首张无轸以系顶有四柱如兹琵琶应太簇有小匏琴二形如大匏琴长二尺大弦应南吕次应应钟`】　响泉　韵磬【`并李勉事详二`】蛟破　蟹行【`金徽变化篇晋孙登琴遇雨必有响如刃物声竟因雨破作数截有黒蛟涌出　琴诀凡弹琴轮指曰蟹行侧指曰鸾鸣`】　氷清　雪罨【`国史补钱塘沈振蓄一琴名氷清腹有晋陵子铭云卓哉斯器乐惟至正音清韵髙月苦风劲璅余神爽氛絶机静雪夜敲氷霜天击磬隂阳濳感石臧前镜人其审之岂独知政后书大厯三年三月三日上底蜀郡雷氏斲奉诏书贞元十一年七月八日再修士雄记或以为晋陵子杜牧遗号篆法李义山不知士雄何人也　格古要论伪断文用琴于冬日内晒或以猛火烘琴极热以雪罨激烈之然而漆色还新`】　聚　丛鸣【`上段由夫详前二　下舒元舆详前二`】　凉月　秋风【`并苏轼诗详五`】　龙行　虎步【`并陈氏琴势论详一`】送声　穷操【`唐礼乐志吕才以御雪诗为白雪歌入琴操古今奏正曲复有送声以羣臣和`】  

【`十六韵为送声十六节帝善之　琴操思革子与石文子叔愆子为友闻楚王贤徃见至嵚岩之间衣寒乏粮度不得俱活二人以思革子贤推食粮与之冻饿而死思革子徃见楚王防酒嘉肴设钟以乐之怆然而悲援琴而鼓作相与别散之志王曰琴何悲哉革子推琴而对以其故王赐革子黄金百斤命具棺敛石文子叔愆子尸葬之遂以革子为相`】　神遇　心驱【`并赵璧五弦详前二`】　四善　两仪【`上轻松脆滑详前一　陈氏琴瑟下论宋朝始制二琴以象天地谓之两仪每弦各六柱又为十二弦以象十二律其倍应之声靡不毕备`】　犯徽　造弄【`宋书刘琨之为竟陵王诞司空主簿诞有宝琴左右犯其徽诞罚焉琨之谏以为非是诞曰此余宝也琨之曰前哲以善人为宝不以珠玉为宝故王孙圉称观射父为楚国之宝未闻以琴瑟为宝诞忸然不恱　下北齐书郑述祖详二`】　三弦　六柱【`续文献通考金元皆有三琴　下详两仪注`】　烂柯　败木【`郑缉之东阳记晋中朝时有王质者入山伐木至石室见童子四人弹琴而歌质因留趺斧柯而听之童子以一物与质状如枣核质取而含之便不复饥遂复少留俄顷童子曰汝来已久何不速去质起所坐斧柯已烂尽计离家已数十年矣下笔谈详二`】　知吉凶　清心耳【`段成式酉阳杂俎琴有气曾识一道者相琴知吉凶李白白毫子歌拂花弄琴坐青苔緑萝之下春风来小窗萧飒松风起凭岩一眺清心耳`】　松节  

支　桐精缀【`唐人小说白居易以胡松节支琴　下详前二`】　嵇康价　贺若名【`金徽变化篇嵇康抱琴访山涛涛醉欲割琴康曰吾卖东阳旧业以得琴乞尚书令河轮佩玉藏为徽货所衣玉帘中单买缩丝为袋论之其价与武库争先如欲割之吾即死矣　苏轼诗注云贺若琴操名唐宣宗时待诏贺若所制因人得名`】　义海知言　欧阳失语【`西清诗话苏轼琴诗曰大春温和且平小亷折亮以清平生未识宫与角但闻牛鸣盎中雉登木门前剥啄谁叩门山僧未□君勿嗔归家且觅千斛水净洗从前筝笛耳僧义海曰东坡琴诗亦未知琴大弦春温和且平小弦廉折亮以清丝声皆然何独琴也牛鸣盎雉登木大槩言宫角也八音宫角皆然何独丝也闻者以海为知言　又曰退之听颖师琴诗欧公以为听琵琶诗后注云浮云柳絮无根蔕天地阔逺随飞扬此泛声也谓轻丝重非木也喧啾百鸟羣忽见孤凤皇泛声中寄指声也跻攀方寸不可上吟绎声也失势一落千丈强厯声也三吴僧义海知琴或以欧公之论问海海曰欧公一代英伟然斯语失矣昵昵儿女语恩怨相尔汝言轻清柔滑眞清出现也划然变轩昂勇士赴防塲精神余溢竦观听也浮云柳絮无根蔕天地阔逺随飞扬纵横变态浩乎不失自然也喧啾百鸟羣忽见孤凤皇又见孤絶不同下俚也跻攀方寸不可上失势一落千丈强起伏不常抑扬不主故常也皆指下丝声妙处惟琴为然琵琶格上声鸟能尔退之深得趣未易讥评也`】　奏緑桐拂白石【`李白樽酒行琴奏龙门之绿桐　又诗曰拂彼白石弹吾素琴幽涧愀兮流泉深善手明徽髙张清心寂厯似千古松飕飗兮万寻`】　掩朱弦　停玉指【`白居易听弹别鹤操曰怨抑掩朱沉吟停玉指`】　赐绯调　饰緑髹【`乐府杂录太和中有贺若夷尤能琴后为待诏对文宗弹一调上嘉赏之仍赐朱衣至今为赐绯调后有甘党亦为上手　宋崔度作琴底面皆用梓木而施采色两端绘锦髹以緑金饰凤首`】　诸葛经　孔衍操【`玉海中兴书目琴经一卷诸葛亮撰述制琴之始及七之音十二徽所象之义　又曰琴操引三卷晋孔衍撰以琴声调中周诗五篇古撰引曲共五十五篇述所以命题之意`】　凤归林　鹤唳天【`又曰宋至道元年太宗谓近臣曰朕增琴为九弦曰君臣文武礼乐正民心为五阮曰金木水火土别造新谱凡三十七卷俾太常乐工习之以备登荐因令待诏朱文济蔡裔赍琴阮诣中书弹上制凤归林鹤唳天等曲`】　作主晖配臣【`并琴晖论详前一`】　象天地　增礼乐【`上详两仪注下详鹤唳天注`】乐臣妾　曲师长【`乐书琴论众乐琴之臣妾也广陵曲之师长也`】　春鸟关  

关　秋鴈肃肃【`琴声论关关嘤嘤春鸟声也肃肃雍雍秋鴈声也巍巍荡荡山水声也`】长江广流　急浪奔雷【`唐书乐志赵耶利云吴声清婉若长江广流绵绵徐逝有国士之风蜀声躁急若急浪奔雷亦一时俊快也`】　卢女新声　柳令流亚【`乐府解题魏武宫人有卢女者故将军隂叔之子也七嵗入汉宫学鼔琴善为新声　萧子显齐书江夏王锋字宣颖性好琴书尝觐武帝赐以宝装琴仍于御前鼔之大见赏帝谓鄱阳王铿曰阇黎琴亦是柳令之流亚其既事事有意吾欲试以临人铿曰昔邹忌鼔琴威王委以国政乃出为南齐州刺史`】　众山皆响秋风入弹【`宋书宗少文好山水爱逺游有疾还江陵叹曰老疾俱至名山恐难徧覩惟澄怀观道卧以游之凡所游履皆图之于室谓人曰抚琴动操欲使众山皆响古有金石之弄为诸桓氏取重桓氏亡其声遂絶惟少文传焉　元太保刘秉忠宋义甫弹秋风诗曰髙卷毡帘对明月秋风一曲入琴弹`】　根老山泉　叶苦霜月【`李白琴賛详五`】　楚泽涵秋　塞门积雪【`冷斋夜话世传琴曲十小调皆隋贺若弼所制琴家但名贺若而已宋太宗爱之改不换金曰楚泽涵秋不换玉曰塞门积雪命词臣探题制词时苏易简探得越江吟词非云非烟瑶池宴片片碧桃冷落黄金殿虾须半卷天香散春云和孤竹清婉入霄汉红顔醉态烂熳金舆转霓旌影烂箫声逺`】　雪夜敲氷　霜天击磬【`详前氷清注`】　宫调角调　防声泛声【`西清诗话尝考琴家谓宫者非宫角者非角又五调迭犯特宫声为多与五音之正者异　志林苏轼云防音鲜出羯鼔录偶读嵇中散琴赋云间辽故音痹弦长故徽鸣所谓痹者如今俗云防声也两可之间逺则有防声故曰间辽徽鸣云者今之所谓泛声也弦虚而不接乃可按故云长而徽鸣也五臣妄注云八曲其他浅妄可知`】　双鸾对舞　两凤同翔【`琴势论详一`】　欧公论帖　遵度作笺【`明陆深清暑笔谈欧阳公论琴帖自叙夷陵令时得一琴常琴也及作舍人学士再得琴后一琴雷琴也官愈昌琴愈佳然在夷陵得佳山水耳目清旷意甚适自为舍人学士日奔走尘纷聒声利无复清思乃知在人不在器茍意所自适无弦可也　玉海皇朝崔遵度善鼔琴得其深趣着琴笺云唐协律郎刘贶以乐器配诸节候而谓琴为夏至之音愚谓象天地自然之节耳岂止夏至之音而已圣人不能作易而能知自然之数不能作琴而能知自然之节先儒谓八音以丝为君丝以琴为君愚谓琴以中徽为君`】　合雅之正乐治世之和音【`陈氏琴瑟下论琴之于天下合雅之正乐治世之和音也`】　增响亮  

于五弦　应铿锵于六律【`柳宗元与卫淮南石琴荐啓`】  

琴四  

原安【`礼不学操缦不能安操缦杂弄也`】　无故不彻【`礼详一`】　佯狂鼓【`史记箕子谏纣不听乃被髪佯狂而鼔琴以自悲`】　悲歌鼓【`说苑晋公好悲歌鼔琴`】　知有贪志【`韩诗外传孔子鼔琴曾子子贡侧门而听曲终曾子曰嗟乎夫子琴声殆有贪狠之志邪僻之行何其不仁子贡以曾子之言告子曰嗟乎夫参天下贤人也其习知音矣向者丘鼔琴有鼠出游狸见于屋循梁微行造焉而避厌目曲脊求而不得丘以琴淫其声参以丘为贪狠邪僻不亦宜乎`】　终身不听【`左传孙林父在戚击钟季札非之林父闻之终身不听琴瑟`】　师氏雅琴【`刘向别录师氏雅琴者名忠东海下邳人言师旷之后至今邳俗犹多好琴也`】　稷生妙琴【`张衡逍遥赋稷生挥妙琴`】　流风徘徊【`张衡南都赋弹琴擫籥流风徘徊清角发徴听者增哀`】　凄有余哀【`蔡邕琴赋一弹三欷凄有余哀`】　正坐操【`蔡邕女训舅姑若命之鼔琴必正坐操琴而奏曲若问曲名则舍琴而对`】　端坐鼓【`张华诗北方有佳人端坐鼔名琴终晨无管弦日夕不成音`】永服不厌【`嵇康琴赋永服御而不厌信古今之所贵`】　流波汤汤【`又云状若崇山又象流波浩兮汤汤郁兮峩峩`】　宫征相征【`见嵇康琴赋`】　广陵散【`晋书嵇康传初康尝游乎西洛暮宿华阳亭引琴而弹夜分忽有客诣之称是古人与康共谈音律辞致清辨因索琴弹之而为广陵散声调絶伦遂以授康仍誓不传人亦不言其姓氏后康将刑东市索琴弹之曰昔袁孝尼尝从吾学广陵散吾每固靳之广陵散于今絶矣`】　无【`陶濳不解琴蓄素琴一张徽不具曰但识琴中趣何劳上音`】　楚明光【`吴均续齐谐记王彦伯善鼔琴一日行吴邮亭维舟中渚秉烛理琴见一女子披帏而进二女从焉先施锦席于东牀乃枕坐女取琴调之声甚哀雅今之登斆女子曰子识此否彦伯曰所未曾闻女曰此曲所谓楚明光者也惟嵇叔夜能为此声`】　增善琴【`孔帖唐卢藏用善琴`】好鼔琴【`又曰唐韩滉好鼔琴`】　娱宾【`又曰王涯使客贺若夷鼔琴娱宾`】　纤手弄【`李白古风纤手弄玉琴清晨起长叹`】　传幽音【`唐韦应物拟古有客天一方寄我孤桐琴迢迢万里隔托此传幽音氷霜中自结龙凤相与吟`】　写声发情【`李白古诗吾但写声发情于妙指殊不知此曲之古今`】　愿以顽璞上奉徽音【`柳宗元上衞淮南石琴荐啓`】　听愈澹【`韩愈秋怀诗有琴具徽再鼔听愈澹古声久埋灭无由见眞滥`】　月照席【`杜甫诗罢琴惆怅月照席`】　以音相授【`郑樵曰琴之九操十二引以音相授并不着辞琴之有辞自梁始`】琴欲髙张【`物理论琴欲髙张瑟欲下声`】　分声配位【`朱子曰琴之有徽所以分五声之位配以当位之律以待抑按取声而布徽之法当随声数多少律管之长短而三分损益上下相生以定其位`】　舍车而徒【`文献通考尔雅徒鼔琴谓之步盖鼔琴而无章曲则徒鼔而已犹之舍车而徒也`】　月露为知音【`元元好问元鲁县琴台诗千山为公台万籁为公琴夔旷不并世月露为知音人间蹏涔耳已矣非公心`】　临风奏水仙【`元耶律楚材寄张子闻诗几时重会燕山首一曲临风奏水仙公自注曰子弹水仙公尝学之`】　歌碧玉【`又寄清溪居士秀玉诗曰时复有琴歌碧玉年来无梦绕清谿`】　纯阳琴【`明格古要论底面俱用桐木谓之纯阳琴古无此制近世为之取其暮夜隂雨弹之不沈然不能达逺声不能实也`】　琴卓【`又曰琴卓须用维摩様髙二尺八寸可入于卓下阔可容三琴长过琴一尺许卓面郭公砖最佳玛瑙石南阳石永石者尤好`】  

琴五  

原诗南齐谢朓咏琴诗曰洞庭风雨榦龙门生死枝雕刻分布濩冲响郁清危春风摇蕙草秋月满堦池是时别鹤叫侵滛客泪垂　梁刘孝绰秋夜咏琴诗曰上宫秋露结上客夜鸣琴幽兰暂罢曲积雪更传声　到溉咏琴诗曰寄语调弦者客子心易惊离泣已将坠无劳别鹤声　丘迟题琴朴奉柳吴兴诗曰边山此嘉树摇影出云垂清心有素体直干无曲枝凡耳非所别君子特见知不辞去根本造仰光仪　陈沈烱赋得为我弹清琴诗曰为我弹清琴琴鸣伤我襟半死无人觉入灶始知音空为贞女引谁达楚妃心雍门何假说落泪自淫淫　贺澈为我弹鸣琴诗曰薄暮髙堂上调琴召美人伯喈声未尽相如曲复新防徽还转弄乱爪更留宾聊持一弦响杂起艳歌尘　北齐马元熙日晩弹琴诗曰上客敞前扉鸣琴对晚晖掩抑歌张女凄清奏楚妃稍视红尘落渐觉白云飞新声独见赏莫恨知音稀萧慤听琴诗曰洞门凉气满闲馆夕隂生弦随流水  

急调杂秋风清掩抑朝飞弄凄断夜啼声至人齐物我持此说髙情　隋江总赋得咏琴诗曰可怜峄阳木雕为緑绮琴田文垂睫泪卓女弄心戏鹤闻应舞游鱼听不沈楚妃幸勿叹此异丘中吟　又侍宴赋得起坐弹鸣琴诗曰丝传园客意曲奏楚妃情罕有知音者空劳流水声　杨希道赋得起坐弹鸣琴诗曰北林鹊夜飞南轩日斜进调弦发清徽荡心袪褊恡变作离鸿声还入思归引长叹未终极秋风飘素鬓　又咏琴诗曰乆擅龙门质孤竦峄阳名齐娥初发弄赵女正调声嘉客勿遽返繁曲未成　刘永济咏琴诗曰昔在龙门侧谁想凤鸣时雕琢金为器宫商不自持巴人缓疎节楚客弄繁丝欲作髙张引翻成下调悲　刘希夷夏弹琴诗曰碧山卒岑寂素丝何清幽弹为风入松崖谷飒已秋鸣呼钟子期零落归山丘死兮若有知魂兮从我游　唐王绩山夜调琴诗曰促轸乘明月抽弦对白云从来山水韵不使俗人闻　增唐李峤咏琴诗曰隐士竹林隈长声宝匣开风前緑绮弄月下白云来淮海多为室梁岷旧作台子期如可听山水响余哀　王昌龄咏琴诗曰孤桐秘虚鸣朴素传幽眞髣髴弦指外遂见初古人意逺风雪苦时来江山春髙宴未终曲谁能辨经纶　又听弹风入松阕赠杨补阙诗曰商风入我弦夜竹深有露弦悲与林寂清景不可度寥落幽居心飕飗青松树松风吹草白溪水寒日暮声意去复还九变待一顾空山多雨雪独立君始悟　常建江上琴兴诗曰江上调玉琴一清一心泠泠七徧万木澄幽隂能使江月白又令江水深始知枯桐枝可以徽黄金岑参秋夕听罗山人弹三峡流泉诗曰皤皤岷山老抱琴鬓苍然衫袖拂玉徽为弹三峡泉此曲弹未半髙堂如空山石林何飕飗忽在窗户间绕指弄呜咽青丝激潺湲演漾怨楚云虚徐韵秋烟疑兼阳台雨似杂巫山猿幽引神听静令耳目便楚客肠欲断湘妃泪斑斑谁裁青桐枝絙以朱丝能含古人曲递与今人传知音难再逢惜君方老年曲终月已落惆怅东斋眠　李白听蜀僧濬弹琴诗曰蜀僧抱緑绮西下峨嵋峰为我一挥手如听万壑松客心洗流水余响入霜钟不觉碧山暮秋云暗几重　又弹幽涧泉诗曰拂彼白石弹吾素琴幽涧愀兮流泉深善手明徽髙张清心寂厯似千古松飕飗兮万寻中见愁猿吊影而危处兮叫秋木而长吟客有哀时失职而听者泪淋浪以沾襟乃缉商缀羽潺湲成音吾但写声发情于妙指殊不知此曲之古今幽涧泉鸣深林　杨衡朱丝诗曰寂寞瑶琴上深知直者情幸传朱鹭曲那止素丝名瑞草人空仰王言世久行大方闻正位乐府动清声文武音初合宫商调屡更谁能向机杼终日泣无成　刘长卿幽琴诗曰月色满轩白琴声宜夜阑飗飗青丝上静听松风寒古调虽自爱今人多不弹向君投此曲所贵知音难　释彪宝琴诗曰吾有一宝琴价重双南金刻作龙凤象弹为山水音星从徽里发风来弦上吟钟期不可遇谁辨曲中心　白居易对琴待月诗曰竹院新晴夜松窗未卧时共琴为老伴与月有秋期玉轸临风久金波出雾迟幽音待清景唯是我心知　又和顺之琴者诗曰隂隂花院月耿耿兰房烛中有弄琴人声貌俱如玉清泠石泉引澹伫松风曲遂使君子心不爱凡丝竹　李贺听頴师琴歌曰别浦云归桂花渚蜀国弦中双凤语芙蓉叶落秋鸾离越王夜起游天姥暗佩清臣敲水玉渡海蛾睂牵白鹿谁看挟劒赴长桥谁看浸髪题春竹竺僧前立当吾门梵宫眞相睂棱尊古琴大轸长八尺峄阳老树非桐孙凉馆闻惊病客药囊暂别龙须席请歌直请卿相歌奉礼官卑复何益　张乔听琴诗曰清月转瑶轸弄中湘水寒能令坐来客不语自相看静恐神出急宜风雨残几时归岭峤更过洞庭弹　僧贯休秋夜听业上人弹琴诗曰万物多寂寂堪闻弹正声人心尽如此天下自和平湘水泻秋碧古风吹太清徃年庐岳奏今夕更分明　李季兰听从叔琴弹三峡流泉歌曰妾家本住巫山云巫山流泉常自闻玉琴弹出转寥夐直似当时梦里听三峡迢迢几千里一时流入幽闺里巨石崩崕指下生飞泉走浪弦中起初疑喷怒含雷风又似呜咽流不通回湍曲濑势将尽时复滴厯平沙中忆昔阮公为此曲能令仲容听不足一弹既罢还一弹愿似流泉镇相续　韦庄赵秀才弹琴诗曰满匣氷泉咽又鸣玉音闲澹入神清巫山夜雨弦中起湘水晴波指下生蜂簇野花吟细韵蝉移髙柳逬残声不须更奏幽兰曲卓氏门前月正明　宋欧阳修诗曰江水深无声江云夜不明抱琴舟上弹栖鸟林中惊游鱼为跳跃山风助清泠境寂听愈眞舒心已平用兹有道器寄此无景情经纬文章合调和雌雄鸣飒飒骤风雨隆隆隐雷霆无射变凛冽黄钟催发生咏歌文王雅怨刺离骚经二典意淡薄三盘语丁宁琴声虽可状琴意谁可听　苏轼听道士弹贺若诗曰清风终日自开帘凉月今宵肯挂檐琴里若能知贺若诗中定合爱陶潜又诗曰至和无攫醳至平无按抑不知微妙声究竟  

从何出散我不平气洗我不和心此心知有在尙复此微吟　又诗曰风生瀑布已清絶更爱玉佩声琅珰自从郑衞乱雅乐古器残破世已忘千年寥落独琴在有如老仙不死阅兴亡世人不容独反古强以新曲求铿锵微音澹弄忽变转数声浮脆如笙簧无情枯木今尚尔何况古意堕渺茫江空月出人响絶夜阑更请弹文王　元元好问听姨女乔夫人鼓风入松诗曰白雪朱弦一再行春风纤指十三星云窗雾阁有今夕宝靥罗裠无此声萧洒寒松度虚籁悠扬飞絮搅青冥胎仙不比湘灵瑟五字钱郎莫漫惊　耶律楚材冬夜弹琴以诗遗犹子兰曰湛然有琴癖不好凡丝竹儿时已存心壮年学愈笃仓忙兵火际遗谱不及录回首二十秋丝桐髙阁束栖岩有后人万里来相逐今冬六十日对弹五十曲五旬记新声十朝温已熟髙山壮意气秋水清心目阳春撼琼玖白雪碎瑶玉洛浦太含悲楚妃叹如哭离骚泣神止息振林木秋思尽雅兴三乐歌清福自余不暇数渴心今已沃昔我师弭君平淡声不促如奏清庙乐威仪自穆穆今覩栖岩意节奏变神速虽繁而不乱欲断还能续吟猱从简易轻重分起伏一闻栖岩声不觉倾心服彼此成一家春兰与秋菊我今会为一沧海涵百谷稍疾意不急似迟声不局二子终身学今日皆归仆　周权湘桐吟曰黄钟沈声喧瓦缶良材入爨知多少谁裁鸣凤千年枝蛇跗龙纹巧蟠纽泽坚古漆光不磨徽弦不具含云和已无伯牙之手子期耳三叹如此湘桐何  

原赋后汉傅毅琴赋曰厯嵩岑而将降覩鸿梧于幽阻髙百仞而不枉对脩条以特处蹈通涯而逺游图兹梧之所宜盖雅琴之丽朴乃升伐其孙枝命离娄使布绳施公输之剞劂遂雕琢而成器揆神农之初制尽声变之奥妙抒心志之郁滞　马融琴赋曰惟梧桐之所生在衡山之峻陂于是遨闲公子中道失志孤防特行怀闵抱思昔师旷三奏而神物下降元鹤二八轩舞于庭何琴德之深哉　蔡邕琴赋曰尔乃言求茂木周流四垂观彼椅桐层山之陂丹华炜緑叶参差甘露润其末凉风扇其枝鸾凤翔其顚元鹤巢其岐考之诗人琴瑟是宜尔乃清声发兮五音举韵宫商兮动角【`一作征`】羽曲引兴兮繁抚然后哀声既发秘弄乃开左手抑扬右手徘徊指掌反覆抑案藏摧于是繁既抑雅韵乃扬仲尼思归鹿鸣三章梁甫悲吟周公越裳青雀西飞别鹤东翔饮马长城楚曲明光楚姬遗叹鸡鸣髙桑走兽率舞飞乌下翔感激兹歌一低一昂　晋嵇康琴赋曰惟椅桐之所生托峻岳之崇冈含天地之醇和吸日月之休光郁纷纭以独茂飞英蕤于旻苍其山川形势则盘纡隐嶙磪嵬岑岩丹崖崄巇青壁万寻若乃春兰被其东沙棠殖其西防子宅其阳玉醴涌其前元云防其上翔鸾集其顚乃斲孙枝准量所任至人摅思制为雅琴错以犀象借以翠緑弦以园客之丝徽以钟山之玉爰有龙凤之象古人之形伯牙挥手钟期听声华容灼烁发采扬明伶伦比律田连操张进御君子新声嘹亮及其初调则角羽俱起宫征相证参发并趣上下累应若乃髙轩飞观广厦闲房冬夜肃清朗月垂光新衣翠粲缨徽流芳于是器泠调心闲手敏触如志唯意所拟初涉渌水中奏清征拊弦安歌新声代起曲引向阑众音将歇改韵易调竒巧乃发或徘徊顾暮拥郁抑按盘桓毓养从容秘玩牢落凌厉布濩半散英声发越采采粲粲穆温柔以怡怿婉顺叙而委蛇或乘险投会邀隟趋危嘤若离鹍鸣清池翼若游鸿翔增崖或搂防捋缥缭潎洌逺而听之若鸾凤和鸣戏云中迫而察之若众葩敷荣曜春风若次其曲引所宜则广陵止息东武太山飞龙鹿鸣鹍鸡游弦更唱迭奏声若自然下逮谣俗蔡氏五曲王昭楚妃千里别鹤论其体势详其风声器和故响逸张急故声清闲辽故音痹长故徽鸣性洁静以端理含至德之和平诚可以感荡心志而发泄幽情矣　成公绥琴赋曰伯牙弹而驷马仰秣子野挥而元鹤翔鸣清角发而阳气亢白云奏而风雨零　陈陆瑜琴赋曰龙门竒树上笼云雾根带千仞之谿叶三危之露忽纷糅而交下终摧残而莫顾逢蔡子之见矜识竒响于余烟飞青雀兮歌绮殿引黄鹤兮惨离筵吟髙松兮落眷叶断轻丝兮改夏欢曲举而情踊跃引调奏而涕流涟亦有辞乡去国对此二年增唐张随无弦琴赋曰陶先生解印彭泽抗迹庐阜适性以琴怡情以酒粲星徽于日下陈凤轸于风前振素手以挥拍循良质而周旋幽兰无声媚庭际之芬馥緑水不奏流舍后之潺湲以为心和即乐畅性静则音全和由中出静非外传岂必诱元鹄以率舞惊赤龙而跃泉者哉　仲子陵五色琴弦赋曰弦有五色而播盖出乎舜宫方理之而登于夀域故制此而歌夫薰风黑与青间青与赤通或以白而受采或以黄而居中本乎朱襄以至陶唐因加而自七至八以少乎惟宫与商事匪因于蚕饵或不由于蟹筐园客以登夫钩轸墨子徒叹于苍黄　薛胜之孔子弹文王操赋曰曲引烝哉调吟皇矣穆穆乎顺帝之则洋洋乎令问不已同声相应虽千古而会徽音异日而论犹万而聆遗美所以圣贤不逺古今一揆且将合于心岂独盈乎耳　王太眞钟期听琴赋曰空山之谷清涧之媚幽人髣髴絶粒茹芝凭髙梧引长飔激楚窈窕流波逶迤阳阿布濩结緑参差髙秋风冷逺浦霜滋素月满繁星稀雅调闲逸流风逺吹夫其髙张絶弦韵清调苦惝怳恻憾一龙一虎猛将之耀武氷雪操兰蕙薰嶷兮崇山动若寒云烈士之谏君跂燕赵望江汉行路难杳无畔淋漓沸渭牢落泮涣游子之凄断徽未抚涕横流悲宿昔心悠悠樵童牧竖登孤丘　吴冕昭文不鼓琴赋曰虚张不弹俾指节而交畅全声入妙脗心曲而同和且人心静为常琴心虚为主将宁体于道枢亦守器于德宇坏之无故常寂响而有余用之则亏乃含音而莫吐故自适于胸臆亦何用于角羽顔子所以如愚昭文由是不鼓近情好乐尚德养空罢奏南音悟人间之客寄不操三峡体山下之泉防斯怀柔之古者竟生白于仙宫夫动极则静音繁不复守朴外眞含虚内肃施弦罔举则见素而如丝沈声莫发乃繁根而犹木因雅韵而不奏识道情之所蓄  

原赞晋殷仲堪琴赞曰五声不彰孰表太音至人善寄畅之雅琴声由动发趣以虚深　王珣琴赞曰穆穆和琴至至愔愔如彼清风泠焉经林　宋谢惠连琴赞曰峄阳孤桐裁为鸣琴体兼九丝声备五音重华载挥以养民心孙登是玩取乐山林　增唐李白琴赞曰峄阳孤桐石耸天骨根老水泉叶苦霜月斲为緑绮徽音粲发秋风入松万古清絶  

原铭后汉李尤琴铭曰琴之在音荡涤邪心虽有正性其感亦深存雅却郑浮侈是禁条畅和正乐而不滛  

## 御定渊鉴类函卷一百八十九

乐部六【`瑟　　　筑　箜篌　琵琶`】  

瑟  

增宋陈氏乐书曰瑟者闭也所以惩忿窒欲正人之德也故前其柱则清却其柱则浊　尔雅曰大瑟谓之洒礼乐记曰清庙之瑟朱而疏越一唱而三叹有遗  

音者矣【`注曰此雅澹之乐也言至和不在音也`】　三礼图曰雅瑟长八尺一寸广一尺八寸二十三其常用者十九其余四弦谓之蕃羸　文子曰二十五各以其声应言瑟不鸣而有声　尸子曰夫瑟二十五弦其仆人鼓之则为笑贤者以其义鼓之欲乐则乐欲悲则悲虽有暴君立为之变　续文献通考曰元至元三年大乐署乐器成瑟十有四　又曰明瑟俱以朱中一弦名曰君以黄色总二十五瑟与琴不同琴以徽为十二律为七声每一声中具十二律故止用七足矣瑟  

每一止为一律与钟磬音律同  

瑟二  

增世本云庖羲氏作瑟瑟洁也使人精洁于心淳一于行也　吕氏春秋云古朱襄氏之治天下也多风而阳气蓄积万物散解果实不成故士达作为五之瑟以来隂气以定羣生【`案士达朱襄氏之臣`】　帝王世纪云黄帝损庖羲之瑟为二十五弦长七尺二寸　庄子曰鲁遽调瑟二十五皆动　愼子曰公输子之巧用材也不能以檀为瑟　汉杨恽书曰妇赵女也雅善鼓瑟　文献通考曰隋何妥好音律留意管弦文帝令定钟律于是作平清瑟之调声　小说曰唐天宝十年钱起从乡荐居江湖客舍闻吟于庭中曰曲终人不见江上数峰青视之无所见矣明年崔暐试湘灵鼓瑟诗落句久不属即用为末句因中人以为謡　南部新书曰唐卢迈有宝瑟四各直数十万有寒玉石磬响泉和志之号宋洪容斋随笔曰唐李商隐诗云锦瑟无端五十说者以为锦瑟者令狐丞相侍儿小名此篇皆寓言而不知五十弦所起予按史记封禅书曰汉公孙卿为武帝言泰帝使素女鼓五十弦瑟悲帝禁不止故破其瑟为二十五弦于是武帝益召歌儿作二十五　元史儒学传熊朋来每燕居鼓瑟而歌以自乐尝制瑟赋二篇学者争传诵之  

瑟三  

原庖羲作　晏龙为【`上详二　山海经帝俊生晏龙晏龙是始为琴瑟`】　朱襄作五　黄帝长七尺【`并详二`】　正人德　定羣生【`上详瑟一下详二`】　疏越　和柔【`上详一　曹植箜篌引云秦筝何慷慨齐瑟和且柔`】　天帝  

破　太师鼓【`上详二　吕氏春秋郑太师鼓瑟服之不穷`】　要荒俗　北鄙音【`交州记要荒之地俗好鼓瑟　说苑子路鼔瑟有北鄙之音`】　游鱼听　白虎鼓【`上详乐总一　张衡西京赋总会仙唱戏豹舞罴白虎鼔瑟苍龙吹箎`】　称清商　歌无射【`楚词少原之野赤松子王乔皆在旁二子拥瑟而调均之余因称乎清商也　下详上歌三敷席注瑟注`】胶柱　絙【`文子胶柱鼓瑟　絙促柱注絙急也`】　在御　安【`诗琴`】  

【`瑟在御　下详琴四`】　鱼跃　凤舞【`上详游鱼注　赵女鼓瑟而凤舞`】　取歌舍作【`孺悲欲见孔子孔子辞以疾将命者出户取瑟而歌使之闻之使知己非眞疾　子问曾防曰尔何如鼓瑟希铿尔舍瑟而作`】　声应　丝哀【`上详一　礼丝声哀哀以立亷`】　不彻奚为【`详琴　子曰由之瑟奚为于丘之门门人不敬子路注子路之瑟不合雅颂`】　格祖考思忠义【`博拊琴瑟以咏祖考来格　下见上乐总一`】　轩后之遗音　湘  

灵之清韵【`黄帝　湘妃`】　增冬槐　夏桑【`易通卦验人君冬至日使八能之士鼓黄钟之瑟瑟用槐木长八尺一寸夏至日瑟用桑木长五尺七寸注槐取气上也桑取气下也`】　如筑　好竽【`文献通考弁韩国有瑟其形如筑弹之有音韩文齐王好竽有求仕者操瑟而立王之门三年不得入叱曰吾瑟鼓之能使神上下客骂之曰王好竽而子鼓瑟瑟虽工如王不好何是所谓上于瑟而不上于求齐也`】　寒玉　凤桐【`唐卢迈详二　彚苑详注凤桐瑟曰凤桐遐逺`】　清骨　洁心【`唐相国李公集纪洪钟骇听瑶瑟清骨　下详一`】　东吟　西音【`李白古风齐瑟弹东吟秦弄西音慷慨通魂魄使人成荒滛`】　玉柱　金弦【`吕延济文别赋注瑟有柱以玉为之　彚苑详注金弦挥赵瑟`】　湘灵鼓　孺人鸣【`唐钱起事详二　韩愈感春诗曰已呼孺人戞鸣瑟`】　散艳雪　听云和【`唐韦应物诗赵瑟正髙张音响清尘埃一弹和妙讴吹去绕瑶台艳雪凌空散舞罗起徘徊孔帖唐右史郑休范赠妓天仙歌曰严吹如何下太清玉朋无轸六铢轻虽知不是流霞酌愿听云和瑟一声`】　悲管　繁丝【`杜甫诗曰悲管遂清瑟　彚苑详注繁丝瑟也曲引舆兮繁丝抚`】　清尘埃　有缓急【`详散艳雪注　说苑赵王遣使者之楚方鼔瑟而遣之诫之曰必如吾言使者曰王之鼓瑟未尝悲若此也王曰宫商固方调矣使者曰调则何不书其柱耶王曰天有燥湿弦有缓急宫商移徙不可知是以不书使者曰明君之使人也任之以事不制以辞遭吉则贺之凶则吊之今楚赵相去千有余里吉凶忧患不可豫知犹柱之不可书也诗云駪駪征夫每怀靡及`】　晓梦春心　玉烟珠泪【`山堂肆考唐李商隐锦瑟诗锦瑟无端五十一一柱思华年庄生晓梦迷蝴蜨望帝春心托杜防沧海月明珠有泪蓝田日暖玉生烟此情可待成追忆只是当时已惘然山谷道人读此诗殊不晓其意后以问东坡东坡云此出古今乐志锦瑟之为器也其弦五十其柱如之其声也适怨清和李诗庄生句适也望帝句怨也沧海句清也蓝田句和也一篇之中曲尽其妙史称其瑰迈竒古信然`】　饰以宝玉　绘纹如锦【`又曰饰以宝玉者曰宝瑟绘纹如锦曰锦瑟`】  

瑟四  

原云和之瑟【`周礼大司乐职郑注云云和地名也`】　空桑之瑟【`同上郑注云空桑山名`】　龙门之瑟【`郑注云龙门山名`】　黄钟之瑟【`详三`】　雅瑟【`三礼图详一`】　縆瑟【`楚词縆瑟兮交鼓思灵保兮贤姱`】　楔梓瑟【`又云銵钟摇簴揳梓瑟注云銵撞也摇动也揳□也`】　鼓瑟【`典略百里奚相泰其妻佣浣入秦至奚第自言能鼓瑟遂鼓瑟而歌`】贵贱易位【`韩子齐宣王问康倩曰儒者鼔瑟乎对曰不也夫瑟以小为大声以大为小声是大小易序贵贱易位儒者以为害义故不鼓宣王曰然`】　暴君立变【`尸子详一`】　赵王耻鼓【`西征赋渑池之会赵王耻为偏鼔`】　倚歌【`详上歌二`】　赵女善鼓【`杨恽书详二`】增撤瑟【`梁任彦升哭范仆射诗宁知安歌日非君撤瑟辰仪礼有疾病者齐撤琴瑟`】　弹  

陌上桑【`李白拟古诗含情弄柔瑟弹作陌上桑声何激裂风卷绕飞梁`】　灵瑟窅窅【`韩愈逺游聨句诗灵瑟时窅窅`】　锦瑟旁【`杜甫诗何时诏取金钱会暂醉佳人锦瑟旁`】　朱丝【`孔帖刘禹锡曰朱丝瑶轸`】　挟瑟【`孔帖`】　泛瑟　【`彚苑详注泛瑟即抚也泛瑟卧蓬帷`】一派氷泉【`元郝经诗曰二十五百宝装一派氷泉落纎手`】  

瑟五  

原诗梁沈约赵瑟曲曰邯郸竒弄出文梓萦弦急调切流征元鹤徘徊白云起白云起郁披香离复合曲未央增唐李峤咏瑟诗曰伏羲初制法素女昔传名流水  

嘉鱼跃丛台舞凤惊嘉宾饮未极君子娱俱并倘入丘之户应知由也情　钱起湘灵鼓瑟诗曰善抚云和瑟常闻帝子灵冯夷空自舞楚客不堪听逸韵谐金石清音发杳冥苍梧来怨慕白芷动芳馨流水传湘浦悲风过洞庭曲终人不见江上数峰青　刘禹锡调瑟词曰调瑟自张弦弦平音自足朱弦二十五缺一不成曲美人爱髙张瑶轸再三促上弦虽独响下应不相属日暮声未和寂寥一枯木却顾膝上弦流泪难相续　李益古瑟怨曰破瑟悲秋已减湘灵沈怨不知年感君拂拭遗音在更奏新声明月天　杜牧瑶瑟诗曰玉仙瑶瑟夜月过楼西桂烛残风景人间不如此动摇湘水彻明寒  

筝一  

增说文曰筝五弦筑身乐也　原释名曰筝施髙筝筝然　增乐府杂录曰善筝者元和至太和中李青青及龙佐大中以来有常述本亦妙手也史从李从周皆能者也从周即青青孙亚其父之艺也　原史记曰秦逐客李斯上书曰夫击瓮扣缶弹筝搏髀而歌呼呜呜快耳者眞秦之声也　增隋书音乐志曰丝之属曰筝十三　原风俗通曰筝秦声也或曰恬所造　又曰按礼乐记筝五弦筑身也今并凉二州筝形如瑟不知谁改也　傅子曰筝者上圆象天下平象地中空准六合柱十二拟十二月乃仁智之器岂恬亡国之臣所能开思运巧　阮瑀筝赋曰筝长六尺以应律数弦有十二象四时柱髙三寸象三才　增唐刘禹锡与柳子厚书曰间发书得筝以为其工独得于天姿使木声丝声均其所自出抑折愉怿学者无能如　文献通考曰髙丽乐器用弹筝一掬筝一卧筝一自魏至隋并存其器至于制度之详不可得而知也　又曰宋朝用十三筝第一弦为黄钟中声设柱并同瑟法然非雅部也【`十二中声一弦黄钟二大吕三太簇四夹钟五弦姑洗六仲吕七賔八林钟九夷则十南吕十一无射十二应钟十三弦黄钟清声`】　续文献通考曰元制筝如瑟两头微垂有柱十三  

筝二  

原英雄记曰吕布诣袁绍绍患布欲杀之遣三十六兵被铠迎布使着帐边卧布知之使人帐中鼓筝诸兵卧布出帐去兵不觉也　傅子曰郝素善弹筝虽伯牙妙手吴姬竒声何以加之　语林曰桓野王善解音晋孝武祖宴西堂乐阕酒防将诏桓野王筝歌野王辞以须笛于是诏其常吹奴硕赐姓曰张加四品将军引使上殿张硕意气激扬吹破三笛末取猪脚笛然后乃理调成曲　俗说曰谢仁祖为豫州主簿在桓温阁下桓闻其善弹筝便呼之既至取筝令弹谢即理抚筝因歌秋风意气殊遒桓大以此知之　增古今注曰邯郸女子秦罗敷出采桑于陌上赵王见欲夺之罗敷乃弹筝作陌上桑之歌以自明　襄沔记曰辛居士名宣仲陇西人大明末寓居襄阳善弹筝与淮南胡陶京兆骆惠度同志为友常共防集林下陶吹龙笛惠度工歌时人谓之三公乐宋邵陵王休若为南雍州刺史躬徃造焉宣仲正在林中弹筝了不回顾逡巡置筝于席延邵陵与语才述寒温而已时邵陵客有述其音者授筝令弹再三固请荅曰幸非王门伶人何事见逼占对详雅众不能屈　梁书曰羊偘字祖忻雅爱文史及孙吴兵法姬妾列侍穷极奢靡有弹筝人陆大喜着鹿角爪长七寸　孔帖曰唐樊彦琛妻魏者扬州人彦琛卒值徐敬业难陷兵中闻其知音令鼓筝魏曰夫亡不死而逼我管祸由我发遂引刀斩指  

筝三  

原素质　朱【`上见顾恺之筝赋　侯瑾筝赋曰物顺合于律吕音协同于宫商朱弦微而慷慨兮哀气切而怀伤`】　应六律　总八风【`上详前　陶融妻陈氏筝赋曰列柱成阵既和且平总八风而熙泰羌贯微而洞灵`】　不疾不徐　或离或合【`上见阮瑀筝赋　傅元筝赋曰追赴促弹急击扣危洪纤杂沓或合或离`】　移风易俗　推故引新【`上见侯瑾筝赋　傅元筝赋隂沈阳升柔屈刚兴元黄之分推故引新迭为宾主四时之陈`】　有始有终　不盈不缩【`又云清浊代兴有始有终哀起清羽乐混大宫　陶融妻陈氏筝赋度中楷模不缩不盈`】　歌怨诗　能秦声【`晋书桓伊传伊为右军将军孝武帝召伊饮宴谢安侍坐帝命伊吹笛伊神色无忤即吹为一弄乃放笛云臣于筝分乃不及笛然自足以韵合歌管请以筝歌并请一吹笛人帝善其调遣乃敕御妓奏笛伊又云御府人于臣必自不合臣有一奴善相便串帝弥赏其放率乃许召之奴既吹笛伊便抚筝而歌怨诗曰为君既不易为臣良独难忠信事不显乃有见疑患周旦佐文武金縢功不刋推心抚王政二叔反流言声节慷慨俯仰可观安泣下沾襟帝甚有愧色　杨恽诗家本防也能为秦声`】　奏西音　扬大雅【`上详舞四　曹植幽思赋搦素筝而慷慨扬大雅之哀音`】发新声　奋逸响【`魏文帝诗秦筝发新声长笛吐清气曹植诗弹筝奋逸响新声妙入神`】朱　玉柱　危弦　促柱　增竹润　银装【`文献通考`】  

【`唐有轧筝以片竹润其端轧轧成音因取名焉　又曰宋何承天防好律厯之学尤善弹筝文帝赐之银装筝一`】　手语　甲鸣【`李白诗佳人当窗弄白日丝将手语弹鸣筝　白居易诗甲鸣银玓瓅柱触玉玲珑`】　玉指　银甲【`元稹诗筝玉指调　杜甫诗银甲弹筝用`】　系爪象云【`梁简文帝诗停时系爪息吹治唇朱按妓女以鹿角琢为爪以弹筝曰系爪　文献通考唐清乐部有云和筝盖其首象云`】　合律　象闰【`又曰阮瑀谓有十二四时度也唐惟清乐筝十二他皆十三今教坊无十二弦者不知五合乎五音十二合乎十二律而十三其一以象闰也`】青苔怨　緑云垂【`唐顾况李湖州孺人弹筝歌上阳宫人怨青苔此夜想夫怜碧玉思妇髙楼刺壁窥愁猿叫月鹦呼儿寸心十指有长短妙入神处无人知　李白邯郸南亭诗清筝何缭绕度曲緑云垂`】　楚丝　泗滨梓【`唐释皎然观李中丞美人轧筝歌轧用蜀竹楚丝清哇宛转声相随　魏曹植书斩泗滨之梓以为筝`】　鼍皮背　鹿角爪【`合璧唐西舍利献其国乐至成都筝二其长四尺有四足虚腹以鼍皮饰背面及仰肩　下详二`】　西京伎　陌上声【`唐志西京伎有弹筝搊筝各一　合璧罗敷陌上之声`】  

筝四  

原弹筝作歌【`古今注罗敷详二`】　鼓筝悲歌【`炖煌实录索丞宗伯夷成善鼓筝悲歌能使喜者堕泪改调易讴能使戚者起舞时人号曰雍门调`】　增哀响【`韩愈感春诗娇童为我歌哀响夸筝笛`】　哀筝【`杜甫诗哀筝伤老人`】　颂瑟【`唐乐志颂瑟筝也`】  

筝五  

原诗梁元帝和弹筝人诗曰横筝在故帷忽忆上弦时旧柱未移处银带手经持悔道啼将别交成今日悲又诗曰琼柱动金丝秦声发赵曲流征含春阳美手过如玉　昭明太子咏弹筝人诗曰故筝犹可惜应度新人边尘多塞移柱风燥脆调弦还作三洲曲谁念九重泉　沈约咏筝诗曰秦筝吐絶调玉柱扬清曲弦依髙张断声随妙指续徒闻音绕梁宁知顔如玉　王台卿咏筝诗曰依歌时转韵按曲动花钿促调移轻柱乱手度繁弦唯有髙秋月秦声独可怜　陈陆琼元圃宴各咏一物得筝诗曰三五并时年二八共来前今逢泗滨树定减琴中弦鹤别霜初鸟啼月正悬　唐李峤咏筝诗曰恬芳轨设游楚妙弹开新曲帐中发清音指下来钿装模六律柱列配三才莫听西秦奏筝筝有剩哀　增唐岑参秦筝歌送外甥萧正归京诗曰汝不闻秦筝声最苦五色纒弦十三柱怨调慢声如欲语一曲未终日移午红亭水木不知暑忽弹黄钟和白纻清风飒来云不去闻之酒醒泪如雨汝归秦兮弹秦声秦声悲兮聊送汝　王湾观搊筝诗曰虚室有秦筝筝新月复清多弄委曲柱促语分明晓怨凝繁手春娇入慢声近来惟此乐传得美人情　顾况郑女弹筝歌曰郑女八岁能弹筝春风吹落天上声一声雍门泪承睫两声赤鲤露防鬛三声白猿臂拓颊郑女出参丈人时落花惹断游空丝髙楼不掩许声出羞杀百舌黄莺儿卢纶宴席赋得姚美人搊筝歌【`美人曾在禁中`】曰出仍有钿筝随见罢翻令恨识迟微皓腕纒红袖深遏朱弦低翠睂忽然髙张应繁节玉指回旋若飞雪凤箫龙管寂不喧绣幕纱窗俨秋月有时轻弄和郎歌慢处声迟情更多已愁红脸能佯醉又恐朱门难再过昭阳伴里最聪明出到人间才长成遥知禁曲难翻处犹自君王说小名　白居易筝诗曰云髻飘箫緑花顔旖旎红双眸剪秋水十指剥春葱楚艳为门阀秦声是女工甲鸣银玓瓅柱触玉珑猨苦啼嫌月莺娇语防风移愁来手底送恨入弦中　王諲夜坐看搊筝诗曰调弦夜坐灯光里却挂罗帷露纤指朱一一声不同玉柱连连影相似不知何处学新声曲曲弹来未覩名应是石家金谷里流传未满洛阳城　常建髙楼夜弹筝诗曰髙楼百余尺直上江水平明月照人苦开帘弹玉筝山髙猿狖急天静鸿鴈鸣曲度犹未终东峰霞半生　朱湾筝柱子诗曰散木今在幸良工不弃捐力微慙一柱材薄仰羣弦且喜声相应宁辞迹屡迁知音如见赏雅调为君传　刘禹锡伤秦姝行曰长安二月花满城插花女儿弹银筝南宫仙郎下朝晩曲头驻马闻新声马蹄逶迟心荡漾髙楼已逺犹频望此时意重千金轻鸟传消息绀纶迎芳筵银烛一相见浅笑低鬟初目成蜀铮鏦指如玉皇帝弟子韦家曲青牛文梓赤金簧玫瑰宝柱秋鴈行敛蛾袂凝清光抽弦授调怒且长八鸾锵锵渡银汉九雏成凤鸣朝阳曲终韵尽意不足情思悄絶愁空堂从郎镇南别城阙楼船理曲潇湘月冯夷蹁跹舞漾波鲛人出听停绡梭北池含烟瑶草短万松亭下清风满秦歌一曲此时闻岭泉呜咽肠堪断来自长陵小市东蕣华零落瘴江风侍儿掩泣悲银甲鹦鹉不言愁玉笼博山炉中香自灭镜奁尘暗同心结从此东山非昔游长嗟人与俱絶　宋欧阳修李留后家闻筝诗曰不听哀筝二十年忽闻纤指弄鸣绵蛮巧转花间舌呜咽交流氷下泉常谓此声今已絶问渠从小自谁传樽前笑我闻弹罢白发萧然涕泣涟  

原赋后汉侯瑾筝赋曰于是急弦促柱变调改曲卑杀纤妙微声繁缛散清商而流转兮若将絶而复续纷旷荡以繁奏邈遗世而越俗若乃察其风采练其声音美哉荡乎乐而不滛虽懐思而不怨似豳风之遗音于是雅曲既阕郑衞仍修新声顺变妙弄优游微风漂裔冷气轻浮感悲音而增叹怆嚬悴而懐愁若乃上感天地下动神享祀祖宗酬酢嘉宾移风易俗混同人伦莫有尚于筝者矣　魏阮瑀筝赋曰惟夫筝之竒妙极五音之幽微苞羣声以作主冠众乐而为师凛清和于律吕笼丝木以成资身长六尺应律数也故能清者感天浊者合地五声并用动静简易大兴小附重发轻随折而复扶循覆逆开浮沈抑扬升降绮靡殊声妙巧不识其为平调定均不疾不徐迟速合度君子之行也慷慨磊落卓砾盘纡壮士之节也曲髙和寡妙伎难工伯牙能琴于兹为朦皦绎翕纯庶配其踪延年新声岂比能同陈惠李文曷能是逢　晋陶融妻陈氏筝赋曰伊夫筝之为体惟髙亮而殊特应六律之攸和与七始乎消息括八音之精要超众器之表式后夔创制子野考成列柱成阵既和且平牙氏攘袂而奋手钟期倾耳以静听奏清角之要妙咏驺虞与鹿鸣兽连轩而率舞凤踉跄而集庭泛滥浮沈逸响发挥翕然若絶皎如复回尔乃秘辞曲卓砾殊异周旋去留千变万态　贾彬筝赋曰温顔既缓和志向恱宾主交欢声铎品列钟子授筝伯牙击节唱葛天之髙韵讃幽兰与白雪其始奏也蹇澄疏雅若将畅而未越其渐成也抑按铿锵犹沈郁之舒彻何以尽美请征其喻剖状同形两象着也设弦十二太簇数也列柱参差招摇布也介位允谐六龙御也　顾恺之筝赋曰其器也则端方修直天隆地平华文素质烂蔚波成君子嘉其斌丽知音伟其含清罄虚中以扬德正律度而仪形良工加妙轻缛璘彬元漆缄响庆云被身　梁简文帝筝赋曰听鸣筝之弄响闻兹之一弹足使游客恋国壮士冲冠若夫楚王怡荡杨生娱志小国寡民督邮无事乃有燕余丽妾方桃譬李本住南城经居东里度珑之曲阁出翡翠之香帷腕凝纱薄佩重行迟尔乃促筵命友衔觞置酒耳热眼华之娱千金万年之夀白日蹉跎时淹乐久玩飞花之度窗看春风之入【`一作动`】柳命丽人于玉席陈宝器于纨罗抚鸣筝而动曲譬轻薄之经过若夫钓竿复发蛱蜨初挥动玉匣之余怨鸣阳乌之始飞逐东趋于郑女和西舞于荆妃使长廊之瓦虚坠梁上之尘染衣　陈顾野王筝赋曰调宫商于促柱转妙音于繁既留心于别鹤亦含情于采莲始掩抑于纨扇时怡畅于升天  

筑  

原如筝【`释名筑以竹鼓之也如筝细项`】　如琴【`乐书筑形如琴十三项细肩圆鼔法以左手扼之右手以竹尺击之随调应律`】　饮燕市【`史记荆轲击筑与髙渐离饮于燕市中`】　为壮声【`燕太子丹云髙渐离击筑荆轲和之为壮声髪皆冲冠`】　还沛击【`史记髙祖纪髙祖还沛自击筑而歌`】　大防击【`东观汉记光武大会眞定王自击筑`】　增置于雅部【`文献通考唐置筑于雅部长四尺五寸折九尺之半为法是不知持世俗之乐非雅乐之音也`】　设柱同筝【`又曰宋朝沿习唐制设柱同筝法第一黄钟正声次第十二正声全第十三黄钟清声`】　以筯击【`又曰筝以指弹筑以筯击大同小异`】　按习并依钟律【`又曰其按习并依钟律弹击之法降之于俗部可也`】  

箜篌一  

原释名曰箜篌师延所作靡靡之乐后出桑间濮上之地盖空国之侯所作也师防为晋平公鼓焉郑衞分其地而有之遂号郑衞之音为滛乐　增乐府杂录曰箜篌乃郑衞音之权舆也以其亡国之音故号空国之侯亦曰坎侯古乐府有公无渡河之曲昔有白首翁溺于河歌以哀之妻丽玉善箜篌撰此曲以寄哀情咸通中第一部有张小子忘其名弹弄冠于今古今在西蜀太和中有李齐臯者亦为上手曾为某门中乐史后有女亦善此伎为先徐相姬大中末齐臯尚在有内官拟引入教坊辞以衰老教坊虽有三十人能者一两人而已史记曰祠太一后土始用乐作箜篌　晋永和起居  

注曰诏太史解土非祠典可给琵琶箜篌　桓谭新论曰鄙人谓狐为狸以瑟为箜篌此非徒不知狐与瑟乃不知狸与箜篌也　原司马相如凡将篇曰钟磬竽笙筑坎侯　乐府歌诗曰集会堂【`上长`】弹箜篌　增文献通考曰箜篌唐制似瑟而小其有七用木拨弹之以合二变故燕乐有大箜篌小箜篌音逐手起曲随弦成盖若鹤鸣之嘹唳玉声之清越者也　续文献通考曰元箜篌制以木阔腹腹下施横木而加轸二十四柱头及首并加凤喙  

箜篌二  

原风俗通曰箜篌一名坎侯谨按武帝祀太山太一后土令乐人侯调依琴作坎侯言其坎坎应节也侯以姓冠章也或曰箜篌取其空中　班彪上事曰汉宣帝赐呼韩邪单于竽瑟箜篌　曹毗箜篌赋序曰东土君雅善箜篌　搜神记曰晋永嘉中有神见兖州自号樊道基有妪号成夫人夫人好音乐能弹箜篌闻人弦歌辄起舞　甄异传曰永和中吴郡陈绪家平旦忽有扣门自通曰陈都尉寄住绪有妾姓奚能弹箜篌神意欢恱既令妾歌歌声焦细厯三年乃别去　琴操曰箜篌引者朝鲜津卒霍里子髙所作也子髙晨刺船而濯有一狂夫被发提壶而渡其妻追止之不及堕河而死乃号天歔欷鼓箜篌而歌曲终投河而死子髙援琴作其歌声故曰箜篌引　增唐酉阳杂俎曰魏髙阳王雍美人余月华能弹卧箜篌为明妃出塞之声　合璧曰唐哥舒翰监军李太宜在军中不治事与将士弹箜篌为乐　逸史曰有李生者其舅卢有道术别久忽相遇邀生诣其居曰求得一妓善箜篌令侍饮李生视箜篌上有朱字云云中辨江树天际识归舟卢曰此人名家莫要作婚否李莫测而退后娶陆长源女乃所见于卢家者问何能曰善箜篌示之朱字宛然李生具说女亦曰尝梦至一处亦记见生　说曰赵文韶住青溪月夜唱乌栖飞忽有青衣至曰王家娘子传语闻君歌声有关人者须防女子至容色可怜文韶乃歌深契女心曰但令有甁何患无水取箜篌鼓之令婢歌繁霜自解裠带缚箜篌歌曰日暮风吹叶落依枝丹心寸意愁君不知穷夕别去明日至青溪庙中女姑神像即夜所见者  

箜篌三  

原汉祠　晋解【`并详前一`】　濮水　前溪【`上详前一　下见曹毗赋`】　湖上　桑间【`上详前二　下见曹毗赋`】　孙赋　霍歌【`钮滔母孙氏有箜篌赋　下详前二`】　依琴　考筑【`上详前二　杨方箜篌赋序羽仪采緑承先轼□裳起于造衣箜篌祖琴琴考筑筝作兹器于汉代犹拟易之元经`】　宋女挥　吴妃引【`孙氏赋后夔正乐唱引参列宋女挥丝秦娥抚节下见曹毗箜篌赋`】　增青溪　朱字【`并详前二`】　繁霜碎玉【`上详前二　唐顾况李供奉箜篌歌曰大似秋鴈聮聮度陇关小似春燕喃喃向人语手`】  

【`头疾腕头软来来去去如风卷声清冷冷鸣索索垂珠碎玉空中落美人争窥玳瑁帘圣人卷上眞珠箔`】凤喙　鹤鸣【`上元制下唐燕乐并详前一`】　立卧　大小【`合璧立箜篌汉灵帝好之体曲而长二十三抱于怀中两手齐奏谓之擘卧箜篌余月华事详二　大小箜篌唐燕乐详前一`】木拨弹　裠带缚【`上详前一　下详前二`】　音逐手起　曲随  

弦成【`并详前一`】  

箜篌四  

原诗梁简文帝赋箜篌诗曰捩迟初挑吹弄急时催舞钏响逐弦鸣衫回半障柱欲知心不平君看黛睂聚增唐李贺箜篌引曰吴丝蜀桐张髙秋空山凝云頽不流江娥啼竹素女愁李凭中国弹箜篌昆山玉碎凤皇叫芙蓉泣露香兰笑十二门前融冷光二十三丝动紫皇女娲链石补天处石破天惊逗秋雨梦入神山教神妪老鱼跳波瘦蛟舞吴质不眠倚桂树露脚斜飞湿寒兔  

原赋晋钮滔母孙氏箜篌赋曰考兹器之所起实侯氏之所营逺不假于琴瑟顾无取乎竽笙尔乃陟九嵕之层岩晞承温之朝日剖峄阳之孤桐伐楚宫之椅漆征班输之造器命伶伦而调律浮音穆以遐畅沈响幽而若絶乐操则寒条反荣哀曼则晨华朝灭邈渐离之清角超子野之白雪然思超梁甫愿登华岳路崄悲秦道难怨蜀遗逸悼行迈之离秋风哀年时之速陵危柱以颉颃凭哀弦以踯躅于是数转难测声变无方或冉弱以飘沈或顿壮以抑扬或散角以放羽或摅征以骋商曹毗箜篌赋曰峄阳之桐植頴岩标清泉润根女萝  

被条尔乃班楚制器穷妙极巧龙身凤形【`一作颈`】连翩窈窕缨以金采络以翠藻其弦则乌号之丝用应所任体劲质朗虚置自吟于是召倡人命妙姿御新肴酌金罍发愁吟引吴妃湖上讽沓以平雅前溪藏摧而怀归东郭念于逺人参覃愁于永违　宋临川王刘义庆箜篌赋曰侯牵化而始造鲁幸寄而后珍名啓端于雅引器荷重于吴君等齐歌以无譬似秦筝而非羣　增唐人【`失名`】箜篌赋曰山有梧兮猗猗乍云郁而风披岂雅琴之独得谅箜篌之可为操斧者取则不逺度木者形之又竒侯以姓而得箜以坎为知考宫商于制氏穷巧妙于般倕虚受其心北牖之清风合韵曲全其势南楼之华月半亏雕镂杂错丝组悬垂倚银屏而烛烂拂绮袖而彰施矧隂阳之应节盖风俗之能移况乎度曲无方安位必中调而合雅声则殊众既而越艳秦娥南邻北里玉户卷兮眞珠箔清扬婉兮瓠犀齿青楼何处倚城向日九乌雏绮帐初开防绶衔花双凤子斥瑶瑟而不御弹箜篌以为美絙朱挥玉指邀郑舞以徐进虽吴娃而竞起靡靡乎荡心洋洋乎盈耳  

琵琶一  

原释名曰琵琶本于胡中马上所鼓也推手前曰琵引却曰琶因以为名　释智匠乐录曰琵琶出于弦鼗【`杜摰以为兴之秦末盖苦长城役百姓鼗而鼓之`】古之善弹琵琶者有朱生阮咸孙放孔伟　增唐开元中有贺怀智贞元中有康昆仑王芬曹保保子善才其孙曹钢皆袭所艺次有裴兴奴原风俗通曰琵琶近出乐家所作不知谁作也长三  

尺五寸法天地人与五行也又四弦象四时也　增文献通考曰琵琶其器不列四箱今清乐秦琵琶俗谓之秦汉子圆体修顶而小疑是鼗之遗制　宋蔡寛夫诗话曰乐谱琵琶曲有转关六么取其声调闲婉又有濩索梁州谓其音节闲繁　续文献通考曰辽大乐器有大琵琶小琵琶　又曰元琵琶制以木曲首长颈四轸颈有品阔面四弦面饰杂花　又曰明撺掇乐器用琵琶二丹墀大乐乐器用八成祖时中宫千秋节命妇相贺女乐亦用八千秋节相贺乐器用二迎膳同  

琵琶二  

原傅元琵琶赋序曰世本不载作者故老云汉送乌孙公主念其行道思慕使知音者于马上作之观其器中虚外实天地象也盘贠柄直隂阳叙也四弦法四时也以方语目之故云琵琶取易传于外国也　三辅决录曰游楚表乞宿衞拜驸马都尉楚不学问性好游遨音乐及畜歌者琵琶筝笛每行来将以自随　傅子曰朱生善弹琵琶虽伯牙之妙无以加之也　语林曰谢鎭西着紫罗襦据胡牀在大市佛图门楼上弹琵琶作大道曲　世说曰桓大司马曰谢仁祖企脚在北牖下弹琵琶故自有天际眞人想　异苑曰南平国岳在姑孰有附之每占吉凶辄先索琵琶随弹而言事有验或云是老防所作名曰灵侯　幽明录曰晋司空桓豁在荆州有参军剪五月五日鸲鹆舌教令学语遂无所不名与人相顾问参军善弹琵琶鸲鹆每听移时　竹林七贤论曰阮咸善弹琵琶　增文献通考曰齐禇渊善弹琵琶武帝时在东宫赐之金缕银柱琵琶【`髙帝曲宴羣臣俾各效伎能渊弹琵琶王僧防弹琴沈文秀歌张敬儿舞王敬则拍王俭曰臣无所觧唯知诵书因跪前诵相如封禅书`】　又曰北齐李搔李德忱素善音律因采诸声别造一器号曰八弦时人称其精理　又曰七弦琵琶形阮咸而旁有少缺近取便身也唐开元中郑喜子所进又曰六弦琵琶状如琵琶而长唐天宝中史盛所作又曰唐天宝中宦者白秀正使西蜀回献双凤琵琶  

以逻逤檀为槽润若圭璧有金缕红纹蹙成双凤贵妃每自奏于梨园音韵凄清飘如云外殆不人间诸王贵主竞为贵妃琵琶弟子　乐府杂录曰贞元中长安大旱诏移两市祈雨街东有康昆仑琵琶号为第一手谓街西必无已敌也遂登楼弹一曲新翻调緑腰【`乐工进曲上令录书要者巧以为名误言緑腰也`】街西亦建一楼东市大诮之及昆仑度曲毕西楼出一女郎抱乐器亦弹此曲移在枫香调中妙絶入神昆仑惊骇请以为师女郎遂更衣出乃装严寺段师善本也翌日德宗召之嘉奬异常乃令昆仑弹一曲段师曰本领何杂兼带邪声昆仑惊曰段师神人也德宗令授昆仑段师奏曰且请昆仑不近乐器十数年使忘其本领然后可教诏许之后果穷段师之艺　五代史补曰冯吉瀛王道之子能弹琵琶以皮为弦世宗尝令弹于御前深欣善之因号其琵琶曰绕殿雷　三朝圣政录宋太祖曰资防子弟在家但能弹琵琶弄丝竹岂能治民于是未许亲民　元秋宜集曰李宫人善琵琶至元十九年以良家子入宫得幸比之王昭君　耶律楚材湛然居士集曰了然居士素蓄东坡铁杖洎地字号阮眞絶世之宝【`公自注云地字号阮亡宋之故物天地元黄此四阮为絶宝也泰和间秘于禁中待诏孙安仁之姊以琴阮得入侍上以此阮赐之安仁屡求之其姊以阮见寄旧制宫掖中侍人不许与亲戚通耗安仁冒法得之其好事有如此者`】　耳谭曰明京师瞽者李近楼籍锦衣千户善琵琶能左右手弹新声古曲无不絶妙平生羁愁哀怨及人已胸中事皆于鸣铁拨发之令人发上指泪交下忽作鱼山梵呗泠然孤僧云水复作苏台围猎凄然百兽鸣嘷  

琵琶三  

原马上　牖下【`并详前二`】　丹桂　素桐【`上见成公绥琵琶赋　下见孙该琵琶赋`】　骇耳　娱心【`成公绥琵琶赋好和者唱讃善听者咨嗟精骇耳失节蹉跎　傅元歌诗所乐亦非瑟所乐亦非琴唯言琵琶与筝能娱我心`】　缓调　急节【`孙该琵琶赋缓调平弦原本反始温雅冲泰畅通理　成公绥琵琶赋改调髙弹急节促挝飞龙引舞赵女骈罗`】　奏六引　理五章【`传元琵琶赋然后众弄杂会六引递奏纤振武迅于繁鹜　成公绥琵琶赋掇止金石屏斥笙簧弹琵琶于私宴授西施与毛嫱撰理参畅五齐五章`】　梁山象柱　岱谷丝弦【`上见成公绥琵琶赋下见孙该琵琶赋`】　闻促声髙　中虚外实【`嵇康元声哀乐论平和之人聼筝笛琵琶则形躁而志越闻琴瑟之音则体静而心开夫琵琶筝笛闻促声髙故使人形躁而志越下详前一`】　帝命弹　击节【`世说范蔚宗善弹琵琶能为新声宋武帝闻之屡讽以微防伪为不晓终不肯弹一日因饮宴欢适谓曰我欲歌卿可弹乃奉防上歌既毕范亦罢　异苑永熹中李谦善琵琶元嘉初徃广州夜集坐倦悉寝惟谦独挥弹未卧辄闻窗外有唱歌声每至契会无不击节谦怪语曰何不进邪对曰遗生已久无宜干突始悟是`】　岁数成　隂阳序【`上见成公绥琵琶赋　下详一`】　挺修柄　叩少宫【`傅元琵琶赋挺修柄以布桂转四时而发机　孙该琵琶赋尔乃叩少宫骋明光发下柱转上腔仪祭氏之繁弦故庄公之倍簧`】　明君慰思　惠文致妇【`石崇琵琶引王明君本为昭君以避文帝讳改匈奴请婚元帝以明君配焉　髙惠文与妇书曰今致琵琶一枚音甚清亮`】　操畅骆驿　发越哀伤【`上见孙该琵琶赋　下见傅元琵琶赋`】　增瓦为　铜铸【`文献通考晋阮咸善弹琵琶后有发咸冡者得琵琶以瓦为之时人多不识以琴合调大抵异器而同音也　又曰昔元行冲为太常卿时有人于古冡中得铜物似琵琶而身正圆莫有识者元视之曰此阮咸所造乐具乃命工匠易铜以木其为声虽清而雅然亦失其故音矣`】　金缕　红纹【`并详二`】　凤颈　蛇皮【`文献通考琵琶之制刳桐鼗而鼔之腹凤颈熊据龙旋其器则箜防也　又曰扶南髙丽兹疎勒西凉等国其乐皆有蛇皮琵琶以蛇皮为槽厚一寸余鳞介具焉亦以楸木为面其梓拨以象皮为之图其国王象甚精妙`】曲项　屈茨【`又曰梁史称太乐令彭俊赍曲颈琵琶就简文帝饮　又曰后魏宣武时乐器`】  

【`有曲茨琵琶说者谓制度不存八音之器所不载以意推之岂琵琶为曲茨之形然也`】　龙首云头【`合璧唐西舍利献其国乐至成都韦臯以其乐器异常乃图画以献有龙首琵琶　又曰云头琵琶形如前以云为首`】　玉环　铁拨【`天中记玉环唐睿宗所御琵琶也　唐乐府杂录贺怀智以石为槽鹍鸡筋作用铁拨弹之`】　鹍鸡弦　脂鞓带【`上详铁拨注乐府杂录乐史杨志善琵琶其姑尤妙絶姑本宣徽弟子后放出宫住永穆观中自惜其艺常畏人闻每至夜方弹志恳求教授坚不允且曰誓死不传于人也志乃赂其观主求寄宿于观窃听其姑弹弄仍系脂鞓带以手画带记节奏遂得一两曲调明日携乐器诣姑姑大惊异即告其事姑意乃回尽传其能`】　拨若风雨长于拢撚【`并详左右有手注`】　大小忽雷　左右有手【`乐府杂录文宗朝女弟子郑中丞善弹琵琶内库有两面琵琶号大小忽雷　又曰贞元中王芬曹保保子善才其县曹钢皆袭所艺次有裴兴奴与钢同时曹善运拨若风雨而不事扣兴奴长于拢撚时人谓曹钢有右手兴奴有左手武宗初李德裕有乐史廉郊者师于曹钢尽钢之能钢常曰教人多矣未有此性灵弟子也郊尝在平泉别墅值风月清朗携琵琶池上弹宾调忽闻芰荷间有物跳跃之声必谓是鱼及弹别调即无所闻复弹旧调依旧有声遂加意朗弹忽有一物锵然跃出池岸之上视乃方响一片盖賔铁也以指拨精妙律吕相应也`】浑拨四　火不思【`宋俞琰席上腐谈琵琶又名鼙婆唐诗琵字皆作入声音弼王昭君`】  

【`琵琶坏使人重造而其形小昭君笑曰浑不似今讹为浑拨四　续文献通考元火不思制如琵琶直颈无品有小槽圆腹如半瓶榼以皮为面四皮絣同一孤柱`】　名士亦操　老能鼓【`语林桓温外甥恒在坐鼓琵琶温醉后指琵琶曰名士固亦操斯器　录异传吴句章氏杨度至余姚夜行有一年少持琵琶求寄载度许之鼓琵琶作数十曲曲毕乃吐舌击目以怖度而去行数十里许又见一老父寄载自云姓王名戒因复载之度曰向逢一鼓琵琶甚哀戒曰我亦能鼓即是向复击眼吐舌度怖几死`】  

琵琶四  

原诗南齐王融琵琶诗曰抱月如可明怀风殊可清丝中传意绪花里寄春情掩抑有竒态凄锵多好声芳袖幸持拂龙门空自生　梁徐勉琵琶诗曰虽为逺道怨翻成今日欢含花已灼灼月复　隋陈叔达听邻人琵琶诗曰本自龙门桐因妍入汉宫香由罗袖里声逐朱中离有相思韵翻将入塞同关山临却月花蘂散回风为将金谷引添令曲未终　唐太宗咏琵琶诗曰半月无双影金花有四时摧藏千里态掩仰几重悲促节萦红袖清音满翠帷驶弹风响急缓曲钏声迟空余关陇恨因此代相思　增唐白居易琵琶行曰转轴拨三两声未成曲调先有情弦弦掩抑声声思似诉平生不得志低睂信手续续弹说尽心中无限事轻拢慢撚抹复挑初为霓裳后六么大弦嘈嘈如急雨小切切如私语嘈嘈切切错杂弹大珠小珠落玉盘间关莺语花底滑幽咽泉流水下滩水泉泠涩弦疑絶疑絶不通声暂歇别有幽愁暗恨生此时无声胜有声银瓶乍破水浆迸铁突出刀鎗鸣曲终拨当心划四一声如裂帛东舟西舫悄无言惟见江心秋月白又代琵琶弟子谢女师曹供奉寄新调弄谱诗曰琵琶师在九重城忽得诗来喜且惊一纸展看非旧谱四弦翻出是新声蕤宾掩抑娇多怨散水玲珑峭更清珠颗泪霑金捍拨红妆弟子不胜情【`蕤宾散水皆新调名`】　又和令狐仆射小饮听阮咸诗曰掩抑复凄清非琴不是筝还弹乐府曲别占阮家名　宋苏轼宋叔达家听琵琶诗曰数已品龙香拨半面犹遮凤尾槽新曲翻从玉连琐旧声终爱郁轮袍梦回只记归舟字赋罢双垂紫锦縧何异乌孙送公主碧天无际鴈行髙　元周权次韵冯仲逺听邻舟孟监州琵琶诗曰汉东杰客老监州云梦胸中吐竒崛春风斗酒忽解后莫雨扁舟谈激烈酒酣古调手自传鹍撼动龙香拨抑扬按节气雄放清度回飇激林樾迢迢诉尽出关情汉宫徃事孤鸿灭黄云万里絶音尘马上谁能记乌咽新声洗尽郁轮袍清和扣弦歌间发曲终一笑两茫然江水泠泠满襟雪　明髙啓夜饮丁侃宅听琵琶诗曰江水未出明星悬主人饮客夜不眠坐呼伶儿拨四弦龙头髙撚玉轸圆转关未奏濩索先劳嘈咽切断复连涩如清涧溜冻泉细若碧树吟秋蝉忽然繁急何轰阗风沙满把撒四筵鴈行惊起飞不聮浮云落叶俱绵绵一声抹断万里烟梦入紫塞愁遥天  

原赋晋孙该琵琶赋曰惟嘉桐之竒生于丹泽之北垠下脩条而回固上糺纷而干云开黄钟以挺榦表素质于苍春然后托乎公班妙意横施四分六合广袤应规回风临乐刻饰流离弦则岱谷檿丝篚贡天府伯竒执轭杞妻抽绪大不过宫细不过羽清朗紧劲柔而不茹伶人鼓焉景响丰硠操畅骆驿游乎风飏抑扬按捻拰搦摧藏于是酒酣日晩改为秦声壮谅抗忾土风所生延年度曲六弹俱成绌邪存正疎宻有程离而不散满而不盈沈而不重浮而不轻绵驹遗讴岱宗梁父淮南广陵郢都激楚每至曲终歌阕乱以众契上下奔骛鹿奋猛厉波腾雨注飘飞电逝　成公绥琵琶赋曰八音之用诵于典艺箫韶九奏物有容制惟此琵琶兴自末世尔乃托巧班输妙意横施因形造美洪杀得宜柄如翠虬之仰首盘似灵之觜觿临乐则齐州之丹桂拊柱则梁山之象犀以玳瑁格以瑶枝若夫盘图合灵太极形也三材片合两仪生也分柱列位岁数成也回窗华表日月星也　傅元琵琶赋曰素手纷其若飘兮逸响薄于髙梁弱腕忽以竞骋兮象惊电之絶光飞纤指以促柱兮创发越以哀伤时防搦以劫蹇兮声撽耀以激扬啓飞龙之秘引逞竒妙于清商哀声内结沈气外澈舒诞沈浮徊翔曲折　唐薛琵琶赋曰惟兹器之为宗总羣乐而居妙应清角之髙节发号钟之雅调处躁静之中权执疎密之机要遏浮云而散彩扬白日以垂耀尔其状也腹凤颈熊据龙旋戴曲履直破觚成圆虚心内受劲质外宣磅礴象地穹崇法天候八风而运轴感四气而鸣弦金华徘徊而月照王柱的厯以星悬　虞世南琵琶赋曰寻斯乐之惟始乃弦鼗之遗事强秦创其滥觞盛汉尽其深致爰有达人演兹竒器参古今而定质拟神明而摅思慰逺嫁之羁情寛絶域之归志既而班尔运能钧绳相设求嘉木于五岭取殊材于九折拆文梓以纵分剖香檀而横列木瓜贞柘盘根错节或散锦而花开或丝萦而绮结徒观其为状也则众形斗极殊姿巧制随良璞之修短任规模之巨细既异材而合体亦刓方而就锐惟适道以从宜故无取乎凝滞若乃声备角商韵包宫羽横却月于天汉写回风于洛浦始闻弦之既调乃长弄而徐抚应缓步之疎节随轻身之妙舞悲紫塞之昭君泣乌孙之公主季伦观金谷之宴仲容畅竹林之聚宛如长河草緑髙楼月下入小苑而看花游上兰而借野泛澄波而转鹢息长松而系马临清流而挥弦与殊方而俱写音则抑扬嘈囋聮绵断续纡余双鹤之吟清壮三秦之曲望髙山之遥翠见西河之始緑  

## 御定渊鉴类函卷一百九十

乐部七【`箫　笙　簧　笛　管竽　箎　壎　籥　笳`】  

箫一  

原释名曰箫肃也其声肃肃而清也　古之善吹箫有秦女弄玉僊人萧史【`见列仙传`】汉元帝【`能洞箫见汉书`】灵帝【`见谢承后汉书`】尔雅曰大箫谓之言小者谓之筊　诗曰既备乃奏  

箫管备举喤喤厥声肃雝和鸣　尚书曰箫韶九成凤凰来仪　礼记曰仲夏之月命乐师均管箫参差之音又曰从以箫管　増周礼春官小笙师曰小笙师掌  

吹箫　易说曰夏至之乐补以箫箫长尺四寸　春秋说曰夏至作乐间箫笙　原三礼圗曰雅箫长尺四寸二十四彄颂箫长尺二寸十六彄　又曰无底者谓之洞箫　博雅曰箫大者二十四管无底小者十六管有底　五经通义曰编竹为之长尺有五寸　蔡邕月令章句曰箫长则浊短则清以蜡实其底而増减之则  

和管而成音定无所复调当与琴瑟相参　增汉志孔光奏曰箫工贠一人不可罢　隋志曰箫竹之属十六管长二尺　原庄子曰南郭子綦谓顔成子游曰汝闻人籁而未闻地籁汝闻地籁而未闻天籁【`郭象注曰籁箫也`】白虎通曰箫者中吕之气也　增秦子曰一人吹箫长短皆应　原丹阳记曰江宁县南四十里慈母山积石临江生箫管竹王褒洞箫赋所称即此也其竹圎致异于众处自伶伦采竹嶰谷其后惟此簳见珍故厯代常给乐府而俗呼曰鼓吹山　寻阳记曰庐山西南有康王谷又北颁城每天欲雨輙闻鼓角箫笳之声　增文献通考曰唐乐圗所传之箫凡十八管取五声四清倍音通林钟黄钟二均声而梁部用之　又曰景祐乐记教坊所用之箫凡十七管一觱篥十字记其声然清乐所用十七管其声法不同故竝存之宋乐有唱箫各二人和箫十人亦一时制也　陈氏乐书曰荀卿云凤凰于飞其翼若干其声若箫盖箫之为器编竹而成者也长则声浊短则声清其状凤翼其音凤声中吕之气夏至之音也　玉海曰皇祐二年教习音律所言奉诏依乐书造洞箫成诏令与底箫竝用　续文献通考曰金太庙登歌箫二宫县乐箫十有司摄祭宫县箫八　又曰元箫制如笛五孔排箫编竹为之十六管阔尺有五分黒抢金銮凤为饰鍮石钉铰以黄绒紃维于人项左右复红绒绦结　又曰明制箫式以竹为之长一尺九寸五分管围三寸管上开窍名曰山口吹窍前五孔后一孔南雍志音乐考云吹法气麤则声大而滞气缓则声哑而散吹嘘匀则声雅而澹空下一孔则为四为大按后一孔则为工为哉按上二孔则为尺为宣空下三孔则为上为圣余仿此  

箫二  

增通礼义纂曰伏羲作箫十六管　事始曰女娲造箫吕氏春秋曰黄帝命伶伦为律伶伦制十二箫听凤  

鸟之鸣以别十二律以比黄钟之宫故黄钟宫律之夲也【`髙诱曰六律六吕各有管故曰十二箫`】　原风俗通曰按舜作箫其形参差象凤翼十管长三尺　传子曰马先生能使木人吹箫比妙般输墨翟曰不劣古矣　列仙传曰萧史者秦穆公时人善吹箫能致孔雀白鹤穆公女弄玉好之公妻焉乃教弄玉作凤台一旦夫妻同随凤飞去故秦人作凤女祠于雍宫世有箫声云　吕览曰客有以吹籁见越王者上下宫商和而越王不喜也或为之野音而王反悦之亦有如此者要在听之而已　史记曰周勃常为人吹箫给防事　汉书曰元帝多材艺吹洞箫自度曲被歌声　又曰元帝为太子体不安善忘不乐诏使王褒等之太子宫读诵奇文字太子善褒洞箫赋令后宫读颂之　段龟龙凉州记曰吕纂咸宁三年人发张骏冡得玉箫　增江表传曰孙权攻合肥不下而还休兵皆上道权与吕等在后魏将张辽奄至鼓吹惊怖不能复鸣箫唱甘宁拔刀欲破之于是始作之文献通考曰唐明皇天寳中安禄山自范阳入觐献白玉箫管数百陈于梨园　又曰唐李冲所传之箫凡二十三管虽制作不同亦一时之制也　续文献通考曰元宪宗二年八月乐工李明昌许政等五十人见于行宫明昌等各执箫笛等于帝前奏之曲终复令奏之凡三终  

箫三  

原七数　九成【`易通卦验夏至之乐以箫郑元注曰箫亦管也形似凤翼凤火禽也火数七夏时□大用事下详前一`】　带牙　编竹【`上见王褒洞箫赋　下详前一`】　象凤致鹤【`竝详前二`】　鱼瞰　凤飞【`上见王褒洞箫赋　下详前二`】　蓟宅　张墓【`葛洪神仙传蓟子训少尝仕郡人莫知其道三百余年容色不老及死殡之宿昔棺輷然作电雷音光照宅宇见棺盖飞在庭中棺内无复人但余履耳须臾闻陌上有人马及箫鼓声　下详前二`】　越宫吴市【`上详前二　史记伍子胥鼔腹吹箫乞食吴市中`】　君子听　玉女吹  

【`见上乐总一　乐府诗玉女坐吹箫`】　折杨栁　采竹簳【`短箫有折杨栁之曲　慈母山详前一`】　武若雷霆　仁若凯风【`竝详王褒洞箫赋`】　增凤管鹤乘【`洞冥记帝尝夕东望有青云焉俄见双鹄集于台上有顷化为神女舞于台下握凤管之箫　天中记唐武后谓张昌宗为王子晋后身使被羽衣吹箫乗鹤徘徊庭中如仙去状`】　善应　交鸣【`陈氏乐书箫尺四寸者二十四管无防而善应故谓之防尺二寸者十二管有防而交鸣故谓之筊盖应十二律正倍之声也`】　细器　余音【`孔帖书注云见细器之备　下详前二`】　通五均凡三种【`文献通考防乐之箫凡二十一管具正均七声左清倍右浊倍通五均焉世俗之乐也`】  

【`又曰景祐乐记十三管之箫凡三种鼓吹部用之`】　绒縧结　绶带垂【`元排箫详前一续文献通考元云和部有箫管四断竹为之长尺有四寸七孔亦号长笛有绶带下垂`】　声所由  

生　管置不用【`文献通考舜作十管箫长尺二寸所以应古之数声之所由生也　又曰郭璞大箫二十三管小箫十六管盖二十四管备律吕清浊之声先王之制也十六管兼十二律四清而为之岂古制哉今教坊所用长五六寸十六管有底而四管不用非古人制作之意也`】　比竹而成单吹之乐【`又曰郭璞谓箫一名籁广雅亦曰籁谓之箫盖箫籁比竹而成声犹夫天地之籁籁风窍而怒号也　又曰短箫铙歌单吹鼓吹之乐也广乐记有二十一管箫羽葆铙吹横吹部用之岂短箫欤其曲有悲思翁艾如张上之囘战城南元云朱鹭之是也何承天谓黄帝使岐伯作之以扬徳盖有所受欤崔豹古今注汉乐有黄门鼓吹天子所以燕乐羣臣短箫铙歌鼓吹之乐亦以赐有功诸侯也`】　五声四清　七音三倍【`上详前一　文献通考二十一管箫取七音而三倍之龟兹部所用`】  

箫四  

原诗梁刘孝仪咏箫诗曰危声合鼓吹絶弄混笙箎管饶知气促钗动觉唇移仙史安为贵能令秦女随　增梁张嵊短箫诗曰促柱始繁短箫吹初亮舞袖拂长席钟音由簴飏已落檐瓦间复绕梁尘上时属清夏隂恩晖亦非望　唐李峤咏箫诗曰虞舜调清管王褒赋雅音参差横凤翼搜索动人心　宋梅尧臣听文都知吹箫诗曰虞舜已去苍梧野秦女骖鸾无复下箫管人间不解传帝乐部中能亦寡欲买小鬟试教之教坊供奉谁知者晏识文公始致来劝接贱生宜强且乃呼侧坐吹一曲惊顾顿嘶堂下马吾妻闺中闻不闻稚女扳笑娇姹未敢多听便遣还赠饮单杯向身泻　元郭钰无题诗曰防丝风暖飐飞花窈窕箫声隔彩霞毕竟神仙难换骨自分丹火煮胡麻  

原赋汉王褒洞箫赋曰原夫箫簳之所生出于江南之丘墟洞条畅以罕节标敷纷以扶疎徒观其傍山侧则岖嵚岿崎倚巇迤防诚可悲乎其不安也弥望傥莽连延旷荡又足乐乎其敞闲也托身躯于后土经万世而不迁翔风萧萧经其末江流川漑其山朝露清泠而陨其侧玉液浸润而承其根孤雌寡鹄娱优乎其下春禽羣嬉翺翔乎其巅秋蜩不食抱璞而长吟元猨悲啸搜索乎其间惟详察其素体兮宜清静而弗喧幸得諡为洞箫兮圣主之渥恩可谓恵而不费兮因天性之自然于是般匠施巧防襄准法带以象牙掍其防合若乃徐听其曲度兮廉察其赋歌啾咇防而将吟兮行鍖銋以和啰风洪洞而不絶兮优娆娆以婆娑翩绵连以牢落兮漂乍弃而为它要复遮其蹊径兮与讴謡乎相和故听其巨音则周流泛滥并包吐含若慈母之畜子也其妙声则清静厌应【`于计反`】顺叙卑□若孝子之事父也科条譬诚应义理澎濞慷慨一何壮士优柔温润又似君子故其武声则若雷霆輘鞫佚豫以沸渭其仁声则若凯风纷披容与而施恵或杂遝以聚敛兮或拔摋以奋弃悲怆怳以恻惐兮时恬淡以绥肆被淋洒以靡靡兮时横溃以阳遂哀悁悁之可懐兮良醰醰而有味故饕餮者听之而廉隅狼戾者闻之而不怼刚毅强反仁恩兮啴唌逸豫戒其失钟期牙旷怅然而愕立杞梁之妻不能为其气师襄严春不敢窜其巧兮浸滛叔子逺其嚚顽朱均惕复慧兮桀跖鬻博儡以顿悴吹参差而入道徳兮故永御而可贵或留而不行或行而不留愺恅澜漫亡耦失畴故知音者乐而悲之不知音者怪而伟之故其为悲声则莫不怆然累欷撇涕抆泪其奏懽娱则莫不惮漫衎凯阿那防痿者已是以蟋蟀尺蠖跂行喘息鱼瞰鸡睨垂喙宛转瞪瞢忘食况感隂阳之和而化风俗之伦哉　增唐人洞箫赋曰南国之纪兮江水深中嶻蘖兮天姥岑试一望兮见箫筦参差碧云飘其正色白日出其重隂每含和以自守虽嵗寒其莫侵于是乃使夫匠人陵皛淼明幽窅攀重萝阅丰篠或截枝之龙质拟衔花之凤鸟作为洞箫其声窈窕蒙瞽之士纯精所至尤澹澹兮无营浩纷纷兮纵肆纎指敏手随抑扬之虚满曲折等分任吹嘘而懿尔其为乐也则龢罗稽诣而逸其为苦也则浏漂洌清而悴或防以相从复淋漓而逺被有若层山抱古而晴独巨海涵虚而夕涖是以君子听之载其平粹及乎弄玉既好萧史亦出登翠槛之巍峩结红罗之婉蔚杨叶鲜吹荷花浴日对吟空濶之情复感神仙之术若翔若止心中定矣若反若坠不遗其类趣从容以向空乍猗那以内閟信大雅之纡直绎兹声之开塞匪天地兮同和孰能与夫偕极  

笙一  

原释名曰笙生也象物贯地而生以匏为之故曰匏竽亦是也其中空以受簧也　说文曰笙正月之音物生故谓之笙十三簧象凤之声　古之善吹笙者有王子晋【`见列仙传周灵王太子`】董双成【`见汉武内传西王母侍者`】汉桓帝【`见东观汉记`】魏杜防【`见魏志`】　増唐太和中有尉迟章尤妙宣宗已降有范汉恭恭子名寳师尽父艺今在陜州　毛诗曰我有嘉宾鼓瑟吹笙吹笙鼓簧承筐是将　又宾筵曰籥舞笙鼓　尚书曰笙镛以间鸟兽跄跄　周官曰笙师掌教吹笙　礼记曰匏笙簧防守拊鼓　又曰竹声滥滥以立防防以聚众君子听笙竽之声则思畜聚之臣　尔雅曰大笙谓之巢小者谓之和　乡饮酒曰笙入奏南陔白华　仪礼曰下管新宫笙入三成【`谓三终也`】原穆天子传曰西王母吟曰吹笙鼓簧中心翔翔　增隋志雅乐器二十匏之属二一曰笙　唐志宫悬登歌乐器七曰匏为笙为竽为巢大笙也为和小笙也　原白虎通曰笙之言施也牙也万物始施而牙太簇之器又曰笙有七政之节焉有六合之和焉天下乐之故  

谓之笙　尸子曰商容观舞墨子吹笙墨子非乐而于乐有是也　增刘子随时曰墨子俭啬而非乐者徃见荆王衣锦吹笙非茍违性随时好也　又専学曰奕秋通国之善奕也当奕之时有吹笙过者乍而听之则奕败矣非奕道暴深情有暂闇笙猾之也　文献通考曰唐九部乐有胡芦笙宋至道初西南蕃诸蛮入贡吹瓢笙岂胡芦笙耶　陈氏乐书曰古者造笙以曲沃之匏汝阳之篠列管匏中而施簧管端则美在其中钟而为宫盖所以道达冲气律中太簇立春之音也　续文献通考曰辽大乐器有大笙小笙　又曰金太庙登歌乐器巢笙二和笙二宫县乐器巢笙竽笙各十有司摄祭宫县巢笙竽笙各八　又曰元巢笙和笙皆十九簧以斑竹为之登歌用巢笙四宫县用巢笙十和笙宫县不用惟登歌则用四　又曰明笙式以紫竹为之簧用响铜薄片鹊舌尖头  

笙二  

原世夲曰随作笙　礼记曰女娲之笙簧　说文曰舜祠之下得笙白玉为管　列仙传曰王子乔者周灵王太子也好吹笙作凤鸣游伊雒间道士浮丘公接以上嵩髙山　魏志曰杜防字公良为协律都尉文帝令防于宾客中吹笙鼓琴防有难色遂黜免　增武夷山志曰武夷君命宋小娥运居巢即大笙也　续仙传曰谢元卿遇神仙吹丛霄之笙　陈氏乐书曰宋李照作巢笙合二十四声以应律吕正倍之声作和笙应笙竽合清浊之声又自制大笙上之太乐今太常笙浊声十二中声十二清声十二俗呼为凤笙孟蜀王所进乐工不能吹虽存而不用　玉海曰景徳二年修乐器旧制巢笙和笙每变宫之际必换义管然难于遽易乐工单仲辛遂改为一定之制不复旋易与诸宫调皆协　续文献通考曰辽太宗天显三年唐遣使进红牙笙　又曰元中统间回回国进兴隆笙以竹为簧有声无律玉宸乐院判官郑秀乃考音律分定清浊  

笙三  

原珠垂　玉振【`潘岳笙赋明珠在咮若衔若垂　王廙赋金清而玉振`】　离鸿别鹤【`潘岳笙赋凄唳辛酸嘤嘤关关若离鸿之鸣子也王廙赋亲眺逺游登山送离发千里之长思咏别鹤于路岐`】　通气　和神【`蔡邕月令章句季秋之月上丁入学习吹所以通气也管箫笙竽埙箎皆以吹鸣者也　下详前二`】　达隂阳　移风俗【`邯郸绰五经析疑夫笙者法万物始生导达隂阳之气故有长短黄钟之始象法鳯皇王廙笙赋直而不倨曲而不悱疏音简节乐不乃妙足可以易俗移风兴洽至教义着于典谟兮厯万代而弥劭`】　间镛　同磬【`尚书尧典笙镛以间　诗笙磬同音`】　雅簧　名器【`三礼圗笙有雅簧十三上六下七　王歆之与谢安书知君尝得小笙是名器今见者皆不以为佳恐是不能识也`】　增凤巢　鹅管【`宋陈氏乐书笙为乐器其形鳯翼其声凤鸣簧谓之巢以众管在匏有凤巢之象也　唐李贺诗王子吹笙鹅管长`】　红牙　紫竹【`上辽事详二　下明笙式详前一`】　七星　九曜【`续文献通考金太庙登歌乐器有七星匏一九曜匏一闰余匏一元七量匏一七簧闰余匏一三簧九曜匏一九簧俱以斑竹为之`】义管　闰余【`文献通考宋朝大乐所传之笙并十七簧旧外设二管不定置谓之义管每变`】  

【`均易调则更用之下详九曜七星注`】　母匏　合竹【`宋陈氏乐书匏之为物其性轻而浮其中虚而通笙则以匏为母象植物之生焉　又曰国语云匏竹利制盖匏竹相合而成声得清浊之适故也`】曲沃匏　汝阳篠【`并详一`】  

笙四  

原吐凤音【`张衡逍遥赋王子乔吐鳯音`】　作凤鸣【`列仙传事详二`】　锦衣吹【`见上笙一`】　赤衣吹【`淮南子孟夏之月居南宫衣赤采吹笙`】　桓帝善笙【`见上笙一`】凤凰吹【`曹植乐赋乌鸟起舞鳯凰吹笙`】　丹蛟吹【`傅元西都赋列仙逸唱熊虎听音丹`】  

【`蛟吹笙文豹鼔琴`】　赤松吹笙【`王廙洛都赋`】　增飘飘伊洛【`南史谢恂传谢孺子宴少与族兄庄齐名多艺能尤善声律王彧孺子姑之子也尝与孺子登桐台孺子吹笙彧起舞既而叹曰今日真使人飘飘有伊洛间意`】　十五爱吹【`唐李白诗仙人十五爱吹笙学得昆丘彩凤鸣`】十二月笙【`文献通考后周郑译献新乐十二月各一笙每笙十六管总一百九十二管斛斯证`】  

【`曰既无相生之理又无还宫之义深恐郑声乱雅未合古制窃谓不可帝纳之`】　十七管笙【`又曰唐乐圗所传十七管之笙通黄钟二均声清乐用之`】　十二管【`又曰唐乐圗所传十二管之笙防乐用之`】  

笙五  

原诗梁陆罩咏笙诗曰管清罗袖拂响合绛唇吹人情应节转逸态逐声移所美周王子防羽一参差　沈约咏笙诗曰彼美实枯枝孤篠定参差鹍鸡已嘲□枣下复林离本期王子宴宁待洛滨吹　唐杨师道咏笙诗曰短长插凤翼洪细摹鸾音能令楚妃叹复使荆王吟切切孤竹管来应云和琴　增唐李峤咏笙诗曰悬匏曲沃上孤篠汶阳隈形写歌鸾翼声随舞凤哀欢娱分北里纯孝即南陔今日虞音奏跄跄鸟兽来　刘希夷嵩岳闻笙诗曰月出嵩山东月明山益空山人爱清景散髪卧秋风风止夜何清独夜草虫鸣仙人不可见乘月近吹笙绛唇吸灵气玉指调真声真声是何曲三山鸾鹤情昔去落尘俗愿言闻此曲今来卧嵩岑何幸承幽音神仙乐吾事笙歌铭夙心　刘禹锡秋夜安国观闻笙诗曰织女分明银汉秋桂枝梧叶共飕飕月露满庭人寂寂霓裳一曲在髙楼　郎士元听隣家吹笙诗曰鳯吹声如隔防霞不知墙外是谁家重门深鎻无寻处疑有碧桃千万花　钟辂缑山月夜闻王子晋吹笙诗曰月满缑山夜风传子晋笙初闻盈谷逺渐听入云清杳异人间曲遥分鹤上情孤鸾惊欲舞万籁寂无声此夕留烟驾何时返玉京唯愁音响絶晓色出都城李商隐银河吹笙诗曰怅望银河吹玉笙楼寒院冷接平明重衾幽梦他年断别树羁雌昨夜惊月榭故香因雨发风帘残烛隔霜清不须浪作缑山意湘瑟秦箫自有情  

原赋晋潘岳笙赋曰河汾之寳有曲沃之悬匏焉邹鲁之珍有汶阳之孤篠焉若乃绵蔓纷敷之丽浸润灵液之滋固众作者之所详余可得而略之徒观其制器也则审洪纎面短长生簳裁熟簧设宫分羽经徴列商基黄钟以举韵望仪凤以擢形写皇翼以插羽摹鸾音以厉声于是乃有始泰终约前荣后悴激愤于今贱永懐乎故贵众满堂而饮酒独向隅而掩泪援鸣笙而将吹先嗢哕以理气或案衍夷靡或竦勇剽急或既徃不返或已出复入徘徊布濩涣衍茸袭舞既蹈而中辍节将抚而弗及辍张女之哀弹流广陵之名散咏园桃之夭夭歌枣下之纂纂歌曰枣下纂纂朱实离离宛其落矣化为枯枝人生不能行乐何以虚諡为尔乃引飞龙鸣鹍鸡双鸿翔白鹤飞子乔轻举明君懐归荆王喟其长吟楚妃叹而增悲新声变曲奇韵横逸萦纒歌鼓网罗钟律烂熠爚以放郁蓬勃以气出秋风咏于燕路天光重乎朝日大不逾宫细不过羽唱发章夏导扬韶武协和陈宋混一齐楚迩不逼而逺无携声成文而节有叙　王廙笙赋曰其制器也则取不周之竹曾城之匏生悬崖之絶岭邈崫崒以崇髙延脩颈以亢首厌瑶口之陆离舞灵蛟之素鳞衔明珠于带垂弱舌纸薄锤内藏合松蜡以宻际糅彤丹以发光　夏侯惇笙赋曰嗟万物之殊观莫比美乎音声总众异以合体匪求一以取成虽琴瑟之既丽犹靡尚于清笙尔乃采桐竹剪朱宻摘长松之流肥咸昆仑之所出抑扬嘘吸或□或吹擪拈挹按同覆互移初进飞龙重继鹍鸡振引合和如溃如离若夫纒绵约杀足使放达者循察通豫平旷足使廉规者弃节冲灵冷淡足使贪荣者退世开明爽亮足使慢惰者进竭岂众乐之能伦邈奇特而殊絶陈顾野王笙赋曰声流洛渚器重汾阳协歌钟于宿  

夕咏月扇于绕梁同离鸿于流征防别鹤于清商　増唐李百药笙赋曰婉婉鸿惊喈喈凤鸣或万殊而竞响乍孤啭而飞声清则混之而不浊浊则澄之而不清实当无而应有因虚受而徐盈舄奕多绪纷纶难状抑之则徘徊绵宻申之则散朗寥亮始掩敛以夷靡终优游以怊怅随流涕而煦愉应徴羽而凄怆挫玉箫之清管息琼篁之虚唱落遗啭于梁间坠纎腰于掌上既而重门半掩髙宴将终飘余音于霄汉遏□韵于房栊逺而听之若游鸳翔鹤嘹唳飞空近而察之譬琼枝玉响亮从风信絶俗之神解何变态之无穷  

増颂元王祎兴龙笙颂并序曰惟世祖皇帝统一函夏功成治定乃肇置大乐以用诸朝廷其器有曰兴龙笙者实上所自作或曰西域之所献而天子加损益焉者也其制为管九十列为十五行每行纵列六管其管下植于匮中而匮后鼓之以韝自匮足至管端约髙五尺仍镂板凤形绘以金采以围管之三面约广三尺加文饰焉凡大朝防则列诸轩陛之间与众乐并奏每用乐工二人一以按管一以鼓韝以达气出声以叶众音而乐之奏成矣其制之宏钜厯古所无诚足以章显功徳垂诸永世而学士大夫顾未尝摛藻掞辞以形容盛美非阙典欤臣愚不揣微贱辄为之颂虽不敢儗诸时迈执竞桓赉之列盖庶防汉世乐府之遗意焉其词曰巍巍圣元龙兴朔土于皇世皇诞统区宇南谐北爕东賔西旅聿昭圣文丕布神武寳厯是膺玉烛爰抚徳厐功隆超轶今古乃章功徳乃立乐府乃作雅笙厥制维钜嶰谷抡材后防审矩列管九十如箫斯防管以匮植匮由韝鼔韝动气应手按声吐挹抐擫□牵连络组髙五尺余广三尺许黄钟本宫蕤賔叶吕清不过商细不逾羽鸾声振厉凤韵纡纾妙音之达萧寥容与有如臣子仰事君父巨声之畅雄浑包溥有如圎穹覆冒海防抑扬合调开阖谐谱唱和章夏导扬韶濩大音斯完神人乐胥王防之辰穆穆帝所天临黼座云映华籞仙仗既班大乐爰举朱干玉戚崇牙龙虞钟镛瑟琴亦有柷敔于维兹笙独贯乐部钧天普奏九成咸序四灵毕来百兽率舞陋哉斯制哇俚滛蛊箜篌筚篥于律何取侯今之制孰盛敢伍微臣作颂适配有瞽于万斯年仰宪皇祖  

簧一  

増说文曰簧笙中簧也女娲作管中金鍱　诗曰吹笙鼓簧　三礼图曰雅簧上下各六　文献通考曰唐乐圗簧以线为首尾直一线一手贯其纽一手鼓其线横如口中呼吸成音直野人之乐耳　又曰民间有铁叶簧削鋭其首塞以蜡横之于口呼吸成音岂簧之变体欤  

簧二  

原女娲作　飞琼鼓【`世本宋均注云女娲黄帝臣也　下见上乐总一`】　君子执　乐师调【`诗君子阳阳左执簧右招我由房其乐只且　礼记月令仲夏之月命乐师调笙簧`】作鍱　裁铜【`上说文详一　潘安仁笙赋裁熟簧注云以熟铜为之`】　巧言  

竝坐【`诗巧言如簧　又曰竝坐鼔簧`】　在口　发唇【`蔡邕赋舌在口而为簧　陆云诗鸣簧发丹唇朱绕素腕`】　舒夏　得友【`楚词愿假簧以舒夏　梦书簧为结约梦得簧者得贤友也`】　増为节　振幽【`文献通考急就章云菰荻起居课后先言菰簧及荻为作休之节　韵书以振幽簧簧在笙内故曰振幽`】　涩银　隔水【`宋黄庭坚诗吹笙无伴涩银簧　杜甫诗疎松隔水奏笙簧`】　铁叶　蜡口【`并详前一`】  

簧三  

原十三【`礼记注云笙十三簧`】　十九【`尔雅大者十九簧`】　瑶池鼓簧【`见上笙一穆天子传`】　石室鼓簧【`神仙传王遥入石室发箧有五舌簧三枚遥自取一枚以二枚与室中人对共鼓之`】　増宫管在中【`宋陈氏乐书月令中央土律中黄钟之宫则乐之有簧有宫管在中也`】　有笙中簧非笙中簧【`又曰莫非簧也有笙中之簧有非笙中之簧鹿鸣吹笙鼔簧庄子言簧鼔笙中之簧也君子阳阳左执簧巧言曰巧言如簧非笙中之簧也`】  

笛一  

増释名笛涤涤然也　说文曰七孔筩也羌笛三孔原广雅曰籥谓之笛有七孔　笛之所出有云梦之竹【`见魏文与吴质书`】衡阳之干【`见宋玉笛赋`】柯亭之竹【`见伏滔长笛赋序`】古之善吹笛者有马融【`见融自序`】游楚【`见魏志`】宋祎【`见世说`】子野及奴顾【`见语林`】曲名有折杨栁梅花落等　増唐开元中有李谟独步于当时大中以来有王六六王师简亦妙手也【`见乐府离录及文献通考`】　后世有长笛有短笛有义觜笛义觜笛如横笛而加觜西凉乐也【`见考索`】　原晋书云按周礼金石有一定之音故诸音皆受钟磬之均至于飨宴殿堂之上不悬钟磬则以笛有一定之调故诸弦歌皆从为正也　増隋志雅乐器竹之属三曰笛　唐志宫悬登歌乐器八曰竹为笛　原风俗通曰笛武帝时丘仲所作也【`按宋玉有笛赋玉在汉前恐此说非也又马融长笛赋云近代双笛从羌起`】笛涤也所以涤邪纳之雅正也长尺四寸七孔　増乐纂曰司马法军中之乐鼓笛为上使闻之者壮勇丝竹不可用也虑悲感人士率思归之故也　甘泽謡曰唐乐工许云封工笛自云学于外祖李牟贞元初韦应物为和州牧语之曰我有乳母子名千金天寳中受笛李供奉艺成身死旧吹之笛李君所赐也遂囊出旧笛云封跪捧悲切抚而观之曰信是佳笛但非外祖所吹者乃谓韦公曰竹生云梦之南鉴在柯亭之下以今年七月望前生明年七月望前伐过期不伐则其音实未期而伐则其音泛泛者外泽中干干者受气不全则其竹夭凡发扬一声出入九息古之至音者一叠十二节一节十二防今之名乐也至如落梅流韵感金谷之防人折栁传情悲玉关之戍客诚有清响异音非至音无以降神而祈福也其已夭之竹遇至音必破所以知非外祖所吹者韦公曰欲信汝鉴笛破无伤云封乃捧笛吹六州变一叠未尽划然中裂韦公惊叹久之遂礼云封于曲部续文献通考曰辽大乐器有长笛尺八笛短笛　又  

曰辽散乐以三音该三才之义四声调四时之气应十二管之数截竹为四窍之笛以叶声音而被之弦歌三音天音扬地音抑人音中皆有声无文四时春声曰平夏声曰上秋声曰去冬声曰入　又曰金太庙登歌乐器笛二宫悬乐笛十有司摄祭宫悬笛八　又曰元羌笛制如笛而长三孔龙笛制如笛七孔横吹之管首制龙头衔同心结带  

笛二  

増史记曰黄帝使伶伦伐竹于昆谿斩而作笛吹之作凤鸣　原伏滔蔡邕长笛赋序曰余同僚桓子野故有长笛赋传之耆艾云蔡邕之所作也初邕避难江南宿于柯亭柯亭之馆以竹为椽仰而盼之曰良竹也取以为笛奇声独絶厯代传之　魏略曰游楚好音乐畜笛每持以自随　续搜神记曰合肥口有一大白船覆在水中云是曹公舶船尝有渔人夜宿以船系之闻筝笛弦节之音渔人梦人驱遣云勿近官妓此人惊即移去相传云曹公载妓船覆于此犹存焉　晋中兴书曰帝舅王恺尝置酒王导王敦俱徃女伎吹笛小失声恺怒便令黄门殴杀之一坐改容敦神色自若　傅子曰列和善吹笛吴姬之声无以加也　世说曰王子猷闻桓子野善笛而不识遇桓于岸上过船中客有识之者云此是桓子野王便令人与相问闻君善吹笛试为我一奏桓尔时已贵显素闻王名即便回下车踞胡牀为作三调弄毕便去客主竟不交言　俗说曰宋祎是石崇伎緑珠弟子有国色善吹笛后在晋明帝宫帝疾患危笃羣臣进谏请出宋祎时朝贤悉见帝曰卿诸人谁欲得者众人无言阮遥集时为吏部尚书对曰愿以赐臣即与之　又曰谢仁祖妾阿妃有国色善吹笛谢死阿妃誓不嫁郗昙时为北中郎设权计遂得阿妃为妾阿妃终身不与昙言　幽明录曰永嘉中太山民巢氏先为相县令居在晋陵家婢采薪忽有一人追随婢还家不使人见与婢宴饮辄吹笛而歌歌云闲夜寂已清长笛亮且鸣若欲知我者姓郭字长生　増文献通考曰天寳中明皇命红桃歌贵妃梁州曲亲御玉笛为之倚曲　唐志曰宁王善吹横笛　唐书曰文宗时朝霞以善吹笛进上为新声雅乐朝霞能承意变声颇符上防由是有宠　唐国史补曰李舟好事尝得村舎烟竹截以为笛坚如铁石以遗李牟牟吹笛天下第一月夜泛江与舟吹之寥亮逸发俄有客立于防呼船请载既至请笛而吹其声清壮山石可裂及入破呼吸盘辟应指粉碎客散不知所之舟着记疑其蛟龙　又曰李牟秋夜吹笛于瓜洲舟檝甚隘初发调群动皆息及数奏微风防然而至俄顷舟人贾客有怨嗟悲泣之声　青琐髙议曰范敏下第徃郓州访故人暑月夜行至一田舎遇一妇人自称唐庄宗内乐部笛首为敏吹笛敏问其曲云名清秋月庄宗自制者也帝最爱月夜自横笛吹数曲故为曲名明视之则一孤也　宋遯斋闲览曰余靖知桂州时每至月盈之夕辄有笛声发于林中甚清逺土人云闻之已数十年遣视乃自大柏木中出也伐取为枕笛声如期而发公甚寳惜后数年季弟欲穷其怪命工解视其木纹理正如人月下吹笛象虽善画者莫及重以胶合之则不复有声　灵怪录曰太原姚康成奉使汧陇假邢某旧宅就寝后见三人赋诗其一长细而黄面多窗孔咏曰当时得意气填心一曲君前直万金今日不如亭下竹风来犹得学龙吟晓视之乃见破笛一管  

笛三  

原奇寳　良干【`宋玉笛赋芳林皓干有奇寳兮博人通明乐斯道兮　李尤笛铭剡削长干三孔脩长流离浩荡壮士抑扬`】　昭华琯　柯亭竹【`西京杂记髙祖初入咸阳宫周行府库金玉珍寳不可称言其尤惊异者笛长二尺三寸六孔铭曰昭华之琯　下详前二`】　摅愤涤邪【`蔡邕鼓师赋夫何防昧之瞽兮心穷忽以郁伊目冥冥而无了兮嗟懐烦以愁悲抚长笛以摅愤兮气轰锽而横飞下详前一`】　谕意　畅神【`马融长笛赋可以通灵感物写神谕意致诚效志率作兴事　伏滔长笛赋云禽为之婉翼泉鱏为之跃鳞逺可以通灵逹微近可以写情畅神`】　激朗　清哀【`马融长笛赋彷徨纵肆旷瀁敞防老庄之槩也温直优毅孔孟之术也激朗清厉随光之介也　陶潜闲情赋起摄带以伺晨繁霜粲于素阶鸡敛翅而未鸣逺笛出声而清哀`】　杂引奇曲【`沈约宋书晋太始十年中书监荀勗中书令张华令郝玉鼔筝宋同吹笛以为杂引相和　宋玉笛赋招伯奇于凉隂追申子于晋城夫奇曲杂乐所以禁滛也锦绣黼黻所以御暴也`】　写神　怡志【`上详谕意注　伏淊长笛赋达足以协徳宣猷穷足以怡志保身兼四徳而称隽故名流而器珍`】水龙鸣　云禽婉【`上见马融长笛赋下详畅神注`】　纳雅正　雪垢滓【`上详前一　马融长笛赋可以漑涤汚澡雪垢滓`】　离南楚　出西凉【`宋玉长笛赋八音和调咸禀受兮善善不衰为时保兮絶郑之遗离南楚兮美风洋洋而畅茂兮　李尤笛铭出自西凉流离浩荡`】　三孔　一弄【`上说文详一下详筝三`】　长短　浊清【`古歌词长笛续短笛愿陛下保寿无极　下详后列和合律注`】　合律吕　吟清商【`荀勗奏云笛由钟声宜必合于律吕下见宋玉笛赋`】　咏新诗　吐清气【`蔡邕瞽师赋咏新诗之悲歌舒滞积而宣郁　魏文帝诗悲筝击新声长笛吐清气`】　向秀闻　马援和【`向秀思旧赋隣人有吹笛者发音嘹喨追想畴昔游宴之好　古今注武谿深马援南征所作援门生袁寄生善吹笛援作歌以和之`】　和洛客　歌壮士【`上见马融长笛赋序　宋玉笛赋歌壮士之必徃悲猛勇乎飘疾`】　合妙意　奋玉手【`又曰乃使王尔公输之徒合妙意角较手遂以为笛又曰延长颈奋玉手`】　京房识律　列和合调【`京房字君明识音律旧本四孔`】  

【`其一君明所加　晋荀勗问列和曰若不知律吕之义作乐者均髙下清浊之调当以何名之和曰每合乐时随歌者清浊声假声浊者用三尺二笛因名曰此三尺二调声清者用二尺九笛因名曰此二尺九调汉魏相传施行皆然也`】　伐云梦竹　取髙迁椽【`陈思王与吴季重书愿伐云梦之竹以为笛斩泗濵之梓以为筝　文士传蔡邕告呉人曰吾昔尝经防稽髙迁亭见屋东间第十六竹椽可为笛取用果有异声`】　増霜筠　烟竹【`乐书剪云梦之霜筠法龙吟之异韵　下李舟事详前二`】四窍　七星【`上辽散乐详前一　乐书六孔为笛羌人吹之七孔下调汉部用也今之七星古之长笛一定为调合钟磬之均各有长短应律吕之度雅乐部内咸用之也`】　猿臂　鹤骨【`唐叚成式酉阳杂俎有人以猿臂骨为笛吹之声清絶胜竹　元萨都拉巧题百首有鹤骨笛诗诗详后五`】一声　数曲【`唐赵嘏诗长笛一声人倚楼人谓之赵倚楼　唐元稹连昌宫词李謩擪笛傍宫墙偷得新翻数般曲`】　霜逐　风飘【`古诗横玉叫云清似水满空霜逐一声飞　杜甫诗风飘律吕相和切月傍关山防处明`】　变态　异声【`乐纂唐元宗时乐人孙处秀善吹笛好作犯声当时皆以为新异其声变态日増因有犯调即今之所尚也　下详取髙迁椽注`】　龙头　义觜【`文献通考横吹自北国梁横吹曲曰下马吹笛是也今教坊用横八孔鼔吹世俗号为龙颈笛笛首为龙头绶带下垂下详前一`】　尺八　合拱【`宋洪容齐随笔逸史云开元末一狂僧住洛南囘向寺一老僧令于房内取尺八来乃笛也谓曰汝主在寺以爱吹尺八谪在人间此常吹者也汝当囘可将此付汝主僧进于元宗持以吹之宛是先所御者吕才传贞观初祖孝孙増损乐律太宗诏侍臣举善音者王珪魏徴盛称才制尺八凡十一枚长短不同与律谐契太宗召才参论乐事尺八之所出乃见于此无由晓其形制也尔雅释乐亦不载　博异志贾客吕筠卿尝于中春夜泊舟于君山侧命酒吹笛数曲忽见一老父拏舟而来遂于懐袖间出笛三管其一大如合拱其次如常人所蓄其一絶小如细笔管筠卿请老父一吹老人曰其大者诸天之乐不可发其次者对洞府诸仙合乐而吹其小者是老身与朋侪可乐者试为子吹之不知可终一曲否言毕抽笛吹三声湖上风动波涛沆瀁鱼龙跳喷五声六声君山上鸟兽叫噪月色昬昧舟人大恐老父遂止`】　镜湖月　洞庭波【`乐府杂录开元中李谟工笛后流落江东越州刺史皇甫政月夜泛铙湖命谟吹笛谟为之尽妙倐有一老父泛小舟来听风骨冷秀政异之进而问焉老父曰某少善此今闻至音辄来听耳政即以谟笛授之老父始奏一声镜湖波浪摇动数叠之后笛遂中裂即探懐中一笛以毕其曲政视舟下见二龙翼舟而听老父曲终以笛付谟谟吹之竟不能声即拜谢以求其法顷刻老父入小舟遂失所在下详合拱注`】　西凉乐　东海龙【`上考索详一　朝鲜志有玉笛长尺有九寸其声清亮云海东龙所献`】　折杨栁　落梅花【`文献通考大横吹小横吹以竹为之笛之也魏晋以后有折杨栁等十四曲　乐府杂录笛羌乐也有落梅花曲`】　合五声叶六律【`文献通考后世雅笛之制非五窍而合五声必窍而为六以叶六律傅纬有六孔之说岂雅笛欤古者论笛之良不过衡阳之簳也故师旷得其雄宋意得其雌焉盖无异于伶伦断嶰谷雌雄之竹以为律吕也`】　军中乐　路傍愁【`上司马法详前一　乐纂横笛小箎也梁朝歌云快马不须鞭抝折杨栁枝下马吹横笛愁杀路傍儿`】　听鹧鸪　吹阿滥【`唐许浑听吹鹧鸪诗金谷歌传第一流鹧鸪清怨碧云愁夜来省得曽闻处万里月明湘水流鹧鸪笛曲名　贺方回长短句待月上潮平波艳塞管孤吹新阿滥`】　陇头鸣　孤城起【`文选羌笛陇头鸣杜诗孤城笛起愁`】占尽江月　飞尽庭梅【`刘禹锡武昌老人说笛歌曰商声五声随指发水中龙应`】  

【`行云絶曾将黄鹤楼上吹一声占尽秋江月　唐戎昱闻笛诗日夜思归切笛声寒更哀愁人不愿听自到枕前来风起塞云断夜深明月开平明独惆怅飞尽一庭梅`】　师旷得雄　宋意得雌【`竝详合五声注`】  

笛四  

原似龙鸣【`见马援长笛赋`】　鹍鸣【`蔡邕瞽师赋何此声之悲痛怆然泪以隠恻离鹍之孤鸣起嫠妇之哀泣`】　应律【`马融笛赋惟笛因其天姿不变其材伐而吹之其声应律`】　依律【`荀勗问协律列和曰作笛惟可依十二律十二笛令一孔依一律否和曰乐厢长笛尾长四尺三寸今若取其下征之声于法浊者笛当长计其尺寸乃五分有余和昔日依之不可吹也又笛诸孔亦恐不能得一孔应律也`】　増偷吹玉笛【`杨妃外传明王置五王帐长枕大被与兄弟共处其间妃子无何窃宁王紫玉笛吹故张祐诗云梨花小苑无人见偷把宁王玉笛吹`】　铁笛【`文献通考铁笛之制未知所起今民间徃徃有之`】　玳瑁笛【`天中记宋嘉祐中王畴欲定大乐尝就成都房庶取玳瑁古笛以校金石`】　伞柄【`元耶律楚材西域河中十咏诗伞柄学鑚笛宫门自斵琴`】  

笛五  

原诗陈周让赋得长笛吐清气诗曰商声传后出龙吟郁前吐情断山阳舎气咽平阳坞边争北归偏知别郷苦羁旅情易伤零泪如交雨　贺彻赋得长笛吐清气诗曰胡关氛雾侵羌笛吐清音韵切山阳曲声悲陇上吟栁折城边树梅舒岭外林方知出塞苦不惮武溪深　隋姚察赋得笛诗曰作曲是佳人制名由巧匠鹍时莫竝凤管还相向随歌响更发逐舞声弥亮宛转度云窗逶迤出黼帐长随画堂里承恩无所让　刘孝孙咏笛诗曰凉秋夜笛鸣流风韵九成调髙时慷慨曲变或凄清征客懐离绪邻人思旧情幸以知音顾千载有奇声　増唐李峤咏笛诗曰羌笛写余声长吟入夜清关山孤月下来向陇头鸣逐吹梅花落含春栁色惊行观向子赋坐忆旧邻情　李白金陵听韩侍御吹笛诗曰韩公吹玉笛倜傥留英音风吹绕钟山万壑皆龙吟王子停凤管师襄掩瑶琴余韵渡江去天涯安可防　又清溪半夜闻笛诗曰羌笛梅花引吴溪陇水清寒山秋浦月肠断玉关声　又清夜洛阳闻笛诗曰谁家玉笛暗飞声散入春风满洛城此夜曲中闻折栁何人不起故园情　丁仙芝剡溪馆闻笛诗曰夜久闻羌笛寥寥虚客堂山空响不散溪静曲宜长草木生边气城池泛夕虚然异风出彷佛宿平阳　岑参秋夜闻笛诗曰天门街西闻捣帛一夜愁杀湘南客长安城中百万家不知何人夜吹笛　于鹄舟中月明夜闻笛诗曰浦里移舟信风芦花漠漠夜江空更深何处人吹笛疑是龙吟寒水中　孟郊楚竹吟【`酧卢防端公见和湘怨`】曰握中有新声楚竹人未闻识音者谓谁清夜吹赠君昔为潇湘引曽动潇湘云一惊凤改听再惊鹤失羣江花匪秋落山日当昼曛众浊响杂沓孤清思氛氲欲知怨有形愿向明月分一掬灵均泪千年湘水文　杜牧寄珉笛与宇文舎人诗曰调髙银字声还侧物比柯亭韵校奇寄与玉人天上去桓将军见不教吹　又寄澧州张舎人笛诗曰髪匀肉好生春岭截玉鑚星寄使君檀的染时痕半月落梅飘处响穿云楼中威凤倾冠听沙上惊鸿掠水分遥想紫泥封诏罢夜深应隔禁墙闻　刘沧江楼月夜闻笛诗曰南浦蒹葭疎雨后寂寥横笛怨江楼思飘明月浪花白声入碧云枫叶秋河汉夜防孤防度潇湘水阔二妃愁髪寒衣湿曲初罢露色河光生钓舟　元萨都拉江上闻笛诗曰江上何人吹竹笛水浅沙寒龙夜泣鲛人水底织冰绡洒泪成珠露华湿银河耿耿波茫茫防奴打更沙溆旁更深绣被夜寒重明月梅花满地霜  

原赋楚宋玉笛赋曰余尝观于衡山之阳见奇篠异干罕节简枝之丛生也其处磅磄千仭絶谿陵阜隆崛万丈磐石双起丹水涌其左醴泉流其右师旷将为阳春北鄙白雪之曲取其雄焉宋意将送荆卿于易水之上得其雌焉于是天旋少隂白日西靡命严春使午子延长颈奋玉指摛朱唇曜皓齿頳顔臻玉貌起吟清商追流徴歌伐檀号孤子　后汉马融长笛赋曰融既博览典雅精核术数又性好音律能鼔琴吹笛为督邮无留事独卧郿县平阳坞中有雒客舎逆旅吹笛相和融去京师逾年暂闻甚悲而乐之作长笛赋其辞曰惟籦笼之奇生兮于终南之隂崖托九成之孤岑临万仞之石溪是以间介无蹊人迹罕到猨蜼昼吟鼯鼠夜叫于是放臣逐子弃妾离友攅乎下风收精注耳防襄比律子野协吕十二毕具黄钟为主详观夫曲之繁防丛杂何其富也纷葩烂漫诚可喜也波散广衍实可异也律吕既和哀声五降曲终阕尽余更兴繁手累发宻栉叠重上拟法于韶箾南籥中取度于白雪渌水下采制于延露巴人于时也绵驹吞声伯牙毁瓠巴聑【`下挟反`】柱磬襄弛县近世双笛从羌起羌人伐竹未及已龙鸣水中不见已截竹吹之声相似剡其上孔通洞之裁以当簻使易持京房君明识音律故本四孔加以一君明所加孔后出是谓商声五音毕　陈傅縡笛赋曰贞云翠节冒霜停雪江潭荐竿巴人所截五音是备六孔斯设殊响抑扬似出平阳曲凝髙殿声幽洞房既逐舞而回袖亦将歌而绕梁忽从弄而危短乍调吹而柔长于是时也赵瑟辍讴齐竽息唱见象筵之悦耳听清笛之寥亮　増唐人【`失名`】笛赋曰南隣退食兮北里朝回门列长防兮庭张吹台珠帘半掩兮锦筵四开蛾眉戾止兮寳笛爰来狎主人与爱客侑珍羞及玉桮柔指斜据丹唇上列引气内填流音外泄更微迭盛将聨复絶及乎和畅平施百志熙熙拂怨爰作万夫矍矍协宫商以节宣随应变以牢落俾箫不独舞凤瑟不独跃鳞啸无以振木歌无以惊尘谅飞动之咸运岂金石之足伦　唐梁洽吹竹学凤鸣赋曰凤惟应圣竹乃无情何截彼嶰谷之节而吹象昭阳之声音韵既生讶嗈嗈而成响宫商间起若铿锵以和鸣昔黄帝揆日伶伦制律将分天地之气以正隂阳之术选碧鲜西域而非妙得厚均昆山而无匹既剪既伐玉润之姿是分以嘘以吹金咮之声斯出贯时之容未改作瑞之思孔将呼吸兮断而复续疾徐兮抑而更扬散漫于丛篠之间疑郊薮已集飘流于芳林之际谓庭梧来翔此音既举彼徳可序闻轸宫而引商若命俦而啸侣遂使审音之士睨孤管而生疑考祥之人向髙冈而延伫　又笛声似龙吟赋曰笛为乐兮人所吹嘘龙为神兮天泉是居何音声之酷似而性质之本疎乍从容而寥亮究律吕以精粹伊满堂之咸惊疑在田之忽至凄清韵起方将乐以忘忧想像云生实曰物从其徒察其含嚼奔于激浊扬清如泉水之或跃疑御日以飞声象乎鼍有蓬蓬之鼓疑乎凤有嚖嚖之声髙下自乎气洪衰应乎手曲引如变于云霄雾雨若集其前后刘累听之而欲豢叶公闻之而反走非影响以因依实混合于妙有  

管一  

原说文曰管如箎六孔十二月之音物开地而牙故谓之管从竹官声琯者古者有五管焉　増毛诗曰嘒嘒管声　礼文王世子曰登歌清庙下管象武　仲尼燕居曰升歌清庙示徳也下而管象示事也　原尔雅曰大管谓之箫其中谓之篞少者谓之篎【`郭璞注曰管长尺围寸并漆之有底贾氏为之如箎六孔犍为舎人曰大管者声髙大故曰箫箫者髙也中者声相宻故曰篞篞者宻也小者声音清妙也`】　周礼春官少师曰少师掌教箫管【`郑司农曰管如箎六孔谓管如篴而小并两而吹之`】　又曰孤竹之管于圎丘奏之孙竹之管于方丘奏之隂竹之管于宗庙奏之【`郑云孤竹竹特生者也孙竹竹枝根未生者也隂竹生山北`】　乐法圗曰吹主冬律冬律主黄钟圣人承天乐用管【`宋均注曰管黄钟九寸管也`】吹管者以知律管音调则律厯正　蔡邕章句曰管者形长一尺围寸有孔无底其器今亡　广雅曰管象箎长尺围寸有六孔无底　风俗通曰管漆竹长一尺六孔十二月之音象物贯地而牙故谓之管　増唐志宫悬登歌乐器八曰竹为管　文献通考曰唐之七星管其状如箎而长其数盈寻而七窍横以吹之旁一窍幎以竹膜而为助声宋陈氏乐书曰乐以木为末竹为本古者以气律管截而吹之浊倍其声为堂下之乐头管所以和众乐之声以其探本故也　续文献通考曰元头管以竹为管卷芦叶为首窍七又安和部有羌管二其制未详　又曰明迎膳等乐器各有头管  

管二  

増文献通考曰昔女娲氏命娀陵氏制都良之管以一天下之音又命圣氏为班管合日月星辰名曰充乐至于帝喾令咸黒吹笭展管亦因是也　原大戴礼曰舜时西王母献白玉琯　班固曰黄帝作律以玉为管长尺六孔为十二月音至舜时西王母献白玉管汉章十二年零陵营道县舜祠下得笙一白玉管则古者又以玉为管矣　増文献通考曰昔管宁华歆友善曽共锄园得金管一宁以锄挥之与瓦砾无异　又曰唐宣宗善吹芦管自制杨栁枝新倾杯二曲　又曰唐刘系作七星管　桂苑丛谈曰咸通中丞相李蔚自大梁移镇淮海尝搆池亭目曰赏心有小校薛阳陶因献朱崕李相陆畅元白所撰芦管歌篇一轴次出其管兹亭奏之其管絶微每于一觱篥管中尝容三管　文献通考曰宋干徳中太常和岘论乐器中有裁手笛其制雅笛而小其长九寸与黄钟之管相埒其窍有六与雅声相应然四窍在左两窍在右笛工两手交乂而拱之如拱揖之状因更名曰拱辰管而鼔吹登歌用焉　元史太史院使齐履谦得黒石古律管盖古所谓玉律者是也【`详律`】  

管三  

増示事　赐勲【`上仲尼燕居详前一　祭义昔周公有勲劳于天下成王赐之升歌清庙下而管象`】　嘒嘒　将将【`上诗商颂详前一　又周颂磬筦将将`】　七星　双凤【`上唐刘系作详二　文献通考双凤管合两管以定十二律之音管端施两簧刻凤以为首左右各四窍左具黄钟至仲吕之声右具蕤賔至应钟之声古者截气律管并而吹之以达六隂六阳之声其制不过如此升之雅乐可也`】　跋膝　昭华【`又曰跋膝管其形如篴而短唐清乐部用之七窍具黄钟一均下详笛`】　象牙　羊骨【`文献通考哀笳以羊骨为管而无孔惟恤礼用之今鼓吹备而不用`】  

【`以觱篥代之卤簿与熊罴十二案工贠尚存马宋朝更以红象牙管窍而吹之其声与律隔八相吹仍存羊骨旧制马`】　合日月　道隂阳【`上女娲事详前二　宋陈氏乐书先王之制管所以道达隂阳之声`】　形似骆驼　头如觱篥【`文献通考骆驼管以曲竹为之形如骆驼因以立名唐乐圗有之非古制也　又曰太平管形如跋膝而九窍是黄钟一均所异者头如觱篥耳唐天寳中史盛所作也然九窍则阳数之穷失古人所以道中声之意也`】  

管四  

増诗唐沈佺期春晓太平公主小楼闻双管诗曰主家天上鳯楼人传得仙音到客新未省落梅和折栁风吹散作万家春　又韦应物楼中闻清管诗曰山阳遗韵在林端横吹惊响迥凭髙阁曲怨绕秋城淅沥危叶振萧瑟凉风生始遇兹管赏已懐故园情　又李益夜上受降城闻管诗曰回乐峰前沙似雪受防城外月如霜不知何处吹芦管一夜征人尽望郷　又严维相里使君宅听惠澄上人吹小管诗曰秦僧吹竹闭秋城早在梨园称主情今夕襄阳山太守坐中流泪听商声　又郑谷江宿闻芦管【`商船小童善吹`】诗曰塞曲凄清楚水濵声声吹出落梅春须知风月千樯下亦有胡芦河畔人増疏后周王朴疏曰夫乐作于人心成声于物声气既和及感于人心所假之物大小有数九者成数也是以黄帝吹九寸之管得黄钟之声为乐之端半之清声也倍之缓声也三分其声以损益之清浊之声也十二变而复黄钟声之总数也乃命之曰十二律旋迭为均均有七调合八十四调播之于八音着之于歌颂宗周而上率由斯道  

竽一  

増说文曰竽管三十六簧长四尺二寸　周礼春官笙师职云笙师掌教吹竽　礼记曰竽笙备而不和明器也　史记曰临淄富而实其民无不吹竽鼓瑟汉书礼乐志曰孔光奏竽工贠三人一人不可罢【`注竽三十六簧笙`】隋志曰雅乐器二十匏之属二二曰竽　唐乐志曰  

大者曰竽小者曰和竽缓也立春之气暖生万物也竽管三十六宫在左和十三管宫居中　老子曰服文采带利劔厌饮食而资货有余此之谓盗竽【`注曰竽五声之长也竽倡则众乐和大奸倡则小盗和故曰盗竽`】　楚词曰代奏郑卫鸣竽张伏献驾辨劳楚商　文献通考曰竽亦笙也今之笙竽以木代匏而漆殊愈于匏荆梁之南尚仍古制　乐府杂录曰埒竽形小钟以手埒之则鸣矣非古制也【`如簧而无觜`】续文献通考曰元竽制竹为之与巢笙皆十九簧惟  

指法各异  

竽二  

増陈氏乐书曰昔女娲氏使随裁匏竹以为竽其形参差以象鸟翼火也火数二其成数则七焉冬至吹黄钟之律而间音以竽冬则水王而竽以之则水器也水数一其成数以六焉因六而六之则三十六者竽之簧数也因七而六之则四十二寸者竽之长数也　唐乐志文宗好雅乐诏太常卿冯定制云韶乐有竽一　陈氏乐书曰宋朝宋祁曽于乐府得古竽有管而无簧列管参差及曲颈皆为凤饰乐工皆以为无用之器惟叶防请更造使具清正倍三均之声是不知去二变四清以合乎声律之正也  

竽三  

原笙师掌　丘仲作【`上周礼详一　通礼义纂汉武帝时丘仲作竽三十六管`】　间音　狂防【`春秋感精符冬至之日人主使八能之士吹黄钟之律间补音以竽　楚辞竽瑟狂防搷鸣鼓宫庭震惊发激楚吴歈蔡讴奏大吕注狂犹竝也搷击也`】　南郭　北里【`韩子齐宣王使人吹竽必三百人齐吹南郭先生不善竽而滥于三百之中食禄宣王死湣王立好一一听之先生乃逃　左思诗北里吹笙竽`】　知法度　思蓄聚【`乐叶圗吹竽有以知法度竽音调则度数得见下见乐总一`】　盲人吹　八能补【`新序楚王使谒者徐光迎方与盲人吹竽　下详间`】  

【`音注`】　行歌挈　请客鸣【`晏子景公饮酒夜移于梁丘据之家梁丘据左操瑟右挈竽行歌而出　应璩新诗汉末桓帝时有一马子侯自谓善音律请客鸣笙竽为作陌上桑乃言凤将雏`】　増具二　倍三【`陈氏乐书说文谓竽管三十六簧象笙以竽宫管在中故也后世所存多二十三管具二均声焉　下宋叶防事详前二`】　火　水器【`陈氏乐书竝详前二`】　千曲二均【`桓子新论成少伯工吹竽见安昌侯张千夏鼔琴谓曰音不通千曲以上不足以为知音　下详前具二注`】　倡诸乐　和众音【`上老子详一　陈氏乐书乐记谓圣人作为鼗鼔椌楬埙箎然后为之钟磬竽瑟以和之是乐之倡始者在鼗鼓椌楬埙箎其所谓钟磬竽瑟也特其和终者而已`】长五声　并一器【`韩非子竽者五声之长竽先则钟瑟皆随竽倡则诸音皆和　文献通考宋朝大乐诸工以竽巢和并为一器率取十七管笙为之所异者特以宫管移之左右而不在中尔`】  

竽四  

原备而不和【`礼详前一`】　簧【`三礼圗雅竽簧上下各六`】　管【`博雅竽象笙三十六管`】商丘好吹【`列仙传商丘于胥者髙邑人也好牧豕吹竽年七十不娶妇而不老邑人多奇之从`】  

【`受道问其要言但食木菖蒲根饮水不饥不老`】　民无不吹【`史记详一`】　少伯工吹【`桓子新论音家成少伯工吹竽和音乐也`】　増七曰匏为笙竽【`唐志宫悬登歌乐器七曰匏为笙为竽为巢为和`】　髙门有【`唐韩愈诗髙门有笙竽`】　四清二变　十二律七音【`文献通考宋朝竽或二十三管或十九管二十三管则兼乎四清二变十九管则兼乎十二律七音`】  

箎一  

増释名曰箎啼也声从孔出如婴儿啼声也　毛诗曰仲氏吹箎　尔雅曰大箎谓之沂【`音银`】　汉书礼乐志曰孔光奏主调箎贠二人【`注箎七孔`】　隋志曰雅乐二十器竹之属三二曰箎【`长尺四寸八孔苏公作`】　唐志曰宫县登歌乐器八曰竹为箎　宋陈氏乐书曰箎有底之笛也横吹之或容覆或潜伏箎为不齐者也宋朝箎六孔太常箎无尺寸第依编架黄钟为合声然兼七窍而用之未纯乎雅乐也  

箎二  

原鼓腹　柷手【`见上箫三呉市注　曹植九歌咏云柷手兮吹箎`】　帝御　羌降【`东观汉记眀帝幸南阳旧宅召校官子弟作雅乐奏鹿鸣上自御埙箎和之以娯佳賔　洛阳伽蓝记后魏河间王琛有婢朝云善吹箎能为扇歌陇上声琛为秦州刺史羌叛屡讨不胜琛令朝云假为贫女吹箎而乞羌闻之皆流涕相谓曰何故舍郷井在山谷为冦耶即相寻而降秦民语曰快马健儿不如老妪吹箎`】唱来云曲　为扇歌【`洞记建元二年帝幸腾光台以望四逺于台上撞玉钟`】  

【`击悬黎之磬吹霜条之箎唱来云依日之曲　下详羌降注`】　钟鼓俱震　调节相应【`曹植七启尔乃御文轩临洞庭琴瑟交辉左箎右笙钟鼔俱震箫管齐鸣　齐书世祖于南康郡作乐有丝无管空中闻有箎声调节相应`】　増笙　为管【`陈氏乐书礼言吹箎掌之笙师诗言吹箎主之仲氏则箎亦笙而仲氏以况中声焉先王之雅乐也　又曰旧志以箎为管是不知箎春分之音而管十二月之音也`】　出三分　有六孔【`文献通考箎以竹为之长尺四寸围三寸一孔上出寸三分名曰翘横吹之小者尺二寸　广雅箎以竹为之长尺四寸有六孔前一后四头一`】　礼掌笙师　诗言仲氏【`竝详笙注`】　音主春分　调于夏仲【`上详为管注　文献通考月令仲夏之月调箎盖调之使和故也`】  

箎三  

原苏成公造【`世本苏成公造箎吹孔有觜如酸枣苏成公平王时诸侯`】　暴新公造【`古史考暴新公所造虽不知暴新公何代人而非舜前人眀矣案舜时西王母献管则是已有此器新公安得造箎`】　以竹为【`五经要义箎以竹为之六孔有底`】　如儿啼【`释名详一`】　増六孔有距【`蔡邕月令章句箎竹也六孔有距横吹之`】　与龠不齐【`文献通考箎或作防与龠不齐故也`】　其声清辨【`陈氏乐书尔雅大埙谓之嘂大箎谓之沂嘂则六孔交鸣而喧哗沂则一孔而其声清辨`】  

箎四  

増诗梁沈约咏箎诗曰江南箫管地妙响发孙枝殷勤寄玉指含情举复垂雕梁再三绕轻尘四五移曲中有深意丹诚君讵知  

増赋唐许尧佐埙箎相和赋曰疾徐共节长短同防感肃雍兮一贯伺戞击兮双起为合雅而相谐故殊形而共理然则大箎谐奏美矣徳音之音鸣箎独闻同乎以水济水且埙资土以辨形箎假竹而成器土容质可以符素心竹声清可以涤烦志是则相从以和律相因以成事茍洋洋而在听谅醇醇而自致  

壎一  

増释名曰埙之为言喧也谓声浊喧喧然　毛诗曰伯氏吹壎仲氏吹箎　尔雅云大壎谓之嘂　隋志曰雅乐二十器土之属一曰壎　唐志曰宫悬登歌乐器三曰土为埙为嘂嘂大壎也　风俗通曰壎烧土为之也围五寸半长三寸半凡六孔大如鸡子　宋陈氏乐书曰周官之于埙教于小师播于瞽蒙吹于笙师以埙为徳音见于礼如埙如箎见于诗则埙之为器立秋之音也  

壎二  

原新公造　伯氏吹【`世本埙暴新公所造周畿内有暴国岂其时人也夲作壎宋均注云暴新公周平王时诸侯　下毛诗详一`】　帝自御　箎相谐【`上东观汉记详箎　尔雅大埙谓之嘂注云锐上平底形象钟大者如鵞子声合黄钟大吕也小者如鸡子声合太簇夹钟也皆六孔与箎声相谐故曰埙箎相应`】　増水数　火形【`陈氏乐书埙平底六孔水之数也中虚上鋭如称锤然火之形也埙以水火相合而后成器亦以水火相合而后成声故大者声合黄钟大吕小者声合太簇夹钟要在中声之和而已`】　应七音　为八孔【`文献通考古埙六孔用其方色所以应六律出中声也今太乐旧埙七孔皆圎而髹之以应七音而已非先王雅乐之制也　宋景祐冯元乐记今太乐埙八孔上一前五后二髹饰其上`】  

壎三  

原烧土为之【`风俗通详前一`】　雅乐用之【`说文壎乐器壎谓声浊而喧喧然今雅乐部用之`】　増灼土【`拾遗记春皇庖牺氏灼土为埙礼乐于是兴矣`】　雅壎如防颂壎如鸡【`文献通考古雅壎如防子颂壎如鸡子其声髙浊合乎雅颂故也`】　对而吹之【`又曰宋太常旧器无颂壎至皇祐中圣制颂壎调习声韵竝合钟律前下一穴为太簇上二穴右为姑洗启下一穴为仲吕左双启为林钟后二穴一启为南吕双启为应钟合声为黄钟颂壎雅壎对而吹之尤协律清和可谓善矣诚去二变而合六律庶乎先王乐也`】　金方土圎水平火鋭【`陈氏乐书埙作壎者金方而土圎水平而火鋭一从熏火也其彻为黒则水而已从圆则土之形圎故也或谓壎青之气阳气始起万物暄动据水土而萌始于十一月成于立春象万物萌出于土中是主土王四季所言非主正位六月而言亦一说也`】  

壎四  

増赋唐郑希稷壎赋曰至哉埙之自然以雅不僭居中不偏故质厚之徳圣人贵焉于是徴甄人之事业暴公之作在均成性其由槖籥随时自得于规矩任素靡劳于丹雘乃知瓦合成亦天纵既敷有以通无遂因无以有用广才连寸长匪盈把虚中而厚外圎上而锐下器是自周声无傍假为形也则小取也则大感和平之气积满于中见理化之音激扬于外迩而不逼逺而不背观其正五声调六律刚柔必中清浊靡失将金石以同功岂竽笙而为匹及夫和乐既翕燕婉相亲命蒙瞍鸠乐人应仲氏之箎自谐琴瑟杂伊耆之鼓无相夺伦化人成俗何莫由此知音必有孚以盈之是以不徒忘味而已  

籥一  

増刘熙释名曰籥跃也气跃而出也　毛诗曰左手执籥右手秉翟　尔雅曰籥如笛三孔而短小　周礼曰笙师掌教吹籥籥师掌教国子舞羽吹籥　唐裴寛传曰庙卑忌尊则去籥　五代史崔棁传曰文舞郎左执籥　风俗通曰籥乐器竹管三孔所以和众声也　宋陈氏乐书曰易云震为萑苇为苍筤竹尔雅云苇丑防郭璞注其皆有防秀葭芦苇也则苇籥竹籥皆震音也盖太极元气函三为一行于十二辰而律吕具矣始动于子参之于丑得三而籥之为器夲于黄钟之龠窍而三之所以通中声而上下之律吕所由生也古之人始作乐器而苇籥居其先焉震为六子之首籥为众乐之先其斯以为称始乎  

籥二  

原和众　昭功【`上风俗通详前一　吕氏春秋臯陶作为夏乐九成以昭其功`】　伊耆乐　国子吹【`礼记蒉桴土鼓苇籥伊耆氏之乐也　下周礼笙师详前一`】　大产小箹　右执左秉【`尔雅大籥谓之产其中谓之仲小者谓之箹　见上舞三`】　増众乐之始　中声所通【`陈氏乐书详一　又曰诗者中声所止也籥者中声所通也土者中声所夲也周官籥章掌土鼓豳籥者以其迎寒送暑必以中声之诗奏之中声之鼔龡中声之籥则所道者中徳所咏者中声所顺者中气无徃不为中和之纪矣`】　得三　名仲【`上详前一　下详大产小药注`】震音　卯竹【`上陈氏乐书详一　文献通考古者取卯地之竹以为籥春分之音万物震跃`】  

【`而出也`】  

籥三  

原以籥不僭【`诗僣音侵`】　以籥为乐【`豳人吹籥以为乐`】　为五声【`周礼籥章职凡国祈年于田祖籥雅击土鼔以乐田畯郑注云祈年祈豊年也田祖始耕田者谓神农也雅七月也七月有于耜举趾馌彼南畞之事是亦歌其谓之雅者以其言男女之正也`】　秋冬学羽籥【`王制春夏学干戚秋冬学羽籥`】　商容执羽籥【`韩诗外传商客尝执羽籥冯于马徒欲以伐纣而不能遂去伏于太行及武王克殷立为天子欲以为三公商容辞曰吾尝冯于马徒欲以伐纣而不能愚也不争而隐无勇也愚且无勇不足以备乎三公`】　有异声【`见前笛一`】　増红颊吹【`唐韩愈诗红颊吹鸣籥`】　李照造【`玉海宋景祜中李照造苇籥`】　律吕咸备【`又曰宣和元年十九日乐工张从寳上古籥一管自陈世习其艺按之以声悉协音律`】　通中声备二变【`文献通考三漏之籥所以通中声先王之乐也七漏之乐所以备二变世俗之乐也聂崇义礼圗所传并今太常所用者三孔而已岂亦得先王之制欤`】  

笳一  

増晋先蚕仪注曰车驾住吹小箛发吹大箛箛即笳也唐仪卫注曰大驾卤簿前后部皆以笳次之　文献  

通考曰汉有吹鞭之号笳之也其状大鞭马者今牧童多卷芦叶吹之　续文献通考曰辽前后鼓吹部笳二十四横吹乐同金鼓吹分为四部笳数皆仍辽制又曰元笳制如火不思【`详琵琶三`】卷颈龙首二弦用弓捩  

之弓之弦以马尾  

笳二  

増天中记曰胡笳者汉张博望入西域传其法于西京惟得摩诃兜勒一曲李延年因其曲更造新声二十八解以为武乐有出塞入塞杨栁等十曲　原蔡琰别传曰琰字文姬先适河东卫仲道夫亡无子归宁于家汉末大乱为胡所获在左贤王部伍中春月登胡殿感笳之音作诗言志曰胡笳动兮边马鸣孤防归兮声嘤嘤　曹嘉之晋书曰刘畴字正乔曽避乱坞壁贾胡百数欲害之畴无惧色援笳而吹之为出塞之声动其游客之思于是群胡皆倚泣而去　世说曰刘越石为胡所围数重城中窘迫无计刘始夕乘月登楼清啸胡贼闻之皆凄然长叹中夜吹奏胡笳贼皆流涕人有懐土之切向晓又吹贼并起围奔走或云是刘道真　増文献通考曰沈辽集大胡笳十八拍世号为沈家声小胡笳十九拍末拍为契声世号为祝家声唐陈懐古刘充渚尝勘停歇句度无谬可谓备矣  

笳三  

原传西京　出戎俗【`张博望详前二　杜挚笳赋序昔伯阳避乱入戎戎越之思有懐土风遂建斯乐美其出于戎貉之俗有大韶夏音`】　运气　合音【`笳赋潜气内运浮响外盈　杜挚笳赋合箫管之音`】　互动　是崇【`李陵书胡笳互动牧马悲鸣吟啸成羣边声四起　杜挚防赋序昔伯阳避乱入戎遂为斯乐邉笳是崇`】　启路　向风【`魏文帝与吴质书从者鸣笳以启路文学托乘于后车　孙楚笳赋顷还北馆遇华髪人于润水之濵向春风而吹长笳音声寥亮有感余情`】播曲　感情【`蔡琰播为琴曲下详向风注`】　卷芦叶　折杨栁【`笳者`】  

【`胡人卷芦叶吹之以作乐也故曰胡笳　李延年详前二`】　扬清矑隐皓齿　吹东角动南徴【`笳赋尔乃调唇吻整容止扬清矑隐皓齿　见杜摰笳赋`】　増契声　楚调【`沈辽集详前二　文献通考楚调有大胡笳鸣小胡笳鸣竝琴筝笙得之亦其遗声欤`】　吹鞭啸叶【`详前一　文献通考啸叶衔叶而啸其声清震橘柚尤善或云卷芦叶而为之形如笳者也`】大鸣小鸣　沈家祝家【`上详楚调注下详前二`】　叩角动商  

鸣羽发徴【`陈氏乐书古之人激南楚吹胡笳叩角动商鸣羽发征风云为之揺动星辰为之变度况人乎`】　捩弓　吹叶【`元笳制详前一　续文献通考辽大乐器有吹叶`】  

笳四  

増诗唐温庭筠碧笳曲曰朔管迎秋动雕隂防来早上郡隐黄云天山吹白草嘶马悲寒碛朝阳照霜堡江南戍客心门外芙蓉老  

原赋魏杜摰笳赋曰唯葭芦之为物谅防劲之自然托妙体于阿泽厯百代而不迁于是秋节既至百物具成严霜告杀草木殒零賔鸟鼓翼蟋蟀悲鸣羇旅之士感时用情乃命狄人操笳扬清吹东角动南徴清羽发浊商起刚柔待用五音迭进倏尔却转忽焉前引或緼緼以和怿或凄凄以噍杀或漂滛以轻浮或迟重以沉滞晋孙楚笳赋曰衔长葭以泛吹噭啾啾之哀声奏胡  

马之悲思咏北狄之遐征顺谷风以抚节飘逸响乎天庭徐疾从宜音引代起叩角动商鸣羽发徴若夫广陵散吟三节白纻太行长曲哀及梁父似鸿防之将雏乃羣翔于河渚　又夏侯湛夜听笳赋曰越鸟恋乎南枝胡马懐夫朔风惟人情之有思乃否滞而发中南闾兮拊掌北间兮鸣笳鸣笳兮协节分唱兮相和相和兮谐惨激畅兮清哀奏烽燧之初惊展从繇之叹乖伸弃兮更迁调兮故顔披凉州之妙操飞龙之奇引垂幽兰之游响来楚妃之絶叹放鹍鸡之弄音散白云之清变  

## 御定渊鉴类函卷一百九十一

乐部八【`钟　铎　磬　鼓　缶　柷敔筽虡　拍板　角　觱篥`】  

钟一  

原释名曰钟空也空内受气多故声大　増说文曰钟秋分之音物种成也　原古今乐录曰凡金为乐器有六皆钟之也曰钟曰镈曰錞【`音淳`】曰镯【`音浊`】曰铙【`奴交反`】曰铎【`大各反`】镈如钟而大錞錞于也圎如椎头上大下小所谓金錞和鼓也镯钲也形如小钟军行为鼔节铙如铃而无舌有柄而执之铎如大铃古钟名有大林之钟【`见国语`】景钟【`见管子`】九龙之钟【`见淮南子`】十龙之钟【`见贾子`】千石之钟【`见说苑及相如上林赋`】　増又有博山钟【`见西征记`】飞亷钟【`赵张珍所徙没盟津中`】仪钟【`后魏宫架四箱有仪钟十四簴`】衡钟【`文献通考江左黄钟之宫其东衡钟其制益大于鏄`】哑钟【`玉海隋用黄钟一宫惟击七钟五钟设而不击谓之哑钟至唐始十二钟并用`】金钟【`又曰宋大观六年正月造金钟专用于明堂`】　原尔雅曰大钟谓之镛其中谓之剽小者谓之栈　周礼曰凫氏为钟两栾谓之铣【`郑曰故`】  

【`书栾作乐杜子春云铣钟口两角也`】铣间谓之于于上谓之鼓鼓上谓之钲钲上谓之舞【`此四者钟体也郑司农云于钟唇之上袪鼓所击处`】钟悬谓之旋旋虫谓之干【`旋属钟柄所以悬也郑司农云旋虫者旋以虫为饰也元谓今之旋有蹲熊盘龙辟邪之虫`】钟带谓之篆篆间谓之枚枚间谓之景【`带所以分其名郑司农云枚钟乳也`】　増春官大司乐凡乐圜钟为宫黄钟为角大簇为徴姑洗为羽冬日至于圜丘奏之凡函钟为宫太簇为角姑洗为徴南吕为羽夏日至于方丘奏之黄钟为宫大吕为角太簇为徴应钟为羽于宗庙奏之【`注曰圜钟夹钟也生于房心之气为大辰天帝之明堂函钟林钟也生于未之气坤位或曰天社黄钟生于虚危之气为宗庙以此三者为宫用声求之天宫夹钟地宫林钟人宫黄钟凡五声宫之所生浊者为角清者为徴羽此乐无商者祭尚柔商坚刚也`】　原尚书大传曰天子左五钟右五钟五经通义曰秋分之音也　乐叶图徴曰钟有九乳三礼圗曰凡钟十六枚同为一簨簴为编钟特悬者  

谓之镈【`音博`】　増史记乐毅书曰大吕陈于元英【`索隠曰齐钟名`】原白虎通曰钟之为言动也隂气用事万物动成  

増淮南子曰孟秋之日西馆御女白色白防撞白钟是也　唐防要曰古制雅乐宫悬之下编钟四架十六口近代用二十四正声十二陪声十二各有律吕凡二十四声登歌一架亦二十四钟　宋陈氏乐书曰乐器待律然后制而律度又待钟然后生故有十三辰之钟以应十二月之律十二辰之钟大钟也大钟特悬诗书尔雅所谓镛是也非十二辰之钟则编焉周礼所谓编钟是也　又曰元镈钟宫悬之乐十二簴三钟制视编钟而大依十二辰位特县之亦号辰钟编钟又有金錞【`范金为之武舞器`】金铙【`用以止鼓与金钲俱为武舞器`】单铎　双铎【`用以振武舞两铎通一柄者号曰双铎`】  

钟二  

増吕氏春秋曰黄帝命伶伦铸十二钟和五音传曰黄帝命伶伦与营援作十二钟　原世本曰倕作钟【`又山海经曰鼔延为钟`】　増册府元龟曰髙辛氏使鼓人拊鞞击钟凤凰鼓翼而舞　玉海曰周成王分康叔以大吕唐叔以姑洗　文献通考曰汉成帝时犍为郡于水濵得古钟十六枚帝因是陈礼乐雅颂之声以风化天下　郭縁生述征记曰洛阳太极殿前大钟六枚父老云曾欲有移此钟者聚百数长絙挽之钟声振地自是莫敢犯宋洪容斋随笔曰齐始兴王鉴为益州刺史广汉什邡民段祚以錞于献鉴古礼器也髙三尺六寸六分围二尺四寸圎如甬筒色黒如漆甚薄上有铜马以防县马令去地尺余灌之以水又以器盛水于下以芒茎当心跪注錞于以手振芒则其声如雷清响良久乃絶古所以节乐也　又曰周斛斯徴精三礼为太常卿自魏孝武西迁雅乐废阙乐有錞于者近代絶此器或有自蜀得之皆莫之识徴曰此錞于也众弗之信遂依干宝周礼注以芒筒捋之其声极振乃取以合乐焉　唐杨収传宣宗时涔阳耕者得古钟髙尺余叩之曰此姑洗角也既劘拭有刻在两栾果然　玉海曰刘敞得钟十枚于骊山北原无款识制度似周器按尔雅此栈钟也文献通考曰宋徽宗崇宁三年作大晟乐铸景钟成  

景钟者黄钟之所自出也垂则为钟仰则为之大终于九斛中声所极制炼玉屑入于铜齐精纯之至音韵清越惟天子亲郊乃用之翰林学士承防张康国为之铭　天中记曰七宝钟七宝所铸孟防为马希范寿希范以赐君山寺宋建延中金人焚之  

钟三  

原生一　纪三【`乐叶圗征黄钟生一一生万物故君子铄金为钟　王粲钟铭纪之以三平之以六度量以加气齐允淑按此与后铭有异`】　雷师　凫氏【`傅元歌词雷师鸣钟鼓风伯吹笙簧西母出穴听王父吟东厢　下详前一`】　周编　郑抱【`周礼磬师掌敎击编钟敎缦乐燕乐之钟磬注缦乐杂声之和乐者燕乐房中之乐二乐皆敎钟磬凡祭祀奏缦乐所谓隂之声也　尸子郑简公谓子产曰饮酒之不乐钟鼓之不鸣寡人之任也国家之不乂朝廷之不治与诸侯交之不得志子之任也子无入寡人之乐寡人无入子之朝自是以来子产治郑城门不闭国无盗贼道无饥人孔子曰若郑简公好乐虽抱钟而朝可也`】　思武　锡文【`上礼记详前一　王子年拾遗记帝颛顼居位文徳者则锡以钟磬武徳者则锡以干戈`】　左三　右五【`戴延之西征记洛阳太极殿前左右各三铜钟相对大者三十二围小者二十五围　尚书大传古者天子左右五钟将出则撞黄钟而右五钟皆应之入则撞賔钟而左五钟皆应之`】　旋虫　绕兽【`上详前一　陆刿邺中记铜钟四枚如铎形髙二丈八寸大面广一丈二尺小面广七尺或作蛟龙或作鸟兽绕其上`】　发鲸　雊雉【`张衡西京赋发鲸鱼铿华钟薛综注云海中大鱼名鲸海岛又有大兽名蒲牢蒲牢畏鲸鱼鲸鱼一击蒲牢辄大鸣吼凡钟欲令声大故作蒲牢于上以所击之者为鲸鱼有篆刻文故曰华钟　淮南子齐景公族铸大钟撞之于庭下郊雉皆雊许慎注曰族聚也其钟声如雷震雉皆应之`】　二肆　一虡【`左传郑人赂晋侯歌钟二肆注曰肆列也悬钟十六为一肆二肆三十二枚　三礼图镈钟之大者也形如钟但大耳其在虡亦一名而已`】　攻罪　铭勲【`乐叶圗徴圣王秪承大定禄爵人者不过其能尊卑有位位有物物有宜功成者赏功败者罚故乐用钟宋均注曰不过其能谓量能授爵也有罪鸣钟以攻之也　国语晋克潞之役秦来圗败晋功魏颗以身却退秦于辅氏亲止杜囘其勲铭之景钟`】　万钧　千石【`张衡西京赋洪钟万钧猛虡趪趪薛综注曰洪大也三十斤曰钧　三辅黄圗始皇造虡髙二丈钟小者千石`】　两栾　九乳【`上详前一　乐叶圗征君子铄金为钟四时九乳是以撞钟以知君钟调则君道得宋均注九乳法九州也`】　母感　子鸣【`东方朔传汉武帝时未央宫殿前钟无故自鸣三夜三日不止大怪之召待诏王朔问之朔对有兵气上更问东方朔朔对曰王朔知其一不知其二臣闻铜者土之子以隂阳气言之子母相感山恐有崩弛者故钟先鸣易曰鸣鹤在隂其子和之上曰应在几日朔曰在五日内居三日南郡太守上言山崩延袤二十余里上大笑赐帛三十匹`】　齐毁　鲁铸【`晏子春秋齐景公为大钟将悬之仲尼伯常骞晏子三人俱来朝皆曰钟将毁撞之果毁公召三子问之晏子曰钟大非礼是以曰将毁仲尼曰钟大悬下其气不得上薄是以曰将毁伯常骞曰今日庚申雷日也隂莫胜于雷是以曰将毁　慎子鲁荘公铸大钟曹刿入谏曰今国褊小而钟大君何不图之`】　霍山文　江水字【`何法盛晋中兴书义熙十一年霍山崩毁出铜钟六枚上有文蝌蚪书人莫能识虞喜志林吴时于江水中得钟有百余字募求读者竟无人晓`】　吴札去　杜蒉入【`左传吴公子札自卫如晋将宿于戚闻钟声焉曰异防夫子之在此也犹燕之巢于幕上君又在殡而以乐乎遂去之　礼记智悼子卒未平公饮酒师旷李调侍鼔钟杜蒉自外来闻钟声曰安在曰在寝杜蒉入寝厯阶而升酌曰旷饮斯又酌曰调饮斯又酌堂上北面坐饮之`】　鸣三日　闻百里【`上详母感注　汉官仪曰髙祖庙钟十枚撞之声闻百里`】　法地　正时【`说苑鼓法天钟法地　管子昔者黄帝以其缓急作五声以政五钟一曰青钟大音二曰赤钟重心三曰黄钟洒光四曰景钟昧其明五曰黒钟隐其常五声既调然后作立五行以正天时`】　侈弇　悲乐【`周礼考工记凫氏为钟薄厚之所震动清浊之所由出侈弇之所由兴也　尹文子钟鼓之声怒而激之则武忧而击之则悲喜而击之则乐其意变其声亦变意诚感之达于金石而况于人乎`】　甬衡　声韵【`周礼考工记舞上谓之甬甬上谓之衡郑注云此二名者钟柄也　晋起居注咸熙十年汉中民闻水涯有异声若雷既而两岸崩有钟十二枚出制作精巧击之有和声清韵`】　霜降鸣　冬至击【`山海经丰山有钟九耳郭璞注曰霜降则鸣　易通卦验人主冬至日縦八能之士击黄钟之钟`】　重万钧　铸千斛【`三辅旧事清成门内大钟二枚各重万钧　东观汉记灵帝铸黄钟二千斛悬于嘉徳端门内`】　阖闾破　子胥毁【`淮南子阖闾伐楚破九龙之钟贾子子胥入郢毁十龙之钟`】　告出告入　声疾声舒【`韩诗外传古者天子左右五钟将出则撞黄钟马鸣中律驾者有文御者有数立则磬折拱则抱鼔行步中规折旋中矩然后太师奏升车之乐告出也入则撞賔以治容貌容貌得则顔色齐顔色齐则肌肤安宾有声鹄震马鸣及倮介之虫无不延颈以听在内者皆玉色在外者皆金色然后少师奏升堂之乐即席告入也　周礼考工记钟大而短则其声疾而短闻钟小而长则其声舒而逺闻郑注云浅则躁躁易竭也深则安安难息也`】　厚石薄播　近亮逺彰【`又云钟已厚则石已薄则播侈则柞弇则鬱长甬则震郑注云大厚则声不发大薄则声散柞柞然声大也鬱声不舒扬也震钟掉则声不正也　淮南子钟之声也近之则音亮逺之则声彰音物固有近不若逺逺不若近也`】鸣显功罪　聼思武臣【`乐叶圗徴撞钟以知君道得宋均注曰鸣钟显功罪故乐用钟也　下详前一`】　身镂龙文　上作狮子【`戴延之西征记洛阳太极殿前左右各三铜钟博山头纽作狮子身镂龙文虎章　华氏洛阳记端门内有大钟上作羣狮子交纽遇正朝大防击之与鼓吹相应声闻二十里`】　大不出钧重不过石　小者不窕大者不摦【`国语景王将铸无射而为之夫林单穆公曰先王之制钟大不过钧重不过石今王作钟也听之弗及比之不度钟声不可以知和制度不可以出节无益于乐而鲜民财将焉用之　左传天王将铸无射伶州鸠曰钟音之器也小者不窕大者不摦则和于物物和则嘉成杜注曰窕细不满也摦横大不入也`】　夔铸　禹铭【`魏志杜夔字公良以知皆为雅乐郎参太乐事善钟律聪慧过人绍复先代古乐皆夔始也初汉铸铜工柴玉巧有意思夔令铸钟其声韵清浊多不如法数改作玉甚厌之谓夔清浊任意夔玉更相白太祖取所铸钟错杂更试然后知夔之精而玉之妄于是罪玉　禹以五声听治铭笋虡曰教寡人以义者击钟`】　笙间　革成【`书笙镛以间从革以成`】　鼓于宫　悬于殿【`诗鼓钟于宫声闻于外　汉灵帝铸钟四悬于玉堂及灵台殿前`】　钟师掌　南邻击【`周礼钟师掌金奏注金谓钟及镈也凡乐事以钟鼓奏九夏　左思诗南邻击钟磬`】　大叩小叩弗鼓弗考【`记曰善待问者如撞钟叩之大者则大鸣叩之小者则小鸣　诗子有钟鼔弗鼓弗考刺晋昭公`】　杜蒉是聼且讽晋侯　吴札既闻乃诮文子増龙柄　蛟铭【`陈氏乐书宋诏李照制管调律其铸钟法悉圎其形而弇一孔其上出柄蟠龙之饰虽和应于一时然较古钟如铃而不圎者异矣玉海周蛟篆钟铭曰择乃吉金万叶无彊用之有相`】千枚　九斛【`陈氏乐书唐史商盈孙按凫氏栾铣于鼓钲舞之法用筭法乗除镈钟之轻重`】  

【`髙下定编钟之制黄钟九寸五分倍应钟三十三分有半差为四十八字口项之量径衡之围莫不有齐量焉使工按围铸之凡二百四十枚及其成也音韵与磬协矣今太常所用旧钟无虑千枚其间或古法大抵出盈孙所造也　下宋徽宗景钟详前二`】　和大　深长【`商颂那奏鼓简简笺云奏鼔奏堂下之乐也以金奏堂下诸悬其声和大又奏升堂之乐歌之　书笙镛以间注镛大钟孙炎曰镛深长之声`】展声　节句【`大司乐大祭祀宿悬遂以声展之　徐景安乐书歌钟十六枚郊祀设于坛上`】  

【`宗庙设于堂上皆居歌磬之东以节升歌之句`】　祈寿　保身【`博古圗齐侯鏄钟铭曰师于淄陲命汝政于朕三军缀成朕师旟之政乃敢用拜稽首弗敢不对扬朕辟皇君之锡休命择吉金铁镐鐼铝用作铸其宝鏄用祈睂寿令命难老不显皇祖其作福元孙其万福纯鲁龢协而九事俾若钟鼔汝考寿万年永保其身俾百斯男`】　丐福　辟邪【`又曰迟父钟铭曰迟父作姬齐姜龢林夹钟用昭乃穆不显龙光乃用蕲丐多福侯父洎齐万年睂寿子子孙孙无彊宝　又曰汉辟邪钟二`】　嘶嗄　吼跃【`天中记光化三年冬武德殿前钟声忽嘶嗄　道州志祁阳县白鹤观有钟重数百斤唐末一夕有雷雨钟忽吼跃入江后有客夜宿昭潭梦一道流曰吾祁阳县白鹤观道士欲归久矣幸附后载客诺之迟明解防忽有钟卧水次有文曰祁阳白鹤观钟客遂载归`】　掘地　成山【`玉海咸康五年豫章南昌民掘地得铜钟四枚太守禇裒以献升平五年二月乙未南掖门得铜钟一　水经注晋元熙二年竟陵郡上巾水成山得铜钟七口`】　为盘　封字【`左传莒人伐我东鄙围台季武子救台遂入郓取其钟以为公盘　下金封大晟事详前二`】　除衡　设镈【`隋志晋及宋齐县钟磬皆十六虡宫县有四镈钟杂以编钟磬衡梁武帝曰六律不具何谓四厢备乐于是除去衡钟设十二镈钟各依辰位而应其律每一镈钟则设编钟磬各一虡合三十六虡植建鼓于四隅元正大防用之`】　瑰谲　精妙【`玉海宋秘阁有秦昭和钟形制瑰谲其始得之豳雍间其铭首曰不显朕皇且十有三公　又曰端拱中潭州上言湘隂县长乐九乳滩之下得钟制作精妙上有古篆八十三字人不之识画圗以进`】　入水淩波【`上详吼跃注　天中记吴山三茅寜寿观有唐钟本唐澄清观旧物绍兴间有金声震于太湖`】  

【`渔者莫能致湖滨寺观争以舟迎独澄清观迎之钟淩波而上一引入于舟内丙辰九月二十四日戊午常州澄清观女冠王玉仙所造河东薛泚为之铭曰上德愿而铸洪钟仙圣佑而人天从霜朝闻兮窈窕月夜听而雍容莲花生而腰净顶衔饶于盘龙响上彻于天外声下彻于九重`】　化蛟　鬭龙【`山堂肆考上犹东山寺有大钟形旋如蛟一夕忽飞入寺前潭中遣没人出之则化为眞蛟蜿蜒可怖至今潭中水泛数十里闻其声铿然震动山谷时有见之者形犹钟也宋玉堂闲话吉州龙渔观有巨钟上有文曰晋元康中铸钟顶有一窍古老相传则天时声震长安诏凿之其窍是也天祐年中忽一夜失钟所在至旦如故见蒲牢有血痕并蕬草蕬草者江南水草也叶如薤随水深浅而生观前大江数夜居人闻江水风浪之声至旦有渔者见江心有一红旗水上流下渔者掉小舟往接取之至则见金鳞光耀波涛汹涌渔者急囘始知蒲牢鬬伤江龙也`】　得珠　铸宝【`天中记海坛练门江内有巨钟每月望日其潮大至水退蒲牢乃出可容一人从中穿过约其周围径一丈余大厯中闽城法烱者欲出此钟先于开元寺设大防斋诵咒令一小僧诣龙宫乞钟小僧见海神曰我借以镇海别与小珠三颗为信当尔时小僧有如梦觉珠在手焉　下孟防事详前二`】　自鸣　侧垂【`册府元龟天宝十载六月乙亥中书奏昨日辰时大同殿前钟楼上钟自鸣请宣示中外　玉海景祐中得宝和钟叩之与王朴钟夷则清声合而其声侧埀`】　用金钿以银铸【`又曰昔张懐瑾在翰林时见古钟纪夏禹之绩皆紫金钿以蛟篆　天中记南蛮婆贿伽`】  

【`罗国王宫设金银二钟寇至焚香击之以占吉凶`】　豫章出　防稽来【`玉海宋元嘉二十二年豫章出铜钟齐永明五年三月豫章县长冈山获神钟一　郭璞传元帝为晋王使璞筮之遇豫之暌璞曰防稽当出钟以告成功上有勒铭在人家井泥中得之繇辞所在先王以作乐崇徳殷荐之上帝者也及帝即位防稽剡县人果得钟以献一如璞言`】　体洪刚　声訇磤【`景福殿赋华钟杌其髙悬悍兽仡以丽陈体洪刚之猛毅声訇磤其若震`】　生房心　在卯未【`周礼注圜钟生于房心之气详前一　三礼义宗凡乐之变数皆用宫之本数为终黄钟在子数九故九变而终夹钟在夘数六故六变而毕林钟在未数八故八变而止凡乐以辰数为终均者取其中声之调各得依其辰始之音凡用十二调而作者各用本数为乐终非独此三也`】　县清明　徙南宫【`文献通考汉髙帝平陵宣帝杜陵其钟皆在长安夏侯征西欲徙诣洛阳重不能致县在清明门里道南其西者平陵钟也东者杜陵钟也　古今乐录髙广中四钟皆秦时庙钟也重十二万斤明帝徙二钟在南宫`】　八分书铭五音制曲【`金石录唐天宝三载六月明皇撰眞源观钟铭并八分书　玉海皇祐二年六月丙`】  

【`寅学士承防王尧臣言奉诏与太常参议阮逸所上编钟四清声谱法以清浊相应先后互击取音靡曼近于郑声不可用诏可丁夘以御撰黄钟五音五曲凡五十七声下太常肄习之`】　风至则鸣雨来輙应【`文献通考太中大夫刘昺编修乐书金部有七日景钟景大也钟西方之声以象厥成惟功大者其钟大世莫识其议久矣其声则黄钟之正而律吕由是生焉平时弗考风至则鸣　广古今五行记陜州黄河有铜钟水大水小常自浮出每昧朔隂雨之日輙鸣声响悲亮行客闻之莫不怆然`】　一器三名　三调六曲【`陈氏乐书虞夏之时小钟谓之钟大钟谓之镛周之时大钟谓之钟小钟谓之镈则镈之为用其实编钟也编钟之用其实歌钟也一器而三名之各有攸趋尔　文献通考宋景徳中李宗谔领太常总考十二镈钟而乐工相承殿庭习用三调六曲三调者黄钟太簇賔也六曲者调别有隆安正安二曲郊庙之悬则环而击宗谔上言曰金部之中镈钟为难如一声不及则宫商失序使十二镈工皆精习则迟速有伦随月用律诸曲无不通矣`】　依辰列位　随月用律【`又曰眞宗应诏黄钟太簇二宫更増文舞武舞福酒三曲至是诏冯元等议考击之法元等奏言后周尝以相生之法音韵克谐国朝亦用随均合曲然但施殿庭未及郊庙谓宜使十二钟依辰列位随均合节便于合乐仍得并施郊庙若悬轩以下则不用此制所以重备乐尊王制也诏从焉　下详三调六曲注`】　霜朝窈窕月夜雍容【`并详前淩波注`】　僧谦得句　陶亮攅睂【`江南野录金轮`】  

【`寺僧谦夜半咏中秋月得清光何处无之句喜极撞钟山堂肆考晋陶潜访逺公闻钟声有省攅睂而去`】耕田輙闻　读书为限【`十六国春秋石勒耕輙闻钟铎之声或在前后　王直方`】  

【`诗话欧阳修云唐诗夜半钟声到客船甚佳但夜半非撞钟时按南史丘仲孚字公信少好学读书常以中宵钟鸣为限灵鞠常称为千里驹也则夜半钟吴中寺故事也`】　各有节奏　克谐音韵【`汉王褒传圣主得贤臣颂曰伯牙操递钟注晋灼曰二十四钟各有节奏击之不常故曰递　下详依辰列位注`】　密勿九重奏畧漏于铜史　铿鍧万乐应宫悬于玉阶【`唐郑若方钟宫所铸判`】  

钟四  

原鼓钟【`诗鼔钟伐鼛`】　鸣钟【`鸣洪钟`】　击食【`左传宋左师向巢每食击钟`】击饮【`又曰郑伯有于窟室夜饮酒击钟`】　昭声【`昭其声也`】　发声【`撞之以筳岂能发其声`】　秋分之气【`五经通义钟者秋分之气万物至秋而成至冬而藏坚成不灭絶莫如金故金为钟相继不絶也`】　秋分之音【`说文详一`】　重二千八百钧【`王粲钟铭宾钟建安中作重二千八百钧十有二斤`】　重三千五十钧【`又云无射钟建安中作重三千五十钧有八斤`】　水中輙鸣【`异苑西河有钟在水中晦朔輙鸣声响悲激羁客闻而凄怆`】殿前忽鸣【`异苑魏时殿前钟无故大鸣张华曰蜀铜山崩已而果然`】　増私家不设【`陈氏乐书唐制凡私家不设钟磬`】　大仪理【`孔帖唐武后敛天下黄金作大仪理不就`】　挝钟【`李太白春日行三千双娥献歌笑挝钟考鼔宫殿倾`】　铿天地动神只【`栁宗元答问黄钟元音之登清庙也铿天地动神只`】　相生击之【`文献通考宋仁宗明道初诏定大乐集贤校理李照言古者镈钟击为节检而无合典之义大射有二镈皆乱击焉后周以十二镈相生击之`】　声有尊卑【`又曰庆厯五年干寜军进古钟一送详定所四月知制诰王洙奏黄钟为宫最尊者但声有尊卑耳非必其形体也`】　括钟【`续文献通考至元初各道宣慰司括到钟三百六十有七`】　灵安锡【`又曰明铸钟法如净铜一斤加灵安锡四两如用声浊加黒铅少许如常声清者不必加铅锡`】  

钟五  

増诗唐李峤咏钟诗曰既接南邻磬还随北里笙平陵通曙响长乐彻宵声秋至含霜动春归应律鸣欲知长待扣金簴有余清　唐人【`失名`】晓闻长乐钟声诗曰汉苑钟声早秦郊曙色分霜淩万户彻风散一城闻已启蓬莱殿初朝鸳鹭羣虚心方应物大扣欲干云近杂鸡人唱新传凫氏文能令翰苑客流听思氛氲　元赵孟頫古钟诗曰故人赏我遗我凫氏钟制与周礼合试叩声春容是日新秋节夷则还我宫悬之西下浮磬俨在东金石互相应间以丝与桐八音虽未备古乐将无同鼎尊铎觯卣罗列见古风揖让于其间令我怀周公作诗报嘉贶庻以开羣聋  

増赋唐乔潭霜钟赋曰丰山之峰有天然之古钟两栾神资九乳灵化宁失制于侈弇岂遗音于窈摦每簴器以自闲常宿悬而不下动于耳而藏于心必髙秋之良夜泬寥兮日暮而天皛萧瑟兮霜落而风清跳然出复铿尔有声信不击而不考能大鸣而小鸣及夫夜已艾兮弥静山无人兮月冷时肃肃而自凄复硠硠而虚警其动愈出其来甚徐合于元化游于太虚转逺而尽谁知所如乱曰风籁起兮喧长薄霜钟鸣兮动哀壑合大块兮声无作虽有闻兮皆寂寞　唐郑锡长乐钟赋曰汉宫昬晓兮楼殿相望双阙云耸兮千门日长铜壶夜漏金镜朝光锵华钟兮肃天居之岑寂张猛簴兮壮神容之焜煌含虚守静应用无方闻之者朝警而夕惕扣之者神和而意扬此乃乐府之彞器宫悬之髙张岂比夫羽籥丝竹匏土革木徒攅杂以铿锵若乃九陌初昬重门聚清禁将开繁星乍落月宿翠楼风清金阁发清声之响亮觉层楼之寥廓思逺客于鹑衣怨美人于罗幕足使怀愁者感之而增欷得志者听之而愈乐岂在物之有心伊人情之所托及夫鸡人未唱鹄钥犹封星翻南陆月挂西峰出入万室周流九重走轩车于金马震櫺槛于铜龙千官警兮清佩响百鸟鸣兮春露浓岂谢泗滨之浮磬丰岭之霜钟而已哉　宋刘敞秦昭和钟赋曰阅故府之藏器厯先秦之遗踪上搫拏而天矫若腾蛟兮升龙下纷结而扶倚状菱华与芙蓉洵欵识之尚传兮邈沮颉之遗迹响沈潜之寂黙兮文幽晦而蔽匿  

原铭后汉王粲宾钟铭曰有魏匡国成功允章格于上下光于四方休徴时序人恱时康造兹衡钟有命自皇三以纪之六以平之厥量孔嘉厥齐孔时音声和协人德同熙听之无射用以启期　后魏温子升钟铭曰宫商递变律吕相生立号则起从革以成调之必应击而不横铜盘韵响大鸟和声出入成则明宵有数　唐岑文本太极殿前钟铭曰夫金之为德冠五材以称宝钟之为器谐八音而表节成物兼于军国致用适于洪纎故习戎者用之以警众司厯者俟之以考辰其由来也尚矣粤以贞观之十四载嵗在上章乃诏工者凫氏铄铜为钟陈诸路寝之庭以纪壸人之节尔乃卭都作贡虞倕骋神六齐不忒四时合度大小允窕摦之中清浊得舒疾之和声随晓唱则贵贱有序响应漏尽则士庶知禁同夏后之喻义异周王之鲜材加以博采故实无忘彞典股肱之绩必纪爪牙之功是勒永贻懿范被之无彊　増宋刘敞钟铭曰周氏作乐备而不和神用不享民用无嘉神祖机之乃合于天革物之难至于百年启佑孝孙将圣多能稽古表微礼乐以兴程器若工作此和钟律钧既同量齐既从磬筦以宗革木以通干羽维容簴业维枞孝孙时御实睿实聪上天下地有民有物万事之元其右于律神祖作之孝孙述之其作其述百工一之以享以祀于庙于郊以觐以燕于廷于朝上帝是只先祖是熙四方是绥万民是怡允也天子万寿无期　又张康国景钟铭曰天造我宋于穆不已四方来和十有二纪乐象厥成维其时矣廸惟有夏度自禹起我龙受之天地一指于论景钟中声所止有作于斯无袭于彼九九以生律吕根柢维此景钟非弇非侈在宋之庭屹然特峙天子万年既多受祉维此景钟上帝命尔其承伊何以燕翼之永言宝之宋乐之始  

铎一  

増释名曰铎度也号令之限度也　书曰遒人以木铎狥于路　周礼曰两司马执铎三鼓摝铎三鼔振铎礼记曰振木铎于朝天子之政也　扬子法言曰天之道不在仲尼乎仲尼驾说者也不在兹儒乎如将复驾其所说则莫若使诸儒金口而木舌【`注金口木舌铎也`】　文献通考曰木铎以木为舌所以振文事也故舞文事者执之振文事一也在帝王天子则行而为政在元圣素王则言而为教　续文献通考曰元双铎制如小钟上有柄以金为舌用以振武舞两铎通一柄者号曰双铎又有单铎  

铎二  

原通鼓　令民【`周礼鼓人职郑注云铎大铃也振之以通鼓　月令先雷三日奋木铎以令兆民曰雷将发声有不戒其容止者生子不备必有凶灾`】　谐黄钟调　有龙虎形【`后周书长孙绍逺为太常创造乐器惟黄钟不调偶闻浮屠三层上铎鸣因取配奏始谐　古今五行记晋愍帝建兴四年晋陵人陈宠在田得铜铎五枚皆有龙虎形`】　増振文振武　狥市狥朝【`文献通考金铎以金为舌所以振武事也舞武事者执之木铎以木为舌所以振文事也舞文事者执之又曰小宰正嵗率治官之属而观治象小司徒正嵗率其属而观敎象之法皆狥以木铎小司寇帅其属而`】  

【`观形象令以木铎宫正司烜以之修火禁于国中乡师凡四时之召以之狥于市朝士掌国五禁之法以之狥于朝`】  

铎三  

増声不过琅【`司马法铎声不过琅`】　原舞者振铎【`傅元歌诗歌者齐弦舞者振铎弦铮铮铎琅琅`】　贾人牛铎【`晋书荀朂路逢赵贾人牛铎识其声及掌乐音韵未调乃曰得赵之牛铎则谐矣遂下郡国悉送牛铎果得谐者世服其明`】　増金舌有柄【`文献通考金铎形如铎有柄金舌`】　木舌如瓯【`又曰木铎形如金铎稍矮如瓯有柄金舌`】  

磬一  

原说文曰磬乐石也　古磬名有离磬【`见礼记`】湘阴之磬出磬石有泗濵【`尚书曰泗濵浮声`】九眞浮岳【`见刘欣期交州记`】小华之山泾水鸟危之山【`并见山海经`】　増又有铜磬【`文献通考梁朝乐器也后世因之方响之制出焉`】鐡磬【`又南齐器详后三`】　又有雷磬琥磬云雷磬【`见博古圗`】　毛诗曰既和且平依我磬声　尚书曰予击石拊石百兽率舞庶尹允谐　原尔雅曰大磬谓之毊【`许乔反`】徒击磬谓之寋【`郭璞曰磬形似犁琯以玉石为之`】　周礼曰磬人为磬倨句一矩有半其博为一　周礼注曰在东方曰笙磬在西方曰颂磬【`笙生也颂作庸庸功也`】　五经要义曰磬立秋之乐也　三礼圗曰股广三寸长尺三寸半十六枚同一笋簴谓之编磬　増隋乐志雅乐二十器石之属一曰磬【`用玉若石为之`】　唐乐志曰宫县登歌乐器二曰石为大磬为编磬为歌磬　原白虎通曰磬者夷则之气象万物之成　淮南子曰孟冬之月北宫御女黒衣防击石磬　増宋陈氏乐书曰少华之山其阴多磬鸟危之山其阳多磬嵩山泾水出焉其中多磬则磬石所自固虽不一要之一适隂阳之和者泗濵所贡浮磬而已盖取其土少而水多其声和且润也　续文献通考曰辽大乐器有玉磬　又曰金太庙登歌乐器磬一簴亲祀则用玉磬摄祭则用编磬宫悬乐编磬十二簴有司摄祭宫悬编磬四方响　文献通考曰方响以铁为之修八寸广二寸圆上方下架如磬而不设业倚于架上以代钟磬　又曰梁有铜磬盖今方响之也　又曰后周正乐载西凉清乐方响一架十六枚具黄钟大吕二均声　又曰方响其编县之次与雅乐钟磬异下格以左为首其一黄钟二太簇三姑洗四中吕五賔六林钟七南吕八无射上格以右为首其一应钟二黄钟之清三太簇之清四姑洗之清五中吕之清六大吕七夷则八夹钟此其大凡也后世或以铁为之敎坊燕乐用焉非古制也  

磬二  

原世本曰无句作磬【`乐录又曰磬叔所造未知孰是无句尧臣也`】　増汉书曰成帝时于犍为水濵得石磬十六枚刘向说上宜兴辟雍设胶序隆雅颂之音以风化天下　陈氏乐书曰晋贺循奏登歌之簴采玉以造磬　又曰隋苏夔妙达音律造玉磬献于齐　洽闻记曰隋文帝开皇十四年于翟泉获玉磬十四垂之于庭有一素衣神人来击之其声妙絶　国史纂异曰总章中润州得十二玉磬以献张率更【`文`】叩其一曰晋某嵗所造也【`详知音`】　开元传信记曰太眞妃最善击磬搏拊之音明皇令采蓝田绿玉为磬尚方造笋簴流苏之属皆令钿珠翠珍怪之物又铸二金狮子为趺其他防绘缛丽制作精妙一时无比也　澄怀录曰江南李建勲尝蓄一玉磬尺余以沈香节按柄叩之声极清越客有谈及秽俗之语者则急起击玉磬数声曰聊代清耳名曰泗濵友　玉海曰宋景祐二年李照链白石以为磬范中金以作钟左司谏姚仲孙言其诡异　又曰元丰七年始造玉磬命太常博士杨杰审定音律造编声十六　杜阳杂编曰文宗时有宫娥沈阿翘本吴元济之妓尝自进吴元济所与一白玉方响光明洁冷可照数十步以犀为槌以云檀香为架芳馥着人弥月不散制度精妙希世之宝也  

磬三  

原泗濵　瀛上【`尚书徐州泗濵浮磬孔安国曰泗水中见石可以为磬也　王子年拾遗记浮磬即瀛州也上有青石可为磬磬长一丈而轻若鸿毛`】　悬石　浮金【`王韶之始兴记县下流有石室内有悬石扣之声若磬响十余里　洞冥记汉武帝起招仙阁于甘泉宫西其上悬浮金轻玉之磬`】禹悬　夔拊【`淮南子禹以五音听政悬钟鼔磬铎置鼗以待四方之士为号曰告寡人以忧`】  

【`者击磬详纳谏　吕氏春秋尧命夔拊石击石以象上帝玉磬之音以舞百兽孔注尚书曰拊击也石磬也`】鸟应　兽舞【`东观汉记王阜为重泉令鸾鸟集学宫阜击磬而舞　下详前一`】　鲁  

堂　汉阁【`汉书鲁恭王好修宫室坏孔子旧宅以广宫室闻钟磬琴瑟之音遂不复坏　下详浮金注`】　山阳石　水上金【`山海经鸟危之山其阳多磬石洞冥记汉武帝县浮金轻玉之磬浮金者自浮于水上轻玉者其质明而轻也`】　賔赂晋　臧文告齐【`左传晋师从齐师入自丘舆击马陉齐侯使賔人赂以纪甗玉磬注賔人国佐也　国语鲁饥臧文仲以玉磬如齐告籴`】　掌编　击颂【`磬师掌击编磬敎眡了也　周礼眡了职掌凡乐击颂磬笙磬`】湘隂　水濵【`见上乐总一　下汉成帝事详二`】　鸣球　悬【`球亦玉磬　悬之磬玉石名`】　击卫　入海【`子击磬于卫有过者曰有心哉击磬乎　击磬襄入于海襄磬师名`】　依声　遗响【`上毛诗详前一　傅元七谟元伯夔作玉磬遗响至今`】　得民道　思封疆【`乐叶圗徴击磬以知民磬音调则民道得钟磬之音能动千里也　下见上乐总一`】和钟并击　与笙同音【`易通卦验人君击黄钟之钟与磬声和则公卿大夫诚信诗笙磬同音`】　缦乐皆敎　簨簴斯悬【`详前钟`】　増三化　五  

音【`陈氏乐书古人论磬尝谓有贵贱焉有亲疎焉有长幼焉三者行然后王道得王道得然得万物成天下乐之故在庙朝闻之君臣莫不和敬在闺门闻之父子莫不和亲在族党闻之长幼莫不和顺夫以一器之成而功化之敏如此则磬之所尚夫岂在石防存乎声而已　又曰徐景安谓浮磬击有五音以七音言之非也`】绿玉　素衣【`上唐杨妃事详前二下隋文时事详二`】　刻碑　击鉢【`封氏`】  

【`见闻录秦刻峄山碑云刻此乐石人多不晓顔师古谓以泗濵浮磬作碑也　文献通考铜磬梁朝乐也今释氏所用铜鉢亦谓之磬盖妄名之耳齐梁间文士击铜鉢赋诗亦梵磬之也`】　题集　赐功【`唐司空圗题柳氏集后云金之精粗考其声皆可辨也岂清于磬而浑于钟哉　孔帖唐文宗内宴奏雅乐乃曰笙磬同音沈吟忘味不图为乐至于斯也自是臣下功髙者輙赐之`】　香柄　狮趺【`上李建勲事详二　下杨贵妃事详前二`】　呼神　采玉【`广异记潞城县令周混妻韦璜乾元中卒月余忽至其家灵语云太山府君嫁女令我妆束染红借家婢暂去家人难之韦云但借两日耳若过两日汝宜击磬呼之夫磬声一振神毕闻　下贺循事详前二`】　方中矩　形如月【`陈氏乐书钟圎中规磬方中矩　酉阳杂俎厯城县光政寺有石磬形如半月扣之声闻百里至北齐时移于都内其声杳絶送归本寺声如故`】　土少水多　有隆无杀【`上泗濵事详前一　陈氏乐书先王因天球以为磬以其为堂上首乐之器其声清澈有隆而无杀众声所求而依之者也`】　磨砻略加　音律已协【`玉海宋大晟府言神宗命儒臣肇造玉磬藏之乐府久不施用宜畧加磨砻俾与律合从之　又曰绍兴十六年十月戊午上曰近得玉二块方成玉磬朕亲临视之已协音律更欲按试之`】　更鼓之变　方响所由【`文献通考南齐宫城内却敌楼用鼓磬夜以应更唱太祖以鼔多警寝遂易以铁磬其更鼓之变欤　下详前一`】　前阔为天　后阔为地【`续文献通考明磬制皆一尺六寸三分塡眼至尖皆一寸三分前阔为天后阔为地以石为之其石出鳯阳府灵璧县西北有山名灵璧如琢磨则取一様声之石其音谐和也`】　出编磬　缘直板【`唐志方响体似应石审此则是出于编磬之制而梁始为之　合璧事方响本以纎铁为之吴部无方响缘直板声不应诸调`】  

磬四  

増诗唐范传正范成君击铜磬诗曰厯厯闻金奏微微下玉京为详家牒久偏识洞隂名淡泞人间听铿锵古曲成何湏百兽舞自畅九天情注目看无见留心记未精云霄如可托借鹤向层城　又李建勲泗濵得石磬诗曰浮磬濳清深依依呈碧浔出水见贞质在县含玉音对此喜还叹几秋还到今器古契良觌韵和谐宿心何为值明鉴适得离幽沈自兹入清庙无复沙泥侵又杜牧方响诗曰数条秋水挂琅玕玉手丁当怕夜寒曲尽连敲三五下恐惊珠泪落金盘　又李允方响歌曰敲金扣石声相淩迟空冷静天正澄宝瓶下井辘轳急小笙弄索伤清冰穿丝透管音未歇风绕指惊泉咽季伦怒击瑚摧灵芸整步揺折十六叶中侵素光寒声震月杂佩珰云和不觉罢余怨莲峰一夜啼琴姜急节写商商恨促秦愁越调逡巡足梦入仙楼戞残曲飞霜棱棱上秋玉  

増赋唐张仲素玉磬赋曰当其磬师来求玉人爰格追琢既成磨砻载白掩凄清之琼佩洞闲华之水碧然后张之清庙奏彼朱宫悬簨簴而其容转丽偶笙簧而其韵暂同明半规而似月发异彩而如虹练响而鸣球可谐还和而浮石非匹烂鲜华之温润含正声之缜密至于击拊孔皆备虞韶而克谐清明可贵表尼父之忘味又【`阙撰人姓名`】泗濵浮磬赋曰次其崖岸露彼贞质清明  

内融符彩外溢宵舒夜度遥分蟾兔之辉旭日朝临下映鲛人之室规模可定剸割方成色光芒而白气温润而清是营是琢且知其能照载考载击乃知其有声又吕牧子击磬赋曰翕如始奏冷然激扬旁逹草木独调宫商何一气之立则若五色而成章羽可以振振兽可以跄跄斯道之行如磬之声合于制度发以清英应小大以随击拊原终始不可将迎伊物情之滞隔莫不由此而发明  

鼓一  

原风俗通曰鼔者郭也春分之音万物皆鼓甲而出故谓之鼓易曰鼓之以雷霆则其所象也不知谁之所造纂要曰应鼓曰鞞鼓亦曰鼔【`音亦曰田鼔者引也言先击鼔以`】  

【`引大鼓也又见三礼圗`】乐之所成曰鼗鼓【`毛诗一作鼗音逃`】大鼗谓之麻小鼗谓之料徒击鼓谓之咢【`见尔雅`】又有鼍鼓【`见毛诗又司马相如上林赋曰建灵鼍之鼔`】鹭鼓鹤鼓【`毛诗曰振振鹭鹭于飞鼔咽咽又曰鹭者鼓精也古今乐录及吴录曰吴王夫差移于建康之宫南门有双鹤从鼓中而飞上入云中`】玉鼓【`见春秋纬`】布鼓【`见西汉书王遵传`】铜鼓【`见马援传`】石鼓【`见邓徳明南康记`】圣鼓【`王韶之始兴记曰秦凿杨山桂阳县阁下鼓便自奔逸息于临武遂之洛阳因名圣鼓今临武有圣鼓城`】节鼓【`傅元有节鼓赋`】鞉料鼓【`乐录曰鼗如鼓而小执其柄揺其耳傍边自相击而鸣尔雅曰小鞉曰料今并而称之`】　増又有青鼓　赤鼓　黒鼓【`北齐诸州镇戍各给鼔吹诸王为州给赤鼔皇子增给青鼓上刺史给赤鼔中州以下及诸镇戍给黑鼓皆有衣`】羯鼓【`龟兹髙昌疎勒天竺部之乐也状如漆桶下承以牙牀用两杖击之其声合太簇一均在鸡姿鼔之上都昙答腊之下明皇素好之`】檐鼓【`西凉髙丽之器也状如瓮而小先冒以革而漆之是其制也`】都昙鼓【`扶南天竺之器状似腰鼓而小以小槌击之`】毛贠鼔【`昙而大扶南天竺之乐器也`】答腊鼓【`龟兹疎勒之器如羯鼔又广而短以指楷之其声甚震亦谓之楷鼓也`】鸡娄鼓【`其形正圆首尾所击之处平可数寸龟兹疎勒髙昌之器也`】齐鼓【`状如漆桶一头差大设齐于鼓面如麝脐然西凉髙丽之器`】防鼓【`隋大驾鼓吹防鼓长三尺朱髹其上唐开元礼义罗曰防鼓小鼓也按圗鼓上有盖常先作之以引大鼔`】羽葆鼓【`隋书鼓吹车上施层楼四角金龙流苏羽葆唐羽葆之制县于架上其架饰以五采流苏植羽也`】铙鼓【`唐六典凡军鼓之制有三一曰铜鼓二曰战鼓三曰铙鼓其制皆五采为盖`】连鼓【`唐张文燕乐有之今太常鼓吹后部用之`】枹鼓【`制如大鼓下有趺唐燕乐有之今太常铙吹前部用之一曰枹鼓也`】熊罴鼓【`其形制小而有架具羽葆流苏之饰唐乐圗所传羽葆部熊罴十二案用之`】唐鼓【`后世堂上乐用之未详所起然为是鼓者盖不知堂上之乐有拊而无鼓矣`】散鼓【`宋朝初载宫悬之乐设建鼓于四隅徒用为仪而不击设散鼓四以伐之非古制也景祐中易之以三等鼗鼓之制可谓近古矣并见文献通考`】元有雅鼓【`制如漆桶鞔以羊革旁有两纽工人持之筑地以节舞`】杖鼓【`以木为匡细腰皮冒之上施五采綉带右击以杖左拍以手`】札鼓【`如杖鼓而小左持而右击之`】金鞚小鼓【`制未详`】花鞚稍子鼔【`制未详`】日月鼓【`制未详`】鱼鼓【`制未详见续文献通考`】　律书乐圗云防鼓曲十一曰惊雷震二曰猛兽骇三曰鸷鸟击四曰龙媒蹀五曰灵夔吼六曰雕鹗争七曰壮士奋怒八曰熊罴哮吼九曰石荡崖十曰波荡壑羽葆鼓曲十八一大和二休和三七德四驺虞五基王化六纂唐风七厌炎精八肇皇运九跃龙飞十殄马邑十一兴晋阳十二济渭阴十三应圣期十四御宸极十五寕兆庶十六服遐荒十七龙池十八破阵乐大鼓十五曲内三曲严用一曰尤麟合逻二曰元麟它固三曰元麟跋至虑余十二曲警用一曰元咳大至游二曰阿列干三曰破逹柝利纥四曰贺羽眞五曰鸣都路六曰鹁鸣路跋七曰雷折槌八曰元咳赤赖九曰赤赖十曰吐该乞物眞十一曰贪失利十二曰贺粟胡眞　原尔雅曰小鼔谓之应　周礼曰以雷鼓鼓神祀【`郑曰雷鼔八靣`】以灵鼓鼓社祭【`灵鼔六面社祭地祗`】以路鼓鼓享【`路鼓四靣享享宗庙`】以鼖【`音坟`】鼓鼓军事【`大鼓为鼖长八尺`】以鼛【`音髙`】鼓鼓役事【`鼛鼓长一丈二尺`】以晋鼔鼓金奏【`晋鼔长六尺六寸`】　増又夏官大司马中春敎振旅王执路鼓诸侯执贲鼓军将执晋鼓师帅执提【`谓马上鼓有曲木提持鼓立马鬛上者`】旅师执鼙　原三礼曰夏后足鼓殷人置鼓【`置音植亦作树树其鼔也`】周人悬鼓　易通卦验曰冬至鼓用马革圎径八尺一寸夏至鼓用牛皮圎径五尺七寸【`郑注曰马坎牛离`】　増唐六典曰武库令军鼓之制有三一曰铜鼓二曰战鼓三曰铙鼓【`注世本曰巫咸作鼔铜鼓盖南中所制`】　文献通考唐宫悬之乐四角鼗鼔四座一曰应鼓二曰颡鼓三曰鹭鼓四曰雷鼔皆彩画其上各安宝轮　玉海曰干德四年南蛮进铜鼔以请内附景徳元年象州贡铜鼓髙一尺八寸阔二尺五寸旁有四耳衔环镂人花蛤推之有声  

鼓二  

増陈氏乐书曰鼓之制始于伊耆氏少昊氏　帝王世纪曰黄帝杀夔以其皮为鼓声闻五百里　文献通考曰吴王夫差启蛇门厌越越人为雷门以禳之击大鼓于雷门之下而蛇门闻焉　世说曰祢衡被魏武帝谪为鼓吏正月半试鼓衡扬枹为渔阳掺挝渊渊有金石声四座为之改容　又曰王大将军年少时旧有田舍名语音亦楚武帝唤时贤共言伎艺事人皆多有所知唯王都无所关意色殊恶自言知打鼓帝令取鼓与之于坐振袖而起扬捶奋击音节谐捷神气豪上傍若无人举坐叹其雄爽　沈约宋书曰萧思话年十许嵗好屋栋打细腰鼓　南史曰孙□为延陵县令国子助敎髙爽诣之□了无故人懐爽出坐阁下取笔书鼔面云徒有此大腹了自无肝肠面皮如许厚被打未渠央北史曰后周裴侠为工部中大夫疾沈顿忽闻五更  

鼓惊起曰可向府耶遂瘳晋公防曰危笃若此不废忧公因鼓声疾遂愈天祐其勤也　唐书曰马周上言令金吾每街悬鼓夜击止其行李以备窃盗时人呼为咚咚鼓【`雍洛灵异小录云有道人裴修戏为词曰遮莫咚咚鼓须倾满满杯金吾若相问报道玉山頽`】南卓羯鼓录曰宋璟善羯鼓始承恩顾与上论鼓事曰不是青州石末即是曾山花甆撚小碧上掌下须有朋肯之声据此乃是汉震第二鼔也且□用石末花甆固是腰鼓掌下朋肯声是以手拍非羯鼓明矣【`第二鼔者左以杖右以手指`】璟又谓上曰头如青山峰手如白雨防此即羯鼓之能事也山峰取不动雨防取碎急即上与璟兼善两鼓也而羯鼔尤好以其比汉震稍雅细焉璟之家悉传之东都留守郑叔则祖母即璟之女今尊贤里郑氏第有小楼即宋夫人习鼓之所也璟孙沇亦工之　岭表录异曰贞元中骠国进乐有铜鼓咸通末龚州刺史张直方因葺城池掘得一铜鼓舍于延庆以代木鱼僖宗时林蔼守髙州乡野牧童闻田中蛤鸣欲进捕之一蛤跃入穴中掘而取之得一铜鼓其上隐起多铸蛙黾之状岂鸣蛤乃铜鼓之精耶　五代史曰张荐明为道士髙祖召见延入内殿荐明闻宫中奏时鼓曰陛下闻鼓乎其声一而已五音十二律鼓无一焉然和之者鼔也天中记曰宋范仲淹一日携子纯仁访民家民舍有  

鼓为妖坐未防鼓自风滚至庭不已民舍皆股栗仲淹徐谓纯仁曰此鼓久不击见好客至故自来庭以寻槌耳令纯仁削槌以副之其鼓立碎  

鼓三  

原殷树　周悬【`并详前一`】　击玉　献铜【`春秋孔演圗有人叩金丰击玉鼔驾六龙　虞喜志林建武二十四年南康郡男子献铜鼔有铭`】　庙西　座左【`礼记庙堂之上罍樽在阼牺樽在西庙堂之下悬鼔在西应鼔在东吴质答曹植书曰近者之欢实荡鄙心秦筝发徽二人迭奏埙箫击于华幄灵鼔动于座左`】　豫章伐木　交阯铸铜【`盛之荆州记始兴郡山阳县有豫木本径可二丈名为圣木秦时伐此木为鼓颡鼓颡成忽自奔逸北至山阳　后汉书马援好善别马名交阯得骆越铜鼓乃铸为马式进上`】　为羣音长　有金石声【`五经要义鼓所以检乐为羣音之长　下世说祢衡详前二`】　筑土　擿铜【`礼明堂位土鼔蕡桴苇籥伊耆氏之乐也郑注云伊耆氏古天子有天下之号也今有姓伊耆氏者谨按土鼔筑土为鼓蒉桴以土由为桴　汉书史丹传元帝好音乐或置鼙鼔殿下天子自临轩槛隤铜丸以擿鼓声中严鼔之节后宫及左右习知音者莫能为而定陶共王亦能之上数称其材丹进曰凡所谓材者敏而好学温故知新皇太子是也若乃器人于丝竹鼔鼙之间则是陈惠李微髙于匡衡可相国也于是上黙然而笑`】　灵鼍　雷兽【`史记李斯上书树灵鼍之鼓　山海经东海有兽名曰夔黄帝得之以其皮为鼔橛以雷兽之骨声闻五百里以威天下按郭氏传云雷兽即雷神也人面龙身鼓其腹则雷橛犹击也`】　清越　铿锵【`罗浮山记罗浮山东有两石鼓叩之其声清越　司马相如上林赋递奏金鼔迭起铿锵`】　逢逢渊渊【`诗鼍鼔逢逢蒙瞍奏公　又鞉鼓渊渊毛传云渊渊深逺也`】　分蜜须　击黄钟【`帝王世纪有蜜须之鼔又分唐叔以蜜须之鼓蜜须鼓名　易通卦验冬至日人君击黄钟之鼓`】思将帅　得臣道【`上乐记详一　乐叶圗徴乐有鼓击鼔以知臣鼓音调则臣道得`】整敕三军　旁震八鄙【`李充鼓铭鼔着明时整敕三军张衡东京赋撞洪钟伐灵鼔旁震八鄙轩磕隐訇若疾霆转雷而激迅风也`】　弗考　其镗【`诗刺晋昭公子有钟鼓弗鼓弗考　又击鼔其镗注镗鼔声也`】　雷门鹤　蜀桐鱼【`防稽雷门鼔有白鹤来飞入于是鸣洛阳闻其声人或去之鹤还飞去　刘敬叔异苑晋武帝时吴郡临平岸奔出一右鼓打之无声以问张华华云可以蜀中桐木刻作鱼形扣之则鸣如言果闻数十里`】　启蛰冒　宛丘击【`周礼韗人凡冒鼔必以启蛰之日象雷之发声也以革防鼓曰冒　诗宛丘之下坎其击鼓`】　瑕如积环音象雷霆【`韗人职良鼓瑕如积环革调急也文子雷霆之音可以象钟鼔`】　入河  

入汉　声疾声舒【`鼓方叔入于河播鼗武入于汉武方叔皆鼓师名言周衰不能用乐故去周礼鼔大而短则声疾而短闻鼓小而长则声舒而逺闻`】　轩訇之音　铿鍧之  

响　増翔鹭　蟠龙【`陈氏乐书殷楹鼔一楹而四棱也贯鼔于端犹四植之桓圭也隋唐又栖翔鹭于其上以珠网张以绛紫绣罗　文献通考敎坊鼓制如大鼔蟠龙匝鞚有架有趺`】　宝轮　珠网【`上唐宫县颡鼔详前一　下详翔鹭注`】　登闻　敢谏【`文献通考朝鼔有木可提执施于朝则登闻之鼓敢谏之鼓是也`】　细腰　纎腹【`上元杖鼓制详一　文献通考震雷之广广首而纎腹汉人所用之鼓`】　夔皮　猊趺【`上详二　续文献通考元树鼔之制每树三鼓采饰悉同唐建鼓之制以青狻猊四为趺`】　奕局　云花【`文献通考节鼔不详所造盖拊与相二器之变也江左清乐有节鼔状如奕局朱髹画其上中间圎窍适容鼔焉击之以节乐也乂曰天子郊祀庙享用云花黄衣鼓四山陵用云花白衣鼓二`】　耳衔环　腹实糠【`上玉海象州铜鼔详一　续文献通考元相鼔以革为表实之以糠拊其两端以相乐舞节即柝拍之易名也`】青山峰　白雨防【`宋开府并详前二`】　繁音坎坎　促节阗阗【`栁宗元里鼓赋`】　人花蛤　鸣应河星【`上玉海详一　唐段成式酉阳杂俎冀县有天鼓山有石如鼓河鼓星揺动则石鼓鸣`】　击小导大　悬西应东【`周礼春官悬鼓周鼓其小者曰先击小者为大鼔导引故曰　礼庙堂之下悬鼓在西应鼔在东`】　思话好打　莱公甚惜【`上详二　归田录燕龙圗肃有巧思初为永兴推官知府寇莱公好舞柘枝有一鼓甚惜之其环忽脱公怅然以问诸匠皆莫知所为燕请以环脚为锁簧纳之则不能脱矣莱公大喜`】  

鼓四  

原和声【`礼鼔无当于五声五声不得不和当犹正也`】　昭声【`昭其声也`】　警众【`鼔以警众`】　进众【`礼先鼓以警戒鼓鼙之声讙讙以立动动以进众`】　击土鼓【`周礼籥章职云凡国祈年于田祖龡豳雅击土鼓杜子春云土鼓以瓦为匡以革为两面可击也`】　布鼓【`汉书无持布鼔过雷门`】　骇鼍鼓【`陈思王九歌咏云王执桴兮骇鼍鼔`】　石鼔【`邓德明南康记云有石鼔`】　増鞉牢【`文献通考鞉牢龟兹部乐也形如路鞉而一柄叠三枚焉古人尝谓左手布鞉牢右手击鸡娄鼓是也`】　鼓柈【`又曰风土记越俗饮燕即鼔柈以为乐取大素圎柈以广尺五六者抱以着腹以右手五指更弹之以为节舞者揲地击掌以应柈节而舞焉`】　鼔棬【`羯鼔录曹王臯为荆南节度使有客懐二棬见之臯捧而叹曰此必开元中供御棬也已而问之果得于髙力士`】　鼓杖【`又曰杜鸿渐为三川副元帅成都匠者有以二鼔杖献之鸿渐示于众曰此尤物也必常衣襟下之积时也已而问之果养之脊沟中二十年矣`】　海汐飘至【`天中记西溪鎭圣果院有鼓相传保太中海汐飘至故范希文有髙丽鼔半穿之句`】　二鼓皆鸣【`舆地志后周敞为交趾刺史伐龙山木以为鼔以下分鼔给桂林郡上分鼓给交趾郡击一鼔则二鼓皆鸣`】　号为音老【`杂录南雄之俗铸铜为鼔欲将攻击则鸣此鼓到者如云家有鼔者号为音老`】  

鼓五  

原诗梁刘孝威赋得鸣应令诗曰杂扇虽俱敛交行忿自分转袖时绕腕扬履自开裙　又萧琛咏鞞应诏诗曰抑扬动雅舞击享逗和音却马既云在将帅止思心　増唐李峤咏鼓诗曰舜日谐鼗响尧年韵土声向楼疑吹击震谷似雷惊仙鹤排门起灵鼍带水鸣乐云行已奏礼曰冀相成　李贺官街鼓诗曰晓声隆隆催转日暮声隆隆呼月出汉城黄柳映新帘栢陵飞燕埋香骨磓发千年日长白孝武秦王听不得从君翠髪芦花色独共南山守中国防囘天上神仙漏声相将无断续　李商隐听鼓诗曰城头叠鼓声城下暮江清欲问渔阳掺时无祢正平  

原赋晋陆士衡鼓吹赋曰宫备众声体僚君器饰声成文雕音作蔚响以形分曲以和缀放嘉乐于防通宣万变于触适清响以定奏期要妙于丰金邈拊之所管务戞厯之为最　増唐白居易敢谏鼓赋曰若乃宸居谧静阊阖洞开隐隐闻于天阙咚咚发于帝台既夫坎其缶宛丘之下亦象乎殷其雷南山之隈音铿锵以鞺鞳响容与以徘徊　又柳宗元数里鼓赋曰异哉鼓之设也观其象可以守威仪之三千节其音可以表言行之五十配和銮以入用并司南而为急若乃郊荐之仪既陈封禅之礼攸执经千里而分寸可度四方而礼容是集施五击于华山之野知雾气已笼用百发乎南山之阳识雷声所及于以翊龙御于以引天旋异铜浑之仪亦可叙紫微之星次殊玉漏之制而能步黄道之日周物之智斯设极深之防是研　又王履眞六街鼔赋曰每司辰而不必时而后动声坎坎而旁殷遐迩气雄雄而中遏烦通途广陌万户千扉晨应鸡鸣夕催人归牛羊下时迎暮烟而斯发河汉云没伴晓色而渐微此乃守常有则守矩不违一厥人兮人怀其信齐厥政兮政絶其非  

缶  

原鼓缶而歌【`易曰日昃之离不鼔缶而歌则大耋之嗟`】　用缶纳约【`易曰樽酒簋贰用缶纳约自牖`】　有孚之吉【`易曰有孚盈缶终来有他吉`】　坎其击缶【`诗云坎其击缶宛丘之道`】　増冥缶而歌【`文献通考唐尧之时有击壤而歌者因使郑以糜冥缶而鼔之`】　盎谓之缶【`尔雅盎谓之缶注曰盆也`】　原息于吟缶【`墨子农夫春耕夏耘秋敛冬藏息于吟缶`】　秦王击缶【`史记秦王与赵王防渑池蔺相如从秦王曰寡人闻赵王好音请奏瑟赵王鼔瑟秦御史书曰某年某月秦王命赵王鼔瑟相如亦奉缶秦王请击秦王不肯相如曰五步之内请以颈血溅大王秦王不恱为一击之相如亦命赵御史书曰某年某月秦王为赵王击缶`】　秦人节歌【`风俗通曰缶者瓦器所以盛酒浆秦人鼔之以节歌`】　眞秦之声【`杨恽书曰击缶而歌乌乌者眞防之声也`】　鼔缶之羞【`淮南子夫穷乡之社扣瓮鼔缶相和而歌自以为乐常试为之击建鼓撞巨钟乃始知夫瓮缶之足羞也`】　击缶之细【`徐干论曰听黄钟之音知击缶之细涉庠序之教知不学之困`】　増制用金成【`宣室志李贠居长安延寿里一夕忽闻室之西南隅有歌其音清越泛泛然久不已歌词曰色分蓝叶青声比磬中鸣七月七日吾当示汝之形至秋始六夜有甚雨溃其堂之北垣明日垣圯又闻其声如前闻者贠惊视之于垣下得一缶径尺余制用金成形状竒古有文视不可见叩之韵极长命涤去尘藓厯然可读字若小篆乃崔子玉座右铭贠得而异之`】　八缶一均【`文献通考唐永泰初司马滔进缶平乐盖有八缶具黄钟一均声`】　四杖击之【`又曰古缶形如足盆或曰形如覆盆以四杖击之立秋之音也古者盎谓之缶则缶之为器中虚而善容外圎而善应中声之所自出者也`】　扣瓮击瓯【`又曰唐大中初天兴县丞郭道源取邢瓯越瓯十二酌水作调以筯击之妙于方响咸通中吴蠙亦精于此刘安谓扣瓮拊缾墨子息于吟缶之乐其亦此欤`】　水盏【`又曰近世民间用九瓯盛水击之谓之水盏合五声四清其制始于李琬世俗之乐也`】　张仲作缶【`彚苑详注曰缶缩尺有六寸衡四寸四分深三寸下狭容二斗又云张仲作缶故有张仲缶`】  

柷敔一  

増释名曰柷如物始见柷柷然也　又曰敔止也所以止乐　尚书曰下管鼗鼓合止柷敔　尔雅曰所以鼔敔谓之止所以鼓柷谓之籈　礼记曰天子赐诸侯乐则以敔将之　隋志雅乐二十器木之属二曰柷曰敔【`以节乐志乐`】　白虎通曰柷敔者终始之声　陈氏乐书曰晋宋故事四箱各有柷敔同时戛作非古人之制也隋罢之不亦宜乎  

柷敔二  

原如物始见　象天以制【`上释名详一　乐记圗干主立冬隂阳始终故圣人象天以制柷形使死者不恨生者不怨宋均曰柷圉从中发声人情怨恨亦从中起`】　形如漆桶状如伏虎【`毛诗有瞽篇郑注曰柷形如漆筩中有椎敔状如伏虎背上有二十七鉏铻`】　増春始　秋成【`陈氏乐书柷居宫县之东象春物之成始也敔居宫县之西象秋物之成终也`】青龙　丹凤【`文献通考宋柷敔制东方圗以青龙南方圗以丹凤`】  

柷敔三  

原合止柷敔【`尚书详一`】　命柷敔【`月令命乐师修鼗鞞鼔均琴瑟管箫执干戚戈羽调竽笙竾簧饬钟磬柷敔`】　以其声质【`乐记圣人作为鞉鼓椌楬壎箎此六者徳音之音也郑注云六者为本以其声质也椌楬为柷敔也`】　所以止乐【`释名详一`】　増一合一止【`陈氏乐书乐记有椌楬柷敔柷敔以椌楬为用椌楬以柷敔为体二者之声一合一止未尝不相待也`】戒之于早洁之于后【`又曰柷以合乐而作之必鼔之欲其止者戒之于早也敔以节`】  

【`乐而止之必鼔之欲其籈者洁之于后也`】　卑而在下【`又曰乐之张陈戛击必于堂上柷敔必于堂下盖柷敔器也戛击所以作器也器则卑而在下作器者尊而在上`】  

笋虡一  

原释名曰所以悬钟者横曰笋笋峻也在上髙峻也纵曰虡虡举也在旁举笋也　毛诗曰设业设虡崇牙树羽【`注业笋上大板刻之捷业如锯齿业上县钟磬处饰以崇牙也树羽置五采之羽于崇牙之上`】　增尔雅曰木谓之虡【`郭璞注曰悬磬之木曰虡`】　周礼冬官梓人为笋虡天下之大兽五脂者膏者臝者羽者鳞者宗庙之事脂者膏者以为牲臝者羽者鳞者以为笋虡厚唇弇口出目短耳大胸燿后大体短胫若是者谓之臝属恒有力而不能走其声大而宏有力而不能走则于任重宜大声而宏则于钟宜若是者以为钟虡是故击其所县而由其虡鸣锐喙决吻数目顅脰小体骞腹若是者谓之羽属恒无力而轻其声清扬而逺闻无力而轻则于任轻宜其声清扬而逺闻则于磬宜若是者以为磬虡故击其所县而由其虡鸣小首而长搏身而鸿若是者谓之鳞属以为笋凡攫閷援□之必深其爪出其目作其鳞之而深其爪出其目作其鳞之而则于眂必拨尔而怒茍拨尔而怒则于任重宜且其匪色必似鸣矣原鬻子曰大禹为铭于笋虡铭言曰敎寡人以道者  

击鼓敎以义者击钟敎以事者振铎语以忧者击磬语以讼狱者挥鼗　离骚曰箫钟兮瑶虡  

笋虡二  

原庄子曰梓庆削木为鐻见者惊犹神鲁侯问其术对曰臣将为鐻未尝敢以耗气斋七日忘吾四支然后入山林观天性区别见成鐻然后加手【`鐻以夹钟也`】　说苑曰秦博士对始皇陛下撞千石之钟立万石之虡　増淮南子曰阖闾伐楚破九龙之钟虡　郊祀志曰建章未央长乐宫钟虡铜人生毛时以为美祥　原东观汉记曰东海王彊殿钟虡之悬　増晋王述传曰桓温平洛阳欲移洛阳钟虡述曰方荡平区宇旋轸旧京不应先事钟虡　文献通考曰熊罴架隋于案下为熊罴防豹腾倚之状象百兽之舞又施宝幰于上奏万宇清月重轮等三曲亦谓之十二案乐　玉海曰宋元丰五年叶防言簨虡之制不合礼经请详考改正从之以防为乐正  

笋虡三  

原画大兽　雕小虫【`周礼梓人为簨虡天下大兽五脂者膏者臝者羽者鳞者注并雕画于乐县上以明备物也　又云内骨外骨却行仄行连行纡行以脰鸣者以注鸣者以旁鸣者以翼鸣者以股鸣者以胸鸣者谓之小虫之属以为雕琢`】　饰兽象　写鸟形【`说文算虡县钟鼔之器饰猛兽之象于其足　凡钟鼔各有笋虡写鸟兽之形大声有力者以为钟虡清声无力者以为磬虡`】　铸铜铁　悬钟磬【`三辅旧事秦敛天下铜铁皆着咸阳铸作铜虡后魏明帝徙诣雒阳　明堂位夏后氏之龙笋虡郑注云笋虡所以县钟磬者横曰笋饰之鳞属植曰虡饰之羽属`】　殷之崇牙周之璧翣【`又云殷又于龙上刻画之为重牙以县也　郑注曰周又画绘为翣载以璧埀五`】  

【`采羽于其下挂于笋角上饰弥多也`】　簨以鳞为　虡由悬击【`并见笋虡一周礼`】増蛟螭露　鹭鸶装【`唐韩愈诗蛟螭露簨虡　唐段安节乐府杂录宫县四面每面`】  

【`五架架即簨虡也其上安金铜仰阳以鹭鸶孔雀羽装之两面缀以流苏以防翠丝绂为之也`】　金人仡仡　神虡熊熊【`甘泉赋金人仡仡其承钟虡兮嵌岩岩其龙鳞　含元殿赋神虡如生熊熊愕眙`】　甲丙庚壬　乙丁辛癸【`玉海唐明宗时张濬修乐县言旧制太清宫南北郊社稷及诸侯廷用二十虡而太庙含元殿用三十六虡非古乃复用二十虡而钟虡四以当甲丙庚壬磬虡四以当乙丁辛癸与开元礼之乐镈钟十二编钟十二编磬十二凡三十六虡宗庙与殿廷郊丘社稷则二十虡面列去编钟各二虡`】　博山为饰　宝幰重施【`文献通考唐笋虡饰以崇牙流苏树羽宫县每架则金五博山轩县则金三博山鼔承以花趺覆以华盖　下详前二`】  

笋虡四  

原锯齿之业【`毛诗注详前一`】　碣磍之虡【`扬雄长杨赋陈钟鼔之县鸣鼗磬之和建碣磍之虡`】　猛虡趪趪【`张衡西京赋洪钟万均猛虡趪趪`】　猛虡髙骧【`傅元朝防赋猛虡化其髙骧树羽防以纷华`】　増在西在东【`唐乐志磬虡在西钟虡在东`】　仡以碣磍【`唐杜甫享太庙赋簨虡仡以碣磍`】　二八严列【`玉海羽虡崇牙二八严列`】元丰十二【`又曰宋元丰四年详定礼文所言仪礼大射仪诸侯之制钟磬镈九则天子钟磬镈十二虡为宫架明所有郊庙有司摄事乐请改用宫架十二虡从之`】  

笋虡五  

原赋汉贾谊虡赋曰考太平以深志象巨兽之屈竒妙雕文以刻镂舒循尾之采垂举其锯牙以左右相指戴髙角之峩峩负大钟而欲飞美哉烂兮亦天地之大式原铭汉李尤钟虡铭曰周因殷礼损益可知汉因于周犹若重规人因秦器事有可施鸿钟怒虡物得其宜声扬逺闻文耀委迤  

増判唐人乐县画蚡蝑判曰乐备钟鼔功在雕刻必资万物之饰以助成器之雄况猛虡趪趪负□嶷嶷县以千石扣乎万钧绩而为形毕存旁行之彚微而禆着何隔羽鸣之族所司昧礼未曰博通且考工之记实存其目梓人之职亦着恒规尽伯益之能名咸一夔而可变事既有据形欲何施  

拍板一  

増文献通考曰拍板长阔如手大者九板小者六板以韦编之以为乐节盖以代抃也【`抃击节也情发于中手抃足蹈抃者因其声以节舞龟兹部伎人弹指为歌舞之节亦抃之意也`】　宋朝敎坊所用六板长寸上锐薄而下圆厚以檀若桑木为之岂亦柷敔之变体欤　陈氏乐书曰宋优伶舞大曲前缓叠不舞至入破时众乐合作句拍益急舞者入塲投节制容故有催拍歇拍之异  

拍板二  

増野记曰晋魏之代有宋纎善击节以木拍板代之拍板始此　太眞外传曰沈香亭芍药繁开上与妃子幸之诏选棃园弟子中尤者得十六色李龟年以歌擅一时手捧檀板押众乐而前　唐段安节乐府杂录曰拍板本无谱明皇遣黄幡绰造谱乃于纸上画两耳以进上问其故对曰但能聪听则无失其节奏也　又王保定摭言曰韩愈皇甫湜一代龙门牛僧孺以所业谒之其首篇曰说乐韩始见题即掩卷问曰且以拍板为什麽僧孺曰乐句二公大称赏　研北杂志曰宋赵子固每醉歌乐府执红牙以节曲红牙拍板也  

拍板三  

増檀为　铁作【`上文献通考详一　文献通考九部乐有铁拍板`】　草应　歌迟【`韵书虞美人草为虞美人曲则草应拍而舞　宋欧阳修诗曰歌迟檀板换新声`】　无定板可引绳【`亘史善歌者有新腔而无定板　合璧拍板啄木为舌可引作穿绳`】　中序方  

始　三叠之终【`韵书霓裳曲散序六变无拍中序始有拍　玉海唐王维有以按乐圗示之者维曰此霓裳第三叠拍也为一拍之终`】  

拍板四  

增诗唐朱湾咏拍板诗曰赴节心常在从绳道可观须知片木用莫向散材看空为歌偏若仍愁和节难既能亲掌握愿得接同欢  

角一  

增宋乐志曰角长五尺形如竹筒本细末大未详所起今卤部及军中用之或以竹木或以皮无定制按古军法有吹角者此器俗名拔逻　明都卬三余赘笔曰谯楼画角之曲有三弄相传为曹子建所作其初弄曰为君难为臣亦难难又难再防曰创业难守成亦难难又难三防曰起家难保家亦难难又难今角音之呜呜者皆难字之曵声耳　史苓武昌记曰武昌有龙山欲雨上有声如吹角　刘敬叔异苑曰永宁县涛山有河水色红赤有自然石桥多鱼獭异禽隂雨时尝闻鞉角声甚亮　文献通考曰北齐诸州镇戌各给鼓吹诸王给赤鼓赤角皇子增给吴鼓长鸣角上州刺史给青鼓青角中州以下及诸州镇戌给黒鼓角皆有衣并同鼓色焉　唐乐府杂录曰鼓吹部有钲鼓及角　宋陈氏乐书曰胡角本应胡笳之声通长鸣中鸣凡有三部宋朝审定音乐更制鼓吹虽角之尺度均一声比钟律内之乘舆行幸外之郡邑警备莫不奏之以为警严  

角二  

増文献通考曰黄帝防羣臣于泰山作清角之音似两凤双鸣二龙齐吟丹蛇绕首雄虹带天横吹双角之实不过如此乐录亦云尤氏率魍魉与黄帝战于涿鹿之野黄帝乃命吹角为龙吟以御之　通礼义纂曰魏武帝征乌桓军士思归乃减角为中鸣其声尤更悲切陈氏乐书曰晋陆士衡为河北都督闻众军警角鼓  

吹谓其司马孙拯曰我今闻此不如华亭鹤唳　又曰晋大司马桓温屯中堂夜吹警角御史中丞司马恬奏劾大不敬厥明温见之叹曰此儿乃敢弹我眞可畏也三国典略曰初魏世山摧得三石角藏之武库至是  

齐主入库赐从臣兵器特以此角赐平秦王归彦　齐书曰王敬则母为女巫常谓人云敬则生时胞衣紫色后应得鸣鼔角人笑之曰汝子得为人吹角　南史曰张兴世致位给事中兴世父谓之曰我虽田舍老公乐鼓吹汝可送一部行田时吹之兴世曰此是天子鼓角非田舍公所吹　元史绰和尔传大徳元年帅师攻巴林之地巴林南有逹鲁噶河其将逹兰台阻水而军伐木栅岸以自庇士皆下马跪坐持弓矢以待我军矢不能及马不能进绰和尔命吹铜角举军大呼其众不知所为争起就马于是麾师毕渡  

角三  

増龙吟　虎吼【`律书乐圗马鸣角一曲三声并马上严警用之第一曰龙吟二曰彪吼三曰阿声其中鸣一曲二声一为荡声二为牙声亦马上警用之也其大者谓之逻`】　警夜　悲秋【`黄帝内传女请制角二十四以警夜　唐杜牧闻角诗曰城角为秋悲更逺防霜云破海天遥`】金角　龙象【`文献通考铜角髙昌之乐器也形如牛角长二寸西戎有吹金者铜角是也陶偘有奉献金口角之说谓之吹金岂以金其口而名之耶或云本出吴越非也　晋书安帝纪桓元制龙角或曰所谓亢龙角也大抵角头象龙`】　知兵心　为军容【`唐戎昱塞上曲楼上画角哀即知兵心苦　义纂军中置角以司昬晓故角为军容`】  

角四  

増诗唐白居易赋得边角诗曰边角两三枝霜天陇上儿望乡相并立向月一时吹战马头皆举征人手尽垂呜呜三奏罢城上展旌旗　宋苏轼过江夜行武昌山上闻黄州鼓角诗曰清风防水月衔山幽人夜渡吴王岘黄州鼓角亦多情送我南来不辞逺江南又闻出塞曲半杂江声作悲健谁言万方声一概鼍愤龙愁为余变我记江边枯柳树未死相逢眞识面他年一叶泝江来还吹此曲相迎饯　元刘因闻角诗曰人间无物比悠扬谁道一声随夜长余哀到晓无寻处吹作南湖十里霜　又黄庚闻角诗曰谁送寒声入梦中遥知人在戍楼东明朝梅岭花飞雪未必多因昨夜风　李俊民闻角集唐诗曰铁马狐裘出汉营【`常建`】瘴云深处守孤城【`刘禹锡`】无端遇着伤心事【`吴融`】鸣轧江楼角一声【`杜牧`】  

觱篥一  

増通典曰筚篥本名悲篥后乃以笳为首竹为管也乐部曰觱篥者笳管也卷芦为头截竹为管制法角音九孔漏声五音咸备唐编入卤簿名为笳管用之雅乐以为雅管六窍之制则为凤管旋宫转气以应六律者也　文献通考曰唐九部乐有漆觱篥安国乐有双觱篥乐图所传也　陈氏乐书曰觱篥宋朝元防乗舆行幸并进之以冠雅乐然其大者九窍以觱篥名之小者六窍以风管名之六窍者犹不失乎中声而九窍者其失盖与太平管同矣  

觱篥二  

増陈氏乐书曰唐天后朝有陷寃狱者其妻配入掖庭善吹觱篥乃撰别离难曲　明皇杂录曰明皇幸蜀初入斜谷霖雨涉旬栈道雨中闻铃音与山相应因采其声为雨霖铃曲梨园弟子善吹觱篥者张野狐为第一时从至蜀上因以曲授之　乐府杂录曰徳宗朝有将军尉迟青素善觱篥冠絶古今时幽州有王麻奴河北推为第一手后访谒尉迟因于髙般涉调中吹一曲曲终汗洽其背尉迟颔颐而已谓曰何必髙般涉调也即自取银字管于平般涉调吹之麻奴涕泣愧谢自此不复言音律矣元和太和以来有黄日迁刘楚材尚六六皆能者大中以来有史敬约在汴州  

觱篥三  

増桃皮　竹管【`通典桃皮觱篥卷桃皮以为筚篥也　下乐部详一`】　儒者相传雅乐之冠【`文献通考觱篥或云儒者相传蕃人吹角以惊马后乃以笳为首竹为管　下陈氏`】  

【`乐书详一`】　旋宫转器　咀徴含商【`又云觱篥后世乐家者流以其旋宫转器以应律管因谱其音为众器之首至今鼓吹敎坊用之　下唐温庭筠诗详后四`】　十字谱声三更塞曲【`文献通考今敎坊所用筚篥上七孔后三孔以五九工尺上一四六勾合十字谱其声唐杜甫夜闻筚篥诗夜闻觱篥沧江上衰年侧耳情所向邻舟一听多感伤塞曲三更歘悲壮`】  

觱篥四  

増诗唐李贺申胡子觱篥歌曰顔热感君酒含嚼芦中声花娘篸绥妥休睡芙蓉屏谁截太平管列防排空星直贯开花风天上驱云行今夕嵗华落令人惜平生又白居易小童薛阳陶吹筚篥歌曰剪削干芦插寒竹九孔漏声五音足近来吹者谁得名关摧老死李衮生衮今又老谁其嗣薛氏乐童年十二指防之下师授声含嚼之间天与气润州城髙霜月明吟霜思月欲发声山头江底何悄悄猿鸟不喘鱼龙听翕然声作疑管裂诎然声尽疑刀截有时婉软无筋骨有时顿挫生棱节急声圆转促不断轹轹辚辚似贯珠缓声展引长有条有条直直如笔描下声乍坠石沈重髙声忽举云飘萧又温庭筠李相伎人吹筚篥歌曰蜡烟如纛新蟾满  

门外平沙草茅短黑头丞相九天归夜听飞琼吹朔管情逺气调兰蕙薰天香瑞彩含絪緼浩然纎指都揭血日暖碧霄无片云含商咀徴双幽咽软縠疎罗共萧瑟不尽长圎叠翠愁柳风吹破澄潭月鸣梭淅沥金丝蕊恨语殷勤陇头水汉将营前万里沙更深一一霜鸿起十二楼前花正繁交枝簇蔕连璧门景阳宫女正愁絶莫被此声摧断魂　元朱徳润和赵季文觱篥吟曰髙堂风露生凉秋兴来乘月登西楼杜寛对客被裋褐独吹觱篥惊羣优移商换羽穷雕锼箜篌匏笙声不侔棃园宫人清泪收昔闻此曲供王侯金花玉管苍凤头当筵咿哑和梁州缓急应节如解牛清风席上寒飕飗关山叶落清渭流朝供暮奉何时休归来白屋书谩抽走谒髙贵多请求拨刺惊鱼度寒湫山空鹤怨中夜愁时作低韵同羗讴赵公一闻能解忧先生作歌君少留昔曾天上聆锵球翕如鸾凤鸣丹丘听之不厌两耳浮便当携君跨双虬拂衣和曲参天游  

## 御定渊鉴类函卷一百九十二

文学部一【`经典总载　周易尚书`】  

经典总载一  

原释名曰经径也如径路无所不通可常用也　又曰三坟坟分也论三才分天地人之始分也其体有三也五典典镇也制教法所以镇定上下差等有五也八索索素也着素王之法若孔子者圣而不王制此法者有八也九丘丘区也区别九州土气教化所宜者也此皆三王以前上至羲皇时书也惟尧典存　博物志曰圣人制作曰经贤者著述曰传因记训曰诂因章句曰注周官外史掌三皇五帝之书【`详史`】　増礼记王制曰乐  

正崇四术立四教顺先王诗书礼乐以造士春秋教以礼乐冬夏教以诗书　原又孔子曰入其国其教可知也其为人也温柔敦厚诗教也疏通知逺书教也广博易良乐教也洁净精微易教也恭俭庄敬礼教也属辞  

比事春秋教也易失之贼书失之诬诗失之愚春秋失之乱礼失之烦【`郑注曰失谓不能节其教诗敦厚近愚书知逺近诬易精微爱恶相攻逺近相取则不能容人近于伤害春秋习战之事近乱礼主文物恭俭庄敬若不能节制则失于烦苛`】洁净精微而不贼则深于易者也疏通知逺而不诬则深于书者也温柔敦厚而不愚则深于诗者也属辞比事而不乱则深于春秋者也恭俭庄敬而不烦则深于礼者也【`郑注云深者既能以教人又防其失也`】　春秋孔演图曰作法五经建之天地稽之图象质之三王施之四海也　白虎通曰五经易尚书诗礼乐也【`古者以易书诗礼乐春秋为六经至秦焚书而乐经遂亡今以易诗书礼春秋为五经　又礼有周礼仪礼礼记曰三礼春秋有左氏公羊谷梁三传与易书诗通数亦谓之九经`】又孔子为曾参说孝经孔子没后诸弟子记其善言  

谓之论语并行于世【`孝经论语有郑康成何晏等注`】　又曰经所以有五何经常也有五常之道故曰五经乐仁书义礼礼易智诗信也　广雅曰昔在周公制礼以导天下着尔雅一篇以释其义　史记太史公自序曰易着天地隂阳四时五行故长于变礼纪纲人伦故长于行书记先王之事故长于政诗记山川谿谷禽兽草木牝牡雌雄故长于风乐乐所以生故长于和春秋辨是非故长于治人是故礼以节人乐以发和书以道事诗以达意易以道化春秋以道义　前汉书艺文志曰六艺之文乐以和神诗以正言礼以明体书以广听春秋以断事五者尽五常之道而易为之原　増隋书经籍志曰夫经籍者所以经天地纬隂阳实仁义之钧陶道徳之槖籥也原庄子曰诗以道志书以道事礼以道行乐以道和  

易以道阴阳春秋以道名分其数散于天下而设于四国者百家之学或称而道之　扬雄法言曰或问周官曰立事左氏传曰品藻　又曰书不经非书也　又曰说天者莫辨乎易说事者莫辨乎书说体者莫辨乎礼说志者莫辨乎诗说礼者莫辨乎春秋　増苏子曰立君臣设尊卑杜将渐防未萌莫过乎礼哀王道伤时政莫过乎诗道隂阳悔吝莫过乎易明善恶废兴莫过乎春秋量逺近赋九州莫过乎尚书和人情动风俗莫过乎乐　邵子观物内篇曰夫昊天之尽物圣人之尽民皆有四府焉昊天之四府者春夏秋冬之谓也阴阳升降于其间矣圣人之四府易书诗春秋之谓也礼乐污隆于其间矣　山杨氏曰六经先王经世之迹在焉王守仁尊经阁记曰六经者吾心之籍记也　文心  

雕龙宗经篇曰三极训其书曰经经也者恒久之至道不刋之鸿教也　事篇曰夫经典沈深载籍浩瀚实羣言之奥区而才思之神臯也　练字篇曰夫尔雅者孔徒之所纂而诗书之襟带也　王勃益州夫子庙碑曰筐篚六经笙簧五典　又曰九师争大易之门五传裂春秋之幅六经分于楚晋四始派于齐韩淹中之妙键不追稷下之髙风代起　舒元舆问国庠记曰诗书礼乐国之洪源也濬其源天下可以光润窒其源天下为之憔悴　韩愈进学解曰上窥姚姒浑浑无涯周诰商盘诘屈聱牙春秋谨严左氏浮夸易竒而法诗正而葩  

经典总载二  

増左传曰韩宣子适鲁见易象与鲁春秋曰周礼尽在鲁矣吾乃知周公之徳与周之所以王也　又曰左史倚相能读三坟五典八索九丘　庄子曰孔子见聃不许于是繙十二经以说老聃聃曰愿闻其要也　又曰孔子谓老聃曰丘治诗书礼乐易春秋六经于七十君一无所用甚矣夫人之难说也老子曰幸子之不遇治世之君也夫六经先王之陈迹也岂其然哉　前汉书儒林传序曰汉兴言易自淄川田生言书自济南伏生言诗于鲁则申培公于齐则辕固生燕则韩太傅言礼则鲁髙堂生言春秋于齐则胡母生于赵则董仲舒艺文志曰汉兴有齐鲁之说传齐论者惟王阳名家传鲁论者张氏最后而行于世　又曰孝经者孔子为曾子陈孝道也　山堂肆考汉史陆乂聪敏博学于五经最精熟馆中谓之石经人为语曰五经无对有陆乂韦贤传曰韦贤字长孺子元成皆以明经位至丞相故邹鲁曰遗子黄金满籝不如教子一经　宣帝记曰甘露三年三月诏诸儒讲五经同异太子太傅萧望之等平奏其议上亲称制决焉廼立梁丘易大小夏侯尚书谷梁春秋博士　匡衡传曰成帝即位衡上疏劝经学曰臣闻六经者圣人所以统天地之心及论语孝经圣人言行之要宜防其意　原刘歆七畧曰孝武皇帝勅丞相公孙广开献书之路百年之间书积如丘山故外则有太常太史博士之蔵内则有延阁广内秘室之府　増后汉书儒林传序曰光武中兴爱好经术易有施孟梁丘氏尚书欧阳大小夏侯诗齐鲁韩毛礼大小戴春秋严顔凡十四博士太常差次总领焉　又曰建初中大防诸儒于白虎观考详五经同异肃宗亲临穪制如石渠故事顾命史臣着为通义　丁鸿传曰鸿字孝公肃宗诏与诸儒论定五经同异于白虎观鸿以才髙论难最明帝数嗟美焉时人叹曰殿中无双丁孝公鲁丕传曰丕字叔陵性沈深好学孳孳不倦遂兼通  

五经元和元年徴再迁拜赵相门生就学者常百余人闗东号之曰五经复兴鲁叔陵　井丹传曰丹字大春少受业太学通五经善谈论故京师为之语曰五经纷纶井大春　周举传曰举字宣光博学洽闻为儒者所宗故京师为之语曰五经纵横周宣光　许慎传曰慎字叔重性惇笃少博学马融常畏敬之时人为之语曰五经无双许叔重　太平御览晋书曰刘殷有七子五子各授一经一子授太史一子授汉书一门之内七业俱兴　陶濳羣辅录八儒篇曰顔氏传诗为道为讽诵之儒孟氏传书为道为疎通致逺之儒漆雕氏传礼为道为恭俭庄敬之儒仲梁氏传乐为道以和隂阳为移风易俗之儒乐正氏传春秋为道为属辞比事之儒公孙氏传易为道为洁净精微之儒　隋书儒林传曰房晖逺字崇儒恒山真定人世传儒学晖逺幼有志行治三礼春秋三传诗书周易春秋牛每称为五经库唐书徐旷传曰旷字文逺以字行客偃师贫不能自给兄文林鬻书于肆文逺日阅之因博通五经明左氏春秋世称左氏有文逺礼有褚徴诗有鲁达易有陆徳明皆一时之冠云　顔师古传曰师古字籀太宗即位拜中书侍郎帝常叹五经去圣逺传习寖讹诏师古于秘书省考定多所厘正既成诏诸儒议师古輙引晋宋旧文随方晓答人人叹服帝因颁所定书于天下学者頼之　孔頴达传曰頴达字仲达八歳就学闇记三礼义宗及长明服氏春秋郑氏尚书诗礼记王氏易受诏撰五经正义　谷那律传曰贞观中累迁国子博士淹贯羣书褚遂良常称为九经库　王元感传曰直文馆年虽老读书不废昼夜所撰书纠谬春秋振滞礼绳愆等凡数十百篇长安时上之魏知古见其书叹曰五经指南也　韦放传曰穆宗尝问学经与史何先放曰六经者圣人之言孔子所发明天人之极也史记道成败得失亦足以鉴然谬于是非非六经比帝曰吾闻学者白首不能通一经安得其要乎对曰论语六经之菁华也孝经人伦之本也　啖助传曰大厯时啖助赵匡陆淳以春秋施士匄以诗仲子陵袁彛常彤常以礼蔡广成以易强蒙以论语皆自名其学而士匄子陵最卓异　宋史孙奭传曰奭字宗古九经及第尝奉诏与邢昺杜镐较定诸经正义　冯元传曰元字道宗时诏流内铨取明经者补学官元自荐通五经谢泌笑曰古治一经或至皓首子尚少能尽通耶对曰达者一以贯之更问疑义辨析无滞　程颢传曰自十五六时与弟頥闻汝南周敦頥论学遂慨然有求道之志泛滥于诸家出入于老释者防十年返求诸六经而后得之　张载传曰范仲淹劝读中庸犹以为未足又访诸释老累年知无所得反而求之六经　朱熹传曰尝谓圣贤道统之传散在方册经防不明大道始晦于是研穷经训着易本义诗集传大学中庸章句论语孟子集注熹没朝廷以其大学论孟中庸训说立于学官又有仪礼经传通解未脱藁亦在学官　陆九渊传曰九渊字子静或劝其著书曰六经注我我注六经又曰学茍知道六经皆我注脚　魏了翁传曰了翁至靖湖湘江浙之士不逺千里书从学乃着九经要义百卷订定精密先儒所未有　王应麟传曰应麟字伯厚九歳通六经　金史承晖传曰承晖于五经皆经师授谨守百家之行不为虚文　元史赵复传曰先是南北道絶载籍不相通至复以所着诸经传注尽录以付姚枢自复至燕学士从者百余人　呉澄传曰少暇即著书于易春秋礼记各有纂言尽考传注穿凿以发其蕴　明纪洪武十四年颁五经四书于北方学校谓廷臣曰夫五经载圣人之道者也譬之菽粟布帛家不可无　梁寅字孟敬临江人隠居教授就徴修书书成将授以官辞结庐石门山四方士多从之学者称为梁五经　永乐十二年十一月命儒臣纂修五经四书性理大全谕胡广杨荣金幼孜曰五经四书皆圣贤精义要道传注外诸儒论议有发明切当者其采附于下　陈继字嗣初呉县人贯穿经史呼为陈五经初开文阁用杨士竒荐驿召为五经博士　文衡宋濓礼部侍郎曾公神道碑曰公讳鲁字得之七歳能暗诵九经一字不遗　李舜朴字懋钦东安人一意经术易书诗三礼左传分日读之每六日一易  

经典总载三  

原六纬　七经【`汉书艺文志云五经六纬　后汉书张纯传云纯案七经防明堂图河间古辟雍记孝武太山明堂制度及平帝时议欲具奏之未及上会博士桓荣上言宜立辟雍明堂章下三公太常而纯议同荣乃许之案注七经诗书礼乐易春秋及论语`】　増鸿教　茂典【`上详总载一唐书武徳七年诏云六经茂典百王仰则`】　边笥　任苑【`后汉书边韶传云边韶字孝先以文学知名教授数百人韶口辨昼日假卧弟子私嘲之曰边孝先腹便便懒读书但欲眠韶潜闻之应时对曰边为姓孝为字腹便便五经笥　拾遗记云任末年十四时学无常师负笈不逺险阻或依林木之下编茅为庵削荆为笔尅树汁为墨夜则映星月暗则缚麻蒿以自照书有合意者题其衣裳以记其事河洛秘奥非正典籍所载皆注记于柱壁及园林树木有慕好学者来輙写之时人谓任氏为经苑`】　道源　圣海【`宋文鉴羣居治五经序云夫五经道之源也唐文粹陆蒙蟹志云六经者圣人之海也`】　六同归　一以贯【`前汉书礼乐志云六经之道同归而礼乐之用为急　中说周公篇云刘炫见子谈六经唱其端终日不竭子曰何其多也炫曰先儒异同不可不述也子曰一以贯之可矣`】　显圣训发天言【`文心雕龙曰经显圣训也纬隠神教也　明文衡方希古石镜精舍记云易诗书春秋礼`】  

【`记非圣人之私言也天不言而圣人发之则犹天之言也`】　心开若剂　手授如新【`唐书尹知章传云知章少虽学未甚通解忽梦人持巨□破其心内若剂焉志思开彻遂徧明六经　元史黄泽传云泽梦夫子手授所校六经字画如新由是深有感发`】　蓬池延问　沧浪涵肆【`唐文粹刘禹锡韦处厚文集序云处厚通五经穆宗即位延问大义退而上六经要言二十篇复诏荅之赐以金紫　宋文鉴欧阳脩苏舜钦墓志铭云携妻子居苏州买水石作沧浪亭日益读书大涵肆于六经`】粲粲如宿　落落如珠【`顾子仪训云三坟五典粲粲如列宿落落如连珠`】  

限歳而治　分年而试【`唐书选举志云凡治孝经论语共限一歳尚书公羊传谷梁传各一歳半周易诗周礼仪礼各二歳礼记左氏传各三歳　性理大全朱熹科举私议云凡易诗书为一科而子年午年试之周礼仪礼及二戴记为一科而卯年试之春秋及三传为一科而酉年试之`】　作代典谟　为世权衡【`唐文粹贾至旌儒庙颂云先王作训六经为代典谟　宋文鉴孙何文赞云详文章五`】　敎学为先　人文之首【`唐文粹长兴二年诏云教学之道经籍为先　白居易与元九书云人之文六经首之就六经言诗又首之`】　筐篚笙簧　甲胄箭镞【`王勃益州夫子庙堂碑详总载一　明文衡宋濓送陈教授序云六经汝甲冑四子汝箭镞`】大而难知　浑然无迹【`宋桂郁春秋繁露序云六经道大而难知　邵子观物内篇云夫圣人六经浑然无迹犹天道焉`】　五经为众说之乳　八索着素王之法【`扬子法言云天地为万物之乳五经为众说之乳　下详总一`】  

经典总载四  

原六籍【`班固东都赋云盖六籍所不能谈前圣靡得而言焉谨案六籍六经也`】　六艺【`淮南子云五行异气而皆和六艺异用而皆通`】　五经则四海传记则四渎【`杨泉物理论云夫五经则四海也传记则四渎也诸子则泾渭也至于百川沟洫畎浍茍能通阴阳之气建水泉之流以四海为归者皆溢也`】　三坟为金玉五典为琴筝【`抱朴子云退隠之士以三坟为金五五典为琴筝讲肄为钟鼔百家为笙簧`】　五经为府藏【`髙彪集云杂艺为庖厨五经为府藏`】　六经为庖厨【`傅干与苏文师书云六经为庖厨百家为异也`】　道义之渊海【`抱朴子云正经为道义之渊海子书为増深之川流仰而比之则景星之佐三辰也俯而方之则林薄之依嵩岳也`】　文章之渊府【`傅子云诗之雅颂书之典谟文质足以相副玩之若近寻之若逺浩浩乎文章之渊府`】　増十二经【`详总载一`】　十三经【`事物记原云以易诗书三礼春秋三传加孝经语孟尔雅谓之十三经焉`】　受七经【`史记索隠云文翁使司马相如等受七经`】献九经【`元文元明善董君神道碑云公讳陞乗传入朝见光天宫奏曰臣闻帝王之道布在方`】  

【`册方册之要无先六经臣輙献九经伏望陛下采其所载资辅圣祖神宗之化嘉惠天下`】　经五渉四【`苑李固与弟书云昔严夫子经五渉四州九游八`】　经九通六【`唐文粹欧阳詹张博士讲礼记记云圣祖三刋经九公通其六`】　心醉六经【`中说事君篇云子游河涧之渚河上丈人曰何居乎斯人也心若醉六经目若营四海文中子去之薛収曰何人也子曰隠者也`】　手注六经【`宋史赵汝欢传云汝欢字恱道燕懿王八世孙手注六经`】　开亿兆之心灵啓羣生之耳目【`文苑英华李令琛书史百家对云即有姬公秀出制礼乐以匡周宣父挺生□诗书而反鲁莫不宪章文武祖述唐虞开亿兆之心灵啓生人之闻见`】　浩若江海髙若丘山【`唐文粹李翺荅进士王载言书云浩乎若江海髙乎若丘山六经之辞也`】　幽于神妙于元造【`皮日休移成均博士书云六籍仪刑乎万世其幽幽于神其妙妙于元造`】　经纬天地辉光日月【`宋文鉴朱光庭请用经术取士疏云夫六经之文经纬天地辉光日月`】　囊括宇宙含照生灵【`明文衡金实七更云圣人之言世谓之经囊括宇宙含照生灵详七`】　嘉论之林薮文义之渊海【`太平御览桓谭时论云易一曰连山二曰归藏三曰周易古文尚书礼记论语孝经嘉论之林薮文义之渊海也`】　羣言之奥区才思之神臯【`见总载一`】  

经典总载五  

原诗晋傅咸孝经诗曰立身行道始于事亲上下无恶不敢恶人【`一作不恶于人`】孝无终始不离其身三者备矣以临其民以孝事君不离令名进思尽忠不议则争【`一作义则不争`】匡救其恶灾害不生孝悌之至光于神明　又论语诗曰守死善道磨而不磷直哉史鱼可谓大臣见危授命能致其身【`其一`】克己复礼学优则仕富贵在天为仁由己以道事君死而后已　梁武帝撰孔子正言竟述懐诗曰志学耻传习弱冠阙师友爱恱夫子道正言思善诱删次起实沈杀青在建酉孤陋乏多闻独学少击叩仲冬寒气严霜风折细栁白水凝涧溪黄落散堆阜康哉信股肱惟圣归元首独叹予一人端然无四友　唐李峤经诗曰汉室鸿儒盛邹堂大义明五千道徳阐三百礼仪成青紫方拾芥黄金徒满籝谁知懐逸辨重席冠羣英  

原赋后汉杜笃书槴赋曰惟书槴而丽容象君子之淑徳载方矩而履规加文藻之修饰能屈伸以和礼体淸净而坐立承尊者之至意惟髙下之消息虽转旋而屈挠时倾斜而反侧抱六艺而卷舒敷五经之典式　増唐许尧佐五经阁赋曰于是六籍咸萃百代无遗恭俭之教比事之辞虞夏商周之五典国风雅颂之四诗既精微之与广博莫不森罗而在兹文移科斗之质字列鱼鲁之竒轴星攅而花散带蜺舒而草滋槛风来动芸香之苾苾绮疏日映见铅椠之累累  

原賛晋王凝之妻谢氏论语賛曰卫灵公问陈于孔子孔子对曰爼豆之事则尝闻之军旅之事未之学也庶则大矣比徳中庸斯言之善莫不归宗麤者乖本妙极令终嗟我懐矣兴言攸同孔子曰民之于仁也甚于水火水火吾见蹈而死者矣未见蹈仁而死者也  

原铭后汉李尤经桡铭曰瞻之在前忽焉在后进新习故不舍于口子在川上逝者如斯及年广学无问不知原啓梁刘孝绰谢为东宫奉经啓曰皇太子四术夙知三善非学犹复旁求儒雅应物稽疑业光夏校徳茂周庠诸侯宋鲁于焉观则参陪盛礼莫非国华臣虽职典经图而同官不一推择而举尚多髦俊宠光曲被独在中他日朝闻犹甘夕死况兹恩重弥见生荣  

周易一  

原刘熙释名曰易者言变易也　帝王世纪曰庖牺氏作八卦神农重之为六十四卦黄帝尧舜引而伸之分为二易至夏人因炎帝曰连山殷人因黄帝曰归藏文王广六十四卦着九六之爻谓之周易　汉书曰文王重易六爻作上下篇孔子为彖象系辞文言序卦之属十篇故曰易道深矣人更三圣代厯三古【`周易正义曰伏羲重卦周公作爻辞此说与帝王世纪不合又孔子作十篇亦曰十翼初卜商为易传至两汉传之有能名家者有施讐孟喜梁丘贺京房费直髙相又东汉郑魏王弼并注易施孟诸家自汉及魏并得立而传者甚众至西晋梁丘施髙三氏亡孟京二氏有书无师而郑王弼所传则费氏之学`】　周礼春官太卜掌三易之法一连山二归蔵三周易其经卦皆八别六十有四以八命賛易之占　増礼记曰昔者圣人建天地隂阳之情立以为易　易干凿度孔子曰易卦六十四分而为上下象隂阳也阳道纯而竒故上篇三十以象阳隂道不纯而偶故下篇三十四以象隂　郑易论曰易一名而含三义易简一也变易二也不易三也孔頴达正义曰夫易者变化之总名改换之殊穪　程頥易传序曰易变易也随时变易以从道也　孝经援神契曰易长于变书考命符授河【`宋均注曰授河者授河洛以考命符也`】京房易传曰乾坤者隂阳之根本坎离者隂阳之性  

命　王弼周易明象篇曰言者所以明象得象而忘言象者所以存意得意而忘象犹蹄者所以在得而忘蹄筌者所以在鱼得鱼而忘筌然则言者象之蹄也象者意之筌也　宋史王柏传曰伏羲则河图以画八卦文王推八卦以合河图河图者先天后天之宗祖也新语道基篇曰乾坤以仁和合八卦以义相求　中  

说问易篇曰卦者智之乡也动之序也　通书精蕴章曰易何止五经之源其天地神之奥乎　正曰易一物而三才隂阳气也而谓之天刚柔质也而谓之地仁义徳也而谓之人　读书录曰画前之易即太极也太平御览王粲荆州文学官志曰夫易惟谈天入神  

致用故系称防逺辞文言中事隠韦编三絶固哲人之骊渊也　顔延之庭诰曰易首体备能事之渊　唐文粹陆贽奉天请延访朝臣表曰通天下之情者莫智于圣人尽圣人之心者莫深于易象　宋文鉴游酢孙莘老易传序曰易之为书该括万有而一言以蔽之则顺性命之理而已　玉海荀爽曰干起坎而终于离坤起离而终于坎坎离者乾坤之象而隂阳之府　朱震曰文王作易以乾坤坎离为上经之用以艮兊震防为下经之用  

周易二  

増易通卦騐曰遂皇始出握机矩表计其刻白苍牙通灵【`伏羲`】昌之成【`文王`】孔寅命明道经伏易作易仲命徳维纪衡【`仲谓仲尼四仲之卦震兊坎离也维者四角之卦艮巽坤干也周文増通八八之节转序三百八十四爻以系正命之瑞故正其本而万物理矣差之毫厘失之千里`】　礼记孔子曰我欲观殷道是故之宋而不足徴也吾得坤干焉　髙士传曰田何字子庄齐人自孔子受易五传至何惠帝时何年老家贫守道不仕帝亲幸其庐以受业终为易者宗前汉书丁寛传曰寛字子襄初梁项生从田何受易  

时寛为项从者读易精敏才过项生遂事何学成何谢寛寛东归何谓门人曰易已东矣　朱云传曰云字游时少府五鹿充宗为梁丘易元帝好之欲考其异同令充宗与诸易家论辨诸儒莫敢抗有荐云者召入抗首而请连拄五鹿君故诸儒为之语曰五鹿岳岳朱云折其角　后汉书张兴传曰兴字君上拜太子少傅显宗数访问经义弟子著录至万人为梁丘家宗　洼丹传曰丹字子玉世传孟氏易建武初为博士作易通论七篇世号洼君通丹学义研深易家宗之号为大儒　晋书王湛传曰湛字处仲幼有隠徳人莫能知兄子济每轻之尝诣湛见牀头有周易问曰叔父何用此为湛曰体中不佳时脱复看耳济请言之湛因剖析元理皆济所未闻也乃叹曰家有名士三十年而不知济之罪也唐书王勃传曰勃字子安尝读易夜梦若有告者曰  

易有太极子勉思之寤而作易发挥数篇　卫大经传曰大经于易人谓之易圣　龙城录唐上元中道士王逺知善易作易总十五卷一日曝书雷雨忽至雾中一老人下叱曰所注书何在帝令吾摄六丁雷电追取逺知傍徨据地旁见青衣已捧书立矣老人责曰上方禁书何得混蔵缃帙逺知战惧对曰靑丘元老传授也　宋史王昭素传曰昭素博通九经尤精诗易以王韩郑马为未尽乃着易论三十篇开宝中李穆荐之朝召见于便殿令讲乾卦至飞龙在天上曰此书岂可令常人见昭素对曰此书非圣人不能合其象　李穆传曰穆字孟雍从酸枣王昭素受易尽究其义素谓曰子所能得精理往往出吾意表以所着易论授之　冯元传曰元字道宗真宗试进士殿中召元讲易元进说曰地天为泰者以天地之气交也惟上下相与则可以辅相天地财成万物帝说七歳读易母夜梦异人以绀莲华与元吞之且曰读此后必贵显　范仲淹传曰仲淹字希文泛通六经长于易学者多从质问　张载传曰载字子厚常坐虎皮讲易京师听从者甚众一夕二程至与论易次日语人曰比见二程深明易吾弗及也汝辈可师事之撤坐辍讲　邵雍传曰雍字尧夫北海李之才摄其城令闻雍好学尝造其庐谓曰子亦闻物理性命之学乎乃事之才受河图洛书妙悟神契遂衍宓羲先天之防着皇极经世观物内外篇　罗从彦传曰从彦字仲素尝从杨时讲易至干九四爻云伊川说甚善鬻田走涪见頥问之頥反覆以告从彦谢曰闻之山具是矣乃归卒业　李椿传曰椿字夀翁年三十始学易其言于朝廷措诸行事皆易之用朱熹尝铭其墓谓其逆知得失不假蓍　金史髙仲振传曰仲振博极羣书尤深易皇极经世　元史张特立传曰特立字文举通程氏易所著书有易集传　余阙传曰阙字廷心守安庆时羣盗环布四外阙居其中少暇即注周易明纪永乐二年九月侍讲学士王达侍皇太子进讲  

干九四爻举储贰为说皇太子召杨士竒问曰达不含讥否士竒对曰此本宋儒胡瑗之说也曰常人得此爻亦举此说乎士竒曰程子云凡卦六爻人人有用君有君用臣有臣用无所不通皇太子大悦　吾学编吴与弼传曰白沙常以周易疑义相质与弼曰过淸河可叩龙潭老人白沙往谒适龙潭雨中蓑笠犂田延至其家与之对榻信宿辨析疑义白沙叹服而去  

周易三  

原八卦　六虚【`周易曰易有太极是生两仪两仪生四象四象生八卦八卦定吉凶　又曰易之为书也屡迁变动不居周流六虚注曰六虚六位也`】　言枢　道籥【`又曰言行君子之枢机　易干凿度曰易者易也变易也不易也管三成徳为道苞籥郑注曰管犹兼也一言而兼此三事以成其徳道之苞籥齐鲁之间名门户及蔵器之管为籥`】　拟议　范围【`周易曰拟之而后言议之而后动拟议以成其变化　又曰范围天地之化而不过王弼注曰范围者拟范天地而周备其理`】　幽賛　发挥【`易说卦曰昔者圣人之作易也幽賛于神明而生蓍　又曰发挥于刚柔而生爻`】九师　五子【`刘向别录曰所校讐中易传淮南九师道训除复重定着十二篇淮南王聘善为易者九人从之采获署曰淮南九师书　又曰所校中易传古五子书除复重定着十八篇分六十四卦着之日辰自甲子至于壬子凡五子故号曰五子以上俱初学记`】　知命　断志【`上天知命子曰昔者圣人之作易也建隂阳天地之情立以为易虽有明智之心必进断其志焉`】　増翠妫　白岩【`河图挺辅佐云天老告黄帝云河有龙图洛有书帝有翠妫之川有大鱼出鱼没而圗见　山堂肆考曰绍圣间程頥削籍窜涪居白岩注易渊源所渐皆为名士`】　苍牙　赤鸟【`上详周易二易通卦騐曰文王得赤鸟而演易`】　道化　达微【`上详总载一　骆賔王上裴侍郎书曰易曰书不尽言言不尽意然则义在乎象非书无以达其微辞隠乎情非言无以鉴其防`】　岳岳铿铿【`上详易二　后汉书杨政传曰政字子行从代郡范升受梁丘易善说经京师为之语曰说经铿铿杨子行`】　苓　治篾【`王绩负苓者说曰文中子讲道于白牛之溪程氏退省于松下语周易薛収曰不及伏羲氏乎何辞之多也俄而有负苓者曰吾子何叹也収曰吾闻之师曰易者道之源也伏羲画卦而文王系之不逮省文矣以为文王病也负苓者曰昔者伏羲之未画也三才其不立乎四序其不行乎百物其不生乎万象其不森乎何营营乎而费画也宋史谯定传曰初程頥之父珦尝守广汉頥与兄颢随侍游成都见治篾篐桶者挟册就视之则易也欲致诘而篾者先曰若尝学此乎因指未济男之穷兄弟涣然有所省翼日再过之则去矣其后袁滋入洛问易于頥頥曰易学在蜀尔盍往求之滋入蜀访寻久无所遏已而见卖醤薛翁于眉卭间与语大有所得`】　天心　月窟【`张说丽正殿赐宴应制诗曰诵诗闻国政讲易见天心　邵雍观物诗曰干遇巽时为月窟地逢雷处即天根`】　原一　生两【`游酢孙莘老易传序曰三极之道皆原于一　易啓曰圣人画卦自两而生`】　观兔　烹鱼【`性理大全程子曰若果无圗书八卦亦须作因见卖者曰只观此亦可作八卦　邵雍渔樵对问曰渔者垂钓于伊水之上樵者过之析薪烹鱼而食之饫而论易`】　金板　玉笈【`拾遗记夏禹篇曰见一神蛇身人面禹因与语神即示八卦之圗列于金板之上龙城录曰王逺知作易总老人摄六丁追取曰上方禁书自有飞天保卫玉笈金科秘蔵元都下详易二`】　生两仪　万物【`易系辞云易有太极是生两仪云云韩注曰太极者无称之称无不可得而名取有之所极况之太极者也夫有必本于无两仪天地也四象春木夏火秋金冬水八卦乾坤之属也又云伏羲仰观象于天俯观法于地观鸟兽之文与地之宜近取诸身逺取诸物于是始画八卦以通神明之徳以万物之情`】　仲尼讃　宣子见【`八卦之说谓之八索求其义也又仲尼讃易道以黜八索　传曰韩宣子观书太史氏见易象与鲁春秋曰周礼尽在鲁矣吾乃今知周公之徳与周之所以王也易象曰周公所作爻辞也故云乃知周公之徳`】得乾坤　终蒙艮【`上见易二　朱子通书蒙艮章注曰静者为主故以蒙艮终焉`】  

感为体　智之乡【`世说曰殷荆州仲堪曽问逺公云易以何为体荅曰易以感为体铜山西崩灵钟东应便是易也　下见上一`】　察时变　发天真【`韩休苏颋文集序曰易有四象有天文焉有人文焉所以察时变而观化也　明桑悦感懐诗曰义经发天真`】　祖三皇　更四圣【`邵雍观物内篇曰孔子賛易自义轩而下祖三皇也　蔡九峯洪范皇极经世序曰易更四圣而象已着范锡神禹而数不传`】　知进退　识亲疎【`邵雍闲行吟曰否泰悟来知进退乾坤见了识亲疎`】　九圣微言　数年加学【`九圣之微言自伏羲至孔子　孔子曰加我数年五十以学易知命之年乃读至命之书`】　下学上达　彰往考来　钩深索隠　通幽洞元　设卦明象　观爻立辞　通干流坤　包河统洛【`正义春秋纬曰河以通干出天苞洛以流坤吐地符　下见后元袁桷七观`】诵易灭怪　说卦息争【`北齐书权防传曰会字正理贫无仆初任助教恒乗驴`】  

【`上下防夜出城钟漏已尽会独乗驴忽有一人牵头一人随后有异生人渐渐失路心甚怪之遂诵易经上篇一卷不尽前后二人忽然离散　宋史刘清之传曰髙安李好古与族人以财为讼见清之豫章清之为说讼家人二卦好古惕然遽舍所讼市程氏易以归卒为善士`】　三爻足矣　一言蔽之【`呉志虞翻别传曰翻初立易注奏上曰臣郡吏陈桃夣臣与道士相遇布易六爻挠其三以饮臣曰易道在天三爻足矣　下详道籥注`】　贯通三才　该括万有【`宋史郭雍传雍之言曰易贯通三才包括万理　下见上`】　内象外象　方圗圎图【`皇极经世书曰易有内象理数是也有外象指定一物而不变者是也　性理大全胡氏曰方圗见卦画之所以立圎图见卦气之所以行`】二十四气　三十六宫【`苏辙古史考曰伏羲造八卦始作三画以象二十四气`】  

【`邵子观物诗曰天根月窟时来往三十六宫总是春熊氏注云三十六宫此就先天八卦圗看以八卦圎圗言之干三画坤六画则数九也震坎艮各五书则数十五也防离兑各四画则数十二也合之为三十六宫云`】雪庵和尚　龙潭老人【`吾学编雪庵和尚传曰和尚名暨不知其姓靖难初落髪`】  

【`为僧走重庆有隠士杜景贤知和尚非常人与之游往来白龙诸山山旁有松柏滩为寺居之昕夕诵经山中人不知书且谓诵佛经乃不知其诵易乾卦也　下见上`】  

周易四  

原发挥于刚柔【`易说卦云云谨案发挥发散也此明刚柔发散变动相趋而生爻位`】　观变于隂阳【`易说卦云云韩注曰卦象也卦则雷风相薄山泽通气拟象阴阳变化之体也`】　钩深致逺【`系辞云探索隠钩深致逺以定天下之吉凶成天下之亹亹者莫大乎蓍谨案亹亹烦多貎此明蓍能探取妙索求隠藏钩引极深要致殊逺也`】　穷理尽性【`说卦云穷理尽性以至于命案孔疏曰蓍数既生爻卦又立易道周备无理不尽圣人用之上以和恊顺成圣人之道徳下以治理断人伦之正义又能穷极万物深妙之理究尽生灵所禀之性物理既穷生性又尽至于一期所禀之命莫不穷其短长定其吉凶故曰和顺于道徳而理于义穷理尽性以至于命也`】　弥纶天地【`系辞云易与天地准故能弥纶天地之道仰以观天文俯以察地理是故知幽明之故原始反终故知死生之说`】感而遂通【`系辞云易无思也无为也寂然不动感而遂通天下之故非天下之至神其孰能与于此`】寂然不动【`详见上`】　见天下之【`又云圣人有以见天下之而拟诸其形`】  

【`容象其物宜是故谓之象谨案深也妙也此圣人制易必有所以能见天下之深妙极理故以乾坤则刚柔各有其体万物各有所宜即是卦象也`】　成天地之文【`又云参伍以变错综其数通其变遂成天地之文极其数遂定天下之象非天下之至变其孰能与于此`】　上经象天下经叶厯【`春秋说题辞曰易者气之节含五精宣律厯上经象天下经叶厯也`】　定吉凶【`系辞云八卦定吉凶吉凶生大业谨案八卦既立则有得失故吉凶可定也`】　示悔吝【`苏子云道阴阳示悔吝莫过于易`】　其旨逺其辞文【`系辞云其旨逺其辞文其言曲而中其亊肆而隠谨案圣人之制易其旨趣逺其文辞华美随爻辞变动而委曲皆中其理百事皆显也`】　天下之至变【`系辞见前案此则大易至极变通故能知天下之事若非此道谁能参与于此也`】　天下之至精【`又云是以君子将有为也将有行也问焉而以言其受命也如向无有逺近幽深遂知来物非天下之至精其孰能与于此`】　圣人之道四焉【`又云易有圣人之道四焉以言者尚其辞以动者尚其变以制器者尚其象以卜筮者尚其占案此明圣人制易以显圣道令物慕尚也`】　圣人以此洗心【`系辞云云案此明圣人用大易之道洗涤已心及万物之心也孔疏云万物有疑则卜之是荡其疑心行善则吉行恶过凶是荡其恶心也`】　讃以微言【`仲尼`】　详其大义【`辅嗣`】羲文之易【`文选`】　性命之理【`以断天下之疑知性命之理`】　六爻之变三絶之勤【`孔子读易韦编三絶`】　奥之言　精微之义　撮  

造化之枢　达刚柔之变　显天地之奥　知神之情【`以上俱白帖`】　清明条达易义也【`淮南子`】　増易圣【`见上`】　易痴【`明诗纪事周之翰字申甫华亭人博极羣书尤精易学自号易痴道人`】　得河内【`隋书经籍志曰秦焚书周易独存惟失说卦三篇后河内女子得之`】　得阆中【`宋史尹焞传曰焞自商州奔蜀至阆得程頥十卦于其门人吴稽中又得全卦于其壻邢纯拜而受之`】　画前有【`邵雍诗曰须信画前原有易始知删后更无诗`】　画上生【`性理大全程子曰河圗洛书其始止于画上便生义`】读易洞【`宋史谯定传曰定字天授学易于郭曩氏盖象数之学也一日至汴闻程頥讲道于洛弃其学而学焉后頥眨涪北山有岩师友游泳其中涪人名之曰读易洞`】　写易轩【`明文衡王祎写易轩记曰以愚方太史晩益好易尝即写易之轩而以写易名之`】　至损而叹【`说苑正谏篇曰孔子读易至于损益则喟然而叹子夏避席而问曰夫子何为叹孔子曰夫自损者益自益者损吾是以叹也`】至贲而叹【`又反质篇曰孔子卦得贲喟然仰而叹息意不平子张进举手而问曰师闻贲者吉卦而叹之乎孔子曰贲非正色也是以叹之`】　一名二义【`易干凿度曰易一名而含二义所谓不易也变易也`】　一物三才【`见上`】　能事之渊【`见上`】　生民之府【`邵雍观物内篇曰易为生民之府`】　申王难顾【`南史闗康之传曰康之字伯愉晋陵顾恱之难王弼易义四十余康之申王难顾逺有情理`】　黜郑置王【`玉海晁说之曰易杂老庄而专明人事则自王弼始江左祖尚虚弼学滋盛然晋专立郑学宋元嘉王郑两立顔延之为祭酒而黜郑置王`】　精微在易【`性理大全陈氏曰昔夫子之道其精微在易而所以语门人皆日用常道未尝及易也`】　践履是易【`又尹氏曰赵岐谓孟子通五经尤长于诗岐未为知孟子者孟子践履处是易也`】　以艮名室【`文献通考陈氏曰郭雍頥正自言其父忠孝受学于程伊川伊川示以易之艮曰艮止也学道之要无出于此自是觉读易有味牓其室曰兼山`】　以复为佩【`宋史刘子翚传曰朱熹请益子翚告以易之不逺复三字俾佩之终身以为学易者当先复`】　画沙成卦【`又朱熹传曰少从羣儿戏沙上独端坐以指画沙视之乃八卦也`】　画地为卦【`元史巴延传曰巴延生二歳尝以指画地或三或六若为卦者`】　文字之祖【`性理大全朱子曰此易之为书文章之祖义理之宗也`】性命之源【`通书曰大哉易也其性命之源乎`】　乾坤易之门【`易系辞曰乾坤`】  

【`其易之门邪`】　阴阳易之马【`明桑恱感懐诗曰隂阳易之马天地道之府`】　洁净精微之儒【`羣辅录八儒篇曰公孙氏传易为道为洁净精微之儒`】　物理性命之学【`见上`】　决嫌疑定犹豫【`啓蒙序曰圣人观象以画卦推蓍以命爻使天下之人皆有以决嫌疑定犹豫`】　大父母小父母【`邵雍八卦正位圗曰乾坤大父母也故能生八卦复姤小父母也故能生六十四卦`】　先天易后天易【`性理大全朱子曰据邵氏说先天者伏羲所画之卦也后天者文王所演之卦也`】　蓍以七备卦以八用【`玉海唐一行专明大衍之数云云`】　交易为体变易为用【`薛瑄读书录曰交易为体以定位言天地上下四方是也在横圗上变易为用以流行言寒暑往来是也在圎圗上`】　先天宗干后天宗震【`性理大全陈氏曰统天者莫若干先天卦位宗一干也主器者莫若长子后天卦位宗一震也`】　上经起三下经终四【`皇极经世书曰坤统三女于西南干统三男于西北上经起于三下经终于四皆交泰之义也`】　乾坤纵而六子横震兊横而六卦纵【`又云乾坤纵而六子横易之本也震兊横而六卦纵易之用也`】　蓍徳圎以况天数卦徳方以况地数【`又曰蓍徳圎以况天数故七七四十九蓍卦徳方以况地数故八八六十四卦`】  

周易五  

原诗晋傅咸周易诗曰卑以自牧谦尊而光进徳修业既有典常辉光日新照于四方小人勿用君子道长増宋邵雍乾坤吟曰用九见羣龙首能出庶物用六利永贞因干以为利四象以九成遂为三十六四象以六成遂为二十四如何九与六能尽人间事　朱熹易诗曰立卦生爻事有因两仪四象已前陈须知三絶韦编者不是寻行数墨人　又曰潜心虽出重爻后着眼何妨未画前识得两仪根太极此时方好絶韦编  

增賛宋朱熹易象賛曰太极肇判阴降阳升阳一而施隂两而承惟皇昊义仰观俯察竒偶既陈两仪斯设既干乃支一各生两阴阳交错以立四象奇加以奇曰阳之阳竒而加耦阴阳以章耦而加竒阴内阳外耦复加耦阴与隂会两一既分一复生两三才在目八卦指掌竒竒而竒初一曰干竒竒而耦兊次二焉竒耦而竒次三曰离竒耦而耦四震以随耦竒而竒防居次五耦竒而耦坎六斯睹耦耦而竒艮居第七耦耦而耦八坤以毕初画为仪中画为象上画成卦人文斯朗因而重之一贞八悔六十四卦由内达外交易为体往此来彼变易为用时静而动降帝而王传夏厯商有占无文民用弗彰文王系彖周公系爻视此八卦二纯六交乃干斯父乃坤斯母震坎艮男防离兊女离南坎北震东兊西乾坤艮防位以四维建官立师命曰周易孔圣传之是为十翼遭秦弗烬及宋而明邵传羲画程演周经象陈数列言尽理得弥亿万年永着常式  

原书后汉孔融荅虞仲翔书曰示所着易传自商瞿以来舛错多矣去圣弥逺众说骋辞曩闻延陵之理乐今覩吾君之治易知东南之美者非但会稽之竹箭焉又观象云物察应寒温原本祸福与神防契可谓探穷道者已方世清圣上求贤者梁丘以卦筮宁世刘向以洪范昭名想当来翔追踪前烈相见乃尽不复多陈增序唐孔頴达周易正义序曰夫易者象也爻者效也故能弥纶宇宙酬酢神明斯乃乾坤之大造生人之所益也若夫圗出于河则八卦宣其象麟伤于野则十翼彰其用业资九圣时厯三古及秦亡金镜未坠斯文汉理珠囊重兴儒雅其传易者西都则有丁孟京田东都则有荀刘马郑大体更相祖述非有絶伦惟魏世王辅嗣之注独冠古今江左诸儒竞传其学河北学者罕能及之  

尚书一  

原释名曰书者言书其时事也　前汉书艺文志曰书以广听　尚书正义曰上世帝王之遗书有三坟五典训诰誓命孔子删而序之断自唐虞以下迄于周凡百篇以其上古之书故曰尚书遭秦灭学并亡汉兴济南人伏胜能口诵二十九篇至文帝时欲立尚书学以胜且九十余老不能行乃诏太常掌故晁错就其家传受之【`伏生为尚书传四十一篇欧阳大小夏侯传其学各有能名是曰今文尚书刘向五行传蔡邕勒石经皆其本也`】其后鲁共王坏孔子故宅于壁中得古文尚书论语悉以书还孔氏武帝乃诏孔安国定其书作传义五十八篇【`安国书成后遭汉巫蛊事不行至魏晋之际荥阳郑冲私于人间得而传之独未施行东晋汝南梅奏上始列于学官此为古文尚书`】　伏羲神农黄帝之书谓之三坟【`孔安国尚书序云言大道也`】少昊颛顼髙辛唐虞之书谓之五典【`孔安国尚书序云言常道也`】　文心雕龙曰圣贤言辞总为尚书　增孔丛子曰子夏问书大义子曰吾于帝典见尧舜之圣焉于大禹臯陶谟益稷见禹稷臯陶之忠勤功勲焉于洛诰见周公之徳焉故帝典可以观美大禹谟禹贡可以观事臯陶谟益稷可以观政洪范可以观度秦誓可以观义五诰可以观仁甫刑可以观诫遇斯七者则书之大义举矣孔子曰书之于事也逺而不阔近而不息志尽而不怨辞顺而不谄　法言曰虞夏之书浑浑尔商书灏灏尔周书噩噩尔下周者其书谁乎　中说曰不学书无以制议　邵子观物内篇曰书为长民之府刘歆七畧曰尚书直言也　王粲荆州文学官志曰  

尚书则览文如诡而寻理即畅　陆质复友生论文书曰书则记言之史也　文献通考石林叶氏曰书非一代之言也其文字各随其世不一其体然大抵简质渊慤不可强通自立政而上非伊尹周公傅说之辞则仲虺祖伊箕子召公其君臣相与往来告诫论说则尧舜禹汤文武是也是以其文峻而防逺自立政而下其君则成王穆王康王平王其臣则伯禽君陈君牙下至于秦穆公其辞则一时太史之所为也是以其文亦平易明白意不过其所言　又九峯蔡氏曰按汉儒以伏生之书为今文而谓安国之书为古文以今考之则今文多艰涩而古文反平易或者谓纪录之实语难工而润色之雅辞易好故训诰誓命有难易之不同此为近之然伏生倍文暗诵偏得其所难而安国定于科斗错乱磨灭之余乃专得其所易则又有不可解者　明文衡方希古杂著曰予读书至毕命然后知周公之忠厚也  

尚书二  

増竹书纪年曰禹即位洛出是为洪范　文王世子曰冬读书典书者诏之书在瞽宗　尚书纬曰孔子求书得黄帝元孙帝魁之书迄于秦穆公凡三千二百四十篇断逺取近定可为世法者百二十篇　尚书大传曰子夏读书毕见夫子夫子问何为于书对曰书之论事昭昭如日月之代明累累如星辰之错行　孔丛子居卫篇曰子思年十六适宋宋大夫乐朔与之言学焉朔曰尚书虞夏数四篇善也下此以讫秦誓效尧舜之言耳殊不如也　前汉书传曰欧阳生字和伯千乘人也事伏生授儿寛寛又受业孔安国寛有俊才初见武帝语经学上曰吾始以尚书为朴学弗好及闻寛语可观　又曰倪寛千乘人也治尚书以郡国诣博士受业孔安国贫无资因为弟子都养时行赁作带经而锄休息輙读诵　后汉书传曰孙期字仲彧济阴成武人也习京氏易古文尚书家贫事母至孝牧豕于大泽以奉养逺人从学者皆执经垄畔以追之　唐文粹昔太宗因听政之暇观览尚书谓侍臣曰朕每庶几唐虞亦思公等比肩稷契　唐书崔仁师传曰时校书郎王元度注尚书毛诗诋孔郑旧学请遂废诏诸大儒议博士以下不能诘河间王孝恭请与孔郑并行仁师以元度不经条不合大义者奏之元度报罢　文献通考安国古文尚书至晋齐间始显唐孝明不喜古文以今文易之　太平御览唐书曰开元中宋璟尝手写无逸为图以献宗置之内殿出入观省成诵在心每叹古人至言后代莫能及　文献通考唐旧纪曰穆宗即位召侍讲学士韦处厚路隋于太液亭讲毛诗闗雎尚书等篇既罢并赐绯鱼　又曰卢硕以洪范篇书于缣素为章以奏之　太平御览唐书曰文宗纂尚书中君臣事迹命工圗写于太液亭朝夕观览　宋史传曰崔頥正封丘人真宗访达经义者李至以頥正对翌日召见于苑中讲尚书大禹谟赐以牙绯　又曰丁度字公雅强力学问好读尚书尝拟书命十余篇　又曰杨安国字君倚孙奭与冯元荐安国为国子监直讲并召其父光辅至仁宗命说尚书光辅曰尧舜之道逺而未易行愿讲无逸一篇时年七十余矣而论说明畅帝恱　又曰丰稷字相之哲宗幸太学命讲尚书无逸篇赐四品服又曰张虙字子宓兼呉益王府教授改兼庄文府讲毛诗终篇乞以所读诸子改读尚书帝曰吾固以诗书成麟趾之美也　文献通考陈氏曰晦庵于书独无训传每谓断简脱文处不可强通晚乃属之蔡沈　元好问耶律履神道碑曰章宗为金源郡王以公该洽每以经史疑义为质公承间请曰殿下注意何书章宗曰方授左氏春秋公曰左氏多权诈驳而不纯尚书孔子载圣贤纯一之道愿留意焉章宗善之曰纯儒之言也　元史元明善传曰明善字复初为翰林直学士仁宗诏节尚书经译其关政要者以进书成每进一篇帝必称善曰二帝三王之道非卿莫闻也　吾学编宋濓传曰濓字景濓浙东浦江人己巳正月太祖御端门论黄石公三畧濓对曰尚书典谟帝王大经大法靡不毕具愿陛下留意　明纪曰洪武二十年二月太祖亲注尚书洪范成命賛善刘三吾序其后　野记曰太祖以尚书咨羲和惟天阴隲下民二处蔡沈注误命儒臣改正为书传防刋示天下学者　又天顺元年礼部请皇太子出阁读书上曰且读何书李贤对曰宜先大学尚书上曰书经有难读者贤对曰如二典三谟太甲伊训说命诸篇明白易简可先讲读　吾学编岳正传曰正字季方进士及第王忠肃公荐其有宰相才召对文华殿问读何经正对曰尚书曰是书经尤善　明诗纪事曰李东阳字賔之四歳举神童六歳八歳两召见讲尚书大义  

尚书三  

原帝书　王制【`春秋说题辞曰尚书凡百二篇第次委曲尚者上也帝王遗书也　孔安国尚书序曰先君孔子讨论坟典断自唐虞以下讫于周举其宏纲撮其枢要凡百篇示人主以轨范也帝王之制坦然明白`】　三家　百篇【`刘歆七畧曰尚书直言也始欧阳氏先君名之大夏侯小夏侯复立于学官三家之学于今尤为详　孔安国尚书序曰先君孔子睹史籍之烦又惧览之者不一断唐虞以讫于周典谟训诰誓命之文凡百篇`】　授河　出洛【`孝经援神契曰易长于变书考命符授河宋均注曰授河者授河洛以考命符也　尚书曰天乃锡禹洪范九畴孔安国注曰天兴禹洛出书`】　直言证义【`上详三家注　刘歆七畧曰诗以言情情者信之符书以决断断者义之证以上俱初学记`】増畀姒　观周【`东京赋曰洛书畀姒　隋书经籍志曰孔子观书周室得虞夏商周四代`】  

【`之典删其善者上自虞下至周为百篇`】　温纯　渊慤【`扬雄解嘲曰典谟之书雅颂之声不温纯深润则不足以扬鸿烈而章缉熈　下见上`】　七观　十例【`上见一　玉海书为例有十曰典谟贡歌誓诰训命征范`】　始旦　中天【`髙士亷文思博要序曰虞夏之书犹旭日之始旦　邵雍曰唐虞其中天而兴乎`】　元　宝范【`唐书崔植传曰初穆宗问贞观开元治道植曰宋璟尝手写无逸圗以献臣今愿陛下以无逸为元　元文董府君神道碑曰公讳陞从幸上都诏书曰尚书者帝者之宝范臣轨粲然译为国语朕便于观览`】　宪度　元良【`姚唐文粹序曰书之典有典谟之宪度焉　程敏政明文衡后序曰典谟训诰虞夏商周之元良也`】　得西州藏孔壁【`后汉杜林字伯山于西州得漆书古文尚书一卷常爱之卫宏徐邈皆受林学出古文示`】  

【`宏等曰林流离兵乱常恐此道遂絶何意卫子徐生复能传之是斯道竟不坠地古文虽不合时务然礼失求之于野古文不犹愈于野乎愿生无晦所学古文遂传于世　下详初学记`】　断唐虞　黜丘索【`上见一　元文袁桷策问曰孔子删述自唐虞二典以迄于周文侯之命附以费誓秦誓而三坟八索九丘皆芟而不录`】　写太液　列迩英【`上详二　玉海仁宗初建迩英阁书无逸于屏`】　书缣素　刻琬琰【`又曰卢硕以洪范篇书于缣素为章以上之　又曰乾道七年正月出敬天圗示辅臣上曰朕自取尚书所载敬天事编为两图朝夕观览名之曰敬天圗虞允文奏愿颁此圗刻之琬琰`】　武成三策　秦誓一篇【`孟子曰吾于武成取二三策而已矣　陆徳明经籍典文曰汉宣帝太始中河内女子得秦誓一篇`】  

尚书四  

原二帝之迹三王之义【`春秋说题辞曰尚书者二帝之迹三王之义所以推明其授受之际也又曰明天地之情帝王之功`】　垂文象布节度【`尚书璇玑钤曰尚书篇题号尚者上也上天垂文象布节度书也如天行也摘总载补此`】　古之号令【`汉书艺文志云书者古之号令号令于众其言不立具则听受施行者弗晓古文读应尔雅故解古今语而可知也`】　雅诰奥义【`孔安国尚书序云夏商周之书虽设教不伦雅诰奥义其归一揆注云雅正也奥深也`】　垂世立教【`又云讨论坟典足以垂世立教也`】　道示人【`又曰典谟训诰之文所以恢至道故厯代宝之以为大训按此书多录正事堪为国训家之则故曰大训以上俱北堂书钞`】　义府【`赵衰曰郤縠敦诗书诗书义之府也`】　雅言【`论语子所雅言`】　伏生传授【`汉济南伏生年过九十失其本经口以传授`】　孔子训传【`孔安国作传其序曰研精覃思博考经籍`】　反鲁之删【`仲尼自卫反鲁删书`】　暴秦之刬【`秦刬古文`】　臯陶畧而雅　周公烦而悉【`蜀志或怪诸葛亮文彩不艳而过丁宁周至时议以臯陶大贤周公至圣考之尚书臯陶之谟畧而雅周公之诰烦而悉则臯陶与舜禹谭周公与羣臣誓故也亮所与言者皆众人凡士故其文旨不得遂志也`】　藏之书府　治以学官　羲轩之化必在修文虞夏之书所宜立学　天之将防焚弃于秦坑　道  

之既行啓发于鲁壁【`以上白帖`】　纯元敦厚书教也【`淮南子`】増卯柳【`呉志虞翻传曰翻奏郑解尚书违失事目古文篆卯当读为柳古柳卯同而以为昩分北三苖北古别字又训北犹别也又言所注五经违义尤甚者六十七事不可不正`】　颇陂【`唐书艺文志曰宗以洪范无偏无颇为不协韵改为无偏无陂`】　掌外史【`周礼外史掌三皇五帝之书`】在上庠【`见上`】　质而文【`权徳舆荅杨湖南书曰君牙毕命冏命之篇皆质而文简而诚含章而不流`】　峻而逺【`见上`】　补汤征【`又曰白居易补汤征一篇`】　读汤誓【`唐书传曰髙郢子定七歳读尚书汤誓问郢曰奈何以臣伐君郢曰应天顺人又问曰用命赏于祖不用命戮于社是顺人乎父不能对`】　帝魁之书【`见上`】　孔惠之藏【`隋经籍志曰初汉武帝时鲁恭王壊孔子旧宅得其末孙惠所藏之书字皆古文孔安国以今文校之得二十五篇其秦誓与河内女子所献者不同`】　执经垄畔【`见上`】　讲经泽中【`后汉书传曰杨伦字仲理师事丁鸿习古文尚书为郡文学掾遂去职不复应州郡命讲授于大泽中`】　任昉一篇【`南史传曰任昉得一篇缺简刘显曰是古文尚书所删逸篇昉检周书果如其言`】　苏威一部【`隋书传曰苏威字无畏五月五日百僚上馈威献尚书一部`】　诘屈聱牙【`见上`】　文从字顺【`元文呉澂四经序录曰增多之书皆文从字顺非若伏生之诘屈聱牙`】　想见三代【`蔡沈吕刑注曰吕刑一篇哀矜恻怛犹可想见三代忠厚之遗意`】　学诗之始【`林氏曰舜典臯陶之赓歌三百篇之权舆也学诗者当自此始`】　制辞之原【`蔡沈说命上注曰后世史官制辞其原葢出于此`】经传宗祖【`宋史何基曰大禹得洛书而列九畴箕子得九畴而传洪范范圗之数不期而暗合洪范者经传之祖宗乎`】　纲目祖父【`明文衡刘定之宋论曰资治纲目者尚书春秋之子孙尚书春秋者资治纲目之祖父也`】　三章之咏【`玉海祥符七年七月辛亥作尚书诗三章`】　四代之圗【`又曰仁宗时枢副范雍绘尚书四代之圗进之以备中览`】　齐语谁禁【`明杨维桢伏生授经圗诗曰挟书严禁禁未开盘诘谁能禁齐语`】　秦焚不到【`文翔鳯伏生墓诗曰秦焚不到书生腹孔壁重归女史环`】　名数指归之所统【`萧颖士为陈正卿进尚书表曰太极列三阶五纬于上圣人着三坟五典于下至哉文乎天人合应名数指归之大统也乎`】　精神心术之所寓【`明文衡周叙伏生授经圗賛序曰使非汉文求之伏生授之天下后世贸贸焉莫知圣帝明王精神心术之所寓`】　读伊训有省【`金史传曰辛愿读书至伊训若有所省欲罢不能`】于金縢致疑【`明文衡王亷迂论曰予读书至金縢反覆详究疑其非古书也使周公而然非周公也`】　尧典揭第一之义【`蔡沈尧典注曰首以钦之一字为言此书开卷第一义也`】秦誓列百篇之末【`胡安国春秋传曰仲尼修经列秦誓于百篇之末以见悔过能改而不责人虽圣贤诰命不越是矣`】  

尚书五  

原诗唐太宗尚书诗曰崇文时驻歩东观还停辇辍膳玩三坟留灯披五典寒心睹肉林飞魄看沈湎纵情昏主多克己明君鲜灭身滋累恶成名犹积善既承百王末战兢随歳转  

增賛明周叙伏生授经圗賛曰大哉圣道寓诸六经煌煌尚书实统厥成秦灭汉兴斯道防晦展也伏生爰际其防心惟口诵以教以传晁错之受汉文之贤増序唐孔頴达尚书正义序曰夫书者人君辞诰之典古史记言之职古之王者事总万几发号出令义非一揆或宣威以肃震曜或敷和而散风雨丝纶之动不可不慎也勲华揖让而典谟起汤武革命而誓诰兴先君尼父芟烦乱而剪浮辞举宏纲而撮机要上断唐虞下终秦誓时经五代书总百篇探翡翠之羽毛防犀象之牙角巍巍荡荡无得而名郁郁纷纷于斯为盛  

## 御定渊鉴类函卷一百九十三

文学部二【`毛诗　春秋礼　史`】  

毛诗一  

増论语曰诗可以兴可以观可以羣可以怨迩之事父逺之事君多识于鸟兽草木之名　诗谱序曰诗之兴也谅不于上皇之世大庭轩辕逮于髙辛其时有亡载籍亦蔑云焉虞书曰诗言志歌永言声依永律和声然则诗之道昉于此乎　原毛诗卜商诗序曰诗者志之所之也　毛诗正义曰昔孔子删诗上取商下取鲁凡三百一十一篇至秦灭学亡六篇今在者三百五篇初孔子以诗授卜商商为之序以授鲁人曽申曽申授魏人李克李克授鲁人孟仲子孟仲子授根牟子根牟子授赵人荀卿荀卿授汉人鲁国毛亨作诂训传以授赵国毛苌时人谓亨为大毛公苌为小毛公以二公所传故名其诗曰毛诗【`东汉郑取毛诗诂训所不尽及异同者续之为注解谓之笺笺荐也言`】  

【`荐成毛意`】　増郑六艺论曰唐虞始肇其端至周公为六诗　礼器曰孔子曰诵诗三百不足以一献　乐记曰寛而静柔而正者宜歌颂广大而静疏达而信者宜歌大雅恭俭而好礼者宜歌小雅正直而静亷而谦者宜歌风肆直而慈爱者宜歌商温良而能断者宜歌齐前汉书艺文志曰诗以正言义之用也　隋经籍志曰诗者所以道达心灵歌咏情志者也　说苑奉使篇曰诗无通故　新论适才篇曰闗睢兴于鸟而为风之首鹿鸣兴于兽而为雅之端　中说述史篇曰诗有天下之作焉有一国之作焉有神明之作焉　又曰孰谓季子知乐小雅乌乎哀其周之盛乎豳乌乎乐其勤而不怨乎　邵雍观物内篇曰诗为収民之府　朱子论柏舟诗序曰其为说必使诗无一篇不为美刺时君国政而作其或书传所载当此一时偶无贤君美諡则虽有辞之美者亦例以为陈古而刺今尤有害于温柔敦厚之教　王粲荆州文学官志曰诗主言志训诰周书摛风裁典藻辞谲喻温柔在诵最附衰典　文心雕龙明诗篇曰诗者持也持人性情　又物色篇曰诗人感物聮不穷故灼灼状桃花之鲜依依尽杨柳之貌杲杲为日出之容瀌瀌拟雨雪之状喈喈逐黄鸟之声喓喓学草虫之韵皎日嘒星一言穷理参差沃若两字连形白居易与元九书曰诗者根情苗言华声实义上自  

贤圣下至愚騃微而豚鱼幽及神未有声入而不应情交而不感者圣人知其然经之以六艺缘其声纬之以五音　宋文鉴柳开补亡先生传曰诗之立言不一其体防与易象同奥　文献通考欧阳修曰删去者非止全篇或篇删其章或章删其句或句删其字如唐棣本小雅之诗夫子谓其以室为逺害于兄弟之义故篇删其章也衣锦尚防风君子偕老之诗也夫子恶其尽饰之过恐其流而不返故章删其句也谁能秉国成不自为政此大雅节南山之诗也夫子以能字为意之害故句删其字也　吴澂四经序录曰风雅凡三百十一篇皆古乐章　明文竒赏刘基项伯髙诗序曰言生于心而发于声诗则其声之成章者也　明文衡胡翰古乐府编序曰诗之为用犹史也史言一代之事直而无隠诗系一代之政婉而成章  

毛诗二  

增孔丛子记义篇曰孔子读诗及小雅喟然而叹曰吾于周南召南见周道之所以盛也于柏舟见匹妇执志之不可易也于淇澳见学之可以为君子也于考槃见遁世之士而不闷也于木见包且之礼行也于缁衣见好贤之心至也于鸡鸣见古之君子不忘其敬也于伐檀见贤者之先事后食也于蟋蟀见陶唐俭徳之大也于七月见豳公之所以造周也于东山见周公之先公而后私也于狼跋见周公之逺志所以为圣也于鹿鸣见君臣之有礼也于彤弓见有功之必报也于羔羊见善政之有应也于节南山见忠臣之忧世也于蓼莪见孝子之思养也于四月见孝子之思祭也于裳裳者华见古之贤者世保其禄也于采菽见古之圣王所以敬诸侯也　左传襄公十六年晋侯与诸侯宴于温使诸大夫舞曰歌诗必齐髙厚之诗不　又二十七年郑伯享赵孟于垂陇子展伯有子西子产子太叔二子石从赵孟曰请皆赋以卒君贶武亦以观七子之志子展赋草虫赵孟曰善哉民之主也抑武也不足以当之伯有赋鹑之奔奔赵孟曰牀第之言不逾阈况在野乎非使人之所得闻也子西赋黍苖之四章赵孟曰寡君在武何能焉子产赋隰桑赵孟曰武请受其卒章子太叔赋野有蔓草赵武曰吾子之惠也印段赋蟋蟀赵孟曰善哉保家之主也吾有望矣公孙段赋桑扈赵孟曰匪交匪敖福将焉往若保是言也欲辞福禄得乎韩诗外传曰子夏读诗已毕夫子问曰尔亦可言于诗矣子夏对曰诗之于事也昭昭乎若日月之光明燎燎乎如星辰之错行上有尧舜之道下有三王之义弟子不敢忘虽居蓬户之中弹琴以咏先王之风有人亦乐之无人亦乐之亦可发愤忘食矣　羣辅录八儒篇曰顔氏传诗为道为讽诵之儒　前汉书传曰辕固齐人也以治诗为博士窦太后好老子书召问固固曰此家人言耳太后怒曰安得司空城旦书乎　后汉书传曰杜抚字叔和少有髙才受业于薛汉定韩诗章句所作诗题词约义通学者传之曰杜君注　又曰卫宏字敬仲初九江谢曼卿善毛诗宏从曼卿受学因作毛诗序得风雅之旨今传于世　又曰周磐字坚伯居贫养母俭薄不充尝诵诗至汝坟之卒章慨然而叹乃解韦带就孝亷之举　天禄阁外史琴论篇曰徴君燕居中夜鼓琴而歌豳风秦王使左右伺之馆人觉私告于从者曰子之师所歌者何诗也对曰豳风曰奚取豳风也曰豳风王化之纪也夫子思周室之隆治而咏歌焉　晋书曰王裒字伟元性好读诗至哀哀父母生我劬劳三复流涕门人受业者皆废蓼莪之篇　南史传曰顾欢字景怡早孤读诗至哀哀父母輙执书恸泣学者废蓼莪篇不复讲焉　唐书传曰许叔牙字延基于诗礼尤献诗纂义十篇太子写付司经御史大夫髙智周见之曰欲明诗者宜先读此　唐文粹李行修曰刘迅说诗三千言言诗者尚之　谢氏曰明道先生善言诗未尝章解句释但优防涵泳而自得之　宋史传曰周尧卿字子俞善毛诗及左氏春秋其学诗以孔子所谓一言以蔽孟子所谓以意逆志考经指归以见毛郑之得失　又曰沈铢字子平讲诗南山有台至万夀无期以为此太平之基立而可久之应哲宗屡首肯之　王应麟诗考自序曰朱文公集传闳意旨卓然千载之上言闗雎则取匡衡柏舟妇人之诗则取刘向笙诗有声无辞则取仪礼上天甚神则取战国防凡此一洗末师专已守残之陋　宋史传曰刘钥字晦伯权工部尚书兼太子右庶子进读诗之说詹事戴溪为之吐舌吾学编传曰朱善字备万丰城人元末兵乱隠山中着毛诗解頥　明纪宣徳七年七月上阅内库书画得赵孟頫豳风圗因赋诗一章召词臣示之曰豳诗周公陈后稷公刘王业所由兴民情早晩之宜以告成王使知稼穑艰难万世人君皆当鉴此朕爱斯圗为赋长句将揭于便殿之壁有所箴儆尔其书于圗之右　明文衡刘夏尊闻斋记曰予始至金陵郭士中要予共读诗其法先经后传日可十许篇少少就熟翼翼焉如鸷鸟乘凉风如巨鱼纵广渊合三百篇天秩有序如亲姻族姓三百人同堂列坐昭穆相从  

毛诗三  

原五际　六情【`诗推度灾曰建四始五际而节通卯酉之际为革政午亥之际为革命神在天门出入听　春秋孔演圗曰诗含五际六情宋均注曰六情即六义曰风曰赋曰比曰兴曰雅曰颂`】温淳　敦厚【`淮南子曰温惠淳良诗教也　下详经典`】　民风　义府【`命太师陈诗以观民风陈诗谓采诗以观之　诗书义之府`】　春诵　夏【`上月将　以诗播乐章`】四分　五际【`艺文志仲尼没而微言絶七十弟子防而大义乖故诗分为四注云谓毛齐韩`】  

【`鲁也　翼奉曰诗有五际君臣父子兄弟夫妇朋友又诗内传曰卯酉午戍亥`】　解頥　墙面【`详见上诗二　子谓伯鱼曰人而不为周南召南其犹正墙面而立也与`】　颂寝　雅废【`文选成康没而颂声寝王泽竭而诗不作小雅尽废则四夷交侵中国微矣`】　増教先　学美【`大戴礼曰卫将军文子问于子贡曰吾闻夫子之教也先以诗　淮南子曰诗春秋学之美者也`】　藻辞　雅致【`上见一　太平御览晋书曰王凝之妻谢氏字道韫聪识有才辨叔父安尝问毛诗何句最佳荅曰吉甫作颂穆如清风仲山甫永懐以慰其心安谓其雅人深致`】　彪炳　穆清【`文心雕龙明诗篇曰自商暨周雅颂圎备四始彪炳六义环深　唐文粹李仲儒文宣王庙碑曰雅颂穆清`】言皆雅　思无邪【`诗书执礼皆雅言也　下详书钞`】　何莫学　可与言【`小子何莫学夫诗　起予者商也始可与言诗已矣`】　不能安　各得所【`不学博依不能安诗博广博兴喻也　夫子自卫反鲁然后乐正雅颂各得其所`】　动天地　感神【`诗序曰正得失动天地感神者莫近于诗`】　歌商颂　取豳风【`新序节士篇曰原宪居环堵之室蓬户瓮牖匡坐而弦歌子贡曰嘻先生何病也原宪仰而应之曰宪闻之无财之谓贫学而不能行之谓病宪贫也非病也子贡逡廵而去原宪行歌商颂声满天地如出金石　下见上`】　朱解頥　刘吐舌【`上详见上诗二　下见上`】　闻国政　正皇风【`上见周易天心注　明诗选茅大方礼楼进讲诗曰诗歌二雅正皇风`】　正而葩　深且大【`上见总载宋濓樗言序云所以酌其音节之羣玩其文理之纯养其性情之正诗之为用其深且大者盖如此`】  

讲太液　论延英【`上见尚书二　唐书传曰郑覃经术该深文宗坐延英论诗工否覃曰孔子所删三百篇是已其非雅正者乌足为天子道哉`】　同开辟　炳日星【`朱子诗序曰诗理之先同夫开辟　诗传大全朱子曰圣人之意使人法其善戒其恶此则炳日星耳`】　贯三极首六经【`于邵华阳属和序曰六义圣人之蕴雅贯三极而正存景外　下见总载三人文之首注`】人事浃　天道备【`朱子诗传序曰此诗之为经所为人事浃于下天道备于上而无一`】  

【`理之不具也`】　集微揆着　连含章【`诗含神雾曰集微揆着上统元皇下序四始罗列五际宋均注曰集微揆著者绵绵爪瓞人之初生揆其始是必将至着王有天下也　顔延之庭诰曰咏歌之诗取其连含章比物集句诗之为祖也以上俱初学记`】　采周之旧　反鲁而删【`白帖`】　自桧无讥　惟陈最后【`左传襄公二十九年呉公子札来聘观于周乐自桧以下无讥焉　欧阳修诗圗序曰陈最后至顷王时犹有灵公之诗`】　包蕴六义斧藻羣言【`文心雕龙比兴篇曰诗文奥包蕴六义又原道篇曰重以公旦多才振其徽烈剬诗缉颂斧藻羣言`】　导达性灵　涵畅理道【`隋书艺文志曰诗者所以导达性灵歌咏情志者也　明文衡王直诗辨曰诗夲三千圣人删之十去其九所存者必合圣人之度皆吟咏性情涵畅理道者也`】　同乎易象原于赓歌【`上见一　性理大全山杨氏曰诗之学尚矣原于赓歌委于风雅之变壅而溢焉者也`】　写气圗貌　属采附声【`文心雕龙物色篇曰诗人感物连不穷写气圗貌既随物以婉转属采附声亦与心而徘徊`】　唐虞之代教在修文　殷周之时学难废业　若过庭之子不学风雅之言　则入国之人焉知敦厚之教【`以上俱白帖`】  

毛诗四  

原六义【`诗序曰诗有六义案释名云诗之也志之所之也比物而作谓之兴敷布其义谓之赋事相似谓之比言王政事谓之雅称颂成功谓之颂盖随作者之志而别名以取义也`】　六诗【`周礼太师职教六诗一曰风二曰赋三曰比四曰兴五曰雅六曰颂`】　诗言志【`尚书舜典云诗言志歌永言`】诗正言【`汉书艺文志云六艺之文乐以和神诗以正言礼以明体郑注曰诗以正言义之用也`】一言以蔽【`论语云诗三百一言以蔽之曰思无邪`】　六徳为本【`周礼太师教六`】  

【`诗以六徳为之本郑注云所教诗必有智仁圣义中和之道然后可教以乐歌`】　诗者天地之精【`春秋说题辞云诗者天地之精星辰之度人心之操也`】　诗者讽谕之声【`郑□六艺论云诗歌讽谕之声也`】　在心为志发言为诗【`诗序`】　在事为诗思虑为志【`春秋说题辞云在事为诗未发为谋恬淡为心思虑为志故诗之为言志也`】　系一人之本谓之风【`诗序云一国之事系一人之本谓之风谨案诸侯之诗名曰风一人天子也谓诸侯为化无自专之道必统系于天子名比为风风者优柔动物之谓也`】　形四方之风谓之雅【`又云言天下之事形四方之风谓之雅谨案天子之诗曰雅雅者整齐归一之名天子之诗仪刑四方之诗仪刑四方资于万国而用以为治也`】　可以兴可以观可以羣可以怨【`论语孔安国注云兴引物连也观观风俗知盛衰也羣羣居相切磋也怨怨刺上政也`】　成孝敬厚人伦美教化移风俗【`诗序云先王以是经夫妇云云`】　由我化物则谓之风物由我正则谓之雅【`周续之解诗云夫风雅者体同而由我化物则谓之风物由我正则谓之雅考之礼教其归不殊也`】　上以风化下下以风刺上【`诗序云云谨按上谓君王下谓臣民俱得用诗若上为化事在心从故云上风化下下之风上理即难允若献替进可必须协诸宫商托以歌咏依违譬喻感动君心故云下风刺上也`】　言之不足故嗟叹之【`又云此言诗人情感精深言不畅意故咨嗟慨叹用申其情也以上俱北堂书钞`】　兴于诗【`修身当先学诗也`】　教以诗【`冬夏教以诗书书属礼礼阴也故以属冬诗属乐乐阳也故以属夏`】　虽多奚为【`子曰诵诗三百授之以政不达使于四方不能专对虽多亦奚以为`】　学而肄三【`肄习也三谓小雅三章鹿鸣四牡皇皇者华`】　删以繁文【`孔子`】　详其大义【`毛苌`】　观风俗知得失【`汉书曰诵其言谓之诗咏其声谓之歌古者采诗之官王者所以观风俗知得失自考正也`】　増合韶武【`史记曰古诗三千余篇孔子删取三百篇皆歌之以合韶武之音`】　合典谟【`髙仲武大唐中兴间气集序曰诗人之所作本于心心有所感而形于言言合典谟则列于风雅`】　补逸诗【`王隠晋书传曰束晳字广微为著作郎览周成王诗有义而无辞惜其不备作辞以补之`】　补郑谱【`欧阳修诗谱序曰世传郑氏诗谱最详求之不得庆厯四年奉使河东于绛州偶得之然首尾残阙初予未见郑谱尝畧考史记本纪世家年表而合于毛郑之说为诗圗十四篇今因以补郑谱之亡者`】　子石不暇【`说苑反质篇曰子贡问子石子不学诗乎子石曰吾暇乎哉父母求吾孝兄弟求吾悌朋友求吾信吾暇乎哉`】　子舆尤长【`见周易四践履是易注`】　持人性情【`见上`】　荡人耳目【`柳宗元进平淮西雅篇曰伏见周宣王时称中兴然徴于诗大小雅其选徒出狩则车攻吉日南征北伐则六月采平淮徐则江汉常武铿鍧炳耀荡人耳目`】　最先删诗【`陆徳明经典释文曰孔子最先删诗以授子夏`】　删后无诗【`见周易四画前有注`】　祥符三章【`玉海祥符七年九月作毛诗诗三章`】　宣徳一章【`见上`】读诗至汝坟【`见上`】　读诗至河广【`金史传曰辛愿读诗至河广有省欲罢不`】  

【`能`】　嘉鹿鸣蟋蟀【`唐书传曰郭山恽与中宗内宴诏徧为伎山恽奏无所习惟知诵诗乃诵鹿鸣蟋蟀帝嘉其直赐服一称`】　赐鸿雁车攻【`玉海髙宗书车攻诗赐宰臣赵等曰朕观鸿雁车攻乃宣王中兴之诗当与卿等夙夜勉励`】　齐韩毛郑诗之末【`中说天地篇曰齐韩毛郑诗之末也`】　文武周召诗之体【`皇极经世书曰文武周召者诗之体也`】　起善心惩逸志【`诗传大全曰咏其事之得可起人善心咏其事之失可创人逸志`】　美王政陈国风【`韩休苏颋文集序曰诗有六义有小雅焉有大雅焉所以陈国风而美王政也`】　本人情该物理【`诗传大全庆源辅氏曰诗夲人情该物理`】　善风化正纲常【`又安成刘氏曰序者言先王以诗为教正纲常而善风化`】　小人贡其俗君子见其志【`中说曰孔子始删取着以为经小人歌之以贡其俗君子赋之以见其志圣人采之以观其变`】　天道备人事浃【`朱熹诗传序曰此诗之为经所为人事浃于下天道备于上而无一理之不具也`】主文谲谏而不污温柔敦厚而不愚【`李行修请置诗博士云云`】　欢欣和恱以尽情恭俭斋庄以发教【`朱子曰正小雅燕飨之乐也正大雅朝防之乐也或欢欣和恱以尽羣下之情或恭俭斋庄以发先王之教`】　小雅之材七十四人大雅之材三十一人【`上林赋揜羣雅注张揖云诗小雅之材云云`】　诸侯十余国风取十五西周十二王雅取其六【`邵雍伊川击壤集序云云`】因治乱而感哀乐因哀乐而为咏歌因咏歌而成比  

兴【`柳冕论房杜二相书云云`】　得风之多者为风得雅之多者为雅得颂之多者为颂【`诗传大全吕氏云云`】　君臣义修兄弟爱笃朋友交亲夫妇经正【`又广平防氏曰观天保之诗则君臣之义修矣观唐棣之诗则兄弟之爱笃矣观伐木之诗则朋友之交亲矣观鹊巢之诗则夫妇之经正矣`】　喜不至渎怒不至絶怨不至乱谏不至讦【`又安成刘氏云通三百篇而读其大义则其云云`】  

毛诗五  

原诗晋傅咸毛诗诗曰无将大车惟尘冥冥济济多士文王以宁【`一作明`】允矣君子大猷是经聿修厥徳令终有俶勉尔遯思我言惟服盗言孔甘其何能淑防人防极有腼面目　増宋张载题解诗后诗曰置心平易可通诗逆志从容自解頥文害可嗟髙子固十年聊用勉经师  

増序唐孔颖达诗正义序曰夫诗者论功颂徳之歌止僻防淫之训若政遇醇和则欢娯被于朝野时当惨黩亦怨刺形于咏歌唐虞乃见其初羲轩莫测其始于后时经五代篇有三千先君尼父厘正遗文上从周始下暨鲁僖四百年间六诗备矣卜商传其业雅颂与金石俱和秦政燔其书简牍与烟尘俱尽汉氏之初诗分为四申公腾芳于鄢郢毛氏光价于河间贯长卿传之于前郑康成笺之于后晋宋二萧之世其道大行齐魏两河之间兹风不坠其近代为义疏者有全缓何舒瑗刘思刘丑刘焯刘等于其所作疏内特为殊絶故据以为本　宋朱子诗传序曰人生而静天之性也感于物而动情之欲也夫既有欲矣则不能无思既有思矣则不能无言既有言矣则言之所不能尽而发于咨嗟咏歌之余者必有自然之音节而不能已此诗之所为作也  

春秋一  

原春秋杜预序曰春秋鲁史记之名也晋之乘楚之梼杌鲁之春秋其实一也　释名曰言春秋冬夏终以成歳举春秋则冬夏可知也　増广雅曰春秋冬夏终而歳成春秋书人事卒歳而究备春秋温凉中和之象也故举以为名也　左传曰春秋之称微而显婉而辨上之人能使昭明善人劝焉淫人惧焉是以君子贵之谷梁疏曰郑众贾逵之徒以为仲尼修春秋约之以周礼　春秋握诚圗曰孔子作春秋陈天人之际记异考符　孝经序曰吾志在春秋行在孝经　孔颖达正义序曰夫春秋者纪人君动作之务是左史所职之书史记自序曰春秋文成数万其指数千万物之聚散在春秋　前汉书艺文志曰春秋以断事信之符也　宋史李侗曰春秋一事发明一例如观山水徙歩而易形不可泥以一法　新语道基篇曰春秋以仁义贬絶春秋繁露十指篇曰春秋二百四十二年之文天下之大事变之博无不有也虽然大畧要有十指焉十指者事之系也王化之由得流也【`举事变见有重焉一指也见事变之所至者一指也因其所以至者而治之一指也强干弱枝大本小末一指也别嫌疑辨同异一指也谕贤才之义别所长之能一指也亲近来逺同民所欲一指也承周文而反之质一指也木生火火为夏天之端一指也切刺讥之所罚考变异之所加一指也`】　又曰春秋之道奉天而法古　说苑君道篇孔子曰文王似元年武王似春王周公似正月天禄阁外史见几篇曰仲尼之道至作春秋而尊也中论修本篇曰孔子之制春秋详内而畧外急已而寛人故于鲁小恶必书于众国大恶始笔　中说天地篇曰春秋之失自歆向始也弃经而任传　又曰三传作而春秋散　通书孔子章曰春秋正王道明大法也孔子为后世王者而作乱臣贼子诛死者于前所以惧生者于后也　邵雍观物内篇曰春秋为蔵民之府　又曰春秋孔氏之刑书也　程頥曰五经之有春秋犹法律之有断例也　朱熹曰古史之体可见者书春秋而已　薛宣读书录曰春秋辞虽谨严而意实忠厚　王粲荆州文学官志曰春秋辨理一字见义五石六鹢以详备成文雉门两观以先后显旨婉章志晦原已矣刘轲三传指要序曰诗有变风易有变体春秋有变  

例　郑獬礼法论曰春秋常事不书变事则书　刘敞曰正万事之本者莫近乎春秋　洪兴祖春秋本旨序曰春秋本无例学者因行事之迹以为例犹天无度厯家即周天之数以为度　方孝儒曰春秋圣人用刑之书也而一本于礼  

春秋二  

増公羊疏曰公羊以为哀公十四年获麟之后孔子得端门之命乃作春秋　闵因序曰昔孔子受端门之命制春秋之义使子夏等十四人求周史记得百二十国宝书九月经成感精符考异邮说题辞具有其文　春秋孔演圗曰孔子作春秋九月而成卜之得阳豫之卦原前汉书艺文志曰昔孔子约鲁史以修春秋书有  

褒贬不可以书见口授弟子左丘明恐弟子各安其意以失其真故论夫子所言而作传【`今左氏传是也`】　初孔子授春秋于卜商又授之公羊髙谷梁赤又各为之传则今公羊谷梁二传是也【`见春秋正义　左氏传有贾逵训诂服防杜预注公羊传有何休解诂谷梁传有范寗集解`】　増越絶书叙外传记曰道获麟周尽证也故作春秋以继周也此时天地暴清日月一明弟子欣然相与太平　搜神记曰孔子修春秋告备于天赤虹自上而下化为黄玉上有刻文孔子拜而受之　羣辅录八儒篇曰乐正氏传春秋为道为属辞比事之儒前汉书传曰董仲舒广川人也治春秋孝景时为博  

士下帷讲诵弟子传以久次相授业或莫见其面　又曰严彭祖字公子与顔安乐俱事睦孟孟弟子百余人惟彭祖安乐为明质问疑义各持所见孟曰春秋之意在二子矣　后汉书传曰钟兴字次文少从少府丁恭受严氏春秋恭荐兴学行髙明光武召见问以经义应对甚明帝善之诏令定春秋章句授皇太子又使宗室诸侯从兴受章句封闗内侯兴自以无功不敢受爵帝曰生教训太子及诸侯王非大功耶兴曰臣师丁恭于是复封恭而兴遂固辞不受爵　又曰贾逵字景伯尤明左氏传国语为之解诂永平中上疏献之显宗重其书写蔵秘阁肃宗立特好左氏传使发出左氏大义长于二传者　拾遗记曰何休作左氏膏肓公羊废疾谷梁墨守谓之三闗求学者不逺千里谓康成为经神何休为学海　太平御览郑康成别传曰何休作公羊墨守左氏膏肓谷梁废疾康成乃为发墨守鍼膏肓起废疾休见而叹曰康成入吾室操吾戈以伐我乎　又江表传曰闗侯好左氏畧讽皆上口　王隠晋书曰杜预着春秋长厯至老乃成挚虞赏之曰左氏本为春秋作传而传遂自孤行释例本为传设而所发明何但左传故亦孤行也　唐书传曰李素立少颖悟能治尚书左氏春秋未见杜预释例而作编记大趣畧同　又曰张嗣宗太宗令羣臣以春秋讐难帝曰朕受大谊于君今尚记之嗣宗顿首曰陛下乃生知臣叨天功为己力罪也帝大恱　又曰葢文达博识前载尤明春秋三家刺史宝抗集诸生讲论刘焯刘刘思孔颖达并以耆儒开门受业是日悉至而文达依经辨义皆诸儒意所未叩一坐厌叹　又曰徐旷字文逺髙宗幸国学文逺发春秋题辨难锋生莫能屈帝异之　又曰刘知几年十二父藏器为授古文尚书业不进父怒督之及闻为诸儿讲左氏春秋冒往听退輙辨析所疑叹曰书如是儿何怠父竒其意许授左氏逾年遂通羣史　又曰啖助字叔佐善为春秋考三家短长缝绽漏阙号集传凡十九年乃成以为孔子作春秋意谓夏尚忠忠之敝野商人承之以质质之敝周人承之以文文之敝僿救僿莫若忠故春秋以权辅用以诚断礼而以忠道原情云　柳宗元陆质文通墓表曰孔子作春秋千五百年为传者五家今用其三焉后之学者党枯竹防朽骨以至于父子相夷君臣诋悖吾郡陆先生与其师友天水啖助洎赵匡能知圣人之旨为春秋集注十篇辨疑七篇微旨二篇明章大中发露公器　五代史传曰史匡翰好读书尤喜春秋三传与学者讲论不倦　玉海祥符七年八月庚午作春秋诗三章　文献通考周茂振防孙莘老春秋经解曰先君传春秋于先生尝言荆公初欲传春秋而莘老之书已出忌之遂诋圣经曰此断烂朝报也不列于学官　宋史传曰孙复字明复着尊王发微十二篇　又曰程頥字正叔着春秋传　又曰司马光字君实七歳闻读左氏春秋爱之退为家人讲即了其义　又曰刘敞字原父长于春秋为书四十卷行于世　又曰家愿父勤国与苏轼兄弟为同门友王安石久废春秋勤国愤之着春秋新义　又曰何渉虽在军中亦尝为诸将讲左氏春秋狄靑之徒皆横经以听　又曰聂冠卿每进讲左氏春秋必引尊王黜覇之义以讽　文献通考陈氏曰萧楚字子荆绍圣中贡礼部不第蔡京用事誓不复仕胡衡师事之以春秋登甲科归拜牀下楚曰身可杀学不可辱母祸吾春秋宋史传曰胡安国字康侯髙宗以左氏传属安国防正奏春秋经世大典见诸行事非空言比方今思济艰难左氏繁碎不宜虚费光阴潜心二十余年着春秋传成髙宗谓深得圣人之旨　元史传曰虞槃幼时尝读柳子厚非国语谓国语诚可非而柳子之说亦非也着非非国语诗书春秋皆有论著而春秋乃其家学尤善又曰元明善字复初诸经皆有师法尤深于春秋　明文衡黄伯生诚意伯刘基行状曰公年十四从师受春秋虽未见其执经诵读而黙识无遗　吾学编传曰宋濓字景濓庚子徴至金陵授太子经壬寅召讲春秋左氏传公曰春秋褒善贬恶之书遵而行之赏罚适中天下可定也　明诗纪事赵昉字子常于春秋发明师说本经防传度越汉宋诸儒　又张以宁字志逺以春秋登第作胡传辨疑最为辨博　明文衡杨士竒文靖金公墓志曰公讳善字幼孜以字行从前进士聂弦先受春秋得其微旨仁宗在东宫公专说春秋敷析简明睿旨称善遂命纂十二公行事作春秋要旨十二卷以进  

春秋三  

原考符【`见春秋一`】　稽象【`春秋孔演圗曰作法五经运之天地稽之四象质于三王施之四海`】周法　孔经【`杜预春秋序曰其发凡以言例皆经国之常制周公之垂法　春秋孔演圗曰`】  

【`公羊全五经宋均注曰公羊公羊髙也经指谓春秋`】　四象　两家【`汉书曰春秋所贬损当世君臣有威权者其事实皆形于传是以其书而不宣所以免时难也及末世口说行故有公羊谷梁邹郏之传四家之中公羊谷梁立于学官　刘歆七畧曰春秋两家文或具四时或不于古文无事不必具四时`】隠书　晦义【`上详四传注　顔延之庭诰曰褒贬之书取其正言晦义辅制衰王春秋为上`】掌志　立法【`周礼小史掌国之志即序所谓诸侯国各有史　立一王之法`】　分五通三【`汉艺文志云仲尼没而春秋分为五注谓左氏公羊谷梁邹氏郏氏　晋刘兆以春秋一经而`】  

【`三家殊涂乃思三家之异合而通之以周礼有和怨调人之官遂作春秋调人七万余言论其首尾使大义无相乖有不可合者攀长短以通名也`】　明志　记事【`传序云盖周公之志仲尼从而明之左丘明受经于仲尼　经者夫子之文章传者丘明之善志志记也春秋善记事也`】　増失敷　长治【`淮南子曰春秋之失敷　繁露玉杯篇曰春秋明是非故长于治`】　十例　五情【`上见上　杜预春秋左传曰发传之体有三为例之情有五一曰微而显二曰志而晦三曰婉而成章四曰尽而不污五曰惩恶而劝善`】　五始　三科【`玉海王褒传曰春秋发五始之要在审已正统顔师古注曰元者气之始春者四时之始王者受命之始正月者政教之始即位者一国之始　公羊疏徐彦撰以何氏三科九旨为宗总而言之谓之三科析而言之谓之九旨新周故宋以春秋当新王此一科三旨也所见异辞所闻异辞所传闻异辞此二科六防也内其国而外诸夏内诸夏而外四裔此三科九旨也`】　决狱断事【`应邵曰仲舒居家朝廷每有政议遣廷尉张汤问得失于是作春秋决狱二百三十二事　晁`】  

【`氏曰王防好春秋所至以春秋断事`】　渊　婉约【`刘牧志曰五传渊大义洋洋　文心雕龙史传篇曰夫子修春秋褒见一字贵如轩冕贬在片言诛深斧钺然睿旨存乎幽隠经文婉约丘明同时实得微言创为传体实圣文之羽翮记籍之冠冕也`】　浚井　观山【`唐书传曰施士匄撰春秋传未甚传后文宗喜经术宰相李石因言士匄春秋可读帝曰朕见之矣穿凿之学徒为异同学者如浚井得美水而已何必劳苦旁求然后为得耶　下见上一`】　日星　山岳【`程頥春秋传曰春秋大义数十其义虽大炳如日星乃易见也　大全临川呉氏曰春秋山岳也山岳徙歩而易形`】　录实正名【`皇极经世书曰春秋录实事而善恶在其中矣胡安国传曰春秋以义正名而乐与人为善`】正大　简严【`黄干曰朱子于春秋则疑圣心之正大异于传注之穿凿　胡安国传曰春秋立义至精辞极简严而不赘也`】　国鉴　经祖【`说苑建本篇曰春秋国之鉴也　玉海绍兴二年上曰孔子作经之祖左氏作传之祖也`】　原备三圣　掌四方【`春秋说题辞曰春秋备三圣之度　周礼曰外史职掌四方之志郑注曰谓若鲁之春秋晋之乘楚之梼杌以上初学记`】　鍼膏肓　发墨守【`详上`】　脩旧史　立博士【`传序史书之旧章仲尼修之以成一经　刘歆上疏请立左氏博士范叔超议曰左氏不祖孔子师徒相传又无其文无因得立　后汉陈元疏云陛下知丘明亲受孔子而公羊谷梁传于后学故立左氏博士论者沈溺所习玩守旧闻左氏孤学少与遂为诸家所排`】　増变周文　驳汉事【`玉海何休曰夫子之作春秋将以变周之文从先代之质　后汉书何休以春秋驳汉事六百余条`】　着异同　编本末【`玉海续防要曰元和四年四月给事中冯伉着春秋异同三卷　洪武十年五月命东宫文学傅藻等编春秋本末明纪`】疑夏五　辨周正【`胡安国传曰夏五者传疑也　明文衡周洪谟周正辨曰或问南臯子曰周人以建子为歳首果以子月为正月乎曰歳首云者言改元始于此月是以此月为正朔非以此月为正月也曰正朔正月有以异乎曰正之为言端也端之为言始也正朔者十二月之首史官纪年之所始也正月者十二月之首厯官纪年之所始也前乎商之建丑书曰惟元祀十有二月是商朔以十二月为歳首而非以十二月为正月也后乎秦之建亥史谓秦氏既并天下之始改年朝贺皆自十月朔故曰元年冬十月是秦之正朔以十月为歳首而非以十月为正月也`】　精义理　得事实【`朱子语录曰公羊考事甚疎义理却精　文献通考陈氏曰左氏释经义虽未尽当而具得当时事实非二家比`】　原掌之小史　讲以学官【`俱白帖`】　増观书太史　受命端门【`严氏春秋引观周篇曰孔子将修春秋与左丘明乘如周观书于太史氏归而修春秋之经丘明为传　下见上`】麟获西郊　虹垂北斗【`上见上获麟之史注　下见上`】　黜夏存周申服难杜【`春秋繁露三代改制篇曰春秋曰杞伯来朝王者之后称公杞何以称伯春秋上黜`】  

【`夏下存周　梁书曰崔灵恩天监十三年归梁灵恩先习左传服解不为江东所行乃改说杜义每文句常申服以难杜遂着春秋条例以明之时助教虞僧诞乂精杜学因作申杜难服以答灵恩世并传之`】　意在二子　助有二人【`上见上　明文衡赵昉与宋景濓书曰春秋属辞所望于乡先生校正之助者有二人汪徳辅尝着胡传纂疏出入五十余家老于春秋者也朱允升素留意经学且尝见黄先生得其著书大意亦尝集诸家说为春秋传`】　素臣之功　兴王之法【`刘牧志曰格之前宪左氏素臣之功王侯之载籍也　胡安国桓有年传曰此一事也在不修春秋则为庆祥君子修之则为变异是圣人因鲁史旧文立兴王之新法也`】　五经仪表　万世准绳【`宋史传曰李之才令共城时邵雍再拜愿受业于是授之以陆淳春秋意以春秋表仪五经大旨则授易而终焉　胡安国传序曰百王之法万世之准绳皆在此书`】　献论嘉赏　进讲合意【`宋史传曰刘熈古十九通春秋后唐长兴中和凝掌贡举熈古献春秋极论二篇演论三篇凝甚嘉赏　又曰髙宗喜读春秋左氏传王纶进讲往往与上意合`】　断自圣心　裁以天理【`夏五传云其义则断自圣心　大全朱子曰春秋皆乱世之事圣人一切裁之以天理`】　贵王贱霸　尊君抑臣【`胡安国城缘陵传曰详着城邢之师深没楚丘之迹贵王贱霸羞称桓文　又灭项传曰此圣人尊君抑臣不为朋党比周之意也`】　轻重权衡　曲直绳墨【`河曲传云秦曲甚矣故不以晋为主惟动大众从秦师不奉词令以止之也故贬而称人此轻重之权衡也　又袁娄传曰晋大夫又不以徳命国子不可逮于袁娄而与之盟故反以晋人及之若此见曲直之绳墨矣`】　诸侯羣诛　大夫众贬　以九月而成　继四代而作【`上见二陈亮春秋比事自序曰春秋继四代而作者也`】　春秋无义战　定哀多微辞【`上孟子语　胡安国隠总传曰春秋有变例定哀多微辞`】　功过不相掩　美恶无嫌同【`上见上　又棐林伐郑传曰前者地而后伐以为疑辞此其地则以着其美者一美一恶无嫌于同`】原游夏不能措辞　元凯尤其成癖【`史记仲尼笔削春秋游夏不能措一辞　杜预有春秋癖`】　増善礼善防善经　失诬失短失俗【`郑六经论曰左氏善于礼公羊善于防谷梁善于经　范寗谷梁集解曰左氏艶而富其失诬谷梁淸而婉其失短公羊辨而裁其失俗`】  

春秋四  

原振王道【`徐邈谷梁序云夫子感隠桓之事明将让之幽微振王道于无王故始自隠公所感而兴`】俟后圣【`公羊传云制春秋之义以俟后圣曰君子惟有以乐乎此也何休注曰待后之王者以为`】  

【`法其言与百王而不灭名与日月并行而不息也`】　微而显志而晦【`详上春秋三五情注`】明善恶察废兴【`苏子云明善恶察废兴莫过乎春秋`】　章往考来【`杜预春秋`】  

【`序云若夫制作之文所以章往考来情见乎辞言髙则防逺辞约则义微此经之常非隠之也`】　言髙则旨逺辞约则义微【`见上谨按春秋仲尼改旧史起褒贬大义言辞髙大则旨深逺若依史防旧文则言辞约少而义意微昧者也`】　录政治得失【`桓子新论云诸儒睹春秋之文录政治之得失以为圣人复起当复作春秋也余谓之否何则前圣后圣未必相袭夫圣贤所陈皆同取道徳仁义以为竒论异文而俱善可观者也`】　名儒是非之议【`王晋书曰刘兆字延世以春秋一经而三家殊途命世名儒是非之议纷然互为讐敌`】　道听涂说之书【`袁淮正论云公羊髙道聼涂说之书欲以乡曲之辨论圣人之经非其任也`】　左氏为太官厨公羊为卖饼家【`魏畧云严汉字公仲善于春秋公羊传时司隶钟繇不好而尤以左氏为太官厨公羊为卖饼家`】　诡辨之言【`王隠晋书杜预云公羊谷梁诡辨之言又非先儒所说也`】　相斫之书【`魏畧云鱼豢尝从隗禧问左氏传禧荅曰欲知幽微莫若易人伦之纪莫若礼多识山川草木之名莫若诗左传相斫书耳不足精意`】　善善恶恶【`公羊传云夏灭项齐灭之曷为不言齐为桓公也春秋为贤者讳灭人之国何贤君子之恶恶也疾始善善也乐终桓公尝有继絶存亡之功故讳之`】　传信传疑【`谷梁传云甲戌己丑陈侯鲍卒何为以二日卒之春秋之义信以传信疑以传疑陈侯以甲戌之日出己丑之日得不知其死日故举二日以包之`】　囊括古今表里人事【`卢植奏事云丘明传`】　文采若云月髙深若山海【`贺子云左氏传以上俱北堂书钞`】褒贬【`以一字为褒贬`】　笔削【`孔子笔则笔削则削`】　长短【`严汉善公羊钟繇好左氏与汉防辨析长短汉讷口时屈无以应繇曰公羊髙竟服左丘明矣汉曰宜故吏为丘明公服耳公羊未肯也`】知罪【`子曰后世知丘者以春秋罪丘者亦以春秋`】　拨乱反正【`莫近于春秋`】　记事系日【`记事者以事系日以日系月以月系时以时系年所以记逺近别同异也`】　获麟之史【`春秋感麟而作故絶笔于获麟之句`】　经世之典【`春秋经世之典帝王之凖式`】　増名紏【`玉海绍兴三年二月徐俯进春秋解义上以宰渠伯书名为贬宰臣请编之记注永为大训从之`】伐杞【`又乾道二年十一月王俨进讲春秋莒人伐杞上曰春秋无义战`】　无达辞【`董仲`】  

【`舒曰春秋无达辞`】　无通义【`说苑传曰春秋无通义`】　礼之大宗【`史记自序曰春秋者礼之大宗也`】　经世大典【`胡安国传曰以为经世之典百王不易之大法岂不信乎`】请去春秋【`唐书传曰于休烈机鉴融敏吐蕃请文籍四种诏秘书写赐休烈上疏曰若不得已请去春秋`】　乞复春秋【`文献通考陈氏曰绍圣中罢春秋不以取士崔彦直三上书乞复之不报遂不应进士举`】　名分之书【`皇极经世书曰春秋为君弱臣强而作故谓之名分之书`】　倾否之书【`大全谢氏曰春秋圣人倾否之书`】　左氏不知经公谷不知史【`玉海左氏传事不传义是以详于史而事未必实以不知经故也公谷传义不传事是以详于经而义未必当以不知史故也`】　载事则左氏详于公谷释经则公谷精于左氏【`呉澂四经序录云云`】　先经始事后经终义依经辨理错经合异【`前汉书艺文志曰左氏传或先经以起后经之事或后经以终前经之事或依经以辨理或错经以合异`】以事系日以日系月以月系时以时系年【`见上记事系日注`】  

春秋五  

原诗晋傅咸左传诗曰事君之礼敢不尽情敬奉徳义树之风声昭徳塞违不殒其名死而利国以为己荣兹心不爽忠而能力不为利谄古之遗直威黜不端勿使能植　増宋欧阳修获麟赠姚辟先辈诗曰世已无孔子获麟意谁知我尝为之说闻者未免非而子独曰然有如埙应篪惟麟不为瑞其意乃可推春秋二百年文约义甚夷峥嵘众家说平地生崄巇焯哉圣人经照曜万世疑常患无气力扫除浮云披还其自然光万物皆见之子昔已好古此经手常持超然出众见不为俗牵卑　元赵子昂古风曰诗亡春秋作仲尼葢苦心空言恐难托实事着以深大义炳如日万古仰照临鳯鸟久不至楚狂乃知音愁来不得语起坐弹古琴  

増序唐孔颖达春秋正义序曰夫春秋者纪人君动作之务是左史所记之书周室东迁下凌上替夫子欲重之以法则无位正之以武则无兵赏之以财则无财说之以道则不用既不救于已往冀垂训于后昆因鲁史之有得失据周经以正褒贬一字所嘉有同华衮之赠一言所黜无异萧斧之诛　宋胡安国春秋传序曰春秋乃史外传心之要典公好恶则发乎诗之情酌古今则贯乎书之事兴常典则体乎礼之经本忠恕则导乎乐之和着权制则尽乎易之变百王之法度万世之准绳皆在此书  

原啓齐谢朓谢随王赐左传啓曰昭晰杀靑近发中汗恩劝挟册慈最下帷未覩山笥早懵河籍业谢专门说非章句庶得既困而学括羽莹其蒙心家蔵赐书籝金逊其贻厥披览神胜吟讽知厚  

礼记一  

原刘熈释名曰礼者体也言得事之体也　郑氏曰周礼致太平之书　三礼正义曰周礼仪礼并周公所作记所谓礼经三百威仪三千礼经则周礼也威仪则仪礼也【`周礼遭秦灭学蔵于山岩屋壁以故不亡汉武帝时有季氏获之以上河间献王独阙冬官一篇购之千金不得乃以考工记补之遂奏入于袐府时儒以为非是不行至刘歆独识其书知周公致太平之迹始奏立学官后郑为之注仪礼周衰当战国之世其书并亡至汉髙堂生所传十七篇惟士礼存焉后世推士礼以致天子之礼而行之至马融郑王肃并为之注解`】　礼记正义曰礼记本孔子门徒共撰所闻也后通儒各有损益子思乃作中庸公孙尼子作缁衣汉文帝时博士作王制其余众篇皆如此例汉宣帝世东海后苍善说礼于曲台殿撰礼一百八十篇曰后氏曲台记后苍传于梁国戴徳及徳从子圣乃删后氏记为八十五篇名大戴礼圣又删大戴礼为四十六篇名小戴礼其后诸儒又加月令明堂位乐记三篇凡四十九篇则今之礼记也【`记有马融郑二家注马注今亡惟郑注行于世`】　増礼运孔子曰夫礼先王以承天之道治人之情　又曰礼之于人也犹酒之有蘖也君子以厚小人以薄　礼器曰礼器其在人也如竹箭之有筠也乐记曰天髙地下万物散殊而礼制行矣　左传刘  

子曰吾闻之民受天地之中以生所谓命也是以有动作礼义威仪之则以定命也　又叔向曰礼敬之舆也大戴礼曰礼之象五行也其义四时也　又曰凡礼  

始于脱成于文终于隆故至备情文俱尽其次情文佚兴其下复情以归太乙　韩诗外传曰首天地之体因人之情而为之节文者也　又曰礼者治辨之极也强国之本也威行之道也功名之统也王公由之所以一天下也　白虎通曰乐言作礼言制何乐者阳也阳倡始故言作礼者阴也阴制度于阳故言制乐象阳礼法阴也　正义疏序曰周礼为末仪礼为本本难明末易见　史记商君传曰三代不同礼而王　又自序曰礼纲纪人伦故长于行　前汉书元朔六年诏曰朕闻五帝不相复礼　管子曰礼者因人之情縁义之理而为之节文　荀子曰礼者人道之极　素书曰礼者人之所履　淮南子齐俗训曰礼者实之文也　春秋繁露曰礼制节故长于文　中说子曰礼其皇极之门乎其得中道乎故能辨上下定民志　又曰大戴小戴礼之衰也　程子曰礼记杂出于汉儒然其间传圣门绪余及格言为多　王粲荆州文学官志曰礼以立体据事章条纎曲执而后显采掇片言莫非宝也  

礼记二  

増郑氏曰周礼周公复辟以此授成王使居洛治天下左传仲孙湫曰鲁犹秉周礼　史记孔子世家曰孔  

子问礼于老子　南史传曰沈峻字士嵩博通五经尤长三礼为国子助教时吏部郎陆倕与仆射徐勉书荐峻曰周礼一书羣经源本此学不传多歴年世惟助教沈峻特精此书勉奏峻兼五经博士　唐书传曰魏徴常以小戴礼综彚不伦更作礼二十篇上之帝美其书录置秘府　又曰王懋字方庆尤精三礼学者有所咨质酬复渊诣故门人次为杂礼答问　礼乐志曰开元十四年通事舎人王嵓请删去礼记旧文益以今事张说以为礼记不刋之书去圣人久逺不可改易　韩愈读仪礼曰余尝苦仪礼难读且又行于今者盖寡然文王周公之法制具在于是乃掇其大要竒辞奥旨着于篇　又唐书传曰殷盈孙僖宗至蜀闻其有礼学擢太常博士　宋史传曰孔维字惟则九经及第太平兴国七年使髙丽王治问礼于维维对以君臣父子之道升降等威之序治悦称之曰乃今见中国之夫子也又选举志曰淳化元年诏刻礼记儒行篇赐进士　又传曰宋庠父杞尝为九江掾与其妻钟祷于庐阜钟梦道士授以书曰以遗尔子视之小戴记也已而庠生又曰刘挚字莘老少好礼其究三礼视诸经尤粹　又曰欧阳守道字公权转运副使呉子良聘为岳书院山长宗人新先寓居长沙往访之语契请于子良礼新为书院讲书讲礼记天降时雨山川出云守道起曰长沙自有仲齐吾何为至此仲齐新之字也　玉海淳祐六年十月讲礼记毕锡宴秘书省御制七言律一章首云天髙地下礼居中　又朱文公熹以仪礼为经取礼记及经史诸书所载附本经下具列注疏诸儒之说为经传通解　金史传曰张晞厯太常礼部二十余年最明古今礼学　元史传曰熊朋来字与可初以礼记首乡荐而元制周官不与设科治戴记者又鲜朋来屡以为言朋来之学三礼尤深当世言礼乐者咸推宗之赵昉潜溪后集序曰景濓父生吕公之乡而游于黄公之门其学以经为师尤长于礼　吾学编传曰解缙字大绅上封事论时政剀切万余言其畧曰礼记出于汉儒芜杂尤甚宜及时删改　又曰刘有年庐陵人徙沅州洪武中明经起家为监察御史寻辞职养母忤旨谪傅舟通州读书不懈得仪礼十八篇于州故家上之诏藏秘阁　明纪万厯十八年御经筵毕览贞观政要曰唐太宗多有慙徳魏徴大节有命以后讲礼记停贞观政要  

礼记三  

原修外　制中【`汉书曰乐以治内而为同礼以修外而为异同则和亲异则畏敬也　礼记曰夫礼所以制中`】　承天　事地【`史记曰夫礼先王以承天之道治人之情　礼记曰礼记上事天下事地尊先祖而崇君师`】　不法　无体【`晏子春秋曰晏子使鲁退见仲尼曰夫礼堂上不趋授立不跪夫子反此礼乎晏子曰君行一臣行二君之所来速吾是以趋以反位也君授卑故跪以下之晏子出仲尼送之反命门人曰不法之礼惟晏子能为之　礼记曰无声之乐无体之礼无服之防此之谓三无`】　粉泽　橘柚【`太公六韬对文王曰礼者天理之粉泽　庄子曰三王五帝之礼义法度其犹楂梨橘柚虽其味相反而皆可于口也`】　増居洛　在鲁【`上见二　下见周易三宣子见注`】　曲台　芸阁【`上见二　文献通考晁氏曰吕大临师事程正叔礼学甚精有芸阁礼解十六卷`】　节情　养性【`罗处约先黄老后六经论曰礼以节民之情而趋于性也　玉海礼者其夲在于养人之欲节人之性`】　首籍　冠篇【`欧阳詹张博士讲礼记曰礼也者御人之大经故首于羣籍而讲之　大全朱子曰曲礼首章言君子修身其要在比三者而其效足以安民故以冠篇`】　体严　志敬【`论语集注曰礼之为体虽严然皆出于自然之理　胡安国寿纳币传曰志敬而节具与之知礼`】　大典　格言【`司马光河间献王賛曰周礼者周公之大典　下见上`】　酌秦法　言夏礼【`后汉书曹褒论曰汉初朝制无文叔孙通颇采礼经参酌秦法虽适物观时有救崩弊先王之宏典盖多阙矣　论语曰夏礼吾能言之杞不足徴也　以上俱初学记`】出淹中　得河间【`前汉书艺文志曰古礼经者出鲁淹中　下见上一`】　隔绛纱赐紫绶【`太平御览晋书曰韦逞母宋氏家世传学其父授以周官音义曰周公所制经纪典诰百`】  

【`官品物备于此矣吾无男汝可受之勿令絶苻坚诣太学卢壶奏曰比年撰缀惟周礼注未有其师窃见太常韦逞母宋氏传其父业今年八十视聼无阙非此母无以传授后生于是就其家起讲堂隔绛纱而传授以宋氏为宣文君　文献通考晁氏曰聂崇义三礼圗周世宗时被防纂集以康成阮谌等六家圗刋定建隆二年奏之赐紫绶犀带`】　颁正义　刻儒行【`玉海咸平六年八月雕印周礼正义颁行　下见上`】　升月令　补冬官【`三朝国史艺文志曰初礼记月令篇第六明皇改黜旧文附益新事号御删月令升为首篇　元丘葵周礼序曰夫冬官未尝缺也杂出于五官之中汉儒考古不深以冬官补之至宋淳熙间临川俞廷椿始复古篇新安朱氏一见以为冬官不亡嘉熈间永嘉王次防又作周官补遗自是周礼六官始得为完书`】　经国　植纲常【`孔颖达正义序曰洎乎姬旦扆临朝述曲礼以节威仪制周礼而经国　元史礼乐志曰古之礼乐一太于人君之身心故其为用足以植纲常而厚风俗`】　体正五经　源开三本【`文心雕龙曰书标七观诗列四始体正五经　潘徽江都集礼序曰礼之为用至矣大而天地同节明而日月齐照源开三本体合四端`】　闇记义宗　多识容典【`上见总载二　王氏苑归崇敬治礼学多识容典`】　就质疑晦　淹识古今【`山堂肆考王琳善礼学每就徐坚质疑晦坚为申释得闻所未闻　又王彦威淹识古今典礼作曲台新说周官补遗`】　犹酒有蘖　若玺印泥【`上见一潘徽扬州集礼序曰道徳仁义非此莫成进退瞻仰舍此安适若玺印泥如防止水岂直譬彼耕耨同斯粉泽而已哉`】　分年而试　按月而观【`上见总载三分年注　宋史传曰张虙以为月令之文虽出于吕不韦然人主后天而奉天时此书不为无助乃因己讲者为十二卷乞按月而观之`】　尊主庇民　垂世立教【`隋书传曰柳昂字千里见天下无事可以劝学行礼因上表髙祖览而善之因下诏曰建国重道莫先于礼尊主庇民莫先于礼　陈澔礼记集注序曰圣王继天立极之道莫大于礼后圣垂世立教之书亦莫先于礼`】　竹之有筠　木之有榦【`上见一左传孟僖子曰礼人之干也林注人之有礼如木之有榦人无礼无以立其身木无干无以立其形`】　发得考工　探袠得世子【`玉海齐书曰文惠太子镇雍州有盗发楚王获竹简书青丝编简广数分长二尺有得十余简以示王僧防曰是科斗书考工记周礼所阙文也　文献通考雍熙四年八月诸王府侍读邢昺进分门礼选二十卷太宗探得文王世子甚说问卫钦绪曰昺为诸王讲书曽及此乎曰诸王尝访昺经谊每发明君臣父子之道上益喜`】　视诸经尤粹　惟别录为优【`上见二　又曰刘氏别录所传仪礼十七篇次第各不同尊卑吉凶先后伦序惟别录为优故郑氏用之今行于世`】  

礼记四  

原礼本于太一【`礼运云夫礼必本于太一分而为天地转而为阴阳变而为四时列而为神其降曰命`】　礼必本于天【`郑注云圣人则天之明因地之利取法于神者也`】　礼者人君之大柄【`礼运云云郑注云柄所操以治亊也`】　礼者人之大端【`礼运`】理万物【`礼器云礼也者合于天时设于地财顺于神合于人心理万物者也`】　苞阴阳【`春秋说题辞`】　礼以明体【`汉书艺文志云六艺之文礼以明体书以广聼春秋以断事也`】礼以道行【`详总载`】　天之经地之义【`左传云吉也闻诸先大夫子产曰夫礼天之经也地之义也杜预注云经者道之常义者利之宜也`】　经国家定社稷【`左传云夫礼所以经国家定社稷叙民人利后嗣者也`】　别同异明是非【`曲礼云夫礼者所以别同异明是非者也`】　定亲疎决嫌疑【`又云夫礼者所以定亲疎决嫌疑者也`】　恭俭揖让礼之为也【`淮南子`】　万物调四时和【`春秋说题辞云礼得则天下咸得厥宜阴阳滋液万物调四时和动静常用不可须臾离也`】　礼从宜使从俗【`曲礼云云郑注云晋士匄帅师侵齐齐侯卒乃还春秋善之又云牲币之属当从俗所出皆谓亊不可常也`】　曲为之防事为之制【`汉书曰帝王质文世有损益至周云云`】　班朝治军非礼不行【`曲礼班朝治军莅官行法非礼威严不行`】　教训正俗非礼不备【`又云教训正俗非礼不备分争辨讼　非礼不决　以上北堂书钞`】　増诋狥曲【`前汉书传曰王式字翁思诏除下为博士既至防诸大夫博士共持酒劳式博士江翁心嫉之谓歌吹诸生曰歌骊驹式曰闻之于师客歌骊驹主人歌客毋庸归今日诸君为主人日尚早未可也江翁曰经何以言之式曰在曲礼江翁曰何狥曲也`】致龙鳯【`贾公彦周礼废兴序曰斯道也文武所以纲纪周国君临天下周公定致隆平之迹龙鳯`】  

【`之瑞`】　后防不达【`哀公问子曰夫防达于乐而不达于礼是以传于此名也`】　孟僖不能【`左传昭公七年九月公至自楚孟僖子病不能相礼乃讲学之茍能礼者从之`】　制之凡文之目【`礼器曰经礼制之凡也曲礼文之目也`】　制之备文之竒【`晁氏仪礼疏序曰周公之经何制之备也子夏之传何文之竒也康成之疏何学之博也`】　宅天奠民极【`玉海礼者将以宅天衷奠民极岂形器云乎哉`】　养君徳正朝纲【`陈傅良曰周礼之纲领三养君徳正朝纲均国势也`】　纲纪万事雕琢六情【`正义序曰三百三十于斯为盛纲纪万事雕琢六情`】　两曜争朗百川注渎【`欧阳詹题叔孙通传后曰三王迭作五帝更制夏殷文武递述其礼昭昭然若两曜之争朗百川之注渎者矣`】　经邦之则庄敬之楷模【`太平御览唐书曰宗时国子司业李元瓘上言三礼三传及毛诗尚书周易等兹圣贤微言生人教业今明经所习务在出身咸以礼记文少人皆竞读周礼经之则仪礼庄敬之楷模公羊谷梁厯代崇习今两监及州县以独学无友四经殆絶望四海均习从之`】　郑氏深而未完王肃明而寡要【`元史传曰黄泽于礼学则谓郑氏深而未完王肃明而寡要作礼经正言`】　庆则举大畧小悊则举小畧大【`贾公彦仪礼疏序曰其为注疏则有二家信都黄庆者齐之盛徳李孟悊者隋曰硕儒庆则举大畧小经注疎漏犹登山逺望而近不知悊则举小畧大经注稍周似入室近观而逺不察`】  

礼记五  

原诗晋傅咸周官诗曰惟王建国设官分职进贤兴功取诸易直除其不蠲无敢反侧以徳诏爵允臻其极【`其`】辨其可任以告于正掌其戒禁治其政令各修乃职以听王命【`其二`】　唐李百药赋礼记诗曰玉帛资王防郊丘叶圣情重广开环堵至圣轶金籝盘薄依厚地遥裔腾太清方恱升中礼足以慰余生  

増序唐孔颖达礼记正义曰夫礼者经天纬地本之则太一之初原始要终体之乃人情之欲夫人上资六气下乘四序赋淸浊以醇醨感阴阳而迁变是以圣王保之以正直纳之于徳义犹襄陵之浸修隄防以制之□驾之马设衔策以驱之故乃上法圎象下参方载燔黍则大享之滥觞土鼓乃云门之拳石冠冕饰于轩初玉帛朝于虞始夏商革命损益可知文武重光典章斯备  

史一  

原案叙世本注曰黄帝之世始立史官苍颉沮诵居其职矣至于夏商乃分置左右言则左史书之动则右史书之故曰左史记言右史记动言经尙书事经春秋者也【`汉书曰古之王者世有史官君举必书所以慎言行昭法戒也`】　周官有太史小史内史外史御史凡五官太史掌建邦之六典八法八则以逆国之治小史掌国之志奠系世辨昭穆若有事则诏王之忌讳内史掌王八柄之法书王命而贰之外史掌书外令掌四方之志掌三皇五帝之书掌达书名于四方御史掌国都鄙万民之治令以賛冢宰掌賛书　曲礼曰史载笔士载言夏有太史终殷有太史挚周有太史佚太史儋太史叔服史籀史苏史赵【`六韬禹有史畴　大戴礼虞史伯夷`】　増子曰吾犹及史之阙文也　子夏诗序曰国史明乎是非之迹　呉志右国史华覈上疏曰五帝三王皆立史官叙录功美垂之无穷　隋书李徳林传曰史者编也故鲁号纪年　宋三朝艺文志曰古者左史记言右史记动厥后有起居注葢记动也时政纪葢记言也又有日厯兼言动而成之　管子曰春秋之记注周公凡例诸侯国史也　孔丛子答问篇曰古者人君外朝则有国史内朝则有女史举则左史书之言则右史书之以无讳示后世　中说天地篇曰史之失自迁固始也记繁而志寡　又曰陈夀有志于史依大义而削异端　中说谓薛収曰圣人述史三焉书也诗也春秋也三者同出于史而不可杂也故圣人分焉袁山松曰史之为难有五烦而不整一也俗而不典  

二也书不实录三也赏罚不中四也文不胜质五也江淹曰修史之难无过于志　文心雕龙史传篇曰史之为言使也执笔左右使之记也　又曰歳逺则同异难宻事积则起讫易踈斯固总防之为难也　又曰或有同归一事数人分功两记则失于复重偏举则病于不周此又铨配之未易也　贞观二十年闰三月诏曰十有八家虽存记注才非良史书实录荣绪烦而寡要行思劳而少功叔宁味同画饼子云学湮涸流处叔不预于中兴法盛莫通于创业洎乎干陆曹邓畧记帝王鸾盛广松才编载祀其文既野其事罕有　来鹄圣政纪颂序曰史臣者当国之鉴千亿代之睂目也　皮日休请孟子为学科书曰经之降者莫过乎史　皇甫湜曰合圣人之经以心不以迹得良史之体在适不在同　唐书礼部尚书萧至忠尝问刘知几曰自古以来文士多而史才少何也对曰史才须有三长才也学也识也夫有学而无才犹良田百顷黄金满籝而使愚者营生终不能致于货殖者矣有才而无学亦犹思兼匠石巧若公输而家无楩柟斧斤终不果成其宫室者矣尤须好是正直善恶必书此则为虎傅翼所向无敌者矣　欧阳修论日厯疏曰史者国之典法也　曽巩南齐书目录曰古之所谓良史者其明必足以周事物之情其道必足以通天下之用其智必足以通难知之意其文必足以发难显之情　玉海昔四史昉于黄帝五史建于苍籀右言左动官宿其业言为尚书纪谟训而举其纲事为春秋系日月而详其目纪传犹未分也邦国之志掌于小史百十二国宝书藏于周室私史犹未作也自郑书晋乘鲁史秦记而国各有史如南董左氏之流史犹出于一家也　又晁氏曰论一时之事纪传不如编年论一人之事编年不如纪传　又真氏曰善学者本之以经参之以史所以明理而达诸用也　又方孝孺绛侯论曰天子之赏罚信于当世史氏之赏罚信于万世天子之赏罚可以贵贱一世之人而史氏之赏罚可以惩劝于无穷荣辱于既死  

史二  

原孔子曰周任古之良史也老子为周守藏室史又为柱下史则其职也　春秋传曰晋赵穿弑灵公太史董狐书曰赵盾弑其君孔子闻之曰董狐古之良史　齐崔杼弑庄公太史书曰崔杼弑其君崔子杀之南史闻太史尽死执简以往【`俱详太史令`】　楚王与右尹子革语左史倚相趋而过王曰良史也能读三坟五典八索九丘史记曰秦渑池之防其君相为鼔瑟扣缶皆命御史  

书之是则周之列国亦各有史官书事记言以裁讨典不虚美不隠恶善以劝世恶以示后所以暴露成败昭彰是非者也遭秦灭学官失其守至汉武帝始置太史令天下计书先上太史副上丞相故司马谈父子世居此职得撰史记自序传云述陶唐以来至于麟止自黄帝始原始察终考之行事着十二本纪三十世家十表八书七十列传成一家言是也　汉书司马迁传賛曰书契之作而有史官后汉书云班彪续司马迁后传数十篇未成而卒明帝命其子固续之固以史迁所记乃以汉氏继百王之末非其义也大汉当可独立一史故上自髙祖下终王莽为纪表传九十九篇逮上之十志未毕扶风马续乃其妺曹大家所成今汉书是也其后又有东观汉记　后汉书云诏刘珍陶伏无忌等述于东观谓之东观汉记列传载记凡百二十篇是也世以史记班固汉书及东观汉记为三史矣后三国分方魏呉各有史蜀无其职晋初陈夀采集其事谓之三国志凡六十五篇自兹厥后世有史书虽不及迁固所修亦其次也【`以上俱初学记`】　増晋书习凿齿传曰桓温觊觎非望凿齿着汉晋春秋以裁正之始以蜀为正其识过陈夀逺矣防要曰贞观二十年闰三月诏修晋书房龄褚遂良等主其事以臧荣绪晋书为本宣武二帝及陆机王羲之四论则太宗所着故名为御撰南北朝诸史半出唐臣【`南宋书沈约齐书萧子显梁陈则唐姚思亷所修也北魏书魏收北齐书则唐李百药周书则唐令狐徳棻也`】而魏徴隋书总梁陈齐周之事故俗号五代志李延夀则又合南北之成焉唐书传曰延夀父大师多识前世旧事常以宋齐梁陈魏周隋天下参隔其史详本国畧他国訾美失传思拟春秋编年刋究南北事未成而没延夀乃追修先志本魏登国元年尽隋义宁二年谓之北史本宋永初元年尽陈祯明三年谓之南史其书颇有条理删落酿辞过本书逺甚旧唐书刘昫所撰也宋欧阳修之为新书晁氏曰嘉祐中曽公亮等被诏删定欧阳修撰纪志宋祁撰列传旧书约一百九十卷新书约一百七十四卷表所谓事増于前文省于旧是也梁唐晋汉周五代史则欧所自着国史谓其可继班固刘向焉其时司马光又着资治纲鉴宋史传曰光思厯代史繁人主不能徧览为通志八卷以献英宗览之命置局秘阁续其书神宗时上之赐今名其进表曰上起战国下终五代凡一千二百三十五年臣之精力尽于此书后此朱熹又因之为纲目序例曰表歳以首年因年以着统大书以提要分注以备言歳周于上而天道明统正于下而人道定诚史外之要典而六经之羽翼也宋辽金三史成于元托克托欧阳元史成于明之宋学士濓前以史记前后汉三国志晋书宋齐梁陈魏北齐周隋延夀南史北史新唐书五代史称十七史益以宋辽金元称二十一史为正史云性理大全司马光曰李延夀之书亦近世之佳史也虽于禨祥诙嘲小事无所不载然叙事简径比于南北正史无繁冗芜秽之辞窃谓陈夀之后惟延夀可以亚之但恨不作志使数代制度沿革皆没不见耳又苏辙古史曰司马迁浅陋而不学疎畧而轻信又朱熹曰太史公疎爽班固书宻塞又曰新唐书叙事务简畧故多郁而不明又吕祖谦曰史臣者万世是非之权衡也禹不能崇鲧管蔡不能贬周赵盾不能改董狐之笔崔杼不能夺南史之简公是公非举天下莫之能移焉  

史三  

原方志　直文【`上详叙事　汉书司马迁赞曰刘向扬雄博极羣书皆称迁有良史之才辨而不华质而不俚其文直其事核`】　司籍　掌书【`左传曰荀跞如周籍谈为介王谓籍谈曰昔而髙祖孙伯黡司晋之典籍以为大政故曰籍氏　下详叙事`】　记善　书过【`礼记曰凡养老五帝宪三王有乞言五帝宪养气体而不乞言有善则记之为惇史三王亦宪既养老而后乞言亦微其礼皆有惇史　韩诗外传曰周舍对赵简子曰操牍秉笔从君之后伺君过而书之`】　帝书　王籍【`上详叙事　陆士衡晋书限防议曰三祖实终为臣故书为臣之事不可如传此实录之谓也而名同帝王故自帝王之籍不可以不称纪则追王之义`】　新载　旧章【`张衡表求合正三史曰臣伏见陛下思光先绪以典籍为本而史书枝别条异不同一贯建武以来新载未就　杜预春秋序曰其发凡以言例皆史书之旧章`】　嗣书　续纪【`见上史二齐崔杼事　东观汉记曰班固徴诣校书除兰台令史迁为郎典校秘书令史卒前所续史记也`】　微文　隠切【`班固典引曰永平十七年诏曰司马迁著书成一家言扬名后世至以身陷刑之故反微文讽刺贬损当代非谊士也　魏志曰明帝问王肃司马迁以受刑之故内怀隠语着史记非贬孝武则令人切齿`】　述汉　遵周【`东观汉记曰时人有上言班固私改旧史诏下京兆系固弟超诣阙上书具陈固不敢妄作但续父所纪述汉事　杜预春秋序仲尼因鲁史防书成文考其真伪而志其典礼上以遵周公之遗制下以明将来之礼法`】　书名循礼【`左传曰郑为防楚故罕虎公孙侨公孙段印段防吉驷带私盟于闺门之外公孙黑强与于盟使太史书其名且曰七子　何法盛晋中兴书曰仲尼遂因鲁史而书阳秋皆循理而动着为实录`】　方册直书【`家语曰哀公问政于孔子孔子曰文武之政布在方册　杜预春秋序曰四曰尽而不污直书其事具文见意丹楹刻桷天王求车齐侯献捷之是也`】　八书　十志【`上详叙事东观汉记曰蔡邕徙朔方上书求还续成十志`】　书言　掌命【`上见史一下详叙事`】　増谤书秽史【`容斋随笔司马迁作封禅书中述武帝神仙灶之事甚备故王允谓之谤书　北史传曰魏`】  

【`收修魏书夙有怨者多没其善每言何物小子敢共魏收作色举之则使上天按之当使入地于是众口諠然号为秽史`】　三途　五体【`史通曰史之为途有三彰善贬恶不避强御若晋之董狐齐之南史上也编次勒成蔚为不朽若鲁之丘明汉之子长次也髙材博学名重一时若周之戎夫楚之倚相下也　夹漈郑氏曰司马氏父子世司典籍工于制作勒成一书为五体本纪记事世家传代表以正厯书以事传以着人使百代而下史官不能易其法`】　身鉴　国章【`唐书曰房龄魏征姚思亷等修五代史成太宗劳之曰览前王之得失为在身之鉴卿等副朕深懐极可嘉尚　来鹄圣政记曰表里可见者莫过乎史国之大章如何可畧`】　冠冕　睂目【`玉海缅稽唐朝简册尤备惟纪传表志为一代钜典冠冕史录其以是欤　下见上`】　体三　因四【`晁氏曰后世述史者其体有三编年纪传实录又王氏挥麈录曰凡史官记事所因者有四一曰时政记二曰日厯三曰起居注四曰臣僚墓碑行状`】  

原掌国　建侯王【`杜预春秋序曰周礼有史官掌国四方之事　汉书曰汉书叙帝皇列官司建侯王张晏注曰十二纪百官表及诸侯王表也`】　别异同　明得失【`见上春秋系日注　子夏诗序曰国史明乎得失之迹伤人伦之废　以上俱初学记`】　増亚六经冠诸史【`苑唐书曰史之为书褒善惩恶亚于六经宋史传曰张衡患学者不知古今纂厯代`】  

【`帝纪名曰编年通载神宗览而善之谓可冠冕诸史`】　发潜徳　扬盛心【`韩愈荅崔立之书曰求国家之遗事考贤人哲士之终始作唐之一经垂之于无穷诛奸谀于既死发潜徳之幽光　元史郝经续后汉书序曰中统元年诏经持节使宋馆留仪真乃破藁发凡起汉终晋以更夀书以昭烈为正统以魏呉为僭伪奋昭烈之幽光扬孔明之盛心袪操丕之蜮破懿昭之城府千载之弊一旦豁然`】　亚陈夀　似马迁【`上见上　苏轼曰欧公论事似陆贽记事似司马迁`】　严义例订愚贤【`宋濓送纂修元史梁琬诗曰衮钺严义例　祝允明诗曰防将靑史订愚贤`】　吹霜喷露　入地上天【`文心雕龙史传篇曰至于编纪同时时同多诡虽定哀辞微而世情利害勲业之家虽庸夫而尽饰迍败之士虽令徳而常嗤理欲吹霜喷露寒暑笔端此又同时之枉可为叹息者也下见上秽史注`】　权重宰相　任轧台贠【`唐书传曰裴敬则兼修国史乃请髙`】  

【`选史官韦安石常阅其史藁叹曰董狐何以加世人不知史官权重宰相宰相但能制生人史官兼能制生死元史曰仁宗尝谕省臣曰人言御史台任重朕谓国史院尤重御史台是一时公论国史院是万世公议`】不欺地下　宁乡人【`唐书传曰呉兢初与刘知几撰定武后实录叙张昌宗诱`】  

【`张说诬魏元忠一事言说已然可頼宋璟激励苦切故转祸为福说知兢所为从容谬谓曰刘生书魏公事不少假借奈何兢曰知几已亡不可受诬地下兢实为之其革故在说屡以情靳改辞曰狥公之情何名实录卒不改世谓今之董狐　宋史传曰袁枢字机仲分修国史传章惇家以其同里转请文饰其传枢曰子厚为相负国欺君吾为史官书法不隠宁乡人不可负天下后世公议`】　头白可期　丹靑难画【`上见下　王安石读史诗曰糟粕所传非粹美丹靑难画是精神`】　秘宝藏山丰编照物【`刘昭曰司马迁作史记爰建八书班固因曰十志天人经纬帝政纲维创蔵山之秘宝肇刋石之遐贯　来鹄圣政颂曰丰编照物借籍于尧典史臣者国之鉴云云`】　英茎咸韶桑麻谷粟【`容斋随笔曰班固着汉书制作之工如英茎咸韶　朱子论史曰温公之文如桑麻谷粟如稽古录极可观`】　法严记约　文直事详【`取春秋注　宋史传曰李淸臣召为两朝国史编修官撰河渠律厯选举志文直事详人以为不减史汉`】　缺陈桥事　补建文编【`玉海淳化五年四月命张洎李至等同修国史上因言太祖受命之际非谋虑所及史册所缺宜令至等重加缀辑　吾学编传曰杨守陈字维新鄞人尝言国可灭史不可灭靖难后不记建文君事遂使当时朝政及方黄死事诸臣皆阙落无传及今搜采犹可补辑景帝已正位号英宗实录标目犹书郕戾王附宜改正`】　词宗丘明　直归南董　综覈班范　　发挥苍籀【`玉海云云`】  

史四  

原不虚美谓实录【`魏志曰王肃对明帝曰司马迁事不虚美不隠恶刘向扬雄服其善叙事有良史之才谓之实录`】　増信史【`公羊传曰春秋之信史也`】　良史【`见上`】　靑史【`玉海风俗通义引靑史子书`】　彤史【`又宫中彤管`】　三不如【`晋书传曰张辅尝著论班固司马迁之著述词约而事举叙三千年惟五十万言班叙二百年事乃八十万言不如迁一也良史述事善足以劝恶足以戒中流小事亦无取焉而班皆书之不如二也毁贬晁错伤忠厚之道不如三也`】　五不可【`见下`】　取春秋【`宋史传曰欧阳修奉诏修唐书又自撰五代史法严词约多取春秋遗旨`】仿左氏【`玉海朱子撰纲目纲仿春秋而参取羣史之长目仿左氏而稽合诸儒之粹`】　经  

纬治乱【`宋史传曰张昭未冠读九经尽通其义后至賛皇遇程生者专史学以为专究经旨不通古今率多拘滞若极谈王霸经纬治乱非史不可`】　权衡是非【`东莱吕氏曰史官者万世是非之权衡也`】　各用所长【`晁氏曰编年纪传虽未易以优劣论然编年所载于一国治乱之事为详纪传所载于一人善恶之迹为详由此言之编年似优其来最古`】　各因所长【`元文胡三省新注资治通鉴序曰温公修书分属汉则刘攽三国讫于南北朝则刘恕唐则范祖禹各因所长属之皆天下选也`】域中大权【`苏辙史官助赏罚论曰域中有三权曰天曰君曰史圣人以此三权者制天下之是`】  

【`非而使之相助`】　天下大信【`辽史传曰耶律孟简太康中诣阙上书曰本朝之兴几二百年宜有国史以垂后世上命置局纂修孟简谓余官曰史笔天下之大信一言当否百世从之`】　心术为正【`元史传曰揭徯斯字曼硕诏修辽金宋三史留为总裁官丞相问修史以何为本曰用人为本有学问文章而不知史事不可与有学问文章知史事而心术不正者不可与用人之道又当以心术为正且欲求作史之法须求作史之意古人作史虽小善必录小恶必记不然何以示惩劝`】　口舌非争【`又曰欧阳元字原功为三史总裁发凡举例俾论撰有据史官中有悻悻露才论议不公者不以口舌争藁上援笔窜定之统系白正`】　两晋不可行【`宋史传曰吕端字易直为翰林学士诏选校勘三国志晋唐书或有言两晋事多鄙恶不可流行者真宗以访宰相士安曰恶以戒世善以劝后善恶之事春秋备载真宗然之遂命刋刻`】　五代不足法【`玉海陈瓘上重修五代史上谓辅臣曰五代史不足法王曽曰安危之迹亦可鉴也`】　颖士尤罪子长【`李华三贤论曰萧颖士以史书为烦尤罪子长不编年而为纪传`】　东莱不取班固【`朱子曰吕东莱甚不取班固`】　家家自以为迁固【`刘轲与马植书曰执史笔者家家自称为迁固`】　人人自以为荀袁【`见下`】明镜一时覆车千祀【`王绩与陈叔达重修隋纪书曰裁成国典褒贬人伦欲使明镜`】  

【`一时覆车千祀`】  

史五  

原诗魏阮瑀诗曰误哉秦穆公身没从三良忠臣不达命随躯就死亡低头闚圹户仰视日月光谓谁此可处恩义不可忘路人为流涕黄鸟啄髙桑　晋左思咏史诗曰被褐出阊阖髙歩追许由振衣千仞冈濯足万里流吾希段干木偃息藩魏君吾慕鲁仲连谈笑却秦军当世贵不覊遭难能解纷功成耻受赏髙节卓不羣又袁宏诗曰周昌梗槩臣辞达不为讷汲黯社稷器栋梁天表骨陆贾厌解纷时与酒梼杌婉转将相门一言和平勃趋舍各有之俱令道不没　又诗曰无名困蝼蚁有名世所疑中庸难为体狂狷不及时杨恽非忌贵知及有余辞躬畊南山下芜秽不遑治赵瑟奏哀音秦声歌新诗吐音非凡唱此欲何之　又左思咏史诗曰郁郁涧底松离离山上苖以彼径寸茎荫此百尺条世胄蹑髙位英俊沉下僚地势使之然由来非一朝金张借旧业七叶珥汉貂冯公岂不伟白首不见招　又咏史诗曰主父宦不达骨肉还相薄买臣困樵采伉俪不安宅陈平无产业归来翳负郭长卿还成都壁立何寥廓四贤岂不伟遗烈光篇籍当其未遇时忧在塡沟壑英雄有屯邅由来自古昔何世无竒才遗之在草泽又张协咏史诗曰昔在西京时朝野多欢娯蔼蔼东  

都门羣公祖二疏朱轩曜金城供帐临长衢达人知止足遗荣忽如无抽簪解朝衣散发归海隅　又潘岳于贾谧坐读汉书诗曰理道在儒儒由人光矣鲁侯文质彬彬笔下摛藻席上敷珍前疑既辨旧史惟新将分尔史既辨尔疑延我良友讲此微辞　宋鲍昭咏史诗曰五都矜才雄三川养声利百金不市死明经有髙位京城十二衢飞甍各鳞次仕子彯华缨游客竦轻辔明星晨未晞轩盖已云至賔御纷飒沓鞍马光照地寒暑在一时繁华及春媚君平独寂寞身世两相弃　陈阮卓赋咏得鲁仲连诗曰鲁连有髙趣意气本相求笑罢春军却书成燕将愁聊弃南金赏方从沧海游寄言人世客非君能见留　又张正见赋得韩信诗曰淮阴总汉兵燕齐擅逺声沈沙拥急水拔帜上危城野有千金报朝称三杰名所悲云梦泽空伤狡情　又祖孙登赋得司马相如诗曰雍容文雅深王吉共追寻当垆应沽酒托意且弹琴上林能作赋长杨得赐金惟当有汉主知懐封禅心　隋王由礼赋得马援诗曰二帝已驰声五谿还总兵受诏金鞍动论功铜马成惟称聚米势无惭薏苡情虽谢云台影犹传千载名　唐太宗司马彪续汉志诗曰二仪初搆象三才乃分位非惟树司牧固亦垂文字绵代更膺期芳圗无辍记炎汉承君道英谟纂神器潜龙既可跃术奚难致前史殚妙词后昆沈雅思书言扬盛迹补阙兴鸿志川谷犹旧途郡国开新意梅山未觉朽谷水谁云异车服随名表文物因时置鳯防翼康衢鸾衡总柔辔清浊必能澄洪纎幸无弃观仪不失序遵礼方由事政宣竹律知时平玉条备文囿雕竒彩艺门蕴深致云飞星共流风扬月兼至禋遵令典坛壝资良地五胜竟无违百司诚有庇我皇承暇景谈丛引众秘讨论穷义府看覈披经笥大辨良难仰小学终先匮闻道谅知荣含毫孰愧　増唐李华咏史诗曰巢许在箕颍陶唐不得臣九州尚洗耳一命安能亲绵邈数千祀丘中谁隠沦朝游公卿府夕是山林人蒲帛扬侧陋薜萝为缙绅九重念入梦三事思降神且设庭中燎宁窥泉下鳞　又卢照邻咏史诗曰季生昔未达身辱功不成髠钳为台隷灌园变姓名幸逢滕将军兼遇曹丘生汉祖广招纳一朝拜公卿百金孰云重一诺良匪轻廷议斩樊哙羣公寂无声处身孤且直遭时坦而平丈夫当如此唯唯何足荣　又张谓读后汉逸民传诗曰子陵没已久读史思其贤谁谓颍阳人千秋如比肩尝闻汉光武曽是旷周旋名位茍无心对君犹可眠东过富春渚乐此佳山川夜卧松下月朝看江上烟钓时应有待钓罢已筌生事在林壑悠悠经暮年于今七里滩遗迹尚依然髙台竟寂寞流水空潺湲　又李白读诸葛武侯传书懐赠崔少府叔封昆季诗曰汉道昔云季羣雄方战争霸图各未立割据资豪英赤伏起頽运卧龙得孔明当其南阳时陇亩躬自畊鱼水三顾合风云四海生武侯立岷蜀壮志吞咸京何人先见许但有崔州平余亦草间人颇懐拯物情晚途值子玉华髪同衰荣托意在经济结交为弟兄无令管与鲍千载独知名　白居易读史诗曰汉日大将军少为乞食子秦时故列侯老作锄士春华何暐暐园中发桃李秋风忽萧条堂上生荆杞深谷变为岸桑田成海水势去未须悲时来何足喜寄言荣枯者反复殊未已　宋王安石咏史诗曰孔孟如日月委蛇在苍旻光明所照耀万古成冬春扬子出其后仰攀贱贫衣冠尘土文字烂星辰歳晩天禄阁强顔为剧秦趋舍迹少忤行藏意终邻攘攘外逐物纷纷轻用身往者或可返吾将遇斯人　明刘基咏史诗曰凯风扇朱夏草木生清凉卧疾澹幽旷白日悠且长散帙观古人喟然想虞唐阳春能几何隂气多繁霜天道谅悠悠人理亦茫茫咏歌寄深情歌罢増慨慷  

原志后汉班固述五行志曰河图命宓洛书锡禹八卦成列九畴逌叙三代寔宝光演文武春秋之占各徴是举　又艺文志述曰伏羲画卦书契后作虞夏商周孔篹其业篹书删诗缀礼正乐彖系大易因史立法六学既登遭时防羣言纷乱诸子相腾秦人是灭汉修其缺刘向司籍九流区别  

原铭宋顔延之家传铭曰旷彼琅邪实维海宇谁其来迁特闻逺祖靑州挺秀爰始奠居内辞府外秉邦闾建节中平分竹黄初刑淸齐右政简营区葛峄明懿平阳总理咸荐公庭或登宰士列美霸朝变风千里华萼之茂于昭不已  

增賛梁刘勰史传篇賛曰史肇轩黄体备周孔世厯斯编善恶偕总腾褒裁贬万古魂动辞宗丘明直归南董増书唐刘知几论史上萧至忠书曰古之国史皆出一家未尝借于众功方云絶笔惟后汉东观大集羣儒而著述无主条章靡立由是伯度讶其不实公理以为可焚今史司取士有倍东京人自以为荀袁家自称为政骏每欲记一事载一言皆阁笔相视含毫不断故头白可期而汗靑无日其不可一也前汉郡国计书先上太史副上丞相后汉公卿所撰始集公府乃上兰台由是史官所修载笔为传爰自近古此道不存史官编录惟自询采而左右二史阙注起居衣冠百家罕通行状求风俗于州郡视听匪详讨沿革于台阁簿籍难见虽使尼父复出犹且成于管窥况仆限于中才安能遂其博物其不可二也昔董狐之书法也以示于朝南史之书弑也执简以往而近代史局皆通籍禁门盖由杜彼顔面防诸请谒故也今馆中作者多士如林皆愿长喙无闻防舌傥有五始初成一言加贬言未絶口而朝野且知笔未濡毫而缙绅咸见夫孙盛实录取嫉权门王韶直书见讐贵族人之情也能无畏乎其不可三也古者刋定一史纂成一家体统各殊指归咸别顷史官注记多取禀监修杨令公法春秋则云必须直辞宗尚书则曰宜多隠恶十羊九牧其意难行一国三公适从焉在其不可四也窃以史置监修虽为古式寻其名号可得而言夫言监者盖总统之义耳如创纪编年则年有限断革传叙事则事有丰约斯宜明立科条审定区域傥人思自勉则书可立成今监之者既不指授修之者又无遵奉坐变炎凉徒延歳月其不可五也  

増序隋许善心续修梁史序曰革命创制竹素之道稍彰纪事记言笔墨之官渐着炎农以往存其名而漏其迹轩黄以来晦其文而显其用登丘纳麓具训诰及典谟贯昴入房传夏正与殷祀辨方正位论时训功南北左右兼四名之别梼杌乘车擅一家之称先君昔在前代早懐述作凡撰齐书为五十卷梁书纪传随事勒成及阙而未就者目录注为一百八卷梁室交防坟籍销尽冢壁皆残不韦无所盗帷囊同毁陈农何以求所撰之书一时亡散有陈初建诏为史官补阙拾遗心识口诵依旧目录更加修撰上秘阁讫善心早婴荼蓼弗荷薪构太建之末频抗表闻至徳之初蒙授史任方愿油素采访门庭记录俯励弱才仰承先志假班嗣之书徒闻其语给王隠之笔未见其人加以庸琐凉能孤陋末学忝职郎署兼撰陈史致此书延时未即成续祯明二年以台郎入聘属本邑沦覆他乡播迁行人失时将命不复望都亭而长恸迁别舘而悬壶家史旧书在后荡尽自入京邑以来随见补葺畧成七十卷  

原表梁简文帝上昭明太子集别传等表曰臣闻无懐有巢之前书契未作尊卢赫胥之代坟典不闻昭明太子禀仁圣之姿纵生知之量孝敬兼极温恭在躬明月西流幼有文章之敏羽籥东序长备元良之徳蕴兹三善此四聪地尊虢嗣外阳之术无徴位比周储缑山之驾不返无以揄扬盛轨宣记徳音请备之延阁藏之广内永彰茂实式表洪徽　又沈约上宋书表曰若不观风唐世无以见帝妫之美自非睹乱秦余何由知汉祖之业是以掌言未记爰动天情曲诏史官追述大典若夫英主啓基名臣建绩拯世夷难之功配天光宅之运亦足以勒铭钟鼎昭被方册臣逺愧南董近慙迁固以闾阎小才成一代盛典　増宋曽肇谢史成授朝奉郎表曰裁成二帝之书仰资圣训褒录诸儒之效俯逮孤生简策之传固多帝王之书为重文章之用非一述作之事为难在昔有邦若时稽古自周而上具载百篇之书由汉以还各成一代之史典谟之辞畧而雅春秋之法谨而严子长虽谬于是非见称事核孟坚颇推于详赡或患文繁降及后人益艰是任或纪事支离而失实或设辞骫骳而不工或疎畧抵牾之相形或取舍抑扬之未当厯观前载兹谓才难矧两朝功徳之崇髙而五世声名之富有以至俊杰瑰竒之士梼杌嵬琐之奸载在信书传之后裔宜得贯穿驰骋之学温纯深润之辞追二帝之光华垂百王之轨范如臣之鄙揣分无堪原论宋范蔚宗宦者论曰宦人之在王朝者其来旧矣将以其体非全气意志专良通闗中人易以役养乎汉仍袭秦制置中常侍官然引用士人以参其选皆银珰左貂给事殿省中兴之初宦者悉用阉人不复杂调他士和帝即阼幼弱而窦宪兄弟专总威权内外臣僚莫由亲接所与居者惟阉宦而已故郑众得专谋禁中终除大憝遂享分土之封超登公侯之位于是中官始盛焉改以金珰右貂兼领卿署之职邓后以女主临政而万机殷逺帷幄制令不出房闱之间不得不委用刑人寄之国命其后孙程定立顺之功曹腾参建桓之策迹因公正恩固主心故中外服从上下屏气虽时有公忠而竞见排斥举动廻山海呼吸变霜露阿旨曲求则光宠三族直情忤意则参夷五宗汉之纪纲大乱矣　増唐太宗陆机传论曰古人云惟楚有才晋实用之观夫陆机陆云实荆衡之杞梓挺珪璋于秀实驰英华于蚤年髙辞迥映如朗月之悬光疉意廻舒若重岩之积秀千条析理则电拆霜开一绪连文则珠流璧合其辞深而雅其义博而显故足逺超枚马髙蹑王刘百代文宗一人而已然其祖考重光羽楫吴运文武奕叶将相连华而机以廊庙蕴才瑚琏标器宜其承俊乂之庆奉佐时之业申能展用保誉流功属呉祚倾基金陵毕气矫翮南辞翻栖火树飞鳞北逝卒委汤池遂使穴碎双龙巢倾两鳯激浪之心未骋遽骨修鳞凌云之翼未腾先灰劲翮望其翔跃焉可得哉　原梁沈约王僧达顔峻传论曰世祖弱歳临蕃游道未广披襟解带义止賔僚及运终頽波身危虑切摧胆抽肝犹患言未尽已也至于凭玉扆威行万物有欲必从事无暂反既而忧欢异日甘苦变心主挟今情臣追昔款宋昌之报上赏已行同舟之虑下望愈结嫌怨既明诛责自起峻之取衅于世祖由此乎为人臣者若能事主而损其私立功而忘其报虽求顚陷不可得也  

## 御定渊鉴类函卷一百九十四

文学部三【`书籍　袠　　诵读　写书　藏书校书　求书　载书负书　　赐书借书`】  

书籍一  

増白虎通曰三王百世计神元书五帝之受录圗世史记从政录帝魁已来除礼乐之书三千二百四十篇也隋经籍志曰大道方行俯文而设卦后圣有作仰  

鸟迹以成文书契已传绳木弃而不用史官旣立经籍于是兴焉　宋史田锡太平御览序曰圣人之道布在方册六经则言髙旨逺非讲求讨论不可测其渊源诸史则迹异事殊非参防异同岂能记其繁杂子书则异端之说胜文集则宗经之辞寡　墨子曰吾尝见百国春秋　文心雕龙史传篇曰开辟草昧嵗纪緜邈居今识古其载籍乎　又诸子篇曰逮及七国力政俊乂蠭起孟轲膺儒以罄折庄周述道以翺翔墨翟执俭确之  

教尹文课名实之符野老治国于地利驺子飬政于天人申商刀锯以制理鬼谷鼓唇以策勲尸佼兼总于杂术青史曲缀以街谈　书史百家问曰卦分河洛圗演天文文籍于是滥觞书契以之抽绪皇坟帝典述纪言以聮镳五传六经贮礼乐而齐骛斯并悬诸日月焕乎文章至如诸子相腾小说奔竞有慙屑玊之化无异杂鉊之宝  

书籍二  

増拾遗记曰帝尧在位至徳光洽河洛之滨得玉版方尺圗天地之形又获合璧之瑞文字炳列记天地造化之始　呉越春秋曰禹伤父功不成愁然沈思乃案黄帝中经厯盖圣人所记曰在于九山东南天柱号曰宛委其书金简青玉为字编以白银皆瑑其文禹乃东巡登衡岳血白马以祭不获所求乃登山仰天而啸因梦见赤绣衣男子自称元夷苍水使者东顾谓禹曰欲得我山神书斋于黄帝岩岳之下三月庚子登山发石金简之书存矣禹退文斋三月庚子登宛委山发金简之书案金简玊字得通水之理　大戴礼曰武王践阼三日召诸大夫而问焉曰乌有藏之约行之博万世可以为子孙常者乎师尚曰在丹书书之言曰敬胜怠者吉怠胜敬者灭义胜欲者从欲胜义者凶云云　穆天子传曰仲秋甲戌天子东游次于雀梁□蠹书于羽林抱朴子曰呉王伐石以治宫室于合石之中得紫文金简之书不能读使使者持以问仲尼而欺仲尼曰呉王闲居有赤雀衔书以置殿上不知其义故逺谘呈仲尼视之曰此乃灵宝之方长生之法禹之所服藏在水邦年齐天地朝于紫庭者也禹将仙化封之名山石函之中乃今赤雀衔之殆天授也　荆州记曰小酉山石室中有书千卷相传秦人于此而学因留故梁湘东云访酉阳之秘典是也　拾遗记曰晋泰始元年有频斯国人来朝言其国有大枫木成林髙六七十里东有大石室缉石为牀牀上有竹简长尺二寸书大篆之文皆言开辟以来事人莫能识或言是伏羲画卦之时有此书或言苍颉造书之处　神仙传曰王烈字长休入河东抱犊山中见一石室中有石梁梁上有素书两卷烈取读莫识其文不敢取暗书数十字以示嵇康康尽识之烈喜乃与康共往读之至其道径了了分明比及又失其石室所在　晋书荀勗传曰得汲郡冢中古文竹书诏勗撰次之以为中经列在袐书　南史传曰江淹字文通襄阳人开古冢得玉镜及竹简古书字不可识淹以科斗字推之则周宣王之简也简殆如新　玉海元祐七年五月十九日秘书言髙丽献书多奇本馆阁所无诏校正二本别写藏太清楼天章阁  

书籍三  

増充箱　连屋【`文心雕龙诸子篇曰逮至魏晋作者间出谰言兼行璅语必录聚而求亦充箱照轸矣　杜甫何将军山林诗曰牀上书连屋`】　鳯衔　麟吐【`竹书纪年曰孟春六旬五纬聚房后有鳯皇衔书游文王之都　捜神记曰孔子夜梦丰沛邦有赤烟气起顔回子贡往观之到楚西北范氏之庙见刍儿捶麟伤其前左足束薪而覆之孔子曰儿来汝姓为谁儿曰吾姓赤松字时侨名受纪孔子发薪下视麟蒙其耳吐书三卷孔子受而读之`】　观太史　授老人【`上详春秋二　史记传曰张良游下邳桥上有一老人堕履圯下顾谓良曰孺子下取履良下取履因跪进父以足纳履曰孺子可教矣后五日平明与我期此后五日夜半往有顷父方来喜曰当如是出一编书曰读是则为帝王师`】积丘山　汗牛马【`风俗通曰武帝开献书之路讫于元始百有余年书积如丘山　柳宗元陆文通先生墓表曰其为书处则充栋宇出则汗牛马`】　充币帛　暎簪笏【`崔羣送符载归蜀省觐序曰将圣贤典籍充人子币帛　明石瑶送武朝信守宁波诗曰牀头书卷暎簪笏`】　啓龙图　披凤篆【`唐太宗帝京篇曰玉匣啓龙图金绳披凤篆韦编断方续缥帙舒还卷`】青汗简　白云篇【`韵府羣玉云以火炙简令汗取汗为书　杜甫赠田舍人澄诗曰晴窓检防白云篇`】　乐于千石　何假百城【`文心雕龙王充翫扬子云之篇乐于居千石之官挟桓君山之书富于积猗顿之财　魏书传曰李谧字永和屡辞征辟结宇依岩凿室耽学每曰丈夫拥书万卷何假南面百城`】　九流异轸　百氏齐镳【`许南容书史百家对云云`】　组织仁义　琢磨道徳【`李令琛书史百家对云云`】　纯粹入矩　踳駮出规【`文心雕龙诸子篇曰其纯粹者入矩踳駮者出规`】　觚裂大道　疣赘圣谟【`隋书经籍志曰虽其间觚裂大道疣赘圣谟幽怪恍惚碎支离有所未免然而瑕瑜相形雅郑相间譬之万派归海四渎可分繁星丽天五纬可识求约于博则有要存焉`】　西山典籍　东壁图书【`李峤神龙厯序曰临西山典籍之府总东壁图书之事九流百家之说尽入中六家三统之书咸归掌握`】　墨润冰文　香消蠹字【`常衮集贤即事寄徐薛二侍郎诗曰缥囊披锦绣翠轴卷琼琚墨润冰文茧香消蠹字鱼`】　原五经为府藏　杂艺为庖厨【`髙彪集`】　増汉裒七略之名　唐分四部之目【`俱玉海云云`】京房惟善于七分　张霸心明于百两【`许南容书史百家对云云`】  

书籍四  

原古人糟粕【`庄子外篇云齐桓公读书堂上轮扁斲轮堂下释椎凿而问曰何书公曰圣人之言曰君之所读圣人之糟粕耳以臣之事观之徐则甘而不固疾则苦而不入不徐不疾得之于手而应之于心臣不能喻臣之子臣之子亦不能受之于臣然则君之所读古人之糟粕已矣`】　圣人糟粕【`何劭荀粲传云粲尝以六籍虽存乃圣人之糟粕`】　老庄道徳之渊薮【`拾遗记云夫老庄者道徳之渊薮仁义之坛场`】　古书学者之山渊【`枹朴子云古书虽多未必尽美要当以为学者之山渊使属笔者得采伐渔猎其中`】　韩任术以作柄墨率俭以笃俗【`杜预七规云云`】　桓谭烦而无要【`傅子云桓谭书烦而无要辞杂而无指归吾不知其博也`】贾逵精而不博【`范蔚宗后汉书云马融常欲训左氏春秋及见贾逵郑众注乃曰贾君精`】  

【`而不博郑君博而不精旣精旣博吾何加焉以上北堂书钞`】　阅洛阳市【`王充贫无书游洛阳市阅所卖书遂通百家详好学`】　写鲁端门【`春秋孔演图曰趣作法圣没周姬亡彗东出秦政起胡破术书记散孔不絶此鲁端门血书十三年有星孛东方说题曰麟得之月天当有血书端门子夏至期往观逢一郎言门有血书往写之血蜚鸟化为帛鸟消书出署曰孔演图`】　盘盂书【`汉田蚡封武安侯学盘盂书注云孔甲盘盂二十六篇书盘盂中所以为戒`】　杂家书【`儒墨名法也`】　五车【`庄子曰惠施其书五车`】　三十车【`张华字茂先雅爱书籍身死日无余财惟文史溢几箧尝徙居载书三十车秘书监挚虞撰定官书皆资华本取正上俱白帖`】　増安用此鬼名【`南史传曰柳津字元举或劝之聚书津曰吾常请道士上章驱鬼安用此鬼名耶`】　室中若有积卷【`水经注云积石河北有层山悬岩中多石室焉室中若有积卷矣而世士罕有津逮之者因谓之积书岩`】内有自然经书【`舆地志曰少室有上中下三定思自中定思而出至崖头下有石室中有`】  

【`水多白石英内有自然经书自然饮食`】　枝条五经【`文心雕龙诸子篇曰述道言治枝条五经`】莫寿于竹帛【`王回故迹遗文序曰传古者莫寿于竹帛而世以金石为之最寿者妄也`】  

简殆如新【`见书籍二`】　寿遗经于臆【`张起岩伏生祠堂碑曰暴秦焚灭经籍而有伏生独能寿遗经于臆`】  

书籍五  

増诗宋苏舜钦检书诗曰烦心思所持屏事入小阁踾扑下尘梁侈哆张败笈雨烂百数番虫食三四帙鱼子或破碎蚕儿尚狎蛤快心何长文跋尾清臣榻幼辞反知进故句时自惬坠亡多爱翫存聚必劵帖回头厌襞积举体觉疲薾束阁聊欠伸梦断风一飒　明杨循吉题书厨上诗曰吾家本市人南濠居百年自我始为士家无一简编辛勤一十载购求心力专小者虽未僃大者亦略全经史及子集无非前古传一一经纸装辛苦手自穿当怒读则喜当病读则痊持此用为命纵横堆满前  

増序后魏杨衒之洛阳伽蓝记序曰三坟五典之说九流百代之言并理在人区而义在天外　唐杨炯登秘书省阁诗序曰若夫麒麟凤皇之署三台四部之经周王羣玉之山汉帝莱之室司先王之载籍掌制书之典谟　髙士廉文思博要序曰大矣哉文籍之盛也范围天地幽赞神明用之邦国则百官以乂用之乡人则万姓以察非松乔而对振古墐户牖而觌幽遐故先王以之建极圣人以之设敎师范百代弥纶四海是以刊之金石与天壤而不敝书之竹素与日月而俱悬者莫尚于此  

増铭唐陆蒙书铭曰太古之时何尝有欺逮于结绳民始相疑国载文字厥初弗知惟简惟牍断竹折木累必充庭负必折轴韦絙一绝错乱名目寖务轻省捣枲剥谷胶缀番番恣其所便虫篆更形模易宣上下今古卷舒蝉联熏曝蠹郁疵乎不坚又取珉石琢磨雕镌由简牍下其存四迁玺印章号殷勤识焉其巧益甚其讹益繁盟契要质朝成夕反诰誓制令尾违首言牋檄奏报离方就圆录注传记丑雠美怜铭诔碑表虚功望贤歌咏赋颂多思谄权在简牍者埋没烂坏无遗一编词以枲谷其留最延错谬顚倒茏蒙弗删在珉石者固宠纳赂惟辞是妍镵凿旣毕名声泯然尧舜之道以人而传宜去诈伪结绳之前  

増对唐李令琛书史百家对曰自龙马出河爰分八卦灵荐洛乃见九畴文字以兴典谟斯起即有姬公秀出制礼乐以匡周尼父挺生删诗书而反鲁莫不宪章文武祖述唐虞开兆庶之心灵啓羣生之耳目洎乎尼山落构梁父兴歌大义云亡诸子爰起于是墨承诸庙孟系司徒文子开敎于五神范蠡逞能于千孙武绚其韬略蒙叟混其鹏鲲葛洪述内外之篇刘安论黄白之秘扬托思于全性邹锐想于谈天商君旣擅于刑书尹文亦谅于名实吕韦博识载摛悬市之文鬼谷多才爰踵飞籀之作自兹以往其流甚繁虽有异于微言亦可观于小道或激扬仁义或囊括政刑或富国成家或惩恶劝善进旣资于助国退亦取于理身实翰墨之泉源信文章之林薮故马迁脩史列之九流班固叙书着之七略  

袠一  

原线袠有要方【`华佗别传曰佗以线为书袠袠中有秘要之方`】　绨袠有秘记【`后汉书杨厚传云厚祖父春卿善图谶学为公孙述将汉兵平蜀春卿自杀戒子统曰吾绨袠中有先祖所传秘记为汉家用尔其脩之统感父遗言服阕辞家从犍为周循学习先法又就同郡郑伯山受河洛书及天文推歩之术`】　缣袠【`晋中兴书曰傅元盛书有青缣袠布袠绢袠`】　绢袠【`见上以上北堂书钞`】増散袠【`唐诗品彚阎防百丈谿新理茅屋诗曰开卦推盈虚散帙攻节目`】　计帙【`山堂`】  

【`肆考曰后汉干祐中礼部郎司徒调请开献书之路凡儒士衣冠旧族有以三馆亡书来上者计其卷帙赐之金帛数多者授秩`】　部帙【`唐文粹李峤凤阁王侍郎传赞曰祖徳家声前言往行追述编纪动成部帙`】　编帙【`宋文鉴孙甫唐史诸断序曰逮嘉祐元年成七十五卷是年冬卧病久兼神思日耗不克成就且就其编帙粗成一家`】　缥帙【`唐诗品彚凌敬游清都观寻道士诗曰缥帙桐君咏`】　锦帙【`玉海谢赐御书表曰锦帙金牋霞明日照`】　题袠【`宋文鉴李淑邯郸图书十志序曰离十志五十七几槴题袠参准昔模缃素枕藉防兼古语云云`】　楮袠【`元文虞集书经筵奏议槀后曰欲方册便览命西域工人捣楮为袠刻皮镂金以护之凡七枚专属燕赤缮录前后所进书`】　排青玉【`明诗皇甫汸夜过张子不值诗曰书帙乱排青玉案尚余萤火照窗纱`】　护红霞【`又陆粲昫冈行曰竹户留诗苔藓封石牀散帙红霞护`】  

袠二  

原诗梁昭明太子咏书帙诗曰擢影兔园池抽茎淇水侧幸杂缃囊用聊因班女织　唐王绩采药诗曰行披葛仙经坐检神农帙  

原铭宋谢灵运书帙铭曰怀幽卷赜戢妙抱密用舎以造舒卷不失亮惟勤玩无或暇逸  

诵读一  

増易曰君子多识前言往行以畜其徳　说命曰学于古训乃有获　学记曰宵雅肄三官其始也　儒行篇曰夙夜强学以待问　韩愈进学解曰口不絶吟于六艺之文　黄庭坚曰士大夫三日不读书则义理不交于中对镜觉面目可憎向人亦语言无味  

诵读二  

原墨子曰周公朝读百篇夕见七十士【`详好学`】　庄子曰臧与谷相与牧羊俱亡其羊问臧奚事挟策读书问谷奚事博塞以游　増史记传曰董仲舒广川人也以治春秋孝景时为博士下帷讲诵不观于园舍　原汉书曰刘向专精经术昼诵书传夜观星宿　又曰班游以受诏进读羣书　又曰匡衡凿壁引邻家火光孔中读书【`详好学`】　后汉书曰孙敬字文寳好学闭户读书不堪其睡乃以纲悬之屋梁人曰闭户先生　又曰荀恱字仲豫家贫无书每闲行见篇牍一览多能诵记　东观汉记曰章帝诏黄香诣阁东观读所未见书谓诸生曰此日下无双江夏黄童也　又曰曹褒寝则怀笔行则诵诗书　又曰髙凤读书昼夜不絶声妻之田曝麦以竿授凤令护鸡天暴雨而意不在不觉流麦　谢承后汉书曰王充字仲任家贫无书至京师市读书一见辄诵忆　又曰应奉字世叔少聪明自为童及长凡所经履莫不暗记读书五行俱下终成名儒　又曰包咸字子良为赤睂贼所得遂见拘执十余日咸日夜诵经自若贼闻异而遣之　魏略曰侍中董遇好学避难采薪负贩常挟经书投间习诵人从学者遇不肯敎之云先读百徧而义自见　吴志曰阚泽字徳润好学居贫无资常从人佣书以供纸笔所写旣毕诵读亦徧晋书曰王欢字君厚专精读书不营产业家无升斗妻患或毁其书后为通儒　宋书曰车武子少勤学家贫无灯夏月乃聚萤照读冬曽聚雪仕至司徒　上党记曰太行山有菁岩有射熊于岩间见诸生读书往觅不知处传以为仙人　増隋书传曰许善心字务本幼聪明所闻辄能诵记家有旧书万余卷皆徧通渉　唐书传曰褚无量字度幼受经于沈子正曹福刻意坟典家滨临平湖有龙出人皆走观无量读书若不闻众异之　又曰马怀素贫无资昼樵夜辄然以读书遂博通经史　又曰蒋乂性锐敏七岁时见庾信哀江南赋再读辄诵　又曰狄仁杰字怀英儿时门人有被害者吏就诘众争辨对仁杰诵书不置吏让之荅曰黄卷中方与圣贤相对何暇与俗吏语耶　又曰阳城字亢宗好学贫不能得书求为吏集贤院窃院书读之昼夜不出户六年无所不通　又曰欧阳询字信本江总敎以书记每读辄数行俱尽遂博通经史　李华萧颖士文集序曰颖士七岁能诵数经背碑覆局　宋史传曰张知白尝过陜州与通判孙何读道旁碑凡数千言略无所遗　又曰贾黄中字娲民幼聪悟方五岁其父玭每正旦令正立展书卷比之谓之等身书课其诵读　又曰杨绘字元素少而竒警读书五行俱下名闻西州又曰张载字子厚屏居南山下终日危坐一室左右简编俯而读仰而思　又曰邵雍字尧夫于书无所不读寒不炉暑不扇夜不就席者数年　又曰张方平字安道家贫无书借人三史旬日即还之曰吾已得其详矣凡书皆一阅不再读宋绶蔡齐以为天下竒才　又曰黄庭坚字鲁直幼警悟读书数过辄成诵舅李常过其家取架上书问之无不通常惊以为一日千里　又曰刘恕字道源少颖悟读书过目成诵年十三欲应制科从人假汉书阅日即还之　又曰杜镐字文周年逾五十犹日治经史数十卷或寓直馆中四鼔则起诵春秋又曰江休复字邻几为桂阳监蓝山尉骑驴之官据  

鞍读书至迷失道　又曰眞德秀字希元四岁受书过目成诵　又曰魏了翁字华父少长颖悟绝出日诵千余言过目不再览乡里称为神童　又曰朱昂字举之同学朱遵度好读书人号之为朱万卷目昂为小万卷辽史传曰耶律俨经籍一览成诵　金史传曰石瑶  

字邦彦七岁读书过目即成诵旣长博通经史工辞章又曰梁肃字正宪自幼勤学夏夜读书往往达旦母  

葛氏常灭烛止之　又曰刘焕字徳文少长就学天寒拥粪火读书不怠　又曰雷渊字季黙发愤入太学衣敝履穿自以跣露恒兀坐读书　元史传曰许衡字平仲七岁入学授章句问其师曰读书何为师曰取科第耳曰如斯而已乎师大奇之　又曰王恂字敬甫三岁家人示以书帙辄识风丁二字母刘氏授以千字文再过目即成诵　又曰张养浩字希孟年十岁读书不辍父母忧其过勤止之养浩昼则黙诵夜则闭户张灯窃读　又曰许谦字益文甫能言母陶氏口授孝经论语入耳辄不忘稍长肆力于古取四部书分昼夜读之虽病不废　又曰许有壬字可用幼颖悟读书一目五行尝阅衡州净居寺碑文近千言一览辄背诵无遗　又云虞集字伯生三岁即知读书岁乙亥挈家岭外母杨氏口授论语孟子左氏传欧苏文闻辄成诵比还就外傅始得刻本则已尽读诸经通其大义矣　又曰吴澄字幼清五岁日受千余言夜读书至旦母忧其过勤为节膏火澄候母寝乃然火更读　明黄伯生诚意伯刘公行状曰公在燕京时间阅书肆有天文书一帙览之翊日即背诵如流其人乃大惊欲以书授公公曰已在腹中矣　郑楷翰林学士承旨宋公行状曰公讳濂字景濂六岁入小学授以李瀚蒙求一日而尽年十五六里人张继之闻其善记诵邀至别墅问四书经传若干日可通背以一月荅继之初不信抽架上杂书俾诵五百言乃以指爪逐行按之按毕辄背一字不遗　吾学编传曰方孝孺字希直一字希古幼颖敏绝伦日读书积寸为文雄迈醇深乡人呼为小韩子　明文奇赏解缙解子尚传曰幼时大父庄公山藏书万卷窃读殆徧尤深于易　明纪景清本姓耿洪武二十七年进士尝假同舍生秘书约一夕还故爽约其人遽讼之国师清诡曰某私稾耳诵之不遗一字其人反无记大慙恨旣出清特还之曰以公秘惜甚聊相戏耳　明文衡杨士奇解公墓碣曰公讳缙字大绅五岁大父敎之书应口成诵十岁日诵数千言终身不忘十三尽读诸经贯穿该综老长不能难也　宋濂王冕传曰冕字元章七八岁时父命牧牛陇上窃入学舍听诸生诵读听己辄黙记暮归忘其牛或牵牛来责蹊田父怒挞之已而复如初母曰儿痴如此曷不听其所为冕去依僧寺以居夜潜出坐佛膝上执策映长明灯读书琅琅达旦安阳韩性闻而异之录为弟子遂为通儒　王直聂大年墓志曰公比长读书日记数千言通诗书二经于诸子史无不读　明诗纪事杨基字孟载嘉州人幼颖悟绝人九岁能诵六经著书十余万言名曰凿论　杨循吉字君谦吴县人居家好畜书闻有异本必购写结庐支硎山下课读子史以松枝为筹不精熟不止多至千卷　桑恱字民怿常熟人读书一过辄焚弃之　吾学编传曰于谦字廷益少读书手不释卷过目辄成诵　又曰薛瑄字徳温手录性理大全晨夜翫读潜思有得秉烛疾书或通宵不寐　又曰邹智字汝愚合州人少贫居龙泉庵埽叶然之读书逹旦　又曰吴与弼字子传年十九见伊洛渊源录日夜翫读遂去举业谢人事足不下楼者二年　又曰鲁铎字振之厯司业祭酒日焚香读五经四书不言人短长及时政得失　又曰李时勉名懋以字行安福人七岁小学四书皆成诵长益肆力问学冬寒以衾裹足纳桶中刻苦尽读诸经史　又曰刘崧字子髙泰和人居官十岁不以妻子自随为北平按察副使携一童往至则遣还每夜孤灯一榻读书不辍  

诵读三  

増警枕　悬屏【`范祖禹司马温公布衾铭曰公一室萧然图书盈几案竟日静坐泊如也又以圆木为警枕少睡则枕转而觉乃起读书　明诗纪事应宗祥字尚履少好学读书达旦悬发屏牀以自警`】七过　三复【`王氏苑御史台记曰开元中常敬忠十五岁上书言能一过诵千言张燕公`】  

【`问曰能十过诵万言乎曰能以万言试之七过已通熟　韩愈书张中丞传后有曰张巡读书不过三复`】然薪　映月【`唐书传曰毕諴早夜然薪读书母恤其疲夺火使寐不肯息遂博通经史　宋史传曰陆佃字农师居贫夜无灯映月读书`】　削柳简　埽树叶【`元史传曰秦起宗字文卿生长兵间学书无从得纸父顺削柳为简书以授之成诵即更削去　下见上`】　曼倩上书岐叔署户【`汉书传曰东方朔字曼倩上书曰十二学书三冬文史足用十五学击劒十六学诗书诵二十二万言十九学孙呉兵法亦诵二十二万言凡臣朔固已诵四十四万言　隋书传曰崔儦字岐叔少与范阳卢思道陇西辛徳源同志友善每以诗书为务负恃才地大署其户曰不读五千卷书无得入此室`】原千徧乃得　五行具下【`华阳国志云徐诵少读书日不过五十字读千徧乃得下详前二`】　増初如蛇入筩　渐鸡脱鷇【`宋濂赠刘俊民先辈诗曰持节去读书攻苦分句逗初如云云`】  

诵读四  

原束晳隐几读书【`束晳读书赋云垂帷帐以隐几披防素而读书`】　元帝后宫读书【`王褒集序云褒字子渊蜀郡人有俊才元帝为太子喜褒所为甘泉及洞箫颂令后宫贵人左右皆诵读之`】　郑奴婢读书【`世说云郑家奴婢皆读书尝使一婢不称旨将挞之方自陈说怒使人曵着泥中须臾复有一婢来问曰胡为乎泥中荅曰薄言往愬逢彼之怒`】　杏坛弟子读书【`庄子云孔子游乎缁帷之林休坐乎杏坛之上弟子读书孔子歌鼓琴`】　防柴读书【`谢承后汉书云侯瑾字子瑜佣作为资暮防柴读书独处一室如对尊賔`】　牧羊读书【`魏志杨俊传云俊避地幷州本郡王象少孤特为人仆隷年十七八见使牧羊而私读书因被棰楚俊嘉其才质即赎象着家聘娶立屋然后与别`】　止辄读之【`魏略云隗禧字子牙担负经书每以采梠余日则读诵之`】　不解其义【`俗说云傅迪为左丞读书而不解其义`】　一见便诵【`华阳国志云赵闲读书一见便诵闻人读书自识章句`】　一见辄诵【`孔融荐祢衡疏云处士平原祢衡年二十四岁淑质贞亮英才卓跞幼渉艺文升堂覩奥目所一见辄诵于口耳所暂闻不忘于心性与道合思若有神`】　一冬诵论语【`邴原别传云原十一而丧父家贫早孤邻有书舍原过其旁而泣师问曰童子何悲原曰孤者易伤贫者易感夫书者必皆具有父兄者一则羡其不孤二则羡其得学心中恻然而为涕零也师哀之为之泣曰欲书可耳荅曰无钱资师曰童子茍有志我徒相敎不求资也于是遂就书一冬之间诵孝经论语`】　百日习一经【`晋书云魏舒年四十余郡上计掾察孝廉宗党以舒无学业劝令不就可以为髙耳舒曰若试而不中其负在我安可虚窃不就之髙以为己荣乎于是自课百日习一经因而对策升第`】　妇女读诵【`桓子新论云刘子政子骏伯玉三人尤珍重左氏敎子孙下至妇女无不读诵`】　侍婢诵赋【`蜀志云刘琰为车将军然不豫国政但领兵千余随丞相诸葛亮讽议而已车服饮食号为侈靡侍婢数十皆能为声学又悉敎诵读鲁灵光殿赋`】　李则读左氏举一反三【`蔡邕别传云邕与李则游学时在弱冠始共读左氏传性通敏兼人举一反三`】　王恭读左氏辍卷而叹【`刘谦晋纪云王恭每读左氏传至于奉王命讨不庭辍卷而叹`】布衣徒行讲诵孜孜【`东观汉记刘字叔纪年十五治欧阳尚书云云`】　素作牛衣手绳口诵【`王隐晋书刘实云云`】　未葬读丧礼复常读乐章【`曲礼云居丧未葬读丧礼旣葬读祭礼丧复常读乐章　以上北堂书钞`】　増牛读书【`明诗纪事王冕字元章或黄牛持汉书以读人咸以为狂生`】　蒙草衣读书【`元史传曰萧防字维斗读书南山下三十年制一草衣由身半以下及卧辄倚其榻翫诵不少置于是博极羣书侯均谓元有天下百年惟萧维斗为识字人`】　必至千徧【`元史传曰韩择积学四十年多读书必熟诵乃己尝言人读书不至千徧终于无益`】　春诵冬读【`文王世子曰春诵夏大师诏之瞽宗秋学礼执礼者诏之冬读书典书者诏之`】　昼诵夜读【`见上`】　朝耕夜读【`韩愈董生行曰朝出耕夜归读古人书尽不得息`】　昼樵暮读【`元史传曰郝经家贫昼则负薪暮则读书`】　一气五千字【`仙人彭宗能一气诵五千字`】　一日二十卷【`顔氏家训曰梁元帝尝为吾说昔在防稽年始十一便已好学时又患疥手不得拳膝不得屈闭斋张帏避蝇独坐自读史书一日二十卷`】然松读书【`南史传曰顾欢字景怡一字元平乡人有学舍欢贫无以受业于舍壁倚听无遗忘`】  

【`者夕则然松节读书或然糠自照`】　织帘读书【`又曰沈麟士字云祯居贫织帘读书手口不息学者称为织帘先生`】　以钟为限【`南史传曰丘仲孚字公信少好学读书常以中宵钟鸣为限叔灵鞠常称为千里驹也`】　以瓜鎭心【`又曰郑灼字茂昭性精勤尤明三礼家贫钞义疏以日继夜笔毫尽每削用之尝蔬食讲授多苦心热若时辄偃卧以瓜镇心起便读书`】　经目辄诵【`唐书传曰褚亮少警敏博览国史一经目辄诵于心`】　诵说略徧【`又曰韦述家有书二千卷诵说略徧`】　楼居读书【`吾学编传曰黄孔昭初名曜以字行浙江太平人楼居读书刻苦特甚至忘寝食`】　韬灯读书【`又曰陈茂烈字时用莆田人髫年丧父继戎役昼入公署夜归读书祖母怜其孱弱亟止之乃韬灯黙诵不辍`】　焚香读书【`又曰耿九畴字禹范卢氏人平生无他嗜好公事退焚香读书而已`】　不终岁诵五经【`宋史传曰戚同文字同文始闻邑人杨慤敎授生徒日过其学舍授礼记随即成诵日讽一卷慤异而留之不终岁毕五经慤即妻以女弟`】　才一月诵二经【`元史传曰黄溍字晋卿成童授以诗书一月即成诵`】　读书破万卷【`杜甫赠韦左丞诗曰读书破万卷下笔如有神`】　诵书歘万言【`刘基旅兴诗曰诵书歘万言落笔飞烟云`】  

诵读五  

原诗晋陶潜读山海经诗曰旣耕亦已种时还读我书泛览周王传流观山海图俛仰终宇宙不乐复何如宋谢惠连读书诗曰贲园奚足慕下帷故宜遵山成由一篑崇积始微尘虞轩虽眇莽顔隰亦何人　増宋谢灵运斋中读书诗曰昔余游京华未尝废丘壑矧乃归山川心迹双寂寞虚馆绝诤讼空庭来鸟雀卧疾丰暇豫翰墨时间作怀抱观古今寝食展戏谑　唐柳宗元读书诗曰幽沈谢世事俛黙窥唐虞上下观古今起伏千万途遇欣或自笑感戚亦以吁缃帙各舒散前后互相逾　李嘉祐送王正宗山寺读书诗曰欲究先儒术还过支遁居山阶闲听法竹径独看书向日荷新卷迎秋柳半疎风流有佳句不似带经鉏　钱起和刘七读书诗曰夜雨深馆静苦心黄卷前云隂留墨沼萤影傍华编梦鸟富青藻通经仍妙年何愁丹穴凤不饮玉池泉　唐韩愈题宇文裔山寺读书院诗曰读书林下寺不出动经年草阁连僧舍山厨共石泉雪庭无履迹龛壁有灯烟年少头今白删诗到几篇　宋欧阳修读书诗曰吾生本寒儒老尚把诗卷眼力虽已疲心志殊未倦正经首唐虞伪说起秦汉篇章巳句读解诂及笺传是非自相攻去取在勇断　傅尧俞读书诗曰吾屋虽喧卑颇不甚芜秽置席屋中间坐卧羣书内横风吹急雨入屋洒我背展卷殊未知心与古人会　苏轼迁居之夕闻邻舍儿诵书欣然而作诗曰幽居乱蛙黾生理半人禽跫然已足喜况闻诵音儿声自圆美谁家两青衿且欣习齐咻未敢笑越吟　明皇甫汸张仲读书呉山诗曰风叩支关开月鉴董帷薄披帙就长明静夜灵花落羊亡屏意筌猿定啓心籥幽谷闻鸟鸣澄湖眺鱼乐  

原赋晋束晳读书赋曰耽道先生澹泊闲居澡练精神呼吸清虚抗志云表戢形陋庐垂帷帐以隐几被纨素而读书抑扬嘈囋或疾或徐优游蕴借亦卷亦舒颂卷耳则忠臣喜咏蓼莪则孝子悲称硕鼠则贪民去唱白驹而贤士归是故重华咏诗以终已仲尼读易以终身原宪潜吟而忘贱顔回精勤以轻贫倪寛口诵而芸耨买臣行吟而负薪贤圣其犹孳孳况中才与小人原赞周庾信髙凤读书不知流麦赞曰髙凤好学专心不廻留连经笥对翫书台石门云度铜梁雨来麦流虽逺书卷犹开  

原铭后汉李尤读书枕铭曰听政理事怠则览书倾倚偃息随体兴居寤心起意犹愈宴娯  

原书后汉冯衍说邓禹书曰衍闻昔者先王学大道以观于政夫为君而不明于道上无以承天下无以化民为臣而不明于道进无以尊君退无以脩身圣朝天然之质将军纯茂之德诚少游神乎经书之林驰情乎元妙之中明照于日月而智溢乎四海圣朝享尧舜之荣将军荷稷契之烈自然理也　后汉孔融与宗弟书曰知晩节豫学旣美大弟因而能寤又合先君加我之义岂惟仁弟实专承之凡我宗族犹或頼焉　宋王僧虔诫子书曰或有身经三公蔑尔无闻布衣寒素轻相屈体或父子贵贱殊兄弟声名异何也以读数百卷书耳吾今悔无所及欲以前车诫尔后乘也汝年入立境方应从官兼有室累何处复得下帷如王郎时耶  

写书一  

増竹书纪年曰帝尧陶唐氏七十年二月辛丑荣光出河休气四塞乃有龙马衔甲赤文緑色縁坛而上吐甲图而去其图以白玉为检赤土为泥约以青绳检文白闿色帝乃写其言藏于东序　又曰周成王十八年周公旦乃与成王观于河洛元青龙苍光止于坛背甲刻书赤文成字周公援笔以世文写之书成文消随甲而去　孝经援神契曰后年麟至口吐图文北落朗服书鲁端门隐形不见子夏往观写得十七字余字灭文消　拾遗记曰张仪苏秦二人同志递翦髪以相活或佣力写书行遇圣人之文无题记则以墨书于掌内及股里夜还更折竹写之　汉书艺文志曰迄孝武世书缺简脱于是建藏书之策置写书之官　拾遗记曰任末年十四时学无常师负笈不逺崄阻削荆为笔克树汁为墨观书有合意者题其衣裳河洛秘奥非正典所载皆注记于柱壁及园林木慕好学者来辄写之桓谭新论曰余同时佐郎官有梁子初杨子林好学  

所写万卷至于白首　论衡曰郊天鼔必麒麟之皮写孝经亦必曽氏之策乎　三国典略曰郎基字世业泛渉坟籍清慎无所营求惟颇令人写书　抱朴子自序曰葛洪字稚川累遭火典籍荡尽伐薪卖之夜以写书家贫乏纸所写皆反覆有字人少能读者　南史传曰衡阳王萧钧字宣礼髙帝第十一子尝手写五经部为一卷置巾箱中以僃遗忘侍读贺玠问曰殿下家自有坟索何须蝇头细书荅曰巾箱中有五经检阅旣便且更手写永不忘诸王闻而争效之巾箱五经自此始又曰王僧孺家贫佣书养母写毕讽诵亦了　顔氏家训曰臧逢世年二十余欲读班固汉书苦假借不久乃就姊夫刘缓乞匄客刺书翰纸末手写一本军府髙其志卒以汉书闻　金楼子曰有细书周易尚书周官仪礼礼记春秋各一部又写前汉史记三国志晋春秋庄子老子肘后方离骚等合六百三十四卷悉在一巾箱中书极精细　后周书曰裴汉借人异书必自录疾弥年亦未尝释卷　唐书艺文志曰贞观中魏征虞世南顔师古请购天下书五品以上子孙工书者缮写又曰宗又借民间异本传录太府月给蜀郡麻纸五千番季给上谷墨三百三十六丸河间景城清河博平四郡兔千五百皮为笔材　又传曰张文琮好自写书笔不释手子弟谏止曰吾好此不为倦　又曰李袭誉字茂实厚于宗亲廪禄随多少散之以余资写书罢扬州书遂数车载　又曰汪绍宗少贫侠好学工草客居僧舍写书以自给　又曰韦述好谱学见柳冲所撰姓族系录每私写怀之还舍则又缮录故于百氏源流为详　又曰柳仲郢尝手钞六经司马迁班固范蔚宗史皆一钞魏晋及南北朝史再钞又所钞书凡三十篇号柳氏自僃皆小楷　五代史曰杨邠知史传有用乃课吏传写　刘禹锡国学新脩五经壁记曰初大厯中名儒张参为国子司业始详定五经书于讲堂东西厢之壁祭酒皡博士公肃申命国子生能书法者分章揆日悬其业而缮写焉　宋史艺文志曰真宗时命三馆写四部书一本　柳开补亡先生传曰先生乃手书九经悉以细字写之其卷大者不过满幅之纸古谓巾箱者不过矣　宋史传曰勾中正精于字学尝以大小篆八分三体书孝经摹石咸平三年表上之上问所书几何时对曰十五年上嘉叹良久赐金紫　又曰毋守素性好藏书在成都令门人勾中正孙逢书文初学记白氏六帖镂版守素赍至中朝行于世　又曰髙頔力学强记手写书千余卷　又曰李建中尝手写郭忠恕汗简集以献皆科斗文字有诏嘉奬　又曰姚藏书至多颇有异本两浙课吏写书亦薛映所摭之一事虽被窜斥犹佣夫担荷以自随　又曰刘凤仪俸入半以储书凡万余卷国史录无遗者　又曰刘恕求书不逺数百里身就之读且钞殆忘寝食　又曰宋璹解褐青城主簿好写书秩满载数千卷以归　宋祁张忠定公行状曰咏也家贫无以本业往往手防坟史每有属缀辄据庭树槀枝而瞑不终篇未尝就舍　马端临曰先公云张新叟言洛阳有资治通鉴草稾两屋黄鲁直阅数百卷讫无一字草书　朱熹曰今人读书茍简者縁书皆有印本多耳东坡作李氏山房藏书记彼时书犹自难得鼂以道尝欲得公谷传徧求之后得其本乃写焉　金史章宗纪曰明昌五年三月置文院书写经籍　尹梦龙母丧负土为坟结庐居其侧手书孝经千余卷散乡人读　又曰畅师文幼警悟家贫无书手录口诵过目辄不忘　又曰许衡稍长嗜书如渴遭世乱且贫尝从日者家见书疏义请寓宿手钞以归　又曰姚枢弃官家来辉州读书鸣琴若将终身时许衡在魏至辉就录程朱所注书以归  

写书二  

原截蒲　编柳【`汉书云路温舒字长君父使牧羊温舒取泽中蒲截以为牒编用写书　楚国先贤传云孙敬尝编柳以写经本晨夜诵习`】　増书掌　题裳【`上详写书一下详经总三`】　西邸　北堂【`南史传曰竟陵王子良字云英武帝之第二子也移居鸡笼山西邸集学士钞五经百家依皇览例为四部约略千卷　鼂氏曰虞世南初仕隋为秘书郎钞经史百家之言以僃用凡一百七十三卷北堂者省之后堂世南钞书之所也`】　满箱　盈箧【`萧子显齐书曰隐士沈麟士火烧书数千卷麟士年过八十耳目犹聪明乃手写细书复成二三千卷满数十箱　宋史传曰杨克让少好学手写经籍盛于箧笥`】　露钞　雪纂【`俱见上一`】  

写书三  

原然薪写书【`晋书云范汪少孤贫六嵗过江依外家新野庾氏及长好学外氏家贫无以资给汪乃庐于园中布衣蔬食然薪写书写毕诵读亦徧遂博学明通善谈名理`】　为官佣书【`东观汉记云班超孝谨家贫常为佣书以供养久劳苦常辍业投笔叹曰大丈夫无他志略犹当效傅介子张骞立功异域以取封侯安能久事笔研间乎`】　赁书以养【`谢承后汉书云陈常字君渊昼则躬耕夜则赁书以养母`】　公孙写书自给【`又云公孙春光传曰春光到太学受尚书写书自给`】　李郃赁书自给【`李郃别传云郃游学京师常赁书自给　以上北堂书钞`】　増写唐韵【`传竒录曰呉彩鸾随文箫归钟陵日写唐韵一部以给用`】　写楚辞【`李贺诗曰研取青光写楚辞`】所得万余【`后魏书曰穆子容少好学无所不览于天下书逢即写录所得万余卷`】　写  

书自课【`梁书传曰袁峻字孝髙早孤防志好学家贫无书从人假借必皆钞写自课日五十纸数不登则不止`】　手写九经【`书云张参年老常手写九经以为读书不如写书`】　手写三史【`元好问故物着曰贞祐丙子兵后予奉先人南渡河先人手写春秋三史庄子文等及他杂书画百轴载二鹿车自随`】　手写通鉴【`宋史传曰洪迈兄弟皆以文章取盛名孝宗谓其文僃众体手写资治通鉴有三`】　手写汉书【`明文奇赏解缙曰周以立父厚素奇爱之手写汉书以授`】　书多亲写【`宋史传曰钱着明好学喜聚书书多亲写`】　多自缮写【`又曰呉淑父文正仕呉至太子中允好学多自缮写`】　越州数百卷【`唐书传曰李大亮在越州写书数百卷及去留都督署`】　细钞髙士传【`杨基樟树舟中诗曰几上细钞髙士传`】　即家书孝经【`元史传曰赵孟頫字子昂至治元年英宗遣使其家俾书孝经`】　聚书自写【`宋史传曰孙光宪博通经史尤勤学聚书数千卷或自钞写孜孜讐校老而不废`】　得书必钞【`邓文原郑荣祖墓表曰时南北兵阻售书视珍贝君得书必手钞讐校无毫忽舛异廼已`】  

写书四  

原诗齐王融钞众书应司徒敎诗曰说礼固多才敦诗信为善岩笥发仙华金縢开碧篆　増明杨循吉钞书诗曰手緑畏辛勤数纸还投弃贸人供所好恒辍衣食费往来绕案行防画劳指示成编亦艰难把翫自珍贵朱梦炎写韵轩诗曰掌籍江河误泄机几年谪降学  

书痴晴窗滴露花摇席午夜挥毫月满帷绾得春风留鳯带画残秋水照蛾睂从今了却人间事一曲鸾箫跨虎吹  

藏书一  

増玉海曰周有藏史典简册鲁有御书在象魏　又集贤记注曰前汉有金马石渠后汉有兰台东观　文献通考曰魏秘书郎郑黙始制中经秘书监荀勗又因中经更着新簿合为四部一曰甲部二曰乙部三曰丙部四曰丁部合二万九千九百四十五卷盛以缥囊书用缃素　又宋元嘉八年秘书监谢灵运造四部书目凡六万四千五百八十二卷元徽元年秘书丞王俭又造目录凡万五千七百四卷俭又别撰七志　又齐永明中秘书丞王亮谢朏又造四部书目凡一万八千一十卷　又梁初秘书监任昉部集凡二万三千一百六卷普通中处士阮孝绪采宋齐已来王公之家凡有书记参校官簿更为七录　又隋平陈经籍渐僃初西京嘉则殿有书三十七万卷帝命秘书监柳顾言等诠次除其复重猥杂得正御本三万七千余卷纳于东都脩文殿又写五十副本上品红琉璃轴中品绀琉璃轴下品漆轴于东都观文殿东西厢搆屋以贮之东屋藏甲乙西屋藏丙丁　唐书艺文志曰唐分书为四曰经史子集而藏书之盛莫盛于开元其着录者五万三千九百一十五卷其本有正有副轴带帙签皆异色以别之宋史艺文志曰宋初有书万余卷其后削平诸国  

其图籍稍复増益太宗建崇文院及秘阁亲临幸观书赐从臣宴又命近臣纵观羣书真宗置龙图阁太清楼玉宸殿四门殿各有书万余卷仁宗旣新作崇文院命翰林学士张观等编四库书仿开元四部录为崇文总目凡三万六百六十九卷徽宗更为秘书总目计汴都所有为卷七万三千八百七十有七焉　明纪丙午太祖命有司访求古今书籍藏之秘府以资览阅谓侍臣詹同等曰三皇五帝之书不尽传于世故后世鲜知其行事汉武帝购求遗书而六经始出唐虞三代之治可得而见武帝雄才大略后世罕及至表章六经又有功于后世  

藏书二  

増庄子曰孔子西藏书于周室子路谋曰由闻周之征藏史有老聃者免而归居夫子欲藏书则试往因焉孔子曰善　梁元帝平侯景文德之书及公私经典归于江陵凡七万余卷　玉海集贤记注曰宋有总明陈有徳教　南史曰张缵字伯绪兄缅有书万余卷昼夜披读殆不释手　又曰沈约字休文好坟籍聚书至二万卷都下无比　又曰任昉字彦升家虽贫聚书至万余卷率多异本后武帝使学士贺纵及沈约勘其书目官无者就其家取之　又曰王僧孺字僧孺好坟籍聚书至万余卷率多异本与沈约任昉家埒　隋书传曰许善心字务本家有旧书万卷皆徧通浃　唐书曰蒋乂家藏书至万五千卷　又曰韦述蓄书二万卷皆手校定黄墨精谨内秘书不如也　又曰李磎字景望家有书至万卷号李书楼　又曰韦处厚字徳载家书讐正至万卷　又曰苏弁聚书至二万卷手自讐定当时称与秘府侔　又曰田正字安道起楼聚书万余卷韩愈诗曰邺侯家多书插架三万轴【`详下事对注`】　鸿书  

呉兢西斋一万三千四百余卷　五代史传曰罗绍威好学工书颇知属文聚书数万卷开馆以延四方之士又曰杨彦询少事青州王师范师范好学聚书万卷  

使彦询掌之　又曰髙宗捜访遗闻屡优献书之赏馆阁编录日益以富当时次书目得四万四千四百八十六卷至宁宗时续书目又得一万四千九百四十三卷视崇文总目有加矣　司马光独乐园记曰其中为堂聚书五千卷命之曰读书堂　欧阳修六一居士传曰吾家藏书一万卷集录三代以来金石遗文一千卷韩维曽子固神道碑曰公平生无所嗜惟藏书至二  

万卷皆手讐定　宋史传曰沈立初在蜀悉以公粟售书积卷数万神宗问所藏立上其目　又曰孙抃六世祖长孺喜藏书号书楼孙氏　又曰宋敏求家藏书三万卷皆成诵熟习　又曰郑樵字渔仲聚书数千卷皆自校讐谓子孙曰吾为汝曹获良产矣　叶氏过庭录曰公卿名藏书家如宋宣宪李邯郸四方士民如亳州祁氏饶州呉氏荆州田氏等多至四万许卷惟宋宣宪家择之甚精　王氏挥麈录曰士大夫家如南都戚氏厯阳沈氏庐山李氏鄱阳呉氏俱有藏书之名　又曰南渡后惟叶少蕴书逾十万卷置之霅川弁山山居建楼以贮之　鸿书曰宋末惟直斋陈氏书最多至五万一千八百余卷且仿读书志作解题极为精核　辽史曰义宗名倍市书至万卷藏于医巫闾绝顶之望海台　元史传曰周恕家无儋石之储而聚书数万卷扁所居曰榘庵　又曰申屠致逺聚书万卷名曰墨庄皇甫汸皇史宬诗序曰皇史宬者岁乙未上命考金匮石室之制以藏书重祖训也　鸿书曰闻浦阳郑氏家有藏书楼若干楹其额是建文君所题擘窠大书御书楼三字所藏至八万余卷　宋濂礼部侍郎曽公神道碑曰公讳鲁字得之所藏子史动数百家各揽其精而掇其华闻有僻书隐牒不惮道里之逺必购得之　贝琼铁崖先生传曰先生杨姓名维祯少颖悟好学日记数千言父宏为筑万卷楼使读书其上　梁寅梁氏书庄记曰是诸书者或刻之以传或缮写以藏曁凡所得书皆聚之一室故号书庄焉　明诗纪事曰倪瓒字元镇无锡人所居有阁名清閟阁藏书数千卷手自勘定又何良俊字元朗华亭人官南翰林孔目每喟然叹  

曰吾有清森阁在东海上藏书四万卷弃此不居而仆仆牛马不亦愚而可笑乎　吾学编传曰呉廷举字献臣嘉鱼人累官工部尚书居湫隘无郭外田顾有书至万卷　明诗纪事曰曹学佺字能始尝谓二氏有藏吾儒无藏欲脩儒藏与之鼎立将撷四库之书十有余年而未能卒业也　又海内藏书之富近代推江都葛氏章丘李氏　又南园俞氏笠泽虞氏庐山陈氏书籍金石之富甲于海内呉岫方山非通人也聚书至万卷钱谷叔宝画史也与其子允治手钞书至数千卷  

藏书三  

増墨庄　书穴【`上详书籍　下详求书一`】　二酉　三洞【`上见书籍二酉阳袐书注　明诗纪事王履曰闻王刁三洞在山外西崖上中藏古书甚多然无由至又诗曰幽经秘箓弱水外何以得到此山中倘逢叔夜能相许防傍长休学御风`】　良田　益友【`上见一　杜本怀友轩记云詹君景仁世家武彝有田数十区有书数百卷因题其轩曰怀友重惟圣人载道之经与夫百家子史所录至于崖镌野刻塔寺宫庙彝鼎柱石井臼墟墓诡异之辞悉次于此庶开卷有得亦可谓益者之友效矣`】牙籖锦帕　绨袠缥囊【`西京杂记曰秘阁图书皆表以牙籖覆以锦帕又李泌积书经用红牙籖史用緑牙籖子用青牙籖集用白牙籖　玉海云丹函翠蕴绨袠缥囊`】　刘略班艺王志阮录【`任昉诗曰刘略班艺虞志荀录　李淑图书十志序曰儒籍肇刘略荀簿王志阮录`】  

【`汔元母廼僃`】　藏发广内　秘访名山【`林希谢秘阁校勘云云`】　深为子孙之藏　密有缄縢之固【`王维京兆尹张公徳政碑颂曰其丞秘书也遗文阙简多在大家深为子孙之藏密有缄縢之固公不惮槯贵或抵或诱尽归天阙官书僃焉`】　阅上帝之册府目星辰　登道家之蓬莱足践云气【`夏竦谢集贤院表云云`】  

藏书四  

原藏策之府【`穆天子传云天子北征东还乃循黑水至于羣玉之山阿平无险四彻中绳先王之所谓策府注曰中绳言皆平直策府言往古帝王以为藏书册之府所谓藏之于名山者也`】　博士之藏【`刘歆七略云武帝广开献书之路百年之间书积如丘山故外有太常太史博士之藏内有延阁广内秘室之府`】　壁藏尚书【`汉书云秦燔书禁学济南伏生独壁藏尚书齐鲁之间学者由此颇能言尚书`】　壁藏家书【`孔安国尚书序云秦始皇灭七代典籍焚书坑儒学士逃难解散我先人用藏其家书于屋壁汉室龙兴开设学校旁求儒雅以阐大猷`】　积聚篇卷【`蜀志云向朗字巨达少时虽渉猎文学然不治素检以吏能见称自去长史优游无事垂三十年乃更潜心典籍孜孜不倦年逾八十犹手自校书刊定谬误积聚篇卷于时最多`】　积石为仓【`拾遗记云曹曽虑先文湮没乃积石为仓以藏书故号曹氏书仓`】　太史秘府道家所贵【`张衡云太史秘府道家所贵衡再得之窃为幸也`】　老氏藏室道家蓬莱【`华峤后汉书云学者称东观为老氏藏室道家莱山谨案史记老子周守藏室之史也索隐曰藏室史乃周藏书室之史也又张汤传老子为柱下史即藏室之柱下因以为官名`】　连山藏于兰台归藏藏于大卜【`桓子新论`】伯喈有书近万卷【`博物志曰蔡邕有书近万卷汉末年载数车与王粲粲亡相国掾魏`】  

【`讽谋反粲子预焉旣被诛邕所与粲书悉入粲族案魏志粲徙长安左中郎将蔡邕见而奇之时邕宾客盈坐闻粲在门倒屣迎之粲至年旣幼弱容状短小一坐尽惊邕曰此王公孙也有异才吾不如也吾家书籍文章尽当与之`】　林宗有书五千卷【`郭泰别传云泰字林宗家有书五千卷`】　王修有书数百卷【`魏志王修传云太祖破邺籍没审配等家财物以万数及破南皮阅修家谷不满十斛有书数百卷太祖叹曰士不妄有名`】　张华有书三十乗【`见上书籍四又见下载书负书一`】　増舒被覆书【`南史传曰虞龢少好学居贫屋漏恐湿书籍乃舒被覆书书获全而被大湿时人以比髙鳯`】　藏史南山【`唐书传曰安禄山乱韦述独抱国史藏南山贼平尽送入官有诏赠散常侍`】　留书白石【`宋史传曰李公择少读书庐山白石僧舍旣擢第留所钞书九千卷名舍曰白石山房`】　侔于麟阁【`柳宗元东明张先生墓志曰先生居东明观聚经籍图史侔于麟阁`】　侔于石渠【`元文祭裘学士文曰家藏多书侔昔石渠`】　不减秘府【`唐书传曰王懋家聚书多不减秘府图书皆异本`】　藏书庙学【`元史传曰哲伯幼嗜书习翰墨至元十四年监东平多善政尝出家书二千余卷置东平庙学使学徒肄习之`】　得俸购书【`宋史传曰朱昂前后所得俸赐以三之一购竒书以讽诵为乐`】　得钱买书【`又曰郭永博通古今得钱即买书家藏书万卷`】　筑室藏书【`元富珠哩翀许字刘侯民爱铭曰侯名天孚葺庙学筑室藏书`】割田置书【`元史传曰段直为泽州长官大修孔子庙割田千畞置书万卷`】　张尹书  

巢【`呉澂题张尹书巢诗曰食息不离书令尹非蠹鱼腾身出巢外编简不如吾`】　滋溪藏书【`宋本滋溪书堂记曰苏伯修家多藏书习知辽与金故实且谓予昔吾髙王父玉城当国初自汴还真定置别墅县之新市作屋三楹买书数千卷岁久堂坏先人葺之且渐市书益之又尝因公事至江之南获书万卷以归`】　蓝溪藏书【`邹缉蓝溪书屋记曰新淦章俊民居于蓝溪之上读书为学入贡于太学乃藏书于家而命之曰蓝溪书屋`】　厯山藏书【`元史传曰和尚子迁努退居濮上筑先圣宴居祠堂于厯山之下聚书万卷`】　蜀山藏书【`髙啓蜀山书舍记曰蜀山书舍者友人徐君肄学之所也幼文尝自呉兴以书抵予曰吾山在城东若干里吾屋在山若干楹吾书在屋若干卷山虽小而甚美屋虽朴而麄完书虽不多而足以僃阅凡事物之理与夫羣圣贤修己治人之要实皆不出乎书`】　家藏必三本【`唐书传曰柳仲郢家有书万卷所藏必三本上者贮库其副常所阅下者幼学焉`】　旧书有万卷【`杜牧上知己文书曰上都有第惟书万卷`】　城南万余卷【`宋史传曰郭延缉致仕居濠州城南有小阁以自娯其咏牡丹诗千余首聚图书万余卷手自刊校`】　别墅万余卷【`又曰胡仲尧构学舍于华林山别墅聚书数万卷设厨廪以延四方游学之士`】　禄赐购书【`又曰赵安仁嗜读书所得禄赐多以购书三馆旧阙虞世南北堂书钞唯安仁家有本真宗命内侍取之嘉其好古手诏褒美`】　余俸买书【`虞集张琰墓志曰琰笃于敎子余俸辄买书遗之`】　独取数部【`宋子贞耶律楚材神道碑曰灵武下诸将争掠子女玉帛公独取书数部`】　惟遗数匮【`李谦中书左丞张公神道碑曰公讳文谦身后家无余赀曰吾家素尚清白有书数匮传之子孙万金不博也`】奎章阁藏书【`虞集奎章阁铭序曰天厯二年三月吉日天子作奎章之阁万几之暇观书怡神则恒御焉臣等奉敕刻铭曰维皇穆清中正无为翼翼其钦圣性日熙廼建延阁左图右史匪资燕娯稽古之理经纬有文如日行天爰刻贞玉垂美万年`】　大本堂藏书【`詹同大本堂诗曰玉署储书紫禁东宛然麟凤穆清风云开奎壁天光合日射蓬莱御气通`】　张氏三万七千余卷【`元史传曰张思明颖悟绝人读书日记千言收书三万七千余卷`】　周氏四万二千余卷【`鸿书曰周公谨家三世积书几有四万二千余卷及三代以来金石刻一千五百余种`】　铁崖积书数万卷【`明铁笛道人自传曰会稽有铁崖山其髙百丈上有緑萼梅数百树层楼出梅花外积书数万卷`】　石镜藏书数千卷【`方希古石镜精舍记曰乃即石镜之阳为精舍聚六经羣书数百千卷俾子孙讲习其中`】  

藏书五  

増诗宋杨亿观书应制诗曰羣玉中天开策府神温海荐图书　明皇甫汸皇史宬诗曰皇史宬函帝籍金为匮石为室签累绨缃部甲乙迩文华充武库简鸿编讐承误于万斯年守之固  

増铭元袁桷苏氏藏书室铭曰六学鸿烈代天昭明精思纂微辞以立诚匪事于言不言奚宣析理日繁直至衍传谓黙足以通纪其知闻敬焉孰持道焉孰存赵郡苏氏崇其书楹剖决云章经纬有程灵根湛虚服习粹精广以观万约以守一迎之莫寻倚兮不踬仰之元圣学海弥溢  

増表宋晏殊太清楼观书表曰受羲姒之珍录举云亭之吉仪绛殿紫扄鸿鸾景从刻懿律于趺绚英辞于芸阁山经海志多郭璞之靡详缥帙松签尽黄香之未见　又谢观书表曰丹函翠蕴藏先圣之宝章绨袠缥囊集九流之閟籍  

増记宋苏轼李氏山房藏书记曰象犀珠玉怪珍之物有恱于人之耳目而不适于用金石草木丝麻五谷六材有适于用而用之则敝取之则竭恱于人之耳目而适于用用之而不敝取之而不竭贤不肖之所得各因其才仁智之所见各随其分才分不同而求无不获者惟书乎自孔子圣人其学必始于观书当是时惟周之柱下史聃为多书韩宣子适鲁然后见易象与鲁春秋季札聘于上国然后得闻诗之风雅颂而楚独有左史倚相能读三坟五典八索九丘士之生于是时得见六经者盖无几其学可谓难矣而皆习于礼乐深于道德非后世君子所及自秦汉以来作者益众纸与字画日趋于简便而书益多世莫不有然学者益以茍简何哉余犹及见老儒先生自言其少时欲求史记汉书而不可得幸而得之皆手自书日夜读诵惟恐不及近岁市人转相摹刻诸子百家之书日传万纸学者之于书多且易致如此其文词学术当倍蓰于昔人而后生科举之士皆束书不观游谈无根此又何也余友李公择少时读书于庐山五老峰下白石庵之僧舍公择旣去而山中之人思之指其所居为李氏山房藏书凡九千余卷公择旣以渉其流探其源采剥其华实而咀嚼其膏味以为己有发于文词见于行事以闻名于当世矣而书固自如也未尝少损将以遗来者供其无穷之求而各足其才分之所当得是以不藏于家而藏于故所居之僧舍此仁者之心也　明梁寅梁氏书庄记曰所谓庄者田舍之称也秔稻菽粟之所藏也吾无田以获秔稻菽粟而所藏惟书子孙守焉无租税无科需而学之成也又足以应上之求赞时之治是吾之不念子孙立产业乃所以深念夫子孙者嗟夫山之为石者有银之矿而緑生焉有鐡之矿而朱生焉然则家之有书而后嗣之能学亦理之然也若夫有书而或怠于学者人也学之成而禄不及者天也为子孙者又当尽乎人而听之天可也  

校书一  

増汉书艺文志曰成帝时诏光禄大夫刘向校经传诸子诗赋歩兵校尉任宏校兵书太史令尹咸校术数侍医李柱国校方技　后汉书文苑传曰刘珍字秋孙一名宝永初中为谒者仆射邓太后诏使与校书刘騊駼及五经博士校定东观五经传记艺术　拾遗记曰曹曽鲁人也天下名书上古以来文篆讹脱曽皆刋正垂万余卷　蜀志曰向朗字巨逹年八岁手自校书刋定谬误　晋书传曰郑黙字思元起家秘书郎考覆旧文删省浮误中书令虞松谓曰而今而后朱紫别矣　又曰齐王攸就人借书必手刋其谬然后还之　顔氏家训曰汉书田肯贺上江南本皆作宵字沛国刘显博览经籍偏精班汉梁代谓之汉圣显子臻不坠家业读班史呼为田肯梁元帝尝问之荅曰此无义可求但在家旧本以雌黄改宵字为肯吾至江北见本为肯　南史传曰刘之遴鄱阳王范得班固汉书真本献东宫令之遴与张缵到漑陆襄等参校异同之遴录其异状数十事　后周书曰元伟世宗初拜师氏中大夫受诏于麟趾殿刋校经籍　又曰明帝幼好学博览羣书及即位公卿以下有文学者八十余人于麟趾殿刋经史唐书儒学传序曰太宗讐正五经缪阙颁天下示学者又传曰顔师古名籀少博览精训诂太宗尝叹经籍  

去圣久逺传习易讹诏师古于秘书省考定五经多所厘正　又曰马怀素有诏勾校秘书是时文籍盈漫皆炱朽蟫断签幐纷舛怀素建白愿下紫微黄门召宿学巨儒就校缪阙　又曰褚无量初内府旧书自髙宗时藏宫中甲乙丛倒无量建议请缮录补第以广秘籍天子诏于东都乾元殿东厢部汇整比无量为之使　又曰尹知章马怀素校定秘书奏知章是正文字　又曰郑覃始以经籍刓缪博士陋浅不能正建言愿得巨儒鸿生共力讐刋准汉旧事镂石太学诏可覃乃表周墀崔琳张次宗孔温业是正其文刻于石　又曰陆蒙得书熟读乃录讐比勤勤朱黄不去手所藏虽少其精皆可传借人书篇帙坏舛必为辑褫刋正　宋史艺文志曰神宗改官制以崇文院为秘书省编辑校定正其脱误则主于校书郎　又曰徽宗以三馆书多逸遗命建局以补全校正为名　又传曰李至上言五经书疏已版行惟二传二礼孝经论语尔雅七经疏未僃今直讲崔颐正孙奭崔偓佺皆励精勤学博通经义望令重加讐校僃梓从之后又引呉淑舒雅杜镐检正譌谬又曰李觉举九经太宗以孔颖达五经正义镌版诏孔维与觉等校定　又曰石中立直集贤院与李宗谔杨亿刘筠陈越相厚善校讐书凡更中立者人皆传之又曰田敏诏与马镐等同校九经敏虽笃于经学亦好为穿凿如改尚书盘庚若网在纲为若纲在纲重言纲字又尔雅椵木槿注曰日及改为白及如此之甚众世颇非之　又曰宋绶家藏书万卷亲自校讐　又曰余靖迁秘书丞建言班固汉书舛谬命与王洙幷校马范二史书奏擢集贤校理　元史传曰何中少颖防以古学自任家有藏书万卷手自讐校　又曰谢让仁宗命中书纂集典章以让精律学使为校正官　明纪成化九年敕儒臣校订宋儒朱熹通鉴纲目镂版以行朱石通鉴纲目考证序曰上虞徐昭文考朱子通鉴纲目凡例以证刋本脱误及补朱子之未僃凡若干卷名曰考证有以淑后之人其功不细矣　明诗纪事曰桑恱字民怿为博士弟子谒部使者书刺曰江南才子使者大骇延之校书豫刋落以试恱校至不属即索笔取书足之使者乃敬礼焉　又陆容字文量太仓人少与张泰陆釴齐名时称娄东三鳯居恒手不释卷家藏书万余卷皆手自讐校  

校书二  

増校亥豕　辨雌霓【`上详卜商注下见校书四`】　删金篆　荐玉编【`卢纶和常舍人集贤即事诗曰麟笔删金篆龙韬荐玉编`】　塡虬篆　啓银珰【`王逢寄偰正字诗曰芸窗塡虬篆蓬观啓银珰`】　太乙精　钓鼇客【`拾遗记曰刘向校书天禄夜有老人植青藜杖吹杖端然火见向说开辟已前请姓名云我太乙之精帝闻卯金子有博学者下而观焉　秦观谢馆职啓曰东海钓鼇客建封任以校书`】　检白云　勘青编【`上见书籍三　孙仅勘书诗曰儒家无外事招客勘青编`】　无一舛　得三误【`宋史传曰张防闭戸读书四十年手校数万卷无一字舛　姚燧国统离合表序曰走未壮时读通鉴纲目书于苏门山尝病国统散于逐年事首不能一览而得其离合之槩因年经而国纬之如史记诸表秘藏诸簏校官刘君徳防方刋读史管见于宣庠闻之请因是工可断手于旬浃遂取徽建二本重校勘之得三误焉`】　未有所伤　更是一适【`刘跂赵氏金石录序曰昔人欲刋定经典及医方或谓经典同异未有所伤非若医方能致寿夭陶景亟称之以为名言彼哉卑陋亦至于此　又曰或讥邢邵不善讐书邢曰误书思之更是一适且别本是正犹未敢曰可而欲以思得之其谬有如此者`】　以枝为杖　将朿作宋【`顔氏家训太山羊绩亦称问学读潘岳赋周文弱枝之枣以枝为杖策之杖世本容成造厯以厯为碓磨之磨谈说制文援引古今必须眼学勿信耳受　李阳冰上李大夫论古书曰尝痛孔壁遗文汲冡旧简年代寖逺谬误滋多以丰同豊将束作宋鲁鱼一惑泾渭同流`】　得善书二万卷　择校官十五人【`唐书传曰蒋乂值兵兴图籍殽舛又署集贤小职科次逾年各以部分得善书二万卷　玉海曰咸平五年十二月以太清楼书尚有舛误而未讐对者犹二万卷令流内铨择官详校试十五人诗论于银台得刘均聂震等七人于崇文院校勘`】　不得妄下雌黄　岂可臆为防窜【`顔氏家训曰校定书籍亦何容易自刘向扬雄乃称此职耳观天下书未徧不得妄下雌黄或彼以为非此以为是或本同末异或两文皆欠不可偏信一隅也　晏殊荅范给事书曰太平兴国中诏馆阁讐校汉书安德裕取西域传山川名号字之古者改附近古集语钱熙谓曰余于此书特经师授皆有训说岂可臆涂窜以合辞章`】　讨析申熟必畅本源　问义质疑有所依据【`唐书传曰顔师古拜袐书少监专事古文奇字世所惑者讨析申熟必畅本源　宋史传曰崔颐正雍熙中李至上言本监先校定诸经音疏其间文字讹谬尚多盖所遣官多专经之士或通春秋者未习礼记或习周易者不通尚书至于旁引经史皆非素所传习以是之故未得周详伏见国子博士杜镐直讲崔颐正孙奭皆苦心强学贯通九经问义质疑有所依据望令重加刋校从之`】  

校书三  

原以陶为阴【`刘歆七略云古文或误以典为与以陶为阴如此多`】　以鱼为鲁【`抱朴子云书三写以鱼为鲁以帝为乕`】　孔子反鲁【`汉书礼乐志云周道始缺怨刺之诗起王泽旣竭而诗不作王官失业雅颂相错孔子论而定之故曰吾自卫反鲁然后乐正雅颂各得其所`】　卜商返卫【`家语云卜商字子夏尝返衞见读史志者云晋师伐秦三豕渡河子夏曰非也已亥耳读史志者问诸晋史果曰已亥于是衞人以为圣`】　校书麟阁【`汉书云杨雄校书麟阁之上`】　校书天禄【`扬雄集序云王莽篡位时雄为中散大夫常校书天禄阁`】　覆校错误【`荀勗让乐事表云臣掌著作又知秘书今覆校错误十万余卷书不可仓卒复兼他职必有废顿案晋书勗进位光禄大夫命掌乐事脩律吕故有是表`】　删除繁重【`晋中兴书云李充为大著作郎时典籍混乱充删除繁重以相从分作四部甚有条贯`】　崇七经删百氏【`刘桢鲁都赋云若乃考王道之去就览万代之兴衰废龙图于金縢啓洛典于石扉崇七经之旨义删百氏之乖违`】　芟烦乱截浮辞【`孔安国尚书序云芟夷烦乱翦截浮辞谨案芟除也截絶也烦言乱句则除之浮伪虚词则绝之`】张霸春秋减为二十万言【`东观汉记云张霸字伯饶少以樊鯈删严氏公羊春秋犹多繁词乃减为二十万言更名张氏之学`】　桓郁尚书省成十三万言【`范蔚宗后汉书云桓荣以尚书入授显宗为二十三万言子郁复删省定成十三万言由是有桓君大小之学　以上北堂书钞`】　増校典坟【`许浑送韦校书诗曰职已为书记官犹校典坟`】　校虫鱼【`李东阳漫兴诗曰老眼昏花懒看书犹将朱墨校虫鱼`】　一持一读【`刘向别传曰讐校者一人持本一人读折若怨家相对故曰讐也`】　一埽一生【`笔谈曰宋宣献博学喜藏异书皆手自讐校尝谓校书如埽尘一面埽一面生每三四校犹有脱误`】　误书闰月【`太平御览正谬语曰左传曰晋师闰月济于隂阪杜预注云长厯推之此年无闰月数为门五日五字上与门字合也`】　误作别风【`文心雕龙练字篇曰简蠹帛裂三写易字或以音讹或以文变子思弟子于穆不祀者音讹之异也晋之史记三豕渡河文变之谬也尚书大传有别风淮雨帝王世纪云列风滛雨别列淮滛字似潜移滛列义当而不奇淮别理乖而新异傅毅制诔已用淮雨若信义弃奇则可与正文字矣`】　误读蹲鸱【`顔氏家训曰江南有一权贵误读蜀都赋注解蹲鸱芋也乃为羊也人馈羊肉荅云损惠蹲鸱举惊骇不解事义久后寻迹乃知如此`】　不知尸鸡【`又曰太史公记曰宁为鸡口毋为牛后此是删战国防耳按延笃战国防音义曰尸鸡之主从牛子则口当为尸后当为从俗写误也`】　讨论五经【`顔师古见上`】　详定九经【`宋史传曰张昭周世宗显德二年诏令详定九经文字幷议三礼图祭玉鼎釜等昭援引经据时称其精博`】　校丽正书【`唐书传曰元行冲知丽正院又奏陆绍伯马利彻等入校丽正书`】　校集贤书【`石中立见上`】　校书蓬莱【`李颀送綦毋三潜谒房给事诗曰惜哉湖海上曽校蓬莱书`】　校书芸阁【`宋登春髙斋小集诗曰校书升芸阁`】　一字不伦【`注见上`】　一字未正【`明皇杂录曰刘晏以神童为秘书省正字上问晏曰汝为正字正得防字对曰余字皆正惟朋字未正耳`】  

校书四  

増诗宋孙仅勘书诗曰儒家无外事招客勘青编笔墨东西置丹黄次第研频忧伤防窜细恐误流传目因繁处倦心向注中专端坐穷今古披见圣贤疲劳时举白游息或谈得兴忘昏晓题名记岁年栖毫思确论废卷恨亡篇  

増啓宋强致谢除校勘启曰窃以国家右文寖昌聚书増广经始灵兰之秘发挥河洛之文表章着明渊源深厚然惟道术分裂时师异言下逮九家犹瘉于野彼虽小道亦有可观故稗官以刍荛而弗遗辞赋比博奕而犹幸采获非一多爱益新名山之藏为空广内之策加倍而后实事是求聚精防神芟夷复重笔削譌谬是以图书之府贵比列星之居校讐之官宠甚治民之最自非精力过绝笃志渊微言古而能验今闻一足以知十则何以辨雌霓之为字信鲁鱼之失眞　又林希谢校勘啓曰僃员书局已忝下陈假职儒林尤非素望始甚疑而终信外弥惧而中慙抚已何堪腼顔无措惟本朝右文之盛列圣向儒之勤悉聚前世之书逺侔治古之烈虽禁中所览别贮于太清而秘阁所藏颇多于三馆并髦俊俾资校讐悉发广内之藏兼访名山之副于是有出于闾阎而应募写于郡国而送官其来不穷所得益广互钞以补残缺相校而除复重一新黄卷之风尽消白简之蠹  

求书一  

増灵宝记曰呉王阖闾出游包山见一人自言姓山名隐居阖闾叩之乃入洞庭取素书一卷其义不可识令人赍问孔子孔子曰某闻童謡曰呉王出游观震湖灵威丈人山隐居北上包山入灵墟乃入洞庭窃禹书天帝大文不可舒此文长传百六初　汉时李氏得周官上于河间献王独阙冬官一篇献王购以千金不得遂取考工记以补其处　前汉书曰成帝河平三年遣谒者陈农求遗书于天下　伏滔北征记曰皇天场古陶穴晋时有人逐狐入穴行十里得书二千余卷　后魏书曰道武尝问博士李先曰天下何物最善可以益人神智对曰莫若书籍乃命郡县大收书籍悉送平城隋书传曰牛字里仁开皇初授秘书监以典籍遗逸表请开献书之路曰爻画肇于庖牺文字始于苍颉孔子宪章祖述制礼刋诗正五始而修春秋阅十翼而易道及秦始下焚书之令先王坟籍埽地皆尽此则书之一厄也汉兴敦尚儒术建藏书之防置校书之官屋壁山岩往往间出外有太常太史之藏内有延阁秘书之府及王莽之末宣室图书并从焚烬此则书之二厄也光武尤重经术未及下车先求文雅肃宗亲临讲肄和帝数幸书林其兰台石室鸿都东观秘牒塡委更倍于前及献帝移都图书缣帛皆取为帷囊所收而西者才七十余乘属西京大乱一时燔荡此则书之三厄也魏文代兴更集经典晋氏承之文籍尤广属刘石凭陵从而失坠此则书之四厄也晋宋之际学艺为多齐梁之间经史弥盛萧绎据有江陵破平侯景收文徳之书及公私典籍重本七万余卷及周师入郢绎悉焚之于外城此则书之五厄也今御书单本合一万五千余卷比梁之旧目止有其半至于隂阳河洛之篇医方图谱之说弥复为少于是下诏献书一卷赉缣一匹一二年间篇籍稍僃　唐书元载为相奏以千钱购书一卷又命拾遗苖发等使江淮括访　又曰文宗时郑覃侍讲进言经籍未僃因诏秘阁捜采于是四库之书复完又曰昭宗命监察御史韦昌范等诸道求购　文献通考曰后唐庄宗同光中募民献书及三百卷授以试衔其调之官每百卷减一天成中遣都官郎中庾传美访图书于蜀得九朝实录及杂书千余卷而已　又后汉干祐中礼部郎司徒调请开献书之路凡儒学之士衣冠旧族有以三馆七书上者计卷帙赐金帛多者授以官秩　又周世宗锐意求访凡献书者悉皆优赐又宋建隆四年下诏购亡书三礼渉弼三传彭干学  

究朱载等皆诣阙献书弼等并赐以科名　宋史太宗纪曰太宗性嗜书宣祖总兵淮南财物悉无所取第求书以贻之　又曰雍熙二年购逸书　又仁宗纪曰景祐二年购求馆阁逸书　文献通考曰嘉祐六年诏购馆阁阙书卷支绢一匹五百卷与文资官　又宣和四年诏令郡县访求藏书有足观采即命以官　又髙宗渡江献书有赏或以官故家藏者或命就录鬻者悉市之　辽史道宗纪曰清宁十年十一月诏求干文阁所阙图籍　金史章宗纪曰泰和元年十月敕有司购遗书宜优其值以广捜访不愿送官者写讫还之仍量给其值之半　元史仁宗纪曰武帝即位六月癸巳诏立帝为皇太子遣使四方旁求经籍识以玉章命近侍掌之　明纪洪武二十三年十二月购遗书福建布政司进南唐书金史苏辙古史　又永乐四年上问文渊阁经史子集皆僃乎解缙对曰经书粗僃子集多阙上曰古人家稍有余资皆欲购书况朝廷而可阙乎令择通知典籍者四出购求  

求书二  

増金帛招来　江淮括访【`山堂考索河间献王以金帛招来四方美书多与汉室等下见上`】　枕中鸿宝　帐中秘书【`博物志曰刘德治淮南狱得枕中鸿宝秘书`】  

【`袁山松书曰王充所作论衡中土未有传者蔡邕入呉始得之恒秘以为谈助抱朴子曰时人嫌蔡邕得异书或捜求其帐中隐处果得论衡抱数卷持去邕丁寜之曰惟我与尔共之勿广也`】　置吏称录计州繙缉【`唐书传曰令狐德棻武徳初为起居舍人时大乱后秘书湮缺徳棻始请帝重购天`】  

【`下遗书置吏称录不数年国典略僃　又魏王泰传曰泰奏撰括地志欲速成乃分遣计州繙缉疏录五十篇厯四朞成诏藏秘阁所赐万段`】　求诸海外　访于郡国【`罗鄂州东观汉记序曰隋经籍志称刘珍所撰汉记百四十三卷新旧唐书皆百二十七卷呉兢所藏与官书同刘知几所有才百十四篇本朝欧阳公尝欲求诸海外后复散亡今所存才十卷耳　宋濂剡源集序曰防有诏脩元史命濂总裁其事事有阙遗者遣使访于郡国窃谓先生著作关于胜国宜多属使者入鄞徧求之果以剡源集二十八卷来上濂始获而尽览焉`】　获东夏经史　收荆南图书【`隋书牛请开献书之路表曰及东夏初平获其经史四部重杂三万余卷　文献通考曰干德元年平荆南尽收其图书以实三馆`】出闾阎而应募　写郡国而送官【`林希谢馆阁校勘啓曰悉发广内之`】  

【`藏兼访名山之副于是出于闾阎而应募写于郡国而送宫`】　秘藏不作山中计重购何供海外求【`邵宝张提学寄先师文正公新集诗云云`】  

求书三  

原开献书路【`汉武帝详藏书`】　诏求亡失【`论衡佚文篇曰孝明世好文人并征兰台之官文雄会聚今上即令诏求亡失购募以金安得不有好文之声唐虞旣逺所在书散殷周颇近诸子存焉汉兴以来传文未逺以所闻见伍唐虞而什殷周炳炳郁郁莫盛于斯`】　汲县得竹书【`王隐晋书云太康元年汲县民盗发魏王冢得竹书漆字`】　河西得漆书【`汉杜林详尚书`】　集天下遗书【`汉武故事云淮南王安好学集天下遗书招四方之术士`】　求天下遗书【`见上求书一`】　坏孔子宅得古文经传【`鲁恭王详尚书`】　开魏王冢得穆天子传【`汲郡民开魏襄王冢得穆天子传`】　采逸礼于残竹听遗诗于逵路【`刘桢鲁都赋云采逸礼于残竹听遗诗于逵路览国俗之盛衰求羣士之徳素以上俱北堂书钞`】　増弃产置书【`见书籍何假百城注`】　翦发易书【`元史传曰陈祐少好学家贫母张氏翦发易书使读之遂博通经史`】　收咸阳图书【`史记曰髙祖入咸阳萧何先收秦图书`】　收丹阳图籍【`北史曰隋裴矩伐陈之役领元帅府记室破丹阳晋王广令与髙颎收陈图籍`】　籍江南图书【`宋开宝八年冬平江南明年春遣太子洗马吕祥就金陵籍其图书得二万卷悉送史馆`】　收云南图籍【`元史世祖纪曰世祖旣入大理命姚枢等捜讨图籍`】访三州图籍【`后唐史记曰都官郎中庾传美充三州延访图书使`】　收两浙书  

籍【`文献通考云两浙钱俶归朝又收其书籍`】　十金易一字【`唐书钟传传曰彭玕通左氏春秋尝募求西京石经厚赐以金扬州至相语曰十金易一字百金购一篇况得士乎故士人多往依之`】一书进一资【`又于休烈传曰于时经大盗后史籍燔缺休烈奏国史开元实录起居注及余书三千八百余藏兴庆宫兵兴焚炀皆尽请下御史覈史馆所由购府县有得者许上送官一书进官一资一篇绢十匹凡数月止获三篇惟韦述以其家藏国史百三十篇上献`】　求辽史事迹【`金史传曰党怀英充辽史刋脩官凡民间辽时碑铭墓志及诸家文集或记忆辽时旧事悉上送官`】　求三史遗书【`元史传曰袁桷请购求辽金宋三史遗书`】　访两都缺遗【`呉讷书宋丘公岳家传曰元累朝欲脩三史以统纪弗定弗果顺帝至正元年因授经郎危素请始诏脩之命危素乘传至宋两都访摭缺遗`】访故都图籍【`徐一防与王待制书曰独顺帝一朝三十六年之事以无实录可据今遣使者`】  

【`捜访故都图籍列郡文移有关于三十六年之政体俱收并录以僃采择`】  

求书四  

増诗明胡翰送吕君采史北平诗曰又见陈农去遥临析木墟山川游幸后文献乱离余僃极传闻异归从直笔书百年殷监在尽献玉阶除　又呉伯宗送吕君采史北平诗曰八月乌啼海子桥南来使客下青霄云埋石室丹书在日落延秋翠岫遥麟史未全归圣代文犹得认前朝词臣载笔需文献莫遣回车久寂寥  

载书负书一  

增拾遗记曰黄帝遣风后负书常伯荷劒旦游洹流夕归阴浦行万里而一息　战国策曰蒙谷负鸡次之典蒙谷献典五官得法　墨子曰墨子南使衞载书甚多强唐子逢而怪之对曰昔周公朝读书百篇夕见七十士相天下犹如此吾安敢废此也　后汉书曰光武未及下车先访儒雅先是四方学士多怀挟图书遁逃林薮自是莫不抱负坟索云会京师　又曰光武迁洛阳其经牒秘书载之二千余两　又曰左雄字伯豪再迁尚书令奏征海内名儒使为博士于是负书来学云集京师　续汉书曰李固为公子躬歩以驴负书从师拾遗记曰曹曽聚天下名书上古以来文篆讹落者曽皆刋正垂万余卷及收天下遗书于曽家连车继轨输于王府　晋书曰张华无余财惟文史溢几案徙居载书三十车也　南史传曰刘勰字彦和撰文心雕龙五十篇未为时流所称欲取定于沈约无由自逹乃负书约于车前若货书者约取读大重之　唐韦述传曰父景骏为肥乡令述从到官元行冲景骏姑子也为时儒宗载书数车自随述入其室观书不知寝食　宋史传曰马伸在广陵行箧一担图书半之　司马光进资治通鉴表曰前后六任皆听以书局自随　辽史曰义宗名倍起书楼于西宫作乐田园诗唐明宗闻之遣人跨海持书招倍倍因畋海上载书浮海而去　金史传曰完顔勗宗翰宗望定汴州受宋帝降太宗使勗即军中劳之宗翰等问其所欲曰惟好书耳载数车而还又曰范承吉天眷五年宗翰克宋所得金珠承吉司其出入无秋毫私及还犊牛载书史而已　元史传曰廉希宪自江陵召还囊橐萧然琴书自随而已　又曰和尚子迁努至元十五年奉使江西抚慰新附之民使还惟载书籍数车献之皇太子　又曰杨奂金元帅以汴京降奂微服北渡冠氏帅赵寿之延致待以师友之礼门人有自京师载书来者因得尽读之　明诗纪事曰陶宗仪字九成遭乱播迁必以书帙自随　又孙作字大雅江阴人至正兵乱挈家三呉间惟载先世藏书两簏　宋濂王冕传曰结茅庐三间自题为梅花屋常仿周礼著书一卷坐卧自随  

载书负书二  

増持书数囊　载卷两簏【`马祖常上都分院记曰惟词臣独无他为从容载笔给轺传道路续食持书数囊吏空牍旬日不一署文书　孙作见上`】　家具一车　行李千卷【`杨基送句容杨少府回扬州诗曰家具一车轻囊书与短檠　陆深秋怀诗曰年来行李书千卷`】儿载而往　驼负以行【`梁寅赠徐大章序曰乃命儿子岷买舟载书籍由京口而往留钱塘逾一月　姚燧参知政事贾公神道碑曰公名守谦视政之暇未尝废书从戎亦橐驼负书以行`】呉越扁舟　图书一束【`徐贲宿王判簿宅送徐孟岳诗曰来往游呉越扁舟只载书孙蕡送髙文贤游杭州诗曰今晨约我武陵行一束图书画舸轻`】　舟归颍水　载入京师【`欧阳修读书诗曰买书载舟归筑室颍水岸　元史曰初巴延平江南尝命张瑄朱清等以宋库藏图籍自崇明州由海道载入京师`】　扬州数车　广陵一担【`上见写书二　下详一`】　原抱符子而趋　负周官不舍【`符子云朗家楚朗弃千金之劒抱符子而趋曰夫千金利劒剖割之所存焉符子之书大道之所居焉　车秦书曰太常居家虽流移苦寒常自负周官终不敢舍以上北堂书钞`】  

载书负书三  

原墨子载书【`见上负书一`】　王寿负书【`韩子云王寿负书而行见徐冯于周涂冯曰事者为也为生于时知者无常事书者言也言生于知知者不藏书今子何独负之而行于是王寿因焚其书而舞之故知者不以言谈敎而惠者不以藏书箧`】　书载数车【`蔡邕事详藏书`】　负书担橐【`史记曰苏秦说秦王书十上而说不行去秦而归负书担橐形容枯槁靣目黧黑`】　増带经而鉏【`见尚书二`】　带经就舂【`刘岐玉友传曰少时带经就舂方士中黄生白水真人一见定交杵臼之间`】　鹿车载书【`金史元好问故物着见前写书一`】　荷担自随【`姚见写书`】　缥囊自随【`见上`】　游宦以书自随【`胡三省新注资治通鉴序曰宝祐丙辰始得大肆其力于是书游宦逺外率以自随遇异书异人必就而正焉`】　坐卧以书自随【`王冕见上`】  

赐书一  

増后汉书传曰东平王苍来朝赐以秘书列仙图道术秘方　又曰窦融与五郡太守共砥厉兵马上疏请师期帝深嘉美之乃赐融以外属图及太史公五宗外戚世家魏其侯传　玉海曰宋赐西河王蒙逊周易及子集诸书　南史传曰晋安王子懋武帝第七子也啓求所好书武帝曰知汝常以读书为心也赐以杜预所写左传及古今善言　齐春秋曰萧晋字元卿家有赐书志学不倦　陈书曰江总字总持家传赐书数十卷总寻读未尝释手　唐书曰垂拱三年新罗王金政明遣使请礼记一部幷新文章令所司写吉凶要礼幷于文馆词林采其词渉规讽者勒成五十篇赐之　又曰开元十九年命有司写毛诗礼记左传文各一部以赐金城公主从其请也　李珏丞相牛公神道碑曰有隋室赐书五千卷　刘禹锡赠司空奚公神道碑曰家有赐书　玉海曰太平兴国赐武臣军诫　又雍熙赐六韬　又淳化三年二月诏以新印儒行篇赐中书枢密两制三馆　又三月己酉赐新第孙何等儒行篇各一轴　又祥符六年十一月复以儒行篇赐亲民厘务诸文臣　又咸平元年七月赐诸王辅臣新印三史又四年六月诏郡县学校聚徒讲诵之所各赐九经一部　又五年四月直秘阁黄夷简上新三国志分赐亲王诸臣　又景德二年六月赐殿前都指挥使髙琼九经书疏诸史各一部从其请也　又四年七月赐交趾九经　又至道三年九月殿中丞方演言曲阜文宣王庙有书楼而无典籍请赐九经从之　又七年正月国子监上新印孟子及音义赐辅臣　又天圣五年四月赐新第王尧臣已下中庸八年四月赐王拱辰巳下大学后登第者与儒行偕赐以为常　又嘉祐五年六月诏镂新唐书赐二府下逮脩书官　又治平四年六月赐司马光颍邸旧书二千四百卷资脩通鉴也　又元祐七年七月赐诸路安抚钤辖司幷东京南京通鉴各一部　又绍兴五年十月赐新第汪应辰等御书儒行篇　又淳熙三年十一月诏取袁枢资治通鉴纪事赐皇太子　元史传曰廉希宪至元二十年以疾请入觐进资治通鉴帝即以赐东宫经筵讲读　蔡文渊农桑辑要序曰仁宗在东宫欲念民事以旧版弗称诏江浙省端楷大书锓版仍印千五百帙赐朝臣及诸宗室元史文宗纪曰至顺三年四月命奎章院学士院译贞观政要镂版摹印以赐百官　又顺帝纪曰元统元年五月安南乞诸佛经以九经赐之　又曰二年三月以阿里海牙家书赐伯顔　明纪曰洪武十年二月宋濂辞归赐楮币文绮及御制文集　又十三年以名臣戒录赐羣臣　又十四年颁赐五经四书于北方学校又永乐七年五月赐皇太子圣学心法书　又宣德八年赐朝鲜国王李裪五经四书大全诸书  

赐书二  

原家有赐书【`后汉书曰班彪字叔皮幼与从兄嗣伯共游太学家有赐书内足于才好古之士自逺方至焉`】　赐秘阁书【`续晋阳秋曰太元三年诏赐会稽王秘阁书八千卷`】　赐黄香孟子【`东观汉记云章帝赐黄香淮南孟子各一通`】　赐太子韩子【`晋中兴书云中宗任刑法以韩子赐太子`】　诏与千卷【`义熙起居注云何无忌在秘阁求赐秘书诏与一千卷`】送与一车【`晋书云皇甫谧自表就帝借书帝送一车书与之谧虽羸疾而披阅不怠`】　赐秘书之副【`汉书班游以受诏进读羣书上器其能赐以秘书之副`】　赐四千许卷【`蔡琰别传曹操问琰曰闻夫人家先多坟籍犹能忆识之不文姬曰昔亡父赐书四千许卷流离涂炭罔有存者今所诵忆裁四百余篇耳　以上北堂书钞`】　増赐山海经【`后汉书曰王景永平二年议脩汴渠乃引见问以理水形景陈其利害应对敏防帝善之乃赐景山海河渠书禹贡图`】　赐周礼疏【`玉海云景徳元年七月赐诸王宗室近臣新印周礼疏`】　赐三国志【`见上赐书一`】　赐新唐书【`又嘉祐五年见上`】　赐杜预左传【`见上`】　赐荀恱汉纪【`唐书传曰李大亮赐荀恱汉纪曰恱论议深博极得为政之体公宜绎味之`】　赐诸王三史【`玉海咸平元年见上`】　赐二府七史【`又嘉祐三年五月诏以七史赐二府下逮编校官`】　赐九经三史【`又祥符六年十一月赐御史台九经三史三国志`】　赐大学中庸【`又天圣五年四月八年四月见上`】　赐册府元【`又景祐四年二月赐御史台册府元天下图经各一部`】　赐文苑英华【`宋史髙丽传曰哲宗立王遣使金上锜奉慰林曁致贺请市刑法之书太平御览开宝通礼文苑英华诏惟赐文苑英华一部`】　赐新印孟子【`玉海至道七年正月见上`】　赐御书孝经【`又绍兴十四年七月诏诸州以御书孝经刋石赐见任官及系籍学生`】赐黎氏九经【`宋真宗纪曰景德中赐黎廷龙九经`】　赐交趾九经【`玉海景德`】  

【`四年七月见上`】　赐贞观政要【`元史传曰察罕帝问狄仁杰对曰当唐室中衰能卒保社稷亦贤臣因诵范仲淹所撰碑甚熟帝叹息良久曰察罕博学如此耶尝译贞观政要以献帝大恱诏写徧赐左右`】赐大学衍义【`又仁宗纪曰武宗即位六月癸巳诏立为皇太子时有进大学衍义者命詹事`】  

【`王约节而译之帝曰治天下此一书足矣因命与图象孝经列女传并刋行赐臣下`】　赐秘府经籍【`又传曰奕赫抵雅尔宫仁宗知其好学出秘府经籍及圣贤图籍以赐时人荣之`】　赐海牙家书【`见上`】　赐大家训谕【`王祎送郑仲宗序曰上之三年夏诏徴江南诸大家悉赴阙而亲训谕之几天地阴阳性命仁义古今治乱盛衰纪纲法度赋税供给风俗政治得失之故谆谆焉凡数千百言又恐其忽遗忘也则为书以摹本分赐之`】　赐御制文集【`郑楷翰林承防宋公行状见上`】赐欧阳全集【`邹缉书六一居士外集后曰余再自北京从还京师入见皇太子获赐欧阳公`】  

【`全集一百五十七卷装缮齐整盖尤为至宝之物`】　赐太子以圣学心法【`见上`】赐诸子以大学衍义【`吾学编云仁宗雅志儒术务学问诸经皆通于书尤熟尝录太祖金陵碑文授诸子又刋真德秀大学衍义赐诸子`】　赐张耆以册府元【`宋史传曰真宗在东宫尝命授以论语左氏春秋后又赐以宸戒二十条及圣政记册府元`】　赐韩世忠以郭子仪传【`玉海云建炎四年八月韩世忠迁检校少师翼日上谕大臣曰世忠不亲文墨朕方写郭子仪传欲付卿等呼诸将读示之`】　赐青州学以九经【`玉海云天圣九年二月赐青州州学九经`】　赐白鹿洞以九经【`王祎游白鹿洞记宋太平兴国二年尝赐白鹿洞九经`】班彪家有赐书　萧晋家有赐书【`俱见上`】　牛僧儒有  

隋室赐书【`见上`】　柳宗元有旧宅赐书【`唐书传曰柳宗元贻京兆尹许孟容书曰家有赐书三千卷尚在善和里旧宅今三易主书存亡不可知然付受所重犹系心`】  

赐书三  

増表宋欧阳修谢赐汉书表曰窃以右文兴化乃致治之所先着录藏书须太平而大僃惟汉室上继三代之统而班史自成一家之书文或舛讹盖其传之已久诏加刋定俾后学以无疑一新方册之文増焕秘书之府而奏篇之始方经衡石之程赐本之荣惟及钧枢之近敢期孤外特与恩颁曲轸睿慈俯矜旧物谓其尝忝臣邻之列不忍遽遗谓其自喜文字之间俾之娯老然臣两目昏眊虽嗟执卷之已艰什袭珍藏但誓家传之永宝　宋张舜民谢赐资治通鉴表曰临政愿治乃明主之用心爰诏脩书皆儒臣之能事成而进御宠以匪颁何彼下臣遽霑优赐恭惟英宗皇帝生知典学性好观书岂惟求之多闻实欲辅之自得然万几丛委载籍纷繁自学者不能徧窥况人主何暇周览思有所述颇难其人畴若人哉莫如光者给尚方之笔札萃三馆之图书许自辟官用资检讨量加常俸不责课程上下驰骋于数千载出入将随于十九年其间明君良臣箴规议论切磨之精语名将循吏方略条敎魁梧之伟功休咎庶征之原天人相与之际抉擿奸宄褒崇善良网罗羣言囊括旧史如海之藏珍怪鱼龙之无数如山之包草木鸟兽之难名披分畎浍之末流蔽暎雕虫之小技旅游东国常屡叹于斯文留滞周南遂克终于先业虽古者兴亡事迹固已灿然而光之筋力精神于此尽矣尚苦言官之督责熟谙俚俗之谤嗤卒成一代之书仰副两朝之志揭为通鉴时则弗迷资彼治原舍兹安出神宗皇帝诏讲筵而进读挥宸翰以赐名制序而冠其篇端镂版而布之天下仰君臣之际会已极丹青何父子之沦亡忽悲风露岂谓门墙之旧物退收铅椠之微功开卷涕流拜嘉汗浃  

借书一  

増西京杂记曰匡衡勤学邑人大姓不识字家富多书乃与客作不求其价主人怪而问之衡曰愿得主人书徧读焉主人感叹给以书后成大儒　先贤行状曰延笃从唐溪李度受左氏欲写无纸乃借本读之及辞归李度曰卿言写本何故辞归荅曰已诵之矣　蜀志曰李权从秦宓借战国策　王隐晋书曰齐王攸好学借人书皆治护时以还之　又曰柳世隆字彦绪性爱渉猎啓髙帝借秘阁书给二千卷　又曰崔慰祖好学聚书至万卷邻里年少好事者来从假借日数十袠慰祖亲自取与不以为烦　又曰袁峻字孝髙家贫无书每从人假借必皆钞写　又曰任孝恭字孝恭精力勤学家贫无书常崎岖从人假借每读一过讽诵略无所遗后魏书曰崔亮家贫佣书自业时陇西李冲当朝用  

事亮从兄往依之谓亮曰安能久事笔研也彼家饶书因可得学亮曰弟妹饥寒岂可独饱自可观书于市安能看人睂睫乎　北齐书曰刘昼少负笈从师服膺无倦恨下里少坟典便策杖入都知太府少卿宗世良家多书乃造焉世良纳之昼夜披览不倦　隋书传曰刘焯字士元少与河间刘结盟为友武强交津刘智海家多坟索焯与就之读向经十载虽衣食不继晏如也　又曰卢思道字子行聪爽俊辨就魏收借异书数年之间才学兼着　又曰中书令李敬元博览羣书特善三礼初上在东官马周啓荐之召入崇贤馆兼预侍读仍借御书使读之　宋史传曰郎简幼孤贫借书读之多至成诵　又曰田锡奏曰旧有御览但记分门事臣请略钞四部别为御览三百六十卷万几之暇日览一卷经岁而毕真宗善其言诏史馆以书借之　又曰任希力学家贫常从人借书以读　又曰郑樵好著书自负不下刘向扬雄居夹漈山谢绝人事久之乃游名山大川捜奇访古遇藏书家必借留读尽乃去　又曰汪应辰从人借书一经目不忘　吕祖谦奉防诠次文鉴劄子曰本朝诸文集及士大夫家宛转假借　元史传曰齐履谦笃志苦学家贫无书及为星厯生在太史局会秘书监辇宋故书留置本院因昼夜讽诵深究自得　明诗纪事曰呉有阎起秀卿者家惟一僮日走人家手钞口吟日夜不辍  

借书二  

原从民借书【`汉河间献王从民约借善书必为好写之留其真本加金帛赐以招之由是四方不逺千里或有先祖旧书必奉以献之`】　从帝借书【`详赐书二`】　桓生与班嗣借书【`班游受诏进读羣书游生穉穉生彪彪与从兄嗣共游学家有赐书桓生借其书嗣报曰吾子已贯仁义之羁绊何用大道昔有学歩邯郸者失其故歩匍匐而归恐似此故不进之嗣贵老庄故云云桓生谭也`】许慈与胡替争书【`蜀志曰许慈与胡替为博士更相克伐分争书籍有无皆不相通借也以上俱白帖`】　増给二千卷【`柳世隆见上`】　借起居注【`梁书传曰呉均欲撰齐书求借起居注及羣臣行状武帝不许`】　借春秋家【`崇文总目云春秋集传十五卷王防患学者自私其家学乃集三传之说删为一书又见秘书目有先儒春秋之学颇多因啓求之得董仲舒等十余家`】假中秘书【`李敬元见上`】　假秘阁书【`唐书传曰李邕愿一见秘书李峤曰秘书`】  

【`万卷岂时日能习耶邕固请乃假直秘书未几辞去峤惊问奥义隐袠了辨如响`】　借书三馆【`司马光进资治通鉴表曰于崇文院置局许借龙图天章阁三馆秘阁书籍`】　借书两淮【`郝经续后汉书序曰借书于两淮制置应雷得两汉三国晋书遂作正史`】　题户借三坟【`毛渐三坟序曰元丰七年余奉使西京巡按属邑厯唐州之比阳寓食民舍有题于户三坟书某人借去亟呼主人而问之曰古之三坟也其家实有是书取而阅之三坟各有传坟乃古文而传乃书`】　从人借二史【`楼昉东汉诏令自序曰愚未冠无书可观虽二史亦从人借`】　借书旬日即归【`见上读诵二`】　借书旬日皆尽【`宋史传曰宋次道知亳州家多书刘恕枉道借览次道日具为主人礼恕曰此非吾所为来也殊废吾事悉去之独闭阁昼夜口诵手钞留旬日尽其书而去两目为之盲`】待借君侯出异书【`潘大临荅王立之惠书诗曰明年生计应堪说待借君侯出异书`】犹向君王乞秘书【`边贡赠长垣宗侯诗曰瑶室青编万卷余宫中谁道日闲居家臣昨`】  

【`夜长安去犹向君王乞秘书`】  

借书三  

増书唐王绩与陈叔达重借隋纪书曰久承所撰隋纪缮写咸毕前舍弟及家人往并有书借咸不见付岂连城之珍俟楚文而乃进泰山之操待钟期而后发应以左貂右蝉荣冠东省掌壶负玺望重南宫朝夕丹墀揖让増价往来青歩顿生光丰屋华榱顾蓬蒿而徙眷鸣钟列鼎想藜藿而移交不与骄期遂忘曩时之好耳仆遭逢明圣栖迟丘壑幸恱尧舜之风得全箕颍之操虽心期所托吾道遥存而出处离异仪形难接所以愿凭鳞羽宛若承颜望观述作欣然得意足下裁成国典褒贬人伦欲使明镜一时覆车千祀故当贻诸好事岂拟惟传子孙方复固其缄縢严其扄鐍天下之望岂如是乎仆亡兄芮城尝典着局大业之末欲撰隋书俄逢丧乱未及终毕仆窃不自揆思卒余功收撮漂零尚存数帙兆自开皇之始迄于大业之初成亡兄防窜之遗迹也大业之后言事阙然仆虽欲继成无可凭采以此尤思见足下之所作也　又陈叔达荅王绩书曰贤弟千牛及家人典琴至频辱芳翰索下官所撰隋纪虽承厚眷懑然自失诚恐持郄克之质入邯郸之墟奏曹郐之音厯茎英之肆所以迟廻简牍伏念旬时辄揆短怀仰违前命今奉来札诲责逾深旣以骄鄙相诃又以缄縢致诮欲加之罪其无辞乎正当要使必致尔  

## 御定渊鉴类函卷一百九十五

文学部四【`文字　著述`】  

文字一  

増子思曰今天下车同轨书同文行同伦　杨子曰书心画也书法形君子小人见矣　中论曰艺者心之使也故礼以考敬乐以敦爱射以平志御以和心书以缀事数以理烦　颜氏家训曰夫文字者坟籍根本　文心雕龙练字篇曰夫文象立而结绳移鸟迹明而书契作斯乃言语之体貌文章之宅宇也　又曰先王声敎书必同文　法书本象曰眞书如立行书如行草书如走　苏轼题唐六家书后曰眞生行行生草眞如立行如行草如走　书品曰及其转注假借之流指事会意之莫不状范毫端形呈字表开篇玩古则千载共朝削简传今则万里对靣　又曰古文穷于眞草书法尽于六朝　说文序曰文象之本字者孳乳而生　郑樵  

通志曰独体为文合体为字文有八象字有六八象不至则有假借之文六不及则有假借之字　郑寅包蒙曰伏羲之八卦皆当时之古文也三皇尚忠五帝尚质三王尚文八卦忠也古文质也籀文也篆则降而霸矣其秦之法令书乎古之古文也八分之籀也楷法之篆也飞白八分之流也行楷之行也草楷之走也以规为方草则圆其矩而六书之道散矣郭忠恕曰小篆散而八分生八分破而书出书悖而行书行行书狂而草书圣自以下吾不欲观　朱子曰自兴于秦而篆废于汉初不过乐简便以适已而已汉之流为晋则专务姿媚以恱人夫字者所以传经载道述史记事治百官察万民贯通三才何其小用哉秦汉晋而后若唐宋颇有肯寻苍籀遗法者然不易得也　又曰晋之能者超于宋宋之能者多于唐袁裒题书学纂要后曰汉魏以降书虽不同大抵皆  

有分余风及至二王始复大变　戴侗曰侗闻诸先人曰学莫大于格物致知取数多者书也天地万物古今事变皆集于书　陶九成书史会要曰六书八卦之变也卦以六位而成书以六文而变　宋濂曰司马光有言僃万物之体者莫过于字　方希古曰六书于民用最切其变为尤甚自篆而之分日趋简便轻捷流荡而无法  

文字二  

原按周易曰上古结绳而治后世圣人易之以书契盖取诸夬又黄帝垂衣裳苍颉造文字然后书契作则其始也　按说文盖依象形谓之文形声相益谓之字着于竹帛谓之书书有六义焉一曰指事二曰象形三曰谐声四曰会意五曰转注六曰假借周礼曰保章氏掌教国子六书是也古者子生六岁而敎数与方名十岁入小学学六甲书计之事则文字之谓也自黄帝至三代其文不改秦焚烧先典乃废古文更用八体一曰大篆周宣王史籀所作也二曰小篆秦始皇时李斯赵髙胡毋敬所作也大小篆并简册所用也三曰刻符施于符传也四曰摹印【`亦曰缪篆`】施于印玺也五曰虫书为虫鸟之形施于幡信也六曰署书门题所用也七曰殳书铭于戈防也八曰书始皇时程邈所定六行公府也汉氏因之至王莽居摄使甄丰刋定六体一曰古文二曰奇字三曰篆书四曰书五曰缪篆六曰虫书当代以敎童学焉　又衞恒四体书势曰汉兴又有草书不知作者姓名盖两汉铭勒杂以古文篆籀及八分为之【`说文注曰张竝作草又曰齐相杜操作`】　増又曰盛熙明云尝览竺典造书之主凡三人曰梵曰伽卢曰苍颉梵传于印度其书右行伽卢创于西域其书左行其季苍颉居中夏其书下行　原魏晋以还文遂盛萧子良古今篆文体有稾书楷书蓬书悬鍼书垂露书飞白书塡书奠书鸟书虎爪书偃波书鹤头书象形篆尚方大篆凤鸟书科斗书虫书龙虎书仙人书芝英书十二时书倒防书麒麟书金错书蚊脚书凡数十种皆出于六义八体之书而因事生变者也　増又按书史会要有瑞华书齐武帝睹落英茂木而作花草书河东山所作云霞书未详所出反左书晋孔敬通所作庾亮呼为众中清闲法又唐司马承祯善篆别为一体名金剪书吕向工草  

能以一草环写百字若萦发然世号连緜书　又按宋史勾中正献八体书太宗问凡有声无字有几中正退条为一卷以献上曰朕亦思得二十字可并书之又按潜确书仁宗时待诏李唐卿撰飞白三百防以进　书史会要曰蔡襄作飞草亦曰散草极其精妙曰神书　又按辽史神册五年始制契丹大字九月字成诏颁行之　金史曰太祖命古新制国字熙宗又制小字谓古新所制为大字　元史曰世祖至元六年命帕克斯巴制蒙古新字颁行诸路　又按书史会要明夏防本名昶入庶常太宗尝召见之谓曰太阳丽天日宜加于永上昶宜作防书有防字始此余创作文字者未有闻焉若善书诸家具在别门故不及  

文字三  

原效奎　取夬【`孝经援神契曰奎主文章苍颉效象洛曜书丹青垂萌画字宋均注曰奎星屈曲相钩似文字之画　下详前叙`】　六书　八体【`并详前叙`】　悬鍼　倒防【`王愔文字志曰悬鍼小篆体也字必垂画细末纤直如悬鍼故谓之悬鍼　又曰倒防书者小篆体也垂支浓直若防叶也八体书亦图此法或云出扶风曹喜萧子良以为仙人务光所作`】　铜隐　金错【`郦善长水经注曰临淄人发古得铜棺前和外隐起为字云齐太公六代孙胡公棺也惟三字是古余同今书证知字出古非始于秦　王愔文字志曰金错书八体书法不图其形或云以铭金石故谓之金错`】垂露　偃波【`王愔文字志曰垂露书如悬鍼而势不遒劲阿那若浓露之垂故谓之垂露`】  

【`挚虞疑要注曰尚书台召人用虎爪书告下用偃波书皆不可卒学以防矫诈`】　星离　云布【`衞恒四体书势曰黄帝之史沮诵苍颉眡彼鸟迹始作书势纪纲万事垂法立制因声会意物有方日处君而盈度月象臣而亏傍云逶迤而上布星离离以舒光　衞恒书势曰焕若星陈郁若云布`】　六义　八法【`衞恒四体书势曰字有六义其义见叙事鲍昭飞白书势曰秋毫精劲霜素凝鲜超工八法尽奇六文`】　视　变鸟【`宋均注孝经援神契曰苍颉视而作书则河洛之应与人意所惟通矣　卫恒书势曰鸟迹之变乃惟佐`】　秦篆　周籀【`汉书曰苍颉七章秦李斯所作爰厯六章赵髙所作博学七章胡毋敬所作文字多取史籀篇而篆复颇异所谓秦篆者也　许慎说文曰周宣王太史籀作大篆十五篇`】　删旧　蠲烦【`上见崔瑗草书体衞恒书势曰蠲彼烦文崇此简易`】　秦　汉草【`衞恒四体书势曰秦旣用篆奏事繁多字难成即令人佐书曰字汉因行之　许愼说文曰汉兴有草书　以上初学记`】　増雨粟　感禾【`淮南子曰苍颉造字而天雨粟夜哭髙诱注曰自书契作诈伪萌生去本趋末废耕耨之业而务锥刀之利天知其将饿故为雨粟恐为文所劾故哭也　书史会要曰炎帝神农氏始为耒耜敎民稼穑感上党羊头山生嘉禾一本九穗帝异之作穗书`】　心画　手法【`扬子曰书心画也传千里之忞忞者莫如书　胡广忠简公翰墨记曰公尝有言司马文正公不喜人宝其祖宗画像但喜宝其祖宗之字迹以为字心画也手法也见其字如见其人`】　散　飞草【`书史会要曰汉元帝时黄门令史作急就章一篇解散体麄书之损之规矩存字之梗槩谓之草书　下见上`】　萧籀　钟【`又曰萧何善篆籀草尝与张良陈隐等论笔谓笔者意也书者胥也力者通也塞者决也何作未央宫覃思三月以题其额观者如流水何便用秃笔书时谓之萧籀　又曰钟繇字元常善正行草八分尤工于正`】　杜稾丁眞【`千文曰杜稾钟杜名度一作操字伯度齐相善草书掣波循利创质蓄怒章帝贵其迹诏上章表用之故号章草韦诞谓之草圣　国史纂曰陈永兴寺僧智永师逺祖逸少厯纪专精摄齐升堂眞草惟命智永章草及草书入妙行入能兄智楷亦工丁砚亦善书时人云丁眞永草`】　长舟　大辂【`说文曰横则如长舟之截小渚直则如春笋之抽寒谷徐脩说文序曰稽夫八卦旣画万象旣分则文字为之大辂载籍为之六辔`】　八诀　十体【`欧阳询曰丶如危之坠石乙如长空之新月一若千里之阵云丨如万岁之枯藤乙如岭松倒折落挂石崖如万钧之弩发丿如利劒截断之角□如一波常三过茟所谓八法也　书史会要曰唐元度精于小学作九经字样辨正谬误又为十体曰古文曰大篆曰小篆曰八分曰飞白曰防叶曰悬鍼曰垂露曰鸟书曰连珠`】　四体　十法【`法书本象曰有古匾圆方四体秦多古汉多圆去篆近也盛唐成方后汉渐匾变八分矣　张怀瓘用笔十法曰偃仰向背隂阳相应鳞羽参差峦起伏眞草偏枯斜正失则迟涩飞动射空玲珑尺寸规度随字转变`】　雾结霞舒【`梁武帝曰详察古今研精篆素尽善尽美其惟逸少乎观其防画之工裁成之妙烟霏雾结状`】  

【`若断而复连凤翥龙翔势如斜而反直　王禹偁谢赐御书表曰绛绡半幅霞舒舞鹤之姿宸翰三行云绕廻鸾之势`】　漏痕　霜画【`法书苑颜鲁公与怀素同学草书于郭兵曹或问曰张长史见公孙大娘舞劒得低昂回翔之状兵曹有之乎怀素以古钗脚为对鲁公曰何如屋漏痕　舒元舆玉箸志曰间行长安会同里客有持阳冰眞迹者请归客堂张之见虫蚀鸟歩痕迹若屈铁石陷入屋壁龙蛇骇舞鳞甲活动皆欲飞去`】　日珥　星珠【`玉海谢赐御书表曰日珥烂乎家楹星钩洒于毫端　又曰月璧星珠`】　画沙　坠石【`墨薮曰张长史旭云褚河南论书谓凡用笔当如印印泥如锥画沙初不悟其意后于江岸以锥画沙始信长史之言贵藏也　下见上八诀注`】　屈玉　生金【`窦臮篆赞曰钗头屈玉鼎足垂金　书史会要曰褚遂良字登善工楷初师虞世南晚造羲之眞书尤得媚处识者比之琼台青窅映春林或又谓字里金生行间玉润`】　擘窠　拨□【`顔眞卿请乞御书题放生池碑额表曰臣今谨据石擘窠大书一本随表奏进　林蕴拨□序曰卢肇谓蕴曰用笔之方不在于力虚掌实指指入掌东西上下何所阂焉昔受敎于韩吏部其法曰拨□推拖撚拽是也`】　隼尾鱼纹【`墨薮曰草书须缓前急后有防者字竟乃安书有击石波八分书有隼尾波最难作　李嗣眞书评曰梁耿书如错落鱼纹纵横鸟迹`】　龙腾　虎卧【`玉海谢赐御书表曰龙腾鳯掣出入造化躏繇轹羲前无千古　梁武评羲之书谓如龙跃天门虎卧凤阙故厯代宝之`】　渴骥　旱蛟【`书史会要曰徐浩字季海峤之子初授法于父眞行草皆工论者谓其力如怒猊□石渴骥奔泉　唐书传曰欧阳询为太子率更令尝书千文周越题云旱蛟得水毚兔走穴言不诬邪`】  

文字四  

増银钩【`潜确类书云画欲坚重如铁钩欲活而有力如银`】　金错【`书史会要曰南唐李后主煜工书画其作大字不事笔卷帛而书之皆能如意世谓撮书复喜作颤掣势人又目其状为金错书`】匾【`书史会要吾衍曰篆法匾者最好谓之匾书徐铉谓非老手莫能到石鼔文是也`】　连緜【`见上`】　鳯尾诺【`南史传曰齐江夏王锋五岁髙帝使学凤尾诺一学即工髙帝大恱以玉麒麟赐之曰麒麟赏鳯尾矣按鳯尾诺起于晋元帝`】　五云体【`唐书传曰韦陟字商卿封郇公常以五彩牋为书记使侍姬主之其裁荅授意而已陟惟署名自谓所署陟字若五朶云时人慕之号郇公五云体`】　鸾翔鳯翥【`韩愈石鼔歌曰鸾翔鳯翥众仙下瑚碧树交枝柯`】  

文字五  

原诗隋江总借刘太常说文诗曰刘棻慕子云许愼询景伯硕学该虫篆奇文秀鸟迹曰余徒下帷待问垂重席不诣王充市聊投班玩籍三写徧钻研六书多补益幽居服药饵山宇生虚白留连嗣芳杜旷荡依泉石夫君爱满堂愿言驰下泽　唐岑文本奉述飞白书势诗曰六文开玉篆八体曜银书飞毫列锦绣拂素起龙鱼鳯举崩云绝鸾惊游雾疎别有临池草恩霑垂露余増李白草书歌行曰少年上人号怀素草书天下称独歩墨池飞出北溟鱼笔锋杀尽中山兔八月九月天气凉酒徒词客满髙堂牋麻素绢排数箱宣州古研墨色光吾师醉后倚绳牀须臾埽尽数千张飘风骤雨惊飒飒落花飞雪何茫茫起来向壁不停手一行数字大如斗恍恍如闻神鬼惊时时只见龙蛇走左盘右蹙如惊电状同楚汉相攻战河南七郡凡几家家家屏上书题徧王逸少张伯英古来几许浪得名张顚老死不足数我师此义不师古古来万事贵天生何必要公孙大娘浑脱舞　杜甫殿中杨监见示张旭草书图诗曰斯人已云亡草圣秘难得及兹烦见示满目増凄恻悲风生微绡万里有古色锵锵鸣玉动落落羣松直连山蟠其间溟涨与笔力有练实先书临池眞尽墨俊拔为之主暮年思转极未知张王后谁并百代则呜呼东呉精逸气感清识杨公拂箧笥舒卷忘寝食念昔挥毫端不独观酒德　又李潮八分小篆歌曰苍颉鸟迹旣茫昧字体变化如浮云陈仓石鼓又已讹大小二篆生八分秦有李斯汉蔡邕中间作者寂不闻峄山之碑野火焚枣木传刻肥失眞苦县光和尚骨立书贵痩硬方通神惜哉李蔡不复得吾甥李潮下笔亲尚书韩择木曹蔡有邻开元以来数八分潮也奄有二子成三人况潮小篆逼秦相快劒长防森相向八分一字直百金蛟螭盘拏肉屈强呉郡张顚夸草书草书非古空雄壮岂如吾甥不流宕丞相中郎丈人行巴东逢李潮逾月求我歌我今衰老才力薄潮乎潮乎奈汝何  

増赋唐封希顔六艺赋曰若乃墨妙之场淫书之客转注别态圆方自适万仞崩云千岩落石垂露霑于缃绮飞花散于竹帛观夫始用契以代绳何朴略之难同而智巧之所易也  

増序隋书文学传潘徽韵纂序曰文字之来尚矣初则羲皇出震观象纬以法天次则史颉佐轩察蹄迹而取地于是八卦爰始爻文斯作绳用旣息坟籍生焉至如龙防授河威出洛緑绨白检述勋华之运金绳玉字表夏殷之符卸甲示于姬坛吐卷征于孔室莫不理包逺迩迹会幽明仰协神功俯照人事故能宣流万代正名百物为生民之耳目作后王之规范　宋徐重脩说文序曰臣徐等奉诏校定许愼说文十四篇幷序目一篇凡万六百余字圣人之旨盖云僃矣稽夫八卦旣画万象旣分则文字为之大辂载籍为之六辔先王敎化所以行于百代及于万物之功与造化均不可忽也虽复五帝之后改易殊体六国之世文字异形然犹存篆籀之迹不失形之文乃暴秦战攻散聿兴便于末俗人竞师法古文旣绝譌伪日滋至汉宣帝时始命诸儒脩苍颉之法亦不能复故光武时马援上疏论文字之譌谬其言详矣及和帝时申命贾逵修理旧文于是许愼采史籀李斯扬雄之书博访通人考之于贾逵作说文解字至安帝十五年始奏上之而书行之已久习之益工加以行草八分纷然间出返以篆籀为竒怪不复经心至于六籍旧文相承传写多求便俗渐失本原尔雅所载草木鱼鸟之名肆意増益不可观矣诸儒传说亦非精究小学之徒莫能矫正唐大厯中李阳冰篆迹殊绝独冠古今自云斯翁之后直至小生此言为不妄矣于是刋定说文脩正笔法学者师慕篆籀中兴然颇排斥许氏自为臆说夫以师心之见破先儒之祖述岂圣人之意乎今之为字者亦多从阳氷之新义所谓贵耳贱目也唐末丧乱经籍道息皇宋膺运二圣继明人文国典粲然光被兴崇学校登进羣才以文字者六艺之本固当率由古法乃诏取许愼说文解字精加详校垂宪百代臣等愚陋敢竭所闻盖篆书堙替为日已久今以集书正副本及羣臣家藏者僃加详考有许愼注义序例中所载而诸部不见审知漏落悉从补录复有经典相承传写及时俗要用而说文不载者承诏附益之以广篆籀之路亦皆形声相从不违六书之义者其间说文具有正体而时俗譌变者则具于注中其有义理乖舛违戾六书者并序列于后俾夫学者无或致疑大抵此书务援古以正今不徇今而违古若乃髙文大册则宜以篆籀着之金石至于常行简牍则草足矣又许愼注解词简义奥不可周知阳冰之后诸儒笺述有可取者亦复附益犹有未尽则臣等粗为训释以成一家之学时未有反切后人附益互有异同孙愐唐韵行之已久今并以孙愐音切为定庶夫学者有所适从食时而成旣异淮南之敏县金于市曽非吕氏之精尘渎圣明若临冰谷　又说文解字韵谱序曰昔伏羲画八卦而文字之端见矣苍颉摹鸟迹而文字之形立矣史籀作大篆以润色之李斯变小篆以简易之其美至矣及程邈作而人竞趣省古法一变字义寖譌先儒许愼患其若此故集仓鸦之学研六书之旨博访通识考于贾逵作说文解字十五篇凡万六百字字书精博莫过于是篆籀之体极于斯焉其后贾鲂以三苍之书皆为字字始广而篆籀转微后汉及今千有余岁凡善书者皆草焉又书之法有删繁补阙之论则其譌伪断可知矣故今字书之数累倍于前夫圣人创制皆有依据不知而作君子愼之及史阙文格言斯在若草木鱼鸟形声触长之良无穷极茍不折之以古义何足以观故叔重之后玉篇切韵所载习俗虽久要不可施之于篆文往者李阳冰天纵其能中兴斯学赞明许氏奂焉英发然古法背俗易为堙微方今许李之书仅存于世学者殊寡旧章罕存秉笔操觚要资校阅而偏旁奥密不可意知寻求一字往往终卷力省功倍思得其宜舍弟锴特善小学因命取叔重所记以切韵次之声韵区分开卷可覩锴又集通释四十篇考先贤之微言畅许氏之元旨正阳冰之新义折流俗之异端文字之学善矣尽矣今此书止欲便于检讨无恤其他故聊存古训以为别识其余敷衍有通释五音凡千卷贻诸同志云  

増书唐李阳冰上李大夫论古篆书曰阳冰志在古篆殆三十年见前人遗迹但偏傍模刻而已缅想圣达造书之意乃复仰观俯察六合之际焉于天地山川得方圆流峙之形于日月星辰得经纬昭囘之度于云霞草木得霏布滋蔓之容于衣冠文物得揖让周旋之体于须睂口鼻得喜怒惨舒之分于虫鱼禽兽得屈伸飞动之理于骨角齿牙得摆拉咀嚼之势随手万变任心所成可谓通三才之气象备万物之情状者矣常痛孔壁遗文汲旧简年代寖逺谬误滋多蔡中郎以豊同丰李丞相将朿为宋鲁鱼一惑泾渭同流学者相承靡所迁复每一念至未尝不揽笔长叹焉  

増论唐张怀瓘文字论曰以筋骨立形以神情润色虽迹在尘寰而志出云霄灵变无常务于飞动探彼意象入此规模  

原杂文汉崔瑗草书势曰书体之兴始自颉皇写彼鸟迹以定文章爰曁末叶典籍弥繁时之多僻政之多权官事荒芜勦其墨翰惟作佐旧字是删草书之法盖又简略应时谕旨用于卒迫兼功幷用爱日省力纯俭之变岂必古式观其法象俯仰有仪方不中矩圆不副规抑左扬右望之若欹竦企鸟跱志在飞移狡兽暴骇将奔未驰或黜防染状似连珠绝而不离蓄怒拂郁放逸生竒或凌遽而惴栗若据槁而临危傍防斜附似螳蜋而拘枝绝笔放体余綖糺结若山蠭施毒看隙縁巇腾蛇赴穴头没尾垂是故逺而望之漼焉若沮岸崩涯就而察之即一画不可移纤微要妙临时从宜略举大较彷佛若斯　蔡邕篆书势曰字画之始因于鸟迹苍颉循圣作则制文体有六篆巧妙入神或文斜列栉比龙鳞纡体放尾长短副身頽若黍稷之垂颖蕴若虫蛇之棼缊扬波振激龙跃鸟震延颈胁翼体似凌云或轻举内投微本浓末若绝若连似露縁丝垂凝下端从者如悬衡者如编杪者邪趣不方不圆若行若飞蚑蚑翾翾逺而望之象鸿鹄羣游络绎迁延廹而察之端际不可得见指防不可胜原研桑不能数其诘屈离娄不能覩其隙间般倕揖让而辞巧籀诵拱手而韬翰处篇籍之首目粲粲斌斌其可观摛华于纨素为学艺之范闲嘉文徳之懿蕴作者之莫刋思字体之頫仰举大略而论旃　晋成公绥书体曰皇颉作文因物搆思观彼鸟迹遂以成意阅之后嗣存载道义纲纪万事俗所传述实由书记时变巧易古今各异虫篆旣繁草稾近伪适之中庸莫尚于规矩有则用之简易随便适宜亦有弛张操笔假墨抵押毫芒彪焕磥落形体抑扬芬葩连属溢分罗行烂若天文之布曜蔚若锦绣之有章或轻拂徐振缓按急挑挽横引从左牵右绕长波郁拂微势缥缈工巧难传善之者少应心隐手必由意晓尔乃动纎指举弱腕握素纨染元翰彤管电流雨下雹散防□折怵挫安案缤纷络绎华藻灿烂缊絪卓荦一何壮观繁缛成文又何可翫章周道之郁郁表唐虞之辉焕若乃八分玺法殊好异制分白赋黑棊布星列翘首举尾直刺斜缱绻结体賸彩奋节或若虬龙盘游蜿蝉轩翥鸾凤翺翔矫翼欲去或若鸟将击幷体抑怒良马腾骧奔放向路仰而望之郁若霄雾朝升游烟连云俯而察之凛若清风厉水漪澜成文垂象表式有模有楷形功难详聊举大体  

増赞宋苏轼文与可飞白赞曰美哉多乎其尽万物之态也霏霏乎其若轻云之蔽月飜飜乎其若长风之卷斾也猗猗乎其若游丝之萦柳絮褭褭乎其若流水之舞荇带也离离乎其逺而相属缩缩乎其近而不隘也  

著述一  

増法言曰或曰述而不作元何以作曰其事则述其书则作　礼记曰作者之谓圣述者之谓明　颖容春秋例曰著述之事前有司马迁扬雄后有郑众班固近即马融郑其所著作违义正者略举一两事以言之史记不识毕公文王之子而云与周同姓扬雄法言不识六十四卦云所从来逺矣　胡安国春秋隐元年传曰按舜典纪元日商训称元祀此经书元年所谓祖二帝明三王述而不作者也正次王王次春乃立法创制裁自圣心无所述于人者非史册之旧文矣　史记太史公曰虞卿非穷愁不能著书以自见于后世　又自序曰夫诗书隐约者欲遂其志之思也昔西伯拘于羑里演易孔子厄于陈蔡作春秋屈原放逐乃着离骚左丘失明厥有国语孙子膑脚而论兵法不韦迁蜀世传吕览韩非囚秦说难孤愤诗三百篇大抵圣贤发愤之所为作也此人皆意有所郁结不得通其道也故述往事思来者于是卒述陶唐以来至于麟止自黄帝始　新语道基篇曰于是后圣乃定五经明六艺承天统地穷事【`缺`】微原情立本以叙人伦宗诸天地【`缺`】脩篇章垂诸来世被诸鸟兽　抱朴子曰孔郑之门耳听口受者灭绝而托竹素者为世宝也  

著述二  

増南史传曰萧恭字敬范封衡山县侯时元帝勤心著述恭每从容谓曰下官厯观时人多有不好懽兴乃仰眠牀上看屋梁著书千秋万岁谁传此者劳心苦思竟不成名　宋史传曰程颐尝言今农夫祁寒暑雨深耕易耨播种五谷吾得而食之百工技艺作为噐用吾得而用之介胄之士披甲执锐以守土宇吾得而安之无功泽及人而浪度岁月晏然为天地间一蠹惟缀辑圣人遗书庶几有补　又曰程卒朱熹以书告子绚曰敬惟先德博闻至行追配古人释经订史开悟后学曽不得一试然著书满家以传世是亦足以不朽　金楼子曰王仲昔在荆州著书数十篇荆州坏尽焚其书今在者一篇知名之士咸重之见虎一毛不知其斑　文心雕龙史传篇曰至于晋代之书系乎著作陆机肇始而未僃王韶续末而不终干宝述纪以审正得序孙盛阳秋以约举为能　宋刘噐之曰孔子年六十六岁乃始删诗定书系周易作春秋盖是时学问成矣渉世深矣故其述作始可为万世法古人著书多在晚年盖为此也  

著述三  

原反骚　删史【`扬雄好古乐道欲穷文章成名于后以经莫大于论语作法言史篇莫善于苍颉作训纂以箴莫善于虞箴赋莫大于离骚反而广之辞莫及于相如作四赋用心于内不求于外　杨终字子山为校书郎受诏删定太史公书为十余万言`】　为业　窃名【`班固字孟坚典校书笃志于儒以著述为业　向秀于庄子旧注外为解义妙析竒致大畅元风惟秋水至乐二篇未竟而卒秀子幼其义零落有郭象者见秀义不传于世遂窃以为已注其二篇防定文句而已秀本后出故今有向郭二注`】晋郎　周史【`晋著作郎周左右史之任也`】　増埤雅　变骚【`山堂肆考云陆佃着佃旣注尔雅又为此书以为尔雅之辅也　续文献通考曰变离骚九篇髙元之着九篇者曰愍畸志曰臣薄才曰惜来日曰力敶曰危衷曰悲娟娟曰古诵曰绎恩人共称传之谓宋人拟骚弗及也`】　非国语　反招魂【`柳宗元非国语自序曰左氏国语其文深闳杰异而其说多诬淫惧学者溺于文采而沦于是非本诸理作非国语六十三篇　皮日休反招魂序曰屈原作大招宋玉作招魂皮子以忠放不如守介而死奚招魂为故作反招魂一篇以辨之`】　原澹雅沈郁　研精覃思【`刘歆与扬雄书云非子云澹雅之才沈郁之思不能成此书孔安国尚书序云承诏为五十九篇作传于是遂研精覃思博考经籍采摭羣言以立训传约文申义敷畅厥旨庶几有补于将来`】　兼丽卿云继迹迁固【`范蔚宗后汉书班固传赞云二班怀文裁成帝坟比良迁董兼丽卿云　华峤序集云峤作后汉书百卷张华等称其良史之才足以继迹迁固乃藏之秘府与三史并流`】　増词严理正　言典事该【`晋书传曰孙盛着晋阳秋词严而理正咸称良史焉　唐书传曰郑虔长于地里山川险易方隅物产兵戍众寡无不详尝为天宝军防录言典事该诸儒服其善著书`】　发明旧义　追终先志【`唐书传曰姚罕始曽祖察尝撰汉书训纂而后之注汉书者多窃取其说以为已说罕于是着绍训以发明旧义　下注见上史二`】　两书并行　五臣同注【`又曰李邕父善淹贯古今不能属词故号书簏始注文释事而忘义书成以问邕邕不敢对善诘之邕欲有所更定善曰试为我补之邕附事见义善以其不可夺故两书并行　又曰吕向尝以李善释文为繁醲与吕延济刘良张锐李周翰更为诂训时号五臣注`】　诏藏秘阁　写付司经【`又曰魏王泰奏撰括地志凡百五十篇厯四朞成诏藏秘阁详求书注　又曰许叔牙尝撰毛诗纂义十卷以进太宗令写付司经局详毛诗二`】　含英咀华　接光并烈【`韩愈进学解曰沈浸醲郁含英咀华作为文章其书满家　记纂渊海曰古者著述多矣虽复门千户万波委云集而言皆碎事必丛谈固难以接光尘于五传并辉烈于三史强着一书受嗤千载`】　为传百篇　著书一卷【`唐书传曰萧颖士尝谓仲尼作春秋为百王不易法而司马迁作本纪书表世家列传叙事依违失褒贬不足以训乃起汉元年讫隋义宁编年依春秋义为传百篇　下见王冕载书`】　居易置缾九成贮瓮【`鼂氏读书志曰白居易撰六帖凡天地事物分门为对偶而不载所出世传以陶家缾数十各题名目命诸生采集其事投缾内倒取之钞录成书故所记时代多无次序　明诗纪事曰陶九成字宗仪家于南邨作劳之暇休于树阴有所得摘叶书之贮一破盎去则埋树下如是十载埋瓮至十数编次成书世所传南邨辍耕录是也又着说郛`】　刘蜕文冡　东坡墨池【`刘蜕梓州兜率寺文冡铭曰文冡者长沙刘蜕复愚为文不忍弃其草聚而封之也　齐安志云东坡寓黄州著论语解池水皆黒今之洗墨池其遗迹也`】　言五德始终　论六家要指【`刘向别传云邹衍所言五德之始终天地之广大书云天事故曰谈天汉书司马迁传云太史公学天官于唐都受易于杨何习道论于黄子太史公仕于建元元封之间愍学者不达其意而师誖乃论六家之要旨`】　周公着尔雅　扬雄草太【`尔雅序疏张揖云昔在周公制礼以导天下着尔雅一篇以释其义传乎后孠厯载五百坟典散落惟尔雅尚存　扬雄解嘲序云哀帝时丁傅董贤用事诸附离之者起家二千石时雄方草创太有以自守泊如也人有嘲雄以之尚白而雄解之号曰解嘲`】　迁固以来不及　延寿可以亚之【`又夹漈郑氏曰按隋志极有伦理而本末分明迁固以来不及也　又司马公曰李延寿之书叙事简径比于南北正史无烦冗芜秽之词陈寿之后惟延寿可以亚之`】文王着九六之爻　孔子作三朝之记【`帝王世纪云文王拘于羑`】  

【`里演六十四卦着九六之爻谓之周易　刘向七略曰孔子三见哀公作三朝之记七篇今在大戴礼`】仲尼经成紫微降光　子云着凤皇集上【`上见抱朴子云　西京杂记云扬雄着太经梦吐凤皇集之上顷而灭`】  

著述四  

原剖判百家【`刘歆集序云歆字子骏受诏与父向校众书着七略以剖判百家`】　箴缕百家【`卢植郦文胜诔云自龀末成童著书十余箱文体思奥烂有文章箴缕百家云云`】　采摭羣言【`孔安国尚书序`】　错综经文【`杜预左传序云古今言左氏春秋者多矣今其遗文可见者十数家大体转相祖述进不成为错综经文以尽其变退不守丘明之传于丘明之传有所不通皆没而不说`】　暴之于市【`髙诱吕氏春秋序云吕不韦为相国号称仲父不韦乃集儒书使着其所闻为十二纪八览六论训解各十余万言僃天地万物古今之事名为吕氏春秋暴之咸阳市门悬千金其上有能增损一字者与千金时人无能増捐者诱以为人非不能盖惮相国畏其势耳`】　传在民间【`张霸事见后`】　大义粲然【`后汉班固传论曰司马迁班固父子其言史官载籍之作大义粲然着矣议者咸称二子有良史之才迁文直而事覈固文赡而事详若固之序事不激诡不抑抗赡而不详而有体使读之者亹亹而不厌信哉其能成名也`】　多为时讳【`王沈集序云沈撰魏书多为时讳未若陈寿之实录也`】　述而不作【`论语`】　引而伸之【`易系云引而伸之触而长之案干为天为玉离为火为日坎为水为云是触而长之之义也`】　増千金不易【`见上暴之于市注`】　千驷不易【`北齐书传曰刘昼字孔昭自谓博物竒才好矜大每言使我数十卷书行于后世不以易齐景之千驷也`】　长于论衡【`山堂肆考云赵奕尝着呉越春秋等书蔡邕见之叹息以为长于论衡`】　不减过秦【`宋书传曰范蔚宗左迁宣城太守不得志乃删众家后汉书为一家之作与诸甥侄书曰吾杂传有精意深旨至于循吏以下序论笔势纵放实天下之竒作其中合者往往不减过秦`】　汉晋春秋【`山堂肆考曰习凿齿襄阳人习郁之后博学洽闻清才秀逸桓温辟为从事累迁别驾温觊觎非望凿齿着汉晋春秋凡五十四卷以裁正之`】　鲁后春秋【`唐书传曰刘允济采鲁哀公后十二世接战国为鲁后春秋献之迁左史`】　此为不朽【`宋书传曰裵松之髙祖使注陈寿三国志松之鸠集传记増广异闻旣成奏之上善之曰此为不朽矣`】　此书可传【`唐书传曰太宗阅陆德明经典音义美其义学者叹曰德明虽亡此书可传赐其家布帛百匹`】　读史至言【`又曰褚无量所撰述百余篇殁后有于书殿得读史至言十二篇上之帝叹息以绢五百匹赐其家`】读史管见【`文献通考陈氏曰读史管见建安胡寅以通鉴事僃而义少故为此书议论宏伟严正间有感于时事`】　孟坚忠臣【`唐书传曰顔师古为太子承干注班固汉书时谓顔秘书为孟坚忠臣`】　纲目忠臣【`宋濂孔克表通鉴纲目附释序曰闻是书之成不能无舛讹李心传谓唐肃宗时直脱二年事至德八年以后迄于天祐甲子多差孔君尚有以刋定之庶几为纲目之忠臣也欤`】　五经正义【`孔颖达见总载二`】　六经法言【`唐书传曰路隋为侍讲学士采皇王兴衰着六经法言二十卷奏之旋拜谏议大夫`】　宦游著书【`山堂肆考云段成式字柯古博学强记多识竒篇秘籍尝宦游至辰着酉阳杂俎书数十篇`】　杜门著述【`吾学编传曰黄巩字伯固莆田人治十八年进士补武正德十四年春疏六事忤江彬廷杖除名杜门著述而已`】　隐几著书【`陆蒙笠泽丛书自序曰自干符六年春卧病笠泽遇体中不甚羸耗时亦隐几著书`】　搆亭著书【`金史传曰元好问着金源野史搆亭著书其上凡金源君臣遗言往行采摭所闻有所得辄以寸纸细字为记录今所传有中州集及壬辰编杂编若干卷纂脩金史多本其所着`】　原覃思不闚门【`后汉书云何休字邵公为人质朴讷口而雅有心思精研六经世儒无及者以列卿子诏拜郎中非其好也辞病而去不仕州郡进退必以礼太傅陈蕃辟之与参政事蕃败休坐废锢乃作春秋公羊解诂覃思不闚门十有七年`】　覃思以终业【`后汉郑戒子书曰今我告尔以老归尔以事将闲居以安性覃思以终业自非拜国君之命问族亲之忧展敬坟墓观省野物胡尝扶杖出门乎家事大小汝一承之`】　门墙施笔研【`谢承后汉书云王充贫无书往市中省所卖书一见便忆门墙屋柱皆施笔研著论衡`】户牖置刀笔【`范蔚宗后汉书云王充少贫而受业于班彪耻为俗儒闭门潜思绝庆吊户牖`】  

【`置刀笔著论衡八十五篇也`】　孔子作彖象【`论衡云伏羲作八卦文王演为六十四卦孔子作彖象系辞三圣重业易乃具足`】　老子作道徳【`列仙传云老子乘青牛车去入秦过函谷关关令尹喜待而迎之知真人也乃强使著书作道德上下经二卷`】　仲舒作繁露【`西京杂记云董仲舒梦蛟龙入于怀乃作春秋繁露`】　洼丹作通论【`东观汉记云洼丹字子玉世传孟氏易作通论七篇世传之号洼君通论`】　隗禧作经解【`魏略云隗禧撰作诸经解数十万言未及缮写成编而遽得聋疾`】　景鸾撰礼略【`益都耆旧传云景鸾字汉伯少随师学经渉七州之地作易说及诗解文句兼取河洛以相从名为奥集又撰礼内外记号曰礼略`】　可为终身记【`春明退朝录刘中山见徐坚初学记爱其书曰非止初学可为终身记`】　増补马迁之缺【`鼂氏读书志曰苏辙古史自伏羲神农讫始皇为七本纪十六世家三十七列传以补司马迁之缺`】正陈寿之失【`郝经神道碑曰旣处幽所日以立言载道为务撰续后汉书还统章武以正陈寿之失`】　精力尽于此书【`司马光进资治通鉴表曰前后六任听以书局自随得以研精覃虑穷竭所有日力不足继之以夜徧阅旧史旁采小说上起战国下终五代凡一千三百六十二年脩成二百九十四卷臣之精力尽于此书`】　精力几尽此书【`文献通考曰续通鉴长编李焘撰先是司马光作资治通鉴焘纂集用光义例广记僃言错综铨次皆有据依自表云聚九朝累世之见闻精力几尽此书`】　自成一家之言【`又陈氏曰皇王大纪胡宏撰述皇王五帝至周赧王博采经传时有论说自成一家之言`】　卓然一家之作【`元史传曰呉澄少暇即著书于易春秋礼记各有纂言条归纪叙精明简洁卓然成一家之作`】　居青萝山纂述【`吾学编传曰宋濓字景濓浦江人自少至老未尝一时去书致仕居青萝山闭门纂述`】　隐青岩山著书【`又曰王袆字子充义乌人戊子元政乱为书七八千言上时宰嫌其切直格不闻危素张起岩并荐之不起隐青岩山著书`】原张霸造百两尚书【`论衡云孝景帝时鲁共王坏孔子敎授堂以为殿得百篇尚书`】  

【`于墙壁中武帝使使者取视莫能读者遂秘于中外不得见至孝成皇帝时征为古文尚书学东海张霸案百篇之序空造百两之篇献之成帝帝出秘百篇以校之皆不相应于是下霸于吏吏白霸罪当至死成帝髙其才而不诛亦惜其文而不灭故百两之篇传在民间者传见之人则谓尚书本有百两篇矣`】　服虔作春秋传解【`后汉书云服虔字子愼少以清苦建志入太学受业有雅才善着文论作春秋左氏传解行之至今又以左传駮何休之所駮汉事六十条`】　时时著书人又取去【`汉书云司马相如病免官家居茂陵天子曰司马相如病甚可徃从悉取其书使所忠往而相如己死家无遗书问其妻对曰长卿未尝有书也时时著书人又取去`】　退论书策以舒愤思【`司马迁荅任少卿书云如左丘明无目孙子断足终不可用退而论书防以舒其愤思垂空文以自见仆窃不逊近自托于无能之辞网罗天下放失旧闻略考其行事综其终始稽其成败兴坏之纪亦欲以究天人之际通古今之变成一家之言`】　増上下千载覃精三纪【`吕温代陆博士进集注春秋表曰臣不揣蒙陋思窥圣奥以故润州刺史丹阳县主簿啖助为严师以故洋州刺史赵匡为益友考公谷之善否辨公谷之疎密辄集注春秋勒成十卷上下千载覃精三纪元首虽白浊河以清微臣何幸与道俱泰`】　贯通经典采摭史传【`吾学编传曰石瑶字邦彦槀城人厯武英殿大学士博览古今号通儒其所著书多附正义羽翼经史`】　耕牧余暇辄复著书【`萧颖士为陈正卿进续尚书表曰臣诚愚陋窃不自揆敢縁圣朝稽古之道陛下文思之徳耕牧余暇辄复著书讨寻载籍于兹一纪谨上今文尚书一部凡若干卷`】　每思君亲辄有著述【`辽史传曰耶律资忠再使留弗遣毎怀君亲辄有著述号西亭集`】　原把三寸弱翰赍油素四尺【`扬雄荅刘歆书曰有诏令尚书赐笔墨钱六万得书于石渠如是后一岁作绣补灵节龙骨之铭诗三章成帝好之遂得尽意故天下上计孝亷及内郡衞率会者雄常把三寸弱翰赍油素四尺以问其异语归即以铅摘次之于椠`】著书不起草占授数万言【`应璩与王子雍书云足下著书不起草占授数万言言不改定事合古典无不叹息也`】　芟夷烦乱翦截浮辞【`孔安国尚书序云讨论坟典断自唐虞以下讫于周芟夷烦乱翦截浮辞举其宏纲撮其机要足以垂世立教典谟训诰誓命之文凡百篇`】贯串经传驰骋古今【`汉书司马迁赞云司马迁据左氏国语采世本战国策述楚汉`】  

【`春秋接其后事次于大汉其言秦汉详矣至于采经摭传分散数家之事甚多疏略或有抵牾亦其渉猎者广博贯串经传驰骋古今上下数千载间斯以勤矣`】　集先代绝言采异国殊语【`刘歆与扬子云书云集先代绝言采异国殊语以为十五卷`】　协六经异传齐百家杂语【`汉书司马迁传云略三代录秦汉上记轩辕下至于兹以拾遗补艺成一家言协六经异传齐百家杂语藏之名山副在京师以俟后圣君子`】　因史记作春秋篹异同为国语【`汉书司马迁赞云孔子因鲁史记而作春秋而左丘明论辑其本事以为之传又篹异同为国语`】　赞易道以黜八索述职方以除九丘【`孔安国尚书序云先君孔子生于周末覩史籍之烦文惧览之者不一遂乃定礼乐明旧章删诗为三百篇约史记而脩春秋云云`】　増刘知几着史通【`鼂氏读书志曰史通二十卷刘知几撰知几长安神龙间三为史官颇不得志乃以前代书史序其体法掇其得失着为评论当时徐坚深重之云居史职者宜置此座右`】　杜君卿着通典【`又云通典二百卷唐宰相杜佑着先是刘秩采经史自黄帝迄天宝末制度沿革废置议论得失仿周礼六官为政典三十五篇房琯称其才过刘向佑以为未尽因广之参以今礼为二百篇以食货举职官礼乐州郡边防八门分叙载世推该洽佑字君卿`】　呉兢着贞观政要【`又贞观政要十卷唐呉兢撰兢以唐之极治贞观为最故采时政之可僃劝戒者上之于朝凡十四篇`】　欧阳询着艺文聚【`又艺文聚一百卷欧阳询着分门事附见前代诗赋赞颂牋啓之作`】　虞世南着北堂书钞【`见写书注`】　顔眞卿注韵海镜流【`又大厯中刑部尚书顔眞卿以陆德明切韵未乃纂九经子史字义着韵海镜流三十卷上之诏下秘阁及集贤院贮之`】萧嵩着开元礼【`文献通考陈氏曰开元礼一百五十卷唐集贤院学士萧嵩王仲丘等撰开`】  

【`元十四年通事舍人王函请删礼记旧文益以今事张说以为不可宜折衷贞观显庆以为唐礼乃诏徐坚李锐施敬本撰述萧嵩王仲丘继之书成`】　李肇着国史补【`又鼂氏曰国史补二卷唐李肇撰初刘餗记元魏迄唐开元事名曰国朝传记故肇续之`】　张九龄着千秋金镜录【`唐书传曰张九龄字子寿初千秋节王公并献宝鉴九龄上事鉴十章号千秋金鉴录`】　李吉甫着元和郡国志【`文献通考陈氏曰元和郡国志四十卷李吉甫着自京兆至陇右凡四十七鎭篇目皆有图今图不存`】　李昉着太平御览【`又鼂氏曰太平御览一千卷李昉等撰陈氏曰以前代脩文御览艺文聚文思博要及诸书参绎条次脩纂本号太平编太平兴国二年受诏八年书成改名御览`】　杨亿着册府元【`又鼂氏曰景德二年诏王钦若杨亿等脩君臣事迹惟取六经子史不录杂书凡一千卷赐名册府元`】　周敦颐太极图【`宋史传曰周敦颐着太极图又着通书发明太极之蕴言约而体大文质而义精孔孟之本源大有功于学者`】　欧阳脩着五代史【`见史二`】　程颐着易传【`见易二`】　张载着正蒙【`宋史传曰张载屏居南山下终日危坐一室左右简编俯而读仰而思有得则识之或中夜起坐取烛以书而着正蒙`】　邵雍着皇极经世【`又曰雍玩心髙明以观天地之运化阴阳之消长逺而至于古今世变微而走飞草木之性情深造曲畅衍密茂著书十余万言曰皇极经世内外篇渔樵问荅`】　朱熹着通鉴纲目【`文献通考陈氏曰始司马光通鉴有日录举其要后胡安国又脩为举要补遗晦翁因别为义例着此书`】　胡安国着春秋传【`见春秋二`】　眞德秀着读书记【`续文献通考读书记眞德秀旣归浦城撰语门人曰此人君为治之门如有用我者执此而往可也又大学衍义四十二卷因大学条目而益以经史首之以帝王为治之本是之谓纲首之以明道术辨人才审治乱穷民情次之以崇敬畏戒逸欲又次之以谨言动正威仪又次之以重妃匹严内治定国本敎戚属是之谓目每条之中首之以圣贤之典训次之以古今之事迹诸儒之释经论史有发明者录之而公之说亦附见焉`】　苏洵着太常因革礼【`文献通考陈氏曰太常因革礼二百卷姚辟苏洵撰嘉祐中欧阳脩言礼书文多放轶请礼官编脩六年以命辟洵至治二年乃成诏赐以今名`】　乐史着太平寰宇记【`又鼂氏曰太平寰宇记二百卷乐史着太平兴国中尽平诸国天下一统史悉取自古山经地志都正讹谬纂成此书上之`】　杨时着三经义辨【`中兴艺文志曰三经义辨杨时撰又辨学王居正撰居正为举子时不习王氏新经字说流落十余年时出义辨示之曰吾举其端子成吾志居正感励首尾十载为三经辨学自是天下不复言王氏学`】　张栻着经世纪年【`文献通考陈氏曰经世纪年侍讲张栻撰用皇极经世谱编有所发明则着之`】　陈桱着通鉴续编【`续文献通考曰桱自束发读书思先人之业乃着笔记二百卷又上自盘古建于髙辛会于有宋比事核义尊正统以定大分其纪事师司马光补遗其书法师朱文公纲目名曰通鉴续编`】　马端临着文献通考【`马端临字贵与廷鸾之子隐居敎授所着大学集传多识录文献通考等书`】陈澔着礼记集说【`澔自序曰先君子师事防峰先生十有四年以是经先领乡荐为开`】  

【`庆名进士所得于师门讲习为多中遭煨烬只字不遗不肖孤僭不自量会萃衍绎而附以臆见之言名曰礼记集说`】　杨维桢着厯代史钺【`铁笛道人自传曰其文有惊世者有三史统论五千言太平纲目二十策厯代史钺二百卷诗有琼台曲洞庭杂吟五十卷藏于铁崖山`】　薛瑄着读书录【`吾学编传曰薛瑄手录性理大全晨夜翫读有得辄秉烛疾书或通夕不寐晚年造诣髙明践履笃实着读书录`】　曹端着存疑录【`又曰曹端字正夫一字月川所着有四书详说太极图通书西铭释文孝经注觧性理文集儒家宗统谱及存疑录`】　解缙着永乐大典【`明纪永乐五年永乐大典成先是命翰林臣解缙等采诸书所载事物聚而统之以韵书成赐名文献大成旣而上览其书以为未僃复命重脩至是成赐名永乐大典`】　谢铎着续西山读书记【`吾学编传曰谢铎字鸣治浙江太平人成化元年授翰林编脩校勘通鉴纲目所着有桃溪集续西山读书记伊洛渊源续录元史本末诸书`】　邱濬着大学衍义补【`又曰邱濬字仲深琼山人成化十六年进士进礼部侍以通鉴纲目义重正统秦隋汉唐之交予夺太速稍次其世变升降治乱与国统偏全作世史正纲为大学衍义补以明当世利害书成表上泰陵大喜迁本部尚书`】　胡居仁着居业录【`又曰胡居仁字叔心一字敬斋居业录者先生道明德立无可告语有感于外而无可施于行故笔之于册取易脩词之义其间论圣贤徳业经传旨学问工夫政敎基本性命渊微不一而足`】　罗钦顺着困知记【`王氏苑云罗钦顺字整庵正德戊辰忤刘瑾落职为民庚午起复累官至吏部尚书所着困知记`】　王守仁着传习录【`续文献通考云王守仁字伯安所着有时习传习录诸书`】　薛应旂着宪章录【`明宪章录薛应旂方山着`】　髙啓着鸿猷录陈邦瞻着宋元纪事本末【`明诗纪事云陈邦瞻字德逺髙安人于经史之学殊`】  

【`有原本撰宋元纪事本末为史家所称`】　陈眞晟着程朱正学纂要【`王氏苑云陈眞晟字德晦天顺二年用伊川故事诣阙上程朱纂要书令礼部看详竟寝`】　唐顺之着八编【`续文献通考云唐顺之字荆川所着有文编左编右编而世称荆川八编`】　王世贞着四部【`王世贞字元美一字弇州所着有弇州山人四部槀`】　著书数十万言【`赵复揭紫阳文集序曰著书数十万言沈浸庄骚出入迁固`】　著述凡百余种【`明诗纪事云杨愼字用脩著述甚富文集之外凡百余种`】  

著述五  

増唐李翺荅皇甫湜书曰凡古昔圣贤得位于时道行天下皆不著书以其事业存于制度足以自见故也其著书者盖道德充积阨摧于时身卑处下泽不能润物耻灰泯而烬灭又无圣人为之发明故假空言是非一代以传无穷而自光耀于后或往往有著书者  

## 御定渊鉴类函卷一百九十六

文学部五【`文章　敏防　叹赏附`】  

文章一  

原孔子曰焕乎其有文章子贡曰夫子之文章可得而闻也　增易贲卦彖曰观乎天文以察时变观乎人文以化成天下　左传仲尼曰志有之言以足志文以足言不言谁知其志言之无文行之不逺　原初学记曰古者登髙能赋山川能说师旅能誓丧纪能诔作器能铭则可以为大夫矣三代之后篇什稍多又训诰宣于国移檄陈于师旅笺奏以申情理箴诫用弼违邪赞颂美于形容碑铭彰于勲徳諡册褒其言行哀吊悼其沦亡章表通于下情笺疏陈于宗敬议论平其理駮难考其差此其略也　增白虎通曰质法天文法地故天为质地受而化之奉而承之故曰文　梁书文学传曰夫文者妙发性灵独抜怀抱　北齐书文苑传序曰达  

幽显之情明天人之际其在文乎　隋书经籍志序曰诸子为经籍之鼓吹文章为政化之黼黻　元史儒学传曰六经者道之所在文则所以载夫道者也　吾学编传曰詹同太祖尝谕之曰古人文章明道徳通世务如典谟之言皆明白坦易无深怪险僻之语孔明出师表亦何尝雕刻为文而诚意溢出至今读之感动今世辞虽艰深意实浅近即使过相如扬雄何裨实用　法言曰或曰辞达而已矣圣人以文其隩也有五曰曰妙曰包曰要曰文幽深谓之理微谓之妙数博谓之包辞约谓之要章成谓之文圣人之文成此五者故曰不得已　金楼子曰王仲任云夫说一经者为儒生也博古今为通人也上书奏事者为文人也能精思着文连篇章为鸿儒也　中说曰房龄问文子曰古之文也约以达今之文也繁以塞　通书文辞章曰文所以载道也轮辕饰而人弗庸徒饰也况虚车乎　程子曰圣贤之言不得已也如彼耒耜陶冶之器一不制则生人之道有不足矣然其包举天下之理亦甚约也后之人始执卷则以文章为先生平所为动多于圣人然有之无所补无之靡所阙乃无用之赘言也　又曰道者文之根本文者道之枝叶　典论曰文章经国之大业不朽之盛事　陆景典诰曰所谓文者非徒执卷于儒生之门摅笔于翰墨之采乃贵其造化礼乐之渊之盛也　顔氏家训曰文章当以理致为心肾气调为筋骨事义为皮肤华丽为冠冕　又曰文章之体标举兴会发引性灵　文心雕龙曰故论说辞命则易统其首诏防章奏则书发其源赋颂歌赞则诗立其本铭诔箴祝则礼总其端纪传铭檄则春秋为之根并穷髙以表极逺以启疆所以百家腾跃终入寰内者也　又曰故善为文者富于万篇贫于一字一字非少相避为难也张说洛州张司马集序夫言者志之所之文者物之  

相杂然则心不可蕴故润色以形容辞不可陋故错综以尽变　颜真卿孙文公集序古之为文者所以导达心志发挥性灵本乎咏歌中乎雅颂　韩休苏颋文集序所以立言会友感物造端藻畅灵导扬隐伏洞彼金石流于管　韩愈曰处若忘行若遗俨乎其若思茫乎其若迷当其取于心而注于手也惟陈言之务去戛戛乎其难哉　李徳裕曰从兄翰尝言文章如千兵万马风恬雨霁寂若无声　又曰文章如日月终古常见而光景如新　李华崔孝公文集序曰文者贯道之器也　杜牧曰凡为文以意为主以气为辅以词采章句为之兵卫　张方平曰文章之变与政通士惟道义积于中英华发于外然则以文取士所以叩诸外而质其中之所蕴也　元好问耶律公墓志曰夫文章天地之元气无终变之理　马祖常卧雪斋文集序曰人之有文犹世之有乐也　虞集书元元赘稾后曰人之于文也犹日月之有光辉山川之出云雨草木之有华实也时至气应载遇于事物之动而发见焉　宋濂曰为文必在于养气气与天地同茍能充之则可配序三灵管摄万　又曰文者乾坤之精粹也阴阳之灵和也四时之衡石也百物之管辖也　苏伯衡曰圣贤道徳之光积于中而发于外故其言不文而文  

文章二  

増文心雕龙原道篇曰至夫子继圣独秀前哲镕钧六经必金声而玉振雕琢性情组织辞令木铎启而千里应席珍流而万世响写天地之辉光晓生民之耳目矣朱熹曰有治世之文有衰世之文有乱世之文六经  

治世之文也如国语委靡繁絮真衰世之文耳至于乱世之文则战国是也　崔祐甫穆氏四子讲议记曰言偃之文鬰而不见卜商有诗序　文心雕龙时序篇曰邹子以谈天飞誉驺奭以雕龙驰响屈平联藻于日月宋玉交彩于风云　魏书文苑传序曰汉之西京马扬为首东都之下班张为雄　文心雕龙体性篇曰贾生俊发故文洁而体清长卿傲诞故理侈而辞溢子云沈寂故志隐而味深子政简易故趣昭而事博孟坚雅懿故裁密而思靡平子淹通故虑周而藻密　典论曰今之文人有鲁国孔融文举广陵陈琳孔璋山阳王粲仲宣北海徐干伟长陈留阮瑀元瑜汝南应玚徳琏东平刘桢公干此七子者于学无所遗于辞无所假咸以自骋骐骥于千里仰齐足而并驰　文心雕龙才畧篇曰琳瑀以符檄擅声徐干以赋论标美刘桢性高而会采应玚学优以得文　宋书传论曰自汉至魏四百余年文体三变子建仲宣以气质为体并标能擅美独映当时　晋书文苑传序曰金行纂极文雅斯盛张载擅铭山之美陆机挺焚砚之竒潘夏连辉颉颃名軰至于吉甫太冲江右之才杰曹毗庾阐中兴之时秀信乃金相玉润埜会川冲　又论曰孝若掞蔚春华时标丽藻安仁思绪云骞词锋景焕贾论政范源王化之幽赜潘着哀词贯天人之情性机文喻海岳藻如江　文心雕龙时序篇曰茂先摇笔而散珠太冲动墨而横锦岳湛曜联璧之华机云标二俊之采应傅三张之徒孙挚成公之属并结藻清英流韵绮靡　抱朴子曰欧阳生曰张茂先潘正叔潘安仁文章逺过二陆　晋书传曰陆机字士衡辞藻宏丽张华尝谓人曰人之为文尝恨才少而子更患其多　又曰陆云字士龙六岁能属文与兄机齐名虽文章不逮机而持论过之号曰二陆　又曰成公绥字子安张华每见其文叹服以为絶伦　又曰左思字太冲赋三都张华见而叹曰班张之流也于是豪贵之家竞相传写洛阳为之纸贵　宋书谢灵运传论曰爰逮宋氏顔谢腾声灵运之兴会标举延年之体裁明密并方轨前秀垂范后昆　又传曰颜延之字延年好读书无所不览文章之美冠絶当时　又曰谢灵运文章之美江左莫逮　又曰谢惠连为祭古冡文甚美又为雪赋亦以富丽见竒文章并传于世　又曰谢庄字希逸时南平王铄献赤鹦鹉普诏羣臣为赋袁淑文冠当时作赋毕赍以示庄庄赋亦竟淑见而叹曰江东无我卿当独秀我若无卿亦一时之杰也遂隐其赋又曰刘孝绰字孝绰七嵗能属文舅王融深赏之号曰神童每曰天下文章若无我当归阿士阿士孝绰小字也　南齐书传曰谢脁字元晖少好学有美名文章流丽　又曰陆厥字韩卿永明末盛为文章吴兴沈约陈郡谢朓琅邪王融以气相推毂汝南周颙善识声韵约等文皆用宫商世号为永明体　顔氏家训文章篇曰齐世有辛毗者清干之士嘲刘逖云君軰词藻譬若荣华须防之玩岂比吾徒千丈松常有风霜不可凋瘁刘曰旣有寒木又发春华何如辛笑曰可矣　梁书文学传序曰髙祖旁求儒雅文章之盛焕乎俱集其在位者则沈约江淹任昉并以文采妙絶当时若彭城到漑吴兴丘迟东海王僧孺吴郡张率等皆后来之选也隋书文学传序曰自大同之后徐陵庾信分路扬镳而其意浅而繁其文匿而彩　梁书传曰吴均字叔庠文体清抜有古气好事者效之谓为吴均体　又曰纪少瑜字防玚尝梦陆倕以一束青镂管笔授之曰我以此笔犹可用卿自择其善者其文因此遒也　又曰任昉字彦升尤长载笔颇慕傅亮才思无穷沈约一代词宗深所推挹所着文章十万言东海王僧孺论之以为贤于董生扬子　又曰何逊字仲言文章与刘孝绰并见重于世人谓之何刘　又曰丘迟字希范八岁便属文父灵鞠谓气骨似我待诏文徳殿时髙祖着连珠诏羣臣继作者数十人迟文甚美　三国典略曰徐摛字士秀为太子家令文体旣别春坊尽学之谓之宫体　南史传曰徐陵字孝穆为一代文宗其文颇变旧体有新意每一文出好事者已传写成诵遂转及周齐家有其本　后周书传曰庾信父肩吾为梁太子中庶子东海徐摛为左卫率摛子陵及信并为钞撰学士文并絶故世号为徐庾体焉　陈书传曰姚察字伯审于坟籍无所不窥每有制述多用新事人所罕见咸重其奥博又曰沈不害字孝和博综坟典而家无卷轴每制文  

操笔立就曽无寻检仆射汝南周正常称之曰沈生可谓意圣人乎　又曰张正见字见颐防好学有清才梁简文在东宫正见年十三献颂简文深赞赏之　又曰虞寄字次安大同中尝骤雨殿前有杂色寳珠梁武帝观之甚有喜色寄因上瑞雨颂帝谓寄兄荔曰此颂典裁清拔卿家之士龙也　周书传论曰洎乎有魏有许谦崔宏崔浩髙允髙闳游雅等词义典正有永嘉之遗风焉其后袁翻才称澹雅常景思标沉郁彬彬焉盖一时之俊秀也　魏书传曰温子升字鹏举博览百家文章清婉梁武帝使张皐冩其文笔传于江外称之曰曹植陆机复生于北土恨我词人数穷百六阳夏太守傅标使吐谷浑见国主牀头书数卷乃子升文也济阴王晖业云江左文人宋有顔延之谢灵运梁有沈约任昉我子升足以陵顔轹谢含任吐沈　又曰常景字永昌髙允卒其兄肇私托景及邢峦髙聪徐论各作碑铭并以进御世宗悉付崔光简之以景为最乃奏曰常景名位乃处诸人下文出诸人上　又曰崔光字长仁髙祖常曰浩浩如黄河东注固今日之文宗　北齐书文苑传序曰有齐延广俊髦邺京之下烟霏雾集河间邢子才钜鹿魏伯起范阳卢元明钜鹿魏季景清河崔长儒河间邢子明范阳祖孝徴乐安孙彦举中山杜辅畜北平阳子烈并其选也后有范阳祖勲亦参文士之选　又传曰荀士逊好学有思理为文清典见赏知音又曰祖勲髙祖曾徴至幷州作晋祠记好事者爱  

其文　后周书传论曰周氏创业聘竒士如弗及是以苏亮蘓绰卢柔唐瑾元玮李昶之流咸奋鳞翼自致青紫　又传曰李昶防年已解属文有声洛下　又曰薛寘时卢柔学业优深文藻华赡而寘与之方驾故世号曰卢薛焉　隋书文学传序曰时之文士见称当世则范阳卢思道安平李徳林河东薛道衡赵郡李元操钜鹿魏澹会稽虞世基河东柳髙阳许善心或鹰扬河朔或独歩汉南俱骋龙光并驱云路　又传曰李徳林字公辅杨遵彦命制让尚书令表援笔立成不加治防因大加赏异以示吏部郎中陆卬卬云已大见其文笔浩浩如长河东注比来所见后生制作乃涓浍之流耳又曰卢思道字子行周武帝平齐授仪同三司追赴  

长安与阳休之等数人作听蝉鸣篇思道所为词意清切庾信徧览诸同作者而深叹美之　又曰李谔字士恢以属文之家体尚轻薄流宕忘反乃上书曰遗理存义寻虚逐微竞一韵之竒争一字之巧连篇累牍不出月露之形积案盈箱惟是风云之状　又曰柳字顾言转晋王府谘议叅军尝朝京师还作归藩赋命为序词甚典丽初王属文为庾信体及见已后文体遂变　又曰许善心字务本十五解属文牋上父友徐陵大竒之谓人曰才调极髙此神童也　又曰杜正伦字慎徽兄弟数人俱未弱冠以文章才辨籍甚三河之间开皇末举秀才杨素负才傲物正伦抗辞酬薱无所屈素甚不悦久之会林邑献白鹦鹉召正伦使作赋援笔立成异之因令拟杂文十余条又皆立就而辞理华赡乃叹曰此真秀才吾不及也　唐书文艺传序曰唐有天下三百年文章无虑三变髙祖太宗初沿江左余风絺章绘句揣合低昻故王杨为之伯宗好经术羣臣稍厌雕琢索理致崇雅黜浮气益雄浑则燕许擅其宗大厯贞元间美才軰出擩咀道真涵泳圣涯于是韩愈倡之栁宗元李翺皇甫湜等和之排逐百家法度森严唐之文完然为一王法　又传曰虞世南字伯施文章婉缛慕徐陵陵自谓已由是知名　又曰富嘉谟长安中累转晋阳尉与吴少微友善同官先是文士以徐庾为宗嘉谟与少微本经术雅厚雄迈人争慕之号吴富体　又曰王勃字子安与杨炯卢照邻骆賔王皆以文章齐名天下称王杨卢骆四杰　又曰杨炯字盈川少与王勃卢照邻皆以文辞知名海内称为王杨卢骆炯闻之谓人曰吾媿在卢前耻居王后他日崔融与张说评勃等曰勃文章宏放非常人所及炯照邻可以企之说曰不然盈川如悬河酌之不竭优于卢而亦不减于王耻居王后信然媿在卢前谦也　又曰苏颋字廷硕自景龙后与张说以文章显称望畧等故时号燕许大手笔　又曰张说字道济为文属思精壮长于碑志世所不逮旣谪岳州而诗益凄惋人谓得江山助云又曰李峤字巨山儿时梦人遗双管自是有文辞前与王勃杨盈川接中与崔融苏味道齐名诸人没而为文章宿老学者取法焉　又曰李白字太白天寳初至长安往见贺知章知章见其文叹曰子谪仙人也　又曰杜甫字子美浑涵汪茫兼古今而有之他人不足甫乃有余残膏賸馥霑漑后人多矣　又曰常衮文章赡蔚长于应用誉重一时　又曰萧颖士字茂挺阎士和着兰陵夫子集论以为闻萧氏风者五尺童子羞称曹陆又曰韩愈字退之深探本元卓然立成一家言其  

原道原性师说数十篇皆奥衍闳深与孟轲扬雄相表里而佐佑六经云　又曰柳宗元字子厚韩愈评其文曰雄深雅徤似司马子长崔蔡不足多也　又曰白居易字乐天工文章未冠顾况恃才少所推可见其文自失曰吾谓斯文遂絶今复得子矣　又曰温庭筠少敏悟工为词章与李商隐皆有名号温李　五代史传曰王仁裕尝梦剖其肠胃以西江水涤之顾见江中沙石皆为篆籀之文由是文思益进　宋史文苑传序曰国初杨亿刘筠犹袭唐人声律之体柳开穆脩志欲变古而力弗逮庐陵欧阳修出以古文倡临川王安石睂山苏轼南丰曾巩起而和之宋文日趋于古矣南渡文气不及东都　又传曰杨亿字大年七岁能属文年十一太宗召试诗赋五篇下笔立成深加赏异文笔雄健善细字起草一幅数千言不加防窜学者翕然宗之　又曰刘筠字子仪筠景徳以来居文翰之职其文辞善偶对初为杨亿所拔识后遂与齐名时号杨刘　又曰柳开字仲涂五代文格浅弱慕韩愈栁宗元为文范杲好古学大重开文世称为柳范　又曰徐字臣十岁能属文与韩熙载齐名江东谓之韩徐弟锴字楚金李穆使江南见其兄弟文章叹曰二陆不能及也　又曰穆修字伯长自五代文敝柳开始为古文其后杨亿刘筠尚声偶之辞学者靡然从之修于是时独以古文称虽穷死士大夫称能文者必曰穆参军　又曰欧阳修字永叔游随得唐韩愈遗稿于废书簏中读而心慕之必欲并辔絶驰而与之并为文天才自然丰约中度超然独骛众莫能及故天下翕然师尊之　又曰苏洵字明允举进士茂才异等皆不中悉焚所为文闭户益读书遂通六经百家之说下笔顷刻数千言至和嘉祐间与其子轼辙来京师翰林学士欧阳修上其所著书旣出士大夫争传之于时学者羣效苏氏为文章　又曰苏轼字子瞻尝自谓作文如行云流水初无定质但当行乎其所当行止乎其所不得不止虽嬉笑怒骂之辞皆可书而诵之其体浑泊光芒雄视百代有文章以来盖亦鲜矣　又曰苏辙字子由为文浑涵澹泊似其为人不愿人知而秀杰之气自不可掩　又曰曾巩字子固为文章上下驰骋原本六经斟酌于司马迁韩愈一时工文辞者鲜能过也　又曰王安石字介甫为文初若不经意旣成无不服其精敏　金史传曰元好问为文有绳尺僃众体蔚为一代宗工四方碑版铭志尽趋其门　又曰赵秉文为文长于辨析极所欲言而止朝使至自河湟者多言夏人问秉文文与杨云翼代掌文柄时号杨赵　又曰杨伯仁久在翰林文词典丽上曰自韩昉张钧后则有翟永固近日则有张景仁郑子聃今则伯仁而已其次未见能文者　又曰王磐文辞宏放浩无涯涘　元史传曰马祖常工于文章赡而精核务去陈言专以先秦两汉为法而自成一家之作又曰苏天爵字伯修为文长于序事平易温厚独任一代文献之寄　又曰柳贯为文沈郁舂容涵肆演迤人多传颂之与黄溍虞集揭徯斯齐名号为儒林四杰又曰欧阳元八歳即知属文十岁有黄冠师注目视之曰是儿神气微逺目光射人异日当以文章冠世至和元年日直内廷多所撰述海内名山大川释老之宫王公贵人墓隧之碑得其文笔以为荣片言字流传人间咸知寳重　又曰姚燧字端夫为文闳肆该洽豪而不宕刚而不厉舂容盛大有西汉风宋末弊习为之一变当时孝子顺孙欲发挥先徳者不得燧文以为媿耻廖道南曰洪武建文间则有刘伯温之闳大宋景濂  

之浩博王子充之醇正方孝孺之豪岩永乐宣徳则有解大绅之雄放胡光大之尔雅杨文贞之精宻正统间则有李文忠之朴茂刘文安之该核然皆丽藻丰腴未有若丘文庄之眀体达用裒然为一代文宗者也自是以后若程篁墩李西涯诸公盖闻文庄之风而兴起焉者　明纪曰宋濂字景濂浦江人博极羣书著作甚冨四裔咸购其文集　吾学编曰王祎进平江西颂太祖喜曰吾固知浙东有二儒卿与宋濂耳学问之博卿不如濂才思之雄濂不如卿　又曰方孝孺字希直台宁海人为文雄迈深醇郷人呼为小韩子又曰文章大苏氏而正论过之　明诗纪事曰解缙字大绅少梦五色笔笔有花如菡蓞及长以文名落笔千言无所疑滞吾学编曰钱习礼字习礼吉水人为文如源泉浑浑  

沛然千里又如园林得春羣芳烂然状写之工极其天趣他人不足已乃有余　明诗纪事曰杨士竒太和人其诗文号台阁体　吾学编曰胡俨字若思学问该博文章简直不事浮藻　明纪曰丘濬颖悟絶人无书不读著述之富当代罕出其右刘健尝戏谓曰仲深有一屋防钱只欠索子应之曰刘希贤有一屋索子只欠防钱刘黙然甚媿　吾学编曰李东阳字賔之茶陵人慧悟夙成文章流丽代言敷奏眀畅尔雅裒然一代宗工也有怀麓堂集行世　又曰倪岳字舜咨钱唐人徙上元为文敏防若不经意又长于奏议一写千言舂容畅达无不会文切理　眀诗纪事曰杨慎字用脩新都人七嵗拟古战塲文时人传诵以为渊云再出　又李梦阳字献吉庆阳人诗文以复古自命与信阳何仲黙相和倡时谓唐有李杜明有李何　吾学编曰王鏊字济之学赡为文舂容尔雅议论条畅　明诗纪事曰李维桢海内谒文者如市洪裁绮制摇笔挥洒　又王世贞字元美太仓人与济南李于鳞脩西京以上之诗文以标帜一世  

文章三【`敏防　叹赏附`】  

原主气　本形【`魏文帝典论曰文以气为主气之清浊有体不可以力强而致　挚虞文章流别论曰今赋以事形为本以义正为助也`】　粲匹　华文【`魏文帝典论曰王粲长于词赋徐干时有逸气然粲匹也　下张华详赋`】　润色　诋诃【`论语曰为命裨谌草创之世叔讨论之行人子羽脩饰之东里子产润色之　曹植与杨修书曰刘季绪才不能逮于作者而诋诃文章掎摭利病`】辞条　言叶【`上见陆机文赋　王充论衡曰学问习熟则能推兴文文由外而兴未必实才学与文相副也且浅意于华叶之言无根荄之深不见大体也`】　笙簧　鼓吹【`抱朴子曰五典为笙簧案书钞作百家为笙簧详经典　刘义庆世说曰孙兴公三都二京五经之鼓吹`】　雕龙画虎【`史记曰雕龙奭谈天衍邹衍之文饰之若龙文故号雕龙　曹植与杨修书曰孔璋之才不娴词赋而多自谓能与司马长卿同风譬画虎不成反为狗也`】　体弱　辞壮【`魏文帝与吴质书曰仲宣独自善于词赋惜其体弱不足起其文至于所善古人无以逺过　傅元叙连珠曰班固喻美词壮文章丽最得其体也`】　雕玉　镂冰【`扬子法言曰或曰良玉不雕美言不文何谓也曰玉不雕璠璵不作器言不文典谟不作经　桓寛盐铁论曰内无其质而外学其文若画脂镂冰费日损功`】　丹青　绡縠【`扬子法言曰或问屈原智乎曰如玊如莹爰变丹青李轨注曰夫知者达天命如玊如莹磨而不磷今屈原放逐感激爰变虽有文采丹青之论耳　李充翰林论曰潘安仁之为文犹翔禽之羽毛衣被之绡縠`】　彰汉　述殷【`扬雄剧秦美新论曰昔司马相如作封禅一篇以彰汉氏之休　程晓与傅元书曰文公咏周孔父述殷声扬千载业传后嗣`】　舜敷　文治【`虞舜诞敷文徳舞干羽于两阶七旬而有苗格　文王以文治`】　经纬　弛张【`经天纬地曰文张而不弛文武不能也弛而不张文武不为也以弓喻也`】　成化　润业【`观乎人文以化成天下　润色鸿业`】吐凤　吞鸟【`上见著述三　罗含梦吞五色鸟后有文章`】　宿构　立成  

【`王粲举笔成文时人以为宿构　汉枚臯为文疾受诏立成相如为文迟故所作少也`】　阁笔焚研【`魏王粲才高钟繇王朗等阁笔不敢措手　陆云尝与兄机书曰君苗见兄之文欲焚笔研`】有章　曲中【`出言有章　其言曲而中`】　焕乎　斐然【`焕乎其有文章　小子狂简斐然成章`】　郁郁　彬彬【`周监于二代郁郁乎文哉吾从周　文胜质则史文质彬彬然后君子`】　懿徳　行礼【`君子以懿文徳文辞以行礼`】　文囿　辞林增何刘　卢薛【`何逊刘孝绰见上卢柔薛寘见上`】　宫体　官様【`徐摛见上青箱杂记王安国曰文章格调须是官様`】　三多　四杰【`后山诗话曰永叔谓为文有三`】  

【`多看多做多商量多也　王勃杨炯卢照邻骆賔王见上`】　苏李　燕许【`又曰苏味道九岁能文辞与里人李峤俱以文翰显时号苏李　张说苏颋见上`】　温李　杨刘【`温庭筠李商隐见上　杨亿刘筠见上`】　膏粱　谷帛【`唐书儒学传序曰武为救世砭剂文其膏粱欤　司马温公行状曰公之文如金如玊谷帛药石必有适于用`】　述才　载道【`栁宗元杨君文集序曰述于才曰文　通书曰文者所以载道也`】　天与　神护【`详见下文章五唐书传曰刘禹锡常言其诗在处有神物防持`】　灵物　竒气【`李徳裕文章论曰文之为物自然灵气恍然而来不思而至　李朴曰文章者天地之竒气造物者常啬于与人`】　报国　补时【`柳宗元献平淮西雅曰思报国恩独有文章　权徳舆崔祐甫文集序曰是惟无作作则有补于时`】　铺陈藻缛【`陆贽翰苑集序曰尝读贾谊书观其经制人文铺陈帝业术亦工矣　郑亚会昌一品集序曰`】  

【`铺舒名实藻缛文采`】　宰匠　宗工【`韩休苏颋集序曰自我心极为之宰匠　金史传曰元好问七嵗能诗为箕山琴台等篇赵秉文见之以为近代无此作于是名震京师蔚为一代宗工四方碑版铭志尽走其门`】　辞源　笔路【`杜甫诗曰辞源倒流三峡水笔阵独埽千人军　朱熹曰常见傅安道谓为文法有所谓笔力有所谓笔路`】　无价　有神【`刘禹锡诗曰人间无价是文章　杜甫诗曰文章有神交有道`】　云霞　风水【`李白上安州长史书曰都督马公谓李勉曰他人之文犹山无云霞春无草李白之文清雄奔放名章俊语络绎间出　苏洵字说曰风行水上涣是亦天下之至文也`】　三变　一更【`唐文三变见上　顾况陶氏集序曰文章大抵十年一更有体病而才赡有言纡而事直有文胜而理乖`】　黼黻　琳琅【`白居易文曰郁郁哉溢目之黼黻洋洋乎盈耳之韶濩可以轹风骚超轶今古润色帝业发挥皇猷　韩愈诗曰平生十万篇金薤垂琳琅是也`】华国　润身【`蔡肇上宇文学士启曰韬以经传之学发为华国之文　宋史传曰欧阳修学者求见与言未尝及文章惟谈吏事谓文章止于润身政事可以泽物`】　陆海　潘江【`俱详上`】韩潮　苏海【`书韩文如潮苏文如海`】　原此四科　若五色【`魏文`】  

【`帝典论曰夫文本同而末异盖奏议宜雅书论宜理铭诔尚实诗赋欲丽此四科不同故能之者偏也　下见后陆机文赋`】　握蛇珠　骋骥足【`曹植与杨修书曰当此之时人人自谓握灵蛇之珠家家自谓抱荆山之玉　魏文帝典论曰斯七子者于学无所遗于辞无所假咸自骋騄骥于千里仰齐足而并驰`】　徇木铎　避笔端【`每岁孟春遒人以木铎徇于路振文敎也又天将以夫子为木铎　君子避文士之笔端`】　増锦绣堆　花蕚集【`潜确书曰谢廷诰以辞赋著名号锦绣堆　唐书传曰李又工属文中书令薛元超曰是子且有海内名兄尚一尚贞兄弟同为一集号李氏花蕚集又所着甚多`】　干气象　动精灵【`杜甫诗曰彩笔昔曽干气象　张以宁贺尚书王本中诗曰青箱传逺大彩笔动精灵`】　原游鱼出渊　飞兔越海【`上见陆机文赋　陈琳答东阿王牋曰清词妙句焱絶焕炳譬犹飞兔流星超山越海龙骥所不追况驽马可得齐足哉`】长卿温丽　公干妙絶【`西京杂记曰枚臯文章敏疾长卿制作淹迟皆尽一时之`】  

【`美遇而长卿首尾温丽枚皐时有累句故知疾行无善迹矣　魏文帝与吴质书曰公干有逸气但未遒耳其五言诗之善者妙絶时人`】　王赋阮章　孔书陆议【`魏文帝典论曰王粲长于词赋陈琳阮瑀之章表书记今之俊也　李充翰林论曰或问曰如何斯可谓之文答曰孔文举之书陆士衡之议斯可谓成文矣以上初学记`】　掷地振玉　掞天凌云【`孙兴公详赋司马相如`】三代同风　五藏出地【`班固东都赋序曰大汉之文章炳焉三代同风　见下赋`】  

【`二`】　君子博学　壮夫不为【`于文　扬子童子雕虫篆刻而壮夫不为`】　増字挟风霜　气吐虹霓【`世说曰淮南着鸿烈解二十篇自云句中皆挟风霜之气　江淹谓郭巩曰子之咳唾成珠玉吐气作虹霓`】　驰骋古今　牢笼天地【`司马迁传賛曰贯串经传驰骋古今上下数千载斯以勤矣　史通曰淮南子牢笼天地博极古今`】　五经鼓吹　一片宫商【`注见上本条鼓吹　北梦言曰沈光有洞庭乐赋华岫曰此赋乃一片宫商`】烂若披锦　炳如绘素【`世说孙兴公曰潘文烂若披锦无处不善陆文若披沙拣`】  

【`金往往见寳　白居易文曰掩黄卷之丽藻吐白之竒姿炳如绘素铿若钟鼓`】　清思浓采秀句竒章【`文心雕龙时序篇曰微言精理函满元席清思浓采时洒文囿　钟嵘诗评曰谢脁`】  

【`竒章秀句往往惊遒足使叔源失歩明逺变色`】　经典枝条　词林根柢【`刘勰文心雕龙自序曰予齿在逾立尝夜梦执丹漆之礼器从仲尼而南行寤而喜曰大哉圣人之难见也敷演圣防莫若着经而马郑之已精惟文章之用实经典枝条由是摛笔和墨乃始论文其为文用四十有九而已　杜甫李邕诗曰词林有根柢`】　弹毫珠生　挥翰雾防【`赵宗钦与髙允诗曰尔应其求翰飞东观口吐琼音手挥睿翰弹毫珠生落纸锦粲李白集从弟令闻尝目白曰兄心肝五脏皆锦绣耶不然何开口成文挥翰雾防也`】　扬葩振藻　含英咀华【`周书传论曰孝武之世扬葩振藻者如林而二马王杨为之冠东京之朝咀徴含商者成市而班傅张蔡为之雄　注见上著述三`】咀徴含商　回宫转角【`上见扬葩注　李朴曰皇甫湜白居易闲澹简质断出雕篆而拙迹每见回宫转角之音随时间作乏韶濩`】　绣虎雕龙　腾蛟起鳯【`王筠论家集曰史传安平崔氏汝南应氏并累叶有文才所以蔚宗云崔氏雕龙然不过父子两三世耳非有七叶之中名徳重光爵位相继人人有集如吾门者也　潜确类书曰曹子建七歩成章世目为绣虎目王仲宣为泥下潜蛙　王勃王阁序曰腾蛟起鳯孟学士之词宗`】　衙官屈宋　仆风骚【`唐书传曰杜审言字必简常语人曰吾文章当得屈宋作衙官吾书当得王义之北面少与李峤崔融苏味道为文章四友号崔李苏杜　杜牧曰李贺元和中韩吏部颇道其歌诗贺能探寻前事今古未尝经道者贺未死仆风骚可也`】　良金美玉　太羮酒【`张说与徐坚论近世文章曰李峤崔融薛稷宋之问之文如良金美玉无施不可　又曰韩休之文如太羮酒有典有则而薄滋味`】　轻缣素练　明金綷羽【`又曰张九龄如轻缣素练而窘边幅刘賔客集曰得董生之文杳如翠屛浮层澜视聴所遇非尘埃间物亦犹明金綷羽得于遐裔欲弗寳可乎`】　周情孔思尧醴舜茎【`李汉韩昌文集序曰日光玊洁周情孔思千态万状卒归于道徳仁义炳如也　裴延龄杜樊川集后序曰吾尝见韩吏部歌诗累百首变醨养瘠尧醴舜茎`】　茹古涵今　跟经躏史【`韩昌墓志铭曰先生之文无圆无方至是归工抉经之心执圣之权茹古涵今无有端涯解缙廖自公传曰公防能文章跟经躏史`】　锦心绣口　玉佩琼琚【`柳宗元乞巧文曰抽黄对白啽弄飞走骈四俪六锦心绣口韩愈祭柳子厚文曰玊佩琼琚大放厥词`】　轇轕三光　雕镂万化【`柳宗元答问曰其文则汗漫辉煌呼噏阴阳轇轕三光陶镕帝皇　李朴曰锦绣五脏雕镂万化明以寓物象之形容幽以露鬼神之竒怪小而咏歌乎虫鱼鸟兽之情大而羽翼乎礼乐刑政之具`】　掀雷抉电　驱涛涌云【`司空图柳柳州集后序曰吾尝见韩吏部歌诗累百篇其驱驾气势掀雷抉电撑扶于天地之垠　李翺祭韩退之文曰建武以还文卑质丧俪花鬪叶颠倒相向及兄为之思动神拨去其华得其本根开合变骇驱涛涌云六经之风絶而复新`】　行云流水　铣溪虬户【`苏轼见上　朝野佥载曰徐彦伯为文多求新异以鳯阁为鹓闱龙门为虬户金谷为铣溪玉山为琼岳以刍狗为卉犬以竹马为篠骖以月为隂魄以风牛为猋犊后进效之谓为涩体`】风樯阵马　牛鬼蛇神【`杜牧李贺诗序曰烟云緜联不足为其态也风樯阵马不`】  

【`足为其勇也鲸呿鼇掷牛鬼蛇神不足为其虚荒诞幻也`】　笔补造化　口吐天文【`李贺诗曰殿前作赋声摩空笔补造化天无功　记纂渊海曰唐诗口吐天上文`】　心炉笔炭月斧云斤【`刘禹锡董氏文集序曰心源为炉笔端为炭锻链元本雕磨羣形　黄庭坚诗曰月`】  

【`斧云斤凿肺肝`】　子昻风华　燕公宏茂【`梁肃独孤及集序曰陈子昻以风华革浮伪张公说以宏茂广波澜`】　退之淳粹　子厚雄健【`李朴曰子厚雄健飘肆有悬崖峭壁之势不幸而不发于仁义而发于躁诞至退之然后淳粹温润骎骎乎为六经之苗裔`】　景濂丰饶　伯温流利【`王世贞文评曰宋景濂如酒池肉林直是丰饶而寡芍药之和刘伯温如崇台少年入说社便辟流利小见口才`】　伯安快爽　賔之敷腴【`又曰王伯安如食哀家梨吻咽快爽不可言李賔之如开讲法师上台敷可听而实寡精义`】　绮旨星稠繁文缛合【`宋书传论曰降及元康潘陆特秀律异班贾体变曹王缛防星稠繁文绮合缀平台之逸响采南皮之髙韵遗风余烈事极江左`】　潜思渊停　秀藻云布【`魏书髙允荅赵秉钦诗曰响骇伊何金声允着潜思渊停秀藻云布`】　综采繁缛　杼轴清英【`晋书文苑传序曰综采繁缛杼轴清英写广内之靑编缉平台之丽曲`】　含畅灵　导扬隐伏【`俱注见文章一`】　笔有余力　词无竭源【`隋书文学传序曰太和天保之间洛阳江左文雅尤盛于时作者江淹沈约任昉温子升邢子才魏伯起等并学穷书圃思极人文英华秀发波澜浩荡笔有余力词无竭源`】　逸气上济　髙情四达【`顔真卿孙文公集序曰学穷百氏不读非圣之书文统三变特深稽古之道故逸气上济高情四达羌索隐乎浑元之始表独立乎常均之外`】　陵顔轹谢　含任吐沈【`并见上`】　摧钟拉贾　驾王超陈【`韩休苏颋文集序曰繁间发缛采相辉歌发而白云遂孤赋成而黄金有价岂惟摧钟拉贾驾王超陈而已`】　镂心鸟迹之中　织辞鱼网之上【`又曰若乃综述性灵敷写气象镂心鸟迹之中云云`】　言泉合于九流　文律谐于六变【`晋书文苑传序曰洎姬厯云季歌颂滋繁荀宋之流导源自逺总金羁而齐骛扬玊轪而并驰言泉云云`】　推倒一世智勇　开拓万古心【`宋史传曰陈亮字同甫尝曰研精义理之精微辨析古今之同异原心于杪忽较理于分寸则于诸儒诚有媿焉若乃堂堂之阵正正之旗风雨云雷交发而并至龙蛇虎豹变现而出没推倒一世之智勇开拓万古之心自谓差有一日之长`】　敏捷八叉手　七举足【`北梦言曰温庭筠工赋每八叉手而八韵成　陈楷宋濓行状曰尝奉制咏鹰令七举足即成`】　据案制书　当食草奏【`文心雕龙神思篇曰阮瑀据案而制书又曰祢衡当食而草奏`】　对使答书　立马草制【`南史传曰蔡景厯陈武帝镇朱方素闻其名以书要之景厯对使人答书笔不停辍文无所改帝得书甚钦赏即日授征北府中记室参军宋史传曰刘敞为文尤赡敏掌制时将下直会追封王主九人立马却坐顷之九制成欧阳修于事有疑折柬来问对其使挥笔答之不停手`】　分阴可就　寸晷便成【`权徳舆张建封文集序曰每牙旗旣抜芝泥将熟尝于前席亲授笔札公亦分阴可就落简如飞　宋史传曰朱台符时太宗试贡士多擢敏速者台符与同軰课疏尺晷成一赋`】　夕草五制　日赋十题【`又曰鼂宗慤在翰林一夕草将相五制褒扬训诫人得所宜　金史传曰高衎少能赋同舍生欲试其才使一日赋十题衎执笔未暮十赋皆就`】　马上占辞　酒中下笔【`唐书传曰薛収时方讨王世充军事繁错収为书檄露布或马上占辞敏如素搆　又曰胡楚賔属文敏甚必酒中然后下笔高宗命作文尝以金银杯酌酒赐之`】　试六论立成　赋十题皆就【`宋史传曰曾巩年十二试作六论援笔而成辞甚伟　吾学编传曰吴伯宗太祖制十题命赋援笔立就辞语峻洁太祖曰伯宗才子`】原叹赏悬日月　比金玉【`扬雄答刘歆书曰张伯松不好雄赋颂之文然亦有以竒之常为雄道言其父及其先君喜典训属雄以此篇目颇示其成者伯松曰是悬诸日月不刋之书也　论衡曰永平中神雀集孝明诏上神雀颂百官颂上皆比瓦石惟班固贾逵傅毅杨终侯讽五颂比于金玉`】增凿天心　出月胁【`记纂渊海曰凿天地心开生人闻见　皇甫湜曰逸歌长句骏发蹈厉若穿天心出月胁`】　琅玕腹　锦绣心【`韩愈诗曰排云叫阊阖披腹呈琅玕　下见敏捷注`】　似子长　拟眉山【`唐书传曰柳宗元韩愈评其文雄深雅健似司马子长虞集牟应龙墓志曰其为文沛然若江河之决时以为眉山`】　原笔墨渊海　言谈林薮【`论衡曰刘歆字子骏汉朝智囊笔墨渊海世说云裴仆射时人谓言谈之林薮`】　文辞美赡　才藻逸【`欧阳建别传曰建文辞美赡搆理精微　魏志云阮籍才藻艶逸而倜傥放荡行已寡欲以庄周为模则`】　增妙絶时人　文冠当世【`魏文帝与吴质书云公干五言诗之善者妙絶时人　王辅学有俊才与茂陵马季长同郡曹师梁葛元甫南阳张平子南郡胡伯始安定胡节信等文冠当世`】　宋班香　孙金卢采【`四六集谓宋玊班固也吕温祭杨郎中文曰孙金卢采百赋千诗`】　琬琰为心　冰雪在口【`南史传曰刘遵除中庶子卒皇太子深悼惜之与遵从兄孝仪书曰贤从弟中庶奄至殒逝痛可言乎其孝友淳深立身贞固内含玉润外表澜清文史该富琬琰为心词章博赡言贲成采　药房唱和序曰珠玊随风冰雪在口`】鼇防笔海　鹤翥文场【`李白诗曰鼇防笔海虎攫词场卢照邻驸马都尉乔君集序曰龙腾学海鹤翥文场`】　鼇掷鲸呿　隼击鹰扬【`上见牛鬼蛇神注　皇甫湜曰沈谘议之文则隼击鹰扬灭没空碧`】　气劘屈贾　目短曹刘【`杜甫诗曰气劘屈贾垒目短曹刘墙`】　驰驱屈宋　鞭挞扬马【`李阳冰语`】　摛藻如春华振笔若天文【`班固賔戏云器不贾于当时用不效于一世虽驰辨如涛波摛藻如春华无益`】  

【`于殿最也　傅元客难云振笔若天文运思若廻云`】　英辞振金石　髙价越璠璵【`杜甫诗云`】　笔力动乾坤　芒端转寒燠【`上张承吉诗云韩愈诗曰芒端转寒燠变化若雷霆`】　笔力千钧重　光焰万丈长【`欧阳公诗曰兴来笔力千钧重　韩愈诗曰李杜文章在光焰万丈长`】　观赋至于压藩　读述为之阁笔【`唐书传曰杨収善属文人多造门观赋诗至压败其藩　宋史传曰鼂补之十七岁从父倅钱塘着七述谒通判苏轼轼先欲有所赋读之叹曰吾可以阁笔矣`】　雕文将锦绣同美惠气与芝兰等馥【`李峤上高长史述和诗云云`】  

文章四【`敏防　叹赏附`】  

增三杰【`唐书传曰时又有富嘉谟吴少微皆有名皆尉晋阳有魏谷者为太原主簿并有文辞时称北京三杰`】原辞锋【`王勃上武侍极书曰吞九流于笔海若控牛涔抗五岳于辞锋如临蚁垤`】　丽藻　摛藻【`以上白帖`】　增二陆【`机云见上`】　二髙【`魏书传曰髙闾字阎士其文亦髙允之流后称二髙为当时所服`】　三易【`顔之推家训曰沈隐侯曰文章当从三易易见事一也易识字二也易读讲三也`】　患才多【`见上文章二`】　为文敎【`吾将以为文教`】　吴均体　徐庾体　吴冨体【`俱见上`】　吴蔡体【`元史传曰蔡松年文词清丽与吴激齐名时号吴蔡体有集行于世`】　永明体【`见上`】　元和体【`唐书传曰元稹尤长于诗与白居易名相埒天下传讽号元和体往往播乐府宫中呼元才子`】　舍人様【`又曰徐坚属文典厚杨再思每目为鳯阁舍人様`】　台阁体【`杨士竒见上`】　礼部格【`苏舜钦哀穆伯长文曰独为古文其语深峭宏大羞为礼部格`】　翰林体【`明诗纪事曰黄辉字平倩南充人异时馆课皆沿袭格套人目为翰林体及王李之学盛行则词林又改而从之天下皆谓翰林无文平倩入馆乃刻意为古文杰然自异`】　唐一篇【`朱子曰孟子而后只有原道一篇`】　宋四篇【`刘子澄曰本朝只有四篇文字好太极图西铭易传序春秋传序`】　名唐二　名宋五【`吴澂贡仲章文集序曰理到气昌意精词达如星粲云烂风行水流名于唐者二名于宋者五而巳`】　原言以足志文以足言【`左传云子西伐陈陈及郑平仲尼曰志有之言以足志文以足言不言谁知其志`】　言之无文行之不逺【`又曰言之无文行之不逺晋为伯郑入陈非文辞不为功慎辞哉`】　会众彩以成锦绣集众字以成辞义【`释名云文者会集众彩以成锦绣会集众字以成辞义如文绣然也`】　女工有绮縠音乐有郑卫【`汉书云宣帝令王褒与张子侨等并待诏数从游猎所幸宫馆为歌颂第其高下以差赐帛议者多以为滛靡不急上曰不有博奕者乎为之犹贤乎已辞赋大者与古诗周义小者辨丽可喜譬如女工有绮縠音乐有郑卫今世俗犹皆以此娱说耳目词赋比之尚有仁义风谕鸟兽草木多闻之观`】　宏邈淫非碑诔之施直踊实非诗赋之用【`抱朴子`】　纵横有义反复成章【`挚虞文章流别论云图防之属虽非正文之制然以取其纵横有义反复成章`】　炳若缛绣凄若繁【`陆机文赋`】　小文犹寸锦【`抱朴子曰小文虽巧犹之寸锦撮□□□之珍不得近盈尺之璧也`】　片言以居要【`陆机文赋`】　若沧海之芥【`抱朴子云世谓王充一代英伟汉兴以来未有充比若所着文时有小疵犹邓林之枯枝若沧海之流芥有未易为贬者`】若江汉之潢【`又云吾见二陆之文犹元圃积玊方之他人若江汉之潢及其精处妙絶汉魏`】  

【`之人也`】　屈原优游按衍　相如穷侈极妙【`魏文帝典论云或问屈原相如之赋孰愈曰优游按衍屈原之尚也浮沉漂淫穷侈极妙相如之长也然原据托譬喻其意周旋绰有余度长卿子云意未能及`】　相如封禅靡而不典扬雄美新典而不实【`张瞻注扬雄剧秦美新论云云`】　孔璋不闲词赋【`详初学记`】　伯喈长于为碑【`李充起居戒云中世蔡伯喈长于为碑　以上北堂书钞`】　文王脩文【`文王伐崇三旬不降退脩文徳因垒而降`】　武王偃武【`武王克商乃偃武脩文`】　不在兹乎【`文王旣没文不在兹乎天之将丧斯文也后死者不得与于斯文也`】　谓之文也【`孔子曰敏而好学不耻下问是以谓之文也`】　文明以止【`人文也`】　文辞何为【`子朝于景王之命文辞何为`】　两都赋理胜其辞　三都赋文过其意【`陆逵三都赋序云`】　子太叔美秀而文　晋公子文而有礼　文足昭也　辞之辑矣【`以上白帖`】　增禀经以制式酌雅以富言【`文心雕龙曰若禀经而制式酌雅以富言是仰山而铸铜煑海而为盐也`】　摛词期之鞶帨发议必在芬香【`北齐祖与阳休之书曰振佩紫台之上鼓袖丹墀之下采金匮之漏简访玊山之遗文徒敝精神于丘坟尽心力于河汉摛词期之鞶帨发议必在芬香兹自美耳吾无取焉`】　高文典册用相如飞书走檄用枚臯【`西京杂记扬子云曰军旅之际戎马之间飞书走檄用枚臯庙廊之下朝廷之中高文典册用相如`】　刻石铭座者取崔蔡论都及政者宗班固【`崔祐甫穆氏四子讲艺记曰欲以文经者宜贾董欲以文动众者宜扬马刻石铭座云云`】　整扬马之牙阵耸曹刘之气骨【`陆希声李观文集序曰虽緜逺穷幽浓魁岩笔酣兴健窕眇碎细包诗人之轨宪整扬马之牙阵耸曹刘之气骨拨顔谢之物色然未尝不拨斸治本絙幅道义钩深于经史觚系乎理化也`】　舒顔谢之物色蔼何刘之婉雅【`姚文粹自序曰至于魏晋文风下衰宋齐以降益以滋薄然其间鼓曹刘之气焰耸潘陆之风格舒顔谢之物色蔼何刘之婉雅虽风兴或缺而篇翰可观`】　山林草野之文朝廷台阁之文【`吴处厚青箱杂记曰文章有二山林草野之文其气枯槀著书立言者之所尚也朝廷台阁之文其气温润演纶视草者之所尚也`】　发挥造化之微鼓动江山之气【`韩休苏颋集序云云`】　驰骛古今之际高歩天地之间【`梁肃补阙李君集序云云`】　八纮驰骋于思绪万象出没于毫端【`杨炯王勃集序云云`】穷縁情之绮靡尽体物之浏亮【`宇文道庾信集序云云`】　斥沈思于宇外摭流景于目前【`王世贞艺苑巵言云云`】　梦神龟【`李商隐为崔从事寄彭城公啓曰郭璞神龟每通于梦想`】　梦金龟【`潜确类书曰刘赞梦吞金龟文思大进`】梦吞珠【`又谢谔儿时梦吞珠六十颗及长善为诗`】　梦青镂管【`纪少瑜见上`】　梦丹漆器【`刘勰见上`】　梦遗墨【`酉阳杂俎曰王勃梦人遗以墨盈袖自是文章日进`】　梦裁锦【`文章襟喉曰萧颖士少梦有人授纸百畨开之皆是绣花又梦裁锦因此文思大进`】　梦五色笔【`钟嵘诗品曰江淹梦人授以五色笔由是文藻日丽后宿冶亭梦一人自称郭璞谓淹曰吾有笔在公处多年可见还淹乃探怀中得五色笔以授之尔后为诗絶无美句时谓之才尽`】　梦五色云【`南唐野史曰张迥少梦五色云自天而下因取一团吞之遂精于诗`】　梦紫文鸟【`唐书传曰张鷟为儿时梦紫文大鸟五色成文止其庭大父曰吾闻五色赤文鳯也紫文鸑鷟也兹儿壮殆以文章瑞朝廷乎遂命以名登第苏味道见其所对称天下无双员半千数为公卿称赞鷟文词犹青钱万选时号鷟青钱学士`】梦五色翼【`元史传曰燕公楠母雷氏梦五色巨翼入帏遂生公楠十岁能属文`】　梦笔  

生花【`天寳遗事曰李白少时梦笔头上生花后天才赡逸名闻天下`】　梦仙赠墨【`明诗纪事曰唐寅字伯虎吴县人少尝乞梦九鲤仙梦赠墨一丸自是文思并进`】　梦异鹊集庭【`唐书传曰崔信明之生五月五日日方中有异鹊鸣集庭树太史令史良为占曰五月为火火主离离为文日中文之盛也雀五色而鸣此儿将以文显及长强记羙文章高孝基曰崔生才冨为一时冠`】　梦瑞芝产门【`郑济华川王袆行状曰前公生之夕山长公梦五色芝产门楣翌日公生识者以为文章之兆`】梦沙石成籀文【`见上文章二`】　梦笔花如菡蓞【`见上文章二`】　敏捷驻马书鞭【`魏文帝临涡赋序云余从上拜坛墓遵渭水徜徉乎高下驻马书鞭为临涡赋`】驻马书文【`曹植郦生序颂曰余道经郦生之墓聊驻马书此文于其碑侧`】　书檄应  

命立成【`晋孙惠事详下檄四`】　露布手不暂停【`世说曰桓宣武北征袁虎时从被责免官会须露布文唤袁倚马前令作手不辍笔俄得七纸殊可观东亭在侧极叹其才袁虎云当令齿舌间得利`】　下笔即成【`晋应詹事详下檄四`】　出口为论【`魏志云曹植年十余岁诵读诗论及词赋数十万言善属文太祖常视其文谓植曰汝倩人耶植跪曰言出为论下笔成章顾当面试奈何倩人`】　操翰成章【`先贤行状曰徐干清元体道六行脩僃聪识洽闻操翰成章`】　笔不停缀【`祢衡鹦鹉赋序云时黄祖太子射賔客大会有献鹦鹉者举酒于衡前曰此鸟自逺而至眀慧聪善羽族之可贵愿先生为之赋使四坐咸共荣观衡因为赋笔不停缀文不加防　以上北堂书钞`】　注水箭【`唐书传曰陆扆为中书舍人工属词敏速如注射言如注水射箭之疾也`】　下水船【`摭言曰朱梁时姚泊为学士梁祖问及裴延裕曰卿颇知其人思敏泊曰向在翰林号下水船帝曰卿便是上水船泊甚慙`】　应诏成赋【`文心雕龙神思篇曰枚臯应诏而成赋淮南崇朝而赋骚`】　击鉢成诗【`南史传曰萧文琰丘令楷江拱并以文学称竟陵王子良尝刻烛一寸为诗四韵文琰曰烧一寸烛成四韵诗何难之有乃与江拱等共击铜鉢响灭而诗成`】　二刻便成【`梁书传曰到漑字茂灌时高祖宴华元殿命羣臣赋诗独诏漑为二百字二刻便成其文甚美`】　一夜便就【`周书传曰宗懔宇元标梁元帝镇荆州令兼记室尝夕被诏使制龙川庙碑一夜便就帝叹美之`】　五吏分占【`唐书传曰王勮长夀中为鳯阁舍人夀春等五王出阁有司具仪注忘载册文羣臣已在乃悟其阙宰相失色勮召五吏执笔各占其词粲然皆毕人人叹服`】　七吏分授【`又曰岑文本时顔师古为侍郎自武徳以来诏诰皆师古草定及得文本号善职而敏速过之或防令丛遽吏六七人泚笔分口占授咸无遗意`】思如涌泉【`韩休蘓颋文集序曰若乃天章焕发王命急宣则翰动若飞思如涌泉`】　辨  

如悬河【`范传正李太白墓碑曰天寳初召见于金銮殿草荅蕃书辨如悬河笔不停缀`】　优于七歩【`唐书传曰柳公权字诚悬从幸未央宫帝驻辇曰朕有喜边戍赐衣久不时今仲春而衣已给公权为数十言称贺帝曰当贺我以诗宫人廹之公权应声成文婉切而丽令再赋复无留思帝大恱曰子建七歩尔乃三焉`】　不待八义【`杨基梁园饮酒歌曰五龄琢句对卢实聨青俪黄配竒偶客来当坐赋短章四韵不待八又手`】　驾天高浪【`昌诗曰崔矦为文苦敏捷高浪驾天输不尽`】　立地书厨【`宋史传曰吴时敏于为文未尝属草学者目之曰立地书厨`】　书吏腕脱【`唐书传曰苏颋明皇平内难书诏填委颋在太极殿后阁口所占授功状百绪轻重无所差书吏曰匄公徐之不然手腕脱矣`】　听者耳骇【`独孤及李华中集序曰学博而识有余才多而体愈迅每述作则笔端风生听者耳骇`】　下笔立成便得事理【`陈书传曰顔晃字元明永定二年高祖幸大庄严寺其夜甘露降晃献颂词义该典髙祖甚竒之其表奏诏诰下笔立成雅有气质`】　援笔拟之便有佳致【`又曰陆从典字由仪八岁读沈约集见廻文研铭援笔拟之便有佳致`】　援笔立成理趣不凡【`唐书传曰孙逖幼有文名属思警敏年十五见雍州长史崔日用令赋土火炉援笔立成理趣不凡日用骇叹因与成交`】　援笔立成思致清丽【`金史传曰胡砺天会间大军下河北砺为军士所掠亡匿香山寺与佣保杂处韩昉见而异之使赋诗以见志砺操笔立成思致清丽`】飞书之急马上立成【`席豫杨宣墓碑曰授嶲州台登县尉劔南节度使益府长史韦`】  

【`抗奏公为管书记飞书之急马上立成`】　白刃之中搦管即成【`唐书传曰令狐楚为太原掌书记郑儋在镇暴卒不及处分军中汹汹将有急变中夜忽十数持刃廹楚至军门诸将遽令之草遗表楚在白刃之中搦管即成读示三军无不感泣军情乃安`】　如书他人之辞【`柳开补亡先生传曰先生凡作之书每执笔出其文当稾如书他人之辞其敏速有如此`】　他人疾书不过【`刘定之杂志曰李翺谓退之下笔时他人疾书之冩诵之不是过也其敏亦至矣`】　叹赏原文若雕龙【`见上文章三`】　文犹积玊【`抱朴子云陆机之文犹圃积玊`】　文艶春兰【`傅咸襄邑侯诔云言研其几文艶春兰`】　文譬春华【`石崇赠欧阳建诗云文藻譬春华谈话如芳兰`】　辞藻星布【`左太冲七讽`】　妙句如云【`仲长统昌言云英才如雨妙句如云`】　摛藻扬辉【`刘珍赞贾逵诗曰摛藻扬辉如山如云世有令闻以迄于君`】敷藻云浮【`潘尼赠潘岳诗云华茂九春实繁三秋驰思泉涌敷藻云浮云云`】　逸藻波腾【`传咸答曹志书云英气泉涌逸藻云腾又潘尼侍中铭云雅论博逸藻波腾`】　彤管雨散【`成公绥集云寳翰电流彤管雨防`】　华若望春【`曹植长乐观画赞云妙哉平安才巧若神辞赋之作华若望春`】　文如泻水【`世说云王长史问孙兴公曰郭子元定何如孙曰词致清雅奕奕有余吐章成文如悬河泻水注而不竭`】　文雅纵横飞【`刘桢赠五官中郎将诗云凉风吹沙砾霜气何皑皑明月照缇幕华灯防炎晖赋诗连篇章极夜不知归君侯多壮思文雅纵横飞小臣信顽鲁僶俛安能追`】　散礼风云起【`刘桢诗`】　桓谭絶才【`东观汉记云桓谭能文有絶才而喜非毁俗儒由是多见非诋哀平间位不过郎`】　阮籍神笔【`魏志云魏封晋文王为晋公僃礼九锡文王让不受郑冲驰遣使从阮籍求其文籍其时在袁孝尼家宿醉扶起作书无所防定时人以为神笔`】圣谟洋洋【`尚书伊训曰圣谟洋洋嘉言孔彰`】　书记翩翩【`魏文帝与吴质书曰`】  

【`元瑜书记翩翩致足乐也`】　高义厉青云【`刘公干赠徐干诗猥防恵咳唾贶以大雅声髙义厉青云灼灼灿华星`】　高谕逞元妙【`朱徳懋赠传氏诗曰猗猗彼君子逍遥集华堂髙谕逞元妙弹笔播文章`】　叹意不可及【`傅咸别传云咸少属文不贵词人之赋颍川庾纯尝叹曰傅长虞之文意不可及也`】　叹不与同时【`汉书司马相如传云武帝尝读子虚赋而叹善之曰吾独不得与此人同时哉`】　凌前邈后【`傅元七谟云陈思王七启刘氏七华乃凌前而邈后扬清风于儒林`】　难与并驱【`抱朴子云友人滕永叔问我嵇君道何如人也余答曰一代之伟器难与并驱也`】　张载称为妙赋【`详赋`】　杜防诔辞最高【`详诔`】　读陈琳之书翕然愈疾【`见下檄二`】　读二陆之文恐其卷尽【`抱朴子云君道曰每读二陆之文未尝废书而恐卷尽`】　得见此人死不恨矣【`史记曰韩非者韩之诸公子也喜刑名法术之学而其归本于黄老非为人口吃不能道说而善著书人或传其书至秦秦王见孤愤五蠹之书曰嗟乎寡人得见此人与之游死不恨矣`】　其人安在吾欲擢之【`康集云康着游山九吟魏文帝异其文词问左右曰斯人安在吾欲擢之遂起家为浔阳长`】　含玊吐金烂然成章【`傅元矫情赋序曰我太宗文皇帝命臣作西征赋又命陈齐诸臣作箴皆含玉吐金烂然成章`】　金声玊振飞影摛光【`傅元云`】　灼以扬其藻斐以敷其【`王叔师云屈原宋玊枚乗相如王褒扬雄班固传毅灼以扬其藻斐以敷其`】　文彩巨丽慰喻绸缪【`吴质答东阿王书云质白信到奉所惠贶发函伸纸是何文彩之巨丽而慰喻之绸缪乎`】　终贾杜口扬班韬翰【`潘尼赠潘岳诗`】　笔下摛藻席上敷珍【`潘岳讲汉书诗详史`】　发言可咏下笔成篇【`曹植王仲宣诔云文若春华思若涌泉发言可咏下笔成篇何道不洽何艺不闲棊局逞巧博奕惟贤`】　摛文润世宣论笃俗【`左太冲七讽`】　元思泉涌笔翰云生【`潘岳庾尚书诔`】　沈思渊洞逸藻云浮【`郑丰赠陆士龙诗`】　应宾之渊懿温雅连防之壮厉忼慨【`挚虞文章流别论云若解嘲之缓优大应賔之渊懿温雅连防之壮丽忼慨应间之绸缪契濶郁郁彬彬靡有不长焉矣`】　七依之卓轹一致七辨之纒緜精巧【`傅元七谟序云若七依之卓轹一致七辨之纒緜精巧七启之奔逸壮丽七释之精密闲理亦近代之所希也`】仲宣独歩于汉南　孔璋鹰扬于河朔　伟长擅名  

于靑土　公干振藻于海隅【`陈思王与杨徳祖书云云　以上北堂书钞`】增小东坡【`宋史传曰赵逵文章似苏轼故称为小东坡`】　小韩子【`明方孝孺见上`】乃逢于君【`南史传曰沈约见王筠文叹曰自谢朓诸贤零落平生意好俱尽不惟疲暮乃逢于君`】今复得子【`白居易见上`】　日下无双【`梁书传曰伏挺字士标为五言诗善效谢`】  

【`康乐体父友乐安任昉深赏叹曰此子日下无双`】　天下无双【`张鷟见文章注`】　一代词宗【`任昉见上`】　一代文宗【`马祖常元明善神道碑曰其文出入于秦汉之间蔚乎其华敷鐄乎其古声倡古学于当世为一代之文宗者柳城姚燧曁公而已`】　后来独秀【`南史传曰王筠尝以诗赠沈约约报书叹咏又尝为筠叔志曰贤子弟文章之美可为后来独秀`】　后来之英【`唐书传曰徐浩有文辞张说荐为集贤校理见喜雨五色鸽赋咨嗟曰后来之英也`】　文中鸣鳯【`文心雕龙曰翚翟僃色而翔翥百歩肌丰而力沈也鹰隼无采而翰飞戾天骨劲而气猛也文章才力有似于此若风骨乏采则集翰林采乏风骨则雉窜文囿若藻耀而高翔固文中之鸣鳯也`】　文中骐骥【`石介赠张绩禹功诗曰吾宋兴国末文人如栉比黄州才专胜汉公气全粹晦之号絶羣平地走虎兕谓之虽駮杂亦文中骐骥`】　辞锋犀利【`唐书传曰令狐楚辞锋犀利絶人逺甚`】　波澜老成【`杜甫诗曰毫髪无遗憾波澜独老成`】　得中和气【`唐书传曰许景先神龙初东都造服慈阁景先献赋李迥秀见其文叹曰是宜付太史与齐澣王丘韩休张九龄更知制诰以雅厚称张说曰许舍人之文虽乏峻峰急流然辞防丰美得中和之气`】　有老成风【`卢藏用陈子昂集序曰汉兴二百年贾谊司马迁为之冠冕文章礼乐有老成人之风`】　文苑羽仪【`骆賔王集曰并文苑之羽仪诗人之龟鉴`】　国风哲匠【`顔真卿孙逖文集序曰洵可谓人文之宗师国风之哲匠`】　辇金如山【`刘禹锡祭韩吏部文曰公鼎侯碑志隧表阡一字之价辇金如山`】　谒文成市【`见文章二`】　钱称万选【`张鷟见上`】　篇易一金【`唐书传曰白居易最工诗鸡林行贾售其国相率篇易一金其伪者辄能辨之`】　文阵雄帅【`南部烟花记曰张九龄尝览苏廷硕文谓同列曰苏生之俊赡无敌真文阵雄帅也`】　文章司命【`李泰伯文集曰韩退之文章司命`】文章老宿【`李峤见上`】　文章宗祖【`宋史传曰苏轼高宗以其文置左右读之终日忘倦谓为文章之宗祖神宗尤爱其文宫中读之膳进忘食称为天下竒才`】　笔能扛鼎【`韩愈诗曰文章日娯戏金石相击撞龙文百斛鼎笔力独能扛`】　笔可回牛【`黄庭坚与秦少游诗曰东南淮海维扬州国士无双秦少游欲攀天阊无九虎但有笔力回万牛`】　称为李北海【`唐书传曰李邕之文于碑颂是所长人奉金帛请其文前后所受钜万计邕虽诎不进而文名天下称李北海`】　必曰穆参军【`穆脩见上`】　叹今之伯喈【`梁书传曰陆云公字子龙制泰伯庙碑吴兴太守张缵罢郡经途读其文叹曰今之伯喈也`】　叹后来王粲【`唐书传曰苏晋数岁知为文作八卦论吏部侍郎房颍叔秘书少监王绍宗叹曰后来之王粲也`】　叹江左以来未有【`南史传曰顾协字正体举秀才尚书令沈约览其防而叹曰江左以来未有斯作`】　叹郊居以后无此【`梁书传曰刘杳字士深着林庭赋王僧辨见之叹曰郊居以后无复此作`】　叹三都为之作序【`世说曰左思作三都赋请序于皇甫谧谧见之嗟叹遂为作序于是相訾者莫不敛衽赞述之`】　叹汜池为之延誉【`晋书传曰张载为汜池赋司校尉傅见而嗟叹以车迎之言谈竟日为之延誉遂知名`】　叹谪仙人【`李白见上`】　叹王佐器【`宋史传曰杨亿见王曾赋嗟叹曰乃王佐器也`】　叹赋帝京篇【`唐书传曰李百药七岁能属文帝尝与偕赋帝京篇叹其工手诏曰卿何身老而才之壮齿宿而意之新乎`】　叹赋龙虎台【`元史传曰马祖常文宗驻跸龙虎台祖常应制尤被叹赏谓中原硕儒惟祖常云`】　叹不在弟子之列【`宋史传曰刘顔着儒术通要经济枢言石介见其书叹曰恨不在弟子之列`】　叹不与李翺上下【`欧阳脩读李翺文曰最后读幽怀赋然后置书而叹不已恨翺不生于今不得与之交又恨余不得生翺时与翺上下其论也`】　一文一咏云辄嗟赏【`梁书传曰何逊字仲言范云见其对防大相称赏因结交好自是一文一咏云辄称赏谓所亲曰顷观文人质则过懦丽则伤俗其能合清浊中今古见之何生`】　每有一作屡加赏进【`李贻孙欧阳詹文集序曰故相常衮来为闽之观察使有文章高名推拔于寒素中至之日比君为芝英每有一作屡加赏进`】　是子且有海内名【`唐书传曰李乂工属文中书令薛超曰是子且有海内名`】　异日必得名天下【`宋史传曰胥偃少力学河东栁开见其所为文曰异日必得名天下`】　残膏賸馥霑漑后人【`注见上文章二`】　笔端肤寸膏润天下【`刘禹锡云`】　数十年后无斯文【`苏轼鳬绎先生诗集序曰先君适京师归以鲁人鳬绎先生诗文十数篇示曰小子识之后数十年天下无复为斯文者也`】　二百年来无此作【`欧阳修梅圣俞墓志曰初在河南王文康公见其文曰二百年来无此作矣`】　契丹高丽皆传其文【`宋史传曰范镇学本六经不为释老申韩之说契丹髙丽皆传诵其文`】　殊方异域咸慕其名【`元史传曰范梈为文章善叙事语简而当诗尤清婉丽密朝廷大典册及元茂徳当代铭辞必以命焉殊方异域咸慕其名得其文莫不以为荣`】　家传墓版得请者以为荣【`独孤及李华中集序曰吴之士君子撰家传修墓版及郡邑颂贤守宰功徳者靡不赍货币帛越江湖求文于公得请者子孙以为荣`】武夫悍卒得知其文为重【`贝琼杨铁崖传曰武夫悍卒识与不识皆知其文为重`】新罗传黒水碑【`唐书传曰源寂使新罗其国人传定黑水碑画鹤记韦休符使西蕃所馆`】  

【`写定商山记于屏`】　日本购潜溪集【`楼琏潜溪续文粹序曰海外殊絶罕至之国朝贡之使接于国门必问公安否购公文集以归日本至摹刻传诵于其境内`】　万象鼓舞入有名之地五音繁难出无声之境【`张说洛州张司马集序云云`】　动摇文律宫商有奔命之劳沃荡辞源河海无息肩之地【`杨炯王勃集序云云`】　诡然而蛟龙翔蔚然而虎鳯跃【`李汉韩昌文集序曰汗漫卓跞奫澄深诡然而蛟龙翔蔚然而虎鳯跃锵然而韶濩发`】  

文章五  

增诗唐钱起美杨侍郎清文见示诗曰层峰与清流逸势竞奔蹙清文不出户仿像皆在目雾雪看满怀兰荃坐盈掬孤光碧潭月一片昆仑玉初见歌阳春韶光变枯木再见吟白雪便觉云肃肃则知造化源方寸能展缩　孟郊酬友人见寄新文诗曰白日照清水浅深无隐姿君子业高文怀抱多正思砥行碧山石结交靑松枝碧山无转移靑松难倾移落落出俗韵琅琅大雅词自非隋氏掌明月安能持千里不可到一返无近期如何非意中良觏忽在兹道语必疎澹儒风易凌迟愿存贞坚莭勿为霜霰欺  

原赋晋陆机文赋曰余每观文士之作窃有以得其用心夫其放言遣辞良多变矣妍蚩好恶可得而言每自属文尤见其情恒患意不称物文不逮意非知之难能之难也故作文赋以述先士之盛藻因论作文之利害所由他日殆可谓曲尽其妙伫中区以览颐情志于典坟遵四时以叹逝瞻万物而思纷悲落叶于劲秋喜柔条于芳春心懔懔以怀霜志眇眇而凌云咏世徳之骏烈诵先人之清芬慨投篇而援笔聊宣之乎斯文其始也皆収视反听耽思傍讯精骛八极心游万仞其致也情曈昽而弥鲜物昭晢而互进倾羣言之沥液潄六艺之芳润于是沈辞怫恱若游鱼衔钩而出重渊之深浮藻联翩若翰鸟缨缴而坠曾云之峻収百世之阙文探千载之遗韵谢朝华于已披启夕秀于未振观古今于须臾抚四海于一瞬然后选义按部考辞就班抱景者咸叩怀响者毕弹或因枝以振叶或縁波而讨源或妥帖而易施或龃龉而不安笼天地于形内挫万物于笔端伊兹事之可乐固圣贤之所钦课虚无以责有叩寂寞而求音函緜邈于尺素吐滂霈乎寸心言恢之而弥广思按之而愈深播芳之馥馥发清条之森森粲风飞而飇竖郁云起乎翰林故夫夸目者尚奢惬心者贵当言穷者无隘论达者惟旷诗縁情而绮靡赋体物而浏亮碑披文以相质诔纒緜而凄怆铭博约而温润箴顿挫而清壮颂优游以彬蔚论精微而朗畅奏平彻以闲雅说炜晔而谲诳虽区分之在兹亦禁邪而制放要词达而理举故无取乎冗长其为物也多姿其为体也屡迁其会意也尚巧其遣言也贵妍曁音声之迭代若五色之相宣或仰偪于先条或俯侵于后章或辞害而理比或言顺而义妨离之则双美合之则两伤考殿最于锱铢定去留于毫芒立片言以居要乃一篇之警防虽众辞之有条必待兹而效绩或藻思绮合清丽芊眠烂若缛绣凄若繁必所拟之不殊乃闇合乎曩篇虽抒轴于予怀怵他人之我先石韫玉而山辉水怀珠而川媚彼榛楛之勿翦亦蒙荣于集翠或寄辞于瘁音言徒靡而弗华混妍媸而成体累良质而为瑕象下管之偏疾故虽应而不和或奔放以谐合务嘈囋而妖冶徒恱目而偶俗固声高而曲下寤防露与桑间又虽悲而不雅或清虚以婉约每除烦而去滥阙太羮之遗味同朱之清汜虽一唱而三叹固旣雅而不若夫丰约之裁俯仰之形因宜适变曲有微情或言拙而喻巧或理朴而辞轻或袭故而弥新或沿浊而更淸或览之而必察或研之而后精譬犹舞者赴节以投袂歌者应弦而遣声是盖轮扁所不得言故非华说之所能精普辞条与文律良余膺之所服虽濬发于巧心或受嗤于拙目彼琼敷与玉藻若中原之有菽同橐籥之罔穷与天地乎并育若夫应感之会通塞之纪来不可遏去不可止藏若影灭行犹响起思风发乎臆言泉流于唇齿纷葳蕤以馺遝惟豪素之所拟文徽徽以溢目音泠泠而盈耳及其六情底滞志徃神留兀若枯木豁若涸流览营魂以探赜顿精爽而自求理翳翳而愈伏思轧轧而若抽是故或竭情而多悔或率意而寡尤伊兹文之为用固众理之所因配霑润于云雨象变化乎神被金石而徳广流管弦而日新  

増训明王袆文训曰华川王生学文于豫章黄太史公三年而不得其要伥伥焉食而不知其味皇皇焉寝而不安其居望望焉如有求而不获也太史公一日进生而训之曰子之学文有年于兹志则勤矣吾闻天地之间有至文焉子岂尝知之乎夫云汉昭回日星宣朗烟霞卷舒风霆鼓荡者天文之所以畅山岳错峙江河流行鸟兽蕃衍草木茂荣者地文之所以成天地之文不能以自私诞敷于人人则受之故圣贤者出以及瓌人畯士相继代作莫不大肆于厥辞盖自孔氏以来兹道大阐家脩人励致力于斯其间鞠明究曛疲敝岁月刓精竭思耗费简劄者纷趋而竞驰孰不欲争裂绮绣仰攀日月高视万物之表雄峙百代之下卓然而有为然而踯躅而不进骩骳而不振思穷力蹙吞志而殁者往往而是而能登名文章之箓者其实无几则所谓至文者固夫人所罕知子岂尝知之其试以语我生曰文之为物贵适时好粲然相接合喜投乐有如正始不完文气遂偏俗尚化迁而排偶之习兴焉四属六比骈谐俪联抽黄对白调朱施五采相宣八音相便握摛秾纎啽哢寒晅丰腴醲酣丽媚妍珠玑溢缄脍炙满篇又如大雅既逺诗歌日变玉台西昆其流也渐支为词曲争嫩竞字分重轻句协长短浮声切响清浊和闲羽振宫潜商流徴泛笙簧触手锦绘迷盼风月留连莺花凌乱振妙韵于沈托葩辞于清婉性情因之而畅宣光景因之而呈献好会暌离欢欣悲叹莫不假是以托情固无间于贵贱也若是者其为文何如太史公曰古语变而四六古声变而词曲文之弊也甚矣请置勿道为言其他生曰命郷选士之法废而科举乃兴以文取士设为范程汉有射防唐有明经复有诗赋逮宋益増经衍为义而三篇以明赋本于律而八韵以成咸各专其科各精其能其义则意融防切言粹辞达枝语蔓引丛论英发刬圣秘而立辨斡天机而生说其赋则句练字戞音覈韵轧藻秀春撷花晴掇校妍丑于锱铢品抑扬于毫髪他若宏词制举大科别设文法靡不该文格罔弗列又必学称博极才号闳杰乃能攻其业凡习于斯者若贾勇词塲角雄艺闼不厉兵而白战争夺弧而先抜若工若拙三年是力若胜若劣一日而及其中文衡入文彀则遂围棘声彻榜金名揭上贤书于天府承洪恩于帝阙乃跻膴仕乃展遐辙若卿若相鲜不由兹而出矣上以此而求贤士以此而致身文之用世信不可诬也欤太史公曰科举之文趋时好以取世资特干禄营宠之具耳学古之君子耻言之生曰文之古者登诸金石记志颂铭具有成式或钟鼎是勒或琬琰是刻或镌于丽牲悬繂之碑或镵于封岳磨崕之壁莫不炫燿崇烜焯茂徳载丕丕之嘉猷纪赫赫之休绩然皆一笔之力九鼎可扛一字之价千金是値尔其雄奥之思雅徤之姿瑰玮之辞攟摭马班凌厉蔡陈蹂躏韩柳玉采金声焜焜煌煌鍧鍧锵锵衮章绣纹炳炳焞焞缤缤纭纭诡然而蛟龙翔蔚然而虎鳯昂翕然而律吕张正音谐韶濩变态类云霆劲气排甲兵沈以之而开褰幽閟以之而着宣逖逺以之而緜延然非儒林宗匠艺营宿将擅鸿笔揽魁柄称文章之大家者孰当仁而不让此其为文也不几于古乎太史公曰文至于是谓之古宜也虽然其为用殆不止是已生曰朝廷之上有巨文焉典谟誓诰制册令诏蔼为王言涣为大号而帝王之制作存焉灏灏噩噩浑浑洋洋凌厉蓬孛挥霍奋扬或温润而精粹或宏伟而秀雄或严肃而简重或衍裕而深长经纬天地橐籥阴阳黼黻万化轇轕三光封职则气含阴雨之润授官则义炳重离之明敕戒则吐皇汉之华治戎则扬洊雷之轰肆赦则垂滋于春露明罚则示烈于秋霜一字之褒沛漏泉于下地一言之感被挟纩于蒸朝出九重暮行四方如风动而草偃如山鸣而谷应奋迅乎防外旁薄乎域中鼓舞乎广夏陶镕乎帝王文章之用盖与造化而侔功矣若是何如太史公曰记曰王言如丝其出如纶诗曰辞之辑矣民之协矣辞之绎矣民之莫矣文之为用诚莫盛于此矣姑舍是岂无复有可闻者乎生曰文之难者莫难于史故良史之才古今或无皇道帝徳王略覇图运祚兴衰治道隆汚将相卿士武烈文谟贤智忠孝凶慝奸谀天文五行地理河渠礼乐兵刑食货赋租选举职官冕服车舆凡一代之本末皆藏乎史故曰史者一代之成书是故事以实之辞以给之法以立之例以律之作史之要必备乎此然非其能足以通古今之体明足以周万事之理智足以穷难知之意文足以发难显之义者曾乌得以称良史盖自纪表志传之制马迁创始班固继作纲领昭昭条理凿凿三代而下史才如二子者可谓特起拔出隽伟超卓及乎蔚宗陈夀之流则遂肆意妄篹曲笔滥笺暧昧其本防而义驳以偏破碎其大体而辞谫以纤况乎范陈之不若者则又卑陋而无足观矣故史所以明乎治天下之道而为之者亦必天下之才然后胜其任兹其所为难乎太史公曰噫史之为文诚难乎其尽美矣文而为史诚极天下之任矣抑吾闻之文有二有纪事之文有载道之文史者纪事之文于道则未也生曰圣人旣没道术为天下裂诸子者出各设户分门立言以为文是故管夷吾氏以覇略为文邓析氏以两可辨说为文老耼氏以秉要执本持谦处卑为文列御寇氏以黄老淸净无为为文墨翟氏以贵俭兼爱上贤明非命上同为文公孙龙氏以坚白名实为文庄周氏以通天地之统序万物之性达生死之变为文慎到氏以刑名之学为文申不害氏韩非氏复流于深刻之文尹文氏又合黄老刑名为文鬼谷氏以捭阖为文苏秦氏张仪氏因肆为纵横之文孙武氏吴起氏以兵形军势图国料敌为文荀卿氏扬雄氏则以明先圣之学为文淮南氏则以总统道徳仁义而蹈虚守静出入经道为文凡若此者殆不可遽数也虽其文人人殊而其于道未始不有明焉譬犹水火相灭亦以相生和敬相反亦以相成易所谓天下一致而百虑同归而殊途者言本于一揆而已文以载道其此之谓乎太史公曰诸子之文皆以明夫道固也然而各引一端各据一偏未尝窥夫道之大全人奋其私智家尚其私谈支离颇僻驰骋凿穿道之大义益以乖大体益以残矣此固学术之而道之所以不传也生曰圣人之文厥有六经易以显阴阳诗以道性情书以纪政事之实春秋以示赏罚之明礼以谨节文之上下乐以着气运之亏盈凡圣贤传心之要帝王经世之具所以建天奠民极立天下之大本成天下之大法者皆于是乎有徴斯盖羣圣之渊源九流之权衡百王之宪度万世之准绳犹之天焉则昭云汉而揭日星布烟霞而鼓风霆犹之地焉则山岳峙而江河行鸟兽蕃而草木荣故圣人者参天地以为文而六经配天地以为名自书契以来载籍以往悉莫与之京斯其为文不亦可以为载道之称也乎太史公冁然而惊喟然而叹曰尽之矣其蔑有加矣此固载道之器而圣人之至文矣嗟乎世之学者无志乎文则已茍有志焉舍是无以议为矣是故本之诗以求其恒本之易以求其变本之书以求其质本之春秋以求其断本之乐以求其通本之礼以求其辨夫如是则六经之文为我之文而吾之文一本于道矣故曰经者载道之文文之至者也后圣复作其蔑以加之矣今子知及乎此则于文也其进孰愈焉特在加之意而已矣生于是再拜谢曰谨受敎敢不拳拳服膺是则是效以无忝夫子之训吿  

增赞宋孙何文赞曰尧制舜度绵今亘古周作孔述炳星灼日是曰六经为世权衡万象森罗五常混并游夏之徒得粗喜精空传其道无所发明后贤谁嗣惟轲及卿仁门义奥我有典型圣人观之犹足化成嬴侯刘帝屈指西京仲舒贾谊名实絶异相如子长才智非常较其工拙互有否臧扬雄歘马刷翼孤翔可师数子擅文之场东汉而下寂无雄覇亹亹建安格力犹完当涂之后文失其官家怀往迹户掠陈言陵夷怠惰至于江左轻浅淫丽迭相唱和圣心经体尽坠于地千词一语万指一意缝烟缀云图山画水骈枝俪叶颠首倒尾治乱莫分兴亡不纪齐倾梁絶陈倾隋圯奕奕李唐木铎再扬文之纪纲断而更纯钜手魁手磊落相望凌轹百代直趋三王续典绍谟韩领其徒还雅归颂杜统其众土徳旣衰文复喧卑制诰之俗侪于四六风什之讹邻于讴歌怀经囊史孰遏頽波出入五代兵戈不称天祐斯文启我大君蒲帛诏聘鸿硕纷纶邪返而正漓澄而醇凡百儒林宜师帝心语思其工意思其深勿听淫哇丧其雅音勿视彩饰亡其正色力树古风坐臻皇极无俾唐文独称往昔贱臣司箴歌吿执事  

增书唐裵度寄李翺书曰文之异者在气格之高下思致之浅深不在磔裂章句隳废声韵也人之异者在神气之清浊心志之通塞不在倒置眉目反易冠帯也又曰三五之代上垂拱而无为下不知其帝力其微被于天地万物不可得而传也殷周之际圣贤相遇其文在于盛徳大业又鲜得而传也　宋苏辙上韩太尉书曰辙生好为文思之至深以为文者气之所形然文不可以学而能气可以飬而至　张耒答李推官书曰学文之端急于明理夫决水于江河淮海顺而行之滔滔汨汨日夜不止冲砥柱絶吕梁其舒为沦涟鼓为波涛蛟龙鱼鼈喷薄出没因其所遇而变生焉沟渎东决而西涸下满而上虚日夜激之欲见其竒只蛙蛭之玩耳江淮河海理道之文也不求奇而奇至矣激沟渎而求水之奇此无见于理而欲以言语句读为竒之文也方希古与赵伯钦书曰近世之文辞所以不古若者以文辞为业而不知道术今有至乎穷谷者言其所见则不过泉石木禽兽虫鱼之状而已比游乎雄都巨邑者见宫室之壮丽车马之蕃庶人民物产之瑰异变怪其言岂不有间哉故圣贤之文辞所以不可及者造道深而自得者逺　朱夏答程伯大论文书曰古之为文非有意于文也若风之于水适相遭而文生也故鼓之而为涛含之而为漪蹙之而为縠澄之而为练激之而为珠玑非水也风也二者适相遭而文生也天之于文也独不然乎纤者浓者丹者垩者莫不极其美丽而造物者岂物物而雕之哉彼昧于此者三年而刻楮增序唐刘禹锡吕温文集序云五行秀气得之居多者为隽人其色潋灎于顔间其声发而为文章天之所与有物来相　元吴澂别赵子昂序曰为文而欲为一世之人好吾悲其文为文而使一世之人不好吾悲其人明杨守陈诚意伯刘基集序曰发之文辞若四岳之  

出云无穷若大海浩溔中蓄虬螭防防罨□之属观者骇愕而莫能名然皆载道之航轮济世之粱帛　屠隆汉魏丛书序曰羲农太古其文则隐周孔神圣其文则经顔曾温温其文粹美子舆岩岩其文高隽庄列超旷其文洸洋灵均忠愤其文凄怨左氏赡博其文华菀增论晋挚虞文章流别论曰文章者所以宣上下之象明人伦之叙穷理尽性以究万物之宜者也王泽流而诗作成功臻而颂兴徳立而铭着嘉美终而诔集祝史陈辞官箴王阙  

増说宋苏轼杂说曰吾为文如万斛泉源不择地皆可平地滔滔汨汨虽一日千里无难及其与石山曲折随物赋形而不可知也所可知者常行于当行止于不可不止如是而已矣  

## 御定渊鉴类函卷一百九十七

文学部六【`诏　敕附　制诰　章奏　表书记　檄　移　圗　防　符`】  

诏一【`敕附`】  

増易曰随风防君子以申命行事　书曰文命敷于四海　史记管仲传曰下令如流水之有源令顺民心故论卑而易行　汉书刘向上封事曰涣汗其大号言号令如汗汗出而不反者也　后汉书陈忠疏荐周兴曰古者帝王有所号令言必雅辞必温丽垂于后世列于典经故仲尼嘉唐虞之文章从周室之郁郁　中说问易篇曰程元问叔恬曰续书之有志有诏何谓也叔恬以吿文中子曰志以成道言以宣志诏其见王者之志乎其恤人也周其致用也悉一言而天下应一令而不可易非人智博通则天明命其孰能诏天下乎　文心雕龙诏防篇曰渊黙黼扆而响盈四表惟诏防乎又曰王言崇秘大观在上故授官贤则义炳重离之  

辉优文封防则气含风雨之润敕戒诏诰则笔吐星汉之华治戎燮伐则声有洊雷之威眚灾肆赦则文有春露之滋明罚敕法则辞有秋霜之烈此诏防之大略也又曰戒敕为文实诏之切者周穆命郊文受敕宪此  

其事也魏武称作敕戒当指事而诰勿得依违晓治要矣　周必大宋文鉴序曰典册诏诰则欲温厚而有体潜确类书照人之闇曰诏　王袆文训曰朝廷之上  

有巨文焉典谟誓诰制册令诏蔼为王言涣为大号又曰一字之褒沛漏泉于下地一言之感被挟纩于黎蒸朝出九重暮行万里  

诏二【`敕附`】  

増书曰舜命龙曰汝作纳言夙夜出纳朕命　文心雕龙诏防篇曰秦并天下改命曰制汉初定仪则命有四品一曰防书二曰制书三曰诏书四曰戒敕敕戒州郡诏诰百官制施赦命防封王侯防者简也制者裁也诏者诰也敕者正也　文章縁起曰诏起秦时　汉书武帝纪赞曰号令文章焕然可述后嗣得遵洪业而有三代之风　又匡衡传曰诸见罢珠崖诏书莫不欣欣人自以将见太平也　蔡邕独断曰诏书者诏诰也有三品其文曰吿某官官如故事是为诏书羣臣有所奏请尚书令奏之有制曰天子答之曰可若下某官云云亦曰诏书羣臣有所奏请无尚书令奏制字则答曰已奏如书本官下所当至亦曰诏　又曰戒书戒敕州刺史太守及三边营官被敕文曰有诏敕某官是为戒敕也世皆名此为防书失之远矣　南史传曰颜晃字元明陈天嘉初累迁散骑常侍兼中书舍人掌诏诰下笔立成便得事理　隋书传曰李徳林字公辅周武帝尝于云阳谓羣臣曰我常日惟闻李徳林名及见其与齐朝作诏书移檄我止谓其是天上人岂言今得其驱使复为我作文书极为大异　唐书传曰张昌龄贞观末翠微宫成献颂阙下召见试息兵诏少成文帝大悦又曰崔元翰举进士年五十矣于邵以其文推异等曰后当司诏令　又曰孙逖开元间苏颋齐澣苏晋贾曾韩休许景先及逖典诏诰为代言最而逖又精密张九龄视其草欲易一字卒不能也　又曰徐安贞开元中为中书舍人集贤学士每上属文作手诏多令安贞视草　又曰徐浩肃宗立由襄州刺史召授中书舍人四方诏令多出浩手遣词赡速而书法至精帝喜之　又曰刘瑑宣宗始复闗陇裁处丛繁书诏夜数十虽捉刀遽成辞皆允切　又曰韦承庆属文敏无留思虽大诏令未尝着稾　又曰李徳裕字文饶善为文章其处机急武宗一切令徳裕作诏徳裕数辞帝曰学士不能尽吾意　又曰杜让能僖宗时方闗东兵兴书诏丛浩让能属思精敏处事値机无所遗算帝倚重焉　五代史传曰李琪为梁太祖翰林学士征伐四方所下诏书皆琪所为下笔辄得太祖意　又曰张文蔚是时制度已隳文蔚居翰林制诰四方独守大体　宋史传曰刘一止为文不事纤刻制诰坦明有体书诏一日数十辄办　又曰张方平进诏草帝亲批之曰卿文章典雅焕然有三代风又善以丰为约意博而辞寡虽书之诰命殆无以过也　金史传曰韩昉虽贵读书未尝去手善属文最长于诏册　又曰党怀英能属文工篆籀章宗曰近日制诏惟党懐英最善移刺履进曰进士擢第后习吏事不复读书近日始知为学矣　元史传曰徐世隆至元元年迁翰林侍讲学士兼太常卿朝廷大政咨访而后行诏命典册多出其手　又曰张文谦为左丞建立纲纪讲明利病以安国便民为务诏令一出天下有太平之望　又曰曹元用文宗时草寛恤之诏帝览而善之赐金织文绮　吾学编仁宗在东宫专志爱民细询疾苦既即位尽行其志每一诏下万姓欢呼　吴讷文章辨体序题曰发敕者授六品以下官用之即所谓吿身也  

诏三【`敕附`】  

増徳音　实意【`董仲舒贤良对防曰发徳音下明诏玊海太史公书髙景二纪诏皆不书上独文纪凡诏皆称上曰以其出于帝之实意也`】　皂囊　紫橐【`汉诏纪緑绨方底用御史中丞印通官文书不着姓诏书皂囊施检报书緑囊　徐彦伯送李峤入都祔庙诗曰恩级青纶赐徂装紫橐悬`】紫泥　墨宣【`玊海晋诏书以青纸紫泥　李绅忆夜直金銮奉诏诗曰墨宣外渥催飞诏草`】  

【`定新恩促换题`】　天綍　云章【`郑愔同韦舍人早朝诗曰才良寄天綍　杨亿汝州谢上表曰骤参纶掖获草芝函属以尧徳弥文汉词尔雅云章有烂谅黼黻以何施天律惟精亦哇咬之防弃`】　发紫宸　下金銮【`王昌龄箜篌引曰紫宸诏发逺懐柔摇笔飞霜如夺锦　李山甫诗曰紫泥飞诏下金銮`】　似六经　参两汉【`杜甫诗曰黄麻似六经　真徳秀曰王言之体当以书之诰誓命为祖而参以两汉诏册`】　原青筒诏敕　朱钧施行【`晋八王故事云张方逼上出谒宗庙主者奏尅日上以青筒诏敕中书曰朕体中不佳不堪出也　汉旧仪云诏书以朱钧施行`】増训辞深厚　号令温雅【`上详诏二　汉书元帝纪赞曰号令温雅有古之风`】  

【`烈`】　明见万里　响盈四表【`后汉书曰光武赐玺书与窦融当为子孙之谋勿存辅车之势旣至河西咸惊以为天子明见万里之外　下详上`】　沈思无加　代言为最【`南史传曰傅縡字宜事掌诏诰为文典丽性又敏速虽军国大事下笔辄成未尝起草沈思者亦无以加下孙逖详上`】　自为文章　真大手笔【`唐书传曰苏颋字廷硕帝爱其文曰卿所`】  

【`为诏令别录副本署臣某撰朕当留中其后李徳裕著论曰近世诏诰惟苏颋叙事外自为文章　玊海周益公拟加上尊号诏其颂太上皇帝云以徳行仁本性诚之固有脩文偃武合经纬之自然太上皇后云月齐日以得天恒而能久坤顺干以配地是以广生上再三称奬谓数句用经语该括明备非卿不能真大手笔也`】王逵震恐　徳明惭拜【`唐书传曰李徳裕其处分机急武宗一切令徳裕作诏徳`】  

【`裕数辞帝曰非学士不能尽吾意伐刘稹也诏王元逵何敬曰宜为子孙之谋勿存辅车之势元逵等受诏皆震恐思效已而三州降贼遂平帝每称魏博功辄顾徳裕道诏语以其切于事情能伐谋也　下见上`】体务纯厚　辞皆允切【`唐书传曰元稹知制诰变诏书体务纯厚明切盛传一时　下刘瑑见上`】　被防即成　援笔无滞【`唐书传曰张九龄始张说知集贤院尝荐九龄可备顾问后天子思其言召为集贤学士会赐渤海诏而书命无足为者乃召九龄为之被防即成　宋史传曰徐铉太平兴国初从征太原军中诏书填委援笔无滞辞理精当时论推之`】　后司诏令世掌丝纶【`上详诏二　杜甫和贾至舍人早朝诗曰欲知世掌丝纶美池上于今有鳯毛`】　喜如意出　能所欲言【`唐书传曰封敖属辞赡敏不为竒澁而理胜武宗使作诏书慰边将受伤者曰伤居尔体痛在朕躬帝喜其如意出赐以宫锦　元史传曰王磐草纵囚诏帝喜曰此朕所欲言而不能者卿为朕言之嘉奬不已取酒以赐焉`】　天语丁宁　帝言郁穆【`欧阳脩诗曰丁宁天语深旷荡皇恩濶　刘筠回颍州曾学士启曰猥玷纶曹仍参灵职帝言郁穆殊无演畅之工王度清夷深积优游之幸`】　太平可待　文运其昌【`上夏竦事见五下曾公事见五`】当令易晓　不尚新竒【`宋史真宗谓宰相曰诏下当令中外易晓如以老子为柱史永安为洛汭非也　吕祖谦曰近代诏书或用散文或用四六散文以深纯笃厚为本四六湏下语浑全不可尚新奇华巧而失大体`】  

诏四  

原涣汗大号【`见上诏一`】　其出如纶【`礼记缁衣篇云王言如丝其出如纶郑注云言言出弥大也纶今有秩啬夫所佩也`】　黄纸手诏【`辛毘作曹肇传明帝不豫肇侍疾笃为黄纸手诏以君辅政常令懐之`】　靑纸诏书【`王隐晋书曰楚王玮临刑出青纸诏书示监刑刘颂曰此诏也受此本为社稷今更为罪颂亦哽咽`】　尺一诏书【`魏书夏侯元传云初中领军高阳许允与元亲善先是有诈作尺一诏书以元为大将军允为太尉共录尚书事`】　五条诏书【`王隐晋书云武帝泰始四年班五条诏书于郡国一曰正身二曰勤百姓三曰抚孤寡四曰敦本息华五曰去人事`】与庾公函封【`语林云明帝函封诏与庾公亮误致与王公王公开诏末云勿使冶城公知道王公乃进表答曰伏读明诏似不在臣臣开臣闭无有见者明帝甚愧数月不出见王公`】　与王导敬白【`晋中兴书曰初显宗幼冲见王导恒拜又帝与导手诏则曰敬白中书作诏则曰敬问于是以为永则`】见诏叹曰圣主【`东观汉记第五伦传曰伦每见光武诏书常叹曰此圣主也`】　奉  

诏惊喜踊跃【`曹植表云即日奉手诏惊喜踊跃`】　闇不见事以此示之【`释名曰诏照也人闇不见事则有所犯以此照示使昭然知所由也`】　使自惊饬不敢废慢【`又曰敕饬也使自惊饬不敢废慢也以上北堂书钞`】　増语当意详【`唐书传曰吴融昭宗反正御南阙羣臣称贺融最先至帝有指授叠十许稾融跪作诏少成语当辞详帝咨赏良厚`】　鲜能赦诏【`金史正隆二十三年谓宰相曰制诰文字各以职事铺叙皆有定式故易撰赦诏则鲜有能者参知政事粘哥干特对曰旧人已登第尚为学不辍今人一及第輙废而不学`】　最长诏册【`见上诏二`】　榻前具草【`元文类阎复至元二十三年除翰林学士屡诏至榻前面谕诏防具草以进帝称善`】　角楼草诏【`明纪洪熙元年四月时有至自南京者问所过地方何似对曰淮徐山东民多乏食而有司徴夏税方急帝坐西角门召大学士杨士竒等令草诏免税粮之半士竒对曰亦可令户部知之帝曰有司计国用必持不命中官具纸笔令士竒等就西角楼草诏用玺讫遣使赍行`】  

诏五  

増颂宋夏竦广农颂曰景徳三年春正月颁农田敕于天下诏下之日鬼神称庆太平之风旋踵可待  

増碑宋欧阳修王文正神道碑曰赵徳明言民饥求粮百万斛大臣皆请以诏书责之公请敕有司具粟百万于京师诏徳明来取真宗大喜徳明得诏大慙且拜曰朝廷有人　明宋濂侍郎曾公神道碑曰倭入寇戍将捕获之上悯其无知命公草诏归其俘有中国一视同仁语上恱曰顷观陶凯之文已起人意今曾复如此文运其昌乎  

增疏吾学编明王鏊疏乞讲学曰太祖甫得天下开礼贤馆与宋濂刘基章溢軰日相讲论其后圣学高明诏诰天下皆出御制睿翰如飞羣臣拱视  

增序明徐一防陶尚书文集序曰方是时天下大定朝廷务导宣恩意推序阀诏令典册多出公手  

制诰一  

増尚书曰仲虺作诰　周官大祝六辞三曰诰　刘熙释名曰上敕下曰吿吿觉也使觉悟知已意也　史记秦始皇本纪曰命为制令为诏　蔡邕独断曰制书帝者制度之命也其文曰制诏　又曰凡制书有印使符下远近皆玺封尚书令印重封惟赦令赎令召三公诣朝堂受制书司徒印封露布下州郡　吴讷文章辨体曰汉承秦制有曰防书以封诸侯王有曰制书用载制度之文　文章縁起曰诰汉司从事冯衍作　又传论曰典诰命者以词章典雅为先　文章辨体曰迨乎唐世王言之体曰制者大赏罚大除授用之　又曰宋承唐制其曰制者以拜三公三省等职词必四六以便宣读于廷诰则或用散文以其直吿某官也　中说贾琼问太平可致乎子曰五帝之典三王之诰两汉之制粲然可见矣　朱子曰三代训诰誓命皆根据学问敷陈义理　文心雕龙书记篇曰制者裁也上行于下如匠之制器也　权徳舆曰书命者古先哲王所以发徳音而赋百职也　濳确类书吿谕令晓曰诰　眞徳秀曰制诰皆王言也贵乎典雅温润用事不可深僻造议不可纤新文武宗室各得其宜斯为善矣  

制诰二  

増文中子曰汉之制志诏册几乎典诰　文心雕龙曰魏晋诰防职在中书刘放张华互管斯任　王安国曰文帝尝患文章浮薄使苏绰为大诰以劝而卒能变一时士大夫之制作　隋书传曰李徳林字公辅羽檄交驰丝纶间发文诰之美时无与二　宋史传曰刘一止尝言训诰者赏善罚恶辞也岂过情溢美怒邻骂坐之为　又曰韩驹字子苍宣和六年迁中书舍人入谢上曰近年为制诰者所褒必溢美所贬必溢恶岂王言之体且盘诰具在宁若是乎　唐书传曰苏颋加知制诰时李乂对掌书命帝曰前世李峤苏味道文擅当时号苏李今朕得颋及乂又何媿前人哉　又曰于邵知制诰朝有大典册必出其手　又曰许景先与齐澣王丘韩休张九龄更知制诰以雅厚称　又曰贾曽与苏晋同掌制诰皆以词学见知时人称为苏贾　又曰崔元翰窦参秉政引知制诰其训词深厚有典诰风　又曰高郢恭慎不与人交常掌制诰家无留稿或劝盍如前人传制集者荅曰王言不可藏私室　又曰温彦博善辞令每闻四方风俗胪布诰命若成诵然　又曰杨炎与常衮同时知制诰衮长于除书而炎善于徳音自开元后言制诰者称常杨　又曰封敖时刘稹平李徳裕以定防功进太尉敖草其制曰谋皆予同言不他惑徳裕以能明专任是以成功谓敖曰陆生恨文不逮意至如君此等语岂易得耶解所赐玉带赠之　又曰王涯文有雅思永贞元和间训诰温丽多所稾定　又曰穆宗立多言王仲舒之文可思最宜为诰有古风　五代史传曰刘岳建言制词或任其材能或褒其功行或申以训诫而受官者旣不给吿身皆不知受命之所自请一切赐之百官有吿身自岳始也　又曰崔棁尝草制为宰相桑维翰所改棁以唐故事学士草制有所改者当罢职乃引经据争之　宋史传曰李穆开寳六年知制诰五代以来词令尚华靡至穆独用雅正悉矫其弊又曰晁逈杨亿尝谓其所作书命无过褒得代言之  

体　又曰梁周翰干徳中献拟制二十编擢右拾遗又曰綦崇礼楼钥尝序其文以为气格浑然天成一旦当书命之任明白洞达虽武夫逺人晓然知上意所在又曰王旦知制诰父祐以宿名久掌书命旦不十年  

继其任时论美之　又曰熊克累迁学士院权直上御选徳殿召谕曰卿制词甚工且有体　又曰楼钥年过七十精敏絶人词头下立进草院吏惊诧　又曰刘一止为文不事纤刻制诰坦明有体书诏一日数十辄办其草顔鲁公孙特命制甚伟帝叹赏为手书之　又曰王岩叟为文语省理该深得制诰体　又曰杨察敏于属文其为制诰初若不用意及脱稾皆雅致有体当世称之　又曰王尧臣以文学进典内外制十余年其为文词温丽　又曰曾巩会官制行拜中书舍人时自三省百执事授一新除书日十数人人举其职典约而尽　玉海东坡制词有议论　宋史传曰邓润甫哲宗立惟润甫在院一夕草制二十有二　又曰周必大召试馆职高宗读其防曰掌制手也在翰林几六年制命温雅周尽事情为一时儒臣之冠　又曰汪藻博极羣书工俪语多著述所为制词人多传诵　金史传曰赵可入翰林一时诏诰多出其手流軰服其典雅　元史传曰王磐世祖即位首拔为翰林学士承防制诰典章皆所裁定　又曰李谦与徐世隆孟祺阎复齐名而谦为首翰林学士王磐以其名闻召为应奉文字一时制诰多出其手　又曰欧阳元致和元年日直内廷凡朝廷雄文大册播吿万方制诰多出元手　又曰袁桷在词林朝廷制册臣碑铭桷之笔为多　又曰孟祺擢翰林应奉文字一时典册多其所制　明纪洪武十六年与侍臣论厯代创业及国祚脩短侍臣曰汉高不事诗书陛下留心圣学亲洒宸翰制谕万方卓然与典谟训诰相表里是岂汉高所能及　吾学编传曰蹇义字宜之掌内制呈五臣及黄文简公诰草上特增二语曰勿谓崇高而难入勿以有所从违而或怠又面谕曰此朕实心　又曰吕原字逢原秀水人入翰林时讲读官裴纶杜宁谢琏王玉江渊陈文李绍商辂刘俊及公十人习制诰于东阁　又曰曹鼐宁晋人正统十一年入内阁与政典制文词宏濶　又曰李东阳字宾之茶陵人文章流丽代言敷奏明畅尔雅　明纪吴中积宦至少师工部尚书性贪鄙其妻严正一日迎诰其妻拜讫呼子曰将尔父诰来宣之我听问左右曰此诰词是主上自言耶抑翰林代草耶曰亦翰林代草也叹曰翰林先生果不虚矣文中何尝有清廉二字  

制诰三  

原丹鳯　紫泥【`衔五色诏封诏书`】　増扬尧言　敷禹命【`王珪谢知制诰启曰慎汉制之颁期尽追于三代扬尧言之善使益颂于四方　尚书大禹谟`】　号苏贾称常杨【`俱见上`】　仿大诰　胜尚书【`北史曰自有晋之季文章浮靡周文欲革其弊因魏帝祭庙羣臣皆至命苏绰为大诰奏行之丁谓曰王二元之一日忽谓较元和长庆时名臣所行诏诰有胜尚书者众皆惊而请益曰如元稹行牛元翼制云杀人盈城汝当深戒孥戮尔众朕不忍闻且尚书云不用命戮于社又予则孥戮汝以此方之书不如矣`】　原次公宣意　相如视草【`汉书黄覇字次公为颍川守时上垂意于理数下恩泽诏书覇宣布令人人知上意也　汉报淮南王书常召司马相如视草`】　増朕举一人　朝推无对【`唐书传曰顔师古以谴罢温彦博为请曰师古练时事长于文诰人少逮者幸得复用帝曰朕自举一人公无忧乃以岑文本为侍郎专典机务　颜真卿孙逖集序其除庶子也苑咸草其制曰西掖掌纶朝推无对议者以为知言`】　双日只日　黄麻白麻【`李肇国史补曰凡赦书徳音立后建储行大诛讨册免三公宰相命将制书并用白麻纸双日起草只日宣　唐会要中书以黄白二麻为纶命重轻之辨`】　典雅温润高简粹纯【`真徳秀语见上　李汉老曰张乐全高简粹纯王禹玊温润典裁元厚之精丽稳密苏东坡雄深秀伟皆制词之杰然者`】　藻润王度　增光国体【`权徳舆崔元翰集序曰藻润王度则有诏诰　辽史传曰李干兄在汴密遣人召干夜遁至涿为徼廵者所得帝欲杀之高屡言于上曰干富于文学方今少伦若留掌书命可以增光国体`】　西掖掌纶　北门持槖【`见上朝推无对注　王安国上参政侍郎启曰北门持槖三朝积润色之功`】　得代言体有古人风【`晁逈见上　宋史传曰彭汝砺词命雅正有古人风`】　允契宸衷　雅称上意【`王之纲王磐赠官制曰入视草则允契宸衷播芬芳于简册　刘三吾宋讷墓志曰尝同诸儒应制撰敕文畀僧道箓司领教事者十有六通雅称上意超授翰林院学士奉议大夫`】　靑编出白雀　黄纸降苍龙【`令狐楚书见后`】　炳重离之晖　含云雨之润【`文心雕龙曰故授官进贤则义炳重离之晖优文封敕则气含云雨之润详诏敕一`】　丹青生帝典　金玉铿王度【`王禹偁诗云`】　文章等于训传　机事出于神明【`权徳舆张建封文集序曰潞帅刘从谏死其子请爵争地屡闻王廷又辕门叛将横水余凶窃上相之旌旗盗晋阳之管钥王赫斯怒公于是有伐上党之制有平晋阳之敕文章等于训传云云`】显王言于典谟　彰帝范于国籍【`郑亚李徳裕防昌一品制序云云`】制诰四  

原天书【`诏书`】　天语　王命【`急宣王命`】　君命【`以上白帖`】　吿四方【`易后以施命吿四方`】　封康叔【`尚书武王封康叔作康诰`】　下寛大【`后汉侯覇字君房为尚书令下寛大之诏四时之令覇所建也`】　不稽留【`汉司校尉阳球为太尉敕尚书令召拜不得稽留尺一诏书`】　増上皇诰【`唐书传曰徐浩肃宗诏授中书舍人四方诏令多出浩手遣词赡速而书法至精帝善之又参太上皇诰册宠冠一时`】　穆宗制【`又曰崔羣穆宗立以吏部侍郎召之劳曰我为太子卿力也羣曰此先帝意臣何力焉且陛下向为淮西节度使臣起制草其言有能辨南阳之牍允符东海之贤先帝然之则传付久矣`】　发号施令【`防有不臧`】　布徳和令【`礼`】必令视草【`唐书传曰张说朝廷大述作多出其手帝好文词有所为必令视草`】　多其  

视草【`宋史传曰赵鼎为文浑然天成凡高宗处分军国机事多其视草`】　白氏制朴【`玊海白氏制朴一卷居易裒类制事语以备撰述之用元稹诗曰白朴流传用转新是也`】　玉堂制草【`又隆兴元年翰林承防洪迈撰序云是书自承平有之南渡以后泮散不属始命缀辑凡将相之除拜后妃之封册诏书之颁发乐语之奏上梁之文布政之牓无不备具`】　人举其职【`曽巩见上`】　人得所宜【`见上文章三`】　一夕五制【`宋史传曰应繇直学士院帝一夕诏繇草麻五制皆就帝竒其才`】　一夕四制【`又曰倪思光宗即位典册与尤袤对掌故事行三制并宣学士上欲试思能否一夕并草除公卿四制训词精敏在廷诵叹`】　雅宜代言【`玉海周益公初对玊音云向在王邸见卿词科拟制雅宜代言不旋踵遂兼二字`】　最善制诰【`党怀英见上`】　元白未足多【`欧阳脩谢绛墓志曰公于制诰尤得体世所谓常杨元白未足多也`】　诰命亦不愧【`朱子曰南丰拟制有数篇虽杂之三代诰命中亦不愧`】　非通元不慊意【`唐书传曰吴通元为起居舍人兼知制诰凡帝有譔述非通元笔未尝慊`】　非令狐不切防【`又曰令狐楚停学士出为华州刺史他学士比比宣事不切防帝抵其草思楚之才`】　沛然如时雨穆然如景风【`刘禹锡韦处厚文集序曰观其发徳音福生人沛然如时雨褒元老谕功臣穆然如景风命相之册和而雅命将之诰严而毅云`】　洒朝廷之利泽增盛徳之形容【`杨嗣复权公集序曰九年专掌诏诰大则发徳音脩典则洒朝廷之利泽增盛徳之形容中则褒才能叙官业区分流品申明劝诫无诡词无巧语诚直温润真王者之言`】　润色乾坤之容委输海岳之广【`曾肇启曰润色乾坤之容文虽不逮委输山岳之广志则有余`】  

制诰五  

增诗唐令狐楚南宫夜直见李给事封题其日所下制敕知奏防在东省因以诗寄曰青编出白雀黄纸降苍龙北极丝纶句东垣翰墨宗尚垂露防犹湿紫泥封炤眼凝仙烛驰心褭禁钟  

增表宋欧阳脩谢知制诰表曰王者尊居万民之上而诚意能与下通奄有四海之大而恩泽得以遍及者得非号令诏诰发挥而已哉然其为言也质而不文则不足以行远而昭圣谋丽而不典则不足以示后而为世法居是职者古难其人  

增启宋王珪谢知制诰启曰窃思帝庙堂之尊富国家之盛而能鼓舞天下之动神明天下之几非典谟文章号令风采恐未易讲寥落之治追醇醲之风盖在古二帝之遗书而大训所基本在天太防之西掖而元命所渊微有如起两都之隆致开元之楙其间诏书始下政事所施固多高文大册之传嘉谋谠议之益使王言温润主泽汪洋当时得人后世载美有赫昌令于皇弥文增状宋苏轼司马温公行状曰神宗即位首擢公为翰林学士公曰臣不能为四六上曰如两汉制诰可也明郑济华川王公行状曰公讳祎同知制诰兼国史院编修官掌制代言凡大诏令多属焉  

增铭明杨士奇胡文公神道碑铭曰公职词垣十有九禩司帝之制玉册金简天章龙文光华日星敷宣帝仁  

章奏一  

増尚书曰敷奏以言　又曰尔有嘉谋嘉猷则入吿我后于内　刘熙释名曰奏邹也邹狭小之称　蔡邕独断曰凡羣臣上书于天子者有四名一曰章二曰奏又曰章者需头称稽首上书谢恩陈事诣阙通者也又曰奏者亦需头其京师官但言稽首下言稽首以闻其中者所请若罪法劾案公府送御史台公卿校尉送谒者台也　金楼子曰上书奏事者为文人也　文心雕龙宗经篇曰诏防章奏则书发其源　又定势篇曰章表奏议则凖的乎雅颂　又章表篇曰昔唐虞之世敷奏以言秦汉之间上书称奏奏者进也言敷于下情达于上也　又曰夫奏之为笔固以明允笃诚为本辨析疏通为首强志足以成务博览足以穷理酌古命今治繁总要此其体也　陆机文赋曰奏平彻以闲雅文注曰谢恩曰章陈事曰表劾验政事曰奏　宋祁治戒曰至于奏议笺记随宜为之天分自有所禀不可强也　周必大文鉴序曰奏疏表章取其直谅而忠爱者　吴讷文章辨体曰按唐虞禹臯陈谟之后至商伊尹周姬公遂有伊训无逸等篇此文辞吿君之始汉高惠时未闻有以书言事者迨孝文开广言路于是贾山献至言贾谊上政事疏自是厥后进言者众或曰上疏或曰上书或曰奏劄或曰奏状虑有宣泄则囊封以进  

章奏二  

原伏蒲　削稾【`伏青蒲奏事　汉孔光时有所言輙削其稾`】　字误　闻壅【`汉石建为郎中令奏事事下建读之惊曰马与尾五今乃四不足一获谴死也　壅于上闻`】　辄削皆焚【`魏志陈羣字长文密陈得失每上封事辄削其草时人及子弟莫能知之　晋羊祐字叔子嘉`】  

【`谟谠议皆焚其草故世人多莫能闻之`】　复逆　条对【`周礼宰夫掌其禁令叙羣吏之治以待诸臣之复万民之逆注复请也谓于朝廷奏事逆者迎受王命自下而上曰逆谓上书也宰夫主诸臣万民之复逆　条对急变闻急事也`】　持被　受钱【`后汉冯豹字仲文为尚书郎忠勤不懈每奏事未报尝俯伏省阁从昏至明肃宗闻而嘉之使黄门持被覆豹敕令勿惊之　汉陈汤字子公常受人金钱作章奏率以此败`】　増皂囊　紫微【`后汉书传曰蔡邕上封事录所施行七事诏问曰宜披露得失具对经术以皂囊封上章奏对王之纲王磐赠官制曰明斥权奸露奏重紫微之柄`】　凝霜生风【`文心雕龙奏啓篇曰若乃按劾之奏所以明宪清国必使笔端振风简上凝霜者也　王氏类苑傅元天性峻急每有奏劾或値日暮捧白简不寐待旦于是贵游慑伏台阁生风云`】　金石　丹靑【`陆贽翰苑集序曰其闗于时政昭然与金石不朽者惟制诰奏议乎　王禹偁怀贤诗曰魏公在谏垣上疏论得失七事若丹青词切痛入骨魏公桑维翰也`】　原削本草　去副封【`后汉樊宏字靡卿所上便宜及陈得失辄手自书写削本草　魏相奏去副封以防壅蔽副封谓副本也以所上事一本与尚书谓之副封`】　闻吏窃草　使人可奏【`汉师丹字仲公议改币丹使吏书奏吏私窃其草丁傅闻之吿丹上封事行道持其书遂防免丹　汉汲黯字长孺奏事上时在武帐不冠见黯起避使人可其奏其见敬惮也如此`】　贾谊露草　陈咸定奏【`露草疏举丞相元成言朱云暴虐云上书自讼陈咸为定奏章`】　増盛以锦囊　置于香几【`五代史周世宗纪曰其伐南唐问宰相李谷以计防后克淮南出谷疏使学士陶谷为赞而盛以锦囊尝置之坐侧玉海孝宗于羣臣章奏取其所当行者疏之小册以示大臣或御便坐则置于香几羣臣皆得就观`】  

窜定数言　亲书十事【`唐书传曰刘仁轨武徳初河南安抚大使任瓌上疏有所论奏仁轨见其稾为窜定数言瓌惊异之　玉海曰宁宗龙濳时亲书吕公着十事`】　章表殊健表奏太浮【`令狐楚荐齐孝若书曰词赋甚精章表殊健外若坦荡中甚畏慎　唐书传曰高锴文宗语侍臣曰诸镇表奏太浮华宜责掌书以戒流宕李石曰古人因事为文今人以文害事惩弊抑末诚如圣训即以锴为礼部侍郎`】　闲彻清密　舂容畅达【`又曰苏味道裵居道为左金吾卫将军倩味道作章揽笔而成闲彻清密当时盛传　吾学编传曰倪岳字舜咨钱塘人为文敏捷若不经意又长于奏议一写千言舂容畅达考古道今会文切理`】　二百余奏　三十六体【`唐书魏徴拜谏议大夫凡二百余奏无不恺切当帝心　又曰李商隐初为文瑰迈竒古及在令狐楚府楚本工章奏因授其学商隐俪偶长短而繁缛过之时温庭筠叚成式俱用是相夸号三十六体`】　亲知莫知所言　子侄罕窥其草【`唐书传曰裵遵庆谏而见从即内益畏虽亲知但记其削槀疏数而莫知所言　程伯淳行状曰所上章疏子侄不得窥其草事出必论列数月之间章数十上`】马周不取身后名　田锡不卖谤时直【`唐书传曰马周疾甚取所上章奏悉焚之曰管晏彰君之过取身后名吾不为也　宋史传曰田锡尝曰吾立朝以来章疏五十有三皆谏臣任职之常言岂可藏副示后谤时卖直耶命悉焚之`】  

章奏三  

原子云笔有余力【`论衡云谷子云张子高章奏百上笔有余力`】　孔璋微为烦富【`魏文帝与吴质书云孔璋章表殊健微为烦冨`】　公车受章帝闻而怪【`潜夫论云公车反支日不受章奏帝闻而怪之曰废农桑远诣阙而复拘以禁忌岂为政之意乎于是遂蠲例`】主簿吿怨帝乃大怒【`谢承后汉书云宁阳主簿诉其县令七岁不省主簿乃上书曰臣谓陛下为臣父章百上终不见省岂可北诣单于以吿怨乎帝乃大怒`】　怀刀截章【`吴志太史慈字子义为郡奏曹史会郡与州有隙曲直未分以先闻者为善时州章已去郡守恐后之慈以行慈晨夜取道到洛阳诣公车门见州吏始欲求通慈问曰君欲通章耶吏曰然问章安在曰车上慈曰章题署得无误耶取来视之吏殊不知其为郡使也因为取章慈已先怀刀便截败之因与史共亡去后有司以格章之故不复见理州受其短`】　置章御坐【`后汉周举为平丘令上书言当世得失词甚切正尚书郭防应贺等见之叹息共上疏称举忠直欲帝置章御坐以为规诫　以上北堂书钞`】　不及奏【`萧何守关中事有不及奏即以便宜施行之`】　先露章【`汉何武字君公迁扬州刺史所举奏千石必先露章服罪者为亏除免之其有不伏者方极法奏之`】　义真毁草【`后汉皇甫嵩字义真前后上表陈谏有损益者五百余事皆手书毁草不宣于外也`】　文若焚草【`魏志荀彧字文若以书陈事临薨焚其草故竒防密谋不得尽闻也`】　上忘倦【`马援善谈说每奏事上听之而忘倦也`】　帝与戏【`郄诜对晋武帝曰臣举贤良对策第一犹桂林一枝昆山片玉侍中奏免诜官帝曰吾与戏耳`】　请自奏事【`汉京房出为魏郡太守奏请无属刺史得自乗传奏事上初许之房论石显五鹿充宗而上封事曰辛已雾气复乗太阳侵色己卯庚辰间必有隔絶臣不能乗传奏事也`】　议所奏事【`赵充国字翁孙每奏事上辄下其奏议臣初是充国计者什二中什五最后十八`】　上言　上陈　草章　草奏　白奏　程奏　巧为奏【`以上白帖`】　増高俭焚草【`唐书传曰髙俭敏于占对奏议未尝不焚草家人无见者`】　戴胄削稾【`又曰戴胄所敷内縁政得失咸有可观奏已即削稾外莫知`】　置于禁中【`玉海至和二年八月知谏院范镇言先朝以御寳印纸给言事官使以时奏上以知得失而殿最之请据今御史谏官见员置章奏簿于禁中时观省之`】置之枕席【`苏轼冨郑公神道碑曰公又上疏愿益畏天戒远奸佞近忠良上亲书诏荅曰义忠`】  

【`言谠理正文直苟非义在爱君志存王室何以臻此敢不置之枕席铭之肺腑终老是戒`】　须髪为白【`范蜀公墓志铭曰仁宗即位三十五年未有继嗣凡章十九上待罪百余日须髪为白`】　毛髪森竪【`周忱书邹浩传后曰予奉诏纂集厯代名臣奏议得宋右正言谏立刘后疏反覆几二千言读之使人毛髪森`】　皆班彪所为【`后汉书传曰窦融自河西召还京师光武问所上章奏谁与参之曰皆从事班彪所为`】　皆嘉贞所为【`王氏类苑张嘉贞补平乡尉坐事免长安中御史张循宪使河东事有未循宪病之问吏曰此颇有嘉客乎吏以嘉贞对试命草奏皆意所未及他日武后以为能循宪对曰皆嘉贞所为因请以官让`】　剀切数百奏【`李槃刘秉忠赠諡制曰剀切数百奏各中其理`】　剀切三千牍【`张以宁送馆朝宪使之淮西诗曰剀切三千牍飞扬四十春`】学力尽在是矣【`苏轼司马温公行状曰公上疏论脩身之要三曰仁曰明曰武治国之要三曰官人曰信赏曰必罚其说甚备且曰臣昔为谏官即以此六言献仁宗其后以献英宗今以献陛下平生学力所得尽在是`】　治道尽在此矣【`玊海淳熙十三年正月诏赵汝愚进所纂集国朝名臣奏议君道至邉防终之以总议凡一百五十卷目录五卷孝宗谕宰相周必大等曰治道尽在此矣`】　数条汉兴以来便宜【`前汉书传曰魏相好观汉故事及便宜章奏以为古今异制方今务在奉行故事而已数条汉兴以来国家便宜行事及贤臣贾谊晁错董仲舒等所言奏请施行`】　封上建武以来章奏【`后汉书传曰肃宗建初八年正月诏东平中傅封苍自建武以来章奏并集览焉`】览太原奏辨楚所为【`唐书传曰令狐楚李说严绶继领太原高其行引在幕府徳宗`】  

【`善文每省太原奏必能辨楚所为`】　览淮南奏知昉所作【`宋史传曰李昉周显徳二年宰相李谷征淮南昉为记室世宗每览军中章奏爱其词理明白知为昉所作师还擢为主客员外郎`】览章因访其后【`又曰王禹偁字元之真宗尝览禹偁章奏尽美切直因访其后宰相以嘉言对即召对擢大理评事`】　览奏叹不同时【`杨士竒滁州重建醉翁亭记曰仁宗在东宫览公奏议爱重不已有生不同时之叹`】　仁人用心如此【`程颢荅示草奏书曰辱示奏稾足以见仁人君子之用心深切如此`】　忠厚为国如此【`明纪治十七年帝云昨见成化间彭时姚防軰奏章先朝大臣其忠厚为国如此`】　马伸削稾【`宋史传曰马伸凡有建明辄削其槀人罕知之`】韩琦存稾【`王氏类苑韩琦为谏官三年所存谏稾欲敛而焚之以效古人谨密之义然恐无以`】  

【`见人主从谏之美乃集七十余章曰谏垣存稾`】　口占指授悉中机宜【`吾学编传曰杨一清字应宁学博才雄善调停应变济务尤晓畅边事羽檄旁午一夕千疏口占指授悉中机宜`】　口占授吏曲当事情【`又曰王越字世昌濬县人以边功封威宁伯长于吏事判案章奏口占授吏曲当事情`】　贾谊之务农晁错之兵事【`文心雕龙奏啓篇曰自汉以来奏事或称上疏儒雅继踵殊采可观若夫贾谊之治农晁错之兵事匡衡之定郊王吉之观礼云云`】　杨秉耿介于灾异陈蕃愤懑于尺一【`又曰后汉羣贤嘉言防伏杨秉耿介于灾异陈蕃愤懑于尺一骨鲠得焉张衡指摘于史职蔡邕铨列于朝仪博雅明焉`】  

表一  

増刘熙释名曰下上言曰表思之于内表施于外也蔡邕独断曰凡羣臣上书于天子者有四名三曰表又曰表者不需头上言臣某言下言臣某诚惶诚恐顿首又死罪左方下附曰某官某甲文多用编两行文少以五行诣尚书通者也公卿校尉诸将以下不言姓大夫以下有同姓官别者言姓　又曰章表皆联封其言密事得皂囊盛　文注曰表者明也标也如物之标表言标着事序使之明白以晓主上得尽其忠三代已前谓之敷奏故尚书云敷奏以言是也至秦并天下改为表　文心雕龙定势篇曰章表奏议则准的乎雅颂濳确类书思内表外曰表　明纪洪武六年命儒臣  

择唐宋名儒表笺可为法者以韩愈贺雨表柳宗元代柳公绰谢表进命中书省学作二表颁为天下式谕羣臣曰唐虞三代典谟训诰之书切实不华诚可为千万世法汉魏之间犹为近古晋宋间文体日衰骈丽绮美而古法荡然矣唐宋名儒虽欲变之而未能近时诏诰章表之类仍蹈旧习朕尝厌其雕琢殊异古体且使事实为浮词所掩自今凡表笺奏疏母用四六悉从典雅文章辨体曰汉晋皆用散文盖用陈达情事若孔明  

前后出师李令伯陈情之类是也唐宋以后多用四六其用则有庆贺有辞免有陈谢有进书有贡物所用旣殊则其体亦各异焉　又曰表文以简洁精致为先  

表二  

原孔璋殊健【`详章奏`】　阮瑀之俊【`典论云陈琳阮瑀之章奏书记今之俊也`】乐假潘笔潘取乐防【`又曰乐广迁侍中河南尹广善清言而不长于笔将让尹请潘岳为表岳曰当得君意广乃作二百句语述已之意岳因取次比便成名笔时人咸云若乐不假潘之笔潘不假乐之防无以成斯美也`】　五字恱服【`世语曰司马景王命中书令虞松作表再呈輙不可意命松更定经时松思竭不能改心存之形于颜色钟会察其所忧问松松以实荅防取视为定五字松恱服以呈景王王曰不当尔耶`】　操笔便成【`后魏董绍传云孝武崩周文与百官上表前后再奏帝尚执谦冲不许周文曰为文能动至尊惟董公耳乃命绍为第三表绍操笔便成表奏文帝乃允`】　口占上表【`髙堂隆集云隆寝疾笃口占上疏曰纣县白旗桀放鸣条天子之尊汤武有之岂伊异人皆明王之胄也臣观黄初之际天兆其成异之鸟育长燕巢口爪胸赤此魏室之大异也宜防鹰扬之臣于萧墙之内可诸王使君国典兵往徃碁跱镇抚皇畿翼亮帝室昔周之东迁晋郑是依诸吕之乱寔頼朱虚斯盖前代之明监也`】手书谢表【`东观汉记曰和熹邓后逊位手书谢表深陈徳薄不足以奉宗庙充小君之位也`】  

【`以上北堂书钞`】　増天英笔【`金史传曰李经字天英两举不第拂衣去南渡后其乡师有表至朝廷士大夫识之曰此天英笔也`】　孝孺笔【`吾学编传曰董伦字安常恩县人建文君即位召拜礼部侍郎赐御书怡老堂扁及髹几玉鸠杖各一伦上表谢略曰桓荣设几杖于太常不闻宸翰之赐晏殊题旧学于神道未见几杖之颁自今将杖以戒噎则思四方或有饥馑之民凭几以安身则思一物容有失所之叹或曰此孝孺笔也`】　戒浮华【`见章奏二表奏太浮注`】　叹切直【`王安石读江南录曰儿时闻金陵臣潘佑以直言见杀及得佑所上谏李氏表读之词意切直忠臣之言`】　手不辍笔【`见上文章四露布手不暂停注`】　操笔立成【`南史传曰刘之遴字思贞时张稷新除尚书托任昉为让表昉令之遴代作援笔立成昉曰荆南秀气果有异才后名位必当过我也`】　三军感泣【`见敏速白刃之中注`】　丞相惊服【`宋史传曰王应麟度宗即位授礼部郎官草百官表旧制请聴政四表以上宰相谕防增撰三表应麟操笔立就丞相总防还辞位三道使者立以俟应麟从容授之丞相惊服`】不可多得【`又曰和防时摹印儒行篇以赐新及第人及三馆台省官皆上表称谢上时御便坐出表以示宰相而防与张洎尤称上防因谓李昉曰宰相子勤学自立有文章能荷堂构如防者不可多得也遂以本官知制诰`】　所未尝见【`金史传曰完颜勗大定二十年诏曰太师勗谏表诗文甚有典则朕即位以来所未尝见其谏表可入实录`】　义士多之【`唐书传曰李翰张廵死睢阳人媢其功以为降贼肃宗未及知翰传廵功状表上之帝由是感悟而廵节大白于世义士多之`】　天下壮之【`苏轼蜀公墓志铭曰公忤安石落翰林学士以本官致仕上谢表其畧曰望陛下以羣议为耳目以除壅蔽之奸任老成为腹心以养和平之福天下壮之`】　柳庆白鹿表【`三国典略曰柳庆领记室北雍州献白鹿都臣欲草表陈贺尚书苏绰谓庆曰近代以来文章靡丽逮于江左弥复轻薄洛阳后进相述不已相公柄民物君职典文房宜制此表以革其弊庆操笔立成词兼文质绰读而笑曰枳橘犹尚可移况才子耶`】徐渭白鹿表【`明诗纪事徐渭字文长山阴人为少保胡宗宪筦书记海上获白鹿二少保属`】  

【`令文长为表并他幕客所撰邮致所善某学士以文长表进世宗览之大悦益宠异少保少保亦以是重文长`】以华艳治罪【`隋书传曰李谔以属文之家体尚轻薄于是上书曰开皇四年普诏天下公私`】  

【`文翰并宜实录其年九月泗州刺史司马幼之文表华艳付所司治罪自是公卿大臣莫不钻仰坟索弃絶华绮`】　厌纤巧颁式【`吾学编太祖厌表笺多谀词纤巧命右赞善王俊华撰定颁天下`】前后三百余事【`合璧事后汉皇甫嵩字义真前后上表陈论有损益者三百余事皆手书不宣于外也`】　同日二十余人【`王氏苑卢询祖同日为二十余人作表文不加防`】　孔珪以示谢朓【`南史传曰谢朓好奬人才会稽孔顗粗有文章未为时人所知孔珪尝令草让表以示朓嗟吟良久手自折简写之谓珪曰士子声名未立应共奬成`】　杨遵彦以示陆卬【`见文章二`】　清臣豫搆遗表【`唐书传曰颜真卿字清臣周曾康秀才等谋袭希烈奉真卿为帅事泄曾死乃拘送真卿蔡州真卿度必死乃作遗表墓志祭文`】　文正不求恩泽【`欧阳脩王文正公神道碑曰遗表不求恩泽`】　不畏三思草表【`唐书传曰岑羲中宗时武三思用事敬晖欲上表削诸武封王者众畏三思不敢为草独义为之词义劲切`】　不为厐勋草表【`又曰温庭皓署徐州观察使崔彦曽幕府厐勋反以刃胁庭皓使为表求节度使皓绐曰表闻天子当为公信宿思之勋喜归与妻子决明日复见勋索表答曰吾岂以笔砚事汝耶其速杀我勋笑熟视曰儒生有胆耶吾动众百万无一操檄乎更使周重草表`】　世祖览而奇之【`陈书传曰徐伯阳字隐忍天嘉二年甘露降乐游苑诏赐宴安都令伯阳为谢表世祖览而奇之`】　太祖览而异之【`吾学编传曰陈廸字景道宣城人洪武八年荐辟为郡学训导尝为郡草万夀表太祖览而异之`】　公卿表疏多匄于亿【`宋史传曰杨亿年十一召试授秘书省正字公卿表疏多匄文于亿名称益着`】　两府笺奏多命草之【`又曰崔遵度为夀春郡王友真宗车驾朝陵掌留司名表时称为工自是两府笺奏多命草之`】　凡十八表皆孟阳为文【`又曰周孟阳为潭王宫教授诸王府记室英宗居环列以其贤厚礼重之会除知宗正寺力辞凡上十八表皆孟阳为文`】　表凡十上皆子安起草【`明诗纪事皇甫涍字子安在仪制时贵溪及宗伯请建储表凡十上皆子安起草贵溪由是当世宗意得超拜`】　旣其身文　亦且国华【`文心雕龙曰原夫章表之为用所以对扬王廷昭明心曲旣其身文亦且国华`】　可谓成文　可谓徳音【`翰林论曰表宜以远大为本不以华藻为先若曹子建之表可谓成文矣诸葛亮之表刘主裴公之辞侍中羊公之让开府可谓徳音矣`】  

书记一  

原周易曰书不尽言言不尽意　广雅曰书记曰书増刘熙释名曰书庶也纪庶物也亦言着之简纸示不灭也　又曰记纪也纪识之也　蔡邕独断曰相见无期惟是书疏可以当面　扬子法言曰弥纶天下之事记久明远着古昔之防防传千里之忞忞者莫如书故言心声也书心画也　文心雕龙书记篇曰书者舒也舒布其言陈之简牍取象于夬贵在明决而已三代政暇文翰颇防春秋聘繁书介弥盛　又曰观史迁之报任安东方朔之难公孙杨恽之酬防宗子云之荅刘歆志气盘桓各含殊采并杼轴乎尺素抑扬乎寸心　又曰详总书体本在尽言言以散郁陶托风采故宜条畅以任气优游以怿怀文明从容亦心声之献酬也　颜氏家训杂艺篇曰江南谚云尺牍书疏千里面目　李充起居诫曰牀头书防亦不足视或是他私宻事纵能不宣谁与明之若有泄露则伤之者至矣　潜确书序曰言如意曰书　又曰言志曰记　文章辨体曰按昔臣僚敷奏朋旧往复总名曰书近世臣僚上言名为表奏惟朋旧之间则曰书而已盖论议知识人岂能同茍不具之于书则安能尽其委曲之意哉战国两汉间若乐生若司马子长若刘歆诸书敷陈明白辨难恳到可以为脩词之助至于唐之韩柳宋之程朱张吕凡其所与知旧门人荅问之言率多乎进脩之实又岂止于文辞而已  

书记二  

原汉书曰苏武使匈奴被留昭帝即位求武等匈奴言武已死后汉使至匈奴敎使者谓单于言天子射上林中鴈足有系帛书言武等在某泽中单于顾左右而惊谢　又曰陈遵为河南太守旣至官遣从史乃召善吏十人于前治私书谢京师故人遵凭几口授书吏且省官事数百封亲疎各有意　又曰谷永字子云便于笔札故时人云谷子云之笔札楼君卿之唇舌　吴录曰王宏为冀州刺史不发私书不交豪族号曰王独坐蜀志曰王平字子均巴西宕渠人生长戎旅手不能书所识不过十字而占授作书皆有意使人读史汉诸书听之通知其义往往论说不失其防　鲁国先贤传曰孔翊为洛阳令置器水于前庭得私书皆投其中一无所发弹治贵戚无所廻避　典略曰太祖尝使阮瑀作书与翰遂于马上具草书呈之太祖览毕欲有所定而竟不能増损　张华别传曰大驾西征钟防至长安华兼中书侍郎从行掌军事中书疏表檄文帝善之　语林曰殷羡字洪乔作豫章郡临去人寄百余函书旣至石头悉掷水中因祝之曰沈者自沈浮者自浮殷洪乔不能作达书邮　嵇康与山涛书曰素不便书不喜作书而人间多事堆案盈几不相酬荅则犯敎伤义欲自勉强则不能久堪　沈约宋书曰刘穆之朱龄石并便尺牍尝于高祖坐与龄石共荅书自旦至日中穆之得百函龄石得八十函而穆之应对无废　増山堂肆考曰张九龄养羣鸽每与亲知书系于鸽上飞往投之目为飞奴　范传正李白墓碑曰天寳初召见于金銮殿草荅蕃书辨如悬河笔不停缀　又刘晏任权潘炎乃其壻虽书疏往来未尝辄开时称有古人之节　五代史传曰李袭吉为晋王书谕梁太祖太祖使人读之至于毒手尊拳交相于暮夜金戈铁马蹂践于明时叹曰李公僻处一隅有士如此使我得之附虎以翼也顾其从事敬翔曰善为我荅之及翔所荅书词不工而袭吉之书多传于世　宋史传曰钱昱善笔札工尺牍太祖尝取观赏之赐以金花扇及急就章　又曰李之仪能为文尤工笔札尺牍谓刀笔三昧　元史传曰郝经拘宋十六年及还之岁汴中民射鴈金明池得系帛书诗云寥落风高恣所如归期回首是春初上林天子援弓穷海累臣有帛书后题至元五年九月一日国信大使郝经书于真州忠勇军营新馆  

书记三  

原壁藏　箧封【`上详下四　吴志曹公闻太史慈名遗慈书箧封之发省无所道但贮当归`】増手笔　心声【`后汉书传曰赵壹字元叔报皇甫规书曰仁君忽一匹夫于徳何损而逺`】  

【`辱手笔追路相寻诚足愧也　下见上`】　壁挂书　犬达信【`陈泰为并州京邑贵人寄寳贝因泰市奴婢泰皆挂之于壁不发其封　陆机在京久无吴中家信犬名黄耳机笑语曰能为我取家信乎犬摇尾而去卒达家信`】　载青泥　吐墨书【`东汉记曰邓训故吏知训好青泥封书从黎阳歩推鹿车载青泥至上谷遗训　神仙传曰葛见买鱼者在水边谓鱼主曰欲烦此鱼至河伯处可乎曰鱼已死矣曰无害也乃以丹书纸置鱼腹掷鱼水中俄顷鱼还跃岸上吐墨书青色如大叶而飞去`】青鸟衔　紫燕寄【`李白以诗代书荅元丹丘曰青鸟海上来今朝发何处口衔云锦书`】  

【`与我忽飞去　顾况悲歌曰紫燕西来欲寄书`】　表心素　写中襟【`张谓寄远诗曰空流锦字表心素至今缄愁不忍窥　刘禹锡和武中丞寄懐诗曰云衢念前侣彩翰写中襟`】　鲤鱼腹中　鸿鴈足下【`古诗客从远方来遗我双鲤鱼呼儿烹鲤鱼中有尺素书长跪读素书书中意何如上言加餐饭下言长相思苏武裂帛为书系鴈足下`】　尺牍偏才　刀笔三昧【`文心雕龙书记篇曰至于陈遵占辞百对各意祢衡代书亲踈得宜斯又尺牍之偏才也　下见上`】计吏脩敬　功曹却书【`蜀郡太守因计吏脩敬于曹腾益州刺史种嵩于函谷捜得笺奏腾中臣外交请免官治罪帝曰笺自外来腾书不出非其罪也　袁安初为县功曹奉檄诣从事因安致书于令安曰公事有邮驿私请即非功曹所持辞不肯受从事矍然而止`】　下笔称防　观牍被赐【`陈书传曰赵知礼渉猎文史善书翰武帝之讨元景仲也或荐之引为记室知礼文赡速每召制书下笔便就率皆称防　下见上书记二`】　不展家书　悉焚私牍【`山堂肆考胡安定公瑗布衣时与孙明复石守道读书泰山茹苦食淡终夜不寝十年不归得家问见上有平安二字即投之涧中不复展读　乂厚徳录曰方谏议谨言为侍御史时丁谓被贬遣谨言籍其家得士大夫干请闗通者悉焚之不以闻世称其长者`】　无日月不观　遇名讳须避【`山堂肆考张文潜每见亲友书无日月便掷于地更不复观　又吕公希哲尝言凡与交游书闻其祖父知名于世者须避其名讳文潞公与故旧款接一座未尝犯其父祖名讳`】　希闵擅西洛之牋　陈孚振安南之笔【`宋史传曰杨希闵善缄尺赵普守西洛府中牋疏皆希闵所为　元史传曰世祖命梁曽再使安南陈孚为副比至诘日燇以不庭之罪往复三书宣天子威徳词直气壮皆孚笔也`】  

书记四  

原应璩善书记【`文章叙录曰应璩博学好属文善为书记又吴质别传云质有才学善为书记`】葛龚善文记【`后汉书葛龚传云和帝时龚以善文记知名著文赋碑诔书记凡十二篇`】  

简书如雨【`王杰集阮瑜诔云旣登宰辅充我秘府允可文章爰及军旅庶绩惟殷简书如雨强力敏成事至则举`】　纸落如云【`潘岳扬荆州诔云多才丰艺强记洽闻草兼善尺牍必珍足不辍行手不释文翰动若飞纸落如云`】　粲然耀眼【`陆景书曰获荅彪蔚徳音孔昭披纸寻句粲然耀眼`】　翕然愈疾【`见下檄二`】　过百万之众【`抱朴子云昔鲁连以书下聊城是分毫之力过百万之众也`】　胜十万之众【`晋书云荀勗与裵秀羊祜共管机宻时将发使聘吴并遣当时文士作书与孙皓帝用勗所作皓旣报命和亲帝谓勗曰君前作书使吴思顺胜十万之众也`】书喻皆感恱【`又曰刘为荆州镇沔汉每有兴发手书相喻丁宁欵宻所以人皆感恱有事人争赴之咸曰得刘公一纸书贤于十部从事`】　与书皆不发【`先贤行状云杜安字伯夷年十岁名称乡党十五入太学号竒童贵戚慕安髙行多有与书皆不发以虑后患常凿壁安书后収捕贵戚安开壁出其书示之不罹其患`】　射书燕将自杀【`鲁连子云燕将攻下聊城聊城人或谗之燕燕将惧诛因保守聊城不敢归齐田单攻聊城岁余士卒多死而聊城不下鲁连乃为书约之矢以射城中遗燕将燕将见鲁连书泣三日乃自杀`】　误书燕国大治【`韩子云郢人有遗燕相国书者夜书火不明因谓持烛者曰举烛云而过书举烛举烛非书意也燕相受书而悦之曰举烛者尚明也尚明也者举贤而任之燕相白王大悦国以治`】　含欣而秉笔大笑而吐辞【`陈思王与丁敬礼书`】写情于万里精思于一隅【`傅咸纸赋详纸以上北堂书钞`】　八行之  

书【`马融书曰书虽两纸八行云云`】　三岁之字【`古诗客从逺方来遗我一书札置之懐袖中三岁字不灭`】　寓子西【`子产寓书于子西使吿范宣子`】　贻子产【`郑铸刑书叔向贻书子产`】空函大怒【`桓温将以殷浩为尚书令遗书吿之浩欣然荅书虑有谬误开闭者数十竟达空函`】  

【`温大怒之`】　窜愈疑【`曹公与韩遂书多为窜如遂改定之者马超愈疑`】　通草书【`魏文帝命刘廙通草书廙答曰初以尊卑有逾礼之分是以守区区之节不敢脩草书`】　奉咫尺【`广武君谓韩信曰君若使一介奉咫尺之书注简牍或长咫尺者也`】　心存尺书【`刘琨上书曰南北迥邈同契一致心存尺书`】　手答书疏【`陶侃为荆州阃外多事千端万绪罔有遗漏远近书疏莫不手荅笔翰如流未尝留滞`】　公车待诏【`公车今属卫尉上书者所诣`】　不封遗书【`秦二世使遗赵王书不封欲使君臣相疑`】　不发私书【`郅都公廉`】　使执讯而与【`郑子家使执讯而与之书吿赵宣子注执讯通讯问之官`】　叔夜懒而不作洪乔传而是弃　李陵之答苏武用嗣徳音　嵇康之达山涛以絶交道【`以上白帖`】　増丈尺书【`说苑正谏篇曰张禄曰夫秦者四塞国也游宦者不得入焉愿君为丈尺之书寄语我秦王我往而遇焉固君之入也孟尝君为书寄秦王往而大遇`】　小纸书【`晋书传曰何曽为三公有以小纸为书者敕记室勿报`】　鸽系书【`见前`】豫章书【`李白诗曰南来不得豫章书`】　长葛书【`杜甫诗曰长葛书难得`】　妻  

不寄书【`山堂肆考王良为司空司直妻子俱不入官舍司徒史鲍恢到东海过良家妻布裙曳柴从田中归恢曰我司徒人也故来受书曰妾是也苦掾无书恢叹息而去`】　壻不开书【`见上`】试自为文【`蜀志曰先主辟马良为掾后遣使吴良请亮曰今衔国命恊穆二家幸为良介于孙将军亮曰君试自为文良即为草曰寡君遣掾马良通聘继好以绍昆吾豕韦之勲其人吉士荆楚之令鲜于造次之华而有克终之美愿降心存纳以慰将命权大待之`】　各以意作【`后周书传曰柳庆侍父僧习为颍川郡地接畿都将官多求请托僧习谓子曰权贵请托吾并不用其使欲还皆须有荅汝等各以意为吾作书庆为草云下官受委大吏之日有能者进不肖者退此乃朝廷恒典僧习读书叹曰此儿大有意气丈夫理当如是即依庆所草以报`】　再拜受书【`孔丛子杂训篇曰子思在鲁使以书如卫问子上北面再拜受书伏读然后与使者宴遂为复书返中庭北面再拜以授使者旣受书然后退使者还鲁问子思曰吾子堂上南面立授臣书事毕送臣子上中庭拜受臣书而不送何也子思曰拜而不送敬也使而送之賔也`】　箕踞发书【`皇甫谧高士传曰光武徴严光至司徒侯覇使西曹属侯子道奉书光不起于床上箕踞发书读讫问子道曰君房素痴今为三公宁小差否子道曰位已鼎足不痴也光曰遣所来何言子道曰公闻先生至欲即诣廹于典司愿因日暮自屈语言光曰卿言不痴是非痴语天子徴我三乃来人主尚不得见当见人臣乎子道求报光曰吾手不能书乃口授之使者嫌少光曰买菜乎求益也`】　音辞流畅【`宋书传曰徐湛之善于尺牍音辞流畅`】　辞义高远【`韩愈荅山人书曰足下犹复以为可教贬损道徳乃至手笔简之辞义高远足下于故旧之道得矣`】　荅絶交书【`南齐书传曰周颙字彦伦素善尺牍沈攸之送絶交书太祖口授令颙裁荅`】　草荅蕃书【`见上`】　得书称善【`唐书魏征传曰武阳丞元寳藏举兵应李宻得寳藏书辄称善旣闻徴所为因促召之`】启书叹息【`摭言曰唐大顺中顾云同羊昭业等脩史时刘子长仆射有清名昭业求高逢休谏议为先容谒之云潜启之阅一幅但云昭业等拟将一尺三寸汗脚踏龙尾道并无一语及云云叹息而已`】不数附书【`李翺荅独孤舍人书曰所不数附书者因性颇慵懒便一切画断祗作报书`】　不即荅书【`容斋随笔曰士大夫得友朋书问有懒傲不肯即荅者尝记白乐天有老慵一絶句云岂是交亲向我疎老慵自爱闭门居近来渐喜知闻断絶恼嵇康索报书`】　飞鳬寄书【`唐陆龟防东飞鳬诗曰载得尺锦书欲寄东飞鳬`】　鹦鹉报书【`贾至度陇有思家诗曰陇山鹦鹉能言语为报家人数寄书`】　报李宻书【`唐书传曰李宻自谓主盟遣将军张仁则致书于帝呼为兄请以歩骑防河内帝览书而笑曰宻陆梁不可折简致之吾方定京师卒未能东畧吾宁推顺使骄其志令记室温大雅作报书厚礼尊让宻大喜`】　披赠锦之英华【`刘筠回颍州曽学士启有曰适将欵叙俄辱诲函披赠锦之英华徒知诱进示防牀之谦防殊匪为他`】　闻心声之淸切【`黄福奉陈贰卿书曰潘续云曽有幕府之鸾缄已葬神投之鱼腹竟不知二楮先生所载云何旣不得瞻手泽之光华又不得闻心声之清切`】　飞书走檄用枚皐【`见上文章三`】　飞书走檄徴陈琳【`崔祐甫穆氏四子讲义记曰刻石铭座者取崔蔡论都及政者宗班固飞书走檄者徴陈琳`】笔不停缀文无所改【`南史传曰蔡景厯对使荅书文无所改详敏速`】　下笔辄成未尝定稿【`梁书传曰范云善属文便尺牍下笔辄成未尝定稿时人至疑其宿搆`】　飞书之急马上立成【`席豫见敏速`】　书檄露布马上占辞【`薛収见敏速`】　日得百函应对无废【`见上`】　日百余牒皆合事宜【`山堂肆考后周中书监卢柔太祖尝引为行台郎对掌机宻时汝颍之间多举义来附书翰往来日尝有数百牋柔则随机裁答皆合事宜`】  

书记五  

原书汉邹阳上书梁王曰昔者荆轲慕燕丹之义白虹贯日太子畏之卫先生为秦画长平之事太白食昴昭王疑之夫精神变天地而信不谕两主岂不哀哉昔玉人献寳楚人诛之李斯竭忠胡亥极刑是以箕子佯狂接舆避世语曰白头如新倾盖如故故苏秦相燕人恶之于燕王燕王按劒而怒食以駃騠白圭显于中山人恶之于魏文侯文侯投以夜光之璧女无美恶入宫见妬士无贤不肖入朝见嫉故百里奚乞食于道穆公委之以政甯戚饭牛车下桓公任之以国此二人者岂素官于朝借誉左右然后二主用之哉昔鲁听季孙之说逐孔子宋信子冉之计囚墨翟夫以孔墨之辨不能自免于防谀而二国以危何则众口铄金积毁销骨也今人主诚能去骄傲之心懐可报之意则桀之犬可使吠尧跖之客可使刺由况因万乗之权假圣王之资乎臣闻明月之珠夜光之璧以闇投人于道众莫不按劒相盻者何则无因而致前也蟠木根柢轮囷离竒而为万乗器者以左右先为之容也　后汉班固上书东平王曰必有非常之人然后有非常之事有非常之事然后有非常之功将军膺千年之任蹑先王之踪体懿之资据高明之势昔卞和献寳以罹折趾屈子纳忠终于沈身已而和氏之璧千载垂光屈子之篇万世弥章齐陆厥与沈约书问声韵曰长门上林殆非一家之赋洛神池鴈便成二体之作孟坚精整咏史无亏于东主平子恢冨羽猎不累于凭虚王粲初征他文未能称是杨脩敏捷暑赋弥日不献率意寡尤则事促乎一日翳翳沈伏而理賖于七歩一人之思迟速天悬一家之文工拙壤隔何独宫商律吕必责其一人也　梁简文帝荅张缵谢示集曰纲好文章于今二十五载矣窃尝论之日月参辰火龙黼黻尚且着于元象章乎人事而况文辞可止咏歌可辍乎不为壮夫扬雄实小言破道非谓君子曹植亦小辩破言论之科刑罪在不赦至如春庭落景转蕙承风秋雨宜晴檐梧初下浮云生野明月入楼时命亲賔乍动严驾璖屡酌鹦鹉骤倾伊昔三边久留四载胡雾连天征旗拂日时闻坞笛遥听塞笳或乡思凄然或雄心愤薄是以沈吟短翰补缀庸音寓目写心因事而作　又荅新渝侯和诗书曰垂示三首风云吐于行间珠玊生于字里跨蹑曹左含超潘陆双向光风流已絶九梁挿花歩摇为古高楼怀怨结眉表色长门下泣破粉成痕复有影里细腰令与真镜中好面还将画等此皆性情卓絶亲致英奇故知吹箫入秦方识来鳯之巧鸣瑟向赵始覩驻云之曲笔持口诵喜荷交并也　元帝荅刘缩求述制防义书曰学山学海未臻其极为龙为光或从王事所頼昔经陜服颇足良书凭几据梧静供游目枕中之记即用为枕帷前之帙仍可为帷对此自娯敬而待命叩而必应已谢悬钟汲而无竭复乖井养　刘孝绰荅梁元帝书曰伏承自辞皇邑爰至荆台未劳刺举且摛高丽近虽预观寸锦而不覩全玉昔临淄辞赋悉与杨修未殚寳笥顾慙先哲　江淹诣宋建平王上书曰昔者贱臣叩心飞霜击于燕地庶女吿天振风袭于齐台下官蓬户桑枢之民布衣韦带之士谬得升降承明之阙出入金华之殿何尝不局影凝严侧身扃禁者乎宁当争分寸之末竞锥刀之利积毁销金积防磨骨远则直生取疑于盗金近则伯鱼被名于不义　刘之遴与刘孝标书曰间闻足下作苑括综百家驰骋千载弥纶天地纒络万品撮道略之英华搜羣言之隐赜铅摘旣毕杀青已就义以聚事以羣分述作之妙杨班俦也擅此博物何快如之虽复子野调声寄知音于后世文信搆览悬百金于当时居然无以相尚自非沈郁澹雅之思安能经年勒成若此吾尝闻为之者劳观之者逸足下已疲于精力宜令吾见此异书　刘孝标答刘之遴借苑书曰九冬有隟三余暇时多游书圃代萱苏若夫采亹亹于缃纨阅微文于残竹嗢饫膏液咀嚼英华不知地之为舆天之为盖靡测廻塘莫辨舆马乌足以言乎是用周流坟索详观图牒搦管聨册纂兹英竒蛩蛩之谋止于善草周周之计利在衔翼故鸠集斯文盖自缀其漏耳岂冀藏山之石播于士大夫哉　増唐张九龄上姚令公书曰见势则附俗人之所能也与不妄受志士之所难也君侯察其不茍附及不轻受就而厚之则禽息之首为知己而必碎豫让之身感国士而能漆至于合如市道廉公之门客盈虚势比雀罗廷尉之交情贵贱初则许之以死殉体面俱柔终乃背之而饱飞身名已遂小人恒态不可不察　李峤上雍州髙长史书曰尝闻诸师曰易称君子或出或处盖君子以时消息从道汚隆故其处则闭重元坐虚白龙蟠鳯峙桂馥兰芬下生川岳之气上发星辰之象其出则摛景光吐文质风云相召日月争明抚八翼而登泰阶提七星而酌元气夫然后始终亨吉进退利贞峤当休明之期推去就之分沧州宻迩未徴嘉遯之爻阊阖洞开不列亨衢之歩顾尝希仕尺寸狥禄斗升胥仆之与邻奔走之为役婆娑尘垢之中踸踔藩篱之际区区短怀亦云可见矣然以守其愚直任此拙宦入门无为言之侣出谷罕求声之援生平琴曲惟以下调相哀畴昔朋游讵有中人见识自获沗微班预闻贱事佩纷纶之雅训承肃穆之清尘有日矣亦曽越严序趋下风希口吻之芳音眉宇之阳气而堂上百里鬷明无撤器之因门下三千毛遂乏处囊之地虽愿披心胆进欵诚云汉逾邈风流遂远夫客果有能不孤弹劒之食士实难尽谁知执矢之工此昔人所以慷慨于神交殷勤于知己者也伏惟君侯日门翔照天池抚翼厨开铭鼎庭列歌钟吐亹亹之言植堂堂之望河阳春开四照于词林洞庭秋水清九流于心镜粤若登金阁排玉堂利见九五差踪二八或奏昌言伏丹墀而心启乃囘天奬凭紫枢而目送南宫秘省出入生光西京神辅指挥成俗固已羽仪振鹭黼藻羣龙者焉下走家本燕南君侯昔临赵北负书怀刺方致维桑之礼贲帛翘车幸枉错薪之荐恺悌之慈允洽敷腴之好不忘洎解褐中林辞农下邑希光东壁犹是贫女旧邻激水西江非复达人前惠鄙贱之质未改提奬之恩已别昔时姜桂早得因地而生今兹桃李翻以无言受弃岂非时享其防命塞其通者乎愿君侯重古人之风申国士之分假其白璧之契洽以黄金之言不忽当年要之卒岁则重如熊掌府中饶取义之賔轻若鸿毛节下有狥生之士矣  

檄一  

原说文曰檄二尺书也从木敫声　刘熙释名曰檄激也下官所以激迎其上之书文也　増文心雕龙檄移篇曰震雷始于曜电出师先乎威声兵先乎声其来已久至周穆西征祭公谋父称古有威让之令有文吿之辞即檄之本源也　又曰曁乎战国始称为檄檄者皦也宣露于外皦然明白也张仪檄楚书以尺二　又曰故其植义飏辞务在刚健揷羽以示迅不可使辞缓露板以宣众不可使义隐必使事昭而理辨气盛而辞断此其要也　又翰林论曰盟檄发于师旅相如谕蜀父老可谓徳音矣　潜确书谕令皦然曰檄　玉海檄兵书也晋使吕相絶秦檄书始于此汉以后方有题  

檄二  

原史记曰张仪魏人尝从楚相饮楚相亡璧意仪盗之掠笞数百旣相秦为檄吿楚相曰吾从汝饮不盗汝璧善守汝国我且盗汝城　汉书曰申屠嘉为丞相邓通居上前怠慢嘉为檄召通曰不来且斩通恐入言于上上曰速往吾令召汝通至丞相府免冠徒跣顿首谢嘉坐自如弗为礼　东观汉记曰光武数召诸将置酒赏赐坐席之间以要其死力当此之时贼檄日以百数忧不可胜上犹以余闲讲经艺　又曰隗嚻故宰府掾吏善为文书每上书移檄士大夫莫不讽诵　又曰庐江毛义少时家贫以孝行称南阳张奉慕其义往之坐定而府檄适至以义守令义捧檄而入喜动顔色　典略曰陈琳字孔璋作诸书及檄草成呈太祖太祖先苦头风是日疾发卧读琳所制翕然而起曰此愈吾病数加厚赐　魏志曰孙放善为书檄三祖谘命招喻多放所为　续晋阳秋曰何无忌母刘牢之姊也无忌与高祖谋夜于屛风里制檄文母潜登屛上窥旣知其谋大喜曰汝能如此吾讐耻雪矣　李充起居诫曰军书羽檄非儒者之事且家奉道法言不及杀语不虚诞而檄不切厉则敌心陵言不夸壮则军容弱请姑舍之以拟能者　増山堂肆考房龄为秦王世民记室出入十年军符表檄驻马立办文约理赡初无草藁　令狐楚荐齐若表曰倘引在幕下列于賔佐使其驰一檄飞一书必能应马上之急求言腹中之所欲　又卢汝弼为梁移檄于李克用中有句云自朱邪之板荡致赤子之流离谓人曰天生朱邪赤子供我之笔　玉海熙宁六年泸州罗晏夷叛诏中书检正官熊本察访以便宜从事七年泸夷平上劳之曰檄奏赡详近世鲜有　元史传曰赵璧至元元年帝欲为文檄宋执笔者数人不称防乃召璧为之文成帝大喜曰惟秀才曲尽我意  

檄三  

原至汉国　入燕营【`项羽檄汉高祖鲁仲连檄燕将`】　起相如　为彭泽【`司马相如以木为书刺外国之尹　下详见上檄二毛义事　以上俱白帖`】　増吹火催秉烛草【`北齐书曰高祖西讨命李义深李士略共作檄文二人皆辞请以孙搴自代高祖引搴入`】  

【`帐自为吹火催促之搴援笔立成其文甚美高祖大悦即置相府主簿耑典文笔　明纪张佳万厯十年两浙市民变作乗夜掠诸巨室且徧火光烛天张秉烛坐堂皇草檄谕以祸福质明布之通衢众取裂之剽益甚乃用兵枭五十余人诸无頼皆鸟兽散`】　琳瑀擅声　彭杨并美【`文心雕龙曰琳瑀以符檄擅声　李商隐樊南甲集序曰十年京师寒且饥人或目曰韩文杜诗彭杨草檄`】　盾鼻磨墨　马上占辞【`北史传曰荀济字子通世居江左初与梁武帝布衣交知梁武当王然负气不服谓人曰防楯上磨墨作檄文　下见敏速`】　嵇不起草　顾以口占【`太平御览嵇氏世家曰含字君道为中书郎书檄云集含不起草　陈书传曰顾野王博洽闻侯景之冦郡将袁君正举兵赴援文檄皆以委之口占便就未尝立草`】　远近咸耸　本州独完【`山堂肆考郑畋与泾原程宗楚鄜延李孝恭等盟誓传檄天下时王命不出劒门及畋檄出远近咸耸各治兵思立功奔问行在黄巢大惧不敢西向　又郑綮补庐州刺史黄巢掠淮南綮移檄请无犯州境巢笑为敛兵本州独完`】　蛮落复平　士气皆起【`又李夷简徙劒南嶲州刺史王颗积奸致蛮叛去夷简逐颗作檄谕蛮祸福蛮落复平　王氏苑王铎为诸行营都统移檄天下先是诸将皆莫肯先破贼及铎檄至号令殷然士气皆起争欲破贼由是巢战数蹙`】　剀晓大义　俱惬元理【`玉海刘昌裔建中中曲环方攻濮州表昌裔为判官为环檄李讷剀晓大义环上其草徳宗异之　唐书传曰李巨川为华州掌书记时茂贞犯顺天子驻跸于华韩建以一州之力供亿万乗虑其不济遣巨川传檄天下请助转饷同匡王室四方书檄酬报辐辏巨川洒翰陈词元理俱惬昭宗深重之时巨川之名闻于天下`】  

檄四  

原应詹作檄见者慷慨【`晋书云应詹南平太守王澄为荆州假詹督南平天门武陵三郡军事及洛阳倾覆詹攘袂流涕劝澄赴援澄使詹为檄詹下笔便成辞义壮烈见者慷慨`】　赵晔奉檄心耻厮役【`谢承后汉书云赵晔少尝为县吏奉檄送督邮晔心耻于厮役遂弃车马去到犍为资中诣杜抚受韩诗究竟其术案资中县名杜抚字叔和犍为武阳人也少有高才受业于薛汉定韩诗章句`】　易雄列王敦罪【`邓粲晋书曰舂陵令长沙易雄距王敦驰檄远近列敦罪恶城防为魏人所虏送诣敦以檄示雄雄曰有之但雄力弱不能扶翼本州匡救国难以此慙恨尔`】　陈琳书魏武罪【`献帝春秋云太祖平邺谓陈琳曰君昔为本初作檄书但罪孤而已何乃以及父祖耶琳谢曰矢在弦上不得不发也`】　羽檄三至【`魏志云袁绍以董昭领魏郡太守时郡界大乱贼以万数遣使往来交易市贾昭厚待之因用为间乗虚掩讨辄大克破二日之中羽檄三至`】　书檄立成【`王隐晋书曰孙惠为东海王越记室掌文疏豫参谋议造檄驿马催之应命立成　以上北堂书钞`】　増见檄流涕【`晋书曰元帝遣扬威将军甘卓建威将军郭逸攻周馥于夀春安丰太守孙惠率众应之使谢摛为檄樆馥之故将馥见檄流涕曰必谢樆之词樆闻之遂毁草旬日馥众溃`】　捧檄流涕【`山堂肆考李愬擒蔡李祐诏释之愬令佩刀出入帐下署六院兵马使六院者唐禁兵也祐捧檄流涕`】蹋折郡檄【`晋书曰张轨为凉州刺史时晋昌张越凉州大族谶言张氏覇凉州自以才力应之阴谋代轨乃遣兄镇及曹袪麴佩移檄废轨轨遣主簿奉表诣阙将归老宜阳长史王融参军孟畅蹋折郡檄排阖入谏轨黙然从之`】　不草伪檄【`白居易李公家庙碑曰公名绅李锜盗据京口公寓居无锡防擢第东归锜闻公名署职引用强以草檄絶笔不书`】　谓天上人【`李徳林见诏二`】　天供我笔【`见上`】　文檄豪健【`山堂肆考裵度表舒元舆掌兴元书记文檄豪健一时推许`】檄奏赡详【`见上`】　传檄诸国【`通鉴开元三年监察御史张孝嵩陈碛西利害请察其形势十一月攻阿了达于连城屠其三城俘斩千余级了达逃入山谷孝嵩传檄诸国威震西域勒石纪功而还`】驰檄比州【`山堂肆考时朱泚乱崔造辄驰檄比州发所部二千以待命徳宗深嘉之`】　驰  

马立办【`见上`】　应马上急【`见上`】　传檄河北【`唐书传曰颜杲卿安禄山反时真卿在平原约共起兵讨贼乃斩李钦凑械贼将高邈何千年送京师即传檄河北言王师二十万入土门遣郭邕领百骑为先锋驰而南望者谓大军至日中传数百里`】　驰檄诸道【`又曰王景崇黄巢反伪使赍诏至景崇斩以狥因发兵驰檄诸道合定州王处存连师西入闗问行在贡输相继`】　览檄矍然【`又曰骆賔王初为徐敬业府属为檄传示天下斥武后罪后读至一抔之土未干六尺之孤安在矍然曰有才如此而使之流落不偶宰相之过也`】　览檄大喜【`见上`】　檄如流星【`李白古风曰羽檄如流星`】　檄如飘风【`又送羽林陶将军诗曰飞书走檄如飘风`】　檄如雉走【`杜牧平党项表曰雉走檄书远近同至`】　檄如狼毒【`山堂肆考王义再左台侍御史每移檄州县所至震慴义辄自诧曰我文移如狼毒野葛`】　投檄讨贼【`吾学编传曰王守仁字伯安廵抚南贑汀漳等处宸濠反公适勘事福建急走小舸还至吉安与知府伍文定谋起兵讨贼发檄召江西诸知府邢珣等兵又宻遣谍四出投檄至京师及湖广广东广西南京淮安浙江各发兵讨贼以疑宸濠使不敢出南昌`】　移檄捕奸【`明纪漫录曰龙宗武泰和人附江陵躐致少参尝防吴士期闭空舍至食衣袜死江陵败戍廉州着伍两月而逃乃移檄江右捕之宗武素骄气盛见予檄有昔幸脱两观之诛今复遁三苖之窜批鳞义士尚尊君命以投荒防痔邪臣反藐王章而离伍遂发狂疾号呼奔走自投厠中食秽物医治罔效`】　文檄皆出其手【`唐书传曰贺徳仁开皇中为延州参军入调吏部尚书牛给笔札令自序援笔而成及在陇西府文檄皆出其手`】　书檄皆出其手【`吾学编传曰陈基字敬初临海人初在藩府飞书走檄皆出其手`】  

檄五  

原檄文汉司马相如喻巴蜀檄文曰夫边郡之士闻烽举燧燔皆摄弓而驰荷戈而走流汗相属惟恐居后触白刃冒流矢议不反顾计不旋踵彼岂乐死恶生与巴蜀异主哉计深虑远急国家之难而乐尽人臣之道也故有剖符之封析圭而爵终则遗显号于后世传土地于子孙名声施于无穷功烈着于不灭是以贤人君子肝脑涂中原膏液润野草而不辞也今奉币役至南夷即自贼杀或亡逃抵诛身死无名諡为至愚耻及父母为天下笑人之度量相越岂不远哉　魏陈琳为袁绍檄豫州曰操父嵩乞匄养因假位舆金辇璧输货权门窃盗鼎司倾覆重器续遇董卓侵官暴国于是収罗英雄弃瑕取用故遂与操同谘合谋操遂承资跋扈肆行凶忒割剥元元残贤害善爵赏由心刑戮在口所爱光五宗所恶灭三族又特置发丘中郎将摸金校尉所过堕突无骸不露乃欲摧挠栋梁孤弱汉室除灭忠正专为枭雄幕府奉汉威灵折冲宇宙长防百万胡骑千羣奋中黄育获之士骋良弓劲弩之势并州越太行而角其前荆州下宛叶而犄其后若举炎火以焫飞蓬覆沧海以沃熛炭有何不消灭者　又檄吴将校曰孙权小子未辨菽麦要领不足以膏齐斧名字不足以洿简墨谓舟棹足以距皇威江湖可以逃灵诛不知天网设张以在纲目爨镬之鱼期于消烂也若使水而可恃则洞庭无三苗之墟子阳无荆门之败朝鲜之垒不刊南越之旌不拔也丞相衔奉国威为民除害元恶大憝必当枭夷盖鳯鸣高冈以远罻罗圣贤之徳也鸋鴂之鸟巢于苇苕苕折子破下愚之惑也今江东之地无异苇苕诸贤处之信亦危矣　魏钟防檄蜀文曰今主上圣徳钦明绍隆前绪宰辅忠肃明允劬劳王室布政垂恵而万协和施徳百蛮而肃慎致贡悼彼巴蜀独为匪民是以命授六师龚行天罚今边境乂清方内无事蓄力待时并兵一向而巴蜀一州之众分张守备难以御天下之师比年以来曽无宁岁征夫勤瘁难以当子来之民此皆诸贤所共亲见诚能深鉴成败邈然高蹈投迹微子之踪措身陈平之轨则福同古人庆流来裔晋孙恵为东海王讨成都王檄文曰颖禀性强暗増  

崇位号阿比奄官专任猛政遂使恣睢杀活由己疾諌好防小人满侧官以贿成位以钱获囚以货生狱以币解百官卷舌朝野隐伏案颖之罪书记未有祸甚叔帯逆隆鲁桓为子则不孝为臣则不忠为弟则不顺为主则不仁四恶具矣狼之性有甚无悛　庾阐为郗鉴檄青州文曰盖天地有盈虚之期皇代有盛衰之防姬文至圣犹西患昆夷周宣哲王而北难猃狁天歩祸乱有自来矣是以石勒因曩者之弊遇皇纲暂弛遂陵跨神州剪覆上国二十余载毒流四海人神含愤天诛自灭而石虎穷凶袭其余业内肆狼之暴外有无辜之祸念诸文武百姓同为和气之民而不防太阳之施奔波于海岱之间逼廹于寇戎之手行者穷征役居者困重赋死生契濶良难为心　又檄李势曰吿巴蜀士民夫昏明代运否终则泰贤哲睹机以知变不肖灭亡以取祸昔者皇运中消乾纲暂弛曜勒穷凶肆暴神州李刘启逆窃逼岷川翼以不才任符分陜未能仰宣皇恩招以礼而使三巴之民制于犬羊之羣元元之命悬于狼之口所以假寐永叹疢如疾首者也凡百黎民秋毫不犯檄到勉思良图自求多福无使兰艾同焚永作鉴诫信誓之明有如皦日　又为檄石虎文曰石勒因衅剪覆旧京穷凶极逆伪号累祀百姓受灰没之酷王室有黍离之哀不有少康之隆孰能祀夏不有宣王之兴谁尅旧物羯帅石虎僣袭凶叶负恃其众陆梁河朔每念忠顺之士怀仁抱义含胆饮血离其祸酷心存倒戈而力不能奋今遣使持节荆州刺史都亭侯翼高旗连云组练映日运孙吴之筹按尚父之略莫不张胆阻铁人思自奋以此众战其犹烈火之燔秋蓬冲飇之扫落叶也　梁元帝伐侯景檄文曰粤若梁兴五十余载平一宇内徳恵攸长仁育羣生义征不服建翠鳯之旗则六龙骧首击灵鼍之鼓则百神警肃风牧方邵之贤卫霍辛赵之将叱咤则风雷兴起鼓动则嵩华倒拔协和万平章百姓十尧九舜曷足云也贼臣侯景匈奴叛臣鸣镝余噍冒干货贿不知纪极敢兴逆乱梗我王畿贼臣正徳阻兵安忍者结怨江干远适单于防刘我人民离散我兄弟臧获之人五宗及赏搢绅之士三族见诛南山之竹未足言其愆西山之兔不足书其罪雷震风骇直指建业按劒而叱江水为之倒流抽戈而挥皦日为之退舍如驷马之载鸿毛奔牛之触鲁缟后魏魏収檄梁文曰夫辰象丽天山岳镇地方以聚物以羣分建之以国之以君长日月于是莫贰帝王所以总一虽五运相推百王革命此道所行孰云能易而皇家承统光配彼天义洽幽明化周动植崇文徳以来远脩礼让以止讼舞干羽于两阶执玉帛于万国元功潜运至徳旁通百姓日用而不知兆民受赐而无迹惟彼吴越独阻声教侯景防子本无土业以金陵逋逃之薮江南流离之地甘辞卑体进孰图身而伪朝大小幸灾忘义主荒于上臣蔽于下人而无礼其能国乎亦旣失信不亡何待今帝道休明皇猷允塞虽有贼臣去国亡卒出境何异一毛之落牛体双鳬之飞海濵彼旣连结奸恶断絶邻好追兵保境纵盗侵国盖物无定方事无常势是以吴侵齐境遂致句践之师赵纳韩地终有长平之役矧乃鞭挞疲民侵轶徐部筑垒拥川舍信邀利此而可忍孰不可怀贞阳以犹子之亲当戎首之任非但力屈道穷亦将路无还蜀兼复挟子垂翅俱在笼樊虽复贪利茍得背同即异获一人而失一国见黄雀而忘深井智者所不为仁者所不向诚旣往之难逮犹将来之可追侯景以鄙里之夫遭风云之防位登三事邑启万家揣身量分久当止足彼乃示之以利器诲之以慢藏使其势得容奸令其时堪乗便计虽非孙吴猛将燕赵精兵犹是久渉行阵曽习军旅拒此则作气不足攻彼则为势有余呼之则反速而衅小不惩则叛迟而祸大但恐楚国亡猨祸延林木城门失火殃及池鱼横使江黄士子荆扬人物死亡矢石之下夭折露雾之中人人厌苦家家思乱将险躁之风俗任轻薄之子孙朋党路开兵权在外必将祸生骨月难起腹心强弩冲城长防指阙徒探雀鷇无用府藏之虚空请熊蹯讵延漏刻之命外崩中溃今实其时鹬蜯相阨我乗其弊方使钟山渡江青盖入洛荆棘生于建业之宫麋鹿游于姑苏之馆但恐革车之所轥轹劒骑之所蹂践杞梓于焉倾折竹箭以此摧残若吴之王孙蜀之公子顺时而动见机而作归欵军门委命下吏当使焚榇而出拂席相俟必以楚材终为晋用也　陈徐陵檄周文曰主上恭膺寳厯嗣奉瑶图旣禀圣人之材兼冨神武之畧乂安兆庶共靖戎华用戢干戈永销锋镝况复追惟在楚无忘玊帛之言轸念过曹犹感盘餐之恵年驰玊节之使岁降银车之恩庶使怀音微悟知感而反其藏匿招我叛臣翊从潇湘空竭闗陇荆梁左右汉沔东西吁地呼天望停哀救夫一人掩泣犹怆满堂百姓为心弥切宸扆大都督吴明彻台司上将徳茂勲髙威着荆湘化闻庸蜀叱咤而平宿豫吹嘘而定夀阳席卷江淮无淹望　増唐骆賔王代徐敬业传檄天下文曰敬业皇唐旧臣公侯冡子奉先君之成业荷本朝之旧【`文粹作厚`】恩宋微子之兴悲良有以也袁君山之流涕岂徒然哉是用气愤风云志安社禝因天下之失望顺宇【`集作遂海`】内之推心爰举义旗誓【`文粹作以`】清妖孽南连百越北尽三河铁骑成羣玉轴【`唐书作□`】相接海陵红粟仓储之积靡穷江浦黄旗匡复之功何远边【`唐书作班`】声动而北风起劒气冲而南斗平喑呜则山岳崩頽叱咤则风云变色以兹【`一作此`】制敌何敌不摧以此图功【`集作以此攻城`】何功【`一作城`】不克公等或居汉地或叶周亲【`唐书作或家传汉爵或地叶周亲`】或膺重寄于爪牙或受顾命于宣室言犹在耳忠岂忘心一抔之土未干六尺之孤安在【`文粹作何托`】傥能转祸为福送往事居共立勤王之功【`文粹作图`】无废旧【`文粹作大`】君之命凡诸爵赏同指【`唐书作裂`】山河若其【`集作或`】眷恋穷城徘徊岐路坐昧先几之兆必贻后至之诛　李商隐为濮阳公檄刘稹文曰幸请自求多福无辱前人防龙旐以归洛师秉象笏而朝魏阙必当勲庸继代富贵通身无为邻道所资使作他人之福傥尚淹归欵未整来轩【`集作辕`】戎臣鼓舞以争先天子赫斯而降怒金玦一受牙璋四驰魏卫压其东南晋赵出其西北防距投石者数逾万计科头击手者动以千羣兼驱挽虎之材官仍率射雕之都督感义则日月能驻抝愤则沙石可吞使兵用火焚城将【`集作兼`】水灌魏趣邢郡赵出洛州分二大都之间是古平原之地车甲尽输于此境糗粮反聚于他人恃河北而河北无储倚山东而山东不守以两州之残【`集作饿`】殍抗百道之竒兵比累卵而未危寄孤根于何所则老夫不佞亦有志焉愿驱敢死之徒以从诸侯之末下飞狐之口入天井之闗巨浪难防长飇易扇此际必当惊地防之鼓角骇楼上之冲梯防贝跻陵飞走之期既絶投戎【`一作戈`】散地灰钉之望斯穷自然麾下平生尽忘旧爱帐中亲信即起他谋辱先祖之神灵为明时之哂【`集作戮`】笑静言其渐良以惊【`集作兢`】魂今故再遣使车重申丹素惟鉴前代之成败访歴【`集作用`】事之賔寮思反道败徳之难念顺令畏威之易时以吉日蹈兹坦途勿馁刘氏之魂勿汚潞人之俗封帛増欷含毫益酸延望还章用以上表成败之举慎惟图之  

移一  

増文心雕龙檄移篇曰故檄移为用事兼文武其在金革则逆党用檄顺命用移所以洗濯民心坚同符契用意小异而体义大同也　又曰移者易也移风易俗令往而民依者也相如之难蜀父老文晓而喻博有移檄之骨焉及刘歆之移太常辞刚而义辨文移之首也陆机之移百官言约而事显武移之要者也  

移二  

原后汉书曰韩馥见民情归袁绍忌方得众恐将图已常遣从事守绍门不听发兵乔瑁乃诈三公移书传檄州郡说董卓罪恶企望义兵以释国难馥于是方听绍举兵　典略曰卫襄字叔辽脩行至孝州郡嘉之时有白波贼众数万人官兵诛讨不能平而言使襄要我愿解散于是襄为书移即平定　王隐晋书曰毛寳据邾城防寳尸沈江不出戴详移吿河伯诸神使出寳尸十余日乃出　増南齐书传曰孔稚圭字徳璋周彦伦隐于北山后应诏出为盐官令欲过北山乃假山灵之意移书于北山　梁书传曰裵子野普通十年大举北侵敕子野为移魏文受诏立成武帝以事体大召徐勉周舍刘之遴朱异集夀光殿以观之并叹服武帝目子野曰其形虽弱其文甚壮　唐书传曰韩朝宗楚故城有昭王井言汲者死行人虽暍困不敢视朝宗移书谕神自是饮者无恙人称韩公井　又曰顾少连补登封主簿邑有虎患命塞防穽移文岳神遂不为害　唐文粹有司空图移雨神文　宋文鉴有宋白移三山文　宋史传曰李肃作代周颙荅移北山文吊幽忧子文病鸡赋意皆有所规焉　宋讷题晦庵除秦桧祠文后曰徽国文公所着曰移文者先生淳熙中提举浙东常平因以公文移郡除去之也　金史曰天兴二年诏尚书省移书恒山公武仙进兵帝览书问谁为之右丞完颜仲法曰前翰林应奉王鹗也曰朕即位时状元耶召见惜擢用之晚　明纪夏原吉治水至湖州宿慈感寺先是潮音桥下有蚌常浮水面吐珠每风雨即有蛟龙来攫是夕化老妪美女诉于原吉公书一诗授之至吴淞江有金甲神来讼曰聘邻女久无頼以大人书相扺公忆其为慈感蚌之仇也为文牒海神次日大风雨震死一蛟于潜溪之北　明诗纪事谢肃字原功上虞人出按漳漳有虎患移文境内之神即日遯去  

移三  

原移文汉刘歆让太常博士移文曰歆欲建立左氏春秋毛诗逸礼古文尚书皆列学官哀帝令歆与五经博士讲论其义诸儒博士或不肯置对歆因移书责让之曰往者缀学之士不思废絶之阙茍因陋就寡分文析字信口说而背传记是末师而非往古至于国家将有大事若立辟雍封禅廵狩之仪则幽防而莫知其源犹欲保残守缺挟恐见破之私意而忘从善服义之公心或怀嫉妬不考情实雷同相从随声是非抑此三学皆以尚书为不备谓左氏为不传春秋岂不哀哉夫可与乐成难与虑始此乃众庶之所为耳非所望于士君子也　梁简文帝荅穰城求和移文曰属彼数及侮亡运逢瓦解石言水鬭实騐地凶飞絮雨粟还符天怪故沦俗骏奔遗黎南请所以皇略北征事同拯溺愍百姓之未安伤一物之失所故余民襁负埽地来王而向化之党忽览今移咸以陶兹礼乐重覩衣冠已变伊川之髪兼削呼韩之袵宁当生入玊闗死归建业民情若此匪我求防行人远届实亦劳止想近察时机远详图纬早去中原遽反桑梓旋地而北移越天渠而南指然后三姓二贤可存十半如其遂固守株不达元象将恐卫将之师复有狼居之战应侯之讨更覩阴山之哭　任孝恭荅魏初和移文曰盖闻轩辕五十二战义在拯民汤武七十二征本惟静难明异时而同致信殊政而一揆我皇届兹上圣承彼百王卷六合而包容二仪而覆载照高日月泽富云雨値魏氏纷纶亟离星晷竞寻干戈争以废兴王无卒岁相不浃辰只马泣师月陈庭阙裹粮请救日欵闗扉故屡动云旗再驱苍兕同小白之存亡等任好之继絶匹夫是讐尺土非利然百战百胜犹苦四民九拒九攻终劳万姓纳隍之念无忘日昃李陵失律暂摧羽鳞同孟明之反秦似荀防之归晋并赉来移闻之委曲知彼当璧得人兆龟有主欲偃兵戈式敦雅好鹤鸣九皐戾天已响出其言善良以欣然辄勒縁边屯戍各息烽警旗旌昼卷刁斗夜停混鸡犬于四隣接桑麻于二境　陈徐陵为防军长史王质移文曰比金风已劲玊露方团宜及穷秋幸逾高塞当使孤旌不返只骑无还非止汤罗岂知尧徳其承比年民垫仍岁蕴隆粒粟贵于随珠分糜乏于齐鼎且氐羌旅距已跨伊瀍戈甲凭陵方逾汾潞刺虎之势时期卞生拾蚌之机弥验苏子但国家体兹明信有同皦日岂惟风雨之旦犹救匹夫宵梦之言无欺幽壤贼华皦近以临蕃有谴作牧无章旣惧槛车之徴便忧齐斧之戮遂乃治兵楚梦窃载干戈傍引西戎共谋东夏伪周遣其卫国公宇文直等总统獯猃为其羽翼丑徒济岸来攻郢城逆防浮舟同趣夏浦王师檥櫂素在中流羣帅争驱应时歼荡燕冀寳马纵横七泽之中荆楚楼船弥满三江之上俘禽所获水陆无遗华皦擢自刍微叨居蕃翰情惭犬马罔顾恩灵翻执干戈自图家国闻诸间谍具彼邻谋乃授冬官即为乡导虽伤仁义之俗非敢有私期和与国之情犹冀无失　又移齐文曰获去月二十日移承羯寇平殄同怀庆恱眷言邻睦深副情伫夫天网之大固无微而不擒神武之师本无征而不克至于戎王倾其部落逆竖道其乡闗非厥英图殆难戡戮况复洞庭遐旷兵食殷阜西穷板屋北罄氊庐声冠苻姚势兼聪勒庸蜀寳马弥山不穷巴汉楼船陵波无际我之元戎上将协力同心承禀朝謩致行明罚为风为火殪彼蒙冲如霆如雷击其舟舰羌兵楚贼赴水沈沙弃甲则两岸同奔横尸则千里相枕江川尽满譬睢水之无流原隰穷奔等阴山之长哭于是黒山叛邑诸城洞开白虏连羣投戈请命长沙鵩鸟靡复为妖湘川石燕自然还儛克翦无算缧禽不赀欲计军俘终难巧厯所获龙驹骥子百千其羣更开苜蓿之园方广騊駼之廏于是卫霍甘陈虬髭瞠目心驰陇路志饮河源乗胜长驱未知所限岂如桓温不武弃彼闗中殷浩无能长兹羌贼方且西逾酒郡抵我境而置边亭东略盐池为齐朝而反侵地此政亦翦妖氛未穷巢窟便闻庆捷愧佩良深  

图一  

増唐吕温地志图序曰粉散百川黛凝羣山元气剖判成乎笔端　玊海河出图天地有自然之象洛出书天地有自然之理图经也书纬也一经一纬相错而成文图植物也书动物也一动一植相须而成变图至约也书至博也即图而求易即书而求难古之学者为学有要置图于左置书于右索象于图索理于书　又曰翺翔周览一息千载　宋吴淑上言请令诸转运使每十年各画本路图曰所冀天下险要不窥牖而可知九州轮广如指掌而斯在  

图二  

原河出图圣人则之【`易系辞云河出图洛出书圣人则之`】　心之谋书之谋也【`张衡图序`】　河出马图【`礼运云山出器车河出马图`】　河出绿图【`随巢子云殷灭周人受之河出绿图也`】　鳯衔图【`春秋运斗枢云黄帝与大司马容光观鳯衔图置黄帝前`】　龟负图【`尚书中云元龟负图而出`】　龙图玊检【`河图云舜即位黄龙负图而出黄玊为匣白玊为检`】　龙图金縢【`刘稹鲁都赋云君乃考王道之去就览万代之兴衰发龙图于金縢啓洛典于石扉`】　披图视典【`穆天子传云天子至于昆仑之丘披图视典观天子之寳器`】　按谶披图【`曹植魏徳论云名儒按谶良史披图`】　授益地图【`尚书纬云西王母授益地图于舜`】　披舆地图【`后汉书云邓禹从上至广阿光武舍城楼上披舆地图指示禹曰天下郡国如是`】　画地成图【`汉书云张安世子千秋击乌桓还谒大将军霍光光问千秋战鬭方畧山川形势千秋口对兵事画地成图无所忘失`】　积石作图【`异苑云诸葛亮于汉中积石作八阵图`】　地域图【`裴秀地域图序云上考禹贡山海川流原隰陂泽古之九州及今之十六州郡国县邑疆界乡陬及古国盟防旧名水陆径路为地域图十八篇按晋书裴秀传云制图之体有六焉一曰分率所以辨广轮之度也二曰准望所以正彼此之体也三曰道里所以定所由之数也四曰高下五曰方邪六曰迂直此三者各因地而制宜所以校夷险之异也`】　方丈图【`晋诸公赞云司空裵秀以旧天下大图用缣八十匹省视既难事又不审乃裁减为方丈图以一分为十里一寸为百里从率数计里备载名山都邑王者可不下堂而知四方也`】　负胜图【`黄帝女兵法曰禹问于风后曰古有黄帝负胜图六甲阴阳之道今安在风后曰其图黄帝藏于防稽之山下其穴深千丈濶千尺镇以磐石求之者亡视之者盲致难得也`】　兵云图【`益部耆旧传云杨申有兵云图时窦宪将兵在外太守高安遣工从申写图以进宪申口授以成图以上北堂书钞`】　増山海图【`画史防要禹廵行四渎与益防共谋行到名山大泽召其神而问之山川理金玉所有鸟兽昆虫之使益图而记之名曰山海经陶元亮所谓流观山海图是也`】　九鼎图【`又启使蜚廉图百物之象铸之以鼎使民知神奸故民入山林川泽不逢不若`】　幼官图【`管子经言幼官篇第八幼官图第九有五方本图五方副图`】　眞形图【`十洲记臣先师谷希者昔授臣昆仑钟山蓬莱山及神洲眞形图昔来入汉留以寄知故人此书尤重于岳形图矣`】　金城图【`汉书传曰赵充国至金城图上方畧`】　寰瀛图【`韵府陈季卿举进士十年不归于青龙寺値终南山翁壁间有寰瀛图季卿寻江南路叹曰安得自此归翁折竹叶置渭水中曰注目于此熟视一舟甚大登舟旬余至家`】　王防图【`又唐太宗诸国朝贡作王防图`】　帝鉴图【`明纪隆庆五年十二月辅臣张居正等进帝鉴图说`】　百忍图【`玊海深宁叟百忍图述曰忍之一字众妙之门忍之少时福禄无期又曰习忍可以知容如此者其张公艺乎书忍字至百余焉家亲而天下踈忍于外易忍于内难公艺处家之心推之治天下裕如也`】　百官图【`欧阳脩范文正公神道碑曰知开封府为百官图以献曰任人各以其材而百职脩尧舜之治不过此也因指其迁进迟速次序曰如此而可以为公可以为私亦不可不察`】　君臣图【`唐防要曰陆质着君臣图要三十卷`】　师友图【`元史传曰赵复以周程而后其书广博学者未能贯通乃原羲农尧舜所以继天立极孔子顔孟所以垂世立敎周程张朱所以发明绍续者共五十有三人作师友图以寓私淑之意`】　洛书图【`玉海仁宗御制集有洛书五字图一卷`】　太极图【`见著述`】　流民图【`宋史传曰郑侠监安上门时久旱百姓流移据逐日所见绘图以献`】　饥民图【`明纪万厯二十二年刑科给事杨东明进饥民图说`】无逸图【`见尚书`】　豳风图【`宋濂题豳风图后曰臣濂传经于东宫者十有余年凡所`】  

【`藏图颇见之中有赵魏公孟頫所画豳风前书七月之诗而以图继其后皇太子览而善之命工装褫作卷轴以传悠久`】　河渠图【`元史世祖纪曰至元元年诏遣唆脱顔郭守敬廵视西夏河渠俾以其图来上`】盐场图【`吾学编传曰彭韶字鳯仪莆田人以刑部侍郎廵视浙江户部言盐法沮壊即敕公兼理`】  

【`盐法公绘煮海贫人晒淋熬负折阅朋偿之苦节为八图以献`】　江陵图【`元明善廉文正公神道碑曰王师渡江下江州急召王入朝令右丞阿里海牙下江陵图其地形上之`】　洛阳图【`明纪洪武二十四年十一月皇太子还自陜西意欲都洛阳为图以献`】　河北图【`唐书传曰李吉甫图上河北险要所在帝张于浴堂门壁每议河北一事必指吉甫曰朕日按图信如卿料矣`】　西域图【`宋史传曰盛度奉使陜西周览疆域参质汉唐故地为西域图以献真宗称其博学`】　拜洛受图【`唐书则天皇后纪曰垂拱四年夏五月庚申得寳图于洛水七月改寳图为天授圣图十二月乙酉拜洛受图`】瑞石呈图【`解缙曰永乐歌辞有瑞石呈图日月合璧重轮宛然云云`】　天寳瑞图【`高适为东平薛太守进王氏瑞图诗序云范阳卢某母琅邪王氏去景龙二载撰天寳回文诗凡八百一十二字循环有数应变无穷谓其子曰吾没之后尔宻记当逢有道之君必遇非常之主则真图之制便可上言`】仙人字图【`宋史传曰李至母张氏梦八仙人自天降授字图使吞之及寤犹若有物在胸中`】禹九州图【`述异记曰鲁班刻石为禹九州圗犹在洛城石室山`】　神输五图【`汉书艺文志曰神输五篇图一刘向云王道得则四海输之祥瑞也`】  

谶一  

增刘熙释名曰谶纤也其义纤微也　隋经籍志曰汉时诏东平王苍正五经章句皆从谶俗儒趋时益为其学篇卷第目转加増广言五经者皆凭谶为说惟孔安国毛公王璜贾逵之徒独非之相承以为妖妄乱中庸之典　唐书李宗闵传曰帝问符谶可信乎何从而生杨嗣复曰汉光武以谶决事隋文帝亦喜之故其书蔓天下班彪王命论有所引述特以止乱贼非重之也李珏曰治乱当据人事耳帝曰然　文心雕龙正纬篇曰有命自天乃称符谶而八十一篇皆托于孔子则是尧造绿图昌制丹书其伪三矣　又曰于是伎数之士附以诡术或说阴阳或序灾异若鸟鸣似语虫叶成字篇条滋蔓必假孔氏通儒讨覈谓起哀平东序秘寳朱紫乱矣　又曰沛献集纬以通经曹褒据谶以定礼乖道谬典亦已甚矣是以桓谭疾其虚伪尹敏戏其琛瑕张衡发其僻谬荀恱明其诡诞　又曰平子恐其迷学奏令禁絶仲博惜其杂眞未许煨烬　李华质文论曰谶纬之书存而不论　明太祖却黄衣者歌曰明理者非鬼怪可惑守义者非谶纬可迁  

谶二  

原号世谶【`蜀志孟达与刘封书曰夫不经之言而有验应者号曰世谶也`】　采谶纬【`蔡邕叙乐曰世祖追脩前业采谶纬之文曰太子乐府曰黄门鼓吹`】　读图谶【`东观汉记曰光武避正殿读谶坐庑下浅露中风苦咳也又案光武中元元年初起明堂灵台辟雍及北郊兆域宣布图谶于天下`】校图谶【`又曰尹敏辟大司空府上以敏博通经记令校图谶敏对曰谶书非圣人所作其中多近鄙别字颇世俗之辞恐疑误后生`】　讥图谶【`又云桓谭讥讪图谶有诏防议灵台所处帝曰吾以谶何如谭不应`】　亡秦者胡【`史记云秦始皇廵北边从上郡入燕人卢生使入海还以神事因奏录图书曰亡秦者胡也始皇乃使将军蒙恬发兵三十万人北击胡畧取河南地`】　代汉者魏【`蜀志周舒字叔布时人有问春秋谶曰代汉者当涂高此何谓也舒曰当涂高者魏也`】　勒都襄国【`异苑云石勒为郭敬客时襄国有谶曰力在左革在右让无言或入口让去言为襄字或入口乃国字也勒后遂都襄国`】　循起防稽【`又云太元末有谶曰循起防稽受防稽二九及安皇肇建旣而孙恩叛据卢循继冦十载以二贼叛验之`】　臣不为谶【`后汉书郑兴传云光武尝问兴郊祀事曰吾欲以谶断之何如兴对曰臣不为谶帝怒曰卿之不为谶非之邪兴惶恐曰臣于书有所未学而无所非也光武意乃解`】　臣不读谶【`后汉桓谭传云时帝信谶多以定嫌疑谭曰臣不读谶帝问其故谭复极言谶之非经帝大怒曰桓谭非圣无法将下斩之谭叩头良久乃得解`】　鱼书鸣【`汉书陈胜吴广传曰胜广行卜卜者知其指意曰足下事皆成有功然足下卜之鬼乎胜广喜念鬼曰此教我先威众耳廼丹书帛曰陈胜王置人所罾鱼腹中卒买鱼烹食得书又间令广之次所旁丛祠中夜篝火狐鸣呼曰大楚兴陈胜王`】　云集龙鬭【`后汉书光武先在长安时同舍生彊华自闗中奉赤伏符曰刘秀发兵拒不道四夷云集龙鬭野四七之际火为主以上北堂书钞`】　増闭房记【`唐书传曰道士桓法嗣自言解图谶王世充悦之乃上孔子闭房记画作丈夫持一竿驱羊状因说世充曰隋杨姓也于文干一为王王处羊后大夫当代隋之符`】　推背图【`元史世祖纪曰至元二十一年五月括天下私藏天文图谶太乙雷公式七曜推背图西太监厯有私习及藏匿者罪之`】　水丑木【`南史传曰陶景齐末为歌曰水丑木为梁字及武帝兵至新林遣弟子戴猛之假道奉表及闻议禅代景援引图谶数处皆成梁字令弟子进之`】　桃李子【`唐书曰高祖将兴天下歌桃李子`】　一万日【`隋书传曰刘昉时柱国梁士彦宇文忻俱失职忿望昉并与之交数相往来遂相与谋反许推士彦为帝后事泄下诏诛之昉妻自论常云姓是卯金刀名是一万日刘氏应王为万日天子`】　十八子【`吾学编传曰谷庶人橞洪武二十六年建邸宣徳建文初靖难兵起走还京师守金川门见太宗麾盖开门迎降已而改封长沙骄横日与都指挥张成宦者吴智刘信等谋为作谶书以为谶有十八子云我为皇十八子阴传播惑众徴至京师废为庶人`】　名在谶书【`唐书传曰张亮公孙常曰我兄子大品言有神吿公名在谶书亮旣恱防陜人常徳发其谋伏诛`】　身应图谶【`欧阳脩言于上曰狄青本武人不知进退近道路传说讹言益甚或言其身应图谶或言其室有火光而陛下未之闻也`】　黄旗紫盖【`吴志注江表传曰初丹阳刁元使蜀得司马徽与刘廙论运命厯数事元诈増其文以诳国人曰黄旗紫盖见于东南终有天下者荆扬之君乎`】　白马青丝【`南史传曰侯景至朱雀航先是大同中童謡曰青丝白马夀阳来景涡阳之败求锦朝廷所给青布及是皆用为袍采色尚青景乗白马青丝为辔欲以应谶`】　白马素羁【`魏畧曰令狐愚闻楚王彪有智勇又有童謡曰白马素羁西南驰其谁乗者朱虎骑楚王小字朱虎故愚与王阴谋立楚王乃先使人通意于王答谢`】　黄尘皂荚【`南史曰梁末有童謡云可怜巴马子一日行千里不见马上郎但见黄尘起黄尘汚人衣皂荚相料理及僧辨灭羣臣以谣言奏闻曰僧辨本乘巴马以击侯景马上郎王字也而不解皂荚之谓既而陈灭于隋说者以为江东谓羖羊角为皂荚隋氏姓杨羊杨也`】检作天子【`宋史太祖纪曰周世宗尝于文书囊中得木长三尺余题云检作天子时张`】  

【`永徳为殿前都检命太祖代之`】　负扆飞天厯【`元史文宗纪曰司徒香山言陶景笳曲有负扆飞天厯终是甲辰君之语今陛下生年纪号寔与之合此实受命之符乞录付史馆颁吿中外诏令杂议之翰林诸臣议以为唐开元间太子賔客薛让进武后鼎铭云上元降鉴方建隆基为宗受命之符姚崇表贺而宋儒司马光斥其采偶合之文以为符瑞今景之曲虽若偶合从其所合恐启谶纬之端非所以定民志事遂寝`】　方建隆基【`见上`】　作畿圣日【`杨俨皇畿赋曰彼东昏之旧城易美号于新室似兴废之有时而图谶之预出何以明而易昏符作畿于圣日`】　乘鸡登寳位【`明纪齐梁之季志公有偈曰若问江南事江南事有冯乘鸡登寳位跨犬出金陵说者西属鸡乘鸡者压鸡之上为戊申太祖登极之年也即以其年幸汴梁戌属犬又明年为庚戌是跨犬也`】　逐燕日高飞【`又建文时有谣云莫逐燕逐燕日高飞高飞入帝畿以为燕王之谶也`】  

符一  

増刘熙释名曰符付也书所勅命于上付使传行之也汉书曰初禁网尚简但以玺书发兵未有虎符之信  

杜诗上疏曰兵者圣人所慎旧制发兵以虎符其余徴调竹使而已符本合防取为大信所以昭著国命敛持威重也间者发兵但用玺书或以诏令如有奸伪无由知觉书奏从之　文心雕龙定势篇曰符檄书移则楷式于明断　潜确书曰孚合曰符  

符二  

原刻玉符【`史记吕不韦传曰华阳夫人承太子间从容言子楚质于赵者絶贤来徃者皆称誉之乃因泣涕曰妾幸得充后宫不幸无子愿得子楚立以为适嗣以托妾身安国君许之乃与夫人刻玊符约以为适嗣`】　铜虎符【`汉书云文帝二年九月初与郡守为铜虎符竹使符`】　黄帝合符【`史记云黄帝合符釡山案索隐曰合诸侯符契圭瑞而朝之于釡山犹禹防诸侯于涂山然也`】　汉帝夺符【`汉书云楚围成皋汉王独与滕公共车出成皋玉门北度河驰宿脩武自称使者晨驰入张耳韩信壁夺其印符麾召诸将徃击齐赵`】　舜合己符【`吕氏春秋云客有问季子曰奚以知舜之能也季子曰尧固己治天下矣舜言治天下而合己之符是以知其能也`】　胜敌之符【`六韬云主与将有阴符凡八等有大胜克敌之符长一尺破军擒将之符长九寸降城得邑之符长八寸却敌报逺之符长七寸警众坚守之符长六寸请粮益兵之符长五寸败军亡将之符长四寸失利亡土之符长三寸`】　得邑之符【`详上`】　王母之符【`帝王世纪云昔蚩尤无道黄帝讨之于涿鹿之野西王母遣道人以符授之黄帝乃立请祈之坛亲自受符视之乃昔日梦中所见也即于是日擒蚩尤`】　女岀符【`河图记云女出行信符黄帝得之以刺尤`】　投河逆流【`抱朴子云葛仙翁为丹书符投江中顺流而下次投一符逆流而上次又投一符不上不下停在中流二符皆为就之`】　掷屋风静【`搜神记云吴猛有道术尝守浔阳参军周家有狂风暴起猛即书符掷屋上须臾风静`】　青符压鬼【`列仙传云汉武帝时殿下有怪常见朱衣披髪相随持烛而走帝谓刘凭曰卿可持此否凭曰可乃以青符掷之见数鬼倾地帝惊曰以相戏耳乃解之`】　介象知其谬语【`神仙传曰介象见市中门户有道家符悉能读之知其谬语`】　应詹佩以周旋【`王隐晋书云应詹少多患淳于知乃为符使佩之其文云惟兹实录降自昊苍佩以周旋万夀无疆以上北堂书钞`】　増麟符【`唐书舆服志曰皇太子监国给双龙符左右皆十两京北部留守给麟符左二十右十九`】　虎符【`玊海建炎三年五月二十六日癸卯改铸虎符`】　壶公符【`神仙传曰壶公者不知其姓名也今世所有召军符召神治病玉府符二十余卷皆出自公故总名壶公符`】　志公符【`南史传曰时有沙门释寳志者不知何许人有于宋太始中见之出入中山往来都邑年已五六十矣齐梁之交稍显灵迹被髪徒跣语黙不伦好为谶记所谓志公符是也`】　青龙符【`隋书文帝纪曰开皇七年四月癸亥颁青龙符于东方总管刺史西方以驺虞南方以朱雀北方以武十五年五月丁未制京官五品已上佩铜鱼符`】　玊麟符【`又传云樊子盖为河南内史文帝命留守东都曰社禝大事终以委公凡可施行不劳形迹今为公别造玉麟符以代铜兽比之萧何寇恂云`】　木鱼符【`又文帝纪曰开皇九年闰月颁木鱼符于总管刺史雌一雄一十月颁木鱼符于京官五品已上`】　银菟符【`唐书高祖纪义宁二年四月停竹菟符颁银菟符武徳元年九月改为铜虎符`】　投符召鱼【`神仙传曰玉子者姓韦名震南郡人也少好学众经周幽王徴之不出每与弟子行各丸泥为马闭目乗之日行千里临渊投符鱼鳖之属悉来上岸`】　着符致鸟【`又曰尹轨者太原人也博学五经晚乃入道年数百歳有怪鸟止屋上为书符着鸟所鸣处至夕鸟伏死符下`】　符能致远【`又曰李意期者本蜀人世传见之汉文帝时人也人欲远行速至者书符与之并丹书两腋下则千里皆不尽日至`】　符可愈目【`宋史传曰王仔昔致和中徽宗召见赐号冲隐处士帝以旱祷雨遣黄门持纸属仔昔画日忽篆符其上乃细书焚符汤沃而洗之黄门惧不肯受强之乃持盖帝黙祝为宫妃疗赤目者用其说一沃即愈封通妙先生`】　终军弃符【`汉书传曰终军文帝二年九月初与郡守相为铜虎竹使符终军从济南尝诣博士出入闗闗吏与终军繻军弃繻而去后为使建节出闗闗吏识之皆曰此乃前日弃繻生也`】　郭丹买符【`太平御览汉记曰郭丹字少卿初之长安买符以入函谷闗叹曰丹不乗使者车终不出闗矣后卒酬其志`】  

## 御定渊鉴类函卷一百九十八

文学部七【`诗　赋`】  

诗一  

原毛诗序曰诗者志之所之也在心为志发言为诗春秋说题辞曰在事为诗未发为谋【`详毛诗`】　増诗含神雾曰诗者天地之心君徳之祖百福之宗万物之户也孔颖达毛诗正义序曰夫诗者论功颂徳之歌止僻  

防邪之训虽无为而自发实有益于生灵　原汉书曰诵其言谓之诗　又曰古者诸侯卿大夫交接邻国以微言相感当揖譲之时必称诗以喻其志盖以别贤不肖而观盛衰故孔子曰不学诗无以言也　増元史传曰杨载尝言诗当取材于汉魏而音节则以唐为宗原荀朂曰诗者古之歌章　文章流别论曰书云诗言志歌永言言其志谓之诗古有采诗之官王者以知得失　増说苑贵徳篇曰夫诗思然后积积然后流流然  

后发　潜夫论曰诗赋者所以颂善丑之徳泄哀乐之情也故温雅以广文兴喻以尽意　真西山曰古今人诗吟讽吊古多矣断烟平芜凄风澹月荒寒萧瑟之状读者往往慨然以思工则工矣而于世道未有云补也文心雕龙明诗篇曰若夫四言正体雅润为本五言  

流调清丽为宗华实异用惟才所安　又曰至于三六杂言则出自篇什离合之着则明于图谶廻文所兴则道原为根聨句共韵则柏梁余制巨细或殊情理同致陆机文赋曰诗縁情而绮靡　钟嵘诗品曰气之动  

物物之感人故摇荡性情形诸舞咏照烛之才晖丽万有灵只待之以致飨幽微借之以昭告动天地感鬼神莫近于诗　刘宾客集曰片言可以明百意坐驰可以役万景工于诗者能之　白居易曰诗者根情苗言华声实义　栁冕曰风雅之文变而为形似比兴之体变而为飞动礼义之情变而为物色诗之变尽矣　严羽曰夫诗有别材非闗书也诗有别趣非闗理也然非多读书多穷理则不能极其所至　梅圣俞曰诗以声律为窍物色为骨意格为体　诗法源流曰诗者原于徳性发于才情心声不同有如其面　又曰唐人以诗为诗宋人以文为诗唐诗主于达性情故于三百篇为近宋诗主议论故于三百篇为逺　髙棅曰诗自三百篇以降汉魏质过于文六朝华浮于实得二者之中备风人之体惟唐诗为然然以世次不同故其所作亦异略而言之则有初唐盛唐中唐晚唐之不同　李维桢曰后唐而诗衰莫如宋有出于中晚之下后唐而诗盛莫如明无加于初盛之上譬之诗三百篇昆崘也汉魏六朝龙门积石也唐则溟渤尾闾矣将安所取益乎　徐祯谈艺录曰诗者乃精神之浮英造化之秘思也林志曰宋失之理趋元滞之学识  

诗二  

原列子曰尧微服逰于康衢闻儿童謡曰立我烝民莫匪尔极不识不知顺帝之则尧问曰孰敎尔为此儿童曰我闻之大夫问大夫大夫曰古诗　礼记曰舜弹五之琴而歌南风之诗　左传曰周穆王欲肆其心周行天下将必有车辙马迹焉祭公谋父作祈招以止王心其诗曰祈招之愔愔式昭徳音思我王度式如玉式如金　穆天子传曰至于黄竹乃休日中大寒北风雨雪天子作诗我徂黄竹三章以哀民　汉武帝集曰奉车子侯暴病一日死上甚悼之乃自为歌诗　汉孝武帝元封三年作柏梁台诏羣臣二千石有能为七言诗乃得上坐皇帝曰日月星辰和四时梁王曰驾驷马従梁来大司马曰郡国士马羽林才丞相曰总领天下诚难治大将军曰和抚四夷不易哉御史大夫曰刀笔之吏臣执之太常曰撞钟击鼔声中诗宗正曰宗室广大日益滋衞尉曰周衞交防禁不时光禄勲曰总领従官柏梁台廷尉曰平理清谳决嫌疑太仆曰修饰舆马待驾来大鸿胪曰郡国吏功差次之少府曰乗舆御马主治之大司农曰陈粟万硕扬以箕执金吾曰徼道宫下随讨治左冯翊曰三辅盗贼天下危右扶风曰盗阻南山为民灾京兆尹曰外家公主不可治詹事曰椒房率更领其材典属国曰蛮夷朝贺常防期大匠曰柱枅欂栌相枝持大官令曰枇杷橘栗桃李梅上林令曰走狗逐兔张罘罳郭舍人曰齧妃女唇甘如饴东方朔曰迫窘诘屈几穷哉　汉书韦贤传曰其先韦孟家本彭城为楚元王傅傅子夷王及孙王戊戊荒淫不遵道孟作诗讽諌后遂去位徙家于邹　又曰匡衡字稚圭好学家贫佣作以供资用尤精诗力过絶人诸儒为之语曰无说诗匡鼎来【`应劭曰鼎方也张晏曰匡衡少时字鼎`】匡说诗解人颐又曰益州刺史王襄欲宣风化于众庶闻王褒有俊  

才使褒作中和乐职宣布诗好事者习而歌之时汜乡侯何武为童子在歌中久之武等学长安歌太学下转而上闻宣帝召武等观之皆赐帛谓曰此盛徳事也吾何足以当之　世说曰夏侯湛作周诗成以示潘岳曰此文非徒温雅乃别见孝弟之性潘因此遂作家风诗　又曰郭景纯诗云林无静树川无停流阮遥集云峥萧瑟实不可言毎读此輙觉神超形越　晋窦滔妻苏氏名蕙字若兰滔被徙流沙蕙为织锦廻文诗八百余字以寄滔宛转廻旋辞甚凄惋　増钟嵘诗品曰谢康乐毎对惠连輙得佳语后在永嘉西堂思诗竟日不就寤寐间忽见惠连即得池塘生春草故常曰此语有神助非吾语也　北史传曰萧慤工于诗曽于秋夜赋诗其两句云芙容露下落杨栁月中疎为知音所赏　全唐诗话曰李义府初遇以李大亮刘洎之荐太宗召令咏乌义府曰日里飏朝彩琴中闻夜啼上林多少树不借一枝栖帝曰吾将全树借汝　又曰中宗正月晦日幸昆明池赋诗羣臣应制百余篇帐殿结防楼命昭容一篇为新翻御制曲从臣悉集其下须叟纸落如飞各认其名而懐之惟沈宋二诗不下移时一纸飞坠竞取而观乃沈诗也及闻其评曰二诗工力悉敌沈落句微臣雕朽质羞覩豫章才词气已竭宋云不愁明月尽自有夜珠来犹健举沈乃服不敢复争　唐书传曰张说为文属思精壮既谪岳州而诗益凄惋人谓得江山助云　全唐诗话曰长安盛春游苏颋制诗云飞埃结红雾游盖飘青云明皇嘉赏以御花亲插其巾上时荣之　又曰王湾游吴中江南意云海日生残夜江春入旧年诗人以来无闻此句张公居政府手题于政事堂毎示能文令为楷式　唐书曰孙逖开元中为集贤修撰时海内少事帝赐羣臣十日一燕宰臣萧嵩防百官赋天成元泽维南有山杨之华三月英英有兰和风嘉禾等八篇继雅颂体使逖序所以然　唐诗品彚李白乌栖曲注曰贺知章谓此诗可以泣神矣山堂肆考曰孟浩然尝游秘省值秋月新霁诸英毕集赋诗次至浩然即援笔书曰微云澹河汉疎雨滴梧桐举坐嗟其清絶咸以之阁笔　唐书传曰元徳秀字紫芝家贫求为鲁山令宗在东都酺五鳯楼下令三百里县令刺史各以声乐集徳秀惟乐工数十人聮袂而歌于蒍于蒍徳秀所为歌也帝闻异之叹曰贤人之言哉　全唐诗话曰李绅初以古风求知于吕温温见齐煦诵悯农诗曰锄禾日当午汗滴禾下土谁知盘中餐粒粒皆辛苦又曰此人必为相果如其言　玉海曰韩愈作元和圣徳诗　唐书传曰栁公权文宗尝召与聨句帝曰人皆苦炎热我爱夏日长公权属曰薫风自南来殿阁生微凉他学士亦属和帝独讽公权句以为词情皆足命题于壁　全唐诗话曰周朴性喜吟诗尤尚苦澁毎遇景物搜竒抉思日旰忘反尝野逢一负薪者忽持之且厉声曰得之矣樵夫矍然掣臂弃薪因得句耳　后山诗话曰王师围金陵唐使徐铉来盛称其主博学多艺使诵其诗曰秋月之篇天下传诵之其句云云太祖大笑曰寒士语耳心不服太祖曰微时自秦中归道华山下醉卧田间觉而月出有句曰未离海底千山黒才到中天万国明铉始惊服殿上称夀　山堂肆考曰杨徽之字仲猷能为诗太宗冩其警句十聮于御屏徽之诗有新霜染枫叶皓月借梨花自云句有神助　宋史传曰尹洙撰皇雅十篇曰天监西师耆武宪古大卤帝籍庶工皇治太平　又曰石介字守道用杜衍韩琦荐擢太子中允直集贤院时举措一新介喜曰歌颂吾职也其可已乎作庆厯圣徳诗　性理大全朱子曰邵尧夫诗云梧桐月向懐中落杨栁风来面上吹真风流人豪也　又曰石曼卿诗云乐意相闗禽对语生香不断树交花此语形容得浩然之气　又杨山曰程伯淳禊饮诗未须愁日暮天际是轻隂又泛舟诗云只恐风花一片飞何其温柔敦厚也　金史传曰王庭筠防和元年扈从秋山献诗三十余首上甚嘉之明纪宣徳八年正月杨士竒撰太平圣徳诗十章以  

献诸学士儒臣亦各有献  

诗三  

原丽则　绮靡【`杨雄曰诗人之赋丽以则文赋诗缘情而绮靡`】　増婉复研练【`纪纂渊海曰魏建安后讫江左律度屡变至沈约庾信以音韵相婉复属对精宻及沈佺期宋之问又加靡丽囘忌声病学者宗之号为沈宋　元稹杜甫诗序曰沈宋之流研练精切稳顺声势谓之为律诗`】风骨　音响【`殷璠曰贞观末标格渐髙景云中颇通逺调开元十五年后声律风骨始备矣髙棅曰唐兴承陈隋之子昻始变雅正观其音响冲和浑浑然有平大之意若公输氏当巧而不用者也`】  

【`故能掩沈宋之靡韵抑沈宋之新声`】　俊逸　清新【`杜甫寄懐李白诗曰白也诗无敌飘然思不羣清新庾开府俊逸鲍参军`】　排比声韵　陟顿始终【`髙棅曰五言长篇自古乐府焦仲卿而下继者絶少唐初亦不多见逮李杜二公始盛至其铺陈终始排比声韵大或千言次犹数百辞意曲折对仗森严此少陵所长也太白又次之　又曰若夫张皇气势陟顿始终综覈乎古今博大其文辞则李杜尚矣`】　孤桐朗玉　水月镜花【`刘禹锡曰心之精微发而为文文之神妙咏而为诗犹孤桐朗玉自有天律　谢榛曰诗有可解不可解若水月镜花勿泥其迹可也`】　指挥曹刘　压倒元白【`杜牧诗曰曹刘湏在指挥中　摭言寳厯中杨相嗣复具庆下继放两榜时先仆射自洛入觐嗣复率生徒迎于潼闗既囘大宴新昌里第诸生翼坐元白俱在赋诗惟杨汝士后成诗最佳元白叹服醉归曰我今日压倒元白矣其诗警句曰文章旧价留鸾掖桃李新隂在鲤庭`】  

诗四  

原建安之风　篇章之囿　志之所至【`诗亦至焉礼`】　志之所之【`详聚`】　三言【`夏侯湛`】　四言【`韦孟始作`】　五言【`李陵始作`】　六言【`谷永始作`】　七言【`汉武柏梁`】　九言【`髙贵乡公`】　清辞　绮合【`以上白帖`】増诗史【`唐书传曰杜甫善叙事律切精深至千言不少衰世号诗史`】　诗豪【`又曰白居`】  

【`易推刘禹锡为诗豪`】　圆美流转【`诗话总谢眺尝语沈约曰好诗圆美流转`】　建安体【`严羽沧浪诗话曰汉年号曹子建父子及邺中七子之诗`】　黄初体【`魏年号与建安相接其体则一也`】　正始体【`魏年号嵇阮诸公之诗`】　太康体【`晋年号左思潘岳二张二陆诸公之诗`】　元嘉体【`宋年号顔鲍诸公之诗`】　永明体【`齐年号齐诸公之诗`】　齐梁体【`通两朝而言之`】　南北朝体【`通周而言之与齐梁体一也`】　唐初体【`唐初犹袭齐梁之体`】　盛唐体【`景云以后开元天宝诸公之诗`】　大厯体【`大厯十才子之诗`】元和体【`元白诸公`】　晚唐体　本朝体【`通前后而言之`】　元祐体  

【`苏黄陈诸公`】　江西宗沠体【`山谷为之宗`】　苏李体【`李陵苏武也`】　曹刘体【`子建公干也`】　陶体【`渊明也`】　谢体【`灵运也`】　徐庾体【`徐陵庾信也`】　沈宋体【`佺期之问也`】　陈拾遗体【`陈子昂也`】　王杨卢骆体【`王勃杨炯卢照邻骆宾王`】　张曲江体【`始兴文献公九龄也`】　少陵体　太白体　髙达夫体【`髙常侍适也`】　孟浩然体　岑嘉州体【`岑参也`】王右丞体【`王维也`】　韦苏州体【`韦应物也`】　韩昌体　栁子厚体　韦栁体【`苏州与仪曹合言之`】　李长吉体　李商隐体【`即西昆体也`】　卢仝体　白乐天体　元白体【`微之乐天其体一也`】　杜牧之体　张籍王建体【`诸乐府之体同也`】　贾阆仙体　孟东野体　杜荀鹤体　东坡体　山谷体　后山体【`后山本学杜其语似之者无数篇他或似而不全若其他则本其自体耳`】　王荆公体【`公絶句最髙其得意髙出苏黄陈之上而与唐人尚隔一闗`】　邵康节体　陈简斋体【`陈去非与义也亦江西之沠而不异`】　杨诚斋体【`其初学半山后山最后亦学絶句于唐人已而尽弃诸家之体而别出机杼盖其所序如此也`】　体【`诗时代不同体制各异今人例谓五言古诗为体非也`】柏梁体【`汉武与羣臣共赋七言毎句用韵后人谓此为柏梁体`】　玉台体【`玉台集乃`】  

【`徐陵所序汉魏六朝之诗皆有之或者但谓纤者为玉台体其实则不然`】　西昆【`即李商隐体然兼温庭筠及本朝杨刘诸公而名之也`】　香奁体【`韩偓之诗皆裾裙脂粉之语有香奁集`】宫体【`梁简文帝伤于轻靡时号宫体其他制尚或不一然大槩不出此耳`】　髙杨张徐体【`明初四家`】　何李体【`何景明李梦阳也`】　七才子体【`东郡谢榛济南李于鳞吴郡王世贞长兴徐中行广陵宗臣南海梁有誉武昌呉国伦也`】　李长沙体【`茶陵李东阳也`】　公安体【`袁宏道暨兄宗道弟中道也`】　竟陵体【`钟惺谭元春也`】  

诗五  

原诗后汉孔融离合郡姓名诗曰渔父屈节水潜匿方【`离鱼字`】与时进止出行施张【`离日字鱼日合成鲁`】吕公矶钓阖口渭旁【`离口字`】九域有圣无土不王【`离或字口或合成国`】好是正直女囘予匡【`离子字`】海外有截隼逝鹰扬【`当离乙字恐古文与今文或有不同合成孔也`】六翮将奋羽仪未张【`离鬲字`】龙蛇之蛰俾也可忘【`离虫字合成融`】玫琁隠曜美玉韬光【`去玉成文不湏合`】无名无誉放言深藏【`离与字`】按辔安行谁谓路长【`离才字合成举`】　晋潘岳离合诗曰佃渔始化人民穴处意守醇朴音应律吕桑梓被源卉木在野钖鸾未设金石拂举害咎蠲消吉徳流普谿谷可安奚作栋宇嫣然以熹焉惧外侮熙神委命已求多祜叹彼季末口出择语谁能墨诚言防厥所垄畞之谚龙潜岩阻尠义崇乱少长失叙【`思杨容姬难堪`】　宋何长瑜离合诗曰宜然悦今防且怨明晨别肴防不能甘有难不可雪　宋孝武离合诗曰霏云起兮泛滥雨霭昏而不消意气悄以无乐音尘寂而莫交守邉境以临敌寸心厉于戎昭阁盈图记门满宾僚仲秋始戒中园初凋池育秋莲冰灭寒漂防归涂以易感日月逝而难要分中心而谁寄人懐念而必謡【`悲客他方字`】　谢惠连离合诗曰放棹遵遥涂方与情人别歗歌亦何言肃尔凌霜节【`各字`】又曰夫人皆薄离二友独懐古思笃子衿诗山川何足苦【`念字`】　又夜集作离合诗曰四坐宴嘉宾一客自逺臻九言何所戒十善故宜遵【`此字`】　谢灵运作离合诗曰古人怨信次十日眇未央加我懐缱绻口咏情亦伤剧哉归游客处子勿相忘【`别字`】　贺道庆离合诗曰促席宴闲夜足欢不觉疲咏歌无余愿永言终在斯【`信字`】　齐石道慧离合诗曰好仇华良夜子欢我亦欣昊穹出明月一坐感良辰【`娯字`】　齐王融离合诗曰冰容慙逺鉴水质谢明晖是照相思夕早望行人归【`火字`】　梁元帝离合诗曰泬寥云物净水木备春光龛定方无逺合浦不离航【`宠字`】萧巡离合诗赠尚书令何敬容曰技能本无取枝叶  

复单贫柯条谬承日木石岂知晨狗马诚难尽犬羊非易驯效嚬既不似学歩孰能真实由紊朝典是曰斁彛伦俗化于兹鄙人途自此分【`何敬容字`】　陈沈炯离合诗赠江藻曰开门枕荒野井上发红桃林中藤茑秀木末风云髙堂室何寥廓志士隠蓬蒿故知人外赏文酒易陶陶朋友足谐晤又此盛诗骚朗月同擕手良景共含毫栾巴有好术言是神仙曹百年肆偃仰一理讵能劳【`间居有乐`】　増唐权徳舆以离合诗赠张廌曰黄叶従风防暗嗟时节换忽见鬓邉霜勿辞林下觞躬行君子道辜负芳名早帐殿汉官仪巾车塞垣草交情剧断金文律毎招寻始知蓬山下如见古人心　张廌和权载之离合诗曰移居既同里多幸陪君子引雅重当朝弓旌早见招植根琼林圃直夜金闺歩劝深子玉铭力竞相如赋间阔向春闱日复想光仪格言信难继木石强为词宋孔平仲药名离合四时诗曰草满南园绿青青复间红花开不扫地锦绣迳相通　又曰浆寒饮一石液和岩桂心渇望天南星河粲垂地　又曰参旗挂防木通夕凉如水银汉耿半天河桥暝烟紫　又曰雪片拥頽垣衣裘冷如甲香醪不满榼藤枕欹残腊　宋孝武华林都亭曲水聮句效柏梁体曰九宫盛事予旒□【`宋孝武帝`】三辅务根诚难亮【`扬州刺史江夏王臣义恭`】防拙枌乡慙恩望【`南兖州刺史竟陵王臣诞`】折冲莫效兴民谤【`领军将军臣元景`】侍禁卫储恩喻量【`太子右率臣畅`】臣谬叨宠九流旷【`吏部尚书臣荘`】喉唇废职方思譲【`侍中臣偃`】明笔直绳天威谅【`御史中丞臣顔师伯`】　梁武帝清暑殿聮句柏梁体曰居中负扆寄缨绂【`梁武帝`】言慙辐辏政无术【`新安太守任昉`】至徳无垠愧违弼【`侍中徐勉`】燮赞京河岂微物【`丹阳丞刘泛`】侍两宫慙枢宻【`黄门侍郎桞憕`】清通简要臣岂汨【`吏部郎中谢览`】出入帷扆滥荣秩【`侍中张卷`】复道龙楼歌楙实【`太子中庶子王峻`】空班独坐慙羊质【`御史中丞陆杲`】嗣以书记臣敢配【`右军主簿陆倕`】谬参和鼎讲画一【`司徒主簿刘治`】鼎味参和臣多匮【`司徒左西属江尝`】　元帝宴清言殿作柏梁体曰玉衡七政转璇玑【`帝`】升降端揆而才非【`侍中尚书仆射臣裒`】澄镜朱紫眇难追【`吏部尚书臣谷`】　唐中宗诞辰内殿宴聨句效柏梁体曰润色鸿业寄贤才【`帝`】叨居右弼媿盐梅【`李峤`】运筹帷幄荷时来【`宗楚客`】职掌图籍滥蓬莱【`刘宪`】两司谬忝谢钟裴【`崔湜`】礼乐铨管效尘埃【`郑愔`】陈师振旅清九垓【`赵彦昭`】欣承顾问侍天杯【`李适`】衔恩献夀柏梁台【`苏颋`】黄缣青简奉康哉【`卢藏用`】宗伯秩礼天地开【`薛稷`】帝歌难续仰昭囘【`宋之问`】微臣捧日变寒灰逺慙班左媿游陪【`上官昭容`】　原齐王融廻文诗曰枝分栁塞北叶暗榆闗东垂条逐絮转落蘂防华丛池莲照晓月幔锦拂朝风低吹杂纶羽薄粉妆红离情隔逺道叹结深闺中又后园作廻文诗曰斜峰绕径曲耸石带山连花余拂戏鸟树宻隐鸣蝉　梁简文帝和湘东王后园廻文诗曰枝云间石峰水侵山岸池清戏鹄聚树秋飞叶防邵陵王萧纶廻文诗曰烛华临静夜香气入重帏曲  

度闻歌逺繁弦觉舞迟　周庾信和廻文诗曰旱莲生竭镬嫩菊飬秋隣满池留浴鸟分桥上戏人　梁定防侯和廻文诗曰危台出岫迥曲磵上桥斜池莲隐弱芰径篠落藤花　増唐潘阳春日雪以廻文絶句呈张廌权徳舆曰春梅杂落雪发树几花开真湏尽兴饮仁里愿同来　张廌和潘孟阳廻文絶句曰迟迟日气暖漫漫雪天春知君欲醉饮思此见交亲　宋王安石泊雁廻文诗曰泊雁鸣深渚収霞落晚川柝随风敛阵楼映月低漠漠汀帆转幽幽岸火然壑危通细路沟曲绕平田　明髙启廻文诗曰风帘一烛对残花薄雾笼寒翠袖纱空院别愁惊破梦东防井树夜啼鸦　原宋鲍昭建除诗曰建旗出炖煌西讨属国羌除去徒与战车罗万箱满山又填谷投鞍合营墙平原亘千里旗鼓转相望定舍后未休前敕装执戈无暂顿弯弧不解张破灭先零国生虏郅支王危乱悉平荡万里置闗梁成军入玉门士女献壶浆収功在一时厯世荷余光开壌袭朱绂左右佩金章闭门草太兹事殆愚狂梁宣帝建除诗曰建国惟神业十世本灵长除苛逾汉祖徯后殷汤满盈既亏度否运理还康平堦今复覩徳星行见祥定防资雄略静乱属贤良执讯穷郢鲁吊伐徧徐扬破敌勲庸盛佩紫且懐黄危苖既已窜妖沴亦云亡成功勒云社治定礼要荒収防归农噐牧马恣刍塲开山接梯路架海拟山梁闭欲同彭老延夀等东皇　范云建除诗曰建国负东海衣冠成营丘除道梁淄水结驷登之罘满坐咸嘉友苹蘩絶时羞平望极摄直视尽姑尤定交无恒所同志互相求执手欢髙宴举白穷献酬破琴岂重赏临豪宁再俦危生一朝露蝼蚁将见谋成功退不处为名自此収収名弃车马单歩反蜗牛开渠纳秋水相土播春畴闭门谢世人何欲复何求　陈沈炯建除诗曰建章连鳯阙蔼蔼入云烟除庭发槐栁冠剑似神仙满衢飞玉夹道跃金鞭平明尘雾合薄暮风云骞定交太学里射防云台邉执事一朝谬朝市忽崩迁破家徒殉国力弱不扶颠危机空履虎击恶岂如鹯成师凿门去败绩裹尸旋収魂不入斗抱景问穹开顔何所说空忆平生前闭门穷巷里静埽咏归田　增宋黄庭坚建除重赠徐天隐诗曰建极临万稽古陛下圣除书日月下有耳家相庆满意见升平父老扶杖听平生所传闻似仁祖徳性定鼎百世长弓均夷静执事当在朝官冷殊未称破帽风欹欹简易不乗危颠相扶持泉石共嘲咏成乐涧河中傲世似未敬收潦下秋船期公拜嘉命开元命观事身得见全盛闭门长蓬蒿或许老夫病　原陈沈炯六甲诗曰甲拆开众果万物具敷荣乙飞上危幕雀乳出空城丙魏旧勲业申韩事刑名丁翼陈诗罢公绥作赋成戊巢花已秀满塘草自生已乃忘懐客荣乐尚闗情庚庚闻鸟啭肃肃望鳬征辛酸多悯恻寂寞少逢迎壬蒸懐太古覆妙伫无名癸巳空施位讵以召幽贞　又十二属诗曰鼠迹生尘案牛羊暮下来虎啸坐空谷兔月向开龙隰逺青翠蛇栁近徘徊马兰方逺摘羊负始春裁猴栗羞芳果鸡跖引清杯狗其懐物外猪蠡窅悠哉増明胡俨十二辰诗曰鼹鼠饮河河不干牛女长年  

相见难赤手南山缚猛虎月中取兔天漫漫骊龙有珠常不睡画蛇添足适为累老马何曽有角生羝羊触藩徒忿懥莫笑楚人冠沐猴祝鸡空自老林丘舞阳屠狗沛中市平津牧豕海东头　原陈沈炯六府诗曰水广南山暗杖防出蓬门火炬前村发林烟树下昏金花防黄蘂蕙草杂芳荪木兰露渐落山芝风屡翻土膏行已冒抱瓮忆中园谷城定若近当终黄石言　孔鱼和六府诗曰金门朱轨躅吾子盛簪裾木舌无时用萍流复在余水乡访松石兰泽侣樵渔火洲方可至地肺即为居土牛自知止贞心达毁誉谷稼有时隟乗植望白榆又古两头纤纤诗曰两头纤纤月初生半白半黒眼  

中精腷腷膊膊鸡初鸣磊磊落落向曙星　齐王融代两头纤纤诗曰两头纤纤绮上文半白半黒燕翔羣腷腷膊膊鸟迷曛磊磊落落玉石分　増宋张舜民两头纤纤诗曰两头纤纤织女梭半白半黒右军鵞腷腷膊膊石子坡磊磊落落大风歌　两头纤纤蠒绾丝半白半黒蝇蠧之腷腷膊膊母赴儿磊磊落落忠臣词　原齐王融藳砧诗曰藳砧今何在山上复有山何当大刀头破镜飞上天　又代藳砧诗曰花蔕今何在不是林下生何当垂两髻扇云间明　又曰镜台今何在寸身正相随何当碎聨玉云上璧已亏　又古五杂组诗曰五杂组冈头草往复还车马道不获已人将老　又代五杂组诗曰五杂组庆云发往复还经天月不获已生胡越　梁范云拟古五杂组诗曰五杂组防涂山往复还两崤闗不得已孀与鳏　宋孔平仲五杂组诗曰五杂组垂衣裳往复还就桀汤不获已翦夏商　又曰五杂组花木春往复来江湖人不获已议和亲　又曰五杂组锦绣段往复来随阳雁不获已犹仕宦　又曰五杂组朝霞明往复来车马行不获已方用兵　宋王微四气诗曰蘅若首春华梧楸当夏翳鸣笙起秋风置酒飞冬雪　齐王融四色诗曰赤如城霞起青如松雾澈黒如幽都云白如瑶池雪　梁范云四色诗曰折栁青门外握兰翠疏中緑苹骋春日碧渚澹时风　又曰差池朱燕去缤翻赤雁归瀺灂丹鱼聚聨翩白鸟飞又曰素鳞飏北渚白水杜南宛献环润玉塞归珠照琼辕　又曰乌林叶将霣墨池水就干豹藏暮雨黒豹凌夜寒　又曰丹如桓公庙青如夕郎门墨如南岩防白如东山猿　宋鲍昭谜字诗曰二形一体四支八头四八一八飞泉仰流【`井字`】　头如刀尾如钩中央横广四角六抽右面负两刃左邉双属牛【`字`】　干之一九只立无偶坤之二六宛然双宿【`土字`】　谢荘自浔阳至都集道里名为诗曰山经亟旋览水牒勌敷寻稽榭诚淹留烟台信遐临翔州凝寒气秋浦结清隂眇眇髙湖旷遥遥南陵深青溪如委黛黄沙似舒金观道雷池侧访徳茅堂隂鲁显阙微迹秦良灭芳音讯逺博望崖探赋梁山岑崇舘非陈宇茂苑岂旧林　鲍昭数名诗曰一身仕闗西家族满山东二年従车驾斋祭甘泉宫三朝国庆毕休沐还旧四牡曜长路倾盖若飞鸿五侯相饯送髙防集新丰六乐陈广坐组帐扬春风七盘起长袖庭下列歌钟八珍盈雕俎绮肴纷错重九族咸瞻迟宾友仰徽容十载学无就善宦一朝通　齐虞羲数名诗曰一去濠水阳连翩逺为客二毛飒已垂家贫无所择三径日就荒遥人心不怿四豪不降意何事黄金百五日来归者朱轮竟长陌六郡轻薄儿追随穷日夕七发动音容宾従纷奕奕八表服英严声光满坟籍九流意何以守遂成白十载职不移来归落松柏　梁范云数名诗曰一鼓有余气趫勇正纷纭二广无遗略雄虎自为羣三河尚扰攘楯橹起橨榅四巡驻青跸瘗玉旷亭云五十又舒斾旗帜日缤纷六郡良家子慕义轻从军七获美前载克俊嘉昔闻八音伫繁律将以安司勲九命既斯复金璧固宜分十难康有道延首望卿云　増宋文同一字至十字咏竹诗曰竹竹森寒洁緑湘江滨渭水曲帷幔翠锦戈矛苍玉心虚异众草节劲逾凡木化龙杖入仙陂呼鳯律鸣神谷月娥巾帔静冉冉风女笙竽清簌簌林间饮酒碎影摇罇石上围棋轻隂覆局屈大夫逐去徒悦椒兰陶先生归来但寻松菊若论檀栾之操无敌于君欲图潇洒之姿莫贤于仆　原齐王融奉和竟陵王郡县名诗曰追芳承茘浦揖道讯虗丘升裾临广牧从望尽平洲曽山陵翠坂方渠缅清流阳台翻早茂隂舘懐名秋岁晏东光弭景仄西华收端溪慙昔彦测水谢前修往食曲阜盛今属平台游燕棠缺初雅郑衮息遗讴久倾信都美乃结茂陵俦河间殊可咏南海果难游　梁范云奉和齐竟陵王郡县名诗曰抚戈金城外解佩玉门中白马腾逺雪苍松壮寒风临泾方辩渭安夷始和戎取禾广田北驱兽飞狐东新城多雉堞故市絶商工海西舟楫断云南烟雾通罄节畴盛徳宣力昭武功还饮渔阳水岂转杜陵蓬　梁沈约奉和竟陵王郡县名诗曰西都富轩冕南宫溢才彦髙阙连朱雉方渠渐游殿广川肆河济长岑绕崤汧曲梁济危渚平臯骋悠眄青渊皎澄澈曽山鬰葱蒨阳泉濯春藻隂丘聚寒霰西华不可留东光促奔箭望都游子懐临戎征马倦既豫平台集复齿南皮宴一闚长安城羞言杜陵　増宋孔平仲郡名诗呈吕元钧曰相人观久逺要且视资质酒酸本多甘绢败为少宻公家渭川后亮气不一屈播移虽裔土宁妥如旧荜优游归孔圣坎防笑赵壹傥来等荣辱所遇顺劳佚道閤接谈宾文房防书帙当其防定时海宇宁无物耳目并已忘何心蕲冕黻忽闻韶曲奏更觉巴音失温纯比金玉清越胜琴瑟似追少陵歩真得建安骨从今益淬厉及此舒长日唱酬安敢同心钦但齐栗　原梁元帝县名诗曰长陵新市北郑卫好容仪先过上兰苑还牵髙栁枝薄妆宜入镜舒花堪照池蒲洲涵水色椒壁杂风吹此时方夜饮平台传羽巵　范云州名诗曰司春命初铎青耦肆中樊逸豫诚何事稻粱复宜敦徐歩遵广隰冀以冩忧源杨栁垂场圃荆棘生庭门交情久所见益友能孰存　简文帝卦名诗曰栉比园花满径复水流新离禽时入袖旅谷乍依苹丰壶邀上客鹄鼎命嘉宾车由泰夏闼马防咸阳尘莲舟虽未济分密已同人　又药名诗曰朝风动春草落日照横塘重台荡子妾黄昏独自伤烛映合欢被帷飘苏合香石墨聊书赋华试作妆徒令惜萱草蔓延满空房　元帝药名诗曰戍客恒山下常思衣锦归况看春草歇还见雁南飞防烛凝花影重台闭绮扉风吹竹叶袖网缀流黄机讵信金城里繁露晓沾衣　庾肩吾奉和药名诗曰英王牧荆楚听讼出池台督邮穪蝗去亭长说乌来行塘朱鹭响当道赤帷开马鞭聊冩赋竹叶暂倾杯　沈约奉和齐竟陵王药名诗曰丹草秀朱翘重台架危岊木兰露易饮射干枝可结阳隰采辛夷寒山望积雪玉泉亟周流云华乍明灭合欢叶暮卷爵林声夜切垂景廹连桑思仙暮云埒荆实剖丹瓶龙刍汗奔血照握乃夜光盈车非玉屑细栁空葳蕤水萍终萎絶黄符若可挹长生永昭晳増宋黄庭坚荆州即事药名诗曰四海无逺志一溪  

甘遂心牵牛避洗耳卧着桂枝隂　又曰前湖后湖水初夏半夏凉夜防乡梦破一雁度衡阳　又曰垂空青幕绿一一排风开石友常思我豫知子能来　又曰幽涧泉石绿闭门闻啄木运柴胡奴归车前挂生鹿　又曰雨如覆盆来平地没牛囘望无夷陵天南星斗湿又陈亚登湖州销暑楼药名诗曰重楼肆登赏岂羡  

石为廊风月前湖近轩半夏凉罾青识渔浦芝紫认仙乡却恐当归阙灵仙为别伤　原梁元帝姓名诗曰征人习水战辛苦配戈船夜城随偃月朝军逐避年龙吟澈水度虹光入夜圆涛来如阵起星上似烽然经时事南越还复讨朝鲜　沈约和陆慧晓百姓诗曰建都望淮海树阙表衡稽井干风云出柏梁星汉齐皇王临万宇惠化覃黔吉士服仁义宿昔秉华圭庸贤起幽谷钦言非象犀端委康国歩偃息召举政方分防易纪粲金泥伊余沐嘉幸由是别逺畦曽微涓露荅光景遂云西方随练丹子薄暮矫行迷　増宋孔平仲和萧十六人名诗曰式微子叹归期滞疎钟皓月僧睡满郭丹枫已送秋李白桃红春又至绿杨朱户鎻娉婷燕赵壹笑谁相亲红顔囘眄能溺人有若大川无际涘吾曹操行薄云天去险就平当择地严君平昔敎诸子肯向赣江为此事勿损仁义纵欢娯力与主张兴废坠不才弓使酬杜诗搦管能令言鄙志　原梁元帝相名诗曰仙人卖玉杖乗鹿去山林浮杯度池曲摩镜往河隂井内书铜板灶里化黄金妻摇五明扇妾弄一琴暂游忽千里中天那可寻　又鸟名诗曰方舟去鳷鹊鹄引欲相要晨鳬移去舸飞燕动归桡鸡人怜夜刻鳯女念吹箫雀钗照轻幌翠的绕纤腰复闻朱鹭曲钲管杂廻潮　又兽名诗曰豹韬求秘术虎略选良臣水渉黄牛浦山过白马津摧锋上狐塞画象入麒麟果下新花落桃枝芳树春王孙及公子熊席复横陈　又歌曲名诗曰啼乌怨别偶曙鸟忆离家石阙题书字金镫飘落花东方晓星度西山落日斜縠衫廻广袖扇掩轻纱暂借青骢马来送黄牛车　又兆名诗曰土膏春气生倡女协春情鱼游连北水鹄作辽东鸣折梅还插鬓荡柱更移声银烛含朱火金罏对寳笙百枝凝夕焰郤月隐髙城　又鍼宂名诗曰金推五百里日晚唱归来车转承光殿歩上通天台钗临曲池影扇拂玉堂梅先取中庭入罢逐歩廊廻下闗那早闭人迎已复开又将军名诗曰虎旅皆成阵龙尽能鸣鞭俱破虏胜往长榆细栁浮轻岸大树绕栖乌楼船写退鹢樯鸟狎飞鳬度河还自许偏与功名俱　又宫殿名诗曰林间花欲然竹径露初圆鬬鸡东道上走马北场邉合欢依暝巷蒲桃向日鲜旗亭覔张放香车迎董贤定隔天渊水相思夜不眠　又屋名诗曰梁园气色和斗酒共相过王柱调新曲画扇掩余歌深潭映菱菜絶壁挂轻萝木莲恨花晚蔷薇嫌刺多含情戏芳节徐歩待金波　又车名诗曰长墟带江转连甍映日分佳人坐椒屋接对兰薫绕砌萦流水邉梁图画云锦色悬殊众衣香遥出羣日暮轻帷下黄金妾赠君　又船名诗曰天际浮云飞三翼自相追池模白鹄舞檐知青雀归华渊通转堑伏槛跨相矶松涧流星影桂斜月晖思君此无极髙楼泪染衣　又树名诗曰桃李竞追随轻衫露弱枝杏梁始东照柘火未西驰香因玉钏动佩逐金衣移栁叶生眉上珠珰摇鬓垂逢君桂枝马车下覔新知　又草名诗曰胡王迎娉主涂经蒯北游金钱买含笑银缸影梳头初控游龙马仍移卷柏舟中江离思切蓬鬓不堪秋况度菖蒲海落月似悬钩　陈沈炯八音诗曰金屋贮阿娇楼阁起迢迢石头足年少大道跨河桥丝桐无缓节罗绮自飘飘竹烟生薄晚花色乱春朝匏讵无匹神女嫁苏韶土地多妍冶乡里足尘嚣革年未相识声论动风飚木桃堪底用寄以答琼瑶　増宋孔平仲还乡展省道中作四声诗寄豫章僚友曰萧滩波潺湲巴丘山崔嵬江天如相迎风吹浮云开思乡人皆然惟予频归来松楸弥青鲜春容生泉台久雨水陡长泱漭似海广苇底解小艇晓起荡两桨早饭野篠下鸟语静逾响有酒我不饮引领但子想四际又暮夜意诣尚未到系缆坐树隂嘒嘒厌聚噪径歩气尚暝岸啸韵自报内顾自慰幸比岁屡拜埽执热逼入伏一叶益局促日落月欲出豁若脱桎梏木色鬰碧幄竹节削绿玉赤脚踏白石宿泊得沐浴　原陈沈炯和蔡黄门口字咏絶句曰嚣嚣宫阁路灵灵谷口闾谁知名噐品语哩各崎岖　増宋孔平仲寄贾宣州藏头诗曰髙防当年喜得曹日陪宴衎自忘劳力囘天地君应惫心狭乾坤我尚豪豕亥论书非素学子孙干禄有东臯十年求友相知寡分付长松防短蒿　又孔平仲呈章子平藏头诗曰玉骆声华星斗傍方州投老憇甘棠木逃翦伐枝长碧石耐镌磨性有常巾褚藏经勤问学子孙传业富文章十年流落归何暮日听除书侍玉皇　王安石送呉显道集句诗曰五湖大浪如银山问君西游何当还以手抚膺坐长叹空手无金行路难丈夫意有在吾徒且加餐屏风九叠云锦张千峰如连环上有横河断海之浮云可望不可攀飞空结楼台动影褭窕冲融间沛然乗天游下看尘世悲人寰泊舟浔阳郭去去翻空廓君今幸未成老翁衰老不复如今乐  

増歌宋鼂补之八音歌荅黄鲁直曰金兰况同心莫乐新相知石田罹清霜念此百草腓丝看煑茧吐士听愤悱语竹马非妙龄美人恐迟暮匏系鲁东家今君尚天涯土膏待阳瘅气至如咄嗟革薄不可廓士迫不流恶木无松柏心蝎处蝼蚁托  

増书宋朱子与巩仲至书曰古今诗凡有三变盖自书传所载虞夏以来下及魏晋自为一等自晋宋间顔谢以后及唐初自为一等自沈宋以后定着律诗下及今日自为一等  

原序梁江淹杂体诗序曰夫楚謡汉风既非一骨魏制晋造固亦二体譬蓝朱成采杂错之变无端宫角为音靡曼之态非极故蛾眉讵同貌而俱动于魂芳草宁共气而皆悦于魄不其然与至于世之诸贤各滞所迷莫不论甘则忌辛好丹则非素岂所谓通方广照恕逺兼爱者哉然五言之兴谅非变古但闗西邺下既以罕同河外江南颇为异法故元黄经纬之辩金璧浮沉之殊仆以为亦各具美兼善而已　増元稹乐府题序曰诗迄于周离骚迄于楚是后诗之流为二十四名赋颂铭赞文诔箴诗行咏吟题怨叹章篇操引謡讴歌曲词调皆诗人六义之余　元稹杜甫诗序曰上薄风雅下该沈宋言夺苏李气吞曹刘掩顔谢之孤髙杂徐庾之流丽　宋濓刘兵部诗序曰诗心之声也是故凝重之人其诗典以则俊逸之人其诗藻而丽躁易之人其诗浮以靡苛刻之人其诗峭厉不平严荘温雅之人其诗自然从容而超乎物象之表  

赋一  

原释名曰赋敷也敷布其义谓之赋也　毛诗序曰诗有六义其二曰赋　汉书曰不歌而诵谓之赋登髙能赋可以为大夫言感物造端材智深美可以与图政事故可以为列国大夫也春秋之后周道漫壊聘问歌咏不行于列国而贤人失志之赋作矣孙卿及楚臣屈原离谗忧国皆作赋以讽谕咸有恻隐古诗之义其后宋玉唐勒汉兴枚乗司马相如下及扬子云竞为侈丽闳衍之语没其讽谕之义是以扬子称之曰诗人之赋丽以则辞人之赋丽以淫如孔氏之门用赋也则贾谊登堂相如入室矣　増金史传曰郝天挺元好问尝从学进士业天挺曰今之赋学以速售为功六经百家分裂缉缀或篇章句读不之知幸而得之不免为庸人　扬子曰相如云合纂组以成文列锦绣而为质一经一纬一宫一商此作赋之迹也　陆机文赋曰赋体物而浏亮　文心雕龙诠赋篇曰赋者铺也铺采摛文体物冩志也　又曰及灵均唱骚始广声貌然则赋也者受命于诗人而拓字于楚辞者也　张说昭容氏文集序曰白云起而帝歌翠华临而臣赋　李白大猎赋序曰臣以为赋者古诗之流辞欲壮丽义归传逺不然何以光赞盛美感动天神　李华含元殿赋序曰曩之文士赋长笛洞箫懐握之细则广言山川之阻采伐之勤至于都邑宫室闳模濶度则略而不言其体病矣　权徳舆上论贡士书曰今之甲赋律诗皆属偷析经语侮圣人之言　张咏声赋序曰声赋之作岂拘模限韵春雷秋虫之为事也　鼂补之离骚新序曰自风雅变而为离骚离骚变而为赋　袁裒求志赋序曰古人以赋托志或比拟贤哲或冩情幽怨或述已行藏若愍志复志求志之非一大抵皆假托仿喻依楚辞属词　王祎文训曰其赋则字錬句戞音覈韵轧藻秀春撷花时拨校妍于锱铢品抑扬于毫髪  

赋二  

原汉书曰枚臯上书北阙自陈枚乗之子上得书大喜召入见待诏臯因赋殿中诏使赋平乐舘善之拜为郎臯不通经术谈笑俳倡为赋颂好僈戏以故得媟渎贵幸比东方朔郭舍人等武帝春秋三十九乃得皇太子羣臣喜故臯与东方朔作皇太子生赋臯从行上有所感輙使赋之为文疾受诏輙成故所赋多司马相如善为文而迟故所作少　司马相如长门赋序云孝武帝陈皇后时得幸颇妬别在长门宫愁闷悲思闻蜀郡成都司马相如天下工为文奉黄金百两为相如文君取酒因于解悲愁之辞而为文以悟主上皇后复得幸汉书曰成帝赵昭仪方大幸毎上往甘泉宫常从在  

属车间豹尾中故扬雄盛言车之众参丽之驾非所以感动天地迎厘三辰又言屏玉女郤宓妃以微讽斋戒之事赋成奏之天子异焉先是时蜀有司马相如作赋甚丽温雅雄心壮之毎作赋常拟以为式　桓子新论曰余少时见扬子云丽文髙论不量年少猥欲逮及常作小赋用精思大剧而立感动发病子云亦言成帝上甘泉诏使作赋为之卒暴倦卧梦其五脏出地及觉大少气病一岁余素好文见子云工为赋欲从之学子云曰能读千赋则善为之矣　汉书曰上令王褒与张子侨等并待诏数从游猎所幸宫馆輙为歌颂议者多以为淫靡不急上曰不有博奕者乎为之犹贤乎已辞赋有仁义讽谕贤于倡优博奕逺矣　东观汉记曰班固字孟坚九岁能作赋颂固数入读书禁中毎行巡狩輙献赋　祢衡别传曰黄射大防宾客人有献鹦鹉者射举巵酒于衡曰愿先生赋之以娯嘉宾衡揽笔而作文不加防辞彩甚丽　魏略曰卞兰献赋赞述太子徳美太子报曰作者不虚其辞受者必当其实兰此者岂吾实哉昔吾丘夀王陈寳何武等徒以歌颂犹金帛之赐兰事虽不谅义足嘉也今赐牛一头　又曰邯郸淳作投壶赋千余言奏之文帝以为工赐帛十匹　魏志曰邺都铜爵台新成太祖悉将诸子登台使各为赋曹植援笔立成太祖甚异之　文士传曰何桢字元干青龙元年天子特诏曰扬州别驾何桢有文章才识使作许都赋成封上不得令人见桢遂造赋封上　王隐晋书曰张华字茂先阮籍见华鹪鹩赋以为王佐之才成公绥亦推文义胜己　髙士传曰潘尼曽与同僚饮主人有瑠璃椀客使赋之尼与坐立成　世说曰孙兴公作天台赋成以示范荣期云卿试掷地要作金石声范曰恐子之金石非宫商中声然毎至佳句皆輙云应是吾辈语　増山堂肆考褚陶字季雅褚先生后也年十三作鸥鸟赋宛陵严仲弼见而竒之曰褚先生复作矣　世说曰庾仲初作扬都赋成呈庾亮以亲族之懐大为其名价云可三二京四三都于是人人竞冩都下纸为之贵　梁书传曰张率为待诏赋奏之甚见称赏手敕答曰相如工而不敏枚臯速而不工卿可谓兼二子于兹矣　隋书传曰潘徽字彦伯秦王俊闻其名召为学士尝从俊朝京师在涂令徽于马上为赋行一驿而成名曰述思赋俊览而善之　唐书传曰袁朗后主闻其才诏为月赋一篇洒然无留思后主曰谢荘不得独美于前矣　又曰张九龄字子夀帝赐白羽扇乃献赋自况帝嘉其才髙理妙　皮日休桃花赋序曰予尝慕宋广平之为相贞姿劲质而有梅花赋清便富丽得南朝徐庾体不其为人彼苏味道得而称之广平之名遂振　又曰谢偃尝为麈影赋二篇太宗爱其文召见欲偃作赋先为序一篇授偃使赋偃縁帝指名篇曰述圣帝悦赐帛数十时李百药善诗而偃善赋　又曰舒元舆先时裵度令狐楚郑覃皆为当路所轧致闲处至是还髙秩元舆为牡丹赋一篇时称其工帝观牡丹凭栏诵赋为泣下　又曰杨敬之为华山赋示韩愈愈称之士林一时传布　又曰陆扆帝尝作赋诏学士皆和独扆最先就帝览之叹曰贞元时陆贽呉通元兄弟善内廷文书后无继者今朕得之　又曰髙郢九岁工属文着语黙赋诸儒称之　五代史传曰扈善属文尝次厯代废兴治乱之迹为运源赋甚详又游相国寺见庭竹可爱为碧鲜赋题其壁世宗闻之遣小黄门就录览而称善　宋史传曰赵安仁太宗制九琴五阮时多献赋颂时称安仁李谔杨亿辞雅赡诏诣中书奬谕翌日改迁太常丞　又曰王曽由乡贡试礼部廷对皆第一杨亿见其赋叹曰此王佐才也　又曰陈彭年太平兴国中举进士尝京师大酺出游跨驴搆赋自东华门至阙下已口占数千言矣　又曰赵邻几少好学能文尝作禹别九州赋凡万余言人多传诵焉　又曰路振太宗以词场之多事轻浅不能该贯古道因试巵言日出赋观其学术就试者凡数百人咸愕眙忘其所出独振所赋尤为典赡太宗甚嘉之擢寘甲科又曰夏侯嘉正尝使于巴陵为洞庭赋徐铉见之曰是木虗之流也人多传冩　又曰许将举进士第一欧阳修读其赋谓之曰君辞气似王沂公未可量也　又曰葛胜仲入为太学正一日上幸学多献颂胜仲独献赋上命中书第其优劣以胜仲为首　又曰袁枢尝以修身为弓赋试国子监周必大刘珙皆期以为逺大之噐　辽史曰刘嘏六符子也圣宗一矢毙双鹿嘏乃献赋上嘉其赡丽　金史传曰施宜生试一日射三十六熊赋擢第　又曰贾泰和六年御试上曰丞相崇浩尝谓试题颇易由是诸进士例不读书朕今欲以日合天统为赋题贾铉对曰题则佳矣恐非所以牢笼天下士也　宗室传曰熙宗猎于海岛三日之内亲射五虎获之勗献东狩射虎赋上悦赐以佩刀玉带良马　元史传曰陈孚至元中以布衣上大一统赋江浙行省为转闻于朝署上蔡书院山长　又曰谢端五六岁能吟诗十岁能作赋　宋本滋溪书堂记曰延祐六年予初来京师闻同学贵游称诸生苏伯衡以碣石赋中公试往往诵其警句名籍甚　明诗纪事钱惟善字思复钱塘人至正辛巳乡试出罗刹江赋鎻院三千人皆不知钱塘江为曲江思复据枚乗七发引用因此得名遂号曲江居士　又髙叔嗣字子业祥符人年十六作申情赋万言　又文翔鳯字天瑞三水人作金陵三赋以当帝京　吾学编传曰陈敬宗字光世慈谿人永乐十二年入史馆献龙马麒麟狮子驺虞赋　明诗纪事袁宏道字小修公安人十岁余着黄山雪赋五千余言  

赋三  

原扬子雕虫　恭王赠马【`扬子法言或问余曰子少而好赋有诸曰然童子雕虫篆刻壮夫不为　西京杂记曰鲁恭王得文木一枚伐以为噐意甚玩之中山王遂为赋鲁恭王大悦赠骏马二匹`】　増足比嵇康　不减洛神【`晋书曰顾恺字长康尝为筝赋成谓人曰吾赋足比嵇康不赏者必当以后出见遗深赏者亦应以髙竒见贵　金楼子曰刘体元好学有文才为水仙赋时人以为不减洛神`】　六经鼓吹　一片宫商【`俱见文章注`】　宣付史馆　读于迩英【`卢肇进海潮赋敕曰穷测海潮出于独见徴引有据图象甚明足成一家之言以袪千载之惑其赋宜宣付史馆　宋史传曰周彦元丰间游京师献汴都赋万余言神宗异之命侍臣读于迩英阁`】　凝四韵　刘载万言【`摭言唐蒋凝应宏词为赋止及四韵遂出顷刻传播时谓臼头花钿满面不若徐妃半妆　宋史传曰刘载博通史传善属文作吊战国赋万余言行于世`】造语警拔　偶属典丽【`唐书传曰李程擢进士宏辞赋日五色造语警拔士流推`】  

【`之　后唐书传曰李琪少孤贫苦学尢精于文赋尝赋一轴谒李谿谿览赋惊异倒屣迎门因出琪哑钟捧日等赋指示琪曰常患近年文字辞赋皆数句之后未见赋题吾子入句见题偶属典丽吁可畏也琪由是知名`】　维翰扶桑　纯甫矮柏【`五代史传曰桑维翰人有劝其不必举进士可从他途求仕者维翰慨然乃着日出扶桑赋以见志　金史传曰李纯甫少自负其才谓功名可俯拾作矮柏赋以诸葛孔明王景略自期`】　钱熙楚雁　王燧神【`宋史传曰钱熙防颖悟及长博贯羣籍善属文陈洪进嘉其才以弟之子妻之将署府职辞不就着楚雁赋以见志　明诗纪事王燧字汝玉长洲人尝与羣臣应制撰神赋汝玉第一`】　比虗洞庭　陋尹程秋水【`上见上　宋濓恭跋御赐诗后曰洪武八年秋八月上覧川流之不息陋尹程秋水赋言不契道乃更为之赋召禁林羣臣观之且曰卿等亦各撰赋皆亲覧焉复置品评于其间已而赐坐敕大官进天厨奇珍`】　蔡邕辍翰　欧阳置书【`后汉书传曰王延夀字文考少游鲁国作灵光殿赋后蔡邕亦造此赋未成及见延夀所为甚奇之遂辍翰　下见赏叹`】  

赋四  

原敷陈之称　古诗之流【`挚虞文章流别论云赋者敷陈之称古诗之流也前世为赋者有孙卿屈原尚颇有古诗之义至宋玉则多淫浮之病矣楚辞之赋赋之善者也故扬子称赋莫深于离骚贾谊之作则屈原俦也`】　不出户牖【`王隐晋书曰左思父雍起小吏以能擢为殿中侍御史思少学钟繇书及鼓琴皆不成雍谓友人曰思所晓解不及我少时也思乃发愤造齐都赋一年不出户牖`】因思大道【`谢承后汉书曰桓谭字君山年七十熹非毁俗儒出为六安郡丞感而作赋因思大道遂发病卒`】　为赋立成【`文士传云刘桢在曹植坐厨人进植命为赋桢赋立成`】　为赋叹息【`张载别传云载素有清才曽作蒙汜赋傅元见之叹息称为妙赋`】　甘泉书壁【`桓子新论云予少时为奉车郎孝成帝幸甘泉宫欲书壁为之赋以颂美二仙之行余承命为作仙赋以书甘泉之壁`】　临涡题鞭【`详敏防`】　尚书给笔札【`汉书司马相如传云蜀人杨得意为狗监侍上上读子虗赋而善之曰朕独不得与此人同时哉得意曰臣邑人司马相如自言为此赋上惊乃召问相如相如曰有是然此乃诸侯之事未足观请为天子游猎上林之赋上令尚书给笔札`】　门庭着纸笔【`荣绪晋书云左思字太冲少博覧史记防妹芬入宫移家京师作三都赋遂搆思十稔门庭籓溷皆着纸笔`】　以情义为主以事为佐【`见挚虞文章流别论`】　苞括宇宙总览人物【`司马相如为上林子虗赋意思萧防不复与外相闗控引天地错综古今忽然而睡忽然而起几百日后成其友人盛宗字长通尝问以作赋相如荅云赋家之心苞括宇宙总覧人物斯乃得之于内不可得而传也`】　陶神知几摛理表微【`曹植畅赋序云是以孔老异防杨墨殊识聊作斯赋名曰畅云云`】　大言受赏小言赐田【`宋玉小言赋云楚防王既登阳云之台令诸大夫景差宋玉唐勒等并造大言赋赋毕而宋玉受赏王曰能为小言赋者赏云梦之田玉赋毕遂赐云梦之田`】　贾谊升堂相如入室【`详前一`】　鸟兽异物命相如赋之【`汉武故事云汉武好词赋毎所行幸及鸟兽异物輙命司马相如等赋之上亦自作诗赋数百篇赋成初不留思相如造文迟弥时而后成毎叹其工谓相如曰以吾之速易子之迟可乎相如曰于臣则可未知陛下何如耳上大笑而不责`】　登阳云台令大夫造赋【`宋玉详上`】各赋一物然后乃坐【`文士传云张俨张纯朱异俱童少往见朱璩璩闻三人才名欲试之告曰其为吾各赋一物然后乃坐俨赋犬纯赋席异赋弩三人各随其目所见而赋之皆成而后坐璩大欢悦`】染翰操纸慨然而赋【`潘岳秋兴赋序染翰操纸慨然而赋于时秋也故以秋兴命篇`】増理翰不凡【`见敏防注`】　辞致典缛【`唐书传徐彦伯七岁能为文防郊祭上南`】  

【`郊赋一篇辞致典缛秉笔累朝后进翕然慕仿`】　合台叹赏【`又曰岑文本父之象仕隋为邯郸令坐为人讼不得申文本年十四诣司理寃辨对哀畅无所诎众属目命作莲花赋文成合台叹赏`】　士林传布【`见上`】　五色鸽赋【`唐书传曰徐浩有文辞张说称其才荐为集贤校理见喜雨五色鸽赋咨嗟曰后来之英也`】　五鳯楼赋【`宋史传曰梁周翰乾道中修大内上五鳯楼赋人多传诵之`】　三大礼赋【`唐书传曰杜甫字子美宗朝献太清宫飨庙及郊大礼赋三篇帝奇之使待制集贤院数上赋颂因髙自称道`】　三盛礼赋【`宋史传曰许洞大中祥符中祀汾隂献三盛礼赋`】　已传人口【`又曰张耒字文潜十三能属文十七作函闗赋已传人口苏轼称其文汪洋冲澹有一唱三叹之声`】　传诵人口【`明诗纪事陈沂字鲁南鄞县人十岁能诗十二作赤寳山赋传诵人口`】　进两京赋【`周叙送致仕训导彭先生序曰圣天子嗣登寳位越十有二年以所着两京赋进极铺张混一之盛创业守成之规上嘉之特赐冠带俾为致仕训导归老于家`】　作两都赋【`明诗纪事桑悦字民怿在燕市见髙丽使者市本朝两都赋无有耻之作两都赋`】　合浦还珠赋【`闽川名士传曰贞元中杜黄裳知贡举试珠还合浦赋进士林藻赋成慿几假寐梦人谓之曰若赋甚佳但恨未叙珠去来之意耳藻寤视稾乃足四句其年擢第谢日黄裳曰惟林生叙珠来去之意若有神助也`】　沙头独鸟赋【`唐诗纪事髙郢丰亭夜课有石鳖小如钱旋走案上郢取诸试目防置盘中祝令衔之衔沙头独鸟赋题细搆之已而果以是题试第一`】　以第一处之【`唐书传曰呉武陵崔郾试进士东都公卿咸祖道武陵最后至谓郾曰君方为天子求奇才敢献所益因出袖中书为郾读之乃杜牧所赋阿房辞既警拔而武陵音吐鸿畅坐客大惊武陵谓曰牧方试有司请以第一处之郾谢已得其人至第五郾未对武陵勃然曰不尔宜以赋见还郾曰如敎牧果异等`】　以殊礼待之【`顔真卿孙逖文集序曰吏部侍郎王丘试竹帘赋降阶约拜以殊礼待之`】　谢荘不独美【`见上`】陆机所不及【`唐书传曰刘知几着慎思赋以刺时苏味道李峤见之相顾而叹曰陆机豪士`】  

【`之所不及也当今防身要道尽在此矣`】　钟山龙蟠赋【`明纪洪武元年十一月命东宫官作钟山龙蟠赋时雪赋因赐曲宴`】　天元玉厯赋【`又洪熙元年正月赐三公及九卿天元玉厯祥异赋`】　览赋除秘书正字【`宋史传曰刘弇儿时警颖日诵万余言元符中有事于南郊进大礼赋哲宗覧之以为相如子云复出除秘书正字`】　试赋赐本科出身【`金史选举志曰明昌元年益都府中童子刘住儿十一岁能颂诗赋大小六经上召至内殿试鳯凰来仪赋鱼在藻诗又令赋旱诗嘉之赐本科出身`】　李华含元殿赋【`唐书传曰李华作含元殿赋以示萧颖士颖士曰景福之上灵光之下`】　王棨江南春赋【`陈黯送王棨序曰去岁自褒中还辇下辅文出新试卷相示其间有江南春赋篇末云今日并为天下春无江南兮江北某即贺其登选于时矣`】  

赋五  

原诗隋江总赋得一日成三赋应令诗曰副君睿赏遒清夜北园游下笔成三赋传觞对九秋飞文绮縠采落纸波涛流树宻寒蝉响檐暗雀声愁緑溆明层殿青山照近楼此时盛礼物顾省良若抽　増唐李峤咏赋诗曰布义孙卿子登髙楚屈平铜台初下笔乐观正飞缨乍有凌云势时闻掷地声造端长体物无复大夫名原骚汉扬雄反骚曰雄毎读屈原离骚未尝不流涕也乃作书往往摭离骚文而反之自岷山投诸江流以吊屈原有周氏之蝉嫣或鼻祖于汾隅灵宗初谍伯侨兮流于末之杨侯惟天轨之不辟何纯洁而离纷汉十世之阳朔招摇纪于周正正皇天之清则度后土之方贞鳯皇翔于蓬渚岂鴐鵞之能防骋骅骝于曲囏驴骡连骞而齐足衿芰茄【`亦荷字`】之緑衣被芙蓉之朱裳芳酷烈而莫闻不如襞而幽之离房精琼糜与秋菊将以延夫天年临汨罗而自陨何怨日薄于西山累既乑【`古攀字`】夫傅说奚不信而逐行徒恐鷤鴂之将鸣顾先百草为不荣　后汉班彪悼离骚曰夫华植之有零茂故隂阳之度也圣哲之有穷达亦命之故也惟圣人进止得时行以遂伸否则诎而坼蠖体龙蛇以幽潜　晋挚虞愍骚曰盖明哲之处身固度时以进退防则摅志于宇宙否则澄神于幽昧摛之莫究其外函之罔识其内顺隂阳以潜跃岂凝滞乎一槩  

増咏魏曹植九咏曰芙容车兮桂衡结萍盖兮翠旌四苍虬兮翼毂驾陵鱼兮骖鲸菌荐兮兰席蕙帱兮苓牀抗南箕兮簸琼蘂挹天河兮涤玉觞灵既降兮汨静黙登文阶兮坐紫房服春荣兮猗摩云裾绕兮容裔冠北辰兮岌峩带长虹兮陵厉兰肴御兮玉俎陈雅音奏兮文虞罗感濯汉兮美游女扬激楚兮咏湘娥临廻风兮浮汉渚目牵牛兮眺织女交有际兮防有期嗟痛吾兮来不时来无间兮进无闻泣下雨兮叹成云先后悔其靡及冀后王之一悟犹搦辔而繁防驰覆车之危路羣乗舟而无楫将何川而能渡何世俗之防昧悼国之未静任椒兰其望治由倒裳而求领寻湘汉之长流采芳岸之灵芝遇游女于水裔探菱华而结辞野萧条以极望旷千里以无人民生期于必死何自苦以终身寕作清水之污泥不为浊路之飞尘  

原拟梁元帝拟气摇落秋风起兮寒雁归寒蝉鸣兮秋草腓萍清兮水澈叶落兮林稀　张缵拟若有人兮曰若有人兮傍岩石新莆衣兮杜蘅席表幽居兮翠微上临春风兮聊骋望日已暮兮夕云飞懐君王兮未能归増讽唐皮日休九讽悲游篇曰荷为裯【`丁牢切`】兮芰为摆【`彼皮切`】荃为防【`居匆切`】兮薜为袆弭吾棹兮澧之浦驻吾檝兮湘之湄悲莫悲兮新去国怨莫怨兮新相思幽篁肃兮静晚清漪澹兮去迟湘君欲出兮风水急帝子不来兮烟雨微芷既老兮深【`一作白`】药日将暮兮红萎朝浮乎鹃蹏【`音啼`】夕呌乎羁雌□【`集作□`】漾漾兮不止潢【`音黄`】悠悠兮何之日出没兮北渚云依稀兮九疑既无人以辨余兮又何心而怨咨退不解其防【`音怿`】【`音悸`】进不知其忸怩寒蜩怨而无声兮古木凄其寡枝嗟吾魄之不反兮千秋万岁湘中驰  

増诵宋鲜于侁九诵尧祠曰车辚辚兮庙堧鼔坎坎兮祠下竽琴兮并奏洁时修兮防祠事瑶华为兮沆瀣为浆象笾玉豆兮金鼎煌海珍野蓛兮杂错而致诚神之来兮风雨萧萧前驱于毕兮上有招摇羽林为卫兮虹霓为旗鳯皇左右兮扰伏蛟螭神之降兮金舆灵欣欣兮肹蠁徳难名兮覆焘千万年之不忘  

増叹明刘基九叹曰秋风起兮夕露漙浮云沈隂兮白日昼寒木叶落兮水泉干孤雁鸣兮凄以酸揽余辔兮怅盘桓野萧条兮行路难狼骄兮狐兔顽兰蕙死兮荆棘蕃我欲奋飞兮无羽翰援雅琴兮发哀弹断絶兮涕汍澜  

原体梁武帝赋体曰草廻风以照春木承云以含化芳竞飞于阳和花争开于日夜乐万之得所岂此心之云舍欣分竹其厉精慙戎车之屡驾　任昉赋体曰俶征侣兮檥行舟奉君命兮不俟驾属轩轨之易循值尧民之可化慙孺雉之声朝恶细鱼之在夜奉玉检之陆离待金罍之云舍　王僧孺赋体曰杂沓兮翠旌容与兮龙驾新桐兮始华乳雀兮初化思始兮终朝求人兮仄夜竟大徳之未酬何飞光之徒舍　陆倕赋体曰奉钦明之睿后沐隆平之元化参振鹭之充庭侍长徒之曽舍冀无恨于终南豫告成于芝驾虽就列而陈力终胡顔于长夜　栁憕赋体曰飞辔竦兮不停隂徂川逝兮无暂舍白日出兮烁晚辰春雷奋兮动防夜匪服于储闱叨鸿恩于良驾何眇身之多幸濯微缨于唐化原论魏文帝典论曰夫文人相轻自古而然傅毅之于班固伯仲之间尔而固小之夫人善于自见而文非一体鲜能备善是以各以所长相轻所短今之文人孔融陈琳王粲徐干阮瑀应玚刘祯斯七人者于学无所遗于辞无所假咸自以骋騄骥于千里仰齐足而并驰以此相服亦良难矣盖君子审己以度人故能免于斯累乃作文论王粲长于词赋徐干时有逸气然粲匹也陈琳阮瑀之章表书记今之俊也应玚和而不壮刘祯壮而不密孔融体气髙妙有过人者然不能持论理不胜辞至于杂以嘲戏及其时有所善扬班俦也夫文本同而末异盖奏议宜雅书论宜理铭诔尚实诗赋欲丽文以气为主气之清浊有体不可力强而致古之作者寄身于翰墨见意于篇籍不假良史之辞不托飞驰之势而声名自传于后故西伯幽而演易周旦显而制礼不以隐约而弗务不以康乐而加思夫然则古人贱尺璧而贵寸隂惧乎时之过已而人多不强力贫贱则慑于饥寒富贵则流于逸乐遂营目前之务遗千载之功日月逝于上体貌衰于下忽然与万物迁化斯志士所大痛也　晋挚虞文章流别论曰文章者所以宣上下之象明人伦之叙穷理尽性以究万物之宜者也王泽流而诗作成功臻而颂兴徳勲立而铭着嘉美终而诔集祝史陈词官箴王阙周礼太师掌敎六诗曰风曰赋曰比曰兴曰雅曰颂言一国之事系一人之本谓之风言天下之事形四方之风谓之雅颂者美盛徳之形容赋者敷陈之词也比者喻之言也兴者有感之辞也后世之为诗者多矣其功徳者谓之颂其余则总谓之诗颂诗之美者也古者圣帝明王功成治定而颂声兴于是奏于宗庙告于神故颂之所美者圣王之徳也古之作诗者发乎情止乎礼义情之发因辞以形之礼义之防湏事以明之故有赋焉所以假象尽辞敷陈其志古诗之赋以情义为主以事为佐今之赋以事形为本以义正为助情义为主则言省而文有例矣事形为本则言富而辞无常文之烦省辞之险易盖由于此夫假象过大则与相逺逸辞过壮则与事相违辨言过理则与义相失丽靡过美则与情相悖此四过者所以背大体而害政敎是以司马迁割相如之浮说扬雄疾辞人之赋丽以淫诗之流也有三言四言五言六言七言九言古诗率以四言为体而时有一句二句杂在四言之间后世演之遂以为篇古诗之三言者振振鹭鹭于飞之属是也五言者谁谓雀无角何以穿我屋之属是也六言者我姑酌彼金罍之属是也七言者交交黄鸟止于桑之属是也九言者泂酌彼行潦挹彼注兹之属是也夫诗虽以情志为本而以成声为节然则雅音之韵四言为善其余虽备曲折之体而非音之正也原书梁沈约与范述曽论竟陵王赋书曰夫渺泛沧流则不识涯涘杂陈钟石则莫辨宫商虽复吟诵廻环编离字防终无以仰酬睿防微表寸长  

## 御定渊鉴类函卷一百九十九

文学部八【`七　颂`】  

七一  

原晋传休奕七谟序曰昔枚乗作七发而属文之士若传毅刘广世崔骃李尤桓驎崔琦刘梁之徒承其流而作之者纷焉七激七兴七依七疑七说七蠲七举之篇通儒大才马季长张平子亦引其源而广之马作七厉张造七辩世多以七激为工余未尽善也七辩似也非张氏至思比之七激未为劣也七释佥曰妙焉吾无间矣若七激七依之卓轹一致七枝七辩之纒緜精巧七啓之奔逸壮丽七释之精密闲理亦近代之所希也挚虞文章流别论曰七发造于枚乗借吴楚以为客主先言出舆入辇蹷痿之损深宫洞房寒暑之疾靡曼美色宴安之毒厚味暖服淫曜之害宜听世之君子要言妙道以疏神导体蠲淹滞之累既设此辞以显明去就  

之路而后说以声色逸游之乐其说不入乃陈圣人辩士讲论之娱而霍然疾瘳此因膏粱之常疾以为匡劝虽有甚泰之辞而不没其讽谕之义也其流遂广其义遂变率有辞人淫丽之尤矣崔骃既作七依而假非有先生之言曰呜呼扬雄有言童子雕虫篆刻俄而曰壮夫不为也孔子疾小言破道斯文之族岂不为义不足而辨有余者乎赋者将以讽吾恐其不免于劝也　傅子集古今七篇而论品之署曰七林　増明呉讷文章辨体曰昭明辑文选其文体有曰七者盖载枚乗七发继以曹子建七启张景阳七命而已容斋随笔云枚生七发创意造端丽防辞固为可喜后之继者如傅毅七激张衡七辨崔骃七依马融七广曹植七启王粲七释张协七命陆机七徴之规仿太切了无新意及唐栁子厚作晋问虽用其体而超然别立机杼汉晋之间沿袭之一洗矣尝考对偶句语六经所不废七体虽专尚骈丽然辞意变化与全篇四六不同自栁子后作者未闻迨元袁伯长之七观洪武宋王二老之志释文训其富丽固无譲于前人至其议论又岂七发之可比  

七二  

原汉枚乗七发曰楚太子有疾呉客往问之曰伏闻太子玉体不安亦少间乎今夫贵人之子必宫居而闺处饮食则温淳甘膬衣裳则杂遝曼暖虽有金石之坚犹将销铄而挺解也况其在筋骨之间乎且夫出舆入辇命曰蹷痿之机洞房清宫命曰寒热之媒皓齿蛾眉命曰伐性之斧甘脆肥醲命曰腐肠之药今太子肤色靡曼四支委随筋骨挺解越女侍前齐姬奉后往来游宴縦恣乎曲房隐间之中此甘餐毒药戏猛兽之爪牙也虽令扁鹊治内巫咸治外尚何及哉今太子之病可以要言妙道说而去也不欲闻之乎太子曰仆愿闻之客曰龙门之桐髙百尺而无枝中郁结之轮囷根扶疎以分离上有千仞之峰下临百丈之谿湍流遡波又澹淡之其根半死半生冬则烈风漂霰飞雪之所激也夏则雷霆霹雳之所感也朝则鹂黄鳱鴠鸣焉暮则羁雌迷鸟宿焉独鹄晨号乎其上鹍鸡哀鸣乎其下于是背秋涉冬使琴挚斫斩以为琴野茧之丝以为弦孤子之钩以为隐九寡之珥以为约使师堂操畅伯牙为之歌曰麦秀渐兮雉朝飞向虗壑兮背槁槐依絶区兮临回池飞鸟闻之翕翼而不能去野兽闻之垂耳而不能行蚑蟜蝼蚁闻之住喙而不能前此亦天下之至悲也太子能强起而听之乎太子曰仆病未能也客曰犓牛之菜以笋蒲肥狗之和冒以山肤楚苖之食安胡之饭搏之不解一啜而防于是伊尹煎熬易牙调和熊蹯之臑勺药之醤秋黄之苏白露之茹兰英之酒酌以涤口山粱之餐豢豹之胎小饭大歠如汤沃雪此亦天下之至美也太子能起尝之乎太子【`云　云`】客曰钟岱之牡齿至之车前似飞鸟后似駏虗伯乐相其前王良造父为之御秦缺楼季为之右于是乎射千镒之重争千里之逐此亦天下之至骏也太子能强乗乎太子【`云　云`】客曰既登景夷之台南望荆山北望汝海左江右湖其乐无有乃下置酒于虞懐之宫连廊四注纷纭緑辇道邪交隍池纡曲溷章白鹭鸳鸯鶤鹄鹓鶵防防翠鬛紫缨女桑河栁素叶紫茎松柏豫樟条上造天梧桐栟榈极望成林乃发激楚之结风扬郑卫之皓齿杂裾垂髾目挑心与揄流波杂杜若清尘被兰泽嬿服而御此亦天下靡丽皓侈广大之乐也太子能强起逰乎太子【`云云`】客曰将为太子驯骐骥之马驾飞铃之舆乗牡骏之乗右夏服之劲箭左乌号之雕弓周驰乎兰泽弭节乎江浔掩青苹遡清风陶阳气荡春心逐狡兽集轻禽于是极犬马之才困野兽之足此校猎之至壮也太子能强游乎太子【`云　云`】客曰榛林深泽烟云暗漠兕兽并行毅武孔猛袒裼身薄収获掌功赏赐金帛防酒嘉肴羞炰脍炙以御賔客贞信之色形于金石髙歌陈唱万岁无斁能强起游之乎太子曰仆甚愿从直恐为诸大夫累耳客曰将以八月之望往观涛乎广陵之曲江足以骇矣恍兮惚兮聊兮慓兮虹洞兮苍天极虑兮崖涘汨乗流而下降兮或不知其所止当是之时虽有淹病滞疾将伸伛起躄发瞽披聋而观望也况直眇小烦懑酲醲病酒之徒哉太子曰善然则涛何气哉客曰闻于师曰其始起也淋淋焉若白鹭之下翔其少进也浩浩溰溰如素车白马帏盖之张其波涌而云乱扰扰焉如三军之腾装其旁作而奔起也飘飘焉如轻车之勒兵太子能起观乎太子【`云　云`】客曰将为太子奏方术之士有资畧者若荘周魏牟杨朱墨翟詹何之伦使之论天下之精微理万物之是非孔老览观孟子持筹而算之万不失一此亦天下要言妙道也太子岂欲闻之乎于是太子据几而起曰涣乎一听圣人辩士之言霍然病已后汉传毅七激曰徒华公子托病幽处游心于妙清思乎黄老于是通子闻而往属曰仆闻君子当世而光迹因时以舒志必铭勒功勲悬者隆髙今公子削迹藏体当年陆沈变度易趣违拂雅心挟六经之防守偏塞之术意亦有所蔽与何图身之谬也仆将为公子论天下之至妙列耳目之通好原情心之性理综道徳之弥奥岂欲闻之乎公子曰仆虽不敏固愿闻之通子曰洪梧幽生生于遐荒阳春后荣涉秋先雕晨飇飞砾孙禽相求积雪峨峨中夏不流于是乃使夫游官失势穷摈之士泳溺水越炎火穷林薄厯隐深三秋乃获断之髙岑梓匠摹度拟以斧斤然后背洞壑临絶谿听迅波望层崖太师奏操荣期清歌歌曰陟景山兮采芳苓哀不惨伤乐不流声弹羽跃水叩角奋荣沈微穆感物悟灵此亦天下之妙音也子能强起而听之乎通子曰单极滋味嘉防之膳刍豢常珍庶羞异馔涔养之鱼脍其鲤鲂分毫之割纤如髪芒防如絶縠积如委红殊芳异味厥和不同既食日宴乃进夫雍州之棃出于丽隂下生芷隰上托桂林甘露润其叶醴泉渐其根脆不抗齿在口流液握之摧沮批之离坼可以解烦悁悦心意子能起而食之乎通子曰骥騄之乗龙超摅腾虗鸟踊莫能执御于是乃使王良理辔操以术敎践路促节机登飇驱前不可先后不可追逾埃絶影倏忽若飞日不转曜穷逺旋归此盖天下之骏马子能强起而乗之乎通子曰三时既逝季冬暮岁终统庶卉零悴王在灵囿讲戎简旅于是驷骥騄乗轻轩麾旄旗鸣八鸾陈众车于广隰防列骑乎平原属罘网以弥野连罻罗以营山部曲周匝风动云旋合围促阵禽兽骇殚仆不暇起穷不及旋击不待刃骨解离摧牙碎首分其文皮流血丹野羽毛翳日于是下兰臯临流泉观通谷望景山酌防酒割方鲜此天下之至娯也子能强起而观之乎通子曰崇舘侈饰洞房华屋楹桷雕藻文以朱緑曽台百仞临望博见俯视云雾骋目穷观园薮平夷沼池漫衍禽兽羣交芳草华曼于是宾友所欢近览从容詹公沈饵蒲且飞红纶不虚出矢不徒降投钩必获控加双俯尽深潜仰殚轻翼日移怠倦然后防息列觞酌醴妖靡侍侧被华文曳绫縠珥随珠佩琚玉红顔呈素蛾眉不画唇不施朱髪不加泽升龙舟浮华池纡帷翳而永望镜形影于元流偏滔滔以南北似汉女之神游笑比目之双跃乐偏禽之匹嬉此亦天下之欢也子能强起而与之游乎元通子曰汉之盛世存乎永平太和协畅万机穆清于是羣俊学士云集辟雍含咏圣术文质发蒙达羲农之妙防昭虞夏之典坟遵孔氏之宪则投顔闵之髙迹推义穷靡不博观光润嘉美世宗其言公子瞿然而兴曰至乎至徳圣道天基允明哲用思君子所常自知沈溺久蔽不悟请诵斯语仰子法度　刘广世七兴曰子康子有疾王先生往焉曰骏壮之马慉不征路其荷衡也跃似惊禽其即行也翚若游鹰飇骇风逝电发波腾影不及形尘不暇兴　崔骃七依曰客曰乃导元山之粱不周之稻砻以絺绤砥以柔韦洞庭之鲋灌水之□滋以阳扑之姜防以夀木之华鹾以大夏之壃酢以越裳之梅反宇垂阿洞门金铺丹柱雕楹飞阁层楼于是置酒乎防逰之堂张乐乎长娯之台酒酣乐中美人进以承宴调观欣以解容回顾百万一笑千金振飞縠以长舞袖袅细腰以务抑扬当此之时孔子倾于阿谷栁下忽而更婚老耼遗其虗静扬雄失其太此天下之逸豫宴乐之至盘也公子岂能兴乎客曰彭蠡之鸟万万而羣荆山之兽亿亿而屯云合风防隐隐震震乃命长狄使驱兽夷羿作虞人腾句喙以追飞骋韩卢以逐奔弓弹交错把弧控弯繁弱鼓千钧死兽籍籍聚如山陵选取上鲜献之庖人　李尤七曰竒宫闲馆回庭洞门井干广望重阁相因夏屋渠渠嵯峨合连前临都街后据流川梁土青黎卢橘是生白华緑叶扶疎冬荣与时代序孰不堕零黄景炫炫林曜封金衣素里斑白内充副以芋柘丰诞节纤液玉津防于饮蜜　桓驎七说曰香萁为饭杂以稉菰防如细蚳似凝肤河鼋之美齐以兰梅芳芬甘防未咽先滋椅梧与梓生乎曽崖上仰贯天之山下临洞地之谿飞霜厉其末飇风激其崖孤琴径其根杂鸟集其枝王良相其左造父骖其右挥沬扬镳倐忽长驱轮不暇转足不及骤腾虗逾浮瞥若飇雾追慌忽逐无形速疾影之超表捷飞响之应声超絶壑逾悬阜驰猛禽射劲鸟骋不失踪满不空发弹轻翼于髙穷疾足于方外　崔琦七蠲曰寒门丘子有疾元野子谓之曰蓝沼清池素波朱澜金钩芳饵纤缴华竿缗沈鱼浮荐以香兰幽室洞房絶槛垂轩紫阁青台绮错相连结实布叶与波邪倾从风离合澹淡交并紫蔕黄葩翳水吐荣红顔溢坐美目盈堂姿逾春华操越秋霜从容微眄流曜吐芳巧笑在侧顾眄倾城元野子曰爰有梧桐产乎元谿傅根朽壌托隂生危激水澡其下飞鸟集其枝罔双偶而特立独飘飖而单离匠石摧肩公输折首目肌战制以为琴子野调操钟期听音子能听之乎　刘梁七举曰丹楹缥壁紫柱虹梁桷榱朱緑藻棁黄镂以金碧杂以夜光鸿台百层千云参差仰观八极游目无涯玉树青葱鸾鹤并栖隋珠明月照曜其陂　张衡七辩曰无为先生祖述列仙背世絶俗惟诵道篇形虚年衰志犹不迁于是七辩谋焉曰无为先生淹在幽隅藏身隐景刬迹穷居抑其不韪盍往辩诸乃偕而就之虚然子曰乐国之都设为闲舘公输制匠谲诡焕烂重屋百层连阁周漫应门锵锵华阙双建雕虫彤緑螭虹蜿蜒于是弹比翼落鹂黄加双鶤经鸳鸯然后擢云舫观中流搴芙蓉集芳洲纵文身搏潜鳞探水玉拔琼根收明月之照曜玩赤瑕之璘豳此宫室之丽也子盍归而处之乎雕华子曰清白醴蒲陶醲嘉肴杂醢三臡七葅茘支黄甘寒棃干榛沙饧石蜜逺国储珍于是乃有刍豢腯牲麋麛豹胎飞鳬栖鷩飬之以时审其齐和适其辛酸芳以姜椒拂以桂兰防稽之菰冀野之粱珍羞杂遝灼烁芳香此滋味之丽也子盍归而食之安存子曰淮南清歌燕余材舞列乎前堂递奏代叙结郑卫之遗风扬流哇而脉激楚鼙鼓协吹竽籁应律金石合奏妖冶邀防观者交目衣解忘带于是乐中日晚移即昏庭美人妖服变曲为清改赋新词转歌流声此音乐之丽也子盍归而听诸阙丘子曰西施之徒姿容修嫮弱顔回植妍夸闲暇形似削成腰如束素淑性窈窕秀色美艳鬒髪髻光可以鉴靥辅巧笑清眸流盼皓齿朱唇的皪粲练于是红华曼理遗芳酷烈侍夕先生同兹宴□假明兰灯指图观列蝉緜宜媿夭绍纡折此女色之丽也子盍归而从之空桐子曰交阯緅絺筒中之纻京城阿缟譬之蝉羽制为时服以适寒暑驷秀骐之駮骏载軨猎之輶车建采虹之长旃系雌霓而为旗逸骇飇于青丘超广汉而永逝此舆服之丽也子盍归而乗之依卫子曰若夫赤松王乔羡门安期吸沆瀣饮醴茹芝驾应龙戴行云桴弱水越炎氛览八极度天垠上游紫宫下栖昆仑此神仙之丽也子盍行而求之先生乃兴而言曰吁美哉吾子之诲穆如清风启乃嘉猷实慰我心矫然倾首邪睨元圃轩臂矫翼将飞未举髣无子曰在我圣皇躬劳至思参天两地匪怠厥司率由旧章遵彼前谋正邪理谬靡有所疑旁窥八索仰镜三坟讲礼习乐仪则彬彬是以英人底材不赏而劝学而不厌敎而不倦于是二八之俦列乎帝庭揆事施敎地平天成然后建明堂而班辟雍和国以悦逺人化明如日下应如神汉虽旧其政惟新先生乃翻然回面曰君子一言于是观智先民有言谈何容易予虽蔽不敏指趣敬授敎命敢不是务　魏曹植七启微子隐于大荒之庭飞遯离俗澄神定灵轻禄慠贵与物无营于是镜机子闻而将往说焉驾超野之驷乗追风之舆入乎泱漭之野遂届微子之所居其居也左激水右髙岑背洞壑对芳林志飘飘焉峣峣焉似若狭六合隘九州若将飞而未逝举翼而中留于是镜机子顺风而称曰予闻君子不遯世以遗名智士不背时而灭勲今子弃道艺之华遗仁义之英譬犹画形于无象造响于无声镜机子曰芳菰精稗霜蓄露葵熊素肤肥豢脓肌蝉翼之割剖纤析微累如疉縠离若防雪轻随风飞刄不转切山鵽斥鷃珠翠之珍搴芳莲之巢鲙西海之飞鳞臛江东之潜鼍臇汉南之鸣鹑乃有春清缥酒康狄所营应化则变感气而成于是盛以翠罇酌以雕觞浮蚁鼎沸酷烈馨香可以和神可以娯肠此肴馔之妙也子能从我而食之乎微子曰予甘藜藿未暇此食也镜机子曰步光之劒采藻繁缛饰以文犀雕以翠緑缀以骊龙之珠错以荆山之玉陆断犀象未足称儁随波截鸿水不渐刄佩则结緑悬黎寳之妙微符彩焕烂流景扬晖黼黻之服罗縠之裳金华之舄动趾遗光此容饰之妙也子能从我而服之乎微子曰予好毛褐未暇此服也镜机子曰驾云龙之飞驷饰玉辂之繁缨垂宛虹之长绥抗招摇之华旌于是曵文狐掩狡兔捎鹔鷞拂振鹭当轨见借值足遇践飞轩电逝兽随轮转腾山赴壑风厉飇举形不抗手骨不隐拳野无毛林无羽羣积兽如陵飞翮成云于是骇钟鸣鼔收旌弛斾骏騄齐扬銮飞沫俯倚金较仰抚翠盖雍容暇豫娯志方外则羽猎之妙也子能随我而观之乎微子曰予性乐恬静未暇此观也镜机子曰彤轩紫柱文榱华梁绮井含葩金墀玉箱温房则冬服絺绤清室则中夏含霜华阁缘云飞陛陵虗俯视流星仰观八隅升龙攀而不逮眇天际而髙居素水盈沼丛木成林飞翮陵髙鳞甲隐深乃使任子垂钓魏氏发机芳饵沉水轻缴弋飞落翳云之翔鸟援九渊之灵然后采菱华擢水苹弄珠蜯戏鲛人讽汉广之所咏觌游女于水滨燿神景于中沚被轻縠之纤罗遗芳烈而靖步抗皓手而清歌歌曰望云际兮有好仇天路长兮往无由佩兰蕙兮为谁修此宫观之妙也子能从我而居之乎微子曰予耽岩穴未暇此居也镜机子曰既游观中原逍遥闲宫情放志荡淫乐未终亦将有才人妙妓遗世超俗扬北里之流声绍阳阿之妙曲尔乃御文轩临彤庭琴瑟交弹左篪右笙然后姣人乃披文縠之华袿衣轻绮之飘飖戴金摇之熠烁扬翠羽之双翘翻尔鸿翥濈然鳬没纵轻躯以迅赴影追形而不逮为欢未泄白日西頺乐防变饰微步中闺眉弛兮华落收乱髪兮拂兰泽红顔宜笑睇盼流光时与吾子手同行践飞除即闲房华烛烂罗帱张动朱唇发清商九秋之夕为欢未央此声色之妙也子能从我而游之乎微子曰予愿清虗未暇此游也镜机子曰余闻君子乐奋节以显义烈士甘危躯以成仁重气轻命感分忘身故田光伏劒于北燕公叔毕命于西秦辞未终而微子曰善镜机子曰此乃游侠之徒耳若夫田文无忌之俦乃上古之俊公子也皆飞仁扬义腾跃道艺游心无方抗志云际凌轹诸侯驱驰当世挥袂则九野生风慷慨则气成虹蜺吾子当此之时岂能从我而友之乎微子曰余亮愿焉然方于大道有累如何镜机子曰时有圣宰翼帝覇世同量乾坤等明日月化参神与灵合契越隆平于殷周踵羲农而齐泰显朝惟清皇道遐均民望如草我泽如春是以俊乂来仕观国之光故甘露纷而晨降景星宵而舒光观游龙于神渊聆鸣鳯于髙冈然主上犹以沈恩之未广惧声敎之未厉采英奇于仄陋宣皇明于岩穴此子商歌之秋而吕望所以投纶而逝也于是微子攘袂而兴曰伟哉言乎令予廓然身轻若飞愿反初服从子而归　徐干七喻曰有逸俗先生者耦耕乎岩石之下栖迟乎穹谷之岫万物不干其志王公不易其好寂然不动莫之能惧宾曰大宛之牺三江之鱼云鸧水鹄禽蟠豹胎黼帱施于宴室华蓐布乎象牀悬明珠于长韬烛宵夜而为阳拟于云雾艳色过乎芙蓉扬蛾眉而微睇虽毛施其不当　王粲七释曰潜虚丈人违世遁俗恬淡清浑沌淳朴薄礼愚学无为无欲均同死生混齐荣辱于是大夫闻而叹曰盖闻君子不以仕易道不以身后时进徳修业与世同理今子深藏其身髙栖其志外无所营内无所事邯郸才女三齐巧士名唱袐舞承闲并理七盘陈于广庭畴人俨其齐俟翩飘微霍乱精荡神巴渝代起鞞铎响振农功既登隂戒寒乃致众庶大猎中原植旌柎表班授行曲絙网连置弥山跨谷不虗控矢不徒往僵禽连积陨鸟若雨丽才美色希世特立丰肤曼肌弱骨纤形鬒发修项秀颈红顔照曜晔若苕荣戴明中之羽雀杂华镊之葳珥照夜之双珰焕焴爚以垂晖圣人在仕时迈其徳先天弗违稽若古则叡哲文明允恭塞登俊乂于垅亩举贤才于仄微置彼周行列于邦畿九徳咸事百僚师师于是四海之内咸变时雍普天率土比屋可封是以栖林隠谷之夫逸迹放言之士鉴乎有道贫贱是耻　刘邵七华曰休先生弃世遁名藏身于虚廓絶影于无形荣时子闻而往焉曰仆闻至人之生世也必承天地之时势统万物之纮纲生有九鼎之秩没有祀典之常仆将为先生陈天下之逺图论品物之式规人事之荣华传情志之所极荣时子曰追风之马出自遐裔状若逸虬莫能羁制践路蹑节迅驱机发后不可及前不可越寻越逸响追晷逐电荣时子曰三时既毕冬效节木落草鸟窜兽穴尔乃驾六虬乗雕轩载金钲鸣玉鸾鼔与雷起野火电延声与天属熛与霓连荣时子曰洞庭之鱄出于江防红膄青鲈朱尾碧鳞金光镜野旌旗曜天雷辎翳路风马如云于是三辰増曜大明重光醴泉波流芝圃扬芳毛羣率舞羽族回翔聆九韶之声变仪矩歩之跄跄感神人而懐异物宁九有而绥八荒　晋张协七命曰冲漠公子含华隐曜嘉遁龙盘越世髙蹈絶景乎大荒之遐阻吞响乎幽山之穷奥于是狥华大夫闻而造焉乃整云辂参飞黄越奔沙辗流霜天清冷而无霞野旷朗而无尘临重岫而揽辔顾石室而回轮于是登絶巘遡长风陈辨惑之辞命公子于岩中大夫曰寒山之桐出自太含黄钟以吐干据苍岑而孤生晞三春之溢露遡九秋之鸣飇零雪防其根霏霜封其条木既繁而后緑草未素而先雕营匠斲其朴伶伦均其声若乃龙火西頽暄气初収飞霜迎节髙风送秋羁旅懐土之徒流宕百罹之俦抚促柱则酸鼻挥危弦则涕流大夫曰应门八袭旋台九重表以百常之阙圜以万雉之墉峣榭迎风秀出中天翠观岑青雕阁霞连长翼临云飞陛凌山望玉防而结极承倒景而开轩重殿叠起交绮对幌幽堂昼密明室夜朗焦螟飞而生风尺蠖动而成响大夫曰若乃白商素节时既授衣天凝地闭风厉霜飞柔条夕劲密叶晨稀将因气以効杀临金郊而讲师内无疏蹊外无漏迹叩钲数校举麾赞获大夫曰范公之鳞出自九谿赪尾丹腮紫翼青鬐尔乃命支离飞霜锷红肌绮防素肤雪落娄子之毫不能厠其细秋蝉之翼不足拟其薄大夫曰楚之阳劒欧冶所营邪谿之铤赤山之精销逾羊头镤越鍜成流绮星连浮彩艳发光如防电质如耀雪指郑则三军白首麾晋则千里流血形震薛烛光骇风胡或驰名倾秦或夜飞去呉大夫曰乃有荆南乌程豫北竹叶浮蚁星沸飞华萍接石尝其味仪氏进其法倾罍一朝可以流湎千日单醪投川可使三军告捷斯又神人之所歆羡观听之所炜晔也　陆机七徴曰虗子耽性冲素雍容泊弃时俗而弗狥甘渔钓于一壑乃有通微大夫怨皇居之失寳伤鸿誓之后闻防黄于榛险慿穴岩而放言通微大夫曰奇膳玉食穷滋致丰简牺羽族考牲毛宗俯出沈鲔仰落归鸿剖柔胎于孕豹宰潜肝乎豢龙拾朝阳之遗卵纳丹穴之飞凰神宰奇稌嘉禾之穗含滋发馨素頴玉锐灼若皓雪之頽云皎若明珠之积缁匮素虮踊而瀺灂滋芬溢而相徽味虽浓而弗爽气既惠而复奇介景福于眉夀裕温克乎齐圣子能飨之乎通微大夫曰丰屋华殿奇构磊落万宇云覆千楹林错仰绥瑰木俯积瑌石敷延袤之广庑矫陵霄之髙阁秀清晖乎云表腾藻防之奕奕珍观清榭岳立连行云阶飞陛仰陟穹苍耸浮柱而虬立施飞檐以龙翔回房旋室缀琳袭玉图画神仙延祐承福悬闼髙逹长廊回属于是登渐台理俊音镜元沚望长林逐狡兽弋轻禽览壮艺以恱观聆和乐而洽心子能居之乎通微大夫曰金石谐而齐响埙篪协而和鸣于是才人进羽籥弁被藻袭俯萦领以鸿归仰矫首而鹤立激长歌于丹唇发铿锵乎柔木合清商以絶节挥流徴而赴曲奏南荆之髙叹咏易水之清角尔乃覩蛾眉之羣丽既都而又闲矫纤腰以逐节顿皓足于鼓盘舒妍晖以妖韶若陵危之未安通微大夫曰盖闻沬北有采唐之思淇上有送予之叹闗睢以寤寐为慼溱洧以谑浪为欢若夫妖嫔艳女搜羣擢俊穆藻仪于令表茂当年之柔嫚罄妍规之约绰体毎变而増闲秀红其愉愉若余颖之可餐若夫灵晷潜祖顔退羽觞升清琴厉因清明以宣诚流微睇而授爱纤手挥而鸣佩铿华衿被则芳尘萃子其纳之乎通微大夫曰涂有殊而一致业有殊而名约各因姿以效绩期寄响于夫人也孰与显奇踪于万抚六辔而髙逰瞰八宇以摅盼齐清风乎诸侯言成否防气作温凉弭侵略于彊暴综坠纪乎危子岂不愿斯之雍容乎通微大夫曰明主应期抚民以徳配仁风于皇唐齐威灵乎宸极彛伦幸序庶绩咸又荡流风于雍俗洽天民乎齐泰是以灵感而表应嘉神繁而毕觌舞唐庭之来仪鸣岐阳之鸑鷟膺天监之休命荷神听之介福然圣主达持盈之寳术寤经国之在贤各毕荣于分局期赞化于大钧吾子岂不欲靡好爵于天宇显列业乎帝臣欤虚子作而曰甚哉鄙人之惑也犹穷防自逸于井干慿河盗本于黄川钦至论敷敝衽谨闻命于王孙　湛方生七欢曰有岩栖先生者学道飬生离亲絶俗漱清泉防茂木慕赤松之清尘乃餐霞而絶谷朝隐大夫寻条援葛往而问之曰营中都以起馆指土圭以正宫宅既平而土沃实商旅之所通究精巧之妙思尽土木之所穷南轩髙馆北连修堂左亘东序右列西厢飞甍云构轩轩锵锵连栋抗榱若飞若翔幽笼纳响素璧流光乃有倾城之色玉质鳯章手习清弄心达宫商子能从我而翫之乎大夫曰岁季月除大蜡始节繁霜朝氛凄风夕发防龙驷以偕逝问虞人于中林审蹊径之所由知此泽之多禽前批猛兽后拉黄罴声不得发爪不暇施此游猎之壮观子能从我而观之乎大夫曰青阳开运和气流人天无纤翳地无飞尘五湖静波四渎凝津命向方之嘉友聊泛舟以游春此舟楫之骏游子能从我而乗之乎大夫曰有峄山之孤桐生千仞之峻峤乗危岩以托根间丹霞而竦标苦丽霜之凄切困寒风之萧条若乃清秋遥夜器朗弦彻闲心理气临流镜月伯牙挥爪以清弄钟期中曲而抚节子能从我而听之乎大夫曰良畴沃壌傍山之阿灵泽津其根春露染其禾上防云轻霭下流石泉清波含山泽之清润结玉实于秋霜简嘉穗以精微璀氷散而珠光醸缥醪于九秋蕴二日于三阳米望麴而氷消瓮未启而流芳此五谷之精液子能从我而尝之乎大夫曰生乎三季之世隔乎大国之间戎马生于郊畿英雄森以比肩意气贯宇宙豪杰扼丘山强卤元师悬首太白勲勒王府功刋金石此不世之竒遇也子能从我而立之乎大夫曰盖闻至道以无主员应槖籥以内盛无穷隂阳以烟煴成化五行以守分相攻是以抚往运而长揖因归风而回轩挂长缨于朱阙反素褐于丘园靡闲风于林下镜洋流之清澜仰浊酒以箕踞间丝竹而晤言宋顔延之七绎曰北岳孤生刬迹埋名身闲事尽道畜山扃东国进士谬与迁焉其居也依隐嵁隂结架清深岩屋桥构磴道相临寒荣陇首繑饮江浔客曰周以岩廊匝以防房木冩云气土袐羣芳既旋天而倒井又斲员而镂方松丘箭渚药苑香林梁涧道以髙济栈岩墱而上寻客曰若夫舟山之奥金门之袐地首岷铜川上汶泗裁石成音调金成器故列真玩其微鸣辞人赋其清懿若乃梓漆简声丽容呈才陈舞态开吹台猎悲风遡秋埃既而昵賔献夀中人奉膳有悄者顔弗怡髙殿视华鼓之繁桴听邉笳之嘶啭飞朱鹭以首引逮云而终变然后簪珥摇挥荘服流湎抗妍歌以跕躧扬轻袖而翳面杂纷披于巾拂递间闗乎槃扇　齐景陵王宾僚七要曰松既烟而接汉竹缘岭而负筠哀过鸿于月晓悲夜猿于霜旻乃鹤驾之非逺信羽车之可邻鸿池广象太液染华势含五水气疏九河既百寻而照底亦千丈而分沙故乗流以神王或鼓地而目多岂能从我泛此安波　梁萧子范七诱曰幽遁公子不由义路不入礼门人主焉得为臣公侯难以为客有暴势大夫驱美泽之车防千里之马乃至公子之所居大夫曰収苗山之铤采耶溪之铜既云时吉亦曰天中金英内曜银精外通均如屈扬之舒彩粲若芙蓉之始红七星布而成列五色变而无穷寳兼千万声重二都迈兹巨阙超彼鹿卢呈形薛烛表质风胡大夫曰玉馔方丈蕙肴果器法罄呉章妙穷伊挚若乃豹胎之贵鳯卵之珍常山之果醴水之鳞大夫曰访防女于蔡邑选佳人于赵都或拾翠于神渚或采桑于城隅见者忘鉏而留瞩行者下担而踟蹰女乃歌曰井上李兮随风摽垂翠帷兮夜难晓独处廓兮心悄悄懐素镂之双针愿因之于三鸟大夫曰若乃帝思启土命将朔方守邉鄙而拥角节集兵旅而驰牙璋或埋轮于絶域或絷马于遐疆功格宇宙威震蛮方大夫曰逸态之赤兔骏足之骊驹龙文重于汉廏鱼目贵于西都若乃似鹿之体如龙之姿繮以紫缕系以青丝大夫曰冬斩阳木夏伐隂材剞劂之功咸至钩防之妙并来拟天文而特建象地戸而髙开丽前修之金屋陋曩日之璜台若乃缇锦遍室丹青被土白珠之帘水精之柱绮井镂而重葩华桷焕而相距文石之井瑚之树紫复峻而连天青绮髙而干雾大夫曰自五气初运二灵始分蛇身之帝牛首之君何足道哉若乃圣皇之驭国得附枝而居位陋重华之聪明蔑放勲之文思通犀文甲之献相继于天府金鸎银鸟之锡不絶于史书当此之时子能佩玉而侍乎公子竦然曰前靡靡之数说皆非鄙性之所娯如今之善诱请就列于康衢　増文苑英华七召曰假是先生负兹劲逞状羣飞之器侣似独行之迷迳神忽忽而若忘意冲冲而不定鉴丹緑其无主闻钟鼓以失听至乃冬霰积庭室靡人声春花满野他无行者圜堵常闭曲突无烟同生刍之暂有共死灰之壹【`一作曀`】燃笃论公子闻而崛起虽道术之可忘亦切磋之所耻命徒御以络绎将有事于岩中车煜爚而流水马泮涣以追风乃逾汗漫入茏至深潭之瀴溟有洞室之穹崇居隐磷而出没望嵚岑而下上竹距石以斜通水韵松以含响地不寒而萧瑟日无云而曭朗于是整容投刺屣履【`一作倒屣`】排门扬眉就席举袂而言曰若五秀禀其生灵六情通其爱恶憎共集于鄙老嗜同归于美乐今足下羣鸟兽以为娯处贫贱而不怍欲宾实于孤介乃贻讥于陨获至乃喀喀死于道邉瞀瞀填乎沟壑削松笔以画虎鼓刀而刻鹤身既劳而不见事何感而莫惩欲模名于带索岂知命于泥防何异走长衢以避影煎流水以求氷今欲道足下以卫生之袐术怡神之妙道譬之愈投于寒植同起尸于仙草宁愿闻乎先生曰有为之生已逼无益之利常劳若见明于碍滞幸求救于肓膏公子曰千门始构百常洞启激洛开渠疏山抗陛延袤水陆旷望东西下临江海上属云霓百丈杳以飞跨九层郁律以阶梯步三休而更回涂中宿而方迷雕墙屈曲以交牙网户周流以重积既隂涔而影响亦叫啸而回【`一作辟`】易沙板金铺紫柱玉舄炜煌熻赩□磳抟敞图云雾之蔽亏状神仙之来往璧珰自耀珠缀恒响蜉蝣动而昼喧熠燿飞而夜朗既临下以寥泬亦慿髙而泱漭闻疾雷于阶陛【`一作板`】弄奔星于帷幌亘以曲堂周以洞房北负连闼南注长廊绮疏交映镂槛相望鷰飞莲井日照杏梁阳鸟骞其将动云鳯矫而欲翔若乃后沼开源延石崇壌拟昆阆之防比沧溟之防瀁其中则有桂宫柏寝呉台柘馆复道耿介而连云阿阁穹隆而仰汉望虬栏之映水见丹鹤之出防艳草奇色台树珍名长生灵夀男华女贞河栁垂叶山榴发英翫奇花之春满摘甘实于夏成此实宫苑之壮丽岂能从我而为荣先生曰多言反道辩口伤实惧贻于蔀家且自安乎容公子曰铜缾玉井金釜桂薪六谷九鼎百叶千珍熊蹯虎掌鸡跖猩唇□【`子林切`】鱼两味元犀五舍卵鳯巢剖胎豹腹三脔甘口七葅惬目蒸饼十字汤官五熟梅椒鲁豉河盐蜀姜剂水火而调和糅苏蔱以芬芳脯追复而不尽犊鱼稍割其无伤鼋羮流歠蚳醤先尝鲙温湖之美蚶切丙穴之嘉鲂落俎霞防逐刄飞扬轻同曵蠒白似飞霜蔗有盈丈之名桃表兼斤之实杏积魏国之贡菱为钜野所出衡曲黄棃汶垂苍栗陇西白榛湘南朱橘茘枝沙棠蒲萄石蜜称素腕之美枣有细腰之质并抗吻以除烦亦咀牙而消疾于是三雅陈席百味开印玉机【`疑`】星稀兰英缥润既夷志于坎防亦忘懐于鄙恡此盖滋防之极珍岂能从予而共进先生曰不贵媮食宁甘醇酒既深悟于腐肠岂自迷于爽口公子曰秦氏独立燕姝絶世如短如长不秾不细信耳目之妖冶乃古今之佳丽妍姿艳逸淑性闲华效施颦于宋里经【`一作髻`】堕马于梁家折纤腰以微歩【`一作于步障`】里【`一作揎`】皓腕乎轻纱临池正领拂镜看花观堵墙以防沓倾城国以諠哗墨欲归而抽軨【`车拦也疑作轸车后横木也`】惠将返而回车至乃郑卫繁声抑扬絶调足使风云变动性灵感召击哀响则春台之人怆焉而雪泣【`一作涕`】起欢情则崩城之妇嫣然而微笑嶰谷调【`一作栖`】鳯之竹【`一作管`】龙门独鹄之柯緑珠绛树宋腊韩蛾青春婉娩上客经过开洞房以命赏召才人而合宴举轻幔以徐来隔珠帘而可见牀披珠【`一作珍`】象簟展罗荐听促柱之方进闻广声之始啭步想象以顿足腕□连【`一作□蹮`】而拂面托斜视于遗簪寄含情而举扇俄而夕乌东反落日西悬绮霞映水蛾月升天解鸳鸯之绣被拂駏□之长氊烛中【`一作羽`】帏而动烂香山【`一作薫蕙`】帐而微烟愿横施以自昵脱斜领于君前此乃声色之妖荡将不从我而流连先生曰淫声非笃论之防丽色本余情所弃伐国不问仁人此言从何而至公子曰岁晚农休时闲务隙山火已燎野霜初白聊效杀于秋冬乃从禽于草泽蜀地五丁齐国二子气动山漂汗挥雨起渥洼流頳【`一作赭`】兰池照血蹑飞影于未形赴奔星于欲灭革车隐隐毂骑阗阗鼓噪諠而振地烝徒骇而聒天割玉之刀饮石之箭罝罗布其一目罟网周及三面犬号螭鹰名奔电暂离已合忽隐仍见赴迥超危冲林跋援草随足起山从眼转跨蹑冈涧电举陵陆鸟不及飞兽不遑伏既前而后赴亦左排而右蹴跖【`疑作蹠`】实骇而自救腾虚乱而相扑视洒血之丹地见飞毛之暗目傍穷劫剞势极搜求文皮坐裂膬尾生抽手羁铁顶足批铜头象折牙而陵遽貃拉齿而夷由擒髙楼之度索走大树之神牛雁闻而跕堕猨抱木而啾啾笑楚王之云梦耻汉帝之中流此武材之矫猛岂能从我而畋游先生曰驰骋伤仁好杀非勇幸广内之丰乐何禽荒之足重公子曰踆乌始照宫槐遽而欲舒顾兔才满庭英纷而就落【`一作踆乌始照宫槐遽吹舒顾兔而才满盼庭柯而就落`】譬光影于飞浮比生灵于栖托扰扰摩肩辚辚方驾立怵迫于毁誉独殷勤于用舍嗟向有而今无叹后荣而前谢清歌雅舞暂同于梦寐广厦髙堂俄成于幻化若夫洗精服食慕道游仙寻玉尘于万里守金灶于千年三户可度九转难传飞腾水陆咀嚼灵元若乃壁上真辞枕中袐要弹压神吐纳灵妙既变丑以成妍亦反老而为少虬驾夭矫而出没霓裳飒沓而容与接鹄驭于后乗追鳯箫于前侣雨防漫以霑服云霏微而袭宇瞰芝阙以窈窕见玉台之相拒盖排烟而渐灭旌拖风而未举值解佩于江濵逢弄珠于汉渚薄游圃弭节太华列神童于羽帐侍玉女于仙车涧采兮危实苑拔兮回花听弱水之晨浪望昆山之夕霞穷北辰而比夀指中岳以为家此神仙之恍惚岂从我而蠲邪先生曰捕影之言莫测系风之论难尽未尝留意于死生岂复稍论于椿菌公子曰洙泗遗文邹鲁余烈其道未逺其风不絶方领圆冠金口木舌谈章句之逺指搆纷纶之雅说陈五礼明六诗贯穿微妙辨析毫厘既待问以重席亦覃思而下帏醖借恺悌和乐缉熙生徒肃肃賔友师师并接衽以闻道俱援手而受辞心絶内战事无外欲横经者比肩拥帚者继足丑申韩之法令陋桓文之风俗六郡溱其衣冠五陵穷其轨躅信斯文其若水实斯人之如玉若夫珠玑产于蚌蛤圭璧出于山渊未有玉不莹而为寳人无学而称贤盖持身之管籥进徳之舟船响如钟而待叩明似镜而常悬此见重于经术宁降志于吾贤先生曰诚此言之甚美比斯道之为旷耻见嘲于腐儒岂求珍于席上公子曰我大梁之启基方古而无匹先天定始比殷周而余裕揖譲受终考唐虞而不失道徳有序宪章咸秩六府孔修百司尽毕搜求儒雅招拾遗逸旰食思治虽闻之于昔谈昧旦临朝乃见之乎兹日荡荡薫风泱泱大典道含而广被泽汪濊而旁阐采舆人之片言纳匹夫之小善事在微而毕照言无幽而不显若夫下车布徳伐罪吊民风无偃稼雨不破尘覩胜残于朞月见成俗于浃辰含【`一作幽`】羣生兮如海飬万其犹春乡无豕食之禄野靡狼顾之民樵者目金而知耻耕者譲畔而成仁何大庭之足竞岂栗陆之能邻璧水道庠序之风石渠启珪璋之盛奇士辐辏而骋足异人间出而效命小大之狱无寃民翾飞之物无天性故能睦之以九世齐之以七政坦坦恢恢巍巍赫赫政徳洽于霜风敎义穷于足迹望云气而阙海水而重译所谓府不辍贡史无虚帛天瑞磊砢而相寻地符氛氲而不少収六穂于征赋翫九茎于池沼三足应感而来仪一角知时而自扰映景星于初月聆鳯音于将晓若乃亭毒疪疵合天地而并施陶钧日月与造化而齐功故非言辞之可具尽笔札之所能穷懐真独往之夫犇走而从事灭迹藏名之士颠倒而向风二汉有同于儿戏魏晋无碍于胸中言未毕先生摄衣而起曰子前所说似玉巵之无当徒费辞而难领譬由背日而视秋毫却行而求鄢郢一闻皇王之盛则豁然神悟而理摅志无时而可卷邦有道而宜舒敢以浅智请从【`一作附`】后车　元袁桷七观曰翰林先生纳荣息机白玉之堂将归乎麻源之山房越公孙懐牍濡颖托物喻志考图审曲若鉴之纳视言忘而意消别而理备有郢大夫癯然褐衣目不接乎黼黻耳无闻于律吕冁而言曰登髙能赋淫曼荒忽智专者魂强形滞者物逐昔呉州来观诗东鲁言有度徴有据厉阶于枚生滥觞于曹王先生楚产也云梦汗漫巫峡巑岏胸藏肠蟠公孙不足以敎我先生杀青南山积简羽陵若网有纲若墨有防举凡畅微我共聆诸越公孙曰太素烟煴清浊奠仪雨风露雷动植攸孳辨方审良民用不疵六气以沴日天其世彼谆谆者皇曰汝命实长厥土燥刚相其温凉我生命在天顺以受年岩居谷饮中道以陨执书以观有涕汍澜陋彭铿之逆理兮何恣纵而益顔言技可以进道兮吾当由是以返观纳肠补脏憯忍莫竟石立土踊孛彗迕逆吾犹以为天地之病也修身俟命道之大经先生之正也大夫曰神之所行何体何方拘者为儒请更端以告仆夫越公孙曰灵曜宣精五纪顺明察幽考微法天以行形气芸芸吉凶卑髙观象以分韬兮灵根感不以言由动彰静百神受祜虚者为音质者为数昔后稷氏之职黍稷薿薿智者过谋胡尽其地力民日作慝相攸食墨风雨斯蔽连云岌嶪飞不得垂喙履不敢仰视旁营万家地记萌芽赭衣偾蹶而淮水复絶铸鼎伏奸能沈于渊吁嗟而求桑林之羞要荒扰驯王防盈庭献琛効珍物不可枚陈鸡豚以时父恬孙嬉何助邉蔑思屈曲洲岛家累千金资先生昔居列僊之馆据要集思谓象以理明妖由人兴守谆芒法清宁却走马于郊谢重译之雉陋三脊之茅熙熙陶陶舒舒天天不言而岁成无营而事贞夫子不云乎一致而百虑其是之谓乎郢大夫曰泛观博闻于道弥损愿涤耳以抉其蕴越公孙曰粤昔尼父惟俎豆是斆击刺坐作因民以敎搜苗狝狩车徒卒究厥今舆图八表同厯四貉交轨月竁风丘氷天桂海驰心望云请命塞千庐星环八屯山列【`缺`】羽翻经飞鼔笈然而乐成者难与图事守文者不足语智尝闻之兵农同封耕战同功鱼雁行敌莫我敢当府防籍移万姓流离强帅拉脇外防憯肌卒不可拄支后王鉴观法日以繁厐者罢者恇者羸者骈头引吮食粟而嬉开门纳兵百部是师何草庐髙吟﨑岖杂耕何杜氏之子传癖孔深而缓带以征射以容观劒以气言批亢虚孰知其隅折冲厌难莫穷其畔至若握元图视文纵横其止与易象相表里者骤语之吾惧大夫竦眙也大夫曰兵者不祥之器未效此知也越公孙曰炳灵心君辟干阖坤情声相宣立度出均昭昭鸿藻缃缥是存敢先论楚材而言之漻漻乎足畏垢而将翥也霏霏乎睫承露而欲诉也荒蹊断苇燐灭没而疑聚也织文扬徽揽芳菲而杂组也少焉商飇号鸣金石琮琤逐虎搏兕韝雕镞鹰寄莽苍于一瞬乗扶摇以孤征终缓辔以就日怆倏沦乎西倾噫悲何为哉古有岩居之士抱奇抉幽漱芳深林憇寂冻流澹乎其若遗窈兮其若留钩盘助之为回旋虚牝荅之为献酬猨三疉而堕泪鹤九转而疑愁钩采微迄无终穷瑶席敷张髙歌慨慷语初丽而终放托余韵于宫商然此其戋戋者耳攟拾苍雅刮磨诰盘微粲具编飞英露漙何讥乎食之鄙犹郑穆而鲁桓也大夫不闻之乎钟石丝竹各随其听隆污有时其所遭者命摩荡堪舆吸呼羲娥矢为帝词叶为赓歌五岳赞襄百灵防呵不棘不茨如砥如磨发潜漏泉掖民阳春瑰逸为新简絜为真列若户居别若渭分雍容者珩璜冲逺者英茎缕絶而绪续醴甘而齐清昔之擅名伟着耿光兮其不能以千百程也浮声切响直意肆志澎湃訇溘滔滔莫止据理者夸饰言者哇嫫母兮姑射刀兮镆鎁謇莫任兮奈何大夫曰文章与政通玉署之职也文胜质则史更言其大者越公孙曰矻矻中垒校雠靡宁世本纪年系于麟经舍相府图书冺其纬经炳麟金匮汔罔敢配乃司马氏抉榛鉏翳丽者为讥激者为刺升涉世家表籍作纪言诸侯无史史立周史圯鄙儒画掞削章删凡爝火并日卒澌尽莫传昂昂荀袁辞约义完何班范家至耿光緜緜相继拟述百世一律素王简编如日在天荧煌髙张孰敢附肩鸿化以漓研深益疲秽者阘者袭者滥者淟涊畏祸希企市价謟不表直俚不师雅若聋鼓钟若盲防马元经附讹唐厯受呵后有纪略迄莫同科尹石猛志证古比事百不一试欧阳氏出方名山所藏复大同而小异势不两立其鲁史之谓厥今系谍川盈记注栉比故志存废兴之源典章酌损益之致登瑶山而神骇游邓林而目昧般倕効吁随和发涕操觚之士吾将见其心赧而神悸也先生登袐丘览羣玉积石仓标朱目墨兵笔削融液乎粹精囿赫胥邻大庭大夫宜从下风而乞灵也大夫曰皇王惟熙帝霸孔巇我心増悲韩愈不为史名以四驰何庸知焉越公孙曰煌煌古帝别生聚方涣乎陶唐五服正五典率常导之无违民用熙熙授之以时聿来孜孜降于三王厥绪日孳集成于苍姬黼黻宪章金石命令缉熙太和宣昭羣姓纤钜之备粲乎其有秩也丰杀之制屹乎其有截也三光重辉百神拱列岁时易迁而浸淫蘖芽弱者缀旒强者鋋戈智者探囊勇者拔河搏犀象屠蛟鼍飞矢请命旁午系车焱乎浮云迅乎奔尘炙毂滑稽之士纷然而并陈弃仁恩假神混君臣各驰骋而懐新数千百年人亡而说具劳乎离娄不足以一视也薾乎王良不足以一御也其最大可病者恬泊守贞可以飬身不可以治民絶性弃命黔首蠹病孟轲氏有作吾见其髠钳而舌咋也言未既郢大夫曰天藏山中瑾瑜匿瑕间以辨之厥徳日华儒者诟病卒不能以胜何道最髙子盍陈之毋激毋勦越公孙曰古昔颛童受业闾塾书数首通训故是属声歌象舞目接身服相亲有恒日用不渎后帝不相袭缘祀兴文八音寥寥五礼纭纭铿锵莫明而聚讼若焚郑说乖误后图踵循象制益湮周官别出议者欲一繁紊缪错操网而入林适越而辕北也礼孔勤五厄莫存后有放补去取未就卒乗虬骖云字以文合声以音比旁敷落侏行离狄防文轨同风不能以一致孔壁莫推二经蕃庑聱牙为今简俪为古谓道统是传曷敢有语诗基文王而周召先兴首章异同众说沸腾风雅变言美者为訾直者为诋鲁颂纪异秦誓告终何后学瞢瞢迄莫之通麟麟鲁经议口法吏谓齐晋无褒而日月俱刺纷若蠭猬眇若糠粃不虚其心不明厥视遗珠抱疑探箧积毁此特人文之经纬政治之用体也三圣述作包河总洛二仪生于心万化制乎神迎之而莫亲拒之而莫存疑者遯者愕者困者湛兮消兮委兮昭兮沈思遗物形离超兮激回飇兮阒而寥兮纵云翔兮憺兮儒先从我昭兮郢大夫曰吾始见公孙疲防若不足突梯若避辱靡精槁神何龂龂然也今知子矣永誉处矣吾与翰林先生徜徉此土小年大年犹以为朝暮也　明宋濓志释寄胡徴君仲申曰华容孝亷与广平文学遇于神明之台孝亷问曰予缔子交已越二纪其貌固狎其志则未之闻也子能为我扬搉古今而释之乎文学曰走也不敏长自岩穴鹤毳编襦土芝緼食动趾踉蹡发辞吃忽挟缃缥去厯都邑见者大噱指为木刻错愕周章无地寄迹独孝亷暖我以温顔前我以重席迪我以三古之芳猷期我以九能之至域拜孝亷之贶厚矣孝亷有问敢对以臆寓形霄壌不翅蠛蠓时幻岁迁电灭鸟空惟极所适其乐则鸿出游大泽才骞气雄鼻尖出火耳后生风金张前驱许史后从牵黄臂苍箙矢韔弓仰落双雕俯搤长熊毛血旁洒尘坌四封入据邃舘廷实惟供罍尊旁午豆俎衡从含春酎晕移童器周八音律合六同部分立坐筵布西东緑华白台南威紫冲靥辅奇牙瓌质姣容歌喉撼尘舞袖翩龙其有事固日新而弗足也有志焉孝亷能许之乎孝亷曰欲败度纵败礼古人所戒子岂宜蹈之愿闻其他文学曰班生投毫令名煌燿终童请缨其齿甚少不有焰焰孰潜其爝非勒铭于燕然必建标于粤徼轩冕以之蝉聨绅笏以之姱好卫霍拥轸樊陈执纛公子埽门王孙媚灶霜露系乎吹嘘予夺视其愠笑其鋭也若孟劳之出鲁桡其重也如天球之镇周庙天下学士挥汗为雨聮袂成帷莫不仰遗光而企末照其视处环堵厄藜藿击壶而越吟倚柱而呉啸卑卑南阳之畊落落滋泉之钓口心共语形影相吊不亦大有径庭乎孝亷曰功髙者身危位隆者名防此众人之所嗜而君子之所慎也文学曰神封灵壌作镇下方防稽衡华沂岱岳常霍及医闾分布九疆总三条于中区限两戒于外邦他若沧涨荡浮青瀚混茫包天裹地循环相通【`叶汤`】其间怪伟靡可数详天孙岳长水伯渎宗【`叶荘`】昴宿寳符之贵元青鲤之章金箧玉防之探日月珪璧之藏或隐而晦或露而彰走将简书御戒楼航濯足于咸池晞发于榑桑豁氛埃于人瑕发忠信于天光苍水之使稷丘之君庶一问之勺鼎湖而想遗弓履河洛而思圣勲也孝亷曰山川形胜固足以廓子耳目昌子文辞原非至焉子毋徒取则于太史迁也更请大之文学曰去圣愈逺学术纷披控名责实礼度是师上下有叙隆杀异宜苛察缴绕弗失丝厘贵俭兼爱上贤右采椽不斲刑簋惟土啬然自守与孔齐轨权事制冝诡行遁辞移隂转阳入神出奇变化阖辟千目莫窥秉要执本立为经制法无常形事无成势洞究羣情为万物主仪节或愆峻刑弼之肃如晨霜犯者裂肌仲鞅非到挟之以驰因彼天时以施敎令若仪若象测度以定纪纲载明是谓大顺食天所寓邦本所资山泽平地相厥攸宜八政之首着于经彞揣摩国纪宣明帝治或合或兼本末毕具凡有猷为罔越宪制若是喧豗泣猋迅雷震撼乎四极充斥乎九垓沨沨乎海水起立而应龙天飞也戋戋乎五兵杂陈而神授握机也芒芒乎旷野万里而列井布棊也走欲徧索其说而试之不识可乎孝亷曰夫子没而微言絶诸子百氏人人殊未有能一之者也文学曰戡定惟武亦国之程其书漫衍四是绳隂阳权谋伎巧势形其目昈列繙繙缤缤九宫八门六甲五神军轨兵钤星式雷经金鸡玉狗风角鸟情制器尚精动合神机胄铠罗陈戈防交施渠荅距堙鹜扶胥象车雀杏行马飞鳬武衡大橹驩耳长殳云火万炬浑脱全躯防全器良其用益张营察六形旂按五方天地定位风云流行龙虎腾趠鸟蛇翼正正奇奇巍巍堂堂赫赫赩赩棱棱璜璜以守则固以击则扬或追北于函谷或喋血于太行或狥地于临菑或防坚于昆阳是亦英雄之壮观也走乐之不知饥渇之在己也孝亷曰兵者不祥之器圣人不得已而用之子服儒衣谈儒书又焉用尔为文学曰粤厥轩辕游心太初上超鸿沆下入渺弥有其余亦神其躯文賔履生师皇马医玉札丹砂鸣龙师木羊葛由神泉鹿皮折足山图楮衣服闾女几素书赤斧碧鸡朱璜瘕脱俗质虚心存冲寥迹亦佹奇五性既絶九患亦除三阶有严七变无舒身升紫宫位纪琳书隂隆伏骨目炯四规执东象之玉女契九赤之班符御跻书之龙韤服太极之麟芝入火不爇入水不濡入石不阂入木不拘云卧天行神潜灵□是盖与天为徒又不特致治于无为也当辟我石室寝我世机服我胎息杀我虫尸洗伐我毛髓销解我肤肌覩铜狄而摩挲约令威而来归不知能成其志否乎孝亷曰圣人不师仙使其可为则周孔为之矣文学曰荒荒遗文或伪或真学徒巧辨或正或舛先出者堙后出者存何老生怨尤而异师是嗔藏之名山编简乃完何传授有绪而鱼鲁或残汲冢一启虫书再覩何怪言放纷而弗齐于古纬相传内学是尊何列国寳书而尽阅其文潜辞义聋俗簧世日新月巧动莫之制衡错攡莹方州部家何立言艰深而莫究津涯始生终通生育及资何其象不一而数皆九为原荧丱冢名性气体何图指佹殊而重摹迭儗触而言何莫非此沾沾动喙徒见其鄙走将钩其厖鸿掠其纤微悬空明之金鉴俾无遁于妍媸能若是是亦足矣孝亷曰此麤近之然殢于传注童习白纷若华蝉死生其间亦奚益哉文学曰孟轲氏没世乏真儒师师萌庶伥伥奚归孰廓我蒙孰砭我愚羣言孔多契真者谁欲操腐舰以泛具区欲络盲象以驾鼓车纵有智巧宁不殆而呜呼噫嚱一何寥乎九圣之神于昭于天九圣之心存之于文又何昭乎呜呼噫嚱薋葹盈室何有芳荪繁星烂霄孰知朝暾宁不使我怡怡而□□乎帝降民衷徳与天一胡不自贵葩藻是溺颠倒首足淆混白黒弃其瓒槃寳厥瓦鬲拊膺自伤泪血交积誓删宿秽以刬末习驾舂陵以为舟鼓闗洛而为楫张武夷以为颿期洙泗之可涉夙兴夜寐偟偟业业凛然如上帝之在目睫若是何如孝亷曰此仆素昔之所究心者也幸与子同之于是执手降台相视而笑笑已继之以歌曰真儒不生世隂隂兮摘埴索涂愈幽深兮炯其灵根无古今兮超彼九离浊氛兮攀渊追骞乗赤麟兮文之兴防资以身兮任重道逺何时而止兮朝斯夕斯相期于没齿兮　金实翰墨林七更曰觉非先生久客阛阓心厌喧嚣性恡堙鬱思若无聊安得絶境于焉消摇涤濯烦以永今朝闻永嘉主人有翰墨之林曳杖彳亍若履空谷足音跫然主人出速不言心喻盼睐以目升自賔阶少叙寒燠主人曰噫走也是林不资于地匪穹于岑无松之盛非柏之森骈罗图书错置瑟琴棐几万签上下古今文房百玩触手可寻少安无躁愿陈至音于是拂几正席焚沉爇蕙缓宫急羽髙卑以序巍巍洋洋无不如意长清短清猗兰飞佩五曲九引纚纚可继先生曰美矣哉太古之声也然钟期既亡伯牙絶响筝篴之耳未能得其惝怳毋劳尔为也主人曰唐虞至圣子不得与托物设敎启其聋瞽以局必方象地之则以道必正神明其徳有白有黒曰隂与阳互陈错举云汉其章防危补罅料敌审己负不可偾胜不可恃两雄相值乃见劲敌龙蛇成阵虎豹坚壁虽曰小数有至理焉无所用心为之亦贤先生曰君子不操胜心无作机事此孤山处士所以鄙之也愿闻其他主人曰书契初成鸟迹茫昧科蚪再变乃有分隶斯邈之下钟王轶出唐临晋帖如蹈一律狂僧颠史草圣入神苏黄米蔡各自絶伦真迹间存初刻咸在防画使转折旋向背明牕净几目玩心醉诚一快也先生曰儒者于书固最近事然一好着亦能防志吾未暇焉主人曰五色作绘肇自姚姒后世因之画事由始晋唐以降好尚蠭起顾呉荆闗董郭王李入神造妙区别品第耽嗜成癖千金莫以芳播清流贵动丹扆适情游艺动合理宣和纂录寳鉴有史似不可少也先生曰君子寓意于物而不可留意于物此先贤所以恐其泥也敢请大之主人曰陶冩性灵妙在得句物情人境动合天趣模拟之精推敲之至昼或忘食宵恒失寐穷极弥工思苦愈异神惊泣造物所忌我思古人髙不可企先生曰风雅辽阔正声微茫竞趋靡丽大朴日亡安得击壌以反浑厖主人曰经纬天地轇轕后先用与政通体随世迁秦汉雄深齐梁□骳韩公倡唐衰特起欧苏曽王鸣宋之盛及今赖之矩矱由正今之作者秀出如云昭回河汉炳燿星辰钧天合奏鸾鳯和鸣山辉玉韫渊媚珠呈走将漱其芳润咀其华英寤寐于兹林之下不知岁月之虚盈也若是如何先生曰近之矣而犹未也文以载道匪惟辞工上师圣人吾将子从主人怃然曰命之矣圣人之言世谓之经囊括宇宙含煦生灵未暇细论略陈其名易备隂阳造化以明书言政事治功乃成感发惩创诗本性情无序不和礼乐由兴春秋拨乱王法权衡学庸论孟规矩准绳犹如菽粟布帛之征一息不继民不得生浮文胜质奚利攸行走将膏吾车秣吾马由伊洛以遡洙泗而履吾夫子之庭不知其不可也先生离席而立降阶頫首请先羣经旁艺居后以翰墨林为道渊薮  

颂一  

増诗大序曰诗有六义六曰颂颂者美盛徳之形容以告神明者也　原王充论衡曰古之帝王建鸿业者湏鸿笔之臣褒颂纪徳也　増崔骃西巡颂表曰臣闻阳气发而鸧鹒鸣秋风厉而蟋蟀吟气之动也唐虞之世樵夫牧竖击壌中节感于和也臣不知手足之动音声敢献颂云　原文章流别论曰颂诗之美者也古者圣帝明王功成治定而颂声兴于是史录其篇工歌其章以奏于宗庙　文心雕龙曰四始之至颂居其极颂者容也所以美盛徳而述形容也昔帝喾之世咸墨为颂以歌九招自商颂以下文理克备夫雍容告神谓之颂风雅序人事资变正颂主告神义必纯美鲁以公旦次编商以前王追录斯乃宗庙之正歌非燕飨之恒咏也増又曰敷冩似赋而不入华侈之区敬慎如铭而异  

乎规諌之域　崔融进洛图颂曰美盛徳者莫近于诗什颂以之成焉　孙何碑解曰祼献宗庙谓之颂可也文章辨体曰颂之名实出于诗若商之那周之清庙  

诸什皆以告神为颂体之正至于鲁颂駉等篇当时以祝僖公为颂之变故胡氏曰后世文人献颂特效鲁颂而已  

颂二  

増夏侯辨乐论曰黄帝备物始制衣裳时则有龙衮之颂　要曰黄帝妃嫫母训宫人而有淑徳奏六徳之颂　鲁语闵马父曰正考父校商之名颂十二篇于周太师以那为首　原汉书曰宣帝徴王褒为圣主得贤臣颂　后汉书曰显宗召见贾逵因勅兰台给笔札使作神雀颂拜为郎　又曰傅毅与班固贾逵共典校书毅追美孝明帝功徳最盛而庙颂未立乃依清庙作显宗颂十篇奏之　又曰平望侯刘毅以和熹邓太后有徳敎请史官着长乐宫圣徳颂以敷宣景耀勒勲金石悬之日月摅之罔极以从陛下烝烝之孝帝从之増又曰梁鸿字伯鸾仰慕前世髙士而为四皓以来四十四人作颂　论衡宣汉篇曰观杜抚班固等所上汉颂颂功徳符瑞洋濊深广滂沛无量逾唐虞入皇域原郑康成传曰民有献嘉者异本同实县侯表附文辞鄙略君为改作又着颂二篇侯相髙其才　零陵先贤传曰周不疑字文直曹公时有白雀瑞儒林并已作颂不疑见之操授纸笔立令复作操奇之　晋书曰刘伶字伯伦沛国人也志气旷放以宇宙为狭着酒徳颂为建威参军以夀终　南史梁大同中尝骤雨殿前往往有杂色寳珠梁帝观之甚有喜色虞寄因上瑞雨颂帝谓其兄茘曰此颂典裁清拔卿之士龙也将加擢用寄闻之叹曰美盛徳之形容以申击壌之情吾岂买名求仕乎　増又曰钟嵘字仲伟衡阳王元简出守防稽引为宁朔记室时居士何子季筑室若耶山山发洪水漂抜树石此室独存元简令嵘作瑞室颂辞甚典丽唐书太宗幸太学释菜命孔頴达讲经頴逹上释奠颂诏褒美　张文琮永徽初献皇帝颂优诏褒美　吕温狄仁杰颂曰取日虞渊洗光咸池潜授五龙夹之以飞世以为名言　张九龄撰龙池颂刋石兴庆宫西天寳元年五月宗子璆以为不称盛徳更命璆为颂建花萼楼北　宋璟累封广平郡公广平人为璟立遗爱颂璟上言颂所以传徳载功也臣之治不足纪广人以臣当国故为滥词徒成谄防之风欲厘正之请自臣始有诏许停　李白天寳初至长安贺知章言于帝召见金銮殿论当世事奏颂一篇　宋史大中祥符三年陜州黄河再清集贤校理晏殊上河清颂　玉海张方平为宋颂十五章上下二什天假之什八篇系之先帝日之初升之什七篇系之今上　仁宗时石介再取太祖太宗真宗仁宗功徳之尤着见者为宋颂九篇　元史文宗猎栁林驻跸故东平王安图碑所因献驻跸颂称防明郑济华川王祎行状曰辛丑冬上亲征江西进平江西颂上览而喜曰吾固知浙东有儒者卿与宋濂耳明纪洪武七年十一月甘露降于钟山刘基作颂以献吾学编建文元年春正月庚辰大祀天地于南郊始  

奉太祖高皇帝配方孝孺进颂　又陈敬宗字光世慈谿人永乐十二年入史舘改翰林院侍讲献为善隂骘颂十七年春卿云见甘露降献圣徳瑞应颂是冬甘露再降于孝陵松柏复献颂　解缙御书嘉禾诗序曰永乐三年九月九日朔旦勒石拓本分赐诸王及近臣于是缙亦与焉拜手稽首而献颂  

颂三  

増传雅　继诗【`苏颋奉和圣制荅张说扈从南出雀鼠谷诗曰作颂音传雅观文色动台　贾至旌儒庙颂曰小臣作颂敢继风诗`】　金题　钿轴【`石介庆厯圣徳颂曰古者一云气之祥一草木之异一蹄角之怪一毛羽之瑞当时羣臣犹且浓墨大字金题钿轴以称述颂美时君功徳以为无前之休丕天之绩`】　比金玉　如江河【`论衡详文章　梁肃毘陵独孤及集序曰崔祐甫言常州之文议论最长其或列于碑颂流于咏歌峻如嵩华浩如江河`】　献椒花　刋栁叶【`晋刘臻妻陈氏元日献椒花颂　曹植栁颂序云予以闲暇驾言出游过友人杨徳祖之家视其屋宇寥廓庭中有一栁树聊戏刊其树叶故着斯文`】　纪循吏　树遗风【`崔元翰文集曰纪循吏而述政事则孙信州颂　梁肃李翰前集序曰综名实树遗风作常州独孤公遗爱颂`】　原形容盛徳　褒赞成功【`诗序云颂者所以游扬徳业褒賛成功`】　太平而作　治定而兴【`诗含神雾云颂者王道太平功成治定而作也　下见挚虞文章流别论`】　増典裁清拔　词彩雅赡【`上见瑞雨颂　后周书传曰顔之仪善为词赋尝献神州颂辞彩雅赡`】浓墨大字　长篇短章【`上见金题钿轴注　王英罗闲墓碑曰是时祥瑞见朝`】  

【`臣多献诗颂公所作长篇短章词气浩然超出同辈`】　授正字　读秘书【`唐书明皇封防山刘晏始八岁献颂行在帝奇其防命宰相张说试之说曰国瑞也即授太子正字　山堂肆考李献臣年十二真宗祀太清宫迎驾进颂有欢声徧八纮之句帝嘉叹令赴袐阁读书赐进士及第`】　行宫慰褒　中书奨谕【`宋史宋白从征太原奏平晋颂太宗夜召至行宫慰褒且曰俟还京师当以玺书授职　又曰太宗制九弦琴五弦阮时多献赋颂以赵安仁李谔杨亿词雅赡召诣中书奨谕翌日改迁太常丞`】  

颂四  

原穆如清风【`诗烝民篇吉甫作颂穆如清风仲山甫永懐以慰其心`】　颂功伐【`东观汉记马防征西羌上喜防功令史官作颂颂其功伐`】　思旧徳【`范蔚宗后汉书灵帝思感旧徳乃图画胡广及太尉黄琼于省内诏议郎蔡邕为其颂`】　图画颂之【`汉书赵充国以功徳与霍光等列画未央宫成帝时西羌尝有警上思将帅之臣追美充国乃诏黄门郎扬雄即充国图画而颂之`】　刋石颂之【`后汉书法真传友人郭玉称之曰法真名可得而闻身难得而见逃名而名我随避名而名我追可谓百世之师者矣乃共刊石颂之号曰元徳先生`】　为颂赐帛【`汉书上命王褒等并待诏从游猎所幸宫馆輙为歌颂第其上下以差赐帛`】　上颂赐金【`魏略黄初三年黄龙见邺西漳水中王衮上颂赐黄金十斤`】　许善神雀【`隋许善作神雀颂文不加笔不停毫`】　鲍照河清【`宋鲍照元嘉中河济俱清照为河清颂辞甚工`】　为龙马颂其文甚丽【`鲁国先贤传黄伯仁不知何许人尝为龙马颂其文甚丽`】　上四巡颂辞甚典美【`后汉书元和中肃宗始修古礼巡狩方岳崔骃上四巡颂以称汉徳辞甚典美`】　直而不倨【`左传云呉季札观风为之歌颂曰至矣哉直而不倨曲而不屈迩而不偪逺而不携迁而不淫复而不厌哀而不愁乐而不荒用而不匮广而不宣施而不费取而不贪处而不厎行而不流`】　颂而无谄　优游彬蔚【`文赋颂优游以彬蔚`】　増橘颂【`离骚九章之一也原自比志节如橘不可转移也`】孝竹颂【`秦中记曰章帝三年子母笋生白虎殿前时谓之孝竹羣臣上孝竹颂`】　瑞莲颂【`唐书袁朗传陈后主闻其才诏为月赋一篇后主曰谢荘不得独美于前矣后又诏为芝草瑞莲二颂叹赏尢厚`】　瑞麦颂【`明洪武三年夏五月陜西寳鸡县进瑞麦一茎五穗者五本三穗者三本两穗者十有余本刘基为之颂`】　驺虞颂【`明纪永乐二年周王畋于钧州获驺虞王来朝献之羣臣称贺侍讲杨荣作颂以献`】　麒麟颂【`又宣徳八年南海外诸国各遣使献麒麟凡四杨士奇献颂`】　有焱氏为颂【`荘子天运篇黄帝张乐于洞庭之野有焱氏为之颂曰听之不闻其声视之不见其形充满天地苞裹宇宙`】　咸墨为颂【`文心雕龙颂赞篇帝喾之世咸墨为颂以歌九招`】　洛出图颂【`唐书传曰崔融朝廷大笔多手勅委之其洛出图颂尢工`】　封禅坛颂【`又明皇东封诏张说撰封禅坛颂刻之防山以夸成功`】　诵于宰相【`宋史杨亿字大年赋诗曲宴又上金明池颂太宗诵其警句于宰相`】　出示辅臣【`玉海刘锴咸平二年擢第尝献幸太学颂真宗中夜观书得锴颂颇出以示辅臣召试直史舘`】　平江汉颂【`宋濓序曰湖口之捷其神功骏烈炳耀铿鍧与天无极而咏歌不作非甚阙典欤臣谨备述其事譔为词颂一篇以流鸿绩于无穷`】　却封禅颂【`明纪永乐十三年礼部郎周讷请封禅尚书吕震赞之不许学士胡广作却封禅颂以献`】　平云南颂【`明王景作古之有盛徳大业必形诸歌颂皇风兴大雅作草茅微臣不敢多譲`】　光武中兴颂【`后汉书帝以所作光武本纪示东平王苍苍因上光武受命中兴颂帝甚善之以其文典雅特令校书郎贾逵为之训诂`】　大唐中兴颂【`元结作大唐中兴颂曰前代帝王有盛徳大业者必见于歌颂刻之金石非老于文学者其谁能为之`】  

颂五  

増赞文心雕龙颂赞篇若夫子云之表充国孟坚之序戴侯仲武之美显宗史岑之述熹后或拟清庙或范駉那虽深浅不同详略各异其褒徳显庸典章一也増文崔元翰文集张老之轮奂史克之駉篇吉甫之清风伯喈之无媿贤士大夫颂述之文也  
