---
title: 永乐大典残卷 1
index: true
icon: editor
order: 80
category:
  - 子藏
  - 类书
tag:
  - 解缙
  - 明
---

## 目录  

卷之四百八十五  
卷之四百八十六  
卷之四百八十九  
卷之四百九十  
卷之五百三十八  
卷之五百三十九  
卷之五百四十  
卷之八百二十一  
卷之八百二十二  
卷之八百二十三  
卷之八百九十五  
卷之八百九十六  
卷之八百九十九  
卷之九百  
卷之九百一  
卷之九百二  
卷之九百五  
卷之九百六  
卷之九百七  
卷之九百十七  
卷之九百十八  
卷之九百二十一  
卷之九百二十二  
卷之二千二百六十  
卷之二千二百六十三  
卷之二千二百六十四  
卷之二千二百六十五  
卷之二千五百三十五  
卷之二千五百三十七  
卷之二千五百三十八  
卷之二千六百八  
卷之二千六百九  
卷之二千八百八  
卷之二千八百九  
卷之二千八百十  
卷之二千八百十一  
卷之二千八百十二  
卷之二千八百十三  
卷之二千九百四十八  
卷之二千九百四十九  
卷之二千九百七十二  
卷之二千九百七十三  
卷之二千九百九十九  
卷之三千  
卷之三千一  
卷之三千三  
卷之三千四  
卷之三千五  
卷之三千六  
卷之三千七  
卷之三千一百三十四  
卷之三千一百四十二  
卷之三千一百五十六  
卷之五千三百四十五  
卷之五千七百六十九  
卷之五千七百七十  
卷之五千八百三十八  
卷之五千八百三十九  
卷之五千八百四十  
卷之六千五百二十三  
卷之六千六百四十一  
卷之六千六百九十七  
卷之六千八百三十  
卷之六千八百三十二  
卷之六千八百三十八  
卷之七千三百二十八  
卷之七千五百四十三  
卷之七千六百三  
卷之七千七百一  
卷之七千七百二  
卷之七千八百九十四  
卷之七千八百九十五  
卷之八千一百六十四  
卷之八千一百六十五  
卷之八千二百六十八  
卷之八千二百六十九  
卷之八千二百七十五  
卷之八千三百三十九  
卷之八千四百十三  
卷之八千四百十四  
卷之八千八百四十四  
卷之八千八百四十五  
卷之一万一百十五  
卷之一万一百十六  
卷之一万二百八十六  
卷之一万二百八十七  
卷之一万三百九  
卷之一万三百一十  
卷之一万四百五十八  
卷之一万八百八十八  
卷之一万八百八十九  
卷之一万九百三十五  
卷之一万一千六百十八  
卷之一万一千六百十九  
卷之一万一千六百二十  
卷之一万一千九百五  
卷之一万一千九百六  
卷之一万一千九百七  
卷之一万二千十五  
卷之一万二千十六  
卷之一万二千十七  
卷之一万二千十八  
卷之一万二千四十三  
卷之一万二千四十四  
卷之一万二千一百四十八  
卷之一万三千七十四  
卷之一万三千七十五  
卷之一万三千八十二  
卷之一万三千八十三  
卷之一万三千一百三十五  
卷之一万三千一百三十六  
卷之一万三千一百三十九  
卷之一万三千一百四十  
卷之一万三千一百九十四  
卷之一万三千三百四十四  
卷之一万三千四百五十  
卷之一万三千四百五十三  
卷之一万三千四百九十四  
卷之一万三千四百九十五  
卷之一万三千四百九十六  
卷之一万三千四百九十七  
卷之一万三千九百九十一  
卷之一万四千四百六十一  
卷之一万四千四百六十二  
卷之一万四千四百六十三  
卷之一万四千四百六十四  
卷之一万四千五百四十四  
卷之一万四千五百四十五  
卷之一万四千五百七十四  
卷之一万四千六百八  
卷之一万四千六百九  
卷之一万四千七百七  
卷之一万五千七十四  
卷之一万五千七十五  
卷之一万五千一百三十八  
卷之一万五千一百三十九  
卷之一万五千八百六十八  
卷之一万五千八百六十九  
卷之一万五千八百七十  
卷之一万五千九百四十八  
卷之一万五千九百四十九  
卷之一万五千九百五十  
卷之一万五千九百五十一  
卷之一万六千八百四十一  
卷之一万六千八百四十二  
卷之一万八千二百七  
卷之一万八千二百八  
卷之一万八千二百九  
卷之一万八千二百二十二  
卷之一万八千二百二十三  
卷之一万八千二百二十四  
卷之一万八千四百二  
卷之一万八千四百三  
卷之一万八千七百六十四  
卷之一万八千七百六十五  
卷之一万八千七百六十六  
卷之一万八千七百六十七  
卷之一万九千六百三十六  
卷之一万九千七百三十五  
卷之一万九千七百四十二  
卷之一万九千七百八十一  
卷之一万九千七百八十二  
卷之一万九千七百九十一  
卷之一万九千七百九十二  
卷之二万一百九十七  
卷之二万二百四  
卷之二万三百八  
卷之二万三百九  
卷之二万三百十  
卷之二万三百十一  
卷之二万三百五十三  
卷之二万三百五十四  
卷之二万四百二十五  
卷之二万四百七十八  
卷之二万四百七十九  
卷之二万八百五十  
卷之二万八百五十一  
卷之二万一千二十九  
卷之二万一千三十  
卷之二万一千三十一  
卷之二万一千九百八十三  
卷之二万一千九百八十四  
卷之二万二千一百八十  
卷之二万二千一百八十一  
卷之二万二千五百三十六  
卷之二万二千五百三十七  
卷之二万二千五百七十  
卷之二万二千五百七十一  
卷之二万二千五百七十二  
卷之二万二千五百七十六  
卷之二万二千五百七十七  
制作后记  

## 卷之四百八十五  

忠经  

【`马融忠经`】  

《序》曰：《忠经》者，盖出於《孝经》也。仲尼说《孝经》而敦事君之义，则知孝者俟忠而成。是所以答君亲之恩，明臣子之行，忠不可废于国，孝不可弛于家。孝既有经，忠则犹阙，故述仲尼之意，撰《忠经》焉。今皇上含庖轩之道，茂勋华之德，弼贤俾能，无远不奉。忠之与孝，天下攸同。臣融岩野之臣，性则愚朴，沐浴德泽，其可默乎？作为此经，庶少裨补，诚则辞理薄陋，不足以称。为忠之所存，存于劝善；劝善之大，何以加于忠孝者哉？夫定卑高以章目，引诗书以明义，皆师于古，曷敢徒然？其或异同，从忠孝之宜也。或对之以象其意，或迁之以就其类，或损之以简其文，或益之以备其事。以忠应孝，亦分为十有八章。所以弘其至公，勉其诚信，本为政之大体，陈君事之要道，始于立德，终于成功，此《忠经》之义也。谨序。  

《天地神明章第一》：昔在至理，上下一德，以徵天休，忠之道也。忠之为道，乃合于天。至理之时，君臣同德，则休气应也。天之所覆，地之所载，人之所履，莫大乎忠。覆载之间，人伦之要，履之则吉，遭之则凶，无有大于忠者。忠者，中也。至公无私，不正其心，而私于事，则与忠反也。天无私四时行，地无私万物生，人无私大亨真。四时广运，天不私德；万物亨生，地不私力；人能至公，不私诸已。何往不可也？忠也者，一其心之谓矣。一则为忠，二则为僻。为国之本，何莫由忠？未有舍忠而成于务。忠能固君臣、安社稷、感天地、动神明，而况于人乎？君臣固，其义深也；社稷安，其祚长也，天地感，其诚达也；神明动，其应彰也。忠之为用，其效如此，言人之易从也。夫忠，兴于身、著于家、成于国，其行一焉。身及国家，虽有殊名，其为忠也，则无异行。是故一于其身，忠之始也，一于其家，忠之中也；一于其国，忠之终也；道行自渐，忠之大焉。身一，则百禄至，立身履一，富贵之本。家一，则六亲和；御家不二，自然笃睦。国一，则万人理。天下合心，无不从化。书云：惟精惟一，允执厥中。精一守中，忠之义也。  

《圣君章第二》：惟君以圣德监于万邦。圣君在上，垂监于下；万邦在下，观行于上。自下至上，各有尊也。故王者，上事于天，下事于地，中事于宗庙，以临于人。王者至重，犹有所尊，况其下乎！则人化之，天下尽忠以奉上也。上行下化，理之自然，文王敬逊，虞芮逊畔，是也。是以兢兢戒慎，日增其明。日增一日，德益明矣。禄贤官能，式敷大化，惠泽长久，黎民咸怀。非怀不可以居禄，非化不可以怀人，任贤陈化，君之要也。故得皇猷丕丕，行于四方，扬于后代，以保社稷，以光祖考，君圣臣贤，化行名播，以光祖考，以严配社稷于无疆者也。盖圣君之忠也。忠之为道，无所不通也。诗云：昭事上帝，聿怀多福。君以明德事天，天以多福与人君也。  

《冢臣章第三》：为臣事君，忠之本也，本立而后化成。虽有周孔之才，必以忠为本也。冢臣于君，可谓一体，下行而上信，故能成其忠。股肱动于下，元首随于上，以其义同，其心不异。夫忠者，岂惟奉君忘身，徇国忘家，正色直辞，临难死节已矣。此皆忠之常道，固所常行，未尽冢宰之事。在乎沉谋潜运，匡国安人，至忠无迹，诚在深潜。任贤以为理，端委而自化，官各得人，何事之有？尊其君，有天地之大，日月之明，阴阳之和，四时之信，盖之如天，容之如地，昭之如日月，调之如阴阳，不言而信如四时，若是，君体用尽矣。圣德洋溢，颂声作焉。乐生于中，和之于外，《书》云：元首明哉，股肱良哉，庶事康哉。君明则臣良，臣良则事康。  

《百工章第四》：有国之建，百工惟才，守位谨常，非忠之道。此乃守常之臣也。故君子之事上也，入则献其谋，公家之利，知无不言。出则行其政；既在其位，职思其忧。居则思其道。益国之道。动则有仪，百事之仪。秉职不回，言事无惮，苟利社稷，则不顾其身。爱已曲从，则为尸素。上下用成，故昭君德，盖百工之忠也。君任工能，工奉君政，政成于下，德归于上。诗云：靖共尔位，好是正直。恭可以成正，直可以献忠。  

《守宰章第五》：在官惟明，莅事惟平，立身惟清。官不明，则事多欺；事不平，则怨难弭；身不清，则何以教民？清则无欲，平则不曲，明能正俗。三者备矣，然后可以理人。独清则谨己而已，不建于事；独明则虽察于务，奸贿难任；独平则徒均于物，昧浊无堪。夫理人者，必三备而后可也。君子尽其忠能，以行其政令，而不理者，未之闻也。既才且忠，以临其人，政之理也，固其必然。夫人莫不欲安，君子顺而安之；用其情而处之。莫不欲富，君子教而富之。因其利而劝之。笃之以仁义，以固其心；知仁与义，则皆就之。遵之以礼乐，以和其气；君子爱人。小人易使。宣君德以弘大其化；称君德以布德，郭君化以行化。明国法以至于无刑。章条申而不犯，刑虽设而当也。视君之人，如观乎子，寒者衣之，饥者食之。则人爱之，如爱其亲。民怀其恩，有同骨肉。盖守宰之忠也。《诗》云：岂弟君子，民之父母。父母爱子，情莫过焉，官莫谨焉，人谁非子？  

《兆人章第六》：天地泰宁，君之德也。天地设位，秉御有君。非君泰宁，人必。君德昭明，则阴阳风雨以和，人赖之而生也。四气和顺，百谷用成，是以为休徵，故人之生，赖成于君也。二是故祗承君之法度，行孝悌于其家，服勤稼穑，以供王赋，此兆人之忠也。顺化供养，勤劳奉国，是则为忠。《书》云：一人元良，万邦以贞。一人以大善抚万国，万国以忠贞戴一人。  

《政理章第七》：夫化之以德，理之上也，则人日迁善而不知；德化潜运以心，则不知所由，而民从善也。施之以政，理之中也，则人不得不为善；政施有术，昭见于人，人勉而行，欲罢不可。惩之以刑，理之下也，则人畏而不敢为非也。刑临以威，知惧无犯，既劣于政，弥蒙于德。刑则在省而中，舜流四凶，足清万国。政则在简而能，简则易从，能则人服。德则在博而久。不博，则有不及。不久，则人心复浇。德者，为理之本也。任政非德则薄，任刑非德则残，兼德则厚。加德则宽。故君子务于德、修于政、谨于刑，刑不谨，则知政不修举；德不务，而人不怀也。固其忠以明其信，行之匪懈，何不理之人乎？忠信在己，恪勤修官，官修政明，而人自理。故无不能理之吏，与不可理之人。《诗》云：敷政优优，百禄是遒。政其人理，禄其宜哉。  

《武备章第八》：王者立武以威四方，安万人也。武德在宁静，非形于征伐也。淳德布洽，戎夷禀命，统军之帅，命不可辱，帅不可失。国之大寄，非易其人。仁以怀之，抚其疾苦，使之咸怀。义以厉之，示其慷慨，使其激劝。礼以训之，明其节制，使之有序。信以行之，审其远近，使之必行。赏以劝之，悬其爵赏，使之慕功。刑以严之。威其钅夫钺，使之惧罪。行此六者，谓之有利。六者并用，阙则失之。故晋将用师，子犯曰未知信之类是也。故得师尽其心、竭其力、致其命，士卒从教，故师得利。是以攻之则克，守之则固，武备之道也。武可以备而不用，不可以用而不备也。《诗》云：赳赳武夫，公候干城。有其武才，堪其杆御。  

《观风章第九》：惟臣以天子之命，出于四方以观风，听不可以不聪，视不可以不明。使臣之行，如君耳目。不聪不明，不胜其任。聪则审于事，明则辩于理，不聪则惑其所闻，不明则蔽其所见。理辩则忠，事审则分。理不辩，则其断偏；事不审，则其信惑。君子去其私，正其色，私去则情灭，色正则邪远。不害理以伤物，求罪为公，则成刻浮。不惮势以举任，举必以才，不必以势。惟善是与，惟恶是除，善虽仇必荐，恶虽亲必去。以之而陟则有成，君子效能也。以之而出则无怨。小人伏罪也。夫如是，则天下敬识，万邦以宁。官务修政，人始获安。《诗》云：载驰载驱，周爱谘诹。勤劳不宁，善斯劝矣。《保孝行章第十》：夫惟孝者，必贵于忠。若思孝而忘忠，犹求福而弃天。忠苟不行，所率犹非道。忠不居心，动皆邪僻。是以忠不及之，而失其守，自贻伊罚，求安可乎？匪惟危身，辱及亲也。既失于忠，又失于孝。故君子行其孝，必先以忠；竭其忠，则福禄至矣。忠则得福禄，则荣亲也。故得尽爱敬之心，以养其亲，施及于人，守忠之道，众善攸归，身安亲乐，得尽其养。此之谓保孝行也。以忠之故，得保于孝。《诗》云：孝子不匮，永锡尔类。考叔行孝，施于庄公，君子善之，此之谓也。  

《广为国章第十一》：明主之为国也，任于正，去于邪。任正，则君子道长；去邪，则小人道消。邪则不忠，忠则必正。忠则不邪，正则必忠。有正，然后用其能。能而无正，则邪；正而有能，则忠。是故师保道德，股肱贤良，周为保，召为师，元为股，凯为肱。内睦以文，外威以武，教莫若文，威莫若武。被服礼乐，提防正刑。礼乐德之，则不可违躬；正刑理之，要不可破坏。故得大化兴行，蛮夷率服，化行文被，夷服武偃。人臣和悦，邦国平康，礼乐善，而政刑清也。此君能任臣，下忠上信之所致也。臣在忠于君，君在委于臣。《诗》云：济济多士，文王以宁成厦非一木之材，为国资庶臣之力。  

《广至理章第十二》：古者圣人以天下之耳目为视听，用天下之视听，则无不见闻也。天  

下之心为心。顺物之情，不任已欲。端旒而自化，居成而不有，斯可谓致理也已矣。默化元运，其理如此。王者思于至理，其远乎哉！道无远近，弘之则是。无为而天下自清，有事则烦。不疑而天下自信，不疑于物，物亦信焉。不私而天下自公。不私于物，物亦公焉。贱珍则人去贪，贪由有珍，珍去贪息，彻侈则人从俭，俭清于侈，侈除俭生。用实则人不伪，见实，知伪之恶。崇让则人不争，见逊，知争之失。故得人心和平，天下淳质，化行心易，咸服其淳。乐其生，保其寿，气得天和，咸无夭折。优游圣德，以为自然之至也。圣德无涯，与天地等。《诗》云：不识不知，顺帝之则。虽迷帝德，不违其则。  

《扬圣章第十三》：君德圣明，忠臣以荣；欣已获奉斯君。君德不足，忠臣以辱，耻躬不能为臣。不足则补之，圣明则扬之，古之道也。补衮之阙，扬君之休，古之忠臣，则皆然也。是以虞有德，咎繇歌之；文王之道。周公颂之；宣王中兴，吉甫咏之。君上行仁，覆之道也；臣下有赞，咏之义也。故君子臣于盛明之时，必扬之盛德，流满天下，传于后代，忠矣夫！若君有盛德而臣不扬，使久远无闻，则有缺于忠道矣。  

《辨忠章第十四》：大哉忠之为用也！用忠以教，大莫加焉。施之于迩，则可以保家邦；以有间二。施之于远，则可以极天地。以无空穷。故明王为国，必先辨忠。为国藉之，忠者臣节，不先辨忠，国将安寄。君子之言，忠而不佞；小人之言，佞而似忠而非。闻之者，鲜不惑矣。忠言逆志，必求诸道；佞言顺志，必求诸非道。夫忠而能仁，则国德彰；为君抚爱。忠而能知，则国政举；忠而能勇，则国难清。为君谋忠，为君果毅。故虽有其能，必由忠而成也。忠而有能，则有功。仁而不忠，则私其恩；仁愈多，而恩愈深。知而不忠，则文其诈；知愈多，而诈愈密。勇而不忠，则易其乱。勇愈多，而易其乱。是虽有其能，以不忠而败也。能而无忠，则为败。此三者，不可不辨也。《书》云：旌别，淑忒，其是谓乎？善恶既别，任使不谬。  

《忠谏章第十五》：忠臣之事君也，莫先于谏，纠过正德，惟能谏之。下能言之，上能听之，则王道光矣。上能听，下不能言，则虚其听；下能言，而上不能听，则虚其言；言听俱能，则君臣德合，则其道光明也。谏于未形者上也，先事而止，君违不闻。谏于已彰者次也，出未及施，改之非后。谏于既行者下也。行而能改，虽下犹愈。违而不谏，则非忠臣。从君所昏，是乃罪也。夫谏始于顺辞，中于抗议，终于死节，以成君休，以宁社稷。顺辞不从，犯颜抗议；不从，则继之以死，其务使君改过为美，社稷之安固也。《书》云：木从绳则正，后从谏则圣。绳直可以正木，臣忠可以正主也。  

《证应章第十六》：惟天监人，善恶必应。为善则吉，为恶则凶。善莫大于作忠，百行之善，无忠皆忘。恶莫大于不忠，大恶之恶，为逆者殃。忠则福禄至焉，不忠则刑罚加焉。忠则言播闻，未有不禄，不忠则不忠彰兆，未有不刑。君子守道，所以长守其休；小人不常，所以自陷其咎。天意本休，君子知而顺之；天意无咎，小人求而取之。休咎之徵也，不亦明哉！天监孔明，勿谓茫昧。《书》云：作善降之百祥，作不善降之百殃。祸福无门，惟人自召。《报国章第十七》：为人臣者官于君，臣之官禄，君宝锡之。先后光庆，皆君之德，光格祖考，庆重子孙。不思报国，岂忠也哉！忠则必报，不报非忠。君子有无禄而益君，无有禄而已者也。君临天下，谁不为臣？食土之毛，皆衔君德。昏衢迷于日月，君子知怀帝恩，故偃息山林，有能藩国，况荷君禄位，而无闻焉？报国之道有四：一曰贡贤，进得其才，君可端拱。二曰献猷，纳当其善，君可依行。三曰立功，功吾其庸，君可无患。四曰兴利。殖致其厚，君可与足。贤者国之干，干可以立。猷者国之规，规可以执。功者国之将，将可以御。利者国之用。用可以给。是皆报国之道，惟其能而行之。各以其能而报于国，道斯广矣。《诗》云：无言不酬，无德不报。况忠臣之于国乎？凡人之闻一言一德，犹必报，君臣之义重恩重焉，如何忘也。  

《尽忠章第十八》：天下尽忠，淳化行也；忠有所未尽，则淳化不行。君子尽忠，则尽其心；小人尽忠，则尽其力。君子可以尽谋，小人可以效命。尽力者，则止其身；尽心者，则洪于远。止身，则匹夫之事；洪远，则万物之利。故明王之理也，务在任贤，贤臣尽忠，则君德广矣。圣无独理，道无常师，古之明王，必求贤明，无不修德，贤臣则无不尽忠，忠则为君阐扬，君德由广大也。政教以之而美，君上立教，臣下所敷。礼乐以之而兴，君上制作，臣下所行。刑罚以之而清，君上恤刑，臣下所化。仁惠以之而布。四海之内，有太平音。君德既备，人怀始康，乐至而歌，自然之理也。嘉祥既成，告于上下，君臣之始于政，能著于群瑞，故其成功，可以告神明也。是故播于雅颂，传于无穷。德施于人，务格于神，而后行于乐，乐行，则何极之有？  

忠传  

【`国朝忠传`】  

文臣子产，姓国，名侨，是郑国的大夫，郑简公时，子产做国相，专把礼义治国，爱养再姓，修明政事，做相一年，郑国小的每都不敢戏耍，老的每都得快活，犁地的僮子不侵了别人的界分。二年后，市面上买卖贵贱都不讲价，三年后，国中十分太平，百姓每夜重都不闭门，也没盗贼，路上有人失落下的物，见的都不敢拾。四年后，农家的田器撇放在野地里，也没人敢偷拿去。做国相二十六年，国富兵强，晋楚大国都不敢来伐郑，百姓每爱他如父母。宁武子，名俞，是卫成公的臣。那时有晋文公起兵伐曹国，问卫成公借路，卫成公不肯，晋文公别路上去伐了曹，却来伐卫。卫成公着人去楚国求救，晋文公将楚军杀败了，卫成公出去在陈国，宁武子根著。及卫成公归国，宁武子先归抚安国人。晋文公又将卫成公拘在周天子京城，宁武子又根著，尽心尽力，不怕劳苦，亲自备衣服饮食，进与成公。晋文公着医人来毒卫成公，宁武子将自己钱财与医人，不曾下毒药。以后周天子著卫成公还国，宁武子做上卿。解扬，姓解，名扬。是晋景公的臣。那时楚庄王起军围了宋国，宋国教他的臣乐婴投晋国乞军来救。晋景公欲要救宋，先差解扬去宋国说：且不要降楚，我晋国都起兵来救你，解扬经过郑国，郑国拿住解扬，送与楚军中。楚庄王多将财宝买嘱解扬，教他对宋国说晋不来救你。解扬先不肯从，直至再三说。解扬恐怕被他杀了，传不得晋景公的言语，只得假应承著。及至到宋国城下，却依旧说宋人道，普军都来救你，早晚便到。庄王见他这等说，大怒，要杀他。著人对他说：你已自许了我，如何又失信？解扬对说：人臣能守著人君的命令，死也不改移，这方是信。臣奉命出使，有死无二，便有财宝，动不得臣的心，臣先怕王杀了臣，传不得君命，所以许王，而今已自传了我晋君的命，便死也甘心。庄王见他尽忠饶了他。季孙文子，名行，父是鲁国的臣，做鲁国三朝的卿相，一心只是奉公，家里婢妾，不穿绢帛，所乘的马不吃谷粟，不收藏金玉，不私置甲兵。临终的日，家臣卖什物做葬具，众大夫入他家里看，都叹息他忠于鲁国。蘧伯玉，名瑗，音院。是卫国的大夫。卫灵公与夫人南子夜里坐，听得阙门外车响，到阙门根前住了，过了阙门又还响。灵公便问夫人说：你料著这过的是谁？夫人说：这是遽伯玉。灵公又问：你怎地知道是他？夫人说：我听得礼书上说：为人臣的，过君的门须下了车马，遇著君的鞍马，也须起身恭敬。自古来忠臣，不因白日里有人见时，才行这礼，也不因暗地里无人见时，慢了这礼。遽伯玉是卫国的贤大夫，有仁心，有见识，平生敬上，这个人必然不肯黑夜里轻弃了礼法，我所以知道是他。灵公著人赶上去看，果然是遽伯玉。晏婴，表字平仲，东莱人，是齐景公的大夫，有德行，齐国的奸臣崔杼做右相，庆封做左相，这两个人要专权，怕众人不从他，杀牲对神道说誓。说您众人有不知俺两家同心的，著他便死。晏婴听得，仰望著天说：晏婴必不肯从你，若是忠君王，扶社稷的事，我便肯从。到底不肯依他说誓，庆封恼怒，要杀晏婴，崔杼宁艹说他是忠臣，不曾杀他，在后，崔杼庆封事败了，景公著晏婴做丞相，齐国大治。斗辛，是楚昭王郧，音云。县的县官，在先，昭王的父平王，曾杀了斗辛的父，又杀了伍子胥的父兄。伍子胥走去吴国，劝吴王起军马入楚国报父兄的仇。昭王走到郧县，斗辛的弟斗怀要害昭王，对斗辛说道：已前平王杀了我父，我而今害他的子，有何不可？斗辛回说：人君杀了人臣，谁敢做冤仇？假如一时害了人君，以后灭了宗族，也不是个孝子。你若敢犯这件罪，我决定杀了你。斗辛又恐怕兄弟真个无知，害了昭王，使著别的兄弟斗巢，送昭王再走入随国去。以后，吴军退了，昭王归国，斗辛受赏。申包胥，是楚昭王的臣，那时伍子胥在吴，引兵伐楚，楚王战败出走，吴兵入楚国都。申包胥见本国危急，直走去秦国求救，立着秦的朝门哭了七日七夜不绝声。秦国君哀公召见他，申包胥启说：吴国强大，要并吞各国，才从楚起，今臣的楚王，失国在外，着臣来告急。哀公说：我知道了，你且歇息，待我商议。申包胥又说：臣的君王在野地里未归国，臣如何敢歇息，再立著庭前，倚墙大哭，日夜不住声，水不入口。哀公闻得感动，说楚君虽是无道，有一个臣这般忠义，如何可不救？因此出兵救楚，败了吴兵。楚昭王复位，着申包胥做上卿。公仪休，是鲁国的相。遵守着法度，依顺着道理，教百官每都依着他正道行。但系吃俸禄的人，不许和百姓争利，那时有一个旧朋友，送鱼与公仪休。公仪休不受，那朋友说：我知道丞相爱吃鱼，所以来送，怎地不受？公仪休说：我做国相，要鱼吃时，自把俸钱买吃，我今不受你的，再说敢送来与我？到底不肯受。公仪休又曾吃菜，滋味甚好，知道是自家种的，便把菜园里葵菜都拔了。又见家人织得布细，便赶了织布的妇人，烧了织机，说道：您自家种了好菜，又织了好布，着那农民妇女，将他的菜和布卖与谁？公仪休做人多似这般清俭有德行，古今称做贤人。萧何，是沛县人，在县里做吏。汉高祖皇帝初起兵时，用萧何总管军马钱粮的事，及至破了秦咸阳城，诸将官争去取金银财物，只有萧何独先取秦丞相御史府文书图册收藏了，后来高祖尽知道天下户口多少，地理险要去处，都因得这秦的图书。项羽着高祖去汉中做汉王，高祖怒。萧何启说：臣愿大王且到汉中，抚养百姓。选求贤人，先安定了巴蜀，却出来收三秦的地面，天下可取了。高祖去之国，着萧何做丞相，保举韩信做大将军，助高祖出兵，收了三秦，高祖会合诸侯攻项羽，留萧何守关中，辅太子，修城池宫殿，立社稷宗朝，置律令，治州县，转运粮草，供给军马，没一件欠缺，高祖领的军多有逃亡的，萧何在关中便发人来补了，又着他子孙兄弟少壮的都做军。高祖灭了项羽，即帝位，封萧何做赞阝才何切，又音赞候，食邑八千户，位次第一。众功臣都来争功，高祖说与众人道：你诸人独一身根我，多的不过两三人。萧何全家三四十人根着我，他守关中，辅佐我成帝业，功劳又大，务定着萧何位第一，子孙世世受封。张良，表字子房，祖上是韩国的人。汉高祖皇帝初做沛公时，将数千人到下邳，张良归从了高祖，常把太公兵法说与高祖，高祖心喜，用他计策。张良将兵法说与别人，便都不省。张良知高祖有天命，因此上根着下去。及高祖引兵入咸阳，秦王子婴投拜了，高祖得了秦国，看见宫室、帷帐、狗马、宝玩、妇女甚多，心里要留在宫里住。樊哙谏高祖，不肯听。张良说：秦朝因为无道，所以沛公得这里，与天下的人除了害，正当俭素方好。如今才到秦国，便要快活，又和秦一般了，人说的忠言，虽是逆着耳，却成得事，便如苦味的药，虽是苦着口，却医得病。高祖听他说了，便领着军马远到霸上扎营。后来项羽怒高祖闭了函谷关门，引兵攻破了关，驻扎在鸿门下，要来攻高祖。项羽的叔父项伯，和张良是旧朋友，夜间骑着马走到高祖营外，悄地里唤张良，着张良撇了高祖和他一搭儿走去。张良说：我跟了沛公多年，今有急事，便走去，是不义了。便入去说与高祖，与高祖设策，请项伯饮酒结亲，着项伯和解项羽。第二日，张良根随高祖到鸿门谢项羽，饮酒中间，范增要害高祖，张良出外，着樊哙入去护卫高祖，高祖因而得脱去。张良后为高祖计谋，委任韩信、彭越、黥布、三人为将，灭了项羽。高祖即帝位，着张良自拣齐地三万户，封做侯。张良辞不敢受，高祖封他一万户，做留候。汲黜，乙咸切表字长孺，濮音卜阳人。汉孝武皇帝时，做官在朝，他的性忠直，武帝曾对臣宰每说：我欲要行仁义，你众臣宰以为如何？汲黜奏说：陛下心多私欲，却要外施仁义，怎地学得尧舜治天下？武帝大怒，退朝，对众臣宰每说：汲黯这般不晓事。众臣宰都在怪责汲黯。汲黯对众人说：天子置立公卿宰臣，恐怕有不是的事，要众人匡正，你众人如何阿谀顺承天子的意，将天子陷于不义？纵然爱惜身子不肯正谏，岂不羞辱了朝廷？众臣宰皆服他说。武帝后来说他可比古时社稷之臣。魏相，表字弱翁，济阴定陶人。汉孝宣皇帝时，除御史大夫。那时大将军霍光没了，宣帝想他已前功劳，着他儿子霍禹做右将军，侄儿乐平侯霍山领尚书事。魏相实封奏说：而今霍光没了，又着他儿子做大将军，又着他侄儿掌朝政事，他一家人都有权势，必是骄纵了，主上若减了他家的权柄，便安了国家，又全了功臣的子孙。宣帝依着他说，升他做丞相，封高平侯。既然做了丞相，和那御史大夫丙吉，同心辅佐朝廷政事，天下太平，汉朝好宰相，以前数萧何、曹参、以后，只数魏相、丙吉。  

邓禹。表字仲华，南阳人。小时和后汉光武皇帝，同在长安读书。光武起兵，邓禹跟寻到河北，劝光武延接贤士，务得人心，立高祖的事业。救万民的性命。光武大喜，着邓禹就帐里歇宿，每事与他商议，任用各将官，都问邓禹，人人都用得停当。曾将数百万兵，不肯妄杀一人。天下已定，便去了甲兵，远修儒业。有儿子十三个，各教他学一件艺业，修整家法，教训子孙，遵守国家法度，俸禄外，并不营添产业。光武极敬重他，除做太傅，封高密侯，二十八将中是第一个人。画像在南宫云台上。郑众，表字仲师，河南开封人，汉明帝时，除做给事中，又做越骑司马，那时北里胡人要与汉朝和亲，明帝差郑众拿着汉家旌节，去做使臣。胡人要郑众拜，郑众不肯拜，胡人的王子恼了，把郑众围守着，不与饭食吃，要他降服。郑众不肯服，拨刀在手说誓。胡王害怕放了，着人送郑众回还到京城。章帝即位，又要差郑众去，郑众奏说：臣怎么能拿着大汉的旌节，去胡人毡帐里拜。后胡人来汉朝，章帝问胡人郑众不服胡王的缘故，胡人说郑众的意气壮勇，苏武也不及他，章帝喜悦，封郑众做军司马使。陈球，音求表字伯真，下邳淮浦人，后汉顺帝除他做御史。那时桂阳有贼李研等，群聚劫掠，州县家拿捕不得。大尉杨秉荐陈球做零陵太守，陈球到了零陵，摆布捉贼的法度。过了一月，贼知他威名，都散走了。又有军人朱盖，结交着桂阳贼胡兰，领着二三万人来攻零陵，城中的人害怕，吏人每都来对陈球说：而今贼来攻城，可将家里老小逃躲去。陈球听得大怒，说道：太守分了国家虎符，管着一郡，怎肯顾恋妻子，阻了国家的威势？再有说的，便斩了。却和城里人紧守着那城子，和贼相抵十来日，朝廷差中郎将度尚来救，陈球和度尚共破了朱盖，赐钱五十万，又着他一个儿子做官。诸葛亮，表字孔明，琅邪郡阳都人，大有才德，隐居南阳。蜀先主先不识得他，有徐庶在先主行举荐，先主亲自去探他三次，方与先主厮见。辅佐先主成帝业，做丞相。章武三年，先主病在永安宫，着人去成都府取诸葛亮来，分付与他立后主的事。先主对他说：我看着你的才能过魏帝曹丕十倍，你必然能安定我的国家，我的儿子刘禅如可辅佐，你便辅佐他；若是不才，你可自做。诸葛亮哭奏先主说：臣当尽心尽务，以死报陛下。先主没后，诸葛亮辅佐后主，出将入相一十二年，国治兵强，魏吴两国都不敢伐蜀。他曾对后主说：臣成都有桑树八百株，有薄田五十项，足了子孙的衣食，若臣死时，必不教家中有余剩的匹帛，库里不教有余剩的钱财。到死后果然，谥音示忠武侯。顾雍，表字元叹，苏州人。吴王孙权时，封顾雍做醴陵侯，代孙劭做丞相，顾雍凡选用文武的将吏官员，务要人人尽他的材能，委用品职，心中无偏曲。又访问得民间不便的事，及官人们的好恶，都密地里着朝廷知道。但有行得好的事，都归与朝廷，不敢教外人知道，孙权以此重他，常与他议事。王导，表字茂弘，琅邪郡临沂音移县人。东晋元帝时，做丞相，他的性公忠。行的政事宽大，荐引贤才，抚安百姓，成就元帝中兴的功业。元帝曾因吃酒妨废国事，王导进谏，元帝将酒钟覆了，终身不吃酒。王导房族的哥哥王敦谋反，王导奏知明帝，先设兵防备，及王敦反了，明帝差王导做大都督，总兵平王敦。王导写书与王敦的哥哥王含说道：先皇帝中兴，恩德在民，你兄弟无故反逆，人人愤怒，我一门受国家的厚恩，今日总兵在此，宁可做忠臣死了，不做逆党求生。以后王敦死，贼党都平了，王导做三朝丞相，仓里无积下的米谷，身上无重穿的绢帛，一心只忠君爱国，做到司徒，封始兴公。  

永乐大典  

## 卷之四百八十六

忠忠传二温峤，音轿表字太真，太原府人，有学问。晋明帝时，王敦请温峤做左司马，那时王敦聚着兵谋反，温峤累次将好言劝王敦，王敦到了不听。温峤便归朝廷奏王敦谋反的意思，着朝廷防备他。后来王敦果然反了，朝廷着温峤做中垒将军，将那王敦平定了。到成帝时，温峤做江州都督，遇着苏峻反，温峤又起兵平定了苏峻。一心忠于国家，成帝升温峤做骠骑将军，封始安公。谢安，表字安石，陈国阳夏人。东晋孝武帝时，做吏部尚书，那时有大司马桓温谋篡位，引着军马来朝，百官都惧怕，侍中王坦之流汗透衣，荒急倒拿着笏。只有谢安神色不改，言语从容，尽忠辅卫天子。桓温不敢说起，只这般去了。以后又使人来问，朝廷要加他九锡的礼，谢安见他不忠，不肯与他。桓温到了篡位不成，孝武加谢安做中书监录尚书事。秦王符坚亲自总兵九十万，要来灭晋国。京城人心震恐，谢安着他的侄儿谢石、谢玄等，统兵八万，杀败了符坚，收复了河南地面。谢安也不夸功，人说他是真宰相，加做太保，封建昌公。辛恭靖，音净陇西狄道县人。晋安帝时，做河南太守，遇着后秦主姚兴领军来攻河南城子，恭靖紧守着一百余日，因无救兵，被他攻破了，将恭靖拿到长安。姚兴说：我要将东南地面的事委任你。恭靖大声说：我宁可做晋国的鬼，不做你善贼的臣。姚兴恼了，将恭靖监收在别个房子里，监了三年。以后用计走回晋国来，安帝见他忠节，着做谘音咨议参军。高允，表字伯恭，渤海郡音条县人。北魏太武帝时，做着作郎，与司徒崔浩共掌国史。那时有辽东公瞿黑子，太武好生爱他，他因差使出外，却受了人一千匹布。事发露了，来问高允道：主上若问我时，我从实说的是？还隐讳着不说的是？高允回说：只从实说的是，切不要欺罔。那瞿黑子又听着别一个人说，不曾从实自首，太武恼怒，将瞿黑子废了，后来崔浩因修史的事，被监收了，那时高允正在东宫教皇太子讲书，太子说舆高允，若入去见主上，我自引你向前，你但依着我说。太子见太武，奏说高允小心谨慎，又职分小，国史都是崔浩主张着做，请赦了高允。太武就问高允：这书都是崔浩做不是？高允对说：臣和崔浩一同做来，崔浩只整理得大纲，正做的书，臣比崔浩做得较多。太武大怒，说高允的罪重似崔浩，怎生饶得他。太子奏说：主上天威严重，高允是个小臣，心里惧怕，所以言语迷乱了。臣恰才问他，他说国书都是崔浩做的。太武又问高允，高允对说：臣的罪该灭族，不敢虚妄，殿下因着臣陪侍讲书多日，可怜臣，要乞臣的残命，实不曾问臣，臣也不曾这般说，不敢迷乱，太武看着太子说：这个人真是直，临死不肯改了言语，可见他信；做人臣不欺君，可见他忠，特地赦了他罪。后来太子却责怪高允说：我要与你脱死，你却不肯从，是怎生这等？高允启说：臣与崔浩实一同做史书，死生祸福都合一同，诚蒙殿下再生的恩，违了本心，侥幸免死，不是臣所愿。太子好生称叹他。后来做到中书令，封咸阳公，寿九十八岁。狄仁杰，表字怀英，太原人，唐高宗皇帝时，做大理丞。一年中，断决了监禁日久的人一万七千名，人都称仁杰断的平。到中宗立，武后管朝廷政事，将中宗降做庐陵王，着在房州住，却要立他侄儿武三思做太子。那时仁杰正做凤阁鸾台平章事，对武后说：臣看天意，未厌唐朝，今若要立太子，不是庐陵王不可。武后恼怒罢了。后来武后召仁杰说：我常常地梦打双陆不胜，却是怎地？仁杰对说：双陆不胜是无子，必是天要警省主上立太子的意思，太子是天下的根本，根本但动，天下便危了。已前文皇帝亲自厮杀，取得天下，姓生艰难，正要传与子孙，高宗皇帝又曾将两个儿子托付与主上，今主上却自管了天下十余年，又要着武三思做后嗣，却不想姑侄和母子那个亲。若主上立了庐陵王，千秋万岁后，便常得在宗庙里受祭祀，武三思怎肯祭祀做姑的？武后省悟，才使人去房州召回中守，立做太子。中宗再即了帝位，赠仁杰司空，睿宗即了帝位，追封仁杰做梁王。姚崇，表字元之，陕州硖石人。唐玄宗皇帝时，做同州剌吏，玄宗召到朝廷，问天下的事，姚崇应对如流。玄宗大喜，说舆姚崇：你便须做补相辅佐我。姚崇知帝有大志量，用心要治天下。姚崇因跪奏：臣愿有十件事奏，主上度量，若行不得时，臣不敢做宰相。玄宗说：你试说那十件事。姚崇奏的十件事，都是尽忠的道理，国家合当行的事。玄宗听得他说，便道：我都能行。姚崇叩头谢了，明日除姚崇做补相，封梁国公。姚崇自此进用贤人，黜退小人，天下太平。宋王景，居永切邢州南和县人，中举，做上党尉。唐玄宗皇帝开元四年，代姚崇做宰相，对广平公，务拣选好人做官，着天下百官都得其人。当刑的，当赏的，都依着公道，不用些小私意。玄宗但有差失，宋王景便直言正谏。姚崇多有智谋，宋王景只是守法度，两个人见识不同，却同心尽忠，着天下赋役宽平，刑狱减少，百姓家家富足。唐家中兴以后好宰相，只数姚宋，更无别人及得他。后来赠宋王景做太尉，谥号文贞。张九龄，表字子寿，韶州曲江县人，中举做校书郎。唐玄宗皇帝时，除做中书令，有大臣的节义。那时玄宗政事上逐渐怠慢，张九龄事事务要谏正，所举荐都是正大的人。有武惠妃要谋废太子瑛，立他的子寿王，张九龄执着法度不肯。武惠妃着火者牛贵儿和张九龄说：有废必有兴，你若肯相助，宰相能勾做得长久。张九龄喝他去，便奏与玄宗知道，因此上太子不曾动。那时安禄山才做范阳小将，来奏事，气势骄傲。张九龄说与裴光庭：他日乱幽州的，必是这个胡儿。后来征契丹，禄山败了，幽州节度使张守王圭，安禄山到京师。张九龄议他罪该死，玄宗不肯依张九龄，要把安禄山赦了。张九龄说：安禄山狠子野心，又有反的相貌，可因这件事杀了他，绝了后患。玄宗到了不听，将安禄山赦了。后安禄山果然反了，那时张九龄已殁。玄宗走到四川，思想起张九龄的忠心，泪下，便差使臣去韶州祭祀他，厚赏赐优恤他家里，谥他做始兴文献公。韦皋，表字城武，陕西万年县人。唐德宗皇帝时，做陇州知州，就领军守御。当有太尉朱氵此，妻上声教他部下小将牛云光，领军五百镇守陇上。太尉朱氵此后来自家称皇帝，教牛云光到陇上，诱引韦皋做他的将帅。又有朱氵此的家人领着军马来对韦皋说道：太尉已做了皇帝，而今可做一家。韦皋说与道：既要做一家呵，且把衣甲都卸音渴，去声下，免得众军心疑，韦皋安排着筵广待那来的人，舆云光饮酒中间，韦皋唤埋伏的军人，将牛云光并那来的人都杀了，却差人去报德宗，除授韦皋做陇州剌史，奉义军节度使。以后封王。裴度，表字中立，河东闻喜县人，由进士出身。唐宪宗皇帝时，做宰相。那时蔡州贼吴元济反，朝廷发各处军马征他，连年平定不得，官军多败，粮食将尽。臣宰每都要罢兵，裴度奏说：如今这贼不降，恰似病在心腹里一般，若不趋时整冶了，久后必做大害，臣情愿自总兵伐贼。宪宗看着裴度说：你果然肯去不去？裴度就拜在地下，流泪说：臣誓愿不与这贼同活在世上。宪宗便着裴度总兵去伐贼。裴度临辞，又奏说：臣这一行，必尽死报国，若不斫得贼的头来，臣也更不回。临行，宪宗赐他通天御带。后来果平了蔡州贼回朝，论功封上柱国晋国公，做四朝宰相，扶持唐家天下二十余年。王徽，陕西人，唐僖宗皇帝时，做宰相。那时，有反贼黄巢，引贼众打破潼关，径往京城来。僖宗连夜往四川去，王徽到天明方知道，便根去，荒了，跌在山坡下，被贼拿回来。黄巢要他做官，王徽假做哑，不回他言语。贼百般逼他，只是不动。放在下处，伺候监守的人松宽，却走脱了，到河中府扯身上衣服绢帛写表，着人寻小路到四川见僖宗，除做兵部尚书。陈世卿，表字光远，南剑人，宋太宗皇帝朝进士，做东川节度推官，那时贼人李顺兵起，知州张雍将州内军马分做三四部，差官分领，只有陈世卿会射，自当着一面城子。陈世卿亲射中三四百人，贼来得越多了，同伴官都商量要走，陈世卿正着颜色说：吃了皇帝俸禄，当舍身报国家，怎地只要避难，别有他意？后来贼军退了，陈世卿归朝。除做太常丞，知新安县。李沆，下党切表字太初，氵名音名州人，宋太宗皇帝朝进士，真宗皇帝朝做宰相。真宗问治天下的道理，那件最先？李沆对说：不用轻薄的人，这件最先。李沆常说：我做宰相，别无他能，只是不改朝廷法度，每日将天下水旱盗贼的事，奏与真宗知道，要真宗知民间疾苦。那时有石保吉求做使相，真宗问李沆，李沆奏说：保吉，只是国亲，别无军功，教他做宰相，天下人议论。真宗两三遍问他，他依旧这般说，因此上石保吉不曾便得做，真宗又曾问李沆：人都有密奏的事，你怎地独无？李沆对说：臣做宰相，有的公事便当明说，何用密奏？那密奏的，不是谗的，便是谄的，臣常嫌他，怎地学他？李沆做人性直，言语谨慎，不肯求名声，做宰相七年，天下太平。后来赠做太尉中书令，谥号文靖。  

王旦，表字子明，大名府人，宋太宗皇帝朝进士，真宗皇帝朝做工部侍郎，参知政事。契丹的军马来犯河北，王旦随从真宗去澶音蝉州亲征。真宗留雍王元份音彬守城，雍王遇着暴病，不能整理事。真宗着王旦回还京城，权留守。王亘面到东京，便入皇城里出号令，着人不要传扬知道。真宗杀退了契丹军马，回京，王旦的儿子兄弟并家人，都不知王旦回在皇城里，都出城外去接，王旦却在后头走着，去迎真宗。王旦的儿了兄弟每回头着见，才知王旦已回来了。到大中祥符八年，真宗着王旦做宰相。王旦做宰相十二年，不肯更改了太祖太宗的法度，任贤才，安百姓，天下太平。王旦做人等闲不与人言语戏笑，国家的事，众官人每商议，各有不同的，王旦随后发一句话便定了。有一日回到家不脱朝服，去静屋里独自坐。家人都不敢见他。他的弟却去问同朝官赵安仁，安仁说：方才议论朝事，不曾定夺得，必是因这般忧愁。又一日，朝廷除薛奎做江淮发运使，薛奎来辞王旦。王旦并无别言，只说东南百姓贫困了。薛奎辞退，说：这是真宰相的言语！封魏国公，谥做文正。田京，表字简之，亳音箔州鹿邑县人，宋仁宗皇帝朝，做河北路提点刑狱官。在恩州那时，有宣毅军小校王则，据着恩州作乱，田京在城里，将印信，弃了妻小，将绳隧下城来，守住了恩州南关，占着骁健营，抚恤众军。保州振武二处的军，要去应贼，田京将那军人杀了，自后但是南关营里的军马二十六指挥，在外头的百姓，都惧怕不敢谋反。那南关军民聚得多似城里的人，又得不失陷在贼里面，都是田京的功劳。日夜城里厮杀，一日，贼在城里，将田京的老小绑缚着，上城来，叫那田京说道：你休要攻着城子，若打得紧，他要杀我家老小。田京听得这般说，喝教诸军，尽力攻城，又着弓箭射那城上叫的人。贼见田京不顾恋他老小，依旧将他老小每下城去了。后来众人从南关凿地道通入城里去，一时突出，擒拿了王则，平了恩州。朝廷御史都上书说道：田京舍了家里妻子，保守南关，为国家忠义的上头，他功劳最大，陛他做兖州通判。韩琦，表字稚音治圭，相州安阳县人，宋仁宗皇帝朝进士，正唤他姓名时，天上五色云现。西夏赵元昊反。仁宗用韩琦做将，赵元昊归服了。庆历年间，用韩琦做宰相，天下太平。韩琦劝仁宗立英宗做太子，英宗即了帝位，加韩琦门下侍郎，封魏国公。韩琦的亲戚宾客，说话中但题着立英宗的事，韩琦便正色说：这的是仁宗皇帝的圣意，皇太后内助的气力，我为臣子怎地得知？后来英宗忽然患病，皇太后在殿上垂着帘子发落朝廷政事，英宗病重，举止有些比常时不同。那左右的火者每，因着英宗平日间不曾有恩与他，都在太后处谗毁英宗，因此太后与英宗两宫不和。韩琦和欧阳修正在帘前奏事，太后哭着，说英宗的不是，韩琦奏说：主上病重，是有差了处，若病好时，必不似这等，为子的有病，为母的怎生不宽容？欧阳修下谏劝，太后意渐渐地解了。过了三四日，韩琦独自见英宗，英宗说太后待我无恩。韩琦对说：只恐主上事奉不到，那有不慈的父母？英宗大省悟了，到英宗病好，太后还了英宗的朝政，加韩琦做右仆射，封魏国公。后又替英宗立神宗做太子，神宗即了帝位，加韩琦做司空，兼侍中，到殁了时，皇帝赐与他家银三千两，绢三千匹，着河南北的军与他造坟，立碑做两朝顾命定策元勋，赠尚书令，谥忠献公。配享英宗庙廷，以后追封做王。范仲淹，表字希文，苏州吴县人。宋仁宗皇帝时，除龙图阁学士，改除陕西都转运使。那时夏国侵边塞，延州诸塞多没了守的人。仲淹自请行，又迁户部郎中，兼知延州。既到，修边塞，招远逃散的人，因此百姓都得复业。后来又改仲淹，分阝音彬州观察使，仲淹上表说：臣守边数年，羌人略自亲爱，唤臣能龙图老子，愿辞不受。后又除枢密副使。仁宗每问当世事，仲淹乃上言十件事，都是为国尽忠的道理。仲淹将天下的事，做自己的事一般，日夜谋虑，要致天下太平。及病，仁宗当遣使赐药。薨，年六十四，赠兵部尚书，谥文正公。仁宗亲写碑，题做褒贤之碑。仲淹生性内刚外和，至孝，母在时贫困，后富贵，无宾客不吃两般肉，妻子衣食刚勾，但有财物，散与亲眷。一时名士多出门下。到死时四方人闻的都叹息。欧阳修，表字永叔，庐陵人，宋仁宗皇帝朝进士。除知谏院，论事切直。仁宗看着众臣说：似欧阳修的人，那里得来？遇着杜衍音演等罢官，欧阳修上疏说：杜衍、韩琦、范仲淹、富弼，天下都知有可用的贤，不知有可罢的罪。今四人一时都罢去，着众邪臣在朝相贺，四夷人在外相贺，臣甚为朝廷痛惜，仁宗除修做礼部侍郎，兼翰林侍读学士。在翰林八年，但知的事无不说。后做枢密副使，同曾公亮考天下的军数，屯戌多少，地道远近，屯戌但有缺少，便都补完了。后又参知政事，和韩琦同心整理政事，商议谏仁宗立了英宗做太子，英宗即了帝位，因患病与太后有些不和，欧阳修又和韩琦谏劝的和了，后来赠做太子太师，谥号文忠。蔡襄，表字君谟，兴化仙游人。宋仁宗皇帝朝进士，做西京留守推官。那时馆阁校勘范仲淹，因言国家政事，抵触昌烛切了宰相吕夷简，遭贬，秘书丞余靖音净救仲淹，太子中允尹洙音殊请与仲淹同贬，馆阁校勘欧阳修写书责谏官高若讷坐着不言，因此上三人也都遭贬。蔡襄知得，作了五首诗，明说范仲淹，余靖、欧阳修、尹洙做四贤，将高若讷做一不肖。后来仁宗再用余靖、欧阳修和王素做谏官，也着蔡襄知谏院。蔡襄又怕正直的人不得长久在朝廷，上言说：任谏官不难，听谏是难；听谏又不是难，用谏是难。今欧阳修等，都忠诚刚正，必能尽言，顾主上审察着行，休着邪人巧言遮蔽了直人的言语，又到罢了枢密使夏竦，还用范仲淹和韩琦管事，蔡襄奏说：主上今罢了夏竦，用了韩琦、范仲淹，天下人都喜欢。退一个邪人，进一个贤人，虽不便关系着天下的轻重，只是一个邪人退，一般邪的都退，一个贤人进，一般贤的都进，众邪都退，众贤都进，天下怎不安宁？又天下的势，比如人病一般，贤人便似个好医人一般，主上既然得了好医人，信用不疑他，不只是好了病，又得长寿，若医人虽有好治法，不得尽用，那病越重了，久后便有似那古来会医的扁鹊一般人，也医不好。仁宗着蔡关知制诰，但有除授不当的人，或要罢了无罪的人官。蔡襄便不肯写制书。仁宗因此看得蔡襄好，御书君谟两字赐与他。后来赠做吏部侍郎，孝宗时，赐谥号忠惠。司马光，表字君实，陕州夏县人。宋仁宗皇帝朝进士，除做并州通判，那时仁宗皇帝不曾立太子，天下人都不敢说。司马光和谏官范镇，谏仁宗立了英宗做太子。到神宗皇帝朝，王安石做宰相，改变祖宗法度，立新法，百姓愁怨。司马光和他争论不从，退闲在家，天下人都仰望他做宰相。哲宗皇帝立，太皇太后用司马光做宰相，首先进用君子，黜退小人，将王安石所立的新法以次除罢，天下人心喜悦。有青苗免役等法，未尽除。司马光那时患病，嗟叹说：这几件不便的事，不曾除得，我死也眼不闭。便写书舆同僚吕公著说：我的身子托付与医人，家事托付与儿子，只有国事无处托付，今托付与公，就论免役的有五件不便，又立了举荐士大夫的法度十等，进奏朝廷。司马光在家，或时无故穿起朝服正坐，人问他缘故，司马光说：我心里正想着朝廷的政事，怎地敢不穿朝服。他虽是有病，一心只在国家整理事务，日夜不歇，有宾客见他身体羸音雷瘦，引古人诸葛亮食少事烦的事对他说，要教他歇息。司马光说：我死了是命。整理得越加勤谨。后来病重，神思昏迷，说话恰如梦里一般，虽是自不觉说甚多，说的还都是朝廷天下的大事。司马光既没了，朝廷赠做大师温国公，谥号文正，赐墓碑做忠清粹德之碑。宗泽，表字汝霖，婺州音务义乌县人，宋哲宗皇帝朝进士。到钦宗皇帝靖康元年，做宗正少卿，充和议使，与金国讲和，宗泽说：这一去，必是不得活回来。有人问：为甚这等说？宗泽说：金国若能悔过退了兵便好，若是不肯，我怎肯屈节与他？辱了君命？众人商议，宗泽若是这般恐怕害了和议的事。钦宗就不着他去，又着他知磁州，那太原失了，但除去做两河官的，都推托不肯行。宗泽说吃了国家俸禄，怎地敢避难？当日骑着一匹马便行，只有赢弱军十余人根着。既到，修城，挑城壕，治军器，召义勇的人，做坚守不动的计策，又上奏着邢、氵名、音名磁、赵、相。五州各要好军二万，若金国来攻一州，便着四州都来救。一州便是常有十万人，钦宗说他说得是，除宗泽做副元帅。后来金人把徽宗钦宗虏将北去，康王做了皇帝，宗泽入见泪下，说兴复的大计，时李纲也在，见他说道：他说的是。又除他知襄阳府，后又除做京城留守。金将黏粘同罕据了西京，和宗泽相对，宗泽着手下将李景良、阎立中、郭俊民，领兵去和他厮杀，阎立中战死，郭俊民降了，李景良逃走去，宗泽捉住李景良斩了。金人却着郭俊民和一个姓史的，将书来招宗泽。宗泽说：郭俊民你若死了，还做忠义的鬼，今反将书来诱引我，你有甚面目见我？便杀了。又说：姓史的，我受命守着这里，有死志，你做人将帅，不肯死战，却来引我。也斩了。对众将官说：你众人有忠义的心，当尽力和贼厮杀，立大功。说罢泪下，诸将官都啼哭，听了说，出去与金人战。金人大败，引军去了。宗泽常要渡河与金人战，又要劝高宗还汴京，上了二十奏，都被黄潜善沮住了，宗泽成了病疮发背，众将官来问病，宗泽说：我为二帝去了，忧怒成了病，您众人若尽力和金人战，我死也无恨。众将官都流泪说：怎敢不尽力？明日风雨，白日里黑了，宗泽无一句话为自家的事，只连叫“过河”三声，没了。城里人都大哭，遗下表章，还是要着高宗还京的话，赠做观文殿学士，谥忠简公。张浚，音峻，表字德远，汉州绵竹县人，宋徽宗皇帝朝进士。高宗皇帝时，做御营使守扬州。建炎三年，金人攻扬州，高宗去临安府避他，有管军的官苗傅，刘正彦，在临安作乱，逼着高宗让位与太子。张浚在平江节制军马，知道他作乱，大哭，便唤守平江的官汤东野，提刑官赵哲，起兵伐贼。张浚又知道武宁军承宣使张俊的材能忠义，被苗傅刘正彦去了他兵权，着他做秦凤路总管。经过平江，便对他说起兵收贼的意思，又着人将书去约守建康的官吕颐音移浩，镇江的刘光世，都来伐贼，就着张俊领军守吴江，自领军到临安，遇韩世忠水军到常熟，张俊与世忠哭道：我两个同心当着伐贼的勾当，休要误了国家。张浚大赏赐了众军，就问众军道：我伐贼的事，理上顺也不顺？众人齐应道：顺！张浚道：你们若有不肯向前拿贼的，我都依军法处治你。众人都感愤，不敢违了，先教世忠去占了嘉兴，准备战斗的军器，吕颐浩同刘光世，后地接应。张浚遍行文书，教守府州的军马同时都来，张浚军到临平镇，和贼战，大破了贼众。苗傅、刘正彦，走去衢州去了。张浚着韩世忠追赶上，拿住了献与朝廷，贼党都杀尽了。高宗复位，解自系的玉带赏赐张浚，除知枢密院，又除陕西四川安抚使。那时金国总兵官兀术，打破陕西，要入四川，张浚用将官吴王介等，把了口子，保全得四川。张浚还朝，被人谗言，贬在福州。金人来浸江淮，高宗再用张浚知枢密院，点军江上。将士见张浚来，勇气添了百倍，败了金国的兵，除张浚做丞相，兼都督。伪齐国刘猊等，又来浸淮东，张浚总兵建康，分头遣将官韩世忠等，杀败了刘猊的军。有奸臣秦桧主张讲和，贬张浚永州，张浚在贬所二十余年，一心只在朝廷，后来金主亮引兵浸宋，高宗再召张浚，军人见张浚，都把手加在额上，又败了金人兵。孝宗皇帝即位，除张浚都督，封魏国公，谥做忠献。虞彬甫，隆州仁寿县人，出身是进士。宋高宗皇帝着他做军中参谋官，那时金主完颜亮，自将大军来伐宋，王权镇着淮西，弃了庐州，刘钅奇音以镇着淮东，也回扬州。朝廷着成闵代替刘钅奇，李显忠代替王权。金主大军到采石，天子着虞彬甫去芜湖，催促李显忠交割王权的军马，就去采石犒赏军士。彬甫到采石，王权却去了，李显忠又不曾到，采石的军被金兵杀得星散。坐在路傍，虞彬甫自寻思，若等待李显忠来，岂不误国家的事？便唤诸将来说：而今我将金银段匹诰束力在这里，待要赏赐你众人。众将见说欢喜，对说：而今既有主将，我每当死战报国。或有人对彬甫说：公受命来赏军士，不曾着你管厮杀的事，别人坏了事，公却担任他的事，朝廷责罪，归那个是？彬甫回说：且如危亡了社稷，我去那里躲避？那时金兵四十万，宋兵只有一万八千，彬甫着诸将列成大阵，入阵中抚将军时俊的背，言说：你的名声，传闻天下，今日不向前出力，好生吃人笑。时俊把双刀出战，大败金人，彬甫后做到丞相，封雍国公。洪皓，表字光弼，番音婆阳人。自小生得有志气，宋高宗皇帝建炎三年，教他做大金通问使，去金国问徽宗钦宗的消息。到云中地面，有刘豫本是宋家的臣，降了金国，金国立他做大齐皇帝。金家元帅粘罕，逼着他做刘豫的官，洪皓说：我恨不得把刘豫那逆贼的尸来分了，怎肯做他的官？粘罕要杀洪皓，傍有个贼长说：这个人正是忠臣，休杀他。便将洪皓放在那苦寒地面囚着。洪皓常穿着粗布衣裳，就马粪里烧面食过活。那里有个陈王悟室一心要侵宋朝地，洪皓只是当他，悟室恼了，说：你做和事的官，这般口硬，要杀洪皓。洪皓说：我情愿要死，只是无个杀行人的道理。悟室不曾杀他。洪皓得知二帝在五国城，便暗地里使人去将着果子米面献与二帝。二帝才知高宗即了皇帝位。绍兴十年，因探事人赵德来，洪皓写机密事三四万字，都是要灭金的意思，藏在破絮里回来，教高宗知道。后又得皇太后的书信，着李徽送与高宗。高宗好生欢喜，说着一百个使臣去，也不如这纸书。金主知得洪皓的好名，要他做翰林学士，洪皓不肯，后因金主生太子放赦，才放得回来，见了高宗，高宗说：卿尽忠的心，不忘君主的意思，便是苏武也不及卿。自建炎已酉出使北地到回来时，十五年了，忠义的名声，天下都知道。除做微猷音犹阁直学士。杨万里，表字廷秀，江西吉安府吉水县人。宋高宗朝进士，做赣音甘，去声州司户。到宁宗皇帝朝，升做宝谟阁学士。那时韩音话胄弄权，要把天下有名人都收在他身边，扶同他做的事。韩胄曾筑南园，要着杨万里作一篇记，许升他官职。杨万里说：官可退了，记不可作。韩胄怒，别着人作了记。韩胄专权的事，日日多了，杨万里忧怒成了病，家人知道他常有忧国的心，吏人来报朝廷的政事，都不肯着他知道。忽有房族的一个儿子从外来，说韩胄用兵的事，杨万里听得啼哭，便叫家人取纸来，书写著道：韩胄奸臣专权，不遵皇帝，动兵害民，要坏了社稷，我老了，要报国无缘由。又书写十四字别妻子，放下笔就没了。朝廷知道他忠，赐谥文节公。归，音阳汴梁人，元顺帝至元五年，做频州同知。那时有杞县人范孟，做河南省椽史，好生不得志，假做朝廷使臣，黑夜里到省，将省里大官人并大衙门里的官人，都杀了，别用人管着各衙门事。那时人都不曾识得破，要着归守黄河，归不从他，贼怒，将归禁在牢狱中。归绝无怕惧的颜色，不多日贼败了，到朝廷，加做监察御史，又受赏赐。  

永乐大典  

## 卷之四百八十九

终文  

【`叶水心外集`】  

《终论》上：今天下之害，其胶固而不能解，挛缩而不能伸，宿患积蠹，臣已尽言之矣。解之伸之岂无其道乎？陛下始於出令，必有以慰天下之心，必罢去经总制钱之半。今州县睽睽，不能安息，人臣之精力，消耗疲竭，不可复有所为者，尽坐此钱而已。罢去其半，稍稍苏息天下。然后州县之月椿板帐罢矣；然后民之头子蹙零勘合牙契之额皆宽减矣；然后罢和买，罢折帛，和买折帛罢，则民所谓不正之敛皆无有矣。三者罢而天下之心慰喜满足。然则国用安所取给？臣以为二年之后，分画既定，则朝廷之经费，比今日必十去其五六，所罢者足以当之有馀。而二年之前则未也。陛下会计二年所罢之费为六十万缗，尽斥内帑封桩以补助之。夫此内藏封桩者，以之罢减三省之苛敛，而以代户部四总领之用度。其明德兴耀新美观听，自两汉以来未有此举动也。然则乘此以革去朝廷百年之宿弊，无不可者，以之减进士入官可也，以之减任子入官可也，以之破资格可也，以之重铨选可也，以之废吏胥可也。百年以来，世论所谓动众而召乱，惴惴然不敢举，如臣所言之害者，今皆并举而为之，无难也。如此则朝廷清矣，然后分两淮、江南、荆湖、四川为四镇，以今驻扎之兵，各以委之，所谓四镇者，非尽举此百馀郡以植立之也。於中各割属数州，使兵民财赋皆得自用。而朝廷之兵宽矣。朝廷今既减经总制，罢和买折帛，蜀之折估青章，而内出四年之费，以供饣鬼四总领矣，宜任四人者，由郡守摄都统制，召旧帅使归宿卫，钩考其隐冒乾没请给不尽及军人之罪，声而治之。然后俾四人者，一听其所为，而吾无问焉，所问者：吾欲精其军，使各不过三四万；吾欲用士之锐，而不并富其家小。夫厉士而养之，将用於死地以求胜也，乃为之立家，是兵为民也。古者民为兵，今者兵为民，宜其消惰而大弱而不可制也。昔者之论欲一当百，又曰欲一当十。夫百十何可当也？姑得以一当一，则精兵也。夫一人得一人之用，则固已十四五万人矣，用之必死，谁敢敌者？女真之来南也，杂以奚契丹勃海汉儿，前才五六万，后亦不满十万而已。夫用兵者，用其气也。多兵以先困，气先索耳。吾之所问者如此。又有所问：更其敝政，行其新令，吾欲其无欢、无动，以惟吾之所命。若此者在用其人而已，各与之数州地使自食，而馀州得宽焉。此二年之内所得为，而二年之外收其效者也。若是，则朝廷宽矣！然则何以治厢禁军、弓手、士兵而宽州县？宜先择一二十州，畀之，使散杂役之厢军。今之厢军尽隶官下，无在营者，并与之以一二年之衣粮，使各自为子本以权给之，而州无复给。又散禁军，夫厢军可散也，禁军散且为乱，奈何？曰，禁军之可畏者，为有以禁切州县，使不得私役且上教故也。今不上教，散而杂役，如厢军焉，彼欣然自幸耳，然则散禁军如散，厢军、弓手之费稍轻，土军差小，不急散也，久将消尽，要以必散而止。夫厢禁土兵，不加问焉馀则名属之而已，而又专择其人，以各自治其一州。所谓兵民财赋，皆得自用，则朝廷平日所以置四总领、馈其军输者，二年之后，皆可无复与彼，以数州之财足养之矣。如此则彼之任专、吾之费轻矣。虽然，以兵与人，以地与人，此今日异常之大事也。然其为之者不惊世，不动众，陛下一日命之则成矣。成则久，久则安之以为常。然若此者，内以期月之内，尽去民之所患苦；外以二年之外，兵厉士奋可用之於死地，而大功可举矣。陛下不惜财不吝权，念吾之所大欲者，解胶固，伸挛缩、易于举动，果于责成，以立大功而已。则减经总制，除和买折帛，以先慰天下之心，而后朝廷所谓烦密不可变之法度者，尽变之，以共由疏通明达之途矣；分江淮川蜀之地，与之兵民财赋，以重人臣之任，而后朝廷所谓专闭不可分之纪纲者，尽分之，以各合于外坚中柔之术矣。若此者，兼两汉之长，而不袭两汉之失，待之以成功，而终之以礼乐，则三王之治不难进也。虽然，为此者，官非难也，而士为难；士非难也，而民为难；民非难也，而兵为难。诚今世之大事也。图兵之难者定，则天下之利尽矣。《终论》下：致今日之治无他道，上宽朝廷，下宽州县而已。竭朝廷之力，使不得宽者，四驻扎之兵也。竭州县之力，使不得宽者，厢禁军弓手土兵也。然则何以治四驻扎？弓手皆散，何以守其地？自三等以上，籍其家，一人以为兵，蠲其税役。大州二千人而止，下州八百人而止。州县各为之，所将校率用其人，秋冬而教，春夏则否，有呼召，不用常法。然其为兵也，必在州县四方三十里之近家者。此三四年之内所得为，而三四年之外收其效者也。若是，则州县宽矣！朝廷宽则凡所以取州县者皆不用，而食租税之正矣；州县宽，则凡所以取民者皆不用，而敛租税之正矣。且又非特此也。朝廷宽则群臣有暇，而人材多矣，不若今之乏也；州县宽则民有暇，而善良多矣，不若今之薄也。上多人材，下多良民，兵省而精，费省而富，五年之内，二年之外，合其气势，用其锋锐，义声昭布，奇策并出，不用以灭虏而何所用哉！虽然，为此者无他也，力行而已。按其岁月，在乎二年之外，五年之内。今日行此事，去此弊，某日此弊去，此效见。不见，则易其人，加之意而行之，以日月计，其实效致矣。  

【`贞观政要`】  

论慎终：贞观十二年，太宗谓侍臣曰：朕读书见前王善事，皆力行不怠，其所任用公辈数人，诚以为贤。然致理比於三五之代，犹为不逮，何也？魏徵对曰：  

今四夷宾服，天下无事，诚旷古所未有也。然自古帝王初即位者，皆欲励精为政，比迹於尧舜，及其安乐也，则骄侈放逸，莫能终其善。人臣初见任用者，皆欲匡主济时，追踪於稷契；及其富贵也，则思苟全官爵，莫能尽其忠节。若使君臣常无懈怠，各保其终，则天下无忧不理，自可超过前古也。太宗曰：诚如卿言。贞观十三年，魏徵恐太宗不能克终俭约，近岁颇好奢纵，上疏谏曰：臣观自古帝王，受图定鼎，皆欲传之万代，贻厥孙谋。故其垂拱岩廊，布政天下，其语道也，必先淳朴，抑浮华；其论人也，必贵忠良，鄙邪亻妄。言制度也，则绝奢靡而崇俭约；谈物产也，则重谷帛，而贱珍奇。然受命之初，皆遵之以成治；稍安之后，多反之而败俗，其故何哉？岂不以居万乘之尊，有四海之富，出言而莫已逆，所为而人必从，公道溺於私情，礼节亏於嗜欲故也！语曰：非知之难，行之惟难；非行之难，终之斯难。所言信矣。伏惟陛下，年甫弱冠，大拯横流，削平区宇，肇开帝业。贞观之初，时方克壮，抑损嗜欲，躬行节俭，内外康宁，遂臻至治。论功，则汤武不足方，语德，则尧舜未为远。臣自擢居左右，十有馀年，每待帷幄，屡奉明旨，常许仁义之道，守之而不失，俭约之志，终始不渝。一言兴邦，斯之谓也；德音在耳，敢忘之乎？而顷年以来，稍乖曩志，敦朴之理，渐不克终。谨以所闻，列之如左：陛下贞观之初，无为无欲，清净之化，远被遐荒。考之於今，其风渐坠。听言，则远迢于上圣；论事，则未逾于中主，何以言之？汉文晋武，俱非上哲，汉文辞千里之马，晋武焚雉头之裘。今则求骏马于万里，市珍奇于域外，取怪于道路，见轻于戌狄，此其渐不克终，一也；昔子贡问理人於孔子，孔子曰：懔乎若朽索之驭六马。子贡曰：何其畏哉？子曰：不以道导之，则吾仇也。若何其无畏？故《书》曰：人惟邦本，本固邦宁。为人上者，奈何不敬？陛下贞观之始，视人如伤，恤其勤劳爱之如子，每存简约，无所营为。顷年以来，意在奢纵，忽忘卑俭，轻用人力，乃云：百姓无事则骄逸，劳役则易使。自古以来，未有由百姓逸乐而致顷败者也，何有逆畏其骄逸，而故欲劳役之哉？恐非兴邦之至言，岂安人之长算？此其渐不克终二也；陛下贞观之初，损已以利物，至于今者，纵欲以劳人。卑俭之迹岁改，骄侈之情日异。虽忧人之言，不绝于口，而乐身之事实切於心。或时有所营，虑人致谏，乃云：若不为此，不便我身。人臣之情，何可复诤？此直意在杜谏者之口，岂曰择善而行者乎？此其渐不克终，三也；立身成败，则於所染，兰芷鲍鱼，与之俱化，慎乎所习，不可不思。陛下贞观之初，砥砺名节，不私於物，唯善是与，亲爱君子，疏斥小人。今则不然，轻亵小人，礼重君子。重君子也，敬而远之，轻小人也，狎而近之，近之则不见其非，远之则莫知其是，莫知其是则不间而自疏，不见其非则有时而自昵，昵近小人，非致理之道，疏远君子，岂兴邦之义？此其渐不克终，四也；《书曰》：不作无益害有益，功乃成，不贵异物贱用物，人乃足。犬马非其土性不畜，珍禽奇兽弗育於国。陛下贞观之初，动遵尧舜，捐金抵璧，反朴还淳。顷年以来，好尚奇异，难得之货，无远不臻，珍玩之作，无时而至。上好奢靡，而望下敦朴，末作滋兴，而求农人丰实，其不可得亦已明矣。此渐不克终五也；贞观之初，求贤如渴，善人所举，信而任之，取其所长，恐其不迹近岁以来，由心好恶，或众善举而用之，或一人毁而弃之，或积年信而任之，或一朝疑而远之。夫行有素履，事有成迹，所毁之人未有可信於所举，积年之行，不应顿失於一朝。且君子之怀，蹈仁义而弘大德，小人之性，好谗亻妄以为身谋。陛下不审察其根源，而轻为之臧否，是使守道者日疏，干求者日进，所以人思苟免，莫能尽力。此其渐不克终六也；陛下初登大位，高居深视，事唯清静，心无嗜欲，内除毕弋之物，外绝畋猎之源。数载之后，不能固志，虽无十旬之逸，或过三驱之礼。遂使盘游之娱，见讥於百姓，鹰犬之贡，远及於四夷，或时教习之处，道路遥远，侵晨而出，入夜方还，以驰骋为欢，莫虑不虞之变，事之不测，其可救乎？此其渐不克终七也；孔子曰：君使臣以礼，臣事君以忠。然则君之待臣，义不可薄。陛下初践大位，敬以接下。君恩下流，臣情上达，咸思竭力心，无所隐。顷年以来，多所忽略。或外官充使，奏事入朝，思睹阙庭，将陈所见。欲言则颜色不接，欲请又恩礼不加。间因所短，诘其细过，虽有聪辨之略，莫能伸其忠款。而望上下同心，君臣交泰，不亦难乎？此其渐不克终，八也；傲不可长，欲不可纵，乐不可极，志不可满，四者，前王所以致祸，圣贤以为深诫。陛下贞观之初，孜孜理化，屈已从人，恒若不足。顷年以来，微自矜放，恃功业之大，意蔑前王，负圣智之明，心轻当代，此傲之长也。欲有所为，皆取遂意，纵或抑情从谏，终是不能忘怀，此欲之纵也。志在嬉游，情无厌倦，虽不全妨政事，不复专心治道，此乐将极也。率土入安，四夷款服，仍远劳士马，问罪遐裔，此志将满也。亲狎者阿旨而不肯言，疏远者畏威而莫敢谏，积而不已，将亏圣德，此其渐不克终九也；昔尧舜成汤之时，非无灾患，而称其圣德者，以其有始有终，无为无欲，遇灾，则极其忧勤，时安，则不骄不逸故也。贞观之初，频年霜旱，畿内户口并就关外，携负老幼，来往数千，曾无一户逃亡，一人怨苦。此诚由陛下矜育之怀，所以至死无携贰。顷年以来，疲於徭役，关中之人劳弊尤甚，杂匠之徒，下日悉留和雇，正兵之辇，上番多别驱使。和市之物，不绝於乡闾递送之步，不绝於道路。既有所弊，易为惊扰，脱因水旱，谷麦不收，恐百姓之心，不能如前日之宁帖。此其渐不克终，十也。臣闻祸福无门，唯人所召，人无衅焉，妖不妄作。伏惟陛下，统天御宇十有三年。道洽寰中，威加海外。年谷丰稔，礼教聿兴，比屋逾於可封，菽麦同於水火。暨乎今岁，天灾流行，炎气致旱，乃远被於郡国。凶丑作孽，忽近起於毂下。夫天何言哉！垂象示诫，斯诚陛下惊惧之长，忧勤之日也。若见诫而惧，择善而从同周文之小心，追殷汤之罪己前王所以致理者，勤而行之；今时所以败德者，思而改之。与物更新，易人视听，则宝祚无疆，普天幸甚，何祸败之有乎？然则社稷安危，国家理乱，在於一人而已。当今太平之基，既崇极天之峻；九仞之积，犹亏一箦之功。千载休期，时难再得。明主可为而不为，微臣所以郁结而长叹者也。臣诚愚鄙，不达事机，略举所见十条，辄以上闻圣听。伏愿陛下采臣狂瞽之言，参以刍荛之议，冀千虑一得，衮职有补；则死日生年，甘从斧钺。疏奏，太宗谓徵曰：人臣事主，顺旨甚易，忤情尤难。公作朕耳目股肱，常论思献纳，朕今闻过能改，庶几克终善事。若违此言，更何颜与公相见，复欲何方以理天下？自得公疏，反复研寻，深觉词强理直。遂列为屏障，朝夕瞻仰。又录付史司，冀千载之下，识君臣之义。乃赐徵黄金十斤，厩马二匹。贞观十四年，太宗谓待臣曰：平定天下，朕虽有其事；守之失图，功业亦复难保。秦始皇初亦平六国，据有四海，及末年不能善守，实可为戒。公等宜念公忘私，则荣名高位，可以克终其美。魏徵对曰：臣闻之，战胜易，守胜虽。陛下深思远虑，安不忘危，功业既彰，德教复洽，恒以此为政，宗社无由倾败矣。贞观十六年，太宗问魏徵曰：观近古帝王，有传位十代者，有一代二代者，亦有身得身失者，朕所以常怀忧惧，或恐抚养生民，不得其所；或恐心生骄逸，喜怒过度。然不能自知，卿可为朕言之，当以为楷则。徵对曰：嗜欲喜怒之情，贤愚皆同，贤者能节之，不使过度；愚者纵之，多至失所。陛下圣德玄远，居安思危，伏愿陛下常能自制，以保克终之美，万代永赖。  

【`分声类说`】  

终说人吴汉耿合艹各以功名终。赵以赵括代廉颇，而败於白起；楚以颜真代李牧而败於王翦；燕以骑劫代乐毅败於田单。靡不有初，鲜克有终。顾恺之食蔗自尾至首，曰：渐入佳境；子嘉听乐，从丝及竹，曰：渐近自然。物固於薄於所始，而厚於其所终矣。物物有始美而终恶者，离黄之子是也；有始恶而终美者，泽雉之子是也。事行百里半於九十，此言未终之难也。  

永乐大典  

## 卷之四百九十

终送终  

【`宋真西山集`】  

《泉州劝学文》：闻民间不幸有丧，富者则侈费而伤於礼，贫者则火化而害於恩。夫送终之礼，称家有无。昔人所谓必诚心信者。惟棺椁衣衾至为要切，其他繁文外饰，皆不必为。  

【`识遗`】  

送终不讳：世俗殓葬，羽毛鳞介讳近之，嫌人物溷也。按古不然。《礼记》礼丧最备，《檀弓》曰：天子之棺四重，水凹儿革棺被之，厚三寸。  

【`唐韦应物诗`】  

奄忽逾时节，日月获其良。萧萧车马悲，祖载发中堂。生平同此居，一旦异存亡。斯须亦何益，终复委山冈。行出国南门，南望郁苍苍。日入乃云造，恸哭宿风霜。晨迁俯玄庐，临诀但遑遑。方当永潜翳，仰视白日光。俯仰遽终毕，封树已荒凉。独留不得还，欲去结中肠。童稚知所失，啼号捉我裳。即事犹仓卒，岁月始难忘。  

【`法苑珠林`】  

《送终篇》（此有四部）述意部云：惟四大毒器，有秽斯凶、六贼狂主，是境皆著。无复逆流之期，唯有循环之势。至如折一毛以利天下，则而弗为；撤一冫食之以续余粮，则惜而不与。沦滞生死，封执有为，诸佛为其敛眉，菩萨於兹泣血。窃见俗徒贵胜，父母丧亡，多造葬仪，广煞生命。聚集亲族，供待宾客，苟求现胜，不避业因。或畏外讥，不循内典。所以父亡於斯重苦，母终偏增汤炭。是以宛转三界，绵历六道，四趣易归，万劫难启。痛慈母之幽灵，愍逆子之酬毒。但亢阳如久，必思甘雨之泽，灾疠若多，克待良医之药，惟斯考妣。既是凡夫，能无恶业？罪因不灭，苦报难排。若不凭诸胜福，乐果何容得证？庶使临终发愿，令入尸陀，葬具资身，并修功德，冀济飞走之饥，得免将来之债也。舍命部云：如十二品生死经云，佛言人死有十二品，何等十二？一曰，无余死者，谓阿那含，不复还也；二曰，学度死者，谓那那含，不复还也；三曰，有余死者，谓斯陀含，往而还也；四曰，学度死者，谓须陀洹，见道迹也；五曰，无欺死者，谓八等人也；六曰：欢喜死者，谓行一心也；七曰，数数死者，谓恶戒人也；八曰，悔死者，谓凡夫也；九曰，横死者，谓孤独苦也；十曰；缚著死者，谓畜生也；十一曰，烧灼死者，谓地狱也；十二曰，饥渴死者，谓饿鬼也。比丘当晓知是，勿为放逸也。又《净土三昧经》云：若人造善恶业，生天堕狱，临命终时，各有迎。人病欲死时，眼自见来迎。应生天上者，天神持天衣伎乐来迎；应生他方者，眼见尊人为说妙言；若为恶堕地狱者，眼见兵士持刀盾矛戟索围绕之。所见不同，口不能言。各随所作，得其果报。天无枉滥，平直无二。随其所作，天网治之。又《华严经》云：人欲终时，见中阴相若。行恶业者，见三恶受苦。或见阎罗持诸兵杖，囚执将去，或闻苦声；若行善者，见诸天宫殿，伎女庄严，游戏快乐，如是胜事。又《法句喻经》云：昔佛在禾氐桓精舍，为天人说法。有一长者，居在路侧，财富无数。止有一子，其年二十。新为娶妻，未满七日。夫妇相敬，欲至后园。上春三月，看戏园中。有一柰树，高大好花，妇欲得花，无人取与。夫为上树，乃至细枝，枝折堕死。居家大小，奔赴儿所。呼天嗥哭，断绝复苏。闻者莫不伤心。棺敛送还，家啼不止。世尊愍伤其愚，往问讯之。长者室家大小，见佛悲感作礼，具陈辛若。佛语长者，止息听法：万物无常，不可久保。生则有死，罪福相追。此儿三处，为其哭泣，懊恼断绝，亦复难胜。竟为谁子，何者为亲？於是世尊即说偈言：命如花果熟，常恐会零落。已生皆有苦，孰能致不死。从初乐爱欲，可望入胞影。受形命如雷，昼夜流难止。是身为死物，精神无形法。作命死复生，罪福不败亡。终始非一世，从痴爱长久。自从受苦乐，身死神不丧。长者闻偈，意解忘忧。长跪白佛：此儿宿命。作何罪业，盛美之寿，而便中夭？唯愿解说，本所行罪。佛告长者：乃往昔时，有一小儿，持弓箭入神树中戏。边三人，亦在中看。树上有雀，小儿欲射。三人观言，若能中雀，世间健儿。小儿意美，引弓射之。中雀即死，三人共笑。助之欢喜，而各自去经历生死，数劫之中，所在相会受罪。三人中，一人有福，今在天上；一人生海中，为化生龙王；一人今日长者身。是小儿者，前生天上为天作子。堕树命终，即生海中为龙王作子。即以生日金翅鸟王而取食之。今日三处懊恼涕泣。宁可言也？以其前世助其喜，故此三人，受报如此。於是世尊即说偈言：识神造三界，善不善三处，阴行而默至，所生如响应。色欲不色有，一切因宿行。如种随本像，自然报如影。佛说偈已，长者意解。大小欢喜，皆得须陀洹道。又《四分律》，尔时世尊为利益众生。王命终说偈云：一切要归尽，高者会当堕。生者无不死，有命皆无常。众生堕有数，一切皆有为。一切诸世间，无有不老死。众生是常法，生生皆归死。随其所造业，罪福有果报。恶业堕地狱，善业生天上。高行生善道，得无漏涅般木。遣送部云：述曰，生死连环，不离俗谛。虽复出家，志求胜道。分段未舍，变易未除。仍依三界，随俗迁流。至於存亡，皆依内外。临终之日，安置得所。葬送威仪，具存下说。且论亡尸，安置南北。魂魄不同，今此略述。《礼记礼运》曰：体魄则降，知气在上。死者北首，生者南向。《郊特牲》曰：魂气归於天，形魄归於地。故祭，求诸阴阳之义。《祭义》曰：气也者，神之盛；魂也者，鬼之盛。《左传?昭二曰：子产对赵景子曰，人生死化曰魄既生魄阳曰魂。用物精多则魂魄强。是以有精爽，至於神明。匹夫匹妇，强死，其魂魄犹能凭依於人，以为淫疠。况良宵乎？《准南子》曰：天气为魂，地气为魄，魄问於魂，曰：道何以为体？魂曰：以共无有形乎？魄曰：有形也。若也无有，何而问也？魂曰：吾直有所遇之耳，视之无形听之无声，谓之幽冥。幽冥者，所以喻道而非道也。问曰：既知魂与魄别，今时俗亡，何故以衣唤魂，不云唤魄？答曰：魂是灵，魄是尸。故《礼》以初亡之时，以己所着之衣，将向尸魄之上，以魂外出，故将衣唤魂，魂识已衣，寻衣归魄。若魂归於魄，则尸口纩动。若魂不归于魄，则口纩不动。以理而言，故云招魂，。不言唤魄。故萧丧服要记曰：鲁哀公葬其父，孔子问曰：宁设魂衣乎？哀公曰：魂衣起伯桃，伯桃荆山之下，道隆寒死，友人羊角哀往迎其尸，愍魂神之寒。故改作魂衣。吾父生服锦绣，死于衣袂。何用衣为？问曰：何须幡上书其姓名？答曰：幡招魂置其乾地。以魂识其名，寻名入於暗室。亦投之於魄。或入於重室，直龙反、重者也，重去声以重之内，具安祭食。以存亡各别。明暗不同，故鬼神暗食。生人明食，故重用蘧艹除裹其食具以安重内，置其神地也。依如西域葬法有四：一水漂；二火焚；三土埋；四施林。《五分律》云：若火烧时，安在石上，不得草土上。恐伤虫故。《四分律》云：如来轮王二人悉火葬。余人通前四葬者多。《五分律》云：尸应埋之。此谓王法不许身，复恐夏烧杀虫，故云埋之。自外无难，水林亦得。又依《四分律》及《五百问事》云：若见如来塔庙，及见五种出家人冢塔大於已者，皆须展转依生时年腊而设礼之。若一切白衣见出家人冢塔，不简大小，皆须敬礼。述曰：既知如此，诸道俗等，若见师僧父母亡柩，外来吊人，小於亡者，至其尸所，如常设礼，已先执孝子手默慰吊之，后至大德所，具展哀情，吊而拜之。亦见愚痴白衣妄行法教，展转教他不听，礼父母叔伯尊亲亡灵，口云：我既受戒，彼为鬼神。故不合礼，恐破戒。故此不合教，反招无知之罪。伏惟师僧等，长养我法身；父母叔伯等，长养我生身，依斯乳哺，长大成人。思此恩德，昊天难报。历劫酬恩，岂一生能谢？不存敬恩，反起慢惰，继踵鄙夫？何成孝子？故世尊极圣，尚自躬扶亡父尸送。况下凡愚，辄生怠慢。故《般木经》云：知恩者，大悲之本。不知恩者，甚於畜生。又《净饭王泥洹经》云：白净王在舍夷国，病笃将终。思见世尊及难陀等，世尊在王舍城耆崛山中，去此悬远五十由旬。世尊在灵鹫山，天耳遥闻父思忆声，即共阿难等，乘空而至，以手摩王额上，慰劳王已。为王说《摩诃波罗本生经》。王闻得阿那含果。王捉佛手，捧置心上。佛又说法，得阿罗汉果。无常对至，命尽气绝。忽就后世，至维时，佛共难陀在丧头前肃恭而立，阿难罗云在丧足后，阿难陀长白佛言：唯愿听我，担伯父棺。罗云复言：唯愿听我担祖王棺。世尊慰言：当来世人皆凶暴，不报父母育养之恩。为是不孝众生设化法。故如来躬欲担于父王之棺。即时三千大于世界，六种震动，一切众山，颇峨涌没，如水上船。尔时一切诸天龙神，皆来赴丧。举声啼哭。四天王将鬼神亿百千众皆共举丧，白佛言：佛为当来诸不孝父母者，故以大慈悲，亲欲自身担父王棺。四王俱白佛言：我等是佛弟子，从佛闻法得须陀洹，以是之故，我曹宜担父王之棺。佛听四王担父王棺，皆变为人。一切人民，莫不啼泣。世尊躬自手执香炉前行，诣於墓所。令千罗汉往大海渚上，取牛头檀，种种香木，以火焚之。佛言：苦空无常，犹如幻化，水月镜像，烧身既竟。尔时诸王各持五百瓶乳，以用灭火。火灭之后，竟共收骨。藏置金刚函。即於其上，便共起塔。悬缯幡盖，供养塔庙。佛告众会：父王净饭是清净人，生净居天。又《佛泥洹经》云：大爱道比丘尼，即是佛姨母。不忍见佛，后当灭度，欲先灭度，与除馑女五百人。即是比丘尼也。康僧会《法镜经》云：凡夫贪染六尘，犹饿夫食饭，不知厌足今圣人断贪，除六情饥馑，故号出家女为除馑女也。以手摩佛足，绕佛三匝，稽首而去。现神足德於自座，没从东方。来在虚空中，作十八变。八方上下，亦复如是。放大光明，以照诸冥。上耀诸天，五百除馑，变化俱然，同时泥洹。佛劝理家，作五百舆床，麻油香花，樟木冉梓材，事各五百。真伎正音，当以供养。一切凡圣，睹之莫不哀泣。维毕捧舍利诸佛所。於是四方各二百五十应真。神足飞来，稽首佛足。至舍利所，千比丘俱皆就坐，佛告阿难：取舍利盛之以钵，著吾手中。阿难如命。告诸比丘：斯聚舍利，本是秽身。凶愚急暴，嫉妒阴谋，败道坏德。今母能拔兴丈夫，行获应真。道迁灵卒，无何其健哉？束力令兴庙供养。又《增一阿含经》云：佛告阿难陀罗云：汝等舆大爱道身，我当亲自供养。尔时，释提桓因四天王等前白佛言：唯愿勿自劳神，我等自当供养。佛言：止止。所以然者，父母生子，多有所益。长养恩重，乳哺怀抱，要当报恩，不得不报。过去未来，诸佛母先取灭度，诸佛皆自供养，耶维舍利也。时田比沙门天王，使诸鬼神，往檀林。取檀薪，自旷野之间，佛躬自舆床一脚，阿难舆一脚，飞在虚空。往至冢间。尔时佛自取檀木，著大爱道身上。佛言有四人应起塔供养：一者佛，二者辟支佛，三者漏尽阿罗汉，四者转轮圣王。皆以十善化物。故尔时人民，即取舍利，各起塔供养。依杂阿含经，爱道姨母，即是难陀亲母也。又《增阿含经》云：四部弟子中，略取前后者，且列八人：比丘中，最初得道者，如拘邻比丘，善能劝化，不失威仪；最后得道者，如须跋陀罗，临得道日，入般涅般木。比丘尼中，最初得道者，如大爱道尼；最后得道者，如陀罗俱夷国尼。优婆塞中，最初得道者，如商客男；最后得道者，如俱夷那摩罗。优婆夷中。最初得道者，如难婆女，最后得道者，如蓝优婆夷。受生部云：夫生则八识扶持，死则四大离散。迅矣百龄，终归磨灭，巡环三界，运转靡停。故经曰：有始必终，既生则灭。圣教不虚，目睹交臂。所以於此缘中，略述六门。第一门中，临命终时，检身冷热，验其善恶，具知爱报。故《瑜伽论》云：此有情者，非色非心。假为命者，大小皆同。死通渐顿，诸师相传。造恶之人，从下冷触。至脐以上，暖气后尽，即生人中；若至头面，热气后尽，即生天道。若造恶者，与此相违。从上至腰，热后尽者，生於鬼趣；从腰至膝。热气尽者，生於畜生；从膝已下，乃至脚尽，生地狱中。无学之人，入涅般木者，或在心暖或在顶也。然《瑜伽论》云：羯罗篮义，最初托处，即名肉心。如是，识於此处最初托，即从此处最后舍。释云：依《瑜伽论》，由造善上生，故从下渐舍，至肉心，后方从上舍。由造恶生下，故先后上舍，至肉心后方后下舍也。《俱舍论》云：若人正死，於身分中，意识断灭。若一时身死，根共意识。一时俱灭。若人次第死，此中偈曰：次第死脚脐，於心意识断。下人生不生中上非恶道。论中释曰：若人尽必往恶道，受生及人道，如此等人，次第於阿罗汉，此人於心意识断，绝有馀部，说於头上何以故？身根於此等处与意识俱灭故。若人正死，此身根如热石水，渐渐缩减於脚等处，次第而灭。释云：《俱舍论》述小乘义，故云身於此等处，何意识俱灭。若依大乘身根於此等处，与本识俱灭也。第二受生方法者，依《俱舍论》云：为行至应生道处故起，此中阴众生由宿业势力，所生眼，虽住最远处，能见应生处，於中见父母变异事。若变成男，於母即起男人欲心，若变成女，於父即起女人欲心。倒此心起目真，此中有众生，由二起颠倒心，故求欲戏，往至生处，是即乐得属已，是时不净，已至胎处，即生欢喜，仍托彼生。从此刹那，是众生五阴和合坚实，中有五阴即灭。如此方说受生。若胎是男，依母左胁，面母背蹲坐；若胎是女，依母右胁，向母胁而住。若胎非男非女，随欲类托生住，亦皆如此。无有中有异於男女皆具根故。是故，或男或女，托生而住。后时在胎中增长，或作黄门，若托胎卵二生，道理二此。若众生欲受湿生，爱乐香故至生处，此香或净或不净，随宿业故。若是化生，受乐处所故，至生处。若尔地狱众生云何生乐处所？由心颠倒故。此众生，见寒风冷雨触恼身，见地狱火猛炽盛可爱欲得暖触，故往入彼；复见身为热风光及火焰等所灸，苦痛忍见寒地清凉变乐冷触，故往入彼胎卵二生，於父母变异事生爱湿化，二生不由托赤白为身。故无此变。湿生但爱著香，故至所生处，随业善恶，所爱之香，自有净秽。化生，但爱所依之处。地狱虽是苦处，然罪人乐，亦得爱处，於中受生。何以故？非爱不受生。故论云：如往昔造作，能感如此生乐，见身是如此位，见彼众生亦尔。是故往彼。先旧诸师作如此说。若众生年三十时行杀生业，网捕众生，行此事时，必有伴类，此业能感地狱生，后於中阴中，见自身如昔年三十行网捕时，故言位。又见昔伴与昔不差。见地狱时，如昔见江湖，诸伴类等相牵共入其中。缘此起恋，即於中受生，后解昔造所业虽多，必以一业牵地狱生。或於年二十时作此业，或三十时作此业。后於中阴中，见自身如昔作业时少老，见地狱众生并如已年时，年时既相似於此。众生起恋，即往就彼。由此爱故受生。依经部，师作如此释。又《瑜伽论》云：若居薄福者，当生下贱家，彼於死时，及入胎时，便闻种种纷乱之声，及自妄见入於丛林竹苇芦荻等中；若多福者，当生尊贵家，彼於尔时，便自闻有寂静美妙可意音声，及自妄见升宫殿等，可意相见。又《俱舍论》云：若人临终起耶见心，是人以先不善为缘，故堕地狱。有论师言：一切不善皆是地狱因，此不善之馀，生畜生饿鬼中，又淫业盛故，堕畜生中。如淫欲盛故，生於鹆雀鸳之中；目真恚盛故，生於日亢蝮蛇螫中；愚痴盛故，生猪羊蚌蛤中；骄慢盛故，生于师子虎狼中；掉戏盛故，生猕猴中；悭嫉盛故，生饿狗中。若有少分施善馀福，虽生在畜生，於中微乐身口二业，虽由为主，然其口业受报者，多如骂人轻躁喻如猕猴，即生猴中；若言贪戾如鸟，语如狗吠，马矣如猪羊，声如驴呜，行如骆驼，自高如象，恶如逸牛，淫如鸟雀，怯如猫狸，谄如野狐。如是诸恶，随口受报。然由三毒为本。三毒之中，贪爱为重。如捉布一头，馀则尽随，故《智论》云：若不断爱，爱则润生。是故四生，皆由爱起。如说多欲，生鸟雀中；多贪味故，厕中受生；又爱欲故卵生；贪香味故，受湿生；随其所爱故，起殷重业，则受化生。或殷重心乐行罪业，死时妄见，地狱受其化生；若殷重爱福，上界化生故《成论》云：如树根不拔其树犹生；贪根不拔，苦树常在。又《瑜伽论》云：云何生我爱，无间已生故无始，乐着戏论因，已熏习故。净不净业因，已熏习故，彼所依体，由二种因，增上力，故从种子，即於是处中，有异熟无间，得生死时，如称两头低昂时等，而此中必具诸根。造恶业者，所得中有如黑光，或阴暗夜；作善业者，如白衣光，或晴明夜。《俱舍论》云：此中有具足五根金刚等所不能碍，须弥山下，金刚中有虾蟆，于中受生，中有细色金刚，不能碍之。有天眼者，能见此事虫，举所闻事证，曾闻人说烧铁令热，破之见虫。第三寿量长短者。《俱舍论》云：若不定生，处於馀处，此道中，皆得受生。譬如牛於夏时欲事偏多，狗於秋时，熊於冬时，马於春时，野干等欲事无时。是时此众生应生牛中，若非夏时，则生野干中；若应生狗中，非时，则野干中。又俱舍小乘师有四释不同：  

一说极促时，死已，即受阴生；二说得住七七日满已，处中又不限时节；三说得住四十九日，生缘未具，死已更受，亦不限时节；四说随受生缘，乃至经劫住不命终。第五依《瑜伽论》云：若未得生缘，极七日住，死而复生，乃至七七日受死生，自此已后决得生缘。此与前，皆不同也。第四通力迟速者。《俱舍论》云：此中阴游空而去，而人舍命，应至无量世界外受生。俄顷即到。二乘通力，未出一世界，中阴已至无量世界外，纵佛神力亦不能遮，令不往生得住馀道。以业力定，故论业通胜者，据胜凡夫二乘神通。《婆沙论》云：神足胜者，据佛神通速也。第五牙见不同者。依《俱舍论》云：若同生道，中阴定牙相见，若人有天眼最清净，是一道慧，类此人亦得见彼生，若报得天眼，则不能见，以最细故。《萨婆多部》云：若同於人道中受生，同是人道中阴牙得见，此义为定，不能见馀道中阴。若人修得天眼，此天眼则是道，类能见中阴色，若报得天眼，则不能见中阴色。中阴色细馀色故。依《正量部》云：天道中阴，备能见五道中阴色；人道中阴，能见四道，除天道中阴，非其所能见。如是次第除前，乃至地狱道中阴，除前四道中阴，非其所见。唯见地狱道中阴。第六身量大小者。《俱舍论》云：身量如六七岁小儿，而识解聪利，若菩萨在中阴如圆满少病人，具大小相，是故虽在中阴，正欲入胎而能遍照万俱，月民剡浮洲。《颂》曰：高堂信逆旅，坏业理常牵。玉匣方委观，金台不复延。挽声随经，萝影带松悬。讵能留十念，惟应逐四缘。幻工作同，变弄作多身。愚俗诤人我，谁复非谓真。谬者疑久固，达者知幼宾。亲疏既无定何劳非苍天。感应缘汉哀帝建平四年四月，山阳方有女子田无一孕未生。二月儿啼腹中，及生不举，葬之陌生，三日，有人过闻儿啼声。母掘养之。汉平帝元始元年二月，朔方广牧女子赵病春死。棺殓六日，出在棺外，自言见死夫。乃曰：年二十七，汝不当死。太守谭以闻，说曰：至阴为阴，下人为上。其后王莽篡位。汉建安中，李妖死十四日复生，其语具作鬼神。献帝初平中，长沙桓氏死月馀，其母闻棺中有声，发之遂生。汉陈留考城史女句，字威明，年少尝得病，临死，谓其母曰：我死当复生，埋我，以竹杖柱我瘗上。若林拔，掘出我。及死埋之。柱如其言。七日，往视之，林果拔出。即掘尸出，活，走至井上浴已，平复如故。复与邻人乘船至下邳，卖锄不时售，思欲归。谓人曰：我方暂归，人不信之。何有千里，暂得归耶？答曰：一宿便还。即不相信。作书得报，以为验实。其一宿便还。果得报书。具知消息，考城令江夏覃阝贾和闻之，姊病在乡里，欲急知消息，请往省之。路遥三千，再宿报书，具知委曲。汉令支县，有孤竹城，古孤竹之国也。灵帝光和元年，辽西人见辽水中有浮棺，欲斫破之，棺中人语曰：我是伯夷之弟孤竹君也。海水坏我棺木郭，是以漂流，汝斫我何为？人惧不敢斫，因为立庙祠祀。吏民有欲发视者，皆无何如死。  

汉北海营陵，有道人能令人与已死人相见，其同郡人妇死已数年，闻而往见之曰：愿令我一见亡妇，死不恨矣”。道人曰：可，卿往见之，若闻鼓声，疾出勿留。”乃语其相见之制，於是与妇言语悲喜，恩情如生。良久闻鼓音声，恨恨不能得住。当出户时，奄闭其衣裾户间，掣绝而去，后岁馀，此人身亡，室家葬之，开冢见妇棺盖下有衣裾。汉武帝幸李夫人，夫人后卒，帝哀思不已。方士少翁言能致其神，乃施惟帐，明灯烛，帝遥望见美人居帐中，如李夫人之状，而不得就视之。汉杜嘏家葬而婢误不得出。后十馀年开冢附葬，而婢尚生。其始如暝，有顷，渐问之。自谓当一再宿耳。初，婢埋时年至十五，及开冢后，更生十五六年。嫁之有子。右此验出《搜神记》言汉菩提寺，西域人所立也。在墓义里，沙门达多发墓取砖，得一人以送。时太后与汉明帝在华林都堂，以为妖异，谓黄门侍郎徐纥曰：“上古以来颇有此事不？纥曰：“昔魏时发冢，得霍光女婿范明友家奴，说汉朝废立，与史书相符。不足为异也。”后令纥问其姓名，死来几年，何所饮食，死者答曰：“臣姓崔名涵，字子洪，博陵安平人。父名畅母姓魏，家在城西埠财里，死时年十五，今乃二十七，在地下十二年。常似醉卧，无所食也。时复游行，或遇饮食，如似梦中，不甚辨了。”后即遣门下录事张携诣埠财里，访涵父母，果有崔畅其妻姓魏，携问畅曰：“卿有死儿不？”畅曰：“有息子洪，年十五而亡。”携曰：“为人所发，今日苏活，在华林园。主上遣我来相问。”畅闻惊怖曰：“实无此儿，向者谬言。”携还，具以实闻启后，后遣携送涵向家，畅闻涵至门前，起火手持刀。魏氏把桃杖拒之“汝不须来，吾非汝父，汝非我子。急手速去。可得无殃。”涵遂舍去。游於京师巷内，宿寺门下。汝南王赐黄衣一通。性畏日，不仰视天。又畏水火及兵刃之属，常走於路，疲则止，不徐行也。时人犹谓是鬼。洛阳大市北，有奉终里内，里内之人，多卖送死之具及诸棺木郭，汲谓曰：“柏棺勿以桑木为。”人问其故。汲曰：“吾在地下，见发鬼兵，有一鬼称是柏棺，应免兵，主吏曰：你虽柏棺，桑木为攘，遂不免兵。”京师仰闻此，柏木勇贵。人拟卖棺者货汲，故发此言。见《洛阳寺记》晋唐遵，字保道，上虞人也。晋太元八年，暴病而死。经夕得苏。云有人呼将去，至一城府，未进，顷见其从叔，自城中出，惊问遵：汝何故来？“尊答”违离姑姊，并历年载，欲往问讯。本明当发，夜见数人急呼来此，即时可得归去。而不知还路。”从叔云：汝姑丧已二年，汝大姊儿道文，近被录来，既蒙恩放。仍留看戏，不即还去，积日方归，家已殡殓，乃入棺中。又摇动棺器，冀望其家觉悟开棺，棺遂至路落檀车下。其家或欲开之，乃问卜者。卜者云：不吉。遂不敢开，不复得生。今为把沙之役，辛勤极苦。汝宜速去，勿复住此。且汝小姊，又已丧亡，今与汝姑，共在地狱。日夕忧苦，不知何时可得免脱？汝今还去可语其儿，勤修功德，庶得免之。”於此示遵归路，将别，又嘱遵曰：“汝得还生，良为殊庆，在世无几，如风尘，天堂地狱，苦乐报应，吾昔闻其语，其睹其实，汝宜深勤善业，务为孝敬，受法持戒慎不犯，一去人身，入此罪地，幽穷苦酷，自悔何及！勤以在心，不可忽也。我家亲属，生时不信罪福，今并遭涂炭，长受楚毒，焦烂伤痛，无暂休，欲求一日改恶为善，当何得耶？悉我所具，故以嘱汝，劝化家内共加勉励。”言已涕泣。因此而别。遵随路而归，俄而至家。家治棺将竟，方营殡殓，遵既附尸，尸寻气通。移日稍差，劝示亲识，并奉大法。初，遵姑适南郡徐汉，长姊适江夏乐瑜千，小姊适吴兴严晚，途路悬远。久断音息，遵既差遂至三郡寻访，姑及小姊、姊子果并丧亡。长姊亦说，儿道文，殓后棺动堕车。皆如叔言。既闻遵说道文横死之意，姊追加痛恨，重为制服。右此一验出《冥祥记》。晋洛阳有释诃罗竭者，本林必阳人。少出家，诵经二百万言，性虚玄，守戒节，善举措，美容色，多行头陀，独宿山野。晋武帝太康九年，暂至洛阳，时疫病甚流。祝者皆愈。至晋惠帝元康元年。乃入上娄，至山石室中坐禅，此室去水既远，时人欲为开涧，竭曰：“不假相劳”。乃自起以左脚碾室西石壁，壁陷没指，既拔足已，水从中出。清香濡美。四时不绝。来饮者皆止饥，竭除疾病。至元康八年，端坐从化，弟子依国法维之，焚燎累日，而尸犹坐火中，永不灰烬。乃移还石室内。后西域人竺定，字安世，晋咸和中，往其国亲自观视，见尸俨然平坐，亡已三十馀年，定后至京，传之道俗。竺法慧，本关中人，方直有戒行。入嵩高山，事佛图蜜为师。晋康帝建元年至襄阳，止羊叔子寺，不受别请，每乞食辄赍绳床自随，於闲旷之路则施之而坐。时遇雨，以油帔自覆，雨止，唯见绳床，不知慧所在。讯问未息，慧已在床，每语弟子法昭曰：“汝过去时折一鸡脚，其殃寻至。”俄而，昭为人所掷，脚遂永疾。后语弟子云：“新野有一老公当命过，吾欲度之。”仍行於畦畔之间，果见一公，将牛耕田，慧从乞牛。公不与慧前自捉牛鼻。公惧其异，遂以施之。慧牵牛祝愿，七步而反，以牛还公，公为少日而亡。后征西庚移恭镇襄阳，既素不奉法，闻慧有非常之迹，甚嫉之。慧预告弟子曰：“吾宿对寻至。”诫劝眷属，令勤修福善。恭后二日，果收而刑之。春秋五十八矣。临死语众人云：犹枉刑吾，吾死后三日，天当暴雨。”至期，果洪注城门外，深一丈，恭眷属居民等，并皆没死。右此二验出梁《高僧传》也宋慧远沙门者，江陵长沙寺僧也。师慧印，善禅法，号曰：禅师。远本印苍头，名黄迁，年二十时，印每入定，辄见迁先世，乃是其师。故遂度为弟子，常寄江陵市西杨道产家行般舟，勤苦岁馀，因尔遂颇有感变。或一日之内，赴十馀处斋，虽复终日竟夜行道转经，而家家悉见黄迁在焉。众稍敬异之，以为得道。孝建二年，一日，自言死期，谓道产曰：“明夕，吾当於君家过世。”至日道产设八关，然灯通夕。初夜中夜，迁犹豫众行道，休然不异。四更之后，乃称疲而卧，颜色稍变，有顷而尽。阖境为设三七斋，起塔，塔今犹存。死后久之，现形多宝寺，谓昙王旬道人云：“明年二月二十三日，当以诸天共相迎也。”言已而去。昙王旬即於长沙禅房设斋九十日，舍身布施，至其日苦乏气，自知必终，大延道俗，盛设法会。三更中，呼问众僧，有闻见不？众自不觉异也。王旬曰：“空中有奏乐声，馨烟甚异，黄迁之契，今其至矣。”众僧始还堂就席，而王旬已尽。右此一验出《冥祥记》宋时有一人，忘其姓名，与妇同寝，天晓妇起出后，夫寻出外，妇还见其夫，犹在被中眠。须臾，奴子外来云：郎求镜”。妇以奴诈。乃指床上以示奴，奴云：“适从郎闻来”。於是驰白其夫。其夫大愕便入，夫妇共视被中人，高枕安寝，正是其形，了无一异。虑是其魂神，不敢惊动。乃共以手徐徐抚床。遂冉冉入席，渐渐消灭。夫妇惋布，如此少时，夫得病，性理乖错，於是终卒。右此一验出《续搜神记》也宋时有诸生远学，其父母然火夜作，儿至前，叹息曰：今我但魂魄耳。非复生人。”父母问之，儿曰：“此月初病，以今日某时亡。今在琅王牙任子成家，明日当殓。来迎父母。”父母曰：“去此千里，虽复颠倒，那得及汝。”儿曰“外有车乘，去自得至耳。”父母从之，上车，忽若睡顷比鸡鸣，已至其所。视其驾乘，但魂车木马，遂主人见临。儿悲哀，问其疾，消息如言。右此一验出《搜神记》隋相州邺下释玄景，姓石氏，沧州人也。统解玄微，纯讲大乘。后因卧疾三日，告侍人曰：玄景欲见弥勒佛云，何乃作夜摩天主？又云：宾客极多，事须看视。有问其故，答云：凡夫识想，何可检校？向有天众欲来邀迎耳。尔后异香充户，众共闻之。又曰：吾欲去矣，当愿生世为善知识。遂终於所住。即大业二年六月也。自生常立愿云：沉骸水中，及没后，遵用前旨葬于紫陌河深之中，三日往观，所沉之处，反成沙坟，极高峻，而水分雨，道俗异其雅，遂传迹于今。右此一验出唐《高传传》也唐曹州离狐人裴则男，贞观末年二十日死。经三日而苏。自云：初死被一人将至王所，王衣白非常鲜洁，王遣此人将牛耕地，此人许云：兄弟幼小，无人扶持二亲。王即悯之，乃遣使将向南至第三重门，入见镬汤及刀山剑树，又见数千人头皆被斩，布列地上，此头并口云：大饥。当村有一老母，年向七十，其时犹未死，遂见在镬汤前然火，观望讫。还至王前，见同村张成亦未死，有一人诉成云：毁破某屋。王遣使检之。报云：是实。成曰：成犁地，不觉犁破其土冢，非故然也。王曰：汝虽非故，心终为不谨耳。遂令人杖其腰七下。有顷，王曰：汝更无事，放汝早还。王乃使人送去。遣此出逾墙。及登墙，望见其舍，遂闻哭声，乃跳下墙。忽觉起坐。既苏之后，具为乡曲言之。邑人视张成腰上，有七下杖迹，迹极青黑。问其毁墓，答云：不虚。老母寻病，未几而死。右此一验出《冥报拾遗》唐琅王牙王之弘贞观年中为沁州和川县令，有女适博陵崔轨，轨於和川，会病而卒。经数十日，其家忽於夜中闻轨语声，初的，倾家惊恐。其后乃以为常。闻语云：“轨是女婿，虽不合於妻家立灵，然以苦无所依，但为置立也。”妻从其请。朝夕置食，不许置肉。虽令下其素食，恒劝礼佛，不听懈怠。又具说地狱中事云：“人一生恒不免杀生及不孝，自馀之罪，盖亦小耳。”又云：“轨虽无罪，然大资福助。为轨数设斋供，并写《法华》，《金刚》《般若》《观音》等经，各三两部，兼旧功德，如获罗汉，自兹以后，即不复来。”王家一依其言，写经设供。轨忽更来愧谢。因云：“今即取别。”举家哭而送之。轨有遗腹之子，已年四五岁云：“轨此子必有仕官，愿善养畜。”自此已后，不复更来。右此一验，见王之弘自说也。  

【`大藏一览`】  

《送终门》：卧病可观佛相好，终时随念彼方生。《无常经》云：人将命终，养身心苦痛，应起慈心拔济饶益，教使香汤澡浴，着新净衣，安详而坐，正念思惟。若病无力，馀人扶坐，又不能坐，右胁而卧，合掌至心，面向西方，当病者前，取一净处，唯用牛粪香泥涂地，随心大小，方角为坛，以花布地，烧众名香，四角燃灯。於其坛内，悬一彩像，令彼病人，心心相续，观其相好，使发菩提之心。复为广说三界难居，三途苦难，非所生处；唯佛菩提，是真归，优以归依故必生诸佛刹土，受微妙乐。问病者言：汝今乐生何佛土也？病者答言：我意乐生某佛世界。时，说法人当随病者心之所欲，而为宣说《佛土因缘》《十六观》等，犹如西方无量寿国，一一具说。令病者心乐生佛土。为说法，已复教谛观，随何方国佛身相好，观相好已，复教请佛及诸菩萨，而作是言：稽诸如来，应正等觉毕并诸菩萨，愿哀愍我、拔济饶益我。今奉请为灭众罪，复将弟子随佛菩萨生佛国土，如是三说。既教请已，复令病人称彼佛名十念。与成就与受三归，及忏悔毕，受菩萨戒。若病人困不能言者，馀人代受及忏悔等。既受戒已，扶彼病人，首北面西，开目闭谛想於佛三十二相、八十种好，又为说其四谛因果、十二因缘无明老死苦空等观。若临命终，看病馀人但为称佛，声声莫绝。随病者心，称其名号，彼见化佛，及菩萨众香花来迎，便生欢喜，身不苦痛，心不散乱，正见心生，如入禅定。寻即命终，必不退堕三途之若，即生佛前。若在家人，於命终后，当取亡者受用衣物，可分三分，为施三宝，由斯亡者业消福生。不应与其死尸着好衣物，何以故？无利益故。若出家人所有衣物，如诸律教。若送亡人至其殡所，可安下风，置令侧卧，右胁着地，面向日光，於其上风，当敷高座，种种庄严，请一刍艹，读《无常经》，孝子止哀，馀皆志心烧香散花，供养高座经典，及散艹必萏，然后安坐，合掌恭敬，一心听经。各观己身无常，不久磨灭。令离世间，入三摩地，又请艹必萏随诵何咒，咒无虫水，满三七遍，洒亡者上，后咒黄土，亦三七遍，散亡者身，然后随意，或安堵波中，或以火焚，或尸林，乃至土下，以此功德，令彼亡人百千万亿俱胝那庾多劫、十恶四重、五无间业，一时消灭，见佛闻法，毕证菩提。学字函第七卷  

又《随愿往生经》云：佛告普广菩萨，众生临终愿生佛刹者，当浴身体，着鲜洁衣，烧香悬幡，歌咏三宝，读诵尊经广为病者说诸因缘，譬喻言辞，苦空非身，四大假合，形如芭蕉，中无有华，又如电光，不得久停。故云：色不久鲜，当归败坏。精诚行道，可得度苦，随心所愿，无不获果。恭字函第十二卷  

何谓鬼邪之所恼？盖无神物以匡持。《阿含经》云：若人初生，皆有鬼神随逐拥护；若人欲死，鬼收精气。行十恶人，若百若千，共一神护；行十善者，犹如国王，以百千人而侍卫之。壁字函第三卷  

鬼且不能为杀活，人衰乘隙作灾祥。《譬喻经云》：有人沽酒鬼现来饮，告主人曰：“明日当有一人，持华身金银，於湖中浴，卒死不出。汝可往取金银，保后无忧。”明日主人伺候，果见一人入水洗浴，上岸着衣，足辟地而死。酒师前诣，取得金银。后日鬼来，主人问言：“我见此人着衣欲去乃死，何不水中杀之？”鬼答：“我只知人寿命罪福，当至未至，不能活人，不能杀人，不能使人富贵贫贱。但欲使人作恶犯杀，因人衰耗而往乱之。语其祸福，令人向之。设祠祀耳。”启字亟第六卷  

寿量尽则二种死，不平等故九因缘。《瑜伽论》云：何死？谓由寿量极故此有三种，谓寿尽故、福尽故、不避不平等故。云何不避不平等故死？如世尊说九因九缘，未尽寿量而死。何等为九？谓食而度量食於不宜，不消复食，生而不吐，熟而持之，不近医药，不知於已，若损若益，非时非量，行非梵行，此名非时死。习字函第一卷  

《智度》云：横死者，谓无罪而死，或寿未尽，错投药故。或不顺药法，或无看病人，或饥渴寒热等夭命。是名横死。形字函第六卷  

《宝积经》云；有二种死，一者分段死，谓相续有情；二者变易死，谓阿罗汉及辟支佛，大力菩萨意生身，乃至究意菩提。字字亟第九卷  

生平多恶何无罪？垂终一念大为功。《毗婆娑论》云：不定法者，诸法未生，未可分别。如佛分别业经中说，佛告阿难有人身口意善，命终堕狱；有人身口意恶，命终生天。阿难白佛故如是。佛言：是人先世罪福因缘已熟，今世罪福因缘未熟，或临命终正见邪见，善恶心起，垂终之心其力大故。封字函第三卷  

《诸经要集》云：弥兰王问那先罗汉：“人在世间作恶百岁，临终念佛，死后生天，实我不信。”复言：“杀一生命，死入泥犁，我亦不信。”那先问王：“如人持一小石，置在水上，浮耶没耶？”王言：“其石没也。”那先复言：“如人持百枚大石，置在船上。其船没不？”王言：“不没”。那先言：“船中百枚大石，因船故不没。人虽有恶，一时念佛，乘船若舟，不入泥犁，何不信耶？”王言：“善哉！”那先复言：“愚人作恶，得殃乃大；智人作恶，得殃乃小。譬如烧铁在地，一人知烧，一人不知，两人俱取，然不知者，其手大烂；知者小伤。作恶亦尔。愚者不能自悔，其殃乃大，智者知不当为，能自悔过，其殃少耳。楹字函第十七卷  

在时为善必上天，临终因恚堕蛇中。《杂譬喻经》云：昔有沙门行草间，见大蛇言：“和尚闻阿耆达王否？”答曰：“闻”。蛇曰：“我是也”。“沙门言”阿耆达王，立佛塔寺，功德巍巍，当生天上。何缘乃耳？”蛇言：“我临终时，边人持扇，堕我面上，令我目真恚，受是蛇身。”沙门即为说经。一心乐听，，不食七日，命过生天。却后数月，持花散佛，众人怪之，在虚空曰：“我阿耆达王，蒙沙门恩，闻法生天，今来谢耳。”临终侍人，不可不护病者心也。写字函第三卷  

《经律异相》云：有清信士持戒精进，因疾困甚。妇大悲若：“我何所依？子何所怙？”夫闻爱恋，大命将至，魂神即还，在妇鼻中化生一虫。妇哭不止。时因道人往见其妇虫从鼻出，妇才脚踏，道人告曰：“莫杀，是卿夫婿，化作此虫。”妇曰：“我夫奉经持戒？何缘作此？”道人曰；“过起爱恋，今生为虫。”道人为虫说法：“卿既持戒，福应生天，但坐恩爱，堕此虫中，虫闻意解，命终生天。傍字函第七卷  

断命一称般谟佛，由斯纯善往生天。《正法经》云：昔有人受人所鬻，断命祭天，既被持缚，无所能避，唯念诸佛，一称是言，般谟没驮耶，言已命终。生三十三天，六十劫中受胜妙乐，药王军菩萨白佛言：“此人何缘生彼？”佛言：“临终纯善相应，发净信心归如来。一称般谟没驮耶，故是人即为深种善根，又后於八十劫中，得宿命智在在所生，离诸烦恼，息一切若。丁字函第四卷  

末后定力既现前，直使中阴而可转。《大毗婆沙论》云：室罗筏国，昔有二人，一人修善，未尝作恶；一人作恶，未偿修善。修善行者，临命终时，顺后次受恶，身中恒修善行，未尝作恶应生天趣，何缘有此中有现前？遂起念：“我定应有顺后次受恶业，今熟此是地狱中有现前。”即自一念一身以来所修善业，深生欢喜，由胜善思，地狱中有即便隐没，天趣中有焱欠尔现前，从此命终，生於天上；作恶行者，临命终时，顺后次受善业力，故炎欠有天趣中有现前，便作是念：我一身中常作恶行，未尝修善，应生地狱，何缘有此中有现前？”遂起邪见：“拨无善恶及异熟果，若有善恶异熟果者，我不应然。”由谤因果、邪见力故，天趣中有寻即隐没，地狱中有，炎欠尔现前，从此命终，生於地狱。如是，中有於趣亦可转耶。义字函第一卷  

恶徒闻死便生惊，善者见亡何有畏。《毗婆沙》云：若人不修福德，则畏於死，自恐后世堕恶道。故多集福德，死便生於胜处，是故不应畏死。颂曰：待死如爱客去，如至大会，多集福德故，舍命时无畏。资字函第一卷  

下冷上兮乃善终，上冷下兮必恶趣。《诸经要集》云：造善之人，从下触至脐已上暖，气后尽。即生人中；若至头面，热气后尽，即生天道。若造恶者，与此相违。后上至腰，热气后尽，生於鬼趣。从腰至膝，热气后尽，生於畜生。从膝以下，乃至脚尽，生地狱中。无学之人入涅般木我们者，或在心暖，或在顶也。对字函  

临终心识趣后身，不可说一与言异。《十二因缘论》云：如人临命终时，心识为因，是故得生后身心识。而彼心识，不可说一，不可说异，亦不离彼，亦不即彼，如是从灯生灯，从印生印，从镜有像，从声有响，从日从珠，出生其火，从子生芽，如是等法，不名异彼。临字函第三卷  

佛示促寿令追慕，人命无常在吸呼。《金光明最胜王经》云：妙幢菩萨问四化佛说：“释迦牟尼寿量无限，云何示现短促？”时化佛言：“释迦於五浊世出现之时，为欲利益众生，令生信解。若见如来不般涅般木，不生难遭之想，所说经典亦不受持，所以者何？以常见佛，不尊故。譬如有人见其父母，多有财宝，便於财物不生希有难遭想。所以者何？於父母财物，生常想故。善男子，彼诸众难，亦复如是。若见如来，不入涅般木，不生希有难遭之想，所以者何？由常见故。彼佛世尊，不久住世，善巧方便，成就众生。杨字函第一卷  

《四十二章经》云：佛问诸沙门：“人命在几间？”对曰：“在数日间。”佛言：“子未能为道”。复问一沙门：“入命在几间？”对曰：“在饭食间”。佛言：“子未能为道。”复问一沙门：“人命在几间？”对曰：“呼吸之间”。佛言：“善哉，子可谓为道矣。”辞字函第七卷  

《罪业报应经偈》：水流不常满，火盛不久热。日出须臾没，月满已复缺。尊荣豪贵者，亦复过於是。人身既易失，不须生贪着。《摩耶经偈》：譬如旃陀罗，驱牛就屠所。步步近死地，人命复过是。已上字函第十七卷  

《古德颂》：一盏孤灯照夜台，上床别了袜和鞋。三魂七魄望中去，天晓知他来不来。死生既至终雄免，天地虽宽岂可逃。《四不可得经》云：有兄弟四人，远家弃业，山处闲居，得五神通，皆号仙人。宿对来至，自知寿尽，各各思议，吾等神足，飞腾自恣，所至无碍，念当方便，以免斯难。於是一踊空中，而自藏形。无常之对，安知吾处？一人市中人闹之处，在中避命，无常之对，趣得一人，何必求吾？一入大海三百三十六万里，下不至底，上於其中间，无常之对，何所求耶？一擘开山，入藏其中，无常之对，安知吾处？子时四人，各各避命，竟不得脱。藏空中者，便自堕地，犹果熟落；在山中者，於彼丧已。禽兽所口敢；在海中者，尔时天命，鱼鳖所食；入闹市者，死于众佛既观知，谓此四人，暗昧不达，欲舍宿对，三毒未除，安脱此患。佛说诵曰：虽欲藏在空，善处大海中。假使入诸山，而欲自翳形。以求不死地，未曾可获定。是故精进学，无身乃为宁。对字函第三卷  

《出函经》偈：天地及日月，时至皆归尽。未曾有一事，不被无常吞。殿字函第六卷  

无常杀鬼多冤滥，罪福阴司有秤平。《法苑》云：宋武当寺沙门僧规因赴白衣家请，无疴忽死，二日而苏。云：那夜五更，闻门巷间哓哓有声，须臾五人秉炬火、执信幡，迳来入屋。叱咀僧规，规遽忄兄然。五人便以赤绳缚将去。行至一山，都无草木，土色坚黑，有类石铁。俄至一城外，有立木长十丈馀，上有铁梁，左右有匮贮土。自有品数，约十馀斛，形如五升。有一人衣帻并赤，语规曰：“汝在世时，有何罪福？”规惶怖未答。赤衣人如扃吏云：“可开簿检其罪福也。”有顷，吏至长木下，提一匮土，悬铁梁上，称之，如觉低昂。吏谓规曰：“此量罪福之秤也，汝福少罪多，应先受罚。俄有一人，衣冠长者，谓规曰：“汝沙门也。何不念佛？我闻悔过，可度八难。”规于是一心称佛，衣冠人谓吏曰：“可更为此人秤之，既佛弟子，幸可度脱。”吏复上匮秤之，秤乃正平。将规至监官前辨之。监官执笔观簿，疑迟久之。又有一人朱衣玄冠，佩印绶，执玉版，来曰：“簿上未有此人名也。”监官愕然。命左右收录云。须臾，见反缚向五人来，监官曰：“杀鬼！何以滥将人来？”乃鞭之。少顷，有使者称天帝唤道人来，既至帝前，曰：汝是沙门，何不勤业？而为小鬼横收捕也。汝命未尽，今放还生，勿屡游白衣家，杀鬼取人，亦多冤滥。”规曰：“横滥之厄，以何能免？”帝曰：“作福为善。”府字函第三卷  

儿亡父就阎王索，父至儿诃此老愚。《法句喻经》云：昔有梵志，少年出家，学至六十，不能得道。归家娶妇，生一男儿，聪辨可爱，七岁偶死。梵志痛切，我哭无益，不如往阎王所，乞索儿命。於是斋戒，赍持香华，发舍而去。迤逦前问阎王何许，行数千里，至深山中，见诸得道婆罗门复前如问，婆罗门愍其愚曰：“阎王所治之处，非是生人所可到也。当示卿方。西去大川，其中有城，阎王常以四月四日按行，必过此城，可往见之。梵志奉教而进，果见阎王，启言：“晚生一男，欲以备老，七岁命终，愿王布施，还我儿命。”王言：“卿儿今在东园，自往将去。”梵志即往见儿，前抱哭曰：昼夜念汝，汝宁不念於我？”儿呵之曰：“痴马矣老公，不达道理，寄住须臾，名人为子勿妄多言，不如早去。今我此间，自有父母。”须臾之顷，唐自空手，梵志泣恨而归。”我闻世尊，知人魂神变化之道。”复往白佛，具陈儿语，”反以责我，无父子情，何缘乃尔？”佛告梵志：“汝实愚痴，人死神去，便更受形。然而父子，因缘合居，譬如寄客，起则离散，愚迷缚着，计为已有，沉溺生死。唯有慧者，不贪恩爱，勤修经戒，识除识想，生死得尽。”梵志闻已，豁然意解，得罗汉道。书字函第二卷  

追亡功德七获一，着力修营三七中。《灌顶随愿往生经》云：普广菩萨白佛：“父母亲族命终，或堕三途八难之中，受诸若恼，为其修福，得福多不？”佛告普广：“为此人修福者，七分之中，为获一也。何故尔乎？缘其前世，不信道德，故使七分获一。若以亡者严身之具，堂宇室宅，园林浴池，以施三宝，此福最多，功德力强，可得拔彼地狱之殃，往生佛土。复次命终之人，在中阴中，身如小儿，竟三七日，罪福未定。应为修福，代为忏罪，如饷远人，譬如世间犯罪之人，望诸亲属，救其危厄。以福德力，缘是解脱。普广又白佛言：“若人在世，不归三宝，不行法戒，若其命终，应堕三途，其人临终，方生是善，得解脱不？”佛告普广：“人临终时，得生此心，无不解脱。所以者何？如人负债，依附王者，债主便畏，不从求财，此譬亦然。天帝放赦，阎罗除遣及诸五官伺候之神，反更恭敬，缘此福故，不堕恶道，解厄难，随愿往生。恭字函第一卷  

冢塔精魂在彼否，升沉苦乐岂其中。《灌顶经》云：阿难问佛：“若人造立坟塔，是人精魂，在中以否？”佛言：“亦在亦不在。”阿难又问云：“亦在亦不在？”佛言：“魂在者，若人生时，不种善根，不识三宝，而不为恶，无善受福，无恶受殃，无善知识为其修福，是以精魂在冢塔中。未有去处，是故言在云；不在者，或其前生在世之时，大修福德，精勤行道，或生天上人间受福，及不信真正，杀盗造罪，堕在畜生饿鬼之中，备受众苦经历地狱，故言不在冢塔中也。恭字函第六卷  

只是个儿来又去，误教五母起还悲。《五母子经》云：沙弥年七岁，出家得道，自识夙命而笑曰：“故我一身，五母悲恼。为第一母子时，邻家亦生，然我短命，母见邻子，即悲恼也；为第二母子时，天命早夭，母若见人乳儿，即悲恼也；为第三母子时，十岁即亡，母见我类儿食，即悲恼也；为第四母子时，少年先死，母见同辈娶妇，即悲恼也；为第五母子时，七岁出家，我母忆念，即悲恼也。五母聚会，各说其子，咸增哀苦。我念生死轮回如此，当勤精进求道。言字函  

子孙弘善饿鬼歌，儿女为恶好人哭。《譬喻经》云：佛与阿难到河边，行见五百饿鬼歌吟而行，复见数百好人啼哭而过。阿难问佛：“鬼何以歌舞？人何以啼哭？佛答：“饿鬼家，儿孙为其作福，行得解脱，是以歌舞；好人家，儿孙唯为杀害，无有与作福之者，后大火逼之，是以啼哭。”封字函  

一子遭蛇螫以死，五亲不顾达无常。《五无反复经》云：梵志因见田夫之儿遭蛇螫死。父殊不顾。往报其母，亦不伤悲。说向其姊，亦说譬喻。言与其妇，喻如宿鸟。至报其奴，喻如犊子。如是五人，俱了生死。梵志问佛，亦说生死本空。甚字函  

虽具神通那免死，若能放下始无生。《梵志黑氏经》云：佛说梵志，得四禅定，具五神通。善能说法，阎王来听，不觉啼泣。梵志云：“仁者何悲？”王曰：“师善说法，柰七日后舍命来生我界。”志曰：“我得四禅定。”王曰：“亦不免恶业。”志曰：“如何可免？”王曰：“可问佛。”志即两手持梧桐花上佛。佛云：“放下着。”乃放下一手花；佛复云：“放下着。”又放一手中花。佛复云：“放下着。”志曰：“我两手花俱已放下，更放下什么？”佛云：“放下中间底。”志顿悟无生法忍免业。甚字函  

永乐大典  

## 卷之五百三十八

慕容德  

【`晋书载记`】  

慕容德，字玄明，皇光之少子也。母公孙氏，梦日入脐中，昼寝而生德。年未弱冠，身长八尺二寸，姿貌雄伟，额有日角偃月重文。博观群书，性清慎，多才艺。慕容之僭立也，封为梁公，历幽州刺史，左卫将军。及日韦嗣位，改封范阳王，稍迁魏尹，加散骑常侍。俄而，苻坚将苻双据陕以叛，坚将符柳起兵桴罕，将应之。德劝日韦乘衅讨坚，辞旨慷慨，识者言其有远略，日韦竟不能用。德兄垂甚壮之，因共论军国大谋，言必切至。垂谓之曰：“汝器识长进，非复兵下阿蒙也。”枋头之役，德以征南将军，与垂击败晋师。及垂奔符坚，德坐免职。后遇日韦败，徙于长安。符坚以为张掖太守，数岁免归。及坚以兵临江，拜德为奋威将军。坚之败也。坚与张夫人相失，慕容日韦将护致之，德正色谓日韦曰：“昔楚壮灭陈，纳巫臣之谏而弃夏姬。此不祥之人，惑乱人主。戎事不迩女器，秦之败师，当由于此。宜掩目而过，奈何将卫之也。”日韦不从，德驰马而去之。还次荣阳，言于日韦曰：“昔勾践捷于会稽，终获吴国。圣人相时而动，百举百全。天将悔祸，故使秦师丧败，宜乘其弊以复社稷。”日韦不纳。乃从垂如邺。及垂称燕王，以德为车骑大将军，复封范阳王，居中镇卫，恭断政事。久之，迁司徒。于时慕容永据长子，有众十万。垂议讨之，群臣咸以为疑。德进曰：“昔三祖积德，遗讠永在耳，故陛下龙飞，不谋而会。虽由圣武，亦缘旧爱，燕赵之士乐为燕臣也。今永既建伪号，扇动华戎，致令群竖从横，逐鹿不息，宜先除之，以一众听。昔光武驰苏茂之难，不顾百官之疲，夫岂不仁？机急故也。兵法有不得已而用之，陛下容得已乎！”垂笑谓其党曰：司徒议与吾同。二人同心，其利断金，吾计决矣。”遂从之。垂临终，敕其子宝，以邺城委德。宝既嗣位，以德为使，持节，都督冀兖青徐荆豫六州诸军事、特进、军骑大将军、冀州牧，领南蛮校尉，镇邺，罢留台，以都督专总南夏。魏将拓拔章攻邺，德遣南安王慕容青等夜击，败之。魏师退次新城，青等请击之。别驾韩卓进曰：“古人先决胜庙堂，然后攻战。今魏不可击者四，燕不宜动者三。魏悬军远入，利在野战，一不可击也；深入近畿，顿兵死地，二不可击也；前锋既败，后阵方固，三不可击也；彼众我寡，四不可击也。官军自战其地，一不宜动；动而不胜，众心难固，二不宜动。城隍未修，敌来无备，三不宜动。此皆兵家所忌，不如深沟高垒，以逸待劳。彼二千里饭粮，野无所掠，久则三军靡资，攻则众旅多毙，师老衅生，详而图之，可以捷矣。”德曰：“韩别驾之言，良、平之策也。”于是召青还师。魏又遣辽西公贺赖卢率骑与章围邺，德遣其参军刘藻请救于姚兴，且参母兄之问，而兴师不至，众大惧。德于是亲饷战士，厚加抚接。人感其恩，皆乐为致死。会章、卢内相乖争，各引军潜遁。章司马丁建，率众来降，言章师老，可以败之。德遣将追破章军，人心始固。时魏师入中山，慕容宝出奔于蓟，慕容详又僭号。会刘藻自姚兴而至，与太史令高鲁遣其甥王景晖随藻送玉玺一纽，并图谶秘文，曰：“有德者昌，无德者亡。德受天命，柔而复刚。”又有谣曰：“大风蓬勃杨尘埃，八井三刀卒起来。四海鼎沸中山颓，惟有德人据三台。”于是德之群臣议以慕容详僭号中山，魏师盛于冀州，未审宝之存亡。因劝德即尊号，德不从。会慕容达自龙城奔邺。称宝犹存，群议乃止。寻而宝以德为丞相，领冀州牧，承制南夏。德兄子麟自羲台奔邺，因说德曰：“中山既没，魏必乘胜攻邺，虽粮储素积，而城大难固，且人情沮动，不可以战。及魏军未至，拥众南渡，就鲁阳王和，据滑台而聚兵积谷，伺隙而动，计之上也。魏虽拔中山，势不久留，不过驱掠而返。人不乐徙，理自生变，然后振威以援之。魏则内外受敌，使恋旧之士。有所依凭，广开恩信，招集遗黎，可一举而取之。”先是，慕容和亦劝德南徙，于是许之。隆安二年，乃率户四万，车二万七千乘，自邺将徙于滑台。遇风，船没，魏军垂至，众惧，议欲退保黎阳。其夕，流澌冻合，是夜济师。旦，魏师至而水畔，若有神焉。遂改黎阳津为天桥津。及至滑台，景星见于尾箕，漳水得白玉，状若玺。于是德依燕元故事，称元年，大赦境内，殊死已下，置百官。以慕容麟为司空，领尚书令，慕容法为中将军，慕舆拔为尚书左仆射，丁通为尚书右仆射，自余封授各有差。初，河间有麟见，慕容麟以为己瑞。及此，潜谋为乱，事觉，赐死。其夏，魏将贺赖卢率众附之。至是，慕容宝自龙城南奔至黎阳，遣其中黄门令赵思召慕容钟来迎。钟本首议劝德称尊号，闻而恶之，执思付狱，驰使白状。德谓其下曰：“卿等前以社稷大计，劝吾摄政。吾以嗣帝奔亡，人神旷主，故权顺群议，以系众望。今天方悔祸，嗣帝得还，吾将具驾奉迎，谢罪行阙，然后角巾私第，卿等以为何如？”其黄门侍郎张华进曰：“夫争夺之世，非雄才不振。后横之时，岂懦夫能济！陛下若蹈匹妇之仁，舍天授之业，威权一去，则身首不保，何退让之有乎！”德曰：“吾以古人逆取顺守，其道未足。所以中路徘徊，怅然未决耳。”慕舆护请驰问宝虚实，德流涕而遣之。乃率壮士数百，随思而北，因谋杀宝。初，宝遣思之后，知德摄位，惧而北奔。护至，无所见，执思而还。德以思闲习典故，将任之。思曰：“普关羽见重曹公，犹不忘先主之恩。思虽刑余贱隶，荷国宠灵，大马有心，而况人乎！乞还就上，以明征节。”德固留之，思怒曰：周室衰微，晋郑夹辅，汉有七国之难，实赖梁王。殿下亲则叔父，位则上台，不能率先群后，以匡王室，而幸根本之倾，为赵伦之事。思虽无申胥哭秦之效，犹慕君实不生莽世。”德怒，斩之。晋南阳太守闾丘羡，宁朔将军邓启方率众二万来伐，师次管城。德遣其中军慕容法、抚军慕容和等距之，王师败绩。德怒法不穷追晋师，斩其抚军司马靳环。初，符登既为姚兴所灭，登弟广率部落降于德，拜冠军将军，处之乞活堡。会荧惑守东井，或言秦当复兴者，广乃自称秦王，败德将慕容钟。时德始都滑台，介于晋魏之间，地无十城，众不过数万。及钟丧师，反侧之徒，多归于广。德乃留慕容和守滑台，亲率众讨广，斩之。初，宝之至黎阳也，和长史李辩劝和纳之，和不从。辩惧谋泄，乃引晋军至管城，冀德亲率师，于后作乱。会德不出，愈不自安。及德此行也，辩又劝和反，和不从。辩怒，杀和，以滑台降于魏。时将士家悉在城内，德将攻之。韩范言于德曰：“魏师已入城，据国成资，客主之势，翻然复异，人情既危，不可以战。宜先据一方，为关中之基，然后畜力而图之，计之上也。”德乃止。德右卫将军慕容云斩李辩，率将士家累二万余人而出，三军庆悦。德谋于众曰：“符广虽平，而抚军失据，进有强敌，退无所托，计将安出？”张华进曰：“彭城带山川，楚之旧都，地险人殷，可攻而据之，以为基本。”慕容钟、慕容护、封逞、韩卓等固劝攻滑台。潘聪曰：“滑台四通八达，非帝王之居。且北通大魏，西接强秦，此二国者，未可以高枕而待之。彭城土旷人稀，地平无险，晋之旧镇，必拒王师。又密迩江淮，水路通浚，秋夏霖潦，千里为湖。且水战国之所短，吴之所长，今虽克之，非久安之计也。青齐沃壤，号曰‘东秦’，土方二千，户余十万，四塞之固，负海之饶，可谓用武之国。三齐英杰，蓄志以待，孰不思得明主以立尺寸之功？广固者，曹疑之所营，山川阻峻，足为帝王之都。宜遣辩士驰充于前，大兵继进于后。辟癌浑昔负国恩，必翻然向化。如其守迷不顺，大军临之，自然瓦解。既据之后，闭关养锐，伺隙而动。此亦二汉之有关中、河内也。”德犹豫未决。沙门朗公素知占候，德因访其所适。朗曰：“敬览三策，潘尚书之议可谓兴邦之术矣。今岁初，长星起于奎娄，遂扫虚危，而虚危，齐之分野。除旧布新之象，宜先定旧鲁，巡抚琅邪，待秋风戒节，然后北转临齐，天之道也。”德大悦，引师而南，兖州北鄙诸县翻降，置守宰以抚之。存问高年，军无私掠，百姓安之，牛酒属路。德遣使谕齐郡太守辟闾浑，浑不从。遣慕容钟率步骑二万击之。德进据琅邪，徐兖之士附者十余万，自琅邪而北，迎者四万余人。德进寇莒城，守将任安委城而遁，以潘聪镇莒城。钟传檄青州诸郡曰：“隆替有时，义列昔经，困难启圣，事彰中。是以宣王龙飞于危周，光武凤起于绝汉，斯盖历数大期，帝王之兴废也。自我永康多难，长鲸逸网，华夏四分，黎元五裂。逆贼辟闾浑父蔚，昔同段龛阻乱淄川。太宰东征，剿绝凶命，浑于覆巢之下，蒙全卵之施，曾微犬马识养之心，复袭凶父乐祸之志，盗据东秦，远附吴越，割剥黎元，委输南海。皇上应期，大命再集，矜彼营丘，暂阻王略。故以七州之众二十余万，巡省岱宗，问罪齐鲁。昔韩信以裨将伐齐，有征无战；耿以偏军讨步，克不移朔。况以万乘之师，扫一隅之寇，倾山碎卵，方之非易。孤以不才，忝荷先躯皆都督元戎一十二万，皆乌丸突骑，三河猛士。奋剑与夕火争光，挥戈与秋月竞色。以此攻城，何城不克？以此众战，何敌不平！昔窦融以河西归汉，荣被于后裔；彭宠盗逆渔阳，身死于奴隶。近则曹嶷跋扈，见擒于后赵；段龛干纪，取灭于前朝，此非古今之吉凶，已然之成败乎？浑若先迷后悟，荣宠有加。如其敢抗王师，败灭必无遗烬。稷下之雄，岱北之士，有能斩送浑者，赏同佐命。脱履机不发，必玉石俱摧。浑闻德军将至，徙八千余家入广固。诸郡皆承檄降于德。浑惧，将妻子奔于魏。德遣射声校尉刘纲追斩于莒城。《魏书》云：浑少子道秀自归，请与父俱死。德曰：“浑虽不忠，而子能孝。”其特赦之。浑参军张瑛常与浑作檄，辞多不逊。及此，德擒而让之。瑛神色自若，徐对曰：“浑之有臣，犹韩信之有蒯通。通遇汉祖而蒙恕，臣遭陛下而婴戮，比之古人，窃为不幸。防风之诛，臣实甘之，但恐尧舜之化未弘于四海耳。”德初善其言，后竟杀之。德遂入广固。四年，僭即皇帝位于南郊。大赦，改元为建平。设行庙于宫南，遣使奉策告成焉。进慕容钟为司徒，慕舆拔为司空，封孚为左仆射，慕舆护为右仆射。遣其度支尚书封恺，中书侍郎封逞观省风俗，所在大飨将士。以其妻段氏为皇后。建立学官，简公卿已下子弟及二品士门二百人为太学生。后因宴其群臣，酒酣，笑而言曰：“朕虽寡薄，恭已南面而朝诸侯，在上不骄，夕惕于位，可方自古何等主也？”其青州刺史鞠仲曰：“陛下中兴之圣后，少康、光武之俦也。”德顾命左右赐仲帛千匹。仲以赐多为让，德曰：“卿知调朕，朕不知调卿乎！卿饰对非实，故亦以虚言相赏。赏不谬加，何足谢也！”韩范进曰：“臣闻天子无戏言，忠臣无妄对。今日之论，上下相欺可谓君臣俱失”。德大悦，赐范绢五十匹。自是昌言竞进，朝多直士矣。德母兄先在长安，遣平原人杜弘如长安问存否。弘曰：“臣至长安，不奉太后动止，便即西如张掖，以死为效。臣父雄年逾六十，未沾荣贵，乞本县之禄，以申乌鸟之情。”张华进曰：“杜弘未行而求禄，要利情深，不可使也。”德曰：“吾方散所轻之财，招所重之死，况为亲尊而可吝乎！且弘为君迎亲，为父求禄，虽外如要利，内实忠孝。”乃以雄为平原令。弘至张掖，为盗所杀，德闻而悲之，厚抚其妻子。明年，德如齐城，登营丘，望晏婴冢，顾谓左右曰：“礼，大夫不逼城葬。平仲，古之贤人，达礼者者也，而生居近市，死葬近城，岂有意乎？”青州秀才晏谟对曰：“孔子称臣先人平仲贤，则贤矣。岂不知高其梁，丰其礼？盖政在家门，故俭以矫世。存居湫隘，卒岂择地而葬乎！所以不远门者，犹冀悟平生意也。”遂以谟从至汉城阳景王庙，宴庶老于申池，北登社首山，东望鼎足，因目牛山而叹曰：“古无不死！”怜然有终焉之志。遂问谟以齐之山川丘陵，贤哲旧事。谟历对详辩，书地成图。德深嘉之，拜尚书郎。立冶于商山，置盐官于乌常泽，以广军国之用。德故吏赵融自长安来，始具母兄凶问。德号恸吐血，因而寝疾。其司隶校尉慕容达因此谋反，遣牙门皇率众攻端门，殿中师侯赤眉开门应之。中黄门孙进扶德逾城，隐于进舍。段宏等闻宫中有变，勒兵屯四门。德入宫，诛赤眉等，达惧而奔魏。慕容法及魏师战于跻北之扌票榆谷，魏师败绩。其尚书韩卓上疏曰：“二寇逋诛，国耻未雪，关西为豺狼之薮，扬越为鸱号乌之林。三京社稷，鞠为丘墟；四祖园陵，芜而不守，岂非义夫愤叹之日，烈士忘身之秋！而皇室多难，威略未振，是使长蛇弗翦，封豕假息。人怀愤慨，常谓一日之安，不可以永久；终朝之逸，无卒岁之忧。陛下中兴大业，务在遵养，矜迁氓之失土，假长复而不役；愍黎庶之息肩，贵因循而不扰。斯可以保宁于营丘，难以经措于秦、越。今群凶潜逆，繁有徒，据我三方，伺国瑕衅。深宜审量虚实，大校成败，养兵厉甲，广农积粮，进为雪耻讨寇之资，退为山河万全之固。而百姓因秦、晋之弊，迭相荫冒，或百室合户，或千丁共籍，依托城社，不惧火熏烧；公避课役，擅为奸宄，损风毁宪，法所不容。但检令未宣，弗可加戮。今宜隐实黎泯，正其编贯，庶上增皇朝理物之明，下益军国兵资之用。若蒙采纳，冀裨山海。虽遇商鞅之刑，悦绾之害所不辞也。”德纳之，遣其国骑将军慕容镇率骑三千，缘边严防，备百姓逃窜。以卓为使持节、散骑常侍、行台尚书，巡郡县隐实，得荫户五万八千。卓公廉正直，所在野次，人不扰焉。德大集诸生，亲临策试。既而飨宴，乘高远瞩。顾谓其尚书鲁邃曰：“齐鲁固多君子。当昔全盛之时，接、慎、巴生、淳于、邹、田之徒，荫修檐，临清沼，驰朱轮，佩长剑，恣飞马之雄辞，奋谈天之逸辩，指麾则红紫成章，俯仰则丘陵生韵。至于今日，荒草颓坟，气消烟灭，永言千载，能不依然！”邃答曰：“武王封比干之墓，汉祖祭信陵之坟，绋留心贤哲，每怀往事。陛下慈深二主，泽被九泉，若使彼而有知，宁不衔荷矣！”先是妖贼王始聚众于太山，自称太平皇帝，号其父为太上皇，兄为征东将军，弟为征西将军。慕容镇讨擒之，斩于都市。临刑，或问其父及兄弟所在，始答曰：“太上皇帝蒙尘于外，征东、征西乱兵所害。惟朕一身，独无聊赖。”其妻怒之曰：“正坐此口，以至于此，奈何复尔！”始曰：“皇后！自古岂有不破之家，不亡之国邪？行刑者以刀钚筑之，仰视曰：“崩即崩矣，终不改帝号。”德闻而哂之。时桓玄将行篡逆，诛不附已者。冀州刺史刘轨、襄城太宁司马休之、征虏将军刘敬宣、广陵相高雅之、江都长张诞，并内不自安，皆奔于德。于是德中书侍郎韩范上疏曰：“夫帝王之道，必崇经略。有其时无其人，则弘济之功阙；有其人无其时，则英武之志不申。至于能成王业者，惟人时合也。自晋国内难，七载于兹。桓玄逆篡，虐逾董卓，神怒人怨，其殃积矣。可乘之机，莫过此也。以陛下之神武，经而纬之，驱乐奋之卒，接厌乱之机，譬犹声发响应，形动影随，未足比其易也。且江淮南北，户口未几，公私戎马，不过数百，守备之事，盖亦微矣。若以步骑一万，建雷霆之举，卷甲长驱，指临江会，必望旗草偃，壶浆属路。跨地数千，众逾十万，可以西并强秦，北抗大魏。夫欲拓境开疆，保宁社稷，无过今也。如使后机失会，豪杰复起，枭除桓玄，布惟新之化，遐迩既宁，物无异望，非但建邺难屠，江北亦不可冀。机过患生，忧必至矣。天与不取，悔将及焉。惟陛下览之”。德曰：“自顷数缠百六，宏纲暂驰，遂令奸逆乱华，旧京墟秽。每寻否运，愤慨无怀。昔少康以一旅之众，复夏配天。况朕据三齐之地，籍五州之众，教之以军旅，训之以礼让，上下知义，人思自奋，缮甲待衅，为日久矣。但欲先定中原，扫除逋孽，然后宣布淳风，经理九腹，饮为长江，悬旌陇坂。此志未遂，且韬戈耳。今者之事，王公其详议之。”咸以桓玄新得志，未可图，乃止。于是讲武于城西，步兵三十七万，车一万七千乘，铁骑五万三千，周亘山泽，旌旗弥漫，钲鼓之声，振动天地。德登高望之，顾谓刘车丸、高雅之曰：“昔谷阝克忿齐，子胥怨楚，终能畅其刚烈，名流千载。卿等既知投身有道，当使无惭昔人也。”雅之等顿首答曰：“幸蒙陛下天覆之恩，大造之泽，存亡继绝，实在圣时。虽则万陨，何以上报！”俄闻桓玄败，德以慕容镇为前锋，慕容钟为大都督，配以步卒二万，骑五千，克期将发，而德寝疾，于是罢兵。初，迎其兄子超于长安，及是而至。德夜梦其父曰：“汝既无子，何不早立超为太子。不尔，恶人生心。”寤而告其妻曰：“先帝神胆所敕，观此梦意，吾将死矣。”乃下书以超为皇太子，大赦境内。子为父后者人爵二级。其月死，即义熙元年也。时年七十。乃夜为十余棺，分出四门，潜葬山谷，竟不知其尸之所在。在位五年，伪谥献武皇帝。  

【`魏书`】  

女水竭，德闻而恶之，因而寝疾。兄子超请祈女水，德曰：“人君之命，岂女水所知。”超固请，终不许。立超为太子。德死，超僭立。  

慕容超  

【`晋书?载记`】  

慕容超，字祖明，德兄北海王纳之子。苻坚破邺，以纳为广武太守，数岁去官，家于张掖。德之南征，留金刀而去。及垂起兵山东，苻昌收纳及德诸子，皆诛之，纳母公孙氏以耄获免。纳妻段氏方娠，未决，囚之于郡狱。狱掾呼延平，德之故吏也，尝有死罪，德免之。至是，将公孙及段氏逃于羌中，而生超焉。年十岁而公孙氏卒，临终授超以金刀，曰：“若天下太平，汝得东归，可以此刀还汝叔也。”平又将超母子奔于吕光。及吕隆降于姚兴，超又随凉州人徙于长安。超母谓超曰：“吾母子全济，呼延氏之力。平今虽死，吾欲为汝纳其女以答厚恩。”于是娶之。超自以诸父在东，恐为姚氏所录，乃阳狂行乞，秦人贱之，惟姚绍见而异焉，劝兴拘以爵位。召见与语，超深自晦匿，兴大鄙之，谓绍曰：“谚云‘妍皮不裹痴骨’妄语耳。”由是得去来劝无禁。德遣使迎之，超不告母妻乃归。及至广固，呈以金刀，具宣祖母临终之言，德抚之号恸。超身长八长尺，腰带九围，精彩秀发，容止可观。德甚加礼遇，始名之曰超，封北海王，拜侍中、骠骑大将军、司隶校尉，开府，置佐吏。德无子，欲以超为嗣，故为超起第于万春门内，朝夕观之。超亦深达德旨，入则尽欢承奉，出则倾身下士，于是内外称美焉。顷之，立为太子。及德死，以义熙元年僭嗣伪位，大赦境内，改元日太上。尊德妻段氏为皇太后，以慕容钟都督中外诸军、录尚书事，慕容法为征南、都督徐、杨、兖南四州诸军事，慕容镇加开府仪同三司、尚书令，封孚为太尉，曲仲为司空，潘聪为左光禄大夫，封嵩为尚书左仆射，白余封拜各有差。后又以钟为青州牧，段宏为徐州刺史，公孙五楼为武卫将军、领屯骑校尉，内参政事。封孚言于超曰：“臣闻五大不在边，五细不在庭。钟，国之宗臣，社稷所赖。宏，外戚懿望，亲贤具瞻。正应恭翼百揆，不宜远镇方外。今钟等出藩，五楼内辅，臣窃未安。”超新即位，害钟等权逼，以问五楼。五楼欲专断朝政，不欲钟等在内，属有间言，孚说竟不行。钟、宏俱有不平之色。相谓曰：“黄犬之皮，恐当终补狐裘也。”五楼闻之，嫌隙渐遘。初，超自长安行至梁父，慕容法时为兖州镇南长史悦寿还谓法曰：“向见北海王子，天资弘雅，神爽高迈，始知天族多奇，王林皆宝。”法曰：“者成方遂诈称卫太子，人莫辩之，此复天族乎？”超闻而恚恨，形于言色。法亦怒，处之处馆，由是结憾。及德死，法又不奔丧，超遣使让焉。法常惧祸至，因此遂与慕容钟、段宏等谋反。超知而征之，钟称疾不赴，于是收其党侍中慕容统、石卫慕容根、散骑常侍段封诛之，车裂仆射封嵩于东门之外。西中郎将封融奔于魏。超寻遣慕容镇等攻青州，慕容昱等攻徐州，慕容凝、韩范攻梁父。昱等攻莒城，拔之，徐州刺史段宏奔于魏。封融又集群盗袭石塞城，杀镇西大将军余郁，青土振恐，人怀异议。慕容凝谋杀韩范，将袭广固。范知而攻之，凝奔梁父。范并其众，攻梁父克之，凝奔姚兴，慕容法出奔于魏。慕容镇克青州。钟杀其妻子，为地道而出，单马奔姚兴。于时超不恤政事，畋游是好，百姓苦之。其仆射韩卓切谏，不纳。超议复肉刑、九等之选，乃下书于境内曰：“阳九数缠，永康多难。自北都倾陷，典章沦灭，律令法宪，靡有存者。纲理天下，此焉为本。既不能导之以德，必须齐之以刑。且虞舜大圣，犹命皋陶作士，刑之不可已也如是。先帝季兴，大业草创，兵革尚繁，未遑修制。朕猥以不德，嗣承大统，抚御寡方，致箫墙衅发，遂戎马生郊，典仪寝废。今四境无虞，所宜修定，尚书可召集公卿。至如不忠不孝若封嵩之辈，枭斩不足以痛之，宜致烹之法，亦可附之律条，纳以大辟之科。肉刑者，乃经之先圣不刊之典，汉文易之，轻重乖度。今犯罪较多，死之者稍众。肉刑之于化也，济育既广，惩惨尤深。光寿、建兴中，二祖已议复之，未及而晏驾。其令博士已上参考旧事，依《吕刑》及汉、魏、晋律令，消息增损，议成燕律。五刑之属三千，而罪莫大于不孝。孔子曰：‘非圣人者无法，非孝者无亲。此大乱之道也’。裂之刑，烹煮之戮，虽不在五品之例，然亦行之自古，渠弥之，著之《春秋》。哀公之烹，爰自中代。世宗都齐，亦愍刑罚失中，咨嗟寝食。王者之有刑纠，犹人之左右手焉。故孔子曰：‘刑罚不中，则人无所措手足’。是以箫何定法令而受封，叔孙通以制仪为奉常。立功立事，古之所重。其明议损益，以成一代准式。周汉有贡士之条，魏立九品之选，二者孰愈，亦可详闻。”群下议多不同，乃止。超母妻既先在长安，为姚兴所拘，责超称藩，求太乐诸伎，若不可，使送吴口千人。超下书遣群臣详议。左仆射段晖议曰：“太上囚楚，高祖不回。今陛下嗣守社稷，不宜以私亲之故而降统天之尊。又太乐诸伎皆是前世伶人，不可与彼，使移风易俗，宜掠京口与之。”尚书张华曰：“若彼侵掠吴边，必成邻怨。此既能往，彼亦能来，兵连祸结，非国之福也。昔孙权重黎庶之命，屈已以臣魏；惠施惜爱子之头，舍志以尊齐。况陛下慈德在秦，方寸崩乱，宜暂降大号，以申至孝之情。权变之道，典谟所许。韩范智能回物，辩足倾人，昔与姚兴俱为秦太子中舍人，可遣将命，降号修和。所谓屈于一人之下，伸于万人之上也。”超大悦曰：“张尚书得吾心矣。”使范聘于兴，及至长安，兴谓范曰：“封恺前来，燕王与朕抗礼。及卿至也，款然而附。为依《春秋》以小事大之义？为当专以孝敬为母屈也？”范曰：“昔周爵五等，公侯异品，小大之礼，因而生焉。今陛下命世龙兴，光宅西秦，本朝主上承祖宗遗烈，定鼎东齐，中分天耀，南面并帝。通聘结好，义向谦冲，使至矜诞，苟折行人，殊似吴晋争盟，滕薛竞长，恐伤大秦堂堂之盛，有损皇燕巍巍之美，彼我俱失，窃未安之。”头怒曰：“若如卿言，便是非为大小而来。”范曰：“虽由大小之义，亦缘寡君纯孝过于重华，愿陛下体敬亲之道，霈然垂愍。”兴曰：“吾久不见贾生，自谓过之，今不及。”于是为范设旧交之礼，申叙平生，谓范曰：“燕王在此，朕亦见之，风表乃可，于机辩未也。”范曰：“大辩若讷，圣人美之。况迩日龙潜凤戢，和光同尘。若使负日月而行，则无继天之业矣。”兴笑曰：“可谓使乎延誉者也。”范承间逞说，姚兴大悦，赐范千金，许以超母妻还之。慕容凝自梁父奔于姚兴，言于兴曰：“燕王称藩，本非推德，权为母屈耳。古之帝王尚兴师征质，岂可虚还其母乎！母若一还，必不复臣也。宜先制其送伎，然后归之。”兴意乃变，遣使聘于超。超遣其仆射张华、给事中宗正元入长安。送大乐伎一百二十人于姚兴。兴大悦，延华入宴，酒酣乐作，兴黄门侍郎尹雅谓华曰：“昔殷之将亡，乐师归周；今皇秦道盛，燕乐来庭。废兴之兆，见于此矣。”华曰：“自古帝王，为道不同，权谲之理，会于功成。故老子曰：‘将欲取之，必先与之’。今总章西入，必由余东归，祸福之验，此其兆乎”。兴怒曰：“昔齐楚竞辩，二国连师。卿小国之臣，何敢抗衡朝士！”华逊辞曰：“奉使之始，实愿交欢上国，上国既遣小国之臣，及寡君社稷，臣亦何心，而不仰酬。”兴善之，于是还超母妻。义熙三年，追尊其父为穆皇帝，立其母段氏为皇太后，妻呼延氏为皇后。祀南郊，将登坛，有兽大如马，状类鼠而色赤，集于园丘之侧，俄而不知所在。须臾大风暴起，天地昼昏，其行宫羽仪皆振裂。超惧，密问其太史令成公绥，对曰：“陛下信用奸臣，诛戮贤良，赋敛繁多，事役殷苦所致也。”超惧而大赦。诞责公孙五楼等。俄而复之。是岁广固地震，天齐水涌，井水溢，女水竭，河济冻合，而渑水不冰。超正旦朝群臣于东阳殿，闻乐作，叹音佾不备，悔送伎于姚兴，遂议入寇。其领军韩卓谏曰：“先帝以旧京倾没，戢翼三齐，苟时远未可，上智辍谋。今陛下嗣守成规，宜闭养士，以待贼衅，不可结怨南邻，广树仇隙。”超曰：“我计已定，不与卿言。”于是遣其将斛谷提、公孙归等率骑寇宿豫，陷之。执阳平太守刘千载、济阴太守徐阮，大掠而去。简男女二千五百，付大乐教之。时公孙五楼为侍中尚书，领左卫将军，专统朝政，兄归为冠军、常山公，叔父颓为武卫、兴乐公。五楼宗亲皆夹辅转左右，王公内外无不惮之。超论宿豫之功，封斛谷提等并为郡县公。慕容镇谏曰：“臣闻悬赏待勋，非功不侯。今公孙归结祸延兵，残贼百姓，陛下封之，得无不可乎！夫忠言逆耳，非亲不发。臣虽庸朽，忝国戚藩，辄尽遇款，惟陛下图之。”超怒，不答，自是百僚杜口，莫敢开言。尚书都令史王俨谄事五楼，迁尚书郎，出为济南太守，入为尚书右丞，时人为之语曰：“欲得侯，事五楼。”又遣公孙归等，率骑三千入寇济南，执太守赵元，掠男女千余人而去。刘裕率师将讨之，超引见群臣于东阳殿，议距王师。公孙五楼曰：“吴兵轻果，所利在战，初锋勇锐，不可争也。宜据大岘，使不得入，旷日延时，沮其锐气。可徐简精骑二千，循海而南，绝其粮运，别敕段晖率兖州之军，缘山东下，腹背击之，上策也。各命守宰，依险自固。校其资储之外，余翻焚荡，芟除粟苗，使敌无所资。坚壁清野，以待其衅，中策也。纵贼入岘，出城逆战，下策也。”超曰：“京都殷盛，户口众多，非可一时入守。青苗布野，非可卒芟。设使芟苗守城，以全性命，朕所不能。今据五州之强，带山河之固，战车万乘，铁马万群，纵令过岘，至于平地，徐以精骑践之，此成擒也。”贺赖卢苦谏，不从，退谓五楼曰：“上不用吾计，亡无日矣。”慕容镇曰：“若如圣旨，必须平原用马为便，宜出岘逆战。战而不胜，犹可退守。不宜纵敌入岘，自贻窘逼。昔成安君不守井陉之关，终屈于韩信；诸葛瞻不据束马之险，卒擒于邓艾。臣以为天时不如地利，阻守大岘，策之上也。”超不从。镇出谓韩卓曰：“主上既不能芟苗守险，又不肯徙人逃寇，酷似刘璋矣。今年国灭，吾必死之。卿等中华之士，复为文身矣。”超闻而大怒，收镇下狱。乃摄莒、梁父二戌，修城隍，简士马，畜锐以待之。其夏，王师次东莞，超遣其左军段晖、辅国贺赖卢等六将步骑五万，进据临朐。俄而王师度现，超惧，率卒四万就晖等于临朐，谓公孙五楼曰：“宜进据川源，晋军至而失水，亦不能战矣。”五楼驰骑据之。刘裕前驱，将军孟龙符已至川源，五楼战败而返。裕遣谘议众军檀诏率锐卒攻破临朐。超大惧，单骑奔段晖于城南。晖众又战败，裕军人斩晖。超又奔还广固，徙郭内人入保小城，使其尚书郎张纲乞师于姚兴。赦慕容镇，录尚书、都督中外诸军事。引见群臣，谢之曰：“朕嗣奉成业，不能委贤任善，而专固自由，覆水不收，悔将何及！智士逞谋，必在事危，忠臣立节，亦在临难，诸君其勉思六奇，共济艰运。”镇进曰：“百姓之心，系于一人。陛下既躬率六军，身先奔败，群臣解心，士庶丧气，内外之情，不可复恃。如闻西秦，自有内难，恐不暇分兵救人，正当更决一战，以争天命。今散卒还者，犹有数万，可悉出金帛宫女，饵令一战。天若相我，足以破贼。如其不济，死尚为美，不可闭门坐受围击。”司徒慕容惠曰：“不然，今晋军乘胜，有陵人之气，败军之将，何以御之！秦虽与勃勃相持，不足为患。且二国连横，势成唇齿。今有寇难，秦必救我。但自古乞援，不遣大臣则不致重兵。是以赵隶三请，楚师不出；平原一使，援至从成。尚书令韩范，德望具瞻，燕秦所重，宜遣乞援，以济时艰。”于是遣范与王薄，乞师于姚兴。未几，裕师围城，四面皆合。人有窃告裕军曰：“若得张纲为攻具者，城乃可得耳。”是月，纲自长安归，遂奔于裕。裕令纲周城大呼曰：“勃勃大破秦军，无兵相救。”超怒，伏弩射之，乃退。右仆射张华、中丞封恺并为裕军所获。裕令华、恺与超书，观令早降。超乃遗裕书，请为藩臣，以大岘为界，并献马千匹，以通和好。裕弗许。江南继兵相寻而至。尚书张俊自长安还，又降于裕。说裕曰：“今燕人所以固守者，外仗韩范，冀得秦援。范既时望，又与姚兴旧昵。若勃败后，秦必救燕，宜密信诱范，谄以重利，范来则燕人绝望，自然降矣。”裕从之，表范为散骑常侍，遗范书以招之。时姚兴乃遣其将姚强率步骑一万，随范就其将姚绍于洛阳，并兵来援。会赫连勃勃大破秦军，兴追强还长安。范叹曰：“天其灭燕乎！”会得裕书，遂降于裕。裕谓范曰：“卿欲立申包胥之功，何以虚还也？”范曰：“自亡祖司空世荷燕宠，故泣血秦庭，冀匡祸难。属西朝多故，丹诚无效，可谓天丧弊邑而赞明公。智者见机而作，敢不至乎！”翌日，裕将范循城，由是人情离骇，无复固志。裕谓范曰：“卿宜至城下，告以祸福。”范曰：“虽蒙殊宠，犹未忍谋燕。”裕嘉而不强。左右观超诛范家，以止后叛。超知败在旦夕，又弟卓书忠无二，故不罪焉。是岁东莱雨血，广固城门鬼夜哭。明年朔旦，超登天门，朝群臣于城上，杀马以饷士，文武皆有迁授。超幸姬魏夫人从超登城，见王师之盛，握超手而相对泣。韩卓谏曰：“陛下遭百六之会，正是勉强之秋。而反对女子悲泣，何其鄙也！”超拭目谢之。其尚书令董锐劝超出降，超大怒，系之于狱。于是贺赖卢、公孙五楼为地道出战，王师不利。河间人玄文说裕曰：“昔赵攻曹嶷，望气者以为渑水带城，非可攻援。若塞五龙口，城必自陷。石季龙从之，而嶷请降。后慕容恪之围段龛，亦如之，而龛降。降后无几，又震开之。今旧基犹在可塞之。”裕从其言。到是，城中男女患脚弱病者大半。超辇而升城，尚书悦寿言于超曰：“天地不仁，助寇为虐，战士病，日就凋陨，守困穷城，息望外援，天时人事，亦可知矣。苟历远有终，尧舜降位，转祸为福，圣达以先，宜追许郑之踪，以存宗朝之重。”超叹曰：“废兴，命也。吾宁奋剑决死，不能衔璧示生。”于是张纲为裕造冲车，覆以板屋，蒙之以皮，并设诸巧，城上火石弓矢无所施用。又为飞楼、悬梯、木幔之属，遥临城上。超大怒，悬其母而支解之。城中出降者相继。裕四面进攻，杀伤甚众，悦寿遂开门以纳王师。超与左右数十骑出亡，为裕军所执。裕数之以不降之状，超神色自若，一无所言，唯以母托刘敬宣而已。送建康市斩之，时年二十六，在位六年。德以安帝隆安四年僭立，至超二世，凡十一年，以义熙六年灭。  

【`泛说`】  

慕容熙之立也，年始十八，在位六年，年二十三，为冯跋所弑，时义熙三年也。超之立也，年始二十，在位六年，年二十六，为刘裕所执，送建康市斩之，时义熙六年也。当熙淫纵时，晋室虽微，刘裕甫起，姚秦元魏，气焰方炽。至如辱檀、蒙逊、李日高及柔然、契丹、刘勃勃、吐谷浑之属，日夕智力相吞噬，而熙实残折余烬，偃然自得，恣为不道，乐其所以亡者，其愚马矣固不足齿。而超雄伟有持守，累经多难，既归依叔父，获承旧物，而用匪其人，岁成大乱。乃欲烹为法，惨若申威，而又专固自矜，寡谋妄与，轻以区区之齐，挑挠江左。今日陷宿豫，明日取济南，大邦为仇，兵连祸结，奸皮痴骨，首授国烬，何不思之甚乎！  

慕容钟  

【`晋书?载记`】  

慕容钟，字道明，德从弟也。少有识量，喜怒不形于色。机神秀发，言论清辩。至于临难对敌，知勇兼济，累进奇策，德用之颇中。由是政无大小，皆以委之，遂为佐命元勋。后公孙五楼规挟威权，虑钟抑已。因观超诛之，钟遂谋反。事败，奔于姚兴，兴拜始平太守、归义侯。史臣曰：“慕容德以季父之亲，居邺中之重，朝危未闻其节，君存遽践其位，岂人理哉！然禀亻叔傥之雄姿，韫从横之远略，属分崩之运，成角逐之资，跨有全齐，窃弄神器，抚剑而争衡秦魏，练甲而志静荆吴，崇儒术以弘风，延谠言而励己，观其为国，有足称焉。超继已成之基，居霸者之业，政刑莫恤，畋游是好，杜忠良而谗佞进，暗听受而勋戚离。先绪俄颓，家声莫振。陷宿豫而胎祸，启大岘而延敌，君臣就虏，宗庙为墟。迹其人谋，非不幸也。”赞曰：德实奸雄，转败为功。奄有青土，淫名域中。超承伪祚，挠其国步。庙失良筹，庭悲沾露。  

慕容白曜  

【`魏书`】  

慕容白曜，慕容元真之玄孙。父琚，历官以廉清著称，赐爵高都侯，卒于冠军将军、尚书左丞，赐安南将军、并州刺史、高都公，谥曰简。白曜少为中书吏，以敦直给事东宫。高宗即位，拜北部下大夫，袭爵，迁北部尚书，在职执法，无所阿纵，高宗厚待之。高宗崩，与乙浑共秉朝政，迁尚书右仆射，进爵南乡公，加安南将军。刘徐州刺史薛安都，兖州刺史毕众敬并以城内附，诏镇南大将军尉元，镇东将军孔伯恭率师赴之。而东平太守申纂屯无盐，并州剌史房崇吉屯升城，遏绝王使。皇兴初，加白曜使持节都督诸军事。征南大将军、上当公，屯于石高石敖，以为诸军后，继白曜攻纂于无盐，城拔。其东郭其夜纂遁，遣兵追执之，获其男女数千口。先是刘青州剌史沈文秀、冀州剌史崔道固并遣使内附，既而遣招慰，复归于。白曜既拔无盐，回攻升城肥城戌，主闻军至，弃城遁走，获粟三十万斛。既至升城，垣苗、麋沟二戌拒守不下。白曜以千余骑袭麋沟，麋沟溃，自投济水死者千余人。击垣苗，又破之，得粟十余万斛，由是军粮充足。先是，淮阳公皮豹子等再征垣苗不克，白曜以一旬之内，频拔四城，威震齐土。显祖嘉焉，诏曰：“卿总率戎旅，讨除不宾，霜戈所向，无不摧靡，旬日之内，克拔四城，韩、白之功，何以加此！虽升城戌将房崇吉守远不顺，危亡已形，溃在旦夕，宜勉崇威略，务存长辔，不必穷兵极武，以为劳顿。且伐罪吊民，国之令典，当招怀以德，使来苏之泽加于百姓。”升城不降，白曜忿之，纵兵陵城，杀数百人。崇吉夜遁，白曜抚慰其民，无所杀戮，百姓怀之。获崇吉母妻，待之以礼。刘遣其将吴忄喜公，率众数万，欲寇彭城，镇南大将军尉元表请济师。显祖诏白曜赴之，白曜到瑕丘遇患，时泗水暴竭，船不得进，忄喜公退，白曜因停瑕丘。会崇吉与从弟法寿盗盘阳城，以赎母妻，白曜自瑕丘遣将军长孙观等，率骑入，自马耳关赴之。观至般阳，诸县悉降。平东将军长孙陵、宁东将军尉眷东讨青州，白曜自瑕丘进攻历城，白曜乃为书以喻之曰：“天弃刘，祸难滋兴，骨肉兄弟，自相诛戮，君臣上下，靡复纪纲徐州剌史薛安都、豫州剌史常珍奇、兖州剌史毕众敬等，深睹存亡，翻然归义，故朝廷纳其诚款，委以南蕃，皆目前之见事，东西所备闻也。彼无监戌主申纂，敢纵奸，劫夺行人。官军始临，一时授首。房崇吉固守升城，寻即溃散。自襄城以东，至于淮海，莫不风靡，服从正化，谓东阳历城有识之士，上思安都之荣显，下念申纂之死亡，追悔前惑，改图后悟，然执守愚迷，不能自革。猥总戎旅，扫定北方，济黄河知十二之虚说，临是境想一变之清风，踟蹰周览，依然何极，故先驰书以喻成败。夫见机而动，《周易》所称；去危就安，人事常理。若以一个为高，不悛为美，则微子负嫌于时，纪季受讥于世，我皇魏重光累叶，德怀无外，军威所拂，无不披靡，固非三吴弱卒所能拟抗。况于今者，势已土崩，刘威不制秣陵，政不出阃外，岂复能浮江越海，赴危救急？恃此为援，何异于蹄涔之鱼，冀拯江海？夫蝮蛇螫手则断手，螫足则断足，诚忍肌体以救性命。若推义而行之，无割身之痛也，而可以保家宁宗，长守安乐，此智士所宜深思重虑，自求多福。”道固固守不降，白曜筑长围以攻之。长孙陵等既至青州，沈文秀遣使请降，军人入其西郛，颇有采掠，文秀悔之，遂婴城拒守。二年，崔道固及兖州剌史梁邹、守将刘休宾并面缚而降，白曜皆释而礼之，送道固、休宾及其僚属于京师，后乃徙二城民望于下馆。朝廷置平齐郡，怀宁、归安二县以居之。自余悉为奴婢，分赐百官。白曜虽在军旅，而接待人物，宽和有礼，获崇吉母妻、中纂妇女，皆别宫安置，不令士卒喧杂。乃进讨东阳，冬入其西郭。三年春，克东阳，擒沈文秀。凡获仓粟八十五万斛，米三千斛，弓九千张，箭十八万八千，刀二万二千四百，甲胄各三千三百，铜五千斤，钱十五万，城内户八千六百，口四万一千，吴蛮户三百余。始末三年，筑围攻击，日日交兵，虽士卒死伤，无多怨叛，督上土人租绢，以为军资，不至侵苦，三齐欣然安堵乐业。克城之日，以沈文秀抗倨不为之拜，忿而挞；唯以此见讥。以功拜使持节都督、青、齐、东徐州诸军事，开府仪同三司、青州剌史、济南王，将军如故。四年冬见诛。初乙浑专权，白曜颇所侠附，缘此追以为责。及将诛也，云谋反叛，时论冤之赞见《尉元传》后。白曜少子真安，年十一，闻父被执，将自杀，家人止之曰：“轻重未可知。”真安曰：“王位高功重，若有小罪，终不至此，我何忍见父之死。”遂缢焉。白曜弟如意，亦从白曜平历下，与白曜同诛。太和中，著作佐郎成淹上表理白曜曰：“臣闻经疆启宇，实良将之功。褒德酬庸，乃圣五之务。昔姜公仗钺，开隆周之基；韩生秉旄，兴鸿汉之业。故能赏超当时，名垂前史。若阃外功成，而流言内作，人主猜疑，良将怀惧，乐毅所以背燕，章邯所以奔楚。至如邓艾怀忠，矫命宁国，赤心皎然，幽显同见，而横受屠戮，良可悲哀。及士治伐吴，奋不顾命。万里浮江，应机直指，使孙皓君臣，舆榇入洛，大功亦举，谗书骤至，内外唱和，具锦将成。微晋武之鉴，亦几于颠沛矣。每览其事，常为痛心。圣主明王，固宜深察。臣伏见故征南大将军、开府仪同三司、青州剌史、济南王慕容白曜，祖父相资，世酋东裔，值皇远廓被，委节臣妾，白曜生长王国，饮服道教，爵列上阶，位登帝伯。去天安初，江阴夷楚，敢拒王命，三方阻兵，达城岳峙，海贷苍生，翅首拯援。圣朝乃眷南顾，思救荒黎，大议朝堂，显举元将。百僚同音，佥曰惟允，遂推毂委诚，授以专征之任，握兵十万，仗钺一方。威陵河济，则淮徐震惧；师出无盐。而申纂授首。济北太原，同时消溃，麋沟垣苗，相寻奔走。及回麾东扫道固，衔璧般阳，梁邹肉袒，请命于时。东阳未平，人怀去就，沈文静、高崇仁拥众不朝，扇扰边服，崔僧、盖次阳、陈显达连兵淮海，水陆锋起，扬旌而至，规援青齐，士民汹汹，莫不南顾。时兵役既久，咸有归心。而白曜外宣皇风，内尽方略，身怀甲胄，与士卒同安抚初附，示以恩厚。三军怀挟纩之温，新民欣来苏之泽，遂使僧拥徒弭旋，效顺军门，文静崇仁弃城窜海，次阳、显达望尘南奔，声震江吴，风偃荆汉。及青州克平，文秀面缚，海波清静，三齐克定，逖彼东南，永为国有，使天府纳六州之贡，济泗息烽警之虞，开岱宗封禅之略，辟山川望秩之序。斯诚宗庙之灵。神算所授，然抑亦白曜与有力矣。及氛翳既静，爵命亦隆，荣烛当时，声誉日远，而民恶其上，妄生尤隙，因其功高，流言惑听，巧伪乱真，朱紫难辩，伤夷未瘳，合门屠戮，鸿勋盛德，蔑尔无闻。有识之徒，能不凄怆！臣谓白曜策名王庭，累荷荣授，历司出内，世载忠美。秉钺启藩，折冲敌国，开疆千里，拔城十二，辛勤于戎旅之际，契阔于矢石之间，登锋履危，志存静乱。及方难既夷，身应高赏，受胙河山，与国升降。六十之年，宠灵已极，观其立功，足明机运，岂容侥幸，更邀非望者乎？且于时国家士马，屯积京南，跨州连镇，势侔云岳，主将骁雄，按钾在所，莫不殉忠死难，效节奉时，比之不可生心，白曜足知之矣。况潜逆阻兵，营、岱厌乱，加以王师仍举，州郡屠裂，齐民劳止，神瞻俱丧，亡烬之众不可与图存，离败之民不可与语勇哉！白曜果毅习戎，体闲兵势，宁不知士民之不可藉，将士之不同已。据疆兵之势，因涂炭之民，而欲立非常之事，此愚夫之所弗为也。料此推之，事可知矣。伏惟陛下圣鉴自天，仁孝宰世，风冠宇宙，道超百王，开国以来，诸有罪犯极刑，不得骸骨者悉听收葬，大造之恩，振古未有。而白曜人旧功高，婴祸沦覆，名灭国除，爵命无绍，天下众庶，咸共哀怜。方之余流，应有差异，愿陛下杨日月之光，明勋臣之绩，垂天地之施，慰僵尸之魂，使合棺定谥，殁有余称。选其宗近，才堪驱策，赐以微爵，继其绝世，进可以奖劝将来，退可以显国恩泽，使存者荷莫大之恩，死者受骨肉之惠，岂不美哉！仰惟圣明，霈然昭览，狂瞽之言，伏待刑宪。”高祖览表，嘉愍之。白曜弟子契，轻薄无检。太和初，以名家子擢为中散，迁宰官南安。王桢有贪暴之响，遣中散闾文祖诣长安察之。文祖受桢金宝之赂，为桢隐而不言，事发坐之。文明太后引见群臣，谓之曰：“前论贪清，皆云克修，文祖时亦在中，后竟犯法。以此言之，人心信不可知。”高祖曰：“古有待放之臣，亦有离俗之士。卿等自审不胜贪心者，听辞位归第。”契进曰：“臣甲微小人，闻识不远，过蒙曲照，虚忝今职。小人之心无定，帝王之法有常，以无恒之心，奉有常之法，非所克堪，乞垂退免。”高祖曰：“昔郑相嗜鱼，人有厌鱼者，相曰：‘若取此鱼，恐削名禄’，遂不肯受。契若知心不可常，即知贪之恶矣。何为求退？”迁宰官令。微好碎事，颇晓工作，主司厨宰，稍以见知。及营洛阳基构，征新野南阳，起诸攻具，契皆参典。太和末，以功迁太中大夫光禄少卿，营州大中正，赐爵定陶男。正始初，除征虏将军，营州剌史，徙都督沃野，薄骨律二镇诸军事，沃野镇将，转都督夷怀，荒二镇诸军事，平城镇将，将军并如故，转都督朔州，沃野、怀朔、武川三镇三道诸军事，后将军、朔州剌史。熙平元年卒。赠镇北将军、并州剌史，谥曰克。初、慕容破后，种族仍繁。天赐末，颇忌而诛之，时有遗逸不敢复姓，皆以舆为氏。延昌末，诏复旧姓。而其子女先入掖庭者犹号慕容，特多于他族。契长子升，字僧度，建兴太守，迁镇远将军，沃野镇将，进号征虏将军，甚得边民情和。第二子僧济，自奉朝请，稍转至五校，耽淫酒色，不事名行。契弟晖历泾州长史，新平太守，有惠政。景明中，大使于忠，赏粟二百石。卒赠幽州剌史。孙善，仪同开府主簿。  

永乐大典  

## 卷之五百三十九

慕容宁  

【`文苑英华`】  

《庾信周柱国楚国公，岐州剌史，慕容公神道碑》：昔在殷书懋赏，周礼议勋，诸侯计功，大夫称伐，惟师尚父，昆吾载宝鼎之铭，王命尸臣。木旬邑传雕戈之赐。故知太上立德，明试以功。存有显爵之荣，殁有大名之贵，天下吊，其惟楚国乎？可以旌德景钟，勒勋彝器，式昭盛美，载扬洪烈者焉！公讳宁，字永安，昌黎徒河《周书》作何人也。都尉总六县之卿，名山称五岳之佐。燕太祖文皇帝慕容皇光，以当世英雄，奄有河朔。赵之南境，且建王城。冀之北土，仍为兴国。公即皇光之苗裔，家世燕陲，高祖侍中，使持节都督中外诸军事，太保钅录尚书北地王。慕容超之世，番屏王室，详之燕钅录，可得称焉。鲁祖尚书府君，因魏室之难，改姓豆卢。仍为官族，祖仕魏文成皇帝，考早亡。朝廷以庸勋攸属，恩深追远。保定三年，有诏贝鲁柱国将军，少师涪陵郡开国公，食邑二千户。公禀气中和，降祥川岳。岐疑表羁贯之年，通礼称绮纨之岁，夙著奇节，幼表大成，兄弟分果，便知推让；宾客解铃，曾无吝色。永安元年，太宰元天穆，魏室满疑辅握兵淮右，抗权江南。公时任别将，便从征伐。自是长城硖石，必先行阵。秦南陇西，每当矢石，权疑降，乘胜，莫不前驱。策勋行赏，常居第一。永熙元年，补子都督，并加鼓节军仪，除桑乾太守，转补都督。其年以魏皇西幸，奉迎大驾，赐封河阳县开国伯，增邑三百户。俄迁大中大夫，改伯为侯，增邑合九百户，仍授使持节都督显州诸军事、显州剌史。四年迁镇东将军，金紫光禄大夫。其年秋，河桥之役，先登破阵，迁为车骑大将军，仪同三司。五年沙苑之功，加封合前二千户。俄授敷州剌史，加散骑常侍，外深推毂，内侍集书。十五年，授右卫将军。十六年，授大将军。后魏元年，重授敷州剌史，公以先经剌举，固辞不就。三年改封武阳郡开国公，除尚书仆射，职惟赞奏，任居封掌，分左右之俦。无典举之选。属以江南阻兵，诸宫边敌，军机警急，锋镝纵横。公奉命星言，元戎启路，总秦人之锐士，兼荆尸之广卒；水龙竞双刀之势，步骑陈四分之威。夷陵既烧，黔中方定，旋军仅旆，解甲休兵。其后凤州内判，成都外绝，公又总督众军，搜乘即道，兵不血刃，并皆擒获。迁其酋豪，纳其降附，皇朝受终。文祖革命，神宗选贤与能，改弦创制，爰降册书，授公柱国，增邑四千户。二年授同州剌史。衿带关辅，唇齿秦晋，编户殷积，邸阁储峙，藩篱是任，亲贤勿居。公建隼作牧，褰帷行部，六条斯举，百城咸观。三年授公大司寇，又以公勋庸特著，册封楚国公，食邑一万户，盖因破侯方仁等于荆陕，即其地而封焉。逖纟斗王匿，驰张刑政，式遏寇虐。于是御之以宽猛，柔远能迩。然后平之以和。舜任皋陶不仁者远，晋举随会群盗皆奔。保定四年，授岐州诸军事岐州剌史。沉痼弥留，保定五年三月四日薨于私第，春秋六十有二，诏赠某官，谥某公，礼也。十月庚申，葬于洪渎之川。驰纟孛毁宗，客车专道。玄甲被属国之兵，介士陈轻车之骑，克善令终，生荣死感，鸣呼哀哉！经德秉哲，体道居贞，履贵思冲，居盈一作满念损。澄波千亩，不能变其清浊；高墙百刃，无以测其污隆。立身行已，居安如坠，亡躬殉义，视岭若夷。至于将略应变出奇，设伏太一风角之占，常从星辰之候，舟娄船战阵之钅录，强弩驰射之书，莫不动会机神，发符雷电。梯冲所向，地靡百楼之城；长戟所临，野阙疑三门之阵。是以斩将搴旗，四十三战，尊官厚禄，三十七年。武彰七德之义，歌诵九功之业，迹纪庸器之文，行昭易名之典。昔臧文既殁，穆叔称其立言；郑侨云亡，宣尼泣其遗爱；德阳青石之墓，千年未平；板江白虎之碑，百代无毁。敢因斯义，乃作铭曰：辽水之东，冀州之北，既曰都尉，兼称属国。敛气余勇，雄边遗则，孝实天经，忠为令德。冠冕世禄，羽仪祚胤，俗被燕丹，风渐英蔺。劬劳行役，辛若行阵，勇过溺骖，气喻瓦震。王国克生，思皇多士，温温恭人，谦谦君子。拥旄仗节，出蕃入仕，寺节五朝，建千里。时逢改祚，名载策勋，淮阴召拜，昭阳破军。职司刑政，狱慎深文，沈羊不饮，萑盗无闻。巴庸薄伐，江汉专征，军总四校，兵兼七营。运长击短，后实先声，增垒威敌，减灶潜兵。钟鸣夜漏，日希露朝阳，邑里萧索，帷幄荒凉。丰碑下柩，题凑迁丧，宫临樗里，台倾孟尝。宅兆戒期，远辰告筮，德遗身后，名昭没世。馆舍长捐，泉扃永闭。晏婴悼齐，柳庄悲卫。风秋北原，日没川逝，葬田旧顷，客土新封。泪堕片石，剑挂孤松。清徽令范，千载遗踪。  

慕容俨  

【`北齐`】  

《列传》：慕容俨，字恃德，清都成安人，慕容之后也。父吨头魏南顿太守，身长一丈，腰带九尺。武平初，追赠开府仪同三司，尚书左仆射，持节都督，沧恒二州军事，恒州剌史。俨容貌出群，永冠甚伟，不好读书，颇学兵法，工骑射。正光中，魏河间王元琛率众救寿春，辟俨左厢军，主以战功，赏帛五十疋。军次西硖石，因解涡阳之围，平仓陵城荆山戌，梁遣将郑僧等要战，俨击之，斩其将萧乔，梁人奔遁。又袭破王神念等军，拎二百余人，神念仅以身免。三年梁遣将，攻东豫州，大都督元宝掌讨之，俨为别将。郑海珍与战，斩其军主未僧珍，军副泰太。又击贼王敬于阳夏平之。孝昌中，尔朱荣入洛，授俨京几南面都督。永安中，西荆州为梁将曹义宗所围，俨应募赴之。时北育太守宋带剑谋叛，俨乃轻骑出其不意，直至城下，语云：“大军已到，太守何不迎？”带剑造次惶恐，不知所为，便出迎。俨即执之，一郡遂定。又破梁将马元达，蔡天起，柳白嘉等，累有功。除强弩将军，与梁将王玄真，董当门等战，并破之。解穰城围，克复南阳新乡，转积射将军，持节豫州防城大都督。尔朱败，与豫州剌史李恩归高祖，以勋累迁安东将军，高梁太守，转五城太守。《北史》云：见东雍州剌史潘相乐长揖而已。丞尉以下，数罗其罪，乃谓俨曰：“府君少为群下屈节。”俨攘袂曰：“吾状貌如此，恒望人拜，岂可拜人？”神武闻三人在边不和，征相乐还朝，以俨代为剌史，迁东荆州剌史。行次长社，忽为其部下人所执，将投山贼张俭，为守人王崇祖私放获免。神武仍授以军司共击平俭，始得逵州。沙菀之败西魏，荆州剌史郭鸾率众攻俨，拒守二百余日，昼夜力战，大破鸾军，追斩三百余级，又擒西魏剌史郭他。时诸州多有翻陷，惟俨获全，进号镇南将军。武定三年，率师解襄州围，频使茹茹又从攻玉璧，赐帛七百疋，并衣帽等。五年镇河桥五城，侯景叛，俨击陈郡贼，获景麾下尸申狄曷赖，及伪署太守郑道合，兖州剌史王彦夏，行台狄畅等，擒斩百余级。旋军项城，又擒景伪署剌史辛光，并及蔡遵，并其部下二千人。六年除谯州剌史，屡有战功，多所降附。七年，又除胶州剌史。天保初，除开府仪同三司。三年梁司徒陆法和，仪同宋氵臣艹等，率其部下以郢州城内附。时清河王岳，帅师江上，乃集诸军议曰：“城在江外，人情尚梗，必须才略兼济，忠勇过人，可受此寄耳。众咸共推俨，岳以为然。遂遣镇郢城，始入便为梁大都督侯王真。任约率水陆军奄至城下。俨随方御备，王真等不能克。又于上流鹦鹉洲上，造荻艹洪，竟数里以塞船。路人信阻绝，城守孤悬，众情危惧，俨导以忠义，又悦以安之。城中先有神祠一所，俗号城隍神，公私每有祈祷，于是顺士卒之心，乃相率祈请，冀获冥。须臾冲风炎欠起，惊涛涌激，漂断荻艹洪。约复以铁钅巢连治，防御弥切。俨还共祈请，风浪夜惊。艹洪复以断绝，如此者再三，城人大喜，以为神功。王真移军于城北，造栅置营，焚烧坊郭，产业皆尽。约将战士万余人，各持攻具于城南，置营垒，南北合势。俨乃率步骑出城，奋击大破之，擒五百余人。先是郢城下，兼土颓坏，俨更修缮城雉，多作大楼，又造船舰，水陆备具。工无暂阙，萧循又率众五万与王真约合军，夜来攻击，俨与将士力战，终夕至明，约等乃退，追斩王真骁将张白石首，王真以千金赎之，不与。夏五月王真约等，又相与并力悉众攻围，城中食少，粮运阻绝，无以为计，唯煮槐楮桑叶，并艹宁根水萍，葛艾等草，及靴皮带筋角等物而食之。人有死者，即取其肉，火熟分啖，唯留灰骨。俨犹申令将士，信赏必罚，分甘同苦，死生以之。自正月至于六月，人无异志，后萧方智立遣使请和，显祖以城在江表，护守非便，有诏还之。俨望帝悲不自胜，帝呼令至前，执其手，持俨须鬓，脱帽看发，叹息久之，谓俨曰：“观卿容貌，朕不复相识，自古忠烈，岂能过此？”俨对曰：“臣恃陛下威灵，得申愚节，不屈竖子，重奉圣颜。今虽夕死，没而无恨。”帝嗟称不已。除赵州剌史，进伯为公，赐帛一千疋，钱十万。九年又讨贼有功，赐帛一百疋，钱十万。十年诏除扬州行台，与王贵显侯子监将兵卫，送萧庄筑郭默若邪二城。与陈新蔡太守鲁悉达战大蛇洞，破走之。又监萧庄王琳军，与陈将侯，王真侯安都，战于芜湖败归。皇建初，别封成阳郡公。天统二年，除特进。四年十月又别封猗氏县公，并赐金银酒钟各一枚，胡马一疋。五年四月进爵为义安王，武平元年出为光州剌史。俨少任侠，交通轻薄，遨游京洛间，及后征讨，每立功效，经略虽非所长，而有将帅之节。所历诸州，虽不能清白守道，亦不贪钱。卒赐司徒尚书令，子子禺页给事黄门侍郎。《北史》云：“子会位郢州剌史，周武帝平邺，使其子送束夂真喻之。子会枷其子付狱，寻赦书至，云行台武王已降，子会乃与寮属，北面恸哭，然后奉命。尔朱将帅义旗建，后归顺立功者，武威牒舍乐，代郡范舍乐，亦致通显。牒舍乐，少从两朱荣为军主统军，后西河领民都督，两朱兆败，率众归高祖，拜镇西将军，金紫光禄大夫，以都督桌隶侯景。破贺拔胜于穰城，又与诸将讨平青兖荆三州，拜镇西将军营州剌史。天保初，封汉中郡公，后因战没于关中。范舍乐有武艺，筋力绝人。魏末从崔暹李崇等，征讨有功，授统军。后入两朱荣军中，频有战功，授都督。后随尔朱兆破步藩于梁郡，高祖义旗举，弃兆归信都，从高祖破兆于广阿韩陵并有功，赐爵平舒男。每从征役，多有克捷，除相府左厢大都督，寻出为东雍州剌史，世宗嗣事对平舒县侯，拜仪同。天保中进位开府，又有代人厂车狄。伏连字仲山，少以武干，事两朱荣，至直门合将军。后从高祖建义，赐爵蛇丘男，世宗辅政，迁武卫将军。天保初，仪同三司。四年除郑州剌史，寻加开府。伏连质朴，勤于公事，直卫宫阙，晓夕不离帝所，以此见知。鄙愚狠，无治民政术，及居州任，专事聚敛，性又严酷，不识士流。开府参军，多是衣冠士族，伏连加以捶挞，逼遣筑墙。武平中封宜都郡王，除领军大将军。寻与王郎琊王俨杀士门开，伏诛。伏连家口有百数，盛夏之日，料以仓米二升，不给盐菜，常有饥色。冬至之日，亲表称贺，其妻为设豆饼，伏连问此豆因何而得，妻对向于食马豆中，分减充用。伏连大怒，曲马掌食之人，并加杖罚。积年赐物，藏在别库，遣侍婢一人，专掌管。每库检阅，必语妻子云此是官物，不得辄用。至是簿钅录，并归天府。赞见《齐书列传?张琼传》后。  

段丰妻慕容氏  

【`晋书列女传`】  

段丰妻，慕容氏德之女也。有才慧，善书史，能鼓琴，德既僭位，署为平原公主。年十四，适于丰，丰为人所谮被杀。慕容氏寡归，。将改适伪寿光公余炽，慕容氏谓侍婢曰：“我闻忠臣不事二君，贞女不更二夫。段氏既遭无辜，已不能同死，岂复有心于重行哉！今主上不顾礼义嫁我，若不从则违严君之命矣。”于是克日交礼，慕容氏姿容婉丽，服饰光华，炽睹之甚喜，经再宿，慕容氏伪辞以疾，炽亦不之逼。三日还第，沐浴置酒，言笑自若，至夕密书其裙带云：“死后当埋我于段氏莫侧，若魂魄有知，当归彼矣。”遂于浴室自缢而死。及葬，男女观者数万人，莫不叹息曰：“贞哉公主！”路经余炽宅前，炽闻挽歌之声，恸绝良久。  

太宁郡君慕容氏  

【`宋欧阳公集`】  

《韩国公夫人太宁郡君慕容氏墓志铭》夫人姓慕容氏，赠太保章之曾孙，赠中书令河南郡王延钊之孙，太子率府率德正之女。河南王有功于国，为时名臣。夫人以贤女选为韩国公从蔼之配。韩公彰化军节度使舒公之子，事其亲以孝。而夫人承其夫以顺。事其舅姑以礼，下其妾胜以仁，抚其子嫡庶以均，故其内外宗姻，莫不称其能。封太宁郡君，至和元年正月戊寅以疾卒，享年五十有六，子男十人。长曰世丰，赠右骁卫大将军；次曰世宣，赠均州防御使；次曰世准，世雄，世本，世纲，皆诸侯将军。次曰世岳，世瓜央，世庸，家作膺皆太子率府副率。女三人：长适高允怀；次适张张承训；次适郑偃，皆右侍禁。余皆幼，以嘉五年十月乙酉，举夫人之丧，合葬于韩之墓，铭曰：承夫以顺，为妇以勤。逮下以恩，爱子以均。以成厥家，以播其芬。  

永安县群慕容氏  

【`宋欧阳公集`】  

《右屯卫将军夫人永安县君慕容氏志铭》。永安县君慕容氏者，皇后孙赠右屯卫大将军，仲謇之配也。曾祖隐，赠左千牛卫大将军。祖兴，号州围练使。父守恩，左班殿直，年十七，选为屯卫之配。有子二人：长曰士洁，太子右监门卫率府；率早卒次士寻又萑，太子右内率府副。率女一人尚幼。夫人以嘉三年三月丙戌，以疾卒。享年二十有五。嘉五年十月乙酉，合葬于仲謇之墓。铭曰：选以贤配，封以夫人贵。殁而从之，安于此位。  

恭人慕容氏  

【`宋何澹小山杂著`】  

《故恭人慕容氏慕志》恭人慕容氏，其上世曰延钊，佐太祖定天下，启王爵。其四世孙曰彦逢，位文昌，门风始振。彦逢之弟彦季，以朝请郎提举京西坑冶。赠中散大夫，娶安定郡王之侄女。是生恭人，六蜚南巡，提举挈其族，家毗陵之义兴。故慕容为毗陵著姓。恭人讳蕴慈，生而壮丽，淑惠天成，长择所归于吴氏。吴氏亡，无嫡子，再归于转远朱公正纯。朱公性耿介，仕州县至拥麾乘轺、咸著声绩，所至以严见惮，有古廉能风，恭人以正规助为多，转运前娶应氏生子曰佚。郊恩有废疾，将属恭人之子。恭人义不可，曰：“使吾子当食禄虽迟何害？”母使人以厚薄窥我，卒先之期年而卒。恭人哀伤甚于已出，转运捐馆舍。恭人又力，整治内外，率以勤俭，靡事不中。绳墨小大斩斩，如转远生存时。每晨兴顺指家务，罢则纟番《金刚经》二卷。日一齐为常，性好施，喜作释家缘事，以为因果可证。复授道家录，间茹荤亦不过一品。性不喜自奉，附于彭华乡禄山，转运公之墓。初恭人既丧，诸子饬二孙以寄门户。暇日从容置酒，使知旧事。曰：“汝祖自亻卒京口，被苻擢漕广东，徙湖南，远宦数千里。子弱指众，吾经纪细碎，略无遗漏。番禺、珠翠窟穴、未尝治首饰，饮食陈水陆，不敢下筋。湖南供堂什器悉检校以归公帑。行抵中涂，有乳婢私携坐褥，即叱还之。士大夫所至，多以不贤妇，丧其廉节。吾每旦夕念惧一毫累汝祖也。今幸见汝等成立，更能读书，勤俭不坠基绪，吾瞑目亡憾矣！呜呼！恭人卓识如此。某愚无似，跑起得同子姓。每叹恭人之齐家律已，以为近世所希有。去岁奴手舟相过，忄卷忄卷惜别，将恭人之良疆，尚能复来，孰谓庆吊相寻于门乎！葬有期元龟谒铭，乃泣而铭曰：恭人之生，间关百罹。作善有报，八秩维祺。岂惟与年，极乐是归。夜旦有常，庆吊踵门。宅彼禄山，利其后昆。  

夫人慕容氏  

【`宋叶石林建康集`】  

《夫人慕容氏墓志铭》：绍兴九年，某被命安慰江东，选诸僚，得上元丞赵君公泉。识虑深远，儒学饰吏，奏辟为干办公事。适值防江回禄，事随日生，凡兴葺悉委之。十一年柘皋之役，遣诣军前计事，闻其母谓之曰：“汝勿以我为念，当书忠公家。”因与其子偕出门，而之长子所。某固敬之。明年以疾来告，继闻不起。某亟走介致赙赠。未几二子以周君葵之行状来请铭。夫人之贤，非某其谁铭。夫人姓慕容氏，河南人，河南郡王延钊之曾孙。祖理，父彦义，母王氏夫人。幼庄栗谨孝，叔父尚书公讳彦逢为择配。时朝议大夫赵君讳望之，负贤德。时承平讳言兵，君推广李卫公六花阵法以献，俾试中书，尚书公遂以夫人归之。事二姑悉得其欢心，闺门肃然。朝议君以所生夫人捐馆，忧毁伤生。夫人方三十，躬蹈艰苦，保养诸孤，择名儒以训子，故二子俱擢第。诸女皆适贤士。干办君，初调随州司仪曹事，南道总管张文忠公叔夜，辟置幕下，力赞勤王，从其行。会有旨，令回京师。再告急，文忠公领兵复勤王。夫人长子时为邓州穰县丞，率民兵以从，干办君奉夫人复随。道遇剧寇，围之数重皆失色。夫人呼其首至舆前，告之曰：“京城失守，两宫北狩，正忠臣义士取功名之秋，况汝等皆国家儿郎，何苦作此！我长子已率兵勤王，此次子也。能从吾儿可转祸为福。”众罗拜曰：“知吾母来迎候耳，非有他也。”夫人命干办君统之，誓于众，南下至枣阳。闻于州，方以乏兵为忧，遂俾干办君带兵知枣阳。君朝夕训练，声誉隐然。薛广王在不敢犯境，从他道破隋。君提师收复，闻于朝道梗不得通。明年新知州杨辶卓来交事，侍夫人避地大洪，不独免于难，卒保一城生聚。夫人胆略，烈丈夫有所不能。晚年康强，二子互迎之官。诸婿亦显，士林荣之。绍兴十二年冬十二月十三日，以微疾不起。享年六十有五。以二子陆朝封太宜人。明年春二月九日丙申，葬于常州宜兴悬永丰乡。太一山之原，长男公醴，左朝奉郎，新通判建康军府事。次公泉，左承议郎江南东路安抚大使司，干办公事。女适进士沈师；次适迪功郎褚震；次适进士陈元基；次适左承议郎直秘阁，权发遣襄阳军府事蔡安强；次适从政郎钱露。孙男彦衍，彦卫。孙女适迪功郎，静江府司户参军韩恂胄。夫人平居寡言笑，不见喜愠，遇事英发，训其子曰：“持身以节俭为先，当官以勤恕为本。汝父用是道，积以及汝，究内典。尝自赞喜神曰：‘丹青得意以为真，一笔扫成身外身。不二法中无这个，到头那个是真形。’”呜呼！女使所书，嘉言善行固多矣。未若夫人在父母家为淑女，既嫁为孝妇，相夫为令妻，教子为贤母。忠言可以回强暴之听，高见足以脱危急之难。斯可铭已。铭曰：赫赫勋阀，庆源委长。奕世载德，缵懿流芳。笃生夫人，正靖慈惠，承上抚下，内行潜备。来嫔大家，令问肆扬。艹频藻聿修，肃恭齐庄。为父圭刂股，祷姑然香。旋获感应，孝德弥彰。夙择名师，用训厥子。连登桂籍，侍迎就仕。中原多虞，挈家南来。遇事英发，狂暴亦回。深惟懿范，宜享百年。爰卜新宫，永丰之原。既固既安，克昌厥后。刻此铭诗，以昭贤母。  

安人慕容氏  

【`宋韩驹陵阳集`】  

《安人慕容氏墓志铭》：宜兴蒋季平丧其妻慕容氏，过时而哀不忘。余往吊之，季平曰：“非丧吾妻也，丧吾贤友生也。”因谓余称其贤，余盖耸然异之。然后知季平非溺于爱，其不忘固当。及将葬乞铭，夫铭墓，非古也。铭及妇人，益非古。又无行事可书，诚如季平言。安人，女而孝，妇而恭，娣姒而和，妻而顺。亲属见之归曰：“使吾妇得如慕容氏可矣！”为娣姒者亦然，殁而哭之皆悲。使其夫怀其义，可谓贤已。是宜为铭，乃序曰：安人父彦逢，故刑部尚书太子宾客。母葛氏，晋康郡太夫人。慕容世为河南著姓。国初延钊以功为河南王，而其别子有为宜兴吏者，卒葬宜兴，因家焉。三世而尚书显，安人少禀庭训，慈详可顾，其侪丽服游观，心不善之。年十九嫁季平，调娱上下无间言，诵经文，知名孝，议论纟丽纟丽，不类闺闼中语。至与季平商榷进退，凛然如老书生，疾革气不乱，谓季平曰：“吾舅姑老矣，子尚自爱，无以吾故伤其意。”乃瞑无余语，实宣和四年九月辛丑，寿二十八殡于城东佛舍。明年归葬宜兴，殁赠安人。一子未日卒，季平名宁祖。故观文殿学士之奇之孙，大司乐王皆之子，及进士第，仕为校书郎，好学而文声用称籍甚。然季平自谓安贫守义，视富贵不汲汲。盖安人有助云。铭曰：猗嗟安人蔼其芳，中心宏宽外齐壮。和协先后严尊章，天若相之宜寿康。始生江险嫔大梁，客土脆薄非其藏。舟楫轻利时日良，魂兮安虞归故乡。卜灵之宫门必高冈，琢石铭之发幽光。  

永乐大典  

## 卷之五百四十

【`洪武正韵`】  

以中切。《汉惠帝纪》：有罪当盗者皆颂系。颜师古曰：古者颂与容同。《刑法志》注，颂，谓宽容之，不桎梏也。又，鲁徐生善为颂。苏林曰：汉旧仪有二郎为颂，貌威仪。又送韵，从公从页。本颂貌字，取其形容盛德，因借为歌颂字。  

国颂  

【`管子`】  

注，颂，容也，谓陈为国之形容。凡有地牧民者，务在四时，四时所以生成万物也。守在仓廪，食者，人之天也。国多财则远者来，地辟举则民留处。举，尽也。言地尽辟则人留而安居处也。仓廪实，则知礼节；衣食足，则知荣辱；上服度，则六亲固；服，行也。上行礼度，则六亲各得其所，故能感恩而结顾也。四维张，则君令行。故省刑之要在禁文巧。文巧者，刑法所由生。守国之度在节四维，顺民之经在明鬼神，祗山川。鬼神山川，皆有尊卑之序，故敬明之。敬宗庙，恭祖旧，谓恭承先祖之旧法。不务天时则财不生，不务地利则仓廪不盈。野芜旷则民乃艹官。艹官当为奸。上无量则民乃妄，文巧不禁则民乃淫，不璋两原，则刑乃繁，璋当为章。章：明也。两原：谓妄之原，上无量也，淫之原，不禁文巧也。能明此法者则刑简。不明鬼神则陋民不悟，不悟鬼神有尊卑之异也。不祗山川则威令不闻，言能登封降禅祗祀山川，则威令远闻。不敬宗庙则民乃上校。校：效也。君无所尊，人亦效之。不恭祖旧则孝悌不备，四维不张，国乃灭亡。  

溶  

【`洪武正韵`】  

以中切，水貌，又董韵。  

【`顾野王玉篇`】  

俞种切，又音容。  

【`丁度集韵`】  

余封切。贯涵溶  

【`抱朴子?内篇`】  

畅玄卷云：凌六虚，贯涵溶。详玄。二川溶溶  

【`唐杜牧樊川集`】  

《阿房宫赋》：二川溶溶，流入宫墙。恩鸿溶  

【`李翰林集`】  

恩鸿溶兮泽汪氵岁。暗溶溶  

【`宋苏东坡集`】  

残雪照山光耿耿，轻冰笼水暗溶溶。蓉  

【`洪武正韵`】  

以中切。芙蓉生于水者，即荷华也。古诗，涉江采芙蓉。生于木者，亦名拒霜。《楚辞》：搴芙蓉兮木末。又苁蓉，药名也。《徐干七喻》：悬明珠于长韬，烛宵夜而为阳。玄鬓拟于云雾，艳色过乎芙蓉。  

【`郭守正紫云韵`】  

荷华未发为菡萏，已发为芙蓉。  

【`字博义`】  

说文芙蓉峰在衡山。李诗，青天削出金芙蓉。  

木芙蓉  

【`格物丛谈`】  

芙蓉之名二：出于水者，谓之水芙蓉，荷花是也。出于陆者，谓之木芙蓉，此花是也。此花丛高丈余，叶大盈尺，枝干交加，冬凋夏茂，及秋半始着花，花时枝头蓓蕾，不计其数，朝开暮谢。后陆续颇与牡丹芍药相类。但牡丹芍药之花，不如是之夥且繁也。然此花以色取而无香，有红者，有黄者，有白者，有先红而后白者，又有千叶者，非一种而已。况此花又最耐寒，八九月余，天高气爽，春意自如，故亦有拒霜之名。世俗多于近水栽插而茂，因号曰水莲，审然矣。  

【`古今事通`】  

老圃云：芙蓉花根三年不除杀人。李白诗，昔为芙蓉花，今为断肠草。  

【`农桑撮要`】  

候芙蓉花开，带青秸沤过，取皮可代麻荣。  

【`镇江志?草木记`】  

产于陆者曰木芙蓉，按《楚辞》搴芙蓉兮木末，特假物为喻。言芙蓉在水而求之木，不可得也。二花颜色相类，后人借此语以名之尔。  

【`种艺必用`】  

邛州有弄色木芙，初日白，明日鹅黄，又明日浅红，又明日深红，比落微紫色。又谓之文官花。芙蓉隔夜以靛水调纸蘸花芯上，以纸裹，来日开成碧色花，五色皆可染。  

【`梁书`】  

昭明太子游后池，乘雕文舸摘芙蓉，姬人荡舟没溺，得出，因动股寝疾薨。  

【`元廉文靖公集`】  

《燕集芙蓉花序》：木芙蓉，华与菊时，性喜暖，恒产南土。繁于中州，前未闻也。友人周介甫，始移自汉中，植于咸宁之。甫张别业，每于其荣，辄邀宾朋。具木尊俎以乐之。时天高气清，凌霜未肃，听流水蠲丝竹，倚方丛当妓丽，而嫣然其颐，灼然其媚，姹然其艳；粲然其蔚。逐客献态，又非阳春凡卉之所可厕。已而耀灵西沈，则酣然其寐。是有以象夫道义之士，顺阳以逆晦，于是羽觞纵横，笑歌迭作。客辍杯而言曰，追玩以废光阴，块默以孤景物。俱未适夫中。盖一张一弛，文武之道也。今日之集，岂徒然哉？介甫欲述以辞，俾余为引。  

【`王维诗`】  

木末芙蓉花，山中发红萼。涧户寂无人，纷纷开且落。  

【`李德裕诗`】  

玉女龙朱裳，重重映皓质。晨霞耀丹景，片片明秋日。兰泽多众芳，妍姿不相匹。  

【`韩昌黎诗`】  

《木芙蓉诗》：新开寒露丛，远比水间红。露，方作路。间，或作边，皆非是。艳色宁相妒，嘉名偶自同。采江官渡晚，搴木古祠空。方，从杭蜀。馆，本官渡，作秋节。祠作辞。又云，阁本作：秋江官渡晚，寒木古祠空。洪本校从：采江官渡晚，搴木古祠空。按，古诗有，涉江采芙容，正谓荷花。又《九歌》，搴芙蓉兮木末，则谓搴之，非其地也。此以二花对喻，谓将采之江，则秋节已晚。将搴之木，则古辞所喻为无益。盖诗人强彼弱此意也。今按方说非是，盖此诗言荷花与木芙蓉生不同处，而色皆美，名又同，故以采江搴木二事相对。言其生处，而《九歌》者，祭神之辞，故曰古祠也。如此，则此诗从头至此六句，意皆联属。然嘉杭本已如此，非洪意定也。愿得勤来看，无令便逐风。愿得，或作须劝。  

【`柳宗元集`】  

湘岸移木芙蓉，植龙兴精舍。木芙蓉，拒霜也。有美不自蔽，安能守孤根。盈盈湘西岸，秋至风露繁。丽影别寒水，禾农芳委前轩。芰荷谅难杂，反此生高原。  

【`霍总诗`】  

《木芙蓉》：本自江湖远，常闻霜露余。争春候浓李，得水忆红蕖。孤秀曾无偶，当门幸不钮。唯能政摇落，繁彩照阶除。  

【`赵彦朝诗`】  

《秋朝木芙蓉》：水面芙蓉秋已衰，繁条偏是著花迟。平明露滴垂红脸，似有朝开暮落悲。  

【`白居易诗`】  

《木芙蓉花下招客饮》：晚凉思饮雨三杯，召得江头酒客来。莫怕秋无伴醉物，水莲花尽木莲开。  

【`黄滔诗`】  

《木芙蓉三首》：黄鸟啼烟二月朝，若教开即牡丹饶。天嫌青帝恩光盛，留与秋风雪寂寥。却假青腰女剪成，绿罗囊绽彩霞呈。谁怜不及黄花菊，只遇陶潜便得名。须到露寒方有态，为经霜裹稍无香。移根若在秦宫里，多少佳人泣晓妆。  

【`刘兼诗`】  

《木芙蓉》：素灵失律诈风流，强把芳菲半载偷。是叶萎蕤霜照夜，此花烂熳火烧秋。谢莲色淡争甚重，陶菊香浓亦合羞。谁道金风能肃物，因何厚薄不相侔。  

【`洪适盘洲集`】  

《木芙蓉》：《离骚》：采薜荔兮水中，搴芙蓉兮木末。盖言水中无薜荔可采，木末无芙蓉可搴，犹缘木求鱼之意。与古诗《涉江采芙蓉》，皆指藕花也。韩文公《木芙蓉诗》云，采江官渡晚，搴木古祠空。乃误用耳。非陆有芙蓉，名同物不同。采江搴木句，作么误韩公。  

【`朱晦庵集`】  

《木芙蓉》：红芳晓露浓，绿树秋风冷。共喜巧回春，不妨开弄影。  

【`许纶诗`】  

《木芙蓉》：津陆元殊种，名称偶尔同。秋光波底见，堤上忆苏公。《次韵方叔媚川图，亭上观芙蓉》：筛霞擘锦炫晴空，碧玉芙蓉晚更红。只道商秋为素景，也教春色艳秋风。  

【`许木非诗`】  

《木芙蓉》芙蓉艳金谷，秋色锦机中。霜树不知丑，叶与花争红。  

【`宋景文公集`】  

《木芙蓉》：芙蓉本作树，花叶两相宜。慎勿迷莲子，分明立券辞。齐时童谣云：千金买药园，中有芙蓉树。正指此木芙蓉耳。一作淮南守，再逢霜艳新。花前今日酒，却是去年人。予去秋已有木芙蓉四曲，故有是句。《木芙蓉盛开四解》：木末芙蓉语，当时不谓真。今来木末见，愁杀拟骚人。《楚辞》：搴芙蓉兮木末，盖指芙蓉假为喻尔。尘轻抱蕊，宫缬巧收丛。青女由来妒，冯君浅作红。浩露津缃，尖风猎绛英。繁霜不可拒，慎勿爱空名。俗虽名拒霜花，其实逢霜即悴矣。千绕青丛外，携觞只自留。晚花兼素发，同是一悲秋。《江南木芙蓉》：张子春云：其高如树，中山地寒才数尺，花瘠色淡，八月已开。江南高北树，塞北仅成丛。向晚谁争艳，防寒浅作红。弄条风淅淅，御蕊蝶匆匆。且作黄花伴，无今叹空。  

【`梅圣俞苑陵集`】  

《厂解后木芙蓉》：托根地虽卑，凌霜花亦茂。物禀固不迁，人情自为陋。幸与时菊开，谁嗟发孤秀。楚人搴木末，已见离骚就。  

【`司马温公传家集`】  

《未开木芙蓉》：木末采芙蓉，骚人歌所无。何言霜华艳，不与水芝殊。香苞麝脐结，茂叶桐阴敷。岂若龟巢类，飘零老五湖。  

【`诗海绘章`】  

《木芙蓉花》：孤芳托寒木，一晓一番新。春色不为主，天香难动人。丹枫见流落，黄菊伴因循。莫讶偏相爱，衰迟似我身。  

【`李石方舟集`】  

《木芙蓉》：荣枯一气内，造化本自公。春花与秋蒂，孰云有不同。试看木芙蕖，雨露滋芳丛。嫣然生百巧。秀色倾房栊。婢子有不惬，偃蹇霜枝红。溪柳疏其西，池荷亚其东。等作一物看，曾是烦春工。开阖寓至理，岁事号秋风。此有桃李场，感叹无言中。  

【`王黄州小畜外集`】  

《栽木芙蓉》：忆在长洲县，手植芙蓉花。春栽秋成树，枝叶青婆娑。八月寒露下，朵朵开红葩。轻团蜀江锦，碎剪赤城霞。香侵宾朋坐，艳拂人吏衙。凌霜伴松菊，满地如桑麻。岁寒万木脱，斫笋留根查。春雷一声动，又长新枝柯。良因地脉宜，岂在人力多。今来帝城里，赁宅如蜂窠。阶前栽数根，换土拥新沙。浇溉汲御沟，盖覆堆野莎。经春不出土，入夏方有芽。穷秋竟憔悴，花小尤不嘉。地气移物性，自念良可嗟。还同山野人，强为簪组加。妨贤将致诮，薄俸未充家。所以多病身，少年双鬓华。紫微虽云贵，白发将奈何。会当求山郡，卧理寻烟萝。奉亲冀丰足，委身任蹉跎。终焉太平世，散地恣狂歌。  

【`陈古灵集`】  

《中和堂木芙蓉盛开戏呈子瞻》：千林寒叶正疏黄，占得珍丛第一芳。容易便开三百朵，此心应不畏秋霜。  

【`宋景文公集`】  

寒圃萧萧雨气收，敛房障叶似凝愁。情知边地霜风恶，不能将花剩占秋。  

【`王安石临川集`】  

《木芙蓉》：木芙蓉，今芙蓉也。水边无数木芙蓉，露染胭脂色未浓。政似美人初醉著，强抬青镜欲妆慵。薛能诗：记得玉人初病起，道家装束厌穰时。杜荀鹤诗：早被婵娟误，欲妆临镜慵。承恩不在貌，教妾若为容。风暖鸟声碎，日高花影重。年年越溪女，相忆采芙蓉。  

【`王之道相山集`】  

《题乌江官舍木芙蓉》：桃叶萧疏柳叶黄，清寒应怯夜来霜。芙蓉雅与秋相好，独对层台试晓妆。  

【`吕东莱诗`】  

《木芙蓉》：小池南畔木芙蓉，雨后霜前着意红。犹胜无言旧桃李，一生开落任东风。  

【`郑刚中北山集`】  

池边几簇木芙蓉，裹露栖烟花更浓。地有鲜鲜金菊对，赏时莫惜醉千钟。  

【`胡铨澹庵集`】  

十二月二十四日问谭孔昭疾，见庭下雨中花，云木芙蓉也。《楚词》云，搴芙蓉兮木末，言芙蓉水花，不在木末也。幽花卧雨滋溅泪，秀色可人羞治容。却笑楚人非博物，不知木末有芙蓉。  

【`史浩贸阝峰漫录`】  

《即席赋木芙蓉》：贸阝盈盈伫立傲秋霜，露染胭脂作青色妆。正似瑶池见金母，醉归未脱绿衣掌。  

【`张约斋湖南集`】  

《苏堤观木芙蓉，因见净慈明上人，翌日惠诗，酬赠二绝》：来访秋花本为诗，酒杯征逐负幽期。山中圣出明书记，还了清游一段奇。口边白醭公家事，坐上清狂我辈真。会乞一闲归故隐，定因能赋结高人。《池上木芙蓉欲开，述兴二首》：芙蓉环望压波明，燕尾舟从绿处撑。待得花成红沓隋，老夫天地锦纵横。岸巾三酌便酣眠，堕地鸾笺写未全。明日满城人定说，若无诗累是神仙。《题羔羊斋外木芙蓉》：慵妆酣酒夕阳浓，洗尽霜根看绮丛。绿地团花红锦障，不知庭院有西风。《窗前木芙蓉》：辛苦孤花破小寒，花心应似客心酸。更凭青女留连得，未作愁红怨绿看。  

【`赵蕃淳熙稿`】  

《木芙蓉》：三两芙蓉并水丛，向人能白亦能红。浩然不在芍药下，如何独占晚秋风。  

【`刘忠肃公集`】  

谁染轻红皱万囊，靓如妆面照寒塘。蜀葵千叶仍陪菊，芍药重台更耐霜。  

【`吕南公灌园集`】  

《晓过城隍街马上看木芙蓉》：秋来风味苦阑珊，偶为繁红略据鞍。何处更期征雁过，祗今聊作故人看。三冬已至休争气，九月将残未觉寒。自有荣华趁时节。免从兰菊论丰端。  

【`王之道相山集`】  

《次韵徐伯远木芙蓉》：千林摇落见孤芳，销得诗人赋拒霜。高压菊花还独步，静窥池水试新妆。自怜衰病追欢懒，忽睹骚吟引兴长。何必采江重比并，佳名艳色正相当。  

【`项安世悔稿后编`】  

《次韵卢漕木芙蓉二首》：风波久厌水中央，初日精神入槛光。木末端来就词客，墙头应是误行郎。高花大叶宜图障，浅绿深红照豆觞。壮观秋容惟有此，霜边倒尽雨边荒。吹残池面旆中央，幻出台前艳粉光。衣典欲催愁杜老，越人呼为催典花，言开时寒气将至也。鬓霜难拒笑潘郎。风来尚恐波生陆，暑退犹疑叶可觞。避暑饮以连叶为杯。拟种陶朱三百树，广文茅屋未应荒。《次韵高秀才木芙蓉》：流落秋江世未知，知心惟有子西诗。唐子西芙蓉行，以孔孟、伯夷、贾生托兴。苏韩句外新相识，孔孟门中许独窥。不怨碧桃真义命，见高蟾下第诗。最宜青女好襟期。见大苏诗。聘婷耻向东风嫁，羞杀邯郸道上姬。  

【`邓坤伯诗`】  

《木芙蓉》：露冷烟凄草树荒，木芙蓉好试平章。葡萄晚叶尤宜日，芍药秋花正耐霜。蜀锦卷帏妆院落，秦宫开镜照池塘。写容安得剑南老，聊复殷勤酹一觞。  

【`骑省徐铉集`】  

《题殷舍人宅木芙蓉》：怜君庭下木芙蓉，袅袅纤枝淡淡红。晓吐芳心零宿露，晚摇娇影媚清风。似含情熊愁秋雨，暗减馨香借菊丛。默饮数杯应未称，不知歌管与谁同。  

【`张山臬紫微先生集`】  

《种木芙蓉》：去岁经秋百卉空，今年多种木芙蓉。未如蜀国城边望，疑是秋江渡口逢。定乏雄蜂来慰藉，应余寒菊伴丰容。敢同出水方新句，空自长吟负老松。  

【`姜特立诗`】  

《木芙蓉》：西风飒飒吹红兰，千林摇落无容颜。芙蓉花高猩血殷，烁烁对此红玉盘。水霜花事寝，坐对此花须痛饮。安得蛮户千张机，为我织此明霞锦。商气正惨栗，商花忽红芳。有如乍贫妇，犹饰盛时妆。众目惊赏心，所见非所望。此后少朱荣，寂寞橘柚黄。美人女便娟隔秋江，悴罗织裳楸叶光。醉香色粉凋斜阳，更使诗人感杏殇。  

【`周紫芝太仓禾弟米集`】  

《木芙蓉歌》：吴江十月霜华浅，秋空无云霜日暖。芭蕉树暗廉幕垂，木芙蓉开红婉婉。银床露重梧叶飞，金钱扫地秋兰萎。无人自对秋风笑，黄蜀葵花不同调。慢绿妖红解醉人，徐娘未老秋娘少。少年时节欢乐多，红莲影落秋江波。若耶女儿白如玉，夜半采莲闻棹歌。惊风吹浪鸳鸯起，回头日月飞梭里。对花不饮今蹉跎，泪湿秋风当奈何。  

【`杨叔能小亨集`】  

《木芙蓉》：南阳气候温，四序花相续。十月木芙蓉，鲜鲜镂香玉。花如朝槿妍，叶拟文楸绿。惜哉开既晚，桃李占春煦。《袁易静春堂木芙蓉》：少昊秉秋律，白藏振严威。凄其庶物肃，飒然群卉腓。兹花性莫夺，于焉抱贞姿。纷披曲榭阴，布苍沼涯。氵止莲混名族。丛菊相因依。众芳固殊品，相时各有宜。承露愈幽艳，被霜增华滋虽微后凋操，讵先秋草萎。临流谁为容，倚风犹自持。踟蹰玩芳态，为汝发幽辞。  

【`全芳备祖`】  

《李春伯诗》：甚疑牡丹丛，但病皮骨老。不宜入水看，只可隔水眺。  

【`宋景文公集`】  

江南江北树，秋至仅成丛。向晚谁争艳，酡颜浅作红。  

【`欧阳公集`】  

溪边野芙蓉，花水相媚好。半看池莲尽，独伴霜菊槁。湖上野芙蓉，含思秋脉脉。娟娟如静女，不肯傍阡陌。诗人杳未来，幽艳冷难宅。芳菲能几时，颜色如自爱。鲜鲜弄霜晓，袅袅含风态。蕙兰殒秋香，桃李娇春醉。时节虽不同，盛衰终一致。莫笑黄菊花，篱根容憔悴。种处雪消春始动，开时霜落雁初过。谁栽金菊丛相近。织出新番蜀锦窠。  

【`文同丹渊集`】  

《滕昌芙蓉》：双干发寒葩，一木卉立纹羽。欲品精妙人，君当二三数。  

【`石学士诗`】  

深浅霜后，应同旧渚红。群芳生衰歇，聊自舞秋风。  

【`梅圣俞宛陵集`】  

玉蕊折栗，金房落晚霞。涉江从楚女，采菊听陶家。  

【`船窗僧诗`】  

霜深才吐艳，日暮更饶红。掩映残荷浦，冯夷败菊丛。  

【`陈简斋诗集`】  

拒霜花已吐，吾宇不凄凉。天地虽肃杀，草木有芬芳。道人宴坐处，侍女古时妆。浓露湿丹脸，西风吹绿裳。  

【`孙觌鸿庆居士集`】  

沙际漾浅碧，竹外歌深红。晨光发禾农丽。醉脸酣春融，欢华不满眼，荣悴一日中。娟娟泣朝露，槭槭陨夕风。愿我非灵仙，丹砂驻君容。举酒酹其根，明年何处逢。  

【`李流谦澹斋集`】  

《芙蓉》：秋光冷如水，秋花淡无色，偶见此粲者，浓艳照孤寂。天寒翠袖薄，那得在空谷。东风嬖桃李，倚树三叹息。  

【`李公明诗`】  

孤芳照寒水，婉娩自幽闲。万木碧无色，一花红独殷。秋莲多绿子，晚槿亦朱颜。却笑渊明宅，于今五柳残。  

【`江湖前集`】  

《陈君正和元耘轩赋木芙渠，来字音乐》：碧树笼秋池，锦帐迎风开。永光曳倒影，矮菊纷舆台。春风木芍药，是花岂云来。淡妆绝脂粉，独秀墙之隈。仿佛秦与虢，上马犹徘徊。持以赠美人，斜插乌云堆。  

【`苏东坡诗`】  

《芙蓉》：清飚已拂林，积水渐收潦。溪边野芙蓉，花水相媚好。坐看池莲尽，独伴霜菊稿。幽姿强一笑，莫景迫摧倒。凄凉似贫女，嫁晚惊衰早。谁写少年容，樵人剑南老。次公赵昌自题其画云：剑南樵叟。千林扫作一番黄，只有芙蓉独自芳。唤作拒霜知未称，看来却是最宜霜。  

【`王东牟集`】  

《观中芙蓉盛开》：秋木日动摇，秋容日修整。况复白琳官，焚香事幽屏。胡为彼美人，犯此清净境。仙官俨环佩，注目朝倒景。岂容正法眼，泛爱冶色靓。得非叶太清，宿念未灰冷。北斗春已足，三山梦初醒。曰鳞贵女子，俗目未可骋。惯听步虚词，生便浮馆静。那知羽衣人，文成伪心猛。记语东方儿，偷桃不可幸。共待月满除，萧萧散疏影。  

【`韩氵虎诗`】  

《苏坡芙蓉》：西湖八九月，苏堤赏芙蓉。艳艳风日美，鲜鲜霜露浓。今年开最繁，映水自为容。十里烂成锦，红绿花重重。钱塘盛吴会，昭代多鼎钟。游人醉不归，车马如游龙。里巷连廊庙，歌酒日相从。千钟不惮费，一笑无留踪。胜践穷耳目，乐事开心胸。东游将百年，兵农晏提封。四境复丰穰，物色近初冬。作诗代华黍，皇风正时雍。烂熳芙蓉发，霜前城北花。因君话书室，使我出山家。风雨三杯后，烟云一望赊。石丁馀兴在，相与醉生涯。《墙外芙蓉初过，其一尚可玩》：日晚山气寒，芙蓉表孤花。亭亭万绿中，红鲜照萎葩。不与时物迁，肯以颜色夸。立而望之遍，落叶徒泥沙。  

【`杨诚斋集`】  

《看刘寺芙蓉》：初约山寺游，端为怪奇石。那知云水乡，化作锦绣国。入门迳深深，过眼秋寂寂。隔竹小亭明，稠红漏疏碧。山僧引幽践，绝山献恣佳陟。三步绮为障，十步霞作壁。烂如屏四围，搭以帔五色。满山尽芙蓉，山僧所手植。秋英例月瞿淡，此花独腴泽。却忆补外时，朝士作祖席。是间万株梅，冷射千崖白。旧游不可寻，雪枝半榛棘。  

【`李处权崧庵集`】  

《芙蓉》：佳哉木芙蓉，秋晚芳意之。偶植华堂下，似续渊明菊。眷此好颜色，可玩不可触。始见开二三，旋已放五六。濯濯晨风吹，鲜鲜宵露浴。非关童时节，庶用慰幽独。我老百念空，扫迹坐林谷。犹作烟霞想，久绝脂粉欲。三迳阻幽事，吟苦颠毛秃。河洛未休兵，愧负杯中渌。  

【`北石间禅师集`】  

溪痕寒不肥，岸容晚益退。其谁怜婆娑，明霞剪零碎。烂烂饱冷露，酣酣俯清濑。宛然古铜碧，嫣然青色妆对。又若翠袖薄，瘦立烟渚外。西风仅如许，晚节尚可待。遂拜拒霜号，不受断肠浼。亦岂无老成，试请推行辈。桂腾小山馥，菊耀东篱采。裳衬芰荷衣，服称陆离佩。芳芷雅相乡，宿莽发敢背。花城隔仙凡，俗说信茫昧。独有离骚经，名氏得先载。陨霜槁百卉，拒霜独开花。寒驱暖消落，秋借春韶华。酣酣罗珍姿，表表骈翠葩。晴云剪新绮，落日明丹砂。瀣冷褪宿艳，叶散摘零霞。离骚比君子，城关藏仙家。二月三月时，红紫相矜夸。西风一摇落。乱委随蓬麻。花中障颓澜，晚节礼有加，芳洁以类从，薰莸分等差。梅追元气回，菊制暮景斜。弗使四时气，断续令人嗟。  

【`刘后村诗`】  

《芙蓉六言四首》：寒林百草摇落，老圃数株白红。楚客空悲岁晏，班姬错怨秋风雪白露初泣晓，酒红日欲平西。王姬何彼禾农矣，美人清扬婉兮。月地不离人世，花城岂必仙家。且容康节向月，不羡曼卿主花羞作太真妃帐，宁为屈大夫裳。常赏此花高节，别赐一名拒霜。《绝句二首》：湖上秋风起擢歌，万株映柳更依荷。老来不作繁花梦，一树池边已觉多。池上秋开一两丛，未妨冷淡伴诗翁。而今纵有看花意，不爱深红爱浅红。《律诗一首》：纷敷亭馆映池塘，艳冶姿容淡泊妆。醉去恍疑曾被酒，集来未必可为裳。有怀绝色真如面，谁取新名作断肠。只合樽前簪老监，石丁这事大微茫。  

【`韩维南阳集`】  

《芙蓉五绝呈景仁》：堂前堂后尽芙蓉，晴日烘开万朵红。不把一樽酬胜赏，忍看憔悴落霜风。小沾清露结摇风，养得新花次第红。客至莫教樽酒燥，朝吟夕赏未知穷。少年曾记作西游，九蕊奇葩夹道秋。今日家园开烂熳，恍疑身在蜀江头。不辞晨起立秋风，为爱浓芳露满丛。若比洛阳花品盛，万株开遍瑞云红。携觞日日远珍丛，未必欢情尽醉中。却怕后时无意思。杀风景似范家翁。  

【`刘分攵彭城集`】  

《九月吉日，涧上望芙蓉，因寻菊，今岁特晚，青蕊未作，怃然有怀》：百芳不奈秋风急，唯有芙蓉特拒霜。本为南州积炎德，一为名忄吴客殊方。  

【`张文潜诗`】  

今年古寺摘芙蓉，憔悴真成泽畔翁。聊把一枝闲照酒，明年何处对霜红。清霜厉严杀，松柏气不振。芙蓉乃微木，晚艳独娇春。禾农粹觉兰疲，芬敷知菊贫。欲攀无所赠，聊复插吾巾。  

【`司马温公传家集`】  

《和秉国芙蓉五章》：清晓霜华漫自浓，独凭爱日养残红。劝君秉烛须勤赏，阊阖难禁一夜风。北方稀见诚奇物，笔界轻丝指捻红。楚蜀可怜人不赏，墙根屋角数无穷。平昔低头避桃李，英花今发岁云秋。盛时已过浑如我，醉舞狂歌插满头。后时独立诚难事，犹赖阶庭有菊丛。绰约霜前弄恣态，非如群木万株红。旦见涉江求水际，岂知缘木采霜中。微红未肯全衰歇，正似酡颜鹤发翁。  

【`朱晦庵诗`】  

《次刘正之芙蓉韵三首》：浅红深红出短篱，望中都是可怜枝。要看乱寒塘水，更待金风满意吹。凌波直欲波横塘，却爱无人独自芳。且倚新漪闲照影，更凭女伴一扶将。微吟泽畔几扶筇，自笑摧颓一秃翁。羞见芙蓉好颜色，且凭诗律傲西风。  

【`杨诚斋诗`】  

《芙蓉盛开戏简子文克信》：芙蓉得雨一齐开，开尽秋光客不来。到得客来花已老，晚妆犹可两三杯。《晓空芙蓉城》：晚妆懒困晓妆新，火急来看趁绝晨。夹径花枝欺我老，竞将红露洒乌巾。芙蓉佳处不胜佳，花不中藏只外斜。恰似曲江闻喜宴。绿衣半醉戴宫花。《木并楮江滨芙蓉一株发红白二首》：芙蓉照水弄娇斜，白白红红各一家。近日司花出新巧，一枝能著两般花。司花手法我能知，说破当知未大奇。乱剪素罗妆一树，略将数朵蘸胭脂。《杨村园户栽芙蓉，为堑一路，凡数万枝》：杨村江上绕江园，十里霜红烂欲燃。都种芙蓉作篱落，真将锦绣裹山川。晚妆照水密如积，春色入秋寒更鲜。客舍瓶中两三朵，可怜向客强婵娟。红芳晓露浓，绿树秋风冷。共喜巧回春，不妨闲弄影。染露金风里，宜霜至水滨。莫嫌开最晚，元自不争春。《晓看芙蓉》：两岁芙蓉无一枝，今年万朵压枝低。半红半白花都闹，非短非长树斩齐。临水酽妆新雨后，出墙背面晓风西。春英笑杀秋英淡，只恐浓于桃李蹊。木蕖何似水芙蕖，同个声名各自都。风露商量借膏沐，胭脂深浅入肌肤。唤回春色秋光里，饶得红妆翠盖无。字曰拒霜深不恶，却愁霜重要人扶。  

【`陆放翁诗`】  

满庭黄叶舞西风，天地方收肃杀功。何事独蒙青女力，墙头催放数苞红。  

【`姚成一雪坡集`】  

《芙蓉》：水芙蓉了木芙蓉，湖上花无一日空。卷却水天云锦段，又开步障夹堤红。  

【`周益公大全集`】  

《平园老叟周某，敬读次对兄芙蓉绝句，叹服不已，效颦于后》：秋花少似春花红，眼明见此木芙蓉。斜临野水作秋镜，似照晓妆浓未浓。  

【`洪迈盘州集`】  

《芙蓉》：高扌票幽艳自宜霜，弱草繁葩莫中伤。肯与红莲媚三夏，要同黄菊向重阳。  

【`陈简斋诗`】  

白发飘萧一病翁，暮年身世乐瓢中。芙蓉墙外垂垂发，九月凭栏未怯风。杜和裴迪诗：江边一树垂垂发。  

【`滕元秀诗`】  

《题蒋中丞庭下芙蓉》：三首西风吹下一庭秋，秋自无聊花更愁。醉脸晚来红拂掠，未妨萧瑟却风流。莫把秋芳与春比，物生各各以时行。只今独步西风里，那得春花与抗衡。菊与为朋竹与邻，闭门谁见晓妆新。不须多羡苏堤好，车马往来尘污人。  

【`熊冕山瞿梧集`】  

《芙蓉》：青鸾庭馆翠重重，雉扇娉婷雍万红。把似牡丹酣富贵，洛阳今是几秋风。《达且同知即席索芙蓉诗》：忆昔梦游芙蓉城，城中仙子千娉婷。霞舒云卷逞娇媚，朵朵汉家尹与邢。西风吹醒黄梁梦，帐暖香红谁与共。别来秋晚遇群仙，犹记联骖骑彩凤。太液池边翡翠楼，金屏绣褥何风流。那知锦里朱颜改，阿监青娥雪满头。不必对花长太息，荣华俯仰成尘迹。色空空色无了期，昨是今非又来日。  

【`李公明诗`】  

《芙蓉》：野花能白又能红，也在天工长育中。长对秋烟颜色好，岂知人世有春风。  

【`江湖续集`】  

《李龚诗》：懊恼春红不受赊，一枝枝似一团霞。玉霄露重秋烟冷，唐突西风是此花。  

【`南游寓兴集`】  

《芙蓉》：海天秋阔雁呼霜，篱落风凄菊破黄。谁把芙蓉栽近水，分明鸾镜照红妆。  

【`李忠定公集`】  

氵邑露披风浩莫收，嫣然秀色照清秋。佳人日暮来何处，翠袖红妆相对愁。  

【`吕元钧诗`】  

剪取芳条便种成，只从秋后吐繁英。清霜难拒红光减，仰视松筠浪得名。《再咏芙蓉》：一夕西风一度开，不须人力为栽培。化工何事存芽孽，长与为荒作瘴媒。岭外此花尤多，中元后盛开，瘴疠渐作，土俗恶之，目曰瘴媒。  

【`方澄孙纟同锦小藁`】  

《手种芙蓉，入秋盛开》：天然富贵又风流，簇簇湘妃起聚头。唤做牡丹何不可，高他一着见深秋。空山寂寂朋游少，为爱风姿手自栽。九十日秋犹暖热，一枝谢又一枝开。留侯美好妇人然，楚汉功成更得仙。疑与拒霜同品格，生来质弱节高坚。闹篮政自亦不恶，冷局由来未易知。开又争他桃李分，何缘同得芷兰时。  

【`虞俦诗`】  

《芙蓉盛开》：溪山明处开三径，松桂丛中擅一坡。天借缠头千丈锦，红云不尽绿云多。《忆南坡芙蓉》：宦游木末搴音蹇芙蓉，只有埋头簿领丛。怅望家山天样远。万枝相映落霞红。《和耘老弟南坡芙蓉》：蔟蔟坡头锦绣丛，几番消息问来鸿。素商未遣先惊绿，青女何妨更染红。向日壅培曾覆篑，有时灌溉亦连筒。年来羁宦成离索，却欠看花一醉同。《夏芙蓉》：四月池边见拒霜，园丁惊问此何祥。花如云锦翻新样，叶似宫袍染御香。病不能陪花酒伴，诗犹堪噪鼓旗傍。诸君笔力回元化，努力先春压众芳。和老子而今两鬓霜，未应痴绝泥机祥，不能木末搴朝露，争免篱边嗅晚香。便合折来书卷畔，讵宜簪向宝钗傍。漫山千树方芽甲，肯信人间有早芳。  

【`刘圻文诗`】  

晓看如玉暮如霞，浓淡分秋染此花。终日独醒干底事，晚知烂醉是生涯。  

【`陈龟峰诗`】  

紫茸排萼露微红，不比春花对日烘。冷落半秋谁是侣，可怜妖艳嫁西风。  

【`胡松窗诗`】  

妖红弄色绚池台，不作匆匆一夜开。若遇春时占春榜，牡丹未必作花魁。  

【`刘理诗`】  

翠幄临流结绛囊，多情长伴菊花芳。谁怜冷落清秋后，能把柔姿独拒霜。  

【`任希夷斯庵集`】  

《植芙蓉有怀》：为爱秋花霜后红，故栽千树待西风。却思少日拊头语，泪落花前鬓影蓬。  

【`容容先生诗藁`】  

《芙蓉手卷》：玉肌丝理转光深，画得如生不许临。忽忆小池霜后看，一枝斜印碧波心。其图以青绢为地，若扇头然，故云。《芙蓉初开有怀》：窗外芙蓉三两枝，被风吹绽不多时。娇红适向虚木需见，似送新题遣赋诗。腻骨丰肌类牡丹，牡丹争解找霜寒。花边有句道不出，思得铁心人共看。  

【`熊梦祥草堂集`】  

《南溪上种芙蓉》：夹水芙蓉密密栽，缘溪斜立照溪开。放教十里红将去，不尽溪流不要回。  

【`赵蕃淳熙藁`】  

《芙蓉道间二首》：芙蓉山上芙蓉尖，士人语。向人咫尺分毫纤。或如冠剑或鸟兽，令我左右烦窥觇。平生退之南山句，为渠特骋笔力严。那知刻画果办此，造物至是无留歼。芙蓉山下芙蓉渡，历尽崔嵬何物路。更观溪水突人来，令我诗情杂欣惧。舆夫重说松原山，如此积雨应生湍。从来潢潦无根源，水收石露须臾间。  

【`方秋崖集`】  

绿裳丹脸水仙容，不谓佳名偶自同。一朵方酣初日色，千枝应发去年丛。莫惊坠露添新紫，更待微霜晕浅红。却笑牡丹犹浅俗，但将浓艳醉春风。  

【`北石间禅师集`】  

《忆水芙蓉木芙蓉，寄西湖诸友》：竹凉池馆绿荷风，同看吴宫小队红。少却乱红深处擢，西陵桥北断桥东。花满秋城闯水明，镜中滴露掌中零。曾雠新咏游花下，写寄城中石与丁。  

【`曾丰樽斋集`】  

《吉之南门外见芙蓉烂开》：小春催出倾城色，笑倚墙头若招客。芬芳犹带秋风残，婀娜岂宜江路侧。诗眼惊红狂欲呼，熟看似细又似粗。花神留为菊后秉，天意遣作梅先驱。  

【`眉山唐子西集`】  

人间八月初霜严，芙蓉溪上春酣酣。二南变尽鲁叟笔，七国破后邹轲谈。人间三月春风好，溪上芙蓉迹如扫。周家盛处伯夷枯，汉室隆时贾生老。小儿造化谁能穷，几回枯折还芳丛。只应人老不复少，有酒且发衷颜红。  

【`王鲁斋甲寅藁`】  

《和易严兄芙蓉吟》：大专肫肫分四气，曜灵西征驾新霁。人间万宝告成时，白帝畴功有良贵。后皇嘉惠放一头，虫儿旌鸾毂恣晨游。蜀锦步帐数千里，烂然一抹眼波流。玉容沐露月梳晓，翠袖蹁跹舞微笑。雪舒霞卷竞芳禾农，照水迎风为谁好。水中木末眩骚人，拒霜宜霜名字新。平生不识春宵暖，甘随青女嫁花神。易岩胸中五千卷，景物驱归句中炼。赏花不是少年心，见花依旧少年面。石丁作主事难凭，子高那是梦仙瀛。何如醉乡自广大，幕天藉地山为屏。诗魇醒处风光转，梅花已筑受降城。  

【`张亻品拙轩藁`】  

《园丁报秀野对岸芙蓉盛开》：我家分占清溪曲，溪曲新添数椽屋。屋前花竹占清妍，更植芙蓉伴黄菊。植时止是三寸裁，雨打霜埋地气回。深培浅壅那费力，想见锦绣沿溪开。向来为渠转一语，欲绊秋光坚不住。于今秋光虽胜前，花开却恨隔江浦。畦丁知我酷爱花，风吹芳讯到官衙。淡红深粉足娇态，高高下下依日斜。人生行乐何须定，蹉见此花头次盛。蜂脾添密采偏多，蝶婢寻香屡来聘。因报畦丁轻削根，趁时乱插不厌繁。今年开遍明年续，要使长蒙天地恩。主人做官在虞水，亦有芙蓉满闲地。看花翻忆植花时，勺酒一杯谁寄似。  

【`僧文王向集`】  

《芙蓉花歌》：东邻槛外芙蓉花，初开粲粲如朝霞。今朝花谢枝空在，绕树千回只叹嗟。花谢明年还复开，红颜已去终难回。人生不及花枝耐，况有流光白发催。游子对花心醉醉。老翁见之如梦寐。解把浮生比梦中，肯计荣华与憔悴。  

【`中州集`】  

《党怀英西湖诗》：林飚振危柯，野露委荒蔓。孤芳为谁妍，一笑聊自献。明妆炫朝丽，醉态羞晚困。脉脉怀春情，悄悄惊秋怨。岂无桃李媒，不嫁惜婵媛。悠哉清霜暮，共抱兰菊恨。  

【`元虞集道园学古录`】  

《木芙蓉》：九月襄王宴渚宫，霓旌翠羽度云中。满汀山雨衣裳湿，宋玉愁多赋未工。丹霞覆苑洲，公子夜来游。终宴风露冷，折花登彩舟。《钱舜举折枝芙蓉》：白发多情忆剑南，秋风溪上看春酣。剪来一尺吴江水，拟比千花濯锦潭。  

【`虞集道园遣藁`】  

《摘芙蓉》：明月丹霞是镜湖，绿茵隐约锦模糊。西风满地吴王醉，卧看楼前教战图。  

【`许有壬至正集`】  

《调木芙蓉不花》：南土风宜陆地莲，移根培植不能妍。世间久绝司花手，却道殷韩是偶然。  

【`刘仁本亦玄集`】  

《木芙蓉画》：光浮仙掌露华浓，香滴丹砂晕玉红。太液池边秋月白，参差霞佩倚西风。  

【`王沂伊滨集`】  

《木芙蓉》：露白江清水殿凉，馆娃宫里宴吴王。美人醉起更衣晚，密帐温帷翡翠妆。  

【`抄录杂诗`】  

《木芙蓉》：木芙蓉，朝花白，暮花红。世情两翻覆，正与此花同。木芙蓉，生墙东，死墙东。只换色，不换丛。世情翻覆无间断，若比此花根亦换。  

【`舒岳祥阆风藁`】  

溪山潇洒最宜秋，缓步何须百尺楼。乱后见花如故旧，老来得酒更风流。幽荪暗拆谁知处。好鸟一啼人举头。欲对黄华开口笑，茫然消息也堪愁。《平皋木芙蓉千株，烂然云锦，醉行其中，如游芙蓉城也。作歌纪之》：牡丹一名木芍药，拒霜也号木芙蓉。好花名尽多重垒，不取枝同取貌同。悲鸿一声天雨血，落霞万顷江饮虹。水花已尽岸花出，千朵万朵能白红。曾共鸳鸯登绣褥，也随溪鸟束鸟上屏风。金钗欲插嫌花压，玉手高攀与面重。弄色合欢无限思，九心千叶为谁容。朝看花开红偏淡，莫见花敛红转浓。朝开夕欢如趋市，明日风光移别。平生爱花入骨髓，白头出没芳丛里。清晓穿花秉烛归，花摇露堕秋溪水。汲溪入瓮琥珀成，驻得朱颜与花似。老我逢花六十秋，花开花落水悠悠。未吃太平一杯酒，岁岁花开伴白头。  

【`范德机集`】  

《芙蓉》：芙蓉生石壁，云锦映青松。那忆南州路，归船处处逢。  

【`程礼部集`】  

《芙蓉远碧》：女娲揉灰土，削作青芙蓉。一笑堕平地，化为烟外峰。遥空秋水积，烂色晨露浓。因之朝玉京，仙人迈高踪。  

【`廉文靖公集`】  

《芙蓉盛开，余方在病，姑题数语，以答芳时》：芙蓉发高秋，结根近流水。亭亭袅修茎，鲜鲜益繁蕊。我病绝华觞，徒赏亦成喜。浓露醉朱颜，清风翻绿被。开阖（一作翕张）随时明，毅然象端士。循吟夜景寒，雅歌时振履。《黄粹翁和余芙蓉诗，有赠无玉音，未肯纳履之句，因复用前韵送之》：闻君驾征轩，迢迢渡烟水。徘徊未忍去，倩眄炫新蕊。缓唱骊驹歌，犹能一笑喜。少白皋行素商，零霜百草被。潇洒出世姿，赋咏有奇士。郑重蕴馀晖，明年听朱履。《绵州荒山道傍芙蓉盛开》：台榭琼瑶姿，初非媚幽山。伊谁植老根，安遇怡芳颜。坚持随日心，不放秋光阑。马口骑困病客，况尔生清欢。晤言匪遑久，暝色埋层峦。  

【`郝经陵川集`】  

《仪真馆后园芙蓉》：诗人重江花，池圃不敢唾。芙蓉十数丛，下马开已过。霜霁馀秋阳，残花两三个。倏忽今年春，兀若孤馆坐。拨土浇新芽，镇日看长大。绿玉生柯条，蔓草为划艹坐。秋风吹红苞，半吐娇欲破。初如搭红粉，褶皱烟脂氵宛。日高颜渐酡，醉髻惊马坠。轻风一披拂。零乱霞风占簸。脉脉吴宫深，盈盈楚腰饿。露重力不任，欲就锦苔卧。娇多韵有馀，所恨唱不和。只应魇苦断，为汝歌楚些。《庚戌岁九月中，于西田获早稻芙蓉》：久客未还反，殷忧徒多端。对花复举杯，暂得心田安。芙蓉如美人，盛容耐窥观。愁红渍粉深，醉脸伤春还。上日娇晕滋，依风翠绡寒。含涕有深思，欲言还羞难。露重膏沐新。低垂泪阑干。无情似伤情，使我凋朱颜。载歌更献酬。物我何相关。起来拂花舞，不复为嗟叹。《芙蓉》：池馆无人花正愁，仙家城郭楚江头。一廉斜日锦云晚，万里西风红露秋。深院周围情脉脉，小山侧畔思悠悠。只应来岁蓬蒿底，埋没兵尘取次休。《霜后芙蓉》：憔悴江头秋牡丹，南人弃掷北人看。明妃出塞胭胭冷，霜满琵琶泪满鞍。  

【`寓庵稿`】  

《中峰寺见芙蓉》：迢迢高涧水，下注清冷池。池上何所有，上有芙蓉枝。芙蓉何娟娟，绿叶敷红滋。不生湘汉间，左右随风披。如何在空谷，若与幽人期。素心果如此，孤独将无辞。  

【`程雪楼集`】  

《至洪王肯堂治书，见示芙蓉诗，次韵二首》：春风歇桃李，秋雨深莓苔。萧然公馆间，得此奇种栽。九天清露零，一道红云开。勾牵绿衣队，酣宴瑶池杯。禾农妆月鉴悬，丽服霜刀裁。瑞莲涌平地，妙色分五台。斩足陪飞仙游，偏称幽人怀。终疑阆苑去，嘉会何时谐。此日眼双明，临风首低回。长当歌楚骚，招得花神来。幽居有佳人，赧颜晕红玉。饱承仙掌露，沐虿发曲。一望西风尘，倚竹翠袖拂。闲临清水照，静对远山矗。向来涉江人，见谓江成陆。楚楚灵均裳，贮丽为谁鬻。惟应妙手画，挂壁薄夫肃。后皇植众芳，艳艳列金屋。讵知漆室尤，不在春睡足。结言遗吾相，高举郢书烛。  

【`胡禾氏紫山集`】  

《至元十五年九月二十三日，赏翟侯虚锦亭芙蓉》：淡白轻红宫样妆，醉客醒态巧低昂。天寒翠袖娇无赖，珍重微云护晓霜。芙蓉临水四围栽，正要佳宾数往来。不用名家金步障，天教看色画屏开。露冷霜寒江树空，西风开到锦芙蓉。浑如晋武平南后，越女吴姬满六宫。荆土藩篱尽此花，北人初见入惊夸。贵无贱有真堪惜，回首西风化彩霞。  

【`王景初兰轩集`】  

《芙蓉》：梦入神仙海外城，醉红香拥万娉婷。觉来烟雨秋江晚，依旧骚人伴独醒。  

【`丁复桧亭稿`】  

《题芙蓉》：秋江渺渺百花尽，天色渐寒愁夜长。春情梦断西风起，一树栏开红拒霜。  

【`王恽秋涧集`】  

《芙蓉》：平生不识翠苞纤，真色还欣到尔瞻。娇绽葵芳无两样，闹妆橙叶更多尖。一溪野水明妆镜，满树清香拂绣帘。开谢已甘秋色晚，碧桃红杏我何嫌。  

【`艾性夫诗`】  

露冷红酥不带愁，湘兰楚菊共清修。灵均死去无人问，闲却沧江一片秋。  

【`卢疏斋集`】  

《赋得秋水芙蓉，题丹阳刘氏别业》：满意秋江玉镜台，清风时为故人来。谢家池畔芙蓉晚，惆怅春工去后栽。  

【`靖传翁百花诗`】  

此花又名拒霜，庆历中有见丁度按辔，侍女迎作芙蓉馆主，俄闻丁卒。石曼卿去世后，有见之者，云：我今为仙，主芙蓉城。欲见者同往，不诺，骑一素驴而去。近诗：十里秋红照马蹄。少陵诗：褥隐绣芙蓉。如馆如城几艳丛，浅深十里尚秋红。且图席地看花醉，肯羡豪家绣褥工。  

【`萨天锡石林稿`】  

《三益堂芙蓉》：班帘十二卷轻碧，秋水芙蓉隔画栏。彩扇迎风霞透影。锦袍弄月酒生寒。湘妃翠袖留江浦，仙掌红云混露盘。只恐淮南霜信早，绛纱笼烛夜深看。  

【`僧大诉蒲室集`】  

《次萨天锡台郎，赋三益堂芙蓉》：花开未觉早霜残，留伴仙人酒半阑。翡翠巢空秋浦净，落霞飞尽莫江寒。玉真对月啼双颊，楚袖迎风舞七盘。持向毗那听说法，病翁元作色空看。  

【`刘将孙养吾集`】  

《芙蓉》：芙蓉累累结青苞，密叶深幄光垂稍。西风夭娇索扶倚，出墙临水纷相交。凋梧老柳无颜色，各自晴光借朝夕。游蜂粉蝶最世情，已向墙头水边觅。  

【`韩性五云漫稿`】  

《山阴堤上芙蓉，咸淳中福王所重，年深憔悴，秋至犹作数花。泊舟堤下，怅然成诗。黄云作霜古台下，阿甄断魇吊鸳瓦。红蓝一晕落青铜，澹月啼痕梦中泻。波心婵娟抱箜篌，欲语不语天为愁。额山淡黄淡如影，蝶使不识邯郸秋。坠髻零妆倚秋陌，古锦缄情寄书客。君不见，侯家女郎争艳阳，水气吹红半天色。  

【`张宪玉笥集`】  

《芙蓉曲一首三解》：芙蓉花，大如杯，露为醴，王作台。劝客饮，客勿推。芙蓉花，娇杀人，红为袖，绿作裙，舞回风，歌停云，劝客饮，客须醺。芙蓉花，何娉婷，舞娇梁上燕，歌响花间莺。子高未合卺，曼卿先寄声。入间夜永秋风冷，莫按韩娘丝竹亭。  

【`国朝僧宗泐诗`】  

《题木芙蓉》：向来桃李媚春风，霜下芙蓉醉晓红。东巷自衰西巷盛，田家客满窦家空。  

【`清江贝廷臣集`】  

《木芙蓉》：  

万里名花蜀土分，澄江浑似锦江氵贲。夜承仙掌三清露，春剪巫山一片云。未许王家夸少妇，还从卓氏妒文君。所思欲寄知何处，雁断天南日色醺。  

【`顾禄诗`】  

《泳池上芙蓉》：翠盖拥霓旌，掩映仙姝面。只疑洛浦神，来游水晶殿。  

【`周巽泉性情集`】  

《芙蓉行》：天门初曙啼早鸦，西风吹落丹霄霞。美人闲倚栏干立，锦树颁霜初见花。美人颜色花可比，岁晚见之心自喜。溪鸟涑鸟沙边云彩飞，珊瑚枝上虹光起。密叶玲珑乱翠毛，繁英灿烂裁文绮。宫女焚香别殿中，秦娥览镜妆台里。朝来艘棹驿亭西，疑是美人隔秋水。红妆翠袖青霓裳，微笑含情伐玉齿。木末霞消落日红，相思咫尺云千里。  

【`高季迪缶鸣集`】  

《东池看芙蓉》：江天摇落逢秋杪，满目残荷与枯蓼。东家喜有木芙蓉，几树繁开依绿沼。浓艳低将流水映，寒香远逐回风袅。半愁霜落倚蒹葭，老去徐娘拢窈窕。天公似厌秋冷淡，故发芳丛媚清晓。莫嗟不及见阳春，车马尘埃相污少。吴王宫废断行客，湘女祠空掩啼鸟。何如此地独来寻，静对婵娟散忧悄。兰舟虽无美人采，日暮孤吟自行绕。明朝重到恐销魇，零落红云波渺渺。  

【`宋濂罗山集`】  

《芙蓉篇》：芙蓉叶上着霜早，芙蓉花开秋已老。美人裁就芙蓉衾，欲寄相思泪满襟。  

【`刘山高诗`】  

《寄题孙子林白描芙蓉》：孙郎作县有高情，闲把芙蓉学写生。王柱静含秋露白，银屏低立晓风清。洞庭水落愁新浦，锦里霜飞忆故城。亦拟放船螺子港，几时呼酒看秋晴。  

【`宋钱塘韦先生集`】  

《木芙蓉词》：木芙蓉，墙头浅浅红，满林枝叶十九空，独此艹唯扈当秋风。秋风无意开俗眼，俗眼不开须在侬。接篱斜欹勿嫌重，满何恤惊儿童。岂必黄金菊，叹古辛白玉锺。  

【`欧阳公词`】  

《少年游，木芙蓉》：肉红圆样浅心黄，枝上巧如妆。雨轻烟重，无聊天气，啼破晓来妆。寒轻贴体风头冷，忍抛弃向秋光。不会深心，为谁惆怅，回面恨斜阳。  

【`白君瑞词`】  

《满江红?木芙蓉》：木落林疏秋渐冷，芙蓉新拆，傍碧水，晓妆初鉴，露匀妖色。故向霜前呈艳态，想应青女加怜惜。映朝阳，翠叶拥红苞，闲庭侧。  

岩桂香，随飘泊，篱菊嫩，陪幽寂。笑春红容易、被风吹落，满眼炯然宫锦烂，一身如寄神仙宅。把绿樽，莫惜醉相酬，秋工力。  

【`谢无逸溪堂词`】  

《西江月?木芙蓉》：  

晓艳最便清露，晚红偏怯斜阳，移根栽近菊花傍，蜀锦蕃成新样。  

坐客联挥玉麈，歌词细琢文章。从今故事记溪堂，岁岁携壶共赏。  

【`周竹坡老人词`】  

《渔家傲?夜饮木芙蓉下》：月黑天寒花欲睡，移灯影落清樽里，唤醒妖红月晚翠。如有意，嫣然一笑知谁会。  

露湿柔柯红压地，羞蓉似替人垂泪，着意西风吹不起。空绕砌，明年花共谁同醉。  

《西江月?和孙子绍拒霜》：天意未教秋老，花容戋刂地为霜，酒肌红软玉肌香，不与梨花同样。  

来伴孙郎小燕，临风为舞霓裳。更疏绿水照红妆，便是采莲船上。  

【`惟扬志`】  

《减字木兰花词》：舞台歌院，雨后西风寒翦翦。翠掩屏风，花与残霞一样红。  

宫茵隐绣，香软巧随莲步绉，不怕霜寒，日日拚教醉画栏。  

【`张翥词`】  

《南乡子?秋日湖上赏木芙蓉》：秋色照波明，夹岸芙蓉似锦城。罨尽楼台红粉面，轻盈，未许黄徐写得成。  

一舸载扬舟令，共醉花前玉笛声。犹记青鸾和月跨，三生，我是仙家石曼卿。  

【`苏东坡词`】  

《定风波》：十月九日，孟享之置酒秋香亭。有双拒霜，独向君猷而开。坐客喜笑以为非使君莫可当此花，故作是篇。两两轻红半晕腮，依依独向使君回。若道此君无此意，何为？双花不向别人开。  

但看低昂烟雨里，不已，劝君休诉十分杯。更问樽前狂副使，来岁，花开时节与谁来。  

【`耆乡耆窗集`】  

《三台令》：鱼藻池边射鸭，芙蓉苑里看花。月色赭黄相似，不着红鸾扇遮。池北池南水绿，殿前殿后花红。天子千秋万岁，未央明月清风。  

《母侯置酒南教场，赏芙蓉，赋鹧鸪天》：莫惜花前泥酒壶，沙场千步锦平铺。将军闲试临边手，按出吴宫小阵图。  

清露里，晓霜余，娇红淡白更怜渠。人间落木萧萧下，独倚秋江画不如。  

《再赋》：艳朵珍丛间舞衣，蹴场外打红围。小舆穿入花深处，且住簪花醉一卮。秋欲尽，最怜伊，江梅未破菊离披。情知不与韶华竟，回首西风怨阿谁？  

【`卢祖皋集`】  

《瑞鹤仙?赋芙蓉》  

坡诗云：芙蓉城中花冥冥，谁其主者石与丁。中有一人长眉青，炯如微月淡疏星。故末章及之。  

江南秋欲遍，莼际鲈分。酒边螯荐。青林雁霜浅。问风流何事，试华偏晚凌波步远，误池馆薰风笑宴。梦回时，细剪荷衣。尚倚半酣妆面。  

深院，绮霞低映，步障横陈，暮天慵卷无言笑倩，樽前恨，仗谁遣？似重来鹤驭，锦城依旧，无复仙风宛转。念疏星淡日，长眉时再见。  

【`张元干归来集`】  

《菩萨蛮?见芙蓉》：  

天涯客里秋容晚，妖红聊戏思乡眼。一朵醉深妆，羞渠照鬓霜。  

开时谁断送，不待司花共。有脚号阳春，芳菲属主人。  

【`高观国竹屋痴语`】  

《菩萨蛮?苏堤芙蓉》：红云半压秋波碧，艳妆泣露娇啼色。佳兴入仙城，风流石曼卿。  

宫袍呼醉醒，休卷西风锦。明日粉香残，六桥烟水寒。  

【`范石湖词`】  

《菩萨蛮?芙蓉》：水明玉润天然色，年年拼作西风客。不肯嫁东风，殷勤霜露中。  

绿窗梳洗晚，罚饮琉璃盏。斜日上妆台，酒红和困来。  

【`蒋竹山词`】  

《高阳台?芙容》：霞烁帘珠，云蒸篆玉，环楼婉婉飞铃。天壤玉郎，轮此地曾停。秋香不断台隍远，溢万艹聚、锦艳蝉明。往事成尘，鸾风箫中，空度歌声。  

月瞿翁一点清寒髓，餐英菊屿，饮露兰汀。透屋高红，新营小样花城。霜浓月淡三更梦，梦曼仙来倚吟屏。共襟期，不是琼姬，不是芳卿。  

【`叶石林词`】  

《卜算子》：并涧顷种木芙蓉，九月旦盛开。晓雨洗新妆，艳艳惊衰眼。不趁东风取次开，待得清霜晚。曲港照回流，影乱微波浅。作态低昂好自持，水阔烟村远。  

【`末晦庵词`】  

《生查子?拒霜花》：  

庭户晓光中，帘幕秋光里。曲沼绮疏横，几处新梳洗。  

红脸露轻匀，翠袖风频倚。鸾鉴不须开，自有窗前水。  

【`晏元献公乐府`】  

《少年游》：霜华满树，兰凋蕙惨，秋艳入芙蓉。胭脂嫩脸，黄金轻蕊，犹自怨春风。前欢往事，当歌对酒，无恨到心中。更凭朱槛忆芳容，肠断一枝红。  

【`吴仲方江湖诗`】  

《乐府》：黄叶舞，碧空临水处，照眼红苞齐吐，柔情媚态，伫立西风如诉。遥想仙家城阙，十万绿衣童女。云缥缈，玉娉婷，隐隐彩鸾飞舞。  

樽前更风度，记天香国色，曾占春暮。依然好在，还伴清霜凉露。一曲栏干敲遍，悄无语，空相顾，残月澹酒阑时，满城锺鼓。  

【`永平志`】  

《虞美人?极目楼观芙蓉》：秋深犹带秋初热，未放秋香发。爱他楼下木芙蓉，妆罢三千美女出唐宫。  

西湖虽小风光胜，分得钱塘景。这些林木这些山，恰似三贤堂后凭栏干。  

【`金王寂拙轩集`】  

《水调歌头》：戊申秋季月十有九日，赏芙蓉於汝南佑德观。酒酣，为赋《明月几时有》。盖暮年游之情，不能已也。岸柳飘疏翠，篱菊减幽香。蝶愁蜂懒无赖，冷落过重阳。应为百花开尽，天公着意留与，尤物殿秋光。霁月炯疏影，晨露氵邑红妆。  

奈无情，风共雨，送新霜。嫁晚还惊衰早，容易度年芳。祗恐韶颜难驻，拟倩丹青写照，谁唤剑南昌。我亦伤流落，老泪不成行。  

【`元高楫集`】  

《芙蓉词》：美人夜怨减秋颜，落红片片胭脂乾。露珠唾泪损翠盘，菱花压面秋眸酸。琉璃浸碧蜻蜓寒，参差柄折青琅王干。香心碎尽恨未残，翠丝拖风入碧湍。  

【`卢疏斋集`】  

《贺新郎?赋拒霜》：观物聊宾戏。问花枝，能红能白，如痴如醉。翠被香销行云断，约略幽闺睡起，甚却有，溪娘风致。木末芙蓉都如许，笑人间不解灵均意。歌晚色，赋秋水。  

而今老子婆娑地。更何须，齐奴步障，谢公携妓。徙倚西楼澄江远旧暮霞成绮。怅楚泽，荷衣芰制，篱菊难忘平生约，共小山丛桂相料理，吾与汝，有知已。  

【`梁隆吉集`】  

《一萼红》：芙蓉，和友人韵。怨东风，把韶华付去，禾农李小桃红。黄落山空，香销水冷，此际才与君逢。敛秋思，柔肠九结，拥翠袖，应费剪裁工。晕脸迎霜，幽姿泣露，寂寞谁同。  

休笑梳妆淡薄，看浮花浪蕊，眼底俱空。夜怅云闲，寒城月浸，有人吟遍深丛。自前度王郎去后，旧游处，烟草接吴宫。惟有芳卿寄言，蹙损眉峰。  

地芙蓉即木芙蓉  

【`宋嘉本图经`】  

地芙蓉，生鼎州，味辛平无毒。花主恶疮，叶以傅贴肿毒。九月采。  

【`陈衍宝庆本草折衷`】  

地芙蓉，古诗云，一名拒霜花，俗号寒花。九月采花晒暴，不晒即氵邑烂。又叶阴乾，亦可晒。水芙蓉  

【`格物丛谈`】  

芙蓉之名，出於水者谓之水芙蓉，荷花是也。  

【`崔豹古今注`】  

芙蓉，一名荷花，生池泽中。实曰莲花之最秀异者。一名水芝，一名水花，色有赤、白、红、紫、青、黄。红白二色差多，花大者至百叶。  

【`颖川语小`】  

芙蓉，莲花也，又名芙渠。其花菡萏。拒霜，乃木芙蓉。因其映水而艳，直称为芙蓉，误矣。沈元用词云：湖水秋来莲荡空，年华都付木芙蓉。此最分晓。  

【`秋圃杂志`】  

花之品，春花秋英，莫不时有。岁五六月，芙蓉盛开，云锦可爱，双花并蒂。间亦为瑞。  

【`吴仁杰离骚草木疏`】  

制芰荷以为衣兮，集芙蓉以为裳。王逸少注：芙蓉，莲花也。言已进，不见纳，裁芰荷合芙蓉为衣裳，被服愈洁，修善益明。《尔雅》：荷，芰渠，其茎茄，其叶遐艹，其本艹密，其华菡萏，其实莲，其根藕，其中的，的中薏。郭璞云：芙渠，别名芙蓉，江东名茎下白艹弱在泥中者为艹密。房为莲。邢日丙云：今江东人呼荷花为芙蓉，北方人便以藕为荷，亦以莲为藕。或用其母为华名，或用根子为母华号，此皆名相错，俗传误也。陆机云：莲青皮里白，子为的，的中有青为薏，味甚苦。《本草》：藕实，一名水芝，一名莲。《图经》：云，叶名荷，圆茎尺余，其花未发为菡萏，已发为芙蓉。其根藕，幽州人谓之光旁，唯苦薏不可食。叶中蒂谓之荷鼻，其的至秋末皮黑。而沉水者为石莲，惟盐卤能浮之。仁杰按《苏鹗演义》云：芙蓉，花之最秀异者，一名水白，亦名水华，色有红、白、青、黄。大者至百叶。濂溪先生云：陶渊明爱菊，世人爱牡丹。予独爱莲花之出淤泥而不染，濯清涟而不妖。中通外直，不蔓不枝，香远益清，亭亭净植。可远观而不可亵玩焉。菊，花之隐逸者也，牡丹，花之富贵者也。莲，花之君子者也。  

【`汉闵鸿芙蓉赋`】  

乃有芙蓉灵草，载育中川，竦修干以凌波，建绿叶之规圆。灼若夜光之在玄岫，赤若太阳之映朝云。乃有阳文修女雩倾城之色，杨桂木世而来游，玩英华乎水侧，纳嘉实兮倾筐，珥红葩以为饰。感桃夭而歌诗，申关睢以自束力。嗟留夷与兰芷。听是鸟而不鸣。嘉芙蓉之殊伟，托皇居以发英。  

【`三国曹子建集`】  

览百卉之英茂，无斯华之独灵，结修根於重壤，泛清流而擢茎。其始荣也、若夜光寻扶桑，其扬晖也，晃若九阳出阳谷。芙蓉蹇产，菡萏星属。丝条垂珠，丹荣吐绿。火昆火昆韦华韦华，烂若龙烛。观者终朝，情扰未足。於是狡童媛女，相与同游。擢素手於罗袖，接红葩於中流。  

【`晋潘岳芙蓉赋`】  

阴兰池之绿水，育沃野之上腴。课众荣而比观，焕卓荦而独殊，狎犭葛云布，密咤星罗。光拟烛龙，色夺朝霞。丹辉拂红，飞鬓垂的。斐披赤色赫，散焕熠。流芬赋采，风靡云旋。布磊落，蔓衍夭闲。发青阳而增媚，润白玉而加鲜。  

【`太平御览`】  

《潘尼芙蓉赋》：或擢茎以高立，似雕辇之翠盖。或委波而布体，拟连壁之攒会。  

【`夏侯湛赋`】  

临清流以游览，观芙蓉之丽华。潜灵藕於玄泉，擢修茎乎清波。焕然阴沼，灼尔星罗。若乃回萦外散，菡萏内离。的出艳发，叶恢花披。绿房翠蒂，紫饰红敷。黄螺圆出，垂蕤散舒。缨以金芽，点以素珠。固陂池之丽观，尊终世之特殊。尔乃采淳葩，摘圆质，析碧皮，食素实。味甘滋而清美，同嘉异乎橙橘。参嘉果以作珍，长充御乎口实。  

【`孙故芙蓉赋`】  

芬馥扬馨，烟冕星悬。烂如朱霞朝兴，炯若流景在天。  

【`宋鲍明远集`】  

《芙蓉赋》：青房兮规接，紫的兮圆罗。树妖遥之弱干，散菡萏之轻柯。上星光而倒景，下龙鳞而隐波。戏锦鳞而夕映，濯绣羽而晨过。排招雾而扬芬，镜洞泉而含绿。叶折水而为珠，条集露而成玉。润蓬山之琼膏，耀葱河之银烛。冠五华於众草，超四照之灵木。  

【`艺文类聚`】  

《宋傅亮芙蓉赋》：考庶卉之珍丽，实总名於芙渠。潜幽泉以育藕，披翠莲而挺敷。流轻荷以晨沼，列红葩而曜除。徼旭露以滋采，靡朝风而肆芳。表丽观於中浊，播郁烈於兰堂。在龙见而萌秀，于火中而结房。岂星芬於芷蕙，将越味於沙棠。咏三闾之被服，美兰佩而荷裳。伊玄匠之有瞻，恍嘉卉於中渠。既晖映於丹墀，亦纳芳於绮疏。《晋傅玄芙蓉歌》：度江南，采莲花，芙蓉晔，若星罗。绿叶映长波，回风容与动纤柯。  

涉江采芙蓉，兰泽多芳草。采之欲遗谁，思之在远道。又《赋得涉江采芙蓉诗》：浮照满川涨，芙蓉承露光。人来间花影，衣度得荷香。桂舟轻不定，菱歌引更张。采采嗟离别，无暇缉为裳。  

梁简文帝诗：圆花一蒂卷，交叶半心开。影前光照耀，香里蝶徘徊。欣随玉露点，不逐秋风摧。《采莲诗》：晚日照空矾，采莲承晚晖。风起湖难度，莲多摘未稀。棹动芙蓉落，船移白鹭飞，荷丝傍绕腕，菱角远牵衣。隋新德源《芙蓉诗》：洛神挺凝素，文君拂艳红。丽质徒相比，鲜彩两难同。光临照波日，香随出岸风。涉江长自远，托意在无穷。孝元帝《赋得涉江采芙蓉诗》：江风当夏清，桂楫逐流萦。初疑京兆剑，复似汉冠名。荷花风送远，莲影向根生。叶卷珠难溜，花舒红易轻。日暮凫舟满，归来度锦城。唐太宗皇帝《采芙蓉诗》：绐伴戏芳塘，携手上雕航。船移分细浪，风散动浮香。游瞿鸟无定曲，惊凫有乱行。莲稀钏声断，水广棹歌长。栖乌还密树，泛流归建章。  

【`洪适盘洲集`】  

涉江采芙蓉芳蕤荫幽止。相思不相见，芬芳欲谁遗。秋容感人心，浪浪睫涵泪。不如膝上琴，哀音入君耳。  

【`江湖续集`】  

《邓允端诗》：涉江采芙蓉，欲采寄所思。所思今何在，望断天一涯。将花照秋水，秋水清且漪。行乐不得再，日暮空凄悲。  

【`杨冠清客亭类稿`】  

《采芙蓉词》：采采芙蓉花，集之以为裳。自彼若耶溪，登于君子堂。馨香压纫兰，把玩卑琼芳。佩服古无，怀人思沅湘。  

【`方巨山集`】  

《题叶司理采芙蓉图》：纫之以湘累秋兰之佩，载之以剡溪夜雪之舟。漱之以清水寒露之壶，洗之以碧玉晴云之瓯。着童船尾书船头，荷花浦溆双飞鸥。新红如洗云锦稠，停桡伫棹香浮浮。薰风满袖凉飕艘，醉面欲醒谁相酬。若有人兮渺中洲，把住老月叫不休。花亦问月愁不愁，何以了此兼葭秋。鲛宫夜泣悲灵修，鳞幢欲湿行云留。楚骚如水不可作，此意难以笔墨求。荡予浆兮涯之幽。  

【`虞集诗`】  

长洲宫沼醉西施，荡漾兰舟不自持。愿奉君王千岁乐，一盘清露玉淋漓。  

碧芙蓉  

【`陆龟蒙集`】  

闲吟鲍昭赋，更起屈平愁。莫引西风坳，红衣不耐秋。  

【`太平广记`】  

元载造芸辉堂，前有池，中碧芙蓉。载因暇日。凭栏以观，忽闻歌声清响，若十四五女子唱焉。其曲则玉树后庭花也。载惊异，莫知所在。及审听之，乃芙蓉中也。俯而视之，闻喘息之音。载恶之，遂剖其花，一无所见。  

【`高似高纬略`】  

颜延之《碧芙蓉颂》：泽芝芳艳，擅奇水属。练气红荷，比付纟栗王。擢丽苍池，飞映云屋。实纪仙方，名书灵躅。“水属”，全未见人用。齐王融《谢紫鱼乍启》曰：东越水羞，实罄乘时之美。南荆任土，方揖鱼乍鱼之味。刘孝感《谢藕启》曰：凡厥水羞并，莫敢相辈。水羞二字亦新。  

白芙蓉  

【`唐李卫公集`】  

《白芙蓉赋并序》：金陵城西池有白芙蓉，素萼盈尺，皎如霜雪。江南梅雨麦秋后，风景甚清，漾舟渌潭，不觉隆暑。与嘉客泛玩，终夕忘疲。古人惟赋红渠，未有斯作。因以抒思，庶得其仿佛焉。朱明夕霁，佳木凝阴。兰未歇其秀色，鸟尚流其好音。泛回塘兮清景暮，环修渚兮碧云深。诚有感於逝节，思更新於赏心。是时黛叶已繁，琼英始发。摇瑞彩於波上，挺纤茎於苹末。忽疑巨蚌捧漪，暂赌其明月，后似处子映松，遥觌其冰雪。焕列宿於长河，耀良玉於方折。点白鹭於葭炎艹，散飞鸿於林木越。余乃鼓轻木世，入澄瀛。《楚词》曰：古人呼池泽为瀛。度杞柳，越兰蘅，裴徊容与，放志遗荣。近汀洲而菱密，出莲径而潭平。飞溪鸟来鸟，起交鸟青鸟，挥水珠而溅叶，动波纹而抗茎。传羽厄而适性，合金丝而写情。管度风而阴远，歌临流而转清。既而稍出川阳，暂游霄外。极望漪澜，静无夕霭，又如游女解佩於汉曲，宓妃采芝於湍濑。舒温藻以为席，倚立荷以为盖。发巧笑之芬芳，感嘉期之来会。嗟夫楚泽之中，无莲不红。惟斯华以素为绚，犹美人以礼防躬。银辉光而流烛，玉精会而舒虹。虽有贵其符录，且未匹其华容。由是南国之姝，以为丽观。延华颈於沿氵止，曳罗裙於石几岸。且谓降玄实於瑶池，徙灵根於天汉。怅霄路兮永绝，与诗芳兮共玩。听高柳之早蝉，悲此岁之过半。彼妍姿之照灼，待风雨而消散。乃为歌曰：秋水阔兮秋露浓，盛华落兮叹芙蓉。菖花紫兮君不识，萍实丹兮君不逢。  

【`宋喻良能香山`】  

相佳人兮密静处，颜如玉兮无冶容。  

黄芙蓉  

【`宋喻良能香山集`】  

《彦礼提宫，寄似芙蓉诗，次韵奉酬二绝》：红粉虽云妙，鹅黄亦大奇。欲知堪画处，绝胜采江时。幽圃知何处，青山东复东。芙蓉黄玉蕊，还与海榴同。惠山黄芙蓉，锦园黄石榴。风味略相似。  

【`梅圣俞宛陵集`】  

《咏王宗说园黄木芙蓉》：水中兼木末，相拟有嘉花。玉蕊拆蒸粟，金房落晚霞。涉江从楚女，采菊听陶家。事与离骚异，吾将搴以夸。  

红芙蓉  

【`元蒲道原顺斋丛蒿`】  

《九月八日赋二种芙蓉二首》：其一，《红芙蓉》：丰肌弱骨与秋宜，宿酒酣来不自持。岂为严霜成槁质，要凭初日发妍姿。燕姬入画扰嫌陋，蜀锦团窠未足奇。独对芳丛寄幽兴，子高真是遇仙时。  

醉芙蓉  

【`漳州府清潭志`】  

一名拒霜，有红者白者，朝白而暮红者，曰醉芙蓉。  

【`姚成一雪坡集`】  

《醉芙蓉》：庭前木芙蓉，姿色复殊异。初开花微碧，仙子淡云袂。逡巡改萤白，玉骨净无滓。烂熳欲谢时，潮脸晕红媚。诗人第花品，独号此为醉。花虽无情物，司者定有意。晨醒粲初发，晚醉飒欲坠，乃知沉湎者，颠沛在造次。可以为酒箴，看花当歌器。  

【`国朝清江贝廷臣诗`】  

《醒芙蓉》：蜀江芙蓉四十里，花外楼台夹江水。蜀主龙舟八月来，日照千门锦云起。一朵依稀武都女，雪色宫衣轻欲举。已窍玄珠化水仙，不同石镜埋黄土。朝妍夕态还相恼，傅粉涂黄俱草草。春风入髓扰未苏，丹砂换骨应长好。凌波殿废花亦残，江上秋深风雨寒。武林城南偶识面，把酒共看赤页玉盆。十年流落云间路，欲寻旧赏知何处。芳心一点对斜阳，脉脉无言岁华暮。  

并蒂芙蓉  

【`宋书`】  

元嘉十年七月已丑，华林天渊池，芙蓉异花同蒂。  

元嘉十九年八月壬子，扬州后池二莲合华，剌史始兴王以献。  

元嘉二十年五月，庐陵郡池芙蓉二花一蒂，太守王渊以闻。  

元嘉二十年六月壬寅，华林天渊池芙蓉二花一蒂，园丞陈袭祖以闻。  

元嘉二十年夏，永嘉郡后池芙蓉二花一蒂，太守臧艺以闻。  

元嘉二十年七月，吴兴郡后池芙蓉二花一蒂，太守孔山士以闻。  

元嘉二十年，扬州后池芙蓉二花一蒂，剌史始兴王以献。太始七年六月已亥，东宫玄圃池芙蓉二花一蒂，皇太子以献。  

【`酉阳杂俎`】  

卫公庄有同心蒂芙蓉。  

【`能改斋漫录`】  

《并蒂芙蓉词》：政和癸已，大晟乐成，嘉瑞既至。蔡元长以晁端礼次膺荐于徽宗，诏乘驿赴阙。次膺至都，会禁中嘉莲生，分苞合趺。出天造，人章有不能形容者。次膺效乐府体属辞以进，名《并蒂芙蓉词》。上览之，称善。除大晟府协律郎，不克受而卒。其辞云：太液波澄，向鉴中照影，芙蓉同蒂，千柄绿荷深并，丹脸争媚。天心眷临，圣日，殿宇分明敞嘉瑞。弄香嗅蕊，愿君王寿与南山齐。  

此池边屡回翠辇，拥群仙醉赏。凭栏凝思，萼绿揽飞琼，共波上游戏。西风又看露下，更结双新莲子。斗装竞美，问鸳鸯，向谁留意？  

【`国朝顾禄诗`】  

《题赵子昂学士所画并蒂芙蓉花》：春入毫端散彩霞，无边生意绕禾农华。院铃不动文书静，貌得芙蓉并蒂花。  

同心芙蓉  

【`隋松公瞻诗`】  

《咏同心芙蓉》：灼灼荷花瑞，亭亭出水中。一茎孤引绿，双影共分红。色夺歌人脸，香飘舞袖风。名莲自可念，况复两心同。  

【`梁朱超诗`】  

《咏同心芙蓉》：青山丽朝景，玄峰朗夜光。未及清池上。红渠并出房。日分双蒂影，风含雨花香。鱼惊畏莲折，龟上碍荷长。云雨留轻润，草木应嘉祥。徒歌涉江曲，谁见缉为裳。  

重台芙蓉  

【`唐李卫公集`】  

《重台芙蓉赋并序》：吴兴郡南白苹亭有重台芙蓉，本生於长城章后旧居之侧。移植苹洲，至今滋茂。余顷岁，徙根於金陵桂亭，奇秀芬芳，非世间之物，因为此赋，以待美人托意焉。昔柳恽为吴兴太守，顾坐客而叹曰：游汀洲以采苹，忆潇湘之故人。悲白日之已晚，惜青春之不返。且欲舍琼蕊於桂山，折瑶华於兰畹。客乃称曰：彼有清川，爱生瑞莲，红葩炜而晔晔，翠叶小而田田。此花大於常莲而叶小於众荷。愿得荐佳名於君子，悦丽色於当年。於是纵兰棹，泛沧涟，吟朱鹭於箫管，鸣昆鸟鸡於瑟弦。临漪澜以远望，叹华艳之何鲜。是日际海澄廓，微风不起。涵丽景於碧湍，烂朝霞於清氵止。鲜虏秀颖，攒立丛倚，疑西子之颜酡，自馆娃而戾止。远以意之，若珠阙玲珑，叠映昆峰，粲王女之光色，抗霓旗以相从；迫而察之，若桂裳重复，郁挠丹谷。思江妃之窈窕，发红罗之纷郁。尔其映兰艹止，出苹萍，掩萋萋之众色，挺女弱女弱之修茎。泫清露以濯秀，流鲜飙而发精。虽草木之无情，亦独立而倾城。若乃行潦既收，秋光始静，见凉野之夕阴，怅回塘之余景。思摘芳以赠远，更临流而引领。翡翠失其辉鲜，珠王几夺其光颖。惟斯物之特丽，而独秀於寥天。在灵境而何降，居下泽而何偏。有繁华而不实，嗟淑类而莫传。念庄姜之无子，非巧笑之未妍。彼天意之所属，谅难得而知焉。此华无实，从根又不三数年，故人间罕有。为乃歌曰：吴山秀兮烟景媚，因淑女兮感斯瑞。莲无多兮无厥类，兰徙芳兮何足贵。人已去兮代不留，独含情兮托此地。  

【`裴说诗`】  

《重台芙蓉》：众芳凋落后，特地遇阳和。一一开虽晚，重重得亦多。略无幽鸟语，时有冻蜂过。日暮寒阶畔，轻红拂浅莎。  

九蕊芙蓉  

【`宋刘分支彭城集`】  

《九蕊芙蓉》：托根不近芙蓉苑，移植犹依分攵疬乡，并蕊莲心九相似。看来还使九回肠。  

二色芙蓉  

【`宋文同丹渊集`】  

《二色芙蓉》：蜀国芙蓉名二色，重阳前后始盈枝。画开粉笔分妆处，绣引红针间剌时。落晚自怜窥露沼，忍寒谁念倚霜篱。主人日有西园客，得尔方於劝酒宜。  

【`姜特立梅山续稿`】  

《二色芙蓉花》：拒霜一碧树碧丛丛，两色花开迥不同。疑是酒边西子在，半醒半醉立西风。  

【`熊梦祥草堂诗`】  

《题二色芙蓉便面》：曾障西风十一阑，亭亭醒醉碧波寒。月边青鸟无消息，流落人间作画看。  

【`程公许沧洲尘缶编`】  

《红白芙蓉》：木艹渠三数株，能白又能朱。晓暮浅深色，醉醒容态姝。流霞斗玉，抽汞养丹炉。模写终难尽，秋江有画图。  

转观芙蓉  

【`元蒲道原顺斋丛稿`】  

《转观芙蓉》：露凉风冷见温柔，谁挽春还九月秋。午醉未醒全带艳，晨妆初罢尚含羞。未甘白纟一宀居寒素，也着绯衣入品流。若信牡丹南面贵，此花应是合封侯。  

添色芙蓉  

【`虞衡志`】  

晨开正白，已午微红，夜深红。《欧阳公牡丹谱》：有添色红者，与此意同。此花枝条经冬不枯，有高出屋者。江浙间必宿根重茁，蜀种亦尔。  

海面芙蓉  

【`太平广记`】  

元和初，有柳实者，尝乘舟越海，风飘至孤岛而止。二公愁闷而陟焉，逡巡有紫云，自海面拥出，蔓衍数百步。中有大芙蓉，高百余尺，叶叶而绽，内有帐幄若绣绮，错杂耀夺人目，时有双鬟侍女降焉。  

金芙蓉  

【`南史`】  

《干陀利国传》：其俗与林邑扶南略同，后传至毗针邪跋摩，王遣长史毗员跋员跋摩，奉夹献金芙蓉杂香等药。  

【`唐李翰林集`】  

《登庐山五老峰诗》：庐山东南五老峰，青天削出金芙蓉。《送温处士归黄山白鹅峰旧居诗》：丹崖夹石柱，菡萏金芙蓉。  

玉芙蓉  

【`杜阳杂编`】  

敬宗时，氵制东国贡舞女二人，修眉螓首，兰气融冶，衣车笄罗之衣，戴轻金之冠，上更琢玉芙蓉，以为二女歌舞台，每歌声一发，如鸾风之音。  

石芙蓉  

【`洛阳名园记`】  

董氏西园有石芙蓉，水自其花间漏出。  

【`建安记：`】  

大湖山在浦城县西南一百里，一名圣湖山。湖在山顶，昔有采药者止此，见满湖皆芙蓉，涉水采之，乃石也。  

锦城芙蓉  

【`蜀祷杌`】  

孟后主罗城上尽种芙蓉，九月盛开，曰：自古以蜀为锦城，今日观之，真锦城也。又令城上尽以幄幕遮护。  

【`成都记`】  

孟后主於成都四十里罗城上种此花，每至秋，四十里皆如锦绣，高下相照，因名锦城。  

【`张章江渔翁集`】  

四十里城花发时，锦囊高下照坤维。虽妆蜀国三秋色。难入幽风七月诗。去年今日到成都，城上芙蓉锦绣舒。今日重来旧游处，看花得似去年无。  

柳池芙蓉  

【`王子年拾遗记`】  

汉昭帝游柳池，有芙蓉紫色，大如斗，花叶柔甘可食，芬气闻十里之内，莲实如珠。  

白石芙蓉  

【`邵氏闻见录`】  

唐骊山下有温泉，以白玉石为芙蓉，出水为御汤。  

步出芙蓉  

【`齐书`】  

涪陵王凿金莲花以贴池，令潘妃行其上曰：步步出芙蓉。  

渌水芙蓉  

【`南史`】  

《列传》齐王俭谓人曰：昔袁公作卫将军，欲用我为长史，虽不获就，要是意向如此，今亦应须如我辈人也。俭乃以庾杲之为将军长史，杲之美容质，善言笑，萧缅与俭书曰：盛府元僚，实难其选。庾景泛渌水，依芙蓉，何其丽也。时人已入俭府，为莲花池，故缅书美之。  

初发芙蓉  

【`南史`】  

宋颜延之与陈郡谢灵运，俱以辞采齐名，而迟速悬绝。文帝尝各使拟乐府《北上篇》，延之受诏便成，灵运顷之乃就。延之尝问鲍昭己与灵运孰劣。昭曰：谢五言如初发芙蓉，自然可爱。君诗若铺锦列绣，亦雕缋满眼。  

脸若芙蓉  

【`西京杂记`】  

卓王孙之女文君，眉色如远山，脸际常若芙蓉。十七而寡，放诞风流。故悦相如之才，而越礼焉。  

人镜芙蓉  

【`西阳杂俎`】  

李固遇老妪，言郎君明年芙蓉镜下及第。明年，固果状元及第，其诗赋中，有人镜芙蓉之语，妪乃金天神也。  

华芙蓉  

【`太平广记`】  

梁清家数有异光，仍闻擗篱声。令婢子看，见一人，问，云姓华，名芙蓉，为六甲至尊所使，来过旧居，仍留不去。  

幕下芙蓉  

【`李曾伯可斋集`】  

《谢荆师启》：代疱越俎，实无一日之善取诸人；制锦操刀，敢谓千室之邑使为宰。顾选坑未能脱足，而县债先已埋头。幕下芙蓉，徒缅怀於绿水。堂前杨柳。赖犹有于春风。  

鸭触芙蓉  

【`李端诗`】  

《奉秘书元丞抄秋忆终南旧居》：行鱼避杨柳，惊鸭触芙蓉。  

口喷芙蓉  

【`常建`】  

黄金作身双飞龙，口衔明月喷芙蓉。  

古意秀出芙蓉  

【`李白诗`】  

《望九华赠青阳韦仲堪》：天河挂绿水，秀出九芙蓉。  

褥绣芙蓉  

【`杜工部诗`】  

屏开金孔雀，褥隐绣芙蓉。  

芙蓉羹  

【`山家清供`】  

雪霞羹。采芙蓉花去心蒂，汤瀹之，同豆腐煮，红白交错，恍如雪霁之霞羹，加胡椒，萱亦可也。详见羹。  

芙蓉城  

【`古今事通`】  

晋王迥子高与仙女周瑶英游芙蓉城，凡百余日。  

【`欧阳公归田录`】  

石曼卿去世后，其故人有见之者，云：我今为仙主芙蓉城，欲呼故人共游。不诺，忿然骑一素骡而去。  

【`苏东坡诗`】  

芙蓉城中花冥冥，谁其主者石与丁。石曼卿也。  

芙蓉馆  

【`石林燕语`】  

庆历中，有一朝士，将晓赴朝，见美女三十余人，丽服靓妆，两两并马而行。观文丁度按辔于其后。朝士惊曰：丁素俭约，何姬之众邪？有一人最后行，朝士问曰：观文将宅眷何往？曰：非也，诸女御迎芙蓉馆主尔。俄闻丁卒。  

芙蓉园  

【`事类合璧`】  

芙蓉园魏文帝所开，在长安曲江塘。杜甫《乐游园歌》：青春波浪芙蓉园，白日雷霆夹城仗。  

芙蓉苑  

【`事类合璧`】  

开元二十年，筑夹城入芙蓉园。《唐?地理志》又，六蜚南幸芙蓉苑，十里香飘入夹城。杜牧《长安杂题》  

肉苁蓉  

【`神农本经名医别录`】  

肉苁蓉，味甘酸碱，微温，每毒，主五劳七伤。补中除茎中寒热痛，养五脏。强阴，益精气，多子。妇人症，除膀胱邪令、腰痛，止痢，久服轻身。生河西山谷及代郡雁门，五月五日采，阴干。陶隐居：代郡雁门属并州，多马处便有，言是野马精落地所生。生时似肉，似作羊肉羹补虚乏极佳。亦可生啖，芮河南涧至多。今第一出陇西，形扁广。柔润多花而味甘，次出北国者，形短而少花，巴东建平间亦有而不如也。《唐本》：注此注论草苁蓉，陶未见肉者。今人所用亦草苁蓉，刮去花，用代肉尔。本有肉苁蓉，功力殊胜。北来医人时有用者。宋嘉佑本：按蜀本《图经》云：出肃州禄福县沙中，三月四月掘根，切取中央好者三寸，绳穿阴乾，八月始好。皮如松子鳞甲，根长尺余。其草苁蓉四月中旬采，长五六寸，至一尺已来，茎圆紫，采压令扁，日乾。原州、秦州、灵州皆有之。吴氏云：肉苁蓉，一名肉菘蓉，神黄帝咸，雷公酸，季氏小温，生河西山阴地，长三四寸，丛生，或代郡。二月至八月采。《药性论》云：肉苁蓉，臣，益髓，悦颜色，延年，治女人血崩，壮阳，日御过倍，大补益，主赤白下，补精败，面黑劳伤。用苁蓉四两，水煮令烂，薄切，细研。精羊肉分为四度，五味，以米煮粥，空心服之。日华子云：治男绝阳不兴，女绝阴不产，润五脏，长肌肉，暖腰膝。男子泄精尿血，遗沥带下阴痛。据本草云：即是野马精余沥结成。采访人方知勃落树下，并土堑上，此即非马交之处，陶说误耳。又有花苁蓉，即是春抽苗者，力较微耳。《图经》曰：肉苁蓉生河西山谷，及代郡雁门，今陕西州郡多有之。然不及西界中来者肉厚而力紧。旧说是野马遗沥落地所生。今西人云：大木间及土堑垣中多生，此非游牡之所，而乃有者则知自种类耳，或疑其初生於为马沥后乃滋殖，如茜根生於人血之类是也。皮如松子有鳞甲，苗下有一细扁根，长尺余。三月采根，采时掘取中央好者，以绳穿阴干，至八月乃堪用。《本经云》：五月五日采。五月恐已老不堪，故多三月采之。西人多用作食品啖之，刮去鳞甲，以酒净洗，去黑汁，薄切，合山竽羊肉作羹，极美好益人，食之胜服补药。又有一种草苁蓉，极相类，但根短、茎圆、紫色。此来人多取，刮去花，压令扁，以代肉者，功力殊劣耳。又“下品有列当条”云：生山南岩石上，如藕根初生，掘取阴干，亦名草苁蓉。性温，补男子，疑即是此物。今人鲜用，故少有辨之者。因附见于此。《政和本草》陈藏器序云：强筋健髓，苁蓉、鲜鱼、为末，黄精酒丸，服之力可十倍。此说出《乾宁记》。雷公云：凡使先须用清酒浸一宿，至明以棱刷，刷去砂土，浮甲尽劈破，中心去白膜一重，如竹丝草样。是此偏隔人心前气不散。令人上气不出，凡使用先须酒浸，并刷草了，却蒸，从午至酉出。又用酥灸得所。寇宗衍义：肉苁蓉，《图经》以谓皮如松子有鳞，子字当为壳，于义为允。又曰：以酒净洗去黑汁，作羹。黑汁既去，气味皆尽，然嫩者方可作羹。老者苦，入药少，则不效。《绍兴本草》：肉苁蓉，乃采根之药，主治已载本经，出陕西，其状有鳞甲如肉腊，厚者佳，味甘酸咸，微温无毒是矣。又有草苁蓉一种，然形颇相似，止是枯燥，全无肉性，即不堪入药矣。《陈衍宝庆本草折衷录》，验方用者名马足。续说云：伯尔论马受气於丙又属子午，故惟燥骁腾。旧说马有遗沥堕地，苁蓉感其气而生，故又号马芝，宜其力能补壮也。真者壮如鲮鲤甲，尾鳞细薄而肉肥柔，味甘咸而气芬。郁切之则煤而有纹，咀之则化而无滓。不如是，则木下或土堑之上所生者，皆无甚力也。薄俗亦以芭蕉根、鸡冠花梗等伪之。性寒味恶，施於滋补，岂无害欲？所以是齐方十柔元本用肉苁蓉。注云：如无苁蓉，则鹿茸可代。《事类全书》：肉苁蓉最难辨，唯咀之即化都无滓者真。以刀切肉有细煤沙而无滓者，亦真也。金刘守真《保命集》：肉苁蓉益阳道，命门火衰。《王姑古汤液本草》：苁蓉，气温，味甘咸酸，主五劳七伤。补阴中，除茎中寒热痛，养五脏阴绝。益精气，多子孙，妇人症瘕，膀胱邪气、腰痛、止痢，久服轻身。命门相火不足。以此补之。元朱丹《溪本草衍义补遗》：肉苁蓉属土，而有水与火峻补精血，骤用反致动大便滑。河西自从混一之后，人方知其真形，何曾有所谓鳞甲。又云：苁蓉养五脏，锁阳代。苁蓉用味甘可食，煮粥尤佳。补气，平大便，虚而燥结虚而大便不闭者莫用。盖苁蓉难得真者，多是金莲根，用盐罨而为之，北方有草苁蓉，名曰：列当，稍有补性，味稍有咸，实难倚仗罗太无说。《山居备用》：肉苁蓉，凡使，先须以温汤洗刮去粗鳞皮，切碎，以酒浸一日夜，沥出焙干，使如缓急要用，即酒浸煮过，研如膏，或焙干使亦得。尚从善《本草元命苞》：肉苁蓉为臣，亦可以生啖。味甘酸咸，微温无毒，主五劳七伤，除茎中寒热痛，养五脏强阴。令妇人多生子，补中益精气，强骨，悦精神。治男子绝阳不兴，疗女人绝阴不产。除妇室症瘕，带下阴痛，止丈夫尿血遗历泄精，壮阳道，暖腰膝，润五脏，长肌肉。生於马沥，产在雁门，肉厚力紧，形扁柔润。长六七寸，茎圆紫色，于五月五日采之。阴干。《图经》云：三月采根，采时掘取中央好者，以绳穿阴干，至八月乃堪用。若依本经于五月五采，五月恐已老不堪，故多于三月采之入丸酒浸，日干净称。胡仕可《本草歌括》：肉苁蓉是马精生，主疗劳伤补益精，女子绝阴今有子，男人阳绝亦能兴。  

【`抱朴子`】  

《内篇至理卷》：菟丝苁蓉之补虚乏。  

【`博闻录`】  

最难辨，唯咀之即化无滓者真。以刀切肉有细煤沙而无滓者亦真也。  

【`山居备用`】  

煎当归、苁蓉、天麻、桔梗，俱换水三次，煮一日取汁。再用浆水浸一日，换三次出控干下飞密内火舀透为度。如吃，切作片子。  

【`食经诸品`】  

羊肾苁蓉羹方，治五劳七伤。阳气衰弱，腰脚无力，宜食羊肾一对，去筋膜细切。又一日肉苁蓉一两，酒浸二宿，刮去皴皮细切。有件药和作羹看，葱白盐五味末，一如常法，空腹服之，  

【`太原志`】  

代州  

【`太平寰宇记`】  

朔州云州  

【`甘肃志`】  

宁夏州，肃州  

【`元一统志`】  

昆仑崆峒之间所出。笔昌府会州  

【`郡县志`】  

渭州保安军，莫州保定路。唐县曲阳县，行唐以上皆土产。  

骨艹蓉  

【`山海经`】  

《西山经》山番冢之山有草焉，其叶如蕙，蕙，香草，兰属也。或以蕙为薰叶，失之。音惠。其本如桔梗。本，根也，黑华而不实，名曰骨艹蓉。《尔雅》释草曰：荣而不实谓之骨艹，音骨。食之使人无子。  

芙蓉县  

【`旧唐书`】  

《地理志》：芙蓉县，旧属牢州，贞观十六年改夷州，二十年又改属播州，开元二十六年废，胡刀、王耶川两县并入。  

永乐大典  

## 卷之八百二十一

二支诗  

诗话  

【`敬斋古今黄主`】  

文出升平世，禾生大有年。四充今日月，六合古山川。反朴次三五，古文丁一千。王功因各定，代作不相沿。主化布于下，人心孚自天。上方求士切，公亦立仁先。才行苟并至，位名尤两全。末由弓冶手，安比父兄肩。幸及布衣仕，宜希守令先。尺刀元互用，丹白且同研。去吏多甘老，休兵坐力田，干戈包已久，永卜本支延。欧阳永叔戏为也。小儿初作字，点书稍多，即难措笔，必简易则易为力。故小学有上士由山水，中人坐竹林之语。欧公此诗，当亦为儿辈设也。小说中载宫人诗云：朝来自觉承恩最，笑倩傍人认绣球。一本云：承恩醉，殊害义理。又杜荀鹤《春宫怨》落句云：年年越溪女，相忆采芙蓉。一本云：相伴，则上下支离，不成语矣。东坡诗：口业向诗犹小小，眼花因酒尚纷纷。又云：口业不停诗有债，眼花乱坠酒生风。若眼花，则或然或否。若口业，则信有之。东坡聚星堂雪诗，禁体物语，而有欲浮大白追馀赏，幸有回风惊落屑之句。或以谓落屑亦体物语，或者之言非也。此盖用陶侃竹头木屑事耳。纳纸投名愧巳深，更教门外久沈吟。事穷计急烧牛尾，不是田单素有心。此诗不知何人所作。索谒固可耻，然士当穷困，摇尾乞怜于人，亦可愍也。前辈又有云：门前人立处，席上欲言时。此真所谓不经此境，不能道此语者。《李华寄赵七诗》云：丹丘忽聚散，素壁相奔冲。出于老杜：秦山忽破碎，泾渭不可求。李白《瀑布诗》云：海风吹不断，江月照还空。而陆蟾《咏瀑布》云：岳色染不得，神工裁亦难。可谓天冠地屦矣。乐天《咏草》云：野火烧不尽，春风吹又生。狄燠《咏柳》云：翠色折不尽，离情生更多。盖皆摸写李白体。而蜀妓《赠陈希夷》则云：帝王师不得，日月老应难。是又其变也。杜诗：酒债寻常行处有，人生七十古来稀。此以意对耳。故前人谓之十四字句，或者说子美诗无一字浪发者。人止知此以意对，不知寻常与七十，正为切对也。盖八尺曰寻，倍寻曰常，寻常亦数也，故得对七十。或者之言非是。如秦州《杂诗》云：近按西南境，长怀十九泉。西南，非数也。此诗西南字，虽非其数，而预四方之名，与数相近准。或者之言犹介借用。如杜位宅《守岁》云：四十明朝过，飞腾暮景斜。岂飞腾亦为四方之名耶。或者之言不可信。李义山诗：古木含风久。凡两用。摇落对云：疏萤怯露深。《戏赠张书记》对云：平芜尽日闲。其优劣大不相侔，览者自当见之。《咏槿花》云：月里宁无姊，云中亦有君。又《咏李花》云：月里谁无姊，云中亦有君。月姊，云君，用之于槿花虽新奇，固不若用之于李花之为高洁也。然谁无姊，语太径庭。谁字止宜作宁。根非生下土，叶不坠秋风。因寻樵子舍，误到葛洪家。自不害为佳句。而后人论诗者，以为此皆假对。意谓下土与秋风，樵子与葛洪，不相偶属，故借下为春夏之夏，子为朱紫之紫。尘俗哉。李益《鹳雀楼》诗：事去千年犹恨速，愁来一日即知长。鲁直《初至叶县》诗云：千年往事如飞鸟，一日倾愁对夕阳。全用李句，然其意不逮李远矣。欧诗：欢时虽索寞，得酒便豪横。老苏诗：佳节屡从愁里过，壮心还傍酒中来。二老诗意正同。老杜《寄高适岑参》云：高岑殊缓步，沈鲍得同行。休文明还。意惬关飞动，篇终接混茫。举天悲杨骆，富嘉谟。近代惜卢王。似尔官仍贵，前贤命可伤。以此诗登《戏为》等篇，则此老未尝鄙四杰也。老杜《送高三十五书记》师字韵诗，言意娓娓不尽，予当欲学作一篇，自顾浅鄙，不敢措手。人言百尺竿头，更进一步，予谓此诗，百尺竿头，更进百尺。许浑《灞上逢元处士东归》诗云：何人更结王生袜，此客空弹贡禹冠。薛逢《上崔相公》云：公车未结王生袜，客路空弹贡禹冠。二人所对皆同，然许语似畅于薛。东坡《赠王子直》诗首云：万里云山一破裘，杖端闲挂百钱游。其第三联云：水底笙歌蛙两部，山中奴婢橘干头。晋阮修，字宣子。常步行，百钱挂杖头，至酒店，便独酣畅而饮。今改云：杖端。盖避下句橘千头之头。孔稚圭门庭之内，草莱不翦，中有蛙鸣。或问之曰：欲为陈蕃乎？稚圭曰：我以此当两部鼓吹，何必效蕃邪？鼓吹者，所谓卤簿之鼓吹也。稚圭自以蛙鸣为鼓吹，今以蛙鸣为笙歌，亦似与本事不类。邻韵而叶者，诗家间用之，谓之辘轳格，又谓之出入格。或以谓自宋人始。非也。此自有诗以来有之，盖古人文体宽简，不专以声病为工拙也。然为律诗，则其格有二，有前后相错者，有前后两叠者。如李贺《咏竹》云：入水文光动，抽空绿影春。露花生笋径，苔色拂霜根。织可承香汗，裁堪钓锦鳞。三梁鲁入用，一节奉王孙。则其相错者也。如《示弟》云：别弟三年后，还家十日馀。酉录今日醉，缃帙去时书。病骨独能在，人间底事无。何须问牛马，抛掷任枭卢。则其两叠者也。孟郊《失志夜坐思归楚江》诗云：死辱片时痛，生辱长年羞。青桂无直枝，碧江思旧游。又《失意归吴寄刘侍郎》云：至宝非眼别，至音非耳通。因缄俗外辞，远寄高天鸿。夫穷通得失，固自有命。郊一踬，便尔忿怼欲死。又自以至宝至音，非人耳目所能及。因之缀缉语言，布露当世。则郊之为丈夫也何其浅邪？人言郊及第后，有一日看尽长安花之句，知其必不远到。何待巳第时语，但观此未第时语，巳足以见其人矣。予寓赵在摄府事，李君坐坐客谈诗。或曰：必经此境，则始能道此语。余曰：不然。此自其中下言之。彼其能者，则异于是。不一举武，六合之外无不至到。不一扌戾眼，秋毫之末无不照了。是以谓之才也。才也者，犹之三才之才，盖人所以与天地并也。使必经此境，能道此语，则其为才也狭矣。子美《咏马》则云：所向无空阔，真堪托死生。子美未必曾跨此马也。长吉《状李凭箜篌》则云：女娲炼石补天处，石破天惊逗秋雨。长吉岂果亲造其处乎？以其不经此境，能道此语，故子美所以为子美，长吉所以为长吉，一坐为之嘿然。太白《寄远》云：三鸟别王母，衔书来相过。又云：念此送短书，愿同双飞鸿。又云：本作一行书，殷勤坐相忆。一行复一行，满纸情何极。瑶台有黄鹤，为报青楼人。朱颜凋落尽。白发一何新。又云：寄书白鹦鹉，西海慰离居。《大内》云：安得秦吉了，为人道寸心。《寄内》云：北雁春归看欲尽，南来不得豫章书。《代别》云：天涯有度鸟，莫绝瑶台音。《答元丹丘》云：青鸟海上来。今朝发何处。口衔云锦笺，为我忽飞去。《酬岑勋》云：黄鹤东南来，寄书写心曲。倚松开其缄，忆我肠断续。此皆以禽鸟寄书见意。其原出于苏子卿《上林雁》及《汉武帝故事》，盖以为相思契阔，无由寄声，而行空度远，莫若飞鸟之疾，愿托劲翮，犹或可以致我万一之心焉。是固诗人陶写性情言叹不足之馀旨也。司马温公诗：太白大如李，东方三丈高。又：雨不成游布路归，逢花值柳倍依依。于李字、路字下，俱注云：恐误。此实不误而云误者。本自装板之时，无人校雠。偶不知所出，而便自以为误也。老杜诗自高古，后人求之过当，往往反为所累。如：纨绔不饿死，儒冠多误身。乃云：本乎天者亲上，本乎地者亲下。旌旗日暖龙蛇动，宫殿风微燕雀高。谓为藩镇跋扈，朝多小人。老妻画纸为棋局，稚子敲针作钓钩。谓为纵横由妇人，曲直在小儿。如此等类，又岂足与言诗邪。《国风》：方秉简兮，赠以芍药，贻我握椒之类，皆以为外藉芳香可玩之物，持赠所怀。既以尽其交结往来之欢，且以表其深相爱慕之情也。《楚辞》曰：折疏麻兮瑶华，将以遗兮离居。王逸曰：疏麻，神麻也。枣据《逸民赋》曰：沐甘露兮馀滋，握春兰兮遗芳。谢灵运诗《越岭溪行》云：想见山河人，薜萝若在眼。握兰勤徒结，折麻劳莫展。又《南楼迟客》云：瑶华未堪折，兰苕亦屡持。路阻莫赠问，云何慰离析。凡此一本于诗人之意，乃知后世折柳寄梅，未必真有事实也。海外逢寒食，春秋不见饧。洛阳新甲子，何日是清明。沈亻全期诗也。黄鲁直极爱此诗，以为二十字中婉而有味，如人序百许言者。而石林乃云：今历家家论节气，有清明无寒食，流俗但以清明前三日为寒食。既不知清明，安能知寒食？此不可解也。石林此说得矣。沈诗止述南北风俗之异，及夫远客思归之意。今以为不知清明，安能知寒食，一何所见僻邪。李白诗：玳瑁筵中怀里醉，芙蓉帐底柰君何。朝共琅之绮食，暮宿鸳鸯之锦衾。已极淫媒矣。至云：秋草秋蝶飞，相思愁落晖。何由一相见，灭烛解罗衣。若此等类，又可谓不可道者也。其何以示子孙？陶弼诗《冬日喜许陟见过》云：扁舟兴尽且休去，五岭以南皆洞庭。案五岭横列于虔林桂道之间，北望洞庭甚远。弼谓五岭以南皆洞庭何邪？大抵诗家立意贵纵夺，造语贵激昂，弼之此意，亦以见其一时相慕恋云耳。李陵诗：行人难久留，各言长相思。安知非日月，弦望自有时。李周翰曰：我心相思如日月，当有弦望无极时也。翰说非是，弦则月半之明，望则月满之明，朔则日月相合也。李陵意谓今虽相别各出相思之言，安知人生之离合，非若日月之有离合乎？日月之弦望有时，人生之聚散亦自有时也，但当期远久耳。故下云：努力崇明德，皓首以为期。曹子建《公宴》诗：公子敬爱客？终宴不知疲。应《德琏传》：五官中郎将《建章台宴集诗》云：公子爱敬客，乐饮不知疲。左太仲《咏史》诗云：吾希假干木，偃息藩魏君。吾慕鲁仲连，谈笑却秦军。当世贵不羁，遭难能解纷。功成耻受赏，高节卓不群。临纽不肯纟木世，对王圭宁肯分。谢灵运《述祖德》诗云：段生藩魏国，展季救鲁人。弦高犒晋师，仲连却秦军。临组乍不纟木世，对王圭宁肯分。案《魏志》云：文帝为五官中郎将，为文学。为丕文学，则必非碌碌者。而灵运之文章，沈约称美，以为江左莫及。二君制作，必不剽掠前人。然则全用子建语，灵运则全用太冲语。何也？当时爱赏之极，时时讽咏，不觉误为己有耳。谢诗复云：惠初辞所赏，厉志故绝人。一篇之中，押两人字，在古虽有此体，终不免为此类，此岂率尔而为邪？陈述祖德，固无率尔之理，是又何哉？又代君子《有所思》云：蚁壤漏山阿，丝泪毁金骨。盖谓事有可忧者，虽小可以丧生。故下云：器忌含满欹，物忌厚生没。而李善指谗邪之人，似不类也。按《家语》孔子曰：吾闻宥坐之器，虚则欹，中则正，满则覆。此诗当云含满覆，而谓含满歌者，又明远之误也。陆士衡《别士龙》诗云：分途长林侧，挥袂万始亭。伫目兮要暇景，倾耳玩馀声。谢灵运《别从弟惠连》诗云：中流袂就判，欲去情不忍。顾望月豆未，汀曲舟已隐。东坡《既别子由复寄》诗云：登高回首坡垅隔，惟见乌帽出复没。文章气焰，天机所到。虽云今古一辙，至其写手足之爱，道违离之苦，千载而下，读其诗则犹能使人酸鼻。此其真有物以触之，特诗人能道人情之所同，然人易为之感动耳。  

【`瓮牖闲评`】  

杜子美诗云：片云头上黑，应是雨催诗。世多疑诗字是时字。而苏东坡诗云：飒飒催诗白雨来。又诗云：急雨岂无意，催诗走群龙。盖与子美意同，则知子美诗，是用诗字无疑。《遁斋闲览》，尝称罗可雪诗云：斜分潘岳鬓，横上马良眉。诚佳句也。不知如何是佳句，而遁斋称之若此。每笑青矜诗，其《咏席》云：孔堂曾子避，汉殿戴凭重。殆与罗可雪诗无异。许慎《说文》云：琼，赤玉也。然前辈多以比白物。韩退之《雪诗》云：今朝踏作琼瑶迹，为有诗从凤沼来。又《雪诗》云：屑琼瑰琼。本是赤玉，今以比雪则误矣。故晏元献公《拒霜花》云：江城嘉号木芙蓉，金蕊琼芳绽晓风。又《红梅》诗云：巧缀王周琼蕊色丝，三千宫女宿燕脂。又《红蓼》诗云：绛英琼粒傲霜前，冷落池台亦自妍。其意盖欲证退之之误耳。余观微之《石榴花》诗云：寥落山榴深映叶，红霞浅带碧霄云。趋尘枝下年年见，别似衣裳不似裙。谓榴花不可以比裙也。至欧阳公《榴花》诗云：东堂榴花好，点缀裙腰鲜。又《榴花》诗云：榴花最晚今又拆，红绿点缀如裙腰。乃特以比裙者，岂亦证微之之误邪。  

余先父作诗至少，每得句须不凡。其《和倪彦达雪诗》云：猛穿窗纸寒无敌，乱积檐茅晓未知。此一联绝佳。尝谓前辈作诗正不欲区区比类，惟善形容者，自能体贴。使人一见便知咏某物，如此方为奇特。老父之作，正有合前人之意矣。又尝作绝句《嘲雪》云：六出匀如剪，无根散乱开。倚风轻薄甚，佯困贴梅腮。其句清绝如此，足见其胸中洒落，而非俗者也。苏东坡诗云：水面风生人未知，低昂巨叶先零乱。巨叶，荷也。此二句殊有佳致，非才藻过人者，未易及此。此恰如郑毅夫诗也。毅夫诗云：料得凉风消息近，萧萧已在柳梢头。比之东坡诗句语虽别，而意极同。此是知前人锦乡肾肠，凡吐出者皆新奇，初非蹈习者也。苏东坡《壶中九华诗》板本首句云：我家岷蜀最高峰。然余家收得东坡亲书此诗石本，首句乃云：清溪电转失云峰。此首句以不若板本之奇，疑后来经改也。王介甫不作纤艳等语，余尝疑浓绿万枝红一点，动人春色不须多。非介甫之词。后观《方勺泊宅编》云：陈正敏谓此唐人诗，介甫常题于扇上尔。是余之所见，为不妄也。洪觉范诗云：丽句妙于天下白，高才俊似海东青。此一联甚佳。天下白者，越女天下白也。海东青者，海上一鸟名，能一日渡海者也。杜子美诗云：白白江鱼入馔来。余深爱其田入馔二字。后观《黄太史家书》云：笋四时入馔。又洪驹父诗云：溪毛入馔光浮。亦爱其用入馔二字，与余所见同也。秦少游《赠鲜于子骏》诗云：击强雕鹗健治剧，辟鸟艺苑雌黄。病其句中不见馀刃之意，遽云辟鸟不可，彼盖不知少游用杜子美之诗耳。子美诗云：锋莹辟鸟，所谓辟鸟者，盖此尔，非少游之误也。《懒真子录》载杜子美《独酌》诗云：步履深林晚，开樽独酌迟。仰蜂粘落絮，行蚁上枯梨。《徐步》诗云：整履步青芜，荒亭日欲晡。芹泥随燕觜，花蕊上蜂须。且《独酌》则无献酬也。《徐步》则非奔之也。以故蜂蚁之类，微细之物，皆能见之。若夫与客对谈，急趋而过，则何暇详视，至于如此哉。余以是知苏东坡在惠州，其子过赴州会未归，而东坡有诗云：卧看月窗盘蜥蜴，静闻风幔落虫伊虫威者，亦是意也。人多病苏东坡诗，不向如皋闲射雉，归来何以得卿卿。谓《左氏传》如训往御以如皋者，盖为妻之御而往皋也。今曰不向如皋，则是便指如皋为地名非是，彼乃不知后人误写向字在不字下尔，非东坡之误也。余尝亲见东坡一纸书此诗，乃向不诚是也。与如皋地名略不相妨，见前辈文字不能详究，辄妄自讥语，岂不重可笑欤？  

洪觉范有文采，作诗殊可喜。黄太史诸公皆爱之，尝与唱和。但不读儒书，故用事时有错误，为可恨也。其作《冷斋夜话》，窃笑杜子美《彭衙行》，押两餐字。夫子美《彭衙行》云：小儿强解事，故索若李餐。是押餐字无疑。若乃众雏烂熳睡，唤起沾盘餐。此盘飧字。盖用《左氏传》乃馈盘飧置壁者。飧字音苏昆切，或印本误写作餐字，然岂得谓之盘餐也。盘飧有何据依，惟觉范不知所出，故以谓子美押两餐字，岂不重可笑邪。非独此也，又尝作诗云：人生如逆旅，岁月苦逼催。安知贤与愚，同作土一扌不。此一扌不字，乃前汉《张释之传》所谓取长陵一扌不土者。扌不字音步侯切，岂可作杯字用也，此无他，皆是不读儒书，故错误至此。然则学为文者，其可不本书之所出乎。苏东坡《送江公著》诗，押两耳字。一云：忽忆钓台归洗耳。一云：亦念人生行乐耳。其《题林逋诗后》，谓押两曲字。一云：吴人生长湖山曲；一云：更肯悲吟白头曲。然东坡于耳字诗，则注云：其义不同，虽重压无害。于曲字诗，又却不注何也？欧阳文忠公读《徂徕集》诗云：子生诚多难，忧患靡不罹。罹字，乃与魔字同，押作罗字音。余按杨雄《方言》云：罹谓之罗，罗谓之罹。是罹字，可音罗字也。呈似亦如送似，指似送似，出韩退之诗云：写吾此诗特送似。指似，出元微之诗云：指似旁人因恸哭。未知呈似所出，闲识之俟知者。苏东坡尝记韩定辞为镇州书记，聘燕帅刘仁恭，仁恭命幕客马都延接。马有诗云：别后山矛攵山上望，羡君时复见王乔。然山矛攵二字，《缃素杂记》自音作权务。用此二字，则平侧不顺，不可读，恐是故作务权用之。颠倒其二字，亦如苏东坡龙井作井龙，黄太史西巴作巴西也邪？不然，何谬误如此也。黄太史《西江月词》云：断送一生惟有酒，破除万事无过此。皆韩退之之诗也。太史集之，乃天成一联。陈无已以为切对，而语益峻，盖其服膺如此。太史又尝谓人云：杜荀鹤诗，举世尽从愁里老，可对韩退之诗，何人肯向死前休此一联尤更奇绝。虽尚未成全篇，则知太史真能集句矣，第恨所见者不多尔。然其譬集句为百家衣，又喜王荆公莫言常为此诗，而谓正堪一笑者，亦其所优为之故也。黄太史诗云：莫作秋虫促机杼，贫家能有几纟句丝。纟句者，履纟句也。盖言履纟句之上，用丝无几尔。纟句，音渠，非王荆公用一纟句丝之比也。荆公之诗，只向贫家促机杼，几家能有一纟句丝，乃用《隋唐嘉话》一纟句丝得几时络者。宋景文公作《仲商晦日集晏相国西园》诗末句云：三入功名始白头。始下音试，以是知杜工部诗。皂周鸟寒始急。白乐天诗：千呼万唤始出来。如此等始字，当皆音试可也。《石林诗话》记黄太史诗云：人得交游是风月，天开图画即江山。以谓止此二句，乃晚年最得意者，每举以教人，而终不能成篇。盖不欲以常语杂之。然《太史集》中载《王厚颂》二绝，后一绝云：夕阳尽处望清闲，想见千岩细菊班。其下二句，即前面一联。石林何不细考如此。白乐天诗云：而今格在颈成雪。元微之诗云：隔是身如梦。格隔二字，殊不晓其义。二公用之又不同。《容斋隋笔》云：犹言已是也。余谓只是已是，不须作犹言，第未知出处耳。且如差池二字，前汉中自作柴池。注云：柴音差。委蛇二字，横塘诗中自作委羽。注云：羽音俱依切。以是知隔格二字，二公用之虽别，皆只是已是更详考之。余最爱前辈诗中，用梦思二字。苏子美诗云：请甚无梦思。陈无已诗云：岁晚山河无梦思。苏东坡诗云：有意寻弥明，长颈高结喉。若据韩文出处，乃长颈高结下。方云：喉中，更作楚声。今东坡乃借下句一喉字押韵，却与误读庄子三缄其口，破句而点者相类。然东坡高材，岂不知此，而故云耳者，以文为戏也邪？余酷爱杜工部诗中用受字，如：修竹不受暑，双燕受风斜，野航恰受两三人是也。而秦少游诗中学用受字亦可爱，如：蜂房受晚香，乱帆天际受风忙是也。然此受字，乃出于《左氏传》云：而受室以归。受盖出于此。烟红霞绿晓风香，此苏东坡《披锦亭》诗也。烟焉得红？霞焉得绿？诗家故作此语，亦枕流漱石之意耳。春蚕到死丝方尽，蜡烛成灰泪始干。此名倡王幼玉之诗也，非渠无能道此者。程纟寅解苏东坡诗：白日为君愁。引韩氵晃诗，白日自为人闲长。然此句，乃欧阳文忠公《青州即事诗》，非韩渥也。月明星稀，乌鹊南飞。《文选》载曹丕之诗也。苏东坡作《前赤壁赋》云，月明星稀、乌鹊南飞。此岂非曹孟德之诗乎？孟德乃丕之父，亦错记焉耳。或云苏东坡诗云：岂知乘槎天女侧，独倚云机看织纱。柰何独看织纱，故陈无已讥失于粗者。余谓不然，此自是一格。正如杜牧诗云：珊瑚破高齐，作婢舂黄糜。夫孝绚得珊瑚，其母令衣青衣而舂，初无糜字也。穿云透石不辞劳，远地方知出处高。溪洞岂能留得住，终归大海作波涛。此唐宣宗《瀑布》诗也。其命意如此，岂非天子气象邪。唐韩文公，苏东坡皆误用《庄子》中子桑裹饣卞事作子来。文公诗云：昔者一日雨，子来寒且饥。其友名子舆，忽然忧且思。褰裳涉泥水，裹饣卞往从之。东坡诗云：杀鸡未肯邀季路，裹饣卞应须问子来。余原此字之失，盖来字与桑字颇相类，文公已为误用，东坡又承其误尔。钓艇归时菖叶雨，并寺官小未朝参。此二绝首句也。《苏东坡集》云：仆作此诗时，年二十九岁。至《春渚纪闻》乃云：此开子容诗，误载在东坡集中。未知其孰是也。朱希真避地广中，作小尽行云：藤州三月作小尽，梧州三月作大尽。哀哉官历今不颁，忆昔升平泪成阵。云云。此诗前押两尽字，殆类杜子美前年渝州杀剌史，今年开州杀刺史。与夫西川有杜鹃，东川无杜鹃。洪万无杜鹃，云安有杜鹃也。苏东坡《和编礼公水官诗》云：长安三月火，至宝随飞烟。尚有脱身者，漂流东出关。夫东出关三字，出前汉《终军传》。东坡用古人句语押韵，精切如此，而旧本乃作出东关，且长安之地，初无东关，可见旧本之误也。学者其可不知？《香弯类稿》尝病苏东坡《和陶诗》押游字。陶诗云：命室携童弱，良日登远游。而东坡和之，乃言一饱忘故山，不思马少游。谓游游二字不同不可押。余按《广韵》，游字下注云：与游同。如此虽用游字，然亦无害。杜工部《题岳阳楼》诗，其间二句云：江山有巴蜀，栋宇自齐梁。至矣哉，诗之极也。而汪彦章《陪诸公游惠山》诗乃云：巍基首梁宋，爽气接吴楚。亦佳作，但不免蹈工部之尘也。苏东坡春来幽谷水潺潺，诗题目只作《梅花》。少年时读，甚疑之。此盖谪黄州时，路中作诗偶及之。初不专为梅花，东坡续贴中载之甚详。黄太史诗云：清谈落笔一万字，白眼举觞三百杯。后洪景卢罢赣守，送者一十六人，亦用三百杯事。其诗云：嘉宾自是十六相，痛饮须拼三伯杯。余爱其用事亲切，未尝不击节称赏也。苏东坡在扬州作诗云：此生已觉都无事，今岁仍逢大有年。山寺归来闻好语，野花啼鸟亦忻然。其年神宗上仙，当时谤者，遂谓东坡以迁谪之故，忻幸神宗上仙，而作是诗。故东坡有《辨谤答刂子》云：是三月六日，臣在南京，闻先帝遗诏，举哀挂服了。至五月间，住扬州竹西寺，见百姓父老十数人，相与道旁语笑。其间一人，以手加额云：才见好一个少年官家。又是时淮浙间，所在丰熟，因作是诗。其时去神宗上仙已两月，决非山间始闻之语。事理甚明。及观其弟子由，作《东坡墓志》乃云：公之自汝移常也，授命于宋，会神宗晏驾，哭于宋而南扬州。常人与公买田书至，公喜作诗，有闻好语之句，言者妄谓公闻讳而喜，乞加深谴。然诗刻后有时日，朝廷知言者之妄，皆逐。其说又如此。秦少游《虚飘飘》诗云：雨中沤点没流水，风里彩云铺远霄。余谓没字恐误，欲改作泛字。若沤点既已没矣，自不足云也。惟其尚在氵丕水之间，故有虚飘飘之意焉。  

【`芥隐笔记`】  

谢灵运有云中辨烟树，天际识归舟。王僧孺有岸际树难辩云中鸟易识梁元帝有远村云里出，遥船天际归。阴铿诗有天际晚帆孤，天边看远树，大江静犹浪。老杜所以有江流静犹涌，云中辩烟树。铿有薄云岩际出，初月波中上。杜诗薄云岩际宿，孤月浪中翻。铿有中川闻棹讴，杜有中流闻棹讴。铿有花逐下山风，杜有云逐度溪风。祖述有自，青出于蓝也。陈去非，尝语先君云：吾平生得意十字云：开门知有雨，老树半身湿。先君故效之，作感兴诗云：夜半微雨湿，凌晨春草长。谓颐正云：吾十字似有味。后读《河岳英灵集》阎访诗：荒庭人何许，老树半空腹。殷谓皎然可佳，殆亦有所祖云。山谷诗：霜威能折绵，风力欲冰酒。盖用阮籍诗，阳和微弱阴气竭，海冻不流绵絮折，呼吸不通寒冽冽。庾肩吾诗：颈气方凝海，清威正折绵。张说，塞上绵应折，江南草可结语也。杜诗，自平宫中吕太一按《唐史》，有两吕宦官。吕太一，为广南市舶使，反。注：吕太一，代宗时为广南市舶使，逐剌史张休而反。东坡云：自平宫中吕太一，世莫晓其义，妄者以谓唐有自平宫。偶读《元宗实录》，有宫中吕太一，叛于广南，故下有南海收珠之句。故下云：收兵南海千馀日。复何疑，而说诗者，纷纷不可晓。至谓唐有自平宫，开元中，中书舍人吕太一，与张嘉正号四俊者。又吕宁为太一宫使尤谬。荆公诗；绿揽寒芜出，红争暖树归。妙甚。归字，盖用老杜红入桃花嫩，青归柳叶新。李白寒雪梅中尽，春风柳上归。意老杜花远重重树，云轻处处山。可作画本。三辅黄图，长安故城，城南为南斗形，城北为北斗形。故号斗城。何逊《咸阳诗》云：城斗疑连汉。老杜，秦城近斗杓。秦城北斗边，北斗故临秦。而秦中诗；春城依北斗，郢树发南枝。乃秦城耳。刘梦得《望赋》亦云：城依斗兮阑干。春亦无义，亦不可对郢树也。渊明诗：弱女虽非男，慰情良胜无。故乐天云：衰病四十身，娇痴三岁女。非男犹胜无，慰情时一抚。东坡诗：斯人乃德星，遣出虚危间。用乐天德星降人福，时雨助岁功，福似岁星移，望如时雨至意。老杜：安得广厦千万间，大庇天下寒士俱欢颜，呜呼！何时眼前突兀见此屋，吾庐独破受冻死亦足。乐天云：百姓多寒谁可救，一身虽暖亦何情。安得大裘长万丈，一时都盖洛阳城。《北征》诗：皇帝二载秋，闰八月初吉。卢仝《月蚀》诗：元和庚寅，斗柄插子，律调黄钟。白乐天《贺雨》诗：皇帝嗣宝历，元和三年冬。又《苦寒诗》：八年十二月，五日雪纷纷。阴铿有夜雨滴空阶。柳耆卿用其语，人但知为柳词耳。乐天有玉容寂寞泪阑干，梨花一枝春带雨。不知又有《蔷薇诗》：露垂红萼泪阑干。牧之诗：尘土惊。乐天：委命不。诗中用斗在，盖出乐天诗。世上争先从尽，上声汝，人间斗在不如吾。乐天用格是字，王仲言：自宣城归，得杜甫诗三帙，有南唐澄心堂纸，有建业文房印，沈思远印，及敕赐印，笔法精妙，殆能书者，试考一二诗，多与今本不同。如《忆李白》诗：白也诗无数，飘然意不群。清新庾开府，豪迈鲍参军。渭北春天树，江东日暮云。何时一樽酒，重与话斯文。《九日》诗乃云：今朝醉里为君欢，笑倩傍人为正冠。及再把茱萸子细看。又芹泥随燕觜，蕊粉上蜂须，宫草霏霏随委佩，云近蓬莱常五色，酒醒思汗簟，已近古寒夜，长贫怪妇愁。雨映行宫辱赠诗，骑马谁家白面郎。不通姓字粗疏甚，忍待江山丽之类。不可概举也。多病爱闲始见《南史?王俭传》。乐天有经忙始爱闲，刘梦得有功成却爱闲，杜牧之有爱闲能有几人来。诗中用而今、匹如、耳冷、妒他、欺我、生憎、勿留、羸垂、温暾、皆乐天语。相欺、有底、也自、也知、差底、斩新、遮莫、皆老杜语。《史记》：秦，虎狼之国也。《唐史》：太宗，龙凰之姿。而子美《昭陵诗》云：谶归龙凰质，威定虎狼都。各易一字，最为妙处。洪氏辩证，谓急急能鸣雁，轻轻不下鸥。能鸣，用《庄子》。不下，用《列子》语。于此见其用出处下字之法。《庄子?外篇》：庄子舍于故人之家，故人喜杀雁而烹之。庄子请曰：一能鸣，其一不能鸣，请奚杀？主人曰：杀不能鸣者。《列子?黄帝篇》：海上之人，有好沤鸟者，每从沤鸟游。其父曰：吾闻沤鸟皆从汝游，汝取来吾玩之。明日之海上，沤鸟舞而不下。杜牧之诗，授图黄石老，学剑白猿翁。盖出庾信《宇文盛墓志》云：授图黄石，不无师表之心。学剑白猿，遂得风云之志。杜牧之诗，老翁四百牙爪利，掷火万里精神高。盖用《天蓬咒》，苍舌绿齿，四目老翁，而今本误以目为百尔。掷火万里，亦用《度人经》，掷火万里流铃八冲之语。而东坡亦用之于《芙蓉城》，诗云：仙风锵然韵流铃也。东坡谓老杜窃比稷与契，盖求之于其诗。舜举十六相，身尊道何高，秦时用商鞅法，法令如牛毛。意特有所指，余以为见此老容民畜众之度，莫若水深鱼极乐，林茂鸟知归。又林茂鸟攸归，水深鱼知聚。重言之，此其意有在。荆公次韵《酬龚深甫》诗云：比寻五柞固未心敕，东挽三杨仍有賬。《舆地志》：钟山本少林木，宋时使诸州剌史罢职还者，栽松三千株，下至郡守各有差焉。山之最高峰有五愿，树柞木也。元嘉中百姓祈祷率有验。又李太白《白下亭诗》：驿亭三树杨，正当白下门。王诗：三杨白下亭。《西京赋》掩长杨而联五柞，又集乎长杨之宫，徜徉乎五柞之馆。此荆公《次韵酬龚深甫》诗云：恩容衰老护松楸，复得一龚随我游。讲肆剧谈兼祖谢，舞雩高蹈异求由。此寻五柞故未心敕，东挽三杨仍有賬。陟山献降原从此始，但无瑶玉与君舟。又李白《金陵白下亭留别》诗：驿亭三树杨，正当白下门。吴烟瞑长条，汉水啮古根。荆公，晴日晚风生麦气。麦气，盖用何逊《新林分别诗》，麦气始清和。《淮南子》：水清则鱼聚，木茂而鸟乐。所以老杜有林茂鸟攸归，水深鱼知聚。《文选?古诗》：何能待来兹。用《吕氏春秋》今兹美禾，来兹美麦。注，兹，年也。《文选?张景阳杂诗》：丛林森如束，唐元稹连昌宫中满宫竹，岁久无人森似束。盖用此。东坡《过李公择故居》诗：四邻戒莫犯，十亩森似束。《文选?古诗》有思君令人第。曹子建有沉忧令人老。其本出唯忧用老耳。《文选?古诗》思君令人老，岁月忽已晚。周美成社日停针线，盖用张文昌《吴楚词》，今朝社日停针线，有自来矣。《谢上蔡语录》问学诗这法，曰：诗须讽味以得之，发乎情性，止乎礼义，便是法。曾本云：问学诗以何为先？云：先识取六义体面。又问，莫须于《小序》中求否？云：《小序》亦不尽，更有诗中以下句证上句，不可泥训话，须讽味以得之。发乎情性，止乎礼义，便是法。国史不特作《诗序》，凡诗皆经其手删定，明道初见谢语人曰：此秀才展托得开，将来可望。  

【`诗文发源`】  

老杜：风吹客衣日杲杲，树搅离思花冥冥。此最着意深远。  

【`鹤林玉露`】  

《杜陵诗》云：桑麻深雨露，燕雀半生成。《后山诗》云：辍耕扶日月，起废极吹嘘。或谓虚实不类，殊不知生为造，成为化，吹为阴。嘘为阳，气势量与日月字正相配也。张宣公《题南城》云：坡头望西山，秋意云如许。云影度江来，霏霏半空雨。《东渚》云：团团凌风桂，宛在水之东。月色穿林影，却下碧波中。《丽》云：长哦伐木诗，伫立以望子。日暮飞鸟归，门前长春水。《濯清》云：芙蓉岂不好，濯濯清涟漪。采去不盈把，惆怅暮忘饥。《西屿》云：系舟西岸边，幅巾自来去。岛屿花木深，蝉鸣不知处。《采菱舟》云：散策下亭舸，水清鱼可数。却上采菱舟，乘风过南浦。六诗闲澹简远，德人之言也。杜陵《病木冉》诗曰：犹含栋梁具，无复霄汉志。良工古昔少，识者出涕泪。伤贤者之老病，而不获用也。又曰：种榆水中央，成长何容易。截之承金露，袅袅不自畏。言少不更事之人，无所涵养。而骤膺拔擢，以当重任。力绵才腐，凛凛危亡。而曾不知畏也。又《舟中上水遣怀》诗曰：篙工密逞巧，气若酣杯酒。歌讴互激烈，回斡明授受。善知应触类，各藉颖脱手。古来经济才，何事独罕有。盖叹舟人操舟，尚有妙手。而整顿乾坤，独未见妙手也。盖方天宝间，杜陵少壮之时，虽乱离瘼矣，而人才尚多，故《洗兵马行》曰：成王功大心转小，郭相谋深古来少。司徒清鉴悬明镜，尚书气与秋天杳。二三豪俊为时出，整顿乾坤济时了。又云：张公一生江海客，身长九尺须眉苍。徵起适遇风云会，扶颠始知筹策良。盖幸其所以支撑世变者，尚有人也。及杜陵晚岁《八哀》之诗既作，则一时豪杰或死，而后来者未有其人，此病木冉种榆之叹，舟师妙手之叹，意益婉，而词哀。呜呼！此唐室所以终不振乎！宋朝元丰间，洛阳诸老为耆英会，图形赋诗，一时夸为盛事。而识者悲之曰：此皆仁宗所养之君子，至是而皆老矣。长降消长之会，过此甚可畏也。时林行己曰：天将祚其国，必祚其国之君子。观其君子之众多如林，则知其国之盛；观其君子之落落如晨星，则知其国之衰；观其君子康宁福泽，如山如海，则知其为太平之象；观其君子之摧折顿挫，如湍舟、如霜木，则知其为衰乱之时。又曰：天将使建中为崇宁，则不使范忠宣复相于初元；天将使宣和为靖康，则不使刘陈二忠肃心来攵遗于数岁。皆至论也。古诗多矣，夫子独取三百篇，存劝戒也。吾辈所作诗，亦须有劝戒之意，庶几不为徒作。彼有绘画雕刻凋刻，无益劝戒者，固为枉费精力矣。乃若吟赏物华，流连光景，过于求适，几于诲淫教偷，则又不可之甚者矣。白乐天《对酒》诗曰：蜗牛角上争何事，石火光中寄此身。随富随贫且欢喜，不开口笑是痴人。又曰：百岁无多时壮健，一春能几日晴明。相逢且莫推辞醉，听唱阳关第四声。又曰：昨日低眉问疾来，今朝收泪予人回。眼前见例君看取，且遣琵琶送一杯。自是家言之，可谓流丽旷达，词旨俱美矣。然读之者，将必起其颓堕废放之意，而汲汲于取快乐。惜流光则人之职分，与夫古之所谓三不朽者，将何时而为哉？且如《唐风蟋蟀》之诗，盖劝晋喜公以自虞乐也。然才曰：今我不乐，日月其除，即曰：无已太康，职思其居。吕成公释之曰：凡人之情解其拘者，或失于纵；广其俭者，或流于奢。故疾未已，而新疾复生者多矣。信矣，《唐风》之忧深思远也。乐天之见，岂及是乎。本朝士大夫，多慕乐天东坡尤甚。近时叶石林谓乐天与杨虞卿为姻家，而不累于虞卿，与元稹牛僧孺相厚善，而不党于元稹。僧孺为裴晋公之所爱重，而不因晋公以进。李文饶素不相乐，而不为文饶所深害。推其所由，惟不汲汲于进，而志在于退。是以能安于去就爱憎之际，每裕然而有馀也。此论固已得之，然乐天非是不爱富贵者，特畏祸之心甚于爱富贵耳。其诗中于官职声色事，极其形容，殊不能掩其恋之意。其平生所善者元稹、刘禹锡辈，亦皆是逐声利之徒，至一闻李文饶之败，便作诗畅快之。岂非冤亲未忘，心有偏党乎？慕乐天者，爱而知其疵可也。荆公《题舒州山谷寺石牛洞泉穴》云：水冷冷而北出，山靡靡以旁围。欲穷源而不得，竟怅望以空归。晁无咎《编续楚词》谓此诗具六艺群书之馀味，故与其经学典册之文俱传，朱文公编《楚词后语》，亦妆此篇。自陈黄之后，诗人无逾陈简斋，其诗由简古而发禾农纤，值靖康之乱，崎岖流落，感时恨别，颇有一饭不忘君之意。如凉风又落宫南木，老雁孤鸣汉北州。乾坤万事集双鬓，臣子一谪今五年。天翻地覆伤春色，齿豁头童祝圣时。近得会稽消息不，稍传荆渚路岐宽。东南鬼火成何事，终籍胡锋作争臣。龙沙此日西风冷，谁折黄花寿两宫。皆可味也。徐渊子《九日诗》云：衰容不似秋容好，坐上谁怜老孟嘉。牢裹乌纱莫吹却，免教白发见黄花。时一士和云：呼儿为我整乌纱，不是无心学孟嘉。要摘金英满头插，明朝还是过时花。二诗兴致皆佳，未易优劣。唐李商隐《汉宫诗》云：青雀西飞竟未回，君王犹在集灵台。侍臣最有相如渴，不赐金茎露一杯。讥武帝求仙，言青雀杳然不回，神仙无可致之理必矣。而君王未悟，犹徘徊台上，庶几见之，且胡不以一物验其真妄乎？金盘盛露，和以玉屑服之，可以长生，此方士之说也。今侍臣相如，正苦消渴，何不以一杯赐之。若服之而愈，则方士之说，犹可信也。不然，则其妄明矣。二十八字之间，委蛇曲折，含不尽之意。唐子西立朝，《赋梅花诗》云：桃花能红李能白，春深何处无颜色。不应尚有数枝梅，可是东君苦留客。向来开处是严冬，桃李未在交游中。只今已是丈人行，勿与年少争春风。执政者，恶其自尊，一斥不复，后以党祸谪罗浮，作诗云：说与门白鹭群，也须从此断知闻。诸公有意除钩党，甲乙推求恐到君。殊有意味。又云：鹤归辽海悲人世，猿入巴山叫月明。唯有虫沙今好在，往来休傍水边行。《抱朴子》云：周穆王南征，一军皆化。君子化为猿鹤，小人化为虫沙。诗意言君子或死或贬，唯小人得志，深畏其含沙射影也。徐渊子诗云：俸馀拟办买山钱，却买端州古砚砖。依旧被渠驱使在，买山之事定何年。刘改之《贺其除直院启》云：以载鹤之船载书，入觐之清标如此；移买山之钱买砚，平生之雅好可知。渊子诗词清雅，余尤爱其《夜泊卢山词》云：风紧浪淘生，蛟吼鼍鸣。家人睡着帕人惊，只有一翁扌门虱坐。依约三更。雪又打残灯，欲暗还明。有谁知我此时情。独对梅花倾一盏，还又诗成。吾郡罗椿，字永年，诚斋高弟也。清贫入骨，一介不取，颇有李方叔谢无逸风味，累举于礼部竟不第，自号就斋。尝访诚斋于毗陵，诚斋作诗送之归曰：梅萼香边蹋雪来，杏花影里带春回。明朝解缆还千里。今日看花更一杯。谁遣文章大惊俗，何缘场屋不遣才。南溪鸥鹭如相问，为报春吟费麝煤。宋庆元初，诚斋与朱文公同（下缺一页）月佛前灯，塔在孤峰最上层。犬吠一声秋意尽，敲门只有独归僧。诵毕舍去竹石间甚异之，亟追逐出门不复见。问群僧皆不之识，意者有仙鬼之流欤？今夏解后竹石间于京口偶及此，竹石间谓仆曰：由子诗而成一段公案，不可使之无传也。香山居士《大寺桃花》绝句：人间四月芳菲尽，山寺桃花始盛开。长恨春归无觅处，不知转入此中来。可谓巧于形容卉木，为造物分疏。仆观《唯室步里客谈》，载苏丞相子容使虏，适壮历官失日，虏问立春与中国先后。子容曰：本朝在南，气先到一日，北朝在北，气后到一日。虏主大喜。乃知此意非特可资诗人谈谐，亦可擅专对机捷。所谓不龟手之药一也。或以封，或不免于纟光，所用之异也，讵不信然。《言行录》所载，与此稍异，而客谈之辞为婉。《尔雅》列艹甄艹豕首，郭璞注曰：本草彘卢，一名蟾蜍兰，今江东呼首，可以烛蚕蛹。陆左丞《农师尔雅新义》训列艹甄艹首云：豕俯其首，积精在脑。以此见服此草者，可以上达泥丸。考之本草上药有天名精，亚于五芝黄精人参之列。非惟今人不识，诸方亦不曾用。中下药乃有地菘。莶，或又谓之火。鹤虱。即其子也。分布诸条，陶隐居陈藏器之徒，各为异说，莫能归一。近世沈存中良方，始以一言蔽之曰：地菘。莶，鹤虱，即天名精也。旧传张忠定公进莶元方，其效甚著。神农既见之《正经》，《尔雅》又列于释草，则其知名也久矣。仆曩苦脚膝之疾，尝合服十馀年，甚得其力。但久服，觉气微壅，至于活血驻颜，诚为妙药。《山谷外集》有诗云：红药山丹逐晓风，春荣分到莶丛。朱颜颇欲辞镜去，煮叶掘根傥见功。以此知山谷，亦尝留意于此。但其根元不中用，气味只在叶尔。四五月内采，酒浸，九蒸九曝，味甚苦，不可为汤剂。以酒或蜜为元，百无所忌。小便白浊者，三五服便见效。闻向来亲王贵人，亦有加鹿葺之属而为饵者，自见别录。洪野处《夷坚乙志》载刘义《死后文》有云：余数世为人直信，弃已济众，设教化人，报不平之事，行无极之道，以是故用达仙。仆得其集观之，有《修养》诗曰：损神终日谈虚空，不如归命于胎中。我神不西亦不东，烟收云散何氵蒙氵蒙。常使体如微微风，绵绵不断道自冲。世人逢一不逢一，一回存想一回出。只知一切望一切，不觉一日损一日。劝君修真须识真，世上道人多误人。披图醮录益乱神，此法那能坚此身。心田自有灵地珍，惜哉自有不自亲，明真汨没隋埃尘。真仙者之言也。学道者，苟能参之，云真境不远矣。世但知义有冰柱雪车二诗，在韩门与郊岛同科，不知其所造如此。故为表出之，修真者或有取焉。仆己巳岁，备员江东帐计，与边管晋陵胡季玉鉴，运干洮湖陈德制仲巽。同幕。二君皆名家子，能诗。春时同游蒋山遂至报宁寺，登谢公墩，季玉因举荆公诗：我名公字偶相同，我屋公墩在眼中。公去我来墩属我，不应墩姓尚随公。且及前辈谓荆公不独与时贤争新法，又与谢公争，可见其为人。仆戏问曰：万一争至漕司，诸丈何以处之？二君无答。仆曰：使送本厅当断曰：在法，二主亡殁。契要不明过二十年，不在陈理之限，合没官。时皆大笑。今二君墓木拱矣。追记一时戏笑之言，为之怅然。陆仲高升之，放翁族兄也。绍兴间，宫学秩满。时思平郡王判大宗正事，置司于会稽，有主管财用宫教等官。赴行在时，放翁年尚少，作诗送之云：兄去游东阁，材堪直北扉。莫忧持橐晚，姑记乞身归。道义无今古，功名有是非。临分出苦语，不敢计从违。仲高颇衔之，放翁不知也。后仲高坐累久闲，乾道中，放翁以史越王荐召，试除删定官。仲高临别衔袖亦出诗送行，封题甚谨密，一时不暇拆。暨登舟观之，但头句：改兄字为弟字尔。放翁光祖少列，政和八年辟雍上舍赐第起家，习诗训子孙，他日不可忘新经义训，后季父著作以书，伯氏太史以诗决科。独景迂愚钝，不能继经学。自别为词赋，尝记伯氏言舒王诗解，真有过前人处，且如解民之质矣，日用饮食神之吊矣，诒尔多福。其辞曰：至治之世，神无所出其灵响，吏无所用其聪明。此言要非秦汉以后学者所能道。  

【`古今事通`】  

安成刘信夫登第，授宣州教官，寓杭州渡江，值太学数人同行。信夫征衫布履，众鄙之。问能诗否？曰：略晓。泊岸索诗，指西湖即云：长乐钟声下九天，万家春色柳摇烟。山迎山送利名客，潮落潮生来去船。众大喜，挽其笔曰：只消此四句，不必足。后因此定友。青麓笔乘叠山谢枋，得至元己丑方归五峰。魏参政聘之入燕，至崇真寺十五日不食死。付子诗曰：西汉有臣龚胜卒，闭口不食十四日。我今半月忍饥渴，求死不死更无术。精神常与天往来，不知饮食为何物。若非功行积未成，便是业债偿未毕。太清神仙多宴会，凰箫龙笛鸣瑶瑟。岂无道兄相提携，骑鲸直上寥天一。元稹与白居易为友，为诗善状当时风态物色。当时言者称元白。自衣冠士子，闾阎下俚，悉传诵之，号元和体，宫中呼元才子。居易晚与刘禹锡善，集其诗序之曰：彭城刘梦得诗豪也，其锋森然，少敢当者。梦得文之神妙，莫先于诗。在在处处，应有灵物护持，岂止两家子弟秘藏而已。王禹锡弟十六子，与子瞻姻连，作《贺雨诗》：打叶两拳随手重，吹凉风口逐人来。瞻曰：十六郎作诗怎得如此不入规矩？曰：盖是醉中所作。他日持大轴来，曰：尔复醉耶？唐学士院，在右银台内，含元殿宴罢归院，多从睿武楼过，故郑略酬通义刘相瞻曰：刘纲暗借飚轮便，睿武楼中似去年。当同为学士侍宴也，故事内中宴设，则学士院备食以延从官，宋宣献诗因宴曰：再至，寄同院云：云间乍阕仙韶曲，禁里还过睿武楼。盖用唐事。坡云：巴人杨朴能诗，真宗召对，自言不能。问临行有人作诗送卿否？朴曰：惟臣妻有一首云：更休落魄贪杯酒，且莫猖狂爱咏诗。今日捉将官里去，这回断送老头皮。帝大笑放还山。予在湖州赴诏狱，妻子送出皆哭，无以语之，顾曰：子独不能如杨处士作诗送我乎？坡自云。司空图《论诗》谓元白力京力而气孱，乃都市之豪估耳。郊岛非附于寒涩，无所置才。皆中其病。自评已作，乃以南楼山最秀，北路邑偏清，为假令作者复生。亦当以著题见许，殆不可晓。如乐天所谓属斤石破山，先观迹。发矢中的，兼听弦声。使不见其诗而闻此语，当以为何如哉。南朝作诗，多先赋韵，如竞病二字是也。《陈后主文集?十卷》载王师献捷贺乐文思预席，群僚各赋一字，仍成韵。上得盛病柄令横映并镜庆十字。宴宣猷堂，得迮格白赫易夕掷斥折哑十字。幸舍人省，得日谧一瑟毕讫橘质帙实十字。今人无此格也。议者杜牧《华清宫》诗，明皇十月骊山，至春还宫，非荔支时。按《礼乐志》，帝幸骊山，贵妃生日，命小部乐长生殿奏新曲，未立名，会进荔支，因名《荔支香》。《外传》：十四载，六月一日，上幸骊山，乃贵妃生日，甘泽谣同。又言十五载，妃侍辇避暑骊山宫，感牛女事。不可议牧之之失也。刘熏少宣云中人，专于诗。万里风沙怜病客，几年刁斗厌寒更。人怜直道违时好，自喜闻身与世疏击筑漫流燕客泪，佩兰谁识楚臣心。《济南》云：好风襟袖知秋早，甲夜阑干得月多。船行著色屏风里，人在回文锦字中。百和香薰风过处，万盘珠落雨来时。尤可喜也。唐诗有一句中自成对者，谓之当句对。盖起于楚词，桂棹兰木世，斫水积雪。蕙兰藉桂酒将，自后皆然。如襟三江带五湖，钟鸣鼎食于公异。卧鼓偃旗，养威蓄锐。左武右文，销锋铸镝。杜诗尤多。杨徽之诗，太宗写其警句屏上，僧文莹云：必以天地浩露，涤笔于水瓯雪盘中。方与此诗相副。《寒山诗》涉猎广博，非但释子语，楚辞尤超出。曰：有人兮山陉，云卷兮霞缨。秉芳兮欲寄，路漫兮难征。心怊怅兮狐疑，謇独立兮忠贞。苦青蝇白鹤，黄籍白丁。青蚨黄绢，黄口白头。七札五行，彩熊席青凰装。甚工。问津耦耕各其适，后人未可轻雌黄。两翁之心秋月白。孙烛湖《读通鉴诗》簿书流汗走君房，那得狂奴故意降。努力诸公了台阁，不烦鱼雁到桐江。清浊无心陈仲弓，圆机聊救汉诸公，末流不料儿孙误，千古黄初佐命功。二绝甚佳。朱文公曰：栗里题咏，独颜平原一篇云：张良思报韩，龚胜耻事新。狙击苦不就，舍生悲拖绅。呜呼陶渊明，奕叶为晋臣。自以分相后，每怀宗国屯。题诗庚子岁，自谓义皇人。手持山海经，头戴漉酒巾。兴与孤云远，辨隋还鸟泯。见《卢山记》，公集不载。《白传分司东都诗，上李留守》序言：公见过，池上泛舟举酒，话及翰林旧事，因成四韵。后云：白首故情在，青云往事空。同时六学士，五相一渔翁。盖与李绛者，正纪元和二年至六年事。崔群裴土白，王涯、杜元颖、及绛也。  

【`耆旧续闻`】  

吕伯恭先生，尝言往日见苏仁仲提举，坐语移时，因论及诗。苏言南渡之初，朱新仲寓居严陵时，汪彦章南迁，便道过新仲。适值清明。朱《送行》诗云：天气未佳宜且住，风波如此欲安之。盖用颜鲁公贴，及谢安事。语意浑成，全不觉用事。二十年欲效此体，用意不到，比作陆仲高挽章。偶然得之云：残年但愿长相见，今雨那知更不来。盖用杜子美诗句：但愿残年饱吃饭，但愿无事常相见。及秋述常时车马之客，旧雨来今雨不来。亦不觉用事也，恐可庶几焉。乃知时人伪注，赠王中允维未句云：穷悉应有作，试诵白头吟。旧注虞卿著《白头吟》，以人情乐新而厌旧，义自明白。伪注乃云：张跋欲娶妾，其妻曰：子试诵白头吟，妾当听之，跋惭而止。此妇人女子，善警戒者也。是以白头吟，为文君事，有何干涉。往往时引史传所有之事，乃东坡已载于笔录者，饰伪乱真。其言又皆鄙缪，近日有刊东莱家，塾诗武库，如引伪注。苦吟诗瘦，翠屏晚对。眼前无俗物，短发不胜簪。日月不相饶，独立万端忧等，伪作东坡注。不知此何传记耶？世俗浅识辈，又引其注为故事用，岂不误后学哉？所谓诗武库者，又伪指为东莱之书也。余后观《周少隐竹溪》云：《东坡煮猪肉诗》有火候足之句，乃引《云仙录》火候足之语，以为证。然此亦常语，何必用事，乃知少隐亦误以此书为真。后来引用者，亦不足怪。唐人以格律自拘，唯白居易敢易其音于语中。如照地骐麟袍，雪摆胡栏干，三百六十桥。晏珠尝评之曰：诗人秉后语，当如此用字。故宴公与郑侠诗云：春风不是长来客，主张繁华能几时。然杜诗如此用字亦多。将军只数汉嫖姚。《汉书》音漂鹞而杜作平声之类。李嘉诗：门临苍茫经年闭，身逐嫖姚几日归。又张诗：洛水暮天横苍莽，邙山落日露崔嵬。东坡诗：峥嵘依绝壁，苍茫瞰奔流。苍茫二字，古人用之皆是平声。而此作仄声。又《石鼻城》诗：独穿暗月朦胧里，愁度关河苍茫间。亦作侧声。鲁直亦多如此用字。夏文庄，举制科对策罢。方出殿门，遇杨徽之，见其年少，遽邀与语曰：老夫他则不知，唯喜吟咏，愿丐贤良一篇，以卜他日之志。公欣然援笔曰：殿上衮衣明日月，砚中旗影动龙蛇。纵横礼乐三千字，独对丹墀日未斜。杨公叹服曰：真宰相器也。此《青箱记》所载。又《东轩笔录》与此少异云，公举科制对策，廷下有老宦者前揖曰：吾阅人多矣。视贤良他日必贵，求一诗以志今日之事。因以吴绫手巾展前，公乘兴题曰：帘内衮衣明黼黻，殿中旗饰杂龙蛇。纵横落笔三千字，独对丹墀日未斜。然不若前诗用字之工。所谓宦者，以吴绫手巾求诗，想必有此。至今殿试唱名，宦者例求三名诗，但句语少有工者，诗亦不足重矣。祖宗朝，一诗翰苑诸公唱和，有《上李舍人诗》：西掖深沉大帝居，紫徵西省掌泥书。天关启钥趋时后，侍史焚香起草初。又，黄扉陪汉相，彩笔代尧言。又和人见贺，分班晓入翔鸾阁，直阁旁联浴凤池。彩笔闲批五色诏，好风时动万年枝。又，太液西入凤池迢，西阁凌云为起烟。彩笔时批天一诏，直庐深在九重天。又《内直诗》：紫泥初熟诏书成，红药翻阶书影清。屋瓦生烟宫漏永，诗闻幽鸟自呼名。李访《宴会诗》，衣惹御香拖瑞锦，笔宣皇泽洒春霖。黄中云：青纶辉映轻前古，丹地深严隔世尘。钱若水云：日上花稍檐卷后，柳遮铃索雨晴初。杨徽之云：诏出紫泥封去润，朝回莲烛赐来香。皆粲然有贵气。东坡论柳子厚诗在渊明下，韦苏州上。退之。豪放奇险则过之，而温丽靖深则不及也。所贵于枯淡者，谓其外枯而中膏，似淡而实美，渊明子厚之类是也。若中边皆枯淡，亦何足道。譬如食蜜，中边皆甜，人食五味，知其甘苦者，皆是能分别其中边者百无一也。周少隐云：诗人多喜效渊明体者非不多，但使渊明愧其雄丽耳。韦苏州诗云：霜露悴百草，时菊独妍华。物性有如此，寒暑其柰何？掇英泛浊醪，日夕会田家。尽醉茅檐下，一生岂在多。非惟语似，而意亦大亿。故东坡论柳子厚诗晚年极似陶渊明，知诗病者也。诗之用事，当以故为新，以俗为难，好奇务新，乃诗之病。子厚南迁诗后，秋气集南涧，独游亭午时。清深纡馀，大率类此，故谓子厚诗在渊明下，苏州上。山谷书柳子厚诗数篇，与王观复欲知子厚如此学渊明，乃能近之耳。如白乐天自云：效渊明数十篇，终不近也。又云：诗有律。子美云：晚节渐于诗律细。余少学诗，乡先生云：侵凌雪色还萱草，漏泄春光有柳条。卑枝低结子，接叶暗巢莺。此细律也。唐之诗人，及本朝名公，未有不用此。洪龟父诗云：琅严佛屋，薜荔上僧垣。山谷改上句云，琅鸣佛屋。亦谓于律不合也。余谓陆务观，尝学诗于曾文清公，有赠赵教授诗云：忆昔茶山听说诗，新从夜半得玄机。律令合时方贴妥，工夫深处却平夷。每愁老死无人付，不谓穷荒有此奇。世间有恨知多少，不得从君谒老师。亦以合律为工。穷荒有此奇，见东坡贴，穷荒有此奇观，用字皆有来处。黄鲁直少有诗名，未入馆时，在叶县大名吉州太和德平，诗已卓绝。后以史事待罪陈留，偶自编《退听堂诗》，初无意尽去少作。胡直孺少汲，建炎初，帅洪州首，为鲁直类诗文为《豫章集》。命洛阳朱敦儒山房李彤编集而洪炎玉父专其事，遂以退听为斫。以前好诗皆不收，而不用吕汲、老杜编年为法，前后参错，殊牛氐牾也。反不如姑胥居世英，刊《东坡全集》殊有叙，又绝少舛谬，极可赏也。卢陵守陈城虚中，刊《欧阳公居士集》亦无论次，盖不知编摩之体耳。又云：作诗用经语，尤难得峭健。杜子美《端午赐衣》诗：自天题处湿，当暑著来轻。自天当暑，皆经语，而用之不觉其弱。此可为省题诗法。至落句云：意内称长短，终身荷圣情。其语又妙。余谓近日辛幼安作长短句，有用经语者。《水调歌》云：凡我同盟鸥鹭，今日既盟之后，来往莫相猜。亦为新奇。梅圣俞尝云：古人造语有纯用平声，琢句天然浑成者，如枯桑知天风是也。有纯用侧声作诗云：月出断岸口，影照别舸背，且独与妇饮，颇胜俗客对。大观初，上元赐诗曰：午夜笙歌连海峤，春风灯火过湟中。群臣应制皆莫及，独有府尹宋乔年诗云：风生阊阖春来早，月到蓬莱夜未中。乃赵龠虎之子雍代作也。雍少学于陈无已，有句法。赵龙图师民，名重当世。而文章之外，诗思尤精。如：麦天晨气润，槐夏午阴清。又：晓莺林外千声口转，芳草阶前一尺长。前辈名流所未到也。  

永乐大典  

## 卷之八百二十二

二支诗  

诗话六十四  

【`维杨志`】  

李绅镇广陵，有少年甚疏简，来谒，晤对间，言曰：尚书先寄元相公诗云：闷劝迂辛酒，闲吟短李诗。且曰：辛大性迂嗜酒，李二十短而能诗。少年即丘度子也。谓李公曰：“短李”。每忆白二十二丈诗曰：闷劝平昔酒，闲吟世上诗。李白辛大有此狂，见吾敢不存旧矣。李相国蔚，镇淮南，李嵘献诗云：“鸡树烟含瑞气凝，凤池波待玉山澄。国人久倚东关望。拟筑沙堤到广陵。”后果入相。杜分阝公守扬州，耽于游宴，宣宗除崔铉为代。以诗送之曰：“一方狱市获来苏。”扬州押衙传希闻御诗，即教习来苏队舞，以迎崔公。杜颇衔之，致政归洛，每遇维扬人必问曰：来苏健否？谓传希也。江都王绪，霍王元轨之子，善画鞍马。老杜诗云：“国初已来画鞍马，神妙独数江都王。”崔涯、张礻右齐名，每题诗倡肆，誉之则车马继来，毁之则杯盘失错。嘲曰：“准得苏方木，犹贪玳王冒皮。怀胎十个月，生下昆仑儿。”又曰：“布袍披袄火烧毡，纸补箜篌麻接纟玄。更着一双皮屐子，纥足弟纥塌出门前。”又嘲李端端曰：“黄昏不语不知行，鼻似烟囱耳似铛。独把象牙梳插鬓，昆仑山上月初生。”端端道旁见二子，再拜祈哀，乃重赠曰：“觅得黄骝革皮绣鞍，善和坊里取端端。扬州近日浑成着，一朵能行白牡丹。于是宾客竞臻其户。或曰：“李家娘子才出墨池，便登雪岭，何其一日黑白不均。”张礻右客淮南，幕中赴宴时，杜紫微为支使，座中有属意处，索骰子赌酒。牧之微吟曰：骰子巡巡裹手拈，无因得见玉纤纤。”礻右应声曰：“但知报道金钗落，仿佛还应露指尖。”唐世盐铁转运使在扬州尽斡利权。商贾如织，故谚称杨一，益二，谓天下之盛杨为一，而蜀次之也。杜牧之有春风十里珠帘之句。张礻右诗云：“十里长街市井连，月明桥上看神仙。人生只合扬州死，禅智山光好墓田。”王建诗云：“夜市千灯照碧云，高楼红袖客纷纷。如今不似时平日，独自笙歌彻晓闻。”徐凝诗云：“萧娘脸下难胜泪，桃叶眉头易得愁。天下三分明月夜，二分无赖是扬州。”其盛可知矣。自毕师铎孙儒之乱，荡为丘墟，杨行密复葺之，稍成壮藩，又毁于显德。本朝承平百七十年，尚不能及唐之什一，今日真可酸鼻也。章孝标及第后作诗，寄淮南李相国绅云：“及第全胜十政官，金汤镀了出长安。马头渐入扬州路，为报时人洗眼看。”绅亟以一绝箴之曰：“假金方用真金镀，若是真金不镀金。十载长安得一第，何须空腹用高心。”李相国绅镇扬州，请章孝标赋春雪，孝标曰：“六出飞花处处飘，粘窗拂砌上寒条。朱门到晓难盈尺，尽是三军喜气销。”绅览诗击节称赏。越水李主簿游广陵，迨春未返。其姬寄诗曰：“去时盟约与心违，秋日离家春不归。应是维扬风景好，恣情欢笑到芳菲。”答曰：“偶到扬州悔别家，亲知留滞不因花。尘侵宝镜虽相待，长短归时不及瓜。”崔涯妻雍氏，扬州总校之女。雍族以崔有诗名，资赡甚厚。崔略无恭敬，但呼妻父“雍老”而已。雍杖剑呼女，谓崔曰：“某河朔之人，唯习弓马。养女合嫁军门，徒慕士流之德。小女不可别醮，便令剃发为尼。”涯悲悔恸别，留诗曰：“陇上流泉陇下分，断肠呜咽不堪闻。女亘娥一入宫中去，巫峡千秋空白云。”王公禹言事，出知扬州。以诗送人云：“若见敖龟头如借问，为言枨也减刚肠。”唐世，五月五日，扬州于江心铸镜，以进国朝。翰苑撰端午贴子词，多用其事，然遣词命意工拙不同。王禹玉云：“紫阁瞳目龙隐晓霞，瑶墀九御荐菖华。何时又进江心鉴，试与君王却众邪。”李邦直云：“艾叶成人后，榴花结子初。江心新得镜，龙瑞护仙居。”赵彦若云：“杨子江中方铸镜，未央宫里更飞符。菱花欲共朱灵合，驱尽神奸又得无。”又“杨子江中百炼金，宝奁疑是月华沉。争如圣后无私鉴，明照人间善恶心。”又“江心百炼青铜镜，架上双钿翠缕衣。”李士美云：“何须百炼鉴，目胜五兵符。”傅墨卿云：“百炼鉴从江上铸，五时花向帐前施。”许冲元云：“江中今日成龙鉴，苑外多年废鹭陂。合照乾坤共作镜，放生河海尽为池。”苏子由云：“杨子江中写镜龙，波如细索殳不摇风。宫中惊捧秋天月，长照人间助至公。”大概如此，唯东坡不然，曰：“讲余交翟转回廊，始觉深宫夏日长。杨子江心空百炼，只将无逸监兴亡。”其辉光气焰可畏而仰也。若白乐天《讽谏镜篇》云：“江心波上舟中铸，五月五日午时镜。背有九五飞天龙，人人呼为天子镜。”又云：“太宗常以人为镜，监古监今不监容。乃知天子别有镜，不是扬州百炼铜。”用意正与坡合。予尝有一联：“愿储医国三年艾，不传江心百炼铜。”然去之远矣。端午故事，莫如楚人竞渡之的。盖以其非吉祥，不可施诸祝颂，故必用镜事云。见《洪迈随笔》韩魏公知扬州，王荆公为佥判，以魏公非知我者，每曰：“韩公但形相好耳。”作《画虎图诗》诋之云：“壮哉，非熊亦非豸区，目光夹镜当坐衤禺。横行妥尾不畏逐，顾盼欲去仍踌躇。卒然一见心为动，熟视稍稍摩其额。固知画者巧为此，此物安肯来庭除。想当盘礴欲画时，睥睨众史如庸奴。神闲意定始一扫，功与造化论锱铢。悲风飒朔吹黄芦，上有寒雀惊相呼。槎牙死树鸣老乌，向之亻免喙如哺雏。山墙野壁黄昏后，冯妇遥看亦下车。”王逢原集中，佳句颇多，如《瓜洲渡》云：“风力引云行玉马，水光连日动金蛇。”最为脍炙人口。欧公自扬州移汝州，作《西湖》诗云：“绿芰红莲画舸浮，使君那复忆扬州。都将二十四桥月，换得西湖十顷秋。”后东坡复自汝移扬，作诗云：“二十四桥亦何有？换此十顷玻璃风。”用欧公诗也。马仲甫居扬州，于九曲池买地筑亭，名曰借山，有诗，警联云：“平野绿阴蔽，乱山晴黛浮。”陈亚，幼孤，育于舅家。舅为医工，人呼作衙推。亚登第，人皆贺其舅，亚有诗云：“张公口契酒李公醉，自古人言信有之。陈亚今年新及第，满城人贺李衙推。”谏议大夫鲜于子骏守扬州，尝至隋炀帝九曲池等处，郡人秦少游和诗云：司花人远木阴阴，盖用炀帝司花女事也。东坡通判杭州，道过维扬，刘贡父、刘艹辛老、孙巨源适相会。东坡以三人字赋诗之，贡父时通判秦州也。艹辛老以言事谪湖南，故诗中云：“莫落江湖上，遂与屈子邻”。始坡与巨源同朝，坡不报巨源之谒，颇有纤介之嫌。至是讲解，诗云：“人情贵往返，不报生祸根。遂令平生友，终岁不及门。”盖以此。东坡《广陵》诗用凤钗事，盖用刘言史诗云：“空闻隋苑耕人说，拾得苍苔古凤钗。田承君云：王居卿在扬州同孙巨源、苏子瞻适相会，居卿置酒曰：“疏影横斜水清浅，暗香浮动月黄昏。此林和靖《梅花》诗，然而咏杏与桃李皆可。”东坡曰：“可则可，但恐杏与桃李不敢承当。”一座大笑。东坡守维扬，于石塔寺试茶诗云：“禅窗丽午景，蜀井出冰雪。坐客皆可人，鼎器手自洁。”正谓谚云三不点也。戴良词罢洪府监兵，过广陵，为东坡公出所获西夏刀剑。东坡命晁无咎作诗赠之：三郎少日如乳虎，代父搏贼惊山东。硬弓长箭取官职，自说九战皆先锋。将军奋勇馈不继，痛惜灵武奇谋空。城头柳榆不亻免走，壮士志屈羞填胸。平生山西踏霜雪，洪府下湿号儿童。闻名未识二十载，初见长揖东坡公。锐头短后凛八尺，气似饮井垂檐虹。只今不语当阵立，望见已是千夫雄。往年身夺五刀剑，名玉所环犀兕同。晨朝携来一府看，窃指私语惊庭中。红妆拥坐花照酒，青萍拔鞘堂生风。螺旋芒锷波起脊，白蛟双挟三苍龙。试人一缕立衤虎魄，戏客三招森动客。东坡喜为出好石厉，洮鸭绿石如坚铜。收藏入匣人意定，蛾眉稍进琉璃钟。太平君子尚少比，必戒邾小毋艹并蜂。舞干两阶庶可观，跳空七剑今何庸。我为苏公起扬角单，雅歌缓带聊堪同。从公请石厉归作砚，闻公尝谏求边功。东坡至扬州，获二石。其一绿色，冈峦迤逦，有穴连于背。其一正白可鉴，渍以盆，置几案间。忽忆在颖州日，梦人请住一官府，榜曰仇池。觉而诵杜子美诗云：“万古仇池穴，潜通小有天。”乃戏作小诗为僚友一笑：“梦时良是觉时非，汲水埋盆故自痴。但见王峰横太白，便从鸟道绝峨眉。秋风与作烟雪意，晓日令涵草木姿。一点空明是何处，老人真欲住仇池。”又云：“仆所藏仇池石，希代之宝也。王晋卿以小诗借观，意在于夺，不敢不借，然以此诗先之：海石来珠宫，秀色如蛾绿。坡陀尺寸间，宛转陵峦足。连娟二华顶，空洞三茅腹。初疑仇池化，又恐瀛洲蹙。殷勤峤南使，饣鬼饣向淮东牧。得之喜无寐，与汝交不渎。盛以高丽盆，藉以文登玉。幽光先五夜，冷气压三伏。老人生如寄，茅舍久未卜。一夫幸可致，千里常相逐。风流贵公子，窜谪武当谷。见山应已厌，何事夺所欲。欲留嗟赵弱，宁许负秦曲。传观慎勿许，间道归应速。”东坡自扬州召还，郊礼后，有《次韵蒋颖叔钱穆甫从驾景灵宫》二诗。一云：归来病鹤记城，旧踏松枝雨露新。半白不羞垂领雪，软红犹恋属车尘。雨收九陌丰登后，日丽三元下降辰。粗识君王为民意，不才何以助精。王仲至和之，末云：“谁知第七车中客，天遣归来助庆。”坡称叹久之。盖汉儿宽尝出为扬州刺史，后自扬州召还，陪武帝郊祀，乘车在驾前。帝回至渭桥上，见一妇人洗乳于渭水上。帝遣问之，妇人曰：“第七车中客知我也。”上使使问是儿宽，宽奏曰：“天上长乳星，祭祀不洁即见。”帝爽然。坡时为尚书，亦乘车在驾前。刘季孙能诗，善用事。《送孔宗翰知扬州诗》云：“诗书鲁国真男子，歌吹扬州作贵人。”人多称其精当。吕申公守维扬，秦观以举子谒见。时适中秋，云山阁新成，宴客其上。公闻秦才名，即烦撰《乐语》云云。公得之，大喜。即召同席，礼为上客。是夕却微阴，秦复别作云：“自是我公多惠爱，却回春色作秋阴。”参寥云：旧有一诗寄少游，少游和云：“楼阁过朝雨，参差动霁光。衣冠分禁路，云气绕宫墙。乱絮迷春阔，嫣花困日长。平康何处是，十里带垂杨。”孙莘老读此诗至末句云：“这小子又贱相发也。”少游后编《淮海集》，遂改云：“经旬率酒伴，犹未厌长杨。”清老者，金华俞子忠也。黄庭坚与共学于淮南。元丰甲子，相见于广陵。荆公欲使之脱逢掖，著僧伽，奉香火于半山宅寺，所谓报宁禅院者。后数年见之，儒冠自若也。因戏和清老诗云：“索索叶自雨，月寒遥夜阑。马嘶车铎鸣，群动不遑安。有人梦超俗，去发脱儒冠。平明视清镜，政尔良独难。”子瞻屡哦此诗，以为好也。高宗为康王日，登平山，幸大明寺。见寺中白菖蒲一盆，高三尺许，甚异之。遂留题曰：“惟不识泥土，堆根抱玉泉。”令寺僧智嵩联句云：“难离岩谷伴，也则翠千年。”帝顾智嵩曰：“若亦能诗邪？”未几，空中虹霓现，再令僧赋之云：“水染青红带一条，和云和雨系天腰。玉皇为厌皇宫倦，故筑空中万丈桥。”帝大称赏。高英秀者，吴越国人，好骂，滑稽。尝讥罪隐扬州诗，云：“云中鸡犬刘安过，月里笙萧炀帝归。定是见鬼诗也。”右司郎中麋公师旦。庆元乙卯岁，将命饯客。以十一月既望，回次扬州。因游平山堂，恍如畸昔所尝到。独叹惜壁间字画，堂前杨柳之不存耳。翌日绝江，适其兄京口。即移柳数十本属杨帅赵子固为补植，且寄诗云：“壁上龙蛇飞去久，堂前杨柳补来新。一生企慕欧阳子，重到平山省后身。”是夕舟行，昆弟对语，至戊夜方寝。晨起视之，则公已逝矣。先是，公登第时，过妇家于姑苏之黄渡，饮于圃。夜半，忽屏间有大书太师字，秉烛聚观，墨影随灭。人谓公它日必远到，至是始悟欧阳公官止于太子太师。益验后身之句云。  

【`新安志`】  

中都一士大夫家，收江南李后主书一诗云：“铜壶漏滴初尽，高阁鸡鸣半空。催起五门金锁，犹垂三殿珠笼。阶前御柳摇绿，仗下宫花散红。鸳瓦数行晓日，鸾旗百尺春风。侍臣蹈舞重拜，圣寿南山永同。”下有冯延巳三字。石敏若学士《橘林文》、汪彦章内翰《龙溪集》并行于世。二集之诗相犯甚多，如“鸟声应为故人好，梨雪欲将春事空。”“山色总兼溪色好，松声长作竹声寒。”“负郭生涯千亩竹，长年心事四愁诗”。“千里江山渔笛晚，十年灯火客毡寒。”“日边人去雁行断，江上秋高枫叶寒。”“天阔鸟双下，山寒人独归。”“及《阻风馀干渡》、《咏水晶数珠》、《次苏养直韵寄黄元功》、《阻风雨辟邪渡寄王仲诚》、《客至》、《夏夜示友人》等诗，皆全篇见于两集，未知果谁作。设皆内翰所为，则橘林中诗，本自无多。去此，遂空冀北之群矣。出《渔隐丛话》渔隐者，续溪胡待制长子，名仔。寓居吴兴，自号苕溪渔隐。郡西北黄山，有三十六峰，与宣池接境。岩岫秀丽可爱，仙翁释子多隐其中。山有汤泉，色红，可以澡瀹。刘宜翁尝游焉，题诗寺壁，有曰：“山有灵砂泉色红，涤除身垢信成功。不除身上无明业，只与山间众水同。”宜翁名谊，元丰间，自广东移江西，皆持使节，疏议新法，勒停。或云宜翁晚得道不出，东坡绍圣所与书可见矣。谊疏云：“自唐朝庸调法坏，五代至皇朝，税赋凡五增其数矣。令又大更张，不更其本。敛愈重，民愈困，为害凡十。”又言：“变祖宗法者，陛下也。承意以立法者，安石也。讨论润色之者，惠卿、曾布、章忄享之徒也。”其语激切深至。内批云：“谊张皇上书，公肆诞谩。上惑朝廷，外摇众听，可特勒停。”《广录》天禧二年，尚书员外郎舒雄，序职方曹公诗云：近世诗人之作，多陷轻巧雕刻，大丧风雅。惟君之诗，立意措辞，以平澹雅正为本，浑金璞玉，得于自然。其体致高远，有王右丞、孟处士之风骨。如《赠渔父》云：逍遥五湖上，活计一竿头。《览金员外岳诗集》云：却为吟新句，不成弹古琴。《喜友人过隐居》云：旋妆松上雪，来煮雨前茶。《山居书事》云：云生枕上藤床冷，火迸炉中药鼎香。此深到古人之趣也。政和间，葛胜仲来宰休宁，得其诗而读之，谓句法隽逸，又谓属辞精深。且知公以经术德义，高蹈州里。与潘魏二徵君和靖林居士篇什，尝相往来，每慨叹之，而恨不及见也。公名汝弼，字梦得，自号松萝山人云。  

【`爱日斋丛抄`】  

杜诗结语多用安得二字，《洗兵马》云：安得壮士挽天河，净洗甲兵长不用。《石笋》云：安得壮士提天纲，再平水土犀奔茫。盖全法《大风歌》安得猛士兮守四方，岂小力量敢道哉！不惟此尔，《遣兴》云：安得廉颇将，三军同晏眠。《喜雨》云：安得鞭雷公，滂沱洗吴越。《天表行》云：安得如鸟有羽翼，托身白云还故乡。《光禄阪行》云：安得更似开元中，道路只令多拥隔。《茅屋为秋风所破歌》云：安得广厦千万间，大庇天下寒士俱欢颜。《王兵马使二角鹰》云：安得尔辈开其群，驱出六合枭鸾分。《晚登氵襄上堂》云：安得随鸟翔，迫此惧将恐。《昼梦》云：安得务农息战斗，普天无吏横索钱。《早秋苦热》云：安得赤脚蹬层水。《后苦寒》云：安得春泥补地裂。《同谷县歌》云：安得送我置汝傍，多壮语也。曾见诗话称陈无已诗：寒巷闻惊犬，邻家有夜归，较之刘长卿：柴门闻犬吠，风雪夜归人。本非蹈袭。郑毅夫草富相制有诗云：中使传宣内翰家，君王令草侍中麻。紫泥金印封题了，红烛才烧一寸花。近赵汝谈诗：宫井城鸦欲动时，春猿梦断北山移。揽衣拟草归田赋，犹是金莲烛半枝。郑矜敏捷，赵乃思退，辞致各清丽。《侯鲭钅录》记郑侠上书事作，悉治平时往还厚善者，侠家搜得晏叔原与侠诗云：春风自是人间客，主张繁华得几时。裕陵称之，即令释出。余闻刘潜夫端明《少年落梅诗》云：东风谬掌花权柄，却忌孤高不主张。遂得罪。比兴似不相远，所遭乃自两途也。陶诗：结庐在人境，而无车马喧。少陵《东楼诗》：虽有车马客，而无人世喧。就古语一转，正使事之法。如《庄子外篇》：忘足屦之适也，忘要带之适也。东坡《九日》云：要适忘带，足适忘屡。却乍读似与庄子意别，亦是不为古事所使也。荆公诗多举正观，盖追怀盛时，托兴前代。使后来读之如少陵武德开元际，苍生岂重攀，可悲矣！《叹息行》云：官驱群囚入市门，妻子恸哭白日昏。市人相与说囚事，破家劫钱何处村。朝延法令亦宽大，汝罪当死谁为冤。路傍年少叹惜汝，正观元元之子孙。《河北民》云：生近二边长苦辛。家家养子学耕织，输与官家事戎狄。今年大旱千里赤，州县仍催给河役。老少相携来售南。南人丰年自无食，悲愁白日天地昏。路傍过者无颜色，汝生不及正观中。斗粟数岁无兵戎。伤今思古之义具焉。又其诗曰：欢乐欲与少年期，人生百岁常苦迟。白头宝贵何所用，气力但为忧勤衰。愿为五陵轻薄儿，生在正观开元时。斗鸡走马过一生，天地安危两不知。此意虽寓辞，若少过矣。使生太平盛世，得为谨厚君子，顾不可乐哉！比见石九成文诗云：忽思往事三代前，今有罪者亦可怜。与《叹息行》意近。《荆溪集》中有云：嗟汝建隆元元之子孙。为绍定己丑秋，天台水灾而作，亦用荆公语。其声愈悲矣！李伯玉缜汉，老参政之子，号万如居士，有《梅花百咏》，後莆田林子真同子常合赋《梅》十绝句。刘潜夫端明喜其有志，为和韵至十叠。或以伯玉诗呈刘公，公拟异日当效李体，别课百首，不果作，二林遂成《百梅卷》。刘公题其後，有云：和篇叠叠逼衰陈，肯犯齐梁一点尘。一时骚人名士相踵用韵，刘公亦云：或缙绅先生，或江湖社友，体制各异。出而用世者，其言浏丽。处而求志者，其言高雅。余巾袭至今集中可见者，盖以赋诗答之，及题识之语略存姓名，抑扬间亦寓焉：如建阳魏司理定清、仙溪陈迈高则，皆称其铸词押韵用事；黄户曹祖润和在诸人後，无一句一字相犯。特记其警策，终云：“小哉荀令香三日，甚矣桓公臭万年”之句，虽老夫亦避三舍：户曹之族父珩，亦继作，则以其首首不相犯，句句皆自锻，若粹众长，倩他手而成，亦摘奇记之；清漳江咨龙，东陇徐用虎，晚和者，谓篇篇有新意，若自倡首，且别为义疏。刘公复有答以诗者，并举其概：於林知录仲嘉云：直须着意描香影，和靖宗人合咏梅；于吴尧云：即今同社余千首，当日孤山止一联；于赵志仁监薄时愿仲白之子云：诗至山中不可加，郎君吟笔又名家。山中，仲白别号；于何谦云：字字追还水部公，篇篇压倒后村翁；于方司法元吉云：处士骨寒谁得髓，老夫鼻塞尚闻香，请君摘出惊人句，玉箫横吹入乐章；于方监镇楷云：百首初成六十余，朝涂莫改费居诸；于王教景长云：盘屈高才入短章，卷中字字挟冰霜。直探宝藏珠盈掬，倒泻金茎露浣肠；于三山林天麒云：不敢袖归防电取，殷勤反璧锦奚囊；于方至贡元云：贫儿篱下看花窠，曾见千枝玉雪麽。画得逃禅三昧少，诗如无住一联多；于方蒙制干云：出香影外别商量，尽撷精英发秘藏。难把微酸谐众口，只消一白赛宫妆；于陈王廷判官云：抹黛村眉嫌丑怪，约黄宫额费妆涂；于袁卿相子云：百篇端可补诗亡；于总管陈汝一云：和者肩摩似堵墙，君侯殿后独轩昂。集中不著酬答，而尝和韵者，当复几人矣。《梅》绝句以十计，维扬公济蟠通守钱塘，赋此，东坡和之。再《剑南诗》亦两赋。十十而百，李民之后，莆田唱酬为盛。读东坡诗：天形倚一笠，地势转两轮。五霸之所连，毫端木妻一尘。功名半幅纸，儿女浪苦辛。所见者，其超然万有之表，较韩诗：下视禹九州，一尘集毫端。遨嬉未云几，下巳亿万年。问有夸夺子，万坟厌其巅。此更壮伟矣。又如：我行西北隅，如渡月半弓。登高望中原，但见积水空。又：我观大瀛海，巨浸与天永。九州居其间，无异蛇盘镜。空水两无质，相照但耿耿。此老眼目如许广大，收拾句语中，决非小力量也。少陵《登慈恩寺塔》：俯视但一气，焉能辨皇州。亦此类。欧阳公《玩月》云：天刑积轻清，水德本虚静。云收风波止，始见天水性。澄光与粹容，上下相涵映。乃于其两间，皎皎挂寒镜。却是先得东坡《鉴空阁》诗意度。张季长纟寅，赋梅自序云：余往岁和任子渊《梅花》诗有云：梦随影瘦溪横月，诗与香深竹拥门。子渊喜曰：新语也。又和张惠之诗云：有月婵娟来伴住，无人寂寞为谁香。薛元发屡相叹曰：清语也。后在双峰戏和陈齐正诗云：醉馀钗拥横枝睡，梦破香随浅笑来。查元章偶见之，笑曰：韵语也。举酒相饮。今十数年矣。子渊、元发、元章皆下世，念之怅然，久不复为梅赋诗。徘徊月庭，双树盛开，幽香袭人。偶成一章刻琢之词，不能复为子渊元发所称。而绮靡之习，亦不能复为元章所笑。老怀真如止水也。诗曰：向来懒不赋梅诗，禅榻忘机鬓已丝。月户忽逢双玉立，春风又叹一年期。楼高缥缈明霜影，竹冷横斜浸雪枝。尚笑闻尘除未尽，暗香犹着梦魂知。今《剑南集》有《次韵张季长梅诗》：倚桥临水似催诗，戏伴鹅黄上柳丝。万里西湖惊日断，二年东阁忆幽期。插瓶直欲连全树，簪帽凭谁拣好枝。一味凄凉君勿叹，平生初不愿春知。务观在蜀，与张厚善。暮年犹怀之不已，间寓于篇什。起修史时，且欲引类，不果。或云：李季章参政其土胥也。褰衣步月踏花影，炯如流水涵青苹，坡诗也。寒藤老木被光景，深山大泽皆龙蛇。鲁直诗也。古今描写月物影，有此入神之笔。陆务观诗：鸭绿桑乾尽汉天，传烽自合过祁连。功名在子何殊我，惟恨无人快着鞭。用此视世间事，稍恢廊矣。文公《答陈同父逢时报主之说》有云：就其不遇，独善其身、以明大义于天下。使天下之学者，皆知吾道之正而守之，以待上之使令。是乃所以报不报之恩者，亦岂必进为而抚世哉？佛者之言曰：将此身心奉尘刹，是则名为报佛恩。而杜子美亦云：四邻耒耒吕出，何必吾家操。此言皆有味也。今观陆诗，用意不大相远。书曰：人之有技，若己有之。推此心庶几焉？功名在子，何异我躬。《东坡诗话》。林肃翁《序乐轩诗筌》末云：师学之传，岂直以诗，诗又不传，学则谁知，后千年无人。已而已而。后千年有人，留以待之。奈何，噫！是模议舒元舆之作耶？盖元舆玉篆铭曰：斯去千年，冰生唐时，冰复去矣。后来者谁？后千年有人，谁能待之？后千年无人。义止于斯。呜呼！主人为吾宝之。洪景卢所谓有不可名言之妙者，感今怀古，此意多矣。东方朔云：往者不可及兮，来者不可待。严忌云：往者不可攀援兮，来者不可与期。王文公《历山赋》云云：曷时亡乎，我之思，令孰见兮，我之悲。呜呼已矣兮，来者为谁？不若柳子厚诗：谁谓后来者，当与此心期。犹有以启来世无穷之思，否则夫子何以谓焉知来者之不如今也？昌黎《咏笋》：成行齐婢仆，环立比儿孙。栾城：凌霜自得良朋友，过雨时添好子孙。亦谓笋也。《周礼大司乐》孙竹之管，注云：竹枝，根之未生者，疏言：若子孙然。荆公“篱落生孙竹”，正用此。东坡：槟榔生子竹生孙，自注海南勤竹。每节生枝如竹竿大，盖竹孙也，则别一种竹。《题竹阁》：苍然犹是种时孙。是以竹之后出者为孙。又谓：儿子森森如立竹，此因子孙之盛比竹也。退之《猛虎行》：猛虎虽云恶，亦皆有匹侪。群行深谷间，百兽望风低。身食黄熊父，子食赤豹。择肉于熊豹，肯视狐与狸。此言虎恃俦类之盛，百兽畏服，因得逞其大毒，微细不足充吞噬；正昼皆谷眠，眼有百步威。自矜无当对，气性纵以乖。朝怒杀其子，暮还食其妃。匹侪四散走，猛虎还孤木妻。此言虎恃其威力，以毒俦类，至于孤危。先食熊豹之父子，而终自食其妃与子，凶祸之应也；狐鸣门四旁，鸟鹊从噪之。出逐猴入居，虎不知所归。谁云猛虎恶，中路正悲啼。豹来衔其尾，熊来携其头。此言虎已失俦类，狐鸣鹊噪而猴入穴。可食之熊豹，亦得搏噬之，但能悲啼而已。向之暴恶安在哉？以猛虎虽云恶，起至此云：谁云猛虎恶，威力不足恃，如是；猛虎死不辞，但惭前所为。虎坐无助死，况如汝细微。此终言虎之恶极矣。失其俦类，取死宜也，当其纵暴，何有于物？一旦索然，求免无所。彼恶之不及虎也，可以孤立自肆哉？故当结以信，亲当结以私。亲故且不保，人谁信汝为。此又言人于所厚者薄，无所不薄，实致祸之道。虎坐失其俦类，遂以杀身。人苟弃其亲故，乌能自存？始云亦皆有匹侪，中云匹侪四散走，末云虎坐无助死，一篇照映处，义主风刺。谓为李宗闵作。或辨其非是，胡邦衡有诗云：夜读文公《猛虎》诗云：何虎死，忽悲啼。人生未省向来事，虎死方羞前所为。昨日犹能食熊豹，今朝无计奈狐狸。我曾道汝不了事，唤作痴儿果是痴。必有为而述此。如少陵诗：猛虎凭其威，往往遭急缚。雷吼徒咆哮，枝撑已在脚。忽看皮寝处，无复睛闪烁。人有甚于斯，足以劝元恶。韩诗详著寡助之祸，杜诗直寓失势之戒，当互观以为世劝。《梦溪笔谈》记商洛间兵官赋诗云：人生必无累，何必买山钱。遂投檄去，颇类坡词：不如归去。二顷良田无觅处。归去来兮，待有良田是几时。近如徐子诗乃云：俸余宜辨买山钱，却买端州古砚砖。依旧被梁驱使在，买山之事定何年。荆公《兼并》一诗，人议设青苗法，夺富民之利，实本于此。其诗云：三代子百姓，公和无异财。人主擅操柄，如天之斗魁。赋予皆自我，兼并乃奸回。奸回法有诛，势亦无自来。俗吏不知方，掊克乃为材。俗儒不知变，兼并可无推。利孔至百出，小人私阖开。有司与之争，民愈可怜哉。是其意虽主抑兼并，而又不欲官争民利。如《寓言》诗：昏丧孰不供，贷钱免尔萦。耕收孰不给，倾粟助之生。物嬴我收之，物窘出使营。后世不务此，区区挫兼并。此正公所主新法，而乃以挫兼并为非，二篇首尾已似异。又《发廪》诗云：先王有经制，颁赍上所行。后世不复古，贫穷兼主并。非民独如此，为国赖以成。筑台尊寡妇，入粟至公卿。我尝不忍此，愿见井地平。要其立法，岂乐于病民？特欲自上制其贫富，使之稍均，豪强无以擅威福耳。古制甚难复而易弊，徒为感世变者深訾也。又如《酬王詹叔奉使江南，访茶法利害诗》：岂尝榷其子，而为民父母。《收盐》诗：一民之生重天下，君子忍与争秋毫。意尤测然者。或谓张景温榷解盐之类。公卒主之，顾不计民情何如哉，前辈论之悉矣。公诗云：读书谓已多，抚事知不足。坡诗亦云：书生若信书，世事仍臆度。当时一快意，事过有余怍。吁，书何罪也？柳子厚云：信书成自误，经事渐知非。更尝之余，能发此意，即善矣。昌黎《题楚昭王庙》：丘园满目衣冠尽，城阙连云草木荒。犹有国人怀旧德，一间茅屋祭昭王。感慨深矣。苏冷然《洞金陵》诗：龙光寺里只孤僧，去武湖如掌朴平。更上鸡笼山上望，一间茅屋晋诸陵。末语惨然类韩公。少陵《除架》《废畦》诗，各存兴寄。《除架》有功成者退之意，而秋蚕莫雀则不悟盛衰者也。《废畦》有物穷则剥之意，而悲君白玉盘，谓时则贱可贵盛。一夫为足惜，注诗有又别取义。半山便遣能参透，犹有唐人是一关。诚斋杨庭秀诗也。一关殆言一膜之隔，未尽透彻者。又有《送彭元忠》诗：学者初学陈后山，霜皮晚尽山谷寒。近来别具一只眼，要踏唐人最上关。此殆杨庭秀学诗法，故数以为喻。文公《报巩仲至帖》云：来喻所云：嗽六艺之芳润，以求真澹。此极至之论。然恐亦须先识得古今体制、雅俗、乡背，仍更洗涤得尽肠胃间夙生荤血脂膏，然后此语方有所措。如其未然，窃恐秽浊为主，芳润入不得也。近世诗人正缘不曾，透得此关，而规规于近局，故其所就皆不满人意，此之云关，当异乎杨之说，正为学诗者设。如半山之视唐人，直论向上一关尔。《宛陵集》中《赋石昌言白鹘图》诗：双睛射空眼角耸，筋爪入节条垂。翅排霜刀毛缀甲，雪色愁突秋云披。当时始得不知价，朝发海东夕九嶷。世为奇俊玩不足，夺质移神归画师。而今推尚深堂上，燕雀屏绝宁来窥。画师黄筌出西蜀，成都范尹能具知。范云筌笔不敢次，自养鹰鸟观所宜。毛植立各有态，剜奇剔怪乃肯为。寻常饲鹰多捕鼠，捕鼠往往驱其儿。其儿长大好飞走，其孙卖鼠迭又衰。范君语此亦有味，欲戒近习无他移。此即事垂戒，异夫品藻丹青之作。题下自注得黄荃事于景仁。按《东斋记事》：黄筌，黄居居宝，蜀之名画手也，尤善为毛翎，其家多养鹰鹘，观其神俊，以模写之，故得其真。后子孙有弃其画业，而事田腊飞放者，既多养鹰鹘，则买鼠以饲之。又其后，世有捕鼠为业者，其所置习不可不慎。人家置博奕之具者，子孙无不为博奕。藏书者，子孙无不读书。置习岂可以不慎哉？予尝为梅圣俞言。圣俞作诗以纪其事，盖即前诗也。蜀公晚年得谢，始追述馆阁，如来故事遂亦且载，当以为宛陵诗笺。诗之六言，古今独少。洪氏云：编唐人绝句七言七千五百首，五言二千五百首，合为万首。而六言不满四十，信乎其难也。后村刘氏选唐宋以来绝句，至续选始入六言。其叙云：六言尤难工。柳子厚高才，集中仅得一篇。惟王右丞，皇甫补阙，所作妙绝今古，学者所未讲也。使后世崇尚六言自予始，不亦可乎？又云：六言如王介甫、沈存中、黄鲁直之作，流丽似唐人，而妙巧过之。后有深于诗者，必曰翁之言然。又云：野处编六言，终唐三百年，止得三十余篇。予于本朝得七十篇，倍于唐矣。今后村集中多六言，事偶尤精，近代诗家所难也。萧氏《文选》叙有云：自炎汉中叶，厥途渐异。退之传有在邹之作降将著河梁之篇，四言五言，区以别矣。又少则三字，多则九言，各体互兴，分镳并驱。又云：三言八字之文。注者谓韦孟传楚元王孙代作四言诗讽王自此始。李陵降匈奴，苏武别河梁上，作五言诗自此始。三字起夏侯湛，九言出高贵卿公，三言谓汉武《秋风辞》，八字谓魏文帝《乐府诗》，独不著古有六言七言者。项平父说诗句二言至八言，以我姑酌彼金为六言。按《文章缘起》，又始于汉大司农谷永。予观嵇叔夜有六言诗十首，视唐人体制固异矣。东坡赋柱杖必以声言之，如《柳真龄钅夷柱杖》云：忽闻铿然爪甲声。又绝句：莫嫌荦确坡头路，自爱铿然曳杖声。《和文与可洋川园林》：桥下龟鱼无数在，识君柱杖过桥声。昔少陵《桃枝竹杖引》固已云：出入爪甲铿有声，于钅夷杖尤佳。少陵：斯须九重真龙出，一洗万古凡马空。退之《送温处士赴河阳军序》解得空字明白，《序》云：伯乐一过冀北之野，而马群遂空矣。冀北马多于天下，伯乐虽善知马，安得空其群邪？解之者曰：吾所谓空，非无马也，无良马也。便如少陵《天育骠骑歌》：如今岂无腰与骅骝，时无王良乐伯死即休。在退之《系说》云：世有伯乐，然后有千里马。千里马常有，而伯乐不常有。故虽有名马，只辱于奴隶人之手，骈死于槽枥之间，不以千里称也。是非少陵句。中笺释字。鲁直还家诗：系船三百里，去梦无一寸。当用《范史》杨伦语。伦为将军梁商长史，谏诤不合，出补常山王傅，病不之官。诏书催发，伦曰：有留死一尺，无北行一寸。《三国志》《司马法》将军死绥。注：王沈《魏书》云：绥，却也。有前一尺，无却一寸。梁马仙王卑曰：有留死一尺，无却生一寸。今蜀本《黄诗外集注》於此句略之。昔贤著作，非必有意於古事，自尔语合。凿释者，揣度不流於凿，则简矣，故难。陈去非云：忽有好诗生眼底，安排句法已难寻。吕居仁云：忽见云天有新语，不知风雨对残书。静中置心，真与见闻无毫膜隔碍，始得此妙。吕文靖《题天花寺》云：贺家湖上天花寺，一一轩窗向水开，不用闭门防俗客，爱闲能有几人来。曾文清题其意，大师房云：头白高僧心已灰，石菖蒲长水蕉开。庄严茗事缶卢烟起，不用关防俗子来。两诗韵同，意亦合。视荆公：我已暮年专一壑，每逢车马便惊猜。气象广窄可之。《颖川集》《吴冲卿大夫秦国挽诗》有云：见夫成相业，听子得忠臣。自注夫人，长子起居昔将论事，以南迁之忧况於夫人，夫人以当官许焉。《吕紫微诗话》以为孔毅甫学士建中靖国间作，以见夫人为赞夫，亦云其子传正安诗。绍圣初，以左史权中书舍人。欲论事，惧亲老未敢。夫人闻之，促其子论列，由此遂贬。夫人不以为恨。复注，诗乃苏子由作，盖误指为毅夫矣。按绍圣初，子由必策题引喻失当罢政。吴权中书舍人命词有文学，风节天下所闻。及原诚终是爱君之语，罢起居郎，又以为给舍附吕汲公，与子由谪监光州盐酒税，再窜连州。初，章复官，将召用，吴不书黄，既相必追仇也。然去国本坐行子由责词。苏公注将论事，或概言立朝时，诗话遂证其由此迁谪也。昔梅圣俞《挽齐国长公主》云：每令夫结友，不为子求郎。论使事之工，则此胜。李商隐诗：夕阳无限好，只是近黄昏。足以戒盛满，而意似迫促。程子云：未须愁日暮，天际是轻阴，悠然无尽之味，诗家未能及。陈无已《放歌行》。鲁直以为顾影徘徊，炫耀太甚。予谓不惜卷帘通一顾，怕君着眼未分明，诚太炫耀；说与旁人须早计，随时梳洗莫倾城。亦即感悔矣。老杜“不嫁惜娉婷”，五字，无巳炫其词也。《后村诗话》云：世称朱庆余“妆罢低声问夫婿，画眉深浅入时无”之句，却不入选，岂嫌其自鬻耶？无已措意偶类此，用鲁直法评唐人故亦通。皇甫冉云：借问承恩者，双蛾几许长。语独含蓄。谁能更学孩童戏，寻逐春风捉柳花。乐天《放柳枝》答刘梦得诗也。诚斋扬氏乃有“日长睡起无情思，闲看儿童捉柳花”之句，得非默阅世变中有感伤，此静中见动意。《王直方诗话》：东坡平日最爱乐天之为人，故有诗云：我甚似乐天，但无索与蛮。又：我似乐天君记取，华颠赏遍洛阳花。又：它时要指洛阳人，知是香山老居士。又：定似香山老居士，世缘终浅道根深。而坡在钱塘，与乐天所留岁月略相似。其句云：“在郡依然六百日”者是也。《洪氏三笔》论苏公责黄州，始称东坡居士。其意盖专慕白乐天。白公有《东坡种花》诗，《步东坡》诗，《别东坡花树》诗，皆为忠州剌史时作。苏公在黄，正与白公忠州相似。因忆苏诗《赠写真李道士》云：知是香山老居士。《赠善相程杰》云：我似乐天君记取。《送程懿叔》云：我甚似乐天。《入待迩英》云：定似香山老居士。而跋云：乐天自江州司马，除忠州刺史。旋以主客郎中知制诰，遂拜中书舍人。某虽不敢自比，然谪居黄州，起知文登，召为仪曹，遂添待从。出处老少，大略相似。庶几复享晚节闲适之乐焉。《去杭州》云：出处依稀似乐天，敢将衰朽较前贤。序曰：平生自觉出处老少，粗似乐天。虽才名相远，而安分寡求，亦庶几焉。则坡之名，非偶尔暗合也。《盖公杂志》亦称苏公不轻许，何独敬爱乐天，屡形诗篇。盖其文章，皆主辞达，而忠厚好施，刚直尽言，与人有情，於物无著，大略相似。谪居黄州，始号东坡，其原必起於乐天忠州之作。予因诸说之作而考之。东坡之慕乐天，似不尽始黄州，《吊海月辨师》云：乐天不是蓬莱客，凭仗西方作主人。杭时作，已有慕白之意矣。坡诗注：卢子《逸史》，会昌元年有南客飘至大山，有人引至一处。见道士坐大殿曰：此蓬莱山也。宫内院宇数十，而一院扃锁曰：此白乐天宫，乐天在中国未来耳。乐天闻之，遂作《答客说》诗：海山不是吾归处，归则应归兜率天。又《与果上人》诗：不须惆怅从师去，先请西方作主人。观引用此事，知其已慕白也。守胶西《和张子野竹阁见忆》云：柏堂南畔竹如云，此阁何人是主人。但遣先生披鹤敞，不须更画乐天真。或谓此自属之子野。元《经宴赐御书乐天紫薇花绝句》，又不独公以此自拟也。《记韩魏公醉白堂》，以所得之厚薄浅深，孰有孰无，较勋名富乐之不同，而以忠言嘉谟效於当时，文采表於后世，死生穷达不易其操，道德高于古人为同。迨其自处，则谓才名相远，不敢自比。而以由谪籍起为守，登侍从，岂出处老少，晚节闲适，安分寡求为同。若乐天声伎之奉，固魏公所无。坡后赋朝云：不似杨支别乐天，岂诚过之戏言也。况已云：但无素与蛮矣。子由暮年赋诗，亦谓：时人莫作乐天看，燕望端能毕此身。自注：乐天居洛阳日，正与予年相若，非斋居道场，辄携酒寻花游赏泉石，略无暇日。予性拙且懒，杜门养病，已仅十年，乐天未必能尔也。或当日又以乐天称子由。香山一老，而两苏公共之。子由《读白集五绝句》，极论所处同异。今尽抄其诗云：乐天梦得老相从，洛下诗流得二雄。自笑索居朋友绝，偶然得句共谁同。乐天得法老凝师，后院犹存杨柳枝。春尽絮飞余一念，我今无累百无思。乐天投老刺杭苏，溪石胎禽载舳舻。我昔不为二千石，四方异物固应无。乐天引洛注池塘，画舫飞桥映绿杨。洪水隔城来不得，不辞策杖看湖光。乐天种竹自成园，我亦墙阴数百竿。不共伊家斗多少，也能不畏雪霜寒。徐师川《题双庙》云：向使不死贼，未必世能容。楼大防评，不惟自巡远以来，未有此论，盖亦隐永乐之痛。黄鲁直亟称之。师川乃德占禧之子，德占以给事中计议边事，没于兵。吕居仁亦有《双庙》诗云：念公不量势力微，本自不辱国士知。大厦又非一木支，何必如此感慨为。往昔开元全盛时，公胡不念鲂鱼归。亦不往吊湘江垒，死后声名何足奇。其论稍异，识者当别会意。陈唐甫治园池为柏屋三间，名曰抱膝。叶正则有《抱膝斋》诗二首，其一云：昔人但抱膝，将军拥和銮。徒知许国易，未信藏身难。功虽愆岁晚，誉已塞区间。今人但抱膝，流俗忌长叹。儒书所不传，群士欲焚删。讥诃致囚，一饭不得安。珠玉无先容，松柏有后艰。内窥深深息，仰视冥冥翰。勿要两髀消，且令四体胖。徘徊重徘徊，夜雪埋前山。其二云：音骇则难听，问骇则难答。我欲终言之，复恐来尊沓。培风鹏未高，弱水海不纳。匹夫负独志，经史考离合。手捩二千年，柔条起衰飒。念烈倘天回，意大须事匝。偶《然不施用，甘尽斋中榻。宁为楚人弓，亡矢任挽踏。莫作隋侯珠，弹射坠埃土盍。陈君举有《寄题抱膝亭诗》。稻梁不难谋，轩冕亦易得。胡为抱膝翁，恻恻复恻恻。秋风堕碧梧，凤鸟去无迹。愁吟草际蛩，儿女泪盈臆。忽然一长啸，孤响起空寂。令人识雅颂，一唱三叹息。室庐在路傍，耕凿在民籍。行人听笑语，雅子共眠食。读书果何罪，鬓发又半白。此意太劳劳，此身长抑抑。抱膝且不可，出门更何适。但勿问门外，蓬蒿若千尺。同甫复因书求题咏于文公，有云：正则为《抱膝吟》二首，君举作一首，词语甚工。然犹说长说短，说人说我，未能尽畅抱膝之意也。同床各作梦周公且不能学得，何必一一论到孔明哉？亮又自不会吟得，使此耿耿者无以自发，秘书高情杰句横出一世，为亮作两吟。其一为和平之音，其一为悲歌慷慨之音。使坐此屋而歌以自适，亦如常对晤也。去仆已别赍五日粮，令在彼侯五七日不妨。千万便为一作。文公辞之曰：抱膝诗以数日修整破屋，扶倾补败，丛冗细碎，不胜其劳。无长者池台之胜而有其扰，以此不暇致思，留此人等侯数日，竟不能成。且令空回，伺旦夕有意思，却为作，附便以往也。二公诗皆甚高，而正则摹写尤工，卒莫致意尤笃，令人叹息。所惜不曾向顶门上下一针，犹落第二义也。又因书促之云：许作《抱膝吟》，须如前书得两篇可长讽咏者，不必论到孔明抱膝长啸。各家园池，自有各家景致，但要得语言气味深长耳。又辞之云：抱膝吟亦未遑致思，兼是前论未定，恐未必能发明贤者之用心，又成虚设。若于此不疑，则前所云者，便是一篇不押韵、无音律底好诗，自不须更作也。盖是时，问答义利王伯之论已寝异，故云前论未定，他日求之不已。其书有云：连书求作《抱膝吟》，非求秘书妆撰而排连也。只欲眼前写景物，道今昔之变，一为和平之音，一为慷慨悲歌，以娱其索居野处耳。信手直写，便自抑扬顿挫，何必过于思虑以相玩哉？去奴留待几日尽不妨，愿试作意而为之。则又辞之曰：抱膝吟久做不成，盖不合先寄陈叶二诗来，田地都被占却，教人无下手处也。况今病思如此，是安能复有好语，道得老兄意中事耶？其后犹徵促甚力，而文公答语有云：抱膝之约，非敢食言，正为前此所论未定，不容草草下语。须伺他时相逢弹指无言可说，方敢通个消息。但恐彼时又不须更作这般闲言语耳。自淳熙乙巳有请，迨绍熙癸丑，几十年汔不许。如晚诺陆务观老学庵铭，亦不复肯作。先儒语默间，各有剂量也。渊明五子俨、俟、份、佚、佟，《责子》诗曰：白发被两鬓，肌肤不复实。虽有五男儿，总不好纸毛。阿舒已二八，懒惰固无匹。阿宣行志学，而不受文术。雍端年十三，不识六与七。通子垂九龄，但觅梨与栗。天运苟如此，且进杯中物。黄鲁直云：观渊明此诗，想见其人慈祥戏谑可观也。俗人便谓渊明诸子皆不肖，而愁叹见于诗尔。又云：杜子美诗：生子贤与愚，何其挂怀抱，子美困顿于三川，盖为不知者诟病。又往往讥议宗文宗武失学，故聊解嘲。其诗名曰《遣兴》，可解也。俗人便为讥病渊明，所谓痴人前不得说梦也，按东坡诗云：我笑陶渊明，种秫二顷半。妇言既不用，还有责子叹。苏公肯亦效痴人说梦耶。予谓渊明《和郭主簿》诗：弱子戏我前，学语未成音。此事真复乐，聊用忘华簪。时当初有俨也。又诗《命子》：嗟予寡陋，瞻望弗及。顾惭华鬓，负影只立。三千之罪，无后其急，我诚念哉，呱闻尔泣。卜云嘉日，占亦良时。名汝曰俨，字汝求思。温恭朝夕，念兹在慈。尚想孔亻及，庶其企而。厉夜生子，遽而求火。凡百有心，奚特于我。既见其生，实欲其可。人亦有言，斯情无暇。日居月诸，渐免于孩。福不虚生，祸亦易来。夙兴夜寐，愿尔斯才。尔之不才，亦已焉哉。盖所谓阿舒者，先长而名之，末语正近责子意。非不教子，其成否则天也。此所以为渊明之达。在彭泽送一力，助其子薪水之劳，《与俨等疏》有云：吾年过五十，少而穷苦，每以家弊，东西游走。性刚才拙，与物多忤。自量为己，必眙俗患。亻黾亻免辞世，使汝等幼而饥寒。汝辈稚小家贫，每役薪水之劳，何时可免。念之在心，若何可言。则如俨辈，固能服劳家事，特学业未可知尔。观《遣力给其子》则云：此亦人子也，可善遇之。《戒俨等同居同财》则云：汝等虽不同生，当思四海皆兄弟之义。岂任其自为贤愚者。《责子》诗聊洗人间誉子癖，少陵东坡亦戏言之，非不知渊明也。元稹《过华清宫》诗：白头宫女在，闲坐说玄宗。退之《过连昌宫》诗：宫前遗老来相问，今是开元几页孙。各有意味。《剑南诗》中亦云：舍北老人同甲子，相逢挥泪说高皇。《雉带箭》诗：原头火烧静兀兀，野雉畏鹰出复没。将军欲以巧伏人，盘马弯弓惜不发。地形渐窄观者多，雉惊弓满劲箭加。冲人决起百馀尺，红翎白钅族相倾斜。将军仰笑军吏贺，五色离披马前堕。先儒云：此写物之妙。令读者，如当时周旋其间以为快。或评《汴泗交流》诗铺叙击之状同。杨庭秀《木犀》诗：系从犀首名干木，派别黄金字子金。后《鹤山集》亦赋此花云：  

虎头点点开金粟，犀首垒垒佩印章。明月上时疑白傅，清风度处越黄香。集古人姓字为对偶。又自注：顾虎头善画，金粟用之正佳，犀首配虎头愈工，而诚斋诗句，殆为花补传也。近时江湖诗选，有《可山林洪》诗：湖边杨柳色如金，几日不来成绿阴。人多传诵却似梅《宛陵》：不上楼来今几日，满城多少柳丝黄。《晃氏客语》记欧公云：非圣俞不能到《剑南》《蒿》中《闻蛙》诗：虽成两部乐，恨失一编书。与鲁直几两屐，五车书，咏物之工，略同机杼。识者但评其高下尔。少陵《羌村》第三诗：群鸡正乱斗，客至鸡斗争。驱鸡上树木，始闻扣柴荆。父老四五人，问我久远行。手中各有携，倾木盍浊复清。苦辞酒味薄，黍地无人耕。兵革既未息，儿童尽东征。请为父老歌，艰难愧深情。歌罢仰天叹，四座泪纵横。又《赠卫八处士》诗：人生不相见，动如参与商。今夕复何夕，共此灯烛光。少壮能几时，鬓发各已苍。访旧半为鬼，惊呼热中肠。焉知二十载，重上君子堂。昔别君未婚，儿女忽成行。怡然敬父执，问我来何方。问答未及已，儿女罗酒浆。夜雨剪春韭，新炊间黄梁。主称会面难，一举累十觞。十觞亦不醉，感子故意长。明日隔山岳，世事两茫茫。艰难之时，道情离合，莫详于二诗。一为客至而作，一为访旧而作。论步骤有相合处，乃其次也。《羌村》诗或以之比渊明《饮酒》诗中语，然如：清晨闻扣门，倒裳往自开，问子为谁与，田父有好怀。壶浆远见侯，疑我与时乖。其为闲暇，非少陵所能得者。玉川子《月蚀》诗，四方五星，以及蚩尤枉矢。辞而责之，不若诗《大东》后二章，历举牛女天毕，东启明，西长庚，南箕，北斗，以寓叹恨之情。古人造作，各存法度，考索具见。今但讶其怪放而已。退之《三星行》却正用《大东》语。东坡初在杭，赋吉祥寺，谓：人老簪花不自羞，花应休上老人头。后在胶西《答陈述古》绝句，乃：城西亦有红千业，人老簪花却自羞。距在杭时五六年，意态遽不同。遂及前诗言之，未必不感吉祥旧游也。退之自云：今日无端读书史，智惠只足劳精神。荆公遂谓：力去陈言夸未俗，可怜无补费精神。不知先已悔之矣。又直用退之“可怜无益费精神，有似黄金掷虚北”之句。退之此语，为崔立之作，盖讥其投赠之多，非若前感春诗中十四字，乃欺已也。刘彦冲亦云：文章固自有机杼，戏事岂足劳心神。《西清诗话》记二诗，其一《方泽阻风》绝句云：江上春风留客舟，无穷归思满东流。与君尽日闲临水，贪看飞花忘却愁。谓其人不以文艺名世，而诗语惊人如此。予记《剑南集》《采莲》绝句云：云散青天挂卜玉钩，石城艇子近新秋。雾鬟风鬓归来晚，忘却荷花记得愁。方诗先出，末句一转偶同，各以意胜。折得荷花浑忘却，空将荷叶盖头归。见《唐绝句》。老杜《古柏行》，刘平国尝评之云：落落盘踞虽得地，冥冥孤高多烈风。扶持自是神明力，正直元归造化功。我踞得其地，烈风虽多亦何畏？藉曰天之杌我，神明固亦扶持之。然所以可扶持者，则亦以元来根本有此正直尔。今此古柏禀於天者既异凡物，又踞得其地，其视鸾凤也，鸱号鸟也，蝼蚁蛟龙也等，是巢穴中一物。其去其来，於我何择，亦於我何有？子美末章“苦心岂免容蝼蚁，香叶终轻宿鸾凤”之句，似未免小小计较，切恐不足以见古柏之大。予详其义，若谓其心坚苦，未免受小人之侵凌。虽不遇，而流芳余阴，犹为善类之所依归，据是言之，何病乎树之大，而疑其计较？苟以鸾凤、鸱号鸟、蝼蚁、蛟龙，皆巢中一物，任其去来，为大则一无拣择，宁不失断制之义，而有类乎兼爱。赵注以蝼蚁喻小人是矣。又以公自况，终接鸳鸾之侣，释下句，理未通。且分此又为三节，自“孔明庙前有老柏，”指夔州孔明庙之柏。自“忆昨路绕锦亭东，”追言成都先主庙之柏。自“大厦如倾要梁栋，”才言两处之柏起意，以嗟大材之人，且自况其身。今就其说。则此因夔州之柏，而思成都之前庙，云“君臣已与时际会，”故应之“先主武侯同宫”。古祠乔木，视共存也。想孔明之遇合，见其大也。兴大才之不用，以彼遇合而重不用之恨，由其不用，而后知如蜀君臣际会之盛，难得也。志士幽人莫怨嗟，不哀不怨，尤古诗法。李方叔云：或谓子美作此诗，备诗家众体，非独形容一时君臣相遇之盛。亦所以自况，而又以闵其所值之时，不如古也。东坡《秋怀》诗：苦热念秋风，常恐来无时，及兹遂凛凛，又作徂年悲。即补《洞仙歌》结语。荆公有云：少年不如秋，喜闻西风生。老大多感伤，畏此蟋蟀鸣。又少陵老去悲秋之意。而又一诗云：少年见青春，万物皆妩媚。一从鬓上白，百不见可喜。述壮老异情处，犹前诗也。俗言宰相客位可纳凉，以炎暑有所不避也。余义夫帅蜀，题客次春帖云：老子也曾来伺候，诸公聊复忍须臾。上句因采盘谷序语，下句晋人事。又本东坡《客位假寐》诗：谒入不得去，兀坐如枯株。岂惟主忘客，今我亦忘吾。同僚不解事，愠色见髯须。虽无性命忧，且复忍须臾。谢太傅与王坦之，共诣郗超，日晏未得前。坦之欲去，太傅曰：独不能为性命忍须臾耶？坡又略转其意用之。时方通守钱塘，是严事上官，贤达不废，边岐伯论候气曰：如待所贵，不知日暮。自古人情不相远。  

【`考古质疑`】  

《艺苑雌黄》云：以子美之忠厚，疑若无愧於论交，其《投赠哥舒翰开府》诗云：开府当朝杰，论兵迈古风。先锋百胜在，略地两隅空。羡之可谓至矣。及《潼关吏》诗：哀哉桃林战，百万化为鱼。请嘱防关将，谨勿学哥舒。何先后相戾若是，概以纯全之道，亦未能无疵也。《大庆》谓君子论人，瑕瑜不相掩。诗人所作美剌难概言。《左传》隐公十一年存许之事，君子谓郑庄公于是乎有礼。诅射颖考叔之事，君子谓郑庄公于是乎失政刑。二事同年而联书，是非得失不相掩也。周之宣王，当时诗人虽或美之，而或剌之，岂故无定论哉？《云汉》《崧高》诸篇，乃美其所当美。《祈父》《白驹》等作，亦剌其所可剌尔。当子美投赠哥舒也，时方立功，青海吐蕃奔北，当时宠幸莫比，固宜极褒美之辞。异时《潼关吏》诗，乃哥舒失守之后，故有勿学之语。揆之于理，其先后美剌，言各有攸当也。况乎诗人颂美，类多夸辞。观子美《上太常张土自》则曰：相门清议众，儒术大名齐。轩冕罗天阙，琳琅识介圭。《上翰林张土自》则曰：天上张公子，宫中汉客星。紫诰仍兼绾，黄麻似六经。所以推美其兄弟者至矣。盖二子以族望才名，联居华贯，是时皆未有伪命之事。二人，张说子。虽言之溢美，未害也。知此，则投赠歌舒，岂得不推美之乎？李陵善骑射，谦逊下士，甚得名誉。及偾军降虏，陇西士夫深为愧耻。盖才名鼎盛，固难预占其晚节。而末路一蚀，未免有负于初心。则誉于前，而耻于后，亦公论之不可磨灭者。杜公之诗，要美其所当美，剌其所可剌。《苑雌黄》遂以其先后相戾为庇，岂其然乎？《艺苑雌黄》云：昔人文章多以兄弟为友于，以日月为居诸，以子姓为贻厥，以新昏为宴尔，类皆不成文理，虽杜子美韩退之，亦有此病，岂非循俗之过耶？子美云：山鸟山花皆友于。又云：友于皆挺拔。退之云：岂谓贻厥无基址。又云：为尔惜居诸。后汉《史弼传》云：陛下隆于友于，不忍遏绝。曹植《求通亲表》云：今之否隔，友于同忧。《晋史》赞论，此类尤多。《吴氏谩录》谓洪驹父云：此歇后语也。韩杜未能去俗，何耶？予以为不然。《南史》刘湛友于素笃，《北史》李谧事兄，笃友于之情。故渊明诗：一欣侍温颜，再喜见友于。子美盖有所本尔。《大庆》谓古人多使友于。《袁宏论》曰：东海称藩，谦恭之心弥亮。明帝承统，友于之情愈笃。又《晋书齐王修传》：曾无友于之情。则以友于为兄弟，其来久矣。梁简文《善觉寺碑》：居诸不息。杜诗：童联居诸。《别张十三建封》。则居诸，非独韩用之也。又按《晋书?五行志》中何曾云：无贻厥之谋。又《刘隗传》：先君之德弘，贻厥之赐厚。齐谢眺《赐左传启》：金遗其贻厥《艺文类聚》经典门。然则退之所谓贻厥，亦相承用之尔。苕溪渔隐曰：杜诗：旷抟扶，庄子抟扶摇而上者九万里。疏云：扶摇，旋风。抟斗也。今云抟扶，亦是歇后语。然歇后语，苏黄亦有之。苏云：伯时有道真吏隐，饮啄不羡山梁雌。黄云：断送一生惟有，破除万事无过。然黄集此句对偶甚工。后山以为妍而反嗜之，不以为病也。《大庆》观枚乘《七发》云：山梁之餐，豢豹之胎。杨子《法言》云：山雌之肥不曰雉。而枚乘止曰山梁，杨子止曰山雌。则东坡所谓山梁雌者，亦本于此。然史传所谓歇后语，何可胜数。梁武帝《立内职诏》：刑于垂训。周文所以表德。《宋书?衡阳王义季传》：今阳和扇气，播厥之始。一日不作，民失其时。刑于，即友于之类。播厥，即贻厥之比。古人类多用之矣。又观任日方《进梁王笺》曰：经纶草昧，叹深微管。又简文帝《长沙宣武王碑》：微管之风，余芳无绝。宋傅亮宋公修张良广教曰：微管之叹，抚事弥深。又傅亮侍中王公碑曰：体亚黄中道微管。又梁任日方《武帝追封长沙王诏》：道被如仁，功深微管，并见《艺文类聚》。晋齐王攸箴曰：骊姬之谗，晋侯疑申。微管疑申，非歇后语乎？杜笃曰：肇十有二，又曰：朔南暨声。傅亮曰道亚黄中，照邻殆庶王元长作策秀才文：克明之旨弗远，钦若之义复还。晋《应詹传》：陛下宜奋赫斯之威。王融《曲水》诗序：分陕流勿翦之欢，来仕允克施之誉。刘昭《后汉历志注》云：亦深盍各之致。吴筠诗：逶迤摇白团。近观洪丞相隶释博陵太守孔彪碑曰：仁必有勇，可以托六。皆所谓歇后语也。《谩录》又云：唐相郑綮为诗，好歇后句。时人呼为歇后郑五，后之文士不复作歇后体，以其非雅正。独石曼卿因登第覆落，例受三班借职，赋诗云：无才且作三班借，请俸争如录事参。是已。《大庆》观近时稼轩居士。有《卜算子》词一阙，其词虽不雅正，然既作歇后体，又且押韵，亦不易也。《艺苑》又云：须有人年七十余，置侍婢年三十。东坡戏之曰：侍者方当而立岁，先生已是者稀年。得无是类乎？《大庆》谓此非歇后语，当谓之橛头语可也。陆机《改心思赋》：屡抱孔怀之痛。《叹逝赋》：怨具尔之多丧。王融《曲水》诗序：定尔固其洪业。魏文帝《令》曰：耳未闻康哉之歌。安帝《贬乐成侯苌诏》曰：朕无则哲之明。任日方《求荐士诏》亦曰：庶同则哲之明。此皆一律，非橛头语而何？《直方诗话》：荆公始为集句者，多至数十韵。往往对偶，亲于本诗。盖以诵古今人诗多。或坐中卒然而成，始为贵也。其后多有效之者。孔毅父尝集句，赠东坡，次韵云：“羡君戏集他人诗，指呼市人如使儿。天边鸿雁不易得，便令作对随家鸡”云云。《辶豚斋闲览》谓荆公集句诗虽数十韵，顷刻而就，词意相属，若出诸己如云：翻手为云覆手雨，当面论心背面笑。皆杜诗，上《平交行》，下《莫相疑行》。合两句为一联，而对偶精切如此。《西清诗话》乃谓集句自国初有之，未盛也。至石曼卿以文为戏，于后大著。尝见其《下第偶成》诗云：一生不得文章力，欲上青云未有因。圣主不劳千里召，常娥何惜一枝春？云云。《蔡宽夫诗话》云：世言集句自荆公始，予家有至和中成都人胡归仁诗，已有此作。自号安定八体，不知公尝见与否也？《大庆》观舒王诗集，其集句凡四十余首，如《题金山》一韵，乃四十句，信乎词意相属，如出一已。又《胡茄十八拍》凡十八首，亦皆集句为之。余多绝句。如《怀元度》云：秋水才深八九尺，扁舟陡转疾于飞。可怜物色阻携手，正是归时君不归。《赠长赞善》云：潮打空城寂寞回，百年衰病独登台。谁能得似张公子，有底心时不肯来。《戏僧湛源》云：恰有三百青铜钱，凭君为看小行年。坐中亦有江南客，自断此生休问天。《即事》云：渐老逢春能几回，柴门今始为君开。莫嫌野外无供给，更向花前把一杯。《送张明甫》云：觥船一棹百分空，五十年前此会同。南去北来人自老，桃花依旧笑春风。莫不词快而意联，但对偶者少尔。近见《梅花》集句，其中警联若出一手，姑以数绝附见于此：冬至阳生春又来，园林风暖冻痕开，化工清气谁先得？若说高标独有梅。杜甫、罗隐、王履道、邵康节。残雪犹封宿草艹亥，南枝何遽得春来。东君定与花相厚，故遣凌寒特地开。晁无咎、李希声、玉溪张文潜。漏泄春光此一枝，水沉为骨玉为肌。从教腊雪埋藏得，自有清香处处知。廖明略、山谷、荆公、毛泽民。帘巾莫萧萧竹院深，吹香独与我追寻。何人会得东风意？要试平生铁石心。张乖崖、竹轩、东坡、山谷。薄薄仙衣淡淡妆，几时涂额藉蜂黄。偏怜雪里无双艳，更占人间第一香。谢无逸、张籍、周问祖、韩魏公。江南几晚雪漫漫，堪笑癯仙也耐寒。须捻黄金危欲堕，蒂凝红腊缀初乾。韩子苍、陈去非、荆公、林逋。郎官湖上探春回，相与挥毫赋早梅。莫笑吟诗淡生活，为君吟罢一衔杯。李白、范文正公、东坡、林逋。冷冷疏疏雪里春，气清偏觉爽精神。世间无恨丹青手，玉骨水肌画不真。李希声、何明、高蟾、刘厚。竹里横斜一两枝，恼人风味可谁知？愿君采撷纫幽佩，始见清香无尽时。毛达可、陈去非、东坡、杨元素。竹阴松影翠相连，耿耿幽姿伴岁寒。惯负晓霜甘寂寞，结为三友冷相看。陈去非、张文潜、韩忠献、东坡。《落梅》云：正是春容烂漫时，不堪愁笛一声吹。香销色尽花零落，只待青青子满枝。东坡、陈参、乔知己、罗适。《腊梅》云：香蜜染成宫样黄，郁金丛里见新妆。精神不比篱边菊，风格孤标又国香。谢无逸、吕居仁、张文潜。《红梅》二首云：玉颊何劳獭髓医，犹嫌太白傅燕脂。一枝带雨墙头出，似画杨妃出浴时。东坡、徐顾仲、谢天逸、杜祁公。又云：枝头灼灼烂生光，独占新春第一芳。故作小红桃杏色，并姿照水似临妆。参寥、张文潜、东坡、赵德麟。《墨梅》云：杖藜点检故园梅，雪压林寒春未回。纸上今朝见颜色，不论时节遣花开。曾宏父、周少隐、张会川、东坡。凡若此类，前辈所谓意与言会，言随意遣，不见有牵率排比处，岂不谓佳也哉？大庆丁卯年抵豫章，因见林介翁震葛司成次仲。皆有集句诗。观其所集，机杼真若己出。但其混然天成，初无牵强之态，往往有胜如本诗者，诚足使人击节也。试举其警联附见于此：林公所集如《樽前》诗：莫将年少轻时节，老去还能痛饮无。上许浑、下居易。《约李少卿卜邻》诗：见欲移居相近住，子孙长作隔墙人。上张藉、下居易。《乡饮明日，贡士携长笺见访，书以为谢云》：方趁上国期干禄，先惠高文谢起予。上牧、下愈。《元日有感》云：愁知酒盏终难舍，病看椒花祗自怜。上罗隐、下刘长卿。其贯穿切于事情如此。又有四句一意，如《三月晦日》诗：萧萧光景去何频，三月惟残一日春。古往今来祗如此，可怜多少惜花人。庞石历、令狐楚、杜牧、王安石。《元日朝回》云：地上晴烟扫不开，传呼仙仗九天来。小臣拜献南山寿，万岁长倾万岁杯。上二句安石、下二句李白。皆如一人所作。虽然此绝句尔，犹未足见其工。至于八句，全篇中有对，尤为不易。如《集英春宴罢，赴太常寺点宿》云：孔雀徐开扇尾逐，王阶朝罢卷晨班。蝶随花艳留星弁，日绕龙鳞识圣颜。昼漏未移天正午，朱衣只在殿中间。斜阳醉出宫城去，独宿水庭梦帝关。子美、永叔、赵概、子美、王王圭、子美、陈充、永叔。其他警句，意贯而对偶者尤多。如云：劝君更尽一杯酒，与尔同消万古愁。王维、李白。幸得诗书消白日，能将富贵比浮云。王尧臣、永叔。将何政术称循吏，未有涓埃答圣朝。禹、子美。也知世路名堪贵，其奈田园老合归。张衤右、居易。往恨忽从中夜起，衰颜不似旧时红。王王圭、尧臣。岂有文章惊海内，更无亲族在朝中。上杜甫、下荀鹤。风情已被愁将去，懒性还从病后多。上郑文宝、下王令。去国一身轻似叶，忧民两鬓欲成霜。李师中、杜衍。病嫌樽酒都无味，贫觉家山不易归。元绛、罗隐。道直任从流俗怪，病多能使壮心摧。种放、永叔。至于触景咏物，其属对轻重，尤更均等。如云：满砌荆花铺紫毯，点溪荷叶叠青钱。白、杜。烟含嫩柳交加碧，溪映山花细碎红。李山甫、郑文宝。日暮数峰青似染，春来双港滑如飞。王建、张伯玉。清风明月本无价，近水远山皆有情。欧阳公、苏舜钦。树影不随流水去，水光长共夕阳来。方干、蔡襄。苦吟风月惟添病，愁对樱花枉过春。荀鹤、禹。门通小径连芳草，池引幽泉涨白苹。郎士元、郑文宝。愁肠听满浑无梦，病眼先春已见花。上文宝、下安石。百年莫惜千回醉，一笑相看万虑开。翁缓、王存。鉴已每将天作镜，嫁愁惟仗酒为媒。荀鹤、王宝。已上，皆林集之警联也。葛公所集，如《生涯》诗：归山何不早，缘欠买山钱。乐天、禹锡《夏日》诗：清风北窗下，犹足傲羲皇。李白、高适。《中秋月》诗：无因驻清景，欹午又明年。武元衡、司空图。亦皆意贯，略无缀缉之迹。其绝句诗亦可佳。如《惜花》云：落花飞絮正纷纷，慢绿妖红半不存。可惜风和夜来雨，却将春色寄苔痕。郑谷、退之、居易、长孙。《九日》诗：高秋寓目更徘徊，多少乡心入酒杯。正被绕篱黄菊笑，望中难得白衣来。吴融、赵嘏、龟蒙、赵节。《还人》诗句云：把君诗卷灯前读，字字清新句句奇。坐到天明吟未足，翻将唱作步虚词。白、韦庄、白、白。《穷巷》云：不嫌穷巷似渔樵，自古园林远市朝。鹏背负天龟曳尾，飞沉随分各逍遥。韩亻屋、杜牧、白、白。至如八句有对偶者数篇，尤佳。如《幽居客至》诗：无事焚香坐，逍遥一卷经。雨荒深院菊，风约半池萍。有客过茅宇，呼儿扫竹亭。厨人具鸡黍，复设雍瓦头清。张藉、齐已、杜愈、杜愈、浩然、同《三月晦日》诗：花片乱飞愁杀人，风吹雨洒旋成尘。百年莫惜千回醉，三月惟残一日春。生去死来都是幻，酒酣睡足最关身。西楼怅望芳菲节，添得临岐泪满巾。沈彬、禹锡、翁缓、令孤楚、居易、郑谷、韩亻屋、罗隐。《故人春游》诗：东郊立马望城池，旋把金鞭约柳丝。歌酒家家花处处，春风日日雨时时。别来同说经过事，醉后齐吟唱和诗。得失任渠但取乐，不应穷巷久低眉。应物、张衤右、居易、齐己、张藉、同、龟蒙、韩翊。其他警联切对，五言者云：山歌猿独叫，水宿鸟相呼。白、杜病久欢情薄，年加记性销。群玉、郑谷。尽日看山立，有时寻竹行。居易、张籍。强饮沽来酒，重看读了书。耿纬、姚伦。孤烟生暮景，疏竹漏斜晖。韩、白。七言者云：船冲水鸟飞还住，棹拂荷珠碎却圆。韩亻屋、子美。山色好当晴后见，歌声长向月中闻。白、牧。其他佳句，未易枚举。然集句之工，至此极矣。姑笔大概于此，使观者尝鼎一脔，则知其味云尔。  

永乐大典  

## 卷之八百二十三

二支诗  

诗话六十五  

【`编类`】  

《诗三百篇》，一变而为离骚，再变而为秦汉之歌，三变而为五言七言乐府，辞虽不同，音节亦异，而风雅之气犹存。东晋以后，渐有琢句之风，以巧丽对律相夸尚，于是古意失。而律诗兴于梁沈约永明八法，到唐杜子美律诗之体成，而大行于世。乐府自汉到唐，变而为词，到宋金而淫冶之风盛。但知发乎情，而能止乎礼义者鲜矣。此诗之沿革，而历代相尚之所以不同也。然离骚为词赋之祖，而尚有六义之体。绝句出于律诗，金元之曲出于词，而古意失之益远。盖由世道日益降，古风日益泯，时俗日益薄，人心日益荡。以日降之道，日泯之风，日薄之俗，日荡之心，而欲复古，不亦难哉？然今之作者，苟能以三百篇存诸心，而以为之师，以两汉盛唐为之友。正心立志，措意遣辞，虽不及古，必能远过时人矣。古诗无题，以诗中首句二字为题。到乐府而始有题。自谢眺、沈约席上各咏一物，始有分题。至唐而又有分韵、用韵、次韵之法，而盛行于宋金元之世。是不述己志，而牵合从人。汉魏犹有赠答倡和之法，犹是各言己志。后世倡和，宛如本临贴，与人写真，果何关于自己哉？此诗之所以愈不若古也。杜子美诗云：蜀相祠堂何处寻，锦官城外柏森森。映阶碧草自春色，隔叶黄鹂空好音。三顾频烦天下计，两朝开济老臣心。出师未捷身先死，长使英雄泪满襟。观自字、空字、未字、先字，多少感慨。然深味之，则先主之敬礼武侯，武侯之事先主以及后主，终始如一，而各尽其道，非子美其孰能知之。是虽律诗，古意存焉。他人又曰：“伯仲之间见伊吕，”以其人品与其心而言也；“指挥若定失萧曹，”以才能事功而言也；“运移汉祚终难复，志决身歼军务劳。”天命已去汉矣。武侯虽有人品之高，过人之才，亦不能善其后，宜乎食少事多，而终不能久于世也。百世之下，知武侯之心者，其惟子美乎？凡文章之有音韵者，如铭、箴、颂、赞、辞、赋，皆古诗之流。体制虽不同，而理则一也。唐虞之际有《赓载歌》，夏有《五子之歌》，殷之亡，周之兴也。有《麦秀》《采薇》之歌。《赓载之歌》著于经，《麦秀》《采薇》见于史；孔悝之鼎铭，正考父之鼎铭，三缄其口《铜人铭》，亦皆纪录于方策。学诗者苟能触类而推，一以贯之，则古今之诗道毕矣。李太白才气高迈，故其诗多是乘兴而成，清丽痛快，洒落有余，而沉郁顿挫处却不足；杜子美工夫缜密，故其诗多是苦思锻炼而成，穷达悲欢，各尽其趣，庄重典雅，山野富丽，浓厚纤巧，随其所遇，各造其极。后之人学杜不成，犹在法度之内，所谓刻鹄不成，尚类鹜者也；学李不成，出外规矩之外，所谓画虎不成，及类狗也。韦应物诗得渊明之冲淡，而情思自然。柳子厚诗得渊明之句法，而志趣抑郁。盖其心忧愁实多，而强排遣之也。惟其所遇有不同，故其诗亦有不同也。陶、韦、柳、虽是三家，其实只是一体。学之者舍其异而会其同，则可以得三子之妙处。凡作长律，如作大文字之法，句虽排比，意实团转。虽要先立冒头，钳尽一篇之意。中间抑扬开合，节节有序。后而结尾，超出意外，须要盛水不漏，方是好诗。若句排意亦排，如画甲乙帐，正成何等模样耶。陶渊明诗云：日暮天无云，春风扇微和。佳人美清夜，达曙酣且歌。歌竟长叹息，持此感人多。皎皎云间月，灼灼叶中花。岂无一时好，不久当如何？此诗是拟曹子建诗也。感时运之易失，叹青春不再，其自悼之意，为何如哉？子建诗云：南国有佳人，荣华若桃李。朝浮江北岸，夕宿潇湘氵止。时俗薄朱颜，谁为发皓齿。俯仰岁将暮，荣耀难久恃。词语无一字蹈袭，其意度绝相似，善于拟古者也。郭泰机杂诗云：迢迢牵牛星，皎皎河汉女。纤纤擢素手，札札弄机杼。终日不成章，泣涕零如雨。盖心有所思，而不得见，故不能成章而悲也。此与采采卷耳，不盈倾筐，嗟我怀人，置彼周行之意同。其孤臣怀君之心平。又曰：河汉清且浅，相去复几许。盈盈一水间，脉脉不得语。夫河汉清浅而易涉，可以与之语矣。乃脉脉不得语焉，发乎情，止乎礼义也。此又与《河广》之旨相似，此则比也，河广则兴尔。古诗《伤歌行》云：昭昭素明月，辉光烛我床。忧人不能寐，耿耿夜何长。微风吹闺闼，罗帷自飘。揽衣曳长带，屣履下高堂。东西安所之，徘徊以彷徨。春鸟翻南飞。翩翩独翱翔。悲声命俦匹，哀鸣伤我肠。感物怀所思，泣涕忽沾裳。伫立吐高吟，舒愤诉穹苍。而不著作者姓名，自今观之，性情柔弱，音节凄恻，感春鸟之命俦，悼中宵之独寐，似是班婕女予之诗也。班婕女予《怨歌行》云：新裂齐纟丸素，鲜洁如霜雪。裁成合欢扇，团团似明月，出入君怀袖，动摇微风发。常恐秋节至，凉飚夺炎热。弃捐箧笥中，恩情中道绝。以美材而成美器，既得御于君所矣，复恐过时而弃捐也。盖婕妤有宠于成帝，时又有赵飞燕及昭仪姊妹，二人新幸，婕女予恐其失宠，故作是诗也。其后果以衰，供养长信宫，则知《怨歌行》作于未失宠之前，《伤歌行》作于既失宠之后，二诗实相表里，非婕女予之诗而何？《怨歌行》得六义之比体，《伤歌行》则赋也。姑存是说以俟识者监之。李太白拟古诗云：涉江玩秋水，爱此红蕖鲜。攀荷弄其球，荡漾不成圆。佳人彩云里，欲赠南远天。相思无由见，怅望凉风前。此诗是拟古诗十九首也。古诗云：涉江采芙蓉，兰泽多芳草。采之欲遗谁，所思在远道。还顾望故乡，长路漫浩浩。同心而离居，忧伤以终老。然古诗沉著而意味深远，太白痛快而俊气烨然。又如谢玄晖《玉阶怨》云：夕殿下朱帘，流萤飞复息。长夜缝罗衣，思君此何极。太白《玉阶怨》云：玉阶生白露，夜久浸罗袜。却下水晶帘，玲珑望秋月。玄晖何尝如是俊巧来？然玄晖虽质，而意却深远；太白虽巧，而意却浅近矣。今之学诗者，徒尚其华，而不求其实，此所以愈不若古也。诗本音律之文，古乐府音律，世远莫传。学者按解题而拟其意，至于音律则非矣。然余有一说焉。昔荆轲歌易水为变徵之声，士皆垂泪涕泣。复为羽声慷慨，士皆目真目发尽上指冠。然则可以为徵，亦可以为羽，岂有一定之律哉？顾歌之者如何耳。论其大要，不失乎浮声切响而已。唐诗人拟古名家者，陈子昂、李太白为称首。子昂之《感遇》，太白之《古风》，皆自《文选》中来，往往有逼真处。惟杜子美熟精《文选》，理溶会变化，自成一家。虽出《文选》，然无一字蹈袭，此子美所以为高与欠。是知不以摸拟为难，而以变化为难。如蜂之酿蜜，百花无不采焉者，及其蜜之成也，人但知味之为甘，而不知何花之所为也。虞伯生学，论作文以煮肉为喻，取汁而弃肉，亦是此意。此可与知者道，难与俗人言也。程以文尝评余文，琢句已到，但意义短促，不敢放开，恐久则局束而不得伸也。杨大中曰：汝文患气不扩充，宜熟读《孟子》。揭伯防曰：汝文气充意足，但琢句欠精耳。余以三说质之于危太朴，太朴曰：三子之说，皆非也。作文特患入门路头不正，汝入门处，路头已正，但有生熟之分耳。久久成熟，自然知变。拘拘于规矩，而自不外于规矩矣。凡为文博学而约取之，正本之于经史，傍参之于子集，慎言其所当言，勿言其所不当言也。学之至，则可以追迹于圣贤。未至，亦不失为君子儒矣。孔子曰：有德者，必有言。诚以此语为主，则其立言不朽，而必可以传于世。不然，夸多而斗靡，亦何益于世道哉？学诗之体有六：一曰命意，二曰体制，三曰气魄，四曰情思，五曰字句，六曰音节。命意要有理，合乎风雅之旨趣；体制要成一家之言。如学《古诗十九首》，一篇首尾不杂别样句法；气魄要浑厚，而不至于浮薄浅露；情思要七情所发，出于至诚，婉转含蓄，有余不尽；字句要锻炼精切，浑然天成；音节要转换铿锵，如浮声切响，双声叠韵之类。六法一有不备，则非作者之诗矣。学《诗》要得三百篇“六义”体制。汉、魏、西晋、宛然有此意度。东晋以后，渐趣于巧，如三谢诗，造语益工，而古意益失矣。学诗之法有七字，真情实景生成句也。汉魏西晋之诗，如空山道人，草衣木食，而服气道强，外面无可观者，而其中神气极盛。江左以后之诗，如病妇艳妆，外固可以悦人，其中之气，则馁然矣。汉高祖，楚霸王，皆不文之主，然亦能作大风鸿鹄、垓下帐中之歌。苏武李陵，皆将家子，然亦能作五言之诗。其在当时，孰称其为诗人乎？但后世学之而不能及，遂宗之以为法也。古人之诗，事切情真，出於至诚，如喜而笑，怒而斗，哀而哭泣，痛而呻吟，皆非勉强为之，故其诗自好，苏武李陵之诗是也。后人为诗者，往往为人题卷，事情不切於已，旋立意思，旋琢语句，如不喜而强笑，不痛而呻吟，皆非至诚，皆非自然，神气皆不浑全，所以不好。古诗意远，每恨其句之不工。律诗句工，每恨其意之不远。意远，甚宜潜玩。句工，止可咏歌。学诗者，其才各有偏长，故亦各有一偏之好焉。苟能兼取而并用之，不亦彬彬之君子乎？昔人有言曰：学诗如学仙，时至骨自换。以用功所至而言也。又曰：学诗如学禅，要自悟其理。以识见所得而言也。用功所至，或可必。识见所得，不可必也。待其神会而心得之，然后可与言诗矣。故学之非难，悟之为难也。凡作诗叙情，则真情。叙景则贞景。触於目，而感於心，则景与情合，神与事会，自然有趣、有态、有气、有神，流动充满，随遇而得，无拘无阂，浑然天成，自然得到古人佳处。其视区区斗钉牵合而成者，天渊不侔矣。凡作诗，先将情景涵泳於胸中，使其兴趣、神气，充足有余。然后发之於诗，自然一气浑成。而非思索锻炼之所可及也。诚如是，则神会心得之妙，有非浅近之所能知者矣。吾於四时，最喜秋，尤喜秋之夜。每风清、月明、星稀、河淡，秋声在树，蛩吟在宇，莫不神气冷然，毛骨竦竖，揽衣徘徊，达旦无寐。至为歌诗累月不能措一辞者，一夕尽得之。如是者，盖有年矣。至正九年春，吾在燕京北城，得倪仲恺之旧馆于教忠里，乃卜居焉。其中门之外，一室尤清。架曲薄以承尘，而四壁饰以素楮，莹然可爱也。遂因之而不革，朝则与宾友周旋揖让，暮则偃息其中。一窗南出尤明。至秋之夜，纤云不兴，天宇空碧，明月在庭，流光满室，四壁尽白，诗兴清发。吾乃抱膝长吟，神游意适，恍如乘云御风，翱翔乎白玉之京，而周览乎八极之外，盖无爽於昔之所得者焉。呜呼，人之精神，与天地通。故其神交气感，妙合至道，而况於诗乎？昔人所谓文章得江山之助，信不虚矣。是用纪其所得於天者，以与一二同志共乐焉。或曰：宋人诗虽不及唐，尚与唐人为宾主。今人诗句句学唐，何异唐人之臣仆？吾应之曰：以唐人之诗法，形容自己之性情，譬犹使之将命耳。吾但见以唐人为仆，未见臣仆于唐人也。今人作诗有三病：才高者，好生新意，往往琢奇句、押险韵，而不可读；学博者，好用隐僻故事，往往艰深晦滞，而不可晓；甚至不祖古人规矩，而欲自成一家，往往撰为不经之语，以眩惑后生，而与古人吟咏性情之旨，於是乎失之远矣。凡作诗须慎写题。古诗题不可吟律诗，律诗题不可吟古诗。押韵须平易，不可艰险，愈艰险愈不自然，而反伤其意趣矣。凡作诗不可多用故事，多用故事，则客意胜主意矣。用故事，须要隐然不可显然，须要我去使他，不可教他使我。知此，则无拘滞牵合之病矣。古诗：青青河畔草以兴“绵绵思远道，”乃兴体也。盖曰：河畔之草，则青青矣，远道之思，则绵绵矣。然远道之人，不可得而思，徒有夙惜梦见而已。适梦见在我之傍，忽然梦觉时，则在他乡矣。他乡又各异县焉，是以辗转不可见也。此句此意多少曲折。又曰：枯桑知天风矣，海水知天寒矣。今入门之人，乃各自取媚於其君，而征人之苦，谁肯相为言哉？感物兴怀，其责同朝之人也深矣。盖物本无情，人自有心，言无情之物尚知时，而有情之人反不我顾，不如枯桑海水之有知也。  

【`唐书新语`】  

苏味道使岭南，闻崔马二待御入省，因寄诗曰：振鹭齐飞日，迁鹦远听闻。明光共待漏，清鉴各披云。喜得廊庙举，嗟为台阁分。故林怀柏悦，新幄阻兰荪。冠去神羊影，车连瑞雉群。独怜南斗外，空仰列星文。味道富才华，代以文章著称，累迁风阁侍郎知政事，与张锡俱坐法，系于司刑寺。所司以二相之贵，所坐事轻，供待甚备。味道终不敢当，不乘马。步至击所，席地而卧，疏食而已。锡乘马至寺，舍三品院，气色自若，帷屏饮膳，无忝平居。则天闻之，原味道而放锡于岭南。吕太一拜监察御史里行，自负才华，而不即真，因咏院中从竹，以寄意焉。其诗曰：濯濯当轩竹，青青重岁寒。心贞徒见赏，箨小未成竿。同列张氵尤和之曰：闻君庭竹咏，幽意岁寒多。叹息为冠小，良工将柰何。后迁户部员外，与吏部邻司。吏部移牒户部，令墙宇悉竖棘，已防令史交通。太一牒报曰：眷彼吏部，铨综之司。当须简要清通，何必竖篱插棘。省中赏其后俊。陆余庆孙海，工於五言，甚为时人所重。性悛，不附权要。出牧潮州，但以诗酒自适，不以远谪介意。《题奉国寺》诗曰：新秋夜何爽，露下风转凄。一磬竹林里，千灯花塔西。《题龙门寺》诗曰：片忽灯林霭里，闻磬水声中。更筹中有会，炉烟满夕风。时人推其警策。郑繇少工五言。开元初，岐山范为歧州刺史，范为长史，范失白鹰，深所爱惜，因为失白鹰诗以致意焉。其诗曰：白锦文章乱，丹霄羽翮齐。云间呼暂下，雪里放还迷。梁苑惊池鹜，陈仓拂野鸡。不知辽郭外，何处别依栖。其为时所讽咏，于审亦以文章知名。张宣明有胆气，富词翰，尝山行见孤松，赏玩久之，赋诗曰：孤松郁山椒，肃爽凌半霄。即挺千丈余，亦生百尺条。青青恒一色，落落非一朝。大厦今已构，惜哉无人招。寒霜十二月，枝叶独不凋。凤阁舍人梁载言赏之曰：文之气质，不减於长松也。宣明为郭振判官，使至三姓咽面国赋诗曰：昔闻班家子，笔砚忽然投。一朝抚长剑，万里入荒陬。岂不厌艰险？只思清国仇。山川去何岁，霜露几逢秋。玉塞已遐廓，铁关方阻修。东都日，西海此悠悠。卒使功名建，长封万里侯。时人称为绝唱。玄宗朝张说，为丽正殿学士，常献诗曰：东壁图书府，西垣翰墨林。讽诗闻国体，讲易见天心。玄宗深佳赏之。优诏答曰：得所进诗，甚为佳妙。风雅之道，斯焉可观。并据才能，略为赞述。具如别纸，宜各领之。玄宗自於彩戕上，八分书说赞曰：德重和鼎，功逾济川。词林秀发，翰苑光鲜。其徐坚已下，并有赞述，文多不尽载。神龙之际，京城正月望日，盛饰灯影之会。金吾弛禁，特许夜行，贵臣戚属及下俚工贾，无不夜游。车为骈阗，人不得顾。王主之家，马上作乐以相夸赞。文士皆赋诗一章以纪其事，作者数百人。唯中书侍郎苏味道，吏部员外郭利贞，殿中待御史崔液三人为绝唱。味道诗曰：火树银花合，星桥铁锁开，暗尘随马去，明月逐人来。游骑皆李，行歌尽落梅。金吾不禁夜，玉漏莫相催。利贞曰：九陌连灯影，千门度月华。倾城出宝骑，匝路转香车。烂漫唯愁晓，周旋不问家。更逢清管发，处处落梅花。液曰：今年春色胜常年，此夜风光正可怜。支鸟鹊楼前新月满，凤凰台上宝灯燃。多不尽载。  

【`姑苏笔记`】  

唐人闺怨绝句二首：王昌龄云：闺中少妇不胜愁，春日凝妆上翠楼。忽见陌头杨柳绿，悔教夫婿觅封候。李频云：红妆女儿窗下羞，画眉夫婿陇西头。自怨愁容长照镜，悔教征戍觅封候。频《梨山集》五十，七言有佳句，此诗视昌龄不无钝贼之愧。余客汴，有蒲城人申子宁诵绝句云：寒食清明忆去年，典衣沽酒醉花前。今年花酒浑如旧，憔悴春衫不值钱。以为徐明之者所赋，颇似唐人。庚子岁九月，无锡同虚观壁间，见一道题绝句云：万壑千岩归去路，七闽二浙倦游身。朝来点检行装看，除却乌藤剩得贫。予方倦游，怃然有感於吾心。韦文公《题楚昭王庙》云：丘园满目衣冠尽，城阙连云草树荒。犹有国人怀归德，一间茅屋祭昭王。罗涧谷作《汉朝》诗，可谓善用退之者：秋到咸阳天亦愁，五陵无叶寄寒。人心毕竟江南好，夜夜篝灯入汉祠。尝爱陆放翁一联云：正欲清言闻客至，忽逢美酒报花开。偶见司空表圣“客来当意惬，花废遇歌成”之句，方知古今诗人妙趣一也。但琢句不同耳。薛昂《赋蔡京君臣庆会阁》诗云：逢时可谓真千载，拜赐应须更万回。时人谓之薛万回。柳子厚《觉衰》一首，起语云：久知老会至，不谓便见侵。陈简斋《房州避难》起语云：久谓事当尔，岂意身及之。事不同而情同，有吻合如此。刘方平《赋铜雀台妓》，前四句云：遗令奉君王，颦蛾强一妆。岁移陵树色，恩在舞衣香。刘后村绝句云：先帝宫人总道妆，遥瞻陵柏泪成行。君恩恰似蔷微水，滴在罗衣到死香。后村《南岳集》诗全学唐，此可谓青于蓝矣。  

【`朝野遗事`】  

工部在京山，又有《寒食日经秀上人房诗》云：花时懒看花，来访野僧家。劳师击新火，劝我雨前茶。其诗篆书，刻石在县多宝寺中。甘棠魏野亦有诗曰：城里争看城外花，独来城里访僧家。辛勤旋觅新钻火，为我亲烹岳麓茶。盖诗人寓兴多同。仁宗嘉礻右末，宴群臣，赋赏花钓鱼诗，群臣奉和。丞相韩魏公诗曰：轻阳阁雨迎天仗，寒色留春送寿杯。唐罗邺诗曰：春排北极迎仙驭，日捧南山入寿杯。郑武仲侍郎尝从刘宾学，宾有父尤善于诗，尝云：人从别浦经年去，天向平芜尽眼低。郑诗有：江横塞外悠悠去，天落秋边处处低。语句惊人，盖出于蓝矣。庆历间，宋景文诸公在馆，尝评唐人之诗云：太白仙才，长吉鬼才，其余不尽记也。然长吉才力奔放，不惊众绝俗不下笔。有雁门大守诗曰：黑云压城城欲摧，甲光向日金鳞开。王安石曰：是儿言不相副也，方黑云如此，安《得向日之甲》光乎？王安石作《桃源行》云：望夷宫中鹿为马，秦人半死长城下。避世不独商山翁，亦有桃源种桃者。词意清拔，高出古人，议者谓二世致斋望夷宫，在鹿马之后。又长城之役在始皇时，似未尽善。或曰：概言秦乱而已，不以辞害意也。王安石集四家诗，不取韩公《符读书城南》何也？予曰：是诗教子以取富贵，宜荆公之不取也。有子贤与愚，何其挂怀抱。渊明独不免子美之讥，况示以取富贵哉？乐道以为然。闽中鲜食最珍者，所谓子鱼者也。长七八寸，阔二三寸许，剖之，子满腹，冬月正其佳时。莆田迎仙镇，乃其出处。予按部过之。驿左有祠，谓之通应祠，下有水，曰通应溪。潮汐上下，土人以咸淡水不相入处，鱼最美。比见士人诗多曰通印。安石《送元厚之知福州》诗曰：长鱼俎上通三印，新茗斋中试一旗。闽人谓茶芽未展为枪，展则为旗。至二旗，则老矣。王钅至性之，尝为予言曰：王荆公尝集四家诗，蔡天启尝问何为下太白？安石曰：才高而识卑，其中言酒色盖什八九。鼎州武陵县北二十里有甘泉寺，行人多谒焉。寇莱公往雷州，凡题三十字曰：庚申年秋九月，平仲南行至甘泉院。僧以诗板视予，征途不暇吟咏，代记年月。后丁晋公谪朱崖，过寺题云：翠影疏疏渡，波光瑟瑟凝。帝家金掌露，仙府玉壶冰。晓钵侵星汲，霄厨向月澄。岂惟蠲肺渴，灌顶助三乘。因而至寺者，多所赋咏。如殿中丞范讽诗云：平仲酌泉曾顿辔，谓之礼佛向南行。山堂下瞰炎蒸路，转使高僧薄宠荣。又刑部郎中崔峄诗云：二相南行至道初，记名留咏在精庐。甘泉不洗天涯恨，留与行人鉴覆车。可谓言婉而意达。慈圣光献皇后以元丰申十月二十日上仙，是夕永裕召执政近臣入视圣容。其年春，上幸西池，慈圣以珠盘蹙马鞍遗上。上自池乘以归。慈圣好植花，多乘小辇游苑，上常扶侍之。所居殿曰庆寿，在福宁之东。是夜毁香阁垣为门，百官入听遗告。庭中有二小亭，金书牌曰：赏蟠桃，赏大椿。明年三月将奉山陵。诏百官各进挽词二首，故相王曰：谁知老臣泪，曾泣见珠襦。王存时为从官，曰：珠鞯赐御恩犹在，玉辇亲扶事已非。子亦例进曰：春风三月暮，寂寞大椿庭。百官有云：东朝盖斥庆寿也。永叔《早朝》诗曰：月在苍龙阙角西，甚美，然予按汉之四阙：南曰朱雀，北口玄武，东曰苍龙，西曰白虎。今永叔诗意，盖以当前门阙状苍龙，故云月在西也。盖不用汉阙耳。南丰曾阜子山，尝宰蕲之黄梅，数十里有乌牙山甚高，而上有僧舍，堂宇宏壮。梁间见小诗曰：“李太白也：夜宿乌牙寺，举手扌门星辰。不敢高声语，恐惊天上人。布衣李白。”但不知其字太白所书耶？取其牌归于丞相吴正宪公，李集中无之，始安陆石山严寺诗亦不载。权文公多用州县日辰之类为诗，近见人亦为药名诗者，如诃子缩纱等语，不唯真致，兼是假借，太不工耳。里人史思远善诗，用药名则析而用之。如《夜坐》句曰：坐来夜半天河转，挑尽寒灯心自知。此乃鲁望离合格也。思远幼孤，从先生学诗，有唐人风格。《赠惠秀》云：坐禅猿鸟看，谈易鬼神听。又《题朱氏园》云：花分先后留春久，地带东南见月多。故寿阳朱炎节判尝赠诗曰：古人不到处，吾子独留心。吾友顿隆师尝言颜延年《五君咏》，至阮始平曰：屡荐不入官，一麾乃出守。麾，去也。咸为山涛麾出，杜牧之“首把一麾江上去，”即旄也，盖误矣。余以为“麾”，即“毛”也。子美亦曰：“持旌麾”之句，杜牧不合用一麾耳。朱元瑜长官好为诗。予少时闻人诵“嚼梅香袭齿，攀柳绿藏巾。”予欲纂乡人诗，恨无朱诗。廖献卿大夫谓予曰：某少尝同笔砚，得其诗二百余篇，当录以奉寄。献卿别未几，不幸且卒。自予还里，屡访诸廖所谓朱令诗者，莫得之。世言七言诗肇于柏梁，而盛于建安。考之，岂独柏梁哉？《庸阝风》曰：送我乎淇之上矣。《王风》曰：知我者谓我心尤。《庸阝风》曰：还予授子之粲兮。《齐风》曰：遭我乎犭缶之间兮。又曰：尚之以琼华乎而。《魏风》曰：胡取禾三百兮。豳幽风，曰：二寇之日凿水冲冲，三之日纳于凌阴。《小雅》［此下文疑原书有漏句］曰：王升之善诗，极精致，喜宾客，酝法高妙。刘斯立字曰玉友，且书小写：几日愁围未解纷，一杯聊以鼓吾军。酒坛久设无人将，玉友于今始策勋。又作《悲愁引》。有：昔时携手两少年，君死我衰俱可怜。及：波间罗袜今无有，梦里行云果是非之句。余赴甘陵，升之以长诗见送。闻余作《钅监堂》，又作“落月满屋梁，犹疑照颜色”十章尤奇，丹杨遇寇失之，可惜。刘斯立哀其不达，为诔哭之妙甚。其略去：伟君高门，一世楷模。遗烈言言，休声吴吴。逢辰清明，建旆礼舆。畴或木尼旃，罔所适徂。名列士版，身佚里闾。毓草艺木，畦畹踌躇。良朋萃止，肴殳设醴斛。退察其私，盎不宿储。又云：休文革带，计日有余。幼安絮巾，当暑不除。乳石断下，糜粥充虚。长为散人，庶以全躯。云何远行，旅舍窘拘。东野后事，孝权遗书。岂无他人，顾以属予。呜呼哀哉，文多不能尽忆。观斯立之言，可以知其人也。升之年四十，终奉议郎汝阴丞，客死京师，二子孟博、孟公，皆沦落，彦祖之后，遂微可念哉。黄鲁直元礻右间，与宣城院诸公往来甚欢。一日雪中过七叔祖静之题诗酒库云：北风吹雪满都城，晓踏骅骝访玉京。相引糟头看春酒，正流三峡夜泉声。宣和间其书壁尤存。老杜诗：天棘梦青丝，说者不一。余在靖康见李衡州舍人言，往任陈州教授，文潜出东坡杂书，内一贴云：天棘，胡梵语，柳也。又古歌，湖上春风舞天棘，信知柳无疑矣。独不晓梦字，疑是弄字，而或以谓蔓字也。更当博求之。李少师端愿，嘉礻右丁酉暮春，作新堂会翰林赵叔平，欧阳永叔，王禹，侍读王原叔，舍人韩子华，永叔命名来燕堂。原叔八分题榜，因联句赋之，刻于石：贤侯谢郡归，从游乐吾堂。林泉富余地，卜筑疏林莽。是时春正中，来燕音下上。若贺大厦成，喜留众宾赏。概得名因笑谈，挥墨粲题榜。所夸贤豪盛，岂止池榭广，人心乐且闲，鸟意颉而颃。吟尊敞花轩，醉枕卷风幌。修轻云薄藻栋，初日丽珠网。红礻央生暗香，清弦泛余响。林深隐飞盖，岸曲迟去桨。波光栏槛明，竹气衣巾爽。虚容凉木越入，影与文涟荡。晨飚转绿蕙，夕雨滋膏壤。嘉辰喜盍朋，命驾期屡往。觞咏陶淑真，世俗岂吾仿。洙得以为胜游，萧然散烦想。公子固好士，世德复可象。今此大基成，不图专奉养。美哉风流存，来世足师仰。绛可以想见文物之盛，太平无象，端在于此。  

【`宰相令复痴聋`】  

陆游务观云：王性之谓苏子瞻作《王莽》诗，讥介甫云：入手功名事事新。又《咏董卓》云：公业平时劝用儒，诸公何事起相图。只言世上无健者，岂信车中有布乎。盖讥介甫党争市易事，自相叛也。车有布，借吕布以指惠卿姓曾布名，其亲切如此。又云：曾吉甫侍郎，藏子瞻和钱穆父诗真本，所谓大笔推君西汉手，一言置我二刘间者。其自注云：穆父尝草某答诏，以歆向见喻，故有此句。而广川董彦还待制，乃讥子瞻不当用高光事，过矣。与务观同作刘信叔大尉挽词，予诵鲁直《哭宗室公寿》诗云：昔在熙宁日，葭莩接贵游。题诗奉先寺，横笛宝津楼。天网恢中夏，宾筵禁列侯。但闻刘子政，头白更清修。意深语到，可想见宗室前肆后拘气象。务观云：韩子苍尝见鲁直真迹，第三联改云：属举左官律，不通宗室侯。以此为胜，而曾吉甫独取前作《刘贡父诗话录》云：皇甫氵是诗无闻，韩退之有《渎公安》诗，讥其掎摭粪壤间。又韩集虽有《次韵氵是陆浑山火》之篇，而氵是诗俱不传。予尝得氵是永州祁阳元次山唐亭诗碑，题云：侍御史内供奉皇甫氵是，其诗云：次山有文章，可惋只在碎。然长於指叙，约糸丰刀多余态。心语适相应，出句多分外。於诸作者间，拔戟一队中行。苏预虽富剧，粹美君可盖。子昂感遇佳，未若君雅裁。退之全而神，上与千年对。李杜才海翻，高下非可概。文於一气间，为物莫与大。先王路不荒，岂不吾辈。石屏立衙衙，溪口啼素濑。我思何人知，徒倚如有赖。后见洪迈《容斋随笔》，亦载此诗，谓风格无可采，非也。苏文忠公诗文少重复者，惟人生如寄耳十数处用，虽和陶诗亦及之，盖有感於斯言。此句本起魏文帝乐府，厥后《高僧传》载王羲之与支道林书祖其语尔。朱翌新仲《猗觉寮杂志》，乃引《高僧传》及南齐刘善明，似未记魏乐府。予为大和萧人杰秀才作《如寄斋说》引文忠公诗甚详。四方声音不同，形於诗歌往往多疑，其来久矣。如北方以行为刑，故《列子》直以太行山为太形。又如居姬与以高俄等音，古今文士皆作协韵，虽释文亦然。《礼记》何居注云：居音姬列子何姬，却注云音居。其它诗文与以吕累之类尤多。近世士大夫颇笑闽人，作赋协韵云：天道如何，仰之弥高。殊不知苏子由，蜀人也。文集第一《卷严颜碑长韵》，磨、讹、高、豪、何、曹、河、戈，亦相间而用云。  

【`诸儒鸣道集`】  

古人作诗所以吟咏性情，如三百篇是也。后之作者，往往务为艰深之辞，若出於不得已而为之者，非古人吟咏之意也。《文选》谢宣远《戏马台诗》，造语虽工，然已不及建安七子有正气矣。如轻霞冠秋日，迅商薄清穹。岂曰不工，何如子建云：明月澄清景，列宿正参差。宣远《咏张子房诗》，有息肩缠民思，灵鉴集未光。伊人感代工，聿来扶兴王。又曰：爵仇建萧宰，定都护储皇。又曰：鉴历颓寝，饬象荐嘉尝。又曰：餐和忘微远，延首咏大康。此等诗句皆刻画，殊无三百篇风致。颜延年诗最平易，至应诏诗乃作梗涩语，略无风雅。岂以谓应诏当如此耶？如《北湖田收》诗云：帝晖膺顺重，清跸巡广。又云：开冬眷徂物，残粹盈化先。又云：自乡食报嘉岁，周急戎无年。此何等语也。迄至于今此体犹在。  

谢元晖《游东田》诗曰：鱼戏新荷动，鸟散余花落。情辞闲暇，佳句也。王仲宣《赠蔡笃》，，有瞻望遐路，允企伊亻宁。又有虽则追慕，予思罔宣。瞻望东路，惨怆增叹之语。又有中心孔悼，涕泗涟氵而。嗟尔君子，如何勿思之语，大有变风之思。杂之卫诗中，何有不可。刘公干《赠从弟》二诗，兴寄幽雅，有国风余法。夜嵇叔《送秀才入军诗》闲雅俊豫，有古诗人之风。如良马即闲，丽服有晖。又如习习谷风，吹我素琴。胶胶黄乌，顾畴弄音。又如思我良朋，如渴如饥。愿言不获，怆矣其悲之句，想见其风致。沈休文《咏湖中雁》云：涣流牵弱藻，剑翮带余霜。群动浮轻浪，单泛逐孤光。悬飞竟不下，乱起未成行。刷羽同摇漾，一举还故乡。其形容物态如此，亦巧妙矣。文字雕琢，则伤正气，作诗亦然。如陶靖节云：采菊东篱下，悠然见南山。山气日夕佳，飞为相与还。此中有真意，欲辨已忘言。此真得三百篇之遗意。予友施彦轨渎杜诗，至风吹客衣日杲杲，树搅离思花冥冥而有得。予读毛诗，至纟希兮纟谷兮，凄其以风而有得。  

【`广川书跋`】  

丰都宫阴真人祠刻诗三章，唐贞元中，刺史李贻孙书。元丰四年，转运判官许安世即其祠下，尽阅其石，谓此三诗真阴氏作。如还丹等，皆后人记之。乃属知夔州吴师益书，既成送观中，于是尽破石为其余石。故今世不得传。余尝得旧本，然独存此也。真人名长生，新野阴氏，本儒生，有才思，善著书。其学类左元放，尝授太清神丹。故世传其《丹经》赞文甚古雅异，亦东汉时人，不知尝为此诗也。此诗虽然与汉人异，不知安世何据而知。余益知前所毁弃，未必皆非长生所述。葛洪曰：长生服金液半齐，其止世间几千年然后仙去。殆古强所谓，洪亦不省也。李卫公《武昌》诗，其间谓牛羊具特俎，则指牛僧孺羊嗣复，叹夫朋党之怨至於如此。虽一话言间且不能忘，必求其诋訾以逞其憾，安得公平天下而无私好憎之心哉。德裕学优而材胜，其操术近正。但忿少容，以及於祸。昔牛崇为陇西主簿，羊喜而郡功曹。马文渊为大守，凉州云三牲备具。德裕尝编牛羊日历，皆取於此。李邦彦《出会稽宝林寺》诗，黄庭坚书其后曰：法士多坏能，乃是僧为鳖尔。孤岫龟形在，谓山有穴而特，不可谓山。余评曰：此诗未有工处，特以书贵。季海书名唐世，而此石乃公平生书，不得不尚。如高阁无恢炱，乃诗人会意误处。黄子抉而警之，是一快事。谓瑰能孤岫，不害於诗，黄子求人已细。张子曰：因进拒衰，表贤选能。冯相观寝，禳禳攘灾。古人已如此音，况能有所合谓之能，自有据耶。《尔雅》曰山有穴岫，不必谓如神氵粪。凡山有窍可穿者皆是，故谢康乐言：窗间列远岫，玄晖言：云表吴岫彻，杜甫言：自多穷岫雨。韩愈言默默露数岫，岂尽失也？若白居易言：岫合云初吐，则不可谓山耸而出者，世人多托人见闻，以为己是。黄子说尝胜，人亦未深考，余不得不辨。政和元年四月十三日。  

永乐大典  

## 卷之八百九十五

二支诗  

宋诗四  

【`宋孙觌鸿庆居士集`】  

《读季远诗卷，次泗州南山诗韵》  

跳波乱清淮，一叶寄真赏。南山如高人，标格自矜爽。胡尘暗楚甸，绝境堕渺漭。空城草木春，户外屦谁两。怅望壶公龙，乘云自来往。小诗若图画，仿佛见飞桨。从今淮上山，不落梦中想。  

《诵邹次魏诗，有读山谷文一篇特奇丽，诗云：远继杜参谋，近追苏玉局，此实录也》  

歌终白玉烂，梦觉黄粮熟。斯人已寂寥，皎皎在空谷。谁令黔首愚，竟坐城旦读。光芒丰城剑，恸哭荆山玉。邹郎乃其徒，阅世何烛局。高风渺不嗣，句法此遗烛。火攻真下策，吊古悼秦俗。丽山一炬燔，鸡林万金赎。  

【`张守毗陵集`】  

《次韵张辉惠》诗三首  

诗邻可卜拟诛茅，好句人间见一毫。吟就钵声应未绝，流传纸价顿能高。谬成燕雀追黄鹄，已作蜻蜓避百劳。清夜月窗哦警句，霜梧风竹助萧骚。  

投老须营一把茅，晚亲珠玉看挥毫。赋牛绝敏惊曹植，刻鹄无成愧伯高。已放闲身栖寂寞，时凭佳句洗尘劳。喜逢载酒经过客，老去无心作反骚。  

老依背郭荫堂茅，寒夜微吟自削毫。羡子笔回霜气劲，惊人句与月魂高。极知蹇足追随苦，便觉长须走送劳。因识卢郎是佳器，定能痛饮诵离骚。  

《张子华作诗，误用事。有诗讼其过，因次元韵》  

咳唾成诗未许攀，腹中应着绮千端。画蛇思巧因饶足，倚马才高肯驻鞍。割肉固非方朔社，蒸壶曾入老卢盘。小瑕不掩千金璧，能事宁容俗眼看。子美以东方朔割肉为社日。东坡以郑馀庆蒸壶为卢怀慎。  

【`刘屏山集`】  

《杂韵》四首  

积雨生秋意，浮云放晚晴。锻声寒野迥，桥影小溪清。  

残霞铺瞑色，新月长圆辉。黄落树滋本，夜眠人息机。  

檐溜停清泻，林声息怒号。水浮秋色远，山带夕阳高。  

宿雁犹惊渚，昏鸦已着林。野平云散乱，江动月浮沉。  

《绝句》五首  

目送孤鸿独倚楼，晚风吹泪更横流。蕉花落处蛮烟碧，六十三程是白州。  

双鱼来自瘴江滨，一读家书一怆神。见说炎荒风土恶，可无神物护忠臣。  

干戈扰扰恨何穷，南北东西任转蓬。世事不堪长龃龉，胸中赖有气如虹。  

喜闻归骑已扬镳，载酒相迎不惮遥。我是武夷东道主，便同蜡履上岩。  

竹绕茅檐水绕阶，东风渐欲放春回。丁宁红紫休争发，待取山南刺史来。  

《读曾吉甫横碧斋诗》  

携锄引荒泉，偶步松岗北。冷然毛骨清，楚尾见秋色。稻气馥初凉，柽除澹微日。缅怀小斋居，棂槛增岑寂。旷度减知闻，微吟数峰碧。若人端好修，珍驾动无迹。深穷伊水源，峻陟衡山极。终焉憩孔林，所乐惟自得。延和数酌醪，侑静一编易。向来辱倾输，洞见胸中白。思亲道匪侔，既远情不怿。矧余质冥顽，固未易刻画。尊生有遐心，克己无全力。以兹畏所知，负负常夕阳。馀波傥时渐，玉汝天其或。  

《偶书》  

风急胡尘暗九州，岸巾长啸一登楼。故园却忆桐孙在，薄宦端为荔子留。湖海以南兵尚斗，犬戎不死祸难休。似门推毂皆飞将，盍有清谈谢傅流。  

《读韩子苍吕舍人近诗》  

诗人零落叹才难，二妙风流压建安。已见词锋推晋楚，定应臭味等芝兰。鸿轩意气惭交吕，凤跃声华敢望韩。咫尺烟尘不相见，它时惆怅隔金銮。  

【`陆放翁渭南集`】  

《读王摩诘诗，爱其散发晚未簪，道书行尚把之句，因用乌韵赋古风十首，亦皆物外事也》  

我生本江湖，岁月不可算。采药游名山，所历颇萧散。一逢巢居翁，见谓于我馆。酌泉啖松柏，每得造膝疑。行道不自力。残发日已短。海上故不远，谪限何时满。仕宦五十年，所至不黔突。取鱼固拾熊，挟兔那恨鹘。退归息。谁敢书咄咄。屋穿每茨草，驴瘦可数骨。秋风忽已厉，落叶衬残月。脱巾坐中庭，清冷入毛发。我爱古竹枝，每歌必三反。孤舟上荆巫，天末未觉远。最奇扇子峡，恨不遂高远。荆棘蜀故宫，烟水楚废苑。至今清夜梦，百丈困牵挽。人生如寄尔，勿叹流年晚。往岁著朝衫，晨起事如汇。告归卧孤村，枯淡有余味。闭门绝外慕，自谓真富贵。萧然毕吾生，地下一增气。里翁恋儿女，小疾辄忧畏。惟穷可赊死，我在君亦未。万金筑华堂，千金教新音。不知忧患肠，著脚日愈深。今人喜议古，后亦将议今。使汝有子孙，闻之亦何心。郑通擅铜山，死日无一簪。未死汝勿喜，吾溪多毒淫。往者游青城，犹及二三老。稽首出世师，数语穷至道。妻子真弊屣，弃去恨不早。俯仰能几时，残骸日衰槁。吾儿有奇骨，亦复至幽讨。金丹倘可成，白发何足扫。稚川师郑君，才及一卷书。书大仅如著，度世盖有余。想其所论说，妙极轩昊初。内篇今虽存，亦复饱蠹鱼。我欲探其原，蹇步空趑趄。安得插两翅，从公游太虚。隐书有三景，字字当力行。寸地与尺宅，可以久汝生。溯流归昆虚，坚守临长城。一旦告成功，河塞黄金城。笙鹤适缑山，貂蝉朝玉京。即今修行地，千古名还婴。子道室以还婴名之。行年过八十，形悴神则旺。往来江湖间，垂老犹疏放。沧波浩无津，天遣遂微尚。剡溪挂风帆，渔浦理烟榜。奇云出深谷，新月生叠嶂。兴怀晋诸贤，谁能续遗唱。二十游名场，最号才智下。蹭蹬六十年，亦有茅一把。典衣租黄犊，乘雨耕绿野。西成得一饱，敢计泥没踝。住久邻好深，百事通乞假。秋高小瓮香，相唤注老瓦。  

《绝句》  

惰游不能耕，心愧新春白。献傲茅三间，主人终胜客。朝士腰下黄，山僧鼻端白。放翁俱笑汝，饱饭作闲客。温温地炉红，皎皎纸窗白。忽闻啄木声，疑是敲门客。雪晴蓼甲红，雨足韭头白。虽无万钱具，野饭可留客。小儿勿大勤，使汝发早白。长为南亩民，殊胜东阁客。  

《四日夜鸡未鸣起作》  

放翁病过秋，忽起作醉墨。正如久蛰龙，青天飞霹雳。虽云堕怪奇，要胜常悯默。一朝此翁死，千金求不得。  

《读苏叔党汝州北山杂诗，次其韵十首》  

暑耘日炙背，寒耕泥没脚。众人占膏腴，我独治硗确。力尽功未见，厥土但如昨。岂惟窘糠秕，直恐转沟壑。今年雨时，天如相耕获。屋倾未暇扶，且复补篱落。旧絮补破襦，生薪续微火。茕孤有冻死，自视亦已过。邻翁冒风雪，斗酒持饮我。尖圆擘霜蟹，丹漆饣丁山果。欣然共笑语，何止宽寒饿。布被拥更阑，招魂不须些。三山镜湖上，出郭无十里。结庐非所择，但取便薪水。间亦出从宦，安能慕园绮。地主卜林塘，亦复异子美。蘧方丈室，仅足容卧起。吾意本扁舟，陆居聊尔耳。祠官粟一囊，不瞻躯七赤。前年蒙宽恩，例许乞骸骨。联翩三儿子，俱作鹳雀碧。赋禄虽上远，亦足慰衰白。幅巾茅檐下，称病谢来客。从今门前路，永扫车马迹。舍北有渔矶，下临清溪流。柳阴出朱桥，莲浦横兰舟。莼丝二三亩，采掇供晨羞。鱼虾虽琐细，亦足赡吾州。人生常如此，安用万户侯。绿蓑幸可买，金印非所求。寓形百年中，如臂屈伸顷。少壮几何时，已复堕衰境。老人喜自洁，临涧漱绿净。佛龛香事已，僧钵供煮饼。山茶试芳嫩，野果荐甘冷。不学万钱厨，长渔取淮颖。岩石著幼与，风月思玄度。老子放浪心，常恐迫迟暮。安得世外人，握手相与语。吾宗甫里公，奇辞赋渔具。高风邈不嗣，徒有吟讽苦。霜风吹短衣，何山不堪住。久病卧江村，发白面黧黑。艰难念温饱，日夜积涓滴。聚壤粪园桑，荷锄耘垅麦。苟失一日勤，农事深可惜。小儿念乃翁，卒岁共欣戚。望明年春，社雨泥一赤。德孙秀眉宇，慨然修初服。枯肠贝宁诗草，十饭九不肉。成童将觅举，想见袍立鹄。先泽倘未衰，岂无五秉粟。汝能记吾言，并以告阿福。闭门勿杂交，一经万事足。吾幼从父师，所患经不明，何当效侯喜，欲负能诗声。亦岂刘随州，五字矜长城。秋雨短檠夜，掉头费经营。区区宇宙间，舍重取所轻。此身倘未死，仁义尚力行。  

《读杜诗偶成》  

一念宁容事物侵，天魔元自是知音。拾遗大欠修行力，小吏相轻尚动心。千载诗亡不复删，少陵谈笑即追还。常憎晚辈言诗史，《清庙》《生民》伯仲间。城南杜五少不羁，意轻造物呼作儿。一门酣法到孙子，熟视严武名挺之。看渠胸次隘宇宙，惜哉千万不一施。空回英概入笔墨，《生民》《清庙》非唐诗。向今天开太宗业，马周遇舍非公谁？后世但作诗人看，使我抚几空嗟咨。《读李杜诗》濯锦沧浪客，青莲澹荡人。才名塞夫地，身世老风尘。士固难推挽，人谁不贱贫。明窗数编在，长兴物华新。  

《读乐天诗》  

放姬鬻骆初何有？常笑香山恨不摅。输与此翁容易死，一身之外更无余。  

《读许浑诗》  

裴相功名冠四朝，许浑身世落渔樵。若论风月江山主，丁卯桥应胜午桥。  

《读王季夷旧所寄诗》  

灯前忽见季夷诗，泪洒行间不自知。醉别西津如昨日，露沤灭已多时。予在京口，与季夷别，遂不复相见。  

《读林逋、魏野二处士诗》  

君复、仲先真隐沦，笔端亦自斡千钧。闲中一句终难道，何况市朝名利人。  

《读宛陵先生诗》  

李杜不复作，梅公真壮哉。岂惟凡骨换，要是顶门开。锻炼无遗力，渊源有自来。平生解牛手，余刃独恢恢。欧尹追还六籍醇，先生诗律擅雄浑。导河积石源流正，维岳崧高气象尊。玉磬非俗好，霜松郁郁有春温。向来不道无评讥，敢保诸人未及门。  

《读陈秀才诗》  

程子晚相得，居然一坐倾。心诗欲飞动，病眼为开明。英妙非凡质，衰迟畏后生。吾徒可相贺，吾字有长成。  

《夜读巩仲至闽中诗有怀其人》  

诗思寻常有，偏于客路新。能追无尽景，始见不凡人。细读公奇作，都忘我病身。兰亭尽名士，逸少独清真。  

《读豳诗》  

我读《豳风?七月篇》，圣贤事事在陈篇。岂惟王业方兴日，要是淳风未散前。屈宋遗音今尚绝，咸韶古奏更谁传？吾曹所学非章句，白发青灯一泫然。  

《读后汉诗》二首  

赁舂老子吾所慕，垂世文章宁在多。诗不删来二千载，世间惟有《五忆歌》。季英行年七十八，犹灌园蔬授六经。我欲图之置斋壁，世无顾陆善丹青。  

《读唐人愁诗戏作五绝句》  

少时唤愁作底物，老境方知世有愁。忘尽世间愁故在，和身忘却始应休。清愁自是诗中料，向使无愁可得诗？不属僧窗孤宿夜，即还山驿旅游时。天恐文人未尽才，常教零落在蒿莱。不为千载《离骚》计，屈子何由泽畔来？我辈情钟不自由，等闲白却九分头。此怀岂独骚人事，三百篇中半是愁。飞雪安能住酒中，闲愁见酒亦消融。山家有力参天地，不放清樽一日空。  

《读近人诗》  

琢雕自是文章病，奇险尤伤气骨多。君看大羹元酒味，蟹螯蛤柱岂同科。  

《杂题绝句》六首  

少谈王霸谋身拙，晚好《诗》《骚》学道疏。还有一筹差自慰，闭门不作公子书。莫笑花前白发新，宣和人醉庆元春。何时道路平如砥，却就清伊整幅巾。三生元是出家人，一念差来堕荐绅。二寸楮冠双草履，天公还我水云身。《黄庭》两卷伴身闲，盘篆香残日未残。泛泛孤身似萍叶，始知天地不胜宽。年华偃蹇留不住，鬓雪纵横耘更多。乐天不生梦得死，恨无人续《竹枝歌》。年来世念扫除尽，犹有闲吟颇自奇。安得陟厘九万个，为君尽写暮春诗。  

《杂题》  

松肪酿酒石根醉，槲叶作衣云外行。指点人间独长叹，秋风又到洛阳城。山家贫甚亦支撑，时抚桐孙一再行。朝甑米空烹芋粥，夜缸油尽点松明。羊裘老人只念归，安用星辰动紫微。洛阳城中市儿眼，情知不识钓鱼矶。黍醅新压野鸡肥，茅店酣歌送落晖。人道山僧最无事，怜渠犹赴暮钟归。钓鱼吹笛本闲身，正坐微官白发新。著屐此生犹几两，可令复踏九衢尘。山光染黛朝如泾，川气容银暮不收。诗料满前谁领略，时时来倚水边楼。  

《杂诗绝句》  

世味渐阑如嚼蜡，惟诗直恐死方休。四时风月元无尽，万里江山更拟游。一身顶踵无非病，两饭齑盐亦阙供。正可清言学夷甫，不须豪气似元龙。枳篱莎径入荆扉，中有村翁百结衣。谁识新年欢喜事，一鸡一犬伴东归。鸡犬皆实事。身似匡庐老病僧，闭门一衲坐腾腾。雨声惊觉长安梦，惆怅西窗夜半灯。  

《戏题》  

莫轻凡骨未飞腾，要胜人间粥饭僧。山路近行犹百里，酒杯一举必三升。  

《戏书触目》  

狸奴闲占熏笼卧，燕子横穿翠径飞。我亦人间好事者，凭拦小立试单衣。  

《古风》  

牺象荐清庙，馀才弃沟中。二者虽甚远，残生其实同。人当贵其身，岂复论穷通。宁为原上草，一寸摇春风。木生虽拱把，鲜不困斧斤。枯朽或可全，又以乡故焚。嘉禾终钅至艾，岂独草见耘。此理讲已熟，要当尊所闻。  

《拟古》  

牛迹可使圜，羊角可使直。惟使刚者柔，造物不可得。世方贵软熟，刚实不可为。为刚死道傍，已矣何所悲。君看一钓丝，能得几日络。君思几州铁，打此一大错。目前岂不快，后悔将奈何。我非通神明，比汝更事多。宁忍千日饥，野葛不可烹。宁枉百里途，捷径不可行。自古风俗坏，善士亦沦胥。橘柚禹包贡，后世称木奴。坐卧北窗下，百事废不治。脱粟与大布，衣食裁自支。温饱岂不欲，违道予心悲。地不见先人，所冀向有辞。  

《古意》  

千金募战士，万里筑长城。何时青月，却照汉家营。夜泊武昌城，江流千丈清。宁为雁奴远，不作鹤谋生。  

《戏作绝句以唐人句终之》  

雨细穿梅坞，风和上柳桥。山居无历日，今日是何朝。回头问童子，今夕是何年。静对煎茶灶，闲疏洗药泉。  

《客从城中来》  

客从城中来，相视惨不悦。引杯抚长剑，慨欢胡未灭。我亦为悲愤，共论到明发。向来酣斗时，人情愿少歇。及今数十秋，复谓须岁月。诸将尔何心，安坐望旄节。  

《谢徐志父帐干惠诗编》  

平生闻若人，笔墨极奇峭。相望二千里，安得接谈笑。一朝获其诗，惊喜逾素料。夜窗取吟讽，寒灯耿相照。春容清朝歌，缥缈苏门啸。蹴天浙江涛，照野楚山烧。每篇十过读，玩味头屡掉。正如啜名酒，虽爱不忍酹。看君亦华发，气压万年少。予昔从茶山，寻赏三语妙。文章老不进，憔悴今可吊。谁知牛车铎，黄钟乃同调。愿君时来过，勿恤俗子诮。  

《谢王子林判院惠诗编》  

文章有定价，议论有至公。我不如诚斋，此评天下同。王子江西秀，诗有诚斋风。今年入修门，轩轩若飞鸿。人言诚斋诗，浩然与俱东。字字若长城，梯冲何由攻。我望已畏之，谨避不欲逢。一日来叩门，锦囊出几空。我欲与驰逐，未交力已穷。太息谓王子，诸人无此功。骑驴上灞桥，买酒醉新丰。知子定有人，讵必老钝翁。  

《观渡江诸人诗》  

中朝文有汉唐风，南渡诗人尚数公。正使词源有深浅，病怀羁思亦相同。  

《杂诗》  

半年不读书，顾影疑非我。乃知百年中，如此过亦可。书能作汝崇，识字果非福。明年倘未死，乐哉驾黄犊。伐性无蛾眉，腐肠无旨酒。斋居亦得疾，果无第一手。才不如嵇康，疏懒则过之。虽有绝交书，不作幽愤诗。  

《偶观旧诗书欢》  

吾道运无畦畛，何至堕畦畛。醯鸡舞瓮天，乃复自拘窘。外物岂移人，子顾不少忍。鹤井与狐妖，正可付一哂。繁华梦境闹，零乱空花员雨。可怜憨书生，尚学居易稹。我昔亦未免，吟哦啄肝肾。落笔过白雨，聚稿森束荀。幸能悟差早，念念常自悯。安得从硕儒，稽首谢不敏。  

《四月二十八日作》  

四月欲尽五月初，九十未及八十馀。开口何曾谈世事，收身且复爱吾庐。行遍人间病不禁，鬓毛饱受雪霜侵。茅檐一夜萧萧雨。洗尽平生幻妄心。  

《出游归卧得杂诗》  

江天缺月西南落，村路寒鸡一再鸣。自笑此身羁旅惯。野桥孤店每关情。江村何处小茅茨，红杏青蒲雨过时。半幅生绢大年尽，一联新句少游诗。眼明未了观山债，力在犹能涉水行。莫笑轩然夸老健，身存终胜得浮名。壮岁经春在醉乡，老来数酌不禁当。正须独倚蒲团坐，领略明窗半篆香。儿扶行饭出柴扉，伛偻方嗟气力微。道侧偶逢耘叟，倚锄闲话两忘归。久读仙经学养形，未容便应少微星。一枝新锻金鸦觜，更向名山属刂茯苓。荠花如雪满中庭，乍出芭蕉一寸青。老子掩关常谢客，短锄菜伴园丁。晚交数子多才杰，谁肯频来寂寞乡。但寄好诗三四幅，绝胜共笑亿千场。  

《醉呤绝句》  

少日沉迷汗简青，如今毁誉两冥冥。书生弄笔如何信，只合花前醉不醒。驱使难凭赤丁子，传呼底用苍头儿。世间如梦身如寄，春去花空欲沉谁。牵经司礼人谁听，是古非今世共憎。何似对花倾绿酒，自歌一曲醉腾腾。山遮水隔重重堠，雨练风柔处处花。一病半年能不死，又将此恨醉天涯。  

《杂赋绝句》  

地炉夜麻黠艹暖，瓦鬲甫晨烹豆粥香。不是有心轻富贵，从来吾亦爱吾乡。病起胸中一物无，梦游信脚到华胥。觉来忽见天窗白，短发萧萧起自梳。终日才堪米一升，生涯略似草庵僧。湿薪不管晨炊晚，留得松肪代夜灯。出门信步作闲游，野庙村坊到处留。每伴樵夫尝半舍，更随牧竖采沿沟。半舍、沿沟，皆野果名。体不佳时看《周易》，酒痛饮后读《离骚》。骑驴太华三峰雪，鼓棹钱塘八月涛。昔人莽莽荒丘里，陈迹纷纷朽简中。毕竟是非谁辨得？举杯吾欲问虚空。百亿须弥理固有，八九云梦何足吞。天下广居君识否？一间茅屋寄孤村。梦里曾作南柯守，少时元是东陵侯。今朝半醉归草市，指点青帘上酒楼。七十八十古来稀，行年九十固应衰。已兴工部耳聋叹，更和文公齿落诗。中年畏病杯行浅，晚岁修真食禁多。谢客杜门殊省事，一盂香饭养天和。齐民让畔不争桑，和气横流岁自穰。君看三山百家聚，更无一垅有遗蝗。今年蝗孽，独三山过而不下，遂不为灾。得雨郊原已遍耕，东家西舍多逢迎。前山云起树无影，别浦潮生船有声。一身只付鸡栖上，万卷真藏椰子中。嘉定三年正月后，不知更醉几春风。  

《谢张廷老司理录示山居诗》  

憔悴经年客瘴乡，把君诗卷意差强。古人三语犹嗟赏，况是珠玑满锦囊。老觉人间万事非，但思茅屋映疏篱。秋衾已是饶归梦，更读山居二十诗。  

《梦海山壁间诗不能尽记，以其意追补》  

碧海无风镜面平，潮来忽作雪山倾。金桥化出三千丈，闲把松枝引鹤行。海上乘云满袖风，醉扪星斗蹑虚空。要知壮观非尘世，斗夜鲸波浴日红。一剑能清万里尘，谗波深处偶全身。那知九转丹成后，却插金貂侍帝宸。春残枕藉落花眠，正是周家定鼎年。睡起不知秦汉事，一樽闲醉华阳川。  

《曾仲躬见过，适遇予出，留小诗云，次韵》  

地僻元无俗客来，蓬门只欲为君开。山横翠黛供诗本，麦卷黄云足酒材。数树山花草舍东，想公系马落残红。那知老子耶溪上，正泛朝南暮北风。  

《杂题绝句》  

贺公在朝雅吴语，庄舄仕楚犹越吟。我幸归休在闾巷，灯前感慨不须深。茅屋三间已太奢，干柴白米喜无涯。非贤敢窃优贤禄，愿拆莼丝与蕨芽。半俸自春初不复敢请野花红碧自争春，村酒酸甜也醉人。解放舡头便千里，不愁无处著闲身。湖堤疏瘦水杨柳，村舍殷红山石榴。推户本来随意入，乞将因得片时留。  

《癸丑正月二日绝句》  

朱颜不老画中人，绿酒追欢梦里身。堪笑三山衰病叟，闭门寂寂过新春。菊丛抽绿满枯亥艹，绕舍梅花已遍开。须信今春春事早，江乡开岁有奔雷。  

《太息》  

太息贫家似破船，不容一夕得安眠。春忧水潦秋防旱，左右枝梧且过年。祷庙祈神望岁穰，今年中熟更堪伤。百钱斗米无人要，贯朽何时发积藏。北陌东阡有故墟，辛勤见汝昔营居。豪吞暗蚀皆逃去，窥户无人草满庐。  

《无题》  

碧玉当年未破瓜，学成歌舞入侯家。如今憔悴蓬窗裹，飞上青天妒落花。半醉凌风过月旁，水精宫殿桂花香。素娥定赴瑶池宴，侍女皆骑白凤凰。出茧修眉淡薄妆，丁东环佩立西厢。人间浪作新秋感，银阙琼楼夜夜凉。  

《数日不作诗》  

吾诗郁不发，孤寂奈愁何。偶尔得一语，快如疏九河。黄流舞浩荡，白雨助滂沲。门外无来客，花前自浩歌。  

《得赵昌府寄予及子辶诗》  

去国双蓬鬓，还山一鹿车。壮惭稽古浅，老悔养生疏。俗态慵开眼，高吟独起予。青灯对徐子，并为问何如。  

《闲咏》  

身似地行仙，心非欲界天。舆竿声轧轧，巾角影翩翩。买菊穿苔种，怀茶就井煎。归来书绕坐，随处一欣然。久入春农社，新腰老衲包。纸裁微放矮，砚断正须幽页。髯簿能为祟，方兄任绝交。吾诗无好句，聊复当诙嘲。  

《病中杂诗》  

久病身犹困，闲游性已成。未停汤熨事，即理水云程。投宿忘街陌，论交失姓名。最怜花坞好，恐是牡丹坪。自我居湖曲，渔樵日往来。只知年屡改，不觉老相催。小浦潮痕长，长堤草色回。逢春心事在，莫道已成灰。天远不可问，将如此老何。老惊诗思退，贫欠药钱多。剡县寻僧宿，桐江买酒歌。市桥新柳色，又是一年过。  

《七月二十四日作》  

闲拂青铜一惘然，此生应老海云边。凉入袂诗初就，幽鸟呼人梦不全。天上鹊归星渚冷，月中桂长露华鲜。射胡羽箭凋零尽，坐负心期四十年。先少师宣和初，有赠晁公以道诗云：“奴爱才如萧颖士，婢知诗似郑康成。”晁公大爱赏。今逸全篇。偶读晁公文集，泣而足之仕不逢时勇退耕，闭门自号景迂生。远闻佳士辄心许，老见异书犹眼明。奴爱才如箫颖士，婢知诗似郑康成。早孤遇事偏多感，欲续残章涕已倾。  

《无题》  

画阁无人昼漏稀，离病思两依依。钗梁双燕春光到，笋柱羁鸿暖不归。迎得紫姑占近信，裁成白纟宁寄征衣。晚来更就邻姬问，梦到辽阳果是非。珠鞲玉指擘箜篌，谁记山南秉烛游。结绮诗成江令醉，泉梦断沈郎愁。天涯落日孤鸿没，镜裹流年两鬓秋。不用更求驱豆术，人生离合判悠悠。车历辘毡车赴密期，追欢最数牡丹时。新春欲近犹贪喜，旧家潜移不自知。宝镜尘生鸾怅望，细筝弦绝雁参差。玉壶莫贮胭脂泪，从湿泥金带上诗。金鞭朱弹忆春游，万里桥东罨画楼。梦情晓风吹不去，书凭春雁寄无由。镜中颜鬓今如此，幕下朋俦好在不。箧有吴笺三万个，拟将细字写新愁。  

《笥中偶得去年二月都下数诗，有作》  

昨佩鱼符出凤城，春风处处听莺声。欲寻旧友半为鬼，重到西湖疑隔生。浮世正如投六簿，野人何意慕三旌。严州戍满真当老，犹幸为民死太平。  

《蜀僧宗杰来乞诗，三日不去，作长句送之》  

看遍东南数十州，寄船却溯蜀江秋。孤云两角山亡恙，斗米三钱路不忧。万里得诗长揖去，它年挈笠再来不？放翁烂醉寻常事，莫笑黄花插满头。旧识姜邦杰于亡友韩无咎、许近屡寄诗来，且以无咎平日倡和见示，读之怅然，作此诗附卷末。故人王骨已生苔，邂逅逢君亦乐哉。湖寺系舟无梦去，京尘驰骑有诗来。醉中不敢教儿诵，看处常须盥手开。久矣世间无健笔，相期力斡万钧回。检旧诗，偶见在蜀日江渎池醉归之篇，怅然有感江渎池头烂醉归，青旗日晚插城扉。正驰玉勒冲红雨，又挟金丸伺翠衣。老境渐侵欢意尽，旧游欲说故人稀。凭高三叹君知否，倦益鸟无风亦退飞。  

《吕氏子夔郎求诗》  

乃祖身兼将相崇，诸孙玉立有家风。此郎已复尘埃外，他日相期气类中。行己勤勤须自省，读书要新功。果能哮吼如狮子，一瓣香应嗣放翁。  

《六言绝句》  

满帽秋风入剡，半帆寒日游吴。问子行装何在，带问笑指葫芦。不慕生为柱国，何须死向扬州。但愿此身无病，天台剡县闲游。爱马能成一癖，结髦可忘百忧。我亦时时自笑，开编万事俱休。遇舍生封万户，厄穷不直一钱。此是由来事尔，正须到处欣然。豪士以妾换马，耕农卖剑买牛。我看浮名似梦，却贪山水闲游。风细飞花相逐，林深啼鸟移时。客至旋开新茗，僧归未拾残棋。觅饱如筹大事，拥书似堕重围。误喜敲门客至，出看啄木惊飞。香烟触帘不散，灯焰无风自摇。独倚蒲团寂寂，忽闻山雨萧萧。  

【`欧阳彻飘然集`】  

《和韵戏索建中和诗》  

功名未许冠凌烟，琢句投囊学阆仙。韫玉要今神物护，探珠岂待老龙眠。宾王颇欠新诗债，子美回偿旧酒钱。自古逸才多涤器，醉来宜洒夺袍篇。世弼读白乐天《放言》诗，放其体，依前韵，作数首见寄。因和答之，亦放乐天之体如簧巧语何须听，似海侯门岂足游。太华崇高无弃土，沧浪合并纳纤流。未要季子荣亲印，已买陶朱佚老舟。藏器待时须大用，耻争蜗角与蝇头。驷马华轩终得志，箪瓢茹且潜身。随珠莫弹排空雀，和壁休投按剑人。画史解衣须遇鉴，齐门鼓瑟信难亲。索瘢洗垢从教谤，澡雪襟怀与道邻。抟鹏休笑蓬蒿适，燕雀岂知鸿鹄游。颜跖贤愚终异域，渭泾清浊自殊流。绠长方可探深井，水浅安能泛大舟。独爱乐天吟著句，输赢终待局终头。言行枢机宜慎发，利名缰锁苦萦身。无非入市攫金客，谁似临畦抱瓮人。鸿雁弟兄犹列序，虎狼父子尚相亲。刀锥不用争蜗角，请学当时阙党邻。  

《古诗寄游良臣兼简陈国镇》  

齑盐兴浅知无策，谢绝归来事清白。乱丝心绪尚纷如，时对风檐独扪虱。会须稽古补前愆，赤水遗珠不难索。仰公学问又日新，磨砻幸偶谪仙人。遥知议论到佳处，眉间喜气常津津。我惭纵迹浪萍梗，欲亲木非几嗟因循。飞双寥落绝问幅，渴心依约生埃尘。以胶投漆贵耐久，回光借烛期知贫。情均骨肉非有素，白玉琢成心始固。莫学纷纷轻薄儿，世情翻覆成云雨。登云依旧高嵯峨，指掌江山胜概多。佳眠风物未入梦，疑泛灵槎游绛河。去曷来乘兴须一往，飞觞烂醉横秋波。膺门况有金闺彦，笔驱丽景森吟哦。悠悠此志遂何日，款段相期踏雪过。  

【`洪文安公小隐集`】  

《王世英秀才出示曾卿诗求和》  

投笔文章壮志休，乌经鹤训漫心留。若为一见开青眼，解使三公出黑头。望陇自应知可否，折潮须信妙源流。夜光明月无虚售，可忍庸人按剑求。  

【`葛胜仲丹阳集`】  

同子充游尧祠，见交代李行正诗，追用李太白旧韵，因亦次韵呈子充俗物败人意，作吏七不堪。去曷来东蒙遇欢友，角立杰出推江南。英材百汰挥利刃，夷量万顷澄寒潭。弱龄文采照金殿，荏苒立境衣犹蓝。铜章来踏瑕丘鼓，邑屋欢康无疾苦。春风郊外正酣酣，笑指丛祠雨骖舞。猛抛簿领乱回回，戏看油碧声如雷。不遣韶光浪湮灭，桃已蒸霞柳飞雪。超然危立俯河干，抱城清泗呜惊湍。谪仙秀句但碑板，无复真迹龙蛇蟠。君不见，聪明文思抚寰海，四表上下腾光彩。破椽欺魄炉无烟，豪气英风亦何在。荒郊遗趾望中来，遐想千古令人哀。祖龙巡幸亦琐琐，从臣徒向苍珉开。豪华岂复灵光殿，峻危谁知李武台。耿耿星河挂窗牖，未跨归鞍犹捧手。同门早岁气横秋，年大饥寒依秩酒。俗儒醒醉尚不分，金马玉鳞名远闻。小颗呜弦烦卓令，冷阁问字疲子云。五斗不归俱委琐，邂逅为僚天赞我。金兰缟纟宁未足夸，嵇吕命驾何其赊。官寺相望无百步，洋林正对河阳花。坐令庄舄吟忘越，亦复无心存魏阙。蒲酒相从未有涯，祭灶请邻才一月。山谷以寒岩子诗十二首作藁书，词笔俱绝。裴继之出示求跋，因题绝句百篇诗已露玄关，欲免惊愚理亦难。招得使君来帐下，不应饶舌坐丰干。曾梦良传惠然见存出阙字诗十有七篇，偶摭所遗成三篇纪谢未有归资可买山，一封程奏便求闲。睢睢去后容争席，碌碌羞来肯抱关。幻界已知都是梦，真心自要识无还。尊前衮衮听名理，坐遣穷愁一破颜。清明时节访溪山，消尽机心大智闲。元亮孤舟聊自棹，尚平家事不相关。叩门虽幸千金顾，恋德翻嗟半日还。并水幽亭同历览，应怜瓢饮政颜。居然埋照向穷山，谁识友媒伏帝闲。意气虽吞云梦泽，功名未羡玉门关。身常静退缘知止，心不倾邪畏好还。但恐缙绅公论在，招延行见觐威颜。  

【`葛立方归愚集`】  

卫卿叔自青阳寄诗一卷，以饮酒、果核、肴味、烹茶、斋戒、清修、伤时等为题，皆纪一时之事，凡十七首为报自叹杖头无孔方，头上貂蝉乏金黄。醉乡遥遥道路长，傲窗新酿汲新凉。指点银瓶难索尝，空教金缕唱秋娘。遥想玳席行觞忙，绣段装帘筛妙香。梦熟有时归故乡，赐我屈卮浇客肠。不堪羁寓天一方，无心佩紫兼怀黄。侍酒无由道路长，如意至今质西凉。箬溪竹叶倘许尝，艺色何须留窈娘。缅怀星郎抛令忙，席上微闻鸡舌香。支颐腾腾之醉乡，惟有麴生可娱肠。席中珍核来异方，乌正绿金枨黄。大谷消梨紫蒂长，葡萄马乳堆西凉。深秋杨梅有何尝，罗浮定逢何二娘。洞庭霜栝苞苴忙，吴姬手擘三日香。可怜犹子留他乡，终日忍饥如龟肠。阔展食前一丈方，羔儿酿酒鹅儿黄。千里莼羹紫丝长，乳肫丰贮琉璃凉。齑豆粥得并尝，尊前何用绿珠娘。貊灸羌煮庖厨忙，碗面浓封龙脑香。鲁卫勾吴莫夸乡，南北两烹慰中肠。客居贫病医无方，忍饥面作瞿昙黄。枫叶萧萧风阵长，东厢曝背资沧凉。邻家有酒难偷尝，草书正藉公孙娘。家家刈熟畦丁忙，有口不识云子香。令我驰神青乡，杯粟有时来实肠。金杯制宅初奠方，夏木阴阴转鹂黄。紫丝步阵百里长，鱼轩象服池阁凉。笙歌嘈杂闻未尝，何止一曲杜韦娘。珠履玳簪迎送忙，罗帏绣幕围风香。须臾料理龙阳乡，木奴千头可充肠。灵芽胯底棋局方，茗碗班班金粟黄。食罢煮香消日长，莫遗姜盐资胃凉。廪君所嫉裴不尝，谁是纤纤捧碗娘。识取真腴那得忙，不是沙溪不入香。可须臾醉无何乡，甘肥浓能腐肠。纸窗蒲团竹几方，清晓聊翻经卷黄。禅心无累须眉长，坐回热恼生清凉。月六腥膻口不尝，眼静不觑登伽娘。名利从渠朝市忙，象口轻飘柏子香。菰莼大嚼蜻蛙乡，不教藜苋徒集肠。淮南空说枕中方，鬼物岂解为金黄。虎龙自卫策最长，身阅寒暑无炎凉。王母蟠桃端可尝，何必更值王卮娘。日月跳丸那觉忙，口中自有芝木香。云装羽帔入仙乡，为公洗髓兼浣肠。玉车文华芝今省方，西风索索吹伞黄。反京宫阙秋草长，望风屑涕心凄凉。袭米叔用命嗟何尝，义军谁是竹园娘。黠羌何事追奔忙，大似浓薰返魂香。清跸何时还都乡，中兴慰我九回肠。  

【`王汉实先生集`】  

《杂诗》四首  

有忧乌啼门，有喜鹊噪庐。主人闻啼噪，喜鹊唾老乌。吉凶实由人，乌鹊何与乎？但知预相报，其智各有馀。人智不如鸟，贪喜忌忧虞。遂于乌鹊间，憎爱乃尔殊。福至自福至，祸来贵先图。二鸟孰有益，嗟哉主人愚。春蚕口吐丝，生人皆仰供。蜘蛛丝满腹，只能打飞虫。衣服与网罗，利害岂可同。蚕生旬月老，蜘蛛无春冬。蚕食惟草木，蜘蛛肉食丰。蚕以茧自缚，蜘蛛挂青空。蜘蛛有馀毒，春蚕有馀功。受报乃如此，天理不可穷。龟肉不可食，蟹螯不中卜。龟以壳自戕，蟹以味见戮。所养殊毅豹，所亡等臧。一足致患害，内外皆鸩毒。稽康坐才死，霍禹以势族。乐哉蟹螯中，贮此老龟肉。江发岷山阳，河出昆仑趾。洲源既洪深，浩浩并众水。东流至渤氵解，曲折万馀里。经山无重数，过郡不知几。海边有小溪，近出海山里。未能数里间，已接潮波起。到海虽则同，难与江河比。  

【`董霜杰先生集`】  

《书柏修兄诗尾》  

觅句尤长五字中，只今惟有富清翁。解言泉捣空山练，不减澄江谢眺工。  

《戏书简逸诗后》  

君诗颇似天韶女，淡抹浓妆总入时。翻笑岷峨老词伯，西湖信口比西施。  

《偶成》  

满酌东坡桂醑，更尝张翰莼羹。谁羡封侯蚁冗，醉乡中寄馀生。堕甑了忘万事，枝筇聊伴闲身。乞取五湖风月，搜归吟句清新。  

《偶书再用江字韵》  

莫厌简编舒卷，借君裴几明窗。世路休休着脚，溺贤平地涛江。  

《戏书》  

客鬓先于蒲柳衰，秋风吹梦到茅茨。难亡情话团栾处，生怕权门尊沓时。知马问牛类相准，弃人用犬猛何为。纷纷传舍曾非泰，况觅槟榔欲讳饥。  

《借东湖先生寄养直韵书渊明苏公诗后》  

元亮东坡百世师，人间梦事付痴儿。闻风遥酹一樽酒，击节频歌五字诗。清矣敛裳彭泽夜，悠然饱饭惠州时。谁言出处非同道，丘壑胸中两崛奇。  

《书少鼎秣陵诗卷》  

胜处由来富秣陵，眼中领略句中新。孤桐朗玉有天律，明月清风无俗尘。今代主盟真戏我，平生作语岂惊人。碧云暮合关心事，偿复跫然寂寞滨。  

【`邓榈先生集`】  

《无题》  

风行水上偶成文，暖入园林自在春。换国虽工非我有，呕心得句为谁珍。三生戒老诗堪画，千古长庚笔有神。不可临风叹奔逸，箪瓢一笑舜何人。  

【`曹勋松隐集`】  

《杂诗》  

方塘倒影青天净，幽径苔生绿荫浓。春去得闲观物化，吹凉醒睡喜支筇。孤山不复访林逋，杖策东风踏碧芜。九里苍云行晓径，四围碧玉照晴湖。云际翻风断雁斜，城阴日暮噪栖鸦。春容落景寒犹嫩，望尽遥天数缕霞。远水兼天冷暮云，惊风脱叶静逾闻。蒲团宴坐都无事，只有山炉供夕熏。幽真在赤城隈，桂月萝云冷斗台。猿鹤定能知我意，移文未怨晚归来。景阳未下水云乡，梅影摇寒月一窗。歌枕梦能归故隐，满帆烟雨渡涛江。春事匆匆只可惊，暄和喜试晓衣轻。梅花烂熳浑如雪，只恐风生堕玉英。欣欣花木递香红，云散天容静碧空。恰是韶华浓似酒，柳丝澹荡杏花风。从来甚爱水云居，投老安闲且自如。瀹茗焚香方外友，白灰红火养丹炉。腊后暄和若夏初，梅花催暖不容疏。从来准拟连旬赏，数月能忙雪不如。晓天梅润喜追凉，湖上夷悠兴自长。清耳要闻蒲禾畀雨，拿舟深入水云乡。清暑堂深日景迟，床头书策梦回时。小栏闲倚薰风晚，一点红榴绿万枝。连旬梅雨暗人家，甚阻支筇一径斜。待得晴明荫新绿，追凉风帽倒乌纱。此生扰扰事无穷，脱得闲身石火中。聊种柴桑三径菊，未输严濑一丝风。危亭栏槛倚江干，饭了登临得暂闲。林木巧随高下路，山容都在有无间。西窗忽见弄微明，甚喜江湖作晚晴。不惮云霄遗暑湿，且无聒耳泻坐声。绿暗红稀迷处所，梅黄雨细半阴晴。小轩坐夕无馀事，喜听黄鹂一两声。飞去莺儿黄一点，压低梅子绿团枝。钓窗卷箔凉生坐，但觉新阴转影迟。柳浪收时水拍天，湖边宫殿影相连。悠扬笛韵惟秋彻，雨乃渔歌何处船。柑花开密玉嶙，香转薰风满坐闻。摘得一枝参鼻观，不妨终日醒馀醺。佛头山下雨随风，倒海翻江一饷中。徙倚栏干便晴霁，湖光渺渺夕阳红。一山孤秀隐溪云，溪影涵光隔世纷。松竹径深凉意透，衣巾不觉午风薰。道人身在水云乡，诵罢楞伽日正长。满坐好风驱热恼，一庭浓绿作清凉。轻雷隐隐初惊梦，小雨疏疏巧润花。正是暄和好春色，常将诗酒赏年华。款段支扬鞭过雨村，沙平步稳转山根。好花一簇墙头见，深院谁家尚掩门。淅淅西风入小楼，楼中听彻玉笙秋。不妨青竹摇残梦，甚怯新凉搅客秋。澹烟疏雨耿寒林，一水涓涓净不深。照影自怜逼摇落，归涂未就更关心。  

【`吕忠穆公集`】  

《偶成》  

金风箫瑟动疏穴，细雨霏微拂画檐。篱菊半开家酿熟，自惭生理胜陶潜。古诗云：山僧须不饮，沽酒引陶潜。  

《谢刘仲忱宠惠诗编》  

久钦文采动簪绅，晚见佳篇妙入神。金自鸡林酬去贵，珠从骊颔探来珍。越罗蜀锦工谁拟，阵马风樯勇莫伦。四十年来无此作，自罢词赋，迨今四十年。睢阳今继少陵人。  

【`李壁雁湖集`】  

六月十八日作  

三伏已过二，九夏欲宾秋。月林疏梧响，露圃幽花稠。故人有晁子，高喧今前修。胜地能馆我，衰疾于焉瘳。山寂便午憩，井列共晨氵修。坟素共偃蹇，几杖亦夷犹。嗟哉作田苦，斛水车轮抽。暮歌宛如笑，达旦不肯休。新谷幸稍登，惧贻晚禾忧。安得荡尘土盍，倒卷天河流。生意浃万物，仁风扇九州。老馀亦苏醒，然脱笼囚。眷言南山曲，仙袂追浮丘。  

《六月十四日》  

山色朝尤爽，溪声夏亦寒。蹇予资固陋，所得是平宽。庭日荒苔藓，林风老蕙兰。石床聊可借，白月在松端。为问微园绮，何如唤孔宾。好山时步，幽涧或垂纶。尘远知仙近，人疏觉道亲。晚来微雨过，翠色媚松筠。  

《严泰伯出示诚斋五诗，属予继声，奉呈一首》  

为爱此邻好，诛茅试结庐。地临平楚迥，堂枕一峰孤。乞子青霞佩，斟吾白玉腴。行行对金马，谨莫戏侏儒。  

《戏题》  

深院锁蛾眉，黄花一两枝。晚来天气好，浑似早春时。  

又《口占小诗五首》  

归传匆匆一过家，驿亭回首见梅花。绝知天汉朝宗近，去去方乘犯斗槎。  

蝉连夜语不胜清，歌枕僧窗蜡炬明。早是宋公怀抱恶，更禁庭树作离声。  

岁月翩翩比掷梭，从公能几别离多。梁州此去千山阻，病鹤无因借一柯。  

四海同心阎贰卿，两公相对眼长青。从今太史灵台夜，定奏梁州聚德星。  

少年缪许忧时策，万里空怀报主心。毕竟穷通吾有命，鸥盟未冷且重寻。  

【`朱晦庵集`】  

《古意》  

兔丝附朴木敕，佳木生高岗。弱蔓失所依，佳木徒仓仓。两美不同根，高下永相望。相望无穷期，相思谅徒为。同车在梦想，忽觉泪沾衣。不恨岁月遒，但惜芳华姿。严霜萎百草，坐恐及兹时。盛年无再至，已矣不复疑。刘得《明彦集》祝弟以“夏云多奇峰”为韵，赋诗戏成五绝出山几何时，归来便长夏。端居心不怡，散策长林下。为客厌城市，还家辞世纷。朝昏何所见，但有四山云。闭门事幽讨，岁月忽已多。客来无可问，舆君共弦歌。千时本已懒，胸次况亡奇。若问中林趣，婆娑只自知。炎蒸不可奈，云气满前峰。向夕风吹尽，微闻远寺钟。  

《偶题三首》  

门外青山翠紫堆，幅巾终日面崔嵬。只看云断成飞雨，不道云从底处来。  

擘开苍峡吼奔雷，万斛飞泉涌出来。断梗枯槎无泊处，一川寒碧自萦回。  

步随流水觅溪源，行到源头却惘然。始悟真源行不到，倚筇随处弄潺缓。  

《过高台携信老诗集，夜读上封方丈，次敬夫韵》  

十年闻说信无言，草相逢又黯然。借得新诗连夜读，要从苦淡识清妍。  

《伯谏和诗云：邪色哇声方漫漫，是中正气愈。予谓此乃圣人从心之妙。三叹成诗，重以问彼》二首  

任从耳畔妍声过，特地胸中顺气萌。个里讵容思勉得，美君一跃了平生。  

阙里当年语从心，至今跟踪尚难寻。况君直至无心处，肯向人前话浅深。  

《公济和诗见闵耽书，勉以教外之乐，以诗请问》二首  

至理无言绝浅深，尘尘刹刹不相侵。如云教外传直的，却是瞿昙有两心。  

未必瞿昙有两心，莫将此意搅儒林。欲知陋巷忧时乐，只向韦编绝处寻。  

《福严读张湖南旧诗》  

楼上低回掺别袖，山中磊落见英姿。白云未属分符客，已有经行到处诗。  

《抄二南寄平父因题此诗》  

阙里言诗得赐商，于贡、子夏，千秋谁复与相望。邹汾孟子文中子。断简光前载，关洛张子、程子。新书袭旧芳。析句分章功自小，吟风弄月兴何长。从容咏叹无今右，此乐从兹乐未央。  

《读机仲景仁别后诗语，因及诗传纲目，复用前韵》  

道有默识无言传，向来误矣空谈天。只今断简规蠹蚀，似向追蠡看虫旋。始之古人有妙处，未遽秦谷随飞烟。终然世累苦妨夺，下帷发愤那容专。一心正两思鹄至，两手欲救惊头然。书空且复罢咄咄，屡舞岂暇陪仙仙。两年罢诗止酒，故云。功名况乃身外事，我马石兀日回鞭。解颐果值得水井，谓诗传。鉴古亦会朝宗川。谓纲目。两公知我不罪我，便可筑室分林泉。十年灯下一夜语，闲日共赋舂容篇。  

【`吕居仁集`】  

《杂诗》  

烹葵去王畿，剥枣在海角。岁序忽已周，月亦频告朔。向来手中扇，今此已倦捉。尚嫌簿领繁，不厌朋友数。尘埃向奔走，文字费琢。途人有前知，子乃独未觉。出门见大路，夫子焉不学。结发在简编，俗事方剌促。从来三十年，未见可宿。微官不能去，尚恐遭逼逐。归则在念，所望一枝足。频蒙故人娱，岂有邻可卜。出门虽无车，径自骑黄鹄。重寻置锥地，青灯一盂粥。饥蚊青而化，怒目虬两鬓须。黄昏于我遇，且复少踟蹰。肌肤恣啖啮，熟视不可驱。中宵盛徒当，意气若有除。伤哉陷井虎，有时被囚拘。求食至摇尾，曾此蚊不如。云龙困缕蚁，此语不可诬。  

《京师新郑与诸晁兄弟往还，前后数诗》  

夜雨不嫌久，凛然天欲秋。客灯吹屡灭，细雨落还休。未许金张并，虚为雩阝杜游。江湖少归梦，知为故人留。我发白已短，公愁安得长。墙根春荠老，瓶水腊梅香。侍立无天女，相随有漫郎。平一湖海兴，今夜宿连床。发短各已白，眼昏谁复明。残春断花柳，晚日闭柴荆。潦倒书常废，驱驰梦或惊。尚于团聚乐，虽老未忘情。令弟穷颜虫蜀，书生老仲舒。相招得共处，何往更安居。岁月尘埃外，桑麻雨露馀。送行无别物，圮上一编书。苦语相留极，虚床会宿频。山东今出相，海内不无人。妇女能尊客，儿童不厌贫。长途有如遇，今日倍情亲。  

《无题》  

德盛不狎侮，玄谈多类俳。居然少壮语，无乃近齐谐。恨此达者趣，犹乖壮士怀。故当先复礼，方得尽梯阶。圣学邈难继，斯文当望谁。还能养志气，且务摄威仪。曾子但三省，子长徒爱奇。从来要公处，本不在多知。心广体故胖，意肃气自屏。颓然万物表，乐此一室静。念君久安坐，转觉此味胜。疏篱过野马，破牖行日景。但令此意真，不必费讥评。想当溪山横，更有松竹映。隐几得昼眠，此固可补病。我病无能到处穷，子才安得尚漂蓬。如何共饮重阳酒，相对无聊似乃翁。重阳共采东篱菊，却似乃翁年少时，顾我无能甘老病，相寻唯有向来诗。闻钟即起待天明，客舍无聊坐五更。何日长风破巨浪，看渠万里出门行。平生随我饭脱粟，静夜不眠寻细书。可见乌衣诸子弟，从来志业不如渠。学诗渐老转销声，末路蒙公此日情。尚有文章能起疾，岂惟田里解蚩。近郊稻成秋熟，绕郭溪山入晚晴。剩绕长廊和新句，不知庭下薄寒生。一任衙门可雀罗，时容歌枕听悬河。因君小试屠龙手，要与午窗降睡魔。衾稠尚冷知春深，意绪无聊觉病侵。夜半改诗缘底事，向来余习立关心。胡虏安知鼎重轻，祸胎元是汉公卿。襄阳耆旧唯庞老，受禅碑中无姓名。祸昭作指柴门罗雀懒频开，喜有新诗到眼来。闻道系舟城脚底，莫乘溪涨便轻回。入秋多病浑无酒，学道无成却读书。莫谓穷居便寂寞，天凉犹枉故人车。疾病侵凌我亦衰，后王谁复更相知。可怜日落长安路，不见骅骝整辔时。  

《夜凉早直寻李贻季，陆庆长所惠诗，有作》  

夜长忘阴晴，忽听檐雨滴。空房闭重门，凉气通枕席。欣然欲搅被，如觅旧相识。那知庚伏内，得此睡通夕。起寻两君诗，今我生气力。成蹊长桃李，已自除荆棘。远游得数士，舍此百无益。桃灯视皮肤，不顾蛟咬赤。因之不复寐，为子增叹息。  

《追成旧作》  

满江风月一船霜，无计留君只目狂。灯火隔帘香隔坐，无人知是竹枝娘。  

《绝句》  

云海冥冥日向西，春风着意力犹微。无端一棹归舟疾，惊起鸳鸯相背飞。过尽层城渡石梁，乱山千叠转羊肠。草堂居士风流在，与种寒香蒲古堂。江城春色涨晴空，樱杏漫山泼眼红。溪转路回人不见，蓝舆十里度松风。雨湿平林松桂香，断云荏苒拂疏篁。江山故自可人意，从此归休策最长。  

《佛日纵步相寻索归甚苦，戏成绝句》  

相逢不可苦相催，只一作直到更深月上回。莫怪室空无侍者，夜窗相对有寒梅。  

《戏成二绝句》  

老读文书两不前，亦无馀地可逃禅。闭门省事群嚣远，唯有狸附日眠。病犬虺聩唯附日，懒猫藏缩尚逃寒。宁知两马霜风下，更有长途不道难。  

《口占二首》  

城北城南柳絮飞，街东街西鹁鸪啼。海陵三月与春别，一夜雨成三尺泥。风雨属连春事休，十日九日转城头。虽无俗物败人意，可使澄江消客愁。  

《偶作》  

去年芳草又萋萋，休叹王孙犹未归。更见春深送春雁，三三两两傍云飞。  

《偶作二绝》  

不嫌赢病守绳床，世念纷纷久已降。一夜月明如白日，骤闻急雨打天窗。膏火从来只自焚，何曾野鹤驻鸡群。如何死亦无公论，地下犹存卫府勋。鄙夫养病苦不足，诸公觅官常有馀。自是闲人不更事，可随云鸟更深居。  

《拟古》  

寒鸡不能晨，苦雨自朝夕。上为云雷巢，下乃龙窟宅。坐看阴外天，缺月桂残魄。少来可喜人，牖户陈玉帛。平生千万年，略有二三策。牛山所种木，日在斤斧厄。念君十年心，使我双鬓白。  

《拟古》  

西邻有佳人，关户纳明月。月照衣上缨，同心为谁结。此结今几时，未解心已折。隔林闻捣练，起坐更呜噎。情人在万里，我独音问缺。不闻行路难，但见思归切。年来契阔久，烈士或丧节。如何空床居，初未见短阙。胡马与越鸟，本自无离别。草摇新霜白，秋送池水竭。君心有断绝，妾恨无盈歇。  

《题焦寺丞诗册三绝》  

一世奔波在别离，君家孝友独天知。已令好梦传消息，更有宾鸿效羽仪。路旁来报定何人，物理潜通自有神。想得三衢相见地，至今草木亦长春。河朔家人堕渺茫，江南风日正舒长。已知原上领处，更入云间鸿雁行。  

《丁未二月上旬四首》  

丞相忧宗及，编氓恐祸延。乾坤正翻覆，河洛倍腥膻。报主悲无术，伤时只自怜。遥知汉社稷，别有中兴年。厄运虽云极，群公莫自疑。民心空有望，天道本无知。野帐留黄屋，青城插宅旗。燕云旧耆老，宁识汉官仪。羽檄从天下，于今久未回。如何半年内，不见一人来？周室仍遭变，宣王且遇灾。犹存九庙在，咫尺得祈哀。主辱臣当死，时危命亦轻。谁吞豫让炭，肯结仲由缨。洒血赡行殿，伤心望虏营。尚留仪卫否，早晚复神京。  

《喜才仲兄弟至、偶成四十字》  

落日下乔木，好风来暮船。径思投辖饮，复作对床眠。寂寂驱愁外，纷纷着酒边。平生五经笥，不直一囊钱。  

《申端应时》  

避乱久去国，远游将抱孙。氛埃到湖峤，愁难满乾坤。气力吾先老，风流子独存。相逢能少驻，重为倒馀尊。  

《谢人送诗》  

坚坐少愉乐，欲行还滞淫。时蒙七字句，可慰十年心。岁晚日晷短，天寒霜雪侵。主人不厌客，敢辞酒杯深。  

《读东坡诗》  

命代风骚第一功，斯文到底为谁雄。太山北斗攀韩愈，琨玉秋霜敌孔融。  

不见陆机归洛下，只闻张翰过江东。广陵雅操无人继，六十馀年一梦中。  

【`楼攻女鬼先生集`】  

《戏作》  

二子为丞分越邑，女儿随婿过江南。莫言屋里成岑寂，匹似当初只住庵。  

《经筵讲诗彻章进诗》  

圣主承丕祚，于今岁几迁。昭回光饣希物，刚健位乘乾。善治新更化，当阳独揽权。诛钅且及共鲧，擢任列闳颠。曩日方谋始，宸心最急先。未遑亲政理，首务辟经筵。恭俭甘昼室，尊严拱细旃。昼居勤已甚，坐侍礼无前。讲彻诗三百，时逢运半千。诸儒深诵说，六义极摩研。俯阅毛公传，旁参郑氏笺。慨寻中古意，重是素王编。旧本三千首，终存十二篇。虽遭煨烬厄，所赖咏歌全。开迹因农事，安民在井田。成功时迈酌，兴业大明绵。东国思平赋，南山乐得贤。艰难由后稷，劳来美周宣。起自绍熙载，迨兹嘉定年。关睢从肇彼，殷武遂终焉。宠数传中旨，恩光被尔联。神文期继踵，元佑信齐肩。内厩颁云骑，雕鞍绚锦鞯。茗分龙焙品，香拂御炉烟。众俊咸宣力，孤生亦备员。少时曾学仕，老去未忘筌。纳禄诚休矣，归耕久晏然。锋车俄促召，梓里谓登仙。词禁容挥翰，天官命典铨。岂知侵莫境，重得侍甘泉。朽质何能报，孱躯殆欲捐。尚思求谲谏，海岳效尘涓。  

《谢剡中沈元龙惠诗》  

东阳何事到东州，百语曾无一语酬。深羡松筠无改叶，自言蒲柳已先秋。千金既觉成虚掷，双壁还惊又暗投。别后未知何日见，但将吾道付沧州。  

永乐大典  

## 卷之八百九十六

二支诗  

宋诗五  

【`袁起岩东唐集`】  

《临安邸中即事，且谢诚斋惠诗》：犹得十篇慰族思，坐吟行咏只相随。岂无一个闲宾客，便有谁来得似诗。东风一夜转西南，分外羁愁分外寒。秋里酒肠浑不放，一杯全似十杯宽。老来无复梦清都，到得清都却守株。此子行期犹自拙，个中能巧定应无。一去重来发已星，八年归老卧漳滨。似曾相识满天下，不信怜渠未有人。闷杀楼居隘似囚，一楼四壁障双眸。趁睛下得楼来看，又被西风赶上楼。有愁无睡眠青青，鼠啮虫吟到五更。不分小黥同作崇，呼牌也作百般声。世事全无只恁闲，光阴闲里故相开。欲将睡去消磨日，睡得醒时日未阑。只作离家一月程，如今一月正飘零。定非官禄星临命，想见流年是客星。急雨斜风一夜狂，客衾愁枕五更长。问君个里情怀恶，不听鹃啼也断肠。挑灯拭眼聚诗材，捻断须时句欲裁。判却三更犹不寐，待渠明月过楼来。万瓦丛中客里身，可怜虚度一番春。日长寻得宽心术，唤取门前卖卜人。男儿弧矢四方居，何以家为莫念渠。打扑精神希一遇，书来不必问何如。  

【`范石湖大全集`】  

《程助教求诗》：残山剩水带离亭，送客烦君远作程。真欲明年击吴楫，白沙翠竹是柴荆。《藻侄比课五言诗，已有意趣，老怀甚喜。因吟病中十二首示之，可率昆季赓和，胜终日饱闲也》旧岁连新岁，凉床又暖床。山川屏里画，时刻篆中香。畏垒安吾土，支离饱太仓。若教身便健，鹤背入继杨。鹿纷纭梦，亡羊散乱心。眵昏遮眼读，愁苦捻髭吟。幸觉行迷远，其如卧病深。通身都放下，何用觅砭针。日暖衣犹袭，霄长被有棱。朝晡三饭，昏晓一红灯。伴坐如几，扶行瘦比藤。生缘堪入画，寂寞憩松僧。绳倚扶枵骨，蒲团阁悴肤。事疑偿业债，形类窘囚拘。空劫真常体，浮生幻化躯。个中元不二，无语对文殊。软熟羞盘馔，芳辛宾枕帏。候睛先晒席，占湿预烘衣。易粟鸡皮皱，难培鹤骨肥。头颅虽若此，虚白自生辉。数息憎晨清，伸眉惬晚晴。隙尘浮日影，忽穴啸风声。扪虱天机动，驱蛟我相生。偶然成一笑，栩栩足斩身轻。贵仕龟钻，闲居马脱革几。冠尘昏旧制，带眼剩新围。堆案书邮少，登门刺字稀。掩关灰木坐，休示季咸机。目青浮珠，声尘籁玉箫。秋怀潘鬓秃，午梦楚魂销。注水瓶花醒，听薪鼎药潮。南柯何处是，斜日上廊腰。静里秋先到，闲中昼自长。门阑疑泄柳，尸祝漫庚桑。腹已枵经笥，身犹试药方。强名今日愈，勃负东墙。汗渍筇枝赤，苔封屐齿青。有医延上坐，无客伉分庭。霁月钻窗看，鸣禽侧枕听。莫嗔猿鹤怨，岫幌两年扃。《偶然》偶然寸木压岑楼，且放渠伊出一头。鲸漫横江无奈蚁，鹏虽运海不如鸠。躬当自厚人何责，世已相违我莫求。石火光中争底事，宾亲妆拾付东流。《再题白傅诗》：香山岁晚惜芳辰，索酒寻花一笑欣。列子御风犹有待，邹生吹律强回春。若将外物关舒惨，直恐中途混主宾。此老故应深解此，逢场聊戏眼前人。  

【`周孚铅刀编`】  

《崔仲才问诗于予，作此赠之》日吾未此居，时已闻子名。堕地骥马录俊，破陵伽鸣。过我不惮劳，琳琅照柴荆，图史佩商榷，辞章叹纵横。寅绿托契末，岁月令峥嵘。相望百里远，尚记十载情。袖中河梁句，规摹汉西京。赏子圭壁姿，愧我蜩蛩声。城麋反见迫，欲语还自惊。斯文煨烬馀，作者夷跖并。苦苣不柰秀，泾流自为清。差池百年内，望子为长城。已知蓄积富，更在淘汰精。君看上岁田，宁可卤莽耕。石久则穿，誓勿塞此盟。床头有浊酒，会与子同倾。《读吕居仁诗，有味其言，因禄致德裕隐轩中，且次其韵。余赏苍烟穷谷之约于德裕，故末章及之》瓠落不解器，肮脏无缘官。朱郎抱此恨，终岁常鲜欢。家书破万卷，生计才一簟。积忧苦薰心，独以诗自宽。清于虫鸣秋，淡若云出山。老眼文无人，一见为解颜。菰蒲葭苇中，英才得任安。向来三日疑，共此一室闲。人事喜乖悟，比复会面难。争夺徒，临渊黄间。日月老须鬓，百挽不一还。那知箕颖波，可以濯肺肝。我形已支离，乃学仍漫。会营南山庐，与子同岁寒。《次韵朱德裕读豫章诗》：黔安老居士，平日漫为官。梁坏哀何补，韶亡续更难。真为汉玄叹，宁知楚累看。会买皋比去，蕲无负此冠。事见集中。《秦七史庆臣好诗，而喜侠，饮之酒，而赠以是诗》踏遍荆吴鬓欲华，梦中烟雨暗三巴。白盐赤米犹能饭，碧山献清流便当家。子党昔谁怜范叔，吾门今始识刘叉。与鸟斯贼食虽堪笑，相祝无劳置齿牙。《偶成六言》：筠箪歌眠露夜，蒲团趺坐花时。莫叹老骥千里，且喜鹪鹩一枝。  

【`叶水心集`】  

《读叶子元诗题其后》：心闲误比游丝转，境胜空疑渴焰流。我已输君闻早觉，醉吟都与日中收。《薛景石兄弟问诗于徐道晖请使行质以子钱畀之》：弹丸旧是吟边物，珠走钱流义自通。认得徐家生活句，新来栏典讳诗穷。《题孙季蕃诗》：子美太白常住世，佳人栩栩梦魂通。泻落天河浇汝舌，移来不周荡汝胸。千家锦机一手织，万古战场两峰直。孰南孰雅唤莫前，虚萧浪管吹寒烟。  

【`龙谦孺白频艹集`】  

《古诗》  

处身乾坤中，适意乃其常。贫贱亦天然，尤怨徒自伤。平生赋命薄，守己岂不良。量分稍过差，神理翻百殃。苟无济世具，希进未免狂。鄙哉绵上人，远迹空潜藏。市朝车马喧，不碍松菊芳。何妨著衣冠，用舍姑逢场。倘无侥幸心，世亦不见戕。十旬五旬病，三日两日饿。闭门本求安，岁月不可过。秋成尚百日，急迫如星火。西风吹楸林，木叶朝来堕。夕阳下城头，蟋蟀鸣户左。褰裳临溪水，照影非昔我。悲歌动邻里，惨惨风满座。怀深声愈凄，辞绝意难和。人生一世间，太半逢坎坷。为乐须及时，倏忽伤老大。西风正浩荡，出门无所寻。强起理菊花，聊以慰我心。傍篱见南山，经旬阻秋霖。岂不欲傲游，虑此泥泞深。凉飚带寒烟，暝色著高林。归鸟未遑栖，风叶吟。游子悲故乡，感叹岁月深。一室蔽蓬蒿，空壶绝孤斟。徘徊东墙下，仰视林端参。耿耿夜何长，白露湿衣襟。初日照池底，游鱼戏涟漪。落日延西林，蜻蜓弄斜晖。忘情体自适，不但禽鸟微。以兹慰心胸，富贵如何违。舍策看清溪，步临型扉。青天委长流，孤云无所依。居然忘物我，身世忽若遗。凡人种园花，但取红紫丽。今我种园花，所乐在生意。侵晨草露湿，园林有清气。寝兴不裹首，散策绕花次。次第除繁枝，分明去浪蕊。客至旋结襟，舍柯惜馀味。新稍才过屋，弱干渐拂地。是中有深趣，欣然心自慰。送客出河门，返手闭篱关，归来悬午窗，坐看屋上山。众雏困未觉，捣药声已残。倦鸟止不飞，鸡犬亦在栏。高林静白日，时觉鸟声闲。寂寂穷巷中，翳翳桑柘间。不妨麻稻香，无时来鼻端。《古诗四首呈刘行简给事丈》人生寄寒暑，销铄如然薪。但见烈火炎，倏忽糜灰尘。不过数十改，即已无此身。岂不甚哀哉，言之为酸辛。达士易与足，一饱即自伸。遇者运多途，贪婪丧其真。如此不饮酒，徒为世上人。一室守丘壑，四海无遐想。乐此邻里欢，坐阅草木长。燕寝北窗下，枕几遂俯仰。清风动柴荆，白日照穷巷。接目有佳色，到耳无惊响。乐哉心迹安，庶保神气养。百年茅檐下，邈矣千载上。少年负豪气，乃心在有为。天下非我能，胡为久栖栖。圣贤既在上，治具皆设施。一廛为天氓，岂不乐在兹。但愿禾黍肥，富贵从此辞。雨露被东皋，草木含华滋。一物遂生成，仰荷皇天私。努力且加餐，已矣复何期。人无百年期，乃为千岁根。蓄积为众刍鸟，此意古所敦。悯余贫贱士。窘束未易论。今岁夏潦至，信宿水浸门。旧粟已告竭，新稼无一存。朝分糠米乞餐，暮掇藜藿吞。一身未保活，况敢念子孙。虽云伤我怀，赋命不可奔。未死尚为氓，一息犹天恩。  

《绝句》  

小雨归溪北，微云没舍西。地暄鹦鹉斗，日暖鹧鸪啼。  

《无题》二首  

春风桃李容，能得机时好。谁怜涧底花，自对春风老。可惜花无主，分明枉过春，谁怜桃李艳，却属路行人。  

《绝句》三首  

楚天落日暮云浮，痛饮狂歌不觉愁。醉眼山光似乡曲，怎知身在汉江头。汉口风光恼杀人，绿杨无数绕江津。草堂日日来新燕，钓艇时时得锦鳞。大别寺前春草深，凤栖山下汉江清。空材野陇谁为主，赖有流移旅客耕。  

《表侄赵文鼎监税传老拙所定九品杜诗说正宗作诗告之》  

平生竭力参诗句，久矣宜搜见机杼。岂惟蕴蓄撤遮栏，要使幽深尽呈露。君今学诗叩妙理，颇已具眼识精粗。他年陶冶融心神，好与造化开门户。读之便感谁使然，若见其事在其处。会须体物夺天机，便可分庭抗李杜。风骚乐府久寂寞，但见坡谷正驰鹜。君才妙龄中科选，第恐此道非先务。诗分九品吾所创，妄与正宗辟行路。君今持此欲谁论，勿使群言生谤怒。  

【`唐仲友说斋集`】  

《代家君答闻老诗》三首  

已下奉祠侍亲归乡后作。流水高山举似谁？我惭善听匪锺期。三诗历历皆可语，仿佛当时病可师。附热衔泥不足言，尔来杖锡亦纷然。不趋炉炭趋寒谷，青白于中觉汝贤。江山天借使诗昌，太守风流似沈郎。莫作推敲冲导其，好携佳句过黄堂。  

《读章嘉甫诗》：句法亡来久，诗坛忽有人。看君哦字苦，胜我食芝新。国史空遗恨，竿门未识真。尚须樽酒细，非效捧心颦。  

《次季弓弓攵索杨继甫诗》：诗来得得巧搜寻，清似壶水洗我心。白雪阳春皆绝唱，高山流水欠知音。秦淮淼淼涵秋影，楚岸迢迢起夕阴。此际须君速相就，寒鸦趁侣欲投林。  

《再用韵》：爱山欲作抄秋寻，薄宦迟回倦壮心。排遣牢愁须鲁酒，激扬逸气和春音。归与物色荒山径，晚矣功名惜寸阴。寂寞孤芳聊自守，不殊兰芷在深林。  

【`张南轩集`】  

《张子囗水求予诗为赋此》穷冬溯荆江，风急波涛怒。张君一叶舟，追逐任掀舞。时从古岸傍，颇得班荆语。君家岷山下，须眉挟风雨。万里垂橐归，问君何自苦。两儿才过膝，秀色隐眉宇。昨者试省中，旁观正如堵。诵书声琅琅，亦复记训诂。呼前与酬答，进止良应短。我为三咨嗟，每见必摩拊。祝君须爱惜，事业贵有序。美质在陶冶，如器无苦窳。道远方愁予，速成戒自古。可使利欲风，居然熏肺腑。良心人所同，爱敬发端绪。岷江本一勺，东流贯吴楚。但当养其源，日进自莫御。君归闭门思，予言或可取。  

《马上口占》向来一雪压霾昏，晓跨征鞍傍水村。七十二峰俱玉立，巍然更觉祝融尊。  

《偶作》世情易变如云叶，官事无穷类海潮。退食北窗凉意满，卧听急雨打芭蕉。  

《偶成》公庭过午无余事，退食归来默坐时。晴日半窗香一楼，阳来消息只心知。  

《谢用椽惠诗》一见知心事，旋观慰目评。慈祥汉循吏，儒雅鲁诸生。莫作周南汉，终期冀北程。新诗连夜读，梅影伴孤清。  

【`杨诚斋集`】  

《读渊明诗》少年喜读书，晚悔昔草草。迨今得书味，又恨身已老。渊明非生面，稚岁识已早。极知人更贤，未契诗独好。尘中谈久睽，暇处日偶到。故交了无改，乃似未见宝。貌同觉神异，旧玩出新妙。雕空那有痕，灭迹不须扫。腹腴八珍初，天得万象表，向来心独苦，肤见破幽讨。寄谢颖滨翁，何谓淡且槁。  

《读唐人于氵贲刘驾诗》刘驾及于氵贲，死爱作愁语。未必真许愁，说得乃尔苦。一字入人目，蜇出两睫雨。莫教雨入心，一滴一痛楚。坐令无事人，吞刃割肺腑。我不识二子，偶览二子句。儿曹劝莫读，读著生愁去。我云宁有是，试读亦未遽。一篇读未竟，永慨声已屡。忽觉二子愁，并来遮不住。何物与解围，伯雅烦尽护。  

《偶成》珍禽饮盆池，将扇扑窗户。一声惊得飞，再声惊不去。  

《绝句》枫老颜方少，山晴气反昏。旧贫今更甚，已冷幸犹暄。  

《书王右丞诗后》晚因子厚识渊明，早学苏州得右丞。忽梦少陵谈句法，劝参庾信谒阴铿。  

《诗情》只要雕诗不要名，老来也复减诗情。虚名满世真何用，更把虚名赚后生。  

《读唐人及半山诗》不分唐人与半山，无端横欲割诗坛。半山便遣能参透，犹有唐人是一关。  

《跋黄文若诗卷》五字长成璧不如，鼠肝虫臂得关渠。竹坡集里曾相识，惊见兰亭茧纸书。  

《无题》坐看胡孙上树头，旁人只恐堕深沟。渠侬狡狯何须教，说与旁人莫浪愁。  

《和韩子云惠诗》幸自同裘好，谁令异巷居。恭承五个字，不但百车渠。句法端何样，先后肯乞去声馀。只容弹剑铗，敢道出无车。  

《和济翁弟惠诗》竟岁不得回，移书焉用频。我方得吾弟，今岂有斯人。海内友非少，谈间子独亲。醉馀无浪语，尤见醉中真。相思何所似，饥者食人频。此客非常客，诗人太逼人。黄初那足过，子建巧能亲。台阁俱知已，谁为荐子真。语妙浑忘夜，杯行未厌频。平生憎俗子，胜处要吾人。已结诗中社，仍居族里亲。酒边不着句，何许见天真。  

《跋张功父通判直阁所惠约斋诗乙藁》句里勤分似，灯前得细尝。孤芳后山中，一瓣放翁香。若处霜争涩，月瞿来鹤校强。不应穷活计，公子也奔忙。  

《拟汲古得修绠诗》学子研终古，难将短浅求。汲深欣得得，操绠要修修。远酌源千载，长缫思万周。初如泉眼隔，忽若井花浮。意到言前达，词于笔下流。昌黎感秋句，圣处极宜搜。  

《拟玉水记方流诗》观水那无术，曾于往记求。是间还韫玉，其外必方流。缜粟渊潜久，英华气上浮。清波皆中矩，宝直横秋。金海芒相贯，璇源折以幽。端如君子德，不病暗中投。  

《拟归院柳边迷诗》玉殿朝初退，金门马不嘶。院深归有处，柳暗迹都迷。紫陌春无际，青丝舞正齐。风烟忘近远，楼阁问高低。残雪莺声外，斜阳凤掖西。小陵花底路，物物献诗题。  

《拟上舍寒江动碧虚诗》江远澄无底，秋深分外寒。太虚元碧净，倒影动清湍。浪雪翻空碎，天蓝落镜看。光摇枫叶冷，声战蓼花乾。画手雕心苦，诗脾觅句难。人间那有许，我欲把渔竿。  

《题徐衡仲西窗诗编》江东诗老有徐郎，吉甫波澜并取将。领表旧游君记否，荔枝林里折桄榔。  

《为王监簿先生求近诗》林下诗中第一仙，西风吹到日轮边。杜陵野客还惊市，国子先生小着鞭。拈出老谋开宇宙，本来清向只云泉。新篇未许见童诵，但得真传敢浪传。  

《张功父索余近诗，余以南海朝天二集示之，蒙题七言》作者于今星样稀，凄其望古驷难追。空桑孤竹陶元亮，玉佩琼琚杜拾遗。自笑吟秋如懒妇，蟋蟀也，见《古今注》可能击鼓和冯夷。报章不作南金直，渐愧君家丙藁诗。  

《读樊川诗》江妃瑟里芰荷风，净扫痴云展碧穹。嫩热便嗔疏小扇，斜阳酷爱弄飞虫。九千刻里春长雨，万点江边花又空。不是樊川珠玉句，日长淡杀个衰翁。  

《与孺子共读东坡诗，前用唐律后用进退格》急性平生不少徐，读书不喜喜观书。十行俱下心未醒，两日俱昏还月馀。偶与儿曹纟番故纸，共看诗句煮春蔬。问来却是东坡集，久别相逢味胜初。枉看平生多少书，分明便是蠹书鱼。万签过眼还体去，一字经心却似无。急读何如徐读妙，共看更胜独看渠。生冷笑仍相劝，惜取残零觅句须。  

《与长孺共读杜诗》病身兀兀脑岑岑，偶到儿曹文字林。一卷杜诗揉欲烂，两人齐读味初深。断肝枉却期千载，漏眼谁曾更再寻。笔底奸雄死犹毒，莫将饶舌泄渠心。  

《谢邵德称示淳熙圣孝诗》古人浪语笔如椽，何人解把笔题天。昆仑为笔点海水，青天借作一张纸。作商猗那周皇矣，廷尉簿正邵夫子。淳熙圣孝贯三光，题大如天谁敢当。夫子一洒金玉章，银河吹笙间琳琅。吉甫奚斯鸿雁行，彼何人哉唐漫郎。夜来玉虫杂金粟，老夫春寒眠不足。起来拾得圣孝诗，灯花阿那圣得知。  

《跋吴子箕秀才诸卷》君家子华翰林老，解吟芳草夕阳愁。开红落翠天为泣，覆手作春翻作秋。晚唐异味今谁嗜，耳孙下笔参差是。一径芙容十万枝，唤作春风二月时。旁人笑渠眼花恐落井，渠方掉头得句呼不醒。老夫向来守荆溪，郡有诗人元不知。赠我连城杂照乘，一夜空斋横白□。芙蓉春风之句，乃吴之警句也。唐吴融云：不劳芳草色，更惹夕阳愁。  

【`周益公大全集`】  

《刘仙才仲俊示其父醉庵诗集索鄙句》蹇步蹒跚到作溪，病眸眩瞀刮金篦。清风满座无尘事，遗墨盈编有旧题。久羡山人居水北，今知诗社续江西。醉吟跌□谁能写仿佛琳琅识介圭。  

【`沈继祖栀林集`】  

《次韵答李孟达通判索鄙诗》删后无诗亦可尤，人言赋者古诗流。欲闻正始今安在，须向先秦以上求。元酒大羹存至味，子虚亡是谩相酬。万人丛里谁人晓，独有夫君暗点头。  

【`项安世丙辰悔藁`】  

《陈信民求诗》子合陈平甫，吾当项信民。食兵吾不愧，门辙子方贫。老眼观斯世，多情尚若人。相遇无远近，元不计冬春。《次韵郑检法与胡教授论诗》古诗亡狗曲，新样入桑间。论稍经坡谷，人方敬杜颜。诗至子美，字至鲁公，皆集大成，坡谷云然。天机传杼轴，僧衲忌栏班。妙处无多泄，从来造物悭。《谢张尧臣秀才惠诗》诗人张武子之弟，字以道。□□□□古，不要世人怜。碧千寻绠，朱纟恒五十弦。鼎来三影句，印脱一灯传。依约云门路，寒驴兀瘦肩。予与张武子游云门今十年矣。《偶得》二首。水边扬柳秃角奢沙，路上寒梅噤未花。欲识乾坤生物意，桑根麦子已含芽。雪中春到梅花觉，冰底水行人来知。珍重天公好消息，通今通古更何疑。  

《绝句》日日长沙岸，看云只念家。如何永州梦，偏爱在长。  

《次韵黔阳王令论诗五绝句》洞庭五百里巨浸，衡岳七十二高峰。不是公家椽样笔，个中施手若为容。旧日辋川图上翁，而今孙子尚家风。如何寂寞黔阳去，五两青纶一亩宫。骊珠一百二十六，落纸匀圆字字同。怪得春来全少雨，烟云都在锦囊中。见说吟哦三十载，从来此字一生功。劝君莫用雕镌得，只恐令人晚更穷。我亦童年学露蛩，老来留眼送归鸿。自从谢绝曹刘后，浩荡春光满太空。  

《得句》平生为斯文，思极心欲破。得句如得官，欢喜不能柰。绕床行百匝，如觉此身大。昔我得官时，悠然但高卧。  

《次韵谢姜自明秀才示卷诗》高人贵寡和，不顾世谷非。君歌阳春曲，调与众耳违。朱弦古时瑟，素积前朝衣。享我泰羹馔，枯肠饮晨饥。赠我和氏璧，茅栏发霄晕。平生织流黄，忽受苦锦机。愧非锺子鉴，空枉伯牙徽。《谢姜夔秀才示诗卷，从千岩萧东甫学诗》千岩一派落都城，承露金盘尔许清。古体黄陈家格律，短章温李氏才情。等闲又得诗人处，咫尺相过故将营。想见红尘乌帽底，几多怀玉未知名。  

《监利许知县见示诗卷》锡哦君五十四篇诗，燃尽青藜杖一枝。长韵屈平经里思，短章介甫集中辞。只因云梦曾游耳，便把江山尽得之。割我锦机君已甚，不须更遣世人知。  

《谢王草场示诗卷说》王郎老句合超群，曾是东莱语夜分。多向断崖生绝景，或于晴野度轻云。旧吟古意无人解，新住荒园免世纷。特地蓝舆穿北郭，已闻藜杖过前村。借韵《陈樱宁既刊周左司太仓米集于集阳，赵使君复刊樱宁诗于荆门。诗家皆美其师徒传授之懿，余亦次韵美之》乡人长幼班以年，戚烟远近合以连。未知骨肉金石坚，祖孙父子其属天。诗人一炷仓梯烟，玉州拜后撄宁前。如念尔祖思厥先，非真有闻胡得焉。汉馀师法忌袭沿，谱系散落观者眩。玉州摇首吾不然，持此薄命将谁妍。向来得法双膝穿，老矣重任犹承肩。有能一镞直我弦，两手付汝君不见。大书深刻开重玄，遍四大海求其传。  

【`章甫自鸣集`】  

《张德恭以诗当谒次韵》新诗俄拜辱，午醉未全醒。如入图书府，宜游著作庭。文章先体制，耆旧有仪刑。愧我空迟莫，穷居昼掩扃。故里犹牵梦，他乡且定居。老于经卷熟，病与酒杯疏。耕稼少丰岁，交朋多素书。飘零常自笑，潦倒更如谁。  

《无题》棋局机心在，诗篇习气馀。去来旋磨蚁，生死蠹书鱼。阅世双蓬鬓，还山一草庐。苦无食衣计，不是故踌躇。《谩成》时事何年定，吾生半时休。僧居才解夏，边垒又防秋。远水朝沧海，斜阳傍小楼。西风吹画角，归思满扁舟。  

《六言》刺绣何如倚市，力耕须要逢年。留醉堂中老子，日长沽酒无钱。饥肠有句欲吐，陋巷无人肯来。薄晚飘风骤雨，终年枯木寒灰。从来锺鼎无梦，是处林泉可家。料事颇知风雨，逢人且说桑麻。一丘一壑粗足，老圃老农可师。鸡唱不逾风雨，蛙鸣何择官私。旧书终日懒读，小斧有时独携。取醉旋白酒，护生不杀黄鸡。儿女逼人咄咄，交朋笑我悠悠。幸逢边塞无事，但愿山田有秋。  

【`陈造江湖长翁集`】  

《偶题》雾红烟白忽横陈，雨后风光圣得新。说似游人须著便，阴寒已破一分春。《无题》多誉庸非蠲忿草，一谦良是辟兵符。先生謦亥欠忘鸡口，俗子过逢动虎须。酒鸱车后无何饮，易卷床头脱复看。岂谓浮生须此具，世纷方解不相干。才不时宜懒治生，学专信己一官轻。只今尚友须千载，独惜时无尚子平。居为耕叟出为官，出处人将二致看。朝市山林俱一道，却须神武挂衣冠。薄宦受风梗，还家归岫云。行人与乔木，老色竟平分。末路惭周朴，穷交有墨君，看渠绶若若，千骑诧乡。浪出嗟何补，归来乐有馀。山川付不借，天地托蘧庐。酒熟聊呼客，钩垂不在渔。平生栖遁意，政用盖迂疏。卧病十四五，秋来身自轻。已拌不藉在，宁复可怜生。每笑隐者传，尚存身后名。灌阁聊日力，分药且交情。《题五柳先生诗编年后二首》渊明英杰气，不减运甓翁。漫仕径拂衣，高枕北窗风，平生经世意，萧然诗卷中。卯金纳大麓，正自窃铁雄。妖雏自取死，遽敢贪天功。斯文未断丧，吾道聊污隆。把菊得沉醉，直气敛长虹。区区记隐德，史笔殊未公。邸报议麟经，卜书目羲易。曲学暂矛雨日壹，日月岂终蚀。陶翁诗百篇，优造雅颂域。九原不容作，妙意渠能测。今君语折尘，指示了皂白。定知笔人，斜川旧仙伯。台厘无馀蕴，领览饱新得。言下悟永师，吟边识圆泽。《送诗陈惠伯，惠伯求所居三诗既为赋作此以送》危楼深室桂为堂，题品端宜虎豹章。历数诸公皆大手，尚须此老索枯肠。驰神几夜层虚上，血指如今妙断傍。聊复送君供覆瓿，未须传到郑公乡。《闲题》自笑冠裳裹沐猴，只今江海信虚舟。断无具阙珠宫梦，信有黄鸡紫蟹秋。诗外尽为闲日月，人间分占素公侯，政须鸥鹭供青眼，未厌山林映白头。《再次韵谢惠诗仍叙不敏》百镒金数仞堂，何如盥手颂佳章。夺胎信自非凡剂，献佛当知便放光。斤运向来车合辙，影斜还惜雁分行。衰年离绪谁禁得，镜里新丝莫计长。小家茨竹即为堂，暇访深林索豫章。平日床头但周易，看人笔落便灵光。庳隆赋质嗟多样，良论材要当行。莫向黔娄问奇货，长沙舞袖可能长。《净居主人索诗急笔赋》净君栋宇犀辟尘，山居不之尘外人。我来肯作厌客想，老语一一刊翠珉。频年愧烦香积供，醉后狂言亦安用。诗成每博覆瓿讥，更向丛林系轻重。皎公启公后进师，好事继今谁似之。他年落事须妙质，政自两公劳梦思。《韩守松卿索近诗录数纸寄以并诗道意》：昔人技成叹屠龙，似我五字耽雕虫。镌肝扌舀肾探惝恍，半世不辞诗得穷。诗成颇讶神与力，畴昔梦中分五色。援毫动作万钧干，应俗何曾一钱直。豪韩有句当千年，取世所遗政自贤。数篇蜚向青眼边，可复把玩盘中圆。君家十顷围翠密，近榭远亭如尽出。时须唤我一樽同，笑对风烟挥此笔。《戏作饮食少过不佳，赵师招饮，淡食止酒，因成右诗》书生禀赋纸样薄，平日扶衰惟粥药。一日饮湿小啮肥，河鱼数日烦医治。佳辰府公约把酒，严斥厨丁预节口。借问主宾酬酢馀，还许公荣袖手无。厚味腊毒古不予，如作病何仍古语。生世例非金石坚，支离如我更可怜。口童动使诸病入，冷坐亦复百尤集。彭殇瘠肥李自齐，此理祗许蒙庄知。箸下万钱无足取，厨荐三韭徒自苦。法士语饮应且憎，何如卧客怀中醉。不应婪酣任人嗤谷伯。何如辟谷高人师。黄石陈遵张竦枘凿夫，何为彼此未可相是非。七十老翁谁能促戚缚此戒，辞死病殂吾命在。  

【`张榀拙轩集`】  

《先公守汝阴，曾以诗送都曹路君挂冠东归，载乖崖公留其录语，今传播世间三十年矣。过寓居颖昌，一日，有都曹公之季子字文老者，来自京师，出其家所藏二帖，纸墨如新，因道存没之旧，感慨于怀，乃追继先公诗韵以遗文老，时方就试春官，待报也》谁闻蔑言，执手为改容。此道久寂寥，世态日方浓。昔翁守颖尾，轩裳心已慵。感怀督邮老，独蹑二疏踪。脱屣太仓粟，归谋田舍春。浮云悟此理，可必禄万钟。已矣衡门下，哀哉马鬣封。箕裘付诸子，介胄轻边峰。坐看一战霸，此言天心从。翁诗墨犹新，我涕交颐胸。重寻笔砚盟，愧乏好语供。子非终穷者，时节会自逢。  

《客有诵唐诗者，又有诵江西诗者，因再用斜川九日韵》泛观今人诗，机巧由心生。镂冰与铸木，未免求虚名。岂知制作妙，浑然同水清。尘埃数张纸，亦足传佳声，群趋不知守，辛勤到莫龄。奈何口耳问，一见意已倾。投身入诗社，被褐生光荣。党同代异说，初非出本情。我愿剖藩篱，学力随所成。  

《戏题》雨路露华白，生风岚气清。秋心愁不展，垂月睡难成。  

《偶得》客舍墙根草未生，市桥官柳已欣荣。洪钧造物元无意，只是东风有世情。  

《偶成》竹奴角簟颇相宜，正是书斋寂静时。白鸟忽穿林影去，自携纨扇细题诗。又前朝晴暖昨朝寒，细雨催花声不闲。处处闭门扫蚕蚁，家家垂柳隐绵蛮。东湾泛艇看人渡，北埭扶筇向晚还。惟有群山怕陈迹，轻烟苒苒薄螺鬟。  

《偶书二绝》静观万物各随缘，天亦何心付自然。瞿鸟鹆不村鹦鹉贵，岂知鹦鹆得天年。久知凫短鹤长语，谁赋花荣竹脆诗。物理无穷难测识，且倾美酒乐天时。《偶题》夜深水冷无香饵，若个黄鳞肯上钩。我欲钓鳌安尔用，一竿风月好回舟。  

《题司马才叔诗后》司马才名世所贤，银钩珠唾尚依然。尘埃试看蛛丝壁，倒指于今六十年。  

《六言》梅长官深有味，越人以扬梅为梅长官。木居士喜清游。未用三熏三沐，且占一壑一丘。色惟有用攴子，翠亦堪餐此君。未须歌南浦雨，终是望渭北云。  

《冯太师集》  

《有作》名尘愧屡拂，世垢思一浣。急索胫已肿，虚惊背独汗。窘步裁免跌，高谈卒成谩。辰去将奈何，磨头髻如弹。  

《偶成》长歌咏考，洒落似休官。爱竹临溪倚，携书坐石看。足烦犹着屦，发秃自忘冠。顾为无多欲，持身到处安。  

《新稼轩集》  

《书渊明诗后》渊明避俗未闻道，此是东坡居士云。身似枯株心似水，此非闻道更谁闻。  

《读邵尧夫诗》饮酒已输陶靖节，作诗犹爱邵尧夫。若论老子胸中事，除却溪山一事无。  

《再用韵》欲把身心入太虚，要须勤着净工夫。古人有句须参取，穷到今年锥也无。  

《偶题》逢花眼倦开，见酒手频推。不恨吾年老，恨他将病来。人生忧患始於名，且喜无闻过此生。却得少年耽酒力，读书学剑两无成。人言大道本强名，毕竟名从有处生。昭氏鼓瑟谁解听，亦无亏处亦无成。闲花浪蕊不知名，又是一番春草生。病起小园无一事，杖篱看得绿阴成。  

《偶作》至性由来禀太和，善人何少恶人多。君看泻水着平地，正作方圆有几何。又儿曹谈笑觅封侯，自喜婆娑老此丘。棋斗机关嫌狡狯，鹤贪吞啖损风流。强留客饮浑忘倦，已办官租百不忧。我识箪瓢真乐处，诗书执礼易春秋。一气同生天地人，不知何者是吾身。欲依佛老心难住，却对渔樵语益真。静处时呼酒贤圣，病来稍识药君臣。由来不乐金朱事，且喜长同垅亩民。老去都无宠辱惊，静中时见古今情。大凡物必有终始，岂有人能脱死生。日月相催飞似箭，阴阳为寇惨於兵。此身果欲参天地，且读中庸尽至诚。  

【`姚成一雪坡集`】  

《杜甫吟诗》平生忠义心，一饭不少忘。臣甫宁饿死，愿君尧舜唐。《题梅谷诗藁》不与春风落世间，万山明月雪漫漫。谷中更有人如玉，招隐不来清梦寒。  

【`魏鹤山大全集`】  

《建士施霆自夔以诗相迓》：三峡云连白帝城，风波九死得余生。虎头狼尾乱流济，猫面马肝缘壁行。中衍何妨需在险，心亨但见坎常平。况逢诗友殷勤问，宁复穷途哭步兵。《口占》：秋风已飒梧犹碧，宿雨才收稗亦花。天着工夫供醉眼，东邻有酒不堪赊。《偶成》：有口即饮酒，有眼只看书。看书知古今，治乱能愁予。不如一味饮，醉眼昏蘧蘧。沂水春风弄夕晖，舞雩意得咏而归。为何与点狂鲁皙，个里须参最上机。  

【`刘漫塘集`】  

《读韩诗和其韵。诗有二句云：力去陈言夸末俗，可怜无补费精神。》韩子文同孟氏醇，陈言去尽只天真。君诗费却雕镌力，笔下应夸自有神。《和王克家所寄草堂诗》二首。弦歌流化记琴堂，雅鲁难言愧互乡。正对薇花挥翰墨，犹能春草梦池塘。  

身在金华与玉堂，寄声时到祝鸡乡。为言旧访卢处士，柳压平堤水满塘。《偶成》日下浮舟去，云边曳杖行。物华随节换，人意与秋清。小圃蔬逾润，荒丛菊向荣。幽寻元自好。底用绊浮名。地旷晚逾静，山空月倍明。银河横灏气，石涧伴吟声。飒飒迎风叶，飞飞湿露萤。岁华行晚矣，为尔一凝情。木落山呈骨，泉空水反源。知时秋燕去，负日午风喧。玉粒炊晨甑，金英卧晚园。岁华今已暮，身世两忘言。乐岁饶嘉泽，荒山遍有秋。断云犹过雨，平陆自交流。香饭炊红软，嘉蔬荐绿柔。蝇营竟何事，老我即菟裘。  

【`曹彦约昌谷集`】  

《水北民家窗间，有题“夜深短檠灯，功名平生心”者，成平侧诗二首》诗书穷年灯，功名平生心。辛勤莺迁乔，哀鸣猿役林。兰膏谁为容？朱弦无知音。安能如蜉蝣，随时安其阴。竹外两县境，水北一草舍。屋日见斗，韫匮玉待价。祸福自倚伏，得失忽昼夜。子盍去墨守，我亦入远社。《知县次韵来复寄二诗》：亭亭表琅，冰霜崔嵬心。虽无桃梅姿，知非柴荆林。凉风西南来，清圆弹空音。其谁齐彭殇，相从山之阴。得志鸟择木，失喜服鸟入舍。但协孔氏性，忍索少室价。小草有远志，积李欲缟衣。所觊匠伯顾，不复弃栎社。《知县再次韵，不作平侧体，复次韵二首》步出山前坂，遥望徒惊心。下无百尺流，上无千岁林。至人有遗言，三叹金玉音。莫饮盗泉水，莫息恶木阴。和氏得荆璞，眩走数百舍。谓足奉至尊，过眼不售价。有时置箧笥，光彩忽惊夜。持归弄儿女，足以照里社。《伯量同二弟欲见访湖庄以诗告，至褒拂过情，辄次其韵》清江一曲分间关，倚作琴书上下滩。琴曲《清江引》有上滩下滩声。鹊报主人知有喜，惠然金玉总称难。笑杀商山绮与园，几年烦使护风寒。只今勋业才如此，孤负哀颜镜里看。年来夺锦马群空，而况君家有八龙。傅与乡人经济策，问焉何惜少舂容。《子敬作诗已久，不以见示，忽出一卷，其中有四十字，乃相陪避暑三峡桥之作，戏次其韵》乃有诗如此，清新思涌泉。夤缘尘外景，发露性中天。旧事惊陈迹，新功喜盛年。常流歌枕处，醒得困时眠。《章泉言语妙天下，知仆无诗能，且未识面，乃时以佳篇见饷，何也？不敢再戏盛意，勉次韵二篇以谢》珍重章泉辱寄书，应疑不复梦康庐。本无学术安时论。误入班行拱帝居。老矣应招宁为禄，时乎归钓亦非渔。宦情山色常如此，欲去迟行愧二疏。吟罢新诗却看书，先生必自爱吾庐。天开上寿供椽笔，地出佳泉相广居。自古莘耕怀道义，只今舜德起陶渔。直须大老归来好，莫道高情与世疏。《况子沿榭来归，舟过淮右，绣衣左国录赠行以诗，因及衰朽。辄韵奉训三首》况也来从班马傍，泛舟千里尚酉农香。庭虽过鲤元无立，桴偶乘由得问强。亲见治民如治眼，归谈擒贼定擒王。翻思父子寒如此，孤负珠玑富墨庄。金石为心锦作肠，案前合侍玉皇香。只因淮蔡须裴度，不为并州戏葛强。绣斧迩来新遣使，毡裘从此尽输王。功成远勒燕然石，闲却江西左氏庄。忆作相逢疑豫章，笑谈亲接齿牙香。如今但有心期在，不似当初脚力强。投老颇能安晚境，祝厘聊以报明王。简编未了平生债，冷淡犹能读老庄。《史君见示鹿鸣诗，走笔奉和》眼明及见决科文，发策当书第一勋。八句催行歌白雪，一言合意定青云。君今去亦朝天上，主圣还须对夜分。遥想朱华传敕处，九重春色醉朝曛。《四明赵添监连日惠诗，不能尽继匠手，次唐律韵以谢》马口为衔不自宁，辙环唯笔可深耕。门迎沧海襟期阔，地逼天潢句法清。吾道本无青白眼，世情休欢短长檠。珠玑肯袖来昌谷，不道陈人畏后生。《陈寄惠四诗，用昌黎和裴相韵，愧不能当也，走笔赋二章以谢》：两岁驱驰马首东，曾微一战可论功。因人偶尔成擒蔡，无计降之愧伐崇。万灶炊烟归塞下，十分农事到湟中，酸寒伎俩才如此，孤负新诗托至公。近来人物眇江东，况也书生责勇功。痛定却思三策谬，归来犹想万山崇。谁丛苟伯官寮里，赋入昌黎句法中。戎事尚多心事力，苦无佳语可酬公。《偶成》：春入园林种种奇，化工施巧太精微。山禽说我胸中事，烟柳藏他物外机。既遣杏桃呈似了，又令蜂蝶近前飞。如何有眼无人见，只解四郊看落晖。脚踏和风步步春，石鱼楼上等闲人。兴来冲口都成句，眼去游山不动尘。李白谁知他意思，桃红漏泄我精神。忽逢借问难酬对，只恐流莺说得真。桃红柳绿蔟春华，燕语莺啼尽日佳。谁信声声沂水咏，又知处处杏坛家。可惜有生都衮衮，如何终日只纷纷。满前妙景无人识，到处清音独我闻。我吟诗处莺啼处，我起行时蝶舞时。踏著此机何所似，陶然如醉又如痴。《偶作》：此道元来即是心，人人抛却去求深。不知求却翻成外，若是吾心底用寻。谁省吾心即是仁，荷他先哲为人深。分明说了犹疑在，更问如何是本心。若问如何是此心，能思能索又能寻。汝心底用他人说，只是寻常用底心。此心用处没踪由，拟待思量是讨愁。但只事亲兼事长，只如此去莫回头。可笑禅流错用心，或思或罢两追寻。穷年费煞精神后，陷入泥途转转深。心里虚明着太空，乾坤日月总包笼。从来个片闲田地，难定西南与北东。莫将爱敬复雕镌，一片真纯得自全。待得将心去钩索，旋栽荆棘向芝田。匆认胸中一团气，一团气里空无地。即空无地更何义，此无广狭无一二。恶习起时能自讼，谁知此是天然勇。多少禅流妄诋诃，不知此勇不元动。回心三月不还仁，已后元曾小失真。一片云花轻着水，冥冥不复省漓醇。有心切勿去钩玄，钩得玄来在外边。何似罢休依本分，孝慈忠信乃天然。此天然处不亦妙，费尽思量却不到。有时父召急趋前，不觉不知造渊奥。此时合勒承认状，从古痴顽何不晓。曩疑先贤啬于言，何不明明细细传。今醒从前都错认，更加详后即纷然。夫子文章不用为，从心口到没参差。咄哉韩子休污我，却道诗葩与易奇。雪月风花总不知，雕奇镂巧学支离。四时多少闲光景，无个闲人领略伊。勿学唐人李杜痴，作诗须作古人诗。世传李杜文章伯，问着关睢恐不知。诗痴正自不烦攻，只为英才辄堕中。今日已成风俗后，后生个个入樊笼。儒风一变至于道，此是尧夫未识儒。除却儒风如更有，将驴骑了复骑驴。道心非动静，学者何难易。痴云欲扫除，迅霆无拟议。无妄而微疾，勿药斯有喜。一轮秋月明，云为岂思虑。太极奚河图，何图非太极。矧复赘无极，哀哉何太息。何不观古圣，一一巳默识。缺湖为作图，交扰而曲屈。是孰知五行，五行皆妙质。不可离合论，浑浑体自一。安得孔子生，邪说俱荡涤。哀哉复哀哉，太息复太息。当敬不敬谓之悖，当正不正谓之谀。是中适莫俱难着，意态微生已觉疏。  

【`刘后村集`】  

古意二十韵自从混沌死，万象困穿凿。淳风谁挽还，古意日漓薄。余幼瞻轮园，泛滥通流略。短篇堪制鲸，片文可驱鳄。吾尝观窍妙，渠敢讥杂驳。北未陟崧岱，南仅览衡霍。菊破评三隽，崔公以陈抑斋方孚君及余为之三隽。竹隐表一鹗。余受陈公十科自代及贤能才识之荐。虽为世流传，未经圣删削。岁晚历九州，导从惟一鹤。飘然乘刚风，胜而上廖廓。金色大千界，水涡几万落。荒哉汉陵阙，蕞尔辽城郭。遂窥子宗庙，尽见佛楼阁。斗开间阖云，耳闻钧天乐。吾持此安归，喜极还惊愕。恍疑缘崖坠，又恐行路错。诗魔暂辞去，来如隔日虐。易展随天翼，难踏实地脚。万病皆有方，惟狂不可药。拙吟示儿曹，聊记武公谑。《古意》吾夫子喜称遗逸，太史公曾传滑稽。尧帝杯曾逊巢许，邵云：唐虞揖逊三杯酒。武王粟不饱夷齐，拾来穗即万种禄，采下薇堪百瓦雍齑。不是狂言大无当，闻之啮缺与王倪。《无题》死以子托友，病将身付医。友今多市道，医或似屠儿。怒汉唾师德，酒徒拳伯伦。吾评此二士，颜子后无人。季世仇相复，先贤量有馀。潞还子方谪，坡答致平书。主圣如天忍弃遗，臣愚何地着孤危。白虹贯日殆虚语，中野履霜无怨辞。宝已随尸血浸，铁鞭未必鬼臀知。莫年一寸丹心在，却怪湘累有许悲。江北尘高战鼓酣，惜无赤壁顺风帆。城池险固为楼百，郡邑萧条有户三。明主依然劳圣虑，诸君岂得尚清谈。乌乎颇牧不复作，谁与儿郎共苦甘。夕烽一夕彻甘泉，铸印分弓玉座前。天狗如雷防急变，佛豸里死卯意讠为传。汉家岂可无三策，胡运何曾有百年。渐觉风寒逼堂奥，寄声诸老急筹边。一挥万字思如泉，曾映金莲读奏篇。藜杖方燃芸阁上，叶舟忽傍钓台边。诗成渭北空相忆，谋寝淮南恐未然。君去吾当从此逝，未知握手定何年。鲸海外多仙境界，蚁窠中有小乾坤。不愁北谷愚公老，自觉南柯太守尊。郭郎线断事都休，缺了衣冠返沐猴。棚上偃师何处去，误他棚下几人愁。棚空众散足凄凉，昨日人趋似堵墙。儿女不知时事变，相呼入市看新场。游公念旧才三月，郑传怜才恰半年。老去独当千箭镞，向来不踏两船舷。顶垂翅短立礻徒，孤唳谁听祗自悲。宁瘗焦山山下土，不将身托上林枝。《放言》丹剂乾铅永，红尘扫秕糠，只消一只鹤，安用万头羊。恋阙子牟远，还乡贺鉴狂。老人忘节序，有菊即重阳。镜悲鸾独舞，射感雉双飞。早认色空是，晚知婚宦非。万里先行脚，三家晚闭关。曾求诗入海，又作史藏山。有酒聊排闷，无书可订顽。君看鸾铩羽，似若早知还。  

《杂记五言九首》洞达开堂奥，荒唐说刹尘。儒醇明告子，释点热瞒人。不必杯性，安能桎梏身。谁知千载下，有个葛天民。青牛先已去，白鹤久方归。若欲分优劣，老儋贤令威。东行值伯伦，西去逢无功。不知何国土，疑是醉乡中。履霜行于野，绝粮厄于陈。伯奇父逐子，仲尼天戮民。逐日忍渴走，喝月使倒行。夸父骨已朽，秦皇冢亦平。先传传后学，自觉觉天民。鲁儒述甚者，何以救迷人。荒哉穆天子，辙迹遍九垓。已为偃师弄，更引化人来。愚心折皆根性，巫医各有传。参禅才一宿，学幻费三年。《题披公赠郑介夫诗》玉座见图叹，累累菜色民。如何崔白辈，只写蔡奴真。向来与相国，投分自钟山。不入翘材馆，甘为老抱关。下吏语尤硬，投荒身转轻。不然玉局老，肯唤作先生。《杂诗》幅裂常包割地羞，扫平忽雪载天雠。穹庐已蹀元颜血，露布新函守绪头。闻说关河唾掌收，拟为跛子看花游。可怜逸少兴公辈，说看中原得许愁。由北图南有混并，自南收北费经营。从今束起书生论，饭看人致太平。不及生前见虏亡，放翁易箦愤堂堂。遥知小陆羞时蔫，定告王师入洛阳。放翁绝笔诗云：“王师北定中原日，家祭无忘告乃翁。”少年意气慕横行，不觉蹉跎过一生。便脱深衣笼窄袖，去参留守看东京。巩洛山川几过兵，汉家初遣使修陵。可无神物呵豺虎，直让香烟到柏城。苌尤桀点于坚者，勒固奸雄奈虎何。剩制赭袍添曲盖，中原假帝不胜多。鞠躬解作华人语，辫发来持虏帐书。祗合索牵畜狗，不烦伐鼓享妥鸟居鸟。亻奔亻孱将军约早回，楚村相国更频催。江东将相真如虎，去执胡雏莫过来。全众回军未可非，反旗鸣鼓亦兵机。不知三帅扬鞭际，谁为君王殿后归。势穷斯变变斯通，局面初更便不同。西北怕他小老子，东南有个太平翁。绍兴间宫中呼秦太师为太平翁。一番旗鼓建行台，勇者投躯富辇财。边将不消横草战，国王只要撒花回。不妨割肉喂豺狼，和约依然堕渺茫。未必与吾盟夹谷，且须防彼平凉。蠲除一倍台符下，权借三分督檄传。赖已夺麾耕垄上，不然伏徇军前。说向丁男与小姑，各勤耕织了军需。莫教塞北同文轨，却为江南减赋输。胡来如鬼去如风，哨骑何曾待枣红。岘首一春无使至，兴元六月在围中。拥旄佩印各荣华，已贵无官可复加。若不扫门丞相府，必曾养马侍中家。苏卫灭胡同拜爵，裴韩平蔡亦联镳。至今光范门前客，太半河阳幕下寮。元子置人防壁后，穰侯搜客到车中。鸩杯定不疑半传，匕首何曾害魏公。禾宅侯世世袭蝉冠，庾氐人人筑将坛。但见门中俱责盛，谁怜阶下最孤寒。《口占》陌上秋千索渐收，金鞭懒逐少年游。晚风细落梨花点，飞上春山总是愁。时有呤哦搔鬓发，别无主掌系冰衔。宁归南亩称三老，怕守东华趁。六参跌荡已将经束阁，跏趺聊与佛同龛。向来尘柄高悬起，旧事何人可共谈。《绝句》定本兰亭传赝久，党公姜字发蒙初，儿童若问何人写，向道扌雩翁八十余。愁肠一饮辄无，病眼四时常有花。旧日读书垂钓处，重寻如到别人家。潘郎鬓岂春能绿，东野肩非雪亦寒。世上那无仙可学，人间惟有老难瞒。《杂韵七言》元老墟墓中得贬，诸贤烟瘴里招魂。无尽自夸佛口眼，子厚先鬼骨臀。《党碑》雪萧大傅几罹祸，讼石中书又纳忠。岂可朝无宗室老，有知家有国师公。刘向传回仙轻举乘黄鹤，太白大醉骑鲸鱼。绝湖飞过人不识，入海问信今何如。宁草两都卿云赋，不作六朝徐庾诗。剩馥沾李翱张籍，残锦分江淹丘迟。文公左目晚羞明，犹抱遗经细考评。今汝畏书如畏虎，天公折罚使偏盲。聪明不及前时久，惟鼻犹能嗅臭香。老去无端都塞了，不分鲍肆与兰房。造物将如此老何，悬车以后藁尤多。晋刘伶醉戏为颂，楚接舆狂偶作歌。周旋王庾二公际，传授并汾诸子间。岁晚更无人共语，牛栏西畔荷锄还。老怜几个小孙儿，不减添丁与阿宜。渐有墨鸦扫窗兴，绝胜竹马走廊嬉。读书十行目俱下，上树百回心尚孩。君看大年与文叔，当日皆从童子来。《敖茂才论诗》诗道不胜玄，难于问性天。莫求邻媪诵，姑付后儒笺。至质翻如俚，尤癯始似仟。吾非肝肺异，老得子同然。《读竹溪诗一首》不敢匆匆看，晴窗几绝编。参他少休髓，饶得弈秋先。有愿低头拜，师曾枕膝传。已将牌印子，牒过竹溪边。《次韵王元度二诗袁亻卒之子》留落而今两鬓秋，暮年出处愧前修。敢云余补韩公处，极喜君来谢客州。奇甚宝镡腾紫气，清于玉瓒荐黄流。后生不作先贤远，便合相推出一头。向来绮语祸机深，几效灵均欲自沉。周庙人曾铭在背，管城子巳秃无心。今惟伯乐能讠州价，后有钟期必赏音。老矣尚须君警策，昔人一字答千金。《宫教惠诗次韵》忘机鸥鸟日相亲，鼻祖曾言畏四邻。幸有山林容此老，不将篱落寄他人。谁能交结今韩吕，犹记周旋昔郑陈。发中庭足乔足卧，绝胜雅拜望车尘。《又用前韵》既生未老各情亲，谁道先生不觌邻。莫管弹丸惊鸭者，岂无携网与鱼人。何曾膝上推文度，亦许车中载小陈。陈太丘访荀淑，长文尚小，载著车中。赐第京师即山铸，得如跳出软红尘。即今身在水云间，不著斯人玉荀班。子美步归犹恋阙，浩然肩耸径还山。人情薄似平原酒，世路危于滟氵预滩。华栋把茅皆幻假，祝君黄发映朱颜。  

《读太白诗》一首翰林万里出峨嵋，曾受开元帝异知。只道高奢能毁鬲，无端环子亦嗔痴。空传飞燕当时句，难觅骑鲸以后诗。的是长庚星现世，秕糠伯友与王师。李华为白墓志云：下为伯友，上为王师。《览西斋弟手抄诸家诗》一首小窗几载共吟披，重见残编拊事悲。早日才高鹦鹉赋，暮年泪尽即鸟领诗。神交梦尚通康乐，手择书堪付阿宜。若是孔怀因未断，安知来世不吹篪。《偶赋》自己深藏畏俗知，客来邻曲善为辞。偶弹冠起成何事，径拂衣归自一奇。村饮妇常留烛待，山行童亦挟书随。明时性学尤通显，却悔从初业小诗。《自题长短句诗后》春端帖子让渠侬，别有诗余继变风。压尽晚唐人以下，托诸小石调之中。蜀公喜柳歌人庙，洛叟讥秦上穹。可惜今无同好者，樽前忆杀老花翁。《唐诗》瀛州学士风流远，中叶君惭贞观唐。灵武拾遗晚羁旅，开元供奉老佯狂。戏苕翡翠非伦拟，撼树蚍蜉不揣量。赖有元和韩十八，骑马被发共翱翔。《题林文之诗卷》二首叔李词人杂雅哇，喜君诗卷美无瑕。朋侪却走避三舍，句律斩新成一家。肯学小儿烹虱胫，要看大手拔鲸牙。村翁岂敢持衡尺，直为痴年两倍加。君豪自盍相推巽，吾老犹堪共切磋。有许奇奇并怪怪，直将少少胜多多。风人所作葩而正，治世之音乐以和。他日薰弦要赓载，勿为处士五噫歌。《黄源岭客舍题黄瀛父近诗》不但行呤又卧披，掩编因有感于斯。竞为蛙蚓号鸣态，乌睹龙鸾天矫姿。损挹嫌人称大好，琢磨客我指微疵。自惭学识非康鼎，安敢陪君共说诗。《题黄景文诗》晤叟懒亲灯久矣，得君贽卷阖还开。专心致意刻成鹄，有胆通身占断梅。中的孟云非尔力，钻坚颜叹竭吾才。旧时奇字今忘却，不是无人载酒来。蚤穿草屦行求友，晚闭柴荆病绝交。古德皆曾经捧喝，今人不肯事推敲。吟千万首等蛩响，续三百篇无凤胶。霍地鬓毛如雪色，少年岁月莫轻抛。《六言二首，答林天骥长短句》天孙机上刀尺，雪儿口里宫商。愧我元非郢客，恨君不识秦郎。书裙曾累逐客，坠钗能谤醉翁。宁作经学博士，勿为曲子相公。《六言三首》表贺赤乌白兔，韦布披襟巨题。定价堪提鳌岭，逢辰不让龙溪。锦机组织尤巧，纸田妆获甚微。即今束阁藏起，多时扫阁载归。南塘登极数袁，平围册后尾联。已矣诸老绝笔，勉哉吾子着鞭。  

【`三先生文集`】  

《读李翰林诗》杜陵樽酒罕相逢，举世谁堪入此公。莫怪篇篇吟妇女，别无人物与形容。  

《云庵觅诗》百级危阶上翠蛮，四边山色自低环。海乡无限萧条景，收到楼前是美观。《郁孤台上唱和，诗成示成季诸子辈》落日寒江句诗，千吹万竟何为。不知老去还成癖，到了封题更一吹。《书生诲所寄诗后》摇膝支颐体渐康，入门已作白家香。从今休傍官人俗，但向林泉呼二郎。《谢王尔瞻尔中惠诗》兄弟初年事网山，髭须未出正童颜。我方盛壮今瀛老，多谢新诗叙旧欢。《诵少陵诗集》麻鞋奔走杜陵翁，卧尽风帆雨驿中。天也不愁穷饿杀，年年催促要诗工。《谢余子京骧惠诗》昼同学历夜观星，壮日情亲忽老成。莫恨异乡相见少，一来人物一番更。远来无物示拳拳，到老生涯尚阙然。坐久但贪情话好，又勤鸡黍费囊钱。《谢丘子中惠诗》高叟生来五十年，方知弄笔学诗篇。此郎甲子才奇一，吟咏看看到适边。《听吴毕闻讲杜诗今夕行，因效释子偈体成一绝》春秋皆贬事无褒，庄子思之意若何。下笔便为齐物论，大家命酒且高歌。《同行归急，困倦不能诗》行李放迟迟，周遭好拾诗。归程催我急，脚力与神疲。来往成虚费，科名未有期。流传堪脍炙，造物不相亏。《陈叔盥两惠诗，以一首谢》休要逢人诵六经，红泉往事已凋零。向来未坏共王壁，到处闲摇普化铃。几岁寒窗头也白，两篇新什眼空青。还乡旧识多农贾，那得柴门自掩扃。《子畏惠诗用韵酬之》老慵只合在鸡群，变化那能慕海昆鸟。壮岁亲朋多死别，穷途造化与生存。欲寻衣食愁无路，却被妻孥怨少恩。健笔期君今落第，相未得剩空论。《谢余荐鹗听易惠诗》一首向得追随父祖间，此来重结子孙欢。自嗟三世须臾见，不有余生会遇难鸡。诗杜已收风月美，举场只用秕糠残。百钱聊买时文看，容易如君直换官。《次韵林君则惠诗》湖水当门四面山，旁罗书史坐中间。他人共我何曾有，造物于君本不悭。况是早教缘累少，便知晚与岁时闲。馀粮换得鲜鱼煮，大胜箪瓢陋巷颜。  

【`方秋崖集`】  

《读白诗》我贫良亦艰，未老生白鬓。策名奉常第，年已三十馀。半生苦无几，宁不欲疾驱。山麋野而僻，所至皆崎岖。一登督是府，两驾太守车。意见有不合，索去不待炊。所以二十载，同一优侏儒。岂如云水身，自适瓜芋区。夕吾酒一瓢，朝吾饭一盂。贫贱与富贵，本自无差殊。寄语刘伯龙，毋烦鬼揶揄。人生有穷达，不系才不才。造物所付与，圣贤不能回。君看孔孟氏，遇世何如哉。岂其有不如，王欢与桓。以兹自忖度，所遭已逾涯。前瞻固不反，后顾又可。同时第进士，或未离蒿莱。归来亦云幸，萧散目不杯。山池芰荷过，野岸芙蓉开。幅巾一筇竹，适可眠秋崖。左耳听北邻，哀哀哭其夫。家破肉未寒，欲与死者俱。右耳听嫠妇，呱呱哭其雏。夫亡仅一女，不自禁毒。揽衣夜向晨，饶鼓何喧呼。谁何过丧车，送骨荒山隅。中年自多感，人世何所娱。闻见又如此，生叹岁月徂。明朝计安出，痛饮真良图。《以“嗜酒爱风竹，卜居此林泉”为韵，作十小诗》居千卿者三，至九卿者四。不博牛背眠，咸酸信殊嗜。玉虹横吾腰，金貂直吾首。宁知千载名，不如一杯酒。事有俄顷间，遗臭及百代。吾观于斯人，不过一字爱。东坡真天人，落笔蓬莱宫。何如赤壁笛，一鹤横秋风。周有说爱莲，陶有诗爱菊。吾居则谁与，其诸子猷竹。朝吾一，夕吾一觳觫。诗肠其殷雷，此事底须卜。秋云七尺藤，夜雨一卷书。寂寞空山人，微此谁与居。吾心如铁石，命则薄于纸。藉口见古人，则亦赖有此。彭殇同此躯，颜跖同此心。哀哉宇宙间，群生政林林。吾犹金在冶，惟治者所甄。谨毋出光怪，夜半号龙泉。《三绝句》掀蓬仰看玉峥嵘，借得渔船一日晴。九曲水穷山雨急，老仙于我得无情。鹤怨空山久勒文，买舟重访武夷君。一声铁笛不知处，但觉满身生白云。莫问神仙定有无，地灵端不着凡夫。我来舄履浑轻健，飞上前山不用扶。《寻诗》蹇驴踏雪灞桥春，尽出茆茨野水滨。才见梅花诗便好，梅花前世定诗人。《胡得唯索写近诗》生涯未办阔疏酒，书册相携检点梅。过眼事真如堕甑，向人口合且御枚。昨窥古镜十分瘦，病起情窗一砚埃。举世好竽吾鼓瑟，故人犹索写诗来。《次韵张录携诗见过》家在屏山东复东，高轩肯过白云中。石桥自是神仙处，竹屋相传句律工。日暮春江愁李白，山寒秋菊老龟蒙。时平莫神挥毫手，此论于予却未公。  

【`蔡定斋集`】  

《读龚实之参政诗》耆旧频凋丧，怀人念里闾。哦诗三叹息，废卷一嗟嘘。造膝言犹在，谋身计亦疏。功名今已矣，英爽竟何如。《偶作》老僧真是百无能，有口何尝话葛藤。入定参禅良自苦，超凡入圣又谁曾。东西路别徒劳泣，南北宗分自取憎。个里无禅亦无佛，常行粥饭在家僧。  

【`欧阳守道巽斋集`】  

《索胡学圣诗》为候君诗十日留，无诗何以别交游。自缘白雪难于和，莫把明珠暗处投。往施固惭三不报，此鸣倘许两相酬。今番但挈空囊去，湘水湘山段段愁。  

【`陈杰集`】  

《和彭教谕论诗》平生于二南，百过在苤。不知孰舞蹈，但觉乌可已。煌煌古人心，岂与不传死。天和本发中，世味或食耳。全明凋靡后，末造放荡始。折杨纷皇亏关，败素正堪紫。斯文吾衰久，安得力任鄙。天河倘可挽，举俗快一洗。不且尊杜黄，卿言尚予起。《诵诗》盛气靡刂骚垒，长歌历杜藩。二南四字始，万古一辞难。《无题》大地生灵惜乾，纸田不饱腐儒餐。闲将博士齑盐味，试上先生首蓿盘。口语甘时心犹异，中边甜处味方宜。诗情合荐东坡老，惭愧当年密荔枝。闻说江边起柁楼，欲将吾道付沧洲。三年恶瞰卢仝屋，一日轻装范蠡舟。蹈海高怀欣独往，济川好手蹇难留。樯阴舸下能容我，雨笠烟蓑傲白鸥。《至日拜赐诗》千官万岁讲朝仪，黄伞高张簇仗齐。清晓山窗频扣首，虬须隆准伴宸奎。玉堂石畀轴帝有二像。《程簿能静袖诗来访，次韵》高吟鼎脔屡经尝，群噪纷纷子贡墙。雪曲我应惭郢下，笛声公自感山阳。堪嗟绛老呢涂后，孤负春官桃李场。斗大康山盛儒者，凭谁推此叩循良。  

永乐大典  

## 卷之八百九十九

二支诗  

宋诗八元诗一  

【`滕元秀诗集`】  

《上郑广文诗》：瓦注非真巧，昌蜀欠非众嗜。我诗本不工，好之弗肯置。胡能致温饱，颇复作灾祟。无盐不自知，刻画要研媚。先生六艺学，已得圣贤秘。三绝笑郑虔，诗律乃游戏。伊予亦何幸，兹获巾屦侍。岂惟怯大巫，正自惭小技。却嗟贾长江，哦诗尹不避。文公倘见容，愿教推敲字。先君和云：吾侪不解事，刚欲羊枣嗜。居然藜苋肠，厚味非天置。甘此腐儒餐，庶几不为祟。去曷来钓濑滨，溪山相妩媚。况复有诗人，深悟作者秘。诸公竟推挽，其柰造物戏。青衫晚从事，着以供燕侍。文章可华国，谁云只小技。堂堂陈无敌，敢不三舍避。载酒践前盟，时当问奇字。  

《鼓腹无所思，朝起暮归眠，渊明诗也，以诗定韵为十诗》：郊墟远人烟，楼迹在衡宇，年龄迫衰，渐觉有病苦。眼如隔罗，耳仅闻钟鼓。手中一枝筇，藉以扶伛偻。  

少习举子业，不能中科目。暮竟为尉丞。州县甘碌碌。四任奉真祠，一家仰寸禄。勿云腹负予，予亦负此腹。  

居闲阅往史，掩卷忽长吁。儿闻翁吁声，取酒满注盂。悠然尽三酌，杂虑散如驱。乃知此神物，不可一日无。  

我居西山下，距城半里所。门前有雀罗，户内无阿堵。小园桃李空，数独苦苣。同心相过时，小摘为烹煮。  

我前有万古，昨梦那无追。我后有万世，未梦安可期。欲知今现在，正似昨梦时，梦中无实事，徒自劳心思。  

立夏少半月，谷雨是今朝。梅子酸着齿，麦穗长半腰。天运不暂停，又将转斗杓。无复冬裘御，重取夏扇摇。  

芳菲去无迹，人家绿阴里。有园屋西偏，足以纵步履。酴酉糜香绝奇，橘花香更美。日烘香自发，不待微风起。  

万籁止不作，寂寂山居夜。鼓声起神祠，磬声来佛舍。幽入启楼窗，片月光相射。此景不可孤，呼儿具杯。神龙固难豢，天马岂易革几。渊明肯折腰，为此五斗微。我本田野人，初不慕轻肥。食未从人乞，隐不待赋归。  

我读渊明诗，或至忘食眠。人物葛天民，度越羲黄前。胸中抱真淳。笔下杂言诠。妄讥闲情赋，讵识其超然。  

《三月十二日晚雨因取渊明诗“微雨洗高林，清飚矫云翮”之句，定韵赋十诗。翌日雨未已。侄坦师来相招，时方赋六首，暮雨暗还舍，遂足十韵》：元本阙第十首中年知学道，所得不造微。老来衰拙甚，动与世俗违。诗书束高阁，蓬翟掩坏扉。自应车马绝，不待门墙挥。  

蚕妇正望晴，耕夫又须雨。蚕既恶湿叶，牛惟便润土。我不事农桑，薄禄仰官府。衣食有不足，何敢怨贫窭。  

自得林下趣，穷处甘如荠。白云为朋友，青山是昆弟。幽池萍未生，闲来弄清。照影不能悟，徒自尘缨洗。  

风吹飞絮乱，日照游丝高。晴景方可爱，暮雨忽潇潇。老人蚤睡眠，梦觉鸡戒朝。檐声鸣阶除，云气冒山椒。  

去岁所种竹。今岁望成林。竹萌犹未见，时了春已深。逮兹一雨润，犊角庶可寻。切勿轻剪馘，长养今萧森。  

久雨爱晴色，久晴欣雨声。下人自分别，上天了无情。人喜春色丽，又悲秋气清。是皆妄心耳，四序奚亏成。  

远寺有缁徒，殷勤久见招。是日篮舆出，轻雨飒晨飚。稽首谒佛像，焚香坐僧寮。岂惟饭满钵，兼有酒盈瓢。  

静观一世人，忙多闲者少。须发已剥除，应接亦纷扰。何术生羽翼，物外得轻矫。难求九转丹，且尽一尊酉糜。  

老人见桃花，悟者有灵云。我见亦有悟，花前饮玉醺。可怜南北家，论说事纷纭。为问参老禅。何如参麦曲君。  

《闲题》：漏云残日凄欲阴，占巢归鹭纷投林。风吹旷野暮色白，山近小窗秋意深。已将梦事了得丧，更凭杯酒寄浮沉。书生习气难料理，有底苦吟劳此心。  

【`李彭日涉园集`】  

《拟古》：彼美如花人，如花复如玉。嫁作征人妻，别长欢日促。拂掠可怜妆，翠袖抱幽独。飞狐驿使断，交河无寸牍。春著巩梅繁，风吹秦树绿。草生森苯尊艹，谁能辨资艹录艹。啼里花成子，愁间笋为竹。寸滴翡翠帷，月上寒蛩褥。稍知狭邪游，能忌窈窕淑。新人工参差，故人勤杼轴。滔堙为病媒，经纬有边幅。若言饷夫君，夫君当熟复。告君君不知，我自兰菊。《题洪驹父徐师川诗后》：籍甚洪崖县，高寒欲无敌。徐郎聘君后，挺挺百夫特。堂堂无双公，户外满屦迹。虎豹雄牙须，侪流甘辟易。徐诗到平澹，反自穷艰极。周鼎无款识，赏音略岑寂。阴何不支梧，少陵颇前席。洪语自奇山佥，馀子伤剽贼。大似焚绍述，文字各识职。二子办。鄙夫与下客。粢食荐钅刑羹，熊蹯杂象白。殿最付公议，吾言可以默。《醉书》：春风吹草木，苯尊艹换衰朽。亦复吹我颜，只解成老丑。速呼醒酒冰，来祛扫愁帚。遣客我欲眠，深怜柴桑叟。酴酉糜夺目表春馀，闲雅雍容亦甚都。睥睨园林众芳歇，持觞耐久作欢娱。稚子满林春笋生，残花老境尚多情。潇洒封侯真有自，奇姿未让惑阳城。湛湛胸中万顷陂，翻疑浅器是牛医。从来未许愁知处，顾肯因愁福一作移面皮。  

《以“形模妇女笑，度量儿童轻”为韵，赋十诗》：孟夏树扶疏，绕屋郁青青。了无俗事驾，啸欹颇忘形。泄云门必前峰，写雨自神屏。蔬盂有妙理，未减五侯鲭。  

清晨澹无营，按行瓜芋区。二雏能拜起，婴儿千里驹。抗颜捋髭须，酤酒提胡卢。幸非李元礼，何劳为楷模。  

潜筠穿屋头，幽草围舍后。手携东皋书，竟熟俱上口。诗无拟澄江，文不夸幼妇。婆娑丘壑底，藏此牛马走。  

丈夫志四海，搏风类鹏举。方其未遇时，身闺中女。昼伏夜动者，贪冒如仓鼠。炯炯抱名谊，所慎在出处。  

我有百衲琴，巴渝不同调。三叠太古音。那免世惊笑。彼哉遇嗾徒，睥睨追风骠，幼舆虽折齿。初不妨吟啸。谢公东山时，彻候等尘雾。一朝畏桓温，摄衣忘雅素。忽著进贤冠，顿失沧州趣。勇退真难忘，天末横云度。  

昔者温简舆，王屋颇清旷，建封礼为罗，非复无度量。落胆劾权臣，笼街速官谤。恋胡不归，猿鹤俨惆怅。  

少室拾遗公，许身颍与箕。韩侯为作牙，俯交轩冕儿。献策荡淮寇。犯颜立丹墀。未免诱松桂，应遭北山移。  

寻壑逐飞鸟，持觞送归鸿。不解世俗书，稽古何所蒙。久矣川效珍，矧兹山不童。应容陶隐居，佳眠听松风。  

举世市道交，谁能保荣名。譬之多财贾，恶嚣安得赢。一身拱璧重，万事秋毫轻。向来冥寂士，飘然逐遐征。  

《豫章董瞿老求诗》：珍重胶西相，风流后叶孙。退藏羞射策，旷远颇窥园。韵绝五峰秀，句奇三峡喧。羌山多胜践，周礼鲁俱存。  

《谩书》：欧峰秋色外，一上一回高。践华谁云险，扪参未觉劳。云扉留野客，雾牖卧方袍。拄颊非吾事，何须似马曹。《钱盱眙赴上因乞诗》：君自金张侣，从予嵇远游。祗园分客袂，星渚系归丹。楚国烟霞晚，隋河榆柳秋。中州多汲引，行矣亦封侯。《演上人以权诗示余，归其卷演氏系以长句》：花县潘郎未白头。下从玉局仙翁游。平生四海饶次守，脱冠坏衲藏深幽。死生俱在天一角，句法不复阴梁州。眼明得此道人演，更遣权诗遮世眼。唤起蕲春十年梦，恍如神明还旧观。黑柏苍鹰饱欲飞，天马衔刍方来汉。演翁自是尘外客，笔端秀句应无敌。禅馀轧轧弄鸣机，紫凤天吴乱红碧。会堂载月漾舟来，尽出公家金粟尺。《观吕居仁诗》：西风鏖暑功夫深，老火由来欺稚金。蛮花缺月午梦短，伐翳正尔开遥岑。忽看僧珍五字句，妙想与神明聚。清如明月东涧泉，壮如玄豹南山雾。抑扬顿挫百态随，鸷鸟欲举风迫之。莫言持此黄初诗，直恐竟亦不能奇。老怀凛凛受霜气，想见此郎冰霰姿。鄙夫好诗如好色，嫣然一笑可倾国。击节歌之侑欢伯，杯中安得着此客。此客不肯绁尘羁，况复世往如蛛丝。秋空横河雕鹗上，不许蜂蝶同所归。汉家太尉死宗社，大鸟泣坟天所借。谢傅未吐活国谋，赍恨怀奇赴泉下。僧珍向来期此人，颓波砥柱妙入神。要当叠些湘水滨，唤起犹足张吾军。《王子张数以诗见过》：午梦蛮花湿，晚凉衣带秋。愁来倚柱啸，诗到击盘讴。律熟无谁敌，词悭不拟酬。苏州语犹在，五字为君休。  

《戏书》：虐雪号风春事晚，轻红未放入夭桃。即看倚杖花经眼，便许堆盘黍雪毛。  

晴檐已复听提壶，浊酒聊堪释荷锄。短短长长爱围柳，三三两两数溪鱼。  

渫井寒泉彻底清，不容私地有蛙鸣。修除何独充庖易，要看箨龙将雨行。  

止酒废诗春昼长，颇知易戒复难忌。戏于窗下还诗债，便欲花前唤索郎。  

《用师川题驹琢甫诗卷后韵》  

梦中逐客幻中归，荆楚瓯闽好赋诗。谁谓涪翁呼不起，细看宅相力能追。太冲文价经皇甫，籍也辞源怯退之。  

丘壑同盟从已定，莫令鬼祟作愁眉。《二绝》过尽柳花无复绵。几畦麦浪涨晴川。幽禽唤起醉乡梦，疑在故园茅屋边。  

生绡他日写荒寒，咫尺浑如万里宽。我据笋舆烟雾里，有人应作画图看。  

【`苏竳冷然斋集`】  

《口占》：士生弊于文，其实乃无用。今年州县间，朋友多不贡。桔槔旱而工，已得轻抱壅。大舜与皋陶，乃曰选于众。  

《寓言》二首。  

精神遍八方，一散或为风。堂堂世之人，柰何总虚空。我无腾化术，正尔不能忘。回视恍兮惚，老子其犹龙。  

函关度青牛。生在空桑中。藁砧未刀头，妾身变山峰。三年化为碧，是血本来红。古来埋直气，曾见吐长虹。  

《夜读杜诗四十韵》：夜读老杜诗，如对老杜面。此翁历艰险，往往诗中见。曩吾游川蜀，所恨年数浅，草堂阒无人，正在成都县。断碑蚀苔藓，扪读知几遍。寻思隐其下，终日弄书卷。庶几平生心，所得未应缅。亲庭宦行在，归计乖初愿。言瞻浣花里，卮水乃缺献。人间画图样，皮骨怪丰腆。京华四十载，褐短更驴蹇。至今彼堂上，唇绽齿微现。独馀双眸子，利若秋江剪。因何太瘦生，贫贱恐不免。耒阳一脔炙，饮食知味鲜。后人美肴膳，出语秽虾蚬。那知独角龙，妙用天行健。至其得意处，力斡造物转。神雷破潜穴。霹雳飞两片。武夫荷戈战。飒沓旗鼓偃。蛟鼍波浪，宗庙罗黼冕。鞭车甫平陆，梯磴忽绝山献。又如虚空内，一气互游衍。有足恣驰驱。不行渠自远。苍忙鬼神会，惨惨颜状变。春荣与秋悴。时节随晦显。凤鸣朝阳桐，诸鸟从巧啭。关睢乐不淫，小弁亲不怨。此身付天地，宁作青紫楦。低头向严武，陵辱非所便。百年禀忠孝，句法老益练。君看夔州作，大冶金百炼。麟经示褒贬，此物足惩劝。蜀山上摩天，蜀水下如线。山川蕴精异，翁句丽而典。荒郊夜徂半，隔巷闻惊犬。分明梦见翁，握手一笑倩。殷勤得软语，意若深予眷。文章致隆贵，嗤点到群彦。何当同宗文，相与携笔研。《拟古》：曾城上，楼观切晨星。其下视九州。我行屡秋春。道逢兮美人，遗我芳兰荪。兰荪不可佩，饮水代朝餐。仰看双飞燕，起势何翩翩。颜渊称贤者，乐在箪飘间。美人舍我去，此去何时还。思徒抽。恻恻声熟闻。《夜读杜老星月诗二十首》：肺胃清如洗，然二十诗。月星连北斗，冰雪绕南枝。煮壑充茶碗，烹龙送酒卮。杜陵天上语，举世几人知。《偶题》：少壮忧藜藿，堆盘齿豁疏。平生空布褐，垂老剩金珠。世有伯劳燕，人谁熊掌鱼。痴年将半百，抚事已嗟吁。《偶作》：盘薄意无穷，藏修一亩宫。竹鸣知过雨，花动觉微风。闲作诗如画，长思色是空。人言类摩诘，虽病有神通。  

《重忆旧句》：太饱伤清气，微寒最好诗。白鸥没浩荡，天马谢羁维。矫矫真无敌，飘飘信所之。百年龙变化，万事燕差池。  

《予顷有一联云：太饱伤清气，微寒最好诗。葛天民极爱之，偶再续成》：太饱伤清气，微寒最好诗。轻鸥怜野性，垂柳让风恣。智巧从天赋，疏狂听我为。极知贫者病，未许药能医。  

《无题》：爱酒陶彭泽，能诗陈后山。浮沉将底用，长大若为颜。镜面舟一叶，梅边屋数间，饶君双鬓白，还我半生闲。  

绿云无据玉楼空，回首悲欢一梦中。为忆当时裙样色，隔墙嫌见石榴红。  

月样梳横鬓脚倾，弄箫骑鹤上青冥。归来自滴金茎露，手写黄庭一卷经。  

梦到巫山起较迟，花梢日在不多时。关心自对空梁语，一个飞来燕子知。  

树端浮绿涨连云，青草池亭不见人。犹有蔷薇数枝在，虽然是夏亦如春。  

【`张湖南集`】  

《戏效乐天体》：去日不可再，来日焉岂虚。直待百事足，谩把四大拘。黄河几曾清，白发莫旋乌。全福贵安然，真乐难强图。朴直自许我，才能不如渠。已盟方寸心，免苦六尺躯。登台值明时，击壤容匹夫。轻车历野寺，小船泛晴湖。金鲫池内观，白猿洞前呼。孤山未学林，长堤且怀苏。珍实不满器，醇醪只携壶。更带两耳铛，旋煮四腮鱼。意均饱暖适，亦或升沉殊。达人旷大观，万象归一途。丹鼎鸡变化，佛性狗有无。快答此话头，拟议计即疏。《集古今山林闲适诗，以林泉啸咏名之》：夜窗涉尘编，山林诗辄取。悠然忘世故，正味若醇酒。渠能道我言，不必出吾口。抄成长自随，真为岁寒友。《偶成》：出门苦喧阗，归舍喜清逸。新篁解重箨，尚带溪粉湿。投镊坐无语，风来动书帙。留客不须归，今夕月方出。乐天闲适文章累，陶令归来儿子忧。两事吾今浑放下，看山临水更何愁。茆舍丝瓜弱蔓堆，漫陂鹎鸭去仍回。开帘正恨诗情少，风卷野香迎面来。《觅句》觅句先须莫苦心，从来瓦注胜如金。见成若不拈来使，箭已离弦作么寻。《吟诗》：一日吟成九首诗，旁人都爱少瑕疵。直须作到无人爱，始是吾诗长进时。《诗本》：诗本无心作，君看蚀本虫。旁人无鼻孔，我辈岂神通。风雅难齐驾，心胸未发蒙。吾虽知此理，恐堕见闻中。《读乐天诗》：诗到香山老，方无斧凿痕。目前能转物，笔下尽逢源。学博才兼裕，心平气自温。随人称白俗，真是小儿言。《觅放翁剑南诗集》：见说诗并赋，严陵已尽刊。未能亲去觅，犹喜借来看。纸上春云涌，灯前夜雨阑。莫先朝路送，政好遗闲官。《戏题》：人前一语撞翻墙，直气西秦本故乡。雪野射麋轻队马，杏园移象矮交床。诗忙渴砚酒磨墨，睡足趄廊花夺香。矫揉尽归官样去，有时闲笑错商量。《改旧诗戏成》：不作新诗只改诗，当家功用亦几稀。全牛迎刃未能解，六儿白鸟遇风先退飞。欲脱规模还似旧，枉教躯干不曾肥。何如尽付红炉火，免使群公说是非。《叔祖阁学座间请观诗编因赋》：出门何许会初心，家有师儒是学林。画古更因金印伟，书丛方称锦堂深。朱橙荐酒随冬蟹，翠蔓披墙引暮禽。每幸酸咸得同嗜，可令倾耳阙韶音。  

【`王逢原广陵集`】  

《杂诗》：方春不种兰，终岁无自佩。良田弗加芟，徒种亦无岁。空令雨露恩，日夕被蒿艾。安坐饥怨天，此理果谁在。  

一日不为田，百草已有根。况复闲三时，其秽何待论。岂不有钱钅寸甫，徒羞慵借勤。岁晚忧不耕，何独议锄耘。  

毵毵晚春树，上下聚百虫。不有口似虿，则生尾似蜂。设不二者然，亦徒生无庸。清阴不可居，晚岁还秋风。  

关睢后之淑，朴君之明。兔尚好德，况乃公与卿。所以彼一本作被行苇，敦然遂其生。谁能弦此歌，为我发古声。  

召公方伯尊，材亦圣人亚。农时惮烦民，听讼小棠下。嗟今千室长，已耻向耕稼。弹琴高堂上，欲以无为化。  

鱼虾无所能，动辙困人得。蛟鲸能则乖，覆舟取人食。龟鳖虽谓殊，刳剥同一剧。龙不入纲罗，亦不为人识。  

犬羊养于人，壮则人食之。猛虎嗜人肉，一本作能食人。终一本作亦昧猎者机。豺狼与狗同，为害岂必威。封一本作丰狐能为人，还作行子妻。  

古人重非道，饥不苟豆羹。有为非其心，或不脱冕行。如何后世人，以官业其生。鄙哉乐欺人，犹以学自名。《还东野诗》：吾于古人少所同，惟识韩家十八翁。其辞浩大无涯岸，有似碧海吞浸秋晴空。此老颇自负，把人常常看。平时未尝有夸诧，只说东野口不乾。我生最迟暮，不识东野身。能得韩老低头拜，料得亦是无量文章人。前日杜子长，借我孟子诗。三日三夜读不倦，坐得脊折臀生月只。傍人笑我若若是，何为竟此故字纸。童子请我愿去烧，此诗若涩读不喜。吾闻傍人笑，叹之殊不已。又畏童子言，藏之不敢示。柰何天下俱若然，吾与东野安得不泯焉。  

【`朱翌潜山集`】  

《读杜诗至“减米散同舟，路难思共济”，舟人偶来告饥，似诗谶也》：老翁起布衣，诗史天下选。眼中无全牛，万象转綮疑穴。曹刘知几辈，波澜付一卷。凄其忧世心，妙若医国扁。惜哉无孔子，不得并坟典。豹露管中班，吾犹及浅浅。岁月走江淮，冷淡空盘盏。诸子不见味，咀嚼必禁脔。遗编过三复，奥义见百遍。长言起清风，竦立侍冠冕。减米散同舟，读已事在眼。吾岂监河侯，不救在陈患。生尘甑屡空，戛釜声不免。迢迢千里程，与汝共艰山佥。虽无百文牵，顾有众力挽。愿学平原公，试草乞米简。更问偕来人，恐有蔡明远。《辎归自五羊，得承可旧诗一编，书其后》：君不见，香山居士居洛阳，远借五寺收文章。又不见，巢父诗卷何所藏，留之天地同久长。铸金琢石非不强，金流石泐不可防。以人传人策甚良，世人顾未知其方。我昔宦游凌大江，年少从君璧一双。胜时一咏同一觞，颇亦自愧枪榆枋。劫火不肯留青囊，日往月来心不忘。大儿南归自五羊，袖中乃有万丈光。伏而读之喜莫量，重到虎踞龙盘乡。今年贡舶早放洋，明珠大贝光溢箱。答赐不敢烦吾皇，愿得君诗归献王。  

【`蔡九峰集`】  

《读江西诗，呈游光华料院》：江西多秀士，卓跞相后先。其中最翘楚，无出黄陈前。森然插天干，琢削草舍椽。羌童扣金石，越女调管弦。非无要妙音，难与韶传。王风惜云远，屈宋美独专。沉浓元晖诗，典雅渊明篇。少陵备众体，太白真谪仙。微情寄风月，肺腑皆天然。自从句中眼，一字千金钱。于今百馀载，诵说如河悬。人惟屋下屋，何以千万间。正声日微茫，寂感空无边。《古意》：古人不可见，末习徒纷然。精微固难知，论议胡尔偏。郢曲听者谁，巴唱和乃千。世道既若兹，淳风何当还。矫矫且自强，天运终来旋。种木必培根，清流必澄源。根源得其理，流末乃可言。圣贤本始务，条达盖自然。时俗枝委求，持操空尔烦。存存此成性，道义斯其门。《偶题》：作书与蜀客，止为求知音。不料绿素丝，却与多黄金。今情既已异，古意何由寻。一笑陶靖节，雅趣无弦琴。《偶题》：暮年无杂虑，何事更关情。入市非求利，居山岂为名。诚存心自逸，足健步常轻。却是行游处，春风日日生。寂寞园林迥，凄迟念虑宽。雨声连砌响，风色入帘寒。义理无新得，交游少旧欢。梅花自畴昔，岁晚独相看。日日门前路，春风与物期。早梅纷白雪，垂柳散青丝。把酒怀情久，吟诗遣兴迟。闲来复闲往。推策谩逶迤。《夜读苏州诗》：夜读苏州诗，襟怀尽冰雪。飘飘关塞云，微微河汉月。秋兰南窗前，清香静中发。怀我千载心，岁晚更幽绝。《归自城中，承介卿宠顾惠诗，次韵》：幽雅从君志，驱驰愧我人。无忘岁时旧，因得笑言亲。心赏知非故，诗成语自新。一川风景会，樽酒且频频。《绝句》：积雨添泉脉，寒来送两山。南风北窗下，午梦听潺。《和伯氏用介卿韵惠诗》信笔题诗学行馀，功名陷且付樵渔。心闲独玩三秋千，足健时看数亩蔬。渺渺橘园联草阁，疏疏竹径傍田庐。是间日有无穷趣，月淡风清静读书。悄悄园林世味长，碧云疏散暮天光。且宽礼乐兴江左，厌听干戈暗洛阳。梨叶尽时无伏暑，竹阴深处有馀凉。从容领会精微旨，何用区区底事忙。《次刘子融言诗之韵》：试将风月共君哦，识处应须出旧科。吟咏性情当自得，敷张华藻第差讹。入神致用何思虑，告往知来谩切磋。欲达古诗三百义，一言而蔽不须多。《刘子野携诸名公诗轴见过，为书其后》：畏暑懒出户，息心聊罢诗。诸公旧有作，其意已无遗。岭表经行处。贤关扣见时。悠然皆往事。勉务日新期。《谢人惠诗》：岁事已无几，相过常少宾。扣门来剥啄，握手见情亲。月窟文章客，花岩老病身。从兹襟义合，有约待新春。《双林壁间，有人写董仲达希字韵诗，和者纷纷，因用韵》：寺古苍松老，僧高俗客希。我来游竟日，不用荀舆归。《曾景山犹子觅诗》勿谓参也鲁，孔门最少年。能于一唯间，顿悟冠三千。  

【`薛季宣浪语集`】  

《读东坡和靖节诗》：我读渊明诗，颇识诗外意。坡公继逸响，个中有佳思。取友百世上，古来独二士。陶固泉石人，苏则廊庙器。出处了无同，声名都自异。往者不可作，矧复通姓字。神交定忘形，饮食尚知味。蕤宾中声律，片铁犹应类。兹文在尼父，为复昌旦事。今时道古语，莫作今世视。以我思惟心，充彼刚大气。芥子纳须弥，谁信略相似。  

《又读陶靖节诗，命次前韵，效其体》：浊酒自倾尽，陶然忘古今。横翠既逸响，聊以写我心。矫矫两白鹄，盘旋下曾林。此情谁与传，无弦有遗音。万籁夕已息，宁知身是今。浮云翳青空，油然起无心。寄傲北窗下，骤雨落疏林。游子为三叹，寥寥希大音。  

《读靖节诗》：渊明鸣素琴，无弦有馀音。善听非子期，寥然赏知心。声满天地间，清越穷幽深。游鱼漾澄澜，宿鸟投故林。忘肉为闻韶，羲皇到于今。  

《读鬼诗，拟作二首》：坐对悲风啸晚山，征鸿不记几回还。青铜蚀破菱花面，慵掠鸟云绾髻鬟。  

王乐纷华苦未真，至游无朕亦无身。细看浮世多尘坌。如我得归能几人。  

《公叔次开窗诗，漫答》：不谈夷甫坐谈空，烂醉凫鸟医殳灭没中。闻说诗豪君是否，好磨长剑倚崆峒。  

《无题》：朦胧夜色暗浮云，咫尺氛埃怯战尘。深夜鸣榔到庭户，江湖知有钓鱼人。  

【`赵忠正德文集`】  

《泊舟盐桥，儿子洙辄于市买历尾。题云：客里其如日费多，因取笔足成一诗》：蹭蹬生涯一钓蓑，东西淮海信涛波。乱来益觉人情薄，客里其如日费多。麟阁壮图今老矣，菟裘归计柰贫何。越吟楚奏那能已，时倚哀弹拍棹歌。《彦文携玉友见过，出示致道小诗，因次其韵》：一壶春色玉生光。最爱霏霏绕鼻香。浅醉不禁衣袖冷。幽林风露夜苍凉。仙官新拜旧词臣，林下相逢又一人。勿谓沧浪清可濯，此心元自绝纤尘。于世无功懒据鞍，诛茅种竹老空山。不应天与静中趣，自是人容拙者闲。《无题》：胶胶身世竟何穷，急电飞花过眼空。惟有离愁推不去，五更孤枕角声中。《再书一绝》：吴九何如黄四娘，能吟诗老醉颠狂。可怜去岁花前客，戎马尘埃两鬓霜。  

【`郭祥正青山集`】  

《谢泾川宋宰惠近诗》：不到泾上邑，倏忽二十载。环山敞楼闲，金碧想未改。长溪托翠玉，洗月发光彩。秋声咽松杉，夜气馥兰藏。白鸟自成群，黄猿行作队。仙人控鲤去，岩下遗踪在。犹疑深云中，弹琴尚相待。唐儒工翰墨，石壁露璨璀。意有神明怜，尘藓不得冫免。地胜来俊哲，宋子今出宰。公馀缀吟笔，烂熳排珠。又如崆峒兵，百万森甲铠。寄我数十篇，然起沉。胸中强搜扶，旧学久荒馁。行追天马踪，骞蹶竟难逮。抚卷怀远游，魂魄飞黑奄。何当裂云笺，看君吐江海。《和姜伯辉见赠醉吟画诗》：苍崖一万丈，中泻白玉泉。飞鸟度不得，而我长攀缘。洗尽心地垢，吟成元化篇。更复有何物，一尊当我前。忽逢姜伯辉，爽量涵水渊。开谈了无迹，所得全于天。便欲脱青衫，泛我江东船。结交要终始，相忘复颓然。径呼妙手书，秋江霜景全。冰轮正卓午，照影无颇偏。谁能骑蹇驴，世路空留连。咄哉可以往，挥手泛飞仙。《览进醇老诗卷》：羁栖海上州，岁晚得师游。句泻碧潭月，篇成清夜秋。云根龙洞钅巢，花气蜜房收。此理何人达，营营枉白头。《元舆近诗加妙，用寄四韵》：谁识子昂孙，新诗霭暮云。体兼诸谢备，名与少陵分。今去知无敌，从来自出群。南山能射虎，只许李将军。《与元舆论诗》：一作城头饮，重论别后诗。倏然云雨至，应有鬼神悲。叙事公偏富，求声我最知。赓酬三百首，馀韵付咸池。《四月一日作》：有瘴从今始，斯须雨复晴。草蒸蛇肆毒，榛密服鸟尝鸣。晚食宜防饱，村醪可强倾。何时击归镫。高目示叹浮生。俗传：晚食不可令饱，饱即中瘴，数饮以御之。《全师惠诗》：十里湖山紫翠秋，师居独占一岩幽。谈经已许分吾座，更有新诗索献酬。《答省师诗卷》：手携诗卷屡相过，要把青铜垢尽磨。言说从来无实效，更寻佳句欲如何。  

【`邓绅伯集`】  

《六言四首》：次韵，月湖控已台落成。三峡上游烟水，四川极险关山。满市笙歌昼永，漫山桃李春闲。  

处处赏心宜主，公来诗眼偏明。扫千军有笔阵，可一日无酒兵。  

百千年阵碛在，六七月雪流来。文笔手巾南向，白盐赤甲东回。  

嗟此地得何晚，见孤芳陋群妍。小试凤楼工巧，终图麟阁风烟。  

《绝句次韵还徐广文诗卷》：兀坐长吟五十诗，怪来几案夜生辉。胸中锦段明如许，羞得吴娃懒上机。  

桑里相闻路一程，无从款接笑谈清。那知邂逅论诗处，秋满潇湘雁送声。《绝句》：月湖在朝，惠笔二十枝，墨二笏。笔达，墨不至。毛颖诸孙二十辈，千里相看谁与同。有两客卿变名姓，乌有先生亡是公。  

《漫成》：饮罢服蛆聊隐几，醒来扪虱谩看书。风清襟袖凉无限，云晚溪山画不如。  

【`周美成清真集`】  

《谩成》：举头万籁号，弹指万籁寂。欲寻所归方，变灭了无迹。古今何足云，浩劫同一息。曾闻不迁义，贞定非木石。至乐谅难名，所恨罗隔。河声连底卷黄沙，回首方惊去国赊。唯有客情无尽处，暗随春水涨桃花。《无题》：石濑光洄洄，沙步平亻廷亻廷。枫林名一社，舂汲共寒影。藩篱曲相通，窈窕花竹静。兹焉自足乐，未觉丘园迥。令尹虽无恩，黠吏幸先屏。唯当谨时候，田庐日三省。骄儿休马足，高廪付牛领。无人横催租，烹鲜会同井。《谩书》：窗影蝇飞见，帘花日照成，汗馀胡粉薄，香度越罗轻。书叶蚕头密，调笙凤鸣。情来愁不语，极目雁南征。旧识回文谱，新谐远调讴。望归朝对镜，合饮夜藏钩。融蜡粘花蒂，烧檀暖麝油。双眉谁与画，张敞自风流。  

丽日烘帘幔影斜，酒馀春思托韶华。高楼不隔东南望，苦雾游云莫谩遮。《偶成》：窗风猎猎举绡衣，睡美唯应枕簟知。忽有黄鹂深树语，宛如春尽绿阴时。  

【`徐恢月台集`】  

《登舟，客有诵杜诗春水船如天上坐之句，因成一绝》：暖风收拾乍晴烟，春水西湖并半船。若使杜陵轻着眼，应言直下是青天。《读刘宾客诗再赋》：山泉何地发轻雷，直使烟云对面开。可惜隐侯无妙语，却教诗自雍州来。《余夜坐必看东湖诗，心悟神会，非它人所与知也。比来老态并见殊觉少味，感而成诗》：清绝东湖旧看诗，夜窗风味许谁知。眼花头白今憔悴，不似向来灯下时。《蒙刘元中沔数示东坡诗》：无邪公文天所赞，汨汨词源倒河汉。一篇新出纸为贵，万国争传金可换。晚节投荒无芥蒂，毕景著书自娱玩。天之所宝雷电取，渠不爱惜风雨散。两河漕僚真好事，五遗文尽堆案。似闻倾盖剧推许，亲以削牍定真赝。分传饷我枉银钩，贫室骤惊满珠贯。无玷共推玉界尺，争求当置铁门限。世人不识蔡伯喈，欲问图书觅王粲。  

【`宛陵群英集`】  

《首夏，读谢康乐诗》：首夏属佳月，景静澹无营。独此焚香坐，何以写我情。慕谢方婉娈，临文乃纵横。甘如酌玉醴，馥若佩兰英。山水信可赏，符竹亦非轻。无闷未云悟，惜哉称达生。《古诗》：晨选期门士，大猎南山阳。白日照旌旗，咫尺临清光。之子才且武，结发在戎行。控拳拉罴虎，馀勇殊未央。回车宴五柞。举令行觞。禾黍被中野，松柏生高冈。借问何所思，所思在冀方。彼美冀方士，安得同翱翔。  

峨峨切云冠，奕奕夫容剑。扬扬徒旅繁，济济驾紫燕。行行向双阙，去上未央殿。君明臣亦良，四海皆清晏。斋房多灵芝，郊薮凤凰见。群臣亦何为，称功劝封禅。  

中夜整冠带，览彼明月光。屏营不能寐，忧心独怦怦。危坐待明发，牵牛直南荣。盈庭树兰蕙，芬馨日凋零。客行随所适，感物怀故乡。朝发雁门道，夕入兰台宫。佳宾会若云，列鼎吹笙簧。终岁极燕乐，保已有馀庆。  

仙人降瑶序，风露清坛场，郎咏玉书文，遥上绿云章。阊闼启中夜，五色垂景光。霓旌导绛节，授以长生方。湛然守中扃，不迎亦不将。琼浆酌天和，玉芝茹春香。手种蟠桃花，坐侍三十霜。相从广成子，鸾鹄参翱翔。  

六朝宫阙锁黄埃，王谢诸贤唤不回。半世江湖成老去，满天风雨挟愁来。倚门梦寐家千里，逆旅情怀酒一杯。终有林塘归旧隐，寄言鸥鹭莫相猜。  

【`周文璞方泉诗集`】  

《偶题》：海气江声相与浮，今时帝里旧杭州。西湖寺里多金碧，自厌华不肯游。《绝句》：巾车初扣槿花篱，物物来前总要诗。一句坐来模写了。两鸠飞下老梅枝。  

纱笼解散坐门畿，生怕逢人索接篱。朝雨洒来山更静，舂锄恰好到方池。  

解呼威羽归丹穴，可缚单于献汉宫。四面八方笼不住，许来分坐此山中。  

隔林八十庞眉叟，理竹疏泉过一生。见说石林身健日，把书只在石中行。  

皋伯通家琐夕晖，八年寒食数归期。江乡橘柚花如雪，不许离人戴一枝。  

入春便与僧为友，紫萼黄英见坐禅。昨日邻翁催入社，谢他只是说无钱。  

【`吴可藏海居士集`】  

《题马上元所藏赵墨隐渊明四诗》：我不识赵子，见此便得之。谈笑出丘壑，粲然备四时。似闻月旦评，气压渊明诗。马卿宰白下，惯作烟云嬉。归来九衢尘，旧好不少移。殷勤着怀袖，亦足慰梦思。我本家北阜，一官老京师，颇怀月下松，披图觅幽姿。正恐林间鹤，怨我归无期。那知此心在，衡宇终栖迟。谁怜阿堵中，几有一斛泥。愿分溪上山，供我笏拄颐。《吴秀才出示孙尚书诗，求鄙作》：往时家分宁，风俗喜追随。挽留杯酒间，往往醉如泥。经年舍临汝，闭关无相知。牢落三周星，淹泊一水湄。人事即渐熟，邻曲不复疑。闻有长者客，清谈颇忘疲。宗盟晚相遇，佳此野鹤姿。过我忽长鸣，倾倒胸中奇。借问所从来，半世游京师。群贤共文字，声名冠当时。自得固有馀，足能攀桂枝。上以荣北堂，下以光衰迟。故山未暇往，旧游不足思。墙东或可隐，便拟营茆茨。奇怀傲南窗，幽花撷东篱，是亦差可乐，去此将何为。恨未识胥邓，论交尚羞池。不妨气类求，相与慰渴饥。同姓纷在眼，邈然弃如遗。此道已浇薄，君乃敦笃之。何当美盛德，老矣徒嗟咨。黄女尔厄兵火，荒唐废文辞。毛子素偃蹇，岂复能发挥。谁为国士重，自有尚书诗。  

【`赵周臣淦水集`】  

《古诗杂拟》：朱明变气侯，大火回西流。六龙整征辔，倏忽夏已秋。闾阖来悲风，霜棱被九州。岂不念时节，岁律聿其周。精卫填溟海，木石安所投。独携羡门子，高步登昆丘。千秋长不老，永谢区中囚。  

朔风厉严气，玄云结层阴。霜雪被原野，行李寒。踯躅兽狂顾，惊鸟辞故林。路滑峻坂，缘云上。挽藤断人迹，反畏蛩然音。藜藿不充肠，况乃饥鼯侵，开门望晴霁，白日肯照临。不忧冻馁逼，所怀四海心。聊兴漆室叹，不待雍门琴。  

白日沦西汜，沧海无回波。四时更代谢，奈此迟暮何。我欲制能光，惜无鲁阳戈。凭高望八荒，晴替远山河。惊风振江海，山林无静柯。兽狂走四顾，旷野弥纟圭罗。西望广武山，北顾望三河。蓬蒿蔽极目，人少虎狼多。喟然发长叹，抚剑徒悲歌。猗猗南山竹，并生凡卉丛。岁晏多霜雪，见别萧艾中。我欲食刍鸟，千岁不一逢。留之和律吕，截作山解谷筒。一变为清商，日暮来悲风。清泉溉石根，上有白云封。虚心抱静节，知音为难容。不如归去来，一竿钓清沣。  

猗猗竹与桐，并生江之氵寻，朝日照孙枝，夕风振瑶林。凤凰天外来，飞下玉山峰。栖枝食其实，气类无幽深。夔伦不世出，斤斧倘见寻。一截山解谷管，一制薰风琴。偶蒙识者赏，无穷出清音。九龄起韶州，姜子家海南。又如帝室宝，海底珊瑚金。人生有南北，此道无古今。迢迢龙江上，鸿雁万里心。  

晚菊有正性，托根寒水津。不随黄叶秋，况争紫兰春。依依抱晚节，冷艳排霜晨。日暮碧云滋，折花思远人。鸿雁不我待，霜落日夜新。愿言垂采摘，岁晏委荆榛。  

空斋日无事，起坐横鸣琴。明月入我牖，照见万古心。古风不复还，中有太古音。置琴挂壁上，吾道无古今。  

戚戚去故里，辛苦从军行。黄沙翳白骨，麟阁谁功名。西北秋风至，日暮愁云生。火烧白草冈，水断黄河声。天寒马毛缩，仰天为悲鸣。男儿贵死难，义重鸿毛轻。南登雕阴坡，北望骠骑营。注马千丈坡，射雕万里城。  

西北有高城，来往交河道。古来征战地，白骨埋秋草。人寿非金石，生男不待老。不敢上谯楼，忽恐愁绝倒。  

【`王滹南先生集`】  

《山谷於诗，每与东坡相抗，门人亲党，遂谓过之。而今之作者，亦多以为然。予尝戏作四绝云》：骏步由来不可追，汗流馀子费奔驰。谁言直待南迁后，始是江西不幸时。  

信手拈来世已惊，三江滚滚笔头倾。莫将险语夸京力敌，公自无劳与若争。  

戏论谁知是至公，蝤蛑信美恐生风。夺胎换骨何多样，都在先生一笑中。  

文章自得方为贵，衣钵相传岂是真。已觉祖师低一着，纷纷法嗣复何人。《王子端云：“近来陡觉无佳思，纵有诗成似乐天”，其小乐天甚矣。予亦尝和为四绝》：功夫费尽谩穷年，病入膏盲不可镌。寄语雪溪王处士，恐君犹是管窥天。  

东涂西抹斗新妍，时世梳妆亦可怜。人物世衰如鼠尾，后生未可议前贤。  

妙理宜人入肺肝，麻姑搔手岂胜便。世间笔墨成何事，此老胸中具一天。  

百斛明珠一一圆，丝毫无恨彻中天。从渠屡受群儿谤，不害三光万古悬。  

【`崔德符诗`】  

《绝句》：我如秋蝶未忘情，对此寒花叹此生。常愧老来亲拄杖，看花不似蝶身轻。  

芙蓉堂下水溟溟，老去难禁此段清。唤取王郎吹玉笛，愁来要听水龙声。  

荒蒲乱苇簇人烟，指点江州一望间。惜取看人闲目力，琵琶亭上看庐山。  

屯云塞壁蔚青林，刻雪停空立皓岑。南渡长淮才一水，今人便起五湖心。  

残月迷新晓，桃花陨夜寒。何人未妆洗，先傍玉阑干。  

【`李公明诗`】  

《偶作》：石火光中寄此身，谁论北富与南贫。眼前正爱溪梅瘦，冰雪亭亭笑伴人。  

天涯地角古来传，今在天涯地角边。日日江头望江水，蛮风瘴雨又凄然。《漫作》：测测日西去，去来无尽时。百年无半在，一事更何为。草屋倚寒木，疏梅横短篱。直能指世虑，何处不忘归。烟冷风寒处，芙蓉三两枝。愁怀方换酒，秋意更催诗。不遇元白友，宁寻沈宋师。谁知若吟处，发落一丝丝。  

【`蒙隐诗集`】  

《读少陵诗》：建安七子文，骚雅生赘疣。除苛起膏肓，公为第一流。满朝竞飞翔，惟公独淹留。平生一严武，几成鞭虎头。定知诗穷人，到骨未肯休。执友自青云，蹭跳老沧洲。破除世万事，麦曲生聊可谋。危言竟何补，软语祗自羞。成此一段奇，政坐多牢愁。收拾万丈光，千古射斗牛。开卷想清标，凛如对霜秋。闭户味膏馥，妄言希骅骝。《偶成》：直面溪山照眼明，息肩簿领暂身轻。蜗巢得失真馀事，燕羽差池已半生。  

老境到门颜有甲，愁城坚壁酒无兵。何时蜕迹嚣尘外，莫问人间无用名。《无题》：斥晏鸟蒿蓬足，鲲鹏谩北溟。馀生薰白业，内景练黄庭。大白蚁浮绿，短檠灯闪青。欲知陶令趣，应向醉中醒。  

【`韩维南阳集`】  

《览杨乐道洛下诸诗》：昔驱羸马望嵩云，正值嵩阳踯躅春。千古废兴都邑地，百年劳苦宦游身。曾耽胜事留连久，忽见新诗叹息频。君欲买山能遂否，它时愿作社中人。《读杜子美诗》：寒灯火日羽火日羽宵漏长。颠倒图史形劳伤。取观杜诗尽累纸，坐觉神气来洋洋。高言大议轻比重，往往变化安能常。壮哉起我不暇寐，满座欢息喧中堂。唐之诗人以百数，罗列众制何煌煌。太阳垂光烛万物，星宿安得舒其芒。读之踊跃精胆张，径欲追蹑忘愚狂。徘徊览笔不得下，元气混浩神无方。  

【`文天祥集`】  

题《毛霆甫诗集，云涧，美毛霆甫诗也》：英英白云，在涧之氵贲。彼美人兮，其德孔纯。英英白云，在涧之阿。彼美人兮，其思孔多。白云英英，涧水泱泱。彼美人兮。硕大且昌。陶潜避俗翁，《遗典》庞公竟独往。《雨》明明君臣契，《牵牛织女》牢落吾安放。郑公虔吴楚东南坼，《登岳阳楼》风云地一隅《地隔》蹉跎暮容色，《重过何氏》不敢恨危途。《北风》风烟渺吴蜀，《柴门》云帆转辽海。《后出塞》丧乱纷嗷嗷，《遣寓》尚愧微躯在。《严二奉礼别》惊风翻河汉，《有怀》鹑首丽泥涂。《将适江陵》吾衰将焉托，《遣怀》愁绝付摧枯。《北征》阴风千里来，《吴待御江上宅》惊浪满吴楚。《雨》世事两茫茫，《赠卫处士》飘泊欲谁诉。《又雨》平生方寸心，《舟中若热》誓开玄冥北。《后出塞》岁暮日月疾，《写怀》我叹黑头白。《酬薛判官》今吾抱何恨，《赠别》恨无匡复姿。《送樊待御》含笑看吴钩，《后出塞》，回首蛟龙池。  

《咏怀》天长眺东南，郑公虔衰谢多酸辛。《汝阳王》丈夫誓许国，《前出塞》直笔在史臣。《李公光弼》天衢阴峥嵘，《赴奉先县》岁寒心匪他。《送严使君》平生独往愿，《立秋后题》。零落首阳阿。《过宋之问旧庄》济时肯杀身，《寄唐使君》惨淡苦士志。《送李大夫》百年能几何，《别唐甙》终古立忠义，《陈拾遗故宅》绝域三冬暮。《送十七舅》垂老见飘零《送李大夫》林气森喷薄，《过郭代公故宅》意钟老柏青。《送程录事还乡》仰看八尺躯，《别张建封》不要悬黄金。苏公源明青青岁寒柏，《枯》乃知君子心。张九龄小人困驰骤，《九日》后生血气豪。《遣怀》世事固堪论，《圆官送菜》我何随尔曹。《飞仙阁》天地日蛙黾，张九龄劳生若奈何。《饯嘉州程都督》聊欲从此逝，《送樊侍御》人少豺虎多。《别唐诫》男儿生世间，《后出塞》居然成落。《赴奉先县》鸾凤有铩翮，《寄唐使君》虹虫儿就掌握。杨旗鸾皇不相待，《暇日小园》白鱼困密网。《遇津口》但讶鹿皮翁，《遣兴》冥冥任所往。苏少保威凤高其翔，《寻崔戢》老鹤万里心。《遗兴》脱略谁能驯，薛少保兀兀遂至今。《赴奉先县》。天寒霜雪繁，《赤谷》萧萧北风劲。《羌村》高鸟黄云暮，《送殷参军》斗上捩孤影。《义鹘》乾坤沸嗷嗷，《送王》。名系朱乌影。张九龄寥落寸心违，《送何待御》斯文亦吾病。《早发》儒冠多误身，《赠韦右丞》识字用心苦。《阮隐居》斯文优患馀，《宿凿石浦》。郁郁流年度。《雨》名贤慎出处，《自施州归》志士怀感伤。《赠李四丈》犹残数行泪，《登牛头山》，引古惜兴亡。《壮游》读书破万卷，《赠业右丞》许身亦何愚。《赴奉先县》赤骥顿长缨，《述古》健儿胜腐儒。《草堂》萧条四海内，《别唐诫》慷慨有馀悲。《水槛》路逢相识人，《前出塞》开怀无愧辞。《咏怀》高歌激宇宙，《衡山县》岁晚寸心违。《赠违赞善》忠贞负冤恨，李公邕奸雄多是非《咏怀》丈夫四方志，《前出塞》丧乱饱经过。《寓目》清心听鸣镝，《听许十诵诗》衰老强高歌。《别唐诫》茫然阮藉途，《早发射洪》益叹身世拙。《北征》零落蛟龙匣，李公光弼开视化为血。《客从》天地有逆顺，崔少府惘然难久留。《发秦州》歌欲一放，《寻崔戢》河汉声西流《登慈恩塔》万古一死生，《咏怀》谁是长年者。《玉华宫》我何良叹嗟，《盐井》短褐即长夜，《遣兴》高官何足论，《佳人》寂寞身后事。《梦李白》物理固自然，《盐井》愿闻第一义《谒文公上房》清江河汉英，再见於空同。《读欧阳先生诗，感慨为赋》采芝云满山，采檗瀑垂涧。当年有清微，为寄来南来雁。雁去人已逝，岁月割云晏。流水失声音，西河老忧患。往日志士悲，穷途行子贯。音惯君为梁宋游，我复江汉宦。十年耿相逢，千里欠一盼。玄酒寄糟粕，美堕刍豢。赠子归东方，聊蔫吴兴苋。  

【`李洪芸庵类藁`】  

《偶成律句十四韵》白雪人谁和，朱丝弦世所轻。薄才暂吐凤，豪气欲骑鲸。岂有江山助，应无风雨惊。雕龙宁可学，刻鹄叹无成。韵险元非絮，词新敢效频。何如一杯水，难比五言城。七步才空敏，千言敌必京力。固羞鹤膝病，莫继凤刍鸟清。徒溢牛腰轴，谁题雁塔名。清新锲希庾信，巧律漫阴铿。鸟过言难补，鱼劳尾自赤贞。只忧生白发，有志抚青萍。伯乐方知骏，钟期善听声。敢将呕心作，试就屑谈评。  

《偶作》不种松陵二顷田，却来江浦按戈船。乘风破浪非吾事，暂借僧窗永日眠。  

十日王程未许归，登山临水此心违。夜阑佛屋龛灯暗，时有飞萤点客衣。  

小雨纤纤未肯晴，归程犹起欲宵征。潮来江浦绿如染，云抹山腰练许横。  

《漫成》能安寂寞兴何长，自觉无机称坐忘。一溉成功心尚在，五禽为戏学无方。病来乍惬衣裳衤夹，秋至新尝橘柚香。欲识道人真静处，南华一卷是医王。  

【`许纶涉斋集`】  

《读王文公诗》：文章与世为师范，经术于时起世仇。少读公诗头已白，只应无奈句风流。《用山谷韵，题洪子恂所藏山谷六言诗》：逢原妙处何如，水到自然成渠。信手拈来都是，弹图颂印泥书。  

【`胡文恭公集`】  

《读僧长吉诗》生民类能言，兹文特渊邈。精韫在希微，幽通资写托。状物无遁形，舒情有至乐。自非妙解机，谁抽神奥龠。大士栖绿岩，门前即台狱。翠屏何峨峨，千仞拂寥廓。芝术被诸峰，烟霞兴众壑。中安仁智居，旁研华竺学。观法识非空，了心无少着。人境既相於，神明信超若。作诗三百篇，平淡犹古乐。于言虽未忘，在理已能觉。天质自然美，亦如和氏璞。贮之古锦囊，访我杼山郭。杼山空崔嵬，然公久寂寞。中间三百年，寂寞无人作。何意正始音，绪馀在清角。山旁夏欲休，林英春稍落。吟登苍卞馀，归梦华顶数。驾言整巾瓶，仍前侣猿鹤。谁言云无心，还依故山泊。王君玉送归，有春风吹孤云之句。顾予禽鹿姿，缪此縻人爵。居常眩韶音，几骇顿金络。比将亲椒兰，端欲甘藜藿。缅怀净名庵，终寻香火约。《子庄见求近诗，以一阕为介》：半纶只役谢英游，牒诉装怀思若抽。铜钵任敲何所得，钱盂虽缺岂销忧。楚囚操乐宁忘本，蜀客疾辞只傍愁。强抉巴音还首鼠，知君诗户敌千侯。《谩成》日醉风酣百卉开，锦鞯争跃大堤来。城东有客歌盆久，不敢将春上老台。《谢惠诗》：君诗来贶我难当，语带诚斋句妙香。鲛室垂垂新下泣，虫宾珠颗颗烂生光。魂飞锦里花争巧，梦到池塘草又芳。早晚交游逢大手，急将名姓为传扬。《谢叔子阳丈惠诗》：老子诗名久废闲，喜君步骤少陵擅。句敲金玉声名远，韵险车斜心胆寒。倾出囊中和月露，皎如盘底走珠丸。苦藏难没诗家事，会看尘冠早一弹。《又和前人》作者傍边好见闻，速来就汝作比邻。诗中活法无多子，眼里知音有几人。尔许精奇花粲笔，岂容尘欲海翻银。老夫幸有千机锦，尚欠江头一浣新。  

【`曾丰撙斋集`】  

《赠豫章来子仪言诗》：少年气宇要自恢，见人赋诗谓为才。出入常将笔装怀。中年心地要自息，见人哦诗谓为癖，起居常把口挂壁。子仪昌诵得意诗，句中勾我已懒机。多年抱渴满意沃，半世称雄望风雌。诗源始自葛天氏，三人投足歌牛尾。万象包罗八曲间，国风雅颂其流尔。八曲不幸世不传，传世仅馀三百篇。汉唐代者代角立，庶几老杜气浑全。本朝诗数江西派，黄公太史为之最。大成未集夷惠行，具体犹微颜孟辈。派流到今嗣者谁，青出于蓝吾子仪。柱杖初担教门出，便敢喝佛骂祖师。我当拗折君柱杖，大家俱以背为向。能出二十四人前，更超三百五篇上。《徐汉英学诗二十年馀矣，挟近作来示。赏叹次，俾更印可诸公间》：三厄五穷能养诗，养之成熟气浑夷。不知胸次是三代，可与笔端为四时。收拾性情归大朴，发挥风月出多仪。勘符容有一未合，更把大通相转移。《郡齐与龚济叔刘薰卿谈诗》其禁鱼虫草木何，诗之机械也无多。气犹动志平心养，声可成文泛口哦。元酒大羹君子淡，蒉桴土鼓圣人和。鬼神天地与吾一，相感相通岂在他。  

【`文潞公集`】  

《运使兵部见采拙诗，四沐继和，唱者已竭，而答者无穷。内省小巫，敢当大敌？既难收合馀烬，愿为城下之盟》引玉才三唱，投珠巳四吟。出荒拙者三，蒙属和者四一钧皆协律，并蒙次韵见和六义尽同心。巨浸倾无竭，洪钟扣有音。鼓行军正勇，怯者愿闻金。  

《无题》西陵何限柏，一一胜瑶华。几纵青丝骑，多逢油璧车。香囊犹未致，春带已成赊。莫作云间月，愿亲梁上霞。《子山朝奉，汝阴过洛访别求诗陈安寿》邺下才名同七子，六年开幕得嘉宾。子山前佐大名使幕六年，老拙所赖。屈从颖水投馀刃，合去甘泉作从臣。素以潘阳敦信睦，仍於洛孟卜仁邻。士元骥足难羁绊，即见康衢势绝尘。《初泛舟新池，观子弟辈作诗，因为此示之》旧池疏引透新池，便觉澄澜势渺氵弥。得志鱼虾争跳跃，无根萍梗任推移。船头欲过冲桥脚，柳眼初开映水湄。借问阿连春草句，何人先把紫毫扌离。  

【`陈允平诗集`】  

《无题》鲛绡帘卷锦屏开，弱柳丝丝拂吹台。闲品琵琶不成调，落花飞趁晓风来。  

千树琅碧玉稍，秋声半夜淅江潮。小庭寂寞无人到，谁与同吹月下箫。  

【`林亦之纲山集`】  

《答稚春所寄诗卷》：不见几多日，诗篇句句新。沉吟堪脍炙，涂抹更精神。世俗难知已，文章却解贫。竹窗休若思，思苦转愁人。  

【`陈藻乐轩集`】  

《同行归急，困倦不能诗》：行李放迟迟，周遭好拾诗。归程催我急，脚力与神疲。来往成虚费，科名未有期。流传堪脍灸，造物不相亏。《云庵觅诗》：百级危阶上翠峦，四边山色自低环。海乡无限萧条景，收到楼前是美观。《读李翰林诗》：杜陵樽酒罕相逢，举世谁堪入此公。莫怪篇篇吟妇女，别无人物与形容。  

【`葛元承集`】  

《总题》：车马不来山意朴，市廛都远土风淳。又无僧寺闲钟鼓，流水声中自有春。  

塘曲椒和桑共老，山头松与麦齐青。人家岁计村南北，似识豳风旧典刑。  

【`槐庭济美集`】  

《五言二首》一雨日夜零，阶前草更青。西风忽萧飒，残月照空庭。  

钟鼎山林事，都卢一梦中。观音门里去，叶叶响悲风。  

【`江端本诗`】  

《次韵子我兄和沈待御吴兴酬唱诗三首》。苕言雨忆初泛，星霜今几周。芳莲霞比色，晚水月同游。未尽烟波赏，先惊岁月遒。风尘今满眼，遥想芰荷秋。  

宇宙烟尘日，谁何风马牛。掀天怒翼倦，卷地骇奔流。黩武非天意，穷凶与鬼谋。风波方浩渺，何处可维舟。  

四野传烽急，中原杀气浮。游鱼惊过艇，风叶乱鸣。宿雾藏文豹，寒浮露远洲，无心谋出处，知命复何忧。  

【`洞霄诗集`】  

《有何不可》四首园林桃李争妍，我有兰花数朵。杯盘笋蕨鲜肥，恁地有何不可。  

炎炎火伞张空，避暑林亭趺坐。有时解带披襟，恁地有何不可。  

桂花香满修廊，皓月当空照我。徐徐三弄瑶琴，恁地有何不可。  

竹坞雪封云锁，地炉温酒添火。醉来拥被高眠，恁地有何不可。  

《途间偶成》拂晓挑藤去路忙，倦投野店午炊香。闲看昔日题诗处，依旧榴花出短墙。  

【`王君实月瞿轩集`】  

《读林去华居厚主簿省题》病夫夜不眠，五鼓始交睫。懒起比吴蚕，情梦飞庄蝶。恭承高轩过，不及倒屣接。惠我百篇诗，珠玑何炜烨。五言比长城，一望皆危堞。壮如广陵散，悲似阳关叠。音韵最清圆，格律尢妥帖。登坛裨将降，咒水小巫怯。永嘉富人物，往躅足追蹑。经术止齐陈，文章水心叶。林君游其门，早负贤关箧。乡校设皋比，户外纷屡。科目苦无凭，取舍如渔猎。入网多弱翰，上钩希巨鬣。西廊上奏篇，甲第仅书捷。低头矮屋中，壮气不萎。研朱点周易，修此清净业。焚香读楚词，时作真行帖。台府岁举员，求者例有挟。孤士乏梯媒，刚肠羞妇妾。诸公纵怜才，或被权势劫。谁能推挽之，士论得欣惬。《二月朔日，得诗二十六韵》二月方书朔，新晴景物饶。今春添一闰，是月始元朝。一枕初回梦，千官想正朝。横鱼金系带，鸣骑玉为镳。归第无馀事，流风竞贵骄。歌翻羯羊鼓。舞衬凤凰箫，烂醉东西玉，争妍大小乔。湖山行处乐，日月暗中消。轩冕吾何羡，巾车隐者招。林泉供啸傲，杖屦足逍遥。砌笋和泥掘，盆花引水浇。酒炉衣可准，茶灶火频烧。冷眼蛾投烛，灰心鹿覆蕉。惯分田父席，悚折督邮腰。纟番阅书连架。庚酬诗满瓢。只知贫亦好，未觉兴无聊。所恨黄巾炽，能为邻境妖。四郊群啸聚，十室九焚焦。旧月葛月亏蚀，新年地震摇。台占频告异，途说氵存兴妖。带甲多沦没，抽丁困役徭。备防家买剑，巡逻境鸣刁。恶少锋尤烈，渠魁首未枭。豺狼行逐逐，鸿雁羽。欲诉阎闾若，其如魏阙辽。太平何日见，读报恼孙樵。《题王双岩诗集后》自是先生标致高，诵诗恍见万人豪。清如金掌双茎露，壮似钱塘八月涛。胸次无尘春拍拍，道腴有味乐陶陶。车酋轩刻枣传衡岳，留得芬芳伴楚骚。  

白首忧时意更长，明言六籍药皆良，先生不竟身前用，有子亲传肘后方。时论无人传药石，上医着眼识膏肓。归欤活国工夫办，要续双岩百世香。《山中读诚斋诗》四海诚斋老，千年百卷诗。不亲门下炙，却恨我生迟。嚼句有何味，班荆坐许时。大羹元淡泊，妙处少人知。  

万首七言千绝句，九州四海一诚斋。肝肠定不餐烟火，翰墨何曾着点埃。锦瑟月中弹不彻，云涛天上泻将来。巴西社里陈黄远，直下推渠作社魁。《和林养正龟符惠诗》：殿阶程文被十行，要搜鲠论献朝堂。点头只欠饶三好，强项须教受一章。耿耿古心增肮脏，茫茫俗眼笑荒唐。太官羊肉非吾羡，一箸藜羹劣可尝。《夜读杜诗契心喜成》夜永如年眠较迟，寒声薄书帏。静看香篆萦茶碗，细嚼槟榔当酒卮。诗卷一开明病眼，骚人千载契心期。偶逢会处点头笑，早被灯花圣得知。《读坡诗》先生诗笔觑天巧，国中往往无曹鲍。一读怏如檄愈头，抓痒底用麻姑爪。千古词林有若人，谁复庸中夸佼佼。当年流落见丹心，悬知世道终难拗。玉堂岂不愿公留，群吠其如也狡。出入风波千万重，葛巾野服混蛮獠。饥来只字不堪煮，豆粥一盂粗可饱。跋前后竟何成，赢得苦名占箕昴。与公同时富贵人，名字磨灭随虮蚤。丈夫当为不朽计。方寸莫被饥寒扰。  

【`李易安集`】  

《偶成》十五年前花月底，相从曾赋赏花诗。今看花月浑相似，安得情怀似往时。  

【`高僧诗集`】  

《子瞻席上令歌舞者求诗，戏以此赠》底事东山窈窕娘，不将幽梦属襄王。禅心已作沾泥絮，肯逐东风上下狂。《偶成》：去岁春风上国行，烂窥红紫厌平生。而今眼底无姚魏，浪蕊浮花懒问名。  

【`程伯淳诗`】  

《偶成》云淡风轻近午天，傍花随柳过前川。时人不识予心乐，将谓偷闲乐少年。  

【`曹橘林集`】  

《漫成》学书须学颜真卿，作诗须作陶渊明。其它笔半骨丸骨皮，使有风骨非天成。  

【`林子仁诗`】  

《无题》琵琶起舞换新声，总是关山旧客情。撩乱边愁弹不尽，高高秋月照长城。  

【`胡少汲诗`】  

《绝句》风园吹雪柳飞花，睡起钩帘日未斜。四海知心双燕子，相逢处处作生涯。  

【`僧景淳诗`】  

《绝句》后夜客来稀，幽斋独掩扉。月中无事立，草际一萤飞。  

【`僧正平诗`】  

《绝句》琴到无弦听者稀，古今唯有一钟期。几回欲鼓阳春曲，月满虚堂下指迟。  

【`僧敬之诗`】  

《绝句》黄鹤楼前月满川，一声横笛雁排天。史君遗吏来相报，风起芦花落钓船。  

【`僧显忠诗`】  

《绝句》竹里编芽倚石根，竹茎疏处见前村。闲眠尽日无人到，自有清风为扫门。  

【`宋子京诗`】  

《读巷伯诗》孤节区区是爱君，危言未达已危身。豺牙虎爪钅舌於剑，不为诗人食谮人。  

【`刘因诗`】  

《无题》赠好诗千首，临岐泪一襟。寄书书不尽，凭梦梦难寻。  

去事有时既，此情何日忘。朝云宁复见，江月永相望。《杂诗》尧山唐故国，淳朴带遗踪。种果收奴力。开田享素封。采收多上药，景仰近神峰。梦寐驱黄犊，岩居一老农。闻昔蜚狐口，奇兵入祷虚。人才九州外，天道百年余。草木皆成骑，衣冠尽化鱼。遗民心胆破，讳说战生初。  

冀北高寒境，英灵海岳全。斯文若程邵，家世亦幽燕。祀典今谁举，遗经会有传。吾乡此盛事，瞻仰在他年。  

关岭通山后，风谣采路傍。地寒人好寿，草浅畜宜羊。用水奴妈婢，从川贮米粮。西风如有约，乘兴即吾乡。  

何事招提好，山深马可驱。松巢低映帽，竹溜细通厨。霜叶千封户，云屏四画图。冠巾如用我，白鹿旧规模。  

岩居访高道，少日在风尘。回首话前事，低眉厌此身。江山资寇盗，畎亩化荆榛。领取天伦重，无君愁杀人。  

水绕千山合，云藏数亩荒。初寻香有阵，渐入翠成行。豚阱依危石，牛蹊带小塘。图茅奄有画，可惜是逃亡。  

《进诗一首》：  

十年陪顾问，一旦决安危。自合成功去，应惭见事迟。长城何自坏，孤注莫相疑。辟谷求仙者，高明百世师。  

【`谈长真水云集`】  

《七言绝句》：心凉肾热得修持，悟此方知达妙机。十二时辰无作用，马猿放荡损灵芝。  

毛吞大海谁人解，芥纳须弥几个知。日用居常知损益，功圆行满见菩提。  

酒色财气一大关，意情灭尽尘尘寰。丝毫莫向灵渊挂，如挂灵源不结丹。  

六年练尽无明火，十载修成换骨丹。湛湛虚堂无碍，巳知跳出死生关。  

恰十年来学得痴，腾腾兀兀任东西。欲询风子修行事，垢面蓬头火灭时。《五言绝》学道假除假，修真空练空。本源归一处，明月与清风。  

酒色气财尽忧愁思虑忘。攀缘爱念绝，五叶玉莲芳。  

大道常清净，无为守自然。自心不回转，何处觅言传。  

独坐若环庵，孤清味最甘。然无一事，默默守三三。  

采得波罗蕊，制成般若茶。汤浇清净水，啜罢见黄芽。  

常观欲为苦，瓦砾变黄金。睹身如粪土，明月照瑶岑。  

心生清爽少，语默气神和。清静消诸孽，无为解众魔。《无题》如今识破恋灯蛾，爱饵迷鱼戏黑波。本是一团腥秽物，涂搽摸样巧成魔。《绝句二首》断桥横落浅沙边，沙岸疏梅卧晓烟。新雨涨溪三尺水，渔翁来觅渡船钱。  

柳着轻黄欲染衣，汀沙漠漠草菲菲。晚风吹断寒烟碧，无数鸳鸯溪上飞。《偶成》越罗与蜀锦，被体何其华。豹胎与猩唇，适口良自佳。佳美未必得，饱暖不可赊。明通纸胜雪，乐昌墨如鸦。更招南浦石，四友相宠加。谩薰新宁香，时烹固陵茶。萧然文字间，亦足为生涯。  

横笛佳人用意深，数声高起海湖阴。梅花落尽还堪惜，留取残英伴醉吟。《睢阳道中》：竹溪噎绝雨才通，无数深红间浅红。山店落英春寂寂，青旗吹尽柳花风。向来松桧喜无恙，坐久复闻南漳钟。隐隐修廊人语绝，四山滴沥雪鸣风。《两绝》：志念平生早着鞭，不知江海付推迁。眼看岁月消磨尽，盛买黄牛学种田。此意翻成一笑休，园林真乐可消忧。萧萧白发秋风里，曳杖闲看水牯牛。《与滕翱员外评诗》骚雅因君话，於余敢庶几。易教添发白，难是掩人非。趣极堪无味，理深还有机。真风今已矣，谁复苦知微。《颐庵口占》：健即观书困即眠，饭馀香火也湿茶烟。客来莫说人间话，我是清贫无事仙。  

【`阳信祖集`】  

《无题》置居城西阴，属斤翠行短垣。艺木老风雨，委怀谢卑喧。情随云岫远，色与松菊温。所托虽云幽，亦足当华轩。门外车马尘，蹴踏白日昏。谁能赤吾族，且以朱其门。尚捐千金躯，肯顾五亩园。所以向荆柴，殷勤理墙藩。我初念此老，君已行其言。俗士苦难了，相与聊心存。  

春风距晓催林莽，裂石如雷土如雨。长年飞舸白浪中，惯见羊当虎怒。吾衰去国今几时，绝险未省风涛危。独倚楼柳一啸，借问如许将何之。  

【`钱塘韦骏集`】  

《谢吴令惠诗》闻君宰县山水中，狱讼衰止门庭空。沛然才智收馀锋，日以文史为从容。新诗贶我手自封，昏鄙得之犹见攻。险语突兀森戈钅从，婉辞诘曲盘蛟龙。书之堂上辉光浓，来者仰读头。自缘局事拘疏慵，咫尺会合嗟无从。安得六翮钅从大野，与君慷慨论心胸。六月暑气烈若，溪谷正好寻幽踪。纱巾短发垂蓬松，旋搜佳句相撞椿。一饮须百琉璃钟，薄视贵富犹飘蓬。  

【`古今诗统`】  

《赠彭丙翁胡复初采诗》山中五色芝，正为何人饥。朱门酒肉厌，樵者实得之。携持易斗粟，乃以毒见疑。转而得一售，污以肉与脂。堂堂仙上药，为此臭腐遗。藏深有不遇，遇亦未可知。不如取自食，何以其粟为。  

藁本为縻艹芜，昌阳即昌蒲。黄精与钩吻，本是根种殊。向来家生葛，弃野不可茹，采之有不辨，不如堇与荼。蒙茸适相似，一误非所图。世人不识察，以我为储胥。老农八十死。何如且樵蔬。  

已无千载事，乃且长短吟。长吟塞天地，短吟系人心。人心有不察，千载哀歌沈。士家得无用，无用奄且。何如高山高，谓在流水深。弃去复弃去，何必扬云今。吾言本不藏，而亦不可寻。《小绝》一夜睡不着，小窗天忽明。林塘寒鸟聚，听得最初声。《绝句》我如秋蝶未忘情，对此寒花叹此生。常愧老来亲拄杖，看花不似蝶身轻。  

《读坡公次子由诗有感》每听他乡风雨声，绝如老子在彭城。当年犹是人间别。况此茫茫别死生。  

纵使重来更我心，形容未必识如今。周南留滞年年远，并怕难存旧语音。  

【`张子野诗`】  

《酬周开祖示长调见索诗集》辩玉当看破石诗，泥沙有宝即山辉。都廛往往无真璞，误使人评鼠腊归。  

【`陈长方集`】  

《书杨舜韶诗后》吴城磊落见长身，屈指文章第几人。岁月消磨百年后，音容间绝九泉新。惭无健笔作佳传，空对遗编独惨神。符也克家端的否，会须收拾寄苍珉。  

【`郑獬郧溪集`】  

《偶题》寸心不着一尘飞，坐见孤云冉冉归。万境去来无不可，白鸥争得见忘机。  

【`许木非梅屋诗`】  

《谢施云溪寄诗》折得桂花三数枝，云溪又寄几篇诗。诗香入在花香里，韵似龙涎火暖时。  

【`史浩贸阝峰真隐漫录`】  

诗《社得神字》今宵文会友，作句擅清新。始也诗言志，终焉笔有神。既无折角者，宁有面墙人。只待逢真主，艰难七月陈。  

【`王之道相山集`】  

《国清化人示寒山诗》师从天台来，示我一集诗。开编未及读，涕泪已交颐。纷纷世间人，迷妄觉者谁。浮沉苦海中，欲出无端涯。寒山与拾得，旁观为兴悲。作诗三百篇，劝戒仍嘲嗤。觉此未觉者，当下成牟尼。此意亦良厚，奈何人罕知。师持国清钵，欲救云堂饥。赠言亦安用，聊以报所贻。《读韦苏州诗，因用陪王郎中寻孔徵君韵》我才伤朴，吾道属艰难。未遂三豪遇，那知一笑欢。湖山晨溢翠，风雨夜寒。归棹秋无几，游吴意未阑。《灯下读魏彦成诸公诗，次韵呈曾子修》距春尚旬月，春信已回柳。时来芝与菌，往往出粪朽。流俗不自重，困穷变操守。贵贱等人耳，未易遽薄厚。桃李何敢轻，所报必瑶玖。一笑置勿论，旨有君子酒。  

【`赵叔灵南阳集`】  

《自题》独居颜子巷，还自种忘忧。偶病闲辜月，因吟瘦过秋。泣多曾忆阮，贫极尚师丘。散拙兼成癖，如何称俗流。  

【`晁冲之具茨集`】  

《戏成》长夏轩窗倚碧岑，人间尘土莫相侵。榴花不得春风力，颜色何如桃杏深。  

【`袁蒙斋诗`】  

《读朱冠之诗有作》三首孔孟宗师心中的，回由评品手持衡。至刚大勇本来有，由义居仁熟处行。说到孤忠推自孝，辄拼一死肯偷生。此篇此语令人醒，夜半青灯看到明。  

浮云擘破月华明，怎得浮云不再生。几度月明云几擘，全无云翳月全清。后生欲解凭谁问，先觉虽知肯尽鸣。苦硬工夫须彻底，秋云漠漠一轮横。多言外好中何有，有德之言春意融。惟一性天真洞澈，许多事理尽流通。句新悦耳源先涸，思苦雕肝味易穷。自古才人皆患此，就中崛强是杨雄。  

【`林敏修无思居士集`】  

《金陵冯仲宣诗语极妙，而未之识也。因张牧之以诗寄子仁仆亦用韵》远游平日叹摧车舟，老矣仙庐有旧丘。对酒独怜心尚壮，挥毫那复兴如流。寄诗千里已相识，倾盖他年敢自谋。梦想秦淮江口路，一篙春水进船头。  

【`赵时韶集`】  

《予出留远曾先生门墙，因侍留耕先生座间，出示有怀楼居仓使救荒之诗，僭越用韵》乾坤秀气孕三奇，勋业人间有口碑。台近棠阴遗泽在，楼辉秋萼起人思。后先玉季金昆政，多少丹山碧水诗。世事荡来尚胶葛，赖君一手理纷丝。  

【`李觌皇续藁`】  

《韩集有自抚州往南城县，舟行见拂水蔷薇之诗，南城，吾乡也。因题八句》韩当年越七闽，舟行过此倍凝神。江边石上知谁处，绿战红酣别是春。往事几多书不记，仙源依旧地无尘。花光柳色今何恨，更有才人胜古人。  

【`李恕斋扣缶初藁`】  

《鹿湖袖诗见访，次韵》：屏星照我有光华，闾巷群观笑语哗。闽楚几年分月色，江湖今日不天涯。襟无俗韵真前辈，帜立诗坛老作家。别乘重来慰萧索，李生何惮手煎茶。坡茶歌：李生好客手煎茶。  

【`洪朋清非集`】  

《杂诗》陆沉翰墨场，春事忽云莫。文字森在眼，回首不长顾。弃置在北门，以写忧思虑。春水泱莽浮，上有桃李树。安得酒如江，毕竟醉烟雾。《五绝》支径雨浓草色，短墙风动筠稍黄鹂犹啭夏木，紫燕才出春巢。  

千里烟波渺渺，四时啼鸟匆匆。堤柳日浓旧色，庭花月换新红。  

江柳风吹，池荷雨洗田田。吟鸟千声夏啭，薰炉万宇晨烟。  

南窗木非几净隐，北园藤杖闲携。在野秋风蟋蟀，界天暮雨虹霓。  

堵坡临南户，给孤园映北窗。未能掌擎千界，会须口吸西江。  

【`西昆酬唱集`】  

《溥兹者，伏蒙判府宣机中大先生颁示劝士文诗，风厉五色。一乡士子，铭心篆膂，感激思奄。溥晚进不才，备数学职。仰承奖励之意，讵敢自默，辄忘肤浅，辏成古诗五十韵，缮写拜献，以谢万分之一。傥蒙台览，仍赐斤削，不胜幸甚》三楚蕴秀异，郧城雄上流。衣冠世不乏，文物多中州。人材亘古推，无双称汉刘。郝许擅李唐，忠孝摩千秋。真人造皇宋，开国魁龙头。宋郑继高躅，声华振遐陬。父子兄弟间联名英俊游。杞梓茂长材，兰荪艺芳洲。三岁科诏下，功名等闲收。汉运厄阳九，六飞偶南浮。翠凤翔淮海，郡戌筹边楼。儒流短衣后，吾道嗟穷愁。子咏成阙，学校废不修。乡党罢里选，它郡副旁求。中间得良牧，泮水延枚邹。丐请复秋闱，缝掖皆来游。命乡治论秀，取颖仍拔尤。侯邦兴劝驾，鹿鸣咏呦呦。荐士仅才半，旧额未云周。天地忽开泰，喜色倾朋俦。斯文其在兹，真儒领邦侯。教化为已任，甘棠无讼留。领斋富吟咏，文彩珊瑚钩。手笔大燕许，道统传旦丘。朝廷抚西师，元老将貔貅。机幕赖关决，玉帐谈兵筹。归来上方略，片言悟宸旒。天子劳小试，分符宽顾尤。下车未云几，五衤夸宣歌讴。曰而曰雨，诚感通灵湫。视民若爱子，疾奸甚仇雠。利器易盘错，铸顽成仁柔。政成甫一载，作为慕前修。士曰得贤守，夜光非暗投。功业在此举，誓当焚秦舟。公曰谘尔士，山川今昔侔。自古有若兹，在今宁尔休。大书训此邦，父兄无谬悠。勉尔子弟辈，淬励膺冥搜。毋使师帅贤，徒贻古人差。刺史秩满去，富贵尔其谋。青紫可俯拾，胡宁甘惰偷。士皆感斯语，再拜谢绸缪。此德何以报，斯言无以酬。我有难老颂，旨酒觥其角求。燕喜多寿祉，五福歌是遒。明廷鹭，夷路腾骅骝。愿公归朝去，玉佩鸣清球。论思献纳地。雍容展嘉猷。坐令天下士，广厦皆庇庥。  

【`李忠愍公集`】  

《杂诗六首》风流李东山，磊落孔北海。身逐烟云飞，名与日月在。彼哉世上儿，平生抱惭悔。虽云官爵高，当以羊豕待。门前谁剥啄，云有故人至。殷勤具鸡黍，莫辞今日醉。人生若飙驰，世事等鳞次。区区百无益，杯酒差可贵。故人首肯之，爱吾言有味。  

一饱百念休，挈席坐朝阳。陶然四肢春，兴与饮酒长。梦蝶鼻声小，扪虱衣缝光。虽非北窗下，亦足傲羲皇。  

相如贫立壁，渊明老经丘。文字照千祀，何人与之俦。我生造化间，一萍寄洪流。收心短檠底，要陪古人游。明月如幽人，邈有出世姿。吾欲从之游，开门曳藤枝。得酒袖自举，赏此一段奇，人生要行乐，戚戚竟何为。君看李太白，高风谢尘羁。  

御戎如御寇，爱民如爱子。岂不有公卿，胞弱非所倚。吾君倘择贤，何病不可理。  

【`艺文类聚`】  

《杂诗》世俗有险易，时运有盛衰。老氏和其光，蘧瑗贵可怀。  

细微可不慎，堤溃曰蚁隙。腠理早从事，安复劳针石。哲人睹未形，愚夫暗明白。曲突不见宾，焦烂为上客。思愿献良规，江海倘不逆。狂言虽寡善，犹有如鸡跖。鸡跖食不已，齐王为肥泽。《偶成》人不知春风，竞看枝上红。春风有妙理，都在绿除中。《古意》莫结荡子心，恩情信难保。杨花纵可变，柰是浮萍草。  

【`周濂溪集`】  

《乙巳岁除日，收周茂叔虞曹武昌惠书，知已赴官零陵。丙午正月内成十诗，奉寄阆中蒲宗孟》岁除三十日，收得武昌书。一纸方寄远，十二月中，尝附书入永州数篇来起予。武昌递中得新诗一轴。潇湘流水阔，巫峡暮云疏。不得相从去，春风正月初。  

想到零陵日，高歌足解颜。乡闾接营道，风物近庐山。万石今兴废，三亭谁往还。不知零与永，二郡孰安闲。  

三月春才过，君当始到官。朱袍烂红日，白发未盈冠。喜静心长在，耽诗性最欢。应从下车始，便起作题端。  

始被南康责，谁知睿泽宽。还为半刺史，不失古虞官。别乘今谁厚，朱幡旧最欢。遥怜春色好，并盖纵游鞍。茂叔书言与永守陈郎中有旧。地与江淮近，乡人慰久睽。重看班竹泪，还听鹧鸪啼。湘水睛波还，苍梧霁色低。不知春日静，何似在濂溪。  

二子君家宝，知渠神骨清。初生俱嶷嶷，学语便铿铿。凤老刍鸟方秀珠圆蚌转明。吾甥真宅相，可得不翘英。  

山水平生好，尝来说退居。无家归绂冕，有子待蓝舆。湓浦方营业，濂溪旋结庐。零陵官俸剩，应得更添书。茂叔濂溪有书堂。  

八郡湖南使，尽有名。刑台本乡旧，提刑程公，乡丈人也漕府添门生。运使薛丈，尝出门下。吾戚饶风力，伊人最直清。预知相见日，倾盖便投城。  

宗邑妖灾并，无如旧岁多。乙已岁。凶霖浸宫阙，涌水注江河。秋大雨。鬼盛天为疫，夏大疫。阴强雪荐瘥。冬大雪。知君忧国甚，搔首只吟哦。茂叔寄示诗，中有对雪寄延之之作  

诗社久零落，所传毛郑余。先生守章句，后辈老鱼。大义谁窥觑，微言尚阔疏。烦君来就索，但恨未成书。《永嘉薛师董同兄筮从友刘仁愿同来丙寅孟春》。缚屋匡庐老不归，晨云夜月手能挥。两山夹值春风布，一水涓回鼓瑟希。翠柏偶成庭下荫，游禽何有夕阳晖。洗空天地销馀滴，独在门前多鲁衣。《怀古四首，为知已魏卒元长赋，兼呈王永叔宗丞戴少望》言理不可求，吾将讯苍苍。草木被春华，随风散芳香。才高未为福，名大或不祥。煌煌太史公，逸气横八方。瑞麟出非时，巷伯终见戕。晏婴不可作，鲍叔遥相望。发愤著春秋，掩夺日月光。文章诚可传，毁辱庸何伤。  

高高黄金台，燕赵争趋风。后来得荆卿，恩礼尽鞠躬。文夫易感激，况在穷厄中。缟衣登素车，函谷眼已空。吕政当野死，燕丹无奇功。侠骨化为铁，血变海水红。英愤气不磨，今为亘天虹。  

天地有大经，圣贤实先觉。一身万世则，激厉为忠朴。周勃真少文，汲黯信无学。岿然社稷臣，汉脉终有托。微臣有扬雄，百拜美新作。男儿无英标，焉用读书博。  

嗣宗党司马，徒尔饣甫其槽。叔夜屹玉山，落落昆仑高。神仙之可求，此人不可招。汤武非圣人，况识卿与昭。一死继结缨，孤竹争清标。荡阴一杯血，采凤无凡毛。鸱鸢嗜腐鼠，竟绝终身交。《东阳吕英父诗，为思刘改之作也》襄阳刘子谪仙俦，挥斥尘寰却寓游。醉眼芒羊天地窄，吟魂凄荡鬼神愁。生来不带封侯骨，老去徒深活国谋。旦暮风尘起河朔，未容埋没委山丘。《竹隐先生徐侍郎诗五首，即为刘改之作也》江西诗社久沦落，晚得一人刘改之。不向岭头拈取去，此衣此钵付他谁。  

谪仙昔者号无敌，侯喜中间还有声。后五百年无继者，得渠一句便堪听。  

一生能着几两屐，万户何如千首诗。竹隐在傍须径造，醉乡有路莫他之。  

风吹客袂游甘露，雪打人头入半山。无故被他林鸟觉，竞传新句落人间。  

闭门长安十日雨，车马不来蛙黾多。若往澹然应子是，作商声者必君歌。《古诗》：凉生几砚窗未糊，秋风射入如相呼。床头吴钓作龙吼，便欲乘此等穹庐。丈夫诗胆如斗大，摩娑笑与歌楚些。平生柔肠作铁坚，桃尽寒灯拥襟坐。撞钟打鼓天欲明，雅未知晓鸡先惊。夜来有雨不须问，听取窗前蕉叶声。老僧惯闲定较可，山色朦胧半烟锁。玉簪委地怕禁持，消息雨中弹指过。前回十日得一晴，远山松桧如泼青。痴云冉冉自辟易，半江滚滚金龙生。桂花毕竟终躁薄，强出婵娟懒梳掠。正缘久不见云生事半功倍扫萧索。人言快意难得时，世间乐事须生悲。转头泼墨天地黑，依然雨脚如丝垂。山翁岂识神龙志，特地霖霪阻游意。不知金鸭香篆长，拥鼻犹可看文戏。重重叠叠添青苍，谁谓浓翠绕丛篁。草木过湿有香意，衣笼笃褥篝笼汤。峻岩万丈苔班驳。日固甚佳雨不恶。晴明晦冥俱可观，刍豢有时荐藜藿。爱山之痴如爱诗，或日或雨皆足奇。君不见，若把西湖比西子，淡妆浓抹总相宜。《西爽小湖程正同作，堂西人以挹爽气，暇日约予同登，未遂所请，寄以五十六字》。客子东南不着家，主人北里恣豪奢。夜深常倩月移竹，春老不烦风扫花。暮雨送凉归枕簟，夕阳留客赋烟霞。何时执手阑干外，同把功名誓镆邪。《和》剖破藩篱作大家，一区非俭亦非奢。小园翠拂竿竿竹，别馆香传径径花。独酌满船撑皓月，归樵半岭拾残霞。英雄不是耽忧戚，时利锥刀钝镆钅耶。《偶成》一别京华近十年，此心无日不悠然。嗅梅得句天然巧，把酒开怀地自偏。铁砚不须兵十万，铜盘何用客三千。功名自有风云会，不遇风云母自煎。《和》已觉清怀减少年，诗狂酒兴独依然。荣华有梦应难到，禀受知吾仅得偏。莫羡暮三朝得四，休论人百已能千。枕肱饮水随吾分，不管饥寒儿女煎。《刘庆寿会于齐安，归索诗》：放目族闾间，人岁多满百。争光远游赋，一语省未得。翻迂二十年，惴惴带城墨。尔时淮西酒，只应连举白。所视得气概，况复临赤壁。相缪故在捷，长公此遗迹。试窥矶石上，犹带秋月色。独行州西路，空有泪频滴。鸣然不入耳，子政来为客。不特月怜子，我负愧尤剧。大江日南风，吹笋尽成荻。极思穿六鳞，更羡师五策。如何万里马风，将舞宫亭汐。县知要知原，抵掌归故国。颓乎稷下老，若此麻中直。相辉未两眉，欲跋已孤。长亭抚短柳，唯重三大息。怀心何处安，遇有飞南北。《小绝》解貂换美酒，半与美人醉。留半伴山翁，夜深谈世事。  

【`陆象山语绿`】  

《陆子寿诗》：提孩之爱长知钦，古圣相传只此心。大抵有基方筑室，未闻无址忽成岑。留情传注翻榛塞，着意精微转陆沉。珍重友朋相切琢，须知至乐在于今。  

陆子静和云：墟墓兴衰宗庙钦，斯人千古不磨心。涓流滴到沧溟水，拳石崇成太华岑。易简工夫终久大，支离事业竟浮沉。欲知自下升高处，真伪先须辨只今。  

【`赵广可山台吟藁`】  

《偶题》鹤骨难销负郭田，移家飞骛落霞边。黄陈六斗庖无肉，白堕三杯杖有钱。梦里好山元历历，徽边流水自涓涓。来时曾共黄花约，客路相逢又一年。  

【`徐安国西窗集`】  

《偶成》：啼号交口事纷纭，掩耳含羞不忍闻。自笑年来情况恶，任渠般作癞将军。《绝句》舜子汤孙萃一门，万家和气拥祥云。却烦北使归时说，此事先秦所不闻。  

乡关杳隔万重山，水路何如陆路难。卧听舟师报平善，目今已过十三滩。《观吕氏外孙祖谦诗》：昔别溪南寺，奇庞总角儿。传闻不好弄，剩喜更能诗。经术真吾道，躬行是汝师。掖垣家法在，何以遍参为。《王仲信仲言昆季，袖诗见过，不可无语。仲信，性之子，曾宏父甥也》吴宗择胥得羲之，令子传家又绝奇。甥舅从来多酷似，弟兄如此信难为。误蒙锦绣重重赠，静听埙一一吹。勿以穷寒便憔悴，寒如东野始工诗。《无题》：玉屏无复护歌云，散作东风陌上尘。酒泠篆空香信远，一帘花月梦残春。  

【`江湖诗集`】  

《吟诗难》：从昔吟诗第一难，诗成莫做等闲看。因哦一个敲爻字，倚偏春风十二栏。  

【`任希夷斯庵集`】  

《读壬子以前诗》：壬子以前诗，大抵皆少作。一览欲销忧，万感纷如昨。兰萱新去丛，棠口无留萼。衰哉准与言，泪雨九河落。《谢和崇阳旧诗》：若效飞凫客，多惭击剑仙，闲吟五字句，近得故人编。方愧雷门鼓，俄挥草圣烟。侍郎诗思敏，百斛似泉渊。《游陶仙观林公辨诗》：偶来殊恨酒尊空，只有青山对秃翁。细把故人诗卷讳，却疑谈笑在闽中。木落风高八月天，山荒屋老意萧然。道人香火但灰冷，何处如今更有仙。《毛诗》：三百诗删鳞笔前，周家积累瓞绵绵。须知正始基王化，只在关睢第一篇。《观连江林宰诗卷，有怀赵紫芝》：小小吟哦不足云，更怜蛙蚓漫纷纷。紫芝一去斋房后，谁忆青山空白云。  

【`能改斋漫绿`】  

《南园柳色，野塘春水》南园柳色动，野塘春水生。屡游烦将吏，独此守山城。《孙妙仲绝句》林亭长夏爱浓阴，未引茶瓯一散襟。忽去却来蜂个个，自啼还住鸟深深。  

山家一尺潇湘石。扫尽云腴齿颊清。惊破午窗箕颖梦，转为风外小松声。《谏议宋文渊齐愈宫词云》禁城春水碧溶溶，洗出桃花万片红。叶上细看无一字，始知无女怨春风。《李西台诗》龙门双阙涌云烟，雪未飞花雁下前。彻底清流照车马，分台御史过伊川。  

【`郭祥正青山藁`】  

《邻壁诗至恶，而终夜甚苦》：丑女不知丑，终朝事涂抹。恶鸟不知恶，彻夜鸣聒聒。有客示我诗，一读冠缨绝。不知夜吟苦，肝肺亦车葛。呕心良可怜，妨睡未忍喝。慎勿轻恶诗，恶诗非易得。  

【`廖刚高峰集`】  

《偶书》谢获元非虎，图看未识龙。古来除梦卜，真得几英雄。  

【`汪藻浮溪集`】  

《偶成》幽卧一禅榻，无人共白云。山泉与溪水，偏遣夜深闻。《杂诗》古屋清寒雪未消，小窗睛日展芭蕉。酸甘荔子尝春酒，更展青芽荐菊苗。  

碧窗凉簟唯便睡，露井无尘荫绿槐。梦入醉乡犹病渴，辘轮声到枕边来。  

相士如相马，灭没深天机。区区铜马法，徒识牝与骊骊。人言当途公，恶人知其微。如何许邵语，受之不复疑。知人固不易，人亦未易知。痴妍在水镜，铅粉徒自欺。孰为仁义人，未假已不归。伯乐不可作，思兴曹瞒期。  

世事如大弩，人若材官然。乘势易发机，非时劳控弦。又如大水中，置彼万斛船。虽有帆与樯，亦须风动天。不见周公谨，弱龄已飞骞。不见师尚父，膺扬在华颠。彼非生而材，此岂晚乃贤？磁基喻智慧，要必有待焉。叹息狂驰子，尝为愚者怜。  

昆山有璞玉，外质而内美。唯其不自，故与顽石齿。和也速于售，再献甘灭趾。在玉庸何伤，惜君两足耳。  

堂堂明堂柱，根节几岁寒。使与蒲柳同，抚厦良亦难。我衣敝纟皿日袍，我饭苜蓿盘。天公方试我，剑铗勿妄弹。  

【`元遗山集`】  

《杂诗》：  

鼠肝虫臂复何辞，坎止流行亦有时。已被吴中唤伧父，却来河朔作炎儿。  

隆州兵骑往来冲，客路灰郊更向东。大似天教浣尘土，数程都在水声中。  

悬崖飞瀑骇初经，白玉双飞击迅霆。却恨暑天行过速，不会赤脚踏清冷。  

黄华北下马陵南，佛屋烧残有石龛。想是故乡行欲近，粥糜浑觉水泉甘。  

庄休通蔽不相妨，乡社情亲岂易忘。司命果能还旧观，髑髅端合羡侯王。  

乡关白日照青天，徒步归来亦可怜。袖里新诗一千首，不愁锦绣裹山川。  

应接纷纷又浃旬，枉教虚负杏园春。寻芳自分无闲日，载酒宁知有故人。  

花柳得时俱作态，州原经雨更无尘。凭君莫惜尊前醉，看即青梅入座新。  

攒头真侣与春争。舒开杨柳聊相映，瘦杀寒梅枉自清。粉艳低回工作态，  

绛唇寂寞独含情。画图只爱残妆好，未信徐郎解写生。  

密雾轻尘细洒匀，绿云红雪一番新。风光烂熳供欢席，酒味清醇似主人。  

落落湖山如有喜，欣欣鱼鸟亦相亲。新诗写入奚奴锦，从此他乡不算春。  

百年乔木郁苍苍，耆老风流赵与杨。为向榆关使君道，郡中合有二贤堂。  

杨吏部之美，皋落人闲闲，曾守此郡  

神仙  

官府在瀛州，何意闲闲得此留。莫笑山城小於斗，他州谁有涌云楼。楼，闲闲所建  

一沟流水几桥横，岸上人家种柳成。来岁春风一千树，绿烟和雨暗重城。  

新堂缥缈接飞楼，云锦周遭霜树秋。若道使君无妙思，冠山移得近城头。  

故乡飞鸟亦徘徊，更觅何乡养不才。见说阳泉好春色，野夫乘兴欲东来。  

《论诗三十首》汉谣魏什久纷纭，正体无人与细论。谁是诗中疏凿手，暂教泾渭各清浑。  

曹刘坐啸虎生风，四海无人角两雄。可惜并州刘越石，不教横槊建安中。  

邺下风流在晋多，壮怀犹见缺壶歌。风云若恨张华少，温李新声奈尔何。  

钟嵘评张华诗，恨其儿女情多，风云气少。  

一语天然万古新，豪华落尽见真淳。南窗白日羲皇上，未害渊明是晋人。  

晋之谢灵运、陶渊明，唐之白乐天、柳子厚纵横诗笔见高情，何物能浇石鬼磊平。  

老阮不狂谁会得，出门一笑大江横。  

心画心声总失真，文章宁复见为人。高情千古闲居赋，争信安仁拜路尘。  

慷慨歌谣绝不传，穹庐一曲本天然。中州万古英雄气，也到阴山敕勒川。  

沈宋横驰翰墨场，风流初不废齐梁。论功若准平吴例，合着黄金铸子昂。  

斗靡夸多费览观，陆文犹恨冗於潘。心声只要传心了，布毂澜翻可是难。陆芜而潘静。语见《世说》  

排比铺张特一途，藩篱如此亦区区。少陵自有连城璧，争奈微之识石武。事见元稹《子美墓志》  

眼处心生句自神，暗中模索总非真画。书图临出秦川景，亲到长安有几人。  

望帝春心托杜鹃，佳人锦瑟怨华年。诗家总爱西昆好。独恨无人作郑笺。  

万古文章有坦途，纵横谁似玉川卢。真书不入今人眼，儿辈从教鬼画符。  

出处殊途听所安，山林何得贱衣冠。华歆一掷金随重，大是渠侬被眼谩。  

笔底银河落九天，何曾憔悴饭山前。世间东抹西涂手，枉着书生待鲁连。  

切切秋虫万古情，灯前山鬼泪纵横。鉴湖春好无人赋，岸夹桃花锦浪生。  

切响浮声发巧深，研磨虽苦果何心。浪翁水乐无宫徵，自是云山韶音。  

水乐，次山事。又其《矣欠乃曲》云：停桡静听曲中意，好是云山韶音。  

东野穷愁死不休，高天厚地一诗囚。江山万古湖阳笔，合在元龙百尺楼。  

万古幽人在涧阿，百年孤愤竟如何。无人说与天随子，春草输嬴校几多。  

天随子诗：无多药草在南荣，合有新苗次第生。稚子不知名品上，恐随春草斗输赢。  

谢客风容映古今，发源谁似柳州深。朱弦一拂遗音在。却是当年寂寞心。  

窘步相仍死不前，唱酬无复见前贤。纵横正有凌云笔，俯仰随人亦可怜。  

奇外无奇更出奇，一波才动万波随。只知诗到苏黄尽，沧海横流却是谁。  

曲学虚荒小说欺，俳谐怒骂岂诗宜。今人合笑古人拙，除却雅言都不知。  

有情芍药含春泪，无力蔷薇卧晚枝。拈出退之山石句，始知渠是女郎诗。  

乱后玄都失故基，看花诗在只堪悲。  

刘郎也是人间客，枉向春风怨兔葵。  

金入洪炉不厌频，精真那计受纤尘。苏门果有忠臣在，肯放坡诗百态新。  

百年才觉古风回，元佑诸人次第来。讳学金陵犹有说，竟将何罪废欧梅。  

古雅难将子美亲，精纯全失义山真。论诗宁下涪翁拜，未作江西社里人。池塘春草谢家春，万古千秋五字新。传语闭门陈正字，可怜无补费精神。撼树蚍蜉自觉狂，书生技痒爱论量。老来留得诗千首，却被何人校短长。《论诗三首》：坎井鸣蛙自一天，江山放眼更超然。情知春草池塘句，不到柴烟粪火边。  

诗肠搜苦白头生，故纸尘昏枉乞灵。不信骊珠不难得，试看金翅擘沧溟。  

晕碧裁红点缀匀。  

一回拈出一回新。鸳鸯绣了从教看，莫把金针度与人。《杂著二十首》禀气所谐，衣食固无端。所业在农桑，甘以辞华轩。田家岂不苦，岁功聊可观。带月荷锄归，裴回丘陇间。暧暧远人村，纷纷飞鸟还。养真衡茅下，庶无异患干。遥谢荷条艹翁，躬耕非所叹。  

守拙归田园，淹留自无成。长吟掩柴门，遂与尘事冥。素月出东岭，夜景湛虚明。挥杯劝孤影，杯尽壶自倾。遥遥望白云，千载有深情。  

荣叟老带索，原生纳决屦。邈哉此前修，久而道弥著。人生少至百，每每多忧虑。量力守故辙，馀荣何足顾。栖迟固多娱，几人得其趣。  

桃李罗堂前，霜露荣悴之。咄咄俗中恶，人道每如兹。冬岭秀孤松，卓然见高枝。提壶拊寒柯，怀此贞秀姿。愿留就君住，终身与世辞。世短意恒多，时驶不可追。感彼柏下人，泫然沾我衣。运生会归尽，彼此更共之。理也可奈何，一觞聊可挥。酒中有深味，情随万化遗。西南望昆虚，灵人待冉池。我无腾化术，帝乡不可期。且杯今朝乐，千载非所知。  

烧残刍狗不能神，一色貂裘绣帽新。可个路傍官堠子，经年端坐看行人。  

万期流转不须臾，物物观来定有无。玉席纸衣仝一尽，枉将白骨计荣枯。  

凫短何如鹤有余，非鱼谁谓子知鱼。一枝莫作鹪鹩看，水击三千不羡渠。  

太虚空里一游尘，造物虽工未易贫。臧获古来多鼎食，可能夷叔是饥人。  

青盖朝来帝座新，岂知卫是忠臣。洛阳荆棘千年后，愁绝铜陌上人。  

六国孱王走下风，神人鞭血海波红。无端一片云亭石，杀尽苍生有底功。天下河源地下流，黄金浮世等闲休。埋愁不着重泉底，尽向人间种白头。  

泗水龙归海县空，朱三王八竟言功。围棋局上猪奴戏，可是乾坤斗两雄。  

昨日东周今日秦，咸阳烟火洛阳尘。百年蚁穴蜂衙里，笑杀昆仑顶上人。  

半纸虚名百战身，转头高冢卧麒麟。山间曾见渔樵说，辛苦凌烟阁上人。  

白发刘郎老更痴，人间那有后天期。茂陵石马专相对。种下蟠桃属阿谁。  

白发中官解道诗，殷勤仍为惜花枝。雪香亭上清明宴，记得君王去岁时。  

六朝琼树掌中春，回首胡妆一面新。生羡石家金谷里，千年独有坠楼人。  

燕语莺啼百啭新，长廊寂寂不逢人。东君去作谁家客，花柳无情各自春。  

老优惯着沐猴冠，却笑傍人被眼谩。造物若留残喘在，我侬试舞你侬看。《放言》：韩非死孤愤，虞卿着穷愁。长沙一湘累，效岛两诗囚。人生定能几，肺肝日相仇。井蛙奚足论。衤军虱良足羞。正有一朝乐，不偿百年忧。古来帝王师，或从赤松游。大笑人间世，起灭真浮沤。曾是万户封，不博一掉头。有来且当避，未至吾何求。悠悠复悠悠，大川日东流。红颜不暇惜，素发忽已稠。我欲升嵩高，挥杯劝浮丘。因之两黄鹄，浩荡观齐州。《古意二首》七岁入小学，十五学时文。二十学业成，随计入咸秦。秦中多贵游。几与书生亲。年年抱关吏，空笑西来频。在昔学语初，父兄已卜邻。跛鳖不量力，强欲缘青云。四十有牧豕，五十有负薪。寂寥抱玉献，贱薄倡优陈。青衫亦区区，何时画麒麟。遇合仅一二，寒饥几何人。谁留章甫冠，万古徒悲辛。  

桃李弄娇娆，梨花澹丰容。盈盈两无语，角戢角戢争春风。春风何许来，草木谁青红。天公亦老矣，何意夸儿童。昨朝花正开，今朝花已空。川流不肯驻，并与繁华东。楠千岁姿，肮脏空谷中。阳和不择地，亦复难为功。本无儿女心，安用尤天公。《存殁》：行间杨赵提衡早，老去辛刘入梦频。案上酒杯聊自慰，袖中诗卷欲谁亲。两都秋色皆乔木，一代名家不数人。汲冢遗编要完补。可能虚负百年身。《追录旧诗二首》短褐单衣长路尘，十年回首一呻吟。孤居无着竟安往，宿债未偿今更新。相马自甘齐客瘦，食鲑谁顾庾郎贫。闻君话我才名在，不道儒冠已误身。  

潦倒聊为陇亩民，一犁分得雨声春。功名何物堪人老，天地无心维我贫。颖上云烟随处好，洛阳桃李几番新。悠悠世事休相问，牟麦今年晚得辛。《答俊书记学诗》诗为禅客添花锦，禅是诗家切玉刀。心地待渠明白了，百篇吾不惜眉毛。《自题》二首共笑诗人太瘦生，谁从惨淡得经营。千秋万古文锦，只许苏娘独得成。  

千首新诗百首文，藜羹不糁日欣欣。镜中自照心语口，后世何须扬子云。《无题》二首七十鸳鸯五十弦，酒薰花柳动春烟。人间只道黄金贵，不问天公买少年。  

春风也解惜多才，嫁与桃花不用媒。死恨天台老刘阮，人间何恋却归来。  

【`阮户部诗`】  

《谩成》三首蓬池旧草绿茸茸，爱酒清谈隐者风。纵似步兵成底事，啸台依旧夕阳中。  

心若金兰过耳余，春来还共客东都。几时却泛清河水，已约荆溪共卜居。  

太白仙人白玉篇，逸才清思两难全。如今貂尾容相续，只恐巴吟不足传。  

【`国朝非空上人诗集`】  

《杂诗》楚和宝荆石，自信终不疑。三献两刖足，千载为之悲。淮阴垂钓时，一饭不救饥。带剑过都市，见笑屠中儿。不遇萧相国，汉家几失之。  

宋人资章甫，适越以求售。断发文其身，遍国无与贸。以直尚龃龉，枉道犹难就。纷纷世之人，辙覆方驰骤。《绝句》吉州城头画角鸣，吹转南斗六大星。将军营门上归马，折柳青青长短亭。  

永乐大典  

## 卷之九百

二支诗  

元诗二  

【`元王景初兰轩集`】  

《李公敏》：吾观李公诗，骨气何老苍。如有渥洼龙，千里思腾骧。又如南山松，独立凌风霜。不架屋下屋，不叠床上床。言志与纪实，句句出肺肠。用事无牵制，吐词多铿锵。养源自昆仑，可见东流长。六轻博其趣，诸子发其光。他时再相见，吾敢轻论量。《绝句》逍遥天地内，本是一闲人。却笑周嫠妇，怀尤浪苦辛。我有东山约，妇欤定几时。流年不相待，添满镜中丝。梦觉闻风雨，寒声隔纸窗。关心无限事，起坐对残缸。老废观书眼，空闲永夜灯，蒲团依壁坐，何异一禅僧。天理全真实，人心去吝骄。要知颜子乐，元不在箪瓢。移得黄花菊，开时巳过秋。一双何处蝶，来为晚香留。遗膻战群蚁，腐鼠落飞鸢。伫目秋风外，孤鸿入暮烟。雨露青宵远，风霜白屋深。有心图富贵，应不到而今。有客谈金马，无心羡石渠。他年携野史，深入白云书。懒废交游礼，贫疏胃肉恩。流年过半百，行止任乾坤。位重尤方大，财多怨亦归。人生要无累，贫贱一麻衣。锦衣思尚，君子亦何心。胡不观谦卦，山藏九地深。天地虽云大，犹将形器拘。谁能超物表，独于道为徒。希圣与希贤，功夫不偶然。扫除心上地，开广性中天。炎炎燎原火，始自一星然。须信情当节，谁云怒可迁。天地元无蔽，人心本至灵，柰何将物欲，遮塞自顽冥。山溜能穿石，元非一日功。学无坚久力，安得圣门通。万丈沧溟底，神珠尚可求。读书不知道，安可待闲休。宝鉴尘昏却，重磨复旧明。人心何异此，改过善还生。寡欲可延年，存心即事天。神丹何日就，香鼎亦虚然。释子谈空寂，神仙竟渺茫。古今天地里，唯有一纲常。男女无亲授，当知嫂溺援。世无邹孟氏，谁于辨经权。木怪翻基寿，龟灵返速刳。世情机械外，吾亦爱吾愚。嗜利和心醉，争名至死忙。谁能超此累，庄子在鱼梁。  

有定乾坤理，无私造化心。当时炉冶内，枉作不祥金。有说皆非道，无言乃是天。当知六经外，别自有真传。世儒笺注学，愈说愈支离。道妙忘言处，几人真得知。久视能伤目，多思亦损心。焉知心目外，有道自玄深。博学资详说，当知反约功。圣传精一处，只在片言中。乾坤唯一理，无古亦无今。不有天忠恕，于何观圣心。澹泊忘尘虑，逍遥养道心。愿为无用瓠，羞作不祥金。白发满青镜，功名心巳休。春风吹梦觉，周易在床头。《杂诗》青青南山树，托根一何高。雨露虽早承，风霜亦先遭。修干拂云汉，清阴蔽猿猱。岁寒枝叶尽，樵斧将焉逃。煌煌珊瑚树，托根万仞渊。阳光照群物，海底无青天。绝宝世所稀，幽沈多弃捐。谁能理铁网，采献君王前。扶桑出火日，助此三伏威。水沸鱼不游，林焚鸟安归。更堪昼夜间，扰扰蛟蝇飞。风霜一朝至，岂恤身无衣。平生雅志在山林，世事萦人未遂心。早晚随他猿鹤去，杖藜不厌白云深。长身索米侏儒饱，飞将无功妄尉侯。世事纷纷本难料，云山招隐去来休。贫贱身安富贵尤，生涯粗足更何求。他年杖屦红尘外，只要青山伴白头。问津入海厌风涛，归卧云山一布袍。人爵得如天爵贵，权门争似圣门高。世事无边白发催，坐消心火到寒灰。相知只有南窗月，肯送清光夜夜来。永夜披衣起，离怀酒半醒。众星何历历，孤月自亭亭。露气三更白，天容万古青。何当上银汉，濯发谢尘腥。家贫甘淡薄，地僻寡经过。日暮佳人远，春深碧草多。山川留笑傲，湖海入蹉跎。明月一樽酒，无人听浩歌。尊酒何人在，青山落日昏。商歌聊寄意，楚些未招魂。世事频歌枕，愁怀独倚门。心不断，千里共啼痕。清风生槁木，明月照空尊。郁郁歌声断，茫茫夜气昏。流年翻故纸，生理忆前村。拟买云山住，黄尘谢远奔。骨肉三年别，云山一梦余。乾坤两神物，今古几张华。岭碍横秋鹗，林啼返哺鸦。帝乡难可恋，争似早归家。万虑散还集，孤怀行转幽，剑歌心事晚，灯火鬓华秋。岁月水东注，关山人北游。几时霄汉路，黄鹄谢笼囚。沧浪亭下水，濯足有高人。声价乾坤大，光容日月新。骑鲸今不返，觅句欲谁亲。忽忆论文夕，伤心泪满巾。沧浪亭下水，回首未忘情。无复尘缨濯。何劳波浪清。山川元气在，风雨暮愁生。得句无人和，天空孤月明。碧涧寒松树，庭除未易栽。根盘元气在，花抱白云开。匠石无消息，幽人自往来。冰霜千岁节，桃李莫相猜。睡起南窗下，吟诗两鬓风。惜无尊酒绿，聊发醉颜红。世事何时了，浮名到底空。故园归去晚，兰菊半蒿蓬。帝里三年客，麻衣两鬓尘。运斤思郢质，度曲困巴人。薏苡宁辞苦，芙蓉不嫁春。归来当世事，已矣勿重陈。藜杖晚风前，衡门落木边。伤时成短咏，引镜惜流年。宝剑曾冲斗，灵槎可上天，谁能甘碌碌，尘土没华颠。不买酒浇愁，唯吟诗送秋。黄花开易了，青鬓去难留。道业知谁重，儒冠浪自囚。会当鞭彩凤，八表恣狂游。长歌续短歌，歌罢意蹉跎。白屋沉风雅，青云出揣摩，蛰龙寒不起，山鬼暮还过。莫忆远游赋，途穷霜露多。人海易风波，吾行知柰何。乘槎天汉远，泣玉泪痕多。故苑荒兰菊，空山老薜萝。青霞千古意，白石一声歌。玉佩石兰衣，手拖明月辉。骚人不相待，薄俗竟安归。阆苑迷苍海，琼宫隔紫微。世尘三万丈，黄鹄要高飞。回首东山望白云，几时归去谢红尘。三生有债穷书客，万事无心老道人。火候周时丹欲就，金精飞后气方神。从今一蹴虚空破，何必区区问大钧。《无题》西北青楼倚绛霄，汉宫春色映芳袍。佳人独织紫纹绮，寒女漫持金剪刀。欲采频艹蘩供祭祀，还思歌舞事游遨。五云牢落秋风暮，梦断瑶台璧月高。《读社诗》风雅谁堪继后尘，少陵诗笔妙通神。岱宗独立郡山小，元气无私万物春。一代兴衰兼国史，百年忠义激人臣。鸾胶不续朱弦绝，北里黄花日日新。《偶成》：一世匆匆万世长，中间尽有事商量。初闻冤鸟愤沧海，又见愚公从太行。天上美人无梦到，山中瑶草为谁香。两盂薄粥三间屋，了却浮生不用忙。  

【`陈子廉集`】  

《杂诗》：薄言采幽兰，江上秋风生。烟开林光净，露余花气清。美人如芙蓉，赠我秋菊英。为君酌玉醴，馨香贮瑶觥。佳会难久留，远望空月明。风吹阳云断，怅然以伤情。  

薄游溪林暮，时闻禽鸟和。徘回拟孤诵，伫目清云多。烟光浮兰渚，香气泛绿荷。佳人将白苎，浣此芙蓉波。凉月为谁好，薰风时我过。幽怀耿无寐，良夜其如何。  

《古诗》游子日暮归，劳劳涉长道。凉风凄以寒，庭树日枯槁。昔为春芳花，今为暮衰草，不见桃李颜，荣华岂长好。惟有青青松，相看以终老。世道良悠悠，天月仍皎皎，时序日以迁，秋至一何早。寒蛩鸣壁间，白露下庭草。故人远行役，好在万里道。相忆怀德音，惟仁以为宝。孤雁长逸群，高高在云间。游子悲故乡，行路良复难。草木有荣落，松柏知岁寒。川水日夜流，岁月不复还。愿随黄鹄飞，安得双羽翰。与君重别离，相携至河阳。悠悠复何之，驱车上太行，浮云日以暮，秋风雁南翔。瞻彼河汉流，仰见明月光。行役良可还，并州下严霜。络纬何唧唧，孤妾终夜织。起视河汉明，遥遥见双星。星月仍皎皎，怀人在长道。汉殿秋风凉，婕妤居未央。玉食常有余，被服罗衣裳。空房生幽兰，英英含光辉。良人行西游，西游何时归。秋风吹行云，飘飘如征衣。何当投君怀，相思长依依，宁如双冥鸿，翩翩凌风飞。明明秋月光，照我嘉树林。林北多悲风，尤来鸣素琴。郁郁巫山长，悠悠湘水深。美人隔千里，瞻望劳我心。愿言托孤鸿，于以赠远音。汉滨有游女，容色荷花鲜。真髟发如青云，环佩凌紫烟。兰舟采芙蓉，明月何娟娟。秋风吹芳草，所忆在远道。不见双鸳鸯，皋兰日枯槁。凤凰离丹山，去去何所依。孤鸣世无侣，况乃梧桐希。琅竟不实，终岁常苦饥，浮云蔽朝阳，随风自南飞。高翔周四海，下以览德辉。北荒有龙庭，飞雪何漫漫，汉使持节行，一去十九年，黄云落紫塞，白日回青天。茂陵哭秋风，忠义难与宣。怀人不可见，叹息空茫然。衡阳岁云莫，翩翩雁南征。落日下湘渚，秋风生洞庭。九疑郁绵绵，苍梧云气清。不见鸾凤翔，但见鱼龙惊。引领希黄虞，悠悠伤我情。别客如流光，开州非故乡。草木日零落，忧心以彷徨。塞上多浮云，途路宛且长。凉风从北来，塞雁复南翔。中宵不能寐，使我怀感伤。明月在远道，天星向晨稀。客行一何早，鸡鸣一何迟。上有百丈峰，下有千仞溪。此道亦以险，皇皇欲何之。况复霜露零，愿言早还归。暮登河阳道，北望荡阴里。河内余流民，山东复大水，不见中土人，去作异乡鬼，薄命非关天，穷途亦云已。永夕秋风至，寥落千里雁。清霜凝塞原，明月在云汉。迟迟远行客，忽忽惊岁晏。世道有反复，鸡鸣夜将旦。客子从北征，野宿在草间。夜闻羁旅人，戚戚相于言。戚戚何所言，为言征役烦。去年戍平城，今年度桑干。风雪沾人衣，冽冽天色寒。天寒雁南飞，回头望长安。从军雁门塞，日日风色寒。将军远征去，何时破楼兰。征人半不返，独取天马还。悲笳陇阪下，庄士摧心肝。白雁度寒暑，悠悠行路难。何如黄鹄飞，飞去终南山。永夜何寂寂，征雁长役役。起视河汉流，怀人在南州。秋风碧云暮，芙蓉发江浦，我有明月珠，可以照千古。持此欲赠君，将归道无因，玩之以为宝，终当寄远人。长云鸿雁鸣，落日秋风寒。客子常远游，自古行路难，蓟北见明月，故人在长安。一夕遥相望，清啸气若兰。宛然丹凤雏，栖彼青琅。欲往从之游，安得双羽翰。  

【`韩性五云漫藁`】  

《偶成》：年来游兴殊常懒，春后吟情故自超。燕子未修花外垒，牡丹初活雨中苗。林樾萧疏曲迳深，小庭秋色净无尘，一杯苦茗强留客，满地碧花殊可人。种就蔓菁半着花，摘残枸杞未抽芽。绝怜肉食妨精进，犹掬琴高下夜茶。《偶书》：绿阴庭院燕交飞，隐几抛书思欲迷。拂面微风吹梦断，半窗斜日杜鹃啼。《十二月五日》：霓帜才收雨意阑，朔风吹面不成寒。园林莫问春来未，且把梅花当雪看。《偶题》：苔迳荒荒意苡愁，西风初上木绵裘。池亭入晚尤奇绝，丹桂花西月一钩。《拟古》：邯郸繁华地，阁道凌云端。玲珑开户牖，绮疏粲以繁。皎皎楼上女，惨惨发清弹。得非愁芳景，促柱怀辛酸。借问弹者谁，不言再三叹。昔为双飞鹄，今为孤栖鸾。岂无登台客，罗敷非所欢。朔风一以劲，桃李无余阴。柔荃次第萎，王鲔日夜沉。端居念时节，万感集曾襟。丹棘岂无花，之子独苦心。骏马恋长陂，凤鸟思故林。愿抱荆山璞，往宿清渭滨。《杂诗》：飘飘学仙侣，保炼长生姿。遗荣等刍狗，养气如木鸡。猗欤不死机，动静无盛衰。胡为受形役，流宕日坐驰。琴心妙三叠，至音谅谁挥。矫首三山云，悠然望安期。商飚振原野，劲风入我衤周。遥夜起悟叹，慨然念徂秋。北辰丽中天，河汉西南流。阴阳无停机，感此四运周。佳人天一方，何以慰我愁。岂无百尺楼，登临以销尤。亭亭山中木，华实分蚩妍，短长各自用，谁能保贞坚。牺尊耀青黄，斧斤失其天。有如沟中断，聊以散自全。人生若膏火，销铄因世缘。口酋然起长啸。从彼苏门仙。荣荣清秋菊，含章发荒园，鲜裳耀佳色，象在六五坤。凝霜纤累草，始列幽芳尊。掇英泛清觞，南山清一痕。自非靖节翁，素抱孰与论，愿言保昭质，剑华固灵根。衡门十日雨，裹饭食子桑。永怀冰玉人，卫生失其方。玉函夙所亲，金匕亦屡尝。诗声出户外，泰定神不伤。昔贤秉元化，此身本安康。聊示衡气机，何能测其乡。昭文不鼓琴，至道无亏成。意而出黥劓，刻雕伤众形。吾闻养生主。灵芝发初荣。一为外物婴，杞梓成薪荆。世人乱名实，羽重千钧轻，珍重漆园吏，自乐心太平。空山被褐翁，搴萝似麇，巍然新宫铭，奇文日星荧。何人蔡少霞，取关逐玄卿。飞翰掣琬琰，微言参窈冥，尘劫久沦胥，晷运不暂停。乐哉清宁劫，一念三千龄。放勋等玄化，著此圣人篇，恭惟宇宙中，大哉精一传。仰瞻复俯察，鸢鱼在天渊。宁知进道姿，孰砭况痼痊。康庄驰圣轨，欲往无由缘。如何夸毗子，偷生幸长年。《古诗》：时运有代谢，至理无惟迁。壁间三坟书，不载鸿荒前。元气一呼吸，潮返星回旋。至人测基机，玄关守绵绵。晨昏运一息，流转天齐年。归来访旧乡，山川故依然。云何冢累累，愁此白翟鸟仙。鸣镝发宋台，飞镞逾西霜。石梁犹饮羽，逸劲不可当。奇工积九载，弦括一何良。亻免仰待成器，末路徒悲伤。  

【`宛陵群英集`】  

《古诗》美人青云端，望之不得亲。赠我一端绮，珍重同南金。上有连理枝，间以双飞禽。裁衣以被服，报之绿绮琴。衣以结绸缪，琴以答知音。文采岂不贵，尚思自珍。虽弊不忍弃，感子同一心。南山何崔嵬，丁丁伐嘉木。伐木将安施，饰此轮与毂。良木莫能致，弃置河水曲。党人偷且闲，不获有余粟。况无猎较功，大庖有余肉。彼美蓬庐士，薇藿弗满腹。饥渴岂不怀，徒食乃所恧。《绝句》依稀残梦水声中，落月余辉入短蓬。似听邻舟催唤起，今朝趁得上江风。《首夏读谢康乐诗有感》改序忻幽景，夏绿荫闲轩。慕谢阅篇翰，清心绝嚣烦。中有帆海作，采真遂孤骞。既感鲁连志，亦著任公言。明哲古所尚，用舍道俱存。临川乃逃逸，恻怆不可论。《敬叔谓其诗得之夜半衾赛，平窗谓得之酒后耳热。不识诗之趣者，政不和二说为熟优孰劣也，戏用一笑》对垒曹刘气益增，两家相异不相仍。春坊丽思狂呼酒，秋被寒吟清冰。每恨独醒空酌蚁，更怜多睡误听蝇。个中妙趣吾何有，一笑西风看纵鹰。《偶作》等闲携竹杖，随意立苍苔。山上雨初过，庭前花又开。丹经寻旧学，白酒泼新醅。莫说功名事，天边使者来。《偶成》故国百馀里，新寒透薄衣。青山招客隐，黄叶送秋归沙。沙岸鸥偏狎，霜天蟹正肥。道人清似水，闲忆首阳薇。  

锦囊久不佩奚奴，辜负花前醉一壶。酒为病魔渐量窄，诗因韵险觉肠枯。我将公干常居邺，汝望阿蒙非在吴。刻烛苦吟吟不就，谁家鼓缶听乌乌。《无题》驰道尘香逐玉珂，彤楼花暖弄云和。春风渐绿瀛洲草，细雨微生大液波。月榭管弦鸣曙早，水亭帘幕受寒多。少年易动伤春感，唤取佳人对酒歌。  

【`僧雪窗诗集`】  

《至治癸亥，寓京师，杂诗九首》秋天风日莫，山河尚微光。小虫鸣树根，秋声绕屋梁。岂无行路难，所苦非崇冈。良言不可及，怅望云苍茫。苍茫龙沙远，惜去不得将。卒莫不归来，秋华连径黄。送客临清流，好踏江上船。归来两足倦，隐几就熟眠。晴原散夕晖，秋色均林田。安知白马去，消息应难传。客子早旋归，时行异往年。哀笳动星渚，明月夜临边。橐砣鸣长风，龙马在沙地。父老出都门，从官何日至。八月风骚骚，九月出兵士。十万过渔阳，足以卫神器。皇华使者来，严诏请论事。宝剑匣中鸣，提携者无愧。荧星出斗标，大旗扬中阙。占古微有云，王乃事征伐。于兹肘腋祸，断枢复坏轭。念昔汉室间，仓惶殆今夕。群夫既枭首，夷见僮发。所相天之河，吁嗟赖周勃。鄙夫怀百虑，嫠妇泣难虞。国家有法令，尔辈何嗟吁。虎士守禁阙，宗臣攀鼎湖。龙沙雨莽，日月丽天衢。哀诏惨招魂，笳鼓动皇都。丞相沙堤在，苌弘血未枯。高车载冠巾，顾我长松下。夕阳惨风烈，执手雪横野，慨彼众文英，忠义莫暂舍。况此燕赵间，足有悲歌者，欲歌未敢言，相顾众知寡。他日东观书，箴规托风雅。会稽多隐人，豹雾南山居。衣古染苔色，松堂禅自如。崇冈长薇蕨，春雨自荷锄。夫何久隔越，一误形迹疏。天高叫飞鸿，川迥足游鱼。世事如浮云，细作行人书。骐骥伏枥间，志在千万里。服车若所，力尽垂两耳。幸逢伯乐知，金络隽朝市。未遂瑶池欢，竟复中途止。长鸣向朔风，恋恋含凄恃。遥瞻阊阖门，钦哉穆天子。开门倚杖立，萤光草上浮。非无感物情，举世孰同谋。月明天宇静，殿影如山丘。风晴一雁过，霜落飞九州。砌下黄金花，樽前当酒筹。秋霜英凋陨，聊以慰我忧。  

【`范德机集`】  

《次韵古体》：偶为淳朴语，即有熙夷风。在世能勿忤，聊以古为同。大巧三代人，所拙辨伪工。曲哉末学士，妄拟述作功。至性苟能尽，焉得推盛隆。先师予狂狷，盖愤失所中。于时得依归，敢叹吾道穷。  

圣道缺巳久，文不充其资。自从夏殷来，因革当从谁。中更鸣鸟闻，载叹德之衰。寥寥大师乐，复得存那猗。大音苟有托，不必稽其辞。设有盈樽酒，日夕斟酌之。乐杯当在手，自今不复疑？胡为不复疑贤者当明知。《绝句》障摊芙蓉竞，灯随榉柳移。繁星临迥野，疏雨过高池。江上打鱼船，有头那无尾。与卿相见时。不望如鱼水。乡路西州是，延年那向东。片帆侬会使，只是怕随风。水清滩自急，荡浆直须人。劝卿休恨水，多为不知津。  

水如青铜镜，山色绿芙蓉。中天明月上，此处好相逢。  

幽人不出户长开，看尽春风长绿苔。多谢有情双燕子，暂时飞去又飞。《赠答杨显民四方采诗》。今人论学古人诗，事皆天者非人为。文章由来贵尔雅，但顾有法何妨奇。六经固以殊缓急，乐子飞腾自兹入。国贾宁怀大宝疑，宫工肯效微绡泣。志至言从意自足，何必王风击流俗。观变时时到黍离，宗周思近西郊哭。十道使者明如水，闾阎尽在冰壶里。观风本是使之职，太息幽人为之起。昨雨绿苔生晚阁，黄菊花前共秋酌。采采芳英不盈掬，月落树声连万壑去。去牛马汗如泉，既别无计归来年。治平之音断可传，无庸使我心烦。  

【`杨弘道小亨集`】  

《偶作》：碧草含秋意，黄云起暮容。归鸦昏且噪，去雁远无踪。林酒因循醉，明人邂逅逢。身名犹碌碌，正望日疏慵。《谩题》：都门几度见秋风，枫柘连山树树红。江海此时回首望，黄花满地酒尊空。《偶题》：藏名匿迹黄尘中，日抱书案心冥氵蒙。墙头花变两三色，又是一年看春风。巨木埋根数百年，蔚然苍翠上参天。不归宫阙充梁栋，也作龙舟济大川。  

海上云来遍地阴，波间漏日泻黄金。水车倦踏伤淫潦，无柰连天雨正深。  

【`蔡梦祥集`】  

《张京叔佥事惠诗，次韵》：青马总缓辔入龟城，春满穷闾暗有情。山岳动摇银笔重，日星辉霍绣衣明。满腔报国丹心露，双鬓忧民白发生。神政肃然词讼简，公馀时听读书声。《邑簿林雨江惠诗，次韵》东风无情哭杜鹃，白杨萧萧古道边。思亲思亲心苍，荒郊寒食空年年。嗟失怙恃何大早，茕茕呱呱苦忧挠，灵椿凋谢摧萱草，落花满地无心扫。酸风苦雨暗销魂，烟沙扑面日色昏。时思亭前酹一尊，痛心泉涌血泪痕。衔哀独立松楸下，迷目茫茫飞野马。翘首吁天恨莫舍，为我心忧知我者。我心之尤终此身，先生佳  

章慰我真。口泽手泽痛愈深，那敢远继考叔纯。座中多是葭莩客，不为赏心游紫陌。看君吟对青青柏，蓼莪可蔽诗三百。  

【`林希元长林藁`】  

《浦江郑义门诗》浦阳江头郑家川，兄弟几院同一烟。人传九世如一日，问之浑以礼数缠。钟声日日齐人起，忍字房房当面悬。共饭早教儿辈后，分衣先到老人边。映门碧峰皆旧山，绕舍绿畴无客田。溪民换姓溪水改，宅前乔木长苍然。遮莫豪家满墟郭，儒素独许君家贤。生子多为越人秀，学成致之天子前。中山情性爱官少，圭组亦复相蝉联。有诏旌门照人世，江乡慕之中国传。闻道县中风俗好，长官只坐理琴弦。  

【`黄文献公集`】  

《杂诗》日月东西行，群动亦不息。寄身万物中，宁独谢兹役。所以鲁中叟，遑遑走南北。圣哲谅已然，旅人能久安。  

晨起步南圆，旭日朗以清，葵花众草中，晔晔敷丹荣。流光非汝私，独尔心自倾。览物有深怀，伫立方含情。  

璞玉与宝剑，沦落初未偶。君看被湔祓，各在千年后。将身比金石，谁当独长久。悠悠百代下，相知复何有。  

孤云澹无心，出山偶为雨。长风忽吹散，渺渺归无处。唯馀向来山，突兀青如故。慷哉鲁仲连，功成身已去。  

春风着万物，欣欣皆自私。可怜儿女花，荣悴更相持。独有涧底松，偃蹇如不知。何疑扬执戟乾，草玄鬓若丝。  

《绝句》  

闭门索句苦无，扫地焚香静有功。世事不消多怏意，半开窗扇受松风。  

夜合红茸满意开，凌霄赤页玉委苍苔。亭亭赖有墙阴竹，留得烟稍待凤来。  

读罢南华睡思浓，自移一榻近薰风。绿阴开巷深如海，时有幽花露晚红。一片闲云坠野塘，好风吹浪混菰蒋。沙沤不受人间暑，长与荷华共雨凉。  

【`萨天锡石林集`】  

《偶成》：疏帘日午花阴直，高树风清燕语闲。独坐焚香看周易，软尘不到小屏山。《还大都度湾川诗，次韵一首，寄吴宗师，并简舜咨先生一笑》：扈跸千官取次行，道人先踏雪泥晴。朔南日暖龙颜近，岭北风高鹤背轻。丞相早行霜滑马，将军夜宿火连营。一年两度经过处，惟有青山管送迎。  

【`许有仁至正集`】  

《雄飞和诗未至，以二口号速之》：骚坛纪律素严明，一帜扌为风到处赢。何事而今苦坚闭，有人乘夜欲登城。  

两厅形迹马牛风，尽日相望杳霭中。恰似蓬山三万里，怀人何处觅诗筒。《无题》：去年曾约牡丹开，同向花前把一杯。今日花开人不见，对花无语却归来。《天临索录事出伯庸诗求和，伯庸薨三年矣》：当年笔阵扫千军，要继先秦两汉文。孤冢此时多宿草，九原何处觅停云。纪功力疾犹能赋，种德诒谋不待耘。底事房精遽沦化，世间凡马未空群。《雄飞喜作诗，而例禁不得相见，作此调之》：张子能诗擅士林，无时无地掇搜寻。文场咫尺不相见，春兴几多应自吟。炼字直教成白首，知音岂待铸黄金。何时尊酒论真诀，要自康谣说到今。《雄飞有诗次其韵》：句句珊瑚间木难，君才不愧郑都官。月中有桂天河近，春半无花晓尚寒。多士文章云五色，野人心事日三竿。松厅雅兴知多少，只恐毫端墨易乾。少年文战不知难，老矣常忧负县官。诗笔乱摇松月碎，席房清透柏霜寒。人间跛鳖从千里，海上连鳌待一竿。无柰春风笑吾辈，满堂佳客酒杯乾。  

【`曹伯启汉泉集`】  

《集句》，绿针浮水稻抽秧麦穗累累鹘眼黄。一枕黑甜谁唤觉，卖瓜棚下午风凉。  

《谩成》：举世纷纷日夜忙，闲中无意阅兴亡。千梳理发驱烦热，百遍攻书备后忘。屋角禾麻晴浪晚，门前榆柳午风凉。人生未达须行乐，不待区区总郡章。《续沧江传君平和善乐国王诗》：五十六字盘中珠，诵之如觌欧与苏。巨鱼有时迷大壑，丹凤无恙栖高梧。忆昔簪盍汉阳树，至今梦绕郎官湖。雄章远寄洗俗耳，慰怀绝胜谈虚无。  

【`何太虚知非堂集`】  

《绝句》芝谷山前日荷锄，柴门生事转萧疏。放翁老去真堪笑，犹向人前说读书。《无题》喜有佳期未有期，鲁阳又见下舂时。春风好长江南树，长与闲人惜子规。玉雪容华翡翠衣，帽茸贴领发云飞。共郎急趁斜阳渡，不惜黄沙走马归。《偶成》：初啼山鸟篆香斜，荏苒明时玩岁华。三日雨深春在水，一林烟湿暖生花。寻盟旧卷钩帘展，开禁新醅隔竹赊。却忆去年归渐近，半蓬残雪上寒沙。  

【`卢疏斋集`】  

《济南张氏昆仲年逾九十，其孙养浩求诗》桂丛秋月照孙枝，华萼春风吹鬓丝。看取老莱堂上舞，不须重赋脊令诗。  

《紫阳文学吴掾颜燕室野舟自歙走书宣城丐予诗》。雨暗中天传说星，韦郎幽草涧边生。无人说与雷州客，万古春潮尽未平。  

紫阳何限舞雩春，底事扁舟托兴新。试为扣舷歌此曲，晚风吹恨满烟津。  

【`许鲁斋集`】  

《绝句》阙关钥胸中本要安，亲疏眼底更须看。若教此处无深秘，只恐当几有至难。  

《漫得》克已功夫未肯加，责人机见益增多。百年扰攘荆棘，存得初心有几何。《偶得》纷纷身事百千般，只要教君赌是看。此外更无容力处，枉将机巧自生难。《偶成》屈指年华四十三，归来憔悴百无堪。达怀未得生前遂，俗事多因病后谙。百亩桑麻负城邑，一轩花竹对烟岚。纷纷世态都休论，老作山家亦分甘。  

【`蓝静之蓝山集`】  

《绝句》风雨孤村似禁烟，束檐然桂未虚传。良材巨木他山尽，樗栎如今正值钱。山村面面网罗高，千里长空绝羽毛。蜀犬羡檐头飞燕子，不随椒藿入君庖。  

移根岩壑带风烟，千丈干霄野老传。莫向长安城下种，王孙只掷卖花钱。  

笼槛先判鼎俎危，江湖休恨稻梁微。沙鸥最是知机早，才近渔舟又远飞。  

【`顾世名梅山集`】  

《诗债》诗债未能偿得尽，白头犹自耸吟肩。如何黑发人先死，地下修文爱少年。  

《题吴僧闲白云注范石湖田园杂兴诗》一卷田园杂兴诗，世人传诵已多时，其中字字有来处，不是笺来不得知。  

【`黄美诗`】  

《送采诗者》：俊士雄文决大科，满家传诵积来多。老夫得句谁相忆，月落空山独啸歌，  

【`陈深源片云山人藁`】  

《闲题》道人何处攀高绝，松下斫枝如斫铁。千崖万壑无人行，独自空湫踏寒雪。一瓢倾罢酒空时，挂在岩前老树枝。却笑许由终未悟，梦回历历任风吹。《偶书》：金掌云中竟若何，离离秋草夕阳多，钱塘门外长江水，今日凄凉似汴河。  

【`马清泉需庵集`】  

《偶题》：小儿庞语尚可恶，世事多端可若何。幸得一容膝坐，敢将月旦起横戈。《偶得》：坐守浑如结夏僧，儿童相对可怜生。东还西去都无计，白发新添四五茎。  

【`同恕榘庵集`】  

《读姚录事送行诗》闾阎不识催科扰，犴狱无声摇楚冤。万户春风有今日，乡贤端的是知言。《偶书》两脚侯门实畏登，一人误爱十人憎。何如坚坐林间石，樵牧时时接话能。  

《偶成》天意人情不两岐，祸淫福善更何疑。眼前事事须量力，身外悠悠枉费思。静对诗书探道要，闲过朋友话心期。百年忧患居多半，即恐光阴得几时。  

【`连百正诗`】  

《无题》学书学剑两茫然，空过浮生五十年。拟向烟波深处住，王租巳及钓鱼船。《偶作》春风跃马看花时，肯信秋风鬓易衰。富贵百年皆长物，老来方悔读书迟。  

少年场屋苦奔波，每对书檠读不多。三十年来书好读，可怜老眼费摩挲。《偶题》：来到深山处士家，山前山后响缲车。老夫不晓人间事，行遍西园看橘花。  

【`元明善清河集`】  

《偶书》：薄宦归来心已降，兀然枯坐对书缸。宝刀土食闲雕室，锦瑟尘生自绣窗。莲艇斜阳风度水，石楼清夜月沉江。一尊老我宽闲地，今日重盟白鸟双。  

委世离群乞地灵，西山端合为人青。残春几点正愁绝，落月半帘初酒醒。海阔有津迷远道，天低无路怯馀龄。长歌凄断知谁解，风起杨花雪满庭。  

【`郭集昂`】  

《偶作》群犬安然本一家，偶因投骨便相牙。白头野叟俱无问，醉眼留教看落花。  

【`诗海绘章`】  

《评诗》：诗情亘万年，今日是评看。古道归唇舌，清风入肺肝。乾坤机轴动，神鬼骨毛攒。雄跨相如室，高登杜甫坛。词源倾渤氵解，智刃击琅。裁剪文章易，根求造化难。七言宜磊落，五字要攒完。龙虎生才力，风雷起笔端。门庭张雅乐，堂奥奏清欢。价震鸡林国，名传狗监官。道长欺沈谢，功不下萧韩。手底千灵伏，胸头万象宽。莫投皮海笑，当出锦囊观。晓水浮烟媚，春花带雨寒。云中芳草阔，鸟外夕阳残。思极心源竭，吟多病雪乾。不须邀驷马，何用荐金銮。愿颂皇王德，萝图万世安。《刘氏稚子索诗》：之子二三岁，天然骨目奇。才生松有操，未琢玉无。见客羞骑竹，逢人喜念诗。方知庆门内，须出宁馨儿。《南京遇朝美丈出诗，因次韵》：浮云久与故山违，茅栋如存尚可依。行客相逢初似梦，旧游重到复疑非。沧江万里悔南渡，白发几人能北归。二十年前河上月，临樽还共惜清辉。《无题》：大车驷马不回首，强项老翁来见寻。向人忠信去表礻暴，可喜政在无机心，轻谈祸福邀重糈，所在多于竹苇林。翁言此辈无足听，见叶知根论材性。  

飞腾九天沈九泉，自种自妆皆在行。先期出语骇传闻，事至十九日中时病。轮离奇惜老大，成器本可千万乘。自叹轻霜白发新，又去惊动都城人。都城达官老于事，嫌翁出言不妩媚。有手莫炙权门火，有口莫辩荆山玉。吴官大起燕楚巢，当时卞和刖两足。千里辞家却入门，三春荣木会归根。我有江南黄篾舫，与翁长入白鸥群。《青学教授史子愚贤之惠诗一卷》青丘多胜事，一一属君诗。遇物胸怀写，挥毫气象随。溪山千古待，风月几人知。别后珠玑在，高哦慰所思。《读法芝上人诗卷》道人信脚入钟山，却为林泉笔不闲。收得明珠盈四百，未知高价有谁还。《言诗裴说》因慕曹名句，精吟五字间。功夫贪费日，年几半抛山。尽说将诗去，皆云得句还。春官正公道，回首泪潺潺。《诸公寄题林子山南华诗》：舍人诗待送南华，晓笔才终宰相麻。吟处端烟生禁柳，写时红日上宫花。喜看鸾鹤翔天际，敢望昆鸟鹏化海涯。  

子美右军风格在，闽州光耀几千家。《读学易先生刘斯立诗》：曩知学易妙通经，今喜能诗得我惊。宇宙瞻山雄岱华，庙朝编乐贵英茎。曹刘鼯鼠终穷技，郊岛秋蝇便绝声。他日北山寻马鬣，一尊红酒酹先生。《饮酒赋诗》生风味谁能贬，毛颖篇章此最奇。到处淋浪翻醉袖，有时搜索捻吟髭。香浮王蚁人争歹带，句比铜丸世罕知。文举一尊邀座客，翰林十幅写宫词。《奉酬宣教携诗见访》：句稽试吏本无长，敛袂初焚拜阙香。五斗可怜羞靖节，二毛空叹老潘郎。穷愁衮衮知何柰，俗务纷纷尔许忙。赖有高人慰岑寂，袖携诗句过茅堂。《绝句》春光冉冉归何处，更向花前把一杯。尽日问花花不语，为谁零落为谁开。  

花落花开人世梦，衰荣闲事且持杯。春风若是轻摇落，何似从来不要开。  

三分光景二早过，灵台一点不楷磨。贪生逐日区区去，唤不回头争柰何。  

京师素号酒色海，溺者常多济者稀。吾子堂前有慈母，布衣须换锦衣归。麦陇风来翠浪浮，霏微小雨似深秋。野亭终日卷帘坐，清樾对啼黄栗留。  

漫郎无处觅归田，江北江南水拍天。斗擞十年尘土梦，秋风吹上钓鱼船。  

【`戴表元剡源集`】  

《瑞上人求诗》宝叶山中源悟师，布衲百结面如痴。十年相忆忽在眼，谈笑甚似仍耽诗。源公作诗可怜生，亦有谡谡山林声。见说丰姿委缣素，霜颏黛顶照人明。  

【`陈秀才问诗于余`】  

《次韵赠之叔壹》秋半说诗秋又阑，觅从忘处更哦看。不妨味熟心自悟，祗恐业成身转寒。窍木野风天唱和，崩溪怪石鬼镌刊。扳君更上最高顶，莫羡千金游子鞍。  

【`云麓文藁`】  

《无题》世路多岐更山佥山戏，乘桴浮海欲何之。从龙未遇攀鳞快，跨虎先敬履尾危。隔岸有山堪避世，隋身无物可干时。陆沉草野吾何憾，蠖屈求伸谩尔为。  

【`蒲道源顺斋丛藁`】  

《偶赋》坎井荒丛变态殊，奔奔相逐更相呼。应怜寒叟悬衣结，不似明窗看画图。  

《读近体诗有感》东涂西抹眩妖妍，欲趁春风事少年。安得谢家冰玉质，不将脂粉天然。  

八十怡愉鹤发亲，子能承顺一家春。斑衣堂上欢颜旧，华屋门前表额新。通国此时称孝行，清朝他日方忠臣。我知是举诚先务，薄俗从今复变淳。《与德衡弟论诗，书以赠之》松姿鹤相两月瞿仙，阅世都过七十年。得意江山元有助，放怀风月自无边。古今膏馥奚从勹亡，伯仲埙簏孰使然。天与吾宗真乐在，大家心会口难传。《贺秋谷公赠崇德应奉诗韵》赵子能诗雪满簪，知言秋谷最为深。便教价重连城壁，  

更觉声如掷地金。味向静中时自得，境逢佳处独幽寻。晴窗展读兴三叹，不意还闻正始音。《漫题》花下提壶劝酒，桑间布谷催耕。甚欲晴天行乐，却因春雨关情。  

【`丁复桧亭藁`】  

《子昂写薛能诗》：前年挂席水晶宫，不见玉堂松雪翁。今日把诗双桧下，北风寒思在隆中。《偶题》一事不能方近古，六经何用更知新。唐虞时世君臣会，李杜文章宰相嗔。《绝句》南日西流近若华，倒光还映赤城霞。开窗好客高相对，烂熳黄金生酒花。  

江上东华仙府春，青虫儿旗挟翠车轮。好风特地从西入，吹落碧桃香趁人。  

好山故爱高钩骊置阁不遣作窗低。五色锦花杯影落，断云含雨挂秋虫儿。  

海气上天扶烛龙，茅君晓色动芙蓉。树间好鸟清相语，不著野人春睡浓。  

沙远晴波浅漾金，鱼苗初上小如针。将船载酒江头饮，水柳千株满岸阴。  

自爱江头著雨蓑，山光倒染鸭头波。蛮商即似天上下，打鼓向人帆侧过。  

江离初长杜若新，紫蕙红兰洲渚春。楚天正远欲有遗，江上独行逢故人。  

柳下杯盘野老过，柳间歌吹水禽和。绿波南浦伤心别，黄犬东门柰氽何。  

杨柳风轻欲午凉，蘼芜沙暖足春香。水乡父老茅堂酒，不信王孙道路长。  

北阙青云车马多，南山白石饭牛歌。霜清水屋酿春酒，雨足野田收晚禾。  

两岸东风吹柳花，小江新水带春霞。长林日出鸟自乳，买酒上船人到家。  

茅屋鸡声接近邻，短裳巾帼莫归频。江乡礼俗淳风在，烟树深深数拜人。  

熟麦收空云旆旆，新秧莳遍雨沉沉。谁言卑贱闲无事，老愿太平浑有心。  

【`僧盘谷游山诗`】  

《拟古》：林茂众鸟集，鸟集木易摧。水清孤月皎，月皎波不颓。飞鸟忽惊散，步月空徘徊。《古意》世情若暴流，伤嗟易盈涸。适与良景逢，百念灰酬酢。兀坐幽兴长，正味深淡泊。朱颜日凋颓，四时蛇赴壑。月明无古今，梅花自开落。  

白鸟归青山，幽然意自闲。鸟飞忽不见，山在浮云间。  

《绝句》春鸟巧调舌，孰不生爱心。九皋有鸣鹤，举世无知音。  

折柳送行程，交情见断金。长条无别用，只要系人心。  

【`传与砺集`】  

《杂诗》皎皎素月明，娟娟含令姿。浮云蘧起灭，员景遂参差。山川莽回互，天地亦相疑。焉知冥昧中，明洁终不移。弦望有恒运，清光宁久亏。寸隙尘所投，片言害所藏。行徒恶蹶马，岂复惜其良。荣辱俱自致，不通亦靡常。修正未蒙福，为邪欲何望。天道岂远人，抚心徒自伤。温温匣中玉，什袭慎自持。荆和始见赏，举国竞慕之。青蝇遽言集，鱼目亦相嗤。昔为人所宝，今为人所疵。保终谅庶几，逝者已如斯。  

白璧易为毁，常惧世所捐。忧心日悄悄，自好反成愆。君子远嫌疑，胡为偷自安。  

始知丘山累，乃在半辞间。盗金信不疑，攫尘或子渊。故心苟不易，既往复何言。  

夭夭园中桃，郁郁松上枝。春阳发新荣，贞脆谁能知。一朝繁霜坠，百卉各巳萎。  

青青乃自保，不为时所移。向非厄岁寒，何以别奇姿。  

植兰弥九畹，种菊被三径。幽芳固殊姿，馨德良可并。搴兰以为美，餐菊以资命。  

眷言理芜秽，恒使枝叶净。芜秽苦易侵，枝叶苦不盛。岂无桃与李，贵此谐野性。  

穷巷有畸人，夙夜勤古道。敝衣适至骨干蔬食恒不饱。歌声苦金石，颜色终岁好。  

岂无当世念，所趋恶奸巧。美玉不足珍，怀义以为宝。  

间夜坐中庭，素月流我怀。鸣琴发玄思，俗音难与谐。微经前楹，馀响正徘回。欲歌南风曲，听者良巳希。顾言荐清庙，复感凤来仪。异人言种石，可以致双璧。千金受玄秘，辛苦乃有获。温其彼君子，韫椟良爱惜。青蝇易为污，恒恐伤厥德。连城不愿售，思以置君侧。终岁无与言，持之将安适。《古意》人言道路远，直傍天涯去。头上忽见天，近于江南路。牵牛一水隔，织女经年会。咫尺缺相闻，何况千山外。  

【`林清源集`】  

《杂言》太朴本淳默，结绳已多端。书契起百伪，千载不复还。大道日已降，支离竞客言。安得万喙寂，俗厚如古先。仍当废简牒，置我六籍前。  

礼乐设空器，诗书无全经。仲尼已久矣，沮溺不偶耕。谁能笑庖羲，今亦无负苓。我欲观马图，黄河清未清。  

东家陶苦窳，适市日十千。西家琢瑚琏，待贾三十年。材轻信易售，器重良自怜。世事每如此，古今无不然。吾常观四，亦复悲草木。秋风落人间，万卉不敢绿。岂无岩穴英，粲粲若松菊。但得根本坚，自然耐幽独。《杂诗》高高九天云，深深九渊水。龙行天渊回，升降若尺咫。沉潜通高明，神化有其理。吾尝静观之，万动根于址。  

黄鹤飞高天，饮啄同众鸟。灵龟困沼，神出万物表。鹄龄不如龟，澹澹胜扰扰，养生贵全神，不必蹈高渺。人有一寸心，万物交攻之。操持少不坚，一日九转移。吾身不自爱，物欲安有涯。存养最无劳，天理可自怡。  

轮扁不读书，心与万物忘。屠悦视楚国，不如肆中羊。正夫悟至理，遂能轻侯王。子云空博古，投阁何荒唐。  

人生苦经营，役物无已时。达士顺所遇，用舍俱坦夷。所以百里子，终身五羊皮。为国而国治，饭牛而牛肥。  

嫫母饰珠绣，西施被恶衣。姿质不可改，外掩安能欺。举世弃中秉，汨汨事分驰。有目不可信，有心安能知。  

吾尝登太行，杯勺视沧海。后来海上观，太行一纤芥。人生信耳目，但见近者大。达士贵内观，至理可融乃山。义交不苟同，一语可断金，利交信易合，对面江海深。所以子期死，伯牙焚其琴。知音不可得，况复能其心。  

【`萧勤齐集`】  

《偶成》古镜彻肝胆，嫫母难为颜。桂枝苦賬结，直士不可攀。小草有远志，结根任深山。寄谢荷条艹翁，聊放斤属斤闲。《四月二十五日作》一熟经冬望眼穿，民生乃尔太奇偏。烈风雷雨关何事，不分来麦年作有年。《可齐为张东甫赋》治生往往迷知足，商可为心信善图。只有治心初不尔，直须圣处着工夫。《五月十七日作》片段残云鱼尾赤页，夕阳特向竹间明。嗷嗷尽叹甘霖少，得似寻常爱晚晴。《读季卿诸君诗，用叔经君侯韵佳制》羡君取足不求馀，神宇安闲疾自除。道可济时何必去，利如生怨只宜疏。水能随遇知行止，云自无心计疾徐。人处乾坤最灵贵，一皆实迹岂空虚。《二十四日得》四月已降何多蝇，驱去复来捷如鹰。扑缘眉目无可柰，浮沈粥药还相仍。族繁党夥困病客，宁神静虑无由能。安得霜风一快扫，九原瓠巴呼不应。  

【`周此山集`】  

《信题》种粳屋东头，种麻屋西趾。轻肥乡里儿。勉我植桃李。粳可疗我饥、麻可缉我衣。虽无眼前荣，吾乐吾自如。已识浮云似世情，岁寒老硕是心朋，平生不贷监河粟，自撷晋芹煮涧冰。  

虎头食肉浑无分，闲隐白云幽桂丛。岁月催人空老大，江山遗恨几英雄。平生心事琴三叠，末路人情酒一中。拄颊西山成久坐，更无尘可污西风。《五言》大道昔凋丧，皇风日陵夷。简册飞秦灰，纲常复奚施。四海恣毒，民命悬一丝。所以贤达人。矫矫冥鸿飞。或种青门瓜，或茹商山芝。是皆保明哲，安能履危机。我生亦何幸，仰际熙明时。文风何蔼蔼，治象何巍巍。空谷无遁驹，贲然已来思。朝阳有威凤，亦复览德辉。《偶题》东风吹绿遍天涯，野路晴烟漾柳花。鹤发老人茅店下，一尊相对话桑麻。  

【`宋本至治集`】  

《作诗如蝉鸣》作诗如蝉鸣，强聒徒劳耳。不饱餐风肠，无阙世忧喜。固将守静嘿，天机不容已。丹山灵凤音，闻者为兴起，效颦或有意，引吭辄颡。身无五色毛，声出千人指。《绝句》《效刘义体》西北天无柱，东南地折轴。安得宿瘤心，生在西施腹。  

《绝句》文明街上千株树，尽是都人手种成。最好暮霞迎马首，参差楼阁绿分明。《绝句至顺四年闰三月二十九日赋。是日太平王燕帖木儿卒》楼头红粉哭千场，楼下仓头酹百觞。却怪满城春相杵，歌声更比夜来长。  

颜回盗跖自彭殇，举世无人问彼苍。为国横身终遇贼，千年同是靖恭坊。  

十年甲第合氵豕者，又作元勋上相居。玉碗金杯同一死，吞舟刚漏网中鱼。  

弯弓射日是心期，槌碎天东若木枝。空尽朝堂亡国老，五龙行可濯咸池。  

不畏中天九庙神，倒悬谁解万方民。陈平未是安刘者，凭道真成妄语人。  

薰风避暑借明光，丝络传餐出上方。列第房帷半妃主，门阑部曲亦丞郎。  

刑部鞭笞困凤鸾，宣徽鸡肋厌尊拳。庙堂木偶韩忠献，正笏垂绅只俨然。  

南城北城千官谒，十日九日大燕开。六诏千戈非我事，四方水旱是天灾。  

积金至斗不然脐，一旦星辰动紫微。日午酒垆瓶尽倒，家家扶得醉人归。  

道途相目两眉攒，带剑垂绅汉百官。从此长宵背贴席，夜来鬼录载曹瞒。  

明年多稼满王畿，壮士耕耘妇子嬉。更有馀波沾雨动植，驾鹅春淀饱凫茨。  

半岁无君四海忙，尚谈功业叙常。玺书未下桓温死，孤负中朝一字王。  

五年相业自多多，擢发其如未了何。欲使文章少遗憾，南山增竹海增波。  

云台勋业绝郡伦，就第封侯老此身。政事枢机付台阁，向来光武爱功臣。  

【`王沂伊滨集`】  

《与刘志善谈诗》  

风气开时习俗移，文章千变亦如之。当时不是毛韩辈，雅颂寥寥说向谁。  

【`陈景仁集`】  

《偶作》蒲柳秋易凋，松柏冬常茂。要见岁寒心，不劳而实秀。  

【`舒岳祥阆风集`】  

《古意》客从南方来，遗我薰风琴。薰风未易致，且奏易水吟。高浪忽起立，四顾变愁阴。征马立踟躇，旁人泪沾襟。壮士不忧死，怒发竖森森。长揖辞四坐，秦关无阻深。燕客视秦王，已若笼中禽。一朝事不成，易水有悲音。请君且勿弹，此曲伤人心。  

《五月二十八日四绝》鸟独沉啼意，萤低照去踪。艰危吾辈老，寂寞此心同。  

蜂影过窗急，雏声出树繁。经时不吐句，此日独窥园。雨来元有路，风过本无痕。小立清溪曲，歌眠白石根。  

院静泉声合，夜深虫语多。近窗移素榻，欹枕见星河。《口号》敏求善酿能好客，喜与老潘相往还。今日敏求泉下卧，老潘无酒客姜山。《无题》堕马乌云懒画眉，博山宿火翠烟微。绿窗不扫香尘护，暖日青虫化蝶飞。江山有恨非吾土，花鸟相逢故恼翁。百岁唯馀二十五，一春强差半又成空。  

宇宙千年更帝霸，春秋万世正乾坤。阴阳定位纲常立，于此推寻见本原。溪草鸭头相间绿，山榴雉颊一时红。白鸥飞起无寻处，衮入梨花柳絮中。  

绿树阴中春雨过，乳鸦声里晓寒生。纸衾木枕清如水，暗想山城又杀更。  

清江似酒能迷客，绿酒如江不醉人。似酒似江俱莫问，伤心最是艳阳春。  

寻花不问村远近，爱酒能论巷浅深。江上几家官酿户，如今南北忘追寻。  

灶户炊香似乳，山童切饼细如丝。黄鹂衔得春愁句，玉管吹成杨柳枝。  

白鸥沧海寻盟主，黄鸟乔林命友生。燕子不来人独自风东，扶我趁花行。  

春风万里虞姬草，夜月千村蜀帝花。巳矣莫论如许事，菜畦黄蝶绕田家。  

杏花寒气退三舍，柳絮春光减二分。帘外游丝飞冉冉，窗间野马走纷纷。  

欲问醉乡过睡乡，两乡相接两相忘。海棠应是此乡物，醉晕深如午睡长。  

老雁移屯百万回，黄埃极目碛沙飞。春风万里梅花路，淼淼江南人未归。  

《清绝》道人清绝在中霄，清绝因何生寂寥。最爱读书窗外雨，数声残剩过芭蕉。《十二月初七日，补缀旧诗，寄正仲》岁阑思饮酒，人老且捐书。春日将辉贲，阴风为扫除。花前看灯蟹，雪后坐庵鱼。有约君无负，墙根摘露疏。  

《初四日作》雀饮梅心雪，鱼吞水面云。山居差有味，世事不堪闻。野烧穷狸穴，晴霄转雁群。溪寒春未著，闰月压馀分。《三月之朔，邑庠请仆升讲席，说诗泮水，正仲前韵以纪之，遂四次韵》春服初成冠与童，聚观王式一衰翁。圆冠方屡还吾道，续衽钩边见古风。投戈犹待汉符赤，藏壁不随秦火红。宁可短衣充博士，莫令城旦属司空。  

《题潘少白诗》海飓既过天寥，瓦檠弄焰静自摇。特山吟稿适在案，读罢不知山月高。早从唐体入圆妥，更向氵辰家事掀簸，尽囊六卷要我删，子自得之何必我。燕骑纷纷尘暗天，少陵诗史在眼前。我才衰退空茫然，君能于此更着力，唐体氵辰家俱可捐。  

【`仇远金渊集`】  

《偶作》  

元亮真止酒，昭文不鼓琴。文章成小伎，道德负初心。  

故友凋零尽，中年感慨深。从来麋鹿性，只是爱山林。  

《无题》粉围香阵尽梁尘，几梦梨花漠漠云。一夜春风忽吹醒，镜中白发不须耘。  

【`赵孟兆页松雪斋集`】  

《杂诗》四时更代谢，物化常随之。春华曾几何，岁月忽如兹。严风动高林，百草俱巳萎。人生况有役，忧患乃其宜。弃置勿复念，出入由化机。安得乔松术，邈与世相违。  

《绝句》  

庭槐风静午阴多，睡起西窗日影过。自笑老来无复梦，闲看行蚁上南柯。  

古墨轻磨满几香，研池新浴照人光。北窗时有凉风至，闲写黄庭一两章。  

绕屋扶疏竹树清，飞飞燕雀共生成。贫家自笑无金弹，数树枇杷总不生。  

草长前庭不用锄，自然生意满吾庐。何须直待生书带，始信康成解著书。  

橘子花香满四邻，绿阴如染静无尘。幽斋独坐鸟声乐，万虑不干心地春。  

自有天地有此溪，泓澄百折净无泥。我家溪  

上无人到，只疑身在青玻璃。  

春寒恻恻掩重门，金鸭香残火尚温。燕子不来花又落，一庭风雨自黄昏。湘帘细织浪纹稀，白苎新裁暑气微。庭院日长宾客退，满池芳草燕交飞。萧索山川树影稀，垅云时逐雁南飞。苦无渌酒酬佳节，犹有黄花媚夕晖。梅花半落雪飘零，杨柳青青江水生。一夜东风吹雁过，江南江北总多情。  

川源一片绿交加，深树冥冥不见花。风月有情无处着，初回光景到桑麻。云林斋后鸣禽散。只有提壶绕屋檐。苦劝道人沽美酒，不应无意引陶潜。画船南北水遥通，日莫幅巾篁竹中。行到月壶逢翠碧，背人飞过子城东。  

午枕花前簟欲流，日催红影上帘钩。窥人鸟唤悠扬梦，隔水山供宛转愁。  

【`任仕林集`】  

《偶题》屠龙空已费千金，羞向东风理故琴。万事纵凭天对副，一身笑与俗浮沉。傍春栽菊图秋晚，带雨移松拟夏阴。世运已然谁易汝。白云苍狗等无心。野泉出壑江湖意，山雨收云天地心。我亦卷舒有奇事，千金不逐世情深。  

【`张仲举蜕庵集`】  

《杂诗》先人有夙训，闻在幼壮时，岂意衰莫日，乃复亲验之。茫茫上天理，讵可私臆知。百年大化中，流浪从推移。信彼杞忧者，徒为众所嗤。  

叔子邻家儿，探环记前身。次律求师后，一悟了宿因。我亦清源洞，蜕骨岩下人。误堕声利区，驱驰丧其真。所以付樽酒，都忘贱与贫。惜无还丹术，高举遗世尘。悠悠笙鹤期，旷望三山津。寒日迫悬车，寸险老逾惜。晨趋理公务，莫返亲坟籍。究往发孤愤，思来抱深惕。理惬复相忘，神劬聊一息。湛然拥襟坐，栩栩鼻端白。千龄与化终，不朽在方策。圣哲有明训，学道庶有益。寒夜何，中庭积繁霜。天风下河汉，万里流玉光。羽衣四三人，各乘白凤凰。笙响发空际，游云高驼翔。无缘仇霞佩，揽结双明。愿托月中桂，终古有馀芳。陇阪何崎岖，行人且复止。直上望秦川，遥遥忆乡里。流离肝肠断，悲歌不能已。一身已遐征，永念同室子。何殊转蓬科，随风四散起，虽得同根生，不得同根死。吾恐古今泪，多於陇头水。春江采芳草，将以伸缱绻。初期拾翠洲，复道滋兰畹。美人隔花深，歌竟瑶瑟偃。临流不可见，忽恍心未稳。佳时难骤得，是鸟鸣巳晚。只有千古思，绵绵楚波远。  

黎丘之丈人，归路逢奇鬼。既为鬼所惑，又复鬼其子。夏南涓蜀梁，俯影明月里。背走谓伏鬼，而又鬼诸巳。此皆非鬼者，特以疑故死。幢憧奸倭徒，情状真鬼尔。匿迹不自惭，胡为满朝市。河淮厌兵祸，城邑多荒榛。百里无几家，但见风起尘。燕雀归巢树，豺虎饥食人。向来脂膏地，死骨今如银。流亡使复业，牛种当及春。安得百龚召，错落为拊循。征讨尚未息，柰何尔遗民。  

【`陆厚幼壮俚语`】  

可人期不来，未霜菊已开。湖山无改容，坐对青崔嵬。秋高景物奇，倒指重阳催。橙香蟹螯肥，堪荐登高杯。两山佳处多，在昔曾徘徊。虽今白发生，此兴那能灰。准拟瘦竹筇，日日相追陪。可人期不来，远望越王台。《又和》可人期不来，怀抱何由开。东郭路迢遥，西湖山崔嵬。秋风又乏便，不得诗重催。多应了书债，不为耽酒杯。胜游真可乐，何事久徘徊。曼倩昔饶舌，今知有劫灰。公当秉烛游，典衣愿相陪。可人期不来。云遮炼药合。  

【`滕仲礼东庵集`】  

《缺题》乾坤古今一中庸，鱼跃鸢飞触处逢。不假高明废人事，黄冠聊隐郭林宗。《偶得》滔天势屈元无事，烈地灰寒自有经。独倚枯藤一长啸，乱云收尽万峰青。学道无所得，年来万虑降。病身便暖炕，衰目喜晴窗。献课生童几，擎书稚子双。人来问奇字，载酒渺春江。血气虽衰志愈真，年来温故觉知新。久贫多谢乡关敬，渐老惟於道义亲。日月优游三乐事，乾坤俯仰一闲人。几时卜筑唐溪上，分得尧民五亩春。  

【`南游寓兴`】  

《偶成》海天春雨正靡靡，半逐东风半作泥。明日晴溪舟楫便，看花直过画桥西。《读葛逻禄氏马易之诗》凤味衔梭织锦云，世间组绣漫纷纷。凭谁函致青霄上，五色文章达圣君。  

【`中原星凤集`】  

《绝句》屋头丛竹撼苍烟，风卷飞花到枕前。南寺有僧来问俗，打门惊觉午窗眠。  

【`高彦敬房山集`】  

《偶得》春色无多子，人生有底忙。青山云叶白，绿野菜花黄。笋蕨期方井，溪桥爱古塘。床头拈拄杖，易得办行装。  

【`贡泰父闽南集`】  

《无题》隔楼理丝竹，切切动人情。饮酒且莫散，坐待新月生。  

【`石抹良辅抱膝吟`】  

《绝句》饮罢辄高歌，空斋意如洗。世既无知音，徇俗聊尔耳。溪边杨柳树，故故解逢迎。桃李颜何厚，春风无限情。衣锦髯虬臂俊鹰，轻舟客与载花行。胜游可是当年梦，今向原头学耦耕。当年八咏经行地，零落交游似曙星。为向金华二二二  

仙子道，幸民无复鬓青青。轩岐功德巍千古，馀教民犹病获宁。自笑腐儒无补世，穷途空自抱遗经。东阳来往吴中路，行色萧萧仅数程。归到家山问明月，流年暗度若为情。无言春思归桃李，说与东皇未必知。莫道山人为计左，敢将充隐累明时。《谩题》雪深雁字断，水合鲤书迟。江左梅花发，辽阳驿使稀。  

【`董嗣杲英溪集`】  

《拟古》海上采珠人，惟视夜光吐。携持以为珍，美价重合浦。异哉足照乘，殷勤献明主。远物柰不宝，弃之犹粪土。河汉金气老，海月光陆离。蟋蟀闯我床，声声有馀悲。美人天之涯，言旋杳无期。西风吹脱叶，抚时伤所思。《陈石泉送诗，走笔次音》依刘殊乏仲宣才，方重相逢笑口开。恶况败人佳思尽，寓公贻我好诗来。夜寒归梦迷松菊，灰冷尘踪混草莱。别后莫裁驰恋意，寄梅须带雪枝苔。  

【`漫游集`】  

《偶成》雪深埋屐齿，云密缠山腰。自载一壶酒，微吟过断桥。吟了唐诗着句难，倚楼吹起玉龙寒。夜来几阵霜风恶，一树梅花不忍看。《拟古九首》猛虎卫其子，食尽樵牧儿。猎人瞰高岗，尽族取其皮。兽恶终恶毙，患生非所拟。濯濯林中鹿，三驱犹放。佳人无古今，命薄同见忌。丑妻不自怜，生憎妍者异。汉宫惑画图，楚殿冤掩鼻。凄凉照蛾眉，宁因弃捐废。  

寒星炯微辉，偷儿见如月。邻犬终夜鸣，回风响枯叶。物情忤疑似。世论惑所亵。出门复入门，陌上无古辙。猕猴山野姿，谬传可驯马。跳踉窃菽粟，睢盱拈土苴。终怜性涓洁，触秽辄嗔哆。他日图骅骝。此物岂共写。越禾岁两稔，地暖冬更毛。野人营衣食，日夕常劳劳。侨客何所事，顾瞻首一搔。岂无归欤兴，江海不容舟刀。鸦栖投暝烟，雀噪起晴暑。向来岁寒心，白发今无数。逍遥学引年，沦落恐衰暮。朝来梨栗儿，颇解诵佳句。登高望落日。四山烟雾生。须臾暮色合，天地皆沉冥。少待众星出，隐映寒江明。感叹下石径，村巷无人声。日高尚酣眠，红光明户炉牖。家人怪起迟，问有疾痛否。南行海波长，北上关塞阻。我行将何之，梦中游太古。沽酒上山巅，独酌不成醉。遥呼山下人，谓我狂不对。但对樵牧儿，歌我平生诗。诗罢悲风起，江波动委蛇。《述古》士生闻道义，异彼农工商。动惟礼自绳，故以贫为常。春葩岂不妍，冬柏寒苍苍。独行众所嗤，壮怀常慨慷。阿衡有圣德。鼎俎岂干汤百里贤且智，马用五羊。达人慎所托，出处唯自强，缅怀赋梅翁，真有铁石肠。当朝折佞伟，毅然卿六郎。斯人已云殁。生气凌千霜。《题勃术鲁公赠叶子肃诗后》风雷未起渥洼龙，题品曾经相马翁。从此不须人识赏，骊黄牝牡世方工。《口号》霜月入窗窥梦破，筹量事已更裁诗。明朝触处违人意，不似三更枕上时。黄尘无日不驰驱，冬暖号寒年稔饥。还有洞庭千树橘，先生何待北山移。  

【`黄仲宝诗`】  

《古意》忆昔君去时，手种桃李花。花开令人喜，花落令人嗟。早知归期阻，胡不种桑麻。采桑供蚕虫少。一月丝上车。麻熟得纺绩，兼旬白成纱。制为裳与衣，寄君沧海涯。  

【`元山翁诗`】  

《读东坡》檐留雨滴残梦，囱飚飒烦襟。起读眉山诗，妙奇含幽深。横江蛟鳄怒，列阵戈矛森。寒泉漱石濑，白日烂锦衾。飞仙九霄上，环佩时琳琳。万里无定居，一生多苦心。遂令蛮獠耳，得闻韶音。回首叫阊阖，众喙骇且。名高陆忠州，气压李翰林。如何弃不收，白发空满簪。至今三百载，义士空欷钦。我生恨不早，遗编敢重寻。长歌为按抑，写入薰风琴。  

【`大雅集`】  

《赖善卿采诗》陈诗昔在周盛日，删诗已是衰周馀。祖述孰能加四始，研穷我已后诸儒。嗟子用意亦勤厚，听音知政非迂疏。愿排阊阖献采录，坐变四海如唐虞。《无题》滦河开国世还淳，职贡梯航罔不宾。珠树木鸡炎土物，紫驼黄鼠朔方珍。雕题火老锼金珥，漆齿酋王冠玉麟。荒服年来朝觐绝，包茅责入竟何人。百年功业自天开，化洽周南陋汉才，朱雁每从东海获，白禽还自越裳来。绣衣玉斧严丹陛，衮冕桓圭列上台。政典有馀戎备略，秋风满地独兴哀。  

【`长流天地间集`】  

《读文山诗》黑风夜撼天柱折，万里飞尘九冥竭。谁欲扶之两腕绝，英泪浪浪满襟血。龙庭戈铤耀如雪，孤臣生死早巳决。纲常万古悬日月，百年身世轻一发。苦寒尚握苏武节，垂尽犹存杲卿舌。膝不可下头可截，白日不照吾忠切。哀鸿上诉天欲裂，一编千载虹光发。书生倚剑歌激烈，万壑松声助幽咽。世间泪洒儿女别，大丈夫心一寸铁。《绝句》：春光如佳人，红紫为衣裳，脉脉甚无情，少年犹断肠。  

【`王沂伊滨集`】  

《题张仲举赠桑文饶诗后》：桑也有仙骨，潜名医药中。饥吟十日雨，客梦几秋风。赖有酒堪饮，初无文送穷。好将青白眼，留着送飞鸿。卖药韩康伯，能诗张景阳。世纷空落木，句法挟秋霜。杖屦飞烟下，声名翰墨场。往来成二老，休负菊花黄。青灯同雨夜，貂帽共霜寒。旅思宁无恶，归书但说安。琼林劳远梦，仙鹤养修翰，圣代求才急，终期试目观。  

白石化群羊，仙家自有乡，草玄甘寂寂，作赋问苍苍。江路梅堪折，山桥酒可尝。双溪今夜月，千里定相忘。人生逐群动，何路脱尘氛。鹦鹉新题赋，麒麟旧献文。颓垣犹拥雪，怪石自生云。鸣鸟将春信，殷勤报客闻。世态浮云变，心源水镜空，时时书咄咄，往往视梦梦。磊落千年上，汪洋万折东。梅花知我意，的砾露椒红。《杂诗》：寂历疏花晚，盘纡小迳连。寒村明白水，野寺起青烟。三北非余耻，一痴终自怜。归期何日是，山月几回圆。岁晚难为客，地偏宜放慵。城鸦惊戌鼓，邻妇闹村舂。木落山排闼，篱荒竹附庸，不材甘懒散，何去复何从。曲曲高都路，茫茫伊浒田。云底明去雁，野阔退飞鸢，君国思千里，若门隔九天。穷途莫回首，一望一凄然。《古诗》一以送克烈景兖入梁。其二以谢张子文应举，访余伊上。闪简汴中诸名胜山童照伊白，日瘦埋云黄。雍容车骑都，长卿薄游梁。文采丽宫锦，邹枚敛其光，我飘山林牢，三见天雨霜。公如左右手，易亲复难忘。交深出苦语，惬于冬饮汤。夷门二三友，问我行与藏。长吟归田赋，乱以囚山章。桴槎在江湖，行止非所期，谁云山泽间，见此鸾凤姿。人生会面难，肯惮鞍马疲。遥迎长伊湄，枯榆媚寒曦。亲友话存没，学问访阙遗。醉语杂嘲谑，曾不我瑕疵。君怜我疏懒，我爱君坦夷，而能致斯人，孰谓余数奇。倾盖即分襟，归马三振者髟。仰看孤云飞摇摇心南驰。山寒梅未破，何以寄相思。寒月侵山轩，朔吹鸣竹牖。梦中逢故人，谈笑共杯酒。怪我趋尘埃，短褐几露肘。相望晓天星，相思令人瘦。丈夫属有念，虚名等箕斗，曾闻子公书，出此钓竿手。平生张平子，矫矫文章叟。悬知月旦评，应忆忘年友。《宝鸡县壁，见张雄飞、杜德常二御史诗》嘉陵江水净无泥，江上青山是宝鸡。古驿荒凉谁与语，故人诗向壁间题。  

【`澹游集`】  

《见心禅师过余科武林寓舍，出未翰林虞欧二先生诗文，读之向慕无已，因成口号四绝》江城春尽柳吹花，来问东国野老家。扫石焚香坐清昼，抄罗树底论三车。青城学士老江南，架上楞伽每共谈。来往况闻华盖近，龙门深处结云龛。白头承旨蚤归田，健笔凌云动百篇。今日临风数开卷，虹光千丈斗牛边。  

漂转东南厌乱离，锦囊惊见玉堂诗。相期只合匡山住，酒木盍篮舆访远师。《古诗》：青山欲赴海，临流辄躇蹰。潮水不上滩，母乃畏崎岖。劳生图富贵，勇往宁趄高深不可即，顾乃忘其躯。悬雁仰飞鸟，重渊羡游直。寄语世上人，安分其无逾。  

【`艾性夫剩语`】  

《杂言》：苍梧门必弓剑，阿阁无祥禽。鲁叟已长喟，矧敢求之今。区区莲勺人，气伯方浸淫。纪年侈嘉瑞，作物诚何心。隐显殆偶然。岂必闻韵音。黄河千文浑，岁月亦已深。矫首不可俟，角里芝山阴。勋华不并世，揖逊无余传。缅彼巢与津，佳兵岂其天。履霜一何微，坤水一何坚。谁谓知几人，尚候观伊川。斧衮了不公，正闰杂纪年。岂拟王仲淹，而愧鲁仲连。燕赵多佳人，珠华炫天街。郑鲁有游女，折杨弄青梅。春风趁姿媚，谐笑争徘徊。幽闺有贫丑，修洁不自媒，缝布以为裙，断荆以为钗，角奢沙事机杼，蓬沓蒙烟埃。谁将好德心，为尔停渐台。枯桐山骨，弦以水蚕丝。信指发孤调，悠然造希夷。扬以寄吾欢，抑以写吾悲。悲欢生我心，无庸他人知。我若有黄金，不铸锺子期，寄语伯牙翁，绝弦良可嗤。《答释子问诗法》汝家有子兰，诗全能入选。尔后岛可辈，往往以律变，选律固无择，语意忌庸浅。大音尚和平，至味贵悠远，归欤事斯语，妙理千万变。欧称九僧今不见，退之拟过红楼院。《谢吴子与惠诗》解后西风野菊黄，别来冉冉历三霜，未偿诗债如山重，曾结交盟引梦长。老病终年亲药裹，清谈何日到书囊。闻君读罢多娱乐，萱草春深萼芳。《冬夜抄诗作》笔债穷年老发僧，砚寒还复夜敲冰，西堂梦后无灵运，夔府归来有少陵。诸老文章凡几变，千年风雅欠中兴。矮窗烛暗成惆怅，忽见梅花月一。《经语诗戏效唐子西》山径之蹊去去赊，荜门圭窦是谁家。其生色也草交翠，彼美人兮莲正花。源泉混混出虚岩，桑者间间人巳蚕，剪韭不妨千取百，种瓜且喜二生三。《偶题》窗涵山影月初斜，门傍溪桥柳半遮。独客不眠春起早，一帘香雪嗅梨花。  

【`风雅补遗`】  

《古体二十四首》残灯结成花，枯木化为菌。凋零如此物，秀气终未尽。人心最灵智，自弃独何忍。圣门本弘大，梯磴多接引。曾高愚鲁姿，直欲配颜闵。流年急如箭，发白难再黑页。及时不弩力，老大徒蠢蠢。树木生有枝，子弟教有时。七年异男女，八岁分尊卑。二五事书记，逢人多礼仪。三五学射御，四五加冠纟委。今人谩不省，古道当如兹。欲成高高台，为尔宽作基。欲求深深井，为尔远为期。不闻邹鲁学，还自俎豆嬉。人才日衰替，宁为卑下儿。儿童聚嬉戏，不离父母傍。父母顾盼之，百忧为尔忘。维此慈爱心，比同春日光，阳和透地脉，草木俱芬芳。儿身已长大，能不念往常。愉色于婉容，倾心奉高堂。嗟哉力何短，父母恩甚长。上堂拜父母，甘旨手自供。入庙罗豆笾，祀我祖与宗。死者魂魄安，生者恩意浓。一门无二志，謦亥欠生春容。岂唯薰里闾，上闻天九重。祥云及膏露，滋我庭下松。孰云唐虞远，不得身遭逢。由来豪杰士，世世皆时雍。  

荡荡桑梓树，迟迟杖履音。未瞻父母容，已起恭敬心。树木手所植，杖屦身所任。此物犹足重，况彼锺爱深。父爱我忘父，不间兽与禽。六亲同骨肉，何以能相亲。莫打屋上鸟，鸟有返哺情。莫烹池中雁，雁行如弟兄。流观飞走伦，转见天地情。人生处骨肉，胡不心和平。田家一聚散，草木为枯荣。我愿三春日，垂光照紫荆。同根且并蒂，荡荡共生成。妻贤弭夫祸，子孝宽父心。不知何人语，相传犹至今。室家两和好，如鼓瑟与琴。二亲岂不欢，花木罗春阴。虽云一尊酒，共酌逻共斟。物情动相失，安用储千金。家睽在妇听，彖系有遗音。内则纪孝养，檀弓著哀思。寥寥三代英，于此犹见之。我欲绘作图，岂无丹青师。丹青状形貌，情性那可为。冬夏适温清，芳鲜在。二亲未饮食，如子渴于饥。柰何报本心，限以百岁期。飞禽失其曹，尚且鸣声悲。创巨痛必深，衰麻交涕氵夷。圣王为制礼，进退随天时，千人万人心，一人心可知。谯人夏侯氏，有女志独高。夫家尽伤灭，节义终持掺。荣华昔共熟，祸患今同遭。妾身偶生存，势已埋黄蒿，亲戚勿讶我，人类异羽毛。引刀断耳鼻，见义不见刀。至厚莫如地，桑田变波涛。精金不畏火，见此儿女曹。结交须结心，取士须取德。古交金百炼，古士麟五色。如何当世人，作事多倾侧。甘言转相媚，中险不可测。青青好禾稼，生此螟与。堂堂美少年，化为狐与蜮。人心天机在。利欲日夜深。好苗莫助长，恶木先除根。斧斤一时缓，恶木何由断。不畏根株深，须忧筋力短。吉人语何少，凶人语何多。多言易反覆，简默终无他。明明白圭玷，言玷不可磨。有口号该天，有辩夸悬河。心源一已放，触物生偏颇，悠悠百年内，荣辱当如何。离离园中树，花开动无数。或红如施朱，或白如萦素。今日正自佳，明晨不如故。易盛还易衰，浮华眼前度。物情何参差，天地均雨露。南山有松柏，寿如金石固。驱车入东洛，策马上西京。须遇何表表，莫非公与卿。旗旄出广路，百步无人行。前驱与后拥，不绝如雷声。人生处困厄，孰不思宠荣。此途良足乐，此任苦不轻，丈夫既许国，身作万里城。永怀鼎足戒，无使公当饣束倾。五万各异气，百物无全才。声当配匏竹，味即调盐梅。何器不适用，有根尽须培。山中多松柏，城中高第宅。孟尝千金裘，一狐难取白。田单拜齐将，即墨乘孤危。群心效死斗，燕士不敢支。一朝宠禄盛，惜身思有持。攻敌竟不下，大冠空若箕。功名每如此，树立终陵夷。国家匪忧虞，宠尔将何为。进怀首鼠计，退与灾祸期，向非鲁连子，身死节亦亏。鸾凤寡俦匹，王树少枝柯，贵人在高位，骨肉苦无多。高居驾细马，妙舞随清歌，独乐不如众，中心欲如何。东家借一轴，西家求一梭，织成十丈幕，周我堂之阿。至亲隔只尺，举首如山河。人生四海内，同作弟兄看。一夫向隅泣，满座为无欢。岂我无衣裳，念尔饥且寒。岂我无梁肉，为尔不能餐。群生本一源，有此恻隐端。无为自泪没，功利日相残。譬如同母儿，给之豆与箪，夺彼以与此，终非心所安。饮马长城窟，窟中水无多。秋风动白草，水面亦生波。长城备外侮，室内起干戈，非关绝地脉，乃是伤人和，不见丰水上，灵台郁嵯峨。前有大雅诗，后有秦民歌。锸深得苦水，流毒如江河。黄河西北来，云自昆仑丘。经行非一山，回薄半九州。上有不测源，下有无尽流。万化同此机，莫知几春秋。分明天地心，不为浅狭谋。痴人用小数，颠倒苦无休。安得申韩氏，化为古伊周。布帛文被体，菽粟味充饥。常人昧识察，举世好珍奇。贪奇不顾宝，刻玉当无卮。大钧播万汇，琐细各有宜。得时易长养，失序徒施为。哀哉杨朱泪，滴向他路岐。正途甚坦坦，舍此将何之。蜘蛛解布网，虫吉蜣能转圆。万物各有技，何人得安然。周公贵为相，仰思夜不眠。仲尼大圣人，易书三绝编。谁谓我有耳，不闻古所传。一闻敢自惰，勇往如奔泉。  

好龙非真龙，叶绘等儿戏。惧虎思虎伤，声容凛然异。六经岂虚文，中有无尽意。一从河出图，光景不可门必。皎皎垂日星，悠悠在天地。青编积几阁，纟番阅何容易。曾参一唯诺，巳往难再值。劝尔一杯酒，君行莫匆匆。君心自欲速，道路久乃通。东能窥大壑，西能赴崆峒。不尤岁年晚，但畏筋力穷。三年刻片楮，九年成一弓。制作虽云艰，为艺则已工，小事可喻大，愿君置胸中。《偶题》：蚤修隐居服，独表外史冠，无用固应尔，岂唯能自宽。树荫曲延坐，鸟语密相喧。墨卿悦性情，麴生知肺肝。求志一以遂，吹万何足论。《绝句》：一径绕将泉上过，新铺石子待闲行。绝怜数个琅子，偏向阑干缺处生。苍玉林中石一株。绿烟浮动似香炉，濡须厅下襄阳拜，狂客来时也著扶。白足过桥三峡雪，苍头吹笛满林风。狂花也有凌霄意，飞上松颠烂漫红。《偶作》：黄篾楼中枕书卧，双鹤长鸣惊梦破。青天堕下白云来，卷帘一队杨花过。《汪复心遣侄彦维自歙求诗》：汪沦自爱桃花水，张翰祗思等来湖，九十山翁莫相恼，题诗元没得工夫。  

【`张仲实诗`】  

《杂诗》西州有美人，被服绮与纨。一朝失所托，短褐常不完。朝阳如有知，流光照心肝。去贫岂无策，此道非所安。黄鹄横天翔，万里谅非远。失势鸣向人，稻梁不满眼。岂无高举意，欲去羽毛短。云飞不我顾，怅恨秋风晚。东风吹众芳，浩荡川原春，游子莫不乐，我独回车轮。常恐明月珠，翻受凡目嗔。一时势亦屈，万世斯为伸。旭日耀清流，鲂游其无涯。徘徊不忍去，滔滔信如斯。青荷一何多，鼓棹将采之。濯缨适我愿，洗耳真吾师。骅骝困盐车，仰首时悲鸣。可以喻我怀，蹙蹙不得行。昔为空中云，今作水上萍。勖哉秉高节，舍此焉求荣。美女处空山，容华若为比。馨香随风发，兰蕙为之死。时当青春阑，沈忧泪如水。聘者岂不多，所愿配君子。云兴自东方，上下何所之。终朝不成雨，怅望心依依。鸾鸟铩六翮，翻为群雀欺。有怀不得展，生我将何为。  

永乐大典  

## 卷之九百一

二支诗  

元诗三  

【`元程雪楼集`】  

《李氏八十诗》忆昔申公八十余，故人曾为办安车。太平天子思文治，会向山中记礼书。《又题许仲仁诗卷》：残雪词林退食时，小窗开卷鬓如丝。音传正始谁同调，气逼元和稍自持。文字不随前辈尽，风流却许后人知。霜清日冷梅花瘦，独对炉熏看欲痴。  

【`胡只祗紫山集`】  

《无题》此心本虚明，百欲日昏蔽。譬如镜积尘，不复加磨砺。逾远逾忘反，与马牛无异。既无贤父兄，学校父亦废。耳目所见闻，伥鬼杂魑魅。习熟为当然，宁复知惭愧。天道如循环，乱极应还治。英战贾长沙，太息更流涕。可怜汉孝文，苟且承秦弊。兹时去古近，三代良可继。失时而不为，令人增叹喟。气质苟不高，百为皆琐屑。趋向日污下，逐逐声利辙。年来省前非，改图当勇决。尧舜至周孔，八圣吾慕悦。立德与立言，汲汲追前烈。求心即师友，自语自磋切。必待文王兴，庸懦非英杰。松柏一出土，便与蓬蒿别，已见千尺姿，从渠岁寒雪。五十无所闻，固为圣人弃。矧余巳六旬，耳目渐昏聩。虽逢庸鄙人，谓我不足畏。壮年不可追，知悔当自励。倒行而逆施。斯言何自弃。庄敬日可强，愤悱通必邃。寿考吾不知，力进王良辔。夜行固云差，失道苦不远。天明得正途，难喜忘呀喘。我车颇坚完，我马亦强健。白日虽过年，仆御皆再饭。周道直如矢，良辰未晡晚。圣域望九关，观光得吾愿。拘以形气征，与天不相似。我心即天心，人天本无二。凡天之所有，我无一不备。克去形气私，量包天地外。知化且穷神，述事而继志。弥纶复裁成，了却大人事。卫青霍去病，起身自淫奴。所知勤皂隶，何者为孙吴。一朝当帝意，总节持兵符。出塞三十万，入塞三万余。无人问二子，方略果何如。孪广飞将军，受制于庸愚。败死不封侯，数奇良悲夫。贾谊真英才，王道乃素学。李文好无事，欲为还龌龊。公卿尽庸愚，厌已忌超卓。鹏鸟亦知天，飞飞入帷幕。不遇庸何伤，王道惜冥漠。朝诵论孟辞，暮诵六经言。临事毛发比，一一皆差愆。此病果何在，不识我之天。我天殊不远，性理即真源。真源一渊静，动止合自然。泓澄百炼镜，流行派万川。去月呼使君，今月呼参卿。而我竟为谁，侧耳随呼应。贵贱不自持，甘为世枯荣。譬如尽家笔，洁几红青。又如筑夫干，从人恣沉升。人生岂物耳，终老无定称。梦寐惊宠辱，俯仰徇虚名。禀受作猛虎，一饱肉百斤。脱壳为秋蝉，餍饫风露晨。二虫各有适，不知天地仁。人出万物表，反自丧其真。既羡晋楚富，复伤颜氏贫。物生本不齐，安能同一均。夺彼以与此，怨尤徒非辛。颜渊问为邦，樊须请学稼。同在圣门中，人品自高下。执一不知人，玉石俱同价。所以三闾翁，宁死不回驾。胸中富义理，肆口能成文。区区既问学，漫费缀缉勤。余生过中年，读书颇有闻。物外不眩惑，少觉德性尊。圣域固云远，循序亦能臻。瞑坐恨眼力，绝虑静灵源。四十无所闻，安用瞻空言。毋贪文字名，正坐蠹尘昏。谁汝闻，何异蚊雷喧。书生太痴绝，甘爱古语谩。坐看青云士，龙马乘高辕。秋风堕木叶，萧萧走前轩。岁序与流水，冉冉相驰奔。好事得入手，急行能几多。况复堕闲散，万虑成蹉跎。惟余谁作祟。搜抉伤天和。扰扰灵府间，起落如翻波。以兹销年光，冤哉双鬓皤。佐命惟勋旧，忠清三十年。赤心思报国，白发要宁边。梦破乌江月，神迷瘴海烟。忠宣拜嘉谥，未让伏波贤。得死公无恨，思贤民自哀。方期当柱石，奚想便泉台。庙貌祭如在，铭旌哭远来。从今调鼎手，谁继作盐梅。七十衰翁与世疏，闲心永日共安舒。却缘当路怜愚直，时有人求绍价书。昏衰敢不慎许可，疏散竟能谁重轻。周道从来直于矢，并驱九轨尽宽平。高下洪纤无弃物，兼收并蓄庙堂权。固知沧海能容物，昏耄胡为敢荐贤。书判身言巳失人，况将末法委沙尘。只凭胸次悬明镜，黑白妍媸总识真。神游八表凤麟姿，造物无私却有私。锺秀千年犹旦暮，何妨异代不同时。龙眠高趣惜英才，谁问先贤与后来。霁月光风同一处，写留人世洗尘埃。每爱高风莲社图，当时果有此容无。龙眠何处曾相遇，梦破三生向日吾。黄尘扰扰万蚍蜉，仙人几何同一沤。珍重画图联杖屦，免劳神梦觅从游。雪压茅庐风满林，野亚鸟寒雁共昏阴。画师暗隐无穷意，何处渔舟不可寻。万里清江一叶舟，月华西去水东流。伤心不见鲁连子，何物人间万户侯。应命赵画索诗。丹青虽细艺，能者皆高人。请看宣和谱，品分能妙神。风云湖海士，庙堂名节臣。胸次同造化，惨淡入经营。天地生万物，我笔能夺真。凛凛冰雪冬，熙熙花柳春。尝观莲社图，真宰差凡尘。世无王黄华，清论不复闻，铜台赵济之，索言期世珍。笔迹我未见，诗卷何轮。许与多名士，定如诗什新。古人家数中，当与谁等伦。鄙俚敢靳惜，酬报当殷勤。寄我数十幅，黄华我比邻。《王仲略之子持卷求诗》仲希能尚友，遗山善忘年。草圣新乐章，子孙宜世传。迩来风俗薄，情以势利迁。漠然见父执，手泽随弃捐。仲略吾世契，有子乃尔贤。迄命四十年，墨光犹炯然。秋涧题训辞，广文赠佳篇。不鄙贱衰朽，千里来乞言。乃伯辞理尽，援笔还自怜。愿言通家好，世世金石坚。《偶成》：人材应时须，用舍奚在己。所以掩鼻笑，正恐不免耳。生与哙等伍，背汗增愧耻。蝼蚁既堕地，未见寒饿死。可怜奔竞徒，贱辱无不至。蹴尔而与之，乞人且不视。隗磊胸中十万兵，故从枥默无声。惊回九合诸侯梦，一曲高歌获上卿。举选科亡弃实才，纷纷诡售起蒿莱。谁知牛口寒微隶，一论齐疆万里开。小白雄开五霸原，一时贤相炫乘轩。只知国富兵强术，不向尊周挂一言。退食委蛇百虑新，漫夸事业在经纶。乘时偶作登龙客，无术惭为入幕宾。莫喜肥甘润质，曾无恩泽到斯民。马前走卒休嗔咤，八议潜归市井人。每恨平居不我知，问渠今日竟何施。因人碌碌漫成事，举世庸庸与易谁。委顺渐如随侣雁，刚自笑脱囊锥。一杯饱食黄粱饭，睡足槐庭畏日迟。命安斋主寄诗来，把玩歌吟卷复开。似厌羲皇闲日月，要同俗吏走尘埃。只知刍豆填牲腹，不识青黄是木灾。试向碧天清夜望，恶云妖雾锁三台。  

【`牟山献陵阳集`】  

《戚子云袖诗见过，且笃叙先祭酒与先人同朝之雅意甚古，用韵为谢》：白发祭酒公，仪形古君子。多士所共敬，岂独桑与梓。吾翁幸同朝，辇路时并辔。治风日以邈，追慨徒倚徙。子云笃世谊，去曷来自携李。念我一破庐，落落荒城址。遗以五朵云，置之五云里。我是老祠官，未忘镜湖水。握手更细论，书味渊以旨。嘉闻有青衿，十载诗千纸。《失题》：篇章余事等嬉游，尚想挥毫剪烛秋。从古杀青徒自苦，只今醉墨可能求。忽传鹭立沙头句，又见鸿归天外州。研去来须猛省，不由自己更谁由。《王梅泉生日惠诗，次韵答之》堪笑衰翁作计狂，又承到鱼梁。未秋早觉凋薄柳，已老安能种豫章。谁似读骚仍饮酒，有时赞易自焚香。梅边有约君应记，但愧年来久覆觞。《赵石心诗》：试问吴儿歌小海，何如广平赋梅花。一片心石无不死，平生不落徐庾家。赵子陈陈有胸府，云根半夜生槎牙。有时盘空吐硬语，更觉世上浮且夸。谁能为青杖，苔莓荒尽天禄与辟邪。《予与会孟同游古心先生之门，死生契阔。今见其十年前与仲实诗，师初既追和，予亦继焉》：扰扰人间万事尘，旧交无柰白头新。此翁固是同门友，今日真成旷代人。千里赏音知绝识，九秋落木见横陈。也休频把遗篇看，说到铜人更怆神。  

【`刘静修集`】  

佳木交清阴，欣然动人意。况闻翁之风，能不有生气。此翁少有兄，干戈乡县异。哀呜念羁孤，相思劳梦寐。自誓毕此生，复尔观聚遂。千里三往还，竟扶篮舆至。夜雨一方床，春风满天地。家无十岁僮，百役一身寄。效儿浣厕片俞，代妇理中馈。生忘茕独尤，死免道路弃。关河隔故丘，走送徇归志。大义今已全，初心始无愧。翁本不识书，所知惟艺事。作诗美翁贤，亦以警士类。《拟古》：孤蟾皓素色，寂寂虚堂深。伤彼兰蕙花，郁郁芳幽林。美人天一方，佳禽响远音。我有一卷经，洞彻天地心。我有一寸铁，荡涤妖氛沉。心定有天游，渊乎秘中襟。所得不可说，此理神其歆。浮云翳阳景，灵飙扇我衣。男儿志万里，谁复伤别离。我生十五年，世事犹未知。慨然慕意气，远与千古期。高风不易攀，俗纷亦已羁。所智必我拒，所期必我违。哀歌仰天问，生我亦何为。抚剑一太息，昼夜中情驰。人生天地间，太仓粟微。苟无金石姿，耐此日月飞。当勉玄发欢，勿取尘世嗤。一笑群忧失，三杯万事非。岂不志功名，功名来未迟。万物各有时，时兮不再违。忆昨初读书，人曰饥寒基。今日追斯言，诚哉不我欺。屠龙无所用，不如学履犭希。镆钅耶非所授，不如囊中锥。多少白面郎，屈节慕身肥。奴颜与婢膝，附势同奔驰。吮痛与舐痔，百媚无不为。丈夫宁饿死，岂与需月需期。鸿告鸟凌云志，燕雀焉能知。二禽登寥廓，斥晏鸟笑藩篱。世能尽伥鬼，吾将谁与归。凡物能振厉，即见生意融。慢气或少施，衰飒不自充。志至有定位，敬胜多奇功。强哉复强哉，德业将日隆。《杂著》：人生岂不劳，终古谓之然。敦是都不营，早起暮归眠。过足非所钦，躬耕非所难。但使愿无违，甘以辞华轩。正尔不可得，在己何怨天。自古有黔娄，被服常不完。荣叟老带索，饥寒况当年。何以称我情，赖古多此贤。善恶苟不应，鬼神昧茫然。是非苟相形，行止千万端。世路廓悠悠，聊且凭化迁，居常待其尽，任真无所先。诗书塞坐外，弱子戏我前。亲戚共一处，余粮宿中田。促席延故老，斗酒散襟颜。聊以永今朝，百世谁当传。《绝句》：溪童出门望，鸥鹭满空下。江水淡无情，尽是忘机者。今朝客为求文至，昨日邻嫌借米移。木枕质钱多旧帖，看囊不必要新诗。出门已坐十年迟，择地宁容一物栖，弊帚万金空自许，青云平地欲谁梯。长庚只合陪残月，众楚安能立一齐。醉里商歌动寥廓，飞鸿淡淡夕阳低。《杂诗》闻昔飞狐口，奇兵入捣虚。人才九州外，天道百年余。草木皆成骑，衣冠尽化鱼。遗民心胆破，韩说战争初。关岭通山后，风谣采路傍。地寒人好寿，草浅畜宜羊。用水如奴婢，从川贮米粮。西风如有约，乘兴即吾乡。尧山唐故国，淳朴带遗踪。种果收奴力，开田享素对。来收多上药，景仰近神峰。梦寝驱黄犊，岩居一老农。冀北高寒境，英灵海岳全。期文若程邵，家世亦幽燕。祀典今谁举，遗经会有传。吾乡此盛事，瞻仰在佗年。何事招提好，山深马可驱。松巢低映帽，竹溜细通厨。霜栗千封户，云屏四画图。冠巾如我用，白鹿起规模。岩居访高道，少日在风尘。回首话前事，低眉厌此身。江山资寇盗，田亩化荆榛。领将天伦重，无君愁杀人。水绕千山合，云藏数亩荒。初寻香有阵，渐入翠成行。豚依危石，牛蹊带小塘。团茅奄如书，可惜是逃亡。一语唤醒岩老，千言不昧草庵歌。闲人为向忙人说，佛法元来本不多。老兔雏鸡自有春，壶冰彻底照来真。驴鸣毕竟渠皆听，解识天机得几人。水华庭草思悠然，风月濂溪有正传。二十四年程主簿，已知随柳过前川。天教观物作闲人，不是偷闲故隐沦。要识邵家风月兴，一般花鸟华山春。寒气尝侵一半春，诗家道体说来真。不教晓入雄鸡口，谁唤南窗打睡人。汤鼎石坛老眼亲，阴阳谁见屈中伸。年来并识颜家乐，十月天教荠爱春。《漫记》天幕高悬两部蛙，水光山色照黄家。忘情未便真忘得，忆竹栽芦强自夸。我自无行即是藏，更将何物要韬光。东泽幸有牛溪在，却向长安说醉乡。百钱破釜发长叹，一局赢棋为解颜。扰扰自无安脚处，几人打透利名关。应物何尝累我真，禅家怖死强忘身。昨朝一读雍行录，却笑当年堕甑人。《漫题》：乾坤未觉化机停，世态难逃醉里醒。共见白云又苍狗，岂知蜾羸即螟蛉。《偶作》：为贪风月重登临，感慨幽怀不易禁。静里形神君与我，眼中兴废古犹今。区区此世真何物，落落平生只寸心。闻道江湖好烟水，飞鸿灭没有遗音。《偶得》：血气虽衰志愈真，近来温故觉知新。久贫多得乡闾敬，渐老惟于道义亲。日月消磨三乐事，乾坤俯仰一闲人。几时卜筑唐溪上，分得尧民五亩春。自觉筋骸老渐顽，曾经坚脊度危关，清霜烈日留身后，秀气春风拂坐间。自有颓波如底柱，莫教秋色避南山。云鹏税驾今无地，几黠江鸥尽日闲。  

【`耶律楚材湛然居士集`】  

《敏之学士远寄新诗七十韵，捧读之余，续貂以尾，聊资一笑。》壮年多车感轲，晚节叹行藏。故国颓纲秽，新朝明德香。雄材能预算，大量固难量。迭出神兵速，无敌我武扬，本图服叛逆，何止穷诗张。西讨穷于阗，东征过乐浪。慧侵天垒尘，光动太白芒。整整车徒盛，鳞鳞旗鼓望。天皇深责重，贤帅庙谋臧。江右将禽楚，河阳已灭商。英雄皆入彀，强御敢跳梁。采访轩车闹，司农官吏忙。轻徭常力足，薄赋不财伤。勋业超秦汉，规模迈帝王。流言无管蔡，奇计有平良。增葺新文物，耕耘古战场。蛟龙方奋迅，雕鹗得翱翔。偶遇风云会，争依日月光，永酬千古耻，一怒四夷攘。虎帐十年梦，龙庭几度霜。迎风初请命，出郭远相将。久敌真宜死，宽恩何敢当。赦书民有幸，歌咏寿无疆。扶杖听黄诏，称觞近白狼。散财竭库藏，拔将出戎行。殷绝仁犹在，周倾道不亡。来招燕郡内，入觐大仓傍。戎服貂裘紫，星轺较马苍。中春辞北望，初夏遇西凉。瀚海汹而涌，阴山彷且徨。闲云迷去路，疏雨润行装。出处空兴叹，风光自断肠。典刑陈故事，利病上封章。天下援深溺，中州冀小康。风俗承丧乱，筹策要优长。痼疾如神附，游魂笑鬼伥。仁术能骨肉，灵药起膏肓。避祸宜缄口，当年肯括囊。遭谗心欲剖，涉苦胆先尝。北漠绝穷域，西隅抵大洋。诗书犹不废，忠信未能忘。毡补连腮帐，绳穿朽脚床，郊行长野兴，人静若禅房。回鹘交游熟，昆仑事迹详。风烟多黯黯，云水两茫茫。灾变垂乾象，妖氛翳太阳。髯龙三岛去，奕叶一枝芳。明主初登极，愚臣敢进狂。九畴从帝锡，五事合天常。大乐陈金石，朝服具冕裳。降升分上下，进退有低昂。拓境时方急，郊天且未遑。应兵无血刃，降虏自壶浆。案堵无更肆，固敌不饣鬼粮。宸心尊德义，圣政济柔刚。恩泽涵诸夏，威震八荒。势连西域重，天助北方强。举我陪三省，求贤守四方。锦衣捐毳褐，肉食弃糟糠。隐逸求新仕，流亡集故乡。百官欣戴舜，万国愿归唐。耕钓咸生遂，工商乐未央。会将封泰岳，行看建明堂。每叹才雕篆，长惭学面墙。君恩予久负，贤路我深妨。覆饣束恒尤惧，持盈是恐惶。故山松径碧，旧隐菊花黄。大守方遗舄，初平政牧羊。厚颜居此位，若已纳于隍。吟啸须归去，香山老侍郎。《云汉远寄新诗四十韵，因和而谢之》兑爻符大一，天相忝文昌。泛海难追蠡，封留欲学良。秽形伴珠玉，朽木厕松樟。直节心虽赤，衰年鬓已苍。伴食居相府，无德报君王。草甲濡春雨，葵心倾太阳。大权归禁阙，成算出岩廊。自北王师发，平南上策长。皇朝将革命，亡国自颓纲。汉水偏师渡，长河一苇航。股肱无敢隋。元首载歌康。号令传诸域，英雄守四方。大勋虽已集，遗命未尝忘。万国来驰巾敝，诸侯敬奉璋。兆民汲舜德，百郡仰天光。大有威如吉，重乾体自强。硕贤起编户，良将出戎行。太庙陈笾豆，明堂服冕裳。宋朝微灭，皇嫡久成戕。政乱人思变，君愚自底亡。右师潜入剑，元子直临襄。杀气侵南斗，长庚壮玉堂。引亏犹藏宝玉，剑未识干将。皇业超千古，天威耸八荒。元戎施虎略，勇士展鹰扬。武继元封迹，文联贞观芳。宫庭敢谏鼓，帷幄集书囊。伫待卿云见，行观丹凤翔。武文能迭用，威德是相当。多士思登用，遗贤肯退藏。诗书搜鸟篆，功业仰龙骧。国用恒无阙，民财苦不伤。八音歌颂雅，百戏屏优倡。圣泽传朝露，明刑肃暮霜。永垂尘劫祚，一混九州疆。重任司钧石，微材匪栋梁。思归心似醉，感愧泪如滂。严子终辞汉，黄公合隐商。穷通真有数，忧乐难量。虽受千锺禄，何如归故乡。《与贾仲论诗》：论诗夜夜费膏灯，与夺玄机似衲僧。示我鹏南圆觉海，欲乘桴去未之能。《和彦长老绝句》：生死与涅盘，都如昨梦耳。觉后笑呵呵，无彼亦无此。只识瓶盘不识金，瓶盘钗钏本真金。一从打破疑团后，物物头头总是心。《高庭英索诗，强为一绝》：一川秋色满东篱，雁字行行自写悲。试问省庵何所省，黄花红叶总堪诗。《录寄新诗呈冲冲霄》：冲霄酷爱玉泉诗，愧我年来无好辞。录寄新诗三十首，莫教俗子等闲知。《松月老人寄诗，因用元韵》：谈禅讲教不知家，芳草漫漫去路差。杓卜虚声禾老鼓，盘星错认洞山麻。全无去就论空色，谁有心情说照遮。松月野僧须荐取，钓鱼人是老玄沙。  

【`刘文贞公集`】  

《古诗泛言一百二十一首》：天地合二五，苍苍皆所生。人为最灵物，秉彝初混成。嗜欲既开凿，昏杂难自明。圣人设教化，同复纯粹精。乾坤六合中，道义皎如日。人心动静间，应对二而一。为善有高明，为恶无暗室。小人悖之凶，君子修之吉。圣人所定正，易书诗春秋。如天有四时，不息长周流。集义充浩气，贤哲知当修。拳拳略无怠，岁久同交游。  

是谷得土生，农夫柰劳苦。时或偏雨，功须旋添补。不耘苗不兴，助长大莽卤。邻翁庆有年，心休生蠹蛊。天地有昼夜，日月或升沉。圣贤平道义，体古还明今。穷通无损益，一贯存中心。贫贱既不滥，富贵胡能淫。放心宜早收，无令恣驰逐。安宅宽有余，正路直无曲。雨露昼夜间，滋息牛山木。血气易致衰，嗜欲何时足。人生天地里，心腹居人中。万事贵中立，中立无不通。偏倚过不及，其道非由公。公心普明明，白日悬苍穹。有身须有心，有心须有事。有事须有诚，有诚须有至。至者无不通，通者无不遂。遂者存于公，公者合乎义。圣人立人极，法象师乾坤。乾坤周四德，万物生春温。生生复化化，至善荣心根。文艺属游泳，道义长推尊。天地运四时，四时行万事。人居天地间，一理贯无二。用事体其时，上下自合志。合志义在中，中在正可示。至道体无朕，一理长分明。广大备天地，二五合生成。惟人号灵物，乃有纯粹精。立极定中正，乾元亨利贞。人欲蔽天理，不明同暴弃。复来还复来，复至无复地。乾坤动静间，浩然充集义。存神过化时，昭然见诚意。人生一百岁，世事千万端。今日有明日，取次凋朱颜。诗书同造化，移物胜还丹。少壮当努力，寸晷休虚闲。遇恶改所同，见善迁未及。三人必有师，存心莫偏执。寡过体时中，性成如素习。圣门永不关，肯来皆得入。道义略无间，时命或有穷。无间必当敬，有穷莫俟通。在此不谋彼，行处惟宜从。云雷遂经济，枯草生华风。富贵非永持，人皆有天爵。可求不可求，趣舍无交错。幸得启私怀，才术展穿凿。须知君子心，义外都无托。为教首孝弟，为治先农桑。大纲若能举，众目还自张。天下本无事，庸人何太忙。春风动黄阁，万物生辉光。三献两遭刖，克诚终不恶。良玉苟蔽藏，足在将何若。纷纭薄子心，尽道古人错。愿学古人错，莫学今人薄。斜月挂楼角，秋色夜还多。闲云自岩壑，林鸟思旧柯。青山岂迢递，白日空蹉跎。春风几时来，一一吹菁莪。梧高凤不来，一叶凋金井，幽人想凤仪，依梧屡延颈。雁宿芦花滩，鸟飞明月影。白云不觉秋，西风江水冷。南山有佳气，北岭遥相望。归禽噪高树，烟水明夕阳。云霞淡无色，草木翻青黄。渊明不饮酒，篱菊为谁香。闲云不肯飞，恋着西山住。长风不惜情，吹散无寻处。山下有幽人，携筇日成趣。向晚独归来，茅斋乐贫素。大贤守易简，一物曾不差。庸人骋私智，展转事如麻。千虑苟一得，后世争相夸。源迷流不返何处寻归槎。清泉日夜流，知尔有凭据。盈科还又行，一息不停住。碧云出山来，不想还山去。隹人望眼花，鸦乱天将暮。高明若有畏，下愚安敢欺。凡生在穹壤，有性宁无知。悖出必悖入，相还如刻期。孟子既不妄，反身奚复疑。糸邦矩譬良匠，忠恕道不远。横逆忽来加，平心宜自反。既直径可前，稍屈便当挽。君子之德风，何草不能偃。三十至四十，又觉十年非。后事不能虑，今日当知归。春风吹好梦，疏牖明朝晖。北山存蕙帐，猿鹤久忘机。一水东北流，悠悠入沧海。一山西南横，青青色不改。中有读书人。书中见真宰。如收明月珠，暗室生光彩。李白淡荡士，高明四海闻。为爱一杯酒，辞却万乘君。还山酌明月，明月埋阴氛。长风尔有力，为我披浮云。可爱王右丞，幽情因画托。写出无声诗，胸中几丘壑。岩树绿婆娑，秋风也吹着。日月曾几何，密叶不凋落。三老烟霞病，沈郎风月愁。各自有佳趣，未肯同追游。黄尘满行路，路远生白头。长江鼓高浪。回舟不自由。峨峨太行山，清清磐谷水。山色共见佳，水味谁知美。去问李先生，万事果如此。先生一点头，无言有微旨。南风差有力，吹散浮云阴。佳人慕君子，策杖同幽寻。岂无一尊酒，慰此方寸心。明月来相照，归鸦集暮林。群水为谁流，孤山能自立。宠辱不惊心，到此要熟习。玉井有清泉，百热除一吸。渴者莫号呼，绠短苦难汲。驷马相如贵，六印苏秦还。渔父不识字，长伴凫鸥闲。汨没是非里，奔走尘埃间。十年不改旧，青眼望青山。风云惨淡中，干戈横五季。希夷隐华山，昭昭见天意。百川自东流，孤蟾亦西坠。扶桑日出来，鼻句鼻句犹鼾睡。纨绔仕宦内，布衣稠人中。不谒万金富，甘受十年穷。诗吐清明气，酒浇石鬼磊胸。百尺高楼上，几个陈元龙。海东有蓬莱，神仙居绛阙。闲人一草庐，无才罢千谒。万籁寂不闻，孤云亦知歇。虚室生清光，高山吐明月。木落不怨秋，花开那谢春，荣谢自然道，谁是道中人。道人不可识，满目飞黄尘。荆山虽有玉，水浅石磷磷。落花不着枝，啼莺不缄口。东风未肯闲，溪边弄杨柳。幽士一茅庐，尘路厌奔走。枕上看青山，薰风入南牖。小池流水细，皓月秋风清。风水一琴响，月池双镜明。天晴夜寥廓，斗转参斜横。吾家树枝稳，乌鹊缘何惊。  

孤心应有怜，万事但无柰。归云入好山，砥柱谢颓濑。清泉灌稻畦，生涯非分外。冥鸿任往来，天宇自宽大。孔子有美玉，韫匚卖而藏诸。善贾是贪利，有求无不沽。中年亦云往，九夷皆可居。我不孤天下，天下宁我孤。寡言养精神，多虑困心力。忘情不及情，鲜有中庸德。守六知地贞，用九见天则。自反既能缩，所向无宽窄。献书自可荐，选士果谁贤。宰相调九鼎，将军安四边。北溟有鹏化，南山无豹眠。子孙千千世，乾坤万万年。地库藏宝刀，天机织云锦。锦成刀所截。段段称绝品。制为天子服，用人要详审。万一得其人，九重可安枕。圣人揭日月，小子囊萤光。照照不能远，飞飞空自忙。谁启圣人道，能止小子狂。来此日月下，置彼收萤囊。凤凰食琅，乌鹊啄糠秕。试与琅食，掉头终不唯。欲问何所为，只知糠秕美。倘有食之者，必是凤凰子。贤人辅九五，天下歌升平。一朝开正道，万古垂鸿名。名为世所尚，道乃人当行。道行名自行，苟取失天成。名器慎所守，非人覆公饣束。有功然可封，无德岂宜禄。忽矜才有余，当忧道不足。能用心休休，天下皆受福。为爱山中境，长见山中人。山人解服炼，体健心无尘。流泉既清耳，孤云还伴身。相邀坐孤石，语默而情真。潺潺何处来，沥沥清人耳。寻声到山腰，有泉漱石齿。兀坐听不休，天地皆同水。日暮下山来，山上白云起。间阙林中鸟，优游波上鱼。不知有弋钓，缘近道人居。道人日萧散，鱼鸟长自如。飞花飘户来，乱点读残书。枝头载好音，黄鹂初弄舌。春工物色华，处士生谋拙。囊空无一钱，吟啸当佳节。杨花不肯飞，堆作阶前雪。江海绕关塞，车马冲尘埃。功名果何处，万里劳英才。梅逐雪飞去，柳传春到来。若无一樽酒，怀抱赖谁开。白石不可飨，青山未能遂。富贵吾有天，贾灶岂当媚。秋风自西来，禾黍摇黄。东家酒熟时，为我留一醉。幽林通一径，中有野人家。不知尧舜道，耕垦为生涯。父祖有遗训，农事勤桑麻。为问何时节，桃李始开花。车去马还来，弃塞长安道。一自鬓生华，五湖归岂早。行客雨晴时，共爱青山好。却恐住山人，不肯山间老。草舍清溪上，车马少经过。江山丽春日，凫鸥戏晴波。东风弄杨柳，好鸟来吟哦。归舟没烟霭。隔岸听渔歌。何物比君子，窗前几竿竹。梦断落雪声，清风满茅屋。箪瓢生有涯，颜子自知足。春来桃李花，纷纷动人欲。晓月当窗白，薰风到枕清。惊破幽入梦，树头闻鸟声。起来催盥漱，案上书纵横。开卷得余意，惟自知幽情。水泮百川流，春来万花发。清风动黄阁，丽日明丹阙。不饮贪泉水，谁怜首阳蕨。远客几时归，子规啼晓月。秋霜彻夜飞，肯恤山前草。孤松倚北岩，千年不枯槁。至诚久自通，天地有常道。悠悠世上儿，只见眼前好。宿鸟落高树，夕阳下弊庐。乱峰云覆尽，道者静看书。得意首频点，无言心亦虚。世情难混杂，不是与人疏。叶落林自疏，林中见来往。岂知林外人，天地更高广。羲和行四时，万物有消长。青云照碧溪，古今同俯仰。眉头但舒展，生涯颇有些。十年何所积，文书载五车。富贵眼前花，开卷自能遮。出门见新月，一曲玉横斜。天地设如机，日有忙于织。白发换青丝，生谋太相逼。蜗牛两角间，抗敌触蛮国。红白桃李花，随分有春色。青女侍白帝，夜作秋霜飞。草木尽黄落，松柏独何依。地白江山老，月明星斗稀。凭谁把邹管，为我唤春归。东园胜可游，长携一壶酒。天地岂无情，春风尽花柳。将寻桃李蹊，幽禽唤回首。午醉乍醒来，城楼横北斗。毡帐靠林水，清胜读书堂。白云自来往，六合包混茫。人皆惜春色，我亦怜时光。千金买不住，老却富家郎。曾遇终年饥，菽粟亦知贵。若受三冬寒，细絮肯轻费。淡淡圣贤言，省来真有味。临事能不差，天地入经纬。行云不行雨，长绕阳台飞。高唐梦已断继，巫山空翠微。宋玉谩为赋，仙娥何处归。此事果非诞，淫风礼所讥。织女连夜忙，衣裳未遮赤。田夫带月耕，朝夕无米吃。私家亦云赡，官中输敛急。都城买笑郎，千金不爱惜。君子有佳会，由礼相追陪。时当置肴核，要与春风期。酒欢不在醉，莫讶杯行迟。桃李侍明月，人生多别离。事冗贵闲人，心孤慕良友。松泉暑夜凉，宽襟一杯酒。薰风卷薄阴，明月入我牖。谁似陶渊明，彭泽谢官守。羲和挽六辔，舒舍此夏日长。薰风何处来，惠我南窗凉。诗书在前几，开卷心生光。富贵是何物，世路争奔忙。策杖过前村，黄云看禾稼。行行重行行，行到西山下。都城人事多，饮食曾不暇。念此百年身，合得几时假。礼一分有殊，尊毕盖天命。万世错乱门，立名皆自正。治国如养生，饮食要温清。元气若能调，五脏安得病。宽猛政事和，赏罚善人进。苍生际海隅，十室有忠信。知可便当行，见弊岂宜顺。万事不刚生，到头无悔吝。开国赖王师，经邦在良弼。君择将相二，民归法令一。皋陶格有苗，周公戒无逸。茫茫天壤间，得人诸事毕。井田既不分，谁肯各安分。一无儋石储，一有万斛运。穴蚁已知归，冥鸿更求进。一日利源开，千年塞不尽。先行言后从，言行本无二。当用忽差池，却是两件事。海棠花无香，玫瑰条有剌。君子慎枢机，下流多谤议。服顺自劳谦，攘夺生不让。长峡倾瀑流，沧海有容量。百司笾豆间，三公庙堂上。岩岩南山石，赫赫万夫望。阳春足舒畅，严冬苦凄惨。东风倘有回，万物有深感。夭君子自为，日月代周览。高明既听卑，谁非露肝胆。礼义不自持，机防为谁险。善小尚人称，恶大定难掩。言行君子枢，颠沛要拘检。一出难再追，所生发可忝。语默非不诚，寸心惟自得。人情利害间，万牛空费力。昨日园中花，今朝路傍棘。四海皆兄弟，谁是真相识。金石亦要穿，忠义果如此。忘身遗道行，虚名半张纸。谁云生可轻，事盖有当死。嫂溺不为援，斯岂人情耳。藉地用白茅，君子过于厚。疾恶矜不能，仁心人固有。浮生都百年，损益在三友。客从远方来，木李报琼玖。天地总生成，羲和调四运。邪正忽交差。阴阳有逆顺。暑气干春温，牛喘恐行近。苍生喘更多，邴公胡不问。赤子将入井，游丝命悬死。客从何处来，趋救如有使。余情岂暇生，恻隐自及此。乃知人心仁，不独子其子。老黄拜后将，关公耻同列。使以亲旧谕，能变怒为悦。一语开人心，万事自明彻。千里未同风，连床无话说。今人有声诗，古者无瑕璧。诗传璧可怀，两物俱当惜。东西十五年，只作尘中客。诗不堪璧论，路人多眼白。青女行云秋，篱菊开金饼。娥在月宫，盛比人间冷。诗客未忘情，得句忽如省。惊鸟不肯眠，庭梧转疏影。以杀若止杀，雠雠愈难雪。四海斗兵威，草木沾腥血。愿天生貘兽，食尽人间铁。无以铸兵器。战争应自绝。游鱼乐水深，归鸟忘林迥。飞潜固不同，所适情无等。达人无已事，山林在锺鼎。纷纷嗜欲间，恬淡定谁肯。太山肤寸云，须臾遍天下。中有行雨龙，祈祈济枯稼。如何稂莠姿，越垅敢相跨。孔明荷锄归，茅庐自闲暇。虎狼亦有仁，同类不相食。人生天地间，往来几能息。大路偶遭逢，何暇栽荆棘。行程大家忙，转首各南北。乾坤处处宽，万物自促。蜗牛两角间，戈戟未曾息。古往今又来，到底谁为得。青山尔何能，束手摧群力。本是山中人，长作山外客。几年不还山，头发半斑白。鸿去又鸿来，寒暑太相迫。鹏飞不到边，谁谓乾坤窄。白璧本无瑕，相如元妄作。连城既不还，夺与有何错。后世少穷源，沿流漫穿凿。私智得纵横，丹心总难托。春从何处来，杨柳黄金色。堂前燕子飞，恰似曾相识。碧云望眼中，佳人没消息。青山一片石，目断情无极。明河天上流，还向地中落。地神不能收，放出一杯杓。源源成江湖，漫漫通海漠。蒸气化云腾，结为雷雨作。忠义万世推，豪放不足法。晋人疏礼度，谦恭为礻扁狭。如意击珊瑚，气相压。迷途不知反，衽席动戈甲。秋霜着菊枝，夜雨打梧叶。幽士一檠灯，文书苦涉猎。青云惜蹉跎，白发叹勋业。邻儿不识字。梦断双飞蝶。明月不可攀，去地八万里。娥住月宫，孤清更谁比。幽人步闲庭，夜色凉似水。足下玉尘生，薰风吹不起。闲情与时适，野兴临溪多。斜阳在高树，鸳鹭浮清波。春光辉花柳，好风来自和。孤舟没烟霭。隔岸闻渔歌。为善盖本分，成功皆偶然。脚下自有地，头上谁无天。万事莫勉强，一诚须精专。尽其在我者，鸡虫非所偏。天地两仪间，君子有容德。诚厚发中情，诗人辞不逼。干将与莫邪，触特岂常克。上善非善争，袖手摧锋力。侵晨一杯酒，暖气如还丹。霜风飘沙漠，不觉衣裳单。焱欠焱欠面上热，绰绰心头宽。若得海为酌，应回天下寒。今古混茫中，谁能穷鄙美。孤愤与独醒，入我宽怀里。一日醉一场，百年都有几。秋霜上鬓来，春风吹不起。既往莫能挽，将来还许思。只除打见在，一日十二时。遇酒醉于酒，得诗联作诗。物情各自适，天意元无私。神壶容宇宙，槐蚁梦公侯。说破不为怪，一笑长江流。高峰有明月，桂寒风露秋。携筇步庭际，听远啼猿幽。骐骥困驽骀，兰蕙蔽蒿草。怀才遁世者，岂爱林间老。善道不容行，浩养乐天保。倘有乘时为，佩玉心如槁。山泽先龙蛇，窟穴聚鼯鼠。不肖与仁贤，岂可同时语。寒鸦集暮林，孤云去无侣。德车酋一鸿毛，鲜有人能举。尺蠖屈求信，龙蛇蛰存身。胡为不前进，贤者恐伤仁。颜渊惟乐道，原宪不忧贫，优游任时运，未见德无邻。百年驹影过，一衲野情幽。顺友开三径，从尘飞九州。有山横眼外，无事寄心头。勿道闲人贵，闲人只自由。朝阳山色丽，秋吹水声清。欲上云峰去，还登石路行。扌脊筇林下憩，听鸟树头鸣。无人知此意，一笑自为情。烟霞缄昼梦，一觉睡何甘。忽被风吹破，清人月满庵。出户看天色，斗柄已回南。蓦见松摇影。只疑龙出潭。高望四无树，虚虚心地宽。无声风里鸟，飞上白云端。孤山枕林水，细路之盘桓。夕阳添暮景，更与好生看。山蹊雪更覆，岩室云犹封。不是樵夫惯，几人能得通。焚香坐白昼，飞鸟盘高空。细闻无调曲，涧下有松风。欲道却不道，匪痴常似痴。尽教人话笑，自是我心知。补袖既遮体，粗食又解饥。固能贫且乐，安敢强施为。《元刘秉忠读李杜诗集，因作适时歌，以呈诸友》读杜诗增人愁，诵李诗销我忧。李杜文章一元气，回旋万古开冥搜。文经武纬粲天地，辅赞化育犹公侯。愁复愁，何有愁。忧不忧何无忧。主上蒙尘盗贼横，父子隔绝烽烟稠。壮士空家苦战役，老弱十九生难求。杜老当此际，意远身悠悠。云翮缩骨绊，风蹄局淹留。致君不能到尧舜，为臣未得同伊周，名列朝官事难济，谁能一笑伸眉头。翰林本是骑鲸客，谪仙下落尘环囚。醉巾斜岸见天子，援笔挥洒江河流。白璧不受青蝇点，脱羁啸傲吴山秋。玄霜夜洗余滓，世俗扰扰真嚣啾。瑶池玉府旧行处，安期为友卢鸿俦。黄尘际海飞不到，十二阑干明月楼。凤凰麒麟类犬，岂有豹狼当路游。赢得半生开口笑，葡萄酒酌玻璃瓯。人间遭旱禾欲槁，未愿坐视沉良筹。直鞭赤龙禀上帝，倒吸天汉喷神州。岁寒松柏转青翠，又看新月横银钩。时乎时乎各有适，且须落魄昆仑丘。《读杜老上韦文诗》：六合风云惨淡间，丈夫多笑误儒冠。戏排赵璧韩为易，笑却秦军鲁岂难。轩镜上天昏霭破，隋珠投地夜光寒。死酬知已方无憾，宁惜千金报一冫食。《读工部诗》：工部文章万汇全，焕如星斗罗青天。差居三百五篇后，杰出数千余句前。良金美玉有定价，残膏剩馥无穷年。当时驱驾谁能并，只除太白骑鲸仙。少日曾师杜审言，青逾蓝处得非难。清雄骚雅随情赋，远近洪纤着意看。但讽数篇真可老，凡亡一字莫能安。漫漫一似沧溟水，无限鲲鲸吸不乾。《再读杜诗》：规矩方圆称物施，运斤风度见工师。干霄气象动高兴，际海波澜生远思。三月闻韶忘肉味，几年疑郢和巴词。骚人尽在清光里，恰似中秋月满时。《再录杜诗》：深造入龙氵项，初观见海波。阙遗前辈少，沾溉后人多。地藏琳琅窟，天机锦绮梭。无非梦含彩，文思自悬河。诗律严军律，纵横出没齐。世荒一天大，望岳众山低。句骤无淹韵，才闲尽着题。数篇真可老，白璧满幽栖。贼盗起如草，戈矛森似林。窜身常迫难，感物不忘吟。关塞思君泪，乾坤许国心。敬传金石语，万石比虞箴。《读百一诗》：家中陈谷换新丝，肥马轻裘富贵时。寒女何曾秉机杼，饥夫无不辍耕耔。田文闲养三千客，应琏徒吟百一诗。欲疑帝关阍者怒，茫茫下土是谁司。《读招隐诗》：山谷委蛇绝世尘，风来兰蕙发清芬。垂丝舞柳啼幽鸟，漱玉鸣泉跃细鳞。岳顶卧观沧海日，苏门啸遏太行云。岩前松柏长青翠，不觉人间秋复春。《读东坡诗》：翰林工部俱云没，天上诗仙更有谁。无滞胸怀长洒落，多才言语自新奇。南游大得江山助，北望逾惊牛斗卑。万斛冷泉随地有，决来应手作陂池。《又读东坡诗》：言有条章动有仪，风流人物古今稀。自传苏氏文星耀，便觉眉山秀气微。春树满园堆锦绣，冷泉万斛泻珠玑。眼看鸿鹄摩霄去，鸥鹭无田共奋飞。《读山谷诗》：清奇淡雅总功夫，句句冰霜字字珠。并举鸿方上霄汉，相忘鱼已得江湖。笔端应有神灵助，言外全无翰墨拘。酒醒梦回秋气爽，似看明月在蓬壶。《读遗山诗》：情发声调节作文，温柔敦厚见诗真。离骚九变能堪尚，屈宋前头更有人。两岸桃花夹醉乡，春江渺渺月茫茫。谪仙诗思难笼罩，仰羡云霄孤凤凰。秋风夜雨布衣单，破屋犹忧天下寒。不料世人多莽卤，久教吾道属艰难。云霞闪烁动霓旌，轰磕征鼙震地声。千里折冲归指画，将坛孙子独论兵。剑气从教犯斗牛，百川横放海难收。九天直上无凝滞，更看银河一派流。鹤扬清唳过华亭，银汉无声转玉绳。梦断一轩明月在，令人心似玉壶冰。编排一字有高卑，就里功夫作者知。自古文章贵辞达，苏黄意不在新奇。公论元无擅否臧，过情声闻可承当。杜诗韩笔颜书字，不待人言自发扬。北里笙歌劝酒杯，南邻门巷冷如灰。秋风万里方摇落，叫杀孤鸿春不回。《再读遗山诗》：人没诗存重与看，芳馨不死比芝兰。生前富贵虽平淡，身后文章已渺漫。蜀锦丝头从此细，盖遗山见愚狂作，尝语世昌日，他日自细去。既而赐到锦机，故此及之也。巴歌韵脚自来宽。未言雪曲无人和，传者几希作者难。《细读遗山诗》：句法纵横得自由，清新俊逸出常流。天机云锦三十段，月字星名四百州。未得深源传正派，谩将鄙语入冥搜。何时五彩生肝肺，转问江淹乞笔头。  

一集新诗动九州，宫中才子谢冥搜。文章皆曰有司命，江汉自来无断流。锦绣堆前难措手，琳琅窟里懒回眸。方营草舍遮风雨，谁敢添修五凤楼。《集诸家诗》：好诗不在眼，俗语难留心。璞内可分玉，矿中还得金。山尊春岳大，水会沧溟深。妙曲含琴瑟，发扬期赏音。《读唐人诗》：风云飘逸意何速，金玉铿锵声自清。蜀锦正惊裁剪碎，温针还解贯穿成。苦吟应有秋虫和，好句定随春草生。六义班班风雅变，赖斯陶写古今情。  

《为觉大中言诗》：李杜苏黄韩与柳，六家诗体混中殊。篇篇得在功夫外，字字成于锻炼余。便许后人翻格律，须将前辈作规模。拟心要到纵横地，下手先开万卷书。  

烈火炉中匠手横，真金百炼益精明。如君好事有几个，似我为人空半生。语不贵奇惟在当，事休涉诞只宜情。春花秋草疏条罢，造化无穷看混成。舜典后为三代接，关睢首向二南开。变风自卫渐如此，大雅至秦安在哉。盖世雄文韩子学，惊人佳句杜陵才。诗家体面儒家法，岂曰无师诗论来。愚有真诚告觉庵，诗家论句类禅参。妆涂必赖青黄赤，垒垛元从一二三。独立未能竿莫上，空行不解板须檐。佗年若契环虚处，别为迷人作指南。《近诗》：诗如杂剧要铺陈，远自生疏近自亲。本欲出场无好诨，等闲章句笑翻人。《听魏仲平诵诗》：五云宫阙隔三韩，尘世何人得往还。劲鹤岂辞天路远，长鲸曾吸海涛乾。尽期王子登山顶，谁想麻姑在坐间。细嚼一言堪换骨，仙家壶内有灵丹。《口号》：眼大心雄志有余，功名富贵不劳图。痴痴休学小儿女，挺挺须为烈丈夫。天地五常元一理，庙堂三老岂多谟。闲来试把诗书看，道义分明见也无。《自得共有诗》：诗书味美淡功名，血气方刚爱慎轻。知所当然惟自得，勇于不敢复谁争。海棠月上倾壶饮，杨柳风还策杖行。春色无私人共有，闲吟闲醉遣闲情。《吟诗》：七情荒难追雅，六义我沦纷始变骚。句稳先须辩长短，字工端要定推敲。言非精当功应少，意不包含气谩高。脱手若能圆似弹，千回万转任吟嘲。帷里吟情含畜厚，胸中造物混茫开。拈时轻快功夫到，得处平常磨炼来。骚雅清雄随事赋，纵横长短可题裁。癖成未有惊人句，马上窗前愧不才。《杂咏诗》：漫与东风作主人，栽培花草伴闲身。不辞接竹成高架，收拾蔷薇一片春。洛川春色几时归，漾漾清流照翠微。日暖雪消沙岸软，鸳鸯相对不惊飞。楼上鸣锺报五更，氵蒙氵蒙深殿佛灯明。更无幽梦随寒枕，听彻松风到晓声。《杂咏》：五更残梦一声锺，尽在胶胶扰扰中。世事倒流三峡水，人心横隔九疑峰。一时富贵求何晚，几册文书读未终。尽日掩关尘垢里，尽教奔走笑疏慵。  

寄友空劳尺素书，投人多骇夜光珠。巫山摇落难藏鹿，渭水澄清易见鱼。未卧烟霞归海岛，欲栽桃李傍江湖。年来生计如何耳，留得床头几册书。毡帐萧条静看书，万机那识此心虚。无才把事相料理，有酒将愁总破除。岩下优游输四皓，江边憔悴笑三闾。从来渭水清如镜，垂杀直钩得几鱼。山崦孤城背夕阳，戌楼寒角送悲凉。严陵不预风云会，李白那为翰墨场。投树栖鸦千万点，书空征雁两三行。兴来赖有床头酒，一曲高歌入醉乡。秋水澄澄照影孤，百年逆旅转蘧庐。聊生莫问鸠为计，忆远须凭雁寄书。北海鲸鱼钩已重，中州麟凤网犹疏。清愁万丈干云月，着酒浇来自破除。万家砧杵动长安，应念征人塞上寒。映月芦花堆作雪，经霜梨叶炼成丹。五株色败门前柳，九畹香存院后兰。秋思偏来搅胸次，醒时长窄醉时宽。玉京争上最高楼，佳节重逢九日秋。一别龙山风落帽，几逢雁塞雪飞裘。今朝白酒人宜醉，明日黄花蝶也愁。独对一壶酣饮后，余杯留着再扶头。地雄西北帝王州，一月登高那未休。红叶黄花空应节，苍山白草不胜秋。寒风无谓频吹面，破帽多情却恋头。恰遇乡人来送酒，渊明不醉复何愁。织锦文章学不成，更堪句觅诗名。黄华陡觉泣秋思，白酒良能解宿酲。月底关河家正远，楼头鼓角梦初惊。尺书写下还慵寄，初动风前雁一声。山前满目聚成围，汾水悠悠雁北飞。一枕黄粱新梦断，千年华表昔人非。烟霞有路迷芳草，桃李无言笑落晖。明日征鞍定何处，春光正好不思归。  

【`郝经陵川集`】  

《杂诗》：纵横十万里，悠悠总世尘。劳生为物役，往往失此身。对面皆九疑，惟有酒相亲。花开社瓮熟，春风满比邻。痛饮有高瞩，暮夜达旦晨。君看鸡窠中，岂有百年人。种豆南山归，放目陟高岭。杂田似蔬畦，交错成野景。日夕卧柴荆，破屋风露冷。床头有余酉录，渴饮兴味永。月出流清辉，起舞动孤影。呼儿读离骚，载酌幽怀骋。醉眠踏晓日，独乐静中静。天命端可乐，物情孰能量。开轩受西风，明月照我房。悠然中圣人，载酌夜未央。哀鸿忽遗音，底事昔随阳。遂令不饮人，反侧断中肠。三代只周孔，汉末有佛老。汨真复翔伪，彝性遂不保。泾渭混浊清，原隰易湿燥。世多丧心人，死病不辨早。涓滴成江河，毫末遽合抱。六合一榛荒，浪走无正道。丹山九采凤，有道即游豫。阿阁与岐山，和鸣复高翥。一从休德衰，转翮遽扬去。高贤亦违乱，好遁有深虑。冒出犯难行，宵人肯尔恕。幼安辽海居，庞公鹿门住。然远世尘，岂复有忧惧。展禽黜不去，子文无愠喜。争如卧云窗，远弃人间事。渊明偶束带，初无仕宦意。酒熟遽告归，佳期恐难值。散发山月清，濯足溪流驶。把菊见南山，物我有废置。  

大道初坦平，柰此世路迫。劫灰到重泉，兵尘满阡陌。乾坤一战场，血尽骨更白。何处著此身，重觉天宇窄。独立万物表，只有云门客。弋人忘冥鸿，此中是安宅。道人守化根，静境深苞桑。单衣不掩鼾，一食恒糟糠。何心到文绣，更不愿膏梁。真风出樊笼，太和蕴元阳。中襟既忘几，外物奚能伤。矫矫离群伦，宛在天一方。尊中有奇乐，一咏复一觞。西北有佳人，飘飘碧云端。悠悠与神俱，冉冉从化迁。偶来住人境，结庐青山颠。更不烟火食，只把晨露餐。我欲从之游，路远萦尘缘。辶卣然歌紫芝，重寄归来篇。  

圣作尚简易，古道皆若稽。叔季私烦苛，平地生岩崖。生民入罟，惨惨伤予怀。孰能与蠲除，变乱益盈弥。神农设教益，庖牺初取离。靡不漏吞舟，岂能强羁。谋利因管商，遂使天质亏。夷则驰炎律，廓廓高天凉。我作清夜游，步月上河梁。蛩吟烟露根，雁翔风水乡。商声激孤衷，银汉零飞霜。向不酌酒樽，柰此秋兴长。溪风吹竹花，石壁堕松子。山气清入骨，云峤时猎倚。奕奕静中趣，超超物外理。  

【`赵孟兆页松雪斋集`】  

《杂诗》：四时更代谢，物化常随之。春华曾几何，岁月忽如兹。严风动高树，百草俱已衰。人生况有役，忧患乃其宜。弃捐勿复念，出入由化极。安得松乔术，邈焉世相违。《绝句》：春寒恻恻掩重门，金鸭香残火尚温。燕子不来花又落，一庭风雨自黄昏。湘帘细织浪纹稀，白宁艹新裁暑气微。庭院日长宾客退，满池芳草燕交飞。摇落山川草树稀，白云时逐雁南飞。苦无绿酒酬佳日，猎有黄花媚夕晖。梅花半落雪飘零，杨柳青青江水生。一夜东风吹雁过，江南江北总多情。  

【`陈旅安雅堂集`】  

《题杨显民采诗卷后》：梦游洞庭野，斜月映疏星。轩后来张乐，伶伦吹凤笙。梦回忆其音，幽眇有余清。截竹学作声，向人皆不听。东南有高士，洗耳卧岩扃。凉风鸣松林，石涧响王从。何日即与语，旷焉千古情。《向余在京师，有诗寄杨州陈新甫云：东华尘土满貂裘，芍药阑边系彩舟。二十四桥春似海，令人肠断忆扬州。比新甫来钱塘，索余更作三首》：天下英贤皆愿仕，山中隐者尽登朝。淮南春草无端绿，公子归来不可招。别来春梦绕东城，华屋银尊对雪晴。坐客风流谁得似，啼莺新曲度闲情。去年病客卧淮船，故人不来心惘然。今年过我即复去，夕阳篱外马翩翩。《白南恩诗》：白侯忠信多才略，故遣分符到海涯。西汉几人循吏传，南恩千载去思碑。闾阎安辑科徭省，城野高深盗贼衰。人望次公今柄用，公名宁损莅民时。许左丞游衡湘泛琅江，至东冈书院，凤山山长何明初来谒，公为诗与之。时公被召还朝，而明初携所得诗来京师，居数月南还。公属余次韵于卷末》：邺侯谩有衡湘好，出处那能惬愿私。诏使已辞龙尾道，相君方写凤山诗。堂依翠川如玉，坐列华簪室有芝。东阁只今文物盛，幽人何事叹归迟。《题白玉蟾赠刘丹晨暑月诗后》：玉蟾先生列仙儒，夙昔梦见冰雪如。丹晨不比刘师服，弥明本解人间书。紫清午榻松阴冷，俯视尘寰真火井。银河夜静浴明月，水风吹落玄云影。玄云盘屈龙虎章，百神守之不敢将。《友人记余少作，因录之》：溪村积水生寒烟，书庐睡起清明天。隔溪暮哭人饭鬼，塍间烧钱野风起。酒旗山前雨疏疏，来禽花低飞鹧鸪。荒坟累累出新草，草长如人人又老。东门大道青杨间，可怜车马无时闲。《藏六诗为林恬斋作》：禹燥中野款洛，流水青黄背畴错。五含九六中算约，举六藏之九斯作。人言天地犹橐龠，阳气流行鬯旁薄。蛇甘即且辱鹊，子能深弓攴有真乐。阳精纯凝乃脱郭，掉头不肯支床脚。  

永乐大典  

## 卷之九百二

二支诗  

元诗四  

【`元虞集道园学古录`】  

《无题》：夏簟琅冷於水，绿烹鱼手操匕。西风归燕杏梁深。恨不身先贵人死。贝阙珠宫夜不眠，露华浩浩月娟娟。不应又作人间梦，窈窕吹箫度碧烟。《赋范德机诗后》：玉堂妙笔交游尽，投老江南隔死生。最忆崖州相忆处，华星弧月海波清。《题文丞相诗后》：大厦明非一本支，区区未忍听倾危。故人邂逅聊相问，矢死终天更不疑。《偶成》：野田闲水浸秋天，随意行吟到水边。樵牧各归鱼鸟散，微风吹面鬓萧然。半亩秋天近石床，金炉自炷水沉香。新凉透骨清如水，几个共夜长。鹤骨新来怯晓寒，东窗睡觉日三竿。蒲团深坐香如缕，尘几残经亦倦看。《绝句》：城南尺五野人居，六月清阴八月如。一色琅三百个，犹堪裁作杀青书。《与赵伯高论诗》：莫道幽人有意吟，缘情生变苦推寻。奇云映日书成字，灵响盘空谱作音。春凤邕隹邕隹天广大，秋蛩唧唧雨阴沉。性情平澹随时见，礼乐何曾系古今。《陈立来求诗法》：拙疏生理叹衰翁，食粥何妨甑屡空。惊见杀鸡供季路，喜看载酒问杨雄。画图乞与千山雪，诗法传来满袖风。令子读书谁得似，高闲甘旨不尤穷。  

【`陆子方集`】  

《次善卿杂诗》：贞女不自媒，蛾眉为谁扫。春风吹年华，闭户绿芳草。灵修不我顾，览镜红颜槁。焉得北堂萱，聊用宽忧抱。又惧青蝇谗，善使黑白倒。遂令亲者疏，我欲卑有昊。东坡讥举子，有类候虫鸣。退之讥诗人，谓作苍蝇声。制策直而核，联句新且清。自作复自讥，持论终未平。无人解此意，起我怀古情。蛙从井底语，豹在管中见。若遇大方家，一笑真自献。馈浆意已惊，抱瓮力殊倦。因知巧若拙，颇觉狂次狷。玉以德保瑕，珉以多故贱。火云吐赤日，旱势千里阔。古人救荒术。货食知本末。家家算口赋，殆类僧持钵。激水活肆枯，植木荫道日曷。诸公善努力，赤子正饥渴。弃儿啼草间，瘦妻卧路傍。公廪廪已告匮，私户犹多藏。嗟哉守钱奴，盗窃势且昌。莫保千金躯，汝富安得长。炼炭不及炊，宝空自将。独有黄巾寇，不入郑公乡。高贤古所贵，薄俗今可伤。《杂书五首》：田叟不知书，指望升平年。一生把钅且犁，忽闻铸戈钅延。早晚征徭起，惊讹走相传。腐儒寒窗下，风雨正鼻句眠。  

夜半更相呼，巷南连巷北。人语何喧喧，阴风何。猛虎下山来，妥尾逐不得。村中鸡犬尽，行择小儿食。何处人夜归，一犬穿篱吠。狺狺声四起，似各应其类。月寒人影空，帖耳循墙去。家家防穿窬，披衣不得睡。秋声何飕飕，乃在枯柳边。畴昔韵鹂庚鸟，岁晚栖穷蝉。张绪少年时，春风正可怜。流光不相待，白首泪潸然。定远未封侯，发愤投其笔。老儒七十余，毫秃手不释。才器有长短，志趣各自适。遥思玉关外，万里风沙隔。《绝句》：车薪胜杯水，舆羽重钩金。物理元无定，权衡只在心。买丝绣平原，亻疑金铸子期。君子病无能，不病人不知。杜欲诛云师，韩将讼风伯。水旱不由天，那是诗人责。《偶作》：奸雄往往堕危机，成败安能论是非。空笑狂生投益智，绝怜老母遗当归。《次伯机绝句》：梅天风雨一江寒，湿却滩头旧钓竿。自着渔蓑沽酒去，路逢贾客问长安。《偶书》：忧时耿耿丹心在，无事悠悠白日过。万里山河音信少，一春风雨闷怀多。《旧题》：剩得清明一半春，蜂衙蝶使往来频。东风自动秋千索，不见海棠花下人。《偶题》：少年不更事，新学多误人。桓冲成缪语，张禹岂纯臣。旋沽腊醑供园果，小簇春盘撷土蔬。老子兴来犹不浅，故人病后肯相疏。远书每劝加餐食，新学多承问起居。大息吾年余几耳，闲愁不乐复何如。  

【`王文忠公集`】  

《读唐百家诗选》：风雅变汉魏，近古犹可取。六朝伤绮靡，道丧亦已久。子昂振高风，感寓传不朽。李杜俄继兴，英名擅星斗。夫容照初日，亦有韦与柳。众贤复炳耀，升堂窥户牖。森然群玉府，焕若春花圃。嗟嗟大历还，制作半好丑。端为垂世规，区别岂容后。荆公选诗眼，政如经国手。自用一何愚，美恶颇杂揉。骊珠时见遗，鱼目久为宝。唐诗观此足，诬人何大厚。诬人宁此诗，感叹重搔首。《病中偶和韦苏州诗》：黄鹄戢短翮，爰集江之氵矣。海鸥忄詹相忘，然亦泪止。抱瘵呻吟余，击缶歌下里。忽闻阳春曲，南薰泛绿绮。龙门萃髦彦，楚材称杞梓。迭秦正始音，窈眇谐宫徵。皇风蔼清穆，大路平如砥。言观丽泽象，勖多士。坚贞莹圭璧，芳馨袭兰芷。力芸我田，前修蹈遐轨。《作古诗一篇奉呈庶斋盛翁暨诸士友继友，作韵再作，未及录呈，蒙庶斋洎诸友示予和章。而容川刘君所作与余再和第二篇“梓”字韵一联合若符契，乃重次前韵，用以赠刘。仍不改前句，以表志同道合之意云》庐阜抗灵岳，磅礴奠江氵矣。岂伊宅列仙，多士亦爰止。士林擢孤秀，峨峨冠仙里。贻我英琼瑶，藉以双鸳绮。愧此樗栎姿，彼桥与梓。埙唱斯和，合宫复谐徵，奇君如莫邪，锋锷几淬砥。椟韫谅已久，赏音岂无士。老我歌远游，佩扈芬芷。方驾遵修途，马非马非勿停轨。《复次前韵，呈庶齐先生》伊昔汗漫游，弭节江之氵矣。娥英阻灵觌，九疑徒仰止。超忽岁云迈，驾言返田里。被我夫容裳，含章粲如绮。亭亭南山桐，疑艹疑艹九山梓。爰伐清庙瑟，朱弦发宫徵。顾惟椎钝质，永言资砺砥。岂无青云彦，眷兹黄火髟士。赠我荆山玉，报以沅江芷。轶驾谅绝尘，遄驱尚同轨。《病中偶读韦苏州岁日寄京师诸季端武等诗，因次其韵》卧疴逾休告，偶遂清净缘。幽怀复坦坦，谢尘虑牵牵。忆昨拥朱幡，守邦江北。冀效铅刀用，矧值强仕年。上将布德泽，下以惠颠连。拙疾负宿心，孤节差可全。缅怀千载人，聊用善自诠。故山足栖迟，解缨濯清泉。缥缈造物游，阅此岁序迁。孤鹤忽腾翥，轩轩返芝田。《无题》：驽马非龙媒，形如渥洼驹。眷恋栈豆恩，低首驾鼓车。逸足思策云，羁革勺有所拘，岂无九方，相视空嗟吁。天厩十二闲，饱秣玉山刍。立仗殊不鸣，矫矫真良图。造物等嬉戏，孰贤复孰愚。浩歌抚秦缶，绕屋声呜呜。猗猗彼芳兰，托根华池边。婉娈结新婚，期若金石坚。金石信不渝，婚嫁当及年。遥遥边寄音，迢递阻山川。望君君未来，芳岁宛徂迁。感彼夫容华，灼灼艳且鲜。黄河出昆仑，九曲赴东海。知止几险艰，朝宗意斯在。桓桓南山松，特立阅千载。枝柯郁且茂，不为岁寒改。世故饶变更，倚伏难豫待。但秉金石心，兹生尚无悔。西州有寒士，结屋山之麓。锄治五亩园，但植梧与竹。汲井滋芳根，列楦护真木。绿竹渐有实，梧桐阴始绿。凤兮渺何许，迟尔一来辱。雅意在千年，君心何太速。肃肃张兔，依依守雉毕。超然龙与凤，世外保优逸。离群岂不若，自愿寡俦匹。白驹为场苗，俯首就维絷。所以严子陵，不为汉光屈。太公混渔钓，伊尹隐耕耨。一朝遇真赏，焱欠起佐元后。世无九方皋，相马失之瘦。昂昂千里驹，安肯恋栈豆。吾慕郑子真，躬耕老岩岫。行行复行行，出门恣游衍，溪边散余步，溪水清且浅。鱼鸟各从容，闲云任舒卷。秋风柳山赞山元，岁寒松偃蹇。喜兹秋郊净，乐我襟怀展。襟怀日以展，我心日以远。安得同志人，共陟青云山献。民彝物则自天全，秦火炎空讵可燃。妙理生生谁会得，鸢飞鱼跃塞坤乾。圣心原委寓遗经，先达重陈炳日星。暇食安居了无事，明窗木非几静仪刑。道匪虚无大路然，周程授受有心传。可怜弄笔操觚者，抵死区区几百年。  

山静泉清全道体，草生木长验人心，导涓护蘖兢兢意，何日清江日英茂林。琳宫盆沼贮清冷，七泽三湘照眼明。并带芙渠藏艳冶，露盘双玉共金茎。露盘双玉共金茎，吸露仙人上碧冥。手把双荷一挥洒，群生醉梦豁然醒。丝丝寒雨霏空碧，一片清愁宛如织。候虫抱恨复啾唧，万里羁人叹行役。雌虫儿千丈横晴秋，须臾倒影吞江流。葛衫无柰风飕风留，坐见暝色来高楼。北平飞将老不侯，一言悟主田千秋，明发往问沧江鸥，咄哉痴计良悠悠。公择藏书五老峰，贻谋燕翼垂无穷。眉山仙伯绝盛事，至今千载流清风。云孙磊落殊逸群，文雅仿佛如前人。牙签插架三万轴，天禄石渠不足吞。我生粗有劬学志，岁华荏苒嗟无似。有愿须读未见书，渐非海内无双士。知君好事绝等伦，友朋就假宁惮勤。异篇隐帙倘垂示，微辞妙理当同闻。《偶成》：自笑山林麋鹿姿，世缘驱迫到京师。金张有籍通青琐，严郑无阶上赤墀。扰扰纷纷亦良苦，熙熙壤壤竟何之。野鸥未是樊笼物，夜夜江湖入梦思。青云冠盖满皇州，黄阁鸟台据上游，时事纠纷空叹息，赏音寥阔愧淹留。公车辟掾求三语，逆旅哦诗拟四愁。翁媪倚门心政切，春风菽水去来休。《古诗》：幽人捐筋力，自属斤十亩荒。手持蟠桃核，种之南山阳。一年萌蘖东生，百年枝干长。迤逦三千年，美实期见尝。客从都邑来，衣马多辉光。舜华欲分赠，朝露含幽香。笑我大远计，悠悠何所望。《律诗》：昆仑积石导洪河，银汉曾通万里槎。自厌簪裳台阁，政宜樵牧傍陵阿。凤麟呈瑞吾何与，珠璧联寇世岂多。玉署薇垣奏风雅，空拳深愧敌操戈。《绝句》：来时梅萼冲寒破，归去茂葵向日开。千古江山俨如画，不堪荒草没燕台。  

【`王恽秋涧集`】  

《冬日与吕文读毛诗二十二首》：妇道防闲贵有初，文姜失御从云如。何殊苟敝梁空在，秋水诚多得计鱼。《敝苟》服御鲜明拟大君，辚辚毂击汶阳春。载驱既匪勤王事，隐恶能无播万民。《载驱》济济威仪美且都，诗人流咏入嗟吁。齐家为失防闲礼，御乱无多金仆姑。《猗嗟》为国规模以德将，恬然风俗入安疆。新婚服礻棘既非礼，葛屦凌霜尤失常。《葛履》汾水悠悠宛一方，条桑采卖艹仪夫当。谁知粲粲车毛车子，终日倾筐沮洳傍。《汾沮如》得民方可固邦基，此道幽深莫我知。却忆宾庭陈百旅，棘桃犹足备多仪。《园有桃》地狭民稠十亩间，来归来逝共闲闲。何当一复周家制，各守封疆绝往还。《十亩之间》邦畿蹙近四邻侵，行役无时怨抑深。陟岵遐瞻私自慰，倚门应甚望云心。《陟岵》不畋安得兽悬门，匪稼胡为禾积。但恃鄙贪居禄位，不能无愧伐檀人。《伐檀》硕鼠歌诗怨已成，三年贯汝未聊生。熙熙彼土虽云乐，犹抱迟迟去国情。《硕鼠》皂绨示约人从化，玉树歌淫国旋空。蟋蟀戒深垂万世，由来奢俭贵乎中。《蟋蟀》隰原尚赖枢榆荫，人主忧勤贵一身。堪鄙晋昭徒自苦，只将钟鼓乐他人。《山有枢》粼粼白石水扬扬，宗国由来日盛强。本末倘从师服谏，争交窃国似田常。《扬之水》沃土分封自晋昭，子孙蕃衍喻园椒。大夫休起盈升叹，宗本颠披尔远条。《椒聊》东楚绸缪仰见星，时危婚嫁礼难成。却思王季兴岐日，内外俱无怨旷情。《绸缪》骨肉凋零失所亲，徒行踽踽一身存。不如杜春前树，枝叶犹能庇本根。《杜》服饰：御羔裘豹饰饰祛，国人不愠反居居。岂无它所携持去，恩好犹怀未忍疏。《羔裘》孝养庭闱士乃常，反教持役事戎行。悠悠仰面苍天渺，失所何殊鸨在桑。《鸨羽》晋国流风属变移，武公反正思依依，谁知问鼎伤肩际，肯独尊王请命衣。《无衣》道左团团杜春，清阴犹自庇行人。国强须赖群贤辅，孤特何为任一身。《有杖之杜》蔹生蔓野葛蒙枝，女子从人得所依。衾枕未温征役远，庶几百岁愿仝归。《葛生》晋献听谗似采苓，竟从微隐杀申生。后王采察能明远，谮心朔虽多事不行。《采苓》《偶书》：唐到开元极盛年，见人说侣即欣然。时时梦里秉长安道，驴背诗成雪满肩。郝卿持节使江皋，子勉翱翔主部曹。我幸闭门无一事，醉餐秋菊读离骚。人无定志何从好，事到难量尚口行。一理纵能消百妄，物情其柰正逢迎。《总题》：无穷山转青龙峡，不尽溪蟠碧玉。西自镇江南抵福，三千里路略相同。《题遗山先生手书杂诗后》：文键亲承馨亥欠余，又从珠璧见遗书。常疑落落江山笔，不放奎光到玉除。《杂诗》野人家具取宫中，适用都输瓦缶功。君是荆岩瑚琏璞，得来才待费磨石龙。较量暮四与朝三，初不多争让愧惭。恋恋不成丹阙梦，剑南才了又湖南。梦归故国苍茫外，春老风沙惨淡中。辛苦西台台下柏，不成还作柳花空。昨日清明尘障面，今朝上巳却晴明。老天气候初无定，敢倚虚名作实行。人家构室常忄并忄蒙，小木枝撑易作功。汝是连云栋隆物，得来才费梓人工。《同干臣读漳滨唱和诗轴和诗轴》草堂旧雨记相寻，细嚼漳滨唱和吟。白雪调高虽寡和，朱弦声眇有遗音。犀寒苍渚奇逾出，气夺元胎理更深。一洗向来筝笛耳，坐职三峡泻瑶琴。高山仰止为千寻，更对佳人与细吟。艺绝六钧俱破的，调高千古得知音。静藏脱兔无穷变，法比沧溟不自深。客去洒然心境寂，满轩秋气入丝琴。《跃王内翰与木奄唱酬诗轴》：木奄诗笔唐文畅，心印多从吏部传。豹管一窥连璧句，月窗慵展碧云篇。风流岂落明昌后，真率当随靖节肩。留取人间作遗像，鬓丝禅榻话它年。  

【`程端礼畏斋集`】  

《夜读友人诗效欧公赠沈博士体》：阴风飒飒玄夜长，呼童秉烛坐中堂。手开薛子五月五日书怀章，始言日月一去如箭忙。览兹节物对酒不能尝，终叹负才蕴志不得展，坐及颜衰鬓苍苍。词深意气兀石聿，读之使我心徊徨。嗟乎薛夫子，尔材诚高勿悲伤，是非由来两茫茫。凤凰在难雉翔。玉石同糁一概量。鲁门九奏享爰居，西狩获麟为不祥。黔娄手足不自覆，阖闾金玉盈其藏。仪衍得志称丈夫，孔孟奔走终皇皇。嗟乎薛夫子，生得时，道可行，坐俾君民跻虞唐。不然饭疏饮水枕曲肱，死为善人称其乡。嗟乎薛夫子，古言贫乃士之常，盗泉之水不止渴，恶木之阴宁为凉。雪霜不大挚，松柏无由彰。尔不见静清先生胸蟠万卷富穰穰，志高太华狭土方。吐辞惊俗知且僵，夏无完葛秋无粮。先生之操终巍昂，嗟乎薛夫子，尔胡为使我百感集中肠。孤灯照壁耿夜光，出门朝旭升扶桑。《无题》：不为巢许不伊周，老向江湖万事休。脱下绿蓑伸脚卧，青山明月满孤舟。  

【`刘仁本亦玄集`】  

《漫成六首》泾水泥一斛，混流难清漪。石武石夫非美璞，田雕琢将安施。庄岳置齐语，众楚争咻之。独醒不可活，何不啜糟酉离，柄凿舛方圆，展转祸所罹。出门涉远道，柰此足力罢。仰天一长叹，我生胡不时。唐虞事揖让，登庸八元凯。商周德代虐，战国干戈殆。项籍气拔山，汉高力不逮。筑城万里长，亡秦乃胡亥。迩来问鼎沸，四郊多仗铠。天连尚有恒，人心殊未改。中夜起悲酸，冥号问真宰。城头乌夜啼，邻鸡号啧啧。起坐不能寐，仰观长太息。众星何煌煌，四绕环中极。银河浪不生，旄头泯无迹。天道垂耿光，象纬森罗织。云胡海宇间，干戈尚狼藉。真人坐法宫，明当驱鬼蜮。昆仑起西北，沧海亘东南。洪纤有万类，化育皆春涵。王霸迭兴后，厥德胡乃惭。汉以龙翔起，秦为虎视耽。英雄横割裂，民命巳不堪。混一未百年，乱复如焚饣炎。文运苟恢拓，武德何时戡。十载风尘起，四海乱纵横。或图私爵号，或叛据连城。或指敌王忾，因之祸乱生。昨闻大兵马，中原已削平。江南挈壶浆，日望王师迎。又闻到淮甸，会合出襄荆。应知稍足食，高秋气肃清。渥洼产骐骥，溟渤生龙鱼。岂是池中物，谅非辕下驹。风雷一鼓舞，天潢出云衢。匪同枯涸鲋，垂头服盐车。蹄涔鄙蛙黾，枥陋骀驽。况逢伯乐顾，复值公子渔。天闲捧玉驾，玄极扶鳌枢。《漫成》：绝怜海上觅神仙，童女童男采药船。白日人间愁短景，朱颜暗里换流年。蓬莱已见成清浅，陵谷何知又变迁。却笑五云香案吏，陈辞再拜玉皇前。《无题》：学仙赢得维摩病，凡骨惭非大药姿。玉检每从天上下，瑶笙谁向月中吹。阴阳锻炼成丹鼎，沆瀣光明洗肉芝。会见此身先羽翼，飚车有约赴安期。  

【`胡惟仁诗`】  

《读羽庭诗因成六十韵》：委羽丹霞宅，弄珠明月宫。瑰文当瑞世，高步遂蜚空。政佐东藩治，情输北阙忠。及观忧国永，深识赞皇风。吴越干戈际，乾坤翰墨中。舂陵哀困悴，梁甫惜英雄。海歌良吏，田湖谨在公。体应追雅什，律可协臣工。城役傍周道，河防念禹功。厉能今尚梗，怀古意何穷。美刺丽以则，编摩初有终。讵云王迹熄，犹见政音通。次第开群作，英华萃厥躬。思深沦幻妙，气合动冲融。幄映夫容绿，阶翻芍药红。想移清昼日，吟送碧霄鸿。乡梦归还旗，天伦爱益隆。下言辉杖萼，上忆茂萱丛，唯诺寻常语，慈祥岂弟充。诵其文蔼蔼，听者识氵风氵风。绮绣纷相错，波澜迥不同。片言居警策，一字慎褒崇。开阖分江汉，低昂眇华蒿。威蕤九苞凤，俊逸五花骢。关键环连钅巢，锋芒剑在砻。寒欺水井玉，清泣露盘铜。月映秋河桂，霜凝晓岸枫。鸾铃锵藻轼，鲸锦结雕栊。姿媚何飘忽，襟期必混融。侔神殊变化，任物赋纤洪。间窃窥贤制，伊谁概鄙秉衷。颂声荒蔓草，词学擅雕虫。徐庾波流靡，王杨燎焰烘。柏松羞晚节，桃李竞春。秉笔归豪杰，杨桴发聩聋。哇淫方杂奏，寥廓竟孤羽中。黼黻宜王度，箫韶合帝聪。一麾舟阝久外，五马又从东。川莹金浮景，山辉璧吐虹。荐章交馆阁，脱稿播儿童。凤沼才名重，鸡林纸价穹。内人传乐府，使者致吟筒。化日行宣朗，卿云覆郁葱。诏归清禁直，衣染御香笼。仙苑嘲飞燕，天闲咏雪。赐袍题兽锦，铭器表彤弓。合是词林虎，宁淹幕府戎。锋车伫敦迫，璜听王总珑。小子惟狂简，生涯任转蓬。束书游上国，沽酒醉新丰。荆棘长途暗，尘埃短褐蒙。投竿思老渭，弹铗拟归冯。杳杳迷方术，伥伥类瞽朦。八能惭赋说，一物笑倥侗。颇效铅朱抹，难名绘画攻。苦吟三径菊，清掩半窗篷。焱欠尔看千首，令人豁两瞳，学鸠徒羡鹗，呦鹿敢当熊，鸣感车中铎，材怜爨下桐。甄陶知有在，蜀郡赖文翁。  

【`李廷寓庵诗藁`】  

《偶成》时往草木幽，事寂门巷闭。飞鸟来亲人，故作可怜意。风雨萧然一室虚，床头惟有旧时书。官闲不理西曹事，自取芸香辟蠹鱼。春色堂堂不必疑，浮云流水任东西。晓来一阵催花雨，村北村南布谷啼。春色年年自往来，偶然行上妙高台。可怜荆棘参天里，一杂桃花独自开。《五言四首》：颜色不如前，舞袖无心著。寄语挝鼓人，莫挝红芍药。自舞不知羞，欲罢更垂手。今日看他人，乃知前日丑。对酒莫舞剑，坐上客欲起。为有伤心人，如何要人喜。梨园人散后，处处霓裳舞。惟有李龟年，逢人泪如雨。《绝句》：梦觉西斋鹤影孤，最怜残月挂高梧。一窗凉气如清雾，起看菖蒲叶上珠。《漫题》：日暮山光合，雨余溪水清。可怜桃李树，犹有故乡情。溪水东流去，春愁可柰何。美人今不见，门外落花多。《无题》：世事真难托，微宗只自怜。文章登第日，淮楚用兵年。薄宦春云外，归心夕照边。长安无近使，回首意茫然。幽居无客至，倚仗问韶华。满地生芳草，开窗见落花。衰年常畏酒，多病复思家。独立无聊赖，空墙散夕鸦。《刘彦朴索月旦评诗》：乱后人才久混并，谁能着眼向高明。汝南莫诧先贤传，陕右重新月旦评。妍丑固难逃水鉴，重轻终不离权衡，却防暗里曹瞒至，世上奸雄要指名。《读乐天诗》：寒斋坐无事，闲观乐天诗。一篇复一篇，终帙不知疲。抚卷想其人，百虑春水澌。便如饮醇酎，心体俱融怡。夫君古达者，闻道超希夷。胸中浩然气，不为富贵移。立朝著直节，终始无磷缁。穷通等一致，未见喜与悲。放浪林野间，自比荣落期。香出月明夜，洛水花开时。沉酣溺杯杓，讽永多诗辞。襟怀既夷旷，文字无崎，虽言未尝言，真是忘言师。人生能几时，飘若风中丝。巧拙仝一死，虚名亦奚为。得酒且开颜，万事姑置之。作诗不必工，醉墨徒淋漓。袜翻我自稳，任使俗人嗤。《古诗》：涉渚采春兰，兰生不盈握。我欲持赠君，路远安可托。昔者承君恩，良厚不为薄。今君在万里，音书两冥寞。我忧君不知，我意君不察，兰叶何青青，馨香随风发。安得入君怀，为君解烦结。悠悠终莫致，脉脉心不绝。发衰日已白，形衰日已槁。谁於形发间，不随形发老。浮云日夕变，青山依旧好。此理非智求，不在读书早。欲看杜陵花，须上长安道。娟娟圆月明，照见我心怀。明月岂不美，我怀自不佳。黄河决金堤，东南流入淮。谁令州与县，化为狼与豺。人命贱如土，委弃不得埋。忧来望中霄，北斗当空排。搀抢不可视，默默下西阶。农家初辟地，日夕把犁锄。荆棘总芟刈，新苗渐成区。勤动劳不自怠，脊土为膏腴。懵彼后来人，不念前人劬。耕耘付童稚，仓廪随时虚。遂令禾黍场，化为榛与芜。昔以一人耕，成此百亩居。如何有百亩，不能养其躯。牛犊辞故舍，华屋为丘墟。牧竖不忍视，落日空踌躇。芦叶何挺挺，稻叶何垂垂。至宝不外眩，高才恒自卑。郦生白首狂，宁子扣角悲。胸中有所负，何必常人知。念彼轻薄儿，衣冠空陆离。气随黄金尽，皇皇竟何之。古来观人者，不轻微贱时。早起坐东轩，晨风吹我衣。初日出海上，苍凉无赫辉。翳翳新木荣，交交群鸟飞，禾黍蔽原野，秋实已离离。虽非巳所植，私欣雨时。乱离得安处，贫贱何足悲。上山行采薪，下山行采兰。采薪易粟归，采兰弃草间。虽有君子心，不如桃李颜。方知出山贱，不如长在山。我欲遗所思，路远风雨寒。嗟哉不能顾，俯之泪泛澜。道傍华表柱，下有百年墓，不知何代孙，伐卖坟前树。伐树尚可忍，畏官留禁步。弃地与他人，遗骸一朝露。薄葬古所敦，虽贫反能固。堂前两株树，朱夏结层阴。相看坐终日，爱此岁寒心。故人离乱间，寄我孤桐琴。不辞涉远道，以我为知音。登山觉山高，汲井知井深。不经洪炉燃，不识真黄金。丈夫同患难，方知尺与寻。伤彼市厘人，安足谌。荷花未出水，荷叶已田田。何不飘流去，中有藕丝牵。荷叶牵藕丝，欲去不得去。客子万里行，栖迟在中路。岂无田与庐，岂无亲与故。丈夫既出门，虽亲弗能顾。去为人所怜，归为人所慕。安能随燕雀，低飞度朝暮。袅袅秋风起，庭树鸣。浮云有凉意，白日东西行。路有羁旅人，自言久徂征。去年役交河，今年戍彭城。上功在幕府，官职未分明。长枪不得用，黄金有余荣。荆棘被原野，流水不复清。无官亦归去，天下何时平。游子念故里，日夕心悬悬，微躯下自保，远道何当旋。援琴欲抚之，一抚两绝弦。苍天一何高，海水一何深。山高与水深，不如游子心。安得双羽翰，归飞投故林。婉婉良家子，娟娟好颜色。芳年不自爱，误为乡里识。一朝入汉宫，引过长秋侧。虽然不得怜，名在宫人籍。巳矣复何言，芳菲从此毕。蘼芜生水滨，绿叶何委蛇。间以兰与芷，被彼清江湄。清江起洪流，化为浊水泥。憔悴勿复道，飘零渺难期。所愿蘼芜草，微根当自持。浩浩天地间，二气相推移。流行不暂息，生物乃其宜。天地不生物，用此将安施。斯人七尺躯，不与众物齐。聪明百骸具，岂但食与衣。晨兴暨夕息，凛然当自持。被发朝阳，栖迟陟行路。春风吹百草，岁月忽已暮。客从海上来，洁白如秋露。吹笙驾玄鹤，缥渺云中度。教我服华池。令我颜色固。童子十二三，汲水西涧阿。水深不可汲，白石生清波。俯首濯双足，既行亦既歌。上山采紫芝，下山牵绿罗。手持一尺，捷若猿猱过。恐是黄初平，驱羊下前坡。我欲往询之，奈此顽劣何。幽幽山中寺，释子二三人。晨兴击钟鼓，喧喧诵灵文。斋罢各分散，寂然无所闻。或坐长松间，或行清涧滨。采花献佛前，不喜亦不嗔。山头日未出，有客来扣门。自云西州士，牧牛三十春，问之无可言，长歌下青云。晨起坐西斋，群峰净如写。初上其巅，白云在其下。复有丹碧林，阑班缀原野。微风披拂之，庭户亦潇洒。优游得清玩，顾我何如者。梦幻既非真，荣枯谅成假。诸缘随所遇，悠然坐兰若。亭亭长松树，白云护其巅。飞鸟不敢下，伏苓巳千年。苍鼠从何来，便捷不可言。倏忽在其后，倏忽在其前。睢盱利指爪，枝叶无由全。念彼岁寒姿，受此微物牵。驱之不得去，抚之徒自怜。丞相出午门，大夫已来迎。兄弟同一家，无相犹以争。岂曰无他人，虽贤不如亲。晨出与暮归，以保我弟昆。  

【`刘文简公集`】  

《口号》：竹外花连屋，溪边柳映门。看山无俗客，邀月有芳樽。《杂书十首》：雷兼电掣威何壮，雨挟风来气更豪。坐待红云晚晴后，静听蛙吹起城壕。雨后蝉声特地闻，自谐宫徵和南薰。千门万户垂杨里，无限清阴总属君。阶下茂葵开已过，稀稀枝叶不成丛。晚花三两看时见，也自芳心向日红。树头蛛网车轮大，遮得蚊蝇已数回。可笑无心蝴蝶子，边傍飞去复飞来。溶溶野水淡双鸥，闲煞夕阳影外秋。忽见沙边有人立，贴云飞去不回头。两燕累泥居屋底，群雀穿穴巢屋颠。昨宵雨自雀巢入，燕室堕床人不眠。雨势未知几日止，不计屋漏怕欹倾。当门巨蚓长一尺，时与井蛇相乱行。  

今晨好晴气不湿，家家箱帙满庭中。当天赤日照如火，群蠹铄灭须臾红。北堂玉簪开未开，客鬓昨夜凉风来，伫目东南一千里，白云终日只裴回。《有感仝前月》：贫家男长忧娶妇，富家女长不出户。贫富相倾理或然，男女失时更可怜。《六言二首》：经营郭外二顷，栖息城中一庵，庄叟能知鱼乐，宋宗尝与鸡谈。细看尧典舜典，熟诵周南召南。管甚东涂西抹，从渠莫四朝三。天上人间华屋，水边物外茅庵，须知豪客歌吹，不似儒生笑谈。好是拈红拾绿，争教看北成南。黄尘万事纷扰，青眼吾侪二三。《外兄魏鹏举以大银诗一篇见示，仍令仆亦赋之。及云仰龟新题亦宜致思，辄成古风一章以答之》魏公卓荦真好奇，英才落落惟耽诗。偶观物象动佳兴，行吟坐永还如痴。挥毫一赋不容改，自然如匪用意为。连篇累题出新险，粲然相映金玉辉。辞明理当惬人意，传写相告谁敢非。近来变例赋大银，全篇语意新尤新。恰如骊珠出沧海，照耀世目无纤尘。少陵谪仙所未有，欲诵直恐惊倒人。寒斋书生苦多病，杜门不出聊养性。嘲吟才思还废井，砚池生尘笔常冻。有时开卷能自娱，却得终朝对贤圣。偶看君诗心茫然，搔首徒能发孤咏。作意欲效西施颦，跛足莫逐霜翮劲。新题故赐安敢为，更待宗工示龟镜。《醉中听智仲敬诵诗，喜而有作》眉庞齿白欢颊红，足盘胁耸肩角隆。两手捉膝气吐虹，目睨屋梁顶摩空。扌双如寒鹘望四野，突若惊超绝峰。须臾问口水涌风，澜翻欲与长河东。谁知乾坤万古怪，特气泄此方寸饥寒胸。初为汉祖大风起，次拟荆卿别易水。邈然古意动悲壮，惨淡风云酒尊里。忽吟结客少年场，吴钩锦带照座光。恩雠生死一语顷，凛发直上须髯张。复为廊庙赓歌曲，上有明明下穆穆。民无夭札物无疵，四海一家均五福。敛情却作行路难，长鲸翻海虎满山。李白悲歌阮生哭，弊车羸马愁长安。酒阑日落风已黑，寒灯耿耿月挂壁。微吟转入楚骚城，切切门前山鬼泣。客饮不醉惨不欢，我独起舞叫且欢。文章大是写心具，如君气象谁能攀。古人已矣不可望，一笑逢君千载上。  

【`刘将孙养吾集`】  

《约略杂诗》：楚水浩浩白，楚山悠悠青。人生自失路，山水初何情。重华入愁云，开阖环峨缨。快然各千载，笑汝空一生。长风渺湘波，汝屈何由平。兴衰昼夜事，反覆今昔同。可怜仁人心，忍死不忍从。明知力不及，谁遣身适逢。贩鬻有奇利，守方无骏功。一饿西山西，一霸东海东。人生无智愚，用舍随其向。倘能采葑菲，往往见所长。当其未必意，百计无一望。因依岂非命，遇合如有相。张良本为韩，陈平亦事项。才难圣所叹，千百不一全。能言未易得，况复可继传。大官老于事，肉食偷目前。方当窃光宠，肯顾择后贤。绛灌第一语，老死贾少年。事主敢不忠，忠乃特未易。指躯欲奚为，中道咄非意，是非或有局，忠邪亦易位。一时容异见，千古尚倒置。鸣呼东市车，此岂晁家事。大厦亦既颠，一木何能扶。况乃非栋梁，曾不比木店栌。彼皆无责备，此独有遗诛。公卿置何地，文字累老儒。寂寞杨子云，见称莽大夫。小儿必解事，老父何足记。顷时床下拜，终古眼中愧。新交阴郭家，平视寿张氏。风生台阁上，宠列诸王次。固宜伏波翁，岁晚困帝媚。人或恃故素，安可知平时。誓忠益一语，成嗔痴布衣。忽逢青云友，旧意更先疑，子陵作故态，鼎足无益辞。狂奴固当尔，君房殊可儿。狂侠世共喜，事败有余德。咄哉皆恶子，坐致人死力。风尘岂纯臣，饥虎传健翼。君看劫昏者，此岂尝失职。时平一偷儿，世乱两汉贼。俗下未易居，浮沉不可谐。谀之为见玩，嘿谓我不侪。但平或可劫，好语犹乱阶。不能皆达人，谁当恕中怀。德操尚可事，逢人好复佳。百年未易料，何往非失身。功名固震世，亦复多误人。中道失知已，小儿共经纶。千年出师表，磊磊悲如新。一笑孝正语，此岂高光伦。勋业各有天，才智竟无与。伯符志不遂，公瑾年忽暮。高台铜雀春，黄屋台城路。赤壁固依然，江东两土。二桥幸遇君，君亦二桥误。英雄有惑志，百炼居然柔。驱驰一世倦，历落身后愁。遗言教卖履，想见诀涕流。美人内隐笑，世子外回眸。何待伏魄时，已忘西陵丘。大缓人所有，小靳非人情。乘危作险语，何能不疑嗔。君心人岂知，君语非所陈。造然岂友道，余悔不蔽身。暮年王茂弘，流涕周伯仁。遂非何不至，中愧鲜自道。谁能当末路，未肯忘始好。初心盛德事，日暮行颠倒。古人有风致，语竟见怀抱。处中恸伯仁，桓公念阿浩。名辈不可高，同流何浊清。名犹天所忌，况乃自立名。邂逅有相逢，恩怨不自明。虚裁了何益，实患安可婴。平生庾元规，晚拜陶士行。士贫患无主，事主欲亲已。亲犹恨不密，密获全者几。奸雄志负国，疑忌及妻子。此犹凛不保，尔乃何足恃。吐茵岌殆哉，窥牍噫死矣。少年轻前辈，新贵喜失序。虚名随位起，流俗浪交许。英贤意寥落，鼠子成乳虎。岁寒何足较，人事亦多故。向来王逸少，坐愧小怀祖。山河向寂寂，乔木嗟久衰。云间昔汜滥，洛下相娱嬉。朝游王和同，莫宿刘乐随。身犹先一辈，事已被一时。低徊渡江来，乃识蔡克儿。人生有邂逅，所托非所愿。物论极无情，心迹谁与辨。噫嘻落帽狂，岂有入幕恋。髯参与短薄，谈笑入文献。孟嘉盛德人，老读桓晚传。六合方内外，意赏各一尚。朱门玩海鸥，故觉神气王。高屐游尘间，谈辨雄坐上。或云古无有，彼道焉得放。不见元嘉间，当有黑衣相。六姓更逐鹿，南北沸问鼎。炽然驴九锡，纷若梦一顷。何者非奕棋，乃有愧未泯。嘲子庐墓，史诮士不逊。如何千年齿，独笑彦回冷。晋阳家化国，首事子推父。擒充入戮窦，平杲遂诛武。东宫漫长嫡，统业谁基绪。纵无玄武门，可但天策府。颇笑魏郑公，欢取万余虏。数纬圣不道，机谶吁何祥。所徵辄乱萌，蚤觉函豫防。如何比造命，拱手待成殃。英明有时昏，衽席养戈。但疑女君羡，皇识武媚娘。古今有大笑，枯杨晚华出。嫦娥齿发落，未肯沮择匹。堕身奉君爱，身亦竟狼藉。彼淫固自取，渠命岂不惜。莲花张六郎，老武八十一。语言谁不美，肝肺鲜如流。贯高对滕公，令伯念母刘。千年真寥寥，情语罕其俦。灵武黄爪辞，蓬莱家事谋。吾评唐名相，三叹李邺侯。知士明观火，仁人心持衡。官阉祸东都，以权不以兵。大历衰失驭，神策监专征。文固奸朋，易置亦忠君。崛强昌黎公，曷赋永贞行。论势不论理，盗或非所憎。苟安不虑远，事有愿因循，涓涓既成河，滔滔愈无津。固知多荆棘，长此待何人。不晓白乐天，风谏平藩镇。官海古风波，高位危竿伎，况复问乱离，安所尽命义。一朝姓七八，忽起年三四。富贵不掩身，瞬息无噍类。漫今冯瀛王，得证佛地位。渊明节高世，甲子书微茫。子美穷念君，同谷歌悲伤。可怜天复末，羁绁围困场。故官署庚子，事苦无名章。得非韩致光，坐累香奁香。《杜平闲日与青山睹诗，各得数解》檐阴缓转厌呼茶，手倦团绡坐半斜。忽听一哇鸣草际，呼童着屐探荷花。绿阴啼鸟不知名，午睡醒来独自行。山下行人应羡我，谁知愁是此中生。飞鸟带将梅子落，痴虫打得纸窗声。莫嫌独坐愁如海，满眼新诗拾得成。竹林风定日流金，人似游鱼抱釜鬻。道是无情如有意，时时一霎故轻云。日长谈倦套拈棋，怕惹闲愁懒赋诗。忽忆故人天外去，绿阴浓处立多时。莫将幽梦搅天涯，珍簟凉厨锁碧纱。自爱竹床跌坐久，起来匐艹已开花。《谩题》：力屈途穷定某州，如今草莽是何丘。已伤无哭田横处，乃有追评葛亮谋。剑气阒寥狐拜斗，龙光变灭蜃成楼。逢人不忍重相问，时倚空庭泪洒楸。穹穹厚厚此含人，零落累魂托断云。万里忠精托高庙，一函枯腊从先君。越吟已复江南些，汉土终无海外坟。故旧尽哀知有处，西州鞭语不堪闻。  

【`豫章熊朋来集`】  

《奉还皮鲁赡北游诗》：桃花入赋长孙枝，虎豹传斑继子皮。衰朽无因出门去，感君示我北游诗。《紫极道士葆藏萧冰崖亲写送伊祖师住浮云诗，因次韵》写韵檐楹兆页水村，西南其户正临坤。莫谈李洞浮云观，愁见桃花今日门。崖客何期诗阅世，羽人巳有子传孙。此山恨欠涪翁句，让与寻阳龟壳轩。《赵闲闲醉写陶诗三首，卷末云，元光元年冬写诗，髯雷在傍大笑。雷盖深源公希颜也。按元光癸未，当宋嘉定十六年九月庚子朔食既，明年宋宁金宣俱登遐，又十二年而金亡》闲闲醉写渊明诗，髯雷大笑成欷。是年戈鼓季秋朔，明年元光无光辉。癸未三月，邢德自金奔宋，言金改元，犯汉旧，皆笑曰：“非元光乃无光矣。”一星未周世运去，酹酒匆匆风景非。义帝死，围城中酹奠未毕而城陷。伐有兴亡何处避，呼精金虎御天机。《道藏经》：周宣王时，闻空中歌云，“多虎入门呼，长精吸重泉”。柱下史曰：“言太白入昂毕，戎将有此。”乃弃官隐去。可怜士生遇此际，不有渊明吾谁归。结庐岂免在人境，阅世从知与我违。安得梅源遍平地，不惜草露长沾衣。陶诗赵墨那忍读，倚瑟再叠西山薇。  

【`马虚中霞外集`】  

《奉酬泰轩蒋明府惠诗集》：六义陈国风，篇章著三百。齐梁变浮靡，雅道日崩迫。大历拯颓波，雄鸣破昏惑。有如赤水珠，妙在心自得。泰轩儒门老，赤手探月窟。折得芳挂枝，月姊不敢惜。吞香入肺腑，出语固超特。夜久虚室静，淡淡月光白。一读回古心，再读动精魄。乃知天地间，元气运不息。高松挺节操，众卉失颜色。小子愧学诗，应当取其则。《偶成》：松风寄一龛，萧瑟我相谙。云海鸥盟冷，名场蚁战酣。履须经实地，道岂事虚谈。世态从欺老，欣欣雪满簪。昔嫌上界多官府，不道人间足是非。四十年来悲喜梦，倚阑闲看柳花飞。黼黻青黄入眼迷，升沉人事理还齐。曾看知北尝论蚁，不是巴西错放。百种时情云扰扰，一场春梦草萋萋。此心肯与南风竞，已向蒙庄悟木鸡。雨奇晴好惯相谙，欲写天然下笔难。书舫人归歌舞散，老夫独自倚楼看。善政犹如草上风，圣贤法则岂无同。失时谩使嗟阳虎，述古谁能祖鬻熊。治乱班班方册里，江山历历画图中。百年多少浮沉事，不及槎头把钓翁。谷雨声连四月初，闭门詹瓦石久无储。贫怜杜甫常赊酒，老爱边韶懒读书。乡里小儿相尔汝，檐楹乳雀自亲疏。生生化化趋春意，谁羡箪瓢乐有余。《读石田诗有感》：吟看三数过，不觉烬寒灯。意趣无非道，交游半是僧。课书贫自乐，媚灶梦何曾。自后言诗辈，苦心终未能。雕搜还不到，姚贾是宗风。势立典刑上，句存规矩中。片云孤屿远，寒水夕阳红。此理言难会，冥心感化工。悟门难概入，转读转堪伤。天地因经纬，风骚张纪纲。高秋明素发，老菊笼繁霜。物化精神在，心中何囗亡。《无题》：华毂高轩傲世尘，一枝筇竹喜相亲。精神我愧鸿都客，甲子谁同绛县人。悠远山川终古在，鲜妍花草逐时新。故交霜叶凋零尽，欲话当年记不真。戏衫碌碌恋痴人，傀儡棚前错认真。事去谩劳添讠主脚，愁来悔不早抽身。濠鱼未解庄生乐，社鼠宁知晏子嗔。桃李无心自开谢，可堪春色太逡巡。轻肥裘马我无能，粝食粗衣寄此生。游淡每怀黄叔度，巧言休耻左丘明。经天日月分迟速，行地江河自缩盈。大道甚夷民好径，等闲贫富不须惊。堪怜堪笑苦耽吟，吟苦何堪造物嗔。容陋影惭窥井母，时来功立贩缯人。长短褐秋云晚，白发青灯迹巳陈。只有西山无限好，暮云归鸟自情亲。《读唐僧诗》：高僧吟兴苦，吹万各秋声。着物鬼难测，为容人尽惊。力回千古意，气逼五言城。输与无心者，轻轻道得成。《诗思》：本与名言绝，乾坤钟气清。静中收拾得，闲里琢磨成。美刺明时化，幽微索至精。不曾亲悟入，似隔万重城。《毛诗》：六义关风教，吟须字字安。苦心雕琢易，出口浑成难。道合天心动，篇终鬼胆寒。极玄言不得，休作等闲看。《谩成》：暖催花雨湿行尘，脉脉凭轩欲损神。闲忆少年如昨日，只疑乐事是前身。黄鹂紫燕春仍好，剩水残山物自新。可惜白鸥波浩荡，扁舟老却钓鱼人。林间把酒山鸡舞，竹外支筇野鹤随。醉卧落花春不管，醒来惟有白云知。松风满屋散轻涛，老圃无心事桔槔。曝背檐前趁斜日，怒争梨栗笑儿曹。径曲交加锁竹阴，不教宠辱到林扃。心间莫道浑无事，粉槔松花污鹤翎。参天杨柳手亲栽，一院西风户牖开，落日尚余三四尺，山平水远看秋来。区区得失付酣歌，谁信箪瓢得意多。荒径久无桃李树，不知春事已如何。绕篱绿橘间黄橙，篱外青山取次横。一阵晚风寒雾歙，阶前待得月明生。九日篱根菊未黄，无诗无酒恼秋光。偶思巢燕归飞尽，自理枯蒲葺草堂。溪虫解初肥浊酒香，村南村北稻登场。白头羡杀田翁乐，醉向茅檐卧夕阳。小春天气未生寒，缀树朱栎正入看。昨夜海棠开数朵，一只蝴蝶上栏干。新霜尚薄树声乾，寒水无痕倒浸山。知是钓船归较晚，交鸟青鸟嘎嘎起芦湾。饱霜紫芋细凝酥，旋拨寒灰出地炉。渐愧邻家新酒熟，客来沽得满葫芦。野花芳草三春梦，楚水吴山雨地愁。心绪晚来禁不得，半身斜阳倚江楼。曾向山中静结庐，云边煮药自樵稣。不知白鹤巢松树，占得门前第几株。世态争趋向北机，眼看朱碧旋成非。山桃野杏春犹浅，早有青虫化蝶飞。萧萧野老发垂肩，家住湖西杜若烟。载得茭根入城卖，西风落日满归舡。草木凄凉露未，秋虫瑟瑟渐声底。竹忽穴梦觉湖光白，月在邻家钓艇西。风琴流响韶虚堂，湘蕈歌眠水一方。静里数声基剥琢，乳莺深向绿阴藏。眼底纷纷五色迷，楚人元不重山鸡。老夫惊觉槐阴梦，悟得南华物理齐。槐柳交阴日正长，荷花荷叶满回塘。人间未必浑无暑，心地清凉暑自忘。  

老圃秋光亦可佳，淡烟凉日自生涯。尽容诗酒酬清事，丹桂才开第二花。珠络楂橙满阁垂，欣欣筇物暖炉时。胆瓶小巧偏堪爱，插得檀梅一两枝。长忆成人总角年，学吟终夜不成眠。精神消尽今头白，只得诗名不用钱。夜雨膏浓晓又晴，熙熙景物象升平。啼莺只在花开处，谁识桑中布谷情。槐阴满院喧巢鸦，蜜房香老蜂趁衙。邻家艇子钓鱼去，水光摇动金莲花。移榻松阴避月明，天河万里度流星。仙游梦觉苍华冷，犹听鹤声来杳冥。西风吹雨十分凉，店舍新刍艹拍瓮香。净洗瓦盆删菊本，老夫作意做重阳。老我何堪乐自全，不将造物强杯。贪眠又过希夷子，一梦人间七十年。枯蒲风急骇栖禽，纸帐灯昏坐拥衾。门外霜华如练白，不知何处尚鸣砧。饭罢回廊转数遭，不知积雪生林梢。自怜迂僻人多笑，洗竹交加助鹤巢。胜景园西石路平，瘦筇扶我过南屏，希夷名在庵何在，应是先生睡不醒。北风小雨戒新寒，隔水枫林叶已丹。莫道闲门知己少，白鸥飞去又飞还。隐隐寒灯竹院深，暗风吹雪打窗声。利名不入蒲团梦，一衲蒙头坐到明。斜阳日日过山坳，钟磬相闻隔水敲。生事一盂饣粥外，静看林下鹊争巢。燕山楚水曾为客，惯听霜砧捣月明。不似新愁怕新雁，秋风吹落两三声。晴日穿花暖似烘，风檐微动玉丁东。山童睡起心无事，斫得筇枝补鹤笼。岸柳禁风叶渐疏，乍凉还试夹衣初。雨添秋水入篱落，闲看鹭鸶行捕鱼。酒能醉客心难醉，诗解穷人思不穷。千古湖山百年事，倚阑分付落花风。芙蓉露湿天宇清，呈河淡淡蟾蜍明。西村知有夜船过，撩乱一群瞿鸟鹆鸣。云归雨歇湖水平，五色虫带虫东山边明。唱歌舟子采菱去，十里柳堤蝉乱鸣。烟水微茫没钓矶，物情人事两依依。杨花自逐东风去，空见渔舟日暮归。送客河桥怆别怀，露花烟草见船开。伤心不及梁间燕，又逐春风冒雨来。西邻张乐通宵饮，野老耽吟尽日诗。总在天机流转里，可怜乐处不相知。  

【`耶律铸双溪醉隐集`】  

《因题诗卷》：下字工夫大，协音格律深。不唯穿月胁，当合出天心。莫编苫疾，尚知织锦迟。篇篇何警策，字字更清奇。《效古》：猗猗无粒粟，西成收不得。供尽天地间，千年万年食。郁郁无影树，无人得攀折。障尽天地间，千年万年热。《戏题近日所作诗卷末》：谁擅风骚上将坛，顿还旧观据吟鞍。自然倚伏行藏在，未要闲人作话端。《拟古》：水涵春色柳涵烟，半是人间半是仙。帘底东风吹梦断，一窗花影月明天。门外西风断续歌，晓闻行李过滹沱。得封侯也知何日，人道仙郎鬓已皤。沈沈雁影落云边，云边雁影横秋天。秋天一望万里沙，行人犹听鸣悲笳。悲笳一声悲欲绝，雪纷纷兮风烈烈。玉泉溪上多旧游，旧游别后经几秋。和林城西看春柳，何如谈笑倾杯酒。百年身世一梦中，夕阳相对空回首。《和延年所诵小诗》：月满风帘醉梦残，松阴滚碎玉栏干。如何又是沈沈夜，特比寻常分外寒。《载赓赵虎岩诗韵》：罗列征鸿字不如，天涯牢落正幽居。故人何处秋光老，愁把蛮笺草草书。人生能得几清明，得亦为荣失亦荣。争后便夸饶胜事，五湖烟景有谁争。《偶得》：雁时游子不禁愁，把酒悲歌醉即休。旅枕梦回情味恶，满天风雨五更秋。《舟中读仙伯诗歌》：金门羽客传仙伯，雕章继贺登瀛客。锦囊满积骊龙珠，冥搜得自蛟龙宅。岂无神物为护持，未许尘凡探幽赜。金山万丈安可升，玉海千寻不可测。遂被声歌歌一曲，四望烟霞皆改色。浪花遥逐清风来，容与舟容舟，舟名也。横玉溪侧。凌波弭楫水仙府，独上兰洲登醉白。驰情何许望成连，水与青天等宽窄。  

【`张西岩集`】  

《刘静逸索诗》：静则不动体，逸乃不劳理。何以见不动，月堕寒潭底。何以见不劳，云归故山里。欲求二者功，且旦反诸已。《读陈节斋诗刻》：心远亭高树拂云，绵衣一去几经春。壁间好护题诗石，再见如公有几人。不见当年老节斋，伤心遗迹半苍苔。读余风起庭前树，犹似英灵到此来。《方塘颇倦，以此壮之》：才渡清溪懒着鞭，白云岭上莫留连。与君驰下坡陀去，一簇人家是玉泉。《三月晦日》：雪帽风裘出帝京，与春同到济南城。明朝春又堂堂去，剩约飞花与送行。日长人寂簿书稀，拟赋春归第二诗。可是东风尚纤巧，乱飘飞絮游丝。《选杜缑山诗》：缑山人去已多时，独对遗编动所思。坟上不浇千日酒，世间空爱七言诗。追随工部仍多感，摸拟樊川更好奇。昨认灯前选佳句，疾风应报九原知。曹杜声名已并驰，杨王踪迹久相随。千篇虽富少青眼，一字未安空白髭。得法初从缑岭学，命题多是相州诗。可怜十五年前死，不见中原混一时。《和张秋山寿诗韵》：今年此夕倍光辉，新得秋山七字诗。滹水传来仍有派，寓斋仙去更无师。清如映月梅花朵，老似经霜桧树枝。忙著锦囊收拾起，他时不独诧吾磁。《安仁簿吴帝弼以诗求跋，燕都诸公送行诗既题其后，复用来韵》都城桂玉不关心，日日长吟复短吟。冷地谁逢人荐誉，清朝半是子知音。一封黄纸中书牒，八品青衫主簿箴。五老峰头旧游处，停舟为我一登临。  

【`张子渊集`】  

《上京纪行诗》：世祖龙飞奠两圻，岁时延跸重依违。千官扈从趋黄屋，三子联镳总白衣。眼底关山生藻思，马头楮颖发光辉。诗成京国争传诵，太史遥瞻动少微。《晚成》久旱妨农稼，云霓暝不开。强风秋愈壮，好雨夜深来。元师嘉猷阔，官军荷铠回。巳虞储彳侍匮，川陆转悠哉。  

【`元朝风雅`】  

《拟古四首》涉江采夫容，江水何澄鲜。朱华映朝旭，窈窕薰风前。相望不盈咫，风波良独艰。揽之置怀袖，抚玩空长叹。春荣众所慕，泯默无复言。孟冬寒气至，眄彼庭中树。忽得故人书，中有相思句。故人隔异县，相望良独苦。候虫鸣广除，落叶被衢路。凄其对摇落，登高讵能赋。白发生镜中，荏苒流年度。故人岁寒姿，亦有济胜具。相期佩飞霞，共饮金茎露。青青河畔草，春至不复腓。延缘被陂坂，饱彼牛羊饥。荏苒时序迁，王孙终未归。西风一萧瑟，楚客空伤悲。安知壮士心，金石乃不移。阴阳无停运，垂柳生金丝。鸟呜百花开，回首乃尔为。丈夫贵自勖，千载以为期。明月皎夜光，出自河汉东。众星灿以繁，牵牛正当中。永怀乘槎人，上与河源通。辶朔游往从之，杳杳将安穷。至人凌倒影，千载幸一逢。愿言揽其祛，一洗尘埃空。乘风游汗漫，历历天九重。有志未能就，忧心从忡忡。《绝句》：矶头系渔艇，林下访樵牧。炯然一白鸥，独有满潭绿。独酌玩溪水，溪水清且漪。山月忽飞来，皎然谁与期。酒醒悦山桂，流泉夜弹筝。独上青峰去，中天见月明。坦坦黄金道，蛾眉七瑶车。莫随双燕子，容易落人家。《无为人所怜》：前有亿万年，后有亿万年。寓形此穹壤，百岁指一弹。古来多少人，灭没已不闻。草木与同腐，可怜生世间。独有圣与贤，明名长久存。圣贤在世时，小心常畏天。终始履周道，没身无过言。所居至广大，靡物可与权。万乘不为泰，一瓢亦自尊。我当师圣贤，无为人所怜。《古意》：美人插新花，恨不逐时好。花亦解自怜，红颜易成老。《偶题》：修竹千竿万卷书，水明沙净称幽居。春风架上吹残简，时复晴窗落蠹鱼。永夜观儿课旧编，小窗灯火忆当年。曲肱自笑不成寐，月上瑶琴第五弦。雪夜题书玉署深，思山便欲寄瑶琴。征鸿若问平安信，河汉东流是此心。《绝句》绣帘钩月夜生凉，花雾霏霏入画堂。吹彻玉箫人未寝，更添新火试沉香。金吾列侍拥旌旄，五色云深雉尾高。视草词臣方退食，内官传敕赐撄桃。出门何路觅亡羊，日日红尘枉了忙。笑杀东齐赵夫子，不来看菊过重阳。《无题》：自古功名孰尽酬，平时闾巷诧封侯，万言未试人皆惜，一士难招国可羞。岂必后来俱龌龊，若为诸老独风流。黄尘衮衮将年待，往事悠悠与酒谋。《听儿读卫诗》：羔羊同时缝素丝，抑抑有老尊其仪。如何多善臣子国，犹有北门怀仕诗。人生仕进亦偶尔，出门入室同一轨。书声听处千年心，霜月残缸夜如水。  

【`吴礼部集`】  

《五言绝句，客有谈献玉绝弦事，因赋二诗》荆璞宁非遇，卞和犹识真。识真不自保，翻恨世无人。识趣全琴在，赏音千载期。朱弦何用绝，自贵不求知。《题谢尧章君琬兄弟诗卷》：谢氏家声旧，今犹好弟兄。依依对床语，恻则在原情。露萼花虽减，春池草自生。殷勤同姓老，望尔早来京。《题李天台戴氏诗后》：大监能全节，传家在一经。宁为重席讲，不作鼓琴伶。霞映层城赤，春留故树青。闻孙偶相识，三叹想仪刑。戴希尹者，为军器大监内附，后或荐之，不起。有子为教官，与从子同徵亦辞，从子至集贤直学士。《读陈后山诗有感》：我名异世偶然同，身迹沉微转更穷。寄食尚怜从郭概，赏音未易见苏公。《病假自秋徂冬，因读诗及楚辞后语，集成雅言》秋风草木黄落，日夕羊牛下来。征夫心亦忧止，曷月予还归哉。昔往杨柳依依，行迈黍稷离离。怀归畏此谴怒，静思不能奋飞。结幽兰而延伫，攀桂枝兮淹留。望美人兮未来，思公子兮离忧。日宵宵兮下山，风飘飘而吹衣。临清流而长叹，望青山兮不归。岁忽忽而遒尽，老冉冉其将至。心郁郁之忧思，夜耿耿而不寐。雁邕隹邕隹而南游，猿啾啾兮夜鸣。天惨惨其无色，荒亭亭而复明。  

【`吴舜举吾吾类藁`】  

《拟古》：羲画阐人文，立德继玄旨。斯道古攸敦，卒乃滋末技。词华鄙雕琢，何况靡工致。既贻俗眼嗤，还为知音弃。鱼目殆非珍，燕石浑瑶珥，绮丽炫颓波，澹泊启高致。焉知大雅音，诠讽含六羲。神龙蛰重渊，岂偶介与鳞。变化入冥漠，倏忽致屈伸。藏深苟无欲，此性安可驯。清晨涤尘虑，拂拭龙唇琴。冰丝映玉轸，宫徵发徽音。一鼓别鹤起，再鼓紫凤吟。自非山水工，曷契钟子心。贞士失知己，何自免陆沉。嘉遇良难必，聊且慰冲衿。褰衣涉湘渚，崇兰泛幽香。折以遗所思，柰此道路长。采芳须及时，过时萎且黄。不念桃李年，离别隔两乡。何当早还归，慰此饥渴肠。宝气吐光芒，夜烛霄汉上。孰云久沦晦，精采动星象。由来至神物，变化非可状。离合迹靡同，显隐何由杖。冥思掘狱初，博识启浮奖。先正邈云迈，名流若晨星。余光安足仰，竟莫资典刑。羲农殆黄虞，去余几千龄。淳源就湮塞，徒兹守群经。苟非述作功，群寐何由醒。炳炳垂懿则，颇恻昧与冥。四壁但萧然，蓬蒿蔽幽居。岂复计贫馁，志在古人书。我来慕高谊，仰止将焉如。清风百代上，遗言良起予。在昔炎运熄，余火焦起良图。君臣及际遇，鱼水相与俱。乃知长啸时，兴怀佐朝谟。贤辅著伊吕，兹士顾不殊。秉耒南阳者，孰识为凤雏。出师戒两立，恳恳忘勤劬。功名照前代，千载擅八区。《拟古杂诗》：抱美不自献，孰识爨下才。乃知荆山珍，终以石见猜。凤雏未高举，秉耒南阳隈。何以答三顾，赴敌山亦摧。八阵布雄略，出师真壮哉。淳浇无异源，靡靡逐时变。柰何迁末运，公麽伺其便，长揖采芝叟，不作市城恋，忻与木石俱，何意谋自见。边隅尚传警，风尘暗寓县。前修迈高节，岂为来者劝。食薇可终身，深期弭龙战。哀哀我征夫，远役在边戌。雨雪忽载涂，凄其岁年莫。从戎始虽壮，容鬓巳非故。甘心许徇国，勋业苦难树。枕戈愤巳盈，孤征尚谁诉。比目折中路，眷恋情所私。浩浩燕与越，驱车欲焉之。别近恒恻恻，别远宁不思。寄语室中人，远游非所陈。昔闻诗与礼，忆在过庭趋。耳熟严训及，愧我昧反隅。中道逢荡析，念此气不苏。深惟素履愿，窃比逢掖符。咄嗟岁月驶，莫遂砭厥愚，穷生贵殉义，时流重进谀。弥怜虎口脱，敢冀蜗氵全濡。屡空中岂怍，宁为末俗驱。鲁连蹈东海，却秦乃权宜。战国固多士，卓然一见之。余本寒乡民，弓矢居河之湄。尚友笃嗜古，深衷切自私。一获展良悟，如扌求渴与饥。遐踢邈千载，遗矩诚足追。因之激忠愤，愧乏熊虎姿。滥吹诚窃禄，哂此齐庭竽。定从才一言，忝与碌碌俱。古称贤达人，高谊耿不诬。鱼目固非珍，窃混明月珠。贵耳恒贱目，把玩复自娱。穷达有恒理，敢昧待贾沽。兵尘昧遐瞩，藏深复潜需。荏苒春又夏。芳序不我延。所思邈山海，迢递隔远天。寄书云中雁，旷绝贻厥言侃。荣耀有衰歇，寸心终莫迁。如何结发亲，负此桃李年。朱唇扬妙音，岂计终取怜。当年纨扇谣，安得今尚然。婉怀哀伤，愿比金石坚。躞蹀下闺闼，何由巳。高牖照初日，水木涌清辉。拂拭朱丝弦，山水调更微。钟子不我遇，自与聋俗远。无弦寄高兴，此意良未非。折腰卑巳辱，岂是昧事机。骏奔计已得，迈迹非可几。古道就芜秽，末流滋诳谲。溯求竟何稽，谁作复谁辍。知愚虽两致，宁与较县绝。污隆逐时变，譬彼凉与热。朔风吹大漠，夜作千里雪。阴晴苦难恃，舒惨一何别。默悟元化工，喧啾息哗说。惟昔事远游，发轫自兹始。辛勤三十载，倏忽一瞬耳。未明辙环踪，窃究怀居旨。祚运厄阳九，历稔未云已。郑重携挈心，干禄为亲喜。出身忝逢掖，残毁谅非美。多艰亦屡遘，破陷辄中止。自省几寡言侃，所幸免誉毁。远别同气亲，昕夕竟何恃。於焉限阳朔，旷阔非所拟。相思只长恸，一坐致频起。寒门婴变故，延祸及先妣，肠裂五内伤，憔悴复何似。永抱终夭痛，不得返乡里。蕙帷拥虚位，徒见字盈纸。旅魂不可招，痛绝真欲死。忍闻属纩言，离乱念诸子。层云起遥空，阳曦黯沦没。倏焉光采歇，变化何仓卒。穷居念离索，终朝恒兀兀。杪冬寒气惨，凛凛伤肌骨。暖律谅可回，推迁任飘忽。《杂诗》河宿烂宵分，严霜歇芳物，南飞雁，声逐浮云没。征夫怀远役，戈船连暝发。孰遣严程缓，柰此苦寒月。大布不御冬，况值霜断骨。命微难自保，去去冒驰突。亲知惨别离，割痛永相恤。归来良有期，会见早宁谧。晨起凄风厉，霜气欲断肌。暄凉谨代谢，推迁理无违。念我蓬居，悬罄心自怡。寝食列鼎，遑恤冻与饥。富贵何足羡，贱士安坦夷。严城喧夜柝，呜咽鸣羌管。清辉鉴檐隙，桂魄光复满。秋声动寥廓，边鸿起撩乱。荣茂就衰歇，关河音信断。客寝不遑安，孰遣愁心缓。疏散巳成癖，杜门养愚蒙。矫厉非素习，甘此退与穷。由来方凿资，不与圆柄通。孜孜为利者，只自取劳躬。廉立启贪懦，将谢夷惠功。余生苟可毕，何须问污隆。《拟古十首次刘闻廷韵》：逆节圯崇纲，横溃肆狂伴。宗主炳麟史，昧此谋宁缓。民彝讵宜泯，四维遽云断。畴能靖群凶，未觉事功罕。岂不念无辜，忧来气恒短。卓彼一正功，其人独称管。骑射息芳辰，余间端可卜。戏玩足娱心，辕门抛蹴。蹴高齐浮云，式骇众观目。将军夸巧捷，接踢最称速。噫彼暴殄余，穷欲未云足。恢恢忱弗私，恶稔祸胥促。自从丧乱来，东西安所之。山谷弗可居，浮海弗可期。余黎摩孑遗，中边悉如兹。藩维弛臣节，不腼死独迟。遁辞尚可托，徒劳播声诗。愧尔忝章甫，哀号奚用悲。夷叔卓杰识，时议骇且惊。始也议形色，终焉心靡平。登山迹既迈，薇蕨岂可生。去余已千代，昭然无隐情。后贤昧厥旨，较若失万程。何须重此文，修辞费将迎。子房闵韩亡，捷足骋高志。修名列三杰，式侈运筹事。圯桥期屡失，讵谓偶相值。钟姿良粹美，神降会元气，明哲既保身，声名照天地。汉楚兹辽哉，邈矣隔淮泗。飞鸿堕遣音，云有帛书字。光党著高节，明王礼不宾。藏深靡求，高蹈岂无因。商岭芝可茹，楚泽兰堪纫。买斧事樵采，兹焉毕晨昏。伊人不守沔，胡为乃栖筠。俯仰终愧怍，信罹辶与辶屯。负固扰南纪，从昔著苗民。虞廷一振旅，舞干义常陈。只缘类莫殄，囿此弗顺身。啸聚仍续武，徒劳逻与巡。纲维遽云断，那能一朝伸。玄端袭儒服，亦复岸此巾。徒守子云学，谩夸首阳仁。投畀息群愤，母令浼斯人。世无柳下惠，畴宽此夫薄。全生已亏行，奚用咨流落。词纵工丽，未足俾述作。边廷驰羽檄，扰扰夜喧柝。流血川谷殷，疮痍曷清廓。忠臣炳休光，鼠辈尚安托。经德贵不回，吾否悔宁晚。老去莫知非，暝行亦亡返。堂堂寻阳守，重义知所本。捐躯著忠节，欲救天步蹇。修名光简册，不愧巡与远。尔独恋乡井，归心入私忖。安成不可即，何计遂耕垦。谩补登山屐，徒怀浮海舟。孰抱乐毅才，谁卧元龙楼。往事成悒悒，来今怅悠悠。戈舸杂游卒，川途不可游。畴能念涂炭，积此巳十秋。人命亦可怜，焱欠入水上沤。皇风被九宇，讴吟良不休。《绝句》：飞来双粉蝶，还为落红迷。不惜余香在，随风过槛西。幽居偏寥寞，树午绿阴团。更有双飞燕，新巢次第完。闭门花落尽，稍稍觉春归。只忆山中好，云深笋蕨肥。缄情聊寄远，一望去程贝余。杳杳飞孤鹜，微茫近落霞。树色偏宜晚，涵烟接古城。伤心遥驻目，荆杞乱来生。昔时歌舞地，处处长蒿莱。黄说茅檐底，今朝有燕来。楚山不可极，楚水欲千重。雨逐飞云度，相从认去踪。长飙中夕起，空闺幽思多。忽闻啼杜宇，柰此单居何。飞花随雨急，欹树向风斜。不识春归路，愁来倍忆家。怪得春多雨，农家未力耕。云涛生近渚，驾得海舟轻。《谩成》：官柳摇青浅学眉，舞腰纤瘦似蛮儿。多情只解牵离思，剪尽烟中数尺丝。  

【`杨叔能小亨集`】  

《李太白诗》：长庚昔入梦，名与少陵齐。陈隋诸作者，稍觉气焰低。轩昂傲权贵，反为嬖幸挤。也一青蝇，安能点白圭。采芝谢家英，白骨埋黄泥。《效孟东野》闻昔有廉士，井饮投青钱。嗟余七尺身，眠食须人怜。夜归借卧榻，朝起寻炊烟。喟然长太息，俯仰羞前贤。曲肱一榻上，梦与汗漫期。或登高山颠，或步清溪湄。形开日已昃，身世交相悲。愿言长不寤，梦里心怡怡。我愿如蚯蚓，食土能充肠。我愿如鹪鹩，自然羽而翔。人生岂不贵，岁暮天雨霜。不知冬日短，但觉冬宵长。袍不息耻，恐污君衣裳。粝食不自难，恐辱君膏梁。青蝇点白石，白璧亦无光。一人向隅泣，一室皆感伤。《读徐汉臣诵雪诗》：颖守多宾客，玄冬燕赏时。聚星成故事，刻梓播妍辞。吾子追遐躅，儒官下绛帷。高吟三十韵，拟学二贤诗。前朝阀阅有光辉，南国衣冠欲奋飞。雨地因缘春梦断，百年事业壮心违。四民失职士为最，数口无依谁与归？鬓发苍浪五十一，天教去采故山薇  

永乐大典  

## 卷之九百五

二支诗  

诸家诗目一  

李陵诗  

【`苏东坡集`】  

《跋李陵诗后》余本不识陈君式。谪官黄州，倾盖如故。会君式罢去，而余久废作诗，念无以道离别之怀。历观古人之作，诵约而意尽者，莫如李少卿赠苏子卿三篇，故书以赠之。春秋之世，三百五篇，皆以见意，不必已作也。  

王粲诗  

【`文献通考`】  

《王粲集》八卷。晁氏曰：后汉王粲仲宣也，高平人。为魏侍中。粲博物多识强记善算，属文举笔便成，无所改定，时人以为宿制，然正复精意覃思，亦不能加。著诗赋论议垂六十篇，今集有八十一首。按《唐?艺文志》，粲集十卷，今亡两卷。其诗文反多于史所记二十余篇，与曹植集同。  

张司空诗  

【`文献通考`】  

《张司空集》三卷。  

晁氏曰：晋张华茂先也范阳人。惠帝时为司空，为赵王伦所害。华，学业优赡，词藻温丽，图纬方伎等书，莫不详览。家有书三十乘，天下奇秘悉在。博物洽闻，世无与比。集有诗一百二十，哀词册文二十一，赋三。  

陈氏曰。前二卷为四言五言诗，后一卷为册祝哀诔等文。  

陶潜诗  

【`文献通考`】  

《陶靖节集》十卷。《诗注》四卷。  

【`周紫芝太仓米集`】  

周紫芝《书陶渊明归田园诗后》。  

陶渊明闲居则负耒而躬耕，年饥则叩门而乞食，益不可不谓贫矣。至于弃官而归，则易若脱屣，非其胸中自有丘壑，安能摆落世故如此。顷时杜祁公在政府，客有新第者，以所业献公，请学为政。公无一言，唯问生事厚薄。人有问公者，公曰：人有田园，则进退轻，乃可行吾志。祁公可谓知言矣。近时士大夫，多喜学渊明诗，皆故为静退远引之词，以文其歆羡躁进之失，譬犹效西子之颦，而忘其语意高远，不能窥此老之藩篱也。  

【`黄庭坚豫章集`】  

《书渊明诗后》：血气方刚时，读此诗如嚼枯木。反绵历世事，如决定无所用智。每观此篇，如渴饮水，如欲寐得啜茗，如饥啖汤饼。今人亦有能同味者乎？但恐嚼不破耳！  

《书陶渊明责子诗》：观陶渊明之诗，想见其人岂第慈祥戏谑可观也！俗人便谓渊明诸子皆不肖，而渊明愁叹见于诗，可谓痴人前不得说梦也。  

【`吴可藏海居士集`】  

《五峰翁书渊明诗》：陶渊明诗，如向上祖师所受用处，无复余事。有欲学之，非饱于参寻莫能到也。思道平生刻意于诗，晚所造诣乃如此。当有明眼人，以予言为信。五峰翁挺士特书。  

【`蒋璨`】  

书靖节之诗，人不可学。然有不蕲同而同者，其妙至于不可言，当于此诗求之，说蜜为甜，与无舌人自不相领。阳羡蒋璨宣卿书。  

【`苏东坡集`】  

《书渊明羲农去我久诗》：余闻江州东林寺有陶渊明诗集，方欲遣人求之，而李江州忽送一部遗予。字大纸厚，甚可喜也。每体中不佳，辄取读，不过一篇，惟恐读尽后，无以自遣耳。  

又《书颜生称为仁诗》：此陶渊明饮酒诗也。此饮酒中，不知何缘记得许事。元丰五年三月三日，子瞻与客饮酒，客令书此诗，因题其后。  

又《书渊明乞食诗后》：陶渊明得一食，至欲以冥谢主人，哀哉哀哉，此大类丐者口颊也。非独余哀之，举世莫不哀之也。饥寒常在身前，功名常在身后，二者不相待，此士之所以穷也。  

又《书渊明东方有一士诗尾》：此东方一士，正渊明也。不知从之游者谁乎？若了翁得此一段，我即渊明，渊明即我也。绍圣二年十二月，东坡居士饮醉食饱，默坐思无邪斋，兀然如睡，既觉、写渊明诗一首示儿子过。  

【`晁无咎鸡肋集`】  

《题陶渊明诗后》：诗以一事论工拙，如“身轻一鸟过”，“身轻一鸟下”，过与下，与疾与落，每变而每不易较也。如鲁直之言，犹石武之于美玉是矣。然此犹在工拙精粗之间，其致思未白也。记在广陵日见东坡，云，陶渊明意不在诗，诗以寄其意耳。采菊东篱下，悠然见南山，则本自采菊，无意望山，适举首而见之，故悠然忘情，趣闲而累远。此未可于文字，精粗间求之。以比石武美玉不类。崇宁三年十月晦日，晁补之题。  

【`马碧梧玩芳集`】  

《题注陶诗后》：陶公书甲子之事，后人盖为隐者之一节耳，不于其诗数数然附著斯意也。乡先生东涧汤公，始从而一二笺释之，谓其有感于兴亡之际，为之增欷而累叹焉！当涧为此论时，盖淳初元，国步小康时也。去之三十余年，余乃真践此境。山中恸哭之余，因取陶诗汤注诵之，痛国事之巳非，悼前贤之不作。因涧于彼时，预表斯指，岂亦陈了翁书杜陵哀江头之意耶？呜呼！岂不重可悲哉！是编每于世运变迁之语，数致志焉。至于二卷中，赠羊长史之篇，既欲考千载典坟之存，以求古人之心，复欲因九州舆图之一，以验圣贤之迹。而终之以经商山谢绮角之意。涧之言曰：南北虽合，而世代将易，但当与绮角游耳。呜呼！世代之易，犹可言也；夷夏之易，不可言也。岂不又重可悲哉！本心斋书。  

阮籍诗  

【`文献通考`】  

《阮步兵集》：陈氏曰：魏步兵校尉陈留阮籍嗣宗撰，其题皆曰《永怀》。首卷四言十三篇，余皆五言，八十篇。通为九十三篇。文选所收，十七篇而已。  

谢惠连诗  

【`文献通考`】  

《谢惠连集》一卷  

陈氏曰：宋司徒参军谢惠连撰，本集五卷，今惟诗三十四首。惠连得名早，轻薄多尤累，故仕不显。死时才三十七岁。  

鲍泰诗  

【`文献通考`】  

《鲍参军集》十卷。  

梁元帝诗  

【`文献通考`】  

梁元帝诗一卷。陈氏曰：即湘东王绎。  

文帝诗  

【`文献通考`】  

《梁简文集》五卷。陈氏曰：简文帝，纲也。按《隋志》八十五卷，唐已缺五卷，《中兴书目》只存一卷，诗百篇，又缺其三首，今五卷皆诗，总为二百四十四篇。  

柳文畅诗  

【`文献通考`】  

《柳吴兴集》一卷。陈氏曰：梁吴兴太守河东柳恽文畅撰仅有十八首。  

江总诗  

【`文献通考`】  

《江总集》一卷。  

陈氏曰：陈尚书令考城江总总持撰。总在陈为太子詹事，以宫端为长夜之饮。及后主即位，当权任日为艳诗，君臣昏乱，以至亡国。入隋为上开府，《唐志》集三十卷，《中兴书目》七卷，今惟存诗仅百首云。  

徐孝穆诗  

【`文献通考`】  

《徐孝穆集》一卷。  

陈氏曰：陈太子太傅东海徐陵孝穆撰。本傅称其文丧乱散失，存者二十卷。今惟诗五十余篇。  

阴铿诗  

【`文献通考`】  

《阴铿集》一卷。  

陈氏曰：陈散骑常侍南平阴铿子坚撰。才三十余篇。杜子美云，“李侯有佳句，往往似阴铿”，今考之未见铿之所以似太白者。太白固未易似也。子美云尔，殆必有说。  

晁氏曰：陈阴铿子坚也，幼聪慧，五岁能诵诗赋，日千言，及长，博涉史传，尤工五言诗。徐陵言之于世祖，使赋安乐宫，援笔立成。累迁散骑常侍，有集三卷。隋已亡其二，今所存十数诗而已。杜少陵赏赠李太白诗，首云，“李侯有佳句，往往似阴铿”。今观此集，白盖过之远矣。甫之慎许可乃如此。  

【`韩驹陵阳集`】  

《题阴铿诗》：右阴铿诗。铿与何逊齐名，世号阴何。今何逊集五卷，其诗清丽简远，正称其名；铿诗至少，又浅易，无他奇。其格律乃似隋唐间人所为，疑非出于铿。虽然，自隋唐以来，谓铿诗矣，故录之。  

吴均诗  

【`文献通考`】  

《吴均集》二卷。  

晁氏曰：梁吴均叔宰也，史称均。博学才俊，体清拔，有古气，好事效之，谓之吴均体。有集二十卷。唐世搜求，止得十卷。今又亡其七矣。旧题误曰吴均，均乃唐人，此诗殊不类，而其中有赠柳贞阳、周兴嗣辈诗，固已知其非均。又有萧子云赠吴朝请入东诗，盖在武帝时为奉朝靖，则知为均也，无疑矣。萧子云诗八，萧子显朱异平筠王僧孺诗各一附。颜子推讥均，集中有破镜赋，今已亡之。  

江淹诗  

【`文献通考`】  

《江淹诗集》十卷。  

何逊诗  

【`文献通考`】  

《何逊集》二卷。  

晁氏曰：梁何逊仲言也。东海人，终水部员外郎。逊少能诗。州举秀才。范云见其文，嗟赏曰：“观文人质则过懦，丽则伤俗，能清浊古今，见之何生矣”。沈约谓：“每读卿诗，一日三复，犹不能已。”与刘孝绰俱以文章见重于世，谓之何刘，王僧孺集其文为八卷，今亡逸不全。  

陈氏曰：本传集八卷。馆阁书目。今所传止此。  

庾开府诗  

【`文献通考`】  

《庾开府集》二十卷。晁氏曰：周庾信子山也。南阳人，梁元帝时为散骑常侍，聘西魏，遂留长安。孝闵时终司宪大夫。信在梁与徐陵文并绮丽，世号徐庾体。有“滕王辶卣序”。  

陈氏曰：信，肩吾之子，仕梁及周，其在扬都，有集四十卷，及江陵又有三卷，皆兵火不存。今集止自入魏以来所作，而《哀江南赋》，实为首冠。  

薛道衡诗  

【`文献通考`】  

《薛道衡集》一卷。  

陈氏曰：隋内史侍郎河东薛道衡元卿撰。诗凡十九篇。本集三十卷。所存止此。大抵隋以前文集存全者亡几多，好事者于类书中抄出，以备家数也。  

史言道衡每至构文必隐空齐，蹋壁而卧，闻户外人声便怒，其沉思如此。宋之问诗  

【`文献通考`】  

《宋之问考功集》十卷。  

晁氏曰：唐宋之问延清也。汾州人。武后召与杨炯分直习艺馆，谄事太平公主，为考功员外郎。睿宗初贬钦州赐死。自魏建安讫江左诗律屡变，至沈约庾信，以音韵相婉附，属对精密。及之问期，又加靡丽，回忌声病，约句准篇，如锦绣成文，学者宗之，号“沈宋”。徐坚常论之问之文如良金美玉，无施不可。其为当时所重如此。  

沈期诗  

【`文献通考`】  

《沈期集》五卷。  

晁氏曰：唐沈期云卿也，相州人。及进士第，由协律郎累迁弘文馆直学士，常侍中宗宴舞回波，为弄辞以悦帝，还赐牙绯。  

陈氏曰：自沈约以来，始以音韵对偶为诗，至期之问益加靡丽，学者号“沈宋”。唐律盖始于此二人。皆以附二张进之问尤无行。  

石林叶氏曰：黄大临云，鲁直晚喜期宋之问诗，以为与杜审言同时，老杜五言不惟出其家法，参得二人之妙也。责宜州，并不以书同行，箧中惟有《期集》一部。然鲁直文字中未尝及，当是不示人以朴也。吾尝问大临诗中所甚爱者，举“海外逢寒食，春来不见饧，洛阳新甲子，何日是清明”一篇，以为二十字中婉而有味，如人序百许言者然。今历论节气，有清明无寒食，流俗但以清明前为寒食，既不知清明，安能知寒食，此不可解也。  

杜审言诗  

【`文献通考`】  

《杜审言集》十卷。  

晁氏曰：杜审言必简也。襄阳人。预之后裔。擢进士。博才傲世，尝对武后赋《欢喜诗》，后叹重其文。与李峤、崔融苏味道为文章四友，集有诗四十余篇而已。  

又《杜必简集》一卷。  

陈氏曰：唐著作郎襄阳杜审言必简撰，工部之祖也。唐初沈宋以来，律诗始盛行，然未以平仄失眼为忌。审言诗虽不多，句律极严，无一失粘者，甫之家传有自来矣。然遂欲衙官屈送宋，则不可也。  

杨诚斋序略曰：必简尝为吉州司户，今户曹赵君彦清，旁搜远摭得其诗四十二首，将刻枣以传好诗且以为户厅之宝玉大弓，属予集之。余观必简之诗，若“牵丝紫蔓长”，即“水荇牵风翠带长”之句也；若“鹤子曳童衣”，即“儒衣山鸟怪”之句也；若“云阴送晚雷”，即“雷声忽送千峰雨”之句也；若“风光新柳报，宴赏落花催”，即“星霜玄鸟变，身世白驹催”之句也。予不知祖宗之相似，其有意乎？抑亦偶然乎？至“如往来花不发，新旧雪仍残”，如“日气抱残虹”，如“愁思看春不当春，明年春色倍还人”，如“飞花揽独愁，”皆佳句也。三世之后，莫之与京宜哉！王维诗  

【`文献通考`】  

《王右丞集》十卷。  

晁氏曰：唐王维摩诘也。太原人。开元九年进士。终尚书右丞。维幼能属文，工草隶，善画，名盛。安禄山反，陷贼中，贼大宴凝碧池，赋诗痛悼，诗闻行在，后得免死。代宗访维文章于弟缙，裒集十卷上之。李肇记维“漠漠水田飞白鹭，阴阴夏木啭黄鹂，”以为窃李嘉者。今嘉集无之。岂肇厚诬乎！  

陈氏曰：建昌本与蜀本次序皆不同，大抵蜀刻唐六十家集，多异于他处本，而此集编次尤无伦。维诗清逸，追逼陶谢，辋川别墅图画，摹传至今，常与裴迪同赋，各二十绝句，集中又有与迪书图略曰，夜登华子冈，辋水沦涟，与月上下，寒山远火，明灭林外，深巷寒犬，吠声如豹，村墟夜舂，复与疏锺相间。此时独坐，僮仆静嘿，每思曩昔携手赋诗，当待春中卉木蔓发，轻出水，白鸥矫翼，露湿青皋，麦雉朝句隹，倘能从我游乎。余每读之，使人有飘然独往之兴。迪诗亦佳，然他无闻于世，盖亦高人也。辋川在蓝田县西南二十里，本宋之问别图，维后表为清源寺，终墓其西。  

王昌龄诗  

【`文献通考`】  

《王昌龄诗》六卷。《江宁集》一卷。  

晁氏曰：唐王昌龄少伯也，江宁人，开元十五年进士，为秘书郎又中宏词。不护细行，贬龙标尉。以世乱归乡里，为剌史闾丘晓所杀。昌龄工诗，缜密而思清，时谓王江宁云。  

孟浩然诗  

【`文献通考`】  

《孟浩然诗》一卷。《襄阳集》三卷。  

晁氏曰：唐孟浩然也，襄阳人。工五言诗。隐鹿门山。年四十乃游京师。一日诸名士集秘省联句，浩然句曰：“微云淡河汉，疏雨滴梧桐”。众皆钦伏。张九龄、王维，雅称道之。维私邀入禁林，遇玄宗临幸。浩然匿床下，维以闻。上曰：“素闻其人”。因召见，命自诵所为诗，至“不才明主弃”之句。上曰：“不求进而诬朕弃人”，命放归。所著诗二百一十首。宜城处士王士源序次为三卷，今并为一。又有天宝中韦纟舀序。陈氏曰：唐进士孟浩然撰。宜城王士源序之。凡二百十八首，分为七类。太常卿韦纟舀为之重序。  

东坡谓浩然诗韵高而才短，如造内法酒手，而无材料耶。  

张燕公诗  

【`文献通考`】  

《张燕公集》三十卷。  

晁氏曰：唐张说道济也，洛阳人。永昌元年贤良方正策第一，累迁凤阁舍人。睿宗时兵部侍郎平章事。开元十八年终，左丞相，燕国公。说为文精壮，长于碑志，朝廷大述作多出其手。常典集贤图书之任，论撰国史，晚谪岳州，诗益凄惋，人谓得江山助。  

陈氏曰：说与苏廷页号燕许大手笔，家未有苏许公集。  

崔颢诗  

【`文献通考`】  

《崔颢集》一卷。  

陈氏曰：唐司勋员外郎崔颢撰。开元十年进士。才俊无行，黄鹤楼诗盛传于世。  

崔国辅诗  

【`文献通考`】  

《崔国辅集》一卷。  

陈氏曰：唐集贤直学士礼部员外郎崔国辅撰。开元十三年进士。应县令举为许昌令，天宝中加学士，后以王钅共近亲坐贬。诗凡二十八首。临海李氏本，后又得石林叶氏本，多六首。  

綦毋潜诗  

【`文献通考`】  

《綦毋潜集》一卷。  

陈氏曰：唐待制集贤院南康綦毋潜孝通撰。南康，今赣州。  

储光羲诗  

【`文献通考`】  

《储光羲诗集》五卷。  

陈氏曰：唐监察御史鲁国储光羲撰。与崔国辅綦毋潜皆同年进士。天宝末，仍伪官贬死。顾况为集序。  

常建诗  

【`文献通考`】  

《常建诗》一卷。  

晁氏曰：唐常建也，开元十五年进士。欧阳永叔尝爱“竹迳通幽处，禅房花木深”之句，乃建诗也。  

杜牧之诗  

【`黄庭坚豫章集`】  

《跋杜牧之冬至日寄阿宜诗》。  

眉人史彦柏，饱经史而能文，然有秦汉间侠气。平居矫矫，常欲立于万夫之表，求余书杜牧之诗以教其子。牧之语虽径庭，要为有益于小学诸生。至其论崔李，积钱百屋，无补于子孙，此救世之药石也，故欣然为之书。  

【`袁起岩东塘集`】  

《跋杜牧之九日登齐山诗》：右唐池州剌史杜牧之九日登齐山诗，吟咏嗟叹之意，殆与风雅同也。后世骚人逸士，诵其诗者，悟真趣而销忿欲，岂特为是邦故事而已哉！后三百四十年，而某来为郡，诣学而拜遗像，访左史洞而观留题，慨然思古，为之三叹。因得李王所书公诗，刻置山寺。庶几梦想高躅，希万一焉。  

李太白诗  

【`文献通考`】  

《李翰林集》二十卷  

晁氏曰：唐李太白所作也。白集旧十卷，唐李阳冰序。咸平中乐史别得白歌诗十卷，凡歌诗七百七十六篇。又纂杂著为别集十卷。宋次道治平中得王文献及唐魏方所纂白诗，又裒唐类诗洎石刻所传者，通李阳冰乐史集，共一千一篇，杂著六十五篇。曾子固乃考其先后而次第之，云，白蜀人。天宝初至长安，明皇召为翰林供奉，顷之不合去。安禄山反，明皇在蜀，永王节度东南，白时卧庐山，迫致之。败，坐繁浔阳狱，崔涣宋若思验治白，以为罪薄，释白囚，使谋其军。乾元元年，终以污事长流夜郎，以赦得释。过当涂以卒。始终更涉如此。此白之诗书所自序可考者也。旧史称白山东人，为翰林待诏。又称白在宣城谒见永王，遂辟为从事。而新书又称白流夜郎，还浔阳，坐事下狱，宋若思释之者，皆不合于白之自序，盖史误也。予按杜甫诗，亦以白为山东人。而苏子瞻尝恨白集为庸俗所乱，则白之自序，亦未可尽信，而遂以为史误，近蜀本又附入左绵邑人所裒白隐处少年所作诗六十篇，尤为浅俗。白天才英丽，其辞逸荡隽伟，飘然有超世之心，非常人所及，读者自可别其真伪也。  

陈氏曰：《唐志》有《草堂集》二十卷，李阳冰所录也。今按阳冰序文，但言十丧其九，而无卷数。又乐史序文称《李翰林集》十卷，别收歌诗十卷，校勘为二十卷，又于馆中得赋序书表赞颂等，亦为十卷，号为《别集》。然则三十卷者，乐史所定也。家藏本不知何处。本前二十卷为诗，后十卷为杂著，首载阳冰、史及魏颢、曾巩四序，李华、刘全白、范传正、裴敬碑志。卷末又载新史本传、而姑孰十咏、笑矣悲来、草书三歌行亦附焉。复著东坡辩证之语，其本最为完善。别有蜀刻大小二本，卷数亦同，而首尾专载碑序。余二十三卷歌诗，而杂著止六卷，有宋敏求后序，言，旧集歌诗七百七十六篇，又得王溥及唐魏万本同裒唐类诗诸编洎石刻所传广之。无虑千篇，以别集杂著附其后。曾巩盖因宋本而次第之者也。以校旧藏本篇数，如其言，然则蜀本即宋本也耶！末又有元丰中毛渐题云：以宋公编类之勤，曾公考次之详，而晏公又能镂板以传于世。乃晏知止刻于苏州者。然则蜀本盖传苏本而苏今不复有矣。李阳水撰《太白诗集序》：李白，字太白。陇西成纪人。凉武昭王九世孙，蝉联组，世为显著。中叶非罪，谪居条支，易姓与名。然自穷蝉至舜，五世为庶累世不大曜，亦可叹焉。神龙之始，逃归于蜀，复指李树而生伯阳。惊姜之夕，长庚入梦，故生而名白，以太白字之。世称太白之精得之矣。不读非圣之书，耻为郑卫之作，故其言多似天仙之辞。凡所著述，言多讽兴，自三代以来风骚之后，驰驱屈宋，鞭挞扬马，千载独步，唯公一人。故王公趋风，列岳结轨，群贤翕习，如鸟归凤。卢黄门云：陈拾遗横制颓波，天下质文，翕然一变。至今朝诗体，尚有梁陈宫掖之风，至公大变，扫地并尽。今古文集遏而不行，唯公文章，横被六合，可谓力敌造化欤！天宝中，皇祖下诏徵就金马，降辇步迎，如见绮皓，以七宝床赐食，御手调羹以饭之。谓曰：“卿是布衣，名为朕知，非素蓄道义何以及此！”置于金銮殿，出入翰林中，问以国政，潜草诏诰，人无知者。丑正同列，害能成谤，格言不入，帝用疏之。公乃浪迹纵酒以自昏秽。咏歌之际，屡称东山。又与贺知章崔宗之等自为八仙之游，谓公谪仙人。朝列赋谪仙之歌，凡数百首，多言公之不得意。天子知其不可留，乃赐金归之。遂就从祖陈留采访大使彦允，请北海高天师授道于齐州紫极宫，将东归篷莱，仍羽人，驾丹丘耳。阳冰试弦歌于当涂，心非所好，公遐不弃我，乘扁舟而相顾。临当挂冠，公又疾极，草藁万卷，手集未修，枕上授简，俾余为序。论关睢之义，始愧卜商；明春秋之辞，终惭杜预。自中原有事，公避地八年。当时著述十丧其九，今所存者，皆得之佗人。马时宝应元年十一月乙酉也。又乐史《后序》：李翰林歌诗，李阳水纂为《草堂集》十卷。史又别收歌诗十卷，与《草堂集》互有得失，因校勘排为二十卷，号曰《李翰林集》。今于三馆中得李白赋序表赞书颂等，亦排为十卷，号曰《李翰林别集》。翰林在唐天宝中，贺秘监闻于明皇帝，召见金銮殿，降步辇迎，如见绮皓。草和蕃书，思若悬河。帝嘉之，七宝方丈，赐食于前，御手调羹。于是置之金銮殿，出入翰林中，其诸事迹，《草堂集序》、范传正撰新墓碑亦略而详矣。史又撰《李白传》一卷，事又稍周，然有三事，近方得之。开元中，禁中初重木芍药，即今牡丹也。开元天宝花木记云：禁中呼木芍药为牡丹也。得四本，红、紫、浅、红、通白者。上因移植于兴废池东，沉香亭前。会花方繁开，上乘照夜车，太真妃以步辇从，诏选梨园弟子中尤者，得乐一十六色。李龟年以歌擅一时之名，手捧檀板，押众乐前，将欲歌之。上曰：“赏名花对妃子，焉用旧乐辞焉！”遽命龟年持金花笺宣赐翰林供奉李白立进《清平调》辞三章。白欣然承诏旨，由若宿酲未解，因援笔赋之。其一曰：“云想衣裳花想容，春风拂，槛露华浓。若非群玉山头见，会向瑶台月下逢。”其二曰：“一枝红艳露凝香，云雨巫山枉断肠。借问汉宫谁得似，可怜飞燕倚新妆。”其三曰：“名花倾国两相欢，长得君王带笑看。解释春风无限恨，沉香亭北倚阑干。”龟年以歌辞进，主命梨园弟子略约调抚丝竹，遂促龟年以歌之。太真妃持颇梨七宝杯，酌西凉州蒲萄酒，笑领歌辞，意甚厚。上因调玉笛以倚曲，每曲偏将换，则迟其声以媚之。太真妃饮罢，敛绣巾重拜。上自是顾李翰林尤异于诸学士。会高力士终以脱靴为深耻，异日太真妃重吟前辞，力士曰：“始以妃子怨李白深入骨髓，何翻拳拳如是邪？”太真妃因惊曰：“何翰林学士能辱人如斯？”力士曰：“以飞燕指妃子，贱之甚矣。”太真妃颇深然之。上尝三欲命李白官，卒为宫中所捍而止。白尝有知鉴，客并州，识汾阳王郭子仪于行伍间，为脱其刑责而奖重之。及翰林坐永王之事，汾阳功成，请以官爵赎翰林，上许之，因而免诛。翰林之知人如此，汾阳之报德如彼。白之从弟令闻，常目白曰：“兄心肝五脏皆锦绣邪？不然何开口成文，挥翰雾散尔！”传中漏此三事，今书于序中。白有歌云：“吟诗作赋北窗里，万言不及一杯水。”盖叹乎有其时而无其位。呜呼以翰林之才名，遇玄宗之知见，而乃飘零如是！宋中丞蔫于圣真云：“一命不，四海称屈，得非命欤！”白居易赠刘禹锡诗云：“诗称国手徒为尔，命压人头不奈何！”斯言不虚矣。凡百有位无自轻焉。撰集之次。聊存梗概而已。时咸平元年三月三日序。又，宋敏《后序》：唐李阳冰，序李白《草堂集》十卷。云“当时著述，十丧其九”。咸平中，乐史别得白歌诗十卷，合为《李翰林集》二十卷，凡七百七十六篇。史又纂杂著为《别集》十卷。治平元年，得王文献公溥家藏白诗集上中二秩，凡广一百四篇，惜遗其下秩。熙宁元年，得唐魏万所纂诗集二卷，凡广四十四篇。因裒唐类诗诸编，洎刻石所传，别集所载者，又得七十七篇，无虑千篇，沿旧目而正其汇次，使各相从，以别集附于后。凡赋表书序碑颂记铭赞文六十五篇，合为三十卷。同舍吕缙叔出《汉东紫阳先生碑》而残缺间莫能辨，不复收云。夏五月晦，常山宋敏求题。又曾巩《后序》李白集三十二卷，旧歌诗七百七十六篇，今千有一篇，杂著六十五篇者，知制诰常山宋敏求字次道之所广也。次道既以类广白诗，自为序，而未考次其作之先后。余得其书，乃考其先后而次第之。盖白蜀郡人，初隐岷山，出居襄汉之间，南游江淮，至楚，观云梦。云梦许氏者，高宗时宰相圉师之家也，以女妻白，因留云梦者三年。去之齐鲁，居徂来山竹溪，入吴，至长安。明皇闻其名，召见，以为翰林供奉。顷之，不合，去。北抵赵魏燕晋，西涉岐，历商於，至洛阳，游梁最久。复之齐鲁，南游淮泗，再入吴，转徙金陵，上秋浦寻阳。天宝十四载，安禄山反。明年，明皇在蜀，永王节度东南。白时卧庐山，迫致之。军败丹阳，白奔亡至宿松，坐系寻阳狱。宣抚大使崔涣与御史中丞宋若思验治白，以为罪薄宜贳。而若思军赴河南，遂释白囚，使谋其军事。上书肃宗，荐白才可用，不报。是时白年五十有七矣。乾元元年，终以污事长流夜郎，遂泛洞庭，上峡江，至巫山，以赦得释，憩岳阳江夏。久之，复如寻阳，过金陵，徘徊于历阳宣城二郡。其族人阳冰为当涂令。白过之，以病卒，年六十有四。是时宝应元年也。其始终所更涉如此，此白之诗书所自叙可考者也。刘全白为白墓志，称白偶乘扁舟，一日千里，或遇胜景，终年不移。则见于白之自叙者，盖亦其略也。旧史称白山东人，为翰林待诏，又称永王节度扬州，白在宣城谒见，遂辟为从事。而新书又称白流夜郎，还寻阳，坐事下狱，宋若思释之者，皆不合于白之自叙，盖史误也。白之诗连类引义，虽中于法度者寡，然其辞闳丽隽伟，殆骚人所不及，近世所未有也。旧史称白有逸才，志气宏放，飘然有超世之心。余以为实录，而新书不著其语，故录之，使览者得详焉。南丰曾巩序。又毛渐后序。临川晏公知止，字处善，守苏之明年，政成暇日，出李翰林诗以授于渐，曰：“白之诗历世浸久，所传之集率多讹缺。予得此本，最为完善，将欲镂板以广其传”。渐切谓李诗为人所尚，以宋公编类之勤，而曾公考次之详，世虽甚好不可得而悉见。今晏公又能镂板以传，使李诗复显于世，实王公相与成始而成终也。元丰三年夏四月，信安毛渐校正谨题。又萧士贝斌撰《李白诗序》：唐诗大家，数李杜为称首。古今注杜诗者号千家，注李诗者，曾不一二见，非诗家一欠事欤？仆自弱冠，知诵太白诗，时习举子业，虽好之，未暇究也。厥后乃得专意于此，间趋庭以求闻所未闻，或从师以靳解所未解。真思遐想，章究其意之所寓；旁搜远引，句考其字之所原。若夫义之显者，概不赘演或疑其赝作，则移置卷末，以俟其眼者自择焉。此其例也。一日得巴陵李粹甫家藏左锦所刊舂陵杨君齐贤子见注本读之，惜其博而不能约，至取唐广德以后事，及宋儒记录诗词为祖，甚而并杜注内伪作苏东坡笺事已经益守郭知达删去者，亦引用焉。因取其本类此者为之节文，择其善者存之，注所未尽者，以予所知附其后，混为一注。全集有赋八篇。予见本无注，此则并注之。标其目曰：《分类补注李太白集》吁！晦庵朱子曰：“太白诗从容于法度之中，盖圣于诗者。”则其意之所寓，字之所原，又岂予寡陋之见所能知，乃欲以意逆志于数百载之上，多见其不知量矣。注成，不忍弃置，又从而刻诸枣者，所望于四方之贤友是正之，发明之，增而益之，俾笺注者由是而十百千焉，与杜注等，顾不美欤！其毋诮以注虫鱼，幸甚。至元辛卯中秋日，章贡金精山北冰人粹斋萧士斌粹可。  

【`苏东坡集`】  

《书李太白诗》今太白集中有《归去来乎》《笑矣乎》，及《赠怀素草书》数诗，决非太白作，盖唐末五代间学贯休齐已辈诗也。余旧在富阳，见国清院太白诗绝凡近，过彭泽唐兴院，又见太白诗亦非是，良由太白豪俊语不甚择。集中往往有临时卒然之句，故使妄庸敢尔。若杜子美，岂复有伪撰者耶？  

【`黄裳演山集`】  

《书李太白对月诗后》：人惟不足，所以有声，始求其言，犹生于不足使然而然者也。及俄而舞乃出于不知自然而然者也。泯三不足，混一不知，入乎天德而为一乐，不亦至乎。谪仙之歌，未尝不继以舞，世俗之见以为太白牵于纵逸之才思而已，此知谪仙之小者也。故明于诗后。  

【`黄庭坚豫章文集`】  

《题太白诗草后》：余评李白诗，如黄帝张乐于洞庭之野，无首无尾，不主故常。非墨工椠人所可拟议。吾友黄介，读《李杜优劣论》曰：“论文不当如此。”余以为知言。及观其藁书，大类其诗，弥使人远想慨然自在。开元至德间，不能以书传，今其行草殊不减古人，盖所谓不烦绳削而自合者欤？  

【`元吴徵支言集`】  

《题李太白二诗后》：太白诗中之圣，其语有似乎天仙，此二诗尤超逸。然其指归，不过籍醉以遣累耳。太白尝见司马子徽，亦闻所谓坐忘者乎。偿得闻之，虽不饮一滴而百虑俱消，岂必如刘伯伦阮嗣宗哉！惜乎其有仙才而未闻道也。陆游《跋李太白诗》此本颇精，今当涂本，虽字大可喜，然极谬误，不可不知也。  

【`周益公大全集`】  

《书太白庐山诗记》庐山之南，有寻真冲虚观，古名咏真《道书真诰》述三十六洞天，而咏真为第八，七十二福地，庐山为元辰福地，是观即咏真洞天，五老峰正在其后。唐正元间，女冠蔡寻真居之，因以名观。后有白龙潭飞瀑注焉，旧史云：汉武帝过九江，筑羽章馆于屏风叠，下临相思涧。今五老一峰叠石如屏障，盖其故地。潭上有绿净亭，右见熙宁中陈令举贤良庐山记。乾道丁亥十月已未，予来游宿焉，明日登采访使者阁，望叠石峰仅在百步间。相连即师子峰。石山无草木，晓日下照，宛如赤城，奇姿巧势，不可名状。乃取李太白“屏风九叠云锦张”之句，题其榜曰：云锦阁。龙潭在观后里许，水作琉璃色，其中数尺正黑。知观汤善翔云，深数十丈，相传为洞天之门，未知然否。潭上有灵泽龙祠，殆绿净亭基耶？淳熙已酉秋，舣舟南康，略来山南，不暇再往，惟一至折桂，登黄云观而归。回首旧游，垂二纪矣。明年道录皇甫居中以事来庐陵，求予书太白诗，将刻之观中，欣然许之。黄云正倚五老，虽晚出，然登览最远，前守朱元晦所创。其名亦出此诗云。  

杜甫诗  

【`文献通考`】  

《杜工部诗集注》三十六卷。《校定集》二十二卷。  

陈氏曰：蜀人郭知达所集九家注，世有称东坡杜诗故事者，随事造文，一一牵合，而皆不言其所自出，且其辞气首末出一口，盖妄人依托以欺乱流俗者。书坊辄巢力入集注中，殊败人意。此本独削去之。福清曾噩子肃刻板五羊漕司，字大宜老，最为善本。宋子京赞唐兴诗人，承陈隋风流，浮靡相矜，至宋之问沈期等，研揣声音，浮切不差，而号律诗，竞相沿袭，逮开元间稍裁以雅正。然恃华者质反，好丽者壮违，人得一概皆自名所长。至甫浑涵汪茫，千汇万状，兼古今而有之。李人不足，甫乃厌余，残膏剩馥，沾丐后人多矣。故元稹谓诗人以来，未有如子美者。甫又善陈时事，律切精深，至千言不少衰。世号“诗史”。昌黎韩愈于文章少许可，至歌诗独推曰：“李杜文章在光焰万丈长”。诚可信云。  

【`杜工部集`】  

王洙撰《杜工部诗史旧集序》叙曰：杜甫，字子美，襄阳人，徙河南巩县。曾祖依艺巩令。祖审言，膳部员外郎。父闲，奉天令。甫少不羁，天宝中献三赋，召试文章，授河西尉，辞不行，改右卫率府胄曹。天宝末，以家避乱。独转陷贼中。至德二载，窜归凤翔，谒肃宗，授左拾遗，诏许至迎家。明年收京，扈从还长安。房罢相，甫上疏论有才，不宜废免，肃宗怒，贬州剌史，出甫为华州司功。属关辅饥乱，弃官之秦州，又居成都同谷，自负薪采木吕，饣甫不给。遂入蜀，卜居成都浣花里，复适东川。久之，召补京兆府功曹，以道阻不赴，欲如荆楚。上元二年，闻严武镇成都，自阆挈家征焉。武归朝廷，甫浮游左蜀诸郡。往来非一。武再镇两川，奏为节度参谋检校工部员外郎，赐绯。永泰元年夏，武卒。郭英代武，崔旰杀英，杨子琳柏贞节举兵攻旰，蜀大乱，甫逃至梓州。乱定归成都，无所依。乃泛江游嘉戎，次云安，移夔州。大历三年春，下峡至荆南。又次公安，入湖南，沂沿湘流，游衡山，寓居耒阳，尝至岳庙，阻暴水旬日。不得食。耒阳聂令知之，自具舟迎还。五年夏，一夕醉饱卒，年五十九。观甫诗与唐实录，犹概见事迹，比新书列传，彼为驳。传云：召试京兆兵曹。而集有《官定后戏赠》诗，注云：初受河西尉，辞，改右卫率府胄曹。传云：遁赴河西，诣肃宗于彭原，而集有《喜达行在》诗，注云：自京窜至凤翔。传云：严武卒，乃游东蜀，依高适，既至而适卒。按适自东川入朝，拜省散骑常侍，乃卒。又集有《忠州闻高常侍亡》诗。传云：扁舟下峡，未维舟，而江陵乱，乃游襄衡。而集有居江陵及公安诗至多。传云：甫永泰二年卒。而集有《大历五年正月追酬高蜀州寄诗》及别题大历年者数篇。须溪先生云：甫诗最可考。而旧史疏至此。他不可考，奈何！甫集初六十卷，今秘府旧藏、通人家所有，称大小集者，皆亡逸之余，人自编摭，非当时第叙矣。搜裒中外书，凡九十九卷。古本二卷，蜀本二十卷，集略十五卷，樊晃序小集六卷，巢光宪序二十卷，郑文宝字少陵集二十卷，别题小集二卷，孙仅一卷，杂编三卷。除其重复，定取千四百有五篇。凡古诗三百九十有九，近体千有六起太平时终湖南所作，视居行之次，若岁时为先后，分十八卷。又别录赋笔杂著二十九篇为二卷，合二十卷。意兹未可谓尽。它日有得，尚副益诸。宝元二年十月，翰林学士兵部郎中知制诰史馆修撰王洙原叔记。又王安石《序》：序曰：予考古之诗，尤爱杜甫氏作者，其辞所从出，一莫知穷极，而病未能学也。世所传已多，计尚有遗落，思得其完而观之。每一篇出，自然人知，非人之所能为，而为之者，惟其甫也，辄能辨之。予之令鄞，客有授予古之诗，世所不传者二百余篇，观之，予知非人之所能为而为之实甫者，其文与意之著也。然甫之诗，其完见于今者，自予得之。世之学者，至乎甫而后，为诗，不能至，要之，不知诗焉尔。呜呼！诗其难，惟有甫哉！自《洗兵马》下，序而次之，以示知甫者。且用自发焉，皇壬辰五月日，临川王安石序。须溪先生云：辞极节制，颇以老吏判语。  

【`刘将孙养吾集`】  

《新刊杜诗序》有杜诗来五百年，注者以二三百数，然无善本，至或伪苏注，谬妄钳劫可笑，自或者谓少陵诗史，谓少陵一饭不忘君，于是注者深求而僵附，句句字字必传会时事曲折，不知其所谓史所谓不忘者。公之于天下，寓意深婉，初不在此。诗有风有隐，工部大雅与三百篇相望，讵有此心胸哉。此岂所以为少陵。第知肤引以为忠爱，而不知陷于险薄，凡注诗尚意者，又蹈此弊，而杜集为甚诸。后来忌诗，妒诗，疑诗，开诗祸皆起此。而莫之悟此，不得不为少陵辨者也。先光君于须溪先生，每浩叹学诗者各自为宗，无能读杜诗者，类尊丘垤而恶睹昆仑。平生娄看杜集既选为兴观，他评泊尚多，批点皆各有意，非但谓其佳而已。高楚芳类粹刻之，复删旧注无稽者，泛滥者，特存精确必不可无者，求为序以传。坡公谓杜诗似史记，今闻者特以坡语大不敢异，竟无知其所以似史记者。予欲著之，此又似评杜诗为僭，独为注本言之。注杜诗如注庄子，盖谓众人事、眼前语，一出尽变事外意、意外事，一语而破无尽之书，一字而含无涯之味。或可评不可注，或不必注，或不当注，举之不可偏，执之不可著，常辞不极于情，故事不给于弗也。然讵能尔！是本净其繁芜，可以使读者得于神，而批评扌票掇，足以灵悟，固草堂集之郭象本矣。楚芳于是注，用力勤，去取当，校正审，览他本草草，藉吾家名以欺者甚远，相之者吾门刘郁云。  

【`杜工部集`】  

王琪《增修王原叔编次杜诗后记》：近世学者，争言杜诗，爱之深者，至剽括句语，迨所用险字而模画之，沛然自以绝洪流而穷深源矣。又人人购其亡逸，多或百余篇，少或数十句，藏去矜大，复自以为有得。翰林王君原叔，尤嗜其诗，家素畜先唐旧集，及采秘府名公之室，天下士人所有得者，悉编次之，事具于记，于是杜诗无遗矣。子美博闻稽古，其用事，非老儒博士罕知其自出，然缺久矣。后人妄改而补之者众，莫之遏也。非原叔多得其真，为害大矣子美之诗词，有近质者，所谓转石于千仞之山，势也。学者尤效之而过甚，岂远大者难窥乎？然夫子之删《诗》也，至于桧曹小国，寺人女子之诗，苟中法度，咸取而弦歌。善言诗者，岂拘于人哉！原叔虽自编次，余病其卷帙之多，而未甚布，暇日与苏州进士何君、丁君修，得原叔家藏及今古诸集，聚于郡斋而参考之，三月而后已。义有兼通者，亦存而不敢削，阅之者固有浅深也。而又吴江邑宰河东裴君煜取以覆视，乃益精密，遂镂于板，庶广其传。或俾余序于篇者，曰：如原叔之能文，称于世，止作记于后。余窃慕之。且余安知子美哉？但本末不可阙书，故概举以附于卷终。原叔之文，今迁于卷首云。嘉四年四月望日，姑苏郡守太原王琪后记。  

【`华镇云溪居士集`】  

《题杜工部诗后》：余喜读杜工部诗，渐老目力不逮，大书一部，以便观览。旧集虽五言七言，古诗近体，各以类聚，然编次随岁月先后，长篇短阕，参错不伦。今因韵数由少及多以为叙，亦自便之一端。元丰间，王文公在江宁，尝删工部、翰林、韩文公、欧阳文忠诗，以杜李欧韩相次，通为一集，目曰四选。此中用丹晕其题首者，皆四选之所录。或一诗数章，止取一二，则晕其首句，以志王公之去取。大观戊子七月八日，会稽华镇题。  

【`方丘先生集`】  

《题杜甫诗本》：子美诗两秩，吾褚中旧藏。两客东南，往返四万里，此书无一日不在几桉。官蜀泮之一年，即失其一，来天彭复得之，巳坏数板矣。仍缉而新之，其既失而复得者抑自有数耶！此细字过目，宛如十余年前不改，此书之未忍弃我而复归耶！  

【`黄长睿集`】  

《跋洛阳所得杜少陵诗后》：政和二年夏在洛阳，与法曹赵来叔因检校职事同出上阳门，于道北古精舍中避暑，于法堂壁间弊箧中得此帙。所录杜子美诗，颇与今  

行椠本小异，如“忍对江山丽”，印本“对”，乃作“待”，“雅量涵高远”，印本“涵”乃作“极”，当以此为正。若是者尚多，予方欲借之，寺僧因以见与。遂持归，校所藏本，是正颇多，但偶忘其寺名耳。六年二月十一日，舟中偶翻旧书，见之，因题得之所自云。山阳还丹阳，是夕宿扬州郭外。长睿父题。  

【`草堂集`】  

蔡梦弼《杜工部草堂诗笺跋》：少陵先生博极群书，驰骋今古，周行万里，观览讴谣，发为歌诗，奋乎国风雅颂不作之后。比兴相侔，哀乐交贯，揄扬叙述，妙达乎真机；美剌箴规，该具乎众体。自唐迄今，余五百年，为诗学之宗师，家传而人诵之。故元徽之志其墓曰：“诗人以来，未有如子美者。”信斯言矣！况我国家祖宗肇造以来，设科取士，词赋之余，继之以诗，诗之命题，主司多取是诗。惜乎世本讹舛，训释纰缪，有识恨焉，梦弼因博求唐宋诸本杜诗十门聚而阅之，圭复参校，仍用嘉兴鲁氏编次先生用舍之行藏，作诗岁月之先后，以为定本。每于逐句本文之下，先正其字之异同，次审其音之反切，方作诗之义以释之。复引经子史传记，以证其用事之所从出，离为五十卷，目曰《草堂诗笺》。凡校雠之例，题曰樊者，唐润州剌史樊冕小集本也；题曰晋者，晋开运二年官书本也；曰欧者，欧阳永叔本也；曰宋者，宋子京本也；王者，乃介甫也；苏者，乃子瞻也；陈者，乃无已也；黄者，乃鲁直也。刊云一作某字者，系王原叔、张文潜、蔡君谟、晁以道及唐之顾陶本也。又如宋次道、崔德符、鲍钦止暨太原王禹玉、王深父、薛梦符、薛苍舒、蔡天启、蔡致远、蔡伯世，皆为义说。其次如徐居仁、谢任伯、吕祖谦、高元之暨天水赵子栎、赵次翁、杜修可、杜立之、师古、师民瞻亦为训解。复参以蜀石碑，诸儒之定本，各因其实以条纪之。至于旧德硕儒，间有一二说者，亦两存之，以俟博识之决择。是集之行，俾得之者手披目览，口诵心惟，不劳思索而昭然义见，更无纤，毫凝滞。如亲聆少陵之謦亥欠，而熟睹其眉宇，岂不快哉！太宋嘉泰天开甲子正月谷旦，建安三峰东塾蔡梦弼传卿谨识。又胡宗愈《草堂诗碑序》：序曰：草堂先生，谓子美也。草堂，子美之故居，因其所居而号之曰草堂先生。先生自同谷入蜀，遂卜成都浣花江上万里桥之西为草堂以居焉。唐之史记前后抵捂，先生至成都之年月不可考。其后，先生寄题草堂云：“经营上元始，断手宝应年。”然则先生之来成都，殆上元之初乎！严武入朝，先生送武至巴西，遂如梓州，蜀乱乃之阆州，将游荆楚。会武再镇两川，先生乃自阆州挈妻子归草堂。武辟先生为参谋。武卒，蜀又乱，先生去之东川，移居夔州，遂下荆湖，沅湘，上衡山，卒于耒阳。先生以诗鸣于唐，凡出处去就，动息劳佚，悲欢忧乐，忠愤感激，好贤恶恶，一见于诗。读之可以知其世，学士大夫谓之“诗史。其所游历，好事者随处刻其诗于石，及至成都则阙然。先生之故居，松竹荒凉，略不可记。今丞相吕公镇成都，复作草堂于先生之旧址，绘先生之像于其上。宗愈假符于此，乃录先生之诗，刻石置于草堂之壁间，先生虽去此，而其诗之意有在于是者，亦附其后。庶几好事者，于以考先生去来之迹云。元庚午，资政殿学士中大夫知成都军府事胡宗愈序。  

【`东观余论`】  

《杜子美诗笔次序辨》董君新序，称甫为《淑妃皇父碑》在开元二十三年，最少作也。予案是年，甫才二十四岁，宜为少作，然案碑文，妃卒、葬皆在二十年。然此碑乃其子婿郑潜耀令甫作，未必在是年。碑末云：“甫忝郑庄之宾客，游窦主之园林。以白头之嵇阮岂独步于崔蔡，野老何知，斯文见托。”若其葬年所作，岂得序称白头嵇阮与野老何知哉！及其铭曰：“日居月诸，丘垅荆杞。列树拱矣，丰岂缺然。”则其立碑盖在葬后六年，非甫年二十四，当开元二十三年皇甫葬时所作也。盖董君不考立碑年，但考其葬年，故误尔。董君新序称：永泰元年，严武移山南，崔旰乱，甫避秦川，定后还成都，即浮江东，欲适吴楚。按武卒于成都，故有《哭仆射诗》，则武未尝移镇山南也。又有《将适吴楚留别章使君》，当在武未再尹成都之前，非崔旰乱之后，此二事舛讹。又至迎家，后收京，扈从还长安。董于归，便言移华州，漏还京一节。王原叔集杜诗古诗，甫《与章梓州诗》，及《游惠义寺》等，皆武初尹之前，律诗则在初尹之后，二者必有一误。据王序、武归朝廷，甫浮游左蜀，往来非一，则律诗所序是也。古诗《田父美严中丞》一篇，次序误矣。原叔以召补京兆功曹不赴，欲如荆楚，在严公初尹前，非是盖律诗《寄巴州》注云：时甫除功曹在东川。在武初尹之后，故误也。政和四年八月十六日观杜集二序，因正之。  

【`黄庭坚豫章集`】  

《刻杜子美巴蜀诗序》：自予谪居黔州，欲属一奇士而有力者，尽刻杜子美东西川及夔州诗，使大雅之音久湮没而复盈三巴之耳。而目前所见，录录不能办事，以故未尝发于口。丹棱杨素翁拿扁舟，蹴犍为，略陵云，下郁鄢，访余于戎州，闻之欣然。请攻坚石，募善工，约丹棱之麦三食新而毕，作堂以宇之，予因名其堂曰大雅，而悉书遗之。此西州之盛事，亦使来世知素翁真磊落人也。  

【`清江三孔集`】  

《书杜子美〈哀江头〉诗后》昔唐文宗尝诵杜甫诗，至“江头宫殿锁千门，细柳新蒲为谁绿”，于是曲江四面为行宫台殿以壮之。其笃信子美诗至于如此。尝窃评之，自晋宋以来，诗人气质萎弊，而风雅几绝，至唐之诸公，磨濯光耀，与时争出，凡百余年。而后子美杰然自振于开元天宝之间。既而中原用兵，更涉患难，身愈困苦，而其诗益工。大抵哀元元之穷，愤盗贼之横，褒善贬恶，尊君卑臣，不琢不砻，暗与经会，盖亦骚人之伦，而风雅之亚也。自甫之没，其诗益重，故能感悟文宗，而使之有所更新。然其施为改易，不见之于政事，惟嬉游是广，台榭是增，是岂子美之意哉！吾于斯见子美之穷，已死而犹不遇也。余固喜诗，愿以子美为诗者，又尝诵其《哀江头》之作，故感而书其后焉。亦以见观诗如文宗者，不为知子美也。注杜诗  

【`文献通考`】  

晁氏曰：唐杜甫子美也，审言之孙。玄宗朝，献太清宫享庙及郊奏赋三篇，使待制集贤院，宰相试文，再迁右卫率府胄曹，终于剑南参谋检校工部员外。旷放不自捡，好论天下大事，高而不切。少与李白齐名，时号“李杜”。数当寇乱，挺节无污，为歌诗伤时桡弱，情不忘君，人怜其忠云。集有王洙原叔、王琪君玉序，本朝自原叔以后，学者喜观甫诗，世有为之注者数家，率皆鄙浅可笑，有托原叔名者，其实非也。吕徵仲在成都时，尝谱其年月。近时有蔡兴宗者。再用年月编次之。而赵次公者，又以古律诗杂次第之，且为之注。两人颇以意改定其误字云。  

陈氏曰：按《唐志》六十卷，小集六卷，王洙原叔搜裒中外书九十九卷，除其重复，定取千四百五篇，古诗三百九十九，近体千有六，起太平时，终湖南所作，视居行之次，若岁时为先后，别录杂著为二卷，合二十卷，宝元二年记，遂为定本。王琪君玉，嘉中刻之姑苏，且为后记，元稹墓铭亦附第二十卷之末。又有遗文九篇，治平中太守裴集刊附集外。蜀本大略同，而以遗文入正集中，则非其旧也。世言子美诗集大成而无韵者几不可读。然开元以前文体，大略如此，若《三大礼赋》，辞气壮伟，又非唐初余子所能及也。  

【`王滹南先生集`】  

《跋注杜诗》：世所传十注杜诗，其间有曰：新添者四十余篇。吾舅周君德卿尝辨之云：唯《瞿唐怀古》、《呀鹘行》、《送刘仆射惜别行》，为杜无疑，自余皆非本真，盖后人依仿而作，欲窃盗以欺世者。或又妄撰其所从得，诬引名士以为助，皆不足信也，东坡尝谓：太白集中，往往杂入他人诗，盖其雄放不择，故得容伪，于少陵则决不能。岂意小人无忌惮如此！其诗大抵鄙俗狂瞽，殊不可读，盖学步邯郸失其故态，求居中下且不得，而欲以为少陵，真可悯笑！《王直方诗话》既有所取，而鲍文虎、杜可间为注说，徐居仁复加编次，甚矣！世之识真者少也。其中一二，虽稍平易亦不免蹉跌，至于《逃难》、《解忧》、《送崔都水》、《闻惠子过东溪》、《巴西观涨》及《呈窦使君》等，尤为无状。洎余篇大似出于一手，其不可乱真也，如粪丸之在隋珠，不待选择而后知，然犹不能辨焉，世间似是而相夺者，又何可胜数哉！予所以发愤而极论者，不独为此诗也。吾舅自幼为诗，便祖工部，其教人亦必先此。尝与予语及新添之诗，则口频蹙曰：“人才之不同，如其面焉。耳目鼻口相去亦无几矣，然谛视之，未有不差殊者。诗至少陵，他人岂得而乱之哉！公之持论如此”，其中必有所深得者，顾我辈未之见耳。表而出之，以俟明眼君子云。  

王季友诗  

【`文献通考`】  

《王季友集》一卷。  

陈氏曰：唐王季友撰，元结《箧中集》有季友诗二首，今此集有七篇，而《箧中》二首不在焉。杜诗所谓丰城客子王季友者，意即其人也耶？  

岑嘉州诗  

【`文献通考`】  

《岑嘉州集》八卷。  

陈氏曰：唐嘉州剌史南阳岑参撰，文本之曾孙，天宝三载进士，为补阙左史郎官，与杜甫唱和。  

李嘉诗  

【`文献通考`】  

《李嘉诗》二卷。  

又集一卷。陈氏曰：唐台州剌史李嘉从一撰。天宝七载进士，亦号《台阁集》，李肇称其“水田飞白鹭，夏木啭黄鹂”之句，王维取之以为七言。今按此集无之。  

晁氏曰：唐李嘉别名从一，赵州人，天宝七年进士，为秘书正字，袁、台二州剌史，善为诗，有绮靡婉丽，齐梁之风，时以比吴均何逊云。  

郎士元诗  

【`文献通考`】  

《郎士元诗》一卷。  

晁氏曰：唐郎士元字君胄，中山人，天宝十五载进士，为郢州剌史，与钱起俱有诗名，而士元尤更清雅，时朝廷公卿出牧奉使，若两人无诗祖行，人以为愧。包佶诗  

【`文献通考`】  

《包佶集》一卷。  

《唐史艺文志》何、佶，皆包融之子。兄弟齐名，世称二包。融与储光羲，皆延陵人。曲阿，有余杭尉丁仙芝、缑氏主簿蔡隐丘、监察御史蔡希周、渭南尉蔡希寂、处士张彦惟张湘、校书郎张晕、吏部常选周、长洲尉谈寅戈；句容有王府参军殷遥、硖石主簿樊光、横阳主簿沈如筠；江宁有右拾遗孙处玄、处士徐延寿、丹徒有江都主簿马挺、武尉申堂。十八人皆有诗名。殷蟠汇次其诗，为《丹阳集》者。  

陈氏曰：唐秘书监包佶，选天宝六载进士，兄何，后一年。钱考功诗  

【`文献通考`】  

《钱考功集》二卷。  

晁氏曰：唐钱起徵之父，吴郡人，天宝中举进士。初从乡荐，客舍月夜，闻人哦于庭曰：“曲终人不见，江上数峰青”，起摄衣从之，无所见矣。及就试诗题，乃湘灵鼓瑟也。“起即以鬼谣十字为落句，主文李晖深嘉之，擢至高第，释褐授校书郎。终考功，与郎士元齐名。时曰“前有沈宋，后有钱郎”。韩诗  

【`文献通考`】  

《韩友集》五卷。  

晁氏曰：唐韩君平，南阳人。天宝十三载进士，淄青侯希逸，宣城李勉。继辟幕府。俄以驾部郎中知制诰，终于中书舍人。诗兴致繁富，朝野重之，陈氏曰：“以春城飞花之句，受知德宗。”  

【`李璧雁湖集`】  

《跋唐韩诗后》：尝观唐德宗擢韩事，唐于是失政矣。天官之重而轻以用之如此。好事者顾以为美谭，何哉？此诗，未为甚佳，又以为坡所书，吾疑之。顾况诗  

【`文献通考`】  

顾况集二十卷。  

晁氏曰：唐顾况字逋翁，苏州人，至德二年江东进士。善为歌诗，性谐谈。德宗时柳浑辅政，以秘书郎召况善李秘，及礻必相，自谓当得达官。久迁著作郎，及礻必卒，有调笑语，贬饶州司户，卒。集有皇甫序。陈氏曰：尝言吾，自为顾况作序，未尝许他人，况在唐盖为人推重也。集本十五卷，今止五卷，不全。  

永乐大典  

## 卷之九百六

二支诗  

诸家诗目二  

韦应物诗  

【`文献通考`】  

《韦苏州集》十卷。  

陈氏曰：唐韦应物，京兆人，天宝时为三卫，后作洛阳丞，京兆府功曹，知滁江二州，召还，或娼其进，媒孽之出为苏州刺史。诗律自沈宋以后，日益靡漫，锼章刻句，揣合浮切，虽音韵谐婉，属对丽密，而闲自雅平淡之气不存矣。独应物之诗驰骤，建安以还，得其风格云。韩子苍曰：苏州少以三卫郎事玄宗，豪纵不羁。玄宗崩，始折节务读书，故其逢杨开府诗曰：少事武皇帝，无赖恃恩私，身作里中横，家藏亡命儿。朝持樗蒲局，暮窃东邻姬。司隶不敢捕，立在白玉墀。一字都不识，饮酒肆顽痴。云云然余观其人，为性高洁，鲜食寡欲，所居扫地焚香而坐，与豪纵者不类。其诗清深妙丽，虽唐诗人之盛，亦少其比，又岂以晚节把笔学为者，岂苏州自序之过欤？  

徐师川云：韦苏州诗，人多言其古淡，，乃是不知言。自李杜以后，古人诗法尽废，惟苏州有六朝风致，最为流丽。  

【`刘须溪集`】  

《韦苏州诗序》诗难评，观诗亦复未易忆与陈俞舜卿诵韦苏州一二语，高处有山泉极品之味，共恨未见全集，偶郡有京递，舜卿附急足，半月得之，报予，共读中读数首辄意倦，再看复然。复取前选语，视上下殊不逮，因不敢复论。予后得此本，卧起与俱，久而形神相入，欲就舜卿语，而故人不可得矣。今人尝诵“兵卫森画戟，燕寝凝清香”，政尔无谓。惟朱韦裔举诸生时“列坐共爱风满林”，乃能今人意消，颇有悟入。然全集若此无数，诗经评泊，别是眉目。如“白日淇上没，空闺生远愁”，正似不著一字，坐见魂销。“逍遥无一事，松风入南轩”，此起此结，复在比兴之外，岂可以心力为之？苏州五字已多，即他乡到是归，是他人几许，造次能道及其舂容。若佳人亦携手，再往今不同，“其含情欲诉，乃在数字之后”。风澹意伤春，池寒花敛夕，襟怀眼景，郁折如此，又岂更道哉！后来非无富健如古文，痛快如口语者，亦犹唐书瘦硬，宋帖跌宕，望而可爱，然去八法愈远。王氵蒙在诸作中最疏拙，然简淡别有风韵者，以其未失八法也。苏州佳致，不数二谢，独不知有学韦诗如氵蒙帖者否？皎然空学其外，未得其内。  

【`陵阳文集`】  

《题韦苏州诗》苏州少时，以三卫郎事玄宗，豪纵不羁。玄宗崩，始折节务读书。然余观其人，为性高洁，鲜食寡欲，所居扫地焚香而坐，与豪纵者不类。其诗清深妙丽，虽唐诗人之盛，亦少其比。又似晚节把笔学为者，岂苏州自序之过欤？然在天宝间不闻苏州诗，则其诗晚乃工，为无足怪。高适年四十始学诗，亦遂名家，非其才本绝人，莫能尔也。少时不知有韦苏州，晚读其诗，清深妙丽，在陶柳之间，恨见之晚。然余少时，豪气未除，就令见之，未必能爱。乃知学者读书，当自有次第也。本朝以文名世者多矣，然柳州苏州，自欧阳公尚未之爱。宋景文作《唐书文艺传》，举唐之能文者皆在。至于苏州，则以为史家轶其行事，故不书，此岂知史法哉！  

李端诗  

【`文献通考`】  

《李端司马集》三卷。  

晁氏曰：唐李端，赵州人，大历五年进士，为校书郎，卒官杭州司马。郭暖尚升平公主，贤明，招纳士类，故端等皆客之。当坐上赋诗，奇甚。主大加称叹。钱起曰：素为之，请赋起姓，端立献一篇云：“新开金埒看调马旧赐铜山许铸钱。”起乃服，主喜，厚赐之。  

卢纶诗  

【`文献通考`】  

《卢纶诗》一卷。  

晁氏曰：唐卢纶，与韦应物、韩、钱起、司空曙、苗发、崔炯、耿纬、夏侯审、李端，皆能诗，齐名，号“大历十才子”。纶，字允言，累举进士不第。  

李益诗  

【`文献通考`】  

《李益诗》一卷。  

晁氏曰：唐李益君虞，姑臧人，大历四年进士，调郑县尉，幽州刘济辟从事。宪宗雅闻其名，召为集贤殿学士，负才凌籍，士众不能堪，暴其献济诗《不上望京楼》之句，以涉怨望。诏降秩，俄复旧。益少负词藻，长于歌诗，与宗人贺齐名。每作一篇，乐工以赂求取被声歌，供奉天子。《征人早行》诗，天下皆施之图画。今集有《从军诗》五十首，而无此诗，惜其放逸多矣。  

陈氏曰：益宰相揆之族子，旧史《本传》，指其少有痴疾，防闲妻妾，过于苛酷，有散灰扁门之谈闻于时，故时谓之妒痴为李益疾。按世传《霍小玉传》，所谓李十郎诗：“开廉风动竹，疑是故人来”者，即益也。旧史所载如此，岂小玉将死诀绝之言果验耶？抑好事者因其有此疾，遂为此说以实之也？  

韩愈诗  

【`文献通考`】  

《韩昌黎集》四十卷。  

【`黄庭坚豫章集`】  

《书韩退之符读书城南诗后》绍圣五年五月戊午，上荔枝滩，极热，又舟中敖兀，无以为娱，聊以笔砚忘暑，因书此诗赠陈德之。此字极似蔡君谟简扎。所恨未能与颜杨比肩耳。又书：眉山石信道，请余书《符读书城南》，将诸家学，以为后生击蒙之器，其意甚美。故为之书。或谓韩公当开后生以性命之学，不当诱之以富贵荣显，涪翁曰：此熙宁元丰间大儒之过也，又何学焉！孔子曰：齐景公有马千匹，死之日，民无德而称焉；伯夷叔齐饿于首阳之下，民到于今称之。韩公之言，其于劝奖之功异趣而同归也。黄口小儿得食未知饥饱，而使之谈天人之际，此何异孺子学步，遂责之佩玉中和鸾采茨哉！信道归刻之，勿疑空腹让食之论可也。又书《赠孟东野诗后》石君美有子年少而失，故书孟东野诗遣之。时以观览，可用乱思而纾哀。竟观物理，其实如此，大概因果耳。退之救世弊，故并因果不言，然此一段文意，乃是涅中佛语尔。退之言，不能无所不读，未有能成大儒者，其佛能信矣乎！  

【`唐仲友说斋集`】  

《辨元和圣德诗》韩公《元和圣德诗序》曰：东定青徐积年之叛。按新书本记，贞元十六年，徐泗濠节度使张建封卒，其子自称知军事，建封传。元和初以疾求代，召为工部尚书，以王绍节度武宁，谓定其叛可也。淄青李师古，以元和元年闰月壬戌卒，其弟师道自称留后。宪宗以方讨刘辟，含垢授之。其后擅选卒抵寿春，欲授蔡，遣客烧河阴漕院，贼宰相武元衡，伤中丞裴度，遣訾喜珍门察及东都盗斩建陵戟。及闻李光颜拔凌云栅，始惧，遣使归命蔡平，犹逗挠不朝，卒用大师，一年而后平之。乃元和十四年也。诗作在平刘辟后，谓定积年之叛，殊不可晓。岂以师道上书，奉两税守盐法，请吏朝廷，亦足为小定耶！公书法谨严，未诛师道，意不应遽以为定，识者当能辨之。  

孟郊诗  

【`文献通考`】  

《孟东野诗集》十卷。  

晁氏曰：唐孟郊，东野湖州人，贞元十二年进士，调溧阳尉，辟为兴元参谋，卒。郊少隐嵩山，性介寡合，韩愈一见为忘形交，为诗有理致，然思苦涩，李观论其诗曰：高处在古无上，平处下顾二谢云。张籍谥为贞曜先生，集宋次道重编，先时世传汴吴镂本五卷，一百二十四篇，周安惠本十卷，三百三十一篇，别本五卷，三百四十篇。蜀人蹇用退之赠郊句，纂《咸池集》二卷，一百八十篇，自余不为编秩，杂录之。家家自异次，道总拾遗逸，摘去重复，若体制不类者，得五百十一篇，四十联句不与焉，一赞二书附于后，郊集于是始有完书。  

颖滨苏氏曰：唐人工于为诗，而陋于闻道，孟郊尝有诗曰：“食荠肠亦苦，强歌声无欢，出门如有碍，谁云天地宽。”郊耿介之士，虽天地之大无以安其身，起居饮食有戚戚之尤，是以卒穷以死。而李观盛称之，至韩退之亦谈不容口，甚矣！唐人之不闻道也。孔子称颜子在聘陋巷，卷人不堪其忧，回也不改其乐，与郊异矣。  

朱仿诗  

【`文献通考`】  

《朱仿诗》一卷。  

晁氏曰：唐朱仿，字长通，襄阳人。隐居剡溪。嗣曹王皋镇江西，辟节度参谋，贞元初召为拾遗，不就。  

长孙佐辅诗  

【`文献通考`】  

《长孙佐辅集》一卷。  

陈氏曰：唐长孙佐辅撰，按《百家诗选》云：“德宗时人，其弟公辅为吉州刺史，往依焉。”当必有所据也。其诗号《古调集》。  

柳子厚诗  

【`文献通考`】  

《柳宗元诗》一卷。  

陈氏曰：唐柳宗元撰，子厚诗在唐，与王摩诘、韦应物相上下，颇有陶谢风气。古律绝句，总一百四十五篇，在全集中，不便于观览，因抄出别行。  

【`黄庭坚豫章集`】  

《跋书柳子厚诗赠王观复》：予友先王观复，作诗有古人态度，虽气格已超俗，但未能从容中玉佩之音，左准绳，右规矩尔，意者读书未破万卷，观古人之文章未能尽得其规摹。及所总览笼络，但知玩其山龙黻黼成章耶？故手书柳子厚诗数篇遗之，欲知子厚如此学陶渊明，乃为能近之耳。如白乐天自云效陶渊明数十篇，终不近也。  

【`元遗山集`】  

《跋龙岩书柳子厚独览一诗》：龙岩此卷大字学东坡，而稍有敛束，故步仍在。末后四行二十二字，如行云流水，自有奇趣，唯其在有意无意之间，故如出两手耳。  

【`苏东坡集`】  

《记书柳子厚诗》：元符已卯闰九月，琼士姜君来儋耳，日与予相从。庚辰三月乃归，无以赠行，书柳子厚《饮酒》《读书》二诗，以见别意，子归，吾无以遣日，独此二事日相与往还耳。二十一日书。  

张籍诗  

【`文献通考`】  

《张籍诗集》五卷。  

晁氏曰：唐张籍文昌，和州人，贞元十五年登进士第，终国子司业。籍姓狷急，为诗长于乐府，多警句。元和中，与白乐天、孟东野，歌词天下宗之，谓之元和体，一本才三卷。  

陈氏曰：张洎所编钱公辅名《木铎集》，与他本相出入，亦有他本所无者。凡一十二卷，近世汤中季庸，以诸本校定，为《张司业集》八卷，且考订其为吴郡人，魏峻叔高刻之平江。续又得《木铎集》，凡他本所无者，皆附其末。  

王建诗  

【`文献通考`】  

《王建集》十卷。  

陈氏曰：唐陕州司马王建仲和撰。建长于乐府与张籍相上下。大历十年进士，历官昭应县丞。太和中为陕州司马，尤长宫词，在集中第十卷，录出别行。  

《渔隐丛话》：余阅王建宫词，选其佳者，亦自少得，只世所脍炙者数词而已。其间杂以他人之词，如“闲吹玉殿昭华管，醉折黎园缥蒂花。十年一梦归人世，绛缕猎封击臂纱。”“银烛秋光冷画屏，轻罗小扇扑流萤，天阶夜色凉如水，卧看牵牛织女星。”并杜牧之诗也；“泪满罗巾梦不成，夜深前殿按歌声，红颜未老恩先断，斜倚薰笼坐到明”，此白乐天诗也；“宝仗平明金殿开，暂将纨扇共徘徊。玉颜不及寒鸦色，犹带朝阳日影来。”此王昌龄诗也。建词凡百有四篇，又逸词九篇，或云元微之亦有词杂于其间，余以元氏长庆集检寻却无之，或者之言误矣。  

《旧跋》：王建，太和中为陕州司马，与韩愈、张籍同时，而籍相友善，工为乐府歌行，思远格幽，初为渭南尉，与宦者王守澄有宗人之分，因过饮相讥戏，守澄深憾曰：“吾弟所作宫词，禁掖深邃，何以知之！将奏劾，建因以诗解之曰：“先朝行坐镇相随，今上春宫见长时。脱下御衣偏得着，进来龙马每教骑。尝承密旨还家少，独奏边情出殿迟。不是当家频向说，九重争遣外人知。”事遂寝。宫词凡百绝，天下传播，效此体者虽有数家，而建为之祖也。  

李贺诗  

【`文献通考`】  

《李长吉集》四卷，《外集》一卷。  

晁氏曰：唐李贺长吉，郑王之孙。七岁能词章，韩愈皇甫闻之，过其家，使赋诗，援笔辄就，自目曰《高轩过》。二人大惊，年二十七终协律郎。贺词尚奇诡，为诗未始先立题，所得皆警迈，远去笔墨畦迳，当时无能效者。乐府十数篇，云韵工合之弦管云。或说贺卒后，不相悦者，尽取其所著投圊中，以故世传者不多。《外集》予得之梁子美家。姚铉颇选载《文粹》中。  

【`唐杜牧樊川集`】  

《太常寺奉礼郎李贺歌诗集序》：太和五年十月中半夜时，舍外有疾呼传缄书者，某曰：“必有异，亟取火来。”及发之，果集贤学士沈公子明书一通，曰：“我亡友李贺，元和中义爱甚厚，日夕相与起居饮食，贺且死，尝授我平生所著歌诗，离为四编，凡若千首，数年来东西南北，良为已失去。今夕醉解，不复得寐，即阅理箧帙，忽得贺诗前所授我者，思理往事，凡与贺话言嬉游，一处所，一物候，一日一夕，一觞一饭，显显焉无有忘弃者。不觉出涕。贺复无家室子弟，得以给养恤问，常恨想其人，咏其言止矣。子厚于我，与我为《贺集序》，尽道其所来由，亦少解我意。”某其夕不果，以书道其不可。明日就公谢，且曰：世谓贺才绝出于前。”让居数日，某深惟公曰：“公于诗为深妙奇博，且复尽知贺之得失短长，今实叙贺不让，必不能当君意，如何？”复就谢，极道所不敢叙贺。公曰：“子固若是，是当慢我。”某因不敢辞，勉为贺叙，然其甚惭。  

皇诸孙贺，字长吉。元和中韩吏部亦颇道其歌诗。云烟绵联，不足为其态也；水之迢迢，不足为其情也；春之盎盎，不足为其和也；秋之明洁，不足为其格也；风樯阵马，不足为其勇也；瓦棺篆鼎，不足为其古也；时花美女，不足为其色也；荒国残殿，梗莽丘陇，不足为其恨怨悲愁也；鲸鳌掷，牛鬼蛇神，不足为其虚荒诞幻也。盖《骚》之苗裔，理虽不及，辞或过之。《骚》有感怨刺怼，言及君臣理乱，时有以激发人意。乃贺所为，无得有是？贺复能探寻前事，所以深叹恨今古未尝经道者，如《金铜仙人辞汉歌》，《补梁庾肩吾宫体谣》，求取情状，离绝远去笔墨畦迳闲，亦殊不能知之。贺生二十七年死矣。世皆曰：使贺且未死，少加以理，奴仆命《骚》可也。贺死后凡十五年，京兆杜某为其序。  

庐仝诗  

【`文献通考`】  

《庐仝集》一卷。  

晁氏曰：唐庐仝，范阳人，隐少室山，号玉川子。征谏议不起。《唐史》称韩愈为河南令，爱其诗厚礼之。尝作《月蚀诗》以讥元和逆党，愈称其工。按其诗云元和庚寅，盖五年也。宪宗遇弑，在十五年，后十岁也。岂追托庚寅岁事为诗乎？不然则史诬也。后死于甘露之祸。  

陈氏曰：凡三卷，其诗古怪，而《女儿曲》、《小妇吟》、《有所思》诸篇，辄妩媚艳冶，其第三卷号《集外诗》，凡十首。庆历中有韩盈者为之序，川本止前二卷。胡如埙《月蚀诗书》：唐庐仝居洛城之玉川，自号玉川子，旧史无传，新史不载其事。韩愈作诗寄之，谓其宰相未许终不仕，“则其人可知矣。有《玉川集》行于世。《月蚀诗》，盖宪宗元和五年所作也。新史谓其诗讥切元和逆党。洪兴祖作《韩愈年谱》，及胡仔《渔隐丛话》，皆谓新史之误。盖元和十五年，宪宗方遇弑，此诗不容先时而作也。然五臣注韩文年谱，载江子我之说，曰：“元和五年时，杜佑裴土自李藩权德舆为平章事，其他在朝类多贤俊，独假宦官权大重，又往往出于闽岭。《玉川诗》云：‘才从海窟来，便解缘青冥’，盖专讥宦官也。《玉川》诗固不为无意，史臣只合以讥刺宦者言之，必预指之为元和逆党，是以不免后人之议也。”今考玉川之诗，其始杂阴阳老子之说，而专指蟆精之罪；其中极言蟆精之罪，而深诘众星不救之奸；其终则不以众星之原赦为幸，而以一蟆之独诛磔为喜也。盖虾蟆以微物托于月，而为月之害，正犹宦官以微类托于君，而为君之害。东坡云：玉川子《月蚀诗》，谓蚀月者，月中之虾蟆。梅圣俞《日蚀诗》谓蚀日者，三足之乌，比因俚说以寓意，然《战国策》曰：日月雕辉于外，其贼在内，则俚说亦高矣。子我之言正此意也。况宪宗即位之初，宦官吐突承璀，最为得志，至封国公。而诗中所谓郦定进之死，亦承璀之罪。承璀固四闽人，而传中又载当时诸道岁进阉儿，闽岭最多，后皆任事，时人谓闽为宦官区薮，则子我之言，信得之矣。新史谓其讥切元和逆党，盖亦表玉川之先见。而伤其祸之卒至于此耳。不然，篇首明年新天子即位五年，宋景文公岂至误指为末年事邪？《玉川集》中，别有一《月蚀诗》云：“东海出明月，清辉照毫发，朱弦初罢弹，金兔至奇绝，三五与二八，此时光满埒。颇柰虾蟆儿，吞我芳桂枝。顾我明镜洁，尔乃痕翳之。尔且无六翮，马得升天涯。方寸有白刃，无由扬清辉。如何万里光，遭尔小物欺。却吐天汉中，良久素魄微。日月尚如此，人情良可知。”辞意尤简严，因并录于此。《又序》：诗何为而作乎？其有美刺乎？无与乎美刺而言诗，君子所以叹后世之不古也。以盛德成功而有颂，以异政殊俗而有变风变雅，《大序》言之详矣。然功之成，德之盛，写之声歌，播之金石，时君世主何怒焉。政之异，俗之殊，则下之人嗟叹之，讽诵之，而上之人往往不乐闻之，诗之作始有不难于美，而难于刺者矣。《故诗》之言六义，以比兴赋，与风雅颂兼言之。盖托物以寓意，有隐然之规，而无扦格不可堪之辞。古诗之流，惟《离骚》庶几乎风雅之变也。唐文章起八代之弊，若《中兴诵》、《圣德诗》、《平淮雅》，可谓善于美者；《茅屋歌》、《杜鹃行》、《冰柱雪车》诗，则亦善于刺者也。惟玉川子《月蚀诗》，卓然独见于当时，而百世之下，读之者为之兴起，岂特其畦迳之绝，声韵之豪，足以耸观听哉！恸天眼之亏，而愤蟆精之孽，诘海窟之奸，而干天皇之诛，其风刺之忠诚，盖有真得于古者矣。宋景文公修新史，独能以意逆志，而谓其讥切元和逆党，盖伤其志之不获伸，使其祸兆于元和之初，而炽于元和之末也。余尝纟白绎其诗，爱其殖风雅之根，换离骚之骨，因铢较而寸量之。其感伤变异，则“十月之交”，同一宏规；其排击星宿，则“维天有汉”，同一微意；闵黔娄而斥董秦；犹所谓“西人之子，粲粲衣服”也；留北斗以相北极，犹所谓“不遗一老，俾守我王也。屈；反顾以流涕，而玉川涕泗下焉；屈长跪以敷衽，而玉川心祷再拜焉；寄小心风之词，非后飞廉使奔属之词乎？越排阊阖之句，非倚阊阖而望予之句乎？唤皋陶问之说，又非指苍天以为正，命皋陶使听直之说乎？昌黎予之，而东坡复予之，二公非妄许可者也。余犹病其贯穿之不易穷，而句读之猝难理，暇日因考订之，以玉川本集及《文粹》为祖，不得已，则以韩集所附及观澜文所录参定之，间亦以已意正其所未然者。三复以还，仅得其十之七八，因编以授之童孙，且序其说，图其象，而冠之篇首，其间阙疑，以俟君子吁！有唐宦寺之祸，基于元宗之赏力士，识者忧之，盖久涓涓不息将成江河，宪宗始初之清明，玉川盖有望焉。使此诗而获用，则元和末年之事不复见矣。至甘露之祸，而玉川亦为之不免。君子未尝不叹息于斯，嘉定庚午，庐陵福塘胡如埙伯和序。又孙士彪题。  

读胡伯和所注玉川子《月蚀诗》，一句一字，必详其所自出。杜子美所谓“更觉良工心独苦”，岂伯和之谓耶！前辈但能诵此诗，已见赏异，况章分指别，钩玄探秘，用力如许哉！余闻伯和之父至文，好修笃学，著书满家，乡人尊之曰孝友先生，艮斋谢公尝铭其墓，比之以河汾王氏。余窃以为伯和可谓于至文为孝子，于玉川子为忠臣。嘉定癸酉腊，临川李氏书于长沙帅治之广咨轩，先大父冰壶先生耆书不停披，多所训释，《月蚀诗》盖晚年所注也。家君在义郴，尝广其传矣。尚恨家无刊本，敬锓梓以寿其后，嘉熙丁酉冬至后五日，孙乡贡进士彪题。  

刘义诗  

【`文献通考`】  

《刘义诗》一卷。  

晁氏曰：唐刘义，少尝任侠杀人，后更折节读书。善歌诗，客韩愈门，作《冰柱》、《雪车》二诗，出庐仝李贺右，归齐鲁，不知所终。今集二十余篇，不载二诗。  

陈氏曰：凡二卷，义，附见《新史韩愈传》，不知何处人。其《冰柱》、《雪车》二诗，狂怪，诚出庐仝右，然岂风人之谓哉！  

杨巨源诗  

【`文献通考`】  

《杨巨源诗》一卷。  

晁氏曰：唐杨巨源，字景山，河中人。贞元五年第进士，为张弘靖从事。自秘书郎擢太常博士，迁礼部员外郎，出为凤翔少尹，复召除国子司业。巨源在元和中，诗韵不造新语，体律务实，用功颇深，旦暮摇首微咏不辍。年老成疾，尝赠弘靖诗，叙其世家云：“伊陟无闻祖，韦贤不到孙，”时人称之。年满七十，丐归。时宰惜其去，以为其乡少尹，不绝其禄。太和以官寿卒。  

陈氏曰：凡五卷。按韩退之有《送杨少尹序》。盖自司业为少尹，称其都少尹者，乃其乡里也。《艺文志》乃云太和河中少尹，误。第三卷末二十余篇，有目无诗。  

武元衡诗  

【`文献通考`】  

武元衡《临淮集》两卷。  

晁氏曰：唐武元衡伯苍，河南人。建中四年进士，元和二年以门下侍郎平章事，出为剑南节度，八年复秉政。明年，早朝遇盗害之。元衡工五言诗，好事者传之。被于管弦，尝夏夜作诗曰：夜久喧暂息，池台唯月明。无因驻清景，日出事还生。翌日遇害，旧有《临淮集》七卷。此其二也。议者谓唐世工诗宦达者，唯高适，宦达诗工者，唯元衡。  

陈氏曰：初用莆田李氏本传录，后以石林氏本校益六首，及李吉甫唱酬六首，川本作二卷。  

张碧诗  

【`文献通考`】  

《张碧歌诗集》一卷。  

陈氏曰：唐张碧太碧撰。《艺文志》云，贞元时人。集中有览贯休上人诗，或剿入之也。  

羊士鹗诗  

【`文献通考`】  

《羊士鹗诗》一卷。  

晁氏曰，唐羊士鹗，贞元元年进士第，顺宗时为宣歙巡官，王叔文所恶，贬汀洲宁化尉。元和初，李吉甫知奖，擢监察御史，掌制诰，尝出为资州剌史。  

陈氏曰，窦群引士鹗为御史，共倾李吉甫。  

鲍溶诗  

【`文献通考`】  

《鲍溶诗》五卷。  

晁氏曰，唐鲍溶，字德源，元和四年进士，集中有《别韩博士愈诗》云：“不知无声泪，中感一顾厚。”盖退之所尝推激也。张荐谓溶诗气力宏赡，博识清度，雅正高古，众才无不备具。鲁子固亦爱其诗，以史馆本及欧公所藏，互校得二百三十三篇，今本有一百九十二篇，余逸。  

南丰曾氏曰：《鲍溶诗集》六卷，史馆书旧题云鲍防集五卷，《崇文总目》叙别集亦然。知制诰宋敏求为臣言，此集诗见《文粹》、《唐诗类选》者，皆称鲍溶作，又防之杂感诗最显，而此集无之，知此诗非防作也。臣以《文粹》、《类选》及防杂感诗考之，敏求言皆是。又得参知政事欧阳修所藏《鲍溶集》，与此集同，然后知为溶集决也。史馆书五卷，总二百篇，欧阳氏书无卷，第才百余篇，然其三十三篇，史馆书所无，今别为一卷附于后，而总题曰，《鲍溶诗集》六卷。盖自先王之泽熄而诗亡，晚周以来作者，嗜文辞抒情思而已。然亦往往有可采者，溶诗尤清约谨严，而违理者少，亦近世之能言者也。故既正其误谬，且著其大旨以传焉。  

贾岛诗  

【`文献通考`】  

《贾长江集》十卷。  

晁氏曰，唐贾岛浪仙诗，共三百七十九首。《唐书》称：岛，范阳人。初为浮屠，名无本，后从韩愈，遂去浮屠，举进士不第。文宗时坐飞谤，谪长江主簿。会昌初终普州司仓参军。今长江祠堂中有石刻大中九年墨制。大中，宣宗年号，与传不合，《摭言》又载武帝时谪去，尤差误。  

陈氏曰，韩退之有《送无本诗》，即其人也。后返初，举进士不第，文宗时坐飞谤贬长江，会昌初以普州参军卒。本传所载如此。今遂宁刊本，首载《大中墨制》云：“比者礼部奏卿风狂，遂且养疾关外，今却携卷轴潜至京城，遇朕微行，闻卿讽咏，观其志业，可谓屈人，是用显我特恩，赐卿墨制，宜从短簿，别俟殊科。”与《传》所称飞谤不同。盖宣宗好微行。小说载岛应对忤旨，好事撰此制以实之，安有微行而显著训词？首称奏卿风狂，尤为好笑，当以本传，亦据其墓志也。唐贵进士科，故志言责授长江。如温飞卿亦谪方城尉，当时谓乡贡进士，不博上州剌史，则簿尉固宜谓之责授，欲使今世进士得罪，而责授簿尉，则惟恐责之不早耳。  

姚合诗  

【`文献通考`】  

《姚少监集》十卷。  

晁氏曰，唐姚合也，崇曾孙，以诗闻，元和十一年李逢吉知举进士，历武功主簿，富平万年尉，宝应中监察殿中御史，户部员外，历金杭二州剌史，为刑户二部郎中，谏议大夫，给事中，陕虢观察使，开成末终秘书监，世号姚武功云。  

陈氏曰，川本卷数同，编次异。  

李涉诗  

【`文献通考`】  

《李涉歌诗》一卷。  

晁氏曰，唐李涉，渤之弟也。早从陈许辟，一再谪官夷陵，大和中为太学博士，自号清溪子，渤三诗附。  

雍陶诗  

【`文献通考`】  

《雍陶诗》五卷。  

晁氏曰，唐雍陶国钧，大和八年进士，大中六年自国子毛诗博士出刺简州，《唐志》集十卷，今亡其半。  

李绅诗  

【`文献通考`】  

《李绅追游昔集》三卷。晁氏曰，唐李绅公垂也，亳州人，元和元年进士。补国子助教，穆宗召为翰林学士，累进中书舍人。武宗即位，拜中书侍郎平章事。绅为人短小精悍，于诗最有名，号“短李”。与李德裕元稹同时，号“三俊”。“追游昔”者，盖赋诗纪其平生所游历，谓起梁汉，归谏署，升翰苑，及播越荆楚，逾岭峤，上高安，移九江，过钟陵，守滁阳，转寿春，留洛阳，廉会稽，分务东周，守蜀镇梁也。开成戊午八月自为之序。  

陈氏曰，皆平生历官及迁谪所至，述怀纪游之作也。余尝书其后云：读此篇见其饰志矜能，夸荣殉势，益知子陵、元亮为千古高人。  

温庭筠诗  

【`文献通考`】  

温庭筠《金筌集》七卷。《外集》一卷。  

晁氏曰，唐温庭筠，本名岐，字飞卿。宰相彦博之裔，诗赋清丽，与李商隐齐名，时号“温李”。能逐弦吹之音，为侧艳之辞。为行尘杂，由是累年不第。终国子助教，宣宗尝作诗赐宫人，句有“金步摇”，遣场中对之，庭筠对以玉跳脱，上喜其敏，欲用之。而尝作诗忤时相令孤。终废斥云。  

张诗  

【`文献通考`】  

《张诗》一卷。  

晁氏曰，唐张，字承吉，清河人，乐高尚客，淮南杜牧为度支使，善其诗，尝赠之诗曰：“何人得似张公子，千首诗轻万户侯。”尝作《淮南诗》，有“人生只合扬州死，禅智山光好墓田”之句。大中中，果终丹阳隐舍。人以为谶云。  

许浑诗  

【`文献通考`】  

许浑《丁卯集》二卷。  

晁氏曰，唐许浑，字用晦，围师之后。大和六年进士，为当涂、太平二令，以病免。起润州司马。大中三年，为监察御史，历虞部员外，睦、郢二州剌史。尝分司于朱方。丁卯间，自编所著，因以为名，贺铸本跋云：按浑自序集三卷五百篇。世传本两卷，三百余篇，求访二十年，得沈氏曾氏本，并取《拟玄集》校正之，共得五百四十四篇。予近得浑集完本，五百篇皆在，然止两卷。《唐?艺文志》亦言浑集两卷，铸称三卷者，误也。  

薛莹诗  

【`文献通考`】  

《薛莹集》一卷。  

陈氏曰，唐薛莹撰，号《洞庭集》。文宗时人，集中多蜀诗，其曰壬寅岁者，在前则为长庆四年，后则为中和二年，未知定何年也。  

薛逢诗  

【`文献通考`】  

《薛逢歌》诗二卷。  

晁氏曰，唐薛逢陶臣，河东。会昌元年进士，终秘书监。持论鲠切，以谋略高自标显，与杨收王铎同年登第，而逢文艺最优，收作相逢有诗云：“谁知金印朝天客，同是沙堤避路人”。铎作相逢又有诗云：“昨日鸿毛万钧重，今朝山岳一毫轻”二人皆怒，故不见齿。  

赵嘏诗  

【`文献通考`】  

赵嘏《渭南诗》三卷。  

晁氏曰，唐赵嘏，承也，会昌四年进士，终渭南尉。杜紫微读其早秋诗云：“残星几点雁横塞，长笛一声人倚楼”，因谓之“赵倚楼”云。  

薛许昌诗  

【`文献通考`】  

《薛许昌集》十卷。  

晁氏曰，唐薛能，字大拙。汾州人。会昌六年登进士第，大中末书判中选，补周至尉，辟太原陕虢河阳从事。李福镇滑，表署观察判官，历御史都官刑部员外郎，福徙西蜀，奏以自副。咸通中摄嘉州剌史，造朝，迁主客度支刑部郎中，俄刺同州，京兆尹温漳贬，命权知尹事，出帅咸化，入授工部尚书，复节度徐州，徙忠武。广明元年，徐军戍氵般水经许，能以军怀旧惠，馆之城中，许军惧见袭，大将周岌乘众疑，怒逐能，据城自称留后，因屠其家。能政严察，绝私谒，癖于诗，日赋一章。晚节惑浮屠法，奉之唯谨，然资骜倨，故佻轻以忤物。及为藩镇，尤易武吏。尝命其子属橐革建雅拜新进士，或问其故，曰：“与渠销弭灾咎云。”《容斋洪氏随笔》曰，能，晚唐人。诗格调不甚高，而妄自尊大。其《海棠诗》、《荔枝诗》、《折杨柳》十诗序可见，而所作皆无过人。又别有《柳枝词》五首，最后一章曰：刘白苏台总近时，当初章句是谁推。纤腰舞尽春杨柳，未有侬家一首诗。”自注云，“刘白二尚书继为苏州剌史，皆赋《杨柳枝词》，世多传唱。虽有才语，但文字太癖，宫商不高耳。”其大言如此，但稍推杜陵，视刘白以下蔑如也。今读其诗，正堪一笑。刘之词云：“城外春风吹酒旗，行人挥袂日西时。长安陌上无穷树，唯有垂杨管别离。”白之词云：“红枝江桥青酒旗，馆娃宫暖日斜时。可怜雨歇东风定，万树千条各自垂。”其风流气概，岂能所可仿佛哉！  

后村刘氏曰：能自称举太过，五言云：“空余气长在，天子用平人。”不但自誉其诗，又自誉材。然位历节镇，不为不用矣，卒以骄恣凌忽，偾军杀身。其材安在？妄庸如此。乃敢妄议诸葛，可谓小人之无忌惮者。  

李群玉诗  

【`文献通考`】  

《李群玉诗》一卷。  

晁氏曰：唐李群玉文山，澧州人。旷逸不乐仕进。专以吟咏自适。诗笔研丽，才力迈健，好吹笙，美笔翰，亲友强赴举，一上而止。裴休廉察湖南延郡中。大中八年来京师，进诗三百篇，休复论荐，授弘文馆校书郎。集后附其进诗表并除官制。《太平广记》所载黄陵庙事甚异，其绝句在焉。陈氏曰，裴休以处士荐，集后有乞假归别业及朝士送行诗。  

郑诗  

【`文献通考`】  

郑《津阳门诗》一卷。  

晁氏曰，唐郑，字宾先，大中五年进士，津阳即华清宫之外阙。开成中过之，闻逆旅主人道承平故实，明日马上裁刻成长句一千四百言，自有序云。陈氏曰，或作愚者，非也。愚尝为岭南节度，好着锦半臂，非此郑。  

李郢诗  

【`文献通考`】  

《李郢端公诗》一卷。  

晁氏曰，唐李郢，楚望也。大中十年进士，诗调清丽。居余杭，疏于驰竞。为藩镇从事，兼侍御史。  

陈蜕诗  

【`文献通考`】  

《陈蜕诗》一卷。  

晁氏曰，唐陈蜕，未详其行事，集有《长安十五咏》，自序云：“蜕生长江淮间，以诗句从赋，仅十余年矣。今我后抚运，泽及四海，蜕复得为太平人云云。盖肃代间人也。  

柳郯诗  

【`文献通考`】  

《柳郯诗》一卷。  

晁氏曰，唐柳郯。集有与李端、庐纶辈相酬赠诗，大历间进士也。  

《断金诗集》  

【`文献通考`】  

《断金集》一卷。  

晁氏曰，唐李逢吉、令狐楚自未第至贵显所唱和诗也。后逢吉卒，楚编次之，得六十余篇，裴夷直名曰《断金集》，为之序。  

孟达诗  

【`文献通考`】  

《孟达诗》一卷。  

晁氏曰，唐孟达，字叔之。平昌人。会昌五年，陈商下及第。  

司空图诗  

【`文献通考`】  

《司空表圣集》十卷。  

陈氏曰，唐兵部侍郎司空图表圣撰。咸通十年进士。别有全集，此集皆诗也。其子永州剌史荷为后记。  

林宽诗  

【`文献通考`】  

《林宽集》一卷。  

陈氏曰，唐林宽撰。与李频许棠皆同时，集有送二人诗。  

郑谷诗  

【`文献通考`】  

《云台编》三卷，《宜阳外编》一卷。  

晁氏曰，唐郑谷，字守愚，宜阳人。光启三年擢高第，迁右拾遗。历都官郎中，乾宁四年归宜春，卒于别墅。其集号《云台编》者，以其扈从华山下观居所编次云。谷诗属思颇切于理，而格韵凡猥，语句浮俚，不竞不为，议者所多。然一时传讽，号郑都官，而弗名也。欧阳氏《诗话》曰：郑谷诗，名盛于唐末，号《云台编》。而世俗但称其官为郑都官，其诗极有意思。亦多佳句，但其格不甚高。以其易晓，人家多以教小儿，余为儿时犹诵之。今其集不行于世矣。  

周朴诗  

【`文献通考`】  

《周朴诗》二卷。  

唐处士周朴撰，欧公《诗话》曰：唐之晚年，诗人无复李杜豪放之格，然亦务以精意相高，如周朴者，构思尤艰，每有所得，必极其雕琢，故时人称朴诗月锻季炼，未及成篇，已播人口，其名重当时如此。而今不复传矣。余少时犹见其集，其句有云：“风暖鸟声碎，日高花影重”，又云：“晓来山鸟闹，雨过杏花稀”。诚佳句也。  

【`文苑英华`】  

林嵩撰《周朴诗集序》颜子圣声与日月而不尽，黔娄贫誉等江海而共存。鸣呼先贫俱足，亦颜黔之流。而能于诗，惜哉不雍容金马门。宣尼户。乾符七年，闽城殒贼，悲夫！先生名朴，字见素。生于钓台而长于瓯闽，与李建州频方处士干为诗友。一篇一咏，脍炙人口。鸟狱鸟族屈轶，祥瑞皇家，迂避而贫，聋瞽不重，高傲纵逸林观宇宙，视富贵如浮云，蔑璋如草芥。惟山僧钓叟，相与往还，蓬门芦户，不庇风雨。稔不抗，歉不变，晏如也。诗人张为尝贻先生诗曰：“到处只闭户，逢君使展眉。”闽之廉问杨公发李公诲，中朝重德，羽翼词人，奇君之诗，召而不往。或曰：“达寮怜才，而子避之，何也？”先生曰：“二公怜才，吾固不往。苟或见之，以吾之贫，恐以摄假之牒见黑宛耳。”亦接舆于陵未能加也。松蟠鹤翅。泥曳龟尾，一丘一壑，宽于天地。先生为诗思迟，盈月方得一联一句，得必惊人。未暇全篇，巳布人口。有僧楼，浩亭人也。与先生善，捃拾先生遗文，得诗一百首，中和二年冬十月，携来访余，且惊且喜，余欲先生之文，与方干斋集毕，遂为之序。小子以词赋博桂投，疑作枝文非所业，但直举其美文腼作者。  

韩诗  

【`文献通考`】  

《韩诗二卷》，《香奁集》一卷。  

晁氏曰：唐韩致光，京兆人。龙纪元年进士，累迁谏议大夫翰林学士。昭宗幸凤翔，进兵部侍郎承旨，朱全忠怒，贬濮州司马荣懿尉。天初，挈族依王审知而卒。《香奁集》，沈括《笔谈》以为和凝所作，凝既贵，恶其侧艳，故诡称者，或谓括之言妄。《许彦周诗话》，高秀实言元微之诗，艳丽而有骨，韩《香奁集》丽而无骨，李端叔意喜韩诗，诵其序云：咀五色之灵芝，香生九窍、咽三危之瑞露，美动七情。秀实云劝不得也。石林叶氏曰：在闽所为诗，皆手自写成卷，嘉间裔孙奕，出其数卷示人，庞颖公为漕，取奏之，因得官。时文气格不甚高，吾家仅有其诗百余篇。世传别本，有名《香奁集》，《唐书?艺文志》亦载其辞，皆闺房，不雅驯。或谓江南韩熙载所为，误以为。若然何为录于《唐志》乎？熙载固当有之。然吾所藏诗中，亦有一二篇绝相类，岂其流落亡聊中姑以为戏？然不可以为训矣。又曰：《韩传》自贬濮州司马后，载其事，即不甚详。其再召为学士，在天二年，吾家所藏诗虽不多，然自贬后，皆以甲子历历自记其所在，有《乙丑年在袁州，得人贺复除戎漕依旧承旨》诗，即天二年也。昭宗前一年巳弑，盖哀帝之命也。末句云：“若为将朽质，犹拟杖于朝，”固不往矣。其后又有《丁卯年正月间，再除戎漕，依前充职》诗，末句云：“岂独鸱夷解归去，五湖鱼艇且饣甫糟。”天四年也。是尝两召皆辞，《唐史》止书其一。是岁四月全忠篡。其召命自哀帝之世，自后复召则癸酉也。南安县之作，即梁之乾化二年。时全忠亦已被弑。明年梁亡。其两召不行，非特避祸，盖终身不食梁禄，其大节与司空表圣略相等，惜乎《唐史》不能少发明之也。  

张螟诗  

【`文献通考`】  

《张螟诗》一卷。  

晁氏曰：伪蜀张螟，字象文。清河人。唐乾宁中进士，为校书郎，栎阳尉，犀浦令，建开国，拜膳部员外郎，后为金堂令。王衍与徐后游大慈寺，见壁间书：“墙头细雨垂纤草，水面回风聚落花”。爱之，问知螟句。给札，令以诗进，螟以二百首献，衍颇重之。将召为知制诰，宋光嗣以其轻傲，止赐白金而已。螟生而颖秀，幼能为诗，作《登单于台》，有“白日地中出，黄河天外来”之句，为世所称。  

王贞白诗  

【`文献通考`】  

《灵溪集》七卷。  

陈氏曰，唐校书郎上饶王贞白有道撰。乾宁二年进士，其集有自序，永丰人，有藏之者，洪景庐得而刻之，诗虽多，在一时侪辈未为工也。  

庐延让诗  

【`文献通考`】  

《庐延让诗》一卷。  

晁氏曰，伪蜀庐延让子善也。范阳人。唐光化九年进士。朗陵雷满辟满败归王建，及僭号，授水部员外郎。累迁给事中，卒官终刑部侍郎。延让师薛能，诗不尚奇巧。人多诮其浅俗，独吴融以其不蹈袭，大奇之。  

牛峤诗  

【`文献通考`】  

《牛峤歌诗》三卷。  

晁氏曰，伪蜀牛峤，字延峰。陇西人。唐相僧孺之后，博学有文，以歌诗著名，乾符五年进士。历拾遗补阙尚书郎，王建镇西川，辟判官，及开国，拜给事中，卒。集本三十卷。自序云：“窃慕李长吉，所为歌诗辄效之。”  

周贺诗  

【`文献通考`】  

《周贺集》一卷。  

陈氏曰，唐周贺撰，尝为僧，名清塞。后友初，故别本又号《清塞集》。  

晁氏曰，清塞字南卿，诗格清雅，与贾岛无可齐名，宝历中姚合为杭，因携书投谒，合闻其诵《哭僧诗》云：“冻须亡夜剃，遗偈病中书”，大爱之，因加以冠巾，为周贺云。  

李洞诗  

【`文献通考`】  

《李洞诗》一卷。  

晁氏曰：唐李洞，字才江，诸王之孙。慕贾岛为诗，铜铸其像，事之如神，时人多诮其僻涩，不贵其奇峭，唯吴融称之。昭宗时不第，游蜀，卒。  

陈氏曰：与张乔同，时称余杭明经潘熙载编。  

曹唐诗  

【`文献通考`】  

《曹唐诗》一卷。  

晁氏曰：唐曹唐，字尧宾。桂州人。初为道士，感通中为府从事，卒。作游仙诗百编，或靳之曰：“尧实尝作鬼诗。”唐曰“何也？”“井底有天春寂寂，人间无路月茫茫，非鬼诗而何？”唐乃大哂。今集中不见，然他诗及神仙者尚多。  

陈氏曰：唐有大小游仙诗。  

任藩诗  

【`文献通考`】  

《任藩集》一卷。  

陈氏曰：唐任藩撰，或作“翻客居天台，有宿蛤帻山”绝句，为人所称。今城中巾子山也。  

后村刘氏曰：唐任藩诗存者五言十首而已。然多佳句，“众鸟巳归树，旅人犹过山。”赠僧云“半顶发根白，一生心地清。”居然可爱。今人动千百首而无一可传者。  

方干诗  

【`文献通考`】  

《方干诗集》一卷。  

晁氏曰：唐方干，字雄飞。歙人。唐末举进士不第，隐镜湖上。徐凝有诗名，一见于器之，授以诗律。其貌寝陋，又兔阙而喜凌侮，尝谒廉帅，误三拜，人号方三拜。将荐于朝而卒。门人谥玄英先生，其甥杨，与孙编次遗诗，王赞为序，又为《玄英先生传》附。  

王德舆诗  

【`文献通考`】  

《王德舆诗》一卷。  

晁氏曰：唐王德舆集。有次韵和郑畋诗，知其懿僖间人也。  

沈彬诗  

【`文献通考`】  

《沈彬集》一卷。  

晁氏曰：南唐沈彬，保大中以尚书郎致仕，居高安，集中有《与韦庄杜光庭贯休诗》，唐末三人皆在蜀，疑其同时避乱，尝入蜀云。上李山水图诗在焉。  

熊诗  

【`文献通考`】  

熊《屠龙集》五卷。  

晁氏曰：晋熊，后唐清泰二年进士。为延安刘景岩从事。天福中说景岩归朝。擢右司谏，坐累，黜上津。今集有陶谷序，陈沆赏早梅云：“一夜欲开尽，百花犹未知”。曰，太妃容德于是乎在。  

陈氏曰：集中多下第诗。盖老于场屋者。  

杜荀鹤诗  

【`文献通考`】  

杜荀鹤《唐风集》十卷。  

晁氏曰，唐杜荀鹤，池州人。大顺二年进士。善为词句切理，宣州田君页重之，尝以笺问，至梁祖荐为翰林学士主客员外，恃势侮易缙绅，众怒欲杀之而未及。天初病卒。有顾云序荀鹤，自号九华山人。陈录作三卷。《幕府燕谈》：杜荀鹤诗鄙俚近俗，惟宫词为唐第一。云：“早被婵娟误，欲妆临镜慵。承恩不在貌，教妾若为容。风暖鸟声碎日高花影重。年年越溪女，相忆采芙蓉”。故谚云，“杜诗三百首，惟在一联中，正谓“风暖日高”之句。此句《欧公诗话》以为周朴诗。  

咏史诗  

【`杨龟山集`】  

《谢君咏史诗序》：君子种学绩文。稽诸前言往行。参以古今之变，非徒侈闻见而已，将以畜德而广业也。昔在尧舜之为君，禹稷皋陶之为臣，相与都俞庙堂之上，共熙帝载。亦惟稽古耳。况其下者乎！然自汉魏而来，更五代之季，述史者皆有善善恶恶之意。然而论不诡于圣人者无几矣。士之欲稽古者，将安取正乎？杨子曰：好书而不要之仲尼，书肆也。信哉是言。古之人，度在身，操之以验物则审矣；镜在心，故物来而明之，妍媸无逃焉。夫不知明善以诚身，而欲以一言订古人之是非，未有能者也。娄川居士谢君，一日走仆致书踵吾门，以其书著咏史诗，合二编，属予为序，予闻谢君积十年之勤，穷探博取而成此诗。其用力多矣。夫自溷于闾阎阡陌之中，与编户齐民为伍，乃独超然远览，究知前世兴衰治乱，贤人哲士之终始，与世之老师宿儒并驱争先，岂易得哉！故予喜其为人而乐为之道也。其诗词遒丽可观，与夫是非褒贬，览者当自有得也。  

【`黄文献公集`】  

《徐氏咏史诗后序》：孟子曰：王者之迹熄而诗亡，诗亡然后春秋作。盖古昔盛时之为诗，荐于郊庙，则有以见其盛德。于朝廷，则有以知其政之废兴。施于邦国乡人，则出于上而被于下者，又有以为教。及其衰也，先王之政教号令虽不行，而流风遗俗有未尽泯，是以风雅之变，往往陈古以刺今。至于王泽竭尽而无余，其诗始不足以使人创艾而兴起，故曰诗亡。圣人不得已，因鲁史作《春秋》，褒善贬恶以示劝戒，是则诗已亡，而其可使人创艾兴起者赖《春秋》而犹存也。后之君子有作，其文则史，其义则于《春秋》无取焉。仁人志士，览其事而有慨于心，莫不为之发愤壹郁嗟叹而咏歌之。然或因一人，或因一事以为言，若王仲宣曹子建之于三良，张景阳之于二疏，谢宣远之于张子房，虞子阳之于霍将军是已。惟左太冲所赋，颇及战国秦汉事，未有穷搜极讨，上下古今，备究其得失而无遗者。唐之诗人，间有兴怀陈迹，章联句续，至于累百而止。顾其言多卑近，徒以资儿童之口耳，于名教何预乎？兰溪徐公，夙有闻家庭所传先儒道德性命之说。而尤精于史学。凡司马氏《资治通鉴》所纪君臣事实，可以寓褒贬而存劝戒者，人为一诗，总若干首，大义炳然，一本乎圣经之旨，诚有功于名教者也。《春秋》作于诗之既亡，而诗之能使人创艾兴起者，乃复见于《春秋》绝笔。千百年之后，岂非先民性情之正有不亡者存，诗与《春秋》，固可迭相为用乎？公殁已久，仲子津始出其诗来。许先生谦，张君枢为序，以传不鄙，谓某盍为后序。某窃观先师朱子感兴之作，提前史之要领，为言至约而有关于名教甚大。朱子尝谓学不可徒博，亦不可径约，今也学者不由公之博，何以入朱子之约乎！是用志诸末简，以谂于同志，其亦以为然否？公讳金旬，字秉国。其父兄师友源流之懿见于前序者。此不具。  

【`卫宗武秋声集`】  

《题柯提干咏史诗》：诗自苏李而降，为曹刘，为颜谢，颜谢已失之纤丽矣。嗣是以下。浸不古若。孔圣删诗，存者三百五篇，岂特以其辞章之美，而为声歌之饰哉！礼义所止，风化所关。诵之者有所感发，则油然易直子谅之心生，涣然鄙悖之气释。繇其美剌，审其得失，则为国者知所以恐惧修省，故曰可以兴可以观。”后之为诗者，研一韵以为工，一语以为巧，华靡相先，浮夸取胜，徒务窃区区之名，而无补于世教。前代论者，以“深心主卉木，远致极风云”讥之。而谓之淫辞破典，可以其说为非欤！若夫即前史纪述古人出处云为，而其邪正是非臧否，或因已著之详，或究未发之蕴，而敛之章句，严笔削于只字，剪繁芜于片辞，表善伐恶而情靡隐遁，言足劝惩。则岂不愈于雕锼物象，娱弄光景者哉？全愚柯君出示咏史百绝，其间去取固虽有当否，而言议要不乖乎正，毫端予夺，清风激杨，可使德人节士，益自奋厉。而顽懦之夫以廉以立，是岂泛泛之吟，可同日语邪？窃闻续笔四倍其加多，胡曾当辟易下风矣。恨未及隽，永焉此编，披玩已久，叹尚之余，爰书此以复归之。  

【`葛胜仲丹阳集`】  

《跋胡待制舜陟咏史诗》：阅史者病文字闳阔，不能博记，闵爽之士则能记矣，又未必能习复品藻，以裨。  

史阙，而示劝戒。故士以史学著称者几希。新安胡公汝明，自其先君子以淹贯众史闻缙绅，故公目濡耳染，有殚见洽闻之誉。所论著甚丰，间以余意，为咏史三百篇。而所存者什四，数千载间臣主行事，出新意以泾渭之，迥超众儒议论之表，信一代之佳笔也。昔之风人固多咏史，若谢宣远之赋子房，左太冲之述荆轲，曹子建之赋三良，卢谌之赋蔺相如，皆辞费而意穷。至若立已意以称贬，势若倾五河而不出二十八字，非老于文学者能之乎？公自御史府南榻出帅方面，推移数道，谙练兵法，遭时艰危，懔然有班超傅介子之志。而阒外之寄，未颛其用，故小诗中，每致意焉。绍兴甲寅，偶同寓宝溪，蒙示诗编俾题其末，既熟观而归其书胡氏。  

罗隐诗  

【`文献通考`】  

《罗江东集》十卷。  

陈氏曰：唐罗隐昭谏撰。  

刘沧诗  

【`文献通考`】  

《刘沧诗》一卷。  

晁氏曰：唐刘沧，字蕴灵。大中八年进士。诗颇清丽。句法绝类赵嘏。  

曹松诗  

【`文献通考`】  

《曹松集》一卷。  

晁氏曰：唐曹松，梦徵也。舒州人。学贾岛为诗。天复元年，与王希羽、刘象、柯崇、郑希颜同登第。年皆七十余，号五老榜。时以新平内难闻放进士喜，特敕授校书郎而卒。  

陈氏曰：别本与印本互有详略，但别本《大远仙》十三首，乃曹唐诗也。  

罗虬诗  

【`文献通考`】  

罗虬氏《红儿诗》一卷。晁氏曰：唐罗虬撰，皇朝方性天注。虬词藻富赡，与其族人隐、邺齐名，时号“三罗”。从州李孝恭，籍中有杜红儿者善歌，常为副使者属意，副使聘邻道，虬请红儿歌，赠之以彩。孝恭不令受，虬怒，拂衣起，诘旦手刃之。既而追其冤，作绝句诗百篇，借古人以比其艳，盛行于世。  

唐彦谦诗  

【`文献通考`】  

唐彦谦《鹿门诗》一卷。  

晁氏曰：唐唐彦谦，字茂邺，并州人。咸通末进士。中和王仲荣表河中从事，历节度副使，晋、绛二州剌史。仲荣遇害，贬汉中掾。兴元杨守亮留署判官，迁副使阆壁剌史卒。彦谦才高负气，无所摧屈，博学多艺，尤能七言诗。师温庭筠，故格体类之，世称“耳闻明主提三尺眼见愚民盗一杯”盖彦谦句也。自号“鹿门先生”。有薛廷序。  

后村刘氏曰：杨刘诸人，师李义山可也。又师唐彦谦。唐诗虽雕琢对偶，然求如“一杯三尺”之联，惜不多见。五言叙乱离云：“不见泥涵谷，俄惊火建章。剪茅行殿湿，伐柏旧陵香。”语犹浑成，未甚破碎。若《西昆酬唱集》，对偶字面虽工，而佳句可录者殊少，宜为欧公所厌也。  

永乐大典  

## 卷之九百七

二支诗  

诸家诗目三  

唐诗  

【`文献通考`】  

《唐诗》三卷。  

陈氏曰：崔道融撰。皆四言诗。述唐中世以前事实，事为一篇，各有小序。凡六十九篇。  

【`王景初兰轩集`】  

《唐诗》序  

诗缘情而作。情感物而动，其浅深高下，则系于王泽之厚薄，风俗之淳漓矣。故三百篇，怨而不怒，哀而不伤，乐而不淫，敦柔润泽，雍容纡余，极于忠厚而后止。有以见王泽之厚，风俗之醇，而人心之天理全焉。自王泽一斩于东迁之季，诗亡，而出于人情之所不能自己者，则不以古今而存亡也。楚之骚，汉之谣，魏晋六代之篇章，其皆诗之变已。惟其世道愈下，是以正音愈衰，故韩昌黎讥之曰“其声清以淫，其节数以急。”有由然矣。唐兴三百年，用文治，雄才大笔，其气高接乎三代。而其诗律精切，尤非他文之比。是以后世宗之而无改焉。今所选近四百篇，专取七言四韵，若夫星日之相辉，雷霆之相薄，江河之相荡，造化之相推，吁！至矣哉！虽然，本盛而末茂，源深而流长，雅而正者诗人之实，才而辩者词人之华，去古益远，余姑无望其王泽之厚，风俗之醇。至于仁义以养其心，忠孝以作其气，《国风》《雅》《颂》以正其情，《离骚》《九歌》以深其思，要当先此而后彼。有志之士，试相与求之。  

【`牧莱脞语`】  

《唐诗序》唐以诗取上，亦以诗名家。韵人才士，露影奇，或若冰霰，或腻“若瑚琏，或苍古若岩柏，或眩怪若海涛，或绮丽缜密若帐流苏。千载而下，嚅哜涵泳，竟莫闯其藩。世人观盛唐诗，云：是一种言语：晚唐又别是一种。一代制作，果异乎哉？家以诗名，诗以家异。李豪、韩赡、韦澹、柳遒、白通俗、杜浑成、杲杲行世，户刻人诵。它有长篇短联，擅长吟囿，浩如烟海，编缀类刊。人自为集，俾得与诸老并行宇宙间。饮水知冷暖，当知各为一大家数。  

【`刘将孙养吾集`】  

唐诗亡虑数百家，往往特中唐以后所传。荆公因宋次道家本选之，称百家固未备。世谓三司吏人乱标贴，非初本。先君子须溪先生点校熟复。疑荆公别有选者。然唐诗浩繁杂袭，得此本读之者，亦胜如尽读诸集也。尝见荆公集句，凡唐诗中闲篇剩语，用之如串，想见此老胸次诸家美恶烂然。何不毕具，亦何待篇章反复去取，如吾等今所观哉？古人赋诗犹断章见志，无不可以取节。况大宗师之所识鉴，虽未免失真，然岂无什四五存者？选文章难，诗尤难，评得选意，选得作意，愈难。选者各自有意，众共称好者，作者或不谓然，见之无味。而中有可感者，乃倍觉深长，固有本语本意。若不及此，而触景动怀，别有激发，予尝以此通于古今之评论，如有感也。何独唐诗然哉！三百篇经圣笔，然谓无所遗，不可谓尚有可删，亦可论来有定也。此本，经先子论订提掇，特欲以启后学之机。古云谭见心诗，称能品，先子深赏爱之，已而名士，刻雅南者多选其作，取吾家荆公选诗本刻之。寄声为序，予惧夫览者徒能疑于是编，乃上下论之。非曰辩其不然，聊以广或者之意，虽不必如荆公所谓，观此而足，抑以此选此评而观唐诗，不亦可哉！  

【`赵子昂文集`】  

《左丞郝公注唐诗鼓吹序》鼓吹者何？军乐也。选唐诗而以是名之，名何譬之于乐，其犹鼓吹乎？遗山之意则深矣。中书左丞郝公，当遗山先生无恙时，尝学于其间，其亲得于指授者，盖非止于书而已。公以经济之才坐庙堂，以韦布之学研文字。出其博洽之余，探隐发奥，人为之传，句为之释。或意在言外，或事出异书，公悉取而附见之，使诵其诗者知其人，识其事物者达其义，览其词者见其指归，然后唐人之精神情性，始无所隐遁焉。嗟夫！唐人之于诗美矣！非遗山不能尽去取之工；遗山之意深矣，非公不能发比兴之蕴。世之学诗者，于是而纟由之绎之，压之饫之，则其为诗，将见隐如宫商，铿如金石。进而为诗中之韶矣。此政公惠后学之心，而亦遗山裒集是编之初意也耶！公命为序，不敢辞，谨序其大意云。  

裴说诗  

【`文献通考`】  

《裴说集》一卷。  

陈氏曰：唐裴说撰，天三年进士状头。唐盖将亡矣。说后为礼部员外郎，世传其《寄边衣》古诗甚丽，此集无之，仅有短律而已。非全集也。其诗有“避乱一身多”之句。  

刘德仁诗  

【`文献通考`】  

《刘德仁诗集》一卷。  

晁氏曰：唐刘德仁，公主之子。长庆中以诗名。五言清莹，独步文场者。开成后，昆弟皆居显仕，独自苦于诗，举进士二十年，竟无所成。尝有寄所知诗云：“外族帝王恩，中朝亲故稀。翻令浮议者，不许九霄飞。”及卒，诗僧栖白以绝句吊之，曰“忍苦为诗身到此，冰魂雪魄已难招。直教桂子落坟上，生得一枝冤始销。”  

邵谒诗  

【`文献通考`】  

《邵谒集》一卷。  

陈氏曰：唐国子生曲江邵谒撰。集后有胡宾王者为之序，言其没后，降巫赋诗，自称邵先辈，殆若今世请大仙之类耶！  

【`温庭筠榜`】  

国子监，右前件进士所纳诗篇等，识略精微，堪裨教化，声词激切，曲备风谣。标题命篇，时所难著，灯烛之下，雄词卓然。诚宜榜示众人，不敢独专华藻，并仰榜出，以明无私，仍请申堂并榜礼部。咸通七年十月六日，试官温庭筠榜。《胡宾王序》：邵谒，韶州翁源县人。少传闻为县厅吏客至，令怒不楮床，逐去。遂截髻著县门，发愤读书。书堂距县十余里，隐起水心。谒平居，如里中儿未冠者发，苦吟繇是工古调。寻抵京师隶国子，时温庭筠主试，悯擢寒苦，乃榜前三十余篇，以振公道，已而释褐，后赴官，不知所终。他日县民祠神者，持帻自舞铃，忽自称邵先辈降，即曰：“邵先辈异时号工歌咏者，能强为我赋诗乎？”以为巫偶妄言，意欲苦之耳。巫略不经思，即成二十八字，词韵凄苦。虽老笔不逮，乡老中晓声病者至为感泣咨叹！噫！昔锺仪操土风激生前之恋。今邵子托巫语启殁后之思，异时同契，有足悲者。今录其词，附之卷末。安定胡宾王序。  

李仁用诗  

【`文献通考`】  

《李推官披沙集》六卷。  

陈氏曰：唐李仁用撰。其八世孙兼孟达居宛陵，亦能诗，尝为台州出其家集，求杨诚斋作序。诚斋序略曰：推官公诗，如“见后却无语，别来长独愁”，如“危城三面水，古树一边春。”如“明月千峤雪，滩急五更风。”如“烟残偏有焰，雪甚却无声。”如“春雨有五色，洒来花旋成。”如云藏山色晴还媚，风约溪声静又回。”如“未醉已知醒后忆，欲开先为落声愁”。盖征人凄苦之情，孤愁窈眇之声，骚客婉约之灵，风物荣悴之英。所谓周礼尽在鲁矣。读之使人发融冶之欢于荒寒无聊之中，动惨戚之感于笑谈方惮之后。国风之遗音，江左之异曲，孰谓其果弦绝欤！  

黄御史诗  

【`文献通考`】  

《黄御史集》。  

诚斋序略曰：“诗至唐而盛，至晚唐而工。御史黄公之诗尤奇。如《闻雁》“一声初解梦，半白已侵头。余灯依古壁，片月下沧洲。”如《游东林寺》“寺寒三伏雨，松偃数朝枝。”如《退居》“青山寒带雨，古木夜啼猿。”此与韩致光吴融辈并游，未知何人。徐行后长也。永丰君自言其集久逸，其父考功公始得之，仅数卷而已。其后永丰又得诗文五卷于吕夏卿之家，又得逸诗于翁承赞之家，又得铭碣于浮屠老子之宫，而后御史公之文复传于二百年之后。按《唐?艺文志》，御史讳滔，字文江。光启中为四门博士。其集旧曰《黄滔集》云。  

刘商诗  

【`文献通考`】  

《刘商胡笳十八拍》一卷。  

晁氏曰：唐刘商撰。汉蔡邕女琰，为胡骑所掠，因胡人吹芦叶以为歌，遂翻为琴曲。其辞古淡，商因拟之，以叙琰事，盛行一时。商、彭城人。擢进士第，历台省为郎，好道术，隐义兴胡父渚，世传其仙去。  

李雄诗  

【`文献通考`】  

《李雄鼎国诗》三卷。  

晁氏曰：后唐李雄撰，雄，洛巩人，庄宗同光甲申岁，游金陵、成都、邺下，各为咏古诗三十章。以三国鼎峙，故曰鼎国。  

李有中诗  

【`文献通考`】  

《李有中诗》二卷。  

晁氏曰：南唐李有中，尝为新涂令，与水部郎中孟宾于善，宾于称其诗如方干贾岛之徒。宾于，晋天福中进士也。有中集中，有赠韩张徐三舍人诗，韩乃熙载，张乃洎，徐乃铉也。《春月诗》云：“乾坤一夕雨，草木万方春”，颇佳，他皆称是。  

刘一诗  

【`文献通考`】  

《刘一集》一卷。  

陈氏曰：似唐末五代人。《艺文志》不载，其诗怪而不律，亦不工。  

释皎然诗  

【`文献通考`】  

《皎然杼山集》十卷。  

晁氏曰：唐僧皎然，字清昼，吴兴人。谢灵运十世孙，攻篇什，德宗诏录本纳集贤院，集前有于内页序，并《赠昼上人诗》。  

陈氏曰：颜鲁公为刺史，与之酬倡，其后刺史为作集序。所居龙兴寺之西院，令天宁寺是也。又尝居杼山寺在妙喜。  

《唐史?艺文志》：颜真卿为剌史，集文士撰《韵海》，敬原预其论著。贞元中集贤御书院，取其集藏之。  

石林叶氏曰：唐诗僧皎然，居湖妙喜，今宝积寺是其故庐，自言谢灵运后，诗祖其家法，自许甚高。颜鲁公为守时，与张志和、陆鸿渐皆为客，意其人品亦必不凡。吾尝至妙喜访其遗踪，无复有。但山颠坟存耳。其诗十卷尚行于世，无甚令人喜者，以为优于唐诗僧可也。观其诗评亦贬驳老杜。论《送高三十五书记诗》云：“崆峒小麦熟，且愿休王师。请君问主将，安用穷荒为。”以为四句已前不见题，则其所知可见矣。  

灵彻诗文  

【`文献通考`】  

《僧灵彻诗集》一卷。  

澈姓汤，序源澄，越州人。刘梦得序曰：如《芙蓉园新寺诗》云：“经来白马寺，僧到赤乌年。”《谪汀州》云：“青蝇为吊客，黄耳寄家书。”可谓入作者阃域，岂特雄于诗僧间耶？《雪浪斋日记》：灵彻诗僧中第一。如“海月生残夜，江春入暮年。窗风枯砚水，山雨慢琴弦。”前辈评此诗云转石下千仞江。  

宝月诗  

【`文献通考`】  

《宝月诗》一卷。  

晁氏曰：唐僧贯休撰，字德隐，姓姜氏，婺州人。后入蜀，号“禅月大师”。初，莫融为之序。其弟子昙域削去，别为序引。伪蜀乾德中献之。  

碧云诗  

【`文献通考`】  

《碧云诗》一卷。  

晁氏曰：唐僧虚中诗也。司空图尝以诗赠之云：“十年太华无知已，只得虚中一首诗。”  

薛洪度诗  

【`文献通考`】  

《薛洪度诗》一卷。  

晁氏曰：唐薛涛，字洪度。西川乐妓，工为诗。当时人多与酬赠。武元衡奏校书郎，太和中卒。李肇云：乐妓工诗者，涛亦文妖也。  

陈氏曰：号薛校书，世传奏授，恐无是理。殆一时州镇褒借为戏，如今世白贴借补之类耶？涛得年最长，至近八十。  

花蕊夫人诗  

【`文献通考`】  

《花蕊夫人诗》一卷。  

晁氏曰：伪蜀孟昶爱姬，青城费氏女，幼能属文，长于诗，宫词尤有思致。蜀平，以俘输织室，后有罪赐死。  

续古文诗  

【`文献通考`】  

《续古文诗文苑英华集》十卷。  

晁氏曰：唐僧惠净撰，辑梁武帝大同中，会三教篇，至唐刘孝孙《成皋望河》之作。凡一百五十四人。歌诗五百四十八篇，孝孙为之序。  

珠英学士诗  

【`文献通考`】  

《珠英学士集》五卷。  

晁氏曰：唐武后朝赏诏武三思等修《三教珠英》一千三首卷预修书者，凡四十七人，崔融编集其所赋诗，各题爵里，以官班为次，融为之序。  

丽则诗  

【`文献通考`】  

《丽则集》五卷。  

晁氏曰：唐李氏撰，不著集名，《文选》以后至唐开元词人诗，凡三百二十首，分门编类。贞元中郑余庆为序。李商隐诗  

【`文献通考`】  

《梁词人丽句》一卷。陈氏曰：唐李商隐集梁明帝而下十五人诗，并鬼诗童谣。  

玉台诗集  

【`文献通考`】  

《玉台后集》十卷。  

陈氏曰：唐李康成撰。  

后村刘氏曰：郑左司子敬家有《玉台后集》，天宝间李康成所选，自陈后主、隋炀帝、江总、庾信、沈、宋、王、杨、卢、骆而下，二百九人。诗六百七十首。汇为十卷，与前集等，皆徐陵所遗落者，往往其时诸人之集尚存。天宝间，大诗人如李、杜、高适、岑参辈迭出，康成同时，乃不为世所称，若非子敬家偶存此篇，则许多佳句失传矣。中间自载其诗八首，如“自君之出矣，弦吹绝无声。思君如百草，掩乱逐春生”。似六朝人语。如《河阳店家女长编》一首，押五十二韵，若欲与《木兰》及《孔雀东南飞》之作方驾者。末云“因缘苟会合，万里犹同乡。运命倘不谐，隔壁无津梁。”亦佳。  

箧中诗集  

【`文献通考`】  

《箧中集》一卷。  

陈氏曰：唐元结次山录沈千运、赵微明，孟云卿、张彪元、季川、子游、王季友七人诗二十四首，尽箧中所有次之。荆公《诗选》，尽取不遗。唐中世诗，高古如此。今人乃专尚季末，亦异矣。《馆阁书目》，以为作自，入“别集门”非是。  

国秀诗集  

【`文献通考`】  

《国秀集》三卷。  

陈氏曰：唐国子进士丙艹挺章集李峤至祖咏九十人，诗二百二十首。天宝三载国子进士楼颖颖为序。  

搜玉诗集  

【`文献通考`】  

《搜玉小集》一卷。陈氏曰：自崔至崔融三十七人，诗六十一首。  

联珠诗集  

【`文献通考`】  

《窦氏联珠集》五卷。  

陈氏曰：唐褚藏言所存窦氏兄弟五人诗，各有小序。曰：国子祭酒常中行、国子司业牟贻周，容管经略群州列、婺州刺史庠胄卿，武昌节度使巩友封，皆拾遗叔向子也，五人惟群以处士荐入谏省，庠以辟，余皆进士科。  

《容斋洪氏随笔》曰：窦氏联珠序云，五窦之父叔向，当代宗朝，善五言诗，名冠流辈，时属正懿皇后山陵，上注意哀挽，即时进三章。内考首出传诸人口，有“命妇羞频艹叶，都人插奈花。禁兵环素帝，宫女哭寒云”之句，可谓佳唱。而略无一首存于今，荆公《百家诗选》亦无之，是可惜也。予尝得故吴良嗣家所抄唐诗，仅有叔向六篇，皆奇作。念其不传于世，今悉录。诗见四笔第六卷。叔向，字遗直。仕至拾遗，出为溧水令，《唐书》亦称其以诗自名云。  

御览诗集  

【`文献通考`】  

《唐御览诗》一卷。  

陈氏曰：唐翰林学士令狐楚纂刘方平而下迄于梁，凡三十人，诗二百八十九首，一名《唐新诗》，又名曰：《选进集》，又名《元和御览》。  

河岳英灵诗集  

【`文献通考`】  

《河岳英灵集》二卷。  

陈氏曰：唐进士殷集常建等诗二百三十四首。  

极玄诗集  

【`文献通考`】  

《极玄集》一卷。  

陈氏曰：唐姚合集王维至戴叔伦二十一人诗一百首。曰：此诗家射雕手也。”  

中兴间气诗集  

【`文献通考`】  

《中兴间气集》三卷。晁氏曰：“唐高仲武辑至德迄大历中钱起以下二十六人诗，自为序，以为天宝叛涣，述作中废；至德中兴，风雅复振，故以名。仍品藻众作，著之于首云。或又题孟彦深纂。  

陈氏曰：所选诗一百三十二首，各有小传，叙其大略。且拈题其警句，而议论文辞皆凡鄙。  

南薰诗集  

【`文献通考`】  

《南薰集》三卷。  

晁氏曰：唐窦常撰集韩雄至皎然三十人约三百六十篇，凡三卷，其序云：“欲勤上中下，则近于褒贬，题一二三，则有等衰，故以西掖南宫外台为目，人各系名系赞。  

本事诗集  

【`文献通考`】  

《本事诗》一卷。晁氏曰：唐孟撰纂历代词人缘情感事之诗，叙其本事凡七类。唐诗类选  

【`文献通考`】  

《唐诗类选》二十卷。  

陈氏曰：唐太子校书郎顾陶集，凡一千二百三十二首，自为序。大中丙子岁也。陶，会昌四年进士。  

【`文苑英华`】  

《顾陶唐诗类选序》。  

在昔乐官采诗，而陈于国者，以察风俗之邪正，以审王化之兴废，得刍荛而上达，萌治乱而先觉，诗之义也大矣，远矣！肇自宗周，降及汉魏，莫不由政治以讽谕，系国家之盛衰，作之者有犯而无讳，闻之者伤惧而鉴诫，宁同嘲戏风月取欢流俗而已哉！宋诗人不失雅正，直言无避，颇遵汉魏之风。逮齐梁陈隋，德祚浅薄，无能激切于事，皆以浮艳相夸。风雅大变，不随流俗者无几。所谓亡国之音哀以思，王泽竭而诗不作。吴公子听五音知国之兴废，匪虚谬也。国朝以来，人多反古，德泽广被，诗之作者继出，则有李杜回生于时，群才莫得而问。颖其亚则昌龄、伯玉、云卿、千运、应物、益、适、建、况、鹄、当、光羲、郊、愈、籍、合十数家。李白、杜甫、王昌龄、陈伯玉、孟云卿、沈千运、韦应物、李益、高适、常建、顾况、于鹄、畅当、储光羲、孟郊、韩愈、张籍、姚合。挺然颓波，间得苏李刘谢之风骨。多为清德之所讽览，乃能抑退浮伪流艳之辞，宜矣。爰有律体，祖尚清巧，以切语对为工，以绝声病为能，则有沈、宋、燕公、九龄、严、刘、钱、孟、司空曙、李端、二皇甫之流，实系其数。沈期、宋之问、张说、张九龄、严维、刘长卿、钱起、孟浩然、司空曙、李端、皇甫曾、皇甫冉。皆妙于新韵，播于当时，亦可谓守章句之范，不失其正者矣。然物无全工，而欲篇咏盈千，尽为绝唱，其可得乎？虽前贤纂录不少，殊途同归。如《英灵》、《间气》、《正声》、《南薰》之类，朗照之下，罕有孑遗；而取舍之时，能无小误？未有游诸门而英菁毕萃，然成卷而贴类全无。诗家之流，语多及此。岂识者寡，择者多，实以体词不一，憎爱有殊，苟非通而鉴之，焉可尽其善者！由是诸集悉阅，且无情势相托，以雅直尤异成章而已。或声流乐府，或句在人口，虽靡所纪录而阙疑作关切时病者，此乃究其姓家无所失之；或风韵标特，讥兴深远。虽已在他集而汨没于未至者，亦复掇而取焉。或词多郑卫，或音涉巴俞欠，苟不亏六义之要，安能间之也？既历稔盈箧，搜奇略罄，终恨见之不遍，无虑选之不公。始自有唐，迄于近殁，凡一千二百三十二首，分为二十卷，命曰《唐诗类选》。篇题属兴类之为伍，而条贯不以名位卑崇、年代远近为意。骚雅绮丽，区别有可观，宁辞披拣之劳，贵及文明之代，时大中景子之岁也。又《后序》。  

余为类选三十年，神思耗竭，不觉老之将至，今大纲已定，勒成一家，庶及生存，免负平昔。若元相国稹，白尚书居易，擅名一时，天下称为“元白”，学者翕然，号元和诗。其家集浩大，不可雕摘，今共无所取，盖微志存焉。所不足于此者，以删定之初，如相国令狐楚、李凉公逢吉、李淮海绅、刘宾客禹锡、杨茂卿、卢仝，沈亚之，刘猛、李涉、李、陆畅、章孝标、陈罕等十数公诗，犹在世。及稍沦谢，即文集未行，纵有一篇一咏得于人者，亦未称所录。僻远孤儒，有志难就，粗随所见，不可殚论，忠愧力不及心，庶非耳目之遏也。近则杜舍人牧、许鄂州浑、洎张、赵嘏、顾非熊数公、并有诗句，播在人口，身没才二三年，亦正集未得，绝笔之文，若有所得，别为卷轴，附于二十卷之外，冀无见恨。若须待见全本，则撰集必无成功；若但泛取传闻，则篇章不得其美。已上并无采摭，盖前序所谓终恨见之不遍者矣。唯歙州敬方，才力周备，兴比之间，独与前辈相近。亡殁虽近，家集已成，三百首中间录律韵八篇而已。虽前后接，或畏多言；而典刑具存，非敢遐弃。又前所谓无虑选之不公者矣。嗟乎！行年七十有四，一名已成，一官已弃，不惧势逼，不为利迁，知我以类选起序者天也。取舍之法二十通在，故题之于后云耳。  

古诗选唐  

【`国朝苏平仲太史集`】  

《古诗选唐序》：诗之有风、雅、颂、赋、比、兴、也，犹乐之有八音六律六吕也。八音、六律、六吕，乐之具也；风、雅、颂、赋、比、兴，诗之具也。是故乐工之作乐也，以六律六吕而定八音；诗人之作诗也，以赋比兴而该风雅颂。诗人作诗之初，因事而发于言；不若乐工作乐之初，先事而为之制焉耳。于戏！韶箫也，大夏也，大武也，以至于秦、魏、齐、诸国，其乐之作也，陈之以八音，和之以律吕，未尝不同也，而其音则未尝同也；商也，周也，鲁也，以至于邶、庸阝、卫诸国，其诗之作也，经之以风雅颂，纬之以赋比兴，未尝不同也，而其音则未尝同也。乐音之有治有忽，不系八音六律六吕，而系世变；诗音之有正有变；系风雅颂赋比兴，而不系世变哉？夫惟诗之音系乎世变也，是以大小雅十三国风出于文武成康之时者，则谓之“正雅”、“正风”，出于夷王以下者，则谓之“变雅”、“变风”。风雅变而为骚些，骚些变而为乐府，为选，为律，愈变而下。不论其世而，论其体裁，可乎？李唐有天下三百余年，其世盖屡变矣。有盛唐焉，有中唐焉，有晚唐焉。晚唐之诗，其体裁非不犹中唐之诗也；中唐之诗，其体裁非不犹盛唐之诗也。然盛唐之诗，其音岂中唐之诗可同日语哉？中唐之诗，其音岂晚唐之诗可同日语哉？昔襄城杨伯谦，选唐诗为《唐音录》，蜀郡虞文靖公序之，慨夫声文之成，系于世道之升降，而终之以一言曰：“吾于伯谦之录，安得不叹夫知言之难也！”盖不能无憾焉。无他，文之日降，譬如水之日下，有莫之能御者。故唐不汉，汉不秦，秦不战国，战国不春秋，春秋不三代，三代不唐虞。自李唐一代之时观之，晚不及中，中不及盛，伯谦以盛唐中唐晚唐别之，其岂不以此乎！然而盛时之诗，不谓之正音而谓之始音；衰世之诗，不谓之变音而谓之正音。又以盛唐中唐晚唐并谓之遗响，是以体裁论而不以世变论也。其亦异乎大小雅、十三国风之所以为正为变者矣。诗与乐固一道也，不审音，不足以知乐；不知乐，则何以知诗？伯谦之于音如此，则其于诗也可见矣。此文靖之所以不能无憾也欤！平阳林敬伯，蚤岁诵文靖之序，深有概乎其衷，乃游国学，质诸博士贝廷琚、刘子宪，而知唐音去取，其嗜好也。其主蒙阴县簿，暇日乃更选焉，非有风雅骚些之遗韵者不取也。得七百六首，随其世次，厘为六卷，以所选皆五七言古诗，故目为《古诗选唐》。敬伯之言曰：窃闻诗缘情而作者也。其部则有风雅颂，其义则有赋比兴，其言或三或四，或五或六或七，其篇或长或短，初曷尝拘拘于其间哉！又曷尝曰：我为风为雅为颂也，因事而作，出于国人者，则曰“风”；出于朝廷者，则曰“雅”；用之宗庙郊社者，则曰颂。又曷尝曰：我为赋为比为兴也，成章之后，直陈其事则曰赋；取彼譬此则曰比；托物起意则曰兴。如斯而之矣。柰何律诗出而声律对偶章句拘拘之甚也。诗之所以为诗者，至是尽废矣。故后世之诗，不失古意，惟有古诗。而今于唐诗。亦惟选古，律以下则置之。而况唐之诗近古而尤浑噩，莫若李太白杜子美。至退之，虽材高欲自成家，然其吐辞暗与古合者，可胜遏哉！而《唐音》乃皆不之录，今则不敢不录焉。余伟其论之确、识之、而选之精也。是以备著之。于戏！此诗选盛于唐音远甚，使文靖复生而见之，宁不快于其意，必有以发挥敬伯之用心者矣！惜乎九原莫作，顾使余序其篇端也。  

题襟诗集  

【`文献通考`】  

《汉上题襟集》三卷。  

陈氏曰：唐段成式、温庭筠、崔皎、余知古、韦蟾、徐商等唱和诗什，往来简牍，盖在襄阳时也。  

松陵诗集  

【`文献通考`】  

《松陵集》十卷。  

晁氏曰：唐皮日休与陆龟蒙酬唱诗，凡六百五十八首。龟蒙编次之，日休为序，松陵者，平江地名也。  

奇章诗集  

【`文献通考`】  

《奇章集》四卷。  

中兴艺丈志：集唐李林父至崔百余家诗奇警者，集者不知名。  

续本事诗  

【`文献通考`】  

《续本事诗》二卷。  

晁氏曰：伪吴处常子撰。未详其人。自有序云：比览孟初中《本事诗》，辄搜箧中所有，依前题七章，类而编之，皆唐之，皆唐人诗也。  

冠准诗  

【`文献通考`】  

《冠忠愍诗》三卷。  

晁氏曰：冠准，字平叔。华州人。太平兴国中登进士科，淳化五年参知政事，定策立真宗为皇太子。景德元年拜平章事。契丹入寇，决亲征之策，凡三入相。真宗不豫，皇后预政，准白上请太子监国，因令杨亿草制，且进仪以代丁谓。诘朝，准被酒漏言，累贬雷州司户，徙衡州司马，卒。仁宗时，赠中书令，谥忠愍。尝封莱国公。初笃学，喜屡文，尤长诗什，多得警句。在相位，论议忠直，不顾身谋，仇邪媒孽，既以谪死，或又谤之云：在相位时，与张齐贤相倾，朱能为天书降乾，准知而不言。曾子固明其不然，曰：“审如是，丁谓拂须，固足以悦之。”司马温公《训俭文》，亦言其奢侈，子孙丐于海上。然以史考之，莱公盖无子也。集有范雍叙，其二百四十首。《野水无人渡》及《江南春》二首皆在，独“到海只十五”之诗已亡其全篇矣。  

陈氏曰：《巴东集》三卷。公初以将作监丞，知巴东县，自择其诗百余篇，且为之序。今刻于巴东。《忠愍公集》三卷，乃河阳守范雍得公诗二百首为三卷，今刻板道州。  

张刑部诗  

【`临川先生集`】  

《张刑部诗》刑部张君诗若干篇，明而不华，喜讽道而不刻切。其唐人善诗者之徒欤！君并杨刘生，杨刘以其文词染当世。学者迷其端原，靡然穷日力以摹之。粉墨青朱，颠错丛庞，无文章黼黻之序。其属情籍事不可考据也。方此时，自守不污者少矣。君诗独不然，其自守不污者邪？子夏曰：诗者，志之所之也。观君之志，然则其行亦自守不污者邪？岂惟其言而已！畀予诗而请序者，君之子彦博也。彦博，字文叔。为抚州司法。还自杨州，识之，日与之接云。庆历三年八月序。  

魏野诗  

【`文献通考`】  

《魏仲先草棠集》二卷。  

《钜鹿东观集》二卷。  

晁氏曰：魏野，字仲先。陕州人。志清逸，以吟咏自娱，忘怀荣利。隐于陕之东郊，手植竹木，绕以流泉，凿土袤丈，曰“乐天洞。”前立草堂。为诗清苦，句多警策。与冠准、王旦善，每往来酬唱。祀汾阴岁召不起。卒赠著作郎。集有薛曰序。《钜鹿东观集》，乃野之子闲集其父诗四百篇，以赠著作，故以东观名集。  

潘逍遥诗  

【`文献通考`】  

《潘逍遥诗》三卷。  

晁氏曰：皇朝潘阆，字逍遥，大名人。通《易》、《春秋》，尤以诗知名。太宗尝召对，赐进士第。将官使之不就。王继恩与之善。继恩下狱捕阆甚急，久之弗得。咸平初，来京师，尹收系之。真宗释其罪，以为滁州参军。后卒于泗上。与王禹称、孙何、柳开、魏野交好最密，集有祖无择序，钱易、张达皆碣其墓，附于集后。苏子瞻少年时过一山院，见壁上有句云“夜凉知有雨，院静若无僧。”而不知何人诗，今集有此联，乃阆《夏日宿西禅院》诗也。小说中谓阆坐卢多逊党，尝追捕，非也。  

陈氏曰：阆尝赐及第，后坐追夺，变姓名，僧服入中条山，卒于泗州。又有严陵刻本同，但少卷末三首。  

滕白诗  

【`文献通考`】  

《滕工部集》一卷。  

陈氏曰：滕白撰。篇首《寄陈搏》，知为国初人，又有《右省怀山中》及《台中寄朱从事》诗，则其杨历清要亦多矣。史传亡所见未有考也。  

王岩诗  

【`文献通考`】  

《王岩集》一卷。  

陈氏曰：王岩撰，集中有《春日感怀》。《上滕白郎中》，盖亦国初人。又有《圣驾亲征河东》及有“甲午避寇，全家欲下荆南”之语，则是李顺乱蜀之岁，岩盖蜀人也耶？  

王初诗  

【`文献通考`】  

《王初歌诗集》一卷。  

陈氏曰：王初撰，未详何人，有《延平天庆观》诗，当是祥符后人也。  

甘棠诗集  

【`文献通考`】  

《甘棠集》一卷。  

陈氏曰：知制诰上蔡孙仅邻几，咸平元年进士第一人，后其兄何一榜，尝从何通判陕府，以所赋诗集而序之。首篇曰“甘棠思循史”，故以名集。仅兄弟皆不寿，故不大显。  

钱易诗  

【`文献通考`】  

《钱氏曰歌诗》二卷。  

陈氏曰：翰林学士吴越钱易希白撰。废王之子，咸平二年进士第二人，景德二年制科。初，钱氏归国，群从皆补官，独易与兄昆不见录。遂刻志读书，皆第进士，昆至谏议大夫，易子彦远、明逸，又皆以贤良方正入等。宋兴，父子兄弟制举登科者，惟钱氏一门。易有集百五十卷，未见，家止有此及《滑稽集》四卷而已。  

林和靖诗  

【`文献通考`】  

《林和靖诗》三卷。  

晁氏曰：林逋，字君复。杭州钱塘人。少刻志为学。结庐西湖之孤山。真宗闻其名，诏郡县常存遇之。善行书，喜为诗。其语孤峭澄淡。临终作一绝曰：“茂陵他日求遗稿，犹喜初无封禅书。”或刻石置之其墓中。赐谥曰“和靖先生”。  

【`豫章文集`】  

《书林和靖》诗。  

欧阳文忠公极赏林和靖“疏影横斜水清浅，暗香浮动月黄昏”之句，而不知和靖别有《咏梅》一联云“雪后园林才半树，水边篱落忽横枝。”似胜前句。不知文忠公何缘弃此而赏彼。文章大概亦如女色，好恶止系于人。李之仪《书林逋处士诗后》：西湖风物固不迁，但无和靖辈人物尔。览之怅然。姑溪老农。  

【`黄文献公集`】  

《跋林和靖诗》：子尝见先生手书诗一卷，多集中所载，此三诗则皆有之，而亦不尽同。窃意集中，是后来所改定也。  

石曼卿诗  

【`文献通考`】  

《石曼卿集》一卷。  

晁氏曰：石延年，字曼卿，南京宋城人。举进士不中，为三班奉职，改太常寺太祝，迁秘阁校理，气貌雄伟，喜论事，善书札，纵酒不羁，世多传其仙去。其诗如“春阴红梅”及“乐意相关禽对语，生香不断树交花。”“莺声不逐春光老，花影常随日脚流”之句，至今讽咏焉。  

陈氏曰：其诗自为序，石介复为作序，其仕以三举进士，为三班奉职，出处详见欧公所作墓志。  

欧公《诗话》曰：石曼卿自少以诗酒豪放自得，其气貌伟然，诗格奇峭。又工于书笔，画遒劲，体兼颜柳，为世所珍。余家尝得南唐后主澄心堂纸，曼卿为余以此纸书其《筹笔驿》诗，诗，曼卿平生所自爱者，至今藏之，号为三绝，真余家宝也。曼卿卒后，其故人有见之者云，恍惚如梦中，言我今为鬼仙也。所主芙蓉城，欲呼故人往游不得，忿然骑一素骡，去如飞。其后又云，降于亳州一举子家，又呼举子去不得，因留诗一篇与之。余亦略记其一联云“莺声不逐春光老，花影长随日脚流。”神仙事怪不可知，其诗颇类曼卿平生语，举子不能道也。  

【`苏东坡集`】  

《书曼卿诗稿后》：范文正公  

祭曼卿文，其略曰：“曼卿之才，大而无媒，不登公卿，善人是哀；曼卿之诗，气豪而奇。大爱杜甫。酷能似之；曼卿之笔，颜筋柳骨，散落人间，宝为神物；曼卿之心，浩然无机，天地一醉，万物同归。不见曼卿，忆兮如生，希世之人，死为神明。”方此时，世未有言曼卿为神仙事，后十余年乃有芙蓉之说，不知文公偶然言之呼，抑有以知之也。  

【`黄文献公集`】  

《书石曼卿馆直诗后》：曼卿仕凡再入馆，康定二年二月四日，以秘阁校理，卒于官。距作此卷时，仅四浃旬耳。安知非曼卿绝笔耶？呜呼！曼卿之卓然不可朽，固不必在是。欧阳子所谓轩昂磊落，突尤峥嵘者，览卷犹可概见也。  

【`李端叔姑溪集`】  

《跋石曼卿二墓诗》。  

曼卿跌荡不羁，剧饮尚气节，视天下无复难事，不为小廉曲，谨以投瓦合，非独不为而已。一有相值，藐然不少降意，若此等辈，终身不敢辄窥藩篱也。方时天下无事，尝感慨论列，引物连类，一切取律古人，君相心奇之，而适以多事为戒，故不果用。虽在秘书，不屑夜游，浮沉里巷间，见者如遇于烟云中。与所善饮酒家，其命至无算，竟席不交一语，引去。至今指其地为神仙所降。方大醉开省西门，卧大庆庑下，卫士前呵问，已而知为曼卿也。率辟易，以手加额上，嗟恻而去，年才五十余，竟死于小官，大鹏尺晏鸟，九万里而图南与夫自抉于枪榆枋者，固不可同日语。横海之，目见目见于蹄涔杯杓之间，欲求合于一辙，盖难矣。安得不丛惊聚骇，或讥且骂邪？要亦如吾所素而无愧焉可也。文词翰墨，乃其余事，既不得用，聊复剪剪所好，姑玩胜日。而流传相夸，览之亦足以仿佛其平生尔。崇宁三年八月一日。  

【`晁无咎鸡肋集`】  

《跋曼卿诗刻》：右石公曼卿诗，自书曼卿与苏公子美齐名。两人皆欧阳文忠公所畏。《澄心堂诗》所谓曼卿子美皆奇才者也。又曼卿墓表，其略曰：曼卿先世幽州人，少以气自豪，读书不治章句，独慕古人奇节伟行、非常之功。顾不合于时，乃一混以酒，文章劲健，称其意气云。文忠公一代儒宗，曼卿于补之辈行阔四五，诗工字妙，不当从补之议，当如文忠公语也。曼卿以天圣四年来令金山，故诗为此邑人作者多，刘君一也。如题张氏园亭诗云“乐意相关禽对语，生香不断树交花。”尤为佳句。其地在邑东郭，近秦城古寺，盖太宗时御史张公穆之别业园，诸子之所营也。逮补之寓此，盖七十年。而荒墟废址，狐鼠之所跳嗥，独两大桧苍然犹在。其枝半死半生，蟠惊奇怪，想见山阴品汇之盛，微咏奇句，为之大息归。御史曾孙大方曰：尝试复之，崎立两亭，当为子名之，以其语一曰“乐意。”一曰“空香。”以记曼卿尝醉此，亦知子先世与曼卿厚，今不可得也。大方曰：唯岁再春，大方率清晓出郭门，或问之曰：东园壅培事，恐后会大方，犹子刍与同里郭方，又以曼卿此诗刻石，欲补之书数字石上，乃摭文忠公诗文，并附题园亭诗事。其末为夫后来益远，前辈奇伟有如石公，至不知其名字志行，终始何如人，故详出之。大方字廷贤，刍字尧询，方字进道，皆里良士，而尧询自云藏曼卿书诗犹十数。大观二年三月已已。颖川晁补之无咎题  

【`李昭王巳乐静集`】  

《跋石曼卿诗后》：右石曼卿诗三篇，为侍御史高公作也，高公初自御史，以言事忤丁晋公，出守淄川。天圣三年擢户部判官，坐试进士擅不如格，左迁监兖州酒。三年复官知单州，时曼卿为济州金乡宰，驰此诗寄之。高公志大气刚，学贯今古。论天下事有理，勇于自任，虽屡谪逐，志愈不屈，文章雅重有法度，作诗务高古，语健而志深，一时望人也。曼卿以豪伟自许，独深知其为人，执弟子礼敬事之。其诗引贾谊韩愈杜甫，以见不得其志。才不下古人，区区冀复用以发于事业。以此观之，士君子气节相与，又不可苟合，必欲致身于功名之会，惟恐汨汨以死，非特言辞取悦而已。未几，高公再入为盐铁判官，属大河决澶渊，乃疏利害。议者不喜，罢去，知陕府，卒于官。后十年，曼卿自海州通判迁秘阁校理，上书陈西夏十事，不报。既而元昊犯吾圉，边邑骚动，天子稍思其言，方试一事，不幸病且死。呜呼！高公终身力行而三踬，曼卿才一进武而遂殒厥身，窃读此诗，良可叹云。大观戊子仲秋朔，乐静堂题。  

吕夷简诗  

【`文献通考`】  

《吕文靖集》五卷。  

陈氏曰：丞相许国文靖公寿春吕夷简坦夫撰。文靖不以文鸣，而其诗清润和雅，未易及也。陈亚诗  

【`文献通考`】  

《陈亚之集》一卷。  

晁氏曰：陈亚，字亚之，性滑稽，喜赋药名诗，仕至司封郎中。药名诗始于唐人张籍。有“江阜岁暮相逢地，黄叶霜前半下枝”之诗。人谓起于亚，实不然也。  

陈氏曰：咸平五年进士，有集三卷。药名诗特其一体耳，如“马嘶曾到寺，犬吠乍行村，吏辞如贺日，民送似迎时。”皆佳句，不在此集也。  

【`苏东坡集`】  

《书陈亚之诗后》：故三司副使陈公，某不及见其人。然少时所识一时名卿胜士多推尊之尔。后前前雕丧略尽，能称颂公者，渐不复见。得其绪言遗事，当记录宝藏，况其文章乎！公之孙师仲录公之诗二十五篇以示，其三复大息，以想见公之大略云。元符四年十月二十三日，眉阳苏某书。  

【`豫章文集`】  

《书陈亚之诗后》：岷山之发江，仅若瓮口，淮岳桐柏，力能泛觞，卒之成川注海，以其所从来远也。学问文章，震耀一世，考其祖曾，发源必有自。陈氏昆仲多贤，是中将有名世者，观吏部公之诗可谓源清矣。  

金陵览古诗  

【`文献通考`】  

《金陵览古诗》三卷。  

陈氏曰：虞部员外郎杨备撰，亿之弟也。  

苏才翁诗集  

【`文献通考`】  

《苏才翁集》一卷。  

晁氏曰：苏舜元，字才翁，子美兄也。工草隶，诗章豪丽。  

晁君成诗集  

【`文献通考`】  

《晁君成集》十卷，《别集》一卷。  

陈氏曰：新城令晁端友君成撰。东坡为作序。补之，其子也。《东坡序》略曰：晁君成，君子人也。吾与之游三年，知其为君子，而不知其能文与诗，而君亦未尝一语及此者。其后君既没，其子补之出君之诗三百六十篇，读之而惊曰：嗟呼！诗之指虽微，然其美恶高下，犹有可以言传而指见者。至于人之贤不肖，其深远茫昧难知，盖甚于诗。今吾尚不能知君之能诗，则其所谓知君之为君子者，果能尽知之乎？君以进士得官，所至民安乐之，惟恐其去，然未尝以一言求于他人，凡从事二十三年，而后改官以没。由此观之，非独吾不知，举世莫知之也。君之诗清厚静深，如其为人。而每篇辄出新意奇语，宜为人所共爱。其势非君深自覆匿，人必知之。而其子补之，于文无所不能，博辩俊伟，绝人远甚，将必显于世。吾是以知有其实而辞其名者之必有后也。  

杜师雄诗  

【`文献通考`】  

《杜师雄诗》一卷。  

晁氏曰：宋朝杜默，字师雄，徂徕人。石介作《三豪篇》，所谓歌之豪者。苏子瞻颇陋之。  

邵尧夫诗  

【`文献通考`】  

《击壤集》二十卷。  

晁氏曰：宋朝邵雍尧夫，隐居洛阳。熙宁中与常秩同召，力辞不起，邃于易数，始为学至二十年，不施枕榻睡，其精思如此。歌诗盖其余事，亦颇切理，盛行于时。卒谥康节，集自为序。  

《朱子语录》：康节之学，其骨髓在《皇极经世书》，其花草便是诗。  

【`刘静修集`】  

《书康节诗后》：物齐也，齐之则不齐矣。犹之东西也，东自东而西自西，固不齐也。然东人之西，则西人之东也。是曰东亦可，曰西亦可，则是未始不齐也。然东西之形既立，指其西而谓之曰东，则为东者必将起而争之，而不齐者出矣。不齐之，则物将自齐而平矣。东也，西也，吾立于中而制其东西焉，如是则谓之无所著可也。一有所著，则不西而东矣。谓之无所著可乎？彼空将无所著也。一倚于空，独非著乎？此程子深有取于邵子之言也。然彼为其说者曰：是不足以破吾说也，吾曰齐固未尝齐夫物也，吾曰空，固未尝著夫空也。噫！悠谬辗转，愈遁而愈无实也。  

【`魏鹤山大全集`】  

《跋康节诗》：理明义精，则肆笔脱口之余，文从字顺，不烦绳削而合。彼月锻季炼于词章，而不知进焉者，特秋虫之吟，朝菌之媚尔。  

又《跋康节逢春诗》：先生妙极道数，从容于义理之会。虽形诸余事，无问精粗，莫非实理。秦汉以来，诸儒鲜能及之，此所谓豪杰之士也。陵阳牟君铉，得其所书《逢春》诗，尝以遗临邛魏某，辞不敢有，仍书而归诸。  

又《跋康节与韩康公唱和诗》：惟古于文必已出，而先生此诗全用韩文《公送李愿序》意，岂人心之所同，固不嫌于相袭耶？先生虽不为公卿得时行道，而发明先后天之奥，约之于事，心践于形，所以淑时贤而启来哲，为斯世冶理之助，其为公卿不既多乎？  

韩持国诗  

【`文献通考`】  

《韩持国诗》三卷。  

晁氏曰：韩维，字持国，亿之子也。与其兄子华王汝，俱位宰相。持国最能诗，世传其《酴酉縻绝句，他多称是。  

王荆公诗  

【`文献通考`】  

《临川诗选》一卷。  

注荆公诗十五卷。  

陈氏曰：汪藻彦章，得半山别集，皆罢相山居时老笔，过江失之，遂于《临川集》录出。又言有表启十余篇，不存一字。  

又曰：参政眉山李壁季章撰。谪居临川时所作。助之者曾极景建，魏鹤山作序。  

【`刘将孙养吾集`】  

《王荆公诗序》：洛学盛行而欧苏文如不必作。江西派接而半山诗几不复传。诸老心相服各有在，而世俗剽耳附声者，往往可叹也！庆元参政雁湖李氏，独笺《临川诗》于共惩荆舒之后。与象山记祠堂，磊磊恨意相似。文章行义，固各有必不可概掩者，然东南仅刻两本，眉久废抚亦落。士大夫或白首不及见，以是藏本极少，亦牵联没没至此。李笺比注家异者，间及诗意。不能尽脱窠臼者，尚袭常眩博，每句字附会。肤引常言常语，亦跋涉经史。先君子须溪先生于诗喜荆公，尝点评李注本，欲删其繁，以付门生儿子，未暇也。安成王士吉，往以少俊及门有闻，日以书来汀清白刻荆公诗。以评点附句下，以雁湖注意与事确者类篇次，愿序之。于是荆公诗，当粲然行世矣。公诗为宋大家，非文人诗而具用文法。抑光耀以朴意，融制作为裁体。陶冶古今而呼吸如令，精变尘秕而形神俱妙。其也，如老吏之约三尺；其丽也，又如一笑之可千金。历选百年，亦东京之子美也。独其不得如子美之称于唐者，相业累之耳。呜呼！使公老翰林学士，韪然一代词宗，亦何必执政耶！论诗文与论人物异，论行事竟见又异，雁湖笺此诗尚以《明君怨》置议论，盖共正之。然彼咏明君耳，何与大节而刺之？因士吉刻本，记先君子所尝为荆公感叹者于此。而非敢评公诗也。  

【`叶水心集`】  

《题荆公诗后》。  

或言苏公书荆公高下数家村诗武陵句为不工，且云也是别无好韵。审是则欲宿桑门，当又疑矣。  

【`陆游渭南集`】  

《跋荆公诗》：右荆公手书诗一卷。前六首赠黄庆基，后七首赠邓铸，石刻皆在临川。淳熙七年七月十七日。  

陆某谨题。  

【`汪藻浮溪集`】  

《跋半山诗》：《半山别集》有诗百馀首，表启十馀篇。乃荆公罢相居半山时邓笔也。祝邦直作淮南学事司属官时，摹印甚精。德兴建节乡人周彦直。旧从荆公学，亦用此集印行。余皆宝之。过江以来二十年，求之莫获。顷见徐师川云：“黄鲁直读此诗。”句句击节。公器之不可掩也如此。近观临川前后集，犹识其在集中者数十首，因择出录之。而表启不存一字，可惜也。然录者极多舛误。非不知其非真。但不敢擅下雌黄耳。今人谓荆公诗皆其少作。而此老笔无人辨之。尤怅然也。  

【`魏鹤山大全集`】  

《临川诗注序》：国朝列局修书。至崇观政宣而后尤为详备。而其书则经、史、图、牒、乐书、礼制、科条、诏令、记注故实、道史内经，臣下之文，鲜得列焉，时惟临川王公遗文，获与编定。薛肇明诸人实董其事。虽曰出于一时之好尚，然其锻炼精粹，诚成文人之巨擘。以元佑诸贤与公异论者，至其为文，则未尝不推许之。然肇明诸人所编，卒以靖康多难，散落不存，今世俗传抄，已非当时善本，故其后先舛差，简帙间脱，亦有他人之文淆乱其间，虽然，未足多辨者。而公博极群书，盖自经子百史以及于凡将急就之文，旁行敷落之教，稗官虞初之说，莫不牢笼搜览，消释贯融。故其为文，使人习其读而不知其所由来。殆诗家所谓秘密藏者。今石林李公，曩居临川，嗜公之诗，息游之馀，遇与意会。往往随笔疏于其下。涉日既久，命史纂辑，固已粲然盈编。会某来守眉山，得与寓目，见其窥奇摘异，抉隐发藏，盖不可以一二数，则为之舍然叹曰：“是岂世所谓训故者乎？训故之病。党枯护朽，守阙保残，有不非郑服之陋，无是正左班之忠，今石林之于公，则有不然。其丰容有馀之词，简婉不迫之趣，既各随义发明，若博见疆志，词险韵，则又为之证辨钩折，俾览者皆得以开卷了然。公之学亦时有专己之癖焉。石林于此，盖未始随声是非也。《明妃曲》之二章曰：“汉恩自浅胡自深，人生乐在相知心”，则引范元长之语，以致其讥；《日出堂上饮》之诗，其辞曰：“为客当酌酒，何预主人谋”。则引郑氏考之误，以寓其贬；《君难托》诗曰：“世事反覆那得知，谗言入耳须庾离”，则明君臣始终之义理，以返诸正。自馀类此者尚众，姑摘其一二以明之。则诗注之作，虽出于肆笔脱口，若不经意之馀，而发挥义理之正，将以迪民彝，厚世教，夫岂训故云乎哉？石林常参预大政，今以洞霄之禄里居，其门人李西，极醇儒，必欲以是书板行。而属某叙所以作，乃书以授之。  

东坡诗  

【`文献通考`】  

《注东坡诗》四十二卷。  

司谏吴兴施元之德，初与吴郡顾景蕃共为之。元之子宿从而推广，且为年谱以传于世。陆放翁作序，颇言注之难。盖其一时事实，既非亲见，又无故老传闻，有不能尽知者。噫！岂独坡诗哉？注杜诗者非不多，往往穿鉴附会，皆臆决之过也。  

【`陆游渭南集`】  

《东坡诗序》：唐诗人最盛，名家者以百数，惟杜诗注者数家，然概不为识者所取。近世有蜀人任渊尝注宋子京、黄鲁直、陈无已三家诗，颇称详赡。若东坡先生之诗，则援据闳博，指趣深远，渊独不敢为之说。某顷范公至能会于蜀，因相与论东坡诗，慨然谓余：“足下当作一书发明东坡之意，以遗学者”。某谢不能。后二十五年，某告老居山阴，吴兴施宿武子，出其先人司谏公所注数十大篇，属某作序。司谏公以绝识博学名天下，且用工深，历岁久，又助之以顾君景蕃之该洽，则于东坡之意，盖几可以无憾矣。  

【`王灼顺堂集`】  

《跋苏子送宋使君诗》：元佑丁卯，宋使君为尚书郎，以便亲，丐乡郡，得彭州。二苏先生为作送行诗，非荣其归也，喜其获奉亲之乐耳。然竟以内艰不之官。而  

二诗已为好事者刻石于守居之西湖。后六十年，使君之孙泰发将母通守益昌，出先生笔迹相示，灼读数过，窃叹曰：使君之孝，传子若孙，宋氏家声不坠矣。又《跋送顾子敦使河朔诗》：顾子敦，躯干丰伟，当时有顾屠之号，先生两诗，前辈雅戏也。今世士大夫喜治边幅，事文律，面谄相悦之，不暇一语，稍涉忌讳，两家之难不解，求见前辈诚实风流，岂复得耶？  

【`李庄简公文集`】  

《跋东坡双泉诗》：东坡先生，绍圣庚辰六月十七日，北归过琼，作《双泉诗》，盖有讥焉。先生度岭海，虽黎童蛮妇，亦如爱敬，而士大夫或致厚薄爱憎于去来之间，故其诗曰“一瓶之中，有渑有淄”。又曰“岂弟君子，江海是仪”，虽先生旷怀雅量，亦未能忘情于此时也。今四十有六年矣。先生亲笔，以为好事者取去。绍兴乙丑，予谪海南，儿子孟博、孟坚，更来视予，双泉旧有亭宇，因葺居之。暇日，偶书先生诗，复揭之亭上。庶几先生雄词英气，千古不泯，抑使后来者有考焉。绍兴丙寅八月五日，上虞李某题。  

【`李端叔姑溪集`】  

《跋东坡玉盘盂诗后》：东坡守东武，得异花于芍药品中，既已名之，又即席赋二诗，以志其事。异时闻其语，并得其诗，花则未之见也。崇宁四年冬至后七日，阳翟人傅君仲训，偶出花图相示。而东坡小楷二诗于其下，盖当日本也。予得此花，又见其字，泫然流涕，因次其韵。  

【`元遗山集`】  

《跋东坡和渊明饮酒诗后》：东坡和陶气象。只是坡诗，如云“三杯洗战国，一斗消强秦”渊明决不能辨此“独恨空怀亦尝持”之句，与论无弦琴者自相矛盾。别一诗云“二子真我客，不醉亦陶然”，此为佳。丙辰秋八月十二日题。  

【`余谦一丈安家集`】  

《跋苏东坡松江风字韵诗》。吴松，天下之绝景也。前之岁，公与子野，公择六人饮焉，自杭守密时也。今之岁，与太虚参寥四客又饮焉，由除移时也。垂虹亭上，落日酒酣，分韵赋诗，立如双壁。人与境俱胜矣。蜀笺厚如皮，颜楷大如掌，想见挥毫落笔时，所谓吞五湖三江者。山谷不得为虚语。  

【`豫章文集`】  

《跋子赡木山诗》：往尝观明允木假山记，以为文章气旨似庄周韩非，恨不得趋拜其履舄间，请问作文关纽。及元佑中，乃拜子瞻于都下，实闻所未闻也。今其人万里在海外，对此诗为废卷竟日。又《跋子赡送二侄归眉诗》：观东坡二丈诗，想见风骨岩，而接人仁气粹温也；观黄门诗，颀然峻整，独立不倚，在人眼前。元佑中每同朝班，余尝目之为成都两石笋也。  

【`朱晦庵集`】  

《跋东坡书李杜诸公诗》：东坡此卷，考其印章，乃绍兴御府所藏，不知何故流落人间。捧玩再三，不胜敬叹。但其所写李白《行路难》，阙其中间八句，道子胥屈原陆机李斯事者，此老不应有所遗忘，意其删去，必当有说。《老翁井诗》，在老苏送蜀僧去尘之前，必非它人之作，然不见于嘉集，亦不省其何说也。彼欲井中老翁，改颜易服，不使人知，而后篇遽有嫌瘦废弹之叹，何耶？然其言怨而不怒独百世，以俟后贤而不惑，则其用意亦远哉！庆元丁己十月丁丑，新安朱熹观玉山汪季路所藏，而识其后如此云。  

【`晁景迂集`】  

《题东坡诗》：柳子厚诗与陶渊明同流，前乎东坡，未有发之者。《檀弓》，则又东坡窥之以学为文章者。靖康丙午仲冬二十二日，箕山晁说之题。  

【`周益公大全集`】  

《题东坡颍州诗》：东坡以元六年秋到颍州，明年春赴维扬，作此诗。题曰《西湖月夜泛舟》，今集序以《赵德麟饯饮湖上，舟中对月》为题是也。案公在颍仅半年，集中自放鱼长韵而下，凡六十馀诗，历考坡所至岁月，惟颍为少，而留诗反多。盖陈传道、履常、赵德麟、欧阳叔弼、季默适聚于颍，故临别诗云“五君从我游，倾泻出怪珍”。又中间刘景文特来送行，诗云：欧阳赵陈皆我有，岂谓夫子驾复迂。迩来又见三黜柳，共此暖热餐毡苏”自注云：郡中日与叔弼、景贶、履常相从，而景文复至，不数日，柳戚之亦见过，宾客之盛，顷所未有。乃知摅发妙思，罗列于此，抑有由也。堂名聚星，今古相望，使有俗物败人意，如坡所云，其能尔乎？冯吴江轸远示真迹，敬题其后。嘉泰癸亥孟夏九日。  

【`黄庭坚豫章集`】  

《书东坡与蔡子华诗后》：余来青衣，当东坡诗后十一年，三老人悉已下世，或见其儿孙甥侄耳。此邦士人恂恂犹有忠厚之气，盖以前辈多老成耶！子华之孙汝砺持此诗来，时东坡犹在零陵，使人拊卷太息。元符三年九月庚辰天少晴，又欲雨，涪翁书。  

【`吕祖俭大愚叟集`】  

《书东坡访子由倡酬诗，送子长弟行，题其后》：栾城谪居此邦，东坡自黄移汝，由兴国迂道来访栾城，为十日留。兄弟叔侄倡和之诗具皆可考。今相距百馀年，父老犹相传以为盛事，固以人为重，亦以至情所感，自有所不能忘也。予自庐陵蒙恩徙筠，子长第南康秩满，疋马相过，适会予迁居大愚，相与周览二苏墨刻。顾予之兄弟，虽未能仰企前修，然当中和佳时，无官事以相萦，得以携手近郊。而其所留之日，复逾两旬，则其幸会，视昔人益有过焉。其返也，既不能作为诗章以追前作，姑手书东坡来途自兴国归途至奉新，及子由所赋以送之。子由送东坡诗有云“此行千里隔江河，何人更问维摩疾”。自念衰病，寄迹江乡，生还之期，未敢有觊。第归先庐，洒扫松揪，扶持门户，时以尺书，访予死生。庶笃一时相见之情，且慰别后相思之意云。庆元三年二月二十一日，东莱吕子约父书于大愚僧舍。  

黄山古诗  

【`文献通考`】  

《山谷集》十一卷。《外集》十一卷，《别集》二卷，《山谷编年诗集》三十卷。  

陈氏曰：黄庭坚鲁直撰，江西所刻诗派，即豫章前后集中诗也。《别集》者，庆元中莆田黄汝嘉增刻。又曰：山谷诗文，其甥洪氏兄弟所编。断自进德堂以后，今《外集》所载数卷，有晚年删去者，故任子渊所注，亦惟取《前集》而已。监丞黄子耕者，其诸孙也。即会粹别集，复尽取其平生诗，以岁月次第编录，且为之谱，今刊板括苍。  

【`黄文献公集`】  

《跋山谷赠元大师诗》：元符二年，公在戌州有《寄题祖元大师》《此君轩诗》明年公自戌州放还，以十二月抵江安。又明年，是为建中靖国元年，公以正月发江安，元师自荣州来送之，故有是作。其诗今载《别集》中，而蜀刻小本，以为祖无大师，盖传录者以元为无，故又讹而为无。幸真迹尚在，可证其误也。  

【`韩元吉南涧集`】  

《跋山谷送徐隐父二诗草》：聂长乐藏山谷二诗，虽属草笔力遒健不苟，前篇用邑令事，后用徐姓事尔，淳熙甲辰，二月既望颍川韩某观。  

【`朱晦庵集`】  

《跋黄山谷诗》：杜子美诗小序有言，虎搪突夔人藩篱者，夔人正谓夔州人耳。而山谷诗乃有虎夔藩之语，今此颂又用触字。按见《灵光殿赋》，自为龙劫貌，元无触义，不知山谷何所据。此卷词笔精丽，而指意所属，未免如李太白所以见讥于王荆公者，览者亦可以发深省矣。  

【`国朝宋濂集`】  

《跋黄山谷赠祖元师诗后》：黔安居士书自绍圣乙亥谪黔中之后，得藏真自序于石扬休家，落笔，顿觉超异，此卷乃召还时所书，居士年已五十七矣。其为妙绝，有不容言者。至若其诗，则为祖元大师而赋。师、和义人、族王氏，能用五行书察人休祥，性尤嗜琴，学之二十年弗厌。构霜钟堂，畜推琴十馀，遇嘉宾至，辄欣然鼓一二曲。或坐此君轩，对竹啸咏。居士尝寄诗题轩中。及闻东还，师自三荣追至泸川饯之。居士嘉其勤，因叠前韵赠焉，夫居士之在中朝卞辈平日以士大夫自居，反不相容。至于摈斥五溪蛮虫延之乡，而师以一浮屠氏，乃能不远七百里而送之，则其尊贤尚德为何如？要不止精于琴学而已也。诗中第五句有“孤臣蒙恩已三命”之言，案居士辞免吏部员外郎，状元符，庚辰自戌州起废。五月复宣德郎监鄂州盐税，十月改奉议郎，签书宁国军节度判官，十二月发火棘道。建中靖国辛巳三月出峡州，始改朝奉郎知舒州。或疑居士之赋是诗，在于辛巳之正月九日辛未，当时仅授二阶，不应前两月遽云三命殊不知，火棘道初发之时，已闻有守舒之擢，第未尝被诏命尔。不然，其和丹杨皓诗，亦未出峡所作，何以有“老作同安守”之句耶？此盖不难知者也。诗序云：并简周彦公。周彦名庠，皇进士梦易之子，师之群从弟程遵诲之门人，七岁能文，后举八行大司成，考定为天下第一，诏旌其门，授潼川府教授。辞，殁谥贤节先生。东坡颍滨及范忠宣公，皆称其人。所著有《冰壶集》二十卷，亦一知名之士。谩附及之。非惟见居士择友之精，而师之昆季清标雅望，足以承居士崇奖之重，庶几览之者有所发哉！杨子云之杨。文宜从手，今改而从木者，其偶误耶？抑或别是一个人耶？  

【`释大□蒲室集`】  

《释大□题黄山谷诗后》：苏子赡荐鲁直，有曰：瑰伟之文妙绝当世，孝友之行追配古人，平生尽书之。其诗与字画，特馀事尔。后鲁直参禅老晦堂，闻桂香悟道，故超然于患难死生之表，而视子赡之论，又大有径庭矣。因观《答任道教授诗》，评之如此。使鲁直复生，必以予言为然。  

【`李壁鹰湖集`】  

《书山谷秋怀八诗后》：山谷此书遒劲而娟秀，与诗皆得意之作也。独未知吕虢州指何人，屡考而莫得云。眉山李某书。  

陈后山诗  

【`文献通考`】  

《后山集》六卷《外集》五卷。《注后山诗六卷》：陈氏曰：陈思道无已撰，亦于正集中录出入诗派，江西宗派之说，出于吕本中。居仁前辈固有议其不然者矣。后山虽曰：见豫章之诗，尽弃其学而学焉。然其造诣平澹，真趣自然，实豫章之所阙也。  

又曰：新津任渊子渊注，鄱阳许尹为序。大抵不独注事而兼注意，用工为深。二集皆取前集，陈诗以魏衍集记冠焉。  

卢载诗  

【`文献通考`】  

《卢载杂歌诗》一卷。  

陈氏曰：卢载厚元撰，集中有与胡则、钱惟演往来诗。  

李有庆诗  

【`文献通考`】  

《琴轩集》一卷。  

陈氏曰：题南荣浪翁李有庆撰，与石昌言、任师中同时。卷末赠答十二绝，阙其六，其曰癸已岁者，殆皇中耶？  

元章简诗  

【`文献通考`】  

《元章简诗集》十卷。  

陈氏曰：参政元绛厚之撰。  

刘景文诗  

【`文献通考`】  

《刘景文集》十卷。  

陈氏曰：左藏库使知隰州刘季孙景文撰。环庆死事将平之子也。东坡尝荐之。坡在杭，李孙寄诗，有“四海共知霜鬓满，重阳曾插菊花无”之句。其诗慷慨有气，如其为人。  

【`豫章文集`】  

《书刘景文诗后》：刘景文枢密副使，盛文肃公之婿，于先妣安康郡君，尚为丈人行。然景文不以尊属，临我以翰墨文章，见谓亲友。余尝评景文“胸中有万卷书，笔下无一点俗气”。往岁东坡先生守馀杭，而景文以文思副使为东南第三将，东坡尝云“老来可与晤语者，凋落殆尽惟景文可慰目前耳”。身后图书漂散，余亦鬓发尽白，今对此诗，令人气塞。  

【`苏东坡集`】  

《题刘景文诗后》：景文有英伟气，如三国时陈元龙之流。读此诗，可以想见其人。以中寿没于中州，哀哉！昙秀，学道离爱人也，然出诗与余，相对泣下。丁丑正月六日谨题。  

永乐大典  

## 卷之九百十七

二支师  

太师二  

【`宋眉山唐子西集`】  

《代谢蔡太师启》：始缘力请，得返弊庐；终赖仁私，尽还旧物。岂惟铭佩，亦复兢惶。某屏迹累年，无识面者；阖门度日，将终身焉。自收老大之心，遂绝进升之望。未甘扶杖，起居虽健于管宁；久已饰巾，志意自同于陈。忽奉昭回之迹，大推滂霈之恩。旧恶宿愆，一时荡涤；前侯故将，以次甄收。顾惟朽钝之躯，屡费陶熔之手。终蒙记录，不忍弃捐。谓其尝任宰司，故优其班序；谓其久安田里，仍处以虚闲。就使自为之谋，想亦不过如此。静循其本，敢不知归？此盖伏遇某官，以王佐之才，值圣人之运，将令四海尽蒙比屋之封，肯使一夫犹掩向隅之泣。致兹衰退。亦极宠荣。食既愈浮，宁有小言之补；位非所称，得无大耋之忧。辞受之间，莫知所措。  

【`李曾伯可斋集`】  

《代蜀总贺史丞相拜太师魏国公启》大庭播告，上衮登庸。定鼎相成，师礼重周公之德；分圭启魏，国名嘉毕万之封。昭宗臣佐策之勋，示明主报功之宠。古今盛事，中外欢心。窃以六典作姬，首三公而始置；百官表汉，非一职以为称。自尚父得于溪，而子房奋于黄石。寥寥千载，落落几人。迄我皇朝，尤为旷典。惟淳化真人之绍述，礼赵普以勋劳；至元佑天子之幼冲，拜路公以年德。中兴而后，未见如斯。考国史之所闻，独会稽之先烈。然在孝庙十年庚戌之旦，始疏魏社之封；迄于光星三月甲寅之辰，初演师桓之命。非以钦崇于旧学，则由拥佑于重光。方蔚为宝训之首称，况继金瓯之全美。超前越后，仅有绝无。恭惟某官，社稷重臣，国家元老。正权纲于圣化更张之日，运连筹策于王室规恢之时。事能应、物能名、持蓍龟之先见；刚不吐、柔不茹、存金石之诚心。坐扶茂陵三十载之治功，益衍炎祚万亿年之休命。赤舄独隆于左右，黄旗浸盛于东南。属开历数之绍尧，方卜讴歌之归启。天擎鳌柱，金滕藏代发之书；日洗虞渊，玉几任保钊之奇。寄遂定一代延长之计，克彰两宫仁孝之忱。以至义质鬼神，息四海鸱之难；信行蛮貊，格五胡狼虎之奸。国势无山岳之动摇，人心有松柏之茂悦。矧登鸿硕；叶赞燕诒。奉广姒之徽音，佐继闻之丕烈。屹然於从容密勿之顷，隐若有凭藉维持之基。斯克享于天心，宜莫隆于人爵。窃聆奎翰，亲发玉音。道慈训之丁宁，示元勋之尊显。谓先朝眷倚之意，当示褒崇；而今日拥翊之功，岂容谦抑。所以彰两朝不世之绩，慰二祖在天之灵。异数肆，佥言惟允。山川世胙，方益增茅土之封；岩石民瞻，当愈重槐庭之位。然且秉枢机之周密，连鼎轴之奠安。被之诗歌，宜在丞民崧高之雅；编之史册，无愧伊训说命之书。身亲见之，民生幸甚。某谬司井络，久属泰阶，矧窃听于黄麻，喜欲赓于绿竹。丹心报国，敢忘雨露之深恩；白有逢时，未分江湖之终老。《贺郑左相除太师魏国公启辞免太师》：制麻诞播，魁柄载持。不必备官，惟其人，谦处维垣之贵；爰立作相，置诸左，晋封大国之荣。九鼎尊安，八埏怿。眷本朝之上宰，图共政以旧人。命潞国于至和之二年，则及首台之重陟；复歧公于隆兴之初礻异，亦由次辅以后升。大册耸闻，前修丕迈。恭遇某官，器闳而用博，诚立而明通。有王佐才，务引其君於当道；曰大人者，将以先知而觉民。公论恃之以统盟，善类倚之为宗主。自还公衮，叶辅宸。持劲节之冰霜，缔隆知于金石。慨念治功之辽邈，图回世运之艰屯。酬酢几微，坚凝力量。绕百官而抚夷夏，遂万物以理阴阳。咨尔股肱，比三年而为国；隆吾体貌，咸一德以享心。上方待之以不名，公逾退然而毋伐。兹颁九命，式副群情。然且陈善责难，俯陋录姚崇十事之说：辞荣就列，远逾邓彪三逊之高。对杨帝训之丁宁，密勿阿衡之倚赖。冠荣枢斗，衍赋公圭。盖将毕大儒熙载之工，于以副明主仰成之意。第惟事会，尚费谟猷。治善化更，虽类解以方调之瑟；师老财匮，殆如张而未弛之弓。抑犹关尺脉之证深，未易方匕剂之效速。旁观泛论，虽非贾谊陆贽以能言；毕智尽忠，孰识如晦元龄之不易。窃窥伟奏，敬叹盛心。譬彼中流，驾万斛之航而必届；戛乎行道，审六马之驭以何难。天其开平治之期，时则赖扶持之力。器旧人求旧，无疆惟休；德新日又新，永膺多福。某穷阎屏迹，大厦囿身。夙蒙化冶之生成，今睹明纶而鼓舞。谴名未洗，岂敢希人才册子之收；庆颂喧传，犹愿效儒士歌诗之作。  

【`胡寅斐然集`】  

《代张子期上秦太师启》不度寒微，敢绿恩纪。辄伸恳款，冫免冒威尊。顾惟蝼蚁之诚，难觊埏熔之造。再三以渎，诛谴是宜。伏念某驽骞下材，瓶罂小器，志惟守分，仕则为贫。奉香火之明祠，寸能莫效；谨夙宵之常职，五斗是资。荐历岁华，遂终考秩。永惟熙旦，大辟夷途。人怀布武之心，士切竞辰之志。乃顾卑飞之羽翼，已逾细满之光阴。代者它方，杳然来耗。滞留兴叹，痿人不忘一起行；无垠，顽矿实思于钧铸。况异代居夷之难，有本家先祖之忠。早被赏音，下延族从。萃隆私于门户，铭深感于肺肝。念此侥求，非无阶级。虽降才不腆，鼯鼠五技而易穷；然所欲甚微，在鹪鹩一枝而已足。危诚迫切，公听旁通。某官命世大贤，兴邦元佐。蹈危履险，确然金石之不移；守信资忠，炳若星辰之有度。一登揆路，大振邦荣。横舟楫于风涛，巨川攸济；置盐梅于鼎鼐，众口称和。秦汉已还，勋庸莫二。盖以伊周之术业，赓陪尧舜之都俞。百揆惟公，盖自任以天下；一夫不获，如已推诸沟中。自怜樗散之无庸，未辱匠师之所弃。一施斤削，即预桷榱。某誓当勤瘁当官，靖共守位。思糜身而报德，方屏息以祈恩。  

【`王紫微先生集`】  

《代张帅谢太师除敷学启》：假行都弹压之权，惭无课最；寓延阁高华之直，误被宠迁。命拜自天，恩归有地。窃以京兆重守符之任，甘泉严从橐之臣。出则济治于剧繁，入则备承于顾问，昔两都求治，责三府之政声；今六阁相辉，藏累朝之宝典。故辇毂虽专刂裁之地，或笔囊陪侍从之班。如其未桴鼓之稀鸣，安得预瀛洲之妙选。伏念某材羞樗散，质愧枣昏。有家漂流，逢世恢复。策名委质，徒坚父教之忠；趋事赴功，无益公家之利。顷自湖湘之疏远，误蒙廊庙之召收。旋将漕于日畿，继承流于天邑。期年已勉，策十驾以不前；衰病居多，无一毫而仰报。屡有奉祠之请，庶销旷职之忧，未闻洪造之矜从，反见清班之骤躐。仰知全度，终欲曲成；宠至若惊，固当力疾，感深而泣，徒自戴恩。兹盖伏遇某官，一德享天，三王施事。致主复雍熙之治，跻时题晏粲之期。道本密庸，运极枢而变化；人无求备，采葑菲以用才。遂俾庸虚，亦叨甄奖，某敢不益思不逮，求称所蒙。若泥在钧，已荷甄陶之赐；我心匪石，实怀篆刻之私。感愧所存。敷殚曷既。  

【`沈文通西溪集`】  

《上留守太师傅中启》：伏今某窃伏东藩，藐然万里之远，仰占台象，倬尔三阶之崇。礼殊等威，执绝中外。故不敢以翰墨之屑，辄自通于屏案之前。维是瞻慕竦企之无穷，不知夙夜启居而有间。岂谓某官，诎六公之贵，忘相国之卑，命记室以占辞，因行人而传制。宠逾衮赠，光照海滨。内视其愚，实无以称于题品；尚期有立，庶几不辱于门阑。下情无任感激之至。《上并州判府太师相公启》：伏审某官，易节成德，抚封太原。册书班闻，士论和附。恭以某官，自天生德，与世会亨。历试朝廷之难，式孚华夏之望。越参大政，再践冢司。有靖乱之功，铭如彝鼎；有致平之业，格于皇天，虽外均乎逸劳；实内倚乎藩屏。上惟全晋之旧，大河之东，总万兵之符，制二虏之患，必用元臣之重，以张连帅之威。盖以师长百僚，故特尊于端揆；且将节度诸将，故专畀于中权。富贵归于故乡，弩矢驱于县令。人臣之极，行路以荣。然海隅之民，尚有觖望；政事之召，实期须臾。岂伊一方，独被大赐。某守藩于远，拜庆无阶；瞻望欣愉，倍百常品。  

【`纪纂渊海`】  

方云翼《贺徐太师启》：祗奉白麻，进登黄阁。勋高不世，孰先柱石之元臣；品冠非常，独应台阶之上象。神明交赞，朝野同休。窃以六飞南幸者，十有七年。兵气盖尝劳于百战；两宫北狩者几逾万里，驿尘初不到于遐荒。念天步之多艰，痛神州之未复。人虽愿治，计靡图全。中更贪功喜事之臣，讠寿张而几于失措；继遭误国谋身之士，偃蹇而曷尝有为。和战分为两途，是非同于二变。更用九相，迄无成功。惟公一人，独赞英断。迨使轺之再隰，乃盟墨之未寒。尽返龙车盾，亲迎马鬼驭。九重天笑，披长信之春风；万岁山声，动未央之晓箭。伟矣君臣之相悦，欣然华夏之交欢。在昔所无，于今为盛。共惟某官，心常体国，德善弭兵。禀重厚之资，惟忠足以结主；养中和之气，惟诚为能动天。排群议于风波万顷之中，破异党于盘错千寻之外。人曾罔敢，己独奚疑。用能动不失时，直使虑无遗策。控黯彭于掌握，三令而十军尽分；遣滕陆如笑谈，一方而两国交定。有臣如此，其报云何？商乐阿衡，欲有谋而必就；唐尊德裕，恨无官之可酬。是宜衮绣龙盘，厅横鸱尾。固将坐而论道，岂特均于佐王。天子与之临轩，朝臣为之下拜。择贤而授，舍公而谁？封加魏国之崇，位在周公之上。黑头元冕，足观鼎盛之荣，玉带金鱼，更觉官高之贵。而况受千龄之间气，符当代之中兴。九合诸侯，却兵车而不用；咸宁万国，资保大以为和。宜列屏之三槐真擎天之一柱。功名富贵，身同四海之安；宗庙朝廷，势增九鼎之重。某逖闻坦制，弥激懦衷，惟素号于登龙，偶尚同于退益鸟。年龄浸晚岁月徒嗟，砺带山河，誓等无穷之勋业；钟炉造化，愿同未就之坯埏。陈元裕《上太师启》明堂一柱，精忠直贯于三灵；广厦万间，庇荫遍周于九野。自古大有为之主，欲跻夫至治；必有不可召之臣，共济其康功。措天下之危乱于已治已安，表贤人之德业于可大可久。纲维再整，竹帛难殚。但见夫君明臣良。四海仰皋陶赓载歌之诵；更加之礼制乐作，一时归姬旦致假乐之风。能此道吾谁与归，非盛德曷以臻此。恭惟某官，禀天间气，作世真儒，勋业冠于伊周，忠嘉合于稷契。几几赤舄之孙硕，岩岩维石之具瞻。奋忠而权以大谋，沉几有吉之先见。始国步丁多艰之际，奋义裾驰不测之渊。正直质诸鬼神，忠信行科蛮貊。天欲平治，使我公归；时方艰虞，为苍生起。正三军之鼓勇，偶一介之寻盟。执剑者如燕雀蚊虻之过前，君子以独立不惧；共议者若肝胆楚越之相视，大人以合并为公。片言定约于樽俎之间，两国罢兵于衽席之上。天回地转，雾散云收。介胄变而为衣冠，剑戟销百而为锄耒。论已往之芳烈，奴隶皆知；要无象之太平，丹青莫状。且以溥天之下，乞今十载丁兹，兵归府而将归朝，农处野而士处校，疆埸之师干不试，埸音亦南北活几百万之生灵；僧道之度牒不行，版籍增数百千之户口。勋藏盟府，德享天心。岂徒弄刀笔，依日月之末光；诚以吐经纶，劝仁义之既效。抑又秉钧当轴，以总三铨之柄；庶几度德量材，而期百职之修。如某者，闽岭鲰生，武夷冷族，迹远齐鲁诗书之国，世非东西将相之家。邻隙分光，独对圣贤之典册，穷闾管见，惭无师友之渊源。早曾累荐于乡评，晚乃叨尘于末第。众笑读蟹螯之书未熟，自叹传龟手之术不灵。勉强铨衡，而法律之士方求精于案牍；适逢类试，幸缙绅先生重稽古于礼文。俾兹蠹纸之鱼，首玷堂之雀。金炉造化，藻泮清优，况领风教于四明，实倍等伦于二浙。人材岐嶷，鄂力反从古有声；岁月因循，自惭无补。坐縻廪给，滥造阶资。既逃旷职之诛，敢后趋庭之礼。药克参桂，虽不足助调元之手于千金；笔补乾坤，亦或能写化工之巧于一点。与其进也，请试申之，倘狂狷或不足以剪裁，则进退当自安于愚分。赵彦端《籍田贺太师启》：光辅圣躬，肇开帝籍。虽九功叙禹，皆导民务本之心；而庶事备周，糸医殳论道经邦之力。迄成懿典，允赖宗臣。窃稽千亩之上仪，罕偶一时之亨会。文帝举于萧曹既远之后，太宗行于房杜未相之前。礼粗讲而少经纶，论或淆而无折衷。矧由多故，寝逸旧章。上有务农重谷之诚，靡遑于暇给；下有力穑服田之意，每害于流亡。寂寥载芟之诗，旷绝甸师之职。五谷熟而民人育，昔莫保于小康；元首明而股肱良，今乃观于能事。增光累圣，贻训四方。共惟某官，福被生灵，切存社稷。享天心以一德之有，举明主以三代之隆。爰当文治之期，肆奉亲耕之诏。齐宫御事，谨太史之先时；龟卜告谋，叶孟春之元日。对威颜于南面，导法驾于东郊，假无言，既奉承于明荐；肃邕隹显相，式冠映于群工。而况总摄使名，进共御耒，奏函在史，追加礼于乾元；劳酒班朝，首殊勋于太极。君臣尽道，今古绝俦。某久托陶钧，属违表著，献安仁之赋。敢妄意于昔人；述子渊之辞，但驰情于善颂。周紫芝《贺太师启》：通火以亲祠，爰重配天之义，载太常而纪绩，首疏胙土之恩。既申锡于隆名，乃对扬于休命。衣冠歆艳，宗社安荣。共惟某官，盛德体仁，阴功及物。  

休兵解甲，知黩武之无威，继好息民，故交邻而有道。边烽尽灭，使币相望。俾狂澜既倒而复回，本善师不陈而能胜。虽尽忠竭节，在皋夔稷契而不过；至扶颠持危，岂房杜姚宋之可及。礼乐因斯而大备，君臣俱欲于无为。乃即南郊，以秩元祀。神仓积而浆盛必洁，景钟奏而律吕遂谐。苍璧藏仪，八陛合圆丘之制；清台占象，五星呈同色之祥。大礼既成，渊衷载喜。谓告太平乃文祖之德，而祀明堂则周公其人。揭一德之名，本取精忠之意；锡益都之号，又归辅弼之功。皆出圣神之自知，考诸书传而未有。某论才虽陋，感德则深。草木至微，亦系造化生成之数；虫鱼遂性，岂无游泳鼓舞之情。  

【`翟忠惠先生集`】  

《贺拜太师启》：伏睹制诏，正月一日，大庆殿朝贺，受传国八宝。太尉仆射相公，册拜太师者。仰止三朝之老，蔚为万乘之师。裂以山川世胙之封，崇以铁钺专征之器。贵穷人爵，克享天心。古者天子有七人之争臣，太师首三公而论道。所以仪刑海内，辅导帝躬。严朝廷，则爵为达尊，事德义，则贵有所屈。成汤先学于伊尹，必有所不召之臣；穆公无人乎子思，不能安长者之侧。有来命世之哲，以起非常之元。恭惟太师仆射相公，道济弥纶，文能经纬，非予觉之谁也，岂曰友之云乎？王曰：乎呼父师，作祗命周公之册。余惟克迈乃训，继旧学甘盘之贤。极名器则礼敬益隆，咨典刑则老成为重，就访大事，必先太史之乞言；俾乘安车，参用黄门之设几。底于五典，论厥九畴。以镇定如岩石之瞻，以博厚若阿衡之倚。一国之巨室所慕，为政不难；天下之大老来归，其子焉往。用能制作礼乐，颁度量于明堂；寅亮圣明，受泰元之神策。肇称宝玉，于赫容，然而无竞维人，惟德其物。昔者，倚相能道训典，晋大夫失问于白珩；子反善理兵戈，秦使者改观于和璧。不有君子，将焉取斯。洪惟熙洽盛治之圣朝，相以瑰玮光明之人杰。光于史册，配君陈毕命之书；载之声诗，诵崧高民之雅。《贺大师收燕山启》：伏审告廷大号，正位上公，远冒山河，拥百灵之交卫术。进游廊庙，膺多福之鼎来。凡逮有生，孰不同庆。恭惟某官，三朝元老，四辅宗臣，忠诚动科冕旒，威信行乎华夏，谋深辟国，无如召公；道懋格天，有若伊尹。由是致二帝三王之治，用能专五侯九伯之征。奇功屡书，已在鼎彝之上，胜算迭用，不出帷幄之中，乃眷燕云，久湮沙漠，累圣未皇于问罪，穷酋自致于渝盟。当宁请行，乘机抚定，貔貅万旅，正十六州疆场之初；烟火一家，复二百年版图之旧。庙略已定，凯旋而归，勒名重崖，舍爵清庙，固宜备非常之典册，然后称不世之勋劳。锡盾雕戈，亟上元戎之节；衮衣赤舄，首登真相之班。益唆臣邻，永熙帝载。某方驰骖马日，莫造钧庭。闻社稷之殊休，增缙绅之懦气。辄陈固陋，敢冒近严云云。词语渎烦，欲尽刍艹荛之谠，位貌间绝，愿宽铁钺之诛。  

【`刘屏山集`】  

《代贺秦太师启》：伏审显膺册命，进陟帝师。惟大勋伟业常出于艰难，非绝品殊阶则无以报，称既内崇于毗倚，亦外耸于观瞻，出自上除，无心不悦。共惟太师仆射相公，气钟英伟，德蹈中庸，忠亮贯于神明，声名播乎夷夏。高仲连之节，尝耻帝秦；喜季子之归，果闻昌鲁，荐膺图，任，益罄谋谟。先审定于国维，爰更张于戎政。宣公远虑，明国家臂指之权；德裕一言，解藩镇辅车之势。人情不骇，王室益尊，当敌国之寻盟，察天心之悔祸。绥之以德，断以不疑，逮诚意之既孚，凡指求而必获。同轨毕至，慰周陵反葬之思；跬步不忘，遂长信承颜之乐。事非众料，功异前闻，嘉猷允契于宸衷，流庆大敷于寰海。绣裳瑶带，已承特异之恩；紫盖黄旗，克佐方兴之运，如天所授，何谋不成。某，猥辱甄陶，喜闻播告，凫趋莫获，敢通削牍之诚；蝶梦徒勤，企想维垣之峻。  

【`葛胜仲丹阳集`】  

《贺秦太师启》：伏审祗膺册命，擢拜帝师，庆浃人天，恩流华裔。窃以为三公而论道，尤重师臣。宅百揆崦惠畴，仍都相职，粤惟周室，大倚师垣，虽武用太公，赏著鹰扬之效；而成尊姬旦，犹存狼跋之疑。孰若策不赏之元勋，正久虚之重任。君臣有凫藻之合，社稷致磐石之安。民言大同，国是坐定。恭惟某官，大而持正，高明而守中。格于皇天，夙负耕莘之蕴；保兹天子，共推降岳之英。繇次辅之协忠，正冢司而专任。操持一节，调燮万微，仰惟东朝，久淹朔野，望慈闱于万里之外，阻大养于一纪之余，虽睿主焦心，以待其还；然群臣卷舌，而不敢议。独公决策，与神为谋，既驰使马日以输诚，果见鉴舆之返国。事光陆贾，功百侯公。两宫之蜃绋继还，中壶之龙车盾亦至。慈宁显敞，获伸爱日之孝诚；永固崇成，复慰在天之灵鉴。惟此非常之盛事，并归夹辅之秘谋，卧鼓橐弓，已见升平之象；苴茅胙土，更期庆赐之行。伏念某，备官迩联，尸禄道馆。十年留落，自安麋鹿之群；一德明扬，敢忘燕雀之贺。  

【`张守毗陵集`】  

《贺秦左相除太师启》：伏审畴庸元弼，正位师臣。宠疏两国之封，巍冠群公之表。四方瞻耸，万口欢呼。共惟某官，忱诚足以格天，敦厚足以镇物。立奇节于多艰之始，结异眷于中兴之辰。早激孤忠，固舍生而取义，晚熙大政，复遭变而知权。谋猷入告，而圣主仰成。清神折冲，而敌国退听。可属大事，陋周勃之少文；坐止讹言，本王商之多质。既获和戎之利，遂臻偃革之期。固陵复土，而燕在天之灵；长乐还宫，而酬陟屺之望。勋焕鼎钟之勒，荣纡衮绣之褒，默销黄口之浮言，率归舆诵；复见黑头之盛事，掩前闻。更申带砺之盟，永作岩廊之镇。某久叨契好，不替初终。得请真祠，脱沉疴于垂死；偷安故里，瞻盛典于余年。永怀埏埴填之私，莫缀缙绅之贺。喜而不寐，言之无文。  

【`张紫微先生集`】  

《贺秦太师车驾幸赐第启》：伏睹邸报，六月初三日，车驾幸太师仆射相公赐第者，里旅劝功，帝赍已居于轮奂；宅章既定，天临更驻于和銮。事绝前闻，欢腾无外，伏惟庆慰。窃以汉赐令其近我，盖嘉面雍之功；齐第列于康庄，实侈致贤之盛。然事或乖于宜称，礼未极于优隆。岂若圣时，独超振古，非但为尊儒之懿，糸医殳实增汗简之光。伏惟太师仆射相公，道冠伊皋，功逾周召。泽被两朝之赤子，咸归奠枕之安；德符上圣之好生，家有广居之赐。某夙蒙恩遇，久荷，望丞相之门，岂绝扫尘之念；殚候奄之意，初无善颂之辞。  

【`史莲峰先生家集`】  

《代张丞相德远贺秦丞相除太师启》：伏审显膺命册之隆，首冠泰阶之重，伏惟欢庆，恭惟太师仆射相公，器涵精粹，学茂经纶。出入险夷，躬履危而可疚；弛张文武，才任大以优为。赞限远之威怀，辅格天之孝治。式旋马鬼御，归正保兹。功尤轶于前闻，事有光于振古。彝章攸举，舆论佥谐，畅达土之邈然，耸宏休之卓尔，莫展造前之庆，徒勤跃之私。  

【`周紫芝太仓米集`】  

《进书贺秦太师启》：诒孙谋以燕翼子，既纂成书；涣大号以扬明庭，爰颁宠纟孛。布在文武之方册，恭诸尧舜之典谟。夷夏交孚，神人具喜。共惟某官，周邦元老，商后圣臣，羽翼六经，袭孔子删诗定书之志；陶成万化，当周公制礼作乐之朝。偃兵革于边方，混车书于区夏。宝邻修好，上帝降康，适国家闲暇之时，乃文物修明之旦。圣谟具在，宜增唐帝之焕章，武烈既昭，当矢周宣之文德。载之巨牍，实赖宗工。聿追河洛之图书，备述帝王之仪宪。奎躔腾耀，粲若云汉之昭回；金匮宝储，永作邦家之轨范。糸医殳此圣神之作，允为论次之功，宜极褒嘉，以旌殊烈。凡在陶钧之内，敢忘蹈之情。某久沐恩波，尚尘廪粟。琅函蕊籍赖钟山秘典之藏；羽盖霓旌，想汉殿皇仪之盛。莫庆遑展，徒切望风。  

【`史浩郑峰真隐漫录`】  

《除太师谢留右丞相启》：充员帝傅，已怀非据之羞；进位师垣，更昌曲成之造。固辞弗可，承命知荣，伏念某，少也辶屯辶，晚焉遇合。秉钧揆席，蔑摅经济之才；摘句清厢，何补缉熙之学。深虞忄曷日，旋即引年。久卧病于漳滨，徒驰神于魏阙，属大明之继照，罄万物以皆新，岂料陈人，首霈渥。赏历观于旧弼，窃有感于孤衷。文潞公愠章蔡之不知，吕申国喜范韩之得志。遭时各异，享福斯殊。矧某至愚，岂回敢望。幸宗工之当轴，冀宏度以匿瑕。膺宠自天，既荷两宫之眷佑；归恩有地，实糸医殳一相之甄熔。兹盖伏遇某官，德厚无垠，勋高不伐，伊尹以天下自任，夙简上心；留侯为帝者之师，克绳祖武。当论道经邦之暇，有好贤乐善之诚。遂使孱微，亦叨光润。面槐隗始，惭扬秕之在前；结草颗同，顾捐躯之敢后。其为感幸，罔既敷宣。  

【`金正叔集`】  

《贺北京贾太师启》：伏以正吉始和，适班常于都鄙；仁贤胥庆，宜获于神明。恭以某官，著效真儒，助宣元化。协恭一德，时方倚重于阿衡；营致太平，议者比才于公旦。外严宫钥，安辑都城，虽两京举被于仁风，而四海望深于霖雨，光齐台极，坐拥春祺，伫促玺书，重调鼎饣束，某栖庥在远，献寿无阶，瞻望钧严，无任依颂之至。  

【`林希逸竹溪集`】  

《贺丞相除太师札》：国重元勋，阶崇极品。兹惟后矣，宅牧宅准，以式四方。曰吾师乎，为仁为义，而泽万世。维垣之逊必陟，告廷之命又新。喜动埏垓，辉流简册。窃以宗社之重，所寄一贤；古今之难，莫如二事。诰今王以敬德，时惟升阝而之伊；保冲子以居师，是亦征东之旦。自汉唐以来鲜此，惟殷周之老兼之。乃若皇家，非无名哲。澶渊之寇，遣恨于天禧；好水之韩，始称于嘉。吕相有不名之宠，于平世何为？紫岩任中兴之功，而末扬不与。盖尝观田文吴起之问答，诵采薇天保之声诗，我思古人，式至今日。恭佳某官，盛德元老，耆儒宗工，声猷远辈于典谟，勋烈遍铭于彝鼎。力侔再造，在长江饮马之初；忠济两朝，实大宝遗龟之际。笏垂绅而声色不动，诹经订礼而册号具严。快话新条，皆述行于先志；登延众正，即诒翼之初谋。屹成磐石之安，亟了因山之役。尔乃攀乌号而如慕，奉龙车盾以请行。两宫迭勉谕以莫留，四海诵奏篇而竦立。导恭八妾羽，归秩九虞。清庙之对在天，心质祖宗而无愧；咸池之浴出日，功于社稷以愈隆。爰即上垣，荣跻绝席。殊扌为谦之志，实无可酬之官。虽韩以勋，潞以年，未有如公之全美；使河如带，山如砺，所宜与国以长存。弼予一人，期之千载。某叨居化冶，喜际明时。卑栖莫望于鸱岩，勇跃敢鸣于燕贺。第惭拙陋，曷究形容。加正治之席，而启黄扉，公何乐此；追先帝之遇，以光遗德，世所望焉。  

【`晋嵇康文集`】  

《太师箴》：浩浩太素，阳曜阴凝，二仪陶化，人伦肇兴。爰初冥昧，不虑不营。欲以物开，患以事成。犯机触害，智不救生。宗长归仁，自然之情。故君道因然，必托贤明，芒芒在昔，冂又或不宁。华胥既往，绍以皇羲，默静无文，大朴未亏。万物熙熙，不夭不漓。降及唐虞，犹笃其绪。体兹易简，应天顺矩，纟希褐其裳，土木其宇。物或失性，惧若在予，畴咨熙载，终禅舜禹。夫统之者劳，仰之者逸。至人重身，弃而不恤。故子州称疾，石户来桴，许由鞠躬，辞长九州。先王仁爱，愍世忧时，哀万物之将颓，然后莅之。下逮德衰，大道沉沦。智惠日用，而渐私其亲。惧物乖离，攘臂立仁。名利愈竟，繁礼屡陈。刑教争驰，天性丧真。季世陵迟，继体冰资。凭尊恃势，不友不师。宰割天下，以奉其私。故君位益侈，臣路生心，竭智其国，不久灰沉。赏罚虽存，莫欢莫禁。若乃骄盈肆志，阻兵檀权，矜威纵虐，祸崇丘山。刑本惩暴，今以胁贤。昔为天下，今为一身，下疾其上，君猜其臣。丧乱弘多，国乃陨颠。殷辛不道，首缀素旗。周朝败度，彘人是谋。楚灵极暴，乾溃叛。晋厉残虐，栾书作难。主父弃礼，马声殳胎不宰。秦皇茶毒，祸流四海。是以亡国继踵，古今相承。丑彼摧灭，而袭其亡。初安若山，后败如崩。临刃振锋，悔何所增。故居帝王者，无曰我尊，慢尔德音；无曰我强，肆于骄淫，弃彼分佞幸，纳此颜。谀言顺耳，染得生患。悠悠庶类，我挖我吉。唯贤是授，何必亲戚。顺乃造好，民实肯效。治乱之原，岂无昌教。穆穆天子，思闻其愆。虚心导人，允求谠言。师臣司训，敢告在献。  

【`晁无咎集`】  

《同李昭王巳陈察祭赠太师李公文》：维元四年月日，某官其等，谨遣某以清酌庶羞之奠，致祭于赠太师李公之灵，而言曰：自昔布衣起家之士，必其学可用，德可立，而才可为。近可以利当世，而远可以遗后人。兼是三者，公侯之器。至其莫施，时则不暨。公魏大姓，世豪以资。散其千金，负籍求师。爰以进士，得官天圣，抱其所能，而止一令。造物报人，微与之期。是生左丞，出秉政机。河啮其原，用改斯卜，以龙章，西山之麓。曰子曰孙，有公及士。服其命服，承此祭事。生虽莫施，而设显名。有表其阡，邦人所荣。某等于公，其生既后。咸以贱贫，左丞所厚。不获相事，一官所樱。驰词侑奠，亦以抒情。尚飨。  

【`石介徂徕集`】  

《颜鲁公太师》：唐家六世树威恩，外建藩翰御不宾。二十三州同陷贼，平原犹有一忠臣。圣贤道在惟颜子，忠烈名存独杲卿。甘向贼庭守节死，不羞吾祖与吾兄。  

【`梅圣俞宛陵集`】  

《依韵和酬太师相公》：相国推心本至平，欲扬萧艾作兰馨。孤根易变终微贱，美泽难沾谩晦冥。楚客尝闻纫若若，王孙谁复顾青青。东风已与生成足，不敢希謣在帝庭。  

【`王华阳集`】  

《和致政太师潞国文公以赐燕玉津园感恩述怀》：玉符初解自逍遥，暂驾安车近九霄。无限高名齐少室，不言休绩在三朝。好披云氅呼辽鹤，忽把仙巾换汉貂。御苑清明开特燕，莫辞仙体劝金蕉。  

《琼林苑御筵奉送致政太师潞国文公归西洛》：祖燕催移玉殿班，都人齐向苑傍看。古来少有三师退，天下曾将大器安。绿野春深花更好，石楼夜午月应寒。尘埃抖擞无余事，却忆溪旧钓竿。  

【`刘忠肃公集`】  

《送致政太师归洛》：元丰天子赐安车，黄发翩翩翊圣初。坐省故携灵寿杖，会朝仍驾虎贲舆。平泉花木春常在，辽水城池鹤自如。身是赤松无一事，乳桐孙竹看扶疏。  

【`王魏公集`】  

《谨赋五言一章赠别致政太师》：封国营丘近，行胪洛水浑。位齐师尚父，名重相公孙。勋业归宗，威声寄塞垣。安居今日老，魏阙此心存。祖燕临华省，赓歌屈至尊。里门多喜色，云汉在瑶琨。  

【`苏魏公集`】  

《次韵开府太师留别诸公》：经济才谟沛有余，幡然高谢意何如。青云路尽寻归鞅，绿野堂成忆旧庐。汉苑宴游联魏丙，邺都宾客记应徐。某，顷年奉使过北都，伏蒙留连累日，早来请见，亦尝语及。他时若到城南地、入副宸袁对绮疏。《开府潞公太师得谢西归谨赋七言四韵诗五首拜送》：几夕华星动紫躔，少微光入太微垣。帝临便座延公衮，人喜安车到国门。恳叙官仪还汉节，亲承需宴酌尧樽。朝家贵老超三代，史行看记善言。圣代登庸年独少，清时得谢齿尤高。国朝以来，惟公四十三入相。吕宫师虽同，而拜不在正月。近年张太傅、陈宫师致仕，年最高，亦未及七十九。官如中令躬无疾，文似司空思不劳。赵中令虽以太傅归第，时已卧疾；李司空素病心悸，发辄弥岁。自谓久任文字职，劳役思虑而致是耳。皆不及公之寿康。玉座案经氵冒对日，金壶加礼赐春醪。公初至都门，诏生饣气外，别赐御酒。仍宣谕选择刚日，与公相见。祝公倍享灵椿算，长副吾君序燕毛。官崇真是帝王师，八十归休亦未迟。不似孔光辞位日，早于姜望出封时。仪形昔已图麟阁，藁草今应集凤池。郑畋集号凤池，藁草间，多是措置军国大事。故府诸僚终有愧，甘陵犹欠纪功碑。君臣一德千龄际，柱石三朝四纪中。天下重轻常系望，膝前谋议不言功。位高少有名兼美，体健方知福更隆。谩道汾阳贵且寿，若论勋考亦惭公。久持邦柄擅斯文，却扫丘园脱世纷。已用三篇作霖雨，回看万事似浮云。何须戟荣归路，自有常载旧勋。欲别延英犹造膝，老臣虽去不忘君。  

【`宋景文公集`】  

《将道洛先寄太师文相公》：两鬓蓬飞岁月侵，收还秘殿上恩深。鸟毛落尽那胜弹，古善弹者，毛尽禽不死。桐尾烧焦敢望琴。前日化工依大冶，守蜀改官，柏府启拟。今兹旧物恃遗簪。尘容喜接荧煌坐，未忍公然动越吟。  

【`司马温公传家集`】  

《效赵学士体，成口号十章，献开府太师》：都人共喜太师回，比频必切户争迎不得催。正直土楼滩水浅，大家出手挽船来。东郊车马走红尘，城外多于城里人。谁信今朝还政后，过如前岁下车新。归来甫可及春残，丞相频邀赏牡丹。远处名园多不到，樽前日献百余盘。洛阳风俗重繁华，荷檐樵夫亦载花。贪看二公同宴会，游人昏黑志还家。公厨敕许酿芳樽，屡唤宾朋醉后园。谑浪略无名位间，谁人知道太师尊。过春稀复到诸园，厌苦终朝鼓吹喧。招得古僧江外至，啜茶挥麈话松轩。东田小籍选新声，歌吹胡琴色色精。客少有时全不用，天然水竹湛余清。首夏清和新雨晴，绿莎细软不妨行。园夫遮道白何事，桅子花开斑笋生。矮帽长绦紫衫，朱门深静似重岩。莫言永日浑无事，种药移花一一监。八十聪明强健身，况从壮岁秉鸿钧。功名富贵古亦有，无事归来能几人。  

【`范文正公集`】  

《赠广宣太师》：忆昔同游紫阁云，别来三十二回春。白头相见双林下，犹是清朝未退人。  

【`苑忠宣公集`】  

《效宫词体上文太师十绝》：三纪中书更有谁，致君尧舜似皋夔。频年力请方归第，天子临轩册太师。太师还政异寻常，前殿铺张册礼忙。入对谁知年八十，身轻拜舞谢吾皇。吾皇重喜见仪刑，对御排场结采棚。才见罢时先赐宴，御前亲劝一金觥。上前一饮酉爵金觥，侍宴群公喜且惊。吕尚鬻熊今复见，神仙不必在蓬瀛。蓬瀛闻说有仙居，甲第园林想亦如。绕圃琅抽翠竹，平流琴瑟走清渠。清渠泻水灌东田，十顷方塘不种莲。白鸟往来明镜里，画舡安稳坐青天。天上虽传周伯星，应期为瑞有常经。不如全享康宁福，访水寻山到处行。行乐心清日日添，诗豪酒健独能兼。从容对客忘威重，自是天真不是谦。谦虚久已得民心，三尹西都惠爱深。一自安居朝阙去，万人侧耳听归音。归日天恩赐画船，倾城士女尽迎观。园家连夜擎筠笼，为趁明朝献牡丹。  

【`华镇云溪居集`】  

《宫使蔡太师》：天贻真宰赞重熙，何日来符命世期。五夜燕游元夕后，三阳交泰上春时。维师事业前无吕，先觉心灵世有伊。首斡化机熙帝载，暂休祠馆动民思。和羹终付盐梅手，仗节难稽柱石姿。华屋早开丞相第，衮衣新赋我公诗。缃桃满院光风转，素李成蹊淑景迟。鼎席具瞻何所愿，祝公眉寿等莲龟。  

【`诗海绘章`】  

《投蔡太师》：昔年樽酒每逡巡，此日遥瞻百辟尊。零落羽毛迷凤穴，退藏麟甲谢龙门。来非东阁天上客，归爱武陵花下源。肯学袁丝事游说，区区来往谩高轩。  

【`朱奉使诗`】  

《次韵刘太师苦吟之什》：长城五字屹逶迤，可笑偏师敢出奇。句补推敲未安处，韵更瘀絮益难时。痴迷竟作禽填海，辛苦真成蚁度丝。却羡弥明攻具速，刘侯漫说也能诗。  

【`王灼顺堂集`】  

《投秦太师》：双龙阙下五云新，喜见天元第一春。邻使来输朝会玉，儒官望拜属车尘。囊空赤白闲边将，雨足公私快野人。浑是升平好时节，谁将盛事勒苍珉。今代堂堂有魏公，十方三际指挥中。勋名已恨古人隘，歌咏端知寸笔穷。还第文饶槐蔽日，睹棋安石马嘶风。此时谁作登门客，看吐经纶气似虹。相府潭潭接斗魁，门披戟带绝纤埃。小山丛桂何由识，东阁长裾许暂陪。绕木惊乌栖未定，恋轩疲马望重来。酬恩有瞻大如斗，造化炉中肯铸回。三径荒芜钓艇闲，中兴冠盖拟跻攀。有文数过金闺彦，无籍堪联玉笋班。断遣卿愁归鲁酒，安排客服上吴山。相门宾巾亦多珠履，自笑风埃蹭蹬间。  

【`董霜杰先生集`】  

《上太师相公》：奕奕三山间气储，真儒崛起应时须。十年肃慎来肤使，万里慈宁复旧都。介胄一新周礼乐，庙堂远过汉规摹。无穷基业无穷闻，尚父神明更力扶。  

【`张紫微先生集`】  

《三月二日奉诏赴西园曲宴，席上赋呈致政开府太师》：幅巾私第已归休，当宁虚怀更款留。避宠虽辞持节册，送行犹用济川舟。城南旧圃扃花洞，洛下新庄引御沟。诏谕两京居密迩，不妨乘兴往还游。邦人钦伫见仪刑，诏使相望对宠灵。位冠三公师尚父，刘向云：师之，尚之，父之，故谓之师尚父。躬全五福寿康宁。久留行色春过半，乍别天颜涕欲零。谁识上心优老意，从行仍许鲤趋庭。昔美都门祖二疏，太冲篇咏贵良图。不闻宾主俱公鼎，未见篇章出宝跗。河岳英灵添赋咏，都人士女竞欢娱。皆言元老归休盛，恩礼便蕃自古无。  

【`张钅兹湖南集`】  

《寄呈史太师二首》：昔为金阙相，曾是玉皇师。近即维垣拜，还从彭祖期。传闻风景胜，多赋洞天诗。肯示渔樵否，林间要勒碑。自怜冰氏子，父祖已登门。屏迹千官外，驰书一品尊。华戎心处话，寿皇偃兵，生全南北之民，公实主议。经传语前论。公闲居屡有经解。欲理西风棹，因瞻祗树园。公尝舍里第为兰若。  

【`高耻堂存藁`】  

太师百僚长，历代皆有之。所用有贤否，邦以分安危。惟彼太公望，桓桓定周基。至于尹氏徒，宁逃小雅讥。汉唐姑勿论，我朝有元龟。潞公四朝老，德望镇华夷。咄哉京桧，言之可欷。近者扬王庭，举朝莫言非。太潞不可作，吾其谁与归。  

【`元贡泰父闽南集`】  

《代祀还呈太师》：丞相传宣出紫宸，莺花万里浙江春。捷书近已擒豺虎，瑞纪还先庆凤麟。宇宙经纶归圣主，山河带砺属元臣。几回凝睇云霄上，夜夜三台拱北辰。年来供奉屡迁官，圣主恩同宇宙宽。左部正惭疏吏椟，西曹仍许进儒冠。清时有道遭逢易，白发无才补报难。却上船头望江月，天风吹露不胜寒。  

【`张思廉玉笥集`】  

《韩太师》：黄袍飞着嘉王体，阁门知事随龙起。经筵侍讲戏倡优，定策宗臣永州死。谏司台宪鹰犬多，击搏忠正收谗阿。何刘胡沈奋牙爪，五十九贤投网罗。北殊冠子高一尺，十四夫人分宠席。行灯午夜闹元宵，京尹明朝转恩泽。地衣红锦齐中堂，真珠搭当生明光。大臣排列贺生旦，进奏文移行四方。太师权重专天眷，边衅胡为启征战。威行宫省势如山，一日恶盈翻局面。玉津园里悲风生，日色惨惨天冥冥。中军统制拥车毂，密旨一语加天刑。天杀权奸天假手，何事棺远函首。君王不复三世雠，地下权奸堪藉口。  

【`元僧盘谷游山诗`】  

《访西岩国公太师》：屈指滦江睹德星，寒砧九度捣秋声。风清云敛碧天阔，重倚吟拦光倍明。尘弊屣业精勤，劫外春深觉树荣。道慕人天夸间世，教谈华梵压群英。乾坤声价连城重，阊阊恩光照乘明。动地香风满楼阁，不妨弹指快鹏程。  

【`记纂渊海`】  

《大师》：赋偶：首鹤禁之司，阐龙楼之诲。  

职司训谕，德进元良。  

周用太公，犹重鲍鱼之戒；唐登魏氏，式昭龟鉴之存。  

永乐大典  

## 卷之九百十八

二支师  

少师  

【`韩魏公安阳集`】  

《寄致政欧阳少师》：独步文章世孰先，直声孤节亦无前。欲知退足高千古，请视经犹疾五年。在我光阴长更乐，扶天功业去如捐。西湖风月谁为伴，笑许当时处士贤。《次韵答致政赵少师感怀》：羡君朝夕挹浮丘，应笑吾曹窘若囚。尘外有谁攀逸驾，壶中何处着闲愁。心休已得天真乐，身退犹存国事忧。积善由来神所劳，坐膺全福不须求。《寄致政赵少师》：两曾擎日上高天，遽脱浮荣请退坚。宠殿大邦方异礼，确申前恳甫逾年。三师共仰青宫贵，四海皆称白傅贤。自顾衰残归未得，几时平地接神仙。《又寄二阕》：月榭风亭胜雅名，主公闲适愈多情。芳樽屡酌瀛州上，谁听霓裳散序声。到处园亭列画屏，四时如只在仙扃。归来便是无为乐，不必重笺道德经。  

【`赵清献公集`】  

《闻致政赵少师概入境，寄献》：我公优暇若神仙，八十高龄众所贤。政府昔同俄一纪，留封今别又三年。及时和气来吴国，度曲薰风入舜弦。昨日清台应密奏，老人星照淅西天。《次韵程给事寄献赵少师》：暮春船舣浙西州，且喜樽前两白头。蓬阁屡传宾榻解，涛江深阻故人游。凝眸燕集逾天远，屈指光阴若箭流。赖有诗筒并驿使，往还金玉共赓酬。《寄酬致政赵少师五首》：夙荷公知独久要，政堂平日幸为僚。新篇屡拜金琼赐，千里同风不为遥。  

明月惊人为暗投，珍涵开发晓光浮。五章丽句真高唱，所得过于万户侯。云涛朝暮湖山胜，曾伴仙翁烂熳游。别后瞻思闲屈指，岁华如箭已三秋。短书临发意徘徊，寒夜霜睛上月台。濉水江天共远，举头唯见雁南来。天台雁荡去寻真，往复秋冬过七旬。不是君恩山岳重，肯教归作自由身。《次林希喜赵少师概游杭》：维岳生台辅，于时正典刑。我尝同政府，公早谢明庭。官贵跻三少，身闲越八龄。所难唯寿算，岂易是康宁。求旧心犹壮，寻幽足更停。宋都俄暂别，吴语喜重听。宗契今逾厚，交情久可铭。扌离辞工咏物，吐屑妙谈经。岚色迎红旆，湖光动彩舟令。游名多写壁，燕席旋张屏。忽遇瀛洲客，新辞使者星。承恩来玉陛，事傍沙汀。厌赏尘中景，思登野外亭。爱忘嘉意重，溢美雅章形。叙远才超绝，搜奇思杳冥。道中宁久去，归路入云青。《上赵少师诗》：义高德厚贤在躬，进荣退美光初终。越有神明相元功，疾忧之外康宁中。乃眷乃顾爰徂东，徒御虽寡人望雄。其高可仰厚可宗，兹行允美江淮风。父老相呼告儿童，三朝无事糸医殳厥忠。公谋公惠世所蒙，肆安于贾田安农。温认蔽体食饱胸，小攘大窃消奸凶。州牢县狱囚多空，欢心和气成年丰。汝曹虽马矣念所从，汝心汝貌加爱恭。薪蒸勿采米勿舂，亟歌屡舞驰省公。有人昔与公车逢，汝阴颖尾洛阳嵩。山有迹兮水有踪，水之鹤兮山之松。一朝赐号逍遥翁，马资仆费官与供。汝曹努力吾老癃，公若再来勤筑宫。  

【`苏颖滨集`】  

《赵少师自南都访欧阳少师于颖州，留西湖久之，作诗献欧阳公》：公居颖水上，德与颖水清。身闲道转胜，内足无复营。平昔富交游，开门坐常盈。退居万事乐，独恨无友生。汝颍亦多士，后来非老成。赵公平生旧，情妤均弟兄。少年结意气，晚岁齐功名。携手践廊庙。蹑足辞钧衡。倘佯里闾间，脱略世俗萦。兴来忽命驾，一往千里轻。白发俨相映，元勋各峥嵘。人生会面难，此会有余情。遨游西湖中，仲夏草木荣。壶觞列四坐，歌舞罗前楹。画舫极沿溯，肩舆并逢迎。棹进凫鸭乱，乐作虫鱼惊。近寺骈履迹，高台吹笑声。往事语京洛，余欢发吟赓。拳拳主人厚，款款来客诚。此乐有时尽，此好何由倾。  

【`苏东坡文集`】  

《和南都赵少师》：富贵功名已两忘，望高嵩华量包湘。还家傲似蒙庄子，定策忠于汉霍光。远访交亲情益重，共论诗酒兴偏长。园亭继日休车马，却悔多年滞庙堂。《寄汝阴少师》：得时行道善知终，猛退如公世罕逢。掷弃浮名同敝屣，保全高节似寒松。文章千古进谟诰，勋业三朝镂鼎锺。见说新堂频燕会，故时宾客定相容。公尝见约，异时颖上相寻；某亦有意，乞麾以依旧馆。  

《和欧阳少师寄赵少师次韵》：朱门有遗啄，千里来燕雀。公家冷如冰，百呼无一诺。平生亲友半迁逝，公虽不怪旁人愕。世事如今腊酒浓，交情自古春云薄。二公凛凛和非同，畴昔心亲岂貌从。次□韩诗心亲如貌敬，白发相映松间鹤，清句更平酬雪里鸿。何日杨雄一厘足，棹曰：雄居岷山之阳，有宅一区，有田一厘。却追范蠡五湖中。援《史记》范蠡泛扁舟游五湖。  

【`曾巩元丰类藁`】  

《寄致政观文欧阳少师，固辞宠禄，归就休闲，进退之宜，四方所望》：四海文章杰，一作伯。三朝杜稷臣。功名垂竹帛，风义动簪绅。此道推先觉，诸儒出后尘。忘机心皎皎，乐善意循循。大略才超古，昌言勇绝人。抗怀轻绂冕，沥恳谢陶钧。耕稼归莘野，畋渔返渭滨。五年清兴属，一日壮图伸。北阙恩知旧，东宫命数新。鸾凰开羽翼，骥马录放精神。旷达林中趣，高闲物外身。挥金延故老，置驿候嘉宾。主当西湖月，勾留颖水春。露寒消鹤怨，沙静见鸥驯。酒熟夸浮蚁，书成感获麟。激昂疏受晚，冲淡赤松亲。龙卧倾时望，鸿冥耸士伦。少休均逸豫，独往异沉沦。策画咨询急，仪刑瞩想频。应须协龟筮，更起为生民。  

【`章敦玉堂集`】  

《次韵和君贶会赵叔平少师》：黄发逍遥并旧臣，燕闲加意占先春。成龙天外惟三友，宫师、翰林、光禄，先巳挂车。和雪筵中止数人。昔日荐才闻最课，当年诵赋得魁伦。予昔使河北，尝荐静之于朝，景中，预礼部考官，得景仁程文为天下第一。会须共作游河侣，五老星飞事更新。予近告老未得，谢宣徽亦有宫观之请。  

【`沈氏三先生集`】  

《沈辽七言奉寄三衢赵少师》：浮石山前十里松，逍遥谁在白云中。孔先蚤上三公印，卫武终为百岁翁。禅客方谈无上道，史官空记太平功。昔年翘馆青衫客，非佛非心江水东。  

【`张舜民画墁集`】  

《上颖昌韩少师丞相兄弟》：五福犹来萃一门，岁寒方始见松筠。白头再喜逢知已，青眼重开为故人。当日八龙同孝友，于今二阮卜比邻。莫年不作三湘客，犹欲生还一吐茵。  

【`启答刂渊海`】  

少师  

赋偶：元龄居于有唐，安道任于我宋。王起富文，元龄崇逊。  

屏去邪人，见闻正道。  

永乐大典  

## 卷之九百二十一

二支师  

择师  

【`礼记`】  

《内则》：必求其宽裕慈惠温良恭敬慎而寡言者，使为子师。注：子师，教示以善道者。  

【`孙卿子`】  

干将莫耶、钜关辟闾，此皆古之良剑也。然而不加砥砺，则不能利；不得人力，则不能断。骅骝骐骥、纤离绿耳，此皆古之良马也。然而必前有御辔之制，后有鞭策之戚，加之造父之御，然后一日而致千里。夫人虽有性质美而心辩智；必将求贤师而事之，择良友而友之。  

【`东莱杂说`】  

从师问学，当知轻重。既知轻重，然后慎择而谨守之可也。所谓知轻重者，如七十子之徒从孔子，则当事事模范，不当少异。然有不安于心者，尤当详问以释其疑。疑释心安，而后从之。如子路之问孔子，反复问难，亦可见矣。自孔子以降，性各有偏，见或未至，则有当从，有不当从，若就其所偏及所未至，事事学之，安得不为大害？此圣人之后，所以多流而入于异端，皆由不知轻重也。然学者从师，便有私心，以己所传为是。私心既生，百敝俱出，此固未足以语学矣。  

【`清波杂志`】  

或谓童稚发蒙之师不必妙选，然先入者为之至，亦岂宜阔略。世谓幼学记为终身记，盖亦此意。  

【`宋释契嵩镡津集`】  

君子不以非师而师人，不以非师而师于人，故君子教尊而道正也。师者，标道也；标者，表方也。标不正，则使人失其向；师不正，则使人失其志。尧师于君畴，舜师于务成昭，禹师于西王国，汤师于成子伯，文王师于时子思，武王师于郭叔；而孔子师七十二子，子夏师诸侯，子思师孟轲，孟子、荀卿皆师其徒。尧、舜、禹、汤、文、武善师于人，而后世嗣帝王者稽之也；孔子、子夏、子思、诸子善师人，而后世践圣贤者稽之也。天下者，教为其本也；教者，道为其主也；道者，师为其端也。正其端，所以为道也；正其主，所以为教也；正其本，所以为天下也。故古之君子，不苟尊而师人，不苟从而师于人，其存心于天下乎？今天下其教未至，不亦苟为人师者之罪乎？不亦不择师于人者之罪乎？【`汉书`】：窦皇后兄弟、长君、少君、绛侯、灌将军等曰：“吾属命乃悬两人，此两人所出微，不可不为择师傅。”于是乃选长者之有行者与居。长君少君由此为退让君子，不敢以富贵骄人。【`困学纪闻`】：上蔡先生初造程子，程子以客肃之。辞曰：“为求师而来，愿执弟子礼。”程子受之，馆于门侧。上漏旁穿，天大风雪，宵无烛，昼无炭，市饭不得温，程子弗问，谢处安焉。如是逾月，豁然有省，然后程子与之语。  

【`百川学海`】：王荆公教元泽求门宾，须博学善士。或谓发蒙，恐不必然。公曰，先入者为之主。子由是悟未当讲学改易者，幼年先入者也。  

【`吕东莱辨志录`】：吕进伯为河北运判，黄鲁直为北京教官，托鲁直请门客，数日，谢去之。召鲁直谓曰：“此人岂可为人师？某至学院，却见与小子对坐。如此，岂可为人师？请鲁直别请一门客。”鲁直为之遴选，且严戒之曰：“吕运判行古礼，贤且加慎。”既数日，又谢去。鲁直问所以，进伯云：“此人尤甚，却闻呼小子字，岂可为人师耶？”  

【`元王结杂著`】：：愿命内外之臣，各举经明行修之人，择其尤者以为太学之师，次以分教天下之学，以官民子弟之俊秀者，以为生徒，专治经术。屏弃隋唐以来科举之业，约周汉养士取士之制，教之以孝弟忠信、礼义廉耻、格物致知、修己治人之道。待其有成，献其贤者能者于朝。  

事　师  

【`礼记`】《曲礼》：宦学事师，非礼不亲。注：宦，仕也。熊安曰：宦，谓学仕宦之事。学，谓习学六艺。此二者，俱是事师，非礼不亲。《檀弓》曰：事师无犯而无隐。左右就养无方，服勤至死，心丧三年。孔子之丧，门人疑所服。子贡曰：昔者夫子之丧颜渊，若丧子而无服，丧子路亦然。请丧夫子若丧父而无服，二三子皆而出，群居则，出则否。孔子葬鲁城北泗上，弟子皆服三年，毕，相诀而去，则哭各复尽哀，或复留。唯子贡庐于冢，凡六年然后去。弟子及鲁人往从冢而家者，百有余室，因命曰孔里，世世相传，以岁时奉祠孔子冢。而诸儒亦讲礼乡饮大射于孔子冢。《学记》：五年视博习亲师。《正义》曰：言五年考校之时，视比学者。博习，谓广博学习也。亲师，谓亲爱其师。  

【`吕氏春秋`】：曾子曰：“君子行于道路，其有父者可知也，其有师者可知也。夫无父而无师者，余若何哉！”此言事师之犹事父也。曾点使曾参，过期而不至，人皆见曾点曰：“无乃畏耶？死也？”曾点曰：“彼虽畏我存夫安敢畏？”孔子畏于匡，颜渊后，孔子曰：“吾以汝为死矣。”颜渊曰：“子在，回何敢死？”颜渊之于孔子也，犹鲁参之事父也。古之贤者，与其尊师若此。故师尽智竭道以教。  

【`国语`】：栾共子曰：“民生于三，事之如一。父生之，师教之，君食之。非父不生，非食不长，非教不知，生之族也，故一事之。唯其所在，则致死焉。报生以死，报赐以力，人之道也。”  

【`天鬻子`】《无隅》篇：中山无隅先生扌耆颐而坐，睥睨天地，若自得焉。弟子申荣伯请曰：“弟子事先生三年畸矣，先生未尝有言，言而未尝有诲。学不加益，将恐愚塞心灵，迨死而不照焉。将去先生求有道者就而师，学以成其身。”先生曰：“善哉，子之问也！汝不亟言语，亦终身不汝告。仰而视之，汝有见乎？”曰：“见。见者孰谓邪？”曰：“天也，日月星辰丽于上。俯而察之，汝有见乎？”曰：“见。见者孰谓邪？”曰：“地也，山川丘陵附于下。自汝而观之有见乎？”曰：“见。见者孰谓邪？”曰：“身也，耳目鼻口形具焉。天果有物乎？”曰：“无物不足以覆广。地果有物乎？”曰：“无物不足以动息。吾置天地，问汝身果汝物乎？”荣伯哑然笑曰：“此非吾物，孰为吾物？金伤吾指，则痛结吾中；事怵吾心，则忧荡吾气。五味嗜之而厉爽，五音听之而愉怿。吾是以信吾身之真吾物也。”无隅阖目拥鼻而不言，荣伯三叩而三不和，且曰：“技穷而不我应，吾何有异哉，吾将从此逝矣。”结束东游，逢东山丈人，释杖而避途，曲拳而前跪。丈人曰：“汝奚适？”曰：“吾昔以中山无隅先生为有道，而师事三年畸矣。一问而旨穷，吾是以逃而东游。丈人曰：“汝所问者，敢聆其粗。”曰：“吾以身为吾物，先生不能应。”丈人曰：“吾知中山真有道之士也，宜不子应。虽然，吾非子师，且非子友，敢为子辞。”荣伯屏气侧足以闻焉。天地设位，妙历不能质其始有，自其始有而有我。灵气循环去来，等日月之久，不陨灭消散而长存。人之生也气会，气会而物备，物备而有彼此。彼此相形，而是非滋焉。技之相偶也，力蕲于胜。名分少亏，则中扃摇，摇而欲其相挤。及其同也，又思越溢焉。好恶之情，溷乱昏染，斗蚀本真，而莫能有见也。我实我乎？我与物同是乎？我非我乎？实名乎？妄名乎？可有乎？不必有乎？知我不有也。理之万殊，可以智穷；性之原本，可以仁尽；命之微妙，可以道至。倏然参天地之化，顺万物之情，游变化之途矣。荣伯然而气丧，不知其所如。曰：“非丈人不能开其绪，然复有请焉。冥乎彼此，一乎是非，无是所事矣。天下孰与为治？”曰：“吾前所语汝者，易也。方将语汝以所难，而汝及之，吾其密乎？圣人不自有已。一是非而混同乎道。方立万物，起而适与我相宾主，则开阖运动，酬酢给足而不穷；括伏钦啬，冥乎耳目而不与物对。则天地之理陨熄，而不可以测其有际矣。圣人何益于庸？吾视尧舜孔子为备矣。”荣伯退。环中子止于途而告之曰：“东山丈人不及中山先生远矣。”  

【`风俗通`】：大将军掾敦煌宣度，为师大常张文明制杖。谨按：《礼记》，孔子之丧，门人疑所服。子贡曰：昔夫子之丧颜渊，若丧子而无服，至子路亦然。请丧夫子如父而无服，群居则否。今人乃为制杖，同之于父。论者既不匡纠，而云观过知仁。谓心之哀，恻终始一者也。凡今杖者皆在权戚之门，至有家遭齐衰，同生之痛，俯伏坟墓而不归来。真不爱其亲而爱他人者也。无他也，庶福报耳。凡庸小生，夫何讥称。然宣度凉州知名士，吾是以云耳。  

【`黄光大积善录`】：为父而不能尽父之道，则家无忠孝之子；为师而不能尽师之道，则门无行艺之士；为子而不能尽事父之道，则为不孝；为弟子而不能尽事师之道，则为无知。斯四者，天下之大经，诚不可违也。苟欲尽夫为父师之道者，无他，惟严与正而已。制之以严，教之以正，罔不尽善。虽文王为父，仲尼为师，不过如是也。苟欲尽夫事父师之道者，无他，惟敬与顺而已。敬之以礼，顺其教命，则罔有不合，虽曾参之为子，颜回之为弟子，不过如是也。盖父犹天也，师犹父也，其势虽殊，其道一也。为人而不能尽父师之道者，逆天者也。是人也，若无人祸，必有天刑。或曰：“如彼之顽嚣，而严不足以制之，正不足以教之，则严正何所措诸？”予对曰：“诚有是事也。然果有人之道焉，庸有治之以严正而不率者？苟严正不足以治之，则任之可也，当观夫尧舜不化朱象之道。盖凡此徒者，不可尽谓之人也，人之类而已，此韩愈所谓夷狄禽兽皆人者是也。予欲天下之为父子师弟子者，各尽其道，故发斯言。”人之请师儒者，盖为教子孙以义方，取功名以光门户；士之为师范者，盖为传先师之道业，为后学之模范。二者利害俱重，俱不可忽。请师儒而不尽礼，无所知者也，亦未有子孙有所成者；诲人而不尽诚，无前程者也，亦未有成名而远大者。然彼尽礼，而此不尽诚，罪在于此；此尽诚而彼不尽礼，罪在于彼。斯二者之夫，皆所以败事也。且人所以请师儒者，本为教子孙以义方，取功名以光门户。所望者如是，奚可待士不以礼乎？苟屑屑然较其小者，必失其大者，故不能尽待士之礼。而妄意延师儒者，无知俗辈也。适所以为厉阶，莫若不为也。士之为师范者，所以传授道业，为人模范，成就后进。道理如此，奚可不尽诚乎？居师席，愿游其门者，与之进可也，诲不倦可也，傥或礼貌衰，则去之绝之可也。不可怀私憾，而隐乎所闻，使人冥行翳路，此刻薄无前程者所为也。予尝观世之请师儒者，多以较小节而害大事，遂误其子孙，终身无所成；为师范者，多以怀私憾，而诲人不尽诚，遂致损德，而潦倒一生。夫蹈二者之失者，十常八九矣。呜呼！彼所以误其子孙，与夫自误其身者，皆以较锱铢而废万亿，养稂莠而害良苗，真愚无知者也。而其间犹有不知其过者，方且怨天尤人，其愚如是，固不足道。然此等事，人不可以不知，知之不可不戒，庶几不蹈其覆辙也。予发斯言，盖以告天下之达理者，傥以为然，不言所利。  

【`杨龟山语录`】：观孔门弟子之徒，其事师虽至于流离困饿，滨于死而不去，非要誉而规利也。所以甘心焉者，其所求也大矣。流离困饿且滨于死，有不足道者。学者知此，然后知学之不可已矣。  

【`刘公是先生弟子记`】：事师者，北面，言臣之也；就养无方，死则为三年之服，言子之也。故受道焉不敢倍。倍之者，君不以为臣，士不以为友。故善事其师者，必善事其亲；善事其亲者，必善事其君。故人君莫不欲其臣之善师也，故立师保之官；人父莫不欲其子之善师也，故易子而教。古之君子，为义于其学，为功于其业。义非其学，虽刑不避，为政者有以徇之，则劝事师也；功非其业，虽赏不就，为政者有以置之，则劝事君也。事师贵一，事君贵一，一之外母敢动其心。人人一以事师，人人一以事君，天下治矣。义非其学，虽刑不避者，谁欤？曰：“若齐景公虞人，魏绛栾氏之臣是也。”功非其业，虽赏不就，谁欤？曰：“若董安于屠详说是也。”  

【`朱子语续录`】：问人伦，言朋友，而不及师，何也？先生云：“师之义即朋友而分别，与君父等，朋友多而师少。以其多者言之。”又问：“服中乃不及师，何也？”先生云：“正是难处。若论其服，则当与君父等。故礼谓若丧父而无服。”又曰：“平居则。”  

【`西汉书`】《夏侯胜传》：报师傅恩，胜复为长信少府，迁太子太傅。受诏撰《尚书》《论语》说。年九十卒。太后赐钱二百万，为胜素服五日，以报师傅之恩，儒者以为荣。详本传。  

【`册府元龟`】：夫师严道尊，民乃贵学；束修受业，人知向方。是故传先圣之训，有在三之重焉。若乃列徒著籍，而博喻不倦；升堂窥奥，而请益弥坚。心志既通，行业增广，道之所在，义亦至焉。故有庐墓尽哀，去官行服，或咏叹其至德；或撰集其绪言；或罔避严刑，上章以讼其枉；或不敢受爵，让封以归其功；或藐是孤遗，窜身以全受；或罹于刑辟，冒禁以收瘗。是皆诚发于衷，义形于外，足以报师资之德，敦风教之本，诚士大夫之懿行哉！汉于定国为廷尉，乃迎师学《春秋》，身执经，北面备弟子礼。侯芭，钜鹿人。常从杨雄居，受其玄法焉。雄卒，芭为起坟，丧之三年。云敞，平陆人。师事同县吴章，治《尚书》为博士。章坐王莽子宇腰斩。初，章为当世名儒，教授尤盛，弟子千余人。莽以为恶人党，皆当禁锢，不得仕宦，门人尽更名他师。敞时为大司徒掾，自劾吴章弟子，收抱章尸归棺敛之，京师称焉。车骑将军王舜高其志节，比之栾布，表奏以为掾，荐为中郎谏大夫。桓荣，少习欧阳《尚书》，事博士朱普，至王莽篡位，乃归。会朱普卒，荣奔丧九江，负土成坟。荣门徒常四百余人，何汤为高弟。明帝始立为皇太子，选求明经，乃擢荣弟子豫章何汤为虚贲郎中将，以《尚书》授太子。光武从容问汤，本师为谁？汤对曰：“事沛国桓荣。”帝即召荣，令说《尚书》，甚善之，拜为议郎。桓荣门徒何汤，字仲弓。以明经当授太子，推荐荣。荣拜五更封阁内侯。荣常言曰：“此何仲弓之力也。”欧阳歙，字王思，传伏生《尚书》，为汝南太守。在郡教数百人，徵为司徒。坐赃千万，下狱。汝南人高获，字敬公。与光武有素，旧师事歙。下狱当断，获冠铁冠，带铁质，诣阙请歙。又诸生守阙，为歙求哀者千余人。至有自剔者。平原震礼年十七，闻狱当断，驰之京师。行到河内获嘉县自系，上书求代歙死。书奏，而歙已死。杨政，字子行，京兆人。从博士范升受《易》。光武时，升尝为出妇所告，坐系狱。政乃肉袒，以箭贯耳，抱升子潜伏道傍，候车驾而持章叩头，大言曰：“范升三娶，惟有一子，今适三岁，孤之可哀。”武骑虎贲惧惊乘舆，举弓射之，犹不肯去。旄头又以戟义政，伤胸，政犹不退。哀泣辞请，有感帝心。诏曰：乞生师。乞读曰气。即尺一出升。政由是显名。郑弘，会稽人。为郡督邮，举孝廉。弘师同郡河东太守焦贶。楚王英谋反，发觉，以疏引，贶疏，书也。被收捕，疾病于道亡没。妻子闭系，诏狱掠考连年。诸生故人惧相连及，皆改变姓名，以逃其祸。弘独头，负铁诣阙，上章，为贶讼罪。明帝觉悟，即赦其家属。弘躬送贶丧及妻子还乡里。弘由是显名，拜为驺令。乐恢，字伯奇，京兆人。为尚书仆射，数上疏言窦宪兄弟。称疾，乞骸骨归乡里。宪风厉州郡迫胁，恢饮药死。弟子挽者数百人，众庶痛伤之。赵康，字叔盛，南阳人。隐于武当山，清静不仕，以经传教授。同郡朱穆为侍御史，时年五十，乃奉书称弟子。及康没，丧之如师。穆尊德重道，为当时所服。延笃，字叔坚，南阳人。为平阳侯相。以师丧，弃官奔赴，五府并辟不就。廉范，京兆人。受业事博士薛汉。后辟公府，会汉坐楚王英事诛，故人门生莫敢视，范犯往收敛之。吏以闻，明帝大怒，召范入，诘责曰：“薛汉与楚王同谋，交乱天下。范公府掾，不与朝廷同心，而反收敛罪人，何也？”范叩头曰：“臣无状愚戆，以为汉等皆已伏诛，不胜师资之情。当万坐。”帝怒稍解，问范曰：“卿廉颇后邪？与右将军褒、大司马丹有亲属乎？”范对曰：“褒，臣之曾祖；丹，臣之祖也。”帝曰：“怪卿志胆敢尔！”因贳之，由是显名。李，字孟节。为司空。卒。门人上党冯胃独制服，心丧三年，时人异之。孔昱，字元世。鲁国人。为议郎，补洛阳令。以师丧，弃官卒于家。李固，字子坚。官至太尉。为梁冀所诛，露尸于四衢，令有敢临者，加其罪。固弟子汝南郭亮，年始成童，游学洛阳，乃左提章钺，章，谓所上章也，钺，斧也。右秉铁，诣阙上书，乞收固尸，不许。因往临哭，陈辞于前，遂守丧不去。夏门亭长呵之曰：“李杜二公为大臣，不能安上纳忠，而兴造无端。卿曹何等腐生，公犯诏书，干试有司乎？”亮曰：“亮含阴阳以生，载乾履坤，义之所动，岂知性命，何为以死相摧？”亮长叹曰：“居非命之世，天高不敢不，地厚不敢不，耳目适宜视听，口不可以妄言也。”梁太后闻而不诛。董班，南阳人。少游太学，宗事固。闻固死，乃星行奔赴，哭泣尽哀。遂守尸，积十日不去。梁太后、桓帝怜其义烈，听许送丧，到汉中赴葬毕而还。二人由此显名。三公并辟，班遂隐身，莫知所归。又，弟子赵承等悲叹不已，乃共论固言迹，以为德行一篇。固所授弟子颖川杜访、杜南郑遂、河内赵承等七十二人，相与哀叹悲愤，以为眼不复瞻固形容，年不复闻固嘉训，乃共论集《德行》一篇。王成，为李固门生。固诛，下郡收固二子，皆受害。少子燮年十三，其姊文姬乃告成曰：“君执义先公，有古人之节。今委君以六尺之孤，李氏存灭，其在君矣。成感其义，乃将燮乘江东下入徐州界内，令变姓名为酒家佣。而成卖卜于市，各为异人，阴相往来。燮从受学，酒家异之，意非常人，以女妻燮。燮专精经学。十余年间，梁冀既诛，而灾眚屡见。明年，史官上书，宜有赦令，又当存录大臣死者子孙。于是大赦天下，并求固后嗣。燮乃以本末告酒家，酒家具车重遣之，皆不受，遂还卿里追服。后成卒，燮以礼葬之，感伤旧恩，每四节为设上宾之位而祠焉。荀淑，字季和。颖川人。为当涂长，去职还乡里。当世名贤李固、李膺等皆师宗之。淑卒，李膺时为尚书，自表师丧。二县皆为立祠。又云，淑有高才，王易、李膺皆以为师。刘焉，江夏竟陵人。鲁恭王后也。少仕州郡，以宗室拜郎中，以师祝公丧去官。司徒祝恬也。魏王朗，字景兴。东海郯人。以通经拜郎中，徐丘长，师大尉杨赐。赐薨，弃官行服。夏侯，沛国人。年十四就师学。人有辱其师者，杀之，由是以烈气闻，后终大将军。王肃，字子雍。为中领军散骑常侍。薨，门生者以百数。晋霍原，字休明。燕国人。以贤良徵不到。山居积年，门徒百数。后为王浚所害，悬其首，诸生悲哭，夜窃尸共埋殡之。远近骇愕，莫不痛之。郭，字元瑜，敦煌人。少有超俗之操，东游张掖，师事郭荷。尽传其业，精通经义。雅辩谈论，多才艺，善属文。荷卒，以为父生之，师成之，君爵之，而五服之制，师不服重，盖圣人也。遂服斩，庐墓三年。隐于临松薤谷，太守辛章遣书生三百人就受业焉。南齐刘王献，字子。沛国人。少笃学，聚徒教授，除步兵校尉，不拜。姿状纤小，儒学冠于当时，京师士子贵游，莫不下席受业。性谦率，不以高明自居，尝诣故人，惟一门生持胡床随后，主人未通，便坐问答。住在檀桥，瓦屋数间，上皆穿漏，学徒敬慕，不敢指斥，呼青奚谷焉。竟陵王子良，亲往修谒，表武帝，为王献立馆，以扬烈桥故主第给之。生徒皆贺。王献曰：“室美岂为人哉？此华宇岂吾宅邪？幸可诏作讲堂，犹恐见害也。”未及徙居，遇病，子良遣从王献学者彭城刘绘、顺阳范缜将厨于王献宅营斋。及卒，门人受学并吊服临送。梁张充，武帝时为国子祭酒。长于义理，登堂讲说，皇太子以下皆至。时王侯多在学，执经以拜，充朝服而立，不敢当也。阳城，为国子司业。有薛约者，尝学于城，狂躁以言事得罪。窜连州，客无根蒂，吏踪迹求得之城家。城坐吏于门，与约饮食，诀别涕泣，选上郊外。德宗闻之，以城为党罪人，出为道州刺史。太学生鲁郡李赏等二百七十人诣阙乞留。经数日吏遮止之，疏不得上。  

【`唐书`】：员半千，本名余庆。与彦先同师事学士王义方。甚嘉重之，尝谓曰：“五百年生一贤，足下当之矣。”因改名半千。及义方卒，半千与彦先皆制师服，丧毕而去。  

【`吕原明集记`】：吴坦求在太学时，常谒姜先生。先生时方闭门谢客，坦求从牖间窥之，见其俨然危坐如对大宾，知其不为无人而辍也。遂师事之。  

【`师友杂志`】：范之才文甫、之翰申甫兄弟，富公外孙，皆师事伊川先生。大观间，被省檄至真州。时东莱公迎侍荣阳公，在真州船场官舍。文甫日来见公，颇尽事师之礼。故谏大夫陈次升坐元符言，官远谪归真州。次升尝论荣阳公，自外召还为秘书少监太骤。文甫欲谒次升，闻其曾论荣阳公，遂拆去刺子，曰：“此人曾论吕公，吾岂可见耶？”申甫尤笃厚。学问有渊源，德无常师，主善为师。此论最善。以言学者不主一门，不私一人，善则从之。荣阳公初以师礼事伊川，后从诸老先生甚众。后来程门弟子如谢显道、杨中立，亦皆以师事荣阳公。  

【`言行龟鉴`】：彭公汝砺。少师事桐庐倪天隐，及官保信，迎天隐于学，执弟子礼事之。天隐殁，无子，公为葬其母及妻。又割俸嫁其女，经理其后，不啻如家人，盖其笃行如此。晦庵先生晚年伪学有禁，门人蔡季通编置道州，郡县逮捕季通甚急，季通色不动。既行，先生与尝所游从百余人，会别萧寺，互感叹有泣下者。先生微视季通，不异平时，因曰：“朋友相爱之情，季通不挫之志，可谓两得之矣。”陈后山，师道。字无巳，师事南丰先生，终身其门，誓不易师。尝言：“向来一瓣香，敬为曾南丰。”其殁也，作《妾薄命》二诗，以见志。诗略云，王家十二楼，一身当三千。古来妾薄命，事主不尽年。忍着主衣裳，为人作春妍。王公存与人交，久而益亲。视孤藐流落者，恩意尤笃。少时师事颍川陈浚，浚死无子。公贵，求得其弟之子官之，且衅其家终身。  

【`名臣言行录`】：和靖先生尹，伊川门人也。有言者攻毁程氏，先生复辞曰：“学程氏者，也。生事之二十年，今又二十年矣，请就斥。”上召益急，至上前又辞。上曰：“朕渴卿久矣，知卿之从伊川也。俟卿讲学，不敢以有他。”先生乃就职。又尝曰：“学问须是有师承。如杨中立，初谓《西铭》不及用，使时无伊川，怎不有差。”孙泰山复，字明复。隐居泰山。以《春秋》教授，道德高迈。鲁多学者，其尤贤而有道，曰石介。介首执弟子礼师事之。石徂徕，介，字守道。居徂徕山，每叹后世师道不立，为《师说》以喻学者。曰：“古之学者，急于求师；后世乃以求师为耻，学者之大蔽也。师事明复，行则从升降，拜则执杖履，以待。孔给事辅，为人刚直严重，不妄与人交。闻先生之风，就见之，介侍左右。鲁人素高此二人，由是始识师弟子之礼。  

【`韵语阳秋`】：王逢原以书上介甫，且以《南山》之诗求学于荆公。师资之礼已定，故逢原未死以前，荆公赠之诗曰：“木井豫章白日，只要匠石聊穿裁。”逢原既死之后，荆公思之曰：“便恐世间无妙质，鼻端从此罢挥斤。皆以师道自任也。然观逢原寄介甫诗云：“高门帘陛益巍巍，势利宁无淡薄讥。岂与跖徒争有道，盍思吾党自言归。古人踽踽今何取，天下滔滔昔已非。终见秉桴去沧海，好留余地许相依。”则识度之远，又过荆公矣。又作荆公书皆称介甫，作诗皆称君，所谓行藏愿与君同道，只恐蹉跎我独羞。又云：“想今愈有江湖兴，亦欲同君一钓纶。”所谓师资者，果如何耶？山谷尝避暑李氏园，题诗于壁云：“题诗未有惊人句，唤取谪仙苏二来。”秦少游言于东坡曰：“以先生为二，大似相薄。”则又甚于逢原称介甫矣。  

【`李之彦东谷所见`】：招师教子弟，正望其成人克绍，实非细事，不可忽也。中产之家，师席固不当需索；富贵之家，何待师席之需索。书院中，凡百自当如仪。每见富贵者，宁丰财多粟纳好宠姬，何尝肯隆礼厚币延好师席；宠姬办首饰则甚易，子弟买书册则甚难；兰房用度，必是周致；书院缺典，置之不问。气象如此，宜乎硕师去而庸师来。硕师有抱负，有见识，合则留，不合则去；庸师无学问以自持，惟佞谀而媚主。庸师固栖身之谋，一年复留一年；子弟乏开导之益，一日昏钝一日。及其长也，块然一物而已耳。  

【`韩氵虎涧泉日记`】：郑康成事马融，三年不得见，乃使高业弟子传授于玄。后因集诸生论图纬，闻玄善，乃召见于楼上。汉之师道尊严如此。  

【`周益公杂志`】：陈无己作《平甫文集后序》，以字称欧阳文忠公，至曾子固，则曰南丰先生。又曰：“先生之后陈师道。”呜呼！无已学于南丰，尊之宜矣。尊其师而轻其祖，何也？唐立夫曰：“四海欧永叔也，无已何尊焉。”至于得道之师，则不可以不别。  

【`戴直鼠璞`】《湘山野录》载，故旦乞入见，王沂公奏旦瞽废，乞送中书问求见之因。至堂，沂公与诸相具诸生礼列拜，旦长揖而坐。中书堂，宰相治事之地，表仪百辟者在是。外臣乞对，送中书引问，自有公礼，何暇讲师生之私敬。旦于都堂巍然受诸宰之拜而不辞，决无此理。  

永乐大典  

## 卷之九百二十二

二支师  

童子师  

【`唐韩昌黎集`】《师说》：童子之师，授之书而习其句读者也。非吾所谓传其道解其惑者也。  

【`爱日斋聚钞`】：眉山刘微之巨，教授郡城之西寿昌院，从游至百人。苏明允命东坡兄弟师之。时尚幼，微之赋鹭鸶诗，末云：“渔人忽惊起，雪片逐风斜。”坡从旁曰：“先生诗佳矣。窃疑断章无归宿，曷若雪片落蒹葭乎？”微之曰：“吾非若师也。”坡兄弟应制科，微之赠诗，有曰：“惊人事业传三馆，动地文章震九州。老夫欲别无它祝，只愿双封万户侯。”自是三苏名著天下，而微之竟不第。郡三公以遗逸举，不服，乡人但呼为孝廉。其卒也，范蜀公吊以诗曰：“案前曾立二贤良。今《颍滨集》中《送家安国诗》：“城西杜下老刘君，春服舞雩今几人。”自注：“微之先生门人，惟仆与子瞻兄复礼，与退翁兄皆仕耳。”正谓此。东坡云：“吾八岁入小学，以道士张易简为师。童子几百人，师独称吾与陈太初。”予叹刘孝廉、张道士为童子师，有二苏者出焉。虽若没世隐约，氏名讫不泯。坡晚在海南作《众妙堂记》，谓梦见张道士如平昔。而直云眉山道士张易简，教小学常百人，予幼时亦与焉。以其师也，则名之似过，或欲传其人故名。  

【`宋史`】《韩胄传》胄以势利盅士大夫之心，薛叔似、辛弃疾、陈谦，皆起废显用当时。固有困于久斥，损晚节以规荣进者矣。若陈自强，则以胄童子师，自选人不数年致位宰相。群小阿附，势滔薰灼。陈自强者，福州闽县人。字勉之。自以尝为韩胄童子师，欲见之无以自通。适僦居，主人出入胄家，为言于胄。一日召自强，比至，则从官毕集，胄设褥于堂，向自强再拜。次召从官同坐。胄徐曰：“陈先生老儒，汨没可念。”明日，从官皆荐其才。  

置五经师  

【`东汉书`】《明帝纪》：永平九年夏四月，为四姓小侯开立学校，置五经师。袁宏《汉纪》曰：永平中，崇尚儒学。自皇太子诸王侯，及功臣子弟，莫不受经。又为外戚樊氏、郭氏、阴氏、马氏诸子弟立学，号四姓小侯，置五经师。  

一字师  

【`唐摭言`】：李相读《春秋》，误以叔孙敕略，呼为敕晷。有小吏曰：“某缘师受，误呼文字。今闻相公呼为揣，方悟之耳。”公曰：“不然。因检释文，果敕略反。公大惭，号小吏为一字师。  

【`戴埴鼠璞`】《南堂野史》载《张迥寄远诗》：蝉鬓凋将尽，虬髭白也无。齐已改为“虬髭黑在无。”迥拜为一字师。陶岳《五代史补》：齐已携诗诣郑谷，《咏早梅》云：“前村深雪里，昨夜数枝开。”谷曰：“数枝非早也，未若一枝。”齐巳拜谷为一字师。一谓张迥礼齐已，一谓齐已礼郑谷，岂一事讹为两人，将齐已以其师人者，还为人师耶？然改“白也”为“黑在”，则是两字师也。  

【`建康志`】：礼部尚书张咏知升州，召溧阳宰萧楚材食。楚材见几案有一绝云：“独恨太平无一事，淮南闲杀老尚书。”萧改“恨”作“幸”字。公出视藁曰“谁改吾诗？”左右以实对。萧曰：“与公全身。公功高望重，奸人侧目之秋。且天下一统，公独恨太平，何也？”公曰萧第一字之师也。  

【`随隐漫录`】：云山苍苍，江水泱泱。先生之德，山高水长。李泰伯易“德”为“风”。日斜奏罢长杨赋，半山易为“奏赋长杨罢。”巨玉堂中曾草诏，水晶宫里近题诗。韩子苍易为“堂深宫冷。”晁无咎《试交趾进象表》云：“备法驾之前陈。”周益公易“陈”为“驱”。《古词》云：“春归也，只消戴一朵荼蘼。宇文无质易“戴”为“更”。皆一字师也。  

一世师  

【`太平御览`】：李元冲，一世之师也。见其貌者，肃如也，观其行者，穆如也。  

【`宋王安石临川集`】《祭范颍州文》呜呼！我公一世之师。由初迄终，名节无疵。  

百世师  

【`孟子`】：圣人，百世之师也，伯夷柳下惠是也。故闻伯夷之风者，顽夫廉，懦夫有立志；闻柳下惠之风者，薄夫敦，鄙夫宽。奋乎百世之上，百世之下闻者，莫不兴起也。非圣人而能若是乎？而况于亲炙之者乎？《公孙丑篇集注》：程子曰：子路，人告之以有过则喜，亦可谓百世之师矣。  

【`东汉书`】《汉真传》：友人郭正称之曰：“法贞名可得闻，身难得而见，逃名而名我随，避名而名我追，可谓百世之师者矣。”乃刊石颂之，号曰玄德先生。  

【`宋苏东坡集`】《韩文公庙碑》：匹夫而为百世师，一言而为天下法。  

【`赵善自警编`】《书濂溪书堂》：上继去圣，下开来哲，昭然如日月之明，亦足以见百世之师。  

【`杨试斋集`】《贺张丞相再相启》：巍然三代之佐，展也百世之师。  

【`元程雪楼集`】《陈先生墓碑》：呜呼！公之制行如此，岂惟当世之师，百世之师也。  

【`谢上蔡语录`】：子路百世之师拣难割舍底，要不做便不做。孟子将来与舜禹作一处举扬。  

万世师  

【`宋綦崇礼北海集`】《宋祭舜帝庙文》维帝以圣绍尧，以功传禹，道德之盛，万世所师。【`元史`】：加封孔子碑，所谓祖述尧舜，宪章文武，仪范百王，师表万世者也。  

千里师  

【`宋孙觌鸿庆居士集`】《回通判启》：循良千里之师，磊落万人之杰。伐柯取则，幸同声气之求；倾盖相从，尽索形髓之外。  

孔子师  

【`史记`】：甘罗答器不韦，项橐七岁为孔子师。孔子谓南宫敬叔曰：吾闻老聃博古知今，通礼乐之原，明道德之归，则吾师也，今将往矣。  

【`吕原明杂记`】：老子曰：古之善为道者，非以明民将愚之。《书》称尧之德曰：平章百姓，百姓昭明。《记》曰：明明德于天下。老子曰：报怨以德。孔子曰：以直报怨，以德报德。老子曰：知不知上，不知知病。孔子曰：知之为知之，不知为不知。盖孔子未尝师老子也。  

【`淮南鸿烈`】《解修务训》：项托七岁为孔子师，孔子有以听其言也。以年之少，为闾丈人说，救敲不给，何道之能明也。注，闾，里。敲，丈人，长老。年少为之说事，老人敲其头。自救不暇，何能明道也。  

孟子师  

【`赵岐孟子序`】：孟子长师孔子之孙子思。  

【`韩昌黎文集`】《送王埙秀才序》：孟柯师子思，子思之学，盖出于曾子。  

穆公师  

【`孔丛子`】：子思居鲁，穆公师而尊之。  

文侯师  

【`史记`】《仲尼弟子传》子夏为魏文侯师。  

范蠡师  

【`太史公素王妙论`】：计然者，蔡丘濮上人，其先晋国公子也。姓辛氏，字文当，南游越，范蠡师事之。  

列子师  

【`列子`】：列子既师壶丘子林，友伯昏瞀人。反居南郭，从之处者数百。  

遗三师  

【`金杨弘道小亨集`】：叔能题黄鲁直书：其父母安康大君行状墨迹后曰：以为子者尚其孝，以业文者尚其辞，以学书者尚其法，传之子孙为三师。  

更三师  

【`元史`】：许衡，幼有异质，七岁入学，授章句，问其师曰：“读书何为？”师曰：“取科第耳。”曰：“如斯而已乎？”师大奇之。每授书，又能问其旨义。久之，师谓其父母曰：“儿颍悟不凡，他日必有大过人者，吾非其师也。”遂辞去，父母强之不能止。如是者，凡更三师。稍长，嗜学如渴。后果大显于世。  

置四师  

【`东汉书`】：王莽为太子置师友四人，以故大司徒马宫为师疑，故少府宗伯凤为傅丞，博士袁圣为阿辅，京兆尹王嘉为保拂，是为四师。  

置博闻师  

【`史记`】《赵世家》：武灵王少，未能听政，置博闻师三人。  

建学立师  

【`小学`】：惟圣斯恻，建学立师。  

【`宋史`】《范纯传》：纯父仲淹。守苏州，首建郡学，聘胡瑗为师。瑗立学规良密，诸生随之不敢犯。自是苏学为诸郡倡。  

【`元史`】：《窦默传》：默又言：“三代所以风俗淳厚，历数长久者，皆建学立师所致。今宜建学立师，博选贵族子弟教之，以示风俗之本。帝嘉纳之。  

讲学必立师  

【`刘炎迩言`】：或曰：“近世何师道之不立邪？”曰：“古者师道德；汉魏以来师经学；隋唐而降，所师者，场屋之文而已，宜乎师道之不立也。讲学必立师。尊师，尊其道也；不尊其道，非贤师何如焉？”  

立有若为师  

【`史记`】：孔子既没，弟子思慕有若状似孔子，弟子相与立为师，师之如夫子时。  

【`吴箕常谈`】：夫子殁，群弟子以有若似孔子，相与共立为师。他日有问而不能答，卒之避席。退之曰：“弟子不必不如师，师不必贤于弟子。”岂有为而言欤？不然则非所以为训也。  

舍盖公为师  

【`史记`】：曹参为齐相，乃避正堂，舍盖公而师之，齐果大治。  

求宿士为师  

【`职官分纪`】：陈虞寄善属文，性冲静，少笃行，造次必于仁厚。陈文帝谓到仲举曰：“衡阳王出阁，须得一人旦夕游处，兼掌书记，宜求宿士有行业者。”仲举未知所对，帝曰：“吾自得之矣。”乃以手敕用寄。寄入谢，帝曰：“所以暂居卿游藩，非止以文翰相烦。乃令以师表相事。”  

拜韦母为师  

【`裴景仁前秦记`】：符坚幸太学，问博士经典。博士庐壶对曰：“《周官礼》注未有其师。”韦逞母宋传其父业，得《周官音义》。自非此母，无可授。后坚于是就宋立讲室书堂，生徒百二十二人，隔绛纱幔而授业焉。拜宋爵号宣文君，赐侍婢十人。  

拜学官为师  

【`唐`】：李栖筠，字正一。为浙西观察使，增学庐，表宿儒，超拜学官为之师。身执经问义，远迩趋慕，至徒数百人。  

以刺史为师  

【`唐韩昌黎集`】《柳子厚墓志铭》：唐柳子厚为柳州刺史，衡湘以南为进士者，皆以子厚为师。  

以圣贤为师  

【`宋史`】《孙固传》固尝曰：“人当以圣贤为师，一节之士不足学也。  

【`名臣言行录`】：蔡沉年仅三十，即屏去举子业，一以圣贤为师。平居仰观俯察，默坐终晷，然有见于天地之心，万物之情。反求诸躬，众理具备，信前圣之言不予欺也。  

以心为师  

【`关尹子`】：善弓者，师弓不师羿；善心者，师心不师圣。  

【`魏书`】《徐遵明传》：遵明曰：“吾今始知真师所在。”猛略曰：“何在？”遵明乃指心曰：“正在于此。”  

【`元程雪楼集`】《慧敏公神道碑》：上问：“汝何所习？”对曰：“臣以心为师。”  

【`里仁子`】《父母篇》：或问师曰：或师人，或师古；师心，则为下矣。尧师君畴，舜师务成昭，禹师西王国，汤师成子伯，文王师驳时子思，武王师虢叔太公，孔子师老聃，郯子师襄苌弘，是师人也。读《论语》而师孔子，读《孟子》而师孟子，读《大学》、《中庸》而师曾子、子思，是师古也。若夫独学而无友，孤陋而寡闻，是师心也。  

以苦为师  

【`晏子`】《内杂》篇：景公割地将封晏子，晏子辞不受，曰：“富而不骄者，未尝闻之；贫而不恨者，婴是也。所以贫而不恨者，以苦为师也。今封易婴之师，师已轻，封已重矣。  

万物为师  

【`太平御览`】：符子曰：玄真子谓由有子曰：“子有师乎？”由有子曰：“吾将以万物为师矣。”  

主善为师  

【`书`】《咸有一德》：德无常师，主善为师。善无常主，协于克一。  

【`朱子语略`】：德无常师，主善为师。善无常主，协于克一。上两句，是教之以其所从师；下两句，是教之以其所择善而为之师。这四句极好。看南轩云。自“人心惟危，道心惟微”数语外，惟此四句。但舜大圣人之言语泽沦，伊尹之言，较露锋芒得旦此。这说得也好。  

终善为师  

【`晏子春秋`】《内篇》：景公问晏子曰：“人性有贤不肖，可学乎？”晏子对曰：“诗云：高山仰止，景行行止。止者，其人也。故诸侯并立，善而不怠者为长；列士并学，终善者为师。”  

道德为师  

【`文选`】：杨雄《羽猎赋》：历五帝之廖廓，陟三皇之登闳；建道德以为师，友仁义以为朋。  

抗颜为师  

【`儒学警悟`】：韩退之抗颜为人师，尝曰：“籍辈虽屡指教，未知其果不叛去否。”之谕业曰：“韩吏部之文，如长江秋涨，千里一道。冲飚激浪，纡流不滞。然而施于灌溉，或爽于用。”推此言也，是殆未纯北面也。又翱之祭愈曰：“我游自徐始得兄交，视我无能待予以友。”是尝肯就弟子之列。  

坎为师  

【`黄庭坚豫章集`】《宋乔年真师赞》：士之坎，以其智多。因坎以为师，用智多以见已。  

教授为人师  

【`王充论衡`】：通书千篇以上，万卷以下，敷畅壅闭，审定文义，而以教授为人师者，通人也。  

可为人师  

【`东汉书`】《荀爽传》：爽，字慈明。幼而好学，年十二能通《春秋》、《论语》。太尉杜乔见而称之。曰：“可为人师。”  

文为人师  

【`南史`】：梁徐勉，字修仁。年六岁，属霖雨，家人祈霁，率尔为文，见称耆宿。宗人孝嗣尝谓诸子曰：此人师也，尔等则而行之。  

经为人师  

【`唐杜工部诗`】《荐伏湛疏》：经为人师，行为人表。  

【`宋欧阳公集`】《孙明复墓志铭》：翰林学士赵等十余人上言：“孙某，行为世法，经为人师，不宜弃之远方。”乃复为国子直讲。  

俭为人师  

【`宋齐丘子化书`】《俭化篇》：乳童拱手，谁敢戏之，岂在乎黼黻也？牧竖折腰，谁敢背之，岂在乎刑政也？有宾主之敬，则鸡黍可以为大享，岂在乎箫韵也？有柔淑之态，则荆苎可以行妇道，岂在乎组绣也？而王者之制，设沟隍以御之，陈戟以卫之，蓄粟帛以养之，张栏槛以远之，盖有机于民，不得不藏；有私于己，不得不防。夫能张俭之机，民自不欺；用俭之私，我自不疑。夫俭者可以为大人之师。  

学为明师  

【`韩非子`】：然则为匹夫计者，莫如修行义而习文学。行义修则见信，见信则受事；文学习则为明师，为明师则显荣。此匹夫之美也。  

才为文师  

【`宋苏颍滨集`】《贺欧阳副枢密启》：位在枢府，才为文师。兼古人之所未全，尽天力之所难致。文人之美，夫复何加。  

心为严师  

【`宋史`】《列传》：黄裳进言于嘉王曰：“为学之道，当体之以心，王宜以心为严师。于心有一毫不安者，不可为也。”且引前代危亡之事，以为儆戒。王谓人曰：“黄翊善之言，人所难堪，惟我能受之。”  

正己为严师  

【`许鲁斋语录`】：正心之始，当以正己为严师。凡所动作，则知所惧。如此一二年间，守得牢固，则自然心正矣。  

训人如严师  

【`后周书`】：苏绰为文帝行台尚书常言为国之道：爱人如慈父，训人如严师。  

善恶皆我师  

【`论语`】：子曰：三人行，必有我师焉。择其善者而从之，其不善者而改之。注：三人同行，其一我也。彼二人者，一善一恶，则我从其善而改其恶。则是二人者，皆我之师也。尹氏曰：见贤思齐焉，见不贤而内自省。则善恶皆我之师，进善其有穷乎？  

【`左传`】《襄六年》，郑人游于乡校，乡人之学校以论执政，论政得失。然明谓子产：毁乡校如何？患人于中谤议国政。子产曰：其所善者，吾则行之；其所恶者，吾则改之：是吾师也。若何毁之？  

文王我师  

【`孟子`】：公明仪曰：“文王我师也，周公岂欺我哉？今也，小国师大国而耻受命焉，是犹弟子而耻受命于先师也。如耻之，莫若师文王。  

天赐我师  

【`新唐书`】《则天传》高宗头眩不能视，侍医张文仲、秦鸣鹤曰：“风上逆砭血，头可愈。”后内幸帝，殆得自专，怒曰：“是可斩，帝体宁刺血处耶！”医顿首请命。帝曰：“吾眩不可堪，听为之医一再刺。帝曰：“吾目明矣。”后帘中再拜谢曰：“天赐我师。”身负缯宝以赐。  

疏广吾师  

【`晋书`】《羊传》：与弟书曰：既定边事，当角巾东路归故里，为容棺之墟。以曰士而居重位，何能不以盛满受责乎？疏广是吾师也。详《本传》。  

叔度吾师  

【`续后汉书`】《高士传》：黄宁，字叔度。世贫贱，父为牛医。颍川荀淑至慎阳，遇宪于逆旅，时年十四，淑竦然异之，揖与语，移日不能去，谓宪曰：“子，吾之师表也。”既而前至袁阆所，未及劳问，逆曰：“子国有颜子，宁识之乎？”阆曰：“见吾叔度邪？”陈蕃、周举尝相谓曰：“时月之间，不见黄生，则鄙吝之萌，复存乎心。”  

杜陵吾师  

【`宋吴总志`】：黄，字济川。山谷老人犹子也。年十九岁，会山谷自涪归，寓荆州，教以诗律。济川曰：“为学当师古。吾叔源流实自杜陵，即吾师也。”余时尚幼，方参老人，侍立在傍。会有乞草堂诗者，山谷即试之。济川援笔立成，曰：“径入小庭迂，登登岂按图。主人缘雅趣，有客爱规模。鸥与邻翁狎，船从稚子呼。何当迎接汝，有梦隔江湖。”山谷大奇之，即别以所用研并手校注释杜诗以遗之，且铭研曰：“其重也，可以压险者之累卵；其坚也，可以当谤者之铄金；其圆也，可以消非意之横逆；其方也，可以行立心之直方。夫如是，则研为子师，亦为子友。善友在前，良规在后。”后三年，余与济川别，乃举以相赠，盖传衣也。呜呼！济川肉烂久矣，而二物悉罹于兵火，念之令人鼻酸。  

步兵吾师  

【`北齐书`】：齐李元忠为侍中，虽处要任，不以物务于怀。每言宁无食，不可使我无酒。阮步兵吾师也，孔少府岂如我哉！  

痛饮真吾师  

【`唐杜工部集`】《戏赠郑广文虔》：得钱即相觅，沽酒不复疑。忘形对尔汝，痛饮真吾师。  

足为汝师  

【`南史`】《南到溉传》：湘东王绎为会稽太守，以溉为轻车长史，行府郡事。武帝敕绎曰：“到溉非直为汝行事，足为汝师。”  

卫交愿师  

【`韩诗外传`】：卫公子交见于子思曰：“先生圣人之后，执清高之操。天下之君子莫不服先生之大名也。交虽不敏，窃慕下风，愿师先生之行，幸顾恤之。子思曰：“公子不宜也，夫清高之节，不以私自累，不以利烦意；择天下之至道，行天下之正路。今公绍康叔之绪，处战伐之世，当务收英雄，保其疆土。非所以明否臧，立规捡，修匹夫之行之时也。”  

外国愿师  

【`新唐书`】《艺文列传》：萧颍士授河南府参军，倭国遣使入朝，自陈国人愿求萧夫子为师者。中书舍人张渐等谏不可而止。  

父子资师  

【`唐`】：肃宗即位，灵武李泌愿以客从入议国事，出陪舆辇，帝因赐金紫，拜元帅、广平王行军司马。帝尝曰：“卿侍上皇，中为朕师。今下判广平行军，朕父子资卿道义云。”  

兄弟同师  

【`北史`】：贾思伯，字士休。与弟思同师事北海阴凤。业成，无资酬之，凤质其衣。时人语曰：“北海阴生不免痴，不识双凤脱人衣。”及思伯之部，送缣百匹遣凤，因具车马迎凤。凤惭不往。  

为子求师  

【`后魏书`】：魏宗室钦为右仆射，托高僧寿为子求师。师至，未几逃去。钦让僧寿，僧寿曰：“凡人绝粒，七日乃死。始经五朝，便尔逃去。去食就信，实有所阙。”钦大惭，待客稍厚。  

为子延师  

【`言行龟鉴`】：吕原明，正献公之长子也。王献公通判颍州，欧阳文忠公适知州事，焦先生千之伯强客文忠公所，严毅方正，正献公招延之使教诸子。诸生小有过差，先生端坐召与相对，竟夕不与之语。诸生恐惧畏服，先生方略降词色。  

敕子从师  

【`世说`】：太傅东海王越镇许昌，以王安期为记室参军，雅相知重。敕世子毗曰：夫学之所以益者浅，体之所安者深，闲习礼度，不如式瞻仪刑；讽味遗言，不如亲承音旨。王参军人伦之表，汝其师之。  

白首从师  

【`文中子`】：繁师玄闻董常贤，问贾琼以齿，琼曰：“始冠矣，年二十。”师玄曰：“吁，其幼达也。”琼曰：“夫子十五为人师焉。夫子，谓文中子。陈留王孝逸，先达之傲者也。然白首北面，岂以年乎？”琼闻之，德不在年，道不在位。  

舍职从师  

【`文中子`】《魏相》篇：子之韩城，自龙门关先济，贾琼程元后。关吏仇璋止之，曰：“先济者为谁？吾视其籴页颓如也，重而不亢；目灿如也，澈而不瞬；口敦如也，阚而不张；凤颈龟背，须垂至腰，参如也。与之行，俯然而色卑；与之言，泛然而后应，浪惊拖旋而不惧。是必有异人者也。吾闻之，天下无道，圣人藏焉。鞠躬守默，斯人殆似也。”程元曰：“子知人矣，是王通者也。”贾琼曰：“吾二人师之，而不能去也。”仇璋曰：“夫杖一德，乘五常，扶三才，控六艺，吾安得后而不往哉？”遂舍职从于韩城。子谓贾琼曰：“君子哉，仇璋也！比董常则不足，方薛收则有余。”  

负笈从师  

【`邴原别传`】：原旧能饮酒，自行后，八九年间酒不向口。单行负笈，苦身持力，至陈留则师韩子助，颍川则宗陈仲躬，涿郡则庐子干，汝南则交范孟博，适留则友符伟明，游太学则师仇季智，之陈国则亲庞德公，入汝南则师黄公度。临归，师友以原不饮酒，会米肉送原。原曰：“本能饮酒，但以荒思废业，故断之。今当远别，因见贶饯，可以一饮咽。”于是每坐饮终日不醉。  

负帙从师  

【`魏书`】《李业兴传》：业兴少耿介，志学精力，负帙从师，不惮勤苦。  

负卷从师  

【`马明叟实宾录`】：北齐张雕武好学，精力绝人，负卷从师，不远千里，后为侍中加开府。  

蹑从师  

【`宋史`】《陆佃传》：佃居贫苦学，夜无灯映月光读书，蹑从师。不远千里过金陵，受经于王安石。  

折节从师  

【`南史`】《未异传》：异年十余，好群聚扌莆博，颇为乡党所患。及长，乃折节从师。  

辞亲从师  

【`宋史`】：王存幼善读书，年十二，辞亲从师于江西，十年始归。时学者方尚雕篆，独为古文数十篇，乡老先生见，自以为不及。  

辞母求师  

【`北史`】《雷绍传》：绍九岁而孤，十八给事镇府。使洛阳，见京都礼义之美。还谓同僚曰：“徒知边备尚武以图富贵，不谓文学身之宝也。生世不学，其犹穴处，何所见焉？”遂逃归，辞母求师。经年，通《孝经》、《论语》。尝读书至“人之行莫大于孝”，乃投卷叹曰：“吾离违侍养，非人子之道。”即还乡里躬耕奉养。  

步檐求师  

【`汉书`】：杜乔少好学，常步担求师。  

赍金求师  

【`马令南唐书`】《儒者传》：夏宝松工诗。晚进儒生求为师事者，多赍金帛，不远数百里，辐辏其门。  

千里寻师  

【`东汉书`】《李固传》：固，司徒之子也。貌状有奇表，鼎角匿犀，足履龟文。少好学，常步行寻师，不远千里。遂究览坟籍，结交英贤，四方有志之士，多慕其风而来学。京师咸叹曰：是复为李公矣。  

【`宋史`】：王庠颍悟，七岁能属文。年十三，与其弟序闭户穷经史，百家书传注之学。寻师千里，究其旨归。元中，吕陶以贤良方正直言极谏科荐之，庠推以让宋朝杰。崇宁壬午岁，应能书为首选。  

千里追师  

【`晋书`】《董景道传》：景道，字文博，弘农人也。少而好学，千里追师。所在唯昼夜读诵，略不与人交通。明《春秋》三传、京氏《易》、马氏《尚书》、《韩诗》，皆精究大义。三礼之义，专遵郑氏。著《礼通论》，非驳诸儒，演广郑旨。  

千里迎师  

【`仪真志`】：孙锡，字昌，世为广陵巨室。父再荣，悉推田宅与诸兄弟，独携锡居建安军杨子县，遂为真州人。千里迎师，立学舍市书，至六七千卷。锡刻意诵习，年十九，举开封进士第二。  

孟尝迎师  

【`韩诗外传`】：孟尝君请学于闵子，使车往迎闵子，闵子曰：“礼有来学，无往教。致师而学不能礼，往教则不能化君也；君所谓不能学者也，臣所谓不能化者也。”于是孟尝君曰：“敬闻命矣。”明日祛衣请受业。《诗》曰：“日就月将。”剑虽利不砺不断，材虽美不学不高。虽有旨酒嘉肴，不尝不知其旨；虽有善道，不学不达其功。故学然后知不足，教然后知不究；不足故自坏而勉，不究故尽师而熟。由此观之，则教学相长也。子夏问《诗》，学一以知二。子曰，起予者商也，始可与言《诗》已矣。孔子贤乎英杰而圣德备，弟子被光景而德彰。《诗》曰：“日就月将。”凡学之道，严师为难。师严，然后道尊；道尊，然后民知敬学。故太学之礼，虽诏于天子无北面，尊师尚道也。故不言而信，不怒而威，师之谓也。诗曰：“日就月将，学有缉熙于光明。  

郡守不迎师  

【`文选`】《扬雄解嘲》：当今县令不请士，郡守不迎师，群卿不揖客，将相不俯眉。  

天子不召师  

【`孟子`】：且君之欲见之也，何为也哉？曰：“为其多闻也，为其多贤也。”曰：“为其多闻也，则天子不召师，而况诸侯乎？”  

敕朝臣举师  

【`北齐书`】《孙灵晖传》：后主时为潼郡太守。天统中，敕令朝臣推举可为南阳王师者。吏部尚书尉瑾表荐灵晖，徵为国子博士，授南阳王经。绰虽不好文学，亦甚相敬重，启除其府谘议参军。绰除定州刺史，仍随之镇。绰所为倡蹶，灵晖唯默默忧，不能谏正。绰欲以管记马子结为谘议参军，乃表请转灵晖为王师，以子结为谘议。朝廷以王师三品，启奏不合。后主于启下手答云，但用之。仍手敕南阳书，并依所请。儒者甚以为荣。  

筑宫亲师  

【`史记`】：邹子如燕，昭王拥彗先驱，请列弟子之座而受业，筑碣石宫，身往亲师之。  

聚徒往师  

【`宋史`】《安焘传》：焘，字厚卿，开封人。幼警悟，年十一从学里中，羞与群儿伍。闻有老先生，聚徒往师之。  

捧手问师  

【`管子`】《弟子职》篇：若有所疑，捧手而问之。师出皆起。  

【`谢承后汉书`】：董春，字纪阳。会稽余姚人。少好学，师事侍中祭酒王君仲，受《古文尚书》，后诣京房受《易》，究极经旨，条列科义。后还为师，立精舍，远方门徒学者常数百人。诸生每升讲堂，鸣鼓三通，下横经捧手请问者百人。  

下床拜师  

【`海内先贤传`】：仇览，字季智。郭泰赍刺从之，曰：“暮来留宿，明旦下床拜之。”曰：“君非泰友，乃泰师也。”  

省疾拜师  

【`崔鸿后集`】：初，姚泓之为太子，受经于太学博士淳于歧。歧病在家，泓以师者人之表范，传先圣之训，加在三之义，不可以不重，亲诣省疾，拜于床下。  

无钱资师  

【`后汉书`】：邴原年十一丧父，家贫，邻有书舍，原过之必泣。其师问之曰：“何泣？”原曰：“孤者易伤，贫者易感。夫学者必有父兄，羡其不孤而得学。”师感之，曰：“欲学何书？”原曰：“无钱资师”。师曰：“苟有志，徒相教，不求资。”遂从学也。  

半俸奉师  

【`元一统志`】：令狐再谪三衢，遇田敦为牧，乃门生也。方相见，敦曰：“吾今日方见坐主。”乃分半俸奉之。  

金紫加师  

【`宋书`】：武帝登祚，加颜延之金章紫绶，领湘东王师。  

重教尊师  

【`颜先生百衲锦`】：凡人之性，未有不善，亦未有不资于教也。自古迄今，无圣愚贤否，皆知师之可尊者，重教法也。  

尊礼儒师  

【`元王恽秋涧集`】《总管王公碑》：所至兴修庙学，尊礼师儒，崇礼让而抑豪强，务致差赋办集，尊礼儒师，民安俗阜。  

尽礼敬师  

【`续后汉书`】：荀攸，字公达。文帝在东宫，太祖谓曰：荀公，达人之师表。当尽礼敬之。  

庾公不害师  

【`孟子`】：郑人使子濯孺子侵卫，使庾公之斯追之。子濯孺子曰：“今日我疾作，不可以执弓，吾死矣夫。”问其仆曰：“追我者谁也？”其仆曰：“庾公之斯也。”曰：“吾生矣。云云。庾公之斯至，曰：“夫子何为不执弓？”曰：“今日我疾作，不可以执弓。”曰：“小人学射于尹公之他，尹公之他学射于夫子。我不忍以夫子之道反害夫子。”  

【`赵希循会心录`】：庾公之斯不欲以其师之道害其师，则当明告卫君，辞此行可也。今用兵于敌，而以私恩废君命，于子濯孺子则为端矣，于国事非端也。  

致尸于师  

【`后汉书`】：任末，蜀郡繁人。少习《齐诗》，为郡功曹。后奔师，丧于道物故。临命敕兄子造曰：“必致我尸于师门，使死而有知，魂灵不惭，如其无知得士而已。”造从之。  

触刃殡师  

【`续后汉书`】《牵招传》：招年十余岁，诣同县乐隐受学。后隐为车骑将军何苗长史，招随卒业。值京都乱，苗隐见害。招俱与隐门生史路等，触蹈锋刃，共殡敛隐尸，送丧还归，道遇寇，路等皆悉散走，贼欲斫棺取钉，招垂泪请赦，贼义之，乃释而去，由此显名。  

弟子称师  

【`韩诗外传`】：齐景公谓子贡曰：“先生何师？”对曰：“鲁仲尼。”曰：“贤乎？”曰：“圣人也。岂直贤哉！”景公嘻笑，曰：“其圣何如？”子贡曰：“不知也。”景公勃然作色，曰：“始言圣人，今言不知，何也？”子贡曰：“臣终身戴天，不知天之高也；臣终身践地，不知地之厚也；若臣之事仲尼，譬犹渴操壶杓就江海而饮之，腹满而去，又安知江海之深乎？”景公曰：“所誉得无大甚乎？”子贡曰：“臣赐何敢直言，尚虑不及耳。臣誉仲尼，譬犹两手捧土而附泰山，其无益亦明矣；不誉仲尼，譬犹两手把泰山，其无损亦明矣。”景公曰：“善，岂其然！岂其然！”  

【`册府元龟`】：汉扬雄，字子云，蜀郡成都人。为郎，久次转为大夫。雄少从严君平游学，既而仕京师显名，数为朝廷在位贤者称君平德。隋王通门弟子数百人会议曰：吾师其至人乎？自仲尼以来，未之有也。  

弟子不称师  

【`儒学警语`】《礼记》载曾子数子夏之罪云，吾昔与汝从夫子于洙泗之间，退而老于西河之上。使西河之人疑汝于夫子，汝罪一也。注云：“言其不称师也。”盖古之君子，言必称师，示有所授，且不忘本也。故《子张》一篇，载群弟子之语。而子夏之言十，而未尝称师。曾子之言五，而三称曰吾闻诸夫子。则子夏为曾子所罪，固其宜矣。《礼记》：乐正子春曰：“吾闻诸曾子，曾子闻诸夫子。”盖曾子称师，故子春亦称师也。又知古人注解各有所本，不若后人妄意穿凿也。  

【`方仁声洎宅编`】：王通，隋末隐白牛溪教授，学者常数百人。唐将相如王魏辈，皆其门人也。既显，绝口不道其师，此何理哉！  

弟子倍师  

【`孟子`】：陈良，楚产也。悦周公仲尼之道，北学于中国。北方之学者，未能或之先也。彼所谓豪杰之士也。子之兄弟事之数十年，师死而遂倍之。又曰：今也南蛮舌之人非先王之道。子倍子之师而学之，亦异于曾子矣。  

【`赵善自警编`】：或问无垢先生曰：“苏伯益从来气直，学问不在诸门弟子后，先生亦素喜之。今以小不至而怒之甚，何也？”先生曰：“直固可喜，不逊亦可恶。弟子于师，岂可悖慢，皆学问不进故耳。如汪圣锡，自幼登上第，急忙来就我学，遂磨砻涵养，更不少露圭角，便见他不凡。不知苏子在门墙几年，而狠气犹未退，吾所以怒之者，亦是与一服良药耳。孔子待子路，其理亦可推。子路每每来犯夫子，南子之见，既为之不说；佛之君，又欲其不往。将正名也，则鄙之以为迂；将之弗扰也，则疑其或非礼，故夫子每每怒之，既讥之以无所取材，又恶之以不得其死。以门人为臣，则谓其欺天；因率尔而对，则谓其不逊。或言其知德之鲜，或退其在于兼人。其所以怒之者，盖亦甚矣。故子路以此遂日加提省，卒为高弟。但恐苏子资质胜，这药力不得耳。”  

弟子嘲师  

【`汉书`】《儒林传》边韶，字孝先。文学知名，教授数百人。韶口辩，曾昼日假寐。弟子私嘲之曰：“边孝先，腹便便，懒读书，但欲眠。”韶潜闻之，应时对曰：“边为姓，孝为字。腹便便，五经笥。但欲眠，思经事。寐与周公通梦，静与孔子同意。师而可嘲，出何典记？”嘲者大惭。  

弟子刺师  

【`类说`】：方干师徐凝，干尝刺凝曰：“把得新诗草里论。”反语曰：“村里老李频师。”方干后频及第，诗僧清越赠干诗云：弟子已得位，先生犹灌园。怀怨杀师【`太平广记`】：会稽孔基有学，族人孔敞使二子礼基为师，而敞子并凶狠，基因言于敞，二儿常有忿志。敞寻亡，服制既除，基以宿旧，乃赍羊酒往看二子。二子犹怀宿怨，潜遣奴路侧杀基，奴还未至，乃见基来。张目攘袂厉声言曰：“平生有何怨恶，候道见害？反天忘父，人神不容，要当断汝家种。”从此之后，数日见刑，孔氏兄弟相继而夭。  

法行于师  

【`史记`】《秦纪》：孝公用商鞅施法，法不行，太子犯禁。鞅曰：法之不行，由于贵戚；必欲行法，先于太子。太子不可黥，黥其师。  

不劳于师  

【`唐李文公集`】《司空杨公墓志》：服习文学，不劳于师，爰始有名，既于永归。  

勤过父师  

【`广州府南海志`】：简克已，本州人。少习科举业，已而厌之，远游湖湘，师事南轩先生，数年讲性理学。既得其传，退归杜门，不妄与人交。尝燕坐门塾，里巷子弟肄业过其门者，必呼其前，历问所业，间举《语》《孟》要语为之讲解。有通习者，抚而奖之，不通者，辄加警诲，其勤过于父师，士无长少，咸称简先生。  

恩犹父师  

【`鲁文忠公行状`】：公之于肇，属则兄弟，恩犹父师。  

为世父师  

【`范忠宣公集`】《祭司马温公文》：天胙有邦，俾之元龟。笃生我公，为世父师。  

立为世师  

【`冠子`】：伊尹酒保，太公屠牛，管子作革，百里官奴。海内荒乱，立为世师。  

著作世师  

【`续后汉书`】《秦宓传》：昭烈定益州，广汉太守夏侯纂请宓为师友。祭酒，领五官掾，称曰仲父。宓称疾卧在第舍，纂将功曹古朴，主簿王普，具厨膳即宓第宴谈，宓卧如故。纂问朴曰：“至于贵州养生之具，实绝余州矣。不知士人何如余州也？”朴对曰：“乃自先汉以来，其爵位者，或不如余州尔。至于著作为世师，不负于余州也。”  

文章世师  

【`曾巩元丰类藁`】《哀词》：麟凤出而旁午兮，犹氤氲而扶舆；笃生我公兮，以文章为世师。  

世以为师  

【`宋陈舜俞集`】《谢越州知府大卿启》：多闻博识，世以为师；清谈雅言，闻者成诵。为宗族师【`宋晁无咎鸡肋集`】《崔君墓志铭》：道不远人，出孝入弟，可以为宗族师。  

为士宗师  

【`晁补之`】《上李中书启》，赞天化育，为士宗师。  

一国宗师  

【`金楼子`】《杂记》下篇：诸葛、司马二相，诚一国之宗师，伯王之贤佐也。孔明起巴蜀之地，蹈一州之土，省任刑法，整齐军伍，提步卒数万，长驱祁山，慨然有河洛饮马之志。仲达据天下十倍之地，仗兼并之众，处牢城，拥精锐，无擒敌之意。若此人不已，则拥梁败矣。方之司马，理大忧乎。  

乡邑宗师  

【`东汉书`】《谢弼传》：弼方直中正，为卿邑所宗师也。  

儒教宗师  

【`元史列传`】：张德辉与元裕北觐，请世祖为儒教太宗师，世祖悦而受之。  

人文宗师  

【`唐颜鲁公集`】《赠孙逖序》：夫然公信可谓人文之示师，国风之哲匠者矣。  

儒宗文师  

【`唐韩昌黎集`】《进平淮西碑文表》：儒宗文师，磊落相望。  

度德而师  

【`杨子`】《修身》篇：度德而师，易子而教。  

【`文中子`】：度德而师，易子而教，今亡矣夫。  

至德可师  

【`世说新语`】：李元礼尝叹荀淑、钟皓曰：荀君清识难尚，钟君至德可师。  

学皆可师  

【`晋书`】《范粲传》：粲高亮贞正有丹风，博涉疆记，学皆可师，远近请益者甚众。性不矜庄，而见之皆肃如也。  

德学可师  

【`前燕录`】：刘赞，字彦贞，平原人也。经学博通，为世纯儒，约己贞清，非礼不动。慕容重其德学，使太子晃师事之。  

学行可师  

【`唐书`】：贺德仁，越州山阴人。少与从兄德基，俱事国子祭酒周弘正，咸以词学见称。时人语曰：“学行可师贺德基，文质彬彬贺德仁。”德仁仕陈。至吴兴王友。入隋，授豫章王府记室参军，王以师资礼之，恩遇甚厚。  

宿儒老师  

【`程子`】：今虽老师宿儒，尚不能晓其义，况学者乎！是不得兴于诗也。  

老成良师  

【`续通鉴长编`】：仁宗庆历七年，帝曰：朕昔在东宫，崔遵度、张士逊、冯元为师友。此三人者，皆老成人。至于遵度，尤良师也。  

君子良师  

【`曹彦约吕谷集`】《上封事》：法家拂士，君子之良师也，危言激论，朝家之恶石也。  

真学者师  

【`名臣言行录`】：程颢诔范祖禹曰：自孟子没，《中庸》之学不传，后世之士不循其本，而用心于末，故不可与入尧舜之道。先生以独智自得，去圣人千有余岁，发其关键，直睹堂奥。一天地之理，尽事物之变，真学者之师也。  

学者当师  

【`闻见善善录`】：治平中，李公择数为朋友言：吕正献未尝闻其疾声，见其遽动，亦未尝草书，学者当师慕之。  

事是当师  

【`程子训象新书`】：彼之事是，则吾当师之；彼之事非，则吾又何校焉？是以君子未尝校也。  

自谓得师  

【`伊洛渊源`】：马涓巨济，状元及第，为秦州签判，初呼状元。吕进伯为师。谓之曰：“状元云者，及第未除官也。既为判官，不可曰状元也。”巨济愧谢。进伯又谓巨济曰：“科举之学，既无用，修身，为己之学，其勉之！”时谢显道为伊川程氏之学，进伯每屈车骑，同巨济至之，则显道为讲《论语》，进伯正襟肃容听之。曰：“圣人言行在焉，吾不敢不肃。”又数以公事案牍委巨济详覆，且曰：“修身为已之学不可后，为政治民其可不知。”巨济自以为得师，后在朝，为台官有声，每叹曰：“吕公教载之恩也。”  

归如得师  

【`张文潜宛丘集`】《祭刘贡父文》：故事旧章，在廷不知，有问于子，归如得师。  

事无常师  

【`鬼谷子`】《牾合》篇：世无常贵，事无常师。圣人无常与，无不与；无所听，无不听；成于事而合于计谋，与之为主。  

我有师师  

【`书`】《梓材》。注：师师，以官师为师也。  

经各有师  

【`宋苏颍滨集`】《河南府进士策问》：法立于上，则俗成于下。故两汉之间，经各有师，师各有说。异师俗说，相攻如仇雠。  

百僚师师  

【`书`】《阜陶谟》：俊×在官，百僚师师。注：师师，相师法也。  

典常作之师  

【`书`】《周官》：学古入官，议事以制，其尔典常作之师。注：典常，当代之法也。周家典常，皆文武周公之所得。画，至精至备。凡位官者，谨师之而已。  

天地之师  

【`冠子`】：景则随形，乡则从声，故形声者，天地之师也。  

无为之师  

【`唐独孤及昆陵集`】《庆鸿名铭》：恭已南面，无为之师。  

后事之师  

【`战国策`】：张孟谓赵襄子曰：臣观往古之美，臣主之权，均之前事，后事之师。君若改图，则臣力不足。  

【`贾谊新书`】《过秦论》：鄙谚曰：“前事之不忘，后之师也。”是以君子为国，观之上古，验之当世，参之人事；察盛衰之理，审权势之宜；去就有序，变化应时。故旷日长久，而社稷安矣。  

【`王安石临川文集`】《周革转官制》：语曰：前事者，后事之师也。  

求之盲师  

【`上阳子序`】：根器劣而钝者，求之盲师。一知半见，自喜自幸。  

耻于相师  

【`上阳子`】：嗟夫！时之高人胜士，负不世之才，而执一方之见，往往不足以语大道者，非耻于相师，则过于聪明，况其下此者乎？  

当仁不让师  

【`论语`】：子曰：当仁不让于师。注：当仁，以仁为已任也。虽师亦无所逊，言当勇往而必为也。盖仁者，人所自有，而自为之，非有争也，何逊之有？程子曰：“为仁在己，无所与逊。若善名在外，则不得不逊。”子家子或曰：“当仁不让于师，师所从受道也，何为而不让？”答曰：“为善，欲其敏也。舜闻一善言，见一善行，若决江河。沛然莫之能御。又何让焉？”  

【`儒学警悟`】：右军书本学卫夫人，其后遂妙天下，所谓风斯在下也。东坡字本出颜鲁公，其后遂自名家，所谓青出于蓝也。黄鲁直诗本是规模老杜，至今遂别立宗派，所谓当仁不让也。若乃学退之而不至者为孙樵，学渊明而不至者为白乐天，则又所谓减师半德也耶。  

吏师  

【`韩非子`】《五蠹》篇：明主之国，无先生之语，以吏为师。  

【`史记`】《李斯传》：斯上书曰：今陛下并有天下，辩白黑而定一尊，而私学乃相与非法教之。制闻令下，即各以其私学议之，率群下以造谤。如此禁之便，臣请诸有文学诸书百家语者，蠲除去之。不去者，医药卜筮种树之书。若有欲学者，以吏为师。  

【`两汉蒙求`】《薛宣朱博赞》曰：薛宣、朱博，皆起佐史，历位以登宰相。宣所在而治，为世吏师。及居大位，以苛察失名，器诚有极也。  

【`宋张方平乐全集`】《吕公神道碑》云：吕文靖公以龙图直学士知开封府，都邑务剧，尹正才难。击断者杂中善良，循恕者并容奸蠹。公之为理，雅得其术，机芒不施，区橐自破，治政清静，府庭肃然。逮今言尹京之政，公为吏师。  

【`张学祥于湖居士集`】《淮东漕魏郎中启》：然一代之名士，备更险夷。信矣中兴之吏师，所至办治。  

法令师  

【`西汉书`】《薛宣传》：宣子惠为彭城令。宣从临淮迁至陈留，过其县，桥梁邮亭不修。宣心知惠不能，留彭城数日。案行舍中，处置什器，观视园菜，终不问惠以吏事。惠自知治县不称宣意，遣门下掾送宣至陈留，令掾进见，自从其所，问宣不教戒惠吏职之意。宣笑曰：“吏道以法令为师，可问而知。及能与不能，自有资材，何可学也。”众人传称，以宣言为然。  

章句师  

【`唐柳宗元集`】《答严厚舆论师道书》：马融郑玄者，二子独章句师耳。今世固不少章句师，仆幸非其人。  

义利师  

【`聱隅子`】《生学》篇：或曰：“古之师也，师乎为义；今之师也，师乎为利，何也？”曰：“异乎吾子之闻也。古之所谓义者，义乎其心；利者，利乎其人，孰云义利之异哉？”  

绛县师  

【`左传`】《襄公三十年》：三月癸未，晋悼夫人食舆人之城杞者，绛县人或年长矣，无子而往，与于食。有与疑年，使之年。曰：“臣，小人也，不知纪年。臣生岁，正月甲子朔，四百有四十五甲子矣，其季于今三之一也。吏走问诸朝。师旷曰：“鲁叔仲惠伯会成子于承匡之岁也。”史赵曰：“亥有二首六身，下二如身，是其日数也。”士丈伯曰：“然则二万六千六百有六旬也。”赵孟问其县大夫，则其属也。召之而谢过焉，曰：“武不才，任君之大事，以晋国之多虞，不能由吾子，使吾子辱在泥涂久矣，武之罪也，敢谢不才。”遂仕之，使助为政。辞以老。与之田，使为君复陶，以为绛县师，而废其舆尉。  

师汝昌言  

【`书`】《益稷》：阜陶曰：俞，师汝昌言。注：师，法也。阜陶以其言为可师法也。  

祗师言  

【`书`】《毕命》：惟公懋德，克勤小物，弼亮四世，正色率下，罔不祗师言。  

仗师臣  

【`职官分纪`】：轩辕，圣人也，仗师臣而授图。  

赖卿师矩  

【`唐绘`】：刘之，字希美。高宗时拜相王府司马。谓曰：卿家忠孝，朕子赖卿以师矩。冀篷在麻中，不扶而挺也。  

张昭有师法  

【`吴志`】：张休，字叔嗣。太帝以子登为太子，登读《汉书》，习知近代之事，以张昭有师法，重烦劳之，乃令休从昭受读，还以授登。休弱冠，与诸葛恪、顾谭等俱为太子登僚友，以《汉书》授登。  

斛斯有师法  

【`北史`】《斛斯徵传》：大和三年，周武帝以徵有师法，诏令授诸皇子。宣帝时为鲁公，与诸皇子等成服青矜，行束修之礼，受业于徵，仍并呼徵为夫子。儒者荣之。  

君师贤圣  

【`古三坟书`】《君阳师》：君师贤圣，以询道也。  

承师问道  

【`抱朴子`】《祛惑篇》：凡探明珠，不于合浦之渊，不得骊龙之夜光也；攻美玉，不于荆山之岫，不得连城之尺璧也。承师问道，不得其人，委去则迟迟冀于有获，守之则终已竟无所成，虚费事妨功，后虽痛悔，亦不及已。世间浅近之事，犹不可坐知，况神仙之事乎？虽圣虽明，莫自由晓，非可以历思得也，非可以触类求也。诚须所师，必深必博，犹涉沧海而水造长洲而伐木。独以力劣为患，岂以物少为忧哉？夫虎豹之所余，乃狸鼠之所争也；陶朱之所弃，乃原颜之所无也。所从学者，不得远识渊潭之门，而值孤陋寡闻之者。彼所知素狭短流促，倒装与人，则靳靳不息；分损以授，则浅薄无奇。能其所宝，宿已不精，君复料其粗者以教人，亦安能有所成乎？譬如假谷于夷齐之门，告寒于黔娄之家，所得者不过橡栗褐，必无太牢之膳，锦衣狐裘矣。或有守事庸师，终不觉悟，或有幸值知者，不能勤求；此失之于不觉，不可迨者也。  

尊严师道  

【`名臣言行录`】：程颐初，明道尝谓先生曰：异日能尊严师道者，吾弟也；若接引后学，随人才而成就之，则子不得让焉。  

师道自居  

【`晋书`】《王祥传》：天子幸太学，命祥为三老，祥南面几杖，以师道自居。  

【`圣贤言行故事`】：虞韶以成纂集。宋哲宗即位幼冲，冲，童也，时方童幼。召程正叔为崇政殿说书。正叔，伊川先生也，名颐，字正叔。崇政，讲殿名。说书，劝讲之官。正叔以师道自居，每侍讲，凡侍奉哲宗在讲筵时。甚庄，正叔极其庄敬。继以讽谏，讽，因言寓戒，以感动之。上畏之。上，哲宗也。时潞公为平章军国重事，潞公，姓文，名彦博。平章，宰相。以上之官，重臣也。年九十矣，对上恭甚。进士唱名，其时，哲宗坐御殿，放举人及第，传唱进士姓名。侍立终日。潞公侍立殿上。上屡曰：哲宗频顾潞公云。“太师少休。”少，如字。太师，潞公官名。不呼其名，而以官称之，尊敬之也。休，止息也。谓潞公年高，久立恐劳，今暂止息。公顿首谢。顿首，俯首至地，恭之至也。立不去。潞公虽已高年居尊位，执守臣体，不敢便安。或谓正叔曰：“或人以潞公之事告正叔。”君之倨，呼正叔为君。倨，傲也。视潞公之恭，谓以正叔之倨傲，比之潞公之恭谨。议者以为未尽。“或者，疑谓正叔未能尽事君之礼。正叔曰：“潞公三朝大臣，事幼主不得不恭。事君尽礼，臣职当然。潞公世受国恩，虽为重臣，不可以尊贵废礼。吾以布衣为上师傅，敢不自重，上，谓哲宗也。布衣，微贱时所服。正叔自言起身微贱，为师傅之职，以德义训导人主。天子所尊敬之臣，固当以尊严自居。吾与潞公所以不同也。”大臣与师臣各有其体，二者不同。  

高选师友  

【`职官分纪`】：晋《刘传》：通古今，清身洁己，行无瑕玷，为国子祭酒。愍怀太子初封广陵王，高选师友，以为师。  

八师不可为  

【`楚辞`】《七谏》曰：谁使正其直是兮，虽有八师而不可为。注：八师，禹、稷、契、皋陶、伯夷、亻垂、益、夔也。  

永乐大典  

## 卷之二千二百六十

六模湖  

五　湖  

【`周礼`】《职方氏》：杨州其浸五湖。注：在吴南。《正义》谓太湖东岸五湾为五湖。又云彭蠡、洞庭、太湖、鉴湖。  

【`史记`】：太史公曰：上姑苏，望五湖。《正义》：五湖者，连太湖在苏州西四十里。又曰：游莫贡艹陵胥为五湖，并太原东岸五湾。《索隐》曰：五湖者，具区、洮、彭蠡、青草、洞庭。案：张勃《吴录》：五湖者，太湖之别名，以其周行五百余里，故曰五湖。或说以太湖、射湖、贵湖、上湖、洮湖、湖为五湖。案：《国语》：“吴越战于五湖。”直在笠泽一湖中耳，或说非也。  

【`水经注`】：江南东注于具区，谓之五湖口。五湖谓长塘湖、太湖、射湖、贵湖、湖也。郭景纯《江赋》曰：“注五湖以漫漭。”言江水经纬五湖，苞注太湖也。《国语》曰：越伐吴，战于五湖。范蠡返至五湖而辞越。虞翻曰：是湖有五道。韦昭曰：今太湖也。《尚书》谓之震泽，《尔雅》以为具区，方圆五百里。《山海经》曰：“浮玉之山，北望具区。茗水出于其阴，北流注于具区。”湖中有大雷，小雷三山，亦谓三山湖，又谓洞庭湖。杨修《五湖赋》曰：“头首无锡，足蹄松江，负乌程于背上，怀大吴以当胸。雒崔嵬，穹隆纡曲，大雷小雷，湍波相逐。”言湖之苞极也。庾仲初《杨都注》曰：今太湖东注为松江。下七十里有水口，分流东北入海。为娄江。东南之海为东江，与松江而三。  

【`史河渠书`】：于吴则通渠三河五湖。注：韦昭曰：实一湖，今太湖是也，在吴西南。  

【`苏州府志`】：五湖者，太湖别名。以其周行五百余里，故名五湖。虞翻又云：太湖有五道口，则谓之五湖。《水经》云：震泽在吴县南五十里。又云太湖，中有苞山，湖东有岭山，去太湖三十余里。陆鲁望云：太湖上禀咸池五卓之气，故一水五名。又云：太湖乃仙家浮玉之北堂。故其诗曰，尝闻咸池气，下注作清质。至今涵赤霄，尚且浴白日。《唐志》：太湖占湖宣常苏四州之境，今东西二百余里，南北一百二十里，中有山七十余所。其水原自西南接纳长兴等县，上流诸水以入吴松江，又东流二百余里以入海。《祥府图经》：二百六十里。诸书所引《国语》越伐吴战于五湖，子胥谏吴王，与我争五湖之利非越乎。又云范蠡灭吴，返至五湖而辞。司马相如赋《叙上林诸水》云：丹水紫渊，灞泾渭；酆高阝潦，入川分流，相背而异态。颢漾潢漾，东注太湖。按：括以大湖为太湖，且云相去数千里，何缘相涉？盖误读大为太耳。《水经》又讹太湖为洞庭。《扬州记》亦云：“太湖一名洞庭。”盖洞庭山在太湖中耳，岳州之南所谓洞庭湖。《水经注》云：“洞庭陂也。”而岳州集古今题咏刻石龛于岳阳楼上，如吴中皮陆唱和，苏舜钦笠泽洞庭之诗皆在焉，乃知地志多傅会也。沈存中论郭璞《江赋》云：注五湖以漫漭，漫三江而沛。墨子曰：禹治天下，南为江汉淮汝，东流注之五湖。孔安国曰：自彭蠡江分为三，入于震泽，复为北江入于海。此皆未详考地理，盖江汉至五湖，自隔大山，其末乃绕出五湖之下流经入海，何缘入于五湖？淮汝自经徐州入海，全无交涉。《禹贡》云：“彭蠡既潴，阳鸟攸居。三江既入，震泽底定。”以对文言，则彭蠡水之所潴，三江水之所入，非入于震泽也。震泽之原，皆山环之，了无大川。震泽之委，则多大川，亦莫知孰为三江者。盖三江之水无所入，则震泽壅而莫害；三江之水有所入，然后震泽底定。此水之理也。存中之言如此。或谓三江既入，入于海也。意存中以三江之水未入海，则震泽壅滞；既入海，则底定耳。或谓扬州水患，既平三江入海，无汛溢之患，震泽定有浸灌之功，非此有所入而后彼有所定也。互见三江考郏子高《水利书》：太湖积十县之水，一自江南诸郡而下，出岭阪重复间。当某霖潦，积贮溪涧，奔湍迤逦，至长塘湖。又润州、金坛、延陵、丹阳诸邑，皆有山原，并会于宜兴，入太湖。一自杭、睦、宣、歙与天目等山众流而下。杭之临安、余杭，湖这安吉、武康、长兴以入太湖。赵彦卫云：太湖上原有三：一自宁国、建康等处入溧阳，为金渊。即子胥沉金之所。至镇江之金坛、延陵为长塘糊。至常州、宜兴、武陵、晋陵为湖。又自宜兴环无锡平江之吴县、吴江、湖州之乌程为太湖。又东为松江。其二自宁国、徽、严界，聚上流之水，下杭州界，合临安之新城、于潜、昌化等县水，入江涨桥运河，北自湖州市入太湖。其三自广德界聚山北及上原水，下入宜兴、安吉、长兴等水，以入太湖，由松江入海。秀卫又指此三原为《禹贡》三江，尤谬。旧志亦云：太湖，西南湖州诸溪，从天目山下。西北宣州诸山溪水并下。太湖，五湖别称，见于传记者。《寰宇记》引虞仲翔云，太湖东通长洲，松江水南通乌程，溪水西通义兴，荆溪水北通晋陵，湖水东连嘉兴，韭溪水凡五道，谓之五湖。后汉《冯衍传》注引虞翻说，太湖有五：曰湖、洮湖、射湖、贵湖，与太湖而五。并太湖之小支，俱连太湖，故名。《水经》引《地志》云：江水自石城东出，径吴国南为南江，又东北为长渎，历河口注江，出，东注具区，谓之五湖口。五湖为长塘湖、太湖、射湖、贵湖、上湖、湖、《史记正义》五湖亦同《水经》。程大昌云：长渎即太湖。熊疑河口当作湖口，别有考证。梁大通《吴郡水灾议》：漕大渍以泻浙江。岂长渎大渎，皆指太湖而言邪？《寰宇记》又引韦昭《三吴郡国志》：游湖、莫湖、胥湖、贡湖，就太湖为五。《常州志》引韦昭说，胥湖，蠡湖，洮湖，阳湖，与太湖为五。刘芳实《经史机要》：太湖、胥湖、蠡湖、洮湖、湖为五湖。《史记正义》及顾夷《吴地记》云：五湖者，陵艹湖、游湖、莫湖、贡湖、胥湖皆太湖五岸五湾，为五湖。陵艹湖在莫里山东，周回三十余里，西口阔二里，与莫湖连。莫湖在莫里山西北，与胥湖连。胥湖在山西南，与南海连。各周回五六十里，西连太湖。游湖在北二十里，在长山东，湖西口阔二里，东南岸树里，西北岸长山。湖周回五六十里。贡湖在长山西，口阔四五里，东南长山南，即阳村，西北连无锡县老岸，湖周回一百九十里，湖身向东北长七十余里，西亦连太湖。《史记正义》云，笠泽江，松江之别名。又云，笠泽即太湖。《扬州记》曰，太湖，一名震泽，一名笠泽，一名洞庭。则江湖通为笠泽矣。  

【`吴郡志`】：五湖即太湖也。《风俗通》云，湖，都也。《史记正义》：越败吴于夫椒。引杜预曰，太湖中山也。又引贺循《会稽记》云，勾践逆吴，战于五湖中，大败而退。今夫椒山在太湖中洞庭山西北。案：此吴越战于五湖，直在笠泽一湖战耳。  

【`大德毗陵志`】《通典》注：“五湖在吴郡、吴兴、晋陵三郡。”今太湖占晋陵、无锡、宜兴三处界，去常州路郡治东南一百里。南从湖州、长兴界入宜兴界，行八十二里入晋陵县界，行十八里入无锡、晋陵两界，并行四十八里一百五十步，南至平江、吴县界乌山北。沿湖屈曲，凡经常州界，总一百四十八里五十步。按：《越绝书》云：太湖周回三万六千顷。《尔雅》云：吴越之间有吴区。注云：太湖是也。《杨州记》曰：太湖一名震泽。张勃《吴录》：五湖者，太湖之别名。虞翻云：太湖有五道，以别之为五湖。翻说为近。  

【`舆地纪胜`】：五湖者，盖所纳之湖有五也。《书传》五湖之名各不同。《图经》以谓一曰贡湖，二曰游湖，三曰胥湖，四曰梅梁湖，五曰金鼎湖。又曰，菱湖，郦善长以谓长塘湖，上湖，湖，与太湖而五。韦昭云，胥湖、蠡湖、洮湖、湖就太湖而五。陆士龙《赠颜先生诗》云：我家五湖阴，君住三山阳。  

【`风俗通`】：谨按：《春秋》、《国语》，伍子胥谏吴王，与我争五湖之利非越乎？及越灭吴，范蠡乘扁舟于五湖。湖者言流渎四面所猥也，川泽所仰以溉灌也，今庐江临丹阳芜湖县是也。又曰：都湖，曰流渎四面所隈都也。  

【`敏求机要`】：湖州乌程县五湖：泰、胥、蠡，又曰莫湖洮，又曰游湖。又曰贡湖或云泰湖通五水，是为五湖。名义殊。世称五湖又各别：鄱阳、饶州、太湖、苏。青草、洞庭皆在岳。丹阳属润脉分区。  

【`吕氏春秋`】：禹通三江五湖，决伊阙，沟回陆，注之东海，因水之力也。  

【`淮南子`】：禹之时，天下大水，禹身执垂，以为民先。剔河而导九岐，凿江而通九略，辟五湖而定东海。  

【`东汉书`】《班固传》：捐金于山，沈珠于渊。注：陆贾《新语》：舜弃黄金于崭岩之山，捐珠玉于五湖之泉，一作川。以塞一作杜。邪淫之路。  

【`吴兴志`】：五湖，在吴兴县东南七里曰五龙湖，在西南三里曰姚湖，在南九里曰获湖，在北二里曰西亩湖，在东二里曰四龙湖，皆有灌溉之功。四龙在龙清观后。吴越武王以望气者言山有王气，使人凿之，忽有四鸽飞起，烟云然，化为四龙，因以名湖。又，五湖在绍兴府诸暨县南一里。又，五湖，《寰宇记》云，晋陵无锡两县，中分湖为界。《南徐州记》云：无锡南三十五里有长渠，南有五湖，向南又有小五湖。非《周礼》之五湖也。张勃《吴录》云：以其周行五百余里，故曰五湖。  

【`钦州志`】：五湖在州城外江，岸上有亭，其湖有东西南北中九五并，嘉八年置。陶弼有宁越佳山水之句。  

【`宁国县志`】：五湖在县北四里香城乡，源出于潜千秋岭，由汤公山北沿五湖山之右，故以五湖名之。北流五里，合于县溪，入宣城，以达于大江。  

【`高邮州志`】：五湖去城六十里，东至沛城村，北至平阿两伍村，并陆路往北阿镇，至天长县固城镇，及盱胎界。南至创江湖，东至甓社湖。纪胜引旧《图经》云：去郡城六十里。山谷黄庭坚诗，九陌黄尘乌帽底，五湖春水白鸥前。蒋之奇诗，三十六湖水所潴，其间尤大为五湖。  

【`唐李绅诗`】《泛五湖效谢惠连》范子蜕冠后，扁舟逸霄汉。嗟予抱险艰，怵惕经弥漫。穷通泛滥劳，趣适皿汤昏旦。浴日皿汤层空，浮天淼无畔。依滩落叶聚，立浦惊鸿散。浪叠雪峰连，山孤翠崖断。风帕同巨壑，云矗成高岸。宇宙或东西，星辰沉粲烂。霞生洞远，日吐青荧乱。岂复问津迷，休为吕梁叹。漂沉身讵保，覆溺心长判。胡越那异乡，婴童反为玩。依稀占井邑，嘹唳同鹅鹳。举棹未宵分，维舟方日旰。徵斯济川力，若凌风翰。易狎当悔游，临深罔知难。  

【`王遵诗`】《咏五湖》：已立平吴霸越功，片帆高五湖风。不知战国官荣者，谁似陶朱得始终。  

【`释文三注`】：胡曾《咏五湖》：东上高山望五湖，云涛烟浪起天隅。不知范蠡乘舟后，更有功臣继踵无。《扁舟五湖》：种蠡功名士，吾评蠡最优。五湖足春水，一叶寄扁舟。变姓乘单舸，翻身退急流。千金徒铸象，万里孰驯鸥？震泽鲈堪脍。苏台鹿已游。君王既称霸，求尽沼吴谋。  

【`拙轩老人集`】《咏五湖》：鸱夷归去五湖秋，高谢人间万户侯。却笑功臣大夫种，不知鸟啄可同忧。  

【`元杨铁崖集`】《五湖游》：鸱夷湖上水仙舟，舟中仙人十二楼。桃花春水连天浮，七十二黛吹落天。外如青沤道人，谪世三千秋。手把一枝青玉蚪，东扶海日红桑。海风约住吴王洲，吴王洲前校水战。水犀十万如浮沤。水声一夜入台沼，麋鹿已无台上游。歌吴歙，舞吴钩，招鸱夷兮狎阳侯。楼船不须到篷丘，西施郑旦坐两头。道人卧舟吹铁，仰看青天天倒流。商老人，橘几奕，东方生，桃机偷。精卫塞海成鸥窭，海皿汤印山漂髑髅，胡为不饮生春愁。先生此诗，雄伟奇丽，逸气飘飘然，在万物之表，真天仙之语也。如海皿汤印山漂髑髅之句，使李长吉复生，不能过也。  

【`扬仲弘诗`】《送方韶父先辈游五湖》：萧萧乘素火髟，渺渺泛沧波。过眼江山好，还家日月多。诗名终不朽，世事复如何？一往五湖上，苍茫问钓蓑。太湖苏州太湖。  

【`苏州府志`】《寰宇记》云：在苏州西六十里，纵广二百八十三里，即《禹贡》之震泽。取水常震动之义。或曰，震，东方；泽在东也。《周礼》《职方》扬州薮曰具区，浸曰五湖。《尚书正义》云，扬州浸薮同，处水谓之浸，泽谓之薮。《尔雅》：吴越之间，具区其湖，周回五百里，襟带吴兴，毗陵诸县界，东南水都也。具区者为之防。《越绝书》云：太湖周三万六千顷，其千顷为乌程，去县五十里。颜真卿《石柱记》云：四万八十顷。  

【`元一统志`】：太湖，在吴县西南五十里，即右震泽。旧经云：周回三万六千顷，接苏、常、湖、秀四州界。《国语》谓之五湖，其实一也。吐吸江海，其所容者大，故以太名焉。五湖者，盖所纳之湖有五。郭景纯《江赋》云：“包五湖以漫漭。”言江水经纬五湖而包注震泽也。《国经》谓之贡湖、游湖、胥湖、梅梁湖、金鼎湖为五。而又曰菱湖。韦昭谓胥湖、蠡湖、洮湖、湖，就太湖而五。虞翻云：太湖东通长洲松江水，南通乌程溪水，西通义兴荆溪水，北通晋陵湖水，东连嘉兴之韭溪水，凡五道，谓之五湖。陆鲁望谓太湖上禀咸池之气，故一水五名。又为仙家浮玉之北堂。故其诗曰：尝闻咸池气，下注作清质。至今涵青霄，尚且浴白日。皮日休诗云：三万六千顷，顷顷玻璃色。疏岑七十二，又崔又崔露寸戟。苏子美诗云：杳杳波涛阅古今，四无边际莫知深。润通晓月为清露，气入霜天作暝阴。笠泽鲈肥人玉，洞庭柑熟客分金。风烟触目相招引，聊为停桡一楚吟。  

【`咸淳毗陵志`】：太湖，在县东南百里。源自安吉州长兴县，入宜兴，又八十里入晋陵，又十八里入无锡。由晋陵无锡四十八里百五十步，南入平江府吴县乌山北湖。堤环郡境，总百四十八里五十步，亦名五湖。《周礼?职方氏》云：杨州其浸五湖。注：湖在吴南，浸，可以为陂灌溉者。《史纪?河渠书》云：于吴则通渠三江五湖。韦昭注：五湖，湖名耳，实一湖，今太湖是也。在吴西南。《通典》注云：五湖在吴郡、吴兴、晋陵三郡。郦元则谓长塘湖、射贵湖、上湖、湖，与此为五。韦昭则谓胥湖、蠡湖、洮湖、阳湖与此为五。张勃《吴录》则谓五湖即太湖，周回五百余里。众说不同。惟虞翻云：太湖有五道，东通长洲松江，南通安吉溪，西通宜兴荆溪，北通晋陵湖，东南通嘉兴韭溪。  

【`吴兴志`】：太湖在郡治之北十八里，乌程长兴境之所距。旧经乌程县北，长兴东北皆以太湖为名。《禹贡》曰震泽。《周?职方》曰：具区、五湖。震泽，取水常震动之象。或曰：震，东方。泽在东也。具区者，大为之防。五湖者，张勃《吴录》云：太湖之别名，以其舟行五百余里也。《吴郡图经》曰：有小湖五，悉属太湖，贡湖、游湖、胥湖、梅梁湖、金鼎湖也。旧编谓固湖、游湖、胥湖、菱湖、太湖，纵广数百里，苕众水入焉。《越绝书》云：周三万六千顷，其二万顷为乌程。颜公《石柱》：四万八千顷。《统纪》云：纵广二百八十三里，兼接苏、宣、常州之界，临安、广德之水亦入焉。《长兴郡图经》云：接苏、常、秀州之境。按：秀州之境不濒湖。《统记》云，连德清、武康、长城、临平、余杭、义兴、晋陵、无锡、江阴、吴县、常熟、昆山、华亭、嘉兴、海盐，一十五县水入焉，旧编亦从此说。非也。江阴自隔五鸿堰，昆山、常熟在吴江下流，华亭、海盐水竟自入海，不入太湖也。《新唐志》云：古湖、宣、苏、常四州境为是。  

【`吴兴续志`】：湖之巨浸曰太湖，在郡治北十八里，乌程长兴境之所距，兼接苏、宣、常州之界，杭州、广德之水亦入焉。沿湖之堤多港，皆为斗门，视时之旱涝而闭泄焉。近世以来，渐就湮废。洪武十年春，通州蒋忠重为疏导，民甚便之。  

【`无锡志`】：太湖去州西南一十八里，自西而北，绝州之境四十五里，即古具区。震泽，所谓五湖者是也。《越绝书》云：太湖周回三万六千顷。《禹贡》之震泽。《尔雅》云：吴越之间，具区其湖，周回五百里，襟带吴兴，毗陵诸县界，东南水都也。郭璞《尔雅》“具区”注云：县南太湖也。中有山，山下有洞庭。穴道潜行水底，无所不通，号为地脉。旧经云，湖内有灵山，去北岸二百里。其山清秀，山中有灵山寺。旧属无锡，后割入晋陵。南际有洞庭山，在苏州吴县界，产柑橘，与潇湘洞庭等非舡莫通。《寰宇记》云，太湖从湖州长兴，历常州义兴、晋陵及无锡界。今按：太湖南自平江长州县，入长兴与义兴，并行四十八里，东南至吴县界。自乌山北，沿湖西岸东行六十二里，又与吴县为界。沿湖屈曲越常州界一百四十八里，与州之分水为界。占州之新安、开化、扬名、开元、富安五乡。由新安乡为角溪口，自南而西，迤逦行至富安之闾江而止焉，是州之巨浸。西流之水，皆会于独山、吴塘、浦岭诸门而通太湖。  

【`宜兴风土旧志`】：太湖在县东南四十五里，周回计六百五十里三百步。南接长兴，古以义乡山为界，今以董塘岭为界。经县界八十里，北入晋陵，东际兰山，西环以百渎，在《禹贡》为震泽，在《尔雅》为具区，《史记》通谓之五湖。桓玄为义兴太守，不得志，常登高望震泽叹曰：“父为九州伯，儿为五湖长。”乃弃官归国。正以地临湖故也。《越绝书》云：太湖周回三万六千顷，中有包山，山下有洞庭穴，潜行水底，无所不通。《十道四蕃志》云：包山洞庭，其下潜通琅琊东武山。吴大帝使人行二十余里而返亡，上闻波涛之声。昔毛苌由张公洞入，东行从此穴出，盖即林屋洞天。今有毛公坛炼丹井存焉。  

【`乌程志`】：太湖为东南薮泽，其诸港所以泄上流而注之湖也。在县二十二都，至四十一都之境，唯大钱小梅二湖口为最大。而且要自昔置巡检于大钱者，实以二处为险要之地，故特置官以控治之。其他浦，三十有六，当春夏霖雨，西南山水骤发黄潦拍岸，非赖此泄之，则平畴皆漫为巨壑矣。旧常置闸，以防北风湖泛之患，后皆堙废。洪武十五年，主薄王福往加浚治，既而典史姚华轻继往，由是皆疏通云。  

【`常州府志`】：太湖在晋陵东南一百里，源自长兴州，流入宜兴，八十里入晋陵，又十八里入无锡。由晋陵无锡四十八里，南流入平江路吴县乌山堤北。堤环都境，总一百四十八里，亦名五湖。按：《寰宇记》：此湖当晋陵、宜兴、无锡三县界。《越绝书》云：太湖，周回三万六千顷，互见平江湖州，又名具区，又名震泽，又名笠泽。《左传》：吴师伐越，败之于夫椒。即谓太湖中椒山是也。一云周五百里曰五湖。  

【`扬州志`】：太湖，一名震泽，一名笠泽，一名洞庭。  

【`新唐书`】《地理志》：湖州乌程县有太湖，占湖、宣、常、苏四州境。  

【`宋胡文恭公集`】《论太湖登在祀典奏议》：臣窃见吴中太湖，即《禹贡》震泽也。广三万六千顷，其水利溉苏、湖、常三州之地，而苏湖为多，去二郡亦近。湖中大小山七十有二，洞庭、林屋、福地皆在其中。商帆贾楫，日相上下。二郡各有湖庙，而常州无庙。苏州庙在洞庭，湖州庙在大钱口，方俗目为平水大王庙是也。二郡小小丛祠皆祭，而太湖独不祭，盖由祀典失载，因循忽诸。礼，境内山川，诸侯当祭。国家无文，咸秩靡祀。不宗其太湖，欲乞下湖、苏、常三州登其祀典，春秋差官致祭，取进止。  

【`许景适野雪行卷`】《太湖神平水王文》：具区为东南薮，而神司马。去岁潦水逆行，邑为流裔，桑麻稻之区，几为鱼鳖之宅。而邑民之饿莩离散者，至今未苏也。某来为邑佐，惟神是依。视事三日，只谒于庙，所祈阴相，自今不以小邑为壑，而亟蒙润泽之益，实民情之公愿，而非吏之私祷也。  

【`唐皮日休诗`】《初入太湖》：闻有太湖名，十年未曾识。今朝得游泛，太笑称平昔。一舍行胥塘，尽日到震泽，三万六千顷，顷顷玻璃色。连空淡无类，照野平绝城。好放青翰舟，堪弄白玉笛。疏岭七十二，双双露矛戟。悠然啸傲去，天上摇尽益鸟。西风乍猎猎，惊波奄涵碧。倏忽雪阵吼，须叟玉崖坼。树动为蜃尾，山浮似鳌脊。落照射鸿溶，清辉荡抛扌雹。云轻似可梁，霞烂如堪摘。渐瞑无处泊，挽帆从所适。枕下闻澎，肌上生疹疒束，讨异足回，寻幽多阻隔。愿风与良便，吹入神仙宅。甘将一蕴书，水事嵩山伯。  

【`陆龟蒙诗`】《初入太湖》：东南具区雄，天水合为一。高帆大弓满，羿射争箭疾。时当暑雨后，气象仍郁密。乍如开雕，音奴，笼也。耸翅忽飞出。行将十洲近，坐觉八极溢。耳目骇鸿，精神寒佶栗。坑来斗呀豁，涌处惊嵯。险异拔龙湫，喧如破蛟室。斯须风妥帖，若受命平秩。微茫识端倪，远峤疑格音阁笔。见铜阙，湖中穹崇山有铜阙左右皆辅弼。盘空俨相趋，去势犹横逸。曾闻咸池气，下注作清质。至今涵赤霄，尚且浴白日。太湖上禀咸池五车气之，故一水五名也。又云枕浮玉，宛与阆匹。肃为灵官家，此事难致诘。太湖乃仙家浮玉之兆堂才迎沙屿好，指顾俄已夫。山川互蔽亏，鱼鸟空聱语彪反耶。鱼乙反何当授真检，得召天吴术。一一问朝宗，方应可谭悉。  

【`白居易诗`】《泛太湖书事寄微之》：烟渚云帆处处通，飘然舟似入虚空。玉杯浅酌巡初匝，金管徐吹曲未终。黄夹缬林寒有叶，碧琉璃水净无风。避旗飞鹭翩翻白，惊鼓跳鱼拨刺红。涧雪压多松偃蹇，岩泉滴久后玲珑。书为故事留湖上，所见胜景，多记在湖中石上吟作新诗寄浙东。军府威容从道盛，江上气色定知同。报君一事君应羡，五宿澄波皓月中。  

【`宋陈舜俞诗`】《初入太湖》：东南有具区，三万六千顷。百川之雄伟，咸池借溟。玉堂在其下，莫知日月永。鸱夷昔不返，肯顾市朝请。素怀邈已劳，孤泛此方逞。刺沙出林荒，度浅动苹荇。渐尽行渐远，湾转势弥迥。疑非地可载，直与天作境。青空四垂幕，乱山不能屏。淼茫白鸟行，浩漾好云影。逻呼十浆急，横九帆并。一舡横立，九帆乘风网鱼瓜皿霁中波有光，风后浪犹猛。澎湃闻乍偃，抛磕内还省。我量觉蹄涔，此身实萍梗。渊神寒肌，浸气飘素领。观澜念往术。濯缨悼前眚。未能追高谢，且以卒流景。吟非夸独清，济乃伏中静。寄谢洞庭君，终来老鱼艇。  

【`葛元承诗`】《太湖吟》：只饮太湖水，不松江鲈。鲈杂鱼虾腥，水涵天地初。千里开镜奁，一色包冰壶。日月递吐吞，蛟龙相蛰舒。上接河漠高，下连溟渤虚。中有洞庭山，云气相萦纡。我来风雪天，修绠汲自如。一饮尘清，再饮浇诗书。三饮毛发寒，胸次包寰区。大禹果至神，仿佛来前除。万古不尽流，禹功常与俱。  

【`北石间诗集`】《哥太湖迓常守王寺丞》：伊谁量太湖，三万六千顷。三围几何宽，满湖不畦畛。或疑湖底天，可田尺。亟问县官请。况复周家有成法，尽底均作八家并。鲸鹏蛟鳄俱函屏，藻荇蘖为禾黍颖。公田利与私田准：坐令虞芮俗。化作西伯境。野田无哭声，夜枕亦不惊。晏眠早作日以宁，已输再输母屡征。循良在上如西京。媚长牙爪俱逡逡。《吴江塔寺登阁观太湖》：十华藏海藐涔蹄，便作涔蹄为物移。富贵不须开帝网，只开万顷碧琉璃。  

【`吴仲子诗`】：远山数笔抹秋烟，阔阔湖波冷浸天。晚日未沉风渐起，芦花狼藉满渔舡。  

【`陈子尚诗`】：泱漭吞吴会，微茫接洞庭。流应合万水，势欲小东溟。天宇浮空阔，风帆入杳冥。蛟鼍成窟宅，白浪晚吹腥。  

【`张仁溥斗野诗藁`】《太湖次韵》：旷望极沧溟，身疑住帝青。风恬波帖帖，云淡雨星星。驾熟转鱼户，潜深想贝庭。二豪方劝醉，万事付刘伶。  

【`李和父雪林漱石集`】《过太湖》：水面八百里，所之唯认山。消人名利念，出世是非间。帆有凌空势，云无不雨颜。何年洞庭上，林屋老仙关。  

【`翁灵舒集`】：水跨三州地，苏州水最多。昔年僧为说，今日自经过。亡国岂无恨，渔人休更歌。洞庭山一抹，翠霭白云和。  

【`大雅集`】《程煜咏太湖》：击楫中流去，西风客思催。地吞南极尽，波撼北溟回。蛟馆悬秋月，龙宫起夜雷。濯缨人不见，长啸倒金。  

【`吴郡志`】《梅尧臣望太湖》：东吴临海若，看月上青冥。河漠微分练，星辰淡布萤。细烟沉远水，重雾空庭。孤坐饶清兴，惟将影对形。  

【`胡文恭公集`】《九月十五夜北楼望太湖》：云影消空阔，霜华怫杳冥。秋光不隐雁，夜色欲迷萤。爽气横苍卞，凉波接洞庭。水仙当此夕，应化白龙形。  

【`罗处约诗`】《题太湖》：三万六千顷，湖侵海内田。逢山方得地，见月始知天。南国吞将尽，东溟势欲连。何当洒为雨，无处不丰年。  

【`王之道相山集`】《太湖呈郡公晋沈元吉》：半月江湖上，晚来方得风。挂帆谁共快，到岸偶相逢。可是遇从旧，都缘臭味同。长亭一瓯茗，亲厚意何穷。  

【`李处权崧庵集`】《次陈叔易太湖二十韵》：北客何来此，浮生直偶然。风飚从禹穴，日脚近虞渊。渔唱谁能问，鸥盟我不捐。燃犀怪可睹，攀树讯空传。钓石温徐坐，樯竿稳近联。波明凝练妥，山净学眉连。客上三千履，军呼十万钅廷。可思江柳下，祗欠舞衣前。鼓知无及，乘查怅未缘。远中微隐树，阔外莽横天。缥缈湘灵瑟，夷犹范蠡舡。健帆风作驭，骇浪雪盈颠。行鹭纷群起，孤鸿杳独骞。断崖方怒吸，浅濑或劳牵。夜泊星辰逼，晴占日月偏。幽姿闾蛟室，神物护龙泉。世乱甘沦隐，涂穷枉乞怜。渚花迎客笑，岸草信人沿。颇欲追双桨，无因共两舷。时来如谢眺，三复有余妍。  

【`王逢原诗`】《太湖》：西南无尽望，吞恐罄吴郊。海近私凭蓄，天低不敢包。蛟龙疑自宅，螟蛭莫令巢。远浦绕分点，归樯略认梢。水乘潮更阔，地过底宜坳。鸟截烟离断，风泼浪脊交。大桥横作画，别岸缺成爻。吟恐诗无气，图忧笔费抄。归输范蠡得，官许季鹰抛。去忆心应系，联夸口定浇。穷何须蹈海，来好卜编茅。著户生同隐，居民钓自庖。沧浪未容濯，鱼柜夜停敲。  

【`范文正公诗`】：有浪即山高，无风还练净。秋宵谁与期，月华三万顷。  

【`高僧诗集`】：黄芦一股水，翠竹两三家。落晶闻鸡犬，荆蓁一径斜。人生处事不欲快，捷径未必通诸碍。归途拟作沿塘行，甑倒囊空胡可侍，浙  

【`赵蕃诗`】：夜来投宿定花浦，乞晓占风更前迈。波涛汹涌势莫遏，顾视吾舟真若芥。是时霜威甚可怖，篙师战缩不可耐。急温浊酒浇肺月下，向者饥寒失安在。自怜不比娄师德，未可轻犯垂堂戒。径搜苦语谢江神，恐惧偷生勿吾怪。  

【`陈都官文集`】《太湖一首和姚子张》：太湖可渔山可樵，渔樵隐者非一朝。醉拍溟渤磨穹霄，歌咏周孔追松乔。故矶人归今寂寥，秋空浪稳兰为桡。何为不去走市朝，况无一束陈虞尧。嗟哉生事击垂箪瓢，母齿豁豁群儿龆，啼寒悲饥如鸱，古人以此尝折腰。敢不欢喜禄下僚，沧浪有景诚不辽。西风起时心摇摇，异日掉臂君可招。  

【`程公许沧洲尘缶编`】《晓月未没顺风泛太湖，期以明日与悦斋会》：明月伴我酒家眠，五更顺风催放船，月波荡湖湖欲溢。扶桑夺，染半天。赤湖山，破晓青苍。坐觉山与船低昂，少年负气隘湖海。老虽敛，缩余习，在叩舷。一笑宇宙宽，天那可差别观。蒲舟风瞬息几百里，峨峨阊门尺有咫。五湖千古自清风，诘朝持叩伏柱史。  

【`傅梦得西岩吟藁`】《过太湖》：橹声催客过垂虹，小泊长桥蓼岸东。一望湖光千万顷，远看山色渺茫中。船惊宿鹭飞轻雪，信寄征鸿得便风。欲买鲈鱼供晚酌，芦花丛裹唤渔翁。  

【`范石湖大全集`】《渡太湖》：囊风阁雨半晴阴，惨澹谁知造化心。委命沉浮惟一叶，计身轻重亦千金。红尘犹道不胜险，白浪莫嗔如许深。脱得芗山堪系缆，卧听鼍吼与龙吟。《又十一月大雾中，自胥口渡太湖》：白雾漫空白浪深，舟如竹叶信浮沉。科头晏起吾何敢，自有山川印此心。  

【`杨杰无为集`】《舟泊太湖》：区区朝市逐纷华，不信湖心有海槎。八十丈虹寒卧影，一千须玉碧无瑕。古今风月归诗客，多少鲈属酒家。安得扁舟如范蠡，烟波深处卜生涯。  

【`抄录杂诗`】《望太湖》：垂虹桥外水茫茫，又历鲲鹏变化乡。船得便风宽客思，城留残照染湖光。未输溟渤吞三岛，直想虚空敛八荒。欲买一樽留月色，荷花荡口借新凉。  

【`苏子美集`】：杳杳波涛阅古今，四无边际莫知深。润通晓月为清露，气入霜天作瞑阴。笠泽鲈肥入脍玉，洞庭柑熟客分金。风烟触目相招引。聊为停桡一楚吟。  

【`王黄州小畜集`】《听罗评事话太湖洞庭之景，因赋十韵》：思纯十日水乡游，归见同年说不休。湖阔尽疑吞泽国，洞深皆道彻宣州。杉松自宿千年鹤，桔柚堪轻万户侯。销夏古弯长积雪，隔帆危柱几秋。离离鱼网垂村巷，漠漠茶烟出寺楼。云叶拥僧迎墨绶，浪花出没乱青冥。只疑亦有钓天奏，惊起鱼龙舞洞庭。群山相望有亡桔，仿佛三生常往还。不用张帆越清，化身先自遍西山。孤峰直上散青眸，山峙西东浸碧流。弱水人言三万里，是间我是到瀛洲。海门湖上东畔开，海东飞仙呼不来。乘桴便欲径浮去，无人从我复空回。  

【`舆地纪胜`】：陈尧佐：平波渺渺烟苍苍，菰蒲才熟杨柳黄。扁舟系岸不忍去，秋风斜日鲈鱼乡。梅词：岸傍高士陆龟蒙，羌雁曾征恋钓筒。船户平居两山下，图经分载几州中。蒋堂：雁翅桥横五湖北，飞亭屹大江心。鱼龙渊薮风月窟，若比广寒宫更深。杨蟠：两岸履声云外合，三州帆影月边归。栏干独立秋风早，岂侍鲈鱼始拂衣。  

【`周端平诗隽`】《望太湖》：独立弥漫灏气中，倍饶云雾杳重重。直西一道孤光起，指点人看是白龙。眼力难穷远即昏，纵睛惟只两三分。今朝林屋人皆见，不似峰峦只似云。  

【`袁易诗`】《雪后过太湖》：急桨危桅破晓晴，寒流残雪动春声。眠沙双鸭萧萧静，泛渚群鸥个个轻。山阴竹树凋零久，梁苑池台赋咏阑。赖有太湖三万顷，清晖摇荡玉峰寒。虚白冥蒙雁叫残，空明眩转鹭飞还。烟波渐远重回首，始信愁生浩荡间。湖面轻波漠漠开，烟中万叠玉崔嵬。若言兴尽堪回棹，更傲何时月夜来。胸吞云梦光徒宽，笔写潇湘思已悭。安得敏如杨马手，烂铺才思寸湖山。  

【`张仲实诗`】《太湖晚泛》：菰蒲飒飒太湖秋，无恨清风消客愁。总为沈酣频解带，独因潇洒更移舟。远山自入青云去，落月相随白水流。几处钓矶曾过眼，已将心事许沙鸥。  

【`玉景初兰轩集`】《太湖》：自古东南说太湖，扁舟今日过勾吴。尽中渔艇长桥晚，镜里炊烟震泽孤。淼淼四旁天远接，悠悠一色练平铺。清风不逐鸱夷去，长向烟波伴钓徒。  

【`张子渊诗`】《过太湖》：漂漂适佗州，浩荡去无所。风飘如惊鸿，百里已可许。天寒吴江波，日落晋陵渚。旅怀惨不悦，怆凄恨如雨。独夜维我舟，三更有鸣橹。  

【`云麓漫抄`】《游太湖》：“十只画船何处宿，洞庭山脚太湖心。”此白乐天守姑苏游太湖诗。读之想见当时气象。绍兴初，金人犯江浙，苏守移治洞庭。前后守臣孙仲益觌胡茂老松年皆罢守寓彼，胡有诗：白苹风静碧波沉，画舸来游着意深。愿觅灵丈窥钥，更追遗范写良金。姓名便合联真隐，出处何妨拟醉吟。畴昔光阴费行乐，中原鼙鼓正伤心。  

【`程礼部集`】：云树烟波浩渺，渔村橘里萦环。相见三高不死，超然来往其间。  

【`元宋本至治集`】《灵岩绝顶望太湖集句》：闲云潭影日悠悠，更挽藤梢上上头。惆怅无因见范蠡，夕阳西去水东流。  

【`谢原功密恭诗稿`】《次韵张云门中尉望太湖》一首：云门旌节驻西山，注目平湖浸雨间。春雨浪高鱼欲化，夕阳沙远鸟迟还。龙都虽限天为界，霸国休凭水作关。日夜战舡争利涉，鸱夷何可便投闲。  

【`芦川张九干集`】《水调歌头?同徐师川泛太湖舟中作》：落景下清嶂，高浪巷沧洲。平生颇惯江海，掀舞木兰舟。百二山河，空壮底事。中原尘涨，丧乱几时休。泽畔行吟处，天地一沙鸥。想元龙，犹高卧百尺楼。临风酹酒，堪笑谈话觅封侯。老去英雄不见，惟与渔樵为伴，回首得无忧。莫道三伏热，更在五湖秋。  

【`耿元鼎词`】《满江红?中秋泛月太湖》：问月杯空，谪仙去、无人重举。兰台旧、扁舟乘兴处，留奇语。洞府初疑仙骨瘦，樽前尚爱纶巾舞。信前身太白尚何疑，词高古。盟后会，偕真侣。黄紫渡，册枫渚。道今五湖烟浪，胜游湓浦。念我身系鸥样度，似海山共去君应许，但只愁岳牧，要人撑住。潮洲太湖。  

【`潮州府志`】：太湖在潮州府。  

【`唐韩昌黎文集`】《祭太湖神文》：三章维年月日，潮州刺史韩愈，谨差摄潮阳县尉史虚已，以特羊庶羞之奠，告于太湖神之灵：某承朝命为此州长，令月二十五日至治下。凡大神降依庇贶斯人者，皆某所当。率徒属奔走致诚，亲执祀事于庙庭下。今以始至，方上奏天子，思虑不能专一，冠衣不净洁，与人更未相识；知牲糈酒食器皿弊，不能严清；又未卜日时，不敢自荐。见使摄潮阳县尉史虚已以告神其降鉴。《祭湖神文》：维年月日，潮州刺史韩愈，谨以清酌庶羞之奠，祭于太湖之神。惟神降依兹土，以庇其人。今兹无有水旱雷雨风火疾疫为灾，各宁厥宇，以供上役。长吏免被其谴，赖神之德，夙夜不敢忘，谨具食饮，躬齐洗奏音声，以献以乐，以谢厥赐，不敢有所祈。尚飨。《祭湖神文》：维年月日。潮州刺史韩愈，谨以清酌暇修之奠，祈于太湖之灵曰：稻既矣，而雨不得熟以获也；蚕起且眠矣，而雨不得老以簇也。岁且尽矣，稻不可以复种，而蚕不可以复育也，农夫桑妇将无以应赋税继衣食也。非神之不爱人，刺史失职也。百姓何罪？使至极也。神聪明而端一，听不可滥以惑也。刺史不仁，可坐以罪；惟彼无辜，惠以福也。划云阴，卷日月也。幸身有衣，口得食，给神役也，充上之须脱刑辟也。选牲为酒，以报灵德也；吹击管鼓，侑香洁也；拜庭跪坐，如法式也；不职当治，疾殃殛也。神其尚飨。淮安太湖。  

【`淮安府志`】：太湖在安东县西北一百二十里，而接沭阳县桑墟湖。南北长八十里，东西阔四十里，与海州沭阳三分之一为界，即硕项湖也。浦城太湖。  

【`元一统志`】：太湖在建宁路浦城县。  

鄱阳湖  

【`鄱阳志`】：古之彭蠡，在城西四十里。水涨之时，近不十里。湖跨南昌、饶州、南康三郡之界。属饶州者东一隅尔。所潴之水，合饶、信、徽、吉、赣、建昌、临江、南安、袁筠、南昌、南康诸州之流。春夏秋汛滥渺茫，至冬水归港道。今湖口入江处。西北则江汉之浊流，南则鄱阳湖之清涨，合流于大江，入于海。  

【`饶州府志`】：鄱阳湖乃彭蠡泽之东南隅，延袤数百里。隋以鄱阳山所接，故名。  

【`南康府志`】：鄱阳湖在都昌县东南二十里，流经县治，会于左蠡。其湖绵亘三百里，巨浸迷茫。中有雁泊小湖，西接龙兴，东抵饶州，北流入于海。  

【`唐韦庄诗`】《泛鄱阳湖》：四顾无边鸟不飞，大波惊隔楚山微。纷纷两外灵均过，瑟瑟云中帝子归。迸鲤似梭投远浪，小舟如叶傍斜晖。鸱夷去后何人到，爱者虽多见者稀。  

【`宋徐灵晖诗`】《过鄱阳湖》：港中分十字，蜀广亦通连。四望疑无地，孤舟若在天。龙尊收巨浪，鸥小没苍烟。未渡皆惊畏，吾今已帖然。  

【`赵卞诗`】《经鄱阳湖》：舍陆事川程，霜天晓色明。长波万顷阔，大舸一帆轻。静唱村渔乐，斜飞渚雁惊。云披见楼阁，隐隐豫章城。  

【`赵汉宗白云小藁`】《过鄱阳湖》：烟波三万顷，著我木兰船。望际疑无地，寰中别有天。长空孤鸟没，四海一云连。浩荡平生意，南风正渺然。  

【`江湖续集`】《周弼鄱阳湖四十韵》：巨浸连吴越，高缠直斗牛。玄明开别府，江伯汇支流。象纬元精逼，神奸怪裒。番君疏带砺，彭蠡壮襟喉。赴隙如无地，凭忽有州。津涯逾写润，窟宅定刳幽。岛认瀛鳌戴，涛疑阵马。珠跳伶两驶，镜滑识风收。树带乔枝隐，山馀短碧浮。窥觇疲罔象，脾睨太阳侯。漾月都迷皓，蒸云间作油。涵濡均藻荇，冗长到虾鳅。蜃幻晴嘘阁，龙腥夜拔湫。万寻悬圃玉，一带洞庭秋。盈缩知谁纪，吞并似力。鲤矜封赤，龟笑斥朱眸。嵌宝扶桑啮，珍文匠石锼。鸥群驯野客，螈肆傲潜蚪。罟数筐零霰，樯轻弩激钅侯。孰分浮瓠，或讶绕蛇丘。弦索延商妇，艘送莫愁。陶未诚得策，神禹想遗忧。端称潺弄，非无隐伏搜。豆分高下渚，苇视去来舟。血脉乾坤活，疮痍稼穑瘳。披猖包息壤，琐碎略浮沤。莲女婵娟棹，渔郎燥瓯。有人搴绣被，无客傲霜鸟裘。货贝穷乾没，醪羞萧丐求。束枯论沃釜，戒覆比倾车舟。众水杯盂外，佗年吐纳尤。鹊填功未议，鲸吸志应酬。何事轻思济，吾防果未周。阽危心骨醉，飘泊面颜羞。敢讣乘桴去，何知戴粒游。片帆真扰扰，只影转悠悠。卑湿口羞疑作嗟梁传，星霜挂魏牟。劳歌惭孺子，破簏付平头。鸟豉缘置，黄粮为谋。清螺取归日，稳棹听夷犹。又，鄱阳湖浸东南境，有人曾量三十六万顷。我昔乘槎渤间，眇视天溟坎蛙井。浪何为而起于青云之底，日何为而碎于泥沙之里，太极初分一物无，天水相包若鸡子。扬澜可供李白青州杓，彭蠡付与卢敖洗龟壳。斗大孤山没处藏，属斤取来鼎铛脚。胸中八九吞云梦，似此蹄涔亦何用。安得快意大荒之东，东复东，指麾鱼鳖骑苍龙。  

【`范石湖大全集`】《鄱阳湖》：凄悲鸿雁来，泱漭鱼龙蛰。雷霆一鼓罢，星斗万里湿。波翻渔火碎，月落村舂急。折苇已纷披，衰扬尚僵立。长年畏简书，今夕念蓑笠。江湖有佳思，逆旅百忧集。《过鄱阳湖次游子明韵》：春工酿云无端密，大块囊风不肯收。休问岩严与欹侧，我今茅靡共波流。野鹰兀兀平沙上，折苇萧萧古渡头。满眼荒寒底处所，令人肠断五湖舟。  

【`蔡定斋集`】《过鄱阳湖适遇便风，湖面如镜，喜而有作》：多谢江神不世情，为怜逐客送归程。一帆风力如飞疾，千里湖光似掌平。要是吾生伏忠信，自然此意格神明。反思宦路风波恶，屡触危机梦亦惊。  

【`抄录杂诗`】《鄱阳湖》：胸次欲吞云梦泽，荡空沦野总滔滔。鲲鹂自以天为国，蛟鳄同驱海扇涛。障日万艘轻似羽，插天孤岛小于毫。明当飞步匡山顶，俯仰青天视六鳌。  

【`扬诚斋诗`】《过鄱阳湖，天晴风顺》：湖外庐山已见招，春风好送本兰桡。青天挟日波中浴，白昼繁星地上跳。万顷琉璃吹一叶，半簪霜雪快今朝。庐陵归路从西去，却峭东帆趁落潮。《四月十三日度鄱阳湖》湖心一山曰康郎山，其状如蛭浮水上。泊舟番君湖，风雨至夜半。求济敢自必，苟安固所愿。孤愁知无益，暂忍复永叹。夜久忽自睡，倦极不知旦。舟人呼我起，顺风不容缓。半篙已湖心，一叶恰镜面。仰见云衣开，侧视帆腹满。天如琉璃钟，下覆水晶碗。波光金汁泻，日影银柱贯。康山杯中蛭，庐阜帆前慢。豁然地无蒂，渺若海不岸。是身若虚空，御气游汗漫。初忧触危涛，不意拾奇观。近岁六暄凉，此水三往返。未涉每不宁，既济陬复玩。游倦当自归，非为猿鹤怨。  

【`华岳南征录`】《过鄱阳湖》：翠微访赵贡元于鄱阳湖之中。方及中流，风涛大作，篙师束手，翠微恬然，哦一绝而止。北风翻雪鼓雷霆，舟子停兰亦断魂。看我金鳞三十六，为君一跃上龙门。和，慕地波涛怒震霆，整冠危坐肯消魂。乘风更驾飞帆去，要看夜潮生海门。  

【`章忠恪公集`】《夜过鄱阳湖》三首：风驱残暑月侵衣，仙客乘槎八月归。万顷平湖波不动，夜深鸣橹渡如飞。平湖闻说浪如山，今夜扁舟自在还。天象水光俱一色，此身安渡斗牛间。鄱阳湖面三百里，草树云山望里无。月夜扁舟讶何许，一天星汉近相趋。  

【`元范德机诗`】《数日跋涉泥淖至北山始霁暮经鄱阳湖》：川路跷长林，岁穷千里心。贾舟栖港迮，樵火出深。欲雪应消瘴，因风忽解阴。转移足清景，虽受客愁侵。  

【`隐显翁游山诗集`】《鄱阳湖过彭蠡湖》：江村烟树挂渔蓑，湖上晴山叠翠螺。回首唤醒尘世梦，沧浪深处一声歌。  

【`王沂诗`】《过鄱阳湖》：东流浩浩远朝宗，联络坤维秀所钟。山入断云回白雁，波涵落日见苍龙。英雄埋没怜今古，形势开张扼要冲。回望匡庐招五老，紫烟晴瀑界云松。  

【`国朝顾录`】《过鄱阳湖》：临风酉丽酒守湖神，打鼓开舡发要津。云雾气蒸迷日月，波涛声撼震乾坤。放歌今日容豪客，破敌当年想至尊。咫尺南昌城郭近，且将双足洗征尘。又，《入鄱阳湖口》：鄱阳秋水阔无津，极目遥观欲损神。尚想天王平贼处，至今遗庙祀功臣。  

【`张宏江湖吟啸集`】《过鄱阳湖》：忆我少年时，常有江湖志。番易胜天下闻，欲往从之无由致。我时特为朝京来，焱欠然一见心颜开。举头四顾渺无际，但见天光云景同。回徘南风正高北风止，前舡唱歌后舡喜。四图山色画图开，万顷波光锦鳞起。同舟赖有金人，往来谈笑时相亲。弹棋数局消白日，高歌一曲回阳春。谁云客里多萧索，始信江湖有真乐。明朝买酒赛江神，尽日开篷细斟酌。  

彭蠡湖  

【`九江志`】：彭蠡湖在寻阳县东南，与都昌县分界，湖心有大孤山。顾况诗云：大孤山尽小孤出，月照洞庭归客舡。案：《郡国志》，彭蠡湖周回四百五十里，内有石高数十丈，大禹刻其石以记功焉。又有乞乌随舡行，舟人掷抟饭接之，高下不失一粒。今此为松江，灵庙多有，不独在彭蠡湖尔。  

【`豫章续志`】：彭蠡湖去进贤县一百二十里，弥茫浩渺，与天无际。接三州之境，东则饶州，西则南康军，北则都昌，南则本县。《禹贡》所谓彭蠡既潴，阳鸟攸居者，即此湖也。湖之水消长有时，每春夏之间，水涨而湖愈阔；至秋冬则水缩，俗谓之落槽。  

【`南康军志`】：彭蠡湖在城东南，《禹贡》：彭蠡既潴。又曰东汇泽为彭蠡。《汉志》：武帝浮江，自浔阳出枞阳，至彭蠡是也。又名官亭湖，又名左里湖。  

【`舆地纪胜`】：彭蠡湖在德化县东四十里，大合江汉，细纳章贡，实为水之都会。湖心有大孤山，高数十丈。今西属德化，南属南康，东让属湖口，一湖隶三境焉。  

【`太平寰宇记`】：彭蠡湖西湾夏秋水涨，商徒萦纡，牵舟循绕，人力疲劳，号为西疲湾。亦在湖江水泛涨，惊波似雪，汹涌嘈杂，因是名焉。又有落星石，又有神林湾，在湖西北。湾中有林木，林下有庙，商旅多于此阻风波，祷庙祈福而获前进，由是名焉。又有女儿浦，内有女儿庙，祷祈亦有灵应，即未详所置。  

【`记纂渊海`】：宫亭即彭蠡泽也，谓之彭蠡湖，一名汇泽。《荆州记》：宫亭湖庙神甚有灵验，能使湖中分风，而船南北同上。  

【`宋谢灵运诗`】《入彭蠡湖口作》：客游倦水宿，风潮难具论。洲岛骤回合，圻折岸屡崩奔。乘月听哀，灵馥芳荪。春晚绿野秀，岩高白云屯。千念集日夜，万感盈朝昏。攀崖照石镜，牵叶入松门。三江事多往，九理空存。灵物吝珍怪，异人精魂。金膏灭明光，水碧缀流温。徒作千里曲，弦绝念弥敦。  

【`唐张曲江集`】《彭蠡湖上》：沿涉经大湖，湖流多衍失。凌晨趋北渚，逗浦已西日。所适虽淹旷，中留且闲逸。瑰诡良复多，感见乃非一。庐山直阳浒，孤石当阴术。一水云际飞，数降湖心出。象类何交，形言岂深悉。且知皆自然，高下无相恤。  

【`李白诗`】《过彭蠡湖》：谢公入彭蠡，因此游松门。余方窥石镜，兼得穷江源。前赏迹可见，后来道空存。而欲继风雅，岂云清心魂。云海方助兴，波涛何足论。青嶂忆遥月，绿罗愁鸣猿。水碧或可采，金膏莫言。余将振衣去，羽化出嚣烦。  

【`白居易诗`】《彭蠡湖晚归》：彭蠡湖天晚，桃花水气春。鸟飞千白点，日没半红轮。何必为迁客，无劳是病身。但来临此望，少有不愁人。  

【`宋余靖武溪集`】：彭蠡古来险，汤汤贯侯卫。源长云共浮，望极天无际。传闻五月交，兹时一阴至。飓风生海隅，余力千里。万窍争怒号，惊涛得狂势。涌恐楚山拔，声疑夏鼎沸。妖树吐浓烟，层台夸壮丽。奔雷鸣大车，连鼓声粗厉。岂识阴阳争，长忧天地闭。孤舟一叶轻，飘如游在缀。所以沂氵公人，未尝贪既济。逆犹上坂丸，顺比飞鸿翅。直待浮云收，乾坤廊然霁。湖光百里平，波色连天翠。然后兰桡，以避蛟龙害。进退甘迟留，克保无祗悔。我愿修身者，体此操舟态。动静惟时几，畏慎存纤芥。跬足虽平易，尽心防暖昧。长如复险时，终身不危殆。  

【`杨诚斋诗`】《明发四望山过都昌县入彭蠡湖》：众舡争取疾，直赴两山口。吾船独横趋，甘在众船后。问来风不正，法当走山右。不辞用尽力，要与风相就。忽然挂孤帆，吾船却先走。  

【`徐师川诗`】《渡彭蠡湖》：沙岸委蛇白，云林迤逦青。千山拥庐岳，百水会宫庭。旋食犹能饭，丛祠更乞灵。江湖万里浪，政尔片帆经。  

【`王安石诗`】《彭蠡湖》：茫茫彭蠡春无地，白浪春风湿天际。东西捩万舟回，千岁老蛟时出戏。少年轻事镇南来，水怒如山帆正开。中流蜿蜒见脊尾，观者胆堕予方哈。衣冠今日龙山路，庙下沾酒山前住。老矣安能学飞，买田欲弃江湖去。  

【`江湖续集`】《董国材过彭蠡湖》：客子扁舟故里还，烟收雨霁出芦湾。浮天浴日重湖水，镇浪回风四望山。远树离离飞鸟外，征帆点点断云间。渔翁活计一篷底，爱汝白鸥相似闲。  

【`王十朋诗`】《彭蠡》：干越亭前越风起，湖入鄱阳三百里。晓来一雨洗新秋，身在江东画图里。  

【`元赵子昂诗`】《泛彭蠡湖》：楚泽汇诸水，我船泛其中。游集雁鹜，歌笑惊鱼龙。方辞康郎曲，已过堂阴东。远屿列苍翠，遥波际虚空。地势此更非，江流正无穷。民得平土，始见神禹功。念我行役初，履险心忡忡。安得数亩田，愧称北山农。  

【`国朝释希能澹游集`】《过彭蠡湖舟中次韵奉简见心禅师》：杨柳青青闻擢歌，东风三月放船过。山浮空翠湿烟雾，江出大鱼吹浪波。上疏无因继嵩琏，论诗漫自拟阴何。同参不负凌霄约，清梦时时绕薜萝。《复见心次韵》：舟人晓唱竹枝歌，百丈牵帆湖上过。燕子泥香红杏雨，茗花风澹白鸥波。山林疏散真吾愿，岁月迁流奈老何。东望龙门九霄上，诸天钟鼓启藤萝。  

【`张宏江湖吟啸集`】《过彭蠡湖》：神工疏凿几千秋，万顷冲融会众流。波憾荆南三百里，势吞江右十三州。乘槎未效张骞去，举棹先怀范蠡游。自叹此身多系绊，何如天地一沙鸥。  

宫亭湖  

【`隆兴府志`】《舆地纪胜》：宫亭湖，《寰宇记》云：在州北三百四十里。有宫事神，能分风上下。刘刚诗云：回流乘氵爪水，举帆逐分风。秦少游宿于湖边，梦神女遗之以诗曰：闻道文章妙天下，庐山对面可无言。  

【`宋黄庭坚豫章集`】《寻阳志》：江州德化县东四十五里有彭蠡湖。《荆州记》曰：宫亭湖即彭蠡泽。又谓之彭泽、汇泽。左手作圆右手方，世人机敏便可尔。一风分送南北舟，斟酌鬼神宜有此。江津留语同济僧，它日求我于宫亭。吁嗟人盖自有口，独为栾公不举酒。栾公千岁湖冥冥，白茅缩酒巫送迎。朱幡皂盖来托宿，不听灵君专此屋。雄鸭去随鸥鸟飞，老巫莫歌望翁归。贝阙珠宫关水府，雨栋风帘岂来处。平生来往湖上舟，一官四十已包羞。灵君如愿倘可乞，收此桑揄老故丘。  

洞庭湖  

【`岳阳志`】：在巴陵西。西吞赤沙，南连青草，横亘七八百里。《山海经》曰，洞庭沅澧之郊，潇湘之渊，是为九江之门。《荆州记》谓日月出没其中。其广盖可知也。郦道元云：湘水右会小青口资水也，世谓之益阳江。左则沅水注之，谓之横房口。东到微湖，世谓之麋湖。西流注于江，谓之麋湖口。左则澧水注之，谓之武陵江。凡此五水，注于洞庭，北会为大江，名曰五潴。《战国策》曰：“秦与荆战，大破之，袭郢，取洞庭五潴。”盖此地也。《风土记》谓，鼎澧沅湘合诸蛮黔南之水，汇为洞庭。至巴陵，与荆江合而东流。今湘源发兴安界，与漓水分流而北与潇水合，过长沙注于洞庭。后汉《梁竦传》云：湘水出零陵始安县杨梅山，至巴丘入于江。沅水出爿羊柯且兰县，入洞庭湖会于江。洞庭南界青草湖，又南抵长沙湘阴之境，曰潇湘江口。历黄陵庙、前庙，不知所始。旧图云：汉荆州牧刘表题云湘夫人碑。庭有断碑，晋大康九年立额，题曰虞舜二妃之碑。元和十四年，韩退之过而祷焉。明年以私钱十万，使新其宇。长庆元年，又丐石于刺史张愉作记以刺之，文在昌黎集中。又东抵鹿角镇。退之尝于此避风。今镇有戍，置官一人，卒百人，谓鹿角寨。湖中有小山，置戍其上，曰洞庭寨。东西与鹿角相望，置官与卒亦如之。其前为洞庭君祠，北当江湖之冲。小有风雨则怒涛奔激，舟无所。一旦大风扬沙，旋复其背。须史成阜，高且百尺，延袤十里许，屹如镛。履之轻浮，如不胜步。足迹所陷，则微风从之，旋复如故。世谓之金沙堆。云昔人于湖中得石刻，有“蛟室围青草，龙堆隐白沙”之句，黄鲁直以为必子美之作也。又沙际有渊曰庙林潭，盖龙神之所居。《荆州记》言洞庭之神，能分风以送南北之舟者，此也。朝廷命神为顺利王，庙曰通济。今江湖之濒，祠宇相望，人之敬之，饮食必祭，而姓名弗传，盖龙君也。洞庭人抵磊石，下曰九马头，宜春水自东南来注之。其源有二，一出浏阳，一出平江县。南迳新墙市，合为宜春江。韩退之诗“朝发宜春口”，即此地也。平江本汉罗县，后分长沙为汉昌县。孙权于县立汉昌郡，以鲁肃为太守，改为吴昌县。隋平陈省。唐神龙三年，于湘阴又改为吴昌，改置城，以界内昌江名之。尝隶潭，今隶岳，后唐改曰平江。又西北抵大城江口，旁有大池，岸有芳草曰氵臣艹，即香白芷又北有若港。又北抵阁子湖。濒湖之人岁病霖潦，多重屋以居，故曰阁子镇，因以名湖。昔杨行密以木笼锁舟之地也。镇有堤曰白荆，石壁潭在其下，一名钓丝潭，其深莫测。夏秋之交，朝夕盈溢，土人以为龙出入其间。此潭多蛟，滕子京作碑堤上，戒往来者使陆行。哑潭在白荆堤侧。自堤口溯流而东，两山夹之，其中为汇。一溪从左注之，并溪而东一里许有两潭，南曰青山，北曰马公。又稍北复有两潭，北曰溪，南曰栎树。其左有山曰奕。左右二水夹山以行，合于其阳，名三汉口。循山东溯十余里，曰梅港。自港而上，或东或北，略赤山临湘界中。又数十里，其源出于幕阜之麓，谓之梅山。凡薪炭之属出焉，其流入于洞庭。又北为氵邕湖，《水经》谓之湖，亦名乾湖，俗曰穆家塘。唐人赵冬曦曰：氵邕湖者，盖沅湘澧汨之余波焉。兹水也，沦汇洞庭，澹澹千里。夏潦奔注，则氵失为此湖；冬霜既零，则涸为平野。按《尔雅》云：“水返入为氵邕。”斯名之作，有由焉耳。并湖诸山旧皆植茗，唐人李肇所谓岳州氵邕湖之舍膏也，今不复存。湖中有井，唐人称其清冽，今荒秽不治，其东又为白扬湖，西有佛寺曰双林，元丰中始赐今额。李频《寄远诗》曰：“化石早曾闻节妇，沈湘何必独灵妃。”盖属意于此。今累封至慈济孝烈英显昭惠灵妃，灵润孝感昭应义济侯。其庙旧在乌龟波南，祝史病之，托神之语以告岳之父老，使移于此。庙有铜鼓，制作精巧，皆为云雷之文。永庆庄耕者得之，太守李观设辞，以为陆贾使南越时所献。岁久夫之，意其必此，遂归诸庙中。或闻初元丰中获鼓，同获一铎，以其完好辇致礼部。鼓既损缺，乃留于此，今亦不存。按：骆奥之人铸鼓集众，余往年至海康，见诸处祠宇有之，形制与前说合。今容蔚平郡楼所以呜夜者，圆经皆七八尺，耕者时得之，小者亦三四尺，好事者往往市以为玩。铅山赵氏有二，左右于庭，燕宾合乐以鼓之。洞庭又北抵太平寺前，寺旧传以为三闾大夫寓居。岸有石井二，俗号秦皇井。又北至君山藏院前，曰龙潭。又北东抵巴陵县西。按：巴陵本汉下隽之丘。汉《地里志》下隽县属长沙郡。在今鄂州蒲圻界，《水经》所谓吴之巴丘邸阁城也。晋平康元年立巴陵郡于此，后置建昌郡。宋元嘉十六年，立巴陵郡。城跨冈阜，滨阻三江。面有长洲，南分湖浦，东北届大江，故曰三江。三水所会，亦谓三江口。夹洲列关，亦谓巴陵关。《江源记》云：“羿屠巴蛭于洞庭，积其骨为陵，故曰巴陵。”今县之北，州治之台，有积土若台，高与城等。方径十数丈，草木丛翳，曰巴蛇家，谓之巴丘。张燕公尝登此丘，以望墨山而赋诗。蛇亦有庙，太守欧颍毁之。陈公远《告老集》云：“蜀相刘巴镇荆州，卒于岳阳葬郡西，因谓巴陵。”按：章武二年，巴辛于蜀，不葬岳阳。前守江刘国瑞云此为《禹贡》陈陵，与巴峡相望，故以名。又，北为乌龟渡，又北抵叔济庙。前有秦武陵令罗某于此溺马，其女挈弟，寻尸不获，遂相继赴水以死。邦人哀而祠之，谓之罗娘庙。马氏承制，封其姊孝烈灵妃，弟都水使者。元之真诰云：“秦有巴陵侯姜叔茂者，种五果于句曲。”则其来也久矣。今巴丘地形宛转三就，有如其文，即江作字流之类也。洞庭又北抵鲁将军庙西。初，孙权使肃以万人戌巴丘，肃因恐城以为备，岳人德而祠之。《图经》云：唐太和二年，刺史孙元弼建。祠北东抵岳阳楼外，斯楼天下之壮观也。自张燕公守巴陵，名胜遂著。唐之钜公，莫不登高赋咏。李杜词锋固有超绝楼中之句，倍觉雄伟，岂江山之多助耶。孟浩然诗云：“波撼岳阳城。”城据东北，湖面百里，每西南风，涛声万鼓，昼夜不息。漱齿城下，滕子京欲为偃虹堤以捍之。预求记于欧阳公永叔，公为之序，宜书者三，使刻之，文在《六一集》中。余尝访是堤不存，父老云，滕即移，遂不果筑。然则欧阳子之文殆虚券也。建阳胡明仲诗云：“有时风浪战城西，何啻渔阳万鼓鼙。狎水蚩蚩忘垫溺，谁人能续偃虹堤？”盖伤之也。又，抵金鸡驿前，船场步有白石，尝有金鸡下此，故名。自驿以西，南循郡城可一二里。冬春水落，郡人结荻屋沙上以为市，渔樵毕集。沙中时得铜镞，多至十数，足以见前代战争之冲也。岳阳井邑，旧皆濒江，今城西数百步，积岁推啮。父老云，旧在今江中沙场，地租极重，盖旧额未蠲也。北津旧去城角凡数百步，今逼石觜，盖荆江日漱而南，湘水日漱而东也。又，北抵龙君祠，旁人于江。右洞庭湖之东际以北盖尽于此。  

【`岳州志`】：洞庭西南接景港，与赤沙湖通。《水经》云：澧水上承孱陵县澹水。王仲宣曰：悠悠澹澧口，下会赤沙湖。杜甫《道林岳麓诗》所谓殿脚插入赤沙湖者也。夏秋水涨，与洞庭相通。洞庭旧有巨蚌如舟，深夜帆展一壳，往来烟波间。吞吐明珠，与月争辉。渔者百计取之，卒莫能得。近少不睹，或云今在赤沙湖中。南又有御池湖，亦差蚌珠。西为赤亭湖，本名赤湖。梁简文大宝二年，湘东王绎使王僧辩等击侯景，胡僧陆法和擒景将任约于赤亭，即此地也。旁有故城，高丈余，亦名赤亭城。又，西曰紫港湖，今日私港。夏秋水涨，与赤沙湖会，北通于江，今日藕池，南通于湖，《水经》谓之决口。紫港分氵爪趋西北，曰安南港、景港，即澹水也。与顾氏港通注澧水，入赤沙湖。洞庭又西抵乌沙镇东，小通江自南来注之。刘备既与鲁肃画湘为界，遂筑城乌沙，与之对垒，俗谓之金门。又，西南抵汉伏波将军马氏庙前。按：伏波卒于壶头，其山在五溪之阳，为今辰水之阴。其水迳桃源，注鼎江，入于洞庭，盖七百余里，凡其所履多祠之。又，西抵临湖山，又西南抵华容县前。华容，汉孱陵地也，或曰汉武陵县地。吴大帝分孱陵地，于今县东二里置安南县，今有城高八尺。《唐志》曰刘表所筑。《宋志》谓晋武分江安，立安南县。隋平陈，改安南为华容县，县属罗州，取古容城名之。大业三年，以州为巴陵郡，十年移邑今地。垂拱二年，以武氏讳改为容城。神龙元年，又复为华容县。东南有一城高一丈，名右湖城。不详其故，今以为堰。洞庭又西南抵大通口。实沅水，谓之鼎江。又西南百余里，上按澧口江。湖水落则见其东南西北，夏秋之交，四顾弥漫，无所不通。为今澧沅虽相通，然澧水口沅水注于洞庭，谓之元，谓澧会于沅，然后入右洞庭之西，盖尽于此。  

【`元一统志`】：洞庭湖在巴陵县西南，北连青草，亘赤沙七八百里。黄帝尝登熊湘，张钧天乐于洞庭之野。王直方云：杜少陵有《过洞庭诗》曰：“蛟室园青草，龙堆拥白沙。护江盘古木，迎棹舞神鸦。破浪南风上，收帆畏日斜。云山千万叠，底处上仙槎。”李希声得之于江心中石刘。潘子真云：“元丰间有得此石刻于洞庭湖中，而不载名氏。”或以示山谷，曰：“此子美作也。”今属本已收入集，而不纪其得诗之由，故录其详于此。孟浩然诗：“八月湖水平，涵虚混太清。气吞云梦泽，波撼岳阳城。欲济无舟楫，端居耻圣明。可怜垂钓者，空有羡鱼情。”李白《游洞庭诗》：“洞庭西望楚江分，水尽天南不见云。日落长沙秋色远，不知何处吊湘君。”张说诗：“西泛平湖尽，参差入乱山。东瞻岳阳郡，汗漫太虚间。”杜少陵诗：“吴楚东南拆，乾坤日夜浮。”古诗：“洞庭八百里，幕阜三千寻。”夏竦之诗：“出没鱼龙聚，飞沉日月连。气凌云梦吞八九，欲与溟渤争雌雄。”杨时诗：“湖光上下天水融，中以日月分西东。”《岳阳志》作胡寅诗，误也。陶弼诗：“平湖七百里，四壁白波围。影触吴天阔，寒吞楚泽微。”刘元方尝宿湖岸驿中，夜闻歌声，朝阅楹间有题云：“爷娘送我青枫根，不记青枫几回落。当时手刺衣上花，今日成灰不堪著。”  

【`记纂渊海`】：唐柳毅应举下第，还至泾阳，见一妇人牧羊。毅诘之，对曰：“妾洞庭龙君小女也。嫁泾川次子，夫婿厌薄，黜以至此。闻君将还吴，欲以一书寄托。君至洞庭橘社，击树三发，当有应者。”毅如其教，俄有武夫出于波间，揭水指路，引毅以至其宫，见一人披紫衣，执青，因取书进之。洞庭览毕泣曰：“老夫之罪，不谨鉴听。”须臾，宫中皆恸哭。忽有赤龙长万余尺，擘天飞去。俄而红妆笑语中，有一人白齿蛾眉君笑谓毅曰：“泾水之囚人至矣。”明日，宴毅于凝碧宫。毅辞归，赠遗甚厚。毅娶卢氏女，生一子。逾月，笑谓毅曰：“余即洞庭君之女也。”遂相与归洞庭，莫知其迹。出《异闻录》。  

【`舆地纪胜`】：有江叟者，好吹笛。尝遇樵叟，赤髭髯，遗江铁笛。每于龙潭吹之无声。龙潭在君山藏院之前。一日，携笛吹于紫荆台，在白鹤山响震林谷。忽有两女子出，授神药云：服此当为水仙。后不知所终，女子盖龙云。以上语涉神怪，皆出杂志。已削去甚者，姑存一二，以广洞庭之说。《野人闲语》记吴兴谢归舜尝汛洞庭，见君山鹦鹉群集，语答相命，各有称谓，曰武游郎，曰阿苏儿，曰戴蝉儿，或为钩戈夫人之歌。按：鹦鹉能言，其事经见，非有甚异，今附于此。又，开宝中，有贾知微遇曾城夫人及二妃于洞庭。歌曰：“黄陵庙前春草生，黄陵女儿茜罗群。轻舟短棹唱歌去，水远天长愁杀人。”歌毕，赠之罗巾丹砂，云巾为织女所制；丹砂，不死之药。后大雷雨巾化云雾飞去。  

【`五代薛史`】《列传》：马希范，梁楚王马殷第三子。少而温雅，稍涉文史。唐同光中，殷遣希范入贡。庄宗问洞庭广狭，希范对曰：“洞庭至狭，若车驾南巡，止可饮马而已。”庄宗拊背嘉之。”  

【`老学庵笔记`】：宋徽宗末，鼎澧群盗，惟夏城、刘衡二砦据险不可破。二人每自诧曰：“除是飞过洞庭湖。”其后卒为岳飞所破，盖语谶云。  

【`水利文集`】：太湖，又名洞庭湖，周围三万六千顷，受纳三州六县。三吴五湖之水，溢流而下。  

【`张南轩语录`】：刘共甫过洞庭湖，北风劲甚，涛头蹴天。吏请祷于濒湖庙神，共甫叱吏，冒浪而渡。先生闻之曰：畏浪而祷于无名之鬼固不可，然冒风涉险，天怒岂可抗邪？  

【`唐杜工部诗`】《过南岳入洞庭湖》：鹤曰时正月公自岳阳之潭州洪波忽争道，岸转异江湖。鄂渚分云树，衡山引舳舻。终胜寒险翠牙穿蒋，碧节吐寒蒲。病渴身何去？春生力更无。比他人言哀又甚矣坏童黎雨雪，渔屋架泥涂。欹侧风帆满，微冥水驿孤。悠悠回赤壁，浩浩略苍捂。帝子留遗恨，曹公屈壮图。圣朝光衔极，残孽驻艰虞。才淑随厮养，名贤隐锻炉。与贤非梦传野同意邵平元入汉，张翰后归吴。莫怪啼痕数，危樯逐夜乌。洙曰：“鄂渚，在江夏西黄鹤矶上。楚词：‘乘鄂渚而返顾。’”郑曰：“《说文》：‘舶，舟尾。舻，舟前也。’”赵曰：“桨，旧作浆，详诗意，乃菰蒋之蒋。盖蒲有节而蒋有牙也。”梦弼曰：“王荆公本作蒋。”洙曰：“帝子，舜之二妃。从舜南巡不返，道死沅湘之间。曹公，曹操也。以舟师败吴于赤壁。”赵曰：“残孽，谓吐蕃也。”沫曰：“汉《蒯通传》：‘随厮养之役者，失万乘之权。’注：‘厮，取薪者。养，养人者也。’”赵曰：“《晋书》：‘稽康居贫，尝与向秀共假于柳树之下。’”洙曰：“《萧何传》，韩信谋友，吕后用何计诛信。高祖使使拜何为相国，益封五千户。卫邵平者，故秦东陵侯。谓何曰：‘祸自此始矣，愿君谢封不受，悉以家财佐军。’何从其计，上大悦。”斧钺下青冥，楼船过洞庭。北风随爽气，南斗避文星。日月笼中鸟，乾坤水上萍。王孙大人行，垂老见飘零。  

【`贾至诗`】《初至巴陵，与李十二裴九同泛洞庭》三首：江上相逢皆旧游，湘山永望不堪愁。明月秋风洞庭水，孤鸿落叶一扁舟。江畔枫叶初带霜，渚边菊花亦已黄。轻舟落日兴不尽，三湘五湖意何长。枫岸纷纷落叶多，洞庭秋水晚来波。乘兴轻舟无近远，白云明月吊湘娥。  

【`孟浩然诗`】《洞庭》：八月湖水平，涵卢混太清。气蒸云梦泽，波撼岳阳城。欲济无舟楫，端居耻圣明。坐观垂钓者，徒有羡鱼情。  

【`许棠诗`】《过洞庭湖》：惊波常不定，半日鬓堪班。四顾疑无地，中流忽有山。鸟高一作飞恒畏坠，帆远却如闲。渔父前相引，时歌浩渺间。  

【`刘大房诗`】《岳阳馆中望洞庭湖》：万古一作里巴丘戍，平湖北望长。问人何淼淼，愁暮更苍苍。叠浪浮元气，中流没太阳。孤舟向归客，早晚达潇湘。  

【`刘禹锡诗`】：湖光秋色两相和，潭面无风镜乍磨。遥望洞庭山拥翠，白银盘里一青螺。  

【`元稹诗`】《洞庭湖》：人生除泛海，便到洞庭波。驾浪沉西日，吞空接曙河。虞巡竟安在，轩乐讵曾过。唯有君山下，狂风万古多。  

【`白居易诗`】《自蜀江至洞庭湖口有感而作》：江从西南来，浩浩无旦夕。长波逐若泻，连山凿如劈。千年不拥溃，万姓无垫溺。不尔民为鱼，大哉禹之绩。导岷既艰远，距海无咫尺。胡为不讫切？余水斯委积。洞庭与青草，大小两相敌。混合万丈深，淼茫千里白。每岁秋夏时，浩大吞七泽。水族窟穴多，农人土地窄。我今尚嗟叹，禹岂不有惜。邈未究其由，想古观遗迹。疑此苗人顽，恃险不终役。帝亦无奈何，留患与今昔。水流天地内，如身有血脉。滞则为疽疣，治之在针石。安得禹复生，为唐水官伯。手提倚天剑，重来亲指画。疏流似剪纸，决壅同裂帛。渗作膏腴田，踏平鱼鳖宅。龙宫变闾里，水府生禾麦。坐添百万户，书我司徒藉。  

【`高骈诗`】：湘中老人读黄老，手援紫生碧草。春至不须湖水深，日暮忘却巴陵道。  

【`诗海绘章`】《宋裴悦过洞庭湖》：浪高风力大，席亦古迟。及到堪忧处，争如未济时。鱼龙深莫测，雷雨动须疑。此际情无赖，何门寄所思。  

【`钱塘韦骧集`】《洞庭即事》：日车闪闪下山椒，风阵萧萧掠柳条。湖上晚秋天气爽，楼间极目客魂消。湘妃哀怨凭谁听，楚屈英灵何处招。窃禄无田归未得，浪吟当此愧渔樵。浪头卷白去无垠，山面铺青一色匀。气象清雄无处比，情怀促此中伸。欹危钓艇唯堪望，仓猝商帆不用嗔。顾我遽来非自任，也知牵制为官身。《洞庭秋》四首：洞庭秋旦好，余雾尚怀山。日色一竿际，波光万顷间。宿商鸣橹去，夜网得鱼还。佳趣知多少，濡毫恨思悭。洞庭秋昼永，气象生中分。浩荡三江水，苍茫万里云。君山压波面，民舍傍城垠。自昔看图画，今焉过所间。洞庭秋薄暮，日脚返沧溟。云气天涯赤，峰峦水上青。归舟来隐隐，夕鸟去冥冥。鼓瑟音何在，空间帝子灵。洞庭秋夕爽，皎月莹长空。颢气重湖楼，清光四望通。楼开云母扇，人在水晶宫。胜绝无穷景，萧条万古同。  

【`吕东莱诗`】《洞庭》：尝闻洞庭湖，秋至清皎洁。往来八百里，长风驾明月。中有仙人居，容颜若冰雪，我愿从之游。问渠传宝诀。脱冠著霞佩，长与尘世别。  

【`宋张经岳阳楼集`】《岳阳楼望洞庭》：每因蜀水涨，横遏楚江流。气象吞云梦，波澜彻夏秋。风云几开阖，日月自沉浮。欲济谁舟楫？乾坤独倚楼。王质《过洞庭》：云可有无水，风能奔走沙。蟠深鸣老蛐，飞倦落长鸦。地有湘头尾，山无楚正斜。人间与天上，何处碍浮槎。  

【`孙烛湖先生集`】《洞庭湖》：明湖纳宇宙，春思满楼台。沙鸟一行去，风帆千里来。平生眼今饱，落日首重回。会趁江山约，还愁白发催。  

【`华镇云溪君士集`】《洞庭》：险固三苗左，茫洋七泽西。山光千叠小，天碧四垂低。风便修途近，波惊跬步迷。谁知鱼鸟乐，不复待。  

【`眉山李焘诗`】《洞庭》：镜面千顷阔，修眉一带横。湖深有龙蛰，山静少人行。似与真仙约，都无世俗情。鸟啼猿叫歇，轩乐有余声。  

【`李曾伯可斋集`】《洞庭口占》：舟子方将北，风夷不肯南。去帆冲急浪，古寺隐晴岚。远渚鸦千百，中流鸥两三。短篷聊徙倚，底用客程贪。  

【`杨钧清江集`】《岳阳楼望洞庭》：洞庭八百里，城上岳阳楼。日射沧波晓，山涵楚泽秋。半生长是客，几度此维舟。漠漠东流水，悠悠故国愁。  

【`岳州志`】《千岩过洞庭湖》：不作苍茫去，真成汗漫游。三年夜郎客，一枕洞庭秋。觅句鹭飞处，看山天尽头。犹嫌束奇绝，更上岳阳楼。崔珏《洞庭》：乾坤千里水云间，钓艇如萍去复还。楼上北风斜卷席，湖中西日倒衔山。怀沙有恨骚人往，鼓瑟无音帝子闲。何是黄昏尚凝睇，数行烟雨接荆蛮。  

【`刘公是先生集`】《望洞庭》：洞庭七百里，浩荡敌溟渤。云梦开其胸，巴陵束喉舌。东流汇群川，盛涨五六月。飘摇浮乾坤，倚盖低兀。吾行寰海间，未见此水阔。峡流下衣带，岛屿尽豪末。高秋卷氛翳，两涯浴日月。何得径寸珠，晦明互出没。苍茫蛟龙宅，溷杂鱼鳖窟。太古到于今，沉潜孰分别。风帆引北极，波浪限百越。国绝南顾忧，献琛各通达。山川非一险，此实辅明哲。俯笑三苗愚，竟为独夫灭。远游世俗隘，偶此耳目豁。淅沥临清风，滂沱濯炎热。萧萧霜林暮，蔼蔼芳草歇。壮观激我怀，当歌意复咽。寂寥轩辕乐，万古逸音绝。惨怛虞帝魂，九疑奔山带。况闻屈贾辈，各赐楚汉。至德无复还，后王寝衰缺。滔滔更南征，抱忉忉。太湖虽云深，未救怀古渴。《忆洞庭》：少年慷慨轻远行，出入楚越多所经。每令百川尽衣带，独忆岳阳观洞庭。方与沉潜似无地，倚盖回环徒见星。始疑上帝限南北，恐有漏泽连青冥。西风八月氛雾收，旷宇千里令人醒。苦为外境相诱掖，欲弃尘世沧溟。当时发狂颇自怪，真拟乘兴携湘灵。至今局促不如意，坐视岁月无时停。凉秋满眼更多感，回首尚觉君山青。  

【`陈益稷诗`】《洞庭》：洞庭冲风千里阔，摧舟折棹须臾间。青蛇道士却笑我，十年年中三往还。轻风飘摇添一环，吟怀浩荡蛟龙闲。轩辕萧吹渺无处，万顷孤月摇苍寒。巴陵城头烟漫漫，中流引水绕朱阑。东流到海宁复返，涤雪万古余君山。醒风午夜裂千关，龙堆出没云涛端。湘灵归声珊珊，惊起碧海飞金丸。  

【`王炎双溪集`】《和许尉小洞庭韵》：古县周遭临水涯，中有胜地藏幽奇。向来墨绶不领略，付与渔樵轻弃遗。我乘苍螭上其顶，凭高小筑诛茅茨。未能隐去学鲁山，且可幽寻如退之。炊烟百堵共一市，民气稍稍春台熙。至尊岂为茧丝计，老令恨无桃李蹊。解衣一浣三年缁，微风碾碎青琉璃。鱼龙悲啸吹白浪，烟霭吐吞蒙翠微。湖中一点小君山，谁琢瑶琨圆中规。朱弦一曲舞凭夷，凌风驾我双凫飞。远唤古仙笙鹤来，月寒共醉玉东西。天高可逐霞佩去，儿女牵衣吾未宜。一官伛偻百僚底，苍髯欲雪将何为。徘徊在此为五斗，时亦讽诵渊明词。兹亭信美非我有，梦绕故园还欲归。《再用元韵》：少年耕钓为生涯，早知臭腐空神奇。一丘一壑有佳处，人弃我取如拾遗。晚将数刍鸟就斗食，非愿厚禄多如茨。山林习气今尚在，前身疑是王献之。君王乘拱似虞夏，朝野多暇时雍熙。公庭日晡凫鹜散，屐齿小穿山径蹊。隐仙一见即首肯，百钟索酒倾琉璃。湖山亦为开画笥，烟霏空翠俱熹微。幼舆风度极洒洒，计然策画徒规规。苍松奋鬣倚风啸，候雁张羽粘天飞。君山洞庭日在眼，不复引领巴丘西。急呼弘颍共着语，境胜颇与诗相宜。诗成却忆梅子真，乌用一官黄绶为。口头谁是吹笛叟，乌公度此琼瑶词。唤起群龙出平湖，属渠扶从东归。  

【`孙觌鸿庆居士集`】《过洞庭》：千尺银山屹嵩华，浪涌云屯天一罅。榜舟夜傍鼋鼍窟，杖藜晓入鸡豚社。处处人家橘柚垂，竹篱茅屋青黄亚。台殿青红坠半山，两腋清风策高架。牛羊出漫怪石走，蛟蛇起伏苍藤挂。饥鼠窥灯佛帐寒，华鲸吼粥僧趺下。世味饱谙真嚼蜡，老境得闲如啖蔗。山灵知我欲归耕，一夜筑垣应绕舍。  

【`吕蒙正诗`】《岳阳楼望洞庭》：八月寒涛溅碧空，片帆悠扬信秋风。探珠直待骊龙睡，莫遣迷津浩渺中。  

【`甄良友诗`】《岳阳楼望洞庭》：风定空澄气浑然，恍如太极未分前。只因有浪知为水，若遇无云总是天。旧说君山张帝乐，新同老木识飞仙。而今大洞黄庭客，又着题诗记岁年。  

【`孔武仲诗`】《五鼓乘风过洞庭湖，日高已至庙下，作诗三篇》：半卷船篷天淡明，飞帆已背岳阳城。飘然一叶乘空度，卧听银潢泻月声。北风投晓渐雄豪，推鼓车帆十丈高。枕底洞庭三百里，卧听天乐响丛嘈。南津夜风微，投晓湖灵更发机。想像虚空闻帝乐，逡巡波浪匝天围。三湘路指平芜转，西舸帆争白鸟飞。却上丛祠茬牲酒，荆云隐隐尚朝晖。  

【`张泸滨诗`】《过洞庭书所见》：湿烟吹起岸东西，渔子藏舟竹四围。脱下蓑衣扬去雪，不教人道钓鱼归。  

【`袁起岩诗`】：西湖绵亘连千里，万古苍梧说二妃。最羡巴童并蜀客，饱看日月去还归。  

【`李溪阳先生集`】《过洞庭一绝是日社》：社风吹雨楚江晴，舟叶轻飞过洞庭。万里湖天天外水，君山一点望中青。  

【`王梅溪家政集`】《洞庭湖》：江山好处未经眼，人道岳阳天下无。入笔波澜自今阔，胸中已有洞庭湖。维舟便上岳阳楼，风定波澜万顷秋。闻说洞庭通震泽，水应先我到濒洲。《望洞庭》：端居滟两经年，不戒瞿唐七月船。但得遥从洞庭过，要看湖涨水如天。  

【`张舜民昼墁集`】《北归再过洞庭》：我家本住长安陌，泾渭交流出坐隅。须信宦游皆有地，十年四过洞庭湖。  

【`陈兰斋诗`】《五月二日避贵冠入洞庭绝句》：鼓发嘉鱼千面雷，乱帆和雨向湖开。何妨南北东西客，一听湘妃瑶瑟来。  

【`李应春扣缶次藁`】《岳阳楼望洞庭》：平生指点画图看，今上斯楼尽大观。山色横铺青玉案，湖光平展白银盘。烟云变化吟毫动，天地开明眼界宽。古往今来多少恨，醉余和月倚阑干。  

【`宋孔武仲诗`】《过洞庭》二首：朝来四境宿云披，渐放扁舟出渺弥。漠漠衣襟和水雾，悠悠帘幕挂天丝。波平自喜看书稳，风软翻忧出险迟。今夜君山兴不浅，登临应及月明时。杳杳湖天极目中，波光日景两陶。舟离庙步湾环水，帆指君山缥缈峰。昔日南征期饮马，今朝北去想骑龙。归来后得醉乡隐，愿化春醪万顷酉农。  

【`刘子澄玉渊吟藁`】《过洞庭》：波神有兆报平安，半日重湖度不难。只艇溯洄风浪息，单包就谪水云宽。晓烟不隔渔歌过，秋月还同画轴看。摆脱尘缘天借便，嶷云深处养神丹。  

【`岳阳志`】：石赓《岳阳楼观洞庭》：洞庭白波如雪山，九月颠风初作寒。乾坤荡沃漫无际，岳阳楼中方好看。居人习惯占天色，短艇高樯绝行迹。一点君山乍有无，鱼龙作坏三闾宅。二年持节临荆部，扁舟此地常来去。今日凭高觉胆惊，归欤莫与风涛过。  

【`白玉蟾诗`】《洞庭》：帆腹膨饱北风，一弹指顷万山空。天垂九马层云外，人在孤鸿过影中。夙世曾游银世界，飞精复谒水精宫。湖神波史须相识，吾在神霄旧有功。  

【`乾坤清气集`】张泌《过洞庭》：征帆高挂酒初酣，暮景离情两不堪。千里烟芜云梦北，一洲霜橘洞庭南。边风送雁来秋塞，涧石惊龙落夜潭。莫把魂吊湘魄，九疑愁绝锁晴岚。  

【`元虞集道园遗藁`】《洞庭湖》：楚泽吴山千里远，丹崖碧树九秋高。何由身似云间鹄，横绝江湖一羽毛。  

【`牟之陵阳集`】《过洞庭山书湖中所见》：欲谈书事恐凄然，谁遣奇观堕我前。惊阵万屯湖为黑，冰须千尺水皆悬。无多风色似天相，阿那人家疑地仙。更有一般堪羡处，嫩醅绿蚁醉无眠。  

【`大雅集`】唐珙《过洞庭》：西风吹老洞庭波，一夜湘君白发多。醉后不知天在水，满舡清梦压星河。  

【`宋本至治集`】《洞庭》：单舸荆衡外，重湖郎澧东。横流归混合，元气露沉雄。莽苍遗形外，鸿荒想像中。危樯燕子日，极浦鲤鱼风。岸转苍江下，蒲分曲港通。临深怜渌净，瞰远讶玄功。草碧巴陵道，山明帝子宫。树创秦斧合，竹泪舜云空。网富攒蛮子，桅危祀阿公。鬼神专世路，性命记篙工。落日长沙远，流年老杜穷。艰难徒自壮，跋涉欲成翁。鹦鹉言难问，兰苕梦暗同。中原纾望眼，醉语出奇胸。归语京华客，还能诧转篷。《初泛洞庭》四首：奈此伧眼孔何，南条占定一渔蓑，北风爽气三千丈，八九云梦不足多。万顷晴光漾碧漪，岸华汀草莫春时。江心小石波涛没，应有鱼龙爱杜诗。无住庵中客白头，自怜风雨击行舟。高秋叶下沧波泠，不道离骚语更愁。鬓雾鬟云记昔年，泾阳消息再谁传，停桡欲采苹花寄，翠朴君山水接天。  

【`徐宋二先生德行藁`】《过洞庭湖得诗一首北归》：惟天有设险，湖莫洞庭大。云梦后八九，此胸宁可芥。深疑乾坤浮，宽觉宇宙隘。不知开辟来，大块若为载。潇湘灌乎南，眇如一衣带。颦泽岷江，东笑彭蠡汇。君山横中夹，当有巨鳌戴。不然洪涛间，久矣为所嘬。扁舟挂帆席，晓发磊石砦。劈箭比南风，未足喻其快。舟人袖手闲，坐阅两州界。及达巴陵城，日始转樯旆。湖神谅哀予，濡滞老不耐。助之以飞廉，送出天险外。作诗答神休，金玉胜投濑。终愧东坡公，傲忧恬百怪。  

【`曹伯启汉泉集`】《泊舟洞庭感兴》：洞庭青草映斜晖，黄帽停舟与愿违。倏忽风雷无定在，苍茫天水欲畴依。白鸥浩荡诗脾爽，画益鸟漂摇酒力微。隽永简斋冰雪句，江南虽好不如归。  

【`伯颜九成诗`】《洞庭》：鄂渚天开出画图，若山螺立洞庭湖。登楼西望江分楚，倚槛东临水拆吴。浩浩海潮回赤壁，悠悠云气隐苍梧。人生扰扰成何事，却羡沙边钓艇孤。  

【`长溜天地间集`】：欧阳玄《过洞庭》二首：白沙隐隐见金鳌，殿阁凭虚结构牢。天水浑融浮太极，神人幽显隔秋毫。龙宫深闷灵栖冷，象纬低垂客祣高。欲作庙堂迎送曲，杜红荇碧尽离骚。娲皇搏土掷虚空，屹立君山面势雄。一画牺图天地骨，九江鲸观鬼神功。裾飘帝子苍茫外，乐奏钧天倾洞中。颇恨当年邹鲁客，观澜未到楚诸熊。  

【`滕玉霄诗`】《过洞庭》：万顷玻璃一掌平，倚篷人去似骑鲸。扫除云雾天无影，弹压波涛夜不声。一剑秋横神鬼泣，片帆风劲死生轻。诗成不用从人语，怕有蛟龙听得惊。  

【`贯酸齐诗`】《洞庭》：北溟鱼背几千里，负我大梦游弱水。蓬莱隔眼不盈拳，碧落香绡吹不起。茜裙儿女怨复忧，远人不回明月羞。宝钗绾髻翠欲流，风鬟十二照暮秋。女娲炼石补天手，手拙石开露天丑。琼楼玉宇亦人间，直指视君君见否。须臾鱼去梦亦还，白云共我游君山。  

【`吴礼部集`】《洞庭》：君山隐隐暮碧，洞庭渺渺秋波。客白头怀古，湘灵莫奏云和。  

【`程礼部诗`】《题吕志刚小洞庭》：登高望洞庭，万水归一壑。不见沅湘流，君山镜中落。谁言宇宙大，欲揽不盈握。何况洞庭湖，如杯贮春酌。南观衡岳卑，北顾崆峒薄。安知蛮与触，不在蜗两角。吕君举礼部，客馆暂栖泊。图书委素几，松桧荫朱箔。朝光入荡漾，夜气混冥漠。梦随游天鹏，身跨横风鹗。悠然八百里，丈室纳寥廓。戏题小洞庭，客至聊一。  

【`蓝性之诗`】《泛洞庭湖作九月二十六日》：昔歌杜甫洞庭作，壮思高秋动寥廓。天风吹梦岳阳楼，九月扬帆湖水落。东流四望波泠泠，遥天倒浸涵沧溟。龙堆千尺云涛白，鳌背一点君山青。茫茫元气大无外，大泽方知百川会。锦浪愁翻滟深，黄流怒擘昆仑碎。漂吴荡楚注海门，吞云吸梦移山根。东南但见日月出，咫尺常愁雷雨昏。轻舟破浪疾如箭，办香走谒龙王殿。琴高赤鲤有时逢，温峤然犀那可辨。偶然风静波不喧，青铜一镜磨苍云。舟人渔子霍又霍又过，断雁残鸦个个闻。汨罗欲吊怀沙客，芳州谁鼓湘灵瑟。清泪空余野竹斑，忠魂何许枫林黑。古今万事共悠悠，人生有酒且浇愁。喜探禹迹得奇观，濯足沧浪歌远游。酒酣兴极忽长啸，祝融天往回残照。万里还乘博望楂，六鳌更制任公钓。  

【`郭昂诗`】《晚宿洞庭湖》：画益鸟冲风力不禁，布帆忙不映幽岑。惊涛即卷千堆雪，落日空摇顷金。雷逐电光排两脚，龙随云影入波心。篷窗此夕同谁语，挑尽寒灯虑更深。  

【`王沂诗`】《次仲弟子启佥宁过洞庭湖》：黄鹤楼前曙色开，吕公矶上首重回。平湖尽处青天出，积雨晴时白雁来。千古战争余旧垒，百年歌舞废崇台。昔人总逐流波逝，犹想清风被八垓。  

【`杨铁崖集`】《送客洞庭西》：送客洞庭西，雷堆青雨雨。陈殿出空明，吴城连苍奔。春随湖色深，风将潮声长。杨柳读书堂，芙蓉采菱桨。怀人故未休，望望欲成往。  

【`国朝顾禄诗`】《余过洞庭湖上，偶记唐人钱起所赋湘灵鼓瑟诗，遂用追和其韵云六韵》：杨游楚地，鼓瑟感湘灵。掩抑风前调，凄凉月下听。清歌谐律吕，逸响度沉冥。贞魄宣幽愤，芳名播德馨。直疑闻广乐，却讶在虞廷。依旧君山际，寥寥一发青。《过洞庭湖》：湖上君山万古青，湖中风浪夜冥冥。剑光一道穿云去，知有神仙过洞庭。《过洞庭湖》：西来众水混平湖，极目波涛撼地图。海月照空仙远，天风吹送客帆孤。楚兰春老伤是鸟，湘竹云深斗鹧鸪。拟欲投文招屈子，九重泉下亦知无。  

【`宋李滨老词`】《临江仙?洞庭湖怀古》：湖水连天天连水，秋来分外澄清。君山自是小蓬瀛，气蒸云梦泽，波撼岳阳城。帝子有灵能鼓瑟，凄然依旧伤情。微闻兰芷动芳声，曲终人不见，江上数峰青。  

青草湖  

【`岳阳志`】：北界洞庭，南接潇湘，东纳汨罗之水。自昔与洞庭并称，舟人谓之上湖，下湖。杜子美诗曰：“洞庭犹在目，青草绩为名者。”此也。湖并垒石山下，俗名磊石，故亦曰磊石湖。湖中有山，水落则见。其足自冬而春，草色弥漫，风行成浪，望眼不穷，故曰青草湖。湖水东抵将军山，山上有定南德胜将军祠，不详何氏。旁曰青草寨，寨官一人，卒八十八。汨水自东南来注之。汨水，又名吴昌水，其源出豫章之境。其阳为罗县，古罗子国也。罗水出焉。二水谓汨罗，下曰屈潭，楚三闾大夫怀沙自沉之所。邦人祠之，至今号忠洁侯。《青琐》云：“唐末有洪州军将题诗云：苍藤古木几经春，旧日祠堂小水滨。行客谩陈三酹酒，大夫元是独醒人。”庐水经故县，自西北来注之。鸡栖水出幕阜，与梅水合，自东来入于汨罗。其西北曰础水，是出础石，纯水自南来会之。绍兴中，宰相秦桧既杀岳飞，恶郡名与其姓同，遂改曰纯，以此水也。未几，复为岳。其地亦有石濑，上有关羽随军助顺事相。书图经以为当时行军所置。同为汨罗西流，至于垒石入于湖。又，南抵天王祠外，云唐人刘山甫领外北归，题其壁云：“败墙风雨几经春，草色盈庭一坐尘。自是神仙无感应，盛衰何得却由人。”是夕，梦巨人曰：“我南岳神也，何得见讥。”遂惊觉，风涛汤舟不进。刘悔谢，去其诗。又，东北通哑潭之水，与白荆堤相望。其旁又为琴棋潭，俗传柳毅传书于此。又北通荷塘港，又西纳石墨溪。其水如墨，饮之已疾。神农本草，有五色石英，五色石脂，皆仙药。今巴陵玄石皆主疾，则其类也。此水岂其流也。右青草湖之限际，盖尽于此。  

【`岳州志`】：青草湖，一名巴丘湖。北洞庭，南潇湘。东纳汨罗之水，自昔与洞庭益称。王象之《纪胜》云：“青草岸上有君山祠，亦有青草湖。”又商人过青草湖，或教之曰：“过湘君可乞如愿。”客如所教，果得如愿，乃女奴也。惟意所欲如愿能致之。后逃壤中，今楚人以元日击壤，呼如愿者以此。其详见《荆楚岁时记》。《李德裕集》记，玄真子张志和《渔歌》：“青草湖中月正圆，巴陵渔父棹歌连。钓车子，掘头舡，乐在风波不用仙。”李群玉诗云：“诗思乱随青草发，酒肠俱逐洞庭宽。”杜少陵诗：“洞庭犹在目，芳草续为名。”韩屋诗：“青草湖将天暗合，白头浪与雪相和。”  

【`太平御览`】：青草湖在长汀县东五十里象牙林深不盈尺，广丈。生草四时长青，故名。运使蒋公之奇有诗云：地无一勺水，安得有湖名，世事果如此，风波平地生。  

【`临汀志曰`】：，巴陵南有青草湖，周回数百里，日月出没其中。湖南有青草山，故因以为名。  

【`阴子坚诗`】《渡青草湖》：洞庭春溜满，平湖锦帆张。源水桃花色，湘流杜若香。穴去茆山近，江连巫峡长。带纹澄回碧，映日动浮光。行舟逗远树，度鸟息危樯。滔滔不可测，一苇讵能航。  

【`唐杜工部诗`】《宿青草湖》：鹤口、草湖、洞庭湖，相连在岳州。洞庭犹在目，青草续为名。宿桨依农事，邮签报水程。寒冰争倚薄，云月递微明。湖雁双双起，人来故北征。赵曰：所以隐。棹曰浆。楚人于湖中种田，故宿浆，依之也。邮签谓漏筹，舟中所用以知时也。  

【`宋黄山谷诗`】《过洞庭青草湖》：乙丑越洞庭，丙寅渡青草。似为神所怜，雪上日杲杲。青草湖，一名洞庭庭湖。《荆州记》云：因青草山为名。《诗》曰：其雨其雨，杲杲出日。我虽贫至骨，犹胜杜陵老。忆昔上岳阳，一饭从人讨。杜陵老，谓子美也。尝有诗云：“杜陵有布衣，老大意转拙。”又云：“少陵野老长声哭。”大历四年，子美自公安上岳阳。有泊岳阳楼下等诗，其上水进。俄诗云：驱驰四海内，童稚日月口。但遇新少年，少违旧知友。行矣勿迟留，蕉林追獠。时山谷赴宜州贬所。岭南多蕉林，其地与夷僚相接。前汉《外戚传》曰：“行矣，强饭勉之。”选诗：迟留法岂轻。五祖谓六祖曰：“汝广南犭葛獠，有甚佛性。近世本和尚作白云端，真赞云：“假饶亲见杨岐也，是湖南犭葛獠。”  

【`张南轩集`】《庚申过青草湖》：已越重湖险，张帆胜顺流。乱云藏野寺，横网闹渔舟。月色湖南好，风霜岁晚谋。未知荒歉后，得似向来不？  

青土湖  

【`宣城志`】：在县北七十里，以湖土青色，故名。东西长一十里，南北袤八里。湖水而流九里，与句溪合。旧经引范传正《宣州记》云：宣州自为五湖。今芜湖、丹阳湖，隶太平州。固城湖隶建康府，惟此湖与北湖存焉。  

青塘湖  

【`饶州志`】：在余干县。  

青林湖  

【`太平寰宇记`】：在蕲州广济县。注：《水经》云：江水左傍青林湖，即利水，出庐江郡之东陵县，西南流入积为湖。湖西有青林山。又，《饶州志》：在鄱阳县。  

青泥湖  

【`郡县志`】：在江陵府潜江县。又《武陵图经》：在龙阳县西南。  

青陂湖  

【`靖州志`】：在会同县西十里。  

青山湖  

【`沔阳州志`】：在州之西北三百里。  

青鱼湖  

【`云南志`】：在宁州，一名青鱼戏月湖，湖尾在本州境。  

青镜湖  

【`天台志`】：在县东南二里。  

青丝湖  

【`青阳志`】：在县北二十里。  

丹阳湖  

【`金陵新志`】：在溧水州西七十里。周回一百九十五里，深三丈，湖中流与太平路当涂县分界。《春秋左氏传》：哀公十九年，楚子西子朝伐吴，及桐。杜预注云，宣城广德县西南有桐水，出白石山，而入丹阳湖。至今白石之水冲突，则三湖泛溢。此水本由五堰，自宜兴县入太湖，今已湮塞。故老云：当时虑后人复开此道，则苏常之间，必被水患。遂以石室五堰路，又液铁以铜石。李白尝游此湖，酷爱其景，乃张帆载酒纵意往来。  

【`唐李白诗`】《丹阳湖》：湖与元气连，风波浩难止。天外贾客归，云间片帆起。龟游莲叶上，鸟宿芦花里。少女棹归舟，歌声逐流水。齐贤曰：《史龟策传》曰：龟千岁乃游篷莱之上。王土贝斌曰：丹阳湖在当涂县东南七十里。《春秋元命苞》曰：水者，五行始焉，元气之津也。《楚词》，顺风波以南北兮。《江赋》，寻风波以穷年。  

【`宋郭功父诗`】《丹阳湖》：湖光际长天，永日微风止。发歌一舟去，雪阵群鸥起。荷香迷近远，秋色莹表里。试问贺季真，何如镜湖水。  

【`刘琏自怡集`】《过丹阳湖》二首：数朵青山迷远黛，一行白鹭下汀洲。孤帆影落长天外，芦叶萧萧满地愁。碧树彤霞锦绣中，扁舟摇扬芰荷风。多情唯有如弓月，照见离人两鬓蓬。  

【`金正叔集`】《丹阳湖》：岛树压丛云，波光铺塞雪。回浸寒无暑，平空晓犹月。吕父已入周，范蠡未辞越。扁舟谁与同，浩歌几千阕。  

丹陂湖  

【`沅川记`】《武陵图经》：在武陵县丹州村，广百余顷，水色微赤，故名。  

绛岩湖  

【`建康志`】：一名赤山湖，在句容县西南三十里，去府六十里。源出绛岩山，周回二十里，下通秦淮。《石迈古迹编》曰：赤山湖，在上元句容两县之间，溉田二十四土旱。南去百步有盘石，以为水疏闭之节。《南史?沈传》：明帝复使筑赤山塘，所费减材，官所量数十万，即此湖塘也。唐麟德中，令杨延嘉因梁故堤置，后废。大历十三年，令王昕复置。周百里为塘，立二斗门以节旱焊，溉田万顷。《元和郡国志》：句容赤山湖，在县南三十五里。《茅山记?太元真人内传》曰：江水之东，金陵之地，左右间有小泽，泽东有句曲之山。陶隐居曰小泽，即谓今赤山湖也。从江东来，直对望山。今此湖半属句容半属上元。旧收岁课钱二百二十贯。咸平三年正月，奉敕除放湖条，江宁府上元句容两县，临泉、通德、湖熟、荣德、丹阳、临淮、福祚、甘棠、书额乡，今并入丹阳、临泉、福祚、甘棠四乡。百姓自来共贮水绛岩湖浇灌田苗，下有百堰捺水。其湖上接九源山，其堰下通秦淮江。自吴赤乌二年，到今已七百余年。其湖东至数，西至两坛、南至赤岸，北至青城。旧日春夏贮水深七尺，秋冬贮水深四尺。先是麟德二年，前县令杨延嘉并建两斗门，立碑碣，具言周回仅百里。州司寻差十将丁筹讣生徐蒇巡湖，打量得一百二十二里九十六步。庐尚书判。置湖贮水，本为溉田，若许侵耕，虽防灾旱，取定四尺水，则使其浇九乡田苗。九乡跨句容上元两县若过令深广，又虑浸毁。若逢旷旱之年，须稍更增加。今且定取五尺水，则其不及处，且任耕垦种植。如有人于五尺水则内盗耕，一亩一角，推勘得实，其犯条人断遣，令众十日放。本管湖长不觉察，亦并施行。又据十将丁筹状。芦发艹亭北边去岸约有二百来步，有一盘石，东西阔四尺七寸，南北阔三尺五寸，石面中心去水面一尺六寸五分，即是五尺之则，并有察柱。仍仰下县便于石上磨刮，更刻字记其湖。仍每季一申不得卤莽。戴经、新塘、有丰等三湖，围土旱内田，多是私函取水浇灌田苗。淮旧例放绛岩湖水，下秦淮三日，取指挥给放。不得专擅开函取水。其湖光有传食田五十亩，句容县弓量二十亩三十步，上元县弓量二十亩三十步。百堰与绛岩湖同置。绛岩湖贮水，百堰捺水。保大中，曾别差官亲到赤山湖所建斗门三所，通放湖水出入，常令湖中积水五尺。其斗门或遇山水拥下，高于湖内水面，即须全开三所斗门，放水入湖。候外溪水退，却放水出溪，下秦淮入江。专须酌量湖水，不得失于元则。右前件湖堰承旧浇灌九乡田苗共壹千余顷亩。伏奉省符帖，命指挥修作贮水，逐卿差承，润户管当。先有条流，岁久去失，续于晋天福年中，再兴功役修作。经今六十余年。伏遇明朝重兴添修建造，贮捺百里溪氵羲山源，赈恤耕民，备供王赋，累奉敕恩，给赐料物及借助日食等，差两县官员置造斗门三所，计用壹万柴千六百八十工，及添修湖埂并百堰，共计三万三千六百八十工。众议重置条流，严加束辖，谨连符条如前，伏乞员外尊慈特赐判印指挥，永为证据，建隆查员外、乾德伍侍御、开宝五司空、阎侍御、魏司空、卢司直、林员外并判执条常加束辖。庆历三年二月十八日，叶龙图知建康府日，于古来旧湫处置立大后柱一条，将湖心盘石水则刻于柱上，永为定则。樊记：句容西南三十三里曰赤山，天宝中改为绛岩山，以文变质也。山外周流，厥有湖塘旧址。考于前志，则曰吴人创之，梁人通之矣。洎金火有变，积为习坎灌莽之所。我唐麟德岁，邑宰杨嘉延亦纂前服，利农为名，虽迹于传闻，而事斯茫昧。杨氏之后今余百年，实滋菰蒲，莫植粳稻。剥极则贲，侯能而伸。大历十二，祀县大夫兼大理司直太原王公昕能苏罢劳一作人且易弊俗，临湖而叹，以欲从人。吟使臣之清风，酌良收之高课。将图永逸，匪顾暂劳。因察其地形，访以舆诵。谋始作则，庀徒撰工，月在休农，云其荷锸，周匝百顷，一作里蓄为湖塘。置两斗门，用以为节，旱焊则决而全注，霖潦则潴而不流。收功济时，道甚明远。开田万顷，瞻户九卿。洎成奥区，颇无凶岁。鱼稻之盛，公实为之。昔叔敖芍陂能张楚国，史起漳水竟富魏邦。秦称郑白，汉歌邵杜，皆谓是也。每商羊罢舞，龙见而雩。比屋有忧于销铄，连阡莫睹于耘耨。我则黛波渊大沦，白鸟飞灭。下洞庭之凫雁，泳中流之鲔。横塘之右，构为新亭，芬其芰荷，树以杞柳。杨楚江岭，憧憧是途。行李实获于荫麻，咏歌或藉于观览。懿乎哉，君子之用心也！孰愈崇其岛榭，侈以林堂，此而莫文翰墨奚述。大历十二年十月三日记。右丹阳绛岩二湖，虽在外县，以其利民者广，故先志之，尤加详焉。  

【`句曲志`】：在县西南三十里，灌溉句容上元两县田五万亩。旧收岁课二百二十贯。咸平三年正月，奉敕除放。湖，一半本县临泉、上容、福祚、崇德四乡。赤山湖一名绛岩湖。《句容新志》：江宁府上元句容两县，临泉、通德、湖熟、崇德、丹阳、临淮、福祚、甘棠，旧额九乡，今并入丹阳、临泉、福祚、甘棠四乡。百姓自来共贮水绛岩湖，浇灌田苗。下有百罔堰捺水。其湖上接九源山，其堰下通秦淮江。自吴赤乌二年，到今已七百余年。其湖东至数堰，西至两坛，南至赤岸，北至青城。旧日春夏贮水深七尺，秋冬贮水深四尺。续被湖上乡老王陟、徐经本州论诉，称其湖周回八十里，外占夺百姓田地。县司引上湖下乡老吴翼、吴豪论理。先是麟德二年，前县令杨延嘉并建两斗门，立碑碣，其言周回仅百里。州司寻差十将丁筹。计生徐蒇巡湖，打量得一百二十二里九十六步。卢尚书判。置湖贮水，本为溉田，若许侵耕，难防灾旱，实为蠹弊，又累争论。此度若更因循，他日终多私竞，乞详裁断。乃详卢评事，据湖上乡老及湖下乡老等诉状，一一详断，使之得所必可遵行。卢评事判云：曾告论黄城塘，本非百姓田地。近检量且与湖水通连，足见事情，岂得占吝。湖下人户，怠慢不专，久利膏腴，潜肆耕垦，又去相竞。又云八十里为界，百里周回，恐是两偏。今据取定四尺水，则使其浇九乡田苗。若过今深广，又虑浸毁。若逢旷旱之年，须稍更增。加今且取定五尺水，则其不及处，且任耕垦种植。如有人在五尺水则内盗耕，一亩一角，推勘得实，其犯条人断遣，令众十日放。本管湖长不觉察，亦并施行。又据十将丁筹状，芦发艹亭北边去岸约有二百来步，有一盘石，东西阔四尺七寸，南北阔三尺五寸，后面中心去水面一尺六寸五分，即是五尺之则，并有察柱。仍仰下县便于石上磨刮，更刻字记其湖。仍每季一申不得卤莽。其王陟，徐，不思所佃，本是侵耕。故有论列务于已承佃，年久多迷寡识，并放科责。其吴翼，吴豪无过，亦请矜放。尚书判准断，立五尺水则，碑碣见在。一，载经新塘有丰等三湖，围土旱内田，多是私函取水浇灌田苗。准旧例放绛岩湖水，下秦淮三日后，三土旱人户连状经县，取指挥给放，不得专擅开函取水。一，其湖先有传食田五十亩，句容县弓量二十亩三十步，上元县弓量二拾亩参拾步。一，其湖合贮水五尺。则外有湖西北角绛岩山东脚，下古石湫，禁放出水，修作百冈堰。毕工后，如田土旱涸，请连众状经县，取指挥准旧修，取车步湫。给放水足，即须权时修捺西斗门桥上子埂。如过要水，即开子埂、百冈堰。一，其堰自吴赤乌二年，与绛岩湖同置。绛岩湖即是贮水，百冈堰即是捺水，承润七乡。绛岩湖水上接九源山，下通秦淮江。如过天旱少水，堰长先经本县陈状，集七乡人户并工修作。毕工后，众户连状，再经本县，取指挥，方集众户开放浇灌田苗。水足依旧掩塞。一、其堰开放，湖后忽遇天雨泛涨，即仰堰长临时酌量开泄减放，若水势浩瀚，即须全开，不得有伤田苗。一、除七乡承润外，其连接溧水等界人户，即不食此湖水利，仰不得私相取水，浇灌田苗。一、其边界有古迹堰，旧来集侧近承润人户修作，逐年差人看守，若不因天雨山水拥下，不得辄令其水透漏。如有乡老及湖堰长巡检见得似有水流去处，其看守人请淮元条科断。一、其堰逐年修作，浇灌田苗。成熟之后，众户连状经县，取指挥于稳便处开放堰内积水，不得伤诸乡田苗。赤山湖。一、保大中曾别差官亲到湖所，再建斗门三所，通放湖水出入。当令湖中积水五尺，灌溉句容上元两县九乡人户田苗，上供王赋。一、其湖西侧，去大路一百余步，有盘石一座，则水深浅。令众户于石畔，又立杉木望柱一条，长一丈七尺，标记水则。其石上水深一尺六寸五分，即是五尺水则。方始可以灌溉。两县其望柱，勒近地保社人户，日夜边栏，常夹束篱遮围看管。如水过则即仰湖长吊闸减放，不得辄令湖水失其元则。一、其斗门或遇山水拥下，高于湖内水面，即须全开三所斗门，放水入湖。候外溪水退，却放水出溪，下秦淮入江。专须酌量湖水，不得失于元则。一、其湖埂从西石湫并子埂及东斗门大埂上，两岸栽培杨木。仰湖长逐日管押守宿人户看管，不得许令斫伐并牛羊践踏。一、湖堰上接崇德、上容、福祚、通德等四乡，除承润人户同用功修作外，恐有无知人户，不施功力，取盗水利，灌溉一亩一角，两岸人户巡检似见车步踪迹，就所在保社勘验申举。右前件湖堰，承旧浇灌九乡，田苗共一千余顷亩。伏奉省符帖命指挥修作贮水，逐乡差承润户管当。先有条流，岁久去失，续于普天福年中，再兴功役修作，经今六十余年。伏遇明朝，重兴添修建造，贮捺百里溪议山源，赈恤耕民，备供王赋。累奉敕恩，给赐料物及借助日食等，差两县官员，置造斗门三所，计用一万七千六百八十工，及添修湖埂并百冈堰，共计三万三千六伯八十工。众议重置条流，严加束辖。谨连符条如前，伏乞员外尊慈特赐判印指挥，永为证据，伏听处分。建隆三年三月十八日，大田户唐王舀等，陈请查员外判执条，常常严加束辖。乾德三年三月十二日，伍侍御判执条。开宝二年十一月空日，王司空判执前尺为据。阎侍御、魏司空、卢司直、林员外并判执连前判。太平兴国六年五月十五日，赤山湖团首唐王舀男霸在县陈状。知县事兼兵马监押巡检宋籍给据庆历三年二月十八日，龙图叶直阁知建康府日，帖句容县本县尉并句容知县所申，告示赤山湖都团任操等，一依逐官所定，依旧以盘石上水及六寸四分，湖心水深四尺永为则。例及移新湫，却于古来去处安顿。仍勾集承润人户，开掘古湫。上下阔四尺，以来仍旧通放湖水。所有打量出人户胡真等四十四户侵耕湖面田土。即仰指挥依旧拨充湖面。如于内有已收系苗税田土，亦与销破。兼仰于古来旧湫处，置立大石柱一条，将湖心盘石水则刻于柱上，永为定则。及将今来行去使帖内指挥，亦于石柱上镌记号，仍便出榜本处，晓示食利人户。如团首任操等不依今来逐官定下水则，开放湖水，及有侧近人户准前辄敢作弊偷放湖水，侵耕湖池，即仰经县陈论。仰本县收接文状，勾追根勘行遣。更仰本县常切觉察，逐季举行。仍具已施行事状甲府，不得迟延。陶代堰一条，三县交界。其堰约有七十余丈，上下系土场，每边十亩。以来逐年取土修作，系是余李土盖吴巷一团专管，却与免赤山湖百冈堰逐年修作。所有蔡湖三所，共合浇灌当县田苗。其江宁、溧水县界人户，即不系承润之数。其蔡湖岸埂北畔，有绝水堰一条，在吴绾田头又新沟亦有绝水堰一条，在吴寿隆田头又星池亦有绝水堰一条。在吴寿隆田头，所有周于湖亦系三县交界，亦不系江宁溧水两县承润。其湖庙前有绝水堰二条，湖南亦有绝水堰一条，始庄东又有黄堰一条，福祚修作。政和二年七月空日，团首方安顺具。政和三年七月空日，权县事曹宣德任内，据杨隆状本县湖条内，有陶代堰一道，绝水堰六道，不系上元县湖条拘管。乞勒方安顺添入施行。寻勒方安顺，供具在前，已添入上元县。录到湖条记须至行遣。绍兴九年三月二十一日，准建康府帖照勘。句容县西南三十里，赤山下有绛岩湖，俗称赤山湖。周回一百二十里，上元县丹阳乡地远相接。其湖东以南连及东北，并枕山罔。自北以西，系湖埂岸，分东西两湫口放水。旧有斗门，下通秦淮河。自河以南，连带湖上，尽属句容县临泉、福祚、上容、崇德、通德五乡。秦淮河西系属上元县丹阳、清化两乡。已上南北两岸七乡四十二土旱人户，全藉湖水浇灌田土。古来于秦淮河下口十三里，栏河置百冈堰。父老相传，句容上元两县水利人户推排堰长二人看守，及置团首二人掌管湖水，逐时兴葺岸埂，固护湖水，轮转交替。如遇天旱年岁，要水灌溉田苗，两县团首商议。未放水前，堰长先经县陈状，集水利人，并工修作百罔堰坝断水头。再经县过状，方始放水涌入百罔堰，次弟散水入湖下七乡四十二土旱，浇灌田苗，水足依旧闭塞湫口。其湖上戴经、新塘、有丰三土旱，虽是福祚乡水利人户为，是湖上田土，边近赤山湖岸，古来只是于近湖埂岸自置函口，车水灌田。旧例，放赤山湖水下秦淮三日后，三土旱人户众状申县，方得放水，不得专擅开函取水。以此却与湖下四十二土旱水利人户用工作堰，放水事不相干涉。  

【`元一统志`】：赤山湖在句容县西南三十里，周二十里，下通秦淮。《南史?沈传》：明帝筑赤山塘，所费减材，官所量数十万，即此湖也。唐大历十三年，令王昕置此湖，周百里立二斗门，溉田万顷。  

【`郡县志`】：在常德府龙阳县北九十里。  

赤沙湖  

【`太平寰宇记`】：在岳州华容县南六十里。  

【`武陵图经`】：一在武陵县，见龙阳。  

【`唐刘文房诗`】《赤沙湖》：茫茫葭外，一望一沾衣。秋水连天阔，涔阳何处归。沙鸥积暮雪，川日动寒晖。楚客来相问，孤舟泊钓矶。  

【`宋范石湖大全集`】《连日风作洞庭不可渡出赤山湖》：金沙堆前风未平，赤沙湖边波不惊。客行但逐安稳去，三十六湾涨痕生。沧洲寒食春亦到，荻芽深碧蒌芽青。汨罗水饱动荆渚，岳麓雨来昏洞庭。大荒无依飞鸟绝，天地惟有孤舟行。慷慨悲歌续楚些，仿佛幽瑟迎湘灵。黄昏惨淡木义极浦，虽有渔舍无人声。冬湖落此暂住，春潦怒长随佣耕。吾生一叶寄万木，况复摇落浮沧溟。渔蛮尚自有常处，羁宦方汝尤飘零。  

赤土湖  

【`饶州府志`】：一在余干县，一在鄱阳县。  

赤畈湖  

【`饶州府志`】：在余干县。赤板湖  

【`古沔志`】：在沔阳县西南三十五里。  

赤鼻湖  

【`太平寰宇记`】：在岳州桥江县，半入朗州龙阳县界，湖中有赤鼻山，因以为名。  

赤帝湖  

【`元一统志`】：在华容县。《郡县志》：有赤帝城，三面临水，即梁遣胡僧所据城。  

赤亭湖  

【`郡县志`】：在岳州华容县南八十里。梁大宝二年，湘东王绎使王僧辩等击侯景，擒其将任约于赤亭，即此也。旁有故城，亦名赤亭城。  

【`元和郡县志`】：云：有赤亭城，三面临水，极为阻隘，即梁胡僧所据之城。  

赤石湖  

【`宋吴金鸡集`】《过赤石湖有感，寄献荆公》：重湖远映日无光，两浆行舟类堵墙。向此拖工犹恐惧，更堪风驭出苍惶。虽知行止悬于命，长离忧虞亦可伤。白首何时裕儋石，徒容丈室问空王。  

黄墩湖  

【`新安志`】：在歙县西南四十五里，阔二十余丈，长三百步，众水所潴。湖旧有蛟。湖侧居人程灵诜者，好勇善射，夜梦白衣道士告曰：“吾数为吕湖蛟所困，明日当复来。君能见助，当有厚报。灵诜问何以为识，道士曰：“束白练者我也。”许之。旦日，率里中少年鼓操于湖上。顷之，波涌，大声如雷，有二牛相奔触，其一肩白者甚困。灵诜射黑牛，中之，俄而阴晦廓然，湖水皆变。明日有蛟死于吉阳滩下，吕湖由是渐塞，后名其滩曰蛟滩。以上蛟及此蛟滩，本字并辰下虫。未几，灵诜偶出，有道人过其母乞食。食已，令母随行。至山上，以白石识地曰：“葬此可以骤贵。”灵诜还，母语之，因葬其父于此。已而灵诜官仪同，封侯。宅其湖东二里。南有大卑者，可数十围，号千年木。乡人立祠其下。墓在湖西北黄牢山下，云黄墩地。广衍黄巢之乱，中原衣冠避地者，相与保与此。及事定，留居新安，或稍散之傍郡。令人即灵诜墓处为坛，水旱祷者八十余社。灵诜事见《祥符经》，与欧阳公所书张龙公事相类，姑载之。自余鳄滩灶井及祈门蛟潭之属，尤怪诞无补者，皆不取。黄石湖  

【`寿昌乘`】：在武昌府郡东六十八里，周九十五里。《舆地志》云：西塞有黄石，故名。《水经》云：江之右岸得黄石山，水迳其北注对黄公九矶，所谓九圻者也。  

黄土湖  

【`临川志`】：在抚州府临川县。  

黄冈湖  

【`武昌府志`】：在嘉鱼县西南八十五里。  

黄湾湖  

【`上虞县前志`】：在县西南四十里。  

黄陂湖  

【`合肥郡志`】：去县东一十里，相连沙湖。  

黄潭湖  

【`绍兴府志`】：在诸暨县北五十里。  

黄山湖  

【`金陵新志`】：在溧阳州西南三十七里黄山下，周五里。  

【`余姚志`】：一在余姚县北三十五里，周二十八里，溉田一百顷，有土门。  

黄颡湖  

【`武昌府志`】：在嘉鱼县东七里，通新堤下潭。黄  

蓬湖  

【`沔阳州志`】：在州南一百八十里。  

黄客湖  

【`澧阳志`】：在澧州安乡县东。  

黄鹞湖  

【`武陵图经志`】：在武陵县永寿村，一名鹰湖，常有鹰鸟捕鱼其中。  

黄寺湖  

【`惟扬志`】：在江都县彭城乡。  

黄赤湖  

【`赤城志`】：在天台县东南二十里，修广皆数丈。水四时如沸，夏饮毛骨凛凛，冬饮则如汤。故老云，皇中尝有龙出没云。  

黄八湖  

【`浓阳志`】：在澧州李渠村。  

黄浑湖  

【`抚州府志`】：在临川县。  

黄道湖  

【`长沙府志`】：在长沙县。  

黄演湖  

【`郡国志`】：云：在金华府东阳县。  

黄名湖  

【`饶州府志`】：在鄱阳县。  

白马湖  

【`武陵图经志`】：在武陵县青陵村，广三十九里，深数丈。解者谓湖形类马而水色白。按：颜真卿书横山庙汉碑，谓神居武陵，其地有湖。每出则神兽前道，形如白马，名当始此。一曰白马陂。《方舆记》又称纯纪陂或纯陂。《通典》产菱芡、菰蒲、翠荇、白苹、紫、乌鲫。旧志及陂书晋安帝时，生千叶芙蓉，桓温徒种他所辄枯。《室连草绿》及《方舆记》承平时，郡人春必游之，秋为采菱之嬉。刘禹锡尝赋《采菱行》。白马湖平秋日光，紫菱如锦采鸳翔。皿汤舟游女满中央，采菱不顾马上郎。争工逐胜纷相向，时转兰桡破轻浪。长鬟弱袂动参差，钗影钏文浮荡漾。笑语哇咬顾晚晖，蓼花绿岸扣舷归。归来共到市桥步，野蔓系船萍满衣。家家竹楼临广陌，下有连樯多估客。携觞荐芰夜经过，醉踏大堤相应歌。屈平祠下沅江水，月照寒波白烟起。一曲南音此地闻，长安北望三千里。湖旁有采菱涧，宋柳特进拱辰作归老桥处也。湖旧有堰，溉田利与郑白菱。记隋刺史乔难、唐李皆增筑。宋朝守孙存道修之，今废。李悦斋皇有诗：白马湖光绿染衣，兰舟溶漾采紫飞。闲愁不到秋风后，听唱蛮歌月下归。  

【`绍兴府志`】：一在萧山县西一十四里，周二十五里。溉田有余顷。一名石姥湖。绍兴中，民沈琮以湖田三千亩献入宁寺观。有旨两浙漕臣验视，不可田，议遂寝。一在上虞县西北夏盖湖之南。《水经》云：白马潭，深无底，创湖之始，塘岸数崩。居民以白马祭之，方成世传。又谓汉县令周鹏举后为雁门太守，志务幽间，思上虞景物，乘白驹泛舟，全家隐匿于此，故名。且置湖门二所，及横塘一沟，泄水灌溉官民田土。一在余姚，或名渔浦湖，惟此湖无别名。  

【`余姚志`】：在县西北六十里，一名渔浦湖，汉周鹏举游而不出，时人以为地仙，湖名由此。  

【`张名拙轩藁`】《上齐仓使论白马湖土札子》：某窃详白马湖，系上虞余姚两县溉田植利。湖之南边别有一湖，名曰夏盖。淳熙中，创置北岸斗门二所，尚存支流，盖白马地势稍高，夏盖地势就下，支流相接，步亩最多。夏盖又管三十六所水沟，正隶两县民田，非夏盖之水，不足以沾濡。夏盖非白马之湖，不足以旁及，是以两县人户，水利所争，必并白马言之。渔浦湖，即白马异名也。上虞陂湖，昔之为田者一十四所，管米四千余斛，夏盖乃居其半。今若再许人户承佃，则是抱纳之家，不被水利；重围之田，未免起催。纵不起催，计田若干，年椿管修筑海塘坍损去处，顾亦可行。既是修塘，久例可照，若从此请租入反添，无补事功，徒为民害。止因顽民冒法，相其浮土，插以柳枝，少俟沃茂，映带左右，因而成田，更相仿效，利归于已，税不输官。交论互陈，至今未已。向使湖可成田，不当既成而复废。储米修塘，不当在今而方举。朝省昼降使台，榜示宪司公据，皆所以立国家根本之道，为民间经久之计也。贰卿陈公谓府师夕郎傅公曰：曩岁越竟大旱，嵊县诸暨赤地数百里，独上虞大熟，余姚次之，又以其余及旁邑。观此，则夏盖白马两湖潴水验矣。前人创置手门，规模甚远。斗门两边，岸石尚固。精加修治，闸板启闭。水势弥漫，日渐月渍，自虽耕垦，或过旱，只依古规，两县人户先后灌溉。其闸门扃锁，乞照本县西溪湖例，仍严立罪赏。俾顽民知所畏避，不敢再犯。庶几湖不成田，人无争势，两县蒙惠岂浅浅哉？某负丞数月，推究弊端，辄陈一得之愚，仰玷高明之听，傥辱来择，见之施行，不胜幸甚，伏候台旨。先是余姚县人户状，乞上件湖土充海堤仓。  

【`元一统志`】：一在象山县东南十里。初，县之塘，山有王气，凿之，有白马飞入湖中，因名。  

【`宝应志`】：一在宝应县北一十五里，西通三角村，东北会于运河，至黄莆。  

【`张侃诗`】《自白马湖穿夏盖湖至后郭塘岸》：连日天晴云送雨，群山环绕翠相聚。湖心波起小玉山，映带不多添媚妩。十年江湖寄此身，每到佳处喜生津。岂知筑堤限海水，底事毁泐筑更频。若知此理更休说，只缘今日人心别。  

【`元萨天锡石林诗集`】《过白马湖》：春水满湖芦荻青，鲤鱼吹浪水风腥。舟行未见初更月，一点渔灯照远汀。  

白鹿湖  

【`凤阳府图志`】：在宿迁县。旧传昔有白鹿出没其中，故名。或云白鹭飞集，讹写白鹿湖云。去县治西南一十里，南北长一十五里，东西阔五里。上通小河，转流入黄河。  

白螺湖  

【`沔阳志`】：湖在州之南一百三十里。  

白鹭湖  

【`沔阳志`】：在玉沙县东十五里。  

白鼋湖  

【`沔阳志`】：在玉沙县，晏殊《类要》云。  

白龟湖  

【`郡县志`】：在沔阳州玉沙县东北八里。  

白露湖  

【`郡县志`】：在沔阳州玉沙县东北九里。  

白社湖  

【`建康志`】：在城东南二十五里，周回十里，溉田一十顷。  

白都湖  

【`建康志`】：在城南七十里，周回八里，溉田二十五顷，西连白都山。  

白土湖  

【`岳阳志`】：在青草湖东，二湖上流接武昌之水，又合司马武洲两岸诸谷水而成湖，春夏水涨则接连。  

白沙湖  

【`舆地纪胜`】：湖在兴化县南一十里。《南兖州记》云：湖岸有白沙，故名。  

【`宋李俊民鹤鸣文集`】《白沙湖》：闻道沙堤水陷时，茫茫无处觅完堤。当时禹迹依然在，以壑为邻笑白圭。  

白泉湖  

【`四明续志`】：在宁波府昌国州东北八十里，旧名万金湖。周广三十里，潴水灌田，源泉汤涌，值旱则桔槔凑集。旧志又名富都湖。  

白石湖  

【`乐清县志`】：白石湖一名合湖，在乐清县西乡。自白石诸山涧壑中沿流分为东西两溪，源颇深广，出五六里，合而为湖。广三十余丈，名合湖。故谢灵运《为民行田白石径诗》有云：“千顷带远堤，万里连长汀。虽非郑白渠，每岁望康京。”水行五里，至湖头桥入运河。  

白泥湖  

【`郡县志`】：在常德府龙阳县南二十里。有鼓一枚，旱岁土击之，辄应。  

白泽湖  

【`新昌志`】：在高安县东门外，昔许旌阳濯衣于此。其水清澈，不受淤浊，旱亦不涸。  

白岸湖  

【`青田志`】：在处州府青田县西南四十里，县学产业。  

白塘湖  

【`长沙府志`】：在湘阴县。白水湖  

【`饶州府志`】：在鄱阳县。  

【`严州志`】：去桐庐县二十五里，上下两湖。大旱涌出白水。灌溉周围田亩，居民赖焉。  

【`武陵图经志`】：一在桃源县黄村，一在桃源县乌头村，一在九江府。  

白荡湖  

【`安庆府志`】：在桐城县，民池与竹子湖相连之水。自东北出张家寨，接无为界，南通长河，大羔脍赛，东由源子港而入于江。  

白塔湖  

【`绍兴府志`】：在诸暨县北五十里。  

白竹湖  

【`桂林志`】：在府西南三十里官道之西，阔百余亩，冬夏不涸。  

白莲湖  

【`凤阳府图经志`】：在灵璧县。一在澧州松渚村。  

白茆湖  

【`海门县志`】：在郡伯镇西南角。昔置斗门一所，遇运河涸，则引湖水以注焉。  

白米湖  

【`建康志`】：在上元县东，与句容下塘村相接，地产白米溪涧。  

白香湖  

【`郡县志`】：湖在武冈军武冈县。  

白子湖  

【`武陵图经志`】：在武陵县永寿村，俗呼曰白湖。  

【`澧阳志`】：在澧州安乡县西。  

白练湖  

【`瑞州府志`】：在高安县治后。  

白蚬湖  

【`舆地纪胜`】：在华亭县西北七十里。  

白肠湖  

【`饶州府志`】：在鄱阳县。  

白洋湖  

【`宁波府志`】：在慈溪县鸣鹤乡。唐景龙中，余姚县令张辟强修筑。  

【`饶州府志`】：在鄱阳县。  

白阳湖  

【`郡县志`】：武昌府江夏县。在城东十里，其北通江，谓之白阳湖。  

玄武湖  

【`建康志`】：亦名蒋陵湖、秣陵湖、后湖，在城北二里，周回四十里。东西有沟，流入秦淮。深七尺，灌田一百顷。案：《建康实录》：吴宝鼎二年，开城北渠，引后湖水，流入新宫，巡绕殿堂。《丹阳记》：吴孙皓宝鼎年间，丹阳县宣骞之母，年八十，浴于后湖，化为鼋。后湖又名练湖。徐爰《释问》曰：本桑泊，晋元帝创为北湖，以肄舟师。大兴三年，始创北湖，筑长堤以壅北山之水。东自覆舟山，西至宣武城六里余。宋元嘉中，有黑龙见，因改玄武湖，立三神山于湖中，春秋祠之。石迈《古迹编》曰：元嘉二十三年筑北堤，立真武湖于乐游苑之北，湖中亭台四所。孝武大明中，大阅水军于湖，因号昆明池，而俗亦呼为饮马塘。又于湖侧作大窦，通水入华林园天渊池，引殿内诸沟经太极殿，由东西掖门下注城南堑，故台中诸沟水常萦回不息。建平王景素举兵，萧道成出屯玄武湖。梁徐嗣徽等引齐兵至玄武湖。侯景举兵，引玄武湖水以灌台城。郑文宝《南唐迩事》云：金陵北有湖，周回数十里。幕府鸡笼二山环其西，钟阜蒋山诸峰耸其左，名山大川，掩映如画，六朝旧迹，多出其间。每岁茭藕网罟之利，不下数十百千。一日，诸阁老待漏朝堂，语及林泉之事。坐间冯谧举元宗赐贺监三百里镜湖，信为盛事。又曰：“余非敢望此，但赐得后湖，亦畅平生也。”徐铉怡声而对曰：“主上尊贤下士，常若不及，岂惜一后湖？所乏者知章尔。”冯大有惭色。天禧四年，改曰放生池。其后稍废为田，开十字河，立四斗门，以泄湖水。跨河为桥，以通往来，岁久埋塞。今城北十三里唯有一池，而它皆废为田。龙川陈亮所谓建邺带后湖为险者，今不可以言险矣。为形势虑者，盍图之。熙宁八年十一月十一日，王安石奏：臣蒙恩特判江宁军府，于去年十一月十一日到任管当职事。当时集官吏军民宣布圣化，启迪皇风，终成一载。所幸四郊无垒，天下同文，然臣切见金陵山广地窄，人烟繁茂，为富者田连阡陌，为贫者无置锥之地。其北阁外有湖二百余顷，古迹号为玄武之名，前代以为游习之地，今则空贮波涛，守之无用。臣欲于内权开十字河源，泄去余水，泱沥微波，使贫困饥人尽得螺蚌鱼虾之饶。此目下之利。水退之后，济贫民，假以官牛官种，又明年之计也，贫民得以春耕夏种。谷登之日，欲乞明敕所司，无以侵渔，聚敛只随其田土色高低，岁收水面钱，以供公使库之用。无令豪强大作侵占，车驾巡狩，复为湖面，则公私两便矣。伏望明降隆章，绥怀贫腐。表敕依按此奏状。废湖为田，盖始王安石也。增收后湖田租，则始于赵善湘。田出谷麦，所利者小。湖开形势，所利者大。故著废湖之因，以待复湖之人云。宋元嘉十年，颜延年从文帝乐游苑中，观北湖收田勤苦，应诏诗曰：周御穷辙迹，夏载历山川。蓄轸岂明懋，善游皆圣仙。帝晖膺顺动，清跸巡广廛。楼观眺丰颍，金驾映松山。飞奔互流缀，缇彀代回环。神行浮浮景，争光溢中天。开冬眷徂物，残悴盈化先。阳陆团精气，阴谷曳寒烟。攒素既森蔼，积翠亦葱仟。息乡报嘉岁，通急戒无年。温渥浃舆隶，和惠属后筵。观风久有作，陈诗愧未妍。疲弱谢凌遽，取累非缠牵。张九龄诗：南国更数世，北湖方十洲。天清华林苑，日晏景阳楼。幕下回仙骑，傍驻采游。凫鸟医殳喧凤管，荷芰斗龙舟。七子陪诗赋，千人和棹讴。应言在镐乐，不让横汾秋。风俗因纾慢，江山成易由。驹王信不武，孙叔是无谋。佳气日将歇，霸功谁与修。桑田东海变，麋鹿姑苏游。否运争三国，康时劣九州。山虽幕府在，馆岂豫章留。水淀还相阅，菱歌亦故遒。雄图不足问，唯想是风流。李白诗：空余后湖月，波上对瀛洲。唐李义山诗：玄武湖中玉漏催，鸡鸣埭口绣襦回。谁言琼树朝朝见，不及金莲步步来。野亭马之纯诗：万顷冥茫水拍堤，当时于此习舟师。长江天险虽堪恃。斗舰人谋可勿施。莫使黑龙离旧窟，且教玄武入新词。如何又作蓬瀛景，时节采游看水嬉。曾极诗：当日湖光彻镜心，龙旗凤吹此登临。而今铁马回旋地，斜照黄尘一尺深。朱存诗：雷轰叠鼓火翻旗，三异翩翩试水师。惊起黑龙眠不得，狂风猛雨下多时。黄尚书度诗：玄武湖中春草生，依稀想见竹篱城。后来万蝶如云起，方恨图王事不成。万骑连山噪虎熊，千艘激浪泣鱼龙。变迁陵谷有如此，应笑铜驼无定踪。  

【`南史`】《张永传》：永涉猎书史，有巧思，为文帝所知。元嘉二十三年，造华林园，玄武湖，并使永监统。凡所制置，皆受则于永。详《本传》  

乌石湖  

【`武昌府志`】：在武昌县西五里。  

乌流湖  

【`沔阳州志`】：在州之南二百里。  

乌意湖  

【`金陵新志`】：在城东八十里，周回三里，溉田一十顷。  

乌戎湖  

【`余姚志`】：在县东北二十里，周三十四亩，有土门，溉田八十亩。  

碧湘湖  

【`宋清江三化县`】：孔武仲撰《碧湘湖录》：长沙有碧湘湖者，自马氏始也。僧惠岩，吴人。自杭州来，依马武穆王，武穆重之。一日思归，武穆曰：“公忆西湖耶？”乃为置寺湖西，而辟湖于寺外。旁引群山，下通湘水。其后惠岩卒于寺，至今堂中有真身存焉。马氏乘唐之乱，窃有一方。恃其兵力，北斗高氏，南盗岭表，遂为强国，武穆始称王。卒，传子希声；希声卒，弟希范立；希范卒，弟希广立，而湖南乱矣。希范最为奢侈，事土木作会春园，兴诸佛庙，增赋于民，上下雕困。是时，牙将丁思勤力谏不从，遂自杀。其无道如此。独武穆守节俭，号为长者，待士有礼。然绝山障水，以奉一浮图，亦过甚矣。其父子之所为岂相远哉！然至今为湘西之异观。余至真身寺，遂游湘上。憩乔木之阴，观鱼鸟之乐，日暮忘归。感马氏之兴废，而慨然于怀也，因录其本未云。  

碧浪湖  

【`黄扬诗`】《游碧浪湖简沈高士》：浮玉山边多系舟，菰蒲潇瑟动新秋。碧天万里转银汉，明月一轮当楼。每愧尘劳成白首，喜从仙御作清游。酒杯未落南风起，又归帆托顺流。  

绿水湖  

【`舆地纪胜`】：在南安岩数十里，水色深绿，可以彩画。旧传，定光佛创院岩中，彩画大绿，皆取诸此。  

绿杨湖  

【`大一统志`】：在高邮郡城三十里。  

仓江湖、朱渭湖  

【`郡县志`】：俱在荆州府枝江县。  

绣川湖  

【`金华府义乌县志`】：在县西一百五十步，广袤数百顷，溉田八百亩。有畸群峰环列下上，蓊粲如组绣，故名湖。有莲芡虾鱼之利，民甚赖之。濒湖居者筑亭榭，执花木。底春风物骀荡，盛夏芰荷敷腴。歌酒舫，四时不绝。湖之亭有六，南曰会景、清旷、撷芳，北曰清胜、绣光，附以钓轩，而花岛柳洲直其中。湖之傍又有月岩，秋光阁，登高台。大观三年，邑官祷雨，因筑堤以通往来，即柳洲造塔。徙大安尼寺额，更建僧利，由是湖之景益胜。绍兴十三年，知县董以为放生池。  

【`续志`】：绣川湖，已见前志。今周十里，溉田数百顷，盖众谷之水所钟也。北堤有桥以受水，东南有二斗门，以泄之。东渠南行，又折而东，折为三，以达溪。绍兴十四年，令董率民修浚。开禧二年，丞胡衍复增。淳熙四年，丞吴沃崇筑南斗门以制水，而利灌溉。  

【`宋唐仲友诗`】：众水汇山麓，平湖天宇宽。千家连岛屿，十里带林峦。柳长波澜阔，荷衰风月寒。吾将乘一棹，谁与辨纶竿。  

永乐大典  

## 卷之二千二百六十三

六模  

西湖  

杭州西湖  

【`杭州府志`】：西湖，在州之西，周三十里，山川秀发，景物华丽，映带左右。自唐以来，为东南游赏胜处，旧称西湖十景。曰：平湖秋月，苏堤春晓，断桥残雪，雷峰落照，南屏晓钟，曲院风荷，花港观鱼，柳浪闻莺，三潭印月，两峰插云。按：【`旧志`】：云：源出于武林钱唐。李泌引湖水入城中为六井，以便民汲。白居易记云：遇岁旱，可溉田千顷。宋元五年四月二十九日，龙图阁直学士左朝奉郎知杭州苏轼奏开西湖状元：杭州之有西湖，如人之有眉目，盖不可废也。唐长庆中，白居易为刺史。方是时湖溉田千余顷，及钱氏有国，置撩湖，兵士千人日夜开浚。自国初以来，捐废不治，水涸草生，渐成葑田。熙宁中，臣通判杭州，则湖之葑合，盖十二年耳。至今才十六七年之间，堙塞其半，父老皆言：十年以来，水浅葑横，如云翳空，倏忽便满，更二十年无西湖矣。杭州无西湖，如人去其眉目，岂复为人乎！臣愚无知，窃谓西湖有可废者五。天禧中故相王钦若始奏，以西湖为放生池，禁捕鱼鸟，为人主祈福。自是以来，每四月八日，郡人数万会湖上，所活羽毛鳞介，以百万计，皆西北向稽首，仰祝千万岁寿。若一旦堙塞，使蛟龙鱼鳖同为涸辙之鲋，臣子坐观亦何心哉！此西湖之不可废者一也。杭之为州，本江海故地。水泉苦，居民零落，自唐季泌始引湖水作六井。然后民足于水，井邑日富百万，生聚侍此而后食。今湖狭水浅，六井渐坏，若二十年之后，尽为葑田，则举城之人复饮若，其势必自耗散。此西湖之不可废者二也。白居易作《西湖石函记》云：放水溉田，每减一寸，可溉十五顷；每一放时，可溉五十顷；若蓄泄及时，则濒河千顷可无凶岁。今虽不及千顷，而下湖数十里，茭菱谷米，所获不赀，此西湖之不可废者三也。西湖深阔，则运河可以取足于湖水，若湖水不足，则必取足于江潮。潮之所过泥沙浑浊一石五斗，不出三岁辄调兵夫十余万工开浚，而河行市井中，盖十余里，吏卒搔扰，泥水狼藉，为居民莫大之患。此西湖之不可废者四也。天下酒税之盛，未有如杭者也。岁课二十余万缗，而水泉之用，仰给于湖，若湖渐浅狭，水不应沟，则劳人远取山泉，岁不下二十万工。此西湖之不可废者五也。臣目睹西湖，有必废之渐，有五不可废之忧。岂得安岁月不任其责？辄已差官打量湖上葑田，许二十五万丈，度用夫二十余万工，若更得度牒百道，则一举募民除去净尽，不复遗患矣。轼尝有诗谓：“西湖天下景”。又云：“水光潋滟晴方好，山色空雨亦奇。好把西湖比西子，淡妆浓抹总相宜。”当轼开湖时，筑堤其上。自孤山抵北山，夹道植柳，后人思其德，因名曰苏公堤。其后禁苏氏学，士大夫多媚时好，郡守吕惠卿奏毁之。乾道中，孝宗命作新堤，自南山净慈寺前新路口，直抵北山湖。分为二游人大舟往来，第能循新堤之东崖，而不能至北山。绍兴中，始造二高桥，出北山达大佛，而舟行往来始无碍。堤上有亭宇，为游人赏息处。旧有三贤堂：东坡苏轼、香山白居易、和靖林逋。  

【`临安志`】：在郡西，旧名钱塘湖。源出于武林泉，周回三十里，自唐及宋号游观胜地。中兴以来，衣冠之集，舟车之舍，民物阜蕃，室钜丽，尤非昔比。庆历初，守郑戬发属县丁数万人尽辟，豪族僧寺规占之地。仁宗嘉之，降诏奖谕，仍命岁常修导。绍兴十九年，以西湖近来秽浊堙塞，诏郡守阳鹏举措置，遂用工开撩。及修砌六井，阴窦水口，增置斗门闸板，量度水势，通放入井，且条具事宜。一捡淮绍兴九年八月指挥，许本府招置厢军兵士二百人，见管止有四十余人，今已措置拨填。辏及元额，盖造寨屋，舟舡专一撩湖，不许他役。一契勘绍光九年八月指挥，钱塘县尉管兼开湖职事。臣今欲专差武臣一员，知通逐特检察，庶几积日累月开撩，不致依旧堙塞。一、契勘西湖所种茭菱，往往于湖中取泥，葑夹和粪秽，包根坠种，及不时浇灌秽污。绍兴七年六月申明，今后永不许请佃栽种，今来又复重置莲荷，填塞湖港。臣已将莲荷租课官钱并已除放讫，如有违犯之人，科罪追赏。有官人，具申朝廷取旨施行。乾道五年，周安抚淙奏。臣窃惟西湖所贵深阔，而引水入城中诸井尤在涓洁，累降指挥禁止。抛弃粪土，载植茭菱，及浣衣洗马，秽污湖水，罪赏固已严。旧招军兵二百人，专一撩湖，委钱塘县尉主管。后来废阙，见存止三十五名。而有力之家，又复请佃湖面，转令人户租赁，栽种茭菱。因缘包占，增垒堤岸。日益填塞。深虑岁久，西湖愈狭，水源不通。臣近已重修诸井，沟口了毕，今欲增置撩湖军兵一百人，修盖寨屋，置造舟舡，就委钱塘县尉，并本府壕寨官一员，放衔位内带主管开湖事。专一管辖军兵开撩，不许人户请佃种植茭菱，及因而包占，增叠堤岸。或有违戾，许人告提，以违制论，旨从之。自后时有申明。淳丁未大旱，水尽涸，诏郡守赵节斋开浚，仍奉朝命。自六井至钱塘门上舡亭西林桥，北山第一桥高桥苏堤三塔。南新路柳州寺前，凡菱荷茭荡，一切去之。  

【`梦梁录`】：杭城之西，有湖曰西湖，旧名钱塘湖，周三十余里，自古迄今为绝景。唐朝白乐天守杭时，再筑堤捍湖。宋废历间，尽辟豪民僧寺规占之地，以广湖西。元时，苏东坡守杭，奏陈于上，谓西湖如人之眉目，岂宜废之。遂拨赐度牒易钱米，募民开湖，以复唐朝之旧。绍兴间，辇毂驻骅，衣冠纷集，民物阜蕃，尤非昔比。郡臣汤鹏举，申明西湖条划事宜于朝，增置开湖军兵，差委官吏管领，任责盖造寨屋，舟支专一撩湖，无致堙塞。修湖六井，阴窦水口，增置斗门水闸，量度水势，得其通流，无垢污之患。乾道年间，周安抚奏：乞降指挥禁止官民，不得抛弃粪土，栽植荷菱茭，植秽污，填塞湖港。旧招募军兵，专一撩湖，近来废阙，见存者止三十余名，两乞填刺补额。仍委尉司官，并本府壕寨官，带主管开湖职，专一管辖军兵开撩旱。无致人户包占。或有违戾，许人告捉，以违制论。自后时有禁约，方得开辟。淳丁未大埋，湖水尽涸。郡守赵节斋奉朝命开浚，自六井至钱塘上舡亭西林桥，北山第一桥苏堤三塔，南新路长桥柳洲寺前等处，凡种菱荷茭荡，一切去，方得湖水如旧。咸淳间，守潜皋野亦申请于朝，乞行除拆湖中菱荷，毋得存留秽塞，侵占湖岸之间。有御史鲍度劾奏，内臣陈敏贤、刘公正包占水池，盖造屋宇，濯秽洗马，无所不施，灌注湖水。一以酿酒以祀天地，飨祖宗，不得蠲洁，而亏歆受之福。次一城黎元之生，俱饮污腻浊水，而起疾疫之灾。奉旨降官罢职。今临安府，日下拆毁屋宇，开辟水港，尽于湖中。降拆荡岸，得以无污秽之患。官府除其年纳利租官钱，消灭其籍，绝其所莳本根，勿复萌蘖矣。且湖山之景，四时无穷，虽百画工莫能摸写。如映波桥侧，竹水院涧，森竹茂盛，密荫清爽，委可人意。西林桥，即里湖内，俱是贵官园囿。凉堂画阁，高台危榭，花木奇秀，灿然可观。有集芳御园，理庙赐与贾秋壑为第宅家庙。往来游玩舟支，不敢仰视，祸福立见矣。西林桥外孤山路，有琳宫者二：曰四圣延祥观；曰：西太乙宫。御圃在观侧，乃林和靖隐居之地。内有六乙泉、金沙井、闲泉、仆夫泉、香月亭，亭侧山椒环植。梅花亭中，大书于照屏之上云：疏影横斜水深浅，暗香浮动月黄昏之句。又有堂扁曰：挹翠，盖挹西北诸山之胜耳。曰清新亭，面山而宅其麓，在挹翠之后。曰射圃，曰玛瑙坡，曰陈朝桧，皆列圃之左右。旧有东坡庵、四照阁、西阁、鉴堂、辟支塔，年深废久，则名不可废也。曰苏公堤，元年东坡守杭，奏开浚湖水，所积葑草筑为长堤，故命此名。以表其德云耳。自南迄北，横截湖面，绵亘数里，夹道杂植花柳，置六桥，建九亭，以为游人玩赏驻足之地。咸淳间，朝家给钱命守臣增筑堤路，沿堤亭再治一新，补植花木。向东坡尝赋诗云：“六桥横接天汉上，北山始与南屏通。忽惊二十五万丈，老葑席卷苍烟空。曰：南山第一桥，名映波桥，西偏建堂，扁之先贤。宝历年，大资袁京尹韶请于朝，以杭居吴会为列城冠，湖山清丽，瑞气扶舆，人杰代生，踵武相望，祠祀未建，实为阙文。以公帑求售居民园屋，建堂，奉忠臣孝子，善士名流，德行节义，学问功业。自陶唐至宋，本郡人物许箕公以下三十四人，及孝节妇孙夫人等五氏，各立牌刻表世旌哲而祀之。堂之外堤边有桥，名袁公桥，以表而出之。其地前挹平湖，四山环合，景象窈深，虽堂滨潮入其门，一经萦纡，花木薮翳，亭馆相望。五六来者，繇振衣，历古香，循清风，登山亭，憩流芳，而后至祠下，又徒玉晨道馆，于祠之艮隅，以奉洒扫。易扁曰：旌德。且为门便其往来，直门为堂，扁仰高。曰：第二桥，名锁澜桥。西建堂，扁湖山。咸淳间，洪师焘买民地创栋宇雄杰，面势端闳，冈峦奔趋，水光漾四浮，图矗四围，如武士相卫，回眸顾眄，繇后而望，则芙蕖菰蒲，蔚然相扶，若有逊避其前之意。后二年，师臣潜皋墅，增建水阁六楹，又纵为堂四楹，以达于阁。环之栏槛，辟之槛牖，盖迩延远挹，书纳千山万景，卓然为西湖堂宇之冠。游者争趋焉。曰：第三桥，名望山桥。侧有堂扁三贤，以奉白乐天、林和靖、苏东坡三先生之祠。袁大资请于朝，切惟三贤，道德名节，震耀今古，而祠附于水仙庙东庑，则何以崇教化厉风俗。遂买居民废花坞，改造堂宇，以奉三贤，实为尊礼名胜之所。正当苏堤之中，前挹湖山，气象清旷，背负长冈，林樾深窈。南北诸峰，岚翠环合，遂与苏堤贯联也。盖堂宇参错，亭馆临堤，种植花竹，以显清概。堂扁水西云，北月、香水影、晴光、雨色。曰：北山第二桥，名东浦桥。西见一小矮桥过水，名小新堤。于淳年，赵节斋尹京之时，筑北堤至曲院，接灵隐三竺梵宫，游玩往来，两岸夹植花柳，至半堤，建四面堂，益以三亭于道左，为游人憩息之所。水绿山青，最堪观玩。咸淳再行高筑堤路，凡二百五十余丈，所费俱官给其券工也。曰北山第一桥，名涵碧过桥。出街东有寺，名广化。建竹阁、西面栽竹万竿，青翠森茂，阴晴朝暮，其景可爱。阁下奉乐天之祠焉，曰寿星寺。高山有堂，扁江湖伟观，盖此堂外江内湖，一览目前。淳赵尹京重创广夏，危栏显敝虚旷。旁又为两亭，巍然立于山峰之顶，游人纵步往观，心目为之豁然。曰孤山桥，名宝，旧呼曰断桥。挢里有梵宫，以石刻大佛，金装，名曰大佛头。正在秦皇缆丹石山，游人争睹之。桥外东有森然亭，堂名放生，在石函桥西，昨于真庙朝。天禧年间，平章王钦若出判杭州，请于朝建池，次年守臣王随记其事。元东坡请浚西湖，谓每岁四月八日，邦人数万集于湖上，所活羽毛鳞介，以百万数。皆西北向，稽首祝万岁。绍兴以銮舆驻骅尤宜涵养，以示渥泽，仍以西湖为放生池。禁勿采捕，遂建堂扁德生。有亭二：一以滨湖为祝网纵鳞之所，亭扁泳飞；一以枕山，凡名贤旧刻皆峙焉。又有奎画戒烹宰文，刻石于堂，上曰玉莲，又名一清。在钱塘门外，菩提寺南沿城。景定年，尹京马光祖建，次年魏克愚徙郡，治竹山阁，改建于此。但堂宇爽恺，花木森森，顾盼湖山，蔚然堪画曰，丰豫门外有酒楼，名丰乐，旧名耸翠楼。据西湖之会，千峰连环，一碧万顷，柳汀花坞，历历栏槛间。而游桡画舡，棹讴堤唱，往往会于楼下，为游览最。顾以官酤喧杂，楼亦卑小，弗与景称，淳年，师臣赵节斋再撤新，割瑰丽尤宀特高楼云霄为湖山壮丽。花木亭榭，映带参错，气象尤奇。缙绅人乡饮团拜，多集于此。更以钱塘门外望楼，又名看经楼。大佛头石山后，名十三间楼。乃东坡守杭，曰，多游此。今为相严院矣。丰豫门外有有湖堂三处，俱废之久，名贤遗迹不可无传，故书之，使后贤不失其名耳。曰湖边园圃如钱塘玉壶、丰豫渔庄、清波最景、长桥庆乐，大佛雷峰、塔下小湖、齐宫甘园、南山南屏，皆台榭亭阁。花木奇石，影映湖山，兼之贵宅臣穴舍，列亭舒于水堤。梵刹琳宫，布殿阁于湖山。周回胜景，言之难尽。东坡诗云：“若把西湖比西子，淡妆浓抹总相宜。”正谓是也。近者尽画，称湖山四时景色，最奇者有十。曰：苏堤春晚、曲院风荷、平湖秋月、断桥残雪、柳岸闻莺、花港观鱼、雷峰落照，而两峰插云，南屏晚钟、三潭印月，春则花柳争妍，夏则荷榴竞放，秋则桂子飘香，冬则梅花破玉，四时之景不同，而赏心乐事亦无穷矣。  

【`武林旧事`】：四水潜夫辑西湖游幸，都人游赏淳熙间，寿皇以天下养，每奉德寿三殿，游幸湖山，大龙舟，宰执从官以至大。应奉诸司，及京府弹压等，各乘大舫，无虑数百。时承平日久，乐与民同。凡游观买卖，皆无所禁。尽楫轻舫，旁午如织。至于果、蔬、羹、酒、关扑、宜男、戏具、闲竿、花蓝、画扇、彩旗、糖、鱼、粉饵、时花、泥婴等，谓之湖中土宜。又有珠翠冠梳、销金彩段、犀钿髹添、织藤窑器、玩具等物，无不罗列，如先贤堂、三贤堂、四圣观等处最盛。或有以轻桡趁逐求售者，歌娱舞鬟，严妆自卫，以待招呼者，谓之水仙子。至于吹弹舞拍，杂剧杂扮，撮弄胜花，泥丸鼓板，投壶花弹，蹴鞠分茶，弄水踏混，木拨盆杂艺，散耍，讴唱，息器，教水族飞禽，水傀儡，鬻道术，烟火起轮。走线，流星，水爆，风筝不可指数，总谓之赶趁人，盖耳目不暇给焉。御舟四垂珠帘锦幕，悬挂七实珠翠、龙舡梭子、闹竿、花篮等物，宫姬韶部俨如神仙，天香浓郁，花柳避妍。小舟时有宣唤赐予，如宋五嫂鱼羹，尝经御赏，人所共趋，遂成富媪。朱静佳六言云：“柳下白头钓叟，不知生长何年。前度君王游幸，卖鱼收得金钱。”往往修旧京金明池故事，以安太上之心，岂特事游观之美哉！湖上御园，南有聚景、真珠、南屏。北有集芳、延祥、玉壶，然亦多幸聚景焉。一日御舟经断桥，桥旁有小酒肆，颇雅洁，中饰素屏，书《风入松》一词于上。光尧驻目，称赏久之，宣问何人所作，乃太学生俞国宾醉笔也。其词云：“一春长费买花钱，日日醉湖边。玉骢惯识西湖路，骄斯过沽酒楼前。红杏香中歌舞，绿杨影里秋千。东风十里丽人天，花压鬓云偏。画船载取春归去，余情在湖水湖烟。明日再携残酒，来寻陌上花钿。”上笑曰：“此词甚好，但末句未免儒酸。”因为改定云：“明日重扶残醉。”则迥不同矣。即日命解褐云。西湖天下景，朝昏晴雨，四序总宜。杭人亦无时而不游，而春游特盛焉。承平时，头舡如大绿、间绿、十样锦、百花宝胜、明玉之类，何翅百余，其次则不计其数，皆华丽雅靓，夸奇竞好。而都人凡缔姻，赛社会，送葬，经会献神，仕宦恩赏之经营，禁省台府之嘱托，贵要地，大贾豪民，买笑千金。呼卢百万，以至痴儿呆子，密约幽期，无不在焉。日糜金钱，靡有纪极，故杭谚有“销金锅儿”之号，此语不为过也。都城自过收灯，贵游巨室，皆争光出郊，谓之探春。至禁烟为最盛，龙舟十余，彩旗叠鼓，交午曼衍，粲如织锦，内有曾经宣唤者，则锦衣花帽，以自别于众。京尹为立赏格，竞渡争标，内贵客，赏犒无算，都人士女，两堤骈集，几于无置足地。水面画楫，栉比如鱼鳞，亦无行舟之路。歌欢箫鼓之声，振动远近，其盛可以想见。若游之次第，则先南而后北。至午则尽入西冷桥，里湖，其外几无一舸矣。弁阳老人有词曰：“看画船尽入西冷，闲却半湖春色”。盖记实也。既而小泊断桥，千舫骈聚，歌管喧奏，粉黛罗列，最为繁盛。桥上少年郎，竞纵纸鸢，以相勾牵剪截，以线绝者为负。此虽小技，亦有专门爆仗。起轮、走线之戏，多设于此。至花影暗而月华生，始渐散去。绛纱笼烛，车马争门，日以为常。张武子诗云：“帖帖平湖印晚天，踏歌游女锦相牵。都城半掩人争路，犹有胡琴落后舡。”最能状景。茂陵在御，略无游幸之事，离宫别馆，不复增修。黄洪诗云：“龙舟太半没西湖，此是先皇节俭图。三十六年安静里。棹歌一曲在康衢。理宗时，亦尝制一舟，悉用香楠木，抢金为之。亦极华侈，然终于不用。至景定间，周汉国公主得旨，偕驸马都尉杨镇湖，一时文物亦盛。仿佛承平之旧，倾城纵观，都人为之罢市。然是时先朝龙舫，久已沉没，独有小舟，号小乌龙者，以赐阳郡王之故尚在。其舟平底有拖，制度简朴，或传此舟每出，必有风雨。余尝屡乘，初无此异也。  

【`能改齐漫录`】《郑文肃复西湖旧堤》：郑文肃天休，仁宗时，知杭州。郡中西湖环三十里，溉湖上良田千顷。唐李泌即湖中。作阴窦引水灌城中六井，以资没者。武肃置撩清军，以疏其恶。自钱氏纳土至公居郡时，凡六十余年，而湖秽不治，豪夺以耕，僧侈其宇。浸淫蠹食无有已时。公按旧记复故堤，程工无虑十万，调境内丁夫辟之，湖利大兴。  

【`四朝闻见录`】《杨沂中穴西湖》：言者疏奏沂中擅灌西湖水入私第。上徐晓言者曰：“朕度南之初，虏人退而群盗起，朕重困赤子，遂用议者羁縻之策刻尽封群盗，大者郡王，小亦节钺。朕所自有者，惟淅数郡。计犹豫未决，会诸将尽平群盗，朕已发除土地之外，凡府库金帛，俱不问。沂中故有余力，以给泉池，若以诸将平盗之功，虽尽以西湖赐之，曾不为过，沂中此事，唯卿容之。”言者惶恐而退。  

【`临安志`】：杭州有西湖，而颖亦有西湖，皆为游赏之胜，而东坡连守二州。其初得颖也，有颖人在坐云：“内翰但只消游湖中，便可以了郡事。”盖言其讼简也。秦少章因作一绝献之，云：“十里荷花菡萏初，我公所至有西湖。欲将公事湖中了，见说官闲事亦无。”  

【`宋苏东坡大全集`】《奏乞开西湖状》一首：臣闻天下所在陂湖河渠之利，废兴成毁，皆若有数。惟圣人在上，则与利除害，易成而难废。昔西汉之末，翟方进为丞相，始决坏汝南鸿隙陂。父老怨之，歌曰：“坏陂谁？翟子威。饭我豆羹羊魁，反乎覆，陂当复。谁言者？两黄鹄。”盖民心之所欲而托之天，以为有神下告我也。孙皓时，吴郡上言：“临平湖，自汉末草秽壅塞，今忽开通，长老相传，此湖开，天下平。”皓以为己瑞。已而晋武帝平吴。由此观之，陂湖河渠之类，久废复开事关兴运，虽天道难知，而民心所欲天必从之。杭州之有西湖，如人之有眉目，盖不可废也。唐长庆中，白居易为刺史，方是时湖溉田千余顷。及钱氏有国，置撩湖兵士千人，日夜开浚。自国初以来，稍废不治，水涸草生，渐成葑田。熙宁中，臣通判本州，则湖之葑合，盖十二三耳。至今才十六七年之间，遂堙塞其半，父老皆言，十年已来，水浅葑横，如云翳空，倏忽便蒲，更二十年无西湖矣。使杭州无西湖，如人去其眉目，岂复为人乎？臣愚无知，窃谓西湖有不可废者五。天禧中，故相王钦若始奏，以西湖为放生池，禁捕鱼鸟，为人主祈福。自是以来，每岁四月八日，郡人数万会于湖上，所活羽毛鳞介以百万数，皆西北向稽首，仰祝千万岁寿。若一旦堙塞，使蛟龙鱼鳖同为涸辙之鲋，臣子坐观亦何心哉！此西湖之不可废者一也。杭之为州，本江海故地，水泉苦，居民零落。自唐李泌始引湖水作六井。然后民足于水，井邑日当百万，生聚待此而后食。今湖狭水浅，六井渐坏，若二十年之后，尽为葑田，则举城之人，复饮苦，其势必自耗散。此西湖之不可废者二也。白居易作《西湖石函记》云：放水溉田，每减一寸，可溉十五顷。每一放时，可慨十顷。若蓄泄及时，则濒河千顷可无凶岁。今虽不及千顷，而下湖数十里间，茭菱谷米所获不赀。此西湖之不可废者三也。西湖深阔，则运河可以取足于湖水；若湖水不足，则必取足于江潮。潮之所过泥沙浑浊一石五斗，不出三岁，辄调兵夫十余万工开浚，而河行市井中盖十余里，吏卒搔扰，泥水狼藉，为居民莫大之患。此西湖之不可废者四也。天下酒官之盛，未有如杭者也。岁课二十余万缗，而水泉之用，仰给于湖，若湖渐浅狭，水不应沟，则当劳人远取山泉，岁不下二十万工。此西湖之不可废者五也。臣以侍从出膺宠寄，目睹西湖有必废之渐，五不可废之忧，岂得苟安岁月不任其责？辄已差官打量，湖上葑田计二十五万余丈，度用夫二十余万工。近者伏蒙皇帝陛下、太皇太后陛下，以本路饥馑，特宽转运司，上供额斛五十余万石出粜，常平米亦数十万石约敕诸路不取。五谷力胜税钱，东南之民所活不可胜计。今又特赐本路度牒三百，而杭独得百道。臣谨以圣意增价召人中米减价出卖，以济饥民，而增减耗析之余，尚得钱米，约共一万余贯石。臣辄以此钱米募民开湖，度可得十万工。自今月二十八日兴工，农民父老纵观太息，以谓二圣既捐利与民，活此一方，而又以其余弃，兴久废无穷之利。使数千人得食其力，以度此凶岁，盖有泣下者。臣伏见民情如此，而钱米有限，所募未广，葑合之地尚存太半。若来者不嗣，则前功复弃，深可痛惜；若更得度牒百道，则一举募民除去净尽，不复遗患矣。伏望皇帝陛下、太皇太后陛下，少赐详览，察臣所论西湖五不可废之状，利害卓然，特出圣断。别赐臣度牒五十道，仍敕转运提刑司，于前来所赐诸州度牒二百道内，契勘赈济支用不尽者，更拨五十道价钱与臣，通成一百道，使臣得尽力毕工，半年之间，目见西湖复唐之旧。环三十里际山为墀，则农民父老，与羽毛鳞介，同咏圣泽，无有穷已。臣不胜大愿，谨录奏闻，伏候敕旨，贴黄。目下浙中梅雨，葑根浮动，易为除去。及六七月大雨时行，利以杀草芟夷蕴崇，使不复滋蔓。又沂中农民皆言，八月断葑根，则死不复生。伏乞圣慈早赐开允，及此良时兴工，不胜幸甚！又贴黄。本州自去年至今开浚运河，引西湖水灌注其中，今来开除葑田，逐一利害，臣不敢一一烦渎天听。别具状申三省去讫。《申三省状》：轼于熙宁中通判杭州，访问民间疾苦。父老皆云：“若运河淤塞，远则五年，近则三年。”率常一开浚，不独劳役兵民，而运河自州前至北郭，穿中盖十四五里。每将兴工，市肆汹动，公私骚然。自胥吏壕寨兵级等，皆能恐喝人户。或云，当于某处置土，某处过泥水。则居者皆有失业之忧，既得重赂，又转而之他。及工役既毕，则房廊邸店，作践狼藉。园圃隙地，例成丘阜，积雨荡濯，复入河中，居民患厌，未易悉数。若三五年失开，则公私壅滞，以寸尺水，行数百斛舟，人牛力尽，跬步千里。虽监司使命，有数日不能出郭者。其馀艰阻，固不待言。问其所以频开屡失之由，皆云：龙山沂江两闸，日纳潮水，沙泥浑浊，一汛一淤，积日稍久，便及四五尺。其势当然，不足怪也。轼又问：言潮水淤塞，非独近岁，若自唐以来如此，则城中皆为丘阜，无复平田。今验所在堆叠泥沙，不过三五十年所积耳。其故何也？父老皆言：“钱氏有国时，郡城之东有小堰门。”既云小堰，则容有大者。昔人以大小二堰，隔绝江水，不放入城，则城中诸河，专用西湖水。水既清澈，无由淤塞，而余杭门外，地名半道洪，昔亦有堰，名为清河。意亦爱惜湖水，不令走下。自天禧中，故相王钦若知杭州，始坏此堰，以快目下舟，往来今七十余年矣。以意度之，必自此后湖水不足于用，而取足于江潮。况今者西湖日就堙塞，昔之水面半为葑田。霖潦之际无所潴畜，流溢害田。而旱乾之月，湖自减涸，不能复及运河。谨按、唐长庆中，刺史白居易浚治西湖，作《石函记》。其略曰，自钱唐至盐官界，应溉夹河田者，皆放湖入河。自河入田，每减一寸，可溉十五顷。每一放时，可溉五十顷。若堤防如法，蓄泄及时，则濒湖千顷无凶年矣。由此观之，西湖之水，尚能自运河入田，以溉千顷，则运河足用，可知也。轼于是时，虽知此利害，而讲求其方未得要便。今者蒙恩出典此州，自去年七月到任，首见运河干浅，使客出入艰苦万状，谷米薪刍，亦缘此暴贵。寻刷捍江兵士，及诸色厢军，得千余人。自十月兴工，至今年四月终，开浚茆山监桥二河，各十余里，皆有水八尺已上。见今公私舟舡通利，父老皆言：“自三十年已来，开河未有若此深快者也。”然潮水日至，淤填如旧，则三五年间前功复弃。轼方讲问其策，而临濮县主簿、监在城商税苏坚建议曰：“江潮灌注城中诸河，岁月已久，若遽用钱氏故事以闸却之，今自城外转过，不惟事体稍大，而湖面葑合积水不多，虽引入城，未可全恃。宜参酌古今，且用中策。今城中运河有二：其一曰茆山河，南抵龙山浙江闸口，而北出天宗门；其一曰盐桥河。南至州前碧波亭下，东合茆山河，而北出余杭门。余杭天宗二门，东西相望，不及三百步。二河合于门外，以北抵长河堰下，今宜于铃辖司前创置一闸，每遇潮上，则暂闭此闸。今龙山沂江潮水，径从茆山河出天宗门，候一两时辰，潮平水清，然后开闸，则盐桥一河过中者，永无潮水淤塞。开淘搔扰之患，而茆山河纵复淤填，乃在人户稀少，村落相半之中。虽不免开淘，而泥土有可堆积，不为人患。潮水自茆山河，行十余里至梅家桥下，始与盐桥相通。潮已行远，泥沙澄坠，虽入桥河，亦不淤填。自来潮水入茆山盐桥二河，只淤填十里。自十里以外，不闻开淘，此已然之明效也。茆山河既日受潮水，无缘涸竭。而盐桥河底，抵茆山河底四尺，梅家桥下，量得水深四尺，而碧波亭前水深八尺。则监桥河，亦无涸竭之理，然犹当过虑以备乏水。今西湖水贯城，以入于清湖河者，大小五道，一暗门外斗门一所。一涌金门外闸一所。一集贤亭前水视一所。集贤亭后水闸一所。一菩提寺前斗门一所。皆自清湖河而下，以北出余杭门，不复与城中运河相灌输。此最可惜，宜于涌金门内小河中，置一小堰，使暗门通金门。二道所引湖水皆入法慧寺东沟中，南行九十一丈，则凿为新沟二十六丈。以东达于承天寺东之沟，又南行九十丈，复凿为新沟一百有七丈。以东入于猫儿桥河口，自猫儿桥河口入新水门，以入于盐桥河，则咫尺之近矣。此河下流则江潮清水之所入，上流则西湖活水之所注，永无乏绝之忧矣。而湖水所过，皆曲折之间，颇作石柜水，使民得汲用浣濯，且以备火灾，其利甚博。此所谓参酌古今，而用中策也。”轼寻以坚之言，使通直郎知仁和县事黄相度可否？及率僚吏躬亲验视，一一皆如坚言，可成无疑也。谨以四月二十日，兴功开导，及作堰闸，且以余力修完六井，杭州城中多卤地，无甘井。唐刺史李泌始作六井，皆引湖水注其中，岁久不治。熙宁中知州陈襄与某同擘画修完，而功不坚致。今复废坏。某今改作瓦筒，又以砖石培固护，可以坚久。皆不过数月，可以成就。而本州父老农民，睹此利便，相率诣轼陈状，凡一百一十五人，皆言西湖之利。上自运河，下及民田，亿万生聚饮食所次，非止于游观之美。而近年以来堙塞几半，水面日减，茭葑日滋，更二十年无西湖矣。劝轼因此尽力开之，轼既深愧其言，而患兵工寡少，费用之资无所从出。父老皆言：“窃闻朝廷近赐度牒一百道，每道一百七十贯文，为钱一万七千贯文。本州既高佑米介召人入中，减价出粜，以济饥民，消折之余，尚有钱米，约共一万贯石。若攴用，此亦足以集事矣。”适会钱塘县尉许敦仁建言西湖可开状。其略曰，议者欲开西湖久矣，自太守郑公戬以来，苟有志于民者，莫不以此为急，然皆用工减裂，又无以善其后。盖西湖水浅，茭葑壮猛，虽尽力开撩，而三二年间，人工不继，而随手葑合，与不开同。窃见吴人种菱，每岁之春芟除捞漉，寸草不遗。然后下种，若将葑田变为菱荡，永为茭草堙塞之患。今乞用上件钱米，雇人开湖，候开成湖面，即给与人户量出课利，作菱荡租佃。获利既厚，岁加功，若稍不除治，微生茭葑，即许人戋刂赁，但使人户常忧。戋刂夺自然尽力，永无后患。今有钱米一万贯石，度所顾得十万工，每工约开葑一丈，亦可添得十万丈水面，不为小补。若量破钱米，召募饥民兴役，必不济事。若日破米三升、钱五十五文，足雇一强壮人夫，然后可使。虽云强状，然艰食之岁，使数千人得食其力以度凶年，亦归于赈济也。轼寻以敦仁之策，参考众议，皆谓允当。已一面牒本州依敦仁擘画，攴上件钱米雇人。仍差捍江舡务，楼店务，兵士共五百人。船载葑草，于四月二十八日兴工去讫，今来有合行起请事件，谨具画一如左。一今来所创置铃辖司前一闸，虽每遇潮上闭得一两时辰，而公私舟船欲出入闸者，自须先期出入，必不肯端坐以待闭闸。兼更有茆山一河自可通行，以此实无阻滞之患，而能隔截江潮。径自茆山河出天宗门，至盐桥一河，永无堙塞，门淘搔扰之患，为利不小。恐来者不知本末，以阻滞为言，轻有变改，积以岁月，旧患复作。今来起请新置铃辖司前一闸，遇潮上闭讫，方得开龙山浙江闸。候潮平水清，方得却开铃辖司前闸。一盐桥运河岸上，有治平四年提刑元积中所立石刻，为人户屋舍侵占牵路，已行除拆外，具载阔狭丈尺。今方二十余年，而两岸人户复侵占牵路，盖屋数千间，却于屋外别作牵路，以致河道日就浅窄，准此据理并合拆除。本州方行相度，而人户相率经州，乞据逐人家后丈尺，各作木岸以护河堤，仍据所侵占地。量出赁钱官为桩管，准备修补木岸，乞免折除屋舍。本州已依状施行去讫。今来讫请应占牵路人户，所出赁钱并送通判厅收管，准备修补河岸，不得别将支用。如违，并科违制。一、自西湖水面，不许人租佃。惟茭葑之地，方许请赁种植。今来既将葑田开成水面，须至给与人户请佃种菱。深虑岁久，人户日渐侵，占旧来水面种植，官司无由觉察。已指挥本州候开湖了日，于今来新开界上，立小石塔三五所相望为界，亦须至立条约今来起请应石塔以内水面，不得请射及侵占种植。如违，许人告，每丈支赏钱伍省。以犯人家财充。一、湖上种菱人户，自来脔割葑地，如田塍状，以为疆界，缘此即渐葑合，不可不禁。今来起请应种菱人户，只得标插竹木为四至，不得以脔割葑为界。如违，亦许人戋刂赁。一、本州公使库自来收西湖菱草荡课，利钱四百五十四贯充公使，今来既开草葑，尽变为菱荡，给与人户租佃，即今后课利亦必稍增。若拨入公使库未为稳便。今来起请，欲乞应西湖上新旧菱荡课利，并委自本州量立课额，今后永不得增添。如人户不切除治，致少有草葑，即许人戋刂赁。其戋刂赁人特与权免三年课利，所有新旧菱荡课利钱，尽送钱塘县尉司收管，谓之开湖司公使库。更不得支用，以备逐年顾人开葑撩浅。如敢别将支用，业并科违制。一、钱塘县尉廨宇，在西湖上。今来起请，今后差钱塘县尉衔位内带管开湖司公事，常切点检。才有茭葑，即依法施行。或支开湖司钱物雇人开撩，替日，委后政点检交割，如有茭葑不切除治，即申所属点检，申吏部理为遗阙以上六条，并刻石置知州，及钱塘县尉厅上，常切点检。右谨件如前，勘会西湖葑田共二十五万余丈，合用人夫二十余万工，上件钱米约可顾十万工，只开得一半。轼已具状奏闻。乞别赐度牒五十道，通成一百道，充开湖费用。外所有逐一子细利害，不敢一一紊烦天听，伏乞仆射、相公、门下侍郎、中书侍郎、尚书左丞、尚书右丞，特赐详览前件所陈利害，及起请六事逐一敷奏，立为本州条贯，早赐降下依禀施行。兼画成地图一面随状纳上。谨具状申三省，谨状。《开湖祭祷吴山水仙五龙王庙祝文》：杭之西湖，如人之有目；湖生茭葑，如目之有翳；翳久不治，目亦将废。河则神之职，方此东作，敬荐其洁，锡之丰岁，以昭灵德。尚响。  

【`播芳大全集`】《开西湖告庙祝文》：杭之西湖，如人之有目；湖生茭葑，如目之有翳；翳久不治，目亦将废。河渠有胶舟之苦，鳞介失解纲之惠。大池化为眢井，而千顷无复丰岁矣。是用因赈恤之余资，兴开凿之利势。百日奏功，所患者淫雨；千夫在野，所忧者疫疠。庶神明之阴相，与人谋而协济。鱼龙前导以破坚，菰苇解折而迎锐。复有唐之旧观，尽四山而为际。泽斯民于无穷，宜事神之益励。我将大合乐以为报，岂徒用樽酒之薄祭也。  

【`周益公大全集`】《记西湖登览》：壬午三月已灰晴，与芮国器、程泰之、蒋子礼，出暗门，上风篁岭，酌龙井，入寿圣寺，拜赵清献公、苏翰林、僧辨才画像，观乙亥二月，与张德庄、周孟觉，同游时题字。寺有海棠一株，盖苏公手植。僧颇有能道，元间诸公谈论，自言得于其师云。午饭后，过长耳相院，泰之读书处也。与国器奕于山亭，小酌而去。道傍有六通院，无足观，遂繇支径扣邓氏时思庵，庵僧导至石屋，嵌空可爱。进寻水乐洞声，如琴筑音节天成，以路僻，人罕知者。舍马上烟霞岭，国器子礼至中道惮其险，予乃与泰之自往，至寺亦惫矣。少休，秉烛入洞，深十二丈，上下平阔，近城郭不易得也。归饮净慈食鸡甚美，徵事戏为联句数十韵，如日膳双月攘一之数语甚工。  

【`夷坚志`】：乐平新进乡农民陈五，为翟氏田仆，每以暇时，受他人庸雇负担远适。绍熙四年春，在家病疫死，胸臆尚暖，家未忍瘗。越三昼夜奋而起，说：“初死时觉魂从脑门出，见本身卧床上，妻儿叫哭作声相呼，更无应者。有一神人称将军，领去过别病家，歆享酒食。既醉，唤我前曰：‘我闻得杭西湖境致极好，常恨平生不曾到，今欲因巡历游玩一遭，倩尔引导，候看了当放尔。’即命监守者捉我布袋中，携以先行，沿路遇人家受供献，则挂袋于户檐下。丁宁莫要喘气，尽将食物收拾挈去，忽忙不少停，又诣一家，一日须十余处。昏暮入庙宇，将酒肉分给人，从亦自就位饱食，如此五日。到临安游湖、天竺灵隐、市肆园林、逐一行遍，只不敢入道观。复从海岸抵福建，回建昌、抚州，至白干查家歇，憩坐未稳，一急脚走，报曰：‘速去速去！’俄闻霹雳霍闪震动天地，一道士戴星冠，仗剑捧水诵，念到火发烧屋处，众扶拥将军以下奔出，更相踏践。我依前在布袋内，不觉扌颠落地，元来却只卧此间，自是遂活。”是日洛阳康羲仲来翟氏庄，目击其事。及秋末康与翟同往疏山，经白干，专谒查家，访动静。云：“今春举家梁时疾，得道士行五雷法，祛之而愈。”正合陈五所言。  

福建西湖  

【`三山志`】：旧记，西湖在福州西三里，为闽时湖。周回十数里，筑室其上，号水晶宫，其后尽为民田。淳熙年，待制赵公汝愚奏，请兴复开浚，朝廷从之。今尽复旧制。公奏曰：契勘本州元有西湖，在城西三里。迤逦并城南流接大壕，通南湖，潴水泽，灌溉民田。事载《闽中记》甚详。父老相传，旧时湖周回十数里，天时旱焊，则发其所聚，高田无乾涸之忧；时雨泛涨，则泄而归浦，旱田无浸之患。民不知旱涝，而享丰年之利。后来人户夤缘请射，岁纳些小课利，谓之池户。官中但见其丝毫之入，而不知其为民户永远之害。岁月浸久，填淤殆尽，各立封畛以为已物。或塞为鱼塘，或筑成园囿，甚至于违法，立券相售如祖业。然西湖南湖不复相通，而古人积水利民之地，尽为豪民猾户所有。虽潮水不住往来，而上下阻隔无由通济。臣照得本州地狭民贫，全仰岁事丰登，田畴广殖，小有荒歉，难以技捂。况田并湖弥望，尽是负郭良田。自从水源障塞之后，稍遇旱乾，则西北一带高田凡数万亩，皆无从得水；至春夏之交积雨霖霪，则东南一带低田，发泄迟滞，皆成巨浸。致使一方人户，白纳税租而所谓池户者，公然坐享重利。第以圭撮偿官，其为利害大不相侔矣。今来若不申明朝廷，诚恐向后转见堙废，难以兴复，并湖之民永被其害。欲乞圣慈特降指挥，行下本州，告示有田之家，许于农事之隙，稍循旧迹开浚。今附城为壕上下流注，虽未能尽复古来丈尺，庶几西湖与南湖通接，负郭之田尽沾水利，而长享有年之效。兼照得本州旧无放生池，如蒙朝廷许从今来所请，仍乞将上件西湖至南湖一带，尽充本州放生池，禁止采捕，仰祝两宫无疆之寿。其每岁不过捐本州公使库，所入池户花利钱数百缗，而为一方人户无穷之利。且与户部诸司钱物全不相妨，无捐于公而有济于私，诚非小补。圣旨依奏。公又取其节日而为之记。福州背负崇山，其东西南三面地皆平衍，无险可恃。晋严高始并城凿湖，引水为固，且以灌溉，其念深矣。岁久堙废，惟西湖之旧迹仅存。湖中岁有菱芰之属以助公帑，租户因之自分塍界，潮路壅隔，农始病之，堙废之由实本诸此。兹既被旨开浚稍复旧观，聊记数事以告后之君子。幸垂听焉。谨列于后：一、西湖伏准旨挥，不许栽种，亦不许租田。其中莲菱茭葑之属，犹有锄治未尽去处，幸因农隙以渐除去。自迎仙桥至南湖，及上斗池，惟许种莲，不得别种他物。虽许人租佃，然须每岁正月捡举召人实封。姑至岁终为界，若循旧例，令一家租佃，则因仍岁久，认为已业，将复有前日堙塞之弊，此不可不戒。一、西湖之路，自鹿项门北，至凤池桥，长三百七十三丈二尺，自凤池桥，西至鼋潭官路口，长四百六十七丈七尺。自鼋潭官路口，南至水仙宫，周围绕出新堤至迎仙桥，长六百二十六丈六尺。自迎仙桥东至鹿项门，长三百五丈。总计一千七百七十二丈五尺。以上系用乡尺，若以官尺为准，每丈实计八尺七寸。维之以石各高五尺，堤上有路各阔二丈。水仙宫堤面，各阔一丈五尺。一上斗池四围堤路，共长二百八十三丈。堤面各阔一丈。一、西湖闸七座。鹿项门闸，高八尺，长一丈六尺八寸。闸板高七尺五寸，长九尺八寸，右系使君甘棠二闸。潮水入湖之处，闸在城中，限隔内外，常用扃锁，不可妄启。大中寺看管。悦济闸，高七尺六寸，长一丈五尺，板四片，高四尺，长九尺。右系欧治池水循子城壕入湖之处。定以四板为准，平时宜常水以备缓急，以利灌溉。遇雨泽泛溢，则听其自板上流过入湖，不须启闭。乾元寺看管。迎仙桥闸，高一丈一尺，长五丈二尺。板二重，各四片，高三尺九寸，长一太六尺。右系西湖潮水出入之地，最为要处。并湖民田高代不等，水大高，则低田被浸，大低则高田难于汲引。今定以四板为准，平时不可妄启，遇雨泽小有泛溢，则听其自板上流过。惟积雨霖霪，山水盛涨，则量启一板，或二板，以泄水势，纵鱼入海，水落复旧。西禅寺看管。开化闸，高七尺五寸，长三丈四尺。板二重，各三片，高三尺三寸，长一丈四尺五寸。右系白灶浦潮水出入之地，可以行舟至迎仙桥下卸。遇大潮，候日初三十八，宜候潮水将平尽，启闸板，令客舟往来，纵鱼入海，潮退复旧。香严显报二寺看管。金斗闸，高八尺二寸，长一丈四尺七寸。板二重各四片，高四尺四寸，长一太四尺七寸。右系弥浦潮水出入之地，平时不可妄启。神光寺看管烧灰闸，高八尺五寸，长四丈。板二重各三片，高三尺，长一丈五尺。右湖水入海此闸最为径便。每月大潮日初三十八，专差使臣一负，守候潮长略与湖平，即尽起闸板，纵鱼入海，潮退复旧。南报恩寺看管。九仙桥闸，高八尺三寸，长二丈五尺。板二重各三片，高三尺，长九尺。右湖水入海此闸亦为径便，平时不可妄启。惟遇积雨霖霪，山水盛涨，迎仙桥闸启板之时，即同开化、金斗、烧灰三闸，各启一板，或二片，以泄水势，纵鱼入海，水落复旧。仁王寺看管。东湖闸五座。第一闸，高五尺八寸，长一丈九尺。板二重各四片，高三尺八寸，长九尺。石泉寺看管。第二闸，高六尺五寸，长三丈二尺。板二重各四片，高四尺，长一丈六尺。越山寺看管。第三闸，高七尺，长二丈四尺。板二重各五片，高五尺，长一丈一尺五寸。开元寺看管。第四闸，高六尺，长二丈三尺。板二重各五片，高四尺五寸，长九尺。安国寺看管。第五闸，高六尺五寸，长三太五尺。板二重各四片，高四尺，长一丈七尺。东禅寺看管。右五闸各以板数为准，水灌溉常宜扃锁，不可妄启。惟大潮，候日初三十八，遇有小舟乘载往来，听启闸一次。一、凤池桥堰一座，高五尺，长二丈四尺。遇上斗池涸竭，听民户从便车湖水入池，以助灌溉。一、西湖巡铺屋三所，凤池桥鼋潭三桥。每所差延祥寨兵士四人守宿，十日一替。近湖居民以农为业，并不许置捕鱼网具。一、西湖新买官地，砧基簿十本，内四本藏之本州，及三县架阁库，六本藏之雪峰、鼓山、东禅、西禅、攴提寺、紫极宫，常住永远照用。一、三县承食水利民田，总计一万四千四百五亩。西湖闽县，三千五百九十八亩。候官县，一千六百八十三亩。怀安县，二千三十亩。东湖怀安县，七千九十四亩。一、浦三道凤池桥浦阔一丈五尺，道士洋官亭下浦阔五尺，道士洋房廊屋后浦阔一丈七尺。右系引水灌田之处，各有水窗禁鱼出入。  

【`闽中记`】：西湖，在西门三里。蓄水成湖，可荫民田。伪闽时，又益广之，号水仙宫。迤逦南流接城西大濠，直通南莲池。相传云：无诸王时此湖有山，一夕飞去，往临海郡。  

【`元一统志`】：西湖，《元和志》云：在闽县西二里。陈长卿诗云：鉴开百顷碧溶溶，颍上钱塘约略同。杨柳两堤连绿荫，芸荷十里馥香风。波涵翠层层出，潮接新河处处通。舆诵载途农事起，从今岁岁作年丰。《舆地广记》云：在闽清县，其湖中有钟鼓。  

【`清漳志`】：西湖在漳浦县治之西，行半里许。嘉熙辛丑，令郑师申，以县治有臂水归庚申，于风水不便，始易民田为湖，以潴水作亭其上，尉吕桥自书扁。越二年邑之士，联镳棘闱。明年魁捷兰宫，胪唱枫陛。好事者作为歌诗以侈之。初湖亭成温陵王大博南一作诗并序：余曩客武安始到紫微，五峰环其左，层塔标其右，登高峙其前，西湖潴其中。天然胜境，得之一目，率尔八句，非惟纪实，以为邦人勉。翠嵯峨插斗牛，仙家风景自清幽。从来此县传佳谶，就筑西湖占上流。层塔可梯升后进，五峰有路达前修。邦人接踵登科去，我亦京华共宦游。后七年，王君添是邦，复志前事，以侈作诗之验。《志》云：辛丑岁，余客武安访旧进馆紫极，时陈君皋父、郑君辰仲，携杯相问劳，倘徉览胜。溪山缭绕，意其蹑云衢，探月窟者总总，叩之未有应是者。酒酣耳热，私窃感慨，岂地灵如此，而人杰来兴邪，因留小诗以刻于石。申辰，陈君梦立亚魁兰省，廷封巍占甲科，而吴君遇聘联名擢第。丁未，国学谕张君汉杰乡荐，杨君美相继登榜。时至气应，人物当光，而识者以是诗实为之兆。戊申，余赘辰，是邦旧友相访，拈出一段奇话。余安敢掠美，心窃自叹羡，喜不能胜嗣。此联芳续美，必有等而上之者。又当大书特书不一书。郡丞王南一志。令赵与坦为之跋。跋云：世率谓渡野水，负囊书等诗，为前贤达官之谶，虽然前贤之诗恃自识耳。与坦始至泰邑，谒神紫极宫，邑人指召门，有温陵王君太博之诗为一佳。太博之为诗也，升后进达前修，品题湖山之胜概，人物之晶光。诗后八年君通守是邦，及见邑人踵踵登科，则人着语以识于前诗之后。盖周人尹卿，尝作诗以赠崧岳之贤。曰：惟岳降神，生甫及申。自此诗一倡，而《蒸民》、《韩夹》、《江汉》诸诗，尹卿又继作焉。今君既又许邑人以大书特书不一书，而邑人亦既信君言之验矣。详见《县丞方正子记》。西湖，在城西隅四里。湖水自金仙院南流至白莲院，乃东折潴为绕湖兰。若八十余所，今无几矣。上有左翼军教场，绍兴初，统制陈敏屯兵，日驱军士运薪木填塞几平。今所存者乃路东一泓水耳。古有西湖平之谶，盖谓此。并湖颇有佳致，端明蔡襄有诗。西湖，在漳浦县西门外。崇真道院之侧，乃旧隆福院，泥淤邑中众水所汇之地。赵师缙凿湖筑岸，创立水门，以时蓄泄，周围五百一十五丈，灌溉民田。  

【`舆地纪胜`】：西湖泉极甘美，可以辟瘴疠。蔡襄有诗云：湖上山光一望青，佛宫高下倚岩扃。烟收水曲开尘匣，春送人家入画屏。  

【`元一统志`】：西湖，在福建将乐县南五里，旧名野水湖。湖面广可十亩，潴水不涸，暑月有荷花，仿佛类西湖。颖州西湖《舆地要记》云：颖州有西湖浅而狭，晏元献公殊来知颖州，开浚有十顷之阔，既作北渚，又阙西溪。名胜游赏，题咏甚众，惟欧阳修脍炙人口。晚岁自政府罢归，退居汝阴，尝与诸友高会，作西湖燕语。欧公初至颖州，领郡事于西湖，因晏公开展之，旧种莲及黄杨等花。又因荷花之盛，赏余作赋云。又王真方诗话云：杭有西湖，而颍州亦有西湖，皆为游赏之胜。东坡苏子瞻连守二州，其初得颍也。有颍人在坐云，内翰但只须游湖中，便可了公事。言其讼简也。秦观少游作一绝献之云：“十里荷花菡萏初，我公所至有西湖。欲将公事湖中了，见说官闲事亦无。”后东坡到任，有谢执政启，事云：人参两禁，每玷北扉之荣，出典二州，辄为西湖之上。  

【`凤阳府图经志`】：颍州古迹。西湖，在西门外，宋欧阳文忠公游息之地。文忠公游西湖诗，况西湖之胜概，擅东颍之佳名。子由持文忠公《宴西湖诗》：城上鸟栖暮蔼生，银缸画烛照湖明。  

【`苏颂诗`】《和梁签判颍州西湖十三题》：涵春圃、射堂、碧澜堂、野翠堂、西湖、飞盖桥、临胜阁、清风亭、撷芳亭、四望亭、去思亭、西溪、女郎台  

【`苏东坡诗`】《再次韵赵德麟新开西湖》：饶曰：此亦颖州西湖。使君不用山曲穷艹，饥民自投泥水中。纟寅曰：《左传》申叔展语还无社：“中有麦鞠乎？无有山曲穷艹乎？”曰：“无河鱼腹疾柰向？”杜预注：麦曲穷艹，所以御湿。欲使无社逃泥水中，军中不敢正言，故作隐语也。欲将百渎起凶岁，免使詹瓦石愁扬雄。援曰：扬雄清净寡欲，家无詹瓦石之储，晏如也。西湖虽小亦西子，次公曰：先生在杭州有诗曰：欲把西湖比西子，淡妆浓抹总相宜。今言西湖虽小，亦西子，则指颖州西湖也。萦流作态清而丰。千夫余力起三闸，见先生末句自注中。焦陂上与长淮通。十年憔悴尘土窟，清澜一洗啼痕空。王孙本是有仙骨，次公曰：《神仙传》神告墨子曰：子有仙骨。又杜诗：自是君身有仙骨。平生宿卫明光宫。次公曰：汉武帝太初四年秋，起明光宫，《国三辅黄图》载《三秦记》云：未夹宫，渐台，西有桂华宫，中有明光殿。皆金玉珠玑为帘箔，昼夜光明。又云：武帝求仙，起光明宫，发燕赵美女二千充之，令总其籍。一行作吏人不识，厚曰：《丈选》嵇叔夜《与山巨源绝交书》云：游山泽，观鱼鸟，心甚乐之。一行作吏，此事便废。正似云月初朦胧。时临此水照冰雪莫遣白发生秋风。子仁曰：白乐天诗：数茎班鬓对秋风。定须却致两黄鹄，援曰：前汉翟方进为丞相，请坏汝南鸿隙波。父老怨方进歌曰：坏陂谁？翟子威。饭我豆，羹芋魁，反乎覆，陂当复。谁言者？两黄鹄。新与上帝开濯龙。纟寅曰：后汉建武中，汝南太守邓晨，欲修复鸿陂。闻许扬晓水脉，召与之议，扬曰：“昔光帝用翟方进之言，寻而自梦上天。天帝怒曰：何故败我濯龙渊，是后民失其利，多致饿困。明府今舆立废业，国富民安。童谣之言，将证于此。”湖城君归侍帝侧，灯花已缀钗头虫。坡曰：去岁颖州灾伤，子奏乞罢黄河夫，万人开本州沟渎，从之。以余力作三闸。通焦陂水，浚西湖。援曰：退之灯花诗：囊里排金粟，钗头缀玉虫。更烦将喜事。来报主人翁。田间决水鸣幽幽，插秧未遍麦已秋。相携烧笋苦竹寺，却下踏藕莲花洲。子仁曰：杜诗采菱寒刺上，踏藕野泥中。船头斫鲜细缕缕，船尾炊玉香浮浮。次公曰：《诗生民》：蒸之浮浮。临风饱食得甘寝，肯使细故胸中留。君不见壮士憔翠时，饥谋食，渴谋饮，功名有时无罢休。又《次韵赵德麟西湖新成见怀绝句》饶曰：此颍州西湖，壶中春色谓洞庭春色也。饮中仙，次公曰：饮中仙，用杜诗，饮中八仙也。骑鹤东来独惘然。纟寅曰：《太平广记》有客相从，各言其志。或曰：愿为杨州刺吏。或曰：愿骑鹤上升。其一人曰：正欲骑鹤赴杨州。犹有赵陈同李郭，不妨同泛过湖船。厚曰：后汉郭林宗游洛阳，见李膺大奇之，遂相友善。后归乡里，诸儒送至河上，车数千两。林宗独与膺同舟，人望之以为神仙。《在颖州，与赵德麟同治西湖未成，改杨州。三月十六日湖成，德麟有诗见怀，次韵》：太山秋毫两无穷，次公曰：《庄子内篇》：天下莫大于秋毫之末，而太山为小。又云：是亦一无穷，非亦一无穷也。钜细本出相形中。次公曰：老子曰：“物形之势成之。”言因钜而有细，因细而有钜，特相形尔。大千起灭一尘里，纟寅曰：佛言三千世界，犹如空花乱起乱灭，而况我在此空花起灭之中。次公曰：退之云：下视寓九州，一尘集毫端。未觉杭颖谁雌雄。坡曰：来诗云：与杭争雄。我在钱塘柘湖渌，大堤士女争昌丰。援曰：《诗》子之昌兮，子之丰兮。六桥横绝天汉上，北山始与南屏通。次公曰：《子由先生墓志》：杭州西湖南北三十里，环湖往来终日不逢。先生既去葑田，葑田如云乃积之湖中为长堤，一以通南北。六桥，则湖上所创之桥也。甄曰：按：先生作堤，疏流跨流为桥者，凡六，并在今苏公堤上。忽惊二十五万丈，老葑席卷苍云空。纟寅曰：先生《奏修杭州西湖状》云：自国初以来，稍废不治，水涸草生，渐成葑田。熙宁中湖之葑合者，盖十二三尔，至今遂塞其半，已打量湖上葑田，计二十五万余丈，度用二十余万工。来颖尾弄秋色，一水萦带昭灵宫。纟寅曰：李华《吊古战场文》云：河水萦带。昭灵宫，张龙公祠堂也。坐思吴越不可到，借君月斧修肿胧。厚曰：《酉阳杂俎》：唐大和中郑仁本游嵩山失道。忽于丛棘中，见一人枕幞而睡，呼之问其所自。曰：君知月七宝合成乎？常有八万二千户修之，予一数也。开幞有斤斧数事，玉屑饭两裹。二十四桥亦何有，纟寅曰：杜牧《杨州诗》：二十四桥明月夜，玉人何处学吹箫。换此十顷玻璃风。子任曰：永叔《西湖诗》：都将二十四桥月，换得西湖十顷秋。雷塘水干禾黍满，宝钗耕出余鸾龙。交公曰：雷塘，在杨州东北十里。炀帝所葬处，炀帝平昔游之，多从宫人，故时耕出宝钗焉。鸾龙则宝钗之饰也。明年诗客来吊古，伴我霜夜号秋虫。坡曰：德麟见约来杨亻卒，居亦有意求杨亻卒。  

【`苏颍滨集`】《陪欧阳少师永叔燕颍州西湖》：西湖草木公所种，仁人实使甘棠重。归来筑室傍湖东，胜游还与邦人共。公年未老发先衰，对酒清欢似昔时。功成业就了无事，令名付与他人知。平生著书今绝笔，闭门燕居未尝出。忽来潮上寻旧游，坐令湖上生颜色。酒行乐作游人多，争观窃语谁能呵。十年思颍今在颍，不饮奈此游人何。  

【`祖龙学集`】《九日，陪旧参政蔡侍郎宴颍州西湖》：秋晓西湖胜概多，台轩来此驻鸣珂。沙鸥散去惊丝竹，烟柳低垂间绮罗。乱掷金钱和露菊，狂摇细扇倚风荷。下僚幸接曹尊末，率尔翻成击著歌。《朝奉大夫上柱国致仕张徽，闻龙学平昔曾游颍州西湖，有诗以寄之》：河势横斜带地形，碧油丹旆昔常经。驿名未改凤尘黑，碑字犹存雨藓青。荐福寺名园林僧杳渺，撷芳亭名洲渚妓娉婷，汝南一值贤人降，分野于今占德星。  

【`欧阳公集`】：初至颍州西湖，一作到颍治事之明日，行西湖上。种瑞莲黄杨，一作曰。与郡官，小酌其上，聊书所见。《寄淮南转运吕度支发许主客》：平湖十顷碧琉璃，四面清阴乍合时。柳絮已将春去远，海棠应恨我来迟。啼一作鸣禽似与游人语，明一本作好月闲撑野一作小艇随。每到最佳堪乐处，却思君共把芳卮。《西湖念语》：昔者王子猷之爱竹，造门问于主人；陶渊明之卧舆，遇酒便留于道士。况西湖之胜概，擅东颍之佳名。虽美景良辰，固多于高会；而清风明月，幸属于闲人。并游或结于良朋，乘兴有时而独往。鸣蛙暂听，安问属官而属私；曲水临流，自可一觞而一咏。至欢然而会意，亦傍若于无人。乃知偶来常胜于特来，前言可信；所有虽非于已有，其得已多。因翻旧阕之辞，写以新声之调，敢陈薄伎，聊佐清欢。  

【`孔方平诗`】《陪李端叔游颍昌西湖》三首：霜风吹老菊离离，水外秋云送雁飞。来伴谪仙闲杖屦，满林丹叶视斜晖。楼影摇波到碧空，拒霜无数隔堤红。只应明夜关山月，怜我相思不寐中。与世相疏行路难，不禁尘土便思山。山中独念故人远，雪舞清声窗竹闲。  

【`宋景文公集`】《咏西湖上寄颍州相公》：湖边烟树与天齐，独爱湖波照影时。岸蒋渚苹春披靡，佛楼僧阁暝参差。相君万一来湖上，手弄潺浮更忆谁。  

【`金正叔集`】《和永叔颍州西湖》：名游无似郡城西，况是棠阴讼简时。信马桑间春去后，榜舟湖面夜归迟。烟波际目无穷乐，沙鸟留人逐处随。应为独醒须强醉，浩歌风月例千卮。  

【`元杨叔能诗`】《颍州西湖》：曲岸奁明镜，微风皱碧罗。谁将比西子，我独忆东坡。亭古落涂土既，露凉荒芰荷。放生仁号在，鱼鳖赖恩波。  

济南府西湖  

【`元一统志`】：西湖，在济南府城西丰。鲁巩守郡日有诗。宋熙宁六年八月，李师中，字诚之。宝章阁待制。自文登来，守济南。明年二月移守河南，与其僚宴西湖上。苏辙子由，时为掌书记，《和诚之诗序》曰：待制李公来守兹土，慕其山川石泉之胜，慨然有久留之意。此邦之人拜公之惠，亦欲于此，然自其始至，而民知其方将复用，惧其不能久矣。厥明年春之仲，诏书移牧河间，邦父老悼其去，虽公亦欲留，而不可得焉，于是数与其僚宴于湖上。曰：此方幸安，余将复老于此。酒酣赋诗以别，而作者三人，公平生喜为诗，所至成编。及来此邦，而未尝有所为，故尤贵之，遂相与刻于石，以慰邦人之思。诗曰：东来亦何恃，夫子此分符。谈笑万事毕，尊与客俱。高情生远岫，清兴发平湖。坐使游士，皆忘岁月徂。纵观真乐易，恨别不须臾。庙幄新谋帅，河间亦近湖。安边本余事，清赏俟良图。应是兹园好，流泉海外无。  

严州西湖  

【`严州府志`】：西湖，在严州建德县西门外，广袤五百四十三丈。唐咸通中，剌史侯温开置。见《方干集》。有《侯郎中新置西湖诗》云：一夕机谋万古存。宋靖康元年，知州凌唐佐浚。  

寿昌西湖  

【`图经志`】：西湖，在寿昌县西。广袤二百里，申请为放生池，至今不废。十步有飞桥跨其上，唐景福二年，县令戴筠开。  

温州西湖  

【`元一统志`】：晏殊《类要》云：西湖在温州南一里。《文选》云：晋谢灵运游西湖诗云：永嘉郡西湖，西湖在长兴州西南五里，周回七十里，一名吴越湖。傍溉田三万顷，有水门二十四所，引方山源注焉。《旧记》云：昔吴王筑吴城，辇土于此，遂成湖。  

宁波府西湖  

【`宁波府志`】：西湖，在宁波府州南。湖中有汀洲岛屿。凡十，曰：柳汀、雪汀、芳草洲、芙蓉洲、菊花洲、日岛、松岛、花屿、竹屿、烟屿，四时之景不同，而士女游赏特盛于春夏。飞盖成阴，画船荡漾，无虚日。  

【`四明续志`】：舒《西湖记》湖在州城之西南隅，南隅废久矣，独西隅存焉，今西湖是也。其纵南北三百五十丈，其横东西四十丈，其周围总七百三十丈有奇。其中有桥二，绝湖而过曰：憧憧。天禧间，直馆李夷庚之所建也。然僻在一隅，初无游观，人迹往往不至。嘉中，钱侯君倚始作而新之。总桥三十丈，桥之东西有廊，总二十丈。廊之中有亭，曰众乐。其深广几十丈，其前后有庑，其左右有室，而又环亭以为岛屿，植苍木，于是遂为州人胜赏之地。方春夏时，士女相属，鼓歌无虚日。亭之南小洲，前此有屋才数椽，乃僧定安守桥之所。后浸广，今遂以为僧院，寿圣是也。其西又有佛祠四，并其东皆卿士大夫之所居。其北有红莲阁，太中祥符中，章郇公尝是州，实创之，有记在焉。阁之北即郡酒务，故时使人即湖以汲水，劳费甚。乃堤湖之中，畜清流，作楼于其上，以辘轳引而注之，至今以为便，然是湖《本末图志》所不载。其经始之人，与其岁月，皆莫得而考。盖尝闻之父老，明为州。濒江而带海，其水善泄，而易旱，稍不雨，居民至饮江水。是湖之作，所以南引它山之水，畜以备旱岁，始末之信也。熙宁中，岁大旱，阖境取给于其中，湖为之竭。既又穴为井，置庐以守之。鄞令虞君太宁尝记其事，刻石于寿圣院，乃知父老之传不诬也。钱侯去距今几三纪矣，而湖辄浸废不治。其亭南既堤以为放生池，濒湖之民又缘堤以植菱芡之类，至占以为田，淀淤芜没，几不可容舟。元癸酉，刘侯纯父来守是邦。适岁小旱，乃一切禁止，而疏浚之，增卑倍薄，环植松柳，复目其积土广为十洲，而敞寿圣之阁，以其名名之。盖四明之景物具焉，湖遂大治，然其意初不在游观也。古人于事盖不苟作，惟其利害伏于久远难知之中，所以后世贵因循者或莫之省，而好功之士，至乐为之纷纷也。明有数湖，危于废者，不特是湖也。若刘侯可谓有志于民矣，故具论之，以冠诸图，庶来者有考焉。元甲戍三月记。舒《和西湖》即席三首：金碧楼台阁暮烟，彩虹双影卧漪涟。云铺物外无尘地，月满人间不夜天。细柳千门维画舸，华灯两岸度鸣弦。清狂亦有黄冠客，不负仙人载酒。十洲风籁韵笙箫，疑有仙人燕碧桃。影逼银河星半堕，气吞月窟兔争豪。九秋波浪沙鸥狎，万古功名钓艇高。却恨何须明似镜，空令志士泣霜毛。四明太守爱西湖，想像桃源旧日图。不放尘埃生水面，为传风月到皇都。花开别屿千机锦，稻熟田万斛珠。闻说儿童骑竹马，至今昂首望通衢。周锷《西湖》三首：晓镜初开淑景明，史君风味一般清。舟从菡萏林中过，人在鲸鲵背上行。妙舞屡翻红药燕，清词时啭紫薇莺。赓歌久矣虚前席，肯向樽前恋曲生。史君修禊与民游，千里笙歌水面浮。动地雄风云外起，截天雌霓雨中收。登台已有难并乐，击坏宁无寡和忧。却忆内家新赐火，海棠无数出墙头。牛鞭初动啭新莺，魂觉池塘选胜行。水镜光中千骑合，山屏影里万艘横。云从布原头过，雨向催诗笔下生。藻绘升平知有待，阁梅先已赋调羹。  

贸阝县西湖  

【`新唐书`】《地理志》：江南道，明州县东二十五里有西湖，溉田五百顷。天宝二年，令陆南金开广之。  

成都西湖  

【`元一统志`】：西湖，在成都彭州。元符三年，太守李侯《序》西湖曰：唐太中元年，《望雪楼记》载：王仆射潜，萧桂州，继守此郡。于西湖布列台岛，罔不妙绝。二公之守是邦，皆元和时也。则西湖之作，其在元和时乎。  

铅山西湖  

【`上饶志`】：西湖，在铅山县西一里。周回一里余，内生芰荷，傍多高柳，古木修竹，曲折景趣潇洒，一名江家湖。  

【`永平志`】《和邵刘推铅山西湖韵》：水中山影浸鹅湖，混混泉源注一隅。十顷寒光接杭颍，二郡皆有西湖千年杰句次欧苏。二公知杭颍雪蟾就玻璃界，花木铺开锦绣图。氵爪出江西模写妙，诗坛二将压孙吴。  

琼州西湖  

【`琼台郡志`】：西湖，在琼州薛村，距城十五里，莫测其深。俗传古有富家居于地，多行不义，一夕风雨暴作，居陷为湖。后乡人遇旱，每祷则雨，因名龙潭。  

潮州西湖  

【`潮州三阳志`】：湖山之下有西湖，久已湮塞，居民占田。庆元已未，林侯山票从邦人之请，开浚之。沿湖载柳种莲，作亭于湖，以为放生祝圣之所。湖心有亭，曰湖平。以应古谶。山麓有亭：曰倒景，曰云路，曰立翠，曰东笑。植松弥山，映带湖光，最为胜景。湖山久堙塞，亭亦废。孙侯叔谨，复加疏治，筑湖心故亭，扁以瀛岛。丙午，陈侯，重建放生亭，寻皆颓圯。开庆已未，林侯光世浚旧湖，开新湖，亭馆相望，遂为登览之胜处。  

【`舆地纪胜`】：潮州西湖，萦绕于州之大平桥下，径湖以桥建亭其中，曰倒景，曰云路，曰立翠，曰东笑。  

【`宋辛骞`】《重辟潮州西湖记》：西湖，古放生池也。有山崭然。据湖傍古号湖山，则知湖之来非一日。异崖层出，轻波纹平，水影岚光，为南州杰观。岁月既久，湖亦莽为蔬蹊，而榛荆丛生，盖童然一山矣。庆元已未夏，太守林侯山票段成，聚风月，山椒秀丽，殆发越，因慨谓湖山并名。岂有山，独无湖？贰车廖侯德明力赞其决，于是剖木辰壤繁秽，引清流潴而广之，南北相距倍于昔，立三亭。滨于南，曰放生。介于中，曰湖平。跨于山之侧，曰倒景。绕湖东西古无路，诛茅穿苏，插柳植竹，间以杂花。盘纡诘曲，与湖周遭。横架危梁，翼以红栏。镜奁平开，虹影宛舒。数步之内，祠宫梵宇，云蔓鳞差。浮云女墙，粉碧相映。中造小舟，邀宾命酒，荷香逦迤。时度管弦中。邦人乐公德，段公每游，柳边竹下，草际苔中，涌觞繁肴，席而坐公，酒未竟，终不去。山与水相接，民与守相忘。骞尝游泳于中，即叹曰：“湖山之乐，古风流骚，雅士往往以此写幽兴，寄啸咏，于君民之际或略焉。若使身安江湖，心忘魏阙，主意上宣，王泽下壅，是湖也，欲乐得乎？榭岑青，里潇条，画宫羽，稚耋怫，是湖也，欲乐得乎？”我公止，奉天子教条，独行岭海。又欲以及民者及物，虽天子万年不待祈，又欲鳞介羽毛皆涵圣恩，以期圣寿，与湖山相无穷，则公于是乎乐在君也。稻香月白，春色满城，我公政暇，停舻举白，民亦熙熙陶陶，鸣涛缀赏，藻野缛州，如屏如堵，如绮如雾，人在鉴中，舟行画图，则公于是乎乐在民也。矧夫山啸湖平，公卿之谶，百年遗迹，一旦还旧，将见缨绥绅佩。洋洋迭山，一以祈君寿，二以同民乐，三以振地灵，起人物。一废举而众美具，骞，是用踊跃，而书于湖滨之崖石。  

【`三阳志`】《游西湖》：附郭水连山，公余独往还。疏烟鱼艇远，斜日寺楼闲。系马芭蕉外，移舟菡萏间。天涯逢此景，谁信自开颜。于九流《和陈游西湖》：高城连水石，对景未能还。白日临流坐，清风伴我闲。纵心移棹去，半醉入花间。未必逢僧语，莲香已解颜。  

【`潮州图经`】：西湖，州之西旧有湖。祝圣放生亭在焉。庆元已未，林侯山票，尝兴是役，民至今思之。越数年湮塞如故。甲子一周，开庆已未刑部林侯光世，拈起前话，重新浚集抑天运也。兴工于是年二月，浚河筑堤计伍伯叁拾余丈，费公帑缗钱贰仟叁伯肆拾伍贯，寓公乳源令赵时忄詹董之。栽花种柳，隐映蕖荷，彩舫往来其间，夹岸游人，观者如织。湖以北水光轩辖，亭桥间错，视前已未景象，已不侔矣。初，湖之南，田属豪户三十八家，未易得掷节。郡计浮费，依元直售之，计缗钱叁千叁伯八十一贯足，田种若干，详附左方故不书。豪户乐，此田为增，湖设相率而从申，命前揭阳尉，兼佥胡似翁董其事，浚筑费较，初役倍焉。堤丈尺周围，计九百七十有奇。荷锸之夫群趋相役，复于堰尾设一闸，以防湖水之浅。侯虑及此，可谓周矣。是年季商讫工，自北而南，湖光一色，周环绵亘，不知几里。舟行盘桓，亭庵堂宇，先后参峙，金碧汇飞，恍然夺目，湖间风景，了无尽藏。方之杭颍，识者莫辨，侯之意非特为游观，设深池高垒，亦可壮一方堡障。自为记云。凤凰山朝，鳄鱼潭空。祝纲旧址，地不满弓。小臣光世，职勤华封。易浅而深，即庳而崇。爰作飞桥，仰像流虹。爰立巍宇，虎拜乔嵩。咨尔草木，施及昆虫。游泳至仁，硕大且丰。山川之气，斯焉会通。美归天子，谶应三公。天子若曰，民物性同。民物俱乐，斯为无穷。小臣拜舞，领会宸聪。爰筑修堤，尽护西墉。导合众流，至于坤宫。外固吾圉，远折遐冲。回环十里，潋滟空。宜晴宜雨，宜月宜风。帝城景象，俨在目中。谁谓潮州，亦广之东。叨恩召还，湖山匆匆。匪余弃汝，君命是恭。骚人墨客，缙绅华宗，遨游千年，毋忘衰翁。开庆初元，霄中露浓。保魁忄詹尹，实肇功。  

雷州西湖  

【`元一统志`】：西湖，旧之罗湖也。在雷州府海康县西，夏有荷花五里许，郡守帅僚属与民有游赏之乐。东坡兄弟皆有诗，秦少游云：坡公所至有西湖。  

【`雷阳志`】：西湖，在雷州府自城门外，导流而东，至东桥，会特侣塘水。长七百五十五丈，阔一丈，深七尺，戴公渠久塞，薛守后再开，多非故道。羊城陈大震号蘧宽《西湖》：有湖光处有山多，独此平坡玉一窝。天下比来几西子，水中曾见百东坡。下随巨浸熏为瘴。肯为飞廉鼓作波。莫作无根潢潦看，两支流出万禾。  

惠州西湖  

【`杨诚斋南海集`】：惠州丰湖，亦名西湖。左瞰丰湖右瞰江，五峰出没水中央。峰头寺寺楼楼月，清杀东坡锦绣肠。三处西湖一色秋。钱塘颖水更罗浮。东坡元是西湖长，下列罗浮便得休。  

许州西湖  

【`张芸叟杂记`】：许下西湖一州之冠，始沮洳未广，自宋公序开拓，遂弥漫。鱼稻米不赀，于是以诗落成，人多诵美。西南水心有观音堂，昔乃西门亭子，常有大蛇居之，不敢近。其后改置此像，蛇不复出，像乃慈圣。先献御容云。  

【`石林诗话`】：许昌西湖，与子城密相附，缘城而下，可策杖往来，不涉城市。云是曲环作镇。将取土筑城，因以其地，导氵共田水潴之，略广百余亩。中为横堤，初但有其东之半耳。其西广于东增倍，而水不甚深。宋莒公为守时，因起黄河舂夫浚治之，始与西相通，则其诗所谓“凿开鱼鸟忘情地，展尽江湖极目天”者也。其后韩持国，作大亭水中，取其诗之名曰。展江。然水面虽阔，边终易湮塞，数十年来，公厨规利者遂涸以为田，岁入才得三百斛，以佐酿酒，而水无几矣。予为守时，复以还旧，稍益开浚，渺然真有江湖之趣。莒公诗更有一篇中云：“向晚旧滩都浸月，过寒新木便生烟。”尤风流有味，而世不传，往往但记前联也。  

【`石林老人避暑录`】：乐饮西湖在许昌，见故老言：韩持国为守，每春常日设十客之具于西湖，旦以郡事委僚吏，即造湖上，使吏之湖门，有士大夫过，即邀之入。满九客而止，辄与乐，饮终日，不问其何人也。曾存之尝以问公曰：“无乃有不得已者乎？”公曰：“汝少年安知此？吾老矣，未知复有几春，若待可与饮者而后从，吾之为乐无几，而春亦不吾待也。”余时年四十三，犹未尽以为然，自今思之，乃知其言为有味也。  

【`苏东坡诗`】《许州西湖》：西湖小雨晴，滟滟春渠长。来从古城角，夜半传新响。使君欲春游，浚沼役千掌。纷纷具畚锸，闹若蚁运壤。夭桃弄春色，生意寒犹怏。惟有落残梅，标格苦矜爽。游人坌已集，挈三且两。醉客卧道傍，扶起尚偃仰。池台信宏丽，贵与民同赏。但恐城市欢，不知田野怆。颍川七不登，野气长苍莽。谁知万里容，湖上独长想。  

【`刘公是先生集`】《许州西湖》：羁旅怀江湖，氛埃愿皋壤。及慈已俱适，初意恨独往。楼观踊参差，轩棂豁高爽，清光见毛发，众影兼俯仰。昔者廊庙客，于兹濯尘纲。疏源不惮远，胜事日以广。美矣流水意，当为知音赏。  

【`李方叔济南集`】：已卯春，许昌湖上酬王仲弓作：紫荷媚曲塘，青秧舞平畦。晨光泫露，众木含华滋，咸警勿外慕，归休及良时。《和李端叔大夫，从参寥子游许昌西湖》十绝：几处秋千愁日暮，一声唤春归。红稀绿尽寻常事，不用长绳系落晖。草已芊绵柳已柔，落花重叠不须愁。风光流转等闲过，又是一年春事休。百物争春竟可怜，青池绿静但沉天。浮萍细碎从渠长，憎见差池点荇钱。西畴新买数塍田，便扫空俟有年。欲坐瓜庵吹豆叶，风翻黄浪麦秋天。风头皱浪开还促，雨点圆纹乱更多。何似无风亦无雨，碧天千里在澄波。痴儿插地栽杨柳，杨柳无根插便生。我亦无根常作客，四年漂泊大梁城。股大如腰立已忧，不须登阁始三休。道人尊足元无病，莫取形骸向里求。梦为胡蝶瓷飞飞，飞入花丛处处迷。不是提壶强呼起，尚应栩栩展江西。诗翁诗思与春争，落笔风雷纸上生。雪棘满颐心尚壮，君看岩电射入明。池南池北乱蛙声，不问官私处处鸣。昨夜一犁新两足，无烦科斗更滋生。  

【`梅圣俞宛陵集`】《许昌晚晴陪从父自城上过西湖，因咏谢希深频艹风诗，怆然有怀》：疏云漏斜照，残雨叶间明。飞盖城头去，澄湖水正平。荷盛鲛客泪，蔓濯野人缨。公独思康乐，临流诵句清。春风入树绿，童稚望柴扉。远壑杜鹃响，前山蜀客归。到家逢社燕，下马浣征衣。终日自临水，应知已息机。又，《登许昌城望西湖》：试望许西偏，湖光浸晓烟。岸痕添宿雨，草色际平田。夏木阴犹薄，朱荷出未圆。人闲绿波静，幽鹭插头眠。  

蜀州西湖  

【`范石湖大全集`】《蜀州西湖》：荷花正盛。开水月，登舟亭，湖阴亭外别有白莲尤奇。蜀中无菱，至此始见之。闲随渠水来，偶到湖光里。仍呼水月舟，径度云锦地。谁云不解饮，我已荷香醉。湖阴玉婵娟，立绿妆外。何须东阁梅，悠然自诗思。惊风入午暑，水竹有秋意。采菱不盈掬，兴与鲈会。遥知新津宿，魂梦亦清丽。  

桂林西湖  

【`桂林郡志`】：西湖，在桂城西三里。西山之下，环寝隐山六洞，阔七百余亩。在唐，名其源为蒙泉，其流为蒙溪。见《隐山六洞记》。湖久废，宋乾道间，经略张维，筑斗门复旧观。淳熙间，经略张械以为放生池。  

【`鲍同复西湖记`】：桂林西湖，今经略使徽猷张公所复也。旧曰蒙溪。去城里许而近，胜概为一郡甲。按：唐御史吴武陵所作《隐山记》，又有韦宗卿者，亦作《六峒记》，皆述溪潭可以方泳，盖其故迹也。然中废为田，历久无能知。厥自记中所载，靡容辨识，尚可考者，特一潭二池。池有芰荷，广皆不逾寻丈，余尽耕稼之畦垅矣。初公游山中得二记，按之以求，莽不知所取。既而询知为公田，其租则为帅与曹两司之入。后读《吴记》，至“走方舟汛画益鸟，渺然有江海趣”。则叹曰：“利彼租入兹观美，可谓杀风景者矣。”遂有修复旧观之意。属与宪台滕公漕台姚公同集，从容及是，漕遽欣然曰：“愿捐圭赋就斯胜。”特宪随赞曰：“使此邦耆老以吾人今日夸语来者，岂非千载一段风流哉！”公前已默计胸中，厥田居山之麓众泉所会，中偃而四穹，兹盖天成，非假人力，第留泉使不得去，则湖可坐而复。于是相所从泄，作斗门以闸之。未几水遂盈衍，若潭若池，澶漫，为横径将数十顷焉。望之苍苍茫茫，渊澄皎澈，千峰影落，霁色秋清，如玉鉴之新磨，如浮图之倒插，境物辉焕转眄一新。然《吴记》以为溪，而云作亭北牖之北，夹溪潭之间。《韦记》以为池，而云北牖峒口，有田砥平，可施阑槛。以知昔时犹有浅陆，水所不及之处，而今洪深为过之矣。其中流平沙隆出波面如岛屿，因筑亭其上，命之曰：瀛州。植卉竹，映带远近，南附招提，面隐山为亭。每游览则忆家山，因命之曰：怀归。北依茂林，俯流为阁。用老杜湖水林风之句，命之曰：相清。放船集宾于此乎，在环山循趾，引水疏渠，缭绕萦回，于缓篙倚楫，客与逶迤，索奇讨幽，得新洞二。命之曰：潜。而别之以南北。南潜则蹊其背腹，乍隐乍显，为亭于其阳。直西南命之曰：望。是皆出乎六峒之外，发前人之遗逸，增往谍之未载，遂使初至者，然如立尘寰之表，常游者然如刮肤翳之目。江浙所称，亦未能远过焉。一日公饰彩舰载宾，佐以从酒，半客起言曰：“公不动一民，不亡铢金，不终日而中兴此景，以与来者、居者、仕者同其安荣。萧散之乐，非为政不能，是恶可以无述诸从事，蒙成绩参胜践，又莫记之得无愧乎！敢请。”公命曰：“众志不可虚也，宜属别驾毋辞。”同离席进曰：“公受寄一面，克绥靖蛮貊，下予粤人按堵，上宽朝廷顾忧。铃阁燕清，徒以谈笑，复湖山之概，间引宾客酌酒，赋诗其上。任大重而居闲暇，众人何以识此？晋羊叔子镇襄阳，边人怀附，羊公唯轻裘缓带，日游憩岘山以为常。或日再往，若无所事，而平吴之功，皆方略，人岂知夫岘首之为羊公幕府耶？今之西湖，又庸知不为羊公之岘山也？”众客皆曰：“然。”既退，遂以书之。乾道五年十二月丙戍，左宣教即通判军府事鲍同记。  

【`刘后村诗`】《泛西湖》：桂湖亦在西，岂减颍与杭。舟桥抗崇榭，渌波浮轻航。休沐陪胜践，轩盖何炜煌。停桡藕花中，一目千红裳。讵知白昼永，但觉朱夏凉。古洞半芜废，仙人今在亡。踞石散醉发，吸涧浇吟肠。延缘缭溪步，诘曲经禅房。野鸟啼密竹，高蝉口慧疏杨。虽无丝管乐，谈论谐宫商。诸君敏于诗，援笔如蜚翔。顾子乏华藻，山鸡追鸾凰。颇能读古碑，所恨侵夕阳。明发复扰扰，前游未可忘。  

新定西湖  

【`新定续志`】：西湖，在城西南，祝圣放生在焉。景定二年秋七月暴雨，仁安山洪流迸出，决湖趋江，湖涸遂芜。今侯钱可则亟以冬隙堤之。明年正月，祝尧之日，放生于湖。如常年，碧波溶溶，鳞介咸遂，邦人乐其有爱君之心焉。忝东阳楼晏为之记。郡城，岸江枕山泉味甘，冽旧为井者九，曰桂泉。在双桂坊，曰清泉。在子城外西北，曰华泉。在率寺西百步，曰甘泉。在军门内西，曰酿泉。在郡圃，今连筒，入公库资岁酿曰秀泉。在添差通判衙东，曰海底泉。在和平门内西，曰白龙泉。在安泰门外，曰碧波泉。在嘉贶门外，或谓甘泉秀泉。不列于九井，然皆未有考焉。其他缏汲之所尚多，如奴井，在善教坊南小巷中。蟹黄泉，在樊家山下。舍人井，在舍人桥东。丁家井，在濠塍下路北。龙泉，在锦砂冈西。今连筒，入三务资岁酿。是皆宜书。  

昌平县西湖  

【`昌平县志`】：西湖景，在县西南伍拾里青龙桥北，玉泉山东其湖广约一顷余。旧有桥梁水阁，湖船市肆，莆茭莲芡，拟江浙西湖之盛。故名今存，一漫陂而已，即今顺天府。  

大名府西湖  

【`元一统志`】：西湖，在大名路州之西，乃故城之地，去州二十里。金时引水灌浸，常不令竭。即今居民塞其通河水口，以盗种田畴，然有潦溢已为矣。  

吉水西湖  

【`吉水志`】：西湖，在州西南五十步。又按：耆老所记，发源自州南，至州背，通大江，湖中多藕花。宋绍兴中，邑宰陈公臧孙为亭，曰云锦。后为要津亭，今俱决为江矣。谶记云：“巽水决湖土玄，文江出状元。”宋宝四年，周焱廷对策第一，后屈为第五，人以为应此谶。又刘次云，戊辰甲科及第。  

汉州西湖  

【`唐李卫公集`】《汉州月夕游房太尉西湖》：丞相鸣琴地，何年闭玉徽。房公以好琴，闻于海内。每因明月夕，重敞故楼扉。桃李蹊空在，芙蓉云暂依。《南史》安陆侯与王仲宝长史庾杲之书称，泛渌水，依芙蓉，何其丽也！谁怜济川楫，长与夜舟归。晚日临寒渚，微风发棹讴。凤池波自阅，鱼水运难留。亭右思宏栋，川长忆夜舟。想公高世志，似冶城游。又《奉和兵部侍郑浣》：太尉留琴地，时移重可寻。徽弦一掩抑，风月助登临。荣驻清油骑，高张白雪音。言酬唱美，良史记王箴。静对烟波夕，犹思栋宇精。卧龙空有处，驯鸟独忘情。顾步襟期远，参差物象横。自家雕乐石，爽气际青城。又《奉和礼部郎中集贤殿学士刘禹锡》：木落汉川夜，西湖县玉钩。旌旗还外次，舟楫泛中流。目极想前事，神交如旧游。琮琴久已绝，松韵自悲愁。  

【`薛许昌诗`】《题汉州西湖》：西湖天下名，可以濯吾缨。况是携家赏，从妨半驿程。尝茶春味渴，断酒晚怀清。尽得幽人趣，犹嫌守吏迎。重餐逢角暮，百中喜诗成。坐阻湘江谪，谁为话政声。前安抚副使曾此赋诗寻自南宫，有湘潭之命，因以吟叹。  

【`宋敬放翁诗`】《游汉州西湖》：房公一跌丛众毁，八年汉州为刺史。绕城凿湖一百顷，岛屿曲折三四里。小庵静院穿竹入，危榭飞楼厌城起。烟雨媚松楠，颠倒风霜老葭苇。日月苦长身苦闲，万事不理看湖水。向来爱琴虽一癖，观过自足知夫子。画舡载酒凌湖光，想公乐饮千万场。叹自风流今未泯，两川名酝避鹅黄。鹅黄汉中酒名，蜀中无能及者。  

【`祖龙学集`】《寄题汉州西湖，兼简知郡马田》：房相留遗爱，情风湖水长。人思浴池凤，谁识济川航。白雪徽音远，太厨善于弹琴洪钧道化光。还闻继高躅，新有召公棠。  

【`严公弼诗`】《题汉州西湖》：西湖创置自房公，心匠纵横造化同。见说凤池推独步，高名何事滞川中。  

【`舆地纪胜`】《汉州西湖杂咏》《熳公集》：有《何济川汉州西湖杂咏》十七首，曰：清风台、亻宁月亭、药圃、竹坞、射堋、玉徽亭、书楼，朔会堂，浮、亭，墙燕亭，点等称，　　亭，　山，采花桥、　轩、堂船、批把洲。  

婺源西湖  

【`新安志`】：婺源灵顺庙，右有水一带，亦号西湖。李唐时，大溪由湖直出，名曰蚺蛇港。县治在清化，欲迁今地，乃画图呈上李王。王令水围绕县城，用铁牛北筑港口，南筑港尾，中潴水为湖。溪遂环县而出，绍定辛卯，县尉赵崇沆命工砌湖堤，植以桃柳，湖内种荷，高下相映。  

耒阳西湖  

【`衡阳志`】：西湖，一在衡州耒阳县西六里，周回十里，深二丈。一在衡阳县，在城西县学前。  

沔阳西湖  

【`沔阳志`】：西湖，在州之东南一百五十里。  

湖州西湖  

【`唐书`】《地里志》：湖州长城，有西湖，溉田三千顷，其后堙废。正元十三年，刺吏于由页复之，人赖其利。《会要》同。《于由页传》为湖州刺史，部有湖陂溉田三千顷，久荒废。由页行县命，修复堤关，岁获禾亢稻蒲鱼虑万计。  

【`湖州志`】：西湖，在县西南五里，周回七十里。山墟名云，一名吴越湖。傍溉田三万亩，有水门二十四所，引方山源注焉。湖见《统记》、《图经旧编》。山墟名云，昔吴王阖闾筑吴城，使百姓辇土于此，浸而为湖。阖闾弟夫概，因而创之。《吴兴记》云：夫概所立。《吴志》云：孙皓封鸟程侯就国，有西湖人景养，相皓当大贵，此地人也。湖中出佳，尝贡，塘高一丈五尺，唐刺史于由页修，亦呼于公塘。后李词立于公塘碑。元和中，范传正复令县，权逢吉去塘内田，及决堰以复古迹，或通中刺史源重重建，县令潘虔重修。  

云南西湖  

【`云南志`】：西湖，在云南府城西，湖方五里，蒲藻长青，土人多汛舟游赏。  

新城西湖  

【`新城志`】：西湖，在水壶口之西，方广数十丈，上有龙王央。  

华县西湖  

【`华县志`】：西湖，见《郡志图》。去县西二里，晋为陆瑁养鱼池，宋为放生池。由晋迄元，水汪汪无变易。南有一洲，上建书院，《元知府张之干记》有曰：若唇之吐，鳌之贞，龙之居。泰定以后渐至湮塞，而为平陆。至正末筑城，遂横亘其上。名虽存，而故道不可迹矣。已上自官绍塘急水港，至此系之，近年所考。  

邛州西湖  

【`元一统志`】：西湖，在邛州大邕县，距城八里，中峰下四九坳石。安期诗云：先生宴坐西湖曲，水上青山削寒玉。日光浮动山影来，酿作一壶春酒绿。  

宝庆府西湖  

【`舆地纪胜`】：西湖，在宝庆府。湖上有罗汉寺。郡守史化尧，有十咏西湖诗。  

邵阳西湖  

【`邵阳志`】《太守郑安恭探梅过西湖》：郊一到眼偏明，古寺寂无钟磬声。共上篮舆寻胜事，独先冠盖愧双旌。探梅载酒成幽趣，纵步登山喜晚晴。自愿遨头最哀老，不才何幸守边城。知县张栋次韵：亭亭冰质照溪明，氵虢氵虢如闻环声。初讶玉妃游月地，但无他仗引霓旌。使君再约殷勤赏，天意从教烂熳晴。诗律清严谁敢犯，七言今始见长城。金方正位凿平湖，物景堪将入画图。两岸雨垂杨柳重，一汀沙立鹭鸶孤。泓澄良夜摇明月，潋滟高秋蘸碧芦。寓目潇湘徒有约，残阳归去独踌躇。  

永乐大典  

## 卷之二千二百六十四

六模湖  

西　湖  

【`唐白居易诗`】《湖上春行》：孤山寺北古亭西，水面初平云脚低。几处早莺争暖曙，谁家新燕啄春泥。乱花渐欲迷人眼，浅草才能没马蹄。最恨湖东行不足，绿杨阴里白沙堤。湖上春来古画图，群峰围绕水平铺。松排山面千重翠，月点波心一颗珠。碧毯线头抽早稻，青罗裙带展新蒲。未能抛得杭州去，一半勾留是此湖。《湖亭夜归》：尽日湖亭卧，心闲事亦稀。起因残醉醒，坐待晚凉归。松雨飘藤帽，江风透葛衣。柳堤行不厌，沙软絮霏霏。《湖上夜饮》：郊外迎人月，湖边醒酒风。谁留使臣饮，红烛在舟中。《湖中自照》：重重照影看容须，不见朱颜见白丝。失却少年无觅处，泥他湖水欲何为。《湖上招客送春泛舟》：欲送残春招酒伴，家中谁最有风清。两瓶箬下初求得，一曲霓裳始教成。排比管弦行翠袖，指麾船舫点红旌。慢牵好向湖心去，恰似菱花镜上行。《西湖留别》：征途行色惨风烟，祖帐离声咽管弦。翠黛不须留五马，皇恩只许住三年。绿藤阴下铺歌席，红藕花中泊妓船。处处回头尽堪恋，就中难别是湖边。《早春西湖闲游，怅然兴怀，忆与微之同赏，因思在越官重事殷，镜湖之游或恐未暇，偶成十八韵寄微之》。上马复呼宾，湖边景气新。管弦三数事，骑从十余人。立换登山屐，行携漉酒巾。逢花看当妓，遇草坐为茵。西日笼黄柳，东风荡白频艹。小桥装雁齿，轻浪鱼鳞。画舫牵徐转，银船酌慢巡。野情遗世累，醉态任天真。彼此年将老，平生分最亲。高天从所愿，远地得为邻。云树分三驿，烟波限一津。翻嗟寸步隔，却厌尺书频。浙右称雄镇，山阴委重臣。贵垂长紫绶，荣驾大朱轮。出动刀枪队，归生道路尘。雁惊弓易散，鸥怕鼓难驯。百吏瞻相面，千夫捧拥身。自然闲兴少，应负镜湖春。  

【`元稹诗`】《酬乐天早春闲游西湖，颇多野趣，恨不得与微之同赏，因思在越官重事殷，镜湖之游或恐未暇，因成十八韵见寄乐天。前篇到时，适余亦宴镜湖南亭，因述目前所睹以成酬答。末章亦示暇诚，则势使之然。亦欲粗为恬之赠耳》：浙江时作雁思欲回宾，风声乍变新。各携红粉妓，俱伴紫垣人。水面波疑谷，山腰虹音降似巾。柳条黄大带，菱叶绿文茵。雪尽才通屐，汀寒未有频艹。向阳偏晒羽，依岸少游鳞。浦屿崎岖到，林园次第巡。墨池怜嗜学，丹井羡登真。逸少墨池稚川丹井，皆越中异迹雅欢游方盛，聊非意所亲。白头辞北阙，沧海是东邻。问俗烦江界，搜畋想渭津。故交音讯少，归梦往来频。独喜同门旧，皆为别郡臣。三刀连地轴，一苇碍车轮。尚阻青天雾，空胜白玉尘。龙因字识，犬为送书驯。胜事无穷境，流年有限身。懒将闲气力，争斗野塘春。  

【`宋百纳诗`】《同友游西湖》：露浓烟重草萋萋，选胜逢君叙解携。灵隐寺前天竺后，孤山路北贾亭西。风生湖面波初动，春入城阴柳渐低。往事悠悠成浩欢，王孙犹自醉如泥。  

【`吴融诗`】《篱岐下题西湖》：送夏迎秋几醉来，不堪行色被蝉催。身随渭水看归远，梦挂秦云约自回。雨细若为抛钓艇，月明谁复上歌台。千波万浪西风急，更为红蕖把一杯。  

【`朱庆余诗`】《送唐中丞开淘西湖，夏日游泛，因书示郡人：萍岸新淘见碧霄，中流相去忽成遥。空余孤屿来诗景，无复横槎碍柳条。红旆路幽山翠湿，锦帆风起浪花飘。共知浸润同雷泽，何虑川源有旱苗。  

【`方玄英诗`】《侯郎中新置西湖》：远近利民因智力，周回润物像心源。菰蒲纵感生成惠，鲔那知广大恩。潋滟清辉吞半郭，萦纡别派入遥村。砂泉绕石通山脉，岸木粘萍是浪痕。已见澄来连镜底，兼知极处浸云根。波涛不起时方泰，舟楫徐行日易昏。烟雾未应藏岛屿，凫亦解避旌幡。虽云桃叶歌还醉，却被荷花笑不言。孤鹤必应思凤诏，一作沼凡鱼岂合在龙门。能将盛事添元化，一夕机谟万古存。  

【`李绅诗`】《重别西湖东去，日前别湖中。双溪鸟来鸟翡翠早梅等三题，及西来，则溪鸟来鸟翡翠悉皆翔失，梅衰秋叶，重起前欢耳》：浦边梅叶看凋落，波上双禽去寂寥。吹管曲传花易失，织文机学羽难飘。雪欺春早摧芳萼，隼励秋深拂翠翘。繁艳彩毛无处所，尽成愁欢别容桥。  

【`宋欧阳文忠公集`】《西湖戏作示同游者》：一作初泛菡萏香清，一作绿芰红莲画舸浮，使君宁一作不复忆杨州。都将二十四桥月，换得西湖十项秋。  

【`元宪公集`】《闰三月再到西湖花卉已过，春余夏早景物亦佳，因复留连日夕忘返》：再求湖上已春残，物物随时亦强欢。紫叶抽荷疑弄橐，翠皮包竹好裁冠。惊桡野鹜移沙渚，贪饵鲜鳞荐客盘。尽日临流忘吏事，须知名世六条宽。《重展西湖作》二首：绿鸭东陂已可怜，更因云窦注西田。凿开鱼鸟忘情地，展尽江河极目天。向夕旧滩都浸月，过寒新树便留烟。使君直欲称渔叟，愿赐闲州不计年。又：西北云波逗异津，两陂相合到城。桥横断岸才通舫，路转新洲不踏尘。倒影剩容霞底日，暖光平展鉴中春。催颓病守时无用，堪与鸥鹇作主人。《新岁雪霁到西湖作》三首：新年城曲坐溪台，密霰初收晚冻开。无限禽声兼柳意，欲催春色过湖来。又：水华烟态厌回汀，衰客无情亦有情。芳草不须缘短梦，一番新绿满塘生。又：闲拂苔矶弄钓纶，幽怀先赏氵共田滩春。沙欧似来知余意，惊舞时时错避人。  

【`程明道先生集`】《西湖》：氵共田水桥边鸭子陂，楼台只在郡城西。烟波乍见心先快，岛屿将寻路欲迷。尽日无风横舴艋，有时经雨饮虹霓。如何咫尺尘埃地，能使游人意不齐。  

【`蔡端明集`】《寒食西湖》：山前雨气晓才收，水际风光翠欲流。尽日旌旗停曲岸，蒲潭钲鼓竞飞舟。浮来烟岛疑相就，引去沙禽好自由。归骑不令歌吹歇，万枝灯烛度花楼。《四月清明西湖》：千顷平湖绿一遭，空城游乐自奢豪。画船争胜飞江鹘，翠都浮戴海鳌。芳草堤边裙带短，柔桑陌上髻鬟高。楼前尽日闻歌笑，不啻秋风卷怒涛。《西湖》：湖上山光一笋青，佛宫高下岩扃。烟收水曲开尘匣，春送人家入画屏。竹气更清初霁雨，梅英犹细欲残星。吴越棹知何处，柳拂长堤月蒲汀。  

【`景文公集`】《上春晦日到西湖呈转运叔文学士》：春偏西湖上，湖漪绿胜醅。惊鱼迎濑跃，斗鸭拥波来。柳已绿烟重，花仍赴暖开。侧汀烟媚筱，卧石水御苔。岸转横杠度，川穷饮舫回。暗浮虫聿役，闲立鹭毡。野畔平如界，林蹊润不埃。光浮好云日，影倒静楼台。山色乘晴露，霞容著螟催。溪行凡几曲，恨乏昔人才。《忆与唐公西湖》：红鲜高下照横溪，勃含情欲上堤。手揽缃茎那忍折，戏鱼长在叶东西。荷花深处放舟行，棹触荷珠碎又成。莫道使君迷醉曲，分明忍得采莲声。时席上唱《渔家傲》，子省是临川公《荷花曲》。又古乐府有《采莲曲》、《使君迷》。《西湖席上呈张学士》：野菊班班岸蓼红，使旗同驻赏秋风。斜阳更助凭栏胜，高下楼台波影中。  

【`林和靖诗`】《西湖》：混元神巧本无形，匠出西湖作画屏。春水净于僧眼碧，晚山浓似佛头青。栾棂粉堵摇鱼影，兰杜烟丛阁鹭翎。往往鸣榔与横笛，斜风细雨不堪听。《泛舟入灵隐》：水天相映淡溶，隔水青山无数重。白鸟背人秋自远，苍烟和树晚来浓。桐庐道次七里濑，彭蠡湖间五老峰。辍棹迟回归未得，上方精舍动疏钟。《西湖晚归》：水痕秋落蟹螯肥，闲过黄公酒舍归。鱼觉船行沉草岸，犬闻人语出柴扉。苍山半带寒云重，丹叶疏分夕照微。却忆青溪谢太傅，当时未解惜衣。《西湖独泛》：水气并山影，苍茫已作秋。林深喜见寺，岸静惜移舟。疏苇先寒折，残虹带夕收。吾庐在何处，归兴起渔讴。《西湖泛雪》：浩荡迷空阔，霏霏接水氵贲。舟移忽自却，山近未全分。冻轸闲清泛，温炉揖薄熏。悠悠咏招隐，何许欢离群。《湖上初春偶作》：梅花开尽腊亦尽，晴暖便如寒食天。春色半归湖岸寺，人家多上郭门船：文离相并映短暮，翠潋欲生浮嫩烟。几处酒旗山影下，细风时已弄繁弦。《湖楼写望》：湖水混空碧，凭栏凝睇劳。夕寒山翠重，秋静鸟行高。远意极千里，浮生轻一毫。丛林数来偏，杳霭隔渔。《和谢秘校西湖马上》：表里湖山极目春，据鞭时此避埃尘。苍苍烟树悠悠水，除却王维少画人。《湖上晚归》：卧枕船舷归思清，望中浑恐是蓬瀛。桥横水木已秋色，寺倚云峰更晚晴。翠羽湿飞如见避，红渠香袅似相迎。依稀渐近诛茅地，鸡犬林萝隐隐声。《西湖春日》：争得才如杜牧之，试来湖上辄题诗。春烟寺院敲茶鼓，夕照楼台卓酒旗。浓吐杂芳熏，湿飞双翠破涟漪。人间幸有兼笠，且上渔舟作钓师。《酬画师西湖春望》：笛声风暖野梅香，湖上凭栏日渐长。一样楼台围佛寺，十分烟雨簇渔乡。鸥横残蒋多成阵，柳映危桥未著行。终约吾师措芳草，静吟闲步岸华阳。  

【`刘公是先生集`】《晚过西湖》：日暮无与适，缓带此消摇。湖光悦我心，步上西城桥。远烟被林莽，楼阁隐。归鸟先后飞，夕风正飘飘。怅然念远渚，兴尽复行谣。  

【`刘彭城集`】《晚过西湖》：落日微雨好，浮云近水多。空乱林树，涵泳著星河。赏极兴不尽，迹归心更过。犹须明月夜，濯足弄金波。《泛舟西湖》二首：靡频艹萍合，寅缘岛屿深。操舟非有术，鉴水会清心。老树成重盖，初荷散万簪。名园皆有主，费日试幽寻。懒意适自强，旧游疑触新。如从剡溪客，忽悟武陵人。钟鸣高下寺，渔樵来去津。凉风水云合，天半是鱼鳞。《西湖独行》：画桥朱阁水东西，柳带花稍耸复低。欲上扁舟还借问，此中时有晋人迷。  

【`梅圣俞宛陵集`】《依韵和马都官春日忆西湖寄陆生》：时望前湖倚玉梯，云山横绝路东西。只知远目穷芳草，不见高人在曲堤。画寻春应醉去，旧朋怀昔欲魂迷。海边燕子啼无数，愿托双飞寄短题。《王德言夏日西湖晚步十韵次而和之》：雨余残照在，塘静独行行。荷积水珠重，天收霓帔轻。倦禽依卧柳，聚蚓坳泓。帽侧林枝碍，裳褰野蔓萦。芡韬　客剥，蒲刃水袄惊。决决流泉活，夕雾平。榴房生蠹落，蛛网害虫成。坎黾无时怒，浑鱼自乐清。高台从兽窟，古道有根横。写景未能就，娟娟月上城。《同诸韩及孙曼叔晚游西湖》三首：晚日城头落，轻鞍竹下凉。野风衔水沫，舟子剥菱黄。木老识秋气，径幽闻草香。幅巾聊去检，不作楚人狂。烁电未成雨，凉风先入衣。青天忽开影，红日尚余晖。蛱蝶作团起，蜻蜓相戴飞。嘲谑不觉夕，跨马月中归。舟中演满意不浅，却坐林塘景欲昏。翠色晴蜓立菱蕊，青丝袅秣城根。《与道损仲文子华陪泛西湖》：水消湖已绿，渺渺鸭头春。学吴儿刺，吟稀楚老新。对山怜去鸟，隔树识游人。谁念沧江上，风柔采白频艹。  

【`李复水集`】《晚至西湖，物意秋凄，若有怨思，遂作湖水欢》：岷山中断洮水来，分入西湖浸城址。一落城阴不复回，余波目转皋兰尾。阴风凄冽寒气早，愁雾惨澹边思起。谁言秋水澹无情，默观意亦有怨喜。天轩地辟沧滨开，百川东奔如激矢。龟龙受职日夜趋，万折必东效臣子。发源本愿盈科进，筑防岂期因坎止。日升不及浴云龙，泥润空能养佳艹苇。停波寂寞虽无语，物情得失应如此。淮阴野外乞余食，留侯圯下收堕履。当年或失龙准翁，冷落功名千古耻。我欲鸠工聚长锸，齐平决堤如决纸。直看惊湍万里潮，免嗟穷涸千山底。《送客至西湖》：湖亭独往客初归，春去春来尽不知。新竹出稍才放箨，断蒲经雨别生枝。山寒藏雪生云涩，风送飞鸥过水迟。却笑偷闲得忙事，自寻邻叟问钩丝。  

【`黄亚夫伐檀集`】《次韵和雪霁游西湖》：雪会游人意，元朝变物华。醉乡银作界，诗客王为家。鱼影纹水，禽踪篆霰沙。余英恐消尽，目断夕阳霞。  

【`张子野集`】《次韵清明日西湖》：新火飞烟上柳稍，天供好景助诗豪。江湖一处逢嘉月，溟海同时得巨鳌。白水更随春雨长，青云不及画楼高。千桡插羽鼙声动，十里惊雷夺暮涛。《次韵蔡君谟侍郎寒食西湖》：飞飞画楫绕花洲，霁雨浮花出岸流。谁广金明为水战，自来银汉有霓舟。紫极真人秉霓舟，吹箫于银河之上。行从使节春尤盛，住买吴山老未由。人迟归轩香接路，一分新月管弦楼。《九月望日同君谟侍郎泛西湖夜饮》：清歌曲曲酒巡巡，一举金蕉五十分。奉府坐者四人山影与天都在水，风光为月不留云。节回路口千门待，乐过湖心四岸闻。莫笑闲官奉欢席，自来蒿艾近兰薰。  

【`郑獬郧溪集`】《忆泛西湖》：四面青山紫绣围，平湖万项碧罗衣。风摇酒面金鳞活，月弄波光王篆飞。醉客半眠红烛下，画船行唱采莲归。十年衣袖遮尘土，惆怅飞云满翠薇。  

【`苏东坡诗`】《次韵仲殊雪中游西湖》：夜半幽梦觉，稍闻竹苇声。起续冻折弦，援曰：贾岛诗：坐闾西床琴，冻折两三弦。为鼓一再行。纟寅曰：《汉书》司马相如饮卓氏所，临邛令请奏琴相，如辞谢为鼓一再行。曲行天自明，玉楼已峥嵘。怀有二三子，落笔先飞。师曰：雪花，谓之英雨。见《韩诗外传》共为竹林会，师曰：阮籍山涛、向秀、刘伶、阮咸、王戎、嵇康、为竹林会。次公曰：游西湖者，岂合有七人乎？身与孤鸿轻。秀语出寒饿，身穷诗乃亨。师曰：欧阳永叔作《梅圣俞诗序》云：非诗能穷人，殆穷者，而后工也。禅老复何为，笑指孤烟生。我独念粲者，谁与予目成。援曰：诗如此粲者，何次公曰：《楚河》《大司命》云：满堂兮美人，忽独与予亏目成。又：宝云楼阁闹千门，师曰：宝云寺名。林静初无一鸟喧。闭户莫教风扫地，卷帘疑有月临轩。水光潋滟犹浮碧，山色空已敛昏。乞得汤休奇绝句，次公曰：汤休以比仲殊。宋僧惠休，姓汤氏，有诗名于世。始知盐絮是陈言。纟寅曰：《谢安内集》谓子侄曰：白雪纷纷何所似？兄子朗曰：撒盐空中差可拟。道蕴曰：未若柳絮因风起。《怀西湖，寄晁美叔同年》尧卿曰：名端彦。西湖天下景，游者无愚贤。浅深随所得，谁能识其全。嗟我本狂直，早为世所捐。独专山水乐，传与宁非天。三百六十寺，幽寻遂穷年。子仁曰：李白诗：幽寻事随去。所至得其妙，心知口难传。至今清夜梦，耳目余芳鲜。君持使者节，风采烁云烟。清流与碧，安肯为君妍。胡不屏骑从，《高日欧阳永叔游石子涧诗》云：使君厌骑从，车马留山前。暂借僧榻眠，读我壁间诗。清流洗烦煎，策杖无道路。直造意所便，应逢古渔父。苇间自夤缘，纟寅曰：《庄子》《渔父篇》载：渔父之去孔子也。曰：夤缘苇间，问道若有得，买鱼莫论钱。东坡连日与王忠玉，张全翁，游西湖访北山清顺道潜二诗僧，登垂云亭饮。参寥泉，最后过唐州陈，使君夜饮，忠玉有诗次韵答之：北山非自高，千仞付我足。西湖亦何有，万象生我目。云深人在坞，风静响应谷。与君皆无心，信步行看竹。竹间逢诗鸣，次公曰：韩愈《送孟东野序》云：东野始以其诗鸣。今以言二诗僧也。眼色夺湖渌。百篇成俯仰，二老相追逐。次公曰：二老指言王忠王张全翁也。故应千项池，养此一双鹄。山高路已断，亭小膝屡促。夜寻三尺井，次翁曰：三尺井，指言参寥泉也。渴饮半瓯玉。明朝闹丝管，寒食杂歌哭。使君坐无聊，狂客来不速。子仁曰：见《周易》载酒有鸱夷。纟寅曰：杨雄酒箴，鸱夷滑稽腹如大壶。尽日盛酒，人复借沽，常为国器，比于属车。扣门非啄木，次公曰：唐人诗云：闲闻啄木鸟，疑是打门僧。浮蛆滟金碗。翠羽出华屋，须臾便陈迹。援曰：王羲之云：俯仰之间，已为陈迹。觉梦那可续。及君未度江，过我勤秉烛。次公曰：晋谣有：五马浮渡江。又古诗：何不秉烛游。一笑换人爵，援曰：孟子修其天爵，而人爵从之。百年终鬼录。厚曰：魏文帝书有曰：观其姓名，已为鬼录。又：春来濯濯江边柳，秋后离离湖上花。不羡千金买歌舞，一篇珠玉是生涯。又西湖戏作信民曰：诗文发源云：杭有西湖，而颖亦有西湖，皆为游赏之胜。东坡连守二洲，其到颖，有谢执政启云：入参两禁，再玷北扉之荣。出典二邦，辄为西湖之长。一士千金未易偿。次公曰：子贡曰：宁丧千金，无失士心。则一士比千金为多矣。我从陈赵两欧阳，举鞭拍手笑山简。纟寅曰：李白《襄阳歌》：襄阳小儿齐拍手，拦街争唱白铜。路人若问笑何事？笑杀山翁醉似泥。有并州一葛疆。厚曰：晋《山简传》：郡民有佳园池，简每出嬉游，多之池上置酒，辄醉。名曰高阳池。时有儿童歌曰：山公出何许？往至高阳池。日夕倒载归，酩酊无所知。时时能骑马，倒着白接篱。举鞭向葛疆，何如并州儿。《夜泛西湖五绝》：新月生魄迹未安，次公曰：杜甫《初月诗》影斜轮未安。才破五六渐盘桓。今夜吐艳如半璧，次公曰：《卢全诗》是夕吐艳，如长虹，又云：初露半个璧，渐吐满轮魄。游人得向三更看。三更向阑月渐垂，欲落未落景特奇。明朝人事谁料得，厚曰：武元衡诗：无因驻清景，日出事还生。看到苍龙西没时。次公曰：苍龙角亢之七宿夜半而没。苍龙已没牛斗横，东方芒角升长庚。次公曰：曹子建云：斗没参横。又诗云：东有启明，西有长庚。渔人收筒及来晓，船过惟有菰蒲声。坡曰：湖上禁渔，皆盗钓者也。菰蒲无边水茫茫，荷花夜开风露香。渐见灯明出远寺，更待月黑看湖光。湖光非鬼亦非仙，风恬浪静光蒲川。须臾两两入寺去，就视不见空茫然。《次韵刘景文周次元寒食同游西湖》：絮飞春减不成年，次公曰：杜诗：一片花飞减却春。倬曰：丘豫见庭中花落。谓友人曰：飞此一片减却青春色，不赴行乐，复待何时耶！老境同乘下濑船。次公曰：《汉武帝纪》有下濑将军，而注引《伍子胥书》有下濑船。蓝尾忽惊新火后，坡曰：乐天《寒食诗》三杯蓝尾酒，一棵胶才饧。遨头要及浣花前。坡曰：成都太守自正月十日出游，至四月十九日浣花乃止。山西老将诗无敌，次公曰：以言刘景文。《前汉赞》云：山西出将。洛下书生语更妍。次公曰：以言周次元。谢安传云：能为洛下书生咏。共向北山寻二士，次公曰：二士，言清顺道潜也。尧卿曰：魏僧法度，法绍，游学北山，综习三藏灵迹异事，世皆先闻，世号曰：北山二圣。画桡鼍鼓聒清眠。《次韵曹子方运判雪中同游西湖》：词源艳艳波头展，倬曰：隋《文艺传》曰：笔有余力，词无渴源。清唱一声岩谷满。未容雪积句先高，岂独湖开心自远。器先曰：陶渊明心远地自偏。云山已作歌眉浅，山下碧流清似眼。樽前有酒只新诗，何异书鱼餐蠹简。《和蔡准郎中邀游西湖》：夏潦涨湖深更幽，西风落木芙蓉秋。飞雪暗天云拂地，新蒲出水柳映洲。湖上四时看不足，惟有人生飘若浮。解颜一笑岂易得，主人有酒君应留。君不见，钱塘游宦客，朝推囚暮决狱，不因人唤何时休。城市不识江湖幽，如与蟪蛄语春秋。试令江湖处城市，却似麋鹿游汀洲。高人无心无不可，得坎且止乘流浮。公卿故旧留不得，遇所得意终年留。君不见，抛官彭泽令，琴无弦，巾有酒，醉欲眠时遣客休。田间决水鸣幽幽，插秧未遍麦已秋。相携烧笋苦竹寺，脚下踏藕荷花洲。船头斫鲜细缕缕，船尾炊玉香浮。浮临风饱食得甘寝，肯使细故胸中留。君不见，壮士憔悴时，饥谋食，渴谋饮，功名有时无罢休。《饮湖上初晴后雨》：朝曦迎客艳重冈，晚雨留人入醉乡。此意自佳君不会，一杯当属水仙王。水光潋滟晴方好，山色空漾雨亦奇。欲把西湖比西子，淡妆浓抹总相宜。《去杭州十五年复游西湖》：我识南屏金鲫鱼，重来抚槛散齐余。还从旧社得心印，似省前生觅手书。葑合平湖久芜漫，人经丰岁尚凋疏。谁怜寂寞高常侍，老去狂歌忆孟诸。沈谏议约游西湖，明日得双莲于北山，沈和小诗因用其韵：湖上棠阴手自栽，问公更得几回来。水仙亦恐公归去，故遣双莲一夜开。《诏书行捧缕金笺，乐府应歌相府莲。莫忘今年花发处，西湖西畔北山前。湖上同述古饮》：喜逢门外白衣人，欲会湖中赤玉鳞。游舫乍妆吴榜稳，舞衫初试越罗新。欲将鱼钓追黄帽，未要靴刀抹绛巾。芳意十分强半在，为君先踏水边春。《早到湖上，二令先在》：城头月落尚啼鸟，鸟榜红舷早满湖。鼓吹未容迎五马，水云先已双凫。映山黄帽螭头舫，夹道青烟鹊尾炉。老病逢春只思睡，独求僧榻寄须臾。《次韵刘景文西湖席上》：二老长身屹两峰，常撞大吕应黄钟。将辞邺下刘公干，却见云间陆士龙。白发怜君略相似，青山许我定相从。吾今官已六百硕，惭愧当年邴曼容。《与莫同年雨中饮湖上》：到处相逢是偶然，梦中相对各华颠。还来一醉西湖雨，不见跳珠十五年。  

【`司马温公传家集`】《西湖》：佳丽三吴国，湖光荡日华。鱼惊动频艹叶，燕喜掠杨花。云过山腰黑，风驱雨脚斜。烟波遥尽处，仿佛见渔家。  

【`苏魏公集`】《次韵苏子瞻学士腊日游西湖》：腊日不饮独游湖，如此清尚他人无。唱酬嘉句如连珠，况复同好相应呼。君常听事嗟罪孥，虽在乐国犹寡娱。是社稷臣鲁颛臾，直道自任心不纡。最爱灵山之僧庐，彼二惠者清名孤。案上梵夹床龙须，炉销都梁馔伊蒲。洁行自欲敦薄夫，长吟拥褐忘昕晡。坐客不设毡氍毹，对境如看方舆图。君怀经济才有余，名声妖孽惩颜笛。且来山林寻遁逋，更玩四营兼参摹。《次韵奉酬签判吕殿丞燕集西湖》：江海为藩地绝尘，湖山寻胜坐邀宾。销除袢暑忘三伏，追忆曾游隔五春。极望林峦横紫翠，旋供肴核剥清皴。常时欲到喧嚣阻，偶得相倍似宿因。王沂公喜延宾客，尝与一道人清话甚久。公曰：平居尝苦少暇，今得相倍终日无事，亦似宿昔因缘耳。《西湖》：椒泽疏源势不休，远城冰玉湛寒流。凫容与菰蒲乱，占得江湖一望秋。  

【`遗风集`】：范文诗《春日游湖》：湖边多少游湖者，半在断桥烟雨间。尽逐春风看歌舞，几人着眼到青山。  

【`僧惠洪冷斋集`】：东坡尤爱西湖，其诗曰：“若把西湖比西子，淡妆浓抹总相宜。”余宿孤山下，读林和靖诗，句句皆西湖写生。时天姿自然，不施华尔。作诗书其壁云：长爱东坡眼不枯，解将西子比西湖。先生诗妙真如画，为作春寒水墨图。自南游多崇冈陵峻岭，略见西湖秀色，用和靖语作长短句云：山径晚樵还，深壑孱颜孙。山背后泊船看，手把遗编披白，剩却清闲，篱落竹丛寒。渔业凋残，水痕无底照秋宽。好在夕阳凝睇处，数笔秋山。  

【`陈后山诗`】《西湖》：小径才容足，《列子》曰：泰豆乃立木马涂，仅可容足。张湛注云：才得安脚。寒花只自香。老杜诗：寒花只暂香。官池下凫雁，老杜有官池春雁诗。《汉昭帝纪》：黄鹄下建章宫太液池中。《文选》刘公干诗：方塘含白水，有凫与雁。荒冢上牛羊。古乐府曰：今日牛羊上丘陇，有子吾甘老，东坡诗：有子万事足。老村诗：吾老甘贫病。无家去未量。老杜诗：无家问消息，作客在乾坤。三年哦五字，草木借光辉。老杜诗：拥别借辉光。  

【`赵清献公集`】《陪前人游西湖兼简坐客》：悠管喧喧拥画船，澄澜上下照红莲。一樽各尽十分酒，四老共成三百年。北阙音书休忆念，西湖风物且留连。杭民夹道焚香看，白发朱颜长寿仙。再用前韵：共泛湖光范蠡船，持杯欢客倒金莲。此时朋契偕行乐，何日君恩许引年。照水暗知华发改，倚楼高与紫云连。安车盛暑盘桓好，况是人间一散仙。《次韵前人怀西湖之游》：昔时唐预英雄，今独湖山幸会逢。谪宦青钱曾万选，谓林希孙恩白手是三公。谓赵概龙山我念经年别，虎榜君曾昔日同。老守七章还印绶，俞音朝暮出宸衷。  

【`张舜民画墁集`】《和王正夫大夫游西湖》：雨过花开一郡忙，紫微山影照湖光。东风不费舟力，暖日能添罗绮香。已扌弃今朝须尽醉，预愁明日又辞乡。饱闻冯翊无花草，唯有城头至乐堂。  

【`苏颖滨集`】《游西湖》：闭门不出十年久，湖上重游一梦回。行过闾阎争问讯，忽逢鱼鸟亦惊猜。可怜举目非吾党，谁与开樽共一杯。归去无言掩屏卧，古人时向梦中来。  

【`文同丹渊集`】《忆西湖旧游》：西湖晴碧晚溶溶，与客常来坐好风。记得有人歌小玉，月明犹在画船中。《和子山陪使君游西湖》三首：柳色绕堤金粉明，湖光浮岸玉烟轻。风柔日薄恰新霁，正好访春来此行。游骑翩翩从使君，娱宾亭上宴西曛。座中不用频辞酒，明日青春已一分。满眼垂杨照绿波，就中春意此先多。不将歌管酬佳景，拟柰漪堂上何。又《西湖》：丞相淹回地，光容满落晖。池塘存旧梦，城郭欢前非。烟霭阴晴出，凫鸥远近归。松风殊有意，犹欲下金徽。  

【`曾文清公诗`】《次韵陈鲁山正字社日同游西湖》：昔在儿童岁，湖山入眼新。只今余白发，何以报青春，日暖繁游子，年丰乐社神。诸公勤载酒，四事每参辰。鬓发垂领白，尘埃迎面红。相从林下寺，一洗水边风。写物诗无敌，蠲愁酒有功。夕阳应更好，可惜在城中。  

【`彭汝砺鄱阳集`】《西湖》：篇章芜漫不中看，误得先生一解颜。明日何为投暗室？阳春不意在穷山。平时借以齿牙论，今日见之眉睫间。自笑尸鸟鸠为计拙，谁知鸿雁及时还。  

【`范纯仁诗`】《秋晴思西湖寄少师》：楼阁参差霜叶红，湖光秋色画图中。移船影动波心月，横笛声随水面风。当日席间先醉客，如今塞上独衰翁。思君情绪兼归兴，暗逐汾川日夜东。《和王乐道西湖席上》：春湖景物画图中，朱阁偏宜翠柳笼。上客纵谈髯奋白，催人醉舞脸舒红。铺张锦绣花边日，堆叠琉璃水面风。民俗欢游鱼鸟乐，主人才合代天工。《西湖四时曲》：白鹭文鸳鉴里飞，红桥朱阁影参差。疏林密雪皆堪赏，不特寻芳避暑时。万顷琉璃蹙翠鳞，日迟风暖物革新。千花百草游人路，应谓壶中别有春。深堂高阁启清风，舟泛荷香柳影中。日月待公逃暑饮，官无拘检是琳宫。持国微之，皆领崇福官。夕阳照水晚登楼，皎月涵波夜泛舟。珍重前贤开展意，中年长愿守闲州。守相诗：愿赐闲州不计年。  

【`陈了斋集`】《送致政郏丈赴张杭州西湖之约》：丈人八十身尤健，心似闲云恣舒卷。故人邀作武林游，拿舟不道江湖远。澄波万顷冲融间，尘埃洗尽光阴闲。登临不倦谢太傅，好与共寻窗外山。梵刹琳宫绕飞阁，霭色岚光日参错。遥岑并入眼中来，却爱清秋有摇落。酒价在逐秋风高，一倒百壶诗正豪。潮落潮生几人老，我独世累如鸿毛。兴来即是烟波客，兴尽欲归归便得。疏巾藜杖日相随，不许征途有南北。天南天北屡经过，不独丈人清兴多。欲棹小舟同一醉，手边朱墨奈忙何。  

【`张紫微先生集`】《次韵石用之春晴游西湖》：春晴结客出城隅，无数僧坊论给孤。红贴马蹄花底路，绿笼船背柳边湖。逍遥各自从鹏晏鸟，断续宁须较鹤凫。端立一丘为老计，移文何谢北山逋。  

【`邹道乡诗`】《戏舜俞游西湖》：湖光收尽只芙渠，决眦飞来白鸟孤。相见城南葛藤老，又将心境示妻孥。  

【`苏迈斜川集`】《与范箕叟避暑西湖》：快哉楚王风，庶人安得共！西陂浩无价，不计吾侪用。永日不可暮，穷居压尘门共。出门有佳诣，咫尺窥潭洞。危楼俯木杪，大厦森高栋。户牖交梧楸，蒲荷接频艹葑。闲持枕簟往，遽起江湖梦。醒然凉肺肝，习习吹衣动。世间贱易得，清风谁与重？劳生不自觉，至乐那容众。北窗与君享，世网念少纵。肉食固肥甘，轻尘没飞。《次韵晁无与叶少蕴重开西湖唱酬之诗》：凿开北渚涨痕收，倚杖波吞立鹭洲。稍觉蒹葭相与永，直疑汴泗看交流。寿公且吸杯中月，清夜频移鉴里舟。虽走蓬莱通帝籍，邦人且欲冠公留。危构飞空旧奂轮，澄光爽气压城。下临曲水山阴禊，不障西风庚亮尘。谩拟江南入图画，只凭诗匠扫芜堙。少陵有句真堪咏，翠竹江村月色新。自分锄毕此生，不须穷达问君平。黄粱正与梦俱熟，环堵真无爨欲清。晚客强陪金谷侣，小诗聊学候虫鸣。空怀老骥心千里，憔翠穷途敢顿缨。  

【`范石湖大全集`】《次韵会客湖上》：西湖冰泮绿生鳞，料峭春风欲恼人。花片不禁寒食雨，鬓丝犹带涌金春。江山契阔诗情在，京洛追随客梦新。唤取歌声逐愁思，为看流水引杯频。《次韵韩无咎右司上巳泛湖》：日吉辰良不待晴，径称闲客此闲行。春衫欺雨任他冷，病眼得山元自明。抹黛浓岚围坐晚，揉蓝新绿没篙清。栖鸦未到催归去，想被东风笑薄情。《六月十五泛西湖风月温丽》：暮槎金龟潭，追随金夕凉。波纹挟月影，摇荡舞船窗。夜久四山高，松桂黯以苍。长烟界岩腹，浮空余剑芒。棹夫三弄笛，跳鱼翻素光。我亦醉梦惊，解缵濯沧浪。多情芙蕖风，溺溺吹鬓霜。会心有奇赏，天涯此何方。清润不立尘，空明满生香。过情难久留，俯仰堕渺茫。  

【`葛立方归愚集`】《八月二十日，与馆中同舍，游西湖作》：匏系坐蜗舍，秋光只檐楹。悬知西湖佳，颇困官事婴。今日复何日，彩舟天外横。木落山骨露，千螺倒澄瀛。神仙勿浪求，玉京仍五城。系舟孤山脚，曳杖聊意行。三贤已仙去，丹青俨南荣。由来作诗苦，鼎峙太庾生。碑板摘奇艳，银钩出金声。湖山久寂寥，谁能作斯人。跨马绿杨堤，左右临无地。鞭影堕清，乌帽入苍翠。老龙拿半空，九里作青吹。闻声类击竹，心与景相值。许由厌瓢鸣，渠未领真意。下马冷泉亭，懿此丹壑幽。泓澄粲玉砾，半亩如泼油。岩坳起三板，轰雷溅涛头。向来澄止面，怒沫喧山丘。莫作动静观，止性元不流。天竺古浮屠，孤云一鸟径。去天真尺五，峻步欲乘兴。石壁半空立，略约引危嶝。山底禽衔花，石罅僧入定。请从三昧起，林外有疏磬。不障庾公尘，那有刘舆腻。堂堂七丈夫，草木一臭味。跻攀亦云足，赏适兴犹未。却呼三翼舟，击汰舞绡翠。苇蒲纷已扫，奁鉴莹新剂。持此寿诸公，空缸一沉醉。  

【`葛元承诗`】《谢韩次公赵献可践西湖约》出入韵：渺渺钱塘路，相携秋色新。马蹄沙尾雨，舟楫渡头云。世道已非古，交情此是真。羁栖正愁绝，得尔张吾军。《袁宫讲饮西湖》：时就试临安。重吟坡老芳鲜句，饮客西湖半醉中。一段风光带秋色，瘦荷疏柳嫩芙蓉。又，《西湖》：年年春色客中看，不管今年行路难。行到西湖春正好，万重杨柳傍栏干。杨柳芙蓉旧日栽，近来堂宇更安排。湖光接得全天趣，莫遣游人鼓吹来。又《四月八日永嘉卢子高醵西湖》：远近山光浓淡中，晓云零乱越湖风。飞来几点浴佛雨，湿住杨花粘落红。  

【`汉滨先生集`】《同诸乡人泛临安西湖》：短棹夷犹处，湖平酒满觞。荷深迷去路，波浅涩归航。落日山头暗，西风水面凉。今朝一尊共，相对恍江乡。  

【`王之道相山集`】《次韵同年蔡仲平察院游西湖》：朝日不受雾，晴光似晖晖。忽然快我心，清风为解围。坐见九里松，旌幢碧相依。天竺了在圣，上有祥云微。西湖一千顷，圆荷覆青衣。轻舟竞游览，往往俗客稀。幸及新雨霁，欣逢露初。水光与山色，高低映郊畿。佳哉气葱，观阙何巍巍。谁云门庭远，咫尺承天威。诸公萃俊杰，高论玉尘挥。载酒旨且多，不醉无庸归。余欢到献酢，滟滟双鸳飞。新诗烂锦段，想见劳心机。顾我虽百拙，续貂重相违。明年若重来，种种当如几。《次韵毕少董游西湖》：西湖春晚未全热，湖上山光互明灭。往来冠盖竞骈阗，断续笙箫共伊咽。我怜湖山山见怜，波间涌出佳入钿。太真一去不复返，圆荷万点胭脂钱。船头美眄珠的，不必洞房深处觅。忽然相值更相呼，嫩蓝衫子山争碧。肠断骚人一轴诗，细看烟柳想腰枝。明年我亦西湖去，迟日光风二月时。《西湖游次韵赵见烛》：山镇在越泽在吴，东南形势凭江湖。不知弱水竟何处，恍若员峤连方壶。海门潮至飞雪涌，天竺雨过遥青纡。十年不见看愈好，正复妙笔那能图。苍松摇风翠盖偃，芳草藉地柔茵铺。僧舍朝游恣登览，酒楼夕醉争歌呼？去曷来俯仰春又晓，对花无语空长吁。作诗既非拙者事，强欲写书编泽蒲。伟哉得志佐明主，进退百辟称鸿儒。应怜伺候牛牛牛走辈，终日趑趄仍嗫嚅。  

【`周紫芝大仓米集`】《闻西湖梅尽桃花已有开者》：不到西湖忽换年，今朝欲挂杖头钱。催成柳色遽如许，落尽梅花最可怜。日日湖边踏浅沙，西湖久住已成家。刘郎去后空肠断，忆着玄都观里花。《西湖月夜》月到中天火未流，水边风露已含秋。问谁乞取西湖角，红藕花中著钓舟。吴中小女结烟鬟，自打青腰唱采莲。欲趁歌声过南浦，藕花深处不通船。湖天无尽月如霜，露湿荷花别是香。何处渔郎解吹笛，并头惊起两鸳鸯。《次韵林梅卿西湖载酒时仆以病不赴》：西湖岂复是人间，付与瀛洲学士闲。百满倾桑落酒，两高聊作道家山。一年春事方三月，万里烽烟散入蛮。白发可怜欹病枕，兰舟空想棹歌船。《次韵张元明司边郎中游西湖，二君讲同年之好，有此游》：十里春波翠染衣，小寻鱼鸟共追随。船头风急何妨醉，湖上山多尽入诗。藜杖偶来飞絮里，芦鞭犹忆看花时。两公人物如连璧，同上金銮亦未迟。三月二十日，同游西湖，诸公有诗次韵：水绕青山寺，人携白玉觞。晴春方烂熳，醉眼自微茫。舟稳欺风软，杯深送日长。谁家载歌管，红袖立斜阳。  

【`喻良能香山集`】《二月二十四日，杨廷秀郎中诸丈约游西湖，余以小疾不至，分韵得子字》：都城西头二月尾，湖水平堤纹起。南北山光罨画中，浅深草色裙腰里。群仙领客泛，黄帽劈波惊鲤。中流剧谈闻两岸，阖坐题诗动盈纸。如渑自足醉朋从，余沥犹能沾走史。当年曲水迹已陈，此日陂欢莫拟。蹇予小疾独不至，诗伯索诗殊未已。笔已老矣何能为，但诵西湖比西子。《次韵杨廷秀郎中游西湖十绝》：湖波万项泻溶银，妙句群能欠李绅。桡影缓随红蓼岸，荷香细着白纶巾。萧萧竹迳细通幽，小刹明窗沦茗瓯。夏木阴阴可人处，黄鹂飞上碧枝头。裴园亭榭水之滨，草树云烟满目横。尽日对山仍把酒，兹游绝胜若耶行。与世从来最阔疏，年来况复味潜虚。添园不嗜濠梁乐，人自人兮鱼自鱼。忆昔孤山和靖家，风光霁月总输他。几多水草连烟草，无限频艹花杂藕花。谁云骑马似乘船，摇拽中流即水仙。香绣几屏波底影，烟绡千幅望中天。湖堤楼阁剧蜂房，楼上争看湖上航。万柄芙蓉清冉冉，临风新折麝脐香。一时谈笑总名流，十里西湖满意游。熟醉侧身窥翡翠，狂歌左手把蝤蛑。袢暑浑如深甑炊，凉一饷最先知。凭谁为觅丹青手，尽我谈诗剥芡时。湖边幽胜满青莲，到处时时泊画船。竟日涟漪吟不足，欲归重看水中天。《丙午仲春，西湖舟中作》：春阴将近一百六，絮擘晴云新雨足。烟边芳草碧如茵，篱畔海棠红映肉。相携逗晓出城西，城西风景如杜曲。两岸云中罨尽浓，一湖春水蒲萄绿。坐中豪俊杂吴蜀，磊落群书纷拄腹。掀髯一笑浪波间，淋漓衣袂寻棋局。他年想像此风流，应作生绡图一幅。  

【`韩元吉南涧集`】《西湖绝句戏题》：浅白深红几树花，波光浮动竹交斜。怪来诗思清人骨，知是西湖处士家。流水当阶山对门，拟寻茅屋住荒村。谁怜九里松间路，犹有人间市井喧。人道西湖一曲屏，只应真色画难成。柳堤竹坞无穷意，更着荷花百媚生。  

【`孙烛湖先生集`】《赵唐卿邀游西湖即席赋十二韵》：春风客皇州，积雨不得晴。倚楼望西湖，想见烟水平。芳时谅难负，胜侣欣来并。杖藜一萧散，唤船弄空明。浮云为我开，好鸟为我鸣。青山次第出，桃李正鲜荣。华屋何煌煌，缥缈连重城。都人竞时节，酒舫各斜横。而我得舒眺，缅然起深情。风景自千古，扰扰何所营。大钧实爱物，无使可怜生。尧民保同乐，吾其获归耕。《和李季章校书西湖即事》三首：风日都门外，楼台十万家。西湖春事足，不话洛阳花。舴艋填芳渚，秋千闹粉墙。人争桃李节，吾忆藕花凉。忽忽清明了，能余几许春。花开更风雨，肠断惜春人。《独出视早初行邑西湖》：双湖带山郭，三岁甫来过。猎猎葭芦老，飞飞鸿雁多。晨晖明野树，晚思渺烟波。怀我孤山下，归欤具一。《杭都西湖》：十年身不到西湖，把酒临风省故吾。万里山川发天巧，三朝宫苑富皇都。溪桥无处寻君后，诗帐令人忆大苏。尚许萧然尘外客，小舟终日卧水壶。  

【`李壁雁湖集`】《游西湖分韵得栖字》：深居独痴坐，愁听巢寅啼。起寻尘外游，绿阴已连畦。撑舟泛湖去，万顷青玻璃。天风振云杪，飞步凌丹梯。同游金玉人，旷荡追阮嵇。更擒江鲍思，杰句竞吐霓。刘侯冥鸿侣，松菊思故栖。岂为稻梁谋。如彼凫与。维之永今夕，胜游共攀跻。行将著清班，奇字从君稽。沙上翩翩两白鸥，西风想见芰荷秋。晚来十幅水纨净，断取潇湘一片愁。  

【`郭印云溪集`】《和张方回西湖》：房公巧栽植，花发四时春。有竹能环水，无风不动频艹。人亡留粉像，客至谢红尘。梅柳年年色。相看白发新。丛篁深翳景，草木未知春。晴漏林间日，寒生水上频艹。萦纡通邃径，寂历远嚣尘。更渡长桥去，无边物色新。  

【`洪文安公小隐集`】《忆西湖》：忆昔西湖上，芳醪手自斟。龟游低芰乱，鱼闯小萍沉。意远山犹迥，心清水共深。三秋未许见，聊向梦中寻。  

【`赵蕃诗`】《伯玉夜过，因谈西湖石笋峰旧游，用初三日韵》：相识欣佳士，常谈厌老生。湖山游息处，风月笑言情。岂但沈愈，能令老眼明。无嫌数呼唤，政尔一殷兄。《西湖雪后》：行到湖边却笋舆，眼中浑似画屏纡。梅花又作临风笑，亦有高人似旧无。  

【`王灼颐堂集`】《长孺幼安作西湖之游，不以告某与元受，明日二公有诗，元受率次韵》。满城扑面战黄尘，躐屐故寻湖上春。千顷烟波初弄日，四年鱼鸟恰知人。二公旅食四年矣。有时览胜缘搜句。无术驱愁但饮醇。可笑山王今不数，敝裘索寞走天津。《初到西湖》：西湖声价甲天下，梦想平生初识之。十里垂鞭几多恨，不及见渠全盛时。古来三百六十寺，春入颓基草木荒。解作高人无尽供，只余山色与湖光。  

【`曾巩诗`】《西湖二月二十日》：平生拙人事，出走临东藩。纷此狱讼地，欣秉刀笔闲。漾舟明湖上，清镜照衰颜。春风随我来，扫尽冰雪顽。花开满北渚，水渌到南山。鱼鸟自翔泳，白云时往还。吾亦乐吾乐，放怀天地间。顾视彼夸者，锱铢何足言。《西湖》二首：左符千里走东方，喜有西湖六月凉。塞上马归终反覆，秦山鸱饱正飞扬。懒宜鱼鸟心常静，老觉诗书味更长。行到平桥初见日，满川风露紫荷香。又：湖面平随苇岸长，碧天垂影入清光。一川风露荷花晓，六月蓬瀛燕子凉。沧海桴浮成旷荡，明河槎上更微芒。一作茫何须辛苦求人外，自有仙乡在水乡。  

【`胡铨澹庵集`】《小西湖》：沙鸥无数作群眠，乱荇萦风翠带牵。波静不忧无蒂木虏，心清聊溉不毛田。湖边日日枕流眠，却笑风波百丈牵。无限烟光堪我老，不须投表乞归田。  

【`林季仲竹轩集`】：萧德起诸人约游西湖，小疾不赴。倚杖月瞿然一病夫，羡君联骑出西湖。若逢佳处能相忆，寄与新诗作画图。  

【`曹勋松隐集`】《题董亨道画西湖》：湖上秋山翠作堆，湖光千顷漾涟漪。晓云贴水菰蒲冷，正是吴江枫落时。  

【`陈密学襄诗`】《和苏子瞻通判在告见寄》：郊原芳意动游人，湖上晴波见跃鳞。闲逐牙旗千骑远，暗惊梅萼万枝新。寻僧每拂题诗壁，邀客仍将滤酒中。寄语文园何所苦，且来相伴一行春。《和子瞻沿牒京口忆西湖寒食出游见寄》：乞得湖山养病身，花时曾共忆行春。嘤鸣幽鸟还迁木，角咸沸清泉复采芹。皂盖寻芳丘有李，彩楼观戏巷无人。锦袍公子归何晚，独念沟中莱色民。时子瞻沿漕檄赈济常润饥民。春阴漠漠燕飞飞，可惜春光与子违。半岭烟霞红旆入，满湖风月画船归。缑笙一关人何在，辽鹤重来事已非。犹忆去年题别处，鸟啼花落客沾衣。  

【`僧参寥子诗`】《秋日西湖六首》：两山斜抱翠逶迤，一水中间似漾陂。孤榜独来还独往，鸬鹚莫相疑。然一叶堕空庭，似唤幽人梦欲醒。斜倚东屏褰翠幔，沈香烟吐博山青。南山爽气对朝扉，竹露吹风更湿衣。可是吟魂怯清景，何妨着履步苔矶。飞来双鹭落寒汀，秋水无痕玉镜清。疏蓼黄芦宜掩映，沙边危立太分明。欲跨高楼旷远情，无端秋雨苦冥冥。峥嵘日脚漏云处，瞥见遥山一抹青。西湖夜半卷庭槐，卧听邻翁晓圃开。稚子相呼入林去，应知病叶落莓苔。《同苏文饶主簿西湖夜泛》：凤山头暮霭空，月娥飞出广寒宫。初登桂楫横湖去，似觉银河有路通。掠草飞萤星点点，眠沙宿鹭玉丛丛。从来江总文多妙，请付毫端刻画中。赵循道诗《秋日泛西湖》：湖光山色共争秋，一点尘埃无觅处。沉沉水底见青天，画舸直疑天上去。《泛湖晚归》：日脚掩西山，四面烟光起。片月落湖心，照破琉璃髓。水面天光阔，孤烟瞑不收。休瞻一钩月，挂起旅人愁。  

【`刘景文诗`】《西湖泛舟呈东坡》：西湖春意胜当年，公领笙箫泛画船。锦绣一林生水面，衣冠万堵立山前。仁恩在物禽鱼遂，喜气随人草木妍。半醉插花风调别，写真须是李龙眠。  

【`赵忠简公诗`】《和郑有功游西湖》二首：放舟越淮楚，更作三吴游。尚余魂梦怖，敢动乡邦愁。湖山自清绝，鉴中螺髻浮。况复得夫子，一笑忘幽忧。时时作清言，中有湖山秋。却念无家客，坎止而乘流。何当与俱归，岁晚邻一丘。晚觉身名误，悠悠定孰亲。却回苕水棹，来看武林春。避地将安往，寻山莫厌频。百钱挑竹杖，云外踏嶙峋。  

【`高孝公诗`】《留题西湖》：朱帘白舫乱湖光，隔岸龙舟舟羲夕阳。今日欢游复明日，便将京洛看钱塘。见《魏鹤山跋》。  

【`高菊歹旬诗`】《西湖暮归》：风荷百顷占涟漪，烟树溟乳鸭飞。买断小舟休唤客，暗穿萍叶载诗归。《西湖杂兴》二道：城中无处听蝉鸣，短策轻鞋晚出城。行到柳阴松影下，恰才闻得两三声。十三楼寺朝餐饭，六一泉亭晚咏歌。坐断竹风无暑气，乳禽鸣处绿阴多。《忆西湖》：西湖春二月，结客少年游。骏马黄金勒，长身紫绮裘。爱花论担买，嗜酒满船浮。两载缘何事，台州又越州。  

【`曾兰墅诗`】《西湖夜景》：闲窗放入四山青，古篆无烟气自清。风不鸣条花着露，一湖春月万蛙声。  

【`姜白石诗`】《湖上寓居》：湖上风恬月澹时，卧看云影入玻璃。轻舟忽向窗边过，摇动青芦一两枝。处处虚堂望眼宽，荷花荷叶过栏干。游人去后无歌鼓，白水青山生晚寒。  

【`魏了翁诗`】《领客泛西湖客赋诗次韵》：鸣鞘踏月大堤长，鼓穿云落日黄。十里青漪菱草荡，四山红雨杏花冈。客从民气觇春事，人在枝头看艳阳。长使舟平风色好，世间何处有羊肠。  

【`杨诚斋诗`】：西湖雨中泛舟坐上二十人，用迟日江山丽四句，分韵赋诗，余得融字云：正月一度游玉壶，二月一度游真珠。是时新霁晓光初，西湖献状无遗余。君王予告作寒食，来看孤山海棠色。海棠落尽孤山空，湖山摹糊眼中黑。夜来三更湖月明，群仙下堕嬉殊庭。东坡和靖相先后，李成郭熙在左右。惠崇捧砚大如箕，犬年落笔疾如飞。磨墨为云洒为雨，湖波掀舞山倾欹。尽作西湖烟雨障，今晨挂在孤山上。同来诸彦文章公，不数钱起兼吴融。何如玉船一举百分满，一笑千峰烟雨散。《游西湖》：苏公堤远柳生烟，和靖园深竹映关。船入芰荷香处去，人从云水国中还。似寒如暖清和在，欲雨翻晴顷刻间。能为蓬莱老仙伯，一杯痛快吸湖山。《泛舟赏荷》：凤城鱼钥晓开银，国子先生领缙绅。山水光中金凿落，芙蕖香里葛头巾。小步深登野寺幽，古松将影入茶瓯。铃声忽起九天半，有塔危峰最上头。岸岸园亭傍水滨，裴园飞入水心横。傍人莫问游何许，只拣荷花闹处行。船开便与世尘疏，飘若乘风度太虚。坐上偶然遗饼饵，波间无数出龟鱼。西湖旧属野人家，今属天家不属他。水月亭前且杨柳，集芳园下尽荷花。小泛西湖六月船，船中人即水中仙。外铺云锦千弓地，中度琉璃百摺天。城中檐上买莲房，未抵西湖泛野航。剩折荷花剥莲子，露为风味月为香。故人京尹剩风流，走送厨珍佐胜游。青李林禽沈，去声冰雪，黄金白玉斫蝤蛑。人间暑气正如炊，上了湖船便不知。湖上四时无不好，就中最说藕花时。游尽西湖赏尽莲，玉壶落日泊楼船。莫嫌当处荷花少，剩展湖光几镜天。诚斋同君俞季永步至普济寺，晚泛西湖以归，得三绝句：阁日微阴不拟晴，杖黎小倦且须行。湖山有意留侬款，约束疏钟未要声。烟艇横斜柳港湾，云山出没柳行间。登山得似游湖好，却是湖心看尽山。西湖虽老为人容，不必花时十里红。卷取郭熙真水墨，枯荷折苇小霜风。曲曲都城缭翠微，鳞鳞湖浪动斜晖。天寒日暮游人少，两岸轻舟星散归。《庚戍正月三日，约同舍游西湖》：不到西湖又两年，西湖风物故依然。道傍松桧俱无恙，笑我重来雪满巅。春光欲动意犹迟，未许游人浪见伊。只有梅花藏不得，隔篱穿竹出横枝。黄金榜揭集芳园，只隔墙头便是天。西母云车寒未降，莺儿作意办新年。南北高峰巧避人，旋生云雾半腰横。纵然遮得青苍面，玉塔双尖分外明。下竺泉从上竺来，前波后浪紧相催。泉声似说西湖好，流到西湖不要回。补种杉松迳已成，泥乾尘净政堪行。草芽并作伤心碧，只欠先生屐子声。上竺诸峰深复深，一重一掩翠为衿。只言人迹无来路，动地钟声与梵音。家家砌下遏清泉，寺寺云边占碧山。走马来看已心醒，更教选胜住中间。树生石上土全无，只见青苍不见。好在冷泉亭下水，为渠凭槛数游鱼。闸住清泉似镜平，闸开奔浪作潮声。放开一板还收去，依旧穿沙绕石行。  

【`胡仲弓苇航漫游藁`】《西湖怀古》：水拍平堤欲蘸天，濯缨人在小桥边。古今尘迹知多少，沧海桑田几变迁。驼勋名无竹写，孤山衣钵有梅传。谁能撰取西湖传，持到玉皇香案前。《晚过西湖》：独坐过湖船，凉生欲暮天。鸥眠汀草乱，鱼跃浪花圆。足迹烟霞外，吟声风月边。万缘无所欠，只欠买山钱。《春日过西湖》：百花如锦柳如绵，妆点西湖二月天。便道过从来四圣，扁舟旖旎访三贤。钱塘门外苏堤上，丰乐楼前芝寺边。筒里万般俱索价，惟余风月不论钱。初篇乃弱冠初入京时作也，今附于此。  

【`袁起岩东塘集`】《和魏南伯县丞寒食西湖韵》：红尘久压人，湖山猛从事。巾车出西关，触目饱幽致。聊从吸鲸饮，发我涌泉思。松鸣当丝竹，山肴胜肉味。爱此天地宽，无复名利觊。淡妆与浓抹，晴雨盖一类。车马几驰逐，簪珥颇遗弃。稍出鹭行，来与鸥鸟缀。归来灯火近，忽枉珠玉遗。三复已醒然，袭藏有巾笥。《春日怀钱塘西湖》：只今春色满皇州，料得西湖已纵游。出郭竞联城下骑，寻堤同上柳边舟。恨无两翼从渠去，曾有诸公念我不？到底长安风物外，远方何敢诧遨头。《和董显之留西湖韵》：开门喜得故人音，访我浮生一旅亭。老大区区惊岁月，功名落落负簪缨。有谁知已头空白，举世如君眼独青。羡子百篇诗在手，湖山相望不胜情。《和忠父于先生西湖韵》：先生摆脱世间缘，老去犹堪十万钱。气节向来投匦意，风流今识咏梅篇。饱闻东阁抡材久，未许西湖对客眠。圣主如天怀谠论，只今此席为君前。  

【`王初寮集`】《湖山纪游》：吴山东南秀，葱盘帝城。西湖据其趾，御气通波心。余膏被草木，蔚眼皆欣荣。今晨天宇穆，惠风汛初晴。春色正妍妙，放怀共扬。中流入汗漫，旷阔无埃氛。湖光挟山绿，倒射玻璃青。丝竹响空翠，楼观森峥嵘。献酬杂歌啸，烂熳纷醉醒。取乐固莫并，兴怀一何深。缅惟昔三贤，精爽日以沉。但余画像在，尚想鸣佩襟。希古秉微尚，崇雅摅恬情。羌子翳蓬，无复企组缨。澹泊自有得，荣华非所欣。舍舟纵散策，逸兴生。白云引遐眺，碧岫延深登。幽期浩无涯，忽到静者门。长松有令姿，流水无俗声。绝磴猿可呼，出谷莺始鸣。乃知物外境，兹象本不惊。逝耶初无将，至耶亦无迎。便将谢尘鞅，兹焉攴颓龄。山鸦接晚翅，落日催行胜。归欤赋新篇，聊复记吾曾。  

【`汪元量湖山类藁`】《西湖旧梦》：南高峰对北高峰，十里荷花九里松。烟雨楼台僧占了，西湖风月属吾侬。如此湖山正好嬉，游人船上醉如泥。黄莺不入垂杨柳，却立海棠花上啼。红桡绿舫荡清波，露脚斜飞湿芰荷。回首涌金门外望，里河犹自沸笙歌。嵯峨云髻簇金钿，血色罗裙湿晓烟。陌上相逢通一笑，第三桥下是奴船。溶溶漾漾碧粼粼，船去船来不碍人。日午中官传上旨，内家宣赐玉堂春。月香水影逋梅白，雨色晴光坡柳青。一个销金锅子里，舞裙歌扇不曾停。帝城官妓出湖边，尽作军装斗尽船。夺得锦标权遗喜，金银关会赏婵娟。王孙挟弹打鸳鸯，红藕花前世界凉。揭起蓬窗弄湖水，潜螭双眼射金光。芙蓉照水桂香飘，车马纷纷度六桥。锦幔笼船人似玉，隔花相对学吹箫。六花飞舞似鹅毛，丞相身穿御赐袍。不念长安有贫者，下湖打鼓饮羊羔。  

【`陈造江湖长翁集`】《同徐吕二子游西湖，复次前韵五首》：老去胡宜誓酒卮，兴来破戒为君持。自今排日花间醉，报答春光已后时。林仙金骨门必丘墟，松自萧森鹤自孤。灵魄在天联傅说，遗书落世仰潜夫。仙祠佛舍碧山边，扶路逢人有醉颠。火急向渠分此乐，徐郎多病我衰年。酴芍乐借春回，似解商量陆续开。安得玄霜着花骨，不交容易染苍苔。天分天上灵河水，围作钱塘千项湖。未有风亭花月观，已夸胜境世间无。《步西湖次韵徐南卿》载酒幽寻地，乘闲得再临。丽黄啼晓霁，魏紫笑春深。抚事挥犀管，他时梦鹤林。心期更阗寂，物理付升沉。杨园骞绝岭，万象赴窥临。坐久岚霏润，来时翠碧深。莺花自佳处，鱼鼓亦丛林。谁在飞埃外，芸芸付陆沉。山寺曾题竹，寻诗记所临。缘云俯空旷，扪石探幽深。倦鸟低平野，蔫花下碧林。沙头催唤渡，空水远沉沉。水月春犹浅，携壶记此临。云烟澹闲寂，鱼鸟媚清深。堤路俄人海，侯家或肉林。高楼下金弹，帘影渺深沉。水月赵国名徐子学诗苦，砚池宁暂临。课功初贝贝负，著语遽精深。更积岁月力，傥陪俊英林。人生才业地，渠辈分平沉。徐郎小隐处，爱我许迂临。多话岁晚，言归忘夜深。祛愁倚诗酒，结伴卜山林。更喜檀栾旧，风烟挺绿沉。《清明西湖再次韵》：苏公旧堤东，增筑更千步。右为萦回溪，夹以葱青树。晴湖映碧山，诗客独多助。醉卿赴新约，书痴悔前误。况此好清明，酒随果意具。向来计追欢，几为阴雨阻。今者成清游，仍免俗子污。斜阳不无情，似恋花柳住。春光念报答，襞笺须好句。此笔付此人，游客半鸳鹭。时朝士多在湖上。《四月望再游西湖》十首：前时小舫冒氛昏，重到轻桡破曲尘。湖面风烟饱姿态，一番到眼一番新。杰屋修垣著书图，连连胜士逸人居。乘闲我亦无羁束，竹杖芒鞋信所如。畴昔相期被来，饭余归意类挤排。苹风萝月孤清夜，仅见山间结夏斋。充老要宿山间，以事不果流。杖挑初日闯云关，忽报充师早下山。煮茗谭诗有贤子，免教题凤怅空还。十字街头托孟盂，雁鹅食口待朝晡。我来欲序睽违意，要问杨州米价无。定结诸山粥饭缘，每归留得杖头钱。穿云更欲携君去，布水多烦为我先。穿云布水俗语。堆青泛碧放船篷，万里风前鹤发翁。绝境满前官不禁，此身未省欢涂穷。春光陆续委东流，看到湖边安石榴。更与苏堤鸥鹭约，办舟来赏牡丹秋。俗目芙蓉秋牡丹歌呼浩渺翠霏间，只苦诗才老坐悭。安得观音母陀手，为人千纸写湖山。横逵纵径平如水，无复冲泥傍险人。傥使人心尽包叟，世间何向不通津。是日游灵庵，庵主包道人砌南山街，略遍。又《暮春泛西湖，次口号韵呈程待制十首》：客舟日日野芳前，鸣时始息肩。无絮可漂花可藉，良辰乐事属明年。湖山引兴尚能长，小贷诗愁放酒狂。蝴蝶应怜落春后，无聊时近绿樽傍。重到西湖可更回，前年待得水芝开。凭君问取闲鸥鹭，亲见跳珠溅客来。几饭南山佛老宫，诗昌谭胜每春容。不妨重就山间宿，蔬笋香茶未阙供。何须履道写新图，不用悲歌缺唾壶。岩壑清奇皆我有，利名缰锁向来无。老来已谢著书忙，但向清游访睡乡。寄与深师与包叟，可无客枕假云堂。行行抚事念前贤，修竹祠西碧嶂前。不复船归下双鹤，空缘酒渴酌寒泉。已归觞咏了余龄，径自无何到大庭。左界何人与调护，酒星移近少微星。矮栏干锦绣筵，栏边仍泊女郎船。凭栏笑指元贞子，不是诗仙是酒仙。诗到双峰自一家，纷纶仙卉杂天葩。几时共载西湖去，千纸看公写物华。  

【`易士达诗`】《闲步西湖》：西湖风景绝繁华，两岸荷香十万家。除却孤山林处士，后来谁肯种梅花。  

【`陈文惠公集`】《有怀杭州西湖一绝》云：桥影飞虹跨碧潭，熙熙亭畔柳毵毵。扁舟载酒渔翁唱，记得闲过处士庵。自注云：林君高节不仕，退隐湖上岩下。  

【`陈宗之芸居贵藁`】《同毛谊夫喻可中夜汛西湖》：又复移舟践旧盟，喜随师友挹湖光。一番雨势生秋意，几处蝉声送夕阳。亭榭家家增藻饰，星河岁岁曜文章。断桥向午蟾方出，载月乘风更举觞。《过西湖》：鹊巢犹挂三更月，鱼板惊回一片鸥。吟得诗成无笔写，蘸他春水画船头。《湖上曲》：秋千索外阑干侧，一曲凝云花影直。玉瓶风暖醉忘归，春水不分杨柳色。  

【`黄裳演山集`】《泛舟钱塘西湖》五首：去留南北须看景，聚散朝昏莫问时。但取紫元翁兴尽，一身明月是归期。归鹭悠悠一带长，白苹红蓼是家乡。夕阳临水间窥处，此意安知世累忙。望湖楼上与云齐，下视银河一道低。好是水边歌舞后，绮罗人在画栏时。芡出波间千颗软，蟹从秋后两螯肥。且呼玉友来相伴，等候蟾光与夕晖。俄起谷风斜撼竹，骤来时雨碎敲篷。回头已见烟云合。点检天边失数峰。  

【`滕元秀诗`】《游西湖五首》：白浪吹船投跨浦，黄尘扑帽走沙河。若无西湖一慰眼，奈此客中劳悴何。雪寒映湖湖水明，西子淡妆仍浅颦。不会吴儿底心性，冒寒湖上去寻春。林君庐不存已久，苏公堤比旧尤佳。绝怜夹堤柳渐暗，谁见傍庐梅正花。乍来乍去堤边鹭，似有似无烟里山。何人为展古书轴，尘暗缣绡浓淡间。丰乐楼头沸管弦，拍床唤酒记当年。而今寂寞空栏，楼下涟漪自宛然。  

【`苏洞诗`】《与曾亨仲曹六二兄买小舟游西湖》：贪忙安得似偷闲，十日红尘倦往还。买得小舟真似叶，败荷丛底看孤山。《西湖早秋》：明知有热不多时，可喜秋清又可悲。四十九年蘧伯玉，西湖一阵桂风吹。《重到西湖》：都下重来百事非，故人相见少相知。绝怜水减西湖瘦，更喜兵强北虏衰。顾虑每怀医国计，仓黄犹忆过家时，书生老矣都无用，自卷波澜入小诗。  

【`吴子虚呓集`】《西湖》：故都日日望回銮，锦绣湖山醉里看。恋着销金锅子暖，龙沙忘了两宫寒。孙何师钱塘柳永作《望海潮》词赠之，流播金国完颜亮闻：三秋桂子，十里荷花。遂起投鞭渡江之心。时诗云：谁把杭州曲子讴，荷香十里桂三秋。那知卉木无情物，牵动长江万里愁。南渡驻跸，留连为歌舞之场，遂忘中原。悲夫！  

【`张侃拙轩集`】《游西湖》：夜来雨足半篙水，西湖荷花纷锦绮。扁舟载酒作清游，香入衣襟风缓起。西湖之景天下无，万句千言空满纸。山依华屋屋依山，湖光渺渺相回环。因思古人比西子，又见今人比贤士。东坡诗句脱尘凡，不比今人较形似。今时亦自有诗人，毫端无穷契天理。楼攻女鬼比西湖为贤士。  

【`许纶涉斋集`】：六月十五日，西湖夜泛，高炳如集客赵临安蟠老致饷，同游者：陈可行，杨少云，李元德，王顺伯，何绍彭，张宗尹，杨氏子弟。侍僧方与马次炳如韵：西湖著明月，万象各偃伏。夙昔湖上游，赓酬动盈束。未有夜泛诗，此诺吾屡宿。剥啄闻招呼，纵臾戒行速。读君纸三过，洗我愁万斛。行行正作意，在在堪刮目。山光真起予，过雨俨新浴。精蓝憩深幽，疏篁庇条绿。棋声节风瓯，参差自成曲。睡乍味觉甜，语软气能馥。老僧与容忘，谛纟由楞严轴。小立水花净，一堤良意足。方舟晓兴动，篙人听回复。薰风散金波，心境两愁独。是中有妙句，万古无管属。诗家高书记，前赵今鲍叔。归来要推敲，遣饷到林谷。陈榻初解悬，膺门契仍笃。不遗太学蕃，王杨共高躅。陆笑阿戎谈，足以侍几牍。支郎更可人，啖蔬如啖肉。而我厕髯张，形骸愧珠玉。敢逃清白眼，仅免朱丹毂。明朝软红中，清游梦应续。未叹终滞淹，湖山已收录。  

【`卫宗武诗`】《钱竹湖招泛西湖，值雨即事》：西湖成久别，岁月不可记。竹君秩豆笾，扮友集簪履。放船及中流，烟霭渺无际。宛类太极初，混沌但一气。浩浩云常浮，垂垂雨不止。楼观列画图，黯淡微茫里。素妆红姿态，于此见施子。才入西陵桥，林峦得近似。缓步香月堂，循山历其趾。逋仙去何之，千古俨清致。淋漓雨珠仙，一一浴未起。粲然间红妆，脸霞泪如洗。余芳袭壶觞，暗馥散襟袂。十里花柳堤，六桥风月地。暝色压红舷，游屐不可至。昌翔度里湖，两山浓滴翠。中有白鸟闲，翩翩自游戏。几年阻行乐，谓有公闾第。栋宇半苍苔，遗污渍清。兴亡成古今，感忾重嘘唏。转迤迩城堤，觥筹犹未既。风生语笑高，云遏歌声曳。斯游属晏阴，乐事亦足纪。何时可重来，风日待清美。  

【`陆放翁诗`】《夜泛西湖示桑甥世昌》：嗟我客上都，忽已见暮春。骑马出暗门，眯眼吹红尘。西湖为贾区，山僧多市人。谁令污泉石，只合加冠巾。黄冠更可憎，状与屠沽邻。酒肉气，吾辈何由亲。少须一散，境寂鸥自驯。举手邀素月，移舟采青苹。钟从南山来，殷殷浮烟津。鹤发隐者欤，长歌收钓缗。畏冷不竟夕，恨此老病身。明发复扰扰，吾诗其绝麟。《闰二月二十日游西湖》：西湖二月游人稠，鲜车快马巷无留。梨园工教坊优，丝竹悲激杂清讴。追逐下上暮始休，外虽狂醒乐则不？岂如吾曹淡相求，酒肴取具非预谋。青梅苦笋助献酬，意象简朴足镇浮。尚渐一官自拘囚，未免走马从两驺。南山老翁亦出游，百钱自挂竹杖头。《与儿辈泛舟游西湖，一日间晴阴屡变》：逢着园林即款扉，酌泉鬻笋欲忘归。杨花正与人争路，语还催雨点衣。古寺题名那复在，后生识面自应稀。伤心六十余年事，双塔依然在翠微。  

【`廖行之省斋集`】《代游西湖分韵得香字》：永嘉有儒宗，学古源流长。未施经国手，姑绾祠岳章。岂惟礼秩重，正遣文教昌。从游者谁子？秀异推荆杨。潜君春秋学，三传可束藏。君章湘中杰，况有今黄香。群贤集董帷，幸甚同翱翱。吾邦一何遇，石鼓分余光。坐令士气振，闻者皆激昂。今朝过封胡，三英璨琳琅。乘兴访萧寺，草草罗酒浆。吾侪亦纵臾，十驾随飞黄。亢宗赖季子，未数彦道狂。读礼不敢过，养晦须名扬。旁观且袖手，代斫愧不臧。聊补分韵篇，一笑薰风凉。  

【`周文璞诗`】《西湖即事》：闲看浮栖曲渚，倦随奔鹿上荒陵。松门雨过长廊静，一架藤花供病僧。  

【`陈舜俞集`】《西湖》：古山泻仙源，坤舆凿虚境。宝势相回环，穴阑清倒影。群冰人无惊，泛泛华浆并。山上放歌行，不少有遗景。谁意注灵波，溉田三万顷。  

【`高耻堂存藁`】《次韵养源避暑西湖》：墙拥千竿竹，帘萦一蕙香。避暄情散朗，怀悲意悲凉。小簟琉璃色，新醅琥珀光。梦回闻剥琢，浑欲懒衣裳。  

【`宛陵群英前集`】《刘得之游西湖诗》：胜地留连久，西湖得再游。芰荷围书舫，杨柳护红楼。风月苏堤夜，烟云葛岭秋。买鲜沽美酒，且莫计觥筹。  

【`陈宗道诗`】《寒窗听雪》：水楼台月，山围花柳春。宸居一望近，风景四时新。画舫断桥聚，清箫夹岸闻。游人归去晚，车马闹红尘。  

【`宁越志`】《西湖》：宁越佳山水，西湖似浙城。桂多天竺子，潮欠海门声。路出林稍转，桥随野色横。从兹倚楼客，无复渡江情。  

【`史尧弼涟峰集`】《癸亥秋，陪张丞相游西湖，和周去华机宜韵》二首：天上辞魁柄，衣拂岩石间。乾坤双眼静，日月一身闲。目极朝东水，心怀直北山。应怜沙际雁，亦解向阳关。幸陪双绝，偶念莽苍间。楚旱经时赤，行云尽日闲。萧萧看脱木，悄悄对空山。几欲兼忘去，江湖独往还。《重题》：林端落照尽，湖上远风清。水榭芝兰室，仙舟鱼鸟情。人琴文寂寞，烟月足平生。一泛钓璜处，再吟锵玉声。春晚饮西湖上以归，借榻吴山景和仲通判位，睡起偶作，盖《国风》好色不淫之意：旅愁底物堪破除，闲出西湖弄妍靡。苍山为鬓水为鉴，烟幕霓裳秀而绮。兴酣剧饮醉如泥，妄意将湖比西子。傍人见之为绝倒，谓我愚痴长康似。归来寂历竟何得，只有熏熏黑甜美。梦魂依旧过西湖，潮怒殷床惊不起。  

【`王梅溪家政集`】《春日游西湖》：山色绿如染，湖光清似磨。峰高捧日近，波阔浸天多。瑞气浮城阙，春光醉绮罗。能将比西子，妙句有东坡。  

【`诗海会章`】：刘景文《三月十三日过西湖》：春风湖上过，数顷卷琉璃。断岸独无语，扁舟谁可期？水云僧有约，凫鹭莫相疑。一一吾乡似，伤心渡此时。《过西湖》湖之名犯先子讳，在晋州西五里临汾人事迫，初喜到西湖。遇雪非尘世，和山是画图。水消鱼欲出，春近柳先苏。只就亭前宿，幽怀不可拘。又：湖上无尘事，重来看旧题。暖风回草木，晴浪浴凫鸟医殳。竹细阴犹薄，蒲繁势尚低。放船当月醉，早晚见西溪。  

【`王志道浪风吟藁`】《六月八日夜步西湖即事》：步绕西湖路，荷盘送晚香。归舟初袅缆，斜月已侵廊。水外钟声杳，风前曲韵长。然思远举，逸兴渺难量。  

【`刘子澄玉渊吟藁`】《会饮西湖，闻黄浦捷，用余制干韵》：湖边重度夏，风物恍如初。竹喜儿孙密，花怜姊妹疏。小舟逢寺泊，淡句欠僧书。此乐何从得？淮报贼除。  

【`赵孟坚彝疏文编`】：乙未春，初解漕幕兼职，访秋壑西湖探韵得柳字：浮生恍流萍，聚难别易久。经年稀会面，感叹两执事。佳宾稍翕集，历落马蹄骤。竞夸擒锦文，雄骋翻河口。主人金叵罗，颇费黄封酒。环坐松下亭，海纳翕敷受。饮酣气张王，联题健挥肘。山凹日斜射，檐额风穿逗。恨无秉烛游，以夜继斯昼。联追擘韵戏，险窄互呈斗。分携上木兰，漾浆几回首。遥追飞盖归，数偏苏堤柳。《追咏西湖行乐寄傅清叔》：闻借侯家宅，湖边度夏凉。钟鱼连梵寺，雉堞旁城墙。闲适心无事，清和日正长。藕花虽尚稚，荷叶自多香。苦笋回余味，青梅弄半黄。生绢画图扇，细葛制轻裳。水近风尘座，檐虚月满廊。龙舟花桨，骝马紫绦缰。竟日歌声沸，通宵水面光。不妨投辖饮，更称静琴张。诗杜联行卷，仙姝学道妆。英游伴王谢，清梦到羲皇。曾约陪游盖，惭稽动客樯。忆君成怅望，为我也思量。几度吟成后，凭谁远寄将。意多收不尽，事鄙每牵忙。今夕微醺起，中宵捉笔狂。浪吟无次第，聊表未息忘。《和陈鲁山社日西湖二首》：绕堤千障碧，过雨一回新。并驾馆中杰，分题湖上春。杯觞同臭味，篇什倍精神。招手年时燕，遄归尚及辰。海棠料客醉，故作晕微红。借路山无雨，惜花天不风。杨联胜士，琢句策奇功，读身何许，晴光荡漾中。  

【`吴礼部集`】《西湖》：花柳空春雾，蒲荷淡荡秋晖。水光山色长好，舞榭歌台易非。  

【`任希夷斯庵集`】：中浣西湖之集，斯远有诗，辄奉同游一笑。志士不厌朝市喧，幽人终爱山林静。一生遑遑为斗食，匪石有怀徒炯炯。今朝结客来西湖，然会心尘虑屏。珠宫贝阙同天游，阆风元圃非人境。留连山色即传觞，眷恋柳阴还系艇。诸公湖海气不除，万里昂昂羽毛整。岂但笑语同娱嬉，正须药石相箴警。东坡仙去今几时，寥落风烟谁与领？浪言夏日如许长，乐哉未央等俄顷。不堪归骑催入关，清梦犹应在云岭。  

【`沈继祖栀林集`】《和黄叔万游西湖韵》：城西去天才尺五，溯游从之不修阻。西湖春水涨旧痕，葡萄盎盎浮春醑。鱼成队阵影虚游，禽呼友朋声乐与。船行是处有佳趣，芳草和烟迷断浦。小桥曲径通深幽，疑在阆风与玄圃。花飞犹有半妆在，柳长尚作画眉妩。酒中之仙仅八人，把杯谁是湖山主。楼台倒影俯清漪，密树摇风翠交舞。妙处政自落笔难，安得君房妙言语。只将剧饮饯残春，一醉忘形到尔汝。黄香可人招不来，云烟落纸英词吐。三年与君巴峡游，至今诗名播西土。金华不生有嫡孙，一时纸贵人争睹。维莫之春作兹游，绝忆苏仙赋东武。从今风月三十篇，要扫冰溪九万楮。芰荷立水更重游，当戒行厨治尊俎。《游西湖用中字韵，呈直院高舍人》：制兼内外文章伯，远过当年高侍中。见《世说》运笔不停池水黑，举觞未厌酒珠红。泛舟但仰膺门峻，登岘夫何湛辈同。傥以言诗许适赐，诗工宁复恨人穷。  

【`史浩峰真隐漫录`】《游西湖分韵得要字》：儒生纸上争攻剽，传癖书痴等贻诮。不然利海竞锥刀，或向名场羡华要。纷纷臧两亡羊，说以西湖却头掉。西湖自倚倾城姿，肯与西施角年少。品题定价有前贤，陈迹班班犹可吊。试因休沭许寻盟，净洗缁尘一登眺。身疑孤月破浮云，心逐惊猱走空峤。野竹万个秋声虚，败荷十里香风妙。凌霄金刹梵仙居，怪石嶙峋余万窍。高敷桂子新黄，好傍长枝发清啸。老禅林外熟蹲鸱，双耳不闻天使召。行行欲问处士桥，路转忽逢水仙庙。未羞菊蕊荐芳馨，一盏寒泉敢先。翩翩沙乌没苍烟，红蓼丹枫舞斜照。急呼艇子汛漪涟，正欲波间狎渔渔钓。同行磊落三数公，嘉此襟期非素料。襞笺吟写乐游诗，愈使西湖有光曜。伊余同赋却忘言，了知造物工相撩。千古游人安在哉？城郭山林归一窖。会须象罔得元珠，可免小儿轻侮笑。《次韵李知几国录游西湖》：平生林处士，一叶老波光。坐令西湖名，千古磨苍苍。迩来子李子，掉鞅出柴桑。官闲到休日，清浅寻幽香。金风度林麓，野艇生微凉。竹阁寄登览，孤岑水中央。拂石辨奇迹，哦诗味遗芒。归来笔不停，醉墨翻淋浪。他时三贤亭，合著君在傍。只恐作霖雨，幽梦通适王。《次韵唐太博重过西湖》尧封嘉猷：红尘汨汨解穷年，试说西湖思豁然，上下层楼涵倒影，联翩飞鸟没寒烟。未须梅萼催诗兴，长有春风在日边。安得扁舟去招隐，云窗相对听鸣泉。  

【`当然宽西溪集`】《西湖醉归作》：涌金门外看春色，水流不尽花枝碧。一番洗雨一番风，堕蕊零红收不得。密房羽客寻芳歇，蝶翎粉尽金翠灭。云昏草暖天欲迷，日暮杨花散成雪。倾城一醉争狂荡，踏歌相携大堤上。湘妃有意解明，桃叶竟谁迎雨浆。东君无情背人去，脉脉那由话里素。归来帘幕护残红，一梦闲阶月如雾。  

【`章忄享玉堂集`】《和上已西湖胜游》：清明风日战方酣，朱毂雍容拥旆。火令正严绵上俗，禊游仍胜会稽岩。马盘金埒连乾湿，人映毡车帽角搀。湖水绿烟浮醉席，杏花红雨拂春衫。公如庾老情非浅，客似渊君调不凡。只恐颍川飞召节，便随五凤隆绨函。《和梅龙图游西湖见寄》：湖上喜明霁，寻春偶啸俦。花多红夹马，山远翠藏楼。水气烟中合，风光草际流。都人待千骑，快作谢公游。  

【`朱翌诗`】《上已陪诸公集西湖》：今日我上已，乐哉天气新。青春在西湖，湖水绿以匀。诸公乃肯游，盘餐仍集珍。少纵方外谈，一洗城中尘。唤船若不早，行酒不计巡。始叹葑欲合，终喜鸥来亲。茫茫天宇间，何地寄此身。共偷一日闲，恐负三月春。遥瞻后湖游，海若从铭陈。车驾是日次京口，颜延年有车驾幸京口。三月三日，侍游曲阿后湖作一首。《六月十五日西湖宿斋》：并湖西去望南屏，但见烟云日日新。山色渐争秋气势，荷花全露晓精神。洗心用此无边绿，处世端能不染尘。惭愧西湖敦风夜，从今长作境中人。  

【`姚成一雪坡集`】《西湖别雪坡》：别了东坡更乐天，重来荐菊又明年。欲行且止真难去，再泛西湖半日船。又：渐是梅花雪片时，雁书底苦趣归期。须然未赏西湖雪，犹及梅花第一枝。《九月十三日饮湖上》：闭门十日厌尘埃，才见湖光眼便开。最爱平堤杨柳外，几舟撑去几撑来。  

【`李忠定公集`】《次韵李似表县丞出示游西湖古风二首》：迂愚与世违，深眇方自屏。萧然岩壑心，不与余事并。澄湖武林西，风物非尘境。愿为境中人，此志久已定。卜居梁溪滨，日汲陆子井。幽梦绕湖山，妙趣神光领。浮家苕间，初不费驰骋。招携得佳友，高咏笑匡鼎。富贵如浮云，功名真画饼。且尽季鹰杯，更饱卢仝茗。李侯东南来，胸次涵万顷。作诗纪幽寻，句法言可永。念子到山中，天地正凄冷。青鞋踏水霜，共赏谁复肯。胜游子先之，吾亦行买艇。李侯嗜学古，余事皆远屏。昂昂鸾鹄姿，岂与几禽并。捧檄来南州，初识浙江境。寻盟款吾庐，不待日中定。从容叩所得，响答如汲井。时方罗后，宁久淹簿领。清秋雕鹗飞，大道骅骝骋。词章尤激昂，笔力可扛鼎。虚堂纵谈笑，霜月挂金饼。夜阑言愈微，至味嚼佳茗。古来会合难，岁月积俄项。愿子谨所之，万里路方永。吾衰老闲旷，轩冕志已冷。栖迟丘壑间，此兴良自肯。他日来相遇，梁溪寻钓艇。  

【`朱晦庵大全集`】：伏承侍郎使君垂示，所与少傅国公唱酬西湖佳句，谨次高韵聊发一笑二首百年地辟有奇功，创见犹惊鹤发翁。共喜安车迎国老，更传佳句走邮童。闲来且看潮头入，乐事宁忧酒斛空。会见台星与卿月，交光齐照广寒宫。又：越王城下水融融，此乐从今与众同。满眼芰荷方永日，转头禾黍便西风。湖光尽处天容阔，潮信来时海气通。酬唱不夸风物好，一心忧国愿年丰。  

【`遗风集`】《吴大有晓过西湖诗》：曙色溟溟湿袍，涌金门下上轻桡。五更钟鼓星初没，两岸楼台雾未消。路傍柳洲人语近，山连葛岭鹤声遥。冲寒亦有寻梅客，拥袖骑驴过短桥。  

【`赵无咎应斋杂著`】《跃马西湖》：晓来何事到湖西？风急飞红衬马蹄。望信只愁秋雁断，爱春还恨早莺啼。山连楼阁云容重，水浸栏干月影底。归棹采菱重惜晚，一声歌过绿杨堤。  

【`王君实轩集`】《西湖会八友》：波平烟霁晚风和，船到湖心水没篙。凉绝不知三伏暑，醉酣齐唱八仙歌。赏梅洞口怜和靖，种柳堤边忆老坡。鱼钥他时如共直，好论旧事卷新荷。  

【`徐衡仲西窗集`】《望西湖呈汪茂南诸公》：四面垂杨起碧烟，移船交近玉壶边。铺排楼观归图画，收入湖山入管弦。浓抹淡妆随处改，浅颦轻笑逐人便。忄番然自得嗟游女，齐唱菱歌去采莲。《酬景仁浩然再次游湖韵》：柳堤花岸锁轻烟，共指仙游到日边。水阔天光平画舸，声清风力遏朱弦。持杯觅酒情方狎，揭鼓催归兴未便。好在重门尚开阖，六街灯市有金莲。《重游用韵呈周召》：经时重续断头烟，亦有新声到耳边。病客屡辞千日酒，素娥犹拨四条弦。湖光滟滟秋方韵，鬓影丝丝老更便。毕竟青衫为谁湿，尽携红袖恼重莲。左帑同官，约许曜卿泛湖，以“若把西湖比西子，淡妆浓抹总相宜”为韵。分得妆字：共泛兰舟乐未央，不容残日照残妆。宁虚醉笔三千首，忍负金钗十二行。雨过轩窗消溽暑，风来樽俎借新凉。人间自有扬州鹤，十万腰缠不计赃。  

【`杨简诗`】：侍象山先生游西湖，舟中胥必先周元忠弈：百里平湖十里堤，新芜苒苒绿齐齐。水晶宫里光风静，碧玉壶中远近迷。局外有基谁解着，口边得句岂须题。流莺却会幽人意，故向林间亦雨啼。  

【`蔡定斋集`】《同顾广文游西湖》：老来多病盍归休，只为江山得二留。万顷澄波环胜境，千峰倒影漾中流。十年两作西湖表，一日同为北牖游。预约他时官事了，与君重醉百花洲。东坡知颍川谢表，两作西湖之长。  

【`周巽初诗`】：陪班提举恕斋李提举一初、苏掾史伯逵，泛西湖，访山居杨御史元诚宴舟中。伯逵有诗次韵奉酬。涌金门外玉骢骄，缓拂吟鞭出画桥。鬟拥双峰初过雨，镜涵一水不通潮。苏公堤上柳烟散，和靖亭前梅雪飘。来访山居杨御史，酒酣归弄木兰桡。  

【`吴仲孚诗`】《送薛沂叔过西湖》宁海山人数亩松筠种不成，荒坛祭别酒频倾。老天辜负归乡志，冷地寻思到世情。日落关河孤鹤远，夜凉灯火小虫鸣。应须趁取黄金在，买宅西湖住一程。《晚过西湖》：鹭鸶立处无秋暑，舴艋行时正晚凉。诗兴似山来衮衮，归心如水去洋洋。经风杨柳高偏折，隔浦芙蓉远更香。俯仰之间易陈迹，不知醉了几千场。  

【`晁冲之集`】《和叶甥少蕴内翰重开西湖见寄二首》：使君重凿西湖罢，也复封诗寄我来。洲上新题花岛处，苑中旧体柏梁台。风烟直觉钟山近，鱼鸟浑疑涧水开。挥翰玉堂还有日，行春停骑且留杯。又：一麾偃蹇江湖去，五马侵寻观阙来。就日金坡通汉苑，望云玉涧断苏台。自迎楫立看人渡，手种花行到处开。笑语风流韩别驾，莫令鹦鹉诉余杯。  

【`陆佃陶山集`】《宴西湖用前韵呈诸公》：十项湖光辟尽尘，女郎台榭占沙滨。杜鹃言语为客，杨柳腰支瘦似人。便拟曲留今夜月，已知虚度去年春。凭君为伴花前醉，况复香醪特地醇。  

【`裕庵先生诗藁`】《西湖》：湖面新开一镜奁，湖边十里卷珠帘。芳尘不上凌波袜，春色浑归卖酒帘。晴幄笼香花冉冉，烟堤漾绿柳纤纤。兰舟掠水归来晚，箫鼓声中月蒲檐。  

【`郑居贞诗`】《西湖次友人韵，呈同游卜执中刘士玄》：一入湖山兴有余，六桥杨柳澹烟芜。楼台掩映凌空界，云水涵融混太虚。狂客当筵挥采笔，美人纤手脍银鱼。醉归却笑重游者，寄语山灵莫谢逋。  

【`李洪芸庵类藁`】《寒食怀西湖去岁游从》：去年寒食醉西湖，山色空蒙暮有无。风急落花随步积，雨昏垂柳要人扶。偶携胜友寻泉石，俱有新诗入画图。越绝故人应念我，明年春好会皇都。  

【`北山诗话`】《和吴唐辅雪中同游西湖之作》：平生闻说西湖好，眼碍红尘未得看。款奉亲朋今始到，俯临波浪不知寒。异乡把盏人都醉，同道论情我最欢。莫向城头听传漏，且将灯烛照更阑。  

【`抄录杂诗`】《同景舟外史宝玉舍人游西湖》：十里平湖抱海宽，苏堤一望思漫漫。群山倒影随城尽，微雨吹秋入浦寒。画舫直疑天上坐，彩云浑在镜中看。雷峰南去八九寺，多在湖山媚处安。肩舆冲雾湖头去，却向城南载酒来。燕子多情先客至，榴花解事向人开。也知曲尽湖光恼，每到诗成海思催。金碧数峰秋几仞，并随残照落银杯。又：明月吹董王子晋，画船载酒贺知章。向来事业能几许，如此湖山不一狂。候客断桥题积雪，放歌曲院把琼芳。贾生似道废宅闲秋草，无怪啼鸦怨夕阳。又：柳浪闻莺秋水渡，竹枝留客木兰桡。故人海内无双士，美酿山南第一桥。不是壮游轻远首，懒将乡梦寄归潮。锦衣公子肯同调，共扫明月双吹箫。又：剪取新荷作酒觞，人生只合老钱塘。李膺固与林宗并，严武焉知杜甫狂。鸥渚鱼梁分野水，凤笙龙管到斜阳。涌金门外鸟啼早，辜负荷花送月凉。  

【`周密澄怀录`】：泛西湖，景修为余言，往尝以九月望夜道钱塘，与诗僧可久泛西湖。过孤山已夜分，是岁早寒月色正中。湖面渺然如银，旁山松桧参天，露下叶间皆有光，微风动湖水晃漾。与林叶相射可久清癯苦吟，坐中凄然而寒，索衣无有，以空米囊覆其背，谓平生得此无几。吾为作诗云：霜风猎猎将寒威，林下山僧见亦稀。怪得诗无俗气，十年肝鬲湛清辉。  

【`韩维南阳集`】《同士则游西湖》：今日西湖好，来游未觉喧。柳枝风处乱，花滟暖中繁。桥远归人渡，舟移集鸟翻。何须更樽酒，道胜有清言。别本作何须樽酒乐。《和晏相公西湖》：鸣蝉忽以急，夏景晏林塘。不知何山雨，飒然送微凉。荷芰忽翻倒，四散飘暗香。清渠决决流，碧色浸稻秧。零落堕林实，琐碎开水芳。公来必乘晚，散步方徜徉。箫鼓不从后，笔牍常在傍。游鱼自成族，飞鸟不乱行。周览时景佳，郁穆发新章。何意蓬荜士，传贶谬所当。时当苦炎，汗下挥且滂。三复大雅作，清风肃衣裳。《和谢主簿游西湖》：云阴开剥日光穿，和气随风近酒船。湖面波清浑见底，楼头山碧似生烟。兴长不忍回孤棹，歌懒才能逐缓。因子樽前话归计，醉魂先到岘山边。《和张太中馆于西湖》：湖榭从来与众同，况于清宴奉群公。驱车即日趋翔凤，就馆初寒听过鸿。霜雪蒲前仍自壮，珠玑落笔不知穷。太平鱼鳖今咸若，岂击区区一老翁。《和晏相公西湖》：荷香时傍清樽落，菱蔓遥迎画舸开。行到东亭莫回首，绿杨阴外即风埃。《和曾令绰资政西湖见贻》：虎节尝三换，琳宫亦再来。白添新鬓发，红识旧亭台。酒为迎寒好，花应趁暖栽。但愁衰谢意，未到已思回。西湖雨中，同公懿诸君饮席上得空字：十月平湖上，繁霜藻荇空。柳枝黄堕雨，波面细生风。水鸟飞幽碧，寒花折浅红。谁能尽一醉，灯火宿船篷。  

【`张文潜诗`】《西湖三绝句》：沙鹭汀鸥尽日闲，水边风起万荷翻。客来莫厌重楼望，树杪栏干直对山。水上亭台凉气多，扣舷倚棹唱吴歌。何人为放青莲出，剪却翻翻一万荷。一曲清池柳岸风，长苗新稻短蒲茸。功名由命何须问，有沧浪作钓翁。  

【`叶茵须适堂吟藁`】《西湖》：湘桃深处五陵家，堤柳阴中百宝车。多是问桃寻柳去，近来山下少梅花。  

【`赵崇白云小藁`】《西湖》：洞府烟霞锦绣丛，车如流水马如龙。东风烂熳花时节，也有人行九里松。  

【`东鲁林表民玉溪吟草`】《西湖》：十三楼寺朝餐饭，六一泉亭晚举觞。千古湖山难摸处，淡烟微雨更斜阳。  

【`邓林性之皇夸曲`】《西湖》：高价租船作胜游，穷逋那敢斗风流。西湖多少闲春水，不洗中原二百州。  

【`王炎双溪集`】《西湖》：呼舟特地度西湖，欲访山中幽子居。山色湖光浑似旧，人间万事有乘除。  

【`张磁诗`】《四月上浣日同寮约游西湖十绝》：自得城隅水北居，西湖幽讨句全疏。今朝掩簿抽身出，更向谁边不一书。清晓溟雨气浓，出关晴色便葱笼。层云特为诗人喜，添起山头四五峰。卖龟船小漾漪涟，折得苹花亦当钱。我自沧洲隔三载，此花风调只依然。饭余飞盖北山来，上苑虚堂柳际开。系马林间宁复散，却容拄杖卓青苔。赐沐山行策最长，游人此日却相妨。洞天只得东边赏，开过灯花断杀肠。夹堤全少露桃红，独许垂杨翠拂空。千古苏仙几曾死，骑鲸时或下亭中。茭葑茸茸展翠氇，六桥分舞燕翎纤。撑船捷出苍湾去，要看山围玉镜奁。喜逐争刍荛禁苑东，舜调处剩薰风。戎葵学得宫衣缬，不作人间锦样红。寮招邀胜引多，旷怀真语当歌。联翩逸驾知难及，乞我扁舟著钓蓑。丰乐楼前未夕晖，可堪鱼钥限城扉。诗成快向归时写，丹墨明朝与兴违。《鸥渚亭次韵茂洪西湖三诗》：出城犹记四年前，朝看西湖到暮烟。自有南湖相暖热，可曾频过六桥边。谓苏堤。老子看山令一工，只怜云气不怜峰。抬头半饷无人说，自向波心泛短篷。尘土奔忙举世人，无过白白鬓毛新。一般要撰眼前乐，泉石由来乐校真。又，《三月望日微雨泛舟西湖四首》：清明才过雨边风，着色湖山便面中。草上踏青人自出，舣船无地不飞红。非是天悭一日晴，晦明多态属诗人，云翻画样烘墨，波卷纹头起突银。倭缬帘垂柳外楼，靓妆微露玉搔头。承平气象应如此，忆杀金明水殿游。堤树枝条老更成，岂容他处夏阴清。东风不惜吹芳草，绿蒲鹅儿燕子情。  

【`林石田别藁`】《西湖》：小舫撑春花浪香，第三桥底弄晴光。吟边飞起轻鸥片，十里天风舞绿杨。  

【`高僧诗`】《酬苏屯田西湖韵》：雨余残景照渔家，渔子鸣榔彻郡衙。今夜相呼好垂钓，晚来新雨涨蒹葭。  

【`许景衡横塘集`】《过西湖怀詹致一》：忆昨篮舆出城郭，灵芝轩槛共徘徊。故人短棹今天末，斜日湖山我独来。  

【`姜特立诗`】《出西湖至天竺》：宝叔山前翠打围，涌金门外水涟漪。出关便有渔讴起，底事公卿都不知。  

【`释圆至牧潜集`】《晓过西湖》：水光山色四无人，清晓谁看第一春。红日渐高弦管动，半湖烟雾是游尘。  

【`北涧禅师集`】《元日送客归西湖》：采笔春消御柳边，擢歌忽听采菱船。三贤见说迁居了，只寄梅花问水仙。  

【`曾由基兰墅集`】《西湖夜景》：处处芙蕖处处堂，闲行何地不清香。归舟又赴晚凉急，十里湖光蘸夕阳。  

【`周伯弓弓端平诗隽`】《西湖初夏》：花飞春减绿阴成，不住风光绕禁城。山寺晚晴蝉欲噪，柳林犹啭数声莺。  

【`叶绍翁靖逸小集`】《西湖秋晚》：爱山不卖城中地，畏客长撑屋后船。荷叶无多秋事晚，又同鸥鹭过残年。  

【`大梁张良臣集`】《西湖晚归》：帖帖平湖印晚天，踏歌游女锦相牵。凤城半掩人争路，犹有胡琴落后船。  

【`僧永颐云泉诗`】《西湖日暮》：渺渺春湖夕霭浮，落花飞燕打兰舟。游人半入烟城去，月照笙歌上水楼。  

【`僧亚愚江浙纪行集`】《游西湖》：西湖招提三百六，佳处如春有眉目。一番雨过吞青空，万项无波鸭头绿。望湖楼阁独自登，烟霏向背攒寒玉。想见襄阳孟浩然，此中有司不容续。道人长坐西山河，骨清气明韵出俗，久居京阙厌尘土，一夕归心后如鹄。明窗为君研破砚，落笔转头风雨速。龙山深处如定居，就彼结邻容我卜。《西湖晚泛》：苏堤一带柳阴长，柳外西风特地狂。晚泊孤舟古祠下，自弹别鹤送斜阳。  

【`宋芳庭采芝集`】《西湖晚望》：久雨初晴睡正长，春蛙鸣遍旧池塘。小亭寂寞斜阳里，一阵东风过木香。  

【`熊冕山瞿梧集`】《送黄爱梅过西湖》：梅得名诗书早，梦不与梨花同。谁欤以桃花序牵引之乃今草木吾味竹无人爱，菊无人爱，莲无人爱，雪霜贸贸，孤山无复年时风致。佳公子尚肯爱梅，异哉！醉横短笛谱一二吟，起唤青衣，为客歌舞。紫牡丹开竞洛豪，春风吹面看载桃。琼琚多少非初服，却笑梅花不入骚。朱顶千年去不回，两峰南北白云堆。谁人得似黄公子，不爱闲花尚爱梅。《西湖歌饯杨泽之回杭》：余项游六馆，与杭之友朋交际者多矣。别去四十年，才挹杨德父泛红依绿之清，于冠冕琵琶山水间。又二年复识德父弟泽之，襟怀洒落，尚有前时风致。信知宇宙无穷，人材何限，惜余老矣。安得见故旧？谈往昔于其归也。因作西湖歌以饯之。謇余畴昔睹古杭，繁华不减开元唐。画船日日湖山堂，珠翠围绕沸笙簧。西湖西子斗艳妆，香车宝马桥绿杨。少年游冶荡春光，醉眠罗绮百花芳。当时湖上有平章，胡不早为计包桑。一朝鼙鼓动渔阳，席卷羽衣与霓裳。后来枉费古锦囊，感怀金铜增悲伤。嗟尔何知涕泪滂，身不由己心难忘。画阑桂树寂无香，土花惨淡月荒凉。绵绵此恨天何长，道逢老翁重徨。慎勿开口谈兴亡，潮生潮落钱塘江，且唱阳关举一觞。《和邹思道寄咏西湖》：画桥杨柳不胜愁，万缕千条俯碧流。问着翠华霜日事，人人只道好杭州。  

【`楼攻愧先生集`】：同倪正父尚书游西湖灵芝寺，临西湖倪正父尚书曰：此湖如贤者别久再见，俨然如昨。感其言而作：旧说西湖比西子，君言西湖似贤士。于嗟契阔十五年，一旦相逢只如此。南山北山两高峰，春波滟滟摩青铜。未能荡桨穷胜处，倚栏一望开心胸。老我挂冠隐田里，岂知再见烟连水。少须夏日醉蒲荷，脱屣东归甘已矣。  

【`何澹小山杂著`】《和王成之同赵达明游西湖》：只对西湖也自凉，雨余天更辟商羊。水交秋色心田静，风入山花鼻观香。别驾殷勤能设醴，吾曹嬉戏且逢场。凤凰池上今文伯，犹忆春闱夜卷长。  

【`陈杰自堂存藁`】《重过西湖感事》：衣如飞鹑马如狗，二尺锦囊香宇宙。车如流水马如龙，濯龙桥边次断篷。诸公南渡亦不恶，百年西湖最行乐。师王园地号山庄，戚畹洞天标水乐。铜铺珠箔锦为茵，玉箫金管歌遏云。曲江三月势绝伦，此占四时长作春。岁月无情留不住，园上送官洞更主。当时一聚冶游尘，雨打风飘去安所。三间古屋余老梅，千年放鹤归来暮。《泛西湖》：百年岁月此池台，十里云霞镜面开。青鸟惯含红旆去，杜小娃频采白莲回。白玉箫吹沸玻璃国，绣毂穿交金碧堆。好是太平人自乐，宫车咫尺不曾来。《西湖》：小春好风日，湖上足池台。彼美少年子，适从何处来。恩光被鞍马，艳丽照樽。今者不自乐，后人谁尔哀。  

【`古今诗弦`】《宋彭来西湖》：九里青青十里红，湖山步步是吟踪。秋深烟雨朦胧处，不见荷花只见松。  

【`中州集`】《任南麓诗》：西湖环武林，澄澄大圆镜。仰观湖上寺，即是镜中影。湖光与天色，一碧千万顷。堤径截烟来，楼台自昏暝。奉使江左，读同官萧显之西湖行记，因题其后：云烟浓淡费临摹，行记看来即画图。云梦不妨吞八九，笔头滴水了西湖。  

【`中州元气`】《房灏寄西湖》：昔年曾向西湖住，日夕闲行湖上路。东风二月梅花开，香得孤山无著处。六尺瘦藤双翠屦，眼前物物皆诗具。被人牵挽出山来，荷衣尽为缁尘污。世态翻腾不如故，青镜无情又衰暮。富贵浮云何有哉！一杯且乐闲中趣。长江浩浩东南注，梦寐孤山飞不去。若见梅花频寄音，黄金炼出相思句。《别西湖》：闻说西湖可乐饥，十年劳我梦中思。湖边欲买三间屋，问遍人家不要诗。蒲城罗绮照青春，湖上风光日日新。人在画船泥样醉，安知西北有兵尘。书生老眼厌风埃，天遣临安看一回。便是西湖不留客，也曾身到日边来。  

【`中兴江湖集`】：大梁李氏：舞凤翔龙拱帝城，秀涵积水驻川灵。青山楼观排云出，画舫笙歌隔柳听。撩乱花光浮绮陌，参差马影绕旗亭。振衣直上南峰顶，谁似盘溪却独醒。蒲阳柯氏《西湖乐》：雪花浦衣香欲融，王孙白马金蟠胸。山南山北晚霞红，须臾直下明珠宫。一样越罗天水碧，乱插宝花长一尺。王孙大醉信船流，船尾船头自吹笛。庐陵刘氏：西湖湖上山如画，二十年前曾客来。飞絮满城归未得，江南老却贺方回。  

【`江湖续集`】《雪后复雨过西湖》：触目成幽兴，诗吟十数篇。风倾竹上雪，鸟度水中天。急雨涔涔日，迎人小小船。更逢清管发，声到客愁边。《秋日泛西湖》：水凉宜照影，与客上湖船。白浪翻红楫，青山映碧莲。鸟飞荷叶下，人散柳条边。烟盖归来晚，灯前鹤未眠。《西湖会上和赵靖轩韵》：不着人间半点愁，每于胜处一凭楼。吟边只欠林和靖，坐上追思马少游。晕脸芙蕖酣薄暮，低眉杨柳拂新秋。酒阑拍掌狂歌舞，自是忘机可狎鸥。  

【`江湖后集`】《安晚堂》：黑云妒日故要遮，剩得轻红一缕霞。小雨挟风针水面，薄奁皱毂起团花。官程未了是敲推，课督无人只自催。不到西湖无半句，西湖端合号诗媒。  

【`元刘文贞公集`】《西湖赏归》：悠悠归思水东流，暂别西湖记此游。十里烟波明落日，几家弦管咽清秋。酒郎尚卧垂杨岸，思女应登望远楼。半醉半醒呼不起，要人扶上木兰舟。《西湖幽赏》：湖上风光照日华，湖中烟景尽堪夸。清江沃出五色锦，老藕放开千叶花。香逐风来薰俗麝，影随波动晃明霞。一樽酒尽山衔月，醉卧兰舟不去家。  

【`刘静修集`】《西湖》：水窦深藏十亩烟，卖书真欲买渔船。数椽破屋已自足，四海虚名良可怜。醉后不知清露下，兴来拟共白鸥眠。濂溪谩有当年志，老去而今只爱莲。  

【`贡泰甫闽南集`】《陪亻契少监海修撰饮西湖》：十年不到西湖上，此日重来意倍亲。尊酒暂陪天上使，画船犹待水边人。题诗香渍笺花旧，度曲声传玉树新。归醉小楼明月曙，开元钟鼓正朝真。  

【`陈景仁诗`】《秋晚西湖寄兴》：落日孤云弄薄阴，湖亭闲坐悟升沉。黄花尚忆田园在，红叶不禁霜雪深。安道破琴方有节，徽之拄笏本无心。醉余转觉思乡切，静看栖鸦集晚林。《西湖即事》：湖中无日不春风，古往今来景不同。惟有断桥西大佛，不知看尽畿英雄。《西湖别仇山村先生》：迩来一月留西湖，篇诗时对酒一壶。东驰西鹜何区区，客中行李唯琴书。吟朋来往日不疏，片言投合德不孤。扁舟兴尽归故庐，西风江上多鲈鱼。蹇驴莫羡长安道，天涯何处无芳草。《寓西湖端午雨中和仇山村先生诗韵》：西湖重午水亭居，座有琴书俗事无。客里逢时聊对酒，心中无谄不须符。青山爱我旧相识，白首娱亲家庆图。几欲访师无谢屐，满城风雨阻泥涂。《题西湖寓舍二绝》：湖山有趣难留客，朋旧无情可断金。雨霁水亭秋夜静，一钩新月印湖心。波心风起粼粼绿，山顶云开叠叠青。画舫醉归歌吹散，小楼闲坐独醒醒。《西湖闲居》：交朋日至壶无酒，谈笑风生座有春。岂只湖山娱俗子，湖山更会恼诗人。《寓西湖对景》：长日笙歌笑语声，几家画舸醉湖汀。须臾酒罢入归后，唯有西山对我青。《西湖晚咏二绝》：市井谁家几少年，红裙醉里笑掀天。晚来未忍轻分袂，睥睨余尊懒下船。诗书误我头先白，湖海谁人眼为青。欲破愁城时命酒，不堪酒薄易为醒。  

【`陆厚幼壮俚语`】：泰定丙寅正月谷日，云间钱存耕、吴门李士廉，松江曹明善，泛舟西湖，入灵鹫访王庭长老，存耕赋《木兰花慢》，余因书其卷末：梅柳争春风日妍。翠峰深处礼金仙。自惭冯掖多尘滓，便欲从师学问禅。已酉夏初，偕浦江吴止翁游西湖之上。辛亥夏初，余独因事往，止翁已成古人矣，故写此惨怆之意：昔年拉友步城西，水色山光去马嘶。小仆携壶载酒，倦行环宴柳阴低。青茭白鹭惊人起，绿树黄鹂教子啼。圆荷点翠浮轻浪，落絮铺毡掩淤泥。风领闲云笼岳，雨添新水拍苏堤。今日重来情惨惨，故人永逝草萋萋。粉墙隐见留诗迹，记得当时醉后题。唯有湖山青不改，白云飞去两峰齐。  

【`董嗣杲庐山集`】《客中怀西湖》二首：一日无诗气还浊，百年有限身更孱。西湖多少好风月，何时买屋安萧间。闲多便可赋诗健，客少应能减酒豪。风雪六桥入图画，此身可并南山高。杜陵《至节后诗》有“远在剑南思洛阳”句，子客九江，远过兴国，至后忽动西湖之感，口占实情，得四韵。何尝神交，杜陵于梦寐中，必亦一笑也。杜陵曾吟至后诗，我今客远愁归迟。蜀中想重洛阳忆，江上亦起钱塘思。地异心同一今古，风饕雪虐共路岐。西湖何殊灞桥趣，亟归乘兴无复疑。  

【`林清源诗`】《二月十九偕正斋运司茂之经历游西湖》：放鹤亭前载酒还，吴娃荡桨绿杨湾。一番华信笙歌里，十万人家烟树间。风送轻船过两岸，云移残雨入西山。登临未了催归去，回首不如白鹭闲。《西湖》二首：锦绣湖山碧玉天，风流歌舞想多年。无情最是苏堤月，犹照宫妆入画船。南朝君相弃东都，换得钱塘十里湖。惹起胥潮千载恨，西湖西子两忘吴。  

【`顾世名梅山集`】《西湖堤上书所见》：湖上相逢几少年，绿杨阴里拂柔鞭。伤心顶笠骑驴者，不是襄阳孟浩然。  

【`戴表元剡源集`】《送旨上人游西湖并寄邓善之》：闻说西湖也自怜，君游更傍早春天。六桥水暖初杨柳，三竺山深未杜鹃。旧璧草生寻旧刻，新岩茶熟试新泉。城中诗友须相觅，西蜀遗儒解草玄。  

【`刘仁本亦玄集`】《陪丞相宴西湖》：南北两峰青未了，西湖一曲柰愁何。玲珑宫殿嘶戎马，寂寞楼船掩翠娥。红锦水云秋色老，绿漪风露晚凉多。叨陪相府开恩宴，喜报淮夷已倒戈。《西湖行春》：丝丝杨柳映苏堤，沙软风和快马蹄。千里湖光春雨过，两峰塔影夕阳低。落花芳草西山路，怪石眠松后润溪。月下归来人半醉，满城灯火闹香泥。  

【`张子渊诗`】《次勾曲外史西湖感怀韵》：一鞭春入晓萧萧，长记寻诗过段桥。花底莺声闲送客，马头山影欲凌霄。情怀忽尔思前载，风物多应似故朝。蹋尽春光生感慨，当年王气逐虹销。  

【`赵达明诗`】《太社四月一日招游西湖》：今日清和和又清，王孙领客出都城。好天胜日能多少，三到西湖如一晴。画舫侵晨系柳枝，主人生怕客来迟。娇云嫩日无风色，幸是湖船好放时。船从咏泽过孤山，径度琉璃一簟间。隔岸多情杨柳树，向人招唤俯烟鬟。御池水满苑门开，泥带飞花路带苔。到得孤山翻作恶，海棠开日不曾来。萍生儿子点疏星，何卷文书立万丁。回首南高峰上塔，手中攀得玉立令。橘花如雪细吹香，杏子团枝未可尝。行到陈朝枯柏处，孤山山背水中央。和靖先生坟已荒，空余松竹故苍苍。王孙自洗鸬鹚杓，满酌真珠酹一觞。行尽孤山碧四围，却寻初路得来时。好风借与归船便，吹近琼林却不吹。聚景前小泊风撩太液小荷欹，日丽长杨花影低。闲入苑中啼不歇，恨身不及一黄鹂。葱笼晚色正佳哉，苦被归鞍紧紧催。船压浮荷沉水底，须臾船过却浮来。给事葛楚辅侍郎余处恭、二詹事招储禁同寮沈虞卿、秘监谕德尤延之、右司侍讲何自然、少监罗春伯，大着二宫教，及予泛舟西湖，步登孤山五言：晓雨捣珠屑，吹作空山尘。拂水无落晕，映峦有遮痕。承华两端尹，嘉招出城。一尊浇云师，借风开昼昏。诸鬟忽脱帽，孤镜亦卷衤因。西湖翳复皎，南山洗如新。舍舟步柳堤，曳杖啄松门。乃是小上林，亦有虎守阍。桂落剩金粟，蓉妆浓绣屏。高堂竹稍上，幽榭荷叶滨。君仙此小憩，呼酒领一欣。秋花隔水笑，笑我堕纱巾。更酬不知筹，互嘲还作春。行乐戒多取，况复仄羲轮。归鬃兀颓玉，那知醉与醒。同岳大用抚干，雪后游西湖。早饭显明寺，步至四圣观，访林和靖故居，观鹤听琴得四绝句。时去除夕二日：湖暖开冰已借春，山留晴雪要娱人。昨游未当清奇在，踏冻重来眼却新。紫陌微干未放尘，青鞋不惜泥痕。春风已入寒蒲节，残雪犹依古柳根。冰壶底里步金沙，直到林逋处士家。未办寒泉荐秋菊，且将瘦句了梅花。道堂高绝俯空明，上下跻攀取意行。净阁虚廊人寂寂，鹤声断处忽琴声。  

【`王恽秋涧集`】《西湖》：一湖碧水山三面，满眼楼台堰一条。只为近年荒废久，花无容色竹无。《西湖》：西湖三面簇青山，净拭菱花照翠鬟。沧海月寒龙穴露，彩云仙去凤箫闲。无多楼观犹图画，最好风烟近市。郑重绣衣周漕使，画船春酒待余还。《题西湖图》：东南形势说余杭，谁办山溪作国防。踏雪欲寻龙井去，表忠祠下谒钱王。  

【`王逢梧溪集`】《靳士达宪幕遣从子惟正，邀饮西湖二道》：楼舰围青幕，宫壶络锦丝。忘形犀首饮，留意《鹿鸣》诗。十里天开画，双峰月上眉。涌金饶夜色，歌吹送行迟。湖山千古胜，富贵一时心。茉莉花浮酒，芙蓉火炷况。骢文停岸马，绣羽并沙禽。再度云回曲，萧萧鹤林。  

【`马虚中霞外集`】《西湖晚思》：日落湖水黑，众山生远尘。船回载酒客，楼倚独吟人。老态多思旧，时情只贵新。篱边古梅树，开谢几年春。《西湖春感》：花间院落水边亭，冠盖逢迎几醉醒。柳巷春残泣苏小，梨园云散老秦青。浮浮光景消扶杖，坦坦行藏信出庭。缩项鳊鱼元自好，钓槎耆旧已晨星。《西湖春日庄游即事并序》：延戊午春，偶以钓槎之暇，因念西湖春日壮游，尚历历然眉睫间。光阴几何？余矍铄矣。遂成七言二韵诗三十首，以写幽怀。后我之生，或不我信，傥遗老览之，则将同一兴感焉。绕湖无处避芳尘，叠鼓红旗彩益鸟新。冉冉春云来不断，涌金门外踏春人。霍山庙食庆流虹，民物讴歌乐岁丰。七宝杜回呈了马，年年归路雨和风。南屏山色染春烟，路接高峰社鼓喧。第一桥边春更好，御舟闲在翠芳园。问谁偏解占风光，飞盖金鞍白面郎。山北山南游欲遍，画船教舣集贤堂。瑞烟祠宇隐垂杨，士女穿花语笑香。三十九贤森翠碣，虚舟亭上借传觞。镂玉雕琼簇闹竿，珠花翠叶缕金篮。东家年少贪游冶，正值明朝三月三。流苏两两挂船头，绣额珠帘不上钩。金宴缓歌家宴静，午前先入里湖游。紫染春罗窄袖裁，伶人楚楚自恢谐。部头教奏金娥曲，尽向船棚一字排。笙歌箫鼓沸春涛，耳目难禁应接劳。院落秋千谁氏女，采绳掷起过墙高。绮陌游人隘暖烟，去年时节卖饧天，邻家儿女归来晚，买得塘鱼折柳穿。万柳摇金接画桥，一清堂外景偏饶。文章太守开华宴，预报龙舟夺锦标。歌妓娉婷画不成，去年初籍教坊名。新腔翻得梨园谱，喜入王孙喝采声。园丁花木巧杯，万紫千红簇绮筵。折得青梅小如豆，献来远索赏人钱。揉蓝染水翠浮山，堤上亭台锦绣间。花柳禁人攀折去，要留春色大家看。进余薇露与流香，散落人间任品尝。处处旗亭招客醉，大书水是赶春场。珍禽翠羽养雕笼，列向船头尽不同。怜杀锦鹦偏解语，唤人提挈避东风。潋滟春波镜面平，扁舟卖物往来轻。翩翩鸥鹭翻晴雪，惯听笙歌也不惊。豪家游赏占头船，趁得风轻放纸鸢。手拍丝轮争上下，一时回首看青天。乍暖春衫薄似纱，少年三五自喧哗。醉眠芳草醒来晚，尚觅鱼羹向酒家。娇民技艺也天生，斗巧搜奇事事能。稚子土宜偏剧戏，浪儿黄累十三层。一路亭台间酒家，渐看杨柳绿藏鸦。太平官府无民讼，补种沿堤四季花。画船过午入西林，人拥孤山陌上尘。曾被弁阳模写尽，晚来闲却半湖春。要嘱园丁取折枝，红桃白李紫蔷薇。石函桥畔人烟晚，挑得春光一担归。遥看暝色下渔汀，金鸭香消酒半醒。倒转船头元有意，褴边人报放流星。天街夜市已喧阗，半掩城门玉漏传。笼烛绛纱争道入，湖心犹有未归船。秋千罢蹴彩绳低，林馆莺声白日迟。处处荼縻艹开似雪，不堪便作送春诗。桃杏移春点碧苔，柳绵飞尽小池台。凭君莫信啼鹃语，更有花王最后开。送得春归夏又初，名园不放玳筵虚。只知富足家家事，肯为儿孙教读书。谁家乳燕掠船过，小小荷钱出水多。梅雨乍晴人病酒，绿阴天气正清和。惯见升平春复秋，分明往事昔年游。西林桥外青山色，几度夕阳人白头。  

【`黄文献公集`】《三月三日西湖舟中》：黄尘奔走愧平生，对客犹称旧姓名。此事正堪三太息，只今忍负四难并。放舟乍落空境，送酒元无窈窕声。金谷兰亭嗟已矣，不妨时暂濯吾缨。  

【`僧大伟竹窗小藁`】《西湖》：梦绕西湖二十年，偶来游览兴悠然。石从大观半成佛，梅到咸平始遇仙。欲把六桥归画里，先教十景属吟边。山灵似识诗人意，分付幽禽当管弦。  

【`高彦敬房山集`】《同郭之，泛舟西湖晚归》：积翠岩隈生白烟，斜晖金碧落鲸川。偶陪好客留长日，尽取香风入画船。明日再来休负约，大家归去莫争先。举头忽见东山月，更酌清樽酹谪仙。  

【`王景初兰轩集`】《西湖》：绿波三面浸青山，楼阁香围万顷寒。蓬岛忽惊尘世外，兰舟如在画图间。从来富贵欢游处，合作风流鸩毒看。斗米千钱人饿死，近来箫鼓觉声闲。《雪后游西湖》：湖山明霁雪，逸兴生扁舟。一棹入空阔，孤吟消百忧。珠宫映贝阙，瑶水连琨丘。我无神仙骨，安得有斯游。欲起孤山翁，一樽同献酬。再咏梅花句，清风动岸幽。高怀寄千载，世事真悠悠。  

【`汪济饭牛藁`】：番闵济甫以儒官守选于杭，比游西湖有诗，余欠一行，姑次其韵。西湖本西子，簪珥散未收。汪子好事人，乃独啬兹游。诚不如凫鸟医殳，脚楫身为舟。于焉舆吾神，载驱薄冥搜。烟雾环两髻，日月悬双眸。鱼纹蹙锦幛，香草蒙茸裘。规为大圆镜，六合共拍浮。云光恣远览，照耀无时休。尤物不解语，与人作伶优。是中有正色，窈窕河之洲。闵君陶朱公，耦此佳匹俦。同行六七辈，拨棹穷清幽。并阅古今宙，同泛天人沤。笔札生风雨，谈笔轻公侯。不惜连城价，索我高歌酬。謇余方寸中，一洗万斛愁。试效捧心颦，敢贻西子羞。语妙固绝倒，会胜能再否。愿言勖兄弟，相好无相犹。  

【`东洲杜国英诗`】《游杭州西湖》：景入西湖便不同，画桥香细藉花风。短长亭过三天竺，南北峰来九里松。船载笙歌游水面，山擎庭馆立城中。欲寻和靖吟梅处，踏破苏堤藓几重。  

【`王仲贤录史`】《西湖》宋高宗渡江，驻跸杭州，乃为钱塘歌舞之地。至理宗朝贾似道作相家湖上，得占西湖四时之景。今为江浙省府。西湖杨柳属谁家，立尽旗亭只暗嗟。惟有钓翁浑不管，一竿明月伴荷花。  

【`僧雪窗集`】《西湖五首》：孤山西畔荡云东，日照青光紫翠中。茅屋竹篱成小市，柴门斜插海旗红。西山烟雾接林齐，林下人烟隔水低。菰叶苹花开处好，管弦长送夕阳西。修吉寺边春水生，竹篱茭岸鸟飞鸣。过桥野色添新绿，落日风吹钓艇横。湖山堂上看春回，堤上桑麻翠作堆。十只画船归去后，白鸥闲近桥来。苏堤柳色半浮空，一带晴烟弄晚风。十里荷花残照里，红妆翠袂出波中。  

【`曹文贞公汉泉集`】《游西湖》：郁郁羁愁暑不堪，画船西出事奇探。柳边和气苏公路，梅底清风处士庵。已觉湖山入胸臆，更容丝竹荐肥甘。锦云一段三千顷，记取平生作盛谈。  

【`贯酸斋诗`】《西湖游》：会意追游分主宾，隔篷别调忽伤神。水边芳草去时雨，风外落花何处春。紫陌抱蓝归市女，画桥携手买舟人。龙香准为湖山赋，重嘱西施莫厌贫。  

【`龙麟洲诗`】《西湖》：西湖湖上山如画，二十年前曾客来。飞絮蒲城归未得，江南老却贺方回。  

【`国朝刘基诗`】《涧和尚西湖图歌》：大江之南风景殊，杭州西湖天下无。浮光吐景十里外，叠嶂涌出青芙蕖。百年王气散荆棘，惟有歌舞留欢娱。重楼峻阁如铅黛，媚柳娇花使人爱。老僧不善儿女情，故作粗豪见真态。想其笔欲画时，高视化工如小儿。千岩万壑吾意匠，夸娥巨灵吾指麾。却忆往年秋雨夕，画舫冲烟度空碧。苍茫不辩云与山，但觉微风响芦荻。须臾冷月迸深雾，时见松杉半昏黑。开尊命客弹焦桐，扣舷大笑惊海童。鲛人唱歌鱼鳖应，水底影动双高峰。只今倏忽成老翁，可怜此乐难再逢。愁来看画欲自适，谁知感生愁转剧。  

【`顾禄诗`】《题西湖小景》：曾买西湖罨画船，锦云香里醉神仙。如今江海空看画，辜负风流二十年。  

永乐大典  

## 卷之二千二百六十五

六模湖  

西　湖  

【`宋林淳定斋集`】《西湖》鹧鸪天：天近知寸露浓，湖山无日不春风。闲花野草皆掀舞，曾在君王顾盼中。时易得，会难逢，朝为逆旅暮三公。蛟龙得雨飞无便，鸡犬腾云夙有功。《游西湖》柳稍青：水月光中，烟霞影里，化出楼台。空外笙箫，云间笑语，人到蓬莱。天香散逐风回。三十里，荷花盛开。买个船儿，山南游遍，山北归来。富贵园林，清虚池馆，随意登临。物外风光，云明花媚，鸟语烟深。徐徐缓辔微吟。迤逦度，松间柳阴。览遍幽奇，小舟归晚，月映波心。《忆西湖》浣溪沙：却忆西湖烂熳游，水涵山影翠光浮，轻舟短棹不惊鸥。带露精神花妩媚，依风情态柳温柔，莺歌燕语巧相留。《次赵帅开西湖韵》水调歌头：湖波涨新绿，环绕越王山。棠斋清昼余暇，赢得静中观。四面屏园碧玉，十里障开云锦，冰鉴倒晴澜。目送孤鸿远，心与白鸥闲。　隘游人，喧鼓吹，杂歌欢。晓天澄霁，花羞柳怯春寒。好在风光满眼，只恐阳春有脚，催诏下天关。胜写鹅溪幅，归去凤池看。疏水绕城郭，农利遍三山。使君重本，雅志初不在游观。化出玉壶境界，挥洒锦囊词翰。笔下涌波澜，天巧无余蕴，意匠自舒闲。　拥鳌头，民同乐，颂声欢。养花天气，云柔烟腻护朝寒。桃李满城阴合，杨柳绕堤绿暗，幽鸟语间关。似诉风光好，留与后人看。螺水亘千古，鳌顶冠三山。年丰帅阃尘静，栏槛纵遐观。四望潮登浦溆，万项绿浮原野，堤岸溢波澜。畎浍皆沾足，日永桔槔闲。　肆华筵，于鸟乐，众宾欢。良辰好景，年年莫放此盟寒。且念新湖遗爱，莫作故园遐想，到处是乡关。勋业知非晚，聊把镜频看。  

【`刘麟洲集`】《游西湖》贺新郎：睡觉啼莺晓。醉西湖、千场日日，买花簪帽。去尽酒徒无人问，惟有玉山自倒。任拍手、儿童争笑。一舸乘风翩然去避，鱼龙不见波声悄。歌韵远，唤苏小。神仙路远蓬莱岛。紫云深、参差禁树，有烟花绕。人世红尘西障日，百计不如归好。付乐事、与他年少。费尽柳金梨雪句，问沉香亭北何时召，心未惬，鬓先老。  

【`吴泳鹤林集`】《游西湖和李微之校勘》贺新郎：一片湖光净。被游人、撑船刺破，宝菱花镜。和靖不来东坡去，欠了骚人逸韵。但翠葆、玉钗横鬓。碧藕花中人家住，恨幽香、可爱不可近。沙鹭起，晚风进。　功名得手真奇隽。黯离怀、长堤翠柳，击愁难尽。世上浮荣一时好，人品百年论定。且牢守文章密印。秘馆词人能度曲，更不消、檀板标苏姓。凌浩渺，纳光景。《再游西湖，和李策之》满江红：风约湖船，微摆撼，水光山色。纵夹岸，秋芳冷淡，亦随风拆。荷芰尚堪骚客制，兰苕犹许诗人摘。最关情疏雨画桥西，宜探索。　蓬岛上，神仙宅。苍玉佩，青城客。把从前文字，委诸河伯。涵浸胸中今古藏，编排掌上乾坤策。却仍携新草阜陵书，归山泽。  

【`刘德秀词`】《西湖》贺新郎：雨沐秋容薄。莹湖光、琉璃千顷，流平如削。步绕湖边佳绝处，时涌琼楼珠阁。记一一、经行皆昨。十万人家空翠里，借娥、玉鉴相依约。卷雾箔，飞烟幕。　天机云锦才收却，放芙蓉、岸花十里，翠红成幄。向晚买舟撑月去，笑引银潢共酌。醉欲起、骑鲸碧落。试唤坡仙哦妙句，问淡妆、此夕如何着？只云月，是梳掠。  

【`葵窗词藁`】《西湖》六桥行：芙蓉苑，记试酒清狂，鞭游遍。翠红照眼凝芳露，洗出晴霞一片。垂杨两岸，窥镜底新妆深浅。应料似，锦障行春，三千粉春矜艳。邂逅系马边，念玉笋轻攀笑，簪同欢，岁华暗换。西风路，几许愁肠凄断。仙城梦黯，还又是六桥秋晚。凝望处，烟淡云寒，人归雁远。苏路，正密柳烟烟，嫩莎收雨。野芳竞吐山如画，隐隐云藏山坞。六桥徙倚，喧处处行春箫鼓。鸥影外，一片湖光，夷犹采舟来去。凝想禊饮花前，爱裙幄园香款，留连步。旧纵未改。还曾记，揽结亭边芳树。愁情几许？更多似一天飞絮。空自有，花畔黄鹂，知人笑语。《西湖》少年游：四山烟霭未分明，宿雨破新晴。万顷湖光，一柳色，人在画图行。清明过了春无几，花事已飘零。莫待斜阳，便寻归棹，家隔两重城。《西湖》喜迁莺令：青嶂绕，翠斜晴，绮散余霞。一湖春水碧无瑕，可惜画船遮。燕交飞，莺对语，风软香尘凝路。一年春事又杨花，诗酒韶华。  

【`张元干归来集`】《西湖有感寄颜》八声甘州：记当年共饮醉画船，摇碧花钗。问苍颜华发，烟蓑雨笠，何事重来？看尽人情物态，冷眼只堪。赖有西湖在，洗我尘埃。　夜久波光山色，间澹妆浓抹，水鉴云开。更潮头千丈，江海两崔嵬。晓凉生，荷香扑面，洒天边风露逼襟怀。谁同赏？通宵无寐，斜月低回。  

【`蔡友古居士词`】《西湖》忆秦娥：湖光碧，春花秋月无今昔。无今昔，十年生事尽成陈迹。玉箫声断云屏隔，山遥水远长相忆。长相忆，一生怀抱，为君牵役。浣溪沙：玉趾弯弯一拆弓，秋波剪碧滟双瞳。浅颦轻笑意无穷。夜静拥炉薰督耨。月明飞棹采芙蓉。别来欢事少人同。  

【`卢申之词`】《西湖》乌夜啼：漾暖纹波，吹睛丝雨。轻衫短帽西湖路，花气扑百骢。斗草褰衣湿翠，秋千瞥眼飞红。日长不放春醪困，立尽海棠风。  

【`履斋先生诗余`】《西湖》满庭芳：春水溶溶，春山漠漠，淡烟浅罩轻笼。危楼栏槛，掠面小东风。又是飞花落絮，芳草暗、万绿成丛。闲徙倚，百年人事，都在画船中。　故园，无恙否？一溪翠竹，两径苍松。更有鱼堪钓，有秫堪舂。底事尘驱物役，空回首、社燕秋鸿。功名已，萧搔短鬓，分付与青铜。《游西湖》卜算子春事到西湖，处处梅花笑。拌擞长安车马尘，眼底青山好。身世两悠悠，岁月闲中老。极目烟波万顷愁，此意谁知道。  

【`张于湖词`】《泛西湖》柳稍青：湖岸千峰嵌掩映，绿竹青松。古寺参差，楼台高下，烟雾溟。波光万顷溶溶。人面与荷花共红。拨棹归欤，一天明月，十里香风。  

【`张约斋词`】《西湖》柳稍青：千丈风漪霁光明处，花柳高低。萧鼓声中，宝钗遥认，兰棹交驰。贪呆觑着帘儿。不好价伊家怎知？便是重来，真情厮向，难似当时。  

【`曹遇词`】《游西湖》宴桃源：西湖避暑棹扁舟，忘机狎白鸥。荷香十里供瀛洲。山光翠欲流。歌浩浩，思悠悠，诗成兴未休。清风明月解相留。琴声万籁幽。廉纤小雨养花天，池光映远山。蕙兰风暖王暄妍，归梁燕翼偏。芳草碧，绿波涟，良辰近禁烟。酒酣午枕兴怡然，莺声惊梦仙。  

【`范石湖词`】《雨后携家游西湖荷花盛开》满江红：柳外轻雷，催几阵、雨丝飞急。雷雨过，半川荷气，粉融香。弄蕊攀条春一笑，从教水溅罗衣湿。打梁州箫鼓浪花中，跳鱼立。山倒影，云千叠。横浩荡，舟如叶。有采菱清些，桃浪双楫。忘却天涯飘泊地，前不放闲愁入。任碧十丈卷金波，长鲸吸。陈三聘和：绀浮空，山拥髻，晚来风急。吹骤雨，藕花千柄，艳妆新。窥鉴粉光犹有泪，凌波罗袜何曾湿？讶汉宫朝罢玉皇归，凝情立。　樽前恨，歌三叠。身外事，轻飞叶。怅当年空击，誓江孤楫。云色远连平野尽，夕阳偏傍疏林入。看明月冷浸碧琉璃，君须吸。  

【`蕙亩拾英集`】：张熙妻王氏作《西湖曲》菩萨蛮：横湖十顷琉璃碧，画桥百步通南北。沙暖昨鸳鸯，春风花草香。闲来撑小艇，划破楼台影。四面望青山，浑如蓬莱间。  

【`黄谈词`】《过西湖》念奴娇：午风清暑，过西湖、隐约曾游堤路。云径烟扉人境绝，真是珠宫玄圃。倦倚栏干，笑呼艇子，同入荷花去。一杯相属，恍然身在何许？　　休怪梦入巫云，凌波罗袜，我在迷湘浦。缥渺惊鸿飞燕举，却怨严城钟鼓。百斛明珠，千金骏马，豪气今犹故。归来清晓，幅巾犹带香露。  

【`黄人杰可轩词`】《西湖》感皇恩：秋色满西湖，雨添新绿。一派烟光望中足，清香十里，画舸去来相逐。酒酣时，听得渔家曲。人道似郎，郎还第六。云水相逢未谙熟，晚来风静，闲浸几枝红玉。水神应不禁，江妃浴。《游西湖》念奴娇：西湖胜绝，有栖云楼观蟠空丘壑。玉鉴光中，天不老，人在蓬壶行乐。画舸藏春，垂杨系马，幽处笙箫作。京华狂客，也忘身世飘泊。　行待载酒寻芳，湖湾堤曲，放浪红尘脚。借景留欢排日醉，不负莺花盟约，忍缓东风，耐烦迟日，休恁忽忽著。温存桃李，莫教一顿开却。  

【`辛稼轩词`】《西湖和人韵》念奴娇：晚风吹雨，战新荷，声乱明珠苍璧。谁把香奁收宝镜？云锦周遭红碧。飞鸟翻空，游鱼吹浪，惯听笙歌席。坐中豪气，看公一饮千石。　遥想处士风流，鹤随人去，已作飞仙伯。茅舍疏篱今在否？松竹已非畴昔。欲说当年，望湖楼下，水与云宽窄。醉中休问，断肠桃叶消息。《西湖》好事近：日日过西湖，冷浸一天寒玉。山色言虽如画，想画时难邈。前后管夹歌钟，才断又重续。相次藕花开也，几兰舟飞逐。  

【`苏东坡词`】《西湖夜归》好事近：湖上雨晴时，秋水半篙初没。朱槛俯窥寒鉴，照衰颜华发。醉中吹堕白纶巾，溪风漾流月。独棹小舟归去，任烟波摇兀。《西湖》：南歌子二首：山与歌眉敛，波同醉眼流。游人都上十三楼，不羡竹西歌吹古扬州。菰黍连昌，琼彝倒玉舟。谁家水调唱歌头？声绕碧山，飞去晚云留。古岸开青葑，新渠走碧流。会看光满万家楼，记取他年扶路入西州。佳节连梅雨，余生寄叶舟。只将菱角与鸡头，更有月明，千顷一时留。  

【`杨冠卿词`】《春日西湖用吴监簿韵》菩萨蛮：春山愁对修眉绿，春衫谁为裁冰？日暮倚栏干，不禁烟雾寒。湖边归去路，犹记传觞处。生事等空花，客心发惊岁华。  

【`马庄文词`】《西湖春暮》阮郎归：清明寒食不多时，香红渐渐稀。番腾妆束闹苏堤，留春春怎知？花褪雨，絮沾泥，凌波寸不移。三三两两叫船儿。人归春也归。  

【`永平志`】《西秦张叔夏西湖春感》高阳台：接叶巢莺，平波卷絮，断桥斜日归船。能几芳游？看花又是明年。东风且伴蔷薇住，到蔷薇春，已堪怜。更凄然。万绿西冷，一抹荒烟。　当年燕子知何处？但苔深韦曲，草暗斜川。见说新愁，如今也到鸥边。无心再续笙歌梦，掩重门、浅醉闲眠。莫开帘。怕见飞花，怕听啼鹃。《晓行西湖边》菩萨蛮　霜花铺岸浓如雪，田间水浅冰初结。林密乱鸦啼，山深雁过稀。　风恬湖似镜，冷浸楼台影。梅不怕隆寒，疏葩正耐看。  

【`陈造江湖长翁集`】《西湖》诉衷情：今朝人自藕洲来，花意尚迟回。几时画船同载？云锦照。铃斋外，已全开，是谁催？诗仙住处，和气回春，羯鼓如雷。  

【`清江渔谱`】《舟次东山忆西湖旧游》醉蓬莱：记澄湖抱练，画舫参差，闹花时节。油壁鸣堤，有障萦屏列。燕草香融，鸦条香浅，似渭城烟雪。急管斜阳，卫娘葱，带围寒怯。　苏小闲情，绿杨如织，阑槛东边，好山千叠。料得如今，也翠销红歇。何限繁华？春来都付与数声啼。谩怆羁魂。扁舟买醉，谢公明月。  

【`欧阳公集`】《西湖》采桑子并念语：昔者王子猷之爱竹，造门不问于主人；陶渊明之卧舆，遇酒便留于道士。况西湖之胜既，擅东颍之佳名。虽美景良辰，固多于高会；而清风明月，幸属于闲人。并游或结于良朋，乘兴有时而独往。鸣蛙暂听，安问属官而属私；曲水临流，自可一觞而一咏。至欢然而会意，亦傍若于无人。乃知偶来常胜于特来，前言可信；所有虽非于已有，其得已多。因翻旧阕之辞，写以新声之调，敢陈薄伎，聊佐清欢：轻舟短棹西湖好，绿水逶迤。芳草长堤。隐隐竹歌处处随。无风水面琉璃滑，不觉船移。微动涟漪。惊起沙禽掠岸飞。春深雨过西湖好，百卉争妍。蝶乱蜂喧。晴日催花暖欲燃。兰桡画舸悠悠去，凝是神仙。返照波间。水阔风高管。画船载酒西湖好，急管繁。玉盏催传。稳泛平波任醉眠。行云却在行船下。空水澄鲜。俯仰留连。疑是湖中别有天。群芳过后西湖好，狼籍残红。飞絮。垂柳栏干尽日风。笙歌散尽游人去，始觉春空。垂下帘栊。双燕归来细雨中。何人解赏西湖好，佳景无时。飞盖相追。贪向花间醉玉卮。谁知闲凭栏干处，芳草斜晖。水远烟微。一照沧洲白鹭飞。清明上已西湖好，满目繁华。争道谁家。绿柳朱轮走钿车。游人日暮相将去，醒醉喧哗。路转欹斜。直到城头总是花。荷花开后西湖好，载酒来时。不用旌旗。前后红幢绿盖随。画船撑入花深处，香贬金卮。烟雨微微。一片笙歌醉里归。天容水色西湖好，云物俱鲜。鸥鹭闲眠。应惯寻常听管。风清月白偏宜夜，一片琼田。谁羡骖鸾。人在舟中便是仙。残霞夕照西湖好，花坞汀。十项波平。野岸无人舟自横。西南月上浮云散，轩槛凉生。莲芰香清。水面风来酒面醒。平生为爱西湖好，来拥朱轮。富贵浮云。俯仰流年二十春。归来恰似辽东鹤，城郭人民。触目皆新。谁识当年旧主人？  

【`吴子和词`】《王生陶氏，月夜共沉西湖赋此吊之》：霜天晓角连环易缺，难解同心结。痴呆佳人才子，情缘重，怕离别。意切人路绝，共沉烟水阔。荡澜香魂何处？长桥月，断桥月。  

【`刘龙洲词`】《西湖》沁园春：斗酒彘肩，风渡江，岂不快哉？被香山居士，约林和靖，与坡仙老，勒驾吾回。坡谓“西湖，正如西子，浓抹淡妆临照台。”二公者，但掉头不顾，只管传杯。　白云“天竺去来，看金璧崔嵬楼观开。况纵横二涧，东西水绕；两山南北，高下云堆”。逋曰“不然，暗香浮动，何似孤山先探梅”？须晴去，访稼轩未晚，且此徘徊。  

【`高竹屋词`】《苏堤芙蓉》菩萨蛮：红云半压秋波急，艳妆泣露娇啼色。佳梦入仙城，风流石曼卿。宫袍呼醉醒，休卷西风锦。明日粉香残，六桥烟水寒。  

【`刘随如镇集`】《西湖饯别》江神子：送春曾到百花洲。夕阳收。暮云留。想伴花神，骑鹤上扬州。回首湖山情味淡，重把酒，更登楼。相思南浦古津头。未舟。已惊鸥。柳外归鸦，点点是离愁。空倚阳关三叠曲，歌不尽，水东流。  

【`洪叔词`】《西湖》菩萨蛮：吴姬压酒浮红蚁，少年未饮心先醉。驻马绿杨阴，酒楼三月春。看看成一笑，遗恨知多少？回首欲魂销，长楼连断桥。  

【`沈元用词`】《西湖》小重山：湖上秋来莲荡空，年华都付与，水芙蓉。采菱舟子两相逢，双眉，一笑与谁浓？斜日落溟，鸳鸯飞起水无纵。望湖楼上两三峰，人不见，林  

永乐大典  

## 卷之二千五百三十五

七皆斋  

斋名十一  

遇斋  

【`宋赵蕃淳熙稿`】  

周愚卿用荀卿氏之语，以遇名斋从余求诗为赋古意一首：世俗争知竞冶容，纷纷墙冗交相从。谁知亦有秉正色，奉养辛勤供织舂。过期不嫁心不悔，偃蹇数夫终德配。君不见兰生林下久含章，得时可以充君佩。  

存斋  

【`临川志`】  

金溪县象山槐堂书院，有堂扁存斋。  

【`宋朱晦庵大全集`】  

《存斋记》：予吏于同安而游于其学，尝私以所闻，语其士之与予游者，于是得许生升之，为人而敬爱之，比子之辞吏也。请与俱归以共卒其讲业焉。一日生请于予曰：升之来也，吾亲与一二昆弟，相为筑环堵之室于敝庐之左。将归翳蓬而居焉，惟夫子为知升之志，敢请所以名之者而幸教之，则升之愿也。予辞谢不获，因念与生相从于今六七年，视其学专用心于内，而世之所屑一豪不以介于其间。尝窃以为生之学，盖有意乎孟氏所谓存其心者。于是以存名其斋而告之曰：予不敏，何足以知吾子，然今也以是名子之斋，则于吾子之志。窃自以为庶几焉耳矣。而曰：必告子以其名之之说，则是说也。吾子既自知之，予又奚以语吾子。抑尝闻之，人之所以位天地之中而为万物之灵者，心而已矣。然心之为体，不可以闻见得，不可以思虑求。谓之有物则不得于言，谓之无物则日用之间无适而非是也。君子于此，亦将何所用其力哉！必有事焉而勿正。心勿忘，勿助长，则存之之道也。如是而存，存而久，久而熟。心之为体必将了然有见乎参倚之间，而无一息之不存矣。此予所以名斋之说，吾子以为如何？生作而对曰：此固升之所愿学而病未能者，请书而记诸屋壁，庶乎其有以自砺也。予不护让，因书以授之，俾归刻焉。绍兴二十八年九月甲申，新安朱熹记。墨庄叶清父以存名斋，而属予发其义。予谓存一也，而易以性曰：诚性存存是也。孟子以心言曰：操则存，存其心，是也。二者同乎否乎？曰：性，即理也，而主是理者心也。其心存则其理存，易与孟子之言，一而二二而一者也。然易言诚之存性者一，而孟子于存心，盖屡言夫不以操，舍存亡之机为甚可畏乎？尧舜性之，不待操而存者也。然且兢兢焉，业业焉，不敢少肆也。汤武身之，则不能无事乎操矣。故曰：以礼制心，惧一念之非礼而不能存也。曰：无贰尔心，惧一念之或贰而不能存也。圣犹如此，学者其可以自放乎？敬者所以保吾之存，中庸之戒不睹，曲礼之俨若思所当深体也。欲者所以害吾之存，孟子之寡周子之无，所当渐进也。虽然有儒者之存，有老氏之存，儒者之存，存吾之诚理也。而老氏之为说，则曰：绵绵若存用之不勤，其末流又有所谓存想之法，则皆以气为本而非主乎理矣。清父顾兼取之，子惧清父之贰而失其所存也。夫学莫恶于多歧，莫贵于主一。清父其姑舍是而颛求于吾儒之学，持守之坚，涵养之熟，未闻心存而气不与俱者也。清父其思焉。  

【`张南轩集`】  

《存斋记》：太极动而二气形，二气形而万物化生，人与物俱本乎此者也。原物之始，亦岂有不善者哉！其善者，天地之性也。而孟子道性善，独归之人者何哉？盖人禀二气之正而物则其繁气也。人之性善，非被命受生之后而其性旋有是善也。性本善而人禀夫气之正，初不隔其全然者耳。若物则为气所昏而不能以自通也，惟人存夫天地之性。故有所主宰而为人之心，所以异乎庶物者，独在于此也。是以君子贵于存之。存之则在此，不存则孰知其极哉？存之则有物，不存则果何所有哉？故主一无适，敬之方也。无适则一矣，主一则敬矣。存之之道，曷要于此乎？诚能从事焉，真积力久，则有所存者将洋洋乎察于上下而不可掩。工用无穷变化日生，性可行而全矣。吾友吕季克敏而好义，以存名斋，其志远矣。属予为之记。若予者盖自保之不暇，而何以善于友朋？然则斯记也，非特以勉季克，且将以自警欤。  

【`元程礼部集`】  

《存斋记》：余客京师，以句读之学，教都人之子。张君文昭踵门请曰：仆家雍阳有读书之室，曰：存斋，愿为之记。余谢不能，他日又来又谢之。既而来益数，谢之如初，则投简愀然不怿曰：敏文欺我哉！何见绝也。盖王君敏文善于辞令，深知文昭而厚于余。闵余老而无闻，亦欲朋友之知余也。故称许过当而文昭实来，余岂能言者哉？用是自愧。虽然若终无一言，是孤文昭之望而成敏文之欺，殆于不可，乃书其简而复之。曰：余读孟子书，至人之所以异于禽兽者几希，未尝不慨然而感。人与禽痹果何异哉？亦惟有仁义之心焉尔。君子存之则为君子，小人去之则为小人，而况于禽兽乎？孔子曰：操则存，舍则亡。亦以人心之出入无常，而不能存乎仁义也。仁义，心之德也。心存则仁义存矣。仁义存则施之四体而喻，达之家国天下无所处而不宜矣。人道不几于尽乎？君子也，庶民也，禽兽也，同此生也。而贵贱县绝若此者，存不存之间而已。家有宝玉，则必固袭藏谨守护，使盗贼不得窥窃。是以能久存仁义之于身，非特宝玉之重也。而不知所以存之，以忘于私欲之盗贼，可谓知乎？有天下者存天下，有一国者存一国，有家者存其家。仕者存乎位，农工商贾存乎业，士君子存乎仁义。今张君修孔孟之学而以存名斋，其不堕于庶民而为君子之归也审矣。然又闻之，恃其存者，未必能存也。惟惧其亡者，而后能保其存。故易曰：其亡其亡，系于包桑。张君其亦知惧也哉！余老生之常谈也，不足以记夫斋也。如欲得奇辞杰论以为斋宠光，则缙绅先生在，其往请之必有徵也。恶以余言为哉！  

【`张翥诗`】  

《寄题睢阳张文昭存斋》：之子山房结数楹，静无尘累已撄宁。此心炯炯同千载，吾道皇皇有六经。雨后仪刑山更好，窗前意思草长青。功夫要在存存熟，便是斋居座右铭。  

【`杨诚斋集`】  

《存斋铭》：永兴吴君，其丞吉水，名斋房曰：存。谒予铭之，铭曰：天爽天精，孔神孔明。肇域彼中扃，宅是环庭。我有神舍，弗扌取于夜。寇入在宇，我出在野。在宇一斯，其从千之。在野怀归，室是远而。将圣有续，予为孟孙之族。导汝归宿，寇则逐逐。匪予汝归，汝弗去兮。匪彼汝寇，汝弗居兮。汝室载宁，汝挟载宏。宗庙百官，畴不汝或承。尼曰：尧墙，有觌斯煌，有陟斯昂，则莫我敢当。道腴义梁，诗礼裳。有操无亡，畴莫知其乡。  

【`魏鹤山大全集`】  

牟节叟子才《存斋铭》：人之一心，虚灵公氵专。中天地立，以奠广宇。气化流行，阴阳寒暑。职职并区，芸芸同宇。或飞或跃，或散或聚。发见在彼，吾若无与。有触吾前，豁然呈露，而有至近。饮食男女，习矣不察，行矣不著，是无显微。存不存故，存之奈何？以敬为主，勿正勿忘，勿长勿助，在立则见，无行不与。吾非能之，尝事斯语，敢述所闻，以告节甫。  

【`叶水心集`】  

《存斋铭》：孟存以心，易存以性。其入道义，其出爱敬，此真存邪。农善所门，如彼聚粟，常完仓。性因物迷，心与事往，必谨司之。勿抑勿放，勿辄有为，勿堕空寂。是固无存，执妄为得。壮矣弋阳，观竹青苍，厥壤甚夷。水广山长，土迫征求，下怜愁苦。依其永存，以作民怙。  

【`黄文献公集`】  

存斋铭为唐实之作惟皇上帝，降此良心。总摄万化，其德孔仁。虚灵不昧，神妙不测。养而勿害，则靡有忒。为圣为贤，立此人极。诱交于前，倏变而迁。凝冰焦火，飞天沦渊。乃兽乃禽，徒习人言。验厥操舍，实未尝妄。欲知所存，先求其放。膏车秣马，不皇厥居。驰骛如是，欲存可乎？利欲，是究是图。所乐在此，欲其可乎？肌肤弗会，筋骸弗束。言肆则诞，行则踣。自旦及画，梏之反覆。虽有夜气，亦惟不足。我视斯扁，万里来归。禽兽是丑，圣贤是依。方其未发，当养其徵。及其将发，当察其机。宾主有辨，动静无违。以是为学，则殆庶几。  

【`赵汝回诗`】  

《题赖若谷存斋》：湛湛方寸天，清泠如止水。其止涵空明，其溃汨泥滓。操之恍若遗，舍之渺何倚。瞬息苟不诚，愚智从此始。一篇中庸书，千古防意垒。吾子善守之，勉勉集众美。独不见邻家翁，驱鸡呼犬斜阳中。  

养斋  

【`宋姚成一雪坡集`】  

《养斋记》：子性质苦犭有急，遇物触即莫能受，甚病之思自乐。一日静坐得一字，曰：养。榜以名斋，自警也。养之义大矣哉！养则弘，不养则隘；养则充，不养则馁。德以养纯，才以养裕。学问以养涵深，器识以养广大，孰为养盖有要道。养其大者为大人，养木贰束而舍梧木贾，养一指而失肩背，非养之善。养之善莫若养气。心者气之主，莫若养心。心之不能养，忿不欲败之也。忿不瘳吾戈矛，欲未净吾陷阱。忿必惩，欲必窒，然后可以持志而养气。气善养则充且弘矣，充且弘则所养正而圣功寓矣。岂止药吾性质之病而已哉！虽然惩忿窒欲，养之善也。奚而惩，奚而窒，曰：独不闻周夫子之言乎？澹则欲。心平和则躁心释。  

直养斋  

【`元萧勤斋集`】  

《直养斋铭》：万物所资，均乎一气。孰其尸之，曰维上帝。帝命人极，健顺五常。气则偕行，莫御莫量。顺理为直，得养则大。袭正助忘，匪理斯害。凡中有主，所向无前。拔山盖世，古亦有焉。敬义夹持，俯仰无愧。上下同流，勇何足议。不忧不惧，不疑所行。何物事功，撼吾灵扃。矫矫裴君，炎黄其学。从事于斯。受说先觉。系余小子，愿学未能。敢铭君斋，实维自铭。  

适斋  

【`宋华镇云溪居士集`】  

《道州录事厅适斋记》：元佑壬申岁，余来为营道郡督邮。越明年冬十月，葺舍馆之西颓庑，设户牖以为室。既成目之为适斋。客有过而疑之，曰：吾闻适当也，物有当于心而无迕于意，然后适。若夫资雅材，抱道术，以游乎可用之世，行既久而步不进，日向晚而道则远。主郡簿书于放逐傲人之地，俯眉高拱，与众进退庭下，捷步不异胥史。组绶不足以为六尺之华，禀稍不足以饱数口之腹。续短裨薄，斗构榱桷，方风雨飘濡之虑。鲁何物之有，当而无迕也，而谓之适耶。予起而应之曰：客闻求廉氏之二子乎？昔求氏与廉氏同里也，求氏家富而宦达，曰：患失其所有而务得无已，终年戚戚以忧。廉氏农圃也食其力，仅免其冻馁不羡涯分之外，终年熙熙以游。若吾子之所谓，则高位厚禄，金朱华屋为可适。而卑官薄廪，华圭之门，青绿之品，为不可适已。吾恐特未定也。吾之所谓适者，适于已之谓也，非适人之所适也。人之所适者，物也。物不足则有时而不适。已之所适者，道也。道无往而不在，则已无入而不适。世之道不足者，视名位禄养车服室宇之丽，切切然以为巳之所宜保而不得去，兹其乐也。乃所以为苦欤。人之所恶夫犴狱牢系者，谓其锢执而不可去也。今贵富之人，无道以处之而累于物，则高位厚禄华服美宇，曾何异犴狱牢系锢执之地耶？至于欣捧一檄，折腰斗升，所养在中浩然自得者，曾不知卑飞之为劳，数粒之为薄。抢揄控地，时止时行，则其忧也。乃所以为乐欤。物之所贵乎春台太牢者，谓其赏心厌腹也。今微贱之士，有道以自居而亡于其为，则卑官薄廪圭华之门，青绿之品，曾何异于春台太牢厌赏之所耶？若然，则世之所谓适者，果在已不在物，而吾之为适斋不妄。言毕客惭而退。  

【`元程雪楼集`】  

《适斋说》：物各有所适。坎井之蛙，东海之鳖，数仞之，九万里之鹏，其处身之大小高下不齐而其适一也。君子之于贫富贵贱也，亦然。世之处贫贱者，或怫然而热中，或况然而失志，焦然若不能以终日。一旦而富贵，则骄则盈，盖终其身而未尝有一日之适。是曾二虫之不若也。谁谓人为灵于物者哉！豫章胡先生诚叟，名其居室便坐之所曰：适。先生方布衣时，以《明经》《史通》诗赋进士业，讲授乡里。其气浩然，其容泽然，其议论轩昂震荡，闻者竦立，无一毫憔悴不自得之态。既而位郡博士，同时行辈衮衮台省矣。或以先生名闻始授朝命，又屈为海陵教官。先生不以居卑为羞，处约为怨，单车之任，其志气犹布衣时，真能适者也。余谓适者无所往而不适，不适者无所往而适。富贵而适可能也，贫贱而适难能也。能其所难能，岂不能其所可能哉！先生今日之适如此，他日之适从可知也。夫古之当大事立大功者，类非悻悻小丈夫所能也。耕于野，筑于岩，渔于水滨，若将终身，及其出而任天下之重，若固有之，不少动其心焉。所谓适则无所往而不适者也，先生适者也。当路多知之者，行台治书侍御史李元让工小篆，既为作适斋二大字，而中丞徐子方诗以美之。属而和者十数。余少从先生学，知之尤深，故为著其说。  

【`宋喻良能香山集`】  

《次陆务观韵题姚复之秀才适斋》：姚子神情处处便，床头《周易》杖头钱。逢僧与语闲终日，遣客归休醉欲眠。应觉此生如寄耳，何妨一室且萧然。无心更觅封侯事，纳履谁能忄专一编。  

【`楼攻女鬼先生集`】  

《陈天成用东坡赵清献高斋诗韵赋适斋次韵》：二公晚辞轩冕劳，两斋莫辨适与高。尝登云山仰清献，平地著屋山周遭。白头日过适斋下，钓游尚想随儿曹。方从家舅与俱隐，野鹤谁能鸣九皋。加我数年未纳禄，解去簪祓甘同袍。世间此事要识破，差处不可容一毫。颖川尉仙赋长句，数寸之管烦君操。欲追险韵继坡老，词锋犀锐真吹毛，舅家见诗勉续貂，长松相倚渐青篙。我今无复望禄仕，不应招我更由敖。  

息斋  

【`宋方秋崖集`】  

《自斋诗》：尘绿长逐众人忙，不抵斋扉一枕凉。世路险吾倦矣，底须辛苦为膏梁。  

【`曾手撙斋诗`】  

《题刘武翼息斋》：天地一从开辟始，左旋左转长不已。诘所以然气使之，君独不为气所使。平生由气今自由，三平二满过即休。千里收回渥洼马，十年养熟沩山牛。本来无动那得静，关著一毫还是剌。虽任鹊安头上巢，更防人打耳边磬。  

【`陈后山集`】  

《次韵苏公题欧阳叔弼息斋》：行者悲故里，居者爱吾庐。生须着锥地，何赖汗牛书。丈室八尺床，称子闭门居。百为会有还，一足不愿余。纷纷老幼间，失得了悬虚。客在醉则眠，听我莫问渠。论胜已绝倒，句妙方愁予。竹几无留尘，霜畦有余蔬。相从十五年，不为食有鱼。时须一俯仰，君可贷。  

【`元程雪楼集`】  

《郭梅西息斋》：阴向秀测，阳从小雪看。千年启龟蛰，六月养鹏搏。隐几天机熟，闭门人境宽。悠悠八十返，静处得奇观。  

请息斋  

【`宋范石湖集`】  

《请息斋书事三首》：覆雨翻云转手成，纷纷轻薄可怜生。天无寒暑无时令，人不炎凉不世情。栩栩算来俱蝶梦，喈喈能有几鸡鸣。冰山侧畔红尘涨，不隔瑶台月露清。刻木牵丝罢戏场，祭终雨后两相忘。门虽有雀尚廷尉，食已无鱼休孟尝。虱里趋时真是贼，虎中宣力任为伥。。篱东舍北谁情话，鸡语鸥盟意却长。聚蚋醯边闹似雷，乞儿争肯向寒灰。长平失势见何晚，栗里息交归去来。休问江湖鱼有沫，但蕲云水鹤无媒。岩扉岫幌牢扃锁，不是渔樵不与开。《题请息斋六言十首》：洞门画挂铁锁，阁道秋生绿苔。蓍下略同龟伏，瓜中且免蝇来。多谢纷纷云雨，相忌渺渺江湖。坐隅但忌占鹏，屋上何烦誉鸟。滟年年如马，太行日日摧车。笑中恐有义府，泣里难防叔鱼。。见影蜮犹铋铋，闻声龙尚狺狺。问谁毛生名纸？知我角出车轮。不惜人扶难拜，非关我醉欲眠。劳君敬枯木耳，恐汝见湿灰焉。税驾今吾将老，结庐此地不喧。恐妨蝴蝶同梦，笑倩颠党守门。口边一任醭去，鼻孔慵将涕收。闲门冷落车辙，空室团栾话头。冷暖旧雨今雨，是非一波万波。壁下禅枯达磨，室中病着维摩。亲戚自有情话，来往都无杂言。酒熟径须相报，文成聊与细论。园丁以诗白事，山客终日相陪。竹比平安报到，花依次第折来。  

踵息斋  

【`宋张文潜诗`】  

物之有知者，恃息物之有息知为贼。天长地久载元气，天地无心故无极。君知一身谁主持，六尘缘影工伎儿。发生变幻不暂止，今汝鼻息无停时。喘呼呀呷生至死，去本已远何由归。直人嗒然吾丧我，能使炎火为寒灰。中空无宰气不使，内自升降如灵龟。深之又深乃至踵，根深蒂固凝不动。超然内外无死地，梨束华实龙虎用。真人示我尺素书，万卷丹经不劳诵。他年录发封铜狄，却视吾斋真作梦。  

分斋  

【`元王恽秋涧集`】  

李清甫《分斋诗》飞不过丈寻间，鹏翼云垂九万搏。每自忖量彝秉外，就中增损一毫难。洗心侠习从多可，放眼青天有达观。拈取榜斋才只字，此身还有泰山安。  

【`王景初兰轩集`】  

《题李清臣分斋》：命有穷通非我力，性无加损是天然。斋居更要分明看，物物中间大极全。一段良田与众分，短长高下各均匀。藩篱有限休侵过，侵过藩篱是别人。  

【`刘文简公集`】  

《书李清臣分斋》：乾坤万里无非分，一一还须分内看。进退存亡俱不失，圣人容易众人难。圣人容易众人难，一篑终成九仞山。独有分斋深着力，薄书鞍马十年闲。  

安分斋  

【`宋陈元晋渔墅类稿`】  

《安分斋铭》：大钧，品制万殊。鹏背摩云，龟尾曳涂。夔则不足，虫玄则有余。穷通丰啬，工拙知愚。造物何心，分量尔拘。宰相歇后，将军人奴。夫子辙环，终老匹夫。冶铜弄臣，饱死侏儒。原宪肘见，穷栖绳枢。达人大观，其中石如。嗟世之人，役知劬劬。效尤画虎，助长续凫。为鼠发机，为雀投珠。曾不却顾，不资其躯。吾侪乐天，厚养燕需。患不自信，镂之坐隅。  

梦斋  

【`元耶律铸双溪醉隐集`】  

《题梦斋》：文府中书五色衣，含章未吐凤先飞。可堪历历将今是，又对春风较昨非。得鹿欢呼事已非，可能蕉覆却空归。多情最是兰窗蝶，长绕琼华蕊上飞。  

顺斋  

【`元蒲道原顺斋业稿`】  

《顺斋记》：愚自幼读书，至于中年粗知向，方思为端居警省之所。遂营小屋一楹于室之北偏，榜曰：顺斋。客有过余坐定而问曰：仆闻士生于世，读圣人之经以植立其志。刚毅正直，不苟悦，不诡随，屹然如砥柱之于颓波。今吾子名斋以顺，殆恐萎靡而不振。窃有疑焉。余曰：客诚过爱，相遇以道，恐其蹉跌而失中也，敢不佩服忠告之益。虽然愚有所见，愿卒陈以求教。夫天地之大，俯察仰观，日月之运，江河之流，四时之行，百物之生，苟有舛逆，则为灾为荒矣。上而国家，发号施令，建侯行师，苟不豫顺，则众不服矣；下而农圃，寒耕热耘，旦作夕息，苟不顺序，则生不遂矣。微而至于物，川泳云飞，秋蛰春启，陆行薮集，巢居穴处，无不顺以生者，况于人乎？夫人之生，有秉彝之性，圣人亦循其自然以立道。如禹之治水，行所无事，非如告子矫揉片戈贼之也。及其立教，皆曰：天叙天秩，其品之大者，父子之亲，君臣之义，长幼之序，夫妇之别，朋友之信，吾当日讲焉。使涣然水释，怡然理顺，而验于日用常行之间。苟为不然，则沦胥禽犊矣。盖顺之字，乃理之用也。虽天地之大，事物之微，不可违者。此愚所以服膺而不敢失。今客规我以委靡随人，无乃孟氏所讥公孙衍张仪者。夫仪衍俗称为大丈夫而以妾妇之顺事人，此逆理之甚，鸟得为真顺乎？客闻之，似有愧色，拱而言曰：仆夏葛而冬裘，渴饮而饥食，所谓居其中而不自知者。今闻吾子之言，则顺之时义大矣哉。客既退，遂书为之记。《顺斋箴》：禹之行水，行所无事。子思言道，率性之谓。顺义之大，于斯可知。孝弟忠信，以我而推。天秩自然，岂人所强？惟理之归，大中无党。毫厘之察，或为诡随。妾妇之道，不衍则仪。美哉斯堂，有铭昭若。寿卿居之，视此无怍。  

【`宋葛元承诗`】  

《题韩伯直顺斋》：路如直弦万古新，平吾方寸是经纶。一元静传凭何力，日月序行天地春。  

弘斋  

【`宋史`】  

《李燔传》：燔往建阳从朱熹学。熹告以曾子弘毅之语，且曰：致远固以毅而任重贵乎弘也。燔退而以弘名其斋而自警焉。  

【`元吴徵支言集`】  

《弘斋记》：士之贵乎弘者，何也？天地之所以为天地，吾之所以为心也。苟不能充其心体之大以与天地同，是于心体之全有未尽也。心体之全有未尽，则吾心所具之理，其未能知未能行者众矣。夫与天地同其大者，心体之本然也，心之量所以贵乎弘也。与心量之不弘者，知行未百十之一二而已。哆然自足盈溢矜傲，谓人莫已若也。此无他，其心隘陋不足以藏贮故尔。惟其弘也，是以愈多而视之若寡，愈有而视之若无。盖心量宽洪而其容受无限极也。集贤侍读学士中山王结仪伯，读圣贤之书，以圣贤自期，名其斋居之所曰：弘。按曾子之言，弘与毅不偏举也。毅如之健。弘如坤之广。毅以进其德，弘以居其业。不毅则功力间断而不能日新，不弘则容量狭小而不能富有，二者缺一不可也。昔南康李文定先生，字燔敬。子登科之后，年三十五始受学于朱子。朱子告以曾子弘毅之说，于是文定归而取弘之一字名斋室。朱子兼言其二而李氏专取其一，何哉？文定自揆其平日所学，颇近于毅而或歉于弘，故取其所歉以自励。若古人佩韦佩弦之意，所以矫其偏也。然则仪伯弘斋之扁，其亦犹文定名弘斋之意乎？前修之已事可法，固不待于子言也。王氏之名斋与李氏不殊，庸敢援其事证以志于弘斋之屋辟。  

【`许有壬至正集`】  

《弘斋记》：人生天地间，以藐焉一身参而三之，亦有道乎？穷虽独善，若进德居业之富，讨论资揽之备，大而民彝物则，繁而酬酢日用，莫不总括其理而积于其身，及达而兼善也。尧舜其君，三代其民，囿一世于泰和，以至鸟兽草木，亦各使之遂其生育之道。天下事物纷错坌，莫不有以容之。容之者何？弘之谓也。弘也者，隘之反也。此得彼遗，即隘矣。虽莫不有以容之，亦莫不有以利之也。夫子曰：人能弘道，言人有知，思可以大其所有之理也。子张曰：执德不弘，言有所得。守之太狭，则轻喜易足。有一善自以为天下莫已若矣。道而曰：弘，我之力也。德而曰：弘，我之量也。圣人示人用力之方。才高意广，失于僻者，亦有以充其量也。承旨开府公，器宇汪汪若千顷陂。扁斋曰：弘，日与儒士讲学其中，蚤袭宿卫，历奉常太禧宣徽翰林宗正，宥密皆有声。所以大其理守其得者，已至矣。噫！士大夫读书非不忄专也，才气非不赡也。而其成就卒于无称，何哉？患不弘尔。圣人大管仲之功而小其器者，岂不以其不知圣贤大学之道，故局量褊浅，规模卑狭，功烈如彼而已乎？公于是理讲明已熟。用力已至，然任重道远，又有毅焉。曾子曰：士不可以不弘毅。于是而求所以为弘者，则内外交修，本末兼尽。他日见诸事业，绰绰有余裕，恢恢有余地矣。公命为记，辑先儒绪论而为之书。  

平斋  

【`秋浦新志`】  

在青阳县厅后，绍定癸巳乔幼闻重修。  

廓斋  

【`宋王质雪山集`】  

《次通守韵题廓斋》：遥传碧落入新除，早向清都卜定居。金勒鸣珂班退后，玉堂挥翰酒醒余。试听制动钤绦响，惊看飞来锦帕舒。甘露堂前正秋色，集贤如堵望相如。  

蜕斋  

【`元刘文简公集`】  

《盖希颜蜕斋诗》：物蜕蜕以迹，人蜕蜕以心。是心本虚寂，欲蜕安所任。岂知虚寂内，而有利欲侵。荏冉初未觉，酒酣与渊沉。所以为学者，惟贵资道深。涵养既有素，本源讵难寻。凿石出美玉，披沙得良金。仟仟蜕禅壳，豁豁遗巢禽。超然事物表，无愧古与令。此为蜕心说，请为蜕斋箴。几年游泮水，深觉蜕斋贤。脱略分华域，逍遥性理天。异端吾久病，古学子今传。安得青灯夜，论心对榻眠。  

冽斋  

【`建安志`】  

县厅东偏有井泉极清冽，宋绍兴二十年，韩元吉榜曰：冽斋。  

远斋  

【`宋包宏斋弊帚稿略`】  

《远斋记》：予友上饶徐致远，卜居玉溪之南为藏修游息之所。后负古城之山，前揖南涧之谷，中有渊然一泓依栖霞山，曰：霞泉。泉之下辟小斋。斋外梅竹相与照映。盖致远心地洒然而境地之胜亦如之。况深于琴，精于诗，鼓于斯，赋于斯，则山鸣泉响，梅动竹应，若皆知音者。尝求名于予，予曰：何必他求以字，名曰远斋可乎？昔陶靖节结庐人境，而心远地偏者，亦如是耳。此十五年前语也。兹予被命来司闽臬，致远实偕行，因语前事曰：名既自君立，则发挥远意以记吾斋，岂宜复他属。予曰：记则不能，尝试评之。人之智识志愿，最喜乎远而恶乎近。苟智识之所及者远，则可以成远业；志愿之所期者远，则可以经远猷。否则卑污浅陋，见不逾乎目睫，行不越乎寻丈。固无望其远到矣。夫远孰有远于天地者乎？周行一百七万九百余里，天之远也。自东极至于西垂，自南极至于北垂，各二亿三万三千里余，地之远也。人而欲同其远，则何以哉！然此特天地之象形，犹未足以为远也。有象有形则有限有穷，惟非象非形无声无臭，则所谓道也。天特此道之成象，地特此道之成形。道则神无方而易无体，岂里数之所能计而百千万亿之所能算哉！故虽未始离乎天地之间，未始出乎象形之外而广矣大矣。其远不御，莫究其限，量莫诘其终穷矣。抑予闻之曰：仁之为道，远行者莫能至也。又曰：仁远乎哉！我欲仁斯仁至矣。然则果远乎？果不远乎？亦惟知远之近者，斯可以入德乎？放之弥满六合，敛之退藏于密，则虽远而非远也。密莫密于此心。此心之神，倏然在九天之上，倏然在九地之下，又倏然在八极之外，往来不测莫知其乡，则又非远而远也。不以远为远而以不远为远，斯真知远矣。此斋虽小，中具宇宙；此斋非近，宇宙非远。于此斋而鼓琴，将眇宇宙皆琴声也；于此斋而赋诗，将眇宇宙皆诗句也。推此智识，充此志愿，则近如目前之小得失，小利害，尚足以动吾心而置秋毫之欣戚哉！致远有晋宋间人物风度者也。当自有契于此，予言赘矣。致远曰：命之矣。请书以为吾远斋记。  

【`元程雪楼集`】  

《远斋记》：余来京师十年始筑室，室之东偏敞一斋为游息之所，名曰远。客疑焉。解之曰：余生长东南，望燕山在天上。四海一家得以薄技，出入周卫。违亲数千里，非远乎？余之始至也，栖于南城之南，凡八迁而宅于兹。国中之地，余不得有，乃僻在城隅，距旧栖又一舍，而赢非远乎？客何疑？客曰：子之言则然。大鹏九万里一息二城相望尺只，日三数往复，腹犹果。然白云舍虽数千里外，以志养志，如在膝下。子以为远，未之思也。客去遂记于斋壁。至元二十四年夏五月甲寅，广平程某记。《已丑除夜留远斋十绝》：无寻子美千间处，且管相如四辟休。风雨震凌都过了，一年直为远疏斋留。无奈星翁苦见尤，岁君已丑我何仇。殷勤欲且留君住，街鼓无端送土牛。排行弟妹捧椒盘，应说痴儿未了官。昨日有人江外去，家书只写道平安。去岁金陵坊里住，梅的白乐两三花。今年闰后花开早，定到墙阴萼绿华。老大庭闱在水，漂零儿女落秦淮。感时怀抱思亲甚，料得吾儿说远斋。何年呼得灶为君，鼻是烟窗耳是铛。深夜乞灵余不会，但令分我胶牙饧。钟馗曾是开元见，从此人间鬼日多。明是将无来作有，撑眉弩目柰人何？今年悟得修真诀，巷柳园桃一无。却笑尘绿终未断，杜诗韩集当麻姑。都无柏酒与椒盘，止有年华上鬓端。一盏油灯充蜡炬，夜深炯炯寸心丹。十载班行沐异恩，归来未望属车尘。互阴明日东风动，万岁声中拜圣人。  

【`阎复集`】  

《远斋铭》：吾友钜夫，自洪之燕。有宅一区，有田一厘。举头见日，尺五去天。以远名斋，义或不然。彼美钜夫，学为通儒。秉内相权，垂御史车。庆流千载，道济八区。由是言之，不变远乎？  

【`吴征支言集`】  

集贤学士程公，十年于朝，日近清光，而亲舍乃数千里。今以行台侍御史得旨南还，庶几便养而回望阙廷。又二千里外，日以近者人子之乐，日以远者人臣之忧，此远斋所为作也。夫忠臣孝子之眷眷于君亲也。一以朝夕左右为乐，然亦难乎两全矣。子之爱亲不可解于心，臣之事君无所逃于天地间，惟其所在而致其道，岂以远近间哉？余既从公观光于上国，又将从公而南。与公同其乐而不同其忧者，思有以纾公之忧焉。为是言也，或曰：近多惧，远多誉。人所乐而公忧之，何也？之言也。读易而未知易之所以易，何足以知公之之心？吴澄书。  

经远斋  

【`宋袁蒙斋集`】  

《武学经远斋题名记》：止戈为武，武有七德。经远名斋，经世云乎哉！经德也禁暴，戢兵，保大，定功，安民，和众，丰财，是谓七德。经之为言常也。常保是德，必学而后可。学殖也。殖之固德乃常矣。汉人有云：缙绅之儒守和亲，介胄之士言征伐。今或易之，缙绅谈兵而介胄且议和矣。鸣呼！此乃学不明之过也。孟子曰：入以事其父兄，出以事其长上，可使制挺以挞秦楚之坚甲利兵。格言大训，超于和战之外而独探本原如此。自纲常不明，人心没溺利欲中，平居视父兄长上为何事，驱之行阵，曳兵而走，此其源委。盖上无礼，下无学，势所必至，是乃为国隐忧。区区和战，又不足云矣。斋旧有题名，今复新之。衰姓氏勒坚珉以贻后，匪徒为利禄计而已。经德止戈之义，朝夕观省，于以助丽泽讲习之功，抑以副圣朝乐育之意云。  

留远斋  

【`宋刘后村集`】  

《题陈复祖节推留远斋诗》：留取蔡公诗，夫君志可知。试看鸾锻翼，岂若豹留皮。夜柏无阳艳，朝花有夕披。长公真样子，何必远求师。  

心远斋  

【`李俊民鹤鸣集`】  

即文炳心远斋窃笑滥巾北岳，那能补衲中条。自有胸中丘壑，不妨隐向市朝。  

【`元元遗山诗`】  

茅斋迫官居，尘土日蓬勃。道人掩关坐，挂眼无外物。明窗一蒲团，濯足晨埋发。一片万古心，清潭两明月。止性如止水，惜身如惜玉。妇姑得相安，久矣脱羁束。儿童挟书至，灯火催夜读。自是周太常，生平耐幽独。  

清远斋  

【`元陆厚幼壮俚语`】  

李子云清远斋，友识皆诗之，子云忽求予作，故歌以寄之。古人养志必闲居，况复先生世业儒。潇洒襟怀何所似，一轮秋月莹水壶。泠泠东榻泉声近，楚楚西窗竹影多。幸得生平古书富，门开俗客不相过。无事围棋消白日，有时洗砚写黄庭。呼童净扫阶前地，报道今朝有鹤翎。功名过眼几彭韩，势利扌有生一触蛮。谁似晴窗凭几坐，卷帘静看隔州山。阶草无名吐绿芽，东风肯入读书家。小桃唯解谀春色，开遍聆墙几树花。雨压尘过午天，簟纹如水枕书眠。起来屋角斜阳在，更续商彝一缕烟。桂子浮香搅夜寒，藤床坐久怯衣单。月娥似厌秋空淡，高挂天心白玉盘。晴松落雪四声。风动书帏灿灿灯。特为梅花觅新句，诗成砚沼已生冰。素屏素几绝尘侵，一曲琅然绿绮琴。弹彻履霜天月午，满庭仙李匝重阴。孤灯风雨对床眠，客里缝君又十年。今日湖山携手处，白云不动水涵天。  

常斋  

【`宋李澹轩集题`】  

吴微仲常斋人心非无常，自为外物禁。喜怒烈火炽，庞辱钅舌锋森。从兹失本然，至理而浮沉。达人解其会，魔军讵能侵。盘石可转移，明月犹晴阴。卓外有所立，此道古与今。颜渊无终食，孟子不动心。充君名斋志，前修端可寻。达石情忘倦，移山志必通。朝朝勤甓运，井井策新功。  

安常斋  

【`白君举寓斋集`】  

题何天衢安常斋有车即乘车，有马即乘马。车马苟不来，逍遥步中野。裘则宜于冬，葛则宜于夏。贵贱有去来，吾从而高下。高牙皂纛旗，岂是长随者。时运一朝去，其物如土苴。惟存一束书，穷通不相舍。  

浩斋  

【`宋杨诚斋集`】  

《浩斋记》：某所亲，安福刘彦与以书来曰：先君子得伊洛之学于文定胡先生，以浩名斋。宦游北南，清贫没齿，竟未克就斋房之一椽。其不肖孤得中，追惟先志，大惧员雨坠以贻前之羞。悬鹑，茹铢积，取余以作新此斋。子吾先君子故人也，愿记其成以假其孤光，先君子尚有知其不御于九京矣。某得书摄衣正冠端拜言曰：某自少懵学，先奉直令求师于安福，拜清纯先生刘公为师。而庐溪王先生，及浩斋先生，俱以国士知。我浩斋又馆我，每出而问业于清纯，入而听诲于浩斋。浩斋一日问曰：子见河南夫子书乎？曰：未也。退而求观之，则惊喜顿足。叹曰：六经语孟子后，乃有此书乎？某今也，年六十有三矣。师友零落殆尽，道不加修，德不加进，不但四十五十无闻而已。然不虚此生者，犹以粗有闻于浩斋也。彦与能承先志作此斋，先生于是为有后矣。是可不记。或曰：先生之浩，盖将天地之塞，今斋房乃尔隘耶。某曰：此已广矣。昔者先生名斋而未屋也，有问之以斋焉在者。先生曰：吾斋也，天地间无所不在。因指其书箧曰：即吾斋也。此已广矣。先生讳延直字谔卿。登绍兴乙丑进士第，终官左宣教郎，知临江军新喻县，以奉议郎致仕。《题周鲠臣浩斋诗》浩翁曲肱一浩斋，焉知庙廊与蒿莱。此翁定复死不死，旧斋又新有贤子。斋前种树初如椽，如今过云欲造天。作人谁无半点气，草动风惊便心醉。回山倒海不关身，古人与我各何人。杉溪老人是翁友，拈出问渠渠领否。  

【`马子才集`】  

《浩斋记》：舜视弃天下如弃敝屣，伊尹以不义禄之天下而不顾。舜伊尹之轻天下如此哉！古之人所以成就大事。当危疑之机，颠覆之变，处置甚暇而不乱，唯轻天下者能之。今夫操刀而断壶执匕以饭稻者，皆是也。至于屠龙蛟剌虎之役，则束手战栗而不敢发者，其气慑也。干越许淳翁于其所居之东开室读书，名之曰浩斋而求予记，予请以一斋之事言之。则所谓浩然者，可以立见而不惑。今子之洒扫是室也，异时之洒扫天下有异于此乎？今子之整斋图书，佛拭几案，卧琴于床，挂剑于壁，冠佩在上，屦杖在下，异时之辅相天子，措置公卿大夫百执之士，下至于庶人，微至于万物，有异于此乎？子有役而呼童子，小不如意，则必叱而去之。奔走颠倒，唯子所指。异时将百万之骑，大战于阴山之墟。朔野之北，微吟而轻呼，使熊罴豺虎之猛，毕皆赴敌，万死而不顾，亦有异于此乎？子或志倦体疲，神昏欠伸，抚髀露腹，便然酣卧乎一榻之上。异日之厌功名，辞富贵，归休乎江湖之间，泉石之畔，高尚以养德醉吟而适真，亦有异于此乎？子之居是斋也，试以此观之，则所谓浩然者，岂不壮哉！子尝患士气卑弱，不足与立。子有志于此言，则其自负必无敌于天下矣。予之阅人亦多矣，为利仅耳。喜津津出颜间，而手足然摇动，小不谐世，则摧败挫辱，作儿女声，有可怜憔悴之色，此何谓也？予将求子以语同侪，而论心尚有此态，则可以相视一笑。  

【`陈耆卿籁窗集`】  

《浩斋记》天地之间，千变万化。得失成败，是非荣辱，如鱼鳞，如毛，相摩相激，不知其息。卒然遇之，则足以使人喜，使人悲，使人疑愕而惊悸。有能壁立不动而高视物表者，兹不谓之气乎？气之所在，不三事而贵，不九鼎而富，不松柏而悦，不花卉而荣。盖惟已大物小而天下莫之能入也。然是气也，不可以强索，不可以伪假。强索者枵，伪假者败，故莫若求其所以气。夫气非能求之为难，乃得其所求之为难，人莫不有是浩然者也。而或至于荥然愦然者，求之于外而非内也。求之于外而非内，则必至于客搏主子贼母终日，求为浩然而不能浩然也。夫有义理之气，有血气之气。义理之气，不怒而威；血气之气，怒而不威。怒而不威者，气益纵益小；不怒而威者，气益平益大。今欲求其所以大，毋欲速毋搏虚。主敬以为根，立义以为的，羹墙焉，参衡马，日周流乎是理之中而罔敢逾越，迨其久也。完粹纯熟，正大高明，如养桐梓，日化月长而植者不知。则所谓浩然者，于是乎在，夫然后可以达，可以穷，可以乐，可以忧，可以咏，可以说毁。盖物之戈戟者千万而我不二，物胜我邪？我胜物邪？君博士姚君以浩名斋而征记于予，予役役酬世，未知操存之诀，自谋不暇而胡能有益于博士，姑诵所闻求发药云尔。以博士之气而又求其所以气行于天下，其为浩也孰御。  

【`欧阳守道巽斋稿`】  

《浩斋说》：君知所谓浩然之气，又求说于余。孟子以来，诸老先生之发明，予不复为君道，请言两战。当两战时，非特直者气盈，曲者气亦盈也。气之方盈，虽使孙吴观阵，苏张往来，其间莫能决其胜负。虽然，请少待之，直者将士，可使败而不可使挫。曲者惟无败，败则士尤其将，将尤其上矣。谁挫之彼自挫也。是则气非难于盈，难于持久。判曲者不在旁观，不在众说，而常在于主迎倏然发露之本心，心之公理不可掩也。常试论之，气有实有虚，实气浩然之真，虚气浩然之似。实者至劲健而最和平，正气之常也。虚者乍粗暴而卒消靡，客气之暂也。君往者介子谒后村先生，德人君子之容貌辞气，君既望之即之听之矣。别去几年，今不远千里再往，真有心于亲灸者欤。予索居久于夙昔之见，未有进也，幸持予虚实之说以请益。  

养浩斋  

【`蒲阳志`】  

养浩斋，在学门之右。  

【`宋汪藻浮溪集`】  

长兴刘林宗《养浩斋记》养浩斋者何？长城子刘子燕居之室也。曷为名之以养浩？先君子之志也。先君子之志奈何？子刘子先君子以直道事三君，知无不言，言无不尽。虽雷霆作于其侧，震风凌雨交于其前，未尝少降色辞。卒以是贬死，不唯不悔，而将终又以养浩然之气属其子。故子刘子以名其斋。奚取乎浩然尔。夫浩然者，人所受于天地之气也。所以使之常浩然者，学问也。夫气存乎方寸之地，而至乎充塞天地之间，可谓盛矣。使物得以贰之，岂复有气也哉！故以我胜物，则所以为刚大者在我；以物胜我，则所以为刚大者在物。胡不观诸水乎？水天下之至柔也，而驰骋天下之至坚，非以其万折必东而物莫之能御故耶？此君子贵乎有所养也。子刘子养之以何道？子刘子年二十余，家苕溪之上，有屋数椽，先畴数百亩，父书千余卷。居其屋，食其田，读其书，惟圣人之道是求，先人之志是承。非其事不问也，非其人不交也。积之岁月，庶几其常浩然乎？然则浩然之气何以见之？夫贫富贵贱死生祸福，是八者，皆足以入吾胸中而为吾浩然之寇。今子刘子年甚富，气甚锐，方出游乎万物之间，其亦慎所择哉！苟明于所择而先有以待之，异时立乎朝廷之上，正色乎人主之前，招之不来，麾之不去，决是非邪正于立谈，使人皆曰：刘氏有子，则浩然之气见矣。噫！此自子刘子所有也。予曷为记之，曰：子刘子之先君子，予之畏友也。子刘子以为先君子没而予尝闻其一二，书其言于座右，则如见其先君子焉。故属笔于予而予亦因以自警也。  

【`元杨弘道小亨集`】  

《养浩斋记》：余以正大元年监麟游酒税。初识曲子安居县学为童子师，项背微偻，布褐委然，目赤且湿，苍髯模糊不见颐颔。县人云：子安生乾州，居此几三十年矣。生理萧条，自始迄今，衣食之奉如一。一日谒余而进曰：仆以养浩名所居之室，闻先生尝从事于斯文，愿求文以记之。余不欲违其意，亦不能从其请，但笑而谢焉。退而思曰：孟子圣人之徒也。其论浩然之气，曰：难言也。至大至刚，以真养而无害，则塞于天地之间。夫名者，实之华也。故为是名也，必求有以副之，养浩之名，子安副之哉！余平昔喜孟子之书，修其天爵不肯枉尺直寻，威武不能屈。说大人则藐之，诵之于口，著之于心，事之以为行述之以为文，而自待其身亦已至矣。以兵凶破产，失其生生之资，乃俯首监差中，亦孟子所谓抱关击拆者比也。夫仕有尊卑制禄之称，今也。仕之卑者不为制禄，而斗水束刍绳之以法，举手蹈足辄挂罪罟。折腰于里胥，屈膝于县吏，平昔所养，消沮殆尽。于是画惭形影，夜惭梦寐，饮惭瓯盂，食惭匕筋。他日复见子安，其形貌堂堂乎美丈夫也，布褐鲜鲜然美衣服也，气充乎其浩然矣。因笑曰：无乃自视不足而所见者然耶。  

【`许有壬主正集`】  

《题广平何文美养浩斋》：操舍存亡贵自知，一斋容膝有余师。神龙渊底潜珍处，文豹山中隐务时。要使寻常塞天地，休教物欲间豪厘。相门堂构非难事，希圣功夫在有为。  

【`黄杨诗`】  

《养浩斋为陶彦弘赋》：弘也何充扩，轩题养浩名。本无功利念，能达圣贤情。玉树春晖暖，冰壶霁月明。慎言毋失馁，万自生成。  

【`寓庵诗`】  

《养浩斋》：名配乾坤了不磨，古今惟有一邹轲。寄言养浩轩中叟，必竟心中似得麽。一作胸襟  

永乐大典  

## 卷之二千五百三十七

七皆斋  

斋名十三  

君子斋  

【`宋王安石临川集`】  

《君子斋记》：天子诸侯谓之君，卿大夫谓之子，古之为此名也。所以命天下之有德故天下之有德，通谓之君子。有天子诸侯卿大夫之位，而无其德，可以谓之君子，盖称其位也。有天子诸侯卿大夫之德，而无其位，可以谓之君子，盖称其德也。位在外也，遇而有之，则人以其名予之，而以貌事之，德在我也。求而有之，则人以其实予之，而心服之。夫人服之以貌，而不以心。与之以名，而不以实。能以其位，终身而无谪者，盖亦幸而已矣。故古之人以名为羞，以实为慊，不务服人之貌，而思有以服人之心，非独如此也。以为求在外者，不可以力得也。故虽穷困屈辱，乐之而弗去，非以夫穷困屈辱为人之乐者，在是也。以夫穷困诎辱不足以概吾心为可乐也已。河南裴君主簿于洛阳，治斋于其官而命之曰：君子。裴君岂慕夫在外者而欲有之乎？岂以为世之小人众，而躬行君子者独我乎？由前则失己，由后则失人。吾知裴君不为是也。亦曰：勉于德而已。盖所以牖于其前，朝夕出入观焉，思古之人所以为君子而务及之也。独仁不足以为君子，独智不足以为君子，仁足以尽性，智足以穷理，而又通乎命，此古之人所以为君子也。虽然，古之人不云乎德如毛，毛犹有伦，未有欲之而不得也。然则裴君之为君子也孰御焉，故余嘉其志而乐为道之。  

【`元程礼部集`】  

《君子斋外记》：临江高静谦，名其燕处之室曰君子斋。谒记于余，或者问曰：高君信以君子自任乎？或曰：否。其师杜征君名之尔。夫征君名之者，勉人以为善也。其自任者，勉己以为善也。勉己以善，斯谓之仁；勉人以善，斯谓之义，俱不失为君子也。而况以名其斋乎？孔子之时，若南宫适，卫蘧伯玉，郑子产，圣人皆以君子称之。千载之下，想其德容事业，邈乎不可企及。彼诚君子也，传曰张之知，其犹在君子之后乎？吴王问史黯何以得为君子。是二子虽见称于当时，而终不能不见疑于论者。名实之际，可不惧哉！今高君知足以察微，才足以任大，言语文辞足以振华而耀实，居于一乡，为士者宗之，行乎天下，公卿大夫敬之，则信乎君子矣。然而名不登于仕版，禄不易于家食，优游岁年，与道委蛇，若将终身焉。人不知而不愠者，此时论之所甚未惬也。虽然王蕴于石，石不能以固玉；珠藏于渊，渊不能以珠。利刃必割，又安知高君之不终见用于世哉？是斋也。太常危忄专士为之记，国子鲁助教为之后记。余惟古之传诗《春秋》者有外传，集文辞者有外集，故窃取其义为之外记云：且谓高君斋前，凿池种莲，池上栽竹以尽人物之胜。高君曰：诺。因并书之。  

长史斋  

【`元白君举寓斋集`】  

《题仲植长史斋诗》：东吴之精天下士，书法得之公孙民。自观剑舞转豪放，酒酣欲得天为纸。战国一帖字何少，龙角光芒彻箕尾。坡题谷跋掩余辈，物是人非经几祀。萧郎千金购遗书，自得此书无此喜。浮江大笑米家舡，月贯长虹谁敢指。七愁羽化辞人间，便榜高斋为长史。斋中邀作长史歌，口不能言相诺唯。杜陵文章光万丈，政自爱君心不已。鲁公若无忠义气，屋漏锥沙一技止。凄其怀贤亦窃比，作字作诗同论理。书生安敢犯名教，事有至难天幸耳。古来避谤诗寻医，鼓吻谁翻东海水。安得快剑斫蛟龟，九原为唤张颠起。  

【`元遗山诗`】  

张颠饮豪倾四座，脱帽狂呼谁敢和。南宗北宗知几人，醉眼纷纷飞鸟过。是公技进不名技，元气淋漓随咳唾。偶然捉笔本无意，自有龙骞并虎卧。当时谁有战国策，门外雷车忽惊堕。天星无数不知名，色正芒寒才七个。萧郎家世陵谷后，争信空囊蓄奇货。萧斋故事今复举，未怕秋风吹屋破。护持有物世共喜，不独一时为子贺。藏舟夜壑未厌深，堤备有人来倚拖。  

武士斋  

【`宋史`】  

《宁宗本纪》：庆元五年五月壬子，诏诸路州学置武士斋，选官按其武艺。  

贤行斋  

【`苏州府志`】  

斋在大云坊，林虑所居，虑字德祖，号大云翁。  

贤觉斋  

【`宋杨慈湖集`】  

《贤觉斋记》：人皆有至灵至神至明之妙，即舜之所谓道心，而人不自知也。孔子曰：不逆诈，不亿不信。抑亦先觉者，是贤乎？夫彼之施诈于我，常情必作意以应，而作意每差。彼施诈不信于我，我无劳逆亿，而此心之灵亦能先觉。此众人之所自有，不必圣人始有。而人率不自知。惜哉！此心先觉，乃人心自灵，自神自明，不学而能，不虑而知，可谓贤矣。而人不自知其贤，故圣人特指其所怀之玉以告，此深中某心，故以名黄年家之西斋曰：贤觉。  

尚贤斋  

【`国朝黄仲宝诗`】  

《题李宗信尚贤斋》：缁衣辍遗响，金台委荒基。古道无来辙，客位绿苔滋。末俗纷异好，我志独在兹。倾盖必豪俊，方驾岂狂疾。鸣佩结飞飙，浮彩曜清漪。粲粲冰玉质，飘飘风云期。深情发高咏，文思若波驰。沃心聆道论，佩言庶足规。  

希贤斋  

【`嘉禾郡志`】  

嘉与县，宋方谊，字宾王，本桐庐人。孝宗乾道四年，侍父务德侍郎徙居是邦之北门，为朱文公门人。文公集中有相与问答语，家有希贤斋扁，亦文公所书也。  

朋来斋  

【`国朝何蠖庵集`】  

《朋来斋记》：学之为道，内尽于己，外资于人。尽于已者自修也，资于人者交修也。非是，鲜有能进于道者也。是故同类之至者谓之朋，朋之有益于人甚矣。语有之曰：朋自远方来，此以善及人之效也。易有之曰：朋来无咎，此资于人以为善者也。丁氏汝玉既为其从孙发，构如春之堂，以毕其冠昏之礼，复建斋于外，以为藏修之所。而颜之曰：朋来。盖又欲其从孙之能力进于学，以求夫丽泽之益也。发于是请记于予，予则复之曰：以善及人之效，子未可以自必。若夫复之为义，则子之所宜尽必焉者也。盖复之为义，一阳始复，有亨通之渐。而其气至微，不免摧折，如阳之始生，其气至微，不免屯艰。故曰：出入无疾，朋来无咎。无疾者，莫为之摧折者也。莫为之摧折，则其类渐进而来者有亨盛之理，故得无咎。以子之志之年，方当进学之始，殆若阳之始复者也。而又有贤伯祖之维持巩固辅翼以成其志，其莫为之摧折审矣。将见朋类日盛，协力以成其学，而以善及人之效，尤可驯致，则朋之来也日益众，而德之修也日益进矣。发以经冠之年，通敏之资，受贤伯祖之煦妪而谆诲用克达才。绍述先志，虽失怙而无异于其父之训，诚能尽于已而资于人，则奚愧于名斋之义，亦无负于长者之属望，友朋之期待者矣。  

尚友斋  

【`宋郑侠西塘集`】  

温陵陈彦远《尚友斋记》：伐木之序曰：自天子至于庶人，未有不须友以成者，信哉是言！盖其诗以为鸟之嘤鸣，而求友声，自其出于幽谷，迁于乔木，未始不然。则人之出处潜显，曷常不由良友之助，切磋琢磨以成其事。故神之听之，终和且平。是有天下国家而至于伐木者之贱，无以易此也。虽然圣人于其徒常戒以无友不如己者，则士之所与友，固不可以不择。近则求之邦闾四方，远则求之诗书古。稽其言行，合其作止，然后其人可得而比。故孟子有乡国天下之善士，其所与友皆其类。至于以友天下之善士为未足，又尚论古之人诵其诗，读其书，是以论其世也，是尚友之说焉。昔尧馆甥于贰室，与舜迭为宾主，而子思于缪公曰：古之人，不曰事之云乎？岂曰友之云乎？夫惟不知万乘之为尊，而不知韦带之为贱。大无四方，远无万世，惟其人之为求，然后为合古人之意，则尚友之义不亦大乎？温陵陈公彦远家富而笃义，好学而力行。吾于温陵得其所为一二，事颇不类。世俗所为者，如郡县之学有废而不修，道路桥梁有坏而不通，必先出财以助公府之费，而不汲汲于因果之施，丝发无所干公府。而贫乏之人，见必惠济。读书之勤，手不辍卷。其舍南数步，有别馆轩宇明清。前有池榭之观，中堂设圆床环榻以与朋友共食。士之笃实力学，而无以自资者，必就彦远。昕昏食饮，以至寒暑裘葛，油膏纸笔之费，皆出彦远之力，率以为常，而不计年岁矣。以一布衣居闾里能如是，使其享大富贵为如何哉？彦远固温陵之善士矣。而温陵大国，彦远之好友如是，固当自一国之善士，而友天下之善士，与之朝夕论古人之诗书，稽行谊而符作止，则其所到，可涯量乎？故是斋旧以义名，而来予求记，易之以尚友云。  

【`元程礼部集`】  

《尚友斋记》：临川，艾季诚，游京师，逾年将归，过其兄之友程文而告曰：余之始来京师也。不曰：观国之光乎？亦将取友以成余之德也。今上焉者，贵显尊重而不肯下交；下焉者，反顾却虑而不乐接引。其或瑰奇特达之士，又皆与世龃龉，思独善其身，余无得焉家。有读书之室曰：尚友。将归而求诸古人，愿徼一言以记之，俾自也。呜呼！友之为道大矣。自天子至于庶人，未有不须友以成者，况学者乎？闻之周子曰：天地间至尊者道，至贵者德，至难得者人，人而至难得者，道德有于身而已矣。求人至难得者有于身，非师友，则不可得已。师友，类也。师尊而友亲也。师道之不立也匀矣。友其可废乎？季诚负聪明之资而敏于学，将修其业以进于道德之实，淑其身而见于世，汲汲焉惟取友是务，可谓知所先矣。然京师四方之士君子之所云集而辐凑也，其敦德尚义，岂无可师可友者而遽去之，以求乎古之人，古之人循孟氏之言，不几于好径陵节而堕于狂者之域乎？虽然子之归，诚是矣。欲友天下之善士，自友一乡之善士。始子非善士也，固不能以友一乡之善士也，况一国乎？子诚善士也。天下后世皆将取友于子矣。其道不亦大乎？勉于为善不患无友矣。斯言也，请质诸兄伯真甫，若以为可，因以为记。  

【`王廉交山集`】  

《尚友斋记》：江浙行省参政周公伯温，为钱塘刘中氏题其斋曰：尚友。中盖取驺孟氏以自修者。今侍户部尚书贡公泰甫入闽道，过会稽，谒余馆舍，请为之记。余诘之曰：尚书公天下之善士也。中从之游，复汲汲尚友是慕，殆欲尚友古之人乎？古之人不易友也，学有其基友之可也。无其基，徒然曰：古之人是慕，是友狂者也。窃为中不取也。中始冠气方锐，宜苦心劳思，读其书以自淬砺；有弗明，质诸胜已者求其明；有弗知，质诸胜已者求其知，进而益求天下之善士立其基焉。由是而尚友古之人，其庶几矣！彼乡原之似德，斥之佛老之近理者远之。盖似德者，则足以蛊人心；近理者，则足以伤世教。可不慎乎？苟自好焉以息天下之交，孤陋寡闻以处夫深山大泽之区，几何不涉柳子服气之讥也。昔者曾子数子夏有三罪焉，子夏投其杖于地而拜之，曰：吾过矣。吾过矣。吾离群而索居，亦已久矣。呜呼！为士者，可不尚友哉！夫朋友居人伦之一，孔子曰：母友不如己者。曾子曰：君子以友辅仁。孟子曰：友也者，友其德也，友之为道大矣。中汲汲尚友是慕，盖好学者也。七闽为儒者渊薮，中往游焉。尚慕其友入德，尚书公为之依归。余见其尚论古人而自造焉者矣，为之记以副其请。中字庸道，斋则其所寓而名，予为括苍王廉也。  

【`国朝朱伯贤白云稿`】  

《尚友斋记》：钱塘刘中庸道，尝名其进修之斋曰尚友。征言于邹阳生，生曰：是殆有取于孟轲氏之言欤，抑亦犹行古之道也。自夫大道既黜，处士横议异端并起，趋向不同。当是时也，杨尚为我，墨尚兼爱，庄列尚虚无，管晏尚构谋，孙吴尚奇诈，鬼谷尚捭阖，苏秦尚纵，仪衍尚衡，申商尚法，公孙龙尚名，鬻子务成尚小说，由余尉缭之徒，又兼儒墨合名法而尚之，率皆违道千誉，徼君伸已。壅塞仁义举天下求如孟子者，盖鲜矣。故孟子独尚论其世，求古之人而友之。夫岂止一乡一国而已也。今吾子当天下治平之世，续学缵言，日从缙绅名卿游，考德而广业，夙夜力行以求古道。传曰：友也者，友其德也。又曰：以友辅仁，二者盖兼有焉。何至规规尚友古之人乎？世之人踽踽氵京氵京。亦曰：古之人，古之人夷攻其行则不掩焉。子奚尚之乎？抑予尝闻之，司马长卿尚友相如，诸葛亮尚友管乐，比其至也。长卿为西京文章宗伯武侯，纵容正大，庶几王道，非蔺乐所能及者，又岂规规于所尚哉！庸道曰：子之言过矣，人生而蒙，长而无友，则愚友不如已。先圣所戒，事不师古，匪说攸闻。故曰：遵先王之法而过者，未之有也。昔周公思兼三王，仲尼祖述尧舜，孟子亦曰：乃所愿，则学孔子。周公仲尼，大圣也；孟子，大贤也。且尚友古之人，中也。独不能尚友之乎？子奚惑滋甚。生作而言曰：嘻哉！吾今而后，知子之志，远且大矣，非予所拟议也。遂书以志之。  

【`清江具廷臣集`】  

《尚友斋记》：李陈景文氏，以尚友名其斋。求予为之记，予惟学不可以无友，盖足乎已者狭，而资乎人者广也。孟轲氏取友之道，不止一乡一国，至于天下之大，且欲尚乎古人焉。尚友乎，古人则非止一世之士，而为千百世之士矣。泛而求之若夔龙，若伊吕者，不可及已。春秋之臣，贤取乎蘧瑗，忠取乎子文，让取乎季札，廉取乎孟公绰，惠取乎国侨，直取乎史。其在圣人之门，则颜子之仁，闵子骞之孝，季路之勇。子贡之达，曾参之确，此皆士之所当进，而友之者。至于尚功名，则有管乐；尚气节，则有鲁仲连；尚神仙，则有安期羡门；尚隐逸，则有沮溺。亦岂非古之当友者乎？惟其不足于一乡，而求之一国，而求之天下，又进而取之古焉。盖以无穷之心，求无穷之理，则所谓尚友者，尽于是矣。虽然上焉而为夔龙，下焉而为沮溺，地之相去数千里之远，世之相后数千里之久，其人鸟得而友哉！所谓友者，友其心耳。人有古今，心无古今之异也。言古人之言，行古人之道者，鸟知不在于一乡一国乎？一乡一国且不可诬，矧可以诬天下乎？故居一乡，则不遗一乡之士；居一国，则不遗一国之士焉。同世而相违，旷世而相求，非善于取友矣。予以是诸已，又以是诸人，恐其事辽邈而忽于近也。景文其志之。  

【`元熊朋来集`】  

《尚友斋铭》：学先乡国，友其善者。吾善日进。取友天下。犹未厌足，进之又进。尚友古人，无论汉晋。学颜志伊，是亦颜伊。异世同理，今居古稽。  

【`程以文诗`】  

《尚友斋》：尚友莫尚势，势尽还寂寂。尚友莫尚利，利至害己迫。所以古之人，尚友在尚德。仪刑等乐山，渐润北丽泽。相观有余善，互劝无失则。从容道义涂，揖让诗书宅。谁云布衣贱，上与晋楚匹。公侯岂不贵，拥事纵掖。道成名亦显，千载光赫奕。柰何后来者，不复见古昔。赵子有高斋，杨公扁其额。两大字，健笔扫浓墨。开轩迎嘉宾，酌酒饷尊客。名花照户牖，四坐列简册。门前盈尺地，不着俗士迹。何尚抱琴往，为子谈损益。  

省吾斋  

【`元吴征支言集`】  

省吾斋铭吾之为吾，凝气成躯。前有深阱，亦有坦途。惟吾所择，任吾所趋。克克惕惕，慎乃驰驱。私邪险艰，省之之；公正平易，省之劬之。已如不疚，内省而惬。彼或不贤，自省而慑。耳闻雷震，吾省斯惧。目睹机张，吾省斯度。曾省者三，阜省则屡，夕省及朝，晨省至暮。画之所行，夜可告神，夜之所思，画可语人。俯仰无愧，心安体舒。省焉若是，吾知免夫。  

修吾斋  

【`宋本至治集`】  

王之武修吾斋子慕灵均初服，羌予宋玉后人。便好飘然同去，荷衣兰佩相亲。  

养吾斋  

【`刘将孙养吾集`】  

《养吾斋铭》：清明在躬，志气如神。和顺积中，英华发外。  

胜己斋  

【`南海志`】  

在市舶司厅事东。  

正己斋  

【`兴化府志`】  

在儒雅堂之西庑，旧名学古，太守潘更今名。  

由己斋  

【`宋周孚铅刀编`】  

由己斋铭有序浚仪赵从之名其斋曰：由己。而济北周孚为之铭曰：作舍道边，三年不成。惟其自画，卒为丘陵。意于圣，鲁之君子。以退为进，未见其止。子是之学，不惰不。如痿思起，如农望秋。惟蒙故明，惟常故久。我欲如是，谁掣蜞肘。彼陋巷翁，是为吾友。  

克己斋  

【`安福志`】  

克己斋，建于主簿厅之东。  

【`元王恽秋涧集`】  

《克己斋记》：御史中丞崔公，作新斋于私中门之内。为朝夕见宾客，广忠益之所，扁其颜曰：克已。中外士夫闻而疑焉。盖以公忠亮，简在帝心，四方想见其风彩，勋名事业无愧于昔贤，方且孜孜焉，汲汲焉。致力于初学者所务，仆为之说曰：天之降大任于斯人也，俾经纶一世之事。其时政之得失，思有以论列之；生民之利病，思有以兴除之。人材沉滞，赖之而荐举；奸邪横恣，仰之而绳。况辩公私于事时不同之后，论纪纲于功利竞进之余，是恒处乎忧患之域而践乎艰险之涂矣。身只台宪者可谓责之重而任之不易矣。自非材德备具，卓尔千人之英；志气刚明，信乎万物之表；偏蔽躁妄，力掣嗜欲之私；视听云为，粹发性情之正。厉忠直而靡他，无瑕之可。既正身而格物，先律己而治人者，讵能厌公论而服众心，振清风于台阁者哉。而公端本澄源之志，实在于此。宜其于圣贤传授心法切要之理，默识心通。景仰取法，有不能自己者，惟公历事两朝，久执台宪。忠君爱物之念，若饥渴之于饮食，当其论列主宰之际，犯颜匪躬，挺然以直道，伟论独步，一时曾无顾忌退缩之私。固己循天理之至公，思复本心之全德矣。虽然颜子入室大贤，得圣人为之依归，夙承善诱，钻仰笃信，犹不免违仁于三月之后，矧余人哉！盖天理人欲，只在于公私一念之顷。惟致知是期，格物知至者，动静以察其变，朝昏以精其思，久蹈彝则，靡息厥修者，方造圣贤域。故卫武公年登九秩，作抑诗以自警。司马文正存守一诚，终身不易。今公既循圣贤治心行己之要道，复如二公贞固自持，服膺勿失，日就月将，岂惟缉熙于光明，将见与昔贤同归而不殊矣。公以斋记见嘱，仆年衰老，懒于笔研，敢直书臆见姑塞雅命云。  

【`僧北石间禅师诗`】  

《克已斋》：罔念圣为狂，医狂亦有方。正逵尊稳审，私孽殄微茫。蜕俗嗟封谷，耘心破畛疆。他山石攻玉，日用细平章。  

求己斋  

【`宋鲁协云庄集`】  

求己斋铭并序孟子曰：可欲之谓善，有诸己之谓信。学者方其未知自反也，但知善之为可欲而已。一朝反求而之，始信其为己之固有而非外铄我也。学而至于信止矣。自此以往，弃实之而已耳。夫人之患莫大于己小而物大，内轻而外重。己小而物大，内轻而外重，则见纷华盛丽而慕遇交错，纠纷而惑。当贫贱而病，处富贵而泰，威可以夺，货可以取，此皆不知求己之过也。若夫日思其所亡，而去其害之者真积力久，其成也自反而缩，内省而不疚。弱者以刚，虚者以充，三军莫能凌，千驷莫能诱。宽以居之，安以行之，于书也博观而无所流，于人也泛爱而无所狎。敛之而一身治，廓之而天下平。穷达犹是，死生犹是，然后为得也。古之人必先志其远者大者要其所成就，虽未臻其极，后世犹不可及者用是道也。然学此者岂有他术哉！本之于经以深固其根，恭之子集以助发其奥，优而游之，餍而饫之，以求其所自得者。然后以己之所有，观古人所言所行之得失，如秉构衡握绳墨，轻重曲直之不可诬也。力有余，日有暇，骋辞措意于文章，议论之繁，辩疑考异于形名度数之末而学者之事备矣。小子炎年十有五，始志于学，余惧其闻人之长而起歆起羡，望道之远而自暴自弃而不知其足乎已也。一日求名其读书之所而告之以求己，小子勉之。古圣且贤，岂欺我哉！有为者亦若是耳。夫铭以训之，非父与师其谁？宜为铭曰：维学之初，贵夫日新。取已而足，匪资于人。方其有之，其积犹长。养其梧，千霄直上。不治茅塞，助长苗槁。耘耔待时，实茂实好。于以弦诵，于以游息。寤寐贤圣，左右经籍。浑然蒙覆，孰发孰启。是诚在我，其愤其悱。敛礻禁危坐，收视反听。叶韵简编在前，如观日星归宿于道，应对以文忄专母欲惑，约毋寡闻，毋怠而画，毋忽而疑，往归而求，将有余师。  

求诸己斋  

【`周清波杂志`】  

从叔知和随侍官九江，尝以诗见吕东菜居仁，后以书请教，答云：庐阜只尺，读书少休，必到山中所与游者谁也。古人观名山大川以广其志，思而成其德，方谓善游。太史公之文，百氏所宗，亦其所历山川有以增发之也。惜其所用，止在文字间，若使志于远者大者，虽近逐游夏可也。又为作求诸己斋诗见集中，知和常尉吴江，作《垂虹诗话》语未有序。言若以所得东菜帖，冠于首，何用他求？从之复著《垂虹赋》，为人称赏。盖得少小师尊前辈之力。惜年未及，中病废而卒。  

永乐大典  

## 卷之二千五百三十八  

七皆斋  

斋名十四  

天游斋  

【`元李一初云阳集`】  

《天游斋记》：醴陵周君善翁，筑圃于北门之外。青山远扬，绿水横逗，沟塍畦苑，交错高下，而烟云草树之香蔼，蔓可以驰远，思而寄幽兴也。于是遂规圃之中以为斋，斋之外，环植花木，百卉清芳，美荫无不可爱。暇日携二三友从市尘中来，即解衣脱巾，忘弃世虑，悠然若尘埃之去体，洒然如执热而濯清风也。予闻而造焉，与君燕坐，竟日超然县解，乃请以天游名其斋。君曰：子名我斋，固当盍更为我陈之。予闻天之于人，其不和合也久矣。其孰得而与之游乎？盖天之生人一体而分，喘息呼吸与天为一，而况虚灵之府，神明之舍乎？人唯嗜欲以昏之，忧患以迫之，宠辱得丧，喜怒哀乐之情，戕贼而桎梏之。胶胶焉，扰扰焉，日与事物争斗于前，而胸中之天，已索然无余地矣。苟欲游乎是，则必启其昏，去其迫，除其戕贼桎梏，而后得焉。其要在于审夫轻重而已。古之至人，有不以天下累其心者，有不以一国累其身者，其自视者重也。自视者重，则虽天下国家不得以易吾之生也。而况于琐琐者乎？噫！人之生也有涯，而事变之来也无尽。予愿与君去町畦，削崖岸，屏其为人者，而求其为天者，从容乎恬淡之场，逍遥乎广漠之野，心乎其无心，为处其无为，行乎自然无所于选。如是者，其于天游不其庶几乎？予既为君名是斋，又从而申之以词，曰：环堵之室，宇宙入焉；方寸之地，神明集焉。俄顷之间，四海毕焉，游焉，息焉，吾与子同适焉。君欣然喜，曰：子之言尺矣，当与子共之，遂为记。  

【`宋李纯甫诗`】  

《天游斋》：丈人未始出吾宗，草靡波流尽太冲。七窍凿开无混沌，六根消落尽圆通。法身兔角声闻外，尘事牛毛梦幻中。谁会天游更端的，瘦梅竹一窗风。  

【`李端叔姑溪居士集`】  

《题僧道符天游斋》六凿相攘不暂休，超然谁复与天游。醯鸡饔里自歌舞，野马窗间空赘疣。妙境果从拈处得，生涯须向个中求。逢场作戏由来事，可笑区区问髑髅。  

天咫斋  

【`元刘将孙养吾集`】  

《天咫斋记》：谁谓天去地一亿一万六千七百八十一里半者，齐谐者，臆之以为怪诡，诵之如东西若干里某至某强半纤悉。仰而眩焉者，信以为厥若有神告不诬。异哉言天者也。天日夕尔左尔右之不知，而谓其荒且远若是。方之外者于以诞而愚若狂者肆焉，或曰：若是，则苍苍者非耶，恶而以为苍苍耶，则吾见其昭昭而已。至虚者天也，固也。至实者莫如天，而未有识之者也。阴阳日用，流动克满，一举首而参乎吾前，一瞬目而压乎吾上，其喜怒变化，而声而形，无一有隐于我。我日与之周旋，而乃欲以耳目之区区不闻不睹者，若远若近以欺之，可乎哉？繇是有以尸居而龙见，渊默而雷声者，如神人焉，则亦其诞我于蝉翳，而愚我于云雾也。然则天恶在，谓天在尔心，自事其心者也，犹隐而不可知也。吾谓天无不在，吾日所见者皆是也。阳明者天道也。吾晨兴而东方粲然，四塞之室，亦必有一隙之明焉。穷居久，亦必有寻尺之虚焉。仰而瞻，不必有接于视。俯而视地上者，无非天也。天在咫尺之间，出入游衍，曰明曰旦，乌乎曷其柰何不敬？以斯心至所在而见之，尺地之盘桓，无以广于四达之衢。一室之磅礴，无以大于大荒之野。幽之而鬼神，原始要终，而生之说，死之故，屈信之情状，昭布森列知其说者之于天下也。远之而事君，水天桂海如其城南之尺五所在，而如陵紫霄蹑青云玉关万里，无往而非威颜之在，望玉阶之方寸地也。盖退而无不足于心，进而无不满之望，以之隐约以善其身，以之优游以卒吾岁，以之自律以遗其后人，以待夫天之察焉。自求多福，在我而已。非耶！吾宗友字昭甫，老屋市间，低徊一窗，取昔人君家近市所得天咫尺语名其斋。吾家君须溪先生为书之，而未有记。乃为发天咫之义，备数义之言，依苏氏三槐之叙，叙而铭。铭曰：天远乎哉！一仰而足。毋曰：高高，视下于目。毋曰：茫茫，无隐伏。天之于我，如我观天，一动一静，帝临汝前。无地不有，无时不然，苍苍匪云，云亦何有？九关非高，九万非厚，于观于游，慎尔举首。  

云斋  

【`宋家则堂先生集`】  

《云斋记》：士有抱负奇伟，不求为世用，犹典教一方。以其道私淑诸人者，是虽仕也，而实隐也。是虽隐也与，潜深伏奥独善其身者异矣。河间张彦举，早负乡曲盛名。以乡国公选，教授六州，十年于兹，安恬不竞。余所谓仕而隐，隐而能以其道私淑诸人者也。彦举以云名斋，俾余为之记，余谂之曰：云一也。瑞乎天者为庆云，泽乎物者为油云。栖迟岩窦，偃薄林壑，不能为瑞为泽者，则闲云也。子取其为瑞者乎？抑取其为泽者乎？抑慕其栖岩偃壑适己之适，而忘情于斯世乎？昔者禹阜稷契并处尧朝，蔚乎其辉，炳乎其容，衣被下士，人莫名其功，此云之瑞乎天者也。伊起于莘，主奋于岩。其君用之，其类应之，肤寸而升，不终朝而雨乎八，此云之泽乎物者也。乃若荷耦耕之伦，以放旷为高，处不违其里，行不越其乡，羞弊聘而傲王公，则岫云之无心者也。吾子学孔孟之学，诵诗读书，考古订今，方将有用于世。彼隐君子遁世之事，不足为子言也。然则云以名斋，义何居乎？张子曰：嘻！吾敢志古人之志乎？盖云者，雨之根也。学问者，事业所从来也。高山大泽，其包纳也。厚其涵蓄也久，故气之升乎天者，氤氲郁纷；泽乎土者，脉雨沐雨沾濡。是岂一日之积乎？士君子之学亦犹是耳。吾典教六州，士之从吾游者数十百人，其渴于闻道，若旱苗之望滋。吾惧乎无以雨之。穷年兀兀，惟日孜孜，亦欲厚吾之所蓄，庶有以沾溉，吾徒云耳。子不观诸易乎？云雷而为屯，雷雨而为解，屯之云雷，其蓄诸中者乎？解之雷雨，其泽诸外者乎？子知屯之必能为解，知云之必能为雨，则知吾命斋之意矣。乃若皋稷伊传之事业关乎天，而制于命，吾如彼何哉？子其母以为问，余闻君言为之歌曰：山之高兮，云之涵兮，泽之大兮，云所纳兮，子之居亩宫环堵兮，道所存兮。充子之学，道弥大施弥溥兮，云兮云兮，其孰窥子之际兮？遂书以为记。  

云瑞斋  

【`应天府志`】  

在府治忠实不欺之堂前。  

步云斋  

【`宋真西山集`】  

全氏步《云斋记》：金鸡一峰，为浦城最胜处而全氏步云斋，实踞其巅，人物彬彬多自此出。中改为道宫，忠甫今小斋，其右以复前人旧。予一日摄衣而登，群山回环，万象呈露，恍然若超尘世而游，无何有之乡。则为之叹曰：古人喜高居远眺者，岂徒以动心骇目云哉？天壤之间，横陈错布，莫非至理。虽体道者，不待窥牖而粲然毕睹然。自学者言之，则见山而悟静寿，观水而知有本。风雨霜露接于其目，则天道至教，亦昭昭焉可识也。忠甫之子弟群，从多好学。试凭槛而寓目焉，仰太虚之无尽，俯长川之不息，则吾之德业，非日新不可以言盛；非富有不足以言大非。乾乾终日，不能与道为一，则于进修之益弘矣。若徒以拾取科级为尔云探月，而念念在是，吾恐殁溺于名区利薮中，与汨汨嚣尘者等尔。康节先生曰：天根月窟闲来往，三十六宫都是春，岂谓是耶？既以复全氏，又以自警云。  

观云斋  

【`元马虚中霞外集`】  

《寄题淳安方山长观云斋》：画长倚槛书眼开，一片两片山中来。无心不肯作霖雨，转觉清风生钓台。  

雾隐斋  

【`宋周紫芝太仓米集`】  

袁时良雾隐斋：袁侯家多文，颇似斑叔皮，后来有云仍，文采如当时。流风今尚存，所恨世未知。一官事桁杨，相处似未宜。西斋附寒厅，花竹摇风枝。推囚有余日，隐机哦新诗。愿君扫秋茶，决狱称吏师。何必大门闾，可使高轩驰。会当专此门，诰命司文词。斯文可华国，当代称羽仪。它时豹一班，宁须管中窥。时来固有待，道在亦可期。只今坐寒窗，相从欢无谁。聊呼管城辈，文字相娱嬉。  

向日斋  

【`元许有壬诗`】  

廊庙迹已远，葵诚殊未慵。属兹岁律晚，晴旭升日龙。静翕绝兆联，天阔顽无风。谁鞭火驭出，忽以春易冬。昔年事朝谒，万马象魏东。晨光射觚，炫烂迷青红。九重一洞达，六合皆冲融。归来敛手坐，安此丈室中。丹里老益著，嗟凡庸。负暄岂菲献，调元有丰功。想当俯有轩，悠悠思无穷。还将金銮事，说与田家翁。  

【`刘中庵诗`】  

高曦转东岭，寒色开林霏。我屋正向南，月不掩扉。熙然中心乐，庶比葵藿微。  

听雨斋  

【`宋葛元承诗`】  

韩季默主簿听雨斋一片云阴带日长，落花飞处燕泥香。耕畦桑坞年年事，万点春声夜对床。  

【`元汪泽民诗`】  

《题陈氏听雨斋》：片云生远峰，晚听起修竹。幽趣人得知，飞泉落屋。林昏暑雨来，帘虚秋气入。忽忆沧江夜，孤篷风浪急。  

【`张师曾诗`】  

《宿陈氏听雨斋》：漠漠沉沉灯晕生，忽疑风叶作秋声。野人一夜关心切，无处春田不耦耕。  

风雨斋  

【`宋孙介诗`】  

《题张元鼎风雨斋》：张侯好兄弟，棠棣芳。筑室听风雨，书史堆满床。床有竹千挺，竹外花两行。举头见青山，秀色临我傍。客来具鸡黍，亦复陈壶觞。坐与尘土隔，澹然风味长。我久倦行役，万里归故乡。相过饮三日，笑语成清狂。百年几别离，两鬓各已苍。此会苦难复，此欢不可忘。  

云月高斋  

【`临川志`】  

刘迂，字漫翁，宜黄人，号巢松。隐居不仕，文章敏赡，自成一家。凡百氏释老之书，无不精究，所居扁云月高斋。  

【`宋李壁雁湖集`】  

为刘漫翁老人赋云月高斋诗嵇康遇王烈，幽愤竟莫摅。我今识漫翁，载欲与世。况闻高斋胜，云月随卷舒。息深固以踵，道集其惟虚。一朝破生死，直到心地初。嗟我觉既晚，尚收废弃余。疑翁乃真契，百里纡柴车。谓我骨木好，误落尘寰居。已障不自解，顾遣他人除。稽首谢至言，田荒始知畲。虽微跪履敬，脱粟荐霜蔬。翁早涉文史，雅意追严徐。中睹世路恶，纷纷臭如。回光述鸿宝，妙解超堪舆。口启戈钥借我读，梦犹华胥。匪惟见异人，乃复得异书。穷途有良遇，喜极还欷。居然困锁，阻造焦生庐。后会岂无日，碧霄揽霞裾。不见垂天翼，变化本鲲鱼。  

雪斋  

【`宋秦观淮海集`】  

《雪斋记》：雪斋者，杭州法惠院，言师所居室之东轩也。始言师开此轩，汲水以为池，累石以为小山，又氵丽粉于峰峦，草木之上，以象飞雪之集。州太史，苏公过而爱之，以为事虽类见嬉，而意趣湛妙。有可以发人佳兴者，为名曰：雪斋。而去后四年，公为彭城，复命郡从事，毕君景儒篆其名，并自作诗以寄之。于是雪斋之名，浸有闻于时。士大夫喜幽寻而乐，胜选者，过杭而不至，则以为恨焉。杭，大州也。外带涛江涨海之险，内抱湖山竹林之胜，其俗工巧，羞质朴而尚靡丽，且事佛为最勤。故佛之宫室，棋布于境中者殆千有余区，其登览宴游之地，不可胜计。然独不至雪斋，则人以为恨，何也？盖公之才豪于天下，斥其弃余以为词章字画者，亦皆绝妙。一时读而玩之，使人超然有孤举远擢之意，是斋虽褊小，无足取称于人，而公所书诗实在其壁，士大夫过杭而不能一至其地以寓目焉。是岂所谓喜幽寻而乐，胜选者哉！以为恨焉宜矣。昔李约得萧子云飞白大书萧字，持归东洛，遂号所斋为萧斋。余谓后之君子，将有闻雪斋之风，不可得而见者矣。岂特为今日之贵耶？言师名法，言字无择，汨然萧洒之人也。盖能作雪斋从苏太史游，则不问，可知其为人矣。  

【`苏颖滨诗`】  

君子不见，峨眉山西雪千里，北望成都如井匠。春风百日吹不消，五月行人如冻蚁。纷纷市人争夺中，谁信言公似赞公。人间热恼无处洗，故向西斋作雪峰。我梦扁舟适吴越，长廊静院灯如月。开门不见人与牛，惟见空庭满山雪。  

【`王安石诗`】  

《次韵景仁雪斋》：新声生屋，残点着垣衣。委翳无多在，飘零不更飞。坳中余宿润，暖处自朝晖。稍见青青色，还从柳上归。  

【`胡寅诗`】  

《赋韩叔夏雪斋》：君不见，斋王筑宫讠于大孟子，瑶殿珠阶千柱启。只知歌舞暖娥眉，君未能贤宁乐此。又不见，玉局文章万丈光，七年忍冻吟黄罔。忽骑白凤凌天去，江上空余一草堂。不如衡山乐谷藏春风，明窗小阁地炉红。物自涅缁分净秽，我方漉阅穷通。夜惊山竹珊瑚折，起爱溪松晓月。蹇驴鸟帽去相寻，可但子猷清兴发。  

【`苏仲滋诗`】  

《雪斋即事一首》：炽炭雪窗尘简编，慵偎毳被藉鹿分毡。夕卩晨呵笔冰胶研，乙夜横琴冻折弦。郁郁烹鲜具羹戛，浮浮炊忍才馋涎。鬻薪清爨庖丁粗，鼎俎逾时不解膻。  

【`徐衡仲诗`】  

《次孙不朋雪斋韵》：诛茅筑斋居，问讯不无说，杜门非有心，高卧岂徒设。清难溷时流，梦不到蚁穴。敛裾去门阑，鸠木事椐楔。轮余数椽，户牖小旋折。四壁环图书，一瓢富啜。所幸足覆顶，岂复较工拙。我来坐逾时，留连去不决。沉酣饮膏腴，取之元不竭。疏筠度清风，了不畏炎热。请益得所以，三复羡豪杰。悬知夫子心，雅趣不屑屑。行藏景轲雄，谈论小庄列。时焉以道鸣，青衿辈子。鸡窗不小闲，安得长映雪。由来命名意，岁寒常凛冽。净无纤尘，用以况归洁。挑残读书灯，为取柏香。纸帐供不眠，疏棂任风烈。固应此时心，万念不萌蘖。斯道在默悟，言之近饶舌。当知彼夷齐，乃是夔与契。孰谓旷古余，复此揖高节。愿言事从容，动辄有所掣。频看雪斋记，举似屡标揭。载赓雪斋诗，不自愧丘垤。继此数相过，意情两欣悦。效颦一何疏，亦欲奉采阅。幡然忆吾庐，儿辈已壮茁。何当赋归欤，为把衡茅结。再次韵：先生古人流，问学景师说。惜哉与时违，莫便窥显设。固应金马门，不易狐兔穴。萧然广丘终朝，篙户扃木楔。俗客迹不容，险若阪九折。嗟余获升堂，遽尔享大啜。从容事倡酬，若不顾乎拙。由来岁寒交，一见心已决。纵此淡如水，殊胜灸手热。想忘到无何，情味自不竭。始悟闾阎间，往往富英杰。我生笨江乡，时焉处羁屑。敢马丘海滨士，接武踵前列。学晚仍后来，仅足伍弟。初幸得再见，胸次未尽雪。殷勤辱吁呵，阳春转寒冽。青蒿倚长松，敢不慕高洁。第应此瓣香，不免对君。斯言不忘投，报之无灭裂。他时访宗派，而此乃萌蘖。时流问其，无示口中舌。君看禹司空，所与惟暨契。直须苏子卿，夷险尚一节。矧此中有肘，肯为他人掣。幽斋四时好，新诗要频揭。宽闲足养高，莫便叹衰垤。人生天地间，交际固足悦。所尚同志尔，顾岂问阀阅。请观芝兰姿，香异见芽茁。投盟慎与可，此社不易结。  

【`元张伯雨勾曲外史诗`】  

《骑驴吟雪诗》：煮茶煎雪水，何如扫一室，置身虚白裹。君家有故事，高臣殊未已。  

【`黄叔美诗`】  

《题尹县丞雪斋》：青云勋业著家声，白雪高斋出帝京。外飞花深积冻，禁中清漏远传更。不烦降辇寒呼酒，闲忆论功夜夺城。今日宦游江海上，只须歌咏平。  

竹雪斋  

【`元程礼部集`】  

一夜书斋幻玉堂，群仙环下锵锵。欹墙亚石增奇壮，坠叶翻梢动冷光。寻笋小童愁却扫，烹茶侍女先尝。莫嫌劲节多摧压，不害排云宿凤皇。  

【`张翥蜕庵集`】  

《题林德叙竹雪斋》高斋修竹林，积雪竹间深。岁暮不改色，幽人同此心。种梅分地隙，笼鹤就墙阴。想见椒江上，扁舟许客寻。  

【`郑彦昭诗`】  

《寄题林伯升竹雪斋》故人爱竹盟岁寒，翔风吹老天台山。皎皎羽衣奏广乐，森森玉笋清朝班。开帘月上素光凝，入室风生鸣佩还。何时击节披鹤氅，为君醉舞琼林间。  

梅月斋  

【`元朱颜词`】  

《汉宫春赋吕子敬梅月斋》：梅与月兮，问雪香秋影。几度黄昏，相逢惊诧，浣尽京洛缁尘。空山耿耿镇无言，色笑相亲应顿悟：风前笛里，三生石上精魂。一自心盟重订，便神交契合，随寓吾真。萧然水边林下，炯清辉，冠玉美丰神，应酷似家传清白献前身。  

梅雪斋  

【`张翥蜕庵集`】  

梅雪斋为紫霄宫杨逢宾题雪树生香满佩巾，紫霄最上集仙真。苔荒鹤迹浑无路，花暗笙声不见人。瑶圃月寒通白晓，丹台云暖驻长春。莫教流水山前去，恐似桃源客问津。  

【`释大忻诗`】  

梅雪斋为逯彦常赋梅雪相辉映远空，恭横犹爱月朦胧。更期佳实克调鼎，好在青黄烟雨中。  

兰雪斋  

【`元刘申斋集`】  

庐陵萧孚，有以乡帅之孙，御史之子，当国家乡用文学之日，读书盘中，远迹尘外，有蝉蜕富贵，浑脱声利，离去世俗，辶同立幽独之意。然时取高人世外所未能忘者，数寄意焉。其间居诵李太白《咏鲁仲连诗》有曰：独立天地间，清风洒兰雪。意欣然慕之，取以名其读书之所曰：兰雪斋。余友范君德机为作太篆三字，笔意高古，孚有求余文为记。余惟鲁仲连高风劲节，自太史公后，惟太白可称知己。太白诗慕仲连之为人者多矣，独此两语，如为仲连写真，数千载之也。当是时，天下之势在齐，山东之国，能制秦者莫如齐。秦取天下，所谓远交而不敢加兵者齐也。故齐最后亡。昔者孟子尝欲用之矣，而不果用。仲连者，有孟子之志者也。夫苏秦张仪，其才足以识天下之大势，而皆之汩设于利欲。计二子之在当时，炎附燠逐，如蛆蝇之在类秽，终身没溺不可悔悟。仲连不肯帝秦，一念已足以盖世而吞秦矣。使其受平原君之封爵，与其千金，即与二子何异？后来遣书燕将，徒以世齐人，谊不忘父母之国见辱于强敌，为齐取燕，复齐故也。而田单者不知其心，亦欲以区区名爵而羁縻之，此与平原君何异？夫仲连视六国之人，皆甘心老死奴虏。大国之人材，皆甘心喝死臭腐，此仲连所为，横绝焱举，而不思顾者也。是意也，惟太史公推见之，惟李太白响慕之。夫以一言而却秦军，杀燕将，使仲连得志，秦虽有席卷、囊括、包举、并吞之势，将无所施。而能使赵胜田单，终其身不得见其面，此如幽兰之在空谷，无风飞雪，洒然过之。自为知己，山中之人，有垂老不见者，而况亵玩之乎？而况市之人乎？此仲连之高风绝俗，而太白神交千载者也。余故取太白诗意倾竭言之，虽有善言兰雪者无以尚之矣。古之赋诗者以见其志，孚于诗独取乎此，其志可知也。  

【`郭彦清诗`】  

我羡华阳王给事，襟怀磊落澹无营。闭门著书白日静，采兰漱雪清风生。谪仙蔼蔼春云语，仲连悠悠沧海情。千载何人继高躅，太茅峰下有轩楹。  

【`国朝僧妙声诗`】  

《兰雪斋》：阶前春雪埋，阶下幽兰生。兰芳雪正消，流水循除鸣。馨香既飘越，月露浩已盈。长想读书处，散帙有余清。  

【`龙虎山志`】  

斋在龙虎山上，清宫道士周微之建，陆士木寓记。圣人画易自乾坤，变而屯，屯有草木之象焉。老子得易之体，谓物芸芸，各归其根。夫屯之生阳，动也；归根阴，静也。濂溪周先生学易者，不去窗前草，知阴阳动静之几者也。先生别子之宗曰：微之出家为道士，学老子法，大上清正一宫各有房，房各有斋。微之题扁其斋曰：兰雪。文人竞歌咏之而求予记焉。曰：草为群卉之最，草之最，则兰也。色不于眩，香不于媚，深林穷谷中，不于其人而自完其草。李太白曰：独立天地间是矣。或佩或猎，沐焉饵焉。孝思者，嗣梦者亭之逸，台之荣者人用之。兰不人用也。若野人掇其根，献诸大家，大家盆盆贮而玩之，兰不人玩也。若琳宫殿，云霞窗牖间，天降时雪，群仙聚而玩之兰。斯玩乎？况仙家兰七萼为芝。食芝，则司命于金阙。微之学仙而欲司群命者也。易之贞，冬也。物芸芸归根，乃雪冬降时也。微之学老子而欲深根极者也，故有取于兰雪乎？想夫知阴阳动静之机，传得其宗者乎？想无微之题扁之意如此乎？故书之以为记。《叶宾记》龙虎山人周微之，题其斋曰：兰雪。取太白咏鲁仲连诗：独立天地间，清风洒兰雪。为义俾记之。夫兰与雪，天地所常有，而仲连之为人则不常有者也。观常有之物，以思不常有之人，此微之所以命名一斋之中，而神交尚友千载之上者也。昔鲁仲连以布衣之士，排解天下之纷难，功成而去，轻世肆志于侯王贵富之上。至今想其奇伟傥，清风冷然所披洒者，惟兰雪乎？夫兰，天下之至馨也。雪，天下之至洁也。馨者其德，而洁者其容也。太白有见于是，故言至于是，则夫太白者，仲连先生之徒欤？今微之以兰雪名斋，吟太白之诗，想仲连之风，则又仲连太白之徒欤。时有古今，心同气合，无古无今，南华真人，所谓旦暮遇之是也。斋蓄图书数千卷，得泉石烟霞之胜，中植兰数十本，天雨雪时，尚当来为微之赋之。《吴全节诗》仙人玄圃知何处，定在三神缥渺中。鳌极戴天蓬岛近，蜃楼照日海门通。玉麟开宴留王远，石鼎烧丹约葛洪。曾听乃翁谈太极，碧空瑶草玩春风。张伯雨诗谪仙有妙语，清风洒兰雪。高怀千载下，子独慕芳洁。春水断瑞花，晨露滋奕叶。端居味道腴，光景庶不灭。泰兼善诗清都朝绛阙，玉简秘丹书。饥忆青精饭，行随白鹿车。云迷方丈阔，秋入阆风虚。欲访神仙路，无因跨鲤鱼。张孟循诗煌煌龙虎宫，羽人居。雕楹朱碧矗，层构云霞敷。中开兰雪斋，宴坐白日孤。罗月荫琴瑟，松风杂笙竽。烨耀灵丹光，偃蹇花幢舒。周君学仙道，心与古为徒。朝餐白石髓，暮阅金匮书。世间万万人，飘转混泥途。嗟吾隘嚣浊，颇乐幽贞庐。明当巢白云，解，带息驱驰。  

听雪斋  

【`国朝宋玄僖庸庵集`】  

《听雪斋记》：至正庚子冬十有二月，大雨雪。于时华阴杨君志中，自鄞过予而言曰：前闽之浦城令任君某，吾故人也。繇北方，侨居江南已久。尝读书金陵之钟山，每雨雪，篁竹间辄听之不厌。有宋王文公终老之志焉。名其室曰听雪斋。士大夫为文章以道其志者颇众，及阅世故，其室其文章尽丧之矣。后就仕闽中而转寓于鄞，鄞又王文公尝为令处也。周流困顿，恍焉有钟山之思，而未尝忘乎雪之听，愿子有以记其名斋者，将随寓而揭焉。予既辞乃曰：风霆雨雪，皆天之所以为教者乎？而雪有形而无声，于草木之相遭，则其为声又希以微，澹以幽，非若金石丝竹之鸣于乐者，铿锵动汤，足以释发志意也。故，雪之有声于所遭也。拥歌粉黛，酣饮帐中者不听。迫冻饿以忧衣食乱心者不听，被甲执兵，疾驰而深入志于灭寇者不听，然则听于雪而不厌者，非山林高洁之，士神间而气专者不能也。方其听以耳也，而不知有身，既而听以心也而不知有耳，终而至于无听也。又不知孰为天地，孰为万物，而孰为我。噫！听雪之至者然也。夫然则于富贵利达有弗忘矣乎？于贫贱患难有弗忘矣乎？吾故曰：听于雪而不厌者，非山林高洁之士，神间而气专者不能也。虽然雪之听也，忘富贵利达贫贱患难则可矣。若以高洁之资，有得于希微澹幽之韵，而遂以忘世，又恶乎其可哉！自兵兴以来，生民之难极矣。以江南言之，饥馑疠疫，无岁无之，而雪则鲜有。今年冬大雨雪者三四，谈者以为时清岁丰，民用平康之祥信尔，则天下贤材不能无力于其间也。予闻任君素致力问学，有匡时之略，且方一为县令江南，而年又未老，其可遽如王丞相恋恋钟山雪竹间耶！予虑其于雪之听或者几于忘世，故又有是言，不知知言者谓何？如既以复志中，志中曰：然。遂书为《听雪斋记》。而归诸任君云。是月十有四日，余姚宋某记。  

【`清江具廷臣集`】  

《听雪斋志》：九物之声通乎耳，而天声之可听者，莫过于雷电之激薄，风雨之回合，使人通夕不寐。雪也者，微而不可听者也。于其不可听者而听之，比其善听者乎？故当一气凝而为雪，聊翩飞洒，徘徊委积，固不解以为声。或着物而有声，簌簌然如饲春蚕以为有而莫可寻，以为无而若可察，苟非心极其清耳。从而清者，恶能听其声于无声也哉！是时也，天晦无月，夜坐一榻上，类冻蝇之待日。及其既旦，则连林俱缟，大地尽白，不啻海涛涌而云气合，坎者既夷，突者既卑，万象毕入鸿蒙中而反太素之天。渔人樵子弗辩往来，莫不动色相顾以为异。而君子听之，欣然以为大快于已。虽张钧天广乐于洞庭之野，奏宾云于幔亭之峰，又何以逾其乐耶？夫众人非不可听也。富贵者，聋于五声而不及听；穷约者，虽听而不知其为乐，惟君子会其声之潜于空寂者，亦犹大羹玄酒得其味于无味欤。得其味于无味为善嗜，得其声于无声为善听，君子所以异于众人也。钱唐戴良佐，由吴门徒家殳山之西，谢客读书。适大雪夜降，殆有得于倾耳之时，遂以听雪名其室，而求予为之记。因书其说，他日雪夜操舟相过，尚能为君赋白雪之歌，以状声之妙，已是为志。《题听雪齐诗》：霆轰急雨泻，石斗冲波荡。百族巧鸣春，络纬催秋纺。讵知空山夜，听雪乃真赏。病骨僵如蝇，残灯掩虚幌。积玉呈幻质，潜韶泄微响。一气变鸿蒙，五音归惚恍。神清已无梦，理悟宁有象。苦寒不可禁，更被王恭氅。  

【`黄叔美诗`】  

《题卢伯厚听雪斋》：窗寒灯晕暗，街冻漏声沉。坐久浑无觉，梅稍积已深。  

【`张思廉诗`】  

《听雪斋为袁季文赋》：万籁入沉冥，坐深窗户明。微于疏竹上，时觉碎琼声。扑纸春虫乱，爬沙夜蟹行。袁安政无寐，欹枕漏三更。  

【`丁复桧亭稿`】  

《听雪斋诗》：忽飘还即喜，惯识岂如惊。竹处浑如密，松头会不轻。夜长那有梦，寒甚渐无声。物色虽同洁，吾心亦自清。  

【`张伯雨勾曲外史诗集`】  

听雪斋为昆山时敏赋鲜于伯机斋铭龚圣予大隶题榜其家至今葆之：翠水丹山气旁礴，几叠香痕经手握。何年破镜飞下天，吴松水剪并刀薄。江南宝绘多遗余，王孙不归恨蘼芜。蘼芜消歇秋风起，班姬为我歌乌乌。又顽寒贝河流澌，银涛铁骑交奔驰。珑玲浙簌瓦沟满，坐窗已有幽人知。东家暖客红醅凝，嘈杂新声迷听茔。后园压折万琅，雪多政自无人听。我时空山夜寂寥，风篁雪窦筛琼瑶。希声疏越不可尽，鸣球戛击如闻韶。忆昔斋居困学翁，大书听雪烦楚龚。百年胜事将无同，不伟师旷传王恭。鹤氅明朝行雪里，顺办龙头煎雪水。床下何人闻斗蚁，唤起春雷来洗耳。  

【`国朝僧宗氵防诗`】  

《赵本初听雪斋》：听雪到无声，斋居畅道情。本从闲处得，恰向静中生。浙浙投窗细，疏疏洒竹清。陶琴没弦趣，逸响自分明。  

浴雪斋  

【`元许有壬至正集`】  

《题李好古浴雪斋》：厨传萧然阅岁华，守官何暇及生涯。浴儿肯用人间水，束旋融天上花。自是苍黄时便手，却成清白世传家。勉旃好应丰年瑞，更笃忠贞玉不瑕。  

煮雪斋  

【`国朝僧妙声集`】  

禅客嗜春茶，铜饼煮雪花。扫从松上落，坐向竹边夸。水品应重绿，天真孰等差。中冷岂不灵，终是混泥沙。  

映雪斋  

【`国朝清江贝廷臣集`】  

《映雪斋记》：四明孙原仲，读书之所，取其远祖康为法也。大雪之夜，人既休矣。方执卷就其明以补其不足，则知其于书无时而去也。不如是，不能进于学，其志固异乎人哉！呜呼！天地之理，古今之变，具载于书，不可以不读者。董仲舒读之为胶西相，儿宽读之为御史大夫，匡衡读之为太子太传，朱贾巨读之为会稽太守。其读书也，必皆务于勤。故有三年不窥园者，有贫而穴壁者，有庸耕不辍诵者，有负薪行歌者，而康之映雪其一也。考之于史，仲舒两事骄主，正身率下，所居而治，而正谊明道之言合于春秋。儿宽为左内史劝农理狱，务得人心，不求声名，吏民信爱之。匡衡在成帝时，因日食地震之异，抗疏直攻其失，后复论治乱安民之机，以及治性正家，凿凿万言出入殷盘周诰。故又知其读书者，不徒谋禄钓名以荣一身显一时而已。宜非诸子之所及焉，诸子之读书，不过悼其屈而求其通，服其劳而必其成。志既遂矣，或淫以取祸，又知其所读何书也。余之少也。气质昏惰，不能以古人自厉，今老而无及，而原仲法乎远而尊其居，一其志，专其习，是可尚矣乎。吁长梧封人谓子牢曰：昔人而为禾耕而卤莽之，其实亦卤莽而报余，芸而灭裂之，其实亦灭裂而报余之谓矣。轮扁封斋桓公曰：断轮徐则甘而不固疾，则苦而不入得之于心而应于手。臣不能喻臣之子，臣之子，亦不能受之于臣，原仲其勉之是为记。又诗：门前雪一尺，苦士未能眠。永夜生虚白，穷年守太玄。寒通窗外月，梦落洞中天。大乙如相遇，青藜不用然。  

云松斋  

【`元刘仁本玄亦集`】  

《寄题云松斋为潘子京赋》：江上芙蓉五老青，道人结屋倚修屏。松阴时作翠蛟舞，云气忽如苍狗形。万顷波涛秋浩浩，双飞笙鹤露冷冷。采薇童子归来晚，自汲清泉煮茯苓。  

冰斋  

【`宋赵君鼎诗`】  

生于水而寒于水，都在君家燕座中。只个从来堪受用，何须更远邑清风。  

【`徐衡仲诗`】  

《题路尉冰斋》：寄傲寒斋气味长，不妨容我共徜徉。消融世事惩山倚，降伏心兵敛窖藏。久欲乞身为水王，谁能炙手向侯王。何当袖取瑶琴去，清坐焚香奏履霜。  

永乐大典  

## 卷之二千六百八  

七皆台  

御史台三  

【`元宪台通纪序`】  

御史台，钦惟世祖皇帝稽古建官立御史台，登庸旧，简拔忠良，纠察百司。纪纲庶政，列圣相承。体统咸备，辅国便民，永世攸赖。其诰命训饬之明，选择责任之重，如日月四时，昭著而有序。苟不载诸简册，何以垂范将来？本台旧有沿革，虽大纲既举，而节目犹，乃命参考簿籍，起自至元五年，以迄于今。凡立法定制。因革变通，与夫除拜先后，官联名氏，集成书，凡二十四卷，定其名曰《宪台通纪》，于以彰圣朝委任风宪之初意。议以御史中丞耿资德，侍御史慕中奉，经历唆南，都事有用、王敬方、王领校正，奏请刻梓摹印，遍颁内外台宪，以为一代之盛典。且使司风纪者，有所持循，矜式于亿万斯年。至元二年四月十二日，阿鲁怯薛第二日，延春阁后穿廊里有时分，必赤沙加班等有来。本台官帖木儿不花大夫，撒迪大夫，脱脱中丞，耿中丞，慕侍御，常治书，唆南经历，尚都事，王都事，家古必赤甄囊加歹等奏：钦惟世祖皇帝，初立御史台，委付大臣，选用好人，纠察百司，纪纲庶政，累朝遵依着行到如今，于国便民，上下体统，全备了的。若不纪录，后来无稽考。有台里旧有沿革，写的不备的上头，交参照从立台。至今文卷缘故编类成书。印散呵，世祖皇帝初立御史台的好意思都见也者。俺商量耒，交耿中丞，慕侍御，唆南经历、尚都事、王都事，一同提调，较勘定。于南台官钱内应付开板，纸札工本。印造完备，散与内外台察、廉访司呵。怎生奏呵，奉圣者那般者。当月十三日，交火者当住。太皇太后前启呵，那般者么道传懿旨来，钦此。  

《后序》：洪惟世祖皇帝，肇建宪台，慎简端士，任以耳目之职，规模宏远，法制详备，纶音炳焕，见诸简策，其所以肃清风化，昭示彝典，敬于有位者至矣。列圣相承，咸守成宪。今圣天子，作新风纪，祖训是式。宪臣思所以上体宸衷，下振纲维，以为风宪宏纲，虽已颁布，然事之首尾，制之因革，犹未尽举。至若因事处宜，随时立制者，苟不备载沿革，无以详其本末，考其先后。乃命宪属赵承禧，稽之简策，参以案牍，旁询曲采，集成书。不惟法制始终，除拜先后，昭然可睹，而孰为邪正，孰为得失，亦不容掩。书成，宪臣奏请刻梓，摹印以颁内外。鸣呼，一代之盛典也！凡膺是职、任是责者，朝夕披玩，三复稽考，不可徒歆于前，抑当思勉厥后。食其禄，居其官，可不惴惴于中，以图尽厥职哉？承德郎监察御史潘迪谨序。  

并海西辽东道入山北东西道按察司：至元二十五年二月初七日，本台官奏：女直田地里，有的按察司，他每管下的地面里，昨前日那里行来寻思呵，民户也少，不须立按察司的一般。把那按察司罢了，并入北京的按察司里来呵。怎生奏呵，那般者么道圣旨了也，钦此。  

照刷文卷：至元二十五年二月初二日，省台奏准监察合行事理内一款：节该诸官府文卷，在先每季照刷。其监察御史刷夏季者，不照春季；刷秋季，不问夏季。其间错失，不能尽知。今后上下半年，通行照刷。事有违错，不为尽心，透漏刷过者，量事轻重治罪。钦此。  

至元二十五年三月，钦奉圣旨条画内一款：节该诸官府文卷，上下半年照刷。但有违错，依理决罚。凡干碍动支钱谷，并除户免差事理，虽文卷完备，数目不差，仍须加意体察。有诈冒不实者，随时究治。钦此。  

有司未绝公事，不许吊卷：至元二十五年三月二十七日，本台官奏准：诸官府见行未决之事，监察御史不得辄凭告人饰词，取人追卷。候判决了华，果有违错，依例纠弹；罪囚有冤随即究治。  

设立宪台格例：至元五年七月，钦奉皇帝圣旨，令委塔察儿为头，行御史台事，合行条画区处于后：弹劾中书省、枢密院、制国用使司等，内外百官奸邪，非惟肃清风俗，刷磨诸司案牍，并监察祭祀及出使之事。中书省枢密院，制国用使司，凡有奏禀公事，与御史台官一同闻奏。诸诉讼人等，先从本管官司陈告。如有冤抑，民户经左右部，军户经枢密院，钱经制国用使司。如理断不当，中书省陈告，究问归着。若中书省看徇或理断不当，许御史台纠弹。诸官司，刑名违错，赋役不均，擅自科差，及造作不如法者，委监察纠察。应合迁转官员，如任满不行迁转，或迁转不依格者，委监察纠察，仍令监选。非奉朝命，擅自补注品官者，委监察纠察。仍令监选。非奉朝命，擅自补注品官者，委监察纠察。随路总管府，统军司，转运司，漕运司，监司及大府监，并应管财物造作司，分随色文帐，委监察每季照刷。官为和买诸物，如不依时价，冒支官钱，或其中克克给散不实者，委监察纠察。诸官吏，将官物侵使，或移易借贷者，委监察纠察。诸官吏，乞受钱物，委监察纠察。诸院务监，当官办到课程，除正额外，若有办到增馀，不尽实到官者，委监察纠察。应营造役工匠之处，委监察随事弹纠。诸衙门，有见施行枉被囚禁，及不合拷讯之人，并从初不应受理之事，过犯人勾补。毋得捏合根脚。源清则流清，百官自正。奉圣旨哏道的是也，交疾忙那般行者。钦此。  

监察则管体察：行御史台、准御史台咨：至元二十二年十月二十一日，也可怯薛第一日香殿前面有时分，本台奏事毕，奉圣旨。忙古歹说，监察的勾当，是谁说来？怯里马亦阿散说，忙古歹教我说来，道俺寻出钱来，问的其间里监察每入去有？问的人每根底将去有？奉圣旨，王速帖木儿，你那里的伴当根底说将去者。他每寻钱的，其间里休入者，监察每则管体察者。钦此。  

行台体察等例：至元十四年七月，钦奉圣旨：今南宋平定，委相威为头行御史台。所有合行条画，逐一区处于后：弹劾行中书省、宣慰司、及以下诸司官吏奸邪，非惟刷磨案牍。行省，宣慰司，委行台监察。其馀官府并委提刑按察司。自行御史台到任日为始，凡察到诸职官脏罪，追问是实，若罪至断罢停职者，咨台闻奏。其馀盗官财者，虽在行台已前，并听纠察。诸官司，刑名违错，赋役不均，户口流亡，仓廪减耗，擅科差发，并造作不如法，和买不给价，及诸官吏侵欺盗用，移易借贷官钱，一切不公等事，并仰纠察。委监察从实体究。如是实有冤枉，即开坐事因，行移元问官司，即早归结改正。若元问官司有违，即许纠察。诸囚禁非理死损者，委监察随事推纠。诸承追取合审重刑，及应照刷文案，若有透漏者，委监察纠察。诸鞠勘罪囚皆连职官同问，不得专委本厅，及典吏推问如违，仰监察纠察。职官若有老病不胜职任者，委监体究。诸官吏若有廉能公正者，委监察体察得实，具姓名闻奏；如有滥者，亦行纠察。诸公事行下所属而有枉错者，承受官司，即须执申。若再申不从不报者，申都辖上司。不从不报者，委监察纠察。私盐酒曲，并应禁物货，及盗贼生发，藏匿处所，若官司禁断不严，缉捕怠慢者，委监察随事纠察。沮坏钞法，涩滞者，委监察纠察。虫蝻生发飞落，不即打捕申报，及部内有灾伤，检视不实，委监察并行纠察。诸孤老幼疾人，贫穷不能自存者，仰本路官司验实，官为养济。应养济而不收养，或不如法者。委监察纠察。户口流散，籍帐隐没；农桑不动，仓廪减耗，为私蠹害；黠吏豪家，兼并纵暴；及贫弱冤苦，不能自伸者，委监察并行纠察。诸求仕及诉讼人，若于应管公事官员私第谒托者，委监察纠察。诸官府如书呈往来者，委监察纠察。诸官吏入茶坊酒肆者，委监察纠察。监察不在此限。左都司狱司。直棣本台。从军征讨，或在镇戌，私放军人还者。及令人冒名相替，委监察并行纠察。军官凡有所获俘馘，申报不实；或将功赏，增减隐漏者，委监察并行纠劾。边境但有声息，不即申报者，委监察随即纠劾。边城不完，衣甲器仗不整，委监察并行纠弹。诸监临之官，知所部有犯法，不举劾者，减罪人罪五等；纠弹之官，知而不举劾，亦减罪人罪五等。诸道御史台旨挥，及上御史台诉不以实，或诉讼人咆陵忽者并行断罪，应有合奏禀事理，仰本台就便闻奏。该载不尽，应合纠察事理，委监察并行纠察。体察人员勾当。御史台咨：至元十四年五月十五日，本台官奏俺御史台里、监察里、按察司里勾当的人每，勾当其间里省家。俺根底不商量了呵，勾当得么道，便远处使唤有。奉圣旨：这的休疑惑者。恁根底勾当的人每，恁根底不商量了呵，休与者。钦此。  

台察咨禀等事。至元二十四年三月，行台准御史台咨：承奉中书省付，叶季呈于二月十五日，奏过下项事理，具呈照详事，都省除外。今将本台合行事理，开坐前去，依圣旨事意施行。承此。本台除外，咨请钦依施行。御史台，天子耳目之官。常呈事务，可以呈省。至若监察陈言，外台咨禀，事关军国，利及生民，便合奏闻，以广视听，不应一例呈省送部讲究，遂成文具。合依至元五年立台条画，应有合禀事理，仰本台就便闻奏。上件事已于至元二十三年香殿有时分奏准，今再题奏，钦奉圣旨交那般行者。御史台按察司，监察御史，系纠弹衙门官吏。正己方可正人，不应受脏出首。今后有犯人，比之有司官吏加罪一等。经赦不赦，经减降不减降。外有倚恃衙门气力，为人营求职名，把持公事，乞严行禁止。大兵渡江以来，田野之民，不无搔动。今已抚定，宜安本业。仰各处正官，每岁劝课。如无成效者纠察。边境有声息者，不即申报者纠察。随处镇戍，若约束号令不严，衣甲器仗不整，或管军官取受钱物，放军离役，并虚申逃亡，冒私代替，及私自占使商贩营运或作佃户，一切不公，并仰纠察。管军官，不为约束军人，致令掠卖归附人口，或诱说良人为驱，一切搔扰百姓者，纠弹。管军官，申报战守功劳，循私不实者，纠察。诸色官吏私使系官船只诸物者，纠察。官员权豪之家，较固山林川泽之利，及妄生事端，恐喝小民，田宅诸物或恃势侵夺者，纠察。诸官员除正名破使人从外，占使军民者，纠察。守土官司火禁不严，以致失者，纠察。仍须常切申明火禁。管屯田营田官司不为用心措置，以致无成者，纠察。把截军官，起补逃亡军人，存心作弊，搔扰军户，军前不得实用者，纠察，枉被囚禁及不合拷讯之人，并从初不应受理之事，纠察。诸罪囚称冤，按验得实。开坐事因，行移元问官司，即行归结改正。朝廷所行政令，承受官司，稽缓不行；或虽已施行，而不复检举，致有驰废者，纠察。蝗蝻生发，官司不即打捕申报，及申验灾伤不实者，纠察。监临之官，知所部有犯法。不举劾者，减罪人罪五等；纠弹之官，知而不举劾者，亦减罪人罪五等。诸鞠勘罪囚，连职官同问。不得专委本厅司吏，及弓兵人等推问。违者纠察。诸罪囚枷锁监禁之例，各以所犯斟酌，干连人不关利害。及虽正犯而罪轻者，召保听候，毋致非理死损，违者纠察。刑名词讼，若审听不明，及拟断不当，释其有罪，刑及无辜；或官吏受财，故有出入，一切违枉者，纠察。司狱司直棣本台，非官府不得私置牢狱。诸承追取合审重囚，及应照刷文卷。漏报者，纠察。诸诉讼人，先从本管官司，自下而上，依理陈告。如有冤抑，经行中书省。理断不当者，仰行御史台纠察。各处官员，为治有方，能使讼简政平，民安盗息，一方镇静者，即听保举。其有贪暴不谙治体，败坏官事，蠹害百姓，及年老衰病，不胜职者，并行纠察。诸公事行下所属，而有枉错者，承受官司，即便执申。若再申不从不报者，纠察。提刑按察司，比至任终以来，行御史台考按，得使一道。官政肃清，民无冤滞，为称职；以苛细生事，暗于大体，官贪暴，民多冤抑，所按不实，为不称职。皆视其实迹，咨台呈省。诸道行御史台旨挥，及上御史台诉以不实，或诉讼人咆陵忽者，并行断罪。凡可兴利除害，及一切不便于民，必当更张者，咨台呈省闻奏。其馀该载不尽，应合纠弹事理，比附已降条画，斟酌彼中事宜，就便施行。至元十五年五月，钦奉圣旨：拟行御史台奏下项事理，今降圣旨，仰中书省，宣慰司，都元帅府、都转运盐使司，应管军官，管民官，管匠官，其馀大小诸司官府，照依见降圣旨事意施行。诸职官犯罪，除授宣官，照依已降圣旨，咨台闻奏。受敕人员，应断应罢者，听从行御史台区处。其馀受省人员，并听提刑按察司。依上施行，复先委监察弹劾。宣慰司官吏奸邪，非违刷磨案牍。今拟从本道提刑按察司，就便依上施行。应有至死罪囚，有司取问明白，追会完备，行移提刑按察司。审录无冤，有司依例结案。申行中书省，移咨中书省类奏，待报施行。自行中书省以下诸司官府，应行公事，今后小事限七日，中事限十五日，大事限三十日。如违照依已降圣旨，比附已行体例，从行御史台、提刑按察司，就便施行。立行御史台官。大德八年，三月二十四日，钦奉皇帝圣旨：蛮子田地里，有的行中书省为头。各衙门官人每，令史每根底，军人每根底，众百姓每根底，宣谕的圣旨：如今交阿里马为头，做行御史台大夫，委付了也。大小勾当里，他但行的。官人每，令史每，行的是的不是的，体察者。军民生受的，省谕者。大勾当有呵，奏将来者；小勾当有呵，他每依著体例就断者。除这的外，合行的勾当有呵，依着在先行来的圣旨体例里体察者。更廉访司官人每、监察每等，用心谨慎行者。这的每勾当，其间不捡是谁，休入去者。入去的人，不怕那这的每。更这般道来也么道，没体例的勾当做呵，他每更不怕那圣旨。钦此。  

监察合行事件：至元二十五年三月，行御史台准御史台咨：近奏准，赴尚书省，议到监察御史，合行事理。于至元二十五年，二月初二日，白寺里北里呵，答必察迭儿里，相哥丞相为头；尚书省官每，王速帖木儿大夫为头；台官每一同奏读过。奉圣旨准。钦此。诸官府文卷，在先每季照刷。其监察御史，刷夏季者，不照春季；刷秋季者，不问夏季。其间错失不能尽知。议得今后上下半年，通行照刷。事有违错，若不为尽心，透漏刷过者，量事轻重治罪。凡察到公事，合就问者就问。事干人众，申台呈省。诸官府见问未决之事，监察御史不得辄凭告人，访词取人追卷。候判决了毕，果有违错，依例纠弹。其罪囚有冤，随即究问。监察御史察到不公人员，本管官司，有占不发者究治。监察御史任满，验所言事件，小大多少，定拟升降。御史台升正二品。至元二十七年，尚书省付三月十七日奏：御史台官人每，俺根底与文字。至元二十一年火鲁火孙那底，皇帝根底奏了。御史台衙门做了正二品。自月儿鲁那演以下官人每根底品从，各添与了一等。来这里的，二品衙门的官人每的品从，从上至下，挨次着有。俺御史台官人每，中丞之下四品的无有。如今侍御史做正四品，治书侍御史做正五品。首领官三个都事有，交一个做从五品的经历。说有俺商量得，依着他每说来的，各添一等品从。三个都事内，交一个达达都事，与别个的一体做经历。与宣呵，怎生么道奏呵，那般者么道，圣旨了也。钦此。仰照验。承此，依上将达达都事秀才，升充经历。劝农司复并入按察司。三月二十七日，省台官奏：俺与御史台、大司农司官人每，一处商量耒，在先腹里城子里头，江南地面里头，一个按察司里六个官人，一个劝农司里四个官人委付来。如今劝农司，农桑的勾当见次第也。将行司农司里劝农司衙门罢了。依在先体例里，并入按察司里。一个按察司。再添两个佥事，共八个官人。委付农桑的勾当有呵，大司农司里呈者。刷卷并体察的勾当有呵，御史台里呈者。在先孛罗张仲谦管时分，劝农司按察司一处有来。在后奏了分开来，如今依在先体例里，教合并了呵。怎生么道奏呵，您众人商量了。那般说有也者，么道圣旨了也。俺与台官每、司农司官人每、众人商量来么道奏呵，那般者么道圣旨了也。钦此。更提刑按察司为肃政廉访司制。至元二十八年，钦奉圣旨：不捡甚么勾当，成就者么道，省官人每来。省官人每，做贼说谎，交百姓每生受根底委付耒，是的不是的，行的根底体察者么道，委付御史台官人每耒。御史台官人每，也不曾体察得。他每也做贼来。省家、台家官人每这般行的上头，大小勾当里行的，都要肚皮坏了勾当来，如今中书省尚书省根底合并了，则依在前体例里，交做中书省也。从今已后，中书省、枢密院、御史台、宣徽院部官每，但是勾当里行的人每，大小官人令史每，肚皮休要者，委付来的勾当里，在意干办成就者，似在前一般。要肚皮、坏勾当的人每，重要罪过也。要肚皮来么道。告的人根底言语是实呵，与赏者。台家纠察的官人每，明知道不纠弹呵，有罪过者，外头有的提刑按察司官人每，在先半年里，一遍刷卷，体察勾当。出去有来，各道里不住多时，一路的过去上头。百姓生受官人令史每做贼说谎的，不得知来。为那般上头，将提刑按察司名字改了呵，立了肃政廉访司也。这廉访司官人每，提调着各路，监临坐地者。在先一般做贼说谎弊幸勾当革了者，不捡甚么勾当成就，休交百姓生受者么道，晓谕的圣旨行有。如今但是勾当里行的官人每，交百姓每生受要肚皮坏了勾当的人每，肃的廉访司官人每体察着，拿住呵，受勒的官人每根底取了招伏呵，杖子里决断的罪过有呵，他每就便要了罪过者。重罪过有呵，台里与将文字来。咱每根底奏者，受宣的官人每做罪遇呵，取了他每招伏奏将来者。更不要肚皮不捡甚么勾当成就了，不交百姓生受。行的人每根底明白，文字里奏将来呵。他每根底名分添与的，怎生般赏的，咱每识也者。又钞法盐货的勾当，官民得济得勾当有么道，不捡甚么课程，钱粮提调的官人每，用心完备成就者。课程官粮，从实完备，不纳到官，偷盗的人每根底，廉访司官人每用心体察者。又管民官与按察司官遁相照刷文卷，有道来那般照刷呵。遁互厮掩闭者，罪过不交出来有。如今廉访司的文卷。管民官休照刷者。管民官的文卷，肃政廉访司官人每依旧照刷者。廉访司官人每，行的是与不是的，省里台里差的人去，他每根底体察，照刷文卷者。更肃政廉访司官吏人等，要肚皮坏了勾当的人每根底，比别个做官的人每的，他每的罪过重者。更别个体察的勾当，依着初立按察司行耒的圣旨体例里行者道来。钦此。各道拟设书吏奏差。至元二十八年六月，奏准按察司改立肃政廉访司。拟合设书史书吏奏差，承奉中书省付，除书史不须设立外，每道拟设书吏二十名，奏差六名，移咨行台。并遍行各道，依上施行。承发司官勾兼照磨。至元二十九年三月初六日。本台奏准内外脏罚钱物，本台收纳及事关钱必用照磨。若另添设，似涉冗员。今拟承发司管勾兼狱丞，杨士元兼照磨职事，并拟添设典吏三名，中书省付准拟。廉访司增设管勾兼照磨一人。至元二十九年，本台奏准，各道元设书史，尽行减罢。所掌握文字繁冗，每道添设承发，架阁库管勾兼照磨一员，拟正九品，典吏一名。立鄂州肃政廉访司。至元二十九年二月十七日，本台官奏：荆南府有廉访司。有如今江北里底南京省管著呵，这廉访司，这台里管着道来。在先鄂州一道按察司，有来桑哥做官时分，要束木说了，那按察司罢了来。如今江南里底九个城子，地面也宽，有依在前体例里，鄂州立一处廉访司呵。怎生奏呵。那般者么道圣旨了也。钦此。江南浙西道杭州置司。至元二十九年八月三十日，本台官奏：杭州有底按察司，也是桑哥奏准。杭州这壁苏州，小名底城子里交来，有来如今交廉访司，杭州省边头住呵便当。么道省官人每根底商量了，那般者，么道圣旨了也。钦此。官吏首脏。至元二十九年六月，中书省、御史台呈官吏首钱等事。刑部议到下项事理，都省准拟。官吏出首取受之脏，既已准首免罪，难议黜降，依例附过名。若职官再犯，量事轻重科断黜降。吏人等再首，无问所首脏物多寡，勒停。官吏首罪，事重者监收，轻者召保听候。取勘别无诈冒，及未经事发者，准首原免。若知人欲告而自首者，减罪二等。或闻知别处事发，赴官陈首，若计所首日程可知，虽是不知仍依知人欲告而自首者。亦减二等科之。诡名代替，不在原免之限。如犯人实有病故，许令亲属代首。首罪不尽者，止以不实不尽之罪坐之。廉访司官参用色目、汉人。至元三十年正月二十八日，奏过事内一件。昨前日省官人每商量了，一个廉访司里八个官人。有八个里头，交四个汉儿人者，那四个蒙古河西畏吾儿回回人每，相参着委付者。一个路里，一个色目人，一个汉人，两个根底一处委付呵。怎生么道奏呵，那般者么道圣旨有来。俺和月鲁那演省官人每一处商量了，省里部里行底管民耒底人每里头，外廉访司里，合委付底色目汉人五十一个。有受宣的三十八个，受敕的一十三个人。有么道奏呵，你每底勾当有那般者，么道圣旨了也。钦此。风宪官吏脏罪加重。至元三十年四月二十九日。本台官奏过事内一件，广里按察司里，行来底两个官人，一个麻剌忽思小名底副，使人根底要了贰拾伍锭钞，一条玉系腰；一个乞台帖木儿小名底佥事，人根底壹拾参锭钞，肆两捌钱沙金，要了来么道。行台里官人每，他每底招伏文字与将来了。俺商量来，在先按察司官人每要肚皮呵。比别个人每重要罪过者，么道圣旨行了。有来如今这两个根底，依体例一百七打了，后头勾当里不交行底体例。有重要罪过者，道来底圣旨体例里，更他底财物断没一半。打了，勾当里休交行呵，怎生么道奏呵，那般者？么道圣旨了也。钦此。至元三十一年七月，钦奉圣旨节文，今命月鲁那演太师，录军国重事。御史大夫首振台纲。凡军民士庶，诸色户计，所在官司，不务存心抚治，以致军民困苦，或冤滞不为审理，及官员侵盗诳污滥不法，若此之类，肃政廉访司，监察御史，有能用心纠察，量加迁赏。若罪状明白，廉访司，御史台，不为纠弹，受赂循情，或别作过犯，诸人陈告得实，罪比常人加重。诬告者抵罪反坐。肃政廉访司官，监察御史，察出公事，取问其间，诸人毋得搅扰沮坏。彼若悖此，非理妄行，以致人难，宁不畏罪，其御史台，肃政廉访司，监察御史应有大小公事，照依累降圣旨，条画施行，各尽乃心，毋旷厥职，故兹诫谕，想宜知悉。廉访分司，断职官会议。至元三十一年六月，本台奏准条画内一款：凡职官取受钱物，赃状明白，例合断决者。钦依元降圣旨，除受宣官员，申台闻奏外，受敕官员，移牒总司，会议断决事有疑似，备细申台，钦此。命只儿哈郎为御史大夫。元贞元年正月初八日，承奉中书省付，奏过事内一件：御史台，秃忽赤之上委付，只儿哈郎的完泽根底商量了，拟定名分，说者圣旨有来。完泽丞相等，俺众人商量来，台的勾当，大有合委付为头儿底人。只儿哈郎根底大夫名分里委付呵，怎生奏呵，那般者，与大夫名分里行者，圣旨了也。钦此。命秃忽赤为御史大夫。元贞二年正月二十日，本台官奏：月吕鲁那演替头里，皇帝可怜见，交只儿哈郎右手里画字了也。只儿哈郎左手里画字的替头底，皇帝可怜见呵，交秃忽赤做大夫画字呵，怎生么道奏呵，那般者，圣旨了也，钦此。  

命顽闾为侍御史。元贞二年二月初五日，本台官奏：阿忽歹底兄弟顽闾，交这台里做侍御史呵，怎生么道奏呵，那般者，圣旨了也，钦此。省台共议选用人员。大德元年四月初四日奏：整治台纲事内，别帖木儿说，自来御史台无选法，用着人呵，于管民官内选用来。近年自其间互相保举选用。为那上头，省台选各另了也，又立廉访司。六七年间勾当人每内，也有好的，也有歹的。今后有阙呵，省台官一同依在先体例里商量着委付呵。怎生说，有阿老瓦丁，也说廉访司官每，都合从新捡择好人委用。廉访司官内，若有自前不曾管民的管民官里委付呵，民间便与不便的勾当知也者，若这般更新呵，台官与省官人处商量了委付呵。宜的一般说，有俺众人商量来，台官并他每之下行的首领官，监察每，依先的体例里，则他每选用者，廉访司官。若便都从新更换呵，别无缘故动众的勾当，有不宜也者。如今廉访司官有阙，并未满声迹歹的，省台官一同选人替换委用。监察廉访司官里头，若有合呈省的呈省，依体例委用。不曾管民来的，依着阿老瓦丁所言，管民官里委用。又廉访司官每，众人商量了，从新委付了之后，台官人每，省部诸衙门里创索人呵，省里商量者。大德元年，众人商量了，委付来的人，若自其间迁调呵，则台官人每就便迁调者。省官人每台官内选用呵，也依那般台官每根底说了委付呵，怎生这般拟定体例行，么道商量来奏呵，奉圣旨是您众人商量来。那圣旨问呵，回奏是俺众人一处商理来奏呵，哏商量的是也那般行者。么道圣旨了也。钦此。立陕西行御史台。大德元年七月二十三日，本台官奏：陕西等处四省，创立行御史台。比着江南四省呵，钱粮百姓虽是少呵，这四省地宽远，甘州行省每年去的钱粮支持大有。台立呵，不爱的人多去也。比着江南立定呵，勾当上有益去也。如今圣旨里委付了为头大夫，也依着那立行台的体例，提着名字，宣谕的圣旨与呵，怎生奏呵？是有先立了台呵，商量者，圣旨了也，钦此。整治事理。大德元年四月初四日，本台官奏准御史中丞崔资德建言，整治事理开列于后。御史台本无选曹，所用人员，多于省选流官内公举。其馀官员，省部自有选例。近年以来，御史台用人，止于本台举用人内互相调转。其肃政廉访司官，监察御史，首领官，任满解由台呈到省。或有不即迁转者，所以省台之选，自分为二。今后省部，并各路管民官内，有廉干人员，宪台各当举用外，廉访司官，监察御史，首领官，台呈解由到省者，依例早为迁转。省台既不分彼此，通行选用，则人无去彼说就此觊觎之私，贤者进而不肖者退矣。南北二十二道肃政廉访司，纠弹诸路，不为不重。其为头廉访使，当选圣上知识，根脚深重，素有名望，正蒙古人。其次汉人，回回诸色目人。钦依已奏准世祖皇帝圣旨体例，相参选用。各投下色目监察御史，每年保用到今一十五年。中间以有限窠阙，待无限人员，父而员多阙少。今后自内台，江南、云南、两处行台，色目监察御史，从各投下通行保用。见行体例。色目监察御史任满，例转各道肃政廉访司佥事。再任满，具行过事迹呈省，合升用者升用，合本等迁转者本等迁转。如此，则内外事体通知，亦使有所激劝。御史台凡选用内外人员，旧例除台官，首领官，监察御史，从本台不次擢用外，各道肃政廉访司官，首领官，自改立到今六年，其间能否糅杂，钦依见奏奉圣旨事意，从新立法度整治。今后有阙，省台照依旧例商议。公举通用，不惟风宪一新，人材优劣，亦可见矣。台纲切要，务在得人，得人则何患不治？今既台省公论选人。其管民官犯脏罪者，却令行省以下，再行审断事理，是乃行省明里不花一己之见。目今奏奉圣旨，省台商量立法度，从新整治。合从省台集会翰林、集贤诸老学士商议闻奏，钦依改立肃政廉访司圣旨，并初立提刑按察司条画，累降圣旨施行。委任既专，纪纲自振。御史台用人，除近侍当怯薛人员特旨委用外，今后并不得用不曾受宣敕人等。虽有请俸历过月日，止合入流品。其不曾亲民者，亦不许用。中间若有必合风宪内任用者，具实迹明白闻奏。甘肃陕西两处行中书省，控御西北边境，诸王驸马，大军驻札去处，钱粮出入，支持浩大。四川云南两处行省，亦系边远蛮夷地面，不渐声教，形势险恶。今云南立行御史台，甘肃陕西四川各立肃政廉访司，轻重例置，耳目有所不及。若将云南行台，移置安西路陕西等处。其云南止设肃政廉访司；又陕西道元立廉访司，却于凤翔府酌中处设置，并甘肃四川两处廉访司，通计四道，隶属陕西等处行御史台节制。四省文卷，每年监察御史照刷。其甘肃边境等处，每年行台官亲行镇遏军民，纠察非违，其于国家便益，不可尽言。监察御史任满，验行过事迹，高出伦辈，知大体者，闻奏升迁。其馀验所行事迹，堪克各道廉访司官，依例选用。合呈省迁转者，依例呈省。比依旧例，宜立程式。行御史台监察御史，若有异政，依例不次擢用。或再历内台监察御史一任。内有合呈省迁转者，依例呈省。各道肃政廉访司官任满，凭解由开到事迹。合升用者，临时闻奏，不次擢用。合呈省迁转者，依例呈省。合就便于各道本等内迁转者，依例本等迁转。照刷枢密院文卷。大德二年七月十三日，本台官奏：在前世祖皇帝时分，月吕鲁那演奏来军的数目，休交照刷者，体例里院里，天下军马总数目，皇帝知道。院官里头为头儿的蒙古官人知道。外处行省里头军马数目，为头的蒙古省官每知道。这般文卷也不照刷。更这边关机密，不合交多人每知道的勾当。这般文卷，监察也不照刷。外枢密院里委付万户、千户、百户、弹压各自一枝儿勾当，更勾补逃亡事故军呵，各路州县里的勾当。这几年院家推辞着有军数目么道，不交照刷。更有人告他每不依体例，要肚皮别了圣旨。委付人取文卷去呵。汉儿每推着蒙古官人每不与文卷。他每主意，遮藏他每弊。有如今只儿哈郎大夫为头，俺每商量来，里头院里，外头行省里，军马总数目，这边关军情机密勾当，不交照刷外。委付大小军官，选各宗文卷，并勾补逃亡事故军文卷，依着立御史台圣旨，并照刷中书省体例照刷呵，这院里的弊革得少去也，奏呵，钦奉圣旨是也。那般者，钦此。命彻里为南台御史大夫。大德三年三月十七日，本台官奏：中书省家，俺根底与将文书来江南行台里，有底两个大夫里头，壹个罢了者，么道圣旨了也，么道说将来，俺商量来，依体例彻里为头。是哥哥有彻里合行。有阿老瓦丁他也说，有依体例，我是兄弟，我合出去。么道说有奏呵，彻里交行者，阿老瓦丁出去者，么道圣旨了也，钦此。  

复立京兆廉访司。大德三年正月初九日，本台官奏，京兆府有的台罢了，依着在前立廉访司么道圣旨，有来如今这里委付将人去呵，勾当耽误也者。则那里台官里头，秃中丞根底，那里为头交做廉访使一个姓高底侍御根底，交做大使。撒刺儿小名底阿儿干人。更一个姓李底汉人，这两个交做佥事。更韦哈刺哈孙小名底人江南做佥事来。那里官吏每根底察着，要肚皮来的钱多追了向前行来，为他行的是的，上头升他一等。京兆廉访司里交做副使呵，怎生么道奏呵，那般者么道圣旨了也，钦此。照刷铁冶提举司文卷。大德三年八月，中书省付户部呈：广平、顺德、济南三处铁冶提举司申，年例七月科拨矿炭，八月般载大石修垒炉座，冬春兴煽，次年五月炉终。若将行过文卷，于夏季四月至六月内照刷，似不相妨。本部参详，拟合依准各提举司所拟，候炉终日照刷相应。具呈照详。得此都省相度盐运司年终刷卷，已有定例，其铁冶提举司，若准炉终照刷文卷，于事为便。合一仰照验，就便施行。选用风宪官员。大德四年，十二月二十九日，本台官奏：去年监察每，廉访司官人每，不曾管民的不教行。曾做管民官的，分捡好人委付相应么道。别帖木儿，阿老瓦丁等题说呵，依他每的言语奏过那般行来。如今不须则管民官里取选捡了得的好人委付呵，怎生伴当每却那般说，有俺商量得，依他每的言语呵怎生奏呵！奉圣旨那般者，钦此。复立海北、海南道廉访司。大德四年正月，本台官奏：去年海北、海南道廉访司，为田地远的上头，做官去的人每难到。有么道并在广西廉访司里来。如今那里的军官每，民官每，立廉访司呵，军民多得济么道。省里台里与将文书来，有答剌罕丞相也，说有广西廉访司官每，海南刷卷去呵，马田地远，做使臣的，一般疾忙回来的，上头军民疾苦不理的。有说有俺与完泽丞相为头，省官每根底商量来，廉访司立呵是也么道。来奏呵，依在前体例，立廉访司者，么道圣旨了也，钦此。大德五年，三月日，钦奉皇帝圣旨，中书省官人每根底，枢密院官人每根底，行中书省官人每根底，内外大小诸衙门官吏每根底，宣谕的圣旨。御史台官人每奏，自立台以来，纠弹罢取受的官吏，数多不知自己的罪过的人每，妄生事端，沮坏台事。元贞元年，明里不花杭州省里行时分题说的上头，察知宣慰司官的罪过呵，与行省同官审知。路官的罪过呵，与宣慰司官同审。州县官的罪过与路官同审。这中间窒碍，有宣慰司相离。行省远的，往复一万里的也有，难以同审。又监察每，行省令史每的稽迟违错，寻出来呵，与行省司一同审了断。有行省官，终是一个勾当里行，有同审呵不便当。又廉访司察知的勾当里，事干人众，卒难结绝的公事，管民官里休摘委一员，一司里归问的上头，州县勾当多厮推着，公事成就不得。这五年行台廉访司、监察每，累累的文字里将来，依在前行来的体例里交行呵，怎生么道奏来。今后但是内外勾当行的，大小衙门里官吏每，各自委付来的勾当，谨慎成就者，教百姓安着。廉访司，监察每，用心体察者。勾当里谨慎行的实迹有呵，将他每姓名申台者。要肚皮没体例行的，依着立廉访司以来，世祖皇帝已降圣旨事意，受敕官廉访司问的招了呵，行移总司会议断者。事重申台者，受宣官申台闻奏者。被问的官吏，他每的罪过既有显验，避罪翻异呵，再差官问的招了呵，比本罪上加等。要罪过者，监察每照刷出。行省令史稽迟违错。轻罪，就便断决，重事申台者。廉访司问的公事里头，有干碍人众，卒难结绝，不能亲到呵，管民官里，选廉干人员归问者。廉访司官，监察每，为用心体察，分外没体例行呵，罪比常人加重者。大德五年八月，钦奉诏书内一款：行中书省，宣慰司，肃政廉访司，列置诸路之上，本以弭盗贼，修政事，纠不法，抚良民。又近年于此，略而不问。自今各修乃职，凡在所属之内，常加检责。期于政成民安，诸路镇静而已。有不称其责任者，从中书省，御史台，录其实迹，闻奏黜罚。又一款：近年累降诏条，各处官司，有奉行不至者，仰中书省，宣慰司，廉访司，随事举问。审理罪囚定例。大德五年八月初三日，钦奉圣旨，赈灾条画内一款：诸处罪囚，仰肃政廉访司官，分行审理，轻者决之，冤者辩之，滞者纠之。有禁系累年款不能决者，另具始末，及其疑状，申御史台呈省详谳。在江南者，经由行御史台，仍自今后所至审囚，永为定例。体覆灾伤。大德六年正月十五日，本台官奏过事内一件：彻里题说有初立御史台时分不捡甚么勾当有呵，监察每，按察司官人每，体察有来那的后头。民间田禾旱涝灾伤，教体覆有来。如今不捡甚么勾当，都教体覆，有俺体覆了呵，再谁体察。勾当里窒碍么道，说有俺商量来，民间田禾旱涝灾伤，依例体覆。其馀的则依着初立御史台体例里，教监察每，廉访司官人每体察呵。便当的一般，有么道奏呵，和省官人每商量着，管定三个日头了者，么道圣旨了也，钦此。呈奉中书省付。大德六年正月二十日，奏过事内一件：初立台时分，则教体察来。在后立按察司时分，有水旱灾伤，田禾不收呵，体覆呵，后头渐渐的不问。大小勾当，教俺体覆。有其间多有窒碍，么道说有体覆的勾当，短少钱粮等事，一面词因，怎生作数？么道教监察廉访司官体覆虚实，行文书有体覆的缘由，是这般不是新行来的勾当，行了多年也。伴当每道，俺的勾当里有窒碍，么道说有，何平章也说在先，体察来水旱灾伤呵，合体覆。除那的外，合体察。么道。说有依着伴当每的言语行呵，怎生奏呵，奉圣旨那般者，钦此。照刷中政院文卷。大德六年四月，中政院咨：大德五年，十一月二十八日，本院官启过事内一件：在先中御府时分，文卷休刷者。么道懿旨有来，如今中政院管着的怯怜口，阿塔赤，阿察赤，王烈匠人每。管民官吏等，但是俺管的，省里台里内外衙门，俺根底不商量，做罪过来，么道拿将去问。有那般启呵，您说的是，有家私的勾当。有但属您管着的，省里台里休问者。这里侧近有的罪过做呵，您问者。外头有的做罪过呵，各路有的廉访司官人每，依体例问者。是实呵，您根底文书里说将来者，重罪过的启者，轻罪过的，您依体例行者。么道懿旨了也，敬此。大德十年五月十八日，钦奉诏书内一款：监察御史，廉访司官吏，所以纠劾官邪，徇求民瘼，肃清刑政，共成治功，今后各思所职。有徇私受赂者，照依已降圣旨，加重治罪。整治台纲。大德十一年十月十五日，钦奉圣旨：节该世祖皇帝立御史台，中书省，枢密院，制国用，使用内外。但是勾当里行的官人每，使见识，行无体例的勾当呵！体察者，肃清百姓每的风俗，照刷各衙门的文卷者，么道教行呵，于民便益耒。如今脱脱奉国公右丞相，为御史大夫，只儿哈郎为御史中丞，整治台纲者，么道委付了也。不以是何军站民匠，管着的官人，不用心抚治，率敛钱物，无体例横邪差役的上头，百姓每生受。有系官钱粮，造作物料内落侵盗的，移易借贷的，觑面皮，要肚皮，教百姓每生受，不公不法的官吏每根底，监察每，肃政廉访司官人每，用心依体例体的每根底，添与他每名分，他每无体例差池了呵！告的人每，依着在先圣旨体例里，御史台里。昔者监察每，肃政廉政司官每，体察出来的勾当，问的其间不捡谁，休沮坏者。这的每道这般宣谕了也。么道别了体例行呵，他每不怕那甚么，但有合行的勾当，依着在先行来的圣旨体例里行者。各自委付着的勾当里，用心向前行者。么道众人每根宣谕的圣旨，行了也圣旨，俺的羊儿年，十月十五日。至大二年九月，尚书省钦奉诏书内一款：风宪为纪纲之司。民生休戚，官政废举，关系非轻。御史台戒饬监察御史、廉访司体承美意，协赞治功。所司奉诏不虔。并行究治。至大四年四月，住罢银钞铜钱诏书内一款：风宪之官，职应耳目，纠劾百司。凡政令之从违，生民之休戚，言责所关，实要且重。惟今百度载新，图治伊始，式遵世祖皇帝以来，累朝成宪。各扬乃职，以肃政纲。殿中标记奏事。至大四年六月二十日，本台官特奉圣旨：不捡那个衙门奏事呵，殿中合一处入来听。自薛禅皇帝时，那般有来。今后省院为头，不捡那个衙门，但奏事呵，殿中听者标记者。完泽你只在这门前坐地者，么道圣旨了也，钦此。选用色目监察御史。至大四年七月二十九日，本台官特奉圣旨：我根底近行的人，省得事的，老实的，选做色目监察，汉儿监察每，您自选者，么道圣旨了也，钦此。西台增设监察御史四人。至大四年九月二十六日，本台官奏：西台官人每，文书里说将来，俺提调着四省的勾当，管的地面宽远先设着二十个监察有来，后裁减了四个。南台管的地面和俺一般，如今南台二十八个监察，有那监察里头，摘那与俺四个呵，便当的一般，俺众人商量来。他每说的是，有南台二十八个监察，内减做二十四个，西台添做二十个呵。怎生奏呵，那般者，么道圣旨了也，钦此。作新风宪。至大四年，十一月二十七日，本台官特奉圣旨：台里合奏的事，早奏者；合行的事，休迟了。行者休交百姓生受者，么道圣旨了也，钦此。命塔思不花，失海牙并为御史大夫制。皇庆元年正月，钦奉圣旨：中书省为头，内外大小诸衙门官吏每根底，各投下官人每根底，众百姓每根底，宣谕的圣旨：世祖皇帝立御史台，自中书省为头，内外但凡勾当里委付着的人每，使见识无体例勾当做呵。体察者，肃清风俗，照刷诸司文卷者。么道行呵，益国便民来。如今教中书左丞相塔思不花，河南省平章塔失海牙，两个做御史大夫，整治台纲者，么道委付了也。不以是何大小勾当里，但凡委付着的官吏，更近行的每。不捡是谁军民站，系官钱粮，差发造作，中间做贼说谎，要肚皮，觑面皮，无体例做着，交百姓每生受的，监察每，肃政廉访司官体察者。又做罪过来的人每根底，使见识休问，交放了者，么道似这般一面词休奏者，更内外委付着的。近行的每，自己其间影蔽着，系官钱粮落了的，做无体例勾当的每根底，不交御史台官人每问。他每自己其间里问。么道与来的，执把圣旨草罢了者。御史台官人每，监察每，廉访司官人每，依着在先体例里问者，应有印信衙门的文卷，依例照刷者。监察每，廉访司官人每，勾当里用心谨慎行的。添与名分也者。他每无体例，做了监察，廉访司官人每，俺根底枉问来，么道告的人有呵，依在先圣旨体例里，御史台里告者。问的是实呵，被告的官吏每根底，依体例要罪过者。若虚呵，告的人每根底加等断罪者。这的每勾当其间不捡谁休入去者，休沮坏者，这般宣谕了呵。别了的人每要罪过者，他每却别了体例行呵，不怕那甚么，凡有合行事理，照依初立御史台以来，累降条画圣旨体例行者。众人根底宣谕的圣旨行了也，钦此。更令史为掾史。皇庆元年七月二十一日，中书省付特奉圣旨，节该集贤院从一品衙门，令史的名儿，改做掾史者。钦此，都堂钧旨，送吏部议。御史台呈：衙门既升从一品级，本台令史改称台掾，以此参详。本台既与集贤院同品，如蒙改称掾史相应。作新风纪。皇庆元年正月，本台官传奉圣旨，不捡那个大官人每，无体例勾当行呵，您台家众监察每我根底说者。行不行的我识也者，么道传圣旨来，钦此。照刷徽政院文卷。皇庆元年十一月，徽政院咨：来咨皇庆元年七月十二日，钦奉圣旨，节该应有印信衙门的文卷，依例照刷者，钦此。看详贵院，所辖诸路财赋总管府，大小司属衙门钱帛词讼，事务繁剧，多与有司相干。江南行台咨，财赋总管府官吏不公不法等事，请就便启闲施行。准此，照得至大四年，七月初六日，特奉皇太后懿旨，小罗大都奏，将来御史台家，奉懿旨刷徽政院卷。有刷卷呵，造作有窒碍的一般。有等候造作了交刷呵，怎生奏将来。大主人，有时分，徽政院家文书，不曾觑有咱每家私的勾当，依在先文卷休交觑者。交塔思不花大都台与将文书去者。您徽政院家，小罗根底也与将文书去者。么道懿旨了也，敬此。命伯忽为御史大夫。皇庆二年正月初二日，本台官特奉圣旨：交伯忽塔思不花替头里做大夫者。初四日好日头，有交那一日礼上日，么道圣旨了也，钦此。命脱欢为御史大夫。皇庆二年二月初六日，特奉圣旨：塔夫海牙替头里，教脱欢做大夫者，只教两个中丞，八员之上休添者。么道圣旨了也，钦此。黜陟官员。延元年四月二十六日，本台官奏：近年管民官内，一年考校一遍。殿最官各一员，以凭黜陟。么道诏书行了来，行台各道廉访司考校文书里，行的歹的，俺依体例要了罪过行了也。行的好的，省里与了文书来。如今五事的升一等，廉能的减一资，有这两等根底，添与名分，最官根底若不添与名分呵，向前谨慎行的人每心落后。一般有比及省家定夺升用呵，俺台家他每根底，各与一表里做记验。他做官的，多人每仿学着。向前谨慎行呵。怎生奏呵，那般者，么道圣旨了也，钦此。台察官吏犯脏加重。延元年九月十四日，本台官奏过事内一件：监察每文书里，说有世祖皇帝圣旨，台察官吏，但犯脏呵，永不叙用。在后又教加等断罪者。么道圣旨有来，如今省部家议得，台察官吏犯脏，不枉法者加至一百七，永不叙用。与世祖皇帝圣旨体例不厮似的一般有。今后台察官吏人等，因事取受。加等断罪。虽不枉法，合除名不叙。么道说有俺商量来。风宪是掌把纪纲法则的职分，若自己身上不严约束的干净呵，难正多人的一般。有依着监察每说来的行呵。怎生奏呵，那般者，么道圣旨了也，钦此。复立陕西行御史台，延二年五月初一日，本台官奏：昨前廉访司里，换与银印者，么道几遍。特奉圣旨有耒，到今不曾与有省官人每。这里有可怜见呵，依着先了的圣旨交与的，上位识者。么道奏呵，上位宣唤帖木迭儿丞相至御前，奉圣旨。昨前廉访司里与银印者，道来如今疾忙与者，么道圣旨有呵。帖木迭儿丞相奏，依着皇帝根前，我省得的奏。有为罢了西台的上头，那里众百姓每生受。薛禅皇帝为迤西是紧要地面，上头交镇遏，么道立着行台有来。省呵，是身体一般，院是手足一般，台是耳目一般。省院台都只是一个勾当。有为罢了西台上头，大勾当里好生妨废着，有可怜见呵。依先体例，交复立的上位识者，么道奏呵，你说的是有，我也那般寻思，有来依着先例交立者，么道圣旨了也，钦此。复立陕西廉访司。延二年六月十九日，本台官奏：奉圣旨陕西立了行台也。如今陕西廉访司，依旧移往凤翔立呵。怎生奏呵，那般者，么道圣旨了也，钦此。人众委问。延二年正月，本台奏过事内一件：今后各道，凡有告言不公不法等事，总司合受理者，即与受理。合牒分司者，即与移牒。合亲问者，即与亲问。果若事干人众，卒难结绝，不能亲到者，钦依己降圣旨事意施行。不可一概专委府州司县官员，互相移问。及合取问之事，不为受理。命伯忽、脱欢答剌罕并为御史大夫制。延三年六月，钦奉圣旨，谕中书省以下，内外诸衙门官吏人等：朝廷设立御史台，肃政廉访司，专一弹劾百官奸邪非违，刷磨案牍，肃清风俗，审理冤滞，行之已久。比间各道按治失宜，事渐不举，有司往往多不奉职。今命太傅御史大夫伯忽，御史大夫脱欢答刺罕等，整饬台纲，作新风宪。凡军民众庶，所司不务存心抚治，致使困苦，及官吏脏污、侵盗，系官钱粮，不公不法；或囚狱冤滞，不与伸理，若此等类，监察御史，肃政廉访司官，有能恪尽乃职，用心纠按，事效昭著者，量加升擢。若或循私受贿，罪宜加重。声迹不佳，即听奏代。风宪勾当其间诸人，毋得侵扰沮坏。自今以往，遵守宪章，务在必行，毋为文具。钦此。加脱欢答剌罕大夫散官。廷三年七月十二日。本台官奏：前先月儿鲁那演秃忽赤大夫，火你赤中丞等勾当里行数年的，其间上位都曾添与散官来。如今答剌罕做大夫，行了四年也。他是老奴婢根脚，有台里在意行来。依着在先大夫的体例，他根底添与散官呵，怎生么道奏呵，他不比别个的，有我对省家说，则今日便教与宣者，么道圣旨了也，钦此。中书省付：特奉圣旨，荣禄大夫御史大夫脱欢答剌罕特加金紫光禄大夫，职事如故。钦此。照刷营田提举司文卷。延三年十一月十六日，本台官奏过事内一件：省家与俺文书，河南江北道，奉使宣抚文书里说，有襄阳路，立着营田提举司，五品衙门，属会福院所管。有那里官吏每为不刷他每文卷的上头，恣意做无体例勾当，要肚皮好生害百姓。有交俺就便闻奏，么道有俺商量来。依着省部拟定来的，与诸处运司，太后位下财赋办钱粮的衙门，一体圣旨懿旨里，年终钱粮成就了毕呵。似这营田提举司一般衙门的文卷，依例交廉访司照刷呵。怎生奏呵，那般者，么道圣旨了也，钦此。廉访分司断职官会议。延三年六月，钦奉圣旨，作新风宪内一款：廉访分司按治，诸职官有犯公罪，事重者会议总司，事轻者，依例罚赎。其首领官，稽违罪犯，斟酌轻重，依例施行，钦此。人众委问，延三年六月，钦奉圣旨，作新风宪内一款：各道廉访司，诸人应告官吏不公，合就问者就问，不得转委。如果事干人众，并地里遥远，卒不能结绝者，许委附近管民廉干正官归问。有诉不实不尽者，就为伸理，毋致偏抑。如违监察纠察。廉访分司出巡日期。延三年六月，钦奉圣旨，作新风宪内一款：各道分司，若不遍历，百姓利病，官吏贪廉，岂能周知？今后除廉使守司，刷按置司去处，馀拟每年八月中分巡，至次年四月中还司。如不依期出司，及巡历未遍，托故还，或依期还司，不曾遍历，并应结绝之事而不结绝者，听总司申台区处。审囚日期，不过六月初间。其将引书吏奏差，并仰避元籍，先役路分，违者究治。命朵儿只为御史中丞。延四年三月初七日，本台官特奉圣旨：御史告在先三个中丞有耒，如今数朵儿只做中丞者，休教推辞，只今日便教礼上者。么道圣旨了也，钦此。风宪官钤束吏属。延四年四月初四日，本台官奏过事内一件：初立行御史台，各道廉访司时，官吏各自守着职分，行的好来。近年以来，上下分限，比在前不厮似，事上不便当有俺商量来。今后各道书吏，比及监察去呵，有声迹不佳的，从司官即便退罢。行台察院书吏，似这般的有声迹的，亦从监察纠罢，监察每不依体例行事呵，许行台官指陈，著明实迹，就便黜退。这般体例守着行呵，怎生奏呵，哏是有那般做体例行者，么道圣旨了也，钦此。命脱秃哈、帖木儿不花并为御史大夫制。延六年十二月十一日，钦奉圣旨：中书省为头，内外大小诸衙门官人每根底，众百姓每根底，宣谕的圣旨：世祖皇帝立御史台，弹劾中书省以下内外，但凡勾当里委付着的官吏，脏污不法，奸邪非违，肃清风俗，刷磨诸司案牍。行呵。益国便民有来。近年以来，委付着官人每，勾当里不肯用心行，要肚皮坏政事，积渐的多了，教百姓每哏生受。有监察、廉访司官，不曾尽心纠弹上头，与初立御史台体例不厮似有。今命月吕鲁那演子，广平王脱秃哈，塔察儿大夫孙，帖木不花为御史大夫，整治台纲。委付了也，不以是何大小勾当里行的官吏，更近行的每，不捡是谁军民站赤，钱粮选法，刑名造作，中间做贼说谎，要肚皮，觑面皮，做无体例勾当，交百姓生受的，监察御史，肃政廉访司官人每，用心体察者。又做罪过来的人每使见识，教上来休问放了者。么道似这般一面词，不捡谁休奏者，传来的圣旨有呵，休行者。更内外勾当里委付着的，并近行的人每，自己其间影蔽着，系官钱粮落了的，做无体例勾当，御史台官人每休问，他每自问，么道与来的执把圣旨革了者。御史台官人每，监察廉访司官每，依在前体例问者，但有印信衙门文卷，依体例都照刷者，益国便民的勾当题说者。内外大小官吏不公不法，蠹政害民，别了体例的每根底，监察廉访司每，尽心体察行的与名分者。知道不肯纠弹呵，有罪过者。官吏每无体例勾当做了的，说监察廉访司官每枉问了断罪来，么道告的人有呵。依在前体例，御史台里告者，外头有的行台里告者。问的是实呵，被告的官吏每，依体例要罪过者。虚呵，告的人每根底加等断罪者台察里勾当。其间不捡谁休入去者，沮坏者，这般宣谕了呵，别了的人每根底要罪过者，他每却别了体例行呵。不怕那甚么，更风宪里合有整治的勾当呵，从新整治者。凡有合行事理，照依立御史台以来，累降条画圣旨体例行者，钦此。御史台复升从一品。延七年四月十四日，本台官奏：俺与广平王脱秃哈大夫，一处商量了奏，有近间为衙门冗滥，骤升品职的交减降，有御史台元是二品有来，曲律皇帝圣旨，普颜笃皇帝潜邸圣旨，御史台与枢密院一般教升做从一品呵，怎生么道奏呵。奉普颜笃皇帝圣旨，我和太后一处商量来，索甚么降有则依旧者。么道圣旨有来，俺商量来。御史台是纠弹别人的职分，有减降的勾当。先从俺合说有依旧做二品的，上位职者。奏呵，奉圣旨索甚么那般说有。集贤院翰林院也先是从一品，有御史台在先是从一品有来，只依旧做从一品者。么道圣旨了也，钦此。选用风宪官员。至治二年，正月十四日，本台官奏，世祖皇帝立御史台，选用着好人行呵。本为赞治国家，大勾当行来，难同有司选法，理算月日，给由铨注。风宪里选得识治体好人行呵。国家大勾当里得济有。今后若公事上不肯向前，风宪里不宜入来的，将他每的脚色呈与省家迁叙；肯向前行的，俺风宪里升用，这般行呵，激劝多人有，奏呵，奉圣旨那般者，钦此。选用官员。至治二年正月十四日，本台官奏：在前台察里，父子叔侄弟兄内，依着裕宗皇帝圣旨，只教一个行来。在后台官每，完者笃皇帝根底奏了，一门之内，有好人呵。一处休交画字，都委付行来。次后普颜笃皇帝根底奏了，一门之内，只交一个行有来。在后特奉普颜笃皇帝圣旨，一门之内，只交一个行的。索甚那般说有，依着在先体例都委付者，么道圣旨有呵，未曾行有。俺怎生呵，是么道奏呵，奉圣旨一门之内有好人呵，都委付者，钦此。举保官员。至治二年正月，本台官奏：御史台，廉访司，纠弹诸司。不公不法的衙门，有须索选识治体的好人委付。俺凭着监察，廉访司，举保来的人每选用有。交后人肯向前谨慎行的，应有举察的人每，或有不当过犯呵，随事斟酌轻重黜退。元举官呵，怎生奏呵，奉圣旨那般者，钦此。命秃忽鲁、纽泽并为御史大夫制。泰定元年，四月初五日，钦奉圣旨：中书省为头，内外大小诸衙门官人每根底，众百姓每根底，宣谕的圣旨：世祖皇帝，为天下百姓上头，体着历代典故，立御史台为耳目。弹劾中书省以下，内外百司，奸邪贪污，败法乱常，刷磨案牍，观察风俗。行呵，于国家百姓好生有益来。比因委任失宜，纪纲废驰，今命秃忽鲁、纽泽两个为御史大夫，从新整治。不以是何大小勾当里行的官吏，更近行的每，不捡是谁军民站赤。钱粮选法，刑名造作，中间做贼说谎，要肚皮，觑面皮，别了体例，交百姓生受的，监察御史，肃政廉访司官，用心体察追问者。有能尽心奉职，政迹昭著者保举。又做下罪过败露了，被问的使见识，教上来休问放了者。么道似这般有呵，休奏者，传来的圣旨有呵，休行者，更各衙门勾当里委付着的，并近行的人每，做无体例勾当，犯着法度，自己其间影蔽着，休交御史台问。他每自问。么道有执把的圣旨呵，革了者，御史台，监察御史，肃政廉访司，依在前体例问者。但有印信衙门文卷，依体例照刷者。又监察御史，廉访司官，职居言路，关系着国家得失，军民利病，不捡甚么勾当，有呵题说者。知而不言呵，有罪过者。尽心体察行的，添与名分者。官吏每别了体例，要了肚皮，监察御史，廉访司官人每，问的明白，依体例断了。被断的人每，却说道枉问来。么道告的人每有呵，依在前体例，御史台里告者，外头行台里告者。实呵，元问的官人每根底，依体例问者。虚呵，告的人根底，加等断罪者。敢有迳赴御前，并别衙门里告的，断罪者。台察里凡行的勾当，其间不捡谁休入去者，休沮坏者，这般宣谕了呵。别了的人每根底，有罪过者，他每却别了体例行呵，不怕那甚么合整治的勾当。有呵，好生整治者。凡有合行事理，照依初立御史台以来，累降圣旨体例行者，钦此。命伯颜、亦列赤并为御史大夫制。天历元年，十二月十七日，钦奉圣旨：谕中书省，枢密院，御史台，行中书省，行枢密院，行御史台，宣慰司，肃政廉访司，转运司，总管府，达鲁花赤，管民官，管军官，内外诸司大小官吏人等：世祖皇帝，立御史台，专一体察官吏，一切非违。刷磨诸司案牍，肃清风俗，宣明教化，有益于国，有便于民。迩者，朕至自江陵，大河以南，奸人怀贰。行省平章伯颜，虑致道路梗氵齿，即与诛夷，扈从北来，功迹昭著。今命伯颜为太尉，开府仪同三司，御史大夫。亦列赤为光禄大夫，御史大夫，一同首振台纲。凡军民士庶，诸色户计，所在官司，不务存心抚治，以致军民困苦，或冤滞不为审理，及官吏侵盗欺诳，脏污不法，若此之类，肃政廉访司官，监察御史，有能用心纠察，量加迁赏，若罪状明白，廉访司官，监察御史，知而不为纠弹，或受贿循私，及别作过犯，许诸人依例赴台陈告。得实，罪比常人加重。诬告者，抵罪反坐。凡有印信衙门，并听照刷。若有罪被问之人，无得结托近侍，诸衙门官员。朦胧奏请，免交取问。又被问其间，不得托以赴上题说勾当，窥避其事。内外风宪，诸衙门，毋得侵入搅扰沮坏。彼或恃此，非理妄行，宁不惧罪？其御史台，监察御史，肃政廉访司，应有大小公事，照依世祖皇帝以来，累降条画圣旨事意施行。钦此。作新风宪。天历元年，九月二十五日，本台官奏：近日委付俺交整治台纲者，么道圣旨有来。俺商量的，合整治的勾当。有几件合题奏有，钦奉世祖皇帝，累朝圣旨，御史台勾当，其间诸人，不得入来搅扰沮坏。圣上初登实位，凡有诸人，转行托请近侍等官，闻奏索要风宪名分。脏罚钱物的人有也者。那般人有呵，与在先体例不厮似，有今后台里大小一切事务，禁止诸人，不许入来搅扰。风宪名分，脏罚钱物，亦不得奏索。这般行呵，皇帝大福荫里，风宪肃清，台察的事行的也者。俺与省家文书，照依在先体例行呵，怎生奏呵，那般者，应道圣旨了也，钦此。自立台以来，委付都事呵，于各道廉访司佥事内选用有来。曾授宣的，除各道副使。授敕的，止除佥事。有来近年授宣的，授敕的，教做都事，委付了呵，不论他每月日，便除做各道副使有。似这般呵，窒碍选法，都想望着要做都事的多去也。今后依在先体例，曾授宣的，除副使，授敕的除佥事呵，怎生奏呵，奉圣旨，授敕入来的，出去呵，佥事里除者，授宣入来的，出去呵，副使里除者。资品不到的，除副使呵。广里除者，圣旨了也，钦此。又特奉圣旨，台经历有根脚，资品散官到的监司里除者，无根脚资品不到的，副使里除者，更资品散官不到的呵，除监司，交远方去者。委付台都事呵，秀才吏道内，各用一员者。么道圣旨了也，钦此。初设立各道廉访司，特奉世祖皇帝圣旨，委付的官员，蒙古，畏兀儿，河西，回回，这四等人，与汉人相参着发付有来。近年以来，不依在前体例，一色人内委付两个三个的上头，哏坏事有。今后只依世祖皇帝定制，蒙古色目内各用一员，与文字汉人相参委付，依在先体例行呵。怎生奏呵，奉圣旨。正蒙古人，重委付一个呵也中。其馀各色目内，止用一员者，圣旨了也，钦此。台里蒙古必赤怯列马赤，月日满了呵，事上行的好呵，除行台监察御史的也有来，汉人充蒙古必赤怯列马赤的也有。将他每一例除做监察呵，写不的弹章，刷不的文卷，于事上好生不便当。有今后除蒙古色目外，汉人不通儒吏的月日满呵，俺呈与省家，依体例定夺与他每勾当呵，怎生奏呵，奉圣旨那般者。又奏：初立廉访司时，分革了四个书吏，改做一员照磨管勾，专管架阁库文卷收掌脏罚钱物。文资相应人内选用来。近年以来于台宣使知班并色目人内一概委付有，与初立廉访司事意不同，今后各道照磨有阙呵，依着在先例通晓儒吏相应人内委用，做体例行呵，怎生奏呵，奉圣旨那般者，钦此。昨前奉圣旨，各道廉访司书吏，于职官，路吏，教授，下第举人内教行者。游学，岁贡秀才，休用者。么道有圣旨呵，俺商量来，各道书吏额，设着一十六名。今后有阙呵，于终场下第举子内用四名，教授内用四名，路司吏内用四名，通吏职官用四名。须要无过犯，行止廉慎，通达政务。照依旧例，委文资正官试验相应，方许收补。如所举不当，或不依例选取，从监察御史纠弹，罪及举官。似这般选取，做体例行呵，于风宪便有。奏呵，奉圣旨是有，用终场下第举子四名，教授二名，路司吏五名，通吏职官五名。其馀依您奏的。今后做体例用者，么道圣旨了也，钦此。自世祖皇帝以来，廉访司官，书吏，犯脏呵，交断没当房家产有来。次后奉完泽笃皇帝圣旨，廉访司官吏有罪过呵，比之常人加等要罪过者。么道说来，不曾革了断没的体例。近年各道官吏犯脏，玷坏风宪的，也只加等断罪呵，比世祖皇帝圣旨不厮似。有南台几遍合依着世祖皇帝定制行么道，咨将文书来，有俺商量来。如今整治其间，依着南台题说将来的，今后廉访司官吏但犯脏呵，依着世祖皇帝圣旨，要了合得罪过，断没他每的当房家产呵，不坏了风宪，犯脏的少也者，奏呵，是有那般行者，么道圣旨了也，款此。三台典吏充书吏。天历元年，十二月初四日，本台官奏过事内一件：昨前特奉圣旨：各道廉访司里委用书吏呵，于终场下第举子教授职官吏员内相参用做书吏者，么道有圣旨来，三台典吏并各道廉访司奏差，于吏员书吏窠阙内相参交做书吏用呵，怎生么道奏呵，奉圣旨那般者，钦此。命立御史台题名碑。天历元年，十一月十四日，本台官钦奉圣旨：洪福世祖皇帝，自至元五年，设立御史台呵，教做耳目者，么道立了来。在内若无御史台，在外无行台，各道廉访司衙门呵，做贼说谎的人每根底，怎生整治的有根元。世祖皇帝立这衙门，好处说那的呵。是如今天的气力里，我登了宝位，其间合与世祖皇帝立台来的圣旨：明白称赞着的，台里委付着的台官并首领官等，各人名姓，教台里立碑者。么道圣旨了也，钦此。命帖木儿不花、珞博华并为御史大夫制。至顺元年，三月十三日，钦奉圣旨：节该谕中书省，枢密院，御史台，及内外诸司官吏人等：世祖皇帝立御史台，弹劾中书省以下内外百官，奸邪非违。肃清风俗，刷磨诸司案牍，益国便民有来。今命开府仪同三司，上柱国，录军国重事，中书左丞相帖木儿不花，为御史大夫。太禧宗院使珞博华为御史大夫，首振台纲。凡军民诸色户计，所在官司，不务存心抚治，脏污不法，以致吾民困苦。从监察御史，肃政廉访司官，尽心纠察。凡察到公事，取问其间，诸人无得搅扰沮坏，曾经监察御史，廉访司按问之人，不得遮拾元问官吏，果有冤抑，在内赴御史台，在外赴行御史台陈诉，诸衙门不许受理。及被问之际，不得推称事故，赴上。近侍人员，亦不得题奏宣唤，觊脱其罪。内外应有印信衙门，并听照刷。但是朝廷得失，军民利害等事，从监察御史，廉访司题说，可采则行，不可则止。内外官员，各修乃职。其馀合行事理，并遵世祖皇帝以来，累降圣旨条画事意施行。这般宣谕了呵，沮坏的人每，要罪过者。风宪之官，彼或恃此，非理妄行，宁不知惧？钦此。照刷宣徽院文卷。至顺元年，六月十三日，本台官奏：大都台官每，备着监察每文书里说将来。世祖皇帝，立御史台，弹劾中书省以下内外百官，奸邪非违，刷磨诸司案牍来。近间为整治台纲的上头，内外大小，应有印信衙门文卷照刷者，么道圣旨有来。宣徽院，收支钱粮浩大，本院并司属，俱有印信，在前他每，指以大锅子茶饭为由，朦胧奏罢，不曾照刷来。因着这般上头，出纳无法，侵欺作弊，蠹耗了财物有。今后除内府大锅子，饮膳茶饭酒醴，遵依世祖皇帝定制外，其馀一切收支，各项文卷，依例合照刷么道。又诸王，公主，驸马，拜见上位，把茶饭筵会，既于两淮屯田总管府，省部大司农司等处，收买物内应付。其各投纳将来的茶饭钱物，宣徽院却合解与省家作数，交监察御史随卷照刷呵。怎生么道奏呵，我的大锅子里准备的茶饭酒醴，教依在先定制者。其馀宣徽院，并所管收支钱物等文卷，监察每，依体例照刷者，诸王公主驸马与的筵席钱，宣徽院收着，数目交省部家知道者，不得省家言语休动着者，么道圣旨了也，钦此。命亦释董阿为御史中丞。至顺三年五月二十七日，本台官奏：昨前奉圣旨，台里达达官人每，整治怯薛紧用的人每，有怎住夏。在先也台里曾委付三个中丞的例有来。依着那例，住夏的中丞，您商量了奏者，么道有圣旨来，俺标写了几个人名字，上位前呈看过奏呵。奉圣旨，河南省平章亦释董阿，交做中丞者，您差人去交疾忙来之任者。么道圣旨了也，钦此。命脱别台，唐其势并为御史大夫制。元统元年，六月二十四日，钦奉圣旨：中书省，枢密院，及内外诸司官吏人等根底，宣谕的圣旨：世祖皇帝，立御史台，弹劾中书省以下内外百司官吏人等，奸邪非违，肃清风俗，审理冤滞，刷磨案牍，益国便民有来。今命脱别台，唐其势为御史大夫，首振台纲。凡军民士庶，诸色户计，所在官司，不务存心抚治，以致吾民困苦；或囚狱冤滞，不为伸理，及官吏侵盗欺诳，脏不法；若此之类，监察御史，肃政廉访司官，有能恪尽乃职，用心纠按，量加迁赏。监察御史，肃政廉访司官，察到公事，取问其间，诸人无得搅扰沮坏。曾经监察御史，廉访司官，按问纠劾官吏人等，不得摭拾陈告元问元言官吏。果有冤抑，在内赴御史台，在外赴行台陈告，及被问之际，推称事故，欲脱其罪，近侍人员，朦胧题说，宣唤的，不捡是谁休奏者。但有朝廷得失，军民利害等事，从监察御史，廉访司官，尽心题说。其馀合行事理，并遵世祖皇帝以来，累降圣旨，条画事意施行。这般宣谕了呵。台察勾当里入来沮坏摭拾的人有呵。体察要罪过者，风宪之官，恃此妄行，宁不知惧？钦此。命普化为御史中丞。至元元年，十一月二十六日，本台官奏：普化先台里，做治书侍御史，依本分行的上头，除做南台中丞来。他去的其间，省里用好人的上头，除做参政来。昨前遇大事，其间再将他依旧台里委付做侍御来。他台里的勾当，谨慎行了多时也。如今将他做次二中丞。他的替头里，教徽政院副使，别里可不花做侍御，吏部尚书脱脱做治书。委付呵，怎生奏呵，奉圣旨那般者。当日教火者秃满迭儿，太皇太后前启呵，那般者，么道传懿旨来，钦此。  

不许犯分纠言。至元元年，十一月二十六日，本台官奏：监察每文书里题说，检会得风宪宏纲内，至元五年，世祖皇帝，立御史台条一款，弹劾中书省，枢密院，制国用使司等。内外百官，奸邪非违，肃清风俗，刷磨诸司案牍，并监察祭祀，及出使之事。又照得至元十四年，立行御史台，条画内一款：弹劾行中书省，宣慰司及以下诸司官奸邪非违，刷磨案牍，委行台监察。其馀诸官府并委提刑按察司者，么道有圣旨来。如今拟合申明旧章，各司乃职。说有又元统三年，三月内监察御史文书里说，近年以来，各道廉访司官，不率旧章，违礼犯分，互相纠言的，多有廉访司官。言台臣的也有体统不厮似。今后廉访司官，事干声迹的，从监察御史体究。若有似前隔越道分，互相纠言，违礼犯分呵，并听黜罢。么道说有依着监察每说的，做例行呵，怎生么道，奏准钦依圣旨体例，行移与两台各道廉访司文书来。俺商量来，设立台察衙门，专以纠劾，内外分治，各有攸司。今后内外台察的勾当，果有题说的，依例题说也者。纠弹的勾当说呵，台里世祖皇帝立定的宏纲，体例明白。有如今行与各道文书，钦依始初建立御史台圣旨体例，交遵守行呵。怎生奏呵，奉圣旨，这般宣谕了。隔越犯分，互相纠言呵，他每的言语休行者，他每也风宪里怎生行？么道圣旨了也，钦此。  

永乐大典  

## 卷之二千六百九  

七皆台  

御史台四  

【`元宪台通纪续集`】  

序。国朝前至元五年戊辰，立御史台。后至元二年丙子，作《宪台通纪》。凡建官定制，品秩之增崇，司属之存革，员额之损益，莫不备载。至于累朝诏诰训辞，昭揭于篇，焕若星日。每一启诵，如亲承威颜，如面受戒饰，俾有位者，竦然而敬心生。故是书之作，非徒专事纪载，于风纪是有助云。后十有五年，台臣议，以掾史唐惟明，摭故府事迹，自丙子已后，仿前凡例，有合载者，作续集以补之。乃至正十二年，正月二十九日，入言于上，有旨命御史中丞臣琪，治书侍御史臣秉彝，经历臣马马硕理，都事臣庄文昭，陈敬伯等，重加参订，以南台脏罚钞，付浙西宪司锓梓，分赐内外台察，及诸道肃政使者。于是属玄叙其卷端，玄乃拜手言曰：昔者世祖皇帝，建号纪元，再九年而宪台立，距今八十有五年，而《宪台通纪》一再作矣。我元亿万年，无疆惟休。是集之续，未有纪极也。虽然，祖宗建台之良法，惟其所操者约，所执者中，故国治之久，台纲之重，相为无穷。夫台臣持三尺之法，而定天下之正邪；御史绾方寸之章，而论天下之利病，归于一是而已。周立政有常伯，常任准人。所谓准人者，执法之官也。准于天下之物，未赏任其重也，而天下之物，必于此取正焉。知是道也，则知建台之初意，而可以得是书之纲领矣。是书之作，御史大夫也先帖木儿搠思监，中丞朵儿只，侍御史撒几孙，秦从德，治书悟良哈台，咸协议云。是年壬辰二月，翰林学士承旨，荣禄大夫，知制诰兼修国史，欧阳玄撰。至正十二年，正月二十九日，也可怯薛第三日，嘉禧殿里，有时分，速古儿赤哈麻，朵烈帖木儿云，都赤朵儿只，殿中燕赤不花等，有来众台官每商量了，朵儿只中丞，杜秉彝治书，马马硕理经历，陈敬伯都事，蒙古必赤月鲁帖木儿等奏：《宪台通纪》一书，本为台察沿革而设，其初未甚详备。至元后二年，台臣乃始奏请编进成书，自至元五年，立御史台以来，凡建官定制，诰命训饰，与夫品秩升崇，衙门存革，官联姓氏，莫不备载，粲然可观。自时厥后，十又五年。圣天子方隆治化，法度修明，纪纲振举，视世皇初立台察以来，事例繁简，虽若不同，而其立经陈纪之文，推诚纳谏之美，有光前烈。然而卷册浩繁，散无统纪。若不再加编集，无以垂示将来。乃命采缉成书，凡一十五卷。名曰《宪台通纪》。续集俺商量来，台官内教张琪中丞，杜秉彝治书，马马硕理经历，庄文昭、陈敬伯都事，一同提调较勘定。于南台脏罚钱内，应付工本纸，教浙西廉访司，开板印造完备，散与内外台察。廉访司呵，怎生奏呵，那般者，么道圣旨了也，钦此。风宪亲问，至元四年，正月初一日，钦奉诏书内一款：节该内外监察御史，各道廉访司官，一应公事职所当为者，往往委官追问，中间事有轻重未便，今后必须亲问，钦此。命脱脱为御史大夫。至元四年，四月初八日，本台官奏：如今监察御史文书里说，昨前监察御史每文书里说有，为脱脱中丞，经年每日与汪家奴，沙剌班，近侍上位。有汪家奴，沙剌班两个，位列三台，职居一品。脱脱中丞，今升做一品职事。说有奉圣旨，你每题说的哏，是我后的回说也者。有圣旨来，如今监察御史每又说有，脱脱中丞，志正器宏，德高望重，合再上位根底题说，升一品的职事。说有上位根前奏，教添与名分说有。俺众人商量来，脱脱中丞，台里哏行的是来。如今可怜见呵，撒迪大夫替头里教台里做大夫的，上位识者奉圣旨。我也那般寻思着来，恁哏题说的是，那般者，么道圣旨了也。当日教火者秃满迭儿，太皇太后前启呵，那般者，么道传懿旨来，钦此。褒赠台臣。至元四年，十二月初二日，本台官奏：俺根底监察御史文书里说，金紫光禄大夫，御史大夫帖木儿不花，至元四年八月十三日薨谢。窍惟我国家世德元，崇加恤典，自有敌事。故大夫帖木儿不花在宪台，首振宏纲，为上毗倚，为下瞻依。如良金美玉，实惟稀世之珍。比仪凤祥麟，端若嘉时之瑞。忠清秋历，德论春融。一旦云亡，百司增慨，谥典赠官，勒碑作传。岂宜待清，伏望特加表著，用笃忠贞，且以为天下后世劝。说有俺商量来，依着监察御史说将来的行，与省家文书，教行呵，怎生奏呵，那般者，么道圣旨了也。当月十二日，教火者当住太皇太后前启呵，那般者，么道传懿旨来，钦此。类申事故官员。至元五年，正月初七日，本台官奏：监察御史文书里，俺根底说，台察是朝廷耳目，纪纲所用，官员必由材德可称，廉能兼备，政绩昭著，行无玷瑕的人材，得与是选。或有到任之间，丁忧患病，或因侍亲迁葬，关亲回避等项事故，乃还不望进用，所在有司，既不申闻，廉访司官，又不荐扬，使其终身沉滞，不能上闻，甚负国家选辟贤能美意。今后风宪，为前项事因还家，不希进用的官员，在外廉访司，在京监察御史，每季类申宪台，即与甄录。其被声迹所黜，非犯脏私，并刑狱枉错等重事，亦宜取其所长，转达都省，验其资品区用。这般行呵，人材无所遗弃。遍行取勘，为例遵守。么道说有俺商量来，依着监察御史说来的。两台各道廉访司遍行文书呵。怎生奏呵，奉圣旨那般者。么道当日教火者当住，太皇太后前启呵，那般者，么道传懿旨来，钦此。脏诬风宪。至元五年，四月初九日，本台官奏：俺根底监察御史文书里说，刑者辅治之具，用之欲其得中，轻则失之宽纵，重则至于惨酷，二者皆非弼教之义。风宪官吏取受，比之常人加等。断罪流远，籍没家产，俱有定例。果其真犯，死有馀辜。比年以来，各处有司，贪纵之徒，脏污狼藉。宪司所至之处，或方受状，或方取问，巧生奸计，以钱物置之床榻之间，以金珠投之户牖之下，彼宪司官，岂能早见预防，谓之有失钤束。致使而然，因而黜退，遂使奸计得逞。彼有司之所犯，轻者罢役，重者追夺。乃以脏诬宪司，自脱解危。及事发之后，止坐以不应。所谓失之宽纵者此也。今后若有如此所犯，其宪司官，能自举觉，就便取问明白，议拟移牒总司，反坐脏罪。其分司官，不得因而遽回，以妨巡历。既自举明其事，难坐有失钤束，宜纵宪台闻奏，遍行各处，以励中外，庶小人之计无以自行，风宪之气少伸。么道俺商量来，依监察御史每说的，遍行中外。为例遵守呵，怎生奏呵，奉圣旨那般者。么道圣旨了也。当日教火者秃满迭儿，太皇太皇前启呵，那般者，么道传懿旨来，钦此。照刷银冶提举司文卷。至元五年四月，御史台监察御史呈：照得宣德等处银冶提举司，系五品衙门。管辖提领所一十馀处。每处设官不下二三员，行使九品印信，治在僻野山场，专为召募人民，采取矿炭，炼银办课。若不按临，照刷文案，于事未便。近因巡历蔚州等处，人民告称上项提领，所将采炼洞冶去处，抽分过矿炭，部领无籍之徒，十数成群，又将兴贩细民，每驮重取钱物。及接受民讼，起灭事端，其冶场官司，赖以不曾照刷文案。妄此所为，若便取问，正是办课时月。又所办课额，不见有无增羡。为此，看详宣德云州等处，银冶等场提举司，并各提领所文卷，与檀景铁冶，采金提举司，即系一体，拟合炉终，于审囚月分，就便照刷相应，具呈照详，得此，呈奉中书省付。送户部呈。议得上项事理，合准监察御史所言，炉终照刷相应，宜从都省付御史台，照会本部依上施行，具呈照详。得此，都省准拟。守郡分司。至元六年，正月二十日，本台官奏：监察御史俺根底文书里说，各道宪司，每岁支郡分司出于外，而守郡应有印信衙门，又摘廉使一员照刷文卷，其馀首领官吏，并不与闻。刷卷之际，事干会议，移文总司，待其回文，然后处决。跬步之内，反复文繁。其馀专行之事，总司既不干与。妄生彼此，傍观坐视。面是背非，政事乖戾。官府不和，恒由此出。今后莫若除支郡分司外，将置司去处应有公事，令守司官员一同按刷首领官书卷，庶绝彼此之分，亦无文繁之弊。官府和睦，政事流行。体统归一，纪纲不紊。么道俺商量来，依着监察御史每说的行，与两台各道文书行呵，怎生奏呵，奉圣旨那般者。么道当月二十七日，教火者秃满迭儿，太皇太后前启呵。那般者，么道传懿旨来。钦此。命也先迭木儿为御史大夫制。至元六年二月十六日，本台官特奉圣旨：脱脱替头里岭北省平章。也先帖木儿教做大夫者。么道圣旨了也，钦此。  

宴会。至元六年二月二十七日，本台官奏：俺根底南台与将文书来。监察御史互相纠言，挟妓饮酒的说有。俺商量来，监察御史，职专体察，肃清风俗。朝廷得失，军民利病，是他每合说的勾当。有他每不思职分，互相纠言，于台察体统上好生不厮似。有将这的每黜罢了。今后两台各道廉访司，除圣节正旦，迎接诏书外，其馀一切宴会，依着内台例，不许呼唤歌妓，为例遵守呵，怎生奏呵，奉圣旨那般者。么道当日教火者秃满迭儿，太皇太后前启呵。那般者，么道传懿旨来，钦此。复遵旧制。至元六年，四月二十五日，本台官奏：俺根底众监察御史文书里说，近年每遇问事并一切事务，辄令监察御史同往，甚失台宪旧规。又兼西南两台，各设御史，分治台务。迩者，行台按治去处，亦复遣内宪御史行事，是行台之任渐轻，内台之任益扰。宜遵旧制，以复成规。合闻奏举。行的，说有俺商量来，依着监察御史每说来的行。与省家文书，教做例呵。怎生奏呵。奉圣旨那般者，么道圣旨了也。当月二十六日。众台官，太皇太后前启呵。那般者，么道懿旨了也，钦此。  

公田折价。至元六年，七月初七日，钦奉诏书，内一款：节该官员职田，近年以来，多占户计，添答价直，多收子粒，病民为甚。今后除广东，广西，海北三道，每石折收，不过中统钞贰锭。其馀去处，照依时直，多者不过壹锭。其滥设庄官头目，截日革去。拘该有司，依例追徵。多馀取要者，以坐脏论罪。钦此。作新风宪制。至元六年，八月初一日，钦奉圣旨：中书省，枢密院，御史台，行中书省，行枢密院，行御史台，官人每根底，宣慰司，肃政廉访司，转运司，官人每根底，管民官，管军官，应内外诸司大小官吏人等，宣谕的圣旨：洪惟世祖皇帝，有天下以来，设置台宪，膺耳目之寄。纠劾奸贪，肃清风化，审理冤滞，刷磨案牍，乃纲纪之成规，宜忠良之振翼。今命怯薛官，宣徽院使别理怯不花，岭北省平章也先帖木儿，并为御史大夫，振举台纲。凡军民士庶，诸色户计，所司失于抚字，致使困若；或冤滞不理，官吏侵盗，脏污不法；及朝廷得失，军民利病，仰监察御史，肃政廉访司，用心纠言，可采则行，不可则止，并无罪责。凡风宪行事，其间诸王驸马，不捡谁，休入去侵扰沮坏者。又内外勾当里行的，并近侍人等，做了罪过，巧使见识，欲逭官刑，教上来者台察官休问，他每自问。公道似这般，今后不捡谁休奏者，传来的圣旨有呵，休行者，别了的人每要罪过者，这般宣谕了呵。风纪之司，恃此妄行，宁不知惧？所有合行事理，款陈于后：一，立御史台，行御史台，弹劾中书省枢密院以下，内外诸司官吏，奸邪非违。刷磨案牍，审理冤滞，并依旧制。一，各道廉访司官，期于照刷尽心，按治有法。俾一道肃清，乃为称职。若或苛细，暗于大体，仰巡行监察御史，具实纠呈。书吏奏差，役专案牍。若不守成宪，败坏风纪，从司官就便黜退。行能无取者，不许申贡。未补人数，许在籍听候，挨次取补。不得于置司处守阙。一，监察御史，肃政廉访司，察出诸衙门公事，除行省官，首领官，盐茶转运司官，首领官，申台。其馀合追问者，所司毋得占不发，违者究治。一，设官分职，各有攸司。今后诸衙门，不得奏委。监察御史，肃政廉访司，一同追问公事，收捕盗贼等事。一，监察御史，各道廉访司，按临去处，照刷审理，务要尽心，毋使冤滥。仍督责有司，须要公事办集，钱粮成就，奉行不至者，黜退。一，曾经监察御史，廉访司纠问，犯脏断革官吏人等，无得摭拾。脏污元问元言官吏，果有冤抑，在内赴御史台，在外赴行台陈诉，违者仰监察御史纠察究治。革后称冤，并仰革拨。一，诸诉讼人等，先从本管官司，自下而上陈告，或理断不当，迁延不决，在内经由省部，在外赴行省宣慰司陈诉。违者，监察御史，肃政廉访司，纠察治罪。一，凶徒恶党，累曾经断之人，事非干己，风闻公事，妄构饰词，论告官吏，沮坏官府，仰监察御史，肃政廉访司，并行究治。一，蒙古、汉人学校，为育材之地，农桑乃衣食之本。水利水害，尤切于民。近年以来，有司官府，失于提调。以致学校废驰，农桑阙误，水利不便。今后仰所司提调正官用心勉劝，务要有成，毋为文具。监察御史，肃政廉访司，常加觉察。一，比年以来，内外举人，殊无事实。臧否混淆，难于去取。自今伊始，监察御史，廉访司，应保廉能最官，及五事全备，有异政可任风宪者。须具著明实迹，并复察官姓名，结具申呈，以备擢用。但犯脏私，连坐举官，所举得人，量加升擢。一，钦惟世祖皇帝，临御以来，励精求治，事有不便于国，害及于民者，许诸人上书言事，可采者量加旌赏，言不可采者，并无罪责，载诸简册，其于激引言路，可谓极矣。今后监察御史，廉访司官，并依世祖皇帝旧制，极言所见，毋旷厥职。诸告言官吏，取受不公不法等事，须候本宗公事结绝，及自身上干净了，方许陈告。诸衙门不得受理，违者许监察御史，廉访司纠治。廉访司首领官，果有违枉，毋得互相讦举，违者从巡行监察御史，具实纠察，风宪不许复用。其馀该载不尽事理，并依世祖皇帝立御史台以来，累降圣旨事意施行。勉励台察。至元六年，九月初七日，别理怯不花，怯薛第一日，三疙疸纳钵里有时分，哈麻殿中传奉圣旨：昨前为顶住的上头，监察御史，动文书有来恁奏呵，不曾教行。有为那上头，监察御史纳了印，辞职了。么道如今我好生寻思呵，是监察御史合做的勾当有，今后监察御史言人呵，无实迹的勾当休说者。世祖皇帝，行来的圣旨，监察御史题说的是呵。行也者，不是呵，那里肯损着他每。么道圣旨有来。如今玉枢虎儿吐华等，监察御史依旧还职，但凡题说的言语休爱惜，依先例题说者，么道传圣旨来，钦此。重惜名爵。至元六年，九月十九日，本台官特奉圣旨：近来殿中经历做了么道，便做监司。有司有似这般呵，选法的勾当不厮似有。殿中经历名分，想望的人多有，从今后行了多时的散官，他每到的教做监司，月日浅短的，教做副使，委付者，么道圣旨有来，钦此。命伯撒里为御史大夫制。至元六年，十一月初一日，本台官特奉圣旨：河南省平章伯撒里，教别里怯不花替头里做为头大夫者，么道圣旨了也，钦此。添行台官禄米。至正元年，正月初一日，钦奉诏书内一款：节该行省，行台，宣慰司等官，既无职田，何以养赡，除俸钱外，每月量给禄米。一品者拾硕，二品者捌硕，三品者陆硕，四品五品者肆硕，六品以下贰硕，于所在官粮内支给。无粮去处，每硕折中统钞贰拾伍贯。命亦怜真班为御史大夫制。至正元年正月初二日，本台官特奉圣旨：教南台中丞亦怜真班、也先帖木儿替头里做大夫，委付者，么道圣旨了也，钦此。不许连衔署事。至正元年，正月初七日，本台官奏：监察御史文书里说有，置官风纪，朝廷寄耳目之司；给印同文，柄用表威权之重。洪惟我世祖皇帝，肇建官制，中外立三台，分廉访司为二十二道。欲其振扬风采，而肃清民俗也。然三台设御史七十有四人，各有印信，执法之象，上应太微。政所以示职任之尊，而临事得以自便也。夫何近年以来，或选非才，浸讹旧典，劾一官则众人共署，保一人则阖院同佥；议论之间，高下其事；一堂之内，自相矛盾。因而乖争凌犯，并及其人。至于机事不密，则又互相弹纠，执罗诬罔，靡所不为。殊失朝廷建官之意，大伤风宪用人之公。今后监察御史，除分省出巡守院，得以同事外，凡弹劾、保举、建言，及其馀一切章疏，既各有印信，不许连衔并署，以昭体统之大，而著礼分之宜，以彰司宪之严，而增纪纲之气。登是职者，彼此相规，人人自勉，庶几有以合朝廷初设台察之旧制，公道幸甚。的说有俺商量来，依着监察御史每说来的教行呵。怎生奏呵，那般者，么道圣旨了也，钦此。  

监烧昏钞官不许差除。至正元年，二月二十四日，中书省官，本台官奏：在先在京烧毁昏钞，省台委官监烧。其间因著别差使，并其余处聚会，误了烧钞的上头。至顺二年，至元三年，二次奏奉圣旨，省台已委烧钞官，除圣节贺正，迎接诏书外，其余圣旨御香，并各寺院里聚会，都不教去，推事故不聚会烧钞的，教要罪过来。如睚今自泰三年到今，追补下的昏钞，至元折中统壹拾玖万玖阡馀锭。前后十有馀年，累次委官监烧。或推托事故，或营求差除，或虚使司属人等，相约聚会日期，迁延畏避，俱不烧毁。因而耽误，以致钞法涩滞，奸弊滋生。似这般怠慢不整治呵，如何中？有俺和台官每一处商量来，今后省台官烧毁各季并积年昏钞，除圣节贺正，诏书妨务一日，其馀圣旨御香，并各寺院里聚会等，俱不许妨务，及不得推托事故不聚。经营差除，须要每日赴库，检闸烧毁过钞数。五日一次，登答开呈，直候烧毁了毕，方许还职。本烧钞未毕，诸衙门不得差除。虽经别除，不得之任。虽有差遣，亦不得承受。似这般不行遵守，违犯的要罪过黜罢，其馀行省、宣慰司、廉访司，烧钞去处，都这般教行呵。怎生奏呵，奉圣旨那般者，钦此。下名御史审囚烧钞。至正元年，二月二十四日，本台官奏：审囚烧钞，是重勾当。有俺众人商量来，今后教下名御史审囚烧钞呵。怎生奏呵，那般者，么道圣旨了也，钦此。御史职专体察。至正元年，三月十三日，本台官传奉圣旨：省，院，台，宗正府，翰林院官一处，将丑汉的勾当问者，么道传了圣旨来。立台呵，为体察的上头立著。有来依前例，教他每问俺体察呵，怎生么道奏呵，奉圣旨审囚去呵。监察御史一处，不去那甚么，圣旨有呵。台官又奏，审囚去的，是体问的事，有这勾当里一处问事呵，初间的事有，倘或有差错呵，教谁体察有。则教他每问了的，后头教俺体察的，圣旨知道也者。么道奏呵，那般者，么道圣旨了也，钦此。不许越道辩明。至正元年，七月十一日，本台官奏：监察御史文书里说，近年以来，被劾官吏，或因脏滥不法，或因杂进不应，轻则黜退，重则追夺。其间实迹著明者有之，快一时之意，饰词毁败者，亦有之。既而言官升转，众论不服，遂与辩明既多，是非淆乱。其当辩者，固足以伸公论。其不当辩者，亦以公论行之。执简纷纭，台纲安在？今后元系行台及各道廉访司弹劾追问者，必须经由本台本道辩明。其各道廉访司官吏被劾者，亦必须本道体覆声迹，御史辩明，然后各处伸论。庶几事实不紊，曲直易明。蒙古色目官员辩明者，汉人官员体覆。汉人辩明者，蒙古色目体覆。辩明体覆，既得其实，明示改正。辩明体覆，不得其实，亦合明示其误。如此，则守职益谨，纪纲益重。弹劾者不敢以轻，辩明者必合于公论，奸邪者不可以侥幸矣。宜从宪台闻奏，为例遵守。说有俺商量来，监察御史每说的厮似的一般有。今后蒙古色目官人每，辩明的人呵，汉人官人每体察者。汉人官人辩明的人呵，蒙古色目官人每体察者。么道做例者，两台各道廉访司里，行将文书去教行呵。怎生奏呵，那般者，么道圣旨了也，钦此。御史不许再任。至正元年，十二月十八日，本台官奏：监察御史呈，近年以来，曾任内台监察御史人员，以后复擢是职。初任之人，见事可言，或有顾忌。以为是职，后可复得，必迁延岁月，以待后日尽言，往往流为废职。今后莫若曾任内台御史者，不必复除是职，如此，则初任人员，无有后日之望。则必见事力陈，公道幸甚。么道说有俺商量来。御史之设，肃清风纪，绳纠奸邪，实要且重。若令复任，揆诸宪体，有所未宜，合准所言。今后曾任御史者，不许复职，其有选衙门选用御史不相应者，本台回奏。其于纲纪似为便益，为例遵守呵。怎生奏呵，那般者，么道圣旨了也，钦此。命也先帖木儿为御史大夫制。至正元年，十二月二十二日，本台官特奉圣旨：枢密院知院也先帖木儿，教亦怜真班替头里做大夫者。么道圣旨了也，钦此。审囚官不许别除。至正二年，四月，中书省付：至正二年，四月初九日，中书省官奏：京师四方辐辏，词讼繁多，有司系囚，时常盈狱。比者五府审囚，官吏托故不聚。久禁囚人，明正其罪者，百无一二。死于囹圄者，十有八九。致使凶顽恶少之徒，不知警畏。狱囚淹延，实在于此。俺商量来，今后五府审囚官，除圣节正旦，拜贺表章，迎接诏书外，自至正二年夏季孟月为始，审理当年春季罪囚。每日早聚晚散，参考审理。应禁囚徒，若大情已定，脏验明白，轻者即与决，重者就催有司，疾早依例结案。不出季分，须要遍历审理，勿得推称小节不完，故延其事。仍于季月二十日已里，先行呈省，催差次季官员教替。都省凭此，付院，台、宗正府等衙门，随即差官，依上接审，毋以限逼为辞。故留合录囚徒，续具审过，已未断罪囚，起数开呈，又已委五府官审理未毕，不许别除。虽有除授，不许之任。亦不得别行差占，违者挨问究治呵。怎生奏呵，奉圣旨那般者，钦此。作新风宪制。至正三年，三月十二日，钦奉圣旨，谕中书省，枢密院，内外百司官吏人等：世祖皇帝，立御史台，膺耳目之寄，振肃纪纲，表正官府，绳纠奸贪，审理冤滞，考覆文牍，咨询民隐。由朝廷以及万方，清风俗而正宪度，治道所系，委任匪轻。今命御史大夫伯撒里，御史大夫也先帖木儿，首振台纲，作新风宪。中外之臣，恪守成规，毋旷厥职。其有不公不法，蠹政害民者，监察御史，肃政廉访司，纠按。事效著明，别加升擢。若乃循私受贿，释败宪纲加重论罪，已有定制，声迹不佳，即听注代。风宪追问之际，诸王附马，并各衙门，及近侍人员，毋得侵扰沮坏。继自今以往，风纪臣僚，其遵守成宪，务在必行，毋为文具。合行事理，条列于后。在内御史台，弹劾中书省，枢密院等，内外百司，奸邪非违。在外行御史台，廉访司，弹劾行中书省，宣慰司，以下诸司官吏，奸邪非违。凡察出诸衙门公事，除行省官，首领官，茶盐运司官，首领官申台。其馀合追问者，所司即便发遣，务在明于分守，以振宪纲。监察御史，廉访司官，举荐廉能官员，可任风宪者，须具德望才能，施于有政，迹效昭著，惠利及民。其实保结举明，移文同僚覆察，备具举察官姓名，呈台登薄，以备选擢。毋涉泛滥。内外监察御史，今后守省，体覆声迹，不过九月初旬，必须遍历事毕，方许回还。各道分司，以时巡历，所务咨询，民庶利病，举察官吏贪廉。今后每岁须以八月中出巡，次年四月中还司，仍具出巡还司日期申台。夏季审囚，不过六月初旬。重囚催督有司，疾早依式结案。轻囚即与决。具审断过，起数开申。如托故愆期，及巡历未遍，事应结绝而以小节故延其事，从监察御史体察纠劾，书吏断罪黜退。分巡书吏奏差，回避元籍，先役处所。学校育材之地，农桑衣食之本。水利水害，民政之先务也。有司官府，不能举职，以致废驰。仰监察御史，肃政廉访司，所至之处，勉励觉察，务臻成效，母事虚文。风宪官，无故不得擅自离职。其已除官员，验治装月日，地里远近，须要到任。如果必合回避，具实申台。妄称事故回还，及违期不即赴任者，风宪毋得录用。纠言官吏，已有成宪。今后事在赦前，罪既遇原，不在纠劾之限。其风宪官吏，罪迹明白，并听纠察。设官分职，各有攸司。御史台官，监察御史，肃政廉访司，肃清风化，辩理冤滞，体覆体察，建言纠劾，乃其职也，今后不许与各衙门追问公事，监捕盗贼。曾经监察史，廉访司纠问责断之人，不得挟雠摭拾，言告元问官吏。果有称冤事理，在内赴御史台，在外赴行台陈告。别行委官归问，实有冤抑，随时改正。元问官吏，量事轻重究治。若元问是实，加等断罪。其馀风宪，合行事理，并依世祖皇帝立御史台以来，累降圣旨条画施行。辩明不覆察。至正三年，四月初六日，本台官奏：在先监察御史动文书弹劾的人行，辩明改正呵，无覆察的文书呵，休教奏者。么道奏着，有来俺商量来。似这般行呵，事上窒碍的一般有，今后监察御史辩明改正的文书，俺看了是实呵，不著覆察。依前例教行呵，怎生奏呵，那般者。么道圣旨了也，钦此。分捡奏事。至正三年，七月十五日，本台官特奉圣旨：监察御史，并廉访司官，不捡甚么勾当题说呵，恁台官分捡者。合我根底奏的奏者，合结绝的恁结绝者，么道圣旨了也，钦此。分巡日期。至正四年，三月十九日，本台官奏：南台咨，海北道廉访司申，元统三年，七月十八日奏，准云南、广、海地面，多系烟瘴，官吏出巡，十月初间分巡，次年二月末旬还司。至正三年，七月初二日，钦奉圣旨，各道分司，每岁须以八月中出巡，次年四月中还司。理合申禀，么道说将来，有俺商量来。云南、广、海等处，烟瘴地面的上头，分司出去的，依着在先旧例教行。别个各处廉访司分司出去的限次，依至正三年开来的圣旨行呵，怎生奏呵，那般者，么道圣旨了也，钦此。命也先帖木儿，帖睦尔达实并为御史大夫制。至正四年，八月三十日，也可怯薛第三日。兴圣殿东鹿顶殿里，有时分，对云：都赤蛮子殿中，卜颜不花，俺都剌蛮，阿鲁秃右丞相，太平平章，冯侍御，臧普治书等，也先帖木儿大夫根底，特奉圣旨，伯撒里根底。与了太保名分。如今也先帖木儿你做为头大夫者，么道有圣旨呵。也先帖木儿大夫奏：奴婢年幼，事上不省的，上位可怜见，着自从台里第二大夫名分，委付的。其间自己不能的意思么道，想着有来。如今上位将奴婢这般。可怜见台里教为头委付呵。大勾当里有窒碍的一般可怜见呵，伯撒里大夫，从前出气力，得好名儿的人有，教他依旧为头。也先帖木儿做第二，与上位出气力，么道奏呵，奉圣旨。自从台里委付你，到今这几年我心得安有，休推辞者，么道圣旨了也。又帖睦尔达实平章根底，特奉圣旨，也先帖木儿替头里做大夫者，么道圣旨了也，钦此。加授散官。至正四年，十一月初四日，中书省付，至正四年九月十八日，阿鲁图右丞相根底，将奉圣旨：节该台大夫也先帖木儿根底，与开府仪同三司散官，帖睦尔达实根底，与银青荣禄大夫散官者。么道圣旨了也，钦此。又至正四年，九月二十七日，中书省官奏：教也先帖木儿大夫，帖睦尔达实大夫，两个知经筵呵，怎生奏呵，奉圣旨那般者，钦此。不拘资格。至正五年三月，中书省付，至正五年，二月二十四日中书省官奏：俺根底御史台官，备著监察御史文书里呈。爵禄者，乃励名节之器。铨衡者，实赏罚之权。今乃限以资格，其人亦恐难其选也。今后省院台选用，悉遵旧制，不限资格，惟务得人。度材而任职，量能而授官。如是则贤否无并进之患，而朝廷有得人之实。么道呈文书的上头，教吏部定拟呵。积劳升转，自有常规，简拔贤材，难拘资格。合准监察御史所言，除省院台选用人员，不在超越之限，其馀有选衙门，悉遵定制的说有。俺商量来，省院台选用好人，依先例不限资格，其馀有选法衙门，依部家定拟来的行呵。怎生奏呵，奉圣旨那般者，钦此。不拘月日。至正五年四月，中书省付，御史台呈，至正四十二月二十一日，本台官奏：监察御史呈，检会到至元新格内一款：诸职官随朝三十个月为满。在外三周岁为任满。钱谷之日，各以得代为任满。吏员须以九十个月方许出职。由职官转补者，同职官例。若未及任满，本管官司，不得动公文，越例保升。果才干不凡有事迹可考者，从御史台察举。其非常选所拘，若急阙人材职相应者，临时定夺，钦此。除钦遵外，近自元统年间诏旨，天下节该，并依世祖皇帝定制，伏睹圣朝，奄有四海。爰立省部台院，总握机务。至于钱粮选法，礼乐刑政，纠劾不法，一切军国重事，靡不关系。所设官吏，若非才德兼茂者，难膺斯任，实要且重。比之其他衙门，大不相侔。世祖皇帝，酌古准今，已有成宪。其用人之际，虽有月日定规，然奖才俊，未尝惜爵。何也？省院台衙门，掾译史吏员人内，果有才器不凡，行能昭著者，不以月日所拘，使之显达，以备将来之用。所任之才，往往可考，行之百年。近因铨衡之官，本救一时之弊，更易良法，一概将内外大小诸衙门，未换授人员，无论贤否大小，俱以九十个月为满，方许出职。是以弃才能而尚年劳，舍英俊而数月日。考之古今，实有任用之盛典。以此参详，今后选用人员，果有才干不凡，行能超异者，其中书省，枢密院，御史台，六部，察院，掾译史，并遵旧制。或以不拘月日选擢，或以近及两考选取。如此，则贤才不滞于下，后进得达于上。缘系为例事理，宜从宪台闻奏，具呈中书省施行。公道幸甚。么道说有，又南台家为这事，咨将文书来有，俺商量来，省院台掌管重事，有如今行与省家文书，这三个衙门，蒙古必赤掾史，通事，知印，宣使。但是勾当里行的人每，内将他每好的月日，到两考的勾当里委用呵。怎生奏呵，奉圣旨那般者，钦此。除外，具呈照详，送据吏部呈，议得御史台奏准。省，院，台，这三个衙门，蒙古必赤掾史，通事，知印，宣使但是勾当里行的人每，将他每好的月日，到两考勾当里委用，以此参详，即系宪台奏准圣旨事理。如蒙准呈，宜从都省钦依闻奏相应，具呈照详。得此。至正五年，四月初一日，中书省官奏：俺根底，御史台官，备著监察御史文书奏了。省，院，台，蒙古必赤掾史，通事，知印，宣使，但是勾当里行的人每，内将他每好的月日，到两考的勾当里委付。么道呈文书的上头，教吏部定拟呵，依着台家奏来的教行的说有，依部家定拟来的行呵。怎生奏呵，奉圣旨那般者，钦此。作新风宪制。至正五年，七月二十五日，钦奉圣旨：惟我世祖皇帝，混一区宇，设官分职，各有攸司。爰立御史台，表率百官，澄清庶务，宣明教化，纠劾奸贪，治道所系，委任非轻。虽尝颁示戒谕，尚虑司民政者者，失于抚治，居风宪者，怠于纠察。今特命开府仪同三司也先帖木儿，银青荣禄大夫帖睦尔达实，并为御史大夫，振肃台纲，作新风纪，布告中外。凡在官守，遵我宪度，恪共乃职，期于政肃民安，令行禁止。敢有欺公玩法，怙势蠹政者，宁不知惧？所有申明，及合行事理，条列于后：在内御史台，纠劾中书省，枢密院，以下百司。在外行御史台，廉访司，弹劾行中书省。以下诸衙门，奸邪非违。务在明于务守，以振宪纲。内外大小官员，不公不法，监察御史，廉访司官，有能尽心体究者，量加优擢，其或情败法，不守宪章，纠弹黜退。内外诸司，各有攸职。风宪之任。专以纠察。非奉特旨，诸衙门不得奏委，监察御史，肃政廉访司官，一同追问公事。举善荐贤，为治之要。今后监察御史，肃政廉访司官，每岁各举所知职官一员，称其才器，堪充何职，以凭擢用。须开著明政绩，不得泛言其善。不如所举，或犯脏私，其元举之官，斟酌轻重黜降。怀才抱德，隐晦不仕者，亦听荐扬。风宪官吏，不先正己，何以责人。凡在台察，并宜公勤奉职，廉慎律身，无参清要。严行约束吏属，毋令擅作威福，废驰纲纪，各道廉访司官等，公务勤堕，行止臧否，监察御史每岁出巡所至之处，体覆声迹，例应随即呈报，以凭黜陟。如或毁誉失真，善恶不实，违期不行申报，元体覆官，并仰黜退。内外大小官吏，若犯贪污，不公不法等事，其父兄子孙弟侄，事不相干，罪不相及者，不许因而一概纠劾。各道分司，以时巡历，已有定制。务在审决狱囚，刷磨按牍，咨询民隐，按劾非违。今后须要依期出还，毋旷厥职。曾经监察御史，廉访司纠问责断之人，不得摭拾告言元问官吏，果有冤抑，在内御史台，在外行御史台，依例陈诉。其或虚诬，罪宜加重。台察一应合行追问事理，中间诸人毋得侵扰沮坏，犯者以违制论。该载不尽，风宪合行事理，并依世祖皇帝立御史台以来，累降圣旨条画施行。命太平为御史大夫制。至正五年，十月初二日，阿鲁图怯薛第二日，明仁殿里，有时分，也先帖木儿大夫，朵儿只殿中有来，教太平做御史大夫者，么道圣旨了也，钦此。不许奏委追问。至正六年，正月二十九日，本台官奏：省官每俺根底与将文书来，为颜伯只鲁坚，禁地里贼人入丢了的上头，省台也可鲁忽赤里差人教问去者。么道说将来有，在先行来的，作新风宪圣旨，诸衙门问呈呵，不得奏委监察御史，廉访司官，同追问公事。么道开读了圣旨有来，俺商量来，依着在先已了的圣旨，如今台里不教差人，教他每问了呵。俺专差监察御史牒审呵。怎生奏呵，奉圣旨那般者，钦此。  

命亦怜真班为御史大夫制。至正六年，七月初八日，本台官特奉圣旨：教亦怜真班，也先帖木儿替头里做台大夫者，么道圣旨了也，钦此。作新风宪制。至正六年，八月十一日，钦奉圣旨：谕中书省，枢密院，御史台，暨内外大小百司：昔我世祖皇帝，临御天下，治具毕张。谟猷宏远，爰立御史台，以司纠劾，肃清风化。列圣相承，恪守成规，罔敢或坠。朕自即位以来，于兹有年，日夕警惕，重惟祖宗致治之勤，台察耳目之寄，已赏戒饰中外，凡在庶官，各共乃职，俾吾民咸享有生之乐。尚虑诸司，失于奉行，风纪怠于纠察。夙夜轸念，罔释于怀。今命知枢密院事亦怜真班，宣徽院使太平，并为御史大夫，首振台纲，作新风宪。尔内外大小官吏，敢有释我彝宪，病我黎元，贪墨不公，怙势玩法，纠问之际，沮坏风纪者，事无巨细，悉加纠劾。务彰善以瘅恶，毋吐刚而茹柔。期于纲维振扬，庶政修举，副朕寄托之意焉。若或恃此妄行，宁不知惧？所有具载，不尽事务，并依世祖皇帝，与累朝已降圣旨条画施行。故兹戒谕，想宜知悉。隔越行私。至正六年，十月十一日，本台官奏：风宪宏纲内一款。至正二十一年五月，内外台监察御史每，有保举人员，多不呈台。今后凡保举官吏，及草泽之士，并须指陈实迹，呈台定夺。不得擅行公文于各道提刑按察司，及诸衙门，保举委用。其诸衙门，亦不得承受所责。公道开明，仕途清肃，无倚公济私之弊。俺商量来，今后依旧例，监察御史，廉访司官，内外各衙门里，休行移保举的文书者。若不呈台，车取便径直保举呵，将他每见行的勾当里黜退了，风宪再不录用。各衙门如承受保举的文书呵，首领官吏依不应例断罪呵。怎生奏呵，奉圣旨各衙门如承受保举的文书呵，首领官吏依不应例罪呵。怎生奏呵，奉圣旨那般者，钦此。照刷内史府文卷。至正六年十二月，中书省付，至正六年，十二月初九日，中书省官奏：世祖皇帝时分，设立御史台衙门，将但凡有印信衙门文卷，监察御史照刷有来。这里的，并斡耳朵思内史府衙门文卷，监察御史不曾照刷的上头，委付来的人每勾当里不用心，将衙门的事务好生怠慢有。监察御史建言，合照刷么道说来。俺众人商量来，如今行与御史台文书，今后将这里的，并斡耳朵思内史府，及司属衙门文卷，依着其馀衙门例，教监察御史照刷呵。怎生奏词，奉圣旨那般者，钦此。御前开拆。至正七年，正月初五日，本台官奏，监察御史文书里说，钦惟世祖皇帝，立御史台，以为耳目之寄，纪纲之托，不为不重，设监察御史三十员。振扬中外，纠劾奸邪。事关机密重事，许从上听，取自圣裁，实我皇元累朝之令典，载在方册，昭然有考。若以监察御史，所言重事，令台臣开视，然后闻奏，不惟上下之情不通，恐负世祖皇帝始设谏官之美意。如蒙闻奏，今后监察御史所言机密重事，必合上听者，遵依世祖皇帝旧制，仍复御前开拆，公道幸甚，么道说有，俺商量来，监察御史题说的是的一般有。皇帝开读的诏书上，并依世祖皇帝旧制，行的其间，御前开拆，关系机密重情有。今后若有御前开拆的文书呵，御前开拆呵。怎生奏呵，奉圣旨，监察御史每题说的是。有关系国家重事，依世祖皇帝旧制，咱每前面开也者。除这的外，弹劾人的文书，并其馀的勾当有呵，恁台官分捡着可行的奏者，不可行的休奏者。么道圣旨了也，钦此。改除审囚烧钞御史，至正七年，正月初七日，本台官奏监察御史文书里说，法有未通，官难遵守。事涉非便，理宜更张。照得审囚烧钞，未毕虽经改除，不得之任。切详改除官员，或风宪除充省部，或省部除充风宪。新除衙门，职任果与同署，官不相妨碍。犹或庶几，中间倘有干系。上司司属，既已听蒙圣旨，钦受别除，若复勒令，依前列坐同署，上下礼体所拘，不惟使人彼各不安，其于事实未便。今后已委审囚烧钞官员未毕，除各衙门差占，听依旧例。如果钦蒙改除，拟合别行差委，庶几不致妨碍，于事便益。如蒙闻奏，遵守相应。么道说有，俺商量来，监察御史每题说的是的一般有。监察御史每审囚烧钞，其间休教推称缘故者，别勾当里委付了呵。随即俺他替头里，别差委监察御史呵。怎生奏呵，奉圣旨那般者，钦此。  

命纳麟为御史大夫制。至正七年，三月十四日，本台官特奉圣旨：南台大夫纳麟，教做内台左大夫，疾忙教铺马里上来者，么道圣旨了也，钦此。掾吏毋言官长。至正七年，三月二十四日，本台官奏：监察御史文书里说，礼分之端既明，风俗之本自厚。切见幕职，及为掾吏者，多与同僚官长议论不同，常怀仇怨。及居风宪御史，车取诬言已前官长。冤屈莫伸，是非难辩，每每有此。今后尝为幕职及掾吏者，不得妄言已前同僚官长，庶革浇薄之风，以厚教化之本，么道说有，俺商量来，依着监察御史题说的教行呵。怎生奏呵，奉圣旨那般者，钦此。书吏声迹。至正七年，三月二十四日，本台官奏：俺商量来，三台察院书吏，各道廉记司书吏，奏差人等，监察御史，廉访司官，将他每声迹了的，或因事黜退了的，却随即辩明；依旧还役行呵，勾当里好生窒碍有。今后声迹及因事黜退了的，风宪里再休用呵，怎生奏呵，奉圣旨那般者，钦此。分捡奏事，至正七年，四月十九日，本台官特奉圣旨：监察御史题说的文书，台官每不看过。径直我根底教听读有。今后监察御史，不捡甚么题说的文书有呵，恁台官每先看过，合奏的我根底奏者，不合奏的恁结绝者，么道圣旨了也，钦此。命朵儿只为御史大夫制。至正七年，五月初三日，本台官特奉圣旨：江浙省丞相朵儿只，做御史台右大夫者，么道圣旨了也，钦此。纠言辩明。至正七年，五月二十七日，本台官奏：监察御史文书里说，切惟御史之官，以言为责。言之可采，允自宸衷，言不可采，并不加罪。此列圣不易之规，谏官世守之法。事涉追问，照刷书吏司文之言关机密。纠弹不与，不惟漏泄是防，实乃体统所系，使书名于纸背，尤宪式之所无。凡开洗涤之门，诚虑吏民之枉，或尤辩者之滥，良宜分捡以行。一概置之不论，冤者何由得雪。且人之冤抑，宁有尊卑？今吏人不许辩明，是微者独无冤抑，岂理也哉！今后莫若令监察御史，廉访司官，凡纠言辩明，无分有司，风宪官吏，及相该官长奸恶，必合纠言者，开具实迹。纠言冤抑，必合辩明者，详察情状辩明。言官除坐罪之条，书吏去与事之弊。庶几是非公而黜陟平，言路通而纲纪正。如蒙闻奏，公道幸甚。么道说将来有，俺商量来，依着监察御史每题说来的教行呵。怎生奏呵，奉圣旨。为这的每上头题说的言语不厮似呵，伤他每呵，如何中？将无罪过的好人入罪，言的每根底是的不说。倚恃著泛滥言呵，咱每怎么分捡，奖进好人，黜退歹人呵。这的是整治百姓繁要的勾当有。今后寻走欠著诬枉将好人每入罪，说的人每根底，恁将御史每言来的是的不是的，分捡了奏呵。轻重的我识也者，其余依着监察御史每题说的行者。么道圣旨了也，钦此。越道弹劾。至正七年，正月二十三日，特奉圣旨：内台行台廉访司官，各有按治地面。越道言人呵，不厮似有。今后果有合言的人呵，将各自按治的地面里人言者，越道休言者，于国便民的勾当有呵，休分捡题说者，么道圣旨了也，钦此。毋言赦前事。至正七年，六月二十一日，本台官特奉圣旨：赦前的旧勾当休言者，么道行了诏事来。后头再说的上头，大勾当里好生窒碍有。若这般言呵，在后多人如何取信，整治勾当难有。如今恁行台各道廉访司里，行将文书去，诏书已前的旧事休言者。果实做贼说谎的勾当有呵，依体例言者。么道圣旨了也，钦此。作新风宪制。至正七年，七月十七日，钦奉圣旨，谕中书省以下，内外诸衙门官吏：惟我世祖皇帝，继天立极，迈德庇人，致俗化于和平，拯生灵于涂炭，立中书省，总理庶务；建御史台，纠按百司。犹股肱耳目之相资，规矩准绳之相正。列圣世守垂九十年，功存于人，泽流于后，肆予小子，获缵鸿基。念祖宗创业之艰难，思古今守成之不易。惧德弗嗣，罔敢怠荒。然以长于深宫之中，暗于经国之务，弗精委任，遽隳纪纲。系狱之囚，冤抑莫释。在位之士，奸恶犹存。耕桑废于田庐，风俗趋于浇薄。重以和平未洽，灾荐臻，水旱连年，盗贼时起，富民被掠，农人阻饥，得非股肱，失于维持。无乃风纪怠于纠察，缅求其故，咎实在予。今命金紫光禄大夫，江浙等处行中书省左丞相朵儿只，银青荣禄大夫、江南诸道行御史台御史大夫纳麟，为御史大夫，振举台纲，澄清天下。同心协力，弼成治功。期于贤才登庸，奸恶屏息，风俗淳厚，中外治安。以尽汝事上之诚，式副朕责成之意。所有宪台，作新事宜，条列于后：三台中丞以下官员，监察御史，廉访司官，凡利害可以典除，军民休戚，切于时政者，皆职分之所当言，各宜尽心敷陈，以备采择。御史台，置建言簿，考其在任久近，所言事大而且多剀切，忠尽者升擢。监察御史，体覆廉访司官声迹，往往失于轻忽。今后所至之处，一一咨询，置司去处，再加访问。所闻善恶皆同，又考覆踪迹，以验人言，必得其实。然后随其声迹善恶，开具呈台。其或失于询访，独见偏听，致使毁誉乱真，善恶失实者，元体覆官，并依旧制黜退。廉访分司，凡有会议公事，议拟未当者，总司驳回，再行追问。行过文案，总司参照检举，果有差错，随即改正。此旧章，行之有素。比年以来，分司官多饰非自是，恶人规正。总司官复因循顾忌，不即拟决，以致公事差错，为弊多端。犯者分总司官，从巡历监察御史纠呈，书吏就便黜退。御史台，擢用监察御史，廉访司官，必选历练老成，有学有识之士为之。膺是选者，亦当洗心涤虑，公是公非，官吏奸贪，毋惜尽言。善良冤抑，须为辩理。务要纠必当罪，辩必当冤，以称朕求治之意。如纠弗当纠，妄构无稽之语；辩弗当辩，强为饰非之词。考验得实，风宪毋得再用。监察御史，廉访司，审理罪囚，凡遇贼仗，证验明白，轻者随即发落，重者督并有司。疾早结案。母以小节，故延其事，以致非理死损。事毕，具审断起数呈台，以考勤惰。有司官将应断罪囚，托故淹禁者，监察御史，廉访司究治。诸禁囚，枷锁监收，钦食治疗，具有成法。近年有司，失于奉行。畏风宪之审录，恶上司之驳问。往往将病囚，不即治疗，无粮者弗与饮食，甚者托以患病，其实抑死狱中。使为恶者，失正其罪；冤抑者，含恨九泉。监察御史，廉访司严加究治。近年水旱荐臻，郡县失治，盗贼切发，百姓被害。有司不即申报，或申报不即收捕，虚文会合，贼东已西。兵弗教阅，器不坚利，忽遇贼兵，反为所胜。仰监察御史，廉访司，多方设法，督并有司，务要盗息，毋事虚文。弓手专一捕盗巡防。近年以来，本管官员，及过往使客，往往差占，有防巡捕。违者，监察御史，廉访司究治。廉访司，亦不得多馀占使迎送，违者，监察御史体察。军官所获俘馘，申报不实，或临事失机，致贼猖獗，及无功妄称有功欺诳，觊见爵赏；或将所部功赏，增感隐漏，以致有功解体，侥幸得计，监察御史，廉访司，严加纠治。和顾和卖，对物两平支价，形于诏旨屡矣，有司失于奉行。亏价强买，或不给其直，或令百姓输钱，有同差税者。生民困苦，殆不能堪。监察御史，廉访司，严加督并。亏价者，贴还其价；未还者，另还其直；输钱者，追给其主就徵。当该官吏，其减价私买民物者，严加究治。立台置司去处，尤宜严禁吏属，不得亏直买物，分付公私，犯者加等断罪。失于钤束者，监察御史体察。诸职田扰民，虽屡禁治，贪婪者尚循旧辙多取。或令百姓虚包，致使吾民重因，无所控诉。监察御史，廉访司，严加究治。廉访司官多收者，监察御史体察。比年诸衙门，给驿泛滥，以致站户屡佥屡亡。中书省，枢密院，并应给驿衙门，凡起铺马，每季具起数行移御史台，行省，行院等衙门。行移行御史台，宣慰司，元帅府，王传，茶盐运司，万户府，及路府州诸衙门。行移廉访司，内有不应者，随即究治。虽有旧章，多不遵守。今后宜从实检举，泛滥者，须当重治。御史台，行御史台，廉访司，给驿尤宜撙节，以苏吾民。在内八道，从巡历监察御史，取其每秀给驿起数申台；在外十四道，从行台巡历监察御史，依上取具开申本台，移咨御史台。每上下半年，验给驿不应者，依例究治。各道廉访司书吏奏差，名役虽微，所关甚重。比年保举无法，取补失宜。每道籍记百有馀名，少亦不下四五十名，往往请托官府，坏乱纪纲。今后廉访司，不许再行籍记牒发。俟补尽此等，遇有阙，方许依例保举，体覆录用。见役书吏奏差，不得牒发邻道守补。三台典吏，亦俟各道书吏有阙，然后发补。内外察院书吏，亦不得似前预贡。每道书吏，除职官教官八名外，路吏三名，台典吏三名，奏差二名，补用不得跃越。庶几人有定志，吏无冗员。廉访司严行遵守，违者当该正官，首领官，从监察御史纠呈，书吏就便断黜。内外大小诸衙门，掾吏人等，取要新人会钱，所司已尝禁约。比闻不知悔过，取要愈多，仰事俯育，何自而出。今后与者黜罢，见役取者以不枉法论。监察御史，廉访司，常加体察。廉访司约束不严，从监察御史纠呈，犯人就便究治。察院，廉访司，书吏，被劾黜退者，不得于宣慰司、元帅府衙门收补。已有旧章，近年多不奉行。违者，虽有历过月日，追俸还官。当该正官，首领官吏，依例治罪。监察御史，廉访司，常加纠察。诸被问官不得推称事故，擅自赴上。近侍人员，不得朦胧题奏宣唤。诸衙门不得推称有碍见掌公事。闻奏，占不令取问。被问之人，不得摭拾元问，累朝具有禁例。比年违之者众，犯者以违制论。农桑学校，王政之本。不才守令，往往忽之，以致人材废驰，农事不，乡无善俗，野有饿殍，殊失朕育材富民之意。监察御史，廉访司，常加勉励，仍督有司，务臻实效，毋事虚文。常平仓，谷贱增价以，谷贵减价以。乃平之良规，裕民之善政。如有本不敷去处，三台，并各道廉访司，今后但有追到脏罚，接续拨付，以充本，庶几实惠及民。尚德者教化之所先，求贤者邦家之大本。永言兹道，梦寐劳怀。而浇薄之风，趋竞不息，幽栖之士，寂寞无闻。天下有隐居行义，才德高远，晦迹丘园，不求闻达者，监察御史，廉访司，独员保举，覆察申台呈省，以备擢用。该载不尽，合行事理，照依世祖皇帝。立御史台以来，累朝圣旨条画事意施行。纠言。至正七年，十二月二十四日，本台官特奉圣旨：在前一个衙门里，厮该来的首领官吏人等，为行事中间差的上头，后来风宪里行呵，记雠动文书，纠言旧官长的，禁了来。在后御史每言着，却教纠言有。我寻思来，薛禅持帝圣旨，俺每有的不是也说呵，是求言纳谏的勾当。有首领官吏人等，不教言在前厮该着的官长，是厚风教的事有，与求言纳谏的勾当，不厮似有。如今恁遍行文书，教禁了者。么道圣旨了也，钦此。  

## 卷之二千八百八  

八灰梅  

总叙  

【`周礼`】  

《笾人》：馈食之笾，其实干。注：，梅干也。  

【`礼记`】  

《内则》：桃诸，梅诸。  

【`山海经`】  

《中山经》《中次九经》：踞山，其木多梅。  

【`镇江志`】  

梅有白，有红，花皆五出。其实，有圆消梅，葱管消梅，金定梅，苦梅。未熟曰青梅，熟曰黄梅。惟千叶者花而不实。  

【`悦生随抄`】  

卉木皆盛春气而后发生者，以木旺于寅卯然也。独梅开以冬，其故何哉？盖东方动以生风，风生木，故曲直作酸，则酸者木之性，唯梅之味最酸，乃得气之正，方水为之母，以生之则易感，故梅先众木而花。  

【`瓮牖闲评`】  

《玉篇云》：与梅同。《字说》云：用作羹，和异味而合之，如媒也。然则梅李字亦可作李矣。  

【`陆佃俾雅`】  

梅，一名，杏类也。其实酢，子赤者材坚，子白才者材脆。华在果子华中尤香，俗云梅华优于香，桃华优于色。故天下之美有不得而兼者多矣。若荔枝无好华，牡丹无美实，亦其类也。《记曰》：夔其穷与，梅先桃李而华。女失婚姻之时，则感已之不如，亦梅花虽先桃李，然其著实乃更在后则婚姻之年或未慊也。故诗人以兴焉。诗曰：“有梅，其实七兮”，“有梅其实三兮”，有梅，顷筐既之，则婚姻尤晚矣。得及男女之时而已。盖始于季秋，终仲春者，婚姻之时也。三十而娶，二十而嫁者，男女之时也。《周南》婚姻以时。《召南》则男女得以及时而已。且及者，汲汲之词，此其所以浅迫而为《召南》。然则鲁卫之政，兄弟也；周召之化，其父子欤诗曰：墓门有梅，有鹗萃止。“言”墓门之隧，既非梅之所宜生，而鹗之为物，食葚，而甘之以自美。非梅之所能养而美之者也。犹之陈陀无良，师傅养成其质。以至于不义。且鹗所鸣，民有祸。则恶加于万民之譬也。今江湘二浙四五月之间，梅俗黄落，则水润土溽，础壁皆汗，蒸郁成雨。其霏如雾，谓之梅雨，沾衣服，皆败。故自江以南，三月雨谓之迎梅，五月雨谓之送梅。转淮而北则否。亦梅至北方多变而成杏。故人有不识梅者，地气使然也。《传曰》：五月有落梅风，江淮以为信风，亦华信风之类。贾思勰曰：按梅华早而白，杏华晚而红，梅实小而酸，杏实大而甜。梅可以调鼎，杏则不任此用。世人或不能辨，言梅杏为一物，此则北人不识梅也。《诗》曰：终南何有？有条有梅。君子至止，锦衣狐裘，条，柚也。盖柚渡淮而为枳，梅变而成杏。今终南之所生，有条、有梅。而材实成焉。则山之所以美化乃在乎此。以譬则人君之道化也。《书》曰：若作酒醴，尔惟麴蘖，若作和羹，尔惟盐梅。盖造而始之者，麦蘖也；调而成之者，盐梅也。高宗之于傅说，始命之曰，用汝作砺，言命汝作此而已，所谓格则庸之者也。终命之曰。尔惟麴蘖，尔惟盐梅，则其所以待之厚矣。盖麴蘖所以作酒故也，盐梅所以作和羹故也。《七命》云以秋橙，酢以春梅。正言春梅者，春实尚青，解酢故也。《淮南子》注曰：一梅不足为百人酸，喻少不能有所信。故曰：金重于羽者，岂谓一钧金与一舆羽之谓哉。旧说大庾岭上梅，南枝落北枝始华，故文。二人向阳为从，向阴为比。士之趋向，不可不慎也。  

【`事类蒙求`】  

屈原作《离骚》取众芳草，独不及梅。杨诚斋《和梅诗》序：楚骚远取江篱杜若，而近全梅，岂偶遗之哉？鲁苍山诗：少陵忘却浑闲事，更有离骚忘却梅。  

【`事类合璧`】  

梅之来久矣，考之前载，其始见于炎帝之经，至于《诗》《书》靡不称述。自是以来，汉见于上林花，魏见于曹林，晋见于江南，南北朝宋见于含章宫，梁见于扬州法曹解舍，隋又见于罗浮松林间。花之名始著见于墨客骚人之手者不一。下逮李唐而至于本朝，其赋咏何多也。然其品类亦甚蕃，有非一言之所能尽。虽其间谱之者不一而足，亦不过随所得而为之，是岂一人两耳目所可得而遍及耶？以见天地之大，造物之巧，穷之而不可胜穷也。物皆然，况梅乎？君子谓：水陆草木之花可爱者甚众。而梅也独先天下而春，是故首及之。  

【`老学庵笔记`】  

宋初尚《文选》，当时文人专意此书，故梅必称驿使。至庆历后，恶其陈腐，姑一洗之。  

【`齐民要术`】  

种梅杏  

尔雅曰：梅，也。时英梅也。郭璞注曰：梅似杏，实醋。英梅，未闻。《广志》曰：蜀名梅为，大如雁子，梅杏皆可以为油脯。黄梅以熟作之。《诗义疏》云：梅，杏类也，树及叶皆如杏而黑耳。实赤于杏而醋，亦可生啖也。煮而曝干为苏，置羹齑中，又可含以香口。亦密藏而食。《西京杂记》曰：侯梅、朱梅、同心梅、紫蒂梅、胭脂梅、丽枝梅。  

早梅  

【`范石湖梅谱`】  

早梅花胜直脚梅，吴中春晚，二月始烂熳。独此品于冬至前已开，故得早名。钱塘湖上亦有一种尤开早。余尝重阳日亲折之，有“横枝对菊开”之句。行都卖花者争先为奇，冬初折未开枝置浴室中，薰蒸令拆，强名早梅，终琐碎无香。余顷守桂林，立春梅已过，元夕则尝青子，皆非风土之正。杜子美诗云：“梅蕊腊前破，梅花年后多”。惟冬春之交，正是花时耳。  

【`曾造类说`】  

王沂公曾布衣以所业投吕文穆公蒙正，有早梅诗云：“雪中未问和羹事，且向百花头上开”。文穆曰：“此生已安排作状元宰相矣！”后皆然。  

【`石林燕语`】  

宋朝状元为相者四人：吕文穆公，王文正公，李文定公，宋元宪公。文穆登第十二年拜相，文正二十一年，文定二十九年，元宪二十七年。文正、文定皆再入，而文穆三入为尤盛。初文正行卷，见薛简肃公其首篇《早梅》云：“如今未说和羹事，且向百花头上开。”简肃读之喜曰：“足下殆将作状元了，做宰相耶？”  

【`马明叟实宾绿`】  

五代僧齐己，善于风雅。郑谷任袁，齐已一日携所为诗往渴之中有《早梅》云：“前村深雪里，昨夜数枝开”。谷笑曰：“数枝非早也，未若一枝为佳”。齐已跃然叩地设拜。  

【`王剡录`】  

《早梅花赋》：韵胜群卉，花称早梅，禀天质之至美，凌岁寒而独开。标致甚高，敛孤芳而静吐；阳和未动，搀春色以先回。原夫尤物之生，英姿特异，方隆冬之届候，属祈寒之鼎，至瞻远岫兮无色，盼丛条兮失翠。彼美仙姿琼，存幽致。春风万里，报南国之佳人；香艳一枝，富东君之妙意，观夫离类绝俗，含新吐奇，妙有江山之兴，萧然风露之姿。气韵雅甚，精神远而。雪满南枝，想梁园之未赋；春生寒谷，鄙邹律之潜吹。其时掩冉半开，娉婷一笑，绚红日以朝映，耿青灯之夜照。何郎秀句，不足以咏其妍；徐熙淡墨，不足以传其妙。城隅璀璨，遥瞻妍女之殊；月下横斜，乍识鲛人之燎。至若霜岛寒霁，江村晚晴，竹外烟袅，松间雪清。恼远客以魂断，悦幽人之眼明。语其能则洁而无滓，穷其用则大而难名。倘遇兵尘，可止三军之渴；如逢鼎味，堪调一相之羹。譬夫豪杰之士，岂流俗之能移；节义之夫，虽厄穷而愈厉。时当摇落之后，气极严凝之际。兹梅也，排风日而迥出，傲霜雪而独丽。色靡竟于阳春，志可期于晚岁。所以兴动钱塘之老，妙语增新；香贻陇首之人，芳期远契。彼清露兮，被三径之菊；彼光风兮，泛九畹之兰。欹红蕖于夏永，破丹杏于春寒。丽质鲜妍，则比我已远；高情潇洒而方兹实难。塞曲悲凉，望作南楼之弄。诗魂飞动，尚留东阁之观。于是倚槛痴神巡檐，搔首，眷落英之着袂，折粉香而在手。吾方破闷析醒于此焉，信花中之未有。  

【`唐谢燮诗`】  

迎春故早发，独自不疑寒。畏落众花后，无人别意看。  

【`杜工部集`】  

《和裴迪登蜀州东亭送客逢早梅相忆见寄》：东阁官梅动诗兴，还如何逊在扬州。起得称情。此时对雪遥相忆，送客逢春可自由。幸不折来伤岁暮，若为看去乱乡愁。亦宛娈沉著江边一树垂垂发，朝夕催人自白头。梦弼曰：何逊尝为广陵记室。按集有《扬州早梅诗》。葛常之语《韵阳秋》云：杜诗“东阁官梅动诗兴，还如何逊在扬州”。按《逊传》，无扬州事，而《逊集》亦无扬州梅花诗。但有《早梅》诗云：“免围标物字，惊时最是梅。衔霜当路发，映雪凝寒开。枝横却月观，花绕凌风台。应知早飘落，故逐上春来。杜公前诗乃逢早梅而作，故用何逊事。又“朝洒长门泣，夕驱临邛杯。应知早飘落，故逐上春来”却月、凌风，皆扬州台观名尔。近时有妄人，假东坡名，作《老杜事实》一编，无一事有据。至谓逊作扬州法曹，解舍有梅一株，吟咏其下。岂不误学者？  

【`韩昌黎集`】  

《春雪间早梅》：“间”或作“映”。梅将雪共春，彩艳不相因。逐吹能争密，排枝巧妒新。谁令香满座，独使净无尘。芳意饶呈瑞，寒光助照人。玲珑开已遍，点缀坐来频。那是俱疑似，须知两逼真。荧煌初乱眼，浩荡忽迷神。未许夏华比，从将王树亲。“从将”或作“将从”。孙曰：杨雄《甘泉赋》：翠玉树之青葱兮，璧马犀之磷立扁。先期迎献岁，韩曰：《楚词》：献岁发春。更伴占兹辰。或作晨。愿得长辉映，轻微敢自珍。微或作严。  

【`柳宗元集`】  

早梅发高树，迥映楚天碧。朔吹风票夜香，风票与飘同。繁霜滋晓白。欲为万里赠，杳杳山水隔。寒英坐销落，何用慰远客。  

【`戎昱诗`】  

一树寒梅白玉条，临村路傍溪桥。应缘近水花先发，疑是经春雪未销。  

【`李义山诗`】  

《酬崔八早梅有赠兼示之作》：知访寒梅过野塘，久留金勒为回肠。谢郎衣袖初翻雪，荀令薰炉更换香。何处拂鹏资蝶粉，几时涂额藉蜂黄。维摩一室虽多病，亦要天花作道场。  

【`许浑郢州集`】  

《闻薛先辈陪大夫看早梅因寄》：涧梅寒正发，莫信笛中吹。素艳雪凝树，清香风满枝。折惊山鸟散，携任野蜂随。今日从公醉，何人倒接离。  

【`吴融诗`】  

《灵池县见早梅》：时太尉中书令京兆公奉诏讨蜀，余在幕中。小图晴日见寒梅，一寸乡心万里。春日落时抛笠泽，战尘飞处上琴台。栖身未识登龙地，落笔元非倚马材。待勒燕然归未得，雪枝南畔少徘徊。  

【`罗邺诗`】  

《早梅》：缀雪枝条似有情，凌寒澹注笑妆成。冻香飘处宜春早，素艳开时混月明。迁客岭头悲袅袅，美人帘下妒盈盈。满园桃李虽堪赏，且要东风晚始生。  

【`崔道融诗`】  

《对早梅寄友人二首》：忆得前年君寄诗，海边三见早梅词。与君犹是海边客，又见早梅花发时。忆得去年有遗恨，花前未醉到无花。清芳一夜月通白，先脱寒衣送酒家。  

【`李绅诗`】  

《早梅》：早梅花满枝枝发，东风报春春未彻。紫萼迎风玉珠裂，杨柳未黄莺结舌。委素飘香照新月，桥边一树伤离别。游荡行人莫攀折，不竞江南艳阳节。任落东风伴春雪。  

【`元微之诗`】  

《赋得春雪映早梅》：飞舞先春雪，因依上早梅。一枝方渐笑，六出已同开。积素光逾密，真花节暗催。抟风飘不散，见忽偏摧。郢曲琴空奏，羌音笛自哀。今朝两成咏，翻挟昔人材。  

【`方玄英诗`】  

《胡中丞早梅》：不独闲花不共时，一株寒艳尚参差。凌晨未喷含霜朵，应候先开亚水枝。芬郁合将兰并茂，凝明应与雪相知。谢公吟赏愁飘落，可得更拈长笛吹。  

【`陆凯诗`】  

《寄早梅》：折梅逢驿使，寄与陇头人。江南无所有，聊赠一枝春。  

【`僧齐己诗`】  

《早梅》：万木冻欲折，孤根暖独回。前村深雪里，昨夜一枝开。风递幽香出，禽窥素艳来。明年如应律，先发映春台。  

【`朱庆馀诗`】  

天然根性异，万物尽难陪。自古承春早，严冬对雪开。艳寒宜雨露，香冷隔尘埃。堪把依松竹，良涂一处栽。  

【`张舜民郴行录`】  

《舟行湘岸见早梅盛开》：江上篱边见早梅，天寒地暖数枝开。为怜北客漂流远，偷报东君信息回。香气轻于新酿熟，襟怀重似故人来。舟中莫问无兼有，急急呼儿贳酒杯。  

【`梅圣俞诗`】  

《早梅》：江南近腊时，梅亚雪中枝。一夜欲开尽，百花犹未知。人心空共惜，天意不教迟。莫迓无浓艳，芳筵最好吹。《依韵僧圆觉早梅》：江南自寒苦，花不与时同。清向三冬足，香传一国中，云湖藏旧市，雪树认新丰。未有亏冰素，随妆入汉宫。  

【`李跨鳌集`】  

《次韵子温早梅》：霜多未叶太孤寒，欲向春前倒树开。莫道东风无意在，馀香看即度墙来。《早梅》寂寞玄崖宅有神，冷香寒色漏天真。感深暖日常为力，杰出飞霜恐后春。千里故人何以寄，一枝幽意望谁亲。孤标若值芳华苑，羞与妖红碧树邻。  

【`邵子击壤集`】  

《和商洛章子厚长官早梅》：只应王母专经巧，剪碎天边乱白云。无限清香与清艳，樽前饮享尽输君。梅覆春溪水山，梅花烂熳水潺。南秦地暖开仍早，北至春初已数番。群芳万品递相催，若说高标独有梅。会得东君无别意，为怜清淡使先开。霜扶清节高高起，风驾寒香远远留。太守多情客多感，金樽倒尽是良筹。《和商守宋郎中早梅》：山南地似岭南温，腊月梅开已浃辰。耻与百花争俗罢，独殊群艳占先春。角中飘去凄于骨，笛里吹来妙入神。秀额妆残黏素粉，画梁歌暖起轻尘。宰君惜艳献州牧，太守分香及野人。手把数枝重叠嗅，忍教芳酒不濡唇。  

【`王安石临川集`】  

《次韵》：次道忆太平州宅早梅次道，宋敏求也。参知政事绶之子，常为太平州。欧公诸人皆有送行诗。太梁春费宝刀催，宋之问《立春日侍宴赋剪彩花诗》：今年春色早，应为剪刀催。不似湖阴有早梅。王灰举兵至湖阴，晋明帝微行视，其营垒，由是乐府有《湖阴曲》，即今太平州是也。韩亻屋诗：中宵忽见动葭灰，料得南枝有早梅。今日盘中着剪彩，当时花下就传杯。梁园文《梅诗》：定须还剪彩，学作两三枝。散粉成初蝶，剪彩作新梅。杜诗：传杯不放杯纷纷自向江城落，杳杳难随驿使来。知忆旧游还想见，西南枝上月徘徊。曹子建诗：明月照高楼，流光正徘徊。白诗：西园飞盖处，依旧月徘徊。  

【`苏魏公集`】  

《和签判郡圃早梅》：绿萼丹跗炫素光，东园先见一枝芳。凌晨露点铅胡粉，满槛风飘水麝香。味入和羹来傅野，声随边角动渔阳。山亭最好通宵赏，微雪相辉映月廊。  

【`强祠部集`】  

《次韵公胜早梅》：昨夜寒梅忽一枝，早如常岁合开时。欲冬天地恩先及，未雪园林色易知。世眼已教容易赏，晓风何用再三吹。若论霜菊无多晚，只此春葩苦较迟。  

【`黄庭坚豫章集`】  

《次韵中玉早梅》：二首按蕊争先公不嗔，知公家有似梅人。何时各得自由去，相逐扬州作好春。《庄子》曰：见似人者而喜。老杜诗：东阁官梅动诗兴，还如何逊在扬州。此时对雪遥相忆，送客逢春可自由。乐天诗：好作开成第二春。折得寒香不露机，小窗斜日两三枝。罗帷翠幕深调护，已被游蜂圣得知。此诗亦以戏中玉之歌舞者，李贺《将进酒》曰：罗韩绣幕围春风。《汉书?张汤传》：调护之尤厚。退之《盆池诗》：夜半青蛙圣得知。《谢送早梅》二首簸船结缆北风嗔，霜落千林憔悴人。欲问江南近消息，喜君贻我一枝春。探请东君第一机，水边风日笑横枝。鸳鸯浮弄婵娟影，白鹭窥鱼凝不知。  

【`杨龟山集`】  

《用前韵和早梅》：二首楚国春归早，寒梅处处开。月和清艳冷，天与靓妆来。东阁诗魂动，南枝岁律回。萧然冰雪态，无处觅轻埃。星驭经行处，梅花忽已开。只款春信早，先拥使旌来。嫩萼红初破，寒柯绿未回。凌霜半含月，皎皎绝纤埃。  

【`陆游剑南续藁`】  

《早梅绝句》：东坞梅初动，香来托意深。明知在篱外，行到却难寻。  

【`陈默堂集`】  

《山寺早梅》三首：竹篱茅舍近前溪，烟淡风微月上迟。认得暗香来去处，夜寒无路觅横枝。冰雪情怀未遽开，芝兰风味已先回。故人隔岁无因见，一夜月明何处来。丹萼犹含绰约肌，水边篱落雪晴时。此间妙得无言意。有西湖处士诗。  

【`王十朋梅溪集`】  

《早梅》：北陆寒未半，南枝春已回。方于雪中种，便向雪中开。《次韵昝益监务早梅》：群芳避路放梅开，奔走游人踏砌苔。半树溪边冲雪破，一枝头上带春回。月移瘦影供吟兴，风荐幽香袭酒杯。刚被西湖都道尽，至今诗客句难裁。《途中见早梅》：山行初逢建子月，始见寒梅第一枝。遥想吾庐亦如此，谁能千里赠相思。梅花发处思家切，竹间水际出横枝。暗香疏影和新月，自是离情禁不得。触物那堪此时节，春前腊后定归来。要看溪上千株雪。  

【`朱晦庵集`】  

《早梅》：霜风殊未高，杖策荒园里。倦子别经年，相看共惊喜。《次韵秀野早梅》可爱红芳爱素芳，多情珍重老刘郎。疏英的尊中影，微月黄昏句里香。胸次自怜真玉雪，人间何处有冰霜。巡檐说尽心期事，肯醉家人锦瑟傍。  

【`胡铨澹庵集`】  

千林阒无伴，独秀益孤明。索笑延幽赏，闻香失宿醒。天教清到骨，我岂淡无情。睡起黄昏月，花边洗破觥。  

【`张湖南集`】  

《敬和东宫早梅二首》：月质风裳不受尘，独从天上巧呈新。情知压倒横斜语，青震专回万木春。乾坤连夜玉为尘，照映冰容面面新。句妙莫疑难属和，真成白雪对阳春。  

【`吴蒂湖山集`】  

《坐间见装成早梅数枝》：正欲攀条折蕊看，忽惊枝上雪斑斑。不知妙手新装缀，误使衰翁为解颜。《又和黄清表惠早梅》：姑射风姿绝点埃，年年长是腊前开。方疑今岁无消息，多谢君能折取来。《和昝通彦早梅韵》：岁岁梅花破腊开，赏花尝记坐苍苔。今年似觉寒犹未，昨夜不知春已回。喜有暗香供雅客，可无佳句助深杯。须知不比闲桃李，莫把金刀取次裁。  

【`胡寅斐然集`】  

《早梅》：何事悲摇落，空林有早春。光辉一笑粲，领略万花新。看去疑山雪，攀来效席珍。妙香风递远，秀影月传真。肌冷冰难断，妆初粉未匀。商量开瘦蕊，剩得占芳辰。  

【`赵蕃淳熙藁`】  

《客长沙邢园，堂下梅花一萼先开，有怀成父斯远二首。时闻朱先生辞江西宪节归旧隐，恨不与斯远同上竭也》：老树发青枝，晴多雨亦奇。一花成独破，病眼得先窥。又作殊方见，还成寄远诗。不知闽与浙，何处念乖离。亦到溪南否，还能念我不？梅花今次第，客子政飘浮。师法真难得，微官盍罢休。饥寒还累我，寤寐只关忧。  

【`蔡九峰集`】  

《早梅寄周纯臣》：因赵丞相谪居南恩，得旨自便。秋风日日吹芳草，山北山南迹如扫。江梅一夜暗将春，疏影横斜水边道。道逢驿使江南归，袖中袖出天香老。英姿独步霜雪中，清癯只为风流早。《和吴伯纶早梅》：篱落当岁暮，春至无人知。鸾鹤倏尔集，蜂蝶还先期。月落步疏影，空明见幽姿。香气谁与达，赖有清风吹。《和介卿唐石道中早梅》：六曲溪头处士家，年年蓠落万枝花。怪来驿使无消息，却报烟村一树斜。  

【`杨诚斋南海集`】  

《西园早梅》：二首己刻酥花趁腊前，更团蜡糁等春妍。不知天巧能多少？一朵梅花占两年。小朵生来便瘦斜，蕊宫桂殿即渠家。只言瘴雨无南雪，为底横枝雪作花。  

【`陈造江湖长翁集`】  

《次韵石湖居士瓶中早梅》：二首诗翁静三昧，筇杖壁间横。小阁自清绝，幽芳从瘦生。巧当窗影见时映烛花明。底用寻春去，冲寒踏月行。罗帷护春色，群木未昭苏。绝胜翻香坐，聊陪琢句。天资便静独，冰影倚空无。后夜逢姑射，仙家白玉壶。翁约相过。  

【`韩涧涧泉集`】  

《折南垅早梅送周国正》：送客逢花小棹飞，折来谁与岁寒期。老身不忍看千树，明眼须容荐一枝。意象春融知玩索，咏歌物妙想舒迟。孤高比玉人之德，公岂寻香逐色思。  

【`曹彦约昌谷集`】  

《次韵李晦父炎早梅》：华颠淡色催人老，造化无功春不早。翰林风月恣推排，万马一空三峡倒。冷暖从渠入世情，孤贞为我参幽抱。单于未觉鼎彝催，不与人间障烦恼。  

【`王鲁斋甲寅藁`】  

《早梅有感》：新阳来复未十日，窗外梅花已狼籍。晴光烘过冰雪融，微风不动暗香密。急呼清樽相慰藉，无数落英坠巾帙。儿童但喜花开早，太早翻令我心。今年寒色苦未老，户穴不固泄万蛰，造化不翕何以张，不然生道几于息。明言岁事未足言，深忧南气日驰北。谁道东君庾岭来，煮酒银瓶荐嘉宾。  

【`李公明诗`】  

《早梅》：东风才了又西风，群木山中叶叶空。只有梅花吹不尽，依然新白抱新红。  

【`章玉堂集`】  

照夜直为明月侣，倚风先作艳阳媒。多情欲著红妆面，故上含章白玉台。  

【`王炎双溪类藁`】  

似无还有暗香来，知是春风到早梅。一岁一番花似玉，老人见得几番开。  

【`翁灵舒诗`】  

《舍外早梅》：行遍江村未有梅，一花忽向暖枝开。黄蜂何处知消息，便解寻香隔舍来。  

【`詹诗`】  

《雨后溪边见早梅》：老干疏枝浸寒碧浅香孤韵带微霜。迎风破萼未全折，含笑佳人对晓妆。一本老徐干疏，枝浸寒碧浅。香孤韵湛清晨。招魂不用开屏障，惟有诗情当写真。  

【`胡仲弓苇航集`】  

《次韵早梅》：枝头未受雪霜摧，偏傍江南暖处开。不是东君私造物，有何凭据作花魁。  

【`邓申伯诗`】  

《早梅》：荒村野水小春时，纵有梅开人得知。几度携筇无觅处，今朝映竹忽横枝。脱非入骨清香动，恐被传神淡墨欺。酸意中含和鼎实，相期远到诵黄诗。  

【`江湖集`】  

李希声诗：雪径清寒蝶未知，暗香谁遣好风吹。野桥漏春光处，正为横斜一两枝。雄蜂雌蝶两纷纷，梅子花香着莫人。风急落英无藉在，已应先减几多春。  

【`方澄孙锦集`】  

尚居阑菊殿，岂占杏桃先。梅自伤迟暮，人犹作早看。  

【`艾性夫剩语`】  

一阳未嘘枯，霜木醉梦里。照眼忽横枝，令我折屐喜。  

【`张诗`】  

《忽见早梅》：积雪凝闽岭，凌风识暗香。疏花经雨瘦，卧影入溪长。万里难为赠，九回空绕肠。绿原聊驻屐，试待月荒凉。  

【`华镇云溪居士集`】  

《早梅花》：二首并序。余往在会稽，早梅花时，虽蹀雪冲寒，必先采撷置研席间。素华射窗，流芳盈室。弦歌其侧，欣适无涯。迨随牒薄游，越江而北，心赏一失，浸更岁时。今兹春初，梅荣南国，慨然遐想，千里增怀，作诗二章，姑以自释  

早岁越溪上，茅斋欲雪辰。虽无十日饮，常得一枝春。不识霄汉路，空缁京洛尘。遥怜远岩壑，芳秀为谁新。华竟成何事，无端走四方。年年思素质，岁岁失幽香。东国溪云好，南枝海日长。何时一杯酒，相对浅清傍。《次韵和道守曾大夫堂前早梅花》：画堂深处腊前开，应叹孤根庾岭隈。不比一枝随驿至，肯愁三弄逐风来。华繁素逼窗纱月，香重寒销印篆灰。贤守吟看多丽句，清新未羡宛陵梅。  

【`何澹小山杂著`】  

《早梅》：二首庾岭香腮想未真，东明才见一枝新。阳和衣被几花卉，繁杏夭桃次第春。姑射仙肌不受尘，旧妆重傅恰如新。东君少试回天手，己占人间几许春。  

【`蔡君谟诗`】  

曾把早梅枝，思君在别离。虽云有万里，万里有还期。  

【`文同丹渊集`】  

十月冻墙隈，英英见蚤梅。应从九地底，先领一阳来。  

【`马虚中霞外集`】  

《山中早梅》：孤根彻后土，破冷争春回。惜哉冰雪姿，落此荆榛隈。若生白玉堂，不负黄金垒。一见一惆怅，再歌再徘徊。未央宫中花，直待羯鼓催。  

【`王之道相山集`】  

《和章序臣梅花二首》：之道比因诸公以职事多出，无复有以诗相牵帅者，笔砚遂埃没。今日偶得早梅数枝，不敢独有，漫送序臣。乃辱妙句，辄嗣元韵奉谢。三月诗筒绝往来，有诗谈麈许追陪。梅花雅欲撩佳句，犯雪凌霜为我开。多谢苍头语我来，恍如相见笑相陪。新诗高妙梅清绝，展读花前病眼开。  

【`王灼诗`】  

《次韵尹俊卿梅花绝句》：人间几桃李，漫漫化泥尘。不恨收功晚，新年第一春。  

【`释契嵩镡津集`】  

亭亭映晚景，皎皎出林端，小圃连云淡，孤芳冒雪寒。人间殊未见，物外最先看。但欲方琼玉，宁将胜牡丹。  

【`王景初兰轩集`】  

《早梅》：万物收荣避岁寒，一枝惊向腊前看。都缘鼎鼐和羹晚，故使山林得伴难。有恨诗人休折去，无情羌管莫吹残。冰霜窟里阳和露，此是乾坤造化端。  

【`王恽秋集`】  

《咏早梅四首，招曲山同探》：早梅香信腊前开，竹外横斜映野台。待着一杯相慰藉，约君同往肯前来。松风亭下一樽开，终日裴徊醉竹台，带泠香归去晚，夜深犹傍枕边来。花开花谢催人老，花本无心人自哀。折得一枝香在手，且分春色入城来。梅花风韵不凡才，冰雪方凝始见开。任使和羹无翠实，等闲斤斧不为灾。  

【`舒岳祥阆风集`】  

《喜见早梅花》：朔雪吹吟屋，春风驻酒家。野塘冰上雁，官柳月中鸦。玉馔寒沙荀，金齑夜雨芽。开窗有新事，喜见早梅花。  

【`蒲寿诗`】  

《早梅》：荷已全凋菊未残，一枝的照江干。暖风莫诧搀先意，留取清芬待岁寒。  

【`江湖后集`】  

李龚父诗草木尽凋残，孤标独耐寒。瘦成唐杜甫，高抵汉袁安。雪里开春国，花中立将坛。年年笑红紫，翻作背时看。《山崦早梅》：晴逼寒笆春满邻，汉奁芳额渐轻匀。东风未放全消息，雨萼愁香不见人。  

【`韦诗`】  

《早梅》：芳信搀先露雪葩，小春忽见玉无瑕。世人尽说南枝暖，更看枝南第一花。  

【`诗海绘章`】  

陈元老《早梅》：春榜寒梅占作魁，粉香前夜岭南开。人间腊月未曾到，天上花王先遣来。已共雪霜同晓白，不烦雷雨趁时催。夕阳溪下渔翁笛，一曲篷窗酒一杯。  

【`舒信道诗`】  

《和早梅二首》：霜林尽处碧溪傍，小露檀心媚夕阳。天下三春无正色，人间一味有真香。相思谁向风前寄，更晓那辞雪后芳。朝夕催人头欲白，故园正在水云乡。依然想见故山傍，半倚垣阴半向阳。短笛楼头三弄夜，前村雪里一枝香。可能明月来同色，不待东风已自芳。幸免杜郎伤岁暮，莫辞吟对钓渔乡。  

【`云南志略`】  

段祥诗《早梅》：四望空山万木摧，溪梅真得景悠哉。高陪翠竹迎春早，冷放寒花傲雪开。疏影夜横松榻静，暗香风自水滨来。数声画角霜天晓清煞萤窗老秀才。  

【`沣阳志`】  

郭贯诗《冬至后一日独坐，分司精舍教授李伯栋，提领张用夫，持早梅一枝相访。洗命酌，翌日有诗》：才放冰梢三两花，已分春色到诗家。幽香自与吟怀远，高韵能教饮兴加。相伴青灯映书卷，也胜晓月印窗纱。九瓶坐对清无寐，细听檐风落玉沙。  

【`周异泉诗`】  

孟冬天地闭，萼绿数花开。步绕溪上见，香从谷中来。冉冉年将尽，忽忽春又回。征鸿避霜雪，行子隔风埃，归来履芳躅，慰我平生怀。  

【`僧慧洪诗`】  

《次韵张敏叔画早梅二绝》：要看江雨滴残春，作阵惊飞乱蝶群。好在一枝长不死，谩烦诗句扫烟云。玉骨冰姿过眼空，却须摹刻倩诗工。暗香错莫谁知写，多谢黄昏一再风。  

【`西窗集`】  

徐安国《早梅》：《蓦山溪》。青枝骨瘦，已有生春意。椒萼露微花，便觉香魂旖旎。惜花公子可是赋情深，携瘦竹、绕疏篱，终日成孤倚。赏心乐事，又也何曾废。烟露湿铅华，误啼妆，三年客里，江南芳信，政自不愆期。吴山远，越长，梦寐添憔悴。  

【`柳耆卿词`】  

《瑞鹧鸪》：天将奇艳与寒梅，乍惊艳杏腊前开。暗想花神，巧作江南信。藓染胭脂细剪裁，寿阳妆罢无端饮，凌晨酒入香腮。恨听烟坞深中，谁恁吹羌管逐风来。绛雪纷纷落翠苔。  

【`程大昌词`】  

《万年欢》：秋后花窠，放两枝三朵，来通芳信。诗眼惊观，谓是春光倒运。便即移尊就赏，更不惜，黄封赤印。何期道，青女专时，露华忽变霜阵。诗翁笑但休问那阳和有脚。日进，待得灰飞梅畹，果先骋俊。次后连天红紫，向东风万般娇。韵恁时节玉勒戎鞍郊原，莫论远近。  

【`丘宗卿词`】  

因见早梅作《诉衷情》：十分风味似诗人，有些子太清生。只应取嫌俗子，消瘦却盈盈。风乍静，雪初晴，月微明。泊然缺，缺莫是无情，作人关情。  

【`吕胜已词`】  

《谒金门》：芳信拆，漏东君消息，帝殿实炉烟未熄，龙香飘片白。点缀枯梢，疏影荡摇寒碧。指与纤纤教自摘，枝横云鬓侧。  

【`李端叔姑溪集`】  

《临江仙》：江乐人得早梅，见约探题，且访梅听在，因携笺管就赋花下。初破晓寒无限思，融融腊意全迷。春工从此被人知，不随蜂蝶，长伴玉蟾低。缥缈云间应好在，盈盈泪湿征衣，背人偷拗向东枝。清香满袖，犹记台堂西。《早梅芳》雪初销，陟觉寒将变，已报梅梢暖。日边霜外，迤逦枝条自柔软。嫩苞匀点缀，绿萼轻裁剪。隐深心，未许清香散。渐融和，开欲遍，密处疑无间。天然标韵，不与群花斗深浅。夕阳波似动，曲水风犹懒，最销魂，弄影无人见。  

【`梅苑`】  

鲁公衮词《早梅芳》：水唯清，玉唯润，清韵无风韵。此花风韵自然清润传香粉。故应春意别，不使凡秧混。到春前腊后，长是寄芳信。此情闲，此意远，一点萦方寸。风亭水馆，解与行人破离恨。广寒宫未有，姑射山曾认。向雪中月下，吟未书。  

【`无弦琴谱`】  

碧溪湾，疏竹外，正小春天气。绿珠羞涩，半吐椒红可人意。月香传瘦影，露脸痴清泪。笑倡条冶叶，怕冷尚贪睡。马行迟，雪未霁。还忆前村里。青禽啁折，疑是当时梦初起。旧愁归塞管，还恨潇湘水。望江南故人字万里。  

【`程观过词`】  

北帝收威，又探得早梅。漏春消息，粉蕊琼苞。拟将燕脂，轻染颜色，素质盈盈终不许。雪霜欺，得奈化工偏宜，赋与寿阳妆饰。独自逞冰姿，比天桃繁杏，迥然殊别。为报山翁逢此有花，缸前且须攀折。醉赏吟恋，莫辜负好天风月。恐笛声悲，纷纷便似乱飞香雪。  

【`李德载词`】  

《早梅芳近》：深院静，小栏傍，标致不寻常。仅他桃杏占风光，谁敢对新妆。玉堂中梁苑里，休把雪来轻比。莫吹长笛巧失摧残，留取月中看。又残腊里早梅芳，春信报新阳，晓来枝上对寒光，轻点寿阳妆。雪难欺霜莫妒，别是一般风措。望林人意正夭饶，又看长新条。  

【`王炎双溪类藁`】  

《好事近》：玉颊映红绡，搀报东风消息。虽则清如许，有生香真色。相看动是隔年期，忍不饮涓滴。莫待轻飞一片，却说花堪惜。  

【`李易安词`】  

《春光好》：看看，尽春回，信息到江南。早梅昨夜前村，深雪里一朵先开。盈盈玉蕊如裁，更风清细香暗为，空使行人肠欲断，驻马徘徊。  

【`陈亮龙川集`】  

见早梅，呈吕一郎中郑四六监狱《汉宫春》：雪满江头，怪一枝不耐，还漏微阳。诗人越样眼浅，早自成章。群葩如纟肃，到那时、争爱春长。须知道，未通春信，是谁饱试风霜。堪笑红炉画阁，问从来寒气，损甚容光。枝头有花恁好，映带新妆。寒愁绝，嗅清芬不料饥肠。都缘是，此君小异，费他万种消详。又雪月相投，看一枝缠爆，惊动香浮。微阳未放线路，说甚来由。先天一着，待辟开多少旬头。却引取春工入脚，争教消息停留。官不容针时节，做一般孤瘦，无限清幽。随缘柳红柳白，费甚锼。疏林野水，任横斜谁装修。猛认得，些儿合处，不堪持献君侯。  

【`李子大词`】  

和宋子闲早梅《卜草子》：南国小春时，常是寒威浅。玉缀香苞己有梅，疏影无人见。愁忆故园芳，梦断扬州远。不御铅华自出尘，赛过徐妃面。  

【`张元干归来集`】  

唐腔也为伯南赋早梅，复和韵。《豆叶黄》：冰溪疏影竹边春，翠袖天寒炯暮云。雪里精神澹宁人。隔重门，实粟生香玉半温。又疏枝冷蕊忽惊春，一点芳心入鬓云。风韵情知似玉人，笑迎门，香暖红炉酒未温。  

古梅  

【`宋范成大梅谱`】  

古梅会稽最多，四明吴兴亦间有之。其枝曲万状，苍藓鳞皱封满。花身又有苔须垂于枝间，或长数寸，风至绿丝，飘飘可玩。初谓古木，久历风日，致然详考，会稽所产虽小株，亦有苔痕，盖别是一种非必古木。余赏从会稽移植十本，一年后，花虽盛，发苔皆剥落殆尽。其自湖之武康所得者，即不变移，风土不相宜。会稽隔一江，湖苏接壤，故土宜或异同也。几古梅多苔者，封固花叶之眼。惟罅隙间始能发花，花虽稀，而气之所锺丰腴妙绝。苔剥落者则花发仍多，与常梅同去成都二十里，有卧梅偃卷十馀丈，相傅唐物也，谓之梅龙。好事者载酒游之清江，酒家有大梅，如数间屋傍枝四垂，周遭可罗坐数十人，任子严运使买得，作凌风阁。临之，因遂进筑大圃，谓之盘园。余生平所见梅之奇，古者惟此两处为冠，随笔记之附古梅后。  

【`桐志`】  

古梅在玉溪之北，俗号曰“千枝梅”。枝柯盘屈，姿态奇古。筑亭其上，匾曰“回春骚人雅士，多载酒赏焉”。宣和间，用事者尝图以进。淳熙六年，郡守赵希仁摹刻于石梅，今不存。  

【`会稽志`】  

古梅会稽、馀姚皆有之，老干奇怪而绿。藓封枝苔丝四垂。疏花点缀，极为可爱，他居所未见也。俞亨宗诗云“疏疏瘦蕊含清馥，矫矫虬枝缀碧苔。疑是髯龙离雪殿，苍鳞遥驾玉妃来”。  

【`温州府乐清县志`】  

身如枯槎，其枝曲。苔须藓鳞而作，花疏瘦可观。日晒名为干撩，而周官祭祀以供笾。  

【`王会之集`】  

《古梅行》：苍龙蛰大泽，浩莫知岁华。不肯作霖雨，偃蹇眠烟霞。玉皇欲强起，六丁下牙。紫蛇掣金电，霹雳转香车。振鬣欲腾奋，夭矫势擢拿。神通学蝉蜕，僵作老树丫。大枝露鳞爪，雨蚀成旨。小枝半朽折，苔藓封楂牙。生意未甘寂，时着三五花。花少香气壮，积雪应难遮。牧竖恶皱，梓匠嗔虬斜。日月自今古，独免斤斧加。可谓遁世巧，全真傲幽遐。岂知好事省，僻性寻枯。丛薄一见面，倚仗生惊嗟。隽钥断明月，入连宇夸。诗翁争着句，诗价方喧哗。老我有深意，默默不汝嘉。戒汝更藏拙，慎勿抽新芽。寒崖枯木上，何用开冰葩。古樵当压汝，乞与山人家。我即乘之上河汉，千载不数张骞槎。《重聘古梅行》：千金卜得繇非熊，木德将兴猎太公。槐安与国己陈迹，盛衰直与阴阳通。和羹自昔亲受记，饮冰凿雪工磨。此中洞洞无所有，彻上彻下俱玲珑。苔肤蜕骨半荣悴，连峰峭厉飞铜骏。生意虽偏未尝断，犹有王气居南东。南柯突出已奇甚，连蜷夭矫翔虬龙。东边新梢更绝特，转要作势将腾空。风号竹坞月黯淡，露漉松壑泉铮琮。一花玉立苍鬣表，万花辟易难为容。辙环四海无处觅，只今岁晚才相逢。酹酒高歌盟万古，天意闷寒孤风。  

【`北涧禅师诗`】  

国清寺绝顶更好，亭下古梅。花开更好亭前枝，亭日更好花更奇。我犹未到春已到，春不到此将焉归。千山万山俨环抱，一树两树藏崎。晓妆弗受朱粉污，老去自着莓苔表。澹交霜髯与苍玉，雅宜茅舍横疏篱。云英风味有馀裕，石鲸鳞甲饶华滋。恍然罗浮月中见，沙沙绀发森冰肌。又如大窖冻不死，凛凛素节无瑕疵。纷纷红紫不解事，与君角逐何迟迟。待文作与不足道，尺民碌碌终奚为。孤芒拔俗千万丈，未暇相与论襟期。贞姿皓态美无度，幽意独许藓风知。悠然凭高一披拂，僧窗处处开晴霏。窗间跏趺拥风叶，照几碧眸岩电驰。渊渊方寸湛古井，一沤不动清涟漪。天香此无尽藏，潜于鼻观通几微。水流山空但自叹，理与神迈端如斯。乡来孤山水清浅，龟肤鹤膝相参差。青铜盘屈破香雪，紫钱矫揉骈明玑。膏盲泉石政为此，冠冕草木今其谁。天公亦复加靳惜，阔着湖水无边涯。八篇只遣处士赋，一点不放红尘飞。是中泉石固深秀，惜欠晴湖山四围。客如我辈亦不恶，拟赓疏影横斜诗。后车合改效颦辙，亦若佩弦仍佩韦。  

【`江湖续集徐`】  

《义夫诗》：官舍庭前古梅寻常开，岁暮，余整归装而乃蚤化，不容自嘿。狰狞古怪虬龙枝，着花傅舍宾岁晚。往往来来岁番人，老大相期疑未谖。顾我冷眼惯相看，嗅花嚼蕊当餐饭。横斜峭拔耐雪霜，肯媚阳和齐婉娩。把酒邀月共说诗，疏影上衣成缱绻。朔风吹梦入家山，鼓舞倦矣客兮。谁谓花先常岁期，彻夜万葩玉一本。花唐省心饯我们，吐芳作为冬日暖，战术逆知此花音，孤洁难与俗人混。似嫌托根富贵场，不若栖身山林稳。惜乎花只不能言，一花一心诚恳恳。任他世间竞酣，桃子春花独与我结交岁寒远。  

【`泾川志`】  

陈天麟与客饮乾明寺东古梅下诗寥寥耆旧尽，欣欣花木新。十梅亦老矣，手植知何人。不种官路彦，社栎同百春。想当太平时，来者纷蹄轮。我来几世后，寻芳披束榛。众枝叠玉芷，光风卷香尘。坐客稍稍醉，坠英欲成茵。老圃亦后来，始图从谁询。渊明饮松下，故事良可遵。饮散弃花去，明日迹己陈。  

【`曾巩诗`】  

恩藏主送古梅求诗折得前村雪里枝，殷勤来聘老夫诗。请公静看横斜影，便是当年一字师。  

【`陆游渭南集`】  

《古梅》：梅花吐幽香，百卉皆可屏。一朝见古梅，梅亦堕几境。重叠碧藓晕，矢矫苍虬枝。谁汲古涧水，养此尘外姿。  

《吾州古梅》：旧得名云蒸，雨渍绿苔生。一枝只好僧窗看，莫售，千金入佩城。山阴古梅枝，干皆苔藓，都下甚贵重之。  

【`朱晦庵集`】  

丘子服来访，道间得古梅，折以为赠。刘叔通江文卿俱来，各有佳句，因各次韵为答三首老枝横出数花新，谁寄寒齐雪夜春。江路犹应有幽伴，低愁难得赏心人。用于服韵独树临孤岸，疏枝放浅花。不须烦驿使，正耐雪斜斜。用叔通韵：西湖居士寻诗，今堕软红车马尘。半树横枝空好在，只应无地觅高人。用文卿韵  

【`范石湖大全集`】  

古梅二首：孤标元不对芳菲，雨瘦风皱老更奇。压倒嫩条千万蕊，只消疏影两三枝。谁似西湖处士才，诗中篱落久尘埃。陆郎旧有梅花课，未见今年句子来。  

【`张诗`】  

玉照堂、次韵茂洪古梅天教萼绿伴权，羞损尘尘粉黛妍。不必真事灵诀，与花端合共长年。  

【`袁起岩东塘集`】  

江岸茅舍傍古梅奇甚携酒即之。不为村深与水隈，也依篱落及时开。几年寂寞无人问。一日声名动客杯。  

【`楼纶诗`】  

古梅遗张时可：枝封苍蓟澹花疏，一种风流高更孤。试问约齐三百树林中还有此枝无。  

【`许纶涉齐集`】  

次韵古梅二首予近得乡中瓯浦梅，坡皆老梅。绿苔枝上玉疏疏，折赠诗人意不孤。恼杀渠侬归未得，梅坡千树有如无。玉鉴堂前迹已疏，残香应伴鹤声孤。郎潜桂隐藏身却，新为梅花著句无。  

【`韩涧泉集`】  

初《六日民瞻古梅留饮》：眼到梅花便有诗，园居支迳入疏篱。崔嵬自与人高古，烂熳谁知我笑嬉。烟湿远荒吟不尽，雨收幽隐醉为宜。新年陡觉新愁少，坐对南枝更北枝。《过杨解元看古梅》：春风晴日草玄家，城北坡陀一径斜。远以云山供境界，静惟书籍是生涯。敲门忽有醉吟客，隔屋初无桃李花。矢矫龙蛇只梅树，孤芳真足对年华。  

【`张侣拙轩集`】  

《野航池边古梅二首》：池边梅花种几时，枝柯古怪苔纹围。可怜守分不入宜，开时却有天然姿。因看冬夜月初上，景像森然主难状。梅枝写影已清奇，不用尽师作图障。凡花虽艳艳在眼，梅花带清清入骨。时人喜艳不喜清，绮言丽语寓轻忽。池边之梅格又高，霜月次第上林皋。平生爱梅被梅恼，梅亦怜吾非年少。《探野航古梅》：池边梅未绽，不是怯霜风。待得阳和到，清香一线通。  

【`周益公诗`】  

中秋古梅盛开，次子中兄韵乙卯。抱瓮畦夫破井苔，灾天日日灌陈。探枝春夜无声雨，赢得冰花带叶开。初无他法，盛夏汲水灌溉遂如此。  

【`李邦献诗`】  

《仁寿堂古梅》：手植千叶梅，盛开作二十八字手种黄梅已着花，此身依旧在天涯。二年客罢携家去，赢得东风两鬓华。绍兴二十五年，  

【`法喜诗`】  

《次李大夫韵》：人自飘零梅自花，关河归计渺无涯。明年逐食家何处，更有新诗访物华。  

【`杨方诗`】  

尚有黄梅一树斜，几年义柱惜繁花。新诗连壁皆惆怅，想见当时北客家。跋云：绍兴末年，三守李姓是公益有关河之思。  

【`赵时焕耻齐集`】  

梅龙阅世今几春，皮毛剥破生苍鳞。通身苔藓云气湿，哈如初蜕离海滨。蜿蜒恍惚露半腹，花光补之难貌真。抵恐天上行雨去，呼吸风雷惊世人。  

【`徐霖径畋集`】  

萋萋细碧江南地，上有梅花朔易天。钱石空馀心已尽，霜明日润若为妍。题云：临川郡治仁寿堂前古梅，蜿健枯古，不啻龙跳而凤下也。  

【`杨梦锡草堂集`】  

雪后古梅正芳月，夜常不轻来访，相与一笑梅下。常不轻和篇附幽栖地僻经过少，花径不鲁缘客扫。积雪飞霜此夜寒，不知明月为谁好。公来肯访浣花老，但话宿昔伤怀抱忽忆两京梅发时，巡檐索共梅花笑。常不轻次韵，见寄兼呈李史君：郭相谋深古来少，词翰升堂为君扫。忆君诵诗神凛然，相逢苦觉人情好。歌词自作风格老，百壶且试开怀抱。皂盖能忘折野梅，浣花溪里花饶笑。虞俦尊白堂集《次韵古梅》：怪底昌园一种梅，老枝强项独迟开。伶俜鹤膝翻嫌瘦，皴龙鳞不受摧。羞把冰肌混桃李，故将粉面映莓苔。广平铁石心犹在，宁有诗情似玉台。  

【`苏洞诗`】  

《再和古梅》：和羹之说昔有间，岂得不如鲁泮芹。闻名尚救渴将军，会稽竹箭胡能群。初花的美无度，情事淡泊春空云。树犹如此人何堪，再三叹息殷仲文。江南晚生敬耆旧，汲水封植敢不勤。清霜既降河水涸，笑持双需举似君。人间凉焕易更变，有底寒谷回氤氲。神奇正尔出臭腐，枯水何怪生奇芬。诸生径登李杜坛，此老行策伊传勋。吾诗称赞愧不足，举止羞涩如羊欣。《和九兄古梅》：处女何因发半华，一生蓝缕在贫家。冷灰豆爆真奇事，枯树中间忽数花。《次韵古梅》：独立枝南万事非，岁寒引去合知几。伯夷自信西山饿，公望何须东海归。笛外数声空入梦，江头一树忽斜晖。相看有愧垂垂老，莫遣无端片片飞。  

【`徐玑云渊集`】  

《题方上人房古梅》：房即故道书记所居。鲁听道公语，先师爱此梅。但知传说老，不记若年栽。半树枯重发，疏花晚自开。方兄头又白，常喜故人来。  

【`熊西玉冕山瞿梧集`】  

《古梅》：风度飘飘一世豪，偃然犹自我离骚。诸公惯作婆娑态，动说山人索价高。  

【`实濡须志`】  

刘用行诗《无为县齐古梅》：疏疏密密卧檐牙，古县清贫有此花。彭泽菊松无酝藉，河阳桃李太铅华。临池照影成双好，与雪争辉自一家。消得抱琴鸣膝上，夜深燃对琼葩。  

【`孙介独湖集`】  

《石龟古梅》：癸亥。妙绝人间独此逢，石龟峰下野桥东。亭亭玉骨冰肌子，栉栉苍髯绿发翁。偃蹇生怀千古意，萧疏元是一家风。何妨少入时人眼，鼎鼐终论第一功。  

【`程端礼畏齐集`】  

建平邑痒堂后古梅，久困斩伐，同王明府赋。槎牙堂后梅，郁郁含早春。托根已得所，植兹泮水滨。能爱此树一何少，斧斤斩伐从比邻。条梅已尽根干存，况此憔悴谁复珍。我愿尔为禹庙之，梁勿作爨人之薪。君不见爨人无知蔡邑死，禹庙之梁为龙变化如鬼神。能兴雨泽时人。  

【`舒岳祥阆风集`】  

《和俟其按察咏县学古梅》：前身自是傅岩梅，持斧江南得得来。一笑见花同臭味，百妖潜影入莓苔。只将冷淡全超俗，肯向繁浪占魁。爱惜耆儒如此树，二天雨露好培栽。《再和》：四教堂堂前岁梅，北方豪杰为渠来。清癯自许根封雪，劲峭何妨骨锁苔。影里青衿饮弦诵，花前玉节照杓魁。林逋只向孤山种，不及文宣庙里栽。  

【`马虚中霞外集`】  

《赋古梅得心字》：重叠苔衣结树身，静中生意见天心。冻痴疏蕊香  

仍在，老折枯条冷不禁。崛强瘦蛟愁出水，伶仃小蝶倦依林。明年四月冥冥雨，青子还看满绿阴。  

【`石良辅节齐集`】  

《柯山齐还铜瓶古梅，与俱作诗以谢之》：苍藓黏云铜作骨，瑶英点雪粉含腮。客窗无寐单衾冷，马送清香入梦来。  

【`卫后乐先生集`】  

《忆环谷梅梅》：百花头上春先到，雪压霜欺意更奇。岁岁倚栏相望处，水边竹外最南枝。故园一别换年华，客重看花更忆花。昨夜西窗无限月，伴人春瘦一枝斜。  

【`古今诗统`】  

《古梅》：湘妃危立冻蛟背，海月冷挂珊瑚枝。丑怪惊人能妩媚，断鬼只有晓寒知。百千年藓着柘树，一两点春供老枝。绝壁笛声那得到，直愁斜日有蜂知。  

【`韦诗`】  

晓月清江寂寞滨，心含太极独先春。风霜尽苍颜在，孤竹赤松吾故人。  

【`陈梦庚竹溪集`】  

《题横清古梅》：千百年藤抱藓枝，影斜十文插清漪。老龙饮涧精神别，未许要逋说自诗。  

【`江湖续集`】  

《程清臣古梅诗》：水边山脚友渔樵，梅欲窥人故故招。树剥龙鳞黏碧藓，枝翘鹤脸糁红椒。诗如老杜吟东阁，梦约逋仙过断桥。好待月窗清影瘦，傅他神子上生绱。  

【`张炜芝田集`】  

泉石照幽质，冰霜缔深盟。虬枝走健，鳞葩缀轻盈。色洁时所妒，香淡诗同寥寥孤山下，开谢谁关情。  

【`卢疏斋齐集`】  

《题部从事铁壁包君古梅诗卷》：铁壁仙人有所思，为清，调护岁寒枝。无人解共梅花叹，惆怅河清又一时。（包希仁笑比黄河清见沈存中《笔谈》。）  

【`国朝僧无诘兰雪轩集`】  

《题何自明所藏古梅》：谁将东阁繁花写，寄与扬州从事看。恰似小楼山月上，一枝斜搭玉栏干。岭南地暖东风白，玉堂前又不如。昨日鲁因诗思恼，芒鞋踏雪到西湖。  

【`宋韩涧泉集`】  

《杨民瞻索古梅曲次其韵》：古梅曲园居好处，是古梅飞动，欺霜凌雪，问纷华桃李态。自倚天姿明洁。城外灵山，桥头玉水，多少佳风月。岁寒时候，南枝尤与横绝。几回唤酒寻诗，诗成小醉，絮帽浑欹侧。领略不辞身跌宕，一洗群儿啁哳。正始遗音，元和新样，到了都难说。草玄经在，对花何闷孤寂。  

【`陆游渭南集`】  

《月上海棠》：成都城南有蜀王旧苑，尤多梅，皆二百馀年古木。斜阳废苑朱门闭，吊兴亡遗恨泪痕里。淡淡宫梅，也依然点酥剪冰，痴愁处，似忆宣华旧事。行人别有姜凉意，折幽香，谁与寄千里。停立江皋杳难逢，陇头归骑音尘远。楚天危搂独倚。（宣华故蜀苑名）  

【`姜白石词`】  

《越之昌源古梅妙天下》：小重山御苑接湖波，松下春风细。灵绿莪莪玉万枝，别有仙风味。长信昨来看，忆共东皇醉。此树婆娑一惘然，苔藓生春意。  

【`张叔夏玉田集`】  

尾犯山奄，有梅古甚，老僧云此树近晨年矣，余盘礴花下，竟日忘归，因有感于孤山马赋此调。一白受春知，独爱老来，疏瘦偏宜。古月黄昏，许松竹相依。晕藓枯槎半折，影浮波渴龙倒窥。岁华凋谢，水边篱落，雪后忽横枝。百花头上立，且休问向北开迟。老子何郎不成便无诗。惟只有西州倦客，怕说着西湖旧时。难忘处，放鹤山空人未归。  

江梅  

【`范石湖梅谱`】  

江梅遗核，野生不经栽接者，又名“直脚梅”。或谓之“野梅”。凡山间水滨荒寒清绝之处，皆此本也。花稍小而疏瘦，有韵香最清，实小而硬。梅名品江梅，粉红色，香类杏。  

【`唐杜工部集`】  

《江梅》：梅蕊腊前破，梅花年后多。绝知春意早，最奈客愁何？雪树元同色，江风亦自波。故园不可见，巫岫郁嵯峨。  

【`郑谷光启集`】  

江梅且缓飞，前辈有歌词。莫惜黄金缕，难忘白雪枝。吟看归不得，醉嗅立如痴。和雨和烟折，含情寄所思。  

【`王适诗`】  

《江滨梅》：寒梅树，开花漠水滨。不知春色早，疑是弄珠人。  

【`刘敞公是先生集`】  

《江梅》：江南谁折一枝春，玉骨水肤盂不真。撩乱清香随驿使，尘埃满眼正愁人。  

【`王之道相山集`】  

《酬章序臣二首》：比得江梅数枝于里人，回以遗序臣，章公既报我以两绝。又有唐律因用韵和呈。风梢摇落雪飞花，谁传江梅到我家。曾把数枝分暗馥，要催群卉助光华。高吟两绝那容继，胜赏双清蔑以加。春不世情应委曲，十年留滞在天涯。老懒观梅喜见花，一枝聊复寄君家。清香扑袂傅春信，疏影摇摇借日华。小小池塘从掩映，依依杨柳漫交加。和羹风味今犹古，回首青青遂有涯。  

【`陈简齐集`】  

《江梅》：风雪集岁暮，江梅开不迟。朝来幽窗底，明缀青枝。汉舆服志皇后白珠，档牧之独酌诗，踏碎双明。上天播淑气，百卉分四时。“淑气”，见玉延赋，宋玉“九下皇天，平分此四时兮”。寒村直西子，曹植《扇赋》“发西子之玉颜。”陆干衡连珠“万夫婉娈，非俣西子之颜”。足以昌吾诗。昌黎《孟郊墓铭》以昌其诗。  

【`王十朋梅溪集`】  

园林尽摇落，冰雪独相宜。预报春消息，花中第一枝。  

【`王灼顺堂集`】  

云澹江皋晚，飞香到短蓬。望穷浑不见，恨满白屏风。  

【`邹獬邰溪集`】  

杭州别来有馀才，虚作佳篇寄我来。已教吴娘学新曲，凤山亭下赏江梅。  

【`陆游渭南续藁`】  

《江上梅花》：老来乐事少关身，犹喜撙前见玉人。岂是凄凉偏薄命，自缘绯瘦不禁。春娟娟月上明江，练点点天低糁玉尘。绝涧断桥幽独处，护持应有主林神。  

【`吕居仁诗`】  

江梅消息未真传，微露芳心几杖前。不信冰霜能作恶，要令桃子便争先斜枝似带千峰雪，冷艳偷回二月天。准拟从君出城去，竹舆仍胜百花鸪。  

【`朱晦庵大全集`】  

。元范尊兄，示及十梅诗，风格清新，意寄深远，吟累日。欲和不能，昨夕自白鹿玉涧归，偶得数语。大雪天地闭，穷阴渺寒滨。语知江南信，已作明年春。  

【`项安世悔藁后编`】  

《江梅》：千林憔悴独含春，笑倚黄昏未识颦，红小粉疏烟幂幂，影低香还水粼粼。从教雪路宁愁冷，边莫茅檐可怕贫。欲问横枝绿底瘦，似无如有最禁人。  

【`张九干归来集`】  

密雪飞花万木僵，南枝的药待朝阳。还知百果输先手，政为孤根压众芳。  

【`鲁协云庄集`】  

北风号乔林，万象无容姿。高标自有时，正与水雪宜。老干俨枯木，疏花粲横枝。刻玉费天巧，不为俗眼窥。托质在空谷，清高终见知。论功鼎鼐枝头子离离。  

【`艾性夫剩语`】  

《追晦庵先生十梅韵》：贞姿抱冰雪，粲粲楚江滨。照水淡寒影，寄人生远春。  

【`李彭日涉园集`】  

江梅疏蕊弄晴曛，割取江东一信春。圣得耐寒惊蛱蝶，竟来占醉倒纶巾。未容作赋重招屈，岂敢含毫论过秦。何日大梅梅子熟，从渠高浪白如银。  

【`郭印云溪集`】  

姿韵清高自一家，不将矢艳唤蜂衙。卫寒万木浑无叶回暖孤根独放花。要与雪霜争皎洁，肯随桃李赵繁华。更看结实调羹在，疏影寒香未足夸。  

【`韩性五云漫藁`】  

落尽瑶琼春向深，不须重举岁寒心。南风池馆无穷树，惟有江梅好绿阴。  

【`韩诗`】  

花下寒潮漱石矶，朔风掷雪溅苔衣。西湖自有清香在，只把吟蓬载月归。  

【`郝经陵川集`】  

《江梅行》：江城书角吹吴霜，破月着水天昏黄。波澄烟妥林影澹，雪梅带雪横溪塘。此时承平风物盛，家家种玉栽琳琅。朝来伴使宴江馆，银瓶乱插吹银管。霏微香雾入工袖，零乱春云绕金碗。都将和气变荒寒，锦瑟愁生燕玉暖。为言仪真梅最多，苔花古树深烟萝，一年十月至二月，红红白白盈江沱。自从天马饮江水，草根齿尽梅无柯。杨人家楚三户，今年幸有烧残树。忽闻星使议和来，尽贮筠笼待供具。从今江梅好颜色，烂醉长吟嚼佳句。  

【`黄人杰词`】  

《江陵二车席次为江梅腊梅赋》：浣溪沙的江梅共腊梅，剪金载玉一时开。黄姑相伴雪儿来。别驾公馀无个事，得将诗酒与栽培，为春留客小徘徊。  

【`元姚牧庵集`】  

《谢王子勉提刑送江梅》：江梅引西湖不近上林隈，问江梅定谁栽，莫是冥鸿衔子远飞来。紫陌游人多不识，但惊看青霞一树开。独有使君怜舜寞，为持杯。能几回。玉织横管东风外，落日楼台，不恨明朝飞雪满苍苔。恨杀南溪调鼎手，恐迟暮而今霜鬓摧。又年年江上见寒梅，几枝开暗香来。疑是月宫倦子下瑶台。冷艳一枝折入手，断魂远，相思切寄与谁。怨极恨极嗅玉蕊，念此情家万里。暮霞散绮楚天外，几片轻飞。为我多愁，特地点征衣。我已飘零君又老，正心碎，那堪闻塞管吹。直脚梅详前江梅下：野梅  

【`宋范石湖梅谱`】  

野梅凡山间水滨，荒寒清绝之处皆有之。详江梅  

【`唐皮日休集`】  

《行次野梅》：茑拂萝梢一树梅，玉妃无侣独徘徊。好临王母瑶池发，合傍萧家粉水开。共月已为迷眼伴，与春先和断肠媒。不堪便向多情道，万片霜华雨损来。  

【`陆龟蒙诗`】  

《奉和次韵》：飞棹参差拂早梅，强寒色尚低回。风怜薄媚留香与，月会深情借艳开。梁殿得非萧帝瑞，齐官应是玉儿媒。不知谢客离觞醒，临水刚添万恨来。  

【`梅圣俞宛陵集`】  

《野梅花》：江南腊月前溪上，照水野梅多少株。艳薄自将同鹄羽，粉寒鲁不逐蜂需。桃根有妹犹含冻，杏树为邻尚带枯。楚客且休吹玉笛，清风飘尽更应无。  

【`朱晦庵大全集`】  

野风吹孤芳，迥立正愁绝。皂盖莫徘徊，堪看不堪折。  

【`陈藻乐轩集`】  

野水桥边几树梅，岁寒款款向人开。精神别带阳春到，造化匀分腊月来。满眼松筠皆臭味，一天霜雪是胚胎。看花还地身还老，买屋何年手自栽。  

【`艾性夫剩语`】  

苍凉逐荒野，交与桃李绝。还聘不肯来，为君三磬折。  

【`马虚中霞外集`】  

凋尽群芳一树奇，傍山傍水最相宜。如何惯守坚贞操，不怕风霜怕笛吹。  

【`韦诗`】  

不因地僻减清香，春到孤根到处芳。抱月荒村甘寂寞，任他桃李在门墙。  

【`李龚诗`】  

《野梅叹》：苍岑大野临回罔，有树破腊扬孤芳。枝头粘得太古雪，月底散出无边香。一清炯然抱幽寂，老与朴嫩埋冰霜。青苔黄藓果寒骨，稿面不入春风场。春我依稀煦桃李，桃李绉华盍羞死。绸缪世味尚甘腴，愁酸谩托青青子。  

【`林雪巢诗`】  

《野梅》：野梅空山中，正为照人开。如何绿葱底，疏枝带苍苔。颇似古君子，无人自不谐。竹径酒初醒，一信清香来。  

【`国朝周异性情集`】  

郊外一枝雪，村边十月春。行吟逢处士，索笑向佳人。茅屋寒烟外，板桥流水滨。欲乘芳兴去，云树隔嶙峋。《野有梅，思君子也。君子在野，感物而托兴正与》。野有梅，山有璞，岁将晏兮。微霰初落。我思美人，如玉追琢。山有璞，野有梅，岁云暮矣，飞雪皑皑。美人既见，我心孔谐。吁嗟美人兮。赠我以琼英酬以，聊结中情。愿守贞白，母渝初盟。右野梅三章章六。《五言古体》：玄冥启芳藉，化机动元英。六华痴中素，一气分太清。涵养成佳实，味之以和羹。硕果如不食，剥尽还复生。  

【`宋玄僖庸庵集`】  

《野梅图》：凄凄山泽畔，惨惨雪霜中。独有忧心者，时来嗅朔风。  

【`费时举词`】  

《蓦山溪》：当时曾见，上苑东风暖。今岁却相逢，向烟村亭边驿畔。垂鞭立马，一饷黯无言。江南信寿阳人，怅望成肠断。琼妆雪缀，满野空零乱。谁是倚栏干，更那堪胡笳魁管，疏枝残蕊，犹赖不娇春。水清浅，月黄昏，冷淡从来惯。  

【`葛郯词`】  

《鹧鸪天》：千树家园锁旧津，谁移数点在孤村。海倦探蕊禽留影，楚客穿花蝶舞魂。桥断港水横门残霞零落晚烟昏。只因留住三更月，暗里香来别是春。万本家园雾暗津，不须踏影下前村。须知苕水云窟，自有罗浮水雪魂。横水馆，倚楼门，参旗有约共黄昏。此中有句无人见，谁在樽前领略春。  

永乐大典  

## 卷之二千八百九  

八灰梅  

红梅  

【`范石湖梅谱`】  

红梅，粉红色，标格犹是梅，而繁密则如杏，香亦类杏。诗人有“北人全未识，浑作杏花看”之句，与江梅同开，红白相映，园林初春绝景也。梅圣俞诗云：“认桃无绿叶，辨杏有青枝。”当时以为著。《题东坡诗》云：“诗老不知梅格在，更看绿叶与青枝。”盖谓其不韵，为《红梅解嘲》云：承平时，此花独盛于姑苏。晏元献公始移植西罔圃中。一日，贵游赂园，吏得一枝分接，由是都下有二本。尝与客饮花下，赋诗云：“若更开迟三二月，北人应作杏花看”。客曰：“公诗固佳，待北俗何浅耶”。晏笑曰：“伦父安得不然。”王琪君玉时守吴郡，闻盗花种事，以诗遗公曰：“馆姓宫北发精神，粉瘦琼寒露蕊新。园吏无端偷折去，凤城从此有奴身”。当时罕得如此，比年展转移接。殆不可胜数矣。世传吴下红梅诗甚多，惟方子通一篇绝唱，有“紫府与丹来换骨，春风吹酒上痴脂之名。  

【`扩遗新说`】  

《红梅传》：蜀州有红梅数本，清香赭艳，花之殊品有也。郡侯构阁，环堵以固之。梅盛芳，则郡侯开宴赏之。他时皆扃铪，游人莫得见之。一日，梅已芳，郡将未至，有两妇人高髻大袖，凭栏语笑。守梅吏仰视，因验扃钥如故。而上有人，何耶？乃走报郡侯，侯遣人往验。既启钥，不见人，惟于阁东壁有诗一首，其词曰：“南枝向暖北枝寒，一种春风有两般。凭伏高楼莫吹笛，大家留取倚兰干”。诗意清美，字体神秀，岂神仙中人乎？  

【`全芳备俎`】  

南唐苑中有红罗亭，四面专植红梅。周必大诗：红罗亭深宫漏迟，宫花四面谁得知。初疑太真欲起舞，霓裳拂拭天然姿。  

【`临安志`】  

杭州有红梅阁，土人有福州红、潭州红、柔枝红、千叶红，邵武红。  

【`夷坚志`】  

宜兴县齐前红梅一树交阴半亩。有赵令者，花时饮客，酒散月明，见红裳女子自此恍若有遇。老卒曰：某令之女死，葬于此，植树识之，令发视棺，正联络根下，两和微蚀，一窍如钱。启视貌如玉，真国色也。遂星置密室，加以茵藉，而四体和柔。于是每夕与之接焉。已而然疲痿，其家穴壁，取焚之。令亦殂。  

【`王黄州小畜集`】  

《红梅花赋》：凡物异于常者，非祥即怪也。夫梅花之白，犹鸟羽之黑。人首其黔矣。吴苑有梅，亦红其色。余未知其祥邪怪邪？姑异而赋之，其辞曰：水国方腊，江天未春。何青帝之作怪，放红梅而媚人。修柯焰发，碎朵霞匀。认夭桃以何早，谓红杏以非邻。烧空有艳，照水无尘仙人之绛雪团来，烟苞向暖、王母之霞浆染出，露蕊含津。樱欲燃而取类，火生木以非真。上界之霓旌，乍降行春之双旆，初陈谁歌？麝脐，散幽香而不断，谁浇猩血？泼繁英而尚新，尽觉渥丹而非素，休论返朴以还淳。至若雪漉漉，风习习，风欺雷打枝枝湿，徐福舟中五百人。鳌顶未逢皆掩泣；又若烟漠漠，露。露洗烟笼树树芳。汉皇宫里三千女，鲸锺听后齐严妆，足使万木羞耻，千花伏藏。掩素娥之抱朴，陋白帝之含章。揄燧晓散，兰灯夜张。宜玳瑁之筵畔，耐燕脂之脸傍。蜀水春时，濯文君文锦段，骊山宴处，舞妃子之霓裳。向暖如醉，凌寒似伤。虽与物以无竞，亦令人之发狂。宋玉规来，难展施朱之手，何郎折去，应惭传粉之光。先疑寡耦，媚可齐房。入何人之玉笛，泛谁氏这瑶觞。含情可狎，不谁难量。吟成陆凯之诗，未知标格，羞破寿阳之面，懒出闺房。天使异众，人嫌弗常。敬群萃之不异，在名之莫彰。梅之白兮终碌碌，梅之红兮何扬扬。在物犹尔，唯人是比。木之萃兮。人之文采，木之实兮。人之措履。敬华实之不符，在颜色而何以？敬履行之克修，虽猖狂而何耻？矧乎梅之材兮，可以为画梁之用。梅之实兮，可以荐金鼎之味。谅构厦以克荷，在和羹而且止。梅兮梅兮，岂限乎红白而已。  

【`钱塘韦骧集`】  

《红梅赋》：于宜梅之时，得花似梅，而所不宜者也。非梅耳，问其种则曰梅也。接之以杏，则兮红矣问其实，则曰：所益者，异而不能也。予感而为赋。其辞曰：羌梅之丹兮，众女慕兮，予女恶兮，何用智之深蠹兮。特戕贼其所赋兮，虽乘时而则故兮。质已迁而非素兮，第其华之惟务兮。胡丧实而不顾兮，彼以为巧而拙孰喻兮。岂身亦然而不克悟兮，其本何诛而在所措兮。母自女弃而堪舆之朔兮。噫！  

【`李石方舟集`】  

《红梅阁赋》：阉茂岁春，次于下。始至，有谒主人可者，虚治寝之右偏，洁窗棂之遂雅。主顾谓客且焉此舍，横书与琴，中食息矣。始以迄今，时之易矣。彷彷徉徉如遗如忘，主人之谓？谁而客亦不知身之为客也。夜半朔风隐然动地，草木摇落，鸟惊蛰闭。姚黄魏紫，灰冷无气。猗彼嘉树，俨乎庭前，含太素以独秀，破小萼之微丹。友松异篁真伯事间，咄严霜其何畏。似古人之岁寒。夜色希微，淡月沉浮，揽衣起步，谁与献酬。耿耿清质，忍令暗投。影横陈以向夕，香彻晓而不收。客曰：“美哉，天赞我也。其何不承？有琴我援，有酒我酌。我亦有身，曷云不乐。蹈大方于无闷，味至理于淳朴。望三山之匪遥，欲翔风之寥阔。实进块之匪予，庶怀归之敢作。然后主人命客之不薄也。”既醉而夕，既醒而晨。具衣与巾，以谢主人。主人曰：“噫！此客能勤矣哉。”  

【`清容居士集`】  

《红梅赋》：闲闲仙羽，朝归绛都。冰停雪峙，湛焉澄居。候寒圭之微影，察众芳之荣枯。草藏而永，木脱叶以无徒。彼阴阳之眇密，曷能返乎玄虚。于是天回景温，机扶候促。吉云丰融，美虹丽属。卷州之嘉植，典乎其忍此垢触也。俨蕊珠之扬灵，贮初服于太素。沐九芒之粹精，蝽翠气以内护。赤容耿以自持兮，抱吐密而莫吐。衣赤霜之羽袍，曳文锦之灵佩。弃明月之寒，缀飞琼以为。菲徇色以自矜，表昭质之莫昧。凛世坌之如焚，赤微愠以谷阝背。惟深根固蒂之不可恃兮，将求化以养晦。翳炜烨之滑稽，惧乎恶朱者之见毁。鹄浴日以谷雏，鹤舞丹而希寿。念形色之莫践，徒变幻以眩售。万籁凝寂，穆然长思。绚此药，申之以辞。辞曰：貌充心明，道之腴兮。葆光架贞。慎德枢兮。渥丹自持。惟受初兮。不烁不腾，莫可渝兮。时至神完，吾其敷兮。吾其敷兮，物莫与俱兮。  

【`罗昭谏集`】  

《红梅诗》：天赐胭脂一抹腮，盘中磊落笛中哀。虽然未得和羹便，鲁地军止渴来。  

【`宋梅圣俞宛陵集`】  

《送红梅，行之有诗，依其韵和》：缀缀红梅肥似蜡，飞雨酒如脂。吴郎齿软食不得，翻忆张公大谷黎。家住寒溪曲，梅先亲暖春。学妆如小女，聚笑发丹唇。野杏堪同舍，山樱莫与邻。休吹江上笛，留伴庚园人。《张舜民席上赋红梅》：吾家有嘉树，红蕊开朝雾。笑杏少清香，鄙梅多俗趣。江居别乘居，似见句溪圃。坐中勿苦款，结子看春暮。《吴正仲求红梅接头》：君家梅溪上，但见梅花白。我家家树红，求枝寄归客。翦接如交情，本末不相隔。明年举酒时，醉颊生微赤。《红梅篇》：昨夜轻雷起风雨，芍药红芽竹栏土。南庭梅花如杏花，东家残朱涂颊。萼为裳衣蕊为组，枝为高居干为户。蛱蝶未生蜂未来，赤身掩敛无金缕。终然有子当助传说羹，落亦不学飞，惊皇后回风舞。此意又笑麻姑与王母，勾引何人擗麟脯。是百态度朔谩汉武，只知此桃不知语。树不着口数，而今言之已莫补，放我浑丹凤凰羽。  

【`郑獬邰溪集`】  

《迫晚风雪出省咏张公达红梅之句》：雪花障路飞，飘湿红杏鹊。归马碧蹄疾，踏破白玉田。揽辔独长想，物境真可怜。朝绞未身，豪逸倚少年。结客上高楼，珠箔遮碧天。烧酒紫烟沸，割炙白膏鲜。美人挪素手，笑弄琵琶弦。醉眼生乱云，不省到家眠。俊游或如失，倒指还惨然。薄莫出华省，下马灯已燃。强笑破老颜，寄恨挥华笺。玩世张公子，嗜酒真神仙。抛掷咏红梅，负伊清樽前。公达诗云：红梅花下一樽酒，抛掷清香是负伊。再读再三叹，心断空。起予如乐丝，织愁成短篇。  

【`陈古灵集`】  

《和程癖红梅》：谁把繁英染绛脂，晓妆红淡腊前时。栽培上苑无多地，嘱会行人第一枝。朔雪有情相掩映，东风何事少嘘吹。莫嫌冷落天涯远，他日和羹气味移。  

【`王荆公诗`】  

《红梅》：春半花才发，多应不奈寒。北人初未识，浑作杏花看。梅宛陵诗：驿使前时走马回，北人初识越人梅。《西溪诗话》云：晏元献诗曰：若更迟开三二月，北人应作杏花看。苕溪渔隐曰：介甫红梅诗与元献诗暗合，然介甫句意视元献为工。江南岁尽多风雪，也有红梅漏春。颜色凌寒终惨澹，不应摇落始愁人。杜诗：“漏春光有柳条”，言方冬痴凛，红梅虽春意，终觉惨澹，不必时当摇落，而后愁。  

【`苏东坡集`】  

《谢关景仁送红梅栽二首》：年来芳信负红梅，江畔垂垂又欲开。演：老杜诗：江边几树垂垂发，朝夕催人自白头。珍重多情关令尹，师史记关令尹喜以谓景仁也。直和根拨送春来。为君栽向南堂下，记取他年着子时。酸不堪调众口，使君风味好攒收尧卿《庐阜亲记》曰：远法师结白莲杜，赏以书召渊明。渊明曰：“弟子性嗜酒，法师若许饮，即往矣。”远因许之遂造焉。远因勉入社，渊明攒眉而去。此诗就梅实酸而言攒眉并说，风味则是引用渊明事矣。《又红梅三首》：怡愁贪睡独开迟，自恐冰容不入时。故作小红桃杏色，次公曰：《杜诗点注》桃花舒小红。尚馀孤瘦雪霜姿。寒心未肯随春熊，酒晕无端上玉肌。诗老不知梅格在，更看绿叶与青枝。石曼卿《红梅诗》“认挑无绿叶，辨杏有青枝”。任曰先生《诗文发源》载石曼卿诗云云。此至陋语，村学堂中体也。雪里开花却是迟，子仁古诗：“前村深雪时，昨夜一枝开”。开谓梅也。何如独占上春时。也知造物含深意，故与施朱发妙姿。次曰宋玉云：施朱太赤。细雨残千颗泪，轻寒瘦损一分肌。不应便亲夭桃杏，半点微酸已着枝。幽人自恨探春迟，子仁曰：杜牧诗“自是寻春去较迟，不须惆怅怨芳时”。不见擅心未吐时。丹鼎夺胎那是实，朱砂红银谓之不夺胎也。玉人颊更多姿。次日：并页普经切。《楚辞?远游》云：“玉色并页以艳颜兮，精神粹而始壮。”《雅》艴并页怒色也。玉人怒则颊红。抱丛暗蕊切含子，落盏浓香已透肌。乞与徐熙书新样，养直曰：《图书见间志》云徐熙锺陵人，世为江南士族，善书花木。竹间璀璨出斜枝。  

【`沈存中长兴集`】  

《雨中红梅盛开，折送李野夫》：轻苞满槛簇花钿，云幕祗垂黯淡天。巫峡人归冲暮雨，阿溪家远隔非烟。少分山客红云破，拟夺星郎锦帐鲜。未上春风惜寒晚，故教开向众芳前。  

【`毛东堂先生集`】  

《红梅》：何处曾临阿母池，浑将绛雪点寒枝。东墙羞颊逢谁笑，南国酡颜强自持。几过风霜仍好色，半呼桃杏听群儿。青春独养和羹味，不为黄蜂饱密脾。  

【`张文潜宛丘集`】  

《同仲达雪后逾小山，游蔡氏园，得红梅数枝奇绝。因赋二首》：与君陟献踏春泥，邂逅红梅得一枝。失脚孤山风露格，却成卯酉醉春肌。李正封牡丹诗，有国色朝酝酒”之句。北风凛凛留高树，融雪渭渭聚小塘。三亩山园半春草，无人为结小丁香。  

【`王东牟先生集`】  

《和向监庙红梅》：向来冰艳敌寒室，直待春来试浅红。大抵一般标格在，两般颜色不须同。已为春风一醉来，不知妆镜为谁开。虑妃只解如飘雪，也费陈王八斗才。南人误种桃李栏，北人疑作杏花看。更须结子成佳实，留到清和伴牡丹。《再赋红梅》：为怯清宵短，然膏约凭栏。颊逢西子醉，花误北人看。点露胭脂破，啼妆风雨残。莫嫌翠袖薄，犹得护春寒。比玉比冰俱未切，恰是红儿兼比雪。东居主掌不坚牢，也作堪怜也堪折。《和李商隐赋红梅》：公主檐间睡起时，匀红行绕大安池。北人未识春迷眼，妃子偏怜酒入肌。更若施朱疑太赤，不须生女白如脂。由来风骨都相似，岂为丹青别赋诗。梅蕊年年破腊时，玉花飞舞集鸾池。独将艳色添真色，任尔冰肌映雪肌。带恨不妨红作泪，洗妆终见白痴脂。可怜渠有风流句，只作歌词不作诗。《王亚之元夕招客庭下，红梅两株相对盛开》。君有不种通神钱，只种春色留庭前。庭前春色谁最妍，二女解佩来江边。沉沉华屋清夜起，火树银花月如水。自然颜色变韶稚，况乃新妆露初洗。春初艳粉秋初莲。绛绡广袂罗群仙。华清池畔娇无力，赤凤楼中困未眠。后来许谁相拟，海棠欲睡薰李。亦知等级且追陪，格外风流不相似。一枝乞得归茅屋，葱里铜瓶葱外行。不禁清绝意萧然，大似佳人依草木。阆苑花无世上缘，收香还入四禅天。明朝风雨催归去，花月重圆又一年。神清邃美肤清恶，泾渭由来两清浊。要求绘笔尽芳妍，更问尊前老文学。  

【`李忠愍公集`】  

《梅》：东风一戏剧，会使红绿争。粲粲墙角花，朝霞剪芳英。自怜冰雪志，猥与桃杏并。未应素节改，但觉羞颜。孤标翳尘土，疏香掩蓬荆。游蜂颇知已，飞远千回轻。其奈逐臭夫，对之白眼横。主人情不薄，爱君成瘦生。今来摄从事，吏课殊少程。何时把杯酒，一洗千枯荣。  

【`王十朋梅溪集`】  

桃李莫相妒，夭姿元不同。犹馀雪霜熊，未肯十分红。《元宾赠红梅数枝》：江梅孤洁太绝俗，红杏酣酣风味薄。梅花精神杏花色，春入莲洲初破萼。花在寿乐堂前遵渚中。胆瓶分赠两三枝，醒我沉疴不须药。时某以疾在告。愿公及早办芳樽，酒晕冰肌易销落。《次韵洪景庐编修省中红梅》。不为怕寒贪睡迟，东君妙意端可知。雪英零落眼界寂，放此孤瘦红南枝。篷莱更向逸远地，园在著廷后。中木宁有夭饶姿。冰容戏作桃杏色，醉脸雅与神仙宜。江兄蜡友已前辈，黄生后出非同时。丹心独与劲节侣，疏影共浸清涟漪。骚人相顾最不恶，何用车马纷蚩蚩。典衣莫惜共携酒，对华一展思乡眉。  

【`林季仲竹轩亲著`】  

《陪赵守登楼赏红梅》：大洁时争嫉，独醒人更疑。漫随克色媚，不敢岁寒姿。霞带寿阳脸，酒融姑射饥。凭谁慰孤寂，新有倚楼诗。《赵殿撰赏红梅次韵》：西湖独未赋红梅，留待知音细细开。好把新诗补遗逸，不才空与作云来。《秉独照红梅，再次前韵即席》。王妃初醉下瑶台，紫雾深深拨不开。却恐错穿桃杏径，高烧银烛照归来。  

【`陆游剑南续稿`】  

《红梅绝句二首》：荣萝山下越溪女，戏作长安时世妆。白白朱朱虽小异，断知不是百花香。雪里溪头已占春，小园又试晚妆新。放翁老去风情在，恼得梅花醉似人。  

【`黄公度知稼翁集`】  

不与雪霜分素艳，却随红杏竞芳辰。自知孤洁群心妒，故着微红伴早春。少年桃李竞青春，回顾寒梅已丈人。强欲施朱追俗好，谁知翻是失天真。  

【`洪适盘州集`】  

不谓天然白，今同杏与桃。玉肌添酒晕，还是冠风骚。  

【`葛立方归愚集`】  

《次韵法观送红梅栽》：罗袜初凌一水间，霜深应怯夜来寒。含章檐下浑水雪，却要骚人带醉看。  

【`李壁雁湖集`】  

《次韵张季长红梅七言三首》：江路悠悠无驿使，道南持寄惬公心。似嫌大洁惊凡卉，故染轻红伴醉吟。绝艳偷春来雪径，绛葩翻露出琼林。病馀不得陪真赏，我玩新章抵碎金。琳馆清闲共马曹，红梅折得助挥毫。眼明北客初疑杏，笑倚东风亦类桃。露檀心滋鼎实，春生玉面散宫醪。从今约略施丹粉，未害从来品格高。雪里横枝冻不禁，故将丽变轻盈。色分鹤顶真如醉，影借借蟾辉也自清。晚觉郑公殊妩媚，生憎夷甫大鲜明。上林依旧群芳首，翻笑唐昌浪得声。  

【`范石湖大全集`】  

《红海》：酒力欺朝寒，潮红上妆面，挑李漫同时，输了春风半。《岭上红梅》：雾雨胭脂照松竹，江南春风一枝足。满城桃李各嫣然，寂寞倾城在空谷。城中谁解惜娉婷，游子路傍空复情。花不能言客无语，日暮清愁相对生。《次韵知郡安抚元夕赏卒厅红梅三首》：春入林梢一再风，破寒匀染费天工。虽然媚荡新妆别，只与横斜旧格同。午枕乍醒铅粉退，晓奁初罢蜡脂融。后来颜色休论似，夹路漫山取次红。真色生香世绝逢，烟花池面两溶溶楚怜不待施朱好，虢国翻嫌傅粉浓。晴日暖云春照耀，温风霁月夜舂容。酒阑且驻纱笼看，慢破团团一璧龙。司花一笑为谁开，知得朱辎得得来。疏影有情当洞户，蔫香无语堕空杯。风生翰墨留连看，月入笙歌次第催。来岁如今翻旧唱，五云丛里望三台。《新安绝少红梅，惟卒厅特盛。通判朝议，召幕僚赏之。坐皆有诗，亦赋古风一首》：华灯收尽江梅落，别有横枝照林薄。天教阆苑染芳根，小住山城慰萧索。腾腾醉后酒红醺，淡淡妆成笑靥新。斟酌东君已倾倒，为渠都费十分春。别乘胸怀有风月，催唤清尊洗愁绝。花知主客俱不凡，一夜光风融绛雪。楼头烟暝吹单于，花梢挂星光有无。归来境熟落春梦，梦入锁香红绮疏。  

【`赵蕃淳熙稿`】  

《严先辈诗，送红梅次韵》：尽道梅花白能红又一奇。浑款丹换骨，不是酒侵肌。看此敷腴色，思侬少壮时。盛年虽不再，犹拟岁寒知。  

【`吴芾湖山集`】  

《归来到江梅下有感》：惜花端拟醉花时，不谓花开失素期。去日横枝才蓓蕾，归来满树已离披。虽知胜赏输同舍，尚爱馀芳绕曲池。花亦念予情不浅，更留残萼索题诗。  

【`楼攻愧先生集`】  

潘端叔惠红梅一本，全体皆红梅也，香亦如之，但色红尔。来自湖湘非他种比。自此当称为红江梅以别之。王文公、苏文忠、石曼诸公有《红梅诗》，意其皆未见此种也。感叹不足，为赋二十绝。旧家桃李种河阳，今日红梅自楚湘。根发送春君意重。为移绝艳到吾乡。黄姑曾为点冰肌，亦有缁尘染素衣。何似胭脂天赐与，暗香犹在是耶非。为君手种向南堂，误认昌州移海棠。元是玉妃生酒晕，帐中仍带歹鬼香。前身施粉忌太白，今日施朱恐太红。说似傍人刚不信，清香万斛在花中。殿后鞋红色漫，绛桃空自笑春风。何人击碎珊瑚树，恼得瑶姬面发红。旧见寒花蜡蒂红，宁知沁入雪肤中。绝怜金谷佳人坠，到地馀香香散晓风。梅花几种尽相闻，才闭欣见此君。相与对花文字饮，绝胜歌舞醉红裙。人间丹桂亦微黄，未见红葩解有香。惟喜此花兼众美，麝脐薰彻绛纱囊。  

初移湘水一枝春，腾馥还欣为我分。梦入山房三十树，何时醉倒看红云。岁晚红英绕冻柯，玉人无那醉颜酡。广平赋就如逢汝，铁石心肠可奈何。少陵年后咏花开，未见胭脂一抹腮。可惜当时诗兴动，止因东阁看官梅。坡翁着意赋三诗，谩说香已透肌。若见此花应绝倒，惜君生晚不逢时。花品无庸定等差，国香国色属吾家。海棠正自惭粗俗，莫问漫山桃李花。不学江头玉树寒，寿阳红粉旧妆残。婵娟可是愧随俗，莫作金沙锁骨看。客来试与倚栏干，拂拂清香触鼻端。仅做北人浑不识，不应敢作杏花看。全体江梅腊里芳，紫绵新拂汉宫妆。临川借得江梅句，倾国天教抵死香。诗老为花空自忙，想应未识此奇芳。青枝绿叶何须辨，桃杏安能如许香。只说梅花似雪飞，朱颜谁信暗香随。不须添上徐熙画，付与西湖别赋诗。缟裙练悦玉为肌，谁点微向北枝。若使罗虬见颜色，定须将此比红儿。自昔梅花雪作团，红梅晚出可人看。江梅不解追时好，抵守冰姿度岁寒。南枝零落北枝残，失喜新生苦耐寒。莫道北人浑不识，南人几作杏花看。  

【`许纶涉齐集`】  

梅格依然在，诗家莫认桃。纵烦金井水，终近楚人骚。  

【`蔡九峰集`】  

一树芳菲露短墙，彩霞千缕带斜阳。东君赋予知何意，剩与胭脂便啬香。  

【`杨诚斋荆溪集`】  

《南齐前众树披猖，红梅居间不肆，因为剪剔》：道是司花定有神，元来造化在诗人。扫除碧树无情朵，放出红梅恣意春。  

【`项安世悔稿`】  

后编《次李校书韵嘲阁下红梅》：托迹千花冀可曹，冰姿何敢露秋毫。祗随婵子希红药，肯信仙家有碧桃。照影日华烘玉颊，承恩衢勺醉香醪。自抛腊雪苑檐梦，应羡春风尽阁高。瘦影从来雪不如，宿酲谁见绮霞舒。道山堂下春风面，还向天涯伴校书。馆中红梅一株最盛，年例作赏花会。《已赋四花复得红梅。因念阁下旧赏，遂足五花之诧》：吾衰不复梦蓬瀛，忽见红梅眼暂惊。独树正当云阁起，艳妆斜照石渠明。赖随朔雪传春信，长倚东风诧晓酲。岁晚江湖逢垒使，羞多无奈验霞生。  

【`韩涧泉集`】  

《春山看红梅》：年年常得醉君家，今日红梅正着花。点注初非桃有艳，横斜宁与李争华。依然竹外居林下，况复山颠与水涯。步远孤根香更在，高怀无惜共流霞。《次韵红梅》：暗香疏影入深杯，人怪新妆不是梅。祗恐冰清惊俗眼，故移酒晕入花腮。兰生林处元同臭，杏满园时肯乱陪。迟日艳阳天气里，有欢赢得倒金叠。  

【`周益公大全集`】  

《次洪迈馆中红梅韵》：红罗亭深宫漏迟，宫花四面谁得知。南唐苑中有红罗亭，四面专植红梅，见《杂志》。蓬山移植自何世，国色含洒纷满枝。初疑太真欲起舞，霓裳拂饰天然姿。又如东家窥墙女，施朱映粉尤相宜。不然朝云瓶薄怒，自持似对襄王时。须臾燕支着雨落，整妆俯照含风漪。游蜂戏蝶日采掇，嗟尔何共氓之蚩。提壶火急就公饮，他日堕马空啼眉。  

【`朱晦庵大全集`】  

《红梅》：闻说寒梅尽，寻芳去已迟。冷香无宿蕊，浓艳有繁枝。正复非同调，何方续旧诗。广平偏妩媚，铁石误心期。似桃非桃杏非杏，独与江梅相蚤晚。天姿约略带春酲，便觉花容太柔婉。霞觞潋滟玉妃醉，应误刘郎来阆苑。会须参作比红诗，莫学墙头等闲见。  

【`章甫自鸣集`】  

《诸公过，易足为红梅一醉，醉后率然成数语》：一冬雪与寒俱少，膏泽春来颇倾倒。畏寒病嫩不出门，未觉心情被春恼。花木今春种种迟，眼明始见红梅枝。容华颇称俗子意，风骨独有诗人知。人生百年谁满百，去日渐多来日窄。衰颜已减旧年红，短发明年应更白。雍头有酒不用沽，肴蔌得随家有无。主人颓然客亦走，明朝无事重来不。  

【`陈景万集句`】  

《红梅五言二首》：轻红照碧池，郑谷背日两三枝。祖可不肯先桃杏，左纬芬芳共此时。薛逢妆早胭脂冷，毛滂吟看莫忍休。方干不将水雪面，吕居仁压得杏花羞。左纬《七言二首》：神款姑射今仍在，韩诗国天赐胭脂一抹腮。罗隐要避冰霜发妍笑，惠琏故应不向腊前开。鲍饮止寿阳妆韵太矜持，卢襄酒晕无端上玉肌。东坡辨杏认桃君莫谩，王履道却呼桃杏听群儿。毛滂  

【`曹彦约昌谷集`】  

《同官约赋红梅，成五十六字》：淡中着色似狂颠，心与梅同迹不然。夺我焉支宁免俗，岂无膏沐独争先。辨桃认杏何人拙，压雪欺霜政自妍。只恐东君招不得，好修犹在竹篱边。《再赋四十字》：雪月共高寒，求多意未兰。林逋五品服，宋景九还凡。老友松筠健，贤宗鼎鼐酸。任渠蜂蝶闹，难作武陵看。  

【`刘后村集`】  

忆昔矜容色，如今懒抹涂，谁能面皮皱，施粉又施朱。阆苑花神妒艳，晏家团吏偷春。当时傅一二本，今日化千亿身。  

【`方秋崖集`】  

《君用致红梅云，不开数年矣》：山家已作枯槎看，带雪移来却自春。一夜揣摩花意思，宁将醉面向村人。《再用韵奉酬》：灞桥净洗水霜面，拂略潮红笑向春。莫作野桃看地字，烦诗说似武陵人。昔公安在见何晚，宁欲霜埋不受春。不是三生曾一面，宁堪开向世间人。  

【`陈杰自堂存稿`】  

《红梅》：千树江头雪作裳，一枝故故犯时妆。分明莹薄栽琼玉，不比胭脂抹海棠。  

琼红玉  

【`张沪滨诗`】  

《杜园九日红梅，主人以为瑞，彭潜心索赋》：鞠后西风醉饮醇，酝香酿影夺初春。几年江县依绿旧，一笑孙枝造化新。钿翠半偏如意误，论鱼晓放守宫人。是谁不识花为瑞，分寸跻攀及太真。  

【`徐恢诗`】  

《红梅》：江梅闲尽腊梅稀，又是红梅占晓枝。却忆东坡诗上语，淡妆浓抹总相宜。  

【`喻良能香山集`】  

《亦好江梅变红，仲文委直二弟有诗，因次韵》：萧萧亦好耐寒枝，天与风流一段奇。刻玉不唯工傲雪，施朱端欲妙痴脂。佳人频颊今才见，公子酡颜顷未知。便好作轩名顿有，二难连璧赋清诗。  

【`吴顺金溪集`】  

《次邦宪宣德红梅诗韵五首》：攀条弄蕊荣罗人，半弹金翘笑整巾。惯见冰肌斜映月，似惊酒面暗生春。诗翁思苦饶先醉，尽史愁多恐失真。寄语东风为披拂，莫教容易惹芳尘。年来恼乱探花人，裂尽陶公漉酒巾。傅粉早工欺白雪，施朱更欲媚阳春。衣冠未怪多侪俗，花木无情亦丧真。他日和羹何所赖，纷纷行见满前尘。玉骨冰肌诗冷照人，匀红轻绛罗巾。更无凡木能争艳，定向壶中别得春。久念新诗能写物，须知樽酒可藏真。寄声增长户英夫子，体取居尘不染尘。中立以诗促邦宪具酒赏红梅，而平昔未尝赴僚友酒会。邦献答诗，有墨子回车之句，故及之。留情赋咏尽闻人，似得吴姬为执中。蝶翅稍应容辨色，桃腮无复敢娇春。似嫌素艳同姑射，着意新妆学太真。栽近华堂歌舞地，未容车马送红尘。绝品花逢绝俗人，吟看屡倒接离巾。张须自昔多余刃，痛饮于今莫负春。喜事擅名虽有素，屡空此语恐非真。文刚以诗促邦宪为红梅会，而邦宪答以“更生尘”，故有是句，典衣贯酒犹非恶，醉任清歌落暗尘。  

【`任希夷斯庵集`】  

《仲一弟梅花一绝并简丘玉父》：粲粲霜林白玉围，谁将红糁乱青枝。天怜粉面太孤绝，故遣施朱出一奇。  

【`李曾伯可齐集`】  

《和传山父红梅韵》：独立千林压众葩，正由风骨傲烟霞。谁教韦玉峰头客，也染红裙一幅纱。节士耻随时世妆，若为妩媚着春裳。如何清淡甘天分，莫与儿曹较色香。  

【`何澹小山杂著`】  

《红梅》：冷淡梳妆不入时，故将粉面以朱施。风标可作孤山殿，枝叶能令此客疑。及与松筠论旧故，未容桃李强追随。芳名亦占群花上，所恨无功到鼎彝。《馆中赏红梅》：石渠南畔小兰干，一种孤芳万玉攒。应为癯儒嫌冷淡，故将素面污铅丹。花前酒盏浑如梦，池上诗盟幸不寒。去岁尝庆故事，故云美景要须公管领，转头还作隔年看。  

【`徐安国西窗集`】  

《红梅未开以汤催趁之》：频将温水泛花枝，催得红梅片片飞。恰似邻家穷媳妇，半生犹着嫁时衣。  

【`方澄孙锦小稿`】  

《红梅》：不但色浓华，更觉香幽迥。笑杀海棠仙，死抱渊材恨。  

【`吴则礼北湖居士集`】  

楚州红梅如许红，作魔犹有几信风。天公笑人但饱饭，不辨青春看花眼。呼儿径买北神酒，浇我烂翻说诗口。莫教一片飞黄昏，唤取百舌来细论。《客有自南徐来者云红梅已开，作此》：十日天寒守圭窦，今朝对客何佳哉。春催江上红梅发，雪唤淮南青子来。从儿作相论句发，乞我浇馋持酒杯。半世儒冠今种种，端须指取鼻头回。《贾动之动簪堂红梅欲发，作此问讯》：江南风雨馀几信，有底淮南春事迟。凭君料理玉妃面，快作酒红生晕时。  

【`韩元吉南涧集`】  

《红梅》：不随群艳竞年芳，独自施朱对雪霜。越女漫夸天下白，寿阳还作醉时妆。半依竹馀真态，错认夭桃有暗香。月底瑶台清梦到，霓裳新换舞衣长。  

【`林希逸竹溪集`】  

《临清堂前观红梅作》：滨溪竹伴老梅丛，一种风姿与杏同。直者倒垂横者瘦，水中同样影青红。  

【`姜特立梅山续稿`】  

《红梅》：元冥也自不落莫，探借春风红树枝。姑射身全映霞佩，寿阳妆误点胭脂。长于山杏难为弟，配以江梅合作妃。满面发红绿底事。如逢宋玉莫相规。  

【`刘忠肃公集`】  

《再次红梅二篇兼简李质夫》：色不夭始是华，仙家林观倚云霞。春酣白玉醅香入，日射红鸾扇影遮。攒萼乱须能淡停，抱枝寒蓓更疏斜。阆都谁与论高下，未愧蟠桃赏碧花。春工着意与年华，换白添红翦绛霞。肉色腻匀宜日上，天香清冷怯霜遮。半临回岸缃波动，巧映朱扉锦径斜。为寄瑶林主人语，争妍应有曲房花。《次韵蔡景繁梅三首》：故人江驿寄瑶华，紫玉枝头散嫩霞。日暗露桃春尚浅，醉馀妆面粉难遮。绿溪地静东风过，雕槛香寒晓月斜。水满琉璃聊自喜，不堪尘眼祗空花萧疏仙梗抉芳华，巧刻圆琼传淡霞。素质本非桃杏比，酡颜聊避雪霜遮。香含暮雨栏边散，艳倚春风须上斜。闻说尊前偏属赏，青黄朱粉更无花。仙圃瑶林冠物华，靓英明媚洗晴霞。酥装却费胭脂晕，纨扇应烦绛粉遮。天上念奴春睡足，风前飞燕舞容斜。后房宜劝歌声小，爱惜今年第一花。  

【`苏涧冷然斋集`】  

《红梅》：游仙一曲梦初回，依旧江南鼎鼐才。岁晚应嫌太孤寂，未妨随俗引三杯。天与清高孰我过，岁寒只合老岩阿。无端自学闲桃杏，只恐情多事亦多。等观非白亦非红，开落那知色是空。绿叶成阴花又子，几将心事托东风。空墙碧水芳菲处，泣尽胭脂恨不销。不遣二妃陪舜葬，故应泪沁雪枝条。  

【`韩子苍诗`】  

《和吉甫红梅绝句》：春风着意并寒梅，浅白轻红一道开。竹屋西头如有路，扶黎不问主人来。路入君家百步香，隔帘初试汉宫妆。直疑梦到昭阳殿，一簇轻红绕淡黄。  

【`石曼卿诗`】  

梅好唯伤白，今红是绝奇。认栎无绿叶，辨杏有青枝。烘笑从人赠，酡颜任笛吠。未应娇意急，发赤怒春迟。  

【`饶德操诗`】  

娇朱浅浅透冰光，瘦倚疏篁半出墙。雅有风情胜桃杏，巧含春思避冰霜。融明醉脸笼轻晕，敛掩仙枪戏嫩黄。日暮风英堕行袂，依微如着领巾香。  

【`赵周臣滏水集`】  

试院中愁坐，叔献学恍忽送红梅小桃数枝。坐念春物骀荡，西园开钥不得一观，作诗破闷，兼简长文学仲山数日天气殊未佳，文书如山眼生花。忽遣官梅入吾室，政尔东群解留客。蜡梅无韵空有香，红梅亦复清而庄。此花韵胜开较晚，天许风流嫁海棠。海棠春骄睡未足，环儿酒晕红潮玉，不应更有林下风，翠袖天寒倚竹。银瓶亦有小桃枝，茜裙游女窥荆篱。青枝绿叶不须问，自有月影溪光知。冰花不肯相媚妩，来伴诗人作诗苦。横斜影落水心中，融入诗中作奇语。古诗人例多穷，把酒对花酒已空。亦知寒食只数日，醉梦不到西园中。天上公子被花恼，一笑回波嘲栲栳。不须区区索酒钱，但可煎茶对花前。  

【`张拙轩集`】  

《红梅》：天然标致出群品，绿叶青枝说太狂。卯酉醺酣红玉软，春风触拨瑞龙香。清腥尚馀山泽相，淡薄强随时世妆。更道北人初不识，杏花应不敢承当。  

【`程公许沧洲尘正编`】  

群仙遥夜倚栏时，东阁诗成一段奇。休遣北人轻辨认，杏繁较似乏清姿。  

【`中州元气集`】  

《房灏诗》：天生玉骨更朱颜，一种春风显两般。草木也随时事变，艳妆要入俗人看。《麻九畴》姑山个子绛罗襦，只是当年玉雪肤。向使刘郎前度见，桃花那得冠玄都。  

且随凡艳屈真心，纵点胭脂未肯深。喜杀选花场上客，前村容易雪中寻。元是风神林下秀，不应肯抹市倡红。未能免俗花犹尔，何怪时妆列汉宫。施粉翻嫌太白多，故将丹色调阳和。黄昏一任群花妒，奈尔从来玉骨何。已教结子更朱颜，天意谁言好处怪。不似狂花等闲落，一声长笛满关山。  

【`李石方舟集`】  

零落孤根玉雪团，天孙剪月试天寒。凡间讳白骄红紫，却把梅花作杏看。  

【`中兴江湖集`】  

《高氏红梅花》：带雪匆匆别楚云，天寒依约见湘君。只疑不合瑶池去，引得春风八九分。《方惟深和周楚望红梅用韵》：清香皓质世称奇，试作轻红更自宜。紫府与丹来换骨，春风吹酒一痴脂。直教腊雪无藏处，只恐朝云有去时。溪上野桃何是种，秦人应独未相知。《牛士良红梅诗》：陇头人未来，江南春几许。惆怅玉笛声，吹落胭脂雨。  

【`中州集`】  

《达夫咏红梅》：西湖句好已成尘，腊点都能几许春。乞与琼儿薄梳洗，才情留月中人。《元日能》：天上琼儿白玉肌，吴妆略约更相宜。认桃辨杏由君眼，自有溪风山月知。岩老同赋云：“一点清香透云雪，是中那得杏花天。”评者谓二诗同意，而日能为工。  

【`黄敏求横舟小藁`】  

《施知言两后道间见红梅》：玄都境界玉堂身，轻袅湘裙步晓阴。昨夜雨肥添酒晕，红情染得十分深。  

【`赵师奔诗`】  

《郡圃梅花间有如微胭脂者，因以记之》：误著胭脂注玉容，新妆偷约牡丹风。东君细把南枝看，唤作梅妃一捻红。  

【`舒岳祥阆风集`】  

《问信红梅二章》：花到红梅真有韵，人生白发未宜愁。只须竟就花前醉，如此风流不外求。冻白千林须雪重，暖红一点着春多。哑驴瘦策平皋去，如此风流奈老何。《对红香梅》：雪里红梅树，尊前白发翁。莫求颜色似，风致许渠同。《十二月十七日归故园，酌红梅花下》十六日六春。今年剩有冬一月，今冬先得半月春。留春借冬皆乐事，但苦世上无闲人。平皋梅花如雪浪，夜色晨光迷混荡漾。就中红香清且妍，风流故在海棠上。昨夜月明天下寒，梦中走马来花前。旧时都下千金买，翻叶草莽东直钱。性情贵远初厌近，久不见之端可怜。今朝起捡白髭需，未能免俗为花娱。小车溪石滑，一竿挂酒悬长鱼。无人对饮花为伴小奴亦解吹长管。花应怜我老而狂，起舞踏影月凌乱。老人更醉三十年，不为酒仙即花仙。《红梅》：扫尽西风万叶红，梅花一色照青空。天公又恐太枯淡，故著红蓝染雪丛。  

【`耶律楚材湛然居士集`】  

《红梅》：以坡谓：“认桃无绿叶，辨杏有青枝”太粗俗，因润饰其成语之。瘦损佳人冰雪姿，天教妆抹入时宜。小桃嫌铺铺翠云叶，疏杏惊看碧玉枝。李白诗成怒妃子，吴宫宴罢醉西施。而今辜负黄昏月，只少西湖处士诗。天仙皎皎素罗常，淡抹浓涂总不妨。酒晕半潮妃子醉，胭脂初试寿阳妆。肯同桃李迷蜂蝶，本与松筠傲雪霜。顾影也应悲汉室，临风犹似怨三郎。  

【`郝经陵川集`】  

《望京府赏红梅》：汴梁宫中绛绡梅，移向汴河堤上载。青条团拓杏花颗，琐窗向阳才半开。张公小队呼我饮，风色偃髯寒气凛。玉衔径踏黄河冰，貂帽飒檐掀紫锦。金鞍细马歌舞人，雪压小桥不动尘。入门下马簇花宴，红莲旧府花正新。玉川金汲碧香洒，折花遍插分素手。春透寒梢未全绽，风流正要胭脂瘦。赏梅不用歌落梅，缓歌却着银笙催。爱香细撷生霞蕊，浮动云腴嚼一杯。本是前村冷澹花，不称王侯将相家。明朝会散，更向明月底藉雪冻吟疏影里。  

【`董思学靖傅翁百花诗`】  

此花粉红，标格犹诿曰梅，而繁密则宛如杏花。晏元献移植西罔圃内，荆公诗“北人浑未识，浑作杏花看。”瘦倚西罔石圃阴，玉容忽抹艳妆深。梁春应借东君手，眩眼曾疑北客心。霞吐丰姿情脉脉，雪遗香影梦沉沉。粥饧风景清明近，错认庐山种一林。  

【`仇还金渊集`】  

《东园赏红梅》：花姨夜捣守宫血，染就南枝花貌别。酲未解春正酣，一片晴霞消冻雪。莫道有人疑作杏，坶眼频看亦生缬。东兰更有萼绿华，精神标致尤清绝。先生焚香读书处，把酒花前相暖热。群蜂知香不知色，一枝肯许儿童折。两株横卧处士桥，梦中归踏孤山月。  

【`虞集道园学古录`】  

《于仲元舍赋红梅》：白雪不成夜，丹霞遂崇朝。妙质承日映，飞英向风飘。醉来红袖近，歌罢彩云消。扬州问何逊，何似董娇娆。《次韵陈溪山红梅》：冰雪肌肤染绛云，岁寒林下对吟身。先天气至浑如醉，初日光融转更新。白发无能酬造化，金丹有道驻长春。少年莫笑诗成处，倾倒相叹忘主宾。春晓红生岛屿云，此中仅着两闲身。不愁花笑发需白，谩诧人传句法新。曲水徘徊天上日，深杯斟酌自家春。繁英未落须须频到。翠实金盘尚及宾。雪后孤根发暖云，载培本自一人身。紫薇遗意成千古，绛萼深期又一新。忠厚敢忘嘉树赋，冲和思广此枝春。若为稚子犹堪教，三兄三加望大宾。  

【`张西岩集`】  

《赋赵西湖宣慰红梅》：小园处处可藏春，一树红梅最可人。应解诗人有新句，樽前也作醉精神。扶疏竹遥相映，袅娜垂杨未敢侵。一片彩云飞不去，东风吹影落池心。  

【`陈深源片云山人小藁`】  

《红梅》：便着胭脂也不同，比桃嫌媚杏嫌。夜来定与师雄饮，早起花开带酒容。  

【`宋本至治集`】  

《赵彦可家红梅》：谁染燕支彻骨浓，醉痕常晕倚晴空。可怜万古孤山月，只见冰姿冷淡中。万斛生香散晓霞，南枝满意占芳华。北人今日多经惯，不向东风唤杏花。  

【`杨仲弘集`】  

《次韵罗云叔红梅》：玉人中酒滞芳华，尽压东风百种花。朴被冬深裁共锦，篝灯夜永障轻纱。织生露沁蜂腰蜡，密芷云蒸鹤顶砂。为问阆风何乎在，相期高举策晨霞。梨云无梦倚黄昏，薄倩朱铅蚀泪痕。宿酒破寒薰玉骨，仙丹偷暖返冰魂。茜裙影露罗衣卷，霞佩香封缟袂温。回首孤山斜照外，寻春误入杏花村。  

【`吴舜举吾吾类藁`】  

尽兰围绛雪，罗袜绝清尘。丰骨朝酣酒，浓香浅春。翠屏寒影瘦，鸾镜晓妆匀。莫听楼中笛，新声故恼人。  

【`石抹良辅世美集`】  

寿阳浴罢赴瑶池，酒晕双腮半醉时。红囱映沙增百媚，何须腻粉传胭脂。抱膝吟：横斜疏影蘸清池，姑射仙人独步时。犹恐世人称淡薄，故将天质宛胭脂。  

【`徐宋二先生湘行藁`】  

《和大经红梅韵》：包凤烹龙泣玉脂，珍珠红晕上梅枝。染根仙子随时好，认叶诗人被眼疑。疏影暗香元不改，淡妆浓抹总相宜。海棠若见应羞死，挑李漫山俗可知。  

【`许荣梅屋集`】  

《红梅》：不堪冷照黄昏月，强倚春风作杏妆。虽得容颜暂时好，欠他肌骨旧来香。  

【`周渍诗`】  

姑射仙人笑脸开，肯将脂粉宛香腮。只因误入桃源洞，惹得春风上面来。  

【`武朝宗藏拙馀藁`】  

虽红不艳自清，时复湖边见一株。因笑北人看作杏，杏花还有此香无。  

【`王志道诗`】  

华不与众芳同，偏爱施朱立晓风。莫道春来无酒病，脸霞犹带夜来红。  

【`桂永诗`】  

紫府移来姹早芳，玉容寂寞试红妆。花含晓雨胭脂湿，枝远克风绛雪凉。  

【`徐介轩诗`】  

寒香冷艳缀轻村，误认夭桃未放时。盛饰霓裳陪越女，不施粉黛抹胭脂。轻盈弄月醉霞觞，妖软酡颜褪晓妆。缟素丛中红一点，好花终是不寻常。香梅烂熳见红梅，白白朱朱取次开。料得故园春色满，有人花下正徘徊。  

【`杨平洲诗`】  

谁将醉里春风面，换却平生玉雪身。赖得月明留瘦影，苦心香骨见天真。  

【`沈蒙齐诗`】  

才是胭脂半点侵，更无人信岁寒心。自来不得东风力，又被东风误得深。  

【`陈景沂诗`】  

色共名同失主张，厌寒附暖逐群芳。当知不改冰霜操，戏学陶家艳冶妆。  

【`郑文原诗`】  

《奉谢伯雨高士更改红梅》：空谷彤霞护冷妍，移根来自羽衣仙。玉罐晓结丹芽嫩，琳馆春浮彩树先。醉里形神涵太素，静中空色悟真玄。十年不见南枝面，撩得诗翁费酒钱。  

【`广文靖公集`】  

《红梅花横幅钱溪画》：枝叶已殊桃杏，孤根复占春先。汗血行人渴处，须君夭润丹田。  

【`国朝僧妙声东皋录`】  

《题红梅》：妙德清凉地，春风驻翠华。因陈三献酒，玉色绚晨霞。  

【`周异泉性集`】  

彩鸾下云壑，岁晏停香车。素妃持绛节，丹脸含蕊砂。谪居腥仙苑，步出东皇家。朝迎阳谷日，暮食赤城霞。尚恐芳华歇，飘忽令人嗟。  

【`具廷臣清江集`】  

时世新妆学内家，渔人错认武陵霞。百年艮狱空留树，一夜春风为染花。月里嫦娥羞素服，山中仙客饵丹砂。也知风骨依然在，雪后黄昏瘦影斜。龙门狂僧老万回，胭脂常染玉堂梅。木杯何日过东海，拾得海底珊胡来。红罗亭下又春风，小凤飞来树已空。后主当时欢宴处，新花如火照唐宫。野桥山店记年时，管领春风有一枝。却叹罗虬不解事，百篇空赋比红诗。山杏一株临大路，宫桃千叶倚空墙。如何冰雪罗浮女，也学春风半面妆。  

【`刘琏自怡集`】  

《次韵瓶中红梅》：冰肌天赋玉团团，谁染丹英比木难。不共小桃争艳治，自陪竹报平安。瑶池队里春风细，紫塞声中夜月寒。折向胆瓶看未足，一枝还亲竹皮冠。  

【`绍兴府会稽续志`】  

《红梅城圃中及他邑皆有，庐天骥剡中同邑官登迎薰堂，红梅诗》：河阳满县栽桃李，风过落花吹不起。潘郎还韵故不凡，为米折腰聊尔尔。剡溪诗尹亦可人，作堂饷客名迎薰。虽无桃李继潘令，红梅一窠香入云。自怜多病肃衣客，百年未半需先白。长鞭短帽饱霜露，田团将芜身未索。何日背琴携瘦节，鸣弦堂上迎薰风。梅香已断叶初暗，满林着子双颊红。寄声艇子可留意，为我溪撑短蓬。  

【`李龚梅花集句`】  

小萼栽成绛蜡匀，石曼卿肃难相似尽难真。方干春风用意匀颜色，郑谷木怕青腰玉女嗔。王介甫  

【`伍良臣中流集`】  

玉人睡起宴初酣，斜倚东风力不堪。肌骨可怜消瘦尽，相逢犹是在江南。  

【`庚溪诗话`】  

毗陵荐福寺红梅阁士大夫留题，惟程给事致道俱尝有诗，其略曰：春风如醇酒，著物物不知。居然北枝后，迨此白日迟。春风日浩荡，醉色回冰肌。所恨培雪根，向来岁寒枝。差池弄芳晚，坐令颜色移。颜色固妩媚，清香无故时。意新语妙，又存规戒不苟作也。  

【`陈子尚诗`】  

《题红梅》：王质谁将染旧红，罗浮仙子醉春风。从今颜色如桃杏，标格孤高自不同。  

【`山阴韦诗`】  

昨夜瑶池醉玉颜，晓妆浓试破清寒。应怜餐雪冰肌瘦，乞与春风换骨丹。《画红梅》：一夜花房赐守宫，丹青谁为写微容。却款卯酒伤多后，绡帐春寒睡浓。  

【`僧无诘禅师集`】  

《题画红梅》：扬柳桥西啼乳鸦，青楼一簇漾晴霞。吴姬半掷朱帘笑，不似桃花似杏花。  

【`宋玄僖庸庵集`】  

《为胡生懋题王时敏红梅画》：去年京洛寸心酸，归到江南泪未干。泣血只疑花溅泪，故园不作杏花看。《胡生襄以父丧，还自河南，有泣血之苦。而事母读书，不懈有足念者，故为赋此诗》《题红梅画四首》：莫向罗浮月下游，天寒有酒岂销愁。暮年作赋江南客，可使红颜对白头。春色随人雪里归，玉堂清梦已相违。宫莫怪裁云锦，更有缁尘染素衣。玉颜净洗西湖水，一见今人日夜思。图画写真谁寄到，东涂西抹费胭脂。几年冷落在深宫，不入霓裳舞队中。欲得君王同一笑，也将红柚拂春风。《题红梅画三首》：自喜春光早，翻怜月影孤。铁心亦爱惜，不肯击珊瑚。缟带何时换，红裳向日明。天寒看翠羽，春近忆共同莺。日还江南路，愁深洛下尘。泪痕都是血，寄语铁心人。  

【`龚教鹅湖集`】  

《龚文达红梅为张邦秀题》：鹤膝横空绿玉翘，顶朱新试不全娇。香痴晕脸春先转，暖溢丹砂雪易消。殊色未知逢驿寄群芳须让肠绯朝。早知塞北无人识，别写新词付丽谯。冰雪姿容旧写真，一枝曾寄陇头人。相逢若问今消息，为说江南别有春。  

【`张翥蜕庵集`】  

《题王元章红梅》：我本北人南寄家，惯从湖上看横斜。客中忽睹春风笔，眼乱初疑作杏花。  

【`刘基覆瓿集`】  

《题画红梅》：水晶宫里玉真妃，宴罢瑶台步用归。行到赤城天未晓，冷霞飞上六殊铢衣。《又梦与有红梅未赏致远督以长句，次韵戏之》：道人自以广平期，奈此嫣然竹外枝。惯见缟衣和月色，却怜红雪上冰肌。清尊合遣诸公，彩笔先成一假奇。为语比人须细看，不应繁杏窃幽姿。绰约多丰度，丹霞紫玉干。成功还九转，来宴杏花园。粲粲珊瑚佩，盈盈玛瑙杯。东风吹不醒，扶醉上丹台。西湖林处士，日日酒盈樽。消得梅花醉，题诗半掩门。丹熟阳初转，飞升绿萼仙。东风传绛雪，先占小春天。  

【`僧宗勒全室集`】  

《题红梅》：美人前度见，素服雪宫来。今日春风里，红颜一笑开。  

【`顾禄集`】  

《题红梅图》：群仙醉宴蕊珠宫，跨鹤归来夜月中。三日天风吹不醒，玉颜犹自带春红。  

【`真西山词`】  

《蝶恋花》：两岸月桥花半吐，红透肌香，暗把游人误。尽道武陵溪上路，不知迷入江南去。先自冰霜真态度，何事枝头点点胭脂污。莫是东君嫌淡素，问花花又娇无语。  

【`石耆卿词`】  

青玉枝头红头吐，粉颊愁寒浓与胭脂传。辨杏猜桃君莫语，天姿不到风流处。云破月来江上住，要共佳人弄影参若舞，只有暗香穿肃户。韶华一曲惊吹去。  

【`庐疏斋集`】  

春正月八日，借榻刘氏楼居。翌日早开瓶中红梅，以蝶恋花歌之。冰褪铅华临雪径，竹外清溪拂晓开妆镜。银烛铜壶料照影，小楼遮断江云冷。香透罗韩春睡醒，如许才情肯到枯枝杏。客子新声谁听莹，孤山快唤林和靖。  

【`高观国竹屋痴语`】  

《留春令》：玉妃春醉，夜寒吹堕江南风月。一自情留馆姓宫，在竹外尤清绝。贪睡开时，风韵别向杏花休说。角冷黄昏艳歌残，怕惊落胭脂雪。  

【`毛滂东堂集`】  

《木兰花》：当日岭头相见睡，玉骨冰肌元淡停。近来因甚要浓妆，不管满城桃杏妒。酒晕晚霞春态度，认是东君偏管顾。生罗衣腿为谁羞，香冷熏炉都不觑。  

【`维扬志`】  

赵师卉《减字木兰花词》：江南春早，春到南枝花更好。不比寻常，深着胭脂学弄妆。寿阳开燕，拂拂红霞生酒面。从此溪桥，步障翻腾著绛绡。  

【`苏东坡集`】  

《定风波》：好睡慵开莫压迟，自怜冰脸不时宜。偶作小红桃杏色，闲雅尚馀孤瘦雪霜姿。休把闲心随物态，何事酒生微晕沁瑶肌。诗老不知梅格在，吟咏更看绿叶与青枝。《菩萨蛮》：峤南江浅红梅小，小梅红浅江南峤。窥我向疏篱，篱疏向我窥。老人行即到，到即行人老。离别惜残枝，枝残惜别离。  

【`马古州词`】  

《花心动》雨浩胭脂被年时，桃花杏花占了。独惜野梅风骨，非凡品格，胜如多少。探春常恨无颜色。试浓抹当场索笑，赵时节千般治艳，是谁偏好，直与岁寒共保，问单于如今几分娇小莫怪山人不识南枝横玉自来同调。岂须摘叶分明认，又保必枯枝经较，恐桃李开时妒他太早。  

【`吴感词`】  

折红梅《喜卷莺》：喜冰澌初，泮微和渐入东郊时节春消息，夜来顿觉寒梅数枝，争发玉溪仙馆。不是个寻常标格，化工别与一种风情，似匀点胭脂染成香雪。重吟细阅，比繁杏夭桃，品格真别。只愁彩云易散，冷落谢池风月。凭谁向说，三弄乎龙吟休咽，大家留取时，倚栏干，闻有花堪折，劝君须折。又睹南翔征雁，疏林败叶，凋霜零乱，独红梅自守岁寒。天教最后开绽，盈盈水伴，疏影蘸斜清浅，化工似把深色胭脂。怪姑射冰姿，剩与红间。谁人宠眷，待金锁不开，凭栏先看，曾飞落寿阳，粉额妆成汉宫，传偏江南，风暖春信，喜一枝清还。对酒便好折取奇苞，然清香重嗅，举杯重劝。又垅消残雪曲，水流断一气。潜通群花冷未吐，夜来梅萼数枝繁。红光夺化力，发艳色不染东风。信恁晓风，难压精神，占青春未上，别是标容。天香渐香似蓬阙，玉妃酒困娇慵，只愁恐上阳。爱惜和根移种瑶宫，归驿使折赠处，庚岭溪东。又须寄与多感，多情道此花开早，识游蜂。又倚危栏，清晓徘徊，探得南枝初绽通。春意漏，巧对奇东君首先回暖盈盈。素面刚强点胭脂，深浅是他自有标格，清香态，千种妖饶，万般闲雅。移时细看算浓雪，严霜怎生拘管。也疑是小桃未蕊，依约杏添。清泮笛声休怨，恐怕使芳群零乱。待须把酒守着花枝，愿期与花枝久长相见。又忆笙歌筵上，忽忽见了相别。红楼暖画帘阁，曾共鬓边斜插。南枝向暖，北槛里春风犹怯。也应别后不灭芳菲，念咫尺栏干甚时千折。清风间发如天与浓香粉匀檀颊。纱葱影故人痴处冷落暮天残雪。一轩明、我怅望花争情切。便教仅做都不思量也。须有蓦然上心时节。  

【`韩涧泉集`】  

十三日小园梅枝微红，点缀便觉可句。《贺新郎》梅蕊依稀矣。岁华深悠然。但把杖藜闲倚，山远荒林红叶下，落日孤城烟水。意兴寄云何则是底事，疏枝横绝峭，未吹百香，便与花相似，不忍折，为之喜。寒鸦万点霜风起，正人家园妆芋栗。小槽初美。欲醉可谁因一饮，拟赋才成又止。老态度，浑侵发齿，摸索孤根春在否，任红红白白皆桃李。空烂熳，岂能尔。《红梅已谢》：红梅已谢，杏花开也。一片海棠犹未，春风吹我带湖烟，甚恰限新晴天气。黄昏楼上，烛花影里，拼得那回滋味。暗弦索，拂纤纤梦，留取巫山十二。  

【`容窟密词`】  

《浣溪沙》：次韵王子并红梅倚醉怀春翠黛长，肉红杉子半窥墙，兰汤浴困懒匀妆。应为长年冻绛雪，故教丹颊耐清霜，弄晴飞馥笑冯唐。  

【`李弥逊竹溪集`】  

《浣溪沙》：向日南枝不奈晴，无风绛雪自飘零。画楼更作断肠声。小侧金荷迎落蕊，高烧银烛照残英，生愁斜月酒初醒。  

【`刘须溪集`】  

《添字浣溪沙》：淡淡胭脂浅着梅，温柔不上避风台，若此杏桃真未识，夺银胎。汗面拭来慵傅粉，酒香浓后暗潮腮，娇嫩不应醒似醉，有谁猜。《虞美人》：娟娟二八清明了，犹说淮阳早。钱欧陆谱偏花玉，红到寿阳也不说淮阳。此花地望元非薄，回首伤流落。洛阳间不断春风，怎不当时道是洛阳红。  

【`王逸民词`】  

谁染深红酥缀来，意浓含笑美颜开，误认浣溪人，饮罢上香腮。辨杏疑桃称好句，名园色异占多才，折得一枝斜袅鬓，坠金钗。  

【`叶少蕴词`】  

《临江仙》：昨夜新阳回候管，芳菲正满霜林。此时珍赏重千金，谁知红粉艳，还有岁寒心。风动霞衣香散漫，酒蘸丹脸深深。妖娆偏称美人簪，一枝无处赠，折得自孤吟。  

【`王晋卿词`】  

《画堂春令》：尽堂霜重晓寒，消南枝红雪妆成。卷帘疑是弄妆人，粉面带春醒。最爱北江临岸舍，娇浅淡精神。微风不动水纹平，倒影对轻盈。《黄莺儿》香梢匀蕊先回暖，点点胭脂轻亲。红苞隐映疏篁，红翠相间，方雪乍晴时，爱日初添缘。五云楼上遥看，似睹溪边仙子妆面。堪羡影转玉枝斜，艳亲朝霞浅。就中妖娆，独得芬芳，偏教容易，琼苑闻又报一阳时不似莺声唤。肯与梅脸，争春翻笑群芳晚。  

【`魏青崖集`】  

党氏园亭红梅，次徐子方韵，《太常引》：亭亭清瘦阿谁邻，合占了百花春。蜂蝶漫成群，只山月澹烟最亲。旧家窗户精神，发在红簇麝香新，有酒到吾唇，更拼作花边醉人。  

【`张西岩集`】  

幽香拍塞满比邻，问开到几层春。谢绝蝶蜂群，底私凤和渠意亲。醉红肌骨艳红妆束，能有许时新。也待不摇辰，忍孤负风流玉人。又两株如玉瘦相邻，仅红袱抱芳春。看到不同群，比问白寻黄更亲。出尘态度倚风标格消得一词新。谁解按歌辰，教唱与青崖故人。  

【`史邦卿梅溪词`】  

《红梅》《瑞鹤仙》：馆娃春睡起，为发妆，酒暖脸霞轻腻。冰霜一生里，压从来冷淡，粉腮重洗。胭脂暗试，便无限芳气味。尚黄昏竹外，寒深城，为谁偷倚。娇媚春风模样，霜月心肠，瘦来肌体。孤香细细，吹梦到杏花底。被高楼横管，一声惊断，却对南枝酒泪，谩相思桃叶，桃根旧家姊妹。  

【`汪元量词`】  

《瑞鹤仙》：暗香西湖社友，有千叶红梅，照水可爱。问之自来，乃旧内有此种，枝如柳梢，开花繁艳，兵后流落人间，对花泫然承脸而赋馆娃艳骨，见数枝雪里争开时节。底事化工，着意阳和暗偷泄。偏把红膏染质，都点缀枝头如血。最好是院落黄昏，压兰照水清绝。风韵自辶向别，谩记省故家。玉手曾折，翠条袅娜，犹学宫妆舞残月。肠断江南倦客，歌未了，琼壶敲缺。更忍见，吹万点，满庭绛雪。《疏影》：西湖社友，赋红梅，分韵得落字虬枝茜萼，使轻盈态度，香透帘。净洗铅华，浓抹胭脂，风前伴我孤酌。诗翁瘦硬，断不被春风铄，有陇头折赠殷勤，又恐暮笳吹落。寂寞孤山月夜，玉人万里外空想前约。雁足书沉，马上弦哀，不尽寒阴砂，汉昭君滴滴红。冰泪但顾影未炊梳。等恁时环佩归来，却慰此兄萧索。  

【`陈造江湖长翁集`】  

赵史君送红梅《洞仙歌》：蝶狂风闹，不到痴香地。谁见飞琼巧梳洗。献孤标、冷艳不入时宜，银烛底，酒沁冰肌未睡。东君怜索寞，分寄寒斋，闹耐残醒嗅芳蕊。费西湖东阁，多少诗愁，援彩笔，重与江梅。品第算，肯容丹杏接，仙游又却要、蕊宫侍香扶醉。《千叶红梅送史君》，水调歌头胜日探梅去，邂逅得奇观。南枝的，陟觉品俗又香悭。曾是瑶妃清瘦，帝与金丹换骨。酒韵上韶颜，百叠侈罗袂，小立耐春寒。凝香地古仙伯玉尘闲，烦公持并三友，秀色更堪。冻定笑芙蓉，骚客认作东风桃杏，醉眼自相谩。想见落诗字，字漱龙兰。  

【`曹遇集`】  

《水调歌集》：造物巧锺赋，新腊报花期。江梅清瘦只是洁白逞芳姿。我欲超群绝类，故学仙家繁杏。艳体映横枝，朱粉腻香脸，酒晕着冰肌。玉堂里，山驿畔取希奇。谁将绛蜡，笼玉香雪染胭脂。好向歌台榭对，取红妆娇面，偎倚韵偏且。鬼管莫吹动，风月正相知。  

【`胡铨澹庵集`】  

《滴滴全》：断桥雪霁闻啼鸟，对林花弄晴晓。尽角吹残客愁醒，见梢头红小。团冰剪蜡知多少，向风前压春倒。江嶂人烟尽图中，有短蓬香远。  

【`向子谨江南新词`】  

《鹧鹕天》：江北江南雪未消，此花独步百花饶。青枝可爱难为，绿叶初无不是桃。多态度，是风标，芷珠仙子醉红潮。绝怜竹外横斜处，似与芗林慰寂寥。  

【`张九干归来集`】  

《醉落魄》：绿枝红萼，江南芳信年年约。竹与路转溪桥角，晴日烘香，的白乐疏篱落。玉台粉面铅华薄，画堂长记深罗幕，惜花去情犹着，客里惊春，生怕东风恶。  

【`赵彦端介庵词`】  

《诉中情》：江梅初试两三花，人意竞年华。春工未敢轻放，深院拥吴娃。翻酒戏，醉人家，旧生涯。而今且赵，便面斜阳，莫照红纱。  

【`洪中宣公鄱阳集`】  

《点绛唇》：不假施朱，鹤翎初试轻红亚。为载堂下，更咏樵人画。绿叶青枝，辨认诗亏价。休催也，忍寒郊野，留待东坡马。  

【`张侣拙轩初稿`】  

《秦楼月》：冰肌削水沉香透胭脂萼，胭脂萼，怕愁贪睡，等闲梳掠。花前慕惜添杯酌，五更嫌怕春风恶。春风恶，东君不和，此情谁托。《月上海棠》：南枝消息凭谁送，北枝寒清晓破馀冻，横溪浸疏影，月黄昏，暗香浮动。真仙种，不与梨花同梦。洛阳姚发先贡。妒纷纷红紫眩新宠。仅雪压风欺，和羹此时须用烦珍重。莫作桓伊三弄。元夕后二日，同彦敬郎中饮洪宣慰山园红梅下，得感皇恩二阕《感皇恩》：佳处记曾游，十年重到。奄尽湖山最春早，红梅几树，一夜东风开了。矮松竹外？依然好。玉色醺酣香团娇小。消得金樽共倾倒，满怀风味，前度何郎今老。徘徊疏影里，花应笑。又换骨有丹砂，阿谁傅与爱惜。芳心不轻吐，客来烂熳，解得此情良苦。有时三两点胭脂雨。旧说江南红罗亭下，未书籍春光便如许，认桃辨杏，最是渠家低处问花。曾怨不娇无语。  

【`王魏公集`】  

《西江月》：梅好惟嫌淡停，天教薄与胭脂。真妃初出凤凰池，酒入琼肌半醉。东阁诗情易动，亭楼玉管休吹。北人浑作杏花疑，惟有青枝不似。  

【`金谷遗音`】  

《满庭芳》：瘦颊痴酥，残妆弄酒，相逢一笑东风。并肩携手，羞落可怜红。疑是回心院里，理醉首、吐作芳丛。无端雄蜂雌蝶，相美两情通。一丛，攀折后，汉皋佩失，铜雀春空。想桃叶桃根此恨能同。多谢金銮旧客，妆拾在、芸阁笺中。还知否，窃香传粉，输与蠹书虫。  

【`房舜卿词`】  

《捣练子》：捣练子，赋梅红，玉体痴酥半醉中。诗酒兴来须要早，忍看细雨落西东。  

朱梅  

【`西京杂记`】  

上林苑有朱梅。  

消梅  

【`宋范成大梅谱`】  

消梅与江梅、官城梅相似，其实圆小，松脆多液。无滓，多液则不耐日乾，故不入煎造。亦不宜熟，惟堪青啖。北梨亦有一种，轻松者名消梨，与此同意。  

【`温州府志`】  

消梅花与诸品同，其实圆小，松脆，多液，无滓。  

【`邵尧夫诗`】  

《东轩消梅初开，劝客酒二首》：为爱消梅胜早梅，数枝先发日徘徊。若教岭表腊前尽，安有洛阳正后开。香逐暖风初出谷，艳随芳酒正浮醅。佳宾会取东君意，莫负乘春此际来。春色融融满洛城，莫辞行乐慰平生。深思贤友开眉笑，重惜梅花照眼明。况是山翁差好事，可怜芳酒最多情。此时不向樽前醉，更向何时醉太平。  

【`黄庭坚豫章集`】  

《戏答晁深道乞消梅二首》：王立之诗话云：消梅京师有之，不以为贵，因子摘遗山谷，山谷作数绝，遂名振于长安。晁深之字深，道后改名咏之，字知道。青莎径里香未乾，黄鸟阴中实已团。惊物化之速也。唐人刘沧诗：莎径脱烟痴竹坞。欧公诗：绿阴黄鸟春归后。蒸豆作乌盐作白，属闻丹杏荐邪盘。《齐民要术》有作白梅与作鸟梅法，此用其字。今人作糖梅亲以蒸豆，聚其色黑。图经本草，梅实条曰以盐杀白梅入药用。《汉书》谷水传曰：属闻以特进。领城门兵注云：属近也，音之欲友。退之、李花诗曰：冰盘夏荐碧实脆，肤氏亲说曰御厨。进饶用九饣丁食，以牙盘九枚装食，味于其间。诗意谓当梅摘悴失性之丹杏方蒙献御之宠。与老成屏弃，而新进见用何共哉。北客未尝眉自颦，南人夸说齿生津。《笔谈》载沈存中《茶论诗》云：谁把嫩香名雀舌，定知北客未曾尝。按唐独孤及有抬北客文世说曰：南人学问如牍，中见日颦眉，谓梅酸使人攒眉也。《世说》又载魏武帝行失道，三军皆渴，帝令日前有大梅林，饶子甘酸可以解渴，士卒间之口皆水出。磨钱和蜜谁能许，去蒂供盐亦可人。今人渍蜜梅法一二，铜钱置其下，颜色益鲜，谁能许，谓寒家不办此也。汉书《食货志》曰：或盗摩钱质，而取蜀志，费伟传曰：君信可人必能办贼者也。字出礼记，此借用谓悦可人意。  

【`张文潜宛丘集`】  

《和立之消梅》：木奴度淮辄为枳，后皇啬之理应尔。青梅千里江南春，何时相逢车马尘。我衰病齿不能酸，微香触皋舌生泉。想见曹瞒老狡猾，指林驻马三军前。  

【`曾文靖公集`】  

《消梅花》：未见枝间著子初，闻名已疗渴相如。花肌自是冰和雪，那得生儿不似渠。  

【`李希声诗`】  

曾看寒花弄寒月，月下横斜袅香雪。才令诗眼散春愁，已见青青子争结。梦怀碧脆荐冰盘，细雨江南映远山。好事雷锋林肯分我，不知尘土在长安。  

【`方澄孙锦小藁`】  

四月沙河市，青盆雪色鉴。吴见甘美饮，可是喜酸献。  

杏梅  

【`范成大梅谱`】  

杏梅花比红梅色微淡，结实甚匾，有烂班，色全，似杏味，不及红梅。  

【`韦圭诗`】  

《杏梅》：董林蓦地暗香传，淡淡红芳照眼妍。有客前村来问酒，牧童误指到花边。  

【`张翥蜕庵集`】  

《江城梅花引》：九日杏梅同开，汪国才折以请赋玉儿睡怕蒙头，更娇柔，见郎羞。缟袂仙人一笑艳，明眸粉瘦红憨。春梦断，尽兰畔，对西风忆旧游。忆君恨君思悠悠，自凄凉不耐秋。艳绝韵绝香更绝，特地风流。宜与云髹，双插倚妆楼。月又渐低霜渐冷，花似雪满苍苔，总是愁。  

绿萼梅  

【`范成大梅谱`】  

凡梅花跗蒂，皆绛紫色。惟此纯绿枝梗，亦青特为清高，好事者比之，九疑仙人萼绿华。京师艮狱有萼绿华堂，其下专植此本，人间亦不多有，为时所贵重。吴下又有一种萼，亦微绿，四边犹浅绛，亦自难得。  

【`朱并曲洧旧闻`】  

顷年近畿，江梅甚盛，而许洛尤多。有江梅、椒萼梅、绿萼梅、千叶黄香梅凡四种。许下韩景文，知予酷好梅也，为予致椒萼、绿萼两种各四根，予植之后圃，作亭，遂以绿萼名之。书曰：他日访公于溱洧之间，杖履到门，更不通名。岸巾亭上梅，乃吾绍介也。景文三韩家少师子，叶孙也。风采逸润，字画遒媚，亦好作诗，尝为都厢人颇才之。  

【`王质雪山集`】  

《和黄少誉绿萼梅》：绿毛公凤仰衔花，不在山椒即水涯昔日鬓边能似此，春愁磨尽总成华。  

【`洪适盘州集`】  

怀雪绿蓑翁，衔环青鸟使竞舞郁轮袍，见花惊酷似。  

【`范石湖大全集`】  

朝罢东皇放玉鸾，霜罗薄袖绿裙单。贪看竹忘归路，不管人间日暮寒。  

【`赵蕃淳熙稿`】  

《谢答严用韵，送绿萼梅》：两咏君家两样梅，清愁已瘦一分肌。春风咫尺花无数，更合安排几首诗。潇湘良玉质，浅黛拂眉。倚竹无人问，碧云添一涯。九月十六日，文兴折赠绿萼梅数枝，花多而甚香，非寻常狂花比也。旧闻良月似春时，真有梅花如许枝。绿萼深宜翠羽宿，静香独许蜜蜂知。木犀莫道开能再，庭菊无嗟晚乃移。不是南方地偏暖，宠光潜已落天涯。是日明堂肆赦。  

【`许纶涉斋集`】  

《绿萼梅》：鬼清萼绿华，望极江南使。天寒倚竹时，风标略相似。  

【`韩涧泉集`】  

《次公山中有绿萼梅》：问讯春山绿萼梅，今年还有几枝开。主人曳履花香底，谁是渔樵可往来。我亦篱前见野梅，殊非绿萼未全开。稀疏红颗多非瘦，啼彻幽禽扑下来。萼绿花仙作尔梅，肯随尘态向人开。是中只可添风月，兴熟遥知得句来。《次公招看绿萼梅和韵》：春山有梅萼绿香，洁爱雪宜霜凭风。藉月花己开明枝，复横绝翠袖天寒，供吟试折。  

【`李弥逊竹溪集`】  

《次韵岩起绿萼梅》：平生始识真梅，不数朱唇皓肌。小立寒梢注目，幽香已着人衣。枝上未闻耽院，杯中初荐屠酥。谁遣云英萼绿，临风摇曳轻据。太清不着微云，冰雪精神占春。诗老自知风格，浅红未可骄人。  

【`喻良能香山集`】  

《绿萼梅》：白练铢衣翠袂斜，洗妆不着脸边霞。天寒日暮倚竹，初见仙人萼绿华。  

【`方澄孙锦小藁`】  

楚楚碧霞裳，轻轻青玉履。三千一太真，道妆侍天子。  

【`程公许沧洲集`】  

缥缈南山萼绿华，春宵侍宴玉皇家。定知饮酹玻璃碗，去拥云轩并六花。  

【`鲁丰撙斋集`】  

《章县向宰座上见绿萼梅，主簿程开老相勉赋诗》：素与百花少相谐，醉眼时为梅一开。岭南岭北几十种，人所常见非奇瑰。中有孤根别风骨白金镂盏玻璃台。白华红萼虽倾国，但恐红非本色来。逃红归绿未到真，与真相近亦天德。化工压驳会还纯，华萼并教同一白。  

【`维扬志`】  

《赵师叶绿萼梅诗》：南枝飞影到横窗，点点凌寒学弄妆。玉色不亲红粉镜冰肌宜褪绿罗裳。向人骄小春先动，越样尖新夜更香。不为此花排日醉，广平真是铁心肠。  

【`苏洞冷然斋集`】  

炼得丹成卸羽衣，更餐日彩弄晨蚁。九疑鬼断归无计，自倚湘筠醉几时。  

【`任希夷斯庵集`】  

绿趺黄芷亲瑶华，霜雪林中自一家。最好月寒迷粉素，翠钿依约独横斜。萼绿华堂艮岳东，梅花万数绕离宫。宣和旧事无人记，粉面含凄向朔风。  

【`朱翌潜山集`】  

不肯雷同自一家，青裙独立水之涯。只应夜过许长史，全似当年萼绿华。  

【`姜白石诗`】  

黄云承袜知何处，招得冰鬼付北枝。金谷楼高愁欲坠，断肠谁把玉龙吹。  

【`中州集`】  

《房灏诗王鼎玉索赋萼绿梅》：一株香雪冠溪南，万紫千红总觉渐。只为平生太清绝，白头才得着青衫。刘内翰文季郎得绿萼香梅子，文待制有诗，辄亦同赋一枝萼绿冠群芳潇酒犹疑楚岸傍。香骨瘦来冰蕊细，梦魂清处月波凉。赓酬便合成千首，醒醉宁须计百觞。横玉叫云吹不尽，只教今古洗离肠。  

【`舒岳祥阆风集`】  

绿萼香梅十树，咸淳间自内前买归。乱后尚存，对之感叹。缟衣黄里绿云附，仙家结束来天隅。承平故态今尚尔，流落空山成叹吁。莫对此花被渠恼，惜花情重人先老。多少当时似玉人，埋没沙场随塞草。杳杳宫车去不回，上林雁过无书到。内园今更不堪看，蝶废蜂休日易昏。玉砌无人寒兔入，觚棱栖草野鸱蹲。黍离麦秀今如此，岂为梅花故断魂。  

【`卢疏斋集`】  

《绿萼梅》：玉颜多思对微吟，翠袖天寒瘦不禁。吾与花枝共痴绝，竹烟溪月百年心  

【`张伯雨勾曲外史诗`】  

《咏绿萼梅》：山中古仙子，无言春寂寥。玉容澹朝雨，翠气湿微绡。凌风怯玩影，弄雪妒攀条。解觅何郎句，还冯舞袖招。  

【`王志道诗`】  

天然腻玉细香，斜倚东风停淡装。可是春寒犹料峭，晓葱犹试绿罗裳。  

【`韦诗`】  

翠袖笼寒英素肌，靓妆仙子月中归。露香清逼瑶台晓，隐约青衣侍玉妃。  

【`何孟舒咏物诗`】  

萼绿仙人下玉堂，清魂夜化雪芬芳。荷衣薄襟霓裳冷，兰佩浓薰缟袂香。晓额浮苏凝浅黛，芳容点翠照新妆。料应误入浮梦，愁绝黄昏鬓已苍。  

【`咏史诗`】  

《梁克家东轩绿萼梅》：宋梁克家在潮州揭阳县治馆，于是东轩梅花忽大克，家赋诗曰九鼎。变调终有待百花羞耻，敢言香后魁天下，十年拜相。人生志气以诗言，珍重东轩诗一联。九鼎变调终有望，状元入相此开先。  

【`无名氏`】  

绿萼花开春到早，黄昏枝上月来迟。群妃摇佩青裳动，淑女携香翠袖欹。微映竹光翻雪羽，淡含柳色出冰姿。犹疑空里飞鸾下，魂断休将玉管吹。  

【`范石湖大全集`】  

《玉楼春》：佳人无对甘幽独，竹雨松风相澡沐。山深翠袖自生寒，夜久香肌元不粟。却寻千树烟江曲，道骨仙风终绝俗。绛群缟袂各朝元，谁有散仙名萼绿。  

【`姜白石词`】  

绿萼横枝皆梅别种凡二十许名。西村在孤山后，梅皆弄陵时所种。象笔带香题，龙笛吟春咽。杨柳娇痴未觉愁，花管人离别。路出古昌源，石瘦冰霜洁，折得青需碧藓花，持向人间说。  

椒萼梅  

【`曲洧旧闻`】  

许洛有椒萼梅（详见绿萼梅下）  

绿英梅  

【`梅墨微言`】  

李白游慈恩寺僧献绿英梅。  

紫蒂梅  

【`西京杂记`】  

上林苑有紫蒂梅。  

【`温州府志`】  

紫蒂梅，色紫。  

青蒂梅  

【`四朝闻见录`】  

光尧亲祀南郊时，绍兴二十五年也。御书于郊坛易安斋之梅亭，云谒款泰坛因过易安斋，爱其去城不远，岩石幽邃，得天成自然之趣。为赋梅岩云：怪石苍岩映翠霞，梅梢疏瘦正横斜。得因祀事来寻胜，试探春风第一花。孝宗时在潜邸恭和圣作云：秀色环亭拥霁霞，玉肌冰滑数枝斜。东君欲奉天颜喜，故遣融和放早花。此真古今所未见，岩石何其幸欤！光尧尝问主僧曰：此梅唤作（以下原书缺）  

永乐大典  

## 卷之二千八百十  

八灰梅  

胭脂梅  

【`西京杂记`】  

上林苑有胭脂梅。  

【`韦诗`】  

《咏脂梅》：浓妆出色染芳林，春入胚胎造□深。非是玉颜凝酒晕，也知红粉有丹心。  

【`国朝龚鹅湖集`】  

不着京尘染素衣，赏心还自爱芳菲。晚来东阁无诗兴，带得红妆马上归。  

旧是仙人萼绿华，手持绛节弄朝霞，何人与换南枝骨，冷蕊凝餐伏火砂。  

鸳鸯梅  

【`范成大梅谱`】  

鸳鸯梅，多叶，红梅色，花轻盈，重叶数层，凡双颗必并蒂，惟此一蒂而结双梅，亦尤物。  

【`陈仁子牧莱脞语`】  

《鸳鸯梅赞》：吾家植梅数本，有鸳鸯梅者，□华而蒂，自蒂而实，自实而调羹，皆相比不相离也。既命工图之，复为之□曰：嘉鱼比目，祥禽比翼，猗欤江梅，比蒂而实，如胶其朋，陈雷之漆、齐眉□□，□孟之匹。千年精英，化此颖栗。调鼎何时，永坚无。  

【`方澄孙锦小□`】  

□□□生殿，金钗恨最长。分明后身是，环子伴三郎。  

【`中州集`】  

黄蕊迎春□□□，□花花下结双梅。可怜本是和羹物，却向书窗佐酒杯。  

【`洪适洲□`】  

□□□梅送曾守，是日曾守携家游南园：浣溪沙  

报道倾城出洞房，水□□□弄清香，风流更有小鸳鸯。蝉鬓半含花下笑，蛾眉相映醉时妆，□□不到白云乡。又《以鸳鸯梅送钱漕》：玉颊微醺怯晚寒，可怜凝笑整双翰。枝头一点为谁酸？只恐轻飞烟树里，好教斜插鬓云边，淡妆仍向醉中看。  

【`张湖南集`】  

菩萨蛮前生曾是风流侣，返魂却向南枝住。疏影卧晴溪，恰如沙暖时。绿窗娇插鬓，依约犹交颈。微笑语还羞，愿郎同白头。  

【`张炎玉田集`】  

清平乐  

心目娟娟，山川自今自古，怕依然。认得米家船，明月闲延夜语，落花静拥春眠。吟边象笔蛮，清绝处，小留连，正寂寂江潭。树犹如此，那更啼鹃。何妨闭门隐几，好林泉都在卧游编。记得当时旧事，误入却是桃源。  

官城梅  

【`范成大梅谱`】  

吴下圃人以直脚梅，择他本花肥实大者接之。花遂敷腴，实亦佳，可入煎造。诗人所称官梅，止谓在官府园圃中，非此官城梅也。  

判官梅  

【`新安志`】  

梅有名判官者，花丰实大。  

同心梅  

【`西京杂记`】  

汉武帝初修上林苑，群臣远方各献名果，有合枝李同心梅。  

【`太平广记`】  

赵飞燕为皇后，其女弟昭仪遗飞燕书，及上，有同心梅。  

二色梅  

【`邵尧夫诗集`】  

《东轩黄红二梅正开坐上书呈友人》：一年一度见双梅，能见双梅几度开。人寿百年今六十，休论闲事且衔杯。  

【`玉东牟先先生集`】  

《和方智善两色梅》：春到冬余去住间，玉楼无处不轻寒。鲜鲜魏女履下履，粲粲贞妃冠上冠。眼乱互摇歌扇羽，心惊添著粉闱。东君厚薄非无意，一种馨香两眼看。  

【`汪梦雷宛陵集`】  

《和阮环绿红白梅》：白白红红相映开，迎春破腊要争魁。谁知月上纱窗后，一种横斜度影来。  

【`艾性夫剩语`】  

《赋太和寺同根红白梅》：雪影萧萧带晚霞，胭脂灼灼傍铅华。孤山夜合连枝木，一树春分二色花。牛继马来几换骨，鹤乘鸾去忽通家。向来逋老题诗处，曾有红裙拂碧纱。  

【`徐安国西窗集`】  

《次张约斋二色梅韵》：  

诗从窥万丈光，老夫安在不疏狂。知君占得芳容在，要与夭桃较短长。  

问讯横斜竹外枝，催开无吝费新诗。从他洞口行人笑，大似刘郎不致疑。  

度岭何妨带雪来，数株移傍玉堂开。儿家门户从深闭，剩着胭脂晕早梅。  

浴罢汤池尽书眠，艳妆慵对宝台前。从他梦绕桃源路，一点微酸意不传。  

明妃拂晓驾红云，盛饰浓妆欲面君。生怕北人初未识，杏花无似解纷纭。  

雕盘深缕锦文回，几点酥山玉未摧。应恨寒香大疏绝，不来□向锦屏开。  

堆下精神取次看，琐窗开处雪漫漫。只愁笑里微妆□□□幽香入广寒。  

偷传花信宿烟村，香雾破月魂。一掬芳心愁□□，□能无泪泣黄昏。  

相看青眼未昏花，照映何须烛绛纱。留取大家妆束在，夜窗和月伴山茶。  

青枝如寄有无中，空里疏花不柰风。凭仗道人殷七七，更于神化略施工。  

《龚德高送二色梅》：  

花神驰檄下南山，春事从窥豹一斑。赖有官梅作盟主，岂容将作杏花看。  

【`范德机诗`】  

《次韶赋吴尊师漱芳亭白红梅花二首》梅仙之宫在何许，五尺青天隔风雨。冰雪肌肤绰约人，铁石心肠软媚语。行藏一粒粟中寄，品格百花头上数。所以商廷和鼎功，大护登之六代舞。呜呼！安得东皇锡白社，胙以金陵为尔土。  

惟梅本是群仙侣，别有芳姿照微雨。人尝误作杏花看，我亦戏作莲花语。即色非空还是色，遽数不终须悉数。偷服丹砂忤玉唇，颜谪向春风舞。呜呼！安得东皇饮赤社，胙以朱陵为尔土。  

【`国朝宋玄僖庸庵藁`】  

《红白梅花画》：月下吟诗客未归，红红白白斗芳菲。却疑桃李花开夜，秉烛愁惊蛱蝶飞。  

三色梅  

【`青琐高议`】  

隋炀帝时，湖南进三色梅，三圆成梅，红纹梅，  

弄黄梅。  

【`大雅集`】  

《赋三色梅花》：姑射肌肤白于雪，夜出瑶台看明月。罗浮仙人醉脸丹，笑跨彩鸾下银阙。相逢同过金母家，金母小王名陵华。一色罗衫染蜜褐，仍带丝囊盛紫霞。珊瑚钩起真珠箔，玉笛吹残风色恶。群仙齐怨老容华，斑斑泪向鲛绡落。  

六出梅  

【`周益公大全集`】  

《胡季怀惠六出梅一枝，仍枉绝句，率然次韶，勿笑拙速》：怪底雪花今岁少，东君聚巧入壶春。老夫只学龟藏六，未羡梢头首面新。  

九英梅  

【`古事事通`】  

《常朝录》：元稹为翰林承旨，朝退行至廊下，初日映九英梅隙，光射稹有气勃勃然。百僚望之曰：岂肠胃文章映日可见乎？  

双梅  

【`王十朋梅溪集`】  

《丞厅后圃双梅一枝发，和以表弟韵》：漫游踪迹成浮家，一身四海惊年华。不禁草木竞时节，忽见霜干排新花。晓云生寒日未透，南枝半肥北枝瘦。就中一枝最先发，浪蕊浮花敢居右。山翁涉世如狼胡，功名日远霜凌须。与花同是江南客，一笑为解东阳癯。吟哦绕树正百匝，未放零落空残株。春风杂花尽明媚，此君风味悬知无。雨中着子尚不恶，可堪老叶翻虫书。  

【`杨诚斋集`】  

《壬辰别胡元伯丞公，折双梅见赠，作一绝以谢之》：一花怪结双青子，独带还藏两玉花。薄相春工宁底巧，眼明初见雪枝斜。  

【`虞俦尊白堂集`】  

《以双梅二支送郁簿，小诗见意》：连枝并带更同根，结实双双向小园。调鼎异时知有伴，相期携手上天门。  

层梅  

【`方澄孙锦藁`】  

化工真是巧，玉蕊更层层。若□□□□，千年犹未成。  

重萼梅  

【`李洪芸庵类藁`】  

《万寿观重萼梅》：天街倦踏软红尘，喜见宫梅漏泄春。工□剪琼多态度，九英照日倍精神。香清暗馥维摩榻，韵胜全疑姑射人。好是孤山临水看，广平能与赋清新。  

重台梅  

【`梅圣俞宛陵集`】  

《吴正仲往灵济庙观重台梅》：玉盘叠捧溪女归，鱼鳞作室待水。竹间山鬼入夜啼，古庙久闭谁启扉。屈原憔悴江之圻，芙蓉木兰托兴微。贾谊未召绛灌挤，香草嘉禾徒菲菲。曾无半辞助诃讥，国风幸赖相困依。《读吴正仲重台梅花诗》：此树在灵济王庙。楚梅何多叶，缥带攒琼瑰。常惜岁景尽，每先春风开。龙沙雪为友，青女霜作媒。托根迩庙堂，结子助鼎。吴侠本吴人，笔力高崔嵬。但咏同姓木，予非栋梁材。《依韵和诸公寻灵济重台梅》：梅要山傍水次栽，非同弱柳近章台。重重叶叶花依旧，岁岁年年客又来。虽爱千枝竞繁密，还嗟短发已衰颓。郎官博士留车骑，拥蔽修篁为斫开。《依韵和正仲重台梅花》：芳梅何倩倩，素叶吐层层。近蜡寒犹劲，先春气已承。冷香传去远，静艳密还增。有意常欺雪，无功合镂冰。早烟笼玉暖，冻雨浴脂凝。汉女新妆薄，燕姬瘦骨棱。压枝唯恐折，簇萼似难胜。神物终来护，江卿未解矜。独奇心岂欲，寄远客何曾。不见黄鹂度，宁防粉蝶凌。月光临更好，溪水照偏能。画轴开云雾，宫刀剪彩缯。都无笔可，莫信巧堪凭。丹杏尘多杂，夭桃俗所称。故林尝谒望，大庚更愁登。重和阳春曲，声辞猥愧仍。《依韵和吴正仲屯田重台梅花诗》：桃花已满秦人洞，杏树犹存董奉祠。莫怪寒梅独多叶，只缘乐府有新诗。《依韵和吴正仲闻重梅已开见招》：难开密叶不因寒，谁剪鹅儿短羽攒。犹是去年惊目艳，不知从此几人观。重重好叶重重惜，日日攀枝日日残。我为病衰方止酒，愿携茶具作清欢。  

【`张湖南集`】  

《戏题重台梅》：只将单萼缀层花，弱骨丰肌自一家。戴朵折来谁可称，宝钗双燕绿云斜。  

重叶梅  

【`范成大梅谱`】  

《重叶梅》：花头甚丰，叶重数层，盛开如小白莲，梅中之奇品。花房独出，而结实多双，尤为瑰异，极梅之变化，工无余巧矣。近年方见之，蜀海棠有重叶者，名莲花海棠为天下第一，可与此梅作对。  

【`辛幼安稼轩集`】  

百花头上开，冰雪寒中见。霜月定相知，先识春风面。主人情意深，不管江妃怨。折我最繁枝，还许冰壶荐。  

【`温州府志`】  

春之桃李、夏之荷榴，秋之蓉菊，四时之兰桂，皆江南所同产。若冬之梅花，其产虽同，然温地最暖，奇品尤盛，故特表而出之曰重叶梅。  

【`吴澄支言集`】  

罗浮梦断杳无踪，冰雪仙姿两两逢。缟袂怯单寒后袭，粉妆嫌薄晓来浓。迎风一笑知颜厚，临水相看见影重。道眼只将平等视，玉环飞燕总天容。  

【`曾协云庄集`】  

《次沈正卿重梅韵》：恰占春工一倍奇，休言造化总无私。香罗翦透因稠叠，珏玉裁成却附离。爱玩枝头无限思，题评笔下若为辞。开时纵晚春犹早，底事游蜂圣得知。  

【`桐志`】  

赵汝谈题刘明叟浩《重梅》：  

薄罗不障春风面，数竹扶疏月断肠。昔日单衣今御，非关仙骨怯冰霜。  

白衣居士亦多身，冷淡家风只本真。百万亿千无不可，莫教一片落惊春。  

花得道腴凝远度，枝绿诗瘦绝孤标。风裳水佩已魂断，练缟裙何处招。  

双头绿萼颇蛮触，百叶缃包亦孔壬。铅华剥落唯真色，表里分明只此心。  

添香传白护春寒，可柰檀心半点酸。乳眼莫生双叶想，道人只作一花看。  

重重着意天公巧，字字钟情我辈工。弄影供愁半窗月，含颦索笑一檐风。  

叠叶梅  

【`吴舜举吾吾类藁`】  

《次韶赋叠叶梅》：群玉姿丰洁，盈盈一粲饶。蟾分瘦影，舞雪助多娇。琼液朝匀粉，冰裾夜蹙绡。神凝秋水净，香逐好风飘。金屋应堪贮，银笺信可描。苦怜霜露坠，尚忆雨云消。清赏曾连夕，相思剧此宵。也知羹实美，翠管暗中调。  

【`王逸民词`】  

添字浣溪沙取次匀姜粉有痕，参差玉软淡精神。姑射重绡风，倦乱喜相迎。蝶戏飞层双翅重，请中富贵最多情。全似寿阳宫，日事点残英。  

百叶梅  

【`李方叔济南集`】  

《百叶梅》：寒香本已清，真色初既好。谁私化工力，增缀愈妍巧。繁葩贮春意，幽姿照青美。独无和羹实，终应愧其表。  

【`谢无逸溪堂集`】  

《戏题百叶梅花》：细朵斜枝恼意香，月明疏影媚横塘。悬知不结青青子，故作无情淡淡妆。  

千叶梅  

【`王质雪山集`】  

一枝独立众芳先，小翠长红一任妍。缟袂仙人来阅世，卿来手眼故千千。  

【`范石湖大全集`】  

《至昌为具赏东轩千叶梅，然梅尚未开》：玉叶重英意已芽，新移竹外小横斜。东齐何事春工晚，铁树已花梅未花。  

【`韩维南阳集`】  

《千叶梅》：南园卉木偏春光，独爱琼葩掩众芳。不为雪摧绿正色，忽随风至是真香。未经采折携樽酒，忍见飘零入野塘。醉客为予簪白发，栏边几平作少年狂。  

【`王十朋梅溪集`】  

《吴秀才克家以寿乐莲洲中千叶梅花为赠酬以诗》：东君次第染群芳，更与南枝别样妆。水涨春洲浮鸭绿，日烘花脸带鹅黄。雪中琼蕊不多瓣，酒后玉肌无此香。谓红梅也。玉润冰清总佳士，驿筒相继赠春光。（吴君乃杨签判婿）  

【`南溪集`】  

《和提刑千叶梅》：层层玉叶黄金蕊，漏泄天香与世人。闲寂未须嗟失地，年年长冠百花春。  

擢玉自成超俗格，施未不学入时妆。莫将罗幕轻遮护，从放樽前自在香。  

【`王安石临川集`】  

《耿天骘许浪山千叶梅见寄》：闻有名花即谩栽，殷勤准挨故人来。故人岁岁相逢晚，知复同看几度开。（白诗：准拟人看□旧时）  

【`韦集`】  

《千叶梅》：密攒玉瓣费神工，什百春藏一朵中。雪压鲛绡□骨冷，故教重叠护东风。  

【`李石方舟集`】  

荼薰肌屑沉水，郁李注脸匀丹砂。子真吴市变名姓，仙种自是成一家。  

一株女仙琼玉蕊，千叶化佛冰雪团。且袖今时宰相手，领取前辈儒生酸。  

接花莫接南北枝，姑射仙人冰雪肌。一尘不食自然瘦，红红紫紫糠肥。  

野芋接花一日事，刻玉作楮三年工。此家妙有转物手，老圃宽褐藏春风。  

【`姚述尧词`】  

减字木兰花。暗香清绝，不比寻常枝上雪。细叠冰绡，多谢天公快剪刀。仙姿楚楚，轻曳霓裳来帝所。淡拂宫妆，瑞脑重铺片片香。  

又  

霜天奇绝，江上寒英重缀雪。蔌蔌轻绡，应是司花巧奏刀。  

东君清楚，故把疏枝来酒所。出西汉点点新妆，冷浸冰壶别有香。  

百叶缃梅  

【`范成大梅谱`】  

百叶缃梅，亦名黄香梅，亦名千叶香梅。花叶至二十余瓣，心色微黄，花头差小而繁密。别有一种芳香，比常梅尤稼美，不结实。  

千叶缃梅  

【`张湖南集`】  

详前百叶缃梅下《咏千叶缃梅》：  

巧留芳艳待春回，不受霜飚苦折摧。应对群葩羞冷淡，数花并作一花开。  

忍冻拖筇月下看，烟笼繁影共汗漫。缃裘不是多重数，争柰清宵尔许寒。  

一枝深雪绽前村，冷落犹能役梦魂。况有堆林春万叠，传餐甘此度朝昏。  

光摇层蕊望晴花，谁反鹅黄染练纱。已是被香清到骨，不须呼酒但烹茶。  

玉切珠攒萼翠中，开时应是费东风。临摹不着诗人手，剪彩徒劳蠹女工。  

《玉照东西两轩，有红梅及千叶缃梅未经题咏，因倒用前韶各赋五首》：  

昔游尝到海中光，我与诸公各醉狂。同向尘中三十载，朱颜应笑鬓丝长。  

虽嫌绿叶与青枝，入格依前自欠诗。几向斜阳溪畔见，犹将桃杏误猜疑。  

一粒丹沙换骨来，移根闻自浙东栽。市门古矣留遗迹，问讯仙翁定姓梅。  

海棠曾把比朝眠，妃子妆慵玉镜前。若似此花颜色好，定教天宝画师传。  

方诸台耸日边云，望拜青童上相君。侍女百千皆绛服，恰如檐外树纷纷。  

【`陆游渭南集`】  

《缃梅绝句三首》：疏影横斜事已非，小园日暮锁烟霏。素绡应怯东风恶，故作重重浅色衣。香似海沉黄似酒，不禁风雪最迟开。放翁欲作梅花谱，蜡屐楮筇日日来。  

红梅眼看风吹尽，更有缃梅亦已无。天与色香天自爱，不教一点上蜂须。  

【`周益公大全集`】  

《次韵真父著庭缃梅》：壬午二月茧黄织就费天机，付与园林晚出枝。东观奇童承诏后，南昌故尉欲仙时。芳心向日重重展，清馥因风细细知。诗老品题犹误在，红梅未是独开迟。  

【`方秋崖集`】  

《次韵叶宗丞缃梅》：双娥洒泣凝春竹，粉落脂残不忍妆。开作疏花寄幽独，雪中仍作楚□香。  

庚岭以南非楚产，离骚不载亦堪嗟。行吟傥见灵均否，且与辛夷定等差。  

红白千叶梅  

【`丁复桧亭藁`】  

《红白千叶梅》：作白岁已晚，能红春未深。天地固异禀，冰霜同苦心。  

黄香梅  

【`温州府志`】  

黄香梅色黄，诗人有面香。尤胜上元开之句。  

【`王十朋梅溪集`】  

省中黄香梅盛开，同舍命予赋诗，戏成四韵：照眼非梅亦非菊，千叶繁英刻琮玉。色含天苑鹅儿黄，影蘸瀛波鸭头绿。日烘喜气光烛须，雨洗道装鲜映玉。此梅开后更无梅，莫惜攀条饮。  

【`周益公大全集`】  

《次韵王龟龄大著省中黄香梅》：辛巳化工未幻酴菊，先放缃梅伴群玉。幽姿着意慕铅黄，正色何心轻萼绿。妆成自浅风味深，对此宁辞食无肉。可怜涪翁被渠恼，中岁悔屏杓。省中黄梅在酴之侧，黄鲁直戏答王观复《酴菊诗》云：谁将陶令黄金菊，幻作酴白玉花。  

【`王质雪山集`】  

新翻微变寿阳妆，喜色横斜水一方。点破冰肌愈清绝，月明无处着清香。  

【`曾文清公集`】  

《曾园黄香梅》：雪里何人作道装，冰绡重叠色鹅黄。染时定着蔷薇露，雨洗风吹故自香。  

【`陈后山集`】  

《和豫章公黄香梅二首》：豫章公；谓黄鲁直：鲁直盖豫章人。寒里一枝春，白间千点黄。《刑州记》陆凯《寄范晔梅花诗》曰：江南无所有，聊赠一枝春。道人不好色，行处若为香。《梁书》：萧不好色，恶见妇人，相去数丈，犹闻其臭。此句暗用其意。豫章戒律甚严，故有道人之语：花香恼人，政由爱著，爱既忘矣，香复奚为？色轻花更艳，体弱香自永。乐天诗：贵妃宛转侍君侧，体弱不胜珠翠繁。东坡《茶诗》：不妆艳已绝，无风香自远。玉质金作裳，朴诗》：金玉其相。注：相，质也。《文选》《刘越石表》。曰：玉质幼彰。《西京杂记》上作《黄鹄歌》曰：金为衣兮菊为裳。山明风弄影。选诗：山明望松雪。王介甫诗：陂梅弄影争先舞。按《文选》《舞鹤赋》：叠霜毛而弄影。又《黄梅五首》：异色深宜晚，《玉台新咏》沈约《芳树诗》曰：氤氲非一香，参差多异色。生香故触人。石曼卿诗：乐意相关禽对语，生香不断树交花。乐天《榴花诗》：香尘挨触坐禅人。不施千点白，宋玉《登徒子好色赋》曰：着粉则太白，施朱则太赤。别作一家春。《一家春》见上注。旧鬓千丝白，老杜诗：人生不再好，鬓发白成丝。新梅百叶黄。老杜《四松诗》：终然枨拨损，得吝千叶黄。留花知有待，退之诗：留花不发待郎归。迷国更须香。言其色自足迷国矣，尚何须香耶？宋玉赋曰：嫣然一笑，惑阳城迷下蔡。冉冉稍头绿，婷婷花下人。东坡诗：冉冉绿雾生人衣。杜牧之诗：豆蔻稍头二月春。元微之《李娃行》：曰玉颜婷婷街下立。欲传千里信，暗折一枝春。见上注。黄里含真意，退之《灯花诗》“囊裹排金粟”，盖谓额间花钿也。此借用。春容带薄寒。赵师民诗：委地露花啼晓恨，指提烟柳弄春容。欲知谁称面，刘禹锡诗：绮季衣冠称须面。按庚信《荡子赋》曰：绿叶起衫，红花宜面。遍插一枝看。王维诗：遍插茱萸少一人。花裹重重叶，钗头点点黄。只应报春信，故作着人香。《玉台新咏》徐君倩诗：草短犹通，梅香渐着人。  

【`李璧雁湖集`】  

《赋黄香梅绝句八首，正月二十三作，时筑楼居将就》：  

树绕高花兀老苍，风流旧白汉黄香。虽非有意争妍暖，岂是无心避雪霜。  

春风一树斩新开，尽日花边转几回。怪底玉颜含瘴色，谪仙曾住夜郎来。  

剪蜡霜前色太深，何如万萼占春阴。今朝懒不行花径，插遍铜彝供石林。  

满园春物正关情，忽到梅边眼倍明。别有醉余霞脸在，大都风格尽飞琼。  

傍有红梅树。  

天留孤艳照青春，横目何人解识真。蒸栗琢成渠不爱，人间栀貌几番新。  

姑射仙人尔匹侪，若为涂额效宫娃。从来定价须平子，速剪繁枝送郡斋。  

方琮分润作幽姿，一点檀心说向谁。正使持来供鼎事，输他雪外两三枝。  

一种清香属当家，将黄对白本非差。胡床十日花前坐，看得楼成管物华。  

【`鹤山大全集`】  

李参政壁折赠黄香梅与八咏俱至，用韶以谢：  

黄云冉冉晓苍苍，闲倚平湖只自香。较似寒枝虽未至，依然风韵挟冰霜。  

犀镇帘帷风绰开，当庭恰似剪花回。眉间一点看浑似，笑领江南春信来。  

露拂蔷薇不太深，春风庭院晚阴阴。来迟未入黄昏句，谁唤钱塘人姓林。  

入眼风光似世情，金裳玉质转分明。额黄十二谁分似，疑是仙人成智琼。  

冰魂玉骨一枝春，风格南昌旧子真。谁幻神仙黄白术，时装近日太尖新。  

玄天黄露真颜色，金步摇中颤舞娃。更倩南窗书味，不妨来伴太常斋。  

和羹心事岁寒姿，若弟风标舍更谁。谩道色轻花更艳，陈诗。几成涂抹水边枝。  

诗翁曾住玉皇家，刚与梅花定等差。染上鞠衣宫样浅，练裙缟觉无华。  

【`李龙高诗`】  

云叶重重护雪花，玉人隐隐隔窗纱。虽然不带微酸味，免与时人置齿牙。  

【`方澄孙锦小藁`】  

香清还耐久，粲粲镂金葩。想见蜂为蜡，单方彩此花。  

【`喻良能香山集`】  

《亦好园海红黄香梅着子戏成小诗》：一枝浓艳倚东风，千叶轻黄点翠丛。占得娉婷仍结子，故应花果谱兼通。  

【`綦崇礼北海集`】  

《和东园黄香梅之作，因复劝游》：寒梅残几枝，插花无黑发。僧房不得地，飘零人所忽。溪风晚来急，寻香堆碎月。不料东城春，娇黄方秀发。新诗寓佳赏，留情宁一物。芳卉满春山，篮舆来莫歇。  

【`朱翌潜山集`】  

《题山谷姚黄梅花》：姚黄富贵江梅妙，俱是花中第一流。戏出小诗花一样，先生下笔与春谋。  

【`许纶涉斋集`】  

多叶似太繁，浅装还越样。格韵细题评，远出红梅上。  

【`王灼顺堂集`】  

虽无适俗韵，亦有可怜香。定自嫌朱粉，翻成点点黄。  

【`洪适盘洲集`】  

传粉压淡妆，施朱愧宫样。一点眉间黄，散在横枝上。  

【`谢迈幼集`】  

《春日黄香梅花二首》：腊梅初与雪争妍，素艳寒香亦可怜。政使北风吹得尽，一枝金蓓始焉然。  

傍人如笑不胜妍，曾是寻芳向腊前。纵使游蜂能拂掠，含酸结子为谁圆。  

【`彭汝砺鄱阳集`】  

陈师道教授示《黄香梅诗次韵呈正夫学士三首》：美色绝殊众，暗香时着人。齐州中州也。终自别，不比岭头春。  

可但深宜晚，须知巧耐寒。北人浑未识，只作地棠看。  

旧作酴白，新翻蛱蝶黄。不须多变态，固自有真香。不独看花懒，吟诗味亦忌。此花谁可赋，顾曲有周郎。  

【`程公许沧州尘歪偏`】  

缃枝涤露最鲜明，琼佩归来带宿酲。莫向人间强分别，一般品职列三清。  

【`陈毕万晏窝梅花集句`】  

五言二首：  

雪来相并，（杜牧。）偷传半额黄。（吕居仁。）寿阳当效此，左纬迷国更须香。（陈无己。）  

新梅百叶黄，（陈无己。）愈更发清香。（吕居仁。）国艳宁施粉，曾肇轻盈淡薄妆。（徐俯）  

七言二首：  

良夜曾期宴蕊宫，（韩特国。）官衣黄带御炉风。（山谷。）檀心更作龙涎吐，（东坡。）一种清香广座中。（舒）沦雪凝酥点嫩黄，（洪炎。）偶先红杏占年芳。（荆公）何人会得春风意，（东坡。）别作人间一品香。（舒）  

【`卢疏齐集`】  

天仙子用韵和赵平远折赠黄香梅之作并序致政宣慰平远赵公国馆，黄香梅始华，折枝走仍赋乐府《天仙子》，藉子见饷，用韵和之，聊答盛意：半额淡妆鸾影翠，约略玉人新病起。碧彝金雀暗香来，凭竹几熏沉水，诗在静华春梦裹。  

羞涩蜡痕无意味，尽纵绛英争妩媚。中州风韵到南枝，归颖计，纫兰佩，日暮对花愁欲醉。  

百叶黄梅  

【`章忠恪公集`】  

《题饶州永平监百叶黄梅》：百叶黄梅照小堂，江南春色冠年芳。洛妃不露朝霞脸，秦女聊开散麝妆。已荐香风来枕席，更留美实待杯觞。彦先云：百叶梅不实，此花独结子。一枝今日欲谁赠，且伴钗头金凤凰。  

千叶黄梅  

【`岳琦剡录`】  

千叶黄梅剡中为多，王梅溪诗：菊以黄为正，梅惟白最嘉。徒劳千叶染，不似雪中花。  

先公翰林诗：一梦黎花失晓云，晚贪黄里弄精神。寒枝染透蔷薇露，犹向人间犯色尘。  

【`邵氏闻见录`】  

千叶黄梅花，洛人殊贵之，其香异于他种，蜀中未识也。近为利州山中樵者，薪之以出，有洛人识之，求于其地尚多，始移种遗喜事者，今西州处处有之。  

【`张湖南集`】  

《千叶黄梅歌》：呈王梦得张以道：笛声吹起南湖水，散作奇葩满园里。被春收入玉照堂，不逐余芳弄红紫。一春开霁能几时，江梅正多人来稀。光风屈指已过半，赖有缃芷森高枝。今朝柱杖偏宜到，暖碧红烟染林草。悠然试就花下行，便有疏英点乌帽。细看宝压轾金涂，帝网粲缀万斛珠。一香举处众香发，幻巧更吐冰霜须。叵罗盛酒如春沼，不待东风自开了。呼童撼作晴雪飞，雪飞争似花飞好。上都赏玩争出城，日高三丈车马尘。谁能摆脱热官与铜臭，肯学花底真闲人。时平空山老壮士，不得燕秦报君死。鸡鸣抚剑起相叹，梦领全师渡河水。吾曹耻作儿女愁，何如且插花满头。一盏一盏复一盏，坐到落梅无始休。无梅有月尤堪饮，醉卧苍苔石为枕。醒来明月别寻花，桃岸翻霞杏堆锦。  

【`范文正公集`】  

黄鲁直示千叶黄梅，余因忆蜀中冬月山行，江上闻香而不见花，此真梅也。黄鲁直然余言，曰：不得此乐久矣。感而赋小诗：江上清香隔水闻，林间不见雪纷纷。春寒忽忆登山屐，归梦犹寻谷口云。  

【`叶石林老人词`】  

《次韵兵曹席孟惠廨中千叶黄梅?千秋岁》：晓烟溪畔，曾记东风面，化工更与重裁剪。额黄明艳粉，不共妖红软凝露。脸多情，正似当时见。  

谁向沧波岸，特地移闲馆。情一缕，愁千点，烦君搜妙语为我催清燕。须细看，纷纷乱蕊空中艳。  

连理梅  

【`古今事通`】  

广德治后，玉溪之北有千枝梅，姿态奇古。上为回春亭，宣和中尝图以进。梅北二木异根相距数尺，中间合为一干，挺然直上，柯叶隆冬繁茂，人呼连理木。出《郡志》  

【`宋史`】  

咸平九年，资州梅树与青树上合成连理。千枝梅详前连理梅下。  

横枝梅  

【`喻良能香山集`】  

何逊《梅花诗》云：“枝横却月观”。林和靖云：“水边篱落忽横枝”，  

又云：疏影横斜水清浅，是或一律也。亦好江梅一株，枝横丈余，作平坛，凿小池于其下。坛池初成，榜曰：横枝。喜而赋诗：却月枝横淮海初，水曹句法到西湖。横枝影瘦池清浅，奇绝何人作画图。  

粗枝梅  

【`西京杂记`】  

上林苑有粗枝梅。  

寿梅  

【`元一统志`】  

常德城珠履坊有寿梅，相传刘海蟾所种也。  

【`元宋本至治集`】  

常德通判厅寿梅图赞：庄椿灵诞不经，帷梅兄寿有徵。根株狞賬枝撑，后天生殆千龄。嗟大名率晚成，河之清作和羹。  

【`郭昂诗集`】  

积铁蟠根气凛然，岁寒元与古松坚。横枝賬曲苔须满，冻骨鳞雪锦缠。万斛暗香沉老月，千年幽梦入歌筵。不知造物从何理，占得人间五福先。  

突兀形神万状奇，藓痕封遍雪间枝。休从姑射山头想，恐是成都野外移。春酒一杯人莫祝，晓天三弄笛从吹。丹砂已得长生诀，何必刚寻獭髓医。  

【`姚牧庵集`】  

减字木兰花  

程平章客刘子善，得常德寿梅图，持归镇江。寿其父梅轩寿梅纸本传常武，远寿梅轩归北固爱梅无有似君贪。东极吴中西尽楚，黄昏清浅孤山路，能对春风旬日许。不如满岁画中看，冷蕊疏枝常照刻。  

瑞梅  

【`戚淳毗陵志`】  

绍兴二十八年，莫守伯虚为郡，郡宅梅忽粲异花，紫心碧晕，时以为瑞。  

【`洪平齐集`】  

族叔畴甫老死于场屋，人共惜之。其子得瑞梅于园，实三而花，一花十二瓣，碧色。其遗文发祥欤，老人为赋诗，敬用韵：乃翁抱璞售无媒，去作修文地下魁。换骨法从青子得，返魂香自绿阴来。诗书根气春无尽，清白源流庆有开。十二循环花瓣异，信知天理有时回。  

【`赵庸斋蓬莱集`】  

《和史绣使瑞梅韵》：忆昔朝旌别未央，逋仙风味饱哜尝。绣衣来酹东涛月，清节更餐南雪香。姑射瑞仙陪直指，绿华再萼瑞高堂。蓬莱花使传春信，早晚芝书趣觐王。  

【`吴泳鹤林集`】  

《和史子威瑞梅?卜算子》：漠漠雨其，湛湛江之永。冻压溪桥不见花，安得杯中影。  

剪水未登彝，饰玉先浮鼎。寄语清居山上翁，驿使催归近。  

甜梅  

【`述异记`】  

番禺有酸柿甜梅，李尤果赋，“生物之偏，梅甜柿酸”。  

玉梅  

【`新安志`】  

玉梅者，重叶脆实，花开下瞰。又曰“照冰”。  

【`宋方澄孙锦小藁`】  

《玉梅》：金初非橘性，石浪作榴名。谁谥梅为玉，千年无改评。  

【`姜夔白石道人词`】  

《玉梅令》：  

石湖宅南隔河，有圃曰范村。梅开雪落，竹院深静，石湖畏寒不出，因制此声。  

疏疏雪片散入南溪苑，春寒锁旧家亭馆。有玉梅几树，背立怨东风，高花未吐暗香已远。公来领客，梅花能劝。花长好，愿公长健。便揉春为酒，剪雪作新诗。判一日绕花千转，辛亥冬载雪诣石湖上，徵新声作《仙吕宫暗香疏影两曲》石湖把玩不已，使工肄习之。  

【`王晋卿词`】  

《玉梅香慢》：寒色犹高，春力尚怯。徵律先催梅坼，晓日轻烘，清风烦触，凝散数枝残雪。嫩秧粉，嗟素艳有蜂蝶，全似人来向我依前。顿然离别，徘徊寸肠万结。又因花暗成凝咽，蕊怜香，不柰恨深难绝。若是劳心解语，应共把此情细说。泪满栏干，无言强折。  

金梅  

【`镇江志`】  

金梅黄花五出，初夏时开。  

【`李应春诗`】  

《柳叶金梅》：次赵制干韵柳般叶剪翠眉双，梅样花饶点额黄。异品独开群品后，两家并作一家妆。根从上苑来边地，色占中央压四方。众绿结帷红老褪，此时伊是鲁灵光。  

石梅  

【`范石湖桂海虞衡志`】  

石梅生海中，一丛数枝，横斜瘦硬，形色真枯梅也。虽巧花工造作，所不能及。根所附著，如覆茵。或云：本是木质，为海水所化，如石蟹石虾之类。  

石梅、石柑，生海中，未详，可入药。  

【`永丰志`】  

石梅，生永丰县治圃中，经夏历秋，常青不落。  

榔梅  

【`启圣实录`】  

昔玄帝修道于襄阳之武当山。一日下山，行至一涧，见一老妪操铁杵磨  

石上。帝问曰：“磨此何为”？妪曰：“为针耳”。帝曰：“不亦难乎”？妪曰：“工至自成”。帝感其言，复返所居，途中折梅一枝，插榔树上，仰天誓曰：余若道成，花开子结。后帝冲举，树果结梅实。因相传曰：榔梅，食之愈疾。后吕仙翁过其地有诗，其略曰：高真学道此山时，亲折梅枝寄榔枝。行满功成应冲举，花开子结谶先知。  

三种梅  

【`宋司马温公传家集`】  

和史诚之谢送张明叔梅台三种梅花：别后相惊两鬓霜，可怜梅蕊为谁芳。台头日暖分三色，林下清风共一香。正烂熳时游不足，忽离披去乐难常。殷勤手折遥相赠，不欲花前独举觞。  

【`赵蕃淳熙藁`】  

《书案上三种梅三首》：人人共说梅花好，试问梅花好柰何？到底物名嫌太甚，市区酒肄尽东坡。孙莘老问李成季：东坡如何？成季答以云云。莘老云市，区酒垆皆东坡可乎？我贵当繇知我希，蜡梅全不事芳菲。自非牢落山中士，谁可与之同一归。  

翠袖佳人倚竹诗，昔人比兴乃陈辞。我今顾欲求真相，绿萼梅花并竹枝。  

四种梅  

【`宋曾肇文清公集`】  

《观四种梅》：花信风从底处来，水边探得一枝开。舆日日溪南北，看尽江梅看腊梅。  

斩新梅蕊破东风，一树鹅黄一树红。不着铅华元自好，未妨时世略相同。  

玉照堂梅品  

【`齐东野语`】  

梅花为天下神奇，而诗人尤所酷好。淳熙岁乙巳，予得曹氏荒园于南湖之滨，有古梅数十，散漫弗治。爰辍地十亩，移种成列，增取西湖北山别圃江梅，合三百余本。筑堂数间以临之，又挟以两室。东植千叶缃梅，西植红梅，各一二十章。前为轩楹如堂之数，花时居宿其中，环洁辉映，夜如珂月，因名玉照。复开涧环绕，小舟往来，未始半日舍去。自是客有游桂隐者，必求观马。顷亚保周益公秉钧，予尝造东阁坐定，首顾予曰“一棹径穿花十里，满城无此好风光”，人境可见矣。盖予旧诗尾句。众客相与歆艳，于是游玉照者，又必求观焉。值春凝寒，反能留花，过孟月，始盛。名人才士，题咏层委，亦可谓不负此花矣。但花体并秀，非天时清美不宜。又标韵孤特若三闾大夫，首阳二子，宁槁山泽，终不肯俯首屏气，受世俗湔拂。间有身亲貌悦，而此心落落，不相领会，甚至于亵附近，略不自揆者，花虽倦客，然我辈胸中空洞，几为花叫呼称冤，不特三叹屡叹不一叹而足也。因审其性情，思所以为奖护之策，凡数月乃得之。今疏花宜称憎嫉荣宠屈辱四事，总五十八条，揭之堂上，使来者月所警省。且世人徒知梅花之佳而不能爱敬之，使予之言传闻流诵，亦将有愧色云。绍熙甲寅人日约斋居士书。  

花宜称凡二十六条澹阴晓日薄寒细雨轻烟佳月夕阳微雪晚霞珍禽孤鹤清溪小桥竹边松下明窗疏篱苍崖绿苔铜瓶纸帐林间吹笛膝下横琴石盘下棋滴雪煎茶美人淡妆簪戴花憎嫉凡十四条狂风连雨烈日苦寒丑妇俗子老鸦恶诗谈时事论差除花径喝道对花张绯幕赏花动鼓板  

作诗用调羹驿使事花荣宠凡六条主人好事宾客能诗列烛夜赏名笔传神专作亭馆花边讴佳词花屈辱凡十二条俗徒攀折主人悭鄙种富家园内与粗婢命名蟠结作屏赏花命猥奴庸僧窗下种酒食店内插瓶树下有狗屎枝上晾衣裳青纸屏粉画生猥巷秽沟边昔李义山杂纂内，有杀风景等语。今梅品实权舆于此，约斋名字功父，循王诸孙有吏才能诗，一时所交，皆名辈。予尝得其园中亭榭名，及一岁游适之目。名赏心乐事者已，载之《武林旧事》矣。今止书其赏牲丹及此二则云。  

梅龙  

【`黄氏日抄`】  

抚州仁寿堂《续种梅龙记》：绍兴十九年，显谟李侯为抚州，种古梅仁寿堂，偃蹇横出，世称梅龙。四方至图其状，以玩越。百二十有三年而余来，则梅已为阁松蔽日者所萎，仅余根干在。余惜之，因择梅之夭矫非阁松可萎者，再植之，一岁即秀发颖出，将尧肖侯之四世孙。南雄使君适侨居于抚，喜前人之迹有继也，属余记之。余谓是有可记者，存其旧有谨终追远之义，续之新有存亡继绝之义。偃蹇者名扬，天矫者气伸，凡皆于人事有关。至若风雨霜露，不可一日与地之神气隔，此又足以观造化。然又岂惟此哉？造化之妙，不验于假火之日，而验于绝续之几。穷冬江寒，生意几息，一花初白，万宇皆春。是梅为天地之仁之发见，而仁为造化生不息之机，国家体天地之仁，而跻民寿域，凡任宅生之寄，皆宜知所观省。然则纵目乎仁寿之堂，此梅实一鉴之存，母但效风流诗酒巡檐索笑。咸淳九年癸酉岁四月，四明山黄震记。  

【`陆游渭南集`】  

故蜀别苑在成都西南十五六里，梅至多，有两大树夭矫若龙，相传谓之梅龙。予初至蜀，尝为作诗，自此岁常访之。今复赋一首，丁酉十一月也。  

昔年曾赋西郊梅，茫茫去日如飞埃。即今衰病百事懒，陈迹未忘犹一来。蜀王故苑犁已遍，散落尚有千雪堆。珠楼玉殿一梦破，烟芜牧笛遗民哀。两龙卧稳不飞去，鳞甲脱落生莓苔。精神最遇雪月见，气力苦战冰霜开。臣放士耿独立，淑姬静女知谁媒。摧伤虽多意愈厉，直与天地争春回。苍然老气压桃杏，笑我白发心尚孩，微风故为作妩媚，一片吹入黄金叠。  

【`南游寓兴`】  

崇国寺中梅一树，枝柯苍古似龙形。偏宜和靖来题句，却恐僧繇去点睛。月照须髯分瘦影，风吹鳞甲散余馨。不知谁是调羹手，听取春雷擘地声。  

【`国朝周巽泉情性集`】  

千年一老树，瘦骨似蟠龙。玉爪冰霜合，翠鳞苔藓封。罗浮云里见，夏禹庙中逢。乘取癯仙驾，飞光来九重。  

梅仙  

【`国朝周巽泉情性集`】  

飘飘罗浮驾，皎皎劫外身。娟娟冰是骨，粲粲雪为神。持节未瀛海，嘘气为阳春。若非王乔侣，恐是赤松邻。殷勤问芳讯，未尽寰中尘。  

梅兄  

【`国朝周巽泉情性集`】  

群英生有序，乃在群英先。巡檐笑木李，临浦怀水仙。根枝本同气，华萼何相偏。雁行来远塞，埙声动芳筵。彼紫荆花，辉耀春风前。  

梅树  

【`国朝周巽泉情性集`】  

南昌千载树，屹立出凡尘。人想邑中尉，仙留世外身。清癯孤鸲骨，夭矫半龙鳞。拟卦一壶酒，倚歌招子真。  

梅根  

【`国朝周巽泉情性集`】  

孤根培厚地，春意在东原。蟠屈龙形古，发生阳气温。冰坚凝体魄，雪净返精魂。大本深含畜，严冬花正繁。  

梅梢  

【`宋韩涧泉集`】  

放步山根梅，稍一花奇甚。老去情怀触景移，意行何地不吾诗。小园雨后将飞雪。探得梅花第一枝，太极梅梢  

【`元朝风雅`】  

熊勿轩：弄条倚南枝，剥落见根柢。形容若外槁，精腴实中美。偃蹇势难屈，清风尘不滓。白怜方寸微，未发正如此。  

梅枝  

【`宋韩涧泉集`】  

今年未见梅花好，竹外溪头春自早。满瓶夭矫送香来，照坐淋漓拼醉倒。琼林飞出苍精龙，朔雪未下风满空。笑指蓬莱清浅水，连云琐断最高峰。  

梅蕊  

【`国朝周巽泉情性集`】  

轻冰融冻芷，点缀见仙姝。色润蓝田玉，光浮合浦珠。枝头带蟾影，花底露蜂须。此日相看处，芳容何大癯。  

梅英  

【`国朝周巽泉情性集`】  

霏霏含玉齿，粲粲出琼英。春色梢头见，阳和根底生。中心守贞白，芳气得轾清。隐若飞仙佩，飘翩来上京。  

梅萼  

【`国朝周巽泉情性集`】  

冻萼凝芳思，空山见美人。冰姿含翠靥，玉齿粲朱唇。结带栖香雪，缀枝迎早春。醉看开也未？微笑问花神。  

梅香  

【`国朝周巽泉情性集`】  

琼树流清气，花飘晴雪香。暗凝翠云袖，微袭紫罗囊。旖旎来东阁，芬菲满洞房。酒酣三嗅醒，吟断月昏黄。  

梅影  

【`周密浩然集`】  

辽时民间有女子，箫丽真十岁能诗，赋梅影云：窗间疑是李夫人，江月多情为返魂。不似丹青旧颜色，十分清瘦怯黄昏。  

【`郭印云溪集`】  

《梅影》：斜斜曾向溪边见，淡淡还从月下看。那得世间三昧手，为君写出一枝寒。  

【`元陈景仁诗`】  

《梅影》：孤标映彻香痕淡，仿佛应疑散碧霞。溪面不随流水去，稍头半被粉墙遮。月窗印出横斜态，晴槛移来三两花。旧有华光模入画，醉余想像岸乌纱。  

【`僧大伟竹窗小藁`】  

竹所席上赋梅影分韵得枝字。先自孤标有许奇，况于开处瞰清池。倒涵波底生香骨。斜界窗腰带瘦枝。和靖湖山月明夜，少陵江路雪晴时。几回松竹阴边看，松竹如何得似伊。  

【`何孟舒咏物诗`】  

《水中梅影》：澄澄寒碧印冰条，云母屏开见阿娇。春色一枝流不去，雪痕千点浸难消。临风倚镜云衣湿，带月凌波玉佩摇。最是黄昏堪画处，横斜清浅傍溪桥。  

【`国朝周巽泉情性集`】  

江碧涵疏影，飘萧不群。斜横半窗月，低转一帘云。昼扫尘无迹，阴移篆有文。常随芳质见，隐映雪缤纷。  

【`顾禄诗`】  

见窗间梅影。  

瘦影一枝横，窗间弄月明。  

焚香闲坐处，诗思不胜清。  

【`宋王质雪山集`】  

《清平乐》：从来清瘦更被春，瘦得花身无可有，莫放隔帘风透。  

一枝相映孤灯，灯明不似花明。细看横斜影下，如闻溪水泠泠。  

【`强祠部集`】  

《渔家傲》：雪月照梅溪伴路，幽姿背立无言语。冷浸瘦枝清浅处，香暗度，妆成处士横斜句。  

浑似玉人常淡伫，菱花相对盈清楚。谁解小图先尽取，天欲曙，恐随月色云间去。  

【`晏几道祠`】  

胡摇练：小春花信雪中来，陇上小梅先折。今岁东君消息，还自南枝得。  

素衣染尽九天香，玉酒添成国色。一自故园疏隔，肠断长相忆。又：小亭初报一枝梅，惹起江南归兴。遥想玉溪风景，水漾横斜影。  

异者直到醉卿中，醉后还因香醒。好是玉容相并，人与花争莹。又：夜来江上见寒梅，自逞芳妍标格。为甚东风先折，分付春消息。  

美人钗上玉樽前，朵朵浓香堪惜。谁把彩毫描得，免恁轻抛掷。  

【`李易安词`】  

《梅影》：《河传》：香苞素质，天赋与倾城标格。应是晓来暗传东君消息，把孤芳回暖律。  

寿阳粉面增妆饰，说与高楼，休更吹羌笛。花下醉赏，留取时倚栏干，斗清香添酒力。《七娘子》：清香浮动到黄昏，向水边疏影。梅开粉，溪伴轻蕊，有如浅杏。一枝儿喜得东君信。风吹只怕霜侵损，更欲折来，插在多情鬓。寿阳妆面雪肌玉莹，岭头别后微添粉。《忆少年》：疏疏整整斜斜淡淡，盈盈脉脉。徒怜暗香句，笑黎花颜色，羁马萧萧行又急。空回首，水寒沙白天，天涯倦牢落，忍一声羌笛。  

【`权无染词`】  

《乌夜啼》：洗净铅华污玉颜，自发轻红无言。雪月黄昏后。别是个丰容。  

骨瘦难禁消瘦。香寒不并芳。与君高却看花眼，红紫谩春风。  

梅实  

【`本草`】  

《神农本经?名医别录》：梅实，味酸平无毒，主下气，除热烦满，安心、肢体痛、偏枯、不仁、不饥，去青黑志、恶疾，止下痢，好唾口干。生汉中川谷，五月采，火乾。陶隐居云：此亦是今乌梅也。用当去核，微熬之，伤寒烦热，水渍饮汁。生梅子、及白梅亦应相似，今人多用白梅，和药以点痣。蚀恶肉也服黄精，人云禁食梅实。唐本注云：别录云：梅根疗风痹，出土者杀人。梅实利筋脉，去痹。宋嘉本按《药性论》云：梅核人亦可单用，味酸无毒，能除烦热。萧炳云：今人多用烟熏为乌梅。孟诜云：乌梅多食损齿，又刺在肉中，嚼白梅封之，刺即出。大便不通，气奔欲死，以乌梅十颗置汤中，须臾挪去核，杵为丸，如枣大，内下部，少时即通。谨按擘破水渍，以少蜜相和，止渴、霍乱、心腹不安及痢赤，治虐方多用之。陈藏器云：梅实，本功止渴，令人膈上热。乌梅去痰，主虐瘴，止渴调中，除冷热痢，止吐逆，梅叶捣碎，汤洗衣，易脱也。嵩阳子云：清水揉梅叶，洗蕉葛衣，经夏不脆，余试之验。日华子云：梅子暖，止渴多啖，伤骨蚀脾胃，令人发热。根叶煎浓汤，治休息痢并霍乱。又云：白梅暖无毒，能治刀箭，止血研传之。又云：乌梅暖无毒，除劳，治骨蒸，去烦闷，涩肠，止痢，消酒毒，治偏枯皮肤麻痹，去黑点，令人得睡。又入建茶乾姜为丸，止休息痢大验。《图经》曰：梅实生汉中川谷，今襄汉川蜀江湖淮岭，皆有之。其生实酸，而损齿，伤骨发虚热，不宜多食之。服黄精人，尤不相宜。其叶煮浓汁服之，已休息痢根主风痹，出土者不可用。五月采其黄实，火熏乾，作乌梅，主伤寒、烦热及霍乱、躁渴、虚劳、瘦羸，产妇气痢等方中多用之。南方疗劳虐劣弱者用乌梅十四枚，豆豉二合，桃柳枝各一，虎口握，甘草三寸长，生姜一块，童子小便二升，煎七合，温服。其余药使用之尤多。又以盐杀为白梅，亦入除痰药中用。又下有杨梅条，亦生江南岭南。其木若荔枝，而叶细阴厚。其实生青，熟红肉，在核上，无皮壳。南人淹藏以为果寄至北方甚多，今医方鲜用，故附于此。政和本。圣惠方：主伤寒下部生疮。用乌梅肉三两，炒令燥，杵为末，炼蜜丸如梧子大，以石榴根皮煎汤，食前下十丸。又方：治痰厥头痛。以十个取肉，盐二钱，酒半盏，合煎至七分去滓，非时温服，吐即佳。又方：治痢下积又不差，肠垢已出。以二十个，水一盏，煎取六分，去滓，食前分为二服，肘后方同。又方：治疮中新弩肉出。杵肉以蜜和，捻作饼子，如钱许大厚，以贴疮，差为度。外台秘要：治下部虫啮，杵梅桃叶一斛蒸之，令极热内小器中，大布上坐虫死。肘后方：治心腹俱胀痛短气欲死，或已绝。乌梅二十七枚，水五升，煮一沸，内大钱二十枚煮，取二升半。强人可顿服，羸人可分之再服。又方：治手指忽肿痛，名为伐指。以乌梅仁杵，苦酒和，以指渍之，须臾差。又方：治伤寒。以三十枚去核，以豉一升，若酒三升煮，取一升半，去滓服。葛氏方：治赤白痢。下部疼重，以二十乌梅打碎，水二升煮，取一升顿服。又方：折伤，以五斤去核，饴五升合煮，稍食之。经验方：治马汗入肉。用乌梅和核烂杵为末，以头醋和为膏，先将疮口以针刺破，但出紫血，有红血出，用帛拭干，以膏敷上，以帛缚定。梅师方：治伤寒，四五日头痛壮热，胸中烦痛。乌梅十四个，盐五合，水一升，煎取一半，服吐之。简要济众：治消渴，止烦恼。以为梅肉二两，微炒为末，每服二钱，水二盏煎。取一盏，去滓，入豉二百粒，煎至半盏，去滓，临卧时服。鬼遗方：治一切疮肉出。以乌梅烧为灰，杵末敷上，恶肉立尽极妙。《吴氏本草》：梅核，明目益气，不饥。《毛诗疏》云：梅暴乾为腊羹齑中。又含可以香口，魏文帝与军士失道，大渴而无水。遂下令曰：前有梅林，结子甘酸，可以止渴。寇宗衍义曰：梅实食梅，则津液泄，水生木也。液泄故伤齿，肾属水，外为齿故也。王叔和曰：膀胱肾合为津庆，此云虽鄙，然理存焉。熏之为乌梅，曝干，藏蜜器中，名曰梅。《绍兴本》云：梅实性味主治，已载本经，然种类不一。其性无异，唯一种黄大梅，以火熏之令干，今乌梅是也。温州等处多造之，治虫断痢，诸方多用。又盐干之为白梅。主治虽异，亦入于方。其梅或以生，或以干，亦世之果品。然伤肺作痰颇验。当云味酸温无毒为定。又根叶核，人虽各分主疗，皆未闻验。据江南多产之。  

【`陈衍宝庆本草折衷`】  

梅实味酸平暖无毒，核仁味酸无毒，除烦热，明目，益气。乌梅一名黑梅，味酸平暖无毒。白梅味酸咸平暖无毒。《续说》云：尝谓白梅主伤寒，痰厥，头疼，折伤，下痢肠垢。今呕者服之，尤验。《金刘智经验普济方》：干乌梅法，先泥一炉，高约四尺，内安铁柱五重，或木杖子。取合熟带生乌梅杏，重重排炉隔上，遍也，炉下用谷糠灭火熏，至热盆合炉口灭火熏干。未黑，用黑豆皮煎浓汁，入白矾末搅匀，染过乌梅熏之至黑，再熏干，不住翻转，勿令焦过。  

【`刘守真保命集`】  

乌梅，助脾收肾进食。  

【`李东垣试效方`】  

药象：乌梅酸温，主下气，除热烦满安心。调中治痢，止渴，以盐为白梅，亦入除痰药中用。心法：气寒酸温，收肺气阳也。  

【`山居备用`】  

乌梅，先净洗捶碎，去核取净肉，微炒入茶用。  

【`尚从善本草元命苞`】  

乌梅，味暖性暖无毒，疗偏枯，及肤麻痹，治骨蒸劳热虚烦，止赤白痢不息，去青黑志恶疾，除烦满安心，医口干好唾，定霍乱吐利，收肺气喘息，手指肿痛。杵梅仁苦酒渍之消渴烦闷，炒梅肉入豉煎服痰嗽药中为引瘴方内，宜加。生食伤齿骨，又令人发虚热。产汉中川谷，今淮岭江湖五月采火乾，多用烟熏黑。  

【`胡仕可本草歌括`】  

乌梅本草名梅实，下气调中，止口干，治产治痰，仍治痢，骨蒸劳热用之安。  

【`周礼`】  

笾人馈食之笾，其实干。注。梅干也。  

【`诗义疏`】  

梅杏类也，树及叶皆如杏煮干为苏，置羹齑中。又可含以香口。  

【`广志`】  

蜀名梅为疏，大如雁子。梅疏皆可以为油脯，黄梅以熟作之。  

【`淮南子`】  

百梅足以为百人酸，一梅不足以为百人酸。  

【`陈毕万集句`】  

茅屋西山曲，孙仲益风面忽报晴。东坡古来和鼎实，山谷虽老未忘情。吕居仁南园已如，左纬怅望隔春烟。祖可把酒来相就，吕居仁令人忆去年。郑谷醉到江南久未还，吕居仁东风入树舞残寒。方干青春独养和羹味，毛泽民试荐冰盘一点酸。于湖  

浓香吹尽有谁知，李易安已是成阴结子时。东坡从此只应长入梦，王介甫午窗才起暖金卮。  

赵德麟梅子  

【`格物总论`】  

梅子大者如小儿拳，小者如弹丸。枝头碧颗，初熟带胭脂色，熟甚黄而陨，凡数种。一种员小，松脆，多液，无滓者，名消梅。一种结实多双，名重叶梅。一种一带结双实，名鸳鸯梅。又一种蜡梅，亦生子者，名狗蝇梅。味酸甘，啖之过多，能使人齿弱，人多用以煎造，最耐久藏。惟消梅不宜熟，亦不耐日干，止堪青啖也。  

【`梦溪笔谈`】  

吴人多谓梅子为曹公，以其望梅止渴也。又谓鹅为右军，有一士人遗人醋梅与鹅，作书云：醋浸曹公一，汤右军两只，聊备一馔。  

【`张舜民书墁集`】  

月破冥冥雨，枝摇闪闪黄。口中先水出，衣上带花香。肺疾须拼醉，牙疏不赖尝。调羹无复用，山谷日倾筐。  

【`黄庭坚豫章集`】  

带叶连枝摘未残，依依茶坞竹篱间。相如病渴应须此，莫与文君蹙远山。  

【`杨诚斋集`】  

久雨令人不出门，新晴唤我到西园。要知春事深和浅，试看青梅大几分。《亦山亭前梅子》：道傍小树复低枝，摘尽青梅肯更遗。偶尔叶间留一个，且看漏眼几多时。《又咏梅子》红雨斑斑竹外蹊。黄金水边系。举头拣遍低阴处，带叶青青摘一枝。  

【`彭汝砺鄱阳集`】  

道上人家梅子枝，背春还复叶离离。诗翁触物俱归思，不用风前叫子规。  

【`张拙轩集`】  

一株绿色未成阴，千点微酸已沁心。细雨功深人不识，摘来先与了清吟。  

【`晁景集`】  

《谢圆机梅子》：云随枉渚月依岚，末宦低头几不堪。顾我伧翁宜塞北，因君梅子忆江南。君乎学问二刘比，南北该通酸自甘。  

【`南游寓兴集`】  

绿树成阴后，青圆炫日明。人皆论止渴，我独问调羹。  

【`王十朋梅溪集`】  

《梅子先》：竹外溪头手自栽，群芳推让子先开。好将正味调金鼎，莫似樱桃大不才。  

【`北涧禅师诗集`】  

《青梅子》：雪未消时入旦评，才黄又属传岩人。暂分叶底藏身地，部领花过半春。  

【`黄杨集`】  

王仲彰南园梅子，步南园不惮遥。枝头梅子大如瓢，主人莫怪频来摘，长日思君渴未消。  

【`舒岳祥阆风集`】  

《三月十七日食梅子有感》：春事已随花事残，东风急处省凭栏。枝头青子生来苦，守得黄时也自酸。  

【`王恽秋涧集`】  

《食梅子有感》：稚岁食梅矜行辈，并掇连挥最长啄。近年罗列虽满前，黄熟有余聊隽味。极粲不过三数枚，老颊流酸牙莫对。物遂时新岁岁同，人到中年凡事退。潮阳南还幸不死，齿豁头童足悲叹。我今五十齿虽牢，食不能多行亦惫。只有区区行志心，若与公同人不逮。  

【`宋本至治集`】  

《梅树子》：不及见梅华，犹当得梅实。时去两莫追，倚树谩终日。  

【`国朝周巽泉情性集`】  

中林有佳实，孟夏雨初肥。离离青垂处，落落红绽时。昔曾感商梦，标有兴周诗。调鼎将用汝，倾筐一之。临风每相望，聊以慰渴思。  

梅仁  

【`国朝周巽泉情性集`】  

佳实存芳核，中含元气清。阳生春欲动，甲拆暖初萌。雪后孤根发，年深老干成。长留酸一点，金鼎待和羹。  

【`黄人杰可轩集`】  

《生查子》：烟雨不多时，肥得梅如许。早有点儿酸，诮没星儿苦。  

飞燕恶禁持，又待衔春去。容著水精盐，觅个调羹处。《蓦山溪》：翠环惊报，叶底梅如弹。小摘试尝看，齿微酸生香不断。烟丸露颗肥得颊儿红。还欲近浅黄时，风雨摧残半。  

何如珍重，剩著水盘荐。持酒劝飞仙，似江梅，累累子满。饶将风味成就与东君，随鼎鼐著形盐。早趁调羹便。  

【`杨无咎逃禅词`】  

《永遇乐》：风褪柔英，雨肥繁实，又还如豆。玉核初成，红腮尚浅，齿软微酸透。妆墙低亚佳人惊见，不管露沾襟袖。折一枝，钗头未插，应把手梭频嗅。  

相如病酒，只因思此，免使文君眉皱。入鼎调羹，攀林止渴，功业还依旧。看看飞燕衔将春去，又是欲黄时候。争如向金盘满捧，共君对酒。  

【`孙济师词`】  

《菩萨蛮》：一声羌管吹呜咽，玉溪半夜梅翻雪。江月正茫茫，断桥流水香。含章春欲暮，落日千山。雨一点著枝酸，吴妃先齿寒。  

青梅  

【`白氏六帖`】  

前蜀王建不识文字，而好谦下节，判冯涓大夫好戏时，凤翔请判官结欢好，略同张郎中也。来晨宴接虑冯公先语，而张子乘之。或致失机，乃令客将传达，且请缄默。坐既安，而宾主寂然，无敢发其语端者。冯公乃取盘中青梅，铿然一嚼之，四坐流涎，因成大笑。  

【`事类合壁`】  

五代赵康凝、杨方宴食青梅，康凝顾曰：勿多食，发小儿热。诸将以为慢，仍贬康凝海陵。  

【`蔡端明集`】  

《和吴省副青梅》：梅华畏高寒，独向江南发。那知汴阳野，青颗摘春月。持之今所无，归思动楚越。愿君侑清樽，行恐新芳歇。  

【`梅圣俞宛陵集`】  

梅叶未藏禽，梅子青可摘。江南小家女，手弄门前剧。齿软莫胜酸，弃之曾不惜。宁顾马上郎，春风满行陌。  

【`王之道相山集`】  

疏白欺人侵短鬓，老红乘酒驻衰颜。食梅已判非吾事，把读清诗忆故山。  

【`曹勋松隐集`】  

《和子忱惠八月青梅》：神仙闻水部，妙物与长生。鼎饪元滋味，山樊好弟兄。佳音当有象，短韵已驱兵。试咽甘酸处，行看雪里英。  

【`洪平齐集`】  

《敬和老人青梅》：雪水迎风细作鳞，青青又是故园春。只知和鼎非凡子，岂料升盘有苦人。还我核来机转熟，寄渠花去意犹新。侧生底事摇车类，空作渔阳一点颦。  

【`方澄孙锦小稿`】  

《青梅如豆》：春去雨霏霏，青梅未接时。青青几万斛，可惜不充饥。  

【`杨弘道小亭集`】  

《青梅》：诗名籍籍何益，吾道悠悠可哀。莫谓闲身已老，齿牙不惮青梅。  

【`廉文靖公集`】  

管灭青萼生，雨去雪琼英粲。余香嘉实成，韫味终应玩。  

【`蒲道源顺齐丛藁`】  

《青梅》：豆颗轻盈绿褪肤，仙姿高卦月清癯。府蓝天上新移种，素艳清香世绝无。  

【`山阴韦集`】  

累累酸实酿馀春，小摘枝头可荐新。之子深能保自固，中含天地发生仁。  

【`葛天民无怀集`】  

《尝青梅》：疏影横斜处，忽忽入夏看。绿阴遮得暗，青子结来酸。因病全疏酒，如痴犹凭栏。杨花无藉在，风急正漫漫。  

【`中州乐府`】  

《李钦叔为飞伯赋青梅》《江梅引》：汉宫娇额倦涂黄，试新妆，立昭阳，萼绿仙姿高髻碧罗裳。翠袖卷纱闲倚竹，暝云合，琼枝荐暮凉。  

璧月浮香摇玉浪，拂春帘，莹绮窗。冰肌夜冷滑无粟，影转斜廊。冉冉孤鸿，烟水渺渺三湘。青鸟不来天也老，断魂些清霜静楚江。  

【`叶石林词`】  

与干誉才卿步西园始见青梅《定风波》：破萼初惊一点红，又看青子映帘栊。冰雪肌肤谁复见，清浅，尚余疏影照晴空。  

惆怅年年桃李，伴肠断只应芳。信负东风，待得微黄。春亦莫，烟雨，半和飞絮作。  

【`吴文英梦窗稿`】  

《赋瑶圃青梅枝上晚花》《西江月》：林里一痕雪在，叶藏几豆春浓。玉奴最晚嫁东风，来结梨花幽梦。  

香力添熏罗被，瘦肌犹怯冰销。绿阴青子老溪桥，羞见东邻娇小。  

青梅汤  

【`食经诸品`】  

《青梅汤》：梅汤家家不同，初造时香味亦无甚来去。藏之经月，若制造未到，一毫失法，便烂熟如黄梅汤。盖有数说于后：一者须用稍青者，小满前采，破核去仁，不犯手，以竹夹捶碎，银匙抄拨打拌，摊在净洁筛子中，令水脉略干爽；二者甘草生用不见火；三者炒盐待冷，不可热用；四者生姜不须经水浸去皮，一半切丝条，一半擂碎，不犯手搅；五者青椒，不可带叶，旋采晾干。制度俱依法了，用银匙或银筋或竹筋拌匀，不可犯手抄，入净干磁器内，不可大，恰好盛得十盏料满者，仍用少炒盐，掺在面上，不可用箬箨作掩面，只用两层油单，夹一层厚表纸，紧紧扎定，必依法，然后可全脆青。黄梅  

【`宋刘漫塘集`】  

林稍脆实荐辛酸，尚记儿时刮目看。老去齿牙无复昔，晓枝犹喜堕金丸。  

【`方澄孙锦小稿`】  

双雀啄余芳，长记来时路。瞥见金弹丸，相呼远飞去。  

【`韦诗`】  

青子才看遍绿阴，转头红绽又垂金。未应功到和羹尽，更为苍生大作霖。  

【`王炎双溪类稿`】  

《县圃黄梅半堕草间》：荷锄芟草唤畦丁，手拾黄梅绕树行。结子青青随雨老，开花白白本冰清。尝新争擘红泥酒，知味谁调玉鼎羹。齿软眉颦遭弃掷，误从雪里竞掀荣。  

【`黄人杰可轩集`】  

《柳稍青》：恰则年时，风前雪底，初见南枝。可晒，花才清瘦，子已红肥。  

安排酒盏相随，看金弹累累四垂。渴后情怀，鼎中风味，惟有心知。  

永乐大典  

## 卷之二千八百十一  

八灰梅  

蜡梅  

【`范成大梅谱`】  

蜡梅本非梅类，以其与梅同时，香又相近，色酷似密脾，故名蜡梅，凡三种。以子种出不经接，花小香淡，其品最下，俗谓之狗蝇梅。经接花疏，虽盛开花常半含，名磬口梅，言似僧磬之口也。最先开，色深黄如紫檀，花密香，名檀香梅，此品最佳。蜡梅香极清芳，殆过梅香，初不以形状贵也。故难题咏。山谷简斋但作五言小诗而已。此芳多宿叶，结实如垂铃，尖长寸余，又如大桃奴子在其中。宋度宗于宫中种蜡梅，筑亭于中，名亭曰“别是一家春”遂成谶。  

【`周紫芝太仓米集`】  

东南之有蜡梅，盖自近时始余为儿童时，犹未之见。元间鲁直诸公方有诗，前此未尝有赋此诗者。政和间李端叔在姑溪元夕见之僧舍中，尝作两绝。其后篇云：程氏园当尺五天，千金争赏凭朱栏。莫因今日家家有，便作寻常两等看。观端叔此诗，可以知前日之未尝有也。  

【`杭州府志`】  

东坡有在杭日《赠赵景贶蜡梅诗》云：蜜蜂采花作黄蜡，取蜡为花亦寄物。又云：万松岭山黄千叶，玉蕊檀心两奇绝。今此花亦有数品，以檀心磬口者为佳。  

【`镇江志`】  

木身与叶如蒴，香气似梅而加郁烈。华亦五出，类刻蜡而成。又与梅开同时，故名蜡梅，实非梅也。以花瓣之肥大者为贵，细薄如蝇翅者为下。  

【`会稽志`】  

蜡梅越中近时颇有，剡中为多。花有紫心者，青心者，紫者色浓香烈，谓之辰州本。蜡梅声名自苏黄始，徐师川诗所谓江南旧时无蜡梅，只是梅花腊月开。王梅溪剡馆蜡梅诗：非蜡复非梅，谁将蜡染腮。游蜂见还讶，疑自蜜中来。  

【`温革琐碎录`】  

铜瓶浸蜡梅花水有毒，不可饮。  

【`黄庭坚豫章集`】  

《戏咏蜡梅二首》：山谷书此诗后云：京洛间有一种花，香气似梅，花亦五出，而不能晶明，类女功拈蜡所成。京洛人因谓蜡梅。木身与叶乃类蒴。窦高州家有灌丛，能香一园也。《王立之诗话》云：蜡梅，山谷初见之，戏作二绝，缘此盛于京师。金蓓锁春寒，恼人香未展。虽无桃李颜，风味极不浅。集韵曰：蓓蕾，始华也。蓓，音倍。蕾，音磊。乐天诗：愁锁乡心锁不开。老杜诗：韦曲花无赖，家家恼杀人。桃李颜，本作桃杏红，后改之。太白诗：松柏本孤直，难为桃李颜。风味见上注。《晋书》庾亮曰：老人于此处，兴复不浅。  

体薰山麝脐，色染蔷薇露。披拂不满襟，时有暗香度。林逋梅诗：小园烟景正凄迷，阵阵寒香压麝脐。陶隐居注本草云：麝形似獐，食柏叶，或有夏食蛇虫。多至寒香满。入春患急痛，自以脚踢出。人有得之者，此香绝胜。雷公云用蹄尖弹脐，此香价与明珠同。杨文公《谈苑》云：金陵宫中人挪蔷薇水染生帛。一夕，忘收，为浓露所渍，色倍鲜翠。按今岭南蔷薇露染衣辄黄。庄子曰：风起北方，一西一东，孰居无事而披拂是。《文选》陆士衡诗：循形不盈衿。林逋梅花诗：暗香浮动月黄昏。“披拂不满襟”，一本作“不盈怀”。按《文选》古诗云：馨香盈怀袖，路远莫致之。天工戏剪百花房，夺尽人工更有香。埋玉地中成故物，折枝镜里忆新妆。剪花房，谓其作蜡。乐天诗“点缀花房小树头”，末句盖有所寄驸马都尉王诜晋卿尚蜀国公主。主已下世，故有埋玉之句。“新妆”，用寿阳公主梅花妆之意。《风俗通》云：张伯偕仲偕兄弟形貌相类，仲偕妻新妆。镜中忽见伯偕，问曰：今日妆饰好否？此略采其意。《从张仲谋乞蜡梅》：闻君寺后野梅发，香密染成宫样黄。不拟折来遮老眼。欲知春色到池塘。寺，谓宦寺。老杜诗：江路野梅香。《传灯录》：僧问药山为什么看经？师曰：我只图遮眼。老杜诗：皇天无老眼。谢灵运诗：池塘生春草。此引用言仲谋当有诗兴。  

【`孔武仲诗`】  

《蜡梅二绝黄鲁直云王都尉有之，邀同赋》：蜡梅直何如，但闻郑家说。淡日明晨霜，凉酥点春雪。  

清嫌水麝俗，淡学池鹅黄。情知不是蜡，风定有余香。  

【`张舜民画墁集`】  

《和陈宪车蜡梅》：黄宫暖律暗相催，腊后春前见蜡梅。青帝不知无蝶至，黄华先赏有蜂来。风飘嫩蕊添莺羽，雪驾寒香入酒杯。尽道此花居第一，如何更有百花开。  

【`苏东坡集`】  

《蜡梅一首赠赵景贶》：天工点酥作梅花，此有蜡梅禅老家。蜜蜂采花作黄蜡，取蜡为花亦奇物。天工变化谁得知，子仁曰：杜诗，苍天变化谁料得。我亦儿戏作小诗。厚曰：韩诗，又不媚笑语，不能伴儿戏。君不见，万松岭上黄千叶，次曰：第七卷先生留刘景文诗亦云。德操按杭州图经，万松岭在钱塘旧治正南，到县十一十里。玉蕊檀心两奇绝。次曰：李白诗：光景两奇绝。醉中不觉渡千山，夜闻梅香失醉眠。归来却梦寻花去，梦里花仙觅奇句。此间风物属诗人，我老不饮当付君。君行适吴我适越，次曰：先生将有会稽之请故也。笑指西湖作衣钵。子仁唐摭言，状元以下到主司主事，请谢衣钵，谓与主司名第同者。任曰：禅家谓传法为传衣钵。  

【`刘才邵文集`】  

《次韵郑守蜡梅二首》：灵根何年离众香，色相全似金容黄。晓姿荧荧炫寒日，夜气耿耿凌风霜。天真何曾资外饰，坐笑涂额夸宫妆。广平当时应未见，独为梅花回铁肠。赖有花仙觅奇句，东坡着意怜孤芳。诗中写就无遗巧，安用学花熬密房。多情偏爱被花恼，闻香心醉难禁当。况复低垂深有意，欲教醉赏倾瑶觞。忍冷冲寒破霜萼，为报春园行灼灼。黄轻正欲金波助，斜抹寒稍转檐角。香随风远自析宴，岂待嗅芳方辟恶。不逐嫦娥向月奔，芳桂相望空断魂。新诗清绝慰幽独，胜似对月开绿樽。《咏蜡梅呈李仲孙》：霜铺鸳瓦茸茸白，红日破寒舒晓色。小枝叙傍碧阑干，光透香融娇欲滴。缘何便证紫金容，胜妙从来众香国。时世梳妆嫌不称，岂假嫩黄拂宫额。清润疑和玉髓膏，鲜妍似炼鸾蜂液。团香掠蕊太辛勤，堪笑蜜房屯羽客。更有一般超绝处，画史尽工描不得。漏板丁丁夜向阑，金波浸影寒光溢。赏奇自昔属多情，况复南人多未识。恰及开时寄一枝，后时便恐香难拾。须藉高才与发扬，妙句收归花萼集。  

【`曾文清公集`】  

《谢送蜡梅二首》：天将何物染江梅，白玉花成栗玉开。一种暗香全似旧，小和雪送春来。  

化工团蜡作寒梅，绝胜牛酥点滴开。不是前村深雪里，蜜蜂应认暗香来。  

《次韵郑侍郎送蜡梅三首》：折来梅与句争清，强和余音本不能。欲向都官论一字，略无佳处似诗僧。用“前村深雪里，昨夜一枝开”事。小瓶梅映短檠灯，幽独何人似我能。枉沐歌词无用处，维摩诘是在家僧。郑有《念奴娇》词。江梅难以蜡妆成，女手虽工未必能。香气恼人眠不着，若为学得定中僧。  

《咏蜡梅》：花时冶游郎，纷若一闹市。蜡梅空自芳，俗眼不称意。洗心无一尘，坐觉香细细。乃知成风斤，要断郢人鼻。  

【`晁无咎集`】  

《谢王立之送蜡梅五首》：未教落素混冰池，且看轻黄缀雪枝。越使可因千里致，春风元自未曾知。恐是凝酥染得黄，月中清露滴来香。定知何逊牵诗兴，借与穿帘一点光。上林初就诏群臣，紫蒂同心各自新。谁见小园深雪里，破春一萼更惊人。诗报蜡梅开最先，小奁分寄雪中研。水村映竹家家有，天汉桥边绝可怜。去年不见蜡梅开准拟新年恰恰来。芳菲意浅姿容淡，忆得素儿知此梅。  

【`李方叔济南集`】  

《次韵秦少章蜡梅》：底处娇黄蜡样梅，幽香解向晚寒开。故人未寄岭头信，先报江南春意来。  

【`晁景迂集`】  

《知宗节使临渡江至金陵，送蜡梅来》：  

江北江南叠鼓催，清香清泪各徘徊。知君清德用无尽，掉欲移时留蜡梅。  

【`陈简斋集`】  

《同家弟赋蜡梅诗，得四绝句》：朱朱与白白，昌黎《感春诗》：晨游百花林，朱朱兼白白。着意待春开。那知洞房里，宋玉《风赋》：跻于罗帷，经于洞房。相如《长门赋》：阻清夜于洞房。已傍额黄来。见二卷《蜡梅诗》。韵胜谁能舍，选头寺碑道胜之韵，山谷以茶送孔常父诗，心知韵胜舌知腴。色庄那得亲。色庄，见《论语》朝阳一映树，《卷阿诗》：梧桐生矣，于彼朝阳。到骨不留尘。杜牧之《自贻诗》：到骨是风尘。黄罗作广袂，绛帐作中单。人间谁敢著，留得护春寒。帐，一本作纱。《唐?车服志》凡祀天地之服，皆白纱中单炙毂子。朝燕衮冕，中有白纱单，中有明衣，皆汗衫之象。以行祭接神。至汉祖与项羽交战，汗透中单，改名汗衫，贵贱通服之。一花香十里，更值满枝开。承恩不在貌，谁敢香来。杜荀鹤《春宫怨》：承恩不在貌，教妾若为容。又《咏蜡梅》：智琼额黄且勿夸，回眼视此风前葩。牛僧孺《幽怪录》隋唐间，巴邛人橘园霜后，两橘大如三四老叟，一老叟象戏毕，二叟曰：君输我智琼额黄十二枝，少顷共乘龙而去。《集仙录》魏济北从事，弦超梦神女来从之，自称天上玉女，姓成公，字智琼。家家融蜡作杏带，温庭筠《古碌碌辞》：融蜡作杏带，男儿不恋家。岁岁逢梅是蜡花。苏东坡《蜡梅诗》：蜜蜂采花作黄蜡，取蜡为花亦其物。世间真伪非两法，映日细看真是蜡。东坡《湛然堂诗》：定慧照寂非两法。我今嚼蜡已甘腴，况此有味蜡不如。《楞严经》：于横陈时，味如嚼蜡。只愁繁香欺定力，薰我欲醉须人扶。不辞花前醉倒卧，经月，是酒是香君试别。《法华经》：以禅定智慧力智度论，以定力故出生死。山谷答马中玉诗，锦江春色薰人醉。又《揶子冠诗》：浆成浮酒薰人醉。《蜡梅四绝句》：花房小如许，山谷《蜡梅》诗：天工戏剪百花房。《左传》遽如许。铜剪黄金涂。王缙瓶五台山佛祠，铸铜为元，以黄金涂之。中有万斛香，与君细细输。来从底处所，黄露满衣湿。《洞冥记》及《东方朔别传》：母忽失朔所在，经年乃归。曰：儿暂之紫泥之海，息冥都崇台王公儿以丹粟霞浆饱，闷几死，乃饮玄天黄露，半合即醒。后武帝欲之，朔乃乘步景之马，至东极，得玄露青黄露，还以授帝。昌黎《泷吏诗》：湖州底处所。缘憨翻得怜，亭亭依风立。《南部烟花记》：隋炀帝御女袁宝儿验冶多态，洛阳进合带迎辇花，帝令持之，号司花女。帝谓虞世基曰：宝儿多憨态，卿试嘲之，世基为诗曰：学尽鸦儿半未成，垂肩袖大憨生。缘憨却得君王意，常把花枝傍辇行。老杜《牛女诗》：亭亭新妆立，又《江畔寻花诗》：春光懒困倚微风。李义《山蜂诗》：赵后身轻欲倚风。奕奕金仙面《涅经》：瞿昙大仙李太白赠僧。  

《公诗》：授予金仙道，旷劫未始闻。《闷宫诗》：新庙奕奕。《郑笺》狡美也。排行立晓晴。殷勤夜来雪，少住作珠缨。《维摩经》又见珠缨在彼佛上。亭亭金步摇，朝日明汉宫。当时好光景，一似此园中。《汉舆服志》皇后结步摇簪珥，步摇，以黄金为山题贯白珠为柱枝相缠。一爵九华，炙谷子，周文王于髻上加珠翠翘花。敷之铅粉步步而摇，故曰：步摇。李太白《赵女词》：新汝荡新波，光景两奇绝。  

【`王之道相山集`】  

《追鲁直蜡梅二首》：一种幽素姿，凌寒为谁展。似嫌冰雪清，故作黄金浅。岁穷压霜雪，春至喜风露。一枝蜡花梅，清香美无度。《蜡梅沈次韩韵》：一支横亚竹稍黄，宫样新翻半额妆。闲谈似宜冬后日，清癯应怯夜来霜。生憎丹脸娇含酒，巧冰肌冷透香。取蜡为花缘底事，浪吟空发少年狂。  

可怜风骨肖梅英，试问东君曷似生。正色不从朱粉，柰寒犹怪雪霜轻。论交檐葡君为胜，投社酴我更清。纵美讵能齐众口。此言何独指羊羹。  

【`王东牟先生集`】  

《郑顾道惠蜡梅》：  

一种佳名两字猜，蜜脾融液腊中开。雪花不敢迷真色，风格都缘不是梅。  

长垂月帔别天，翦作金钟应律灰。世上语言无入处，好从天上觅诗来。  

又《咏蜡梅》：  

江梅已胜犹非似，此外余芳更堪数。信知风格忌太高，至此从前难著语。世间初无字可夸，且随颜色称蜡花。醉人香味解禅定，捩眼静伫辞纷华。徐熙画花只画神，黄筌细琐皆逼真。要须别花如别画，只恐此心难付人。  

【`吕居仁诗`】  

学得汉宫妆，偷敷半额黄。不将供俗鼻，愈更觉清香。  

【`洪适盘洲集`】  

天遣金钟覆，人称刻蜜脾。暗香深雪里，冻蝶蚕前知。  

【`刘屏山集`】  

《张巨山赋蜡梅，因成四首》：取名慕横枝，要自同风格。虽微调鼎味，宛有金铉色。浑疑蜡作花，貌野中抱幽。冷香不盈眦，意尽仍一流。尖萼破微雪，明犀透清暾。不有朱紫繁，那知中色尊。今日寻此梅，危行石涧东。花神欲宣令，万铎悬春风。  

【`王十朋梅溪集`】  

非蜡复非梅，梅将蜡染腮。游蜂见还讶，疑自蜜中来。蝶采花成蜡，还将蜡染花。一经坡谷眼，名字压君葩。  

色含天苑鹅儿黄，影蘸瀛波鸭头绿。日烘喜气光烛须，两洗道妆鲜映肉。天工着意点驼酥，不与江梅斗雪肤。露滴蜂房酿崖蜜，日烘龙脑喷金炉。万松张盖黄尤好，三峡藏春绿不枯。东南蜡梅，叶落始开。峡中地暖，华开而叶不落。题品偿非坡与谷，世人应作小虫呼。宋山甫知县云：大宁监多蜡梅，土人不知贵，呼为狗蝇花。《张思豫主簿送蜡梅》：莲幕何人送此花，不容一蕊污贫家。归来自觅清河种，馨德如人最可嘉。予在越幕，有送蜡梅者，却之同僚，有莲幕风清不受梅句。《义夫许赠丁香蜡梅》：刘郎不独种桃花，蜡蕊柔香更可嘉。臭味相同林下友，从今花木亦通家。予植十八香目，丁香曰，柔香取杜诗：丁香体柔弱。  

【`胡铨澹庵集`】  

《和山谷从张仲谋乞蜡梅韵寄吴明可》：玉壶佳处野梅发，未减后山襄样黄。乞取一枝淮海去，不应春色占钱塘。  

【`曹公隐集`】  

《送蜡梅与曾父》：紫烟破萼缀蜂房，薇露浓薰苒苒香。寄与赤城贤太守，要知和气入风光。  

【`吴芾湖山集`】  

《蜡梅二首》：谁将栗玉刻蜂房，巧向梢头取次妆。羞得江梅都避舍，满园不见一枝芳。园林摇落独芬芳，未让江梅雪里香。还恐人嫌梅太白，故来枝上尽涂黄。  

【`郑刚中北山集`】  

缟衣仙子变新妆，浅染春前一样黄。不肯皎然争蜡雪，只将孤艳付幽香。《金房道间皆蜡梅，居人取以为薪，周务本戏为蜡梅叹，予用其韵是花在东南，每见一枝无不眼明者》：边城草木枯，散漫惟蜡梅。花蜂不成蜜，深黄吐春回。如行沙砾中，眼明见琼瑰。初谓此邦人，推为百卉魁。文房与幽室，佳处定使陪。羞死蒺藜类，屏置山墙隈。事有大不然，惊呼谩徘徊。顽夫所樵采，八九皆梅材。余芳随束薪，日赴烟与埃。曲突几家火，灵根万花灰。我欲从花工，缓语摇颊腮。天涯有清客，不善为身媒。鲜鲜犯霜露，旦旦斤釜摧。宁若橘变枳，甘心摈长淮。今渠负幽姿，风韵元不颓。胡为杂榛棘，仅与社栎偕。化工为垂手，毋令识者哀。再和我负蜡梅什，吁嗟何独梅。天衢谁谓高，富贵容奸回。世路可怜窄，岩冗老奇瑰。刘策如虹，李方为魁。汉帝称盛礼，太史不得陪。楚亦多大夫，灵均葬江隈。天马絷四足，悲鸣谩徘徊。楠遇拙匠，血指成弃材。高罔凤鸣资，灶下随烟埃。泛观无不尔，何叹花为灰。我欲劝处子，无庸画红腮。我欲劝朝士，无庸巧相媒。时来鸡犬仙，势去金石催。置器戒如斗，酌酒当如淮。陶陶醉乡中，壮心休自颓。小视造物者，令与儿辈偕。浩气塞天地，容易毋悲哀。  

【`李璧雁湖集`】  

《蜡梅数枝悟上人持供南囿》：色染蔷薇水麝薰，静中时有暗香闻。上人生怕花料理，未信真能恼石君《余十岁时，从亡兄仲氏侍先父摄师江陵。郡圃蜡梅数百株，一昔盛开，予为记之，仲兄颇赏爱，以为工，今十六七年矣。属感前事重赋七言以纾余悲》：病眼清晨欲泫霜，谁将幻色对山房。十年犹记湖阴梦，几度愁闻汉苑香。腊雪近春才一白，好色得地更深黄。只应无复当时意，草木何知我自伤。  

【`陆游渭南集`】  

《荀秀才送蜡梅十枝，奇甚，为赋此诗》：与梅同谱又同时，我为评香似更奇。痛饮便判千日醉，清狂顿减十年衰。色疑初割蜂脾蜜，影欲平欺鹤膝枝。插向宝壶犹未称，合将金屋贮幽姿。  

【`潘良贵默成居士集`】  

《蜡梅三绝》：孤芳移种自仙家，故着轻黄映日华。举世但知梅蕊白，不知还有蜡梅花。旦评人物尚雌黄，草木何妨定短长。试问清芳谁第一，蜡梅花冠百花香。枝头疏蕊吐檀心，借日娇黄色浅深。却倩江梅来作伴，要看明玉间良金。  

【`张广东窗集`】  

《次韵曾大卿用东坡先生韵赋蜡梅》：湘潭有客善种花，晓移根来君家。天公着意为刻蜡，幻出新苞亦尤物。至游老仙旧相知，少年惜花多赋诗。而今更挽金蕉叶，与花一处成三绝。夜阑宝帐攒远山，钗头余芬薰醉眠。明朝红紫麾不去，妖艳妨人觅佳句。始信清癯自可人，此语嘱谁当嘱君。请为百花作檀越，得意不妨时击钵。《再次前韵》：梅花声名降百花，蜡梅后出亦世家。真香不多护以蜡，玄官风流无长物。瀛洲阁老圣得知，不解藏锋屡作诗。君不见，大苏曾赋黄千叶，岁晚无胶续弦绝。君今颇陋饭颗山，枕上冥搜那得眠。想应不妨花归去，开处韩郎有新句。浅黄官样苦撩人，此事从来合付君。我亦评花太僭越，不问吞针与啮钵。《蜡梅近出，或谓药中一种不结子，非梅类戏作数语为解嘲云》：梅花孤高少辈行，蜡梅晚出辄争长。素妆落额岂不好，浅黄拂杀更官样。檀心半迎寒日吐，暗香坐待初月上。春风不是苦靳惜，未辨开花大如掌。君不见，桃李开花到结果，削梗钻核终奇祸。蜡梅沾蜡如幻成，渠要调羹身后名。  

【`朱晦庵集`】  

《蜡梅》：风雪催残腊，南枝一夜空。谁知荒草里，却有暗香同。资莹轻黄外，芳胜浅绛中。不遭岑寂似，何以媚芳丛。  

【`唐仲友说斋集`】  

《蜡梅十五绝和陈天予韵》：此花清绝似幽人，苦耐冰霜不爱春。蜡蕊轻明香万斛，黄姑端的是前身。点缀何曾待化人，密房琐琐暗藏春。定应昔与江梅友，惹得清香尚满身。袂剪黄罗亦可人，君诗觅小园春。最怜文室铜瓶里，独对维摩似病身。黄姑侍女两三人，散作名家不嫁春。仙桂飘零篱菊尽，香容付与雪中身。日暮天寒倚竹人，淡妆别有一般春。紫囊深贮香无限，金缕初裁稳称身。山麝时时暗袭人，蔷薇露湿满枝春。若教粉蝶知音耗，应怨韶华枉误身。的光明色照人，枝头已有十分春。我惊唤作菩提树，为是如来幻化身。不管江梅杀人，壶中日月已先春。恰如姑射神仙子，野服高闲物外身。长伴南枝带雪开，浑无蜂蝶去徘徊。可能熟识金仙面，只有诗人日日来。只恐幽花取次开，哦诗忍冻几徘徊。莫猜野服风情浅，解把天香暗里来。甚欲陪君酒瓮开，寒侵病骨却徘徊。不辞更琢金仙句，图得抛砖换玉来。为爱凌晨细细开，谁人伴我独徘徊。朝阳满树无尘滓，寒雀惊窥欲下来。一点轻明照雪开，六花惊亦徘徊。清香不在江梅后，底事全无驿使来。几岁岩扃独自开，何人立马为徘徊。只因坡谷传佳句，惹得寻春使少来。积雪愁阴久不开，为怜花冷故徘徊。凭君琢句留金蕊，待取霜风送月来。凌寒不独早梅芳，玉艳更为一样妆。懒着霓裳贪野服，自然仙骨有天香。轻明最是宜风日，冷淡从来傲雪霜。欲识清奇无尽处，中间深佩紫罗囊。  

【`张湖南集`】  

《问讯家林蜡梅》：蜡梅吾甚爱，园种未能多。旋去东南竹，新添二十窠。离家俄半月，放想盈柯。前日丁宁句，花神记得么。《蜡梅二首》：金谷园中夜罢炊，照花滴蜡上林枝。清芬更比寒梅耐，不是蜂房借蜜脾。家世凌风却月旁，别来衣变郁金光。神仙定遇容成子，教服三黄遍体香。《龙井山主送蜡梅》：风落松钗满桥，野蜂移蜜上枯条。道人参得山中语，不是涂黄一样娇。《次韵茂洪觅蜡梅》：世路崎费折枝，退耕非我更其谁。真花似假无心咏，只诵涪翁旧日诗。《种蜡梅喜成，时欲暂往梁溪》：出得荆扉喜欲颠，园夫撑到蜡梅船。包封山土根微脱，束缚溪藤叶尚鲜。般处侧从新迳里，种时围向旧台边。丁宁等待吾归看，切莫开花小至前。道旁方讶扑人香，金蓓花开满担装。尚有松钗挂枝抄，买归偏称插山堂。道中买蜡梅两束。僧庐草剑石崖根，惯见西湖不喜论。安得便如居士意，移为官舍读书轩。大佛庵僧窗月湖语。《病起见瓶中蜡梅偶书》：南湖地胜无凡木，只说寒梅夸不足。四般风韵两般高，黄如蜂蜡白如玉。余品缃红亦总嘉，早开最喜黄白花。去年树下看不厌，吟兴被压空长嗟。今冬一病恰半月，未暇寻梅踏残雪。数枝蜡蕊忽先来，吹香大慰经年别。道人不作群儿痴，三嗅唤醒胜良医。黄绢幼妇语难辨，一默自有无穷诗。此机亦似维摩老，何曾真难文殊倒。从兹不病是谈禅，命花却为金色仙。  

【`范石湖大全集`】  

《从巨济乞蜡梅》：寂寥人在晓鸡窗，苦忆花前续断肠。全树折来应不惜，君家真色自生香。《次韵汉卿舅蜡梅二首》：垂垂瘦萼泣微霜，剪剪纤英锁暗香。金雀钗头金蛱蝶，春风传得旧宫妆。湘袂朝天紫锦裳，光风微度绛霄香。寿阳信美无仙骨，空把心情学淡妆。  

【`史浩峰真隐漫录`】  

蜂房酿余滋，众香薰蜜脾。幻作应真面，行行排玉枝。相看紫檀色，风摇振金锡。天遣久住世，不畏高楼笛。  

【`赵蕃淳熙稿`】  

《和何叔信别种蜡梅韵》：不识梅当牖，唯知竹映墙。脱成元似蜡，染就却殊黄。自是风神秀，宁由肌骨香。木犀虽琐碎，品色庶同方。木犀亦有黄与白者，元不异耳。《以蜡梅分供堂头希卢首座，冲南首座，惠绝句，次韵并简堂头二首》：蜜黄初出一枝春，分似堂中得定人。各各闻香获三味，信知文字本非真。才尽年来怕及春，上人那说是诗人。残芋火宁余事，故欲撩公懒是真。《陈岩二君频送蜡梅，因以成咏》：缀蜡为花荆作枝，列为梅种自何时。诗多草木初无与，贤比兰荃又见遗。只道品题终不遇，岂期坡谷解相知。却怜二士空齐鲁。不及西都讲盛仪。  

《次韵何叔信二月蜡梅犹盛之作》：江梅未醒如冻蝇，蜡梅先折能宁馨。江梅既开瘦欲绝，蜡梅吐香方未歇。几思觅句摅襟期，嫌如疏伤肝脾。君诗与花辱俱见，却悔临渊只痴羡。君因此花诗再题，过读快若垢得篦。从渠见者不著目，亦胜长安纷市鬻。《又咏蜡梅》：蜡梅初看十日前，黄深紫鲜香欲然。要充铜瓶顿几，欲折罢折还加怜。蜡梅重看十日后，黄淡紫蔫香欲覆。是当雪砌与霜檐，欲开未开咸未就。山叟山居山径荒，只有竹树参天长。浮花不省著老眼，此物未免搜枯肠。雪消霜熟冬行莫，凛日凝天应有数。蜡梅引破春风路，红洁缃繁看树树。  

【`许纶涉斋集`】  

司花工剪蜡，墨客巧抽脾。酝藉无梅操，生香认得知。《次木伯初蜡梅三绝》：格韵枰量故是梅，采薪丛里冻花开。蜂衙不逐飘零尽，真似天工蜡缀来。蜂薰脾蜜麝薰脐，香染蔷薇色栀。大似幽兰怀隐操，有心闻处得香迟。气禀中央色自庄，丹心展尽只输香。自知不结和羹实，盍作山家澹伯装。  

【`沈与求龟溪集`】  

《次韵刘希颜蜡梅二绝》：仙衣曳紫练裙黄，天遣清癯胜国香。月上小窗寒影动，不禁风味恼刚肠。剪成香蜜缀疏枝，度腊争春已恨迟。清夜无人花睡去，小园风露更相宜。  

【`杨诚斋荆溪集`】  

天向梅梢别出奇，国香未许世人知。殷勤滴蜡缄封却，偷被霜风折一枝。蜜蜂底物是生涯，花作粮蜡作家。几晚略无花可采，却将香蜡吐成花。眉间蜜酒发轻黄，对看诗人不惜香。金作仙衣元自冷，月中仍带一身霜。头元不是花房，融蜡熬酥戏滴将。忽见微舒金爪甲，不知中有紫香囊。江梅珍重雪衣掌，薄相红梅学杏装。渠独小参黄面老，额间艳艳发金光。栗玉圆蕾，金钟细着行。来从真蜡国，自号小黄香。夕吹撩寒馥，晨曦透暖光。南枝本同姓，唤我作他杨。《次东坡先生蜡梅韵》：梅花已自不是花，冰魂谪堕玉皇家。不餐烟火更餐蜡，化作黄姑瞒造物。后山朱觉坡先知，东坡勾引后山诗。金花劝饮金荷叶，两公醉吟许孤绝。人间姚魏漫如山，令人眼暗只欲眠。此花寒香来又去，恼损诗人难觅句。月兼花影恰三人，欠个文同作墨君。吾诗无复古清越，万水千山一瓶钵。《盱眙军无梅，郡圃止有蜡梅两株》：只道横枝春未回，又疑不肯犯寒开。逢人问讯花消息，不识江梅只蜡梅。腊里花开已是迟，西湖十月见琼肌。岭头犹说南枝暖，却向淮南觅北枝。《烛下瓶中江蜡二梅》：江梅蜡梅同日折，白昼看来两清绝。如何对立烛光中，只见江梅白于雪。  

【`韩涧泉集`】  

《武林买蜡梅栽在园》：移得西湖一种来，小园已是十年栽。输香浅色霜风晚，合与幽人子细开。《涧上蜡梅香甚》：照眼花枝是蜡梅，香传小树为谁开。弄阴欲雪山长暝，破晓终风水漫洄。鸟语春声喧复静，鸿飞寒影去还来。数间败屋浮桥外，何苦无吟不举杯。《又咏蜡梅》：家山蜡梅开，历历水边树。故园不可见，胡能写吟句。随风惜其姿，破雾得其趣。淋漓衔一杯，错莫展数步。不道缁尘中，恼我尚况痼。瓶簪良自佳，但恐失平素。香传疑麝煤，体弱岂金铸。我居小窗横，幽怀眇回互。  

【`项安世梅稿后编`】  

《蜡梅花》：香如江路晚风腾，色似蜂房晓露凝。姓蜡名梅俱是假，世间多少墨成蝇。《江梅蜡梅同赋》：淡白轻黄著绛跗，截肪蒸栗玉肌肤。品题道骨谁高下，着莫清香似有无。野服黄冠离世士，缟裙瑶佩列仙儒。春风底处无红紫，谁肯冲寒到玉湖。《咏蜡梅》：枯疏寒影变丰庞，的冰肌染沁黄。难免世人栀蜡议，赖凭天骨蕙兰香。情知不作和羹计，老去谁能弄粉妆。却笑南枝心未死，寿阳新额小红裳。  

【`蔡九峰集`】  

造物无穷巧，寒芳品更殊。花腴真类假，枝瘦懒犹枯。帝子明黄表，宫人隐绛襦。若论风韵别，桃李亦为奴。  

【`陈造江湖长翁集`】  

《次韵赵帅蜡梅》：窗底闲寻断续香，贴金谁此憩风裳。汉姬懒赴昭阳燕，宫额涂成却覆觞。  

【`周益公大全集`】  

黄织就费天机，付与园林晚出枝。诗老品题犹误在，红梅未是独开迟。  

【`曹彦约旦谷集`】  

《和三十郎蜡梅》：官黄新赐极恩荣，花不同梅与共名。颇谓寒中宜作伴，想因开早更为兄。世间何物疑真蜡，海上新来染碎琼。体得自香天分好，金涂铜切却峥嵘。  

【`袁洁斋集`】  

金相玉质旧同科，暗里清香万斛多。绝俗风流宁不似，调羹功用竟如何。  

【`杨冠卿客亭类稿`】  

《蜡梅四绝》：游蜂辛苦事芳菲，嚼蕊偷香酿蜜脾。还被东风巧收拾，又随春色上南枝。枝上编钟万颗垂，凌寒傲视雪霜姿。从今疏影暗香句，不数西湖处士诗。涂黄不学汉宫妆，一点檀心万斛香。嚼蜡我今忘世味，羞将花谱细平章。阿娇厌处黄金屋，洗尽铅华儿女妆。香魂夜寒伴幽独，书灯相对吟胡床。  

【`周益并阳蜡屐集`】  

蜡本花所作，作花应更香。自参无味禅，不作有色妆。未知香山白，何似江夏黄。坐令彼粲者，难擅春风场。  

【`王鲁斋甲寅集`】  

《和立斋蜡梅韵》：蜡花檀晕香如梅，撺兮入谱名京垓。立斋形容消息大，浓芳不受霜雪埋。疏影横枝虽未足，淡淡中色挽先开。薰然不待诗料理，诗人无奈清香催。诗清香韵两奇绝，诗香相感从何来。只缘人与花相似，心香洒洒俱无埃。坡公衣钵何敢睨，简斋香酒非吾裁。有时静听群儿读，绕树日走数百回。仰头生意已如此，俯视百草方枯。  

【`虞俦尊白堂集`】  

龙麝浓薰总不宜，幽香细细忽闻时。蜜脾悬磬无余味，鹤膝横陈有老枝。玉蕊檀心还得似，蜡言脂貌有谁欺。却疑不是人间物，三嗅殷勤与赋诗。《再和》：冰霜元不与花宜，颇怪梅花亦后时。庚岭别来无驿使，少林忽见有横枝。化工真幻知谁辨，诗老题评岂我欺。世味饱谙浑似蜡，对花不饮谩赓诗。《和万舍人折赠蜡梅韵》：问讯江梅意未回，少林横出不知裁。争先赖有园夫报，折赠空惊驿使来。疏影暗香宁是伴，蜡言栀貌未须媒。主人间说归朝近，且趁眉间喜色开。今日小报舍人落致仕云。《再和》：蜡缀枝头春未回，缃罗休用剪刀裁。直须浮蚁相携去，应有游蜂错认来。晕紫檀心真似假，娇黄妆额自能媒。年来世味浑如此，嚼蕊吹香一笑开。《再和》：步绕名园日几回，司花着意巧能裁。影疏雅称灯笼映，东坡诗有蜡纸灯笼香细疑从酒面来。酒有蜡面破白江梅羞月，粘红仙杏待春媒。何如新样龙山种，却在京都占早开。《夜读邵尧夫诗，戏效其礼再赋蜡梅》：纷纷蜂子竞生涯，每到花时辄放衙。悬室尽将花作去声蜡，何人翻以蜡为花。姑从凡卉论先后，若此江梅有等差。弄假像真真像假，小儿造物未须夸。  

【`周紫芝太仓米集`】  

《贾主簿家蜡梅》：腊月边城风雨沙，带香谁剪蜡梅花。寒灯枉作江南梦，春在墙东主簿家。《小壶贮江蜡二梅，幽绝俱可喜，作三绝》：遮眼梅花不要多，着人无复奈香何。月明羞看铜壶影，矮树斜枝忆短坡。吴娘解滴酥成蕊，天女能融蜡作花。付与诗人说妍丑，风流二士本同家。天上娥白玉肌，蕊珠宫女郁金衣。相逢月下浑无语，笑指蓬壶作伴归。《乞蜡梅》：老翁真是可怜人，却觅花医病眼昏。乞取疏枝更疏蕊，莫论桃叶又桃根。腊尽冰消未见时，春风应入近南枝。悬知老树开花早，苦恨幽人得句迟。《腊月二十三日，郡厅祷雪，夜宿斋房，赵尉灯下送蜡梅》：半昏灯火宿斋房，惊见梅稍破蜡黄。夜静月斜帘不卷，步虚声里得花香。《蜡梅六言三首》：剪蜡枝横陇月，酿花蜜满蜂房。谁遣凌寒枝上，中含百和花香。云佩风侵玉冷，仙裳雾卷罗黄。家在蕊珠宫里，衣熏鹊尾炉香。  

桃花占上林簿，兰芷擅离骚经。欲吊花中遗逸，聊寻世外林。此花香韵俱绝，而二书俱不载，故有花中遗逸之句。《再赋三首》：孤根雅宜幽处，空明宛似僧房。我作薄团燕坐，时参鼻观清香。浅俗微嫌菊陋，粗疏不爱葵黄。花里谁方高韵，人中可比黄香。移种定从天上，世间那得此香。白发人应羞看，鹅儿酒可争尝。《蜡梅大有生意》：幽芳念初分，厚地冻始裂。耐寒怜孤根，忍苦度尺雪。谁持万金良，起死医寸蘖。伶俜初回姿，荏苒似着叶。灌木犹未成，已与凡草别。平生冰玉交，胜韵颇奇绝。微风折轻黄，香雾湿寒月。几著冰壶，余芬散清樾。只有满眼花，想像疑可折。感君分似意，老味倍欣悦。添我小窗春，芳意未衰歇。盛德不可忘，封殖宁敢阙。  

《蜡梅一首》：  

彼美青楼倡，颜色岂不好。春风桃李花，过雨堪一扫。粲粲星冠女，云宫在三岛。雾帔卷黄罗，披风出云表。焚香礼夜坛，香雾生杳眇。恨无脂粉颜，千金聘袅袅。刘郎竟不来，含弄清晓。谁怜傲霜枝，照眼自明了。永怀蕊宫姿，微黄淡飞标。清蟾耿寒枝，与月自相恼。真赏久未逢，残英惜空老。《吴几圣许分蜡梅栽二首》：林下幽姿恼杀人，书来分我月黄昏。杜陵老子堪怜许，枉乞桃栽一百根。越罗新学染宫黄，不着红蓝一点妆。移取采衣歌舞树，莫教晓梦怨余香。  

《几圣以三诗寄蜡梅栽，次韵》：  

寄将琢玉风前句，剪送和香雪后枝。要识此花真面目，细看无色画中诗。酿蜜成花比似难，移根深恨老来看。丰肌弱骨须调护，可怕寒稍白露团。惯见江边雪样梅，此根常恐自天来。悬知老去醉中眼，便是姚黄花懒开。  

【`李大隐先生集`】  

《和同院蜡梅》：曾笑江妃粉面光，化工端为拂娇黄。蜜脾旋滴明如剪，宫额新涂暗有香。应与革梅分气味，不同陶菊轻狂。捧心谁识西施病。临鉴深颦未试妆。岭梅开过已飘扬，独出奇姿浅淡黄。绛萼巧粘花蕊蜜，缃罗轻熨水沉香。光摇烛跋连宵赏，色映鹅儿酒狂。只恐寿阳公主怪，蛾眉画了不成妆。瘦骨纤肌出众芳，嘉名聊占蜜脾黄。秦酥乱点寒生粟，春酒初开冻发香。事异代薪矜屋润，巧同刻凤伴儿狂。十年不见春风面，依旧轻轻薄薄妆。《再赋蜡梅》：不杂寒枝冰雪光，蜜脾初点一分黄。栽时巧借韩湘手，到处浓薰荀令香。东阁佥欠藏羞太白，游蜂邂逅恍如狂。艳阳时节闲桃李，任学风流时世妆。  

【`洪炎西渡集`】  

《蜡梅》：见江楼下蜡梅花，香扑金樽醉落霞。独倚东风如梦觉，一枝春色别人家。  

【`谢翱诗`】  

冷艳清香受雪知，雨中谁记蜡为衣。蜜房做就花枝色，留得寒蜂宿不归。  

【`韩元吉南涧集`】  

《蜡梅二首》：白璧黄金取意裁，极知变态自江梅。风流一样香仍好，共趁春前蜡后开。未惬篱东染御黄，天香特地剪蜂房。应怜雪里昭君怨，洗尽铅华试佛妆。  

【`卫宗武秋声集`】  

《次韵赋腊梅》：将到穷冬寂寞乡，谁知花事未渠央。最怜剪蜡翻新样，却笔烧铅作素妆。能向早梅前独秀，何妨秋卉后才香。只嫌一种开何晚，直待东风为发扬。  

【`刘习之方是闲集`】  

色异政自贵，香清未堪嗟。灵蜂擅造化，幻作姚家花。丰姿轻明体，充实染透。蔷薇毓晴日，从称紫晕。黄檀心桃李，依然是凡质。《饮东屯庶侄家，赋蜡梅，和陈简斋韵》：释迦黄面禅可夸，色想熏渍霜中葩。不然安得白玉蕊，而乃幻此黄金花。信知造化真有法。花房丰不腴桃李，漫山焉可如繁枝。摘索灿栗玉吟叟，西郊信杖扶小须。夜窗疏影挂明月，是蜡是花君自别。  

【`崔敦诗舍人集`】  

《和唐致远蜡梅》：万木折冰雪，千葩谢华。谁约金童仙，冲寒下严风。恼人风味深，缕衣立隆冬。旁有玉京子，含香笑相逢。夜水吐玉龙，月窗影相重。诗情太牢落，聊以二友供。清体黄裳，素姿掩凡容。东君着意先，群英绝追踪。  

【`吴则礼北湖居士集`】  

《和蜡梅诗》：江边一树垂垂花，酒杯曾觅黄公家。谁教五出作黄蜡，六出休论属尤物。鼻端有窍侬自知，群儿空诵诗人诗。天公与花不与叶，要遣孤芳作超绝。缅怀南徐江上山，醉入梅花海中眠。梅花乱落青鸟去，大是天公送群句。天公定不辜吾人，蜡梅句法聊付君。禅床僧几梦吴越，煮菜从来满斋钵。  

【`姜特立梅山续稿`】  

百花结成蜡，花香蜡不香。如何此枝上，似蜡更芬芳。意彼百花魂，结聚无所发。英灵为此花，色香相假合。虞姬死为草，舞动应乐节。蜀主化杜鹃，啼染枝头血。轮回有化，亦闻金仙说。花月自有妖，未易以理察。乌知此花魂，为香不为蜡。  

【`张紫微先生集`】  

朔风吹同云，万木不敢芳。黄衣何许仙，窈窕来离房。终期赏心会，未恨冰雪乡。向来脂粉流，睨睥谁敢当。宜于风露晨，置在清净箱。更招能赋客，咏奇香。楚人意已疏，亡闻为操章。  

【`张孝祥于湖居士集`】  

满面宫妆淡淡黄，绛纱封蜡贮幽香。遥怜未识春消息，乞与一支教断肠。  

【`徐安国西窗集`】  

《次韵南涧先生蜡梅》：香销金缕喜新裁，非是江梅是蜡梅。不愤南枝出奇早，率先齐向雪中开。试将蝶粉较蜂黄，未易差殊定出房。几露春前好消息，宠恩微轧汉宫妆。《再用韵呈应祺》：玉立花班献所裁，风流谁复让官梅。挽先已露含香意，更作金莲小样开。  

金仙酣饮泼鹅黄，睡起香魂远洞房。不待檀郎与吹粉，等闲融作道家妆。《谢诸葛元亮送蜡梅》：娇额涂黄自浅深，感时凝伫正关心。栖鸾恰似知人意，乞与钗头一寸金。《谢诸葛元佐送蜡梅》：多病维摩眼懒开，不知春去几时回。花神得自能修敬，故遣天香入寺来。见花知有蜡梅开，欲夫何欲速回。独恨溪亭葛夫子，不携诗酒与同来。  

【`喻良能香山集`】  

《次韵季野弟蜡梅》：媚色全胜柳，孤标半似梅。蕊寒金粉腻，香重麝脐开。徐笔那能画，并刀未易裁。扶头中酒味，安得一枝来。  

【`何澹小山杂著`】  

《和圣制蜡梅》：臣今月三日蒙恩赐对便殿，玉音宣示蜡梅新制，圣律高古，丽藻回春。臣一介愚陋，得诵宸章之妙，实千载之荣遇。谨昧死依韵和进二首，伏乞万机之暇，略赐乙览。臣无任皇惧战灼之至。庾岭天开一种芳，金枝先到殿中央。东皇为作阳春倡，压倒千花万卉香。  

不容红白斗芬芳，色染蔷薇照水央。冷艳可供清燕赏，日融风软暗传香。  

【`曾协云庄集`】  

小树列仙质，然道家装。云帔挂浅绛，铢衣曳微黄。清风一披拂，芝兰让幽香。老子专鼻观，此花巧相当。就令困露雪，肯受泥涂伤。题评得名字，诗人借辉光。虽无调鼎实，不作时世妆。  

【`晁冲之具茨集`】  

《和王立之蜡梅二首》：茅檐竹坞两幽奇，岸碛碛，一作帻。寻花醉亦知。崖蜜已成峰去尽，夜寒惟有露房垂。老去攀翻兴益奇，招携风月作新知。但今春酿常如此，百罚深杯亦倒垂。《次韵江子我蜡梅》：步穿花醉晚风，翻枝摘叶兴何穷。他年上苑求佳种，越白江红扫地空。江城仍似锦城无，半额轻黄笑越姝。我亦少花如杜老，舍南为乞两三株。此花吴蜀所无。  

【`楼攻愧先生集`】  

《水仙蜡梅》：二株巧笑出兰房，玉质擅姿各自芳。品格雅称仙子态，精神宜着道家黄。宓妃谩姹凌波步，汉殿徒翻半额妆。一味真香清且绝，明窗相对古冠裳。  

【`杨巽斋诗`】  

香蜜裁葩分外工，疏枝数点缀雏蜂。娇黄染就宫妆样，香暖尤宜爱日烘。  

【`姚西岩诗`】  

花簇柔枝疑蜜窍，带含新蕊似蜂房。外无梅妆铅华饰，中有兰心紫晕香。  

【`韩子苍诗`】  

路入君家百步香，隔帘初试汉宫妆。只疑梦到昭阳殿，一簇轻红绕淡黄。  

【`吴泳诗`】  

若得西湖处士疑，如何颜色到鹅儿。清香全与江梅似，只欠横斜照水枝。  

【`江湖集`】  

曾由基《嘲蜡梅》：孤芳不被雪霜欺，占得南枝最崛奇。气骨不凡风韵少，吕医初见退之诗。施智言《蜡梅送东畎先生，并寓探梅之意》：泽国寒深未见梅，东风何日到南枝。玉堂应有新消息，恐是人间未得知。程炎子《题蜡梅》：画楼人醉烛高烧，滴在寒枝蜡未消。蕊撇打莺金弹滑，花悬驱雀彩铃摇。歌儿戏拍供檀板，妆女轻裁贴翠翘。酒揭黄封诗嚼淡，时勾乳蜜过山腰。周端臣《次韵勿斋蜡梅》：不与南枝斗粉光，品题应合让苏黄。融成蜂蜡千葩秀，散作龙涎几阵香。立悟瞿昙真面目，坐忘姑射旧梳妆。好风吹堕檀心句，白雪空惊寡和章。  

【`刘给事集`】  

双成送我蜡梅花，夜静幽香自一家。疑是素娥乘月下，淡黄衣袂紫云车。  

【`赵周臣滏水集`】  

《净安寺紫蜡梅》：倩谁传语主林神，莫以时宜斗斩新。只是旧时黄面老，而今见作紫金身。《古瓶蜡梅》：石冷铜腥苦未清，瓦壶温水照轻明。土花碧晕龙纹涩，烛泪痕疏雁子横。未许功名归鼎鼐，且容风月入瓶。娇黄唤起昭阳梦，汉苑凄凉草棘生。  

【`许木非梅屋集`】  

《蜡梅江梅同瓶》：苗裔元从庚岭分，两般标致一般春。淡妆西子呈娇态，黄固瞿昙现小身。不羡腰金横玉贵，来寻嚼蜡饮冰人。只愁花谢香狼籍，桃李如何接后陈。  

【`张伯雨集`】  

《蜡梅》：商略罗浮水月乡，论资也合第黄香。蜡珠谁与僧虔戏，缀作斜枝小凤凰。  

【`曹橘林集`】  

《和李支使蜡梅》：  

织葩点蜡未干时，好是黄蜂冻著枝。若使无香似金雀，诗人谁解琢雕为。  

昨夜花神轧剪刀，巧裁粟玉缀香苞。此花不出人间世，想见江梅价倍高。  

【`江湖续集`】  

武衍《蜡梅二绝句》：磬口檀心紫晕重，繁香微泄绣帘风。照花休用添红烛却怕轻明暖易融。赋得姿容类至中，哨枝宿叶又春风。品题虽入江梅谱，可惜名同韵不同。  

【`寓斋诗集`】  

雪尽南枝逦芳，嫩苞摘索破轻黄。宫衣新染蔷薇露，仙骨浓薰香。甘与松筠同晚节，耻随桃李竞春光。诗成婉媚人应笑，未害平生铁石肠。  

【`中州集`】  

赵伯成《题蜡梅二首》：  

冻蕾含香蜡点匀，古来幽谷有佳人。诗家只怨和羹晚，不道红梅别是春。  

冷艳疏香寂寞滨，欲持何物向时人。东风自是清狂手，办作竹篱茅舍春。  

【`韦诗`】  

金玉同盟破雪开，清香异色满瑶台。不因蜜滓将花染，安得蜂黄点额来。  

【`蒙隐诗`】  

《蜡梅三绝》：  

蜂采群芳酿蜜房，酿成犹作百花香。化工却取蜂房蜡，剪出寒稍色正黄。林下虽无倾国艳，枝头疑有返魂香。新妆未肯随时改，犹是当年汉额黄。寒菊已枯分正色，春兰未秀借幽香。凭君折取簪霜鬓，解与眉间一样黄。  

【`何应龙诗`】  

晴日烘开小蜜房，紫檀心里认蜂黄。一冬不被风吹落，却讶江梅易断肠。  

【`周弼汶阳集`】  

爱花偏倩猎人寻，残雪偷春上棘林。山岸有谁先得见，冷香疏亚群寒金。  

【`李石方舟集`】  

《软条蜡梅》：  

南衙柔软北索纡，霜碧霜青各立株。但得东皇均一笑，黄梅吹蜡白吹酥。  

《蜡梅四首》：  

黄昏澹霜晴，风健香骨透。炼金呈赤心，山月惜孤瘦。  

莫学卧鬓花，娇黄媚粉额。仙官道家妆，静处立标格。  

霜林作缬菊成衣，只道花多绿叶稀。辛苦为佗成蜜后，蜡蜂犹自趁花飞。  

一株坐断宝花台，冰雪光中眼倦开。无事暗香浮鼻观，思量也自识花来。  

【`李集句`】  

绝无声色动凡情，（林宪）香比江梅分外清。（洪觉范）欲问此根何处得，（石懋）游蜂多思近经营。（韩退之）  

【`陈毕万集句`】  

《蜡梅》：黄露满衣湿，（陈去非）花非刻素纨。（韩驹）香飘风外别，（许棠）金锁春寒。（山谷）檀心自成晕，（东坡）别作一家春。（后山）色染蔷薇露，（山谷）排枝巧斗新。（韩驹）风格高奇是蜡梅，（王履道）去年不见蜡梅开。（晁无咎）忆伊细把香英认，（晏叔原）不染春风一点埃。（王旦）忽看轻黄缀雪枝，（晁无咎）韬藏绝色有谁知。（赵世长）风流不与江海共，（吕居仁）香似江梅开不迟。（山谷）  

【`耶律楚材湛然居士集`】  

《谢王巨川惠蜡梅因用其韵》：雪里冰枝破冷，金前村，篱落暗香侵。令人多谢王公子，分惠幽芳寄好音。《蜡梅二首》：越岭仙姿迥异常，洞庭春染六铢裳。枝横碧玉天然瘦，蕾破黄金分外香。反笑素英浑淡抹，却嫌红艳太浓妆。临风此蔷薇露，醉墨淋漓寄渺茫。冰姿梦里慕姚黄，滴蜡凝酥别样妆。生白红太浓淡，懒施朱粉自芬芳。寒英深染蔷薇露，冷艳微熏笃耨香。受用清绝瓷吟绕，惜花一念未全忘。  

【`郝经陵川集`】  

《奉和详议叔蜡梅之什》：蜡颗含春色更娇，物穷宜着点枯条。日融蜂翅黄将破，雪压檀心紫欲消。驿使最怜和竹把，野人不惜并薪烧。何当走马燕南道，管领东风玉烛调。  

【`薰思学百花诗集`】  

《蜡梅》：此花出京洛间，类蜡而成。今在在有之，此梅经接花疏，虽盛开花常半含，名磬口梅最先开，色深黄花密香。名檀香梅，极清芬。后山云：不施千点白，别作一家春。刚条簇簇冻蝇封，劲叶将零傲此冬。磬口种奇英可嚼，檀心香烈蒂初。根依阳地春风透，瓶倚晴窗日气浓。一样黄昏疏影处，悬知水月不相容。  

【`张翥蜕庵集`】  

《李克约饷蜡梅并诗，用韵答之》：空谷佳人缟袂单，淡黄衫薄护春寒。色欺隐者山中桂，香逼骚灵畹内兰。鸟吐粟金妆处巧，蜂留蜜滓炼来干。数枝乞与吟窗供，温水铜瓶自插看。  

【`陈子廉诗`】  

琼仙终日卧含章，不记醒来堕额黄。飞下蕊珠蜂翅稳，酿成花髓蜜脾香。谁怜松月伤春思，自爱兰云护晚妆。世味岂堪重细嚼，为君还醉软金觞。  

【`舒岳祥阆风集`】  

《蜡梅咏》：已卯正月蜜蜂数日不出衙，将谓冻蛰无生涯。今朝起看后园树，总将蜜蜡衔为花。香作蜜香色蜡色，花瓣分明是蜂翼。不是案头干死萤，不是营营蝇止棘。朝阳熠熠泛崇光，黄露溶溶蜜满房。柴稍不入婵娟鬓，道韵偏宜冷淡装。与梅同时唤作梅，风味甚似枝葩非。若将形色定品格，何得江珧比荔枝。  

【`卢疏斋集`】  

一滴春风万斛香，玉仙初试郁金裳。遥知林下罗浮月，不照花中妩媚娘。  

【`姚牧庵集`】  

《次齐彦提刑和余肖斋蜡梅诗韵》：开辞汀中岩桂树，画戟凝香正风露。此时清趣肝膈横，遥应半岁犹朝暮。移节南阳但茅屋，低杂邑人三百户。冠虽触邪心麟角，公论非我出先觉。化行仁厚到生虫，践之未忍那肯啄。定国治狱民不冤，安有六月飞霜雹。萋萋碧草春风芽，相逢官路黄柳花。绣衣马未出宿，先声已过河干沙。东西百里不易见，况使南北千里耶。又闻不避南阳诟，官舍尽室无一后。已遣鱼轩还潞水，但畏儿童瘿生。久知是邦多此疾，贤如元凯终不宥。蹇我白头学诗迟，佳句求法将军归。来一月再惠寄，无乃有意幸教之。我虽不作能知诗，评君一语君莫嗤。古人复生不是过，百泉梅花更奇作。篇终用笔愈精紧，余子工夫无许大。东邻好事有肖斋，并取归家玩行坐。  

【`国朝周巽泉性情集`】  

镜里素娥容貌改，铅华净洗试新妆。纤葩微沁蜂须密，疏蕊中凝凤髓香。苒苒仙姿含淡白，盈盈宫粉带轻香。先迎腊雪留孤迹，独倚春风压众芳。  

【`全芳备俎`】  

李方舟《卜算子》：密叶蜡蜂房，花下频来往。不知辛苦为谁甜，山月梅花上。玉质紫金衣，香雪随风荡。人间唤作返魂梅，仍是蜂儿样。  

【`宋王十朋梅溪集`】  

《十八香》：蜡换梅姿，天然香韵初非俗。蝶驰蜂逐，蜜在花稍熟。岩壑深藏，几载甘幽独。因坡谷一标题目，高价掀兰菊。  

【`费时举词`】  

蓦山溪黄苞初绽，谁向南寄。天赋与清香，笑红颜呈妖逞媚。低垂花面，不与众争妍。春尚未，先群卉独禀中央气。  

何须施巧，点缀芳丛里。只恐暗寻香，误蜂儿归来故垒。玉纤攀处，金钏色相宜。朔风寒，空雪坠，痛赏休辞醉。  

又梅梢破萼，已见春心了。别有淡容仪，又不与嫣然同笑。东方剪蜡，蹙作闹鹅儿。冰未泮，水犹寒，散在千秋表。轻衔小帽行尽荒山道。一点麝脐香，恼着人多多少少。月斜门掩，销点怕黄昏。清影乱，翠帏深，且喜归来早。  

又小山苍翠，竹影横窗半。青缕断熏炉，觉身居风台月观。清香相近谁，为植幽丛。金作，蜡成花，尚带鹅黄浅。汉宫半额，未许人间见。不比岭头梅，问无因。天高水远，宜烟宜雨，淡淡一枝春。乘好兴，缀新诗，只恐冰生砚。又江南春信，已过长安路。柳眼尚贪眠，又争知先传春去。东风漏泄，休更滞，垂杨深雪里。一枝开谁，占先春处。当时马上，回首曾凝顾。水浅月，黄昏倚，琼枝谁家亭户。一声羌管，遗恨到如今。凭栏处，赏花时，莫使花轻负。  

【`洪忠宣公鄱阳集`】  

点绛唇耐久芳馨，拟将蜂蜡龙涎亚。化工裁下，风韵胜如画。鼻观先通，顿减沉檀价。思量也，梦游吴野，凭仗神为马。  

【`冯缙云先生集`】  

醉落魄点酥点蜡，凭君尽做风流骨。汉家旧样宫妆额，流落人间，真个没有识。佳人误拨龙香觅，一枝初向烟林得。被花惹起愁难说。恰恨西窗，酒醒乌啼月。  

【`韩涧泉集`】  

《蜡梅春》：  

一朵梅花百和香，浅色春风，别样宫妆，西湖衣钵更难忘。雪意江天，浑断人肠。  

清夜横斜烛影窗，赢得相思，魂梦悠扬。玉溪山外水云乡，茅舍疏篱，不换金章。  

《玉蜡梅枝》：  

闲寻杯酒，清翻曲语，相与送残冬。天地推移，古今兴替，斯道岂雷同。  

明窗玉蜡梅枝好，人情淡，物华浓。个样风光，别般滋味，无梦听飞鸿。  

【`李端叔姑溪集`】  

丑奴儿《谢人寄蜡梅》：  

春风似有灯前约，先报佳期，点缀相宜。天气犹寒蝶未知。嫩黄染就蜂须巧，香压团枝。淡注衣方士，临门未起时。  

【`吴师孟词`】  

锦里阳和，看万木凋时，早梅独秀。珍馆琼楼畔，正绛趺初吐。华将茂国艳天葩，真淡伫雪肌清瘦。似广寒宫铅华未御，自然妆就。  

凝睇倚朱栏，喷清香暗度。易量襟袖，好与花为主。宜秉烛频观，泛湘酎，莫待南枝随乐府新声吹后对。赏心人，良辰好景，须信难偶。  

【`喻明仲词`】  

晓日初长，正锦里，轻阴小寒天气，未报春消息。早瘦梅先发，浅苞织纤蕊。玉匀香，天赋与风流标致。问垅头人音容万里，待凭谁寄。  

一样晓妆新，倚朱楼凝。素秧如坠，映月临风处，度几声羌管，愁生乡思。电转光阴，须信道飘零容易。且频欢赏柔芳，正好满簪同醉。  

又  

爱日初长，正园林才。见万木凋黄，槛外朝来。已见数枝，复欲掩映回廊。赐与东皇，付芳信妆点江乡。想玉楼中，谁家艳质，试学新妆。  

桃李苦寻芳，纵成蹊，岂能似恁清香。素艳妖饶，应是尽夜，曾与明月添光。瑞雪冰霜，浑疑是粉蝶轻狂。待拼吟赏，休听画楼横管悲伤。  

【`卢俦尊白堂集`】  

满庭芳色染莺黄，枝横鹤瘦。玉奴蝉蜕花间，铅华不御，慵态仅欹鬟，冷淡琐窗烟雾，来清供，莞尔怡颜。狂蜂蝶，还须敛衽。何得傍高闲。  

西山招隐处，寒云缭绕，流水回环。念风前绰约，雪后清孱。别是仙标道韵，应羞对舞袖弓弯。怀真赏，今宵归梦，一饷许跻攀。  

【`周忘机词`】  

园林萧索，亭台寂静，万木皆冻凋伤。晓来初见，一品蜡梅芳。疑是黄酥点缀超群哉，独占中央。堪闲习，檀心紫蕊，清雅喷幽香。华堂欢会处，陶陶共赏。相劝瑶觞，逞风流开早，不畏严霜。才子佳人，属意搜新句，吟咏诗章。歌筵罢，醺醺归去，蟾影照回廊。  

《瑞鹧鸪》：  

汉宫铅粉净无痕，蜡点寒梢水伴村。忍犯冰霜欺竹柏，肯同雪月吊兰孙。  

骚人咏去清诗健，驿使传来旧典存。病眼浑疑春思早，一枝聊洗画图昏。  

《蜡点梅花》：  

柳未回青兰未芽，谁知此物在君家。绿窗借得春先手，黄蜡吹成耐冻花。衣麝暗熏香仿佛，山蜂误认影横斜。凭君说与徐熙道，翰墨从今不足夸。  

【`张孝祥词`】  

《风入松》：  

玉妃孤艳照冰霜，初试道家妆。素衣嫌怕娥，染成宫样鹅黄。宫额娇涂飞燕，缕金愁立秋娘。  

湘罗百濯蹙香囊，蜜露缀琼芳。蔷薇水蘸檀心紫，郁金薰染浓香。萼绿轻移云袜，华清低舞霓裳。  

【`葛郯词`】  

《洞仙歌》：  

丹青明灭，霜着谁家树。满眼风光向谁许，送寒鸦万点。流水孤村，归来晚，月影三人夜舞。  

金英秋已老，蜡缀寒葩，空里时闻暗香度。任一枝瓶小，数点钗寒。  

佳人笑，饮尽床头玉露。看窗绡红，日上三竿，把蝶影梢，空在花深处。  

【`赵秉文词`】  

《满江红》：上清宫蜡梅，杰观雄楼相照映。此花幽独，谁解识？蕊珠仙子，道家装束，蜡带紫苞融烛泪。檀心浅晕团金粟，渐蜂儿展翅上南枝。风掀绿，落落伴湖心玉。萧萧映坛边竹。记月痕曾上小栏干曲，输与能诗潘道士。梦为蝴蝶花间宿向。夜深霜重不胜寒，骑黄鹄。  

【`梅苑词`】  

权无染《南歌子》：  

照水金莲小，披风宝麝浮。雪中开占百花头，一味潇潇洒洒自风流。  

病态含春瘦，芳魂傍月愁。轻烟微雨更清幽，遮莫姚黄相并也应羞。  

又  

一点檀心紫，千重粉翅光。蔷薇水浸淡鹅黄，别是一般风韵断人肠。  

有艳难欺雪，无花可比香。寻思无计与幽芳，除是玉人清瘦道家妆。  

【`孔虔度词`】  

《鹧鸪天》：  

却月凌风度雪清，何郎高咏照光明。一枝弄碧传幽信，半额涂黄拾晚荣。  

春思淡，暗香轻，江南冷雨若为情。犹胜远隔潇湘水，忽到窗前梦不成。  

又  

别得东皇造化恩，黛销铅浅自天真。耻随庚岭花争白，疑是东篱萼返魂。  

风淡淡，月盈盈，麝煤沉馥动孤根。寒蝉冷蝶知何处，惟有蜂房不待春。  

【`邵叔斋词`】  

不比江梅粉作华，天香肯并俗香夸。高悬蜡蜂房蜜，遍挂金钟雁字斜。  

侵月影，上窗纱，中央颜色自仙家。玉人插向乌云伴，浑似灵犀正透花。  

【`毛泽民词`】  

《踏莎行》：  

栗玉玲珑，壅酥浮动，芳跗染得胭脂重。风前兰麝作香寒，枝头烟雪和春冻。  

蜂翅初开，蜜房香弄，佳人寒睡愁如梦。鹅黄衫子茜罗裙，风流不与江梅共。  

【`李子召花萼词`】  

《西江月》：可是江梅开晚，从教蜡雪来迟。此花清绝胜南枝，过春风第一。蘸蜡女工斗巧，涂黄汉额偏宜。腮相倚并开时，认取东君深意。  

【`洪觉范词`】  

《西江月》：  

黄蜡谁将点缀，红膏不许施妆。孤根来自水云乡，风味天然酝酿。  

看取玉奴呵手。摘来珠露沾裳。翠鬟斜插一枝香，似簇蜂儿头上。  

又  

万木经霜冻折，孤根独报春来。前村雪里一枝开，将换月华光彩。  

一点唇红不褪，妆如传粉皑皑。和羹端自禀天才，终日庖人鼎鼐。  

【`韩元吉南涧集`】  

《菩萨蛮》：  

江南雪里花如玉，风流越样新装束。  

恰恰缕金裳，浓熏百和香。  

分明篱菊艳，却作妆梅面。  

无处柰君何，一枝春更多。  

【`李士举词`】  

《菩萨蛮》：  

重沉刻蜡工夫巧，蜜脾锁碎金钟小。别是一般香，解教人断肠。  

冰霜相与瘦，清在江梅右。念我忍寒来，恰君特地开。  

【`洪忠宣公词`】  

《和蜡梅》《减字木兰花》：  

蜂房余液，写就南枝凌正色。折干垂芳，点缀如生秘暗香。寿阳妆样，纤手拈来簪髻上。恍若还家，暂睹真花压百花。  

【`叶少蕴词`】  

《减字木兰花》：  

鹅黄初吐，无数蜂儿飞不去。别有香风，不与南枝斗浅红。凭谁折取，拟把蛮笺分付与。碧玉搔头，淡淡霓裳人倚楼。  

又  

园林衰槁，一品梅花开太早。紫蕊檀心，独占中央色似金。幽香清远，对景开樽同赏玩。雅称仙姿，莫是多情染相思。  

【`马古洲词`】  

《十拍子》：  

点缀莫窥天巧，名称却道人为。香蜜脾分几点，色映乌云倚一枝。遥看倒透迟。  

映水不嫌疏影，娇春也自同时。红树落残风乍暖，塞管声长晓更催。此花知不知。  

《浪淘沙》：  

娇额尚涂黄，不入时妆，十分轻脆柰风霜。几度细腰寻得蜜，错认蜂房。  

东阁又凄凉，江路悠长，休将颜色较芬芳。无奈世间真若伪，赖有幽香。  

【`吴梦窗词`】  

《天香》：  

蝉叶粘霜，蝇苞缀冻，生香远带风峭。岭上寒多，溪头月冷。  

枝北瘦，枝南小。王奴有姊，先占立墙阴春蚤。初试宫黄淡泊，偷分寿阳纤巧。  

银烛泪珠，未晓酒钟，悭贮愁多少。  

记得短亭归，马暮衙蜂闹。  

窦蔻钗头恨里，但恨望天涯，岁华老。远信难封，吴云雁杳。  

【`叶石林词`】  

《千秋岁》：  

晓烟溪畔，曾记东风面，化工更与重裁剪，头黄明艳粉，不共妖红软。凝露脸多情，正似当时见。  

谁向沧波岸，特地移闲馆。情一缕，愁千点，烦君搜妙语，为我催清燕。须细看纷纷乱蕊空凡艳。  

【`李易安词`】  

《玉楼春》：  

蜡梅先报东君信，清似龙涎香得润。黄轻不肯整齐开，此着江梅仍更韵。  

纤枝瘦绿天生嫩，可惜轻寒摧损横。刘郎只解误桃花，惆怅今年春又尽。  

【`房舜卿`】  

《独脚令》：  

蕙子兰孙小样儿，化工蹙就寄南枝。笑他兰蕙，虽韵带轻肥。  

香蔼紫檀和露重，色攒黄蜡界金微。有人潇洒，插向鬓边宜。  

又  

谁到花房采蜜脾，剪成黄蜡小花儿。恶嫌朱粉，不肯肖青枝。  

檀吐暗香兰许韵，月移芳影雪生肌。不妨花蕊，羌笛仅教吹。  

【`王履道词`】  

《蝶恋花》：  

剪蜡成梅无著意，黄色浓浓，对萼眉妆缀。百和薰肌香旎旎，仙裳衣洒蔷薇水。  

雪径相逢人半醉，手折低枝，拥髻云争翠。馥蕊枝无限思，玉真未洒黎花泪。  

【`王逸民词`】  

《添字浣溪沙》：  

密室蜂房别有香，腊前偏会泄春光。凝伫清容何所以，笑姚黄。  

蜡蛀金钟诚得意，风飘气味压群芳。不似寿阳夸粉面，道家装。  

《桃源忆故人》：  

寒苞初吐黄金莹，色染蔷薇犹嫩。枝上紫檀香喷，洒落饶风韵。  

南枝一种同春信，何事不朱粉。自称霓裳孤令，怨感宫腰恨。  

【`郑宣抚词`】  

《一剪梅》：  

汉粉重番内样妆。新染冰肌，浅浅莺黄。广寒宫迥阻归期，襟袖空余黯淡香。  

江路迢迢楚塞长，梦里题诗欲寄将。觉来斜月又沈西，一点檀心半染微霜。  

【`王晋卿词`】  

《花心动》：  

春欲来时，看雪里新梅品流珍绝。气韵楚江颜色，中央数朵巧香蜡，嫩苞珠泪。圆金烛，娇腮润，蜂房微缺。画栏悄，佳人道妆，醉吟风月。  

淡白轻红谩说，算何事东君用心偏别。赋与异姿，添与清香，甚向苦寒时节。但教开后金樽满，休惆怅落时歌阕，断肠也，繁枝为谁赠折。  

【`张子野词`】  

《汉宫春》：红粉苔墙，透新春信息梅粉先芳。奇葩异卉，汉家宫额涂黄。何人斗巧，运紫檀剪出蜂房。应为是中央正色，东君别与清香。  

仙姿自称霓裳，更孤标俊格，排雪凌霜。黄昏院落，为谁密解罗囊。银瓶注水，浸数枝小阁幽窗。春睡起纤条在手，厌厌宿酒残妆。  

【`赵明发词`】  

《好近事》：  

雪里晓寒浓，已见蜡梅初折。应是月娥仙挂，与娇魂香魄。  

玉人挨鬓一枝斜，不忍更多摘。酒面暗沉疏影，照鹅儿颜色。  

又  

潇洒点疏丛，浑似蜜房雕刻。不爱艳妆浓粉，借娇黄一拂。  

有情常恁早相逢，须信做尤物。已是恼人风韵，更芝兰香骨。  

又  

造化有深功，缀就梢头黄。剪刻翻成新样，与江梅殊别。  

半开微露紫檀心，潇洒对风月，素手偏宜折取。向乌云斜插。  

又  

剪缀寒条，标韵自然奇绝。不待陇头春信，喜一枝先折。  

寿阳妆鉴晓，初开残英若飞雪。何似嫩黄新蕊，映眉心娇月。  

【`周竹坡老人词`】  

《调人分似蜡梅》：  

一枝香蜡染宫黄，不属世间。风月分我照寒，金蕊伴小窗愁绝。  

高标独步本无双。一枝为谁折，压尽半春桃李，任满山如雪。  

【`赵彦瑞介庵集`】  

一种岁前春，谁辨额黄腮白。风意只吟群木，与此花修别。  

此花佳处似佳人，高情带诗格。君与岁寒相许，有芳心难结。  

又  

朱户闭东风，春在小红纤雪。门外未寒犹暖，怪有花堪折。  

梨花菊蕊不相饶，娇黄带轻白。莫厌醉歌相恼，是中原乡客。  

【`张仲举蜕庵集`】  

《水龙吟》《郑兰玉赋蜡梅工甚，予拾其遗意补之》：玉人栀貌堪怜，晓妆一洗铅华尽。此花应是，菊分颜色，梅分风韵。萼点酥，口攒金磬，心凝檀粉。甚女真染就仙衣，绝胜蜂儿重，鹅儿嫩。  

说与玉龙莫品，怕宫波一般流恨。故人堪寄折枝，代取江南春信。沉水全薰，碧绿密缀，额黄深晕。乍吴姬未识，是花是蜡，笑偎人问。  

【`张西岩集`】  

《贺新郎》：余家古瓶蜡梅忽开，清香可爱，质之范石湖梅谱，乃宿叶而佳者也。且云素难题咏，山谷简斋，但作小诗而已。在简斋余作且勿论。偶不及东坡长句何耶？因以乐府贺新郎见意。不受铅朱，问娇黄，当初著甚，染成如许？便做采从真蜡国，特地朝匀暮注。也无此宫妆风度，长记方壶春半贮。只萧然尽慰人情苦。谁更望，暗香吐。  

为渠细检梅花谱，以芳馨与梅相近。故梅名汝，底是石湖堪怪处，说道涪翁曾赋，还忘却东坡佳句。从被二仙题评了，到而今傲然吟诗似。吾试与，下斯语。檀香梅并详前蜡梅下。  

藏梅法  

【`食经`】  

蜀中藏梅法：取梅极大者，剥皮阴干，勿令得风。经二宿，去盐汁内蜜中月许，更易蜜。经年如新也。  

【`温革琐碎录`】  

藏桃梅之类，隔年如新法：于竹林中择一大竹，截去留五尺，通置果于竹中，以封泥涂之。  

盐梅  

【`书`】  

《说命》：若作和羹，尔惟盐梅。注羹非盐梅不和，然盐过则咸，梅过则酸。盐梅得中，然后成羹。  

【`书林事类`】  

《唐于志宁疏》：  

明君驭历，当俟献替之臣，圣主握图，必资盐梅之佐。上言天子置公卿大夫士，欲水火相济。  

盐梅不适，羹叶不食。否解曰：盐梅不适，性有颇也。注羹虽美。碱酸不适，则见叶；才虽美，性情不调，则为害。  

【`唐仲友说斋集`】  

《贺施枢参启》：醯醢盐梅，正资谋王体而断国论。舟楫霖雨，行将救岁旱而济巨川。  

【`李曾可斋集`】  

《通制置启》：铭彝鼎，铭旗常，已书勋于盟府。作盐梅，作舟楫，伫正位于宰廷。何幸么微，获奉奔走。  

【`方澄孙锦小稿`】  

众口一酸调，佳处在味外。忽使水火争，谁令居鼎鼐。  

【`山阴韦集`】  

熬波翻雪子青青，鼎鼐同登要适均。何代无贤如传说，大羹不和味尤真。  

【`陈秋集`】  

《留忠齐承旨南归，蒙寄广香，盐梅作别》：渴心久生尘，鼻孔徒辽天。岂意留夫子，修书念癯仙。奇香清垢衣，盐梅止馋涎。气味忆吾土，安得随归鞭。  

乌梅  

【`农桑辑要`】  

作乌梅法：以梅子核初成时，摘取笼盛于突上熏之。令乾即成。宜入药，不任调鼎。  

【`温革琐碎录`】  

乌梅去核一升，以酽醋五升浸一夜。日曝干，捣为末。欲食以少许入水中，成醋味，又麋脂不可合梅李实食，羊肝不可乌梅白梅及椒食。  

【`齐民要术`】  

作乌梅欲令不蠹法：浓烧酿，以汤沃之。取汁以梅投之，使泽。乃出蒸之。  

【`食经诸品`】  

乌梅大者三十枚，汤煮烂去核，同汁搅匀。粗布扭去滓为膏子。沙糖松者一斤入汤一，泡化同干。松藿香叶各一钱，熬成膏，滤去扭净，生姜自然汁一盏。  

将乌梅糖姜汁同和匀，用砂石器熬成稠膏子。然后入檀。桂脑麝末各半两，伺冷入净磁器，收贮点服。不若去糖，用蜜者尤妙。  

【`唐书`】  

萧为岭南节度使，性公廉，南海虽富，珍奇月俸之外，不入其门。家人疾病，医工治药须乌梅，左右于公厨取之，知而令还之。促买于市。  

【`太平广记`】  

广陵男子每见马矢即取食，自云尝为人饲马，慵不能夜起，其主见槽中无草，督责之。乃取乌梅饲马，马齿楚不能食。竟死。后病见马矢辄流涎欲食。食之与乌梅同味。了无秽气。  

【`神异经`】  

北荒石湖有横公鱼，夜化为人，煮之不死。以乌梅二七煮之即熟，可已邪病。  

白梅  

【`三山志`】  

福州怀安候官乡，户园林种至千万株盐晒者，为白梅。焙干者，为乌梅。运至江浙。  

【`齐民要术`】  

作白梅法：梅子酸核初成时，摘取夜以盐汁渍之。昼则日曝。凡作十宿十浸十曝便成。调鼎和齑所在多入也。山居备用云：捣末用调鼎鼐肉味皆用之。  

韵梅  

【`是斋售用`】  

韵梅法：梅子一百个，拣黄嫩者，沸汤略焯过，盐一两，姜一斤，细研。新椒肆两，甘草肆两，锉细。  

右一处拌和，日中晒干，临干时，捻破梅子，团诸料物在面上，别用姜丝四两，匀糁入瓶，以干为度。  

对金梅  

【`是斋售用`】  

对金梅法：每黄梅子一百个，盐淹透，取出晒一日，用砂糖一斤，蜜半斤，铺姜丝一重，梅一重，糖一重，匀铺了。煎醋一大盏入瓶内，用绵蒙口，晒半月熟，姜丝看多少用。  

十香梅  

【`是斋售用`】  

十香梅法：青梅十斤，核未甚硬者，十字劈作四片，入盐一斤，糖三斤，姜丝一斤，椒二两一处淹拌匀。日晒，频搅拌至汁尽，不得令极干。再用缩砂仁桂各一两，甘草二两，三味为细末入淹梅一处拌匀。入磁器收之。香药未可入，久收不得要蛀，不若只收晒干糖梅坯旋入香药。  

紫苏梅  

【`是斋售用`】  

紫苏梅法：黄梅一百个无损者，沸汤略焯过，紫苏叶一斤，细切。甘草二两，细锉。盐二两，新椒二两。一处拌匀，用梅汁一碗，日中晒。临干时捻破梅子，团诸料物在面上，以干为度。  

荔枝梅  

【`是斋售用`】  

荔枝梅法：青脆梅一百个去皮，用竹针偏扎眼子数十个，盐半盏淹一宿。次日用小刀子取去核，煎沸汤令冷洗过入浅钵内，将糖二斤切碎拌匀，于糠火上慢烟熏，候干取出日晒，新瓶收。永不坏。  

蜜煎梅  

【`温革琐碎录`】  

蜜煎梅法：黄梅子不破者一百个，盐二两，于沙盆内略擦匀，后一夕取出晒半干炼蜜浸晒，如蜜酸又换，候甜为度。入瓶紧闭。  

蜜渍梅花  

【`家清供`】  

蜜渍梅花：杨诚斋诗云：瓮澄雪水酿春寒，蜜点梅花带露餐。句里略无烟火气，更教谁上少陵坛。剥白梅肉少许，浸雪水以梅花温酿之，露一宿，取出蜜渍之，可荐酒较之，敲雪煎茶，风味不殊也。  

替核酿梅  

【`山居备用`】  

替核酿梅：用木瓜三十个去皮，苏叶半斤，菖蒲四两，细切，用盐二两腌一宿晒干。别用沙糖一斤半，蜜半斤，桂末半两，甘草末一两，缩砂末一分，拌和蒸三两次。令烂搅匀，别以大黄梅三百个，同盐三两，盆内擦软。日晒半干去核，以木瓜等实梅皮中慢火略焙，燥日入器收之。  

糖松梅  

【`沈括忘怀录`】  

糖松梅：用新松子一百个，大青梅一百个，洗控干，置银器内一重，松子一重，梅次第。安著以糯米一合细研。入水四碗，用炭火煮，约水耗一半，不得抄。待停冷一宿方倾出酸水。又以四碗水再煮，约耗一半再倾出酸水，入干糖一斤半，湿糖一斤半，煮熟为度。放冷，以新瓷瓶收，须是干净。如久后味酸，再入干糖斤半同煮。青梅未黄酸硬者佳。此时松房已如梅栗，或若豆赤不妨。或至细者，尤好。但以三二枚当一枚可也。其味颇珍，但经久即烂。  

糖脆梅  

【`山居备用`】  

糖脆梅：用青梅一百个画成路路儿，将熟，冷醋浸没一宿。取出控干，别用熟醋调沙糖一斤半，浸没。入新瓶内，以箬叶扎口。仍用碗覆藏在地上，深一二尺。用泥土盖过，白露节取出换糖浸。  

糖椒梅  

【`山居备用`】  

糖椒梅：用黄梅大者，不拘多少捶破核，未捶以前先以盐腌一日，铺梅一层，入沙糖用椒生姜丝一层，重重铺罐内八分。以物盖覆蒸一遍，再用生绢覆罐口，晒十日可供。晒时先用些椒叶铺在梅肉上。  

解酒楚梅  

【`山居备用`】  

解酒楚梅：梅子选肥壮微着红脸者，轻手摘下勿令损。每一百颗，以盐汁三四碗浸过两宿。漉出控干，别以盐花一百钱重，滚汤泡开薄纸隔取清汁宽浸。日中晒之，后盐汁凝霜乃熟。极能醒酒。  

造化梅  

【`山居备用`】  

造化梅：用五月间半熟青黄梅三斤，用糖一斤半，盐一两半，欲满瓮。则梅九斤，糖四斤半，盐四两半，先将盐糖打和匀，一层梅，一层糖铺入沙糖瓮内。上用乌盏一只或覆或仰，防水入瓮。紧包瓮口。用石灰泥头，勿使有缝隙。安向阳屋上。任雨打日晒，直至九月间收用。甘味酸甜，颇有风韵。每层更着龙脑薄荷一层尤妙。  

糟藏梅  

【`山居备用`】  

糟藏梅：用青梅杏一斗好者，先以盐水于铜器中腌之。以石灰泥头，勿令近水，可经冬。  

【`道僧利谕`】  

收糟梅，小满前用二绿凡糟同和。  

腌姜梅  

【`僧道利谕`】  

用梅子不犯生水，先用石灰一升，好锅灰二升，和以沸汤淋灰水浸一日夜，捞出阴干。每梅子一斗，用盐二斤就渗梅子，咸水自出。勤拌动。腌约半月，捞出梅子晒一二日。入器为盐梅。多采牵牛郎花，剪除白裤，存红花瓣，或采急性子红花瓣亦得。于元腌梅子水内浸，却将社前生姜擦去皮，用布拭干，入盐花水内腌透心红带，浆水收，却捞出花瓣研烂。用砂糖水和炒面印脱诸般花样。饼子待宾，余剩盐梅水调美用。  

椒梅  

【`山居备用`】  

椒梅：用黄梅一百个为率，用盆硝少许淖过，漉出控干，捶碎。入生姜丝半斤，甘草四两，去目川椒一两。磁盆拌匀。又入炒盐半斤同熬，如欲作梅汤，晒放稀，如欲作饼子。晒放干。晒时两三日搅一次。一方用姜丝一斤。  

椒梅汤煎，用杏梅一斤，水淘过两次，用蜜一斤，椒二百粒，醋半升，将蜜炼过。下入梅椒醋同煎，椒软为度。汁为渴水。  

汤绽梅  

【`山家清供`】  

汤绽梅：十月后用竹刀取欲开梅蕊，上下蘸以蜡。投蜜缸中，夏月以熟汤就盏，泡之。花即绽，香可爱也。  

【`尔雅`】  

郭璞注：树状似梅，如脂头赤色，似小柰可食。，音求。。音计。邢疏释曰：，一名梅。  

永乐大典  

## 卷之二千八百十二  

八灰梅  

墨梅  

【`墨梅画评`】  

衡州花光山长老工画墨梅，山谷就以“花光”呼之。尝叹曰：“花光长老得墨梅三昧，如嫩寒清晓行孤山篱落间，但无香耳”。  

【`范石湖梅谱`】  

后序梅以韵胜，以格高，故以横斜疏瘦与老枝怪奇者为贵。其新接犀木，一岁抽嫩枝，直上或三四尺如酴蔷薇辈者，吴下谓之气条。此直宜取实规利，无所谓韵与格矣。又有一种粪壤力胜者，于条上茁短横枝，状如棘针，花密缀之，亦非高品。近世始画墨梅。江西有杨补之者，尤有名。其徒仿之者实繁。观杨氏画大略皆气条耳。虽笔法奇峭，去梅实远。惟廉宣仲所作差有风致，世鲜有评之者，余故附之谱后。  

【`许景迂野雪行卷`】  

汤叔雅，临海士人，工画墨梅。名继江西杨补之。年八十余乃卒。无子，有女能传其业笔力差不及其父，而妩媚过之。  

【`古今事通`】  

《史》：杨补之，号逃禅老人，作墨梅，祖花光。有进其梅者，禁中曰村梅，因自题“准敕村梅”。后施仰山神极宝之，借观信息不还，辄见变怪而取之。  

【`赵宗英甑`】  

《扫梅》有云：“枝不对生，花不并发。一偃一仰，枝梢向上。”《写竹》有云“剔一迸二。攒三取四。虽造妙，不以言传，少资初学。  

【`东南记闻`】  

单路公炜，字炳文，京师人。后居沅州。书法有所传授，以任为右阶，吉水郭敬叔与番阳姜尧章皆师焉。单云：“尧章得吾骨，敬叔得吾肉。”单又自画梅，作一绝与敬叔云：兰亭一入昭陵后，笔法于今未易回。谁识定斋单自号三昧笔，又傅璧坼到江梅。”其风致可见。尚忆敬叔。  

【`龙虎山志`】  

高士梅希仙，盱江人，工诗，善画墨梅。忽一日庭前梅花盛开，希仙索纸笔，竟无所书，大笑而化。  

【`王冕梅谱`】  

《原始》：夫梅，始自花光仁老。宋朝哲宗时，僧住衡山花光寺，老僧酷爱梅，唯所居方丈室屋边亦植数本。每花发时，辄床据于其下，吟咏终日，人莫能知其意。月夜未寝，见疏影横于其纸窗，萧然可爱，遂以笔戏摹其影，凌晨视之，殊有月夜之思。因此学画而得其无诤三昧，名播于世。山谷道人叹之曰：“如嫩寒清晓行孤山篱落间，但只欠香耳。”士大夫有请数年而未得之者，有不求而自与之者。老僧画时，必先焚香默坐，禅定意静，就一扫而成。人或难，戏之，曰“昔子猷好竹，师何僻于梅乎？”老僧正色曰：“真趣安许轻薄子所知耶！”问者悚然。老僧之所传五六人，独补之精通妙理，逃禅居士是也。老僧有一千二百余本传于世，临终作《披风洗露》寄山谷，谓之绝笔。《总题》：上下相迎不要齐，枝枝横处短扶低。过后苍榔休惜嫩，三叠两折更交奇。《总论》：初学画时，以瓶置梅，以灯烛其影，脱其古怪，求其新意，庶可知其写之性也。叠花如品字，发枝若羽飞，蕊须分下上，花头见偏侧，副枝如丫，有其疏密，分其大小，一左一右，则成天理。《述梅妙理》写梅作诗其来一也。名之虽异，意趣实同。古人以画为无声诗，诗乃有声画。是以画之得意，犹诗之得句，有喜乐忧愁而得之者，有感慨愤怒而得之者，此皆出一时之兴耳。画有十三科，梅独不在其列，所以喜乐而得之者则枝疏而槁，花惨而寒；感慨而得之者，枝曲而劲，花逸而迈；愤怒而得之者，枝古而怪，花狂而大。此岂与众画类耶？有意懒山无色，心忙水不清之句，凡欲作画，须寄心物外，意在笔先。正所谓有诸内必形于外矣。《指法》：作梅意须先定，发笔如运斧。起枝处用小指，按实而行。鹤膝处停笔求意，发枝处急如箭中鹄。停笔安花势，宜品字交加，宛如鹿角，亦如虎爪。副枝处以身随体运，如墨浓淡，求其龙鳞，分其阴阳，见其四面，须要浑如真树，此乃用心之妙矣。《论枝》：枝须分其偃仰，花须分其阴阳。偃如覆釜，仰如新月，一阴一阳则成花。一仰一覆则成枝。五年则有鹤膝，十年则有龙鳞，枝欲疏老，干欲清癯，曲如斗柄，势若屈铁，肥不拥肿，瘦不枯槁。枝须抱体，干欲随身，梢欲混成，枝欲古意。刚柔相和，阴阳相应，始成梅矣。《论花》：花卉之中，惟梅最清。受天地之气，禀霜雪之操，生于溪谷，秀于隆冬。淡然而有春色，此岂非造化私耶！然今贤士大夫，咏之不足而又画之幽绝，故可知矣。瓣虽五出，花有八般，有正背而开，有侧而绽，有倒而拆。或有谢未谢，或有色香藏白，有破萼吐心，皆出于丁点耳。丁者谓一丁之事也，而为蒂；点者，谓三点而为房面，当发其七须，背欲露其四五，萼须缀其三点，点欲生其一丁，丁欲妆其嫩枝，枝欲抱其老木，木欲点其龙鳞，欲知其古节，节欲生其鹤膝，欲画其朽心，心欲生其苍苔，苔欲浓，心欲静，心虽病，意欲润，若能先于此，后学则纵横妙用，无施不可也。《难花》：枝须立其意老，花须成其意逸。逸且欲花真，花真如楷字影。发七须，其中者一欲长，外傍欲短，中长生于花心，食之味酸，乃结子之须也。侧短者出于花侧，食之味甜，放香之心也。人或难之曰：“梅之须不下数十茎，今只画七棘何也？”对曰：“六出。四出谓之棘梅，乃村野山中生之，或木之受气不清而然。独五出者，凛冲和之气，有自然之理。故画之难者骇然曰：“信公不谬矣”。《论梅》：花光之花，其蕊须丁点端楷，丁欲长而点欲小，须欲坚，萼欲偏。枝不可独发，花不可乱生。多而不繁，少而不疏，枝槁则欲意润，枝曲则欲意偏。老花必须相向，枝必须相依，其心欲缓。手欲速，墨欲淡，笔欲润，蕊欲圆而不类古。枝欲瘦而不类桃，似竹之清，如松之秀，而成梅。《口诀》：传梅口诀，性本天然，笔有石力，去莫迟延，蘸墨淡薄，不许再填。起笔放逸，曲怪如颠，仰如新月，曲如弓弯，转如曲肘而纵似箭连，老若龙角，嫩似钓竿。枯似丁折，条似直弦，枝如铁戟，花无十全。弓梢鹿角，助条忌繁。势体自在，花大如铁。闹处莫闹，闲处莫闲。嫩如鼠尾，分新旧年，气条无萼，助条指天。枯无重眼，一刺一连。枝无重犯，须分后先。花心钱眼，须似龙髯。花有六六，反侧正偏。倾仰覆谢，独春朝元。大放小放，吐雨含烟。小偏大偏，傲雪愁烟。羞容背发，先春状元。如愁似语，吸露啼烟。骷髅带露，左偏右偏。离披双背，带雪愁岚。弄晴蘸水，横暖寒。椒包蓓蕾，芷缀珠圆。正萼五点，背蕊一圈。若作其蒂，如蚕吐绵。正须桃七，一须争先。吐三背四，过则为愆。造无尽意，笔法精妍。须择智者，轻不可传。《论梅之病》：碎枝繁杂，起笔大颠。交枝无意，嫩梢十字。弓势不成，梢无鹿角。阴阳不分，嫩梢多刺。枝无条理，则花无次序。贯枝重叠，老嫩有花。节如苍眼，刺无副笔。重枝过节，枝无重轻。气条有花，挑心卷杂。正背大小，雪雨花新。梢同一体，去笔再填。梢如死蛇，写景无意。《续论梅之病三十六事》：起笔大颠，交枝无意。梢无鼠尾，枯有重眼。屈曲重叠。不分阴阳。枝无变态，老处无所。当闲却闹。从枝交杂。身无轻重，枝老却繁。气条包椒，椒嫩梢多刺。花盛不落，繁无正背。梢重根轻，身无神气。丁势不分，鹿角枯槁。起条英蕊繁胜，刺无副笔。花无肥瘦，枝不抱体。后梢过前，梢条同体。花无四面，嫩梢双花。枝嫩垂地，老嫩挑心。繁卷停笔，竹节下笔再填，不量地步，写景无景，枝梢十字。若能知病，何患不造其域！《墨梅指论》：古今爱梅君子与写真为花传神，自出一家，非入画科，名曰戏墨。发墨成形，动之于兴，得之于心，应之于手，方成梅格。如在竹篱茅舍间，江上溪桥畔。山巅水涯，只欠香耳。但要观之不足，咏之不足。精神潇洒，出世尘俗，此梅之得意入神。非贤士大夫孰能至此哉！后学知此趣者，不可轻泄。须欲得其人，则可传。夫写梅，为梅修史，为花传神，当先观地势，次择中书纸墨。然后试墨浓淡，扫枝分干，紧捻三指，全凭小指推移上下，笔法自大至小，头不可尖，各分浓淡。老干枯健，嫩梢潇洒，亦须气象清致，梅干不老，便同桃李。老干带浓，多枯节眼，就节分梢，嫩枝带淡，无十分妆点。老干苔藓，枝无十字，若到十字交加处，便须用花蕊遮藏。枝分女字，梢多向上生，少向下生。所谓嫩梢如发箭，花心似虎须。根无气条，条无花丸。老干嫩梢，浓淡精神，笔法不弱，此写梅之逼真也。夫梢有弓梢、鹿角、斗柄、鼠尾、鹤膝、海棠、鹰爪、荆棘等梢势。要掺先俱分左右且如弓梢，斜上横来一梢，谓之弦梢，两边小梢，谓之箭，此弓梢也，鹿角朝上，多用梢干相朝是也，蜂腰梢，头尾分枝是也，鹤膝梢，一上一下是也，翘空而发是也，斗柄梢，象斗，发枝多向左边是也，鼠尾，斜上发枝，垂下带直是也，鹰爪梢乃短梢，就曲分枝是也；海棠，无荆棘，梢无萼。其余小梢，视一时之兴自有妙处，不能备述也。花开五出，各以名兴，萌芽、柳眼、麦眼、椒眼、虾、蓓蕾。正为古老，背为枯髅，髑髅、孩儿头、女子面、丫头、鹿唇、兔唇、傀儡、蜂儿、蝴蝶、仙人捧镜、状元结巾、露、顶雪、吹香。正背偏则向阳正半，半背正偏，阴阳临风，侧向照水。粉蕊弄香，攒三簇四，或上或下，正开花蕊，各须分晓。繁而不乱，有前有后。此述梅之真趣尽矣。后学君子当熟玩之，何患不成，纵横自然？故述此以助好事者云。《扫梅十要》：一要得意下笔；二要水墨浓淡；三要枝分左右；四要横斜上下；五要老嫩相兼；六要下笔不填；七要有花无花；八要花分疏密；九要枝分女字；十要十字藏花。  

【`胡仲申集`】  

《少梅赋》：少梅者，以其抽毫象物托意于梅而命之也。余为之赋，则屈子所谓置以为像者云。夫何一嘉植兮，忽肖仪而孰主。解余衣以盘薄兮。驰余思乎瑶之圃。若有人兮，独立乎千古，冰为魂兮玉雪其度。澹遗世以消摇兮，负节而不可拔。恍然而一见兮，若经年之远别。散缟衣于空明兮，驾飞龙以超忽。情惝以摇曳兮，气漫汗而挥霍。炊云蒸而飚厉兮，纷又继之雨雹。抚阳阏与乔如兮，齐造化于一指。惊建木之既辎兮，眷瑶华其何异。靓娟而凌波兮，浩绰约乎崇阿。向北风而含韵兮，承南服之冲和。春渺渺兮何其，望美人兮天一涯，拆芳馨兮延停，将以遗兮所思。大化不停兮，细入无垠。高下散殊兮，其机孔神。服贞白以自嘉兮，今胡为此滋垢也。岂随时而变化兮，惧夫人之逐臭也。豫章不辨兮，樗中绳墨。弃厥兮，矢蓬以为直。悯众兮之芜秽兮，天肃杀以戒寒。窃独揆其中情兮，岂云异夫荃兰。何灵均之好修兮，结佩让而弗睇。吾将敛而就实兮，和商鼎以进帝。呜呼勖哉兮，保兹令美。世莫谅其真兮，尚识其似。  

【`欧阳守道巽斋集`】  

《题郭靖翁梅图》：郭靖翁寄示予梅图，予展玩，日薄晚矣。入夜寒甚。索一二句题图后，未得，置之就枕。梦一丈夫洁白清峭，服如其容，方独立。予揖之，慨然谓予曰：“予适有思，当就君谋之。”予曰：“何如？”曰：“予馆于此有年，荷主人之知，捐寻丈地以容我，彼欲以利规主人者，或欲岁效珍奇，或欲日献甘旨，彼皆善结主人。仆役为之游誉者，多争欲夺吾地以居之。赖主人不听，予得在此。然今者主人爱我之过。予反有所不堪，方思去之，闻君颇有山林之交，试为予谋，何适？”予曰：何哉主人爱君之过？”曰：“予性便幽僻，不愿知于人，荒闲之野，寂寞之滨，足以遂予之雅志。主人既强我在此矣。今乃欲筑堂以即我，而日延宾客以狎我，使我日与纷纷者接。夫纷纷中，岂无修士？虽然，襟裾尘埃，口腹荤者，将昧予目，逆予鼻，庸能禁其不至哉！予是以思去之。予不幸有清洁之名，主人惟无此意，则已有，则彼将竞至，借予以盖污也。然将污我且污主人，必不得已。予将称病。”正立谈，其若遽悴者，予恍然惊觉。斜月在窗，霜气透帷，思之，莫得其说。既旦，案上郭氏图在，予悟曰：“此梅之神也。”图中有“近树架屋，迎客看花”等语，梅殆有知耶？书图后归之。宝戊午腊欧阳守道书。  

【`刘将孙养吾集`】  

《赠梅不尘子桂翁画梅序》：画非尘外人不能作也。况于梅哉！古之画者，称盘礴赢以为真画者，梅又岁寒山中，世外之品目也。予闻永新梅不尘以澄观加冠巾、从禅心、戏飞絮，不姓圣俞，而以之氏其磊落变化如此，足以应是梅矣。夫梅者，生于江南幽远绝琼之地，而骚人墨客之所周旋者也。宇宙以来，三千年无还顾之者。彼调羹者，徒以其实之酸耳！何逊之扬州，子美之东阁，创以其一时者为千载，然未盛也。和靖“暗香疏影”一联始入于画。简斋墨梅数绝，大昌于时。至逃禅笔妙，时命不遇，遂贻准敕之叹。嗟乎！梅岂富贵福泽哉？贵人肉眼以牡丹芍药者视梅，梅固异趣矣。若江空岁晚，山寒谷迥，蝉蜕污浊之中，风流枯槁之后，梅固非世俗之所得友，画亦非青州之所能及也。不尘远矣，其画方千金，子桂翁得之家传者，横斜而浮动其笔，如不尘焉。子固喜于不尘之不绝也。为著梅之始终以发之，抑陆放翁有云：补之至简亦半树。补之，吾江西人也。每见一枝孤蕊萧条可爱，未睹所谓半树也。此事非吾言语文字所能及。桂翁既家传而世有之矣。其半树耶？一枝耶？必有以发矣。  

【`王恽秋涧集`】  

《东溪墨梅图引》：性之所得于天，有不行而至，不学而能者。况托物游艺，意存所寓者哉！总尹汉臣善写梅，乐之终身而不厌。且梅以墨绘，黯淡枯寂，无声色臭味可嗜而悦，盖性之所得，有不容自己者。余尝踏雪过南塘，入东阁，主人开樽小酌，醉中出示所制《溪雪春风》等图。亦以淡僻故为把玩者，久之觉冷香疏影动荡于几案间，令人悠然有孤山篱落之想。后考试洛阳，复与君会府署之梅花堂，庭之所植者，皆是也。因举觞相属，曰：“水南梅之渊薮，又久官于此，殆将俾使君移船花光臻超然之极致耶！”东归悉以近作赆予。其风味之胜，潇洒之工，又非向时吴下矣。及入解装，尽为好事者索去。呜呼！君今已矣，梅宁复得邪？其弟唐臣义夫辈追忆风流事，亡如存联缀遗墨，求名士夫题咏，将昭大兄游艺之美。来属引其端。汉臣于予契久且敬，故知为人颇详。君天资诚悃，与人交有终始，于修身、齐家、孝友、纯至，一门之中，融融怡怡以及于政，是知托物寓意于岁寒三友之间者，不徒模写形似，俾自得之趣，冠时人而名后世也。十七年立秋日，秋涧序。《跋杨补之墨梅后》：花光梅，在前宋为第一赏之者。至有买船来往之语，及补之一出，变苦硬为秀润，曾观《春风》《雪溪》二图者，乃知予言为不妄。一有自题云，“月移清影，人立黄昏”。其用意不分，固已神凝于此君矣。《跋僧花光梅后语》：蜀僧超然，字仲仁，居衡阳花光山。避靖康乱，居江南之柯山，与参政陈简齐并舍而居。山谷所谓研墨作梅，超凡入圣，法当冠四海而名被世。尝有“移船来近花光住，写尽南枝与北枝”之句，其丰度可想见矣。云梦赵复题云：“如王谢子弟，倒冠落佩，举止欹倾，自有一种风味”。此盖前金高丞相家藏旧四幅：《暗香》、《疏影》、《溪雪》、《春风》，今失其《溪雪》，见为宋子玉所收。  

【`朱晦庵大全集`】  

《跋汤君墨梅》：墨梅诗，自陈简斋以来，类以白墨相形。逮其末流，几若禅家五位正偏图颂矣。故汤君始出新意，为倒晕素质以反之。而伯谟因有冰雪生面之句也。然白墨未分时，一句毕竟未曾道著。诗社高人试名为下一转语看。汤君自云得其舅氏杨补之遗法，其小异处则又有所受也。观其酝藉敷腴，诚有青于蓝者，特未知其豪爽超拔之韵，视牢之为何如尔。病眼眵昏不能核论，故愿与诸君评之，戊午三月病起戏书。  

【`黄氏日抄`】  

《跋江文卿画梅》：乐府墨戏皆技耳，往往一笔一语及于梅，辄使人之意也潇然梅。亦岂易知！彼各以技自慊故，或借梅以为清，描模咏思，未必得仿佛。吾见梅之有功于技，未见技之有功于梅也。江文卿，吾党士之骚者也，嗜梅特甚，品别异态，手自图之，复手自为之词，使人披展注视，一唱三叹，洒然神化，犹将身与梅一。况文卿胸中之自得者乎？因尝诘之：一元磅礴不郁不发，穷崖寒疏英摘索，此太极流行之端，而乾元之仁之初轩豁也。其为茂叔之窗前草也，大矣。亦可以墨迹言语求否耶？文卿大笑谓“此正吾不可形容之妙。”  

【`刘后村集`】  

《题信庵为包君用作墨梅》：顷年见信庵丞相为林肃翁作墨梅横卷，肃翁自言尝客于公之塾，后果擢上第入翰苑。今观此卷，乃为永嘉包君用所作。笔愈老，君用亦公客也。盖山相尝求公一笔，不与。若二客未遇，而公直以魁百花调鼎实之事期之，可谓具眼矣。君用勉之。他日科第官职当不在肃翁下。君用名国器，余先君少师同年通守公之孙，余旧同官录参军之子。《信庵墨梅》：京洛贵人所爱，金盆盛牡丹尔。信庵乃以机务余间为梅写真，其苍枝老干，槎牙突兀者，元晖宣仲不及也。其繁葩疏，幽妍芳洁者，花光补之复出也。乌乎！其身庙堂而心岩壑者欤。顷当国宰相欲求公一笔，公怒曰：“赵某乃为某人画梅耶！”公靳寸墨不予彼，相顾扫匹纸以赠故人，此其所以为一代伟人。《跋杨补之墨梅》：予少时有落梅诗为李定舒辈笺注，几陷罪罟，后见梅花辄怕，见画梅花亦怕。然不能不为补之作跋，小儿观傩又爱又怕，子于梅花亦然。  

【`冯缙云先生集`】  

《题墨梅花》：骚人以荃荪蕙苣比贤人，世或以梅花比贞妇烈女，是犹屈其高调也。王逸民以淡墨作寒梅双影以见贶。余目之曰：“此孤竹君子也。”座客颇以为知言。  

【`王灼熙堂集`】  

《跋墨梅》：画花必从胶粉设色，至近世始易古法，专用淡墨而得花之真，此两梅枝尤奇然，不知何人作。予旧有句云：饭颗从朝瘦，湘流独占清。脱梅花于闺房党锢中，盖此画与此诗乎。  

【`陈止斋集`】  

《跋林宗大家藏汤氏画梅》：汤梅近梢不贵重于世，余虑宗大藏之之悔也。故为之书。《题杜大春画梅》：偶与文叔时亨论十五国风。次第取季札旧序，参孔氏序，持退秦于魏唐之后，系豳于末。略经改定而意以独，至晚于灯下观蜀客卿作梅，笔墨无几知在篱落，因悟万事无支离法。  

【`余谦一文安家集`】  

《跋朱松岩墨梅》：梅为天下白，太素之初正色也。尔后为红、为蜡、为萼绿，穷造化之工而为之设色，止于此耳。花光逃禅始寄之，墨妙则又化工所不能为者，光暗而味长，貌质而神泽，盖尝评之如拾煤高弟，如吞炭义士，如墨池老儒，如乌衣年少，如尘埃中建隆宰相，如瘴岭外元流人，缁尘素衣之喻，无住老禅疑未尽也。凡绘事于花，未有不借色于丹粉，惟梅也，于墨本为最宜。是当以标致观，不当以色相求。世有黑牡丹之说，假使洛花真着墨色，然亦奚足贵哉！花光辈人，不传者死，松岩朱君作为大轴，咄咄逼人，子与岩俱生谷城下三家村里，不知此笔何处得来。  

【`隐显翁游山集`】  

《跋墨梅手轴》：世之草木各有所爱，独梅之爱多者何也？友松竹，鄙桃李。贵节操，贱妖媚，风霜严际，万木摇落，孤根独春，历岁寒而不屈，得雪月而愈高，暗香浮动，清诗骨，远俗态，终期调鼎佐王，化泽万民，其功莫大。故爱之不足，复图而玩焉。  

【`徐梅野先生集`】  

《题余岂潜所藏杨补之梅》：此花在群品有众美萃。其洁净似易。其正葩似诗，其屈曲枝干似盘诰，其节似礼，其乐似乐，其谨严似春秋。盖花之有文实者也。画工勘破其魂骨，而后笔法能意足，意足而后不求颜色似矣。观者当自得之。某观兰戏题之后，又赏此卷而为之书。  

【`国朝孙作苍螺集`】  

《书吴中桂墨梅卷后》：梅以韵胜格高为佳。杨补之好于老干奇崛处放笔作气条以争妍，而韵与格远矣。敕为“村梅”，殆非过语，然今日求村梅亦不可得。近世会稽王元庄出新意，作繁花，殊有思致。盖花多则似李，故尤难工。嘉兴吴中能诗以山水竹木名家，不知其善梅也。此本真仲笔，汪洋淡泊。惟与画会。昔东坡善文，与可不知其能飞白，尝叹其知人之不易，余不识仲而臆断其是非，此岂可为法哉？然识者有以知余言之不妄也。  

【`刘习之退庵近藁`】  

《题墨梅卷》：古称林和靖诗咏梅绝唱，然如“暗香疏影”，或者犹病其徒得形似，必雪后园林水边篱落，乃并与梅之情性得之。然则论画之品格孰异乎？是鄂宪从事李宪章以水墨写梅，每意定神闲之隙，则齸笔和墨洒即就。而横枝疏影、迎风亚雪、水边月下之态，宛然孤山罗浮兴致，所独欠者香耳。君子之于游艺，固有清绝造诣若是其极者哉！余尝谓人各有好宪章。处风纪之地，厉冰蘖之操，介然自守，宜其与梅同调。抑孰知梅之为物，华实相承，体用俱备。使异时烟雨青黄、冰盘荐实、鼎鼐和美，则梅之为梅。又别有大用适时者在，然则吾之所以期宪章，尤在彼而不在此也。书以勖之。  

【`宋北禅师诗集`】  

《书杨补之梅》：寓素于玄，质成乌有。责芳于影，梦酣黑甜。展卷临窗，色香俱在。柄此能事，属诸逃禅，咏姑射，真须春风手，先驱醉，颖珠玉在侧。后振采毫，觉我行秽。  

【`浩然斋雅谈`】  

魏华父《墨梅诗》“素王本自难淄涅，墨者胡为乱等差，玄里只知杨子白中，谩见圣人污。”鹤山又有“东西日月自来往，遑人间有喘牛”之句，亦佳。  

【`韩性五云漫藁`】  

《题花光梅墨本》：花光之画，白石之书，极天下之合作。宋君刻之梓，如水中月影，玉塔层澜，故自可见。《题慧门上人所藏叔雅梅》：叔雅画梅不求形似，其标格超然出于香色之外，宜为世所宝也。平生见叔雅梅生多，然膺者不少。可膺者，形似；不可膺者标格。观此纸可见。《题梅深》：梦入黎花迳迳迷，翠禽栖处隔前溪。东风不扫千林雪，三素云寒月未西。  

【`刘祁归潜志`】  

刘仲尹致君，号龙山。辽阳人。能诗，学江西诸公。其《墨梅诗》云：高髻长眉满汉宫，君王图玉按春风。龙沙万里王家女，不着黄金买画工。  

【`万启类编`】  

《画墨梅送与人》：某启，前日承枉顾，极佩眷厚感慰文集，今早欲诣谢。值少干，不克如愿。为恨以之，即刻薄暑，伏惟尊候万福。墨梅昔花光仁老得墨梅三昧，山谷道人叹曰：“如嫩寒清晓行孤山篱落间。但欠香耳。”远景共四轴，名工画者，谨送斋馆聊以悦目。倘蒙不鄙，幸赐旨留不宣。《答》：某再拜。奉别未久，企咏已深。忽被教字，感着无穷，就审即旦尊候佳胜古画甚佳，真所谓手夺造化者。特推珍好见遗，佩服诚意，临纸未易，占叙稍隙，即容面谢，区区姑此以复，将命不宣。王  

【`东牟先生集`】  

《僧画梅赞》：瘦胜肥，狂胜痴。淡可久，色易衰。水边呈骨，月下横枝。  

【`苏东坡大全集`】  

《题赵昌画梅》：南来渡关山，沙水清练练。行人已愁绝，日暮集微霰。殷勤小梅花，仿佛吴姬面。暗香随我去，回首惊千片。至今开画图，老眼凄欲泫。幽怀不可写，归梦君家倩。  

【`黄庭坚豫章集`】  

《题花光为曾公卷作水边梅》：梅蕊触人意，乐天《榴花诗》：香尘拟触坐禅人冒寒开雪花，遥怜水风晚，片片点汀沙。《冷斋夜话》：衡州花光仁老以墨为梅，鲁直观之曰：“如嫩寒春晓行孤山篱落间，”但欠香耳。《花光仲仁出秦苏诗卷，思两国士不可复见，开卷绝叹。因花光为我作梅数也枝，及画烟外远山，追少游韵记卷末》：仲仁，盖衡州花光山长老。梦蝶真人貌黄槁，篱落逢花须醉倒。梦蝶真人，谓庄子。今以属秦少游，取游戏花间之意。梦蝶见上注。《庄子、列御寇篇》曹商曰：“天处穷闾巷槁项黄馘者，商之所短也。”篱落逢花用陶潜把菊事见上注。雅闻花光能画梅，更乞一枝洗烦恼。扶持爱梅说道理，自许牛头参已早。卢仝诗，石公说道理，句句出凡格，《传灯录》：法融禅师入牛头山，幽栖寺北岩之石室，有百鸟衔花之异。长眠橘州风雨寒，今日梅开向谁好。少游北归至藤州，卒于江上。其子处度护丧藁殡于潭。故有“长眠橘州”之语。张舜民《南迁录》记潭州事云：橘州在湘江中南，北与州城等。老杜诗所谓“橘州田土皆膏腴”者也。《华严经》曰：一切众生，随业所系，长眠生死。何况东坡成古丘，不复龙蛇看挥扫。太白诗：吴宫花木埋幽径，晋代衣冠成古丘。老杜诗：龙蛇动箧蟠银钩。我向湖南更岭南，系船来近花光老。叹息斯人不可见，喜我未学霜前草。山谷自言其未死。《文选》阮嗣宗诗，“凝霜被野草，岁暮亦云已。”写尽南枝与北枝，更作千峰倚晴昊。白氏六帖云，太庚岭上梅，南枝落北枝。闻老杜诗：“雷声急送千峰雨。”又诗“乱插繁花向晴昊。”  

【`陈简斋集`】  

《和张规臣水墨梅五绝》：巧画无盐丑不除，晋庾亮谓周岂页曰：“人咸以君方乐广。”岂页曰：“何乃刻画无盐，唐突西施！《古列女传》，钟离春者，齐无盐邑之女。为宣王正后，极丑无双。此花风韵更清姝。《静女诗》“静女其姝。”《毛传》“姝，美色也。”东坡《送刘景文诗》“只有颖水清而姝。”从教变白能为黑，《史记》屈原《怀沙赋》：变白而为黑兮，倒上以为下。”桃李依然是仆奴。东坡《梅诗》“天教桃李作舆台。《杜牧李贺集叙》：“仆奴命骚。”病见昏花已数年，只应梅蕊固依然。东坡《送程楚州诗》“病眼昏花困，书檄陈后山。”《八月十日诗》一梦人间四十年，只因炊灶固依然。”谁教也作陈玄面，眼乱初逢未敢怜。昌黎《毛颖传》与绛人陈玄，弘农陶泓，会稽楮先生友善。又《雪梅诗》“荧煌初乱眼”。粲粲江南万玉妃，别来几度见春归。万玉妃见十卷《雪诗》《东坡梅诗》“玉妃谪堕烟雨村。”相逢京洛浑依旧，唯恨淄尘染素衣。陆士衡为顾彦光《赠妇诗》：京洛多风尘，素衣化为淄。《谢元晖酬王留安诗》“谁能久京洛，淄尘染素衣。”含章帘下春风面，杂《五行书》宋武帝寿阳公主，人日卧含章檐下，梅花落额上，成六出花。老杜《明妃诗》：“画图省识春风面”。造化功成秋兔毫。《朝野佥载》：欧阳询子善书。笔以狸毛为心，盖以秋兔毫。《笔谱》：凡作笔，须取仲秋兔毫。意足不求颜色似，前身相马九方皋。《史记?晏婴传》：子之意自以为足。《列子》：秦穆公求马。伯乐荐九，方皋，穆公使之行，三月而返，曰：“得之矣”。问之，曰：“牝而黄。”使人往取，则牡而骊。公不乐，召伯乐谓之曰：“求马者，物色牝牡，且不能知，又何马之知也。”伯乐喟然曰：“皋之所观天机也。”得其精而忘其粗，在其内而忘其外，见其所见而不见其所不见，视其所视而遗其所不视，若皋者乃有贵乎马也。”自读西湖处士诗，年年临水看幽姿。晴窗画出横斜影，林和靖《梅诗》“疏影横斜水清浅，暗香浮动月黄昏。”绝胜前村夜雪时。僧齐己《梅诗》“前村深雪里，昨夜一枝开。”《次韵何文缜题颜持约画水墨梅花二首》：文缜，名仙。井监人。政和中廷试，为天下第一。钦宗朝任右仆射，持约，名博文，靖康初为中书舍人。窗间光景晚来断，光景，见八卷《蜡梅诗》。又昌黎《酬裴功曹诗》“是时山水秋，光景何鲜新。”半幅溪藤万里春。《纸谱》：剡溪之藤为纸最妙。唐舒元舆云，今之错为文者。皆天关剡溪藤之流也。从此不贪江路好，胜弃心力唤真真。杜《西郊诗》“江路野梅香。”《缙绅脱说》：进士赵颜于画工处得软帐，图一妇人甚佳，颜欲得如此妻。画工曰：“余神画也，此名真真。呼其名百日。昼夜不歇，即必应。应则以百家彩灰酒灌之，遂活”。颜如其言，果下障，言笑饮食如常。逾年生一子。其友曰：“此妖也，余有神剑，可斩之。”是夕真真泣曰：“妾南岳地仙也，君忽疑妾，不可更生”携其子，却上软障，呕出前酒，画上添一子。夺得斜枝不放归，倚窗承月看熹微。林和靖《梅诗》：屋檐斜入一枝低；《归去来辞》：恨晨光之喜微。墨池雪岭春俱好，付与诗人说是非。《云淡友议》：崔涯、张齐名，每题诗娼肆，誉之，则车马继来。毁之，则杯盘失错。嘲李端端云：黄昏不语不知行，鼻似烟窗耳似铛。爱把象牙梳插鬓，昆仑山上月初升。端端道旁见二子，再拜曰：“端端只候三郎六郎，伏望哀之。”乃重赠曰：“觅得黄骝备绣鞍，善和坊裹取端端。扬州近日浑成美，一朵能行白牡丹。”于是宾客竞臻其户，或曰：“李家娘子才出墨池，便登雪岭。何其一日黑白不常。”又《六言》：未央宫里红杏，羯鼓三声打开。见前《郊祀》诗。大庾岭头梅萼，管城呼上屏来。李义山《对梅雪》诗：梅花大庾岭头发《白氏六帖》：大庾岭上梅，南枝落，北枝开，见《山水赋》。  

【`陈了斋集`】  

《花光仁禅师以墨戏见寄，以小诗致谢》。禅心已出包区宇，墨海翻腾作雪梅。三昧笔端俱戏事，定余幽室暗香来。  

【`儒学警悟`】  

客有诵陈去非墨梅诗于予者，且曰信古人未曾道此。予摘其一曰：“粲粲江南万玉妃。别来几度见春归。相逢京洛浑依旧，只是缁尘染素衣。世以简斋诗为新体，岂此类乎？”客曰：“然”。予曰：“此东坡句法也。《梅花绝句》云：月地云阶漫一樽。玉奴终不负东昏。临春结绮荒荆棘，谁信幽香是返魂。简斋亦喜夺胎尔。简斋又有《蜡梅诗》曰：奕奕金仙面，排行立晓晴。殷勤夜来雪，少住作珠缨。亦此法也。  

【`邹道乡先生集`】  

《仁老寄墨梅七首》：二月八日春气分，忽以梅英枝上繁。颠狂索酒醉复醒，知是笔端回化元。岭南消息报来新，正想梅花傍酒樽。生出两枝遥寄我，道人方便信多门。前年谪向新州去，岭上寒梅正作花。今日霜缣玩标格，宛然风外数枝斜。马祖庵头挂钵囊，晚随缘出住花光。僧繇一笔无人会，戏作寒梅自在芳。解衣盘礴写梅真，一假风流墨外新。依约江南山谷里，淡烟疏雨见精神。金张许史竞东风，魏紫姚黄醉眼中。宾客贵人吾不预，独将清韵照禅宫。春晚晴光破雨回，闲将花轴傍帘开。炉烟细逐轴风散，疑是香从梅处来。《观花光长老仲仁墨梅》：我从梅花海里来，惊此两枝堂上开。不由天降非地出，道人作么生载培。无缝塔子通一线，放光照醒陈根。玉蟾银汉雨初霁，半启琼室通瑶台。香云漠漠护颜色，世眼欲睹诚难哉。不如取酒共春醉，一杯一杯复一杯。  

【`王之道相山集`】  

《和徐季功墨梅》：六言闲想窥池倒影，戏成落笔斜枝。父涅难淄玉质，细看何似当时。又便是朱唇素面，那知绿叶青枝。净几明窗展处，微风淡月醒时。  

【`李忠愍公集`】  

《次韵秦会之题墨梅二首》：南枝春色弄微温，记得清香扑酒樽。今日相逢隔烟雾，扬州残梦足销魂。又长爱孤标似君子，不禁横竹巧挤排。短幅离离乃遗像，至今寒蝶误飞来。  

【`王质雪山集`】  

贵简不贵繁，妙在有无间。满眼寻不见，约略见纤纤。贵老不贵稚，妙在荣枯际。芳态减初年，其中寓幽意。贵瘠不贵肥，愈瘦愈清奇。瘦到无何有，政好玩空枝。贵含不贵开，风度韬胚胎。游蜂不得，乃始抱全才。宜在幽且邃，终日无人至。水绕山重重，隔树令人嚏。宜在平且阔，大江惊涛泼。泼上稍连颠，半蓦忽冲脱。宜夜不宜昼。更宜月波溜。崖净涧淙淙，渔子推蓬嗅。宜阴不宜晴，更宜雪花凝。五七点未足，封枝要全扃。宜与竹相邻，白日参青青。所恨花无音，间借竹为声。宜与松相伴，扶疏交凌乱。松香粗则粗，亦能佐一半。其鸟宜翠羽，否则碧蒿侣。山雀仍山鸦，速去切勿驻。其人宜野僧，否则闲道民。宜疏绮纨客，公子共王孙。吾非僧又非道，两眼贮五湖，两肩负三岛。相烦健笔凌风扫，梅子王子成二老。纷纷初疑月挂树，耿耿独与参横昏。自从东坡老子飞此英，茫茫世界总无人，疏影横斜水清浅，暗香浮动月黄昏。自从西湖处士杨此灵，纷纷豪俊半无神。赠子一转语，挑子万年机，嘬苏诗，嚅林诗，要使苏诗林诗透心脾；槎南枝，北枝，直使南枝北枝伏指麾。九州四海寻人去，不遇当人不要归。吴梦辰早掉鞅功名之场，中染指酸釜，又与鼎食参差，胡沙南骛。袖短书撼成闵于汉南，健语鲜明，晚裹以章服。香火岳麓。而稍食之。结庐下雉之西郭。自见谓老圃，樊迟愿学，而孔子不与，何也？樊迟将以此利物。盖墨氏发源者，今措意不然，诵余所咏，可以兴怀长叹也。余不欲自作机杼，其叶律皆沈述之者。《和沈述之与俞舜俞题墨梅》：玉京群帝周大罗，芙蓉倒影旌旗多。明视仍孙窍娥，双成飞琼相和歌。飞琼授以无声诗，下走人间驶莫追。梅花狂扫不自持，但见浮动横斜他，不知中书君贵列锺鼓，唤下真真命歌舞。真真呼上复呼下，上屏不言下屏语。空郊莽苍江渺茫，中书头锐身瘦长。玄泓濡首醉淋浪，首所触者皆生香。柳山俞生气象别，不惟手洁更身洁。中书相与有良缘，共看霜天羌管裂。十指五指握妙华，不在山颠即水涯。老杨死守梅花树，攀枝弄叶犹咨嗟。眼光落此亦前定，过去垣外触参井。俞生今世伴梅花。若伴他花应不肯。《题龚嘉谋墨梅》：梅花一枝复一枝，是邪非邪吾不知。空堂惨淡寒寂寞，安得璀璨生光辉。今朝朔云覆江野，无乃雪花冲屋楣。少定徐观元不尔，壁上横陈皆不飞。摩挲零乱争欲动，亟避又不来沾衣。稍悟寒英着明缟，已信未信犹衔疑。虽然是梅不是雪，亦岂人力攘天机。伸脚欲下俄复缩，泠泠亦似奔湍溪。忽听檐牙林雀，纷纷惊下玉葳蕤。鼻端三嗅定何有，萧骚若有霜风吹。乃是溪小龚子，搦笔汛翰生清奇。老杜见松被松吓，王子见梅遭梅欺。却忆西湖疏影里，断桥流水袖香归。《题俞舜俞墨梅》：菁村江梅，竹山蜡梅，余虽不遍历天下，东南未见也，俞子充浣濯襟次，周行薄海，多识伟人如此。而后艺进于道有日也。郭恕先云：吾威当山下见一峰，始大悟。又陈图南曾同吾渡水，顾影忽有觉。吾山水盖得妙于此。俞子与梅花有良缘，试用吾言推之。杨无咎，透梅肝胆入梅心，俞舜俞，刳梅皮骨到梅髓。大江之西出二士，长淮以北屈两指。吾尝菁村山中饱玩玉葳蕤，十里五里无他枝。所恨俞子不同载，至今心系吴江湄。吾尝竹山道上烂看蜡凌乱，三程两程行不断。所恨俞子不同征。至今梦绕襄山畔。百尺卷雪楼，十顷黄龙州。此地遇俞子，此时逢孟秋。巽二滕六皆未集，广寒宫中暗窃来相投，一枝两枝虽不多，千林红紫无若何。七尺八尺抑何短，万里莽苍亦云满。赠尔一则语，收却万年功。真梅蕴在磊胸，幻梅流出精明瞳。溟摸索未有睹，惨澹经营何所从。中庸大学松斋绎几转，楞严圆觉竹几翻数卷。他时相逢江路傍，茫茫江月梅花香。但见梅花普照眼，不为梅花空断肠。《题李赞可掀蓬梅轴》：低蓬掀起凑平沙，略见玲珑八九花。自有青天衮明月，灵台长见影横斜。半腰已自见全身，但要当人着眼明，觑到梅花头上上，十方同是玉为京。右俞舜俞所作，其意绪多步武杨无咎，以此自名。壬戌免秋书入春闱。至不能落笔，余叔父君玉戏曰：“若扫一枝，当作省元矣。”无咎长叹曰：“天地大德曰生赋》全无一语，只有八阵图诗两句以遗公。曰：遗法千年在，斯人百代无”。语讫拂袖而出。无咎不惟笔端梅格绝伦，其诗清婉堪咀嚼，并书于此。《再题》：不见梅梢不见根，参横只尺未能扪。掀蓬何自掀蓬尽，一任江风吹断魂。半江鼻观已前知，恨不身先急棹飞。虽则梅花不全见，妙香满载野航归。既题掀蓬已，又出此轴亦掀篷也。与梅花因缘独在江湖，何耶？余在成都西楼下见晁子止侍郎有诗在扇云：短蓬烟里冷萧萧，两岸梅花各见招。吹散前村一杯酒，满江风雨不相饶。余屡玩频哦，子止曰：“君爱此耶！”出小横轴江路野梅数枝，曰：“为我题此，当以扇乞君。”余沉吟良久，曰：“西楼何自有江声，安得梅花的明。斗转参横无定舍，侍郎行处亦随行。子止即举扇与余。至江陵，刘共父枢密觅去。味此风标，与掀蓬大同而小异者耶。  

【`国朝龚教鹅湖文集`】  

《为张邦英题钱舜举折枝梅花》：西湖美人风韵奇，玉为资质冰为肌。江梅向暖开南枝，美人与之同襟期。月香水影有妙句，横斜浮动无人知。世间凡卉不敢并，香名万古芳菲菲。罗浮美人亦大好，笑靥盈盈破春早。明日萧条客梦醒，参横月落春光老。怊怅松林不见人，多情翠羽空相恼。繁花乱插满头归，芳心寂寞忧心捣。吴兴美人真可人，兴来亦写梅花真。奇奇怪怪发天趣，斯须幻出江南春。疏花绰约有生意。鲛绡半幅无纤尘。固知佳画不易得，百年谁复藏其珍。朝云不入黎花梦，铃阁无声画屏冻。淑态偏嫌夜雪欺，幽香不许春风动。意态娉婷富贵羞，精魂冷落清寒共。时揩病目一摩挲，万紫千红竟何用。山阴古多图与书，张郎自是山阴癯。平生爱画入骨髓，得此置之坐右隅。我生亦有画梅癖，对此不觉形神俱。含丹吮墨我不知，还君此画长嗟吁。  

【`宋陆游渭南集`】  

《题施武子所藏杨补之梅》：补之写生梅，至简亦半树。此幅独不然，岂画横斜句！《题剡溪莹上人梅花小轴》：孤舟清晓下溪滩，为访梅花不怕寒。忽有一枝横竹外，醉中推起短蓬看。  

【`张守毗陵集`】  

《席大光邀同赋墨梅花颜博士画》六首：镂冰斫雪赋精神，不受丹青一点尘。施粉故应嫌太白，漫凭水墨见天真。骚人洗砚试松烟，造化炉锤贮笔端。春破南枝入诗眼，句成只许画中看。笑挥墨妙当铅华，真是天然玉雪花。月冷霜清春不管，一支寒影堕溪斜。墨白何妨俗眼疑，写真妙处足天机。横斜疏影黄昏月，貌尽西湖处士诗。墨竹文翁旧写真，墨梅颜子更超群。我家幸有谷，乞取冰姿伴此君。故园雪树想凋零，却向毫端见典型。梦破江南愁绝处，前村烟迥雨冥冥。  

【`吴居仁诗`】  

岭南十月春渐回，妍暖先到前村梅。问君何处识此妙，一枝冷艳随霜开。长江凛凛欲崩岸，乃见好事多墙隈。初疑渗漉入瘴雾，更恐寂寞理烟煤。微风不动暗香远，淡月入户空徘徊。坐看粉黛花膻恶，岂但桃李成舆台。我行万里厌穷独，疾病未已心先灰。对此不觉三叹息，恐是转侧同南来。异乡久处少意绪，破壁相对无根。古来寒士每如此，一世埋没随蒿莱。遁光藏德老不耀，肯与世俗相追陪。轮离可多见用，牺尊青黄木为灾。含毫吮墨去颜色，况自不必须穿栽。岁穷路远莫惆怅，此去保无蜂蝶猜。  

【`李忠定公集`】  

《戏赋墨画梅花》：道人画手真三昧，力挽春风与游戏。露枝烟蕊忽嫣然，自得工夫畦径外。由来墨白无定姿，浓淡间错相参差。炯如落月耿寒影，翳若宿雾含疏枝。群芳种种徒繁，脱略丹青尤拔俗。妙质聊资陈氏媒，幽姿好伴文生竹。世呼墨竹为墨君，此花宜称墨夫人。铅华不御有余态，世间颜色皆非真。年来妙观齐空色，天花时露真消息。试须幻出数千枝，不费梁溪一丸墨。  

【`许景衡横塘集`】  

《墨梅花三绝》：园林飒飒正飞沙，见东风第一花。画里有诗还会么，分明竹外一枝斜。柔条乱蕊照人寒，多少冰姿在笔端。迥出暗香疏影外，诗人莫作一般看。冰茧连槽无点翳，忽惊雪片满寒枝。须知造物生成处，也似毫端拂淡时。《先兄旧作梅花，觅张先生画，因览之，怆然，辄次其韵》：茂陵雪片追方好，乱点铅华却不宜。多少人间春色在，未消写尽向南枝。  

【`曹勋松隐集`】  

《分题墨梅得客字》：北风吹云付寂寂，练练溪流湛寒碧。马头忽有暗香来，撼雪寻芳识标格。扬鞭敲镫荒寒路，酒恶难禁赖销释。陇上故人消息迟，一枝谁寄疏烟隔。老禅幻此空花相，墨晕横斜清照客。定应飞梦会姑仙，玉楼澹月连天白。  

【`朱松韦斋集`】  

《三峰康道人墨梅三首》：一枝春晓破霜烟，影写清波最可怜。衲被犯寒归吮墨，也知无地着朱铅。冰盘青子渴争尝，怪有横枝着意芳。等是毫端幻三昧，更烦觅句为摹香。缃囊墨本入宣和，林下霜晨手自呵。不觉霜台要全树，动人春色一枝多。康画尝投进，又为朱勋画全树，怅极精。  

【`孙鸿庆居士集`】  

《题隆上人墨梅花》：一枝插向钗头见，千树开时雪里看。惭愧道人三昧手，尽将春色寄毫端。  

【`董霜杰先生集`】  

《题龙岩居士墨梅》：龙岩戏墨作横枝，韵胜何妨不入时。黑雾玄霜遮缟袂，玉妃谪堕畏人知。  

【`胡铨澹庵集`】  

《刘景仁画墨梅扇上，又画梅影于扇阴，求诗，各题一绝》：竹外梅花耿玉颜，凛然冰句落霜纨。莫将轻扇趋炎子，留作人间六月寒。又一首：踏月看梅不见花，只惊水底影横斜。归来扫向冰绡扇，袖有西湖处士家。  

【`朱晦庵大全集`】  

梦里清江醉墨香，蕊寒枝瘦凛冰霜。如今白黑浑休问，且作人间时世装。  

【`袁起岩东塘集`】  

《用谢艮斋韵题欧阳长老墨梅三首》：误墨虽藏白，飞埃欲敛昏。谁将草玄手，着意写前村。屏灯红灼烁，窗月正黄昏。印出横斜影，分明竹外村。溪藤横翠约，老眼颇眵昏。唤入凌烟后，江村不是村。《用杨诚斋韵再题欧阳长老墨梅》三首：红妆夸睡足，粉额趁颜开。惟有江梅样，蛾眉淡拂来。玉容曾麝，彷佛带香开，不比真花怯，斓斑怕雨来。从来冰雪体，引墨为君开。寄语金鸾客，和羹人正来。《李英才作墨梅于天度观壁》：小折霜林半壁间，春风日日付毫端。秋高为借横斜影，留与吾师岁晚看。《又题墨梅》：轻梅拂拂有余清，笔下翻成月下横。昨夜小屏幽梦断，恍如烟雨瘴江城。  

【`张南轩集`】  

眼明三伏见此画，便觉冰霜抵岁寒。唤起生香来不断，故应不作墨花看。日暮横斜又一枝，水边记我独吟时，不妨更作江南雨，并写青青叶下垂。  

【`北涧禅师诗集`】  

描邈檀栾黪素元，万红千紫失根源。太玄自古人嫌白，白尽何妨反太玄。楚楚仙裳澹染缁，耐寒宜瘦不宜肥。莫言无子调商鼎，卿相当年有黑衣。省力寻春愈出奇，规蓬图上看新诗。杀风景问春知否，两手风霜一样龟。莫恨丹青废画工，不须求异只须同。玉容不及寒鸦色，故托缁尘异汉宫。《宋兄安卿墨梅》：清婉浑非铁石姿，故家别调合传衣。华风不疗春痕瘦，可是工夫不造微。《定平怀墨梅》：南昌梅少府，人道是梅仙。不疗疏枝瘦，安知瑰色妍。春归天上去，真自镜中传。同出吟机杼，无声亦自贤。  

【`张湖南集`】  

《庐陵李英才自制墨与梅花写真艮斋诚斋又许其能诗十月七日携画见访且索拙语因成古风以赠》：我家种梅三百树，恼人不特香如雾。阶前花影二更来，月光到处纵横住。几回欲画嗟未曾，李君能事乃尔能。素绡窃我当时景，更引夜月花边升。濡毫晕水压凡墨，扫烟自就千枝灯。客衣缁尽不复恨，但喜占艺清如冰。英才之言云尔圭玄漆响用不尽，博金价定无亏增。又闻觅句颇清熟，社中宗匠交口称。云台万事无心计，只学希夷多爱睡。醒时非画亦非诗，恣向虚空写干偈。君舡再过中未。乌丸并望新篇寄。醉来染试陋溪藤，满壁蛟龙风卷地。  

【`许纶涉斋集`】  

《明日欲对，通夕不成寐。枕上赋墨梅诗，还契师宿逋》：师住一庵几何年，山深更过灵隐前。遗我江南几张纸，中有寒枝真契禅。胸中扫除烟火食，笔端洗涤苍苔痕。立雪家风真第一，欲我着句今忘言。苍颜幸没黄尘里。清梦忽堕孤山涯，处士桥边卷蓬相，痴儿莫讶得香迟。昔看汉头印明月，今观海底拾玄珠。自从迦叶天机浅，不但花无笔亦无。春风不逐花光老，心印自传圜契师。师能写出梦中梦，我却吟成诗外诗。  

【`吴仲孚诗`】  

《掀蓬梅》：断桥月老水弥茫，谁托舟扉夜望长。零雪正埋和靖骨，淡烟微见寿阳妆。一时韵巧传清思，几度凝愁忆暗香。举世可无题品手，擅场到底属何郎。  

【`杨诚斋集`】  

《跋京仲远所藏杨补之红绫上所作着色掀蓬梅》：朔云暗天垂到地，朔风裂山吹脱耳。长江万顷一艇子，一夜雪寒不成睡。诗翁晓起鬓蓬松，缩颈微掀黄篾蓬。夜来急雪已晴了，东方一抹轻霞红。江梅的砾开独树，蓬间截入梅尺许。老干新枝紫复青，花白玉须黄金。满身满面都是雪，梅雪却与霞争明。不知诗翁何处得霜锯，和雪和梅斫将去。恐是并州快剪刀。不然吴刚修月斧。下无根干上无梢，一眼横陈梅半腰。东省拈出寒萧萧，至今花头雪未消。《董主簿正道壁间作水墨老梅一枝，宿鹊缩合半眼栖焉》：斜枝饱风雪，疏花淡冰玉。一鹊忍清寒，居然伴幽独。《醉后捻梅花近壁，以灯照之。宛然如墨梅》：老子年来画入神，凿空幻出墨梅春。壁为玉板灯为笔，整整斜斜样样新。《乡士李英才得老潘墨法，善作墨梅，复喜作诗，艮斋目以三奇，赠之七字，予复同赋云》：吾乡李君磊嵬胸，夜持云梯倚秋空。月中夺得修月斧，斫倒南山千岁松。束归丹灶和玉桂，燧出绿雾霏鸾龙。捣成玄圭与苍壁，洒作横枝岁寒色。庾岭霜林和靖园，掇入生绡供戏剧。幻松作壁壁作梅，豪气勃郁尚不开。琼艘满酹梅雪下，吐出西湖有声画。《七月二十三日题李亨之墨梅》：夏热秋逾甚，寒梅暑亦开。无尘管城子，幻出雪枝来。  

【`草堂集`】  

《陆德原和题新安画梅花韵》：东风一夜渡江新，开遍梅花照眼匀。何逊从来有才思，题诗不负广陵春。  

【`韩涧泉集`】  

《自吴中持陈绍之墨梅归置屋壁》：西湖貌得一枝来，长夏风轩尽日开。老眼暗中时摸索，便知玉雪不能猜。《又题墨梅》：只在山林不见花，谁将水墨试横斜。与君一笑霜风里，从此留诗到酒家。《杨补之梅花小轴》：腊前到处见梅蕊，影落寒窗只自知。尔重西江三昧手，玉溪西隐看横披。  

【`蔡九峰集`】  

《马司户惠所作墨梅并示佳作。因次韵》：谁把霜毫归庾岭，王孙去后久寥寥。长时月夜横疏影，镇日春风上素绡。可笑儿童寻剪摘，如知蜂蝶亦邀招。人心造物无穷巧，顷刻功成永不摇。  

【`沈继祖栀林集`】  

《俞舜俞作墨梅八轴，皆取古人诗句，请余赋之》：天生万物俱森罗，诗人于梅诗独多。不言成蹊桃与李，何敢当此不类歌。由来画中有新诗，俞君造次以笔追。浑然莫知诗画异，手与心犹不自知。红杏花开惊羯鼓，虞美草认歌声舞。笔能招此玉梅梦，花非解语如欲语。我生身世两茫茫，倒与此花交分长。书窗有月前弄影，山驿无风远有香。溪流落英送我别，谁念孤芳增皎洁。此时我有万斛愁，吹断参差山石裂。吴霜忽点双鬓华，故人各在天一涯。南望一枝书断绝，临风不复三叹嗟。天花何曾着禅定，百忧炼心澄古井。世有铁心石肠人，举似我诗应首肯。  

【`项安世悔藁后编`】  

《题屏风墨梅二绝》：一段西山雪，中含太古梅。无香亦无色，免被百花猜。天上和羹事，巢由不忍闻。疏花将瘦影，闲卧一溪云。《二十七日衡阳县义宰以奚奴墨梅侑客太初字冲远》：铁石心肠宋广平，赋含脂粉太多情。固应却有柔荑手，淡拂横枝彻骨清。  

【`张拙轩初藁集`】  

《题禅乡院壁间墨梅》：昔年曾作梅花梦，梦回衣上寒香重。矮窗偶见一枝开，早是江南春意动。凡花不似梅之清，精神骨相由天成。屡从画手细传本，但知刻画非写生。官塘荒寺门斜掩，岁久廊欹雨点。不须晴雪明千堆，胜喜墨痕留数点。  

【`方秋崖集`】  

《书赵相公梅卷》：一梢两梢晓汉月，三花五花暮江雪。春风到手眼生寒，烟水封深有茅。《用郑少傅韵题赵参政梅卷》：雪谷冰崖枯槁士，上锉无烟寒堕指。朝饥郁屈鸣不平，乌玉磨云翻砚水。花光若朽补之穷，吐作冷花春几几。相公折神兵，肯与此辈争诗名。横梢墨偶然尔，别有妙处贤长城。单于吹叶远关塞，张我大汉之天声。老生经济知无术，尔雅虫鱼宁阁笔。岩廊有此磊落人，安事儒士呕心出。吾文不在双仆骚，尔曹政可衙官屈。所怀浩荡同元工，宁比八九吞云梦。铭常勒鼎勋业在，未可枯木窥坡翁。谨勿闲挥补天手，且挈一世春风中。军书夜下飞如射，彼蠢者胡犹梗化。梅花岭外有传闻，老我毛寒足惊咤。神枢净洗甲兵腥，瘴月蛮烟亦堪画。《书惟扬张君梅卷》：平生何逊扬州梦，到得扬州月自寒。谁遣雪蓬春半树，诗情便作故人看。月明临得霜桥影，只恁横斜自一奇。唤起江南归梦远。竹村烟水有茅茨。  

【`蔡戡定斋集`】  

《端约遗墨梅以诗谢之》：先生出语已惊人，戏作梅花又逼真。眼底江山诗有助，胸中丘壑画精神。清香素质恼诗情，更倩挥毫为写真。共挽东风拚一醉，不须摹傲费精神。《题墨梅》：谁作横枝太逼真，枝头的砾眼俱明。也知笔力窥天巧，无奈清香画不成。  

【`刘后村集`】  

《信庵丞相为余作墨梅二轴。诗以小诗》。天畀村翁一段奇，发函虹气贯茅茨。肯移金鼎调元手，为作玉龙檠雪枝。绝艳从教百花妒，秘藏莫遣六丁知。信庵丞相亲分付，麾出花光与补之。《再题信庵墨梅》：信庵墨戏古无之，元气淋漓尔许奇。特与此翁挥匹楮，不为彼相作横枝。山相秘藏扫雪辋川画，曾序调美沂国诗。余尝序公诗以此濡毫。九十老农尤宝惜，时时开卷拂蛛丝。  

【`洪平斋集`】  

《和黄几叔墨梅二绝》：月暗云迷竹外枝，寒香未动便能奇。面如坡老南归后。骨似温公独乐时。六月夜窗留取看，霜风萧飒堕林端。问渠底事青青晚，耻上寻常桃李盘。  

【`刘宰漫塘集`】  

《题刘文简所藏墨梅卷》：烟雨和成宛擅场，新来翻着雪衣裳。以吾不可学渠可，善学杨君只此郎。杨补之甥汤君所画。自谓得补之白墨相形法，此卷乃为倒晕素质以反之。  

【`王鲁斋甲寅藁`】  

《题墨梅七首》：岁寒无与偶，独抱幽贞长。笔下孤梢瘦，冰花纸上香。笔头开造化，花外越精神。偃蹇龙表，新梢最可人。冰蕤开雪颖，墨妙发孤香。不袭逃禅印，枝头有异光。穷冬天地闭，万物正凋残。玉立清梢表。天然独耐寒。胸中含静操，笔下走寒梢。一见孤山客，清香尽拆苞。素质天然静，清芬绕鼻根。更于翘楚上，一笔起冰魂。一枝横出晓，霜外数花开。谁识生绡上，清香静处来。  

《和诸庵花光十梅颂》：一笔划断寒崖，疏蕊数枝低亚。不待雪压霜摧，已自全体放下。孤山树槁神枯，一段底死工夫。脉脉不知机转，忽然觜眼皆。空里翻身透出，风前玉立精神。百草头边未觉，还他独占光春。不问东风来未，冷冰冰中得意。谁于笔外相知，更有无味之味。接得少林枝叶，满腰风雪馨香。一自飘零庾岭，花光也解流芳。江头千树纷纷，纸上不堪狼藉。翻思洞口风流，忽见半梢横出。孤标向背从地，枝头各自精彩。堂堂妙用纵横，谁识笔根所在。大化元无拣择，墨光随手高低。但得岁寒风度，自然处处皆宜。几度落花流水，何待空枝方省。要须投笔虚空，幻习与之俱尽。推出突栾本相，雨肥叶底清黄。熟后何曾酸涩，舌根自不寻常。《题画梅》：枝头寂寞若为情，唤起毛锥为写神。月下风前长玉立，娟娟一纸四时春。《题花光梅十首》：着脚孤高太出奇，凭空斜落两三枝。大风动地吹崖裂，正是冰姿蕴藉时。《一曰县崖放下》：深山大泽老龙僵，不染樵人斧上霜。月魄存存枯槁里，忽然枝上弄精光。《二曰绝后再》：见说前村破雪开，我来雪影浸苍苔。平生不识春风面，却道春从花底来。《三曰平地回春》：一丘一壑似夷齐，劲雪繁霜特立时。瘦影横斜清峭峭，世间几个赴心期。《四曰淡中有味》：裁冰镂雪几多工，次第开时个个同。夜半传香来庾岭，至今拈起作家风。《五曰叶联芳》：踏雪寻香几度吟，吟诗那得似花人。水村云壑抽身出，月挂疏篱别有春。《六日一枝横出》：枝南枝北出天然，雪艳烟痕若可怜。冷面峥嵘无向背，何尝有意向人妍。《七曰偏正自在》：亚水凌空任短长，枝枝风度要平章。一樽月下吞花影，剔在须头点点香。《八曰高下随宜》：孤标不肯结春绿，细雨黄昏腊正残。望断落花流水远，枝枝点点是微酸。《九曰幻花减尽》：青青叶底未堪尝，已作商家鼎鼐香。四月江南烟雨阔，安心且待那时黄。《十曰实相圆常》：《和遁泽韵取临江叔父墨梅》：我翁久驾白云归，谁宝冰绡一旧枝。疏影暗香浮戏墨，光风霁月惠仙姿。只疑和靖旧争长，纵是逃禅甘伏雌。寄语古樵毋睥睨，青檀归我不应迟。《和仰庵池上梅韵》：窗外梅兄不可无，山人一见两眉舒。江头千树应难得，池上数根宜有余。蟾魄浮香无定相，虬枝压水可常居。只愁疏影翻多事，一片清光不得虚。  

【`家铉翁则堂集`】  

《墨梅》：非香之香，非色之色。伴我孤吟，风清月白。冰崖孤芳，雪林早春。伴我读《易》，见天地心。  

【`何太虚知非堂集`】  

江北江南春又动，腊前腊后梅仍花。三点五点雪孕魄，一梢两梢铁擘槎。枯根健迸石色润，半身倒偃溪流斜。逃禅老人招不得，树冗探环今是邪？  

【`华镇云溪居士集`】  

《南岩僧仲仁墨画梅花》：世人画梅赋丹粉，山僧画梅匀水墨。浅笼深染起高低，烟胶翻在瑶华色。寒枝鳞皴节目老，似战高风声淅沥。三苞两朵笔不烦，全开半函如向日。疏点粉黄危欲动，纵扫香须轻有力。不待孤根暖气回，分明写出春消息，大空声色本无有，宫徵青黄随世识。达人玄览彻根源，耳观目听纵横得。禅家会见此中意，戏弄柔毫移白黑。佳句殷勤致两番，深情邂逅高双壁。不愁开谢逐东风，全胜当年陇头驿。  

【`陈郁诗`】  

《题梅花便面》：白团横写向南枝，冷蕊寒梢手自持。绝似晓空凉影里，月明中有桂花时。《题林可山为倪龙辅所作梅村图后》：当年一句月黄昏，香到梅边七世孙。应爱君诗似和靖，为君依样画西村。  

【`张紫微先生集`】  

墨梅四首生增丹粉累幽姿，故着轻煤写瘦枝，还似故园江上影，半笼烟月在疏篱。南枝昨夜雪初干，瘦质临风乱蕊繁。忆向溪桥曾驻马，却疑浑是雾中看。化工着意作幽花，疑是来从阿母家。寂寞沙村烟雨里，如看竹外一枝斜。山边幽路水边村，曾被疏花断客魂。犹恨东风无意思，更吹烟雨暗黄昏。《题鲜于蹈夫墨梅二绝句》：黄帘绿幕护轻寒，犹忆当年叩画栏。红烛泪残人语寂，玉人曾隔绮窗看。不御铅华著素衣，玉奴风调似清姿。何郎不作凌风句。幻出江南烟雨时。  

【`李俊民鹤鸣集`】  

《雪庵二梅图》：老树风光百不堪，画图仿佛见江南。为君试草花间赋，未必心肠似雪庵。《雪庵题钱过庭梅花图》：已把神传画谱，又看格在诗评。月落难寻清梦。云空乃见高情。  

【`吴则礼北湖居士集`】  

《仁老画梅》：疏影只横斜，羁臣真耋耄。观渠小开落，得此大梦觉。玄牝要饱知，六出端不死。妙高一瓣香，付与毛锥子。《题刘常梅》：生憎长红宛浅白，只有疏影连暗香。凭君且置风月事，一笑姑为时世妆。  

【`姜特立诗`】  

《赋潜庵墨梅》：季伦珊瑚光夺目，元载胡椒高柱屋。潜庵纸上一枝梅，富比王候夸不足。此花清绝更无伦，和粉磨丹吾所嗔。向来华光最入神，幻出西湖烟雨春。《李仲永墨梅》：写竹如草书，患俗不患清。画梅如相马，以骨不以形。墨君曩有文夫子，蝉腹蛇跗具生意，当时一派属苏公，雨叶风姿略相似。花光道人执天机，信手扫出孤山姿。陈玄幻却西子面，此妙俗士那能知。近时赏爱杨补之，补之妩媚不足奇，李生于梅却有得，高处自与前人敌。倒晕疏花出古心，暝云暗谷藏春色，我一见之三叹息，意足不暇形模索。君若欲求之点画，胡不去看江头千树白。  

【`王炎双溪类藁`】  

《墨梅》：酷似西湖处士诗，虽无半树有横枝。天寒地冷清癯甚，故着缁衣护玉肌。  

【`任希夷斯庵集`】  

《题蓝道人画梅诗轴》：湖海知君岁月多。欲寻笙鹤问烟萝。相逢一笑江南陌，听彻丝桐听踏歌。我家樵水东边住，手种寒梢一万栽。客路千年清梦断，谁将疏影巷中来。  

【`林季仲竹轩杂著`】  

一枝炯炯照人寒。绝似溪桥立马看，只恐春风解相怨。漏他消息入毫端。  

【`宛陵群英集`】  

《汪珍墨梅》：三更四更霜压屋，一枝两枝风折竹。江南岁晚客未归，梦入溪烟小横幅。  

【`韩元吉南涧集`】  

西北佳人绝代姿，倾城倾国未为奇。自然冰雪生颜色，不用人间朱粉施。影落寒塘月照时，梦为蝴蝶绕高枝。画工欲画无穷意，不道幽人圣得知。《郑仲南五梅图》：江南酒美樽不空，十年醉倒梅花中。经行所见略可谱，一一秀骨含仙风。不将铅华污真色，亦有醉脸匀春红。重英千叶两何好，玉立但喜肌微丰。红绡金缕变新样，品异独许天香同。花开到处即吾圃，水寒月淡烟空。醉来踏雪更起舞，长歌目送南飞鸿。自从春归厌寂寞。坐觉桃李难为容。忽惊横轴入吾手，世上犹有丹青工。扶疏清影卧空碧，一笑似喜曾相逢。君家亭馆安用此，此物自惜添诗穷。诗成妙手傥不惜，画我曳杖穿芳丛。  

【`詹敦仁清隐集`】  

《介庵赠古墨梅，酬以一篇》：开屏展素看梅花，淡蕊疏枝蓦蓦斜。墨散余香点酥萼，月留残影照窗纱。  

【`曾丰樽斋集`】  

《题杨补之梅》：风流青帝欲回春，先遣玉妃清路尘。过眼被渠偷笔写。虽忙犹得九分真。竹篱茅舍养吾清，正恐人间识姓名。毛颖传神偶相似，争先快睹辄倾城。《曾德礼墨梅，竹，篆，棣皆精，岁在己未，示以墨梅。酬价固非所吝，会即赴官岭表，度难自随，还以授之，副之古风》：北枝顽顿如不仁，南枝警敏如有神。方当群有急归宿，忽自太无偷发春。画画清修枝拔萃，点点精明花引类。幻尽岁寒姿者天，吾宗所幻天相似。溪边照水周逸民，帘下横窗晋诗人。胸次还余墨外墨，笔端更写真中真。把南全报犹轻议，举赵璧归非厌嗜。只今随牒广之南，彼大庾山吾画笥。  

【`高吉懒真诗藁`】  

识破宫妆色是空，香魂分付与东风。黑云泼眼催诗急，着我江头春暗中。  

【`张元干归来集`】  

《龙眠墨梅》：江南一枝春，岁久暗香灭。怪得深夜寒，荒村映残雪。《题忠上人墨梅》：寒梢的点昏鸦，雪后风前皎月华。结习未除羞老眼，更看淡墨幻空花。  

【`赵蕃淳熙藁`】  

《题杨补之梅》：翠条横侵鹤膝枝，江南篱落雪残时。杨郎笔下烟岚集，留作晴窗觅句资。  

【`李彭日涉园集`】  

《晖上人画梅乞诗》：微风正尔送荷气，忽见恐梅冰霰姿。元是道人三昧力，明窗漱墨发南枝。  

《昌书记画梅》：花柳春风纷衍，禅窗晚放横枝。虢国生憎粉黛，晓妆淡挪蛾眉。  

【`熊冕山瞿梧集`】  

《答王山仲作墨梅来访韵》：客从罗浮来，遗我一枝琼。仙风溢毫楮，夭矫冰雪清。感怀畴昔夜，醉饮月中英。青衣歌未竟，斗转参已横。俯仰今成古，散聚若为情。几回疏影里，呼鹤引长鸣。无人能悟此，空逐晓云行。因子重欷，聊以写吾生。  

【`陈耆卿窗集`】  

《题汤正仲墨梅》：间庵笔底回三春，平生爱为梅写真。只今龙钟仅八十，双瞳挟电摇青。芒鞋辙迹半天下，学语儿童诵君画。孤根踞铁几经年，转作平梢月倒挂。我家风雨送蜗牛，败壁淋浪秋复秋。试携织练觅天巧，门外观者何其稠。真花着雪纵如斗，为君描摸应添瘦。朝开暮落把不留，岂若墨本南山寿。临风一脔知味长，何当烂漫挥满床。孤山老人醉中见，便欲信手赋暗香。  

【`周紫芝太仓秭米集`】  

《题徐季功画墨梅》：一首六言：夜色无人能画，徐郎挽上寒枝。仿佛孤山尽处，黄昏月到花时。《张元明为道卿画竹间梅》：我作东窗竹外开，断魂香自雪边来。细寻水墨图中意，似对檀栾坞里梅。笔下悬知有冰玉，胸中元自少风埃。可怜能事王摩诘，解遣春从一笑回。《次韵徐伯远题钱少愚画孤山月梅图》：钱郎名与大年齐，貌得孤山一段奇。月色昏昏人寂寂，梅花淡淡水漪漪。戏将三昧传神手，东坡有“赵昌花传神”之语。催动千林破腊枝。不用摩挲窥妙墨，暗香疏影在新诗。  

【`李曾伯可斋集`】  

《题推蓬梅轴》：玉奴梳洗罢，半面露新妆。江岸数枝影，蓬窗一罅香。横披含晓色，卧对压春芳。庾岭几多力，剡溪方寸长。萧然临水月，即之贯冰霜。老出墨池手，清入诗人肠。孤梢亚篱落，全树嗤玉堂。故旧解后见，隽永约略尝。熏羞篆鼎供，醉梦纸帐傍。赖君润色工，着我怀袖藏。太繁厌易启，所取廉母伤。谁为语逋逊，持此同相羊。又题片玉漏春色，恍逢江路傍。中山费巧思，寿阳矜轻妆。精神盈一握，标格压众芳。仿佛水边影，有无风前香。卷舒适人意。推敲挠予肠。形状仆草玄，谱系根花光。勿谓数枝隘，中寓千丈强。晏不满几尺，焉用张堂堂。桃李空满园，愧死安敢当。大羹少为贵，鼎鼐滋味长。只愁楮君弱，蠹鱼食春阳。慎勿示肉眼，收付奚奴囊。  

【`王与钧蓝缕集`】  

《经筵彻章御赐诗卷》：一种寒梅白玉条，迥临村路傍溪桥。应缘近水花先发，疑是经春雪未消。  

【`声画集`】  

《僧善权送墨梅与王性之二首》：道人笔下有春色，写出江南雪压枝。千里持来烦驿使，暗香不减陇头时。眼底春光回陇首，雪中疏影落平湖。政须送与王摩诘，对着辋川烟雨图。《仁老湖上墨梅》：会稽有佳客，迈轴媚考。轩裳不能荣，老褐围岁寒。婆娑弄泉月，松风寄丝弹。若人天机深，万象回笔端。湖山入道眼，岛树萦微澜。幻出陇首春，疏枝缀冰纨。初疑暗香度，似有危露。纵观烟雨姿，已觉齿颊酸。乃知淡墨妙，不受腥粉残。为君秉孤芳，长年配崇兰。《张子文次韵何文缜墨梅二绝》：偃蹇江头卧夕烟，懒将玉雪斗春妍。心期老氏能知白，兴寄杨维独守玄。仙衣云样拂轻缁，林下神情特地宜，妒妇津头风恐急，坏妆聊淡变冰姿。《墨梅三绝》：笔端唤醒玉梅魂，满袖春风不见痕。未许卷帘新月上，却教烟雨恼黄昏。忆昨江湖倒载归，暗香夹路雨霏微。谁人貌得春风景，远看如烟近却非。逸少池边发兴新，管城别作一家春。临风玉笛无人会，鬓发空归想太真。《僧慧洪书花光墨梅》：一枝已清妍，交枝更媚妩。见之已愁绝，那复隔烟雨。钱塘千顷春，想见西津渡。他日到南屏，莫忘孤山路。《妙高梅花》：戏折寒梅画里传，便知香爨搅佳眠。爱君花不逡巡有，乾笑春风入暮年。《妙高老人卧病遣侍者以墨梅相迓》：万丝才歇转轻雷，无数晴峰笑靥开。大士已闻方卧疾，小空端遣出山来。宝坊世路知无隔，俗驾山灵故勒回。多谢多情似春色，十分浑在一枝梅。《光上人送墨梅来求诗还乡》：南岳有云留不住，东归结伴过湘湄，解将疏影横斜句，来换垂珠的诗。癯甚鸢肩寒入画，清于鹤骨老难医。遥知入岭风烟暮，正及追胥馈岁时。《墨梅寄花光仁老》：雪里梅开何草草，欲问清香无处讨。回看水际竹篱间，寂寞闲愁洗妆早。东坡戏作有声画，竹外一枝斜更好。但恐金须容易堕，额黄虽妙难常保。笑笑先生独爱竹，雪璧风梢麝煤扫。应谓冰姿不可传。醉里相忘亦颠倒。惭愧高人笔下春，解使孤芳长不老。从来病眼怯黄昏，隔雾相看更相恼。《王承可墨梅》：前身姑射冰相似，今代潘妃王不如。坐对真成在江国，淡烟微雨暗扶疏。可是伤春故癯瘦，未应无意作娉婷。不须更向岭头觅，只此松煤尽典刑。《僧壁师》：花光墨三昧，幻出小梅枝。烟重月华薄，冰蕤暗弄姿。《闻人武子》：陇首人归信息稀，愁看冰楮破寒枝。瑶姬驻立缘何事，直到霜飞月堕时。《僧祖可求初老墨梅》：手开玉玺心希有，乃得横烟冰雪枝。枯木堂中安用许，适堪病眼发新诗。《墨梅》：不向江南冰雪底，乃于毫末发春妍。一枝无语淡相对。疑在竹桥烟雨边。《曹元象客有遗予画梅花者，淡墨晕成，因命之曰梅影》：惜昔神游姑射山，梦中栩栩片时还。冰肤不许寻常见，故隐轻云薄雾间。《僧士安上座所画墨梅一首》：道人色心浮，了见造物根。笔端开此花，胸中有丘园。清香疑暗夜，疏枝卧黄昏。撞钟西湖寺，见月罗浮村。老眼隔烟雾，一笑作篱藩。《陈子高画梅花三首》：溪路横湖半山雪，暗淡寒梅一枝月。醉眸无处认冰姿，两袖香风更愁绝。长恨飘零随楚云，梦中犹记好精神。忽逢冷艳冰绡上，叹息侯家占好春。误人吹裂柯亭笛，岂有残英落歌席。始信寿阳人写真，不知江南旧消息。  

【`楼攻女鬼先生集`】  

《题赵远墨梅》：窗前惊见一枝斜，照眼英英十数花。千载简斋仙去后，何人更著好诗夸。  

【`陈起芸居诗集`】  

《梅谷毛应麟画梅》：生平只为爱梅看，故喜春风上笔端。短轴携来新茧密，横枝化作老龙蟠。瘦于影落蟾波夜，清似香飘雪岭寒。拟贴曲屏圆好梦，苦吟依旧错凭栏。《奉酬竹溪陈史君新诗墨梅之》：千里双鱼贲草堂，中藏环异夜腾光。兴因东阁增怀想，影落前营不寄香。四韵休夸毛颖伎，几回曾误寿阳妆。感公意过兼金馈，惭乏琼琚展报囊。  

【`韦桂诗`】  

《水墨梅》：香销南国云愁地，影落西湖月暗天。回首玉堂春梦香，一池墨雨起龙眠。  

【`中州集`】  

《李题秘书张监墨梅图》：眼中只有梅千树，不挂世间蜂蝶花。十载江南春梦断，至今清影在君家。《李晏题嗅梅图》：胧胧霁色冷黄昏，缺月疏篱水外村。人在天涯花在手，一枝香雪寄销魂。《杨邦基题墨梅》：粉蝶如知合断魂。啼妆先自怨黄昏。花光笔底春风老，寂寞岭南烟雨痕。  

【`吕诚草堂集`】  

《和靖看梅图》：西泠桥下林家墓，犹有旧时无数花。孤云何处双飞鹤，落日交青满白沙。  

【`林表民玉溪吟草`】  

《题徐无竞所藏花光仁老墨梅》：江路冥迷飞霰密，道人定起幽情逸。忽邀龙子幻新妆，粉淡香乾春一笔。寒梢瘦著苔衣昏，瑰色空留梦里身。几回月堕交流晓，霜发相看不知老。  

【`慕容彦逢文堂集`】  

《和衡侄题孙德明墨梅》：霜风栗烈砭人肌，又是江南梅发时。写影寻真未端的，此心隐处是南枝。  

【`陆象山集`】  

《赠画梅王文显》：子作寒梢已逼真，不须向上更称神。由来绝艺知音少，只恐今人过古人。  

【`草堂集`】  

《张渥题王冕梅》：照水疏花冰有晕，横窗瘦影玉无痕。孤山月冷黄昏后，拄杖曾敲处士门。  

【`瀛州集`】  

《子新令郎作墨梅有奇趣》：水边疏影自横斜，曾被诗人模写来。为爱郎君知笔意，胸中应是有诗材。从来淡墨胜铅华，光补而来三两家。妙处不通言语说，似花还复似非花。《观月秋作梅》：归路漫漫正深，无人为寄一枝春。阳关邂逅江南客，写得孤山面目真。  

永乐大典  

## 卷之二千八百十三  

八灰梅  

【`宋华彦清黄杨集`】  

《恢上人墨梅》：冰姿玉质本天真，幻化移来物外春。可是道人嫌太洁，从教素服染缁尘。  

【`草堂集`】  

《熊梦祥题王冕画梅花》：水影晴光为写神，当时已是失天真。一从残角吹新曲，几向寒觅故人。缟袂归来犹有月，佩环飞去更无尘。莫言醉魄空离落，信把和羹属大臣。紫禁春雪未消，年年香冷只飘摇。许身入画酬清赏，不嫁东风过小桥。  

【`施枢芸隐劝游藁`】  

《赓庾使和毛君玉送墨梅韵》：东风吹上岁寒枝，笔下工夫颇涉奇。此操直应同晚节，有香亦合伴冰姿。淡于浅水笼蟾夜，清似疏篱压雪时。春在小窗横幅里，调羹深意许谁知。  

【`胡仲弓苇航漫游藁`】  

《题高伯寿墨梅》：才见梅花喜溢眉，无声诗索有声诗。自从即墨移来种，莫辩南枝与北枝。生来洁白本无瑕，剪雪裁冰擅一家。堪叹俗流刚点，故将水墨写梅花。  

【`董杞听松吟藁`】  

略约低横露浅滩，瘦筇独立月华残。一枝拂掠浑如旧，思入清江烟冰寒。  

【`大雅集`】  

《冯以默题墨梅》：一枝竹外梦春酣，零落绡裳舞翠岚。天淡水平山月小，有人吹笛过江南。  

【`李石方舟集`】  

《永兄作灵照女墨梅两纸殊佳，仍书二绝其上，以为饷，次韵谢之》：荒畦草棘暗霜秋，菜饱无期那不愁。老去携篮问灵照，此间熟处要经由。不干老眼眩生花，自是诗人醉墨斜。从此绛州烟水窟，竹篱茅舍子真家。  

【`叶景文顺适堂吟藁`】  

《可山写梅》：放出东风手段，写成江路枝梢。君复无声句法，要与广平解嘲。《林可山荐毛监场写梅》：汉庭延寿丹青名，解使蛾眉休甲兵。之子懒作乃翁画，直向梅花苦用情。笔端不复污脂粉，临成天地无边清。更将此意与君复，岁寒应与孤山盟。  

【`吴莱渊颖集`】  

《题画墨梅》：北风吹倒人，古木化为铁。一花天下春，万里江南雪。  

【`国朝非空上人诗`】  

南北高峰雪未开，吴儿却棹酒船来。西湖月照六桥水，十里寒香都是梅。  

【`储泳华谷诗藁`】  

《题梅坞画推蓬梅》：冰魂销不尽，招得上南枝。依约横斜影，纱窗月上时。  

【`草堂集`】  

《郑东题徽庙马麟梅》：龙楼凤阁美人歌，赏尽琼花碧玉柯。驿使去时休浪折，江南春色已无多。  

【`谢无逸溪塘集`】  

朝见一枝吐，暮吟疏影寒。亭亭不解语，助我青毫端。毫端直似林逋鬼，千年万年作知己。孤山忆有咏残枝，洗尽铅华对寒水。  

【`马虚中霞外集`】  

疏葩结冷光，素质凝古色。濡毫谁氏子，巧夺真宰刀。展卷如有诉，老兔向天泣。仿佛月沉时，影落参旗直。夜久书灯青，鸿飞楚天黑。寒香忽破鼻，幽意不可得。悠悠感物理，对此成太息。我欲将赠远，真幻两莫识。长笑临春风，春风浩无极。  

【`南游寓兴`】  

《墨梅四首》：山边篱落水边村，楚楚孤标迥出群。历尽风霜清不减，尽将春意报东君。月中清影雪中香，老树槎牙近野塘。为报诗人高著眼，调羹滋味在岩廊。无边风雪冻关河，不减当年铁石柯。疏影满窗香满屋，玉堂清梦近来多。东阁西湖春意多，香凝玉砌影沉波。而今见画风霜里，尤爱昂藏铁石柯。  

【`宋名贤诗`】  

须知造化元无物，刚被花光强造端。认得色空都是幻，南枝非暖北枝寒。  

【`抄录杂诗`】  

《走笔题姑苏人梅花卷》：阖闾城中十万家，我昨到城初日斜。欲向城头吹玉笛，不知墙外有梅花。  

【`广信府永平志`】  

《县斋观林德亮墨梅》：胸次毫端绝点尘，书师终不似诗人。知君和靖先生后，写得梅花分外真。色香本幻还生幻，水墨为梅真是梅。挂向小窗禅榻畔，引他胡蝶梦中来。生平几度醉花前，只怕飞英落酒边。今次相逢不须寿，铅华已书得长年。岭头饱历雪霜清，今日移居入管城。须信凌烟新绘像，向来白面旧书生。忆昔承恩入帝宫，晓妆几听寿阳钟。无钱乞与毛延寿，玉腻翻成黑瘦容。花光卿月未为奇，笔法真传杨补之。意足不求颜色似，自惭未及简斋诗。  

【`李龚捻髭吟藁`】  

一从笛里送孤妍，钅舌朴翁兴寄杨雄独守玄。张子文忆着江南旧行路，林启复可怜风味故依然。李绩半幅溪藤万里春，陈去非夜窗添起月精神。石懋眼看白璧埋黄壤，黄鲁直发空归想主真。张子文  

【`中州集`】  

《林少卿淡墨梅花二首》：妙人端毫太逼真，便分南岭一枝春。风天月夕闲舒卷，疑有清香暗袭人。不争光暖恋阳阿，腊雪春风奈尔何。一缕淡妆冰幅上，宛然疏影在清波。《刘仲尹墨梅》：瘦损昭阳镜里春，汉家公主奉乌孙。泪痕滴尽穹庐月，谁道神香解返魂。  

绝缨人醉烛花残，主意方浓未厌叹。十五琼儿梳洗薄，琵琶才许近帘弹。生憎施粉与施朱，换骨玄都亦自姝。疏影冷香题不到，梦惊烟雨暗西湖。赵郎爱香人不知，罗浮山下有佳期。春寒彻骨角声起，才记参横月堕时。君王凤驾九龙池，后辇传呼召雪儿。狼籍玉旨银烛暗，丁香小麝印宫眉。钟鼓沉沉度苑墙，玉绳初直殿东厢。荀妃早发鸡鸣埭，残月微分烛下妆。衡州何处问花光，抹月批风只欠香。安得江南断肠句，为题风雨啼妆。高髻长蛾满汉宫，君王图玉按春风。龙沙万里王家女，不着黄金买画工。古绢谁藏谢女真，天寒翠袖一招魂。江山嫁尽风流梦，雪满冰溪月挂村。妙尽工意不工俗，老子见画只寻香。未应涂抹相溪得，政自不为时世妆。  

【`赵周臣滏水集`】  

画师不作脂粉面，却恐傍人嫌我真。相逢莫道不相识，夏馥从来琢玉人。《中州元气刘昂》：论书如论人，形以意为主。欠香大痴绝，相马似禅语。君评此花枝，破的在何许。招魂湘水深，背面东风苦。《刘瞻墨梅》：雪里精神月底容，却交憔悴怨东风。龙沙万里王家客，不着千金买画工。  

【`刘文贞公集`】  

《跋宋先生花光墨梅》：一事造精微，万事不录录。因花人得名，由人花不俗。人今不见花，尚存，二百年来如转毂。栖迟零落不可求，到手甘心弃珠玉。昔时秘在高相家，今日深藏宋君屋。宋君远宗有广平，铁石心肠湖海腹。梅花一赋尽风流，表里冰肌包玉骨。先生不负广平心，粘卷求诗已盈轴。吏部文章谪仙词，雨霁明霞映孤鹜。诗人句里有西湖，堪惜一篇珠万斛。寥休衲子一闲人，无蒂白云不拘束。偶从杖屡到云中，一见先生知昔宿。先生相爱屡相招，写字吟诗指网目。别来卜宅在燕城，静掩衙门厌奔逐。寥休固谒见水姿，恍惚迷身入梅窟。江山屏幛艮其背，正面傍观只三幅。一树疏影横斜，一树暗香馥郁。雪寒不复到君家，一树春风同化育。风声岂得闻，月光那可掬，有风不凋落，无月亦清淑。看罢南枝与北枝，肯羡春兰与秋菊。江边渔父忌孤清，拨雪移来伴松竹。满城桃李不能春，回得春风宜退缩。海棠容冶弄红芳，欲嫁应辞相污辱。一向作栖薪，还有诗人歌朴。世间刀锯自不加，恰似幽人在盘谷。尝闻画如书，书画在圆健。又闻画如诗，诗句贵含蓄。一花头上无边春，玉润枝条如铁屈。羲献千年不复生，李杜一时同汨没。诗仙清气草圣魂，藏入柯山为谁出。想见花光下笔时，一寸灵明真造物。却嗟人巧夺天工，夜半谁知嗔蝵蝵。花光初不技其心，信手挥毫自神速。始将淡墨扫仪形。渐引长梢争突兀。吹风日久皮已破，窖雪年深节还秃。蕊攒三刺劲于须，花破孤英清胜族。潇然自有林下风，世路黄尘遣谁拂。功成端欲放春回，展托包含不寒促。定知神物有护持，十手纷纷莫伤触。光辉相映君子家，外见雍容内严肃。不知一日几摩抄，玉色鲜明若新沐。客来何双待？不假浮蚁绿。一炷清香一碗茶，挂壁无言淡相瞩。客去何所为？危坐展书读。市声寂寂夜寥寥，素态偏宜照红烛。东邻已富西邻贫，北里食藿南里肉。万事参差不可齐，天外浮云几飘忽。先生赖有子克家，问舍求田成小筑。元龙豪气不能平，百尺高楼已颠覆。旋栽杨柳买陂塘，深巷幽居在南陆。儿孙满眼田园成，世间更有何为福。先生有四子，二子学乃笃，字画俱有功。谦谦早自收。大郎悟得花光梅，欲使断魂来再绩。四郎学就苗君琴，要把绝弦传古曲。大郎纯厚四郎清，志道依仁渐精熟。当今天子选人才，老向云霄看鸿鹄。富贵可求不可求，且向茅斋从所欲。梅花影里琴声中，清乐漫漫贫亦足。《跋宋汉臣墨梅》：写成孤瘦雪霜姿，造化都由兔颖司。宋子一章诗外画，林君两句画中诗。恍疑雪里初开后，全胜溪边未发时。暗鼎喷香灯似月，小窗疏影看横枝。又：体尽江村雅淡情，映来纸上照人清。枝梢欲向风中动，根干元从笔下生。几族芳英雪妆点，一弯新月玉斜横。花光不死西湖见，也索惊嗟问姓名。  

【`胡祗紫山集`】  

《题杜君复家藏王黄华雪梅图》：玉堂仙人饱不食，倚风咳唾成珠壁。散花天女不敢前，琼室瑶阶众香国。却嫌太素苦清寒，试手春风开玉粒。欲书不书持醉笔，抹画水绡三万匹。月明蓬莱水有清浅，偃亚寒梢几千尺。玄冥退席惊奇特，挥斥水花蒙玉质。罗浮窗户愧庸俗，江妃篱落羞寒乞。赵昌徐熙尘土人，办与凡花逞颜色。仙人飞升今几秋，高气清香尚蒸湿。人间宝墨有如此，锦囊玉轴如珍惜。幽人不见林西湖，谁有新诗能破得。九原唤起花光僧，茗宛分香照浓碧，展卷相看洗尘臆。《梅图》：影落水绡万尺长，坡仙已为细论量。颜色已足意未足，十里西湖一树香。《题杨秘监画裴晋公探梅园》：晋公貌不逾中人，有唐轻重系一身。四朝顾命二十载，千疮万孔俱弥论。功成不有若无事，别业徜徉洛水滨。四夷致问民戴慕，祝公遐寿逾千春。一游一宴入传咏，到今陈迹犹如新。息轩尚友志不浅，思公怅不同朝绅。探梅故事作横幅，堂开绿野延佳宾。招之不来白少傅，归舟触碎波心云。美人清唱梅花曲，雪寒四座回春温。淮蔡诛夷太平后，此乐未足酬公勋。画园宜为十袭珍，望之威重不敢亲，俨俨元和社稷臣。  

【`魏初青崖集`】  

《宋氏家藏花光墨梅》：人说花光物外仙，文章豪客欲移船。春风留在三花树，要与东溪结后缘。东溪，总尹汉臣自号也。亦善于梅事，故云。  

【`程雪楼诗集`】  

《补之画梅》：开卷见横枝，逃禅不可期。忽思霜月夜，独坐小窗时。《题赵云趣梅图》：烛龙一步九徘徊，便恐昆明作灰。避热雪楼无去处，天留半树补之梅。  

【`白君举寓齐集`】  

《惊梅图》：一笛西风翠袖寒，断肠声里玉英残。彼图省识春娇面，还似罗浮梦里看。《赵提学示屏上梅诗约同赋》：东阁屏风上，南枝滴蜡黄。巡檐曾一笑，破墨到孤芳。自惜调羹品，羞为落额妆。诗人朝夕视，且莫恨无香。  

【`吴征支言集`】  

《瓶梅图》：姑射仙人冰雪姿，壶中表里莹无疵。合供天上琼楼供，不要人间俗子诗。《题逃禅翁画梅词后二首》：小园梅开能几时，只余豆粒缀青枝。禅翁寿得花如许，二首年来雪月姿。天与才情个样清，前身端是老梅精。妙词难作人间唱，梦里罗浮翠羽声。《题梅图》：姑射仙人识面来，偶然而有见却惊猜。谁家野月模糊影，绝忆前时雪里开。  

【`蒲寿岁心泉学诗稿`】  

《赠林愚庵墨梅》：色空已解花光意，香影难随逋老踪。此只芒端不著密，几回曾误壁间蜂。  

【`吴礼部集`】  

《赵子固画梅》：千树西湖浸碧漪，醉拈玉笛绕花吹。只今无限凄凉意，留得春风雪一枝。  

【`王沂伊滨集`】  

烟冷吴宫几断魂，飘零江北未知春。画园一见参差是，犹怕青腰玉女嗔。一声羌管月明天，零落徐妃白玉钿。惆怅香魂招不得，琼台十二锁寒烟。《花光墨梅》：玉笛声中作雪飞，含音人恨晓妆迟。冰纨依约春风面，莫问南枝与北枝。罗浮招得玉妃魂，兽倩花光为写真。准拟明年林下见，风姿还似卷中人。  

【`姚牧庵诗集`】  

《杨补之墨梅》：肖齐家藏  

古之贤达士，名托技以传。由来含毫人，不及缣褚年。锥求异世知，存一遗百年。伟也清富君，绿发金印悬。脱落贵介习，博雅嗜奇偏。钜唐邺侯架，宝晋沧江舡。墨梅取无咎，轴首珠犀填。使有透绢诗，讵让花光前。虚堂清风夕，敛襟泛炉烟。对此冰雪姿，若失炎燠然。令人起幽思，杖屦西湖泉。《赵信庵墨梅》：广平援笔赋梅时，铁石心肠吐媚辞。千载信庵湔此恨，却将铁石作梅枝。《杨补之墨梅》：枯井残枝三数花，似临清浅照横斜。草玄善学营丘笔，水墨齐行自一家。  

【`牟献陵阳集`】  

《题梅图一首》：寒梅在空谷，本身凌水霜。托根傲众木，开花陋群芳。遥风递清气，迥水涵孤光。美实初可口，采掇升岸廊。念尔如传说，和美初见尝。不须羡幽兰。深林自吹香。又《画梅》：清香袭人，无处可着。起视天宇，参横月落。老逋之诗，逃禅之笔。炯其玉雪，忽在我侧。《予方卧病税院，刘君以画梅坚索诗，口占遣之》：今年四野赤如赭，安有吟情到北花。何况病夫空百妄，只于真实认根芽。  

【`贡泰父闽南集`】  

《题朱生质夫所藏梅花图》：  

水晶帘珊瑚钩，万玉花间一镜秋。睡起潇湘寒凛烈，却疑飞雪在罗浮。  

又  

夜深琼女出寒江，分得南枝雨一窗。可是贞姿共清绝，神倦肌骨更无双。  

【`仇远金渊集`】  

《题赵信国墨梅后书宋广平赋》：  

广平铁石清便赋，信国水墨横斜枝。总是平生和鼎手，更凭谁写简斋诗。  

又  

素衣喜不污缁尘，贞女江头见似人。桃李门墙零落尽，江南犹有一枝春。又《题李益所藏和靖吟梅图》师谦：瓶插梅花一两枝，逋仙隐几自吟诗。北风酿作西湖雪，余一顾山童冻得痴。  

【`王景初兰轩集`】  

《题墨梅有感》：杖藜踏雪西湖路，为爱梅花几来去。暗香疏影月黄昏，更遣寒枝啼翠羽。十年一梦随东风，回首清游觅无处。忆梅欲寄断肠诗，每恨尘埃无好句。他年再与梅相遇，定拟花边结茅住。江南春色今如何，驿使不来空岁暮。花光老笔通三昧，剩挽阳和发天趣。风神良是昔容非，应为缁尘染衣素。兰轩幽客避繁华，终日闭门香一炷。瑶台仙子来何方，病目增明喜如故。相逢便可倒清樽，不须更草招魂赋。  

【`贯酸斋集`】  

春风落纸老横枝，玉屑敲寒有可思。小袖接花香暖指，晓檐吹动雪参差。月就天阶夜不转，漏声移影过窗纱。谁人共听黄昏角，说与阑西未落花。青绫梦断恨初动，檐下风生信与参。砧韵敲寒惊楚曲，有人飘泊在江南。角韵凄凄苦梦参，长吟云碧锁寒潭。而今清瘦无消息，人与梅花总在南。落索香魂玉欲花，月明无际水无涯。不应误入横斜子，收拾春痕补鬓芽。斯花本是园中物，勉强移根山上载。唯有香魂留不住，随风终日下山林。《题花光墨梅》：和露和烟送墨，半藓半蕊好枝。记得罗浮重见，隔窗山月来时。借问如何太瘦，岁晚花光写神。疑认黑衣宰相，白花元是山人。  

【`董庶伐檀集`】  

《题王南谷大夫自作墨梅诗送傅君时教授南归》：何逊扬州迹未陈，染衣不是洛城尘。豪端一线阳和力，中有江南万触香。  

【`虞皋道园学古录`】  

《题赵子固梅》：楚王宫室赋离骚，不及梅花不解嘲。留与周南旧公子，岁寒聊写两三梢。《题梦良梅》：诗翁白发对青春，看遍江边玉雪新。我是锦城城里客，开图更忆锦屏人。梦良墨妙，近做清江时出晴吴之繁，稍以充润其清苦，此卷乃又澹泊，相遭之极者也。把既久之，梦良自称锦屏山人，盖与予皆蜀人也。岁月相望虽久，宁无故乡之思，故为赋此。汀烟冉冉竹重重，老树疏花吹晓风。壮游燕苏今白发，忆踏江船如梦中。苑檐曝日归来晚，野外荒云谁是伴。一枝已见故人心，三尺未愁横幅短。《又题墨梅》：霜月清江一桌过，谁将长影照寒波。浮云日暮长安远，莫恙宫妆扫翠蛾。《毕公济掀篷梅》：摘叶拈花梦不分，谁能健步觅晴云。不须更待掀篷看，全体东风举似君。《画梅风雪老嫩四首》：繁花千树倚晴空，不比疏枝冷雪中。只为玉堂天最近，尽将才思付东风。老身如铁心如水，长与空山积雪期。待得红尘吹紫陌，群仙归去已金时。绰约肌肤迥出一作绝尘，摩挲铜狄是何人。已看天上千年雪，不作人间一日春。门户重重玉数枝，娟娟静好称家儿。旧时东阁多能赋，说与扬州何逊知。  

【`曹伯启汉泉集`】  

《题童童平章画梅卷》：画出孤山清绝景，谁其作者四王孙。何当更假和羹手，添就西南月一痕。《索李副使画梅》：酷爱孤根暖独回，吴缣光拭向谁开。小诗欲寄司花手，昨夜清香入梦来。  

【`同恕矩庵集`】  

《钱舜举画梅》：风月长怜限南北，玉梅不识梦中花。吴兴有笔开江路，也到西湖处士家。《徐承旨寄李斋梅花图》：江东渭北两诗仙，玉笑琼谈几隔年。不遣西湖风月使，相思谁为写。《梅图》余花颜色浅深间，月魄风魂摸索难。宣仲十年心独苦，西湖绝景要人看。  

【`释大诉蒲室集`】  

《墨梅为仲实赋》：林花瘦影月微茫，风袂参差玉佩。更觉微酸生齿颊，千林烟雨待青黄。  

【`刘仁本亦玄集`】  

《水墨梅花七首》：  

杖藜冰雪底，清兴与谁同。好约林和靖，来寻陆放翁。疏花三两点，老骨一枝斜。明月西湖上，清风处士家。一枝斜蘸水，淡月正黄昏。为问西湖上，谁招处士魂。西湖人放鹤，东阁客吟诗。冰雪生清兴，梅花只自知。阁历冰霜久，山颠共冰涯。东风吹画角，奈此老槎牙。铁干疏花淡，绿毛幺凤双。道人清梦断，明月下寒窗。冰霜和雪月，何处着枯槎。载得林和靖，题诗湖冰涯。  

《题梅花卷》：  

玉龙一曲动江城，万斛珠玑照眼明。罗浮道人清不寐，梅花枝上月三更。  

《题水墨折枝梅》：  

颔下神珠照眼明，老蛟蜕骨月华清。梦回铁石心肠事，还写梅花忆广平。  

《题画繁梅》：  

晴昊繁花开遍时，画工淡墨写离披。如何不会冰霜意，乱作南枝与北枝。  

《寄梅图》：  

万木凋零霜雪摧，孤芳昨夜领春回。驿头消息凭谁寄，须待绿毛幺凤来。  

《题红白梅花画》：谁探海底珊瑚树，斜倚玉龙披玉鳞。香影总沉寒水月，色身分受艳阳春。湖头放鹤林和靖，雪里烧丹梅子真。南国风光慨回首，红红白白竞精神。  

《题袁安道梅花卷》：  

采笔生春夺化工，东风不得寿阳宫。冰肌玉骨精神处，绝似袁郎卧雪中。  

【`陆子方集`】  

《题补之梅》：含章殿里雪中开，曾共君王索笑来。着在荒蹊枯竹畔，可知准敕号村梅。《王隐斋墨梅》：曾看月下挂疏影，更怜雪后折横枝。逋仙此诗真是画，王生非画却成诗。  

【`王恽秋涧集`】  

《题花光墨梅二绝》：满溪明月影扶疏，只枉缁尘点雪夫。展放画园还记得，孤山离落涨西湖。破墨能开雪里芳，道人花供老犹香。移船要近花光住，笑杀涪公有底忙。《墨梅偶赋》：梅花天质本红黄，玉洁水清彻骨香。近为世间贪墨客，硬随时世作新妆。  

《寿阳公主折梅图》：满庭梅影媚春阳，粉萼封香散麝囊。折得一枝春在手，含章宫阁斗新妆。  

【`程端礼畏斋集`】  

《题有之得潘季通画寄墨梅卷后》：故人在天末，想思江梅发。攀条远持赠，贞心庶云托。犹恐岁寒姿，亦复有零落。写此归囊楮，用慰遥相忆，勿云粉墨假。百年不改色。  

【`王文忠公集`】  

《题梅花横披》：凛凛岁方晏，春意初未回。花神泄天机，催起南枝梅。孤标冠群芳，高韵绝汗埃。缥缈玉京人，弭节疏林隈。所畏渺天末，我马方虺聩。驿使未云逢，月落空徘徊。画史写芳容，横枝缀琼瑰。抚卷又增欢，美人犹未来。  

【`张思廉玉笥集`】  

《题画梅》：温温春阳，皎皎水雪。小桥竹外，天然幽绝。夷清惠和，二圣孔并。赧彼色媚，望君德馨。《天香阁观王冕梅次其所题诗韵》：天香阁下秋气清，上人邀我阁下行。举头蓦见王冕画，使我尘埃双眼青。摩挲壁如境平，上有万点冰花明。若非花光骋三昧，谁使造化驱百灵。繁枝久不林下见，老干忽来堂上生。拳挛鹤膝凸，屈曲盘系猿臂撑。薄寒似觉霜气劲，惨淡如有参星横。酒家门前晓月落，罗浮梦里春风轻。枝间积雪拟待伴，树杪翠衣疑有声。皎如姑射太绰约，静似处子多娉婷。铁心石肠不挂念，冷蕊疏香偏动情。短篱倒照日杲杲，野桥春水波冷冷。空怀孤山已半世，不到里湖今十星。何当结茅里闾近，相与把杯怀抱倾。闲扶竹杖石上坐，起持铁笛风前鸣。君不见，梅花艇子浮如萍，浮遍鉴湖入百里，胡为送死将军营。乌乎！胡为送死将军营。  

【`周衡之此山集`】  

《写梅花赋》：竹屋青灯夜寂寥，十年江梅鬓萧萧。兴来写尽梅花赋，月在寒梢雪未消。《潘易斋写水墨梅》：胸中一卷画前易，笔底万斛江南春。莫向水纨写高洁，从他水月自传神。《徐仲晦作书惠水墨梅图有和题，纪岁月，绢素蠹败，余字不存，作诗归之》：溪藤桥霜寒夺目，硬黄瘦字疏相续。墨花出袖吐春妍，一片玲珑水苍玉。分明寄我孤山图，上有岁月书林逋。古丹漫漫篆窠暗，败素飒飒形神枯。西泛桥畔黄昏景，船头鹤梦风吹醒。一从马鬣锁荒寒，万古人间几香影。苦吟老尽诗坛豪，穷愁到我心徒劳。还君此画三叹息，雪晴月映横窗梢。使和靖见之亦当叹服。  

【`程端学积斋集`】  

《题墨梅次韵》：明月照寒潭，疏影弄清碧。一枝江南春，百年不改色。《题史信父小梅》：万竹乱堆苍玉，双梅冷荐清馥。老松高耸孤青，野水春生浮绿。远嶂浮岚欲曙，幽鸟引雏亭午。斜阳隔竹入声，半夜一林风雨。晨兴谩理琴书，晚景间寄翰墨。客来对酒高歌，兴逸凭栏骋目。小梅物意无穷，寓我生平有足。从他人事翻轮，且对天开横幅。  

【`张翥蜕庵集`】  

《王冕墨梅为赵麟题》：红兰小桨载春回，好醉春风若下杯。客里墨花聊慰眼，江南处处是真梅。  

【`郑彦昭樗庵类藁`】  

《题墨梅寄理惟贤大使》：皇华使者岭南回，闯遍天涯几树梅。诗卷满床香不断，为君临得一枝来。《题画梅》：上苑孤芳过眼稀，心如铁石苦相思。三山海畔黄昏月，雪点寒梢蝶未知。  

【`灵疏斋集`】  

《舒州驿楼观郡人陈生墨梅》：月暗横枝墨未干，玉笺无地着春寒。何郎政有扬州梦，肠断春江独倚阑。《题李德隆所藏吴兴钱选墨梅》并序：湖让肃政李君德隆，庭咏其名，为御史行台也。其父澧阳明府梅轩翁即谢事归，及庭咏命司湖北，吴兴钱选写墨梅寄饷。德隆李君喜符其父，所以自命者，因以为梅轩翁寿，荆楚大夫士彤诸歌咏者。遂成巨轴，予过鄂渚，诗于梅左。庭阶玉树明春寒，梅花有枝堪挂冠。桃源山中无历日，沅有蕊兮澧有兰。老来堂前绣衣舞，罗浮仙人相媚妩。苕溪浸月飞玄霜，客子含毫心独苦。黄鹤飞来问鹦鹉。白云悠悠自今古。《墨梅二首》：空谷佳人冰雪颜，风流谁合掌中看。玄霜换骨今如许，要与仙共岁寒。子墨客卿何所思，剡藤烟月黯春姿。晴窗说到西湖影，未必陈郎独有诗。  

【`马易之金台藁`】  

《题崇真宫陈练师辟间竹梅，邀倪仲恺同赋》：空谷天寒雪如堵，短篷载酒沧江浦。繁船偶旁竹篱边，一树梅花才半吐。别来原国久相思，梦断悲闻画角吹。忽见新圃写幽趣，今人却忆剡溪时。寄与南城倪博士，取琴对此弹秋水。中林月上不须归，共倒清尊醉花底。《题吴照磨墨梅》：天台吴架阁，京下忆寻梅，倚杖月中立，思君江上来。夜深怜雪落，香动觉春回。独坐溪边石，晴云满绛苔。《题墨梅赠徐用吉南归》：苏公堤上路，千树雪纷纷。载酒曾邀我，看花每忆君。翠茵松下卧，铁笛月中闻。独有思归者，长歌望白云。  

【`耶律铸双溪醉隐集`】  

《佳人惜梅图》：玉骨冰肌瘗雪宫，寿阳残梦卷春空。不知吹入高楼笛，却挽长条问晓风。  

【`张伯雨句曲外史诗`】  

《题补之墨梅》：弄影含香碧水隈，天寒为筑避风台。不缘姑射凌风下，谁与西施斗白来。  

【`许有壬至正集`】  

才别黎江万玉妃，又从豪素见横枝。春风可是无拘束，吹到人间第几乎诗。《题墨梅横披赠高纳邻参政》：水霜为骨玉为姿，卷赠佳人政所宜。莫待云山隔南北，才凭驿使寄相思。  

【`刘文简公集`】  

《题刘晋卿所藏画梅卷》：细逢已是写生昌，玉雪精神不可忘。唤起罗浮山下梦，小溪如练色如霜。《题安阳乔君所藏汤答雅窥图墨梅》：玄麝能生雪中香，世间脂粉总寻常。闲情酷恨东坡老，谩着吴姬许赵昌。隐隐春风万玉苞，乍惊烟雨暗水梢。却须更觅湖州竹，并作诗人冷淡交。乔氏子，名怀忠。时为国子生，静敏能文。  

【`程礼部集`】  

《题能伯宣舍人梅花》：水花雪蕊映清波，公子高标奈尔何。聊把一枝供啸咏，江南春意不须多。《又题画梅》：白玉壶中白玉梅，东风晴雪压枝开，小窗梦觉诗情惬，不见江南驿使来。  

【`林清源诗`】  

鸾缥缈行秋云，玉妃来谒云中君。娥眉箫飒不如旧，风格犹自超人群。玉京帝子下遥池，独驾苍鸾自在飞。误入巫山访神女，莫云吹上六铢衣。  

【`丁复桧亭诗藁`】  

《题汪伯高梅》：兔臼寒霜染雪毫，绿烟微散月初高。野人醉醒罗浮梦，长忆仙娥玉色醪。寒响萧萧已满枝，冷香不放小船移。总宜酒散笙歌歇，睡彻玉楼人未知。《题王冕梅》：三年不见王征士，一见梅花如见人。风致山阴频梦夜，雪晴江上又逢春。毫端只作寻常写，意度真同造化神。闻道耶溪新买宅，想栽千树作此邻。  

【`赵孟兆页松雪斋集`】  

《戏题僧惟克墨梅》：潇洒孤山半树春，素衣谁遣化缁尘。如何淡月微云夜，照影西湖自写真。《以墨梅赠崔国宝》：怜君触热行千里，乞与一枝疏影横。驿亭邂逅鞍马暇，洗眼炎天水雪清。  

【`蓝静之蓝山集`】  

不必论清白，何劳度暗香。无人知此意，天地正昏黄。《题欧阳雪舟墨梅二首》：横梢倒干春偏好，冷蕊疏花晚自妍。我老正须诗兴助，欲移茅屋住湖边。最忆庐陵老炼师，酒酣挥笔写南枝。春风开尽江头树，不见扁舟载月时。《为云壑题雪友墨梅》：欧阳笔下开冰雪，竹外横斜见一枝，庾岭独怜春色早，罗浮相忆月明时。林间自伴幽人隐，林下长歌处士诗。老我岁寒频对此，白云幽壑共心期。  

【`陈子尚诗`】  

《尹太和画梅》：客从天台来，赠我梅一枝。槎牙刺人手，可玩不可持。置之茅屋间，而有岩壑姿。天寒众已晚，短笛愁孤吹。但在颇黑瘦，粲者或见嗤。谁知岁寒心，不受物外缁。优游念零落，老大思娱嬉。岂无围中花，颜色忽已衰。山窗淡无云，展晤成幽期。《题梅》：腊月风霜百草干，梅花梅蕊不知寒。旧时春满西湖路，此日惟应图里看。罗浮微月堕榛荆，日莫山寒见似人。休讶孟光形黑丑，白头相对正如宾。  

【`张西岩集`】  

梅花初破雪花飞，好在横斜第一枝。长记西湖湖上路，一钩新月独来时。《题赵信庵墨梅二首》：秋壑来时已乞归，信翁心事几人知。白头无用和羹手，犹作横斜一两枝。此老胸中兵百万，不知何地著余春。醉毫写出孤山影，岂是花光辇行人。  

【`元朝风雅`】  

《李五峰题梅卷》：北风吹倒山，三日雪塞门，岩谷里，万木命在根。天翁粲然笑，洗出明月魂。春如鼎中香，已觉火力温。  

【`滕玉霄集`】  

吾闻画梅如画龙，先有奇怪蟠胸中。忽然醉墨吐天巧，兔起鹘落天无功。为梅写真月与冰，相马前身终未似。如何妙手出生机，一笑凭陵春堕纸。候君不独墨梅奇，水边竹外多清诗。想渠经营万象表，笔下掩冉冰蚕彩。却怀罗浮谪仙客，堕砌娇云弄春色。当时扫竹妙天下，何事梅花无点墨。简齐空解怜陈玄，老逋岂胜扬逃禅。为君大字亦狂发，此诗此书俱千年。  

【`浦道源顺斋丛藁`】  

《唐知州梅园》：书园仿佛见当时，肯作秋山坐忍饥。已为梅花成绝唱，不应今日更题诗。西湖风物纵依然，诗律谁能续断弦。惟有孤山霜夜月，照溪疏影记当年。  

《题徐子方以诗，并画梅寄李晋臣卷后》：一枝疏影落横披，名画新诗寄所思。二老风流今已矣，卷中犹得见当时。《题墨梅园》：春风不解惜琼英，可是招魂有客卿。记得小桥曾度处，数枝和月浸溪明。省识当年玉雪颜，只宜索笑不宜攀。晴空展对垆薰坐，对我孤山篱落间。《题雀梅》：竹间雪蕊正开时，群雀无情啄晓枝。谁谓游蜂么么物，春光绕透已先知。  

【`白均举寓斋诗`】  

《赵提学示屏上梅诗，约同赋》：东阁屏风上，南枝滴蜡黄。巡檐曾一笑，破墨到孤芳。自惜调羹品，羞为落额妆。诗人朝夕视，且莫恨无香。  

【`范德机诗集`】  

《题杨补之墨梅》：学到逃神自一家，洗空尘墨印江沙。笔端不有兰亭骨，莫写园林雪后花。  

【`杨弘道小亨集`】  

《东坡墨梅》：玉溪轻蘸横斜枝，枝头淡月颦宫眉。短轴一幅有二绝，东坡画出西湖诗。  

【`王沂伊滨集`】  

《槎翁墨梅为刘生以传题》：野外群芳尽，江南十月寒。一枝春色早，犹似玉堂看。  

【`黄叔美集`】  

《题横枝梅卷》：长身玉立短檐遮，飞干横开数丈花。却写寒香归绢素，不消明月送窗纱。兴催东阁诗人句，梦统西湖处士家。闻说堂阶千树雪，冰霜岁老转槎牙。  

【`僧大伟竹窗小藁`】  

《送墨梅与李梅山》：玉骨冰肌纸上横，风魂月魄笔头生。赠君展向山前看，纵不香时也自清。  

【`韩性五云漫藁`】  

寒空漠漠千林黑，的白乐明珠独照人。笑杀生绢写梅影，毫端先自染缁尘。《题白太素所藏射泽梅花卷》：射泽老人幻幽境，三尺枯槎留断梗。更将余墨扫梅花，坐看非花亦非影。罗浮月落堕清梦，笔底春风唤渠醒。舌根真味无人知，试汲中冷烹若茗。《题赵子昂梅》：北风如海珊瑚老，青条不长交枝少。蛎房矗华结蚌珠，龙堂香销石气癯。仙人夜唤山中颖，不许寒蝉度清影。琐窗几度绿阴成，至今落寞黎云冷。《题梅花画卷》：檐间日日悬银竹，五月江南厌梅。刘侯示我梅花图，疏影横斜在茅屋。上无烟梢下无根，虬枝点点苍苔痕。仙云已散春寂寞，惟有弄玉招清魂。那知是花还是画，但喜尘襟为潇洒。清风满座月满怀，恍然坐我孤山下。不愁炎署难禁当，借君此图销昼长。竹床石枕薰风凉，小窗未比蛮花香。《林和靖冻梅图二首》：冻折梅花冰满壶，吟边喜色见眉须。阿童忍冷何妨事，短发入画图。见画何知梦见君，似看眉守听清吟。吴兴妙绝丹青手，解道梅花识古心。《题梅花》：兰风吹水碧粼粼，疏影横斜写未真。清晓漱寒人不到，琐窗先试一枝春。南海仙云凝不开，骄鸾何意下瑶台。龙绡衣约东风面，带得天香一缕回。  

【`陈旅安雅堂集`】  

处士桥边古岸隈，梅花偏向小园开。冲寒有客寻春去，移得晴窗雪影来。《题赵子固墨梅》：王孙朝罢景阳宫，画舫湖头写雪风。一假寒香留不住，西泛残月角声中。  

【`名贤诗`】  

《黄子肃题竹外一枝梅卷》：仙标何处来，一笑倚寒玉。晴窗见疏林，庄上春可掬。山阴带残雪，水影兼远绿。珍重孤竹君，岁寒伴幽独。  

【`刘将孙养吾集`】  

《题天师画梅》：当年夜泛剡曲船，三更酒醒心茫然。推篷雪压不胜重，半露一抹洲明烟。船舷戛岸露地白，横梢老干横中坚。上者不见空氵蒙玄，下者不见根盘旋。腰支正德婉娈处，笑靥适映须眉边。美人背面犹可怜，况此明媚停婵娟。繇此移棹回前川，已见安道不复前。此画此笔通灵仙，写此妙妙无传传。只今王戴已相识，但玩此图非雪非月长千年。  

【`傅与砺诗`】  

《梅图》：  

老树亚晴空，疏花带寒野。风流不自惜。澹泊从人写。岁晏孰相娱，空山少来者。孤花何婉娩，玉立含幽素。短短时出桥，疏疏或临路。坐疑檐下月，半照墙西树。《题墨梅》：弱水下可舟，飚车谁能御。群仙六铢服，飞度空中去。漠漠烟外姿，娟娟坐中见。分明银屏影，不隔宫妆面。月下逢素娥，清辉寒相照。应怀不死药，玉色长如少。积雪春不坏，疏花冷愈馥。心鄙汉阿娇，贮之黄金屋。横枝交屈铁，疏蕊分群玉。同气复同心，相亲不相渎。孤花临极浦，半树宜清景。寂寂林下风，娟娟月中影。  

【`梁隆吉诗`】  

《谢氏梅图》上有幽禽趁蜂  

迂腰冻欲折，来探前村雪。幽禽莫相猜，岁寒心似铁。  

【`僧盘谷游山诗集`】  

《高丽世子墨梅诗，索和次韵》：  

毫端造化力穷源，漏泄东君着意边。疏影暗香传不得，鬓霜空度买臣年。溪桥雪霁古根源，清浅横斜月半边。写作玉堂标格去，无香还胜有香年。一树梅花枕涧源，春光占断管城边。调羹事业虽无日，止渴声名却有年。屈曲孤根浸古源，影消声断见闻边。有花占得阳春在，何恨无香空岁年。  

【`戴表元剡源集`】  

《水墨梅花》：江海归来见似人，离披犹自少风尘。如何淡月山庄夜，百幅清溪乱写真。  

【`元遗山集`】  

《花光梅》：草圣前头一树春，豪华落尽只天真。写生今向君家见，疑是花光有两身。  

【`记纂渊海`】  

《张灏画梅》：笔端唤醒玉梅魂，满袖春风不见痕。未许卷帘新月上，却教烟雨恼黄昏。  

【`国朝宋玄僖庸庵后藁`】  

《题梅画》：  

白玉堂前事已非，缁尘漠漠翠禽飞。谁知今夜江南月，还向寒村照素衣。  

《题王时敏画梅》：今年辛亥八月下旬，余与王时敏游耻虞贺溪，半月乃过小山陈氏书舍。甫及其门，而时敏有儒士之征，使者继至。明旦还吾邑，犹为陈子范等作墨梅数纸，且为赋诗。可见其迂之甚矣。故予题其画，以记一时之事。谁怜迂甚王徽士，不管江头驿使催。秋晚小山丛桂下，为人犹为数枝梅。江边翠阁为谁开，野老看花雨中来。怪煞王郎乘酒兴，直教玉女下瑶台。王郎作画复衔杯，我为题诗日几回。帘外不知春雨落，砚边犹见暮花开。半月看花住贺溪，王郎几度醉如泥。无端驿使征求急，东阁吟诗不暇题。  

《十一月十二日过竹山胡氏书舍，观王时敏梅画，赋诗一首》：竹山书舍王征士，长说邻翁与往来。翰墨曾挥银烛夜，儿郎总慕玉堂才。故人一去云霄远，老我初过岁月催。冬日南窗对图画，梅花临水为谁开。  

《题王山农梅画》：山阴对雪写南枝，此老平生独好奇。同郡相逢每相失，却来闽越为题诗。山农作画爱梅花，身后声名擅一家。独倚寒村谁泯灭，吟诗空恨夕阳斜。  

《为王漠章题王山农梅画》：山阴狂客王山农，平生游戏梅花中。梅花解作忘机友，雪天一夜长相逢。腰围固有食肉相，忍饿惟知骂卿相。清癯仙质爱梅花，写神迥出缁尘上。汤杨墨迹世上传，山农与之争后先。只今片纸不易得，豪家岂惜黄金钱。推篷之图为谁作，烂漫千花竞交错。逸兴可废文章家，走笔花前风雨落。我昔避地留梅川，梅川孤舟花底眼。冰霜满眼书无路，桃源谁送渔郎船。王家高堂对图画，白首忘愁了诗债。南风洒洒吹寒花，往事令人感时迈。《  

题梅画》：老树小时见，看花今白头。衰迟难作赋，感旧只添愁。花好年年见，情亲日日来。谁怜湖上月，照我夜深回。看花三日屡题诗。正是高楼听雨时。怪杀东风阻归客，朝朝送雨到南枝。桂花留客小山中，作赋曾闻汉八公。今日观梅动诗兴，小山谁忆铁心翁。  

《雪月梅画》：天寒独立梦相牵，山泽论交不记年。雪里芳心还自苦，陇头月影为园。  

《风梅画》：含章檐下最多情，睡起新妆梦中成。谁向东楼吹玉笛，也知不是断肠声。  

《题风烟雪月梅画》：谁爱春风入画檐，香飘深院半开帘。主人应与花同梦，点额新妆故故添。瑶台咫尺隔青烟，衤高袂萧萧立暮天。尘世何人空送目，神交自有玉堂仙。山中夜半绿窗明，梦里天香下玉京。蜡屐出门寻旧约，花间翠凤不须惊。广平作赋谩多情，岁晚看花白发明。玉笛谁吹今夜月，虚闻捣药兔长生。学得霓裳舞，飘飘下玉台。苦心令子忆，怅望几时回。缟带谁相赠，空中未有收。素衣卿自惜，岁晚复何愁。长道江南暖，谁知一夜寒。平明逢驿使，好为报平安。残年谁作伴，耿耿立寒宵。留得嫦娥影，徘徊慰寂寥。《题画梅》：老干风霜古，柔枝雨露新。可怜青白眼，逢着看花人。隔水花如雪，云窗尽日开。何劳路旁别，为折一枝来。春回石岩底，山翁竟不知。天香破孤梦，白雪在高枝。临水一枝好，疏花颠倒开。也知贪照镜，不管路人来。  

《倒枝蘸水梅花画》：三更孤月明，百顷空潭静。游鱼吹落花，水面见清影。  

《题王山农梅画》：山阴道上每相逢，当日梅花在眼中。笑我题诗无一字，吐辞不及平公。  

《在梅川为人题梅画》：梅川梅雨阻归人，看书题诗过一旬。却忆去年冰雪后，回舟花送一枝春。  

《二月六日夜宿倪以道宅，为题梅画》：春夜宿溪上，看花屡吟哦。珠佩宛在眼，其如粲者何。衰朽不自辍，秉烛褰青罗。冰雪融土脉，星月垂涧阿。别郭在明发，于焉留短歌。  

《八月二十五夜为人题梅画》：曾寻春信踏层冰，老去愁多白发增。谁料秋风黄叶夜，寒花影照绿窗灯。  

《八月二十五夜题梅画之际，俄有蜜蜂自灯前飞集画上，再赋绝句一首》：灯前勾引蜜蜂来，应为寒花夜半开。却怪蓬莱花鸟使，月明今夜在瑶台。  

《为倪原道题王时敏梅画》：余与王时敏过姻戚倪氏，时敏酒酣，为魇道作梅画一纸，并自题诗。且谓：不让王山农之作，余于时敏，甚爱其才，常卢其狂疾或作。令观其诗，思又以狂为言，不可不遏其疾之作也。因用其诗之末句，题二十八字。时敏肯用是自啬，而未有四方之游。则余诗之力不愈于酒之能行药乎？繁花乱插酒船回，作客王郎醉莫衰。且向贺溪寻贺老，铁心作赋已成灰。  

【`雅颂正音`】  

《僧怀渭清远画梅二首》：瑶台夕承月，玉砌晓凝霜。花映含章发，枝横禁御长。春风似相识，偏惜寿阳妆。折得江南春，怅望洛阳客。悠悠岁年暮，浩浩风尘隔。远道勿相思，相思减容色。  

《牛谅士良题墨梅》：梨花云底路参差，折得春风玉一枝。南雪未消江月晓，欲从何处寄相思。  

【`张弘范集`】  

《墨梅为金川胡彦江题》：槎牙苔干若龙骧，点缀冰蕤试雪妆。描影小窗留月色，至今犹带墨池香。素葩繁花出气条，谁裁蝉翼剪鲛绡。只缘冰雪心仍在，千古缁尘涅不消。  

【`固朝张弘江湖吟啸集`】  

谁分玄玉下琼台，雪树融香湿麝煤。尽日东风吹不散，至今犹占百花魁。  

【`僧妙声`】  

《墨梅》：玉雪本清真，无端染客尘。只应溪上月，照我意生身。  

【`元朝风雅`】  

《杜清碧吉学士墨梅》：冰雪肌肤铁石肠，翩翩和月按霓裳。临窗喜见横斜影，却有王孙翰墨香。  

【`蓝性之蓝山集`】  

《为侄题墨梅》：春暖蓝田玉一枝，清江厉里慰相思。茅檐自有调羹具，莫怨东风结子迟。《为董生题补之墨梅》：补之墨，世稀得，短幅横枝更清绝。数蕊潜回空谷春，繁花乱点阴崖雪。野桥江岸洗冰魂，香雾晴烟洒墨痕。东阁题诗空白发，西湖椅桌近黄昏。董生清白称能吏，几明窗玩幽意。作赋长怀铁石心，调羹终待盐梅味。九曲扁舟几日回，南枝应向早春开。清溪明月如堪折，会寄慢亭黄鹤来。《全真黄无尽持故人欧阳雪堂墨梅求赋诗，并赠远游。是时雪堂已没三年》：秋山雨晴风落木，忽风梅花发幽谷。野人病起双目昏，谁遣春光到苑屋。初平之孙华盖仙，一榻两湖烟水绿。鹤鸣月落树扶疏，有酒更酬孤山曲。江东隐者雪堂翁，为作寒香云一幅。苍根老干莓苔深，冷蕊疏枝霜露萧。此翁曾看西山梅，吮墨临池为幽独。空堂烟雨一枝横，素壁萧森倚修竹。雁飞南海春不还，至今梦想人如玉。晴窗数纸舟阝复得，积雪孤村耀晨旭。高人自得劫外春，坐对武夷三十六。山中几度桃化开，石上三更梅子熟。江湖浩荡岁云晚，且共衙门饭秋菊。烦将消息报南枝，万里青天一黄鹄。  

【`国朝刘基覆瓿集`】  

《题王冕梅花图》：道人红颜映髭雪，欲与梅花斗清洁。梦魂化作梅花神，貌得梅花最奇绝。高轩落笔当晴曦，北风吹树寒云垂。九霄露洗珠玉蕊，野水影动龙蛇枝。劳生苦被烦热恼，见此令人畅怀抱。虚堂夜半明月入，玄鹤一声惊绝倒。西湖处士骨已槁，湖上淡烟迷蔓草。石坛日夜长苍苔，紫脱瑶英为谁好。罗浮山在何处，闻道其间无散木，只有梅花三万树。皇初平，在金华。山中白羊许借我，与尔并驾凌飞霞。  

《题画梅》：天桃能紫杏能红，满面尘埃怯晚风。争似罗浮山涧底，一枝清冷月明中。  

【`清江贝廷臣集`】  

雪后雪梅恐未真，花光一日写花神。广寒玉兔分秋颖，剪断罗浮万树春。  

【`元危大朴集`】  

琼妃立姻雾，葱裾曳玄裳。发何凌乱，中心多感伤。中飘寒云色，衣带微露香。风尘日惨淡，野水天苍茫。容颜忽已改，憔悴同孤芳。《王冕墨梅歌为马易之赋》：曾稽奇士王原庄，书梅一似僧花光。禹穴凌云入，孤山醉月真清狂。骑驴偶尔到京阙，漫刺不馥干侯王。借居政近东城墙，然四壁书满囊。客乘休假一来访，不通名姓殊相忘。挂马风飘摇拂云岳，振袂乃随沧浪。空同隐者最知己，蜀纸为写冰绡长。空蒙烟树生晚思，璀璨天葩浮晚香。忽闻悲歌更愁绝，为尔起舞良慨慷。忆昔看梅石阑曲，萧声夜半凝飞霜。鸿都流浪逾十载，梦绕故园空断肠。君寻古迹向东鲁，更访别业归南阳。秘书胃誉孙道夫与我同惜别，定见金薤垂琳琅。  

《题竹梅》：岁晏霜雪繁，山林无遗芒。仙人白玉姿，被服翠羽裳。随风下瑶台，步月游清湘。贞操期共保，写之悬中堂。  

【`国朝何蠖庵集`】  

《题曾掾史梅》：裁玉为真干，裁冰作异花。清芬随使旆，春意满山家。《画梅二首》：看花独立涧之滨，欲折芳枝巩损神。南国几年无驿使，凭谁寄与陇头人。今人写花不写实，古人咏实不咏花。晋代清谈多少客，羞将勋业句人夸。《题天笠僧友朋一枝梅图》：天竺峰前雪后行，水边忽见一枝横。笔端自得春长在，正恐江楼画角声。《看梅图》：明月照梅花，影落西湖里。幽亭倚阑人，霜清夜如水。  

【`钱宰临安集`】  

《题王煮石梅花》：郡生得梅花折枝，上写江南妇词，王煮石所画也。时邵适去妾，因题以嘲之。谁谓江南妇，不及江南花。春深风雨恶，花落妇西家。煮石山人已长别，见花长作敌人看。缟衣绰约春来瘦，风节严凝雪后寒。每忆荒烟啼翠羽，笑扶明月下飞鸾。休烦宋玉相招得，环佩归来露未干。  

《题画梅和王山农韵》：王煮石梅花一枝，系以长歌，几四十年矣。俯仰今昔，有怀故人。因次韵于后，但颠倒纵横。不伦不理，不能不为韵所牵也，观者必发一笑。江南春来白雪烂，落月横参夜将半。缟衣绰约如故人，踏飒黎云欹老干。北风猎猎天正寒，仿佛风节凭西阑。回知山人竟不死，夜煮白石青松间。高情抚世无今昔，溪上梅花没荒棘。忆曾挥翰洒溪云，一枝寄予春消息。花前唤酒写长歌，花下呼儿扫落花。若不扬州何逊宅，定是西湖处士家。山人爱梅心独苦，笑尔豪吟玉堂树。山巅水际日香花，凤诏鸾书招不去。解衣礴两袖垂，腕指所至皆天机。南枝著花玉色起，北枝冻压玄霜飞。自从上苑成尘土，无复当年旧歌舞。源上桃花不记秦，九苑芳兰已忘楚。不如山人卧云松，破屋长在梅花东。传家有别花作谱，放手直欲先春风。见花如见山人面，谁道人间亡是公。  

【`顾禄集`】  

《题画梅》：一树玲珑万玉园，化工元只在毫端。逋仙去后无人爱，容我山房恣意看。《题赵子昂学士所画墨梅》：玉堂学士玉炎人，爱写罗浮梦里真。清澈肌肤香透骨，不知何处惹缁尘。  

《谢胜南洲讲主所画梅花》：南游偶踏孤山路，遍阅成平老梅树。新诗题向崖石间，压画逋仙香影句。归来为属南洲翁，笔端幻出双玉龙。神满室香不散，恍如置我瑶华宫。  

【`魏初青崖集`】  

《宋汉臣墨梅并序木兰花幔》：嘉议宋公于子为世契，兄向过少阳，吾兄适是郡，尊酒留连者累日，迩后讣音至长安。予不胜惊悼。今年以事来京都。其弟义甫秘监会予于东溪，出示嘉议墨梅横幅。因作长短句一章，兼致区区追挽之意云。爱笔端造化，春不尽，思无边。看诗意精神，不求颜色，物外神仙。回头水南水北，觉冰姿，玉骨却凄然。一片肝肠铁石，三年雪月情缘。  

洛阳尊祖记留连，慷慨正华年。恨鞍马匆匆，长亭老树，芳草离筵。西风雁来何许，忽传将，幽恨到重泉。昨日东溪再过，不堪尘满冰弦。  

【`周忘机词`】  

《墨梅荆楚有鸳鸯梅也。蓦山溪》：江南春信，望断人千里。魂梦入花枝，染相思，同心并蒂。鸳鸯名字，嬴得一双双。无限意，凝烟水，念远教谁寄。  

毫端写兴，莫把丹青拟。墨客要卿卿，想临池、等闲梳洗。香衣黯淡，元不缁尘。怜缟袂，东风里，只恐于飞起。  

又  

孤村冬杪，有景真堪画。茅舍绕疏篱，见一枝、寒梅潇洒。欲将诗句拟，待讼包容。辞未尽，意悠悠，难把精神写。  

临溪疏影，都是前人语。此外更如何，又须索、良工描下。明窗净几，长做小图看。高楼笛、尽教吹、不怕随声谢。  

《满庭芳》  

脂泽休施，公华不御，自然林下真风。欲窥余韵，何许问仙踪。路压横桥夜雪，香暗淡，残月朦胧。无言处，丹青莫拟，谁寄染豪工。遥通。尘外信，寒生墨晕，依约形容。似疏疏斜影，蘸水遥空。收入云窗雾箔，春不老，芳意无穷。梨花雨，飘零尽也，难入梦魂中。  

《题梅扇菩萨蛮》：梅花韵似人人面，为伊写在春风扇，人面似花妍，花应不解言。在手微风动，勾引相思梦。莫用插酴，酴羞见伊。  

【`陈造江湖长翁集`】  

《十月十三日，宝应宰招饮，弟子常眄酒所指屏间画梅乞词》：冰花的白乐冰蟾下，松烟竹雾溪桥夜。斜倚小峰峦，依依同岁寒。  

生绡明粉墨，浅笑犹倾国。恰似野桥看，漂零只等闲。  

【`林淳诗`】  

鹅溪净称烟笼月，澄心白称光浮雪。净白两俱宜，天然浓淡枝。  

花光神意远，吮墨含毫浅，依约有香来，春风随手开。  

【`王会斋甲寅藁`】  

《题泽翁梅轴后酹江月》：今岁腊前，苦无多，寒色梅花先白。可惜横斜，清浅处，谁访孤山仙客。玉勒寻芳，金尊护冷，定与心期隔。夜阑人悄，可无一段风月。  

怕它香已飘零，罗浮梦断，不与东君接。买得鹅湖、千幅绢，留取天然标格。树老梢癯，蕊圆须健，不放风骚歇。花光何处，儿孙声价方彻。  

【`吕居仁诗`】  

宣州竹  

小溪篷底湖风重，吹破凝酥动，一枝斜映庾门深，冷淡无言，香泛月华清。已经轻瘦谁为共，魂绕徐熙，耻同桃李困春容，肯向毫端，开发两云中。  

【`虞集道园学古录`】  

《杨补之梅花》：至顺癸酉立春，客有持逃禅翁此卷相示，清润蕴藉，使人意消，因所题柳梢青调，亦赋一首云柳梢青  

从别幽华，玉堂金马，十载忘家。横幅疏枝，如逢旧识，同在天涯。荒村茅屋欹斜，待归去，重寻钓槎。解却丝钩，青鞋藜杖，翠竹江沙。  

【`白君瑞词`】  

《曹溪英墨梅》：玉骨冰姿，天然清楚，雪里曾看。物外幽人，细窥天巧，收入毫端。一枝影落云残，便似觉、清风夜寒。试向松窗，等闲一展。俗虑都捐。  

【`洪觉范词`】  

《蝶恋花》：碧天笼晴香雾绕，呵手西偏，驻闻啼鸟，风度女墙吹语笑，南枝破腊应开了。道骨不凡瘴江晓，春色通灵医得花重小。抱暖酿寒春杳杳，一声画角光残照。  

《西江月》：入骨风流国色，透尘种性真香。为谁风鬓啼妆，半树水村春暗。雪压枝低篱落，月高影动池塘。高情数笔寄微茫，小寝初开雾帐。  

【`宝月词`】  

《惜双双》：庾岭香前亲写得，子细看粉匀无迹，月殿休寻觅。姑射人来，知是曾相识。不要青春闲用力，也会寄，江南信息。着意，应难摘，留与梨花，比并真颜色。  

【`吴文英梦窗藁`】  

暗香疏影  

占春压一卷峭寒，万里平沙。飞雪数点。酥钿凌晓。东风吹裂，独曳横梢瘦影入。广平裁冰词笔记。五湖清夜推蓬，临水一痕月。何逊杨州、旧事五更梦半醒。胡调吹彻，若把南枝，图入凌烟，香满玉楼琼阙。相将初试红盐味，到烟雨、青黄时节，想雁空北落，冬深澹墨，晓天云阁。  

【`乐府诗集`】  

《王结戏题梅图?望江南》：江上路，春意到横枝。洛浦神仙临水立，巫山处子入宫时，皎皎澹丰姿。东阁兴，几度误佳期。万里庐龙今见画，玉容还似减些儿。无语慰相思。  

【`李俊民鹤鸣集`】  

《画梅谒金门》：偷造化，秀出含章下。为问花中谁可嫁，海棠开已罢。占了十分闲雅，占了十分潇洒，若使画工能此画，九方皋相马。  

【`张仲举集`】  

《王冕墨梅图疏影》：山阴赋客，怪几番睡起。窗影生白，缥缈仙姝，飞下瑶台，淡东风颜色。微霜恰护朦胧月，更漠漠，冥烟低隔。恨翠禽、低处惊残，一夜梦云无迹。唯有龙煤解染，数枝入画里，如印溪碧，老树枯苔，玉晕冰圈，满幅寒香狼藉。墨池雪岭春长好。悄不管、小楼横笛。怕有人误认真花，欲点晓来妆额题。能伯宣藏梅花卷子《摸鱼子》：记西湖，水边曾见，查牙老树如此。水痕冷沁苔枝雪，的白乐数花才试。天也似，爱玉质、清高不入间红紫。孤山处士。纵赋得招魂、烟荒雨，寂寞抱香兆。春风笔，休忆深村往事。添人多恨、多思。墨池雪参与生梦，唤起缟衣仙子。仍独自，立瘦影，黄昏和月窥窗纸。声声字字，写不尽江南，间愁万斛、诉与绿衣使。  

【`曾文清公集`】  

《墨竹梅》：的白乐江梅竹外枝，能将幻法转生机。凭君莫作风垂绿，便恐飘零学雪飞。  

《黄嗣深尚书》：自临川省其兄嗣文户部于宜春，用元明鲁直唱题李生墨竹梅。  

纷纷书手调红绿，好以桃花配丛竹。岂无短纸作江梅，雪里溪边太幽独。李侯胸中有佳处，研滴松媒聊寓目。与梅择对无可人，分付此君真不俗。淡烟小雨空蒙地，何得月明疏影足。始知璀璨出斜枝，诗画古来真一族。东坡梅诗：竹间璀璨出斜枝。  

【`蓝静之蓝山集`】  

《题欧阳楚翁梅竹画》：道人下笔天机熟，宋末元初写梅竹。琅个个起中林，琼树娟娟在空谷。三花五蕊天然好，直节以为虚肯相保。花光老可费经营，和靖子猷惊绝倒。兵戈流落存者稀，展玩苑屋生光辉。罗浮月色忽在手，渭川白云随我飞。此翁亦是英雄辈，事异时非聊自悔。百年翰墨可流传，开图静与仪形对。  

【`许纶涉斋集`】  

《题潘德久所藏杨补之竹梅》：竹弟梅兄已可人，老杨笔力更精神。转庵不用悖相恼，买得梅坡入梦频。  

【`朱复之盱翁诗集`】  

《王补之梅竹》：淡抹斜斜三两枝，色香相亚恰相知。沙寒水浅魂初醒，月落窗空影半欹。岂是物华甘寂寞，且须岁晚共扶持。向来淮浦潇湘岸，绝爱萧萧雪打时。  

永乐大典  

## 卷之二千九百四十八  

九真神  

天神  

【`史记`】  

《殷本纪》：帝武乙无道，为偶人，谓之天神，与之。令人为行，天神不胜，乃辱之。  

【`鬼谷子`】  

《反应章》：已审先定，以牧人策而无形容，莫见其门，是谓天神。注曰：已能审定，以之牧人至德潜畅。玄风远扇，非形非容，无门无尸，见而形不及道者，日月而不知，故谓之天神。  

【`西汉书`】  

《郊祀志》：武帝时，齐人少翁以鬼神方见上。上作甘泉宫，中为台室，书天地大一诸鬼神，而置祭具，以致天神。居岁余，其方益衰，神不至。《司马相如传》：修德以锡符，奉符以行事，不为进越也。故圣王弗替而修礼地祗，谒疑天神，勒功中岳，以章至尊。  

祀天神  

【`酉阳杂俎`】  

汉竹宫用紫泥为坛，天神下若流火。玉饰器七千枚一作枝舞女三百人。一日汉祭天神用万二千杯，养牛五岁重三千斤。  

【`新唐书`】  

《西城泥婆罗传》：泥婆罗祀天神，镐子全切石马象，日浴之，烹羊以祭。又《大食传》大食人日五拜祀天神。  

【`石林燕语`】  

高丽王徽立，常诵《华严经》，愿生中国。旧俗以二月望张灯祀天神，如中国上元。徽一夕梦至京师观灯，若宣召然。遍呼国中尝至京师者问之，略如梦中所见。乃自为诗识之。曰：“宿业因缘近契丹，一年朝贡几多般。忽蒙舜日龙轮召，便侍尧天佛会观。灯焰似连丹阙迥，月华如水泄云寒。移身幸入华胥境，可惜终宵漏滴残。”  

祭天神  

【`东汉书`】  

《宗室传》：熹平二年，国相师迁追奏前相魏与陈愍王宠共祭天神。希幸非冀罪至不道。有司奏遣使者案验，灵帝不忍加法于王，诏槛车传送北寺诏狱，使中常侍王等杂考。辞与王共祭黄老君求长生福而已，无他冀幸。等奏职在匡正，而所为不端。迁诬告其王，罔以不道，皆诛死。有诏赦宠不按。  

妄事天神  

【`王符潜天论`】  

大岁、丰隆、钩陈、太阴，将军之属，此乃天吏，非细民所当事也。天之有此神也，皆所以奉成阴阳而利物也。若人治之，有牧守令长矣。向之何怒，背之何怨，君民道近，不宜相青。况神至贵，与人异礼，岂可妄事？  

祷天神  

【`魏书`】  

《贺讷传》：讷从父弟悦密为太祖祈祷天神，请成大业。出于诚至，太祖嘉之。  

奉天神  

【`庐子逸史`】  

裴令公少时，有术士云：命属北斗廉贞星将军，宜每存敬，祭以清酒，当得冥助也。裴公自此不敢懈惰。及为相，机务繁杂乃遗忘，心不足，然未尝言之于人。诸子亦不知。在京师，有道者来与宿，及夜曰：相公昔年尊奉天神，何故中道而辍？崇护不已，亦有感于相公。裴公笑，心知其廉贞不之信。后为太原节度，家人病，即迎女巫视之。弹胡琴，颠而倒之，良久蹶然而起，曰：请见相公。廉贞将军遗其传语，大无情，都不相知也。将军怒甚，相公何不谢之？裴公大惊。女巫曰：当择良日洁斋静院，焚香酒果，廉贞将军亦欲见形于相公。其日裴公沐浴具公服，立于阶前东南。奠酒再拜，见金甲持朱戈者一人，长三丈余，向北而立。裴公惊悚汗俯伏地不敢动。少顷即不见，问左右皆无之。裴公遵奉不敢怠忽也。  

赛天神  

【`五代史`】  

后唐开光二年七月已酉，如雷山赛天神。夷狄之事也。  

不畏天神  

【`东汉书`】  

《杜林传》：林少好学，博洽多闻。王莽败，盗贼起，林与弟成及同郡范逡孟冀等，俱客河西，道逄贼数千人。遂掠取财物，夺衣服，拔刃向林等欲杀之。冀仰天叹曰：愿一言而死足矣。将军知天神乎？赤眉兵众百万所向无前，而残贼不道，卒至破败。今将军以数千之众，欲规霸王之事，不行仁恩，而反遵覆辙，不畏天神乎？贼遂释之，俱免于难。  

梦天神  

【`北史`】  

《隋宗室列传》：开皇中，文帝梦神自天而降，云是天神将下降。及闻箫妃有娠，迎至大兴宫之客省。明年戊辰生元德太子昭。  

鬼称天神  

【`赵希循会心录`】  

王观文出征熙河，久不下。既入城，命悉屠之人皆逃避。至城一隅，有妇人独不避。王怪问，妇人颦蹙而起，忽产一子于前，乃知其将产故不能去。王感动，遂命止杀。王是年亦生一子，名采，字辅道。长有文名，孝于其亲，自号南陔居士。仕徽宗为刑部侍郎。在朝时忽有天神降其家，能预言人祸福。采事之甚谨，吉凶皆前知。崇宁间，天子将用兵于幽苏。计未决，有言采家天神可卜者。上将亲临，问采。不敢隐，因奏曰：容臣归而祝之。若天神许车驾临幸，却当奏上。时妖人林灵素方得幸，采独不与之交，灵素御之。固白上曰：车驾不可轻动，宜遣亲信内侍先往验实，然后临幸未晚。上然之。内侍至采家，天神竟日不降。既复命，灵素进曰：采将家子。臣固疑，其巨测请劾其罪。上怒，逮系采于狱，考掠备至，竟无以自明。时采母尚存，被发诉冤于天神曰：吾家奉神甚谨，何为竟杀吾子？神复降曰：吾非天神也，盖熙河之鬼尔。语讫不复见。  

召雷神  

【`百川学海`】  

《祛疑录》：向有行雷神法者，以夜游艾纳数药合之为香，每烧则烟聚炉上，人身为翼恍如雷神，所至敬向，不知其为药术也。  

【`夷坚志`】  

建昌王文卿，既以道术著名。其徒郑道士得其五雷法，往来筠抚诸州，为人请雨治崇，召呼雷霆，若响若答。绍兴初，来临川，数客往谒，欲求见。所谓雷神者，拒之不克，乃如常时。诵咒书符仗剑叱咤良久，阴风萧然烟雾虚蔽，一神人峨冠持斧立于前请曰：弟子雷神也。蒙法师召唤，愿闻其指。郑曰：以诸人欲奉观，故遣相召，无它事也。神恚曰：弟子每奉命，必奏上天乃敢至。迨事毕而归，又具以白今乃以资戏玩，将何辞反命于天？此斧不容虚行，法师宜当之。即举斧击其首，坐者皆失声惊仆，移时方苏，郑已死矣。  

敬事雷神  

【`岭外代答`】  

广右敬事雷神，谓之天神。其祭曰，祭天。盖雷州有雷庙，威灵甚盛。一路之民敬畏之，钦人尤畏。圃中一木枯死，野外片地草木萎死，悉曰：天神降也。许祭天以穰之，苟雷震其地，则又甚矣。其祭之也，六畜必具多至百牲，祭之必三年。初年薄祭，中年稍丰，末年盛祭。必养牲三年，而后克盛祭。其祭也极谨，虽同里巷草木有惧心。一或不祭，而家偶有疾病官事，则邻里亲戚众尤之以为天神，实为之灾。  

【`宋咏史诗`】  

《雷神》：雷州国史补春夏多雷，无日无之秋日即伏地中。其状如严，取而食，投荒录。雷声近在檐宇之上，与他郡不同，故名。我闻古老说雷神，身矮而长毫目烁金曾亲载书似彘，不图灵迹现当今。  

不拜海神  

【`北史`】  

《列传》：魏裴粲孝武初，出为骠骑大将军胶州刺史。属时亢旱，土人劝令祷于海神，粲惮违农人，乃为祈请。直据胡床坐，仆白君左右云：前后例皆拜谒。粲曰：五岳视三公四渎视诸侯，安有方伯致礼海神乎？卒不肯拜。  

刑马祭海神  

【`隋书`】  

《陈棱传》：大业中，棱与朝，请大夫张镇周发，东阳兵万余人自义安氵几海击流求国。棱进至低，设檀洞，其小王欢斯老模率兵拒战，棱击败之，斩老模。其日雾雨晦宜，将士皆惧。棱刑白马以祭海神，既而开霁。  

女化海神  

【`酉阳杂俎`】  

吐火罗国，缚底野城，古波斯王乌瑟多习之所筑也。王初筑此城，高二三尺即坏，叹曰：吾应无道，天令筑此城不成矣。有小女名舟阝息，见父忧恚，问曰：王有邻敌乎？王曰：吾是波斯国王，领千余国，今至吐火罗国中欲筑此城，垂功万代，既不遂心，所以忧耳。女曰：愿王无忧。明旦令匠视我所履之迹，筑之即立。王异之。至明女起步西北，自截右手小指遗血成踪，匠随血筑之，逐日转踪匝，女遂花为海神。其海至今犹在堡子下，澄清如镜，周五百余步。  

清河公即江神  

【`隋书杨素传`】  

高祖为丞相，封素清河郡公。及受禅，加上柱国。开皇四年，拜御史大夫。未几拜信州总管。素居永安，造大舰名曰五牙。上起楼五层，高百余尺，左右前后置六拍竿，并高五十尺。容战士八百人。旗帜加于上。次曰黄龙。置兵百人，自余平乘舴艋，等各有差。及大举伐陈，以素为行军元帅，引舟师趣三硖军。至流头滩，陈将戚欣，以青龙百余艘，屯兵数千人守狼尾滩，以遏军路。其地险峭，诸将患之。素曰：胜负大计，在此一举。若书日下船，彼则见我滩流迅激，制不由人，则吾失其便。乃以夜掩之，素亲率黄龙数千艘，衔枚而下。遣开府王长袭引步卒从南岸击欣别栏，令大将军刘仁恩率甲骑趣白沙岸，迟明而至击之。欣败走，悉虏其众，劳而遣之，秋毫不犯。陈人大悦。素率水军东下，舟舰被江，旌甲曜日。素坐平乘大船，容貌雄伟，陈人望之惧曰：清河公即江神也。  

梦河神  

【`北史`】  

后魏孝庄帝既诛尔朱荣，荣子兆自汾州率骑攻洛师，自河梁西涉，掩袭京邑。先是河边有一人，梦神谓曰：尔朱家欲渡河，用尔作波津，今当为缩水脉。及兆至，见一人自言知水深浅处，以草表插导，忽失所在。兆众遂涉马。寻而陷京，弑庄帝。  

祷河神  

【`北盟录`】  

宋靖康中，中书舍人孙觌言，臣承乏直学士院，被旨撰祝再祷河神。望其冬三月河流不水，复有献计者，宜联数百艘宿火其中，可谓儿戏矣。  

按问水神  

【`资治通鉴`】  

《后唐明宗纪》：天成二年，魏王继岌遣押牙韩珙等，部送蜀珍货金帛，四十万浮江而下。高季兴杀珙等于峡口，尽掠取之。朝廷诘之，对曰：珙等舟行下峡，涉数千里，欲知覆溺之故，自宜按问水神。帝怒，制夺其官爵。  

燃犀照水神  

【`太平广记`】  

温峤平苏峻之难。及于湓口，乃燃犀以照水怪。果见官寺赫奕人徒甚威，又见群小儿两两为偶，乘轺车驾以黄牛睢盱可恶。温即梦见神怒曰：吾与君幽明异路，何故相照？当令君知之。乃得病也。  

犯人神  

【`西汉书`】  

《郑崇传》：崇为尚书仆射。久之上欲封太后弟商。崇谏曰：犯人者有乱亡之患，犯神者有疾天之祸。  

求助人神  

【`东汉书`】  

《隗嚣传》：嚣既立为上将军，军师方望，说嚣宜急立高庙，称臣奉祠。所谓神道设教，求助人神者也。  

金人神  

【`北史`】  

《曹国传》：其国神有金人破罗阔。人丈有五尺，高下相称，每日以驰五头，马十匹，羊一百口，祭之。常有数千人食之不尽。  

【`能改斋漫录`】  

汉武帝故事。毗邪王杀休屠王，以其众来降，得其金之人神，置之甘泉宫。金人皆长丈余，其祭不用牛羊，惟烧香礼拜。炙犯人神《夷坚志》：姜补之，师仲在太学与胡秀才同舍，胡指上病赘疣，欲灼艾去之。或告曰：今日人神在指，当俟他日。胡不以为信，遂炙马。七日而疮发皮，剥去一重见人面在中，如镜所照。恶之，亟覆以膏。又七日稍痒甚，因爬搔皮起人面如故。历四十余日。创益大且痛，竟不起。  

鬼针人神  

【`太平广记`】  

丹阳郡吏章授，使经毗陵。有一人寄载笥数日，授发其笥，有书数卷，皆吴郡人名。又有针数百枚，其人谓授曰：君知我是鬼也。所以持针者当病者，以针针其人神焉。  

精贯人神  

【`仙传`】  

彭家少服业于太极真人栖真味道，精贯神人年一百余岁，后受书为太清真人。  

正其人神  

【`辅教编`】  

原教云圣人为教，而恢张异宜。言乎一世也，则当顺其人情。为治其形生之间，言乎三世也。则当正其人神，指缘业之外，缘死生。  

上神  

【`礼记`】  

礼运修其祝嘏，以降上神与其先祖。正义曰：上神谓在上精魂之神，即先祖也。指其精气谓之在上神，指其亡亲谓之先祖。  

游神  

【`古三坟书`】  

游神，动而灵。故飞走潜化，动植虫鱼之类，必备于天地之间，谓之太古。  

太岁游神  

【`晋史挥麈`】  

徐邈达于从政，论议精密。当时多谘禀之，触类辩释，问则有对旧疑岁辰在卯。此宅之左彼宅之右，何时拘忌于东邈，以为太岁之属，自是游神。譬如日出之时，向东皆逆，非为藏体地中也。  

泰元媪神  

【`汉隽`】  

《礼乐志》：惟泰元尊媪神，蕃厘李奇曰：媪神地也。师古曰：泰元天也。言天神至尊，而地神多福也。  

受厘元神  

【`海录碎事`】  

告成大报受厘元神，厘福元大也。  

自己元神  

【`道法精微`】  

虚靖天师张君曰：神若出，便收来神。返身中气自回，如此朝朝还暮暮，自然赤子产真胎。萨真人曰：一点灵光便是符，时人错认墨和朱。精神不散元阳住，万怪千妖尽扫除。王景阳曰：空劫之前是我身，无形无象亦无名。黄金透石俱无碍，一点灵光到处明。饶碧虚曰：人言心下一陀空，精气元神聚此中。何以痴人容易感，盖缘不识主人翁。又自己元神即先天一气之体。先天一气即自己元神之用。故神不可离于气，气不可离于神。神乃气之子，气乃神之母。子母相亲如磁吸铁。刘真人曰：非法非真非色，无形无相无情。本来一物冷清清，有甚闲名杂姓。动则鬼神潜伏，静时天地交并，视之不见听无声，默叩须还相应。又《心传录》云：一人各具一乾坤，中有巍巍一至尊。统御万灵三界伏，不知徒尔弄精神。  

先天元神  

【`道法精微`】  

先天元神，太极之祖也。虚无自然，包含万象。视之不见，听之不闻，变化无方，去来无碍。清静则存，浮躁则亡。《玉皇以印经》云：神能入石，神能飞形。太上曰：虚业静神，道自来居。《道德经》云：谷神不死，是谓玄牝。玄牝之门，是谓天地。根前有之矣。《心传录》云：灵台清静才方现，客有纤毫便不见。出离生死永长存，争奈凡夫不识面。  

辟恶神  

【`抱朴子`】  

《登涉篇》：若有山川社庙，血食恶神能作祸福者，以黄神越章之印以印封泥，断其道路，则不复能神矣。  

佛是小神  

【`太平广记`】  

史隽有学识，奉道而慢佛，常语人云：“佛是小神，不足事也。  

禁治邪神  

【`续宋鉴长编`】  

仁宗天圣元年，诏江南东西、荆湖南北、广南东西、两浙福建路转运司，自今师巫以邪神为名，屏去病人衣食、汤药，断绝亲识，意涉陷害者，并共谋之人，并比类咒诅律条坐之，非增疾者，以违制失论，其诱良男女传教妖法，为弟子者以违制论。和同受诱之人减等科之，情理巨蠹者，即具案取裁。  

请祀五行神  

【`续宋鉴长编`】  

《神宗纪》：元丰四年，详定礼文所言。《礼运》曰：地秉阴，播五行于四时。五行者，天地之间至大之物，万物所生以成。故有帝以为之主，有神以为之佐。祭天以天从，故祀昊天上帝，则五神宜从于南郊。祭地以地从，故祀地祗，则五神宜从于北郊。五神地类也。故曰：地秉阴播五行于四时，汉旧仪祠五祀五行官也。梁武帝南北郊，皆祀五行之祀，故许亨以谓五神主，五行隶于地为阴祀，位在大北郊是也。近世大雩五时迎气，以五人神配而不设五行之神，是遗其大而取其小也。伏请祭地祗以五行之神从，以五人神配用血祭，从之。  

居如大神  

【`罗泌路史`】  

昊英氏论人之言曰：居如大神，夫食则大牢，而加珍服，则五采是饰玉。坐设章容黼而诸侯孤卿奔走乎堂下，出乘大辂越席以养安载车皋，并以养鼻错行以养目，和鸾以养耳。三公奉轭，诸将持轮。居如大神，动如天帝，扶老养衰，渠有善于此者，金史国语解。大神，高也。  

没为名神  

【`贾谊治安策`】  

生为明帝，没为名神。名誉之美，垂于无穷。  

三河领神  

【`马明叟实宾录`】  

后魏裴骏，字神驹。幼而聪惠，亲表称为神驹，遂以为字。弱冠通涉经史，崔浩亦深器之，目为三河领神。  

卿是世神  

【`马明叟实宾录`】  

北齐，和士开事武成好握朔，士开善此戏，又能弹胡琵琶，因致亲宠。尝谓武成曰：殿下非天人也，是天帝也。王曰：卿非世人也，是世神也。  

护法善神  

【`续宋鉴长编`】  

神宗熙宁七年，言新法之不便者甚众。王安石不悦，而求去，然吕惠卿又使其党日诣匦函，假名投书，乞留安石坚守新法。上乃遣惠卿，以手诏谕安石，欲处以师傅之位，留京师。而安石坚求去。又复赐手诏曰：韩绛恳欲得一见卿意者，有所谘议，卿可为朕详语，以方今人情政事所宜急者。安石荐绛代己，仍以惠卿佐之。于安石所为遵守不变也。时号绛为传法沙门，惠卿为护法善神。  

鬼避戒神  

【`经律异相`】  

《沽客篇》：有人从容受三皈五戒，心欲见佛。经一亭中，有一女云：是啖人鬼妇。其人曰：暮欲寄宿，女言不可。其人自念，是舍卫国人完佛四戒神尚畏之，我何所惧乎？遂即留宿，时啖人鬼见护戒神去亭四十余里，一宿不敢归。  

日游神  

【`秦京杂记`】  

皇、嘉中未有谒禁，士人多驰骛请托。一人号望火马，其中又一人号为日游神，盖曰有奔竞故也。  

箕公之神  

【`罗泌路史`】  

余论许由退处箕山，故其卒葬在是。所谓箕公之神，配五岳者，许四岳之祚也。  

司命之神  

【`太平御览`】  

《汉武故事》：曰上祀太畴祭常有光照长安城，如月光。上以问东方朔：此何神也？朔曰：此司命之神，总鬼神者也。上曰：祠之能令益寿乎？对曰：皇者寿命悬于天，司命无能为也。  

司过之神  

【`抱朴子`】  

《内篇?微旨卷》：按易内戒及赤松子经及河图讫命符皆云：天地有司过之神。随人所犯轻重，以夺其算。算减则人贫耗、疾病、屡逄忧患。算尽则人死。诸应夺算者，不可具论。  

郭西之神  

【`梁昭明太子事实`】  

昭明祠，旧在秀山之秋浦县，在今郡城西南八十里。后改县，置池州。州治迁庙，亦随建今庙，距州治才五里，居城之西，故称为郭西之神。  

山海之神  

【`隋书`】  

《列传》：流求之俗，事山海之神，祭以酒肴。斗战杀人，便将所杀人祭其神。或依茂树起小屋，或悬骷髅于树上，以箭射之。或累石系幡以为神主。  

横岭之神  

【`金史`】  

《杨达夫传》：达夫，字晋卿，泰和三年进士。有才干，所至可纪。会有诏徒民东入关，达夫与众行及韶，避兵于州北之横岭，为游骑所执。将褫衣害之，达夫挺然直立马首，略无所惧。稍侵辱之，即大言曰：我今国臣子，既为汝所执，不过一死，忍裸袒以黩天日耶？遂见杀。两山潜伏之民窃观之者，皆相告曰：若此好官，异日祠之，当作我横岭之神。  

花月之神  

【`春渚纪闻`】  

建安章国老之室宜兴潘氏女二族称其韶丽。既归国老，不数岁而卒。其终之日，室中飞蝶散满，不知其数。闻其始生亦复如此，既设灵席，每展遗像，则一蝶停立久之而去。后遇远讳之日，与曝像之次必有一蝶随至，不论冬夏也，其家疑其为花月之神。  

五谷之神  

【`太平广记`】  

三川饥，斛豆斗翔贵，时王法进达太帝之所。帝谓之曰：“世人不贵衣食之本，我已敕太华之府，收五谷之神。所种不成，下民饥饿，因示罚责，以惩其心。”  

隐形之神  

【`能改斋漫录`】  

《抱朴子内篇》：载遁甲中，经曰：“往山林中，当以左手取青龙上草，折半置蓬星下，历明堂、入太阴中，禹步而行三咒，曰：诺皋太阴将军，独开曾孙王甲，勿开外人。使入见甲者，以为束薪。不见甲者，以为非人。则折所持之草置地上，左手取土以传鼻人中，右手持草自蔽左手著前，禹步而行到六癸下。闭气而住，人鬼不能见也。以是知诺皋乃太阴之名，太阴者，乃隐形之神。  

人身之神  

【`上阳子`】  

上部八景：发神、脑神、眼神、鼻神、耳神、口神、舌神、齿神。中部八景：肺神、心神、肝神、脾神、左贤神、右贤神、胆神、喉神。下部八景：贤神、大小肠神、胴神、胸神、膈神、两胁神、左阴左阳神、右阴右阳神。  

在天地之神  

【`史记`】  

《律书》：术曰：数始终一，终于十，成于三。气始于冬至，周而复生，神生于无形，成于有形。然后数形而成声。故曰：神使气，气就形，形理如类有可类。或未形而未类，或同形而同类。类而可班，类而可识。圣人知天地识之别，故从有以至未有，以得细若气，微若声，然圣人因神而存之。虽妙必效情，核其华道者明矣。非其圣心以乘聪明，孰能在天地之神，而成形之情哉？神者，物受之而不能知。及其去来，故圣人畏而欲存之，惟欲存之，神之亦存其欲存之者，故莫贵焉。  

龙蛇之神  

【`宋王安石临川集`】  

吾州之东南有灵谷者，江南之名山也。龙蛇之神，虎豹翟之文章，皆自山出。  

遍于群神  

【`书`】  

《舜典》遍于群神，注偏，周遍也。群神，谓丘陵坟衍古昔圣贤之类。言受终观象之后，即祭祀上下神祗，以摄位告也。  

【`罗泌路史`】  

有虞纪，遍于群神。有天下者，祭百神，皆有功于民者，天神既类，人鬼已，而地示又望矣。犹若未也。至于熏蒿怆百物之精莫不至，则圣人之至也。夫既受终而主祭行巡狩，则为天子事矣。时以尧在，未即真尔。  

怀柔百神  

【`诗`】  

《周颂》怀柔百神。注：怀，来。柔，安也。时遇其邦，昊天其子之，实右序有周，莫不震叠。怀柔百神，及河乔岳，允王维后。  

【`西汉书`】  

《郊祀志》天子祭天下名山大川，怀柔百神，咸秩无文。  

祭百神  

【`礼记`】  

《祭法》山林川谷丘陵，能出云为风雨，见怪物皆曰神。有天下者，祭百神，诸侯在其地则祭之。亡其地则不祭。注：有天下谓天子也。百神者假成数也。  

蜡百神  

【`宋史`】  

《和岘传》乾德三年十二月十四日戊戍腊，有司以七日辛卯蜡百神，岘献议正之。  

混合百神  

【`度人经`】  

中理五气，混合百神。  

调补百神  

【`元真子`】  

元真子问道于玄女曰：金液流注，五腊四肢，调补百神，润泽六腑，变易毛骨。  

劾召万神  

【`抱朴子`】  

《地真篇》：昔黄帝见紫府，受三皇内文，以劾召万神。  

玉章生万神  

【`生神章`】  

琅琅九天音，玉章生万神。  

锦幡召万神  

【`大洞经`】  

明节命大乙，锦幡召万神。  

混生万神  

【`大洞经`】  

灵光入辉，混生万神。  

变万神  

【`黄庭经`】  

闲居蕊珠作七言，散花五彩变万神。  

逆厘三神  

【`西汉书`】  

《杨雄传》《甘泉赋》有曰：所以澄心清魂，储精垂思感动天地，逆厘三神者。注：三神，天、地、人之三神也。  

五脏藏五神  

【`老君内亲经`】  

云：五脏藏五神，魂在肝，魄在肺，精在贤，志在脾，神在心。  

五　神  

【`度人经`】  

大乙司命胎之精，主生之母，左无英公子，右白元尊神，司命挑康也。  

世称八神  

【`马明叟实宾录`】  

帝喾之妃，邹屠氏之女，帝纳以为妃。妃常梦吞日，则生一子。凡经八梦而生八子，世谓为八神。  

礼嵩岳通八神  

【`西汉书`】  

《万石君传》：礼嵩岳，通八神。注：师古曰：言致礼中岳通敬八神。  

诗用十二神  

【`韵语阳秋`】  

诗体如八音歌建除体之类，古人赋咏多矣。用十二神为诗者，始见于沈炯，山谷亦常效之。余友人莫用之。其祖戬常以办舌说贼，脱百余人不死。意其后必昌，而用之。乃贫不能以自存天理，殆难晓也。余尝以此格作诗，赠之云：抱犬高眠已云足，更得牛衣有余燠。起来败絮拥悬鸦，谁信龙髯织水。踏翻菜园底用羊，从他春雷吼枯肠。击钟烹鼎莫渠爱，小笔自许猴葵香。半世饥寒孔移带，鼠米占来身渐泰。吉云神马日匝三，樗蒲肯作猪奴态。虎头食肉何足夸，阴德由来报宜奢。丹灶功成无跃兔，玉函方秘缘青蛇。其诗体如此。  

烧指祷神  

【`唐李文公集`】  

《李府君墓志》：眉州别驾，李君去官居家。弟遇疾暴卒，别驾烧一指以祷于神。既而弟复生，自说：方就絷，上帝有命，以兄烧指，宜复其生。  

大雪祷神  

【`五代薛史`】  

《后晋高祖纪》：天福四年冬十二月丁己，帝谓宰臣曰：大雪害民，五旬未止，京城祠庙悉令祈祷，岂非凉德不储，神休未洽者乎？因令出薪炭米粟给军士贫民。  

疾笃祷神  

【`宋史`】  

《赵普传》：普疾笃，遣亲吏甄潜诣上清太平宫，致祷神为降语曰：赵普，宋朝忠臣。久被病亦有冤累耳。潜还，普力疾冠带出中庭受神言，涕泗感咽，是夕卒。  

就试祷神  

【`能改斋漫录`】  

何大圭在上庠将试上舍，一日谒告以状述已意，乞灵于白马神祠，人不知也。次日同舍生告之曰：子之出，得非有祷于白马祠耶？余夜梦过祠下，有揭榜于墙者。试视之，前列内舍生何大圭状，后云所乞宜允须至晓示。何应曰：然。是岁题目，轸之方也。以象地也，盖之园也。以象天也，轮辐三十，以象日月也。盖兮二十有八，以象星也。其破题云：两仪虽大，均囿于形。三台虽远，均囿于数。最为警拔。是日下笔如有神。助榜出，遂居首选。  

【`百川学海`】  

京师试于礼部者，皆祷于二相庙。二相者，子游、子夏也。子游为武城宰，子夏聘列国。不知何以得相之名也。今行都试礼部者，皆祷于皮场庙，皮即皮削所也。建中靖国元年六月，传闻皮场土地主疡疾之不治者，诏封为灵贶侯。今庙在万寿观之晨华馆，馆与贡院为邻，不知士人之祷，始于何时，馆因何而置庙也。  

李瞻祷神  

【`张氏可书`】  

襄阳辩士李瞻，老于学校而性多狂率。一日，上封事，极诋时政。初入都道，由襄山卜于山神曰：某今日献封事，若便拜相即求一吉兆。不应，又祝曰：若只得内相亦可。又不应，又祝曰：卿监足矣。又不应。复云：本路监司拜乡郡，如何？又不应。遂厉声曰：必是山神不在家。后竟配岭表。  

阻风祷神  

【`夷坚志`】  

严州大浪滩，在州北五十里，介于两山之间。深不过八尺，而湍流峻驶，萦回曲折，稍遭风色，则激为巨浪。由是得名。往来者多苦濡滞。绍熙四年，鄱阳周贵章赴省试，与乡人罗正臣、李显祖、康师尹、相值于常山。买舟同下，逮至彼滩，见它郡贡士船三十余艘，鳞次岸浒，皆阻东风。久者几七八日，更相愁叹，不敢解缆。或强驱童奴尽力挽，才少进，复猛退。有忿郁而束担陆行者，且虑失试期晓夕陨获。余千董经负胆略，出语众曰：间坡上一庙，乃威惠王行祠，盖往致祷，脱蒙垂，便可去矣。皆合辞曰：然时已昏暮，即笼炬造谒，焚香列拜。董拱而启曰：神王聪明正直，受国爵封，又享血食于此。今朝家三年大比，网罗贤俊，公卿将相，悉由此途。礼闻较艺，程限已迫，顾留泊此地，欲往不能。愿一施威灵，诃禁川后使滩上诸舟前进无雍。岂惟寒士蒙赖亦所以报国也！祷罢焚献纸钱，稽首径出。至夜狂风尚厉，渐以帖息。天将旦，波平如席，三十艘顺流相衔，略无凝滞，始悔乞灵之不早云。  

过庙祷神  

【`元史`】  

《阿沙不花传》祖母苫灭古麻里氏，归康里国后，十三年复来，则二子已从宪宗伐蜀矣。逮至和宁间，宪宗崩，诸将皆还，二子独后。心以为忧，过一古庙，因入祷，马若闻神语，连称好好。问其国人通汉语者，知为吉。还至舍，则二子已至矣。  

以金祀神  

【`抱朴子`】  

《内篇》《金丹卷》传丹经不得其人，身必不吉。若有笃信者，可明合药。成以分之，莫轻以其方传之也。知此道者，何用王侯焉。神丹既成，不但长生，又可以作黄金。金成取百斤，先设大祭，祭自有别法一卷，不与九鼎祭同也。祭当别称金各检署之礼，天二十斤，日月五斤，北斗八斤，太乙八斤，井五斤，灶五斤，河泊十二斤，社五斤，门户闾鬼神清君合五斤，凡八十八斤余一十二斤。以好韦囊盛之。良日于都市中，市盛之时，嘿声放弃之于人多处。径去无复顾，凡用百斤外，乃得息恣用之耳！不先以金祀神，必被殃咎。  

杀人祀神  

【`名臣见闻录`】  

奉议郎解珏，蜀人也。受梓州司理，夜宿荆南府南马铺中。初更后闻萧鼓撼铃铎之声，珏询铺卒曰：彼何为也？卒曰：民家夜祭鬼神耳。珏乘酒曰：尔导吾往观之。卒曰：不可，恐致他虑。珏叱之，乃同行。夜下道百余步，至一民舍，自牖望之，于茅堂中悬三绘神，皆臣帽大目，前致樽俎花果。其家一人以巾裹，礼拜执铃而请神，家人动箫鼓而和之。珏知其家事邪神，以手抉窗而入，其家散走不见。珏于褚钱下见反缚一人，珏解其缚，询之曰：尔何人也？曰：蔡人也。避岁饥，受役于其家，其主事三神，求人祭之，不获。乃以我为饷，不意公至此，再获生也。珏覆其杯血，取其绘神以回。明日以事闻于有司，竟不获事神者，立重赏以捕之。蔡人迄令为役于珏之门，以报其赐。行旅过其地，深宜察之，解珏令为奉议郎。  

用人祀神  

【`吕东莱博议`】  

出处僖十九年，宋公使邾文公用曾阝子于次睢之社子鱼曰：古者六畜不相为用。小事不用大牲，而况执用人乎？祭祀以为人行，民神之主也。用人，其谁响之。昭公十年，季平子伐莒，取鄄献俘始用人于毫社。灭武子曰：周公其不寻鲁祭乎？十一年楚子灭蔡，用隐太子于罔山。申无宇曰：不祥五牲不相为用，况用诸侯乎？王必悔之。主意无间则仁，有间则暴，幽明物我，本同一体。宋囊季孙楚灵之徒，不知此理，视幽明物我为有问，于是便已而媚神。媚神而杀人，沦于残忍暴虐之为也。无间有仁，仁者，以天地万物为一体。有间则暴。不仁者，私于家。则隔藩墙而勿比邻。私于已，则隔形骸而勿尔汝。无间则天下皆吾体，乌得而不仁。说无间，则仁之意。有间则独私其身，乌得而不暴。说有间，则暴之意。起语数句话头甚大。幽明也，幽谓鬼神，明谓人物。物我也。物，谓人。我，谓己。混混同流而无间者也。本同一体。喜同一喜，同一体，则同一性情。喜触于心，则幽明物我，不约而皆喜。喜之情同故也。怒同一怒，人有七情，举喜怒两端对言之。怒触于心，则幽明物，我不约而皆怒。怒之情，亦同也。判而为惨舒休戚、爱憎哀乐之情，变文好，有惨必有舒，有休必有戚，有爱必有憎，有衰必有乐。其情无不同也。别而为盈虚予夺、是非损益之理。有盈必有虚，有予必有夺，有是必有非，有损必有益，具理无不同也。散而为祸福利害、安危死生之变。有祸必有福，有利必有害，有安必有危，有死必有生，其变无不同也。彼动则此应，彼发则此知，以上皆发明幽明物我本同一体之意。未尝有间也。知幽明物我之无，问，则仁矣。昔之仁人所以视民如伤者，孟子曰：文王视民如伤。岂以冥冥之不可欺，冥冥，谓鬼神。昭昭之不可犯哉！昭昭，谓天地。言仁人非为天地鬼神之可畏，乃始视民如何也。幽明物我，通为一体。断以主意。不见其有可伤之地也。引用如伤事极好，同体皆不可伤，况可杀人以祭鬼乎？既伤于民，亦伤于身，物我同体故也。既伤于身，复伤于神，幽明同体故也。噫！知此者，其知仁之方乎！方犹术也，孔子言可谓仁之方。孟子言是乃仁术也。仁王难口，故假于实事以晓人。如方术然可以推类而通之也。不仁则不觉，不仁之人，触处皆蔽。不觉则不合，独私其身，谓民物自为民物鬼神自为鬼神。幽明不合，而有人与神之间焉于是有私己畏神之举。物我不合而有人与己之间焉于是有杀人媚神之事。遂以为苟便于身，何耻乎媚神？视幽明为有问。苟媚于神，倚恤乎害人？视物我为有间。以妄传妄不试则妄以伪传伪，不真则伪，伪妄相传，其等至于杀人祭鬼。然后淫诬怪诞之说兴。神怪之论。然后蒿怆之妖作，妖幻之事。然后阴说侧僻之祀起，祭淫昏之鬼。然后衅涂刳剔之乱生，肆戕杀之毒。如宋襄、楚灵、季平子之事。三事并见本题注。盖有戎狄禽兽之所不忍为者，杀人祭鬼，非理之甚。非天独赋以酷戾狠逆之性也。人性皆善，而三人所为如此。私已深，始于视人已为有间。畏神甚，继而视幽明为有问。沦惑其心，至此极也。有间则暴，故其末流至此。一时之君子，又从而识之，谓子鱼藏孙申无宇之徒。曷若求真为暴之原而涤之乎？涤，洗也。此司生下文意。天下之理，有通有塞，通则无间，塞则有间。其通邪，此下说理之通者。八荒之外，《尔雅》北户，西王母。日下，谓之四荒。六合之内，上下四方，谓之六合。幽明物我不见其间。通故如此。孰非吾仁。无间故仁。其塞邪，此下说理之塞者。虽汲汲以爱人利物为念，然毫芒之差，藩篱限马。视此身之外皆与自己不相于。发于其心，不仁之心。害于其事。见于有马皆不仁也。发于其事，不仁之事。害于其政。苑终有政皆不仁也。民有不得其死者矣，不待用以祭鬼，而杀人多矣。一念之毒流金铄石，喻其毒之至烈。一念之驶，音史。奔电走霆，喻其暴之至速。虽未尝以兵杀人，实以心杀人。念念无非害人之心。虽未常用人以祭社之神，实用人以祭心之神也。时时无非嗜杀之心，造语极精巧。其视宋囊辈何以大相过乎？与宋囊楚灵季平子之心，其毒烈则一也。通者，仁之门也。通则无间，故为仁之门。塞者，暴之门也。寒则有间，故为暴之门。是故，欲仁者，不于其仁于其通。由其通者，则渐渐可以至于仁矣。去暴者，不于其暴于其塞。撇其塞者，则渐渐可以消其暴矣。结语深有理趣。  

上疏论祀神  

【`宋史`】  

林大中上疏谓：国之大事在祀，今沿袭不正，非所以严典礼，安神明。臣见其祝于神者，或舛于文，称于神者，或讹其字。所宜厚者，或简不虔，所宜先者，或废不用。更制器服，或岁月太疏。夙兴行事，或时刻太早。是皆礼意所未顺，人情所未安也。  

以敬事神  

【`左传`】  

哀公十六年，楚白公作乱杀子西、子期，而劫惠王。石乞曰：焚库弑王不然，不济。白公曰：不可弑王，不祥焚库，无聚将，何以守矣。乞曰：有楚国而治其民，以敬事神可以得祥。且有聚矣，何患弗从？  

以讳事神  

【`左传`】  

九月丁卯，子同生，以太子生之礼举之。接以大牢卜士负之，士妻食之，公与文姜宗妇命之。公问名于申纟需，对曰：名有五：有信、有义、有象、有假、有类。以名生为信，以德命为义，以类命为象。取于物为假，取于父为类，不以国，不以官，不以山川，不以隐疾，不以畜牲，不以器币。周人以讳事神，名终将讳之。  

战兢事神  

【`国语`】  

观射父曰：天子郊之事，必自射其牲。王后必自舂其粢。诸侯宗庙之事，必自射其牛。羊击豕。夫人必自春其盛，况其下之人，其谁敢不战战兢兢以事百神！  

弃医事神  

【`王符潜夫论`】  

今女多不修中馈，休其蚕织，而起学巫祝鼓舞事。神以欺诬细民，荧惑百姓。妇女羸弱疾病之家，怀忧愦愦，皆易恐惧。至使奔走便时，去离正宅。崎岖路侧，上漏下湿，风寒所伤，奸人所利。贼盗所中，益祸益祟以致重者，不可胜数。或弃医药，更往事神。故至于死亡，不自知为巫所欺误，乃反恨事巫之晚，此荧惑细民之甚者也。  

教人事神  

【`刘公是先生弟子记`】  

率人以教人，其政乃纯。率神以事神，其鬼乃神。政之不纯，教人过也。鬼之不神，事之过也。教人过于觳，事神过于渎，民不见严而烦是亵，非渎乎！古之事神，必有则弗征，弗征民弗信也。必无则弗畏，弗畏民弗从也。事神若疑故筮则弗非，盟则弗叛。祷则壹，斋则洁，言则信，令则从，居则谨，行则顺，郊则见帝庙，则见先王，奥则见主。而谁识思乱！  

江南事神  

【`萍洲可谈`】  

江南俗事神，疾病官事专求神。其巫不一，有号香神者，祠星辰不用荤。有号司徒神者，仙帝神者，用牲皆以酒为酌，名称甚多。尝于神堂中见仙帝神名位，有柴帝、郭帝、石帝、刘帝之号。盖五代周晋汉也，不知何故祀之祠祀并无义理，又以傀儡为乐神，用禳官事，呼为弄戏。遇有系者，则许戏几棚。至赛时张乐弄傀儡，初用楮香，启祷犹如祠神。至弄戏，则秽谈群笑，无所不至。乡人聚观，饮酒醉，又欧击往往，因此又致讼系，许赛无已时。  

翁师事神  

【`夷圣志`】  

崇安县有巫翁吉师者，事神著验，村民趋向籍籍。绍兴辛已九月旦，正为人祈祷，忽作神言曰：吾当远出。无得辄与人问事治病。翁家恳诉曰：累世恃神力，为生香火敬事不敢怠，不知何以见拾。再三致叩，乃云：番贼南来，上天遍命天下城隍社庙各将所部兵马也江，吾故当往。曰：几时可归？曰：未可期。恐在冬至前后。自是影响绝息，常有富室病，力邀翁，严洁祭祷掷百通，讫不下至十二月旦，复附语曰：已杀却番王，诸路神祗尽放遣矣。即日灵响如初。  

温公事神  

【`朱子近思录`】  

元丰四年正月十六日作或问迂叟事神乎？曰：事神。或曰：何神之事？曰：事其心神。或曰：其事之如何？曰：至简矣。不黍稷，不牺牲，惟不欺之为用。君子上戴天，下履地，中函心，虽欲欺之，其可得乎？  

汉武祠神  

【`西汉书`】  

武帝太始四年三月幸不其。如淳曰：其，音基。不其，山名，因以为县。祠神人于交门宫。应邵曰：神人，篷莱仙人之属也。晋灼曰：琅邪县有交门，汉武帝所造。若有向坐拜者，作交门之歌。师占曰：如有神景象，向祠坐而拜也。  

杀猪祠神  

【`存心录`】  

吴戍将邓喜，杀猪祠神。治毕悬之，忽见一人头往食肉，喜引弓射之，咋咋作声。绕屋三日，后人白喜谋北叛，阖门被诛。  

岭南祠神  

【`晁说之客语`】  

岭南有歌堂，每春土人祠神于此。男夫妇女分立左右。视神所凭者，以物蒙其眼。必于男子中牵出一人，女子中牵出一人，老壮皆在，然所牵必童男也。如是旬日聚集不散，其歌童因此相慕，遂为夫妇。其为神所凭者，旬日间不复思食，卧露天下，沾沫露水，旬日复饮食如故。大率岭南歌音清积非他处之比。  

女曼神  

【`汉书`】  

《元后传》：莽堕坏孝元庙，以为文母食堂。太后见孝元庙废彻涂地，私谓左右曰：此人神多矣，能久得乎？祭祀女曼神  

【`江少虞类苑`】  

虞部员外郎张著通判潭州，奉时祀于南岳。旧制神位于坛，敷席于地。列边簋牲醴之品，当设席之际，往往以一足指画。祀罢还府，队马折足而卒。又三司副使李寿朋，奉祭西太乙宫。李平生不能食素，是日五鼓奉祀。遂茹荤而往，方升殿，暴得疾，口鼻流血，左右扶下殿，已卒矣。岂非祭祀而神耶？何诛责之处也！可不畏哉？  

程副将女曼神  

【`夷坚志`】  

秦蜀马入东方，率以十十匹为一纲，遣兵校部押，马多道亡。于是置监汉阳憩洎五日，以俟三卫，江上诸军取发，先赴湖广总领所。对验毛色齿数，与四川马司者无翼。然后即路。乾道九年，殿前程副将当此役，自汉阳卜日，将济江卒。长云旧例，必具牲酒诣城隍庙谒，赛乃行。则长涂无它虑。程不答，再问之，忽怒诟曰：我取官马，何预于神？叱使去。是日晚，绝江宿城下驿。才五鼓，悉控马往总司，须启关而入。忽闻马蹄声从西来，诸卒谓他纲至。起立相戒，各谨持控，以防相遇，斗伤之害，俄顷，间已至前，暗中不能测其多寡，即冲突醻啮不可制。如是两刻许，天明视他马，了无所见。而一行纲马，死者几半。皆折胁流肠，众以为程副将神之咎。  

汤显祖慢神  

【`夷坚志`】  

汤显祖，池州石埭人。兵部侍郎允恭孙也。绍熙五年，为泾县宰。初交印，主吏曰：三日当谒庙。汤叱之曰：吾行五雷法，神祗在掌握中。岂当屈身拜于土偶之前？但今具馔为两席，设之于祠宫，而命车呵殿直，造其处，与神分宾主，亢礼对酌。且言当官藉庇之意。吏民见者切怪而忧之。是夜暴风起，山水湓溢，县治淹没七八尺。至于卧床之下，文书笼箧大半入水仅不伤人，皆以为慢神之咎。汤以屋庐损败，伐木于林薮一新之。又命画工王生绘神，将大像七十二躯，奉事香火，极其虔敬。至次年春，为提举官李唐卿子勉所按，遂罢去。  

杨客慢神  

【`夷坚志`】  

泉州杨客为海贾十余年。致赀二万万，每遭风涛之厄，必叫呼神明，指天日立誓，许以饰塔庙，设水陆为谢。然才达岸，则遗忘不省，亦不复纪录。绍兴十年泊海洋，梦诸神来责偿。杨曰：今方往临安，俟还家时，当一一赛答，不敢负神。曰：汝那得有此福？皆我力尔。心愿不必酬，只以物见还。杨甚恐以七月某日，至钱塘江下，幸无事。不胜喜，悉辇物货置抱剑街主人唐翁家，身居柴垛桥西客馆。唐开宴延伫，杨自述前梦，且曰：度今有四十万缗，姑以下十之一酬神，愿余携归。泉南置生业不复出矣。举所斋沉香、龙脑、珠、珍异，纳于土库中，他香布苏木不减十余万缗，皆委之库外，是夕大醉。次日闻外间火作，惊起走，登吴山望火起处，尚还。俄倾间已及唐翁屋，杨顾语其仆不过烧得粗重亦无害。良久见土库黑烟直上，屋即摧塌，烈焰亘天，稍定还视，皆为煨烬矣。遂自经于库墙上，暴尸经夕，仆告官验实，乃得槁葬云。  

都监慢神  

【`夷坚志`】  

潭州兵马都监某，出于天武禁卫，离兵籍，得官，既满秩府帅，使押来万石至鄂渚，固挈家道行。过青草洞庭湖，泊舟龙庙下。当具牲牢礼谒。其人素强倔且惮费，荐供菲薄，祝史白曰：神灵意颇不怿，宜每事加谨畏，殊不谓然。夏夜月明，坐于船上，望大金沙堆，光如撤，星煜煜聚散稍成五色，炫转满川。问舟人曰：此诸神皆出嬉游也。其人笑曰：是乃鬼火耳。何神之为？取弹弓射之，盖夙精此技百发百中，才一弹落，光采霍然而灭。舟人窃以为忧。明旦诣庙审视，则风神土偶，舍故处，偏侧而立。遍体有坼裂纹，昨夕弹圆正在袋中，以告都监，使谢过，亦但再拜而退。至暮风败其一舟，失米数百斛。整二年俸余，仅能偿值。慢神获咎如此，全家虽震怖，幸不葬鱼腹，大抵鬼神多惊故，尤畏弹也。景裴闻其说于钱不孤，而忘都监姓名。  

乘醉慢神  

【`江教影响录`】  

平江常熟县福山东岳行祠庙貌甚严。吴中谨事之。有胡子文者，疏后人也。尝乘醉与所善数人入庙，有二判官相对，所谓善恶二部者，子文戏掣其恶者。笔同行以为不可，乃还之。还至舟次，见一使来曰：彼判官命收君子。文时已醒，颇忆醉时事，甚惧。度不可免，遂行，沿路默诵《金刚经》，既至庙，见两人相向而坐。其西向者怒甚，叱曰：汝为士人，当识去就。何乃侮我如是？对曰：为狂乐所迷。了不自觉，顾乞微命以归，请后不敢。皆不应子文，但密诵经。至第三分，二人皆起。又二章则举手加额，东向者解之曰：此子一时酒失，原其情似可恕。怒者曰：正以同官太宽，使人敢尔。子文叩头曰：某能诵金刚经，若能赐之再生，当日诵七卷，以报。怒者曰：尔亦宜小惩。以所执笔点其背曰：去。即觉遍身如水，遂寤。所点处，生一疽，痛不可忍，百日方愈。子文自是日诵金刚经七遍，虽处冗不敢辍。  

至诚感神  

【`书大禹谟`】  

至诚感神，矧兹有苗。注：益又推极至诚之道，以为神明亦且感格，而况于有苗乎！  

【`宋史`】  

《王十朋传》：十朋知饶州，移知湖州。饶久旱，入境即雨。至湖积霖，入境即霁。凡祷必应其至诚，不独感人，而亦感于天地鬼神。  

至孝感神  

【`抱朴子`】  

《内篇?微旨卷》：蔡顺至孝，感神之应。  

忠孝感神  

【`坦明故事`】  

王义方贬吉安丞，道出南海舟师持酒脯祈福议，方酌水誓曰：凡忠获戾孝见尤，四维廊氛，十里安流，神之听之，母作神羞。既祭天云开，豁风浪恬然，入皆叹服。  

孝行感神  

【`夷坚志`】  

临江军富人周昌，时事母郑氏甚孝。郑病腰足五年余，行步绝费力。数招医治药，略无小效。绍熙二年，中秋之夜，周昌时侍母饮酒赏月，见母坐立艰辛，不觉泪堕。泪罢就寝，抽身潜起，乃怀小刃下庭，向空朝北斗。祷云：老母染疾久，百药并试，有加无减。今发愿剖腹取肝啖母，以报产育乳养之恩。望上真慈怜使获感应。焚香讫，将施刀，忽闻有声自后叱喝。且以杖击其背。惊而回顾，寂不见人，但一纸贴在地，取视之，中有小纸。书云：周昌时供奉母亲，累岁孝行。此药三粒，赐郑氏八娘。周捧泣拜谢。候明旦以进母，积顿瘳，方具以所见告于妻子。  

王直感神  

【`元遗山集`】  

述金轮国上将军康德璋神道碑云：德璋辟曹甸河防都提，举都水使者言于明。马蹄埽河从东北流害田，为多闭之，则由徐州东南入海，所经皆葭荒秽之地。河腴田可利，东明诸县乃檄公董，其役而河水湍，驶土不能胜水面，高出堤上，危欲奔溃。已报都水而督之愈急，公具香火祷河伯。一夕水落丈余，时人以其正直，感通神明许之。  

桓公见神  

【`太平广记`】  

齐桓公游于泽，管仲御，公见怪马。管仲曰：泽有委蛇，其大如毂，其长如辕，紫衣朱冠。见人则捧其首而立，见之者殆霸乎？公曰：此寡人之所见也。  

王缙见神  

【`江火敦教影响录`】  

宣和间，王缙为两浙提刑。每断死囚，必焚香奏上苍，然后行下，如是岁余。一日，忽见一神人立于檐间，手执案卷，乃缙平日所奏事目，呼其名而语之曰：汝所断公事，无不平允，上帝嘉之。  

李甲见神  

【`太平广记`】  

唐天初，李甲本常山人。夜至大明山下，值风雨暴至，遂入神祠以避之。俄及中宵，雷雨方息，甲寝于庙，须臾有呵殿之音，自远而至。见旌旗闪闪，车马阗阗，或擐甲胄者，或执矛戟者，或危冠大履者，或朝衣端简者，揖逊列坐者，数十辈。方且命酒进食，欢语良久。其东榻之长，即大明山之神也。西榻之首，即黄泽之神也。更其次者，云是漳河之伯。余不知其名。坐论幽明之事。其一曰：禀命玉皇，受符金阙。大行之面，清漳之湄，数百里间，幸为人主，不敢怠惰徇法也。不敢恃命害下也。兢兢惕惕以事上帝，用治一方，故岁有丰登之报，民无札瘥之疾。其一曰：清冷之域，泱漭之区，余奉帝符兹宅民庶。虽雷电之作由已也。风波之起由已也，予亦非诏命，不敢有为也，遂致草木茂鱼鳖蕃焉。又一长叹谓众宾曰：诸公镇抚方隅，分理疆野，或水或陆各有所长。然而天地运行之数，生灵厄会之期，巨盗行与，大难方作，虽群公之善理，其奈之何？众或问言何谓也，曰：余昨上朝帝所，窃闻众圣论将来之事。三十年间，兵戎大起，黄河之北，沧海之右，合屠害人民，六十万余。天既将曙，诸客登车而去，李甲恍然有若梦中。归而识之。后庄皇与梁朝对阵，及晋末，戎虏乱华被涂炭者何啻六十万焉。  

侯懋见神  

【`悦生随抄`】  

建炎当三祀，虏马将饮江，于是天子幸明越，而隆太后龙舆驻豫章行台。从马时警，报益亟。有郎官侯懋、李几等三人者，每游戏城东南隅，得故园林颇僻寂。私相谓曰：使虏来不可避，得相与匿于是，宜死生以之。未几行宫南迈，仓卒，。三人果不克奔，而虏骑已逃入矣。三人者，得如约共窜于林，因伏堂之巨梁上，夜则潜下，取食而还伏焉，累数十日矣。幸略无一人足音，一旦忽多人物且至，三人但默伏梁之上计，此岂亦皆逃避虏者也。胡为而至哉！心语未已，即有黑衣数十百人继来，共坐于堂，命左右逻捕男女，无少长，悉以梃敲杀之。积尸傍午向暮尽死，始去。当是时，三人者，伏据于梁然。向使一仰其首，见必死矣。黑衣既散，皆谓得免。况已昏夜，俄复望红纱笼烛数十对引导，有主者数人又至。亦坐于堂，即多群吏据案，呼阅人姓名者三人。益惧于此，殆不得脱矣。及细视之，则但见人物可半身，头面俱弗辩，乃知非人也。凡点阅死籍至多，辄悉呼其姓名，中间偶呼一名。吏争报曰：不是。类如是，凡有四三人，皆能记忆也。夜过半矣，事竟皆去。逮晓则四顾，鸟雀不闻声，知虏已洗城去遁矣。即于乱尸中偶有呻吟声，三人，共询其名，乃夜群吏所谓不是四人，今悉复活矣。异哉！吾得于宋高州，宋高州得于侯懋，懋等皆显官，宜不妄云。  

周持志见神  

【`陶朱新录`】  

宣和甲辰长岁春三月二十一日，沿江大风，坏官私舟船数千艘。先是有江州德化县进士周持志，宿马当市中，夜闻人语甚喧，视之见鬼神千百执绛纱笼而过。中一人云：二十一日大风，当取若干人以舒迈纲。纲官赖通管押旁一人肘之。若曰恐人闻其言也。周至日抵湖口县谒巡检，道所见众不以为信。忍催纲吏人入白，有舒保义名不肯行舟，乃诏舒。询其所以，亦讶其姓名与周所闻合也。舒曰：夜来梦神人云：今日当大风，要迈纲官赖通。恐果有风涛之虞，本住落星寺下，乃迁于此。因留周与舒饭，未举匕筋，风大作。赖通者，方料理穑缆之类，失足溺死。  

先民后神  

【`左传`】  

桓公六年，楚武王侵随，军于瑕，少师侈，请追楚师，随侯将许之。季良曰：闻小之能敌大也。小道大淫，所谓道忠于民，而信于神也。上思利民，忠也，祝史正辞信也。今民馁而君逞欲，祝史矫举以祭臣，不知其可也。公曰：吾牲肥，粢盛丰备，何则不信？对曰：夫民，神之主也。是以圣王先成民，而后致力于神，故奉牲以告曰：硕肥，谓民力之普存也。谓其畜之硕大蕃滋也。谓其不疾蠡也，谓其备咸有也。奉盛以告曰：洁粢丰盛。谓其三时不害，而民和年丰也。奉酒醴以告曰：嘉粟旨酒。谓其上下皆有嘉德而无违心也，所谓馨香无才慝也。故务其三时，修其五教，亲其九族，以致其祀。于是乎民和而神降之福。故动则有成。今民各有心，而鬼神乏主君虽独丰，其何福之有？君姑修政而亲兄弟之国，庶免于难。随侯惧而修政，楚不敢伐。《宋史?孙传》：大中祥符四年，帝将祀汾阴，上疏曰：夫民神之主也。是以圣王先成民，而后致力于神。今国家土木之功，累年未息水旱，饥馑居多，乃欲劳民事神。神其享之乎？  

【`荀悦申鉴`】  

圣王先成民而后致力于神。民事未定，群祀有阙，不为尤矣必也。举其重而祀之，望祀五岳四渎其神之祀。县有旧常，若今群祀之，而其祀礼物从鲜可也。礼重本示民不偷，且昭典如其备物以丰年，日月之灾降异非旧也。天人之应所由来渐矣，故履霜坚水非一时也，仲尼之褥非一朝也，且日食行事，或稠或旷，一年二交非其常也。《洪范传》云：六作见，若是共御未见之。无闻马尔官修其方，而先王之礼，保章视寝安宅叙降必书云物为备故也。太史上事无隐马勿寝可也，是故天子南面听天下，向明而治，盖取诸离天之道也。月正听朝国家之大事也，宜正其仪，以明旧典。  

方士致神  

【`谢应芳辨惑编`】  

齐人少翁，以鬼神方见上。上有所幸，王夫人卒。少翁以方夜致鬼如王夫人之貌，天子自惟中望焉，于是乃拜少翁为文成将军，以客礼之。文成又劝上为台室而置祭具，以致天神。居岁余，其方益衰，乃为帛书，以饭牛。佯不知言，曰：此牛腹中有奇。杀视得书，出言甚怪。天子识其手书，于是诛之。  

【`野客丛书`】  

《抱朴子》谓，案汉书及太史公《史记》皆云齐人少翁为文成将军，武帝所幸李夫人死。少翁能令武帝见之，仆考史记，《封禅书》曰：上有所幸，王夫人卒。少翁以方夜致王夫人之貌，又考《汉书?外戚传》少翁夜致李夫人。《史记》谓王夫人，《汉书》谓李夫人，二说自不同。《抱朴子》谓二书皆云李夫人，谬矣。徐广注封禅书，谓赵之王夫人。潘岳悼亡诗曰：独无李氏灵，仿佛睹尔容。又以为李夫人，其不同如此。王子年《拾遗记》则又曰：董仲君致李夫人于纱幕中，不言少翁而言董君。  

【`太平广记`】  

唐开元中，四海无事。玄宗在位，久委政丞相，深居游燕，以声色自娱。宫中虽良家子千人，无悦心者。固驾幸华清宫，内外命妇景从，诏高力士潜搜外宫，得弘农杨玄琰女于寿邸，光彩动人。进见之日，奏霓裳羽衣，以导之。定情之夕，授金钗钿合以固之。明年册为贵妃，自是专房同辇。六宫无复进幸者，帝甚悦之。天宝末，翠华南幸，次马嵬，六军不发，请以贵妃塞天下之怒。上知不免而不忍其死，反袂掩面，使牵而去就绝于尺组之下。明年大驾还都，尊玄宗为太上皇，就养西内。太上皇三载，一意念贵妃之心不衰，适有道士自蜀来，知上皇之心，自言有李少君之术。玄宗大喜，命致其神，方士乃竭术，索之于上下四方。仙山洞府，得见一人，冠金莲，披紫绡，佩红王，曳星为。左右侍者七八人，揖方士问：皇帝安否？次问天宝十四载已还事。言讫悯然指碧衣女，取金钗钿合，各拆其半授使者曰：为谢太上皇，谨献是物，寻旧好也。方士有不足之色，复请当时一事，不闻于他人者，验于上皇。妃乃茫然退，若有所思。徐言曰：昔天宝十年七月。牵牛织女相见之夕，乞巧宫掖间夜已半，侍卫已休。于东西厢独侍上凭肩而立。因仰天感牛女事，密誓心愿世世为夫妇。言毕执手各呜咽，此独君王知之耳。因自悲曰：自此一念，又不复居此。复于下界，且结后缘。使者还奏太上皇，太上皇嗟悼久之。然未久亦上仙矣。周至屋尉白居易为《长恨歌》以言其事云。  

登台致神  

【`王子年拾遗记`】  

周灵王二十三年，起昆昭之台，筛水精为泥台，高百丈，升之以望云色。时有长弘能招致神异，王乃登台，望云气翁郁，忽见二人乘云而至。须发皆黄，非世俗之类也。乘游龙、飞凤之辇驾以青螭，其衣皆缝缉羽毛。王即迎之上席，时天下大旱，地裂木燃。一人先唱，能为雪霜，引气一喷，则云起雪飞。坐者皆凛然，宫中池井，坚冰可琢。又说狐腋之裘，紫罴文褥，此褥是西域所献也。施于台上，坐者皆温。又有一人唱，能使即席为炎，乃以指弹席上，而暄风入室，裘褥皆弃于台下。时有容成子谏曰：大王以天下为家，而染异术，使变夏改寒以诬百姓，文武周公之所不取也。王乃疏长弘而求正谏之士也。  

任翁致神  

【`类林杂说`】  

韦氏子，京兆人。举进士，尝纳妓于洛，颜色明秀，尤善音律。韦曾令写杜工部诗，得本甚蠹。妓随笔补正，后得善本不差。韦颇惑之年二十一而卒。韦悼痛，为之羸瘠，弃事而寐，意其梦见。一日家僮有言：嵩山任处士者，得返魂之术。韦召而求之，任择日斋戒，除一室，舒帏于壁焚香，仍须一经，身衣以导其魂，韦搜衣笥尽施僧矣，唯余一金缕裙。任曰：事济矣。是夕，绝人屏事，且以昵近悲泣为诫。然烛于香前，目睹烛然而至寸，即复去矣。韦洁服敛息，一禀其诲。是夜万籁俱止，河汉澄明。任忽长啸持裙，面帏而招，如是者三。忽闻吁叹之声，俄顷，映帏微出，斜睨而立，幽芳怨态，若不自胜。韦惊起泣。任曰：无哭。恐迫以致倏回。生忍泪，揖之，无异平生，或与之言，顿首而已。烛烬及期，欲逼之，纷然而灭。生乃捧帏长恸。任曰：沤珠槿绝，不必置怀。韦欲酬之，不顾而别。韦赋诗曰：惆怅金泥簇蝶裙，春来犹见伴行云。不教布施刚留得，浑似知逄李少君。自后眠食不安，恍惚若朋所失，久而方愈。  

专阳致神  

【`长生经`】  

却诸阴累，专阳致神，以致不死。  

维岳降神  

【`诗`】  

《大雅》：嵩高维岳，逡极于天，维岳降神，生甫及申。  

守真降神  

【`宋续通鉴长编`】  

开宝九年十月，太祖不豫。驿召张守真至阙下，壬子命内侍王继恩就建隆观，设黄醮，令守真降神。神言天上宫观阙已成，玉锁开，晋王有仁心。言讫，不复降。  

山甫降神  

【`宋韩魏公安阳集谢赐生日礼物表`】  

生而维翰，实惭山甫之降神，今也所蒙，又异桓荣之稽古。  

衡岳降神  

【`宋王与钧蓝缕藁`】  

《谢赵太守启》：衡岳降神，于门梃秀。  

岳武穆降神  

【`悦生随抄`】  

岳武穆王飞死后，临安西汉塞军将子弟因请紫姑神。而岳侯降之，大书其名。众已惊愕，请其花押，则宛然平日真迹也。复书一绝云：经略中原二十秋，功多过少未全酬。丹心似石今谁，空有游魂变九州。秦桧闻而恶之，擒治其徒，流窜者数人，至有死者。  

听命于神  

【`左传`】  

庄公三十二年秋七月，有神降于莘。内史过往问虢请命。反曰：虢必亡矣。虐而听于神，注夫民神之主也，虢公虐民而听命于神，是以知其必亡。神居莘六月，虢公使祝，应宗区史嚣享焉神赐之土田。  

知通于神  

【`庄子`】  

《外篇》：天地立之本原，而知通于神。  

力生于神  

【`鬻子`】  

昔之帝王所以为明者，以其吏也。昔之君子其所以为功者，以其民也。力生于神，注：王者有国必先涂佑。皇天上帝，社稷山川，神迹玄符，无不求会成汤降降。神受夏大命武王梦神，逐大戡殷。表宜运两仪鼓动万物，岂有汉之然哉！莫不大化于自然，玄应而义用造之非我，埋自相符，故曰力生于神者也。而功最于吏，福归于君。  

汪罔之神  

【`孔子世家补`】  

哀公元年，吴使曰：敢问何为神？仲尼曰：山川之灵足以纪纲天下，其守为神。社稷之守为公侯，皆属于王者。客曰：何守也？仲尼曰：汪罔氏之君，守封禺之山，为厘姓。在虞夏商为汪罔，于周为长翟。今谓之大人。客曰：人长几何？仲尼曰：僬侥氏三尺，短之至也。长者不过十之数之极也。于是吴使曰：善哉！圣人。  

庙祀为神  

【`吉安志`】  

汉颖阴侯灌婴，高帝六年命婴略定江南。始于赣县筑城，又筑南昌县城，故江南祀以为神。《宋史》：张顺与北军战，被杀，逆水，越数日，有浮尸逆流而上，被介胄、执弓矢，直抵浮梁，视之，乃顺也。身中四枪六箭，怒所勃勃如生。诸军惊以为神，结冢敛葬立庙祀之。  

梦代为神  

【`春渚纪闻`】  

刘景文博学能诗，晚岁常梦与晋文公神交，梦中酬唱甚多。后东坡荐景文得阝显州。三日谒神祠，出东城所历之地，及拜瞻神像，晓然梦中往还之所也。一日又梦文公云：已受帝旨，得景文为代。月余，景文得病，郡人有宿于郊门外者，见郡守严卫而入文公祠中，凌晨趋府问之，公已属纩矣。  

刻毡为神  

【`酉阳杂俎`】  

突厥事。神无祠庙刻毡为形。盛于皮袋，行动之处，以脂酥涂之。或系之竿上，四时祀之。  

祠虎为神  

【`东汉书`】  

《东夷传》：灭本朝鲜之地，其俗祠虎以为神。邑落有相侵犯者，辄相罚责，生口牛马名之为责祸。  

虎变为神  

【`太平广记`】  

海陵人王太者，野行，忽逢一虎，乃持棒直前击虎中耳，太惶惧而走。行可十余里，有一神庙，因宿于梁上。寻而虎至庙，跳跃变成男子，堂中有人问云：今夕何尔累悴？神曰：卒遇一人不意劲。勇中其健棒。言讫入坐，上人形中。忽举头见太，问是何客。太惧堕地，具陈始末，神云：汝业为我所食，我取尔早。故中尔棒，今以相遇，理当见后数日，宜持猪来以己血涂之。当免。太后如言，神从堂中而出，为虎乃俯食猪。食毕入堂为人形。太再拜乃还，后更无患。  

妖狐为神  

【`渑水燕谭录`】  

景德中，州有神祠，凡民祈祷者，神必亲享，杯盘悉空。远近奔赴，盖穴神座下通寝殿下，复门绣箔人莫得窥群狐自穴出，分享肴醴。王公嗣宗，雅负刚正及镇土，乃骑兵挟矢驱鹰投薪穴中，纵火焚之，群狐奔逸，擒杀悉尽。鞭庙祝背，徒其家。妖狐遂绝。公初在长安也，极疏种山人放之短。好事者有诗云：终南隐士声华歇，土妖狐巢穴空。二事俱输王太守，圣朝方信有英雄。  

胎化为神  

【`徂异志`】  

李鉴，进士，光州解到京，常言：祖母怀孕，凡三年不产，饮食人事如常。一夜梦产一人，曰：我神明也，善事我，令母富于财。及寤，母腹已平复矣。每夜若有一人，约依从天窗中下，至明则床下置三十缗而在焉。因兹暴富，历二十年，生计可及数十万。母后卒，于未殡间，至灵柩前闻有哭临之声，甚衰，后遂绝。所齐镪，今家道亦如常也。  

以君为神  

【`韩非子`】  

《内储说》卫嗣君之时，有人于令之左右，县令有发蓐，而席弊甚嗣君还，令人遗之席曰：吾闻汝今者，发蓐而席弊甚。赐汝席。县令大惊，以君为神也。  

匈奴以为神  

【`西汉书`】  

《苏武传》：武使匈奴，单于欲降之。幽武大窑中，绝不饮食，天雨雪，武卧雪中，啮雪及毡毛咽之，数日不死，匈奴以为神。  

虏以为神  

【`汉书`】  

乌孙王，号昆莫。初，其父为大月氏所杀，时昆莫新生，母抱之亡，置草中。为求食，还见狼乳之，又鸟衔肉翔于其傍，虏以为神。及壮，报父怨，遂大破月氏。又，《耿恭传》恭以戊已校尉为匈奴所逼，壅绝涧水城中，穿井十五丈，不得水。吏士渴乏，笮马粪汁饮之，恭仰天叹曰：昔贰师投佩刀刺山，飞泉涌出。今汉德神明，岂有穷哉！整衣服向井再拜，为吏士祷之。有顷，水泉迸出，众称万岁，乃杨水示之。虏以为神，遂即引去。  

贼以为神  

【`晋书`】  

《马隆传》：隆讨凉州羌，依八阵图作偏箱车，地广则鹿角车路，营狭则为木屋，施于车上。且战且前，弓矢所及，应弦而倒。奇谋间发，出于不意，或夹道累磁石，贼负铁铠行，不得前。隆卒，急被犀甲无所留碍，贼咸以为神。  

见者以为神  

【`晋书`】  

《嵇康传》：王戎自言与康居山阳二十年，未尝见其喜愠之色。康尝采药游山泽，会其得意，忽焉忘友，樵苏者见之，咸以为神。  

人以为神  

【`唐书`】  

《刘晏传》：晏领盐铁使，京师盐暴贵，诏取三万斛，以赡关中。四旬至都，人以为神。  

【`马明叟实宾录`】  

唐有杜生者，善易占。有亡奴者，问所从往追。杜生曰：自北行逢使者，恳丐其鞭，若不可，则以情告。其人果值使者于道，如生语，使者异之，曰：去鞭吾无以进，马可折道傍，与代之。其人往折，见亡奴伏其下，遂获之。他日又有亡奴者，生戒曰：可持钱五百伺于道，见进鹘者，可市其一，必得奴。俄而使至，其人以情告使者，以一与之，忽飞集灌奔上，往取之，奴在其中，人以为神。唐韩晋公在润州，夜与从事登万岁楼。酒方酣，不悦。语左右曰：汝听妇人哭乎？当在何所？对曰：在某街。诘朝，命吏捕哭者讯之，信宿狱不具。吏惧罪，守于尸侧，忽有大蝇集其首，因发髻验之，妇果私于邻，醉其夫而钉杀之，人以为神。广州府《南海志》元赵谦，赵州人。累官任广东道肃政廉访。抑强扶弱，发平反，官吏望而畏之。有乡民汤姓者，富于财，为仇人汤举诬告在县，其亲雒公辅，常以他事告县令，王夔于宪司，因而有憾，令教汤举供职。雒公辅束缚其仆袁二下水身死，勾追加刑。锻炼成狱，惟不获其尸，事上宪司，公以无尸知其冤，购求之，檄于城隍。期以七日，如期，果有捕袁二至者，人皆以为神。  

寇以为神  

【`瑞州志`】  

隋大业中，林士弘寇建城，应智顼拒之，使人货橘于寇，寇市而分食。有毒蜂出螫，寇多死。寇又逼西北五里，应据水整师，寇曰欲吾不犯，此溪当断。应引叱之，溪流随断，寇以为神，遂引去。  

永乐大典  

## 卷之二千九百四十九  

九真神  

吏称为神  

【`新唐书`】  

《崔咸列传》：咸累迁陕虢观察使，日与宾客僚属痛饮，未尝醉，夜分辄决事，裁剖精明，无一毫差，吏称为神。入拜右散骑常侍、秘书监。  

皆服为神  

【`五代史`】  

李克用初在鞑靼，从其群豪射猎，或挂针于木，或立马鞭，百步射之辄中，群豪皆服为神。  

淮人以为神  

【`五代史`】  

《吴越王世家》：淮南杨将周本陈章围苏州，钱遣其弟锯镖救之。淮兵为水栅环城，以铜铃系网沉水中，断潜行者。水马卒司马福多智而善水行，乃先以巨竹触网，淮人闻铃声，遽举网，乃过入城中。其出也，亦然。乃取其军号内外夹攻，号令相应，淮人以为神，遂大败之。  

郡称为神  

【`宋史`】  

朱寿昌知阆州，大姓雍子良屡杀人，挟财与势得不死。至是又杀人，而赂其里民，出就吏，狱具，寿昌觉其奸，引囚诘之曰：吾闻子良与汝钱十万，许纳汝女为妇，且婿汝子，故汝代其命，有之乎？囚色动，则又之曰：汝且死，书券抑汝女为婢，指钱为顾直、又不婿汝子，将奈何？囚悟泣涕，覆面曰：囚几误死。以实对，立取子良正诸法，郡称为神，蜀人至今传之。  

民以为神  

【`宋晁无咎鸡肋集`】  

《陈朝奉墓志》：宋陈辅为义乌令，民有以财雄其里中私货禁物者，君忽出令曰：往某氏室取其物几何。民不得逃，物若合契，咸以为神。  

【`元史`】  

《张庭珍传》：起复南京路总管兼开封尹，有控鹤士纵横街陌。庭珍察其为盗，捕杀之。民以为神。《刘国杰传》二十七年，江西盗起，国杰选轻兵，弃旗鼓，去缨饰。一日，夜趋贼境，贼逆战，望见军容不整，曰：此乡兵也。易之。国杰以数十骑陷阵，贼大败。斩首五百级，夺所掠男女。日暮收兵，明日又至台堡，民归其男女，曰：吾刘二霸都也。民皆惊，以为神。  

精化为神  

【`太平广记`】  

西王母谓汉武帝曰：子但爱精握固，闭气吞液，气化为血，血化为精，精化为神，神化为液，液化为骨，行之不倦，神精充溢。  

玄默为神  

【`西汉书`】  

杨雄《长杨赋》人君以玄默为神，澹泊为德，今乐远出以露威灵，本非人主之急务。  

刀圭为神  

【`周易参同契`】  

服之以一丸，刀圭最为神。盖还丹入口，如蜜之甘香，婆荷之清凉。所谓刀圭者，刀头圭角些子尔。及其成功，则千变万化，妙不可测。非旁门小术可得而拟伦也，称之为神。宜哉！  

不测为神  

【`张子正蒙`】  

气有阴阳，推行有渐，为化合一，不测为神。其在人也，知义用利，则神化之事备矣。  

所在称神  

【`东汉书`】  

《黄琬传》：御史刁韪迁尚书，出为鲁、东海二郡相。性抗厉，有明略，所在称神。  

举郡称神  

【`宋刘彭城集`】  

《徐起墓表》云：起治处州，州民有弟兄杀其亲者，郡恶其名，纵贼使亡，更易其文书，欲使无迹。而不孝子还，为闾里患，暴乱不禁，会起至，阅视簿书，急发吏捕贼，案正伏辜，举郡称其为神。  

画格称神  

【`宋苏颖滨集`】  

《汝州画殿记》：画格有四曰能、妙、神、逸。范琼赵公称神，盖其工，方圆不以规矩。雄杰见者，皆知爱之。  

凛然犹神  

【`宋史`】  

《忠义传》：李芾为人刚介，强力过人。自旦治事至暮，无倦色，夜率至三鼓，始休。五鼓复起视事，望之凛然，犹神明云。  

七献神  

【`礼记`】  

礼器七献神。  

祭祀以驭神  

【`周礼`】  

天官大宰以八则治都鄙，一日祭祀以驭神。注云：在畿内者，祭祀其先君社稷五祀。疏曰：采地之中祭祀宗庙社稷五祀。注云：凡云驭者，所以驱之内之于善，则于祭祀之中，宗庙先祖，则无可去取。至社稷配食者，若取句龙后稷，上公有功。是内之善也。  

其鬼不神  

【`老子`】  

以道莅天下者，其鬼不神。河上公注以道德居位治天下，其鬼非无精神，邪不入正，故不能伤人。  

【`幽求子`】  

有道之国，其鬼不神。  

司天属神  

【`史记`】  

《历书》：颛顼命南正重司天以属神，命火正黎司地以属民。《索隐》曰：案《左传》重为旬芒木正。黎为祝融火正。此言南者，刘氏以为南字误，非也。盖重黎二人，元是木火之官，兼司天地职，而天是阳，南是阳位，故木亦是阳，所以木正为南正也；而火是地正，亦称北正者，火数二，二地数，地阴，主北方，故火正亦称北正。为此故也。臣瓒以为古文火字似北，未为深得也。  

淫德好神  

【`西汉书`】  

《郊祀志》：帝孔甲，淫德好神，神黩，二龙去之。应邵曰：夏帝孔甲，天赐之乘龙，河汉各二其后。女木世黩慢神，故龙去之。  

昭灵遇神  

【`两汉蒙求`】  

高祖母昭灵夫人，尝息大泽之陂。梦与神遇，是时雷电晦冥，父太公往视，则见交龙于上，已而有娠，遂产高祖。  

元夜遇神  

【`唐中朝故事`】  

徐彦若弟彦枢，大中末，寓京国中。元夜观灯于坊曲间，夜深有一人前揖。因与同行，谓徐君曰：公贵人也。他年贤兄必为辅弼之官。若近十年，即须请退，去京五十里外，方免难也。不尔当有祸患。行及一小巷口，其人曰：某在此巷内居，别日请相访。遂分路而去。经旬日，彦枢行及其巷口，乃入访之，并无人居。行十余步，有一小神祠，祠外路已穷矣。于是谒其神，见土偶，宛是夜中所观者，若含笑相视，彦枢官至左谏议大夫，兄方居宰辅，遂话于兄。时四方皆为豪杰所据，惟广南是嗣薛王知柔为节度使。彦若遂请出广州，昭宗授以节越而去，果免于难。  

【`太平广记`】  

萧思遇，梁武帝从孙，父悫为侯景所杀。思遇以父遭祸，不乐仕进。常慕道异，遇神人，故名思遇，而字望明，言望于神明也。居虎丘东山，性简静，爱琴书。每松风之夜，罢琴长啸，一山栖羽皆惊。常雨中坐石酣歌，忽闻叩柴门者，思遇心疑有异。令侍者遥问，乃应曰：不须问，但言从浣溪来。及侍童开户，见一美女，二青衣童子从之，并仙人之容。思遇以山人见之曰：适闻夫人从浣溪来，雨中道远不知乘何车舆？女曰：妾闻先生心怀异道，简洁为心，亦非车舆，乘风而至。思遇曰：若浣溪来，得非西施乎？女回顾二童，将别，思遇。曰：夫人此去，何时来？乃笑曰：不必兴怀。乃就寝尔。及晓将别，思遇又诘来期，女乃掩涕曰：未敢有期，空劳情意。言讫便乘风而去，须臾不见。惟觉异香满室。时陈文帝天嘉元年二月二日也。  

豚黍乐神  

【`姬侍类偶`】  

《西京杂记》：戚夫人侍儿贾佩兰，后出为扶风人段儒妻，说在宫内时，尝以弦管歌舞相欢娱。竞为妖服以趣良时，十月十五日共入灵女庙，以豚黍乐神，吹笛击筑，歌上灵之曲。  

越婢下神  

【`西汉书`】  

《景十三王传》：江都王建淫虐，自知罪多，心内不安。与其后成光共使越婢下神祝诅上，与郎中令等语怨望，汉廷使者即复来覆我，我决不独死。  

击鼓下神  

【`续后汉书`】  

《董卓传》：李喜鬼道，信巫觋厌胜之术，歌讴击鼓下神，祠祭六丁，常以三牲祠董卓于省门外。  

冥交于神  

【`杨雄太玄经`】  

天玄交首，初一，冥交于神，齐不以其贞。注一，北方也。冥，暗昧也，亦为鬼神。北方太阴，阴者鬼神之府，蒙性为交，交于鬼神，必以肃敬齐也。  

搜神  

【`晋书`】  

《干宝传》：干宝尝病，气绝，积日方悟，见鬼神事，遂撰《搜神记》，示刘，曰：卿可谓鬼之董狐。  

江氏梦神  

【`南史`】  

《齐何胤传》：先是胤疾，妻江氏梦神告曰：汝夫寿尽，既有至德。应获延期，尔当代之。妻觉，说焉，俄得患而卒。胤疾乃瘳。  

夫妻祝神  

【`金楼子`】  

《杂记上篇》：卫人有夫妻祝神者，使得布百匹。其夫曰：何少邪？妻曰：布若多，子当买妾也。  

杀人祭神  

【`隋书`】  

流求国斗战杀人，便将所杀人祭其神，或依茂树起小屋，或悬髑髅以为佳人于树上以箭射之，或累石系幡以为神主。禁  

杀牛祭神  

【`西汉书`】  

第五伦拜会稽太守，俗多淫祠。民常以牛祭神，伦移书属县，晓告百姓巫祝，有依托鬼神，怵怖愚民，皆按论之。有妄屠牛，吏辄行罚，后遂断绝。  

金铜铸神  

【`旧唐书`】  

《礼仪志》：天宝三载三月，两京及天下诸郡，于开元观开元寺，以金铜铸玄宗等身，天尊及佛各一。  

工人塑神  

【`罗昭谏谗书`】  

吴之建报恩寺也，塑二神于门。土工与木工互不相可，木人欲虚其内，空其外，开通七窍，以应胸藏。俾它日灵圣，用神吾工。土人以为不可，神尚洁也，通七窍应胸藏，必有尘滓之物点入其中，不若吾立魂而瞪，不通关窍，设无灵，何减于吾。木人不可，遂偶建焉。立魂者竟无所闻，通窍者至今为人之祸福。  

驱虎檄神  

【`唐书`】  

顾少连为登封簿，邑有虎孽，民患之，少连塞陷阱，驱虎檄神，虎不为害。  

作誓告神  

【`唐书`】  

《高骈传》：毕师铎怒骈将吕用之专恣，欲讨之，乃帅兵及亡命数千至高邮，见张神剑与郑汉璋聚谋。谋既合，取酒割臂血而盟。推师铎为大丞相，作誓告神，乃移檄州县，以讨吕用之为名而起。  

良玉礼神  

【`唐张说集`】  

《王翼方神道碑》云：良玉礼神，用之西序之器，舍之南山之璞，然不有其珍也。君子安命，进之城之雄，退之去国之老，然不失其心也。  

蓄灵蓄神  

【`唐欧阳詹集`】  

《甘露述意》：天冥冥，其间蓄灵；地陈陈，其间蓄神灵无形，神无身。无形，无言，无身，无声。苟有可褒，以物而旌；苟无可褒，物不虚行。  

献羞饫神  

【`唐李元宾集`】  

《郊天颂》：献羞饫神，烘燎历天，神下于盖高，乐作于无声。  

阅库问神  

【`太平广记`】  

江西有驿官，以干事自任。白刺史，驿已理，请一阅之。乃往，初一室为“酒库”，诸酝毕熟，其外画神。问曰：何也？曰：杜康。刺史曰：功有余也。又一室曰茶库，诸茗毕贮，复有神。问：何也？曰：陆鸿渐。刺史益喜，又一室曰：俎库，诸茹毕备复有神。问曰：何也？曰：蔡伯喈。刺史大笑曰：君误矣。  

禁迎神  

【`荃翁贵耳`】  

余干有一富人，作社火迎五圣。遂三次往行在看拜郊，画成图，归，装官家驾出迎神，呼八千人为细甲军。皆用金银二纸为之，卤薄仪卫俱全。又装一人，俨然赭袍，坐于辇上。后州郡因词诉，取社首数十人囚死之，此等真怪事，所以迎神社火有禁，固有意也。  

诬神  

【`涧泉日记刘向论复泰疏`】  

周易大传曰：诬神者殃及三世。今以易大传文考之，殊不类。  

被酒蹴神  

【`夷坚志`】  

杨大方者，岳州人。为性耿介，有操持，好学负气。绍兴三年赴漕台试，于江陵道中过一庙，望其像貌雄。整衣冠入谒，焚香致祷，因掷杯咨决得失。凡三掷皆得阴，以为神不赐许，时已被酒，遂发怒，取毁之神侧。而判官所谓善恶二部者，杨因控恶者，须仍批其颊大声叱之曰：教汝作判官，略无灵验，虚受享奠，何似请我做。我文章十分，准拟科第，何不报我？引足蹴仆之，乃去。才出门行十数步，酒微醒，觉渴闷。令仆汲水未及而蹶，撼呼弗应。仆掖往村邸就榻，少憩移时，矍起，谓仆曰：酒之累人如此，吾适入庙实为无礼。遭二卒追诣庭下，神王诟责甚峻，赖善判官力为分解，曰：此子是岳州一个好秀才，志行不凡，前程未可量。只被一醉所误，若置之重罚，却成大猛，不如令充恶部使，祗役于前，庶得谢过可也。王首肯，顾二卒曰：暂押去却来。观此事势，我必不免。索笔作书与妻，词意悲哽，封题授仆，投笔而逝。  

处女嫁神  

【`豫章志`】  

松阳门内有秦时大樟树，汉以来立庙祠之。郡人每岁选良家处子，具婚礼送庙，谓之嫁神。经夕女死，取尸焉。唐高宗时，道士胡惠超能为符咒之术。是夕留符庙中，女得不死。于是积薪将焚树，道俗惊惧，树上有鹤雀窠数十。欲烧前三日，翔飞空中，徘徊不下。又四边居宅栉比，皆是竹木，恐火延烧。于时，风吹焰直上，旁无损害，庙废。  

冲触醮神  

【`龙虎山志`】  

高士张元英，长沙人。宋景定间遇异人，授以道法，今为道士。一日主黄醮，忽有人自缚门柱曰：适在倪洋市饮酒，啖牛肉，冲触醮坛神，神今缚我，乞师垂救。元英乃曰：彼既知畏神，宜释之。以水之，缚者立醒。  

辱国渎神  

【`言行龟鉴`】  

刘忠肃公挚在南京幕府，会司农寺颁新令，尽斥卖天下祠庙，依坊场河渡法，收净利。南都阏伯庙岁为钱四十六贯，微子庙十二贯。公叹曰：一至于此。往见留守张公方平曰：独不能为朝廷言之耶？张公矍然，固托公为奏曰：阏伯迁于商丘，主祀大火。火为国家盛德所乘，历世尊为大祀。微子，宋始封之君，开国此地，本朝受命建号所因，又有双庙者，唐张巡许远，孤城死贼，能捍大患。今若令承买，小人规利，冗亵渎慢，何所不为？岁收微细，实损大体，欲望详酌，留此三庙，以慰邦人崇奉之意。神宗即日批曰：辱国渎神，莫此为甚。速令行下更施行。  

醵钱赛神  

【`燕语考异`】  

京师百司胥吏，每至秋，必醵钱为赛神会，往往因剧饮终日。苏子美进奏院会正坐此，余曾问其何神，曰：苍王。盖以苍颉造字，故胥吏祖之。固可笑矣。官局正门里皆于中间用小木龛供佛，曰：不动尊佛。虽禁中诸司皆然，其意亦本吏畏罢斥，以为祸福甚验，事之极恭。此不惟流俗之谬可笑，虽神佛亦可笑也。子美云：且留邸之祀神，缘常岁而为会，余共享，京局皆然。窃谓前规有所未便，起无名之率，会不肖之徒，且醵敛吏人，岂如斥卖弃物，啸聚非类？岂如宴集同僚？盖子美乃是不欲醵钱，而奏用市故纸钱会客也。  

岳峻基神  

【`宋王华阳集`】  

《赐枢密副使陈升之生日礼物诏》：阳重表节，岳峻基神。纪蓬矢之诞祥，将绨函之赐式，洪图，是翼茂祉其膺。  

推怪引神  

【`宋曾巩元丰类稿`】  

《过客论》：道者，简易而合于人情者也。推怪引神，茫昧迂阔，适乱纪律，缗绅者不宜道。  

经神  

【`王子年拾遗记`】  

后汉何休，木讷多智，三坟五典，阴阳算术，河洛谶纬，以及远年古谚，历代图籍，莫不咸诵也。门徒有问者，则为注记，而口不能说，作《左氏膏肓》《公羊废疾》《谷梁墨守》，谓之三阙。言理幽微，非知机藏往，不可通焉。及郑康成锋起而攻之，求学者不远千里，赢粮而至，如细流之赴巨海。京师谓康成为经神，何休为学海。  

【`文潞公集`】  

《经神赋》：明识经旨能若神矣昔郑康成，英聪挺生，擅穷经之妙誉，著响德之嘉名。识洞精微，我则惟变所适；学臻几奥，我则用晦而明。岂不以温故知新，博闻强识，明光典之奥义，晓圣人之遗则。足以道并无方，功侔不测，下帏靡怠，莫穷乎变化，云为开卷精可验乎？聪明正直，岂止夫游心万仞，皓首一经，爰因学以知道，遂表人之最灵。阐扬乎黄卷青箱，难述祸福；讲贯乎三坟五典，可洞幽冥。岳岳腾芳，孜孜擅美，允符得一之义，克配害盈之理，敦诗罔倦，应道岳降之言；学易弥勤，自合著圆之旨。若夫彼之神兮，于冥漠而足称此之神兮，在探讨以为能。谅咸因于广博，固靡自于依凭。皇士安之书淫，岂能言方轨；杜元凯之传僻，诚宜服膺。厥号堪嘉，斯言可度，盖经明之是务，岂石言之有讠乇多文为美，知福善以攸同；非圣不谈，信依然而宛若。伟哉斯人！扬名立身，以学优而既显，将诚感以斯亲，有同乎周季刘臻，皆称汉圣；且异夫隋初杨素，止号江神。是何盛德昭然。遗芬若此。当一时之攸仰，俾千载而可韪。神兮神，与百神而有殊，吾亦祷之久矣。  

薛灵芸针神  

【`王子年拾遗记`】  

魏文帝时，常山有美女，姓薛，名灵芸，年至十五，容貌绝世。常山守谷永献之文帝，帝名之曰：夜来。妙于针功，虽处于深帷重幄之内，不用灯烛之光。裁制立成，非夜来缝制，帝则不服。宫中号为针神也。  

【`类说`】  

魏文帝美人薛灵芸，少选入宫。芸别父母升车，以玉唾壶承泪，壶皆红色。帝遣文车一乘迎之，望而叹曰：昔言朝为行云暮为行雨，今非云非雨，非朝非暮。因名夜来。  

诗神  

【`金门岁节`】  

贾岛祭诗神。出《韵府群玉》  

钱神  

【`晋书?鲁褒传`】  

褒以贫素自立。元康之后纪纲大坏，褒伤时之贪鄙，乃隐姓名而著《钱神论》以刺之。其略曰：钱之为体，有乾坤之象。内则其方，外则其圆。其积如山，其流如川。动静有时，行藏有节。市井便易，不患耗折。虽折象寿，不匮象道，故能长久，为世神宝。亲之如兄，字曰孔方。失之则贫弱，得之则富昌。无翼而飞，无足而走。解严毅之颜，开难发之口。钱多者处前，钱少者落后。处前者为君长，在后者为臣仆。君长者丰衍而有余，臣仆者穷竭而不足。诗云哿以富人，哀此茕独。钱之为言泉也，无远不往，无幽不至。京邑衣冠，疲劳讲肄。厌闻清谈，对之睡寐。见我家兄，莫不惊视。钱之所，吉无不利，何必读书，然后富贵。昔吕公欣悦于空版，汉祖克之于赢二，文君解布裳而被锦绣，相如乘高盖而解犊鼻，官尊名显，皆钱所致。空版至虚，而况有实，嬴二虽少，以致亲密，由此论之，谓为神物。无德则尊，无势而热。金门而入紫闼，危可使安，死可使活，贵可使贱，生可使杀。是故忿争非钱不胜，幽滞非钱不拔。怨仇非钱不解，令问非钱不发。洛中朱衣，当涂之士，爱我家兄，皆无已已。执我之手，抱我终始。不计优劣，不论年纪。宾客幅凑，门常如市。谚曰：钱无耳，可使鬼。凡今之人，惟钱而已。故曰：军无财，士不来。军不赏，士不往。仕无中人，不如归田。虽有中人，而无家兄，不异无翼而欲飞，无足而欲行。盖疾时者，共传其文。  

酒神  

【`云仙散录`】  

《醉录》曰：酒席之上九吐不减其量者，为酒神。  

洞神  

【`罗泌路史`】  

《二灵记》：灵书八会，自然洞神。《三皇经》云：三星自然之文，皆以金玉为用。天皇所授玄王为简，青玉为文；地皇所授，黄王为简，白王为文。盖遒家者流，以《三皇经》为三坟。《大洞经》云：《三皇经》者，玉真洞清、上清洞玄、太清洞神也。《三洞苍元经》云：洞真，上清也。洞玄，灵宝也。洞神，三皇也。然近代三坟书非此也，有跋，见发挥。  

大郎神  

【`能改斋漫录`】  

本朝乐府有《二郎神》，非也。按《唐乐杂录》曰：《离别难》，武后朝有一士人，陷冤狱，籍其家，妻配入掖庭，善吹栗，乃撰此曲，以寄情焉。初名《大郎神》，盖取良人第行也。既畏人知，遂三易其名，曰《悲切子》。又曰《怨回鹘》。乃以大为二，传写之误。  

兽名骇神  

【`太平广记`】  

后汉张衡，字平子。南阳西鄂人。善画。建州浦城县，山有兽名骇神，豕身人首，状貌丑恶，百鬼恶之，好出水边石上。平子或往写之，兽入水中不出，或云：此兽畏写之，入不出。遂去纸笔，兽果出。  

自称未神  

【`江湖纪闻`】  

开元末，有人好食羊头者，尝晨出，有怪在门，羊头人身，衣冠甚伟。告其人曰：吾未之神也，以汝好食羊头，故来求汝。汝辍食则已，若不尔，吾将杀焉。其人大惧，遂不复食。  

豕为亥神  

【`能改斋漫录`】  

陈升之在相位，尝夙兴未出。其皆集厅前，忽有大豕奔逸而去，众以升之未出，而外门又未启，乃相与掩而缚之。以箦缭而藏诸密室，期以送升之，至待漏，即归共烹也。及归发钥取之，空箦而已。莫不惊怪，俄而，语达升之母，曰：吾儿生于辛亥，豕为亥神。今受系而没，岂吾儿当被灾乎？是夕焚香于臂，告天曰：老妾无益于世，男儿方尽心于国。不宜辄去，愿以老身代儿薄命。阅二十日，母果无疾而终。  

圣神  

【`敬斋泛说`】  

《书曰》：帝德广运，乃圣乃神。《孟子》曰：大而化之之谓圣，圣而不可知之之谓神。明圣神为二物也。而晦庵解孟子援伊川一言，曰：圣不可知，谓圣之至妙，人所不能测，非圣人之上又有一等神人也。南轩亦曰：神则是圣人之妙，不可得而测者。不疾而速，不行而至，是也。非圣人之外复有所谓神也。二先生之说曲矣，孟子明言：乐正子，二之中，四之下，则信固优于善，美固优于信，大固优于美，圣固优于大，神固优于圣也。六者自下而上，譬犹登阶而至于堂，等等不同，级级有异。今二先生以为圣人之上，余无可进者，虽有神为可优，亦必与圣同功。但以不可测度，似高于圣耳。不得又以为一等也。以若所说，乃所以为曲矣。夫有状之可诘，初不若无状之状也；有象之可执，初不若无象之象也；有名之可道，信不若无名之可名也。然则无所不知，圣也，是人得以指名之；变化无方，神也，杳乎无得而名焉。无得而名而强名之神，亦无可奈何云尔。有名之与无名，定名之与强名，其相悬也如此，如之何混而为一区，等而为一物也。  

聪明圣神  

【`春秋繁露`】  

同类相动：天有阴阳，人亦有阴阳。天地之阴气起，而人之阴气应之而起。人之阴气起，而天之阴气亦宜应之而起，其道一也。明于此者，欲致雨，则动阴以起阴。欲致晴，则动阳以起阳。故致雨非神也，而疑于神者，其理微妙也。非独阴阳之气可以类进退也，虽不祥祸福所由生，亦由是也。无非己先起之，而物以类应之而动者也。故聪明圣神，内视反听，言为明圣，内视反听。故独明圣者，知其本心，皆在此耳。  

英杰为圣神  

【`王充论衡`】  

夫古人之才，今人之才也。今谓之英杰，古以为圣神。  

辅养圣神  

【`续宋鉴长编`】  

宝元二年，知谏院韩琦请自今双日止御后殿视事，上问辅臣以故事，张士逊对曰：唐五日一开延英，盖资闲燕以辅养圣神。上曰：与夫宵衣肝食，固不侔也。前代帝王靡不初勤政事，而后失于逸豫，不可不戒也。时上感小疾，太医数进药，故琦有是请，上讫不从。  

天胙圣神  

【`宋苏东坡集`】  

《谢宣召入院表》：生资文武，天胙圣神。  

其知如神  

【`史记`】  

《尧本纪》：其仁如天，其知如神。就之如日，望之如云。  

取胜如神  

【`苏子由古史`】  

《白起传》：范睢往见白起曰：君尝以寡击众，取胜如神。况以强击弱，以众击寡乎？  

诚信如神  

【`荀子`】  

《致士篇》注：诚信则如神，言物不能欺也。  

奄忽如神  

【`西汉书`】  

《酷吏传》：河南太守严延年，为人短小精悍，敏捷于事。然疾恶大甚，中伤者多。尤巧为狱文，善史书，所欲诛杀，奏成于手中，主簿亲近史，不得闻知，奏可论死，奄忽如神。  

决遣如神  

【`西汉书`】  

《朱博传》：博为刺史行部，吏民数百人遮道，自言官寺尽满，从事白请且留此县录见诸自言者。事毕乃发，欲以观试博，博心知之。告外趣驾，既白驾办，博出就车。见自言者，使从事明敕告吏民：欲言县丞尉者，刺史不察黄绶。各自诣郡，欲言二千石墨绶长吏者，使者行部还诣治所；其民为吏所冤，及言盗贼辞讼事，各使属其部从事。博驻车决遣，四五百人皆罢去，如神，吏民大惊。  

用兵如神  

【`续后汉书`】  

《郭嘉传》：嘉谓曹操曰：袁绍好为虚势，不知兵要。公以少克众，用兵如神，军人恃之，敌人畏之。  

发如神  

【`西汉书`】  

《赵广汉传》：广汉为颖川太守，颖川俗豪杰相朋党，民莫敢发。广汉为受吏民投书，使相告讦，无善为钩距，以得事情。具知闾里奸邪，吏治得失，  

发奸伏如神。  

【`晋书`】  

《李传》：为成都令，每发奸伏，所在如神。  

【`南史`】  

梁范云性机警且善属文，为吏部尚书。居选部，寄任隆重，书牍盈按，宾客满门，应答如流，无所壅滞，官曹文墨，发如神。时人莫不服其明赡，又顾宪之。为建康令，发奸伏，号曰如神。  

奸如神  

【`宋史`】  

《程师孟传》：师孟累领剧镇。为政简而严，罪非死者，不以属吏。其奸如神，豪恶不逞跌宕者，必痛惩艾之，至剿绝乃已，所部肃然。  

【`宋汪藻浮溪集`】  

《开封程振大尹谢上表》：惟三辅幅员之大，萃四民囊橐之多，必奸如神，方胜之讼，苟抚循非术，能无鼓之惊？  

政化如神  

【`南史`】  

《王籍传》：籍仕齐为余杭令，政化如神，尤善于伏。下至吏卒民庶，举莫能欺也。  

辨讼如神  

【`南史`】  

《何敬容传》：敬容为吴郡太守，为政勤恤人隐，辨讼如神。视事四年，政为天下第一。吏人诣阙请树碑，诏从之。  

惠化如神  

【`南史`】  

《傅琰传》：琰子，为官有能声。后为吴令，别建康令孙廉。廉固问曰：闻丈人发奸伏，惠化如神。何以至此？答曰：无他也。唯勤而清，则宪纲自行。勤则事无不理，宪纲自行，则吏不能欺。事自理，则物无凝滞。欲不理得乎？  

变化如神  

【`金楼子`】  

《兴王篇》：魏武帝曹操用师，大较依孙吴之法，而因事设奇，量敌制胜，变化如神。  

【`宋史`】  

《吴传》：胡世将问武顺王吴所以胜，曰：要在用所长去所短，金之弓矢不若中国之劲利。中国之士卒，不如金人之坚忍。据其形便更出锐兵，沮其坚忍之势，则我固有以制彼。至于决机两阵之间，变化如神，默运乎心术之微，则有不可言者。  

禽奸如神  

【`北史`】  

《齐神武之子彭城景思王传》：都督定州刺史，为政严察纤介，知人间事，时有人被盗黑牛，背上有白毛，长史韦道建谓中从事魏道胜曰：史君在沧州日，禽奸如神。若捉得此贼定神矣。乃诈为上符，市牛皮，倍酬价直。使牛主认之，因获其盗，建等叹服。  

博辩如神  

【`续资治通鉴`】  

刘敞奉使契丹，敞素知虏中山川道里，虏人言北国回曲，千余里至柳河。敞曰：自古松亭甚直而近，不数日至中京。今不道彼而由此。虏人惊叹。盖故迂其路，欲以国险夸使者。又顺州山中有兽如马，食虎豹，虏人以问，公为言其形状音声。曰：此也。虏益叹敞之博辩如神。  

料敌如神  

【`新唐书`】  

《韩充传》：充为义成节度使，会汴军逐李愿，以李介宀主监军，诏充讨贼。帝问破贼期，充对：汴，天下咽喉，臣颇习其人。然王师临之，一月可破。方二旬即克，帝喜曰：充料敌如神，加检校司空。  

【`宋史`】  

《刘几传》：边吏告夏人趋大顺，英宗问几。几曰：料敌如神。非夏人可近，正恐与赵明为雠耳。帝曰：明之子奔马入城，几为所掩。卿料敌亦何神也！以几为秦凤总管。  

应对如神  

【`太平广记`】  

卢庄道，范阳人。敏悟冠今古，特授长安尉。太宗将省囚徒，庄道年才二十，县令以幼年惧不举，将以他尉代之，庄道不从。时系囚四百余人，须预书状。庄道但闲暇不之省也。令丞等忧惧，屡以为言，庄道从容自若，翌日太宗召囚，庄道乃徐书状以进，引诸囚入。庄道对御，评其罪状轻重，留系月日，应对如神。太宗惊叹，遂即日拜庄道监察御史。  

奋奇如神  

【`唐柳宗元集`】  

《汉原庙铭》：曲逆起为策士，辅成帝图，吐谋洞灵，奋奇如神，舜之胄也。  

出入如神  

【`五代薛史`】  

《后唐石君立传》：君立又名石家财，王檀之逼晋阳也，城中无备。安金全驱市人以登陴保不完，时庄宗在，魏博救应不暇，人心危惧。嗣昭遣君立率五百骑，自上党朝发暮至，檀游军扼汾桥。君立一战败之，径至城下，驰突斩击，出入如神。大呼曰：昭义侍中大军至矣！是夜入城，与安金全等分出诸门，击杀于外，迟明，梁军败走。  

驰突如神  

【`资治通鉴`】  

《后梁均王纪》：贞明元年，帝以诏书让刘寻阝不速战，寻阝奏：臣比欲以奇兵捣其腹心，无何，天未厌乱，淫雨积旬，粮竭士病。又欲据临清断其馈饷，而周杨五奄至，驰突如神。臣今退保莘县，享士训兵，以俟进取。  

奋击如神  

【`五代薛史`】  

后唐明宗从武皇与葛从周战，径犯其阵，奋击如神。梁军退去，明宗回中流矢，血流被股。武皇解衣授药，手赐酒，抚其皆曰：吾儿神人也。微吾儿，几为从周所杀。  

鞫狱如神  

【`宋史`】  

张逸知益州，华阳驺长杀人。诬道旁行者，县令受赇。狱既具，乃使杀人者守囚，逸曰：囚色冤，守者气不直，岂守者杀人乎？囚始敢言，而守者果服，立诛。蜀人以为神。  

默记如神  

【`宋史`】  

张文宣公权知开封府，府事至繁，为尹者皆置版记事。公独不用，默记数百人，以次遣决，了无遗亡，吏民大惊，以为神，不敢复欺。  

裁决如神  

【`宋史`】  

王十朋，受绍兴府签判，既至，或以书生易之。十朋裁决如神，吏奸不得行。  

决事如神  

【`宋范仲淹年谱`】  

公知开封府，决事如神。京邑肃然称治，都下谣曰：朝廷无忧有范君，京师无事有希文。  

断讼如神  

【`苏州志`】  

宋孙冕，字伯纯。知苏州，治狱不滥，断讼如神。弛张在已，无所吐茹。吏畏而民爱之。  

决讼如神  

【`处州府志`】  

马光祖，婺州人。嘉熙三年，自宫讲到任，决讼如神。时岁大歉，行荒政，计口赈粜。民以无饥，父老论前后贤守，必以手加额曰：马宫讲。  

默之如神  

【`清江三孔集`】  

孔文仲《唐文宗论》：夫人君之道，动之如天，默之如神，持之为刚，厉之为断。是以寂然而应天下之事，得失是非，无不至也。  

至诚如神  

【`宋杨诚斋集`】  

《贺寿皇立绍熙皇后表》：至诚如神，游心于淡，谓养以天下，何如释位以事亲，而对于嗣君，自有同德而作合。  

出没如神  

【`宋李曾伯可斋集`】  

《回丞相边事公》：贼闯城则援城，贼饮江则保江。淮警则备淮，荆急则备荆，贼纵东西而隳突，我足上下而应接。风帆千里，出没如神。幅纸命之，刻期可集，朝廷可以高枕而卧矣。  

聪慧如神  

【`元史`】  

《黄传》：同郡吴莱，天资绝人。七岁能属文，凡书一经目辄成诵。尝往族父家，日易《汉书》一帙以去。族父逼扣之，莱琅然而诵，不遗一字。凡三易他编，皆如之。众皆惊其聪慧如神。  

其政如神  

【`雷州府志`】  

元马合谟，字瑞卿，回回人氏。后至元三年为宪副。以廉介守己，以严明律众，与同寅者多妒忌之。而瑞卿发奸伏，其政如神。  

鹤氅如神  

【`记室新书`】  

羊车骇众，鹤氅如神。《世说》：王恭乘高车，披鹤氅裘，涉雪而行。孟昶于篱间见之，乃叹息曰：如此真神仙中人，不易得也。  

操舟若神  

【`列子`】  

《黄帝篇》曰：颜回问于仲尼曰：吾尝济乎觞深之渊矣，津人操舟若神，吾问焉，曰：操舟可学耶？曰：可。能游者可教也，善游者数能。若夫没人，则未尝见舟而谡操之也。注：谡，起也。  

知人若神  

【`庄子`】  

郑有神巫曰季咸，知人生死存亡寿夭若神。列子见之，以告壶子，壶子曰：“试与来，以予示之”。明日列子与之见壶子，出谓曰：“子之先生死矣”。列子以告，壶子曰：“向吾示之以地文”。明日又与见，出谓曰：“子之先生瘳矣”。列子入以告。壶子曰：“向吾示之以天壤”。又明日与见，出谓曰：“子之先生不斋，吾无得而相焉。试斋，且复相之”。列子入以告，壶子曰：“吾向示之以大冲莫胜”。明日又与见，立未定而走。  

尊严若神  

【`西汉书`】  

《成帝纪》：班固赞曰，成帝善修容仪，临朝渊默。尊严若神，可谓穆穆天子之容矣。  

变化若神  

【`淮南鸿烈解`】  

《原道训》：万物之总，皆阅一孔。百事之根，皆出一门。其动无形，变化若神。其行无迹，常后而先。  

【`魏伯阳参同契`】  

三物相含受，变化状若神。注云：金水与土偕行，则三物互相含受，混而为一矣。混而为一则缚住青山万顷云，携出碧潭一轮月，而变化之状若神矣。  

【`北史`】  

《齐本纪》：神武性深密高岸，终日俨然，人不能测，机权之际，变化若神。  

化驰若神  

【`淮南鸿烈解`】  

《原道训》：舜耕历山期年，而田者争处硗确，以封壤肥饶相让。钓于河渎期年，渔者争处湍濑，以曲隈深潭相与。当此之时，口不设言，手不指麾，执玄德于心，而化驰若神。  

【`汉书`】  

《伍被传》：被谓淮南王曰：今陛下临制天下，而齐一海内，然口虽未言，而其声疾若震雷；然令虽未出，而化驰若神。心有所怀，而其威已动于千里之外矣。  

覆按若神  

【`后汉书`】  

刘陶举孝廉，除顺阳长。县多奸猾，陶到官，宣募吏民有气力勇猛能以死易生者，不拘亡命奸贼。于是剽轻刺客之徒过晏等十余人，皆来应募。陶责其先过，要以后效，使各结所厚少年，得数百人，皆严兵待命，于是覆案奸宄，所发若神。后陶以病免，吏民思而歌之曰：邑然不乐，思我刘君。何时复来，安此下民。  

明悟若神  

【`续后汉书`】  

《王戎传》：戎从弟衍有盛才，明悟若神，常自比子贡。  

敬之若神  

【`南史`】  

《宋谢密传》：密性严正，婢仆之前，不妄言笑。由是尊卑大小，敬之若神。  

巧思若神  

【`隋书`】  

《艺术传》：耿询，丹阳人。创意造浑天仪，柱国王世积知而奏之。高祖配询为官奴，给使太史局。后赐蜀王秀，徙往益州，秀甚信之。及秀废当诛，何稠言于高祖曰：耿询之巧思若有神，臣诚为朝廷惜之。上于是乃特原其罪。  

惊喜若神  

【`新唐书`】  

《颜真卿传》：真卿论宰相元载，上疏有曰：天宝后，李林甫得君。群臣不先咨宰相辄奏事者，托以他故中伤之，犹不敢明约百司，使先关白，时阉人袁思艺，因宣诏至中书，天子动静必告林甫。林甫得以先意奏请。帝惊喜若神，故权宠日甚。  

事之若神  

【`辛文房唐才子传`】  

高骈弃人间事，绝女色属意神仙。鄱阳商侩吕用之会妖术役鬼神，及狂人诸葛殷、张守一之徒几十余辈，相引而进。多为谬悠长年飞化之说。羽衣鹤氅，诡辩风生，骈事之若神焉。  

出入若神  

【`唐书`】  

《李光颜传》：光颜从大将高崇文平剑南，数搴旗陷阵，出入若神。遂益知名，进兼御史大夫。  

画妙通神  

【`晋书`】  

颜恺之善丹青，曾以一厨画暂寄桓玄，皆其妙迹所珍秘者，其后玄开取之，诳云不开。恺之不疑，直云画妙通神，变化飞去，犹人之登仙也。  

【`炙毂子`】  

开元中，李思训画大同殿壁，明皇喻之曰：卿所画，夜闻水声，真通神佳手也。  

钱通神  

【`韵府群玉`】  

张延赏闻度支有一冤狱，公判度支，期平反之。案上有帖云：奉钱伍万贯，乞不问其狱。公怒，收吏案之。次日盥洗处，又一帖云：奉钱拾万贯。公曰：钱至拾万通神矣。无不可回之事，吾惧祸及，不得不止。  

道术通神  

【`宋史`】  

《蔡卞传》：卞求去，以天章阁学士知河南。妖人张怀素败，卞素与之游。谓其道术通神，尝识孔子汉高祖。至称为大士，坐降职。  

【`夷坚志`】  

江州天庆观道士杨德一，戒行端节，持法精专。尝昼梦到一大宫室，挂朱书巨牌曰：“报应所”，寂无一人守门，遂入，见东廊揭榜云：江州太守来日诣本观烧香，被猖神迷染。次一牌云：德化知县以明日晚遭邪祟，可付杨德一治之。及悟自以姓字通于神明为喜。是夕江州守，德化宰皆同此梦，明日守以朝拜拈香归府，即得蹶疾，其家人既闻所梦，立遣马央卒邀杨师至，则守己闷，杨书符三道。次第使灌服，随手而苏，方出仪门，县宰之使亦至，挟车奔行。望见县宰，罔罔如狂痴，与一符吞之亦愈。杨归观复梦抵昨处，又挂一牌云：知州知县两祟皆伏辜。杨叹道术之感格，始为其徒言之。予谓郡守县令，职有民社，乃因谒观宇而受侮。神能预疏其故，明以告得一，何不祛斥邪祟，顾令肆虐，岂冥冥之中，固欲世间知所敬奉，委曲以示人耶？殆不可测度也。  

玉管通神  

【`曾高斋漫录`】  

李宾玉利用番阳人。躬行君子人也。又善相，尝云郭林宗作“玉管通神”。有四句云：贵贱视其眉目，知慧察其皮毛。苦乐观其手足，贫富观其颐颊。  

服漆通神  

【`温革琐碎录`】  

浮漆不沾者，服之令人通神。  

画马通神  

【`曾类说`】  

有人牵马访马医，称患脚。马医曰：大似韩干所画。后以语干，干曰：是真吾所设色者。至今视所画即有一马缺一足，如是画通神矣。马医所获钱乃成泥也。  

孝悌通神  

【`唐王右丞集`】  

《紫芝木爪赞》：孝悌之至，通于神明，天为之降和，地为之嘉植。发书占之，推理可得。  

舜孝通神  

【`宋苏东坡集`】  

《上皇帝贺冬至表》：尧仁冠古，舜孝通神。  

性定通神  

【`龙文经`】  

性定可以通吾之神。  

炼性通神  

【`刘子`】  

茧之不缲，则素丝自蠹于筐笼；人之不学，则才智腐于心胸；海蚌未剖，则明珠不显；昆竹未断，则凤音不彰；性情未炼，则神光不发。  

汉箭有神  

【`汉书`】  

《耿恭传》：恭为戊己校尉，屯金墉城。北单于来攻恭。恭以毒药傅矢曰：汉家箭神，其中创者必有异。虏中疮皆沸，乃大惊曰：汉兵真神也，乃解。  

君章有神  

【`太平广记`】  

梁安成王在镇，以罗含故宅借录事刘朗之。尝见丈夫衣冠甚伟而立，朗之惊问，忽然失之，未及还，朗之见黜，时人谓君章有神，君章，含字也。  

樗蒲有神  

【`晋书`】  

《载记》：慕容宝，垂之子也。初，宝在长安，与韩黄李根等，因宴樗蒲。宝危坐整容，誓之曰：世云樗蒲有神，岂虚也哉！若富贵可期，频得三卢。于是三掷成卢。宝拜而受赐，故云五木之祥。  

落笔有神  

【`摭遗新说`】  

唐王勃，年十三游江右，忽遇神人。告以阎公在洪都为滕王阁作记，子有清才，何不为之。且以清风助其舟，水陆七百里，未晓抵岸。及文成，阎公阅之，曰：子落笔似有神助。令遍示群英，皆面若土铁，贴然心服，乃召勃出位，语左右曰：令帝子声流千古，吾之名闻后世，使洪都风月江山无价，皆子之力也。  

铁鞭有神  

【`五代史`】  

安重荣，晋时为成德军节度。有异志，为大铁鞭以献。诳其民曰：鞭有神，指人辄死。  

下笔有神  

【`苏易简笔谱`】  

隋朝蔡生以善画闻，画兴福寺壁，谓人曰：吾平生所画多矣。独今日下笔，若有鬼神翼而成者。  

督捕有神  

【`金史`】  

《王扩传》：泰和伐宋，山东盗贼起，被安抚使张万公牒提控督捕。扩行章丘道中，遇一男子，举止不常。捕讯，果历城大盗也，众以为有神。  

化若有神  

【`潼川志`】  

云：窦兢，字思谨，扶风人。为县令，赞曰：化若有神。  

真中有神  

【`度人经`】  

真中有神。长生大君。又《度人玉晨大道经》曰：身中之真，泥丸尊神。辅卿弼仙，三元帝君。守护玉阙，调养生元。  

百节有神  

【`黄庭经`】  

至道不烦决存真，泥丸百节皆有神。  

所存者神  

【`孟子`】  

《尽心章》：君子所过者化，所存者神。注：君子，圣人之通称也。所过者化，身所经历之处，即人无不化。所存者神，心所存主处，便神妙不测。如孔子之立斯立，道斯行，绥斯来，动斯和，莫知其所以然而然也。  

用之者神  

【`抱朴子内篇`】  

《畅玄卷》：用之者神，忘之者器。此思玄道之要言也。  

气盛化神  

【`礼记`】  

《乐记》：气盛而化神。疏云：志意蕴积在中，故气盛。内志既盛，则外感动于物，故变化神通也。  

教善化神  

【`宋华镇云溪居士集`】  

《上淮东闾提刑书》：齐之以礼，和之以乐，教之以善，化之以神，而有不率者，未能去刑。  

虚极化神  

【`元李道纯中和集`】  

虚极化神，神变生气。  

至精至神  

【`淮南鸿烈解`】  

《精神训》：魂魄处其宅，而精神守其根。死生无变于己，故曰至神。  

【`采真集`】  

至精不二，虽与物接，而其一不杂。则在有而不蔽于有；至神不测，虽与性俱，而其应无方，则在无而不溺于无。  

【`朱子语录`】  

太极，只是极至，更无去处了，至高至妙，至精至神，更没去处。  

名爵示至神  

【`宋史`】  

《陈舜俞传》：舜俞知山阴县，诏候代还试馆职。舜俞辞曰：名器爵禄，砥砺多士。宜示以至神。乌可邀期如付剂契？徼中书帖上之。  

精义入神  

【`易`】  

《系辞》：精义入神，以致用也；利用安身，以崇德也。  

【`邵子观物外篇`】  

神以致用也，不精义则不能入神。不能入神则不能致用也。  

【`张子正蒙`】  

精义入神，豫之至也。又精义入神，事豫吾内。求利吾外也，利用安身，素利吾外，致养吾内也。又事豫则立，必有教以先之，尽教之善，必精义以研之，精义入神，然后立斯立，动斯和矣。  

【`敬斋泛说`】  

精义入神，以致用，则自内而推之外者也。利用安身以崇德，则自外而施之内者也。过此以往未之或知，则天人物我混同无间，无内可推，无外可施，圣而不可知之之，谓神者也。  

【`云笈七签`】  

义必精，然后可以入神。  

精艺入神  

【`尚意譬喻论策`】  

《精艺入神章》：精于庖者，其刀入神。精于射者，其矢入神。苟入神矣，其致用于庖与射者何有？精于技者独若是，而况精于义理而入神者乎？  

画思入神  

【`斯唐书`】  

《文艺列传》：王维工草隶，善画，名盛于开元天宝间。豪英贵人，虚左以迎。宪薛诸王，待若师友。画思入神，至山水平远，云势石色，绘工以为天机所到。学者不及也。  

【`倚觉寮杂记`】  

《笔谈云》：王维画入神，不拘四时。如雪中芭蕉。故惠洪云：雪中芭蕉失寒暑。皆以芭蕉非雪中物，岭外如曲江，冬大雪，芭蕉自若，红芭蕉方开花，知前辈虽画史亦不苟。洪作诗时未到岭外，存中亦未知也。  

小篆入神  

【`宋祁笔录`】  

李斯书传国宝，小篆入神。  

造妙入神  

【`宋李澹轩集`】  

《跋东坡表忠观碑字》：老坡所书小字表忠观碑，绝不类异时所见。岂非造妙之神。将无所施而不可耶？  

超理入神  

【`云笈七签`】  

《真系论》：曰：超理入神，混合于气。无为而不为者，我真家之道也。  

存神  

【`张子正蒙`】  

无我。然后得正己之尽，存神，然后妙应物之感。范围天地之化而不过，过则溺于空，沦于静。既不能存夫神，又不能知夫化矣。  

【`沈明远寓简`】  

神气交养，气定神全，此存神之至要也。  

【`胡五峰知言`】  

宁亲莫大于存神。  

【`程若庸性理字训`】  

心之所主，不疾而速，是曰存神。  

【`云笈七签`】  

《修真连珠》曰：神者，主也。主人安静，神即居之。主人躁动，神即去之。神之无人，难以自固。形之无人，难以自驻。若是形神相亲，则表里俱济。又《白玉蟾》曰：存者，有也。人能存我之神，闭目见自己之目，收心见自己之心，谓之存神。  

过化存神  

【`孟子`】  

夫君子所过者化，所存者神。上下与天地同流，岂曰小补之哉！  

【`元王恽秋涧集`】  

《进呈世祖皇帝实录表》：始平大理，再驾长江，过化存神，有征无战。  

履道存神  

【`涧泉日记`】  

明心何似冥心，明道何似履道，明神何似存神，物交则心驰，事夺则道远，气杂则神散。昼夜者，寒暑也。阴阳者，天地也。吉凶者，治乱也。理也，德也，命也。外之者，人也。内之者，士君子也。知而弗忘者，学者也。  

凝神  

【`孔子世家补`】  

鲁哀公六年，孔子适楚，出于林中。见偻承蜩，犹掇之也。仲尼曰：子巧乎道耶？曰：我有道也。五六月累丸二不坠，则失者锱铢。累三而不坠，则失者十一。累五而不坠，犹掇之也。吾处身也，若橛株拘。吾执臂也，若搞木之枝。虽天地之大，万物之多，而唯蜩翼之知。吾不反不侧，不以万物易蜩之翼，何为而不得？孔子顾谓弟子曰：用志不分，乃凝于神。  

【`金丹大要`】  

昔日遇师真口诀，只要凝神入气穴。  

先学凝神  

【`随目纪述`】  

天造中，世缘中，我无物，事无穷。愚智异，苦乐同。学人深于妙道者，先学凝神入空寂，次学融神出空寂，二法纯熟，其道成矣。  

静以凝神  

【`宋袁洁斋集`】  

《袁学录墓志》：正以利己，谦以待人。勤以绩学，静以凝神。  

栖心凝神  

【`悟真篇`】  

修炼之士，惜精保气。栖心凝神，立基温养。  

鼓舞尽神  

【`易`】  

《系辞》：变而通之以尽利，鼓之舞之以尽神，注曰：变通鼓舞，以事而言。  

【`张子正蒙`】  

天下之动，神鼓之也。辞不鼓舞，则不足以尽神。  

即物尽神  

【`关尹子`】  

《一宇篇》：无一物非神，是以善吾道者，即一物中尽神。  

乐以颐神  

【`罗泌路史发挥`】  

《九锡备物霸者之盛礼篇》：锡也者，赐也。上公九命，数已崇极，勋业更茂，蔑以加矣。是故，制之褒锡以宠绥之，车马以代其劳，衣服以章其德，乐器以颐其神。  

妙世颐神  

【`晋二俊集`】  

《陆云登遐颂》：遗物执一，妙世顺神，思我玄流，浩若无津。  

垂拱颐神  

【`唐颜鲁公集`】  

《贺上皇表》：伏愿陛下，垂拱颐神，以睹廓清之庆。  

养神  

【`庄子`】  

《刻意篇》：形劳而不休则弊，精用而不已则劳。劳则竭，水之性，不杂则清，莫动则平。郁闭而不流，亦不能清，天德之象也。故曰：纯粹而不杂，静一而不变，淡而无为，动而以天行，此养神之道也。夫有干越之剑者，押而藏之不敢用也，宝之至也。精神四达并流，无所不极，上际于天，下蟠于地，化育万物，不可为象，其名为同帝。纯素之道。唯神是守，守而勿夫。与神为一。一之精通，合于天伦。野语有之曰：众人重利，廉士重名，贤士尚志，圣人贵精。故素也者，谓其无所与杂也。纯也者，谓其不亏其神也。能体纯素，谓之真人。  

【`曾类说`】  

夫欲养神，先须养气，养气先须养脑，养脑先须养精，养精先须养血，养血先须养唾，养唾先须养水凹。九还七返者，大而论之一年，小而论之一日。北斗一日一夜一周天，天降地腾，从寅至申为七返，却到坤为九还。  

含精养神  

【`魏伯阳参同契`】  

含精养神，通德三元。三元，上中下之三田也。含精之久，力到功深，则精神内藏，和气充周于一身，而百骸万窍无不贯通，自然如天河之流转。  

忘气养神  

【`采真集`】  

《宋齐丘化书》：圣人穷通塞之端，得造化之源。忘形以养气，忘气以养神。  

俭视养神  

【`采真集`】  

香溪先生云，俭于听，可以养虚。俭于视，可以养神。  

葆气养神  

【`涧泉日记`】  

葆气者寿，养神者无往而不自明。神气相宣而万化举。  

啬气养神  

【`宋苏颖滨集`】  

《再祭张宫保文》：啬气养神，以终其身。中忘我以发照，外忘物而远尘。至于委化之日，泊然天真。  

保形以养神  

【`云笈七签`】  

《修真经告》曰：有者因无而生，形者须神而立。故有无为之宫。形乃神之府，莫不全宅以安主，保形以养神。  

恬和养神  

【`云笈七签`】  

《修真品》曰：神静而心和，心和而形全。神躁则心荡，心荡则形伤。将全其形，先在理神。故恬和养神，则自安于内。清虚栖心，则不诱于外也。又参同契曰：含精养神，道德三元。  

真道养神  

【`老君宝绿`】  

老君谓尹喜曰：伪道养形，真道养神。神真道通，能亡能存。神能飞形，亦能移山。形为灰土，其可识焉。耳目声色，为子留愆。鼻口所喜，香味是冤。身为恼本，痛痒寒温。意为形累，愁毒忧烦。弗疾去，则志气日耗。寿命不延，其来久矣。子当先损诸欲，莫令意逸。闲居静处，精思斋室。丹书万卷，一如守一。常以虚为身，以无为心，无身之身，无心之心，可谓守神。守神玄通，是谓道同。其犹高山大泽，非欲虫鱼鸟兽。而虫鱼鸟兽归之，人能虚无无为。非欲于道，道自归之矣。  

摩火养神  

【`关尹子`】  

摩火以养神，神之所以不穷也。  

吸风养神  

【`关尹子`】  

吸风以养神，精之所以不穷也。  

忘机养神  

【`会真记`】  

绝念忘机，可以养神。  

太上养神  

【`文子`】  

《下德篇》云：老子曰：治身，太上养神，其次养形。神清意平，百节皆宁，养生之本也。肥肌肤，充腹肠，供嗜欲，养生之末也。  

出神  

【`吴中旧事`】  

范文正公长子监簿纯佑，自幼警悟，明敏过人。公所料事，必先知之，善能出神。公在西边，凡虏情机事，皆预遥知。盖出神至虏廷得之，故公每制胜，料敌如神者，监簿之力也。一日因出神为人所惊，自此神观不足，未几而亡。时甚少也。张子贤闻之公之族子门言彦和云。  

【`盘山语录`】  

昔有道人，坐中忽然神出外游。数百步复回，乃见本形依然端坐。如是数次，亦不为奇特。乃与平常念头出外一般，只为些子分明。若认为功，便是着邪也。  

【`悟真篇`】  

夫炼金丹，忘机绝虑勤而行之，定出神也。  

酒乱其神  

【`荀子`】  

《解蔽篇》：醉者越百步之沟，以为步之浍也。，与跬同，半步曰跬。浍，小沟也。俯而出城门，以为小之闺也。酒乱其神也。闺，小门也。  

酒浊其神  

【`淮南鸿烈解`】  

《汜论训》：夫醉者俯入城门，以为七尺之闺也。超江淮，以为寻常之沟也，酒浊其神也。  

知几其神  

【`张子正蒙`】  

知几其神，由经正以贯之。则宁用终日断可识矣。几者，象见而未形也，形则涉乎明，不待神而后知也。吉之先见云者，顺性命，则所先皆吉也。  

人服其神  

【`临川志`】  

陈儒，字汉卿，临川人。幼聪慧，刻志于学。登绍兴十八年第，授明州推官。有盗穿库藏，久弗获。连逮无辜，公疑必守藏者。讯之果然，人服其神。  

常拘其神  

【`胎息经`】  

学道人之，常拘其神以为身主。主既不去，身岂倾坏也。  

内养其神  

【`仙传`】  

崔希范曰：外忘其形，内养其神，是谓登真之路。  

谷神  

【`老子`】  

《成象章》：谷神不死，是谓玄牝。谷，养也。  

【`张子正蒙`】  

谷之神也，有限，故不能通天下之声。圣人之神，惟天，故能周万物而知。  

【`朱子语类`】  

正淳问谷神不死，是谓玄牝。曰：谷虚，谷中有神。受声所以能响，受物所以生物。  

【`采真集`】  

作复之证，则为刍狗。消息之机，则为橐。生化之原，则为谷神。又谷神之能虚能应，是生生化化之原也。无应则无生，无虚则无化。有生有化，故橐受之以为嘘吸，而刍狗随之以为新陈。  

【`沈明远寓简`】  

夫天谷者，泥丸者也。泥丸之神，是曰谷神。谷神主以天真之气为体。  

【`黄氏日抄`】  

谷神不死，是谓玄牝。谷云虚也，声达焉则响应之，乃神化之自然也。玄，妙也，牝是有所受而能生物者也。至妙之理，有生生之意焉。  

【`上阳子`】  

外鼎者，亦名谷神，亦名神器，亦名玄关。  

丧妻伤神  

【`韵府群玉`】  

魏荀粲妻亡，不哭而伤神，岁余亦卒。  

典选伤神  

【`玉融新对`】  

《唐书》曰：陆元方素清慎，武后时，再执政，每进退群臣，后必先访问，外莫知。临终曰：吾当寿，但领选久，耗伤吾神。  

久饮伤神  

【`山居备用`】  

久饮酒者，腐肠烂胃，溃髓蒸筋，伤神损寿。  

多笑伤神  

【`山居备用`】  

多笑伤神。  

阳民神  

【`古三坟书`】  

阳民神，神变万物，阳之民也。  

独立守神  

【`黄帝素问`】  

黄帝曰：余闻上古有真人者，提挈天地，把握阴阳，呼吸精气，独立守神，肌肉若一，故能寿蔽天地，无有终时。  

天地守神  

【`鬼谷子`】  

圣人者，天地之使也。世无可抵，则深隐而待时。有可抵，则为之谋。此道可以上合，可以检下，能因能巡，为天地守神。注曰：言能因循此道，则大宝之位可居，故能为天地守其神器也。  

涂隙守神  

【`庄子`】  

《大运篇》：其声能短能长，能柔能刚，变化齐一，不主天常。在谷满谷，在坑满坑。涂隙守神，以物为量。  

无耳守神  

【`酉阳杂俎`】  

鳖无耳，为守神。  

不如守神  

【`观文经`】  

人之守身，不如守神。  

心藏神  

【`黄帝素问`】  

岐伯曰：夫心藏神，肺藏气，肝藏血，脾藏肉，肾藏志。  

无言而神  

【`文子缵义`】  

老子曰：人无为而治，有为也即伤。无为而治者为无为，为者不能无为也。不能无为者，不能有为也。人无言而神，有言也即伤。无言而神者载无，无言则伤有神之神也。  

【`淮南鸿烈解`】  

《说山训》：人无言而神，无言者，道不言也。道能化，故神也。有言者则伤。道不贵言，故言有伤。无言而神者载无，道贵无言，能致于神载。行也，常行其无言也。有言则伤其神之神者。道贱有言而多反有言，故自伤其神。  

任智自神  

【`罗泌路史后纪`】  

共工央皮狠明德，任智自神。  

可以役神  

【`关尹子`】  

《七釜篇》：有诵咒者，有事神者，有墨字者，有变指者，皆以役神御气，变化万物。惟不诚之人，难于自信而易于信物。故假此为之，苟知为诚，有不待彼而然者。  

明则神  

【`管子`】  

《心术上》：去欲则宣，宣则静矣。静则精，精则独立矣。独则明，明则神矣。神者，至贵也。故馆不辟除，则贵人不舍焉。  

不知其神  

【`阴符经`】  

不知其神，而所以神也。  

神之又神  

【`庄子`】  

《天地篇》：视乎冥冥，听乎无声。冥冥之中。独见晓焉。乘声之中，独闻和焉。故深之又深，而能物焉，神之又神，而能精焉。  

体性抱神  

【`庄子`】  

《天地篇》：夫明白入素，无为复朴，体性抱神以游世俗之间者。汝将固惊邪。  

解心释神  

【`庄子`】  

大同乎溟，解心释神，莫然无魂。  

丧神  

【`鬼谷子`】  

《阴符篇》：志不养则心气不固，心气不固则思虑不达，思虑不达则志意不实，志意不实则应对不猛，应对不猛则失志而心气虚，志失而心气虚则丧其神矣。  

用神  

【`韩非子`】  

《解老篇》：众人之用神也，躁。躁则多费，多费之谓侈。圣人之用神也，静。静则少费，少费之谓啬。啬之谓术也，生于道理。夫能啬也，是从于道而服于理者也。  

诚信生神  

【`荀子`】  

诚信生神，夸诞生惑。  

七返生神  

【`龙文经`】  

火炎于上。七返生神。  

积阳生神  

【`黄庭经`】  

积阳生神，上以丽乎天者，星与辰。  

火中生神  

【`龙文经`】  

恍恍惚惚，火中生神。  

焦心劳神  

【`西汉补遗`】  

朱买臣难公孙弘辞曰：陛下为万民父母，守先帝基业，其体甚大，其忧甚深。非若小夫细人，爱惜铢两，保守筐箧，裘冬夏，食甘饱肥，唯一身也。所为焦心劳神，以天下也。  

受命合神  

【`太平广记`】  

上元夫人语汉武帝曰：阿母今以琼笈妙韫，发紫台之文，赐汝八会之书，五岳真形，可谓至珍且贵，上帝之玄观矣。子自非受命合神，弗见此文矣。  

炼灵合神  

【`云笈七签`】  

炼灵合于至神，炼神合于至道。  

体国在尊神  

【`春秋演繁露`】  

《立元神篇》：体国之道，在于尊神。尊者所以奉其政也，神者所以就其化也，故不尊不畏，不神不化。夫欲为尊者，在于任贤。欲为神者，在于同心。贤者备股肱，则君尊严而国安。同心相来，则变化若神，莫见其所为而功德成，是谓尊神也。  

栖神  

【`茅君传`】  

《九锡文》曰：茅君栖神高映。  

以神补神  

【`会真记`】  

以神补神，神无不足，故神往而命悠久也。  

炼神  

【`虚皇经`】  

炼神合道，体入自然。  

炼气成神  

【`传道集`】  

炼还丹之道，炼形成气。炼气成神，而脱胎如蜕。  

虚心待神  

【`真诰`】  

虚心待神，营摄百绝。  

虚已竦神  

【`汉隽`】  

《礼乐志》：虚己竦神，师古曰：竦，敬也。  

豪俊有风神  

【`北史`】  

渤海高翼，豪俊有风神。孝昌末，葛荣作乱，朝廷以其为山东豪右，即家拜渤海太守。翼率合境徙居河济间，魏朝置东冀州，以翼为刺史，终能保境自守。  

风神莹彻  

【`晋书`】  

《列传》：谢安年四岁时，谯郡桓彝见而叹曰：此儿风神莹彻，后当不减王东海。  

风神高迈  

【`晋书`】  

《裴楷传》：楷风神高迈，容仪俊爽。博涉群书，特精理义。  

风神外伟  

【`北史`】  

魏清河王怿，幼而敏慧，美姿貌。孝文爱之，彭城王勰甚器异之。并曰：此儿风神外伟，黄中内润。若天假之年，则为二南矣。  

内修形神  

【`抱朴子内篇`】  

《微旨卷》：所为术者，内修形神，使延年愈疾。外攘邪恶，使祸害不干。  

澄心神  

【`法苑珠林`】  

《酒肉篇云》：肉是断大慈之种，大圣知其杀，因所以去腥臊，净身口，啖蔬菜，澄心神，招慈善，感延年。  

玉箫和我神  

【`真诰`】  

玉箫和我神，金醴解我忧。有远体无远神  

【`晋书`】  

简文帝初封会稽王，神识恬畅，而无济世大略。  

故谢安称为惠帝之流，但清言差胜耳。沙门支遁尝见之曰：有远体而无远神。谢灵运即其行事，以为赧献之辈。  

体合机神  

【`晋二俊集`】  

《大司马陆公诔》：昭德伊何，克俊克仁。德周能事，体合机神。  

时似是神  

【`世说新语`】  

桓豹奴，嗣，小字。是王丹阳混字奉正外甥。形似其舅，桓甚讳之。宣武云：不恒相似，时似耳。恒似是形，时似是神。桓逾不说。  

耗思殚神  

【`唐书`】  

《温彦博传》：彦博迁尚书右仆射，性周慎。既掌机务，进见必陈政事利害。及卒，帝叹曰：彦博以忧国耗思殚神，恨不许少闲，以究其寿。  

用和安神  

【`东谷所见`】  

刘禹锡《鉴医篇》：善哉医乎！用毒以攻疹，用和以安神。  

简洁安神  

【`翻译名义`】  

二纯陀，西域人，年六百岁不衰。唐代宗从之求留年，陀曰：陛下欲长年，由简洁安神。神安则寿永，简欲则身安。术斯已往，贫道所不知也。  

心以系神  

【`唐欧阳詹集`】  

《曲江池记》：若人斯生，支体具矣。有心以系其神焉。  

存思见神  

【`唐张籍集`】  

《不食姑诗》：护气常希语，存思自见神。  

养气全神  

【`张师正括异志`】  

张白，字虚白，自号白云子。清河人。性沉静，博学能文。两举进士不第，会亲丧，乃泣而自谓曰：禄以养亲，今亲不逮。干禄何为？遂辟谷不食，养气全神为事。道家之书，无不研读。开宝中为道士，适武陵，寓龙兴观。每遇风雪苦寒则必破冰深入，安坐水中，永日方出。衣襦沾湿，气如蒸炊，指顾之间，悉已干燥。后尝饮崔氏酒肆，崔未尝计其直，家人每云：此道士来则酒客辐凑。尝题其壁云：武陵溪畔崔家酒，地上应无天上有。南来道士饮一斗，卧在白云深洞口。自是沽者尤倍。  

闲欲静神  

【`困学纪闻`】  

《谷神》：一章，养生者宗焉。《春秋繁露》谓养生之大者，在爱气闲欲以平意。平意以静神，静神以养气，古之道士有言曰：将欲无陵，固守一德。此言神无形，则气多内充。董子亦有得于此也。  

阴谋曰神  

【`鬼谷子`】  

主事日成，而人不知也。主兵日胜，而人不畏也。圣人谋之于阴，故曰神，成之于阳，故曰明。  

得法契神  

【`华严悬谈`】  

既语默视瞬皆说，则见闻觉知尽听。苟能得法契神，何必要因言说。  

慧解开神  

【`梁高僧传`】  

慧解开神，则道兼万亿。通感适化，则强暴以绥。  

殿名怡神  

【`宋编年备要`】  

怡神、凝神皆殿名。在燕颐殿两旁。  

见易知神  

【`张子正蒙`】  

知神而后能飨帝飨亲，见易而后能知神。是故不闻性与天道，而能制礼作乐者末矣。  

物无逾神  

【`张子正蒙`】  

地，物也，天，神也。物无逾神之理。顾有地斯有天，若其配然尔。  

有形无神  

【`尚意譬喻论策`】  

《假不如真》：章如偶人焉，有其形而无其神。  

安心神  

【`汝川子隋时录`】  

三月草木荣茂，风气俱毒，切宜慎戒，以安心神。  

阳神阴神  

【`百川学海`】  

《储泳祛疑录》：有客举倩女离魂话，因及张紫阳与雪窦禅师入定事。谓雪窦以禅定成至阴之爽，故不能持物而还；紫阳以金丹凝至阳之神，故能持果而返。此事之有无，不必深办，大概先辈以此别性宗，与形神俱妙之功用不同耳。因语客曰：阳神能运物，阴神不能运，固也。今山魈物精邪鬼而已，飞瓦走石，运致宝货，瞬息千里，谓之阳神，可乎？客不能对。后世以此问人，莫得其说，呜呼！知此说者，其知性命之所以不同也。  

探赜穷神  

【`宋薛季宣浪语集`】  

《汉宣室铭》：惟时孝文，礼祠天地。肃肃皇皇，受厘寅畏。履帝敏武，问于儒臣。谦光昭灼，探赜穷神。  

以神合神  

【`道书`】  

黄雷渊曰：符者，阴阳契合之具也。惟天下至诚者能用之。诚苟不至，岂得而灵。故曰：以我之精，合天地万物之精，以我之神，合天地万物之神。  

守胎宝神  

【`老君实录`】  

老君既诞之后，于是守胎宝神。  

虚心待神  

【`云笈七签`】  

《修真经告》曰：虚心待神，营摄百绝。栖澄至真，当使忧虑靡干于玄宅，哀念莫挠于玄津。  

一故神  

【`朱子语类`】  

横渠云：一故神，譬之人身四体皆一物，故触之而无不觉。不待心使至此而后觉也，此所谓感而遂通，不行而至，不疾而速也。  

聚精会神  

【`宋范石湖大全集`】  

《谢改官启》：聚精会神，方圆国家之多难，振景拔迹，乐育天下之英才。  

【`钱塘韦骧集`】  

《谢解启》：察廉进善，天下无沉弃之人。聚精会神，彀中皆豪隽之党。  

感神生魁  

【`罗泌路史`】  

《帝魁纪》：帝魁氏，大鸿氏之曾孙也。母曰任已，感神而生魁。  

百神受职  

【`子华子`】  

夫黄帝之治天下也，其精微之感荡，上浮而下沉。故为百福之宗，为百福之所宗，则是百神受职于庭也。  

神不歆非类  

【`左传`】  

僖公十年，晋侯改葬共太子，狐突适下国遇太子，太子使登仆而告之曰：夷吾无礼，余得请于帝矣。将以晋畀秦，秦将祀余。对曰：臣闻之，神不歆非类，民不祀非族。注：凡祭祀必以其类，非其族类，则神不歆享其祭祀。君祀无乃殄乎？  

【`国朝存心录`】  

汉董仲舒《春秋繁露》载：有一人家用祝降神，祭毕语人曰：适所见甚怪，有一官员公裳盛服，欲进而踌蹰不敢进。有一鬼蓬头衩袒，手提屠刀，勇而前歆其祭，是何神也？主人不晓其由。有长老说，其家旧日无嗣，乃取异姓屠家之子为嗣，即今主祭者，所以只感召他屠家父祖来，其继立本家之祖先非其气类，自无交接感通之理矣。此可见鬼神不歆非类之祀。  

民神不杂  

【`国语`】  

昭王问于观射父曰：周书所谓重黎实使天地不通者，何也？若无然，民将能登天乎？对曰：非此之谓也。古者民神不杂，民之精爽不携贰者，而又能斋肃中正。其知能上下比义，其圣能光远宣朗，其明能光照之，其聪能听彻之。如是则明神降之。在男曰觋，在女曰巫。是使制神之处位次主而为之牲器时服，而后使先圣之后之有光烈，而能知山川之号，高祖之主，宗庙之事，昭穆之世，斋敬之勤，节之宜，威仪之，则容貌之崇。忠信之质，洁之服，而敬恭神明者，以为之祝。使名姓之后能知四时之牲，牺牲之物，玉帛之类，采服之仪，彝器之量，次主之度，屏摄之位，坛场之所，上下之神，氏姓之书，而心率旧典者为之宗。于是乎有天地神民类物之官，谓之五官。各司共序，不相乱也。  

神墨灵式  

【`经子法语`】  

《大玄经》：神墨灵式，戴神墨履灵式。注：墨式皆法也。神灵尊之也。  

神所立  

【`古史`】  

《楚世家》：初楚共王有子五人，无适立，乃大有事于群望，而埋璧于庭。曰当璧而拜者，神所立也。使五人齐而入拜，康王跨之，灵王肘加焉。子干子皆远之，平王幼，抱而入。再拜皆压纽，斗韦龟知之，故使其子成然而事焉。康王既以长立，至子不终。灵王暴虐不得其死，子干子皆以无援不立。而平王出君陈蔡，国人附焉，卒有楚国，如神之命。  

神灵  

【`乾鉴度`】  

甲乙丙丁戊已庚申壬癸各居，应其国中。以动静逆顺，此天地神灵佐助之期，吉凶之应。  

神光照室  

【`记室新书`】  

神光照室之辰。注：晋中宗元皇帝，生于济阳。有神光照室。后魏文帝生于平城，神光照室。  

三神降地  

【`记室新书`】  

三神降地，万岁称池。注：赵简子祈祀三神于此地。  

宋兴神现  

【`锦绣万花谷`】  

江南李后主时，大宋将兴，忽见州城上有神现，头如车轮，额上有珠，光灿若日月。军民皆看，数日而没，今天王楼是也。  

张世宁神降  

【`曾类说`】  

大原府助教张世宁，暴疾将终。吟曰：翠羽旌幢仙子家，紫霞楼殿玉皇家。人间风物易分散，回首武陵空落花。既卒，神降其妹曰：我籍系上天第十八洞玉仙人也。因会宴瑶池，考视尘中地仙功行簿。闻人间曲药香，徘徊不进，遂犯后至之罚。西王母启其事，为我有人世酒分，宜谪偿之，寓迹浮生。今还本籍，因歌曰：休休休，偷得休时便好休，欢喜冤家无彻头。  

神弗福  

【`国语`】  

长勺之役，曹刿问所以战于庄公。公曰：余不爱衣食于民，不爱牲玉于神。对曰：夫惠本而后民归之，志民乱而后神降之。福今将惠以小赐，祀以独恭。小赐不咸民弗归也，独恭不优神弗福也。  

不食神饭  

【`赵因话录`】  

余幼曾居山，多疾，亲友受命授道师之戒，幼不得入神祠食神饭，受巫觋之饷。唯公事家祭则听依礼，及长，从官，凡此有不可不为者，或有一皆禁绝，既妨于事，且为不知者所嗤。余则临事酌之。所谓祠者，若五岳四海四镇四渎名山大川。古之圣帝明王，所在先贤，有益于人，有裨于教者，安得鬼神待之。且居士人之位，奉公之事，自当致敬，安得辄废。若妖神淫祀，无名而设，苟有职者，固当远之。虽岳海镇渎，名山大川，帝王先贤，不当所立之处。不在典籍，则淫祀也。昔之为人，生无功德可称，死无节行可奖，则淫祀也。当斧之，火之，以示愚俗，又何谒而祀之哉！神饭在礼宜拜受。其他则以巫觋之饷，可挥而去也。为吏宜鉴之。  

穷神知化  

【`易系辞`】  

穷伸知化，德之盛也。注曰：穷神知化，乃德盛仁熟而自致耳。  

生而神灵  

【`史记`】  

《五帝本纪》：帝喾高辛者，黄帝之曾孙也。高辛父曰虫乔极。虫乔极父曰玄嚣。玄嚣父曰黄帝。自玄嚣与虫乔极皆不得在位。至高辛即帝位，高辛于颛顼为族子。高辛生而神灵，自言其名，普施利物，不于其身。聪以知远，明以察微。顺天之义，知民之急。仁而威，惠而信。修身而天下服。  

神将入舍  

【`管子`】  

《心术上》：与人并处而难得也，虚其欲，神将入舍。扫除不洁，神乃留处。  

神莫知其极  

【`管子`】  

心术上，形不正者德不来。中不精者心不治。正形饰德，万物毕得。翼然自来，神莫知其极。  

神气动天  

【`文子缵义`】  

老子不出户，知天下，不窥牖，知天道。其出弥远，其知弥少。此言精诚发于内，神气动于天也。  

醉者神全  

【`庄子`】  

《达生篇》：夫醉者之坠车，虽疾不死，骨节与人同，而犯害与人异。其神全也，乘亦不知也，坠亦不知也，死生惊惧不入乎其胸中，是故物而不，彼得全于酒而犹若是，而况得全于天乎？圣人藏于天，故莫之能伤也。攻仇者，不折干，虽有忄攴心者，不怨甄瓦。是以天下平均，故无战攻之乱，无杀戮之刑，由此道也。  

其神无隙  

【`庄子`】  

《达生篇》：壹其性，养其气，合其德，以通乎物之所造。夫若是者，其天守全，其神无，物奚自入焉。谷阝音隙。  

思神守一  

【`抱朴子内篇`】  

《至理》：今导引行气，还精补脑，食饮有度。兴居有节，将服药物。思神守一，柱天禁戒。带佩符印，伤生之徒。一切远之，如此则通可以免。  

形者神之宅  

【`抱朴子内篇`】  

《至理》：夫有因无而生焉，形须神而立焉。有者无之宫也，形者神之宅也。  

器弊神逝  

【`抱朴子内篇`】  

《畅玄》：玄之所去，器弊神逝。  

神驰宇宙  

【`抱朴子内篇`】  

《论仙》：帝王任天下之重贵，治鞅掌之政务。思劳于万岁，神驰于宇宙。一介失所，则王道为亏，百姓有过，则谓之在予。  

神气雄俊  

【`旧唐书`】  

《昭宗纪》：文德元年，帝即位时年二十二。三月已丑见群臣，始亲政，帝攻书好文，尤重儒术，神气雄俊，有会昌之遗风。  

神解  

【`世说新语`】  

荀勖善解音声，时论谓之暗解，遂调律吕正雅，每至正会殿庭作乐，自调宫商，无不谐韵。阮咸妙赏，时谓神解。  

身劳神散  

【`抱朴子内篇`】  

《至理》：身劳则神散，气竭则命终。  

神报天子在门  

【`卓异志`】  

按《南史》孔靖，会稽山阴人。武帝潜龙时，东征孙恩，屡至会稽。过孔靖宅，靖昼卧，有神人衣服非常，谓之曰：天子在门。而失足遽出，见帝延入。结交执手曰：卿后当大贵。于是善意礼接，膳给甚厚。  

空中神语  

【`通鉴纲目`】  

唐玄宗天宝四载，春正月，帝闻空中神语。上谓宰臣曰：朕于宫中为坛，为百姓祈福。自草黄素置案上，俄飞升天，闻空中语云：圣寿延长，又炼药成，置坛上。及夜欲收，又闻空中语云：药未须收此自守护。群臣表贺。范氏曰：明皇假于怪神以罔天下，言之不怍。而居之不疑，何以使其臣下不为欺乎！是率天下而欺己也。  

神投书  

【`通鉴纲目`】  

宋文帝元嘉十二年，凉有神投书于敦煌东门。有父老投书于敦煌东门，求之不获。书曰：凉王三十年若七年，凉王牧犍以问奉常张慎。慎对曰：昔虢之将亡，神降于华，愿陛下崇德修政以享三十年之祚。若盘于游田，荒于酒色，臣恐七年将有大变。牧犍不悦。  

偷神法  

【`温革琐碎录`】  

《郭璞偷神法》：六十日内，丙辰丁已戊午已未庚申辛酉，谓之八方俱白。凡有动作等事，皆无妨碍。  

命神守丹炉  

【`仙传`】  

廖冲，字清虚。谓公安二神曰：吾居彬阳作舟，可为吾守炉。它日丹就，汝亦有分。丹成，乘风云冥晦而。  

神人入梦  

【`龙虎山志`】  

三十九代天师太玄公尝假寐，梦神人飞空而至曰：余自华盖山来，愿见客也。遂生冲虚天师。  

神人应梦  

【`仙传`】  

世祖皇帝，尝驻跸日月山。昭睿顺圣皇后久疾，不瘥，遣使召宗师张留孙于上都。比至即试以法，后梦神人绛衣长髯，甲士导朱辇，白兽行草间。明日召问乃启曰：甲士导兽辇，臣所奉法吏也。草间者，春时也。殿下之疾及春安矣。已而果然。乃诏以神象进，后阅之，如梦所见。指长髯绛衣神，问之曰：汉天师也。乃言于上。命赐嗣汉天师号，上从之。给饷奉亲三品秩，乃子赐嗣汉天师，号曰上卿。  

保固神气  

【`仙传`】  

金母元君，一号西王母，谓汉武帝曰：若能呼吸御精，保固神气。精不耗则永久，气长存则不死。不用药石之费，又无营素之劳。取之于身尔。百姓日用不知，此故为上品自然之要也。且夫一人之身，天付之以神，地付之以形，道付之以气。气存则生，气去则死。万物草木，亦皆知之。身以道为本，岂可不养神固气全尔形也？形神俱全，上圣所贵，形灭神逝，岂不痛哉！一失此身，万劫难复，子宜保焉，我之所言，乃我师元始天王所授之辞。即敕玉女李庆孙，出书以付于帝曰：汝善修之焉。  

通神变化  

【`仙传`】  

汉祖天师张氏，尝入阳平山。精思服炼，能飞行远听，得分形散影之妙。通神变化，坐在立亡。每泛舟池中，诵经堂上，隐几对，杖黎行临。一时并赴，人皆莫测其灵异也。  

神游异境  

【`仙传`】  

林灵素，尝与宋徽宗皇帝飞神游青华宫，上游月府，福地洞天，靡所不到也。  

神全合天  

【`庄子`】  

《刻意篇》：夫有干越之剑者，柙而藏之不用也，宝之至也，精神四达，并流无所不极。上祭于天，下蟠于地，化育万物，不可为象。其名为同帝，纯素之道，唯神是守，守而勿失，与神为一，一之精通，合于天伦。  

神劳则败  

【`庄子`】  

《达生篇》：东望稷以御见庄公，进退中绳，左右旋中规。庄公以为文弗过也。使之钩百而返，颜合遇之，入见曰：稷之马将败。公密而不应，少焉，果败而反。公曰：子何以知之？曰：其马力竭矣，而犹求焉。故曰败。  

神智  

【`文子`】  

《守清篇》：神者，智之渊也。神清即智，乃智者心之府也。智公即心平。  

神归  

【`赤文洞古经`】  

云有动之，动出于不动。有为之，为出于无为。无为则神归，神归则万物云寂。  

永乐大典  

## 卷之二千九百七十二  

九真人  

贵人沿革：  

【`南史`】  

《后妃传序》：贵人，汉光武所置。宋孝武孝建三年，进贵人比三司。  

【`宋书`】  

泰始二年，又省贵人，置贵姬。  

【`北史`】  

《魏后妃传序》：太武稍增左右昭仪及贵人。隋开皇年间，文献皇后崩后，始置人三员。  

【`事物纪原`】  

汉光武置贵人为三夫人，历代不常有，国朝真宗复置贵人也。  

事实：  

【`东观汉记`】  

光烈阴皇后，上即位，立为贵人。上以后性贤仁，宜母天下，欲授以尊位，后辄退让，自陈不足以当大位。  

【`续后汉书`】  

光武郭皇后圣通，世祖至真定，纳圣通，有宠。世祖即位，以为贵人。孝明贾贵人，南阳人，明德马后之姨女，孝章皇帝之母也。初选入后宫为贵人，生章帝。马后无子，帝既生而马后母养之。明帝谓马后曰：“人未必当自生子也。但患养之不勤，爱之不至耳。若能爱如己子，则孝敬亦如亲生矣。”于是马后待章帝过于所生，章帝感养育之恩，遂专名马氏为外家，故贾贵人家不蒙舅氏之宠。  

【`后汉书`】  

贾贵人，南阳人，建武末选入太子宫，中元二年生肃宗，而显宗以为贵人。帝既为太后所养，专以马氏为外家，故贵人不登极位，贾氏亲族无受宠荣者。及太后崩，乃策书加贵人王赤绶《续汉书》曰：诸侯王赤绶也。安车一驷，永巷宫人二百，永巷，宫人署名也，后改为掖庭。永巷宫人，即宫婢也。御府杂帛二万匹，大司农黄金千斤，钱二千万，诸史并阙后事，故不知所终。梁贵人褒，亲愍侯梁竦之女也。少失母，为伯母舞阴长公主所养。年十六，亦以建初二年与中姊俱选入掖庭为贵人。四年生和帝，窦皇后养为己子，欲专名外家而忌梁氏，八年乃作飞书以陷竦，竦坐诛，贵人姊妹以忧卒。九年后崩，未及葬，而梁贵人姊女慝上书陈贵人枉殁之状，太尉张，司徒刘方，司空张奋上奏，依光武黜吕太后故事贬太后尊号，不宜合葬先帝。百官多上言者，帝手诏曰：窦氏虽不尊法度，而太后常自减损，朕奉事十年，深惟大义，《礼》：臣子无贬尊上之文，恩不忍离，义不忍亏，按前世上官太后，亦无降黜，其勿复议。帝以贵人酷殁，敛葬礼阙，乃改殡于承光宫，上尊谥曰“恭怀皇后。”谥法曰：敬事尊上曰恭，慈仁哲行曰怀。追服丧制，百官缟素，与姊太贵人俱葬西陵，仪比敬园。宋贵人，皇太子庆之母也。窦皇后既无子，疾忌之，数间于帝，渐致疏嫌。因诬宋贵人挟邪媚道，遂自杀。废庆为清河王，语在《庆传》。  

【`东观汉记`】  

章帝宋贵人，时窦皇后内宠方盛，以贵人名族，节操高妙，心内害之。欲为万世长计，阴设方略谗毁贵人，由是母子见疏。数月，诬奏贵人使婢为蛊道祝诅。七年，遂被谮暴卒。孝和阴皇后，聪慧敏达。有才能，善史书。永元二年，选入掖庭为贵人，托以先后近属，故有宠。申贵人生孝穆皇帝，赵夫人为穆皇后，夫人为博园贵人。和平元年，桓帝诏曰：博园贵人履高明之懿德，资淑美之嘉会，与天合灵，笃生朕躬，欲报之德，诗所感叹，今以贵人为孝崇皇后。  

【`通鉴纲目`】  

汉安帝建光元年，尊嫡母耿姬为甘陵太贵人。  

【`东汉书`】  

顺烈梁后，永建三年，与姑俱入掖庭，时年十三。太史卜兆得寿房，又筮得坤之比，遂以为贵人。常时被引御，从容辞曰：“愿陛下思云雨之均泽，识贯鱼之次序，使小妾得免罪谤之累。”由是帝加敬焉。桓思窦后，延熹八年选入掖庭为贵人，其冬立为皇后，而御见甚稀，帝所宠唯采女田圣等。永康元年冬，帝寝疾，遂以圣等九女皆为贵人。  

【`东观汉记`】  

孝桓帝邓后，字猛，父香早死，猛母宣，改嫁为掖庭民梁纪妻。纪者，襄城君县寿之男也。寿引进，令入掖庭，得宠为贵人，故冒姓为梁氏。  

【`通鉴纲目`】  

汉桓帝延熹二年，立贵人邓氏为皇后，追废梁后为贵人。汉灵帝建宁元年闰月，尊母董氏为慎园贵人。  

【`魏志`】  

文帝纳甄后于邺，有宠，生明帝。郭后、李贵人，并爱幸，后愈失意有怨言。  

【`王隐晋书`】  

武帝临轩拜诸葛婉为夫人，李晔为贵人。  

【`晋书`】  

《孝武帝纪》：帝溺于酒色，时张贵人有宠，年几三十，帝戏之曰：“汝以年当废矣。”贵人潜怒，向夕，帝暴崩。  

【`后魏书`】  

文成冯后，生有神光之异，高祖践极以选为贵人。文成光皇后李氏，梁国蒙县人也。顿丘王峻妹，后之生也，有异于常，父方叔常言此女当大贵。及长姿质美丽。永昌王仁得后，后遇事诛，后与其家人送平城宫，高祖登白楼望见之，谓左右曰：“此妇人佳乎？”仍下台，后得幸于斋库中，遂有娠。守库者，亦私书壁记之，别验问皆相符同，生显祖，拜贵人。  

【`宋会要`】  

戴贵人，真宗顺容也。定武军节度使兴之女，入宫为贵人。庆历四年九月，赠顺容。  

诸园贵人  

【`东汉会要`】  

诸园贵人《安纪》注云：谓宫人无子守园陵者也。明帝崩，诸贵人当徒居南宫，马太后感析别之怀，各赐王赤绶，加安车驷马，白越三千端，杂帛二千匹，黄金十斤《马后记》。和帝葬后，宫人并归园，太后赐周冯贵人策曰：朕与贵人托配后庭，共欢等列，十有余年，不获福佑。先帝早弃天下，孤心茕茕，靡所瞻仰，夙夜永怀，感怆发中，今当以旧典分归外园，惨结增叹，燕燕之诗，曷能喻焉。其赐贵人王青盖车，采饰辂骖马各一驷，黄金三十斤，杂帛三千匹，白越四千端。又赐冯贵人王赤绶，以未有步摇环，加赐各一具见《邓太后纪》。殇帝延平元年，窦太后诸园贵人，其宫人有宗室同族，若羸老不任使者，令园监实核上名，太后自御北宫增喜观阅问之，恣其去留，即日免遣者五六百人《皇后纪》。才人沿革：  

【`汉书`】  

《翼奉传》：未央建章甘泉材人各以百数。《艺文志》未央材人。师古曰：材人，天子内官。  

【`续后汉书`】  

《曹传》：青龙三年三月，大起少阳宫于别殿之北，立八坊，诸才人以次序处其中。贵人夫人以上，转南附焉《魏略》：其秩石拟百官之数。  

【`宋书`】  

晋武帝采汉魏之制，置才人，中才人，爵视千石以下。高祖受命，省二才人。世祖又置中才人以为散位。  

【`资治通鉴`】  

注：才人，宋齐之时以为散职，梁于九嫔之下置五职三职才人位，列三职，比附马都尉。  

【`南史`】  

《后妃传序》：齐建元三年，太子宫置三内职才人，比附马都尉。  

【`后魏书`】  

高祖置女职，中才人视五品。  

【`北史`】  

《后妃传序》：齐武成又置才人采女，以为散号。隋炀帝时，美人才人一十五员，品正第四，是为世妇。  

【`唐会要`】  

旧制：才人九人，正五品。龙朔二年，置承旨五人，正五品，以代才人。咸亨二年复旧。  

【`新唐书`】  

《百官志》：才人七人，正四品，掌叙燕寝，理丝以献岁功。  

事实：  

【`东汉书`】  

和帝数失皇子，邓氏忧继嗣不广，数选进才人以博帝意。  

【`魏志`】  

明帝游后园，召才人以上，曲宴极乐，明日帝见毛后，曰：“昨游宴北园乐乎？”帝以左右泄之，所杀十余人。  

【`晋中兴书`】  

谢夫人名玖，家本贫贱，又以屠羊为业，玖清惠贞正，有淑姿，选入后宫为才人。  

【`王晋书`】  

世祖遣才人谢玫给事惠帝，因是有娠，临娶贾妃，迎玫西宫，遂生愍怀。太康七年，出后宫才人妓女已下百七十人归家。  

【`晋书`】  

怀帝王太后讳媛姬，初入，武帝拜中才人，早卒。怀帝即位，追尊曰皇太后也。  

【`太平御览`】  

崔鸿《三十国春秋后赵录》曰：石虎杜皇后，名珠，不知何许人。平幽州，在王浚妓中，虎见而悦之，因请于勒，勒引见，号曰才人，以赐虎。性恭惠柔婉，宠幸亚于郑后也。  

【`隋书`】  

《礼仪志》：美人才人服鞠衣，首饰花六钿，并二博鬓，银印钮，文从其职。青绶八十首，长一丈六尺，彩缕织成兽爪盘囊，佩水苍玉。  

【`新唐书`】  

太宗徐贤妃，生五月能言，四岁通论语诗，八岁自晓属文。父孝德，尝试使拟《离骚》为《小山篇》，太宗闻之，召为才人。《高宗则天武后传》：文德皇后崩，久之。太宗闻武士荨又隹女美，召为才人，方十四，母杨恸泣与诀，后独自如，曰：“见天子庸知非福，何儿女悲乎？”  

【`资治通鉴`】  

唐高宗永徽五年，上之为太子也。入侍太宗，见才人武氏而悦之。  

【`酉阳杂殂`】  

莫才人。宁王常猎于县界，搜林，忽见草中一柜，锁甚固，王命发视之，乃一少女也。问其所自，言姓莫氏，叔伯庄居，昨夜遇光火贼，贼中二人是僧，因劫某至此。动婉含口频，冶态横生，王惊悦之，乃载以后乘。时慕荦者方生获一熊置柜中，如旧锁之时上方求极色，王以莫氏衣冠子女，即日表上之，具其所由，上令充才人。经三日，京兆奏县食店，有僧二人，以钱一万独赁店一日一夜，言作法事，唯拉一柜入店中，夜久胳膊有声。店人怪日出不启门，撒户视之，有熊冲人走出，二僧已死，骸骨悉露。上知之大笑，书报宁王：宁大哥能处置此僧也。莫才人能为秦声，当时号“莫才人啭”焉。  

【`旧唐书`】  

《顺宗庄宪王皇后传》：后幼以良家子选入宫为才人，顺宗在藩时，代宗以才人赐之，时年十三。《敬宗郭贵妃传》：长庆末，妃以姿貌选入太子宫，敬宗即位，为才人。《武宗贤妃王氏传》：妃性机悟，开成末，颍王嗣帝位，妃阴为助画，故进号才人。  

【`唐语林`】  

武宗王才人有宠，帝身长大，才人亦类，帝每从禽作乐，才人必从。常令才人与帝同装束，苑中射猎，帝与才人南北走马。左右有奏事者，往往误奏于才人前，帝以为乐。帝好道术，召天下方士殆尽。五年秋，王才人谓宣徽使曰：“圣人日日对药炉服神丹，言我取不死，今身上变差事，道士称换骨皆如此，某独为忧也。”宣徽使固求变见状，才人忍泪不敢语，外人虽未知帝得疾，但讶稀畋猎也。明年正月，不御紫宸殿，不开延英门。向百日，中外始公言帝病，顷刻无才人见，卧起益酸痛，饮食益辛苦。一日帝熟顾才人曰：“吾气息奄微，情虑杳杳，将不久矣，顾以别汝。”对曰：“陛下春秋鼎盛，又尝服不死药，圣寿必无疆，何忽出不祥语？”帝曰：“吾于汝岂同外庭臣耶？恶用作形迹意，脱不如汝所对，而千秋万岁，何以报我。”才人欲恸，恐惊帝，乃曰：“帝若忽厌四海，妾当同日死。”帝哽咽闭目不喘息者少顷，忽曰：“诚如汝言当何为？”曰：“妾止于缢。”帝引手取巾授才人曰：“以此，以此。”帝遂向壁不语。后数日帝疾亟，才人久侍帝归寝，浓装洁服如常日，乃尽取服饰散与内家，持帝所授巾至前，见帝已崩，自缢而绝。宣宗即位，赠贵妃，命与端陵同日时掩，其圹在端陵柏城内西南。又有名才人随灵贺行慢城内，每夕望端陵焚钱帛衣物，风吹火燔所止。  

【`宋会要`】  

孙才人，左金吾卫大将军守斌之女，太平兴国二年七月入宫，三年为才人。高才人，太平兴国二年三月入宫，三年三月为才人。朱才人，淳化二年七月，自御侍为县君，四年十一月为才人。沈才人，真宗故相伦之孙，光禄少卿继宗之女，大中祥符二年四月为才人。陈才人，明道二年十二月，自御侍追赠才人。苗才人，景五年三月，自御侍仁寿郡群为才人。朱才人，初封沛国郡君，元丰八年四月为才人。张才人，初封平昌郡君，元丰八年四月为才人。张才人，初封仁寿郡君，元丰八年四月为才人。宋才人，熙宁二年十一月为才人，六年四月进婕妤。郭才人，初封淮阳郡君，元符三年正月为才人。刘才人，初为御侍，崇宁元年正月封晋安郡君，大观二年二月进才人。夏才人，初为典闱，建中靖国元年封安定郡君，政和三年六月进才人。乔才人，太观三年七月封永嘉郡君，四年四月进才人，生显福公主。李才人，政和四年二月封才人。王才人，政和四年六月封才人。韩才人，绍兴十三年六月九日，诏宫正韩氏进封才人。吴才人，绍兴二十二年五月十八日，诏新兴郡夫人吴氏进封才人。  

【`建炎朝野杂记`】  

武才人，光宗后宫人，初封同安郡夫人。绍兴五年春进封，止郡封无品秩，凡宫中之制，夫人已上始称房院。  

【`唐元稹长庆集`】  

《郑氏封才人制》：敕，古者天子设六宫以诏内理，是以《关睢》乐得淑女，忧在进贤，将听《鸡鸣》之诗，岂惟鱼贯之序。郑氏山东令族，海内良家。每师班女之文，尝慕樊姬之德，桃姿耀，兰行馨香，爰用择才，冀无伤善，勉当选进之重，无忘和平之心，可才人。  

【`宋夏文庄公集`】  

《李氏可才人》：敕某谦祗率礼，端懿傅芳，自恪奉于宸闱，定荐更于岁篇，久播柔嘉之誉，宜推甄奖之恩，俾升嫔侍之荣，用劝肃恭之德，钦兹宠渥，更励夙宵可。  

【`苏魏公集`】  

《仁寿郡君张氏可才人》：敕嫔妇之列，盖常帅于宫庭，才美之名，定优隆于位号，载嘉内治之助，特厚言纶之顷，某氏体开淑之令姿，禀肃雍之懿范。自参承于御叙，尝进躐于恩封，而谨职中闱，顾德言之并茂，增华近序，介祥祉以尤殊，宜加印绶之荣，用光图史之鉴。惟静专所以安宠数，惟婉约所以副褒章，服我训辞，无忘钦率可。  

【`张广东窗集`】  

《宫正韩氏封才人》：敕坤仪正则天下治，位冠六宫，妇职修则家道齐，礼严诸御。爰卜吉日，肇登长秋。眷时柔良，实勤赞辅，宜须褒纟孛，以示异恩。具官某氏，婉娈凝姿，斋庄秉则，若玉在璞，中韫粹温之珍；如兰有香，静怀服媚之德。早膺遴选，擢在迩联，韪兹盛典之行，赖尔小心之助，是用躐升华缀，密侍中宸。崇秩视于列卿，令名参于硕媛，往祗涣渥，毋怠钦承。  

【`翟忠惠先生集`】  

宫人刘氏除才人，奉圣旨系明达皇后养女：朕眷怀内助，悼嫔德之遗言，追厚饰终，正椒极之殊典。推广馀泽，褒崇近新。以尔某氏，鞠育自初，柔仪允辑，见闻是似，懿范犹存。其升令名，处尔世妇之列。用食旧德，慰我怀人之思。宫人王氏除才人：朕嘉风人关睢之义，始于见微，乃慎嫔列贯鱼之序，专以德进。具官某氏，升闻女德之茂，胄自名族之华。劳谦用光，率履不越，往莅妇职，命滋益恭。载稽令名，俾升世妇之选，增重显穆，以称象服之宜。  

【`慕容彦逢扌离文堂集`】  

《平昌郡君韦氏可才人》：敕朕顾讠是明命，以承天体。莞寝吉祥，在予妃辅。褒崇之数，兹惟典常。笫形奏章，移恩鞠女。察其谦德，特有嘉从。具某氏，志虑柔明，性资和适。言容兼穆，礼法交修，曩膺眷知，肇启汤沐，服宠加懋，称誉日闻。宜升五品之封，俾为六宫之劝，往安祉福，茂封邦荣可。  

【`高定子薇垣类藁`】  

《新安郡夫人邢氏进封才人制》：朕载饰妇官，聿修阴教，眷时硕媛，已开弓韦蜀之祥，赍我宠章，申锡丝纶之美，庆彝具举，茂渥有蕃，具封某氏。懿范温恭，芳姿柔惠，其仪不忒，雍雍琚之规；厥德孔嘉，叠叠箴图之戒。受帝歆之殊眷，应礻某祝之精祠。用进登女御之班，以昭示壶彝之懿。惟天生德，既膺震夙之符，与国匹休，永迓穆皇之庆。  

【`范师道集`】  

《上仁宗论女御以御宝白制除才人状》：臣闻礼以制情，义以夺爱，常人之所难，惟聪明睿哲之主，然后能之。近以宫人数多出之，此盛德事也。然而事有系风化治乱之大，而未经留意者，臣敢为陛下言之。窃闻诸女御，以周董育公主、御宝白制并为才人，不自中书出诰，而掖庭觊觎迁拜者甚多，周董之迁可矣。女御何名而迁乎？才人品秩既高，古有定员，唐制止七人而已。祖宗朝宫闱给侍，不过二三百人。居五品之列者无几若使诸皆迁，则不复更有员数矣。外人不能详知，止谓陛下于宠幸太过，恩泽不节尔。夫妇人女子与小人之性同，宠幸过则渎慢之心生，恩泽不节，则无厌之怨起，御之不可不以其道也。且用度太烦，须索太广，一才人之俸，月直中户百家之赋，岁时赐予不在焉。况诰命之出，不自有司，岂盛时之事耶？恐斜封墨敕复见于今日矣！  

【`乐府诗集`】  

梁庾肩吾《未央才人歌》：从来守未央，转欲讶春芳。朝风凌日色，夜月夺灯光。相逢倘游豫，暂为卷衣裳。  

【`唐张诗`】  

《孟才人叹一首并序》：武宗皇帝疾笃，迁便殿，孟才人以歌笙获宠者密侍其右。上目之曰：“吾当不讳，尔何为哉！”指笙囊泣曰：“请以此就缢。”上悯然，复曰：“妾尝艺歌，愿对上歌一曲以泄其愤。”上以恳，许之。乃歌一声何满子，气亟立殆。上令医候之，曰：“脉尚温而肠已绝。”及上崩，将徒其柩，举之愈重，议者曰：“非俟才人乎？”爰命其榇，榇及至乃举。嗟夫！人以诚死，上以诚明，虽古之义激无以过也。进士高璩登第年宴，传于禁伶。明年秋，贡士文多以为之目，大中三年遇高于由拳，哀话于余，即为兴。诗曰：偶因歌态咏娇，传唱宫中十二春。却为一声何满子，下泉须吊旧才人。一云：偶因清唱奏歌频，选入宫中十二春。绝后一声何满子，九源须吊孟才人。  

美人沿革：  

【`汉书`】  

汉兴因秦之称号，正适称皇后，妾皆称夫人，及有美人之号焉。至武帝各有爵位，美人视二千石。又《王莽传》：莽进所征天下淑女，备和嫔美御美人二十七，视大夫。  

【`东汉书`】  

夏殷以上后妃之制，其文略矣。《周礼》：王者备内职焉。光武中兴，置美人无爵秩，岁时赏赐充给而已。  

【`魏志`】  

汉制，内官十有四等，魏因汉法，皆如旧制。自夫人以下世有增损，太祖建国，始命王后，其下五等有美人。暨太和中自夫人以下，爵凡十二等，美人视二千石。  

【`宋书`】  

晋武帝采汉魏之制，置三夫人，其余有美人，爵视千石。太宗以美人为散使。  

【`齐书`】  

六宫位号，汉魏以来，因宠增置，世不同矣。建元元年，有司奏置美人为散职。  

【`后魏书`】  

高祖改定内官，美人视三品。  

【`北史`】  

《后妃传序》隋炀帝时，美人才人一十五员，品正第四，是为世妇。  

【`唐会要`】  

旧制，美人九人，正四品。龙朔二年，置承门五人，正四品，以代美人。咸亨二年复旧。  

【`新唐书`】  

《百官志》美人四人，掌率女官，修祭祀宾客之事。  

【`宋会要`】  

皇后之下有美人。  

事实：  

【`汉书`】  

万石君奋，其父赵人也。姓石氏，赵亡，徙居温，过河内，时奋年十五，为小吏，侍高祖。高祖与语，爱其恭敬，问曰：“若何有？”对曰：“有姊能鼓琴。”高祖曰：“若能从我乎？”曰：“愿尽力。”于是高祖诏其姊为美人，徙其家长安中戚里，以姊为美人故也。孝惠张皇后，宣平侯敖女也。吕太后欲为重亲，以公主女配帝，欲其生子万方。终无子，乃使佯为有娠，取后宫美人子名之，杀其母，立所名子为太子。孝成赵皇后弟绝幸为昭仪，谓成帝：“绐我言从中宫来，即从中宫，许美人儿从何生？许氏竟当复立耶。令许美人有子，竟负若约谓何？”帝曰：“约赵氏，故不立许氏，使天下无出赵氏上者，无忧也。”虞美人者，以良家子年十三选入掖庭，《续汉志》曰：美人父诗为郎中，诗父衡屯骑校尉。生女舞阳长公主。自汉兴母氏莫不尊宠，顺帝既未加美人爵号，而冲帝早夭，大将军梁冀秉政。忌恶佗族，故虞氏抑而不登，但称大家而已。熹平四年，小黄门赵，议郎毕整上言：春秋之义，母以子贵。隆汉盛典，尊崇母氏。凡在外戚，莫不加宠。今冲帝母虞大家，诞生圣皇而未有称号，夫臣子虽贱，尚有追赠之典。况母见在，不蒙崇显之次，无以述遵先世，垂示后世也。帝感其言，乃拜虞大家为宪灵贵人。王美人，赵国人也。祖父苞五帝中郎将，美人丰姿色，聪敏有才明，能书会计，会计，谓总会其数而算。以良家子应法相选入掖庭。美人有娠，《左传》曰：邑姜方娠。杜预注曰：怀胎为娠，音之刃反，一音身。畏何皇后，乃服药欲除之，而胎安不动。又数梦负日而行。四年生皇子协，后遂杀美人。帝大怒，欲废后，诸宦官固请得止。董太后自养协，号曰董侯。帝愍协早失母，又思美人，作《追德赋》，《令仪颂》。后帝求母王美人兄斌，斌将妻子诣长安，赐第宅田业，拜奉车都尉。兴平元年，帝加元服，有司奏立长秋宫，诏曰：朕禀受不弘，遭值祸乱，未能绍先以光故典。皇母前薨，未卜宅兆，礼章有阙，中心如结。三岁之戚，盖不言吉，且须其后。于是有司。乃奏追尊王美人为灵怀皇后，改葬文召陵，仪比敬恭二陵。见《灵思何皇后纪》。  

【`王子年拾遗记`】  

魏文帝所爱美人，姓薛，名灵芸，常山人也。父名邺，为乡亭长。母陈氏，随邺舍于亭傍，居生穷贱，至夜每聚邻妇夜绩，以麻蒿自照。灵芸年至十五，容貌绝世，邻中少年夜来窃窥，终不得见。咸熙元年，谷习出守常山郡，闻亭长有美女，而家甚贫，时文帝选良家子女以入六宫，习以千金宝赂聘之。既得，乃以献文帝，灵芸闻别父母，嘘欷累日，泪下沾衣，至升车就路之时，以玉唾壶承泪，壶则红色。既发常山，及至京师，壶中泪凝如血。帝以文车十乘迎之，车皆镂金为轮辋，丹画其毂轭，前有杂宝为龙凤衔百子铃，锵锵和鸣，响于林野。驾青色之牛，日行三百里，此牛尸涂国所献，足如马蹄也。道侧烧石叶之香，此石重叠，状如云母，其光气辟恶厉之疾，此香腹题国所进也。灵芸未至京师数十里，膏烛之光，相续不灭，车徒咽路，尘起蔽于星月，时人谓为尘宵。又筑土为台，基高三十丈，列烛于台下，名曰烛台。远望如列星之队坠地，又于大道之傍，一里一铜表，高五尺，以志里数。故行者歌曰：青槐夹道多尘埃，龙楼凤阙望崔嵬。清风细雨杂香来，土上出金火照台。此七字是妖辞也。为铜表志里数于道侧，是土上出金之义，以烛置台下，则火在土下之义。汉火德王，魏土德王，火伏而土兴，土上出金，是魏灭而晋兴也。灵芸未至京师十里，帝乘雕玉之辇以望车徒之盛，嗟曰：昔者言朝为行云，暮为行雨，今非云非雨非朝非暮，改灵芸之名曰夜来。入宫后居宠爱，外国献火珠龙鸾之钗，帝曰：“明珠翡翠尚不能胜，况乎龙鸾之重？”乃止不进。夜来妙于针功，虽处于深帷之内，不用灯烛之光，裁制立成。非夜来缝制，帝则不服，宫中号为针神也。  

【`续后汉书`】  

《孙和何姬传》：孙皓以张布女为美人，有宠。皓问曰：“汝父安在？”曰：“贼已杀之。”皓大怒，棒杀之。后思其颜色，刻木作美人，恒置坐侧。  

【`锦绣万花谷`】  

齐东昏侯有美人潘妃，名玉奴。东昏凿金为莲花以帖地，令潘妃行其上，曰“步步生莲花。”《南史?王茂传》云：齐亡，王茂请妻之，玉奴守节而死。故东坡诗云：月地云阶谩一樽，玉奴终不负东昏。  

【`唐会要`】  

《王传》：太宗尝闲居，与宴语，时有美人侍侧，本庐江王瑗之姬，瑗败，籍没入宫，太宗指示之曰：“庐江不道，贼杀其夫而纳其室，暴雪之甚，何有不亡者乎？”避席曰：“陛下以庐江取此妇人为是耶为非耶？”太宗曰：“杀人而取其妻，卿乃问朕是非，何也？”对曰：“臣闻于管子曰：齐桓公之郭，问其父老曰：‘郭何故亡？’父老曰：‘以其善善恶恶也。’桓公曰：‘若子之言，乃贤君也，何至于亡？’父老曰：‘不然。郭君善善而不能用，恶恶而不能去，所以亡也。’今此妇人尚在左右，窃以圣心为是之，陛下若以为非，此谓知恶而不去也。”太宗虽不出此美人，而甚重其言。  

【`新唐书`】  

《宣宗元昭晁皇后传》后少入邸，最见宠答。及宣宗即位，以为美人。《懿宗淑妃郭氏传》：妃幼入郓王邸，宣宗在位春秋高，恶人言立太子事，以嫡长居外宫，心常忧惴。妃护侍左右，慰安起居，终得无恙。及即位，以妃为美人。《崔胤传》：天复后，宦官尤屈事崔胤，事无不咨，每议政禁中，至继以烛，请尽诛中官，以宫人掌内司事。韩全诲等密知之，共于帝前求哀，乃诏胤：后当密封，无口陈。中官益恐，滋欲得其谋，乃求知书美人宗柔等。内左右以刺阴事，胤计稍露，宦者或相泣无不自安，劫幸之谋固矣。  

【`宋会要`】  

吴美人，太宗右屯卫将军延保之女，太平兴国四年二月入宫，五年为美人。臧美人，江南李煜宫人。煜卒，入宫中，太平兴国八年九月，自御侍为县君，端拱二年四月为美人。曹美人，枢密院使检校太师兼侍中赠鲁王彬之女，大中祥符中为美人。陈美人，初事藩邸为司衣，至道二年卒于东宫，葬沙台寺，咸平三年十月改葬普安院，追号美人。徐美人，大中样符元年，自兰陵郡夫人知尚书内省事，时被疾，帝以其在禁中，及其未亟，进封滕国夫人。寻卒，明道二年十二月赠才人，庆历四年赠美人。方美人，初封新安郡君，天禧二年九月为美人。王美人，初封金城郡君，天禧二年九月进为美人。俞美人，仁宗景五年三月，自御侍延安郡君，为才人，九月进美人。周美人，仁宗嘉四年六月，自御侍安定郡君为美人。  

【`朝野遗事`】  

仁宗后宫余尚二美人，争宠相詈。上闻，亲往和解之，忿恚至触玉体，上不怿，归卧寝，命皇后治之。后慈圣光献也，再三恳请，且曰：二人者，体御至尊，他日思之，勿归咎于妾。上意不回，后命左监于广福禁院，以赐死闻。上笑而起，终身不问。豫章王云。  

【`九朝纪事本末`】  

美人尚氏杨氏争宠。明道二年十二月，美人尚氏杨氏骤有宠。尚氏尝于上前出不逊语侵皇后郭氏，后不胜忿，起批其颊，误查上颈，后以是坐废。景元年四月丁酉，殿中侍御史庞籍为开封府判官，尚美人遣内侍称教旨，免工人市租，籍言祖宗以来，未有美人称教旨下府者。帝为杖内侍，切责美人，诏有司自今宫人传命，毋得辄受。庚子，美人尚氏父继斌为右侍禁，从父继、因继能并为右班殿直。按《实录》：明道元年五月乙未，以后宫尚氏父延福为国子助教，今尚氏父又名继斌，不知何故。《本传》亦云继斌，无所谓延福者，岂延福别一尚氏父邪？当考。八月壬申，诏净妃郭氏出居于外，美人尚氏为道士，居洞真宫，杨氏别宅安置。曩者母后临朝，臣僚戚属，多进女口入内，今悉遣还其家，长秋之位不可久虚，当求德门以正内治。郭后既废，尚氏美人益有宠，每夕侍上寝。上体为之弊，或累日不进食，中外尤惧，皆归罪二美人。杨太后亟以为言，上未能去，入内都，都知阎文应早暮侍上，言之不已。上不胜其烦，乃颔之，文应即命毡车载二美人出，二美人涕泣词说云云，不肯行。文应搏其颊，骂曰：“宫婢尚何言？”驱使登车，翌日降是诏。初，蔡齐力争削遗诰中太后参决军国大事之语，吕夷简叹曰：蔡中丞不知，吾岂乐为此哉？上方年少，恐禁中事莫有主张者尔。及二美人争宠恣横，卒赖太后排遣之，或谓夷简意实在此。然议者以为人主既壮而母后听政，自非国家令典，虽或能整齐宫中，而垂帘之后，外戚用事，亦何所不至？齐之力争，不为失也。逐二美人据记闻，吕夷简谕蔡齐据《龙川别志》甲戍，降六宅，使从演为六宅副使，东八作副使，从为内殿承制，仍绝朝谒，母莒国夫人和氏，坐不能训导，自今毋得入内。右侍禁尚继斌，左班殿直尚继恩、继能并除名。从演尝以婢遗尚美人，从受美人所寄金，又为访求其母，故皆责之。丙子，编管继斌于邓州，继恩湖州，继能滁州，从，从演皆德芳孙也。逾年乃复从从演官，仍许朝谒。壬午，降皇城使英州刺史王怀节为左骁骑上将军，坐令弟怀德妇持货私遗尚美人求管军，上以其父继忠尝陷契丹，不欲重贬之。戊申，诏入内，内侍省以所估尚氏等位金帛二十余万，赐三司给军费。十月癸酉，美人杨氏听入道，赐名宗妙，居安和院。皇二年七月丁亥，赠美人尚氏为充仪，是月美人杨氏为婕妤。景初听入道，居瑶华宫，至是复位号。又庆历八年闰正月辛酉夕，崇政殿亲从官为变，他日上语辅臣，以宫庭之变，美人张氏有扈跸功，枢密使夏竦即倡言宜讲求所以尊异之礼。宰相陈执中不知所为，翰林学士张方平见陈执中言：“汉冯婕妤身当猛兽，不闻有所尊异，且皇后，在而尊美人，古无是礼。若果行之，天下谤议必大萃于公，终身不可雪也。”执中耸然，从方平言而罢。张氏此时未为贵妃，墓志及附传皆云贵妃，误也。  

【`三槐王氏杂录`】  

仁宗一日召致仕晁辶同对延和殿上，问《洪范》雨之数，辶同对曰：“比年灾变仍发，此天所以左右王者，原陛下修饰五事以当天心，庶几转祸为福。”上感悟，出所幸嬖尚美人等，又籍其位金帛二十馀万，赐三司瞻军费。  

【`宋会要`】  

熙宁九年十一月，诏鲁国大长公主养母仁宗后宫延安郡君张氏，可特进美人。连美人，初封冯翊郡君，元丰二年二月赠美人。林美人，初为御侍，元丰五年八月封永嘉郡君，六年十月为美人。武美人，初为御侍，元丰五年八月进才人，八年四月进美人。勾美人，初封仁寿郡君，元丰八年四月为才人，元符三年正月进美人。鲍美人，初封永嘉郡君，元丰八年四月为才人。元符三年正月进美人。杨美人，初封原武郡君，元丰八年四月为才人，元符三年正月进美人。张美人，初封安定郡君，元丰八年四月为才人，元符三年正月进美人。钱美人，初封广平郡君，元丰八年四月进美人，出居瑶华宫入道，赐名格非。元符元年十月卒，建中靖国元年正月，追复美人。朱美人，初封南阳郡君，元七年三月卒，赠美人。王美人，初封寿昌郡君，建中靖国元年十月进美人。张美人，初为御侍崇宁元年正月，封文安郡君，三年十一月进美人。王美人，崇宁三年九月封平昌郡君，四年闰二月进才人，三月进美人。崔美人，初为御侍，崇宁元年正月进才人，大观二年二月进美人。魏美人，初为御侍，崇宁元年正月封安定郡君，大观元年五月进才人，二年二月进美人。王美人，大观元年闰十月封平昌郡君。二年正月进才人，二月进美人。高美人，初为御侍，崇宁元年正月封信安郡君。大观二年二月进才人，政和二年十月卒，赠美人。胡美人，初为御侍崇宁元年正月进才人，大观二年二月进美人。韩美人，初为御侍，元符二年闰九月封仁寿郡君，十一月进才人。大观二年二月进美人。朱美人，崇宁三年九月封永嘉郡君。大观二年二月进才人，五年八月进美人。杨美人，崇宁元年二月封永嘉郡君，三年九月进才人。大观二年三月进美人。陈美人，大观元年五月封仁寿郡君，八月进才人，三年二月进美人。崔美人，初为御侍，大观三年正月封平昌郡君，十月进才人，四年十一月进美人。韩美人，政和二年五月封寿昌郡君，十月进美人。刘美人，宣和三年五月封美人。冯美人，绍兴十六年五月，诏典籍冯氏，进封美人。  

【`朝野杂记`】  

绍兴中又有冯美人，韩吴二才人，皆宠幸，后皆废。吴氏名玉奴，中宫近属也。三十二年夏，复故封。淳熙末，又有李王二才人，俱明艳。高宗爱之，及上宾，宪圣每见之常感怆。孝宗闻，特许自便，盖非尝制云。  

【`宋邹道乡先生集`】  

《才人郑氏特封美人制》：天下之本在国，国之本在家，二帝三王之来，未有家齐而天下不治者也。朕率是道以临万邦，厥有褒升，必先内德。某氏祗事左右，秉心肃恭，动能畏于箴规，居弗形于私谒，庆袭后宫之盛，肇开元女之祥，懿范书昭，淑声益茂，宜迁美号，以示隆恩。惟克谨于实终，乃永绥于福禄。愈其思称，助我化风。  

【`许应龙东涧集`】  

《阎氏封美人制》：翟以朝，方正小君之位，王言如纟孛，复加涣号之荣。宜春郡夫人阎氏，夙夜在公，柔嘉维则，躬全四德，既有婉而有愉，序列九嫔，每必敬而必戒。肆封沐邑，曾不渝时，载喜执事之勤，申锡美名之宠。其祗新渥，益懋芳猷。  

【`欧阳公集`】  

《论美人张氏恩宠宜加裁损子》：臣近风闻禁中因皇女降生，于左藏库取绫罗八千匹，染院工匠，当此大雪苦寒之际，敲冰取水，染练供应，颇甚艰辛。臣伏思陛下，恭俭勤劳，爱民忧国，以此劳人枉费之事，必不肯为。然外相传皆云，见今染练未绝。臣又见近日内，降美人张氏亲戚恩泽太频，臣添为谏官，每闻小有亏损圣德之事，须合力言，难避天谴。臣窃见自古帝王所宠嫔御若能谦俭柔善，不求恩泽，则可长保君恩。或恣意骄奢，多求恩泽，则皆速致祸败。臣不敢远引古事，只以今宫禁近事言之，陛下近年所宠尚氏、杨氏、余氏、苗氏之类，当其被宠之时，骄奢自恣，不早裁损，及至满盈，今皆何在？况闻张氏本良家子，昨自修媛退为美人，中外皆闻以谓与杨尚等不同，故能保宠最久。今一旦宫中取索频多，恩泽日广，渐为奢侈之事，以招外人之言，臣不知陛下欲爱惜保全张氏，或欲纵恣而败之。若欲保全，则须常令谦俭，不至骄盈。臣料八千匹绫罗，岂是一作必非张氏一人独用？不过支散与众人而已，乃是枉费财物，尽为众人。至于中外讥议，则陛下自受。以此而言，广散何益？昨正月一日，曹氏封县君。至初五日，又封郡君。四五日间，两度封拜。又闻别有内降，应是疏远亲戚，尽求恩泽。父母因子而贵可矣，然名分亦不可太过，其他疏远，皆可减罢。臣谓张氏未入宫之前，疏远亲戚，各皆何在？今日富贵，何必广为闲人，自招谤议，以累圣德？若陛下只为张氏计，亦宜如此，况此事不独为张氏。大凡后宫恩泽太多，宫中用度奢侈，皆是亏损圣德之事，系于国体，臣合力言。伏望圣慈，防微杜渐，早为裁损，取进止。  

御人  

【`经子法语`】  

《国语》：御人妇人。  

【`西汉书`】  

《王莽传》：进所征天下淑女备和嫔美御，御人八十一，视元士。  

和人  

【`西汉书`】  

《王莽传》：莽进所征天下淑女备和嫔美御，和人三，位视公。  

嫔人  

【`西汉书`】  

《王莽传》：莽进所征天下淑女备和嫔美御，嫔人九，视卿。《上官后传》：内与父诸嫔人侍御皆乱，师古曰：嫔人谓妾也，侍御。则兼婢矣。  

良人  

【`西汉会要`】  

良人视八百石，比左庶长。  

刀人  

【`北史`】  

《后妃传序》：隋炀帝时有承刀人，皆赴侍左右，并无员数，视六品以下。  

令人  

【`诗`】  

《凯风篇》：母氏圣善，我无令人。（注：信善也。详风）  

【`山堂考索`】  

宋制，凡命妇，其夫官自左散骑常侍，权六曹尚书，御史中丞，开封府尹，六曹侍郎，枢密直学士，龙图、天章、宝文、显谟、徽猷、敷文等阁直学士，宣奉、正奉、正议、通奉、通议大夫，左右骁卫以下诸卫上将军，殿前都指挥使，承宣使，太中大夫，观察使，入内侍省，内侍省都知，带遥郡团练使以上，政和殿中大司晟、太中大夫以上，其母妻并封令人。  

【`孙逢吉集`】  

《明堂恩恭人李氏封令人》：敕，朕诵二南之诗，至于流荇采繁，相与共祭，自天子达，皆内助也。故诗人诵之，仲尼定为篇首，其意深矣。具官某，妻具位某氏，以尔夫子，为吾从班，肆予初，执事有恪，以朕之获助于长秋，则尔亦可以膺修内职之赏矣。晋封美号，庸示宠光，虽曰旧章，实应经谊。可。  

【`张紫微先生集`】  

《朝散郎充徽猷阁待制潘良贵故母施氏可特赠令人》：敕，庙泽之行，既追褒于祢室。若其内馈或遗，则何以慰人子之心哉？具官某，母某氏，柔德懿范，虽不著闻，有子而贵，遂从其秩，亦可知其积累有所自矣。称谓甚隆，尚能顾享。可。《徽猷阁待制云云曾统故妻张氏，可特赠令人》：敕，朕穆卜季秋，大称礼，发明号，拥神休，以与海内同函蒙之福，顾吾甘泉之旧，夙资内助之勤，可无追荣，以慰幽穸。具官某，故妻某氏，行不越于阃彝，德足书于图史，早以令善，归逢其良，极勤劳于室家，每同甘苦；殆良人之通显，已隔存亡，用霈恩章，增其称谓，纳书以衤遂，尚克歆承。可。《徽猷阁待制董故妻李氏可赠令人》：敕，朕惟人臣之于室家，生则共其甘苦，没欲致其哀荣，贵贱一也。庙泽之行，顾可忘褒贲之典哉！具官某，故妻某氏，禀德令柔，凝姿婉女慝。操行甚美，夙有宜家之称；赋命不融，中乖偕老之约。增宠号名之美，以为阃阀之光，尚其有知，歆承嘉命。可。《徽猷阁待制云云程妻沈氏可特封令人》：敕，朕惟侍从之臣，入则馨论思之益，出则寄藩宣之重。顾其德义之美，糸臣殳有内馈之助焉。可无褒崇，以风德化，具官某，妻某氏，柔仁端靖，孝爱兹祥，为女而教不烦，为妇而家以人。四德兼备，宜膺令名，矧兹庙泽之行，可无贲饰之典。饮承荣命，无怠相成。可。《试中书舍人王钅禾故母云云余氏可特封太令人》：敕，承天地之福，蒙祖宗之休，不敢专乡而独美。既以推之天下，遍于群物矣。徒欲德施之广，宁有存没之间。具官某，故妻某氏，幼服训戒，以自约饬，及事君子，率礼无违。虽秉德甚贤，当膺服饰之盛，而赋命勿永，不及光荣之日。宜疏恤典增宠号名，尚服明恩，以绥厚夜。可。《妻云云余氏可特封令人》：敕，朕广大建祀，并侑祖宗，承神至尊，罔弗祗若。克绰厥福，均被迩遐。既先侍从之臣，亦逮室家之壶。具官某，妻某氏，凝姿婉约，秉德柔嘉，如桃夭之宜室家。躬采以承祭祀，穆然阃则，足称妇师。静女其姝，宜载彤管之盛；君子偕老，允膺称谓之隆。开汤沐之封，以耀笄珈之德，饮承恩命，祚嗣其昌。可。《权尚书礼部侍郎郑刚中故母盛氏可特赠令人》：敕，妇有三从之义，服饰则系其夫；国家广教孝之风，品秩或视其子。属者大事获考，均厘万官，宜霈湛恩，用褒泉壤。具官某，母某氏，少有贤行，嫔于德门。奉事良人，则甘乎牛衣之贫。逮抚幼孤，则几于织屦自给。虽隐约之备至，终操行之不移，卒成其儿，以儒自显，千钟不洎，虽深风木之悲；四德无亏，终被恤章之报。尚其精识，永亢而宗。可。《妻云云石氏可特封令人》：敕，朕笃报本之诚，既承神于月兮，广敷锡之义，遂浸福于黎元。顾吾侍从腹心之臣，实有室家左右之助，可无褒宠，以逮其私。具官某，妻某氏，秉德幽闲，凝姿婉娈。既笄而承父母，能尽于女工，执馈以事尊章，遂成于妇顺。其锡赞书之茂，俾增称谓之隆，像服是宜。方膺于来宠，君子偕老，无怠于相成。可  

【`宋洪文安公集`】  

《左朝奉大夫，充敷文阁待制知台州凌哲所生母安人唐氏赠令人制》：朕以牺牲币，对越天地，而推其福于中外，为人子者，举得光荣其亲，所以广孝治也。某氏，慈祥庄静，克循箴规，馀庆所钟，是生贤息，簪笔持橐，致位显融，属兹沛恩，可忘血阝典。魂兮不昧，服此令名。《龙图阁待制王刚中母吴氏赠令人制》：朕惟人子之于亲，其显扬之孝，未尝一日忘也。故因郊霈，覃及诸臣之母，矧吾侍从者哉！某氏，懿恭淑慎，来嫔德门，积善蕴仁，蔚为妇式，流泽蕃衍，在其后人。是生名臣，殿我全蜀，属时元祀，优锡令名，尚或有知。来歆异数。《权尚书吏部侍郎周绾前妻恭人李氏赠令人制》：夫尊于朝，妻贵于室，古之谊也。今吾左右之臣，服在禁路而其配不与焉。则追荣之典，所不可后。某氏，言容功德，夙蹈箴规，主馈宜家，妇道克著。赋命之啬，不偕显融，属此均厘，惟异矜尔。其祗涣爵，以从姑于九原。《妻恭人李氏封令人制》：朕既克修元祀，裒致纯嘏，敷锡于下，以均四海之欢，则予法从之臣，可无褒律以贲其室家哉。某氏，夙有容仪，来归吉士，珩之规母教，频蘩之事惟勤，迨兹庆成，锡以恩渥，勉循柔履，服此令名。《权尚书礼部侍郎孙道夫母安人侯氏赠令人制》：朕恭即国南，肃扬神燎，蕃厘所被，冲漠弗遗。矧惟禁路之良，可后妣宫之贲？某氏夙有驯行，来归德门，遵图史以克勤，睦宗姻而无间，是生哲嗣，作我名臣。属兹典之成，申以愍书之渥，灵其不昧，尚克享之。《妻安人赵氏封令人制》：朕蒇事崇丘，告虔有昊，荷天仪之昭答，沛云施以流行，眷言法从之贤，宜被闺门之宠。某氏甚德而度，参和为仁，共频艹蘩蕴藻之羞，闲织组纟川之事，传中郎之业，多读父书，侍太史之祠。今从夫贵，兹诞敷于惠术，亟申锡于褒章，祗服令名，益惬柔履。《给事中杨椿母安人宋氏赠令人制》：朕广孝以治天下，故因郊霈，覃及诸臣之母，矧吾左右从官者哉！某氏淑慎身，冲和宅志，柔仪全于四德。慈训见于三迁，若时禁联，乃尔哲嗣。肃雍显相，迄典之涓成。圣善令人，盼泥书而甚宠，魂兮不昧，其承。《妻安人孙氏赠令人制》：夫尊于朝，妻贵于室，古之谊也。今吾侍从近臣，光耀休宠，而其配弗与焉。则追褒之曲，所不可后。某氏柔嘉宅志，靓静处躬，克兼四德之贤，动谨七篇之戒。慨舜华之早谢，不及偕荣，想苹采之流芳，岂无遗恨？兹缘严祀，加贲愍章，其祗服于令名，以增辉于幽穸。《权尚书刑部侍郎杨揆妻宜人陈氏封令人制》：警戒相成之道，妇人所以相其君子也。今吾侍从近臣，夙夜匪懈，亦质有内助焉。方元祀涓成，神祗响答，其可无褒优之泽哉！某氏驯行懿德，作配名家，动容周旋，躬有法度，阃内之治，人皆曰贤。妇爵从夫，高下视等，益隆柔履，服此令名。  

【`李璧雁湖集`】  

《不擅所生母赠令人制》：子则已出，而女君在焉。子虽贵，生既不敢匹重于嫡矣，傥没，又不致号称以表之，则无乃绝孝子之望乎？朕所以郊而泽及于人之先者以此，尔服卑执烦，鞠有令器，并帅卫府，阴教所就。嗟尔去世，年不逮养，肆因均胙，申锡闵章，推存知亡，宁不夷怿。至及命数，胝而子官，尔如庆长，追宠未艾。  

《不擅故妻赠令人制》：朕有大事于郊庙，而惠下逮辉翟，矧吾公族内朝之臣，礼所厚，苟可隐血阝尔私者，岂顾使之有遗。尔履度辑柔，上下雍睦，虽降命不淑，莫偕君子以终老。而值国多庆，犹依夫爵而加赠，纶章诏袭，致副于幽，存没并荣，尚怀恩体。  

【`洪适盘洲集`】  

《权洮州赵令结妻包氏封令人制》：尔夫身留异域，而王师薄于城下。尔能率军民望风归义，忠壮如是，女史所无。宜锡令名，以开脂泽。使妄男子，知所愧焉。  

淑人  

【`宋官制旧典`】  

政和初，诏命妇视夫，诸阁学士以上封淑人。  

【`国朝诸司职掌`】  

凡文官正从三品，祖母、母、妻各封赠淑人。  

【`宋洪文安公集`】  

《左中奉大夫充敷文阁待制知泉州辛次膺母太硕人王氏封太淑人制》：朕以圣母，膺八帙之庆，故推隆施以幸天下。凡有籍于朝者，举得显扬其亲，矧吾侍从之老哉！某氏蚤以令仪，嫔于华族。经之以恭俭，纬之以慈祥。生此英髦，有声盛世，属时异渥，宠进嘉称，岂特伸朝廷之恩，所以慰闺门之孝。《吴挺妻宜人李氏封淑人制》：朕褒表群臣，礼既异数，故妇人制爵，有不系其夫而贵者，以尔静专柔女慝，嫔我世臣，万里于行，勤于内助。朕既处挺以横班之峻，可无恩渥以为尔宠。进升淑号，实亚小君，往茂承之，益隆懿范。  

【`张广东窗集`】  

《右通直郎监登闻鼓院吴母彭氏特封淑人》：敕，昔尔父以清忠直节，称重一时。士固愿出其门，而尔夫又以文学议论，位至从班，尔为命妇旧矣，不因子而贵也。今尔子，仕于王朝，请以一官易淑人之号以加汝，夫格令所在，朕岂得而私哉！然于人子显亲之义，或略格令而从之，盖以广孝也。尔其以所闻于父夫者诏其子，使知所以事君，则尔于荣名，将有继焉。《皇后姑吴氏姨单氏并封恭人婶吴氏二人妹吴氏二人并封淑人》：敕，具官某氏等，礼隆宫掖，泽被私门。尔以懿亲，宜同其庆，峻颁封号，用颁国恩。  

【`陈止斋集`】  

《中书舍人楼钥母太硕人汪氏遇庆典恩特封太淑人》：敕，朕观鲁诗，诵僖公之有道及其寿母，于以知吾卿大夫之贤，其母氏不可以无报礼也。具官某母具位汪氏，克相君子，为名大夫，是生贤嗣，世济其美，以钥之议论风操，过鲁侯远甚，则尔母视鲁夫人贤何如也。爵虽从其夫，而善祥集于晚年，教行于子，而令誉闻于斯世。逮兹邦庆，氵存锡赞书，抑与鲁人请命于周而后作颂者异矣。尚服宠光，以绥寿祉，可。  

恭人  

【`山堂考索`】  

宋制，凡命妇，其夫官自太子宾客、詹事、给事中、中书舍人、殿前副都指挥使、左右谏议大夫、权六曹侍郎、枢密都承旨、保和殿侍制、龙图天章宝文显谟徽猷敷文阁待制、太常宗正卿、秘书监、中大夫、七寺卿、中奉中散大夫、防御团练使、左右金吾以下诸卫大将军，入内内侍省副都押班、带遥郡团练使以上，政和大司乐、殿中少监、中散大夫以上，其母妻并封恭人。  

【`经世大典`】  

正从六品，母妻并封恭人。  

【`国朝诸司职掌`】  

凡文官正从四品，母妻各封赠恭人。  

【`宋洪文安公集`】  

《左宣教郎试起居舍人张孝祥母孺人时氏封恭人制》：张孝祥答刂子，母时氏以视父官，方封孺人，欲望特赐，敷奏许依孝祥官叙引用，今来恩诏加封，奉圣旨特依所乞。朕以圣母膺无疆之寿，故推庆施以幸天下。凡有籍于朝者，举得以宠绥其父母，矧吾左右之臣，于亲独不然哉！尔粹质柔规，光于阃内，维时令子，实代予言。属此恩，可忘锡类，超封三级，靡限彝章，益懋温恭，以祗嘉号。  

【`张广东窗集`】  

《中亮大夫康州防御使程俊母邵氏特封恭人制》：敕，朕展彩神祗，均厘臣庶，惟事君既尽其节，则涣宠斯及其亲。具官母某，礼法奉身，柔嘉作则。积善之庆，有息而贤，比垂隔于封陲，盖备尝于险阻，岂其忠义之感，遂致母子如初。属熙事之告成，宜湛恩之下逮，申锡懿号，增贲私庭，服我宠荣，益绥寿祉。  

【`汪藻浮溪集`】  

《宣和皇后侄女母吴氏封恭人制》：朕感颖谷封人之言，于母党之亲，未尝不致意也。以尔常事外家，实生息女，宜加封号，以示异恩。尚保厥休，无忘所自。  

【`刘后村集`】  

《周汉国公主府从人叶氏封恭人制》：古之称女妇之贤者，必归功于保姆。尔执事贵主左右，昔见其衣裼，今见其筑馆，可以言劳旧矣。其锡温恭之号，俾沾优渥之恩。可。  

安人  

【`山堂考索`】  

宋制，命妇，其夫、子官自中书门下省检正诸房公事、尚书左右司郎中、右文殿修撰、国子司业、少府将作军器监都水使者、太子少詹事、左右谕德、入内内侍省副都知押班、枢密承旨、副都承旨、起居郎、起居舍人、侍御史、尚书左右司员外、枢密院检详诸房文字、秘阁修撰、开封少尹、尚书六曹郎中、开封府判官、推官、直龙图阁朝请朝散朝奉大夫，官客省四方馆门公事、武功至武翼大夫带遥郡刺史、武功至武翼大夫政和辟雍司业、知引进司公事、朝奉郎以上，母妻并封安人。  

【`百川学海`】  

学斋毕：政和初，定命妇八阶，孺人次以室人，后改为安人，亦见于大诏令，今职源等书亦不载也。  

【`国朝诸司职掌`】  

凡文官正从六品，母妻各封赠安人。  

【`李璧雁湖集`】  

《希悦妻叶氏希闵妻章氏并特封安人制》：朕祗见昊穹，均颁祭泽。矧以宗盟之属，在其闺阃之贤，国有彝章，宜加再。命尔流芳涧藻，作配华。每殚内助之劳，克相友于之美，各从夫爵，进秩一阶，尚体国恩，益隆妇顺。  

【`陈止斋集`】  

《皇城司李孝友女孺人李氏特封安人》：敕，具位某氏，朕惟古后妃，有求贤审官之志而不私谒，而人主则特隆于肺附之亲。夫惟后妃弥逊，人主弥恩，斯可观已。日者吾后省家庙，尔以犹子，实来相礼，朕嘉与之。用益汝封，尚服宠荣，无违我齐家之化。可。  

【`周益公大全集`】  

《知海州魏胜中箭病笃其妻于氏割股与食遂得安愈特封安人制》：壬午三月七日敕某氏，昔辟司徒之妻，以有礼封于石。今胜守吾边垒，正辟司徒之职也。尔能不爱尺寸之肤，愈胜夷伤之疾，非特有礼而已。表而出之，进联命妇，视古列女，其庶几乎。可。  

【`刘后村集`】  

《佥书枢密院事杨栋乞以特转一官回赠故姊杨工旨赠安人制》：士大夫贝也恩于父母，若王父母，若昆第，则有之矣。回女兄，自吾枢臣始。尔生靖恭扬之裔。媲曲江张之孙，贤而不寿，宰木已拱，而枢臣尚右、之感如新。岂非畴昔女须之戒灵均，道韫之勉幼度者，不止于怡愉而已，有切之益焉。其加妇爵，以昭友恭之谊。可。  

【`卫后乐先生集`】  

《宇文虚中女赵恬妻宇文氏赠安人》：尔父以忠徇国，禾巨于当路，汔罹异域之祸，朕固褒表之矣。尔夫缘坐，尤非其罪，慨念百年之久，甫还七品之阶，追国畀命封。适从夫爵，灵兮不昧，歆我血阝章。可。  

宜人  

【`山堂考索`】  

宋制，凡命妇，其夫官自通侍大夫，马军都指挥使，副都指挥使，步军都指挥使，副都指挥使，国子祭酒，大常宗正少卿，监书侍正，宣正，履正，叶忠中侍，中亮大夫太子左右庶子，中卫，翊卫，亲卫，拱卫，左武，右武大夫，诸州刺史，附马都尉，集英殿修撰，七寺少卿，朝议奉议大夫，入内内侍省都知，武功至武翼大夫带遥君邑团练使，宣政使，政和典乐，朝奉大夫以上，其母妻并封宜人。  

【`经世大典`】  

元命妇夫官正从七品者并封赠宜人。  

【`国朝诸司职掌`】  

凡文武正从五品，母妻各封赠宜人。  

【`宋范石湖大全集`】  

《琼州山寨首领黄氏可宜人》：琼管守臣，言汝以健妇自将，群盗帖息，旌以褒律，嗣其母封，弗懈益虔，培殖后福。  

【`刘后村集`】  

《宣教郎直秘阁通判临安府贾蕃世妻赵氏封宜人制》：尔侍曾祖姑两国燕禁中，温恭肃敬，盖相门之贤妇，亦贵家之内则也。其锡新封，以昭异数。可。  

硕人  

【`敬斋古今黄主`】  

《白华篇》：啸歌伤怀，念彼硕人。维彼硕人，实劳我心。正指申后为硕人。如硕人其颀，衣锦衣，皆指美者而言，理明白而辞婉顺，无一毫可疑。而说者乃以为褒姒妖大之人，一何所见之偏耶！  

【`宋官制旧典`】  

政和初，诏命妇视夫，大夫以上封硕人。  

【`张紫微先生集`】  

《武功大夫解忠故母薛氏可特赠硕人》：敕庙泽之行，既追褒于祢室。若其内馈或遗，则何以慰人子念母之心哉。具官某，故母某氏，柔顺辑其闺门，淑慎修其妇道，有子而贵，遂从其秩。称谓甚隆，尚能顾享。可。  

《故妻云云房氏可特赠硕人》：敕，朕惟人臣之于室家，生则共其甘苦，没则致其哀荣。庙泽之行，岂可忘追贲之典哉？具官某，故妻某氏，禀姿柔令，赋命不融，兹锡赞书，俾增称称谓，知气如在，尚克能歆。可。妻云云孟氏可特封硕人》：敕，朕褒宠之典，务极优隆，庙泽既行，下逮家室。具官某，妻某氏，禀资柔令，既逢其良，遂阶光荣，荐膺封号，益加美称，以示恩光。其相尔夫，共图报塞。可。《保庆军承宣使云云士套故妻郭氏可特赠硕人》：敕，朕惟人臣之于室家，生则共其甘苦，没则致其哀荣，况吾磐维之亲，岂无伉俪之念。庙泽之施，追贲可遗。具官某，故妻某氏，山河之德，称其象服。柔正之行，克相夫子，宜加愍典，增美号名。精识不渝，尚知歆享。可。《故妻郭氏可特赠硕人》：敕，上词同具官某，故妻郭氏，秉德幽闲，凝资婉娈，既笄而承父母，能尽于女工。执馈以事尊章，遂成于妇顺。其锡赞书之茂，俾增称谓之隆，尚其有知，歆承褒恤。可。《故妻郑氏可特赠硕人》：敕，上词同行不越于阃彝，德足书于图史，早以令善，归于宗支，克躬频艹藻，以承祭祀，宜加恤典以示褒荣。增贲嘉名，以光庙室。惟其知气，尚或能歆。可。《徽猷阁直学士云云向子湮弟右朝散郎子谟故母李氏欲特赠硕人》：敕，朕惟惠泽之行，下逮于臣工。追褒之文，既加于祢室。岂其内助，不与湛恩。如是则何以慰人子念母之心，彰妇人从夫之义乎？具官某，母某氏，柔仪婉娈，令德幽间，躬采频艹法度之防，致鹊巢积累之盛。并袭余庆，以启后人，愍册之行，益隆称号。光尘如在，歆我恩荣。《洪州观察使呼延通母云云刘氏可特赠太硕人》：敕庙泽之行，既追褒其祢室，若其内馈或遗，则何以慰人子念母之心哉。具官某，母某氏，柔德懿行，虽不著闻，有子而贵，遂从其秩，亦可知其积累所自矣。称谓甚隆，尚能顾享。可。《妻宋氏可特封硕人》：敕，朝廷褒崇之典，下逮室家，岂无意乎？盖将责其内馈之助，相戒以图报焉。具官某，妻某氏，禀资柔令，归逢其良，遂阶光显，荐膺封号，每加益隆，其相尔夫仰酬恩礼。可。《和州观察使云王胜故母云周氏可特赠硕人》：敕，庙泽之行，既追褒于祢室，若其内馈或遗，则何慰人子之念哉！具官某，故母某氏，柔德懿范，虽不著闻。有子而贵，遂从其秩，亦可知其积累所自矣。称谓甚隆，尚能顾享，可。《继母云云牛氏可特封太硕人》：敕，升侑合宫，锡福群下，顾其寿母可后疏恩。具官某继母某氏，为妇而恭，为妻而义，爰以子贵，显膺褒荣，俾寿而昌，益介厥福。可。《故妻云云杨氏可特赠硕人》：  

敕，朕惟人臣之于室家，生则共享甘苦，没则致其哀荣，贵贱一也。庙泽之行，顾可亡褒贲之典哉！具官某，故妻某氏，禀姿柔令，赋命不融，兹因庙泽，俾增称谓。惟其知气，尚克能歆。可。《故妻张氏可特赠硕人》：敕上词同具官某，故妻某氏，秉德柔嘉，凝姿婉约，逮良人之通显，既已隔于存亡。爰以恩章，尚知歆服。可。《试御史中丞何铸故母云吴氏可特封太硕人》：朕肃祗旧典，称秩明，神灵宴，祝嘏并告，幸大事之获考，岂丰福之敢专？顾通籍众臣，咸被扬亲之宠，矧甘泉法从，可稽寿母之褒。具官某，母某氏，生于大家。来嫔令族，山河象德，图史身。事夫以恭，夙有如宾之誉，生子而令，咸多称愿之言。遂以才贤，为吾执法，合宫大享，实预侍祠，顾假之无哗，系纠绳之是赖。用颁书命，以慰亲慈。名称益隆，不愧武昌之号。脂泽有奉，伫开石之封。祗服恩荣，益绥祉福。《妻云云张氏可特封硕人》：朕御彤管之诗，而叹妇德之贤，览采蘩之什，而知保家之助，属者涓成盛礼。大赉四方，锡福均厘，既以尽褒扬之典。自外及内，顾可遗家室之私。具官某，妻某氏，奉养无违，体柔而正，山河象德，具容润之仪，礼法兼资，全钟郝之懿，左右夫子，裨益宏多，辑宁亲连，门风载睦，用锡号名之美，以为闺门之光。宜尔家人，嗣膺褒宠。《龙神卫四厢都指挥使云云张中彦妻宁氏可特封硕人》：敕，朝廷遇臣之章，位高则宠渥，人臣事上之礼，恩厚则报丰。今庙中之泽，曲加于中捆，恩则厚矣。其所以辅相其夫以图报予者，独无望于尔乎？具官某，妻某氏，秉资令柔，归于良奥。从夫之爵，称号益隆。惟使尔夫于所以事国者无愧，则尔益荣矣。尚勉之哉！可。  

【`洪文安公集`】  

《显谟直学士左太中大夫知绍兴府王师心母硕人陈氏赠硕人制》：累茵列鼎，贤哲所以怀亲；随印密章，帝王所以广孝。某氏身端淑，秉德柔良，践懿躅以肥家，积阴功而焘后。遗此三迁之教，生吾两禁之英。维彼硕人，已垂声于大暮；必有余庆，方锡羡于高门。兹留严，载申前命，尚冥幽之不昧，或盼享以来歆。《兵部侍郎周麟之母孺人楚氏赠硕人制》：风木之感，贤人所以怀亲；蓼萧之恩，王者所以广孝。肆裒神贶，追贲爰章。某氏，出自高门。来嫔望族，柔嘉闲于保训，慈俭著于母仪。蕴德居多，发祥可必，后世有继，方大启于庆源，硕人其颀，今遂膺于新命，尚惟彷佛，服此宠灵。《妻孺人胡氏封硕人制》：左右从臣，秉德陪朕。抑贤配有以辅佐，如诗人所歌，《鹊巢》之化，《小星》之惠，《采频艹》之循法度，《采蘩》之奉祭祀，以济登兹，则汤沐之封，所不可后。某氏，笃生华阀，有彤管之规；作合良人，著季兰之行，里言无间，中馈是勤。迨涓吉于丰，亟申盼于褒纟孛，益懋柔嘉之则，以祗硕大之封。《权吏部尚书贺允中母令人王氏赠硕人制》：风木之感，贤人所以怀亲；蓼萧之恩，王者所以广孝。某氏，温恭惟德，淑慎其身，事夫于隐约之时，遗子皆清白之训。尚书八座，虽不洎于重茵，细札十行，已屡颁于密爰。兹缘元祀，加贲褒条，其承硕大之称，以壮幽冥之观。《妻令人邓氏赠硕人制》：朕迎一阳之休，严三岁之祀，涓成熙事，覃及庶工，眷言侍从之良，宜有闺门之贲。某氏笃生贵阀，夙著令仪，赞频艹频蘩柔洁之羞，服珩委佗之度，君子偕老，光荣杳隔于平生。硕人其颀，哀厚聊申于大暮，芳魂不昧，其克知歆。  

【`李璧雁湖集`】  

《皇叔祖奉国军承宣使知大宗正事不塑妻令人吴氏封硕人制》。敕，圣唯飨帝，必隆敷锡之恩，教本宜家，当懋褒荣之典，矧予尊属，可后徽章。某氏，躬女士之贤，服公宫之教，来嫔协兆，凤凰早咏于和鸣。内助宣劳，麟趾迄推于信厚，乃眷司宗之老，夙登届后之联。其在小君，宜升命秩，礼既成于肆祀，泽何爱于疏封。硕人衣锦之诗，无忘效法，君子副笄之贵，益迓宠光。可。  

【`张广东窗集`】  

《皇后弟妻钱氏封硕人赵氏封恭人》：敕，某氏等，礼隆宫掖，泽被私门，尔以懿亲。宜同其庆。峻加封号，用侈国思。  

【`范石湖大全集`】  

《和义郡夫人蔡氏可封硕人》：朕敛时五福，延及群生，我泽如春罔不渐被。笃近举远，宜有异恩。具官令仪静媛，素履长裕。庆钟淑女，克昌其门，颀硕嘉名，用作尔祉。宜其象服，以对龙光。  

【`郑起潜立庵集`】  

《皇叔容州观察使希丞妻令人董氏特赠硕人制》：夫尊于朝，妻贵于室，古之谊也。矧予属近行尊，显相祀，涓成锡祉，可无褒优之泽，以为壶范之光乎？具官某，妻某氏，生有淑质，作配高门，莫谐富贵之同，永慨幽明之隔。徽章未艾，载加硕人之封，懿德如存，式表柔嘉之则。灵而不昧，尚克顾歆。  

【`许翰襄陵集`】  

《管军周宁母赠硕人制》：昊天降祉，率土蒙仁帝辉旁烛于海陬，王泽下洞于泉壤。某氏，恪勤厉节，克相其夫，宠奖繁荣，是维有子。纡训词于申锡，昭祀事而熙成。庶几有知，尚克来享。可。《工部侍郎柳庭俊妻封硕人制》：在昔周召，实分陕郊，正自家人，辅成王化。眷朕迩联之室，宜多可列之贤。乃属明，咸锡嘉祉。某氏，不违于则，有相其良，与分邦家之光，以懋闺门之秀。著其硕德，比于庄姜，永念何修，益称斯宠。可。又《所生母阮氏赠硕人制》：汉文帝以黄龙见成纪，始下诏议郊祀。礼官曰：古者天子，夏亲祀上帝于郊，乃以四月幸雍祠五畴，今朕以边事展期，盖亦有合于古也。某氏，其性婉淑，其仪庄靓，乃生令子，为时显人。入从出藩，以尽立身之美，冬温夏清，莫酬养志之诚。式慰孝思，用推愍典，母慈如在，尚克享之。  

孺人  

【`礼记`】  

《曲礼》：天子之妃曰后，诸侯曰夫人，大夫曰孺人。注：孺之言属也。  

【`山堂考索`】  

宋制，凡命妇，其夫子官至直天章阁，殿中侍御史，左右司谏，正言，符宝郎，正侍，宣正，履正，叶忠，中侍，中亮，中卫，翊卫，亲卫拱卫，左右武郎，枢密副承旨，尚书六曹员外郎，同管客省四方馆门公事，枢密院诸房副承旨，直宝文阁，开封府司录参军事，朝请、朝散、朝奉郎，少府将作军器少监、监察御史、和安、成和、成安、成全、平和、保安大夫，诸卫将军，著作郎，武功至武翼郎，政和签书引进司公事，殿中丞，通直郎以上，其母妻并封孺人。  

【`国朝诸司职掌`】  

凡文官正从七品，母妻各封赠孺人。  

【`宋綦崇礼北海集`】  

《奉国军奏，忠翊鸣鹤巡检陈中母郭氏，年九十二，可特封孺人制》：敕，具官某母郭氏，王者贵老，为其近于亲也。自两宫北狩，违慈颜温清之奉，朝夕思望，不胜陟屺之情，而中乃有母，寿将百龄，就养在官，举如其制。朕甚荣之，属以郊恩，锡兹嘉号，用为汝宠，以介寿祺，可。  

【`洪文安公集`】  

《左太中大夫同知枢密院事王纶亲姨庞氏封孺人制》：左太中大夫，同知枢密院事王纶札子：伏睹近降诏书，皇太后圣寿八十，当与普天同庆。应京官选人并使臣，父母年八十以上，特与官封。纶有母同安郡夫人亲妹庞氏，见年八十三岁，本家与夫家，皆系仕族，欲望许依今来诏书，特与封号。正月十三日，奉圣旨依。朕以圣母，膺无疆之寿，故推庆泽以宠天下之老。尔年未盈九十，非诏所褒，而吾枢臣以从母为请，顾何爱一命，不以为积善之报乎？《右迪功郎叶义制母郑氏年九十岁封太孺人制》：老吾老以及人之老，古今之通谊也。尔蕴仁积善，克享耄龄，有子在官，兹逢大霈，锡之初命，贲以明缗，岂徒为闾里之光，所以广人伦之孝。《右迪功郎汤思谦母刘氏封太孺人制》：朕以太母，膺八秩之庆，故推隆施，以广锡类之仁，尔善积阙躬，耄期是享。在官有子，属此恩，往服徽章，益绥寿嘏。《右奉议郎张坚所生母李氏封孺人制》：凡有籍于朝者，宠荣其亲，得及庶母，盖原人情而为之节文。坚以亲在不可以申私恩，而愿妻封以报顾复之德。朕方以孝治天下，其可无从乎？《右文林郎安师道母张氏封太孺人制》：朕以圣母，膺无疆之寿，故推恩霈，覃及天下之老，尔耄期康宁。有子在列，何惜一命，不以慰其锡类之孝乎？  

【`张广东窗集`】  

《左迪功郎孙朝隐母宋氏年九十一特封太孺人》：敕，具官某，母某氏，朕尊礼高年，教民为孝，尔为人母，以寿得封，锡命惟新，用覃风化。《保义郎吕定母吴氏年九十二特封太孺人》：敕，具官某，母某氏，朕推崇孝治，赉及期颐。尔仕于朝，而有寿母，肆加封号，风示万方。《开州文学李由直母任氏年九十六封太孺人》：敕，具官某，母某氏，间者宗祀礼成，霈泽四海，期颐之人，亦沾庆赉。矧尔有子，齿于仕版，锡以封号，用昭恩荣。《左奉议郎守秘书省著作郎王杨英祖母朱氏特赠孺人》：敕，国家封赠之典，以爵为差，虽吾侍从之臣，恩不及于再世。而尔孙以妻之封号，请于汝，岂常制哉？朕方以孝治天下，嘉尔年甫期颐，而终及见其孙登科从事，亦人间之鲜俪者也。今扬英为吾太史，风动四方，自儒者始，朕故略格。今以旌汝，于汝亦可谓荣矣。营魂不昧，尚其歆承。《右迪功郎冯经母年一百四岁封太孺人》：敕具官某，母某氏，朕惟宗祀礼成，故敷霈泽，嘉尔百年之老。适沾一时之恩，肆颁丝纶，益介寿祉。《皇后姨张氏封孺人》：敕，具官某氏，礼隆宫掖，泽被私门。尔以懿亲，宜同其庆，宠加封号，用侈国恩。  

【`李璧雁湖集`】  

《忠翊郎徐宗父显崇封保义郎致仕，母潘氏特封孺人制》：并年九十以上昔四代之政，同于尚齿。西汉之爵，时赐高年。矧惟我家，尤务贵老。尔夫妇生王畿千里之内，乃陵六世之民，自非积善于身，安得偕老之福。有予服采，适际湛恩，何惜一　命，不以慰其兰陔之乐哉！《诸葛氏杨氏封孺人制》：朕拜况于郊，命有司访百年者宠秩之，所以示贵老之义，而教民孝也。尔积善隐微，龄衍十帙，金葩玳首，用异恩纶，尚训后人，无忘忠敬。  

【`汪藻浮溪集`】  

《桂州甘氏年九十可封太孺人制》：朕恢崇孝治，尊礼高年，嘉涵养之遐区，有期颐之寿母，爰加封邑，以厚人伦，庶几万里之庆门，尚见七庙之遗俗。  

【`翟忠惠先生集`】  

《陈泽乞封母郭氏太孺人》：敕，具官某氏，孝治之世，相戒以养，嘉尔爱子，亦有母遗。肆从所请，爰锡命号，禄实逮亲，可无宠乎？  

【`范石湖大全集`】  

《台州仙居县尉余闳母潘氏，饶州浮梁县主簿谢称母董氏，并可特封孺人》：朕归胙庭闱，大霈祭泽，凡一命而上，亲年及耄耋者，皆锡封焉，老吾老以及人之老也。往服宠光，以跻寿域。  

【`周益公大全集`】  

《婉容翟氏进封亲属，张氏与封叔人，刘氏与封孺人制》：敕，具封某氏，服初嗣服，不迩声色，后宫盖阙如也。永惟妇职有不容废，故择良家之合法相者，登备嫔御之列，其选可谓重矣。夫选重则礼厚，礼厚则恩隆，于其私亲，能勿褒乎？往服嘉名，以光柔度。《承信郎陈亻隽母某氏年九十五岁，该绍兴三十一年明堂赦，封太孺人制》：敕某氏，尔年且期颐而有子从仕，庶几诗人所谓寿母者，肆因祭泽，列之命妇，告而族党，侈我荣怀。可。  

【`郑起潜立庵集`】  

《钱塘县百岁妇人叶氏特封孺人制》：合宫祭泽，同宇均厘，尊礼高年，厥有彝典。尔身见四朝，克登上寿，禀厚养深，世所希有。式华其老，爰锡恩封。  

【`刘行简苕溪集`】  

《陈良能母李氏年九十以上特封太孺人制》：敕李氏，朕敛时五福，敷锡万方，存劳百年，被以恩礼，尔积行闺壶，克享上寿，朕心嘉焉。锡之命书，以华其老。抑以为年高德邵者之劝。可。《故保慈夫人亲属孙女雍氏，故男新妇陈氏，并封孺人制》：敕某氏，眷惟保慈之德，实佑朕躬。奄其云亡，中心是悼。疏恩之典，并及懿亲，祗服宠休，毋忘所自。可。  

【`孙觌鸿庆居士集`】  

《武功郎焦广年祖母封太孺人制》：郊宫受厘，布大庆于天下，而施及诸臣之父母。尔躬率德善，庆钟厥孙，加锡命封，盖非常典。益绥寿祉，膺此宠荣。《张氏陈氏可封孺人制》：妇人张氏等，熙事告成，庆覃四海，贵老尚齿，邦法有常。眷予六世之遗民，时乃百年之故老，克庸祗德，以裕厥躬。肆疏汤沐之封，式燕家庭之喜。  

【`宋陈止斋集`】  

《名与故妻秦国夫人妹宋氏封孺人制》：敕某氏，古者畴勋贤之劳，则及其私人，况所尊敬，自吾寿皇以兄礼之者乎？况其君夫人父之同产子乎？以其恩爵为命妇，虽过于惠，朕何爱焉？可。  

【`洪适盘洲集`】  

周梦若母许氏封孺人制：朕祀紫宫，推泽遐迩，票彡缨仕路者，其亲九帙，则有圭组之荣，与夫汤沐之邑，所以教天下之孝也。尔壶范之贤，择邻有训，庞眉华发，逢此恩荣，用增三釜之欢，以彰四德之报。  

永乐大典  

## 卷之二千九百七十三  

九真  

圣人  

【`孔子家语`】  

孔子谓哀公曰：所谓圣人者，德合于天地，变通无方，穷万事之始终，协庶品之自然，明并日月，化行若神，睹之而不识其神，此则圣人也。  

【`曾子`】  

《天圆章》：倮虫之精曰圣人。  

【`白虎通`】  

圣人者何？圣者，通也，道也，声也。道无所不通，明无所不照，闻声知情，与天地合德，日月合明，四时合序，鬼神合吉凶。《礼别名记》曰：五人曰茂，十人曰选，百人曰俊，千人曰英，倍英曰贤，万人曰杰，万杰曰圣。圣人未没时，宁知其圣乎？曰：知之。《论语》曰：太宰问子贡曰：夫子圣者欤？孔子曰：太宰知我乎；圣人亦自知圣乎？曰：知之。孔子曰：“文王既没，文不在兹乎；何以知帝王圣人也？《易》曰：古者伏羲氏之王天下也，于是始作八卦。又曰：圣人作《易》也。又曰：伏羲氏没，神农氏作，神农氏没，黄帝尧舜氏作。文俱言作，明皆圣人也。《论语》曰：圣乎尧舜其犹病诸；何以言禹汤圣人？《论语》曰：巍巍乎，舜禹之有天下而不与焉。与舜比方巍巍，知禹汤圣人。《春秋传》曰：汤以圣德，故放桀；何以言文王、武王、周公皆圣人？《诗》曰：文王受命。非圣不能受命。《易》曰：汤武革命顺乎天。汤武与文王比方。《孝经》曰：则周公其人也。下言夫圣人之德，又何以加于孝乎；何以言皋陶圣人也？《以自篇》曰：若稽古皋陶圣人，而能为舜陈道，朕言惠可底行。又旁施象刑惟明。又圣人皆有表异《传》：伏羲禄衔连珠，唯大目鼻龙。伏作《易》八卦以应枢。黄帝颜得天匡阳，上法中宿，取象文昌。颛顼戴午，是谓清明，发节移度，盖象招摇。帝喾骈齿，上法月参，康度成纪，取理阴阳。尧眉八彩，是谓通明，历象日月，璇玑玉衔。舜重瞳子，是谓玄景，上应摄提，以象三光。《礼》曰：禹耳三漏，是谓大通。兴利除害，决河疏江；皋陶鸟啄，是谓至诚。决狱明白，察于人情；汤臂三肘，是谓柳翼。攘去不义，万民蕃息；文王四乳，是谓至仁，天下所归，百姓所亲；武王望羊，是谓摄阳，盱目陈兵，天下富昌；周公背偻，是谓强俊，成就周道，辅于幼主；孔子宇反，是谓尼甫。立德泽所，与藏元通注。圣人所以能独见前，与神通精者，盖天所生也。又《议礼乐篇》圣人之道有文质。  

【`易`】  

九五飞龙在天。《疏》：圣人以龙德居天位。乾卦元亨利正，《疏》：是以圣人法乾而行此四德，故曰：元亨利正。云从龙，风从虎，圣人作而万物睹，《疏》：此亦同类相感应也。知进退存亡而不失其正者，其唯圣人乎？同上圣人感人心，而天下和平。《疏》：：圣人设教感动人心，使变恶从善，然后天下和平。咸卦圣人久于其道，而天下化成，《注》：言得其所常，故能长久。《疏》：圣人应变随时，得其久长之道，所以能光宅天下，使万物从化而成也。常卦圣人以神道设教，而天下服矣。《注》：神则无形者也，不见圣人使百姓而百姓自服也。《疏》：刑罚当理，故人服也。豫卦圣人养贤以及万民。《疏》：圣人但养贤人使治众，众皆获安。顺卦圣人设卦以观象。系辞上圣人有以见天下之绩而拟诸形容，圣人有以见天下之动而观其会通，以行其典礼。夫《易》云云：圣人以此洗心，退藏于密，《注》：洗濯万物之心。《疏》：万物有疑则卜之，是荡其疑心。行善得吉，行恶遇凶，是荡其恶心也。天生神物，圣人则之；天地变化，圣人效之；天垂象见吉凶，圣人象之。并同上圣人之情，见乎辞。《注》：辞也者，各指其所之，故曰情也。《疏》：辞则言其圣人所用之情。系辞下圣人之大宝曰位，何以守位？曰仁。注：夫有用则有所宝，有用而：弘道者，莫大乎位。《疏》：言圣人大可宝爱者，在于位耳。显诸仁，藏诸用，鼓万物而不与圣人同忧，盛德大业至矣哉。夫《易》，圣人所以崇德而广业也。圣人以此斋戒，以神明其德。夫《易》，圣人之所以极深而研几也。圣人以通天下之志，以定天下之业，以断天下之疑。备物致用，立成器以为天下利，莫大乎圣人。圣人立象以尽意，设卦以尽情伪。圣人易之以宫室，圣人易之书契。天地设位，圣人成能。《注》：圣人乘天地之正，故万物各成其能。《疏》：圣人因天地所生之性各成其能。并同上昔者，圣人之作《易》也，幽赞于神明而生蓍。《说卦》：离也者，明也。圣人南面而德天下，响明而治，盖取诸此也。  

【`礼记`】  

圣人之记事也，虑之以大，爱之以敬，行之以礼，修之以孝养，纪之以义，终之以仁。《文王世子》圣人至德。《礼器》圣人南面而立而天下大治。同上故圣人作则，必以天地为本，以阴阳为端，以四时为柄。《疏》：圣人为教象，须法四时而通也。以日星为纪。《疏》：敬授民时，是法日星为纲纪也。月以为量，《疏》：天之运行，每三十日为一月，而圣人制教，亦随人之才分，是法月为教之限量。鬼神以为徒，五行以为质，礼义以为器，人情以为田。并《礼运》圣人参于天地，并于鬼神，以治政也。《疏》：圣人参拟于天地以修治政教也。故圣人耐音能以天下为一家，中国为一人，《疏》：皆感义怀德而归之。圣人所以治人七情，修十义，讲信修睦。并同上圣人作乐以应天，制礼以配地，礼乐明备，天地官矣。《乐记》圣人作为父子君臣以为纪纲，纪纲既正，天下大定。同上圣人南面而治天下，必自人道始。《大传》圣人建阴阳天地之情，立以为《易》《祭义》清明在躬，气志如神。注：谓圣人也。《孔子闲居》及其至也，虽圣人亦有所不知焉，虽圣人亦有所不能焉。《中庸》舜其大孝也与？德为圣人《中庸》诚者，天之道也。诚者不勉而中，不思而得，从容中道，圣人也。注：言作礼乐者，必圣人。在天子之位。百世俟圣人而不惑。并同上圣人制之以道《乡饮酒义》圣人之制作也，不制以己，使民有所劝勉，愧耻，以行其言。《表记》  

【`孝经`】  

圣人知孝之可以教人也。故因严以教敬，因亲以教爱。《序》圣人之教不肃而成，其政不严而治，其所因者本也。《圣治章》  

【`论语`】  

圣人吾不得而见之矣。《述而》有始有卒者，其惟圣人乎？《子张》  

【`孔子家语`】  

圣人之设防，贵其不犯也。制五刑而不用，所以为至治也。《五刑》圣人之化，太上以德教，而以礼齐之。《五帝德》  

【`河图`】  

黄帝曰：凡人生一日，天帝赐算三万六千，又赐纪二千，圣人得三万六千七百二十，凡人得三万六千，一纪主一岁，圣人加七百二十。  

【`大公六韬`】  

圣人体天。  

【`老子`】  

圣人处无为之事，行不言之教。二章圣人之治虚其心。三章圣人不仁，以百姓为刍狗。五章及至圣人，蹩为仁，醻为义，而天下始疑矣。圣人后其身而身先。七章圣人抱一，为天下式。二十二章圣人常善救人，故无弃人。常善救物，故无弃物。二十七章圣人去甚，去奢，去泰。二十九章圣人终不为大，故能成其大。三十四章不出户知天下，不窥牍见天道，是以圣人不行而知，不见而名，无为而成。四十七章圣人无常心，以百姓心为心。四十九章圣人云：我无为而民自化，我好静而民自正，我无事而民自富，我无欲而民自朴。五十七章圣人直而不肆，光而不曜。五十八章圣人欲不欲，学不学，以辅万物之自然而不敢为。六十四章圣人无为，故无欲。同上圣人执左契而不责于人。有德司契。七十章圣人被褐怀玉，七十章圣人之道，为而不争。八十一章  

【`左传`】  

圣人与众同欲，是以济事。成六年文子曰：唯圣人能外内无患，自非圣人外宁必有内忧，《注》：骄亢则忧患生也。成十六年  

【`曾子`】  

《天圆章》：是故圣人为天地主，为山河主，为鬼神主，为宗庙主。  

【`文子`】  

圣人法，始不可见，终不可及，令出如流。圣人内修道术，而不外饰仁义；知九窍四支之宜，而游乎精神之和。  

【`尸子`】  

圣人之身犹日也。夫日圆尺，光盈天地，圣人之身小，其所烛远矣。圣人正己而四方治，故曰天地之大府。  

【`关尹子`】  

《三极篇》：极者，尊圣人也。圣人之治天下，不我贤愚，故因人之贤而贤之，因人之愚而愚之；不我是非，故因事之是而是之，因事之非而非之；知古今之大同，故或先古，或先今；知内外之大同，故或先内，或先外；天下之物无得以累之，故本之以谦；天下之物无得以外之，故含之以虚；天下之物无得以难之，故行之以易；天下之物无得以窒之，故变之以权。以此中天下，可以制礼；以此和天下，可以作乐；以此公天下，可以理财；以此周天下，可以御侮；以此因天下，可以立法；以此观天下，可以制器。圣人不以一己治天下，而以天下治天下，归功于圣人，圣人任功于天下，所以尧舜汤之治天下，天下皆曰自然。天无不覆，有生有杀，而天无爱恶；地无不载，有贵有贱，而地无彼此；日无不照，有妍有丑，而日无厚薄。圣人之治天下亦然。故圣人之道如天，圣人之德如地，圣人之用如日。圣人之道天命，非圣人能自道；圣人之德时符，非圣人能自德；圣人之事人为；非圣人能自事。是以圣人不有道，不有德，不有事。圣人知我无我，故同之以仁；知事无我，故权之以义；知心无我，故戒之以礼；知识无我，故照之以智；知言无我，故守之以信。圣人之道，或以仁为仁，或以义为仁，或以礼以智以信为仁。仁义礼知信各兼五者，圣人一之不胶，天下名之不得。弗以行观圣人，道无迹；勿以言观圣人，道无言；勿以能观圣人，道无为；勿以貌观圣人，道无形。行虽至卓，不离高下；言虽至工，不离是非；能虽至神，不离巧拙；貌虽至殊，不离妍丑。圣人假此以示天下，明此乃见圣人。圣人师蜂立君臣，师蛛立网罟，师拱鼠制礼，师战蚁置兵。众人师贤人，贤人师圣人，圣人师万物。惟圣人同万物，所以无我。圣人之于众人，饮食衣服同也，屋室舟车同也，贵贱贫富同也。众人每同圣人，圣人每同众人。彼仰其高，侈其大者，其然乎？其不然乎？圣人曰道，观天地人物皆吾道。倡和之，始终之，青黄之，卵翼之，不爱道，不弃物，不尊君，不贱小人。贤人曰物，物又不同。旦旦又去之，旦旦兴之，长之，短之，直之，方之，是为物易者也。殊不知圣人鄙杂厕别分居，所以为人，不以此为己。鱼欲异群，鱼舍水跃岸即死；虎欲异群，虎舍山入市则擒；圣人不异众人，时物不能拘耳。道无作，以道应世者是事非道；道无方，以道寓物者是物非道。圣人竟不能出道以示人，如钟鼓然，如钟鼓然，圣人之言则然。如舟车然，如舟车然，圣人之行则然。惟莫能然，所以退天下之言；惟莫能知，所以夺天下之智。蛆食蛇，蛇食龟，龟食蛆，互相食也。圣人之言亦然。言有无之弊，言有无之弊，又言非有非无去无之弊，又言去非无非有之弊，言如引锯然。惟善圣者不留一言。若龙，若蛟，若蛇，若龟，若鱼，若蛤，龙皆能之。蛟，蛟而已，不能为龙，亦不能为蛇，为龟，为鱼，为蛤。圣人龙之，贤人蛟之。在己无居，形物自著，其动若水，其静若镜，其应若响。芒乎若亡，寂乎若清，同焉者和，得焉者失。未尝先人而常随人，浑乎洋乎？游太初乎？时金已，时玉已，时粪已，时土已，时翔物，时逐物，时山物，时渊物，端乎权乎？狂乎愚乎？人之善琴者，有悲心，则声凄凄然；有思心，则声迟迟然；有怨心，则声回回然；有慕心，则声奕奕然。所谓悲思怨慕者非乎？非竹非丝，非相得之心符之手符之物，人之有道者莫不中道。圣人以有言有为有思者，所以同乎人，未尝言未尝思者所以异乎人。利害心愈明则亲不睦；贤愚心愈明则友不交；是非心愈明则事不成；好丑心愈明则物不契。是以圣人浑之。世之愚拙者，妄援圣人之愚拙者自解，殊不知圣人时愚时明，时拙时巧。以圣师圣者贤人，以贤师圣者圣人。盖以圣师圣者，徇绩而忘道；以贤师圣者，反绩而合道。贤人赴上而不见下，众人赴下而不见上，圣人道乎上下，惟其宜之。岂曰离贤人众人别有圣人也哉！天下之理，夫者唱，妇者随；牡者驰，牝者逐；雄者鸣，雌者应。是以圣人制言行而贤人拘之。圣人道虽虎变，事则鳖行；道虽丝纷，事则棋布。所谓圣人之道者，胡然孑孑尔，胡然彻彻尔，胡然忧忧尔，胡然戚戚尔。惟其编俾万物，而无一物能俾之，故能贵万物。云之卷舒，禽之飞翔，皆在于虚空中，所以变化不穷。圣人之道则然。  

【`子思子`】  

悬子问子思曰：“吾闻同声者相求，同志者相好，子之先君夫子，见于子产则兄事之。而世谓子产仁爱，夫子圣人，是谓圣道事仁爱乎？吾未喻其人之孰先后也，故质于子。”子思曰：“然子之问也。昔季孙问言游，亦若子之言也。子游答曰：‘以子产之爱譬夫子，其犹浸水之与膏雨乎？’康子曰：‘子产死，郑人舍，妇女舍珠，巷哭三日，笙竽不作。夫子之死也，吾未闻鲁人之若是也。奚故哉？’子游曰：‘夫浸水之所及也则生，其所不及则死。故民皆知焉，膏雨之所生也广莫大焉，民之受赐也普矣。莫识其由来者，上德不德，昌以无德。’季孙曰：‘善。’”悬子曰：“其然。夫子适周见苌弘，言终退，苌弘语刘文公曰：‘吾观孔仲尼有圣人之表，其状河目而隆颡，是黄帝之形貌也。修肱而龟背，其长九尺有六寸，是成汤之容体也。’”  

【`孟子`】  

饱食暖衣，逸居而无教，则近于禽兽。圣人有忧之，使契为司徒，教以人伦。放勋曰：劳之来之。圣人既竭心思焉，继之以不忍人之政，则仁覆天下矣。《离娄?上》圣人之行不同也，或远或近，或去或不去，归洁其身而已矣。《万章?上》圣人与我同类者。《告子上》心之所同然者，何也？谓理也，义也，圣人先得我心之所同然耳。同上圣人人伦之至也。欲为君，尽君道；欲为臣，尽臣道。二者皆法尧舜而已矣。《离娄?上》圣人之忧民也如此，尧以不得舜为己忧，舜以不得皋陶为己忧。滕文公上圣人之于民亦类也。出乎其类，拔乎其萃，自生民以来，未有盛于孔子者也。《公孙丑?上》形色，天性也。惟圣人然后可以践形《注》践，履，居之也。《易》曰黄中通理，圣人内外文明，然能以正道履居此美形。游于圣人之门者难为言。《尽心?上》圣人之于天道也，命也，有性焉，君子不谓命也。《尽心?下》由孔子而来至于今百有余岁，去圣人之世若此其未远也，近圣人之居若此其甚也。《尽心?下》我亦欲正人心以承三圣者，能言距杨墨者，圣人之徒也。《滕文公?下》圣人百世之师也，伯夷，柳下惠，是也。奋乎百世之上，百世之下闻者莫不兴起也。非圣人而能若是乎？《尽心?下》子夏，子游，子张，皆有圣人之一体。冉牛，闵子，颜渊，则具体而微。公孙丑?上  

【`庄子`】  

圣人并包天地。应帝王圣人天下之利器。《箧》圣人原天地之美，运万物之理。《知北游》圣人不从事于务，不就利，不违害。《齐物论》圣人观于天而不助。《在宥》圣人善，故静也。万物不足以挠心。同上圣人法天贵真，不拘于俗。《渔父》以天为宗，以德为本，以道为门，兆于变化，谓之圣人。《天下篇》圣人以仁义为准绳，临大难而不惧者，圣人之勇也。《秋水》及至圣人，屈折礼乐以正天下之形，垂政仁义以慰天下之心。《马蹄》圣人则以身殉天下。《骈母》圣人之心，静乎天地之鉴也，万物之镜也。《天道》尧观乎华，华封人曰：请祝圣人，使圣人寿，使圣人富，使圣人多男子。《庄天地》圣人休休焉则平易矣；平易则恬淡音淡矣；平易恬淡，则忧患不能入，邪气不能袭，故其德全而神不亏。故曰：圣人之生也天行，其死也物化，静而与阴同德，动而与阳同波。不为福先，不为祸始，感而后应，迫而后动，不得已而后起。去知与故，循天之理，故无天灾，无物累，无人非，无鬼责。其生若浮，其死若休。不思虑，不豫谋，光矣而不耀，信矣而不期。其寝不梦，其觉无忧，其魂不罢，虚无恬淡，乃合天德。《外篇?刻意》圣人并包天地，泽及天下，而不知其谁氏。《疏》圣人德合二仪，故并包天地；仁覃无外，故泽及天下；成而不处，故不知谁为；推功于人，故莫识其氏族矣。《杂篇?徐无鬼书》  

【`列子`】  

圣人见出以知入，观往以知来此其所以先知之理也。《说符》圣人因阴阳以统天地，《天瑞》圣人无全能。圣人之教，非仁则义。圣人知所与，知所去。同上  

【`管子`】  

圣人之为国也，观俗立法，则治同法法圣人精德，立中以生正。同上圣人参于天地宙合天地形之，圣人成之，则与天同极。  

【`荀子`】  

其义则始乎为士，终乎为圣人。《劝学》圣人何以不欺，曰圣人者，以己度人者也。故以人度人，以情度情，以类度类，以道观尽。《非相》有圣人之辩者。同上圣人者，本仁义。当是非，齐言行，不失毫厘。《儒效》井井兮其有条理也，绥绥兮其有文章也，熙熙兮其乐人藏也，如是则可谓圣人矣。此其道出乎一，曷谓一？曰执神而固。神固之谓圣人，圣人也者，道之管也，天下之道管是矣，百王之道一是矣。积善而全美谓之圣人，圣人也者，人之所积也，能虑能固，斯圣人矣。《礼论》圣人者，道之极也，故学者学为圣人也。宇中万物生人之属，待圣人然后分也。并同上千举万变，其统类一也。是圣人之知也。《性恶》礼义法度者，圣人之所生也。同上齐明而不竭，圣人也。《修身》圣人为知矣，不诚则不能化万民。《不苟》唯圣人为不求知天。《天论》圣人清其天君，正其天官，备其天养，顺其天政，养其天情，以全其天功。同上天下者，至重也，至大也，至众也。此三至者，非圣人莫之能尽，故非圣人莫之能王，圣人备道全美者也，是垂天下之权称也。《正论》圣人无两心。《解蔽》圣人之行道也，无强也。同上乐合同，礼别异，礼乐之统，管乎圣人矣。《乐论》处圣人之势，行圣人之道，《强国》圣人之得势者，舜禹是也。《十二子》工输不能加于绳墨，圣人不能加于礼。《法行》  

【`韩非子`】  

《杨权篇》：若天若地，是谓累解。天地，高厚不可测者也。君用意如天地，则上因下考之，累可解也。若地若天，孰疏孰亲？天无私覆，地无私载，故无疏无亲也。能象天地，是谓圣人，谨修所事，待命于天，毋失其要，乃为圣人。  

【`慎子`】  

《威德篇》：圣人有德，不忧人之危也，圣人虽不忧人危也。百姓准上而比于下，其必取己安焉，，则圣人无事矣。故圣人处上能无害人，不能使之无己害也，则百姓除其害矣。圣人之有天下也，受之也，非敢取之也；百姓之于圣人也，养之也，非使圣人养己也。则圣人无事。  

【`国语`】  

范蠡曰：死生因天地之刑。注：死，杀也。刑，法也。杀生必因天地四时之法，推亡固存是也。天因人，因人善恶而福祸之。圣人因天，天垂象圣人则之人自生之，天地形之，形，见也。见其凶之象圣人因而成之。因吉凶以诛赏  

【`史记`】  

《天官书》：三光者，而圣人统理之。《屈平传》：圣人者，不凝滞于物，而与世推移。《商君传》：甘龙曰：圣人不易而教，智者不变法而治，圣人因民而教，不劳而伐功。圣人制礼节欲，取于民有度，使之以时，用之有地。  

【`西汉书`】  

《刑法志》：圣人躬明哲之性，必通天地之心。圣人制礼作教，立法设刑，动缘民情而则天象地。《律历志》：乐歌咏五常之言，应人伦，原情性，感之以乐，莫不同乎一。唯圣人能同天下之意，故帝舜欲闻之也。《礼乐志》圣人象天地制礼乐。《贾谊传》：圣人有金城。《董仲舒策》：圣人莫不以致明，以微致显，是以尧发于诸侯，舜兴于深山，非一日而显也。圣人法天而立道，亦博爱而亡私，布德施仁以厚之，设谊立礼以导之。命者天之令，命非圣人不行，故王者上谨于承天意以顺命也。《韩安国传》：王恢曰：圣人因于时。高帝尝围于平城，及反位而无忿怒之言。圣人以天下为度，不以己私伤天下之功。师古曰：言当随天下人心，而宽大其度量也。《司马迁传》：圣人不巧，时变是守。《伍被传》：圣人万举万全。《翼奉传》：天地设位，垂日月，布星辰，分阴阳，定四时，列五行，以神圣人，名之曰道。圣人见道，然后知王治之象。《贡禹传》：天生圣人，盖为万民。  

【`春秋繁露`】  

《威德所生篇》：我虽有所愉而喜，必先和其心以求其当，然后发庆赏以立其德；虽有所忿而怒，必先平其心以求其政，然后发刑罚以立其威。能常若是者谓之天德，行天德者谓之圣人。《立元神篇》：天积众精以自刚。圣人积众贤以自强；天序日月星辰以自光，圣人序爵禄以自明。天所以刚者，非一精之力；圣人所以强者，非一贤之德也。故天道务盛其精，圣人务众其贤盛其精而壹其阳，众其贤而壹其心，壹其阳，然后可以致其神；同其心，然后可以致其功。是以建治之术，贵得贤而同心。为人君者，其要贵神，神者，不可得而视也，不可得而职也。是故视而不见其形，听而不闻其声。声之不闻，故莫得其响；不见其形，故莫得其影。莫得其影，则无以曲直也；莫得其响，则无以清浊也。无以曲直，则其功不可得而败；无以清浊，则其名不可得而度也。所谓不见其形者，非不见其进止之形也，言其所以进止不可得而见也；所谓不闻其声者，非不闻其号令之声也，言其所以号令不可得而闻也。不见不闻，是谓冥昏。能冥则明，能昏则彰，能冥能昏，是谓神。人君贵居冥而明其位，处阴而向阳，恶人见其情而欲知人之心。是故为人君者，执无源之虑，行无端之事，以不求夺，以不问问。吾以不求夺，则我利矣；彼以不出出，则彼费矣；吾以不问问，则我神矣；彼以不对对，则彼情矣。故终日问之，彼不知其所对；终日夺之，彼不知其所出。吾则以明而彼不知其所亡，故人臣居阳而为阴，人君居阴而为阳，阴道尚形而露情，阳道无端而贵神。  

【`刘向说苑`】  

圣人之于百姓，其犹赤子乎？  

【`大戴礼`】  

圣人智通大道，应变不穷，穆穆纯纯。哀公问何谓圣人？孔子曰：“圣人其事大，配乎天地，参乎日月。”  

【`韩诗内传`】  

以从俗为善，以货财为宝，以养性为己至道，是民德也，未及于士也；行法而志坚，不以私欲害其所闻，是劲士也，未及于君子也；行法而志坚，好修其所闻以矫其情，言行多当，示安谕也，知虑多当，未周密也，上则能大其所隆也，下则开道不若已者，是笃厚君子，未及圣人也。若夫百王之法，若别白黑，应当世之变，若数三纲，行礼要节，若性四支，因化之功，若推四时，天下得序，群物安居，是圣人也。《诗》曰明昭有周，式序在位。又曰：圣人养一性而御大气，持一命而节滋味，奄治天下，不遗其小，存其精神，以补其中，谓之志。《诗》曰：不竞不纟求，不刚不柔，言得中也。  

【`杨子`】  

圣人乐天知命，乐天则不勤，知命则不忧。《修身》圣人好己师。圣人耳不顺乎非，口不离乎善。圣人曰神。圣人用，天下检。观乎天地则见圣人。有德者好问圣人。并同上圣人文质者也。车服以彰之，藻色以明之，声音以扬之，诗书以光之。《先知》圣人乐天，陶成天下之化，使人有士君子之器。圣人之法，未尝不关盛衰焉。圣人之道，譬犹日之中矣。不及则未，过则宏。并同上惟圣人为可以开明。《问道》圣人之言似于水火，水测之而益深，穷之而益远，火用之而弥明，宿之而弥壮。圣人之治天下也，碍诸以礼乐。大哉圣人言之至也。开之广然见四海。并同上圣人聪明渊懿，继天测灵，冠乎群伦，经诸范。五百圣人有拟天地而参诸身乎？或问：“五百岁而圣人出，有诸？”曰：“尧舜禹，君臣也，而并。文武周公，父子也，而处。汤孔子数百岁而生，因生以推来，虽千一不可知也。”或问：“圣人占天乎？”曰：“圣人以人占天”。浑浑乎圣人之道，群心之用也。圣人重其道而轻其禄。圣人之言远如天。圣人矢口而成言，肆笔而成书，言可闻而不可殚，书可观而不可尽。圣人之材天地也。”李注：覆载与天地合其德。圣人之言，天也。或曰圣人无益于庸也。天地简易而圣人法之。圣人愈钝而后利，关百圣而不惭，蔽天地而不耻，能言之类莫能加也。贵无敌，富无伦。并同上圣人得言之解，得画之体。问神人圣人之辞，浑浑若川。问神心其神矣乎？能常操而存者，其惟圣人乎？圣人存神索至，成天下之大顺，致天下之大利，和同天人之际使之无间者也。同上问圣人表里。曰：威仪文辞表也，德行忠信里也，《重黎》孝至矣。一言而该，圣人不加焉。《孝至》或曰：“圣人事，异乎？”曰：“圣人德之为事”。同上仰圣人而知众说之郛也。《学行》迁善也者，圣人之徒欤！  

圣人则异贤人矣。并同上圣人虎别，其文炳也。《吾子》圣人之言，炳若丹青，有诸？曰：“丹青初则炳，久则渝渝乎哉！”或曰：“圣人之道若天，天则有常矣。奚圣人之多变也？”曰：“圣人固多变，人之书言行天也，天其少变乎？”并《君子》  

【`淮南鸿烈解`】  

圣人无思虑，无设储，来者弗迎，去者弗将。将送人虽东西南北，独立中央，故处众枉之中不失其直。天下皆流，独不离其坛城，故不为善、不避丑，遵天之道；不为始，不专已，修天之理；不豫谋，不乘时，与天为期；不求得，不辞福，从天之则。则不求所无，不失所得，内无旁祸，外无旁福。祸福不生，安有人贼。为善则观，为不善则议。观则生贵，议则生患。故道术不可以进而求名，而可以退而修身；不可以得利，而可以离害。故圣人不以行求名，不以智见誉，法修自然，己无所与。虑不胜数，行不胜德，事不胜道。为者有不成，求者有不得，人有穷而道无不通，与道争则凶。故《诗》曰：不识弗知，顺帝之则。《诠言训》圣人不以名尸，不为谋府，不为争任，不为智主，藏无形，行无迹，游无朕。朕兆不为福先，不为祸始。保于虚无，动于不得已。欲福者或为祸，欲利者或离害。故无为而宁者，失其所以宁则危；无事而治者，失其所以治则乱。星列于天而明，故人指之；义列于德而见，故人视之。人之所指，动则有章；人之所视，行则有迹。动有章则词，行有迹则议。故圣人明于不形，藏迹于无为。同上圣人之治天下，非易民性也，拊循其所有而涤荡之。故因则大，化则细矣。《泰族训》圣人内修其本，而不外饰其末，保其精神偃其智，故漠然无为而无不为也。《原道训》圣人不以人滑天，不以欲乱情，不谋而当，不言而信，不虑而得，不为而成。圣人不贵尺之璧而重寸之阴，时难得而易失也。圣人一度循轫。并同上圣人之学，欲以反性于初而游心于虚也。《淑真训》圣人内修道术，而不外饰仁义。同上古之圣人，和愉宁静也。其志得道行，命也。同上圣人由近知远，万殊为一。《本经训》圣人在位，怀道而不言，泽及万民。《览冥训》圣人在上，则民乐其治。圣人在上，化育如神。圣人察其所以往，则知其所以来者。并《缪称训》圣人之财制物也，犹工匠之削凿枘也，曲得其宜不折伤。《齐俗训》圣人法天顺情，以天为父，以地为母，阴阳为纲四时为纪。《精神训》圣人事省而易治。《王术训》圣人之于善也，无小而不举；其于过也，无微而不改。同上  

【`东汉书`】  

天之纪纲，圣人宝焉。《律历志》历法云：昔者圣人之作历也，观璇玑之运，三光之行，道之发敛，景之长短，斗刚之建，青龙所躔。参伍以变，错综其数而制术焉。同上圣人处乎天子之位，服玉藻邃延，所以副其德彰其功也。《舆服志》天道性命，圣人难言。《桓谭传》故圣人升高据上，则以德义为首；涉危覆倾，则以贤者为力。《黄琼传疏》蔡邕作《释诲》曰：盖闻圣人之大宝曰位，故以仁守位，以财聚人。《本传》圣人执权，遵时定制。崔《政论》故圣人能与世推移，而俗士苦不知变。同上圣人顺时以动。《皇甫嵩传》  

【`晋书`】  

昔者圣人拟宸极以运璇玑，揆天行而序景耀。《律历志》圣人德侔二仪，道贯三才《范宁传》圣人之临天下也，祖乾纲以流化，顺谷风以兴仁。兼三才而御物，开四聪以招贤。《华谭传》包举六合，其惟圣人乎？《虞预传》  

【`抱朴子`】  

《行品篇》：拟玄黄之覆载，杨明并以表微，文彪而备体，澄独见以入神者，圣人也。  

【`文选`】  

圣人有壹定之论。班固《宾戏》昔者圣人受命河洛。圣人所以为圣者，盖在乎乐天知命。黄河清而圣人生，里社鸣而圣人出，群龙见而圣人用。并李萧远《运命论》盖圣人之教化如此，欲自得之，自得之，则敏且广矣。东方朔《客难》  

【`隋书`】  

圣人法乾坤以作则，因卑高以垂教，设官分职，锡圭祚土，由近而制远，自中以航外。《百官志》  

【`文中子`】  

今乃知天下之治，圣人斯在上矣。《王道》圣人无常心，以万物为心。圣人达而赏罚行，圣人穷而褒贬作。同上圣人所以响明而节天下也，其得中道乎？故能辩上下，定民志。《礼乐》薛收问：“圣人与天地如何？”子曰：“天生之，地长之，圣人成之。”《魏相》圣人采诗以观其变。《天地》董常曰：愿圣人之道行于时。陈叔运问祭，子曰：“何独祭乎？亦有祀焉，有祭焉，有享焉，三者不同。古先圣人所以接三才之奥也。”并同上圣人之道，其昌也潜，其弊也浸。若寒暑进退，物莫不从之，而莫知其由也。《周公》《易》圣人之动也，于是乎用以乘时矣。《问易》天下有道，圣人藏焉；天下无道，圣人彰焉。《述史》天下有道，圣人推而行之；无道，圣人述而藏之。《录关子明事》圣人辅相天地，准绳阴阳，恢皇纲，立人极。同上  

【`唐书`】  

圣人大德在能纳谏，太宗而能容魏征之直。《陈子昂传》经籍也者，先圣据龙图、握凤纪，南面以君天下。《经籍志》天有五音，所以司日也；地有六律，所以司辰也。参伍相周，究于六十，圣人以此见天地之心也。《律历志》  

圣人之化天下，莫不以孝为本。《马周上疏》圣人训人，必以己先之，示不忘本也。同上圣人不畏多难而畏无难。《崔群赞》治己治人，惟圣人能之。《北狄赞》圣人以不言为德。《刘洎传》多闻阙疑，不耻下问，圣人之心也。《张荐传》圣人防乱未然，天下何由不治？《韩琬传》圣人接三才之奥，理四海之广。《柳仲郢传》宪宗国嗣未立，李绛等言：圣人以天下为大器，知一人不可独化，四海不可无本，故建太子以自副。《惠昭太子传》圣人尊德礼而卑刑罚，故舜先敕契，以敷五教，后任处由以五刑也。《魏征疏》《易》曰：圣人与天地合其德，是知天不言而信，不为而成，无为之旨，理国之道也。《司马承正传》圣人无名者，不为可名之名。圣人受命于天，以人为主；功济于天，天人和同，则宗庙受福，子孙蒙庆。《高郢传》圣人广宣文教。《李遐叔传》圣人教天下，必制礼以正人情。《源乾耀传》圣人酌天道而行者也，亦贵其不已。裴土自《贤良策》古者圣人不出户而知天下。牛僧孺《贤良策》圣人不专其德，贤智必有所归。姚珏《谏太子书》君子谨初，圣人存戒，本立辅臣，朝夕纳诲。陆贽《奏议》圣人制事，必度物宜，无求备于一人，无责人于不逮。同上圣人治天下有要道，曰要在孝悌而已。温彦博曰：圣人之道无不通。《突厥传》张蕴古《大宝箴》：圣人受命，拯溺亨屯，归罪于已，推恩于民。  

【`唐张说集`】  

《握乾符颂》：圣人握符之大宝也，圣人握符之大政也，圣人握符之大祥也，圣人握符之大历也。  

【`韩昌黎集`】  

圣人抱诚明之正性，根中庸之正德。《颜子不贰过论》圣人一视而同仁，笃近而举远。《原人》圣人之道不传世。《读荀》古之圣人其出人也远矣。《师说》圣益圣，圣人之所以为圣。同上夫圣人乃万世之标准也。《伯夷颂》圣人之举事举为，无不与人共之者也。《进士策问》且古圣人言通者，百行众艺备于身。《通解》《贺雨表》：圣人之德与天地通，诚发于中，事应于外。  

【`柳宗元集`】  

圣人之为教，立中道以示于后。《时令论》天地泰而圣人出，雷雨解而品物荣。《贺践祚表》  

【`李文公集`】  

《复性书》：上成者，圣人之性也。寂然不动，广大清明，照乎天地，感而遂通天下之故。  

【`刘子`】  

《明谦》：道盈体冲，圣人之谦也，《易》称谦尊而弥光。  

【`刘公是先生弟子记`】  

圣人行而当理，非求当也，自当也；言而中律，非求中也，自中也。圣人辩必能穷万物而不言，智必能兼万事而不为。不言者有所止之，不为者有所因之。  

【`冷斋夜话`】  

朱世英言：昔从文公定林数夕，闻所未闻，尝曰：子曾读《游侠传》否？移此心学无上菩提，孰能御哉？又曰：成周三代之际，圣人多生吾儒中，两汉以下，圣人多生佛中，此不易之论也。又曰：吾止以雪峰一句语作宰相。世英曰：愿闻雪峰之语。公曰：这老子尝为众生，自是什么？  

【`程氏遗书`】  

圣人即天地也。天地中何物不有，天地岂尝有心柬别善恶。一切函容覆载，但处之有道耳。若善者亲之，不善者远之，则物不与者多矣，安得为天地？故圣人之志，止欲老者安之，朋友信之，少者怀之。  

【`朱子语录`】  

圣人之于天地，犹子之于父母。《佛经》云：佛为一大事因缘出现于世，圣人亦是为这一大事出来。这个道理虽人所固有，若非圣人，如何得如此光明盛大？你不晓得，我说在这里教你晓得；你不会做底，我做下样子在此与你做。只是要持守这个道理，教他常立在世间，上拄天，下拄地，常如此端正。才一日无人维持，便倾倒了。少间脚拄天，头拄地，颠倒错乱，便都坏了。所以说天佑下民，作之君，作之师，惟其克相上帝，宠绥四方。天只生得你，付得你这道理，你做与不做却在你。做得好也由你，做得不好也由你，所以又为之立君师以作成之。既抚养你，又教导你，便无一夫不遂其性。如尧舜之时，真个是宠绥四方，只是世间不好底人不定叠底事，才遇尧舜都安帖平定了。所以谓之克相上帝，盖助上帝之不及也。自秦汉以来，讲学不明，世之人君，固有因其才智做得功业，然无人知明德新民之事。君道间有得其一二，而师道则绝无矣。卓又问《易》：圣人参天地而两之。云云。先生云：前日正与学者言佛经云：我佛为一大事因缘出现于世，圣人亦是为一大事出现于世。上至天，下至地，中间是人，塞于两间者，无非此理。须是圣人出来，左提右挈，原始要终，无非欲人之有以全此理，而不失其本然之性也。天佑下民，作之君，作之师，只是为此道理，所以作个君师以辅相裁成左右民，使各全其秉彝之良，而不失其本然之善而已。故圣人以其先得诸身者与民共之，只是为这一个道理。如老佛窥见这个道理。庄子神鬼神帝，生天生地。《大宗师篇》释氏所谓：能为万象主，不逐四时凋，他也窥见这个道理，只是他说得惊天动地。圣人之学，则其作用处与他全不同。圣人之学，则至虚而实实，至无而实有，有此物则有此理。佛氏只见得如此便休了，所以不同。又问辅相裁成，若以学者言之，日用处也有这样处否？曰：有之。如饥则食，渴则饮，寒则裘，凿井而饮，耕田而食，作为耒耜网罟之类，皆辅相左右民事。卓易木条亻间录同  

【`朱子语续录`】  

圣人万善皆备，有一毫之失，此不足为圣人。常人终日为不善，偶有一毫之善，此善心生也。圣人要求备，故大舜无一毫厘不是，此所以为圣人。不然又安足谓之舜哉？  

【`侯氏静一泛言`】  

“开天圣人说”：三皇大圣人相继出于天地开辟之顷，天不言，三圣代天而言；天不为，三圣代天而为。此所以谓之天子，而为开天万世之祖也。又“圣人名教说”：圣人名教从天文地理之道而来。天文地理人道，因圣人名教之垂世可征也。观六经诸子遗书可知，非天地不能成圣人之始，非圣人不能成天道之终。有功于天地之间，有功于百世之下，切关乎人道，切补于国家、天下治术，与天地相终始，圣人之名教也。  

【`诸儒鸣道集`】  

伊川曰：圣人当人不问时，与木石同也。屏山曰：圣人尸居而龙见，渊默而雷声，与木石同，圣人真死矣。吁！伊川曰：汤武未知是圣人不是圣人，若文王则分明是大圣人。屏山曰：予甚不喜，程子谓孟轲有圭角，颜子未到无过之地，今也大不幸又闻此言，吁！可怪也夫。伊川曰：孟子未敢便道是圣人，如说夷惠云皆古圣人，必错了一两字。如说大人则藐之，便不是也。屏山曰：程子之畏大人者而侮圣人之言可乎？拟有一日之长，不可见其短，程子所见果长于古圣人否？明道曰：鼓万物而不与圣人同忧。圣人，人也，不得无忧。屏山曰：陋哉斯言！鼓万物者，圣人之灵府也。忧患岂能入哉！姑射之神人，尘垢糠，陶铸尧舜，岭南之观察使自有廊幕在，程子岂知有此理哉？  

【`扪虱新语`】  

孟子所序三圣，世多泥于文而不知其意。王荆公曰：伊尹之学，士多进而寡退，故伯夷出而矫之；伯夷之后，士多退而寡进，故柳下惠出而矫之。三人者，皆因时之偏而救之，非天下之中道也，故不免有弊。至孔子之时，三圣之弊极于天下矣。故孔子出，而后圣人之道大全，而无一偏之患。苏子由独以为不然，曰：孔子尝言此三人矣。或谓之仁人，或谓之贤人，未闻以圣人而许之者。其叙逸民，则曰“我则异于是，无可无不可。”夫人而不能无可无不可，尚足以为圣人乎？且三代之风，今世不得见矣。春秋之际，士方以功利为急，孰谓其多退而寡进而有伯夷之弊，此皆妄意圣人耳。予谓此说，足以正荆公之失而未尽孟子之意。孟子曰：伯夷，圣之清者也；伊尹，圣之任者也；柳下惠，圣之和者也。此假义设辞也。盖孟子谓任与清与和，此三者士君子为行之大概也。士君子之行未至于圣人，则必有所偏，偏则此三者必居其一矣。夫以天下庸庸之人，多因乎流俗而不能自立也。士君子于此三者，苟得其一，则亦可以自见于世。故假此三人者以显其义，然而不免有所偏，非全德也。故复假孔子以终其说曰：孔子，圣之时者也。以为士君子必如孔子，然后谓之全德，否则独行一介之士而已，此孟子愿学之意也。又安有矫弊之说？彼孟子又岂以三子为足与孔子并而称圣乎？予故曰：此孟子假义设辞，明矣。孟子尝以伯夷、柳下惠为圣人，王荆公复以孟子为圣人。虽要推尊孟子，然不必如此立论也。予观文中子设教，自比孔子，而李翱至以其书比之太公家教，则又似贬抑太过，要之皆非至论耶。  

【`采真集`】  

圣人静而为圣则归其明，动而为王则用其光。  

【`乐府诗集`】  

《圣人出》：圣人出，阴阳和，美人出，游九河。佳人来，马非离哉！何驾六飞龙。四时和，君之臣，明护不道美人哉！宜天子，免甘星。筮乐甫始；美人子，含四海。  

【`元刘文贞公集`】  

《圣人出》：二五合神灵，兆民一天性。乃有纯粹精，众人独曰圣。道德备身心，刚常弘教命。规矩则方圆，仁义定中正。  

【`国朝周巽泉性情集`】  

《圣人出》：羲轩位皇极，如日行中天。圣圣继作则，坟典斯流传。乾坤大一统，图书垂万年。高冈来彩凤，清庙鸣朱弦。尼父振遐躅，人文日丕宣。  

【`刘基覆瓿集`】  

《圣人出》：圣人出，临万方。若白日，登扶弃。阴灵韬精星灭芒，群氛辟易归大荒。暧寒谷熙春阳，枯根发茁畅幽藏。潜鱼跃波谷鸟翔，花明草暖青天长。青天长，圣人寿，北斗轩转调气候。北辰中居环列宿，八风应律九歌奏，圆方交格神灵辏。圣人出，阳道开，亿万年，歌康哉！  

【`群书足用`】  

“圣人”《事对》：  

清明记  

睿知记  

诚明韩  

渊懿杨  

尽伦荀  

备道荀  

冠群伦杨  

育万物记  

《体题》：睿哲聪明、睿聪上智《赋偶》哉。粹精乘首出之乾，辅相仰交通之泰。行高于世，为万世之法则，道备于身，具一身之准绳。时龙方御于乘乾，治象适符于开泰；睿哲高古，清明在躬；以自然辅物，未始害物，以无为化民，未尝强民；鸿图亲缵于一人，凤历有开于千载。智出世表，职司化钧；正古今标准于万世，任天下纲常于一身；乾君适应于御天，震子肇新于王器；足以临也，大而化之；聪以作谋，明以作哲；中于不勉，得于不思；前乎千古独此为冠，后乎百世惟吾是师；大以能化，广而乃神。理皆同得此实先得，性本生知非由学知；处君师之任，必尽君师之责。中天地而立，当成天地之能。动作有文进退有度，从容中道周旋中规；百王礼乐孰主孰宰，一代纲常曷经曷纶；中正以观，聪明有临；五百岁而兴，至此适应，数千年而来，未之有伦；兼三才之妙，实任成能之责，中两间而立，独司赞化之权；教设于观，化流以乾；掌握道管，躬待化权。赋隔会应亨嘉，孰不附攀于龙凤；类从上下，自形飞跃于鱼渊。  

【`兼金合璧`】  

《赋偶》能大而化，自生而知；物来能名也，明合日月，事至不惑也，识前著龟。聪悟生禀，诚明性全；酬酢万变而默藏诸用，经纬四方而莫知其然；列九等之上，无愧班固，在二者之中，可卑乐正。德变黎民，唐帝显钦明之善；教形阙里，宣尼都仁知之称。文王之德之纯，因心而会，周人之才之美，岂学而知；聪明渊懿冠群伦，笃宝辉光新其德。《事对》：聪明《书?尧典》：聪明文思，注言：圣德远著。又《命》：昔在文武，聪明齐圣。又《记?中庸》：唯天下至圣为能聪明睿智，足以有临也；宽裕温柔，足以有容也；发强刚毅，足以有执也。广渊《书?微子之命》：乃祖成汤，克齐圣广渊。睿智《易?系辞》：古之聪明睿智，神武而不杀者。睿情《选?江文通杂体诗》：礼登伫睿情，乐阕延皇眄。注：天子之情。睿哲《书?舜典》：睿哲文明，温恭允塞。疏通《史》颛顼静渊以有谋，疏通而知事。达天德《礼?中庸》渊渊其渊，浩浩其天。苟不固聪明圣知达天德者，其孰能知之。实睿实聪《前叙传》：孝昭帝，实睿实聪。作谋作哲《书?洪范》五事：恭作肃，从作人，明作哲，聪作谋，睿作圣。法天立教《书?说命中》注：圣人所以法天而立教。配天地《大戴记》：孔子曰：所谓圣人配乎天地，参乎日月。赋偶运化于上，克明者君；鉴利害以前计，烛安危而逆知，明照四海，贵为一人。睿略深蕴，英谋夙资。日月其鉴，而无所不照，著龟其识，而无所不通。临朝大煌煌之美，有德全显显之宜。智自天锡，德能日升。智无不知也，不自为其智，神无不见也，不自为其神。睿德全赋，聪谋悉知。胸中之算虽曰自得，天下之事每虞不知。光履帝位，深潜睿思；不以至聪而强所未悟，不以独见而略所不知。  

瑞物降生圣人  

【`王子年拾遗记`】  

孔子生之夜，有二苍龙自天而下，而二神女擎香露于空中以沐浴徵在。天帝下奏钧天之乐，有五老列于庭，则五星之精也。先是麟吐玉光于阙里，人家云水精之子，系衰周而素王。故二龙绕室，五星降庭，徵在以绣绂击麟角，及夫子将终，麟解绂而泣。  

邻国有圣人  

【`晏子`】  

《外篇》《不合经术六》：仲尼相鲁，景公患之，晏子曰：“邻国有圣人，敌国之忧也。今孔子相鲁若何？”晏子对曰：“君其勿忧。彼鲁君，弱主也。孔子，圣相也。君不如阴重孔子，设以相齐，孔子强谏而不听，必骄鲁而有齐，君勿内也。夫绝于鲁，无主于齐，孔子困矣。”居暮年，孔子去鲁之齐，景公不纳，故困于陈蔡之间。  

叔孙生圣人  

【`西汉书`】  

《叔孙通传》：高帝既并天下，悉去秦仪法为简易，群臣饮，争功，醉或妄呼，拔刃击柱。上患之，通知上益厌之，说上曰：“臣愿召鲁诸生，与臣弟子共起朝仪。”会十月，汉七年，长乐宫成，诸侯群臣朝，置酒无敢喧哗失礼者，于是拜通为奉常，赐金五百斤。通因进曰：“诸弟子儒生随臣久矣，与共为仪，愿陛下官之。”高弟悉以为郎，通出宦，以五百金赐诸生。诸生乃喜曰：“叔孙生圣人，知当世务。”  

中土多圣人  

【`淮南鸿烈解`】  

清水音小，浊水音大；音，声湍水人轻，迟水人重。湍，急流得水也中土多圣人，皆象其气，皆应其类。  

观天地见圣人  

【`杨子`】  

《修身篇》：或问：众人曰富贵，而贤者曰义，圣人曰神。观乎贤人则见众人，观乎圣人则见贤人，观乎天地则见圣人。  

【`程氏外书`】  

杨子曰：“观乎天地则见圣人。”伊川曰：“不然。观乎圣人，则见天地。”  

意圣人  

【`南史`】  

陈沈不害通经术，善属文，家无卷轴，每制文，操笔立成。曾无寻检。周弘正曰：“沈生可谓意圣人。”  

肉眼不识圣人  

【`资治通鉴`】  

唐肃宗至德元载辛卯，乾进攻潼关，克之。哥舒翰至关西驿，揭榜收散卒，欲复守潼关。番将火拔归仁等，以百余骑围驿。入谓翰曰：“贼至矣，请公上马。”翰上马出驿，归仁率众叩头曰：“公以二十万众，一战弃之，何面目复见天子？且公不见高仙芝封常清乎？请公东行。”翰不可，欲下马，归仁以毛絷其足于马腹，及诸将不从者皆执之以东，会贼将田乾真已至，遂降之，俱送洛阳。安禄山问翰曰：“汝常轻我，今定何如？”翰伏地对曰：“臣肉眼不识圣人，今天下未平，李光弼在常山，李祗在东平，鲁炅在南阳，陛下留臣使以尺书招之，不日皆下矣。”禄山大喜，以翰为司空同平章事。谓火拔归仁曰：“汝叛主，不忠不义。”执而斩之翰以书招诸将，皆复书责之。禄山知不效，乃囚诸苑中。  

勿惊圣人  

【`资治通鉴`】  

唐肃宗上元二年，史思明在鹿桥驿，令腹心曹将军将兵宿卫，朝义宿于逆旅。其部将骆悦蔡文景说朝义曰：“悦等与王死无日矣。自古有废立，请召曹将军谋之。”朝义首不应。悦等曰：“王苟不许，悦等今归李氏，王亦不全矣。”朝义泣曰：“诸君善为之，勿惊圣人。”注：当时臣子谓其君父为圣人悦等乃令许叔冀之子李常召曹将军，至则以其谋告之。曹将军知诸将尽怨，恐祸及已，不敢违。是夕，悦等以朝义部兵三百，被甲诣驿。宿卫兵怪之，畏曹将军不敢动。悦等引兵至思明寝所，备思明如厕，问左右，未及对，已杀数人。左右指示之，思明闻有变，垣至厩中，自鞴马乘之，悦人周子俊射之，中臂坠马，遂擒之。思明问乱为谁？悦曰：“奉怀王命。”思明曰：“我朝来语失，宜其及此，然杀我太早，何不待我克长安，今事不成矣。”悦等送思明于柳泉驿，囚之。还报朝义曰：“事成矣。”朝义曰：“不惊圣人乎？”悦曰：“无。”著  

黄者圣人  

【`唐书`】  

《李泌传》：泌至灵武，肃宗欲授以官，泌固辞，愿以客从入议国事，出陪舆辇。众指曰：“著黄衣者圣人，著白者山人也。”帝闻之，恩赐以金紫，拜行军司马。  

三教圣人  

【`曾忄造类说`】  

唐德宗诞日，内殿三教讲论，诸人谈毕，僧鉴虚曰：“臣请奏事，玄元皇帝，我唐天下文宣王，古今之圣人；释伽如来，西方之圣人，皇帝陛下，南赡部洲之圣人。”  

愿天生圣人  

【`资治通鉴`】  

《后唐明宗纪》：长兴四年十一月戊戌，帝殂。帝性不猜忌，与物无竞，登极之年，已六十，每夕于宫中焚香祝天曰：“某胡人，因乱为众所推，愿天早生圣人，为生民主。”在位年谷屡丰，兵革罕用，校之五代，粗为小康  

赵圣人  

【`太平广记`】  

伪蜀赵温圭，占人灾祥无不中，蜀谓之赵圣人。武将王晖，使蜀有功，后为贵臣挤抑，王御之。一日入朝见赵，赵乃屏告曰：“君面有杀气，怀刃欲阴谋，但君将来当为三郡守一节制，不宜害人取祸。”王掷匕首于地曰：“今日不期逢君，为我开释。”王果迁秦州节度，赵言果验云。  

真圣人  

【`宋史`】  

《李沆传》：沆与王文正公旦同在中书，日取四方水旱盗贼奏之。旦以为细事不足烦上听。沆曰：“人主少年，当使知四方艰难。不然血气方刚，不留意声色犬马，则土木甲兵祷祠之事作矣。吾老不及见此，此参政他日之忧也。”沆没后，真宗遂封岱祠汾，大修宫观，讲坠典，靡有暇日。旦亲见王钦若、丁谓等所为，欲谏则业已同之，欲去则上遇之厚。乃以沆先识之远，叹曰：“李文靖真圣人也。”当时遂谓之圣相。  

【`吕氏童蒙训`】  

范文正公与郑国文忠富公弼同在政府，富公尝叹曰：“范六丈真圣人，与吾浅见不同。”  

【`鲁忄造类说`】  

《鲁宗道》：明肃垂帘，将有志于天下之事。而朝臣默默无敢一言，宗道独抗直不挠。后尝拱手瞻礼而谓曰：“武后真圣人。”对曰：“有唐之罪人耳，陛下乃圣人也。”后曰：“何也？”曰：“武后几危唐社稷，岂非罪人乎？”后默然久之，僭右之心不复萌矣。仁宗幼冲，后将与同日诣慈孝神御，欲以大安辇先法驾，宰相不能对。宗道独曰：“妇人有三从，在家从父，出嫁从夫，夫死从子。”翌日后辇遂居其后。  

西方圣人  

【`坦斋通编`】  

列子述孔子曰：西方有圣人。佞佛者以为指释氏而言，盖妄也。《国语》姜氏曰：西方之书有之，曰怀与安，实疚大事。注云：周诗：谁将西方，西归之人，皆谓周也。予谓孔子果有是言，谓昔文王也。于佛何与？至王通直指佛西方圣人，则其学可知矣。  

【`宋岳珂史`】  

尝得司马温公解禅偈。其义精深，真足以得儒释之同。偈言：文中子以佛为西方之圣人，则佛之心可知矣。今之禅者，好为隐语以迷后人，故作解禅偈。  

【`佛祖统纪`】  

东汉明帝永平七年，西方圣人丈六，项佩金花，飞行殿庭。旦问群臣，太史傅毅进曰：“臣闻周昭王时，西方有圣人者，其名曰佛，殆非人欤。”帝乃遣使迎之。  

详汉字半个圣人  

【`五灯会元`】  

义忠禅师初参石巩，巩常张弓架箭接机。师诣法席，巩曰：“看箭。”师乃拨开胸曰：“此是杀人箭，活人箭又作么生？”巩弹弓弦三下，师乃礼拜。巩曰：“三十年张弓架箭，只射得半个圣人。”遂拗折弓箭。  

详僧字一行真圣人  

【`唐一行传`】  

玄宗诏行，谓曰：“师有何能？”对曰：“颇记览。”帝以宫藉示之。行周览，覆本记念，如素习然。帝降榻稽首曰：“师实圣人也。”他日诏占灾福，若指如掌，帝嗟叹久之。邢和璞者亦术流，莫窥其际，谓尹曰：“一行和尚真圣人也。”及著《大衍历》，《唐书?历律志》以为不刊之典。  

梦古圣人  

【`扪虱新语`】  

予尝梦至一处，殿宇甚严，有五人坐其中，皆具衣冠。予瞻仰甚久，因问彼中之人皆何人？答曰：“中坐者孔子，左坐者尧舜，右坐者汤武。”皆并肩而独坐，孔子差高。予因三叹古之圣人皆如此堂堂耶。时绍兴十四年甲子，六月二十四日夜，梦中颇讶孔子中坐，既寤而思之，遂得其说。予尝作《孔子论二篇》，一篇为此而设也。  

善形容圣人  

【`程氏遗书`】  

孔子门人善形容圣人。  

中圣人  

【`儒学警悟`】  

吾观魏武帝方禁酒，而徐邈私饮至于沉醉。从事赵达问以曹事，邈曰：中圣人。达告之武帝，武帝甚怒。将军鲜于辅进曰：“平日酒客谓酒清者为圣人，浊者为贤人，邈性修谨，偶醉言尔。”邈遂得免。  

永乐大典  

## 卷之二千九百九十九  

九真人  

舞智御人  

【`汉书`】  

张汤与赵禹，共定律令，务在深文。拘定职之吏，而禹至少府，汤为廷尉，两人交驭如兄弟。禹志在奉公孤立，汤舞智以御人。  

赵禹绝人  

【`牖闲评`】  

《前汉赵禹传》云：公卿相造请，禹终不行报谢，务在绝知友宾客之请。其意盖为禹几有造请者，禹不报谢，务在绝人故也。颜师古却于不行字下，注断报谢，乃属下文。又注云：以此意告报公卿。  

才武绝人  

【`续后汉书`】  

《曹操传》：操尝私入中常侍张让室，让觉之。操舞手戟于庭，逾垣而出。才武绝人，莫之能害。  

勇力绝人  

【`续后汉书`】  

《毋丘俭传》：俭与文钦起兵攻司马师，遣健步赍书至兖州，刺史邓艾斩之。将万余人兼道前进，先趋乐嘉城，作浮桥以侍师。俭使文钦将兵袭之，师自汝阳潜兵就艾于乐嘉。钦猝见大军惊愕，未知所为。钦子鸯，年十八，勇力绝人，谓钦曰：“及其未定，击之可破也。”于是分为二队，夜夹攻。鸯率壮士先至鼓，军中震扰。师惊骇，所病目突出，恐众知之。齿被皆破，钦失期不应。会明，鸯见兵盛，乃引还。师谓诸将曰：“贼走矣，可追之”。诸将曰：“钦父子骁勇，未有所屈，何苦而走？”师曰：“夫一鼓作气，再而衰。鸯鼓失应，其势已屈，不走何待？”钦将引而东，鸯曰：“不先折其势不得去也。”乃与骁骑十余，摧锋陷阵，所向皆披靡遂引去。师使左长史司马班，率骁骑八千翼而追之。鸯以匹马入数千骑中，取杀伤百余人，乃出。如此者六七，追骑莫敢逼。  

【`晋书`】  

《王济传》：济，字武子。少有逸才，风姿英爽，气盖一时。好弓马，  

勇力绝人。  

【`旧唐书`】  

《庐江王瑗传》：武德元年，瑗历信州总管，封庐江王。朝廷以瑗儒忄大而，非边将才，遣右领军将军王君廓助典兵事。君廓故尝为盗，勇力绝人。瑗倚仗之，许结婚姻，以布心腹。  

【`言行龟鉴`】  

《李谦溥》：有将刘进，勇力绝人。数以少击众，并人患之。乃以蜡丸封书谗进，阳遗其兄。晋帅赵赞得之以闻，太祖即诏谦溥械送阙下，谦溥曰：“此友间也，愿以阖门保之。”太祖得奉，膂释进，厚赐金帛遣之。  

膂力绝人  

【`续后汉书`】  

《周鲂传》：鲂子处，膂力绝人。好驰骋田猎，任侠恣肆，为乡曲患。  

【`隋书`】  

鱼俱罗，身长八尺，膂力绝人。  

【`新唐书`】  

《杜伏威传》：王雄诞，曹州济阴人，少缰果，膂力绝人。伏威之起，用其计战多克，署骠骑将军。  

弓马绝人  

【`北史`】  

崔彭，仕周为骠骑将军。上谓之曰：“卿弓马固已绝人。”  

武力绝人  

【`资治通鉴`】  

唐高宗咸亨四年，大将军李谨行，人突地稽之子也。武力绝人，为众夷所惮。  

敏悟绝人  

【`新唐书`】  

《欧阳询传》：询父罪死，询当从坐，匿而免。江总以故人子私养之，貌寝佚，敏悟绝人。总教以书记，每读取数行同尽，遂博贯经史，仕隋为太常博士。《白居易传》：居易，字乐天，其先盖太原人。北齐五兵尚书建有功于时，赐田韩城，子孙家焉。又徙下，父季庚为彭城令。居易敏悟绝人，工文章，未冠谒顾况，况吴人，恃才少所推可，见其文自失曰：“吾谓斯文遂绝，今复得子矣。”贞元中擢进士，拔萃皆中，补校书郎。元和元年，对制策乙等，调屋尉，为集贤校理。月中召入翰林为学士，迁工拾遗。  

才藻绝人  

【`太平广记`】  

李太白论诗云：梁陈已来，艳薄斯极。沈休文又尚以声律将复古道，非我而谁？玄宗闻之，召入翰林。以其才藻绝人，气识兼茂。  

武艺绝人  

【`宋史`】  

董遵诲，太祖时为通远军使。遵诲不知书，豁达无崖岸。多方略，能挽强命中，武艺皆绝人。在通远国凡十四年，安抚一面，夏人悦服。毕再遇，武艺绝人，挽弓至二石七斗，北挽一石八斗，步附二石马射一石五斗。孝宗召见大悦，赐战袍金钱。  

识虑绝人  

【`宋名臣言行录`】  

当郑公居洛，筑第与康节隐居相迩。公一日有忧色，康节问之，公曰：“先生度弼之忧安在？”康节曰：“凯以王安石罢相，吕惠卿恭知政事，惠卿凶暴过安石乎？”公曰：“然。”康节曰：“公无忧安石惠卿，本以势利合，惠卿安石势利相敌，将自为仞矣。不暇害他人也。”未几，惠卿果叛安石，公语康节曰：“先生识虑绝人远矣。”  

聪敏绝人  

【`宋史`】  

《恭崇礼传》：崇礼妙龄秀发，聪敏绝人，高宗时为翰林学士。  

力能绝人  

【`宋史`】  

《列传》：杨存中，代州崞县人，魁梧沈鸷。少警敏，诵书数百言。力能绝人，慨然语人曰：“大丈夫当以武功取富贵，焉用俯首为腐儒哉？”于是学孙吴法。善骑射。  

拳力绝人  

【`宋史`】  

《赵葵传》：时兴讨李全加，葵直宝章阁，淮东提点刑狱，兼知滁州。赵范刻日与葵约，葵帅雄胜宁淮武定疆勇步，骑万四千，命王鉴扈斌胡显等将之。以葵兼恭议官显，颖之凡也。  

拳力绝人。  

鸷勇绝人  

【`宋史`】  

《列传》：韩世忠，风骨伟岸，目瞬如电。早年鸷勇绝人，能骑生马驹。  

聪明绝人  

【`内翰谈苑`】  

院思道，子昌龄，长不满三尺。丑陋吃讷，其聪明绝人。善属文，年十七八，海州式海不扬波赋，即席一笔而成，文不加点。其警句云：收碣石之宿露，敛苍梧之夕云。又云：三山神阙，湛清影以遥连。八月灵槎，泛寒光而静去。全篇皆类此。人多讽诵，真奇才也。  

多艺绝人  

【`三槐王氏杂录`】  

崇宁中，因语上仁厚之德，聪明多艺，绝人远甚。吕吉父曰：“大抵人君来处别，不可以世人语也。”余深然之。  

警悟绝人  

【`宋朱晦庵大全集`】  

《李公墓碣》：公生有奇质，警悟绝人。年十二三时，赋《盆池诗》，有“疑与月相吞”之句。  

英识绝人  

【`宋杨诚斋集`】  

答雷运，使启恭惟都运，火章章吏部。一世儒先之冠，四朝俊彦之宗，英识绝人。不待三十里辩外孙之字，名章传后，咸曰二百年无吏部之文。  

人君养人  

【`资治通鉴`】  

唐高宗显庆元年夏四月已未，上谓侍臣曰：“朕思养人之道，未得其要。公等为朕陈之。”来济对曰：“昔齐桓公出游，见老而饥寒者，命赐之食，老人曰：‘愿赐一国之饥者。’赐之衣，曰：‘愿赐一国之寒者。’公曰：‘寡人之禀府，安足以周一国之铠寒？’老人曰：‘君不夺农时，则国人皆有余衣矣。’故人君之养人，在省其征役而已。今山东役丁岁别数万，役之则人大劳，取备则人大费，臣愿陛下量公家所须外，余番免之。”上从之。  

困身养人  

【`张行成述衍`】  

十三卷，困井共一卦当十七与十八四九之数，阴阳各分十八，交而为用，则虚一相逊。故体数十八，用数十七。以事理言之，则困身以养人也。  

匈奴厌人  

【`容斋随笔`】  

汉宣帝黄龙元年正月，匈奴单于来朝，二月归国，十二月帝崩。元帝竟宁元年正月，又来朝，五月帝崩。故哀帝时单于愿朝，时帝被疾或言匈奴从上游厌人。自黄龙竟宁时，中国取有大故，上由是难之，既不许矣。俄以扬雄之言复许之。然元寿二年正月，单于朝，六月帝崩。事之偶然符合有中此者。  

以色事人  

【`西汉书`】  

夫以色事人者，色衰而爱弛，爱弛则恩绝。详见李夫人下。  

委质事人  

【`南史`】  

《宋沈攸之传》：攸之初至郢州，有顺流之志。府主簿宗俨之劝攻郢城，功曹臧寅以为攻守势异，非旬日所拔，攸之不从。既败，诸将师皆奔散。或呼寅俱亡，寅曰：“我委质事人，岂可幸成而责其败？”乃投水死。  

直道事人  

【`论语`】  

柳下惠为士师，三黜。人曰：“子未可以去乎？”曰：“直道而事人，焉往而不三黜？”  

【`北史`】  

《慈明传》：隋开皇十三年，以尚书兵部郎摄江都郡丞事。李密之逼东都，诏慈明追兵击密，为密党崔枢所执。密延与坐，论以举兵之意。慈明曰：“慈明直道事人，有死而已。不义之言，非所敢对。”  

枉道事人  

【`论语`】  

柳下惠为士师，三黜。人曰：“子未可以示乎？”曰：“直道而事人，焉往而不三黜？枉道而事人，何必去父母之邦？”  

以谄事人  

【`资治通鉴`】  

《后唐明宗纪》：长兴二年初，凤翔节度使朱弘昭，谄事安重诲，连得大镇，重诲过凤翔。弘昭迎拜马首，馆于府舍，延入寝室。妻子罗拜，奉进酒食，礼甚谨。  

贾琼问事人  

【`丈中子`】  

《中说》：贾琼为吏，事于楚公。将行，子饯之。曰：“愿闻事人之道。”子曰：“远而无介，就而无谄，况乎利而讽之？无令斩其捷。”琼曰：“愿终身诵之。”子曰：“终身行之可也。”  

内恕及人  

【`汉书`】  

《龟错传》：错对贤良策曰：取人以已，内恕及人。注：师古曰：以己之心，揆之于人也。  

恕己及人  

【`抱扑子`】  

《内篇征旨卷》：恕己及人，仁逮昆虫。  

阴德及人  

【`仙传`】  

陶弘景胆恤贫寒，拯救危急。救疗疾恙，朝夕无倦。其有阴德密惠，人莫能知之。  

鼓下戮人  

【`西汉博闻`】  

《岑彭传》：光武收韩歆置鼓下，将斩之。注云：中将军最尊，自执旗鼓。若置营，则立旗以为军门。并设鼓，戮人必于其下。  

面折人  

【`别释常谈`】  

汉汲黯，为人性倨少礼，面折不能容人之过。  

善愧人  

【`汉隽`】  

《龚遂传》：郎中令，善愧人。师古曰：“愧，辱也。”  

赎人  

【`濯南鸿烈`】  

《解齐俗训》：子贡赎人，而不受金于府。孔子曰：“鲁国不复赎人矣。”子路受而劝德，子贡让而止善。孔子之明，以小知大，以近知远，通于论者也。  

【`曾忄造类说`】  

《鲁法》：赎人臣妾于诸侯者，皆取金于府。子贡赎之，辞不取金。子曰：“赐失之矣。圣人举事，非独适身之行也。今鲁国富者寡，而贫者众。赎人受金，则为不廉，则何以相赎乎？”自今以后，鲁人不复赎人于诸侯。  

【`隋书`】  

《庞晃传》：晃迁骠骑将军，袭爵比阳侯，卫王直出镇襄州，晃以本官从。寻与长湖公元定击江南，孤军深入，遂没于阵。数年，卫王直遣晃弟车骑将军元隽，斋绢八百匹赎焉，乃得归朝拜上仪同，赐彩二百段，复事卫王。  

【`资治通鉴`】  

唐太宗贞观五年，隋末中，国人多没于突厥。及突厥降，上遣使金帛赎之。五月乙丑，有司奏，凡得男女八万口。  

算人  

【`东汉书`】  

《皇后纪序》：汉法常因八月算人。注云：汉仪注曰，八月，初为算赋，故曰算人。  

利溺人  

【`淮南鸿烈解`】  

《说林训》：待利而后拯溺人，亦必以利滋人矣。利溺人者，利人之溺，得其利也。  

嬉戏害人  

【`淮南鸿烈解`】  

《秦族训》：人莫不知学之有益于已也，然而不能者，嬉戏害人也。  

苛刻害人  

【`旧唐书`】  

《食货志》：杨崇礼为太府卿，清严善勾剥，分寸锱铢，躬亲不厌。转输纳欠，折佑渍损，必令征送。天下州县征财帛，四时不止。及老病致仕，以其子慎矜为御史，专知太府出纳。其弟慎名，又专知京仓，皆以苛刻害人，承主恩而征责。  

利己害人  

【`黄光大积善录`】  

先利人而后利己者，君子之用心。知利已而不知利人，常人之用心。至于害人以利己者，小人之用心也。盖小人之心，云为动作，未尝不切切于利己。利己之心即甚重，则不顾他人之安危忧乐。凡可取可夺以利己者，无不取夺。往往夺人这食而食之，不恤人之饥；夺人之衣而衣之，不恤人之寒。夫如是者，非利己也，乃所自害也。损德莫大于此，未见其有终吉者。予故曰：利己以害人者，小人之用心也。  

【`记纂渊海`】  

利己害人，经季武子成寝杜氏之葬在西阶之下。夷人冢墓，以为宅。子以邻国为壑。《孟?告子》史毁人以自成。《左传》集法吏多少年，磨淬出角圭，将举汝愆尤，以为已阶梯。  

韩文以财聚人  

【`东汉书`】  

《蔡邕传》：圣人之大宝曰位，故以仁守位，以财聚人。  

宁我负人  

【`三国志`】  

曹操避董卓之难，间行东归，过故人吕伯奢。伯奢，伯奢出五子，备宾主礼。操闻食器声，以为图已，手剑杀八人而去。既而凄怆曰：“宁我负人，无人负我。”  

【`资治通鉴`】  

唐僖宗光启二年，吕用之建牙开幕，一与高骈同。凡骈之腹心，皆逼以从已。诸所施为，不复咨禀。骈颇疑之，阴欲夺其权，而根蒂已固，无如之何。用之知之甚惧，访于其党郑杞虑瑾曰：“此固晚矣。用之问策安出？”杞曰：“曹孟德有言：宁我负人，无人负我。”注：尽劝用之图骈明日与瑾共为一书，缄授用之。其语秘，人莫有知者。  

无我负人  

【`猗觉寮杂记`】  

“宁我负人，无人负我”，此曹操由中之言也。沮渠罗仇，虑水胡人也。与其兄麦粥事吕光，光征河南，大败。麦粥劝罗仇友攻之，仇曰：“理如汝言，但吾家累世忠孝，宁人负我，无我负人。”遂为光所杀，罗仇之言，可谓郡子，卒不免死。世之小人，益以操言为信。  

【`能改斋漫录`】  

荣阳吕原明，中年尝书壁以自警曰：宁人负我，无我负人。  

我不负人  

【`资治通鉴`】  

《后唐明宗纪》：长兴元年，董璋之子光业，为宫苑使，在洛阳。璋与书曰：“朝廷割吾支郡为节镇，屯兵三千，是杀我必矣。汝见枢要为吾言，如朝廷更发一骑入斜谷，吾必友。与汝决矣。”光业以书示枢密承旨李虔徽。未几，朝廷又遣别将荀咸义，将兵戍阆州，光业谓虔徽曰：“此兵未至，吾父必友。吾不敢自爱，恐烦朝廷调发。愿止此兵。吾父保无他。”虔徽以告安重诲，重诲不从。璋闻之，遂友。利阆遂三镇，以闻，且言已聚兵将攻三镇。重诲曰：“臣久知其如此，陛下含容不讨耳。”帝曰：“我不负人，人负我。”则讨之。  

朝家负人  

【`五代史`】  

刘世容大败黄巢，诸将欲追斩之。巨容曰：“朝家多负人，有危难不爱惜军事。平则忘之，不如从黄巢为富贵作地。”故巢复炽。  

度量过人  

【`抱朴子`】  

《逸民篇》：谓高祖宜其以布衣，而君四海其度量盖有过人者矣。  

膂力过人  

【`东汉书`】  

《董卓传》：卓性骁猛有谋，少尝游羌中，尽与豪帅相结。后归耕，豪帅有来从者，卓为杀耕牛共宴乐。豪帅感其意，相敛杂畜千余头以遗之。由是健侠知名，为州兵马守塞下。卓膂力过人，双带两鞭，左右驰射，为羌胡所畏。  

【`北史`】  

《列传》：傅求子傅叔伟，膂力过人，弯弓三百斤，左右驰射，能立马上与人角骋。见者以为得父传永之武，而不得永之文。  

【`隋书`】  

《李景传》：景容貌奇伟，膂力过人，美须髯，骁勇善射。  

气力过人  

【`续后汉书`】  

《刘封传》：封本罗侯冠氏子，长沙刘氏甥也。昭烈至荆州，未有继嗣，养封为子。及昭烈攻刘璋，时年二十余，有武艺，气力过人。将兵与诸葛亮张飞等，诉流西上，所在战克。益州既定，以封为副军中郎将。  

聪思过人  

【`魏志`】  

杜变，字公良，河南人也，魏太祖以变为军谋祭酒以大乐事，因命创制雅乐，变善钟律，聪思过人。绿竹八音，靡所不能，惟歌舞非其所长。  

天才过人  

【`晋书`】  

《潘京传》：京汉寿人也。举秀才到洛，尚书令乐广京州人也。共谈累日，深欢其才，谓京曰：“君天才过人，恨不学耳。若学，必为一代谈宗。”京感其言，遂劝学不倦。  

学行过人  

【`晋书`】  

《孙咎传》：济阳江少有高操，闻咎学行过人。自东阳往候之始面，便终日谭宴，结欢而别。  

才能过人  

【`晋收`】  

《陶侃传》：尚书梅陶，与亲人曹识书曰：“陶公机神明鉴似魏武，忠顺劝劳似孔明，陆抗诸人，不能及也。”  

号慕过人  

【`南史`】  

《齐始兴简王鉴传》：鉴性聪警，年八岁，丧所生母。号慕过人，数日中便至骨立。豫章文献王闻之，抚其首鸣咽，谓高帝曰：“此儿操行异人，恐其不济。”高帝亦悲不自胜。  

毁瘠过人  

【`南史`】  

《梁到溉传》：溉遭毋忧，居丧尽礼。所处庐开方四尺，毁瘠过人。服阕，犹蔬食布衣者累载。  

耿介过人  

【`世说新语`】  

孙休，好射雉，至其时则晨去夕友。群臣莫不止谏：“此为小物，何足甚耽？”休曰：“虽为小物，耿介过人。”朕所以好之。  

默识过人  

【`北史`】  

《齐本纪》：显祖幼时，师事范虑景裕，默识过人，未尝有所自明。景明不能测也。  

识略过人  

【`新唐书`】  

《封伦传》：伦，字德彝，以字显，观州莜人。祖隆，北齐太子太保，伦年方少，舅虑思道曰：“是儿识略过人，当自致卿相。”隋开皇末，江南乱，内史令杨素讨之。署伦行军记室泊海上，素召计事，伦坠水免。易衣以见，旋不言，久乃素知问故，谢曰：“私事也。所不敢白。”素异其为，以从妹妻之。素营仁寿宫，表为土工监。规构鸿侈，宫成，文帝怒曰：“素殚百姓力，为吾掊怨天下。”素大惧。伦曰：“母恐，皇后至自当免。”明日帝果劳素曰：“公知吾夫妇老，无以自娱乐，而盛饰此宫邪？”因大悦。素退问：“何料而知？”伦曰：“上节俭，故始见必怒。然雅职后言，后妇人，惟侈丽是好，后悦则帝安矣。”素曰：“吾不及也。”素负才势，多所凌藉，惟于伦降礼赏接。或与论天下事，衮衮不卷，每抚其床曰：“封郎终当据此为之。”帝擢内史舍人。  

智算过人  

【`旧唐书`】  

《玄宗杨贵妃传》：妃资质丰丽，善歌舞，通音律，智算过人。每倩盼承迎，动移上意。宫中呼为娘子，礼数实同皇后。  

推诚过人  

【`图经`】  

张伯仪，魏州人，以战功隶李光弼军。浙贼袁晁反，使伯仪讨平之。功第一，擢睦州刺史。后为江陵节度使。虽不知书，然推诚过人，军中畏肃，民亦便之。  

聪明过人  

【`曾忄造类说`】  

韩十八愈，自是大轻簿谓李程曰：“某与崔大丞相群同年往还，直是聪明过人。”李曰：“何处过人？”韩曰：“与愈往还三十余年，不曾共愈说著文章，此是过人也。”  

先识过人  

【`江少虞类苑`】  

李大靖公沆，为相王魏公旦，方参预政事，西北隅尚用兵，或至肝食。魏公叹曰：“我辈安能坐臻太平，得优游无事耶？”丈靖曰：“少有忧勤，足为警戎。他日四方宁谧，朝廷未必无事。”其后比狄讲和，西戎纳欠。而封禅祠汾，讲附典，靡有暇日。魏公始叹文靖之先识过人远矣。  

德量过人  

【`遗事`】  

韩琦公判相州，因祀宣尼省宿。有偷儿入室挺刃曰：“不能自济，求济于公。”公曰：“几上器具，可直千百，尽以与汝。”偷儿曰：“愿得公首以献西人。”公即引颈。偷儿稽颡曰：“以公德量过人，故来相试。几上之物，愿无泄也。”公曰：“诺。”终不以告人。其后为盗者，以他事坐罪。当死于市，备言其事。曰：“虑吾死后，惜公之遗德，不传于世也。”  

敏学过人  

【`宋史`】  

《司马光传》：光子康，字公休，幼端谨不妄言笑。事父母至孝。敏学过人，博通群书，以明经上第。光修《资治通鉴》，奏检阅文字。  

朴忠过人  

【`宋史`】  

《秦桧传》：建炎四年，十月甲辰，桧与妻王氏及婢仆一家自军中还，言杀金人监已者数人，朝士多不信。惟范宗尹、李回、与桧善，力荐其忠。桧首奏，与挞懒求和书，帝曰：“桧朴忠过人，朕得之喜而不寐。”  

聪发过人  

【`宋史`】  

《邵亢传》：亢聪发过人，方十岁，日诵书五千言。赋诗豪纵，乡先生见者，皆惊传之。  

才具过人  

【`武林纪事`】  

尚书张定叟，才具过人，凡两尹京政事，大小莫不曲尽人情。  

一节过人  

【`黄氏日抄`】  

陆象山文某，平生有一节过人。他人要会某不会，他人要做某不做。愚观以上所记，皆自信甚笃，独立不惧之言，可以作人懦气。然以圣人自处，则未知果如何？陆旬山之言学陈同甫之言治，皆欲等天立地做一个人，他非所恤，亦可谓豪也已。  

精敏过人  

【`元王恽秋漳集`】  

《赵公神道碑》：公气貌魁传，精敏过人。挺身正路，动以检押自律。与人交，虽小信不忒。  

聪悟过人  

【`仙传`】  

陈搏聪悟过人，经史一览无遗。诗礼书数，方药之书，莫不通究。  

英雄忌人  

【`续谈助`】  

孙策年十四，在寿阳诣袁术，始至而刘豫州到，便求去。袁曰：“豫州何关君？”答曰：“不尔，英雄忌人。”即出下东阶，而刘备从西阶上。但转顾视孙之行，殆不复前。  

胆气倍人  

【`续后汉书`】  

《周泰传》：孙策讨六县山贼，权往宣城，使士自卫，不能千人。意尚忽略，不治图落。而山贼数千人卒至，权始得上马，而贼锋刃已交于左右。或斫中马案，众莫能自定。惟泰奋激，投身卫权，胆气倍人。左右因泰就战，贼乃解散。身被十二创，良久乃苏。是日无泰，权几然殆。策深德之，补春谷长。  

出粮活人  

【`续后汉书`】  

《盖熏传》：熏领汉阳太守，时人饥。相渔食，熏调谷禀之。先出家粮以率众，存活者千余人。后去官，拜征虏校尉。  

散粟活人  

【`旧唐书`】  

李皋，为温州长史。无几，摄行州事。岁歉，有官粟数十万斤，欲行贩救。吏乞候上旨。曰：“夫人，日不再食当死，安暇禀君命？若杀我一身，活人数千命，利莫大焉。”于是开仓屋散之，以擅贷之罪，飞章自劾。  

监决活人  

【`新唐书`】  

《宇文融传》：融子审，杨国忠瑞政杀岭南流人。以中使传口敕行刑，畏议者嫉其酷，乃以审为岭南监决处置等使，活者甚众。  

立志活人  

【`沈明远寓简`】  

范文正公微时，尝慷恨语其友曰：“吾读书学道，要为宰辅，得时行道，可以活天下之命。不然，时不我与，则当读黄帝书，深究医家奥旨，是亦可以活人也。”公既仕进显贵，入为执政大臣，出为大帅，其谋谟经画，所活多矣！于医则固未暇也。君子之重人命，其立志如此。予观东晋殷浩，妙解脉法，尝有给使，叩头祈死。诘问久之，乃言小人有毋年垂百岁，抱疾不除。若蒙官一诊视，便有生理，退就屠戮无恨，浩为案脉处方，一剂便愈。于是悉焚经方。呜呼！浩功名大缪。幸有绝艺，可以起死。而深讳其事，友以能活人为之悔。自范公视之，浩可谓不仁者哉？浩不善用其所能，而强为其不能，宜其败也。  

以船活人  

【`宋史`】  

《胡宿传》：宿为杨子尉，县大水，民被溺，令不能救。宿率公私船，活数千人，以蔫为馆阁校勘。  

辩狱活人  

【`潮州府志`】  

宋刘允，字厚中。登绍兴四年第，历官知化州。有累年治不决之讼百余案，公数日决之。属县吴州，民之煮监者，家畜器械，以备冠令凯赏典，尽捕之以为盗。法当死，遂力辩其冤，全活者五十余人。  

一能活人  

【`苏黄门龙川略志`】  

许遵议法虽妄，而能活人以得福。予谪居筠州，筠州守许长卿，遵之子也，言其兄弟及诸子仕宦者，十余人，而郎官刺史至数人。予复叹曰：“遵之议妄甚矣。”而子孙仕者，若是其多也。一能活人，天理固不遗之。  

以符活人  

【`仙传`】  

蔡环，字伯瑶。师老子，受太上阳生符，还丹方，合服得道。后人常以阳生符活已死之人。但骸骨存者，以符受之即活。  

发冢活人  

【`仙传`】  

茅盈有仙道，能掘地发棺，尸皆复活，人即起能言。  

施药活人  

【`仙传`】  

王锡，因大疫，入息山采药，散施活人。遇道士授以食风饮露之术，后饮甘露而升仙。  

羞面见人  

【`马明叟实宾录`】  

齐司徒褚渊，入朝以腰扇障日，刘祥从侧过曰：“作如此举止，羞面人。扇障何益？”  

剖涎见人  

【`太平广记`】  

天宝中，有高生者，病热而瘠。其臆痛不可忍，召医视之。医曰：“有鬼在臆中。”于是煮药饮之。有顷，呕涎斗余，凝固不可解。以刃剖之，有一人涎中起，初甚么麽，俄长数尺，高生欲苦之，其人趋出，降阶遂不见，自是疾间。  

左道惑人  

【`新唐书`】  

《班宏传》：宏为剑南观察判官，青城人。以左道惑众，谋作乱，事觉，诬引屯将规绶死。众凶惧宏验治即杀之，人心大安。  

妖幻惑人  

【`金史`】  

《石琚传》：时民间往往造作妖言，相为党与。谋不执，事觉伏诛。上问宰臣曰：“南方尚多反侧何也？”琚对曰：“南方无赖之徒，假托释道，以妖幻惑人。愚民无知，遂至犯法。”上曰：“如僧智究是也。此辈不足血阝，但军士讨捕，利取民财。害及良民，不若杜之以渐也。”  

详交不失人  

【`抱扑子`】  

《交际篇》：吾闻详我者，不失人；而泛结者，多后悔。  

知者不失人  

【`论语`】  

子曰：可与言而不与之言，失人；不可与言而与之言，失言。知者不失人，亦不失言。  

以貌失人  

【`记室新书`】  

子羽，虽云于甚恶，以貌失人。史记淡台灭明，字子羽。状貌丑恶，孔子以为才部，既而受业，名振诸侯。子曰：以言取人，失之宰我；以貌取人，失之子羽。  

【`太平广记`】  

唐丞相卢携，风貌不扬。语亦不正，常呼携为慧，盖舌短也。韦氏昆弟，皆轻侮之。独尚书岫，加敬，谓昆弟曰：“卢虽人物甚陋，然观其文章，他日必为大用。”后卢果登廊庙，所谓以貌失人者，其韦诸季乎？  

【`曾忄造类说`】  

石文德工诗，马文昭以其貌寝，未尝接待。南宅王子延之门下无何彭夫人。文昭伤蛋。文德献拘词有云：月沉湘浦冷，花谢汉宫秋。文昭惊曰：“文德有如此作用，吾友不如南宅小儿知鉴耶？”乃接见之。  

壁后置人  

【`晋书`】  

《列传》：简文帝崩，桓温入赴山陵，止新亭。大陈兵卫，将移晋室，呼谢安及王坦之，欲于坐害之。坦之甚惧，问计于安，，安神色不变，曰：“晋祚存亡，在此一行。”既见温，坦之流汗沾衣，倒执手版。安从容就席，坐定。谓温曰：“安闻诸侯有道，守在四邻，明公何须壁后置人邪？”温笑曰：“正自不能不尔耳。”遂笑语移日。坦之与安初齐名，至是方知坦之之劣。  

失火烧人  

【`晋书`】  

《岑熊传》：熊学舍侧，有一人烧死。吏持熊诸生，谓为失火。熊曰：“已为卿卜得其人也，使从道南行，当有一人来问得火主朱者，便缚之。”吏如熊言，果是耕人，自言“草恶难耕，故烧之，忽风起，延烧远近，实不知草中有人。”  

元规尘污人  

【`晋史挥尘`】  

《王导传》：庚亮虽居外镇，而执朝廷之权。既据上流，拥疆兵趣向者金。导内不有平。常遇西风尘起，举扇自蔽。徐曰：“元规尘污人。”  

一字拔人  

【`晋史挥尘`】  

成都王颖为丞相，氦蔡克为东曹掾。克素有格量，及居官，苟进之徒，望风畏惮。初克未仕，时河内山简，尝与王衍书曰：“蔡子尼今之正人。”衍以书示众曰：“山子以一字拔人，然未易可称。”后衍闻克在选官，曰：“山子正人之言，验于今矣。”  

生哭人  

【`晋史挥尘`】  

《王济传》：齐王攸当之藩，济使公主与甄德妻长广公主俱入。稽颡泣，请帝留攸。帝怒，谓侍中王戎曰：“兄弟至亲，今出齐王。自是朕家事，而甄德王济，连遣妇来生哭人。”以忏旨左迁。  

逼人  

【`晋史挥尘`】  

谢安，字安石。弱冠诣王氵蒙，清言良久。氵蒙子修曰：“向客何如大人？”氵蒙曰：“此客为来逼人。”王导亦深器之，由是少有重名。寓居会稽，与王羲之、许询、桑门支遁游处。出则渔弋山水，入则言咏属文。无处世意，栖迟东土。常住临安山中，坐石室，临深壑，悠然叹曰：“此亦伯夷何远？”  

咄咄逼人  

【`书断列传`】  

王修，字敬仁，仲宣之子。官至菱郎。善隶行书，尝就右军求书，乃写东方朔画赞与之。王僧虔曰：“敬仁书始穷其妙。”王子敬每次看，咄咄逼人。  

精神陵逼人  

【`北齐书`】  

高德正，为右仆射。纪纲朝政，多所弘益。文宣末年纵酒德，正屡进忠言帝不悦曰：“高德正恒精刘陵逼人。”  

老妪识人  

【`世说新语`】  

刘道真，少时常渔草泽，善歌啸，闻者莫不留连。有一老妪，识其非常人。甚乐其歌啸，乃杀豚进之。道真食豚尽了，不谢，妪见不饱，又进一豚，食半余半，乃还之。后为吏部郎，妪儿为小令史。道真超用之，不知所由。问母，母告之。于是赍牛酒诣道真，道真曰：“去去，无可复用相报。”人曰：与同游，恍若明珠在侧，爽然照人。  

余霞照人  

【`晋书`】  

谢眺风华斧藻，当时独步。书甚有声，琴殊流美，亦犹薄暮川上，余霞照人。晚春林中，飞花满目。  

玉山照人  

【`晋书`】  

裴楷，字叔则，以清通用为吏部郎。时人称见裴叔则，如近玉山，映照人也。  

【`唐独孤及昆陵集`】  

陕州融史裴公行状，天姿英拔，德宇宏旷，武库森战，玉山照人。  

五色照人  

【`宋王华阳集`】  

《左街大相国寺释迦佛灵牙序》：仁宗觉性自然，大信三宝，始以梵仪宝华迎至禁中。且发祖宗御封，而灌以海上蔷薇之水，忽于甘露亢中。得舍利一，其五色照人。帝亲贮之琉璃瓶中。  

生物供人  

【`江州志`】  

晋张诠，字秀硕，南阳人。性情高逸，带经而锄。庚悦以其贫，授寻阳令禄之，欢曰：“古人正以容膝为安，苟屈吾志，亦何荣乎？”佛衣入庐山净社。客有食野鹿溪鱼而美者，夸于诠曰：“天生是物以供人，何其美也？”诠举列子曰：“蚊蚋口替庸，虎狼食肉，非天为蚊蚋生人，虎狼生肉也。”客大惭。  

以酒杜人  

【`石林诗话`】  

晋人多言饮酒有至于沉醉者，此未必意真在酒。盖方时艰难，人各惧祸，惟托于醉可以疏远世故。盖自陈平曹参以来，已用此策。汉书记陈平于刘吕未判之际，日饮醇酒戏妇人，是岂真好饮耶？曹参虽与此异，然方欲解秦之烦苛，付之清净。以酒杜人，是亦一术。不然，如荆通毕无事而献说者，且将日走其门矣。流传至嵇阮刘伶之徒，遂全欲用此，以为保身之计。  

倒戈授人  

【`南史`】  

《胡藩传》：藩过江陵省外兄罗生，因说殷仲堪曰：“桓玄意趋不常节下崇待太过，非将来计也。”仲堪不悦。藩退谓生曰：“全戈近人，必至大祸。不早去，后悔无及。”  

慈心授人  

【`佛祖统纪`】  

崇矩法师，复归故里。慈云手书诫词奖之曰：“汝将转说于亲里也。勉之哉？”被忍为衣，入慈为室。处空为座，身远众恼。口寡言论，意防轻慢。慈心授人，是曰三轫。是为四行。名安隐说。  

邓禹笑人  

【`南史`】  

《王融传》：融为中书郎，尝抚案叹曰：“为尔寂寂，邓禹笑人。”  

租秩贩人  

【`白氏六贴`】  

齐王攸国中文武，下至士卒，法令不食禀赐者，皆以秩赋与疾病死亡者。时有水旰，出租秩加十二赋，以贩国人。面丰年，乃收入本直。  

以礼处人  

【`南史`】  

陆彗晓厣辅五政，立身清肃，僚佐以下造诣，必起送之。或谓彗晓曰：“长哎贵重，不宜妄自谦屈。”答曰：“我性恶人无礼，不容不以礼处人。”未尝卿士大夫或问其故，慧晓曰：“贵人不可卿，而贱者乃可卿。人生何容立轻重于怀抱。终身常呼人位？”刘湛，宋文帝元嘉三年，为庐陵王从事。时王居忧，多旷士礼。甚禁膳鱼肉，尝在王座。厨人进车螯及酒，湛怒曰：“既不能以礼自处，又不能以礼处人。”趋出。  

不堪莅人  

【`南史`】  

《宋王僧运传》：僧达家贫求郡，文帝欲以为秦郡吏部郎，庚仲文曰：“王弘子既不宜作郡，僧达亦不堪莅人。”弘，僧达父也。  

墓内寻人  

【`南史`】  

齐豫章文献王嶷，传武帝数幸嶷凝，宋长宁陵，随道出第前路。上曰：“我便入他家墓内寻人。”乃徙其表阙，麒麟于东冈。  

年少窥人  

【`南史`】  

《宋柳传》：王俭为尚书左仆射，尝造父柳世隆宅。世隆谓为诣已。徘徊久之，及至门，唯求悦及。遣谓世隆曰：“贤子俱有盛才，一日见顾，今故报礼。”相仍相造，似非本意，恐年少窥人。  

官当图人  

【`南史`】  

《宋何尚之传》：有人尝求为吏部郎，尚之叹曰：“此败风俗也。官当图人人安得图官？”颜延之大笑曰：“我闻古者官人以才，今官人以势，彼势之所求，子何疑焉？”  

伐罪吊人  

【`南史`】  

《檀道济传》：武帝北伐，道济为前锋，所至望风降附。径进洛阳，议者谓所获俘囚，应戮以为京观，道济曰：“伐罪吊人，正在今日。”皆释而遗之。  

此上不欺人  

【`南史`】  

《王微传》：微妙解天文，知当有大故，独与从弟僧绰仰视，谓曰：“此上不欺人。非智者，其孰能免之？”  

平生不欺人  

【`吕原明杂记`】  

司马温公卒，门人或欲遗表中。入规谏语程正叔曰：“此公平生来，未尝欺人。可死后欺君乎？”  

文武兼资人  

【`南史`】  

《宋柳世隆传》：高帝与武帝书曰：“汝既入朝，当须文武兼资人，委以后事，世隆其人也。”武帝乃举世隆。  

【`文中子`】  

《中说》：子曰：昔者舜禹继轫，而天下朴；夏杰承之，而天下诈；成汤放杰，而天下平；商纣承之，而天下破；文武受命，而天下和；幽厉肆虐，而天下散；文景俭静，而天下大宁；桓灵失德，而天下大坏。故曰：治乱相易，浇淳有由。兴衰资人，得失在教。立之斯立，道之斯行。绥之斯来，动之斯和。其曰：太古不可复，淳朴不可归。是未知先王之有化也。诗书礼乐复何为哉？  

赦囚度人  

【`太宗建元宝录`】  

六年夏壬申，文德皇后疾甚。皇子等赦囚度人祈，文后曰：“死生有命，非宜力所加。然赦者国之权事，非所切者也。佛者异方之教，而华修之不谄乎？不听，诚以玄鉴知命者也。”  

请除度人  

【`宋续通鉴长编`】  

仁宗天圣二年丙寅，权判都省马亮，言天下僧以数十万计，间或为盗，民颇若之。请除岁，合度人外，非时更不度人。  

化身度人  

【`地藏菩萨经`】  

我所分身，遍满百千万亿恒河沙世界，每一世界，化百千万亿身，每生身度百千万亿人。令归敬三宝。永离生死至涅乐。  

勇可贾人  

【`北史`】  

《东平公神举传》：神举弟庆，从武帝攻河阴。先登攀城叶与贼短兵接，中石乃坠，绝而秒苏。帝劳之曰：“卿勇可以贾人也。”  

屈己申人  

【`北史`】  

《成淹传》：淹与王肃行朝歌城，肃为淹论所屈。肃言于孝文，且言淹才宜叙进。帝曰：“若因此进淹，恐辱卿转甚。肃言臣屈己达人，正可显臣之美。淹既蒙进，臣得屈已申人。此所谓陛下惠而不费也。”帝遂赐淹龙厩，上马朝服转仆射。  

勇力兼人  

【`北史`】  

《杨纂传》：纂少慷慨有志略，肋力兼人。年二十，从齐神武，起兵于信都。  

饮啖兼人  

【`旧唐书`】  

《江王元祥传》：元祥体质洪大，腰带十园，饮啖亦兼数人。  

自行兼人  

【`佛说统纪`】  

《天台智者传》：有神僧为说法，师曰：“大圣所说，是何法门？”当云何学，弘答曰：“此名一实。谛学这以般若，宣之以大悲。从今已后，自行兼人。吾皆影响。”  

先发制人  

【`资治能鉴`】  

《隋纪》：刘文静谓裴寂曰：“先发制人，后发制于人。何不早劝唐公举兵，而推还不已。且公为宫监，而以宫人侍客，公死可尔。何误唐公也？”  

【`三朝比盟会编`】  

李良嗣云：“陛下念旧民遭涂炭之苦，复中国往昔之疆，代天谴责，以顺伐逆。王师一出，必壶浆来迎。愿陛下速行薄伐脱。或后时，恐为女真得志。盖先动则制人，后动则制于人。”上嘉纳之。  

不战屈人  

【`新唐书`】  

《王孝基传》：武德二年，刘武周冠太原，夏人吕崇茂以县应贼，诏孝基为行军总管攻之。时独孤怀恩挟异计，绐说孝基曰：“夏城坚，攻之引日。宋金刚在近内拒外疆，一败涂地。不如顿兵待秦王破贼，则夏自孤。此谓不战而屈人也。”孝基谓然，会尉迟敬德至，与崇茂夹攻，官师遂大败。  

当时屈人  

【`唐书`】  

《郑覃传》：文宗曰：“顺宗事不详实，韩愈岂当时屈人耶？”  

膝不屈人  

【`唐`】  

郭子仪，田承嗣傲很不轨。子仪尝遣使至魏，承嗣西望拜。指其滕谓使者曰：“兹滕不屈于人久矣，今为公拜。”  

十夫是屈人  

【`金华子`】  

苗绅坐事贬南中，由是湮厄，不复振扬。既于晚岁，方罢江州牧，入参宰辅。崔相国彦昭，其故人也，见而悯焉。呼绅行第而慰勉曰：“苗十夫是屈人。”再三言之，绅叹久淹屈，既闻时宰之抚谕，莫胜其喜，及还家，其子迎于门。绅笑语其子曰：“今日见崔相国悯我如此。”遂坐于厅，高诵其言曰：“苗十夫是屈人。”喜笑一声而卒。悲夫！  

甘言啖人  

【`资治通鉴`】  

唐玄宗开元二十四年，李林甫城府深密，人莫窥其际。好以甘言啖人，而阴中伤之。不露辞色，凡为上所厚者，始则亲结之。及位势稍逼，取以计去之。虽老奸巨猾，无能逃于其术者。  

嘘枣啖人  

【`仙传`】  

张拱能方术，置药肆于宜春门后坊。有道士造肆中，拱掷一钱与之麾使。道士笑曰：“吾无求于人，汝道质，故来度汝。”拱即悟。拱谢曰：“拱鄙人眼凡心惑，仙君幸临，愿终教之。”道士曰：“汝何求？”曰：“家贫，粥不给，傥使不食可饱。上愿也。”适有鬻蒸枣者来，道士了一钱卖之得七枚，熟视枣而虚之，谓拱曰：“啖此终身不食。”  

不杀人以媚人  

【`宋名臣言行录`】  

周敦顺庆历中，为南安司理，时郡狱适有囚，法不当死。运使王逵，欲深治之。先生独力争不职，置手板，归取告身委之而去，曰：“如此尚可仕乎？杀人以媚人，吾不为也。”逵感悟，囚得不死。  

便僻媚人  

【`省心杂言`】  

以是为非，以非为是者，疆辩足以惑众；以无为有，以有为无者，便僻足以媚人。心可欺，天可欺乎？  

眼色媚人  

【`开元天宝遗事`】  

念奴者有姿色，善歌唱，未尝一日离帝左右。每执版当席，顾盼左右。帝谓妃子曰：“此女妖丽，眼色媚人。”每转声歌喉，则声出于朝霞之上。虽钟鼓笙竿嘈杂而不能遏，宫妓中帝所钟爱者也。  

工于料人  

【`唐`】  

李光弼谓韦陟曰：“夫辩朝廷之礼，我不如公。论军旅胜负，公不如我。”光弼策敌制胜不世出，及困于口舌，不能以忠自明。谋就全安而身益危，所谓工于料人，则拙于谋已。  

推诚遇人  

【`新唐书`】  

《张伯仪传》：伯仪为江陵节度使，朴厚不知书，然推诚遇人，军中畏肃，民亦便之。  

帷床伏人  

【`资治通鉴`】  

肃宗乾元元年，上以乌承恩为范阳节度副使，赐阿史那承庆铁券。令共图思明，上从之。诸将以白思明，思明疑未察，会承恩入京师。上使内侍李思敬与之俱至范阳，宣慰承恩既宣旨。思明留承恩馆于府中，帷其床，伏二人于床下。承恩少子在范阳，思明使省其父夜中，承恩密谓其子曰：“吾受命除此逆胡，当以吾为节度使。”二人于床下大呼而出，思明乃执承恩。  

受赂荐人  

【`资治通鉴`】  

唐德宗贞元十五年，以常州刺史李钅蒙为浙西观察使、诸道监铁转运使。钅奇，国贞之子也。闲厩宫苑，使李齐运，受其赂数十万，荐之于上，故用之。钅奇刻剥以事进奉，上由是悦之。  

公座骂人  

【`资治通鉴`】  

唐德宗贞元九年，海州团练使张升，升云之弟，李纳之婿也，以父大祥归于定州。尝于公座骂王俊后，武俊奏之。夏四月丁丑，诏削其官，遣中使杖而囚之。定州富庶，武后欲之。因是遣兵袭取义丰，掠安喜。无极，万余口，徙之德。升云闭城自守，屡遣使谢之乃止。  

素口骂人  

【`东谷所见`】  

《茹素篇》：世人以茹素为斋戒，斋者，齐也，齐其心之所不齐；所谓戒者，戒其非心妄念也。况茹素之日，事至吾前。取趣利徇欲，损人害物。不知其召素何为也？古语云：宁可荤口念佛，不可素口骂人。  

治和以人  

【`文子`】  

治和者，不以和以人；治人者，不以人以君。  

丑状骇人  

【`东汉书`】  

周变敛顺折顿丑状骇人。  

佯睡斫人  

【`三国志`】  

魏武云：“我眠中，不可妄近，近便斫人亦不觉。”左右宜深慎。后佯睡所幸人窃以被覆之，因便斫杀。自后安眠，莫敢近者。  

冠帻劫人  

【`三国志`】  

魏吉茂，冯翊人，同郡王琰数为郡守，不名清白。国家始制九品使，诸郡选置中正，冯翊以琰子嘉为中正，嘉叙茂曰：“德优能少。”茂曰：“痛乎，我效汝父子，冠帜劫人耶？”以俭率人  

【`晋书`】  

毛为东曹掾，与崔琰并典选举用，皆清正之士。虽于时有盛名，而行不由本者，终莫得进务以俭率人。由是天下之士，莫不以节俭自励。  

正己率人  

【`宋史`】  

绍兴十二年，宗君师闵讼，临安教授鲍同上曰：“为教授者，先正已，然后可以率人。”  

睹物思人  

【`比史`】  

王猛将行，造慕容垂饮酒，谓垂曰：“余当远别，何以赠我，使我睹物思人乎？”  

轻宝重人  

【`唐张说集`】  

太尉裴公平郅支，遮甸，大获珍异。首长将吏，请遍观焉。有马脑大盘，希代宝也。随军王休烈，捧盘跌倒，应时而碎。叩首流血，惶怖请死。公笑曰：“事有不可意，何至重玉，而轻人命乎？”  

轻货重人  

【`仁宗宝录`】  

胡千正提举江南，得吏所匿铜数万斤。吏惧且死，则曰：“马伏波哀重囚而纵，亡之。吾岂重货，而轻数人之命，止籍于羡余？”  

声色移人  

【`龙川志`】  

真宗临御岁久，中外无虞。与群臣燕语，或劝以声妓自乐。王文正性俭约，初无姬侍，上使内东门司呼二人，责限于相公买妾，仍赐银三千两。二人归以告公。公不举，然难逆上旨，遂听之。初沈沦家破，其子孙鬻银器，皆钱塘钱氏昔以遗中丞相者。花蓝火桶之类，家人所有，直省官与沈氏议，止以银易之。具白于人，公蹙然曰：“吾家安用此？”其后姬妾既具，乃问二人：“沈氏什物尚在可求否？”二人曰：“向私以银易之。”公喜，用之如素有者。声色之移人者，有如此乎？  

好恶移人  

【`魏泰东轩笔录`】  

范文正公仲淹，自知开封落侍制，以吏部员外郎知饶州。出都时，唯王待制质饯，宿于城外，水道之官，历十余州无一人出迎迓者。时陈恭公执中，以龙图馆直学士知杨州，迎送问，劳甚至。难时宰好恶能移众人，而方正之士，亦不可变也。  

风俗移人  

【`宋吴泳鹤林集`】  

《答蔡遵父》云：向来三数朋友，鸣一时之盛。弦绝响息，未有继者。荃蕙化而为茅兮，兰芷变而不芳。风俗移人，不可不强自树立。  

风俗驱人  

【`陆象山语录`】  

与济道言风俗驱人之甚，如人心不明，如何作得主宰，正当障百川而东之？  

赐药济人  

【`仙传`】  

赵抱一，凤州人，年十二。因牧羊遇一老人，问之曰：“子饥否？”先生但点头。老人探囊中取一物与之。状如罗而味甘。又与挂杖一条，瓢一枚，中有药，乃豌豆也。谕之。令人服食，于是沉疴新疾，得服者无不愈先生自食罗，不复思烟火食，久之。所遇老人，即张果老也。  

仙术济人  

【`仙传`】  

时荷少为道士入四明山，遇视人教以胎息众妙之术，能却寐绝粒，役使鬼神，驱除邪挽救，点化金玉。周济穷苦，民受其赐。  

弘法须人  

【`佛祖统纪`】  

唐太宗尝问裴法师曰：“法门之益何所宜？”先生对曰：“弘法须人，度僧为最。”帝大悦。  

护国护人  

【`佛祖统纪`】  

《若纳法师传》云：宋孝宗驾幸上，展敬大士。问光明忏法之旨，师答曰：“梵释天帝四大天王，下临土宇护国护人。故佛为说金光明三昧之道，后世祖师立为忏法，以资诸天之威德。故帝王士庶，皆可修持。”上悦。  

二戒劝人  

【`佛祖统纪`】  

惠照邻法师尝劝人以二戒：三十已前，未可念阿弥陀；七十已后，不得持消灾况。谓少不知进，老不知止也。  

三事调人  

【`法句譬喻经`】  

佛告呵提昙，吾有三事，用调一切人得至无为：一者至诚制御口业；二以慈贞伏身刚强；三以智慧灭意凝。盖持是三事，度既一切。  

像运寄人  

【`梁高僧传`】  

《宋释僧周传》：云求昌王，访求沙门无敢应者，僧周弟子僧亮曰：“像运寄人，正在今日。”随使至长安。王及民人，候迎联中。佛法大兴，亮之力也。  

怒气口巽人  

【`禅林僧宝传`】  

洪宽范替法云秀禅师曰：“余拜胆其像，面目严冷，怒气人。平生以骂为佛事，又自谓丛林一会，非虚言哉？”  

庆己庆人  

【`四教仪注`】  

五品初心知此玄少心，体具事理。三千境观之法，庆已有智慧，庆人有慈悲。屈己推人  

【`五灯会元`】  

投子同禅师，因僧问：“七佛是文殊弟子，还有师也无？”同曰：“适来恁么道也，大似屈己推人。”  

三路接人  

【`人天眼目`】  

僧到夹山，山问近离甚处僧，云洞山夹山云：“洞山有何言句？”僧云：“和尚道我有三路接人。”夹山云：“有何三路？”僧云：“鸟道玄路，展手山云，实有此三路耶？”僧云：“是。”山云：“鬼持千里钞，林下道人悲。”后浮山圆鉴云：“不因黄叶落，争知是一秋。”  

三等接人  

【`五灯会元`】  

赵州从谂禅师，一日真定帅王公入院，师坐而问曰：“大王会么？”王曰：“不会。”师曰：“自小持斋身已老，见人无力下禅床。”王尤加礼重。翊日令客将传语，师下禅床受之。侍者曰：“和尚见大王来，不下禅床。今日军将来，为甚么却下禅床。”师曰：“非汝所和，第一等人来，禅床上接；中等人来，下禅床接；末等人来，三门外接。”  

无一法与人  

【`五灯会元`】  

德山因雪，问从上宗乘“学入还有分也无？”山打一捧曰：“道甚么？”曰：“不会。”至明日请益，山曰：“我宗无语句，实无一法与人。”  

夺境不夺人  

【`禅林僧宝传`】  

风穴沼禅师因南院问：“如何是夺境不夺人？”对曰：“萏草乍分头脑袭，乱云初绽影犹存。”  

贩佛眩人  

【`唐刘宾客集`】  

《第一祖融大师新塔记》：尚书李公在镇三闰，百为大备。尚理信古，儒玄交修。始下令禁，桑门贩佛以眩人者，而于真实相深达焉。  

尊主庇人  

【`新唐书`】  

《李晟传》：帝嘉晟等有戡乱之功，下诏曰：“功与时并，才与世生。苟蕴其才遇其时，尊主庇人，向代无之。”  

弛禁便人  

【`新唐书`】  

《崔沔传》：沔为魏州刺史，雨潦败稼，沔弛禁便人。  

以权属人  

【`新唐书`】  

《陈夷行列传》：夷行开成二年，进同中书门下平章事。帝时怪问天宝政事不善，问姚元崇，宋，于时在否？李珏曰：“姚亡而宋罢。”珏因推言，玄宗自谓未尝杀一不辜，而任李林甫，种夷数十族，不亦惑乎？夷行曰：“陛下今亦宜戒以权属人嗣。”复曰：“夷行失言。太宗易慕乱为仁义，用房玄龄十有六年，任魏征十有五年，未尝失道。人主用忠良久益治，用邪佞一日多矣。”  

宏辞选人  

【`旧唐书`】  

《懿宗纪》：咸通六年二月，制以吏部尚书崔慎由等，考宏辞选人。  

拔萃选人  

【`旧唐书`】  

《懿宗纪》：咸通六年二月，制以金部员外郎张义思，大理少卿董赓，试拔萃选人。  

白衣选人  

【`续通鉴长编`】  

太平兴国六年，太宗令内侍省细仗，内先衣黄者并衣碧吏部黄衣选人，改为白衣选人。  

令式人  

【`唐书`】  

《河间王传》：令式局人不可以成官政。  

冷语冰人  

【`书林故事`】  

柔论相嘲曰：“冷语冰人。”外史孟属，时番在庭，以财结权要。或戒之，乃曰：“非是求拔，不欲其以冷语冰人耳！”  

黄气触人  

【`太平广记`】  

广川王发哀王冢，以铁灌其上。穿三日乃开，黄气如霞，触人鼻目，皆辛苦不可入。以兵守之，七日乃歇。  

中不累人  

【`太平广记`】  

河上公曰：余上不至天，中不累人，下不至地！  

不以口腹累人  

【`太和县志福唐蒲`】  

尧仁乾道六年知县事，自奉尤薄朝夕饭一盂，蔬一盘，曰：“吾不以口腹累人。”居官三年，如一日也。  

损约则违人  

【`唐李元宾集`】  

《项籍碑》：飘锐气，耸利锋。抵秦联，怒汉公。因语曰：“损约则违人，固信则自违。恶取乎？”  

穴地生瘗人  

【`南郡新书`】  

有进士丘峰者，当为田季安从事，后与同府侯臧，相持争权。季安怒，斥纟丰攵摄下邑尉使人先路穴地以待，至则排入而瘗之。其暴如此，李钅奇杀崔善贞，亦同斯酷。  

书生误人  

【`资治通鉴`】  

《后汉隐帝纪》：乾三年，左中因帝厌为大臣所制，乘间谮宰相杨史弘肇于帝云：“等惠恣，终当为乱。”帝信之，遂与太后弟李业等谋诛等。议既定，入白太后，太后曰：“兹事何可轻发，更宜与宰相议之。”业时在傍曰：“先帝尝言朝廷大事，不可谋及书生，懦怯误人。”  

大信示人  

【`五代史`】  

《南平世家》：唐庄宗入洛，下诏慰谕季兴、司空薰等，皆劝季兴入朝京师，梁震以为不可，曰：“梁唐世为仇敌，夹河血战，垂二十年。今主上新灭梁，而大王梁室故臣，握疆兵居重镇。以身入朝，行为虏尔。”季兴不听，留其二子，以骑士三百为卫，朝于洛阳。庄宗果欲留之，郭崇韬谏曰：“唐新灭梁得天下，方以大信示人。今四方诸侯相继入贡，不过遣子弟将吏，则季兴以身述职为诸侯，率宜加恩礼以讽来者，而反系之。示天下以不广，且绝四方内向之意不可。”庄宗乃止，厚礼而遣之。  

罪己救人  

【`李昌龄乐善录`】  

周世宗性惨急，果于杀戮。有忤旨者，魏仁溥皆归罪于已以营救之，赖以全活者甚众。  

出救人  

【`宋晁无咎济北集`】  

有黄某者岁凶，籴滕踊而家积数屋。或劝其以时出，可得十倍利。取不肯。而以丰年平价出之杂者毕之黄氏。盗猝入其里，指其居曰：是出救人黄某者耶？或者曰：然独不儿子其一毫，而慰遣其家。  

神力救人  

【`江湖纪闻`】  

德乙亥年，临江黄及谷，与同郡毛季五寓潭州，适北兵入城，黄与毛于兵火间逃走。毛先投水，黄逃得。至逾数日事定，城中火后，所存一二而已。黄夜梦人言之曰：“何不过我家，我家独不曾遭火。毛季五亦在我这。”明日因往城隍庙，见毛季五在庙，未尝死也。盖于城隍庙独不曾遭火，乃悟梦中告之者，神也。初黄在潭州被兵，时逃于赵府圃中阁下。遇兵持其髻，拔刃将杀之。忽上有掷花瓶下曰：“打。”兵惊，舍去。黄登阁欲求其人，阁上寂然，但有尽神一轴在劈，亦不知是何神。  

飞锡救人  

【`赤城志`】  

天台县乾溪，旧传僧云猷访赤城。有一媪与之语，神怒，投媪于渊。猷飞锡救之，其溪立涸。故以为名。  

驱孽救人  

【`仙传`】  

曹德休逢人有一女子二十余，将聘于人。忽有邪物为魅，召医治之益甚。其父诣德休具陈病状，德休曰：“汝居近山溪有潭穴否？”父言之。德休又曰：“女子春时，闲步溪侧，为蛟所窥，已拘精魄矣。汝可将符往投潭中，少倾有验。”投符之后，忽见水翻涌，霹雳一声，须臾一物浮出长二丈余，形如鸟蛇，头若大勺，劈袭血流毙矣。其父还家，见女精神明爽，全失病矣。  

斩蛇救人  

【`仙传`】  

葛仙翁尝遇华阴，见一士人滋于蛇精之家。仙翁化作田夫，驱黄犊而耕。因说士人曰：“汝陷身于非地，此妇乃蛇精也。”前后啖食生人，乃引士人窥井中，皆是白骨盈积。遂教士人仍密窥之，士人如其言。窥之，果蛇精也。张牙弩目在帐中，抱一小蛇儿，仙翁诛之。有无数小蛇儿来救，仙翁并诛之。以一符与士人服，即吐出蚯蚓虾虫莫之类，遂得全生。  

符药救人  

【`仙传`】  

曹德休自言，从东海青屿山来游江西，人见之三十余年。常行人间，有疾者，以符药救之，无不愈者。  

目连救人  

【`法句譬喻经`】  

琉璃王伐舍夷国，摩诃目犍连往到佛所。白言：“我欲以四方便，救舍夷国人，一者举舍夷国著虚空中，二者举舍夷国人著海中，三者举舍夷国人著两铁围山间，四者举舍夷国人著他方大国中央。令琉璃王不知其处。”佛告目连，虽知卿有是智德，能安处舍夷国人，万物众生，有七不可避：一者生，二者老，三者病，四者死，五者罪，六者福，七者因缘。此七事，意虽欲避不能得，自在如卿威神，可得作此。宿对罪负，不可得离。于是目连自以私意，取舍夷国人知识，檀樾四五千人，盛着钵中，举著虚空星宿之际。琉璃王伐舍夷国杀三亿人，已引军还国。目连以道力下钵，人皆死尽。道德神力，不能免彼宿对之罪。  

拜天不拜人  

【`资治通鉴`】  

《后梁均王纪》：贞明二年，契丹主妻述律后，有母，有姑，皆踞榻受其拜。曰：“吾惟拜天，不拜人也。”  

未尝拜人  

【`宋史`】  

《韩熙载传》：熙载才气后逸，机用周敏，性高简无所卑屈，未尝拜人。虽被谴逐，终不改节。  

以术钩人  

【`宋欧阳公集`】  

《尚书度支郎中王公神道碑》：宗旦得盗铸钱者百余，人以诧公。公曰：“事发无迹，何从得之？”曰：“吾以术钩出之。”公愀然曰：“仁者之政，以术钩人冥之死。而又喜乎？”宗旦惭服，悉缓出其狱。始大称公曰：“君子也。”  

临坑推人  

【`江少虞类苑`】  

至和中，陈恭公秉政。会嬖妾张氏笞女奴，迎儿杀之。时蔡襄权知开封府事，下开封穷治。而仁宗地恭公宠眷未衰，止差正郎齐廓，看详公案。时王素为待制，以诗戏廓曰：“李膺破柱擒张朔，董令回车击主奴。前世清共死如在，未知君可及肩无？”廓知事不可，直以简报曰：“不用临坑推人。”  

不妄称人  

【`赵善谷阝扫编`】  

苏京，字世美，承相子容之子也。尝为许州观察判官。时韩黄门持国知州事，甚器爱之，荐之于朝。其辞曰：“窃见某人，读书知义理，临事有风力，前辈之不妄称人如此。”  

屈身安人  

【`倦游杂录`】  

王荆公于上前，论冯道能屈身以安人，如诸佛菩萨之行，唐介曰：“道为宰相，使天下易四姓，身事十主，得为纯臣乎？”安石曰：“伊尹五就汤五就杰，正在安人而已。岂非纯臣乎？”质肃曰：“有伊尹之志则可。”荆公变色。  

修己安人  

【`论语`】  

子路问君子，子曰：“修己以安人。”  

【`张子正蒙`】  

《正当篇》：未能如玉，不足以成德；未能成德，不足以孚天下。修己以安人，修己而不安人，不行乎妻子，况可怀于天下？  

千里劳人  

【`宋苏东坡集`】  

《与吴季才书》：何至使人足虫尔远来，又致酒面海物荔子等，仆岂以口腹之故，千里劳人哉？  

薄己厚人  

【`记纂渊海`】  

薄已厚人，经君子贵人而贱己，先人而后己。记坊记子劳苦之事，则争先；饶乐之事，则能让；荀修身史小自润之时。师古曰：言所润益于己者，当减小之。西汉《谷永传》薛包笃行，父母服除，弟子求分财异居，包不能止，乃中分其财，奴婢引其老者，曰：“与我共事久，若不能使也。”田庐取其荒废者，曰：“吾少时所理，意所恋也。”器物取配败者，曰：“我素所服食，身口所安也。”汉书范震为司徒，田不过一顷，复推与兄子。后汉郭林宗减三牲之具，以供宾旅。通鉴汉桓纪流民万余户入县界，韩韶开仓赈之。主者争谓不可。韶曰：“长活沟壑之人，而以此伏罪。含笑入地矣。”通鉴温大雅，将改葬其祖父，筮者曰：“葬于此地，害兄而福弟。”大雅曰：“若得家弟求康，我将含笑入地。”葬旋。岁余而卒。唐书，弟彦博也传记闵子骞为后母所苦，冬月以芦花衣之以代絮。父知之，欲出后母。子骞曰：“母在一子寒，母去三子单。”父遂止。孝子传集刘禹锡刺播州，子厚泣曰：“播非人所居，梦得亲在堂。且万无母子俱往理，将拜疏愿以柳易播。”韩作柳铭削衣贬食，不立资遗，以班亲旧，为友为义。儋石之储，常空于私室。方丈之食，每盛于宾筵。并韩丈  

【`宋范忠宣公集`】  

《阎公墓志》：君内外尽诚，不为矜饰。其于为善，甚于嗜欲。而喜自悔敛，不欲人知。事难则以身先物，于势利，则薄己而厚人。乐易善容，犯而不校。  

枉笔诬人  

【`苏易简笔谱`】  

元城谭录云：“今欲正一大事，而枉笔诬人，是自招曲也。”  

邪法吓人  

【`朱子语类`】  

《德粹语》：婺原有一人，其子见鬼，先生曰：“只是精神不全便如此。向见邪法者，吓人小儿，稍灵利者，合吓不倒。”  

作此面向人  

【`吕东莱说话志录`】  

褚大传南下，孙长乐于船中视之。言次及刘真长死，孙流涕因讽讠求曰：“人之云亡，邦国殄瘁。”褚大怒曰：“真长平生，何尝相比数。而卿今日作此面向人？”  

佑字无立人  

【`容斋三笔`】  

宋孝宗登极，以潜邸为佑圣观，令玉册官篆牌。奏云：缘法佑字无立人，只单作右字。道士力争，以为观名人恐不可。安迹有旨，特增之。  

名利重轻人  

【`墨客挥犀`】  

《东野语》：至“出门如有碍，谁云天地宽”之句，晚登第，乃作诗曰：“春风得意马蹄疾，一日看尽长安花。”夫名利之重轻人，凡子不能推免，东野太甚。  

以药喻人  

【`龚鼎臣东原录`】  

李言说里巷细民，有以是非相较，患人之不及知己善者。傍有侪类曰：“尔之云云，何必如此？尔不闻在肆药物乎？某药性良，某药性毒，某药性寒，某药性热。然药不能自言，而人既谙尝之。乃谓某良、毒、寒、热也。尔但为善，则人亦称你如称药矣。”其人默而服教，予以其言，鄙而有理，故录之。  

以物喻人  

【`经钅且尝杂志`】  

人之所以为累者，因饥寒而累于衣食，因牝牡而累于妻孥子孙，因风雨而累于室庐。若夫飞走之类，有毛羽以御寒，无所籍衣，虽有牝牡则各营其生。子能自奋，则不复乳之矣。非有妻孥子孙之累窟处巢居，又无藉于室庐。然而不免于累者，食而已。鹤、仙禽、风格高清，而乃为人供耳目之观。正坐啄腥耳。至于龟以息吐纳，蝉呼吸风露，非有籍于食者，然犹不免何哉？龟以灵，蝉以声，如使鹤不啄腥，龟不堪卜，蝉喑鸣，然后庶几免乎？  

善诱人  

【`论语`】  

夫子循循然，善诱人。  

【`百川学海`】  

《晁氏客语》：吴起说魏武侯罢兵服，庄周说剑而衣短后之衣，孟子说齐王而言公刘好货大王好色，皆因其所好而化之，巽而入之。善诱人也。  

察监系人  

【`制锦管见`】  

二竞干证俱至，须即剖决。干证未备，未免留人。承监人乞觅不如意，取将对词人钻之空室，故为饥饿，不容人保。又或受竞主之求，以无保走窜妄申。县令不明，取将其人寄狱者多矣。凡承监，须令即召保，不测检察。如不容保，故为钻击，必惩治之。仍许亲属，无时陈告。或果贫而无保，须度事之轻重或押下都，追未至人。  

勿轻禁人  

【`制锦管见`】  

不应禁人忽禁。若未欲讯决，而权寄于狱。或系干证人，日当引对者，晚须出之。盖法不应禁，或有不测，罪无所逃。若妇人当刑禁者，必先验其有无孕，恐或堕胎，无以自明。  

君子无弃人  

【`采真集`】  

后山居士云：君子无弃人，巧智之士，以为手足可也。耳目且不可，况腹心乎？盖势在，则欺之以为功；势同，则夺之以自利；势去，则背之以违害。使之且难，况同之乎？士终始不相负，非由义，则畏义耳。势在而不负，岂真不负耶？未病废疾，不害为生，膏盲之溃，吊之可也。  

论诗非论人  

【`浩然斋雅谈`】  

刘平国戏题云：选诗非选官，论时非论人。故若女子，天竺牧童，皆得预唐名公之列。  

永乐大典  

## 卷之三千  

九真人  

为己为人  

【`论语`】  

子曰：古之学者，为己；今之学者，为人。  

【`四书大义`】  

为己，欲得之于己也；为人，欲见和于人也。为己，无所为而为之也；为人，有所为而为之也。欲得于己者，收敛笃实；求知于人者，轻浮浅露。  

【`程氏遗书`】  

有人治园圃役，知力甚劳。先生曰：“蛊之象，郡了以振民育德，君子之事，惟有此二者，余无他。为二者，为己为人之道也。”为己为人，吴本作“治己治人”。  

【`韩涧泉日记`】  

有用有舍，知用而不知舍，失身而不能无闷。知舍而不知用，失时而不能无害。为己之学多，而后能为人。为人之学多，必未能为己。为己非著书求工于文字语言，为人非致治求密于制度条章。急于事功者，忘身；急于情性者，忘人。为己者，出犹可为治；为人者，终身不知所以为德矣。葆气者寿，养神者无往而不自明。神气相宣，而万化举。  

【`敬斋先生泛说`】  

世人未尝不自为也。然为己者常少，而为人者恒众多。为己少而为人多，兹非见之外者重，而得之内者轻乎？在人者当轻而反重，在己者当重而反为轻。如是焉者，居一国而恒一国徇，居一天下而恒一天下徇。吾身眇然以一国一天下徇，其自为也，亦劳矣。  

【`朱晦庵训蒙绝句`】  

《为己为人》：药病须还考自知，和根斩断为人机。心随身止门常闭，课罢苔封候夕晖。辛勤尽作求闻计，沽得过情声誉来。自外而观为可喜，此心已失实堪哀。  

劳己为人  

【`资治通鉴`】  

《梁本纪》：武帝曰：朕三更出治事，事少午前竟，事多日昃方食。昔腰腹过于十围，今之瘦削裁二尽余。为谁之咎？救物故也。  

吃紧为人  

【`紫阳宗旨`】  

论孟之言，平易明白，固无此等玄妙之谈。虽以子思周子吃紧为人，特著《中庸》《太极》之书，以明道体之极致。而其所说用功夫处，只说择善固执学问思辩，而笃行之。  

妇人食人  

【`刘恕通鉴外纪`】  

桀在位以来，宫中女子化为龙，俄而复为妇人，甚丽而食人。桀命为蛟妾，告吉凶。  

率兽食人  

【`孟子`】  

《滕文公章》：圣贤不作，诸侯放恣。处士横议，杨朱墨翟之言盈天下。天下之言，不归杨则归墨。杨氏为我，是无君也。墨氏兼爱，是无父也。无父无君，是禽兽也。公明仪曰：庖有肥肉，厩有肥马，此率兽而食人也。杨墨之道不息，孔子之道不著，是邪说诬民，充塞仁义也。仁义充塞，则率兽食人，人将相食。  

食豕如食人  

【`庄子`】  

三年不出，为其妻炊。食豕如食人。疏，不出三年，屏于俗务。为妻爨火，忘其荣辱。食豕如人，净秽均等。鱼羊食人  

【`晋书载记`】  

苻坚之时，有人于明光殿大呼谓坚曰：“甲申乙酉，鱼羊食之。悲哉无复遗。”坚命执之，俄而不见。  

白虎神食人  

【`龙虎山志`】  

祖天师居西城山，有老人来，泣曰：“吾西城山房陵，有白虎神食人。每岁乡民盗杀以祭，愿师驱除，为绝其害。”  

士卒食人  

【`通鉴纪事本末`】  

僖宗光启三年夏六月戊午，秦彦遣毕师铎、秦稠，将兵八千出城西击杨行密。稠败死，士卒死者十七八。城中乏食，樵采路绝，宣州军始食人。  

【`资治通鉴`】  

《后梁太祖纪》：开平三年，刘守光围沧洲，久不下。执刘文至城下示之，犹固守。城中食尽，民食堇泥，军士食人，驴马相啖骏尾。吕兖选男女羸弱者，饲以面而烹之，以给军食，谓之宰杀务。  

残忍食人  

【`王辟之渑水燕谭录`】  

国初有王彦升者，本市井贩缯人。及壮从军，累立战功。至防御，性极残忍。俘获戎人，则置酒宴饮。引胡人以手揖其耳，对客咀嚼，徐引卮酒。戎人血流被面，彦升笑语自若。前后啖数十百人，亦可怪也。  

清河生吃人  

【`马明叟实宾录`】  

隋库狄士文，为具州刺史。发谪奸谄，长史尺布斗米之脏，无所宽贷。得千人，悉配防岭南。司马韦清河赵达二人，并苛刻。惟长史有惠政。时人语曰：刺史罗刹政，司马蛇蝮嗔。长史含笑判，清河生吃人。  

乏食啖人  

【`资治通鉴`】  

唐高祖武德二年，朱粲有众二十万，剽掠汉淮之间，迁徙无常。每破州县，食其积粟未尽，复他适。将去，悉焚其余资。又不务稼穑，民馁死者如积。粲无可复掠，军中乏食，乃教士卒烹妇人婴儿吃之，曰：“肉之美者，无过于人。但使他国有人，何忧于馁？”隋著作佐郎陆从，典通事舍人，颜愍楚谪在南阳。粲初引为宾客，其后无食，阖家皆为所吃。  

【`新唐书`】  

《李子通传》：朱粲被杨士林、田瓒战败，挈残士奔菊潭，遣使乞降。高祖以前御史大夫段确假散骑常待劳之。确醉戏粲曰：“君脍人多矣，若为味？”粲曰：“啖嗜酒人，正如糟豚。”确悸，骂曰：“狂贼归朝乃一奴耳，复得噬人乎？”粲惧，收确于坐。并从者数十，悉饔之以飨左右。遂屠菊潭，奔王世充，署龙骧大将军，东都平，斩洛水上。  

过听杀人  

【`史记`】  

《循吏传》：李离者，晋文公之甥也。过听杀人，遂不受令，伏剑而死。  

曾参杀人  

【`史记`】  

《甘茂传》：秦武王使甘茂伐宜阳，茂对曰：“宜阳大县也。今王倍数险，行千里，攻之难。昔曾参之处费，鲁人有与曾参同姓名者杀人，人告其母，母织自若。顷之，一人又告之，其母尚织自若。顷之，一人又告之，其母投杼下机，逾墙而走。  

触情杀人  

【`傅子`】  

《问刑篇》：秦始皇之无道，岂不堪哉？视杀人如杀狗彘，狗彘仁而用之犹有节，始皇之杀人，触情而已。其不以道如是，而李斯又深峻法，随其指而妄杀人。秦不二世而灭，李斯无遗类。以不道愚人，人亦以不道报之。人仇之，天绝之，行无道，未之有不亡者也。  

挟怨杀人  

【`汉书`】  

李文为御史中丞，尝与张汤有隙。汤有所爱吏鲁谒居，知文与汤弗平，使人上书告文阴事。事下，汤治论杀之。  

纵恣杀人  

【`晋书`】  

《羊聃传》：初辟元帝承相府，累迁庐陵太守，刚克粗暴，恃国戚，纵恣尤甚。睚眦之嫌，辄加刑杀。郡人简良等为贼杀二百余人，诛及婴孩。所钅巢复百余。庾亮执之，归于京都，有司奏聃罪当死。以景献皇后是其祖姑，应八议，于是除名。  

白昼杀人  

【`资治通鉴`】  

唐代宗大历九年九月壬寅，回纥檀出鸿胪寺，白书杀人。有司擒之，上释不问。  

慎少杀人  

【`太平广记`】  

李西平晟之为将军也，尝谒桑道茂，道茂云：“将军异日为京兆尹，慎少杀人。”西平曰：“武夫岂有京兆之望？”后兴元收复，西平兼京尹。时桑公在俘囚之中，云：“西平公忘少杀人之言耶？”遂释之。  

曲法杀人  

【`太平广记`】  

镇州市人刘方遇，家财数十万。方遇妻田氏，早卒。田之妹为尼，常出入方遇家。方遇使尼长发为继室。有田令遵者，方遇之妻弟也。善货殖，方遇以所积财，令遵兴殖也。方遇有子年幼，二女皆嫁。方遇疾卒，子幼不能督家业。方遇妻及二女，以家财素为令遵兴殖，乃聚族合谋，请以令遵姓刘为方遇继嗣，即令鬻券人安美为亲族请嗣。券书即定，乃遣令遵服斩纟衰居丧。而二女初立令遵时，先邀每月供财二万，及后求取无厌。而石李二夫，教二女诣本府论诉。云令遵冒姓夺父家财，令遵下狱。石李二夫族，与本府要吏亲党，上至府帅判官行军司马随使都押衙，各受方遇二女赂钱数千缗。而以令遵与姊及书券安美同情共盗，俱弃市。人知其冤，府帅李从敏令妻来朝，惧事发，令内地弥逢。侍御史赵都嫉恶论奏，明宗惊怒。下镇州委副使符蒙按问，果得是实。自亲吏高知柔及判官行军司马并通货僧人妇人皆弃市。唯从敏初削官停任，中宫祈衰，竟罚一季俸。议者以受赂曲法杀人，而八议之所不及，失刑也。安重诲诛后，王贵妃用事故也。出《北梦琐言》  

酗酒杀人  

【`资治通鉴`】  

《后梁太祖纪》：乾化元年，湖州刺史钱镖，酗酒杀人。恐吴越王罪之。冬十月辛亥朔，杀都监潘长、推官吕安德，奔于吴。  

喜怒杀人  

【`欧阳修五代史`】  

《后唐李严传》：初，严与孟知祥同事。庄宗时，知祥为中门使。严尝有过，庄宗怒甚，命斩之。知祥戒行刑者少缓，入白庄宗曰：“严小过，不宜以喜怒杀人，恐失士大夫心。”庄宗怒稍解。命知祥监笞严二十而释之。  

誓不杀人  

【`魏泰东轩笔录`】  

太祖圣性至仁，虽用兵亦戒杀戮。亲征太原，道经潞州麻衣和尚院，躬祷于佛前曰：“此行止以吊民为意，誓不杀一人。”开宝中，遣将平金陵，亲召曹彬潘美戒之曰：“城陷之日，慎无杀戮。设若困关，则李煜一门不可加害。”故彬于江南得王师吊伐之体，由圣训丁宁也。真宗常语宰臣以河东之役，兵力十倍，当一举克捷。良由上党发愿之时，左右有闻之者。贼闻此语，知神兵自戢，故坚守不下。至烦再举也。  

无辜杀人  

【`宋史`】  

《李涛传》：宋初拜兵部尚书，建隆三年，涛被病。有军校尹勋浚五丈河，陈留丁壮夜溃。勋擅斩队长陈等十人，丁夫七十人皆杖一百，刖其左耳。涛闻之，力疾草奏，请斩勋以谢百姓。家人谓涛曰：“公久病，宜自爱养，朝廷事且置之。”涛愤然曰：“人孰无死，但我为兵部尚书，坐视军校无辜杀人，焉得不奏？”太祖览奏嘉之。  

报仇杀人  

【`百川学海`】  

《燕翼贻谋录》云：太宗雍熙三年，七月癸未，京兆府霍阝县民甄婆儿，报母仇杀人，诏决杖遣之。  

不妄杀人  

【`铁围山丛谈`】  

太宗始嗣位，思有以帖服中外。一日辇下诸肆有为丐者不得乞，因倚门大骂为无赖者。主人逊谢，久不得解，即有数十百众方拥门聚观。中忽一人跃出，以刀斩丐者死，且遗其刀而去。会日已暮，追捕莫获。翌日闻奏，太宗大怒。谓是犹习五季乱，乃敢中都白昼杀人。即严索捕，期必得。有司惧罪，久之，迹其事，是乃主人不胜其愤而杀之耳。狱将具，太宗喜曰：“卿能用心若是。虽然，第为朕更一覆，毋枉焉。且携其刀来。”不数日，尹再登对，以狱辞并刀上。太宗问：“审乎？”曰：“审矣。”于是太宗顾旁小内侍：“取吾鞘来”。小内侍唯命，则奉刀内鞘中。因拂袖而起，入曰：“如此宁不妄杀人。”  

绐奴杀人  

【`续资治通鉴长编`】  

景四年九月丁卯，密州大姓王氵解私酿酒，邻人往捕之。氵解绐奴曰：“此盗也。”使尽杀其父子四人。州论奴以法，而氵解独不死。大理寺详断官郑人蒋偕，当氵解及奴皆大辟。宰相陈尧佐右氵解，知审刑院宋郊力争，卒抵氵解死，尧佐不悦。  

必能杀人  

【`宋史`】  

《章傅》：与苏轼游南山，抵仙游潭。潭下临绝壁万仞，横木其上。揖轼书壁，轼惧不敢书。平步过之，垂索挽树摄衣而下，以漆墨濡笔，大书石壁曰：苏轼章来。既还，神彩不动。轼拊其背曰：“君他日必能杀人。”曰：“何也？”轼曰：“能自判命者，能杀人也。”大笑。  

悟奏杀人  

【`法苑珠林`】  

唐戴天胄见梦于沈裕曰：“吾生时误奏杀人，死后他人煞羊祭我。由此二事，辩答辛苦，不可具言。”  

咒诅杀人  

【`宋史`】  

《梁适传》：召为审刑详议官。梓州妖人白彦欢，依鬼神，以咒诅杀人。狱具，以无伤谳。适马交曰：“杀人以刃或可拒，而诅可拒乎？是甚于刃也。”卒论死。  

鱼卵杀人  

【`江少虞类苑`】  

河豚鱼有大毒，肝与卵，人食之必死。每至暮春柳花坠，此鱼大肥。江淮人以为时珍，更相赠遗。脔其肉，杂莒蒿荻芽瀹而为羹，或不甚熟，亦能害人。岁有被毒而死者。南人嗜之不已。岭南有五脔鱼，百五斜纹色如虹，或云与蛇为牝。春时食其卵，亦能杀人。啖其肉，必致呕泄。  

芙蓉花根杀人  

【`云麓漫抄`】  

老圃云：芙蓉花根，三年不除，杀人。太白云：“昔为芙蓉花，今为断肠草”已言之矣。  

黥人  

【`张师正倦游杂录`】  

晋法奴，始亡，黥两眼，再亡，黥两颊，三亡，黥眼下梁。法未断，先刻颊上作劫字。  

解人  

【`有官龟鉴`】  

昭宗讨李克用，以孙揆为昭义军节度使。会战，克用伏兵执揆，厚礼而将用之。揆大骂不诎，克用怒，使以锯解之，其齿不行。揆谓曰：“死狗奴，解人当束以板。汝辈安知？”行刑者如其言。詈声不绝至死。  

阒其无人  

【`易`】  

《丰卦上六》：阒其无人，三岁不觌凶。注曰：无人不觌，亦言障蔽之深，其凶甚矣。  

无谓秦无人  

【`左传`】  

文公十三年，晋人患秦之用士会也。夏，六卿相见于诸浮。赵宣子曰：“随会在秦，贾季在狄，难日至矣？”乃使魏寿馀伪以魏叛者以诱士会，执其孥于晋，使夜逸，请自归于秦，秦伯许之。履士会之足于朝，秦人师于河西，魏人在东，寿余曰：“请东人之能与夫二三子有司言者，吾与之先。”使士会，士会辞曰：“若背其言，所不归尔孥者，有如何？”乃行。绕朝赠之以策曰：“子无谓秦无人。注：士会既归，无谓秦国无人知寿余之谋。吾谋适不用也。”既济，魏人噪而还。秦人归其孥，其处者为刘氏。  

【`郑氏谭绮`】  

秦无人，谓不相有也。  

国无人  

【`管子`】  

《明法解》：明主在上位，则境内之众，尽力以奉其主。百官分职，致治以安国家。乱主则不然。虽有勇力之士，大臣私之，非以治其国也。故属数虽众，不得进也。百官虽具，不得制也。如此者有人主之名，而无其实。故明法曰：属数虽众，非以专君也。百官虽具，非以任国也。此之谓国无人。  

齐非无人  

【`分门故事`】  

晏子使楚，晏子短，楚人为小门于大门之侧，而延晏子。晏子不入，曰：“使至狗国者，从狗门入。今臣使楚，不当从此门入。”傧者使从大门入。见楚王，王曰：“齐无人耶？”晏子对曰：“齐之临淄三百闾，张袂成帷，挥汗成雨，比肩继踵而在，何为无人？”王曰：“然则何为使子？”晏子对曰：“齐命使各有所主，其贤者使贤主，不肖者使不肖主，晏最不肖，故使楚耳。”  

一坐无人  

【`世说新语`】  

王司州在谢公坐，入不言兮出不辞，乘回风兮载去旗。离骚少司命语语人云：当尔时，觉一坐无人。  

旁若无人  

【`郑氏谭绮`】  

旁若无人，谓傲也。  

【`前秦载记`】  

王猛诣桓温而谈当世事，扪虱而言，旁若无人。  

【`新唐书`】  

《文艺传》：李白自长安还山，遂浮游四方，尝乘舟与崔宗之自采石至金陵。著宫锦袍坐舟中，顾瞻笑傲，旁若无人。  

【`资治通鉴`】  

《后晋纪》：张彦泽所居山积，自谓有功于契凡，昼夜以酒乐自娱。素与阁门使高勋不协，乘醉至其家，杀其叔父及弟，尸诸门首，士民不寒而。中书舍人李涛谓人曰：“吾与其逃于沟渎而不免，不若往见之。”乃投刺谒彦泽曰：“上书请杀太尉人李涛，谨来请死。”彦泽欣然接之，谓涛曰：“舍人今日惧乎？”涛曰：“涛今日之惧，亦犹足下昔年之惧也。使高祖用涛言，事安至此。”彦泽大笑，命酒饮之，涛引满而去，旁若无人。  

【`马令南唐书`】  

《隐者传》：开宝中，尝见一叟角发披褐，与老媪货药于市。获钱则市对饮，旁若无人。  

左右无人  

【`辛文房唐才子传`】  

帝励精政事，处可机密，率与上意合。欲相者三四，让不敢当，喜侵侮有位，朱全忠亦恶之，乃构祸贬濮州司马。帝流涕曰：“我左右无人矣。”  

面折如无人  

【`资治通鉴`】  

《后梁太祖纪》：开平二年，弘农威王薨。遂奉威王弟隆演，称淮南留后东南诸道行营都统。既罢，副都统朱瑾诣可求所居。曰：“瑾年十六，即横戈跃马，冲犯大敌，未尝畏慑。今日对张颢不觉流汗，公面折之如无人。乃知瑾匹夫之勇，不及公远矣。”因以兄事之。  

问喘无人  

【`太和志`】  

李家明，世为太和人。有才学，解滑稽，善讽谏。南唐嗣主见牛晚卧树阴，嗣主曰：“牛且热矣。”家明上绝句曰：“曾遭宁戚鞭敲角，又被田单火燎身。闲背斜阳嚼枯草，近来问喘更无人。”时宰相皆惭。  

中国无人  

【`吕中宋朝大事记`】  

靖康元年，遣使分督援兵。癸酉，斡离不犯京师，治京城守兵。四月粗毕，抵城下。初金人取小舟济河，凡五日骑兵方绝。金人曰：“南朝若以二千人守河，我岂初渡哉？”粘罕陷隆德府，留兵攻太原，分兵而南，既逾南北关，仰而叹曰：关险如此，而使我过之。南朝可谓无人矣。人言都茫无险可守，不知随地皆有险也。”宣和之臣，徒知取燕，而不知取三关之险；靖康之臣，徒知守京城，而不知守关河之险。此虏所起无人之叹也。  

海东有人  

【`魏书`】  

《东沃沮传》：母丘俭讨句丽，尽其东界。问其耆老：“海东复有人否？”耆老言：“国人尝乘船捕鱼，遭风见吹，数十日得一破船，随波出海。岸边有一人，项中复有面，生得之。与语不相通，不食而死。”  

集贤有人  

【`新唐书`】  

《蒋义传》：义转司勋员外郎，兼史任。会诏问神策军建置本末，中书讨求不获。时集贤学士甚众，悉亡以对。乃访义，义条据甚详。宰相高郢、郑瑜叹曰：“集贤有人哉？”明日诏兼判集贤院事。父子为学士，儒者荣之。  

朝廷有人  

【`宋名臣言行录`】  

赵德明言民饥，求粮百万斛。大臣皆曰：德明新纳誓而敢违，请以诏责之。真宗问王旦，旦请敕有司，具粟百万于京师。诏德明来取，上大喜。德明得诏，惭且拜曰：“朝廷有人。”  

南朝有人  

【`宋史`】  

《张传》：除密阁修撰荆湖北路转运副使，时并淮奸民，出塞为盗者，捕得数人。有北方亡奴，亦在盗中。曰：“朝廷未能正名讨敌，无使疆场之事，其曲在我。”命斩之，以徇于境，而缚其亡奴归之。北人叹曰：“南朝有人矣。”  

圣门有人  

【`宋史`】  

《张传》：长师胡宏，宏一见，即以孔门论仁亲切之旨告之。退而思，若有得焉。宏称之曰：“圣门有人矣。”  

中国有人  

【`宋范石湖大全集`】  

《赐赵雄辞免参知政事不允第二诏》：卿既为朕基命枢，密勿庙算。裔夷心醉，知中国有人矣。  

【`袁起岩东塘集`】  

《谢举自代启》：天子信儒生之可用，裔夷知中国之有人。静言过听，无所酬恩。  

梦内中有人  

【`晋书`】  

《索传》：宋桶，梦内中有一人著赤衣，桶手把两杖极打之。曰：“内中有人，肉字也。肉色赤也。两杖，箸象也。极打之，饱肉食也。”俄而亦验焉。  

梦井中有人  

【`宋史`】  

《黄传》：改差通判安丰军、淮西帅司檄，鞫和州狱。狱故以疑未决，释囚桎梏，饮食之，委曲审问无所得。一夜，梦井中有人。明日，呼囚诘之曰：“汝杀人投之于井，我悉知之矣。胡得欺我？”囚遂惊服，果于废井得尸。  

庭树有人  

【`太平广记`】  

丞相窦参月夜闲步于中庭，有所宠青衣上清者，乃曰：“今启事，须到堂前，方敢言之。”窦亟上堂上，清曰：“庭树上有人，恐惊郎。请谨避之。”窦曰：“陆贽久欲倾夺吾权位，今有人在庭树上，即吾祸之将至矣。”乃下阶大呼曰：“树上人应是陆贽使来，能全老夫性命，敢不厚报。”树上人应声而下曰：“幸相公无怪。”窦曰：“某罄所有，堂封绢千匹而已。方拟修私庙次，今且辍赠可矣。”树上人拜谢，窦答之如礼。  

井下有人  

【`酉阳杂俎`】  

开成末，永兴百姓王乙，掘井，过常井一丈余，无水。忽听向下有人语及鸡声，甚喧闹，近如隔壁。井匠惧，不敢掘。街司申金吾韦处仁将军，韦以事涉怪异，不复奏，遽令塞之。  

兽中有人  

【`宋黄庭坚豫章集`】  

《麟趾赞》：今之人一朝之忿，以触人，灭身辱亲。呜呼！人中有兽，兽中有人。  

相位乏人  

【`国老谈苑`】  

范质寝疾，既薨，开宝中，因相位乏人，太祖累言：“如范质，真宰相也。”嗟悼久之。  

时不乏人  

【`铁围山丛谈`】  

范元实温，吾所畏友，然不护细行，吾以时士议勉之。元实怒曰：“我不解今时士大夫，不使人明目张胆，直道而行，率要作匿情诡行，以王莽日事佑吊。是谁倡此，岂世美事耶？”吾每首肯焉。又尝与吾论时势，及开元天宝之末流，元实曰：“不然。天宝之势，土崩瓦解，异乎今日鱼烂也。”时鲁公亦痛悔，一日喟然而叹。数谓吾曰：“今复得陈、刘器之来，意若可救药乎？”吾语元实。元实大喜，语吾曰：“公之大人有此心，，岂独海内，乃公之福，第恐难得好汤，使多咽不下尔。”元实亟持其书报二公，而二公是岁皆下世。元实以为其宠妾红鸾所困，俄得伤寒，不数日殂。可伤哉！书此俾世知时不乏人。  

求逞于人  

【`左传`】  

昭四年。“鲁卫于齐而亲于晋，唯是不求，其余，君之所及也，谁敢不至？”王曰：“然则吾所求者，无不可乎？”对曰：“求逞于人，不可；与人同欲，尽济。”  

貌异于人  

【`北史`】  

《强练传》：练容貌长壮，有异于人。神情敞悦，莫之能测。意有所悦，逢人辄言。若不欲言，纵若祈请，不相酬答。初闻其言，略不可解。事过后，往往有验。恒寄住佛寺，好行人家，兼造王公邸第。所至，人皆敬信之。时柱国侯伏龙恩深被委任，强练至龙恩宅，呼其妻元氏及妾媵并奴婢等，并令连席而坐。诸人以逼夫人，苦辞不肯，练曰：“汝等一例人耳。何有贵贱？”遂逼就坐。未几，龙恩伏法，藉没其家。  

推鬼于人  

【`文中子`】  

《中说》：子曰：大哉周公之心也。推鬼于天，其尊而远之乎？故以祀礼接焉；推鬼于人，其引而敬之乎？故以乡礼接焉。  

不假手于人  

【`江少虞类苑`】  

真宗西祀回，召臣僚赴后苑。宣宗御制太清楼聚书记，朝拜诸陵。因幸西京，记西京内东门弹丸壁记，皆御制也。尝谓近臣曰：“虽不至精优，尽是朕亲撰，不假手于人。”此语盖指在杨大年也，《归田录》述之。  

饮啖异于人  

【`欧阳文忠公集`】  

张仆射，齐贤，体质丰大，饮食过人。尤嗜肥猪肉，每食数斤。天寿院风药黑神丸，常人所服不过一弹丸，公常以五七两为一大剂，夹以胡饼而顿食之。淳化中，罢相，知安州。安陆山郡，未识达官。见公饮啖不类常人，举郡惊骇。尝与宾客会食，厨吏置一金漆大桶，于厅侧窃一作窃视公所食，如其物投桶中。至暮，酒浆浸渍，涨溢满桶。郡人嗟愕，以谓享富贵者，必有异于人也。然而晏元献公，清瘦如削，其饮食甚微。每析半饼，以筋卷之。抽去其筋，内捻葱头一茎而食。一有之字此亦异于常一无此字人也。  

称匪其人  

【`书`】  

《周官》：称匪其人，惟尔不任。注：举非其人也。  

苟非其人  

【`子家子`】  

《易》曰：苟非其人，道不虚行。学者要思索。如何是其人？只如陆宣公云：吾上不负天子，下不负所学，如何是所学？  

文如其人  

【`宋苏颖滨集`】  

子瞻评辙文，以为：其文实胜仆。而世俗不知，乃以为不如其人。深不愿人知之，其文，如其为人。故汪洋澹泊，有一唱三叹之声。而其秀杰之气，终不可没。  

书似其人  

【`宋范石湖大全集`】  

《跋司马温公帖》：世传字书似其为人，亦不必皆然。杜正献之严整，而好作草圣。王文正之沉毅，而笔意丽落欹侧有态。岂皆似其人哉？惟温公则几耳。开卷俨然，使人加敬，邪僻之心都尽，而况于亲炙之者乎？  

诗如其人  

【`元程雪楼集`】  

《蒋君墓志》：公暇则过余先君所，或与之贤士大夫游。杯觞流行，为诗自遣，诗如其人焉。  

幽冥中负此人  

【`世说新语`】  

王大将军起事，丞相兄弟诣阙谢，周侯深忧。诸王始入，甚有忧色。丞相呼周侯曰：“百口委卿。”周直过不应。既入，苦相存救。既释，周大说，饮酒。及出，诸王故在门。周曰：“今年杀诸贼奴，当取金印如斗大系肘后。”大将军至石门，问丞相曰：“周侯可为三公否？”丞相不答。又问：“可为尚书令？”又不应。因云：“如此惟当杀之耳。”复默然。逮周侯被害。丞相后知周侯救己，叹曰：“我不杀周侯，周侯由我而死。幽冥中负此人。”  

误苍生必此人  

【`晋书`】  

《王衍传》：衍神清明秀，风姿详雅，山涛目之。曰：“何物老媪，生此宁馨儿？误天下苍生者，未必非此人也。”  

石壁中出人  

【`步里客谈`】  

列子曰：赵襄子率徒数十万，守于中山。藉仍艹燔林，煽赫百里。有一人从石壁中出，随烟烬上下，众谓鬼神。火过徐行而出，苦无所经涉者。襄子怪而留之。徐而察之，形色七窃，人也；气声音色，人也。问：“奚道而处石，奚道而入火。”其人曰：“奚物而为石，奚物而为火？”襄子曰：“向之所出者，石也。而向之所谓者，火也。”其人曰：“不知也。”魏文侯闻之，谓子夏曰：“彼何人哉？”子夏曰：“以商所闻夫子之言，和者，大同于物，物无得伤；闻者，游金石蹈水火可也。”文侯曰：“吾子奚不为之。”子夏曰：“刳心去智，商未之能。虽然，试语之有矣。”文侯曰：“夫子奚不为之？”子夏曰：“夫子能之，而能不为也。”  

汲水出人  

【`太平广记`】  

独孤叔牙，令家人汲水，重不可转，数人助出之，乃人也。戴席帽，大笑。  

鱼是鱼变人  

【`太平广记`】  

孔子厄于陈，弦歌于馆中。夜有一人长九尺余，皂衣高冠，咤声动左右。子路引出，与战于厅，仆于地。乃大鱼是鱼也。  

白狗变人  

【`太平广记`】  

王仲文归，道经水泽，见后一白狗，忽变如人，长六尺，状似方相。甚可恶。俄而仲文死。  

髑髅变人  

【`契丹志`】  

有一主号呵，此主特一髑髅，在穹庐中。覆之以毡，人不得见。国有大事，则杀白马灰牛以祭。始变人形，出视事已。即入穹庐，复为髑髅。因国人窃视之，失其所在。  

因雁射人  

【`金楼子`】  

《杂记下篇》：周君出猎，见白雁为群，周君鼓弩欲射道之行者。其御公孙龙，下车拊矢曰：“君以雁射人，无乃虎狼也。”  

目光射人  

【`晋书`】  

和士开常言曰：“琅琊王目光弈弈，数射人。向者暂对，不觉汗出。”  

拔箭射人  

【`五代史`】  

李嗣昭攻镇州，兵出九门击之。镇军且尽，余二人匿破垣中，射中其脑，嗣昭顾中矢尽，拔箭于脑。射杀一人，还营，卒。  

马生人  

【`西汉书`】  

《五行志》：秦孝公二十一年，有马生人。  

树上生人  

【`酉阳杂俎`】  

人木。大食西南二千里有国，山谷间，树枝上化生人，首如花，不解语，人借问，笑而已。频笑辄落。  

古冢生人  

【`坦斋通编`】  

成式《酉阳杂俎》云：元魏时，菩提寺僧，发古冢得一生人。自言姓崔，名涵，见地下发鬼兵，唯柏棺者得免。按《周官》方相氏，入棺以戈击四隅。欧方良注云：罔两也。  

纵狼啮人  

【`西汉书`】  

《景十三王传》：江都王建淫虐，或纵狼令啮宫人，杀之，建观而大笑。  

弃巢窟而依人  

【`续后汉书`】  

《成公英传》：英金成人，中平末，随韩遂谋议军事。建安中，遂自华阴破，走还湟中，部党散去，惟英独从。其婿阎行欲杀遂以降，夜攻，遂不克，叹曰：“丈夫困厄，祸起婚姻乎？”谓英曰：“今亲戚离叛，人众转少，当从羌中西南诣蜀尔！”英曰：“举事数十年，今虽罢败，何有自弃巢窟而依人乎？”  

飞鸟依人  

【`续世说`】  

唐太宗谓褚遂良，学问稍长，性亦坚正。既写忠诚，甚亲附于朕，譬如飞鸟依人，人自矜爱。  

玄鸟亲人  

【`齐丘子化书`】  

玄鸟之为物也，时游于户，时亲于人，而不畏人，而人不挠之。是故疑人者，为人所疑；防人者，为人所防。  

鸟鹊近人  

【`宋苏东坡集`】  

吾昔少年时，所居书室，前有竹柏杂花，丛生满庭，众鸟巢其上。武阳君恶杀生，儿童婢仆，皆不得捕取鸟雀。数年间，皆巢于低枝，其声可俯而窥也。又有桐花凤四五，日翔集其间。此鸟羽毛，至为珍异难见，而能驯扰，殊不畏人。闾里间见之，以为异事。此无他，不忮之诚，信于异类也。有野老言：鸟雀去人太远，则其子有蛇鼠狐狸鸱鸢之忧。人既不杀则自近人者，欲免此害也。由是观之，异时鸟鹊巢不敢近人者，以人为甚于蛇鼠之类也。苛政猛于虎，信哉！  

壮不如人  

【`左传`】  

郑伯使烛之武见秦君，烛之武辞曰：“臣之壮也，犹不如人。今老矣，无能为也已。”  

三不如人  

【`斋闲览`】  

东坡自言，三不如人：谓着棋，饮酒，唱曲也。然三者亦何用如人？子瞻之词虽工，而多不入腔，正以不能唱曲耳。  

树生支如人  

【`西汉书`】  

《五行志》：成帝永始元年二月，河南街邮，樗树生支如人。头眉目须皆具，无发耳。哀帝建平三年十月，汝南西平遂阳乡，柱仆地生支如人形。身青黄色，面白，头有须发。稍长大，凡长六寸一分。《京房易传》曰：王德衰，下人将起，则有木生为人状。  

山精如人  

【`赤城续志`】  

《山海经》云：山精如人而有毛。《抱扑子》云：山之精，形如小儿而独足，足向后，喜来迫人，其名跋。知而呼之，即当自却耳。  

巨石如人  

【`赤城志`】  

黄岩县岱石庙山有巨石数株，耸如人形，咸以为神显异于此。  

豕生如人  

【`新唐书`】  

《五行志》：广明元年，绛州稷山县民家，豕生如人状，无眉目耳发，占为邑有乱。  

回犬似人  

【`刘子`】  

《审明篇》：世人传言，皆以小成大，以非为是。传弥广，理逾乖，名弥假，实逾反。则回犬似人，转白成黑矣。今指犬似人，转白似黑，则不类矣。转以类推，以此象彼，谓犬似，似狙，狙似人，则犬似人矣。  

人鱼似人  

【`临海异物志`】  

人鱼似人，长三尺余，不可食。  

大蛇吞人  

【`南郡新书`】  

天宝中，有樵人入山，醉卧，为蛇所吞。因以樵刀画蛇腹得出，久之方悟。自尔半身皮脱，如白风状。  

海鹤吞人  

【`稽神异苑`】  

鹤民国，人长三寸，海鹤吞之。后刻土为己状，鹤以为人，吞之而有患。后见其不动，竟亦不食。  

刘辟吞人  

【`曾忄造类说`】  

刘辟初心疾，人自外至，辄欲吞之。同府崔佐时肥硕，辟据地而吞。  

马乘人  

【`唐李文公集`】  

《国马说》：彼人者，以形骸为人。国马者，以形骸为国马。以彼人乘国马，人皆为乘马，吾未知不谓之马乘人。悲夫！  

兽穷搏人  

【`正五代薛史`】  

《后唐符存审传》：存审谓李嗣昭曰：“吾初惧刘寻阝据渭河，偏师既败，彼若退归，惧我踵之。兽穷搏人，勿谓无事，可开其归路，然后追奔。”乃令王建，及牧马于沙菀。刘寻阝尹皓知之，保众退去。遂解同州之围。存审略地至奉先，谒诸帝陵，乃班师。  

狮子咋人  

【`马明叟实宾录`】  

五代楚高郁，沉毅有谋，善治军旅，有佐命功。楚王子希声，忌其奢侈，请罢其军。乃左迁行军司马，郁谓所亲曰：“狮子渐长能咋人矣，吾将营西山而老焉。”希声闻之甚怒，遂害郁。  

虎不饱则噬人  

【`汉书`】  

《吕布传》：养虎当饱其肉，不饱则噬人。  

狮子咬人  

【`陆象山语录`】  

先生谓伯敏曰：“谚云：‘狮子咬人，狂狗逐块。’以土打狮子，便径来咬人。若打狗，狗狂，则去理会土。圣贤急于教人，故以情，以性，以心，以才，说与人。如何泥得？若老兄与他人说，定是说如何样是心性情与才，如此分明说得好，戋刂地不干我事。须是血脉骨髓，理会实处始得。凡读书皆如此。”  

纵马踏人  

【`朱子语类`】  

道夫言察院黄公，锾字用和刚正，人素畏惮。其族有纵恶马踏人者，公治之急。其人避之惟谨，公则斩其马足，以谢所伤。先生曰：“某南康临罢，有跃马于市者，踏了一小儿将死。某时在学中，令送军院，次日以属知录。晚过廨舍，知录云：‘早上所喻已栲治如法。’某既而不能无疑于其说。回至军院，则其人冠屦俨然，初未尝经栲掠也。遂将吏人并犯者讯。次日吏人杖脊勒罢。偶一相识云：‘此是人家子弟，何苦辱之？’某曰：‘人命所系，岂可宽弛？若云子弟得跃马踏人，则后日将有甚于此者矣。况州郡乃朝廷行法之地，保佑善良，抑挫豪横，乃其职也。纵而不问，其可得耶？’后某罢，诸公相饯于白鹿，某为极口说西铭“民吾同胞，物吾与也”一段。今人为秀才者，便主张秀才。为武官者，便主张武官。为子弟者，便主张子弟。其所隐溺，一至于此。”《道夫人杰录》同而略。今附云：因说刘子澄好言家世，曰：“某在南康时，有一子弟骑马，踏损人家小儿。某讯而禁之，子澄以为不然。某因讲西铭：凡天下疲癃残疾，恂独鳏寡，吾兄弟颠连而无告者也。君子之为政，且要主张这一等人，遂痛责之。大概人不可有偏倚处。  

以畜兽比人  

【`沈明远寓简`】  

桓温入洛，属望中原曰：“遂使神州陆沉。百年丘墟，王夷甫诸人，不得不任其责。”袁宏曰：“运自有兴废，岂必诸人之过？”温怒曰：“昔刘景升有大牛，重千斤，啖刍豆十倍常牛。引重致远，曾不及一羸牛字。魏武入荆州，烹以飨士，莫不称快。”四座惊骇。  

王僧达好畋猎，何尚之致仕，后三复膺朝命，于宅设八关斋，大集朝士，自行香至僧达曰：“愿郎且放鹰犬，勿复游猎。”僧达曰：“家养一老狗，放之无处。去已复来。”尚之失色。桓温狠暴，僧达凉德，至以畜兽比人。所谓亡道之人，不可与久处者耶！  

朱草剖人  

【`齐丘子化书`】  

人皆知苋可以剖鳖。而不知朱草可以剖人。  

草能叱人  

【`本草`】  

常山有草，名神农，置之门上，则能叱人。  

枯骨抱人  

【`睽车志`】  

刘先生者，河朔人。居衡岳紫盖峰下。尝至上封，归路遇雨，视道边一冢有穴，遂入以避。会民暮，因就寝。夜将半，睡觉，雨止。月明透穴，照圹中历历可见。甓甚光洁，北壁惟白骨一具。自顶至足俱全，余无一物。刘方起坐，少近视之。白骨倏然而起，急前抱刘。刘极力奋击，乃零落堕地，不复动矣。刘出，每与人谈此异。或曰：“此非怪也，刘真气壮盛，足以翕附枯骨耳。”今儿童拔鸡羽置之怀，以手指上下引之随应。羽稍折断，即不应。亦此类也。陶赞神节推说二事。  

人义  

【`礼记`】  

《礼运》：何谓人义？父慈子孝，兄良弟悌，夫义妇德，长惠幼顺，君仁臣忠。十者，谓之人义。  

人利  

【`礼记`】  

《礼运》：讲信修睦，谓之人利。  

人情  

【`礼记`】  

《礼运》：何谓人情？喜、怒、哀、惧、爱、恶、欲七者，弗学而能。  

【`淮南鸿烈解`】  

《本经训》：人之情，思虑聪明喜怒也。  

人患  

【`礼记`】  

《礼运》：争夺相杀，谓之人患。  

人死复生  

【`王子年拾遗记`】  

员峤山南有移池国，人长三尺，寿万岁。以茅为衣服，皆长裾大袖，因风以升烟霞，若鸟用羽毛也。人皆双瞳，修眉长耳。食九天之正气，死而复生，于亿劫之内。见五岳再成尘，扶桑万岁一枯，其人视之，如旦暮也。  

人必内重  

【`邵子观物外篇`】  

人必内重，内重则外轻。苟内轻必外重，好利好名，无所不至。  

人生死于道  

【`胡五峰知言`】  

人生于道，死于道。人而离道，饮食虽丰，裘服虽鲜，车马虽泽，宫室虽丽，其得而享诸？  

人本乎祖  

【`程氏遗书`】  

万物本乎天，人本乎祖。故冬至祭天，而祖配之。以冬至者，气至之始故也；万物成形于帝，而人成形于父。故以季秋享帝，而父配之。以季秋者，物成之时故也。  

汉书用人人字  

【`容斋五笔`】  

《前汉书》：好用人人字。如《文帝纪》：人人自以为得之者以万数；又曰：人人自安难动摇；《元帝纪》：人人自以得上意；《食货志》：人人自爱而重犯法；《韩信传》：人人自以为得大将；《曹参传》：齐故诸儒以百数，言人人殊；《张良传》：人人自坚；《叔孙通传》：吏人人奉职；《贾谊传》：人人各如其意所出；《杨雄传》：人人自以为咎繇；《鲍宣传》：人人牵引所私；《韩延寿传》：人人问以谣俗，人人为饮；《张骞传》人人有言轻重；《李寻传》：人人自贤；《王莽传》：人人延问；《严安传》：人人自以为更生；《王吉传》：人人自制，是也。《后汉书》亦间有之。如《崔马因传》：人人有以自忧；《五行志》：人人莫不畏宪；《吴汉传》：诸将人人多请之；《申屠刚传》：人人怀忧；《王允传》：人人自危；《荀传》：人人自安；《吕强传》：诸常符人人求退，是也。  

王字作人  

【`书斋夜话`】  

老子云：“域中有四大。而王，处其一焉。道大，天大，地大，王亦大。”王字，当作人字。下文云：“人法地，地法天，天法道，道法自然。”愚按《祭义》云：天之所生，地之所养，无人为大，谓天地无如人之大也。以此证之，则老子谓人亦大是已。无锡尤氏老子释音，谓河上公注，以人为王，古本王字，作人。  

闷损人  

【`曾文宝杂类`】  

闷损人：出门逢债主，醉酒喝人，物贱无钱买，大暑逢恶人，与仇人对坐攫，谒人守著门，局席办请客不至，不唤自来。  

两桑谓人  

【`罗泌路史发挥`】  

《论太极图》：今夫果核之未坼也，斯以谓太极也。方其未坼，固具两仪。两仪之间，两桑自具。两桑之具，即人字也。盖所谓桃梅杏人者，三才之道，一时具足，于此见矣。一生为厂主，厂主与人同，所谓侧厂主。是故木之性仁而善谓之谷，皆有生之理也。方夫两桑以谓之人，迨其土复生两桑，两桑复生则为人人矣。人人者，人之著者也。故孔子曰：仁者人也。方核未墀，人在其中。是以赐果君前，核则怀之，人存焉耳。  

不求人  

【`王十朋梅溪后集`】  

一名《如意》：牙为指爪木为身，挠痒工夫似有神。老病不能亲把握，不求人又却求人。  

屈人  

【`吴仁杰离骚草木疏`】  

蒺莉，一名屈人。详见梨。  

桃人杏人  

【`坦斋通编`】  

先儒言仁，以桃仁为喻，意谓仁，为理之所从生，如果中心，亦能生也。然桃杏之心，本是人字，作仁非也。坡诗“岁月翩翩下坂轮，归来杏子已生人”是矣。  

梅人  

【`苏东坡诗`】  

晚来梅子已生人。  

白瓜人  

【`食用本草`】  

白瓜保，味甘平寒，无毒。主令人悦，泽好颜色，益气不饥。久服轻身耐老，主除烦满不乐。久服寒中可作面脂，令面悦泽。《绍兴校定》：白瓜子，即冬瓜人也。本经已具性味，主治。但世人多以研取计与蜜同煎，全如罂粟。作汤，唯止烦解渴，余无功矣。非甜瓜子也。当云：味甘微寒，无毒为定。  

薏苡人  

【`经史证类备急本草`】  

薏苡人，味甘，微寒，无毒，主筋急拘挛。不可屈伸，风湿痹。下气，除筋骨邪气不仁。利肠胃，消水肿，令人能食。久服轻身益气。详苡  

郁李人  

【`经史证类备急本草`】  

郁李人，味酸，平无毒，主大腹水肿，面目四肢浮肿，利小便水道。详李桃核人  

【`经史证类备急本草`】  

桃核人，味苦，甘平，无毒。主瘀血，血闭瘕邪气，杀小虫止咳逆，止气。消心下坚，除卒暴，击血破症瘕。通月水，止痛。七月采取人，阴乾。详桃  

杏核人  

【`经史证类备急本草`】  

杏核人，味甘苦，温冷利有毒。主咳逆，上气、雷鸣，痹下气、产乳、金疮、寒心贲豚，惊疒间、心下烦热，风气去来。时行头痛，解肌，消心下急，杀狗毒。五月采之，其两杀人，可以毒狗。详杏  

李核人  

【`经史证类备急本草`】  

李核人，味苦平，无毒。主僵仆跻，瘀血骨痛。详李  

永乐大典  

## 卷之三千一  

九真人  

风土生人  

【`尔雅`】  

太平之人仁，东至日所出为太平丹穴之人智，距齐州以南戴日为大穴太蒙之人信西至日所入为太蒙崆峒之人武。  

【`张华博物志`】  

东方少阳，日月所出，山谷清，其人佼好；西方少阴，日月所入，其土窈冥，其人高鼻深目多毛；南方太阳，土下水浅，其人大口多傲；北方太阴，土平广深，其人广面缩颈；中央四折，风雨交，山谷峻，其人端正。南越巢居，北朔穴居，避寒暑也。东南之人食水产，西北之人食陆畜。食水产者，龟蛤螺蚌以为珍味，不觉其腥臊也；食陆畜者，狸兔鼠雀以为珍味，不觉其膻。然有山者采，有水者渔。山气多男，泽气多女。平衍气仁，高凌气犯，丛林气，故择其所居。居在高中之平，下中之高，则产好人。  

【`赵善目警编`】  

杜正献公衍，越州人。尝戒门生曰：天下惟浙人褊急易动，柔惴少立。衍自在幕府至于监司，人尚不信。及为三司副使，累于上前执奏不移。人始信之。反曰：杜衍如是，莫非两浙生否？其轻吾党也如此。观子识虑高远，志尚端悫，他日树立，当为乡曲之显，切勿少枉为时上下也。  

【`朱子语续录`】  

先生因论杨书，谓江南人气粗劲而少细腻。浙人气和平而力弱。皆其所偏也。浙中人大率以不生事抚循为知体，先生谓便是枉尺直寻。如此风俗议论，至十年国家事都无人作矣。常人以便文，小人以容奸，如此风大害事。  

【`朱子语类`】  

林泽之曰：上四州人轻扬，不似下四州人。先生曰：下四州人较厚，潮阳士人觉厚。然亦陋。陈但云潮州土人亦厚。莆人多诈，淳朴无伪者陈魏公而已。  

义刚  

【`温革琐碎录`】  

坚土人刚，弱土人肥，墟土人大，沙土人细，丰土人美，耗土人丑。北人胡鼻者多慧，今南人面凹者多慧，南北之相返也。如此川人好服丹，盖西北方土厚，人禀气盛，可胜丹，不为所返。南方鱼盐阴湿之地，非宜服之。大概脾恶湿，肾恶燥，久服损肾，其害尤大。  

【`许鲁斋语录`】  

俚言：近山人善，近水人恶。有此理。盖水性隐伏沉溺，坎险之象，人挟之便能害人。山之性安静有常，恒久不变，艮止之象，人观玩居其间。故情性亦如此。  

人物  

【`性理字义`】  

人物之生不出乎阴阳五行之气。本只是一气，分来有阴阳。阴阳又分来为五行。二与五则管分合运行，便有参差不齐，有清有浊，有厚有薄。且以人物合论，同是一气。但人得气之正，物得气之偏。人得气之通，物得气之塞。且如人形骸却与天地相应，头圆居上象天，足方居下象地。北极为天中央却在北，故人百会穴在顶心却向后。日月来往只在天之南，故人之两眼皆在前。海，咸水所归，在南之下，故人之小便亦在前下。此所以为得气之正。如物则禽兽头横，植物头向下，枝叶却在上。此皆得气之偏处。人气通明，物气壅塞。人得五行之秀，故为万物之灵。物气塞而不通，如火烟郁在里许，所以理义皆不通。  

【`人物志`】  

夫精欲深微，质欲懿重，志欲弘大，心欲谦小。精微所以入神妙也。粗则失神懿重所以崇德宇也。躁则失身志大所以堪任物也。小则不胜小心所以慎咎悔也。大则骄凌由此论之，小心而志大者，豪杰之俊也。心大而志小者，傲荡之类也。心小而志大者，拘懦之人也。  

【`南郡新书`】  

郑仁表，肃之次子，自谓门地人物文章具美，常曰：天瑞有五色云，人瑞有郑仁表。  

【`黄氏日抄`】  

杨龟山云：诸葛亮李靖之兵，不务侥幸。陆宣公当扰攘之际，说君未尝用数。马周言事每开人主一线路，终不如魏征之正。  

【`沈明远寓简`】  

晋明帝问谢鲲：若何如庾亮？鲲曰：端委庙堂，使百僚准则，臣不如亮；一丘一壑，自谓过之。又问岂页：君何如亮？岂页曰：萧条方外，亮不如臣；从容廊庙，臣不如亮。顾邵问庞统曰：子名知人，吾与子孰愈？士元曰：陶冶世俗，与时浮沉，吾不如子。论王霸之余略，览倚伏之要害，吾似有一日之长。有人论阮裕曰：骨气不及右军，简秀不如真长，韶润不如仲祖，思致不如渊源。而兼有诸人之美。孙兴公论刘真长曰：清蔚简令。王仲祖曰：温润恬和。桓温曰：高爽迈出。谢仁祖曰：清易令达。阮思旷曰：弘润通长。袁羊曰：洮洮清便。殷洪远曰：远有致思。若下官才能，所经悉不如诸贤，然以不才，时复托怀玄胜，远咏老庄，萧条高寄，不与时务经怀，自谓此心无所与让。庾道季云：思理伦和，吾愧康伯；志力强正，吾愧文度。自此以还，吾皆百之甚矣。晋人之好品藻人物而高自标致也。吾夫子所谓赐也贤乎哉？夫我则不暇者，诸子之谓乎？盖其端起于东汉之末，甘陵南北部三君八俊之流，造为语言以相名目，其弊至于党与相攻，讫成祸乱，不可不戒其初也。  

【`唐书`】  

王辅政，帝以善人物且知言。因谓曰：卿标鉴通晤，为朕言房玄龄等材，且自谓孰与诸子贤？曰：孜孜奉国，知无不为，臣不如玄龄；兼资文武，出将入相，臣不如靖；敷奏详明，出纳惟允，臣不如彦博；济繁治剧，众务必举，臣不如胄；以谏诤为心，耻君不及尧舜，臣不如征。至激浊扬清，疾恶好善，臣于数子有一日之长。帝称善。而玄龄等亦以为尽己所长，谓之确论。  

【`野客丛书`】  

抑扬人物，固自有体。唐史赞韩愈，则曰：自视司马迁、杨雄、班固以下不论也。退之评柳子厚文，则曰：其文雄深雅健似司马子长，崔蔡不足多也。不过如此。李阳冰作《李白集序》曰：自三代以后，风骚以来，驱驰屈宋，鞭挞杨马，千载独步，惟公一人。杨马何罪而至鞭挞哉？斯可谓不善品藻人物矣。  

【`宣城志`】  

曾子宣集嘉三年戊戌二月，赴宣州司户，其后久权宣城县事，故有宣城县宇假山诗。是时孙锡学士为郡守巨源随侍，李公择钱纯老居幕府。孙莘老为太平令，李资深为泾县令，林子中梁况之为宣城南陵簿。李献甫为纠，王平甫为客。时人以谓钱思公在洛，人物之盛无以过也。  

【`朱子语续录`】  

品藻人物，须是先看他个大规模，然后看得好处与不好处，好处多与少，不好处多与少，又看某长某短。某有某无，所长所有底是紧要与不紧要，所短所无底是紧要与不紧要。如此互将来品藻，方定得他分数优劣。  

【`张南轩语录`】  

先生问江西年来监司如何？某以赵子直对，云：其人好善。问江西人物如何？某以李德达黄世永对，先生云：二公却理会禅，只此亦不是大丈夫。对云：前此吾学中未有人，怪他也未得。先生尝警德远以知者过之之说。先生云：说知者过之也未得。五峰云：过江来如赵承相做得五分宰相，若充之以学，须做成十分。  

【`孔平仲杂说`】  

岭南郡县，近世人物为少。后汉陈元梧州人，蔡伦桂州人，唐冯盎高州人，以南粤降，高祖封为越国公。张九龄韶州人，姜公辅爱州人。  

【`北梦琐言`】  

相国刘公赡，其先讳景，连州人。赵观文，桂州小一本有将字军也。状元及第。  

人道  

【`聱隅子`】  

《战克篇》：孝感鬼神，仁被禽兽，诚动天地，信著金石。此四者备人道之极也。  

【`抱朴子内篇`】  

《对俗卷》：人道当食甘旨，服轻暖，通阴阳，处官秩，耳目聪明，骨节坚强，颜色悦泽，老而不衰。延年久视，出处任意。寒温风湿不能伤，鬼神众精不能犯，五兵百毒不能中，忧喜毁誉不为累。乃为贵耳。若委弃妻子，独处山泽，邈然断绝人理，块然与木石为邻，不足多也。  

【`涧泉日记`】  

自强不息，人道也。非礼勿履，君子之事也。独立不心目目，功用也。  

【`敬斋泛说`】  

冠婚，人道之始也。丧祭，人道之终也。四事具则人道全矣。犹四支具则人体全也。四事之中或门卦一焉，是之为三支之民；或门卦二焉，是以为半体之民；至门卦其三。是为匪民，匪民则禽犊矣。而今也乃有四支并门卦者，父兄妻子，复相与群而民之。则是明目张胆以人彘相畜也。人而至于人彘相畜也。以喀喀而死，其诸犹胜于帖帖而生乎？  

【`刘炎迩言`】  

《人道》：人道之交以诚信，诚信不磨，非惟自成，亦足成人。诈伪无据，非惟自败，亦足败人。待人以诚，盖有生之不以为恩，杀之不以为怨者。诚则公，公则天也。待人以伪，盖有生之而疑其市恩，杀之而疑其复怨者。伪则私，私则人莫之信也。爱己者爱人，轻己者能杀人。古者忠以责己，恕以待人。今人待己以恕，责人以忠。几谏，父子之恩也，扬于外则离；责善，朋友之信也，语诸人则疑。献替，君臣之义也。播诸国则辱。人能无以虚言受实祸，无以小利招大辱。其度越于人远矣。闻誉而喜必妄誉人，闻毁而怒必妄毁人。不苟喜怒，斯不妄毁誉。凌贫者谀富，傲贱者谄贵。不凌不傲，斯不惯谀谄。面然背否，妾妇之道。忠告善道，圣贤之徒。妾妇之道谓人之忌嫉犹乃心也。故常以人之不韪语人。听其言者有好焉，有恶焉。观其所好恶，则听之邪正可知矣。人心险夷不难知也。处家终身，莫知其人。同途一日，可卜其素。同体而后己，同位而先人，同名不忌，同患不避。故虽小物必辩义利，循是者君子，反是者小人。惟大奸大佞，未可立谈判尔。小人之交以利，平时相亲，不啻父子，一旦相噬，不啻狗彘。君子之交以义，平时讲切，水火异齐，临难死节，舟揖相济。善哉，司马公之言曰：覆王氏必惠卿也，信然。博戏之交不日，饮食之交不月，势利之交不年，惟道义之交可以终身。与君子居，不存形迹可也。与小人居，勿事形迹可乎哉？密近君子，如濯清泉，所染未必变。密近小人，如失足于污泞，所渐何易深耶！白受污易，污反白难。自君子为小人易，自小人为君子难也。几哉危哉！朋友之深交，其可忽哉？端士深交如入室堂，坐卧履止，久而愈适；邪佞深交，如涉溪谷，一跌之顷，即致颠覆。择交之始，勿谓端士无益而远之。远则孤，孤则无以立。勿谓邪佞无伤而狎之。狎则深，深则易以陷。失交凡民，饮食以为阶。失交凡士，言语以为阶。知其凡而不交上也。既交而失，有犯不校，犹不失其为智。必屑屑然辩是非，则身亦凡矣。天下之至，易怨者小人，至易恩者亦小人。箪食豆羹足以得其欢心，摩拂豢养足以得其死力。一语不仇，干糇以愆，则失德矣。若夫君子则不然。大则行其道，小则尽其才。恩所知己而已。犬马蓄，万钟养轲，则逝矣。韩淮阴鄙泣涕者为妇人之仁，而复念念乎解衣推食之赐；英九江悔怒踞洗之辱，而大喜张御之丰。卑矣哉，乌得不为狗烹也哉？是故待君子则以礼，结小人则以恩。小人好用巧心以愚君子，彼自乐其计之得也。有不知手之舞之，足之蹈之者。君子静以待之，如观优戏，一笑可也。一或为之动摇，则入机阱矣。小人好以小利污君子，容有受其污者。君子以大义责小人，未有能受其责者也。受污则见制，不受责则反见害矣。暗箭中人，其深次骨。人之怨之，亦必次骨，以其掩人所不备也。两军对垒，克日乃战。鸣镝交驰，负不怨胜。罪不在人，责在己也。故君子之于人与其阴倾不如显责。君子之履世也，泛应而主诚，致曲而达道。富贵近人，人以为谦；贫贱近人，人以为谄。故富贵宜自下，贫贱宜自守。自下者人爱之，自守者人敬之。将忘其恩，必故仇之；将背其言，必故尤之。是友也，古之所谓不学，今之所谓口诗书而行市人者也。虎狼之泽，安得麒麟而友之；鹰之林，安得鸾凤而友之。惟不待之以虎狼鹰而待之以人道，庶乎可以自存尔。祭祀必立尸，讲学必立师。敬尸，敬其先也；尊师，尊其道也。不敬其先非孝，尸何与焉？不尊其道非贤，师何与焉？或曰：近世何师道之不立耶？曰：古者师道德，汉魏以来师经学，隋唐而降，所师者场屋之文而已。宜乎师道之不立也。  

人品  

【`史子朴语`】  

人之品有四：善焉者上也；恶焉者下也；善焉而不见其善之迹，愈上矣；恶焉而不见其恶之形，愈下矣。  

【`性理字学`】  

若就人品类论，则上天所赋皆一般。而人随其所值又各有清浊厚薄之不齐。如圣人得气至清，所以合下便能生知；赋质至粹，所以合下便能安行。如尧舜既得其至清至粹为聪明神圣，又得气之清高而丰厚，所以贵为天子，富有四海。至于享国皆百余岁，是又得气之最长者。如夫子亦得至清至粹，合下便生知安行。然天地大气到那时已衰微了，所以夫子禀得不高不厚，止栖栖为一旅人，而所得之气又不甚长，止仅得中寿七十余岁，不如尧舜之高。自圣人而人各有分数。颜子亦清明纯粹，亚于圣人，只缘得气不长，所以夭死。大抵得气之清者不隔蔽，那理义便呈露昭著，如银盏中满贮清水，自透见盏底银花子甚分明，若未尝有水。然贤人得清气多而浊气少，清中微有些渣滓在，未便能昏蔽得他，所以聪明也易开发。自大贤而下，或清浊相半，或清底少浊底多，昏蔽得厚了，如盏底银花子看不见，欲见得须十分加澄治之功。若能力学，也解变化气质，转昏为明。有一般人禀气清明，于理义上尽看得出而行为不笃，不能承载得道理，多杂诡谲去，是又赋质不粹。此如井泉甚清，贮在银盏里面，亦透底清彻。但泉脉从于淤土恶木根中穿过来，味不纯甘，以之煮白米则成赤饭，煎白水则成赤汤，烹茶则酸涩，是有恶味夹杂了。又有一般人，生下来于世味一切简淡，所为甚纯正。但与说到道理处，全发不来。是又赋质纯粹而禀气不清，此好井泉脉，味纯甘纯佳而有泥土浑浊了，终不透莹，如好公恭俭力行笃信如古，是甚次第正大资质。只缘少那至清之气，识见不高明。二程屡将理义发他，一向偏执固滞，更发不止，甚为二程所不满。又有一般人甚好说道理，只是执拗，自立一家意见，是禀气清中，被一条戾气来冲拗了。如泉出来甚清，却被一条别水横冲破了。及或遭岩石头横截冲激，不帖顺去，反成险恶之流。看来人生气禀，是有多少般样，或相倍徙，或相什百，或相千万，不可以一律齐。毕竟清明纯粹恰好底极为难得，所以圣贤少而愚不肖者多。  

【`孔子家语`】  

人有五仪：有庸人，有士人，有君子，有贤人，有圣人。审此五者，则道理毕矣。  

【`文子纟赞义`】  

中黄子者，古之真人欤，其言曰：  

人有五位，位各五等。合之凡二十有五焉。最上者神人，最下者小人，所谓上五之与下五，犹人与牛马。谓小人违道悖德，若牛马而襟裾耳。圣人不及真人，贤人不及圣人。惟其造道有浅深，故品亦随之。又曰：昔者中黄子曰：天有五行，地有五方，声有五音，物有五味，色有五章，人有五位。五伍二十五，故天地之间有二十五等人。上伍有神人、真人、道人、至人、圣人；次伍有德人、贤人、智人、善人、辩人；中伍有公人、忠人、商人、平人、直人；下伍有众人、奴人、愚人、视肉人、小人。上伍之与下伍，犹人之与牛马也。又曰：智于万人者谓之俊，百人者谓之杰，十人者谓之豪。  

【`抱朴子`】  

《行品篇》：尽尝于存亡保发肤以扬名者，孝人也。端身命以殉国经险难而一节者，忠人也。量理乱以卷舒，审去就以保身者，智人也。顺通塞而一情，任性命而不滞者，达人也。不枉尺以直寻，不降辱以苟命者，雅人也。据体度以动静，每清详而无悔者，重人也。体冰霜之粹素，不染洁于势利者，清人也。始终于寒暑，虽危凶而不猜者，义人也。守一言于久要，历岁衰而不渝者，信人也。奋果毅之壮烈，聘干戈以静难者，武人也。甄坟素之渊奥，该前言以穷理者，儒人也。锐乃心于精义，吝寸音以进德者，益人也。不改操于得失，不倾志于可欲者，真人也。恤急难而忘劳，以忧人为己任者，笃人也。洁白分以守终，不逊厚而苟免者，节人也。飞清机之英丽，言约畅而判滞者，辩人也。每居卑而推功，虽处泰而滋恭者，谦人也。崇睦于九族，必居正以赴理者，顺人也。临凝结而能断，操绳墨以无私者，干人也。拔朱紫于中构，剖犹豫以允当者，理人也。步七耀之盈缩，推兴亡之道度者，术人也。赴白刃而志生，格凶虎于林首者，勇人也。整威容以肃众，伏法度而无二者，严人也。创机巧以济用，总音数而并精者，艺人也。凌强御而无惮，虽险逼而不沮者，黠人也。执匪懈于夙夜，忘劳瘁于深峻者，勤人也。蒙谤读言而晏如，不慑惧于可畏者，劲人也。闻荣誉而不欢，遭忧难而不变者，审人也。知事可而必行，不犹豫于群疑者，果人也。循绳墨以进止，不干没于侥幸者，谨人也。奉礼度以战兢，及亲疏而无尤者，良人也。履道素而无欲，时虽移而不变者，朴人也。不致养于所生，损道而危身者，悖人也。怀邪伪以偷荣，豫利己而忘生者，逆人也。好争夺而无厌，专丑正而害直者，恶人也。出绳墨以伤刻，心好杀而安忍者，雪人也。饰邪说以浸润，构谤累于忠贞者，谗人也。虽言巧而行违，实履浊而假清者，佞人也。不原本于枉直，苟尚胜而肆怒者，暴人也。措细善以取信，阴挟毒而无亲者，奸人也。承风旨以苟空，揆主意而扶非者，谄人也。言不计于反覆，好经诺而无实者，虚人也。睹利地而亡义，弃廉耻以苟得者，贪人也。觌艳逸而心荡，饰夸绮而心邪者，淫人也。见成事而疑惑，动失计而多悔者，暗人也。背训典而自任，耻请问于胜己者，损人也。知善事而不逮，虽多为而无成者，劣人也。委德行而不修，奉权势以取媚者，弊人也。履蹊径以侥违，推货贿以争津者，邪人也。既傲狠以无礼，好凌辱乎胜己者，悍人也。被抑枉而自诬，事无苦而振慑者，怯人也。治细辩于稠众，非其人而尽言者，浅人也。暗事宜之可否，虽企业慕而不及者，顽人也。知事非而不改，闻良规而曾剧者，惑人也。无济恤之仁心，轻告绝于亲旧者，薄人也。既疾其所不逮，喜他人之有灾者，妒人也。专财谷而轻义，观困匮而不振者，吝人也。冒至危以侥幸，值祸败而不悔者，愚人也。骋鹰犬于原兽，好博戏而无已者，迷人也。忘等威之异数，快饰玩之夸丽者，奢人也。耽声色与饮宴，废庆吊于人理者，荒人也。既无心于修尚，又怠惰于家业者，懒人也。无抑断之威仪，每脱易而不思者，轻人也。观道义而如醉，闻货殖而波扰者，秽人也。杖浅短而多谬，暗趋舍之臧否者，笨人也。憎贤而不贵，闻高言而如聋者，嚣人也。睹朱紫而不分，虽提耳而不悟者，蔽人也。违道义以趁趄，冒礼刑而罔顾者，乱人也。每动作而受嗤，言发口而违理者，拙人也。事酋豪如仆虏，值衰微而背惠者，匿人也。损贫贱之故旧，轻人士而踞傲者，骄人也。弃衰色而广欲，非宦学而远游者，荡人也。无忠信之纯固，背恩养而趋利者，叛人也。当交颜而面从，至折离而背毁者，伪人也。习强梁而专己，拒忠告而不纳者，刺人也。  

【`小学`】  

陈忠肃公曰：幼学之士，先要分别人品之上下，何者是圣贤所为之事，何者是下愚所为之事。向善背恶去彼取此，此幼学所当先也。  

【`论语集注`】  

许昌靳裁之有言曰：士之品，大概有三：志于道德者，功名不足以累其心；志于功名者，富贵不足以累其心；志于富贵而已者，则亦无所不至矣。至于富贵，即孔子所谓鄙夫也。  

【`宋秦观淮海集`】  

裴晋公度实唐第一等人。  

【`清波别志`】  

仁宗一朝，人材之盛，如文正公、文忠公、师鲁，皆第一流人。名书国史，炳若日星，初不假于称赞。  

【`朱子语略`】  

圣人浑然仁智之全体，颜子直是仁，孟子直是智。颜子有智亦是仁中之智，孟子有仁亦是智中之仁。仁智虽一，然世间人品所得自有不同，颜子曾子得仁之深者也，子忧子贡得智之深者也。如程门之尹氏，则仁胜，上蔡则智胜。  

【`朱子语续录`】  

本朝孙明复、石守道辈，忽然出来发明一个平政底道理自好。前代亦无此等人。如韩退之已自五分来，只是说文字了。若非后来关洛诸公出来，孙石便是第一等人。孙较弱石健甚硬做。伯丰问程子曰：老子之言，窃弄阖辟者，何也？曰：如将欲取之，必姑与之之类。是他亦窥得此道理将来窃弄。如所谓代大匠斫则伤手者，谓如人之恶者，不必自去治他，自有别人与他理会。只是占便宜不肯自犯手做。曰：此政推恶利己，曰固是如子房为韩报秦，窜掇高祖入关。及项羽杀韩王成，又使高祖平项羽。两次报仇，皆不自做。后来定太子事，它亦自处闲地，又只教四老人出来定之。伯丰问四皓是如何人品。曰是时人材，都没理会。学术权谋混为一区，如安期生蒯通，盖公之徒，皆合做一处。四皓想只是个权谋之士，观其对高祖言语重如愿为太子死，亦胁之之意。  

【`陆象山语录`】  

人品之说，直截是有，只如皋陶九德便是数等，就中即一德论之，如刚而塞者，便自有两般。又曰：过不及；有两种人，胸中无他，只一味懈怠，沉埋底人，一向昏俗去。若起得他却好，只是难起。此属不及；若好妄作人，一切隔了。此校不好。此属过人，凝重阔大底好，轻薄小相底不好。  

【`黄氏日抄`】  

邹道卿贬韶州，气终不衰。胡澹庵大节极好，赵忠简人品甚高。党籍至忠简始除，汪圣锡不妄假人以词色。得大臣体，李巽岩议论如雪中桧柏。  

【`经钅且堂杂志`】  

人之等级不同，姑以三等计之。上等之人自与上等相较，中等之人自与中等相较，下等之人自与下等相较。下等之人决不敢与上等相较，于是绝念矣。使贫者常若下等之望上等，绝相较之心。自不起慕羡上等，勿论中等之人，却常视下等，则无往而不足矣。  

【`许鲁斋心法`】  

天下人类中有出众者，便是第一人。如棋博亦有国手，但不是大义中第一人，似此等类何足效。  

【`许鲁斋语录`】  

如何高尚的人却不得人，只为以他标准，众人攀接不着。此等人常孤立。以善养人然后能服天下。以善服人，未有能服人者也。  

【`朱公迁四书通旨`】  

《人品》：见善如不及章；《季氏》右兼德行事业而言。有事君人者，止正己而物正者也。《尽?上》右兼心志德业而言；圣人吾不得而见之矣章。《述而》生而知之者上也。《季氏》或上而知之，止及其成功一也。《中二》乐正子何人也章，《尽?下》：右兼资质学力而言。  

【`宋释契嵩集`】  

品论：唐史以房杜方萧曹，然房杜文雅有余，萧曹王佐不足。德则房杜至之矣。观房则半才，视杜则纯道。君子曰：杜益贤也。姚崇宋，其不逮丙魏乎？姚宋道不胜才，而魏则厌兵，丙则知相。燕公文过始兴，而公正不及。大将军光不若狄梁公之终无私也。袁安之宽厚，则娄相近之，正与仁则异施。房颜真卿方之李固陈蕃。其世道虽异，而守忠持正一也。汾阳王省武而尚信，仁人也。段太尉忠勇相顾，义人也。晋公终始不伐，仁人也。荀子之言，近辩也，尽善而未尽美。当性恶禅让过其言也；扬子之言，能言也，自谓穷理而尽性，洎其遇乱而投阁，则与乎子路曾子之所处死异矣哉？太史公言：虽博而道有归，班氏则未至也。宜乎世所谓固不如迁之良史也。贾传抗王制而正汉法。美夫，宜无有加者焉！三表五饵之术，班固论其疏矣。诚疏也。董胶西之对策美哉？得正而合极，所谓王者之佐，非为过也。《繁露》之言，则有可取也，有可舍也。相如之文丽，义寡而词繁，词人之文也。王充之言，立异也。桓宽之言，趋公也。韩吏部之文，文之杰也。其为《原鬼》《读墨》何为也？柳子厚之文，文之豪也剔其繁则至矣。正符诗尤至也。李习之之文，平考其复命之说，宜有所疑也。疑一作发陈子昂之文不若李华。华之文不苦梁肃。肃之文，君子或有所取也。李元宾之文，词人之文也。皇甫之文，文词之间者也。或无词上文字郭泰黄宪之为人也，贤人也。讷言而敏行，颜子之徒欤。徐稚之为人，哲人也。识时变而慎动静焉。袁奉高之遁世也。不忘孝，不伤和，中庸之士也。论曰：引其器，所以稽其范之工拙。辩其人，所以示其道之至否。然范工资世之所用，道至正世之所师。所师得，则圣贤之事隆而异端之说息也。是故君子区之，别之，是之，非之，俟有所补也。岂徒尔哉？记曰：文理密察，或作察察足以有别也。孟子曰：是非之心，智之端也。斯亦辩道之谓也。无上秘要人品  

【`道经`】  

九天丈人告于三天玉童曰：夫天地交运，二象合真，阴阳降气，上应于九天。流丹九转，结气为精。精化成神，神变成人。故人象天地，气法自然。自然之气，皆是九天之精。化为人身，含胎育养，九月气盈，九天气普，十月乃生。其结胎受化，有吉有凶，有寿有夭，有短有长，皆禀宿根。结气不纯，藏胃积滞，六府败伤，形神不固。体不受灵，死气入孔，何由得存？阳气赤，名曰玄丹，阴气黄，名曰黄精。阴阳既交，二气降精。化神结胎，上应于九天，九天之气，则下布丹田。与精合凝，结会命门。要须九过，是为丹田。上化下凝，以成于人。一月受气，二月受灵，三月合变，四月凝精，五月首体具，六月化成形，七月神位布，八月九孔明，九月天气普乃有音声，十月司命勒籍，受命而生。故人皆禀九天之气，阳降阴之精，名曰九丹，合成人身。凡人受生结气，九丹上化于胞胎之中，而法九天之气，气满神具于胎囊之内，而自识其宿命。知有本根转轮因缘，九天之气化成其身，既睹阳道开旷三光，而自忘其所生。所由之因尔者，皆由胞根结滞盘固。三关五府不理死气塞门，致灵关不发，而忘其因缘。若灵真九气，含炼琼胎，暂经紫户，运履人道，挺秀自然，耀景睹灵，便腾身于九天，非复结精受气而为人也。凡人生皆禀九天之气，气凝为精，精化成丹，丹变成人，结胎含秀，法则自然。假令七月生，则十月胎受波黎答恕天之气，十一月生，则受梵摩迦夷天之气。十二月生，则受梵宝天之气。正月生，则受化应声天之气。二月生，则受不骄乐天之气，三月生，则受寂然天之气，四月生，则受须延天之气。五月生，则受上上禅善无量寿天之气。六月生，则受郁单无量天之气。凡人从十月结胎，至于六月，则受九天之气已满。至七月合十月则天地气盈受太阳之运而生。出《洞真九丹上化胎精?中记经》太上曰：夫人受生结精积气受胎，敛血黄白，幽凝丹紫，合烟所以凝骨吐津散布流液，四度会化九宫。一结五神，命其形体大一定其符籍忽尔而立，恍尔而成，罔尔而具，脱尔而生。于是乃九神来入安在其宫，五藏玄生五神主焉。父母唯知生育之始我也，而不悟帝君五神来适于其间。人体有尊神，其居无常，出入六虚，上下三田，回易阴阳，去故纳新，展转荣输，流注元津，太神虚生内结以成一身。濯质化练，变景光明。出《洞真九真?中经》夫人受生于天魂结成于元灵，转轮于九气，挺命太一。关开三道积神幽宫，所以玄液七缠，流津敷泽。日月映其六虚，口耳运其神器。云行雨施，德拟天地，胞胎内匝，五因来具。立人之道，其如此也。故五因者，是五神也。故三道者，是三真也。夫五神者，天之魂。三真者，天之道。九气者，天之胎。太一者，天之源。日月者，天之眼。玄液者，天之渊。六虚者，天之光。幽宫者，天之府。神器者，天之化。元灵者，帝之变。凡此言九天者，乃混合帝君之变。变而化九，是谓九宫。九宫混变，而同一矣。夫兆所欲修己，求生当从所生之宗。所生之宗，谓元父玄母也。元父生气化理帝先，玄母主精变结胞胎。精气相成而阴阳相生，云行兆已道合无名。数起三五，兆始禀形七九，既兆体乃成，和合三五七九洞冥。象帝之先，当须帝营天皇之功，九变为灵。功成人体，体与神并。神去则死，神守则生。是以三元为道之始，帝君为道之根。太一为道之变，九天为道之神。九宫为道之宅，玄液为道之津。以熙三田，以致神仙，朝适六合，夕守泥丸，坚执胎精，心中常欢学道之子，须此为缘见。是经者，始可与言九气陶注，太一运神。《出洞真太丹隐书》天尊言曰：气气相续，种种生缘。善恶祸福，各有命根。非天非地，亦又非人，正由心也。心则神也。形非我有，我所以得生者，从虚无自然中来因缘寄胎，受化而生。我受胎父母，亦非我始生父母也。真父母不在此，父母贵重尊高无上。今所生父母，是我寄备因缘禀受育养之恩。故以礼报而称为父母焉。故我受形，亦非我形也。寄之为屋宅，因之为营室，以舍我也。附之以为形，示之以有无。故得道者，无复有形也。及我无身，我有何患？我所以有患者，为我有身。有身则百恶生，无身则入自然。立行合道则身神一也，身神并一则为真身，归于始生父母，而成道也。《出洞元诸天内音经》人之受生于胞胎之中，三元育养，九气结形。故九月神布气满，能声声尚神，具九天称庆。太一执符，帝君品命，主录勒籍司命定算。五帝监生，圣母卫房天神地祗三界备守，九天司马在庭东向。读九天生神章九过，男则万神唱恭，女则万神唱奉，男则司命敬诺，女则司命敬顺。于是而生九天，司马不下命章。万神不唱，恭诺终不生也。夫人得还生于人道，濯形太阳惊天骇地，贵亦难称天真地神三界齐临亦不轻也。当生之时，亦不为陋也。所以能爱其形，保其神，贵其气。固其根者，终不死坏。而得神仙骨肉同飞，上登三清。是气与三气合德，九气齐并也。但人得生而自不能尊其气，贵其形，实其命，爱其神，自取死坏，离其本真。出《洞元九天上神章经》道曰：一切万物，人最为贵。人能使形无事，神无体，以清静，致无为之意，即与道合。出妙真经老子曰：神生形，形成神，形不得神，而不能自生。神不得形，而不能自成，故形神合同。更相生，更相成。出《西升经》夫人是有生，最灵者也。但人不能自知，而不守神以却众恶耳。知之者，则不求于天神，止于其身则足矣。故云一人之身，一国之象，胸腹之位，犹宫室也。四肢之列，犹郊境也。骨节之分，犹百官也。神犹君也，血犹臣也，气犹民也。故知治身者，则知治国矣。夫爱其民，所以安其国。吝其气者，所以全其身。民散则国亡，气竭则身死。亡者不可生，是以至人消未起之患，治未病之疾，坚之于无事之前，不追既逝之后。民之难养而易浊，故审其威德所以保其治。割嗜欲所以固血气，然后真一存焉。出《皇人经》天老曰：人生于阴阳，长于元气，未必尽备感五帝之性。得之者，十未有一也。感其火者明，感其金者刚，感其水者清，感其木者王，感其土者仁。不感者亡。故天地五行，五五二十五行，人生感得其一者，可寿一百年。感得其二者，可寿一百二十年。感得其三者，可寿一百三十年。感得其四者，可修术寿一百四十年。感得其五者，可为小道，可寿二百年。感得其六者，可为大道，寿无訾。感得其七者，可知鬼灵之心。感得其八者，通明神意。感得其九者，通神祗。感得其十者，知聪明。感得其十一者，终身无患。感得其十二者，应其夭心。感得其十三者，五岳来朝。感得其十四者，得二十八宿护己。感得十五者，致得玉女。感得十六者，得为圣人。感得十七者，致得西王母。感得十八者，致甘东王父。感得十九者，召得太一。感得二十者，召得比君。感得二十一者，召得仙人。感得二十二者，身与天地俱。感得二十三者，神女来配。感得二十四者，与天帝交。感得二十五者，与上皇为友。出《洞神监乾经》  

人日  

【`青箱杂记`】  

《西清诗话》云：都人刘克者，穷该典籍。人有僻书疑事，多从之质。尝注杜子美、李义山集。与客论云：元日至人日，未有不阴时。人知其一，不知其二。四百年间，唯子美与客会耳。起就架上取书示客曰：此东方朔占书也。岁后八日，一日鸡，二日犬，三日猪，四日羊，五日牛，六日马，七日人，八日谷。其日晴，所主之物育，阴则灾。少陵意谓天宝离乱，四方云扰幅裂，人物岁岁俱灾。此岂《春秋》书王正月意邪？深得古人用心如此。又案宗懔《荆楚岁时记》云：七日谓之人日，采七种菜以为羹。剪采为人，或镂剪金薄为人，以贴屏风，亦戴之头鬓。求之经典，□□有其事，唯魏东平王苍为安仁峰铭云：正月元七，厥日惟人。策我良驷，陟彼安仁。载在铭集，此为证矣。又《北史魏收传》云：魏帝宴百僚，问何故名人日？皆莫能知。收曰：晋议郎董勋答问礼俗云：正月一日为鸡，二日为狗，三日为猪，四日为羊，五日为牛，六日为马，七日为人。然东方朔占书有八日为谷。而魏收所引董勋之语，止于七日何邪？然安仁峰铭所用，亦云七日为人。而宗懔指此为证，盖宗懔又未尝见东方朔占书而妄为之说也。唯克为博学。余尝观沈存中《笔谈》，亦以谓士人刘克按《夔州图经》辩乌鬼事甚详。而《西清诗话》又美其穷该典籍，真奇士也。  

【`太平御览`】  

旧以正月七日为人，故名为人日。花胜象瑞图金胜之形，又象西王母戴胜也。荆楚以七种菜为羹。北人此日亦有讳食菜者，与楚食正反。剪采镂金薄为人，皆符人日之意。与正旦镂鸡于户同，此人亦有至人日讳食。故岁菜唯食新菜者。又余日不刻牛羊狗猪马之像，而二日独施人鸡，此则未喻。按一说云：天地初开，以一日作鸡，七日作人也。  

【`蜀木寿杌`】  

李昊昶《人日》云：七属少阳，阳为人君之道。故曰人日。  

【`岁时广记`】  

最重人：董勋《问礼俗》曰：正月一日为鸡，二日为狗，三日为猪，四日为羊，五日为牛，六日为马，七日为人。则正旦画鸡于门，七日镂人户上，良为此也。予以意求之，正旦画鸡于门，谨始也。七日镂人户上，重人故也。占禽兽《月令占候图》曰：元首至八日占禽兽。一日鸡，天晴气朗，人安国泰，四夷远贡，天下丰熟。二日狗，无风雨即大熟。三日猪，天睛朗，君安。四日羊，气色和暖，即无灾，臣顺君命。五日马，晴朗四望无怨气，天下丰稔。六日牛，日月光明，即大熟。七日人，从旦至暮，日色晴明，夜见星辰，人民安，君臣和会。八日谷，如昼明夜见星辰，五谷丰稔。镂金薄《荆楚岁时记》：正月七日剪采为人，或缕金薄为人以相遗。刘臻妻陈氏进见仪云：正月七日上人胜于人。李商隐《人日即事》云：镂金作胜传荆俗，剪采为人起晋风。剪华胜　董勋《问礼俗》，人日剪采为人胜贴屏风上。亦戴诸头鬓，像入新年形容改新也。陈无已诗云：巧胜向人真奈老，衰颜从俗不宜新。效梅妆宋书武帝女寿阳公主，人日卧于含章殿檐下，梅花落公主额上成五出花。拂之不去。皇后留之。看得几时，经三日洗之乃落。宫人奇其异，竞效之。今人梅花妆是也。《章简公帖子》云：太极侍臣皆贺雪，含章公主正妆梅。陈简斋《墨梅诗》云：含章檐下春风雨，造化功成秋兔毫。又《梅花诗》云：同心不见昭仪种，五出时惊公主花。造面茧《岁时杂记》：人日京都贵家造面茧，以肉或素馅其实，厚皮馒头酸馅也，名曰探官茧。又立春日作此，名探春茧。馅中置纸签，或削木书官品，人自探取。贵人或使从者以卜异时官品高下，街市前期卖探官纸，言多鄙俚，或选取古今名人警策句可以占前程者。然亦但举其吉祥之词耳。灯夕亦然。欧阳公诗云：来时擘茧正探官。食煎饼《述征记》：北人以人日食煎饼，于庭中，俗云薰天，未知所从出也。进节料《唐六典》：膳部有节日食料，谓正月七日煎饼。又《文吕杂录》云：唐岁时节物，人日则有煎饼。服麻豆《肘后方》：正月七日吞麻子小豆各二七粒，消疾疫。上君寿《寿阳记》：正月七日，宋王登望仙楼会群臣，父老集于城下。令皆饮一爵，文武千人拜贺上寿。赐采胜《景龙文馆记》：中宗景龙四年正月七日，宴大明殿。赐王公以下采胜。诏赋诗《景龙文馆记》：三年正月七日，上御清辉阁，令学士赋诗云：青阳既兆人为日。《著假令艺苑雌黄》云：古今著令，自元日以后，唯人日有假。侍御宴《隋书?杨休之》：正月七日登高侍宴，赋诗云：广殿丽年华，上林起春色。风生拂雕辇，云回浮绮翼。登仁峰郭缘生《述征记》：寿张县安仁峰，魏东平王苍，凿山顶为会望处，以正月七日登峰。李充铭之曰：正月元七，厥日惟人。策我良驷，陟彼安仁。《太平御览》老子云：众人熙熙，如登春台，如享太牢。《楚词》云：日极千里伤春心。则春日登临，自古为适。但不知七日竟起何代？晋桓温恭军张望，亦有正月七日登高诗。近代以来，南北同耳。立义楼《寿阳记》：赵伯符为豫州刺史，立义楼。每元日、人日、七夕、月半乃于楼上作乐。楼下男女盛饰，游观行乐。升西山晋李充正月七日登剡西寺，赋诗云：命驾升西山，寓目眺原畴。谒真君《岁时杂记》：每月三七日，士庶拜谒醴泉观真君。正月七日最盛。仍争趁第一炉香。授经诀《北斗经》：尔时太清天中大圣老君，以永寿元年正月七日，授与天师北斗本命经诀，广宣要法，作人舟船。津梁男女普济众生，使不失人路。述道要《天师二十四化记》：玉局化在益州城南门，周回百步，汉桓帝永寿元年正月七日，天师与老君自鹤鸣山来息，此时地上忽涌出玉局玉床，方广一丈。老君升坐，重述道要。却自升天，玉局陷于地中。东坡诗云：剑阙西望七千里，乘兴真为玉局游。建善功《正一旨要》：正月七日，上元天官三宫九府三十六曹，同地水二官六宫十八府，同考罪福。此日大宜斋醮，建置善功。宜斋戒《杂五行书》：正月七日上会日，可斋戒早起。男吞小豆七粒，女二七粒。一年不病。  

送穷鬼《岁时杂记》：人日前一日，扫聚粪扫。人未行时，以煎饼七枚覆其上。弃之通衢以送穷。  

石曼卿《送穷诗》：世人贪利意非均，交送穷愁与底人。穷鬼无扫于我去，我心忧道不忧贫。得旧诗《草堂即事》杜甫《人日诗序》：开文书帙中检所遣忘，因得故高常侍适往居在成都时，高任蜀州刺史。人日相忆见寄诗，泪洒行间，读终篇末自作诗，已十余年。莫记存亡，又六七年矣。老病怀旧，生意可知。诗云：自蒙蜀州人日作，不意清明久零落。今晨散帙眼忽开，迸泪幽吟事如昨。话新词《古今词话》：白云先生之子张才翁，风韵不羁，敏于词赋。初任临邛秋官，邛守张公庠不知之，待之不厚。临邛故事，正月七日有白鹤之游，郡守率属官同往，而才翁不预焉。才翁密语官妓杨皎曰：此老子到彼，必有诗词。可速寄来。公庠既到白鹤，登信美亭。便留题曰：初眠官柳未成阴，马上聊为拥鼻吟。远宦情怀销壮志，好花时节负归心。别离长恨人南北，会合休辞酒浅深。欲把春愁闲抖擞，乱山高处一登临。杨皎录此诗以寄才翁。才翁得诗，即时增减作《雨中花》一阕以遗杨皎，使皎调歌之曰：万缕青青，初眠官柳，向人犹未成阴。据征鞍无语，拥鼻微吟。远宦情怀谁问，空劳壮志销凝。好花时节，山城留滞。又负归心，别离万里，飘蓬无定。谁念会合难凭，相聚里，莫辞金盏酒浅还深。欲把春愁抖擞，春愁转更难禁。乱山高处，凭栏垂袖，聊寄登临。公庠再坐晚筵。皎歌于公庠之侧，公庠怪而问之，皎进禀曰：张司理恰寄来，令杨皎歌之以献台座。公庠遂青顾才翁，尤加厚礼焉。《唐刘饣束传记》郑公尝出行，以正月七日谒见。太宗劳之曰：今日卿至，可谓人日。  

【`苕溪渔隐丛话`】  

贺方回《复斋谩录》云：方回词有《雁后归》云：巧剪合欢罗胜子，钗头春意翩翩。艳歌浅拜笑嫣然，愿郎宜此酒，行乐驻华年。待至文园多病，幽襟凄断堪怜。旧游梦挂碧云边，人归落雁后，思发在花前。山谷守当涂，方回过焉。人日席上作也。腔本《临江仙》，山谷以方回用薛道衡诗，故易以《雁后归》云。唐《刘饣束传记》云：隋薛道衡聘陈，为《人日诗》曰：入春才七日，离家已二年。南人嗤之，及云：人归落雁后，思发在花前。乃曰：名下无虚士。  

【`岁时杂咏`】  

唐李峤《人日侍宴大明宫应制》：凤城景色已含韶，人日风光倍觉饶。桂吐半轮迎此夜，冥开七叶应今朝。鱼清水冻行犹涩，莺喜春惊弄欲娇。愧奉登高摇采翰，欣逢御气上丹霄。《和人日清晖阁宴群臣应制》：三阳偏胜节，七日最灵辰。行庆传芳蚁，升高缀采人。阶前冥候月，楼上雪惊春。今日御天造，还疑上汉津。李又和诗：上月登台赏，中天御辇飞。后庭联舞唱，前席仰恩辉。睿作风云起，农祥雨雪霏。幸陪人胜节，长愿奉垂衣。诘旦行春上苑中，凭高御下大明宫。千年执象寰瀛泰，七日为人庆赏隆。铁凤曾骞摇瑞雪，铜乌细转入祥风。此时朝野欢无算，此岁云天乐未穷。郑和诗：琼殿含光映早轮，玉銮初跸望初晨。池开冻水仙宫丽，树发寒花禁苑新。佳气徘徊笼细纲，残淅沥染轻尘。良时荷泽皆迎胜，穷谷阳犹未春。李适和诗：朱城待凤韶年至，碧殿疏龙淑气来。宝帐金屏人已帖，图花学鸟胜初裁。林香延接宜春苑，山翠遥添献寿杯。向夕凭高风景丽，天文垂曜象昭回。苏廷页和诗：疏龙澄道切昭回，建凤旗门绕帝台。七叶仙冥依月吐，千株御柳拂烟开。  

初年竞帖宜春胜，长命先浮献寿杯。是日最灵知窃幸，群心就捧大明来。楼观空烟里，初年瑞雪过。苑花齐玉树，池水作银河。七日祥图启，千春御赏多。轻飞传采胜，天上奉熏歌。赵彦昭和诗：出震乘东陆，凭高御北辰。祥云映早岁，瑞雪候初旬。宫树千花发，阶冥七叶新。幸承今日宴，长奉万年春。宝契无为属圣人，舆出幸玩芳辰。平楼半入南山雾，飞阁旁临东野春。夹路稼花千树发，垂轩弱柳万条新。处处风光今日好，年年愿奉属车尘。刘宪和诗：禁苑韶年此日归，东郊道士转青旗。树色梅芳何处所，风前雪里觅芳菲。开冰池内鱼新跃，剪采花间燕始飞。欲识玉游幸阳气，为观天藻竞春辉。舆辇乘人日，登临上凤京。风寻歌曲扬，雪向舞行萦。千官随兴合，百福与时并。承恩常若此，微贱幸轻生。阎昭隐和诗：勾芒人面乘两龙，道是春神卫九重。采胜年年逢七日，酴岁岁满千钟。宫梅开雪祥光偏，城柳含烟瑞气浓。醉倒君前情未已，愿因歌舞自为容。宗楚客和诗：窈窕神仙阁，参差云汉间。九重中禁启，七日早春还。太液天为水，蓬莱雪作山。今朝上林树，无处不堪攀。陆龟蒙《人日代客子》：人日兼春日，长怀复短怀。遥知双采胜，并在一金钗。乔侃《人日登高》：仆本多悲者，年来不悟春。登高一游目，始觉柳条新。杜陵犹识汉，桃源不辩秦。暂若升云雾，还似出嚣尘。赖得烟霞气，淹留攀桂人。  

【`唐高适诗`】  

《人日寄杜二拾遗》：人日题诗寄草堂，遥忆故人思故乡。柳条弄色不忍见，梅花满枝堪断肠。身在南蕃无所预，心怀百忧复千虑。今年人日空相亿，明年此日知何处。一卧东山三十春，岂知书剑老风尘。龙钟，远恭二千石，愧尔东西南北人。赵曰：身在南蕃无所预，谓子美寄居荆楚之地而不预朝政，龙钟行不进貌。远忝二千石，此适自谓为蜀州也。洙曰：东西南北人，用孔子语，赵曰：公有诗云：甫也东西南北人。  

【`杜工部集`】  

《追酬故高蜀州人日见寄》并序：大历五年潭州作开文书帙中检所遗忘，因得故高常侍适往居在成都时，高任蜀州刺史，人日相忆见寄诗，泪洒行间，读终篇末，自枉诗已十余年，莫记存没，又六七年矣。老病怀旧，生意可知。今海内忘形故人，独汉中王与昭州敬使君超先在。爱而不见，情见乎辞，大历五年正月二十一日却追酬高公此作，因寄王及敬弟。自蒙蜀州人日作，不意清诗久零落。今晨散帙眼忽开，迸泪幽吟事如昨。鸣呼壮士多慷慨，合高名动寥廓。欢我凄凄求友篇，感时郁郁匡君略。锦里春光多烂熳，瑶墀侍臣已冥寞。潇湘水国旁鼋鼍，杜秋天失雕鹗。东西南北更堪论，白首扁舟病独存。遥拱北辰缠冠盗，欲倾东海洗乾坤。边塞西蕃最充斥，衣冠南渡多崩奔。鼓瑟至今悲帝子，曳裾何处觅王门。文章曹植波澜阔，服食刘安德业尊。蜀以服食取汉中长笛谁能乱愁思，韶州词翰与招魂。梦弼曰：高适乾元中刺蜀州，永泰元年卒。鸥曰：公入蜀，上元初始有草堂。适人日寄诗，当在上元二年也。赵曰：按中史适召还为刑部侍郎，左散骑常侍，放有瑶墀侍臣、及杜失雕鹗之句。杜谓长安帝都也。洙曰：《楚辞》：使湘灵鼓瑟兮。汉《邹阳传》：何王之门不可曳长裾。此言思汉中王而不得见也。魏陈思王曹植，字子建，善属文。汉淮南王刘安，与八公著书，言服食神仙事。赵曰：晋向秀传闻邻人有吹笛者，发声廖亮，追思曩昔稽生游宴之好，感音而叹，作《思旧赋》。洙曰：宋玉哀屈原，作《招魂》。《人日二首》：元日到人日，未有不阴时。十字自是惨塞冰雪莺难至，春寒花较迟。雪随白水落，风振紫山悲。蓬鬓稀疏久，无劳比素丝。稀疏少叠怨有态此日此时人共得，一谈一笑俗相看。樽前柏叶休随酒，胜里金花巧耐寒。佩剑冲星聊暂拔，匣琴注水自须弹。早春重引江湖兴，直道无忧行路难。赵曰：四民月令，元日进椒柏酒；伯牙鼓琴，志在流水。  

【`李商隐诗`】  

《人日即事》：文王喻复金朝是，子晋吹笙此日同。舜格有苗旬太远，周称流火月难穷。镂金作胜传荆俗，剪采为人起晋风。独想道衡诗思苦，离家恨得二年中。  

【`白居易诗`】  

《六年立春日人日作》：二日立春人七日，盘蔬饼馔逐时新。年方吉郑犹为少，家比刘韩未是贫。乡园节岁应堪重，亲故欢游莫厌频。试作循潮封眼想，何由得见洛阳春。分司致仕官中吉传诰议，最老韩庶子尤贫，循潮封三郡，迁客老刘员外韩皆洛下旧游也  

【`司空图诗`】  

《乙丑人日》自怪扶持七十身，归来又见故乡春。今朝人日逢人喜，不料偷生作老人。  

【`宋钱塘韦骧集`】  

《人日大宁道中一首》：改年三日立青春，涉七风光日日新。列岫渐生苍霭媚，幽禽初弄小声匀。蓝舆度岭官兵汗，红旆穿林野雉驯。白发自怜犹远使，何时归棹浙江滨。  

【`元宪公集`】  

《人日》：阳日初回七日春，谁将灵品占佳辰。镂金剪采空迎福，无奈牛羊已胜人。  

【`宋景文公集`】  

《人日》：采胜香羹乐上春，我怀前事怅佳辰。瞿昙尚笑浮生假，况镂黄金假作人。  

【`刘龙云先生集`】  

《人日》：去年人日螺江边，今年人日在通川。故家浩荡五千里，客子骚屑心茫然。霜芦尽解故时叶，生意斗尔归兰荃。海风如刀冰塞渡，欲航野水雪暗天。佗乡信美非吾土，香草悦魂真浪传。南冠故声只操楚，刘章雅志惟歌田。五秉如单费廪粟，一囊就尽持餐钱。颠毛冉冉不吾与，齿根浮动轻于儇。小雀谁言畏死鹞，未肯屈折同杯。章贡直西三径在，尔来望眼欲成穿。科桑洗竹真吾事，孰使龊龊才充员。何时解得无拘束，归钓潭头枫叶鳊。  

【`苏东坡集`】  

《庚辰岁人日作》：时闻黄河已复北流，老臣旧数论此。今斯言乃验。梦仙案年谱，元符三年庚辰，先生六十五，在儋耳。五月徽宗即位，量移廉州。老去仍栖隔海村，次曰：儋州在海州之中，故云隔海村也。梦中时见作诗孙。天涯已惯经人日，归路犹欣过鬼门。厚曰：《山水志》：广安西路容牢二州界，有鬼门关。谚曰：若度鬼门关，十去九不回。言多炎瘴也。三策已应思贾让，纟寅曰：汉哀帝时，贾让奏言治河三策，今见《沟洫志》。孤忠终未赦虞翻。厚曰：《三国志》虞翻性疏直，数有酒失，孙权猜怒，放之交州，在南十余年。卒。典衣剩买河源米，厚曰：《杜》朝回日日典春衣。屈指新作上元。不用长愁挂月村，任曰：《杜》月挂客愁村。槟榔生子竹生孙。自注：海内勤竹，每节生枝如竹竿大，盖竹孙也。新巢语燕还窥砚，厚曰：《杜》频来语燕定新巢旧雨来人不到门。次公《杜子美秋述》，杜子卧病长安旅次，多雨生鱼，青苔及榻，常时车马之客，旧雨来，今雨不来。春水芦根看鹤立，夕阳枫叶见鸦翻。此生念念随泡影，援曰：《金刚经》：如梦幻泡影莫认家山作本元。自注：言虽寄旅于海上，不必以家山方是本元也。  

【`彭汝砺鄱阳集`】  

景龙三年，中宗御清晖阁登高遇雪，令学士赋诗。明年宴大明殿，赐采楼金胜。而寿阳公主卧含章殿檐下，梅花落额上成五出花，拂之不去。越三日洗之乃落。六宫异其事，竞效之。皆人日也。仆家有《寿阳公主梅妆像》，丹青甚古。因起念远之怀。入春才七日，离家已二年。此薛道衡思归作也。况四年乎？再辱佳句，因叙事以谢。道衡人日独牵愁，南北胡为一处囚。学士诗成应属和，寿阳梅落殆神谋。醉思侍宴登丹殿，寒想开箱睹黑裘。佳句缤纷飞白雪，雪天宜饮亟来休。  

【`曾文清公集`】  

《人日》：雪意垂垂体不佳，十年人日寄天涯。老来只有穷相守，忍使奴星结柳车。  

【`洪刍老圃集`】  

《人日》：偶逢人日强裁诗，身在异乡多所思。天气斗如寒食后，桃花酷似暮春时。溪毛入馔光浮，云子新炊滑溜匙。斗酒百钱能得醉，傥寻佳处一伸眉。  

【`王梅溪家政集`】  

《人日雨次何宪韵》：元正作佳天，涉七弄春气。好雨亦知时，绿波行可济。新诗如蜀州，句有梅柳味。七升年定丰，一石公当醉。  

【`陆放翁诗`】  

《人日偶游民家小园，有山茶方开》：人日西郊路，晨光射浅滩。停挠喜萧散，照影叹衰残。社酒香浮瓮，春蔬绿满盘。山茶虽慰眼，不似海云看。成都海云寿山茶花，一树千苞。时为繁丽。《人日东园》：岁首未入春，风气已稍和。我睡意慵起，如此鸣禽何。驾言之东园，落梅亦已多。江南无坚冰，绿池生微波。挹彼蒲萄醅，酌我鹦鹉螺。虽无丝与竹，倚树自高歌。矫首东南望，稽山郁嵯峨。儿曹幸力穑，老子得婆娑。《人日饭昭觉》：天涯羁旅逢人日，病起消摇集宝坊。雪水初融锦江涨，梅花半落绿苔香。家山松桂年年长，幕府文书日日忙。自笑余生有几计，一庵借与得深藏。又《人日》：新岁逢人日，老夫持道斋。断冰逢野水，微绿发枯。霁景丰年像，今年元日至人日皆晴闲吟旷士怀。春已陈迹，斗巧笑吴娃。前一日立春  

【`赵蕃淳熙藁`】  

《人日》：元日虽晴人日阴，梅花如积杏花深。未忧盈室无储粟，且恃春风洗破衾。莫怪物华常草草，定缘老态日。不须愤泣卞和玉，何有矜夸季子金。《人日怀成父弟》：人日雨连元日阴，杜陵时节已如今。苔迷草色闲多思，竹倚梅花瘦不禁。微事还衍退之集，题诗谩有蜀州心。溪南有弟遥成隔，目断苍然幕色侵。《人日寄玉山亲旧及当涂漂阳诸表弟》：唐人重人日，往往见于诗。孰谓风流远，聊须著语追。凭高纵无地，念远得忘思。欲寄江东弟，断肠梅满枝。  

【`黄次岑三余集`】  

《己酉人日》：寒梢发郢斗临寅，玉烛初调七日春。稍稍江云欲回雁，醺醺花气已撩人。胡来莫道长安近，老去空惊甲子频。南度诸君且书剑，北宸双阙正风尘。  

【`许纶涉斋集`】  

《人日》：明当春日今人日，身到故乡胜异乡。巧胜耐寒元故事，青丝传莱旧风光。只将柏叶聊随酒，莫为梅花苦断肠。南北两园多种接，闲居从此有闲忙。  

【`韩涧泉集`】  

《人日》：人日春来又两霄，梅花开尽已飘摇。爱闲多病有谁问，偶景独游无自焦。门外溪山犹浅浅，床头尽册谩昭昭。细看荣辱云翻雨，未底幽栖水一瓢。去年苦无雪，今雨又多风。人日平头过，元宵转眼中。野梅香更白，文杏色微红。离落春阴外，楼台晓雾空。满地茸茸百草芽，青青知已到山家。东风一夜吹窗雨，又得红梅两树花。  

【`杨诚斋集`】  

《人日诘朝从昌英叔出谒》：  

四序各自佳，要不如春时。何必花与柳，始爱春物熙。今晨驾言出，从公南山西。泥软屡自惬，风嫩面不知。寒草动暖芽，晴山余雨姿。水日亦相媚，蹙纹生碎晖。鸟声岂为我，我听偶自怡。出门初惮烦，载涂乃忘归。但令我意适，岂校出处为。路人见我揖，属我有所思。我不见其面，信口聊应之。徐悟恐忤物，欲谢已莫追。我率或似傲，彼愠独得辞。  

【`文天祥集`】  

《人日》：今年为蛇年，此日是人日。江右一龙钟，山中旧占一作亻占毕。独坐写太玄，一叹发狂疾。悠悠王正意，衰涕感麟笔。  

【`方秋崖集`】  

《人日》：柳思花情晓夜春，空山烟水亦精神。闲中富贵阳和月，静处乾坤自在身。久悟前三吾是客，又经上七日为人。一蓑耕绿山南北，有赋何烦问大钧。《其二》：赖有空山着此翁，不然高论与谁同。百年会尽元尚白，一气不停春又红。诗卷每随烟水外，鸟声多在夕阳中。年丰已卜晴人日，亦是平生畎亩忠。《癸丑人日》：上七日为人，云蒸涧壑春。入山从此始，得句不知贫。宿雨行泉脉，归禽隐树身。无人闲似我，野荠共时新。《人日吴明辅招不往》：江湖老我百无堪，懒过细书太史谈。两脚又连人日暗，酒肠那似少年酣。一生出处龟藏六，万事乘除狙赋三。且试半篙春水绿，南山之北北山南。  

【`刘后村集`】  

《人日》：元日至人日，未有不晴时。剥复观周易，吟哦反杜诗。将开户北向，拆到杏南枝。不得东风力，余寒岂易支。  

【`李庄简公集`】  

《人日偶得酒果，因与客饮，成鄙句，并纪海外风物之异》：燕归茅屋草芊绵，节物方惊海外偏。风扫落花春寂寂，雨添幽涧水涓涓。腊醅每谢邻邦馈，北果来从贾客船。胜日谩逢聊一笑，白头那问岁时迁。人日灵川县，山深雪未融。谁知桂岭北，宛似浙江东。虚市人烟合，僧窗竹迳通。杖黎闲信步，日暮怯溪风。昌化虽穷寂，今岁偶诸处寄酒东船至得北果，又老庖自海康来，人日与客饮。邂逅成醉中赋此，去年人日醉陈园，竹外风流洗瘴烟。花落野桃春寂寂，海南地暖杂花皆腊前开尽潮回南浦水涓涓。腊醅每谢邻邦使，北果常随贾客船。佳节谩逢聊一笑，老庖能脍海鲈鲜。  

【`俞良能香山集`】  

《人日道中口占》：初日轻烟溪上桥，远峰积雪未全消。东君也是多情思，先遣春光到柳条。竹篱茆舍水边家，窗牖虚明小迳斜。草色未多春意好，疏梅映竹两三花。  

【`李大隐先生集`】  

《人日和同院》：层冰积雪已经旬，霁色初欣日在人。一岁暗添身渐老，百篇赓和笔如神。金花柏叶聊图醉，车柳舟刍谩逐贫。苦恨郊原芳意晚，预期联骑去寻春。跳丸日月走虚空，又见曦轮参尾中。冰雪侵凌伤暖律，芳菲排办待和风。家无儋石犹能乐，腹有诗书未是穷。酒后笑谈无畔岸，更将妙道问鸿氵蒙。玉烛初更品物新，又观剪采镂金人。休嗟岁岁年年貌，且送奇奇怪怪神。酒有十千元自富，食兼三九未全贫。王孙诗笔能鏖战，夜遣偏师敌富春。一三五七变而通，端月气已中。花胜菜羹新节物，柳条桃萼旧春风。诗成杜老曾悲雪，文就韩公向讳穷。我有乡名实不足，已将贫富任空氵蒙。  

【`洪炎西渡诗集`】  

《人日》：开岁逢人日，吾衰不梦周。家书生远恨，客舍起离忧。朔雪惊南服，江梅笑陇头。谁能结采胜，一为散春愁。  

【`戴石屏诗集`】  

《人日》：自换端平新历日，眼看日月倍光辉。南州有雪古来少，人日不阴今见稀。鼓舞万方观德化，转移一世属天机。朝廷有道吾君圣，辩作升平老布衣。  

【`咏史诗`】  

《人日》：董勋礼问古通今，七日当门特镂人。意谓生人由此始，百祥骈集又从新。  

【`李洪芸庵类藁`】  

《人日》：开岁逢人日，今朝又复阴。昏霾疑是瘴，淫雨欲成霖。客里年华改，愁边疾病侵。遣怀诗兴酒，小醉且长吟。  

【`陈允平诗`】  

《人日即事》：春寒犹拨地炉灰，门巷萧条客不来。时有落梅三四点，晚风吹上石恭台。  

【`王实之癯轩集`】  

《人日六言五首》：功名朝三暮四，学问人百己千。古今无限卿相，方册惟著圣贤。诵诗心醉六义，读易梦吞三爻。毛郑寸长我取，羲文千载神交。饮食鲜能知味，巫医各有单传。要得胸中活法，勿求纸上空言。六经桑麻谷粟，诸子绮奇珍。常常灌溉胸次，久久功用入神。岁月滔滔流水，友朋落落疏星。载酒谁诹奇字，焚香自读骚经。  

【`中兴江湖集`】  

《高氏人日诗》：雁已有归心，雪深春未深。花风才一信，人日故多阴。诗作平生梦，香添昨夜衾。不干书册事，自怕薄愁侵。  

【`唐先生文集`】  

《人日》：人日伤心极，天时触目新。残梅诗兴晚，细草梦魂春。挑菜年年俗，飞蓬处处身。蟆顾频语及，仿佛到东津。  

【`熊冕山瞿梧集`】  

《和王恭甫人日》：缅怀阁清辉，赋诗当此日。盛会不复闻，手种园蔬七。何如采若人，观书夜至乙。能如子美心，托雨纪其实。  

【`中州元气集`】  

《人日》：春带余寒日日阴，满江风雨闭门深。酒非知己生嫌饮，诗欲投人死怕吟。毁瓦画墁将底用，协肩谄笑是何心。几时着眼尘埃外，静对青山阅古今。不能暖暖复姝姝，自觉为人与世殊。静里只将书受用，闲时偷得醉工夫。原生虽病非为病，颜子如愚岂是愚。从此掩关休浪出，出门无处不穷途。  

【`元遗山集`】  

《人日有怀愚斋张兄纬文》：书来聊得慰怀思，清镜平明见白髭。明月高楼燕市酒，梅花人日草堂诗。风光流转何多态，儿女清闲又一时。涧底孤松二千尺，殷勤留看岁寒枝。  

【`王恽秋涧集`】  

《人日赠曲山周宰》：近书云物见丰年，宽大书颁两日前。为谷未知明日事，得官休羡小儿权。剪花作胜徒为尔，觅纸题诗一粲然。遗爱祠前周老子，几时扶杖过思渊。客厅旧名，先大夫所扁《人日有怀紫山年兄效少陵清明诗格》：前年人日客殊方，此日相望各故乡。酒盏不亏工部口，梅花空断蜀州肠。休惊老态连眉白，又喜春风上柳黄。君岂笑谈称旷达，我非用舍定行藏。风云北海坐扪虱，花木西城梦对床。晚节得同林下饮，不妨闲处看人忙。紫山别业在府城西郭，多植绵柳，课僮奴以括圆为事，故以柳黄为言。  

【`张仲举蜕庵诗`】  

《癸丑人日雨中》：是岁十二日立春积雨将谋雪，新年未入春。半生如过客，七日又逢人。采胜天花小，香醪玉色醇。多忧亦何事，适意任天真。  

【`蓝静之蓝山集`】  

《人日偶成》：七日本宜晴，愁人风雨声。厨烟侵几湿，檐瀑隔窗鸣。杨柳颦何事，梅花笑不成。呼儿催酌酒，一醉百忧轻。又《人日怀云松》：七日始为人，寒风未似春。长吟呵笔久，独坐拥炉频。仙茗烹松雪，山醅漉葛巾。如何巷南北，逼侧不相亲。又《人日怀兼善》：元日至人日，檐声断复闻。山头雪待雪，溪上云连云。牧犊空年老，听鸡过夜分。平川张逸士，最念久离群。  

【`国朝宋玄僖庸庵后藁`】  

《人日有作》：辛亥新正雨雪数朝同，屏迹茅堂未觉穷。人日昼阴开晚照，老年寒极向春风。荆榛岂阻寻芳客，葵藿还亲避俗翁。元夕张灯看不近，试听箫鼓月明中。  

【`清江贝庭臣集`】  

《人日》：卜宅邻杨子，登楼拟仲宣。客星犹海上，人日且尊前。谷鸟晴偏乐，林花暖欲然。浩歌醒复醉，何用惜中年。  

【`郑居贞诗`】  

《乙丑人日偕友人山行时将有远行次韵》：天开甲子岁重新，人日初晴枉故人。老去江湖犹入梦，春来天地总含仁。柴桑酒熟思元亮，谷口田荒愧子真。倘遂乞身归故里，重逢无惜醉芳春。日暖花泥尚未干，轻云犹护屋前山。因过古寺长廊外，又入荒野圃间。簪组久违宁复恋，山林随分且须欢。无端病目心如醉，一任莺花雾里看。  

【`宋李璧雁湖集`】  

《人日过灵泉寺次韵少庄》：浣溪沙  

只记梅花破腊前，恼人春色又薰然，山头井似陆公泉。  

上客长谣追楚些，娇娃短舞看胡旋，崇桃积李自年年。（一作：来年且幸报丰年）  

《人日蟆颐席间和韵》：朝中措  

东风歌吹发重，飞旆入山新。小雨不妨酥润，江头一并霜晴。  

年年心似输他，钗燕幡带迎春。怎得樽前避酒，史君精鉴如神。  

【`范石湖词`】  

《人日水调歌》：元日至人日，未有不阴时。新年叶气无处，人物不熙熙。万岁声从天下，一札恩随春到，光彩动天鸡。寿域偏寰海，直过雪山西。  

忆曾预，宣玉册，捧金卮。如今万里魂梦，空绕五云飞。想见大庭宫馆，重起三山楼观，双指赭黄衣。此会古无有，何止古来稀。  

人异  

【`文献通考`】  

《人异》：按《传》曰：皇之不极，厥罚常阴。时则有下人伐上之疴。昌邑正时，霍光将议废立，而夏侯胜援此以谏王出游。光与张安世疑谋己泄，而惊异其说。然则所谓下人伐上之疴，乃犯上反叛之谓。然历代史志，只谓之人疴。而所载者，则形体之妖异。或举动言语之狂惑，或化为异物，或已死复生，殊不及叛逆之事。盖人疴者，妖也。叛逆者，其应也。又下而犯上，臣而背君，其妖孰甚焉。故总谓之人疴云。春秋文公十一年，败狄于咸。师古曰：咸，鲁地也。《谷梁公羊传》曰：长狄师古曰：防风之后，漆姓也。国号瞒音所求反。瞒音莫干反。兄弟三人，一者之鲁，师古曰：侨如也，来伐鲁为叔孙得臣所获。一者之齐，师古曰：荣如也。齐襄公二年伐齐，为王子成父所获。一者之晋，师古曰：楚如也，宣十五年晋灭潞国而获之。皆杀之。身横九亩，师古曰：亩古亩字。断其首而载之。眉见于轼，师古曰：轼，车前横木。何以书？记异也。刘向以为是时，周室衰微，三国为大可责者也。天戒若曰：不行礼义，大为夷狄之行，将致危亡。其后三国皆有纂弑之祸。师古曰：谓晋文公薨，襄仲弑恶反视而立宣公，齐连称管至父弑襄公而立无知，晋乐书中行偃杀厉公而立悼公。近下人伐上之疴也，刘歆以为人变。属黄祥，一曰属赢虫之孽；一曰天地之性人为贵。凡人为变，皆属皇极，下人伐上之疴云。《京房易传》曰：君暴乱，疾有道。厥妖长狄入国，又曰丰其屋，下独苦。师古曰：丰其屋易丰卦上六爻辞。丰，大也。长狄生，世主虏。《史记》：秦始皇帝二十六年，有大人长五丈，足履六尺，皆夷狄服。凡十二人见于临洮。师古曰：陇西之县也，音吐高反。天戒若曰：勿大为夷狄之行，将受其祸。是岁始皇初并六国，反喜以为瑞。销天下兵器，作金人十二以象之。遂自贤圣，燔诗书，坑儒士，奢淫暴虐，务欲广地。南戍五岭，北筑长城，以备胡越。师古曰：五岭解在张耳陈余传。堑山填谷。西起临洮，东至辽东，径数千里。故大人见于临洮，明祸乱之起。后十四年而秦亡。亡自戍卒陈胜发。魏襄王十三年，魏有女子化为丈夫。《京房易传》曰：女子化为丈夫，兹谓阴昌，贱人为王。丈夫化为女子，兹为阴胜，厥咎亡。一曰男化为女，宫刑滥也。如淳曰：宫刑之行，大滥也。女化为男妇，政行也。赧王三十一年齐有人当阙，而哭者求之不得，去则闻其声。时燕昭王伐。齐泯王出奔，为将淖齿所弑。秦始皇三十六年，郑客从关东来，至华阴，望见素车白马，从华山上下。知其非人，道住止而待之。遂至持璧与客曰：为我遗镐池君。长安西北有镐池，君则池神也。江神告之。因言今年祖龙死，祖始也，龙，人君象，谓始皇也。忽不见客奉璧。始皇使御史视之，即二十八年过江所湛璧也。默然良久曰：山鬼不过知一岁事也。汉高祖为亭长，送徒骊山被酒，夜经泽中，有大蛇当径，乃拔剑斩蛇。后人至蛇所，有一老妪夜哭人问之曰：吾子白帝子也，化为蛇当道。今者赤帝子斩之，故哭。人以妪为不诚，欲苦之妪，因忽不见。后人告高祖，高祖心独喜自负，诸从者日益畏之。汉景帝二年九月，胶东下密人，年七十余，生角，角有毛。时胶西济南齐四王，有举兵反谋。谋由吴王濞起，连楚，赵凡七国下密县。居四齐之中角。兵，象，上卿者也。老人，吴王象也。年七十，七国象也。天戒若曰：人不当生角，犹诸侯不当举兵以乡京师也。祸从老人生，七国俱败云。《京房易传》曰：家宰专政，厥妖人生角。武帝征和元年，上居建章宫，见一男子带剑入中龙华门，疑其异人。命收之。男子捐剑走。逐之，弗获。上怒斩门候。冬十一月，发三辅骑士大搜上林。闭长城门，索十一日乃解。巫蛊始起。哀帝建平中，豫章有男子化为女子，嫁为人妇，生一子。长安陈凤言：此阳变为阴，将亡继嗣自相生之象。一曰嫁为人妇生一子者，将复一世乃绝。哀帝建平四年四月，山阳方与女子田无啬生子。师古曰：方与者，山阳之县也。女子姓田名无啬，方与音房豫。先未生二月，儿唬腹中。及生不举，葬之陌上。三日人过闻唬声，母掘收养。平帝元始元年二月，朔方广牧女子赵春病死。师古曰：广牧，朔方之县也。姓赵名春。敛棺积六日，师古曰：敛，音力瞻反；棺，音工唤反。出在棺外，自言见夫死。父曰：年二十七不当死。太守谭以闻。《京房易传》曰：干父之蛊有子，考亡咎。韦昭曰：蛊，事也。子能正父之事，是为有子。故考不为咎累。师古曰：易蛊卦初六爻辞也。子三年不改父道，思慕不皇，亦重见先人之非。师古曰：言久有不善之事，当速改之。若唯思慕而无所变易，是重显先人之非也。一曰：三年之内但思慕而已，不暇见父之非故不改也。重音直用反。不则为私死妖，人死复生。一曰至阴为阳，下人为上。六月，长安女子，有生儿，两头异颈，面相向，四臂共胸，俱前向。师古曰：乡读曰向。尻上有目，长二寸所。《京房易传》曰：睽孤，见豕负涂。师古曰：易睽卦上九爻辞也。睽孤，乖刺之意也。涂，泥也。睽，音苦构反。厥妖人生两头，下相攘善，妖亦同人。若六畜首目在下，兹谓亡上。正将变更，凡妖之作，以谴失正，各象其类。二首，下不一也。足多，所任邪也。足少，下不胜任。或不任下也。凡下体生于上，不敬也。上体生于下，渎也。生非其类，淫乱也。人生而大上，速成也。生而能言，好虚也。群妖推此类，不改乃成凶也。王莽始建国二年，甄丰子寻，坐伪作符，命诛。党与死者数百人。寻手理有天子字，莽解其臂入视之，曰：此一大子也。或一六子也。六者，戮也。明寻父子当戮死也。是岁池阳县有小人，影长尺余。或乘车马，或步行，操持万物。大小多相称，车马及物皆称人之形。三日止。天凤四年，连率韩博上言：有奇士长丈，大十围，来至臣府，曰欲奋击胡虏。谓巨母霸，出于蓬莱东南，五城西北，昭如海濒，昭如，海名也。轺车不能载，三马不能胜，即日以大车四马建虎旗载霸诣阙。霸卧则枕鼓，以铁著食乞。迎之于道，京师门户不容者开高大之，以视百蛮。  

【`东汉书`】  

安帝永初元年，十一月戊子，民转相惊走。弃什物去庐舍。灵帝建宁三年春，河内妇食夫，河南夫食妇。臣昭曰：案此二食夫妻不同，在河南河北每见死异。斯岂怪妖复有复乎？河者，经天亘地之水也。河内，河之阳也。夫妇参配阴阳判合成体。今以夫之尊在河之阳，而阴承体卑吞食尊阳。将非君道昏弱无居刚之德，遂为阴细之人所能消杀乎？河南、河之阴。河视诸侯夫亦惟家之主而自食正内之人。时太皇后将立，而灵帝一听阉官无所厝心。夫以宫房之爱恶，亦不全中怀抱。宋后终废王甫挟奸，阴中列侯。宝应厥位，天戒若曰：徒随嬖登之意，夫敢其妻乎？熹平二年六月，雒阳民讹言虎贲寺东壁中有黄人，形容须眉良是。观者数万，省内悉出，道路断绝。应劭时为郎，风俗通曰：劭故往视之。何在其有人也。走漏污处腻赭流漉壁，有他剥数寸曲折耳。劭又通之曰：季夏土黄，中行用事，又在壁中，壁亦土也。以见于虎贲寺者，虎贲国之秘兵杆难御侮，必是于东，东者，动也，言当出师行将，天下摇动也。天之以类告人，甚于影乡也。  

到中平元年二月，张角兄弟起兵冀州，自号黄天。三十六方四面出和，将帅星布，吏士外属。因其疲喂，牵而胜之。《物理论》曰：黄巾被服纯黄不将尺兵，肩长衣翔行舒步，所至郡县无不从。是日天大黄也。光和元年，五月壬午，何人白衣，欲入德阳门？辞我梁伯夏，教我上殿为天子。中黄门桓贤等，呼门吏仆射，欲收缚何人。吏未到，须臾还走。求索不得。不知姓名。蔡邕以成帝时男子王褒绛衣入宫，上前殿非常室，曰：天帝令我居此。后王莽篡位，今此与成帝相似而有异。被服不同，又未入云龙门而觉。称梁伯夏，皆轻于言以往。况今将有狂狡之人欲为王氏之谋，其事不成。其后张角称黄天作乱竟破坏。《风俗通》曰：光和四年四月，南宫中黄门寺下一男子，长九尺，服白衣。中黄门解步呵问：汝何等人？白衣妄入宫掖，曰：我梁伯夏后天使，我为天子。步欲前收取，因忽不见。劭曰：《尚书》《春秋》《左传》曰：伯益佐禹治水封于梁額。叔安有裔子曰董父，实甚好龙，龙多归之。帝舜嘉之，赐姓董氏。董氏之祖与梁同焉。到光熹元年，董卓自外入。因间来篡，废帝杀后。百官总已。号令自由，杀戮决前，威重于主。梁本安定，而卓陇西人俱凉州也。天戒若曰：卓不当专制夺矫如白衣无宜间入宫也。白衣见黄门寺及卓，之末中黄门诛灭之际，事类如此，可谓无乎？袁山松曰：案张角一时狡乱，不足致此大妖。斯乃曹氏灭汉之徵也。案劭所述，与志或有不同。年月舛异，故俱载焉。注曰：检观前通，各有未直。寻梁即魏地之名。伯夏明于中夏，非溥天之称，以内臣孙大得称王，徵验有应，有若符契。复云伯夏教我为天子。后曹公曰：若天命在吾，吾为周文王矣。此乃魏文帝受我成策而陟帝位也。《风俗通》云：见中黄门寺曹腾之家，尤见其证。二年，雒阳上西门外，女子生儿两头，异肩共胸，俱前向。以为不祥，堕地弃之。自此之后，朝廷紊乱。政在私门，上下无别。二头之象，后董卓戮太后，被以不孝之名，放废天子，后复害之。汉元以来，祸莫逾此。四年，魏郡男子张博，送铁炉诣太官。博上书室殿山居屋后宫禁，落屋欢呼。上收缚考问。辞忽不自觉知。臣昭曰：魏人入宫，既夺汉之征。至后宫而欢呼，终亦祸废母后。中平元年六月壬申，雒阳男子刘仓，居上西门外。妻生男两头共身。灵帝时，江夏黄氏之母。浴而化为鼋。入于深渊。其后时出见。初浴簪一银钗，及见犹在其首。臣昭曰：黄者，代汉之邑，女人臣妾之体。化为鼋。鼋者，元也。入于深渊，水实制火，夫君德尊阳，利见九五飞在于天。乃备光盛，俯等龟鼋，有愧潜跃。首从戴钗，卑弱未尽。后帝者王，不专权极。天德虽谢，蜀犹傍赞，推求斯异女为晓者著矣。献帝初平中，长沙有人姓桓氏，死。棺殓月余，其母闻棺中声，发之遂生。占曰：至阴为阳，下人为上。其后曹公由庶士起。建安四年二月，武陵充县女子李娥，年六十余，物故。其家以杉木殓墓于城外数里。上已十四日，有行者闻冢中有声，便语其家。往视闻声，便发出，遂活。七年，越隽有男化为女子。时周群上言，哀帝时亦有此异。将有易代之事。至二十五年，献帝封于山阳。建安中，女子生男，两头共身。  

【`晋书`】  

魏文帝黄初初，河清宋士宗母，化为鳖入水。明帝太和三年，曹休部曲丘奚农女死复生。时有开周世冢，得殉葬女子。数日而有气，数月而能言，郭太后爱养之。又太原人发冢，破棺中有一生妇人。问其本事，不知也。视其墓木，可三十岁。按《京房易传》曰：至阴为阳，下人为上。宣帝起之象也。汉平帝献帝并有此异，故以为王莽曹操之证。青龙元年，并州刺史毕轨，送汉故渡辽将军范明友。鲜卑奴年二百五十岁，言品饮食如常人。奴云霍显光后小妻明友妻，光前妻女。时京邑有一人失其姓名，食啖兼十许人。遂肥不能动。其父曾作远方长吏，官徒送彼县令胡义传共食之。一二年中，一乡辄为之俭。三年中，寿春农民妻自言为天神所下，命为登女，当营卫帝室，蠲邪纳福。饮人以水及以洗创，或多愈者。于是立馆后宫，下诏称扬，甚见优宠。及景初二年，帝疾，饮水无验。以致大渐，于是斩焉。元帝咸宁二年八月，襄武县言有大人见，长三丈余，迹长三尺二寸，发白，着黄巾单衣，拄杖呼王。始语曰：今当太平，晋寻代魏。吴孙休时，乌程人有得困病。及差能以乡言者，言于此而闻于彼。自其所听之，不觉其声之大也。自远听之，如人对言，不觉声之自远来也。声之所往，随其所向。远者所过十数里。其邻人有责息于外，历年不还。乃假之使为责让，惧以祸福。负物者以为鬼神。即颠倒界之。其人亦自不知所以然也。《文献通考》按此事晋史置之言不从条下，然此妖异也。故今移置之人疴门云。孙休永安四年，安吴民陈焦，死七日复生。穿冢出，于宝曰：此与汉宣帝同事。乌程侯皓承废放之家。得位之祥也。宝鼎元年，丹阳宣骞母年八十。因浴化为鼋，兄弟闭户卫之。掘堂上作一大坎，实水其中。鼋入坎游戏一二日。恒延颈外望，伺门户小开，便轮转自跃入于远潭，遂不复还。与灵帝时黄氏母事同，吴亡之象也。晋武帝泰始五年，城人年七十生角，殆赵王伦篡乱之象也。咸宁二年十二月，琅邪人颜畿病死。棺殓已久，家人咸梦畿谓已曰：我当复生，可急开棺。遂出之。渐能饮食屈伸视瞻，不能行语。二年复死。《京房易传》曰：至阴为阳，下人为上。厥妖人死复生，其后刘石僭逆。遂亡晋室，下为上之应也。惠帝元康中，安丰有女子周世宁八岁，渐化为男子，至十七八而气性成。《京房易传》曰：女子化为丈夫，兹谓阴昌。贱人为王，此亦刘石覆荡天下之妖也。元康中，梁国女子许嫁，已受礼聘。寻而其夫戍长安，经年不归。女家更以适人，女不乐行。其父母逼强不得而去。寻病亡。后其夫还，问其女所在，其家具说之。其夫迳至女墓，不胜哀情，便发冢开棺，女遂活。因与归家。后恐闻知，诣官争之。所在不能决，秘书郎王导议曰：此是非常事，不得以常理断之，宜还前夫。朝廷从其议。永宁初，齐王唱义兵诛除乱逆，乘舆反正。忽有妇人诣大司马门求寄产，门者诘之。女曰：我截脐便去耳。是时齐王匡复王室，天下归功，识者为其恶之，后果斩戮。永宁元年十二月甲子，有白头公入齐王大司马府，大呼曰：有大兵起。不出甲子旬，杀之。明年十二月戊辰败，即甲子旬也。  

太安元年四月癸酉，有人自云龙门入殿前。北面再拜曰：我当作中书监，即收斩之。干宝以为禁庭尊秘之处，今贱人径入而门卫不觉者。宫室将虚而下人逾上之妖也。是后帝北迁邺，又迁长安。宫阙遂空焉。惠帝世，杜锡家葬而婢误不得出。后十年，开冢葬而婢尚生。始如瞑，有顷渐觉。问之，自谓再宿尔。初婢之埋，年十五六。及开冢更生，犹十五六也。嫁之有子。光熙元年，会稽谢真生子，头大而有发。而跖之石反反向上，有男女两体。生便作丈夫声，经一日死。此皇之不极，下人伐上之疴。于是诸王有僭乱之象也。惠帝之世，京洛有人兼男女体，亦能两用人道而性尤淫。此乱气所生。自咸宁太康之后，男宠大兴，甚于女色。士大夫莫不尚之。天下相仿效，或至夫妇离绝，多生怨旷。故男女气乱而妖形之作也。怀帝永嘉元年，吴郡吴县万详婢生子，鸟头、两足、马蹄、一手、无趾、尾黄色，大如碗。此亦人妖乱之象也。五年五月，抱罕令严根妓产一龙一女一鹅。《京房易传》曰：人生他物非人所见者，皆为天下大兵。是时帝承惠皇之后，四海沸腾寻而陷于平阳，为逆胡所害。此其徵也。愍帝建兴四年，新蔡县吏任侨妻，产二女，腹与心相合，自胸以上脐以下各分。此盖天下未一之妖也。时内使吕会上言，按瑞应图，异根同体，谓之连理。异亩同颖，谓之嘉禾。草木之异犹以为瑞，今二人同心，易称二人同心其利断金，盖四海同心之瑞也。时皆哂之。俄而四海分崩，帝亦沦没。元帝太兴初，有女子其阴在腹，当脐下，自中国来至江东，其性淫而不产。又有女子阴在首，渡在扬州，性亦淫。《京房易传》曰：人生子阴在首，天下大乱。在腹天下有事，在背天下无后。于时王敦据上流将欲为乱，是其徵。三年十二月，尚书驺谢平妻，生女堕地，濞濞匹备反有声，须臾便死。鼻目皆在顶上，面处如项，口有齿，都连为一。胸如鳖，手足爪如鸟爪，皆下勾。此亦人生他物非人所见者。后二年，有石头之败。明帝太宁二年七月，丹阳江宁侯纪妻死。经三日复生。成帝咸康五年四月，下邳民王和侨居暨居末反阳。息女可，年二十，自云上天来还。得徵瑞印绶。当母天下。晋陵太守以为妖，收付狱。至十一月，有人持柘之夜反杖绛衣，请止车门口列为人，使求见天子，门候受辞。辞称姓吕名赐，其言王和女可，右足下有七星，星皆有毛长七寸。天今命可为天下母。奏闻即伏诛。并下晋陵诛可。康帝建元二年十月，卫将军营督过望，所领兵陈渎女台。有文在其足。曰：天下之母。炙之愈明。京都喧哗，有司收系以闻。俄自建康县狱亡去。明年崩。献后临朝，此其祥也。孝武帝宁康初，南郡州陵女唐氏渐化为丈夫。安帝义熙七年，无锡人赵未年八岁，一旦暴长八尺，髭须上即移反下相俞反蔚音尉然。三日而死。义熙中，东阳人莫氏生女不养，埋之。数日于土中啼，取养遂活。义熙末，豫章吴平人，有二阳道重累生。恭帝元熙元年，建安人阳道无头正平本，下作女人形体。刘聪子约死，一指犹暖，遂不殡殓。及苏。言见元海于不周山，经五日而遂复从至昆仑山。三日，而复返于不周。见诸王公卿将相，死者悉在。宫室甚壮丽，号曰：蒙珠离国。元海谓约曰：东北有遮须夷国无主，久待汝父为之。汝父后三年当来。来后国中大乱，相杀害，居家死亡略尽。但可永明辈十数人在耳。汝宜还，后年当来。见汝不久约拜辞而回，道过一国，曰：猗尼渠余国。引约入宫，与约皮囊一枚，曰：为吾遗汉皇帝。约辞而归。谓约曰：刘郎后年来必见过，当以小女妻之。约归，置皮囊于杌上。俄而苏。使左右杌上取皮囊开视之。有一方白玉题文曰：猗尸工渠余国天王。敬信遮须夷国天王岁在提当相见也。驰使呈聪，聪曰：若审如此，吾不惧死也。及聪死，与此玉并葬焉。符健时新平有长人，见语百姓张靖曰：符氏应天受命，今当太平，外面者归中而安泰。问姓名弗答。俄而不见。新平令以闻，健以为妖。下靖狱。会大雨霖，河渭溢，蒲津监冠登得一屐于河长七尺三寸。人迹称之，指长尺余，文深一寸。健叹曰：覆载之中何所不有？张靖所见，定不虚也。乃赦之。  

【`宋书`】  

宋文帝元嘉末，长广人病差。便能食而不得卧，一饭辄觉身长如此。数日头遂出屋。段究为州刺史。度之长三丈，复还渐缩如旧。经日而亡。俄而文帝为凶劭所害。宋明帝泰豫元年正月丁已，巨人迹见西池冰上。  

【`梁书`】  

武帝时，海中浮鹄山，去余姚岸可千余里。上有女人年三百岁，有女官道士四五百人年并出百。但在山学道，遣使献红席帝方舍身，时其使适至。云此草常有红鸟居下，故以为名。观其图状，则鸾鸟也。时又有男子不知何许人，于大众中自割身以饴饥鸟，血流偏体而颜色不变。又沙门智泉铁钩挂体，以燃千灯。一日一夜，端坐不动。太清元年，丹阳有莫氏妻生男，眼在顶上，大如两岁儿，堕地而言曰：儿是旱疫鬼不得住。汝当令我得过。疫鬼曰：有上官何得自由？母可急作绛帽，故当无忧。母不暇作帽，以绛系发。自是旱疫者二年。杨徐兖豫尤甚。黄氏乡邻多以绛免他土，效之无验。简文大宝二年，京口人于藏儿年五岁，登城西南角大楼打鼓作长江擂。鼓，兵象也。时侯景乱江南。元帝承圣元年十二月，天门山获野人。出山三日而死。  

【`陈书`】  

陈武帝永定三年，有人长三丈，见罗浮山。通身洁白，衣服楚丽。《京房易传》曰：长人见亡，后二岁帝崩。后主为太子时，有妇人突入东宫而大言曰：毕国主。后主立而祚终之应也。至德三年八月，建康人家婢死。埋之九日而更生。有牧牛人闻而出之。  

祯明二年有神自称老子，游于都下，与人对语而不见形。言吉凶多验。得酒取酹之。经三四年，乃去。有船下。忽闻人言曰：明年乱。视之得死婴儿，长三尺，而无头。明年陈亡。  

【`北史`】  

后魏太武大延元年，有鄙妇人持方寸玉印诣潞县侯孙家，既而亡去。莫知所在。印有三字，为龙鸟之形。要妙奇巧，不类人迹。文曰：旱疫平。后齐天保中，临漳有女人产子，二头共体。是后政由奸佞，上下无别。两头之应也。河清四年，有神见于后园万寿堂前山穴中。其体壮大，不辨其面，两齿绝白，长出于唇。帝值宿嫔御，已下七百人咸见焉。帝又梦之。后主咸平五年大旱，晋阳得死妖，长二尺，面顶各二目。帝闻之，使刻木为其形以献。  

【`存心录`】  

后周保定三年，有人产子男。阴在背上如尾，两足指如兽爪。阴不当生于背而生于背者，阴阳反覆。君臣颠倒之象。人足不当有爪而有爪者，将致攫人之变也。是时晋阳公宇文护专擅朝政，征伐自己，阴怀篡逆。天戒若曰：君臣之分已矣。将行攫噬之祸。帝见变而悟。遂诛晋公亲万机，克平齐国。号为高祖。转祸为福之效也。武帝时有强练者，佯狂持一瓢，至晋阳公护门而击破之。曰：身尚可，子苦矣！时护专政，因朝太后，帝击杀之。发兵捕其诸子，皆备楚毒而死。强练又行乞于市，或遗之粟麦。取以无底袋受之。因大笑曰：盛空。未几。周灭高祖移都长安，城为虚矣。  

【`隋书`】  

开皇六年，霍州有老翁化为猛兽。七年，相州有桑门为蛇，尾绕树而自抽，长二丈许。仁寿四年，有人长数丈，见于应门。其迹长四尺五寸，其年帝崩。大业元年，雁门人房回安，母年百岁。额上生角长二寸。《洪范五行传》曰：妇人，阴象也。角，兵象也。下反上之应。是后天下果大乱。阴戎围帝于雁门。四年，雁门宋谷村，有妇人生一肉卵。大如斗。埋之后数日，所埋处云雾尽合。从地雷震而上，视之洞穴，失卵所在。六年，赵郡李来王家有婢产一物大如卵。六年正月朔旦，有盗衣白练裙襦，手持香花，自称弥勒佛出世。入建国门夺卫士仗，将为乱。齐王遇而斩之。后三年，杨玄感作乱，引兵围洛阳，战败乃伏诛。八年，有澄公者若狂人，于东都大叫唱贼。帝闻而恶之。明年玄感作乱，举兵围洛阳。十二年，澄公又叫贼，李密逼东都，孟让烧丰都市而去。九年，帝在高阳，唐县人宋子贤善为幻术，每夜楼上有光明能变作佛形，自称弥勒出世。又悬大镜于堂上，纸素上尽为蛇为兽及人形。有人来礼谒者，转侧其镜。遣观来生形像，或映见纸上蛇形。子贤则告云：此罪业也，当更礼念。又令礼谒。乃转人形示之。远近惑信，日数百千人。遂潜谋作乱。将为无遮佛会。因举兵欲袭击乘舆。事泄，鹰扬郎将以兵捕之。夜至其所，远其所居，但见火炕。兵不敢进，郎将曰：此地素无坑，止妖妄耳。及进，无复火矣，遂擒斩之，并坐其党与千余家。其后，复有桑门向海明，于扶风自称弥勒佛出世。潜谋逆乱，人有归心者，取获吉梦。由是人皆惑之。三辅之士翕然称为大圣。因举兵反，众至数万。官军击破之。《京房易飞候》曰：妖言动众者兹谓不信，路无人行，不出三年起兵，自是天下大乱，路无人行。  

【`新唐书`】  

《五行志》：唐武德四年，太原尼志觉死十日而苏。贞观十九年，卫州人刘道安头生肉角，隐见不常。因以惑众，伏诛。角，兵象。肉不可以触者。永徽六年，淄州高苑民吴威妻，嘉州民辛道护妻皆一产四男。凡物反常则为妖。亦阴气盛则母道壮也。显庆三年，普州有人化为虎。虎猛噬而不仁。仪凤三年四月，泾州献二小儿，连心异体。初，鹑觚县卫士在万年妻吴，生一男一女。其胸相连，余各异体。乃析之则皆死。又产复然。俱男也。遂育之。至是四岁，以献于朝。永隆元年，长安获女魃，长尺有二寸，其状怪异。诗曰：旱魃为虐，如如楚。是岁秋不雨，至于明年正月。永隆二年九月，万年县女子刘凝静，衣白衣，从者数人。升太史令厅，问此有何灾异？令执之以闻。是以慧星见，太史司天文历侯，王者所以奉若天道恭授民时者，非女子所当问。载初中，涪州民范端化为虎。神功元年二月庚子，有人走入端门。又入则天门至通天宫，阍及仗卫不之觉。时来俊臣婢产肉块如二升器，剖之有赤虫。须臾化为蜂螫人而去。久视二年正月，成州有大人迹见长安中。郴州左史，因病化为虎。欲食其嫂，擒之乃人也。虽未全化而虎毛生矣。太极元年，狂人段万谦，潜入承天门，登太极殿，升御床，自称天子。且言我李安国也。人相我年三十二当为天子。开元二十三年四月，冀州献长人李家宠，八尺有五寸。大历十年二月，昭应妇人张，产一男二女。贞元八年正月丁亥，许州人李狗儿，持杖上含元殿击拦槛，伏诛。十年四月，恒州有巨人迹见。十五年正月戊申，狂人刘忠诣银台，称白起令上表，天下有火灾。十七年十一月，翰林待诏戴少平，死十有六日而苏。是岁宣州南陵县丞李嶷死，已殡三十日而苏。元和二年，商州洪崖治役夫，将化为虎。众以水沃之。不果化。长庆四年三月，民徐忠信潜入浴堂门。宝历二年十二月，延州人贺文妻，一产四男。太和二年十月，狂人刘德广入含元殿。咸通七年，渭州有生人角寸许，占曰天下有兵。十三年四月，太原晋阳民家有婴儿，两头异颈，四手联足，此天下不一之妖。是岁民皇甫及年十四，慕长七尺余，长啜大嚼三倍如初。岁余死。乾符六年秋，蜀郡妇人尹生子，首如豕，目在雕下，占曰：君失道。光启元年，阝显州温泉民家有死者，既葬且半月，行人闻声呼地下，其家发之。则复生。岁余乃死。  

二年春，凤翔县女子未龀，化为丈夫。旬日而死。《京房易传》曰：兹谓阴昌，贱人为王。大顺元年六月，资州兵王全义妻如孕，觉物渐下入股，至足大拇，痛甚。拆而生珠如弹丸，渐长大如杯。天二年五月，颖川汝阴民彭文妻，一产三男。蜀王建元年，巨人见青城山。南汉刘钅长时，南海民妻生子，两首四臂。  

【`太平广记`】  

永淳初，同州司功元遂，其母在堂坐，忽见屏外有小人乘小马入来。人长二三尺，马亦相称衣甲具装，光彩辉日。于庭内巡墙驰走，良久方灭。其母常欲自杀，后遂投井而死。天宝中，李测移官。其宅亦凶。莅事数日，宅中有小人长数寸，四五百头。满测官舍测以物击，中一头。仆然而殆。视之悉人也。天宝末，御史中丞毕杭，于庭中忽见小人，长五六寸，数百游戏自若。家人击死一枚，明日群小人皆白服而哭。桓谦家有人长寸余，被铠持槊，从穴中出，部陈指麾，人马轻快，刺取切肉入穴。道士朱应子令作沸汤浇穴。因掘，有大蚁斛许皆死。遂绝。谦后亦诛。《录异记》：赵燕奴者，合州石镜人也。居大云寺地中，初其母孕数月，产一虎。弃于江中。复孕数月，产一巨鳖，又弃之。又孕数月，产一夜叉，长尺余，弃之。复孕数月而产燕奴，眉目耳鼻口一一皆具。其自项已下，其身如断瓠。亦有肩胛，两手各长数寸，无肘臂腕，掌如圆肉，上各生六指，才寸余，爪甲亦具，其下有两足一二寸，亦皆六指。既产不忍弃之。及长，只长二尺余，善入水能乘舟。性甚狡慧，词喙辩给，颇好杀戮。以捕鱼豚为业。每斗船驱傩及歌《竹枝词》较胜，必为首冠，市肆交易必为牙保。常髡发缁衣，民间呼为赵师。晚岁但秃头白衫而已。或拜跪跳跃，倒踣于地。形倮露，人多笑之。或乘驴远适，只使人持之横卧鞍中若衣囊焉。有二妻一女，衣食丰足。或击室家，力不可制。乾德初，年仅六十。腰腹数围。面目如常人无异。其女右手无名指长七八寸，亦异于人。  

【`宋史`】  

《五行志》：宋自建隆元年至天禧四年，郡县上言民妻产三男者，凡一百九。产四男者凡三。产一男三女者二。产二男一女者一。建隆三年，齐州晋州大旱，民家多生魃。太平兴国九年，杨州杨子县民妻生男，毛披体半寸余，面长顶高，鸢肩，眉毫粗密，近发际有毛两道软长，眼微紫，唇红厚，耳鼻大，类胡僧。至三岁画图以献。淳化元年八月，汾州悉达院僧智严，头生角可长三寸。天僖四年七月，衡州耒阳县民张中妻产三男，其一额有白志，方寸余，上生白发。天圣至治平，妇人生四男者二，生三男者四十四，生二男一女者一。说者曰：天下安宁，无兵荒之忧，人民蕃息之验也。熙宁元年距元丰七年，郡邑民家生三男者八十四。而四男者一，三男一女者一。元丰八年至元符二年，生三男者十八，而四男者二，三男一女者一。元符三年至靖康，生三男者十九，四男者一。宣和六年，都城有卖青果男子，孕而诞子。蓐母不能收，易七人始免而逃去。又有酒肆号丰乐楼，酒保朱氏子之妻，可四十余。楚州人。忽生髭。长仅六七寸，疏秀而美，宛然一男子。特诏度为女道士。宣和六年，御楼观灯，时开封尹设次，以弹压于西观下。上从六宫于其上，以观天府之断决者。帘幕深密，下无由知。众中忽有人跃出，墨色布衣若寺僧童行状，以手画帘，出指斥语。执于观下，上怒甚，令中使传旨治之，掠乱。下又加炮烙，询其谁何？略不一语。亦无痛楚之状。又断其足筋。俄施刀脔。血肉狼籍。上大不悦，为罢一夕之欢，竟不知其何人。付狱尽之。绍兴三年，建康府桐林湾人产儿，肉角有齿，角，兵象。肉不可以触者。是岁人多产鳞毛，皆人疴也。绍兴二十年八月，洋州真符县民家一产三男。隆兴元年，建康民流寓行都，产子二首，具羽毛之形。乾道五年，衡湘间有人化为虎者，与《唐志》显庆三年人疴同占。余杭县民妇产子青而毛，二肉角。又有二家妇产子，毛角亦如之。皆连体两面相向。三家才相去一二里。疴气同所钟也。又，潮州城西，妇孕过期，产儿如指大，五体皆具者百余，蠕蠕能动，人疴之异也。淳熙十年，鄱阳南乡民产子，两肘各有二臂，长十五岁，每斗则六臂并运。十三年，行都有人死，十四日复生。十一月辛未，邓家巷民妇产肉块三，其一直目而横口。十四年六月，临安府浦头民产子，生而能言，四日暴长四尺。绍兴元年，平江府昆山县石工，采石而山摧，工压焉。三年六月，他工采石邻山，闻其声呼相应答如平生，报其家。凿石出之，见其妻喜曰：久闭乍风，肌如裂。俄顷，声微噤，不语，化为石人，貌如生。庆元元年，饶州乐平民产子，人体有尾。永州民产儿，首有角，腋有肉翅。二年七月，隆兴府进贤县民产子亦如之，而面有三目。喜定元年四月，镇江后军妻生子，一身二首四臂。晋志谓中原分裂，应此人疴也。后数年金人失中原。  

【`元史`】  

《五行志》：至正十年春，丽正门楼斗拱内有人伏其中，不知何自而至。远近聚观之。门尉以白留守，达于都堂。上闻，有旨令取什法司鞠问，但云苏州人。问其姓名，诘其所从来，皆惘若无知，唯妄言祸福而已。乃以不应之罪笞之，忽不知所在。  

人妖  

【`存心录`】  

晋元嘉九年，南阳乐遐，尝在坐，忽闻空中有人呼其夫妇名。甚急。半夜乃止。殊自惊惧。后数日，妇屋后还，忽举体衣服总是血。未及一月，而夫妇相继病卒。东晋王绥为冠军将军，其家夜中梁上无故有人头堕于床而血流淋漓。俄拜荆州刺史，坐其父愉之谋，与弟纳并被诛。  

【`历代人臣类`】  

晋诸葛长民富贵，后尝一月或数十日，取于夜眠中惊起，跳踉如与人相打状。毛修之尝与同宿，骇愕不达此意。视之良久，长民告毛，此物奇健，非我无以制之。毛曰：是何物？长民曰：我正见一物甚黑，两手，脚不分明，少日中，多夕来。取共斗深自惊惧焉。屋中柱及椽桷间悉见有蛇头，令人以刀悬斫，应刀隐灭，去辄复出。悉以纸裹柱桷，纸内簌簌如有行声。后长民为刘裕所杀。晋兖州刺史王徽之，在道有客命索酒炙，言未讫，而炙至。割之，终不入。少顷，已变为徽之头矣。惊愕反瞩，又见其头在空中，挥霍而没。王至州便殒。后魏仆射朱世隆昼寝。妻奚氏忽见一人携世隆头去。奚氏往视之，隆寝如故。及觉谓妻曰：向梦人断我头去。数日被杀。北齐赵郡王睿又奏后主云：和士开不宜居内，出士开为兖州刺史。太后欲留百日。睿又正色不许。睿又出夜方寝，见一人长可丈五尺，当门向床以臂压王。良久遂失。甚恶之。而明日被诛。北齐崔季舒，位至侍中，忽见池中莲花为人面，著鲜卑帽。又其妻昼寝，见一神人长丈余，遍身黑毛，欲来逼己。又有一大人手自地而出，长丈余，满室光耀。问左右皆不见，寻以非罪见诛。唐周仁轨为并州长史，性残酷好杀。在州忽于堂阶下见一人臂，如新断，来血流沥沥。仁轨令人送去州二十余里外。数日令看，其臂尚在。时盛暑，肉色无变。人咸怪之。其月仁轨以韦氏党伏诛。介士抽刀斫之，仁轨举臂应刃所中，其臂压地，与比见者无异。人驰骑往于先送处看之，至彼一无所见。唐丞相王涯掌邦赋，又主县官监铁，其子仲翔，尝一日避暑于山亭。忽见家僮数十，皆无首被血来仲翔前，仅食顷方不见。仲翔惊异甚。即具白之。愿解去权位，涯不听。后果有郑注之祸。  

永乐大典  

## 卷之三千三  

九真人  

诗文  

【`唐韩昌黎集`】  

《原人》：形于上者谓之天，形于下者谓之地，命于其两间者谓之人。形于上，日月星辰皆天也；形于下，草木山川皆地也；命于其两间，夷狄禽兽皆人也。曰：然则吾谓禽兽人可乎？曰：非也。人可上或有曰字。指山而问马，曰山乎？曰山，可也。山有草木禽兽皆举之矣。指下或有南字非是。指山之一草而问马，曰：山乎？曰山，则不可。或无曰山乎三字。故天道乱，而日月星辰不得其行；地道乱，而草木山川不得其平；人道乱，而夷狄禽兽不得其情。方无故字。天者，日月星辰之主也；地者，草木山川之主也；人者，夷狄禽兽之主也。主而暴之，不得其为主之道矣！是故圣人一视而同仁，笃近而举远。仁或作人，非是。  

【`敬斋泛说`】  

退之《原人》：而东坡讥之，曰：禽兽与夷狄异，夷狄与人异，而一视而同仁，是以待人之道待夷狄，待夷狄之道待禽兽也。李子曰：苏子之讥误矣。退之固曰：人为夷狄禽兽之主也，故虽夷狄禽兽，亦必以仁恩均及之，不谓人与夷狄，夷狄与禽兽等耳。且人则有知有识者也；禽兽则有知而无识者；草木则有生而无知者。禽兽固贱于人，而草木之微，又甚贱于禽兽也。而诗云：敦彼行苇，牛羊勿践履。方苞方体，维叶泥泥，故周家忠厚之德，至今称咏以为仁及草木马。彼草木之无知，君仁犹且及之，况禽兽乎？而又况于夷狄乎？以及人之仁及夷狄，以及夷狄之仁及禽兽，皆仁也。可以一切之仁，而遽谓人与夷狄禽兽等哉！苏子大意，必以韩子有一视同仁之语。故指之以为等耳，独不念此语之下，不曰笃近而举远乎？是其言一开一阖，自问而自释也，何嫌何疑而痛讥之？苏子之讥，舍其自释者而专病其自问者，以此而论文，则虽《六经》犹将有讥也，况退之言乎！若苏子之讥，所谓过甚之论也，自以过甚论人，而反以人为过甚，则真所谓过甚矣！古人之论人曾不如是，然今人之论人，未有不为过甚者。论者不必必其当，唯母至于过甚而已。  

【`宋司马温公传家集`】  

《抚纳西人诏意》：元佑元年三月上朕闻王者奄有四极，至仁无私，靡间华夷，视之如一。夏国主秉常，世守西土，藩卫中邦，自其祖彝兴以来，沐浴皇化，职贡时至，率多忠勤，仁宗皇帝加之宠名，胙以大国。锡予之数，岁则有常，向因边臣奏陈，士彼君臣失职，及务文诘问，曾无报应，神宗皇帝乃出师命将，极彼阽危，在于夏国主秉常，实有大造，而所部之人，遽敢自绝，侵轶我边鄙，虔刘我吏民，正旦同天，皆不入贺，国家包以大度，置而不问，但绝岁赐，以俟悛心。不幸先帝违弃万国，朕嗣守令绪，只承前志，夙夜寅畏，迨今期年，宣广恩泽，无幽不振。而夏国主秉常，屡遣使者造于阙庭，吊祭讣告，浸修常职。朕惟江海之大，来则受之，岂复追念往昔？校计细故，宜舍其前日之不恭，取其今兹之效顺，旷然湔涤，与之更始，目今申敕将吏，严戢兵民，无得则规小利，扰彼疆场。凡岁时顺赉，命有司率由旧章，必使桴鼓不鸣，烽燧无警，彼此之民，早眠晏起，同底大宁，不亦休哉！可布告中外，咸使闻知。  

【`翟忠惠先生集`】  

《陈革等母张氏封室人制》：具官某，昔先王班序颠毛，以齿教民。朕贵老达尊，庶几忠厚，嘉尔眉寿，多历年所，锡之命秩，以慰子心，可。  

【`孙觉奏议`】  

《上神宗论》：不当召对小臣，询两府台阁人状。臣闻近者召对臣僚，虽或疏远微贱，陛下亦霁天威，赐以清问，此固圣主，好问尽下，推诚不疑，甚盛之德也。或闻进对之间，陛下时时论及人物，上自两府大臣，下至台阁新进，使之区处题品，此虽陛下欲广其聪明，不专一人之言以为信。但欲周知郡下之智能长短，情状曲折，然臣窃以谓知人。尧舜所难，孔子亦曰：不如乡人之善者好之，其不善者恶之。得对之人，未必皆贤，而公其好恶，就令才识可采，亦未必尽知人之明。问答之际，陛下不能不微见圣怀，流俗之情，多事容悦，度所喜者饰其贤，观所恶者诋其丑。或陛下少加酬封，必漏其所言，大臣闻之，必怀顾虑；小臣闻之，必事朋党。臣以谓人主不得不知群臣之忠邪！人才之高下，苟于侍臣、从官之中，忠信笃实而好恶不私，材资敏明，而鉴裁不眩者，时赐考察，参伍其人，亦不至于失士。  

【`张魏公奏议`】  

奏乞多拨钱米，招来北人状：臣累具奏陈，屯兵淮甸利害，区区愚意，容有未尽，理合密以上禀圣听。臣体访得东北今岁，蝗虫大作，米价踊贵，日来尤甚。中原之人，拯艰于食，加以虏政，名为宽大，实行苛刻，百姓皇皇，莫不思变，若不因此机会，广示怀抚，中兴之业，何自而立？臣愚欲乞戒谕朝廷，检照臣前奏，多拨米斛钱物，付臣措置，招来吾人，人心既归，虏势自屈，伏乞圣慈，更赐详酌，早降处分。  

【`张南轩集`】  

《答新及第人启》：兹审承恩天陛，拜庆亲庭，闾里知荣，士友增尉。惟策名委质，当思忠义之勉图，而学道爱人，岂其利禄之是慕？愿扩昔贤之志，永为乡国之光。  

【`孙沔奏状`】  

《上仁宗乞止绝宫人出入》：臣伏见芳林园南宅，见安故豫王灵舆，至三月初三日方行攒殡，诸宫奠酹慰礼已毕。今见大内车盖出入，朝暮往还，非全痛戚之情，颇涉朋游之便，道途窥觇，仆御喧哗，禁士纵欲严呵，宫人难于检察，诚为隐暗，亦合防微，伏恐奸细乘时，骇机窃发，人之所忽，事不可知。伏谅陛下以苦切在中，周思未及，臣叨司视听，须至达闻，欲乞指挥，故豫王本宫人在彼只候，朝夕祭奠，余并止节，勿令则出，深为利便。  

【`郑刚中北山集`】  

《三老人奏状》：臣初入陕西，即访问高行之士。有奉议郎原州通判米璞，朝请郎前知陇州刘化源，奉议郎前签书搏州判官厅公事刘长孺，士民众口一辞，谓璞当废齐乱常，群伪争进之日，杜门谢病，终不受污。关陕之人，见璞则知有朝廷，今虽童稚能道之，化源守陇，孤城既陷，虏守视之不得死，驱入河北，鬻蔬果，隐民间，十年卒不屈辱以归。长孺当逆豫萌凶之日，尝致书备陈祖宗德泽，劝其转祸为福，豫怒毁除告牒，囚之百日，后复起之以官，长孺坚卧自若也。三人皆本贯耀州，业儒登科，乱离以来，糠豆不瞻，而高风善行蔼然有闻。臣于本州津致前来，亲加劳问，而璞苦风痹，右足几废，化源等已老，步履亦艰，虽作圣旨行下，发赴行在，缘以老病各不能就道。伏念圣慈，怜其陷没之久，察其志节之高，特与除宫观差遣，仍进官一二等，偿其闲废之日，使璞等优游祠禄，为乡曲门户之荣，实圣朝激励风俗之道也。  

【`司马温公传家集`】  

《乞抚纳西人札子》：元佑元年三月上。臣先于二月中，曾上言，乞因新天子继统，下诏悉赦西人之罪，与之更始，虽未还其侵疆，且给岁赐待之如故，此道大体正，万全无失之说。而执政所见，各有异同，沮难迁延，遂屏弃不行。臣窃闻，今来西人已有阙报定使副诣阙，贺登宝位，国家若于此际，又不下诏开而纳之，万一西人蓄怨积愤，肆其悖心，或有一骑犯边，或于表牒中有一语不逊，当是之时，虽欲招纳，乃是畏其陆梁，伤威毁重，何耻如之？臣之前策，亦不可行矣！伏望陛下令三省枢密院，将臣三月三日、十二日、十六日，并今来所上文字，一处进呈。臣愚，欲为国家消患于未萌，诚惜此机会，夙夜遑遑，废寝忘食，陛下若俟询谋佥同，然后施行，则执政人人各有所见，臣言必又屏弃，凡边境安则中国安。此乃国家安危之机，伏望陛下察臣所言，甚易行而无所害，可使华夷两安，为利甚大，断自圣志，勿复有疑，取进止。  

【`刘孝孙集`】  

《上神宗乞召对之人量加试用》：臣伏见陛下讲修众务，拣拔人材，虽毫善寸长，毕蒙收采，英识睿鉴，前古罕及。然其间有召自遐远，使之对扬，天资高明，圣问宏奥幽仄之士，乍对清光，举动语言，过于兢畏。偶有罢去，能无沮伤，盖其始召也！皆以为荣，及其罢去也。不胜其辱，况士人或缘臣僚荐举，或为朝廷所知，比之辈流，必有可采，苟就其材器，各加试用，不惟不沮伤其志，是亦陛下覆载涵育之德也。  

【`袁起严东塘集`】  

《天府措置拘锁人札子》：臣兹以义睛阙雨，祈祷略应，凡所以仰承德意，加惠小民者，不敢少怠。如清刑狱，如放赃赏，如宽征索，如蠲夏税，苟可以召和气慰民情者，行之惟恐弗及。臣切见本府遵承旧降指挥，凡盗贼累犯，其人桀黠难制，与已断逐而复回者，项筒永远拘锁外县寨，日给粮食辇毂之下，诚不为过，惟是积日既义，拘囚数多，岁岁增数，无由可脱。目今本府拘锁，已及玖拾柒人，若永久拘囚，不复再见天日，罪故可嫉，情亦可悯，在法羁管编管，各有年限，盖未尝终其身，而拘囚也。今来亢阳阙雨，上件囚徒，所合措置，臣愚欲望圣慈，将见行项筒拘锁之人，如元系配隶者，即押回元配所；如系强壮者，即照淳熙十年五月内。本府已承指挥，与分刺屯驻军，其余皆连各人家属，分押出本府邻州界，庶几奸盗有自新之路，无终囚之苦，亦感召和气之一端也。  

【`韩元吉南涧集`】  

《论归正忠义人，钱米田札子》：窃见沿淮诸处，近缘虏境旱蝗，归正忠义之人，动数千计，若不优加存恤，无以昭示国家德泽。若欲家给人足，实恐州县不能应付。而目今诸处所申，多是便欲依诸军例，尽行支破请受，或欲借请粮之类，并不分别人数，开具名色，有司执法例，皆不敢批放。而归正之人待报日久，别无衣食，必至悔怨，理宜措置，欲望朝廷行下，逐处遇归正忠义人到，且依常平法，大人小儿支破钱米，如赈济之数，却行取责数内，情愿充军应得等仗之人，即与支破军人请受，拨隶诸军；或武艺高强，情愿充效用之人，即与支破效用请受拨隶效用；其不愿充军，及不迭等仗，别无武艺之人，且与接续赈济钱米，于淮南两路取拨间田，或官庄田土，支借牛具种子，各令服业，候至来年收麦时候，始行罢给，庶得上不虚费大农之储，下有以固结归顺响化之心。  

【`洪适盘州集`】  

《试验拣汰人札子》：戊子正月二十二日上，二月一日依。臣近准枢密院行下史正志陈请，令诸路将拣汰使臣，铨量人材非老弱者，具名申上，本府共有一百五十余人，臣将拣选到人，躬亲看验，亦有年未五十，身无疾病，可以从军者，却称系笔吏出身；不习弓马，乃是篡名冒赏分明。臣窃谓近岁军赏泛滥，无以矫革，此等人既已寄名得官，随踵离军，便与直隶行五人，一等注授添差差遣，俸禄相继，更不待阙，终身徼幸，诚为太甚。臣愚欲乞行下诸路，向后拣汰使臣到任，并令知通兵职官，逐一子细试验，其年未五十，非有废疾之人，若或不习弓马，即发回吏部，令与在部人衮同理名次差注。庶几履行阵伤矢石之人，有以甄别，伏望睿察，更赐详酌，如臣言可采，乞赐施行，取进止。《唐施肩吾西山会真记识人论》：上清玄格曰：大道似不肖，盛德若不足，韬光晦迹自卫其身，人不知也。道未足于已，言已轻于人，事未充于内，骄已见乎外，好胜于人，人不知也。修真之士，识人为先务。当其取士也，听其言而观其行；及其求法也，察其理验其功，勿以人而废言，防其大辩若讷者，勿以言而用人，防其善为说辞者。或大醇而小疵，始愚而终圣，修真之士，亦有知人之鉴，不可不奉无上之道也。又曰：古今圣贤虽有兼人之智，普照之明，未尝不先求于人，谓务学不如务求师。师，人之模范也。黄帝求赤松子，半年方得中戒经，止于防外之失。刘安师王道厚，终年始得小术法，又不及修养之事；阴长生不以马明生久病，而怠其业；葛稚川不以郑思远家法，而诲于人；耳珠度胡氏，而始终如一；方方遇金华，而远近相随；张梦乾三遇海蟾，方得三乘之法；解志一一见旌阳，尽授九转之功；王猛见长寿大仙，谈笑之间而识破大道；梅福遇大洞真君，步趋之次而诀尽天机；历古非无神仙以入南州，然修真之士不遇者，于识人之际不明也。其或道貌古颜，辩词利口者，始谓得神仙，悠久弛之，常俗之辈，学而不遇一也。或业重福薄，不信天机，轻命重财，甘为下鬼。录人纵恶，弃人大善，虽见不听其言，虽听不纳其理，终无所得。仙凡自隔，遇而不得二也。或博学笃志，切问近思，纵得真诀，自生懈怠，悦须臾厌持久，朝为夕改，生望立成，得而不守三也。又况交结狂徒，搜寻异论，废时乱日，何以成功？古人上士，始也博览丹书，次以遍参，所参无异论，以人合道，所师无狂徒。嗟夫！愚而自专，贤否不辩，贱而自用，邪正不分，论识人之去就，不可胜举也。故古今上圣真人，未修炼先修养，故曰：沐浴不可当风，若幽室静房。闭目冥心，平身正坐，使元气上升，通满四大，上入泥丸，此真沐真浴，万倍于外之水火也。又曰：不欲远唾以损气，不欲疾步以损筋，不欲极视而昏睛，不欲极听而伤肾，不欲久立而伤骨，不欲久卧而伤肉。多睡浊神，频醉散气；多汗损血，力困伤形。奔车走马，气乱而神惊；望高登峻，魄散而魂飞。养形之道，安而不劳，劳而不乏其力；静而不挠，挠而不乱其气；外有所补，内有所益，然后识五行，以保全冲和之气。外固内固，真两皆得趣，可以长久矣。  

【`脱颖论`】  

《蔡幼学论天地之性人为贵》：人之所以与天地并，皆一本而已矣。夫苟其本一，则物之盈乎天地间者，宜悉无以异，而岂独贵于人？然验其所形见，察其所禀受，则是一也。其散而为是，偏而不全，参差而不齐者，则物各有得焉。而人之所以为人者，则不然。鸣呼！斯人也，固岂有所增益而后至者，盖亦其本然耳。夫惟其本然也，是以与天地并立，而谓之三才，而其充之为圣人者，有以参天地之化也。自斯人不反其初也，则不知所以贵者安在，而后能充之者鲜矣。故夫子示学者以天地之性，人为贵之说，且天地吾得而见之矣，其孰为之初也？人与物吾得而见之矣，其又孰为之初也？尝试求所以为天地者，于未判之先，而求所以为人若物者，于有生之始，则天地未判，此一存焉。天地既判，此一寓焉。有天地，然后有人；有万物，而此一形焉。大抵似相因，而非有以次第也。则人固无以异于天地，而万物亦何以异于人乎？今夫虎狼之噬啮，而禽鱼之饮啄，鸿鹄之腾翔，而蚊蚋之杂袭，则是物固有殊分而自适者。鹦鹉之能言，而麟凤之识时，蜂虫之有别，而鸟乌之知爱，则是物固又有灵而有义者。凡其所以然者，意者其必有初焉。谓之非天地之性，不可也。然惟其禀受之睽，而形见之偏也。是以囿于天地之间，而与人不相似，反观诸人，则入而父子、兄弟、夫妇，出而君臣、乡党、朋友，发而为喜、怒、哀、乐、爱、恶、敬、惧，用而为动、静、语、默、进、退、行、藏，盖天下共由之，而不可以离，此特其显而可见者耳。而其所谓初者，果安在？其独无所同然者乎？且夫匹夫匹妇昧昧而不知者，其事亲从兄之时，则孝悌之心，油然而生，推而上之，则一念之诚，皆足以进于善，而至于生生而不可已。又推而上之，则尽人物之性，而天地之化育，实于我乎？赖而谓之圣人，是其所以然而所由生者，其不谓之初也耶！夫固与物同一初也而若是，其殆不若是，无以立三才之道耶！虽然，均是人也。上焉者为圣人，而下焉者日用而不知。苟圣人矣，诚足以参天地；苟日用而不知也，则虽有是性，其异于物者几希矣！人见其如此也，则以为圣人固有大过人者，而又不可以一等论。由是率天地之人而自贼其贵，而圣人愈不可见矣。惟圣人谓是贵者，天地之同然也。天地得之，以为天地；而人得之，未始不可以参天地。故其所以垂世立教者，不徒曰性相近，而必曰成性；不徒曰性善，而必曰养性。  

夫求性之所以善且相近者，莫切于愚夫愚妇；而所以养而尽其性者，莫若以诚。向使学者致知于其初，而存诚以力行，则习之而日察，履之而日著，其如父子、君臣、兄弟、朋友尽道，其于喜怒哀乐、爱恶敬惧也中节。其于动静语默、进退行藏也，皆时措之宜。则圣之事，自吾分内，而何异之有乎？夫子之继斯言曰：人之行，莫大于孝，呜呼！此固其初者也？学者能于事亲之时察之，则亦庶几矣。徐谊论天地之性人为贵：知三才有同然之性，又知君子有尽性之道，而后可与言人矣。夫人也者，禀乎天地而同乎天地，配两仪而三之。夫孰有贵于此者，物交物而丧其真，于是乎始与天地不相似，纷争之故起，戕贼之祸兴，往往失其所以为人。世之言性者，至是而始无所据，惟君子为能知其初，则知吾所以为人者矣。夫且存而养之，察吾固有之纯全，广大周流动循其则，而使无一用之不尽，极而至于位天地、育万物，无往而不可，则尽吾所以为人者矣，是其为贵虽夫人有之，而独于尽性者得之，故曰天地之性人为贵，此夫子论性之要言也。自是言之不明也。学者不胜其多端，相持不决，而有异端之论，捷出而乘之，废弃斯人之所以贵，一切委之浑然，谓人与物同乎一性，无有差别也。而后儒者之功用，所谓率性之道，修道之教者，毫末无所措，何也？觇其生生之原，浑然而无别，固将悠然委听若万物然。视听言动，不必于礼，心思智虑，一归于无，圣贤德业，盖几于熄，所谓人者，又何有马？呜呼！古今论性失其归者多矣，未有与夫子背驰，而为害之极至此者也。告子曰：生之谓性，孟子昔尝排之矣，孰知夫是说之不熄也？飞潜动植，虽同乎一气，造物之巧，无所加焉，物之为物，生始乎乾坤，而不能同乾坤之用。人之为人，亦生始乎乾坤，而终有以赞乾坤之机，此性之妙，所以独尊乎人，而与三才并列者也。圣人之论盖止于是，而无异说焉。此论一明，则学者之学，有所因而致其力，有所见而造其极，尽其所以为人，而同其功用于天地；此论不明，则学者之学，虚无放诞，高言相夸，失其所以为人，而卒于草木禽兽无择，君子所不可不辨也。呜呼！孰能推明此理，以定异说之滔滔乎？夫人之贵也，屈伸同乎天地之辟阖，动静同乎天地之昼夜，嘘而春，吸而秋，推而言之，罔或少间，人见其若此也，盖有本之者焉？天地之本，不容言也，其可见者形于一元之运，分于阴阳，照于日月，泽于雨露，动于雷霆，凡所以为天地者，皆此性之形见也。人之本，不容言也，其可见者发于一心之运，为仁义，为文武，为礼仪三百，为威仪三千，为参天地赞化育之功，凡所以为人者，皆此性之形见也。有生之初，不为圣贤有余，不为愚鄙不足，人人有贵于已者，此也。世之人斫丧于嗜欲，颠实乎得丧，三纲五常，散乱纷杂，而所贵者，乃不可考，此岂性之罪也哉！此岂足以与于三才之列哉！惟君子知其可贵也，则于吾身之中，确然有以见天地之全，而尽其可贵也。则于吾身之中，凝然有以具天地之全，使夫人而能致知以察之，自尽以体之，皆自致乎君子之域，则天下皆其人也，皆可贵者也，世固有是理也。大道之行也。以先觉觉后觉，至于人人有士君子之行也，则亦有是事也。夫子之言，盖信而有证矣。夫子之言性，初不多见，曰性相近也。曰成之者性，曰成性存存，虽寥寥数语，而推明此性之尊，初无暧昧不明之处，既而子思有率性尽性之说，孟子有性善之说，与《六经》之文，探顾索隐之辞，仁义礼乐之具，所以开明乎此性，而防检乎？此性明白于天下，异论当无所厕其迹也，奈何荀卿为孔氏而有性恶之说；杨雄为孔氏，而有善恶混之说；韩愈为孔氏，而又有三品之说。夫子之所以推尊斯人之性，而指示天下者，经三说而溃乱矣。三子之驾说，将以明道也，孰知其害道之至此也？虽然，若三子者，未必敢于为异论也。见之不明焉耳，犹有扶持名教之心焉？盖未废夫修为之说也。呜呼！未有若混人物之性于无差别之域，废吾儒功用者之为祸深且酷也。学者于此，要当相与明目而辨之。王宗度《论善择者制人》：谈仁义于战国之世，儒者盖难乎其言也。夫苟难乎其言也，则儒者于此，亦必有权以济道者而入之，庶乎乐于吾之说者，犹可以异其听，而渐去其习也。夫自源阻流抑末归正，不即其目前可喜之效，而安之于无所容心，儒者岂不能言之。而时方急于权势功利之近效，则殆将以吾说为迂也。迂固非知道者之所病，而道之不行，则亦维持王道者之所深忧也。故吾惟母曲其说以规利，母舍其道以徇人耳，晓然力辨义信权谋于毫厘之际，而假其制人之利，以婉吾说，而诱其入，则听之者不逆，而言之者亦不迂，议者乎何尤？荀卿子屡致意于霸王之辨，而继之曰：善择者制人。是固不可不择王而行之也。然王者之道，岂独为制人之具乎？噫！吾固知荀卿子之言，在战国之世不得不然也。夫严于卫圣人之道，而尊王以黜霸者，固儒者之责也？然狃于持其说之大，一切举近效可喜之事，植之封畛之外，而不屑言，则时君世主，急于图功者，且将曰：世务不可问之儒者，此固不知儒之罪，而亦儒者执论之过也。且儒者平日之所学问，之所讲明，不欲济世以求用则已。如其有意于济斯民也，扶持是君，而充扩是道也。又不幸而生于三代之后，而乃牢执其说，谓仁义之必无近效，王者之必不制人，优游不迫之治，必无斩艾惩创之利，彼无贪于吾之说，而吾略不假借于彼之所觊幸，亦戛戛乎难入矣！其于立言垂教之责则无负，而权以济道则未也。昔者孟子之书，盖判义利，分德力，严乎其不可犯矣，而时亦有所宽，而道之入也。有所假，而诱之听也；委曲其辞，而驯揉其心也。教之以为仁，而与之以无敌之名，假制挺挞秦楚之威，以勉其孝悌忠信之修，屈先王于好色好货不美之名，以开其与民同欲之意。孟子岂不知拔本塞源，一以正告之为得哉！抑亦因其资，而为之说也。吾观荀卿《王霸》一篇，反覆明白，而言之者不一再而止，何其确于《王霸》之辨也？及其以制人之说，而为善择者之功，则又未免震于御服求胜之事，又何驳于《王霸》之用也？呜呼！荀卿子之意则有在矣！战国之君，富疆是狃，权力是胜，非可遽然纳之于正，而其欲也。况道大则难从，效久则易厌，告之难从之道，而又迟其效，以滋其厌之心，无怪乎霸之不王也。吾宁严张厉之功，于和缓之中，驾命令加意之说，于君子长者之道，庶几霸者之闻吾说，且曰：制人显效也，王者美名也。吾不失吾所觊慕之显效，而又得古人之美名，何惮而不行之哉！虽未可以使之纯乎仁义之举，而主盟自好之诸候，有伐叛存亡之师，救民恤灾之政，王道之粗，犹见其一二也。嗟乎山之坚难穴也，有指之曰：彼有王，则人且穷其力而不厌；渊之深，难入也。有告之曰：彼有珠，则勇者跃而不顾。王道之易行非若穴山坠渊之难也，而霸者贪制人之功，尤甚于好珠玉之利，其能无择之之喜乎？盖尝三复荀卿之言，非徒以制人之说，而诱其入也。如曰义立而王，信立而霸。夫义固王者也，遇民之信，尧舜且不能废，信之立果不足以王乎？荀卿宁屈之名于霸，亦欲时君之为霸者，则不可舍吾先王之信，此因而正之也。权谋本霸者之用，则遽屏之以亡，此又危而谕之也。诱而入之，虽惮必从，因而正之，虽迷必复，危而谕之，虽昏必惧。荀卿之于王霸，盖别白于中者甚明，而剂量运用于其言者，莫不有深意存焉，未可一概论也。不然终篇断之曰：粹而王，驳而霸，汤文齐晋之用心，两言而定，而后世王霸之说，皆折衷于此。则荀卿之审于见，盖素矣，岂固欲以制人厚诬王道耶？不特此尔，卿尝言曰：道德之威成乎安疆。夫既谓之道德，则人自心悦，而诚服之，何假于威与疆哉？盖借威疆而信道德，是亦以制人，而诱其行王之意也。学者要当考战国之时，以即荀卿子之心。  

【`迂斋论说`】  

《君子责己待人如何论》：退之两句可谓曲尽，无复遗论矣。然只是并设两端，无所轻重。学者若实要下工夫，须当知古之君子，其待人轻以约者，正为其责己重以周也。盖待人之轻以约，生于责己之重以周耳。重之为言，以天下所至难之事望于己。周之为言，以吾身所己能之事为犹未备，盖人己对立于天下，详于己则不暇详于人。苟详于人，则必约于己者也。古之君子，其身之所自负荷者甚重，而所以自期待者甚远。有少不到，便若负千有过恶；有无限好处，却一似全然欠阙。朝儆夕惕，渊临水履，反观内照，惟恐蹈于小人之归。人之善不善，于我乎何预？尚何暇移所以点检吾身者，而点检他人哉？凡人之精于点检它人者，只为许多工夫，用在它人身上，自己既不用工，自然有暇去窥人过失。故责己愈重，则待人愈轻；责己愈周，而待人愈约，盖精神全用工在自己上，更不暇照管它人。人与己不两立，此重则彼轻，己详则彼不得不略。后之君子反此，待己廉所以责人详。下一句从上一句生成汤与人不求备，检身若不及，上一句从下一句生古之君子，惟其责己重以周，所以待人轻以约，成汤之与人不求备耶？其检身若不及也。检身方且不及，责人何暇求备乎？存南  

【`翁谬余集`】  

《阅人斋记》：十月作王德符扁《读书寓舍》曰：阅人齐天地亦传舍尔，奚独传舍哉！传舍阅人耶？人阅传舍耶？如欲知之，问诸传舍《陈靖集?上太宗聚人议》：臣伏以天生民，为国之本，地生百谷；为民之财，国非民罔兴。民非财罔聚，故书有本固邦宁之旨，《易》有聚人曰财之文。考斯格言，诚为要道，夫先王之聚民也，岂能耕与之食，织与之衣，盖开其货殖之门，示以农桑之本，俾夫养生送死，力服田畴，而无轻家离乡之心，是知理国之道。聚人为先，人聚则野无闲田，家无乞用，义夫节妇由是而生，内则恭睦于亲姻，外则协和于乡党，争讼无所作，邪伪无所安，欲其教化不行，不可得也。苟不然者，则官无定籍，世无浮民，逆党凶徒，由是而起，小则干陵于闾里，大则侵轶于州县，礼逊无所兴，仁信无所设，欲其刑罚不用，不亦难乎？是知王者察逆顺之端，究存亡之理，设识官以持国本，立井田以节民财，贫弱者不使之饥寒，富豪者不使之兼并，小大毕济，遐迩同归，然后赋调上均，而国无苛敛；衣食下给，而人无他求。仓禀充盈，时俗康阜，既庶且富，近悦远来，尽令四海之民，咸若一家之子，纵有风雨不节，螟为灾，但可以小虞，未足以大害也。而自秦坏周制，立阡陌而尚战功，汉因秦规，益算缗而取民利，故使国内咸怨，天下无聊，至有刘项之急，莽卓之乱也。逮夫晋魏迄于隋唐，其间明主昏君，治乱相继，或增之以掊克，或施之以宽平，或用相国而资于民，或利当时而弊后世，损益之理，史籍具存。然则地之生财有时，人之用力有倦，必在人君审时以测地，察倦以因人，使其力出无穷，财生不匮，则聚人之要，在于兹矣！今国家富有万国，治胜三王，塞邪路于汉刘，划讹根于晋右，罄域中之黎庶孰匪王民。穷宇内之舟车，咸输贡赋，用众庶则方今特出，拟丰盈则邃古难差，而且游力尚多，旷土不少，馁冻之色，十五其民，得非版籍之所未精，劝课之所未备，臣愚以谓精版籍，莫若遵闾伍之法；备劝课，莫若申殿最之科。如是则游力必除，旷土尽辟。管子曰：欲治其国，先知其人；欲知其人，先明其地。盖黄帝有乡井之制，周人置三隧之官，使其什伍相司，里邻相保，有无得以相贷，巧拙得以相谋，生产得以相均，死病得以相救，危难得以相助，婚嫁得以相媒，人顾其家，家守其口，奔亡者无所匿，迁移者无所从，欲盖而彰，不救而得，故民有安土之意，官无漏人之虞，主政可行于民，民心可系于主，众寡之额老幼具存。故周礼每至孟冬，司徒献其人数，王拜而受，冢宰贰之，乃命有司登于天府，其重民籍也如是。及东晋以土断其民，北齐之间俗便其制，陈亡隋乱，纪紊纲颓，洎乎李唐，大革斯弊，乃有村正掌其田野，坊正司其邑居。大约科条，与今相类，然以彼时村正坊正，皆选疆干廉平，州官县官，悉知丁口存殁，三年一造户籍三本，一本供省司，一本在县主将，一本纳州照对。隐一户则罚加守宰，漏一丁则罪连乡邻，故得上尽其心，下竭其力，互相检谨无敢罔欺，加以纠奸讹，督课租赋，随其等级，并有劝惩。今则州额不登，天府未闻其必罚；县数有漏，州司亦因而无言，存亡只任于里胥，增减悉由于田。地有奸恶至彰露以方知，户有死亡，遇差徭而始振，夫如是得不掩藏其疾，而使复本归农者哉！故曰：版籍之所未精也。又地者谷之所生，谷者人之司命。地不耕，无以取谷；谷不熟，无以养其人。是以古者宅不毛，田不辟，皆有里布之率屋粟之租，盖勉其勤劳，而罚怠惰也。汉诏曰：洪范八政，以食为先，斯诚家给之源，刑措之本，是宜厚农薄赋，今与孝悌同科者，其重农也如是。及孝平元始之初，有大农部丞之制，分管劝课逐处耕桑，未逾二三载中，垦田九百万顷，户足人给，流亡渐还，又晋司徒石苞，奏郡县农桑未有殿最，宜增官属，有所巡检，帝俞其言，民获其利，洎后或驰不可备论。逮乎李唐开元，则立口分永业，各定顷亩，随其等级，于事虽涉大烦，亦可体为尝式。但臣切见先有命，遍下诸州俾置农师，犹谓劝人复本。然虽有其诏诰，而且无其主张，坊村得以因循，郡邑不虞其殿最，遂使耕耘之力，尚遗畎亩之间。故曰劝课之所未备也。臣所议上件事，由兼有前古制度，倘若陛下不遗葑菲特赐施行，即乞据令村坊加之保伍，随其土断，不问侨居，应是浮浪之徒，悉归版籍所管，然后按其人数，授以土田，五家为邻，五邻为保，递相检察，责以农桑。勿容游食之徒，勿纵惰耕之子，仍更示其殿最，厉彼属官。或土不旷功，则陆之以爵赏，人有游力，则降之以典刑，自然上下相承，大小无隐，良畴委而再辟，游民荡而复归，太古之风，于今曷远，故曰：精版籍莫若遵闾伍之制，备劝课莫若申殿最之科。其有子细事宜，更在临时条贯，退循虚昧，无补盛明。淳化二年，上时为将，作监丞。  

【`毕西台先生集`】  

《试荫补人议》：道不足以通庶事，不谓之道；法不足以行万世，不谓之法。舜之德赏延于世，可延之赏也。文王之政仕者世禄，可世之禄也。赏可延而延之，则无幸赏之心；禄可世而世之，则无猥多之患。自汉以来，舍其赏延世禄之说，而不达其旨，是以官吏浮冗，最为天下之大虑。昔唐太宗省内外官，定制为七伯三十员，曰：吾以此待天下贤才足矣。后世有特置同正员，至于检校兼守判知之类，皆非本制。中世之后，遂不胜其滥，然而荫补之格，犹未若本朝之滥也。  

盖太祖太宗之时，天下初定，万事草创，有司停阙待注而无人，故多为取士之门，荫补之法以应用。至今百余年间，天下以补荫入流者甚众，一岁之选至千万计，岂特赏延世禄而已邪！旧日之制，岁得任其子弟者，易而为三岁。三岁之制，复易而为六岁，而犹患其滥，则殆非岁数之近荫补人之多故也。今若于定制之外，复增岁数，则士大夫绝望于荫补沮事之议将不可止，非所以顺人心助和气而官冗之弊，又未必能去。为今之策，莫若因仍岁数远近，而渐实其试法，试而中于法者，然后入仕，则是第存荫补之旧名，而已无入仕之新患。顺于人心，所利有五，不增荫补之期，无所觖望，一利也；公卿之子弟患于不学，而今实其试法，则自劝于学，二利也；得好学之人以为政，不病于民，三利也；一不中选者犹欲再而中，再不中选者犹望三而中，不绝其望，四利也；官冗之弊，可以渐省，五利也。岂惟荫补，凡天下之入仕者，皆为试法以考之，使人人勇于自试，而止取百人则百人而已，数百人则数百人而已，终无意外之滥，虽行之万世未见其弊，又不失虞舜赏延，文王世禄之旨矣。中兴备览议亲近之人：臣窃惟人主之尊，譬如北辰，不动于上，而众星拱之，是以圣人治天下，必谨选左右，亲近贤良，以辅成其德。呜呼！见君者非斋戒沐浴，恭献善言，则不敢轻进马。若使小人。或得以肆其市井之说，是为渎尊矣。至于询之刍荛，以问利害，兹固无不可者。  

【`崔宫教集`】  

《津人问》：崔子游于江湖之上，见夫竞舟之民，相先以为乐，临流而观，倚杖窃欢，未知所谓。有津人者，操舟而来，鬓眉苍然，辑棹而止，于是进而问曰：彼乘危而有斗心，何取为乐哉？且以争为乐者有之矣。博者争卢，变者争局，壶者争马，射者争鹄，或谈笑于几席之暇，或樽以礼文之缛。今乃涉巨涛之沧茫，较扁舟之迟速，或腾而随决，或荡汩而颠覆，何取为乐哉？津人曰：噫！竞舟之乐，子亦危之耶！且天地者，大江湖也；人身者，一舟楫也。一身之间，视听言貌思，则竞之所由作也。人有丹其谷则骄视于蓬累；耻袍之不敌，此竞于目者也。鸣蛙鼓吹清浊之相喧，黄钟尾瓦釜邪正之相比，南磬北竽，激草玄之嘲，东瑟西缶，为溅血之地，此竞于耳者也。离坚则约从为奸，肃而藻井，则夸胜于圭毕。占见钟鼎者，恨箪瓢之不如；睹青紫者，合异则连衡为贼，诬善之辞，销骨而铄金，是已之学，操戈而入室，此竞于口者也。抱负者以折腰为耻，贵倨者以亻免眉为屈，干戈之怒，起于争长；刀锯之惨，兴于滕席，此竞为貌者也。交战于得丧之途，相攻于爱恶之域，方寸之地，有山川之险，肝胆之迩，有楚越之敌，此竞于心者也。夫以人之一身，而挟此五竞，日涉于物，胶胶而与之斗，驰骛于爱河，冲突于欲海，履风波而不愕，触机阱而不悔。今子舍此不为之怪，而切切然笑楫师之愚，忧榜人之殆，此吾所未解也。崔子闻之，悚然而作曰：隐君子也。于是再拜而起，三揖而前曰：吾学有年矣，吾目竞于色，耳竞于声，口竞于言，貌竞于形，七情纷争，思虑营营，不得须臾宁，今也何幸，得从先生游，愿闻一言，庶几乎知道。津人莞尔而笑，掉头而歌曰：吾之舟号常虚以游，哀乐喜怒号一毫不留，不与物涉号驾空以浮，万方覆却号无触吾舟，吾之舟兮常虚以游。歌毕，延缘苇间，剌船而去。  

【`元王恽秋涧集`】  

《乐全老人说》：昔太史公传货殖，以素封而名家甚伙，然富而好礼，享所有而全其乐者，盖亦鲜矣。林氏系苏门望族，君玉虽治产时逐，处心远大，资之以发其身者，良有足取。为人志明而气锐，乐贤好客，教子孙读书，顾一事不肯屑屑出人后。通都大邑，居奇货，侩赢羡掉臂于陶朱猗顿间，千金之产有过而弗观者。至亲近名士大夫，风雨寒暑，奔走不避，如鹿庵轩二大老，爱其疏通知变，皆款与其进。遂资籍子仲，先为时闻人，故好事之名高出行辈，达官时贵，踵接于门者无虚日。家则藏书有阁，圃外思亲有亭，植佳花，酿名酒，客至则击鲜为具，宾醉而后已，穷年而不厌也。今年七十有五，视听聪明，行步加健，饮啖如五六十人。既富而寿，寿而安，安而能享。承家有子，纯孝而特达，释负有孙，善继而克荷，岁时宴喜，朋簪四盍，儿孙满前，奉觞拜寿，乐融融也。一门之中，百顺坌集，何其秉之厚？乐之全，且见其礼义之生于家也。予以世姻，故游最狎，因举曾有庆谓子仲曰：若乃父克享所有，以齿以德，扳古人之例，宜易名以显异之，若等以为如何？曰：谨唯命。遂以乐全老人目之，异时瞻乔本，礼高年，使诰云绚彩，烂焉盈门，是将望于若子若孙者，未必不张本于斯耶！已而子元来请其说，于是乎笔以为赠，岁壬辰至元二十九年履端日书。  

【`文苑英华`】  

《山亭思友人序》：高兴之后，中宵起观，举目四望，风寒月清，邻人张氏有山亭焉。洞壑横分，奇峰直上，郁然有造化之功矣。嗟夫！大丈夫荷帝王之雨露，对清平之日月，文章可以经纬天地，器局可以畜泻江河，七星可以气冲，八风可以调合，独行万里觉天地之崆峒，高枕百年，见生灵之龌龊，虽俗人不识，下士徒轻，顾视天下，亦可以敝凝寰中之一半矣！惜乎此山有月，此地无人。清风入琴，黄云对酒。虽形骸真性，得礼乐于身中，而宇宙神交，卷烟霞于物表。至若开辟翰苑，扫荡文场，得宫商之正津，受山川之杰气，虽陆平原、曹子建足可以车载斗量；谢灵运、潘安仁足可以膝行肘步。思飞情逸，风云坐宅于笔端；兴洽神清，日月自安于调下云尔。寝延部人判：抚州别驾豆卢安，舍正寝延部人乙弗乾，公事禀而后行，所由举不法，安不伏。对端右之寄，古人为难，光我大邦，抑惟良政。豆卢安，雅有通识，率由旧章，吕虔推其佩刀，诸葛称其骥足，好问则裕。高步于丘门，有道可尊，且悬于陈榻，舍兹正寝，延彼部人，饥渴良图，咨谋雅道。昔干木贱士，文侯尚且轼闾，侯嬴匹夫，信陵以之虚左，重其所部，望古何惭？举此为非，愚所不取。豆卢安幸属清泰，早袭衣冠，陪去兽而宣风，赞还珠而缉化，题舆就职，行闻仲举之风，展骥临人。坐振士元之躅，爰于正寝，延兹部人，罕言私情。但举公事，乙弗乾，既奉严命，禀而后行，论情未越于古风，据理何乖于即事？王子之临东海，虽未赠刀，卢君之抚南康，终其化鹤，所司妄举，终有昧于条章，安既有推，词请从于缄默。王祥望职，久著传刀，庞统良材，攸称展骥，承上接下，故宜自己而行。举目提纲，或可禀人而借。如郑产流誉，尚采乡校之言，晋侯质疑，犹听舆人之诵，则智有不达，材有不通。江海以纳流为大，君子以访贤为美，子贱之居茂宰，实禀度于邑人，何晏之任尚书，止开怀于谈客。孔丘既称其善，史臣不叙其非，按旧章而可凭，明所司之妄举，安令不伏，良谓有词。  

【`白居易长庆集`】  

《续虞人箴》：唐受天命，十有二圣，兢兢业业，咸勤厥政。鸟生深林，兽在丰草，春冬狩，取之以道，鸟兽虫鱼，各遂其生，民野君朝，亦克用宁，在昔玄祖，厥训孔彰，驰骋畋猎，俾心发狂，何以效之？曰羿与康。曾不是诫，终然覆亡，高祖方猎，苏长进言，不满十旬，未足为权，上心既悟，为之辍畋，降及宋，亦谏玄宗，温颜听纳，献替从容，趋以出，鹞死握中，噫！逐兽于野，走马于路，岂不快哉？御橛可惧，审其安危，惟圣之虑。  

【`万启类编`】  

《借从人》：某启昨迫晚至府下，以衣冠不正，未敢躬诣台阶参谒，下情惟切瞻仰，即日盛暑，伏惟台候万福，少意欲就使厅，假人从看谒两日，倘蒙允赐，幸遣至，即容面谢，不宣。答某再拜，伏辱教字，就审舟驭已抵江口。盛德神，相台候万福，为慰，须祗应人，谨遣备使唤。他委尚望顾旨，即容首诣参见，以尽区区，先此以谢，不宣。  

【`晋二俊集`】  

陆机《幽人赋》：世有幽人，渔钓乎玄渚，弹云冕以辞世，披霄褐而延伫。是以物外莫得窥其奥，举世不足扬其波，劲秋不能雕其叶，芳春不能发其华。超尘冥以绝绪，岂世纲之能加。  

【`文苑英华`】  

郑适撰《人不易知赋》：以题为韵坟素通旨，古今伦，惟冲虚以效迹，贵特达而知人。有藏器在我，有从方立身。历九徵而观则，甄一德而求真。既而乱合性情，交驱驰骤，一作胜负庄列谈其险艰，尧舜病其授受。玉石相蔽，悲献璞之匪工。媒介朱孚，忌投珠而自久。考声度之轨躅，察言貌之休咎。鉴之则理将斯契，昧之则乱何不有。彼经纬之区分，在昭择于能不。复览前志，清通不易。或失子羽之容，或失宰我之议。自非识周郎之顾曲，辨齐竽之滥吹。安能取士于饭牛之时，拔才于卧龙之器。其道或如兰芷，应以埙篪，闻撤俎而兴叹，指负甑而留规。管仲霸齐，终恸哭于鲍叔；国侨相郑，始登举于子皮。此则秦镜一览而皆得，何必豫章七年而见知？别有事业后时徘徊中路。厌东郭之雪，隐南山之雾，犹恐相士者失之于下流，披文者弃之于异处。一作趣苟名实之斯在，愿曲直而成谕，徒叩寂于不材，实有惭于能赋。  

【`文鉴`】  

王回撰《爱人赋》：亻叔天民之秉兮，同懿德而自好。纵百骸以物兮，义与利其殊报。彼君子兮，唯先觉是号。故忠恕以爱人兮，舍元元其焉肖。窃诵夫曾氏之求志兮，忘违礼而寝于大夫之箦。感童子之关讽兮，虽疾病犹扶而反席。元与春务养吾欲兮，何屑屑而姑息。诒话言于一朝兮，可推而措诸靡极。盖曰德之为物兮，在已而不在他焉。其形轻于鸿毛兮，其力重于太山。吾人所以相保而生死兮，固赖此而能然。俾各达其常心兮，因厥类区支而复迁。孝莫大于尊亲兮，不格奸于几练。慈莫隆于燕子兮，择明师而讲善。忠莫羡于致君兮，专责难于可愿。礼莫隆于任臣兮，敕钦职而有。间莫戚于夫妇之际兮，风睢鸠而谁溷。莫孺于兄弟之间兮，泣开弓而弭怨。莫乐于朋友之交兮，竞切磋而成信。其余泛吾义之所及兮，亦应乎求而敢倦。异此则陷父于恶兮，晋申生才谥为恭。纳宠孽于骄奢兮，卫庄侯卒覆其宗。逢主欲以厚佥欠兮，冉求服鸣鼓之攻。王僚试于私人兮，形变雅之大东。恣同床之干政兮，嬉妲继以兴戎。小不忍于母兮，郑克叔而俱凶。损友之三科兮，匪孔门之所容。况巧言与佞色兮，实媚众以雷同。呜呼是非之甚明兮，成败亦不为效。历万古而犹惑兮，宁醉昏而梦未觉。惜劳心而日拙兮，窃方循理而造要。庶无忝于曾氏之言兮。聊矢赋而弥邵。  

【`唐徐寅赋`】  

人生几何。归心主朴，福履何容。叶落辞柯，人生几何？六国战而谩为流血，三神山而杳隔鲸波。任夸百斛之明珠，岂延遐寿？或有一卮之芳酒，且共高歌，岂不以天地为炉？日星为纪，虽有圣而有智，不无生而无死。生则浮萍，死则流水。七十战争如虎豹，竟到乌江，三千宾客若鸳鸿，难寻朱履。扰扰忿忿，晨鸡暮钟。命宁保兮，霜与露，年不禁兮椿与松。问青天兮何惨何舒，拘人否泰。叹白日兮东生西没。夺我颜容，可惜繁华，堪惊倚伏。有寒暑兮促君寿，有鬼神兮妒君福。不觉南邻公子，绿鬓改而华发生；北里豪家，昨日歌而今日哭。梦幻吞侵，朝浮夕沉。三光有影遣谁系，万事无根何处寻？易服猛兽，难降寸心。眼看西晋之荆榛，犹经白刃；犹经白刃；身属北邙之孤兔，尚惜黄金。亦何荒色嗜音，墙峻宇。君不见，息夫人兮悄长默，金谷园兮门贝无睹。香间之罗纨未脱，已别承恩。春风之桃李方开，早闻移主。丘垅垒垒，金章布衣。白羊青草只堪恨，逐利争名何太非？尝闻萧史王乔长生孰见，任是秦皇汉武不死何归？吾欲挹玄酒于东溟，举嘉肴于西岳，命北帝以指荣枯，召南华而讲清浊。饮大道以醉平生，异陶陶而辶歹朴。  

【`宋潘植忘筌书`】  

人文：人位天地之间，以一心而总万理，盖以万理错综于天地之间而会于一心。其显者则正，名之曰文。天文则日月星辰，经纬昭回之度是也。以序而迁，循轨而运，其行之迟速，与夫合散犯守，陵历斗食而时变，斯可察所以致此者，由人理该通，有顺有逆则格于幽而彰于显。故动于中而应于上者，有不可掩焉。理藏于隐而旁畅交通，间不容发，感则随应，无有远近幽深，如阳燧方诸。上格于至高之日月，不旋须而应。情感理通，故陈于显者，随之而变。而烛理者知其莫见乎隐，则理之贯通，甚昭昭也。在人得之，是谓人文。文者，人之理也。人之理，兼三才而该贯无遗者也。近取诸身，则理备于一身，经络分布，无所不通。经脉之贯于藏，犹经水之注于海，而络脉则罗布并连交通而胥会焉。犹百川分流不舍昼夜，而亦俱会于海，明者为之，若禹之行水，无非水之道。故用针补泻，无不相应，以顺其所由之理。理之在身者如此，以贯乎天地之间者，本如此故也。而神之所观，玄通默谕以周乎大业之富。有盛德之日新者，何可胜言也？以顺而格，则诸福之物。可致之祥，莫不毕至，盖文之实如此。人文之大致，虽用于君臣、父子、兄弟、夫妇、长幼、朋友之间，而上际下蟠，无所不在，以理无不通。盖文者，经纬天地者也，弥满于覆载之间，无非理也。而通是者在言行，居其室出其言，善则千里之外应之，无他，理顺故也。居其室，出其言，不善则千里之外违之，无他，理逆故也。言出乎身加乎民，行发乎迩见乎远。言行，君子之所以动天地者，皆理之贯通，不间远迩，故言梅则液且生，，渴且止。梅固未尝有也，一发于言，则梅之象已著，则情已感。情感，则理已通，液不期生而生，渴不期止而止。而行之或愆者，皆足以动乎幽隐，如匹夫怀愤，六月飞霜，匹妇怨，三年亢阳，是言行所以通众理也。而儒者之助人君顺阴阳，三公之论道经邦，燮理阴阳，皆顺至理而已。至理具乎易，而未形者也。触类则通，旁达幽无，形深不测，圣人洞照乎此，知不间于大小精粗，故其作易也。仰以观象于天，俯以观法于地。观鸟兽之文与地之宜，近取诸身，其理于是大备，天文有象，地文有法，圣人兼之，则人文为备，不止章句间也。具用于人理而举无逆，则天下化成矣。理之所以会者心，心位乎正位，则所通者皆正；心适乎偏位，则所通者皆偏。正位惟一，而偏位不可，既圣人以偏位为变，余人以偏位为常，故正常不足，邪常有余，于偏能反，斯复正位，于偏而向，常偏而已。为人上者柰何不宅心正位，以止邪消衅邪？成位乎其中，而天下之理，岂曰小补之哉？  

【`圭峰兰若沙门宗密`】  

《原人论》：并序万灵蠢蠢，皆有其本；万物芸芸，各归其根。未有无根本而有枝末者也，况三才中之最灵而无本源乎？且知人者智，自知者明。今我禀得人身，而不自知所从来，曷能知他？世所趣者皆能知天下古今之人事乎？故数十年中，学无常师，博考内外，以原自身，原之不已，果得其本。然今习儒道者，只知近则乃祖乃父。传体相续，受得此身。远则混沌一气，剖为阴阳之二。二生天、地、人三，三生万物，万物与人，皆气为中。习佛法者，但云近则前生造业，随业受报，得此人身；远则业又从惑，展转乃至阿赖耶识为身根本，皆谓已穷而实未也。然孔老释迦，皆是至圣，随时应物，说教殊途。内外相资，共利群庭。策勤万行，明因果始终。推究万法，彰生起本末，虽皆圣意，而有实有权。二教唯权佛兼权实策万行惩恶劝善，同归于治。则三教皆可遵行，推万法穷理尽至于本源，则佛教方为决了。然当今学士，各执一宗，就师佛者仍迷实义，故于天地人物不能原之至源。余今还依内外教理，推穷万法。初从浅至深，于习权教者。斥滞令通，而极其本，后依了教显示展载生死之义。会偏令图而至于末。末，即天地人物。文有四篇，名《原人》也。斥迷执第一，习儒道者。斥偏第二，习佛不了义教者。直显真源第三，佛了义教者。会通本末第四。会前所斥，同一真源，皆为正义。斥迷执第一儒道二教，说人畜等类，皆是虚无大道生成养育，谓道法自然，生于元气。元气生天地，天地生万物，故智愚贵贱、贫富苦乐皆禀于天，由于时命，故死后却归天地，复其虚无，然外教宗旨，但在乎依身立行，不在究竟身之元由。所说万物，不论象外，虽指大道为本，而不备明顺逆，起灭染净因缘，故习者不知是权，执之为了。今略举而诰之，所言万物皆从虚无大道而生者，大道即生死贤愚之本，吉凶祸福之基。基本既其常存，则祸乱凶愚不可除也；福庆贤善，不可益也。何用老庄之教耶？又道育虎狼，胎桀纣，夭颜冉，祸夷齐，何名尊乎？又言万物皆是自然生化。非因缘者，则一切无因缘处，悉应生化。谓石应生草，草或生人，人生畜等又应生无前后，起无早晚，神仙不籍丹药，太平不籍贤良，仁义不籍教习。老庄周孔，何用立教为规则乎？又言：皆从元气而生成者，则生之神，未曾习虑，岂得婴孩，便能爱恶骄恣焉？若言有自然便能随念爱恶等者，则五德六艺，悉能随念而解，何待因缘学习而成？又若生是禀气而有，死是气散而无，则谁为鬼神乎？且世有鉴达前生，追忆往事，则知生前相续非禀气而炎欠有，又验鬼神灵知不断，则知死后非气散而无。故祭祀求祷典籍有文，况死而苏者，说幽途事，或死后感动妻子仇报怨恩，今古皆有耶！外难曰若人死为鬼，则古来之鬼填塞巷路，合有见者如何不尔？答曰：人死六道不必皆为鬼，鬼死复为人等，岂古来积鬼常存耶？且天地之气本无知也。人禀无知之气，安得起而有知乎？草木亦皆禀气，何不知乎？又言贫富贵贱，贤愚善恶，吉凶祸福，皆由天命者，则天之赋命，奚有贫多富少，贱多贵少，乃至祸多福少。苟多少之分天，天何不平乎？况有无行而贵，守行而贱，无德而富，有德而贫，逆吉义凶，仁夭暴寿，乃至有道者丧，无道者兴，既皆由天，天乃兴不道而丧道，何有福善益谦之赏，祸淫害盈之罚焉？又既祸乱反逆，皆由天命，则圣人设教，责人不责天，罪物不罪命，是不当也。然则诗刺乱政，书赞王道，礼称安上，乐号移风，岂是奉上天之意，顺造化之心乎？是知专此教者，未能原人。《斥偏浅》第二习佛不了义教者：佛教自浅之深，略有五等：一人天教，二小乘教，三大乘法相教，四大乘破相教，上四在此篇中五一乘显性教。在第三篇中一佛为初心，人且说三世业报善恶因果谓造上品。十恶死堕地狱，中品饿鬼，下品畜生，故佛旦类世五常之教，天竺世教，仪式虽殊，惩恶劝善无别，亦不离仁义、等五，而有德行可修例。如此国佥欠手而举，吐番散手而垂，皆为礼也。令持五戒，不杀是仁，不盗是义，不邪淫是礼，不妄语是信，不饮啖酒肉。神气清洁，益于智也。得免三涂。生人道中，修上品十善，及施戒等。生六欲天，修四禅八定。生色界，无色界天题中不标天鬼地狱者，界地不同，见闻不及，凡俗尚不知末，况肯穷本？故对俗教，且标原人，今叙佛经，理宜具列，故名人天教也。然业有三种：一恶，二善，三不动。报有三时：谓现报，生报，后报。据此教中，业为身本。今诰之曰：既由造业，受五道身，未审谁人造业，谁人受报。若此眼耳手足能造业者，初死之人，眼耳手足宛然，何不见闻造作？若言心作，何者是心？若言肉心，肉有质系于身内，如何速入眼耳？辨外是非，是非不知，因何取舍？且心与眼耳手足，俱为窒阂，岂得内外相通？运动应接，同造业缘，若言但是喜怒爱恶发动身口，令造业者。喜怒等情乍起乍灭，自无其体，将何为主而作业耶？设言不应如此别别推寻，都是我此身心。能造业者，此身已死，谁受苦乐之报？若言死后更有身者，岂有今日身心？造罪修福，令他后世身心受苦受乐。据此则修福者屈甚，造罪者幸甚，如何神理？如此无道，故知但习此教者，虽信业缘，不达身本。二小乘教者，说形骸之色，思虑之心，从无始来，因缘力故，念念生灭，相续无穷，如水涓涓，如灯火舀火舀。身心假合，似一似常，凡愚不觉，执之为我，宝此我故即起贪、贪名利以荣职、、违情境恐侵害我、痴、非理计校等三毒。三毒击意，发动身口，造一切业。业成难逃，故受五道苦乐等身，别业所灭三界胜劣等处。共业所惑于所受身，还执为我，还起贪等。造业受报，身则生老病死，死而复生，界则成住坏空，空而复成，从空劫初成世界者，颂曰：空界大风起，傍广数无量，厚十六洛义。金刚不能坏，此名持界风。光音金藏云，布及三千界，雨如车轴下，风遏不听流，深十一洛义。始作金刚界，次第金藏云，注雨满其内，先成梵王界，乃至夜摩天。风鼓清水成，须弥七金等，滓浊为山地，四洲及泥犁。卤海外轮围，方名器界立，时经一增减，乃至二禅福。尽下生人间，初食地饼林藤，后粳米不销，大小便利。男女形别，分田立主求臣佐，种种差别，经十九增减，兼前总二十增减，名为成劫。议曰：空界为道，空界劫中，是道教指之，云虚无之道。然道体寂照灵通，不是虚无。老氏或迷之，或权设，务绝人欲，故指空界中，大风即彼混沌一气，故彼云道生一也。金藏云者，气形之始，即大极也。雨下不流，阴气凝也。阴阳相合，方能生成矣。梵玉界，乃至须弥者，彼之天也，滓浊者地，即一生二矣。二禅福尽下生，即人也。即二生三，三才备矣。地饼已下，乃至种种，即三生万物。此当三皇以前，穴居野食，未有火化等。但以其时，无文字记载，故后人传闻不明，展转错谬，诸家著作种种异说。佛教人缘，通明三千世界，不局大唐，故内外教文，不全同也。住者住劫，亦经二十增减，坏者坏劫，亦二十增减。前十九增减，坏有情，后一增减坏器界能坏者，是火水风等三灾。空者空劫，亦二十增减中，空无世界，及诸有情也。劫劫生生，轮回不绝，无终无始，如汲井轮，道教只知今此世界未成时，一度空劫，云虚无混沌一气等，名为无始不知。空界已前，早经千千万万，偏成作坏空，终而复始，故知佛教法中，小乘浅浅之教，已超外典深深之说。都由不了。此身本不是我。不是我者，谓此身本因色心和合为相。今推寻分析，色有地水火风之四，心有爱能领纳好恶之事、想、能取像者、行、能造作者念念迁流、识、能了别者之四。若皆是，即成八我。况地大中，复有众多，谓三百六十段骨，一一各别。皮毛筋肉，肝心脾肾，各不相是，诸心数等，亦各不同。见不是闻，喜不是怒，展转乃至八万尘劳。既有此众多之物，不知定取，何者为我？若皆是我，我即百千，一身之中，多主纷乱，离此之外，复无别法。  

翻覆推我，皆不可得，便悟此身，但是众缘，似和合相，元无我人，为谁贪，为谁杀盗施戒，知苦谛也遂不滞心，于三界有漏善恶。断集谛也但修无我观智，道谛以断贪等；止息诸业，证得我空真如，减谛乃至得阿罗汉果，灰身灭智，方断诸苦。据此宗中，以色心二法，及贪痴为根，身器界之本也，过去未来，更无别法为本。今诰之曰：夫经生累世为身本者，自体须无间断。今五识阙缘不起，根境等为缘。意识有时不行闷绝睡，灭尽定，无想定，无想天，无色界天无此四大，如何持得此身世世不绝？是知专此教者，亦未原身。三大乘法相教者，说一切有情，无始已来，法尔有八种识，于中第入阿赖耶识是其根本，顿变根身器界种子，转生七识，皆能变现。自分所缘，都无实法，如何变耶？谓我法分别熏习力故，诸识生时，变似我法。第六七识，无明覆故，缘此执为实我实法，如患重病心昏，见黑色人物也。梦梦想所见可知者。患梦力故，心似种种外境相现。梦时执为实有外物，寤来方知唯梦所变。我身亦尔，唯识所变，迷故执有我及诸境，由此起惑。造业生死无穷，广如前说悟解此理，方知我身，唯识所变，识为身本。不了之义如后所破四大乘破相教者，破前大小乘法相之执，密显后真性空寂之理，破相之谈，不唯诸部般若偏在大乘经前之三教，依次先后，比教随执，即破无定时即。故龙树立二种船若，一共二不共。共者，二乘同闻信解，破二乘法执，故不共者唯菩萨解密显佛性故。故天竺戒贤智光二论师，各立三时教，指此空教，或云在唯识法相之前，或云在后，今意取后。将欲破之，先诰之曰：所变之境既妄，能变之识岂真，若言一有一无者，此下却将彼喻破之，则梦相与所见物应异，异则梦不是物，物不是梦，寤来梦灭，其物应在。又物若非梦，应是真物，梦若非物，以何为相？故知梦时，则梦想梦物，似能风所见之殊，据理则同一虚妄，都无所有。诸识亦尔，以皆假托众缘，无自性故。故《中观论》云：未曾有一法，不从因缘生。是故一切法，无不是空者。又云因缘所生法，我说即是空。《起信论》云：一切诸法，唯依妄念而有差别，若离心念，即无一切境界之相。《经》云：凡所有相，皆是虚妄，离一切相，即名诸佛。如此等文偏大乘藏。是知心境皆空，方是大乘实理。若约此原身，身元是空，空即是本。今复诰此教曰：若心境皆无，知无者谁，又若都无实法，依何现诸虚妄？且现见世间虚妄，物未有不依实法而能起者，如无湿性不变之水，何有虚妄假相之波？若无净明不变之镜，何有种种虚假之影？又前说梦想梦境同虚妄者，诚如所言，然此虚妄之梦，必因睡眠之人。今既心境皆空，未审依何妄现，故知此教，但破执情，亦未明显真灵之性。故《法鼓经》云：一切空经，是有余说。有余者余义未了也。《大品经》云：空是大乘之初门。上之四教，展转相望，前浅后深，若且习之，自知未了，名之为浅；若执为了，即名为偏。故就习人云：偏浅也。《直显真源》第三：佛了义实教五一乘显性教者，说一切有情，皆有本觉真心。无始已来，常住清净，昭昭不昧，了了常知，亦名佛性，亦名如来藏。从无始际，妄想翳之，不自觉知，但认凡质，故耽著结业，受生死苦。大觉愍之，说一切皆空，又开示灵觉，真心清净，全同诸佛，故《华严经》云：佛子无一众生而不具有如来智慧，但以妄想执著而不证得，若离妄想，一切智、自然智、无碍智，即得现前，便举一尘，含《大千经卷》之喻。尘况众生，经况佛智。次后又云：尔时如来普观法界一切众生，而作是言，奇哉奇哉！此诸众生云，何具有如来智慧？迷惑不见。我当教以圣道，令其永离妄想。自于身中，得见如来，广大智慧，与佛无异。评曰：我等多劫，未遇真宗，不解反自原身，但执虚妄之相，甘认风下，或畜或人，今约至教原之，方觉本来是佛，故须行依佛行，心契佛心，辶歹本还源，断除凡习，损之又损，以至无为，自然应用恒沙，名之曰佛。当知迷悟，同一真心，大哉妙门，原人至此。然佛说，前五教，或渐或顿，若有中下之机，则从浅至深，渐渐诱接。先说初教，令离恶住善。次说二三，令离染住净。后谈四五，破相显性，会权归实，依实教修，乃至成佛。若上上根智，则从本至末，初便依第五顿，指一真心体。心体既显，自觉一切皆是虚妄，本来空寂，但以迷故，托真而起。须以悟真之智，断恶修善，自妄归真，妄尽真图，是名法身佛。《会通本末》第四会前所斥，同归一源，皆为正义。真性虽为身本，生起盖有因由，不可无端忽成身相，但缘前宗未了，所以节节斥之。今将本末会通，乃至儒道亦是。初唯第五，性教所说，从后段已去节级，方同诸教，各如注说。谓初唯一真灵性，不生不灭，不增不减，不变不易，众生无始迷睡，不自觉之，由隐覆故，名如来藏，依如来藏，故有生灭心相。自此方是第四教亦同破此已，生灭诸相。所谓不生灭真心，与生灭妄想和合，非一非异为何赖耶？识此识有觉不觉二义，此下方是第三法相，教中亦同所说。依不觉故，初动念，名为业相，又不觉此念本无，故转成能见之识。及所见境界相现，又不觉，此境从自心妄现，执为定有，名为法执。此下方是第二，小乘教中亦同所说。执此等故，遂见自他之殊，便成我执。执我相故，贪爱顺情诸境，欲以润我嫌，违情诸境，恐相损恼。愚痴之情，展转增长。此下方是第一天，教中亦同所说。故杀盗等心神，乘此之恶业，生地狱鬼畜，第中复有，布此苦者，或性善者，行施戒等心神，乘此善业、运于中、阴入母胎中。此下方是儒道二教。亦同所说。禀气受质，会彼所说，以气为本。气则顿具四大，渐成诸根，心则顿具四蕴，渐成诸识。十月满足。生来名人，即我等今者身心是也。故知身心，各有其本，二类和合，方成一人。天修罗等，大同于此，然虽因引业，受得此身，复由满业。故贵贱、贫富、寿夭、病健、盛衰、苦乐，谓前生敬慢为因，今感贵贱之果，乃至仁寿杀夭，施富悭贫，种种别报，不可具述。是以此身或有无恶自祸，无善自福，不仁而寿，不杀而夭等者，皆是前生满业已定。  

故今世不同，所作自然如然。外学者，不知前世，但据目睹，唯执自然，会彼所说自然为本复有前生少者修善，老而造恶，或少恶老善，故今世少小富贵而乐，老大贫贱而苦；或少贫苦，老富贵等。故外学者，唯执否泰，由于时运，会彼所说，皆由天命。然所禀之气，展转推本，即混一之元气也。所起之心，展转穷源，即真一之灵心也。究实言之，心外的无别法，元气亦从心之所变，属前转识所见之境，是阿赖耶？相分所摄，从初一念业，相分为心境之二。心既从细至粗，展转妄计，乃至造业，如前叙列境亦从微至著，展转变起，乃至天地，即彼始自太易五重运转乃至太极，太极生两仪。彼说自然大道，如此说真性其实，但是一念能变见分。彼云元气如此，一念初动，其实但是境界之相，业既成熟，即从父母，禀受二气，与业识和合，成就人身。据此则心识所变之境，乃成二分。一分即与心识和合成人，一分不与心合，即是天地山河国邑。三才中唯人灵者，由与心神合也。佛说内四大与外四大不同，正是此也。哀哉寡学，异执纷然，寄语道流，欲成佛者，必须洞明粗细本末，方能弃末归本，反照心源。粗尽细除，灵性显现，无法不达，名法报身，自然应现无穷，名化身佛。又令人本明：五灯会元，号明室，自机契圆悟，偏参名宿，皆蒙印可。绍兴庚申二月望，亲书三偈寄呈草堂清，微露谢世之意。至旬末，别亲里而终草堂，跋其偈后，为刊行，大慧亦尝垂语发扬。偈曰：不识烦恼是菩提，若随烦恼是愚痴。起灭之时须要会，鹞过新罗人不知。不识烦恼是菩提，净花生淤泥，人来问我若何为，吃粥吃饭了洗钵孟。莫管他莫管他，终日痴憨弄海沙。要识本来真面目，便是祖师一木义。道不得底义下死，道得底也义下死。毕竟如何，不许夜行，投明须到。  

【`大慧语录`】  

《示韩令人》：说不到处著一句，风前截断千差路，超佛超祖只如今，壁立万仞无回互。江令人请赞：渠本宣州人，生缘在宁国。前不遵释迦，后不敬弥勒。家贫无饭口童，出家去投拂，行脚走诸方，江南偏江北。才参临济禅，便作白拈贼。眼里有瞳人，肚中无点墨。还如跛阿师，说得行不得。禅人求赞：咄哉灭吾种，面目真可恶。过桥便拆桥，得路便塞路。虽欲强柔和，毕竟触人怒。万事类如此，谁敢相亲附。乞儿囊本空，常夸敌国富。闻说阎罗王，未免生怕怖。休更放大言，嫌佛不肯做。邹搜敛似天枣，轻轻触着便烦恼。身着如来三事衣，口中谤佛法僧宝。从来纤芥不与人，一毫不就他人讨。蓦然合眼入黄泉，定须聒噪阎罗老。上无片瓦盖头，下无卓锥之地。赤骨律个浑身，与人争甚闲气。些子无明不柰何，说甚祖师西来意。铁蛇在握，毒气烁烁。拟议不来，劈口便著。《圆悟语录示禅人》：达摩西来，不立文字语句，唯直指人心。若论直指，只人人本有无明谷子里，全体应现，与从上诸圣，不移易一丝毫许。所谓天真，自性本净妙明，含吐十方，独脱根尘一片田地。唯离念绝情，迥超常格。大根大智，以本分力量，直下就自己跟脚下承当，如万仞悬崖，撒手放身，更无顾藉。教知见解碍到底脱去，似大死人已绝气息。到本分地上，大休大歇。口鼻眼耳初无相知，手足项背各不相到，然后向寒灰死火上，头头上明，枯木朽株间，物物斯照乃契合。孤迥迥巍巍，更不须觅心觅佛，筑着磕着，无非外得。古来悟达，百种千端，只这便是心，不必更求心。是佛何劳更觅佛，倘于言句上作路布，境物上生解会，则堕在骨董袋中，卒捞摸不着，此忘怀绝照，真谛境界也。不与万法为侣者，是什么人？回光自照看，待汝一口吸尽西江水，即向汝道，八角磨盘空里走，参得透。目前万法平沉无始，妄想荡尽，德山隔江摇手。便有人承当，鸟窠吹布毛，寻有人省悟，得非此段大因缘，时至根苗自生也，亦机感相投有地也，亦当人密运无间，借师门发挥，何峭绝如此之难，而超证如此之易！古人以辊芥投针为况，良不虚矣。末后一句都通穿过，有言无言，向上向下，权实照用。卷舒与夺，不消过勘破了也。谁识赵州这巴鼻，须是吾家种草始得。  

【`广弘明集`】  

《通士人》：龙宫既入道，凤阙且辞荣。禅龛八想净，义窟四尘轻。香盖法云起，花灯慧火明。自然忘有著，非止悟无生。  

【`古尊宿语录`】  

《寄人》：净文禅师述：一二三四五，清平打鼓道吾舞。脚踏金船海月高，无根树下蹲龙虎。优钵罗花火里开，轩辕宝鉴埋粪土。为报颖川善女人，信受摩耶千佛终。  

【`颂古联珠`】  

四谩人：保福问：僧殿里底是什么？曰：和尚定当看。师曰：释迦佛。曰：和尚莫谩人好。师曰：却是汝谩我。又问饭头镬阔多少？曰：和尚试量看。师以手作量势，曰：和尚莫谩某甲。师曰：却是汝谩我。又问僧：汝作什么业来，得恁么长大？曰：和尚短多少？师蹲身作短势，曰：和尚莫谩人好。师曰：却是汝谩我。又问僧：汝名什么？曰咸泽。师曰：忽遇枯涸时如何？曰：谁是枯涸者？师曰：我是。曰：和尚莫谩人好。师曰：却是汝谩我。洞山聪曰：保福四谩人，真中道理亲。两两从头举，双双句后明。若也更不会，新罗打铁丁。雪窦显曰：竿木随身老作家，逢场作戏更难加。谩人谩我无人会，水长船高眼里沙。佛国白曰：一个人谩四个人，四人谩一一谩亲。思量一代谩人汉，递代相谩谩杀人。东林总曰：一般见得有多般，若也谩他实自谩。要识展公端的处，水阔山高天色寒。坚曰：保福从来不谩人，问着禅流总及身。浴镬量来阔多少，两长一短是谁真。又出便为人：镇州三圣院慧然禅师嗣济住后上堂曰：我逢人则出，出则不为人便下座。兴化云：我逢人则不出，出则便为人。保宁勇曰：骑驴戴笠迎南去，跃马摇鞭向北行。两个大商俱突晓，日高犹听打三更。圆通仟曰：反是罗兮覆是纟肃，弟兄同气复连枝。为人不为成歌曲，祖父田园要及时。佛鉴勤曰：城南措大骑驴子，市北郎君跨马儿。各各四蹄俱踏地，三春同到金明池。京兆府天宁琏曰：出没由谁，卷舒在我。摇舌鼓唇，分明话堕。径山果曰：阳火舀何曾止得渴，画饼几时充得饥。劝君不用栽荆棘，后代儿孙若著衣。佛灯曰：湖光潋滟晴方好，山色溟氵蒙雨亦奇。若把西湖比西子，淡庄浓抹总相宜。鼓山曰：人贫多智短，马瘦自毛长。独宿双峰寺，同焚一炷香。懒庵需曰：两个孩儿抱花鼓，左边打了右边舞。一曲两曲无人会，历历清风动千古。德山涓曰：乍雨乍睛山里寺，或来或去洞中云。满天星月明如昼，此境此时谁欲分。雪庵瑾曰：南山龟鼻蛇，触着两头动。毒气要伤人，还他贫子弄。在庵贤曰：黄昏打浆奔城快，日午回舟入港迟。夜半相逢两相喝，不知蹉过已多时。戴无为曰：二水分流共一源，谁知正语却成偏。断肠不是因芳草，破坏家门落一边。又知有底人：赵州一日问南泉曰：知有底人向什么处去？泉曰：山前檀越家作一头水牯牛去。师曰：谢师指示。泉曰：昨夜三更月到忽。保宁勇曰：拽脱鼻头何处是？乱抛泥水恣纵横。日斜倒坐骑驴去，又见东山片月生。宝峰祥曰：出窟金毛夺父机，同声哮吼众孤疑。三更岁月如清昼，谁敢重来弄。鼓山曰：眼中见惯是寻常，又不惊人又久长。留得寒窗夜来月，三更依旧照茅堂。径山杲曰：度体裁衣，量水打碓。毫发不差，且居门外。  

永乐大典  

## 卷之三千四  

九真人  

【`唐孟郊集`】  

《魏博田兴尚书，听女更之命，不立非夫人诗》：君子耽古礼，如馋鱼吞钩。昨闻敬女更言，制心东北流。北流田尚书，与礼相绸缪。善词闻天下，一日一再周。  

【`张元干归来集`】  

《乙卯秋，奉送王周士龙阁，自贬所归鼎州太夫人侍下》语离三秋风，念子万里客。我独忧患余，几为死生隔。相逢忽眼明，照影俱头白。兰若清夜长，连床话畴昔。如何功名心，一旦乃水释。卖药真徉狂，穿云忘迁谪。不然蔬笋肠，宁无瘴烟色。良由火枣成，内景充尺宅。下视陋九州，槐安等称国。绝怜蛮触争，亦复弄兵革。乱来更多事，老去觉世窄。归欤桃花源，斑衣作儿剧。此乐人所稀，今我那能得。他时南山南，寄书北山北。  

【`宋文天祥文山集`】  

《忆太夫人》：三生命孤苦，万里路酸辛。屡险不一险，无身复有身。不忘圣天子，几负太夫人。定省今何处，新来梦寐频。  

【`元王逢梧溪集`】  

《喜朱子才知事迎太夫人至》二首：白马青袍幕下宾，楼船迎养太夫人。关山迢递孤云暮，雨露涵濡寸草春。屏障久虚金孔雀，儿孙俱长玉麒麟。知君顺色非难事，心待平反答至亲。画舫青帘驻日斜，彩衣白发照江沙。风尘忽见老莱子，庭院正开萱草花。鸾锦再颁新诰命，鱼轩稳称小香车。珍月奚调罢亲弦颂，盛事由来出故家。  

【`张文穆公集`】  

《题仆散夫人诗卷》：早从夫子事戎官，三十年来巴蜀间。阃范有人为内则，藁砧无计可生还。植萱致养难留景，更石为茔不动山。旌表在门传在子，他时彤史尚班班。  

【`王恽秋涧集`】  

《题怀孟路宋总管太夫人九哀诗卷》：七十邦君九十亲，人间此事少同伦。柏舟高节徽彤管，鸾诰清光照尽轮。步履不缘扶杖健，精神犹比结离新。河阳莫说潘舆乐，沁水花时别有春。身宠家温亲老健，福全无似宋门荣。汉宫传训斑仪在，莱子承颜彩袖轻。孤节劲于湘水竹，九龄春动野王城。年年寿席闻佳语，南极星边婺女明。《题张子惠母夫人手卷》：夫人内治日严贞，定省归时有训惩。孝感庭闱深色养，德融民社见春凝。凯风吹棘心何切，宿草含辉乐不胜。七子有林俱茂异，庆门从此福川增。  

【`邓中斋词`】  

广斋谓柳山和王夫人《满江红》韵，惜未见之，为赋一阕：王母仙桃，亲曾醉，九重春色。谁信道，鹿衔花去，浪翻鳌阙。眉锁娇蛾山宛转，髻梳堕马云欹侧。恨风沙吹透流宫衣，余香歇。  

霓裳散，庭花灭，斜阳燕应难说。想春深铜雀，梦残啼血，空有琵琶传出塞，更无环佩鸣归月。又争知有客夜悲歌，壶敲缺。  

【`文天祥词`】  

和王夫人《满江红》韵，以庶几后山妾薄命之意：燕子楼中，又睚过，几番秋色。相思处，青年如梦，乘鸾仙阙。肌玉暗销衣带缓，泪珠斜透花钿侧。最无端，蕉影上窗纱，青灯歇。  

曲池合，高台灭，人间事，何堪说？向南阳阡上，满襟清血。世态便如翻覆雨，妾身元是分明月，笑乐昌、一段好风流，菱花缺。《王夫人词》：太液芙蓉，全不是，旧时颜色。尝记得，恩承雨露，玉阶金阙。名播兰簪妃后重，晕潮莲脸君王侧。忽一朝，鼙鼓揭天来，繁华歇。  

龙虎散，风云灭，今古恨，凭谁说？顾山河百二，泪流襟血。驿馆夜惊尘土梦，宫车晓转关山月。若妲娥肯相容，从圆缺。王夫人至燕，题《驿中云》，中原传诵，惜末句欠商量。代王夫人作：试问琵琶，胡沙外怎生风色。最苦是，姚黄一朵，移根仙阙。王母欢阑琼宴罢，仙人泪满金盘侧。听行宫半夜雨淋铃，声声歇。  

彩云散，香尘灭，铜驼恨，那堪说？想男儿慷慨，嚼穿龈血。回首昭阳离落日，伤心铜雀迎新月。算妾身，不愿似天家，金瓯缺。  

【`宛陵群英集`】  

《师晦文宫人愁》：曾随玉辇事游畋，一别君王二十年。惟有手中明月扇，向人还似旧时圆。  

【`唐雍裕之诗`】  

《宫人斜》：几多红粉委黄泥，野鸟如歌复似啼。应有春魂化为燕，年年飞入未央栖。  

【`国朝杨基眉庵集`】  

《题宫人图》：两树红蕉映绿池，晚凉携伴试罗衣。金铃小犬迎人吠，应怪秋来出院稀。  

【`宋李俊民鹤鸣集`】  

《悲故宫人》：云惨烟愁苑路斜，孟迟宫莺衔出上阳花。雍陶朱松滴尽无心语，张佑生死深恩不到家。窦巩  

【`汪元量湖山类藁`】  

《亡宋宫人分嫁北匠》：皎皎千婵娟，盈盈翠红围。辇来路迢递，梳鬟理征衣。复采鸳鸯花，缀之连理枝。忧愁忽已失，欢乐当自兹。君王不重色，安肯留金闺。再令出宫掖，相看泪交垂。分配老斫轮，强颜相追随。旧恩弃如土，新龙岂所宜。谁谓事当尔，苦乐心自知。含情拂金徽，繁声乱朱丝。一弹丹凤离，再弹黄鹄飞。已恨听者少，更伤知音稀。吞声不忍哭，寄曲宣余悲，可怜薄命身，万里容华衰。江南天一涯，流落将安归。向来承恩地，月落鸟夜啼。  

【`元郝经临川集`】  

《宫人斜》：椒壁摧颓隐野蒿，妖狐笃簌噪空壕。美人一夜为黄土，国夫人甲第高。  

【`王恽秋涧集`】  

《周文矩画金步摇宫人图》：螭玉珠华两翅排，髻高双凤拂云来。玉笙合就新翻曲，恰值碧桃花正开。  

【`陈深源片云山人小藁`】  

《宫人》：进入宫时貌似花，长门犹恨寄琵琶。经年不见君王面，却向沙场从翠华。  

【`元安熙诗`】  

《题钱选宫人图》：露冷月华白，悠悠方寸心。夫君渺何许，怅望碧云深。  

【`耶律铸乐府`】  

《忆秦娥?赠前朝宫人琵琶色兰兰》：恨凝积，佳人薄命尤堪惜。尤堪惜，事如春梦，了无遗迹。人生适意无南北，相逢何必曾相识？曾相识，恍疑犹览，内家图籍。  

【`周庾开府集`】  

《奉和示内人》：然香郁金屋，吹管凤凰台。春朝迎雨去，秋夜隔河来。听歌云即断，闻琴鹤到回。春忽穴剡凤下，寒壁昼花开。定是流霞气，持添承露。  

【`唐张佑诗`】  

《赠内人》：禁门宫树月痕遇，媚眼唯看宿燕窠。斜拔玉钗灯影畔，剔开红焰救飞蛾。  

【`刘宾客集`】  

代静安《佳人怨》二首并引：靖安丞相，武公居里名也。元和十一年六月，公将朝，夜漏未尽三刻，骑出里门，遇盗，薨于墙下。初公为郎，余为御史，繇是有旧，故今守于远服。贼不可以诛，又不得为歌诗声于楚挽，故代作《佳人怨》，以裨于乐府云：宝马鸣珂踏晓尘，鱼文匕首犯车茵。适来行哭里门外，昨夜华堂歌舞人。秉烛朝天遂不回，路人弹指望高台。墙东便是伤心地，夜夜秋萤飞去来。  

【`元刘秉忠诗`】  

《佳人》：锦心绣口性萧闲，学海波澜挹不乾。奇语八篇传欲满，阳春一曲和皆难。佩兰袭袭生风韵，怀玉温温辟雪寒。别后佳人渺何许，倚楼空咏碧云端。  

【`宋王炎双溪集`】  

《清江劝驾送举人》二首：藏山有良玉，潜渊有明珠。宝气露光彩，见者讵肯遗。贤王抱良贵，又与珠玉殊。方其未遇时，眇然一布章。时来取通显，乘轩而执。鹤书出阊阖，嗣圣清明初。弹冠今汇征，上天衢。显亲与事君，忠孝当无亏。黄堂暂虚位，劝驾属守丞。金石方遏密，不敢歌鹿鸣。吉蠲置觞豆，少洽宾主情。西风吹桂枝，马首将东行。春官奏高第，天子开延英。亲策降请问，健论抒丹诚。解褐跻月无仕，何止为身荣。二刘与三孔，至今流芳馨。愿言踵前修，勉矣垂令名。  

【`吕南公集`】  

《古人》：古人已往知无奈，犹被后人兴蠢怀。前亦人焉后亦人，患自口强心不逮。杨雄比孟必有辨，马卿慕蔺良足怪。未充志气徒好名，醇醪岂不因糟哉。  

【`晁景迂集`】  

古人愁已极，今我不用愁。去日已忽忽，来日谅悠悠。便能如此志，终恐惭白头。经月不读书，闭目得自求。不如悬车好，便复外言不。  

【`方秋崖集`】  

《古人行》：古人二十四，已自取侯印。加我三十一，拥褐猿猱径。古人三十六，已自叹头颅。加我十九年，雪颔埋霜。春风秋月五十五，青山白云自今古。与其浮沉于不卿不相之间，孰愈自适于老圃老农之伍！休休休，仰面看人吾所羞。莫莫莫，天下事堪几回错。既不能致君乎唐虞，又不能收身乎椎渔。提携手版聊复尔，安用局促辕下驹？昌黎老韩大小大，光范三书看渠破。号天器地为一官，宰相须还贾耽做。不如荷葭坞中之把茅，卧听松风三峡涛。开门夜半划长啸，已矣古人山月高。  

【`中兴江湖集`】  

《敖陶孙思古人》：思古人，思古人，古人若日月，我欲剖棺斫出古人心。惟见苍苔漫白骨，请陈古人心。君勿听客言，古人惟一真。可使风俗皆还淳。杀鸡不及林宗，炊黍不候庞公。雪中安道兴适尽，坐上公荣樽已空。呼酒径劝君。欲眠即遣客。嵇康巨源不为绝，戴崇彭宣本相得。徐庶失老母，密如元德不能夺之臣。严陵薄宦情。狎如文叔不能止之客，包胥伍员不失其为友。羊陆抗，不害其为敌。我有蒸壶，安事隐语？我但食韭，安用多种？割肉无知方朔真，拿金岂即刘义勇。古人心事有如此，何至颜色相媚奉。道衰舜仁义，世乱生奸雄。君知臧否不挂口，正虑匕首勘其胸。我生恐无用，我死知无闻。作书预与儿辈诀，葬时定觅要离坟。  

【`唐白居易诗`】  

《新丰老人》：不知何处翁，相逢道路中。眼昏耳复聋，鹤发大龙钟。忽闻鸡犬声，便认作新丰。嗔人问姓字，不肯通年几。隔夜事不记，却说前朝事。欲语先涕零，曾见太上皇。东西幸两京，年年十月来华清。当时身是小儿队，随从教坊常入内。夜半犹闻羯鼓声，平明传报渔阳背。身遭虏劫西复东，驱为肉寨当兵锋。万人杀尽一身在，脱身幸得归秦中。山川依然闾巷改，亲识静尽田园空。往来行乞官路上，饥时烈日寒时风。百年人事信无穷，得失存亡若转蓬。请看今日新丰老，便是当年塞上翁。  

【`僧峦诗`】  

《逢老人》：路逢一老翁，两鬓白如雪。一里三里行，四回五回歇。  

【`耿氵韦诗`】  

《路傍老人》：老人独坐倚官树，欲语潸然泪便垂。陌上归心无产业，城边战骨有亲知。余生尚在艰难日，长路多逢轻薄儿。绿水青山虽似旧，如今贫后复何为。《代园中老人》：庸赁难堪一老身，皤皤力役在青春。林园手种唯吾事，桃李成阴归别人。  

【`钱起诗`】  

柏崖老人号无名先生，男削发，女黄冠，自以云泉独乐，命予赋诗。古也忧婚嫁，君能乐性肠。一作道场长男栖月宇，少女衤玄霓裳。问尔餮霞处，春山芝桂傍。鹤前飞九转，壶重驻三光。与我开龙峤，披云静药堂。胡麻兼藻绿。石髓隔花香。帝力言何有，椿年喜渐长。然高象外，宁不傲羲皇。  

【`崔颢诗`】  

《咏江畔老人怨》：江南年少十八九，乘舟欲渡青溪口。青溪口一作忽逢江边一老翁，鬓眉皓白已衰朽。自言家代仕梁陈，垂朱拖紫三十人。两朝出将复入相，五世叠鼓乘朱轮。父兄三叶皆尚主，子女四代为妃嫔。南山赐田楼御苑。北宫甲第连紫宸。直言荣华未休歇，不觉山崩海将竭。兵戈乱入建康城，烟火连烧未央阙。衣冠士子陷锋刀，良将名臣尽埋没。山川改易失市朝，衢路纵横填白骨。老人此时尚少年，脱身走得投海边。罢兵岁余未敢出，去乡三载方来旋。蓬蒿忘却五城宅，草木不识青溪田。虽然得归到乡土，零丁贫贱长辛苦。采樵屡入历阳山，刈稻常一作尝过新林浦。少年欲知老人岁，岂知今年一百五。君今少壮我以衰。我昔少年君不睹。人生贵贱各有时，莫见羸老相轻欺。感君相问为君说，说罢不觉令人悲。  

【`李端诗`】  

《赠江上老人》：白首独一身，青山为四邻。虽行故乡陌，不见故乡人。  

【`方玄英诗`】  

《赠江上老人》：潭底锦鳞多识钓，未投香饵即先知。欲教鱼目无分别，须学揉蓝染钓丝。  

【`顾况诗`】  

《越州局席看弄老人》：不到山阴十二春，会中相见白头新。此生不复为年少，今日从他弄老人。  

【`元稹诗`】  

《别孙村老人》：年年渐觉老人稀，欲别孙翁泪满衣。未死不知何处去，此心终向此原归。  

【`宋刘分攵彭城集`】  

《次韵和范内翰西圻老人诗》：大行宫车千乘强，翠华晚驾烟苍苍。龙髯堕地长秋草，白云悠悠飞帝乡。先驱轶出寒门外，天宇廖廓初无傍。凄风疾雨洒道路，万灵奔走谁非常。汉家德泽遍四海，戎夷执绋虚边疆。飞喙息愿效死，以彼壤冗皆容光。词臣宗功笔力壮，感激顾遇思揄扬。周宣中兴在云汉，武皇最著惟宣防。道老翁话旧事，面目黧黑情摧伤。赐缣如雪身独得，无衣自幸方同裳。桑田变海不可测，恸哭白日悲风长。君不见，封禅之君皆不死，岂以衣冠之葬疑轩皇。  

【`刘公是先生集`】  

富谷老人臧用，自云本京师兵士，咸平中，没番五十余年矣。白发衰翁双涕零，鲁随诸将战咸平。一捐左衽迷归路，却问中华似隔生。思报汉恩身已朽，耻埋胡壤死无名。今朝纵观非佗意，得见官仪眼自明。  

【`李端叔始溪集`】  

《和东坡赠岭上老人》：过眼崎岖等劫灰，到头荣悴本谁裁。须知此老心如铁，看尽行人几往回。  

【`葛立方归愚集`】  

《赠施尧年老人》：何须石室秘仙书，家有云英尚药炉。奕世大年缘底事，知君华胄出肩吾。从今九夏即期顾，小楷犹搜贺雨诗。未得雨时曾过我，见君忧色上眉。谒臾筇步后吴，茅帘枳落水平铺。大儿侍侧霜飘领，犹着荆衣学弄乌。  

【`王质雪山集`】  

《寄峡石老人》：白沙渡口见丰眉，袖角槎牙出好诗。愿得杨秋水去，共看明月堕琉璃。  

【`僧文诗`】  

《老人》：老人方外人，观物又观身。得性无今古，随时亦故新。梅容微笑腊，柳意暗藏春。除是同怀者，知予此语真。  

【`永阳志`】  

《蔡向诗赠幽谷老人》：绍兴丙子芒鞋踏破两淮尘，梦断邯郸迹未陈。唳鹤啼猿犹有恨，岩花涧草总相亲。三生顿悟旧缘在，一笑还惊熟处新，瓶钵赍添风月满，与君同是再来人。  

【`华赵二先生南征录`】  

《华岳诗呈古洲老人》：分周清之韵卫霍勋名李杜才，才过四十也心灰。俗尘超少便披拂，诗料空多难剪裁。时事谩提眉便皱，家怀未说眼先开。朱帘便倩梅香挂，要放银蟾入座来。赵希蓬和：今来古往几人才，俯仰之间迹便灰。藻鉴媸妍空自眩，权衡长短莫能裁。浮生转兮朱颜改，造物何时青眼开。富贵而今休着意，任渠追户打门来。  

【`孙觌鸿庆居士集`】  

《赠竹庵静老人》：争名计身后，逐利了目前。道人一弹指，永断三生缘。起灭水上沤，聚散风中烟。纷纷阅凋谢，东海今桑田。缟发出古颅，秀眉覆两颧。已超人天上，遂拍佛祖肩。茅斋立万竹，荫此碧玉掾。缘暗云扰扰，清幽露娟娟。我老无家舍，余地寄一厘。不辞供井，辛苦送华颠。  

【`眉山唐子西集`】  

《云南老人行》：云南老人老无力，藜杖支腰垅头立。道逢蜀客话平生，时复仰天长太息。自言贯属泸水湄，泸水边徼滨獠夷。夷人之性类蛇豕，频肆毒螫为疮痍。十五年前多寇盗，一境骚然不相保。民禾收刈虏人家，戎马偷衔汶江草。近来风俗都变移，卷却旌旗张酒旗。牛羊村落晚晴处，烟火栖台日暮时。两眼昏花两鬓雪，喜见升平好时节。茆屋横吹一笛风，野店携归半瓶月。问翁致此何因缘，道是江阳太守贤。鼓琴弦歌不生事，十年静治安吾边。郑国国侨去已久，谁信人间准前有。异日刊为德政碑，请问云南陇头叟。  

【`王炎双溪集`】  

《追念鳙溪老人》：交游太半上青云，可使斯人竟陆沈。寒日乱山皆惨色，北风古木亦悲吟。伤情空拜丹青像，提耳不闻金玉音。舐墨欲书耆旧传，无言三叹我何心。  

【`陆游剑南续集`】  

《若邪村老人》：昔闻若邪村，意象乃物外，皤然阡陌间，来往几鲐背。无论百岁翁，甲子数至再。我来亲见之，殊未辍耕耒。曩事一一言，多闻杂谆诲。回头指丁壮，此是曾玄辈。有翁又过我，家有孙五代。指呼取斗酒，山果杂细碎。顾我使之年，惭缩不能对。恭惟大父行，不觉投杖拜。养生惟一啬，此在吾术内。翁能信践之，成就乃尔大。我今才耄及，耳目已愦愦。长庚虽余辉，敢与明月配。  

【`刘后村集`】  

《大梁老人行》：大梁宫中设毡屋，大梁少年胡结束。少噫笑，老人悲，尚记二帝蒙尘时。呜乎！国君之雠通百世，无人按剑决大议。何当偏师缚颉利，一驴驮载送都市。  

【`宛陵群英集`】  

《刘得之题松下老人图》：建平王宰特此献贡南氵倚。古松苍髯枝屈铁，失笑相惊在岩穴。老翁手持绿玉杖，独立西风双鬓雪。悠然野服山家容，平生我亦怀高风。鼓泽归来入图画，真有人间靖节翁。李伯时亦曾画松下渊明图。  

【`诗海绘章`】  

《刘景文西山老人行》：善治一家称主人。奴耕婢爨鸡司晨。置之得所坐取备，何必百事皆躬亲。为主汲汲尽无获，道路锥刀长苦辛。君不见，西山老人不出户，索酒烹羊呼四邻。  

【`胡仲弓苇航漫游藁`】  

山中逢老人诗：头白不知今几龄，儿时犹及见升平。可怜野老无知识，却认钱塘是汴京。  

【`江阳谱集`】  

《范子长右石老人诗》：欹右堂空怒翼垂，清泉赴壑两鱼嬉。道人强欲安楼宇，闲却南边一半奇。  

【`元王恽秋涧集`】  

《乐闲老人歌》：奴歌总管姓柏德，我继昌，以小字行，盖灞陵旧将军也。今闲居邓下，自号乐闲老人。闻予名甚喜，询所以襟抱，有不期同而同者，千里求诗，此意不可辜也，因赋是歌以赠。庶几酒酣耳热后，放声而歌之，犹足以见故家余习云。浮生扰扰驹过隙，守虏抱囚真可惜。晦明光景一月间，开口笑谈能几日。一闲未老方是闲，已老谋闲何所及。须信闲人是贵人，束缚轩裳梏亡客。况复筋骸血气衰，圣有嘉言戒贪得。乐闲老人达此理，自放闲身乐山水。君侯年甫五十，解官归卧南阳庐。风云寤寐鞍马事，锦鞲脱落秋鹰孤。飞扬跋扈竟何用，此身健在闲为娱。大挂壁龙在匣，追逐弋钓须凫鱼。有时逸气蟠不尽，犹拟去射南山菟。君不见，邵平东陵时，何若瓜田心自如。后堂种竹前圃蔬，月下自理渊明锄。客来大笑犹有事，茶铛煮月糟丘铺。古人往往以乐老，此意殆与君相符。我今天地亦佚老，闻君此怀良起予。何当杖屦与君约，江山佳处身岩居。半山唤起浮休仙，洼尊一醉倾吾余。风流肯落六客后，吟啸当作三贤图。醉中为  

捋桓侯须，君其乐矣歌呜呜。《题涂水老人赵君诗卷》：豪杰并门自昔闻。傥来轩冕等浮云。潇然独老琴书乐，涂水看来只赵君。老鹤昂藏不受羁，九皋心与野云期。翩翩不坠中郎业，又向诗书得蔡姬。《乐全老人诗》：乐全老子见轻安，杖屦西城日往还。论福有孙应有子，闲居非水一非山。春风满意花遮眼，晓镜浮光酒晕颜。九老有图宜健羡，一生班列素侯间。  

【`王沂伊滨集`】  

《高空老人》诗：高空之山多仙灵，山泉可酿田可耕。烟消日出紫翠横，仿佛羽盖扬霓旌。高空山人世簪缨，玉壶满贮冰雪清。风流不减谢内史，翰墨欲压山玄卿。今年七十发未白，胸中梨枣栽已成。焚香永昼鸾鹤下，横笛清夜蛟龙惊。碧莲供吸酒，过客或骑鲸。便令呼麻姑，共谒王方平。握手一笑三千龄，抚顶何劳授长生。  

【`张思廉诗`】  

《赋贺氏江乡老人》：不住镜湖曲，来居扬子村。吴霜衰晚鬓，海月净衡门。潮信蒹葭湿，风花岛屿昏。夕阳沙觜树，闲步引诸孙。  

【`杨仲弘诗`】  

《题屏风画商山四老人》：飞雪洒遥野，衡波荡无垠。蟠蟠山谷间，居此四老人。下焉民庶师，上作王家宾。清风眇何许，驰想寂寞滨。  

【`杨铁崖集`】  

《寿岩老人歌》：寿岩老人者，吴与钦先生德载也。老人仕宋，为都督计议官，宋革，老人奋义兵不肯送降款。天兵募生致其人，义其言议而官之。老人裂其版授书，即遁隐长山之石岩。岩生冬青万年之枝，老人遂号寿岩。又自志以文去。老人之死四十年，其孙骥出其手泽，求余歌之。寿岩老人宋都督，不肯新朝食周粟。水晶国里七宝山，别有天地非人间。山中黄石眠怒虎，圯上传书曾有语。归来牧羊寻赤松，万年枝上盘冬龙。冬龙万年与石斗，老人一杯持自寿。炼色未补天南孔，读空坐见瀛洲生软红。呜呼！寿岩丈人兮元不死，南斗化石齐崆峒。  

【`国朝僧宗泐全室集`】  

《东皋老人歌》：东皋老人七十余，眼明能读细字书。年来不肯城郭住，无事只爱东皋居。东皋所居良不俗，松竹桑榆翠为屋。前畦后圃相映花，满眼儿孙美如玉。老人心中乐闲旷，时时倚杖东皋上。鸟纱侧裹酒半酣，目送飞云度青嶂。吾知老人与世违，东皋幽处无是非。吁嗟讠木迫何所为，世间富贵多危机。  

【`谢肃密庵藁`】  

《题圯桥老人图》：处处江山起战尘，谷城犹可著闲身。还将天下安危计，都付桥边进履人。  

【`宋张椿龄蒲衣集`】  

《思高人》：仙人昔是瑶池客，佩玉鸣鸾生羽翮。骑鲸千载说白云，弱水三万那可隔。蓬瀛深处乃其家，无限真仙衣绛霞。相呼酌醴劝蟠桃，安期大枣端如瓜。龙吟虎啸众乐奏，神芝瑞草生奇葩。愿将此意踵太古，自然之道非特夸。  

【`舒岳祥诗`】  

《高人》：云日弄轻，前溪给缓寻。燕翻红雨乱，莺出翠微深。迥矣苏门啸，怀哉梁父吟。高人不可见，谁见此时心。  

【`僧文诗`】  

《闲人》：不求富贵不嫌贫，天地悠悠任此身。飞步任教趋要路，好怀到底属闲人。自归白屋交游远，认得青山面目真。平地退藏知是实，太行从古有摧轮。  

【`姬知常云山集`】  

《闲人》：风林月障照山花，岩石流溪共一家。唯有闲人堪作主，无情无我伴烟霞。  

【`刘文贞公集`】  

《闲人》：袖舞东风半醉颠，一身闲似洞中仙。调和血气于诗里，拨置功名在酒边。喜雁传将春早信，嗔莺啼破日高眠。近闻浅却蓬莱水，又别麻姑几许年。  

【`唐杜工部集`】  

《幽人》：孤云亦群游，神物有所归。麟凤在赤霄，何当一来仪。往与惠询辈，中年沧洲期。天高无消息，弃我忽若遗。内惧非道流，幽人见瑕疵。洪涛隐语笑，鼓蓬莱池。崔嵬扶桑日，昭曜珊瑚枝。风帆倚翠盖，暮把东皇衣。咽漱元和津，所思烟霞微。知名未足称，局促同山芝。五湖复浩荡，岁暮有余悲。梦弼曰：麟疑作灵。赵曰：《南史?宝志》见。徐陵曰：天上石麒麟也。则麟亦可言在赤霄矣。欧公曰：惠询辈谓惠袁许询也。梦弼曰：见一作在。孝祥曰：中黄经但服元和除五谷，必获寥天得其录。注云：服元和，谓咽津液。师曰：按《唐史拾遗》，惠昭荀珏与甫友善，常以诗倡酬，故子美此诗思之也。此拾遗必因甫诗创此二子，何其无名独见识也？甫诗无此酬倡。  

【`李商隐诗`】  

《幽人》：丹灶三年火，苍崖万岁藤。樵归说逢虎，棋罢正留僧。星斗同秦分，人烟接汉陵。东流清渭苦，不尽照衰兴。  

【`宋李跨鳌先生集`】  

《访幽人》：柴骝摇玉东城东，绿眉少年双颊红。扫尘先过风骚客，豪气几吞云梦泽。新诗一夜急春风，飘落樱桃点窗白。青烟昼覆琉璃瓦，何时投袂歌王孙。归去来，黄陵老鸦啼日昏。  

【`沈氏三先生集`】  

沈括《幽人》篇：幽人步影转春阳，情多无那不成章。恨楼未高着鞭望，南陌无人但垂杨。天边梦来情满床，梦短数觉宵若长。起坐作琴舞闺猖，古垅水中月茫茫。蜘蛛做网着屠苏，蜻蜒故来晕罗襦。醮君柏酒情莫疏，无情可能学哺鸪。  

【`元刘静修集`】  

《幽人图》二首：无媒路径草萧萧，山鬼修篁梦转遥。手然幽香意何远，为谁终日面苕尧山。涧响无心和考，云容有意近长安。野猿窥破中宵梦，却恐山灵不易谩。  

【`唐孟郊诗`】  

《赠主人》：斗水泻大海，不如泻枯池。分明贤达交，岂顾豪华儿。海有不足流，豪有不足资。枯鳞易为水，贫士易为施。幸睹君子席，会将幽贱期。侧闻清风议，如饮黄金卮。此道与日月，同光无尽时。  

【`鲍溶诗`】  

《代楚老酬主人》：流年为我乡，扁舟为我宅。二毛去天远，几日人间客。瞳瞳衔山景，眇眇翔云迹。从时无定心，病处不暖席。烦君问岐路，为我生凄。百年衣食身，未死皆有役。曾伤无遗嗣，纵有复何益。终古北邙山，樵人卖松柏。  

【`吕温诗`】  

《河中城南姚家浴后赠主人》：新浴振轻衣，满堂寒月色。主人有美酒，况是曾相识。  

【`赵嘏诗`】  

《宿长水主人》：白云溪北丛岩东，树石夜与潺通。行人一宿翠微月，二十五弦声满风。  

【`豆庐复诗`】  

《落第留别主人》：客里愁多不记春，闻莺始叹柳条新，年年下第东归去，羞见长安旧主人。  

【`曹邺诗`】  

《别主人》：酒尽君莫沽，壶倾我当发。城市多嚣尘，还山弄明月。  

【`素娥诗］《别主人》：妾闭闲房君路岐，妾心君恨两依依。鬼神倘遇巫阳伴，必逐朝云暮雨归。  

【`韦洵美诗`】  

《答素娥》：别恨离群自古闻，此心难舍意难论。承恩必若颁时服，莫使沾濡有泪痕。  

【`孟浩然诗`】  

《戏主人》：客醉眠未起，主人呼解酲。已言鸡黍熟，复说瓮头清。  

【`宋刘公是先生集`】  

《呈主人》：世上年华似车毂，俗中形态若樊笼。解开绛帐陈红粉，何必通儒独马融。雨催春意苦无多，柳色花香柰汝何？虽举一樽属明月，小垂手舞缓声歌。  

【`唐王建诗`】  

《思远人》：妾思常悬悬，君行复绵绵、征途向何处，碧海与青天。岁久自有念，谁令长在边。少年若不归，兰室若黄泉。  

【`张藉诗`】  

《思远人》：野桥春水清，桥上送君行。去去人应老，年年草自生。出门看远道，无信向边城。杨柳别离处，秋蝉今复鸣。  

【`中兴江湖集`】  

《永嘉翁氏寄远人诗》：秋气日凄清，秋衣殊未成。在家犹不乐，行路若为情。几处看山色，暮天闻雁声。思君有幽梦，夜夜出江城。  

【`宋曹勋诗`】  

《思远人》：有美人兮天之涯，食兰菊兮服锦衣，披琼简兮规天维。隔昆丘之遐阻兮，限弱水之漫弥。曾古人之莫吾知兮，旷千载而不归。岁冉冉其将暮兮，俨吾驾而不可以徒回。几逍遥于山阿，思夫君于式微。  

【`欧阳公集`】  

《思远人》词《临江仙》：刘郎何日是来期，无心云胜伊。行云解傍山扉，郎行去不归。强匀昼，又芳菲，春深轻薄衣。桃花无语伴相思，阴阴月上时。  

【`刘龙洲词`】  

《贺新郎》：院宇重重掩，醉沉沉亭阴转午。绣帘高卷。金鸭香浓喷宝篆，惊起雕梁语燕。正架上酴开遍。嫩萼梢头舒素脸，似月娥初试宫庄浅。风力嫩异香软，佳人无意拈针线。辶尧朱栏，六曲徘徊，为他留恋。试把花心。轻轻数，暗计归期近远。柰数了依然重怨。把酒问春春不管，枉教人只任空肠断。肠断处，怎消遣。  

【`赤城词`】  

《鹧鸪天》：芳树阴阴脱晚红，余香不断玉钗风。薄情夫婿花相似，一片西飞一片东。金翡翠，纟肃芙蓉。从教入户笑床空，蓝罗裙子休无赖，只与离人结短封。  

【`周紫芝词`】  

《宴桃源》：帘幕疏疏风透，庭下月寒花瘦。宽尽沈郎衣，方寸不禁愁。难受，难受，灯暗月斜时候。  

【`唐鲍容诗`】  

《客舍逢乡人旋别》：惊鸿一断行，天远会无因。无因忽相会，感叹若有神。我乡路三千，百里一主人。一宿独可恋，何况旧乡邻。牢落岁华宴，相怜客中贫。迎霜君衣暖，与我同一身。谁在天日下，此生能不勤，青萍寄流水，安得长相亲。明发更远道，山河重苦辛。  

【`王贞白灵溪集`】  

《戏赠乡人》：前年内殿考文华，咫尺天颜隔绛纱。御榜早闻传异国，乡人犹似薄东家。中宵纵匣冲星剑，临水难留上汉槎。明日春风动行色，惟愁重别故林花。  

【`宋刘公是先生集`】  

《示乡人陈生》祖母之侄曾孙我祖学庐山，潜光玩诗书。君家独先觉，一见矜里闾。固有如陈平，长贫贱者乎。青云果自致，远鉴惊群愚。鸣凤兆有妫，懿占信不诬。粲然诸子贤，仕各列大夫。号称万石君，盛事衣冠无。声华辉图史，岂独荣榆。外族继清高，耻为事物拘。未尝入城府，奕世风不渝。宜有羔雁求，怪其久阙如。君来就乡赋，信足光庆余。郡守劝驾行，紫庭与计俱。努力事学问，豫章濯扶疏。游子怀故乡，矧伊接葭莩。勉率为歌诗，尚能念起子。  

【`项安世诗`】  

《次韵谢处州乡人》二首：听说江湖万里身，十年流转狎波神。乡心只羡秋鹰急，世味何如腊蚁醇。耳识吴音疑故旧，眼看南士觉尖新。袖中诗句清如许，何啻他乡见似人。黄花和露作深秋，志士临风惜壮猷。靡靡道途空接浙，摇摇心事剧悬旒。儿时种木今盈抱，老去还家莫漫游。侧耳乡书上霄汉，圣朝宾贡似成周。  

【`沈氏三先生集`】  

《赠故乡人》：我家已破出他乡，如连如卓方阜昌。岂料囊金随后散，一齐开铺鬻文章。我今滨死只如许，二友犹堪望轩翥。从头借问向来谁，十室九人非旧主。  

【`张舜民画墁集`】  

《长盘岭遇张复乡人》：马头已匝三千里，故国轻抛二十春。一片青山双鬓白，长盘岭下见乡人。  

【`元陈杰诗`】  

《郊行遇乡人》：乱后江滨路，跫然客里声。依稀认维梓，邂逅语斑荆。邑里今安否，亲交半死生。松揪十年泪，和酒对君倾。  

【`国朝高季迪缶鸣集`】  

《逆旅逢乡人》：客中皆念客中身，唯汝相逢意更亲。不向灯前听吴语，何由知是故乡人。  

【`唐李翰林集`】  

《驾去温泉后赠杨山人》：少年落魄楚汉间，风尘萧瑟多苦颜。自言管葛竟谁许，长吁莫错还闭关。齐贤曰：《史记》郦食其家贫，落魄楚汉间，乃兴元以东，彭城以西。管葛者，管仲诸葛亮也。文中子刘伶，古之闭关人也。阮逸曰，闭关喻藏身也。士贝斌曰：曹植诗，蒙雾犯风尘。《窦融传》论曰：始以豪侠为名，援起风尘之中。魏武帝《苦寒行》，树木何萧瑟。一朝君王垂拂拭，剖心输丹雪胸臆。忽蒙向日回景光，直上青云生羽翼。齐贤曰：《名都篇》，白日西南驰。史须贾曰：君能自致于青云之上。魏文帝诗：身体生羽翼。士贝斌曰：《邹阳书》曰，两主二臣，剖心拆肝，岂移于浮辞哉？王粲《登楼赋》：气交愤于胸臆。曹植《求通亲亲?表》：若葵藿之倾太阳，虽不为回光，然向之者诚也。臣窃自比于葵藿，若垂三光之明，是在陛下。孔稚圭《北山移文》曰：干青云而直上。幸陪鸾辇出鸿都，身骑飞龙天马驹。王公大人惜颜色，金璋紫绶来相趋。齐贤曰：明堂位曰鸾车，有虞氏之路。注：鸾，有鸾和也。《礼书》荀卿曰：辇舆就马，则辇在人，驾在马也。《后汉》《灵帝纪》，置鸿都门学生。注曰：鸿都，门名也。于内置学。唐禁中有飞龙厩。《西域传》：大宛国峤山上，有马不可得，因取五色牝马置其下，与集生驹，号天马。《子徐乐书》：身非王公大人名族之后。士贝斌曰：《汉书》元鼎四年马生渥洼水中，作天马之歌。《前汉?百官表》，丞相秦官金印紫绶。当时结交何纷纷，片言道合惟有君。待吾尽节报明主，然后相携卧白云。士贝斌曰：苏武诗：结交亦相因。谢灵运诗：采药白云隈。《送蔡山人》：我本不弃世，世人自弃我。一乘无倪舟，八极纵远。燕客期跃马，唐生安敢讥。采珠勿惊龙，大道可暗归。故山有松月，迟尔玩清晖。齐贤曰：《庄子》，夫欲勉于形者，莫如弃世，弃世则无累矣。鲍照诗：君平独寂寞，身世两相弃。列子曰：至人挥斥八极，神气不变。《史记》：蔡泽，燕人，从唐举相。唐举熟视而笑曰：先生昂鼻巨肩，魁颜蹙齄，膝挛。吾闻，圣人不相，殆先生乎？蔡泽知唐举戏之，乃曰：富贵，吾所自有，所不知者，寿也。举曰：先生之寿，从今以往者四十三岁。泽笑咏而去，谓御者曰：吾持梁刺齿跃肥马，疾驱，怀黄金之印，结紫绶于腰，揖让人主之前，食肉富贵，四十三年足矣。庄子曰：千金之珠，必在九重之渊，而骊龙颔下。子能得珠一者，必遭其睡也。  

士贝斌曰：老子曰：大道甚夷，民好径。谢灵运诗曰：昏旦变气候，山水含清晖。清晖能娱人，游子澹忘归。又，溟涨无端倪。《寄王屋山人孟大融》：我昔东海上，劳山餐紫霞。亲见安期公，食枣大如瓜。中年谒汉主，不惬还归家。朱颜谢春辉，白发见生涯。所期就金液，飞步登云车。愿随夫子天坛上，闲与仙人扫落花。齐贤曰：颜延年诗，本自餐霞人。《吕氏春秋》曰：沈尹筮曰：耦世接俗，子不如我。餐霞练气，我不如子。李少君曰：英臣见安期生，食巨枣大如瓜。陆士衡《短歌行》曰：苹以春晖，金液，丹法见前。天坛在王屋山，张仙人之居在其南。士贝斌曰：《庄子》：其生也有涯。《春秋命历序》曰：人皇乘云车出谷口，曹植《洛神赋》：六龙俨其齐首，载云车之容裔。鲍照诗：飞步游秦宫。《神仙传》：汉武帝闲居，上忽有一人乘云车，驾白鹿，从天而下，帝问为谁，答曰：我山中卫叔卿也。《寄弄月溪吴山人》：尝闻庞德公，家住洞湖水。终身栖鹿门，不入襄阳市。夫君弄明月，灭景清淮里。高踪邈难追，可与古人比。清扬杳莫睹，白云空望美。待号辞人间，携手访松子。齐贤曰：《后汉》《逸民传》：庞公，南郡襄阳人，居岘山之南，未尝入城府。刘表数延请不能屈。后携妻子登鹿门山，因采药不反。《襄阳记》：鹿门山，旧名苏岭山，建武中习郁立神祠于山，刻二石鹿夹神道口，俗因呼鹿门庙，因所名山。傅长虞诗：岂不企高踪，麟趾邈难追。晋武帝问王戎曰：夷甫当世谁比。戎曰：未见其比，当从古人中求耳。《毛诗》云：清扬婉兮，注眉目之间。赤松子，神农时雨师，服水玉，教神农能入火。士贝斌曰：《汉书》张良曰：愿弃人间事，从赤松子游耳。曹植诗：松子久吾欺，时携手同行。  

【`杜工部集`】  

《寄司马山人十二韵》：关内昔分袂，天边今转蓬。驱驰不可说，谈笑偶然同。道术曾留意，先生早击蒙。家家迎蓟子，处处识壶公。长啸峨嵋北，潜行玉叠东。有时骑猛虎，虚室使仙童。发少何劳白，颜衰肯更红。望云悲坎坷，毕景羡冲融。丧乱形仍后，凄凉信不通。悬旌要路口，倚剑短亭中。永作殊方客，残生一老翁。相哀骨可换，亦遣驭清风。洙曰：《后汉》《方术传》，蓟子训有神异之道。既到京师，公卿已下候之者，坐上常数百人。费长房为市掾，市中有老翁卖药，悬一壶于肆头，及市罢，则跳入壶中。市人莫之见，惟长房于楼上睹之，异焉，因往再拜，翁乃与俱入壶中。赵曰：《史记》云：摇摇悬旌，无所终薄。洙曰：《庄子》，夫列子御风而行冷然。《寄张十二山人彪三十韵》：独卧嵩阳客，三违颖水春。艰难随老母，惨澹向时人。谢氏寻山屐，陶公漉酒巾。群凶弥宇宙，此物在风尘。历下辞姜被，关西得孟邻。早通交契密，晚接道流新。静者心多妙，先生艺绝伦。草书何太苦，诗兴不无神。曹植休前辈，张芝更后身。数篇吟可老，一字买堪贫。将恐曾防寇，深潜托所亲。宁闻倚门夕，尽力洁食晨。疏懒为名误，驱驰丧我真。索居犹寂寞，相遇益愁辛。流转依边檄，逢迎念席珍。时来故旧少，乱后别离频。世祖修高庙，文公赏从臣。商山犹入楚，渭水不离秦。存想青龙秘，骑行白鹿驯。耕岩非谷口，结草即河滨。肘后符应验，囊中药未陈。旅怀殊不惬，良三觌眇无因。自古皆悲恨，浮生有屈伸。此邦今尚武，何处且依仁。鼓角凌天籁，关山信月轮。官场罗镇碛，贼火近洮岷。萧瑟论兵地，苍茫斗将辰。大军多处所，余孽尚纷纶。高兴知笼鸟，斯文起获麟。穷秋正摇落，回首望松筠。鹤曰：嵩阳、颖水，皆在河南。洙曰：谢灵运好登陟，常着木屐，上山则去前齿，下山则去后齿。陶渊明酒熟，取头上葛巾漉酒毕，还复着之。黄曰：此物指彪也。梦弼曰：历下关西，公言昔与彪相聚之地。赵曰：后汉姜肱，有兄弟四人，居贫，作一布被而共之。洙曰：《列女传》，孟子之母，凡三徙，而舍学宫之旁。孟子嬉戏，于是为俎豆，揖让进退。孟母曰：真可以居吾子矣！梦弼曰：魏曹植，字子建，能诗。汉张芝，字伯英，好草书。洙曰：薛包，事母至孝，凡出入必有时，未尝违也。至期，母必倚门望之，包必至矣。束广微补亡，南陔诗：馨尔夕膳，洁尔晨食。边徼，边境也。《礼记》：儒有席上之珍，以待聘。《后汉志》光武立高庙于洛阳，四时裕祀，高帝为太祖，一岁五祀。梦弼曰：此喻肃宗重建七庙也。洙曰：《左传》，晋侯赏从亡者，介之推不言禄，禄亦不及。青龙，乃道家存想之术。周真义入龙峤山，见羡门子乘白鹿而行。扬子：谷口郑子真，耕于岩石之下。汉文帝时，河上公结草为庵，于河滨读《老子》，帝驾往诣之。晋葛洪有《肘后方》数卷。赵曰：四镇皆置官场，收赋敛以供军须也。鹤曰：镇碛，如北庭都护府，有神山镇，及有小碛是也。梦弼曰：洮岷，言临洮岷山也。彦辅曰：潘岳《秋兴赋》，犹池鱼笼鸟，而有江湖山薮之思。梦弼曰：孔子《春秋》起于获麟。葛常之《韵语阳秋》曰：子美诗以后二句续前二句处甚多。如《寄张山人》诗：曹植休前辈，张芝更后身。数篇吟可老，一字买堪贫。《喜弟观到》诗云：待尔嗔鸟鹊，抛书示。枝间喜不去，原上急曾经。《晴诗》云：啼鸟争引子，鸣鹤不归林。下食遭泥去，高飞恨久阴。《卧病》诗云：滑忆菰饭，香闻锦带羹。溜匙兼暖腹，谁欲致瓮。如此之类多此格，起于谢灵运《庐陵王之墓下诗》云：延州叶心许，楚老昔兰芳。解剑意何及，抚坟徒自伤。李太白亦时有此格：毛遂不堕井，曾参宁杀人。虚言误公子，投杼感慈亲。是也。  

【`耿伟诗`】  

《联句多暇赠陆三山人》：一生为墨客，几世作茶仙。氵韦喜是攀兰者，非负鼎贤。羽禁门闻曙漏，顾渚入辰烟。氵韦拜井孤城里，携笼万壑前。羽闲暄悲异趣，语默取同年。氵韦历落惊相偶，衰嬴猥见怜。羽诗书闻讲诵，文雅接兰筌。氵韦未敢重芳席，焉能弄彩片戋。羽黑池流砚水，径石涩苔钱。氵韦何事亲香案，无端狎钓船。羽野中求逸礼，江上访遗编。氵韦莫发搜歌意，予心或不然。羽《赠韦山人》：失意成逋客，经年独掩扉。无机狎鸥惯，多病见人稀。流水知行潦，孤云伴采薇。空斋莫闲笑，心事与时违。  

【`岑参诗`】  

《送刘山人归洞庭》：却共孤云去，高眠最上峰。半湖乘早月，中路入疏钟。秋尽虫声急，夜深山雨重。当时同隐者，分得几株松。  

【`郎士元诗`】  

《赠强山人》：或棹轻舟或杖藜，寻常适一作随意钓前溪。草堂竹迳在何处，落日孤烟寒渚西。  

【`王维诗`】  

《郑霍二山人》：翩翩繁华子，多出金张门。幸有先人业，早蒙明主恩。童年且未学，肉食鹜华轩。岂乏林中士，无人献一作荐至尊。郑公老泉石，霍子安丘樊。卖药不二价，著书盈万言。息阴无恶木，饮水有清源。吾贱不及议，斯人竟谁论。  

【`钱起诗`】  

《寄任山人》：天阶崇黼黻，世露有趋竞。独抱中孚爻，谁知苦寒咏。行潦难朝海，散材空遇圣。岂无鸣凤时，其如问津命。所思青山郭，再梦绿罗迳。林泉春可游，羡尔得其性。  

【`孟浩然诗`】  

《上已日，涧南期王山人不至》：摇艇俟明发，花源弄早春。在山怀绮季，临颖忆荀陈。上已期三月，浮杯兴十旬。坐歌空有待，行乐恨无邻。日晚兰亭北，烟花曲水滨。浴池逢婉女，采艾值幽人。石壁堪题序，沙场好醉神。群公望不至，虚掷此芳辰。  

【`皇甫冉诗`】  

《赠郑山人》：白首沧洲客，陶然得此生。庞公采药去，莱氏与妻行。乍见还州里，全非隐姓名。枉帆临海峤，贯酒秣陵城。伐木吴山晓，持竿越水清。家人恣贫贱，物外任衰荣。忽尔辞林壑，高歌至上京。避喧心已惯，念远梦频成。石路寒花发，江田腊雪明。玄缍傥有命，何以遂躬耕。  

【`刘长卿诗`】  

《送曲山人归衡州》：白石先生眉发光，已分甜雪饮红浆。衣巾坐染烟霞色，语笑廉和万饵香。茅洞玉声流暗水，衡山碧色映朝阳。千年城郭如相问，华表峨峨有夜霜。  

【`储光羲诗`】  

《寄孙山人》：新林二月孤舟还，水满清江花满山。借问故园隐君子，时时来去在人间。  

【`韩诗`】  

《送齐山人》：旧事仙人白兔公，掉头归去又乘风。柴门流水依然在。一路寒山万木中。  

【`庐纶诗`】  

《赠韩山人》：见君何事有惭颜，白发生来未到山。更叹无家又无药，往来惟在酒徒间。  

【`白居易诗`】  

《赠王山人》：闻君减寝食，日听神仙说。暗待非常人，潜求长生诀。言长本对短，未离生死辙。假使得长生，才能胜夭折。松树千年朽，槿花一日歇。毕竟共虚空，何须夸岁月？彭殇徒自异，生死终无别。不如学无生，无生即无灭。《赠王山人》：玉芝观里王居士，服气食霞善养身。夜后不闻龟喘息，秋来唯长鹤精神。容颜尽怪长如故，名姓多疑不是真。贵重荣华轻寿命，知君闷见世间人。《题石山人》：腾腾兀兀在人间，贵贱贤愚尽往还。膻腻筵中唯饮酒，歌钟会处独思山。存神不许三尸住，混俗无妨两鬓班。除却余杭白太守，何人更解爱君闲。《题李山人》：厨无烟火室无妻，篱落萧条屋舍低。每日将何疗饥渴，井华云粉一刀圭。《问韦山人》：身名身事两蹉跎，试就先生问若何。从此神仙学得否，白虽有未为多。  

【`权德舆诗`】  

《扬州与丁山人别》：将军易道令威仙，华发清谈得此贤。惆怅令朝广陵别，辽东后会复何年。  

【`吕温诗`】  

《道州送何山人》：匣有青萍笥有书，何门不可曳长裾。应须定取真知者，遣对明君说子虚。  

【`戴叔伦诗`】  

《赠李唐山人》：此意无所欲，闭门风景迟。柳条将白发，相对共垂丝。《敬酬陆山人》二首：党议连诛不可闻，直臣高士去纷纷。当时漏夺无人问，出宰东阳笑杀君。由来海畔逐樵渔，奉诏因乘使者车。却掌山中子男印，自看犹是旧潜夫。  

【`张籍诗`】  

《寄朱阚二山人》：为个朝章束此身，眼看东路去无因。历阳旧客今应少，转忆邻家二老人。《赠殷山人》：郁郁山中客，知名四十年。惶身独隐，寂寞性应便。世业公侯籍，生涯黍稷田。藤悬读书帐，竹系网鱼船。已种千头橘，新开数脉泉。闲游携酒远，出语向僧偏。入洞题松过，看花选石眠。避喧长汨没，逢胜即留连。自古多高迹，如君少比肩。耕耘此辛苦，章句已流传。昔日交游盛，当时省阁贤。同袍还共弊，连辔每推先。讲序居重席，群儒愿执鞭。满堂虚左待，众目望乔迁。才异时难用，情高道自全。畏人频惨澹，疏物势箏。达者闻知命，吾生复礼玄。深藏报恩剑，久降养生篇。憔悴众夫笑，经过郡守怜。夕阳悲旧鹤，霜气动饥。处士谁能荐，穷途世所捐。伯鸾堪寄食，元叔苦无钱。策蹇秋尘里，吟诗黄叶前。故裘余白领，废瑟断朱弦。志气终犹在，逍遥任自然。家贫念婚嫁，身老恋云烟。放逸栖岩鹿，清虚饮露蝉。郑逃秦谷口，严爱越溪边。霄汉子犹阻，荣枯子不牵。山城一相遇，感激意难宣。《遇王山人》：每欲寻君千万峰，岂知人世也相逢。一瓢遗却在何处，应挂天台最老松。《遇李山人》：游山游水几千重，二十年中一度逢。别易会难君且住，莫教青竹化为龙。  

【`王建诗`】  

《送山人》二首：嵩山古寺离来久，回见溪桥野叶黄。辛苦老师看守处，为悬秋药闭空房。山客狂来跨白驴，袖中遗却颖阳书。人间亦有妻儿在，抛向嵩阳古观居。  

【`姚合诗`】  

《送孙山人》：山翁来帝里，不肯住多时。一作山人言语质，住世恨多时尘土衣裳重，腥膻仆隶饥。林中秋不到，城外老应迟。喧寂一为别，相逢未有期。《寄崔之仁山人》：百门坡上住，石屋一作室两三间。日月难教老，妻儿乞与闲。仙经拣客问，一作仙方拣客示药一作酒债一作价煮金还。何计能相访，一作引终身得在山。不得之人消息久，秋来体色复何如。苦将一作痛持杯酒判身病，狂作文章信手书。官职卑微从客笑，性灵闲野一作雅向钱疏。几时月一作家计浑无事，拣取深山一处居。《赠王山人》：贤哲论犹诞，吾宗次定今。诗吟天地广，觉印果因深。教演归恭敬，名标中外钦。既能施六度，了悟达双林。《赠张质山人》：先生居处僻，荆棘与墙齐。酒好宁论价，诗狂不著题。烧成度世药，踏尽上山梯。懒听闲人语，一作疑道人间语争如谷鸟啼。《赠终南山傅山人》：七十未成事，终南苍鬓翁。老来诗兴苦，贫去酒肠空。蟠蛰身仍病，鹏搏力未通。已无烧药本，唯有著书功。白马时何晚，老君度关事也青龙岁欲终。星纪缠次之义生涯枯叶下，家口乱云中。潭静鱼惊水，天晴鹤唳风。悲君还姓傅，独不梦高宗。  

【`许浑诗`】  

《赠山山人》：贳酒携琴访我频，始知城市有闲人。君臣药在宁忧病，子母钱成岂患贫。年长每劳推甲子，夜寒初共守庚申。近来闻说烧丹处，玉洞桃花万树春。  

【`李商隐诗`】  

《访白云山人》：瀑近悬崖屋，阴阴草木青，自言山底住，长向月中耕。晚雨无多点，初蝉第一声。煮茶归未去，刻竹为题名。  

【`唐诗抬遗`】  

《赵嘏赠李山人》：勾漏先生冰玉然，莫将八石问群仙。中山暂醉一千日，南苑昔来三百年。棋局不收花满洞，霓旌欲别浪翻天。何心更爱鸱夷子，头白江湖棹小船。《览卷赠张山人》：五字谁能摘，一枝犹未攀。始知无价玉，出自有名山。春静烟花秀，夜深风月闲。如何恃高节，垂老住云间。  

【`贾岛诗`】  

《赠牛山人》：二十年中饵茯苓，致书半是老君经。东都旧住商人宅，南国新修道士亭。凿石养蜂休买蜜，坐山秤药不争星。古来隐者多能卜，欲就先生问丙丁。  

【`刘沧诗`】  

《赠颛顼山人》：浩气含真玉片辉，著书情义入玄微。洛阳紫陌几曾醉，少室白云时一归。松雪月高唯鹤宿，烟岚秋霁到人稀。知君济世有长策，莫向沧浪隐钓矶。  

【`张乔诗`】  

《赠别李山人》：分一作未合老西秦，年年梦白苹。曾为洞庭客，还送洞庭人。语别惜残夜，思归愁见春。遥知泊舟处，沙月自相亲。一作沧浪濯缨处，应念满衣尘。  

【`顾非熊诗`】  

《下第后寄高山人》：我家堂屋前，仰观大茅巅。潭静鸟声异，地寒松色鲜。人眠牖月，鹿饮竹门泉。多愧邻高隐，无成又一年。  

【`方玄英诗`】  

《赠许牍山人》：才子醉更逸，一吟倾一觞。支顾忽有得，摇笔便成章。王杰实可重，祢衡争不狂。何时应会面，梦里是潇湘。  

【`唐彦谦诗`】  

《寄徐山人》：一室清羸鹤体孤，体和神爽莹冰壶。吴中高士虽求死，不那稽山有谢敷。  

【`高蟾诗`】  

《秋日寄华阳山人》：云木送秋何草草，风波凝冷太星星。银鞍公子魂堪断，玉弩将军涕自零。茅洞白龙和雨看，荆溪黄鹄带霜听。人间不见清凉事，犹向溪翁乞画屏。  

【`李洞诗`】  

《赠唐山人》：垂须长似发，七十色如黧。醉眼青天小，吟情太华低。千年松辶尧屋，半夜雨连溪。一作房烘离海日，舟陷落潮泥。邛蜀路无限，往来琴独携。独一作白。《赠王凤二山人》山兄望鹤信，山弟听乌占。养药同开鼎，休棋各枕奁。相逢九江底，共到五峰尖。愿许为三友，羞将白发扌寻。《赠徐山人》：徐生何代降坤维，鲁伴园公采紫芝。瓦砾变黄忧世换，髭须放白怕人疑。山房古竹粗于树，海岛灵童寿等龟。却叹有唐三百载，光阴未抵一先棋。  

【`黄滔诗`】  

《赠李山人》：野步爱江滨，江僧得见频。新文无古集，往事有清尘。松竹寒时雨，池塘胜处春。定应云雨内，陶谢是前身。  

【`唐求诗`】  

《赠王山人》：红藤一柱脚常轻，日日缘溪入谷行。山下有家身未老，灶前无火药初成。经秋少见闲人说，带雨多闻野鹤鸣。知到蓬莱难再访，问何方法得长生。  

【`李远诗`】  

《赠殷山人》：有客抱琴宿，值予多怨怀。啼乌弦易断，啸鹤调难谐。曲罢月移幌，韵清风满斋。谁能将此妙，一为奏金阶。  

【`刘梦得诗`】  

《同白二十二赠王山人》：“爱名之世忘名客，多事之时无事身。古老相传见来久，岁年虽变貌长新。飞章上达三清路，受录平交五岳神。笑听咚咚朝暮鼓，只能催得市朝人。  

【`僧皎然诗`】  

《酬秦系山人见寄》：左右香童不识君，担簦访我领鸥群。山僧待客无俗物，惟有窗前片碧云。  

【`众妙诗`】  

《赠王山人》：湖上见秋色，旷然如尔怀。岂惟欢陇亩，兼亦外形骸。待月归山寺，弹琴坐暝斋。布衣闲自贵，何用谒天阶。  

【`王周诗`】  

《会哙岑山人》戊寅仲冬六日渝州江上忽相逢，说隐西山最上峰。略坐移时又分别，片云孤鹤一枝筇。  

【`孺登诗`】  

《赠侯山人》：一见清容惬素闻，有人传是紫阳居。来时玉女裁春服，剪破湘山几片云。  

【`文苑英华`】  

《游李山人所居因题屋壁》：世事皆如梦，往来或自歌。问年松树老，有地竹阴多。《集》作林药倩韩康卖，门容尚子过。翻嫌枕席上，无那一作柰白云何。《送范山人归太山》：鲁客抱白鹤，别余往太山。初行若片雪，一作云杳在青崖间。高高过天门，海日近可攀。云生望不及，此去何时还。《送杨山人归嵩山》：我有万古宅，嵩阳一作山玉女峰。长留一片月，挂在东溪松。尔去掇仙草，菖蒲花紫茸。岁晚或相访，青天骑白龙。《终南山过斛斯山人宿置酒》：暮从碧山下，山月随人归。却顾所来迳，苍苍横翠微。相携反田家，稚子开荆扉。绿竹入幽径，《集》作援青罗拂行衣。欢言得所憩，美酒聊共挥。长歌吟松风，曲尽河星稀。我醉君复乐，陶然共忘机。刘长卿《送郑山人还庐山别业》：浔阳数亩宅，归卧掩柴关。谷口何人待，一作在门前秋草闲。忘一作无机卖药罢，挥手一作不语杖藜还。旧笋成寒竹，空斋向暮山。水流经一作过舍下，云去一作起到人间。桂树花应发，因行宁一攀。《入白沙渚，寅缘二十五里至石山下，怀天台陆山人》：远屿蔼将夕，玩幽行自迟。归人不计日，流水闲相随。辍棹石《集》作古崖口，扪罗春景熙。偶因回州次，宁与前山期。对此瑶草色，怀君琼树枝。浮云去寂寥，《集作寞》白鸟相《集》作来因依。何事爱高隐，但令劳远思。穷年卧海峤，永望愁天涯。吾亦从君一作此去，扁舟何所之。迢迢江上帆，千里东风吹。岑参《宿关西客舍，寄东山严许二山人时天宝初七月三日，在学见有高道举徵》：云送关西雨，风传渭水《集》作北秋。孤灯燃客梦，寒杵扌寿乡愁。滩上思严子，山中忆许由。苍生今有望，飞诏下林丘。  

《寄华阴山人李岗》：君隐处，当一星，莲花峰头饭黄精，仙人掌上演丹经。鸟可到，人莫攀，隐来十年不下山，袖中短书谁为达，华阴道士卖药还。《送韦山人二字《集》作邕少府归钟山别业》旗亭阅书罢，《集》作祈门官罢后负笈向桃源。万卷长开帙，千山不掩《集》作千峰不闭门。绿扬垂野渡，黄鸟傍山村。念尔能高枕，丹墀会一论。皇甫鲁《送陆鸿渐山人采茶回》：千峰待逋客，香茗复丛生。采摘知深处，烟霞羡独行。幽期山寺远，野饭石泉清。寂寂烁灯火，相思一磬声。皇甫冉《送王山人归别业》：集作送元晟归潜山所居深山秋事《间气集》作意早，归集作君去意集作复，何如？绝露收新稼，犯寒葺旧庐。题诗即招隐，作赋足《集》作是闲居。别后空相忆，稽康懒寄集作读书。《送李山人还》：从来无检束，只欲老烟霞。鸡犬声相应，深山有几家。顾况《送李山人还玉溪》：好鸟共鸣临水树，幽人独欠买山钱。若为种得千竿竹，引取君家一眼泉。《题赠韦山人耿纬》：失意成逋客，终年独掩扉。无机狎鸥惯，多病见人稀。流水知修一作行药，孤云伴采薇。空斋暮还坐，心事与时违。司空曙《奉和张大夫训高山人》：野客居铃阁，重门将校稀。豸冠亲壳弁，龟印织集作识荷衣。坐久寒泉集作飚爽，谈余暮角微。苍生须太传，山在岂容归。崔峒《送侯山人赴会稽》：仙客辞罗月，东来就一官。且归沧海住，犹向白云看。猿叫江天暮，虫声野浦寒。时游镜湖里，为我把鱼竿。李秘《禁中送任山人》：此人自青城献伏火诸石，恩命令于本山更取大还。子去非长远，君恩取大还。补天留彩石，缩地入青山。献寿千春一作年外，来朝数月间。莫抛残药物，窃欲驻童颜。  

卢纶《行药前轩呈董山人》：不觉老将至，瘦方自惊。朝昏多病色，起坐有劳声。体一作膝暖若肌瘠，藏虚唯耳鸣。桑公富奇术，一为保余生。戴叔伦《早行寄诸山人放》：山集作风晓旅人去，天高秋气悲。明河川上没，芳草露中衰。集作滋此别又万集作千里，少年能几时。青冥《诗选》作心知剡溪路，集作远心与谢公期。诗选作聊且寄前期释皎然《酬秦山人出山见呈》：手携酒共书帏，回语长松我即归。若是出山机更一作亦息，岭云何事背君飞。王建《寻李山人不遇》：山客长闲少在时，溪中放鹤洞中棋。生金有气寻还远，仙药成窠见即移。莫为无家陪寺宿，一作食应缘将米寄人炊。从头石上留名去，独向峰前问老师。白居易《池上赠韦山人》：新竹夹平流，新荷拂小舟。众皆嫌拙好，谁肯伴闲游。客为忙多去，僧因饭暂留。犹怜韦处士，尽日共悠悠。《题施山人野居》：得道应无着，谋生亦不妨。春泥秧稻暖，夜火焙茶香。水巷风尘少，松斋日月长。高闲真是贵，何处觅侯王。于武陵《赠王隐山人》：石室扫无尘，人寰与此分。飞来南浦树，半是华山云。浮世几多事，先生应不闻。寒川满西日，空照雁成群。  

贾岛《送褚山人归日本》：悬帆待秋色，去入杳冥间。东海几年别，中华此日还。岸遥生白发，波尽露青山。隔水相思在，无书也是闲。释无可《送朴山人归日本》：海际晚帆开，应无乡信催。水从荒外积，人指日边回。望国乘风久，浮天绝岛来。傥因华夏使，书礼疑作札转悠哉。周贺《送耿山人归湖南》：南行随越僧，别业几池菱。两鬓已垂白，一作雪五湖归挂罾。夜涛鸣栅锁，寒苇露船灯。此去已无事，却来知未能。刘得仁《晓别吕山人》：疏钟兼漏尽，曙色照青氛。栖鹤出高树，山人归白云。月盈集作明期重宿，丹熟集作就约相分。羡入秋风洞，幽泉小细闻。  

《别王山人》：旨甘虽集作甘旨遂自足，未是禄荣亲。尚逐趋时伴，多离有道人。山居衣以集作似草，生计药随集作兼身。不食长无疾，集作病年知出一作过十旬。《赠陶山人》：处世例营营，唯君纵此生。闲能资寿考，健不换公卿。药圃妻同耨，山田子共耕。定知丹熟后，无姓亦无名。《送祖山人归山》：偶来朝市笑浮云，却忆烟霞出帝城。不说金丹能点化，空教弟子学长生。壶中泻酒看云饮，洞里逢师下鹤迎。料得仙家玉牌上，已镌白日上升名。雍陶《送山人归睦州旧隐》：君在桐庐何处住，草堂应与戴家邻。初归山犬翻惊至，久别沙集作江鸥却避人。终日欲为相逐计，临岐集作当时空羡独行身。秋风钓艇遥堪集作相忆，七里滩西片月新。马戴《送朴山人归新罗》集作海东浩渺行无极，扬帆但信风。云山过海畔，集作半乡树入舟中。波定遥天出，沙平远岸穷。集作蒙离心寄何处，目断曙霞东。张乔《题简山人》：名利了无时，何人暂诣师。道情闲外见，心地语来知。竹落穿窗叶，松寒荫井枝。匡山许同社，愿卜挂帆期。  

陈陶《送谢山人归江夏》：黄鹤春风二千里，山人佳期碧江水。携琴一醉扬柳堤，日暮龙沙白云起。杨夔《寻九华王山人》：下马扣荆扉，相寻春半时，扪罗盘磴险，叠石渡溪危。松夹莓苔迳，花藏薜荔蓠。卧云情自逸，名姓厌人知。《题郑山人效居》：谷口今逢避世才，入门潇洒绝尘埃。渔舟下钓乘风去，药走介留宾待月开。数片石从青嶂得，一条泉自白云来。竹轩相对无闲语，尽日一作肆目南山不欲回。  

【`高适诗`】  

《送蔡山人》：东山布衣明古今，自言独未逢知音。识者阅见一生事，到处豁然千里心。看书学剑长辛苦，近日方思谒明主。斗酒相留醉复醒，悲歌数年泪如雨。丈夫遭遇不可知，买臣主父皆如斯。我今蹭蹬无所似，看尔崩腾何一作更若为。《武威同诸公过杨七山人得藤字》：幕府日多暇，田家岁复登。相知恨不早，乘兴乃无恒。穷巷在乔木，深斋垂古藤。边城惟有醉，此外更何能。《别杨山人》：不到嵩阳动十年，旧时心事已徒然。一二故人不复见，三十六峰犹眼前。夷门二月柳条色，流莺数声泪沾臆。凿井耕田不我招，知君以此忘帝力。山人好去嵩阳路，唯余眷眷长相忆。《宋中遇林虑杨十七山人因而有别》：昔余涉漳水，驱车行邺西。遥见林虑山，苍苍戛天倪。邂逅逢尔曹，说君彼岩栖。罗径垂野蔓，石房倚云梯。秋韭何青青，药苗数百畦。栗林隘谷口，栝树森回溪。耕耘有山田，纺绩有山妻。人生苟一作但如此，何必一作宁事组与。谁谓远相访？曩情殊不迷。檐前举醇醪，灶下烹只鸡。朔风忽振荡，昨夜寒虫将啼。游子益思归，罢琴伤解携。出门尽原野，白日黯已低。始惊道路难，终念言笑睽。因声谢岑壑，岁暮一攀跻。《赠别褚山人》：携手赠将行，山人道姓名。光阴蓟子训，才术褚先生。墙上梨花白，尊中桂酒清。洛阳无二价，犹是慕风声。  

【`宋王华阳集`】  

《送山人程惟象东归》：君来客京洛，奇术世非闻。人事固倚伏，物情徒纠纷。衣沾九门雨，梦绕故山云。饮罢忽东去，浩歌淮日熏。  

【`刘彭城集`】  

《送李士宁山人》：帝城车马日喧喧，物外相从意爽然。自有药壶容到客，独摩金狄欢流年。高秋天幕收零雨，清露林风暮蝉。曾愧丹砂为狡猾，更谈沧海变桑田。予妻常病，山人自其家取药见遗，山人妻能出药也。山人又尝谈南海神事甚异。  

【`张舜民画墁集`】  

《赠杜山人》：才疏性懒一微官，终日沉埋尘土间。安得便为归去计，共君吟咏伴君闲。  

【`胡文恭公集`】  

《赠少室王山人》：九钥秘仙经，岩岩玉骨灵。内书天上见，仙乐帝前听。壶小藏仙界，槎高拂斗星。华阳陪夜话，多是说金庭。  

【`中兴江湖集`】  

《金华山人》：幽居倚翠峦，尘事不相干。天地醉来小，琴棋静里欢。两苔春径绿，风竹夜窗寒。若问长生术，金炉有宝丹。  

【`刘公是先生集`】  

《浮光山人》：居山中与虎豹处，初不疑惮，有母八十余。先生方独往，逝与一世辞。虽未超云霞，岂尝顾喧卑。事亲止于适，接物能不为。谷中虎豹多，往往行自随。此是真人风，何必太古时。吾欲从之游，自嫌跋尚非。寄心逍遥间，聊可以相期。  

【`张方平乐全集`】  

《送杜山人》：山人山行，见虎则同路而行，又善啸。到不说来处，去安知所之。野云同自在，溪鸟与谁期。虎伴闲行远，猿惊住啸迟。相逢聊一醉，重见又何时。《送邢遁山人》：忽悔轻抛云水来，便将鹤去指林斋。生涯琴剑外无物，日逐醉吟中遣怀。旧隐居常因梦到，尘游动是与心乖。送君翻自嗟霸滞，木叶脱时还计偕。《赠邢山人思齐琴客》：夜凉风月静，庭幽松桧阴。羽人江外来，为我开素琴。上清通灏气，太古传遗音。逍遥得天和，虚寂还真心。更调三药曲，无惜一卮深。胡然忧世患，慨叹伤灵襟。《送何山人》：烟策西归背九衢，锦城春色偏平芜。它年定有乘槎客，知是严君隐蜀都。  

【`余靖武溪集`】  

《许申工部招九华许亮山人因有和赠》：闻说方平镇往来，碧衣曾见立徘徊。中真久待茅君会，密信频教鹤使催。玉斧祖风应共继，琼酥宾更谁陪。《南岳夫人传》云：夫人王子乔琼酥渌酒西山五色从兹得，脱略浮名薄似埃。  

【`黄裳演山集`】  

《赠张山人》：极数幽人百尺松，岁寒枝节引清风。世途险易抛身外，人事荣枯落掌中。药有灵根秋转活，面多和气老犹红。行人借问生前事，何事天津久未通。  

【`苏颖滨集`】  

《送杨腾山人》：胸中万卷书，不如一囊钱。不见扬夫子，岁晚走道边。夜归空床卧，两手摩涌泉。窗前雪花落，真火中自然。涣然发微润，飞上昆仑颠。霏霏雨甘露，稍稍流丹田。闭目内自视，色如黄金妍。至阳不独凝，当与纯阴坚。一穷百不遂，此事终无缘。君看抱朴子，共推古神仙。无钱买丹砂，遗恨盈尘编。归去守茅屋，道成要有年。  

【`文同丹渊集`】  

《送韩山人》：昌黎山人抱藜杖，三度访我于三隅。端然入座更谁顾，谈辩滚滚如流珠。灵丹尝凝日月鼎，至宾自产乾坤炉。要行撇起不可逐，安得直泻为飞凫？《送牟太素山人》：山人高迹若孤云，聊问太虚求所止。昨因临风起西北。翩然远堕三隅里。揽之不住瞥尔去，瞬息谁知几千里。东游必定遇洪蒙，请问无为最深旨。  

【`吕净德先生集`】  

《张迪山人》：解玉溪头坐，于今四十年。尘埃晦闲迹，日月改华颠。反覆谈幽数，丁宁索赠篇。谁为朱有传，君合附前贤。有成都人，祥符天禧中隐于卜。  

【`彭汝砺鄱阳集`】  

《赠潘山人》：病卧沧江侧，惊逢长者车。亦如齐扁鹊，能起蜀相如。惠饮囊中药，功窥肘后书。微吟赠行色，犹胜百车渠。  

【`李觏皇佑续藁`】  

《送周山人》：鬼事无形尚可疑，人伦有验众皆知。武夷山路几百里，归去西风落叶时。  

【`冯缙云先生集`】  

《赠何山人》：又闻科诏下诸州，举袂成帷尽俊游。汝去为吾推甲乙，千人谁是钓鳌钩。  

【`吴芾湖山集`】  

《赠方山人》二首：日者俱云我未归，独君算我有归期。仍言不出三秋里，东望家山喜可知。故山久已办菟裘。得去欣闻止在秋。涉世安能长戚戚，收心只欲罢休休。《再用示方人韵》二首：暮年不是若思归，已约湖山恐失期。此意有谁能会得，只应猿鹤是相知。不羡千金狐腋裘，只知饱暖度春秋。如今万事皆逾分，此外何求更不休。  

【`郑刚中北山集`】  

《山人》：自古山人合在山，山人何幸此偷安。身闲不束休文带，发短聊簪子夏冠。小冠，杜子夏也。酒量自来惟恨窄，僦居随分不须宽。惟余骨髓缄封者，尽是君思报答难。  

【`赵蕃淳熙藁`】  

《赠吴昂山人》二首：又是芳菲一番新，寂寥依旧去年贫。相看不用谈余事，且道逢迎有故人。君行足迹遍江南，我迹飘零老不堪。幸自尊中有醇酎，何妨醉倒又空谈。《留题郑山人》：昔到曾看竹，兹来待酌茶。林深惊吠犬，路曲转修蛇。爱客自不恶，教儿仍足佳。半园如可买，欲种邵平瓜。  

【`江湖后集`】  

周端臣《寄唐异山人》：不见琴诗友，相思二十秋。能消几度别，便是一生休。未得云边步，还应雪满头。何时各携杖，竟去会嵩丘。  

【`文天祥文山集`】  

《赠魏山人》：君不见。而家直臣犯天怒，身死未寒碑已仆。又不见，而家处士承天渥，闭门水竹以自乐。云仍妙参曾扬诀，谓余地宅谁忧劣。小烦稳作子午针，灵于己则灵于人。  

【`杨诚斋集`】  

《送杨山人善谈相及地理》：相人何似相山难，惭愧渠侬眼不寒。木末凉风无半点，何如又欲跨归鞍。  

【`刘宰诗`】  

《寄陵山人》：星冠羽帔盛威仪，新纳官钱得度归。渐愧三茅老兄弟，一生木食草为衣。  

【`周驰诗`】  

《耕云锄月二首寄句曲山人》：买田灵山下，石多如羊群。造物为我耕，种之皆白云。汹涌初郁勃，散漫还氤氲。收归方寸间，吐作五色文。一笑顾妻子，未用愁空困。石田不生禾，何以养吾拙。中宵披白云，自起锄明月，明月囗无株，满地散霜雪。吾锄不妄挥，要使萧艾别。惜无植杖翁，相对同此洁。  

【`黄石翁诗`】  

《暮春计筹山中寄句曲山人》：松花落粉啼子规，山人燕坐春迟迟。石泉岂非大韶乐，日色犹是鸿荒时。筠蓝竹枝烟中语，青纸丹书林下诗。应谢钱唐旧知识，白云独往无还期。  

【`赵仪可青山藁`】  

《赠山人》二首：水秀山明几百年，一朝城市化荒烟。朱门富贵已如此，犹有人争旧墓田。谷陵岸谷本何常，尽是盘龙梦里罔。欲买一丘埋浑沌，却教世上再羲黄。  

【`僧惠崇诗`】  

《赠吴黔山人》：三年不下岳，衣屡古苔侵。石涧探幽步，风泉得句心。黄猿知日暝，青树觉春深。又向南峰住，时时许我寻。  

【`吴仲孚诗`】  

《寄沈筠山人》：休说边埃扫不清，如君出处极分明。西湖旧有骚人分，南岳新添散吏名。吟苦只因听雨久，心闲直待买山成。堂堂京国谁知已，百尺楼空一剑横。  

【`李俊民鹤鸣集`】  

《龟镜山人陈时发》：刳肠千岁龟，照胆百炼镜。我猷龟我告，我语镜我应。龟由是可命，镜由是可听。既到龟镜前，请向龟镜问。  

【`张敬斋诗`】  

《赠杨山人》：有客针磁觅秀峰，展松高识可追风。掌中诀是眼中法，天上仙为地上翁。不向个边求指顾，更于何处访穷通。荷囊金紫无难致，莫问肥家金粟红。  

【`王君实癯轩集`】  

《邵武山人杨寿卿临别索诗》：楚峰之下有地仙，只手把握山水权。青鸟白鹤支不逮，此郎高举拍其肩。年来海内称绝倡，眸子了然通意匠。巧寻地脉如良医，妙画山形如智将。高谈曾折王侯腰，湖海随身一酒瓢。仆痛马瘦醉不省，术工鬼妒穷之招。龙眠豹伏休分别，蝼蚁侯王等同穴。待侬回向心地初，林下班荆共君说。  

【`胡仲弓苇航漫游藁`】  

《赠谭山人》：地僻人稀到，柴门镇日开。依山泥药灶，叠石筑经台。野鹤连窠买，梅花间竹栽。世无真隐者，只此是逢莱。  

【`王元之诗`】  

《恭闻种山人表谢急征》：不违荣待，因成拙句，仰纪高风。未赴吾君凤诏征，蒲轮何似极舆荣。自期外物长无事，谁觉人间已有名。饵木肯尝钟鼎味，纫兰应笑佩环声。洛南迁客堪羞死，犹望量移近帝城。  

【`姜夔诗`】  

《访费山人》：稻丛茁茁欲齐肩，杨柳依依不蔽蝉。忽忆石头城下路，槿花斜压钓鱼船。  

【`江湖续集`】  

《张炜怀玉山人过越江》：玉石纷纷叹混淆，君今怀璞在吟袍。快帆闻指西陵去，识眼相逢价自高。  

【`元吴澄支言集`】  

《赠杨山人》：易言山下有火贲，冲暖温和生万类。葬书暗与易意同。纳人死骨乘生气。苟得其术宜深秘，慎勿求人售富贵。各有正业惟四民，我食我衣浩无愧。《赠曹山人》：曹家师范两刘家，一会传神一拨沙。算法精工如笔法，点晴点穴两无差。  

【`刘文贞公集`】  

《春访山人》：水涨溪沙复旧痕，几家离落住山村。绿茵平展苔盈院，翠幕低垂柳映门。满屋烟霞埋醉梦，一壶天地纵吟魂。闲身不被儒冠忄吴，赢得朝朝伴酒樽。  

【`张伯雨诗`】  

《次山人韵》：不能诵诗逆龙鳞，不能剧秦而美新。既黄其冠岂无用，不能卖符称道人。燕鸿以避春秋社，鹿豕与结东西邻。低头老鹤同饮啄，世网当难宜自珍。  

【`王恽秋涧集`】  

《刘山人歌》：刘山人，黄须模糊衣袖褛，蓍囊药笈手自携。亲诣宫门来省女，将军物色不少差。其柰后方争宠妩，被驱吾父已兵死。何物田翁来辱污，椒房恩遇望遂空。破帽东归心痛楚，长吁行念乐天歌。不重生男重生女，此事到吾为妄语。呜呼五季皆天民，人伦浊乱疏反亲。当时乖觉同一气，天理何有刘山人。刘山人，莫悲泣，伎方终老固贱贫，却免诛夷为外戚。《王山人》：较来钟鼎与山林，得夫何劳拊髀吟。静对清溪忘俗虑，醉逢渔父是知音。满梳华发长年雪，一片闲云欲雨心。临水几堆黄落叶，被风吹去任浮沉。  

王子行年四十余，幽潜心似糁中鱼。倦谈时事便情话，静尽灵襟悟理书。遇酒只堪知味止，爱吟谁暇计才疏。今冬处置行窝了，种竹溪南有草庐。  

【`张子渊诗`】  

《菊东山人歌》：黄华山下苍颜翁，自云家住东篱东。篱根野菊不待种，年年着叶秋满丛。去年花开金纂纂，今年花开大如碗。走傍高阳唤酒徒，更向南邻觅诗伴。对花把酒花欲言，花言尔曹何太颠。只今洪洞干戈际，胡为落魄风霜前。何不臂枪骤射竞奔走，笑取金印累累大如斗。归来花歌痛饮花前酒。山翁对花前致辞，功名富贵胡足奇。世间豪华炽如火，德薄奉厚俱倾危。殷勤劝花酒，花亦为予寿。忘形到花我，临风但三嗅。起来倾倒老瓦盆，醉即长歌时一扣。吁嗟乎，花开花暗秋复秋，人生白发为花羞。我曹相逢强作开口笑，醉归共插花满头。  

【`刘仁本亦玄集`】  

《赠谢玉如山人》：三童山外白云居，中有求仙谢玉如。一醉满斟千日酒，半生熟读五车书。丹霞琳馆身曾到，明月水田手自锄。谩采芝兰过沣浦，春风香拂旧庭除。  

【`马虚中霞外集`】  

《山人》：山人行止在山林，生怕侯门说姓名。虫臂鼠肝分得失，奴颜婢膝事逢迎。一声啼鸟湖烟瞑，满地落花春雨情。自煮新茶试新火，坐看斜日转忽明。  

【`周密弁阳蜡屐集`】  

《寄括苍山人》：遥知深隐处，草木亦无尘。瀑响千林雨，花浮一岭春。地灵松化石，岁久树成人。纵未为仙去，何妨作逸民。  

【`范德机诗集`】  

《题沈李二山人谈道中》：白云流水两无情，一段忘言画不成。昨夜天坛明月满，野风四壁候虫鸣。《栖云山人歌为钱唐徐叔大赋》：徐福楼船东入海，童男仆女容颜改。神仙有药不可求，谁道金丹用钱买。髯君自是福之孙，紫髯插腮知几根。目光烁烁破鬼胆，道气落落清人魂。长躯七尺瘦如鹤，三寸铁冠冠五岳。懒骑赤凤上碧虚，要伴白云卧丘壑。桃花关头春树低，尖头草庵如鹤栖。髯君高卧不肯出，四面白云扃锁齐。床前走介立半个鬼，梦重酸仙作胡语。怪底朝来云不飞，桃花一夜飘红雨。  

【`蓝静之蓝山集`】  

《寄赠毛包二山人》：五代范越凤，迁五夫翁墩山地，留记云：下马看，一千贯，不出一千贯，不用下马看。历八姓几五百载竟弗克葬，予家得之，迁二亲安厝于彼，树木长茂，皆南邻毛包二山人力也。赋诗寄谢。仙踪久闷白云深，试考图经下马寻。开穴不知凡几代，买山犹自说千金。秋风筑垅增新土，春雨栽松接远林。惭愧比邻烦二老，长年培护绿成荫。  

【`蓝性之诗`】  

《秋夕怀张山人》：鼓角边声壮，林塘夜色幽。凉风动疏竹，明月在高楼。久客形容老，孤城战伐愁。不眠怀魏阙，长啸拂吴钩。《寄武夷张郭二山人》：天壶峰顶日月转，星渚桥畔云烟垂。青溪道士骑黄鹤，白发老翁歌紫芝。浊酒欲谋他日醉，丹砂须作后天期。尘埃满眼不归去，洞里桃花空梦思。  

【`孟贯诗`】  

《寄张山人》：草堂南涧边，有客啸云烟。扫叶松风后，拾薪山雨前。野桥通竹迳，流水入芝田。琴月相亲夜，更深应不眠。  

【`国朝顾禄诗藁`】  

《舟中寄张山人》：行舟阁浅沙，指点识山家。绕屋青山树，当门紫禁花。闲心忘岁月，逸兴眇烟霞。应笑途中客，流年鬓易华。  

【`宋玄僖诗`】  

《送岑山人》：北山猿鹤久相违，城郭黄尘上客衣。雨雪虚无知腊尽，江山寥落索诗归。梅梁水涸鱼龙远，麦陇沙乾雁鹜稀。更待明年春草绿，相随湖上蹋晴晖。吾乡相传烛湖旁旧有大梅树，人伐其干，断而为梁三，其一在郡之禹庙，其一在鄞之它山堰，其一留烛湖中，风雨大作之时，居人尝窥知其灵异云。  

永乐大典  

## 卷之三千五  

九真人  

【`唐郎士元诗`】  

《峡口送友人》：峡口花飞欲尽春，天涯去住泪沾巾。来时万里同为客，今日翻成送故人。  

【`李端诗`】  

《送友人》：闻说湘川路，年年吊古多。猿声巫峡夜，月照洞庭波。穷海人还去，孤城雁共过。青山不同赏，来往自蹉跎。月落星稀天欲明，孤灯未灭梦难成。披衣更向门前望，不辨行人辨语声。  

【`施肩吾诗`】  

《山中送友人》：欲折杨枝别恨生，一重枝上一啼莺。乱山重叠云相掩，君向乱山何处行。《秋夜山中别友人》：独鹤孤云两难说，明朝又作东西别。知君少壮无十年，莫爱闲吟老松月。  

【`李频诗`】  

《送友人之桂林》：君居桂林下，日伐桂林炊。何事东台树，年年待一枝。  

【`吕温诗`】  

《赠友人》：南山双乔松，擢本皆千寻。夕流膏露津，朝被青云阴。负雪出深涧，摇风倚高岭。明堂久不构，云干何森森。匠意方雕巧，时情正夸淫。生材会有用，天地岂无心。  

【`卢殷诗`】  

《维阳郡西亭赠友人》：萍飒风池香满船，杨花漠漠暮春天。玉人此日心中事，何似乘羊入市年。《雨霁登北原寄友人》：稻黄朴朴黍油油，野树连山涧北流。忆得年时冯翊郡，谢郎相引上楼头。《堋口逢友人》：艰难别离久，中外往还深。已改当时发，空余旧日心。  

【`贾岛诗`】  

《清明日园林寄友人》：今日清明节，园林胜事偏。晴风吹柳絮，新火起厨烟。杜草开三径，文章忆二贤。几时能命驾，对酒落花前。《二月留别友人》：立马柳花里，别君当酒酣。春风渐向北，云雁不飞南。明晓日初一，今霄月正三。行行去暮色，远岳起烟岚。  

【`李群玉诗`】  

《寄友人》二首：野水晴山雪后时，独行村路更相思。无因一向溪桥醉，处处寒梅映酒旗。花落轻寒酒熟迟，醉眠不及落花期。愁人想忆春山暮，烟树苍苍拨谷时。  

【`曹邺诗`】  

《寄阳朔友人》：桂林须产千株桂，未解当天影日开。我到月中收得种，为君移向故园栽。  

【`李九龄诗`】  

《山中寄友人》：乱云堆里结茅庐，已共红尘迹渐疏。莫问野人生计事，窗前流水枕前书。  

【`杨凝诗`】  

《别友人》：倦客惊危恐，伤禽绕树枝。非逢暴公子，不敢涕流离。  

【`诗海绘章`】  

高明言《送中牟于友人》：昨夜阴云透胆寒，地炉无火酒瓶干。男儿慷慨平生事，时复挑灯把剑看。《赠友人》：湘阴直与地阴连，此日相逢忆醉年。美酒非如平乐贵，十升不用一千钱。  

【`宋王安石临川集`】  

《寄友人》元徽之寄乐天相忆泪诗，除非入海无由任，纵使逄滩未拟休。飘然羁旅尚无涯，一望西南百叹嗟。江拥涕泪流入海，檀兮，主人深衣练冠，待于庙，垂涕泪。风吹魂梦去回家。平生积惨应消骨，《刘琨诗序》：排终身之积惨，求数刻之暂欢。《中山靖王胜传》：众口铄金，积毁消骨，《邹阳传》亦有。今日殊乡又见花。安得此身如草树，根株相守尽年华。乐天诗：在地愿为连理枝，亦此意。《庄子?达生篇》：吾处身也，若厥株枸。  

【`苏东坡集`】  

《秋日寄友人》：柳条风暖会吟时，林下池边履齿移。别后过从更疏懒，暮蝉嘹乱不胜悲。  

【`陈了斋集`】  

《寄友人》：行人征辔路西东，霜叶翩翩舞乱红。晓色冥朦溪浸月，阴容黯澹马嘶风。浮生信若萍随浪，远意徒惊鸟在笼。万事欲穷须握手，尺书相问愧匆匆。  

【`张乖崖集`】  

《暮春忆友人》：杨花零落暮春风，醉起南轩夕照红。闲倚焦桐坐无语，故人相隔海门东。  

【`郑獬郧溪集`】  

《即事简友人》：门巷偏芳草，相期春醉稀。可怜双燕到，还似故人归。幽鸟隔溪语，落花穿竹飞。谁知静者乐，石上税朝衣。《遣兴勉友人》：人生三万六千日，二万日中愁苦身。惟有无心消遣得，有心到了是痴人。  

【`周南山房集`】  

《谢友人见过》：岁暮寒风易中人，对床谁与话情真。平生知我无如子，此度相看又隔旬。世味惯看如嚼蜡，寒窗痴坐正凝尘。只今便拟高轩过，饮水毋嫌仲叔贫。  

【`中兴江湖集`】  

《清苑赵氏送古壶与友人》：小壶纯素无文彩，验是殷商物至今。损处怕教凡手触，铸时应有吉星临。久藏厚土金声尽，微贮清泉翠色深。持赠高人安几席，为勾古意入新吟。《敖氏短歌赠临安友人》：素丝冲尘化为墨，老人双鬓无由黑。俗儿翻手候炎凉，惟有君心比霜雪。破窗草亢风雨寒，梦游帝乡虎当关。枯鱼对酒泪溅俎，雄剑夜吼铜花乾。二十辞家颜色故，春心不语弦解语。借君古镜施铅华，含羞独泣罗房雨。青天中开多不平，少年裘马多流星。千金无处买侠骨，坐念岁月空峥嵘。  

【`方惟深诗`】  

《都下寄友人叶之》：朝车皆有从，暮辙各有投。茫茫声利区，贱客难独留。岂无平生交，音容杳南州。幽怀欲有诉，寤寐不可求。追我夙昔欢，负子今日游。勉矣尚有适，所困非所羞。  

【`元程礼部集`】  

《题扇寄友人》：山深岚气上为云，树压重檐昼不分。一带人家新瓦色，黄鹂百啭静中闻。  

【`王沂伊滨集`】  

《野田花戏答友人》：陂水净以渌，原田美而遐。盈盈田中苗，的的原上花。秀若玄圃云，灿如赤城霞。谁令贵反贱，恻恻行路嗟。绿草被沃壤，繁花翳尘沙。昨随南亩田，今入西邻家。辉辉间陵道，莽莽接水涯。且复事固蒂，宁闻劝烧畲。飞飞媚黄蝶，聒聒闹青蛙。无如野田好，请子问蓬麻。  

【`陈允平词`】  

《红林檎席上赠友人》：飞絮迷芳意，落梅消暗香。皓鹤唳空碧，白鸥避寒塘。妨他踏青斗草，便放晓日东窗。先自懒晨妆，谁奈弄笙簧。  

望帘寻酒市，看钓认渔乡。控持紫燕，芹泥未上雕梁。想梁园谢馆群花较晚，但陪玉树频举觞。  

【`吴文英词`】  

《一剪梅?赠友人》：远目伤心楼上山，愁里长眉，别后峨鬟。暮云低压小阑干，教问孤鸿因甚先还。  

瘦倚溪桥梅夜寒，雪欲销时，泪不禁弹。剪成钗胜待归看，春在西窗，灯火更阑。  

【`刘须溪词`】  

《谢友人》：老去尚呼张丈，醉中自惜熊儿。越王台上鹧鸪啼，三朝臣不遇，无复好文时。  

情绪幽幽似结，鬓丝索索禁吹，病来魂不到相思。散人腰已散，倚杖叹吾哀。时苦腰滞。过眼纷纷遥集，来归往往羝儿。草间塞口绔问啼，提携都不是，何似未生时？城上胡笳自怨，楼头画角休吹，谁人不动故乡思。江南秋尚可。塞外草先衰。  

【`宋谢眺宣城集`】  

《怀故人》：芳洲有杜若，可以赠佳期。望望忽超远，何由见所思？我行未千里，山川已间之。离居方岁月，故人不在兹。清风动帘夜，孤月照窗时。安得同携手，酌酒赋新诗。  

【`唐李翰林集`】  

《江上寄巴东故人》：汉水波浪远，巫山云雨飞。东风吹客梦，西落此中时。觉后思白帝，佳人与我违。瞿塘饶贾客，音信莫令稀。  

【`韦应物诗`】  

《淮上喜会梁川故人》：江汉曾为客，相逢每醉还。浮云一别后，流水十年间。欢哭情如旧，萧疏鬓已斑。何因北归去，淮上对一作看秋山。《悲故人》：白璧众求瑕，素丝易成污。万里颠沛还，高堂已长暮。积愤方盈抱，缠哀忽逾度。念子从此终，黄泉竟谁诉？一为时事感，岂独平生故。惟见荒丘原，野草涂朝露。  

【`卢纶诗`】  

《赴虢州留别故人》：世故相逢各未闲，百年多在别离间。昨夜秋风今夜雨，不知何处入空山。《代员将军罢战后归旧里赠朔北故人》：结发事疆场，全生俱到乡。连云防铁岭，同日破渔阳。牧马胡天晚，移车碛路长。枕戈眠古戍，吹角立繁霜。归老勋仍在，酬恩虏未忘。独行过邑里，多病对农桑。雄剑依尘橐，阴符寄药囊。空余麾下将，犹逐羽林郎。《逢南中使因寄岭外故人》：见说南来处，苍梧接桂林。过秋天更暖，边海日长阴。巴路缘云出，蛮乡入洞深。信回人自老，梦到月应沉。碧水通春色，青山寄远心。炎方难久客，为尔一沾襟。  

【`韩诗`】  

《河上寄故人》：河流杳霭晓天。濮水黯澹秋烟。日暖昆吾台上，春深颛顼城边。莺声乱鸣鸿塞，花片细点龙泉。西望情人早至，尤应得醉芳年。  

【`武元衡诗`】  

《寒食下第通简长安故人》：柳挂九衢丝，花飘万家雪。如何憔悴容，对此芳菲节。寒食都人重胜游，相如独自闭门愁。尝闻娄护因名达，君试将余问五侯。  

【`孟郊诗`】  

《独宿岘首忆长安故人》：月迥无隐物，况复大江秋。江城与沙村，人语风飕飕。岘亭当此时，故人不同游。故人在长安，亦可将梦求。《将见故人》：佳人季夏中，及此百余日。无日不相思，明镜改形质。宁知仲冬时，忽有相逢期。振衣起踯躅，鶁鲤跃天池。  

【`张籍诗`】  

《赠故人马子乔》：踯躅城上羊，攀隅食玄草。俱共日月辉，昏明独何早。夕风舒野箨，飞尘被长道。亲爱难重见，怀忧坐忘老。寒灰灭更燃，夕华晨更鲜。春冰虽暂解，冬水复还坚。佳人舍我去，赏爱长绝弦。欢至不留日，感物即伤年。松生垅坂上，百尺下无枝。东南望河尾，西北望昆崖。野风振山籁，鸣鸟夜惊离。悲凉贯年节，葱翠恒若斯。安得草木心，不怨寒暑移。种橘南池上，种杏北池中。池北既少露，池南又多风。早寒逼晚茂，衰根满秋容。湘滨有灵鸟，其字曰冥鸿。一抛缯缴痛，长别远无双。皎如川上鹄，赫似渥中丹。宿心谁不欺，明白古所难。凭虚观皓露，洒酒荡忧颜。未念平生意，穷光不忍还。淹留徒攀桂，延伫空结兰。双剑将离别，先在匣中鸣。烟雨交将夕，从此忽分形。雌沉吴江里，雄飞入楚城。吴江深无底，楚阙有崇扃。一为天地别，岂宜限平明。神物终不格，千祀傥还并。《寄汉阳故人》：知君汉阳住，烟树远重重。归使雨中发，寄书灯下封。同时买江岛，今日别云松。欲问新移处，青萝最此峰。《没蕃故人》：前年戍月支，城上没全师。蕃汉断消息，死生长别离。无人收废帐，归马识残旗。欲祭疑君在，天涯哭此时。《寄故人》：静曲闲房病客居，蝉声满树槿花疏。故人只在蓝田县，强半年来不得书。《逢故人》：山东二十余年别，今日相逢在上都。说尽向来无限事，相看摩捋白髭胡。《边上送故人》：百战一身在，相逢白发生。何时得佳信，每日算归程。走马登寒垅，驱羊入废城。羌歌三两曲，人醉海西营。  

【`方玄英诗`】  

《酬故人陈又都》：远别那无梦，重游似有期。半年乡信到，两地赤心知。坐久吟移调，更长砚结澌。文人才力薄，终怕阿戎欺。《送乡中故人》：少小与君情不疏，听君细话胜家书。如今若到乡中去，道我垂钩不钓鱼。  

【`许浑诗`】  

《京口闲寄京洛故人》：吴门烟月昔同游，枫叶芦花并客舟。聚散有期云北去，浮沉无计水东流。一樽酒尽青山暮，千里书回碧树秋。何处相思不相见，凤城宫一作龙阙楚江楼。  

【`赵嘏诗`】  

《曲江春望怀江南故人》：杜若洲边人未归，水寒烟暖想柴扉。故园何处风吹柳，一雁南来雪满衣。目极思随原草偏，浪高书到海门稀。此时愁望情多少，万里春流绕钓矶。  

【`张乔诗`】  

《寄维扬故人》：离别河边绾柳条，千山万水玉人遥。月明记得相携处，城锁东风十五桥。  

【`李频诗`】  

《秋日江上思归寄故人》：萧条对秋色，相忆在林泉。木落病身起，潮平归思悬。凉钟山顶寺，暝火渡头船。此地非吾土，淹留又一年。  

【`许棠诗`】  

《留别故人》：孤立本不偶，非惟今所难。无门一作闻闲共老，尽日泣相看。鸟畏闻，花残一作愁背牡丹。何人知此计，复议出长安。  

【`陈陶诗`】  

《江上逢故人》：十年蓬转金陵道，长哭青云身不早。故乡逢尽白头人，清江颜色何曾老。  

【`黄滔诗`】  

《钟陵故人》：滕王阁下昔相逢，此地今难访所从。唯爱金笼贮鹦鹉，谁论铁柱锁蛟龙。荆榛翠是钱神染，河岳期须国士钟。一筋鲈鱼千古美，后人终少继前踪。《寄怀南北故人》：秋风昨夜落芙蕖，一片离心到外区。南海浪高书堕水，北州城破客降胡。玉窗桃凤佳人老，绮陌啼莺碧树枯。岭上青岚陇头月，时通魂梦出来无。  

【`周贺诗`】  

《早春越中留故人》：此行经岁近，唯约半年回。野渡人初过，前山云未开。雁群逢烧断，林色映川来。清夜芦中客，严家旧钓台。《留别南徐故人》：三年蒙见待，此夕是前程。未断却来约，且伸临去情。潮回滩鸟下，月上客船明。他日南徐道，缘君又重行。  

【`韦庄诗`】  

《江上逢故人》：前年送我曲江西，红杏园中醉似泥。今日逢君越溪上，杜鹃花发鹧鸪啼。来时旧里人谁在，别后沧波路几迷。江畔玉楼多美酒，仲宣怀土莫凄凄。  

【`吴融诗`】  

《长安逢故人》：岁暮长安客，相逢酒一杯。眼前闲事尽，心里故山来。池影含新草，林芳动早梅。如何不归去，霜鬓共风埃。  

【`李建勋诗`】  

《细雨遥怀故人》：江云未散东风暖，溟正在高楼见。细柳缘堤少过人，平芜隔水时飞燕。我有近诗谁与和，忆君狂醉愁难破。昨夜南窗不得眠，闲阶雨滴向灯坐。  

【`厉霆诗`】  

《客中逢故人》：客愁无次第，相见各依依。旧路经年别，故乡何处归。风高寒木落，山暝夕阳微。彼此无依倚，何人重布衣。  

【`张窈窕诗`】  

《寄故人》：澹澹春风花落时，不堪愁坐更相思。无金可买长门赋，有恨空吟团扇诗。  

【`符蒙诗`】  

《旅夜怀故人》：羸形对寒影，即此更何亲。半夜枕前泪，穷秋乡外身。雨余岚色动，风静月华新。故友谁相忆，年来入梦频。  

【`僧怀楚诗`】  

《送新平故人》：常听仓庚思旧友，又因蝴蝶梦生涯。一千余里河连郭，二十六峰寒到家。阴岛宜分东虢虎雁，晴楼高入上阳鸦。姜原庙北与君别，应笑薄寒悲落花。  

【`宋眉山唐子西集`】  

《北归至广州寄惠州故人》：陈伯修，李文辅，梁昭德归心如跃马，奋迅不可驻。别情如放猿，已去犹反顾。三年孺子社，数借柱史书。好在五噫孙，善保千金躯。旧来谈天口，老去尽地力。万里不相忘，寄声问眠食。  

【`骑省徐铉集`】  

《赠维杨故人》：东京少长认维桑，书剑谁教入帝乡。一事无成空放逐，故人相见重凄凉。楼台寂寞官河晚，人物稀疏驿路长。莫怪临风惆怅久，十年春色忆维扬。《秦州道中却寄东京故人》：风紧雨凄凄，川回岸渐低。吴州林外近，隋苑雾中迷。聚散纷如此，悲欢岂易齐。料君残酒醒，还听子规啼。  

【`寇忠愍公集`】  

《月夜怀故人》：清夜月初满，藓庭吟更幽。梧桐疏影老，蟋蟀乱声秋。旧国情何极，空江思欲流。故人今底处，危坐独凝愁。  

【`刘彭城集`】  

《颖水作寄陈州诸故人》：不知颖水清如此，欲比逢莱似是非。察见渊鱼宁有意，往来鸥鸟已忘机。济川便乐风波息，洗耳都疑世事违。甚悔衡门临沁水，还思冠者试春衣。  

【`宋景文公集`】  

《拟西出阳关无故人》：雨中柳色醉中迷，上马弯弓散马蹄。阳关门外故人远，独有残阳相伴西。  

【`郑獬郧溪集`】  

《寄并州故人》：年来羁客减欢游，少对清樽浣别愁。社里故人相忆否，夜来归梦到并州。去年寒食柳溪头，着意寻花醉未休。今日天涯最惆怅，满江烟雨吊春愁。  

【`王安石临川集`】  

《戏城中故人》：城郭山林路半分，君家尘土我家云。莫吹尘土来污我，王导传，元规尘污人。我自有云持寄君。陶弘景诗见定林寺注。半分，谓半山也。  

【`李跨鳌先生集`】  

《湖上招故人》：柳影依窗过，荷香拂枕浮。云边山近雨，石下水通秋。白藕离新属斤，嘉鱼落晚钩。还同动情兴，已为扫西楼。  

【`邵子击壤集`】  

《思故人》：芳酒一樽虽甚满，故人千里奈思何。柳挪池阁条偏细，花近檐楹香更多。  

【`强祠部集`】  

居魏岁余，未尝见江乡故人，今李弟无悔，如雄过此，相见甚喜，席间率成短篇呈之：经年大河北，终日故乡心。入耳欣吴语，开怀慰越吟。天寒裘领薄，日暮酒杯深。早晚论边策，长缨试请擒。《新秋夜月寄故人》：客心宜静夜，月色澹新秋。影落三湘水，诗传八咏楼。何穷对酒望，几处卷帘愁。若问相思意，随君万里游。  

【`毛东堂先生集`】  

《逢故人》：落日仍江县，相逢下马鞍。频忧从者病，可奈故人寒。老大囊书脱，平生匣剑乾。长年只少睡，忽漫语盘桓。  

【`陆放翁诗`】  

《新岁颇健寄青城故人》：骄气年来痛自锄，似能略契度关书。神光出眦夜穿帐，胎发满头晨映梳。吾道元知非土苴，此身那可付丘墟。岷山幸有丹炉在，青壁何时共结庐。《晚岁怀故人》：衰髯白尽无添处，病骨癯然欲折时。客抱琴来聊沦茗，吏封印去又哦诗。山横城上势如压，角动楼头声正悲。零落断鸿书不到，岁残何以慰相思。  

《对酒怀丹阳成都故人》：劳生常羡髑髅乐，死时却悔生时错。花前有酒不肯狂，回首朱颜已非昨。君看古来贤达人，终日饮酒全其真。世间万事竟何有，金樽翠杓差关身。放翁少日无凡客，飞觞纵乐皆豪杰。清歌一曲梁尘起，腰鼓百面春雷发。故人仙去蓬莱宫，鸾丝凤竹醉春风。石帆山下孤舟雪，一段清愁付此翁。  

【`邓栏先生集`】  

《访故人》：扁舟载月随夜风，晓到溪源访老农。水骨借风鸣活活，涧毛被雨绿茸茸。竹萌已削琼瑶白，村酒仍沽琥珀浓。醉倒田间无一事，九衢车马自冲冲。天寒岁暮雨无聊，访戴那辞千里遥。直上洞天三十六，马蹄迤逦步琼瑶。  

【`曹勋松隐集`】  

《简冲啬庵中故人》：寄迹临安久，思归夕梦频。愁多难强醉，病苦故禁人。夜短无清梦，年高叹幼身。山中有道伴，云壑擅余春。  

【`吕本中诗`】  

《祈门道中寄宣城故人》四首：去程归雁两悠悠，行到荒山尽上头。试问中原何处是，只言东北是宣州。风落千山雨夜鸣，时因归梦识宣城。欲知归路行多少？已过徽州第五程。宣城人物未全衰，四士风流世不知。别后略无佳语寄，道中才有数篇诗。詹郎逸气今谁似，李令清言久不闻。独立共传摩诘后，隐居还见伯仁孙。  

【`张椿龄蒲衣集`】  

《寄故人》：浮生难百岁，能得几日月。渐缺口中牙，将衰鬓边发。人情不久长，翻手成胡越。急急早归来，从今好休歇。  

【`袁起岩东塘集`】  

《寄中都故人》：千山叠叠高入天，中有缥纱之神仙。壁立烟容风虎卧，林深洞启云龙潜。长安诗翁有健笔，蜀道客子无新篇。尺书万里寄天远，万一故人曾我怜。  

【`文天祥诗`】  

《寄故人》：溪头浊潦拥鱼虾，笑杀渔翁下钓槎。棹取扁舟湖海去，悠悠心事寄芦花。《愧故人》：九门一夜涨风尘，何事痴儿忽误身。子产片言图救郑，仲连本志为排秦。但知慷慨称男子，不料蹉跎愧故人。玉勒金鞍南上去，天高月冷泣孤臣。  

【`章甫自鸣集`】  

《寄荆南友人》：余生自判一虚舟，未害寻诗慰客愁。梅欲飘零犹酝藉，柳才依约已风流。关心弟妹无黄犬，入梦江湖有白鸥。别后故人相念否，东风应倚仲宣楼。《归自真州，道中用前韵简诸故人》：闲愁生旅怀，薄酒安能陶。蓝舆赴归期，历历山路高。风雨道傍憩，倏然思故交。官闲想聚首，怀我登顿劳。辩论杂嘲谑，诗词兼雅骚。人生几何时，容易生二毛。方今天子圣，登用皆夔皋。愿君各努力，去矣追群豪。我生苦畏事，屏处如逋逃。纵复技痒存，敢念麻姑搔。  

【`陈藻乐轩集`】  

《梦故人》：死生休道隔幽明，梦里相看话旧情。幻出他谁真面目，莫教总是自心成。  

【`华赵二先生南征录`】  

《华岳寄苕溪故人》：昔年分袂江东，系马花梢扑乱红。解佩送行情怏怏，举杯言别恨匆匆。中人以上谁知我，北斗以南唯有公。此去东闽有良便，一书无惜慰羁穷。赵希蓬和：搏沙聚散易西东，览镜颜非旧日红。千里雁邮成杳杳，百年驹隙去匆匆。暮云杜忆谪仙子，夜雪王思安道公。蚕室史迁非有罪，从来文士例多穷。《思故人》：予谪建，不闻西北故人安否。因以诗寄子明叔，询诸子动静。太乙年来落冀并，几多豪杰未成名。尧天日月寄和玉，胡地山川知耀卿。庐六驱风能破屋，陈三平水可倾城。年来幕府勤延揽，何事诸兄未有声。《和前韵》：握手论怀屡合并，自居谪籍玷时名。剡溪无路访安道，北海何人知子卿。千里凭诗驰意马，一樽赖酒破愁城。秋风若有南来雁，未忘故人烦寄声。《在建思蜀道襄汉故人》：十载无人问益之，谁于咳唾觅珠玑。两三千里家何在，三十六峰人未归。将谓抱薪能救燎，果然画饼不充饥。东川恐遇连荣祖，一笑不须论是非。《和前韵》：纵迹江湖问所之，雄文到处写明玑。诗书未得些儿用，豪杰空令众誉归。千里云山飞不到，寸心日夜如饥。几番清梦随蝴蝶，一觉回来又已非。  

【`李大隐先生集`】  

《寄上故人》：交流苕转城，尚想汀洲咏白苹。择胜已居莲社界，归耕恰及杏花春。雕胡映碗抄云子，脍缕堆盘破玉鳞。鲑菜腥咸何足道，未应回首海之滨。  

【`僧文诗`】  

《重逢故人》：不见生公四十秋，中间多少别离愁。重逢宁用伤头白，难得相看尽白头。《晓别故人》：别日不易数，相逢多故情。为吾留一宿，同子话三生。月印秋灯白，霜添夜气清。晨钟缘底事，还又动离声。  

【`苏竳诗`】  

《思故人》：故人不可见，书札报平安。黄菊谁能折，青山独自看。雨生南浦足，秋入五湖宽。岁晚无多事，相看把钓竿。  

【`徐恢诗`】  

《会故人》：江南江北每淹留，懒听寒蝉噪暮秋。句里岂能窥鲍谢，暗中聊解识曹刘。清如老鹤翻秋露，快似神驹略九州。只恐蛟龙得云雨，未容莲社与僧游。毛郎才涌似潮头，莫比寒虫泣夜秋。要上兰台揖班马，不联石鼎玩侯刘。定知有道能医国，稍喜谈禅勘赵州。顾我虽无陶谢手，尚堪述作与同游。  

【`李公明诗`】  

《遇故人》：虚窗桂子打风声，夜酌沉沉夜气清。三十年间不须说，可堪相照发星星。  

【`冯时行诗`】  

《赠故人》：一日如三秋，属君情所专。晨风吹初春，绕屋鹊声乾。得非造物意，怜我徒侣单。放晴速君归，一笑不作难。起携化龙竹，消散枯酸。矫首东山云，行人为我言。言君骑紫马，近在十里间。溪边古松堤，柳破梅飞残。疾走落巾履，欢迎讯平安，津津眉间黄，顾我一灿然。颇云万貔虎，秋戈卧西关。元戎坐帷幄，花幕清书闲。井络天一涯，可以加饭餐。复出群公诗，字字冰雪寒。穷控到深溟，老语觉险难。一读重惊叹，再读醒昏顽。嗟我平生心，文阵无左旃。遽拭涓滴眼，窥此瀛海寰。并驱吾岂敢，愧负百且千。尚能督租赋，用博沽酒钱。日日与君醉，高歌易长叹。再和：煌煌六艺学，兀兀门亦专。耕道宜有秋，而我适旱干。疏鬓日月迈，破裘霜雪单。谁谓四海宽，已觉一饱难。失计堕簿领，署判手为酸。皇家挈天纲，昨下如纶言。冷眼看匠手，雌黄英俊间。华堂玉尘动，绣帘香鸭残。为国得一人，可使天下安。当时呼画师，我愧宁不然。策勋径投笔，守志甘抱关。渥洼万里心，束刍老厩闲。岂无苜蓿盘，可以羞晨餐。岂无芰荷衣，可以备祁寒。天地日漭苍，逢辰谅多艰。世既不吾与，不去良亦顽。摇摇故山心，长风动旌旃。君今门下士，良匠满人寰。与我各相去，何啻一小千。异时白云底，仰君分酒钱。富贵无相忘，勿徒况永叹。  

【`孙觉诗`】  

《寄黄山故人》：鬓毛黑漆面如丹，曾侍亲舆作长官。天禄仇书身长大，江都入梦涕涟涧。窗中山色经秋瘦，枕底溪声入夜寒。三十六峰应好在，何年更得土楼看。  

【`江湖前集`】  

郑仁叔《旅中遇故人》：云薄清溪水，天寒黄叶风。乡关三载别，客路一樽同。旧事如昨日，问年俱老翁。相看今古意，泪冷菊花丛。周端臣《二月芳草碧寄吴中故人》：二月芳草碧，江南新燕来。抚兹良岁时，佳人安在哉？佳人弃我去，杳在天之涯。天涯望不极，丛愁结中怀。翠觞不成欢，玉琴有余哀。西湖春事深，林花为谁开。折花无所赠，三嗅空徘徊。楼前东流水，湛湛生绿苔。去波日千里，还绕姑苏台。凭水寄我思，旦暮肠九回。李泳《新昌逢故人》：草县一相值，忽思倾盖时。年来无限事，别后几篇诗。石乱水流急，竹深烟散迟。兵戈方满眼，我辈欲何之。张至龙《寄苕川故人》：千古长情只翠岑，休谈点石化黄金。秋来国事方尝胆，病后禅机忽上心。老眼看书嫌字细，乾喉饮酒喜杯深。几回空检班衣箧，望断白云天下阴。  

【`江湖后集`】  

薛《入京逢故人》：长贫复羁旅，共爽十年欢。在世谁无累，如君事独难。蹴居怜火后，多病卧春残。纵决归山计，烟萝不疗寒。  

【`江湖续集`】  

赵崇《故人西南风》：故人西南风，遗我一束诗。长哦结幽想，恍惚若见之。游云霭层霄，聚散安可期。虚空闻妙音，意重千金赀。相思若行月，一夕天之涯。闲窗穿梦魂，碧草春离离。《芳庭访故人》：石榻相期久，闲寻到野房。春归芳草暗，云入楚山长。人影分孤驿，鸡声落曙桑。凄凉千古事，回首两茫茫。高吉《忆潇湘故人》：竹好无多个，江清不觉深。余香随去蝶，软语爱幽禽。美景翻成恨，经年不寄音。长沙一樽酒，得共几回斟。曾由基与《中朝故人》：自怜骨相太箏，为米折腰依旧贫。古史多看多警省，新诗愈改愈精神。与游造物真知己，怕说天朝多故人。兰菊有时忙不得，世间桃李几番新。  

【`李端叔姑溪集`】  

《邂逅故人》：湖山胜处得君家，怀祖曾于膝上夸，不见多年应宦达，相逢何事却天涯。朱无复来湘水，骏骨分明自渥涯。闻道贤劳多野处，新醅聊寄敌霜花。已将身世等浮云，又向江边得故人。数日暝寒埋雪意，一番佳景为时新。村醅淡薄聊资笑，洞户深寒自有春。已幸邻封同寄老，却应风月费精神。  

【`玉台后咏`】  

刘处约《下山逢故人》：妾身本薄命，轻弃城南隅。庭前厌芍药，山上采蘼芜。春风明纨袖，零落湿罗襦。羞将憔悴日，提笼逢故夫。  

【`雅南集`】  

《忆故人》：可人别我忽径去，清夜倚窗成独吟。微风摇波木叶下，片云护月梅花阴。江湖落落世情远，鬓发冉冉年华深。却忆河桥送君处，去时插柳今成林。  

【`文鉴`】  

王操《喜故人至》：地僻无宾侣，柴门昼始开。溪山寒叶落，江国故人来。话旧经霜鬓，论时滞酒杯。相留喜同宿，不寐曙光回。  

【`归葬类藁`】  

《黄昏过宜沟，夜分至汤阴，遇故人靳先生》：野老殷勤阻我行，行人坚欲进途程。鼗鸣捷径人知号，石砌为桥马渡冰。犬吠荒村人寂寂，风生野烧火明明。故人惊破庄周蝶，樽俎欢呼逾四更。  

【`漫游集`】  

《故人曹劾北还，潦涨，留三宿》二首：天涯风雨故人过，对酒悲欢一浩歌。白日雾昏如黑夜，清溪水涨似黄河。陵迁谷变浮槎卷，栋折榱崩坏屋多。借榻山楼临剑浦，欲呼神物断蛟蛇。弹冠雅志及芳邻，患难同经更怆神。古道独行朋友义，今生何减弟兄亲。年年送别能堪几，日日追陪岂厌频。咫尺又成关塞隔，梦中相访偏吴闽。  

【`诗海绘章`】  

双渐《豫章逢故人歌》：乐天赏月浔阳渚，舟中曾遇商人妇。坐间因感琵琶声，为托微词写深诉。因重佳人难再得，故言何必曾相识。今日相逢相识人，青衫拭泪应无极。我因从官临川去，豫章城下风帆驻。续有翩翩画舸来，斜阳共系垂杨树。绿窗相近未多时，红帘半动闻私语。认得舟中是故人，从人来自韶阳路。柔情脉脉不得通，余香冉冉时闻度。借问舟中是谁氏，长自庐江佳丽地。苏姓从来字小卿，桃叶桃根皆姊妹。十岁清歌已遏云，十一朱颜妒桃李。十二能描新月眉，十三解绾鸟云髻。乱花溪上偶相逢，一托深心许为婿。翠鬟曾翦系平生，暗断金钗为盟誓。无何官难两相忘，因兹流落来天际。扬州一梦今何处，风月心情向谁诉。算来争似不相逢，空感当时无限事。昔日风光曾作主，今日风光如蓦路。肠断江头夜不眠，风帆明日东西去。白子西《寄涂川故人》：岁律峥嵘懒寄书，只将心对月轮孤。能移物态惟浮世，不变交情是丈夫。道在黄金如粪土，时来丹桂若桑榆。清朝未立功名了，果向山中老得无。《途中逢故人》：皇天不虐人，六月必大暑。乘龙懒救物，五谷插干土。渔阳道中客，筋骨如蒸煮。忽逢君子颜，清风满襟宇。  

【`元刘文贞公集`】  

《喜故人相看》：万古交游一片心，朱弦喜复遇知音。渊明元不入莲社，叔夜如何出竹林。久别幽情诗重写，平生乐事酒频斟。留君莫续离骚去，花木阴阴春未深。  

【`刘静修集`】  

《寄故人》：时明延俊秀，独分老丘园。道德心犹负，贫穷气尚存。从容思洛社，亲灸忆程门。别后区区意，聊为知己言。淹留乏世用，忧戚赖天成。行乐肩舆在，归休缟袂轻。终身虽有素，生物岂无情。高咏风云意，行藏问此生。《山中忆故人》：故人南郡去，消息久无闻。瑶草正堪种，白云谁共分。屋梁惊落月，鹏翼赋垂云。岁暮一樽酒，高歌如见君。  

【`耶律楚才湛然居士集`】  

《答倪公故人》：玉泉回报故人书，问子参玄着意无。且趁万松炉鏊熟，疾忙索取护身符一作夜明符。  

【`杨仲弘诗`】  

《怀钱塘故人柬应中父》：几年留滞客京师，每忆江边话别离。落魄已甘心似铁，蹉跎无奈鬓成丝。草玄思苦无人问，弹铗歌长只自悲。满目塞云飞去尽，倚筇独立更多时。  

【`郭昴诗`】  

《寄故人》：壮胆黄金已罄囊，天涯失倚漫彷徨。三湘不洗尘埃眼，百炼难柔铁石肠。白发有心清宇宙，青云无路可梯航。世间多少调元手，谁擘余光到草堂。《送故人》：君学屠龙我钓鳌，半生尘土不胜劳。炼多未信金能耗，困久方知气转豪。岁月尽他随过客，功名到底属时髦。明朝马首薰风里，落日孤云太华高。  

【`释圆至诗`】  

《逢故人》：共看咸淳上苑花，锦笺彩句敌春华。白头相见钟陵市，我亦如君未有家。  

【`云麓文藁`】  

《寄故人》：古人勤问学，岂欲矜富赡。所贵能践履，言行有实验。衣锦尚以，虽澹欲无厌。庸讵事浮佞，口吻徒喁口佥。嗟予鄙且俗，谬学怀铅椠。忉忉慕远人，不谓狂且僭。惟道通天下，古人奚独占。但当与其进，何可自划堑。顷幸得高朋，狂疾屡蒙砭。自从别夫子，谁与示瑕玷。孤居四无邻，览物徒兴念。郁郁何不乐，忡忡如有欠。顾彼霜丛菊，寒葩为谁艳。年华因易往，老发那容染。日暮望南山，雄峰如拔剑。何日又逢君，我心殊未歉。  

【`蓝性之诗`】  

《江上别故人》：天涯芳草色，对酒惜余春。此日沧江别，东风白发新。落花晴傍马，野鸟冷窥人。共勉持风纪，驱驰莫厌频。  

【`汪济诗`】  

《寄故人》：表表青田鹤，忽作笼中鸟。蓬莱在何许，天涯一身小。霜风卷地寒，松月淡云杪。仙踪不可羁，长鸣天下晓。  

【`连百正诗`】  

《对月怀故人》：相思不成寐，风露夜漫漫。明月此时好，故人何处看。客愁杯酒尽，秋影一灯残。空羡楼前雁，欲飞无羽翰。  

【`杨弘道小亨集`】  

《故人》：疾风巢再毁，乌鹊却飞回。嗟我岂殊此，故人安在哉。重遭难食厄，远冒畏途来。莫问交疏密，交疏亦可哀。  

【`元名贤诗`】  

黄子肃《寻故人》：适兴一寻君，君家在白云。幽花秋后见，落叶夜深闻。随意坐苔石，呼童煮涧芹。不须谈世事，诗思正纷纷。  

【`安敬仲默庵集`】  

《冬日有怀忆故人》：病鹤孤鸣在九皋，虚名多累恐难逃。残阳入谷隐犹见，新月穿云出未高。江上鲈君自适，山中泉石我徒劳。兴来欲驾扁舟去，何处沧波有巨鳌。  

【`周此山集`】  

《来故人》：东林旦气白，清旭含初景。空斋松桂幽，光动离离影。俄聆剥啄音，车马何炳炳。我本黜世虑，脱落如废井。屏迹谢时彦，兀坐息造请。喜兹共萧闲，妙论得新警。夜凉月满川，中流啸烟艇。余音袅秋风，清与兴川永。《僧舍逢故人》：空寂禅栖地，跫然偶盍簪。关河千里道，风雨十年心。归鹤投松瞑，流萤度竹深。绝怜清夜兴，话旧不成吟。  

【`李庭寓庵集`】  

《三衢道中宿含辉宫有怀故人》：余霭散平川，遥林隐高阁。道士出相迎，开门松子落。故旧值干戈，踪迹应飘泊。思君生夜寒，坐久衣裳薄。  

【`僧盘谷游山诗`】  

《逢故人》：旅食江湖寄岁华，金兰心契恨搏沙。重逢一笑别无语，只道青灯昨夜花。  

【`虞伯生诗`】  

《故人》：故人为别十余春，夜梦相逢面目真。世外音书遗雁羽，壁间图画润龙鳞。可怜白发寒仍短，待得黄花晚更新。谁有高才如屈宋，九歌江上乐明神。  

【`艾性夫诗`】  

《辟乱逢故人》：乱里相逢各自忙，少依松影话凄凉。古来尚有种桃处，今去当传辟谷方。马蹴黄尘遮日暗，鬼吹青磷隔林光。海田未必非天数，空对西风老泪滂。  

【`国朝禄与权诗集`】  

《赠故人任至刚》：红颜同受业，皓首各离乡。洛下欣相遇，江东岂独忘。山风吹短鬓，诗卷在行囊。此别人千里，相看泪两行。  

【`释宗泐全室集`】  

《故人至》：十年吴楚念西东，岂谓高谈此夕同。坐对灯花浑似梦，惊看鬓发已成翁。关河阻绝朋游少，天地苍茫吾道穷。西阁小琴闲挂壁，且将一曲和松风。  

【`宋苏东坡集`】  

菩萨蛮词《灵辟寄彭城故人》：娟娟缺月西南落，相思拨断琵琶索。沉泪梦魂中，觉来眉晕重。华堂堆烛泪，长笛吹新水。醉客各西东，应思陈孟公。  

【`晏叔原小山词`】  

《桃源忆故人》：玉楼深锁薄情种，清夜悠悠谁共。羞见枕衾鸳凤，闷即和衣拥。无端画角严城动，惊破一番新梦。窗外月华霜重，听彻梅花弄。  

【`何澹小山杂著`】  

《桃源忆故人》：拍堤芳草随人去，洞口山无重数。翦朝霞成树，争晚渔翁住。今人忍听秦人语，只有花无今古。欲饮仙家寿醑，记取桥边路。  

【`贺方回词`】  

《薄幸忆故人》：淡妆多态，更滴滴频回盼睐。便认得琴心先许，欲绾合欢双带。记画堂风月逢迎，轻颦浅笑都无奈。待翡翠屏开，芙蓉帐掩，羞把香罗暗解。  

自过了烧灯，都不见踏青挑菜。几回凭双燕，叮咛深意，往来却恨重帘碍。知何时再。正春浓酒困，人闲昼永无聊赖。厌厌睡起，犹有花梢日在。  

【`李滨老词`】  

《青玉案?春夜怀故人》：参横月落闻街鼓，指杨柳，天边路。冷澹梨花啼玉筋，五云芝检八花砖影，稳上鳌头去。  

吹萧台冷秦云暮，玉勒嘶风弄骄步，回雁峰前凭尺素。壁尘香减，绮窗风静，记得题诗处。  

【`高观国竹屋痴语`】  

《兰陵王?为十年故人作》：凤萧咽，花底寒轻夜月。兰堂静，香雾翠深，曾与瑶姬恨轻别。罗巾泪暗叠，情入歌声怨切。殷勤意欲去又留，柳色和愁为重折。  

十年迥凄绝，念髻怯瑶簪，衣褪香雪。双鳞不度烟江阔。自春来人见，水边花外，羞倚东风翠袖怯。正愁恨时节。  

南陌，阻金勒，甚望断青禽，难倩红叶。春愁欲解丁香结。整新欢罗带，旧香宫箧。凄凉风景，待见了，尽向说。  

【`刘文贞公集`】  

《谒金门?忆故人》：春寒薄，睡起宿醒生恶。枕上家山都梦却，东风吹月落。  

留客，定知西阁有酒，与谁同酌。别手临岐曾记握，君心真可托。  

《南乡子?秋日有怀故人》：憔悴寄西州，赋就登楼懒上楼。魂梦不知关塞远，悠悠，疏雨梧桐客里秋。  

往事起新愁，九曲回肠不自由。见说世间离别苦，休休，一夜相思白了头。  

【`王文忠公集`】  

《沁园春?忆故人》：盖世英雄，谷口躬耕，商颜采芝。甚野情自爱，山林枯槁；癯儒那有，廊庙英姿。落魄狂游，故人不见，蔼蔼停云酒一卮。青山外，渺无穷烟水，两地相思。滦京着个分司，是鸣凤朝阳此一时。想朝行惊避，豸冠绣服；都人争看，玉树琼枝。燕寝凝香，江湖载酒，谁识三生杜牧之。凝情处，望龙沙万里，暮雨丝丝。  

【`元遗山乐府`】  

临江仙《内乡寄崧前故人》：昨夜半山亭下醉，洼樽今日留题，放船直到浙江西。水壶天上下，云锦树高低。世上红尘争白日，山中太古熙熙，外人初到故应迷。桃花三百里，浑是武陵溪。  

【`江湖续集`】  

《孙义夫访诗人》：得得访诗仙，平湖水接天。身轻如鹤羽，路远买渔船。日上荷撑盖，春深柳脱绵。造门人已出，冷漱石山泉。  

【`元王景初兰轩集`】  

《赠诗人刘叔敬》：銮江初识紫芝眉，湖海风流气自奇。玉斧有神修月早，灵楂无力上天迟。樽前风月忘怀酒，袖里山川得意诗。千古文章心印在，与君深结暮年期。  

【`唐温庭筠诗`】  

《龙尾驿妇人图》：漫笑开元有幸臣，直教天子到红尘。今来看画犹如此，何况亲逢绝世人。  

【`崔国辅诗`】  

《丽人曲》：红颜称绝代，欲并真无侣。惟有镜中人，由来自相许。  

【`杜工部集`】  

《丽人行》鹤曰：明皇时，杨国忠与虢国夫人邻居第，往来或并辔入朝。及夫人从车驾幸华清宫。会于国忠第，此丽人行之所以作也。三月三日天气新，长安水边多丽人。态沈意远淑且真，肌理细腻骨肉匀。第三第四语，便尔亲切。盖身亲见之，自与想像次第不同耳。此亦所当识也。绣罗衣裳照暮春，蹙金孔雀银麒麟。头上何所有？翠为畀叶垂鬓唇。背后何所见？乐府体珠压腰衤及稳称身。就中云幕椒房亲，赐名大国虢与秦。紫驼之峰出翠釜，水精之盘行素鳞。语特迭荡称前鱼肉互见犀筋厌饫久未下，銮刀缕切空纷纶。黄门飞革空不动尘，形容骄贵至黄门飞革空不动尘，自是气象。后来东坡借用贴出又明。御厨丝络送八珍。箫鼓哀吟感鬼神，宾从杂还实要津。后来鞍马何逡巡，当轩下马入锦茵。杨花雪落覆白苹，青鸟飞去衔红巾。画出次第宛然，杨花青鸟两语，极当时拥从如云冲拂开合绮丽骏捷之盛，作者之意，自不必人人能识也。炙手可热势绝伦，惧莫近前丞相嗔。此两语结上，明后来鞍马，又丞相所宠嬖者，又过秦虢也。意极可想。赵曰：晋宋诸人侍宴曲水，皆以三月三日为题，唐开元中，曲江游赏，莫盛于中和上已，此所以水边多丽人也。梦弼曰：勹盍叶，妇人鬓边花，以翠羽铺饰，其状轻微也。腰衤及，即今裙带，缀珠其上，压而不垂也。勹盍，乌合反。衤及，居业反。云幕，谓铺设幕如云雾之垂也。洙曰：《汉书》皇后称椒房，取其蕃实之义也。《唐书》，贵妃三姊，封韩、虢、秦三国为夫人。梦弼曰：驼谓橐驼，其脊上肉高如峰者味最美。洙曰：诗执其銮刀，注刀有銮者，言割中节也。希曰：《汉书》师古曰禁中黄门，谓阉人居禁中在黄门之内给事者。注曰：《周礼》膳夫珍用八物，注谓淳熬毋炮淳豚炮爿羊扌寿珍清熬肝也。《山海经注》青鸟主为西王母取食者。丞相，指杨国忠也。  

【`宋苏东坡集`】  

《续丽人行》：李仲谋家有周日方画背面欠伸内人极精，戏作此诗，谢名画记云。周日方字景玄，官至宣州。长史。深宫无人春日长，沉香亭北百花香。纟寅曰：开元中，禁中重牡丹，得四本，红、紫、浅红、通白者，上植于兴庆池东，沉香亭前，会花方繁开，上与太真妃游赏，李龟年持金花笺，宣赐翰林供奉李白进《清平调》词三章。其三曰：名花倾国两相欢，长得君王带笑看。解释春风无限恨，沉香亭北倚阑干。事见《乐史李翰林文集序》尧卿唐明皇以外国贡沉香材而作沉香亭。美人睡起薄梳洗，燕舞莺啼空断肠。次曰：孟郊诗，莺啼燕语春城里。画工欲画无穷意，背立东风初破睡。次曰：温庭筠诗，背立秋千下。若教回首却嫣然，阳城下蔡俱风靡。厚曰：宋玉《赋》东家之子，嫣然一笑，惑阳城，迷下蔡，二县楚之贵介公子所封。杜陵饥客眼长寒，尧曰：杜子美自谓衣不盖体，常寄食于人，奔走不暇，常恐转死沟壑，可谓饥客矣。又诗云：秋山眼冷魂未归。蹇驴破帽随金鞍。隔花临水一时见。只许要肢背后看。厚曰：杜丽人背后何所见。珠压腰稳称身。心醉归来茆屋底，方信人间有西子。次曰：西子事出孟子。君不见，孟光举案与眉齐，援梁鸿至吴，为人赁春。每归，妻孟光为具食，举案齐眉。何曾背面伤春啼。赵成伯家有丽人，仆忝乡人，不肯开樽，徒吟春雪美句次韵。一笑绣帘朱户未曾开，谁见梅花落镜台。试问高吟三十韵，何如低唱两三杯。世言检死秀才，衣带上有雪诗三十韵。又云陶谷学士买得党太尉家妓，遇雪，陶谷取雪烹团茶，谓妓曰：党家应不识此。妓曰：彼粗人，安有此？但能于红绡暖帐中，浅斟低唱，吃羊羔儿酒。陶默然惭其言。莫言衰鬓聊相映，须得纤腰与共回。知道文君隔青琐，梁园赋客肯言才。曰：文君司马相如妻，青琐，窗名。谢惠连雪赋：梁王不乐，游于兔园，命邹生，召枚叟相如未至，居客之右，先生自注云：聊答来句，义取妇人而已，罪过罪过。  

【`姜特立诗`】  

《续丽人行》即坡公赋周日方画欠伸内人：画师不作春风面，岂是玉容容易见。动人正在阿堵中，妙处犹须著歌扇。沉香亭边初睡起，鬓发珑松薄梳理。欠伸背面故作妍，半靥墙头出桃李。画成众目争回顾，只欠孙娘折腰步。似见不见愁杀人，始是人生肠断处。愁肠易断可奈何，古往今来此恨多。君不见李夫人，不肯回身看汉君。又不见杨太真，拥行莫恋属车尘。自古蛾眉多蠹国，玉颜画就还伤神。  

【`杨万里朝天集`】  

《和姜邦杰春坊续丽人行》：即东坡集中周日方画背面欠伸内人，东坡赋之，韩子苍又赋之，今姜君又赋之，予因和姜韵。玉人自惜如花面，不许黄鹂鹦鹉见。若令画史识倾城，写遍人间屏与扇。春光懒困扶不起，吹残玉笙也慵理。是谁瞥见一梳云，微月影中扫李。阿姓周不姓顾，笔端那得莲生步。无妨正面与渠看，看了丹青无画处。古来妍丑知几何，嫫母背面谩人多。君不见，汉宫六六多少人，画图枉却王昭君。是时当面看写真，却遣琵琶弹塞尘。不如九京唤起文与可，麝煤醉与竹传神。  

【`徐安国西窗集`】  

《次韵姜春坊续丽人行》：罗屏故掩羞娥面，啼妆生怕旁人见。低迷何似叶底花，爱惜犹如箧中扇。笔端传写是谁起，不羞娥眉应有理。未宜拈出雪中梅，犹苦求为道旁李。承恩欲觊君王顾，背立东风方转步。宁忍教君正面看，只应无着丹青处。明眸皓齿如彼何，千金买笑情空多。君不见镜中人，对面相逢不识君。况复重看旧写真，亦知幻化俱前尘。请君退后总看破，大自傍观亦损神。  

【`高耻堂存藁`】  

杜子美作《丽人行》：讥丞相杨国忠也。国忠贵妃之兄，近事有相似者，以苏公有《续丽人行》故作三《丽人行》：相公列屋芙蓉城，烟红露绿千娉婷。朝回迎笑拥前后，忽遭唾叶嫌膻腥。汝曹面作瓦色，争似平康坊里人。连眉倒晕双鸦鬓，临春璧月阳台云。西湖喧天歌鼓闹，列坐长筵来狎宾。紫衣中使天上至，黄封百罗前庭。海螯江柱堆崔嵬，猩辰熊鲜白争新。微哉何曾食万钱，陋矣杨家送八珍。酒酣自有娱客具，非丝非竹非歌声。呼卢一掷数百万，刘毅酸寒何足陈。此时相公眼生缬，平康一笑华堂春。鸡鸣钟动却归去，相公手自与金银。思缠爱结无与比，何意一朝遭怒嗔。偶缘病起思破闷，亟遣花使传丁宁。谁知青鸟不解事，还报从人嬉水亭。立驱百骑而至。判司姓贾如弟兄。同游七吏俱薄录，一日得钱千万缗。大书明梏令湖曲，苏堤扫迹无蹄轮。风流宰相推第一，但恐稷契羞同伦。腥风霎霎塞宇宙，万年遗臭何时泯。要当壮士为一洗，我老无力覆八溟。  

【`中兴江湖集`】  

赵文鼎《丽人行》：桃叶山前宫漏迟，宫人傍辇持花枝。君王喜凭绛仙立，殿脚争尽双长眉。欲抱琵琶弹出塞，结绮临春时事改。井边忽见张丽华，忍听后庭歌一再。  

【`曹勋松隐集`】  

《和曾守出后房丽人》：方惭虚薄预时流，仍见娉婷恰上头。檀口细能哦赤壁，羊醅喜为沃清愁。当轩妙有眉宇秀，列屋尚谁庭院幽。颇恨夜深人已醉，翔然翠袂挽无由。  

【`虞俦尊白堂集`】  

《和林正甫遐思湖上丽人绝句》：风前柳逞腰肢活，雨后山横眉黛长。欲把西湖比西子，却成画饼诳空肠。再和：汉苑梅花妆额半，章台柳叶画眉长。恐因巫峡能来梦，莫学苏州枉断肠。  

【`龚肃诗`】  

《学丽人行》：曲江春浓云锦烂，神仙斗比宜妆面。内家车子金连钱，十里香风吹不断。虢国秦国真天人，酒酣喝住高飞云。叠鼓惊翻波上日，黄金买断壶中春。杜陵饥眼频偷望，不敢近前畏丞相。归来援笔赋新诗，诗成不许东风知。雄章丽句照千古，想见当年全盛时。东归流水西飞日，一梦繁华了无迹。江头宫殿已成尘，蔓草寒烟土花碧。  

【`元杨铁崖集`】  

《丽人行题所藏周画卷》：杨白花飞愁杀人，美人如花不胜春。锦鞯驮起双凤缕，黄门挟飞五花云。白日雷霆夹城道，乐游园里春正好。就中小娣最娇强，雌雄双飞观者恼。瑶池斗草碧云移，草青草软春不知。黄裙有恨随春水，椒房青蝇何处起。君不见，翠羽飕飕帐一空，东方缠紫宫。  

【`唐李翰林集`】  

《代别情人》：清水本不动，桃花发岸傍。桃花弄水色，波荡摇春光。我悦子容艳，子倾我文章。风吹绿琴去，曲度紫鸳鸯。昔作一水鱼，今成两枝鸟。哀哀长鸡鸣，夜夜达五晓。起折相思树，归赠知寸心。覆水不可收，行云难重寻。天涯有度鸟，莫绝瑶华音。齐贤曰：《吴都赋》：南榴之木相思树也；士贝斌曰：《东汉书何进传》曰：覆水不收，宜深思之，《楚辞》折疏麻兮瑶华，将以遗兮离居。  

【`乐府诗集`】  

《毕耀情人玉清歌》：洛阳城中有珍名玉清，可怜玉清如其名。善斜柯，能独立，婵娟花艳无人及。珠为裙，玉为缨，临春风，吹玉笙，悠悠满天星，万金阁上晚妆成。云和曲中为慢声，玉梯不得踏，瑶袂雨盈盈，城头之日复何情。  

【`玉台后咏`】  

董思恭《春日代情人》：昔日管弦调，将人舞细腰，悬知今日恨，谁分昔时娇。弃妾频登陇，从军几度辽。可怜香草夜，空见落花朝。泪滴珠难尽，容残玉易销。偿随明月去，莫道梦魂遥。  

【`王维诗`】  

《羽林骑闺人》：秋月临高城，城中管弦思。离人堂上愁，稚子阶前戏。出身复映户，望望青丝骑。行人过欲尽，狂夫终不至。左右寂无言，相看共垂泪。《楚辞?山中人》：山中人者，唐尚书右丞王维之所作也。维以诗名，开元间，遭禄山乱，陷贼中，不能死事，平复幸不诛，其人既不足言。词虽清雅，亦萎弱少气骨，独此篇与《望终南》《送迎神》为胜云：山寂寂兮无人，又苍苍兮多木。群龙兮满朝，君何为兮空谷。文寡和兮思深，道难知兮行独。悦石上兮流泉，与松间兮草屋。入云中兮养鸡，上山头兮抱犊。神与枣兮如瓜，虎卖杏兮收谷。愧不才兮妨贤，嫌既老兮贪禄。誓解印兮相从，何詹尹可兮卜。山中人欲归，云冥冥雨霏霏。水惊波兮翠菅靡，白鹭忽兮翻飞。君不可兮蹇衣，山万重兮一云。混天地兮不分，树暗暧兮氛氲。猿不见兮空闻，忽山西兮夕阳。见东皋兮远村，平芜绿兮千里，眇惆怅兮思君。  

【`王建诗`】  

《醉忆山中人》：花开草复秋，云水自悠悠。因醉暂无事，在世难免愁。遇晴须看月，闻健且登楼。暗想山中伴，如今尽白头。  

【`元吴礼部集`】  

《山中人》二章：赠方寿甫并寄尊翁存雅。山中人兮幽栖，渺仙华兮翠微。水冥冥兮谷凄凄，秋莽苍兮烟霏。绿熊兮玄猿，，吟啸兮林间。枫刀刀兮欲落，桂青青兮生寒。吊玉女兮寂寞，瞻故宫兮。纷云旗兮翠蕤，俨欲降兮复还。复还兮何许，愁惨戚兮不得语。送沧溟兮白日尽，思轩辕兮涕如雨。昔越客兮同游，今独居兮白头。欲往从兮路阻修，倚秋兮弗见，仰空云兮悠悠。粤客谓谢皋父山中人兮相羊，衣芳荪兮蓉裳，佩飞霞兮戛明。挟雨骖兮上骧，飘绛节兮八荒。蹇胡为兮石房，空原无人兮白云茫茫。山之英兮不来，羌日暮兮徘徨。归来兮谁语。振雅音兮超前人以骋武。挥五弦兮松风，洗双鱼兮涧中。攀桂枝兮长相从，我所思兮微兹人其谁同。  

【`吴莱渊颖集`】  

《山中人》：白日出复没，胡独劳我生。所务在卒岁，朝夕强营营。当春治农器，土脉亦瘅盈。薄言艺黍稷，庶以观其成。凉风忽披拂，场圃如坻京。冻户犹亩首，康衢或歌声。于兹尚不给，野有菜色氓。毋宁拾橡栗，起视床头并。贫贱素所有，岂辞辛与勤。清晨腰下斧，往伐西山薪。高岩屹臣壑，蛇虎气逼人。衣裳既不全，出人在荆榛。日日一接淅，釜甑恒生尘。白石几时烂，青烟空满邻。家徒四壁立，冬令方行春。亦有子，修然为世珍。岁晚筋力倦，长歌守穷庐。尘亟散缥帙，且复少嗫嚅。文章信小技，世故交相驱。拨书置床上，我岂为蠹鱼。自从童习之，白首愈纷如。卓彼先圣人，欲开后世愚。文肃岂不佳。舆台同一躯。但当乐道义，肯恤吾身癯。去经十数里，霜露凄枯田。蓑笠既挂壁，桔槔亦倚垣。相从尽邻曲，言笑仍喧喧。惟此老瓦盆，酒浆稍罗前。奈何不解饮，而喜鲸吸川。有如善泅人，观者乃在船。寸心久已醉，双眼方醒然。世俗正驰鹜，悲哉东西阡。  

【`林希逸竹溪集`】  

《山村人暮归》：点点残鸦过，孤村带落晖。篱边闻犬吠，山下有人归。远岫连芳坞，长林绕翠微。云深认茅屋，风细扬征衣。樵唱同寻径，猿惊为扣扉。夜深灯火下，儿女共依依。  

【`唐吕温诗`】  

《题阳城人》：忠驱义感即风雷，谁道南方乏武才。天下起兵诛董卓，长沙子弟最先来。  

【`白居易诗`】  

《上阳白发人》：天宝五载已后，杨贵妃专宠，后宫无复进幸矣。六宫有美色者，辄置别所，上阳，是其一也。贞元中尚存焉。上阳人，红颜暗老白发新。绿衣监使守宫门，一闭上阳多少春。玄宗末岁初选入，入时十六今六十。同时采择百余人，零落年深残此身。忆昔吞悲别亲族，扶入车中不教哭。皆云入内便承恩，脸似芙蓉胸似玉。未容君王得见面，已被杨妃遥侧目。妒令潜配上阳宫，一生遂向空房宿。秋夜长，夜长无寐天不明。耿耿残灯背壁影，萧萧暗雨打空声。春日迟，日迟独坐天难暮。宫莺百转愁厌闻，梁燕双栖老休妒。莺归燕去长悄然，春往秋来不记年。唯向深宫望明月，东西四五百回圆。今日宫中年最老，大家遥赐尚书兮。小头鞋履窄衣裳，青黛点眉眉细长。外人不见见应笑，天宝末年时世妆。上阳人，苦最多。少亦苦。老亦苦，少苦老苦两如何？君不见，昔时吕向《美人赋》，天宝末有密采艳色者，当时号花鸟使，吕向献《美人赋》以讽之。又不见，今日上阳白发歌。《缚戎人》：缚戎人，缚戎人，耳穿面破驱入秦。天子矜怜不忍杀，诏徙东南吴与越。黄衣小使录姓名，领出长安乘递行。身被金疮面多，扶病徒行日一驿。朝餐饥渴费杯盘，夜卧腥臊污床席。忽逢江水忆交河，垂手齐声鸣咽歌。其中一虏语诸虏，尔苦非多我苦多。同伴行人因借问，欲说喉中气愤愤。自云乡贯一作管本凉原，大历年中没落蕃。一落蕃中四十载，遣着皮裘系毛带。唯许正朝服汉仪，敛衣整巾潜泪垂。誓心密定归乡计，不使蕃中妻子知。暗思幸有残筋力。更恐年衰归不得。蕃候严兵鸟不飞，脱身冒死奔逃归。昼伏宵行经大汉，云阴月黑风沙恶。惊藏青冢寒草疏，偷渡黄河夜冰薄。忽闻汉军鼙鼓声，路傍走出再拜迎。游骑不听能汉语，将军遂缚作蕃生。配向江南卑湿地，岂无存恤空防备。念此吞声仰诉天，若为辛苦度残年。凉原乡井不得见，胡地妻儿虚弃捐。没蕃被囚思汉土，归汉被劫为蕃虏。早知如此悔归来，两地宁如一处苦，缚戎人，戎人之中我苦辛。自古此冤应未有，汉心汉语吐蕃身。  

【`元稹诗`】  

《缚戎人》李公《垂传》曰：近制西边每擒蕃囚，皆传置南方，不加剿戮，故作歌以讽焉：边头大将差健卒，入抄擒生快于鹘。但逢赤面即捉来，半是边人半戎羯。大将论功重多级，捷书飞奏何超忽。圣朝不杀谐至仁。远送炎方示惩一作征罚。万里虚劳肉食费，连头尽被毡裘喝。华茵重席卧腥臊，病犬悉鸪声咽。中有一人能汉语，自言家本长城窟。小年随父戍安西，河渭瓜沙眼看没。天宝未乱犹数载，狼星四角光蓬勃。中原祸作边防危，更有豺狼四来伐。蕃马膘成正翘健，蕃兵肉饱争唐突。烟尘乱起无亭隧，主帅惊跳弃旄钺。半夜城摧鹅雁鸣，妻啼子叫曾不歇。阴森神庙未敢依，脆薄河冰安可越。荆棘深处共潜身，前困蒺藜后危皋危瓦。平明蕃骑四面走，古墓深林尽诛扌骨。少壮为俘头被髡，老弱留居足多刖。乌鸢满野尸狼籍，楼榭成灰墙突兀。暗水溅溅入旧池，平沙漫漫铺明月。戎王遣将来安慰，口不敢言心咄咄，供进腋腋御叱般。岂料穹庐拣肥，五六十年消息绝。中间盟会又猖獗，眼穿东日望尧云。肠断正朝梳汉发，近年如此思汉者。半为老病半埋骨，尝一作向教孙子学乡音。犹话平时好城阙，老者傥尽少者壮。生长蕃中似蕃悖，不知祖父皆汉民。便恐为蕃心，缘边饱馁十万众。何不齐驱一时发，年年但捉两三人。精卫衔芦塞溟渤。《上阳白发人》：天宝年中花鸟使，撩花鸟含春思。满怀墨诏求嫔御，走上高楼半酣醉。醉酣直入卿士家，闺闱不得偷回避。良人顾望心死别，小女呼爷血垂泪。十中一得一作十中有一预更衣，九配深宫作宫婢。御马南奔胡马蹙，宫女三千合宫弃。宫门一闭不复开，上阳花草青苔地。月夜闲闻洛水声，秋池暗度风荷气。日日长看提众门，终身不见门前事。近年又送数人来，自言兴庆南宫至。我悲此曲将彻骨，更想深冤复酸鼻。此辈贱嫔何足言，帝子天孙古称贵。诸王在阁四十年，十宅六宫门户。隋炀枝条袭封邑，肃宗血胤无官位。王无妃媵主无夫一作婿，阳亢阴淫结炎累。何如决壅顺众流，女遣从夫男作吏。  

【`杜牧诗`】  

《赠沈学士张歌人》：拖袖恃当年，郎教唱客前。断时轻袭玉，收处远缲烟。孤直亘云定，光明滴水圆。泥去声情迟急管，流恨咽长弦。吴苑春风起，河桥酒旆悬。凭君更一醉，家在杜陵边。  

【`温庭筠诗`】  

《弹筝人》：天宝年中事玉皇，曾将新曲教宁王。钿蝉金雁皆零落，一曲伊州泪万行。  

【`皮日休诗`】  

《奉和风人》：刻石书离恨，因成别后悲。莫言春茧薄，犹有万重思。镂出容刀饰，亲逢巧笑难。日中骚客佩，争柰即阑干。江上秋声起，从来浪得名。逆风犹挂席，若不会帆情。  

【`陆龟蒙诗`】  

《风人诗》三首：十万全师出，遥知正忆君。一心如瑞麦，唯作两岐分。破蘖供朝爨，须知是苦辛。晓天窥落宿，谁识独醒人。闻道更新帜，多应废旧期。征衣无伴捣，独处自然悲。  

【`曹邺诗`】  

《风人》一首：旦日思双屦，明时愿早谐。丹青传四渎，难写是秋怀。  

【`庾开府诗`】  

《见游春人》：长安有狭斜，舍穴胜繁华。连欢上马，乱果掷行车。深红莲子艳，细锦凤凰花。那能学酒，无趣似栾巴。  

【`宋王逢原广陵集`】  

《春人》：春人风飘喜聚散，春筵笑长白日短。柳芽嚼雪喷昼寒，桃花烧风作春暖。春衣少年当酒歌，起舞四顾以笑和。红夭绿烂狂未足，春更不去将奈何。  

【`唐周贺诗`】  

《送防秋人》：匹马无穷地，三年逐大军。算程淮邑远，起帐夕阳曛。叠浪行时漱，边笳语次闻。要传书札去，应到碛东云。  

【`于诗`】  

《秦富人》：高高起华堂，远远引流水。粪土视金珍，犹嫌未奢侈。陋巷满蓬蒿，谁怜有颜子。  

【`李益诗`】  

《赠看花人》：畏是身今是，逢春解惜春。今年看花伴，已少去年人。  

【`杨巨源诗`】  

《和侯大夫秋原山观征人回》：两河罢战万方清，原上军回识旧营。立马望云秋塞净，射雕临水晚天晴。戍闲部伍分岐路，地远家乡寄旆旌。圣代止戈资庙略，诸侯不复更长征。  

【`鲍容诗`】  

《拟古苦哉远征人》：征人歌古曲，携手上河梁。李陵死别处，杳杳玄冥乡。忆昔从此地，连年征鬼方。久行迷书历，三死毡衣王。百战身且在，微功信难忘。远承云台议，非势孰敢当。落日吊李广，白身过河阳。闲弓失月影，劳剑无龙光。去日始束发，今来发成霜。虚名乃闲事，生见父母乡。掩抑大风乐，徘徊少年场。诚哉古人言，鸟尽良弓藏。  

【`高骈诗`】  

《叹征人》：心坚胆壮箭头亲，十载沙场受苦辛。力尽路傍行不得，广张红旆是何人。  

【`罗邺诗`】  

《征人》：青楼一别戍金微，力尽秋来破虏围。锦字莫辞连夜织，塞鸿长是到春归。正邻汉月当空照，不奈胡沙满眼飞。唯有梦魂南去日，故乡山水路依稀。  

【`廉氏诗`】  

《寄征人》：凄凄北风吹鸳被，娟娟西月生蛾眉。谁知独夜相思处，泪滴寒塘蕙草时。  

【`元好问诗`】  

《征人怨》：瀚海风烟扫易空，玉关归路几时东。塞垣可是秋寒早，一夜清霜满镜中。  

【`江湖续集`】  

《张蕴丹阳道中流寓人》：异土编茅古制庳。官田种林得沽私。自言身健无徭役，犹胜平生江北时。  

【`僧盘谷游山集`】  

《梓人行》：南城番市净土寺雕轮藏成，代本寺作送匠人白教士归巩昌，总帅府在巩昌临洮，有帝师堂。古秦山泽天下奇，形势雄壮压边陲。疏林老树挂烟雨，蛟龙飞跃辞天池。乾坤清气钟所秀，散入梓人胸次诗人脾。君不见，渭川梓人祖姓白，箕裘克绍公辅策。优填遗肖妙入神，跨灶冲楼推巨擘。古熙城，番市寺，轮藏雕成独拔萃。天关地轴旋转时，花雨颠风乱飘坠。吴道笔，郢人斤。尘世古今称绝伦。比君才能出天纵，相望退舍东施颦。帝师堂，多龙象，总帅府，多貔貅。法王勇将耀威武，犹羡工巧何能俦。休夸五凤楼，入目无全牛。锦标夺得归桑梓，声名赫奕动地不日飞神州。  

【`唐王建诗`】  

《海人谣》：海人无家海里住，采珠杀象为岁赋。恶波横天山塞路，未央宫中常满库。  

【`大雅集`】  

《陈樵海人谣》：海南蛮奴发垂耳。朝朝采宝丹崖里。夜光盈尺出飞鱼，柏叶收珠寒蕊蕊。幽箔连钱生绿花，切玉蛮刀如切水。九译来朝万里天，北风不动琅死。  

【`唐吴融诗`】  

《商人》：百尺竿头五两斜，此生何处不为家。北抛衡岳南过雁，朝发襄阳暮看花。蹭蹬也应无陆死，团圆那觉有天涯。随风逐浪年年别，却笑如期八月槎。  

【`皇甫冉诗`】  

《临平道中赠同舟人》：远山谁辩山南北，长路长随树浅深。流荡飘摇此何极，唯应行客共知心。  

【`苏拯诗`】  

《渔人》：垂竿朝与暮，披蓑卧横楫。不同清平时，自乐沧波业。长畏不得闲，几度避游畋。当笑钓台上，逃名名却传。  

【`宋王炎双溪集`】  

《渔人》：西南月未堕，白雾吞青山。渡口无人行，老渔一舟还。呵手系短缆，犯夜寒。捕鱼养妻子，谁谓斯人闲。  

【`元刘文贞公集`】  

《渔人》：箬笠蓑衣尽日闲，斜风细雨不相干。几人名利眉丛窄，一老江湖眼界宽。折苇离析悬雁网，枯桑突兀插鱼竿。笛声唤出山头月，又载扁舟宿旧滩。拨掉垂竿日日同，藕花丛了获花丛。朝云暮雨闲身外，春水秋山醉眼中。十里烟波明落日，数声渔笛响西风。红尘不到孤舟上，谁得江湖伴此翁。  

【`唐刘驾诗`】  

《乐边人》：在乡身亦劳，在边腹亦饱。父兄若一处，任向边头老。  

【`沈彬诗`】  

《吊边人》：杀声沉后野风悲，汉月高时望不归。白骨已枯沙上草，佳人犹自寄寒衣。  

【`王建诗`】  

《望行人》：自从江树秋，日日望江楼。梦见离珠浦，书来在桂州。不一作愿同比目鱼，一作鱼比目终恨水分流。久不开明镜，多应是白头。  

【`张籍诗`】  

《望行人》：秋风窗下起，旅雁向南飞。日日出门望，家家行客归。无因见边使，空待寄寒衣。独闭青楼暮，烟深鸟雀稀。  

【`曹勋诗`】  

《望行人》：西北有高楼，叫穴入空碧。徙倚遍栏干，杨花满行迹。不见行人归，但见杨花白。披襟向春风，为我传消息。春风不见知，此意无人识。  

【`江湖集`】  

姚宽《望行人》：戍客久不归，生死关山道。出塞入塞云，长亭短亭草。梦断玉阶人，愁深花欲老。庭树起秋风，寄衣当及早。  

【`宋张舜民画墁集`】  

《望行人》二首：望行人，行人在何所。燕雁不齐飞，参商竟相阻。别以三秋为久，生以百岁为期。不如还家对亲戚，浮名浮利徒尔为。登高恨不高，望远恨不见。不见远征人。但见青山晚。今岁雁空回，明年燕又来。燕雁无凭讯，何用上高台。  

【`宋向氵高乐斋词`】  

菩萨蛮《望行人》：小楼不放珠帘卷，菱花羞照啼妆面。金鸭水沉烟，待君来共添。鹊声生暗喜，翠袖轮纤指。细细数归程，脸桃春色深。云屏月帐孤鸾恨，香消玉减无人问。斜倚碧琅，萧萧生暮寒。低垂双翠袖，袖薄轻寒透。庭院欲黄昏，凝情空断魂。  

【`国朝刘基覆瓿集`】  

《望行人》：朝听乾鹊鸣，暮见灯花结。鹊鸣灯结无定期，镜里青云看成雪。人生百岁难长保，天上孤鸾海中老。滔滔逝水不回西，灼灼秋花几时好。一朝复一朝，一夕复一夕。只恐君心念妾时，妾身已作山头石。  

【`清江三孔集`】  

孔武仲《遇行人》：我托南车去，君拿北辔还。相看一梦里，好入画图间。  

【`何应龙诗`】  

《行人》：柳花吹断晚寒轻，草色拖裙庵岸青。解识行人今古恨，路边惟有短长亭。  

【`国朝谢肃密庵集`】  

《送行人蔡英夫》：奉旨颁流求国王印宝，就与国王之来享者二人，同驾海舟，自福建起柁。五虎门西叠鼓过，行人承诏自皇家。刻金鸟篆颁王号，建节龙骧戛海霞。两国夷君归绝岛，万年天子御中华。预知奉使旋京日，浩荡秋涛涌月槎。  

【`顾禄诗`】  

《送姚原礼行人》：天上大行人，趋朝气象新。沧江相送晚，紫陌止逢春。御苑听莺惯，故程走马频。此行跻显要，儿作太平臣。  

【`唐厉霆诗`】  

《寄远游人》：君此卜行日，离杯惜共传。东西南北路，一十二三年。云阔烟深树，江春浪起船。异乡那可住，何不赋归田。刘得仁司空曙贯休尚颜杜牧李频岑参羊生谔  

【`毛女正美诗`】  

《赠华山游人》：曾折松枝为宝栉。又编栗叶代罗襦。有时却问秦宫事，笑拈仙花望太虚。  

【`宋陆放翁诗`】  

《湖上今岁游人颇盛戏作四绝句》：龙船看罢日平西，柳暗花浓步步迷。射的山前朱舫小，樵风泾上紫骝嘶。画船鼓吹载凉州，不到三更枉出游。忽有歌声出云汉，谁家开宴五云楼。翠阜青林烟叠重，朱楼画阁雨空蒙。禹祠西走去声兰亭路，一片湖山锦绣中。台府官醅岁岁新，兰亭春胜镜湖春。三山小瓮虽堪笑，也向湖边作醉人。《东门外遍历诸园及僧院，观游人之盛》：马上哦诗画醉鞭，东城南陌去翩翩。微风蹙水鱼鳞浪，薄日烘云卵色天。隔屋鸠鸣闲院落，争门花蔟小辎。病来久已疏杯酌，春物撩人又破禅。  

【`章忠恪公集`】  

《绍兴府寒食湖山游人》：江南春色胜常年，蚕妇耕夫笑语妍。日永湖山纵游履，夜深萧鼓更划船。霸人半作吴侬语，骚客休吟楚些篇。服叛招携有长算，会移丰乐到齐燕。  

【`方秋崖集`】  

《次韵雨阻游人》：村坞花飞片片红，横遭涩雨又悭风。无何春事三分过，不肯游人一笑同。穷胜园林唯我辈，傥来轩冕付诸公。烟云雨履亦堪醉，莫问圣贤时一中。  

【`刘彭城集`】  

阳翟《贾人歌》：颖川阳翟赵邯郸，大衢如砥车班班。重装富贵名游间，轻纨宝玉高岩山。关西王孙龙虎驱，此中奇货奇可居。千金入秦藉短策，立谈须曳分王符。华阳松柏成高立，寿陵蔓草令人愁。沉沉相府士如市，山东共事河南侯。  

【`项安世诗`】  

《都下次韵谢松阳沈术人》二首：向来定远太平平，自殿银袍五百英。觜距不堪夸试席，齿牙无复近乡评。重探虎穴颜何厚，忽见稽山眼暂明。赖有东阳老居士，相逢一笑又诗成。下帘读易沈君平，老向人间识世英。戏把年龄聊复问，从来富贵不须评。联翩诗笔粗豪甚，矍铄精神顾盼明。我欲求田古松邑，君言此计几时成。《江陵赠蒲术人》：未赴成都先梦到，才逢蜀客便心亲。江陵一见蒲居士，似向严家访阿遵。《次韵谢尚书送鲁术人》：淡墨当中印八神，众星环写象秋。逢人只说忠和孝，莫道鸣珂与曳绅。  

【`黄勉斋集`】  

《谗人》：监谤兆周蹙，偶语挤秦亡。古风下刺上，国步安且强。靖康发深痛，熙丰起余殃。惜哉天子明，未免谗者伤。谗者亦何为，君子名愈彰。  

【`刘后村集`】  

《匡人》一首：匡人不识夫子，往往发其笥中。但有深衣吉履，元无宝玉大弓。《北来人》二首：试说东都事，添人白发多。寝园残石马，废殿泣铜驼。胡运占难久，边情听易讹。凄凉旧京女，妆髻尚宣和。十口同离北，今成独雁飞。饥荒寺菜，贫着陷番衣。甲第歌钟沸，沙场探骑稀。老身闽地死，不见翠銮归。《至人六言》一首：幽子多栖白云，至人或混红尘。有时鼻涕择菜，有时丫髻负薪。  

【`卢给诗`】  

《逢病军人》：行多无力住无粮，万里还乡未到乡。蓬髡哀吟古城下，不堪秋气入金疮。  

【`宋元宪公集`】  

《宗人》：缄见过与予同年擢第时缄坐法失官。慈恩题墨七雕年，霰雪相逢倦客天。男子诣曹羞会课，秃翁无版欲归田。爻占后笑余艰象，书入穷愁有剩篇。闻道汉家求失职时郊祀大恩昭洗痕殿，可能梁甲信灰然。  

【`陆放翁诗`】  

《次金溪宗人伯政见寄韵》：道义流闻意已倾，岂知晚岁斋盟。六经日月未尝蚀，千载源流终自明。汝水家家书有种，吾宗世世士知名。读君长句还增气，俗耳那闻韶声。  

【`欧阳公集`】  

《乐哉襄阳人送刘太尉》诸本无此二字从广一作景元赴襄阳：嗟尔乐哉襄阳人，万屋连甍清汉滨。语言轻清征带秦，南通交广西峨珉。罗谷纤丽药物珍，枇杷甘橘荐清樽。磊落金盘烂，槎头缩项昔所闻，黄橙一作齑韭香复辛，春雷动地竹走根。锦苞玉笋味争新，凤林花发南山春。掩映谷口藏山门，楼台金碧瓦鳞鳞。岘首高亭倚浮云，汉水如天泻。斜阳夕照白鸟群，两岸桑柘杂耕耘。文王遗化已寂寞，千载谁复思其仁。荆州汉魏以来重，古今相望多名臣。嗟尔乐哉襄阳人，道扶白发抱幼孙。远迎刘侯两一作望朱轮，刘侯年少气甚淳。诗书学问苦寒士，樽俎谈笑多嘉宾。往时邢一作台有善政，至今遗爱留其民。谁能持我诗以往，为我先贺襄阳人。  

【`晁景迂集`】  

高邮《人物绝句》二首：高邮崔监富诗书，笔力雄豪与世疏。不是魏公公道在，定垂白发老菰蒲。崔监伯易高邮年少有王令，豪气英才海内无。当日谈兵今可用，只愁遗像是癯儒。王令逢原。  

【`李庄简公集`】  

《黎人》二首：褰惟灵冕更停轮，渺渺旌麾入瘴云。异境尽凭诗写去，郡僚争喜得新闻。桄榔林里便为家，白首那曾识使华。莫说蛮村与黎洞，郡人观睹亦咨嗟。  

【`李公明诗`】  

《大安人至》：冻雨杂零雪，柴门不敢开。持来一片纸，说自大安来。元帅方归沔，边书又报阶。忍寒再三问，老弟几时回。  

【`强祠部集`】  

离京兆日，独里人叶舜举秘承，胡从道户曹，远饯至长乐坂。两经辟命住秦关，府罢东随相国还。物态当时倾附后，人情今日有无间。青门雨送归行色，白酒风吹上别颜。相见去留终不改，只应同里与南山。  

【`王安石诗`】  

《秋枝如残人》：秋枝如残人，颜色先憔悴。此诗言盛衰消息之理，屈原既旅行吟泽畔，颜色憔悴。杜周传许商被酒残人，注残癃也。微寒吹已空，性命一何脆。李令伯表人命危浅宁当记畴昔，葩叶相妩媚。陶诗灼灼妩媚花不久当如何岁行虽使然，好杀岂天意。言天至秋虽肃杀，岂天意如物之意？反复此诗意必是举朝争新法时所作。众人纷纷何足竞，是非吾喜非吾病。曾子固南轩记云：吾之不足于义，或爱而誉之者过也。吾之足于义，或恶而毁之者亦过也。彼何预于我哉？盖公与子固所论大抵皆尔。颂声交作莽岂贤，汉平帝赞，政自莽出，休征嘉应，颂声并作，至乎变见民怨，莽亦不能文也。四国流言旦犹圣。《小雅》狼跋，周公摄政，远则四国流言，近则王不知。周大夫美其不失其圣也。唯圣人能轻重人，不能铢两为千钧。不逃一实乃知轻重不在彼，圣贤不恤毁誉，惟自修而已。曾子固云云。要知一作之美恶由吾身。《后汉书》仁义岂有常，蹈之则为君子，背之则为小人。  

永乐大典  
