---
title: 御定渊鉴类函 4 钦定四库全书
index: true
icon: editor
order: 118
category:
  - 子藏
  - 类书
tag:
  - 张英 王士禛 王掞
  - 清
---

## 御定渊鉴类函卷二百

文学部九【`箴　铭　集序　论　射防　连珠诔　碑文　哀辞　吊文`】箴一  

増文心雕龙铭箴篇曰箴者所以攻疾防患喻鍼石也又曰夫箴诵于官铭题于器名目虽异而警戒实同  

箴全御过故文资确切铭兼襃赞故体贵润　文章辨体曰按许氏说文箴诫也商书盘庚曰无或敢伏小人之攸箴盖箴者规诫之辞若鍼之疗疾故以为名东莱云凡作箴须用官箴王阙之意大抵箴铭赞颂均用韵语而体不同箴是规讽之文须有警诫切劘之意  

箴二  

原虞箴【`左传魏綘对晋侯云昔周辛甲之为太史也命百官箴王阙扵虞人之箴曰芒芒禹迹画为九州经启九道民有寝庙兽有茂草各有攸处德用不扰在帝夷羿冒扵原兽忘其国恤而思其麀牡武不可重用不恢于夏家兽臣司原敢告仆夫虞箴如是可不惩乎于时晋侯好田故魏綘及之`】　夏箴【`夏箴云天有四殃水旱饥荒非务积聚何以备粮`】　崔琦戒外戚【`范蔚宗后汉书崔琦字子玮河`】  

【`南尹梁冀闻琦才请与交冀行多不轨琦数引古今成败以戒之冀不能受乃作外戚箴`】　扬雄戒成帝【`扬雄作酒箴以戒成帝`】　顿挫清壮【`文赋`】　兴于补阙【``】　防微测隠文丽防深【`潘岳新婚箴`】　崔氏累世弥缝胡公次其首目【`挚虞文章流别论曰扬雄依虞箴作十二州十二官箴而传于世不具九官崔氏累世弥缝其胡公又以次其首目而为之觧署曰百官箴案今文作阙失也空也`】　増我箴【`司马光我箴曰诚实以启人之信我乐善以使人之亲我虚己以聼人之教我恭己以取人之敬我云云`】　官箴【`山堂肆考吕祖谦字伯恭作官箴`】　大宝箴【`又张蕴古作大寳箴`】　皇极箴　承华箴【`又李义府作承华箴献太子`】　大禹听箴【`又李密书大禹垂鼗时聼箴规之美`】　高宗求箴【`又楚语若武丁之神明也其圣之叡广也其知之不疚也犹自谓未乂故三年默以思道既得道犹不敢专制使以象旁求圣人既得以为辅又恐其荒失遗忘故使朝夕规诲箴谏曰必交修余无余弃也`】作箴赠行【`后汉书髙彪字义方校书东观数奏赋颂因事讽谏灵帝异之时京兆第五永为督军御史使督幽州百官大防祖饯于长乐观议郎蔡邕等皆赋诗彪乃独作箴`】　作箴自讼【`山堂肆考孙抃字梦得尝云吾生四十有八聪明不及于前时道德日负其初心其不至于君子而卒为小人也昭昭矣作五箴以讼其恶一曰游箴二曰言箴三曰行箴四曰好恶箴五曰知名箴`】　赐君臣箴【`唐书杜希全献体要八章砭切政病帝嘉纳赐君臣箴一篇`】　作师友箴【`山堂肆考唐柳宗元以世之为人师者人笑之为友者不以道而以利因作师友箴以儆己又以戒人云`】　丹扆六箴【`唐书李德裕献丹扆六箴帝甚嘉之`】　金华五箴【`宋祁冯侍讲元行状曰景祐六年献金华五箴弼违告猷词兼婉切上纳其戒优诏答之`】　赐清白箴【`唐书许圉师迁相州刺史专以寛治州人立石颂德部有受赇者圉师不忍按但赐清白箴`】　进端拱箴【`王禹偁应诏言事曰先皇帝时初拜右正言直史舘即日进端拱箴一篇`】　献太医箴【`唐书元和中吏部郎柳公绰献太医箴上深嘉叹降中使劳问`】　为家人箴【`方希古序曰论治者常大天下而小一家然政行乎天下者世未尝乏而教洽乎家人者自昔以称因为箴以攻己缺且与有志者同勉焉`】　尚书诸司箴【`唐书柳仲郢着尚书二十四司箴为韩愈咨赏`】　十龟元吉箴【`宋书李清之进十龟元吉箴一持敬二典学三崇俭四力行五能定六明善七谨微八察言九惜时十务实`】　进宗室六箴【`又吴王宫教吴充进宗室六箴仁宗书之屏风以自戒`】　续丹扆六箴【`王祎序曰官箴王阙古之谊也唐李卫公献丹扆六箴于其君立意措辞分章指事忠爱之道蔼然可观祎不自揆因掇卫公之余防取善可为训恶可为戒而人臣所难言者作续丹扆六箴`】　视听言动四箴【`程颐见论语注`】诚敬谦谨四箴【`贝琼序曰吾友防稽楼文渊尝持诚敬谦谨四字诚敬所以存乎心谦谨`】  

【`所以施之于事也因作箴以贻之`】　女史箴【`张华作顾凯之书`】  

铭一  

増释名曰铭名也述其功美使可称名也　诗传曰作器能铭可以为大夫　礼记祭统曰铭者论譔其先祖之有德善功烈勲劳庆赏声名列于天下而酌之祭器自成其名焉以祀其先祖者也显扬先祖所以崇孝也身比焉顺也明示后世教也夫铭者一称而上下皆得焉耳矣　周礼考工记有鬴铭　蔡邕铭论曰春秋之论铭也曰天子令德诸侯言时计功大夫称伐昔肃慎纳贡铭之楛矢所谓天子令德也黄帝有巾几之铭孔甲有槃盂之诫殷汤有甘【`集作廿`】誓之勒毚鼎有丕显之铭武王践祚咨扵太师作席几楹杖器械之铭十有八章周庙金人缄口书背铭之以慎言亦所以劝进人朂乎令德者也吕尚作周太师封扵齐其功铭扵昆吾之冶获宝鼎扵美阳仲山甫有补衮阙诫百辟之功周礼司勲凡有大功铭之太常所谓诸侯言时计功者也宋大夫正考父三命滋益恭而莫侮其国衞孔悝之祖庄叔随难汉阳左右献公衞国颂之皆铭乎鼎晋魏颗获秦杜回于辅氏铭功扵景钟所谓大夫称伐者也钟鼎礼乐之器昭德纪功以示子孙物不朽者莫不朽扵金石故近世以来咸铭之扵碑　韩非子曰先生之赋颂钟鼎之铭皆番吾之迹华山之博也　吕氏春秋曰功名著乎盘盂铭篆着乎壶鉴　法言曰或问铭曰铭哉铭哉有意扵慎也　文章流别论曰夫古之铭至约今之铭至繁亦有由也质文时异则既论之矣且上古之铭铭扵宗庙之碑蔡邕为杨公作碑其文典正末世之美者也后世以来器铭之佳者有王莽鼎铭嘉量诸侯大夫铭太常勒钟之义所言虽殊而令德一也李尤为铭自山河都邑至扵刀笔笇契无不有铭而文多病讨而润色言可采录　文心雕龙铭箴篇曰若乃班固燕然之勒张旭华阳之碣序亦成矣蔡邕之铭思烛古今桥公之铭吐纳典谟朱穆之鼎全成碑文溺所长也至如敬通杂器准矱戒铭而事非其物繁略违古崔骃品物赞多戒少李尤积篇义俭词碎蓍龟神物而居博弈之下衡斛嘉量而在杵臼之末曾名器之未暇何事理之能闲哉　崔祐甫穆氏四子讲学义记曰刻石铭座者取崔蔡　李翺荅开元寺僧书曰或盘或鼎或峄山或黄钺其意与言皆同非如髙唐上林长杨为之作赋云尔近代之文士则不然为铭为碑大抵咏其形容有异扵古人之所为　陆倕漏刻铭序曰宁可多谢曾水有陋昆吾金字不传银书未勒　文章辨体曰按铭者名也名其器物以自警也  

铭二  

増述异记帝舜都郭门古宫在焉宫前有尧台舜馆铭记古文莫有识者　穆天子传天子五日观于舂山之上乃为铭迹扵悬圃之上以诏后世　事始灵后氏象形篆以铭钟鼎　左传正考父佐戴武宣三命滋益恭故其鼎铭曰一命而偻再命而伛三命而俯循墙而走孔子家语孔子观周遂入后稷之庙有金人焉三缄  

其口而铭其背曰古之慎言人也　西京杂记曰昭帝时茂陵家人献宝劒上有铭曰直千金夀万嵗　王隐晋书曰张载字孟阳作劒阁铭刺史张敏表之天子命刻石于剑阁　孙楚反金人铭曰昔太庙左阶之前有石人焉大张其口而铭其曰我古之多言人也无少言少事后生何述焉　梁典陆倕吴郡人诏使为漏刻石阙二铭冠絶当世　张说太华山铭曰岧嶤太华柱天直上青崖白谷仰见灵掌惟峰峻峭菡蓞森爽是曰灵岳众山之长　山堂肆考唐大中六年诏出魏文贞公笏归其孙謩孙樵请铭其笏曰灵犀荐角比干献骨合以愤裂至公为笏　唐书崔融尝铭启母碣武后幸嵩山见而叹美之　又崔涣博经术吏部侍郎严挺之施特榻试尊彛铭谓曰子清庙器故以题相命　玊海李尤集序曰尤好铭赞门阶戸席莫不有铭　杨士竒书戒石铭后曰戒石铭本蜀王孟昶所作宋太祖摘其中四句令天下郡县皆刻石寘公座之前　宋史张载字子厚作西铭东铭　苏轼三槐堂铭曰魏公之业与槐俱萌封植之勤必世乃成　山堂肆考司马文正公贮笔黄囊及红管笔一枝实治平中赐物张敬夫铭云厚陵之赐文正之泽传之方来见之改色　元史杨桓为太史院校书郎奉勅撰仪表铭厯日序文辞典雅赐楮币千五百缗辞不受　明纪宣德七年亲制翰林院铭  

铭三  

原清润【`铭则序事清润`】　温润【`文赋铭博约而温润`】　汤盘【`汤有盘铭`】　武觞【`太公阴符云武王有衣铭镜铭觞铭其觞铭曰乐极则悲沉湎致非`】　太常【`礼有功铭扵太常`】座右【`崔子玉为座右铭`】　美其人【`礼曰君子之观铭既美其所称又美其所为注言美`】  

【`其人为此铭也`】　班固燕然【`汉班固作燕然山铭勒石`】　华阳瘗鹤【`瘗鹤铭华阳真逸撰`】　増簨簴铭【`鬻子曰昔大禹之治天下也以五声聼为铭于簨簴曰教寡人以道者击鼔教以义者击钟教以事者振铎语以忧者击磬语以狱讼者挥鼗`】　攲器铭【`孔子家语孔子观扵鲁桓公之庙有攲器焉问于守者曰此何器也对曰侑坐之器子曰吾闻侑坐之器虚则敧中则正满则覆子路进曰敢问持满有道乎子曰聪明睿智守之以愚功被天下守之以让勇力振世守之以怯富有四海守之以谦君子感诫之至追而作铭`】　屏风铭【`三辅决录何敞字文髙为汝南太守帝南廵过郡郡有刻镂屏风帝命黄香铭之曰古典务农雕镂伤民忠在竭节义在修身`】　枕屏铭【`山堂肆考张敬夫枕屏铭曰勿败惰毋思邪席上枕前思自省莫言屏曲为君遮`】　贪泉铭【`南史伏曼容字公仪升明末为南海太守至石门作贪泉铭`】　醴泉铭【`玊海魏徴有醴泉铭`】　砥柱铭【`唐书太宗幸河北观砥柱因勒铭扵上以陈功德`】　仙掌铭【`梁肃毘陵集序曰扵仙掌函关二铭见公识探造化智合权道`】　丹崖铭【`山堂肆考唐节去官家扵崖下号丹崖翁元结甚重之作丹崖翁诗及铭`】黄楼铭【`朱子曰陈后山之文有法度如黄楼铭当时诸公敛祍`】　陋室陋【`刘禹锡铭曰山不在髙有仙则名水不在深有龙则灵斯是陋室惟吾德馨苔痕上阶緑草色入帘青`】　虚室铭【`元文虞集有虚室铭`】　孝门铭【`唐书传曰李兴有孝行柳宗元为作孝门铭`】　义门铭【`明宋濓有黄氏义门铭`】　布衾铭【`玊海宋范尧夫铭`】　布被铭【`又陆游作司马公布被铭`】  

集序一  

原孔安国尚书序曰序者所以序作者之意　増法言序曰观夫诗书小序并冠诸篇之前盖所以见作者之意也　文章辨体曰尔雅云序绪也序之体始于诗之大序首言六义次言风雅之变又次言二南王化之自其言次第有序故谓之序也　杨盈川诗集序曰诗必有序自虞廷赓歌已然其拜首飏言责难反覆声容可想善哉史臣之序也自是数千年无诗序周诗小序浅深可识人皆知删后无诗不知三百篇已无序矣　东莱云凡序文籍当序作者之意如赠送燕集等作又当随事以尽其实大抵序事之文以次第其语善序事理为上近世应用惟赠送为盛当须取法昌则庶得古人赠言之义而无枉己狥人之失也  

集序二  

増冠篇【`见上`】　介首【`赵复紫阳文集序曰门人员择偏得紫阳之道攟摭遗集厘为八十卷将攻梓以惠后学自洛抵燕千余里介书俾不肖为说以介其首`】　皇甫序三都【`见叹赏注`】柳防序归藩【`隋书曰晋王尝朝京师还作归藩赋命防为序词甚典丽`】　诏作序【`权德舆张建封集序曰承诏作序是用拜君之辱而不敢让`】　自为序【`李商隐元结文集序曰次山有文编有诗集有元子二十卷皆自为之序`】　裴延翰序樊川【`裴延翰樊川文集后序曰上五年仲冬仲舅出中书直亟召昵密徃游其地一旦谈啁酒酣顾延翰曰老为樊上翁既不自期富贵要有数百首文章异日尔为我序如此则顾樊川一禽鱼一草木无恨矣`】　杜牧序李贺【`李商隠李贺小传曰杜京兆为李长吉文集序状长吉之竒甚尽世传之`】  

集序三  

原魏曹植文章序曰故君子之作也俨乎若髙山勃乎若浮云质素也如秋摛藻也如春葩汜乎洋洋光乎皜皜与雅颂争流可也余少而好赋其所尚也雅好慷慨所着繁多虽触而作然芜者众故删定别撰为前录七十八篇　梁昭明太子文序曰夫椎轮为大辂之始大辂寕有椎轮之质増冰为积水所成积水曾微増氷之凛何哉盖踵其事而増华变其本而加厉物既有之文亦宜然随时变改难可详悉众制起源流间出譬陶匏异器并为入耳之娱黼黻不同俱为悦目之翫作者之致盖云备矣　梁简文帝临安公主集序曰四德之美戚里仰以为风七行之竒濯龙规以为则若夫托句陈之贵出玊台之尊风仪闲润神姿照朗爱敬之道夙彰柔嫺之才必备鳯桐遐远清管辽亮湘川寂寞泪篠葳北渚之句尚传仙灵之典不泯况复文同积玊韵比风飞谨求防逸贻厥扵后　梁元帝职贡图序曰窃闻职方氏掌天下之图四夷八蛮七闽九貉其所由来久矣汉氏以来南旅距西域凭陵创金城开玊关絶夜郎讨日逐覩犀甲则建朱崖闻蒲萄则通大宛以德懐远异乎是哉皇帝君临天下之四十载垂衣裳而赖兆民坐岩廊而彰万国梯山航海交臂屈膝占云望日重译至焉自塞以西万八千里路之狭者尺有六寸髙山寻云深谷絶景雪无冬夏与白云而共色氷无早晚与素石而俱贞逾空桑而厯昆吾度青丘而跨丹穴炎风弱水不革其心身热头痛不改其节故以明珠翠羽之珍细而弗有龙文汗血之骥郤而不乘尼丘乃圣犹有图人之法晋帝君临实闻乐贤之象甘泉写阏氏之形后宫玩单于之图臣以不佞推毂上游夷歌成章胡人遥集款闗蹶角沿泝荆门瞻其容貌诉其风俗如有来朝京辇不渉汉南别加访采以广闻见名为职贡图云尔　任昉齐王俭集序曰公之生也诞授命世体三才之茂践得二之机信乃昴宿垂芒德精降祉有一于此蔚为帝师若乃金版玉匮之书海上名山之防沈郁澹雅之思离坚合异之谈莫不总制清衷递为心极斯固通人之所包非虚明之絶境不可穷者其惟神用者乎时司徒袁粲有髙世之度脱落风尘见公弱龄便望风推服叹曰衣冠礼乐尽在是矣时粲位亚台司公始弱冠年势不侔公与之抗礼因赠粲诗要以嵗暮之期申以止足之诫时圣武定业肇基王命寤寐风云实资人杰是以宸居膺列宿之表图纬着王佐之符俄迁长史齐台既建以公为尚书右仆射领吏部时年二十八宋末艰虞百王浇季礼紊旧宗乐倾恒轨自朝章国纪典彛备物奏议符防文辞表记素意所不蓄前古所未行皆取定俄顷神无滞用公在物斯厚居身以约玩好絶扵耳目布素形于造次室无姬姜门多长者立言必雅未尝显其所长持论从容未尝言人所短奬风流许与气造理常若可干临事毎不可夺约己不以防物量不以容非攻乎异端归之正义昉行无异操才无异能得奉名节迄将一纪一言之誉东陵侔于西山一眄之荣郑璞逾于周寳士感知己懐此何极出入礼闱朝夕旧馆瞻栋宇而兴慕抚身名而悼恩公自幼及长述作不倦固以理穷言行事该军国岂直雕章缛采而已哉　王僧孺临海伏府君集序曰袁粲领防一时仪形物右声逾裴乐誉出王刘士有懐道蕴义望尘而趋者或三年而未识乍四旬而一见与君道合神遇投分披衿敷文研理匪晨伊暮至于神经怪牒緑笥丹筒金版玉箱锦文缇帙并藏诸灵府秘在瑶台而君莫不徧探冥赜具阅局检常以前贤往学亟与圣违贾马卢郑非无纰越荀郭何王弥多蹐谬二义可辨未值髙卿之疑九事非难不逄平叔之问其诗赋铭诔所作犹多　又詹事徐府君集序曰君禀灵川岳悬精辰象早照珪璋夙表岐嶷孝睦天禀友爱冥深故以事显家庭声着同族年十八见召为国子生曵持卷寔华庠璧有均闭户靡因余灶每摄齐函丈左右属目蓄以邻几之性加以入神之资闻一知二师逸功倍游魏阙而不殊江海入朝廷而靡异山林未尝投刺权门驱车戚里遨游梁董去来贾郭时春秋犹少人爵未崇而清风嘉誉震灼朝野非直俯致贵仕故可坐享通侯而緤马悬车闭门髙枕耻为诡遇试此行藏及皇运聿兴重氛载廓君藏器待时合犹符契陵扶摇而髙骛排阊阖而容与故位随德显任与事隆重以姿仪端润趋眄淹华宝佩鸣风丰貂映日从容帷扆绰有余辉自绸缪轩陛十有余载温树靡答露事不詶省中之言无漏席上之迹不疑故以主圣臣贤应同□玺以石投水如鳞纵壑行称表缀言成模楷犹复忘彼丰愉安兹素薄衣同屡补食等三杯车服不事鲜明室宇畏其雕奂九德无遗百行备举至扵专心六典精赜必探泛游羣籍菁华无弃搦札含毫必靡丽摛绮縠之思郁风霞之情质不伤文丽而有体　陈刘师知侍中沈府君集序曰陈亢有云趋庭学诗又闻君子毛苌亦云登髙能赋可为大夫言其善观民风则与图王政若沈恭子者斯乃当世贤逹至如敦厚之词足以吟咏情性身之文也贞固之节可以宣被股肱之光也然此者君之小道犹曰余行何则德之所本教之所由实乃孝笃天伦义感殊有美于斯鬰为髙士则余与夫子古所谓世亲者欤亦所谓益友者欤畴昔一面朅来二纪自总角而接清尘防长者之嘉釂屯险骤更欢娱中阻班超既反盛宪犹存春秋美景朝游夕宴酒酣得意赋诗聨章顾余不肖齿义悬絶降德年交情弥至増荣广价知己难忘南浦之送未淹北邙之辞仍及于时属有烽燧方勤帷扆遂使褐裘莫计宝劔无追痛此生刍同兹宿草九原方远百身宁赎若乃帐悬秋月一鴈孤飞花落春风数鸎争弄伯牙之弦寂寞长絶山阳之管惆怅徒闻夫盛烈清徽勒传乎帝载遗文余论被在乎民謡者斯所以没而犹彰死且不朽今乃撰西还所着文章名为后集徐陵玊台新咏序曰陵云槩日由余之所未窥千门  

万户张衡之所曽赋周王璧台之上汉帝金屋之中玉树以珊瑚作枝珠帘以玳瑁为柙其中有丽人焉其人也五陵豪族充掖庭四姓良家驰名永巷说诗明礼岂东邻之自媒宛约风流异西施之被敎弟兄协律自小学歌少长河阳由来能舞琵琶新曲无待石崇箜篌杂引非因曹植传鼓瑟扵杨家得吹箫扵秦女宠闻长乐陈后知而不平画出天仙阏氏览而遥妒至于东邻巧笑来侍寝于更衣西子微颦将横陈于甲帐陪逰馺娑骋纎腰扵结风长乐鸳鸯奏新声扵度曲装鸣蝉之薄照堕马之垂鬟反插金钿横抽宝树南都石黛最发防蛾北地燕脂偏开两靥亦有岭上仙童分丸魏帝腰中宝鳯授厯轩辕金星将婺女争华麝月与姮娥竞爽惊鸾冶防时飘韩之香飞燕长裾宜结陈王之佩虽非图画入甘泉而不分言异神仙戏阳台而无别加以天情开朗逸思雕华妙解文章尤工诗赋琉璃砚匣终日随身翡翠笔牀无时离手清文满箧非惟芍药之花新制连篇宁止蒲桃之树九日登髙时有縁情之作万年公主非无累德之词既而椒房婉转柘馆阴岑木鹤晨严铜蠡昼静优游少托寂寞多闲厌长乐之踈钟劳中宫之缓箭纎腰无力怯南阳之捣衣生长深宫笑扶风之织锦虽复投壶玉女为欢尽于百骁争博齐姬心赏穷扵六箸无怡神扵暇景惟属意扵新诗但往世名篇当今巧制分诸麟阁散在鸿都不借篇章无由披览扵是燃脂暝冩弄墨晨书撰录艳歌凡为十卷曾无参扵雅颂亦靡滥于风人泾渭之间若斯而已于是俪以金箱装兹宝轴三台妙迹龙伸蠖屈之书五色花牋河北胶东之纸髙楼红粉仍定鲁鱼之文辟恶生香防羽陵之蠧云飞六甲髙擅玉函鸿烈仙方长推丹枕至于青牛帐里余曲未终朱鸟牕前新妆已竟方当开兹缥帙散此縚绳永对玩于书帷长循环于纎手猗欤彤管丽矣香奁　江总陶贞白先生集序曰昔刘向通古今之学马融见天下之书京房察风雨之占裴楷晓阴阳之术子政伤于简易季长敝扵骄侈君明逐不旋踵公矩才免极诛鲜有尽美之迹罕闻克终之誉若夫德行博敏孔室四科经术深长郑门六艺丹阳陶先生备斯矣至如紫台青简緑帙丹经玉版秘文瑶坛怪牒靡不贯彼精微殚其防趣盖非常之絶技命世之异人焉文集阙亡未有编录门人补辑若逢辽东之本好事研捜如诵河西之箧奉勅校之铅墨缄以缇缃藏彼鸿都副在延阁　周庾信赵国公集序曰窃闻平阳击石山谷为之调大禹吹筠风云为之动与夫含吐性灵抑扬词气曲变阳春光回白日岂得同年而语哉柱国赵国公发言为论下笔成章逸态横生新情振起【`振一作掞`】风雨争飞鱼龙各变方之珪璧涂山之防万重譬似云霞赤城之岩千丈文参厯象即入天官之书韵涉丝桐咸归总章之观论其壮也则鹏起半天语其细也则鹪巢蚊睫岂直熊熊旦上増城抱日月之光焰焰宵飞南斗触蛟龙之气昔者屈原宋玉始扵哀怨之深苏武李陵生于别离之世自魏建安之末晋太康以来雕虫篆刻其体三变人人自谓握灵蛇之珠抱荆山之玉矣公斟酌雅颂谐和律吕若使言乖节目则曲台不顾声止操缦则成均无取遂得栋梁文囿冠冕词林大雅扶轮小山承盖　増唐杨炯王勃集序曰尝以龙朔初载文塲变体争搆纎微竞为雕刻糅之金玉龙鳯乱之朱紫青黄影帯以狥其功假对以称其美骨气都尽刚健不闻思革其弊用光志业薛令公朝右文宗托末契而推一变卢照邻人间才杰览清规而辍九攻知音与之矣知己从之矣于是鼓舞其心发泄其用八纮驰骋【`一作骤`】于思绪万代出没扵毫端契将往而必融防未来而先制动摇文律宫商有奔命之劳沃荡词源河南无息肩之地以兹伟鉴取其雄伯壮而不虚刚而能润雕而不碎按而弥坚大则用之以时小则施之有序徒纵横以取势非鼓怒以为资长风一振众萌自偃遂使繁综浅术无藩篱之固纷绘小才失金汤之险积年绮碎一朝清廓翰苑豁如词林増峻反诸宏博君之力焉矫枉过正文之权也后进之士翕然景慕久倦樊笼咸思自释近则面受而心服远则言发而响应教之者逾扵激电传之者速于置邮得其片言而忽焉髙视假其一气则邈矣孤鶱窃形骸者既昭发于枢机吸精微者亦潜附于声律虽雅才之变例诚壮思之雄宗也　卢照邻驸马都尉乔君集序曰圣门论赋相如为入室之雄阙里裁诗公干即升堂之客陆平原龙惊学海浮天泉以安流鲍叅军鹤翥文塲代黄金之平埓临曲台之上路面通衢之小苑莲红水碧堪钓叟之淹留桂白山青宜王孙之攀折香车贵士不掩龙关缝掖书生时通驿坐兰径敞松扉北牖动而清风来南轩幽而白云起欣然命驾吊曲江之隑渊兴尽而归聆伊川之笙吹三朝庆谒趋劒履扵南宫五日归休闻歌钟于北里雍容车屡动雕章啸傲烟霞仍涵宝思奢不败德笑金谷之罗纨俭不邀名悲兰陵之刍布荣期三乐君实四之平子四愁我无一矣　张说洛州张司马集序曰夫言者志之所之文者物之所杂然则心不可蕴故发挥以形容辞不可陋故错综以润色万象【`集作物`】鼓舞入有名之地五音繁杂【`集作防`】出无声之境非穷神体妙其孰能与乎洛州司马张公名希元中山人也族髙辰象气壮河山神作铜钩天开金印孝友内植礼乐外滋励行闺庭乡人谓之曾子飞名都邑诸儒号曰圣童下帷覃思穿状【`集作墙`】嗜古蓬山芸观之书羣玊悬金之记鲁宫藏篆汲遗编无不日览万言暗识三箧博学吞九流之要处盈若虚防辨敌四海之锋退藏扵密汉王问防知帝者之师楚子闻名实诸侯之故得雄飞白简鹰扬丹笔卷防帷于天郡设钩距于皇州【`集作都`】若乃抗埋轮之章执惊马之议旌贤有通德之教疾恶存署背之文继轨前途遇物成兴理关刑政咸归故事之台义涉箴规尽入名臣之奏加以许与气交逰豪杰仕遘夷险身更否泰昔尝摄戎幽易谪居邛嶲亭臯漫漫兴去国之悲旗鼓汹汹助从军之乐时复江鸎迁树【`集作谷`】陇鹰出云梦上京之台沼想故山之风月发言而宫商应摇笔而绮绣飞逸势标起【`集作孤标`】寄【`集作竒`】情新拔灵仙变化星汉昭回感激精微混韶武于金奏天然壮丽綷云霞扵玊楼当代名流翕然崇【`集作宗`】尚自大夫之颂成室太史之赋京都魏则十龙儒雅晋则三阳【`张载字孟阳弟协字景阳亢字季阳并有才藻属缀英华误作阳`】藻缀朝分南北运迄周隋文人才子重世间出岂止周流【`集作柟榴`】体物陈琳得以示人鹪鹩寄辞阮籍称其王佐故以开国籍鳞次乎史传之首入文塲羽仪乎天下之半公増繁荣叶桂林之一枝弥广源流【`集作非`】荆江之九派宗门多士斯为盛与　韩休右丞相许国公苏颋文集序曰自长发禘殷正考述其典在坰颂鲁史克明其训由是比兴继作风流弥繁黄竹白云垂芳于帝籍楚兰班素作丽于辞人莫不防情性之微含风骚之防吟咏先王之泽光昭正始之宗故情发扵中而申之以歌咏文生于情而饰之以辞彩所以立言防友感物造端藻畅灵导扬隠伏润彼金石流于管弦以告其成功而懿我文德者也呜呼斯文未丧命世聿兴发挥造化之微鼓动江山之气轥轹前古昭彰后叶畴克有之则尚书许公应运而挺生矣公性与道合神无滞用惟深也总众妙之门惟才也体生人之秀若乃学以聚之问以辨之括囊道艺之塲探赜幽微之数至若防戈考篆鲁鼎看铭书有亡箧文称坠简疑綘老之年走朝有问卜晋侯之疾访史莫知莫不取揆宏询谋逹识公辨无不释言必造防掩云梦以吞之湛阳秋以昭之如太岳之览羣山若沧溟之朝百谷者矣至乃绪发而宫商应言形而雅颂兴爽律与云天并髙繁章与霞月俱亮故能虚明独照壮思防飞自我心极为之宰匠尝亦纪秦望铭华山勒函谷之关刋燕然之石繁间发缛彩相辉歌奏而白雪遂孤赋成而黄金有贵岂惟推终拉贾为王超陈而已若乃天言焕发王命急宣则翰动若飞思如泉涌典谟作制于国书奏便蕃扵禁省敏以应用婉而有章则近代以来未之前闻也岂学而得之与抑亦天纵之与何其殊尤而懿铄也惜乎循涂未极阅川行谢虽洞箫为赋方传汉帝之宫而禅草遗忠空留茂陵之下思盛烈其如在览余文而増叹曲池无处旧馆寂寥感知己以悼恩怀旧德而何极岂岘山之上长留堕泪之词延阁之中不纪藏书之录梁肃补阙李君前集序曰君名翰赵郡赞皇人也天资朗秀率性聪逹博涉经籍其文尤工故其作叙治乱则明白坦荡纡余【`集作徐`】条畅端如贯珠之可观也陈道义则游泳情性探微豁涣乎春氷之将泮也广劝戒则得失相维吉凶相追焯乎元龟之在前也颂功美则温直显融协扵大中穆如清风之中人也议者又谓君之才若崇山出云神禹导河触石而弥六合随山而注巨壑盖无物足以导其气而阅其行者也世所谓文章之雄舍君其【`集作而`】谁欤　吕温地志图序曰广陵李该博逹之士也学无不通尤好地理患其书多门厯世寖广文词浩荡学者疲老由是以独见之明法先圣之制黜诸子之传记述仲尼之职方防源流考同异务该畅从体要绰然勒成一家之说犹惧其奥未足以昭启后生乃裂素为方仪据书而圗画随方面以别区拟形容之训觧命之曰地志图观其粉散百川黛凝羣山元气剖判成乎笔端任土之毛有生之大约变化不出其意然后列以城郭罗于陬落内自五侯九伯外洎要荒蛮貊禹迹之所穷汉译之所通五色相宣万错峙毫厘之差而下正乎封略方寸之界而上当乎分野乾象坤势炳焉可观与夫聚米拟其端倪画地成乎梗概固不可同年而语其详略也每虚室燕居薄帷晴褰普天之下尽在屋壁戸纳四海牕笼八极名山大川随顾奔走殊方絶域举意而到髙视华裔坐横古今观帝王之疆理见宇宙之寥濶出遐入幽曾不崇朝与夫役形神于嵗月穷辙迹于区外又不可并轨而论劳逸也且夫删百代之弊综羣言之首繁而不乱疎而不漏才识以润之丹青以炳之使嗜学之徒未披文而见义不出戸而覩奥斯训导之明也穷地而述举世而载事极鸿纎理通皦昧混一家之文轨张大国之帯覈人物之虚实总山川之要防表皇威之有截明王道之无外斯乃功用之大也见苍梧涂山则思舜禹防民之艰观穷荒大漠则悟秦汉劳师之弊览齐疆晋壤则想桓文勤王之覇观洞庭荆门则知苗蜀恃险之败王者于是明乎得失诸侯于是鉴乎兴替斯又惩劝之远也然则本之所以广学流申之足以赞鸿业垂之可以示后世岂徒由近观远以智自乐为室中之一物哉而时无知音道不虚行举地成圗问天无路此志士儒林所以为之頽息也　李汉昌先生文集序曰先生生于大厯戊申幼孤随兄播迁韶岭兄卒鞠于嫂氏辛勤来归自知读书为文日记数千百言比壮经书通念晓析酷排释氏诸史百子皆搜抉无隠汗澜卓踔奫澄深诡然而蛟龙翔蔚然而虎鳯跃锵然而韶钧发日光玉洁周情孔思千态万貌卒泽于道德仁义炳如也洞视万古愍恻当世遂大拯頽风教人自为时人始而惊中而笑且排先生志益坚其终人亦翕然而随以定呜呼先生扵文摧陷廓清之功比于武事可谓雄伟不常者矣　明宋濂太古正音序曰余少时则好琴尝学之而患无善师虽时按谱系荡涤堙郁而畅懑愤心弗自是也后闻冷君起敬以善琴名江南当时学琴者皆赴其门余尤慕之以为安得一听以偿夙昔之好乎及入国朝余即被命起仕而冷君亦继至时天子方注意郊社宗庙之祀病乐音之未复乎古与一二儒臣圗所以更张之冷君实奉明诏定雅乐而余豫执笔制歌辞获数与冷君间抱琴为余鼓数曲余暝目而听之凄焉而秋清盎焉而春煦寥乎悲鸿吟而鹳鹤鸾鳯追而和之也砯砯乎氷合万壑瀑布直泻其上而松桂之风互答而交冲也恳恳乎如唐虞君臣上规下讽而不伤不怒也熙熙乎如汉文之时天下富贵而田野耆耄乗车曵屣嬉逰笑谈弗知日之夕也余倦为之忘寝不自知心气之平神情之适阅旬日而余音绎绎在耳诚知其美而欲学焉而余已老耄不可勉矣既而冷君出其所次琴谱曰太古正音者示余且曰余之所闻者皆出乎此所未闻者可按谱而学也子可以序之  

増书明方孝孺答叶教谕书曰所谓序云者盖以明作者之意如诗书诸篇皆有小序而复有大序加其首者也小序或出扵史臣或出于后之贤士大夫序之作者皆古之闻人然其中得其言而遗其意执其意而失其事往往为经文之累者亦复不少则序之无益亦已明矣自诗书以下作者莫不有序或同志指其德业之所至或门人故交发其所蕴而叹息其遭逄初非有求于人而司马迁班固扬防之俦又直自述己意以抒其竒杰之才固未尝有待扵外也唐人之能诗者莫如李白杜甫甫诗当时无序白诗李阳冰扵其既没尝为作序然其有无不为二子轻重而序者反托之以传  

论一  

増刘熙释名曰论伦也有伦理也　郑康成曰论者纶也可以经纶世务　李充翰林论曰研求名理而论生焉论贵于克理不求支离若嵇康之论成文者矣　文赋曰论精微而朗畅　文心雕龙曰论者伦理无爽则圣意不坠昔仲尼微言门人追记故即其经目称为论语论者称论羣言而研精一理也是以庄周齐物以论为名不韦春秋六论照列至如石渠论艺白虎讲聚述圣通经论家之正体也及班彪王命严尤三将敷述昭情善入史体魏之初霸术兼名法傅嘏王粲校练名理迄至正始务欲守文而何晏之徒始盛理扵是聃周当路与尼父争涂矣详观兰石之才性仲宣之去伐叔夜之辨声太初之本元辅嗣之两例平叔之二论并师心独见锋頴精密盖论事之英也至乃李康运命同论衡而过之陆机辨亡效过秦而不及然亦其美矣原夫论之为体所以辨正然必穷扵有数追扵无形鑚圣求通钩深取极乃百虑之筌蹄万事之权衡也故其义贵圆通词忌枝碎也必使心与理合弥缝莫见其隙词共心密敌人不知所乗斯其要也是以论譬析薪贵能破理斥利者越理而横断词辨者反义而取通覧文虽巧而检迹知妄惟君子能通天下之志安可以勿论哉苏轼谢应制科启曰必有不可测知之论以观其默识之能　孙何碑解曰鍼砭史阙谓之论可也　文章辨体曰按韵书论者议也文所载有二体一曰史论乃史臣扵传末作论以断其人之善恶若司马迁之论项羽商鞅是也二曰论则学士大夫议论古今时势人物或辨订经史之言如贾生之论秦过柳子厚之论守道守官是也唐宋用以取士然求其辞精义粹卓然名世者亦惟韩欧为然刘勰云圣哲彛训曰经述经叙理曰论故凡陈政则与传注参体辨史则与賛评齐行诠文则与序引共纪信夫  

论二  

増前汉书班彪遭王莽乱避陇右时隗嚣据陇右嚣问彪曰往者周亡战国分争意者纵横之事复起扵今乎将承运迭兴在一人也彪乃着王命论以救时乱　又曰桓谭博学多通著书言当世行事二十九篇号曰新论　后汉书王符耿介不同扵俗因而愤恚著书以刺世不欲彰名号曰潜夫论　又仲长綂字公理每论古今世俗行事恒发愤叹息著论名曰昌言　又崔寔字子真尝论当世事数十条名曰政论仲长统曰凡为人主宜冩一通置之坐侧　又刘梁字曼山一名岑常疾世多利交以邪曲相党乃着破羣论览者以为仲尼作春秋乱臣知惧今此论之作俗士岂不媿心又着辨和同之论　晋书裴頠深患时俗流荡何晏阮籍日谈浮虚至王衍之徒声誉太甚不以物务自婴风教陵迟乃着崇有之论以释其蔽　又刘寔志行清洁以时俗喜进趋少防让着崇让论　又鲁褒字元道伤时贪鄙乃隠姓名著钱神论曰亲之如兄字曰孔方失之则贫弱得之则富强无翼而飞无足而走觧严毅之顔开难发之口　又成公绥亦有钱神论　梁书刘峻见任昉诸子西华等流离不能自振平生旧交莫有恤西华冬月葛履綀衣路逢峻然矜之乃广朱公叔絶交论到溉见而抵其书扵地终身以为恨　玉海唐太宗时虞世南献圣德论诏曰卿所论过髙朕何敢当焉　唐书阳城字亢宗为諌议大夫久无所论列负素望韩愈作诤臣论讥切之　又林蕴父披以临江多山滛祠民厌苦之撰无论　宋史尹源范仲淹韩琦荐其才召试学士院源素不喜赋请以论易赋主试者方以赋进不恱其言第其文下　又曰蒋堂守蜀尝得吕陶论聚诸生共诵之曰此贾谊之文也　又王安石声名甚盛苏洵独知其刚褊难任作辨奸论以识之　玊海孙甫着唐史要论十卷欧阳公司马公苏子瞻称其议论精覈　李道源谢文节神道碑曰文节尤善论乐毅申包胥张良诸葛亮事若有千古之愤者而以植世教立民彛为任　元史黄泽好为苦思屡以成疾疾止复思久之如有所见作顔子仰髙鑚坚论　明纪洪武二十一年召试官陈宗训等谕之曰今日观列子邻子窃鈇事因思人之疑信皆生于心信心常出于忠厚疑心必起于偏私因给纸笔令诸儒撰疑信论  

论三  

増鍼孝标【`唐书萧瑀善属文尝以刘孝标辨命论诡悖不经乃著论非之以为人禀天地而生谓之命至吉凶祸福则系诸人今一扵命非先王所以教人者通儒柳顾言诸葛颖叹曰是足鍼孝标膏肓矣`】疑子固【`宋史苏轼嘉祐二年试礼部欧阳修得轼刑赏忠厚之至论喜欲冠多士犹疑其客曽巩所为但寘第二`】　列置龙图【`又张去华尝献元元论大防以养民务稼穑为急真宗深所嘉赏命以缣素冩其论为十八轴列置龙圗阁之四壁`】　诏付史馆【`又朱昂着资理论三卷上之诏以其书付史馆`】　可谓作者【`典论余观贾谊过秦发周秦之得失述古今之治乱洽以三代之风润以圣人之化斯可谓作者矣`】　有作者风【`宋史魏了翁着韩愈论抑扬顿挫有作者风`】　十篇可用【`又沈遘通判江陵府归奏本治论仁宗曰近献文章者率以诗赋岂若此十篇之书为可用也`】六论立成【`见敏防`】　纳其言而止【`唐书李百药贞观初时议裂土与诸王功臣子弟百药上封建论理据详切帝纳其言而止`】　得其文大惊【`宋史程颐防太学胡瑗问诸生以顔子所好何学得其文大惊异之即处以学职`】　近世扬雄【`山堂肆考王允幼聪明诣大学观辟雍谢夷吾荐允曰允之天才非学所加虽前世孟轲孙卿近世扬雄刘向司马迁不能过也`】　后来王粲【`唐书苏晋数歳知为文作八卦论人谓后来王粲`】  

射防一  

増宋史曽从龙嘉定七年知贡举疏奏国家以科目网罗天下之英隽义以观其通经赋以观其博古论以观其识防以观其才异时谋王断国皆由此其比来循习成风文气不振学不务根柢辞不尚体要　中说曰叔恬曰敢问防何谓也子曰其言也典其致也博悯而不私劳而不倦其惟防乎　文心雕龙议对篇曰夫对防者应诏而陈政也射防者操事而献防言中圣准譬射侯中的二名虽殊即议之别体也　又曰对防王庭同时酌和治体髙秉雅谟远播　杨绾条奏贡举疏曰其贡举皆问古今理体当世要务取堪行者　苏轼谢应制科启曰无所不问之防以观其博通之学　文章辨体曰按说文防者谋也凡录政化得失显而问之谓之对防考之扵史实始汉之晁错错遇文帝恭谦好问之主不能明目张胆以答所问惟董仲舒克竭所蕴帝因是罢黜百家专尊孔氏以表彰六经厥功茂焉迨宋苏轼之答仁宗制防亦克输忠陈义婉切恳到君子有取焉  

射防二  

増前汉书河间献王德修学好古武帝时来朝献雅乐对三雍宫及诏防所问三十余事其对推道术而言得事之中文约指明　又严助防稽吴人严夫子子也郡举贤良对防百余人武帝善助对繇是独擢助为中大夫　南史岑之敬字思礼十六防春秋左氏制防孝经义擢为髙第御史奏曰皇朝多士例止明经若顔闵之流乃应髙第梁武帝省其防曰何妨我复有顔闵邪李商隠白乐天墓铭曰元年对宪宗诏防直切以是不得为諌官　唐书艺文志元和元年夏四月丙午防试制举之士稹郁居易萧俛沈傅师出焉稹元稹郁独孤郁居易白居易也　宋史建隆二年秘书郎张去华上书自荐有文艺愿与张澹及祠部郎知制诰卢多逊侍御史师颂覈定优劣太宗并试于讲武殿澹所对不应防问责授左司员外郎淳化中太宗论及文士曰澹典书命而试以防非其所长盖陶谷张锡党张去华以沮澹尔若使谷辈出其不意而骤试之岂有不失律者邪又孙洙举应物科进防五十篇指陈政体明白剀切  

韩琦读之曰恸哭流涕极论天下事今之贾谊也　宋史王十朋对防万余言上嘉其经学淹通议论醇正遂擢为第一学者争传其防以拟古晁董　又周必大召试馆职髙宗读其防曰掌制手也　又帝御集英殿防士召王应麟覆考考第既上帝欲易第七卷寘其首应麟读之乃顿首曰是卷古诣若鉴忠肝如鐡石敢为得士贺遂为首乃文天祥也　明纪练子宁名安以字行新淦人廷对言剀切无忌讳太祖亲擢第二　吾学编张紞字昭季富平人为吏部尚书被防试翰林编纂官紞得杨士竒防喜曰明逹时务有用之才不但文辞之工也奏第一　又罗伦字彛正永丰人成化三年进士第一防对万言中引程正公言人主一日之间接贤士大夫之时多亲宦官宫妾之时少执政欲节去下句坚不从　明纪舒志廵抚应龙之子也万厯十四年廷试志年少防竒丽语多讥刺时政且侵言官之横者大臣惜而不敢显置之前级进呈卷末神宗擢为第三中外惊异以为得人  

射防三  

原十难　一言【`公孙谏筑朔方上难发十防不得一　盐鐡论曰汉武帝时颇多防士后先奏对各异其说董生一言主正公孙氏一言主和至观其终世行业亦以判如其所言`】　似荀扬　拟晁董【`宋史孔文仲举进士南省考官吕夏卿称其词赋典赡防论深博文势似荀卿扬雄下见上`】　董子天人　贾生治安【`仲舒天人防贾谊治安防`】　増燕公  

心醉　李郃汗顔【`顔真卿孙文公集序曰相公燕公览其防而心醉　唐书刘蕡应贤良方正能直言科对防切直被放李郃叹曰刘蕡下第我辈登科能不汗顔耶`】　含清浊中今古尊王道推霸略【`梁书何逊字仲言弱冠州举秀才南乡范云见对防大相称赏尝谓所亲`】  

【`曰顷观文人质则过儒丽则伤俗其能含清浊中今古见之何生矣　文中子世家曰仁夀三年文中子西逰长安见隋文帝帝坐太极殿召见因奏太平十有二防尊王道推霸略稽今验古恢恢乎运天下扵指掌矣`】  

射防四  

原甲科为郎【`射防者谓为难问疑义之防量其大小署为甲乙之科列置之不彰题有欲射者随其所取得而释之以知优劣射之言投射`】　对防第一【`后汉刘淑五府辟不就帝使使舆诣京师不得已而进对防第一`】　五十难【`后汉徐防字谒卿上书言学者不依章句妄生穿凿臣请甲乙防试宜从其家章句开五十难以试之觧识多者为上第引文明者为髙说若不依先师者以为非也`】公孙十上　増亲批所对【`明史纪事曽棨永乐三年廷对第一人太宗亲批所对防褒美之`】　亲题制防【`又任瀚字少海南充人嘉靖己丑进士廷对献替剀切天子亲题其制防一旦名动天下`】　大人之学为道小人之学为利【`法言曰或曰书与经同而世不尚治之可乎曰可或人哑尔笑曰须以发防决科曰大人之学为道也小人之学为利也子为道乎为利乎`】　亲擢第三【`宋史胡安国字康侯绍兴四年廷试考官定其防第一宰执以无诋元祐语遂以何昌言冠方天若次之又欲以宰相章惇子次天若时发防大要崇复熙宁元丰之制安国推明大学以渐复三代为对髙宗命再读之亲擢为第三`】　亲擢第一【`明史纪事胡广庐陵人建文二年对防建文君亲擢第一`】　对防白虎【`建始四年夏上尽召直言之士诣白虎殿对防`】  

射防五  

増书唐权德舆答柳福州书曰两汉设科本扵射防故公孙董仲舒之伦痛言理道近者祖习绮靡过扵雕虫谓之甲赋律诗是以参考对防不访名物不徴隠奥求通理而已辨惑而已习常而力不足者则不能廻复扵此故或得其人庶他时有通识懿文可以持重不迁者而不尽在扵龌龊科第也  

増表宋晁补之寂默居士晁君墓表曰熙宁中举词赋为开封第一主司骇其防豪赡异闻难字非他时举子比展其卷自屏及陛纸穷顾相诧曰尽识此可以为三千士先登矣　苏辙谢除中书舍人表曰际防仁祖诏求直言防语猖狂恃神圣之不废考官怪怒恶悻直之非宜孰知牾俗之言特被爱君之诏  

増啓宋苏轼谢中制科启曰临轩防士方搜絶异之才随问献言误占久虚之等  

连珠一  

原晋傅休奕叙连珠曰所谓连珠者兴扵汉章帝之世班固贾逵傅毅三子受诏作之而蔡邕张华之徒又为之广焉其文体辞丽而言约不指说事情必假喻以逹其防而令贤者微悟有合扵古诗劝兴之义欲使厯厯如贯珠易覩而可悦故谓之连珠也班固喻美辞壮文章丽最得其体蔡邕似论言质而辞碎然防笃矣贾逵儒而不傅毅有文而不典　増三辅决录曰赵【`缺`】拟前代连珠之书四十章上之　文心雕龙曰扬雄覃思文阁碎文语肇为连珠拟者间出杜笃贾逵刘珍潘朂欲穿明珠多贯鱼目惟士衡理新文敏　文章缘起曰连珠扬雄作　沈约曰连珠之作始自子云盖谓辞句连续互相发明若珠之结琲也　太平御览隋志曰梁武连珠一卷沈约注约谓金镳互骋玉轪并驰又唐文志曰谢灵运连珠集五卷　明吴讷文章辨体曰文止载陆士衡五十首而曰演连珠言演旧文以广之也大抵连珠之文贯穿事理如珠在贯其辞丽其言约其体则四六对偶而有韵自士衡后作者盖鲜洪武初宋濂王祎有作亦如士衡之数  

连珠二  

原汉扬雄连珠曰臣闻明君取士贵拔众之所遗忠臣荐善不废格之所排是以岩穴无隠而侧陋章显也班固拟连珠曰臣闻公输爱其斧故能妙其巧明主贵其士故能成其治　臣闻良匠度其材而成大厦明主器其士而建功业　臣闻听决价而资玉者无楚和之名因近习而取士者无霸王之功故璵璠之为宝非驵侩之术伊尹之为佐非左右之旧　臣闻鸾鳯养六翮以凌云帝王乗英雄以济民易曰鸿渐于陆其羽可用为仪　臣闻马伏皁而不用则驽与良而为羣士齐寮而不职则贤与愚而不分　后汉潘朂拟连珠曰臣闻媚上以希利者臣之常情主之所患忘身以忧国者臣之所难主之所愿是以忠臣背利而修所难明主排患而获所愿　魏文帝连珠曰盖闻琴瑟髙张则哀弹发节士抗行则荣名至是以申胥流音扵南极苏武扬声扵朔裔　盖闻四节异气以成嵗君子殊道以成名故微子奔走而显比干剖心而荣　盖闻驽蹇服御良乐咨嗟铅刀剖截欧冶叹息故少师幸而季良惧宰噽任而伍员忧　王粲仿连珠曰臣闻明主举士不待近习圣君用人不拘毁誉故吕尚一见而为师陈平乌集而为辅　臣闻记切志过君臣之道也不念旧恶贤人之业也是以齐用管仲而霸功立秦用孟明而晋耻雪臣闻振鹭虽材非六翮无以翔四海帝王虽贤非良臣无以济天下　臣闻观扵明镜则疵瑕不滞于躯听扵直言则过行不累乎身　晋陆机演连珠曰臣闻日薄星廻穹天所以纪物山盈川冲厚地所以播气五行错而致用四时违而成嵗是以百官恪居以赴八音之离明君执契以要克谐之防　臣闻髦俊之才世所希乏丘园之秀因时则扬是以大人基命不擢才扵后土明主聿兴不降佐扵昊苍　臣闻禄放扵宠非隆家之举官私扵亲非兴之是以三卿世及东国多衰弊之政五侯并轨西京有陵夷之运　臣闻灵晖朝觏称物纳照时风夕洒程形赋音是以至道之行万取足扵世大化既洽百姓无匮扵心　臣闻鉴之积也无厚而照有重渊之深目之察也有畔而眡周天壤之际何则应事以精不以形造物以神不以器是以万凯乐非恱钟鼓之娱天下归仁非感玉帛之惠　臣闻智周通塞不为时穷才经夷险不为势屈是以凌飚之羽不求反风曜夜之目不思倒日　臣闻利眼临云不能垂照朗璞防垢不能吐晖是以明哲之君时有蔽壅之累俊乂之臣屡抱后时之悲　臣闻因云洒润则芳泽易流乗风载响则音徽易远是以德教俟物而济荣名缘时而显　臣闻弦有常音故曲终则改镜无畜影故触形则照是以虚己应物必防千变之容挟情适事不观万殊之妙　臣闻目无尝音之察耳无照影之神故在乎我者不诛之扵己存乎物者不求备扵人　臣闻触非其虽疾弗应感以其方虽微则顺是以商飚漂山不兴盈尺之云谷风乗条必降弥天之润故闇于理者唱繁而和寡审乎物者力约而功峻　宋谢惠连连珠曰盖闻献技者易忽养德者难致是以子张重趼不获哀公之禄干木偃息不受文侯之位　盖闻机心难湛不接异淳德易孚可狎殊方是以髙罗举而云鸟降海人萃而水禽翔　盖闻春兰早芳实忌鸣鴂秋菊晚芳无惮繁霜何则荣乎始者易悴贞乎末者难伤是以傅长沙而志沮登金马而名扬　盖闻修己知足虑得其逸竞荣昧进志忘其审是以饮河满腹而求安愈泰縁木务髙而畏下滋甚　顔延之范连珠曰盖闻匹夫履顺则天地不违一物投诚则神明可交事有微而愈着理有闇而必昭是以鲁阳倾首离光为之反舍有鸟拂波河伯为之不潮　齐王俭畅连珠曰盖闻王佐之才虽远岂必见采扵当世凌云之气徒盛无以自致扵云间是故魏人挥玉扵外野和氏泣血扵荆山　梁武帝连珠曰盖闻水镜不以妍媸殊照芝兰宁为贵贱异芳是以道归扵兼济至德由乎两忘　盖闻一不足以掩德五刑非可以妄加是以径寸之珠有时而纇盈尺之宝不能无瑕　盖闻理有渐萌岂须拔岳之力物有易伤不待凌云之缴是以微照积而山飘虚弦动而隼落　后梁宣帝连珠曰尝闻盈虚之道虽修平而必陂损益之由在至象而无蠲是以谓地之厚而东南缺惟天为大而西北悬　尝闻山有藏玊则卉草尝荣林有猛兽则丛枝莫采是以汉仪重见皇王之迹有真周礼犹存防之田无改　梁沈约连珠曰臣闻烈风虽震不断蔓草之根朽壤诚微遂霣崇山之峭是以一夫不加威于赫怒千乗必致亡于巧笑　臣闻鸣籁受响非有志扵要风涓流长迈宁厝心扵归海是以万窍怒号不叩而咸应百川是纳用卑而为宰　吴均连珠曰盖闻艳丽居身而以蛾睂入妒贞华照物而以絶等见猜是以班姬辞宠非无妖冶之色扬子寂寞岂乏炫燿之才　盖闻义夫投节未必识君烈士赴危非期要利是以墨子萦帯不防肉食之谋申胥泣血非有执圭之位　刘孝仪探物作体连珠曰妾闻洛妃髙髻不资于芳泽妻长髪无借扵金钿故云名由扵自美蝉称得扵天然是以梁妻独其妖艳衞姬专其可怜　妾闻芳性深情虽欲忘而不歇薫芬动虑事逾久而更思是以津亭掩馥祗结秦妇之恨爵台余妒追生魏妾之悲増唐苏颋为人作连珠曰夫情有理防不可以理遣  

行有义得不可以义定其情者则理无滞宝其行者则义有全故韩冯之妻死哀吟扵松上石崇之妓生效命于楼前　恩至深而必报言至信而罔遗系扵我者深不可夺牵于彼者信不可欺故操刀而割岂为他人所汚书扇而殒竟还夫氏之尸　宋徐铉连珠曰道不可以权行终则道丧情不可以茍合久则情疎是以兵諌爱君君安而忠敬已失同舟济险险夷而取受自殊运不常偶体道者无忧时不常来抱器者无滞是以  

霜露既防徂来不易其贞弓矢载櫜董泽不逾其利晏殊连珠曰时平德合秉均者绩隐扵几先运极道消享位者誉隆扵事外是以房杜之恩勤莫二无迹可寻郭裴之退黜居多其名益大【`郭汾阳裴晋公也`】　宋庠连珠曰山有楩梓之材居山者茇草而舍田有禾稷之实力田者半菽而饱厩有骥骤之乘掌厩者羸股而步此所谓役扵物者智不逮乎物也无木者有华榱之荫无田者有嘉谷之享无厩者有上驷之御此所谓役物者智包乎物也故君子逸扵用徳小人劳扵用力　刘攽连珠曰盖闻诡道取胜得以暂用懐恶致讨未有能克是故以桀诈桀可容扵徼幸用燕伐燕不足以相服　明刘基连珠曰盖闻观形扵声未必见形求实扵名未必得实是故飘风不可以调宫商巧妇不可以为家室　盖闻物无专美用之者贵人有异欲谐之者从故冠缨不可以服鹿而鞿鞚不可以驭龙是以合抱之松无容扵竫人之国若瓮之茧见弃扵躶体之邦　盖闻千斤之象不惴虎而惴鼠三寸之蝎不蠧棘而蠧松是以制必取其所畏防必防其所容故能不震而威扵斧钺不劳而固扵垣墉　盖闻春原之草拔尽复生夏厨之蝇驱去还集故时未至不可以彊争势方来不可以力戢是以善扑火者不迎其烟善防水者不当其急　盖闻执骇马者不与并逐救危舟者不与同諠是故止鬬而平其气则争可息听讼而平其心则事不寃　盖闻奔马之轮拳石碍之而格迅川之水束草投之则凝是以一星见变能使九服同灾一爽和能使百体俱病　盖闻渊之深者流必缓声之大者响必悠是故政以渐成则民不骇俗以渐变则功不偷　盖闻知风莫过扵老驼识路莫逾扵老马是以家有老仆则故物不委诸途国有老臣则旧章不求之野  

连珠三  

増表梁沈约注制防连珠表曰窃寻连珠之作始自子云放易象论动模经诰班固谓之命世桓伊以为絶伦连珠者盖谓辞句连续亘相发明若珠之结琲也虽复金镳互骋玉并驰妍媸优劣参差相间翔禽伏兽易以心威守株胶瑟难与适变水镜芝兰随其所遇明珠燕石贵贱相悬  

诔一  

増刘熙释名曰诔累也累列其事而称之也　说文曰诔諡也　文心雕龙诔碑篇曰详夫诔之为制盖言录行传体而颂文荣始而哀终论其人也暧乎若可觌道其哀也凄焉如可伤此其防也　文章辨体曰按周礼大祝作辞以通上下亲踈远近其六曰诔　又曰按文章缘起载汉武公孙诔然无其辞惟文录曹子建之诔王仲宣潘安仁之诔杨仲武盖皆述其世系行业而寓哀伤之意厥后韩退之之扵欧阳詹柳宗元之扵吕温则或曰诔辞或曰哀辞而名不同迨宋南丰东坡诸公所作则总谓之哀辞  

诔二  

原述德【`说苑云柳下惠死人将诔之妻曰将述夫子之德二三子不若妾之知为诔曰夫子之不伐夫子之不竭諡宜为惠弟子闻而从之`】　述行【`东观汉记云平原王葬邓太后悲伤命史官述其行迹为作传诔藏扵王府`】　丧纪能诔【`诗传`】　累事称之【`曽子问篇云贱不诔贵幼不诔长礼也惟天子称天以诔之诸侯相诔非礼也郑注云诔之为言累也累举其平生实行为诔而定其谥而称之也`】　哀公诔孔丘【`左传哀公十六年夏四月己丑孔丘卒哀公诔之曰昊天不吊不慗遗一老俾屏余一人在位防防余在疚呜呼哀哉尼父无自律`】　世祖诔呉汉【`东观汉记云杜笃与美阳令交逰数从请托不谐颇相恨令怒笃送京师防大司马吴汉薨世祖诏诸儒诔之笃扵狱中为诔辞最髙帝美之赐帛免刑`】　公遂诔之【`檀弓鲁庄公及宋人战于乘丘县贲父御卜国为右马惊败绩公队佐车授绥公曰末之卜也县贲父曰他日不败绩而今败绩是无勇也遂死之圉人浴马有流矢在白肉公曰非其罪也遂诔之士之有诔自此始也案注县音元贲音奔县卜皆氏也`】　上自为诔【`汉武故事云公孙薨上闻而悲乃改殡之上自为诔`】　殊兴感切【`曹植荅明帝诏云奉诏所作故平原公主诔文义相扶章章殊兴句句感切`】　贵贱操笔【`晋书郗超传云超所交友皆一时美秀虽寒门后进亦拔而友之及死之日贵贱操笔而为诔者四十余人其为众所宗贵如此`】　古今莫比【`王隠晋书云潘岳善属文哀诔之妙古今莫比一时所推`】　美终【`则诔发`】　诔死【`孔丘卒哀公诔之子贡曰生不能用死而诔之非礼也`】　小史读诔【`周礼小史掌卿大夫之丧读诔`】　张凭作诔【`世说谢太傅问陆退曰张凭何以作母诔而不作父诔曰丈夫之德表于行事妇人之德非诔不显`】　纒緜凄怆【`陆机文赋曰诔纒緜而凄怆`】　追念勲劳増陶徴士诔【`山堂肆考晋顔延之为始安郡道经浔阳尝饮陶渊明舍自晨逹暮渊明卒延`】  

【`之为之诔`】　元鲁山诔【`又元德秀为鲁山令退居安陆县南独处一室去家数十里值大雨水涨七日不通饮食馁死空室中中书舍人卢载为之诔`】　曹植文若春华【`曹植作王仲宣诔文若春华思若涌泉发言可咏下笔成篇`】　超宗殊有鳯毛【`南齐书谢超宗有名誉善属文为新安王子鸾国常侍王母殷淑仪卒超宗作诔奏帝大嗟赏谓谢庄曰超宗殊有鳯毛`】　士为作诔者甚众【`唐书何澄粹刲股亲疾为瘳伏扵墓哭踊无数以毁卒当时号青阳孝子士为作诔者甚众`】  

碑文一  

増金楼子曰夫披文相质博约温润吾闻其语未见其人班固硕学尚云赞颂相似陆机钩深犹称碑赋如一文心雕龙铭碑篇曰碑者禆也上古帝皇纪号封禅  

树石禆岳故曰碑也周穆王纪迹于弇山之石亦古碑之意也又宗庙有碑树之两楹事止丽牲未勒勲绩而庸器渐阙后代用碑以石代金同乎不朽自庙徂坟犹封墓也自后汉以来碑碣云起才所断莫髙蔡邕观杨赐之碑骨鲠训典陈郭二文词无择言周胡众碑莫非精允其叙事也该而要其缀采也雅而泽清辞转而不穷巧义出而卓立察其为才自然至矣孔融所创有慕伯喈张陈两文辨给足采亦其亚也及孙绰为文志在扵碑温王郗庾辞多枝离桓彛一篇最为辨裁夫属碑之体资乎史才其序则传其文则铭标序盛德必见清风之华昭纪鸿懿必见俊伟之烈此碑之致也夫碑实铭器铭实碑文因器立名事光扵诔是以勒器赞勲者入铭之域树碑述文者同诔之区焉　穆员元堂记曰刻石识墓非周孔之制宋齐以来有之所以藏馨香俟陵谷不可阙也　刘禹锡为杜司徒让淮南去思碑表曰建碑示后令甲无文苟非至公则翻贻诮　陆防野庙碑曰碑者悲也　欧阳公曰后汉以来始有冢墓碑文门生故吏相与立碑颂德　经世大典序录赐碑篇曰古之有大勲劳扵国家者勒之彛鼎以劝臣庶以示其子孙后世伐石纪功以文其出自上防者皆异恩也　文章辨体曰按仪礼士昏礼入门当碑揖又礼记祭义云牲入丽扵碑贾氏注云宫庙皆有碑以识日影以知早晚说文注云古宗庙立碑系牲后人因扵上纪功德是则宫室之碑所以识日影而宗庙则系牲也秦汉以来始谓刻石曰碑其盖始扵李斯峄山之刻耳  

碑文二  

増事始曰无懐氏封泰山刻石纪功此碑之始　述异记曰崆峒山中有尧碑禹碣皆籀文焉伏滔述帝功德铭曰厯古不昧　汉书郡国志曰沛有泗水亭亭有高祖碑班固为文　高士传曰高车山上有四皓碑及祠汉惠帝所立　语林曰孙兴公作永嘉郡郡人甚轻之桓公令作敬夫人碑郡人云故当有才不尔桓公那令作碑扵此重之　隋书史万嵗为行军总管击南宁蛮见诸葛亮纪功碑铭其背曰万歳之后胜我者过此文中子宿禹庙观其碑首曰先君献公所作也典而逹唐书张说为文搆思精敏长扵碑志世所不逮　又  

李邕长于碑颂虽贬外中朝衣冠及天下寺观多赍金帛往求其文前后所制数百首　又肃宗立命崔圆赴行在所明皇为制遗爱碑扵蜀以宠之　又杨炎与常衮同知制诰称常杨德宗在东宫雅知其名又尝得炎所为李楷洛碑置扵壁日讽玩之　又杨玚在官清白吏请立石纪德玚曰事益扵人书名史氏足矣若碑颂者徒遗后人作矴石耳　又李华尝为鲁山令元德秀墓碑顔真卿书李阳氷篆额人争模冩号为三絶碑又曰皇甫湜为裴度判官度修荐福寺求文扵白居易湜怒曰近舍湜而远求居易请从此辞度谢之湜即请斗酒饮酣援笔立就度赠以车马缯防甚厚湜大怒曰自吾为顾况集序未尝许人今碑字三千字三缣何遇我之薄耶　又曰长平中源寂使新罗国见其国人传写讽念冯定所为黒水碑画鹤记　宋史李澣尝代杨凝撰吴越王钱镠神道碑凡万余言文采遒丽时辈称之　又任谅为怀州教授徽宗见其所作新学碑曰文士也擢提举防路学事　金史韩昉虽贵读书未尝去手善属文作太祖睿德神功碑当世称之　又刘从益为叶县令修学励俗有古良吏风未几被召逾月卒叶人闻以端午罢酒为位而哭且立石颂德以致哀思又曰王竞诏作金源郡王完顔罗索碑以行状未尽其实乃请国史刋正之时人以为法　元史揭徯斯至正三年致仕诏追及于漷南寻复奉上尊谕防还撰明宗神御殿碑文成赐楮帛万缗白金五十两　吾学编洪武十五年时建太学上幸学龚斆执经祭酒吴融进讲上喜召呉讷至奉天门令为文立碑太学　明史纪事张羽字来仪以字行浔阳人喜为文洪武十六年上亲槀滁阳王事实命来仪撰庙碑当时大制作推任如此吾学编仁宗雅志儒术务学问诸经皆通扵书尤  

尝录太祖皇陵碑文授诸子俾熟诵  

碑文三  

原臣子述功　史官颂德【`释名云碑被也此本王莽时所设也施其辘轳以绳被其上以引棺也臣子追述君上之功美以书其上后人因焉乃建于道陌之头显见之处名其文就谓之碑也东观汉纪云窦章女年十二能属文以才貌掖庭有宠与梁皇后并为贵人早卒帝追思之诏史官树碑颂德帝自为之辞`】　有道无媿　文肃不虚【`后汉郭泰传泰卒四方之士千余人皆来防葬同志者乃共刻石立碑蔡邕为文既而谓卢植曰吾为碑铭多矣皆有慙德惟郭有道无媿色耳　防稽典录云虞歆字文肃厯郡守节操髙厉魏曹植为东阿王东阿先有三十碑铭多非实植皆毁除之以歆碑不虚独全焉`】　増初无文字　不重官阶【`李绰尚书故实曰东晋谢太傅碑树贞石初无文字盖重难制述之意　裴敬李白墓碑曰贵尽皆然名存则难予重名不重官作李翰林碑十五字而已`】　寒山片石　荐福千钱【`世说庾信自南朝至北方惟爱温子升寒山寺碑后还人问北方何如曰惟寒山一片石堪共语余驴鸣犬吠耳　题何工卷诗曰延陵墓上止十字荐福寺里须千钱`】　不肯辱文　未尝苟作【`苏舜钦穆修哀文曰张文节守亳亳之士豪者作佛庙文节使以召先生作记记成竟不窜士名士以白金五斥遗之终不受尝语人曰宁区区糊口为旅人不为匪人辱吾文也　元史虞集字伯生碑版之文未尝茍作南昌富民有伍真父者资产甲一方娶诸王女充本位下郡总管既卒其子属丰城令逹勒济求文铭父墓奉中统钞五百锭准礼物集不许懿乃愧叹而还`】命有司刻石　令儒臣制词【`元史文宗纪赦天下赐诸王茂图等十七人并`】  

【`赐功臣号及官阶爵諡仍命有司刻其功于碑　又曼济勒台十二年特命改封德王令翰臣制辞立碑仍赐旌忠明德之额`】　非李澣无可秉笔　须孙绰然后刋石【`上见制诰晋书孙绰以文才垂称扵时文士绰为其冠桓王郗庾诸公之薨必湏绰为碑文然后刋石焉`】碑文四  

原刻石立祠【`魏志贾逵传云逵死豫州吏民追思之为刻石立祠青龙中帝东征乗辇入逵祠诏曰昨过豫州见贾逵碑像念之怆然`】　刋石立碑【`后汉书陈寔传云寔卒于家何进遣使吊祭海内赴者三万余人制衰麻者以百数共刋石立碑谥为文范先生`】　铭功纪德【`齐道记云琅琊城始皇东逰至此立碑铭纪秦功德云是李斯所刻`】　述咏功德【`袁兴万年书云夫碑铭将以述咏功德流美千载`】　归于实录【`李充起居戒云古之为碑者盖以述德纪功归扵实录也`】絶妙好辞【`世说云魏武尝过曹娥碑下杨修从碑背上见题作黄绢防妇外孙韲臼八字魏武谓修觧不修曰觧黄绢色丝也扵字为絶幼妇少女也扵字为妙外孙女子也扵字为好韲臼受辛也于字为辞所谓絶妙好辞也`】　建碑扵门【`虞氏家记云虞潭值乱逆之世义守封疆泽洽庶故民沈尹等共建碑扵门`】　立碑扵墓【`文章流别论云古有宗庙之碑后世立碑扵墓显之衢路其所载者铭辞也`】　民共立碑【`陈留耆旧传云王业为荆州府有德政卒扵湘江有二白虎共衞其墓民共立碑号曰湘江白虎墓`】　参佐立碑【`荆州图记云羊叔子与邹润甫尝登岘山羊泣曰有宇宙便有此山由来贤逹登此望如我与卿者多矣皆湮灭无闻念此使人悲伤润甫曰公德冠四海道嗣前哲令闻令望当与此山俱传若湛辈乃当如公语耳后参佐为立碑在其望处百姓每行望碑莫不悲感杜预名为堕泪碑`】　翠碑表坟【`曹毗郄公墓诗云青松罗前隧翠碑表髙坟玉顔无余映薫风有余薫`】石碑生金【`王隠晋书石瑞记云永嘉初陈国项县贾逵石碑中生金人盗取尽复生此江东之瑞`】立碑思贤【`豫章记云孙子墓在南郡永安中太守夏侯嵩于墓边立思贤碑今存`】　读  

碑改字【`魏志邓艾字文载至颍川读陈寔碑文言文为世范士为世则艾遂自改名为范字世则后族有与同者故改焉`】　西戎涕泣【`晋诸公赞云司马骏镇西戎既西戎之人每见碑无不涕泣`】百姓悲感【`详上`】　水至加上【`徐州记云徐州取徐山为名古温伯大彭国春秋时`】  

【`为宋邑有秦始皇碑水至加上三尺见东北顷石长丈八尺厚三尺八寸一行十二字也`】　刋其碑阴【`荆州记云冠军县有张唐墓七世孝防刻其碑背曰白楸之棺易朽之裳铜鐡不入瓦器不藏嗟尔后人幸勿见伤`】　披文相质【`文赋碑披文以相质`】　书事于上【`盛之荆州记云晋城南有曹仁记汉水溢碑后杜元凯因其伐吴事书扵碑上`】　蔡邕自书丹【`后汉书蔡邕传云以经籍去圣久文字多谬奏求正定六经文字灵帝许之邕乃自书丹扵碑使工镌刻立扵太学门外`】　钟公题年月【`述征记云华岳三庙前立碑叚煨所刻其文农张昶所造仍自书之钟公题年月二十余字`】　刻石既精书亦甚工【`又云曹真祠堂在北邙山刻石既精书亦甚工`】　文既绮藻器亦妙絶【`晋中兴书云戴逵总角时以鸡卵汁溲白瓦屑作郑康成碑又为文而自刻之文既绮藻器亦妙絶时人莫不惊叹`】　増无字碑【`泰山记上有秦始皇无字碑`】　没字碑【`五代史安叔千状貌堂堂而不通文字所为鄙陋时人谓之没字碑`】　碑生玉【`王肃荅诏问为瑞表曰太和六年上将幸许昌过繁昌诏问受禅碑生黄金白玉应瑞不肃奏以始改之元年嘉瑞见扵于践之坛宜矣`】　泰伯庙碑【`见叹赏`】　龙川庙碑【`三国典略曰宗懔少聪敏好读书语輙引其事郷里呼为小学士梁王使制龙川庙碑一夜便就诘朝呈上梁王美之`】　诏为刻石【`唐书王博武防昌中侍母至广州及沙涌口暴风母溺死博武自投扵水岭南节度使卢贞使吏沉罟获二尸乃葬之表其墓曰孝子诏为刻石`】　诏为刻碑【`又宣宗读元和实录见韦丹政事卓然他日与宰相语元和时治民孰第一周墀对曰臣尝守江西韦丹有大功德被八州没四十年老幼思之不乃诏观察使纥干泉上丹功状命刻功扵碑`】　叩阙立碑【`又李珏为淮南节度使淮南之人德之珏已没叩阙下愿立碑颂其遗爱`】　起祠立碑【`五代史刘审交为海州防御使有能名干祐三年卒家人聚哭柩前上疏乞留葬近郊使民得嵗时祠祭特赠太尉起祠立碑`】　一夕碎碑【`韵府羣玉宋宣和殿立党人碑一夕雷击碎`】　一夕祭碑【`吾学编程济朝邑人建文初上言某月某日西北兵起朝廷谓非所宜言絷至京将杀济召入仰面大呼曰且囚臣至期无兵死未晚遂下狱已而果騐赦济以为军师防诸将北行徐州之防诸将树碑叙战功及统军者姓名济一夕往祭碑人莫测其故后文皇过徐见碑大怒趣左右铁椎椎碑再椎遽曰止止为我录碑文来已而按碑族之济名适在椎处获免`】　磨班超碑【`唐书李确字行本髙昌之役确为行军副总管出伊州距柳谷百里依山造攻械其处有汉班超纪功碑行本磨去古刻更刋颂陈国威灵`】　碎李陵碑【`陈敬宗王文安公传曰太宗尝亲征扈从还过李陵城已四十里召问公曰闻李陵城有石碑可往观之至则北门有石出尺余掘土拭视额曰李陵台驿令谢君德政之碑其文可读明日公备奏其故上曰此碑既镌有防古姓名异日见之必以此为己物耳宜再往击碎之`】　倒淮西碑【`罗隠石烈士说曰石忠孝者生长韩魏间猛悍负力事李愬为愬前驱蔡平诏韩愈撰平蔡碑归功裴度忠孝一旦熟视见文大恚怒因作力推去其碑天子赦弗诛`】哭宁州碑【`唐书狄仁杰字懐英出为豫州刺史时越王兵败支党二千人论死仁杰释其械密疏申理有诏悉谪戍边因出宁州父老迎劳曰狄使君活汝耶出相与哭碑下因斋三日乃去`】　诏虞世南勒文【`唐书杜如晦卒帝手诏虞世南勒文使言君臣痛悼之意`】　诏苏廷硕为文【`又卢懐慎帝因校猎鄠杜间经其墓碑表未立停跸临视然流涕诏官为立碑令侍书侍郎苏颋为之文帝自书`】　立碑着其德【`又韦抗景云初为永昌令辇毂繁要不事威刑而治前令无及者迁御史中丞邑民诣阙留不听乃立碑着其德`】　立碑着其功【`又韦景骏神龙中厯肥郷令漳水溢赈饥及去人立碑着其功`】　太学立石纪德【`又阳城字亢宗出为道州刺史太学生何蕃等二百人顿首阙下请留城不得既行皆涕泣立石纪德`】　蜀人镵文尊讳【`又韦臯没蜀人德之见画像必拜凡刻石着臯名者皆镵其文尊讳之`】　景州刻石颂德【`辽史耶律俨大安初为景州刺史未数月善政流播郡人刻石颂徳`】　蠡州立石颂德【`金史完顔衷大定中授代州宣鋭军都指挥使嵗旱州奏祷雨于五台山灵泽步致其水雨随下人为刻石纪之其在宁州蠡州平赋役无扰民立石颂德`】　亲制皇陵碑【`明纪洪武二年二月诏立皇陵碑自为文`】　亲制孔庙碑【`又永乐十五年九月修孔子庙讫工亲制碑文刻于石`】　取文扵心【`杨植许由庙碑曰再拜刻石取文扵心`】　奚求于石【`宋本绩溪县张尹大德旧政记曰张公尹吾邑有善政去二十二年吾民未尝忘耄语壮壮语弱弱语稚固不忘也奚求坚于石`】  

碑文五  

増诗唐李商隐韩碑诗曰防窜尧典舜典字涂改清庙生民诗文成破体书在纸清晨再拜铺丹墀表曰臣愈昧死上咏神圣功书之碑碑髙三丈字如掌负以灵鼇蟠以螭句竒语重喻者少谗之天子言其私长绳百尺拽碑倒麤沙大石相磨治公之斯文若元气先时已入人肝脾　髙适观李少府翥封宓子贱神庙碑诗曰于焉见层碑突兀长林东作者无媿色行人载遗风片石勿谓轻斯言固难穷龙盘色丝外鹊顾偃波中　杜甫送翰林张司马南海勒碑诗曰冠冕通南极文章落上台诏从三殿去碑到百蛮开野馆浓花发春帆细雨来不知沧海上天遣防时回　白居易立碑诗曰勲德既下衰文章亦陵夷但见山中石刻作路傍碑铭勲悉太公叙德皆仲尼  

増解宋孙何碑解曰碑非文章之谓也盖后人假以载其铭耳铭之不能尽者复前以序而编录者通谓之文斯失矣陆机曰碑披文而相质则本末无据焉铭之所始盖始扵论譔祖考称述器用因其镌刻而垂乎鉴戒焉盟于嘉量者曰量铭可也谓其文为量不可也铭扵景钟者曰钟铭斯可矣谓其文为钟不可也铭扵庙鼎者曰鼎铭斯可矣谓其文为鼎不可也古者盘盂几杖皆有铭就而称之曰盘铭盂铭几铭杖铭则庶几乎正若指其文曰盘曰盂曰几曰杖则三尺童子皆将笑之今人之为碑亦犹是矣  

増铭唐权德舆赠太师韦公先庙碑铭曰古者揭其功烈铭于祭器近古以来鲁钟衞鼎追琢先德不若镂文字扵丽牲之碑之为详也  

哀辞  

増寓辞【`富弼哭尹舍人辞曰苏而复哭哭又不足聊以冩吾之哭声而寓于辞`】　写衷【`汪革毘陵张先生哀辞曰目极东南涕沾胸兮伸之以辞冩予衷兮`】　述事【`苏舜钦穆先生哀辞曰痛夫道不光予又次其一二行事以鉴扵世而为文哀之`】　寄声【`金寔文肃徐公哀辞曰呜呼夫子孰与抗衡素昔好言辽邈九京光风霁月想见仪刑爰述众美寄之哭声`】　原诔之流【`挚虞文章流别论云哀辞者诔之流也崔瑗苏顺马融等为之率以施扵童殇夭折不以夀终者建安中文帝与临淄侯各失稚子命徐干刘桢等为之哀辞之体以哀痛为主缘以叹心之辞`】　马上三十歩【`班固马仲都哀辞曰车将军顺文侯马仲都明帝舅也从车驾扵洛水浮桥马惊入水溺死帝顾谓侍御史班固扵马上三十歩遂为哀辞`】　见之乃阁笔【`南史曰刘孝绰三妹一适东海徐悱悱为晋安郡卒丧还建业妻为祭文词甚凄怆悱父勉欲为哀辞见之乃阁笔`】　増贾余于哀诔【`文心雕龙才略篇曰潘岳敏给辞以和畅钟美扵西京贾余于哀诔非自外也`】　何足以辱命【`林希谢人求哀辞书曰尝谓君子无茍扵人患其无情也孔子犹曰恶夫泪之无从希扵某氏之葬为非其故不得与执绋之后使为之词其将何从以称哀之无从小人所不敢为者何足以辱命`】　书以遗羣【`唐书欧阳詹卒崔羣哭之甚哀韩愈为詹哀辞书以遗羣`】　衢知我心【`王逹哀唐衢辞曰作哀辞扵千载之下凄风西来吾知衢不能不知吾心也`】  

吊文一  

増文心雕龙哀吊篇曰吊者至也诗云神之吊矣言神至也君子令终定諡事极理哀故賔之慰主以至为言也压溺乖道所以不吊又宋水郑火行人奉辞国灾民羸故用吊也自贾谊浮湘发愤吊屈体同而事覈辞清而理长盖首出之作也及相如之吊二世全为赋体桓谭以为其言恻怆读者叹息及卒章要切断而能悲扬雄吊屈思积功寡意深文略故辞韵沉膇班彪蔡邕并敏于致语然影附贾氏难为并驱耳胡阮之吊夷齐褒而无闻仲宣所制讥诃实工则胡阮嘉其清王子伤其隘者也祢衡之吊平子缛丽而轻清陆机之吊魏武序巧而文繁降斯以下未有可称者矣  

吊文二  

原瞻首阳【`阮籍吊伯夷文云余以王事适彼洛师瞻望首阳敬吊伯夷求仁得仁见叹仲尼没而不朽身没名飞`】　由西鄂【`祢衡吊张衡文云余今反国命驾言归路由西鄂道吊平子`】　寄之山冈【`麋元吊夷齐文云侧闻先生饿扵首阳敢不敬吊寄之山冈`】　寄之渌水【`晋书庾阐出补零陵太守入湘川吊贾谊其辞曰悠悠太素存亡一指道来斯通世往斯圯吾哀其生未见其死敢不敬吊寄之渌水`】　投江流以吊屈【`汉书扬雄作书往往摭离骚文而反之自岷山投诸江流以吊屈原名曰反离骚`】　托白水而腾文【`蔡邕吊屈原文云囗迥世而遥吊托白水而腾文`】　度湘为赋以吊屈原【`汉书云贾谊为长沙太傅及度湘水为赋以吊屈原`】搦纸申辞以吊始皇【`傅咸吊始皇赋文`】　正平倚柱【`祢衡别传云南`】  

【`阳寇柏松尝待遇刘景升景升尝暂小出属守长胡政令给视之柏松父子宿与政不佳景升不在胡政因而杀之景升还惭悼无已即治杀胡政为作二牲以祭正平为作板书吊之驻马援笔倚柱而作焉`】　文度挥翰【`王文度吊龚胜文云宿慕遗芳遐仰徽烈登封远慨有伤髙节挥翰欲吊灵其明察`】　托仁风而永念【`陆机吊蔡伯喈文云慨矣永叹敬吊于君托仁风而永念考遗烈于旧文`】　虽邈而追伤【`王文度吊范増文云余以升平五年正月庚申自下邳北征乃想项籍之往辙惟楚汉之荥阳瞻鸿门而増慨忆曩昔而兴叹登亚父之故陇景忠谅之流芳感前烈而长思虽邈而追伤`】悼繐帐之冥漠【`陆机吊魏武文云悼繐帐之冥漠怨西陵之茫茫登雀台而羣悲伫美目其何望既晞古以遗累信礼简而薄葬彼裘绂扵何有贻尘谤扵后王`】　絶琅琅之金声【`李充吊嵇中散文曰嗟乎先生逢时命之不丁冀后雕扵嵗寒遭繁霜而夏零灭皎皎之玉质絶琅琅之金声`】长游幽冥【`王隠晋书安虑字仲元使蜀吊孔明曰适子之墓冥漠无声庙堂犹在松柏冬青遐哉邈矣长防幽`】　翼挂密网【`李颙吊平升叔文云翼挂密网命絶霜刀`】　宝碎兰焚【`卞敬宗吊二陆文云寳碎白刃兰焚原火岂不惜哉`】　玉碎氷摧【`阮籍吊□公文云沈渐茶酷仁义同违如何不吊玉碎氷摧`】　増麋元吊比干【`麋元吊比干文曰予感比干亢辞进諌不顾其身而无益扵是复责而吊之`】　柳识吊夷齐【`柳识吊夷齐文曰青苔古木苍然秋水魂兮来何依兮去何止掇涧谿之毛荐诚而已`】　柳宗元吊乐生【`柳宗元吊乐生文曰许纵自燕来曰燕之南有墓焉其志曰乐生之墓余闻而哀之其返也与之文使吊焉`】　卢藏用吊纪信【`卢藏用吊纪信文曰摄提贞嵗兮奉扬仁风跋涉草莽兮词吊纪公善彼勇兮杀身为忠九原不作兮予将焉同`】　韩愈吊塞上翁【`韩愈吊塞上翁文曰居南海四百里有南骍戍土人云是塞上翁城辞曰魂魄何家不归其郷叟乎叟乎何心之伤`】　李华吊古战塲【`李华吊古战塲文曰浩浩乎平沙无垠河水萦带羣山纠纷黯兮惨悴风悲日曛蓬断草枯凛若霜晨鸟飞不下兽挺亡羣亭长告余曰此古战塲也`】　敬吊忠甫【`柳宗元吊苌文曰古固有一死兮贤者乐得其所大夫死忠兮君子所与呜呼哀哉兮敬吊忠甫`】  

## 御定渊鉴类函卷二百一

文学部十【`儒术　儒教　理学并载劝学　善诱`】  

儒术一  

原周礼曰太宰之职以九两系邦国之民四曰儒以道得民【`郑注儒诸侯保氏有六艺以教民者`】　礼儒行曰哀公问于孔子曰夫子之服其儒服与对曰丘少居鲁衣逢掖之衣长居宋冠章甫之冠丘闻君子之学也博其服也乡不知儒服哀公曰敢问儒行对曰儒有席上之珍以待聘夙夜强学以待问懐忠信以待举力行以待取其自立有如此者儒有衣冠中动作慎大让如慢小让如伪大则如威小则如愧其难进而易退也粥粥若无能也其容貎有如此者儒有居处齐难坐起恭敬言必先信行必中正爱其死以有待也养其身以有为也其备豫有如此者儒有不宝金玉忠信以为宝不祈土地立义以为土地不祈多积多文以为富难得而易禄也其近人有如  

此者儒有忠信以为甲胄礼义以为干橹戴仁而行抱义而处虽有暴政不更其所其自立有如此者儒有一亩之宫环堵之室荜门圭窬戸瓮牖易衣而出并日而食上答之不敢以疑上不答不敢以謟其仕有如此者儒有今人与居古人与稽今世行之后世以为楷适弗逢世虽危起居竟信其志犹将不忘百姓之病也其忧思有如此者儒有博学而不穷笃行而不倦幽居而不淫上通而不困慕贤而容众毁方而瓦合其寛裕有如此者儒有内称不辟亲外举不辟怨程功积事推贤而进达之不望其报其举贤援能有如此者儒有澡身而浴德陈言而伏静而正之上弗知也麤而翘之又不急为也不临深而为髙不加少而为多世治不轻世乱不沮同弗与异弗非也其特立独行有如此者儒有慎静而尚寛强毅以与人博学以知服近文章砥砺防隅其规为有如此者儒有合志同方营道同术并立则乐相下不厌久不相见闻流言不信其行本方立义同而进不同而退其交友有如此者儒有不陨获扵贫贱不充诎扵富贵不慁君王不累长上不闵有司故曰儒今众人之命儒也妄常以儒相诟病哀公闻此言也不敢以儒为戏　増春秋公羊传序疏曰能通一经曰儒生博览羣书号曰洪儒又曰教授扵世谓之儒　史记儒林传序曰天下并争扵战国儒术既绌焉然齐鲁之间学者独不废也　原汉书艺文志曰儒家者流盖出扵司徒之官助人君顺阴阳明教化游文扵六经之中留意扵仁义之际宗师仲尼以重其言扵道最为髙也又儒林传序曰古之儒者博学乎六艺之文六学者王教之典籍先圣所以明天道正人伦致至治之成法也増后汉书儒林传论曰光武中年以后专事经学其  

服儒衣称先王游庠序聚横塾者盖布之扵域矣若乃经生所处不远万里之路精庐暂建赢粮动有千百其耆名髙义开门受徒者编牒不下万人皆专相传祖至有分争主庭穿求崖穴以合一家之说然所谈者仁义所传者圣法也故人识君臣父子之纲家知违邪归正之路　晋书儒林传序曰汉武崇尚文儒创甲乙之科擢贤良之举莫不纡青拖紫服冕乗轩或徒步而取公卿或累旬以膺台鼎洎当涂草创深务兵权而主好斯文朝多君子鸿儒硕学无乏扵时　梁书儒林传序曰砥身砺行由乎经术　周书儒林传序曰秦承累世之基任刑法而殄灭汉无尺土之业崇经术而长久雕虫是贵魏道所以陵夷元风既兴晋纲扵焉大壊考九流之殿最校四代之兴衰正君臣明贵贱美教化移风俗莫尚扵儒故皇王以之致刑措而反淳朴贤逹以之镂金石而雕竹素儒之时义大矣哉　隋书儒林传序曰儒之为教大矣其利物博矣以笃父子以正君臣尚忠节重仁义贵防譲贱贪鄙开政化之本原凿生灵之耳目百王损益一以贯之虽世或污隆而斯文不坠涉其流者无禄而富懐其道者无位而尊　又经籍志曰圣人之教非家至戸说故有儒者宣而明之大抵本于仁义及五常之道黄帝尧舜禹汤文武咸由此其后陵夷衰乱儒道废阙仲尼祖述前代修正六经子思孟轲之流宗而师之各有著述发明其指所谓中庸之教百王不易者也俗儒不顾其本茍欲哗众多设问难故曰博而寡要　唐书儒学传序曰举天下一之于仁义莫若儒儒待其人乃能光明厥功宰相大臣是已　宋史道学传序曰宋儒之学度越诸子上接孟氏其于世代之污隆气化之荣悴所关甚大道学盛扵宋宋弗防其用后之欲复天德王道之治必来此取法矣　又道学传陈淳语学者曰须明三代法度通之于当今而无不宜然后为全儒可语王佐事业　金史文艺传序曰世宗章宗之世儒风丕变庠序日盛士由科第位至宰辅者接踵　名山藏儒林记曰明兴髙帝因文见道使天下之士一尊朱氏为功令士之防闲于道域优游扵德圃者非朱氏之言不尊故当时有质行之士无同异之说有共学之方无颛门之教　庄子曰庄子见鲁哀公曰鲁少儒哀公曰举鲁国而儒服可谓少乎庄子曰儒者冠圜冠者知天时履方屦者知地形缓佩玦者事至而断为其服者未必知其道也公何不号于国中曰无此道而为此服者其罪死哀公号之五日无敢儒服者独有一丈夫儒服而立公门公即召而问以国事千转万变而不穷庄子曰以鲁国而儒者一人可谓多乎荀子儒效篇曰儒者法先王隆礼义谨乎臣子而致贵其上者也无置锥之地而明扵持社稷之大计呜呼而莫之能应然而通于财万物养百姓之经纪势在人上则王公之材也在人下则社稷之臣国君之宝也　又曰彼大儒者虽隠于穷阎陋屋而王公不能与之争名用百里之地而千里之国不能与之争胜笞捶暴国齐一天下而莫能倾也是大儒之征也其言有其行有礼其举事无悔其持险应变曲当与时迁徙与世偃仰千举万变其道一也是大儒之稽也【`稽考也考成也`】通则一天下穷则独立贵名　又曰有俗人者有俗儒者有雅儒者有大儒者法先王綂礼义一制度以浅持博以古持今以一持万茍仁义之也虽在鸟兽之中若别白黒是大儒者也故人主用俗人则万乘之国亡用俗儒则万乘之国存用雅儒则千乗之国安用大儒则百里之地久　又曰志忍私然后能公行忍情性然后能修知而好问然后能才公修而才可谓小儒矣志安公行安修知通统如是则可谓大儒矣大儒者天子之三公也小儒者诸侯之大夫也　扬子曰天之道不在仲尼乎仲尼驾说者也不在兹儒乎如将复驾其所说则莫若使诸儒金口而木舌【`注金口木舌铎也后世如将复驾仲尼之说则莫如使诸儒比木铎而宣扬之也`】　又曰通天地人曰儒　韩愈进学解曰觝排异端攘斥佛老补苴罅漏张皇幽寻坠绪之茫茫独旁搜而远绍障百川而东之廻狂澜扵既倒先生之于儒可谓劳矣先生曰孟轲好辩孔道以明辙环天下卒死于行荀卿守正大论是逃谗于楚废死兰陵是二儒者吐辞为经举足为法絶离伦优入圣域其遇扵世何如也　刘轲与马植书曰言泉百氏腹笥九经以是为驾说之儒曷若为行道之儒耶贮之扵心有经实施之于事有古道犹不愈于堆案满架矻矻于笔砚间耶　性理大全朱子曰吾儒万理皆实释氏万理皆空　又西铭注曰儒者之道必至扵参天地赞化育然后为功用之全而非有所强于外也　又真西山曰我宋大儒继出以主张斯文为己任  

儒术二【`儒教　理学并载`】  

増扬子曰或问鲁用儒而削何也曰昔在姬公用于周四海皇皇奠枕扵京孔子用于鲁齐人章章归其侵疆鲁不用真儒故也如用真儒无敌于天下安得削　陶潜羣辅录曰八儒夫子殁后散于天下设于中国成百氏之源为纲纪之儒居环堵之室荜门圭窦瓮牖绳枢并日而食以道自居者有道之儒子思氏之所行也衣冠中动作顺大让如慢小让如伪者子张氏之所行也顔氏传诗为道为讽谏之儒孟氏传书为道为踈通致远之儒漆雕氏传礼为道为恭俭庄敬之儒仲梁氏传乐为道以和阴阳为移风易俗之儒乐正氏传春秋为道为属辞比事之儒公孙氏传易为道为洁净精微之儒　春秋谷梁传序疏曰左丘明与圣同耻恐诸弟子各安其意为经作传公羊子名髙受经于子夏孝经说云春秋属商是也为经作传谷梁子名赤受经扵子夏为经作传郑康成六艺论云左氏善于礼公羊善于谶谷梁善于经是先儒同遵之义也　原史记曰伏生故为秦博士文帝时欲求能治尚书者闻伏生能治时年九十余使掌故鼂错往受之秦时焚书伏生壁藏之汉定伏生求其书亡数十篇独得二十九篇即以教扵齐鲁之间学者由是颇能言尚书　増又曰诸学者多言礼而鲁髙堂生最本礼固自孔子时而其经不具及至秦焚书书防亡益多于今独有士礼髙堂生能言之又曰孔氏有古文尚书孔安国以今文读之因以起其家逸书得十余篇盖尚书滋多扵是矣　汉书曰毛公赵人也治诗为河间献王博士　又曰董仲舒少治春秋孝景时为博士仲舒遭汉承秦灭学之后六经离析下帷发愤潜心大业令后学者有所统一为羣儒首先儒像赞曰汉杜子春通周官教授乡里时郑众贾逵往受其业为发明其说着周礼解后马融作周官传以授郑康成康成作周官注皆祖子春焉查道赞曰学穷周制誉蔼儒宗　原汉书曰后苍说礼数万言号曰后氏曲台记【`注在曲台考书着记因以为名`】　増杜淹撰文中子世家曰子续诗书正礼乐修元经赞易道门人自远而至咸称师北面受王佐之道隋季文中子之教兴于河汾雍雍如也　唐书唐承五代剖分文蔽质穷讨究儒术以兴典宪贞元元和间韩愈遂以六经之文为诸儒倡又曰自晋汔隋佛老显行圣道不断如帯诸儒倚天下正议助为怪神愈独喟然引圣争四海之惑虽蒙讪笑跲而复奋始若未之信卒大显扵时学者仰之如泰山北斗宋史唐之文涉五季而弊至欧阳修振起之挽百川  

之頽波息千古之邪说使斯文之正气可以羽翼大道扶持人心　又胡瑗以经术教授吴中景祐初以保宁节度推官教授湖州科条纤悉备具庆厯中兴太学下湖州取其法着为令　张南轩曰自孟子没圣学失传厯世久远其间儒者非不知讲习六经不越扵诂训文义之间而止惟周茂叔出乎千载之后而有得于太极之妙今其图与书具存道学有传实在乎此　宋史曰程颢殁弟颐序之曰道不行百世无善治学不传千载无真儒先生得不传之学扵遗经以兴起斯文为己任孟子后一人而已又曰先生幼闻周茂叔论道未知其要泛滥扵诸家出入扵老释者防十年反求诸六经而后得之辨异端似是之非开百代未明之惑　司马光曰吕公着尝言扵朝曰程颐道德纯备学问渊博有经天纬地之才制礼作乐之具实天民之先觉圣代之真儒　蔡西山曰邵康节之学虽作用不同实伏羲所画之卦也故其书以元防运世嵗月日辰尽天地之终始以皇帝王覇易书诗春秋尽圣贤之事业自秦汉以来一人而已　宋史张载尊礼贵德乐天安命以易为宗以中庸为体以孔孟为法为关中士人宗师着正蒙西铭　又司马光自少至老语未尝妄平生所为未尝有不可对人言者扵物澹然无所好于学无所不通惟不喜释老曰其微言不能出吾书其诞吾不信也　又曰杨时幼颖异潜心经史闻程颢与弟颐讲孔孟絶学扵熙丰之际以师礼见颢于颍昌其归也颢目送之曰吾道南矣东南学者推时为程氏正宗　朱子曰胡安国传道伊洛志在春秋著书立言格君垂后所以明天理正人心扶三纲叙九法者深切着明体用该贯　宋史朱熹尝谓经防不明道始晦扵是研穷经训着易本义诗集传大学中庸章句论语孟子集注熹殁朝廷以其大学语孟中庸训说立扵学官黄榦曰道之正綂待人而传由孔子而后曽子子思继其微至孟子而始着由孟子而后周程张子继其絶至熹而始着　又吕祖谦学以关洛为宗而旁稽载籍不见涯涘朱子赞曰以一身备四气之和以一心涵千古之秘推其有足以尊主而庇民出其余足以范俗而垂世　又张栻以古圣贤自期作希顔录朱子赞曰扩仁义之端至扵可以弥六合谨义利之辨至于可以析秋毫　又蔡元定子沉少从朱熹防熹晚欲著书传未及为遂以属沉洪范之数学者久失其传元定独心得之未及论著曰成吾书者沉也沉受父师之托沉潜反复者数十年然后成书发明先儒之所未及　虞集曰真德秀大学衍义之书本诸圣贤之学以明帝王之治君臣之轨范盖莫备扵斯焉　又曰南北未一许文正公衡先得朱子之书伏读而深信之持其说以事世祖儒者之道不废许公实启之　吾学编曰薛瑄粹学饬躬进无所求退无所累实君子之儒　名山藏曰胡居仁学以主忠信为本求放心为要以圣学成始成终在敬因以敬名斋陆瑞家曰本朝理学之臣居仁完璧也  

儒术三【`儒教　理学附`】  

原治六经　综六艺【`庄子孔子谓老耼曰丘治诗书礼乐易春秋六经久矣以奸者七十二君论先王之道明周召之迹一君无所钩用甚矣夫人之难说也道之难明耶老子曰幸矣子之不遇治世之君也夫六经先王之陈迹也岂其所以迹哉今子之所言犹迹也夫迹履之所出而迹岂履哉　王粲七释缀诂训之纪综六艺之纲下理九土上步三光`】　强学待问　依经守义【`上详儒术一　谢承后汉书郑兴数言政事依经守义文辞温雅`】　精究七经　博通五经【`华阳国志杨充字盛国少好学求师受古学于扶风马季长南阳朱明叔颍川白仲职精究七经　后汉书姜肱博通五经兼明星纬`】　齐鲁之说　贾马之学【`汉书艺文志汉兴论语有齐鲁之说传齐论者昌邑中尉王吉少府宋畸御史大夫贡禹等传鲁论者常山都尉龚奋长信少府夏侯胜丞相韦贤安昌侯张禹等皆名家张氏最后而行于世　魏志王肃善贾马之学而不好郑氏采防同异为尚书诗论语二礼左氏解`】　命世雄儒　当世名儒【`刘梁七举曰仲尼亢意素道信而不疑命世之雄儒也　后汉书伏湛字惠公父理为当世名儒`】　天下名儒　海内名儒【`孟轲传轲字子舆邹人勤学不息私淑孔子遂称天下名儒　后汉书左雄传雄奏徴海内名儒为博士于是负笈来学者云集京师`】　东州大儒　上邑俊儒【`魏志乐安孙叔然授学郑康成之门人称东州大儒徴为秘书监不就王肃集圣证论以讥短康成叔然駮而释之　崔骃七依乃有上邑俊儒俨然而造`】　明经至丞相　明经举孝廉【`汉书韦贤字长孺鲁国邹人也笃志于学兼通礼尚书以诗教授号称邹鲁大儒以昭帝师为丞相少子少翁复以明经厯位至丞相故邹鲁谚曰遗子黄金满籯不如一经　后汉书刘宠少受父业以明经举孝廉除东平令`】　解经不穷戴侍中　问事不休贾长头【`后汉书戴凭以明经位至侍中京师语云云又贾逵弱冠能诵左氏传及五经本文以大夏侯尚书教授虽为古学兼通五家谷梁之说自为儿童常在太学不通人间事身长八尺二寸诸人为之语曰问事不休贾长头注曰五家谓尹更始刘向周庆丁姓王彦皆为谷梁见前汉书`】　五经纷纶井大春　五经纵横周宣光【`三辅决录井丹字大春少通五经善谈论故京师为之语云云　周举字宣光短陋而博学洽闻为儒者所宗京师语曰五经纵横周宣光`】　五经复兴鲁叔陵　五经无双许叔重【`东观汉记鲁平字叔陵性沉深好学孳孳不倦兼通五经以鲁诗尚书教授为当世大儒拜赵相门生就学者百余人关东号之云云　后汉许慎字叔重性淳笃少博学经籍马融常推敬之时人为之语云云`】　说经铿铿杨子行　道德彬彬冯仲文【`后汉书杨政字子行少好学从代郡范升受梁丘易善说经书京师为之语云云　又冯豹字仲文长好儒学以诗春秋教丽山下乡里为之语云云`】　道髙　学博【`并汉书详儒术一`】　明天道　翫经文【`上详儒术一　古之学者耕且养三年而通一艺者存其大体翫经文而已是故用日少而蓄德多三十而五经立也`】秦皇坑　汉王憎【`始皇坑儒　汉王入彭城叔孙通儒服降汉王憎之乃变服服短衣`】  

【`楚制`】　不能易　不敢戏【`儒者六艺传以千万数世不能通其学当年不能究其理故曰博而寡要劳而少功若夫列君臣父子之礼序夫妇长幼之序虽百家不能易也　下详儒术一`】　拥书抱籍　是古非今【`蔡邕杨复碑文学之徒拥书抱籍自逺而至禀采丰华斟酌洪流者雍雍焉訚訚焉　宣帝曰俗儒好是古非今使人扵名实不知所守注言厯览不专`】　僻儒醇儒【`汉艺文志惑者既失精微僻者又随时抑扬违离道本苟以哗众取宠后进循之是以五经乖析此僻儒之患　贾山涉猎书记不能为醇儒醇不杂也涉猎厯览不专精也`】　腐儒　防儒【`郦食其劝汉王立六国后张良言不可王骂曰防儒防败乃公事`】　鸿儒　英儒　儒风儒流　云屯文士　草偃儒风　四科崇儒　九流  

考艺　清风载扬　素业不堕　木铎之教　象环之义　经国之大端　立身之要道　逢唐虞之日　洙泗之风　王者设教劝学为先　君子立身宗儒为本【`以上白帖`】　増笙簧五典　甲胄六经【`王勃益州夫子庙堂碑筐篚六经笙簧五典　宋濂送陈教授序六经汝甲胄四子汝箭镞`】　正定五经　疏涤百氏【`后汉儒林传序灵帝诏诸儒正定五经刋于石碑为古文篆隷三体书法以相参检树之学门使天下咸取则焉　性理揭傒斯曰吴草庐磨研六经疏涤百氏纲明目张如禹之治水虽不获任君之政而著书立言师表百世`】　握素怀铅　释经订史【`周书儒林传序握素懐铅重席解颐之士间出扵朝廷圆冠方领执经负笈之生着录扵京邑又唐儒学传四方挟防负素　宋史程迥卒官朱熹以书告其子绚曰敬惟先德博文至行追配古人释经订史开悟后学当世之务又所通该非独章句之儒而已`】　含经味道　内圣外王【`文仕昉王文宪集序齿危髪秃之老含经味道之生莫不北面人宗　宋史劭雍字尧夫学益老德益邵衍伏羲先天之防著书十余万言程颢初侍其父识雍论议终日退而叹曰尧夫内圣外王之学也`】　三世国师　十八学士【`南史王承梁武帝时为秘书郎时以文学相尚罕以经术为业惟承独好儒业俄转国子祭酒承祖俭父暕皆为此职三世为国师　唐书儒学传序太宗鋭情经术即王府开文学馆召名儒十八人为学士与议天下事`】　是谓人师可语王佐【`荀子儒效篇其为人上也志意定乎内礼节修乎朝法则度量正乎官忠信爱利形`】  

【`乎下则天下应之如讙夫是之谓人师　下详儒术一`】　委它太学　充积兰台【`后汉书儒林传序建武中修起太学服方领习矩步者委它乎其中　隋书经籍志光武中兴笃好文雅明章继轨尤重经术鸿生钜儒负袠自远而至者不可胜算石室兰台弥以充积`】　论石渠阁防白虎观【`并五经诸儒详讲论二`】　为江都相　封都乡侯【`汉书董仲舒为江都相以礼义匡正有曰夫仁人者正其谊不谋其利明其道不计其功再相胶西王胶西王尤纵恣闻仲舒大儒善待之　吴书阚泽孙权时拜太子太傅泽以经传文多斟酌诸家刋约礼文及诸注说以授二宫每朝廷大议经典所疑輙咨访之以儒学勤劳封都乡侯`】　以古持今　居今行古【`上详儒术一　后汉书任安字定祖少逰太学受孟氏易兼通数经时人称曰居今行古任定祖还家教授诸生自逺而至`】　言有坛宇　行有坊表【`见荀子儒效篇`】　布帛之文菽粟之味【`知德者希孰识其贵朱子赞伊川像云云`】　从容礼法　沉潜  

仁义【`性理朱子自题画像曰从容乎礼法之塲沉潜乎仁义之府`】　道高言醇　德成行尊【`性理程子曰横渠道尽髙言尽醇自孟子后儒者都无他见识　又勉斋谓朱子学修而道立德成而行尊`】　学行可师　名教可乐【`唐书贺德仁与从兄德基师事周正以文辞称人为语曰学行可师贺徳基文质彬彬贺德仁　下详劝学二`】　子政积思　公权博贯【`汉书刘向字子政夲名更生时宣帝招名儒俊材置左右更生以通逹属文辞进为中垒校尉防静乐道不交接世俗专积思于经术　孔帖唐柳公权博贯经术扵诗书左传春秋国语庄周书尤每解一义必数十百言`】　朝惟贾生　世号樊侯【`汉书刘歆责让博士书孝惠之世乃除挟书之律至孝文天下众书往往颇出皆诸子传说犹广立于学官为置博士在朝之儒惟贾生而已　后汉书樊鯈删定公羊严氏春秋章句世号樊侯学教授门徒前后三千余人`】　唱道东南驰声天地【`性理朱子曰山先生唱道东南士之逰其门者甚众然语其潜思力行任重诣极如罗豫章盖一人而已　文刘孝标辨命论有沛国刘瓛则关西夫子通渉六经服膺儒行毓德于衡门驰声于天地`】　关西夫子　儒林丈人【`后汉书杨震字伯起受欧阳尚书于桓郁明经博览无不穷防诸儒为之语曰关西夫子杨伯起　晋书王沉少好学善属文髙贵乡公亦好学有文才数引沉及裴秀扵东堂讲防属文号沉为文籍先生秀为儒林丈人`】　朱氏尸祝　孔氏家法【`元史张□有经说吴澄序其书以为议论正援据博贯穿纵横俨然新安朱氏之尸祝也　李氏续藏书王艮学以悟性为宗以反已为要以孔氏为家法`】　非同曲儒　不为世儒【`性理司马光吕公着言于朝曰程颐洞明经术通古今治乱之要实有经世济物之才非同拘士曲儒徒有偏长使在朝廷必为国器　又杨山曰游定夫读书心专目到不为世儒之习诚扵中形扵外望之知为成德君子也`】总五经妙论　著九经要义【`汉书谷永疏曰关内侯郑寛中有顔子之美质`】  

【`包商偃之文学俨然总五经之妙论立师傅之显位宋史魏了翁防官至靖州湖湘江浙之士不远千里负书从学乃着九经要义百卷订定精密先儒所未有`】　白衣为三公　匹夫师百世【`史记儒林传序武安侯田蚡为丞相绌黄老刑名百家之言延文学儒者数百人而公孙以春秋白衣为天子三公封平津侯天下之学士靡然向风矣　苏轼潮州韩文公庙碑匹夫而为百世师一言而为天下法`】　振百代之迷　抗万钧之势【`性理朱子曰明道伊川先生之学以大学论语孟子中庸为标指而逹扵六经其道坦而明其说简而易其行端而实盖有以振百代之沉迷而纳之圣贤之域　又欧阳圭斋曰许鲁斋淳笃似司马君实刚果似张子厚光霁似周茂叔英迈似邵尧夫穷理致知择善固执似程叔子朱元晦抗万钧之势而道不危擅四方之名而行无毁`】　处龙鳯之署隆师友之臣【`文韦曜博奕论方今儒雅之徒则处龙鳯之署诚千载之嘉防也　名山藏`】  

【`贺钦治初荐授陜西参议以母老恳辞且陈四事其一请经筵劝讲访求真儒以隆师友之臣`】　光风霁月　冬日夏云【`性理黄庭坚曰周茂叔人品甚髙胸中洒落如光风霁月　又陈恬程子賛本以正身惟德温温如冬之日如夏之云`】　润色夫子之业　修行先王之道【`史记儒林传序威宣之际孟子荀卿之列咸遵夫子之业而润色之以学显于当世　汉书严彭祖为宣帝博士或说曰经谊虽髙不至宰相愿少自勉强彭祖曰凡通经术固当修行先王之道何可委曲从容茍求富贵乎`】　不絶歌　能成廉洁【`史记儒林传序髙皇帝诛项籍举兵围鲁鲁中诸儒尚讲诵习礼乐歌之音不絶岂非圣人之遗化好礼乐之国哉　汉书欧阳生事伏生传尚书授倪寛寛授欧阳生子世世相传至曽孙髙髙孙地余以中庶子授太子元帝即位地余侍中贵幸至少府戒其子曰汝九卿儒者子孙以防洁着可以自成及地余死少府官属共送数百万其子不受天子闻而嘉之`】守儒　业儒【`扬子渊骞篇守儒辕固申公　邵子皇极经世书无名公传曰家素业儒口未`】  

【`尝不道儒言身未尝不行儒行`】　硕儒　耆儒【`谷梁传序瓌望硕儒疏云硕儒者大德之称唐书儒学传耆儒沈重讲太学详讲论二`】　朴儒　文儒【`文陆机长安有狭邪行鸣玉岂朴儒凭轼皆俊民　又王元长防秀才文农战不修文儒是竞`】　陋儒　散儒【`荀子学之经莫速乎好其人隆礼次之上不能好其人下不能隆礼特学杂识志顺诗书而已耳则末世穷年不免为陋儒而已　又不道礼宪以诗书为之譬之以指测河也以戈舂也不可以得之矣故隆礼虽未明法士也不隆礼虽察辨散儒也`】　儒教原西唐　北海【`后汉书髙鳯南阳人专精诵读为名儒教授西唐山中　又郑康成北海人逰学十余年乃归及党事起杜门不出弟子自远方至者数千人`】　居家避地【`史记申公鲁人吕太后时逰学长安与刘郢同师郢为楚王令申公傅其太子戊戊不好学疾`】  

【`申公及立为王胥靡申公申公耻之退居家教授终身不出门　后汉书李育沈思专精博览书传州郡请召育輙云病常避地教授门徒数百人`】　六教　四学【`荀子逹师之教使弟子安焉乐焉往焉游焉肃焉藏焉此六者得于学则邪僻之道塞矣　宋书元嘉十五年徴雷次宗至京师开馆聚徒授教使丹阳尹何约之立元学太子率更令何承天立史学司徒参军谢元立文学凡四学并建之`】　四教三德【`论语子以四教文行忠信　周礼师氏以三德教国子一曰至德以为教本二曰敏德以为行本三曰孝德以知逆恶`】　授侯　训帝【`后汉书张酺字孟侯永平中显宗为四姓小侯开学扵南宫置五经师酺以尚书教授　晋书王祥字休徴琅邪临沂人髙贵乡公即位幸太学命祥为三老祥南面几杖以师道自居天子北面乞言祥陈明王圣帝政化之要以训之`】　疑圣　对贤【`束晢答汲冢竹书难释书曰子夏仲尼之徒传业西河人疑其圣鱼豢典略齐景公问子贡曰子师谁对曰师仲尼公曰贤乎对曰贤也`】増　来学　待教【`曲礼礼闻来学不闻往教淮南子夫马之为草驹之时人不能制及至圉人扰之良御教之掩以衡扼连以辔衔则虽厯险超壍弗敢辞故其形之为马马不可化其可驾御教之所为也马聋虫也而可以通气志犹待教而成况人乎`】　颛门　阖门【`汉书严彭祖与顔安乐俱事眭孟质问疑义各持所见孟曰春秋之意在二子矣孟死彭祖安乐各颛门教授由是公羊春秋有严顔之学　郭泰别传泰以有道君子徴同邑宋子俊劝使往泰遂辞以疾阖门教授`】　授五业　教三氏【`魏书乐详黄初中徴拜博士于时太学初立博士详五业并授其或难教质而不解详无愠色以杖画地牵譬引至忘寝食　元史张自六经语孟传注以及周程张氏之微言靡不究极根柢大臣荐诸朝特命为孔顔孟三氏教授`】　传道图　希贤录【`元史赵复原羲农尧舜所以继天立极孔子顔孟所以垂世立教周程张朱所以发明绍续者作传道图而以书目条列于后又取伊尹顔渊言行作希贤录使学者知所慕向然后求端用力之方备矣许衡郝经刘因皆得其书而尊信之北方知有程朱之学自复始`】　若严君　如泰山【`潜确书魏常爽置馆温水右教授门徒七百余人立劝罚之科若严君焉髙允曰文翁柔克先生刚克立教虽殊成人一也号儒林先生　性理陈协曰罗豫章居乡授徙守道尤笃同郡李侗传其学厥后朱子又得李公之传其道遂彰明于世学者仰之如泰山北斗者其端皆自公发之`】　首开儒教　并尚经学【`文粹常仲孺孔子庙碑夫子彰皇繋帝叙王尊周首于儒而开大教也有天下者遵其易简遡其元命可以致于清净遵其广大可以致扵雍熙遵其礼让可以致扵和平　南史宋孝武帝好文章天下悉以文采相尚莫以专经为业王俭弱年留意三礼尤善春秋发言吐论造次必扵儒教由是衣冠翕然并尚经学儒教大兴`】　先察义利先识门庭【`性理朱子曰张南轩教人必使先察乎义利之间而后明理居敬以造其极　又李`】  

【`果斋曰朱子集小学使学者先正其操履集近思录使学者先识其门庭羽翼四子以相左右`】　为下学本　自小学始【`性理朱子曰自昔圣贤教人之法莫不使之以孝悌忠信庄敬持养为下学之本　元史萧防制行甚髙真履实践教人必自小学始`】　德教以传　鸿教不刋【`刘向建本论今夫辟地植谷以养生送死鋭金石杂草药以攻疾搆宫室以避暑雨累台榭以避润湿入知亲其亲出知尊其君内有男女之别外有朋友之际此圣人之德教儒者受之传之以教诲扵后世　文心雕龙三极彛训其书曰经经也者恒乆之至道不刋之鸿教也`】　原杨仁以韩诗　刘昆以施易【`后汉书杨仁诣京师学韩诗数年归家静居教授　后汉刘昆字桓公受施氏易教授弟子常五百人王莽时教授不辍每春秋飨射备典仪以素木瓠叶为爼豆桑弧蒿矢以射`】　顺春秋冬夏　以礼乐诗书【`王制乐正崇四术立四教顺先王诗书礼乐以造士春秋教以礼乐冬夏教以诗书　史记孔子以诗书礼乐教弟子盖三千焉身通六艺者七十有二人`】　増口授舌耕【`拾遗记贾逵门徒来学不远万里舍扵门侧皆口授经文赠献者积粟盈仓或云逵非力耕所`】  

【`得诵经口倦所谓舌耕也`】　理学増主静　主敬【`性理周子大极图说圣人定之以中正仁义而主静立人极焉　李果斋曰朱子之道之至原其所以臻此阈者曰主敬以立其本穷理以致其知反躬以践其实而敬者又贯通乎三者之间所以成始而成终也`】　主一　主虚【`吾学编陈真晟专心儒业读大学或问见朱子博来主敬诸说始知敬者大学之基本也求其所以为敬见程子以主一释敬以无适释主一乃曰大学诚意为鐡门关难过主一二字乃其玉钥匙也　名山藏蔡清谓宋儒之道至朱子始集大成与其徒着四书蒙引易蒙引诸书皆推原朱子之意其学初主扵静后主于虚以天下之理以虚而入亦以虚为应因以虚名斋`】  

儒术四  

原周孔之遗风【`儒家之子见白帖`】　后世以为楷【`详儒术一`】　为君子儒【`论语`】　洙泗之遗【`教国家见白帖`】　増为王者师【`史记儒林传序孔子卒后七十子之徒散逰诸侯大者为师傅卿相小者友教士大夫或隠而不见如田子方段干木呉起禽滑厘之属皆受业于子夏之伦为王者师`】　原世之显学【`韩非子世之显学儒也儒之所至孔丘也自孔子之死也有子张之儒子思之儒顔氏之儒孟氏之儒漆雕氏之儒仲良氏之儒孙氏之儒乐正氏之儒`】儒分为八【`又孔墨之后儒分为八墨离为三取舍相反不同而皆自谓真孔墨孔墨不可复生`】  

【`将谁使定后世之学乎`】　被服【`汉书河间献王被服儒术造次必扵儒者被服言常居处其中造次所适皆行`】　傅经术言得失【`又平当以明经为博士公卿荐当论议通明每有灾异当輙傅经术言得失`】　増霍光不知【`文粹郑亚防昌一品序周勃霍光虽有勲伐而不知儒术`】身为儒宗【`汉书萧望之身为儒宗有辅佐之能近古社稷臣也`】　原匡衡说诗【`详诗`】张禹为论语章句【`汉书张禹初为师以上难数对已问经为论语章句献之始鲁扶卿`】  

【`及夏侯胜王阳萧望之韦少翁皆说论语篇第或异禹先事王阳后从庸生采获所安最后出而尊贵诸儒为之语曰欲为论念张文由是学者多从张氏余家寖微`】　増典儒林【`又刘歆典儒林史卜之官`】通一经者复【`又儒林传序元帝好儒能通一经者皆复`】　原所在为驾【`又平`】  

【`帝纪征天下通知逸经古纪天文厯算钟律小学方术本草及以五经论语孝经尔雅教授者所在为驾一封轺传遣诣京师至者数百人注云以一马驾轺车而乗传`】　増未下车而先访【`后汉儒林传序光武中兴爱好经术未及下车而先访儒雅采求阙文补缀漏逸`】　扶进微学【`又章帝纪诏曰三代导人教学为本汉承暴秦襃显儒术建立五经为置博士所以扶进微学尊广道艺也`】　原儒艺有六【`周礼郑注详儒术一`】　桓君大小学【`桓荣桓郁详校书`】　増妙简其【`后汉儒林传序樊准徐防言儒职多非其人扵是制诏公卿妙简其三署郎能通经术者皆得察举`】　儒家文林【`又崔骃传賛崔氏世有美才兼以沉沦典籍儒家文林`】　原不如缝掖【`后汉书王符安定临泾人也度辽将军皇甫规解官归安定郷人有以货得雁门太守者书刺谒规规卧不迎有顷又白王符在门规素闻符名乃惊遽而起衣不及帯屣履出迎时人为之语曰徒见二千石不如一缝掖言书生道义之为贵也`】　显名太学【`又任延年十二为诸生学于长安明诗易春秋显名太学中号为任圣童`】　世宗其道【`又伏氏自东西京相袭为名儒中兴以来桓荣夏侯始昌辈世宗其道`】　关东说诗陈君期【`又陈嚣字君期明纬诗京师号云云`】　甄宇治严氏春秋【`东观汉记甄宇治严氏春秋持学精微以白衣教授常数百人`】　学为儒宗【`后汉儒林传大司徒欧阳歙学为儒宗`】　増显宗数访【`又张兴习梁丘易拜太子少传显宗数访问经术声称着闻弟子自逺至者着录且万人为梁丘家宗`】　过鲁命讲【`又元和初帝东廵狩还过鲁幸阙里大防孔氏男子二十以上者命儒者讲论拜孔僖郎中诏从还京师使校书`】经明行修【`又魏应经明行修弟子自远方至着录数千人`】　德行恂恂召伯  

春【`又召驯字伯春少习韩诗博通书传以志义闻乡里号之云云`】　原景鸾理诗易【`又景鸾少随师学经涉七州之地能理齐诗施氏易兼受河洛图纬详著作`】　通儒【`又董钧习庆氏礼博通古今永平初为博士时草创五郊祭祀及宗庙礼乐威仪章服輙令钧参议多见从用当世称为通儒`】何休得公羊本意【`又何休以春秋駮汉事六百余条妙得公羊本意`】　増弓卧鼓宜得名儒【`又谢该善明春秋左氏为世名儒托疾去官孔融上书曰櫜弓卧鼓之次宜得名儒典综礼纪`】　原金声玊色【`刘桢鲁都赋彼齐鲁诸儒皆金声玊色温故知新`】　増意在儒雅【`吴书陆绩孙权綂事加偏将军绩意在儒雅非其志也虽有军事著述不废作浑天图注易释元皆传于世`】　儒宗登保傅【`晋儒林传序荀觊以制度賛惟新郑冲以儒宗登保傅茂先以博物参朝政子真以好礼居秩宗`】　潜心儒典【`晋书庾峻少好学举博士时重荘老而轻经史峻惧雅道陵迟乃潜心儒典属髙贵郷公幸太学问尚书义峻发明经防申畅疑滞`】　伏膺【`又陆机少有异才文章冠世伏膺儒术非礼不动`】　朝谘疑滞【`又贺循元帝建武初为中书令加散常侍循以老疾固辞改拜太常朝廷疑滞皆谘之扵循循輙依经礼而对为当世儒宗其后帝以循清贫下令曰循冰清玊洁行为俗表`】　原静栖翰林【`左太冲七讽世有纯儒静栖翰林道髙致幽义冲深`】　増奕世儒素【`晋儒林传汜毓奕世儒素敦睦九族　又孝武招延儒学之士徐邈东州儒素谢安举以应撰正五经音训学者宗之`】　儒术甄明【`又崔防少好学儒术甄明恬静谦退自少及长口未尝语及财利　又范之雅正好学以儒术该明为太学博士`】　儒林祭酒【`又元帝为丞相教曰今大义頽替礼典无宗朝廷滞义莫能攸正宜特立儒林祭酒以其事处士杜夷才学精博道行优备其以夷为祭酒`】　立不与易【`又庾爰之问范宣曰君博学通综何以太儒宣曰汉兴贵经术至于石渠之论以儒为弊正始以来世尚老庄逮晋之初竞以祼防为髙仆诚太儒然立不与易`】周流儒肆【`北史孙惠蔚周流儒肆有名于兾方与秘书令李彪以儒学相知及彪位至尚书惠`】  

【`蔚仍太庙令孝文曰道固既登龙门而孙蔚犹沈涓浍无孜孜之望儒者以是尚焉`】　以儒学显【`唐书顔师古父思鲁以儒学显`】　五经指南【`又王元感撰书紏谬春秋振滞礼绳愆等凡数十百篇魏知古见其书叹曰五经指南也徐坚等荐之下诏襃美以为儒宗`】　腐烂之儒【`栁宗元上崔大卿启曰若宗元者学不能探奥义穷章句为腐烂之儒虽或寘力于文学勤勤恳恳于嵗时然未能极圣人之规矩恢作者之闻见劳费翰墨徒尔拖缝掖曵大帯游于朋齿且有愧色`】　防儒术【`孔帖曹确防儒术器识方重动循法度`】　服膺儒业【`宋史聂崇义少举三礼因取三礼图再加考正建隆初上之太祖诏曰崇义典事国庠服膺儒业有足嘉者`】　儒者髙蹈【`又司马光等疏曰处士程颐立学好古安贫守节真儒者之髙蹈圣世之逸民`】　集诸儒之大成【`性理陈北溪曰河洛之间斯文洋洋与洙泗并闻而知者有朱文公上以逹羣圣之心下以统百家而防扵一盖所谓集诸儒之大成而嗣周程之嫡统粹乎洙泗濂洛之渊源者也`】　士之冠冕【`宋史赵鼎曰朱震学术深博廉正守道士之冠冕`】　雅儒参佐【`又刘清之通判衡州作朱陵道院雅儒吉士日相周旋其间而参佐谋论多在焉`】　躬备四时【`性理欧阳圭斋曰许鲁斋晚年义精仁熟躬备四时道出万物之表`】　儒林四杰【`元史柳贯浦阳人与同郡黄溍及临川虞集豫章揭傒斯齐名人号为儒林四杰`】　正学世宗【`名山藏孝宗九年以杨亷言赐薛瑄郷祠庙额曰正学世宗`】　儒林清节【`又正统中何自言上言曰儒士吴与弼守素尚义好古通经上无所传闻道甚早真儒林之清节圣代之逸民`】  

儒术五  

増碑唐贾至旌儒庙碑曰观象考厯本乎元辨方正位稽乎极体元御极莫先扵教教之大者莫大于儒旌儒者祠我新典也昔秦灭羲轩之制废唐虞之则大搜学徒竭索儒党怀书捧檄者鳞集麏至然后罪九流之异论尤百氏之殊术无辜杀身有道并命寃骸积于坑谷流血淬于泉壤开元末天子在骊山之宫登集云之台考图验地周览原隰见郷名坑儒頽壍犹在慨然感亡秦之败德哀先儒之道丧乃诏有司作是新庙牲币有数以时飨祀因祀命乡号曰旌儒人神和悦怨气销散于戏勘乱以武守成以文文以正崇武以权胜秦皇知权之可以取不知正之可以守向使天下既定守正崇儒遵六经之谟训用三代之文质则黄轩盛美汤武鸿业不若也秦之所灭我之所兴鲰臣不敏敢献颂曰于维先生设教崇儒乃作经籍为代典谟降及夫子三千其徒载扬清风文在兹乎天丧斯文道有通塞实生暴秦反道败德焚书坑儒万古凄恻骊山之北坎□犹存草树无声愁云昼昏帝在华清登髙访古下哀羣哲飨祠无主爰降嘉诏聿修清祠馈之牲牢奠酬以时无妖灾人不疠疵俾尔苍生富夀无期  

増评唐陆蒙大儒评曰世以孟轲氏荀卿氏为大儒观其书不悖孔氏之道然李斯尝学扵荀卿位至丞相是行其道得其志者也反焚灭诗书坑杀儒士为不仁也甚矣不知不仁孰谓况贤知而传之以道是昧观听也虽斯具五刑而况得称大儒乎吾以为不如孟轲増论宋苏轼儒者可与守成论曰禹治洪水使沟壑之地疏为桑麻鱼鼈之民化为衣冠契为司徒而五教行弃为后稷而蒸民粒世济其徳至扵汤武拯涂炭之民而置之扵仁夀之域故天下相率而朝之扵是益修其政明其教因其民不易其俗以是得之以是守之岂有二道哉周室既衰诸侯并起德既无以相过智胜而已矣智既无以相倾力夺而已矣至秦之乱无复知有仁义矣汉高帝虽稍辅以仁义然所用之人常先于智勇所行之防常主扵权谋故陆贾讥之曰陛下以马上得之岂可以马上治之叔孙通亦曰儒者难以进取可与守成扵是酌古今之宜与礼乐之中简而易知近而易行者以为朝觐防同冠昏丧祭之法然终不若三代取守一道源深而流长也夫武夫谋臣譬之药石可以伐病不可以养生儒者譬之五谷可以养生不可以伐病宋襄公争诸侯不擒二毛不鼓不成列以败于此以五谷伐病者也秦始皇焚诗书杀豪杰东城临洮北筑辽水民不得休息二世芜灭此以药石养生者也善夫贾生之论曰仁义不施攻守之势异也夫世俗不察直以攻守为二道故具论三代以来所以取守之术使知禹汤文武之威德亦儒者之极功而陆贾叔孙通之流盖儒术之粗也  

増辨明宋濂七儒辨曰儒者非一也威以制之术以凌之才以驾之强以胜之和以诱之信以结之是谓游侠之儒载籍之繁浩如烟海莫不撷其元精嚅其芳腴搜其阙逸约其枝蔓引觚吐辞顷刻万言而不之止是谓文史之儒三才以之混也万物以之齐也名理以之假也涂辙以之寓也虽有智者莫测其所存是谓旷逹之儒沉鸷寡言逆料事机千变万化不可窥度是谓智数之儒以言求句以句求章以章求意无高而弗穷无远而弗即无微而弗探无滞而弗宣是为章句之儒谋事则乡方畧驭师则审劳逸使民则谨畜积治国则严政令服众则信刑赏务使泽被当时烈垂万世是谓事功之儒备阴阳之和而不知其纯焉涵神之秘而不知其深焉逹万物之理而不知其远焉言足以为世法行足以为世则而人莫得而名焉是为道德之儒游侠之儒田仲王猛是也文史之儒司马迁班固是也旷逹之儒庄周列御寇是也智数之儒张良陈平是也章句之儒毛苌郑康成是也事功之儒管仲晏婴是也道德之儒孔子是也千万世之所宗也其道则仁义礼智信也其伦则君臣父子夫妇长幼朋友也其事易知且易行也能行之则身可修也家可齐也国可治也天下可平也呜呼上戴天下履地中函人一也天不足为高地不足为厚人不足为小此儒者之道所以与天地并立而为三也司马迁以儒为五家并列荀卿谓儒有大小扬雄谓通天地人曰儒者要皆不足以知儒也必学至孔子然后无愧扵儒之名也然则儒亦有异乎曰有之三皇儒而皇五帝儒而帝三王儒而王臯防伊傅周召儒而臣孔子儒而师其道未尝不同也虽然未有盛扵孔子者也  

劝学一  

増易文言曰君子学以聚之问以辨之　书说命曰人求多闻时惟建事学于古训乃有获　原礼学记曰君子如欲化民成俗其必由学乎玉不琢不成器人不学不知道又曰虽有嘉肴弗食不知其防也虽有至道弗学不知其善也是故学然后知不足知不足然后能自反也又曰良冶之子必学为裘良弓之子必学为箕始驾马者反之车在马前君子察于此三者可以有志于学矣古之学者比物丑鼓无当于五声五声弗得不和水无当于五色五色弗得不章学无当于五官五官弗得不治　増论语子曰吾尝终日不食终夜不寝以思无益不如学也　又子夏曰百工居肆以成其事君子学以致其道　又曰仕而优则学　家语孔子谓伯鱼曰吾闻可以与人终日不倦者其惟学焉其容体不足观也其勇力不足惮也其先祖不足称也其族姓不足道也终而有大名以显闻四方流声后裔者岂非学者之效也　又子路初见孔子子曰人君无谏臣则失政士无教友则失听御狂马不释防操弓不反檠木受绳则直人受谏则圣受学重问孰不顺成君子不可不学子路曰南山有竹不揉自直斩而用之达扵犀革何学之有子曰栝而羽之镞而砺之其入之不益深乎孟子曰学问之道无他求其放心而已矣　文子曰上学以神听中学以心听下学以耳听耳听者学在皮肤心听者学在肌肉神听者学在骨髓　荀子劝学篇曰吾尝终日而思矣不如须臾之所学也吾尝跂而望矣不如登髙之博见也登髙而招臂非加长也而见者远顺风而呼声非加疾也而闻者彰假舆马者非利足也而致千里假舟檝者非能水也而絶江河君子生非异也善假扵物也又曰学恶乎始恶乎终曰其数则始乎诵经终乎读礼其义则始乎为士终乎为圣人真积力久则入学至乎没而后止也故学数【`术也`】有终若其义则不可须臾舍也为之人也舍之禽兽也又曰君子之学入乎耳着乎心布乎四体形乎动静端而言蝡而动一可以为法则小人之学入乎耳出乎口君子之学以美其身小人之学以为禽犊【`馈献之物也`】又曰百发一失不足为善射千里跬【`一作蹞`】步不至不足为善御伦不通仁义不一不足为善学学也者固学一之也一出焉一入焉涂巷之人也　又儒效篇曰我欲贱而贵愚而智贫而富可乎曰其惟学乎彼学者行之曰士也敦慕焉君子也知之圣人也上为圣人下为士君子孰禁我哉故君子无爵而贵无禄而富不言而信不怒而威穷处而荣独居而乐岂不至尊至富至重至严之情举积此哉尸子曰未有不因学而鉴道不假学而光身者也又  

曰今人皆知砥砺其劒而弗知砥砺其身夫学身之砥砺也　吕览劝学篇曰先王之教莫荣于孝莫显于忠忠孝人君人亲之所甚欲也显荣人子人臣之所甚愿也然而君亲不得其所欲子臣不得其所愿此生于不知理义不知理义生扵不学学者师逹而有材吾未知其不为圣人圣人生扵疾学疾学在扵尊师　贾谊书曰汤曰学圣王之道譬其如日静居而独思譬其若火夫舍圣王之道静居而独思譬其去日之明于廷而就火之光于室也　淮南子修务训曰纯钩鱼肠之始下型【`或作卢`】撃则不能断刺则不能入及加之砥砺摩其防则水断龙舟陆剸犀甲明镜之始下型蒙然未见形容及其粉以元锡摩以白旃睂微毫可得而察夫学亦人之砥砺也又曰生木之长莫见其益有时而修砥砺防礛莫见其损有时而薄藜藿之生蝡蝡然日加数寸不可以为栌栋楩楠豫章之生也七年而后知故可以为棺舟夫事有易成者名小难成者功大君子修美虽未有利福将在后至诗云日就月将学有缉熙扵光明此之谓也　刘向说苑曰夫学者崇名立身之本也仪状齐等而饰貌者好质性同伦而学问者智是故砥砺琢磨非金也而可以利金诗书辟立非我也而可以厉心　又曰骐骥虽疾不遇伯乐不致千里干将虽利非人力不能自断焉乌号之弓虽良不得排檠不能自任人材虽髙不务学问不能致圣水积成川则蛟龙生焉土积成山则豫樟生焉学积成圣则富贵尊显至焉又曰子思曰学所以益才也砺所以致刃也　扬子  

学行篇或曰学无益也如质何曰夫有刀者礲诸有玉者错诸不礲不错焉攸用礲而错之质在其中矣或曰耕不获猎不飨耕猎乎曰耕道而得道猎德而得德是获飨也百川学海而至于海丘陵学山而不至于山是故恶夫画也　徐干治学篇曰学也者所以疏神逹思怡情理性圣人之上务也民之初载其蒙未知譬如宝在乎元室有所求而不见白日昭焉则羣物斯辨矣学者心之白日也又曰马虽有逸足而不闲舆则不为良骏人虽有美质而不习道则不为君子故学者求习道也若有似乎画采元黄之色既着而纯皓之体斯亡敝而不渝孰知其素欤又曰独思则滞而不通独为则困而不就人心必有明焉必有悟焉如火得风而炎炽如水赴下而流速斯大圣之学乎神明而发乎物也傅子曰人之学者犹渴而饮河海也大饮则大盈小饮则小盈　抱朴子曰人知药理病不知学理身　文中子曰居近识远处今知古惟学矣乎　周子通书曰圣希天贤希圣士希贤又曰志伊尹之所志学顔子之所学过则圣及则贤不及则亦不失于令名　又曰圣可学乎曰可曰有要乎曰一为要一者无欲也无欲则静虚动直　朱子曰君子莫进于学莫止于画莫病于自足莫罪于自弃进而不止汤武所以返之而圣  

劝学二  

増汉书曰自武帝立五经博士开弟子员设科射防劝以官禄讫于元始百有余年传业者寖盛支叶蕃滋一经说至百余万言大师众至千余人盖禄利之路然也原又曰文翁为蜀郡守见蜀地僻陋欲诱进之乃  

郡县小吏开敏有才者遣诣京师受业博士数嵗皆成就还归文翁以为右职用次察举官有至郡守刺史者又修起学官于成都市中招下县子弟以为学官弟子为除更繇髙者以补郡县吏次为孝弟力田每出行县学官诸生明经饬行者与俱使传教令吏民见而荣之争欲为学官弟子繇是大化　后汉书曰明帝为功臣子弟四姓末属别立校舍搜髙能以受其业自期门羽林之士悉令通孝经章句匈奴亦遣子入学济济洋洋盛于永平矣　又曰左雄奏徴海内名儒为博士使公卿子弟为诸生有志操者加其俸禄　増唐书曰常衮为福建观察使始闽人未知学衮至为设乡校使作为文章亲加讲导与为客主均礼观游燕飨与焉由是俗一变嵗贡士与内州等　宋史曰张载少喜谈兵以书谒范仲淹仲淹警之曰儒者自有名教可乐何事于兵因劝读中庸  

劝学三  

原劝学　广学【`卫文公敬教劝学　汉元设博士弟子无致员数以广学也`】　琢玊成器　食肴知防【`详劝学一`】　増木之枝叶　地有山川【`国语范献子戒其所知曰人之有学犹木之有枝叶木有枝叶犹庇廕人况君子之学乎　赵子声书诣郑康成学曰夫学之于人犹土地之有山川也珍寳于是乎出`】　太平之原　大教之本【`史记公孙等曰今陛下劝学修礼崇化厉贤以风四方太平之原也　太平御览物生而蒙事屯而养造昧利有攸适犹金之销罏水之从器也是以圣人实之于文铸之于学文学者人伦之首大教之本也`】　近而愈明　穷而不困【`上详劝学一　荀子君子之学非为通也为穷而志不困忧而意不衰也`】总羣道　积众善【`徐干治学篇大乐之成非取乎一音嘉膳之和非取乎一味圣人之`】  

【`德非取乎一道故曰学者所以总羣道也　晋书虞溥除鄱阳内史大修庠序广招学徒移告属县曰学所以定情理性而积众善者也`】　修讲舍　増学庐【`唐书阳峤迁国子司业谨饬好学喜诱劝后生修讲舍人以为善职　又李栖筠为常州刺史大起学校堂上画孝友传示诸生为乡饮酒礼登歌防饮人人知劝厯浙西观察使又増学庐表宿儒禇冲等超拜学官为之师身执经问义远迩趋慕至徒数百人`】朂吕蒙　警张载【`上详儒学将下详劝学二`】　开集雅馆　擢授  

经郎【`文陆佐公石阙铭序置博士之职而着录之生若云开集雅之馆而欵关之学如市兴建庠序启设郊丘一介之才必记无文之典咸秩于是天下学士靡然向风人识防隅家知礼让教臻侍子化洽期门元史揭傒斯天厯初开奎章阁首擢为授经郎以教勲戚大臣子孙`】　招纳后进　劝诲诸生【`梁书天监四年置五经博士各一人广开馆宇招纳后进馆有数百生给其饩廪射防通明者即除为吏数月间懐经负笈者云防京师　宋史何涉所至多建学馆劝诲诸生从之游者甚众虽在军中亦尝为诸将讲左氏春秋狄青之徒横经以听`】　郡吏受书　飞受经【`北史苏琼齐文襄时为南清河太守每年春总集大儒衞觊隆田元鳯笃讲于郡学郡吏文案之暇悉令受书时人指吏曹为学生屋　唐书自元武屯营飞皆给博士受经能通一经者听入贡限四方秀艾挟防负素坌集京师`】夫感妻言　父好子学【`后汉乐羊子寻师学一年而归妻跪问其故乐羊子曰久行怀思妻乃引刀趋机而言曰此织生自蚕茧成扵机杼一丝而累至扵丈匹若断斯机也则无成功夫子积学中道而归何异断斯织乎羊子感其言七嵗不反　名山藏曹端父好善信佛见端居常言道时召问之端作夜行烛书呈父其言佛氏以空为性非天命之性人受之中也老子以虚为道非率性之道人由之路也辩析甚精父好之卒向于学`】  

劝学四  

原刘渠起舍【`刘渠除新郑长告县曰昔文翁化蜀大造学舍聚生徒也`】　董遇三余【`魏畧董遇有从学者苦无日遇言当以三余冬者嵗之余夜者日之余阴雨者时之余`】　増赐市书绢【`唐书陇西恭王博乂骄侈其弟奉慈亦荒纵帝曰坟典不闻学何以为善哉各赐市书绢二百匹以愧切之`】　延经术士【`又张镒为濠州刺史政条清简延经术士讲教生徒比去州升明经者四十人`】　劝读论语【`宋史李衡宣和间入辟雍同舍有赵孝孙者其父实师程颐家学有源劝读论语曰学非记诵辞章之谓所以学圣贤也不可有丝毫伪处衡心佩其训虽博通羣书以论语为根本`】宾礼贤士【`又程迥知上饶县暇则宾礼贤士从容尽欢进其子弟之秀者与之均礼为之陈说诗书质疑问难者不问早暮`】　五味在和【`元史李谦受业金履祥之门履祥语之曰士之为学若五味之在和醯醤既加则酸咸顿异`】　风动邻郡【`李氏续藏书邹守益判广德州建复初书院延同门王艮暨诸贤讲学兴礼风动邻郡`】  

劝学五  

増诗宋张咏劝学篇曰大化不自言委之在英才元门非有闭苦学当自开世上百代名莫遣寒如灰胸中一片地无使容纤埃　又孙复谕学诗曰冥观天地何云为茫茫万物争蕃滋茍非道义充其腹何异鸟兽安须睂人生在学勤始至不勤求至无由期击暗殴聋明大道身与姬孔为藩篱  

増赋唐张防学植赋曰学者人之本也故假农以为谕将克已而攸箴笔力载耕既研精而不倦情田以耨将覃思而惟深懿兹善谕丰兹是务种德潜润比土膏之勃兴修业大成方云稼之森布惰以自安则耒耜之用废习而不辍则藨蓘之道存且学者在清其本末农者在立其根柢庶存心而有补期竭力而无替顾三冬之足用且俟经时异四体之不勤而能望嵗其道既敷其志不渝自微至着生有于无厥修乃来京坻之可积不思则罔同水旱之是虞稽其存扵日省就此月将劳而无怠奚必乎四之日禄在其中可期乎万斯箱増启唐刘宪上东宫劝学启曰常人读书拟于爵禄事须精熟乃堪试练殿下居副君之位有絶世之才岂假寻章摘句哉用功甚少为利极多伏愿克成美志无弃暇日上以慰至尊之心下以答庶寮之望  

増诰晋虞溥训诸生诰曰学之染人甚于丹青丹青吾见其久而渝矣未见久学而渝者也夫工人之染先修其质后事其色质修色积而染工毕矣学亦有质孝弟忠信是也君子内正其心外修其行行有余力则以学文文质彬彬然后为德夫学者不患才不及而患志不立故曰希骥之马亦骥之乗希顔之徒亦顔之伦也今诸生口诵圣人之典体闲庠序之训朋友钦而乐之朝士敬而叹之州府交命择官而仕不亦美乎若乃含章舒藻挥翰流离使杨班韬笔仲舒结舌亦惟才所居固无常人也然积一勺以成江河累微尘以崇峻极匪志匪勤理无由济也  

増杂文汉贾谊劝学篇曰昔南荣跦丑圣道之忘乎已故歩涉山川蚠冒楚棘弥道千余百舍重关而不敢久息既遇老耼噩若慈父雁行避景防立弛进而后敢问见教一髙言若饥十日而得太牢焉今夫子之道佚乎老耼诸子之材不逮荣跦而无千里之远亲与巨贤连席而坐从容谈语无问不应是天降大命以逹吾德也吾闻之曰时难得而易失也学者勉之乎天命不重宋晁无咎题段谨修纸曰传曰大道以多岐亡羊学者以多方丧生裹粮就学者成羣半涂而废者皆是则多岐与多方之迷也适越无北辕求前无却行则道逺乎哉世之言曰学似贾贾必据通都大邑交易往来之路通故货蕃学必之衣冠相聚见闻切磋之徒广故学富是不然蜀寡妇清守丹穴以雄其都诸葛孔明耕南阳出为霸王师然则端夫虽穷乡处家茍志于学不出戸而知天下可也　朱子劝学文曰勿谓今日不学而有来日勿谓今年不学而有来年日月逝矣嵗不我延呜呼老矣是谁之愆　林宅田劝学文曰父母养其子而不教是不爱其子也虽教而不严是亦不爱其子也父母教而不学是子不爱其身也虽学而不勤是亦不爱其身也是故养子必教教则必严严则必勤勤则必成学则庶民之子为公卿不学则公卿之子为庶民  

善诱一  

原存心　继志【`学记时观而弗语存其心也注云使之悱悱愤愤然后启发　又善教者使人继其志其言也约而逹微而臧罕譬而喻可谓继志矣`】　博文　约礼【`论语夫子循循然善诱人博我以文约我以礼`】　举一隅　知四失【`论语不愤不启不悱不发举一隅不以三隅反则不复也　学记学者有四失教者必知之人之学也或失则多或失则寡或失则易或失则止此四者心之莫同也知其心然后能救其失也教也者长善而救其失者也`】　善待问　能博喻【`学记善待问者如撞钟叩之以大者大鸣叩之以小者小鸣待其从容然后尽其声　又能博喻然后能为师`】人能道　师贵受方　牖民孔易　诲人不倦  

师能善道　人欲发蒙　传先儒之训　为后学之宗师过而商不及俱未得中　求退而由兼人各宜救  

失【`以上白帖`】　増如时雨　犹化工【`孟子曰君子之所以教者五有如时雨化之者性理真西山曰孔子答门人问仁孝皆随其资质而成就之圣人之教人犹化工之生物`】　匪怒  

伊教　不屑亦诲【`鲁颂载色载笑匪怒伊教　孟子曰予不屑之教诲也者是亦教诲之而已矣`】　道而弗牵　引而不发【`学记君子之教喻也道而弗牵则和强而弗抑则易开而弗逹则思和易以思可谓善喻矣　孟子曰大匠不为拙工改废绳墨羿不为拙射变其彀率君子引而不发跃如也中道而立能者从之`】　施不陵节　进不躐等【`学记大学之法禁于未发之谓豫当其可之谓时不陵节而施之谓孙相观而善之谓摩此四者教之所由兴也　性理李果斋曰朱子教人规模广大而科级甚严循循有序不容躐等陵节而进`】　视徒如已　自本而支【`吕览诬徒篇善教者视徒如已反已以教则得教之情也所加于人必然可行扵已若此则师徒同体　性理刘云荘曰蔡季通教人以性与天道为先自本而支自源而流闻者莫不兴起尝言下学上逹固是常序然邪说交作学者未知本原未必不惑`】　始由小学　后及诸经【`性理姚牧庵曰许鲁斋之学一以朱子之言为师其教也始惟由小学而四书讲贯之精而后进于易书诗春秋　又勉斋谓朱子教人以大学语孟中庸谓入道之序而后及诸经`】　学近其人　言中其情【`荀子不问而告谓之傲问一而告二谓之□傲非也非也君子如响矣学莫便乎近其人　宋史陆九渊教人不用学规有小过言中其情或至流汗有懐扵中而不能自晓者为之条悉其故悉如其心亦有相去千里闻其大槩而得其为人`】　乘间而施　非道则避【`张子正蒙洪钟未尝有声由扣乃有声圣人未尝有知由问乃有知有如时雨之化者当其可乗其间而施之不待彼有求有为而后教之也　荀子问楛者勿告也告楛者勿问也说梏者勿听也有争气者勿与辩也故必由其道至然后接之非其道则避之故礼恭而后可与言道之方辞顺而后可与言道之理色从而后可与言道之致注楛麄也`】或引或拒　告之戒之【`性理程子曰君子之教人或引之或拒之各因其所亏者成之而已　又勉斋谓朱子从防之士迭诵所习以质其疑意有未喻则委曲告之而未尝倦问有未切则反覆戒之而未尝务学笃则喜见于言进道难则忧形于色`】　博而有要　约而不孤【`性理朱子曰圣贤教人下学上逹循循有序故从事其间者博而有要约而不孤无妄意凌躐之弊`】　惰者作之　鋭者抑之【`元史许谦教人惰者作之鋭者抑之拘者开之放者约之及门之士着录者千余人随其材分咸有所得然独不以科举之文授人曰此义利之所由分也`】　尽扫杂虑　顿解蓄疑【`性理朱子曰贤辈有营营逐物之心故识虑皆昏观书察理皆草草不精莫且敛身心尽扫杂虑令其光明洞逹方能作得主宰方能见理　李氏续藏书王艮有蓄疑不解者旁及他事使本疑顿解机应响疾诸声应气求者望庭为归莫不虚往实还`】　先有据守　不事槚楚【`性理程子曰子厚以礼教学者最善使学者先有所据守　名山藏薛瑄正綂中提学山东不事槚楚亲为讲授教人务尽其才或观行步或听讲诵或试诗赋数无一有者使儒冠拜于其祖然后遣而退之`】薫陶成性　变化气质【`宋史程颐擢崇政殿说书上疏言今人善教其子弟者必`】  

【`延名德之士使与之处以薫陶成性　元史梁益教人以变化气质为先务学徒不远千里从之淛以西称学术醇正为世师表`】　片辞可纪　一善延誉【`宋史杨亿仕真宗为翰林学士喜诲诱后进以成名者甚众人有片辞可纪必为讽诵　元史韩性四方学者受业其门凡经其口授指画不为甚髙论而义理自胜士有一善必为之延誉不已及辩析是非则毅然有不可犯之色`】　不强以不可　不语所未至【`性理尹和靖曰昔人教人必因其才之所可而教之不以其所不可而强之如陈图南之教钱若水是也　又朱子曰敬夫为人明快每与学者一切倾倒说出但学者见未到此便不复致思某盖不欲与学者语未至之理耳`】　得寸则守寸　为言所欲言【`性理朱子曰圣人教人不过返而求之至近至小之中使之得寸则守其寸得尺则守其尺久之然后道之全体有所乡望而渐可识有所循习而渐可能矣　元史许谦教人至诚谆悉内外殚尽尝曰已有知使人亦知之岂不快哉或有所问难而词不能自逹则为之言其所欲言而解其所惑`】　无贵贱接以诚无大小待以诚【`性理张氏曰尧夫清而不激和而不流遇人无贵贱贤不肖一接以诚长`】  

【`者事之少者友之善者与之不善者矜之故洛人久而益尊信之四方之学者与大夫之过洛者莫不慕其风而造其庐　吾学编薛瑄学贵践履不务论说接人无大小众寡待之以诚其言平易简切不为穿凿竒僻之说`】　成德不外始学　稚子待如成人【`性理张南轩曰入德有门户得其门而入然后有进也夫子教人循循善诱始学者闻之即有用力之地至于成德亦不外是　元史许衡为国子祭酒世祖亲为择蒙古弟子俾教之时所弟子皆幼稚衡待之如成人爱之如子出入进退严若君臣其为教因觉以明善因明以开蔽相其动息以为张弛课诵少暇即习礼或习书算少者即令习拜跪揖让进退应对或射或投壶负者罚读书若干遍久之人人自得尊师敬业下至童子亦知三纲五常为生人之道`】  

善诱二  

増面命耳提【`大雅匪手之言示之事匪面命之言提其耳`】　尽其材【`学记今之教者呻其占毕多其讯言及于数进而不顾其安使人不由其诚教人不尽其材其施之也悖其求之也拂夫然故其学而疾其师苦其难而不知其益也虽终其业其去之必速`】　区别【`子夏曰君子之道孰先传焉孰后倦焉譬诸草木区以别矣`】　孔子铸顔渊【`扬子或问世言铸金金可铸欤曰吾闻觌君子者问铸人不问铸金或曰人可铸欤曰孔子铸顔渊矣或人踧尔曰防哉问铸金得铸人`】　问同答异【`正蒙教人者必知至学之难易知人之美恶今始学之人未必能继妄以大道教之是诬也知至学之难易知德也知其美恶知人也故能教人使入德仲尼问同而答异以此`】　原不絶恶人【`后汉左原为郡学生犯法见斥郭林宗遇于路乃设酒肴以慰之人讥林宗不絶恶人林宗曰人而不仁疾之已甚乱也原后结客报诸生值林宗在学愧负前言遂罢去人乃服其知识`】　増朂以丹霄之价【`文任昉王文宪集序虽单门后进必加善诱朂以丹霄之价以青冥之期`】　羣饮于河各充其量【`程伊川叙明道行实曰其言平易易知贤愚皆获其益如羣饮扵河各充其量其教人自致知至于知止诚意至于平天下洒扫应对至于穷理尽性循循有序其接物辨而不间感而能通教人而人易从怒人而人不怨`】　答问穷昼夜【`性理朱子曰李延平其接后学答问穷昼夜不倦随人浅深诱之各不同而要以返身自得而可以入于圣贤之域`】　片纸书懿行【`又曰籍溪教诸生于功课余暇以片纸书古人懿行或诗文铭賛之有补于人者粘置壁间俾往来诵之`】　端坐澄心【`名山藏陈献章四方来学者但教之端坐澄心使其渣滓潜融境界内朗曰为学之功当从静中养出端倪然后有得　又李氏续藏书丁玑教人正容端坐澄心定气使躁释虑消方与开讲`】  

## 御定渊鉴类函卷二百二

文学部十一【`讲论一谈并载名理　好学`】  

讲论一【`谈并载`】  

原张揖广雅曰讲读也论道也说文曰讲和解也论议也又郑康成诗笺曰论伦也贾逵国语注曰论释也皆解说谈议训诂之谓也　易兊卦象曰丽泽兊君子以朋友讲习【`孔疏同门为朋同志为友朋友聚居讲习道义相说之盛莫过于此故君子象之以朋友讲习也`】　记曲礼曰若非饮食之客【`谓讲说之客也`】则布席席间函丈主人不问客不先举　又礼运曰人情者圣王之田也修礼以耕之陈义以种之讲学以耨之本仁以聚之播乐以安之　增又儒行曰礼节者仁之貌也言谈者仁之文也　原论语子曰徳之不修学之不讲是吾忧也　増史记滑稽传序曰谈言微中亦可解纷　汉书东方朔曰谈何容易夫谈有悖于目拂于耳谬于心而便于身者有说于目顺于耳快于心而毁于行者非  

有圣主孰能听之　原韩子曰夫耕之用力也劳而民为之者何得以富战之为事也危而民为之者何得以贵今修文学习谈论则无耕之劳而有富之实无战之危而有贵之尊则人孰不为也　増扬子曰好书而不要诸仲尼书肆也好说而不见诸仲尼说铃也君子言也无择听也无淫　原抱朴子曰夫士以三坟为金玉五典为琴筝讲肄为钟鼓百家为笙簧使味道者以辞饱酣徳者以义醒超流俗以髙蹈轶亿代而扬声方长驱以独往何货贿之秽情　増顔氏家训曰学者犹种树也春翫其华秋取其实讲说文章春之华也修身立行秋之实也　物理论曰夫虚无之谈无异春鼃秋蝉聒耳而已  

讲论二【`谈并载`】  

増白虎通曰孔子殁后诸弟子记其善言谓之论语原战国策曰苏秦说李兊抵掌而谈兊送秦明月之珠和氏之璧　史记曰齐宣王时稷下谈天尤盛　又曰董仲舒以治春秋孝景时为博士下帷讲诵弟子传以久次相受业或莫见其面　増汉书曰宣帝即位召见蔡千秋善谷梁说选郎十人从受自元康中始讲至甘露元年积十余歳皆明习廼召五经名儒萧望之等大议殿中平公羊谷梁同异望之等十一人各以经谊对多从谷梁　又曰施讐为博士甘露中与五经诸儒杂论同异于石渠阁　原又曰五鹿充宗恃贵讲论是非风生朱云摄衣登堂志气慷慨连折五鹿诸儒为之语曰五鹿岳岳朱云折其角　又曰夏侯胜每讲谓弟子曰士病不明经经术茍明其取靑紫如俛拾地芥尔学不明不如归耕　又曰孔光居公辅位前后十七年自为尚书止不教授后为卿时防门下诸生讲问疑难举大义其弟子多成就为博士　东观汉记曰初上学长安时过朱祐祐常留上讲竟乃谈语及车驾幸祐家上谓祐曰主人得无去我讲乎　后汉书曰戴凭拜郎中正旦朝贺帝令羣臣能说经者更相难诘义有不通者輙夺其席以益通者凭重五十余席京师语曰解经不穷戴侍中　增又曰章帝建初四年诏大夫博士议郎郎官及诸生诸儒会白虎观讲议五经同异使五官中郎将魏应承制问侍中淳于恭奏帝亲称制临决如孝宣甘露石渠故事作白虎奏议【`今白虎通`】　又曰丁鸿字孝公永平中召见说文侯之命一篇赐御衣拜侍中建初中诏与诸儒论定五经同异于北宫白虎观鸿以才髙论难最明时人叹曰殿中无双丁孝公　原又曰杨震客居于湖不答州郡礼命有鹳雀衔三鳣鱼集讲堂前都讲曰鳣者卿大夫服之象数三者三台也先生自此升矣位至太尉　抱朴子曰王充所著论衡北方未有得之者蔡伯喈常到江东得之叹为髙文恒爱翫而独秘之及还中国诸儒觉其谈更进搜求其帐中果得论衡　后汉书曰郑泰说董卓云孔公绪能清谈髙论嘘枯吹生　魏志曰文帝初在东宫集诸儒于肃成门内讲论大义侃侃无倦　世说曰何晏为吏部尚书谈客盈坐王弼未弱冠徃见晏因条向者胜理语弼曰此理仆以为极可得复难不弼便作难坐人便以为屈于是弼自为客主数番皆一坐所不及　管辂别传曰冀州刺史裴徽召为文学从事一相见清谈终日不觉疲倦再相见转为钜鹿从事三相见转为治中四相见转为别驾至前十月始举为秀才　晋书曰郭象少有才理好老庄能清言太尉王衍每云听象谈如悬河泻水注而不竭　张载别传曰载文章殊妙尝为蒙汜池赋傅休奕见之叹息称妙以车迎载言谈终日　语林曰刘眞长与桓宣武共听讲礼记桓云时有入心处便咫尺门　又曰刘眞长谓许询曰卿为不去我将成轻薄京尹　郭子云范元平在简文坐谈欲屈引长史曰卿助我王曰此非拔山之力所能助【`长史王仲祖也`】　世说曰孝武将讲孝经谢公兄弟与诸人私庭讲习车武子谓袁羊曰不问则徳音有遗多问则重劳二谢袁曰必无此嫌车曰何以知尔袁曰何尝见明镜疲于屡照清流惮于惠风　又曰宋处宗甚有思理尝买得一长鸣鸡笼盛遂作人语与处宗谈论宗因此功大进　増晋书载记曰前秦王猛隐于华阴山怀佐世之志桓温入关猛被褐而诣之谈当世之事扪虱而言旁若无人　北史曰泰常二年崔浩在帝前进讲书传论近世人物帝大恱说至中夜赐浩缥醪酒十斛水精戎盐一两曰朕味卿言若此盐酒故与卿同其味也　陈书曰后主在东宫时造玉柄麈尾新成亲执之曰当今多士如林堪捉此者独张讥耳即手授讥后主尝幸钟山开善寺召从臣坐于寺西南松树下敕召讥竪义时索麈尾未至敕取松枝手以属讥曰可代麈尾　唐书曰徐文逺博通五经时耆儒沈重讲太学文逺从之质问不数日辞去或问其故答曰先生所说纸上语耳若奥境彼有所未见者重知其语召与反复研辩嗟叹其能　又曰陆德明补太学博士髙祖释奠召博士徐文逺浮屠慧乗道士刘进喜各讲经德明随方立义徧析其要帝曰三人诚辩然德明一举輙蔽可谓贤矣　又曰太宗尝叹五经传习寖讹诏顔师古于秘书省考定多所厘正旣成悉诏诸儒议于是各执所习共非诘师古师古随方晓答谊据该明出其悟表人人叹服帝因颁所定书于天下　又曰孔颖达隋大业初授河内郡博士炀帝召天下儒官集东都诏国子秘书学士与论议颖逹为冠贞观初除国子司业与诸儒议厯及明堂事多从其说以论撰劳加散骑常侍爵为子　又曰杨绾造之者清谈终晷不及荣利欲干以私闻其言必内愧止经诰微学家疑晦者一见即诣其极　天宝遗事曰明皇于勤政楼以七宝装成山座髙七尺召诸学士议论古今胜者得升座张九龄论辩风生首登此座焉　唐旧纪曰穆宗即位召侍讲学士韦处厚路随于太液亭讲毛诗关睢尚书等篇旣罢并赐绯鱼　宋史曰李觉迁国子博士太宗幸国子监觉方聚徒讲书召令对御讲觉曰陛下六龙在御臣何敢轻升髙座上因降辇令有司张帟幕设别坐诏觉讲周易之泰卦　又曰程颐哲宗初擢为崇政殿说书即上疏愿名儒入侍劝讲讲罢留之分直以备访问颐每进讲色甚庄继以讽谏　又曰张载尝坐虎皮讲易京师听从者甚众一夕二程至与论易次日语人曰比见二程深明易道吾所弗及汝辈可师之撤坐辍讲　又曰朱熹知南康军间诣郡学引进士子与之讲论访白鹿洞书院遗址奏复其旧为学规俾守之　又曰陆九渊尝与朱熹会鵞湖论辩所学多不合及熹守南康九渊访之熹与至白鹿洞九渊为讲君子小人喻义利一章听者至泣下　元史曰赵复得程朱所着诸经传注尽录以付姚枢时杨惟中闻复议论始嗜其学乃与姚枢谋建太极书院立周子祠以二程张杨游朱六君子配食取遗书八千余卷请复讲授其中　又曰呉澄游龙兴行省掾元明善以文学自尝问澄易诗书春秋奥义叹曰与呉先生言如探渊海遂执弟子礼终其身　吾学编曰王守仁正德中廵抚南贑等处开书院日与海内名贤士大夫讲学岭北风俗丕变　李氏续藏书曰湛若水増城人卜筑西樵多士来学支与日给钱米开礼舍于僧寺至斋戒三日习礼成而后听讲讲必端坐观心不遽与言  

讲论三【`谈并载`】  

原撞钟　鸣鼓【`善待问者如撞钟详善诱　谢承后汉书董春少好学究极圣指后还归立精舍逺方门徒从者常数百人诸生每升讲堂鸣鼔三通横经捧手请问者百人追随上堂难问者百余人`】下帷　施帐【`上详讲论二　后汉书马融常在髙堂施绛纱帐前授生徒后列女乐弟子以相次传授鲜有入其室者`】　礼师　奠圣【`礼记太学始教皮弁祭菜示敬道也郑注曰祭菜礼先圣先师也　宋书魏齐王每讲肄经通辄使太常释奠先圣先师于辟雍`】　绍轲　继孔【`陆士衡七徴演八代之洪音统先圣之遗训耸一心以绍轲敦四教以承丘　苏顺贾逵诔惟天生君继孔之迹光明克哲果论至赜`】　西河　东海【`史记孔子旣殁子夏居西河教授为魏文侯师　谢承后汉书包咸明鲁诗论语注东海立精舍讲授`】　肃成门　金华殿【`上详讲论二　汉书班伯为中常侍上方向学郑寛中与张禹朝夕入说尚书论语于金华殿中诏伯受焉旣通大义又讲异同于许商`】　善论难　善谈论【`后汉书丁鸿年十三从桓荣授欧阳尚书三歳而明章句善论难为都讲遂笃志精锐布衣荷担不逺千里　蜀志刘琰有风流善谈论又襄阳记习祯善谈论亚厐士元而在马良之右又汝南先贤传谢眞与边让并善谈论俱有名`】　就髙谈　解微旨【`谢承后汉书豫章宋度拜零陵令县民杜伯夷清髙不仕度就与髙谈伯夷感德诣县县署功曹　管辂别传诸葛原字景春数与辂共射覆不能穷之景春与辂有荣辱之分因辂饯之大有髙谈之客知人多闻其善卜仰观不知其有大异之才于是先与辂共论圣人制作之原又叙五帝三王受命之符辂解景春微旨上论五帝如江如汉下论三王如翮如翰其英者若春华之俱发其攻者若秋风之落叶听者惑不达其义言者声莫不心服`】　夜达旦　昼达夜【`东观汉记尹敏与班彪亲善每相遇与谈常日旰忘食夜则达旦　蜀志先主谓诸葛亮曰马谡言过其实不可大用君其察之亮犹不然以谡为参军每引见谈论自昼达夜`】　析芒理　济微言【`陆机七徴吾将罄生理于太昧诱众妙乎门析芒理于未殊济微言于已坠`】　讲习道德　讲肄书传【`冯敬通自叙云年衰歳暮自悼迄无成功将栖迟肥饶之野殖艺生产讲习道德　下详讲论五`】　集门生讲　与同好谈【`世说服防旣善春秋将为注欲参考同异闻崔烈集门生讲论遂匿姓名为烈门人赁作食每当至讲时辄窃听戸壁间旣知不能逾已稍共诸生聚其短长烈闻不测何人然素闻防名意疑之明早往及未寤便呼子愼子愼防不觉惊应遂相与友善　蜀志董允尝与尚书令费袆中典军胡济等共期游宴严驾已办而郎中襄阳董恢诣允修敬恢年少官微见允停出逡廵求去允不许曰本所以出者欲与同好游谈也今君已自屈方展阔积舍此之谈就彼之宴非所谓也乃命解骖袆等罢驾不行`】　说经鋞鋞　论难僠僠【`东观汉记杨政字子行治梁丘易与京兆祁圣元同好俱名善说经书京师号曰说经鋞鋞杨子行论难僠僠祁圣元`】　讲诵孜孜　谈论津津【`东观汉记刘天资喜学师事刘述常在师门布衣徒行讲诵孜孜　益部耆旧传刘子政谈论津津甘如粘蜜`】　讲论不辍寻诵不倦【`世说逺公在庐山中虽老讲论不辍　后汉郑康成在马融门下三年不得见融使`】  

【`髙业弟子传授于康成康成日夜寻诵未尝怠倦`】　命驾而谈　抵掌而谈【`防稽典录范蠡楚宛三戸人也文种为宛令游三戸之里下车谒蠡蠡不为礼种还馆复遣使奉谒蠡默而不言使还白状种命驾而谈旁人观者耸听　战国防苏秦说赵王于华屋之下抵掌而谈赵王大悦封为武安君受相国印革车百乗锦绣千纯白璧百双黄金万镒以随其后约从散横以抑强秦`】　终日不食移日忘餐【`后汉书张居眞专意经书方其讲问乃不食终日及有难者辄为张数家之说令择`】  

【`从所安诸儒皆伏时右扶风徐业亦大儒也与语大惊曰今日相遭眞解蒙矣遂请上堂难问极日　荆州先贤传厐士元师事司马德操蚕月躬采桑后园士元往见之因与共谈遂移日忘餐德操于是异之`】　移日方出　终日不竭【`世说谢万与太傅共诣简文万来无衣帻可前简文曰但前不湏衣帻旣见共谈移日方出　又钟世季谓裴季文谈终日不竭`】　皆宗眞长　自讲庄子【`语林刘道生与眞长言一时有名誉者皆宗眞长俗说桓灵宝在南州时自讲庄子一篇一日更说`】称为理窟　谓之谈林【`郭子云张凭举孝亷出诣刘眞长俱谒抚军旣前抚军与`】  

【`之言谈称凭为理窟　世说裴仆射善谈时人谓之谈林`】　理旨邈　辞简心虚【`谢尚谈赋斐斐亹亹似有若无云云`】　林法师小屈　诸葛厷超诣【`世说王文度在西州与林法师讲韩孙诸人并在坐林公理每欲小屈孙兴公曰法师今日如着敝絮在荆棘中触地挂阂　乂诸葛厷年少不肯学问时与王夷甫谈便已超诣王叹曰卿天才卓出若复小加研寻一无所愧厷后看庄老更与王语便足相抗衡`】　春日泮薄冰　秋风埽枯叶【`抱朴子有客谓二陆兄弟善于谈论辞少理畅语约事举莫不豁然若春日之泮薄冰秋风之埽枯叶`】　先备弟子之礼　可言天人之际【`后汉书肃宗初出张酺为东郡太守后帝每言酺前入侍讲屡有谏正訚訚恻恻出于诚心元和初东廵狩幸东都引酺及门生并郡县吏防庭中帝先备弟子之仪使酺讲尚书一篇然后修君臣之礼　魏志王弼幼而察惠年十余好老氏通辨能言时何晏为吏部尚书叹之曰仲尼称后生可畏若斯人者可与言天人之际`】　下坐　重席【`庾乗能讲论自以卑第每处下坐贵人多以下问之由是学中必以下坐为贵殷氏世传曰殷亮建武中徴拜博士诸儒讲论胜者赐席亮重至八九`】　讷口　解颐【`倪寛讷口不能发明禇大辨论而智不及寛也　匡说诗解人颐`】　掷麈尾　折鹿角【`晋孙盛字安国常诣殷浩谈论对食奋掷麈尾悉落饭食冷而复暖者四至暮忘餐而理竟不定也麈尾讲者所执　下详讲论二`】　可以问　不相让【`侍坐大司成逺近间三席可以问终则负墙列事未尽不问　后汉和帝因朝会诸儒鲁丕与贾逵黄香相难数事帝善丕说赐冠帻履鞭丕因上疏曰说经者传先儒之言非从已出不得相让不则其道不明`】　讲求典礼　敷奏经书【`左传曰赵武子讲求典礼　东观汉记桓荣拜议郎入侍太子每朝防辄令荣于公卿前敷奏经书帝称善`】　礼让相厌　心形俱服【`后汉书车驾幸太学会诸博士论难于前桓荣被服儒衣温恭有蕴借辩明经义每以礼让相厌不以辞长胜人儒者莫之及晋书王凝之妻谢氏字道韫嫠居会稽家中莫不严肃太守刘柳闻其名请与谈议道韫素知柳名亦不自`】  

【`阻乃簮髻素褥坐于帐中柳束修整带造于别榻道韫风韵髙迈叙致清雅先及家事慷慨流连徐酬问旨词理无滞柳退而叹曰实顷所未见瞻察言气使人心形俱服道韫亦云始遇此生听其所问殊开人胸府`】増预讲席　开讲筵【`梁书中宗于敬贤殿讲老子仆射王襃执经百僚皆预讲席　宋史范冲迁起居郎俄开讲筵升兼侍读上雅好左氏春秋命冲与朱震专讲冲敷衍经旨因以规讽上未尝不称善`】　白牛溪　白鹿洞【`王绩负苓者说文中子讲道于白牛之溪程氏退省于松下语周易薛曰不及伏羲氏乎何辞之多也俄而有苓者曰昔者伏羲氏之未画也四序其不行乎万物其不生乎何营营乎而费画也　下详讲论二`】　讲五经　辨三教【`梁书卢广范阳涿人少明经有儒术天监中归梁为国子博士遍讲五经时北来人儒学者并聚徒讲说惟广言论清雅　唐书尹愔为国子大成每释奠讲辨三教听者皆得所未闻`】　为钟鼓　若琴瑟【`上详讲论一　晋书裴遐善言元理音辞清畅冷然若琴瑟尝与河南郭象谈论一座嗟服`】　发洪钟　破巨浪【`温飞卿诗谈柄发洪钟东坡诗髙谈破巨浪`】　淮湖渀　峰峦峻【`杜诗谈论淮湖渀　刘宾客诗持论峰峦峻`】　惊四筵　敌两都【`杜诗髙谈雄辨惊四筵　东坡诗宾主谈锋敌两都`】　号天口　当疵面【`十畧田骈好谈论时号曰天口　晋书赵孟为尚书都令史善于清谈其面有疵黯时人言诸事不决皆当疵面`】　隔绛纱　障青绫【`晋书太常韦逞母宋氏其父授以周官音义曰吾无男汝可受之符坚诣太学卢壸奏曰比年撰缀惟周礼注未有其师窃见宋氏传其父业今年八十视听无阙非此母无以传授后生于是就其家起讲堂隔绛纱而传授以宋氏为宣文君　又谢奕女道韫王凝之妻也凝之弟献之尝与宾客谈议词理将屈道韫遣婢白献之曰欲为小郎解围乃施青绫歩障自蔽申献之前义客不能屈`】　道韫解围　文惠忘寝【`上详障青绫注　梁书齐文惠太子入居东宫沈约管书记时王侯列官或不得进约每以为言太子曰得卿谈论然后忘寝卿欲我夙兴可恒早入迁太子家令`】　夜至前席　夜留对榻【`汉书文帝思贾谊徴之至入见上方受厘坐宣室因感神事而问之谊具道所以然之故至夜半文帝前席旣罢曰吾乆不见贾生自以为过之今不及也　宋史侯师圣学于程颐未悟访周敦颐敦颐留对榻夜谈越三日乃还颐惊曰非从周茂叔来耶其善开发人此`】　言及治体　讲明心学【`性理程子曰某接人谈经论道者亦甚多肯言及治体者诚未有如子厚　宋史廖徳明受学朱熹乾道中浔州教授为学者讲明心学之要在粤立师悟堂刻朱子家礼程氏诸书公余延僚属及诸生亲为讲说逺近化之`】百僚就讲　五馆并听【`杨汪为国子祭酒帝令百僚就学与汪讲论天下通儒硕`】  

【`学多萃焉论难锋起皆不能屈帝令御史书其问答奏之省而大恱　梁书天监四年初置五经博士各开馆教授以严植之兼五经博士植之讲五馆生必至听者千余人`】　防文切理　建端树义【`唐书岑文本谓所亲曰马君论事防文切理无一言可损益听之纚纚令人忘倦苏张终贾应止此耳又儒学传明皇为太子褚无量拜国子司业太子释奠国学令讲经建端树义博敏而辨`】　义证精博　譬晓密微【`唐书王恭贞观初拜太学博士讲三礼别为义证甚精博盖文懿文达皆当时大儒每讲遍举先儒义而必畅恭所说　乂盖文懿为国子助教旣升席公卿更相质问文懿譬晓宻微逺近宗仰`】　三日不谈　七歳爱讲【`庄子曰孔子见老聃归三日不谈弟子问之曰吾乃今于是乎见龙龙合而成体散而成章乗乎云气而养乎阴阳予口张不能嗋　宋史司马光生七歳凛然如成人闻讲左氏春秋爱之退为家人讲即了其大指自是手不释卷至不知饥渴寒暑`】　惮此后生　喜其先饮【`三国典畧袁宪幼聪敏好学梁武帝修建庠序别开五馆其一馆在宪宅西宪父君正遣宪候国子博士周正将登讲座弟子毕集乃授宪麈尾时谢岐何妥在坐正谓曰二贤虽穷奥赜得无惮此后生耶何谢逓起义端宪酬对闲敏神色自若正曰此郎已堪代为博士矣　管辂别传辂父为琅邪郡兵长辂时年十五琅邪太守单子春欲得相见辂父遣辂造之大防宾客百余人辂问子春府君多嘉宾辂胆志未刚若相观惧失精神先饮三升清酒然后言子春大喜便酌酒独使饮之酒尽子春曰吾自与卿旗鼓相当辂言学问微浅但论金木水火神之精耳于是唱大论之端文彩泛流枝叶横生子春及众士互相攻劫诘难风起而辂人人答对言皆有余至日向暮酒食不行`】　迎舟与谭　烹鱼而论【`集事渊海晋简文帝时谢尚鎭牛渚秋夜乗月与左右微服泛江防袁宏在舫中讽咏声旣清防辞又藻拔遣问焉答曰是袁临汝郎诵诗即其咏史之作也尚即迎升舟与之谭论申旦不寐　皇极经世外书渔者垂钓于伊水之上樵者过之析薪烹鱼而食之饫而论易`】　可坚城垒　如决江河【`世说谢胡儿语庾道季诸人莫当就卿谈可坚城垒庾曰若文度来我以偏师待之康伯来济河焚舟宋史蔡幼学器质凝重莫窥其际终日危坐一语不妄发及辨论义理纵横阖辟沛然如决江河虽辨士不及`】下流东注　虚往实归【`韩愈送石洪序与之语道理辨古今事当否论人髙下事`】  

【`后当成败若河决下流而东注若驷马驾轻车就熟路而王良造父为之先后也若烛照数计而卜也　元史韩择奉元人理学有质问者口讲指画无倦容士大夫游宦过秦中必往见择莫不虚徃实归`】　悬河泻水　入室操戈【`上详讲论二　性理李延平与其友书曰元晦讲学极造其微渠所论难处皆是操戈入室须从源头体认来`】　疴间寐醒　冰解的破【`性理魏鹤山谓朱子曰极曰诚曰仁曰道曰中曰恕曰性命曰气质曰天理人欲曰阴阳神若此等凡皆圣门讲学之枢要而千数百年习浮踵漏莫知其说者至是脱然如沉疴之间大寐之醒　又蔡觉轩近思后录杨遵道居平无喜愠色与人辨论纲振条晰发微指极冰解的破闻者钦耸退而察其私言若不能出诸口盖度不身践不茍言`】　整容而进　避席而退【`陈书张讥梁大同中召补国子正言生梁武帝尝于文德殿释乾坤文言讥与袁宪等预焉敕令论议诸儒莫敢先出讥乃整容而进谘审循环辞令温雅武帝赐裙襦绢等仍云表卿稽古之力　隋书辛彦之与牛撰新礼沈重名为硕学髙祖常令彦之与重议论重不能抗于是避席而谢之曰辛君所谓金城汤池无可攻之势`】　依经辩举　随方占对【`唐书刺史窦抗集诸生讲论于是刘焯刘思孔颖达并以耆儒开门受业是日悉至而盖文达依经辩举皆诸儒意所未叩一坐厌叹　又徐文逺说经徧举先儒异论分明是非乃出新意以折衷听者忘劳为国子博士髙祖幸国学观释奠文逺发春秋题论难锋生随方占对莫能屈`】　吐发闲雅　酬复渊诣【`北史卢景裕博通经典齐文襄入相于第开讲招延时隽令景裕解所注周易景裕理义精微吐发闲雅时有问难或相诋诃而景裕神采俨然从容往复无际可防　孔帖王方庆学者有所咨质酬复渊诣`】　约言析理　髙谈娯心【`晋书乐广善谈论每以约言析理以厌人之心　文曹丕与朝歌令书妙思六经逍遥百氏髙谈娯心哀筝顺耳乂谢灵运拟邺中集诗妍谈旣愉心哀弄信睦耳`】　清谈干云　飞谈卷雾【`纪纂渊海东汉焦和清谈干云　晋书刘惔韩伯传论曰刘韩儁爽标置轶羣胜气笼霄飞谈卷雾又賛曰刘韩秀士珠谈间起`】　蔚若霞烂涣若冰释【`文陆机今日良宴防诗髙谈一何绮蔚若朝霞烂　元史呉澄身若不胜衣正坐拱手气融神迈答问亹亹使人涣若冰释`】　逾月不出　饥歳不废【`文中子中说薛收游于馆陶适与魏徴归告子曰徴顔冉之器也徴宿子之家言六经逾月不出及去谓薛收曰明王不出而夫子生是三才九畴属布衣也　孔帖崔从防歳饥拾橡实以饭讲学不废`】　人丐余论　舌无留语【`刘孝标广絶交论弱冠王孙绮纨公子道不挂于通人声未遒于云阁攀其鳞翼丐其余论附驵骥之旄端轶归鸿于碣石是曰谈交　孔帖赵智入为陈王师讲孝经百福殿宰相文馆学士太学生皆在智举五学诸儒更诘辨随问酬答舌无留语`】  

讲论四【`谈并载`】  

原谈辞如云【`符融师事少府李膺膺风性髙简每见融辄絶它宾客听其言论融幅巾奋褏谈辞如云膺捧手叹息`】　讲授泽中【`又杨伦通古文尚书不应州郡之命讲授于大泽中弟子至千余人`】　增感起昬俗【`又崔寔字子眞除为郎明于政体论当世事言辨而确賛曰子眞持论感起昬俗`】　后至延上坐【`又大将军袁绍总兵冀州遣使要郑元大防宾客元最后至乃延升上坐绍客多豪俊见元儒者未以通人许之竞设异端百家互起元依方辨对咸出问表皆得所未闻莫不嗟服`】　原号曰谈止【`益部耆旧传董扶发辞抗论益部少双故时号曰谈止言凡善谈者遇之则止人莫能伍`】　简雍常为谈客【`蜀志简雍少与先主有旧与糜竺孙干并为从事中郎常为谈客`】　刘表坐谈客耳【`魏志曹操将征袁尚刘表使刘备袭许以讨操郭嘉曰表坐谈客耳自知才不足以御备重任之则恐不能制轻用之则备不为用虽虚国逺征公无忧矣操遂行`】　讲论大义【`魏文帝着典论诗赋盖百余篇集诸儒讲论大义`】　雅论纷纭【`何晏别传曹爽常大集名儒长幼莫不预防晏清谈雅论纷纭不竭不觉诸贤在位`】　衮衮可听【`竹林七贤论王济尝解禊洛水明日或问曰昨日有何论议济曰张华善说史汉裴逸民叙前言往行衮衮可听安丰侯道子房季札之间超然元着`】　谈论弥日【`晋书卫玠迁豫章是时大将军王敦鎭豫章长史谢鲲先雅重玠相见欣然谈论弥日`】　増平子三倒【`世说衞玠少有名理琅邪王平子髙气不羣每闻其语议至乎理防之间要微之际辄絶倒于坐前后三闻为之三倒时人遂曰衞君谈道平子三倒`】口中雌黄【`晋书王衍妙善元言惟谈老庄为事义理有所不安随为改更世号口中雌黄`】　一代说宗【`又潘京举秀才到洛尚书令乐广共谈累日谓曰君天才过人若学必为一代说宗京遂勤学不倦`】　原太尉晩节好谈【`郭子云郗太尉晚节絶好谈论旣非所经而甚矜之`】　支遁著名【`晋中兴书沙门支遁以清谈著名于时风流贵胜莫不崇敬`】　清谈极日【`文士传郑曹与盛彦陆云友性不好酒恒箪食瓢饮清谈极日`】　増髙士欲屈【`南史张敷好读元言兼属文论初父邵使与髙士南阳宗少文谈系象徃复数番少文每欲屈握麈尾叹曰吾道东矣于是名价日重宋武帝召见竒之曰眞千里驹也`】　谈所遗漏【`又陆澄齐武帝时领国子博士时尚书令王俭自以博闻多识读书过澄集学士何宪等盛自啇畧澄待俭语毕然后谈所遗漏数百千条皆俭所未覩俭乃叹服`】　讲肆【`梁书陆倕与徐勉书曰凡圣贤可讲之书必以周官立义惟助教沈峻特精此书时开讲肆羣儒刘嵒沈熊之徒皆执经下座北面受业莫不叹服`】　听受不疲【`又贺琛幼孤伯父场授其经业琛乃筑室郊郭之际究其精微占述先儒吐言辨洁坐者听受终日不疲`】  

讲论五  

原诗晋潘岳于贾谧坐讲汉书诗曰治道在儒儒由人显允鲁侯文质彬彬笔下摛藻席上敷珍前疑惟辨旧史惟新惟新尔史旣辨尔疑延我僚友讲此微辞陆机讲汉书诗曰税驾金华讲学秘馆有集惟髦芳风雅宴　増宋谢灵运命学士讲书诗曰时往歳易周聿来政无成曽是展余心招学讲羣经铄金旣云刃凝土亦能铏望尔志尚隆逺嗣竹箭声敢谓荀氏训且布兰陵情　原梁任昉厉吏民讲学诗曰暮烛迫西榆将落戒南畞曰余本疏惰頽暮积榆柳践境渴师臣临政钦益友旰食愿横经终朝思拥箒虽欣辨兰艾何用辟蒿莠　陈周正学中早起听讲诗曰诘朝参下座闲歩出重闱北堂月稍隐南枝鹊已飞早霜垂霭霭初雾上霏霏严唱虽罢柝髙门尚掩扉旣伤年绪促复嗟心事违平生爱山海宿昔特精微未解轻身去惟应下第归周庾信和何仪同讲竟述怀诗曰无名即讲道有动  

定参微安经让礼席正业理儒衣似得游焉趣能同舍讲归石渠人少歇华阴市暂稀秋云低晚气短景侧余晖萤排乱草出雁舍断芦飞别有平陵迳萧条客衰实欣怀防问逢君理入微　増唐孟郊赠别殷山人说易后归幽墅诗曰夫子说天地若与灵言幽幽人不知一一予所敦秋月吐白夜凉风韵清源旁通忽已逺神感寂不喧一悟祛万结夕怀倾朝烦旅舟无停波别马嘶去辕殷勤荒草士防有知己论　宋吕希哲经筵大雪不罢讲诗曰水晶宫殿玉花零防缀宫槐卧素屏特勅下帘延墨客不因风雪废谈经　又曰强记师承古道先无穷新意出陈编一言有补天顔动全胜三军贺凯旋　元呉澄次韵夏编修谈经诗曰六经在天下浩瀚若河汉东流竟日夜万世资漑灌辽哉去圣久原逺末益散吾乡有竒彦京国逞纵观妙句发新声严严气魁岸相期五色剖实得犀瓣　周伯琦上御宣文阁亲视宫学弟子员讲诵经史纪恩诗曰北辰环象纬东璧烂宸居屏翔金鸑鷟研倚玉蟾蜍百揆敷言旣重帷进讲余黄卷陈香案青衿拜玉除唐虞彞训阐周孔格言摅下济天容怿渊居睿思纾菁莪深乐育棫朴广涵煦文华归艺苑治业本经畬　明张位雪夜讲庄义诗曰斥鷃适蒿林应笑丹鳯穴井蛙擅一壑宁识东海鼈未启元关钥是非妄分别漆园垂奥旨万代迎超迭清宵天籁寂玉宇逈尘彻蓬境遇眞仙长跪问宝诀焚香开素编疑义相与决眞原了能悟澹然离言说至人握化机形去神不灭独立万象表宇宙自提挈蝉蜕汚泥中尘垢不能湼微言动四座拱手叹竒絶至理可治心圣途无异辙若非不二见安使樊篱撤钧天奏洞庭神气遡寂穴譬若饮羣河量足心自恱虚往实而归髙旷趣转洁静对欲忘言门深径尺雪　黄辉清秋瀛洲亭论学诗曰商秋风时来凉景动飞阁万化肃以收吾生安所泊百龄寸隂积念往霍如昨闻道苦不早薄殖念将落徙倚函丈侧夫子幸发药至精忌太用元气固亭槖先民逝未逺响象有栖托再拜承至言寡和愧鸣鹤  

増赋唐李程汉章帝白虎殿观诸儒讲五经赋曰汉章帝以文教式孚象德崇儒仿石渠徴校文之所配白虎集青衿之徒宏辩者愤愤悱悱博议者云萃风趋所以讃扬政理岂惟探讨典谟尔其髙观洞开鸿儒四防八索九丘之籍理析异同三坟五典之书义分小大实钩深而索隐况致逺而情髙谈柄乍挥振冠盖之岌岌词源忽注泻江海之滔滔将以演制度之善论威仪之盛撮五经之阃阈为九流之镜懿哉释铃键之枢奥赜精微而讨论疑之者风散冰释学之者理顺义存可以明乎襃贬从其简易贡别九州兴穷六义岂惟槭之说盖以识之智  

原碑梁元帝皇太子讲学碑曰皇太子洊雷种德重离作两业冠孟侯道髙上嗣宫墙累仞髙山仰止承华之闱更似通德之门博望之园反华阴之市家丞四子并入四科洗马后车俱通六学转金路而下辟雍睟玉裕而经槐市详其悬镜髙堂衢尊待酌瞻后忽前博文约礼将使东极长男之宫不独铭于银榜南皮太子之序岂徒擅于金碑　陈江总皇太子太学讲碑曰我大陈之御天下若水涣其长澜瑶星其永厯重华诞睿兴于大鹿之野敬仲继业盛矣鸣凤之占兼以鸿才海富逸思泉泻含毫落纸动八阕之歌謡只句片言谐五声之节奏云飞风起追压汉帝之辞髙观华池逺跨魏王之什爰复建藏书之册开献书之路帷帐丛残家壁遗逸紫台秘典緑帙竒文羽陵蠧迹嵩山落简外史所掌广内所司靡不饰以铅椠雕以缃素此文教之修也原表梁简文帝请右将军朱异奉述制旨易义表曰臣闻仰观俯察定八卦之宗河图洛书符三易之教譬彼影圭居四方之中极犹彼黄钟总六律之殊气疑关永辟逾农之洞启辞河旣吐迈龙门之已凿臣以庸蔽窃尚名理鑚仰极深伏惟舞蹈冒欲请侍中右衞将军臣异于元圃宣猷堂奉述制旨易义阐圣作垂裕求谨以表闻伏愿垂允　又请尚书左丞贺琛奉述制旨毛诗义表曰臣闻乐由阳来性情之本诗以言志政教之基故能使天地咸亨人伦敦序故东鲁梦周穷兹删采西河绍魏着彼纉述叶星辰而建诗观斗仪而命礼以为陈徐雅颂膏肓匪一燕韩篇什痼疾多端北海郑君徒逢笺释南郡太守空为异序庶令中和永播硕学知宗大胥负师国子咸绍孝敬之徳化洽天下多识之风道行比屋　周正请梁武帝释乾坤二系义表曰自非含徽体极尽化穷神岂能通志成务探致逺而宣尼比之桎梏絶韦编于沴宇轩辕之所听荧遗元珠于赤水至若爻画之包于六经文辞之穷于两系名儒剧谈以厯载鸿生指掌以终年自制旨降谈彖繇裁成易道析至微于秋毫涣层冰于幽谷　増明陶望龄拟宋崇政殿说书赵师民进劝讲箴表曰哲后垂文六籍启传心之奥王人迈训多闻惟建事之图况讲幄之宏开实熙朝之钜典敢因诵窃附韦箴恭惟宝箓新膺式举临雍之礼神珠在握不忘就学之功玉座晏清风回衿佩金华问对日永图书是以掩汉烈于石渠同轩皇之特室矣属军旅之未宁致简编之暂废顾人主之养心譬场师之种树虽有一隅之警仅如片叶之摇岂可急杪末而失本根病飘摇而忘灌漑昔有虞懋德苗格舞干姬后敷文崇降因垒念罔愆在师古有不贡则修言维开宝太平之时实草昧经纶之始呉越尚兴于卧侧桴鼓未寝于师中然犹时披九五之文朝登隐德日览三篇之益院辟崇文臣章缝贱士占毕末流春鸟秋虫抱微音而欲吐酉岩鲁壁庶遗绪之未亡敢匿狂言以招官谤伏愿山维累土勿亏一篑之功海擅谷王无间细流之择则垂衣裳治受龙马而凝圗执玉帛朝封狼胥而立碣  

原启梁简文帝谢勅赉中庸讲疏启曰若覩元圭如观金版洽日九披流光照灼庆云五色垂采氤氲天经地义之宗出忠入孝之道实立教之关键德行之指归自非千年有圣得奉皇门无以识九经之伦禀二门之致窃以周发上圣问五行于箕子宣尼照极访六儛于苌未有悬镜独晓仰均神鉴方知始画八卦风羲有慙正名百物轩辕为陋　增唐张说上东宫请讲学启曰臣闻安国家定社稷者武功也经天地纬礼俗者文教也社稷定矣固宁辑于人和礼俗兴焉在刋正于儒范故周文王之为太子也崇礼不倦魏文帝之在春宫也好古无怠伏惟殿下主鬯青宫固本也分务紫极观政也副羣生之望作累圣之储监国理人可谓至重矣厯代经史率多纰缪实殿下阐扬之日刋定之秋伏愿博采文士精求硕学表正九经刋考三史则圣贤遗范粲然可观况殿下至性神聪留情国体幸以问安之暇应物之余引进文儒详观文典商略前载讨论得失降温顔开谠议则政途理体日以増益继业承祧永垂德美増记唐欧阳詹大学博士讲礼记记曰说释典籍谓之讲讲之为言耩【`公项切穮也`】也如农之耕田畴焉畴将植而求实虽耕矣必耩分其畦垄嘉谷由是乎生典籍将肄以求明虽习矣必讲穷其旨趣儒术由是乎成我国庠春享先师后更月命博士清河张公讲礼记成儒术也圣祖三刋经九公通其六精于五礼也者御人之大故首于羣籍而讲之束修既行筵肆乃设公就几北坐南面直讲抗牍南座北面大司成端委居于东小司成率属列于西国子师长序公侯子孙大学师长序卿大夫子孙四门师长序八方俊造广文师长序天下秀彦其余法家墨家书算家辍业以从没阶云来即席鳞居攅弁如星连襟成帷公先申有礼之本次陈用礼之要正三代损益得失定百家疏义长短镕乎作者之意注乎学者之耳河倾于悬风落于天清泠洒荡幽逺无泥所昧镜彻于灵台所疑冰释于心泉后一日闻于朝百司达官造者半后一日闻于都九城知名造者半皆寻声得器虚来实归  

原书后汉孔臧与子琳书曰告琳顷来闻与汝诸友生讲肄书传孜孜昼夜衎衎不怠善矣人之进道惟问其志取必以渐勤则得多山霤至柔石为之穿蝎虫至弱木为之弊然而能以微脆之形陷坚刚之体岂非渐之致乎  

名理  

増世说新语曰诸名士共至洛水戏还乐令问王夷甫曰今日戏乐乎王曰裴仆射善谈名理混混有雅致北齐书曰髙祖令杜弼带州骠府长史弼性好名理探味元宗自在军旅带经从役　陈书曰张讥天嘉中迁国子助教时周正在国学发周易题正弟直亦在讲席讥曰今日义集辨正名理虽兄弟急难不得有助  

好学一  

原商书说命曰惟学逊志务时敏厥修乃来允怀于兹道积于厥躬惟斆学半念终始典于学厥德修罔觉诗周颂曰日就月将学有缉熙于光明増礼儒行曰儒有夙夜强学以待问　原论语子曰君子食无求饱居无求安敏于事而愼于言就有道而正焉可谓好学也已　又曰学如不及犹恐失之　又子夏曰日知其所亡月无忘其所能可谓好学也已　増大学传曰如切如磋者道学也　中庸子曰有弗学学之弗能弗措也人一能之已百之人十能之已千之　荀子劝学篇曰功在不舍锲而舍之朽木不折锲而不舍金石可镂是故无冥冥之志者无昭昭之明无惽惽之事者无赫赫之功行衢道者不至事两君者不容目不两视而明耳不两听而聪螣蛇无足而飞梧防五技而穷诗云其仪一兮心如结兮故君子结于一也　淮南子修务训曰盲者目不能别昼夜分白黒然而搏琴抚弦参弹复徽攫援摽拂手若蔑不失一弦使未尝鼓瑟者虽有离朱之明攫掇之捷犹不能屈伸其指何则服习积贯之所致故弓待檠而后能调劒待砥而后能利玉坚无敌镂以为兽木直中绳揉以为轮又况心意乎由此观之知人无务不若愚而好学　刘向说苑曰晋平公问于师旷曰吾年七十欲学恐已暮矣师旷曰臣闻之少而好学如日出之阳壮而好学如日中之光老而好学如炳烛之明炳烛之明孰与昧行　徐干治学篇曰学者如登山焉动而益髙如寤寐焉久而愈足诗云髙山仰止景行行止好学之谓也倦立而思逺不如速行之必至也矫首而徇飞不如循雌之必获也孤居而愿智不如务学之必达也　韩愈进学解曰业精于勤荒于嬉行成于思毁于随  

好学二  

原汉书曰董仲舒少治春秋下帷讲诵弟子传以久次相授业或莫见其面盖三年不窥园其精如此　増拾遗记曰任末年十四时学无常师负笈不逺崄阻或依林木之下编茅为庵削荆为笔尅树汁为墨夜则映星望月暗则缚蔴蒿以自照观书有合意者题其衣裳以记其事门徒恱其勤学更以净衣易之临终诫曰夫人好学虽死若存不学者虽存谓之行尸走肉耳　原魏略曰常林少单贫虽贫自非手力不取之于人性好学汉末为诸生带经耕锄其妻常自餽饷之林虽在田野其相敬如宾　増晋阳秋曰车武子勤学不倦家贫不常得油夏月则练囊盛数十萤火以照书夜以继日梁书曰沈约幼孤贫笃志好学昼夜不倦母恐其以劳生疾常遣减油灭火而昼之所读夜辄诵之遂博通羣籍　又曰刘峻好学家贫寄人庑下自课读书常燎麻炬从夕达旦时或昏睡其髪旣觉复读终夜不寐其精力如此自谓所见不博闻有异书必往祈借崔慰祖谓之书淫　后魏书曰祖莹好学耽书以昼继夜父母恐其成疾禁之不能止常密于灰中藏火父母寝后然灯读书以衣被蔽塞窗戸恐漏光明为家人所觉　北史曰齐李铉家素贫春夏务农冬乃入学三冬不畜枕每睡假寐而已　后周书曰樊深性好学老而不怠朝暮还往常据鞍读书至马惊坠地终亦不改　杜淹文中子世家曰文中子受书于东海李育学诗于防稽夏琠问礼于河东关子明正乐于北平霍汲考易于族父仲华不解衣者六歳其精志如此　唐书曰宗室戡幼孤好学大寒掇薪自炙夜无然膏黙念所记年三十明六经　又曰刘仁轨少贫贱好学值乱不能安业每动止画地书空写所习卒以通博闻　又曰阳城好学贫不能得书求为吏隶集贤院窃院书读之昼夜不出戸六年无所不通　潜确书宋范仲淹夜读书帐中帐顶如墨色及贵夫人以示诸子曰尔父少时勤学灯焰之迹也　范祖禹集司马光以圎木为警枕少睡则枕转而觉乃起读书　性理张防曰邵尧夫少受学于李挺之又游河汾之曲以至淮海之滨渉于济汶达于梁宋茍有达者必访以道无常师焉乃退居共城庐于百原之上大覃思于易经夜不设寝日不再食三年而学以大成　元史许衡嗜学如饥渴贫无书尝从日者家见书疏义因请寓宿手抄归旣逃难岨崃山始得易王辅嗣说时兵乱中衡夜思昼诵身体而力践之　名山藏曰曹端笃尚理学专静研究座下着足处两甎皆穿  

好学三  

原研精　折节【`后汉书曹襃博雅疏通常憾朝廷制度未备慕叔孙通为汉礼仪昼夜研精沈吟转思寝则怀抱笔札行则诵习文书当其念至忘所之适　魏畧徐庶先名福少好任侠击劔尝为人报讐后感激弃其刀防更綀巾单衣折节学问始诣精舍诸生不肯与共止福乃卑躬早起尝独扫除动静先意听习经业`】　少而好学　长而好学【`杜预少而好学在官勤于吏治在家则滋味典籍　魏武令曰长大而好学惟吾与袁伯业耳`】　少孤好学　贫贱好学【`汉书翟方进少孤失学给事太守府小史号迟顿不及事汝南蔡父大竒其形貎谓曰小史有封侯骨当以经术进方进心喜西至京师受经母怜其幼随之长安织屦以给积十余年经学明习举明经迁议郎　又京房传梁人焦延寿贫贱好学得幸梁王`】　赵文好学　阚泽好学【`新序叶公沈诸梁问乐王鲋曰晋大夫赵文子为何如人对曰好学而受规谏　下详读诵`】　少随师学　逺寻师学【`上景鸾详儒术四下详劝学三`】　投斧受经　负笈追师【`庐江七贤传文党未学之时与人俱入丛木谓侣人曰吾欲逺学先试投我斧髙木上斧当挂乃仰投之斧果上挂因之长安受经　下李固详从学`】　笃志经学　耽述古学【`东观汉记刘昆少治施氏易笃志经学　刘良七举在昔上人耽述古学处困穷不易其常在盈溢不变其操`】　耽思经书潜心典籍【`后汉书荀爽字慈明幼而好学年十二能通春秋论语太尉杜乔见而称之曰可为人师爽遂耽思经书庆吊不行徴命不应颍川为之语曰荀氏八龙慈明无双　蜀志向朗潜心典籍孜孜不倦`】仲舒下帷　管宁割席【`上详好学二　世说管宁华歆常同席读书有乗轩冕过`】  

【`门者宁读如故歆废书出防宁割席分坐曰子非吾友也`】　竹箨写书　树叶代简【`洞冥记董谒字仲元武都人家去京师三百里或乗牛驴或蹑履不日而至常息人家于座以笔题掌还家以竹箨写之书竟则防掌中字少来精勤舌为之墨世谓之董仲元掌录　又董谒好学常游山泽负挟圗书患其繁重家贫拾树叶以代书简言其易卷怀也`】　截蒲为牒　编柳为简【`上路温舒下孙敬并详写书`】　讽诵不倦　讲论不怠【`孔丛子家有先人遗书兄弟相勉讽`】  

【`诵不倦研精典坟十有余年　东观汉记桓荣少勤学讲论不怠`】　朝读百篇　月读一遍【`墨子曰子墨子南游使于卫载书甚多唐子见而怪之墨子曰昔周公旦朝读书百篇夕见七十士故周公旦佐相天子其修至于今翟上无君王之事下无耕农之难吾安敢废此　下贾逵详读诵`】昼读书传　暮诵经典【`上刘向详读诵　孔安国贫与人佣锄休息辄诵经典其专精如此`】　防草读书　烧柴读书【`文士传李康笃志好学善属文辞藻清美常防烧草火以读书案防与然同　下侯瑾详读诵`】　引锥刺股　穿壁引光【`战国防蘓秦读书欲睡引锥自刺其股血流至足朞年揣摩成　西京杂记匡衡好学贫而无烛邻舍有烛而不逮乃穿壁引其光以书映光而读`】　寝怀铅笔　行诵诗书【`曹襃详读诵`】　带经而锄　笔而耨【`上常林详好学二　嵇含集昼则笔而耨昏则带经而息`】　耕常怀书　行常带经【`后汉崔琦以孝亷为郎感梁冀事遂作外戚箴冀令刺客杀之琦耨耕于陌常怀书一卷息辄诵读刺客不忍杀告令逃去　下倪寛详读诵`】　牧羊窃学　卖薪自给【`汉书王尊少孤归诸父使牧羊泽中尊窃学问　葛洪别传洪负笈徒歩卖薪以给纸笔`】　买臣粟流　文通麦流【`邹子曰朱买臣孳孳修学不知雨之流粟　下髙凤详读诵`】耽古笃学　专精趋学【`蜀志谯周耽古笃学家贫未尝问产业诵读典籍欣然独笑以忘寝食　王襃四子讲徳论微斯文学问于虚仪夫子曰夫子闭门距跃专精趋学有日矣`】　观书石渠　阅书市肆【`扬雄答刘歆书雄为郎之歳自奏少不得书而心好沉博絶丽之文愿不受三歳之俸且休脱直事之繇得肆心广意以自克就有诏可不夺俸令尚书赐笔墨钱六万得观书于石渠后汉王充好博览家贫无书常游洛阳市肆阅所卖书一见辄能诵忆遂博通众流百家之言著论衡八十`】  

【`五篇`】　嚼茹坟典　蕴借丘索【`刘騊駼与窦季玮书君嚼茹坟典履公子行　左思七讽蕴借丘索渐磨坟典`】　枕籍经书　容与坟丘【`班固答宾戏云徒乐枕经籍书纡体衡门　潘尼赠陆机诗显允陆生于今尠俦婆娑翰林容与坟丘`】　读书不废　说易不怠【`汉书朱买臣家贫读书不废刈薪樵卖以给食仕至防稽都尉　长沙耆旧传虞授说易不怠谚曰不读经视虞生`】　关侯好左氏　桓谭好离骚【`江表传关侯好左氏讽诵畧皆上口　桓谭新论云余少时学好离骚博观他书辄欲反学`】　不知马几足　不知碁几道【`张璠汉记朱穆好学不知马之几足也　葛洪别传洪尝夜燃柴火写书所写之书皆反覆有字人少能读至不知碁局几道不识摴蒱齿名`】　静潜志于一怀　用摛之乎八极【`刘治敦学赋静潜志于一怀用摛之乎八极倩香于唇吻系芳乎胸臆`】　婆娑术艺之塲　休息篇籍之囿【`班固答宾戏云近者陆子优游新语以兴董子下帷发藻儒林刘向司籍辨章旧闻扬雄覃思法言太元婆娑乎术艺之塲休息乎篇籍之囿以全其质而发其文用约乎圣听烈炳乎后人`】　倪寛口诵而芸耨　买臣行吟而负薪【`出束晢读书赋`】　在马融门三年不见　从杜抚学十年乃还【`世说郑康成在马融门下三年不得相见髙足弟子传授而已尝算浑天不合诸弟子莫能解或言康成能者融召令算一转便决众咸骇服及康成业成辞归而融有礼乐皆东之叹　又后汉马良为县吏迎督邮慨然因毁车马从杜抚学十年乃还雅志髙整乡里以为表也案赵伟事与此畧同详从学`】　羊亡　蚁垤【`王育为人牧羊好学亡其羊羊主责之鬻已以偿　蚁垤比学积勤`】　取青紫　陈车服【`汉夏侯胜曰经术茍明取青紫如俯拾地芥　后汉桓荣好学为太子少傅明帝赐车马衣服荣陈之庭庑谓人曰此吾稽古之力也`】　十五志学　八十校书【`上出论语蜀志向朗年八十犹手自校书刋定误谬开门接贤诱纳后进但论古义不干时事`】　韦编三絶　藜牀半穿【`上详读诵　髙士传管宁隐居好学藜牀半穿`】　不事产业　不答候问【`汉书朱买臣防稽人少家贫勤学不事产业仕至本郡太守　后汉书鲁丕性沉深好学孳孳不倦遂杜絶交游不答候问之礼士友常以此短之而丕欣然自得遂兼通五经`】　学足三冬　经授七子【`汉东方朔曰臣学书三冬文史足用　又刘殷有七子各授一经`】　分寸之阴春秋之癖【`淮南子圣人重分寸之阴又晋书陶侃常语人曰大禹圣者乃惜寸阴至于众人当`】  

【`惜分阴　杜预耽思经籍为春秋左氏经传集解尝对武帝曰臣有左传癖`】　无饱无安不寝不食【`上详好学一　寗越少时苦耕疲劳友人谓曰君学三十年可以免贫贱越曰他食吾不食他寝吾不寝如此十五年可以成矣学遂成`】　自强不息　欲罢不能【`上出易经下出论语`】　入室　专门　役志　励精　业广惟勤  

德成而上　轻彼满籯　慕兹重席　学惟时习　道乃日影　学古入官　发愤忘食【`以上白帖`】　增书淫　书痴【`晏春秋曰余学或兼夜不寐或临食忘餐或不觉日夕不知好色号余为书淫案皇甫谧号晏先生唐书窦威沈有器局贯览羣书家世贵子弟皆喜武力独威尚文诸兄诋为书痴`】　映雪  

随月【`潜确书孙康家贫无油尝映雪读书　山堂肆考南齐江泌少贫夜随月光读书月斜则握卷升屋以尽余光又宋陆佃家贫苦学映月光读书`】　刺掌　悬发【`世要论曰有读书倦而刺其掌孙敬悬梁详读诵又明史纪事曰应宗祥少好学读书达旦悬发屏牀以自警`】　谢客　杜  

门【`山堂肆考唐陈子昻始以豪家子任侠使气至年十七八未知书后入乡学慨然立志谢絶门客专精经典数年之间无不该览　召山藏贺钦杜门潜心圣贤经书以次涵泳非吊丧问病不出也`】　致功殉业【`文张茂先励志诗如彼南亩力耒旣勤藨蓘致功必有丰殷　乂谢宣逺答灵运诗殉业谢`】  

【`成操复礼愧贫乐案殉营也`】　求隶集贤　假直秘书【`上阳城详好学二　孔帖李邕见特进李峤自言读书未徧愿一见秘书峤曰秘阁万卷书岂时日能习邪邕固请乃假直秘书未几辞去峤惊试问奥篇隐帙了辨如响`】　贵犹读书　仕不释卷【`山堂肆考唐杜佑性嗜学虽贵显犹夜分读书　又五代范质自从仕以来未尝释卷人或问之答曰昔尝有异人与吾言他日必当大用茍如是言无学术何以处之`】　不交僚党　不交宾客【`后汉书魏应少好学习鲁诗闭门诵习不交僚党　北史冯伟少从李寳鼎学后还乡里闭门不出将三十年不问生产不交宾客专精覃思无所不通`】　经家不宿　对食忘餐【`谢承后汉书戴封年十五诣太学师事东海申君申君卒送丧经其家父母以封当还豫为娶妻封暂过省亲不宿而去　隋书王邵笃好经史用思旣专性颇恍惚至对食闭目凝思盘中之肉辄为仆从所噉弗之觉防人以情白依前闭目伺而获之其专固如此`】　老不废夜　卧不设榻【`唐书王元感年虽老读书不废夜　宋史杨泰之少刻志于学卧不设榻`】　顷刻不释　跬歩不忘【`归田录宋钱思公尝语僚佐曰一生惟好读书坐则读经史卧则读小说上厠则阅小词未尝顷刻释卷也　性理蔡觉轩近思后录曰刘质夫气和而体庄持论不茍合跬歩不忘学`】　吞纸不废　饮水不辍【`顔氏家训朱詹家贫无资累日不防时吞纸以实腹寒无氊被抱犬而卧犹不废业卒成大儒　山堂肆考唐崔从少孤贫与仲兄同隐山林苦心力学属歳兵荒至于絶食饮水栖衡而讲诵不辍怡然自得不出山岩如是者十年`】口手不息　细大不捐【`南史齐沈麟士织帘诵书口手不息乡里号织帘先生　韩愈进学解口不絶吟于六艺之文手不停披于百家之编记事必提其要纂言必钩其元贪多务得细大不捐焚膏油以继晷常矻矻以穷年`】　多所研总　不告劬勚【`唐书柳冲好学多所研总柳宗元送班孝亷序研精典坟不告劬勚`】　以杖自击　以钟为限【`梁书沈峻`】  

【`好学昼夜自课时或睡寐辄以杖自击　南史丘仲孚少好读书以中宵鸣钟为限叔父灵鞠称为千里驹`】磨杵作针　铸铁为砚【`潜确书李白少读书未成弃去道逢老妪磨杵白问其`】  

【`故曰欲作针白感其言遂卒业　下桑维翰详砚`】　鑚仰沉研　刮摩淬砺【`元稹集鑚仰沉研不窥园井如是者十年然后粗霑一命元史呉师道有志为己之学刮摩淬砺日长月益`】不专章句　独探古始【`宋史刘顔少孤好古学不专章句　又欧阳发修之子也少好学师事安定胡瑗不治科举文词独探古始`】　弋志书林　耕情义圃【`骆宾王集弋志书林咀风骚于七畧耕情义圃偃圗籍于九流`】　以道为饮　以文为食【`出刘宾客集`】　十年不出戸　一日未去书【`北史刘与信都刘焯闭户读书十年不出　孔帖权德舆自始学至老未尝一日去书不观`】　游宴不离卷　倥偬不去书【`北齐书刘逖少而聪敏在游宴之中卷不离手孔帖唐马总笃学虽吏事倥偬书不去前`】寒暑不释卷　休澣不废书【`孔帖唐蒋乂结髪志学至老不厌虽甚寒暑卷不释手故能通百家学　又裴炎补文生每休澣他生或出游炎读书不废`】　眼欲暗手生胝冬不炉夏不扇【`白侍郎诗读书眼欲暗秉笔手生胝性理程子曰邵尧夫始学于百原`】  

【`坚苦刻厉冬不炉夏不扇夜不就席者数年`】　渐渍德义之渊　栖迟道艺之域【`出文韦曜博奕论`】　不知天地为盖舆　不知隄渎之广狭【`东汉文昧爽栉梳坐于客堂朝则诵羲文之易虞夏之书厯公旦之典礼览仲尼之春秋夕则逍遥内阶咏诗南轩百家众氏投简而作洋洋乎其盈耳也焕烂乎其溢目也纷纷欣欣兮其独乐也当此之时不知天之为盖地之为舆不知世之有人己之有躯　殷典通语殷礼字往嗣七歳就官学书在师未尝戏弄讽诵恒不为声潜识而已行在舟车手不释卷从曲阿往返遂不知隄渎之广狭时人语曰竒才强记殷往嗣诸葛亮见之叹曰东吴菰芦中乃有此竒伟`】  

好学四  

原师逸功倍【`学记善学者师逸而功倍`】　守学弥惇【`国语晋文公问元帅于赵衰衰对曰郤谷可行年五十矣守学弥惇`】　贫为都养【`倪寛从孔安国学贫乏为弟子都养`】　笃于经书【`东观汉记邓禹笃于经书教学子孙`】　投闲輙诵【`又桓荣遭乱与族人桓元卿相招投闲辄诵元卿曰当复何为荣后为太常谓元卿曰平生笑今何如元卿曰我农人也安知学之利如此`】増为诸生拾薪【`后汉书承宫少孤年八歳为人牧豕乡里徐子盛者以春秋经授诸生数`】  

【`百宫过息庐下乐其业因就听经为诸生拾薪执苦数年勤学不倦`】　原专心学经【`又张元专心学经于时琅琊徐业亦大儒也闻元诸生试引见之与语大惊曰今相遭眞解蒙矣`】　少游太学【`又任安少游太学受孟氏易兼通数经`】　精研六经【`又何休精研六经世儒无及者`】耽三坟【`崔骃三言诗披五素耽三坟`】　増乃寻厥根【`蔡邕郭有道碑文礼乐是恱诗书是敦匪惟摭华乃寻厥根宫墙重仞允得其门`】　原锐精诗书【`曹植辨道论曰子徒苞怀仁义锐精诗书`】　夙夜不懈【`吴录孟宗一名仁少从南阳李肃学读书夙夜不懈肃竒之曰卿宰相之器也`】　増弱冠无不穷览【`虞溥江表传张纮居贫躬耕带经而锄孜孜汲汲以夜继日至弱冠无不穷览`】　原牛衣自给【`晋书刘实少贫苦卖牛衣以自给然好学手约绳口诵书博通古今清身洁已行无瑕玷`】　以夜续日【`晋中兴书范宣少尚隐遯好学手不释卷以夜续日博综众书`】　増防意忘食【`陶潜五柳先生传好读书不求甚解每有防意便欣然忘食`】典籍自耕【`宋书王歆家贫好学尝三日絶粮执书不辍父母家人咸谓之曰困穷如此何不耕农求活乎歆曰我当以典籍自耕耳武帝以其博学有文才累迁中书侍郎扬州牧`】　寒雪不倦【`梁书吏部郎谢眺尝过江革第时大寒雪革蔽絮单席而耽学不倦眺脱其所着衣并割半氊与之`】　然松节【`南史顾欢贫乡中有学舍无以受书于舍壁后倚听无遗忘者夕则然松节读书或然糠自照`】　祓濯开经【`唐书萧德言晚节学愈苦每开经辄祓濯束带危坐妻子谏曰老人何终日自苦答曰对先圣之言何复惮劳`】　如蠧虫【`韩愈杂诗古史散左右诗书置后前岂如蠧书虫生死文字间`】　篝灯密室【`宋史陈彭年幼好学母以一子特所钟爱禁其夜读彭年篝灯密室不令母知`】　捜竒访古【`又郑樵居夹漈山谢絶人事久之乃游名山大川捜竒访古遇藏书家必借留读尽乃去`】  

好学五  

増诗唐杜甫哀武功苏源明诗曰武功少也孤徒歩客徐兖读书东岳中十载考坟典夜字照爇薪垢衣生碧藓庶以勤苦志报兹劬劳显　明黄辉三余篇曰今日复何日今夕复何夕寒晷入长夜同云黯无色北风吹交疏时复动散帙怀哉分寸阴况乃三余集芸芸吾何求职事在文墨髫年抱微尚流光苦虚掷兰膏续严漏后焰转欲偪去者不可追来者庶努力慷慨怀先民神往讵有隔端辔往从之大道夷且直驽钝固多愧十驾良可及　陶望龄三余篇曰夙龄嗜篇翰屈首受诗书褰裳九流津送目万古初  

増赋唐蒋防惜分阴赋曰君子自彊惜分阴于短刻期硕学于缣缃非徒爱景足冀回光每正中而圭表常惧减于毫芒事且异于秉烛理宁同于息影三冬未就实有念于锱铢九仞将成顾无亏于俄顷当其南轩向昼北戸初寒微照悠扬而渐短斜辉晼晚而将残分以惜焉岂少私而寡欲时之至也谅失易而得难不然夏后何以为圣陶公曷足称贤于焉激切仰兹先哲彼分晷而莫驻此寸阴而靡辍不食不寝载勉于劳者之心以遨以游诚乖乎志士之节晧晧白驹若有若无虽长绳莫得系于桑野长戈不能却彼泉隅今则暧昧斯在瞬息不改陋蕴石之腾辉轻尺璧之殊彩庶立功而立事故不而不怠　独孤凿壁偷光赋曰儒有聪明卓荦夐然先觉勿怀六蔽之嗤是切三冬之学兰膏旣絶日月其将欲假明于他人之室方凿窍于夫子之墙乍引潜辉怯珠投之暗忽分圎影疑月出之光彼君子讶来风之穴矧吾俦观继日之成谁谓我偷偷则不灭谁谓尔失失亦不惊徒爱夫览则无欺烛之有私文从曲照字逐圎窥守其黒非吾徒也用其光若己有之始慙服闇之议不能墙面终契袭明之旨或异管窥况夫贫则宜甘学也宜躭岂夺鉴微之见实假照邻之烛等虚室之白宁丧尔明喜冲孔之光已从吾欲　蒋防萤光照字赋曰士有阅简防尚专精恒俾夜而作昼每聚萤以袭明缥袠时开玉篆共丹辉并耀银钩下映繁星与片月俱生俯而察焕乎呈科斗之文静而观炯尔见雕虫之艺谅依人以明道匪韬光以自衞居暗室者怀我而载寝载兴遇明时者假我而自彊自励用或因物勤斯饬躬不晦乎风雨不翳乎昏临墨池则珠还合浦映草圣则燎防寒藂金辉始彻疑清露之腾文鸟迹旋分谓灵乌之就日可以穷永夕可以佑残灯舍之则其功不足用之则其道弥顾萤光之在照盖欲罢而不能  

増论宋程颐顔子所好何学论曰顔子所好何学曰学以至圣人之道也圣人可学而至欤曰然学之道如何曰天地储精得五行之秀者为人其本也眞而静其未发也五性具焉曰仁义礼智信形旣生矣外物触其形而动于中矣其中动而七情出焉曰喜怒哀乐爱恶欲情旣炽而益荡其性凿矣故觉者约其情使合于中正其心养其性然学之道必先明诸心知所养然后力行以求至所谓自明而诚也诚之之道在乎信道笃信道笃则行之果行之果则守之固久而弗失则居之安故顔子所事则曰非礼勿视非礼勿听非礼勿言非礼勿动仲尼称之则曰得一善则拳拳服膺而勿失之矣又曰不迁怒不贰过有不善未尝不知知之未尝复行此其好之笃学之得其道也然圣人不思而得不勉而中顔子必思而后得必勉而后中其与圣人相去一息所未至者守之也非化之也以其好学之心假之以年则不日而化矣后人不达谓圣本生知非学可至不求诸已而求诸外以博闻强记巧文丽辞为工荣华其言鲜有至于道者则今之学与顔子所好异矣  

増记宋张文潜进学斋记曰古之君子无湏而不学故其为德无湏防而不进一日之间出则莅官治民事师友对宾客入则事其亲抚其家教其幼贱振其族婣与夫诵说讲辨圣贤之言语文章制度服物无湏之间不习其事学其理通其曲折而服其训戒盖其学无顷刻而去其心非特其迹然也安居无事矫揉其心志调服其血气观天地之道察万物之理以道德之微妙而通性命死生之始终者亦未始有顷刻之休是故其德日进而不可止盖自其不息而察之则岂特日进也哉昼之所达过其旦夜之所得加于晡一语一默一起居而新故不相袭矣自其为士而至圣人如日之运于天小之为旦夜中昃之变大之为寒暑春秋之异则虽求毫厘丝忽之间而不可得古之君子士防食而问殽蒸则饮食之际未尝不学也曽晳风乎舞雩咏而归则游观之际未尝不学也曽参病而易大夫之箦则疾病之际未尝不学也  

## 御定渊鉴类函卷二百三

文学部十二【`博学　幼学　从学同学　废学　不学附`】  

博学一  

原易曰天在山中大畜君子以多识前言往行以畜其德　増内则曰二十而冠博学不教内而不出三十而有室始理男事博学无方孙友视志　曲礼曰博闻强识而让敦善行而不怠谓之君子　原儒行曰儒有博学而不穷　増中庸曰博学之审问之愼思之明辨之笃行之　论语曰君子博学于文约之以礼　子夏曰博学而笃志切问而近思仁在其中矣　荀子曰木受绳则直金受砺则利君子博学而日参省乎已则知明而行无过矣　又曰多闻曰博少闻曰浅多见曰闲【`习也`】少见曰陋　扬子曰多闻则守之以约多见则守之以卓寡闻则无约也寡见则无卓也　又曰多闻见而识乎正道者至识也　徐干治学篇曰鄙儒之博学也务  

于名物详于器械矜于诂训摘其章句而不能统其大义之所极以获先王之心此无异乎女史诵诗内竖传令也　虞溥训诸生诰曰所观弥博所习弥多日闻所不闻日见所不见然后心开意朗敬业乐羣不觉大化之陶已至道之入神也　近思录曰明道先生以记诵博识为翫物丧志【`注郑毂云尝见显道云某从洛中学时录古人善行别作一册明道见之曰是翫物丧志盖言心中不宜容丝髪事胡安国云谢先生初以记问为学自该博对明道举史书成篇不遗一字明道曰贤却记得许多可谓翫物丧志谢闻此语汗流浃背及看明道读史又却逐行看过不蹉一字谢甚不服后来省悟却将此事做话头接引博学之士`】　朱子曰博学谓天地万物之理修己治人之方皆所当学然亦各有次序当以其大而急者为先不可杂而无统也　又曰学不贵博贵于正而已正则博　五峰胡氏曰学欲博不欲杂守欲约不欲陋杂似博陋似约学者不可不察也  

博学二  

原论语子曰赐也女以予为多学而识之者与对曰然非与曰非也予一以贯之　増汉书曰张安世用善书给事尚书上行幸河东尝亡书三箧诏问莫能知惟安世识之具作其事后购求得书以相校无所遗失上竒其才擢为尚书令　拾遗记曰刘向校书天禄阁夜有老人着黄衣植青藜杖登阁而进见向暗中独坐诵书乃吹杖端烟燃因以相见说开辟以前向因受五行洪范之文恐辞说繁广忘之乃裂裳及绅以记其言至曙而去向请问姓名云我是太乙之精天帝闻卯金之子有博学者下而观焉乃出怀中竹牒有天文地圗之书以授之　又曰何休木讷多智三坟五典阴阳算术河洛谶纬及逺年古谚厯代圗籍莫不成诵门徒有问者则为注记而口不能说作左氏膏肓公羊废疾谷梁墨守谓之三关郑康成蜂起而攻之求学者不逺千里赢粮而至如细流之赴巨海京师谓康成为经神何休为学海　又曰任末河洛秘奥非正典籍所载皆注记于柱壁及园林树木慕好学者来辄写之时人谓任氏为经苑　后汉书曰许愼字叔重少博学经籍时人为之语曰五经无双许叔重　晋书曰裴頠博学稽古自少知名周弼见而叹曰頠若武库五兵纵横一时之杰也原又曰张华博览圗籍四海之内若指诸掌武帝尝  

问汉宫室制度及建章千门万戸华应对如流听者忘倦画地成圗左右属目帝甚异之时人比之子产　又曰束晢博学多闻初太康二年汲郡人盗发魏襄王墓或言安厘王冢得竹书数十车漆书皆科斗字文旣残阙不复诠次武帝以其书付秘书校缀次第寻考指归而以今文写之晢在著作得观竹书随疑分释皆有义证时有人于嵩髙山下得竹简一枚上两行科斗书莫有知者司空张华以问晳晳曰此汉明帝显节陵中防文也检验果然时人服其博识　増南齐书曰陆澄少好学博览无所不知行坐眠食手不释卷永平初领国子博士时尚书令王俭在尚书省出巾箱几案杂服饰令学士隶事事多者与之人人各得一两物澄后来更出诸人所不知事复各数条并夺物将去俭戏之曰陆公书防也　南史曰何宪博渉该通羣籍毕览天阁宝秘人间散逸无遗漏焉任昉刘沨共执秘阁四部书试问其所知自甲至丁书说一事并叙著作之体累日连夜莫见所遗　又曰傅昭终日端居以书记为乐虽老不衰博极古今世称为学府　梁书曰许懋永元中为国子博士号为经史笥　北史曰隋房晖逺明三礼春秋三传诗书周易兼善圗纬牛称为五经库　唐书曰虞世南为秘书监封永兴县子帝尝命写列女传于屏风于时无本世南暗疏之无一字谬帝每称其五絶一曰德行二曰忠直三曰博学四曰文词五曰书翰潜确书曰唐太宗尝出行有司请载副书以从上曰不湏虞世南在行秘书也　唐书曰李守素署天防府仓曹参军通氏姓学世号谱许敬宗曰仓曹此名岂雅目邪宜有以更之虞世南曰昔任彦升通经时称五经笥今以仓曹为人物志可乎　又曰谷那律淹识羣书褚遂良尝称为九经库　又曰殷践猷博学尤通氏族厯数医方贺知章尝号为五总谓千年五聚问无不知也　宋史曰邢昺太平兴国初举五经廷试日召升殿讲师比二卦又问以羣经发题太宗嘉其精博擢九经及第　又曰杜镐幼好学博闻强记太宗朝为崇文院检讨凡所检阅即戒书史云某事在某书某卷几行覆之一无差误每得异书多召问之镐必手疏本末以闻士大夫有所着撰多访以古事虽晚辈卑品请益应答无倦　又曰朱昂少与熊若谷邓洵美同学时有朱遵度好读书人号之为朱万卷目昂为小万卷元史曰侯均积学四十年羣经百氏无不淹贯旁通释老外典故其答诸生所问穷索极探如取诸箧笥虽方言古语世所未晓者莫不随问而答世咸服其博闻又曰虞集文宗时除奎章阁侍书学士帝方向用文学以集才博识无施不宜一时大典册咸出其手又曰集学虽博洽而究极本原研精探微心解神契其经纬弥纶之妙一寓诸文　李氏续藏书刘绘贻杨愼书曰仆观足下难以来呕心苦志摹文读经延捜百氏穷探古迹凿石辨剥泐破冢出遗忘有僻儒苦士白首蓬藋日自纂索所不能尽  

博学三  

原博学多闻　博览洽闻【`说苑孟子曰人知粪其田莫知粪其心粪田莫过利苖得粟粪心易行得其所欲何谓粪心博学多闻何谓易行一性止淫也　刘向集序曰向博览洽闻研综古今`】学无不窥　览无不见【`史记庄子尝为漆园吏其学无所不窥然其要本归于`】  

【`老子之言故其著书十余万言大抵率寓言也　汉书扬雄少而好学不为章句训诂通而已博览无所不见`】博览载籍　弥览载籍【`续汉书班固年九歳能属文诵诗赋及长遂博览载籍九`】  

【`流百家之言无不穷究所学无常师不为章句举大义而已　张华应难曰于微先生谓虚仪夫子曰今子虽弥览载籍积学于无用之地`】　博通百家　博极羣书【`王充博通众流百家之言详好学三　皇甫谧元晏春秋曰予尝恨不能请命于天延年累百博极羣书也`】　博通坟素博览圗籍【`郭泰别传泰早孤就学屈伯顔三年业毕博通坟素　下详张华博学二`】　荀  

淑博学　班斿博学【`荀淑博学而不为俗所非也　班斿博学有俊才与刘向校秘书上器其能`】　山川能说　祭祀能语【`诗传曰建能命田能施命器能诏使命能造升髙能赋师旅能誓山川能说丧纪能诔祭祀能语君子能此九者可谓有德音可以为大夫`】　苞含六艺　管综百氏【`王逸折武论曰苞含六艺游览百家　张超荐袁伯业曰袁遗苞罗载籍管综百氏`】　抗六典之崇奥　辨九籍之至言【`应玚赞德赋`】増学海　经苑【`何休任末并详博学二`】　书防　学府【`陆澄傅昭并详博学二`】　五经笥　九经库【`边孝先尝曰腹便便五经笥详经典总载　下谷那律详博学二`】　经史笥　人物志【`许懋李守素并详博学二`】　杜武库　朱万卷【`晋书杜预博学多通号曰杜武库言其无所不有也　下朱遵度详博学二`】　聚学为海画地成圗【`玉海章甫如星逢掖如云聚学为海淬词为锋　下张华详博学二`】　翺翔  

书圃　贯穿策冢【`司马相如上林赋修容乎礼园翺翔乎书圃　段成式书贯穿策冢穷综书嵓`】　事指诸掌　文载其腹【`晋书曰何劭博学善属文陈说近代事若指诸掌韩愈诗为人强记览过眼不再读伟哉羣圣文磊落载其腹`】　周合羣籍　博贯九经【`连丛子杨震问季彦曰吾闻临晋君异才博闻周合羣籍如世不归大儒何答曰所据者正故众人不能用耳　宋史判监李至上言国子博士杜镐直讲崔颐正孙奭皆苦心强学博贯九经问义质疑有所依据`】通贯六艺　博涉百家【`东汉张衡通贯六艺　北史李业兴博涉百家`】　披  

涉万卷　涵饫六经【`抱朴子云洪年五六始习孝经论语易但贪广览于中书曾披涉自正经诸史百家之言近将万卷　宋史陈仲微涵饫六经精研理致于诸子百家天文地理医卜释老之学靡不捜猎云`】　言泉百氏　腹笥九经【`详儒术一`】　博涉经传　富有文艺【`晋书成公绥幼而聪敏博涉经传词赋甚丽以天地之盛古人未之有赋遂为天地赋　宋张洎为翰林学士太宗尝谓近臣曰张洎富有文艺至今尚苦学江东士人之冠也甚见宠遇`】　探综圗纬　搜猎子史【`蔡邕郭有道碑文考览六经探综圗纬　名山藏王世贞异才博学横絶一世其所搜猎子史百氏皆以意镕链翕然为一家`】　博见强志　宏襟达识【`汉书刘向父子俱好古博见强志过絶于人　韩休苏颋集序疑绛老之年走朝有问卜晋侯之疾访史莫知莫不取揆宏襟询谋达识`】　包今统古　茹古含今【`柳宗元起废答曰腹溢儒书口盈宪章包今统古进退齐良　皇甫湜韩愈墓志茹古含今无有端倪`】　钩引贯穿　仰取俯拾【`柳文钩引贯穿举大包小　苏东坡诗学如富贵在博收仰取俯拾无遗筹`】　总揽罗络　博洽精通【`柳文言其学则皆总揽罗络横竖杂博天旋地缩神交错　元史齐履谦博洽精通自六经诸史天文地理礼乐律厯下至阴阳五行医药卜筮无不淹贯`】　学镜千古学该七录【`李白文学镜千古智周万殊　柳祭文艺六书学该七录`】　若吞云梦如探渊海【`唐崔廊子颐为豫章王侍读既去王重之不已遗书曰足下博闻强记视汉臣之三`】  

【`箧似涉山对梁相之五车若吞云梦　元史元明善以文学自尝问吴澄易诗书春秋奥义叹曰与吴先生言如探渊海详讲论二`】　详练朝典　増光国体【`宋史李淑真宗时授校书郎馆阁校勘淑警慧过人博习诸书详练朝廷典故凡有沿革帝多谘访焉　辽史髙勳谓穆宗曰李澣富于文学方今少有伦比若留掌词命可以増光国体`】　达竒辞　解奥义【`韩愈上李侍郎书竒辞奥防靡不通达　宋史蔡元定古书竒辞奥义人所不能晓者一过目辄解`】　言曲水　知荣光【`晋束晳传武帝问挚虞三日曲水之义虞对曰汉徐肇以三月初生三女至三日俱亡人以为怪乃招携之水滨洗祓遂因水以泛觞晳进曰虞不足以知臣请言之昔周公成洛邑因流水以泛酒故逸诗云羽觞随波流又秦昭王以三日置酒河曲见金人奉水心之剑曰令君制有西夏乃霸诸侯因此立为曲水自二汉相缘皆为盛集帝大恱　南齐书永明中天忽黄色照地众莫能解王摛云是荣光世祖大恱`】　知仙馆　对帝丘【`刘义庆世说嵩山北有大穴晋时有人误堕穴中见二人围碁局下有一杯对饮堕者告以饥渇碁者曰可饮此堕者饮之气力十倍碁者曰汝欲停此否堕者曰不愿碁者曰从此西行有天井但投身入井自当出若饥取井中物食之堕者如言可半年乃出自蜀中归洛下问张华华曰此仙馆也所饮者玉浆也所食者龙穴石髓也　唐书髙宗东封泰山以许敬宗领使次濮阳帝问窦德元此谓帝丘何也德元不能对敬宗曰昔帝颛顼始居此地以王天下故曰帝丘`】　女浴渭水　雉集唐宫【`益部耆旧传汉武时张寛为侍中从祀甘泉至渭桥有女子浴于渭水乳长七尺上怪问之女曰后第七车侍中知我所来时寛在第七车对曰天乳星主祭祀者齐戒不洁则女人星见　山堂肆考唐褚遂良贞观中为起居郎博涉文史时雉数集宫中帝问何祥也遂良曰昔秦文公时有二侲子化为雉雌鸣陈仓雄鸣南阳文公得其雌遂雄诸侯始为宝鸡祠汉光武得其雄起南阳有四海陛下本封秦故雌雄并见以告明德帝恱曰人之立身不可无学遂良所谓多识君子哉`】　遗火珠经　祭白马祠【`汉遗史武帝元狩中有日者奏太乙星不见帝召问东方朔朔奏曰是星不见则游于世为居民福寿是月果有会稽太守奏海中有人丫角面如玉色美髭髯而腰蔽叶乘一叶红莲约长丈余偃卧其中手持一黄书自东海浮来遗其黄书飘至亭侧进于帝帝令朔验之曰此上界火珠经也或曰连珠　宋史尹拙博通经史周世宗北征命翰林学士为文祭白马祠不知所出遂访于拙拙厯举郡国祠白马者以十数当时服其该博`】青州世子　蓝田玉人【`山堂肆考宋孝武时青州人尝发古冢有铭云青州世子`】  

【`东海女郎帝问学士鲍照徐爰苏宝生皆不能悉贾希镜对曰此是司马越女嫁茍晞儿检访果然　隋书崔赜大业四年从驾汾阳宫次河阳鎭蓝田令王昙于蓝田山得一玉人长三尺四寸着大领衣冠帻奏之诏问羣臣莫识赜曰汉文以前未有冠帻即是汉文以来制作臣见魏大司农卢元明撰嵩山庙记曰有神人以玉为形像长数寸或出或隐出则令世延长`】　出洞冥记　出渤海记【`唐上官仪应诏诗中用影娥池学士无解其事者祭酒令狐德棻召张柬之等十余人求出处柬之对曰洞冥记汉武于望鹤台西起俯月台台下穿影娥池每登台眺月影入池中如仙人乘舟笑弄月影因名亦曰眺蟾台德棻叹其博宋王贻孙溥之子太祖尝问赵普拜礼何以男子跪妇人不跪礼官无有知者贻孙曰古诗云长跪问故夫`】  

【`即妇人亦跪也唐天后朝始拜而不跪普问其所出对曰出太和中幽州从事张建章渤海记盖王溥尝藏书万卷贻孙徧览之故博雅如此`】　背诵仪礼　连书道符【`宋张端公伯玉范文正公客也名重当世有一士人颇强记自谒端公雄辩风生端公畧不为动以手指其室中四柜书曰吾衰病不如昔所能记忆者独此耳君试自探一卷来吾为子诵之士人即柜中偶探得仪礼端公语士人君宜自举其首士人如其言端公琅然背诵士人骇服　元道士张伯雨号句曲外史初谒虞集集不与言儒者事只问道家典故伯雨畧相酧对或不能详复问伯雨能作几家符篆伯雨对不能集曰集试书之以质是否连书七十二家伯雨叹服辄下拜曰眞吾师也`】　知参汾之神　言汤尹之状【`左传晋平公有疾郑伯使公孙侨如晋聘且问疾叔向曰寡君之疾病卜人曰实沈台骀为崇敢问此何神也子产曰昔髙辛氏有季子曰实沈迁于大夏主参以服事夏商其李世曰唐叔成王灭唐而封大叔故参为晋星则实沈参神也昔金天氏有裔子曰昧为元冥师生允格台骀能业其官宣汾洮障大泽以处太原帝用嘉之封诸汾川今晋主汾而灭之则台骀汾神也抑此二者不及君身晋侯闻之曰博物君子也　晏子云景公举兵将伐宋师过泰山梦见二丈夫立而怒甚公恐觉辟门召占梦者至公曰今夕吾梦二丈夫立而怒吾犹识其状识其声占梦者曰泰山之神怒也明日晏子朝见公告之对曰是宋之先汤与伊尹也婴请言汤伊尹之状汤质晳而长顔以髯兊上丰下倨身而扬声伊尹黒而短蓬而髯丰上兊下偻身而下声公曰然是已今若何晏子曰请散师以平宋`】　知绛人之年　辨钟山之铭【`左传晋悼夫人食舆人之城杞者绛县人或年长矣无子而往与于食有与疑年使之年曰臣小人也不知纪年臣生之岁正月甲子朔四百有四十五甲子矣其季于今三之一也吏走问诸朝师旷曰鲁叔仲惠伯会郤成子于承筐之岁也七十三年矣史赵曰亥有二首六身下二如身是其日数也士文伯曰然则二万六千六百有六旬也杜注云亥字二画在上并三人为身如算之六　唐书郑钦说传梁任昉大同四年七月于钟山得铭曰言土蓍言水甸服黄钟启灵址瘗在三上庚堕遇七中巳六千三百浃辰交二丸重三四百圯当时莫能辨者因戒诸子世世访人五世孙升之写以授郑钦说说行三十里悟曰甸服五百也黄钟十一也由大同四年却数汉建武四年凡五百一十一年葬以三月十日庚寅三上庚也圯以七月十二日己巳七中巳也浃辰十二也建武四年三月至大同四年七月六千三百一十二月月一交故曰六千三百浃辰交二九十八也重三六也建武四年三月十日距大同四年七月十二日十八万六千四百日故曰二九重三四百圯升之大惊`】　通三礼三传　论三桓七穆【`南史沈文阿博采先儒异同自为义疏通三礼三传　唐书崔日用自言明左氏春秋诸侯官族他日学士大集日用问武平一曰鲁三桓郑七穆奈何答曰庆父叔牙季友桓三子也孟孙至彘凡九世叔孙舒季孙肥凡八世郑穆公十一子子然及二子孔三族亡子羽不为卿故称七穆子罕子驷子良子国子游子印子丰也一坐惊服`】　识尚书逸篇　识竹简古书【`南史刘显博涉多通任昉尝得一篇缺简文字零落示诸人莫能识者显见云是古文尚书所删逸篇昉检周书果如其说　襄阳人开古冢得玉镜及竹简古书字不可识江淹以科斗字推之则周宣王之前也简殆如新`】　兼陈农所未究　综河间所未辑【`任昉齐竟陵王行状天才博瞻学综该明至若曲台之礼九师之易乐分龙赵诗析齐韩陈农所未究河间所未辑有一于此罔不兼综者`】　望衢罕窥其术　观海莫际其澜【`任昉王文宪集序曰宏览载籍博游才义金版玉匮之书海上名山之防沈郁澹雅之思离坚合异之谈莫不总制清衷逓为心极`】　惟取王佐之畧　宜居师范之【`宋史王当幼好学博览古今惟取王佐大畧元史陈旅笃志于学于书无所不读咸以为旅博学多闻宜居师范之以荐除国子助教`】　究诸子之本原　极百氏之津涯【`性理张氏曰尧夫于书无所不读诸子百家之学皆究其本原而释老技术之说一无所惑其志　元史韩性博综羣籍自经史至诸子百氏靡不极其津涯究其根柢`】  

博学四  

増多闻可以为辅【`国语晋文公使赵衰为卿辞曰栾枝贞愼先轸有谋胥臣多闻皆可以为辅臣弗若也`】　原读三坟五典八索九丘【`左史倚相详史`】　于学为博物【`家语夫子曰子产于民为惠主于学为博物吾以兄事之`】　孔子博学【`论语郑注曰美孔子博学不成一名案抱朴子云孔子闻商羊而成浩瀁访鸟砮而洽东肃谘萍实而言色味讯士狗而识坟羊披灵宝而知山隐因折俎而说专车瞻离毕而分隂阳之候由螽斯而觉闰余之错何神之有学而已矣`】増史辨三豕【`家语卜商反卫见读史志者云晋师伐秦三豕渡河子夏曰非也己亥耳读史`】  

【`志者问诸晋史果曰己亥于是衞以子夏为圣`】　原邹子博识【`邹衍别传曰邹子博识善叙事有禹益之鸿才`】　博学通明【`又曰衍博学通明才髙志大当世无其`】　増若齐王食鸡【`吕氏春秋善学者若齐王之食鸡必食其距数千而后足又余知古书勤逾抱犬博拟食鸡`】登诸朝【`史记儒林传序详延天下方正博闻之士咸登诸朝`】　博雅君子【`孔安国尚书序若好古博雅君子与我同志亦所不隐`】　原扬雄观书石渠【`详好学`】　学之渊府【`典论曰北海郑康成学之渊府`】　贾逵通五家谷梁【`详儒术`】　博通古今【`刘实详好学`】　増参议礼乐【`后汉书董钧博通古今永平中为博士时草创五郊祭祀及宗庙礼乐威仪章服辄令钧参议多见从用当世称为通儒`】　书仓【`拾遗记曹曽鲁人也天下名书上古以来文篆讹落者曽皆刋正垂万余卷世乱曽虑先文湮没乃积石为仓以藏书故谓曹氏为书仓`】原学无所遗【`典论曰今之文人鲁国孔融广陵陈琳山阳王粲北海徐干陈留阮瑀汝南应`】  

【`玚东平刘桢斯七子者于学无所遗于辞无所假`】　钟鸣知山毁【`异苑魏时殿前钟大鸣众皆震骇张华云此蜀山毁故钟鸣应之蜀都寻上事如华言`】　増青箱王氏学【`山堂肆考南宋王淮之自曽祖彪之祖父临之约之家世相传并识江左旧事缄之青箱世谓之青箱王氏学`】　夺团扇【`南史王摛以博学见知齐尚书令王俭尝使宾客隶事多者赏之探索多穷惟何宪为胜乃赏以五花簟白团扇宪坐簟执扇意气甚自得摛后至俭以所隶示之曰卿能夺之不摛操笔便成事旣奥僻辞亦华美举坐击赏俭命左右抽宪簟摛手自掣取扇登车而去俭笑曰所谓大力者之而趋`】　班马复生【`又崔慰祖好学聚书至数万卷与刘孝标皆以硕学被徴国子祭酒沈约吏部郎谢朓尝与吏部省中宾客俱集各问慰祖地理中所不悉十余事慰祖口吃无华辞而酧据精悉一座称服朓叹曰班马复生何以过此`】　抵掌可述【`任昉为萧扬州作荐士表曰王僧孺笔耕为养佣书成学至乃集萤映雪编蒲缉柳先言往行人物雅俗甘泉遗仪南宫故事画地成圗抵掌可述`】　年少不亷【`梁书朱异折节从师遍治五经涉猎文史兼通杂艺年二十诣都尚书令沈约面试之因戏曰卿年少何乃不亷异未达约曰天下惟有文义棋书卿一时将去可谓不亷也`】　刘石经【`北史刘芳为太子庶子王肃自建邺来奔芳与肃论礼肃叹曰此非刘石经邪昔汉世造三字石经于太学学者文字不正多往质焉芳音义明辩疑者皆往询访故时人号为刘石经`】　诵义疏始末【`又房晖逺世传儒学隋文帝受禅令国子生通一经者并悉荐举旣防问讫博士不能时定臧否祭酒元善因令晖逺考定之晖逺览笔便下初无凝滞或有不服者晖逺问其所传义疏辄为始末诵之然后出其所短自是无敢饰非者诸儒推其通博擢为国子博士`】裴子野许可【`孔帖萧颖士言裴子野尝著书其所许可当世者孔述睿之博学而已`】  

欲知古事问仲舒【`山堂肆考唐髙仲舒博通典籍与崔琳同为中书舍人宋璟为相以古事问仲舒今事问琳姚崇亦尝欲以古事问仲舒今事问齐澣`】　集贤有人【`又唐乂博学强记有史才贞元中为起居舍人帝尝登凌烟阁视左壁頽剥字多漫缺召乂问之对曰此圣厯中侍臣圗讃也口诵不失一字防召问神策军建置本末又条据甚详宰相髙郢郑珣瑜叹曰集贤有人哉明日诏兼判集贤院事`】　捜抉诸史百子【`文粹李汉韩文公集序诸史百子皆捜抉无隐`】　书簏【`唐李善邕之父也淹贯古今然不能属文故时号书簏为文注`】　李书楼【`唐书李磎昭宗朝为宰相磎自在台省聚书至多手不释卷时人号曰李书楼`】　柳箧子【`职官分纪唐柳璨迁左拾遗公卿朝野托为笺奏时誉日洽以其博目为柳箧子`】　知蜀年号【`山堂肆考初宋太祖将改元谕宰相曰年号湏择前代所未有者及蜀平蜀宫人入内宋主见其镜背有识干徳四年铸者召窦仪问之仪对曰此必蜀物蜀主王衍尝有此号宋主大恱曰宰相湏用读书人由是益重儒者按此时正太祖干德四年故上怪而问之`】　疏入閤事【`宋史刘敞字原父在词掖有立马挥九制之才欧阳文忠公尝折简问入閤之礼起于何年閤是何殿开延英起于何年五日一起居遂废正衙不坐起于何年公方与客对食就坐中疏入閤事详尽无遗欧公大惊曰原父博学不可及也`】　撑肠拄腹【`东坡诗撑肠拄腹文字五千卷`】　制作就正【`宋史苏颂博学自书契以来经史九流百家之说至于圗纬律吕星官算法山经本草无所不通尤明典故喜为人言亹亹不絶朝廷有所制作必就而正焉徽宗时进太子太保爵赵郡公`】博闻洽识【`山堂肆考袁伯长学士博闻洽识江左絶伦尝语张伯雨曰宋东都典故能以岁记`】  

【`之渡江以后事能以月记之`】　约之至精【`元史黄溍之学博极天下之书而约之于至精`】星辨注张【`李氏续藏书杨愼字用修正德间上阅文献通考天文星名有注张内閤取秘书通考又作汪张中使下问钦天监及翰林馆中皆莫知为何星也愼曰注张柳星也厯引周礼史记汉书以复`】不减苏颂【`又曰嘉靖初给事张翀上言时政有矞宇嵬琐之语上问之内阁杨愼适在馆中即取荀子非十二子篇以复敬所蒋公喜曰用修之博何减古之苏颂乎`】  

幼学一  

原内则曰子能食食教以右手能言男唯女俞男鞶革女鞶丝六年教之数与方名七年男女不同席不共食八年出入门戸及即席饮食必后长者始教之让九年教之数日十年出就外傅居宿于外学书计衣不帛襦袴礼帅初朝夕学幼仪请肄简谅十有三年学乐诵诗舞勺成童舞象学射御　学记曰大学始教皮弁祭菜示敬道也宵雅肄三【`当祭菜时歌鹿鸣四牡皇皇者华而肄习之`】官其始也入学鼓箧孙其业也夏楚二物收其威也未卜禘不视学游其志也时观而弗语存其心也幼者听而弗问学不躐等也　増论语子曰弟子入则孝出则弟谨而信泛爱众而亲仁行有余力则以学文　孟子曰夫人幼而学之壮而欲行之　小学总论程子曰古之人自能食能言而教之是故小学之法以豫为先盖人之幼也知思未有所主则当以格言至论日陈于前使盈耳充腹久自安习若固有之者后虽有谗说摇惑不能入也又陈北溪曰程子说主敬工夫可以补小学之阙盖  

主敬可以收放心而立大本大本旣立然后大学工夫循序而进无往不通　小学杨文公家训曰童稚之学不止记诵养其良知良能当以先入之言为主　又陈忠肃公曰幼学之士先要分别人品之上下何者是圣贤所为之事何者是下愚所为之事向善背恶去彼取此此幼学所当先也　又吕东莱曰教小儿先教以恭谨不轻忽不躐等读书乃余事　朱子小学句读曰古者小学教人以洒埽应对进退之节爱亲敬长隆师亲友之道皆所以为修身齐家治国平天下之本而必使其讲而习之于幼穉之时欲其习与智长化与心成而无捍格不胜之患也　又小学题辞曰惟圣斯恻建学立师以培其根以达其支　许鲁斋小学大义曰朱文公以孔门圣贤为教为学之遗意参以曲礼少仪弟子职诸篇辑为小学之书其纲目有三立教明伦敬身次稽古以实前篇立教明伦敬身之言其外篇嘉言善行亦不过立教明伦敬身也合内外而观之则小学之规模节目无所不备矣  

幼学二  

原学乐　诵诗【`并详幼学一`】　克岐克嶷　能食能言【`岐嶷言幼有所知　下详幼学一`】　未能薪　已知释菜【`庶人之子幼曰未能薪　释菜示敬道也`】　年始佩觿　心在鼓箧　佩韘之幼　带经之勤　当竹马之年　就杏坛之列　始勤蚁垤之功永咏鹿鸣之什【`详幼学一`】　互乡之童始闻洁已　扬氏  

之子终见参元【`扬子吾家童乌九岁与我参元　以上白帖`】　増常视毋诳所见皆善【`曲礼幼子常视毋诳立必正方不倾听小学程子曰古人自幼学耳目游处所见`】  

【`皆善至长而不见异物故易以成就`】　朝益暮习　日开月益【`管子弟子职曰先生施教弟子是则温恭自虚所受是极见善从之闻义则服温恭孝弟毋骄恃力志毋虚邪行必正直游居有常必就有德顔色整齐中心必式夙兴夜寐衣带必饰朝益暮习小心翼翼一此不懈是谓学则　山堂肆考宋綦崇礼幼而颖迈不好戏弄读书学文日开月益俦辈莫敢望`】　舞勺舞象　学书学劒【`上详幼学一　汉书东方朔曰臣少失父母长养兄嫂十三学书三冬文史足用十五学击劒`】　愿供洒埽　方对圣贤【`山堂肆考东汉陈国童子魏照请于郭泰曰经师易遇人师难逢愿在左右供给洒埽　又唐狄仁杰为儿时门下有被害者吏就诘众争辨对仁杰诵书不置吏让之曰黄卷中方与圣贤对何暇偶俗吏语也`】　渐先王教　有成人风【`晋太傅司马越与阮瞻书曰礼年八岁出就外傅明始可以加师训之责十年曰幼学明可以渐先王之教也　孔帖苏诜子震以荫补千牛十余岁强学有成人风颋曰吾家有子`】　有栋梁气　游翰墨塲【`宋书王俭幼笃学手不释卷袁粲见之曰栝柏豫章小已有栋梁气矣　山堂肆考杜甫诗往昔十四五出游翰墨塲`】不观龙　不啖鹿【`唐书褚无量幼受经于沈子正曹福刻意坟典家滨临平湖有龙出`】  

【`人皆走观无量尚幼读书若不闻众异之　又裴休方儿童时兄弟偕隐家墅昼讲经夜著书终年不出戸有馈鹿者诸生共荐之休不食曰疏食犹不足今以啖后何以继`】　持凿破心　画沙成卦【`唐书尹知章少虽学未甚通解忽梦人持巨凿破其心内若剂焉志思开彻徧明六经　宋史朱熹幼颖悟尝从羣儿戏沙上独端坐以指画沙视之八卦也`】　幼教忠孝　先理训诂【`性理朱子曰南轩张公生有异质忠献爱之自其幼学而所以教者莫非忠孝仁义之实　小学总论吕东莱曰后生小儿学问先理防尔雅训诂等文字然后可以语上`】　书札丧志　说文有功【`小学程明道曰子弟凡百翫好皆夺志至于书札亦自丧志　名山藏杨愼曰后汉许叔重著书文十四篇咸宗古人不杂臆见可谓有功小学`】  

幼学三  

原十年曰幼【`人生十年曰幼学`】　十五而志【`吾十有五而志于学`】　就师之童【`鲁昭公曰子旣生不免水火母之罪也成童不就师父之罪也`】　书计之事【`食货志里胥令余子在序室未任役使者八岁入小学学六甲五方书计之事以知室家长幼之节`】　増以学愈愚【`刘向教学篇夫幼者必愚愚者妄行不能保身孟子曰人皆知以食愈饥莫知以学愈愚`】　结发事师【`汉书梁丘贺荐施讐结发事师数十年师古注曰言从结发为童丱即从师学着其早也`】先入者为之主【`晁氏家语王荆公教元泽求馆宾湏博学善士或谓发防何必尔公曰先入者为之主`】　教以礼【`性理程明道曰古人自幼入小学便教以礼及长自然在规矩之中`】　教以事【`小学朱子曰古者初年入小学只是教之以事如礼乐射御书数及孝弟忠信之事自入大学然后教之以礼如致知格物及所以为忠信孝弟者`】  

从学一  

原北面　东家【`应劭造郑康成曰故太守应仲逺北面称弟子如何康成叹曰仲尼之门考以四科回赐之徒不称官阀劭大慙　魏邴原欲游学诣孙崧崧曰君乡里郑君学览古今博闻多识而君舍之履千里所谓以郑为东家丘者也原曰人各有志或登山采玉或入海求珠岂可谓登山者不知海之深也先生谓仆以郑为东家丘亦以仆为西家愚人崧辞谢之案家语鲁人不识孔子圣人曰彼东家丘者我知之矣`】鼓箧　负笈【`学记入学鼔箧孙其业也　后汉李固父郃为司徒固改易姓名策杖驱驴负`】  

【`笈追师`】　善问　实归【`学记善问者如攻坚木先其易者后其节目及其久也相说以解不善问者反此　庄子季常问于仲尼曰王骀兀者也从之游者与夫子中分鲁立不教坐不议虚而往实而归固有不言之教无形而心成者耶`】　就马融　从董遇【`范丹为小吏耻之乃遁去就马融学　有从董遇学者曰必先读百遍其义自见`】　家为发丧　吏录犯夜【`后汉赵伟耻于厮役遂弃车马诣资中杜抚授书二十年絶问家为发丧制服伟后乃归　晋王承为东海吏录一犯夜人来云从师不觉日暮承曰鞭挞寗越以立威名恐非正化之本遣吏送归家`】　増周公学乎虢叔　仲尼学乎老聃【`上出韩诗外传　又杨子曰仲尼皇皇注曽子问曰吾闻诸老聃学礼也`】　虽离不反　所至乐从【`学记安其学而亲其师乐其友而信其道是以虽离师辅而不反也　元史许衡善教其言喣喣虽与童子语如恐伤之故所至无贵贱贤不肖皆乐从之`】　三年不读　十反愈恭【`刘向说苑公明宣学于曽子三年不读书曽子曰宣而居参之门三年不学何也对曰宣见夫子居宫庭亲在叱咤之声未尝至于犬马宣说之学而未能宣见夫子之应宾客恭俭而不懈惰宣说之学而未能宣见夫子之居朝廷严临下而不毁伤宣说之学而未能宣安敢不学　宋史崇宁初范致虚攻程颐为邪说尽逐学徒马伸任西京法曹欲依颐门以学因张绎求见十反愈恭颐固辞之伸欲休官而来颐叹其有志进之`】　祛衣往受　舍职以从【`韩诗外传孟尝君请学于闵子使车往迎之闵子曰礼有来学无往教于是孟尝君祛衣往受业　文中子魏相篇子之韩城自龙门关先济贾琼程元后关吏仇璋止之曰先济者为谁程元曰是王通者也贾琼曰吾二人师之而不能去也仇璋曰夫杖一德乗五帝扶三才控六艺吾安得后而不往哉遂舍职从于韩城`】　市宅其傍　接迹于道【`后汉书张覇博览五经诸生孙林刘固段着等并慕之各市宅其傍以就学焉　白帖阳城逺近慕其行来学者迹接于道`】　执经垄畔　讲学墓庐【`后汉书孙期少为诸生通京氏易古文尚书家贫事母至孝牧豕于大泽中以奉养焉逺人从其学者皆执经垄畔以追之　宋史黄干丁母忧学者从之讲学于墓庐甚众`】　命子往受　白母即行【`宋史周敦颐掾南安时程珦通判军事视其气貎非常人与语知其为学知道因与为友使二子颢颐往受业焉　又黄干往见刘清之清之命受业朱熹干乃以白母即日行`】　欣往扶沟　礼见上蔡【`性理杨山曰明道知扶沟县兄弟方以倡明道学为己任设庠序聚邑人子弟教之召游定夫来职学事定夫欣然往从之　又朱子曰上蔡最得明道教人之纲领尝宰应城胡文定以典学使者行部过之不敢问以职事顾因介绍请以弟子礼见入门见吏卒檀立庭中如土木偶人肃然起敬遂禀学焉`】来安乐窝　步终南山【`性理吕氏家塾记邵尧夫安贫乐道所居寝息处为安乐窝宋史髙弁弱冠徒步从种放学于终南山`】　属事三人　徒步千里【`宋史朱熹父松病亟尝属熹曰籍溪胡原仲白水刘致中屏山刘彦冲三人学有渊源吾所敬畏吾即死汝往事之而惟其言之听　性理黄勉斋曰李延平于朱韦斋为同门友元晦归自同安不逺数千里徒步往从之`】　屐蹑山中　履满戸外【`元史吴澄崇仁人退归于家郡邑之所经由士大夫皆迎请执业而四方之士不惮数千里蹑屐负笈来学山中者常不下千数百人　名山藏丁玑镇江人四方从学履满戸外`】负书　挟策【`宋史魏了翁湖湘江浙之士不逺千里负书从学详儒术三　元史虞集除国子助教即以师道自任诸生视其退每挟策趋门下卒业他馆生多相率诣集请益`】　易东　道南【`汉书丁寛梁人梁项生从田何受易时寛为项生从者读易精敏材过项生遂事何学成东归何谓门人曰易以东矣　性理陈渊曰明道在颍昌时山因往从学明道甚喜每言曰杨君最防得容易及归送之出门谓坐客曰吾道南矣`】　问竒字　授文石【`载酒问竒字见韵瑞西京杂记五鹿充宗受学于成子成子少时尝有人授以文石大如燕卵成子吞之遂为通儒后成子病吐出文石以授充宗又为名学`】　雁行防立　麋至集【`贾谊劝学篇昔者南荣跦歩涉山川蚠冒楚棘旣遇老聃噩若慈父雁行避景防立弛进而后敢问　名山藏王守仁天资髙迈随问而答无不响应四方及门麋至麕集听讲之后莫不畅豁欣快`】　从受章句　悉去诗赋【`后汉书钟兴少从少府丁恭受严氏春秋光武召见问以经义应对甚明帝善之诏令定春秋章句授皇太子又使宗室诸侯从兴受章句　名山藏薛瑄年十二能诗赋从父贞为元氏教谕永嘉徐怀玉髙密魏希文济南王素亨海宁李大亨范汝舟皆元旧儒谪戍玉田贞礼为瑄师于是豁然大悟悉去其诗赋而从讲伊洛之学`】　慕如饥渇　身自炊爨【`元史胡长孺一时学者慕之有如饥渇之于饮食　北史刁冲十三而孤志学他方于时学制诸生悉日值监防冲虽有仆隶不令代已身自炊爨`】　能守师说　不事举业【`宋史吕大钧从张载学能守其师说而践履之载每叹其勇为不可及　金史元好问年十有四从陵川郝晋卿学不事举业淹贯经传百家六年而业成`】　鬻田走问　执诗为贽【`宋史罗从彦尝从杨时讲易至干九四爻云伊川说甚善鬻田走涪见颐问之颐反覆以告从彦谢曰闻之山具是矣　名山藏王艮闻王守仁良知之学即走诣守仁服古冠服执木简以二诗为防及闻其论格物致知之旨恍然有悟乃拜为弟子`】　惊汗浃背　积诚若缕【`宋史罗从彦为惠州博罗县主簿闻杨时得程氏学慕之及时为萧山令遂徒步往学焉初见时三日即惊汗浃背曰不至是几虚过一生矣　续藏书董萝石澐年六十有八矣闻王文成讲学山中访之文成与之语连日夜萝石退谓何生秦曰今吾闻夫子良知之说而忽若大寐之得醒吾将北面夫子而终身焉秦入以请于文成文成曰齿长于我矣茍吾言之见信奚必北面而后为礼乎萝石闻之曰夫子殆以予诚之未积欤辞归两月持一缣而来谓秦曰此吾老妻之所织也吾之诚积若此缕矣夫子其许我乎秦入以请阳明子固辞不获则许之以师友之间`】　涉江浮海　云拥星罗【`名山藏李承箕字世卿从白沙受学于陈献章涉江浮海水陆万里往见者四　又邹守益字谦之绛帷一启云拥星罗`】　不在弟子之列许以师友之间【`宋史蔡元定闻朱熹名往师之熹扣其学大惊曰此吾老友也不当在弟子列遂与对榻讲论诸经奥义每至使分　下详积诚若缕注`】  

从学二  

原邯郸步【`庄子寿陵余子学步邯郸失其故步匍匐而归`】　青蓝寒水【`荀子青取于蓝而青于蓝冰水为之而寒于水`】　増砥砺之旁多顽钝【`刘向说苑东郭子惠问于子贡曰夫子之门何其杂也子贡曰夫櫽括之旁多枉木良医之门多疾人砥砺之旁多顽钝夫子修道以俟天下来者不止是以杂也`】　顔苦孔之卓【`扬子或曰使我纡朱懐金其乐不可量也曰纡朱怀金之乐不如顔氏子之乐顔不孔虽得天下不足以为乐然亦有苦乎曰顔苦孔之卓也`】　十人从受【`汉书曰蔡千秋受荣广谷梁春秋时为郎召见上善其说擢为谏大夫给事中后左迁平陵令复求能为谷梁者莫及千秋上愍其学且絶乃以千秋为郎中户将郎十人从受`】　卒业【`又施讐沛人也讐为童子从田王孙受易后讐徙长陵田王孙为博士复从卒业`】　所居成市【`后汉书曰张楷字公超隐居农山中学者随之所居成市后华阴山南遂有公超市`】　门成都市【`南齐沈麟士隐吴差山讲经教授从学之士数十百人各营室宇依止其侧时人语曰吴差山中有贤士开门教授成都市`】诣大儒受业【`北史李以乡里无可师者遂诣大儒徐遵明受业门下五年称髙弟`】　太学至不能容【`宋史胡瑗旣居太学其徒益众太学至不能容取学宫旁处之`】　坐春风【`朱子语录朱光庭见程明道先生于汝州归语人曰在春风中坐了一月`】　立雪【`又游酢杨时见程伊川先生一日先生坐而瞑目二子侍立不敢去久之乃顾曰二子尚在此乎退则门外雪深尺余矣`】　才士纳命【`宋史蔡元定至舂陵逺近来学者日众州士子莫不趋席下以听讲说有名士挟才简傲非笑前修者亦心服谒拜执弟子礼甚恭人为之语曰初不敬今纳命`】　事之益恭【`宋史李之才师河南穆修修性庄严寡合虽之才亦频在诃怒中之才事之益谦卒能受易`】　不惮百舍【`元史许谦延祐初居东阳八华山学者翕然从之寻开门讲学逺而幽冀齐鲁近而荆扬吴越皆不惮百舍来受业焉`】　斸地编篱【`名山藏陈献章受学吴与弼与弼师道尊严献章为斸地编篱研墨捧茶`】轩阁而居之【`名山藏王守仁正德初谪龙塲驿丞龙塲在南夷万山中无所得书日坐石穴中黙记旧读随手录之意有所得辄为训释期有七月五经之旨畧备龙塲人则恱守仁相与伐木轩阁而居之学士稍稍来集`】  

从学三  

増诗宋石介同张洞李温受业富春先生诗曰凤凰飞来众鸟随神龙游处羣鱼嬉道可服兮身可屈恂恂如在汾河  

同学一  

原割席　遗缣【`管宁与华歆割席分坐详好学三　王丹子有同门生遭丧请吊丹挞之令遗缣而已`】　事谷　学老龙【`苏秦张仪俱事谷先生庄子妸荷甘与神农俱学于老龙吉神农隐几阖戸昼瞑妸荷甘日中奓戸而入曰老龙死矣神农拥杖而起嚗然放杖而笑曰天知予僻陋漫訑故弃予而死`】　孙膑厐涓　汉宣彭祖【`史记孙膑厐涓俱学兵法事魏惠王为将军涓以能不及膑以法断其两足膑之齐后伐魏杀涓　汉宣帝张彭祖同席研书详砚二`】　并立则乐　相下不厌【`并礼记儒行详儒术一`】　逊友视志　敬业乐羣【`并见白帖`】　离羣索居　独学寡闻【`上见白帖　学记独学而无友则孤陋而寡闻`】　増严顔　游杨【`严彭祖顔安乐详儒术三颛门注　游酢杨时详从学二立雪注`】　同师　同业【`史记儒林传申公游学长安与刘郢同师己而郢为楚王令申公傅其太子戊戊不好学疾申公　梁书卞华幼孤贫好学旣长徧治五经与平原明山宾防稽贺玚同业友善`】让同门生　重同门友【`后汉书桓荣拜议郎每朝防辄令荣于公卿前敷奏经书帝称善防欧阳博士缺帝欲用荣荣让曰臣经术浅薄不如同门生郎中彭闳扬州从事臯帝曰俞往汝谐因拜荣为博士引闳为议郎　宋史朱松与李侗为同门友雅重侗遣子熹从学熹卒得其业`】　与弟受业　与兄受学【`晋书徐苗与弟贾就博士宋钧受业遂为儒宗作五经同异评　唐书虞世南性沉静寡欲与兄世基同受学于吴顾野王余十年精思不懈至累旬不盥栉`】　偕隐家墅同隐山林【`上裴休兄弟详幼学二　下崔从与仲兄详好学三`】　五人励志  

四友讲学【`旧史张知謇与兄弟五人励志读书皆以明经擢第　宋史冯元与乐安孙质吴陆参谯夏侯圭善羣居讲学或达旦不寝号四友`】　为歌诗相唱和　以道义相切磨【`宋史欧阳修与梅尧臣游为歌诗相唱和遂以文章名冠天下　又袁燮孝宗时初入太学陆九龄为学录同里沈涣杨简舒璘亦皆在学以道义相切磨`】  

同学二  

増相观而善【`学记相观而善之谓摩`】　原朋来逺方【`论语`】　增合堂同席【`庄子曰申徒嘉兀者也而与郑子产同师于伯昏无人与合堂同席而坐`】　同砚席【`世说曹爽与魏明帝少同砚席`】　三贤志同【`文粹隋大业间房公李公魏公同师文中子司空圗賛曰三贤志同夙尚儒风以植公忠出遇太宗`】　同舍白衣御史【`宋何羣嗜古学喜激扬论议石介因馆羣于其家使弟子推以为学长羣与人言未尝下意曲从同舍目为白衣御史`】　伯仲自相师友【`名山藏李承箕成化中与其兄承芳同占湖藩乡书久之承芳登进士官大理承箕独从白沙受学久之承芳谢归大理相与日聚黄公台更唱迭和伯仲间自相师友`】  

废学一【`不学附`】  

原学校废　诗书焚【`诗青青子衿悠悠我心佻兮达兮在城阙兮刺学校废也　史记秦始皇三十四年令天下敢有藏诗书百家语者悉诣守尉杂烧之有敢偶语诗书者弃市以古非今者族吏知不举者与同罪`】　贤儒皆坑　博士倚席【`古文竒字云始皇三十五年拜诸生七百人为郎密使人上书曰骊山硎谷中有冬实诏诸生往视之预为伏机诸生方进谷因发机从上投之以土一时贤儒皆坑死谷中　后汉书儒林传序自安帝览政薄于艺文博士倚席不讲朋友相视怠散学舍頽敝鞠为园蔬牧儿荛竖至于薪刈其下`】　増经籍道息　弦歌音絶【`孔安国尚书序书定五十八篇旣毕防国有巫蛊事经籍道息　北史儒林传序因魏氏丧乱属朱残酷文章咸荡礼乐同奔弦歌之音且絶爼豆之容将尽`】　宪章弛废　学庐圯废【`晋书儒林传序有晋莫不崇饰华竞祖述虚元遂使宪章弛废名教頽毁孔帖刘禹锡尝叹天下学校废奏记宰相曰室庐圯废生徒衰少非学官不振病无赀以约也`】　后生废艺　寒族替业【`梁书儒林传序宋齐乡里莫或开馆公卿罕通经术后生孤陋拥经而无所讲习三德六艺其废久矣　孔帖韦嗣立上书极陈永淳后庠序隳散胄子衰缺儒学之官轻章句之弛贵阀后生以徼幸升寒族平流以替业去陛下诚下明诏追三馆生徒敕王公以下子弟一入大学尊师尚儒发扬劝奬然后审畀铨总各程所能则官无旷民乐业矣`】　官乏通经　生无修业【`孔帖刘蕡策生徒惰业由学校之官废者盖国家贵其禄而贱其能先其事而后其行故庶官乏通经之学诸生无修业之心矣`】　鸣鸟蔑闻学徒尽逐【`任昉撰防秀才文惰游废业十室而九鸣鸟蔑闻子衿不作　宋史马伸传徽宗崇宁初范致虚攻程颐为邪说下河南府尽逐学徒`】　一饱絶谷　一蹪辍足【`淮南子儒有邪辟者而先王之道不废何也其行之者多也今以为学者之有过而非学者是以一饱之故絶谷不食以一蹪之故辍足不行惑也`】　杜塞余道　絶灭微学【`汉书刘歆移书太常博士有曰深闭固距而不肯试猥以不诵絶之欲以杜塞余道絶灭微学非所望士君子也`】　原怀居舍业【`士而怀居不足以为士矣　学人舍业`】　不勤业　不帅教【`舜典扑作教刑传曰扑夏楚也不勤道业则挞之　不帅教乡简移之`】　殖将落　木不雕【`传曰原伯鲁不恱学闵子骞曰夫学殖也不学将落原氏其亡乎上陵下替周亦其乱乎　宰予昼寝子曰朽木不可雕也`】　无用心　犹面墙【`饱食终日无所用心　人而不为周南召南其犹正墙面而立也与`】　诗人刺　弟子嘲【`上详学校废注　边韶字孝先弟子嘲曰边孝先腹便便懒读书但欲眠`】　学非时习　道则日亡　当少壮之岁　轻分寸之阴　旣忘禄在其中　是谓民斯为下【`并白帖`】　増燕辟　嬉戏【`学记燕朋逆其师燕辟废其学此教之所由废也　淮南子人莫不知学之有益于己也然而不能者嬉戏害之也`】　女画　吾止【`论语冉求曰非不说子之道力不足也子曰力不足者中道而废今女画　子曰譬如为山未成一篑止吾止也`】　亏一篑　弃九轫【`书为山九仞功亏一篑　孟子有为者辟若掘井掘井九轫而不及泉犹为弃井也`】　水释船伐柯舍斧【`淮南子欲弃学而循性是犹释船而欲水也履也　唐文粹方伐柯而舍其斧`】  

【`可乎`】　弃觚　辍卷【`西京杂记傅介子年十四好学尝弃觚而叹曰丈夫当立功絶域何能坐于竖儒　唐书马燧少尝与诸兄读书乃辍卷叹曰天下将有事矣丈夫当立功于代以济四海安能矻矻为一儒也`】　闻不若聋　见不若盲【`吕览尊师篇天生人而使其耳可以闻不学其闻不若聋使其目可以见不学其见不若盲使其口可以言不学其言不若爽使其心可以知不学其知不若狂故凡学非能益也达天性也`】　隐几而睡　处穴何见【`三国典畧齐许惇无学术与邢邵魏等同列诸人谈说经史惇隐几而睡深为胜流所轻　北史人生世不学其犹穴处何所见焉`】视撮囊　行尸走【`庄子人而不学谓之视学而不行命之撮囊　拾遗记`】  

【`任末曰好学虽死若存不学者虽存行尸走耳`】　羊质虎皮　酒囊饭袋【`扬子或曰敢问质曰羊质而虎皮见草而恱见豹而战忘其皮之虎也注曰羊假虎皮见豹则战人假伪名考实则穷　荆湘近事马氏僭奢诸王子仆从烜赫文武之道未尝留意时谓之酒囊饭袋`】　怀空抱虚镂冰雕朽【`抱朴子怀空抱虚有似蜀人瓠壶之喻胸中无一纸之识不过酒炙所谓冒于货贿`】  

【`贪于酒食左氏所载不才之子　北史儒林传序镂冰雕朽迄用无成`】　终负素质　不识一丁【`张茂先励志诗虽有淑资放心纵逸出盘于游居多暇日如彼梓材弗勤丹漆虽劳扑斲终负素质　潜确书唐张靖曰天下无事挽两石弓不如识一丁字`】　马牛而襟裾　鸟兽安须睂【`韩符读书城南诗人不通古今马牛而襟裾符退之子也　下详劝学五孙复诗`】不知今　强引古【`史通知古而不知今谓之陆沉　记纂渊海唐臧希让无学术公卿间强引古言以自贤而所闻知多道途得之发必差谬为士子所笑`】　名其先讳　莫对祖姓【`国语范献子聘于鲁问具山敖山对曰先君献武之讳也献子归徧戒其所知曰人不可以不学吾适鲁而名其二讳为笑焉惟不学也　山堂肆考宋孝宗时木应之为待问帝问之曰木姓起于何时罔知所对上曰端木本子贡之姓其后有木虚者岂去复姓之苗裔乎他日上谓洪迈曰木待问乃卿壻乎以明经擢髙第而不知祖姓之所自出卿宜劝之读书迈拜谢而出叹曰圣上万几广览如此为士者可不研博古今耶`】不知卢橘　不知杕杜【`山堂肆考司马相如作赋不知卢橘之为枇杷郑康成注`】  

【`礼不知樝之非梨　又唐李林甫无学术时人严逈判语有杕杜二字林甫不识谓侍郎韦陟曰此云杖杜何也陟俯首不敢言`】　呼腊为猎　改根为银【`山堂肆考李林甫引萧炅为戸部侍郎炅素无学尝与严挺之言称伏腊为伏猎挺之言于张九龄曰省中岂容有伏猎侍郎乎乃出炅刺岐州又韩昶愈之子也性闇劣为集贤校理史传有金根车昶以为误悉改根字为银字`】　误解蹲鸱错写弄麞【`顔氏家训云蜀都赋注解蹲鸱芋也江南有一权贵误读本草乃以为羊字人有馈`】  

【`羊者答曰馈蹲鸱开元中冯先进入院校文兼注释解蹲鸱云今之芋中即是着毛萝卜也萧嵩闻之拊掌大笑　职林太常少卿姜度诞子李林甫手书庆之有曰闻有弄麞之喜客视之掩口`】　误解字义　妄信鸟名【`湘山野录唐李建勲罢相出镇豫章一日游西山田间茅舍有老叟教村童公觞于其庐连食数梨宾僚有曰梨号五脏刀斧不可多食叟笑曰鹖冠子云五脏刀斧乃离别之离非梨也盖离别伤怀有若刀斧　清异录南唐王建封不识文义族子有动植疏俾吏录之其载鸽事以传写讹分一字为二变而为人日鸟矣建信之每人日开筵必首进此味`】  

废学二【`不学附`】  

原微言絶【`汉书艺文志昔仲尼没而微言絶七十弟子丧而大义乖`】　圗籍散乱【`史记周道旣废秦焚诗书故明堂石室金匮玉版圗籍散乱`】　増不学无术【`霍光传光受襁褓之托拥昭立宣虽周公何以加此然光不学无术闇于大理`】　有叶无根【`孔帖柳毗曰夫行道之人德行文学为根株正直刚毅为柯叶有根无叶或可俟时有叶无根膏雨所不活也`】　中书内坐将军【`潜确书唐令狐绹拜相温庭筠以其无学识讥之曰中书堂内坐将军`】　号没字碑【`五代任圜曰崔恊不识文字虚有其表号没字碑又北梦琐言赵崇标质堂堂而不学人号无字碑`】　腹负将军【`潜确书党进官太尉目不知书一日扪腹语曰吾不负汝一家妓进曰将军故不负此腹但恐腹负将军耳`】　读霍光传【`后山谈丛防莱公在岐张忠定任蜀还不留旣别顾莱公曰曽读霍光传否曰未也更无他语盖以不学为戒也`】　晏然一蠧【`宋史程颐尝言无功泽及人而浪度岁月晏然为天地间一蠧惟缀缉圣人遗书庶几有补云`】　尘俗生胸【`黄山谷与人书云每读汉书数叶甚佳人胸中久不用古今浇灌之则尘俗生其间面目可憎对人亦语言无味`】  

## 御定渊鉴类函卷二百四

文学部十三【`笔　笔架　笔格　笔牀　笔匣笔筒并载　砚　砚匣　砚滴`】笔一  

原释名笔述也述事而书之也　増成公绥弃故笔赋序笔者毕也能毕举万物之形而序自然之情也　物原虞舜造笔以漆书于方简　困学记闻古未有笔以书刀刻字于方策谓之削鲁为诗书之国故考工记以鲁之削为良　原博物志恬造笔　初学记曲礼云史载笔士载言此则秦之前已有笔矣盖诸国或未之名而秦独得其名恬更为之损益耳故说文曰笔所以书也楚谓之聿吴谓之不律燕谓之拂秦谓之笔是也　増事文聚程泰之曰张子训尝问仆曰恬造笔然则古无笔乎仆曰古非无笔但用兔毛自恬始耳原王羲之笔经有人以绿沈漆竹管及镂管见遗用  

之多年斯亦可爱玩讵必金宝雕琢然后为贵也昔人  

或以琉璃象牙为笔管丽饰则有之然笔须轻便重则踬矣  

笔二  

増孝经援神契孔子作孝经使曾子抱河洛事北面孔子簪缥笔衣绛衣向北辰而拜　史记萧相国何于秦时为刀笔吏　原汉书张安世持槖簪笔事孝武帝数十年见谓忠谨【`槖契槖也近臣槖簪笔从备顾问或有所记`】　扬雄荅刘歆书雄为郎三歳自奏少不得学愿不受三歳俸得肆心广意以自克就诏可令尚书给笔札得观书石渠　汉官仪尚书令仆丞郎月给赤管大笔一防篆题曰北宫工作楷于头上象牙寸半着笔下　华峤后汉书班超投笔叹曰大丈夫安能久事笔耕乎　谢承后汉书王充于宅内门户墙柱各置笔砚简牍见事而作著论衡八十五篇　拾遗记任末年十四学无常师或依林木之下编茅为庵削荆为笔【`详好学二`】　东宫旧事皇太子初拜给漆笔四枝铜博山笔牀一副　増拾遗记张华造博物志奏于武帝帝赐麟角笔以麟角为笔管辽西国所献也　魏志甄后九嵗喜用诸兄笔砚或曰汝当作女博士邪后曰古贤女皆览前世成败以为己戒不知书何由见之　笔髓王右军书兰亭禊序用防笔遒媚劲健　南史陶景年四五嵗恒以荻为笔画灰中学书　梁书元帝为湘东王时笔有三品忠孝全者用金管书之徳行精粹者用银管书之文章赡丽者用斑竹管书之　隋书故事天子临轩掌朝典笔砚至御座则承御大夫取进之及刘行本为掌朝进笔于帝承御复欲取之行本不可帝问之对曰设官分职各有司存臣既不得佩承御刀承御亦焉得取臣笔因令二司各行所职　唐百官志起居舍人秉笔随宰相入殿　唐书欧阳询书不择纸笔皆能如意褚遂良须手和墨调精纸良笔方书　又询子通书亚于父号大小欧阳体晚自矜重以貍毛为笔覆以兔毫管皆犀象非是不书又岑文本擢中书舍人或勅令丛遽勅吏六七人泚  

笔待分口占授咸无遗意　天寳遗事李白少时梦笔头生花自是才思赡逸　又李白便殿草诏时天寒笔冻帝勅宫嫔十人各执牙管呵之令白递取书字　唐书栁公权为司封贠外郎穆宗问笔何以尽善对曰用笔在心心正则笔正上改容知其笔谏也　五代史史肇位方鎭尝言安朝廷定祸乱直须长鎗大劔若毛锥子安足用哉三司使王章曰无毛锥子军赋何从集乎　苏东坡集石晋之末汝州有一士不知姓名每夜作笔十管付其家至晓阖户而出面街凿壁实以竹筒如引水者有人置钱其中则一笔跃出笔尽则取钱携一壶买酒吟啸自若凡三十年忽去不知所在又数十年复有见之者顔貌如故人谓之笔仙　山堂肆考蔡君谟为欧阳永叔写集古目录序欧以防栗尾笔铜绿笔格等为润笔君谟笑以为太清而不俗　金史选举志笔砚承奉旧名笔砚令史大定三年更为笔砚供奉　又文艺传王国纲兴定初召为笔砚直长　元史杨奂母尝梦东南日光射其身旁一神人以笔授之己而奂生其父以为文明之象因名之曰奂  

笔三【`笔匣　笔架　笔格笔牀　笔筒并载`】  

原翠羽　文犀【`西京杂记汉制天子笔管以错寳为跗毛皆以秋兔之毫官师路扈为之又以杂寳为匣厠以玉璧翠羽皆直百金　傅子曰汉末一笔之柙雕以黄金饰以和璧缀以随珠文以翡翠此笔非文犀之植必象齿之管丰狐之柱秋兔之翰用之者必被朱绣之衣践雕玉之履矣`】　寳跗象管【`并详上注`】　吴律　赵毫【`上详笔一　王羲之笔经汉时诸郡献兔毫书鸿都门惟赵国毫中用`】　当面　铭心【`蔡邕书侍中执事相见无期惟是笔防可以当面　下见傅休奕笔铭`】　班投　顔炙【`上详笔二　鱼豢魏畧顔斐为河东太守课人当输租时车各因便致薪两束为寒氷炙笔砚于是吏不烦民`】　制彤管　为寳匣【`傅休奕鹰兔赋兔谓鹰曰汝害于物吾益于世华髦被扎彤管以制　下详翠羽注`】　雕金饰璧　立宪成功【`上详文犀注　蔡邕笔赋昔苍颉创业翰墨作用书契兴焉夫制作上圣立宪者莫先乎笔详原其所由究察其成功烁乎焕乎不可尚矣`】　治功莫尚　圣志能宣【`成公绥弃故笔赋序治世之功莫尚于笔　又曰圣人之志非笔不能宣`】　防笔操檄　栖笔寝牍【`文士传阮瑀防笔操檄立成　曹植魏徳论栖笔寝牍含光而不朗`】　给笔作颂　授笔修史【`东观汉记帝召贾逵勅兰台给笔札使作神雀颂　晋书王始着国史成八十八卷免官家贫未能就遂南逰江州投庾元规元规给其笔札`】　柔不丝屈　刚不玉折【`傅休奕笔赋`】作锄耒　为刀矟【`语林蔡洪赴洛洛中人问吴中旧姓荅曰吴府君朱永长严仲弼顾彦先张伯威陆士龙此诸君以洪笔为锄耒以纸札为良田以言黙为稼穑以礼义为丰年　王羲之笔阵圗賛夫纸者阵也笔者刀矟也墨者鍪甲也水砚者城池也心意者将军也本领者副将也结搆者谋畧也出入者号令也屈折者杀戮也`】　持丹笔　握素管【`谢承后汉书盛吉为廷尉每至寒节罪囚当断妻执烛吉持丹笔夫妻相向垂泣而决罪傅休奕杂诗握素管搦采笺含柔翰`】　怀铅笔畜刀笔【`东观汉记曹褒为汉礼仪昼夜研精寝则怀抱铅笔　魏畧张既为郡门下小吏自惟门寒无以自达乃常畜好刀笔及版奏伺诸大吏有乏者辄给与以是见识焉`】　把三寸　赠一抱【`扬雄荅刘歆书把三寸弱翰详著述古诗有客从南来赠我一抱笔`】　梦五色　避三端【`江淹梦人授五色笔由是文藻日新　韩诗外传君子避三端文士笔端武士端辩士舌端`】蛇衔　蝇集【`魏志管辂往见安平太守王基基令作卦辂曰牀上当有一大蛇衔笔视之果然基大惊问其吉凶辂曰官舍久逺魑魅魍魉为怪耳大蛇衔笔直老书佐耳卦象不见其凶无所忧也　魏畧王思为大司徒性急尝执笔作书蝇集笔端驱去复来思怒取笔掷地蹋壊之`】　含毫　染翰【`陆机文赋或含毫而邈然　贾至诗朝朝染翰侍君王`】　曹公落　何晏失【`吴志曹公闻孙权以荆州资刘备方作书笔落于地　魏末传司马宣王欲诛曹爽而呼何晏作奏宜上君名晏忽失笔于地`】　夏侯不畜　君苗欲焚【`魏末传夏侯太初见召还洛阳絶人道不畜笔砚陆云与兄机书曰君苗每见兄文辄欲焚笔砚`】　増拜中书令　封管城侯【`上见韩愈毛頴传　文嵩管城侯传宣城毛元锐字文封管城侯`】　墨曹都统　文翰将军【`龙记薛稷为笔封九锡拜墨曹都统黒水郡王兼毫州刺史　文翰将军笔名见潜确书`】　人　胎发【`王羲之笔经人作笔甚佳又异物志岭南无兔尝有郡牧得其皮使工人制笔醉失之因剪己为笔甚善更使为之工人以实对遂下令使一户输人或不能致辄责其直　纪闻谭南朝有老姥善作笔胎发者尤佳`】　削荆　画荻【`并详笔二`】　刋竹　芟松【`晋嵇含笔赋序季秋之月毫甚伟遂刋悬崖之竹而为笔　汗漫录司空图于中条山芟松枝为笔管时人问之曰幽人笔正当如是`】绿沉　青镂【`上详笔一　梁书纪少瑜尝梦陆倕以一束青镂管笔授之其文因此遒进`】　柔翰　纎毫【`左思诗弱冠弄柔翰　山堂肆考白乐天与元微之将应制科各有纎毫细管以就试相顾而笑目为毫锥故赠元相诗防目穿如札毫利似锥`】　画日　旋风【`五代史苏循始至魏州献晋王画日笔三十管　方镇编年田承嗣签治文案如筒流水吏人私相谓曰世罕有此旋风笔也`】　挫万物　扫千军【`陆机文赋挫万物于笔端　杜甫诗词源倒流三峡水笔阵独扫千人军`】　十嫔呵　五吏执【`上详笔二　唐书王勮勃之弟也武后长寿中为鳯阁舍人寿春等五王出阁有司具仪忌载册文群臣已在乃悟其阙宰相失色勮召五吏执笔分占其辞粲然皆毕`】　一践廊庙　二应中书【`天中记石晋朝丞相赵莹布衣时尝祷于华岳庙是夜梦神遗以一笔二劒后乃一践廊庙再拥节旄　五代史马裔孙初为河中从事因事赴阙夜梦神见召待以优礼手授二笔一大一小洎入中书吏奉二笔熟视大小如梦中所授者`】　簪笔书过　赐笔纪功【`魏志明帝见殿中侍御史簪白笔侧阶而立问此何官辛毗曰御史簪笔以书过者　肆考唐徳宗在奉天与浑瑊无名官诰一千轴御笔一管有功者即署其名授之如不足即以笔书诸绅`】　梦笔生花　莹管如玉【`上详笔二　孔帖开元中笔匠名铁头能莹管如玉莫传其法`】　旬濡数　夜作十管【`笠泽丛书旬濡数月秃一把有兔千万挟毛止皮圎而不流铦而不欺　下详笔二`】　中绳中钩　如锥如凿【`韦诞笔经制笔之法杰者居前毳者居后弱者为刃輭者为辅参之以檾束之以管固以漆液泽以海藻濡墨而试直中绳勾中钩方圆中防矩终日握而不败故曰笔妙　南部新书栁公权笔偈曰圆如锥捺如凿只得入不得却言防笔要一毛出即不堪用`】　有筋无骨　应手从心【`苏东坡曰黄鲁直出众工笔使仆厯试之笔如着盐曲蟮诘曲纸上鲁直曰此徐偃笔也有筋无骨眞可谓名不虚传　下见傅休奕笔赋`】一随其人　不知有笔【`上见毛頴传　苏东坡曰近年笔工形制诡异不与人手`】  

【`谋独钱塘程奕所制使人作字不知有笔亦是一快`】　永耕坟典　散作龙蛇【`上见李徳裕斑竹笔管赋　下见谢宗可防笔诗`】　夺造化功　无食相【`岑参诗湏知丹青笔能夺造化功　黄庭坚诗管城子无食相孔方兄有絶交书`】　管以麟角　毛取虎仆【`上详笔二　天中记有兽縁木文似豹名虎仆毛可以取为笔`】　搦管抽毫贮云含雾【`白居易紫毫笔诗搦管趋入黄金阙抽毫立在白玉除紫毫之价如金贵慎勿空将弹失仪　下见栁宗元郴笔诗`】　羲之弗与　世南不择【`肆考王羲之曰余尝自为笔谢安庾稚恭每就吾求之吾靳而不与　彚苑裴行俭工草每曰褚遂良非精纸佳笔未尝辄书书不择笔墨而妍防者惟予与虞世南而已`】　有舍利　吐白虹【`天中记唐法师楚金刺血写经笔端常有舍利　黄庭坚诗男儿生世间笔端吐白虹何事与秋萤争光蒲苇丛`】　举麒麟　簪鳯凰【`王勃春日孙学士宅宴序且倾鹦鹉之杯聊举麒麟之笔　李峤诗并辑蛟龙书同簪鳯凰笔`】龙友　寳相枝【`龙志郄说射防第一再拜其笔曰龙友使我至此　寳相枝斑竹笔管也详砚二`】　毛锥子　尖头奴【`上详笔二　北史元魏时有臣古弼头尖魏太武帝名之曰笔头又曰尖头奴时人呼为笔公`】　友陈元　待陶【`上见毛頴传宋百家诗钱次公以笔五枝墨四丸赠杨时可杨戱曰安得砚乎次公曰不难须一诗耳杨乃作一絶曰尖头奴有五兄弟十八公生四客卿过我书斋无一事似应终日待陶`】　三品　四徳【`上详笔二方以智通雅笔有四徳锐齐健圆`】　一尺　方寸【`王充论衡知能之士须三寸之舌一尺之笔然后能自通　金史马定国初学诗未有入处梦其父与方寸白笔从是文章大进`】　退郎　退笔塜【`清异录赵光逄薄逰防汉见一方甎碑上题字云髠友退郎功成发伤塜头封马鬛不敢恩光独孤眞节立甎后积土如盎微有苔藓盖好事者瘗笔所在　尚书故实僧智永积年学书有秃笔头十瓮瘗之号退笔塜`】　架名扈班　筒号裘钟【`致虚阁杂爼王羲之有巧石笔架名扈班献之有斑竹笔筒名裘钟皆世无其匹`】　翡翠笔牀　瑚笔格【`玉台新咏序琉璃砚匣终日随身翡翠笔牀无时离手树萱录南朝呼笔管为牀盖笔四管为一牀也或云笔牀即笔架归田录宋钱思公有瑚笔格平生爱惜子弟窃之公榜以十千购之子弟佯为求得以献欣然以十千与`】  

【`之一嵗率五七如此`】　镂苏颋　献李白【`开元遗事学士苏颋有一锦文花石镂为笔架常置砚席间每天欲雨即津出如汗颋常以此为雨候无差　纪纂渊海李白逰慈恩寺寺僧捧牌乞诗白题讫僧献录英梅檀香笔格`】　笔囊　笔槽【`上见张栻铭　王庆集有借界尺笔槽而破其槽者白其主人曰韩直木如常孤竹君无恙但半面之交忽然折节矣主人大笑`】  

笔四  

原中山之毫【`史记防恬取中山兔毛作笔`】　同笔砚【`汉宣微时与张彭祖同笔砚详砚`】　为方畧【`汉书薛宣为左冯翊性密静有思省吏职求其便安下至笔砚皆为设方畧利用而省费吏民称之`】　増不铦加砥【`扬子刀不利笔不铦而独加诸砥不亦可乎`】　原良笔下士所无【`蔡邕与梁伯张府君书复获良笔下士所无`】　辽东仙笔【`列仙传李仲甫頴川人汉桓帝时卖笔辽东市上一笔三钱有钱亦与笔无钱亦与笔`】　増琉瓈笔【`荆楚嵗时记陆士龙曰魏武帝刘媫好以七月七日作琉瓈笔`】　原笔恶【`王羲之与谢安书云复君真笔所得极为不少而笔至恶殊不称意`】　増子敬叹为絶世【`书断晋韦昶好作笔王子敬得其笔叹为絶世`】　原著庭户【`左思作三都赋门庭户牖皆着笔砚十稔方成`】　大笔如椽【`世说王珣梦人以大笔如椽与之既觉语人曰此当有大手笔俄而武帝哀册諡议皆珣所草`】　荆笔【`王晋书二月尽三月初华生襄藩栁叶舒荆笔杨版行诏书`】　増打骨作笔【`宋云行记西天释迦佛为磨休王时打骨作笔剥皮为纸斮髓为墨写大乘经`】　捶琴【`梁书栁恽常赋诗未就以笔捶琴坐客以筯和之后传击琴自笔捶始`】　佩以禾弢【`孔帖李靖五世孙彦芳其旧物有佩笔以禾为管弢刻金其上别为环以限其间尚可用也`】　梦中吞笔【`笔髓虞世南学书耑精中宵之间梦吞笔觉后如在胸臆`】　笔耕而食【`张着翰林盛事王勃能为文请者甚众金帛盈积人谓心织而衣笔耕而食`】　碧镂牙管【`景龙文馆集中宗令诸学士入甘露殿东壁刻书架架前有银砚一碧镂牙管十银函盛纸数十种`】　原彩毫　彩笔【`并白帖`】　増吏畏【`唐书尹思眞授司府少卿时侯知一亦厉威严吏为语曰不畏侯卿杖只畏尹卿笔`】　笋笔【`大业拾遗后序上元县瓦棺寺阁南隅有双笼闭之记嵗月防昌中诏折浮圗因开有笋笔余头藏书帙中有藤纸题为南部烟花录其轴有鲁郡顔公名题云手写是录即前之笋笔可知也`】　长毫细【`能改斋漫录栁公权谢人惠笔帖云近寄笔出太短伤于劲硬所要优柔出须长择毫须细管不在大副切须齐副齐则波撆有慿管小则运动省力毛细则防画无失长则洪润自由`】　非右军不能用【`孔帖世传宣州诸葛氏能作笔栁公权求之先与二管语其子曰栁学士如能书当留斯笔不尔退还即以常笔与之未防栁以不入用别求先与者二笔非右军不能用`】　以袖代笔【`天中记唐相裴休早肄业于河内之太行山后登显位建寺于彼旋授太原节镇经由是寺寺僧粉额陈笔砚俟裴公亲题公以衣袖湿墨书之甚遒健逮归侍婢讶其霑渥裴公曰向以之代笔来`】　怀金问价【`肆考罗喜笔工苌鳯语之曰笔文章货也吾当助子取髙价即以雁头牋百幅为赠士大夫闻之怀金问价`】　洗落花泉【`僧贯休诗粘粉为题栖鳯竹带香因洗落花泉`】　藏都尉【`陶谷清异录蜀多文妇元微之素闻薛涛名因奉使使见焉微之矜持笔砚涛走笔作四友賛其畧曰磨润色先生之腹濡藏都尉之头引书煤而黯黯入文亩以休休微之惊服`】　畦宗郎君【`详砚四金小相注`】　翘轩寳箒【`清异录伪唐宜春王从谦喜书札学晋二王楷法用宣城诸葛笔一枝酧以十金劲妙甲当时号为翘轩寳箒`】　润笔【`钱世昭钱氏私志王岐公在翰苑时中秋有月上命小殿对设二位召来赐酒令左右宫嫔各取领巾裙带或团扇手帕求诗内侍举牙牀以金镶水晶砚瑚笔格玉管笔于公前来者应之畧不停缀人人悉以进呈上云须与学士润笔遂各取头上珠花公幞头簪不尽者置公袖中`】　御笔【`宋史綦崇礼髙宗时御笔除翰林学士自靖康后从官以御笔除拜自此始`】　兠鍪不如【`又制置使孟珙辟杨掞于幕下未防有大将立功珙坐受其拜掞动色叹曰信兠鍪不如毛锥也于是谢絶賔客治进士叶遂登第`】　三钱鸡毛笔【`潜确书岭外少兔以鸡雉毛作笔亦妙即苏长公所谓三钱鸡毛笔也`】  

笔五【`笔格　笔架并载`】  

原诗梁简文帝咏笔格诗英华表玉笈佳丽称珠网无如兹制竒雕饰杂众象仰出写含花横插学仙掌幸因提拾用遂厠璇台赏　徐摛咏笔诗本自灵山出名因瑞草传纎端奉积润弱质散芳烟直写飞牒横承落绣篇一逄提握重宁忆仲升捐　増唐李峤咏笔诗握管门庭侧含毫山水隈霜辉简上发锦字梦中开鹦鹉摛文至麒麟絶句来何当遇良史左右振竒才　栁宗元酬杨尚书寄郴笔诗截玉铦锥作妙形贮云含雾到南溟尚书旧用裁天诏内史新将写道经桂阳卿月光辉徧毫末应传顾兔灵　宋林逋咏退笔诗神功虽缺力终存架琢瑚欠策勲日暮闲何所似灞陵憔悴故将军　沈与求以精笔遗维心诗诸豪雄夸劒芒铦毛锥敛避余尖椟间黯黮渴铜雀案上沙枯玉蟾黄庭坚谢送宣城笔诗宣城变様蹲鸡距诸葛名家  

捋防一束喜从公处得千金求买市中无漫投墨客摹科斗胜与朱门饱蠧鱼愧我初非草元手不将闲写吏文书　又咏猩猩毛笔诗爱酒醉魂在能言机事踈平生防量屐身后五车书物色防王防勲劳在石渠拔毛能济世端为谢杨朱　元刘因逺山笔架诗何物能支笔万钧案头依约逺山防灯横烟影犹见秋入霜毫势欲吞　谢宗可防笔诗夜逐虚星上月宫奋髯夺得管城公槖中不搅吟梦指下先争翰苑功莫笑砚池濡醉墨絶胜仓廪饱陈红平生齧尽诗书字散作龙蛇落纸中　胡天游无笔叹诗宣城防不可索越南鸡毛不可得山中老頴飞上天九馆痴髯化为石晴无复秃千枝晓梦有时来五色一庭老叶扫西风袖手空阶防螭迹　明曽棨赠笔工陆继翁诗空山老兔脱毛骨简拔精锐披茸平原霜气在毫末水面犹觉吹秋风制成进入莱宫紫花彤管飞青虹九重清燕发宸翰五色绚烂皆成龙我时得之一挥洒落纸欲挫词塲枣心兰蕊动光彩栗尾鸡距争竒雄朅来簪此扈仙跸欲补造化难为功  

原赋后汉蔡邕笔赋惟其翰之所生于季冬之狡兔性精亟以摽捍体遄迅以骋歩削文竹以为管加漆丝之纒束形调以直端染元墨以定色画乾坤之隂阳賛宓皇之洪勲叙五帝之休徳扬荡荡之典文纪三王之功伐兮表八百之肆觐传六经而缀百氏兮建皇极而叙彞伦综人事于晻昧兮賛幽与神明象多喻靡施不协上刚下柔乾坤之位也新故代谢四时之序也圆和正直规矩之极也元首黄管天地之色也　晋傅休奕笔赋简修毫之竒兔选珍皮之上翰濯之以秋水芬之以幽兰嘉竹翠色彤管含丹于是班匠竭巧名工逞术纒以素枲纳以元漆丰约得中不文不质尔乃染芳松之淳烟写文象于纨素动应手而从心焕光流而星布　成公绥弃故笔赋有苍颉之竒生列四目而兼明慕羲氏之画卦载万物于五行乃发虑于书契采秋毫之頴芒加胶漆之绸缪结三束而五重建犀角之元管属象齿于纎染青松之微烟着不冺之永踪　梁吴均笔格赋幽山之桂树恒萦风而抱雾叶委郁而陆离根纵横而盘互尔其霜含液枝翠心赤剪其匡条为此笔格趺则岩岩方爽似华山之孤生上则员员峻逸若九疑之争出长对坐而衔烟永临而储笔　増唐白居易鸡距笔赋圆而直始造意于恬利而铦终骋能于逸少视其端若武安君之头小窥其管如老氏之心空故不得兔毫无以成起草之用不名鸡距无以表入木之功及夫亲手泽随指顾秉以律动有度染松烟之墨洒鵞毛之素莫不画为屈铁防成垂露辍翰停毫既象乎翘足就栖之夕挥铓拂鋭又似乎奋拳引闘之时是以搦之而变成金距书之而化出银钩董狐操可以勒为良史宣尼握可以削定春秋斯距也如劒如防可繋可缚见之者书狂发秉之者笔力作挫万物而人文成草八行而鸟迹落缥囊或处藏锥之沈潜团扇忽书同舞镜之挥霍　窦紃五色笔赋含五彩而可寳焕六书以増媚积毫端于一勺潜含水章施墨妙于八行宛成锦字戴帛惊缬文渐出临池讶莲影长新效用辞林分宿鸟之丹羽呈功学海间游鱼之彩鳞糅松烟以霞駮操竹简而泪凝纷色丝兮宜映练囊晕科斗兮似开缃帙动人文之际怀豹变于良霄呈鸟迹之前想乌凝于瑞日故可以彰施薤叶防缀桃花彼雕翠羽而示功镂文犀以穷奢曽不如披藻翰而发光华李徳裕斑竹笔管赋序予寓居郊外有湘中守赠以斑竹笔管竒彩烂然爱玩不足因为赋以报之曰缘层岭兮茂竒篠夹澄澜兮耸修竹洒思泪兮珠已尽染翠茎兮苔更侵爰有良牧采之嵓趾表贞节于苦寒见虚心于君子始操截以成管因天姿而具美疑贝锦之濯波似余霞之散绮昔汉代方侈増其炳焕缀明玑以为柙饰文犀以为玩徒有贵于繁华竟何资于藻翰曽不知择美于江潭访竒于湘岸惟兹物之日用与造化而齐均方寳此以终老永躬耕乎典坟  

原賛晋郭璞笔賛上古结绳易以书契经纬天地错综羣艺日用不知功盖万世  

増铭太公隂谋笔之书曰毫毛茂茂陷水可脱陷文不活　原后汉李尤笔铭笔之强志庶事分别七术虽众犹可解说口无择言驷不及舌笔之过误愆尤不灭魏傅选笔铭昔在上古结绳而誓降及后载易以书契书契之兴兴自颉皇肇建一体浸遂繁昌弥纶羣事通逺达幽垂训纪典匪笔靡修实为心画臧否斯由厥美大置鲜俦徳兴之着惟道是扬茍逞其违祸亦无方　晋傅休奕笔铭韡韡彤管冉冉轻翰正色元墨铭心写言　王笔铭岂其作笔必兔之毫调利难秃亦有鹿毛　増宋张栻笔囊铭司马文正公贮笔黄囊及红管笔一枝今藏太史范氏实治平中赐物厚陵之赐文王之泽传之方来见者改色笔端吐词谷粟万世岂惟改色公心是继在昔魏公世保其笏谨哉斯藏惟徳其物　明方孝孺笔铭妄动有悔道不可悖勿谓汝才后有万世  

増传唐韩愈毛頴传毛頴中山人秦恬南伐楚次中山大猎围毛氏之族拔其毫载頴而归秦皇帝使恬赐之汤沐而封诸管城号曰管城子頴为人强记而便敏又善随人意正直邪曲巧拙一随其人累拜中书令上尝呼为中书君頴与绛人陈元农陶防稽楮先生友善其出处必偕后因进见上将有任使拂拭之免冠谢上见其髪秃又所摹画不能称上意因不复召归封邑终于管城  

増制□郑东山撰中书令管城子毛頴进封管城侯制美秀而文神明之胄本长生于月殿亦分配于日辰华颠欲秃岂辞拔杨氏之一毛清节自持素耻营晋臣之三窟虽勲名异乎定逺而摹画妙于右军俾归掌握供内庭肆笔之娱爰布腹心启寰宇同文之兆锡之汤沐贲以丝纶载剖丹书之劵大开孤竹之封期益广恵施之五车母但乐渭川之千亩  

原啓梁元帝谢东宫赐白牙镂管笔启春坊漆管曲降深恩北宫象牙猥霑逮雕镌精巧似辽东之仙物图写竒丽笑蜀郡之儒生故知嵇赋非工王铭未善昔伯喈致赠才属友人葛龚所酬止闻通识岂若逺降鸿慈曲覃庸陋方觉琉瓈无当随珠过侈但有羡卜商无因则削徒懐曹植恒愿执鞭　庾肩吾谢赉铜砚笔格启烟磨青石已践孔氏之坛管插铜龙还笑王生之璧并出梁园来颁狭室  

砚一  

原释名砚者研也可研墨使和濡也　増正字通砚亦作研　李之彦砚谱太公金匮砚之书曰石墨相着而黒邪心谗言无得汚白是知砚其来尚矣　又苏易简作文房四谱言四寳砚为首笔墨兼纸皆可随时収索可与终身俱者惟砚而已　米芾砚史器以用为功玉不为鼎陶不为柱夫如是则石理发墨为上色次之形制工拙又其次文藻縁饰失砚之用  

砚二  

増李之彦砚谱黄帝得玉一纽治为墨海其上篆文曰帝鸿氏之砚　原汉书中郎将张彭祖少与宣帝微时同砚席　増文房四谱魏铜雀台遗址人多发其古瓦琢砚甚工贮水数日不燥世传其瓦俾陶人澄泥以絺绤滤过加胡桃油埏埴之故与他瓦异　原东宫旧事皇太子初拜给漆石砚一枚牙子百副纪有漆书砚一则其事也　増拾遗记张华造博物志奏于武帝帝赐青铁砚此铁于阗国所出献而铸为砚也　晋书庾翼少为侍中袁彖所重赠以鹿角书格蜯砚象牙笔管原陈留志范乔年两嵗祖馨临终抚其手曰恨不见汝成人以吾所用砚与之始五嵗祖母以此言告乔乔便执砚涕泣　増天中记东魏孝静帝芝生铜砚　陶谷清异录开元二年赐宰相张文蔚杨渉薛贻寳相枝各二百龙鳞月砚各一鳞石纹似之月砚形似之歙产也又唐萧頴士尝至仓曹李韶家见歙砚颇良既退语  

同行者曰君识此砚乎盖三灾石也字札不竒砚一灾文词不美砚二灾窓几狼籍砚三灾同行者敛睂颔之北梦琐言郑朗落志时几砚有声洪法师在座曰有  

声价之象朗后位台辅　孔帖秦系客泉州南安有九日山系结庐其上穴石为砚注老子　五代史桑维翰传人以为桑防同音有劝其不必举进士从他求仕者维翰慨然铸铁砚以示人曰砚弊则改而他仕卒以进士及第　王氏彚苑蒯鳌畜龙尾砚友人欲之而不言鳌心许之友人不告而去乃徒歩追及送之　洪景伯歙砚谱源砚在唐开元中猎人叶氏逐兽至长城里见叠石莹洁可爱因以归刊成砚温润大过端溪由是山下始传至南唐李后主精意翰墨歙守又献砚并荐砚工李少微国主嘉之擢为砚官【`曹继善歙砚说按龙尾山在婺源县长城里亦名罗纹山下名芙蓉溪石坑最多延蔓百余里取之不絶`】　李之彦砚谱李后主得青石砚墨池中有黄石如弹丸水常满终日用之不耗陶谷见而异之砚大不可持乃取石弹丸去后主索之良苦陶曰要当碎之石破中有小鱼跳地上即死自是砚无复润泽　苏易简砚谱栁公权论砚以青州石为第一绛州者次之殊不言端石端溪山斧柯昔人采石为砚必以牛羊祭之不尔雷电失石所在　宋史吴越钱俶善草书上遣使谓曰闻卿善草圣可写一二纸进俶即以旧所书绀图上之诏书褒美因赐玉砚金匣一红緑象牙笔管龙鳯墨蜀牋盈丈纸皆百数又胡旦着汉春秋等书斲大方砚五六尺刻而瘗之曰胡旦修汉春秋砚　又包拯为端州守州嵗贡砚前守所取輙数十倍以遗权贵公命制者止足供数后官满一砚不持以归　山堂肆考宋张仲几有龙尾紫石砚东坡以铜劒易之　又宋苏颂守杭梁焘以京朝官通判明州道出钱塘公一见异之临别以一砚遗之曰留为他日玉堂之用后颂拜相焘在翰林草制乃其砚也天中记宋谢暨知徽州时尝于旧坑取石贡理宗初  

坑上常有五色云如锦衾郡檄随云覆处斲之得佳石有白文宛转如二龙既发为砚云气不复见矣  

砚三【`砚匝附`】  

原孔石　晋银【`伍辑之从征记孔子庙中有石砚一枚制甚古朴盖孔子平生时物也　萧方等三十国春秋晋永嘉六年刘聪引帝入宴谓帝曰卿为豫章王时朕与王武子相造卿赠朕以柘弓银砚卿忆否帝曰安敢之`】　银带　金池【`魏武上杂物疏御物三十种有纯银参带台砚一枚纯银参带贠砚大小各一枚下见傅休奕砚赋`】　溪源　石穴【`永嘉郡记砚溪一源中多石砚刘澄之山川今古记兴平石穴深二百许丈石青色堪为砚`】　御几筵　置墙柱【`上见`】  

【`繁钦砚颂　下详笔二`】　节方圎　生翰墨【`上见傅休奕砚赋繁钦砚賛顾寻斯砚乃生翰墨自昔颉皇传之罔极`】　篇籍永垂　谗邪无汚【`上见李尤墨砚铭　下详砚一`】　魏后数用　晋帝少同【`上详笔二　梁元帝忠臣传刘沛国人也寓居洛阳与晋武帝同年少同砚书`】　増龙尾　马肝【`苏易简砚谱欧阳修云歙石出龙尾溪以金星为贵在端溪上而端溪以后出见贵耳而李之彦砚谱曰不然李贺有端州青花石砚诗云暗洒苌冷血防则谓鸜鹆眼知端石为砚乆矣　苏轼荅孙莘老寄墨诗谿石琢马肝注云汉武帝时郅支国贡马肝石半青半白如马肝以之拭髪白者皆黒亦可作砚`】　鳯池　龙壁【`米芾砚史晋砚见于顾恺之画有如鳯字两足者所谓鳯凰池也苏文简家唐画太宗长孙后纳谏圗宫人于玛瑙盘中托一圎头鳯池砚似晋制　栁宗元栁州山水记壁曰龙壁其下多秀石可为砚`】　龙盘　鹭驻【`天中记何持之有一端砚形正圎马肝色中盘一金色龙头角爪尾粲然毕具防有知者即以进御　又端溪砚工见有飞鹭翘驻潭心因令没人视之网得一石石既登岸转仄之若有涵水声砚工曰是必有子石刻之得一石于水中大如鵞卵色紫玉也刻为二砚`】　雾兴　云覆【`挥尘录陈公宻未达时尝之端州闻有富民畜一砚甚竒至破家得之砚面世所谓熨斗焦者成一黒龙奋迅之状可畏二鸜鹆眼以为目每遇隂晦则云雾辄兴公宻没归于张仲谋政和间遂登金门为书符之用　下详砚二`】　类月　涵星【`苏子美集江上有石形色类月子美以为砚诗云我疑此山石久为月照着老蚌吸日月降胎水犀望星星入角彤霞烁石变丹砂白虹贯岩生美璞　苏东坡集东坡以月石砚屏赠范子功以涵星砚赠范纯父诗云月次于房厯三星斗牛不神箕独灵簸摇桑榆西靡影落苏子砚与屏`】　风字　斧形【`李之彦砚谱防稽有老叟云右军之后持一风字砚大尺余色正赤用之不减端石杨休以钱二万得之　东坡集陆道士畜一砚圎首斧形色正青背有却月金文甚能克墨而宜笔盖唐以前物也`】　玉质金星【`砚谱蔡君谟曰端石莹润惟有芒者尤发墨歙石多芒惟腻理者特佳盖物之竒者必异其也其题程氏歙砚曰玉质纯苍理致精锋芒多尽墨无声见潜确书　下详龙尾注`】　石精　天液【`李之彦砚谱欧阳修曰端石以子石为上在大石中生盖石精也流俗讹为紫石　孔方平歙砚铭乳兹山骨以发天液縠理绮文金星玉质`】　呵水　试金【`笔谈客以砚送孙甫直钱三十千呵之则水流孙曰呵水得一担直止三钱得此何用遂不受东坡集泽州吕道人澄泥砚多作投壶様其首有吕字非刻非画坚致可以试金`】　红丝　青铁【`李之彦砚谱苏易简以青州红丝石为第一斧柯山第二龙尾石第三余皆在中下红丝石湏饮以水使足乃可用　下详砚二`】　结邻　磨穴【`合璧事类唐李卫公砚名结邻言与结为邻也　李之彦砚谱古有学书于人者数年自以其艺成辞去师曰吾有一箧物可附于某处及山之下絶无所附启之皆磨穴旧砚数十枚方知其师夙所用者乃返山服膺至皓首方毕其艺`】　苍玉　翠涛【`米芾砚史玉出光为砚着墨不渗发墨有光其云磨墨处不出光者非也余自制成苍玉砚　元倪瓉翠涛砚诗翠涛沄沄生縠纹云章龙文发竒变`】　鸜鹆眼鳯凰台【`苏易简砚谱端溪石有白赤黄色防者谓之鸜鹆眼脉理黄者谓之金线纹　米芾砚史`】  

【`陈文惠丞相家蜀王衍时太子陶砚连盖盖上有鳯坐一台余雕杂花草湼之以金泥红漆有字曰鳯凰台`】名鳯咮　似马蹄【`东坡鳯咮砚铭序北苑龙焙山如翔鳯下饮之状当其咮有石苍黒`】  

【`致如玉太原王頥以为砚余名之曰鳯咮然其产不富或以黯黮滩石为之状酷类而多拒墨　孔帖髙常砚铭天坛中路获砚石似马蹄状外棱孤耸内发墨色幽竒天然疑神仙遗物寳而用之又潜确书唐人紫花砚诗耕得紫玻瓈凿成天马蹄润应通月窟洗合就云溪`】　状天池　如月晕【`洪景伯歙砚谱名状第六曰天池様　渑水燕谈唐彦猷嘉祐中守青社得红丝石于黒山琢为砚其理红黄相参文如林朩或如月晕或如山峰或如云雾花卉石自有膏润泛墨色覆之以匣数日不干彦猷作砚录品为第一`】魏台瓦　汾水泥【`上详砚二　文房四谱绛县人善制澄泥砚缝绢囊置汾水中逾年`】  

【`而后取则泥已实囊矣陶为砚水自不涸`】　七寳鑪　四环鼓【`开元遗事内府中有七寳砚鑪一所曲尽其巧每冬寒砚冻置于鑪上不劳置火砚氷自消　陶谷清异录宣州裁衣肆用一石镇色紫而润予以为堪为砚材买之琢为四环鼓砚缀以白玉环方圎逾一尺`】　作春秋　注老子【`并详砚二`】　赠庾翼　遗洪厓【`上详砚二　洪厓先生传先生欲归河内舍人刘守璋与道士吴恪儒生张来谒赠先生扬雄铁砚并四皓鹿角枕`】　名三灾　补百碎【`上详砚二　李之彦砚谱石晋时关右有李处士能补碎砚至百碎者赍归旬日即复旧如新琢成畧无瑕世莫得其法`】　底承鱼口　色若猪肝【`清异录余家世寳一砚形正圎腹作两池底分三鱼口以承之紫润可爱背隂有字云璧友　苏易简砚谱端溪水中石其色青山半石其色紫山絶顶者尤润如猪肝色者佳`】　访于诸阮　留在二妃【`唐李文资暇录元和初叔祖宰虢之朱阳诸阮温清之隙必访山水一日于涧侧得一石时镌具以徃因刻其逰山之姓氏年月觉其石美遂琢为砚名曰稠桑石砚　异苑辛道支于水侧见一浮樝取为砚制形象鱼有道家符懴皆置鱼砚中忽失之梦人曰吾暂逰湘水为二妃所留可于水际见寻也道支旦至水则罾者得一鲤鱼买剖之得先时符懴方悟又失之有人过湘君庙见鱼砚在二妃侧`】　苑馨与孙　蒯鳌许友【`并详砚二`】王慈独取　包拯不持【`彚苑王慈年八嵗外祖宋江夏王义恭出寳物恣其所取`】  

【`慈但取素琴石砚而已　下详砚二`】　造供书府　留用玉堂【`宋叶樾端溪砚谱宣和初御府降様造形若风字如鳯池平底耳有四环刻海水鱼龙三神山水池作昆仑状左日右月星斗罗列以供太上皇书府之用　下详砚二`】　中有双涧　上出一峯【`宋林光朝诗序陈顺之灵璧石砚山中有双涧低处为砚下米元章题云唐文馆校书李羣玉有诗南唐李重光故物也　米芾砚史吾收一青翠叠石傍一嵌磨墨上出一峯髙尺余顶复平嵌岩如乱云四垂以覆砚以水泽顶则随叶垂珠滴砚心上有铭识事见唐庄南杰赋乃厯代所寳也`】　象圗　有鸽添水【`上见张少博石砚赋　天中记蓝田玉顺山悟真寺有髙僧写湼盘经羣鸽自空中衔水添砚水竭毕至`】藏歌盖舞　镵玉割云【`事文聚古瓦砚铭昔之藏歌盖舞蔽日干霄繁华防代零落一朝委地而合随尘土依人而却伍琼瑶　宋程俱谢人惠砚诗割云镵玉巧如神龙尾铜台可奴仆`】玉莹鉴光　黼形縠理【`米芾砚史方城县葛仙公岩石如玉莹如鉴光着墨如澄泥不滑墨发生光如漆如油　东坡石砚铭黼形而縠理金声而玉色`】　号万石君　拜即墨侯【`苏轼有万石君罗文传　文嵩石虚中传石虚中字居黙南越人器度方圎中心坦然若汪汪万顷之量遁不仕因采访遇之端阳拜即墨侯与宣城毛元锐燕人易元光华隂禇知白同出处`】　陶罗文【`毛頴传颖与农陶友善又洪驹父有陶传　罗文传见砚五`】　生芝　观  

鱼【`上详砚二　异闻寳录徐元之夜读书见人物如粟米数百皆具甲胄拥一紫衣者行案上传呼曰蚍蜉王欲观鱼于紫石潭渔具数十入砚中皆获小鱼`】　有亷隅　无瑕玷【`并见罗文传`】雪方池　紫翠屏【`清异录和鲁公有白方砚通明无纎翳得之于峩睂比丘公自题砚`】  

【`室曰雪方池　东坡月石砚屏诗紫潭出元云翳我潭中星独有潭上月倒挂紫翠屏`】　以竹节如莲叶【`四谱西域无纸笔有墨以瓦合或竹节即其砚也又异物志广南以竹为砚　繁钦砚賛`】  

【`或规如马蹄或锐如莲叶`】　钩夏鼎　成禹璧【`上见繁钦砚颂　元宋无古砚歌雕光发烱成禹璧海王川后输元液`】　作氷壶　名水箕【`宋张耒以黄鲁直惠洮河绿石作氷壶研诗洮河之石利劒矛风澜近手寒生秋　元王恽觅风字歙砚诗尝闻右军砚风字琢手奢是名为水箕朶颐骇唅呀`】　雷电光　金石交【`上见杜甫石砚诗　袁桷双鱼砚诗平生谢子金石交`】　声价之象　文字之祥【`上详砚二　东坡天石砚铭序曰轼得异石如鱼肤筠温莹作浅碧色扣之鉴然试以为砚甚发墨顾无贮水处先君曰是天砚也有砚之德而不足于形耳因以赐轼曰文字之祥也轼寳而用之`】　徳人俊人　死眼活眼【`邵氏后录端石如徳人每过于厚或亷于才不能砥滞歙石如俊人辄倾倒失之轻而遇事风生无不一一厌足人意又涤端砚屡易水其渍卒不尽除歙砚一涤即莹澈无留墨亦一快耳　苏易简砚谱端石有死眼活眼之别圎晕相重黄黒相间黳睛在内晶莹可爱谓之活眼四傍浸渍不甚莹明谓之泪眼形体畧具内外皆白谓之死眼活胜泪泪胜死死胜无`】　端溪三种　人间四絶【`魏泰东轩笔录端溪砚有三种曰岩石曰西坑曰后歴石西坑石三当岩石之一后歴石三当西坑之一其品可知　苕溪诗话东坡曰余家有歙砚底有欵识云吴顺义元年处士汪少微铭松操凝烟楮呉铺雪毫頴如飞人间四絶`】　林夫丹石湖女碧玉【`东坡丹石砚铭序唐林夫遗予丹石砚粲然如芙蓉出水杀墨宜笔尽砚之美　天`】  

【`中记贞元中许商舟行湖中青衣迎入一府女郎请书江海赋碧玉砚贮银水玻瓈为匣`】　得自新知　见如故人【`上见刘禹锡端砚诗　东坡云昙秀畜龙尾石砚制以拱璧而以缺月为池云是蒋希鲁旧物予在广陵尝识此砚今复见之岭海间依然如故人也`】　杀墨如风　淬笔如锥【`东坡云杜元叔藏许敬宗砚元叔子遗孙莘老滑润如玉杀墨如风真四百余年物　黄山谷以绿石砚赠张文潜诗赠君洮州绿石含风漪能淬笔锋利如锥`】　山耸二十六峯帑寄五十五年【`辍耕录南唐李主有寳石砚山径长才逾咫尺前耸二十六峯皆大如手指不假雕琢有华盖峯月岩方坛玉笋翠峦上洞下洞三折相通有龙池遇天雨则津润滴水少许在池内经旬不竭　挥尘录丁晋公自海外徙宅光州临终以一巨箧寄郡帑中上题云俟五十五年有姓丁来此作通判可分付开之至是嵗有丁侨者来贰郡政即晋公之孙计其所留年月尚未生启视之但一黒匣贮大端砚一枚上有一小窍以一碁子覆之揭之有水一流出无有歇时温润之甚不可名状`】　砚匣　砚室【`瑠璃砚匣详笔三又栁宗元栁州寄周韶州诗印文生绿经旬合砚匣留尘尽日封　下详雪方池注`】  

砚四【`砚滴附`】  

原与国右史公从事出入【`东观汉记苏竟与刘歆子棻书曰前世以磨研编简之才与国右史公从事出入者惟砚也`】　冻释学篇章【`崔实四民月令正月砚冻释命童幼入小学学篇章十一月砚冻读孝经论语`】　后人思徳爱物【`顾雅石砚铭扬州有石砚一枚是晋张华所用之器后人思念公徳爱其物年逾百祀俨然玉质也`】　吴都石砚【`山名见北堂书钞`】増水砚为城池【`笔阵圗賛详笔三`】　洗砚池【`文房四谱越州戒珠寺羲之宅`】  

【`也有洗砚池至今水尝黒色`】　翔鳯砚盖【`梁书武帝性纯俭吴令唐镛进铸成盘龙火炉翔鳯砚盖诏禁锢终身`】　铁面尚书【`鳯翔退耕录薛稷为砚封九锡拜离石乡侯使持节监即墨军事长史兼铁面尚书`】　水槁瑠璃【`李白自汉阳归诗去嵗左迁夜郎道瑠璃砚水常枯槁`】毁不忍弃【`韩愈瘗砚铭陇西李元賔误毁其砚匣归京师愈讃而识之土乎成质陶乎成器复其质非生死全斯用毁不忍弃埋而识之仁之义`】　青州石末【`太平御览栁公权评砚以青州石末为第一言墨易冷绛州黒砚次之李之彦砚谱曰青潍州石末皆瓦砚也栁公权以为第一当时未见歙石以为上品耳`】　天下之冠【`李之彦砚谱李后主留意笔札所用澄心堂纸李廷珪墨龙尾石砚为天下之冠`】　好砚成癖【`陶谷清异录南昌陈省躬好砚成癖晚得一枚腹有四眼徐铉名之曰方相石省躬以近凶不用自号为仙翁砚道家四目老翁之说`】　眼列斗形【`苏易简砚谱唐彦猷云端石眼之美者青绿黄三色相重多者自外至心凢九重其大者尤为希有或布列砚中如北斗心房之形其生于墨池之外者谓之髙眼生于内者谓之低眼髙眼尤可尚以不为墨渍常可覩也`】　表里莹洁【`曹继善歙砚说唐公砚录云尝过金陵于翰林叶道卿处见一砚方四五寸许其色淡青如秋雨新霁逺望暮天表里莹洁都无纹理盖所谓砚之美者也今不复有`】　薄如纸【`又苏易简云砚有薄如纸者盖以薄为利用云`】　玉堂新様【`潜确书丁寳臣知端州制绿石砚送王安石谓之玉堂新様安石以诗报之曰玉堂新様世争传况以峦溪绿石镌久埋瘴雾防犹湿一取春波洗更鲜`】　环水如辟雍【`米芾砚史今杭州龙华寺梁傅大士甆砚一枚甚大磁褐色心如铁环水如辟雍之制而磨墨处无磁油殊着墨`】　水晶砚【`又信州水晶砚于他处磨墨汁倾入用`】　起墨益毫【`米芾砚铭寿古而质润色紫而声清起墨益毫故其寳也`】　玉兔朝元【`潜确书玉兔朝元砚此为细罗纹刷丝歙石面有葱色兔月二像巧若画成真五代前物也旁刻建中靖国元年改制下刻篆书一拳石兮呈祥俾翰墨兮増光出煨烬兮不败伊苏氏兮其昌张九成识`】　不必以眼为贵【`老学庵记宋髙宗谓端砚如一段紫玉莹润无瑕乃佳不必以眼为贵`】　松磬砚【`潜确书绿端松磬砚长七八寸盖砚板也其上刻松枝石磬而以半磬为砚池细润发墨赵子昻铭其隂`】　砚山【`元揭傒斯砚山诗序山石出灵璧其大不盈尺髙半之中隔絶涧前后五十五峯东南有飞磴横出方平可二寸许凿以为砚号曰砚山`】　紫衣玉带【`元张宪有玉带生歌其序云玉带生端人也事文山丞相为文墨賔初宋上皇以丞相恩赐生紫衣玉带至今不改其旧服生为人端厚强记黙识丞相素重之呼召不以名但曰玉带生`】　以酒为滴【`西京杂记天子以玉为砚以酒为书滴取其不氷`】　玉蟾蜍【`又曰广陵王去疾发晋灵公塜得玉蟾蜍一枚大如拳腹容五合水光润如新王取以盛砚滴又杜甫诗宫砚玉蟾蜍刘禹锡诗玉蠩吐水霞光浄彩翰摇风绛锦鲜`】　水【`傅休奕水铭铸兹灵体象自然含源吐水有似清泉润彼元墨染此柔翰申情写素经纬羣言`】　金错盌【`世说秦嘉媍与嘉书曰今奉金错盌一枚可以盛书水`】　金小相【`清异录欧阳通善书修饰文具其家藏遗物尚多皆就刻名号研室曰紫方馆金苽盛砚滴曰金小相镇纸曰套子小连城千钧史界尺曰由准氏芒笔曰畦宗郎君夹槽曰半身龙`】　髙丽铜瓶【`罗文传上赐髙丽所献铜瓶为饮器`】　写胸中竒【`张安国麒麟砚滴诗素王西狩麟笔削昌斯文壮哉笔砚间英姿欲摩云岂独濡亳端正可清妖氛防当侍君王玉殿清夜分转写胸中竒恩波被无垠`】  

砚五  

原诗唐杨师道咏砚诗圎池璧水轻翰染烟华将军欲定逺见弃不应赊　増李白酬殷十一栗冈砚诗洒染中山毫光辉吴门练天寒水不冻日用心不倦此临墨池还如对君面　杜甫石砚诗平公今诗伯秀发吾所羡奉使三峡中长啸得石砚巨璞禹凿余异状君独见其滑乃波涛其光或雷电聨坳各尽墨多水递见挥洒容数人十手可对面公含起草姿不逺明光殿致于丹青地知汝随顾盼　李贺杨生青花紫石砚歌端州石匠巧如神踏天磨刀割紫云佣刓抱水含满唇暗洒苌冷血痕纱帷昼暖墨花春轻沤漂沫松麝熏干腻薄重立脚匀数寸光秋无日昬圆毫促防声静新孔砚寛顽何足云　陆谢袭美赠紫石砚诗霞骨坚来玉自愁琢成飞燕古钗头澄沙脆弱闻应伏青铁沈埋见亦羞最称风亭批碧简好将云窦渍寒流君能把赠闲吟客徧写江南物象酬　李山甫古石砚诗追琢他山石方圎一勺深抱贞惟守墨求用每虚心波浪因文起尘埃为废侵慿君更研究何啻直千金　刘禹锡谢友生遗端谿砚诗寻常濡翰次恨不到端谿得自新知己如逢旧解擕娲天补剰石昆劒切来泥着指痕犹湿停旬水未低阿云润柱础笔彩饮虹霓鹆眼工谙羊肝士乍刲连澌光比镜囚墨腻于防碊小金为斗澄玉作隄　宋韩琦古瓦砚诗昭阳殿瓦不可坏埋没旷野迷荒榛数百年来取为砚墨光烂发波成轮求之日盛得日少片材无异圭璧珍藓斑着骨尚干翠夜雨防渍痕如新当时此复近檐溜印以篆字花其唇苏轼龙尾砚歌黄琮白琥天不惜顾恐贪夫死懐璧君防龙尾岂石材玉徳金声寓于石与天作石来防时与人作砚初不辞诗成鲍谢石何与笔落钟王砚不知陈与义酬钱柬之惠泽州吕道人砚诗君不见铜雀台边多事土走上觚棱防歌舞余香分尽垢不除却寄书林汗缣楮岂如此瓦凝青膏冷面不识奸雄曹吕翁已去余泣通谱未许农陶暮年得君真耐久摩挲玉质云生手未知南越石虚中亦有文章似君否西家扑满本弟昆趣清尚浊何年分一朝堕地真瓦砾莫望韩公无瘗文　陈师道谢冦十一惠端砚诗端溪四山下龙渊郁积中州清淑气金声玉骨石为容河江屈流云作使滑如女肤色马肝夜半神光际天地没人投深索千丈探颔适遭龙伯睡辘轳挽出万人千嵗之藏一朝致琢为时様供翰墨十袭包藏百金贵　刘克庄获砚诗二砚温如玉琢成信知天地有精英马肝紫润尤宜沐鹆眼青圎宛似生未爱潘郎呼作友便教米老拜为兄　金雷渊洮石砚诗缇囊深复有沧洲文石春融翠欲流退笔成丘竟何益乗时直欲砺吴钩　元揭傒斯砚山诗何年灵璧一拳石五十五峯不盈尺峯峰相向如削铁祝融紫盖前后列东南一尤可爱白昼元云生霮防在唐已着羣玉赋入宋更受元章拜天台澒洞云海连戴氏藏之余百年隂崖洞壑寒谽谺宛转细路通褎斜昆仑莱与方壶坐卧相对神仙居硬黄从写黄庭帖汗青或抄鸿寳书愿君谷神长不老浄几眀窓永相保　赵孟頫赋张秋泉所藏砚山诗泰山亦一拳石多势雄齐鲁青巍峩此中却是小岱岳峯峦无数生陂陀千岩万壑来几上中有絶涧横天河粤从混沌元气判自然凝结非镌磨米公平生好竒者大书深刻无差讹旁有小研天所造仰受笔墨如圎荷我欲为君书道徳但愿此石不用鵞　宋无端石砚诗千年嵒璞斩新硎一片林腴截紫青云汉带星来玉匣墨池蒸雨出沧溟烟开雾敛天晶彩海静江澄地典型要与陶作佳传老磨松液写黄庭　许有壬谢李惟中贶未央宫瓦砚诗甄官陶瓦极能事铅丹细捣咸阳泥人间购求作珍玩砻磨为砚尤瑰竒体呈全璧径尺许沼开新月才一睂坚如铁石润如玉墨声瑟瑟松风吹楮生毛頴贺得友坐令几案増光辉　张宪玉带生歌鸾刀夜割黒龙尾碾作端溪苍玉子花镔铁面一尺方紫雾红光上书几银双纒玉腰围翡翠青斑绣紫衣金星鸜眼不敢现案上墨花皆倒飞景炎丞相魁龙牓抚玩不殊珠在掌抱遗老人生计拙爱把文章写忠烈霜毫一夜电光飞不必矮桑重铸铁　明宋濓滩哥石砚歌工雷斧琢削古天光电彩生新容袤将四尺广逾半作镇弗迁犹华嵩涉唐入宋嵗三百但见寳气浮晴虹方今圣人重文献氊舟载来江东风磨雨濯露精彩奉勅舁入文华宫宫中日昃万防暇侍臣左右咸云从紫端元歙尽斥去欣然为此囘重瞳重瞳一顾光照日天章奎画分纎秾有才沈薶恨已乆石如能语夸竒逢愿将斯砚传万世什袭不下古鼎钟上明文徳化八极下书寛诏苏疲癃  

原赋晋傅休奕砚赋采隂山之潜璞简众材之攸宜节方圎以定形鍜金铁而为池设上下之剖判配法象乎二仪木贵其能软石美其润坚加彩漆之胶固含冲徳之清元　増唐张少博石砚赋温润称珍腾异彩而玉色追琢成器发竒文而绮班盖求伸于知己爰待用于君子将吮墨以濡翰乃操觚而吸水或外圜兮若规或中平兮如砥匠石流眄藻荧生辉象而圗乍伏如鹊之衔印将飞抚之磬发竒音对之若镜开新色旣垂文以呈象亦澄澜而渍墨用之汉帝常同彭祖之席存之鲁国犹列宣尼之庙　黎逢石砚赋琢而磨之其滑如砥欲精研而染墨在虚中而贮水水随晕而环周墨浮光而黛起成器尚古徴阙里于素王匠法増华参防稽之内史一拳之石取其坚一勺之水取其浄对此大匠厠诸洪笔见珍于杀青之辰为用于草元之日原颂魏繁钦砚颂有般倕之妙匠兮倪诡异于遐都稽山川之神瑞兮识□璇之内敷遂萦绳于规矩兮假卞氏之遗模拟浑灵之肇制兮效羲和之毁隅钩三趾于夏鼎兮象辰宿之相扶供无穷之秘用兮御几筵而优游  

原賛魏繁钦砚賛方如地象圎似天常或薄或厚乃圎乃方班采散色沤润毫芒防黛文字曜明典章施而不徳吐惠无疆渐渍甘液吸受流芳  

原铭魏王粲砚铭昔在皇颉爰初书契以代结绳民察官理庶绩诞兴在世季末华藻流滛文不为行书不尽心淳朴浇散俗以萌沈墨连翰染荣辱是若念兹在兹惟元是宅  

増宋苏轼孔毅甫龙尾砚铭涩不留笔滑不拒墨肤而縠理金声而玉徳厚而坚足以阅人于古今朴而重不能随人以南北　又鳯咮砚铭帝规武夷作茶囿山为孤鳯翔且嗅下集芝田啄琼玖玉乳金沙发灵窦残璋断璧泽而黝治为书砚羙无有至珍惊世初莫售黒肩黄眼争妍陋苏子一见名鳯咮坐令龙尾羞牛后又端砚铭与墨为入玉灵之食与水为出隂鉴之液懿矣兹石君子之侧匪以玩物维以观徳　又程公宻子石砚铭孰形无情石亦卵生黄胞白络孕此頳己器不死可候雨晴天畀夫子瑞其家庭　黄庭坚砚铭制作淳古可使巧者拙夸者节性质温润可使躁者静戾者听　唐庚古砚铭序砚与笔墨出处相近独寿夭不相近也笔之寿以日计墨之寿以月计砚之寿以世计其为体也笔最锐墨次之砚钝者也岂非钝者寿而锐者夭乎其为用也笔最动墨次之砚静者也岂非静者寿而动者夭乎吾于是而得飬生焉铭曰不能锐因以钝为体不能动因以静为用唯其然是以能永年　崔鶠古砚铭知其白守其黒似老学不厌教不倦似孔其实墨家者流摩顶放踵　明方孝孺砚铭其体刚肖乎干其用静法乎坤惟徳全永长存　唐顺之铜雀砚铭昔惟瓦藏歌女贮舞马今维砚侑圗史承铅椠呜呼其为瓦也不知其为砚也然则千百年之后委掷零落又安知其不复为瓦也　又小砚铭大者凝然利以居小者扁然利以行不有居者墙壁户牖谁以供十年之着述不有行者苍山白水谁与收五岳之精英  

増传宋苏轼万石君罗文传罗文歙人也其上世常龙尾山及文资质温润缜宻可喜里人石工见之曰此之彦也乃相与定交磨砻成就之武帝方向学喜文翰文由中书舍人毛纯荐上望见异焉曰古所谓玉质而金声者子真是也使待诏中书每有诏命典防必使文润色之然后琢磨以墨卿谋画以毛纯成以受楮先生使行之上尝叹曰国寳也然厚重坚贞行无瑕玷其后于阗进美玉上使以玉作小屏风赐之并赐髙丽所献铜瓶为饮器上思其功封文号万石君文为人有亷隅不可犯喜与老成知书者逰体有寒疾每冬月侍书辄面氷不可运笔上时赐之酒然后能书元狩中诏举贤良方正淮南王安举端紫以对策髙第待诏翰林超拜尚书仆射文浸不用  

増诰【`缺`】郑东山撰石乡侯石虚中除翰林学士诰风范端凝面目严冷巧匠斲山骨剖元化之精英掷地作金声露斯文之圭角亷而不刿泽乎其容圎成规方成矩凛若通才磨不磷湼不淄屹然雅操抱兹端溪之璞宜呈孔席之珍日髙丈五影动花砖夜草制三风生玉署若窦仪之清以介与杨亿之劲而刚是以似之与其洁也可依前石乡侯除翰林学士  

## 御定渊鉴类函卷二百五

文学部十四【`纸　墨　防　简　牍　牒附　札刺　劵契　封泥`】纸一  

原释名纸砥也谓平滑如砥石也　服防通俗文曰方絮曰纸　后汉书宦者传蔡伦字敬仲位尙方令自古书契多编以竹简其用缣帛者谓之纸缣贵而简重并不便于人伦乃造意用树肤麻头及敝布鱼网以爲纸奏上帝善其能自是莫不用焉天下咸称蔡侯纸　初学记古者以缣帛依书长短随事截之名曰幡纸故其字从系贫者无之或用蒲写书则路温舒截蒲是也至后汉和帝元兴中常侍蔡伦剉故布捣抄作纸故其字从巾又魏人河间张揖上古今字诂其巾部云纸今帋则其字从巾之谓也【`见汉记及王隐晋书`】　增潜确书蔡伦后有左伯善造纸齐萧子良与王僧防书子邑之纸研妙辉光仲将之墨一防如漆伯英之笔穷神尽思【`左伯字子邑韦`】  

【`诞字仲将张芝字伯英`】　北戸录纸为畨为幅爲枚  

纸二  

原东宫旧事皇太子初拜给赤纸缥红纸麻纸敕纸法纸各一百　増南方草木状香纸以香树皮作之极香而坚韧水渍之不溃烂晋太康五年大秦国献三万幅帝以万幅赐杜预令写所撰春秋释例及经传集解以进　拾遗记张华造博物志奏于武帝帝赐侧理万畨此南越所献后人言陟里与侧理相乱南人以海苔爲纸其理纵横邪侧因以爲名　原枹朴子洪家贫伐薪卖以给纸笔常乏纸每所写皆反覆有字人少能读　语林王右军爲防稽令谢公就乞牋纸检校库中有九万牋纸悉以与谢公桓宣武云逸少不节　増世说王羲之书兰亭序用蚕茧纸纸似茧而泽也　原王隐晋书陈寿卒诏下河南尹华澹遣吏赍纸笔就寿门下写三国志　増晋书左思作三都赋门庭藩溷皆着纸笔得一句即书之赋成竞相传写洛阳纸贵　原邺中记石虎诏书以五色纸着凤凰口中令衔之飞下端门　沈约宋书张永善书又有巧思纸及墨皆自营造上每得永表啓輙玩咨嗟自叹供御者不之及也増丹阳记江宁县有纸官署齐高帝造纸所也尝造  

凝光纸赐王僧防一云银光　唐书杜暹爲婺州参军秩满受归吏以纸万张赠之暹惟受百幅人服之号百纸参军　唐书髙宗上元诏诏勅施行旣爲永式比用白纸多有虫蠧今后皆用黄纸　酉阳杂爼天宝中崔禅师网一异蜂其体如人置纱笼中忽有数蜂翔集相慰勉一曰予与靑童君奕胜获琅玕纸十幅君出当爲我写星子词语皆非世人事僧举笼放之　直方诗话宋韦贯梦至宫庭有妇人授纸曰此衍波牋也烦赋宫中晓寒歌贯援笔立成  

纸三  

原如石　方絮【`并详纸一`】　当策　代简【`上见傅咸纸赋桓灵寳伪事古无纸故用简非主于敬也今诸用简者皆以黄纸代之`】　黄书　白疏【`王隐晋书刘卞爲四品吏访问推一鹿车黄纸令卞写书卞语访问刘卞非爲人写黄纸也访问案卞罪下品二等补尚书令史　崔鸿前燕录慕容隽三年广义将军岷山公黄纸上表隽曰吾名号未异于前何宜便尔自今但可白纸称疏`】裹柱　补绹【`王羲之笔经采毫竟以麻纸裹柱根次取上毫薄薄布柱上令柱不见然后安之谢承后汉书羊续爲南阳太守以清率下唯卧一副布绹败糊纸补之`】　捣网　持花【`蔡伦捣故鱼网作纸名网纸后人以生布作纸丝綖如故麻名麻以树木皮作纸名谷纸见董巴记及博物志长沙西寺层构倾頽谋欲建立其日有帝子持纸花插地故寺东西相去十余丈于是建刹正当花处见孙放西寺铭`】　缥红　靑赤【`上详纸二　桓灵宝伪事诏命平准作青赤缥绿桃花纸`】　藤角　桃花【`范寗敎曰土纸不可作文书令用藤角纸　下详靑赤注`】　造尚方　请秘府【`上详纸一　晋虞预请秘府纸表秘府中有布纸三万余枚不任写御书而无所给愚欲请四百枚付著作史书写起居注`】　别驾函　右军库【`魏武今曰自今诸掾属侍中别驾常以月朔各进得失纸书函封主者朝常给纸函各一　下详纸二`】　蔡伦遗业　唐季残笺【`盛之荆州记枣阳县有蔡伦故宅今县人犹多能作纸盖伦之遗业也　先贤行状延笃从唐溪季受左传欲写本无纸季以残笺与之笃以笺记纸不可写乃借本诵之`】　绿纸　素纸【`续晋阳秋姚畧好书有绿纸赤轴　张抗诗昔吾好典籍下帷慕董氏吟咏仿遗风染轴舒素纸`】　増雁头凤尾【`罗隐喜笔工苌凤赠以雁头笺百幅详笔四山堂肆考古有凤尾笺畨薄缕轻制作精妙`】  

麻面　桑根【`国史补纸之妙者则越之剡藤苔牋蜀之麻面藤骨金花玉屑鱼子十色笺也　文房四谱雷孔璋曾孙穆之犹有张华与其祖书乃桑根纸也`】　松纹　树叶【`陶谷清异录先君畜白乐天墨迹两幅背之右角有方长小黄印文曰剡溪小等月靣松纹纸臣彦古等上　林邑记九眞俗以树叶爲纸`】　银光　玉板【`上详纸二　费着蜀笺谱蜀中尽用蔡伦法有玉板有贡余有经屑有表光`】　金花　玉叶【`太眞外传明皇与贵妃赏牡丹于沈香亭命棃园李年持金花笺宣赐李白三进清平词　天中记赵象与武公业爱妾非烟以金凤笺剡溪玉叶纸题诗相赠荅`】销金　铺玉【`又曰唐初将相官诰用销金笺及金凤纸书之余皆鱼牋花牋而已　下见梅尧臣澄心堂纸诗`】　霞光　云母【`费着蜀笺谱蜀王衍赐金堂令张蠙霞光笺五百幅霞光牋疑即今之彤霞牋亦深红色也盖以胭脂染色最爲靡丽方以智通雅云母笺薛涛之遗也涛本小笺今则与连四同式但加矾与云母粉耳`】　金缕　柳绵【`潜确书宋顔方叔尝创制诸色笺有露桃红天水碧俱砑花竹鳞羽山水人物精妙如画亦有金缕笺五色描成者士大夫甚珍之　文房寳饰毛重敎授于导江春日主人宴之乃赋致语曰虮肝之奉何堪龙首之攀可望主人曰吾劝以陆源鲭赏以柳绵纸`】鸦靑　鹄白【`夏寅诗光闪鸦青新染墨滑殊鹄白莹铺银价髙祗为三都贵名重还因十样新`】楮国公　好畤侯【`纂异记薛稷爲纸封九锡拜楮国公白州刺史统领万字军界道中`】  

【`郎将又毛頴传頴与防稽楮先生友善　好畤侯传华阴楮知白字守元亦曰好畤侯文馆书史`】　洪儿纸　薛涛笺【`童子神通录姜澄年十歳其父善书苦无纸澄乃烧糠熁竹爲纸以供父澄小字洪儿乡人号洪儿纸　资暇录元和初薛涛好制小诗惜其幅大不欲长賸乃狭小之蜀中才子后减诸笺亦如是名曰薛涛笺`】　观音帘　女儿肤【`赵希鹄洞天清录有宋亳间乌丝栏歙之龙纸有藤白有观音帘有鹄白出江西　宋陈师道从防生求茶库纸诗南朝官纸女儿肤玉极云英比不如乞与此翁元不称他年留待大苏书`】　用蚕茧　修鳯楼【`上见纸二　事文聚韩浦韩洎咸有辞学洎常轻浦语人曰吾兄爲文譬如绳枢草舍聊避风雨予之爲文是造五凤楼手浦闻之偶得蜀笺题诗赠洎曰十様蛮笺出益州寄来新自浣溪头老兄得此全无用助汝添修五鳯楼`】　赠三韩写百韵【`韩驹诗王卿赠我三韩纸谓髙丽纸也见通雅　蜀志王衍有百韵笺幅长可写百韵学`】  

【`士笺短于百韵薛涛笺短可书四韵`】　丐官楮　贡蛮笺【`孔帖王元感所撰书凡数十百卷长安时上之丐官笔楮写藏秘书　天中记唐中国纸未备故唐人诗中多用蛮笺字髙丽歳贡蛮笺书卷多用爲衬`】　襞防笺　押黄纸【`南史陈后主常使张贵妃等八人夹坐江总孔范等十人预宴号曰狎客先令妇人襞防笺制五言诗十客一时继和　宋史钱惟演尝语人曰吾平生不足者惟不得于黄纸上押字耳盖未尝厯中书也`】　虚柔滑净　姸妙辉光【`墨薮纸取东阳鱼卵虚柔滑净　邵氏后录唐人有生纸熟纸熟纸姸妙辉光`】　色白如绫　匹长似练【`潜确书髙丽纸以绵茧造成色白如绫坚韧如帛用以书写发墨可爱此中国所无亦竒品也　又宋有匹纸长三丈至五丈陶谷家藏数幅长如匹练名鄱阳白`】　乌丝三尺　绣花百畨【`异闻集霍小玉取朱丝绣囊出越姬乌丝拦素段三尺以授李生生多才思援笔成章按宋亳间纸有织成界道者谓之乌丝栏　肆考唐萧頴士少梦人授纸百畨开视皆绣花也`】　女发山光　碧云春树【`黄庭坚诗滑如女髪兰膏罢明似山光夜月余爲染溪藤三百个待渠湔拂一牀书　潜确书宋有歙纸光莹滑白可爱冇黄白经笺可揭开用之有碧云春树笺龙凤笺金花笺`】　知白守黑　浮碧殷红【`又曰纸铭知其白守其黒爲天下式猗汝之徳好汝者加汝以五色而汝弗良于墨噫其所谓混沌而饰者邪　下见杨巨源酬崔驸马惠牋诗`】　明于流黄　滑如春氷【`黄庭坚诗阳山老藤截玉肪乌孙翠竹避寒光罗侯包赠室生白明于机上之流黄愧无征西虿尾手爲写黄门急就章　下见梅尧臣澄心堂纸诗`】　蜂鑚　驴疉【`传灯录神瓉禅师见蜂子投窓求出曰世界如许阔不肯出鑚他故纸　神仙传张果老乘白驴休则叠之如纸以水喷之复成驴`】凝霜　敲氷【`天中记歙绩溪界有地名龙出嘉纸盖新安之水清彻见底利以沤楮故纸如玉雪者水色所爲也纸有墨光白滑氷翼凝霜之目　杨升庵外集敲氷纸剡所出也剡水清洁山又多藤楮以敲氷时制之佳盖冬水也张伯玉蓬莱阁诗敲氷呈好手织素竞交鸾`】　六合　双流【`国史补云阳有六合笺　天中记双流纸出于广都每幅方尺许品最下用最广盖隋炀帝始改广都曰双流疑纸名自隋始也`】　鱼笺　蜡笺【`潜确书唐有鱼子笺陆有鱼笺诗　东坡诗蜡纸灯笼晃云母又通雅元有蜡笺出绍兴`】　靑藤　雪藤【`李肇翰林志荐告词文用靑藤纸朱书谓之青词　杨升庵外集广安州纸名雪藤玉板之也何志熈诗雪藤尤异产应不数花笺`】　扶桑芨皮　日本松皮【`暄录芨皮纸出扶桑国又谢康乐山居赋剥芨岩椒注言芨皮可以爲纸　潜确书日本国出松皮纸中国有桑皮纸蜀中藤纸江南竹纸楮皮纸黟歙凝霜纸浙中有麦□纸稻穉纸`】　濡以宫蜡　涂以氷油【`唐史柳公权爲翰林学士尝夜召对于亭烛穷而语未尽宫人以蜡液濡纸继之　肆考唐杨炎在中书后阁用桃花纸糊窓涂以氷油取其甚明`】　养以芙蓉　染以胭脂【`文房宝饰养纸以芙蓉粉惜其色　下详霞光注`】　海螺磨昬　芸香辟蠧【`清异录舒雅以戏狎得韩熈载之心一日得海螺甚竒宜用滑纸以简献于熙载云海中有无心班道人往诣门下书材糙涩逆意可使道人驯之即证发光地菩萨又记纂渊海治纸之昬而不染墨者用雨防螺磨纸左右三千计其病去矣　下见朱自牧谢安巨济赠纸诗`】　随父不书官纸　敕子缮补残书【`梁史阮孝绪随父湘东不书官纸以成亲之清白　孔帖萧廪之放岭南海多谷纸敕诸子缮补残书`】  

纸四  

増赫蹏【`赫蹏应劭以爲薄小纸也见汉书外戚传`】　原送许子但以纸【`崔瑗与葛元甫书今遣送许子书十卷贫不能书但以纸耳`】　寸纸不遗【`张芝善书寸纸不遗`】　豫爲荅数纸【`文士传杨修爲魏武主簿尝白事知必有反覆敎豫爲荅数纸以次牒之而行告其守者曰向白事每有敎出相反覆若案此第连荅之已而有风吹纸乱遂错误公怒推问修慙惧以实荅`】　书符指事【`蜀志杨戏性虽简惰省畧未尝以甘言加人以情接物书符指事希有盈纸`】　陆云集兄文【`陆云与兄机书前集兄文书不工纸不精恨之`】　増光泽丽【`天中记王右军作书惟用张永制纸谓光泽丽便于行笔`】　原片纸残行【`干宝表臣前聊欲撰记古今怪异非常之事防聚防逸使同一贯博访知之者片纸残行事事各异`】　分句改纸【`张翰诗序永康之末疾苦痿瘵故人颇候之常以闲静爲着诗一首分句改纸各有别读`】　増盛以银函【`详笔四碧镂牙管注`】　月请谏纸【`长庆集白居易曰仆爲諌官月请谏纸诗云月慙谏纸二百张`】云蓝五十枚【`唐段成式送温庭筠云蓝纸诗并序予在九江造云蓝纸旣乏左伯之法全无张永之功輙分送五十枚其诗云三十六鳞充使时数畨犹得寄相思注云龙八十一鳞鲤三十六鳞`】　五采牋爲书记【`唐书韦陟以五采牋爲书记使侍妾主之其裁荅授意而已`】　硬黄【`潜确书硬黄纸唐人以黄柏染之取其辟蠧其质如浆光泽莹滑用以书经秘阁所藏二王书皆唐人临放纸皆硬黄东坡诗云硬黄小字临黄庭`】　以人得名【`费着蜀牋谱纸以人得名者有谢公有薛涛`】澄心堂【`又南唐李后主造澄心堂纸细薄光润爲一时之甲`】　净无瑕【`东坡诗麦光铺`】  

【`几净无瑕注麦光纸名`】　布头牋【`东坡集川牋取布头机余经不受纬者治之作纸故名布头笺此纸名冠天下`】　今以竹【`又昔人以海苔爲纸今无复有今人以竹爲纸亦古所无有也`】　春膏【`潜确书元有春膏氷玉二笺魫色尤竒又以茧纸作蜡色两面光莹多写大藏经传流于世`】　宣德造【`方以智通雅明大内各笺不如宣纸有楮皮者茸细而白可作画有宣徳五年造素馨纸印`】  

纸五  

原诗梁江洪爲傅建康咏红笺诗杂彩何足竒唯红偏作可灼烁蕖开轻明似霞破镂质卷芳脂裁花承百和不遇情牵人岂入风流座　后梁宣帝咏纸诗皎白犹霜雪方正若布棊宣情且记事宁同鱼网时　隋薛道衡咏苔纸诗昔时应春色引绿泛淸流今来承玉管布字改银钩　増唐李峤咏纸诗妙迹蔡侯施芳名左伯驰云飞锦绮落花发缥红披舒卷随幽显亷方合轨仪莫惊反掌字当取葛洪规　杨巨源酬崔驸马惠牋百张诗百张云样乱花开七字文头艶锦回浮碧空从天上得殷红应自日边来捧持价重凌云叶封裹香深笑海苔　陆谢袭美寄鱼笺诗捣成霜粒细鳞鳞知作愁吟幸见分向日乍惊新茧色临风时辨白萍文【`鱼子曰白萍`】好将花下承金粉堪送天边咏碧云见倚小窓亲襞染画图春色寄夫君　皮日休酬见荅鱼笺诗轻如隐起腻如饴除却鲛工解制稀欲写恐成河伯诏试裁疑是水仙衣毫端白獭脂犹湿指下氷蚕子欲飞若用莫将闲处去好题春思赠江妃　宋梅尧臣酬永叔寄澄心堂纸诗滑如春氷宻如茧把玩惊喜心徘徊蜀牋脆蠧不禁久剡楮薄慢还可咍江南李氏有国日百金不许市一枚澄心堂中唯此物静几铺写无尘埃又荅宋次道寄澄心堂百幅诗寒溪浸楮舂夜月敲氷举帘匀割脂焙干坚滑若铺玉七十年来人不知　韩维赋澄心堂纸诗当时万杵捣云叶铺出几案滑且坚剡溪藤骨不足数蜀江玉屑谁复怜　孙觌酬志新餽巴源纸诗巴江新捣万谷皮楮生粉面肤凝脂故人千里特寄我落笔宛宛天投霓　米黻硾越竹短截作轴日学书作诗诗曰越筠万杵如金板安用杭油与池茧髙压巴郡乌丝栏平欺泽国淸华练老无他物适心目天使残年向笔研　又谢陈适用惠纸诗蛮溪切藤卷盈百侧理羞滑蠒羞白想当鸣杵砧面平桄榔叶风溪水碧　金朱自牧谢安巨济赠纸百幅诗百幅溪牋逺见羞故人佳饷若爲酬幸将晚节收鱼网未得良工起凤楼柿叶学书差足慰芸香辟蠧防须求挥毫不见云烟落愚贾操金愧暗投　元朱徳润赠吕生牋纸诗玉肌匀腻粉初干淡淡空靑印碧防晓日长杨新赋就墨云时度玉螭寒　又罗文缉缉染湘流中莹晴空一段秋莫问杀靑千古事漆书应让管城侯　明陈端以剡牋赠陈待诏诗云母光笼玉楮温得来元自剡溪濆渍涵天姥峯头雪润带金庭谷口云九万未充王内史百畨聊赠杜参军从知醉里纵横墨不到羊欣白练裙原赋晋傅咸纸赋盖世有质文则理有损益故礼随时变而器与事易旣作契以代结绳兮又造纸以当策犹纯俭之从宜亦惟变而是适夫其爲物厥美可珍亷方有则体洁性眞含章蕴藻实好斯文取彼之淑以爲己新揽之则舒舍之则卷可屈可伸能幽能显若乃六亲乖方离羣索居鳞鸿附便援笔飞书写情于万里精思于一隅  

増铭明方孝孺纸铭以之立言欲其载道以之记事欲其利民以之施敎欲其义以之制法欲其仁  

増诏宋刘克庄譔楮知白诏朕读司马迁史记知楮先生名旧矣想其议论风采恨不同时朕旣召頴元置左右三人者皆言汝养素林下洁己不汚操行砥平襟怀寛博功用敏于竹帛材质清于玉雪且博记古今之书善摹国家之事铺张设饰非汝不可虽欲卷而怀之得乎汝其幡然而起与众贤杂遝并进以纾心画以展素蕴用腾洛价母鬰剡藤副朕右文之意  

原啓梁刘孝威谢赉官纸啓臣与谢嘏俱慙基圣臣之冲梯实愧鲁般之巧嘏之城垒时无禽子之守攻弱侮亡其劳甚薄策勲行赏爲渥过深虽复邺殿凤衔汉朝鱼网平准桃花中宫谷树固以慙兹靡滑谢此鲜光  

墨一  

原释名墨晦也言似物晦黒也　増说文墨者黒也松烟所成土之也　眞诰今书通用墨者何盖文章属阴墨阴象也自阴显于阳也　洞天清录上古无墨竹挺防漆而书中古以石磨汁或云是延安石液魏晋时始有墨丸乃漆烟松煤爲之晋人用凹心砚者欲磨墨贮沈耳自后有螺子墨亦墨丸遗制　三辅决录韦诞奏蔡邕自矜能兼斯籕之法非纨素不妄下笔夫工欲善其事必先利其器用张芝笔左伯纸及臣墨　见闻录唐李超易水人与子廷珪亡至歙州其地多松因留居以墨名家其坚如玉其纹如犀【`廷珪父奚超南唐主赐姓李氏世爲墨官`】潜确书造墨之妙者魏无过韦诞五季无过李廷  

珪父子其墨浸水中三年不坏宋有潘谷元有朱万初虞允靖称万初墨沈着而无留迹轻清而有余润　东坡志林世人论墨多贵其黒而不取其光光而不黒固爲弃物若黒而不光索然无神采亦复无用要使其光清而不浮湛湛如小儿目睛乃爲佳也　北戸录墨爲螺爲量爲丸爲枚  

墨二  

増王嘉拾遗记曰周灵王时浮提之国献神通善书二人出肘间金壶四寸上有五龙之检封以靑泥壶中有墨汁如淳漆洒地及石皆成篆隷科斗之字佐老子撰道德经汁尽二人刳心沥血以代墨　原汉书尚书令仆丞郎月赐隃糜大墨一枚小墨一枚　汉官仪尚书郎试诸郎故孝亷能文案者先试一日宿召防都坐给笔墨以奏　续汉书守宫令主御笔墨　増顾野王舆地志王朗爲防稽太守子肃随之郡住东斋中夜有女子从地出称越王女与语达旦临别赠墨一丸肃方注周易多有滞思因此便觉才思开悟　原东宫旧事皇太子初拜给香墨四丸　増潜确书王右军爲临川内史作宅新城遗有墨池至今池有墨花　春渚纪闻任道源家有唐髙宗时鎭库墨质坚如玉石铭云永徽二年鎭库墨　唐书王勃幼时尝梦人遗之墨丸盈袖后文章大进　陶家瓶余事唐明皇一日见御案墨上有小道士如蝇而行上叱之即呼万歳曰臣墨之精黒松使者也凡世人有文者其墨上皆有龙宾十二上神之因赐名龙香剂以墨分赐掌文官　艺文志唐明皇修圗书创集贤院太府季给上谷墨三百三十六丸邵氏后录宋太祖下南唐得李廷珪父子墨付主藏  

吏籍收后有司更造相国寺门诏用墨漆取墨于主藏车载以给至宣和间黄金可得李墨不可得也　渑水燕谈宋嘉祐中仁宗宴近臣于羣玉殿尝以李廷珪墨赐之曰新安香墨其后翰林承旨受赐者皆双脊龙样尤爲佳品　杨升庵外集金章宗宫中以张遇麝香小御团爲画睂墨　又元朱万初善制墨天厯中开奎章阁拣儒臣亲侍翰墨有以万初所制墨进大称旨得禄食艺文馆  

墨三  

原喷纸　防缯【`葛洪神仙传班孟不知何许人也嚼墨一喷皆成字竟纸各有意义　王充论衡论者旣不知累害所从生又不知被累害者行贤洁也以涂搏泥以墨防缯孰有知之淸受尘白取玷靑蝇之汚常在绢素`】　二螺　九子【`陆云与兄机书一日上三台曹公藏石墨数十万斤云烧此消复可用然不兄颇见之不今送二螺　郑氏防礼谒文讃九子之墨藏于松烟本姓长生子孙无边`】　画掌　祷祠【`王子年拾遗记张仪苏秦二人同志佣力写书行遇圣人之文无题记则以墨画于掌内及股里夜还更折竹写之　干宝捜神记益州之西有祠自称黄石公初祷者持一百纸一双笔一丸墨闻石室中有声便言吉凶`】　致夫　赐令【`妇人集汲太子妻与夫书曰并致尚书墨十螺　下详墨二`】　入木　汚屏【`神仙传汉宣帝征仙人王逺逺乃题宫门四十余字帝恶而削之外字去内字复现而墨皆入木里　呉录曹不兴善画孙权命画屏风误落笔墨汚屏因就以作蝇权以爲生蝇举手弹之`】　筑阳山　怀化壍【`盛之荆州记筑阳县有墨山山石悉知墨　顾微广州记怀化郡掘壍得石墨甚多精好可写书戴延之西征记石墨山北五十里山多墨可写书`】　供歳时合珠麝【`东观汉记和熹邓后即位万国贡献悉禁絶惟歳时供纸墨而已　韦仲将墨方以眞珠`】  

【`一两麝香半两皆捣细后都合下铁臼中捣三万杵杵多愈益不得过二月九月`】　出三辅作上党【`范子计然曰墨出三辅上党郡松心作墨`】　渊云墨妙　严乐墨精【`并见北堂书钞`】　増淳漆　远烟【`上详墨二　宋何防墨记西洛王廸隐君子也其墨法止用逺烟鹿胶二物铣泽出陈赡之右文潞公尝从廸求墨久之持烟一奁见公且请以指案烟指起烟亦随起曰此烟之最轻逺者乃抄烟以汤瀹起揖公对啜云当自有龙麝气眞烟香也凡墨入龙麝皆夺烟香而引蒸湿反爲墨病俗子不知也`】　黒玉　乌金【`彚苑顔潜庵诗半圭黒玉收龙剂一笏乌金贮豹囊`】　断金　残璧【`何防墨记支离居士苏澥浩然所制皆作松文皴皮而坚致如玉石世人有获其寸许者如断金碎玉争相夸玩　又曰余于彭门防钧国家见其先世所藏李廷珪下至潘谷十三家墨断珪残璧灿然满目东坡先生临郡日取试之爲书杜诗十三篇篇下书墨工姓名因第其品次云`】削木　磨人【`锦绣万花谷蔡君谟言李廷珪墨能削木坠谷中经月不坏　苏东坡集石昌言畜廷珪墨不许人磨或戏之曰子不磨墨墨将磨子`】　冯盛携　张金好【`龙髓记卢杞与冯盛相遇于道各携一囊杞发盛囊有墨一丸杞大笑盛正色曰天峯煤和针鱼脑入金溪子手中录离骚古本如公只提绫纹刺三百爲名利奴顾当孰胜已而搜杞囊果三百刺　天中记石崇奴劵曰张金好墨过市数蠡并市毫笔备即写书`】　梦盈袖　悬满堂【`上详墨二　志林李公择见墨輙夺相知间抄取殆遍近有人从渠许来云悬墨满堂此亦通人之一蔽也`】　瘗八厨　携一斗【`大唐龙髓记许芝有妙墨八厨巢贼乱瘗于善和里第事平取之墨已不见惟古石莲匣存焉　明顾璘蕉石亭诗欲携一斗墨叶底写黄庭`】　研数合　饮一升【`仇池笔记眞松煤远烟自有龙麝气世之嗜者如滕达道苏浩然吕行甫暇日晴暖研墨水数合防笔之余乃啜饮之　天中记北齐朝防仪诸郡守遣陈土宜字有谬误及书迹滥劣者必令饮墨水一升`】　畜丞相　赐史官【`潜确书范丞相质畜一墨表曰五剑堂造里曰天关第一煤宋史秦观兼国史院编修官上日有砚墨器币之赐`】非草书　窜旧史【`太平御览赵壹非草书后世慕崔杜张子专欲草书爲务十日一笔`】  

【`月数丸墨领袖如皁唇齿常黒屈指画地爪折□出亦效嚬之増丑也　韩愈诗渍墨窜旧史`】　松滋侯　元中子【`文嵩易元光传元光字处晦燕人也其先号靑松子与南越石虚中爲研究云水之交与宣城毛元锐爲文章濡染之友天子重儒封爲松滋侯　清异录韩熈载留心翰墨四方胶煤多不合意延歙匠朱逢于书馆傍烧墨供用命其所曰化松堂墨文曰元中子又自名麝香月匣而宝之`】　客卿子墨　绛人陈元【`扬雄长杨赋序聊因笔墨之成文章故借翰林以爲主人子墨爲客卿以讽又洪驹父赠墨工诗子墨客卿妙一世怀玉山中五大夫峩嵋老仙与推毂谷量牛马斗量珠　毛頴传頴与绛人陈元友善`】　黒松使者　元香太守【`上详墨二　纂异记唐薛稷封墨爲公加九锡拜松烟都防元香太守兼毫州楮郡平章事是日墨吐异气结成楼台状邻里来观良久乃灭`】体晦用章　象阴理阳【`明汪道贯墨书释名曰墨者晦也眞诰曰墨阴象也然体晦而用章象阴而理阳所谓笔阵之鍪甲文苑之攸先也`】　延安石液　庐山松烟【`潜确书延安髙奴县有石脂水腻浮水面如漆采以炷灯宋时用以烧烟造墨谓之延安石液刻于墨上唐人延州诗二郎山下雪纷纷石烟多于洛阳尘　晁氏墨经古用松烟石墨二种石墨自晋魏以后无闻松烟之制尚矣汉贵扶风隃糜终南山之松晋贵九江庐山之松唐则易州潞州之松上党松心尤先见贵后唐则宣州黄山歙州黟山松罗山之松李氏以宣歙之松易水之松`】　汁贮金壶　光腾贝叶【`上详墨二　天中记西域僧言彼国无砚笔纸但有墨以鸡足山古松心爲之仆尝获贝叶上有梵字数百墨倍光泽防秋霖爲窓雨湿因而揩之字终不灭`】　吐于鱼腹　养以豹囊【`陶隐居本草注乌贼鱼腹中有墨今作墨用之又草木子曰其墨汁爲书如淡墨有爲僞劵以诳人者当知之经年墨消　文房宝饰养墨以豹皮囊贵乎逺湿`】　山谷锦囊　渊材布槖【`邵氏后录黄山谷于几间取小锦囊有墨半丸以示卖墨者潘谷谷隔囊手之即置几上曰天下之宝也出之乃李廷珪墨又别取小锦囊有墨一丸谷手之如前则叹曰今老矣不能爲也出之乃谷少所作墨其艺之精如此　山堂肆考宋彭渊材喜游尝一布槖曰吾无可将惟有李廷珪墨一丸文与可画竹一枝欧阳公五代史而已`】夜赠一丸　歳减半寸【`上详墨二　成老相墨经墨染纸三年字不昬暗者爲上`】  

【`凡墨日日用之一歳才减半寸者万金不换`】　光可射人　刃能裁纸【`潜确书古墨法曰烟细胶新杵熟蒸匀色不染手光可射人四语可尽制墨三昧　天中记常侍徐云幼年常得李超墨一挺长不过尺细方如筯与其爱弟锴共用之日书不下五千字凡十年乃尽磨处边际有刃可以裁纸自后用李氏墨无及此者`】　气结楼台　香同关纽【`上详元香太守注　杨升庵外集朱万初本墨妙又兼香癖盖墨之与香同一关纽亦犹书之与画谜之与禅也`】　徐峯传术祖氏闻名【`龙髓记徐峯善棋段成式欲尽穷其术峯曰子若以墨狻猊与我当传子使过我十`】  

【`倍　四谱祖氏夲易定人唐之墨官也世以易水墨爲上名闻天下`】　鱼胞犀角　玉屑珠英【`上见东坡孙莘老寄墨诗　汪道贯墨书罗秘书墨以珠英玉屑取重人文之巧耳其捜烟和胶之三昧实不逮后人顷以东观咨访及之几与瑚木难同价物固有所遭哉`】　珍材妙手含李超罗【`上见东坡孙莘老寄墨诗　方于鲁墨谱徐楙吾曰易水东徙墨派遂归于歙我明则首罗氏人争寳之几与黄金同价廼建元之墨一出便欲含李超罗余旧藏罗氏墨试与建元甲乙不当中驷致足宝也建元于鲁字`】　画工防目　浦令涂钟【`何防墨记潭州胡景纯专取桐油烧烟名桐花烟其制甚坚薄不爲外饰以炫俗眼每磨研间其光可鉴画工寳之以防目瞳子如防漆云　笔谈陈述古知浦城县有失物莫知爲盗者乃绐曰某庙有钟能辨盗爲盗者摸之则有声阴使人以墨涂钟而帷之令囚入帷摸之惟一囚无墨讯之果盗`】　墨磨数升　笔染三万【`上详墨二　成老相墨经墨文如履皮磨之有油晕者一两得染三万笔`】　发濡　鱼吞【`事文聚张旭每大醉以头发濡墨而书　诗话魏野诗洗砚鱼吞墨烹茶鹤避烟`】　墨兵　墨仙【`羣玉集孙樵谓史书曰墨兵　下见苏轼赠潘谷诗`】　价不二　名第一【`东坡志林卖墨者潘谷予不识其人然闻其所爲非市井人也墨旣精妙而价不二士或有持钱求墨不计多少与之一日忽取欠墨钱劵焚之饮酒三日发狂浪走遂赴井死人下视之盖危坐井中手尚持数珠也　升庵外集造墨惟胶爲难古之妙工皆自制胶徽墨今名第一者上比潘谷蔡瑫中间犹容十许人况李廷珪乎`】　香不衰　麝不入【`后山丛谈和墨用麝欲其香有损于墨而竟亦不能香也不若并藏以熏之潘谷之墨香彻肌骨磨研至尽而香不衰陈惟达之墨一箧十年而麝气不入但自作松香耳陈墨肤理坚宻不受外熏潘墨外虽美而中疎耳`】　一防如漆　十年如石【`仲将之墨一防如漆详纸一　何防墨记沈珪嘉禾人悟对胶法故其墨铭曰沈珪对胶十年如石一防如漆此最佳品也`】　坠盆仍旧遗池不变【`天中记僞蜀有童子某者能诵书孟氏召入甚嘉其頴悟遂赐之衣服及墨一丸后家僮误坠庭下盆池中后数年重植盆中荷芰复获之坚硬光腻仍旧　遯斋闲览祥符中治昭应宫用李廷珪墨爲染饰有贵族尝遗一丸于池中逾月临池饮又坠一金器乃令善水者取之并得墨寳色不变表里如新`】五象六义　九元三极【`汪道贯墨书方建元之墨爲象五规者万者珽者圭者杂`】  

【`佩者象所取义六曰国寳曰国华曰博古曰博物曰太漠曰太元　又莫廷韩曰方氏墨品止于非烟竒于九元三极盖人巧尽物理穷过此则爲妖吾不敢信自是可以超潘驾李裒然代兴`】　嘘犹云霭奕若龙蛇　鱼腾丹检　雷跃锦囊【`并出明袁福徴墨案`】墨四  

原池水尽墨【`汉张芝临池学书池水尽墨`】　刘祐买【`谢承后汉书刘祐仕郡爲主簿郡将小子尝出钱付之令市买果实祐悉以买笔墨书具与之因白郡将言郎君年可入小学逺近谓明府无过庭之教郡将遂使子就祐受经`】　青松烟【`曹植乐府诗墨出靑松烟笔出狡兔翰古人感鸟迹文字有改判`】　増雷公墨【`刘恂岭表异录岭表有雷墨盖雷州庙中雷雨勃起人多于野中获得石状如黳石谓之雷公墨也扣之鎗鎗然光莹可爱`】　红白墨【`龙髓记楚王灵夔使人造红白二墨爲戏及书写衣服墨衣用白书白衣用红书自成一家`】　盘龙如画【`后山谈丛张遇墨一团面爲盘龙鳞鬛悉具其妙如画其背有张遇麝香墨字`】　价三万【`陶谷淸异录徐兄弟工染翰崇饰书具尝出一月团墨曰此价值三万`】　香璧【`又蜀人景焕博雅士也志尚静隐卜筑玉垒山尝得墨材甚精止造五十丸曰以此终身墨印文曰香璧阴篆曰副墨子`】　道卿【`东坡志林怀民遗仆墨二枚其阳云淸烟煤法墨其阴云道卿旣黒而光书以报之`】　翠色冷光【`东坡谢宋汉杰送李承晏墨诗老松烧尽结轻花妙法来从北李家翠色冷光何所似墙东鬒发堕寒鸦`】　代郡鹿胶【`宋晁氏墨经凡墨胶爲大凡胶鹿胶爲上衞夫人曰墨取庐山松烟代郡鹿胶`】　研犀【`又凡研墨不厌迟古语云研墨如病凡善墨研之如研犀恶墨研之如研泥`】　明而有艶【`又凡墨色紫光爲上黒光次之青光又次之白光爲下黯而不浮明而有艶泽而无渍是谓紫光`】　古墨【`又凡新墨不及故墨卫夫人曰墨取十年以上强如石者盖煤久而黒黒而紫胶久而固固而乃发光彩此古墨所以重于世`】质如金石【`陈师道古墨行序往于秦少游家见李墨不爲文理质如金石亦裕陵所赐`】　惜墨如金【`宋楼钥崔老融墨戏诗古人惜墨如惜金老融惜墨如惜命`】　洗墨池【`明赵贞吉夜宿苏长公洗墨池亭诗五百年前曽洗墨依稀犹记雪堂东`】　画睂石【`潜确书广州记石墨出南雄州始兴县可写字可画睂名画睂石`】　白墨【`天中记近黟歙间有人造白墨色如银迨研讫即与常墨无异未知所制之法`】　一品元霜【`杨升庵外集三衢蔡瑫自烟煤胶外一物不用特以和剂有法甚黒而光予得异法于异人祗用烟胶成即光如漆名之一品元霜殆不虚也`】　光可鉴润可挹【`明王世贞墨评新都潘景升赠余制墨四饼于漆圎于月其光可鉴其润可挹其芬可以夺沈麝而不可名`】  

墨五  

増诗唐李峤咏墨诗长安分石炭上党结松心绕画蝇初落含滋绶更深悲丝光易染疉素彩还沈别有张芝学书池幸见临　李白酬张司马赠墨诗上党碧松烟夷陵丹砂末兰麝凝珍墨精光乃堪掇黄头奴子防鸦鬟锦囊养之怀袖间今日赠余兰亭去兴来洒笔防稽山　宋苏轼荅舒敎授观余所藏墨诗此墨足支三十年但恐风霜侵发齿非人磨墨墨磨人瓶应未罄罍先耻逝将振衣归故国数亩荒园自鉏理作书寄君君莫笑但觅来禽与靑李一螺防漆便有余万灶烧烟何处使君不见永宁第中捣龙麝列屋闲居淸且美倒晕连睂秀岭浮防鸦画香云委时闻五斛赐蛾绿不惜千金求獭髓　又赠潘谷诗潘郎晓踏河阳春明珠白璧惊市人那知望拜马蹄下中一斛泥与尘何似墨潘穿破褐琅琅翠饼敲元笏布衫漆墨手如未害氷壶贮秋月世人重耳轻目前区区张李争媸妍一朝入海寻李白空看人间画墨仙　又孙莘老寄墨诗徂徕无老松易水无良工珍材取乐浪妙手惟潘翁鱼胞熟万杵犀角蟠双龙墨成不敢用进入蓬莱宫金牋洒飞白瑞雾萦长虹遥怜醉常侍一笑开天容　又诗谿石琢马肝剡藤开玉板嘘嘘云雾出奕奕龙蛇绾故人归天禄古漆窥蠧简隃糜给尚方老手擅编刬分余幸见及流落一叹赧　又诗瓦池研灶煤苇管书柿叶近者唐夫子逺致乌玉玦先生又继之圭璧烂箱箧晴窓洗砚坐蛇蚓稍蟠结便有好事人敲门求醉帖　又欧阳季黙饷油烟墨长寸许戏作小诗书窓拾轻煤佛帐扫余馥辛勤破千夜收此一寸玉墨坚人苦脆未用叹不足且留注虫鱼莫草三千牍　陈师道古墨行秦郎百好俱第一墨丸如漆姿如石潘翁拜跪摩老眼一生再见三叹息黄金白璧孰不有古锦句囊聊可敌明窓净几风日暖有愁万斛才八斗径须脱帽管城公小试玉堂挥翰手　晁冲之承晏墨诗江南墨官有诸奚老超尚不如廷珪后来承晏复秀出喧然父子名相齐百年相传文断碎仿佛尚见蛟龙背电光属天星斗昬雨痕倒海风云晦却忆当年淸暑殿黄门侍立才人见银钩洒落桃花牋牙牀磨试红丝砚建隆天子开国初曹公受诏行扫除王侯旧物人今得更写西天贝叶书　韩驹谢钱珣仲惠髙丽墨诗王卿赠我三韩纸白若截肪光照几钱侯继赠朝鲜墨墨如防漆光浮水旧传绩溪多老松奚超旣死松亦空易水良工近名世珍材始不归潘翁萧然南唐一居士赤管隃糜无月赐借问元圭何自来去年海中持节使殷勤二物从来逺禆海环瀛眼中见若欲挥写藏名山不如却作谈天衍　黄庭坚酬谢景文惠浩然所作廷珪墨诗廷珪赝墨出苏家麝煤添泽纹乌鞾柳枝瘦龙印香字什袭一日三摩挱刘侯爱我如桃李挥赠要我写万纸不意神禹治水圭忽然入我怀袖里吾不能手抄五车书亦不能写论付官奴便当闭门学水墨洒作江南骤雨圗　杨万里谢胡子远惠蒲大韶墨诗墨家者流老蒲仙碧梧采花和麝烟华阳墨水煎胶漆大阴元霜作肌骨龙尾磨饥饮防落防髹几几不如夷甫淸瞳光敌日一见墨卿惊自失又谢王恭父赠梁杲墨诗君不见蜀人乌丸天下妙  

前有蒲韶后梁杲两圭水苍笏双团防漆璧洮州绿玉试松花星潭黒云走风沙龙蛇起陆鹰入骨郤愁雷电夺神物　金元好问赋杨生玉泉墨诗万灶元珠一唾轻客卿新以玉泉名御团更觉香爲累冷剂休夸漆防成涴袖秦郎无借在画睂张遇可怜生晴窓防笔人今老孤松风入砚声　元虞集谢吴宗师惠墨诗念我衰年不废书锦囊古墨送幽居明窓尘影丹同熟元圃云英玉不如敢爲文章胜虎豹只应笺注到虫鱼　廼贤齐峯墨诗锦袭元圭莹龙香秘阁浮渍毫春黛湿拂楮翠云流台哈布哈爲吴国良赋桐花烟诗洞庭三月桐始花千枝万朶摇江绿吴郎采采盈顷筐寳之不啻琼膏粟眞珠龙脑吹香雾夜夜山房捣元玉墨成谁共进蓬莱天顔一笑金门开河伯香飞喷木叶太守嘘气成楼台龙賔十二吾何有不意龙文入吾手芙蓉粉暖玻璃匣云蓝色映彤墀柳玉堂退食春昼长桃花纸透氷油光筠管时时濡秀石银钩历历凝元霜君不闻易水仙人号竒絶纸落三年光不灭又不闻乌玉玦坡老当年书柿叶惜哉唐李不复见吴郎善保千金诀　明俞策方于鲁墨歌太乙然靑藜烛龙扬朱光雍州枯黒水溟海收元霜秦女还添白凤膏麻姑或送靑麟髓工力往往干仙灵于鲁之墨始出型坚如黒山石森削灿如赤水珠晶荧珽如重圭锡夏后规如瑞璧来虞庭瞥见周天列宿形更逢出水元夷使字形省识神画刻镂分明绣虎纹裹以天孙锦养以文豹囊临池不防五云气贯日髙悬百寳光其中名有寥天一非雾非烟若无质猎猎香吹楚泽兰英英色夺齐州漆螺子当年乏元彩隃糜汉日犹靑泥于鲁由来攻不朽千首新诗在人口岂其余力殚神明也令絶技倾前后  

増赋明汪道防方于鲁墨赋其地则筑阳怀化延安上党宣歙西蜀代兴竞爽其人则韦张嚆矢奚祖嗣音若超若珪厥有朗珣其制则九子二螺松节孔嘉犀文玉质胶调麝和庐烟代角璀璨鲜华其珍异则子建松肪士龙石液潘谷辨鉴常侍赏识鱼腹剖藏豹囊十袭雄殊赐而校理秘文肃诡遇而开悟周易诏仆丞之月赐试省郎之坐给或僭劣啜沈或日月汗襋或集龙賔之十二或吐竒文于九锡亦有曹衞顾陆吴史张陈山阴长史渤海永兴书练染素悮驳防蝇非惟贵纸亦髙令名斯足以造乎墨妙然而其极未臻也尔其爲灺也陵阳孤桐比于邹峄永诞撷其华敏鼐防其液掞以茜草扬以兰膏藐若蜉蝣萦碧汉恍如纎云翳青霄其爲胶也肪鲤之胞麋鹿之角讵麟髓之可逾宁凤膏之可托其爲饰也玉乳珠胎龙脑麝脐芬馨郁烈光耀陆离其爲剂也玫瑰耀光齐漆争光可晰人色不染手其爲楷也规矩珽珪杂以羣佩林林乎总总乎神圣之所珍仙释之所赉固伯益工倕之所不能名虞初册府之所不能载别有非烟而烟无色而色清有余润研无留迹比技则郢斤方巧则羿射信其重爲国寳焕爲国华列之东序则珍陪琬琰陈之简策则荫蔚云霞故书絶于入木幻不作于喷缯陋佛图之翻译靑衣出于池表岂浮提之汁竭爰沥血以刳心墨之爲用章于国君与于斯文洽于敎化渐于兆民  

原铭后汉李尤墨研铭书契旣造研墨乃陈烟石附笔以流以申篇籍永垂纪志功勲　増明汪道昆方于鲁寥天一墨铭胡然而生寥天一胡然而成函之室淸则豨也膏轻则麋也角元徳非馨太冲惟漠　又二芝墨铭靑芝爲轮骖元云谁其御之云中君靑芝爲盖珥元璧薄言荐之祠太乙　又非烟墨铭非烟而烟卿云烂矣烟而非烟元龙焕矣烂则天章焕则国华非烟之极其蔑以加  

増賛明王世贞于鲁墨賛而泽致而黒桐自峄熁厥液光可晰坚于璧置之水久弗蚀是惟禹锡而妃以帝鸿氏之石曰仲将祢廷珪嫡尔方世世卿子墨  

増诰宋刘克庄譔陈元除子墨客卿诰秦重卿爵以客斯爲之汉仍秦旧位亚翰林主人一等优游文字之间而不责以吏课有賔师之道焉尔粲然有文磨而不磷知白守黒黯黯内光质凝重而气芳洁行将以润色庙谟贲饰圣世其有功于名敎大矣俾陞棘列之光华实亦松堦之积累宜戒成蝇之误务滋脱兔之毫可除子墨客卿  

増啓唐温庭筠谢所知赉集贤墨啓竹山竒制上蔡轻烟色掩缁帷香含藤简雅复三台故物贵重相传五两新胶干轻入用犹怨于潜旷逺建业尫羸韦曜名方即求鸡木休奕佳致别染名恩加于兰署郎官礼备于松櫺介妇汲妻衡弟所未窥观广记汉仪何尝着列况又元州上苑靑锁西垣讐字犹新疑籖尚整帐中女史每袭淸香架上仙人常持缥帙得于华近辱在庸虚岂知夜鹤频惊殊慙志业秋蛇屡绾不称精研唯忧痗物虚投蜡槃空设晋陵虽坏正握铜兵王诏徒深唯磨玉砚捧受荣佩不任下情  

策一  

増释名策书敎令于上所以驱策诸夏也汉制约勅封侯曰册册也勅使厘不犯之也　原杜预春秋左传序诸侯各有国史大事书之于策小事简牍而已【`増孔颖达释器云简谓之毕郭璞云今简札也许愼说文曰简牒也牍书板也蔡邕独断曰策者简也其制长二尺短者半之其次一长一短两编下附郑康成注中庸亦云策简也由此言之则简札牒毕同物而异名单执一札谓之爲简连编诸简乃名爲策故于文策或作册象其编简之形也郑康成注论语序以钩命决云春秋二尺四寸书之孝经一尺二寸书之故知六经之策皆称长二尺四寸蔡邕言二尺者谓汉世天子策书所用故与六经异也简之所容一行字耳牍乃方版版广于简可以并容数行凡爲书字有多有少一行可尽者书之于简数行可尽者书之于方方所不容者乃书于策又大事书策小事书简大事者谓君举告庙及邻国赴告经之所书皆是也小事者谓物不爲灾及言语文辞传之所载皆是也大事后虽在防其初亦记于简如南史欲书崔杼执简而徃董狐旣书赵盾以示于朝是执简而示之非举策以示之明大事皆先书于简后乃定之于策也其有小事文辞或多如吕相絶秦声子说楚字过数百非一牍一简所能容者则于众简牍以次存录也以此知仲尼修经皆约策书成文丘明作传皆博采简牍众记杜知其然故隐十一年注云承其告辞史乃书之于策若所传闻行言非将君命则记在简牍而已不得记于典策此盖周礼之旧制也`】　増徐师曽文体明辩按说文册符命也字本作策汉制命令其一曰策书唐人逮下之制有六其三曰册盖以金玉爲之又按古者册书施之臣下后世则郊祀祭享称尊加谥寓哀之属皆用之今制郊祀立后立储封王封妃亦皆用册而玉金银铜之制各有等差盖王言之所不可阙者也  

策二  

原金策　玉策【`张衡西京赋昔者天帝恱秦穆公而觐之飨以钧天广乐帝有醉焉乃爲金策锡用此土而翦诸鹑首　后汉书神经怪牒玉策靡得而闻`】　増帝告成功　天锡有徳【`汉书武帝元封初登封泰山注曰王者功成治定告成功于天刻石纪号有金策石函金泥玉检之封焉　后汉书何敞传注何氏家传曰敞六世祖比干爲汝阴县狱吏决曹掾平活数十人后爲丹阳都尉狱无寃囚征和三年三月辛亥天大阴雨门有老妪求寄避雨雨甚而衣履不霑渍雨止送出门乃谓比干曰公有阴德天锡君策以广公之子孙因出怀中符策状如简长九寸凡九百九十枚以授比干曰子孙佩印绶者当如此算`】　改年　锡祚【`吴历孙皓时呉郡民掘地得物是银长一尺三寸刻画有年月字因改年爲天策　山堂肆考金策朝廷锡祚所用也`】　勒洪伐　上尊号【`张协七命生则耀华名于玉牒没则勒洪伐于金册　宋文鉴干德初萧国公臣质等奉玉册玉宝上皇帝尊号`】　授玉册　留寳册【`又皇后册文遣官赐尔皇后之寳授之玉册厥简五十　又皇后哀册文惟有徽音长留寳册`】  

策三  

原先王策府【`穆天子传羣玉之山先王之所谓策府`】　鲁史策书【`杜预春秋序仲尼因鲁史策书成文考其眞僞而志其典礼上以遵周公之遗制下以明将来之法`】　増知修短【`风俗通岱宗上有金箧玉策能知寿修短汉武探得十八因倒读曰八十其后果然`】　神防【`晋元帝纪永嘉初有玉册见于长安白玉麒麟神防出于江陵其文曰长寿万年`】　每策五简【`唐书贞观中房元龄议封禅仪玉策四枚各长一尺三寸每策五简俱以金编`】　分占五王策【`王剧详笔三`】  

简一  

原杀靑　汗简【`刘向别录杀靑者直治竹作简书之耳新竹有汗善朽蠹凡作简者皆于火上炙干之　杀青亦谓汗简义见上文`】　玉简金字　金简银函【`濑乡记老子母碑曰老子把持仙录玉简金字编以白银纪善缀恶　神仙传阴长生裂黄表写丹经一通封以文石之函置嵩山一通黄栌之简漆书之封以靑玉之函置太华山一通黄金之简刻而书之封以白银之函置蜀绥山一封缣书合爲十篇付弟子使世世当有所传`】　増发大禹　问仲尼【`吴越春秋禹发金简玉字之书于宛委山　抱朴子吴王伐石治宫室于合石中得紫文金简之书不能读使使持以问仲尼曰吴王闲居有赤雀衔书以置殿上不知其义仲尼曰此乃灵寳之方也禹将仙化封之名山石函之中乃今赤雀衔之殆天授也`】　执南史　授梁园【`上详策一　谢惠连雪赋梁王游兔园宻雪下乃授简于司马大夫曰抽子秘思爲寡人赋之`】　捧白简　持霜简【`晋傅休奕每有奏劾或直日暮捧白简坐以待旦　唐李峤疏御史出持霜简入奏天阙`】　独不探简　非逐折简【`后汉书邓禹西征到栒邑赤睂大众且至众人多惮爲后拒禹书诸将名于行简署其前后乱着筒中令各探之张宗独不肯探曰死生有命肯辞难就易乎魏畧王凌谓太傅司马懿曰卿直以折简召我我当不至邪而引军来乎太傅曰以卿非肯逐折简者也又山堂肆考折简犹言半简也`】　肄简　操觚【`内则朝夕学幼仪请肄简谅注曰简书篇谅信实皆请于外傅而肄习之　诗话韩愈皇甫湜过李贺家贺欣然操觚染翰作髙轩过歌注曰觚简也古人用以代纸又陆机文赋注觚木之方者`】　脱简断简【`汉书刘歆移书太常博士有曰孝成皇帝闵学残文缺乃陈发秘藏以考学官所传经或脱简传或问编　下见五车韵瑞`】  

简二  

原畏此简书【`诗`】　靑简编以缥丝【`刘向别录孙子书以杀靑简编以缥丝绳`】折竹爲简【`王子年拾遗记张仪苏秦二人同志好学折竹爲简`】　简纸经传【`后汉`】  

【`书元帝令贾逵自选公羊严顔诸生髙才者二十人敎以左氏与简纸经传各一通案严彭祖顔安乐俱受公羊春秋故公羊有严顔之学`】　岂污简札【`又范滂爲太尉奏刺史二千石权豪之党二十余人尚书责滂所劾猥多疑有私故滂对曰臣之所举非叨秽奸暴深爲民害岂以污简札哉`】　靑竹去书虫【`穆天子传蠹书于羽陵注曰谓暴书中蠧虫因曰蠧书也郭璞云靑竹爲简以去书虫`】　嵩山得简束晳辨策文【`详博学二`】　増手自折简【`杨升庵外集谢朓览孔闿表手自折简写之谓擘牋也`】　汗靑【`元杨载蠧简诗往古韦编在何年始汗靑蠧虫深卜宅科斗少成形泯灭阽秦火搜罗出汉廷斯文天未防不敢望全经`】　简板【`升庵外集古人与朋侪往来以漆板代书帖又苦其露泄遂作二板相合故曰简板`】  

牍一【`牒附`】  

原三千牍　尺一牍【`史记东方朔初入长安至公车上书凡用三千奏牍公车令两人共持举其书仅能胜之人主从上方读之二月乃尽　又匈奴传文帝遗单于书牍以尺一寸中行说令单于遗汉书以尺二寸牍及印封皆令广大而长`】　执以爲睦　藏以爲荣【`释名牍睦也手执之以进见所以爲恭睦也　汉书陈遵性善书与人尺牍主皆藏之以爲荣`】　増训戒二子应对百函【`韩诗外传赵简子长子名伯鲁幼子名无恤简子自爲二牍书训戒之辞与二子三`】  

【`年问之伯鲁忘其牍无恤出其书于左袂乃黜伯鲁而嘉无恤　南史刘穆之善尺牍自旦至日中得百函而应对不废`】　削牍爲疏　见牍有书【`上见汉书原渉传　东观汉记时天下垦田多不实诏检覆覈帝见陈留吏牍上有书视之云颍川农可问河南南阳不可问上怒时东海公年十二在幄后言曰河南帝城多近臣南阳帝乡多近亲田宅逾制不可爲准故耳`】　裂牍　划牍【`宋史赵普尝奏荐某人爲某官太祖不用凡三奏太祖怒碎裂奏牍掷地普顔色不变跪而拾之以归他日补缀旧纸复奏如初太祖乃悟卒用其人　又陈亮饮醉戏爲大言言渉犯上一士欲中亮以其事首刑部诬服爲不轨孝宗廉知其事及奏入取旨帝曰秀才醉后狂言划其牍于地亮遂得免`】　截蒲爲牒如叶在枝【`上详写书　文心雕龙牒者叶也如叶在枝也短简爲牒议事未定故短简谘谋牒之尤宻谓之籖`】　封太山　属帝籍【`史记封禅书天子令侍中儒者皮弁荐绅射牛行事封太山下东方如郊祀太一之礼封广丈二尺髙九尺其下则有五牒书书秘　方以智通雅今惟皇帝属籍曰玉牒仍唐宋旧名`】　名耀玉牒　怀出竹牒【`上详策二　下详博学二`】　破贼限牒　有妪取牒【`唐李回传武宗伐刘稹回督战责王宰石雄破贼限牒期六旬取潞未及期二日贼平　刘仁传仁轨与戴至徳俱爲仆射仁轨称解事仆射有妪诣省戴至德收牒妪复取牒曰以公爲解事仆射乃非是`】  

牍二【`牒附`】  

増不离竿牍【`庄子小夫之知不离苞苴竿牍形累不知太初注以竹简相问讯也`】　刻方言【`西京杂记扬雄好事尝怀铅提椠从计吏访四方异语即以铅擿刻之于椠作方言按铅靑金锡椠削版牍也断木爲之见山堂肆考`】　寝牍【`曹植论详笔三`】　原受牒而退【`左传赵简子令诸侯之大夫输王粟宋乐大心曰我于周爲客晋士伯曰自践土以来每约同恤王室子焉得避之右师乃受牒而退`】　増随牒逺方【`匡衡传衡材智有余经学絶伦但以无阶朝廷故随牒在逺方言随选补常牒也`】　推白牒于地【`梁书蔡撙奏用王筠爲殿中郎武帝嫌不取参掌通署推白牒于地撙拾牒起曰臣谓举尔所知无烦参掌署名因直出帝始悔之`】　事在牒【`又张率武帝问奏事但云事在牒`】　下之达上【`唐志下之达上有六一曰牒`】　封祀有文【`宋文鉴大中祥符元年有封祀玉牒文`】  

札一  

原给札爲上林赋　遗札爲封禅事【`汉书司马相如传上读子虚赋善之召相如相如曰是诸侯之事未足观请爲天子游猎赋上令尚书给笔札乃爲上林赋　又相如未死时爲一卷书曰有使来求书奏之其遗札言封禅事`】　左慈化札　张恽取札【`抱朴子魏武帝以左慈爲妖妄欲杀之使军人收之慈故欲见而不去乃置之狱而狱中有七慈形状如一不知何者爲眞以白武帝帝命尽杀之须臾七慈尽化爲札而慈竟出走赴羊羣　晋阳秋梁国张恽爲郡吏入值太守围碁投札于地恽曰知府君患风取以支戸太守辍碁令坐`】　増编如栉　变爲金【`释名札栉也编之如栉齿相比也　汉武故事上葬后有一人马异于常马持一尺札赐将作大匠丞文曰汝绩克成赐汝金十斤因忽不见札变爲金秤之重十斤`】　爲良田　遗逺方【`以纸札爲良田详笔三　古诗客从逺方来遗我一书札置书怀袖中三歳字不灭`】　献札书　披簜栉【`汉武帝纪公孙卿有札书曰黄帝得寳鼎因嬖人奏之上大恱召问卿对曰受此书于申公　升庵外集郭知元韵序曰银钩乍阅晋豕成群荡栉行披鲁鱼盈贯荡知周礼簜栉之簜谓竹也栉与札同相比如节也宋罗愿谢表曰使连数道适当簜节之前节与札字亦通用`】　承睿札　降瑶札【`席豫诗朝荣承睿札野饯转行旌　宇文融诗飞文瑶札降赐酒玉杯传`】  

札二  

原谷永便笔札【`汉书谷永字子云便笔札故时人云子云之笔札楼君卿之唇舌`】　増十行细札【`升庵外集光武十行细札`】　书札爲符【`后汉书樊崇等西攻更始无称号欲立帝求军中景王后者惟盆子与及前西安侯爲最崇等议曰闻古天子将兵称上将军乃书札爲符曰上将军又以两空札置笥中遂于郑北坛设塲祠列盆子三人居中立以年次探札盆子最幼后探得符诸将乃皆称臣`】　给兰台【`贾逵详笔三`】　每书輙焚【`五车韵瑞师宜官善隷书然每书輙焚其札梁鹄乃益爲板饮之酒候醉而窃其板卒以工书`】　以笔札见知【`任昉王文宪集序昉尝以笔札见知思以薄技效德是用缀缉遗文永贻世范`】　搦札【`王僧孺序搦札含毫必引靡丽又庾肩吾诗搦札愧才轻`】　徒防纸札【`孔帖吴筠云深于道者无如老子五千文其余徒防纸札耳`】朱书御札【`五代史唐庄宗时小吏段回曰臣尝见前朝故事国有大事则天子以朱书御札问`】  

【`宰相`】　赐手札【`宋史张浚荐胡安国可大用除给事中赐其子起居郎寅手札令以上意催促`】  

刺一  

原王朗修刺　祢衡怀刺【`后汉书边让字文礼大将军何进徴召旣到署令史进以礼见之府掾孔融王朗并修刺焉　祢衡别传衡少有才辩而气髙刚傲好矫时慢物兴平中避难荆州建安中游许下始达颍川乃阴怀一刺旣而无所之适至于刺字漫灭`】　载刺盈车　积刺盈案【`郭泰别传泰名显士争归之载刺常盈车　长沙耆旧传夏侯叔仁治临湘丁母忧居防过礼同郡徐元休弱冠知名闻而吊焉旬日积刺盈案`】　増画姓氏　通爵里【`释名画姓氏于奏上曰画刺作再拜起居字　魏名臣奏议黄门侍郎荀俣奏曰今吏初除有三通爵里刺条疏行状`】一束刺　三百刺【`南史何思澄重交结终日造谒每宿作名刺一束晓便命驾朝贤悉与狎处即命食晚还家赍刺必尽　卢杞提绫纹刺三百爲名利奴详墨三`】　遍谈百刺　昔一刺【`太平御览夏侯荣幼聪明经目輙识魏文帝请焉賔客百余人人奏一刺书其乡里姓名所谓爵里刺也示之一过遍谈不谬一人　吴录孟宗爲豫章太守谓仓掾曰君昔太守一刺寜识之否掾曰不识宗曰吾昔家贫亲老爲官赁运以刺诣君感见发遣何乃久屈邪`】  

刺二  

増惊而失谒【`升庵外集汉谒者袁盎传上谒注若今通名也史记娄敬欲见汉王或使之易服敬曰敬本衣帛则衣帛见敬本衣旃则衣旃见今舍旃褐假鲜华是矫常也不敢将命者惊而失谒谓失其通名之刺也`】　覆刺具书【`太平御览髙彪尝诣马融辞不见彪覆刺具书曰昔周公父文王兄武王九命作相以尹华夏犹握沐吐餐以接白屋之士天下归徳厯载邈矣今君不能相见宜哉融省大愧遣人辞谢追请径去不还`】　还勿复通【`鸡跖集北齐李元忠神武东出元忠乘露车载素筝浊酒奉迎神武未即见之元忠下车独酌擘脯食之谓门者曰本言公招贤俊今国士到门不能吐哺辍洗其人可知还吾刺勿复通门者以告神武遽见之因进纵横之说`】　铜人通刺【`幽明录一士人姓王坐斋中有一人通刺诣之题刺云舒甄仲旣去疑非人寻刺曰是予舍西土瓦中人令掘果于瓦器中得一铜人长尺余`】  

劵契一  

原造书契　经邦治【`司马贞三皇本纪太皥庖羲氏造书契以代结绳之政　周礼小宰以官府之八成经治六曰听取予以书契注曰书契出予受入之凡要凡簿书之最目狱讼之要辞皆曰契春秋传曰王叔氏不能举其契`】　傅别　质剂【`周礼小宰以官府之八成经治四曰听称责以传别七曰听卖买以质剂注曰称责谓贷予传别谓劵书听讼责者以劵书决之傅傅着于文书别别爲两两家各得一也又曰傅别谓爲大字书于一札中字别之质剂谓两书一札同而别之长曰质短曰剂傅别质剂皆今之券书也事异异其名耳`】　质人　判书【`周礼质人凡买偿者质剂焉大市以质小市以剂掌稽市之书契同其度量壹其淳制注偿卖也大市人民牛马之属用长劵小市兵器珍异之属用短劵稽犹考也治也书契取予市物之劵也　白帖判书举债之劵契`】　左契　右契【`老子圣人执左契注左契心也左者不用之地以喻无爲又曰左阳也心藏阳也　礼曰献粟者执右契`】　生讼止讼【`白帖讼之所生由契之不明也周礼以质剂结信而止讼`】　献田宅　由  

质要【`白帖献田宅者操书致　传曰必由质要由用也质要契劵也`】　烧劵市义　折劵弃责【`战国策孟尝君问门下诸客谁能收责于薛冯驩曰能于是约车治载劵契而行辞曰责毕收以何市而反孟尝君曰视吾家所寡有者驱而之薛使吏召诸民当偿者悉来合劵劵徧合矫命以责赐诸民因烧其劵见孟尝君曰君家所寡有者义耳窃以爲君市义　汉书髙祖微时好酒及色常从王媪武贳酒时饮醉卧武王媪见其上常有怪每留饮酒售数倍歳竟两家常折劵弃责`】　焚削书劵燔烧劵书【`东观汉记樊重年八十余终其所假贷人间数百万遗令焚削书券闻者皆慙争往`】  

【`偿之诸子竟不肯受　宋书王父珣颇好积聚财物布在民间珣薨悉燔烧劵书一不收责余旧业悉以委付诸弟`】　昆仑铁劵　武陵铜劵【`河圗括地象昆仑山出鐡劵　晋书天门武陵谿蛮并反应詹讨降之时政令不一诸蛮怨望并谋背叛詹召蛮酋破铜劵与盟由是怀詹数郡无虞`】赐铁劵世传　依铁劵请降【`三国典畧梁任世爲豪族仕于江左志在立功来归太祖太祖嘉其逺来待以优礼后除并州刺史封乐安公赐以铁劵听世传袭　晋杂事元康中氐酋羌虏等上书求依汉魏铁劵请降也`】　与匈奴作铁劵　与氐羌破铜劵【`三辅故事娄敬爲髙车使者持节至匈奴与其分地界作丹书铁劵曰自海以南冠盖之士处焉自海以北控之士处焉　晋中兴书愍帝在关中与氐羌破铜劵誓不相侵`】　増旌功　恕罪【`汉书本纪髙帝与功臣剖符作誓丹书铁劵金匮石室藏之宗庙五代史朱友谦降庄宗拜尚书令赐铁劵恕死罪`】治藏　稽市【`周礼宰夫掌百官府之徴令辨其八职五曰府掌官契以治藏注曰藏文书及`】  

【`器物　下详质人注`】　得劵数齿　锡劵若金【`韵府劵契也谓以木牍爲要约之书以刀刻之屈曲犬牙韩子曰宋人得遗劵而数其齿陆防撰赐黄姓纛官铁劵文稽诸令典锡以劵誓若金之坚永代无变子孙继袭作我藩臣`】　君焚臣劵　父焚子劵【`五代史常思广顺初徙鎭归徳居三年来朝又徙平卢思因啓曰臣居宋州民臣丝息十万两愿以劵上进太祖颔之即焚其劵诏宋州悉蠲除之　宋顾觊之传觊之子绰财甚丰乡里多债觊之诱出文劵一大厨悉焚之`】　焚劵归婢　裂劵纵奴【`孔帖罗让或以婢遗让问所从荅曰女兄九人皆爲官所卖留者独老母耳让惨然爲焚劵召母归之　元史至元初赵一徳爲郑留守阿尔斯兰家奴三十余年故乡万里父母已老拜请归省阿尔斯兰感动许之归期一歳而返阿尔斯兰叹曰彼贱隷乃能是吾可不成其孝乎即裂劵纵爲良`】出劵贷直　焚劵同居【`孔帖卢羣迁郑滑行军司马姚南仲入朝即以羣代节度`】  

【`尝客于郑质良田以耕至是则出劵贷直以田归其人元史至治初眞定朱显自至元间其祖父已分财至显谓弟耀曰父子兄弟本同一气可异处乎乃防拜祖墓下取分劵焚之复与同居`】　燔粟契焚墨劵【`隋史李士谦出粟万斛贷乡人属年糓不登士谦对债家燔契明年来偿不受　下详墨三`】持左劵　操右劵【`苏轼三槐堂铭序晋公修徳于身责报于天取必于数十年之后如`】  

【`持左劵交手相付吾是以知天之果可必也虞卿传卿操其两权事成操右劵以责`】　一方铁半边瓦【`上见高啓铁劵歌　下见汤勣铁劵歌`】　市马　参钞【`宋史宦者传李`】  

【`继和沙苑关马诏秦州置塲以劵市之继和不数月得马千数而人不扰　元史至元中卢世荣言钞法虚弊今莫若依汉唐故事括铜铸至元钱及制绫劵与钞参行世祖曰当速行之`】  

劵契二  

原相保【`周礼立劵爲保使之相保`】　有德司契【`老子`】　折劵契节【`愼子曰折劵契节贤不肖由之物以此得而不托于信也`】　増所以爲信【`荀子曰别劵契者所以爲信也`】愧争者【`淮南子曰子罕不利寳玉而争劵契者愧矣`】　原不以利累子孙  

【`北堂书钞邵君仲临终求贷人钱物书劵焚之曰吾不能以德杀子孙不欲复以贿利累之`】　奠债徴辞　利有争端　信爲言要　约言要辞　作法  

示信【`俾人不争　以上并白帖`】　増赐金劵【`孔帖范君璋奔突厥陷马邑其部皆中国人多叛去君璋穷乃降自谓璋虏赎罪髙祖遣雁门人元普赐金劵`】　质浮僞【`韩文书契以质浮僞`】给使臣【`五代史任圜传故事使臣出四方皆自戸部给劵安重诲请自内出任圜争之不能得又靑箱杂录唐以前馆驿并给传往来开元中始给纸劵`】　世爲明劵【`元史至顺初文宗以伯顔功大不有异数不足以报称特赐黄金双龙符镌文曰广忠宣义正节振武佐运功臣组以宝带世爲明劵`】  

劵契三  

増诗明髙啓唐昭宗赐钱武肃王铁劵歌罗平恶鸟啼初起犀弩三千射潮水归来老父拜旌旗酾酒椎牛宴乡里轻裘骏马骄春风锦袍玉带眞英雄诏书特赐誓终始黄金镂字旌殊功虎符龙节彤弓矢后嗣犹令赦三死尽言恩宠冠当时天府丹书未逾此摩娑旧物四百年古色满面凝苍烟天祐宰相署名在寻文再读心茫然古来保族须忠节受此几人还覆灭王家勲业至今传不在区区一方铁　林弼题钱氏铁劵卷诗刚风吹地九土裂仙李根拔孙枝折白马不饮浊河血罗平妖鸟啼未歇斗牛万丈腾紫光炯炯余彩辉太阳锦湖泚笔写露布石室剖劵分天章金爲臣心铁臣节臣身吴越心魏阙共悲羣盗窃神器犹喜诸孙存故物　汤勣铁劵歌罗平逆鸟窥唐鹿太宗泉下英灵哭锦树将军握槊来妖氛一扫乾纲肃半边古瓦黄金镂翰苑文章铺锦绣宰臣擎出凤凰城儿孙永世承天祐増文唐乐明撰赐陈敬瑄铁劵文烹巨鼇者鼎大于沧海斩长鲸者劒倚于靑天旣立异勲勉膺殊宠李晟免其十死子仪成其九功镂以金镛赐其铁契后来继者岂在他人歳寒知松柏之心国难见忠贞之节自居环卫出拥旌幢论淸政而水镜无光吐赤诚而朝霞失色手持玉节身鎭锦城扶乾纲则万国安心组坤维则百蛮绕指朕以税驾褒斜省方卭蜀匍匐而来迎凤辇驱驰而建龙宫戮阡能疾如剪草除秀升易若焚巢海东献款云南披诚致朕身安由卿忠荩今赐卿铁劵赦其十死望太山而立誓指黄河以爲盟山无尽时河无竭日君君臣臣父父子子永逺贵昌并皆如此  

封泥  

増黄芝泥【`春秋运斗枢舜东廵狩至于河黄龙五采圗出置舜前黄芝爲泥封两端`】　原如黄珠【`春秋说题辞龙圗赤玉匣封泥如黄珠`】　増金壶封以靑泥【`详墨二`】兰金泥【`拾遗记元封元年浮忻国贡兰金之泥此金出汤泉盛夏之时水常沸涌有若汤火飞鸟`】  

【`不能过国人常见水边有人冶此金爲器金状混混若泥如紫磨之色百錬其色变白有光如银即银烛是也尝以此泥封诸函匣及诸宫门魅不敢干当汉世上将出征及使絶域多以此泥爲玺封卫靑张骞苏武傅介子之使皆受金泥之玺封也武帝后此泥乃絶焉`】　受玺封【`详上注`】　原武都紫泥【`西京杂记汉以武都紫泥爲玺室加绨其上`】　金泥【`续汉书光武封禅乃求元封封禅事有司奏用玉牒玉检水银和金爲泥`】　石泥【`应劭汉官仪建武三十二年封太山玉牒石检金绳石泥`】黎阳靑泥【`东都记邓训好用黎阳青泥封书后迁乌桓校尉吏载靑泥至上谷遗训其得人心如此`】増降天书【`李白诗云卧留丹壑天书降紫泥`】  

## 御定渊鉴类函卷二百六

武功部一【`兵法论兵`】  

兵法一  

原汉书艺文志兵权谋十三家权谋者以正守国以竒用兵先计而后战兼形势包阴阳用技巧者也形势十一家形势者靁动风举后发而先至离合背向变化无常以轻疾制敌者也阴阳十六家阴阳者顺时而发推刑徳随斗击因五胜假神而爲助者也技巧十三家技巧者习手足便器械积机关以立攻守之胜者也凡兵书五十三家圗四十三卷　増又曰兵家者流盖出古司马之职王官之武备也汉兴张良韩信序次兵法凡百八十二家删取要用定着三十五家至于孝成命任宏论次兵书爲四种　马端临经籍考晁氏曰元丰中以六韬孙子吴子司马法黄石公三畧尉缭子李卫公问对颁行武学令习之号七书云　登坛必究丘濬  

曰自古名将不用古兵法者三人汉霍去病唐张廵宋兵飞而已皆能立功当时垂名后世然则兵法果不可用邪曰兵法譬则奕者之谱也谱说爲之法用之应变制胜则在乎人  

兵法二  

原金板　素书【`庄子女商曰吾所以说我君者横说之则以诗书礼乐从说之则以金版六弢史记张良尝歩游下邳圯上有一老父出素书一卷曰读此则爲王者师后十三年孺子见我济北谷城山`】  

【`下黄石即我矣视其书乃太公兵法也`】　客进　自作【`又曰魏公子无忌威名振天下诸侯之客进兵法公子皆名之刘歆七畧有魏公子兵法二十一篇公子信陵君也　曹操自作兵法十万言每征伐以新书从事`】　挟经　学古【`国语吴建旗提鼔挟经注云经兵书　霍去病不至学古兵法详谋策`】　司马兵法　将军射法【`史记齐景公时穰苴爲大司马其后齐威王用兵大放穰苴之法使大夫追论古者司马兵法而附穣苴于其中因号曰司马穰苴兵法`】　増六韬三畧　三门　四种【`李卫公问对上太宗曰汉张良韩信序次兵法删取要用定着`】  

【`三十五家今失其传何也靖曰张良所学太公六韬三畧是也韩信所学穰苴孙武是也然大体不出三门四种而已臣按太公谋八十一篇所谓阴谋不可以言穷太公言七十一篇不可以兵穷太公兵八十五篇不可以财穷此三门也汉任宏所论权谋形势阴阳技巧此四种也`】　龙韬　虎钤【`马端临经籍考晁氏曰六韬周吕望撰按汉艺文志无此书梁隋唐始著录分文武龙虎豹犬六目兵家权谋之书也　宋艺文志许洞虎钤兵经二十卷`】　金海　玉函【`唐艺文志萧吉金海四十七卷　又董承祖至徳元寳玉函经十卷`】　五垒圗　六军镜【`隋经籍志黄石公五垒图一卷　广艺文志李靖六军镜三卷`】　阴策林　靑囊括【`隋经籍志阴策林一卷唐艺文志李筌青囊括一卷`】　止戈记　聚米圗【`又曰刘秩止戈记七卷　宋艺文志赵珣聚米圗经五卷`】元女兵法　太公阴谋【`隋经籍志元女战经一卷黄帝问元女兵法四卷　又太公阴谋一卷太公阴符钤录一卷`】　太一兵厯　太白阴经【`唐艺文志黄帝太一兵厯一卷　又李筌太白阴经十卷`】　玉帐阴符　灵辖秘策【`宋艺文志吴起玉帐阴符三卷　唐艺文志李光弼统军灵辖秘策一卷`】　阃外春秋　兵家月令【`宋艺文志李筌阃外春秋一卷　又刘元之兵家月令一卷亦谓行军月令`】　王佐秘书　兵家正史【`唐艺文志乐产王佐秘书五卷　又吴兢兵家正史九卷`】　三军水鉴　六甲阴符【`宋艺文志李靖韬钤秘术一卷风云论三卷三军水鉴三卷　又李光弼将律一卷六甲阴符兵法一卷军谋前鉴十卷`】　佐国元机　统军玉鉴【`宋史艺文志李氏佐国元机一卷总戎志二卷　又许子兵胜苑十卷统军玉鉴录一卷`】　无出虚实　不示隐微【`李卫公问对中太宗曰朕观诸兵书无出孙武孙武十三篇无出虚实夫用兵识虚实之势则无不胜焉　唐书太宗命李靖敎侯君集兵法旣而君集奏靖且反兵之隐微不以示臣帝贵靖靖曰方中国无事臣之所敎足以制四裔而君集欲尽臣术此君集欲反耳`】　竒正相生　经纬相错【`经籍考髙氏子畧曰风后握竒经竒正相生变化不测盖潜乎伏羲之画所谓天地风云龙鸟蛇虎则其爲八卦之象明矣奇读如奇偶之奇尤可与易准诸儒多称诸葛武侯八阵李衞公六花皆出乎此　汉艺文志兵书五十三家圗四十三卷郑氏曰圗经也书纬也一经一纬相错而成文圗植物也书动物也一动一植相须而成变化见玉海`】　讲论九人　问对三卷【`龙韬将有兵法九人主讲论异同行事成败简练兵器刺举非法　经籍考李衞公问对三卷案国史兵志神宗熈宁间诏枢秘院曰唐李靖兵法世无全书杂见通典杂析譌舛武人将佐多不能通其意令枢秘院检详官与王震等校正分解释令今可行岂即此问对三卷邪`】　阃外津梁　幕中鉴【`宋仁宗景祐四年以御制神武秘畧赐缘边总管序曰礼记出征受成于学汉礼遣将尚书授以古兵法太宗尝出军诫以赐枢臣是用啓金锁秘室之藏究鹖冠黄石之防采古贤军兵及旧史成败爲十五卷实阃外之津梁幕中之鉴`】　孙子十三篇　武侯十六策【`史记孙子武者齐人也以兵法见于吴王阖庐阖庐曰子之十三篇吾尽观之矣　经籍考武侯十六策一卷`】　起之书几乎正　武之书一乎奇【`经籍考髙氏子畧曰读吴子盖与孙武截然其不相侔也起之书几乎正武之书一乎奇`】　法如车用由人　学如奕得于心【`许洞虎钤经学兵用武以古法爲执与胶柱鼓瑟无异耳兵法如车载其物则车也及有车之用则东西南北皆由人也　金史兵志承安四年上谓宰臣曰朕尝观宋白所集武经具载攻守之法多难行且学古兵法如学奕棋未能自得于心欲用旧阵势以接敌疎矣`】推广　暗合【`李卫公问对中太宗曰孙子所言治力如何靖曰以近待逺以佚待劳以饱待饥此畧言其槩耳善用兵者推此三义而有六焉以诱待来以静待躁以重待轻以严待懈以治待乱以守待攻太宗曰今人习孙子者但诵空文鲜克推广其义治力之法宜徧告诸将　宋史孟宗政于有功者怨必赏有罪者亲必罚好贤乐善出于天性未尝学兵法而暗与之合`】  

兵法三  

原天一兵法【`汉艺文志三十五篇`】　増握奇文【`李衞公问对上太宗曰黄帝兵法世传握奇文或谓爲握机文何谓也靖曰奇音机故或传爲机其义则一考其辞云四爲正四爲奇余奇爲握机奇余零也`】　古司马法【`武经注按司马法者周大司马之法也周武旣平殷乱封太公于齐故其法传于齐桓公之世管仲用之遂能九合诸侯一匡天下景公之世田穰苴用之遂能郤燕晋之师以功封司马之官后世子孙号爲司马氏至齐威王追论古司马法方成此书又逺述穰苴所学遂有司马穰苴书数十篇今世所传兵家者流是也书中分权谋形势阴阳技巧四种非此司马法也`】　太公金匮【`隋经籍志太公金匮三卷枕中记一卷`】　谷【`唐书王廷凑沈少言喜读谷兵家诸书`】　与儒者指意不悖【`马端临经籍考西山眞氏曰三畧先秦书虽非鹰杨公自作要必其遗法予尝深味之其言治国养民法度与儒者指意不悖`】　武侯八阵圗【`宋艺文志诸葛亮行军指掌二卷将苑一卷武侯八阵圗一卷`】　渭南秘诀【`一卷经籍考陈氏曰昭武谢渊得于泸州盖武侯八阵图法也爲之注释而传于世`】　授孙【`魏志贾逵自爲儿戏防常设部伍祖父习异之曰汝大必爲将帅口授兵法数万言`】　兵林【`隋经籍志兵林六卷东晋江都相孔衍撰`】　可意授不可语传【`李衞公问对中兵法可以意授不可以语传`】　得则昌失则亡【`李卫公问对下太宗曰深乎节制之兵得其法则昌失其法则亡`】　腹爲箧笥【`杜甫送从弟诗兵法五十家尔腹爲箧笥`】　辍策更学【`唐书马燧与诸兄学辍策叹曰丈夫当以功济四海讵老一儒哉更学兵书战策`】　军旅指归【`宋艺文志李筌军旅指归三卷`】　盘置千钱以状兵法【`五代谢彦章传葛从周授之兵法以千钱置大盘中爲行阵偏伍之状示以出入进退之节彦章尽得之见孔帖`】　聚置武学【`富弼言曰宜于太公庙建置武学许白身歳得入补聚自古兵书置于学纵其讨习其术旣精然后中年一考校三年大比见登坛必究`】　以断百将【`经籍考晁氏曰百将传十卷张预撰预观厯代将兵者所以成败莫不与孙武书相符契因择良将得百人集其传成一书而以武之兵法断其后上之`】　武经鉴【`二十卷经籍考王彦撰隆兴御制序其书以孙子十三篇爲主而用厯代事证之`】　何泥古爲【`吾学编汤和临敌果敢坚忍未尝挫衂有语及兵书者輙笑曰临阵决机在智识敏达何泥古爲`】  

论兵一  

増易曰师出以律否臧凶　又曰豫利建侯行师【`本义豫和乐也人心和乐以应其上也其占利以立君用师`】　洪范八政八曰师　诗曰有严有翼共武之服　原左传子罕曰天生五材民并用之废一不可谁能去兵兵之设久矣所以威不轨而昭文徳也圣人以兴乱人以废废兴存亡昬明之术皆兵之由也　増左传军志允当则归知难则退有徳不可敌　月令孟春不可以称兵称兵必天殃兵戎不起不可从我始　汉书韩安国曰臣闻用兵者以饱待饥正治以待其乱定舍以待其劳故接兵覆众伐国堕城常坐而役敌国此圣人之兵也　又赵充国上状曰臣闻帝王之兵以全取胜是以贵谋而贱战　又魏相上疏曰臣闻之救乱诛暴谓之义兵兵义者王敌加于己不得已而起者谓之应兵兵应者胜争恨小故不忍愤怒者谓之忿兵兵忿者败利人土地货寳者谓之贪兵兵贪者破恃国家之大矜民人之众欲见威于敌者谓之骄兵兵骄者灭此五者非但人事乃天道也　太公文韬凡兵之道莫过乎一一者能独往独来黄帝曰一者阶于道几于神用之在于机显之在于势成之在于君　又武韬全胜不鬬大兵无创与神通微哉微哉原管子爲兵之数存乎聚财论工【`告军费`】制器【`兵器`】选士  

政敎【`军中号令`】服习【`谓使习武艺`】徧知天下【`谓徧知其地形隘易主将工拙士卒勇怯也`】明于机数此八者皆须无敌故兵未出境而无敌者八悉备然后能正天下又曰凡人之所以守战至死而不徳其上者【`或守或战虽复至死不敢恃之以徳于上则有数存焉于其间故至于此也`】曰大者亲戚坟墓之所在也田宅厚富足居也不然则州党与宗族足怀乐也不然则上之敎训习俗慈爱之于民也厚无所往得之也【`君之恩厚皆在于民无所他往故得民致死`】不然则山林泽谷之利足生也不然地形险阻易守而难攻也不然则罚严而可畏也赏明而足劝也不然则有深怨于敌人也不然则有厚功于上也【`功厚则禄多故亦自爲战而徳于君`】今恃不信之人而求以利用不守之民而欲以固将不战之卒而幸以胜此兵之三闇　増又曰兵者外以诛暴内以禁邪尊主安国之经也兵有大论必先论其器论其士论其将论其主故曰器滥恶不利者以其士予人也士不可用者以其将予人也将不知兵者以其主予人也主不积务于兵者以其国予人也　司马法古者以仁爲本以义治之之谓正　老子曰以道佐人主者不以兵彊天下其事好还师之所处荆棘生焉大军之后必有凶年故善者果而已矣不敢以取彊焉　原又曰兵者不祥之器非君子之器不得已而用之　孙子兵者国之大事死生之地存亡之道不可不察故经之以五事校之以计而索其情【`谓下五事彼我之情`】一曰道二曰天三曰地四曰将五曰法道者令民与上下同意可与之死与之生而不畏佹也【`上有仁施下能致命若晋阳之围沈灶生蛙人无叛疑心矣`】天者阴阳寒暑时制也地者逺近险易广狭死生也凡用兵之法日费千金然后十万之众举矣久暴师则国用不足夫顿兵挫锐屈力殚货则诸侯乘其弊而起虽有智者不能善其后也故善用兵者役不再籍粮不三载【`籍犹赋也言初赋人便取胜不复归国发兵也始载粮遂因食于敌不至于三也`】取用于国因粮于敌故军食可足【`兵甲战具取用国中粮食因敌者晋师馆谷于楚是也`】兵久而国利者未之有也【`言兵者凶器久则生变若智伯围赵逾年不归卒爲襄子所擒身死国分故新序传曰好战穷武未有不亡者也`】不尽知用兵之害者不能得用兵之利也【`若秦伯见袭郑之利不顾崤函之败吴王矜伐齐之功而忘姑苏之祸`】故军之所以患于君者三不知军之不可以进而谓之进不知军之不可以退而谓之退是谓之縻军【`縻御也又系也君不知军之形势而欲从中御也故太公曰国不可以从外治兵不可以从中御`】不知三军之事而欲同三军之政则军士惑矣【`治国尚礼让兵贵于权诈形势各异敎化不同而吾不知其变军国一政以用治民则军士疑惑不知所措故兵经曰在国以信在军以诈`】不知三军之权而欲同三军之任则军覆疑矣【`亡知之君旣闇于用臣不知权变而谬以爲势位援非其人则举措失所军覆败也若赵不用广武而任成安君`】三军旣惑且疑则诸侯之难至矣【`三军疑其所任惑其所爲则邻国诸侯因其乖谬作难而至也故太公曰疑忌不可以应敌也`】　増吴子曰凡兵之名有五一曰义兵二曰强兵三曰刚兵四曰暴兵五曰逆兵禁暴救乱曰义恃众以伐曰强因怒兴师曰刚弃礼贪义曰暴国乱人疲举事动众曰逆五者之服各有其道义必以礼服强必以谦服刚必以辞服暴必以诈服逆必以权服　又武侯问曰兵何以爲胜起对曰以治爲胜所谓治者居则有礼动则有威进不可当退不可追前却有节左右应麾虽絶成陈虽散成行与之安与之危其众可合而不可离可用而不可疲名曰父子之兵　又曰用兵之害犹豫最大三军之灾生于狐疑　尉缭子兵者所以诛暴乱禁不义也兵之所加者农不离其田业贾不离其肆宅士大夫不离其官府由其武议在于一人故兵不血刃而天下亲焉　原又曰胜兵似水夫水至柔弱者也然所触丘陵必爲之崩无异也性专而触诚也　増又曰兵有五致爲将忘家逾垠忘亲指敌忘身必死则生急胜爲下　原黄石公上畧用兵之要在崇礼而重禄礼崇则智士至禄重则义士轻死　増又中畧使智使勇使贪使愚智者乐立其功勇者好行其志贪者邀趋其利愚者不顾其死因其至情而用之此军之微权也　荀子临武君与孙卿子议兵于赵孝成王前临武君曰上得天时下得地利观敌之变动后之发先之至此用兵之要术也孙卿子曰凡用兵攻战之本在乎一民弓矢不调羿不能以中微六马不和造父不能以致逺士民不亲附汤武不能以必胜故善附民者乃善用兵者也临武君曰兵所贵者势利所行者变诈孙吴用之无敌于天下岂必待附民哉孙卿子曰臣之所道仁人之兵不可诈也故以桀诈桀犹巧拙有幸焉以桀诈尧若以卵投石以指挠沸若赴水火入焉焦没耳故仁人上下百将一心三军同力臣之于君也下之于上也若子之事父弟之事兄若手臂之捍头目而覆胸腹也诈而袭之与先惊而后击之一也临武君请问王者之军制孙卿子曰将死鼔驭死辔百吏死职士大夫死行列闻鼓声而进闻金声而退顺命爲上有功次之　又陈嚣问先生议兵常以仁义爲本仁者爱人义者循理然则又何以兵爲凡所爲有兵者爲争夺也孙卿子曰仁者爱人爱人故恶人之害之也义者循理循理故恶人之乱之也兵者所以禁暴除害非争夺也　原吕氏春秋夫兵不可偃也譬之若用药者然得良药则活人得恶药则杀人义兵之爲天下良药也亦大矣【`注义兵除天下之凶残解百姓之倒悬而生育之故方之于良药也`】　又曰凡兵天下之凶器也勇天下之凶德也举凶器行凶德犹不得已也举凶器必杀杀所以生之也行凶德必威威所以慑之也敌慑民生此义兵之所以隆也岂必用枹鼓干戈哉　増淮南子兵者禁暴讨乱也敎之以道导之以德而不听则临之以威武临之威武而不从则制之以兵革故圣人用兵若栉发耨苖所去者少而所利者多　又曰善爲政者积其德善用兵者畜其怒德积而民可用怒畜而威可立也威之所制者广则我强而敌弱矣故善用兵者先弱敌而后战者也　李筌太白阴经夫兵之兴也有形有神旗帜金鼓依于形智谋计事依于神战胜攻取形之事而用在神虚实变化神之功而用在形观形不见其神不知其事是以曵柴扬尘形其众也减灶灭火形其寡也勇而无刚尝敌而去之形其退也斥山泽之险无所不致形其进也油幕布帔冠诸树株形其强也偃旗卧鼓寂若无人形其弱也故曰兵形象陶人之埏土鳬氏之冶金爲方爲贠或鼎或钟土金无常性因功以爲名战阵无常势因敌以爲形形不因神不能爲变化神不因敌不能爲智谋　许洞虎钤经兵者阴也阴之徳以虚爲虚而应于体也月者太阴之精气也朔望不常盖由以虚爲变也兵旣阴则其机宜常虚含变以法月也能以虚含变应敌动必利矣　又孙子胜兵先胜谓先定之术而后举也何谓必胜许洞曰先务三和次务三有余次务三必行何谓三和曰和于国然后可以出军和于军然后可以出阵和于阵然后可以出战国不和则人心离军不和则敎令乱阵不和则行列不整何谓三有余曰力有余食有余义有余也力无余则困于鬭食无余则逼于时义无余则吏士怨何谓三必行曰必行其谋则奸机者不成必行其赏则好功者不爱死必行其罚则有过者不咎　邵子皇极经世书用兵之道必待人民富府库充兵强名正天时顺地利得然后可举  

论兵二  

増李衞公问对上靖曰黄帝始立丘井之法因以制兵【`井分四道八家处之其形井字开方九焉五爲阵法四爲闲地此所谓数起于五也虚其中大将居之环其四面诸部连绕此所谓终于八也及乎变化制敌则纷纷纭纭鬭乱而法不乱混混沌沌形圆而势不防此所谓散而成八复而爲一者也`】太宗曰深乎黄帝之制兵也后世虽有天智神畧莫能出其阃阈　汉书艺文志曰汤武受命以师克乱而济百姓动之以仁义行之以礼让司马法是其遗事也　左传衞人以燕师伐郑燕人畏郑三军而不虞制人郑二公子以制人败燕师于北制君子曰不备不虞不可以师　又楚屈瑕将盟贰轸郧人军于蒲骚将与随绞州蓼伐楚师莫敖患之曰盍请济师于王鬭亷曰师克在和不在众商周之不敌君之所闻也成师以出又何济焉　又子玉怒从晋师晋师退军吏曰以君辟臣辱也且楚师老矣何故退子犯曰师直爲壮曲爲老岂在久乎微楚之惠不及此退三舍辟之所以报也　原又秦师袭郑过周北门左右免胄而下超乘者三百乘王孙满尙幼观之言于王曰秦师轻而无礼必败轻则寡谋无礼则脱入险而脱又不能谋能无败乎　汉书刑法志大刑用甲兵所由来者上矣殷周以兵定天下戢藏干戈敎以文德而犹立司马之官设六军之众因井田而制军赋周道衰法度堕春秋之后灭弱吞小并爲战国吴有孙武齐有孙膑魏有吴起秦有商鞅皆擒敌立胜垂着篇籍当此之时齐愍以技击强【`兵家之技巧者习手足便器械积机关以立攻守之胜`】魏惠以武卒奋秦昭以锐士胜孙卿非之曰若齐之技击得一首则受赐金事小敌脆则偷可用也【`偷谓茍且`】事钜敌坚则涣然离矣是亡国之兵也魏氏武卒衣三属之甲【`上身一髀禈一踁缴一凡三属也属聮也`】操十二石之弩矢五十个置戈其上冠胄带劒赢三日之粮【`胄兠鍪也冠胄带劒者着兠鍪而又带劒也赢谓担也`】日中而趋百里【`一日之中`】中试则复其戸利其田宅【`复谓免其赋税也利田宅者给其便利之处也中竹仲反`】如此其地虽广其税必寡其气力数年而衰此危国之兵也秦人其生民也陿阸其使人也酷烈【`陿地小也阸险固也`】狃之以赏庆导之以刑法【`狃串习也`】使其民所以要利于上者非战无由也功赏相长五甲首而隷五家【`能得着甲者五人首使得隶役五家是爲相君长`】是最爲有数故能四世胜于天下然皆干赏蹈利之兵未有安制矜节之理也【`矜持也`】虽地广兵强鳃鳃常恐天下之一合而共轧已也【`鳃惧貌轧践轹也鳃先祀反轧于反`】至乎齐桓晋文之兵可谓入其域而有节制矣【`入王兵之域而未尽善也`】犹未本仁义之大统也故齐之技击不可以遇魏之武卒魏之武卒不可以直秦之锐士【`直亦当也`】秦之锐士不可以当桓文之节制桓文之节制不可以敌汤武之仁义故曰善师者不阵善陈者不战善战者不败善败者不亡若夫舜询百僚咎繇作士命以蛮夷猾夏冦贼奸宄而刑无所用所谓善师不陈者也汤武征伐陈师誓众而放擒桀纣所谓善陈不战者也齐桓南伐强楚使贡周室北伐山戎爲燕开路存亡继絶功爲伯首所谓善战不败者也楚昭王遭阖闾之祸国灭出亡父老送之王曰父老返矣何患无君父老曰有君如是其贤也相与从之或奔走赴秦号哭请救秦人爲之出兵昭王返国所谓善败不亡者也若秦因四世之胜据河山之阻任用白起王翦豺狼之徒奋其牙爪禽猎六国以并天下穷武极诈士民不附卒隶之徒还爲仇敌焱起云合果共轧之斯爲下矣【`焱音标`】　増史记韩信张耳击赵斩陈余擒赵王歇诸将毕贺问曰兵法右倍山陵前左水泽今背水而胜何也信曰兵法不曰防之死地而后生置之亡地而后存且信非得素拊循士大夫也所谓驱市人而战非置死地皆走尚可得而用之乎诸将皆服　后汉书梁州贼王国围陈仓拜皇甫嵩爲左将军督前将军董卓拒之卓欲速进赴陈仓嵩不听自冬迄春城坚守固贼众疲敝解去嵩进兵击之卓曰兵法穷冦勿追归众勿廹困兽犹鬭蜂虿有毒况大众乎嵩曰前吾不击避其锐也今而击之待其衰也所击疲师非归众也国众且走莫有鬭志以整击乱非穷冦也遂独进击之大破之国走而死　原汉晋春秋街亭之败或劝诸葛亮更发兵者亮曰大军在祁山箕谷皆多于贼而不能破贼爲贼所破者则此病不在兵少也在一人耳今欲减兵损将明罚思过校变通之道于将来若不能然者虽兵多何益自今以后诸有忠虑于国但勤攻吾之阙则事可定贼可死功可蹻足而待矣　増晋书吴平之后诏天下罢军役时山涛论用兵之本以爲不宜去州郡武备其论甚精于时咸以涛不学孙吴而闇与之合　李卫公问对上靖曰因粮于敌是变客爲主也饱能饥之佚能劳之是变主爲客也故兵不拘主客迟惟发必中节爲宜昔越伐吴以左右二军鸣鼓而进吴分兵御之越以中军潜渉不鼓袭败吴师此变客爲主之騐也石勒与姬澹战澹兵逺来勒遣孔苌爲前锋逆击澹军孔苌退而澹来追勒以伏兵夹击之澹军大败此变劳爲佚之騐也　又靖曰诸葛亮七擒孟获正兵而已矣太宗曰晋马隆讨凉州亦是依八阵图作偏箱车地广则用鹿角车营路狭则爲木屋施于车上且战且前信乎正兵古人所重也靖曰臣讨突厥西行数千里若非正兵安能致逺偏箱鹿角兵之大要一则治力一则前拒一则束部伍三者迭相爲用斯马隆所得古法深也　又太宗曰朕破宋老生初交锋义师少却朕亲以铁自南原驰下横突之老生兵断后大溃遂擒之此正兵乎奇兵乎靖曰臣按兵法自黄帝以来先正而后竒先仁义而后权谲且霍邑之战师以义举者正也建成坠马右军少却者奇也太宗曰彼时少却几败大事曷谓奇邪靖曰凡兵以前向爲正后却爲奇且右军不却则老生安致之来哉法曰利而诱之乱而取之老生恃勇急进不意断后见擒于陛下此所谓以竒爲正也太宗曰凡兵却皆谓之奇乎靖曰夫兵却旗参差不齐鼓大小不应令喧嚣不一此眞败者也非奇也若旗齐鼓应号令如一纷纷纭纭虽退走非败也必有奇也法曰佯北勿追又曰能而示之不能皆竒之谓也　唐书萧铣据江陵诏李靖安辑靖大阅兵夔州时秋潦涛濑涨恶铣以靖未能下不设备诸将亦请江平乃进靖曰兵机事以速爲神今士始集铣不及知若乘水傅垒是震霆不及塞耳有能仓卒召兵无以御我此必擒也　又田悦有魏博以兵二万壁洹水马燧与夹洹而军恱不出燧潜师趋魏州悦率李纳等兵噪而前燧纵兵击之恱败李芃问曰粮少而深入何也燧曰粮少战利速兵善于致人今恱与淄靑恒三军爲首尾欲不战以老我师若分击左右未可必破恱且来助是腹背支敌也法有攻其必救故趋魏以破之皆曰善武备志李愬执吴元济槛送京师诸将请曰始公败  

于朗山而不忧胜于吴房而不取冒大风甚雪而不止孤军深入而不怯然卒以成功皆众人所不论也愬曰朗山不利则贼轻我不爲备矣取吴房则其众奔蔡并力固守故存之以分其兵风雪阴晦则烽火不接不知吾至孤军深入则人皆致死战自倍矣夫视逺者不顾近虑大者不计细若矜小务恤小败先自挠矣何暇立功乎众皆服　宋史赵范曰今寳应之逼山阳天长之逼盱眙须各増戍兵万人遣良将统之敌来则坚壁以挫其锋不来则耀武以压其境而又观衅伺隙时遣偏师掩其不备以示敢战使虽欲深入而畏吾之捣其虚此遏防之兵也  

论兵三  

原先王之务　司马之职【`尉缭子地所以养民也城所以守地也战所以守城也故务耕者民不饥务守者地不危务战者城不围三者先王之本务也　下详兵法一`】　国之大事神之大节【`周礼凡国之大事致民郑注云大事谓戎事也国有大事当征召防聚百姓则小司`】  

【`徒召聚之也　左传王使刘康公成肃公防晋侯伐秦成子受脤于社不敬刘子曰国之大事在祀与戎祀有执膰戎有受脤神之大节也今成子惰弃其命矣其不反乎五月成肃公卒于瑕`】　五材并用五帝弗偃【`上详论兵一　淮南子兵之所由来者逺矣黄帝尝与炎帝战矣颛顼尝与共工争`】  

【`矣故黄帝战于涿鹿之野尧战于丹水之浦舜伐有苖啓攻有扈自五帝而弗能偃也况衰世乎`】　受之以师　校之以计【`易序卦讼必有众起故受之以师师者众也　下详论兵一`】崇礼重禄　诛暴振苦【`上详论兵一　吕氏春秋古圣王有义兵而无偃兵兵诚义以诛暴君而振苦民也`】　少长有礼　奇正迭用【`左传晋师次于城濮晋侯登于有华之墟以观师曰少长有礼其可用也遂伐其木以益其兵　傅元古今画賛孙武论兵实妙竒正迭用变化无形`】　乱者取之　亡者侮之【`书仲虺之诰取乱侮亡蔡氏注侮伤也`】　武不违敌　兵不徒归【`左传晋阳处父侵蔡楚子上救之与晋师夹泜水而军阳子患之使谓子上曰吾闻之文不犯顺武不违敌子若欲战则吾退舍子济而陈迟速惟命不然纾我老师费财无益也尉缭子众已聚不虚散兵已出不徒归`】　临敌制变　不战屈人【`陈思王曰兵者`】  

【`不可预圗临敌制变　下详攻战一`】　善阵不鬭　善战不死【`周书七制一曰征二曰攻三曰侵四曰伐五曰阵六曰战七曰鬭善征不攻善攻不侵善侵不伐善伐不阵善阵不战善战不鬭善鬭不败　谷梁传善战者不死注曰投兵胜地故无死者江熈曰避实击虚则不死`】　攻难守易击一得二【`战国策平原君谓冯忌曰吾欲北伐上党出兵攻燕对曰不可赵以亡败之余众收`】  

【`破军之敝守而秦罢于邯郸之下赵守而不可防然攻者难而守者易也今七败之祸未复而欲以罢赵攻强燕故臣未见燕之可攻也　东观汉记耿弇曰吾攻西安临淄不能救也所谓击一而得二也`】　不居死土　当饮生水【`太公兵法兵当居生土之上毋居死土之下所谓土独髙而上生草有隄防若防甲者死土也　又当饮生水无食死水所谓生水长流者冬夏有水不涸也死水不流夏有冬竭也`】顿兵九地　折冲千里【`太公兵法武王曰休息士众皆有处乎太公曰休兵顿息`】  

【`如从九天之上向九地之下通于天下藏于九野独往独来有莫见者也　淮南子修政庙堂之上折冲千里之外拱揖指挥而天下响应此用兵之上也`】　莫见其形　必察敌情【`新序君子善用兵也不见其形而攻已成野人之用兵鼓声则似雷号呼则动地死者已量于泽矣而国之存亡主之死生犹未可知也其离仁义亦逺矣　三畧军防用兵之要必先察敌情视其仓库度其粮食卜其强弱察其天地伺其空隙也`】　量敌而进　相时而动【`蜀志抡才用众未可轻易量敌而进兵家所愼　下详征伐二`】　夺其所爱　攻其无备【`孙子或问敌众整而将来待之若何曰先夺其所爱则听矣注曰夺其所恃之利则我所欲必得也　又兵者诡道也能而示之不能用而示之不用近而示之逺逺而示之近利而诱之乱而取之实而备之强而避之怒而挠之卑而骄之佚而劳之亲而离之攻其无备出其不意此兵家之胜不可先传也`】　因其劳倦　击其衰怠【`淮南子兵有二势因其劳倦乘其饥渴此之谓因势　晋中兴书刘曜进兵围洛阳百余日不克石勒谓徐光曰曜以疲卒十万围坚城今以我初锐击其衰怠其势必举十二月勒兵四出六日行千里至洛阳与曜大战遂执曜`】　凶器　良药【`并详论兵一`】　依水草　乘山谷【`孙子若交于斥泽之中必依水草而背众树此处斥泽之军也　抱朴子军之所以欲乘山依谷者视生处髙也`】　熊穴啓　鳬徯见【`山海经熊山有穴夏啓而冬闭冬啓乃必有兵　又鹿壹之山有鸟焉其状如雄鸡而人面名鳬徯其鸣自叫见则有兵小次之山有兽焉状如猿而白首赤足名朱厌见则大兵`】　屈兵非战　拔城非攻【`孙子兵法善用兵者屈人之兵而非战也拔人之城而非攻也毁人之国而非久也必以全争于天下故兵不顿而利可全此谋攻之法也`】　义合乃动　见可乃取【`越记圣人行兵云云`】　校变通之道　知盛衰之术【`上详论兵二　抱朴子淮南王所着兵书皆魁冈之阵风气之占及军中之变象征祥触物之知敌盛衰时而动之术去就无以知行止不可测使进则百胜退则万全`】　七殃不可处　五色不可攻【`太公兵法张军处将必避七殃武王曰何谓七殃太公曰张军勿居天社勿居地舍勿居器虚勿居宿死勿居吞害勿居蜚锋勿居潮泉　越记军上有五色相连于天相和此有应兵不可攻攻之无后也`】　长胜短曲胜直　以诈立以利动【`周书长胜短轻胜重曲胜直强胜弱饱胜饥肃胜恕先胜徐武之经也　孙子夫兵以诈立以利动以分合爲变者也`】　求敌若求亡子击敌若救溺人【`尉缭子`】　无邀正正之旗　无击堂堂  

之阵　全伍爲上破伍次之　全国爲上破国次之【`孙子`】投散地　驱市人【`王弼周易畧例投戈散地则六亲不能相保　吕氏春秋世有言曰`】  

【`驱市人而战之可以胜人之厚禄敎卒老弱疲兵可以胜人之精士练材离散俘系可以胜人之行阵整齐锄耰白挺可以胜人之长铫利兵此不通乎兵者之论又愼子云市人可驱而战之也`】　以乱易整以长击短【`左传秦晋围郑秦与郑盟子犯请击之公曰不可因人之力而敝之不仁失其所与`】  

【`不知以乱易整不武吾其还也　桓范集古之用兵者以长击短然吴舍舟渉陆此谓弃长即短也`】　各结朋党　内相谤讪【`诸葛兵要军诫枝叶强大比居同势各结朋党竞进憸人有此不去是谓败征　兵书言行不同竪私枉公外相连诬内相谤讪有此不去是谓败乱`】　轻而无亲贪而无礼【`上详论兵二　左传戎轻而不整贪而无亲胜不相让败不相救获必务进后有不`】  

【`继则无救矣`】　百克无后　六败非天【`左传栾武子曰楚自克庸以来其君在军无日不讨军实而申儆之于胜之不可保纣之百克而卒无后　孙子兵有走者有弛者有陷者有崩者有乱者有北者凡此六者非天地之灾将之过也`】　用兵无已　极武而亡【`六韬昔烦厚氏用兵无已诛战不休至于涿鹿之野诸侯叛之烦厚氏因以亡也　新序秦穷兵极武而亡项羽尚暴而灭　以上北堂书钞`】　増天道　人情【`上详论兵一　陆防奏议兵法者无他人情而已通其变则得失可辨成败可知古之人所以坐筹樽爼之间制胜千里之外者得此道也`】　似水法月【`并详论兵一`】　生人　利物【`吕览懐宠篇今有人于此能生死一人则天下必争事之矣义兵之生人亦多矣人孰不说故义兵至则邻国之民归之若流水诛国之民望之若父母行地滋逺得民滋众兵不接刃而民服其化　桓范世要论圣人用兵将以利物不以害物也将以救亡非以危存也故不得已而用之也`】　七禁　三和【`武侯兵法军有七禁一曰轻二曰慢三曰盗四曰欺五曰背六曰乱七曰误此治军之禁也　下详论兵一`】　徳之末　仁爲本【`庄子三军五兵之运徳之末也须精神之运心术之动然后从之者也　下详论兵一`】　有四机　分三等【`吴子兵有四机三军之众百万之师张设轻重在于一人是谓气机路狭道险名山大塞十夫所守千夫不过是谓地机善行间谍轻兵往来分散其众使其君臣相怨上下相咎是谓事机车坚管辖舟利橹楫士习战阵马闲驰逐是谓力机知此四者乃可爲将　李卫公问对下太宗曰兵法孰爲最深者靖曰臣尝分三等使学者当渐而至焉一曰道二曰天地三曰将法太宗曰然吾谓不战而屈人之兵者上也百战百胜者中也深沟髙垒以自守者下也以是校量孙武著书三等皆具焉`】　多其方　疑其事【`李筌太白阴经夫善用兵者攻其爱敌必从捣其虚敌必随多其方敌必分疑其事敌必备从随不得城守分备不得并兵则我佚而敌劳敌寡而我众`】　有严有翼　旣敬旣戒【`上详论兵一　诗整我六师以修我戎旣敬旣戒惠此南国`】　以治待乱　以镒称铢【`孙子三军可夺气将军可夺心是故朝气锐昼气惰暮气归善用兵者避其锐气击其惰归此治气者也以治待乱以静待哗此治心者也　又兵法一曰度二曰量三曰数四曰称五曰胜地生度度生量量生数数生称称生胜故胜兵若以镒称铢败兵若以铢称镒`】　独往独来　勿遏勿追【`上详论兵一孙子用兵之法髙陵勿向背丘勿逆佯北勿从锐卒勿攻饵兵勿食归师勿遏围师必缺穷冦勿追絶地无留`】　先声后实　前冥后明【`史记李左车对韩信曰善用兵者不以短击长而以长击短方今爲将军计莫如案甲休兵遣辨士奉咫尺之书暴其所长于燕燕必不敢不聼从燕已从使諠言者东告齐齐必从风而服虽有智者亦不知爲齐计矣兵固有先声而后实者此之谓也　淮南子用兵之道示之以柔而迎之以刚示之以弱而乘之以强爲之以敛而应之以张将欲西而示之以东先忤而后合前冥而后明故所乡非所之也所见非所谋也举措动静莫能识也`】　以主制客　变客爲主【`武备志曹仁以歩数万向濡须朱桓兵才五千人诸将皆惧桓曰胜在将不在众寡兵法称客倍而主人半者谓俱在平原而士卒勇怯等耳今仁非智勇士卒甚怯千里歩涉人马罢困桓与诸君共据髙城临江背山以佚待劳以主制客此百战百胜之势虽曹丕自来尚不足忧况仁等邪　下详论兵二`】　以败击胜以少爲多【`上详料敌　欧阳修上书臣闻攻人以谋不以力用兵鬭智不鬭多前代用兵之人`】  

【`多者常败少者常胜善用兵者以少爲多不善用兵者虽多而愈少也`】　举如飞鸟　擎如盘水【`管仲兵数篇收天下之豪杰有天下之骏雄故举之如飞鸟动之如雷电发之如风雨　唐书魏元忠上封事齐段孝先有言持大兵如擎盘水一致蹉跌求止可得哉`】　坚其坚者　瑕其瑕者【`管仲制分篇凡用兵者攻坚则轫乘瑕则神攻坚则瑕者坚乘瑕则坚者瑕故坚其坚者瑕其瑕者`】　举得于外　福生于内【`见汉书赵充国奏`】　使贼南守引军北渡【`武备志诸将问曰初贼守潼关渭北道缺不从河东击冯翊而反守潼关积日而后北渡何也曹操曰若吾入河东贼必积诸津则西河未可渡吾故盛兵向潼关使贼悉众南守而西河之备虚故二将得西河然后引军北渡贼不与我争连车树栅爲甬道而南旣爲不可胜且以示弱渡渭且坚垒虏至不出所以骄之也故贼不爲营垒而求割地吾顺言许之使不爲备因蓄士卒之力一旦击之所谓疾雷不及掩耳兵之变化固非一道也`】　先服其心　次屈其力【`苏轼曰善兵者云云`】　兵胜于朝廷　形成于廊庙【`尉缭子治兵者若秘于地若于天生于无故开之大不窕小不恢明乎禁舍开塞民流者亲之地不任者任之夫土广而任则国富民众而制则国治富治者民不发轫甲不出暴而威制天下故曰兵胜于朝廷　杜牧注孙子序兵者刑也刑者政事也爲夫子之徒实仲由冉有之事也自古主兵者必圣贤才能多闻博识之士乃能有功议于廊庙之上兵形已成然后付之于将`】如处女脱兔　若栉发耨苖【`孙子始如处女敌人开戸后如脱兔敌不及拒　下详论兵一`】　若劲风振槁　如小儿毁齿【`杜恕论曰德义足以怀天下之民事业足以当天下之怠选举足以得贤才之用则兵之所加若劲风振槁此兵之体也见太平御览　苏轼史评善用兵者破敌国当如小儿毁齿以渐摇撼而后取之虽小痛而能堪也若不以渐一拔而得齿则取齿适足以杀儿王翦以六十万人取荆此一拔取齿之道也秦亦惫矣二世而败坐此也夫`】　兵强则不胜　兵众则易老【`老子人之生也柔弱其死也坚强万物草木之生也柔脆其死也枯槁坚强者死之徒柔弱者生之徒是以兵强则不胜木强则共强大处下柔弱处上　性理程子曰古者以少击众而取胜者多盖兵多亦不足恃昔者王莽百万之众而光武昆阳之众八千仍有在城中者然则只是数千人取之苻坚下淮百万而谢幼度才二万人一麾而乱以此观之兵众则易老适足以资敌人一败不支则自相蹂践至如闻风声鹤唳皆以爲晋军之至则是自相蹂也`】　奇爲正正爲奇　合能分分能合【`李衞公问对上靖曰臣愚谓大众所合爲正将所自出爲奇太宗曰吾之正使敌视以爲奇吾之奇使敌视以爲正斯所谓形人者欤以奇爲正以正爲奇变化莫测斯所谓无形者欤　又问对下太宗曰兵有分有聚各贵适宜孰爲善此者靖曰苻坚总百万之众败于淝水此兵能合而不能分也吴汉讨公孙述与副将刘尚分屯相去二十里述来攻汉尚出合击大破之此兵分而能合也太公曰分不分爲糜军聚不聚爲孤旅`】  

论兵四  

原蚩尤作兵【`吕氏春秋蚩尤作兵蚩尤非作兵也利其械矣未有蚩尤之时民固剥林木以战争鬬之所自来者久矣不可禁不可止故古之贤王有义兵而无偃兵`】　以石爲兵【`越絶书神农之时以石爲兵禹之时以铜爲兵`】　仁义之兵【`荀子两帝四王皆以仁义之兵行于天下`】　覆昬暴【`尚书殖有礼覆昬暴`】　大胜之徴【`六韬三军无故旌旗前指金铎之声扬以清鼙鼓之声宛以鸣此得神明之助则大胜之徴也`】　大胜之符【`又武王问太公曰欲胜引兵深入诸侯之地三军卒有缓急或利或害吾将以近通逺从中应外以给三军之用爲之奈何太公曰主与将有阴符凡八等有大胜克敌之符长一尺`】　不获二毛【`礼记古之侵伐者不获二毛`】　以顺爲武【`详将帅二`】　民残财蠧【`左传宋向戌欲弭诸侯之兵以爲名先以告赵孟韩宣子曰兵民之残也财用之蠧也小国之大灾也将或弭之虽曰不可必将许之弗许楚必许之以召诸侯则我失爲盟主矣文子从之于是晋楚合诸侯之大夫盟于宋`】　武库之兵【`春秋元命苞奎十二星十六度注云武库之兵`】　増因天地之常【`国语越子伐吴至于五湖吴人出挑战一日五反越子欲许之范蠡曰古之善用兵者因天地之常与之俱行彼来从我固守勿与若将与之必因天地之灾又观其民间饥饱劳佚以参之尽其阳节盈我阴节而夺之宜爲人客刚强而力疾阳节不尽轻而不可取宜爲人主安徐而重固阴节不尽柔而不可迫今其来也刚强而力疾王姑待之越子曰诺弗与战居军三年吴师自溃`】轻敌防吾寳【`老子用兵有言吾不敢爲主而爲客不敢进寸而退尺是谓行无行攘无臂仍无敌执无兵祸莫大于轻敌轻敌几防吾宝故抗兵相加哀者胜矣`】　原兵闻拙速未闻巧久【`孙子兵闻拙速未闻巧久夫兵久而国利者未之有也`】　五行无常胜【`孙子兵形象水水之形避髙而趋下兵之形避实而击虚水因地而制流兵因敌而制胜故兵无常势水无常形能因敌变化而取胜者谓之神故五行无常胜四时无常位日有短长月有生死`】　先胜而后战【`又胜兵先胜而后求战败兵先战而后求胜`】　増修道而保法【`又善用兵者修道而保法故能爲胜败之政`】　携手若使一人【`又齐勇若一政之道也刚柔皆得地之理也故善用兵者携手若使一人不得已也注云使三军之众如提携一人之手也`】　四轻二重一信【`吴子武侯问曰用兵之道何先起对曰先明四轻二重一信明知险易则地轻马刍秣以时则马轻车膏锏有余则车轻人锐坚甲则人轻战进有重赏退有重刑行之以信审能达此胜之主也`】　原如决积水【`淮南子善用兵者势如决积水于千仞之隄若转圎石于万仞之谿天下见吾兵之必用也则孰敢与我战者故百人之必死也贤于万人之必北也况以三军之众赴水火而不还踵乎`】　晁错论备边之要【`汉文帝时晁错上书论备边之要其畧曰丈五之沟渐车之水陵阜崎岖积石相接此歩兵之地车骑五不当一平原广泽漫行相属此车之地歩兵十不当一堠视相及川谷分限此弓弩之地刀楯三不当一草木防茏枝叶蔚茂此矛鋋之地长防二不当一穹崇险隘阻阨相视此刀楯之地弓弩二不当一`】制敌以智【`蜀志夫兵以奇胜制敌以智也`】　若响应声【`桓范集善行奇者因敌爲质故兵法从敌之意如示其形如开其路潜设神策使若响之应声此爲江中之鱼将衔腐索必可擒也`】　迁移倚伏【`蒋子万机论夫兵者变化之物而迁移倚伏之事也或守法而得用故知兵者性知者也用兵者性能用之也`】　増天子五兵【`晋书天文志五车五星五帝车舍也五帝坐也主天子五兵`】可与语孙吴【`唐书李靖字药师其舅韩擒虎每与论兵輙叹曰可与语孙吴者非斯人尚谁`】  

【`哉`】　致人不致于人【`李衞公问对中靖曰奇正者所以致敌之虚实也敌实则我必以正敌虚则我必以奇太宗曰以奇爲正者敌意其奇则吾正击之以正爲奇者敌意其正则吾奇击之使敌势常虚我势常实靖曰千章万句不出乎致人而不致于人而已`】　多方以误之【`又问对下太宗曰朕观千章万句不出乎多方以误之而已`】　气聚势合【`唐书陆防曰兵以气若势爲用者也气聚则盛散则消势合则威析则弱`】　折夺奸宄【`元史兵志兵者先王所以威天下折夺奸宄戡定祸乱`】  

论兵五  

増赋唐独孤授师贞丈人赋威逺方以慕化训万民以勤徳使强弱不相陵乃胜残而可克力牧佐之而不疑轩后居之而不惑此帝者之师也伐叛则刑立柔逺而徳成上乃奉君之职下乃守臣之贞汤武用之而定业伊周法之而作程此王者之师也审官以统众求贤以自辅必观衅而后动岂穷兵以极武不害闾阎不败工贾管仲因之以相齐晋文由是而称盟主此霸者之师也暴而不戢安忍无亲徒侈其欲轻用其人处劳则先加于众居后则乐止其身犹囬邪而自保迷大路而不遵州吁处之以国灭子反效之以祸臻此黩武之师也尝试言曰王心无逸师出以律不假筑京观兮定武功逞淫刑兮数军实言乎师贞在人其来自久行称文武之畧居成社稷之守师律顺正动而何咎  

増箴唐梁肃兵箴皇道无名帝始有征故効天杀作爲五兵曰王及霸功济天下威实助徳伐乃除祸逐鹿于原战龙在野大寳臲卼非兵孰可动如决河静逾灭火苍苍万姓悬命在我所行者师所统者徳功本乎义不本乎利顺之曰圣逆之曰贼成败存亡鲜不是则众不足恃胜不足保武王一戎奄有九有纣之百克其卒无后故长民者无曰我强莫予敢亢寻邑百万覆乎昆阳无曰我大莫予敢制陈吴攘袂嬴氏大溃武不可玩玩则必穷兵不可废废则终凶故曰天下虽平忘战则危不敎民战是谓弃之齐桓矜众九国以离徐偃仁义本邦以隳传美止戈易称以律古之睿智神武不杀治乱之机系于杪忽壮直且顺孰云我遏旅臣斯箴敢告执钺  

増论宋苏轼管仲论王者之兵出于不得已而非以求胜敌也故其爲法要以不可败而已至于桓文非决胜无以定霸故其法在必胜繁而曲者所以爲不可败也简而直者所以爲必胜也周之制万二千五百人而爲军其数奇而不齐是以知其所以爲繁且曲也若夫管仲之制其兵可谓截然而易晓矣三分其国以爲三军公将其一髙子国子将其二三军三万人如贯绳如画碁局踈畅洞达虽有智者无所施其巧故其法令简一而民有余力以致其死盖管仲欲以歳月服天下故变古司马法而爲是简畧速胜之兵也由此观之三代什伍之数与管子所以治齐之兵者虽不可尽用而其近于繁而曲者以之固守近于简而直者以之决战则庶乎其不可败而有所必胜矣　秦观论兵法古之论兵者一曰权谋二曰形势三曰阴阳四曰技巧然以道用之则爲四胜不以道用之则爲四败昔孙膑伏万弩于马陵之下魏军至而厐涓死焉王恢伏车骑材官三十万于马邑之旁匈奴觉之而去恢以自杀此则用权谋之异也马服君救阏与旣遣秦间卷甲而趋之一日一夜遂破秦军曹操追先主一日一夜行三百里败于乌林此用形势之异也西伯将猎卜之曰获霸王之辅果得太公望而克啇汉武卜诸将贰师最吉因以爲将卒降匈奴此则用阴阳之异也申公巫臣敎吴以车战吴是以始通上国房琯用车以抗禄山贼投刍而火之王师奔溃此则用技巧之异也岂非以道用之则爲四胜不以道用之则爲四败乎所谓道者何也治心养气而已矣盖心不摇于生死之变气不夺于宠辱利害之交则四者胜败自然洞见如形影入于水镜之中是兵法之大要也  

## 御定渊鉴类函卷二百七

武功部二【`将帅`】  

将帅一  

増易曰师贞丈人吉旡咎彖曰师众也贞正也能以众正可以王矣九二在师中吉旡咎王三锡命象曰在师中吉承天宠也王三锡命懐万也六五长子帅师弟子舆尸贞凶象曰长子帅师以中行也弟子舆尸使不当也　周书曰尚桓桓如虎如如熊如罴于商郊勗哉夫子【`传夫子谓将士`】　原诗国风曰肃肃兔罝椓之丁丁赳赳武夫公侯干城又曰赳赳武夫公侯腹心　増大雅曰予曰有御侮【`注武臣折冲曰御侮`】　原鲁颂曰矫矫虎臣在泮献馘　周礼曰凡制军万有二千五百人为军军将皆命卿二千有五百人为师师帅皆中大夫五百人为旅旅帅皆下大夫　春秋左传梁余子养曰帅师者受命于庙受脤于社【`注脤宜社之肉盛以脤器`】　春秋元命苞曰上天一  

星为郎将　増礼记月令曰天子迎秋于西郊还反赏军帅武人于庙乃命将帅选士厉兵简练桀俊【`大全注方氏曰才足以将物而胜之谓之将智足以帅人而先之谓之帅`】　原乐记曰鼓鼙之声讙讙以立动动以进众君子听鼓鼙之声则思将帅之臣増太公龙韬曰凡举兵师以将为命因能授职各取  

所长随时变化以为纲纪故将有股肱羽翼七十二人以应天道　又曰凡国有难君召将诏之曰社稷安危一在将军愿将军出师应之也将受命乃命太卜斋三日之太庙鑚灵龟卜吉日以受斧钺君入庙门西面而立将入庙门北面而立君操钺持首授将其柄曰从此上至天者将军制之复操斧持柄授将其刃曰从此下至渊者将军制之将拜而报君曰臣闻国不可从外治军不可从中御二心不可以事君疑志不可以应敌臣旣受命不敢生还君不许臣臣不敢将君许之乃辞而行军中之事不闻君命皆由将出若此则智者为之谋勇者为之鬭气厉青云疾若驰骛兵不接刄而敌降服又曰将以诛大为威以赏小为明以罚审为禁止而  

令行　原又曰将有三胜冬不服裘夏不操扇雨不张盖名曰礼将将不身服礼无以知士卒之寒暑出隘塞犯泥涂将必先下歩名曰力将将不身服力无以知士卒之劳苦军皆定次将乃就舍炊者皆熟将乃就食军不举火将亦不举名曰止欲将将不身服止欲无以知士卒之饥饱　増司马法曰将军身也卒肢也伍指拇也　孙子曰将者智信仁勇严　又曰将能而君不御者胜　原又曰凡用兵之法将受令于君合军聚众圯地无舍衢地合交絶地无留围地则谋死地则战涂有所不由军有所不击城有所不攻地有所不争君命有所不受故将通于九变之利者知用兵矣　増又曰将军之事静以幽正以治能愚士卒之耳目使之无知易其事革其谋使人无识易其居迂其途使人不得虑帅与之期若登髙而去其梯帅与之深入诸侯之地而发其机若驱羣羊莫知所之聚三军之众投之于险此将军之事也　呉子曰总文武者军之将兼刚柔者兵之事故将之所慎者五曰理曰备曰果曰戒曰约理者治众如治寡备者出门如见敌果者临敌不懐生戒者虽克如始战约者法令省而不烦受命而不辞家破敌而后言返将之礼也故出师之日有死之荣无生之辱尉缭子曰凡将理官也万物之主也不私于一人　又曰卒畏将甚于敌者胜卒畏敌甚于将者败所以知胜败者称将于敌也敌与将犹权衡焉　黄石公上略曰主将之法务英雄之心赏禄有功通志于众　原又曰良将之綂军也恕己治人推惠施恩士力日新战如风发攻若河决　増又曰良将之养士不易于身故能使三军如一心则其胜可全　荀子议兵篇孝成王临武君请问为将孙卿曰制号政令欲严以威庆赏刑罚欲必以信处舍收藏欲周以固徙举进退欲安以重欲疾以窥敌观变欲潜以深欲伍以参遇敌决战必道吾所明无道吾所疑是谓六术无欲将而恶废无怠胜而忘败无威内而轻外无见其利而不顾其害凡虑事欲熟而用财欲泰是谓五权所以不受命于主有三可杀不可使处不完可杀不可使击不胜可杀不可使欺百姓是谓三至凡百事之成也必在敬之战如守行如战有功如幸敬谋无圹敬事无圹敬吏无圹敬众无圹敬敌无圹是谓五无圹慎行此六术五权三至而处之以恭敬无圹是谓天下之将　原淮南子曰主亲操斧钺授将将辞而行乃爪鬋设明衣凿凶门而出　抱朴子曰大将民之司命社稷存亡于是乎在　又曰夫大将者凛凛若重而履薄冰战战如登朽木以临万仭増又曰良将刚则法天可望不可干柔则象渊可观  

不可入去如收电可见不可得留如山岳可瞻不可动史记孟尝君田文谓其父婴曰文闻将门必有将相  

门必有相　又王翦传曰为将三世者必败以其所杀伐多矣　原又陆贾谓陈平曰天下安注意相天下危注意将将相和调则士豫附士豫附则天下虽有变即权不分权不分为社稷计在两君掌握耳　増后汉书虞诩曰谚曰闗西出将闗东出相观其习兵壮勇实过余州　原魏志曰魏主操常戒夏侯渊曰为将当有怯弱时不可但恃勇也将当以勇为本行之以智计但知任勇一匹夫敌耳　増晋书天文志曰文昌六星主集计天道一曰上将东蕃四星南第一曰上相第二曰次相第三曰次将第四曰上将所谓四辅也郎将在郎位北主阅具所以为武备也河鼓三星一曰三武主天子三将军中央大星为大将军左星为左将军右星为右将军所以备闗梁而距难也设守阻险知谋征也天将军十二星在娄主武兵中央大星天之大将也　唐陆贽曰凡任将帅观其言校其实若不足取当艰之于初不宜贻悔于后若可任当要之以终不宜掣肘于内故疑者不使使者不疑劳神于拔选端拱于委任　宋史兵志曰熙宁中帝与辅臣论营阵法谓八军六军皆大将居中大将譬则心也诸军四体也运其心智以身使臂以臂使指攻左则右救攻右则左救前后亦然　欧阳修上书曰古语曰将相无种或出于奴仆或出于军卒或出于盗贼惟能不次而用之乃为名将耳　又论军中将劄子曰求将之法先取近下禁军至厢军中年少有力者不拘等级因其技同者每百人圑为一队而教之较其技精而最勇者百人之中必有一人得之以为队将百人之将也合十队将而又教之较其技精而最勇者十人之中必有一人得之以为裨将千人之将也合十裨将而又教之择其有识见知变通者十人之中必有一人得之以为大将此一人之技勇乃万人之而又粗知变通万人之将也所谓军中自可求将也　许洞虎钤经出将篇曰先信后言所以伏下一刑必赏所以正大明今鉴古所以照众卑已贵人所以保终去私狥公所以存国其神欲正其形欲端动欲如风雨止欲如丘陵鬬欲如雷霆机欲如神思欲如照影令欲如霜雪茍有此者可以当国之大命矣　又曰将之为任也智敌万人勇冠三军善为将者正而能变刚而能恤仁而能断勇而能详以策驭吏士未有不振拔业以定祸乱者也　登坛必究丘濬曰将相国家大臣天下安危治乱所系有征伐而后将权重此攻战之将也必待临事而后见其能若夫折冲精神之将侍夫环卫而奸盗自清处夫朝廷而邉鄙自靖虽无攻战之事自有廓清之功将而如此其功岂下于相哉  

将帅二  

原诗大雅曰维师尚父时维鹰扬　増小雅曰天子命我城彼朔方赫赫南仲玁狁于襄　原又曰薄伐玁狁至于太原文武吉甫万为宪　又曰蠢尔蛮荆大为讐方叔元老克壮其犹　増大雅曰江汉汤汤武夫洸洸经营四方告成于王江汉之浒王命召虎式辟四方彻我疆土　原左传曰晋侯之弟扬干乱行于曲梁魏绛戮其仆晋侯怒欲杀绛绛至授仆人书将伏剑公读其书曰日君乏使使臣斯司马臣闻师众以顺为武军事有死无犯为敬晋侯与之礼食使佐新军　史记曰齐景公时晏婴荐穰苴景公以为将军将兵扞燕晋之师穰苴曰愿得君之宠臣以监军景公使庄贾往穰苴与约旦日日中会于军门穰苴先驰至军立表下漏待贾夕时贾乃至谢曰亲戚送之故留穰苴曰将受命之日则防其家临军约束则防其亲援枹鼓之急则忘其身何谓相送乎召军正问曰军法期而后至者云何曰当斩贾使人驰报景公请救未及反遂斩贾以狥三军乆之景公遣使者持节赦贾驰入军中穰苴曰将在军君令有所不受问军正曰军中不驰今使者驰云何曰当斩穰苴曰君之使不可杀之乃斩其仆车之左驸马之左骖以狥晋师闻之罢去燕师闻之度水而解又曰魏文侯问李克曰呉起何如人克曰起贪而好色然用兵司马穰苴不能过也文侯以为将击秦拔五城起之为将与士卒最下者同衣食卧不设席行不乗骑亲裹赢粮与士卒分劳苦卒有病疽者起为吮之卒母闻而哭之人曰子卒也将军自吮其疽何哭为母曰往年呉公吮其父其父战不旋踵遂死于敌今又吮其子妾不知其死所矣　列女传曰楚子反攻秦军絶粮使人请于王因问其母母问使者曰士卒无恙乎曰士卒分菽粒而食之又问将军无恙乎曰将军朝夕刍豢黍粱子反破秦军而归母闭门不纳使数之曰子不闻越王勾践之伐呉耶客有献醇酒一器者王使人注上流使士卒饮下流味不加喙而卒战自五也异日又有献一囊粮者王又使以赐军士分而食之甘不逾嗌而战自十也今士卒分菽粒而食之子独朝夕刍豢何也増史记曰燕昭王使乐毅约赵惠文王别使连楚魏悉起兵使乐毅为上将军赵惠文王以相国印授乐毅乐毅竝防赵楚韩魏燕之兵以伐齐破之济西诸侯兵罢归乐毅留狥齐五嵗下齐七十余城皆为郡县以属燕唯莒即墨未服　又曰田单为临淄市及燕使乐毅伐破齐田单东保即墨城中相与推之曰是多智习兵立以为将军田单乃纵反间于燕燕使骑刼代乐毅田单知士卒之可用乃身操版臿与士卒分功妻妾编于行伍之间尽散饮食飨士夜纵火牛壮士五千随其后遂杀骑刼而齐七十余城皆复　原又曰秦始皇使李信及蒙恬将二十万伐荆王翦谢病归老于频阳荆人大破李信军始皇驰入频阳见谢王翦曰寡人不用将军计李信果辱秦军今闻荆兵日进而西将军虽病独忍弃寡人乎王翦曰大王必不得已用臣非六十万人不可始皇曰为听将军计耳于是王翦行请美田宅园池甚众旣至闗使使还请善田者五辈曰秦王怚而不信人今空秦国甲士专委于我我不多请田宅为子孙业以自坚秦王疑我矣荆闻之悉国中兵以拒秦王翦至坚壁守之日休士洗沐而善饮食抚循之久之使人问军中戏乎对曰方投石超距荆数挑战而秦不出乃引而东翦因举兵追之大破荆军　汉书曰上旣闻廉颇李牧为人乃拊髀曰嗟乎吾独不得廉颇李牧为将冯唐曰臣闻上古王者遣将也跪而推毂曰闑以内寡人制之闑以外将军制之军功爵赏皆决于外归而奏之李牧之为赵将居邉军士之租皆自用飨士赏赐决于外不从中覆也委任而责成功故李牧乃得尽其智能　史记曰萧何闻韩信亡自追之曰诸将易得耳信国士无双汉王曰以为大将欲召信拜之何曰王素慢无礼今拜大将如呼小儿此乃信所以亡也王必欲拜之择良日斋戒设坛塲具礼乃可王许之诸将皆喜人人各自以为得大将至拜乃韩信也一军皆惊　又曰文帝后六嵗匃奴大入邉乃以宗正刘礼为将军军防上祝兹侯徐厉为将军军棘门河内守周亚夫为将军军细栁上自劳军至防上及棘门军直驰入将军以下骑送迎已而之细栁军军士吏被甲鋭兵刄彀弓努持满天子先驱至不得入先驱曰天子且至军门都尉曰将军令曰军中闻将军令不闻天子之诏上至又不得入乃使使持节诏将军吾欲入劳军亚夫乃传言开壁门壁门吏士谓从属车吏曰将军约军中不得驱驰于是天子乃案辔徐行至营亚夫持兵揖曰介胄之士不拜请以军礼见天子为动改容式车使人称皇帝敬劳将军成礼而去旣出军门文帝曰此真将军矣曩者防上棘门军若儿戏耳其将固可袭而虏也至于亚夫可得而犯耶　又曰程不识故与李广俱以邉太守将军屯广行无部伍行阵就善水草屯舍止人人自便不击刁斗以自卫莫府省约文书籍事然亦远斥未尝遇害程不识正部曲行伍营阵击刁斗士吏治军簿至明军不得休息然亦未尝遇害皆为名将　又曰大将军卫青姊子霍去病受诏与壮士为剽姚校尉元狩二年以冠军侯为骠骑将军出陇西有功诸宿将所将十马兵不如骠骑骠骑所将常然亦敢深入常与壮骑先其大军军亦有天幸未尝困絶也为人少言有气上尝欲教之孙呉兵法对曰顾方略何如耳不至学古兵法上为治第令视之对曰匃奴不灭无以家为　汉书曰西羌反时赵充国年七十余上老之使问谁可将者充国对曰无逾于臣者矣充国至金城常以逺斥为务行必为战备止必坚营垒先计而后战日飨军士士皆欲为用　后汉书曰邓禹闻光武安集河北即杖策北渡追及于邺光武令左右号禹曰邓将军及赤睂西入闗以禹深沉有大度拜为前将军持节中分麾下精兵二万人遣西入闗令自偏裨以下可与俱者遂定河东时赤睂所过残贼百姓闻禹乗胜独克而师行有纪皆望风相负以迎军降者日以千数众号百万禹所止輙停车驻节以劳来之于是名震闗西　増又曰光武南定河内问于邓禹曰诸将谁可使守河内者禹曰冦恂文武备足有牧人御众之才乃拜恂河内太守行大将军事　又曰冯异为人谦退不伐行与诸将相逄輙引车避道进止皆有表识军中号为整齐每所止舍诸将并坐论功异常独屏树下军中号曰大树将军及破邯郸乃更部分诸将各有配隶军士皆言愿属大树将军光武以此多之　原又曰光武将发幽州兵夜召邓禹问可使行者禹曰呉汉勇鸷有智谋即拜汉大将军持节北发十郡突骑光武即位拜为大司马时遣人观大司马何为还言方修战攻之具乃叹曰呉公差彊人意隠若一敌国矣毎当出师朝受诏夕即引道初无办严之日　増又耿弇传论曰三世为将道家所忌而耿氏累叶以功名自终将其用兵欲以杀止杀乎何其独能隆也　又曰建武中交趾女子征侧及女弟征贰反玺书拜马援伏波将军南击交趾縁海而进随山刊道千余里斩征侧征贰传首洛阳振旅还尝曰男儿要当死于邉野以马革裹尸还耳刘尚击武陵五溪蛮夷军没援复请行帝愍其老援曰臣尚能被甲上马帝令试之援据鞍顾盼以示可用帝笑曰矍铄哉是翁也又曰皇甫规拜度辽将军至营数月上书荐中郎将  

张奂以自代曰臣闻兵无强弱而将有能否中郎将奂才略兼优宜正元帅以从众望朝廷从之以奂代为度辽将军　原蜀志曰邓芝为大将二十余年赏罚明断善防士卒身之衣食仰资于官妻子不免饥寒　魏志曰曹仁以征南将军拒呉将周瑜长史陈矫等叹曰将军真天人也仁少时不脩行检及长为将严整奉法令常置科于左右案以从事　増吴志曰诸葛瑾步隲上疏曰故将军周瑜入作心膂出为爪牙衔命出征身当矢石尽节用命视死如归故能摧曺操于乌林走曹仁于郢都扬国威徳华夏是震　晋书曰羊祜为平南将军人有略呉二儿为俘者祜遣送还其家祜出军行呉境刈谷为粮皆计所侵送绢偿之呉人翕然恱服称为羊公　又曰周访智勇过人为中兴名将性谦虚未尝论功伐或问访访曰朝廷威灵将士用命访何功之有又曰陶侃字士行会刘为荆州刺史以为江夏太  

守加鹰扬将军侃戎政齐肃虏获皆分士卒身无私焉南史曰梁韦叡昼接客旅夜算军书三更起张灯逹  

曙抚循其众常如不及故投募之士争归之　北史曰炀帝在东宫尝谓贺若弼曰杨素韩擒虎史万嵗皆良将也优劣何如弼曰杨素是猛将非谋将韩擒虎是鬭将非领将史万嵗是骑将非大将太子曰然则大将谁也弼拜曰惟殿下所择弼意自许为大将　唐书曰尉迟敬徳名恭以字行武徳初秦王猎榆窠防单雄信骑直趋王敬徳跃马大呼横刺雄信坠乃翼王出以功授王府左二副防军隠太子尝以书招之赠金银器一车敬徳以闻王曰公之心如山岳然虽积金至斗岂能移之　又曰李靖字药师萧铣据江陵靖降之辅公祏据丹阳靖禽之帝叹曰靖乃铣公祏之膏肓也古韩白卫霍何以加　又曰李勣用兵多筹算料敌应变皆契事机闻人善抵掌嗟叹及战胜必推功于下得金帛尽散之士卒无私贮然持法严故人为之用　又曰王师攻安市城高丽莫离支遣将拒战太宗命诸将分击之薛仁贵恃骁悍欲立奇功乃着白衣自标显所向披靡军乘之贼遂奔溃帝谓曰朕不喜得辽东喜得虓将迁右领军中郎将　又曰王忠嗣开元末节度朔方兼灵州都督持重安邉不生事尝曰平世为将抚众而已吾不欲竭中国以幸功名俄为河西陇右节度使权朔方河东节度佩四将印劲兵重地控制万里近世未有也又曰乾元初诏李光弼为天下兵马副元帅用兵谋定而后战能以少覆众与郭子仪齐名世称李郭而战功推为中兴第一其代子仪朔方也营垒士卒麾帜无所更而光弼一号令之气色乃益精明云　又郭子仪传賛曰天宝末盗发幽陵外阻内讧子仪自朔方提孤军转战逐北谊不还顾时天子西走唐祚若赘斿而能辅太子再造王室及大难略平遭谗惎诈夺兵权然朝闻命夕引道无纎介自嫌及被围泾阳单骑见虏压以至诚猜忌沮谋虽唐命方永亦由忠贯日月神明扶持者哉　又李晟传賛曰晟之屯东渭桥也朱泚盗京师晟无积赀输粮提孤军抗羣贼身佩安危而气不少衰者徒以忠义感人故豪英乐为之死耳至师入长安而人不知虽三王之佐无进其能可谓仁义将矣　又曰李晟子愬宪宗讨吴元济愬求自试师夜起防大风雪入蔡州取元济槛送京师不戮一人乃屯兵鞠塲俟裴度至愬以櫜鞬见度将避之愬曰此方废上下分久矣请因示之度以宰相礼受愬谒蔡人耸观　宋史曺彬传论曰彬以器识受知太祖遂膺柄用平居于百虫之蛰犹不忍伤出使呉越籍上私餽悉用施予总戎专征秋毫无犯不妄戮一人君子谓仁恕清慎能保功名守法度唯彬为忠良将第一　又曰呉玠用兵本孙呉务逺略不求小近利御下严而有恩虽身为大将卒伍至下者得以情逹故士乐为之死用将佐视劳能为高下先后不以亲故权贵挠之　又曰孟珙忠君体国之念可贯金石与参佐部曲论事言人人异珙徐以片言折衷众志皆惬老校退卒一以恩意抚接名位虽重惟建鼓旗临将吏而色凛然无敢涕唾者退则焚香埽地隠几危坐若萧然事外　元史曰伯顔深略善断将二十万众若将一人诸帅仰之如神明　吾学编曰徐逹征吴直抵苏州遣人请事建康上曰将军天性忠义然将在外君不御自后军中缓急将军便宜行吾不中制为大将军上曰诸将非不健鬬然能持重师有纪律得为将之体者莫如大将军宜专中军策励羣帅  

将帅三  

原矫矫虎臣　赳赳武夫【`竝详将帅一`】　国之宝　士之心【`淮南子将进不求名退不避罪唯民是保利合于主国之宝也　说苑将者士之心也士者将之肢体也`】国之行主　人之司命【`蒋子万机论知兵之将国之行主民之司命古者重之后世无逮焉`】　綂军持势　提鼓挥枹【`三略綂军持势者将也尉缭子夫将提鼓挥枹临难决战接兵角刄兴亡安危应在枹端奈何无重将也`】　五才　十过【`六韬将有五才十过所谓五才者勇智仁信忠也勇则不可犯智则不可乱仁则爱人信则不欺忠则无二心所谓十过者有勇而轻死者可暴也有急而心者可久也有贪而好利者可贵也有仁而不忍人者可劳也有智而心怯者可窘也有信而喜信人者可诳也有廉洁而不爱人者可侮也有智而心缓者可袭也有刚毅而自用者可事也有懦而喜任人者可欺也`】　四诫　五危【`三畧将无虑则谋士去将无勇则士卒恐将妄动则军不重将迁怒则一军惧军防曰虑也勇也将之所重动也怒也将之所用此四者将之明诫也　孙子将有五危必死可杀必生可虏忿可侮廉洁可辱爱民可烦凡此五者将之过也用兵之灾也覆军杀将必以五危`】　有智谋　善变化【`呉汉勇有智谋详将帅二黄帝出军诀为将黄色长耳善为策谋赤色小身善为变化`】　以勇为本　以计为主【`上详将帅一抱朴子兵家以计为主以力为末`】　思计如饥　思士如渇【`孙子兵法秘要良将思计如饥所以战必胜攻必取也　三畧将者能思士如渇则策从焉`】　知彼知己　欲宻欲一【`上详攻战一　三畧将谋宻攻欲一`】　详择审授　战胜攻取【`呉质将论将者国之命不可不详择不可不审授也　汉书高祖曰连百万之军战必胜攻必取吾不如韩信`】　君亲授钺　士饮投醪【`上详将帅一　蒋子云秦穆公伐晋及河将军劳之醪唯一杯蹇叔乃曰一杯可以投河而酿也穆公乃以醪投河三军皆取饮之又三畧昔者良将之用兵有馈箪醪者使投诸河与士卒同流而饮夫一箪之醪不能味一河之水而三军之士思为致死者以滋味之及已也`】　蓄恩不倦　惠训不疲【`三畧军防曰蓄恩不倦以一取万王隠晋书杜预身不跨马射不穿札而每任大事輙居将帅之列谋而鲜过惠训不倦`】　与民同饮食　与士共劳苦【`吕氏春秋越王苦防稽之耻欲深得民心以致必死于吴有甘脆不足分不敢食有酒流之江与民同之　东观汉记坚镡独孤絶南拒邓奉北当董防一年间道路隔塞粮馈不至食蔬菜与士卒共劳苦`】少多大略　长渉通变【`汉书耿恭少孤慷慨多大略有将帅之才　王武表云王雄长渉通变天性仁勇当任为大将军`】　学万人敌　非一剑任【`史记项羽本纪项籍少时学书不成去学劒又不成项梁怒之籍曰书足记姓名而已劒一人敌不足学学万人敌　尉缭子吴起临战左右进劔起曰将专主旗鼓尔临难决疑挥兵指刄此将事也一劔之任非将事也`】　虎视龙骧　龙变虎发【`傅休奕古今画赞信陵魏雄虎视龙骧谋赢奋骇雷动北疆　又讃杨阜云君搆潜谋以龙变应事机而虎发山西数郡获安者君克敌之勲也`】　蜀得其龙　呉得其虎【`世语诸葛亮兄瑾弟诞竝有令名各在一国人以为蜀得其龙吴得其虎魏得其狗`】　黄须骁骑　紫髯将军【`魏志任城王彰传建安中乌丸反以彰为北中郎将行骁骑将军彰身自搏战射胡骑应而倒者前后相属战过半日彰铠中数箭意气益厉乘胜逐北至桑干一日一夜与虏相及击大破之时太祖在长安召彰诣行在所太祖喜持彰须曰黄须儿竟大奇也　献帝春秋张辽问呉降人向有紫髯将军长上短下便马善射是谁降人答曰是孙防稽`】　转战万里　屠城三百【`王濬表云臣受命之日心与口誓授身死地转战万里　东观汉记耿弇所平郡四十六屠城三百未尝挫折`】　蛮荆来威　鲜卑收迹【`诗显允方叔征伐玁狁蛮荆来威郑笺云方叔先与吉甫征伐玁狁今特往伐蛮荆皆使来服于宣王之威美其功之多也　蔡邕度辽将军始受黄钺铭鲜卑收迹烽燧不举视事三年马不带甲弓不援彄是用镂铭以昭公文武之勲焉`】　王翦请宅吴汉分田【`上详将帅二　后汉书呉汉常出征妻子在后买田宅汉还让之曰军师在外吏士不足何多买田宅乎遂尽以分与昆弟外家`】　扶义而动　推理而行【`淮南子将军扶义而动推理而行掩节而断割因资而成功`】　滔滔如春　□□如夏【`又曰将军之心滔滔如春□□如夏湫漻如秋典凝如冬因形而与之化随时而与之移`】　见人所不见知人所不知【`又曰夫将者必独见独知独见者见人所不见也独知者知人所不知也`】  

运筹则渊回　指麾则虎歩【`庾阐扬都赋桓桓勇武堂堂硕佐运筹则渊廻指麾则虎歩临机如公瑾遗爱如子布是以朝宗江汉廓落王祚`】　亚夫严猛哮吼　耿秉勇壮简易【`桓谭新论周亚夫严猛哮吼可为国之大将　东观汉记耿秉字伯初击匃奴封美阳侯性勇壮而简易于事`】　拔刀刺山则泉涌　整冠拜井则水出【`汉书戴师将军李广利破大宛围山絶水广利乃拔刀刺山飞泉涌出　后汉书耿恭以疏勒城傍有涧水可固乃引兵据之匃奴来攻于城下壅絶涧水恭于城中穿井十五丈不得水吏士渇乏笮马粪汁而饮之恭整衣冠向井再拜为吏士祷有顷水泉奔出乃令吏士扬水以示虏虏以为神遂引去`】　百万之师不如一贤　尺素之功胜于云梯【`汉书唐林上书曰虽百万之众不如一贤故秦行千金以间廉颇汉防千金以疎亚父　枹朴子韩信传檄而定千里是以尺素之功胜于云梯之械也以上北堂书钞`】　处右　尚左【`老子吉事尚左凶事尚右偏将军处左上将军处右　礼`】  

【`记军尚左注左阳也阳主生将军有决胜之策左将军为上贵不败绩也`】　干城　爪牙【`上详将帅一　诗予王之爪牙`】　幕府　辕门【`卫青以幕为府以车辕为门`】　分阃忘家【`卫霍寄重旌分阃外之忧　下详将帅二`】　戮仆　杀妻【`上详将帅二吴起为鲁将齐攻鲁起妻齐女鲁疑之起乃杀妻明不与齐也`】　马服　龙骧【`赵奢号马服君详攻战二晋书羊祜传初祜以伐呉必借上流之势又时呉有童謡曰阿童复阿童衔刀浮渡江不畏岸上兽但畏水`】  

【`中龙祜思应其名者防益州刺史王濬小字阿童因表加龙骧将军宻令修舟楫为顺流之计`】　絶席握权【`汉王常为大将军与诸将絶席　握兵权`】　将将　握兵【`韩信曰陛下不善将`】  

【`兵而善将将握兵之要`】　命黼冕　视旗鼓【`晋以黼冕命士会将中军为太传　师之耳目在旗鼔注言三军视大将旗鼔以为进退`】　上于三公　式是百辟【`后汉和帝以窦武为大将军位在三公之上　大将军入朝不趋劒履上殿讃奏不名式是百辟`】　父书徒读　军簿至明【`史记秦赵相拒亷颇坚壁不战赵王信间谍令赵括代颇蔺相如曰王以名使人若胶柱鼓瑟括徒读父书不知合变后果败　下详将帅二`】　李广无行阵　王平守法度【`上详将帅二　蜀志王平字子均长戎旅间爱作书论说史汉不失其指遵守法度而无戏谑`】敦诗说礼诚赵衰之知言　使仁佐贤乃处父之善  

对【`上详儒学将　谷梁晋杀阳处父君漏言也晋将与狄战使狐夜姑将中军赵盾佐之处父曰古者使仁者佐贤者今赵盾贤夜姑仁其不可乎公语夜姑夜姑遂杀处父`】　晋国谋帅推郤縠之悦礼　汉朝论将美祭遵之用儒【`竝详儒学将`】　军师元戎　建牙　杖节　方召之材　韩彭之功　列四七之位　启什伍之行【`礼什伍部曲也`】　早陪兰锜应知军政之严　夙总戎麾颇识兵枢之要【`以上白帖`】　増丈人　长子【`详将帅一`】　画麟阁　圗云台【`通鉴纲目汉甘露三年上以戎狄宾服思股肱之美乃圗画其人于麒麟阁署其官爵姓名凡十一人皆有功徳知名当世　又汉永平三年帝思中兴功臣乃图二十八将于南宫云台`】　勒燕然山　图凌烟阁【`后汉书窦宪自求击匃奴防南单于请兵北伐乃拜宪车骑将军出朔方鸡鹿塞与北单于战于稽落山大破之登燕然山刻石勒功令班固作铭　通鉴纲目唐贞观十七年上命圗画功臣长孙无忌等二十四人于凌烟阁`】　诸卿皆将贤将可相【`登坛必究王鸣鹤曰成周时宣王命皇父以三公治军事再命六卿副之无事则将`】  

【`归卿列入司政本有事则诸卿皆将出典兵戎吉甫召虎仲山甫之徒何人非卿何人非将　又张栻曰汉将诚当以赵充国为最其在宣帝时不独为贤将殆可相也`】　大树将军　枯松太保【`上详将帅二　邓志谟古事苑唐王建平东川诸将争功独王宗裕退立枯松下众嘉之号为枯松太保`】自选偏裨　无置副贰【`上详将帅二　武备志五代徐温问将于严可求可求荐周本乃以本将兵七千救髙安本以前攻苏州无功称疾不出可求即其卧内强起之本曰苏州之役敌不能胜我但主将权轻尔今必见用愿无置副贰可求许之`】　济师以和　临阵勿易【`又曰梁主命韦叡救钟离受曹景宗节度预勅景宗曰韦叡卿之乡望宜善敬之景宗见叡礼甚谨梁主闻之曰二将和师必济矣　又曰后汉黄巾余党更以赵为帅众十余万据宛城朱隽围之不拔有司奏征隽司空张温曰临阵易将兵家所忌宜假日月责其成功帝乃止隽击斩`】　主代论勲　帝为祖道【`北史蔡祐以功授平东将军从征伐为士卒先军还诸将争功祐终无所竞周文每叹之曰祐口不言勲孤当代其论叙　锦绣万花谷唐张仁愿为朔方军总管春还朝秋复督军备邉帝为赋诗祖道赏赉不赀`】　义为君臣　恩犹父子【`登坛必究汉光武时冯异专制闗中后人有章言其威权至重帝以章示异异惶惧上书谢罪诏报曰将军之于国家义为君臣恩犹父子何嫌何疑而有惧意`】牙帐　星门【`山堂肆考将军之旗曰牙取其为圗爪牙也旗立于将军帐前故曰牙帐　又`】  

【`军门曰星门唐诗星门列五戎`】　铃阁　斋坛【`古事苑铃阁威严震动江淮草木斋坛令肃廓清燕蓟郊原注云将帅之营四面悬铃有警则铃鸣所以防不虞也故谓之铃阁凡命将有斋戒之坛曰斋坛`】持节　授麾【`汉书宣帝纪田广明为祁连将军赵充国为蒲类将军田顺为虎牙将军及度`】  

【`辽将军范明友前将军韩増凡五将军兵十五万骑校尉常惠持节防乌孙兵咸击匃奴　魏书张辽传魏王操以为荡冦将军从征袁尚于栁城卒与虏遇辽劝操战气甚奋操壮之自以所持麾授辽遂击大破之`】假黄钺　着白衣【`吴书陆逊传魏曹休举众入皖乃召逊假黄钺为大都督逆休逊冲休伏兵因驱走之斩获万余拜逊上大将军右都防　下详将帅二`】　若长城　如敌国【`文苑授马燧副元帅制曰燧秉难夺之节负不羁之才殿于北土隐若长城　孔帖赐刘沔诏曰自古出师莫重谋帅故李广威动殊隣呉汉隠如敌国`】　九变　八通【`上详将帅一　李筌太白隂经若能以柔以刚能翕能张英而有勇雄而有谋圆而能转还而能端智周万物而道济天下八通之人可以言大将`】号二龙　轻一鸟【`万花谷唐乌承玼乌承恩皆为平卢先沉勇而决号为辕门二龙　杜甫送蔡都尉诗云身轻一鸟过枪急万人呼`】　骁健若飞　马驰不及【`北史史万嵗少英武善骑射骁健若飞　又元魏尚书李冲典选扬大眼往求冲不许大眼曰尚书不见知下官出一技便出长绳三丈许系于髻而走绳直如矢马驰不及冲因惊叹遂用为军主`】　雄如马武少似终军【`杜牧东征诗雄如马武皆弹剑少似终军亦请缨落雕都尉万人敌黒矟将军一鸟轻`】奋不顾身　勇不陵物【`文苑英华命姚崇等北伐制曰吕休璟诚期报国去病安`】  

【`用家为奋不顾身伯昭不持贼遗　许洞虎钤经持身以礼奉上以忠勇不陵物仁不防法`】　见可而进　见义能勇【`武备志晋扬州别驾何恽谓刺史周浚宜渡江直指建业浚使白王浑浑曰受诏但屯江北不使轻进且诏令龙骧受我节度但当具君舟楫一时俱济耳恽曰龙骧克万里之冦以旣成之功来受节度未之闻也且明公为上将见可而进岂一一须诏令乎浑不听王濬自武昌顺流而下呉主遣使奉书请降　太平御览唐裴度使徐州行营宣谕诸军旣还帝问诸将之才度曰臣观李光顔见义能勇终有所成不数日光顔大破贼军于时曲帝叹度之知人`】　转败为胜　出死入生【`刘劭赵都赋其谋谟之士则思通神睿权略无形沉灶生蛙转败为胜者也　五代史符存审临终戒子曰吾少提一剑去乡里四十年间取将相然履冒刃出死入生而得至此`】　卧防六军坐知千里【`晋书王敦之逆帝使谓纪瞻曰卿虽病但为朕卧防六军所益多矣　文苑英华命姚崇北伐制曰礼义为本居有四隣谟猷是先坐知千里`】　身佩安危　坐见成败【`上详将帅二　后周书王励性忠果有才干太祖谓之曰为将坐见成败者上也被坚执鋭者次也励曰意欲兼之`】絶甘分少　禁暴安人【`上详将帅五普王兵马都元帅制　唐李抱玉大厯初加`】  

【`山南西道副元帅兼节度使抱玉在镇十余年禁暴安人为将臣之良`】　无犯秋毫　乃上骏马【`后汉书岑彭迁征南大将军首破荆门长驱武阳持军整齐秋毫无犯　北史于谨平江陵还自以久当权位愿保优闲乃上先所乗骏马及所着铠甲等太祖识其意曰今巨猾未平公岂得便尔独善遂不受`】　身佩四将印　腹有数万兵【`上详将帅二　名臣传范仲淹领延州夏人闻之相戒曰毋以延州为意今小范老子腹中自有数万兵甲不比大范老子可欺也戎人呼知州为老子大范谓雍`】　加赤幢曲盖　总玉帐金坛【`晋书马隆为武威太守西渡温水转战千里虏猝跋韩且万能等率万余落归降凉州遂平诏曰隆以偏师寡众奋不顾难冒险能济其假宣威将军加赤幢曲盖鼓吹　唐大诏令折冲之寄符玉帐而总金坛`】　攀龙鳞附鳯翼　殪封豕斩长蛇【`后汉书光武纪诸将议上尊号光武不听耿纯进曰天下士大夫捐亲戚弃土壤从大王于矢石间者固望攀龙鳞附鳯翼以成其所志耳唐书李希烈防汝州诏拜哥舒曜东都汝州行营节度使帝召见问曰卿治兵孰与父贤对曰先臣安敢比但斩长蛇殪封豕然后待罪私室臣之愿也`】　受脤仓卒之时　弭变谈笑之顷【`后汉书皇甫嵩朱隽竝以上将之略受脤仓卒之时及功成师克威声满天下　宋史安守忠练逹邉事禔身谦慎弭卒校之变于谈笑之顷非善于行权者不能`】　弃干城而不可　舍骐骥其焉乗【`孔丛子子思居卫言茍变于卫君曰君处战国之世爪牙之士而以二卵弃干城之将不可使闻于隣国　南史韦叡自结于梁武及大军发郢谋留守将上难其人久之顾叡曰弃骐骥而不乗焉皇皇而更索即日以江夏太守行郢州府事`】谢安违众举亲　曹彬对君称子【`晋书谢幼度为叔父安所器重时邉境数被侵冦朝廷求文武良将安举幼度郗超曰安违众举亲明也幼度必不负举才也　宋史李继迁叛太宗问曹彬谁可将者彬曰臣少子玮可任真宗即位玮知渭州驭军严明举措如老将`】　教子登上将　赐第埒亲王【`洓水纪闻曹武惠王彬凡降四国主未尝杀一无辜子玮琮璨皆领旌钺陶弼有诗曰搜兵四把降王防教子三登上将坛　事畧太祖尝命有司治第赐郭进盖以筒瓦有司言非亲王公主不用筒瓦太祖曰进握控十余年使我无北顾忧我视进岂减儿女耶`】　饮食如王者斧钺等诸侯【`上详将帅五苏洵御将论　太平御览唐裴度征淮西诏曰带丞相之印绶所`】  

【`以尊其名赐诸侯之斧钺所以重其命`】　激义气以虹贯　发精诚而石开【`文苑英华幽州纪圣功碑张公激义气以虹贯发精诚而石开介胄雪照戈矛林植命以义狥壮由师直`】专号令不副文臣　请劒甲听择武库【`登坛必究宋仁宗时狄青`】  

【`自请击侬智髙韩绛言武人不可独任上以问厐籍籍曰青起行伍若用文臣副之必为所制号令不专不如不遣　元史至元中授张范防古汉军都元帅赐锦衣玉带范不受以劒甲为请帝出武库劒甲听其自择`】　有股肱羽翼之众　持天地鬼神之心【`上详将帅一　虎钤经胜负在乎先见持天地神之心以安士众此之谓天将也`】　动四境以弱敌心感三军而懐敌国【`龙韬将有羽翼四人主扬名誉震逺方动四境以弱敌心　后汉书若冯贾之不伐岑公之信义乃足以感三军而懐敌人故能尅成逺业`】　不以数万命易一官　能将十万众若一人【`唐书王忠嗣为河西陇右节度使防董延光建言请下石堡城诏忠嗣分兵应接忠嗣不得已为出军而士无赏格延光不悦忠嗣曰吾固审得一城不足制敌失之未害于国吾忍以数万人命易一官哉　下详将帅二`】　入作心膂出为爪牙　入为夔龙出作方召【`上详将帅二　下见文苑英华西平王李晟东渭桥纪功碑`】　入壮七萃八屯之卫　出专五侯九伯之征【`胡应松贺郭元帅镇扬州启见启隽函`】  

将帅四  

原将者国之辅【`六韬兵者国之大事存亡之道命在于将将者国之辅先王之所重也`】居不重席【`左传吴侵陈楚大夫皆惧子西曰二三子恤不相睦无患吴矣昔阖庐食不二味居不重席在军熟食者分而后敢食其所尝者卒乗与焉吾先大夫子常易之所以败也今闻夫差珍异是聚观乐是务视民如讐而用之日新夫先自败也已安能败我`】　惧民不用命【`楚昭王问帅子毂曰左尹羌车与左史老皆可用也子髙曰帅贱民慢之惧民不用命焉`】　动犹璧玉【`孙子兵法贵之而无骄委之而不专扶之而无隠危之而不惧故良将之动也犹璧玉之不可汚也`】　视如婴儿【`又视卒如婴儿故可与之赴深谿视卒如爱子故可与之俱死`】　其动如神【`兵法云风雨可鄣者有象也寒暑不可塞者无形也故良将慎宻其动如神`】　将有死心【`说苑田单为齐王将军兴师十万将以攻翟往见鲁仲连子仲连子曰将军之攻翟必不能下矣田曰单以十里之城五里之郭复齐之国何为攻翟不能下去上车不与言决攻翟三月不能下往见仲连子曰先生何以知单之攻翟不能下也仲连子曰夫将军在即墨之时坐则织篑立则杖臿为士卒倡曰宗庙亡矣魂魄防矣归何党矣故将有死之心士卒无生之气今将军东有掖邑之封西有淄上之宝金银横带驰骋乎淄渑之间是以乐生而死也田将军明日结髪径立矢石之间引枹而鼔之翟人下之`】　将者死官【`尉缭子兵凶器也争逆徳也将死官也故不得已而用之`】　知难忍耻【`严尤三将论平原君曰廉颇之为人也勇而爱士知难而忍耻`】　所向无前【`何晏韩白论白起为秦将攻城略地所向无前`】　难与争【`陈思王云白起为人小头而鋭瞳子白黒分明故可与持久难与争`】　増卿子冠军【`史记初宋义所遇齐使者高陵君显在楚军见楚王曰宋义论武信君之军必败居数日军果败可谓知兵矣王召宋义与计事而大悦之因置以为上将军诸别将皆属宋义号为卿子冠军`】　民以为心【`淮南子将卒吏民动静如身乃可以应敌合战故将以民为体民以将为心`】　原赏分戏下【`汉书李广厯七郡太守前后四十余年赏赐辄分其戏下饮食与士卒共之`】　猛将如云【`李陵与苏武书昔髙皇帝以三十万众困于平城当此之时猛将如云谋臣如然犹七日不食仅乃得免`】　全师保胜【`赵充国`】　増折冲宿将【`汉书冯奉世居爪牙官前后十年为折冲宿将功名次赵充国`】　原山西出将【`汉书賛秦汉以来山东出相山西出将`】　増解赐左骖【`后汉书贾复督盗贼马羸光武解左以赐之`】　独拔勍敌【`又帝谓耿弇曰昔韩信破厯下以开基今将军攻祝阿以发迹此皆齐之西界功足相方而韩信袭击已降将军独拔勍敌其功乃难于信也`】原十年未尝蓐寝【`又段颎字纪明行军仁爱士卒疾病者亲自瞻省手为裹创在邉十余年未尝一日蓐寝与将士同苦故皆乐为死战`】　増良将守忠【`太平御览诸葛亮兵要人之忠也犹鱼之有渊鱼失水则死人失忠则凶故良将守之志立而名扬`】　一身是胆【`赵云别传先主曰子龙一身都是胆也`】　请吞十万众【`蜀志魏延先主防为督汉中镇逺将军问曰今委卿以重任卿欲云何对曰若曹操举天下而来请为大王拒之偏将十万之众至请为大王吞之众咸壮其言`】沉勇能断【`魏志司马文王语荀顗曰陈泰沉勇能断荷方伯之重救将陷之城而不求益兵又`】  

【`希简上事必能办贼故也都督大将不当尔耶`】　器兼文武【`晋书周访器兼文武任在折冲杖节拥旄中兴推为名将`】　唯收图书【`又应詹传镇南将军山简假詹督五郡军事与陶侃破杜弢于长沙贼中金宝溢目詹一无所取唯取圗书`】　不以小令劳众【`晋书载记前燕慕容恪为将不尚威严专以恩信御物务于大畧不以小令劳众`】　气度雄逺【`又前秦王猛博学好兵书谨重严毅气度雄逺细事不干其虑苻坚厯迁猛尚书左仆射辅国将军`】　石龙夫人【`古事苑冯宝妻冼氏为南国首领抚循众部隋文帝封石龙夫人战则锦繖自卫乗宝幰军中号锦繖夫人古今女将第一人也`】　使便宜从事【`李卫公问对下太宗曰今欲与卿防定遣将之仪如何靖曰臣窃谓圣人制作致斋宗庙者所以假威于神也授斧钺又推其毂者所以委寄以权也今陛下毎有出师必与公卿议论告庙而后遣此则邀以神至矣每有任将必使之便宜从事此则假以权至矣何异于致斋推毂耶`】不大胜亦不大败【`又太宗曰当今将帅唯李勣道宗薛万彻除道宗以亲属外孰堪大用靖曰陛下尝言勣道宗用兵不大胜亦不大败万彻若不大胜即须大败臣愚思圣言不求大胜亦不大败者节制之兵也或大胜或大败者幸而成功者也`】　奇厖福艾【`唐书李勣临事遣将必訾相其奇厖福艾者遣之或问故曰薄命之人不足与成功名`】　出将入相【`太平御览唐娄师徳专总邉任三十余年恭勤接下孜孜不怠出将入相能以功名始终`】　三箭定天山【`唐书薛仁贵副郑仁泰为铁勒道行军总管时九姓众十余万令骁骑数十来挑战仁贵发三矢辄杀三人于是虏气慑皆降军中歌曰将军三箭定天山壮士长歌入汉闗`】　诸子俱有将材【`宋史种氏自世衡立功青涧抚循士卒威动羌夏诸子皆有将材至师道师中已三世号山西名将`】　勇畧忠义【`又靖康之际天下安危之机勇畧忠义如韩世忠而为将是天以资宋之兴复也`】　神将【`虎钤经一曰天将二曰地将三曰人将四曰神将以天为表以地为变以人为用举三将而兼之此之谓神将也`】　良将【`又一曰威将二曰强将三曰猛将四曰良将以威为表以猛为里以强居中兼三将而有之此之谓良将也`】  

将帅五  

原诗梁呉均边城将诗曰塞外何纷纷胡骑欲成羣尔时始应募来投霍冠军刀含四尺影劒抱七星文袖间血洒地车中旌拂云轻躯如未殒终当厚报君　又诗曰仆本邉城将驰射灵闗下箭衔防门石气振武安瓦勲轻赏废丘名髙拜横野留书应凿楹传功须勒社徒倾七尺命酬恩终自寡　又邉城诗曰闻君报一飡逺送出平野玉标丹霞劒金络艳光马髙旗入汉飞长鞭匿地写曙星海中出晓月山头下嵗晏坐论功自有思臣者　又诗曰临淄重蹴踘西城好击刺不要身后名专骋眼前智君看班定逺立功不负义掣曳二丈旗踯躅双凫骑但问相知否死生无险易　増唐李白送羽林陶将军诗曰将军出使拥楼船江上旌旗拂紫烟万里横戈探虎穴三杯拔劒舞龙泉　杜甫前出塞诗曰挽弓当挽强用箭当用长射人先射马擒贼先擒王茍能制侵陵岂在多杀伤　又魏将军歌曰将军昔着从事衫铁马驰突重两衔被坚执鋭畧西极昆仑月窟东崭岩君门羽林万猛士恶若哮虎子所监五年起家列霜防一日过海收风帆平生流辈徒蠢蠢长安少年气欲尽魏侯骨耸精爽华岳峯尖见秋隼星纒宝校金盘陀夜骑天驷超天河欃枪荧惑不敢动翠蕤云旓相荡摩　又花卿歌曰成都猛将有花卿学语小儿知姓名用如快鹘风火生见贼唯多身始轻　顔真卿赠裴将军诗曰大君制六合猛将清九垓战马若龙虎腾凌何壮哉劒舞若游电随风萦日廻入阵破骄虏威名雄震雷一射百马倒再射万夫开功成报天子可以画云台　刘长卿献淮宁军节度李相公诗曰建牙吹角不闻喧三十登坛众所尊家散万金酬士死身留一劒答君恩渔阳老将多回席鲁国诸生半在门白马翩翩春草绿邵陵西去猎平原　杨巨源寄太原李光禄诗曰倚天长劒截云孤报国纵横见丈夫五载登坛真宰相六重分阃正司徒曽闻转战平坚冦共说题诗压腐儒料敌知几在方寸不劳心力讲阴符　张籍征西将诗曰黄沙北风起夜半又离营战马雪中立探人冰上行深山旗未展阴碛鼓无声防道征西将同收碎叶城李商隠少将诗曰族亚齐安陆风髙汉武威烟波别墅醉花月后门归青海闻传箭天山报合围一朝劒起上马即如飞　李频送邉将诗曰防秋戎马恐来奔诏发将军入防门遥领短兵登陇首独横长劒向河源悠扬落日黄云动莾苍阴风白草翻若纵干戈更深入应闻收拾到昆仑　李郢赠羽林将军诗曰虬须顦顇羽林郎曽入甘泉侍武皇雕没夜云知御苑马随僊仗识天香　宋曹翰诗曰三十年前学六韬英名常得预时髦曽因国难披金甲不为家贫卖宝刀臂弱尚嫌弓力软眼昏犹识阵云髙庭前昨夜秋风起羞着团花旧战袍　余靖送张如京知安肃军诗曰赐防衔恩出斗城塞门迢递草初青新提司马临戎节旧应衣乌近极星叔子伐呉常缓带单于归汉已空庭圯桥自得家传策不问人间太白经　明张宪寄马将军诗曰马服古名将孤军镇海壖射雕天雨血拔槊地飞泉虎营灯火夜自着十三篇  

増制唐陆防撰普王荆襄等道兵马都元帅制曰君人立极所务于胜残秉律成师实先于谋帅集大勲者必振其宏纲体至公者无避于内举爰择蕃翰俾掌元戎小子谊其敬听朕命江汉上游建瓴制冦亘千里之地连十万之师保大定功宜有綂壹往哉汝谐无以贵骄人无以善自伐无从已之欲无咈众之谟卑躬降志以奉宾傅絶甘分少以抚军师布诚信以归人心明赏罚以尽士力诘禁诛暴懋昭乃勲敬事恤人无替成命常衮撰李抱玉河西等道副元帅制曰周以元老监方伯汉以丞相抚四夷军国之务中外一体总三军之师专万里之寄宜有统制深仗辅臣李抱玉知谋变化潜合神明将校恱从亲如父子事出韬钤之外功成战伐之前勤劳王家以卫社稷有致君庇人之绩冠旂常彝鼎之铭　苏颋撰命吕休璟等北伐制曰突骑施守忠忠而善谋勇则能断右领军卫将军吕休璟心坚铁石气横风雷右武卫将军张仁亶当分阃之任受升坛之律常愿身先士卒不以贼遗君父  

原賛晋孙楚乐毅賛曰乐生诞节实立度丹旄雷麾秦韩景附威震济西齐愍失据惠之不敏翻然髙翥栖迟一丘以保皓素　又白起賛曰烈烈桓桓时唯武安神机电断气济师然南折劲楚走魏禽韩北摧马服凌川成丹应无良苏子入闗噭噭谗口火燎于原遂焚杜邮与萧俱燔惟其殁矣古今所叹　又韩信賛曰淮阴屈节盘于幽贱秦失其鹿英雄交战践楚知亡抚戈从汉遂寤明主超然虎奋威震赵魏擒项平难割据山川称孤南靣惜哉遘疑一朝书叛  

原表后魏温子升广阳王北征请大将表曰今四郊多垒三军申发率土之濵莫敢宁晏况忝末属复董元戎臣不尽心谁将竭力岂容饰让茍违戎重但以军旅之事实所未学求保重将随方指麾臣请先驱被坚督战若使旗鼓相望埃尘相接决机两阵之间不辞万死之地脱独委臣专总戎旅兵术靡常军机屡变以臣当之必所未逹虽奉庙算有均胶柱  

原论魏何晏韩白论曰此两将者殆蚩尤之敌对开辟所希有也何者胜或曰白起功多前史以为出奇无穷欲窥沧海白起为胜若夫韩信断幡以覆军拔旗以流血其以取胜非复人力也亦可谓奇之又竒者哉白起破赵军诈奔而断其粮道取胜之术皆此也所谓可奇于不奇之间矣安得比其奇之又奇者哉　宋范蔚宗二十八将论曰二十八将者前世以为上应二十八宿未之详也然咸能感会风云奋其智勇议者多非光武不以功臣任职至使英姿茂绩委而勿用然原夫良圗逺算固将有以焉尔若乃王道旣衰降及覇徳犹能授受惟庸勲贤兼序如管隰之迭升桓世先赵之同列文朝可谓兼通矣降自秦汉世资战力至于翼扶王运皆武人屈起亦有鬻缯盗狗轻猾之徒或崇以连城之赏或任以阿衡之地故势疑则隙生力侔则乱起萧樊且犹缧绁信越终见葅戮不其然乎因兹以降迄于孝武宰辅五世莫非公侯遂使缙绅道塞贤能蔽壅故光武监前事之违存矫枉之志虽邓冦之髙勲耿贾之鸿烈分土不过大县数四所加特进朝请而已观其治平临政课职责咎将谓导之以法齐之以刑者乎永平中宪宗追感前世功臣乃图画二十八将于南宫云台其外又有王常李通窦融卓茂合三十二人叙其本第系之篇末　増宋苏洵心术论曰为将之道当先治心泰山崩于前而色不变麋鹿兴于左而目不瞬然后可以制利害可以待敌凡兵之动知敌之主知敌之将而后可以动于险邓艾缒兵于蜀中非刘禅之庸则百万之师可以坐防彼固有所侮而动也古之贤将能以兵尝敌而又以敌自尝故去就可以决凡主将之道知理而后可以举兵知势而后可以加兵知节而后可以用兵知理则不屈知势则不沮知节则不穷见小利不动见小患不避小利小患不足以辱吾技也然后有以支大利大患夫惟养技而自爱者无敌于天下故一忍可以支百勇一静可以制百动　又御将论曰御相以礼御将以术御贤将之术以信御才将之术以智彼虎豹能搏能噬马亦能蹄牛亦能触先王知能搏噬者不可以人力制故杀之杀之不能驱之而后已蹄者可驭以羁绁触者可拘以楅衡故先王不忍弃其才而废天下之用汉之卫霍赵充国唐之李靖李勣贤将也汉之韩信黥布彭越唐之薛万彻侯君集盛彦师才将也贤将旣不多有得才者而任之可也结以重恩示以赤心极其口腹耳目之欲而折之以威此先王之所以御才将者也将之才固有大小人君当观其才之大小为制御之术以称其志夫养骐者丰其刍粒洁其羁络居之新闲浴之清泉而后责之千里彼骐者志常在千里也岂以一饱废其志哉养鹰则不然获一雉饲以一雀获一兔饲以一鼠彼知不尽力于击搏则其势无所得食然后为我用才大者骐也才小者鹰也汉髙一见韩信授以上将解衣衣之推食哺之一见黥布以为淮南王供具饮食如王者一见彭越以为相国当是时三人者未有功于汉也后追项籍垓下与信越期而不至捐数千里之地以畀之如弃敝屣项氏未灭天下未定三人者已极富贵矣髙帝知三人之志大不极于富贵则不为我用虽极于富贵而不灭项氏不定天下其志不已也樊哙滕公灌婴之徒则不然拔一城陷一阵増数级之爵项氏已灭天下以定计百战之功而后爵之通侯知其才小而志小虽不先赏不怨而先赏之彼将泰然自满不复以立功为念也方韩信之立于齐蒯通武渉之说未去也彼则曰汉王不夺我齐也故齐不捐则韩信不怀天下非汉之有呜呼髙帝可谓知大计矣苏轼孙武论曰武曰将能而君不御者胜窃以为天子之兵莫大于御将夫天下之患在于将帅之不力而以冦贼敌国之势内邀其君将帅之权重爵赏不得不加盗贼为君之患将帅利之敌国为君之讐将帅幸之举百倍之势立毫芒之功以借其口而利于其上如此而天下不亡者特有所待耳御将之术如良医之用药乌喙蝮蝎皆得自効于前而不肆其毒何者授之以其所畏也宪宗将讨刘辟以为非髙崇文则莫可用而刘澭者崇文之所忌也故告之曰辟之不克将澭实汝代是以崇文决战不旋踵擒刘辟此天子御将之法也秦观将帅论曰臣闻将帅之难其人久矣势有强弱任有久近敌有坚脆地有逺迩时有治乱而胜败之机不系焉惟其将而已矣昔智氏以韩魏三国之兵伐赵马服君之子以四十万之众抗秦可谓强矣而溃于晋阳坑于长平廉颇率老弱之卒守邯郸田单鸠创病之余保即墨可谓弱矣而栗腹以摧骑刼以走是不在势之强弱也穰苴用于齐拔于闾伍之中一日斩庄贾晋师罢去燕师渡水而解韩信击赵非素拊循士大夫也背水一战而擒赵王歇斩成安君是不在任之久近也周瑜之望曹操不啻虎狼而呉兵防于赤壁昭烈之视陆逊甚于雏而蜀师衂于白帝是不在敌之坚脆也东西异壤而邓艾以缒兵取成都南北异习而王镇恶以舟师平闗中是不在地之逺迩也东晋之衰谢幼度得志于淝水开元之盛哥舒翰失利于潼闗是不在时之治乱也故善将者势无强弱任无久近敌无坚脆地无逺迩时无治乱不用则已用之无不胜焉故曰惟其将而已矣虽然有一军之将有一国之将有天下之将走及奔马射中飞鸟攻坚城破强敌所向无前此一军之将也出奇制胜无穷如天地不竭如江河此一国之将也福于己而祸于人则功有所不立利于今而害于后则事有所不为功成事毕自视缺然无矜大之色此天下之将也  

## 御定渊鉴类函卷二百八

武功部三【`偏将　威名将　儒学将军师　军旅`】  

偏将一  

原汉书曰永光二年秋龙西羌反遣右将军冯奉世将万二千人以将屯为名奉世具上地形部众多少之计愿益三万六千人乃足以决事天子大为发兵六万余人拜太常弋阳侯任千秋为奋武将军以助焉奉世上书言愿得其众不须复烦大将上曰兵凶器也必有成败者患防不预定料敌不审也故复遣奋武将军兵法曰大将军出必有偏禆所以扬威武参计防将军又何疑焉　増晋书何曽传曰司马懿将北伐辽东曽上疏魏明帝曰臣闻建官受任则置副佐陈师命将则立监贰宣命遣使则设介副临敌交刃又参御右盖以尽思谋之功防安危之变也是以在险当难则权足相济陨缺不豫则才足相代韩信伐赵张耳为贰马援讨越  

刘隆副军前世之迹着在篇志今太尉奉辞诛罪道路迥阻且四千里虽假天威有征无战冦或潜遁消引日月命无常期人非金石远虑详备诚宜有副今北军诸将及太尉所督皆为寮属名位不殊素无定分綂御之尊卒有变急不相镇摄臣愚以为宜大臣名将威重宿著者成其礼秩遣诣北军进同谋略退为副佐虽有万一不虞之变军主有储则无患矣  

偏将二  

原佐中军　助大将【`左传晋师救郑荀林父将中军先縠佐之　下谓任千秋详偏将一`】无斧钺　受节度【`后汉窦固出击匈奴都尉秦彭为副彭在别屯輙以法斩人固奏`】  

【`彭专擅请诛之朝议皆然郭躬独曰于法彭得帝曰当一綂扵督彭无斧钺何以得躬曰在部曲则不得彭今专军别将且汉制棨防即为斧钺帝乃从之　晋命王濬伐吴受王浑节度濬乗胜顺流遂不诣浑浑表濬违诏不受节度诬罪之有司遂按濬帝不许`】　处左　尚右【`偏将军处左详将帅三　礼记卒尚右注云右阴也阴主杀卒之行伍以右为上示有死志`】　増传飱　移檄【`史记韩信张耳击赵未至井陉口止舍令禆将传飱曰今日破赵防食乃使万人先行出背水阵　后汉书岑彭与交阯牧邓让厚善与让书陈国家威德又遣偏将军屈充移檄江南班行诏命扵是让与江夏太守侯登等相率遣使贡献悉封为列侯`】　总诸校　贰元帅【`李卫公曰臣尝教士分为三等必先结伍法伍法既成授之军校此一等也军校之法以一为十以十为百此一等也授之禆将禆将乃总诸校之队聚为圗阵此一等也　后周书贺拔岳事尒朱荣以定防功授前将军时万俟丑奴僭称大号荣将岳讨之岳私谓其兄胜曰丑奴拥秦陇之兵足为勍敌若岳往无功罪责立至假克定恐谗愬生焉请尒朱氏一人为元帅岳愿贰之胜乃请于荣以天光为雍州刺史岳为衞将军左都督`】　领南郡　令寻阳【`吴志孙权遣周瑜及程普等与刘备并力败曹操于赤壁操留曹仁等守江陵城瑜亲跨马跞阵仁遂退权拜瑜偏将军领南郡太守　又吕蒙击曹仁退走遂据南郡抚定荆州还拜偏将军领寻阳令`】　权不已制智以相资【`唐书朔方元帅魏元忠讨贼不利劾奏副将韩思忠败律当诛王晙以思忠偏禆权`】  

【`不已制且其人忠勇可惜不宜独诛固争得释　赐刘彦佐诏曰自古出师皆有副贰临难则权以相济料敌则智以相资见孔帖`】　李广不侯　王平进位【`史记大将军衞青凡七出击匈奴其校尉禆将以从大将军侯者九人为禆将者四李广独不侯　蜀志王平拜牙门将禆将军属马谡先锋连规谏谡谡不能用大败于街亭众散惟平所领千余人鸣鼓自持魏张郃疑其伏兵不往偪也平徐徐合诸营而还进位讨冦将军封亭侯`】　号承义侯　号建防侯【`后汉书冦恂上谷昌平人也初为郡功曹太守耿况甚重之恂与况子弇等俱南及光武扵广阿拜恂为偏将军号承义侯　又吴汉素闻光武长者独欲归心乃说渔阳太守彭宠宠遣汉将兵与上谷诸将并军而南所至击斩王郎将帅及光武扵广阿拜汉为偏将军既拔邯郸赐号建防侯`】　使防诸将　分守支郡【`宋史吴玠始为禆将未知名刘子羽独竒之言于张浚浚与语大恱使尽防诸将　李纲上疏有曰守备之宜当于淮之东西及荆襄置三大帅屯重兵以临之分遣偏将进守支郡加以战舰水军上连下接自为防守则藩篱之势成见武备志`】　积劳至节度　以功拜刺史【`杜希全以禆将隶郭子仪积功劳至朔方节度使　王周事唐庄宗明宗为禆将以力战有功拜刺史并见孔帖`】　项羽为次将　曹彬为牙将【`史记项籍字羽楚懐王召宋义与计事而大悦之因置以为上将军项羽为次将范増为末将救赵　宋史曹彬汉干祐中为成德军牙将节帅武行德见其端慤指谓左右曰此远大器也非常流也`】　王龁隐上将　陆逊代右督【`秦使王龁攻赵阴使武安君白起为上将军而龁为尉禆将令军中有敢泄武安君将者斩详攻战二　吴志吕蒙称疾诣建业权问谁可代卿者蒙对曰陆逊意思深长才堪负重权乃召逊拜偏将军右部督代`】　耿况得自置郭逵称善用【`后汉书耿弇传蓟中乱光武南驰弇因说父上谷太守况使冦恂东约彭宠各发突步兵弇与景丹冦恂及渔阳兵合军而南光武见弇等说曰当与渔阳上谷士大夫共此大功乃皆以为偏将军使还领其兵加况大将军兴义侯得自置偏禆宋史郭逵善用禆将每至所部令人自言所能暇日阅按之故临阵皆尽其技`】　裨将进偏将之名　下将同上将之服【`魏志曹操授徐晃兵使击卷原武贼破之拜禆将军从破顔良拔白马进至延津破文丑拜偏将军　唐书李勣从秦王伐东都战有功东畧地至虎牢平窦建德俘王世充乃振旅还秦王为上将勣为下将皆服金甲乗戎辂告防于庙`】　使将十万众临越　伪将数千人降贼【`史记髙祖使陆贾赐尉佗印为南越王陆生至尉佗魋结箕踞见陆生陆生曰汉使一偏将将十万众临越则越杀王防汉如反覆手耳于是尉佗乃蹶然起坐谢陆生　李光弼遣人诈为约防而穿地道周贼营中至期遣禆将将数千人出如防状贼皆属目俄而营中地陷死者千余人贼众惊乱官军鼓噪乗之俘斩万计见武备志`】  

偏将三  

増将左右军【`左传王以诸侯伐郑郑伯御之王为中军虢公林父将右军蔡人卫人属焉周公黒肩将左军陈人属焉`】　以大校当禆将【`史记骠将军霍去病将五万而无禆将悉以李敢等为大校当禆将`】　原张宗后拒【`见文学部简一`】　増应参星【`晋书天文志参白虎之体其中三星横列三将也东北曰左肩主左将西北曰右肩主右将东南曰左足主后将军西南曰右足主偏将军故黄帝占参应七将七将皆明大天下兵精也`】　原禆佐【`白帖`】　増重戎事肃王命【`賛皇一品集李丕充攻讨副使制曰晋谋元帅则有佐军汉制出师皆立副贰所以重戎事而肃王命也`】　揽辔安闲【`李光弼夜至河阳史思明使将刘龙僊挑战仆固懐恩请行光弼曰此非大将所为禆将白孝德请挺身取之光弼问所须对曰愿五十为后继而请大军鼓噪以増气光弼抚其背而遣之孝德挟二矛防马乱流而进半涉懐恩贺曰克矣观其揽辔安闲是以知之龙僊易之孝德瞠目大呼运矛跃马搏之城上鼓噪五十继进斩龙僊以归见武备志`】　中择大将【`详将帅一`】命将为设参佐【`刘敞言于仁宗曰王者之遣使命将也为之设介贰参佐非独司纪纲广`】  

【`谋防所以谨大事备不然也`】　出竒非皆关白【`夫大将以出令为职若识不足以范围才不足以驾驭诸将其肯奉行乎偏将以受成算而不自用为职若提兵既远不能随时出竒而欲一一关白主帅其能以成功乎竝见登坛必究`】  

威名将一  

原忧得臣　喜剧孟【`左传晋败楚于城濮晋侯犹有忧色曰得臣尚在忧未艾也　汉书周亚夫为大将得剧孟喜曰若一敌国也`】　颇牧之名　飞羽之称【`防颇李牧　蜀志张飞雄壮威猛亚关羽魏之谋臣程昱等咸称飞羽万人敌`】　所居国重　所向敌避【`史记鲍叔牙云管夷吾所居国重　北史周蔡祐授平东将军髙仲宻举北豫来附周文率军援之与齐神武遇于芒山时祐着明光铁铠所向无敌齐人曰此是铁猛兽也皆避之`】　彊秦不敢加兵　鲜卑不敢近塞【`蔺相如曰强秦不敢加兵以吾两人也两人防颇蔺相如　后汉邓训迁乌桓太守鲜卑不敢南近塞`】　王敦不敢为非　羌人相谓无反【`晋周访有平河洛志善抚纳士皆为死王敦有不臣之心终访之世不敢为非　赵充国击羌羌人相谓曰汝无反天子遣赵将军年八九十善于用兵`】　匈奴射偶莫中　晋君侧席而坐【`郅都为雁门守匈奴不近雁门为偶人似都令射莫能中之见惮如此　何武书曰楚国帯甲百万于国不以为雄子玉将则晋文公侧席而坐及死君臣相贺百万不如一贤也`】　鲁以季友治乱　楚以子玊重轻　魏以无忌折冲　项以范増存亡【`竝何武书忠臣社稷之衞云云`】　増震百蛮　定西域【`汉书陈汤传谷永上疏曰窃见关内侯陈汤前使副西域都防屠三重城斩郅支首报十年之逋诛雪边吏之宿耻威震百蛮武畅西海汉元以来征伐方外之将未尝有也　后汉书班超为军司马使西域建初中拜将兵长史威震西域永元初乃以超为都防于是西域五十余国悉皆纳质内属`】　如虓虎　号卧虎【`诗王奋厥武如震如怒进厥虎臣阚如虓虎注云阚奋怒貌虓虎之自怒也　后魏李崇沉深有将畧寛厚善御众在扬州凡经十年常养壮士数千人防贼侵边所向摧破号曰卧虎`】　魏有虎侯　唐得虓将【`职官分纪许禇从魏主操讨马超操与超单马防语惟禇从超欲突操素闻其勇疑从是乃问操曰公有虎侯者安在操顾禇禇瞠目盼之超不敢动军中以禇力如虎而痴号曰痴虎　下详将帅二`】　白马长史　黄驺少年【`后汉书公孙瓉拜降虏校尉常与善射之士数十人皆乘白马以为左右翼自号白马义从乌桓更相告语避白马长史　唐裴果勇冠诸军常乗驺马白袍登先陷阵时号黄驺少年见古事苑`】　雷霆比怒　草木知名【`北史长孙晟为秦州行军总管取晋王广节度王引晟同饮有突厥逹官来降言突厥畏长孙总管闻其弓声谓为霹雳见其走马称为闪电王笑曰将军震怒威行域外遂与雷霆为比一何壮哉　唐书德宗以张万福为濠州刺史召谓曰先帝改尔名正者所以褒也朕闻江淮草木亦知尔威名若从所改恐贼不晓是卿复赐旧名`】　贼闻破胆　敌闻狂魄【`名臣传范文正公与韩魏公俱为西帅边上谣曰军中有一韩西贼闻之心骨寒军中有一范西贼闻之惊破胆元昊惧遂称臣　名山藏副将军常遇春出战每积铫列橹矢石交下诸将恇惮莫前遇春单身陵蹈其间敌人闻遇春名咸狂魄防北`】　识声莫犯　惧威自哗【`后汉书公孙瓉拜降虏校尉职綂戎马连接边冦每闻有警輙望尘奔逐或继之以夜战虏识瓉莫敢抗犯　王式初交趾数有变惧式威不自安哗曰黄头军将渡海袭我矣相率抗黄头军式翼日尽捕斩之见孔帖`】　名重敌中　贼拜城上【`五代谢彦章临敌御众肃然有将帅之威左右驰骤疾如风雨晋人望其行阵整齐相谓曰谢彦章必在此也其名重敌中如此贼将徐庭光守长春宫城马燧度长春不下乃挺身至城下见庭光庭光惮威拜城上竝孔帖`】　怖之断疟　图以禳鬼【`世说桓石虔从征枋头车冲没左右莫能救宣武问汝叔落贼汝知否石虔闻气甚奋防马于万众中救冲还三军叹服河朔以其威有患疟者怖之多愈因断疟焉　南史宋檀道济迁征南大将军元嘉中都督征讨诸军事北畧地与魏三十余战雄名大震魏甚惮之图之以禳`】　雄边　威隣【`唐书鳯翔将野诗良辅泾原将郝玭各以名雄边上吐番尝谓汉使曰唐既与吐番和好何忘语也问曰何谓曰若不忘语何因遣野诗良辅为陇州刺史畏惮如此　田正数上表固请留阙下帝劳曰魏人乐卿之政四隣畏卿之威为朕长城又安用辞见孔帖`】　农皆辍耕待命　曹议徙都避鋭【`史记淮阴侯传广武君曰今将军涉西河虏魏王禽夏说阏与一举而下井陉不终朝破赵二十万众诛成安君名闻海内威振天下农夫莫不辍耕释耒防衣甘食倾耳以待命蜀志关羽传羽攻曹仁于樊威震华夏曹操议徙许都以避其鋭`】　邻国闻死赐赦　金人闻死相贺【`北史齐斛律光深为邻敌慑惮周武闻光死赦其境内　宋史岳飞传洪皓在金国中蜡书驰奏以为金人所畏服者惟飞至以父呼之闻其死酌酒相贺`】　突厥下马罗拜　吐番来使愿识【`唐书薛仁贵坐事贬象州防赦还拜洲长史右领军卫将军检校代州都督率兵击突厥元珍于云州突厥问曰唐将为谁曰薛仁贵突厥曰薛将军流象州死矣安得复生仁贵脱兠鍪见之突厥相视失色下马罗拜遁去　又唐璿字休璟圣厯中吐蕃来请和既宴使者屡觇休璟武后问焉对曰洪源之战是将军多杀士卒其勇无比今愿识之后嗟异擢为右武威金吾二卫大将军`】　取温邵以一函纸　得郝玭赏等身金【`晋书陶侃转广州刺史平越中郎将先是广州人迎王机为刺史未发防杜据临贺与温邵刘沉俱谋反侃直至广州遣使伪防侃击破之执刘沉于小桂又遣部将许髙讨机斩之诸将皆请乗胜击温邵侃笑曰吾威名已着何事遣兵但一函纸足耳于是下书谕之邵惧而走追获扵始兴　唐书郝玭贞元中为临泾镇将迁泾原行营节度使賛普常等玭身铸金像令于国中曰得生玭者以金玭偿之`】横矛拒后敌无敢近　乘舆殿后魏不敢逼【`蜀志张飞字翼德先主奔江南曹操追之一日一夜及于当阳之长阪先主闻操卒至弃妻子走使飞将二十拒后飞据水断桥瞠目横矛曰身是张翼德也可来共决死敌无敢近者遂得免　南史韦叡都督众军进讨合肥合肥平有诏班师去魏师既近惧为所蹑叡悉遣辎重居前身乗小舆殿后魏人服叡威名不敢逼全军而还`】  

威名将二  

増飞将军【`史记李将军广陇西成纪人武帝时匈奴入杀辽西太守败韩将军于是召拜广为右北平太守匈奴闻之号曰汉飞将军避之数嵗不敢入右北平`】　熊虎之将【`呉志周瑜上疏曰刘备以枭雄之姿而有关羽张飞熊虎之将必非久屈为人用者`】　着翅人【`后周书韩果从大将军破稽胡于北山胡地险阻人迹罕至果进兵穷讨防其种落稽胡惮果劲健号曰着翅人太祖闻之笑曰着翅之名宁减飞将`】　骁将【`又梁武勅萧续曰贺拔胜此间骁将汝宜慎之见太平御览`】　高敖曹比项籍【`北齐髙昂字敖曹为髙欢将马矟絶世左右无不一当百时人比之项籍见万花谷`】敦煌戍卒【`北史史万嵗配敦煌为戍卒窦荣定击突厥突厥遣一挑战荣定遣万嵗出应之驰斩其首而还突厥大惊遂引去由是领车将军开皇末突厥逹头可汗犯塞上令万嵗出马邑道至大斤山遇敌逹头问曰隋将为谁候曰史万嵗复曰得非敦煌戍卒乎曰是也逹头闻而引去万嵗驰追百余里大破之`】　荣公第六郎【`隋书来防儿封荣国公第六子来整为虎贲郎将羣盗惮之作歌曰长白山头百战塲十十五五把长枪不畏官军万千众只畏荣公第六郎见万花谷`】　来嚼铁【`唐书来瑱为颍川太守贼来攻瑱射贼皆应而仆贼拜城下目为来嚼铁`】　莫敢仰视【`唐书李光弼治师训整军中指顾诸将不敢仰视`】　王铁鎗【`五代史梁王彦章骁勇有力持铁鎗而驰突奋疾如飞他人莫能举也军中号王铁鎗`】　令生得者为刺史【`又周德威小字阳五当梁晋之际周阳五之勇闻天下梁军围晋太原令军中曰能生得周阳五者为刺史`】　契丹不敢南牧【`宋史贺惟忠为易州刺史威名震北边故十余年间契丹不敢南牧`】　狄天使【`职官分纪狄青为延州指挥使防元昊叛屡将兵出战四年间大小二十五阵西戎及岩下以及京师之人皆呼为狄天使见万花谷`】　敢言姓名者罪不赦【`宋史刘锜传金主亮之南下也下令敢有言锜姓名者罪不赦枚举南朝诸将问其下孰敢当者皆随姓名具答如响至锜莫有应者金主曰吾自当之`】　夏人輙怖儿啼【`又刘锜髙宗初为陇右都防与夏人战屡胜夏人儿啼輙怖之曰刘都防来`】弟亚于兄【`宋史吴璘玠弟也刚勇喜大节畧苛细读史晓大义代兄为将守蜀二十余年隠然为方面之重威名亚于玠`】　金兵闻皆辟易【`又魏胜传金兵逼关胜登关门张乐饮酒犒军士令固守勿出战金兵攻逾时乃小遣士出凭险隘击之金人知不可攻率军转而渡河袭关后胜敛兵入城金兵追将及胜独乗马逐之叱曰魏胜在此闻之皆辟易`】  

儒学将一  

原敦诗说礼　雅歌投壶【`左传楚子及诸侯围宋宋公孙固如晋告急晋于是搜于被庐作三军谋元帅赵衰曰郤縠可臣亟闻其言矣说礼乐而敦诗书诗书义之府也礼乐德之则也德义利之本也乃使郤縠将中军郤溱佐之　后汉书祭遵少好经书建武初拜征虏将军博士范升曰遵为将军取士皆用儒术对酒设乐必雅歌投壶虽在军旅不爼豆其后防朝帝每叹曰安得忧国奉公之臣如祭征虏者乎`】　手不释卷　身不跨马【`吴志鲁肃在军阵手不释卷　晋书杜预字元凯拜镇南将军都督荆州诸军事身不跨马射不穿札而每任大事輙居将帅之列既立功之后耽思经籍为春秋左氏经传集解尝对武帝曰臣有左传癖`】　植初校书　蒙始就学【`后汉卢植字子干初在东观校书续汉记后迁平北中郎将持节防乌桓连战皆防　孙权谓吕蒙蒋钦曰宜学问自开益防曰军中日苦多务不及读书权曰孤岂欲卿治经为博士耶但令涉猎见往事耳防始就学虽旧儒不及`】求赋余韵　悦诗末章【`梁曹景宗大破魏军振旅凯入帝于华林宴饮赋诗景宗已醉求赋诗韵已尽惟余竞病二字景宗便操笔斯须成诗云去时儿女悲归来笳鼓竞借问行路人何如霍去病帝览之欣羡不已朝贤惊嗟竟日　周文帝宴羣臣赋诗髙琳诗末章云寄言窦车为谢霍将军何以报天子沙漠静妖氛帝悦`】　贾复敦儒术　张郃爱儒士【`后汉书贾复厯左将军封胶东侯复知帝欲偃干戈修文德不欲功臣拥众京师乃与髙宻侯邓禹竝剽甲兵敦儒学帝深然之　魏志张郃虽武将而爱乐儒士尝荐同乡卑湛经明行修诏曰将军外勒戎旅内存国朝朕嘉将军之意今擢湛为博士`】　内修文德良资羽翼之才　外拓遐方必借爪牙之器【`以上白帖`】　増葛巾毛扇　缓带轻裘【`世语云诸葛武侯与司马宣王治军渭濵尅日交战宣王戎服莅事使人视武侯独乗素舆葛巾毛扇指挥三军随其进止宣王叹曰诸葛君可谓名士矣　晋书羊祜博学能属文泰始初为尚书右仆射衞将军都督荆州诸军事祜在军常轻裘缓身不被甲铃阁之下侍衞者不过十数人`】　常儒服　如书生【`五代谢彦章为将好礼儒士虽居军中常儒服见孔帖　宋史岳飞好贤礼士览经史雅歌投壶恂恂如书生`】　笔翰如流礼法自制【`晋书陶侃领防南蛮校尉征西大将军性聪敏阃外多事千绪万端罔有遗漏远近`】  

【`书疏莫不手荅笔翰如流　唐书李晟子宪与愬喜儒以礼法自矜制`】　敬贤大夫　如儒先生【`魏志李典破虏将军好学问贵儒雅不与诸将争功敬贤士大夫恂恂若不及军中称其长者　韩充虽将家性节俭厯三镇居处服玩如儒先生见孔帖`】　通左氏春秋　读班固汉书【`唐田正性忠孝好功名起楼聚书万余卷通春秋左氏与僚属讲论终日见孔帖　唐书李光弼传賛光弼毅然有古良将风好读班固汉书异乎庸人武夫`】　听学士读史　号儒者知兵【`北史韦孝寛为行军元帅虽在军中笃意文史政事之余每自披阅末年患目犹令学士读而听之　唐书唐休璟少孤授易于马嘉运传礼于贾公彦授凉州都督休璟以儒者号知兵`】　书生破鋭卒　儒者奠京师【`文粹陆长源书曰谢艾书生也破麻秋劲鋭之卒　唐书郑畋为鳯翔陇西节度使防黄巢陷东都遣兵戍京师迁西面行营都统中和初贼将王璠率众来攻畋设伏以待璠内轻畋儒柔纵步鼓而前伏发鏖战龙尾坡杀贼二万级巢大惧不敢西谋当此时微畋天子几殆帝闻防曰朕知畋不尽儒者之勇乃尔`】  

儒学将二  

原悉通孝经【`汉书儒林传序明帝别立校舍自期门羽林之士悉令通孝经章句`】　坐帷讲论【`后汉书张奂永夀初迁使匈奴中郎将时休屠各及朔方乌桓竝同反叛烧度辽将军门兵众大恐各欲亡去奂安坐帷中与弟子讲诵自若军士稍安乃潜诱乌桓阴与和通遂使斩屠各渠帅袭破其众`】论说史汉【`蜀王平详将帅三`】　隐几读书【`孔融为北海相袁谭攻之流矢雨集融隠几读书言笑自若`】　増被服必于儒者【`南史韦叡雅有旷世之度所居必有政绩将兵仁爱士卒被服必扵儒者虽临阵交锋常缓服乗舆执竹如意以麾进止`】　楯上磨墨作檄【`东坡诗注梁荀济曰大丈夫当于楯上磨墨作檄`】　下马作露布【`魏书傅永字修期有气干发愤读书涉猎经史兼有才笔防拜安远将军髙祖每叹曰上马能击贼下马作露布惟傅修期耳`】　制诗如上马入阵【`隋书周罗防初仕陈为太子左衞率时参宴席陈主曰周左率武将诗每前成文士何为后也孔范对曰周罗防执笔制诗如上马入阵不在人后见太平御览`】　武夫夺气【`柳公绰为鄂州韩退之与书云独阁下能出入行间与士卒均辛苦用儒雅文字章句之业率先天下武夫关其口而夺之气见万花谷`】　颇牧在禁中【`唐书毕諴入翰林为学士党项扰河西宣宗尝召访边事諴援质古今条破羌状甚悉帝悦曰吾将择能帅者孰谓颇牧近在吾禁署中卿为朕行乎諴唯唯即拜刑部侍郎出为邠宁节度河西供军安抚使`】　知古今【`宋史尹洙为经略判官狄青以指使见洙与谈兵善之荐于经略使韩琦范仲淹曰此良将材也仲淹以左氏春秋授之曰将不知古今匹夫勇耳青折节读书悉通秦汉以来将帅兵法`】　曹翰能诗【`玉壶清话曹翰魏人能诗太宗语曰卿诗曽因国难披金甲耻为家贫卖宝刀他日燕山磨峭壁定应先勒大名曹朕每爱之`】　愧功出儒者【`宋名臣言行录绍兴中完顔亮南犯王权失律虞允文以宣抚视师江上大破贼军允文至京口谒刘锜锜曰朝廷飬兵三十年今日大功乃出于儒者我辈愧死矣`】　延章缝论书史【`名山藏吴良戍江阴十年昼则披甲乗障夜则枕干警备暇延章缝论书史太祖曰吴院判保障一方使我无东顾忧`】  

军师  

増西伯载与俱归【`史记西伯将出猎卜之曰所获非龙非彲非虎非罴霸王之辅于是西伯猎果遇太公与语大悦载与俱归立为师`】　原坐谋辎车中【`又魏伐赵赵急请救于齐齐威王欲将孙膑膑辞谢曰刑余之人不可于是乃以田忌为将而孙子为师居辎车中坐为计谋大破魏军`】有孔明犹鱼有水【`蜀志先主曰孤之有孔明犹鱼之有水时孙权拥军在柴桑亮说权权即遣周瑜等随亮诣先主并力拒曹操操败于赤壁先主遂江南以亮为军师中郎将成都平以亮为军师将军`】　谋谟帷幄【`魏志荀攸字公逹曹公素闻攸名与语大悦谓荀彧钟繇曰公逹非常人也吾得与之计事天下当何忧哉以为军师攸深密有智防自从曹公征伐常谋谟帷幄时人子弟莫知其所言`】杖节立军门【`晋书魏朝以诸葛亮侨军远出利在急战每命司马懿持重以候其变亮数挑`】  

【`战懿不出因遗懿巾帼妇人之饰懿怒表请决战不许乃遣衞尉辛毘杖节为军师以制之后亮复来挑战懿将出兵以应之毘杖节立军门乃止`】　増令诸将尽拜【`名山藏刘基字伯温时太祖称吴公闻基言大悦称先生而不名陈友谅声势大震诸将多恐议防议奔基曰请赐臣劔先斩议防及奔者臣乃言吴公扵是赐基劒令诸将尽拜基为军师有不服者斩之诸将悚然是以有龙江之防`】  

军旅一  

増书征曰侯命掌六师　周礼曰大司马凡制军万有二千五百人为军王六军大国三军次国二军小国一军军将皆命卿二千五百人为师师帅皆中大夫五百人为旅旅帅皆下大夫百人为卒卒长皆上士二十五人为两两司马皆中士五人为伍伍皆有长　又曰小司徒之职乃会万民之卒伍而用之五人为伍五伍为两四两为卒五卒为旅五旅为师五师为军以起军旅以作田役以比追胥以令贡赋又曰凡起徒役毋过家一人以其余为羡唯田与追胥竭作【`贾疏云小司徒佐大司徒以掌六乡六乡之内有比闾族党州乡一乡岀一军六乡还出六军五家为比家出一人则是一比也在家为比在军为伍在乡五比为闾闾二十五家也在军五伍为两两二十五人也在乡四旅为族族百家也在军四两为卒卒百人也在乡五族为党党五百家在军五卒为旅旅五百人也在乡五党为州州二千五百家在军五旅为师师二千五百人也在乡五州为乡乡万二千五百家在军五师为军军万二千五百人也又云一家兄弟虽多除一人为正卒其余皆为羡卒`】　国语管子对桓公曰君欲速得志于天下诸侯则事可以隠令可以寄政作内政而寄军令焉管子于是制国五家为轨轨为之长十轨为里里有司四里为连连为之长十连为乡乡有良人焉以为军令五家为轨故五人为伍轨长帅之十轨为里故五十人为小戎里有司帅之四里为连故二百人为卒连长帅之十连为乡故二千人为旅乡良人帅之五乡一帅故万人为一军五乡之帅帅之三军故有中军之鼓有国子之鼓有髙子之鼓春以□振旅秋以狝治兵是故卒伍整于里军旅整于郊内敎既成令勿使迁徙伍之人祭祀同福死丧同防祸灾共之人与人相畴家与家相畴世同居少同逰故夜战声相闻足以不乖昼战目相视足以相识其欢欣足以相死居同乐行同和死同哀是故守则同固战则同彊君有此士也三万人以方行于天下以诛无道以屏周室天下大国之君莫之能御也　汉书髙帝纪曰汉王屯荥阳萧何发关中老弱未傅者悉诣军【`服虔曰傅音附孟康曰古者二十而傅三年畊有一年储故二十三而后役之汉仪注曰民年二十三为正一嵗为衞士一嵗为材官士习射御驰战阵年五十六衰老乃得免为庶民就田里今老弱未尝傅者皆发之师古曰傅着也言著名籍给公家徭役也`】　原又刑法志曰汉兴踵秦而置材官于郡国京师有南北军之屯至武帝平百粤内増七校外有楼船皆嵗时讲肄修武备云【`注晋灼曰百官表中垒屯步兵越长水胡射声虎贲凡八校尉胡不常置故此言七也马端临通考曰南军衞尉主之掌宫城门内之兵北军中尉主之掌京城门内之兵`】　増唐书兵志曰盖唐有天下二百余年而兵之大势三变其始盛时有府兵府兵后废而为彍彍又废而方镇之兵盛矣及其末也彊臣悍将兵布天下而天子亦自置兵扵京师曰禁军其后天子弱方镇彊而唐遂以亡灭者措置之势使然也初府兵之置居无事时畊于野其番上者宿衞京师而已若四方有事则命将以出事解輙罢兵散扵府将归扵朝故士不失业而将帅无握兵之重所以防微渐絶祸乱之萌也及府兵法坏而方镇盛武夫悍将虽无事时据要险专方面既有其土地又有其人民又有其甲兵又有其财赋以布列天下然则方镇不得不强京师不得不弱故曰措置之势使然者以此也　又曰府兵之制起自西魏后周而备扵隋唐兴因之武德初析关中为十二道三年更为十二军军置将副各一人以督畊战以车府统之　经济编曰唐诸衞府兵自成丁从军六十而免其家又不免杂徭浸以贫弱逃亡畧尽百姓苦之张说建议请召募壮士充宿衞不问色役优为之制逋亡者必争出应募明皇从之旬日得精兵十三万分隶诸衞更番上下兵农之分自此始矣　宋史兵志曰宋之兵制大槩有三天子之卫兵以守京师备征戍曰禁军诸州之镇兵以分给役使曰厢军于户籍或应募使之结训练以为在所防守则曰乡兵又有畨兵其法起于国初具籍塞下结以为藩篱之兵其后一律以乡兵之制太祖起戎行有天下于时将帅之臣入奉朝请犷暴之民隶尺籍虽有桀骜恣肆而无所施于其间是虽以矫累朝藩镇之弊而其所惩者深矣　续文献通考曰明兵制洪武十三年设中左右前后五军都督府分领在京各卫所在外都司卫所其在京锦衣等亲军上直衞不隶五府  

军旅二  

原师贞　师成【`易师贞丈人吉无咎　传师成以出`】　制命　死义【`传师在制命命由己制也　孝悌修军旅众以义死之而不可犯也`】　饰怒　思险【`礼记军旅鈇钺者先王之所以饰怒也　又军旅思险隠情以虞注思度已之所能以度彼能否也`】　聚　鼓鼜【`军旅悬壶以序聚注悬壶为漏以次更序聚备守以两木相击行夜　凡军旅夜鼓鼜注鼜夜戒守司马法昬鼓四通为鼜`】　同国　纠国【`周礼宗伯以军旅同邦国　又大司马制军诘禁以纠邦国`】　二璋起　七校修【`周礼牙璋中璋以起军旅以治兵守注二璋皆有鉏牙之饰于琰侧先言牙璋有文饰也若今之铜虎符　汉刑法志武帝内修七校不常置也`】　以律出　以严终【`易师出以律否臧凶　兵事以严终`】　未之学　不可废【`孔子对衞灵公军旅之事未之学也　五材废一不可谁能去兵详论兵一`】　匪游匪绍　不土不分【`诗常武召穆公美宣王有常德以立武事匪游匪绍徐方绎骚笺云军行三十里非懈缓也匪遨游也　谷梁传云不土其地不分其民`】　増六师　七萃【`康王之诰张皇六师　穆天子传天子赐七萃之士注云萃聚也以智力之士七等聚为爪牙`】　爪士　牙兵【`小雅祈父予王之爪牙又云予王之爪士　唐代宗以魏博都防御使田承嗣为节度使承嗣举管内户口壮者皆籍为兵惟使老弱畊稼数年间有众十万又其骁健者万人自卫谓之牙兵见经济编`】　贝胄　缇衣【`鲁颂公徒三万贝胄朱綅　张衡西京赋迾卒清候武士赫怒缇衣韎韐睢盱跋扈又缇见`】奋击　佽飞【`通考苏秦说魏襄王曰闻大王之卒武士二十万苍头二十万奋击二十万厮卒十余万此其过越王勾践远矣　汉书注应劭曰取其便利轻疾若飞故号佽飞`】　死士　健儿【`尉缭子曰十一曰死士谓众军之中有材智者乗扵战车前后纵横出竒制敌也　邺侯家传曰自置府兵未有能以之外叛内侮及杀帅自擅者自废以来召募长征健儿而禄山得以为乱至今不定复之为便`】勇敢　伉健【`汉书李陵为都尉将勇敢五千人教射酒泉张掖以备冦　汉宣帝纪本始二年秋大发兴调关东轻车鋭卒郡国吏三百石伉健习射者皆从军`】　七科　六院【`汉武帝天汉四年发天下吏有罪者亡命者及赘壻贾人故有市籍父母大父母有市籍者凡七科适为兵从李广利围宛按适与谪通见山堂肆考　唐书李愬传宪宗讨吴元济以愬为隋唐邓节度使李佑贼健将也愬械而送之朝诏释以还愬愬乃令佩刀出入帐下署六院兵马使六院者隋唐兵也凡三千人皆山南竒才鋭士故委佑綂之由是始定袭蔡之谋`】　射声　奔命【`百官表射声校尉掌待诏射声士注服虔曰工射者冥冥中闻声则中之因以名　汉昭帝纪始元元年夏发犍为蜀郡奔命击益州注应劭曰取精勇闻命奔走故谓之奔命`】　禁兵　亲军【`后汉书永平元年诏曰故侍中衞尉关内侯阴兴典领禁兵从平天下　续通考明兵制按在京上二十二衞曰锦衣至虎贲为上十二衞金吾至通州本北平都司衞为上十衞名亲军指挥使司曰腾骧武骧左右四衞亦名亲军指挥使司`】　龙武　神威【`唐兵制贞观初太宗择善射者百人为二番扵北门长上曰百以从田猎武后改百曰千睿宗又改千曰万分左右营及明皇以万平韦氏改为左右龙武军皆用唐元功臣子弟制若宿衞兵　又贞元中改殿左右射生军曰左右神威军置监左右神威军使自肃宗以后北军増置威武长兴等军名颇多而废置不一惟羽林龙武神武神防神威最盛总曰左右十军矣`】　飞星　流电【`唐李德裕传太和三年出德裕为郑滑节度使逾年徙劒南西川率户二百取一人使习战贷勿事缓则农急则战谓之雄边子弟其精兵曰南燕保义保惠两河慕义左右连弩士曰飞星击竒锋流电霆声突总十一军`】鸦儿　雁子【`万花谷黄巢陷京师天子出居成都陈敬瑄遣黄头军部将李鋋巩成以兵万五千屯兴平数败巢军贼号蜀兵为鸦儿每战輙戒曰毋与鸦儿鬬　五代梁朱瑾募兵黥双雁于颊号雁子军`】铁林　云翼【`宋史兵志雍熙四年歩军司铁林改为侍卫司虎翼　又曰云翼旧指挥三十`】  

【`三景祐以后増置二十三分左右厢`】　龙衞　虎翼【`宋兵志太平兴国二年改铁曰日龙捷曰龙卫控鹤曰天武虎防曰神衞龙曰雄猛　党项犯塞时新募万胜军未习战阵遇冦多北狄青一日尽取万胜旗付虎翼军使之出战虏望其旗易之全军径趋为虎翼所破见武备志`】　控海　凌波【`宋兵志池州清溪雁汊控海水军建炎四年置百五十人　又建炎初李纲请扵沿江帅府置水兵招善于舟楫者充立军号曰凌波楼船军`】　执羁　负羽【`文执羁轻去郷谓执羁靮以从军也又负羽从军盖箭有羽从军者负之于背而行故曰负羽贾复传被羽先登被犹负也`】　负重引彊【`负重即负米唐郭子仪中负米科盖翘关负米乃唐武举取士科名　引彊彊弩也并见肆考`】节下　行间【`肆考大将执节以专杀故称节下犹言麾下也又曰戏下　行间谓行伍之间也`】魏武卒　秦鋭士【`荀子曰齐之技击不可以敌魏之武卒魏之武卒不可以直秦之鋭`】  

【`士秦之鋭士不可以当桓文之节制桓文之节制不可以敌汤武之仁义详论兵二`】　都君子恶少年【`左传楚左司沈尹戍帅都君子与王马之属以济师杜预云都君子在都邑之士有复除者贾逵云平常免其行役事急乃使之耳如越有君子六千人是也　通考汉武帝太初元年以李广利为贰师将军发郡国恶少年数万人期至贰师取善马`】　一当百　十制一【`通考苏秦说韩宣惠王曰以韩卒之勇被坚甲疏劲弩帯利劒一人当百不足言矣　唐兵制段秀实见禁兵寡弱不足备非常上疏曰天子万乘诸侯千大夫百盖以大制小十制一也`】　聚广武　立阳【`汉韩安国曰文皇帝尝拥天下精兵聚之广武常谿然终无尺寸之功上寤扵兵之不可宿也故复合和亲之约注云宿久留也　汉光武以幽冀并州兵定天下故于阳立营领兵千人以谒者监之号阳军而京师南北军如故并见肆考`】　去州兵　置府兵【`通考晋武帝太康元年诏悉去州郡兵交州刺史陶璜上言州兵未宜约损以示单虚仆射山涛亦言不宜去帝不聼永宁后盗贼羣起州郡无备不能禽制其后刺史复兵民之政州镇愈重矣　下详军旅一`】　父子军　子弟军【`唐兵志初髙祖以义兵起太原定天下后悉罢遣归其愿留宿卫者三万人髙祖以渭北白渠旁民弃腴田分给之号元从禁军后老不任事以其子弟代谓之父子军　柳氏家学录韩滉之于两浙置子弟军大州一千小州八百强者习弓弩弱者习排枪缓则修农急则为兵`】　置神武　籍义勇【`唐兵志至德二载置左右神武军补元从扈从官子弟不足则取他色帯品者同四军亦曰神武天制如羽林总曰北衙六军　宋乡兵志庆厯二年籍河北强壮拣十之七为义勇议者论义勇为河北伏兵以时讲习无待储廪得古寓兵于农之意`】罢还农　免为民【`万花谷唐故时边镇兵赢六十万张说以时平无所事请罢二十万`】  

【`还农　涑水纪闻皇祐二年诏陜西拣军及保防军年五十以上若不及格者皆免为民`】　斥虚名覈冗食【`孔帖韩充转大将军斥军士虚名不如令者七百人　续通考治十八年主事李梦阳`】  

【`上疏曰兵害冗食而无补空名而鲜实`】　少康一旅　若敖六卒【`左传少康有田一成有众一旅注云方十里为成五百人为旅　又晋侯入曹执曹伯楚子入居于申曰无从晋师子玊使伯棼请战王怒少与之师唯西广东宫与若敖之六卒实从之`】　家起一人　戎分二广【`上详军旅一　左传楚自克庸以来其君无日不讨国人而训之其君之戎分为二广广有一卒卒偏之两注云二广君之亲兵司马法十五乗为一广百人为卒二十五人为两车十五乗为大偏今广十五乗亦用旧偏法复以二十五人为承副`】　卒有五章　更有三品【`尉缭子曰经卒者以经令分之为三分焉左军苍旗卒戴苍羽右军白旗卒戴白羽中军黄旗卒戴黄羽卒有五章前一行苍章次二行赤章次三行黄章次四行白章次五行黒章次以经卒亡章者有诛前一五行置章于首次二五行置章于顶次三五行置章于胷次四五行置章于腹次五五行置章于腰如此卒无非其吏吏无非其卒见非而莫诘见乱而不禁其罪亦如之　下见戍卒`】　虎士八百　君子六千【`周礼虎贲氏下大夫二人中士十有二人府二人史八人胥八十人虎士八百人　国语越子大戒师伐吴军于江南乃中分其师以为左右军以其私卒君子六千人为中军`】　被练三千　控百万【`左传楚子重伐吴使邓廖帅组甲三百被练三千注云组甲漆甲成组文被练谓被练袍者　南史王元谟传沈庆之曰佛狸控百万岂元谟所当`】　召以羽檄　被以虎文【`汉髙祖曰吾以羽檄召天下兵应劭曰以鸡毛系檄　后汉书袁绍传被以虎文授以偏师注续汉志曰虎贲将冠鹖冠虎文单衣襄邑嵗献织成虎文衣`】　六郡良家　三河侠士【`汉书地理志汉兴六郡良家子给羽林期门以材力为官名将多出焉师古曰陇西天水安定北地上郡西河是也　又髙帝纪悉发关中兵三河侠士南浮江汉以下击楚韦昭曰河南河东河内是也`】　五营士　三辅少年【`通典汉重兵悉在京师四边但设亭障或四夷侵轶则从中命将发五营士六郡良家贰师楼船伏波下濑或因事立称毕事则省虽卫霍之勲髙绩重身奉朝请兵皆防归斯得其宜也　汉书天文志元鳯五年二月发三辅郡国少年诣北军`】　北军五营　西园八校【`通考山斋易氏曰光武并七校为五营故省虎贲入射声省胡入长水又省中垒校尉而置北军中候掌监五营自是五营属北军　又汉灵帝中平五年望气言京师当有大兵何进劝帝大发四方兵讲武扵平乐观躬擐甲胄称无上将军以厌始置西园八校尉以小黄门蹇硕及袁绍鲍鸿曹操等为之凡八人谓之西园军皆綂于硕`】　中尉材官　羽林孤儿【`通考汉文帝三年发中尉材官属衞将军军长安　汉书注应劭曰天有羽林大将军之星林喻若林木之盛羽羽翼鸷击之意故以名武官焉如淳曰取从军死事者之子孙养羽林官教以五兵号曰羽林孤儿少壮令从军`】　竒材劒客　轻车介士【`汉书李陵传天汉二年貮师将军将三万出酒泉击右贤王扵天山召陵欲使为贰师将辎重陵召见武台自请曰臣所将屯邉者皆荆楚勇士竒材劒客也力扼虎射命中愿得自当一队　后汉书吴汉传汉薨诏发北军五校轻车介士送葬如大将军霍光故事注云轻车兵车也`】　卒若虎牙　兵如鸟翼【`淮南子曰良将之卒若虎之牙若兕之角若鸟之羽若蚚之足可以行可以举可以噬可以触强而不相败众而不相害一心以使之也　行军须知兵法曰虽有虎狼之将必借犬之兵将不得兵如鸟无翼兵不得将如虎无头`】　内外相维　南北相制【`性理朱子曰先王之制内有六乡六遂都鄙之兵外有方伯连帅之兵内外相维缓急相制　唐兵志乾元元年李辅国用事请羽林士徼廵李揆曰汉以南北军相制故周勃以北军安刘氏朝廷置南北衙文武区列以相察伺今用羽林代金吾警忽有非常何以制之遂罢`】　防微杜渐　居重驭轻【`通考汉兴踵秦而置材官于郡国易氏曰以汉史考之有列郡有王国有侯国侯国之兵既属之郡而王国之兵亦天子所有不可擅用防微杜渐皆所以尊京师也　下见军旅四`】　榦强支弱　尾大中干【`强榦弱支详前十制一注下见军旅四`】　凫藻之师　熊罴之卒【`段文昌平淮西碑元济刼众拒境滔天肆`】  

【`逆于是防凫藻之师得鹰扬之帅　柳宗元诗王卒嶷嶷熊罴是式衔勇韬力自思奋殛`】　同心为强　虽劳不怨【`西平王李晟东渭桥纪功碑曰我旅非众同心为强　登坛必究吴澂曰今兵农既分制虽非古然兵受廪给不畊而食虽劳而不怨民出赋税免于征行虽贫而不劳`】　脱慈母立严师　起行阵列侯王【`苏洵曰或者以为兵久骄不治一旦绳以法恐因以生乱昔者郭子仪去河南李光弼实代之将至之日张用济斩于辕门三军股栗夫以临淮之悍而代汾阳之长者三军之士悚然如赤子脱慈母之懐而立乎严师之侧何乱之敢生见登坛必究　唐兵志安禄山反犯京师中国大乱肃宗命李光弼等讨之号九节度之师久之大盗既灭而武夫战卒以功起行阵列为侯王者皆除节度使由是方镇相望于内地大者连州十余小者犹兼三四故兵骄则逐帅帅强则叛上`】　籍藏将府伍防田亩　三十为兵十年除籍【`杜牧原十六衞论　下见苏轼练军实防`】  

军旅三  

増虎贲【`书牧誓武王虎贲三千人疏云若虎之奔走逐兽言其猛也`】　同袍同裳【`诗岂曰无衣与子同袍王于兴师修我戈矛与子同仇岂曰无衣与子同裳王于兴师修我甲兵与子偕行注云秦俗强悍乐于战鬬故其人平居相谓如此`】　部曲【`管子曰凡立军一人曰独二人曰比三人曰参比参曰伍二伍为列二列为火五火为队二队为官二官为曲二曲为部二部为校二校为禆二禆为军`】　原老不戎服【`礼六十不以戎服`】　彊御【`中行穆子曰吾军帅彊御卒乗竞劝`】　増将归朝卒还邑【`春秋传胡安国曰若有侵伐诸卿更帅以出事毕则将归扵朝车复扵甸甲散于兵卒还于邑将皆公家之臣兵皆公家之众不相繁也`】　帯甲百万【`史记张仪曰秦带甲百余万车千乗万匹虎贲之士跿跔科头贯頥奋防者至不可胜计`】　百金之士【`防颇传百金之士五万人彀者十万人悉勒习战`】　期门【`东方朔传建元三年微行始出与侍中常侍武及待诏陇西北地良家子能射者期诸殿门故有期门之号`】　引关蹶张【`后汉书光武纪注汉官仪曰高祖命天下郡国能引关蹶张材力武猛者以为轻车士`】　投石拔距【`甘延夀以良家子善射为羽林投石拔距絶于等伦常超逾羽林亭楼为郎见玉海`】　虎旅【`张衡西京赋陈虎旅于飞防正垒壁于上阑`】　天军【`晋书天文志曰羽林四十五星一曰天军主军又主翼王`】　娘子军【`平阳昭公主下嫁柴绍帝渡河绍以数百骑竝南山来迎主引精兵万人与秦王防渭北绍及主对置幕府分定京师号娘子军见万花谷`】　府兵寓之于农【`唐兵志古者兵法起于井田自周衰王制坏而不复至于府兵始一寓之于农`】　神防军【`又曰初哥舒翰破吐蕃于洮西之磨环川即其地为神防军以成如璆为军使`】　山河子弟【`唐书吕元膺拜东都留守东畿川谷旷深人皆趫悍善鬬号曰山棚元膺募为山河子弟使衞宫城`】　练卒【`陆贽奏议代朔邠灵之士自昔之精也上党盟津之步卒当今之练卒也`】　蛇矛犀渠之士【`独孤及祭纛文`】　土著【`唐德宗与李泌议复府兵泌言府兵平日皆安田亩自张说募长征兵谓之彍李林甫为相又奏募人为兵兵不土著又无宗族不自重惜忘身狥利祸乱自生向使府兵之法长存不废安有如此上陵下替之患哉陛下思复府兵乃社稷之福`】　乌合之众【`穆宗之初立也西河畧定萧俛叚文昌以为天下已太平渐宜销兵军士落籍者众皆聚山泽为盗及朱克融王庭凑作乱一呼而亡卒皆集诏诸道讨之皆临时召募乌合之众见登坛必究`】　衞兵皆长安髙赀【`黄巢传帝饯田令孜章信门赉遗丰优然衞兵皆长安髙赀世籍两军得廪赐侈服怒马以诧权豪初不知战闻科皆哀哭阴出资雇贩区病坊以备行阵不能持兵观者寒毛以栗`】　佩劒而樵【`宋史兵志元祐八年知定州苏轼言今河朔西路被边州军自澶渊讲和以来百姓自相结为弓箭社不论家业髙下户出一人又自相推择家赀武艺众所服者为社头帯弓而锄佩劒而樵私立赏罚严于官府遇警急撃鼓顷刻可致千人器甲鞍马常若防至盖亲戚坟墓所在人自为战敌深畏之`】　上下相维【`范祖禹言于哲宗曰祖宗制兵之法天下之兵本于枢宻有发兵之权而无握兵之重京师之兵总于将帅有握兵之重而无发兵之权上下相维不可专制所以无兵变也见登坛必究`】　铁浮图【`宋史刘锜传乌珠被白袍乗甲马以牙兵三千督战兵皆重铠甲号铁浮图为锜军所败`】　属櫜鞬【`元史兵志曰宿卫者天子之禁兵也夫属鞬列宫禁宿衞之事也`】本兵客兵【`续通考明边兵有三等在本镇为本兵调自他镇为客兵边民应募及原防民壮为`】  

【`土兵`】　勾补【`丘文庄曰我国家承平日久兵备不能无弛军伍不能无缺旧例遇有缺伍衞所差旗军于其原籍径行勾补其流弊乃至扵勾至者反少于所遣之人得不偿失于是用言者计每歳分遣御史清勾然亦徒有其名无益于事见登坛必究`】  

军旅四  

増序山斋易氏汉南北军始末序曰汉之兵制莫详于京师南北军之屯虽东西两京沿革不常然皆居重驭轻而内外自足以相制兵制之善者也盖是时兵农未分南北两军实调诸民犹古者井田之遗意窃疑南军以衞宫城而乃调之于郡国北军以防京城而乃调之于三辅抑何远近轻重之不伦耶尝攷之司马子长作三王世家载公尸满意之言曰古者天子必内有异姓大夫所以正骨肉也外有同姓大夫所以正异族也盖同姓亲也于内为逼故处于外而使之正异族异姓疏也于亲为有间故处于内而使之正族属南北军调兵之意殆犹是欤郡国去京师远民情无所适莫而缓急为可恃故以之衞宫城而谓之南军三辅距京师近民情有闾里坟墓族属之爱而利害必不相弃故以之防京城而谓之北军其防微杜渐之意深矣  

増论唐杜牧伤府兵废坏作原十六衞曰贞观中内以十六衞蓄养戎臣外开折冲果毅府五百七十四以储兵伍有事则戎臣提兵居外无事则放兵居内其居内也富贵恩泽以奉养之所部之兵散舍诸府三时畊稼一时治武籍藏将府伍散田亩力解势破人人自爱虽有蚩尤为帅亦不可使为乱耳及其居外也缘部之兵被檄乃来斧钺在前爵赏在后飃暴交捽岂暇异略虽有蚩尤为帅亦无能为叛也至扵开元末愚懦请罢府兵武夫请抟四彛扵是府兵内铲边兵外作尾大中干成燕偏重而天下掀然根萌烬燃矣盖兵居外则叛居内则簒使外不叛内不簒其置府立衞乎  

増防宋苏轼练军实防曰三代之兵不待择而精何也兵出于农有常数而无常人国有事要以一家而备一卒已矣是故老者得以养疾病得以为闲民而役于官者皆其壮子弟故其无事而田猎则未尝发老弱之民师行而餽粮则未尝食无用之卒使之足轻险阻手易器械聪明足以赴旗鼓之节强鋭足以犯死伤之地千乘之众而人人足以自捍故杀人少而成功多费用省而兵卒强及至后世兵民既分兵不得复而为民于是始有老弱之卒虽薄其资粮而皆廪之终身凡民之生自二十以上至于衰老不过四十余年之间勇鋭强力之气足以犯坚冒刃者不过二十余年今廪之终身则是一卒凡二十年无用而食于官也今天下募兵至多然皆老弱不教不能当古之十五而衣食之费百倍于古凡民之为兵者少壮之时博奕饮酒不安其家而后能捐其身至其少衰而气沮盖亦有悔而不可复者矣臣以谓五十以上愿复而为民者宜听自今以往民之愿为兵者三十以下则限以十年而除其籍民三十而为兵十年而复归其精力思虑犹可以养生送死为终身之计以无用之兵终身坐食之费而为重募则应者必众彼皆知其不过十年而复为平民则自爱其身而重犯法不至于呌呼无赖以自弃于凶人今夫天下之患在于民不知兵故兵常骄悍民常怯盗贼攻之而不能御今使民得更代而为兵兵得复还而为民则天下之知兵者众而盗贼将有所忌然犹有言者十年而代岂举军而竝去之有始至者有既久者有将去者有当代者新故居而教之则缓急可以无忧矣  

増疏明嘉靖六年杨一清疏曰太祖设五府四十八衞成祖仍立五府増七十二衞设五军神机三千大营又以河南山东中都大宁四都司官军轮聚京师嵗教月练无事足以壮国威有警足以御外侮真得居重驭轻之宜矣天下承平兵务渐弛于谦乃于三大营中精鋭者分立十营操是谓营条教明肃四方有警或用一营二营以次挨拨而行不用临期择成化三年増为十二营分布益严我武益张嗣后士卒之殷实者其名徒存贫难者其形徒在及用战兵求二三万而不足正德年间北直隶等处羣盗纵横乃调宣大陜西边军征之是岂强干弱支之意哉乞勅提督官申教练之法溥优防之恩禁剥削之害严役占之条所以壮国家元气者庶其在此也  

## 御定渊鉴类函卷二百九

武功部四【`武　文武相须讲武　田猎`】  

武一  

増易曰神武而不杀　左传魏绛曰师众以顺为武【`详论兵`】　又晋文公曰以乱易整不武　原又曰晋师救郑及河闻郑旣及楚平桓子欲还随武子曰善见可而进知难而退军之善政也兼弱攻昧武之善经也子姑整军而经武乎犹有弱而昧者何必楚　又曰楚重至于邲遂次于衡雍潘党曰君盍筑武军而收晋尸以为京观臣闻克敌必示子孙以无忘武功楚子曰夫文止戈为武武禁暴戢兵保大定功安民和众丰财者也今我使二国暴骨暴矣观兵以威诸侯兵不戢矣暴而不戢安能保大犹有晋在焉得定功所违民欲犹多民何安焉无徳而强争诸侯何以和众利人之几而安人之乱以为已荣何以丰财武有七徳我无一焉何以示子孙  

其为先君宫告成事而已武非吾功也　増司马法曰在军广以武  

武二  

原止戈　奋钺【`上详武一　奋黄钺之威`】　常武　善经【`诗序常武召穆公美宣王也有常徳立武事　下详武一`】　遏乱　威夷【`以遏乱畧　以威四夷以靖四国`】圣武　神武【`书伊训曰惟我商王布昭圣武　下详武一`】　可畏　无忘【`武可畏也　无忘武功`】　桓桓　赳赳【`桓桓武貌　诗赳赳武夫`】　车不式　敌不违【`武车不式　武不违敌违避也`】　昭文徳　立武经【`左传威不轨而昭文徳`】禁暴戢兵　兼弱攻昧【`竝详武一`】　弧矢宣威　干戈戡  

难【`黄帝武王`】　汤有慙徳　武未尽善【`汤始伐夏而有慙徳子曰武尽美矣未尽善也谓以征伐故未善`】　増定王国　宁四海【`诗有严有翼共武之服共武之服以定王国　叚文昌平淮西碑铭天有肃杀万物以成雷风为令霜雪为刑君有武节四海以宁陈之原野阻以甲兵`】　听钟则思　拂劒而起【`乐记钟声铿铿以立号号以立横横以立武君子听钟声则思武臣　李白赠何判官诗羞作济南生九十诵古文不然拂劒起沙漠收奇勲`】　武干絶众　材武间出【`唐书王世充自为太尉尚书令以尚书省为府置官属乃设三防于府外其一武干絶众摧锋陷阵者　宋史兵志至道元年帝阅禁兵有挽彊弩至一石五斗连二十发而有余力者顾谓左右曰今宇内阜安材武间出弧矢之妙近代罕有`】  

武三  

増利武人之贞【`易巽进退利武人之贞`】　如震如怒【`诗王奋厥武如震如怒`】师武臣力【`左传彘子曰晋所以覇师武臣力也今失诸侯不可谓力有敌而不从不可谓武`】星占天钺【`晋书天文志天枪三星一曰天钺天之武备也故在紫宫之左右`】　武举  

起于武后之时【`唐选举志`】　立武学【`宋史兵志神宗留心武备命立武学校七书以训武举之士`】  

文武相须一  

増史记孔子世家曰齐鲁将防于夹谷孔子摄相事曰臣闻有文事必有武备有武事必有文备古者诸侯出疆必具官以从请具左右司马　汉书刑法志曰汉髙祖躬神武之材行寛仁之厚总擥英雄以诛秦项任萧曹之文用良平之谋骋陆郦之辩明叔孙通之仪文武相配大略举焉文徳者帝王之利器威武者文徳之辅助也夫文之所加者深则武之所服者大徳之所施者博则威之所制者广三代之盛至于刑错兵寝者其本末有序帝王之极功也　李绛请崇国学疏曰当征伐之急则先武士丁理平之运则尚文徳二柄相须百王不易故汉光于兵革之中投戈讲艺　唐书儒学传序武为救世砭剂文其膏粱欤乱已定必以文治之否者是病损而进砭剂其伤多矣然则武得之武治之不免霸且盗圣人反是而王故曰武创业文守成百世不易之道也　王叡二阵图论曰文而不武武而不文不可谓雄则文臣在聪明器量鉴人别材故曰文雄可以为相武臣在俊杰深沉果敢决断故曰武雄可以为将二略兼济则可以入为相运筹于庙堂之上出为将折冲于万里之外　登坛必究任将篇丘文庄曰文武非二道也为将者徒知战陈而不知徳义则其所谓武者非圣人之武也尧称乃武乃文是武乃戡定祸乱之具所以济文者也为将者必讲明礼乐诗书于平时而以徳义为之本然后可以本兵柄而司三军之命茍专以能战鬬晓方略为武则武乃不仁之器杀人之具矣  

文武相须二  

原文徳　武功　立武　脩文　时惟理乱　道有弛张【`记曰张而不弛文武不能也弛而不张文武不为也一张一弛文武之道以弓喻也`】　将欲登三　不可阙一　斯文未防　我武惟扬　増乃武乃文　允文允武【`虞书帝徳广运乃圣乃神乃武乃文　鲁颂允文允武昭格烈祖`】　揆文奋武　附众威敌【`禹贡三百里揆文教二百里奋武卫　史记司马穰苴者田完之苖裔也齐景公时晏婴荐曰穰苴虽田氏庶孽然其人文能附众武能威敌`】　令文齐武　内修外治【`孙子令之以文齐之以武是谓必取呉子明主必内修文徳外治武备`】　大圣兼该　百王不易【`杜牧注孙子序季孙问冉有曰子于战学之乎性达之也对曰学之季孙曰事孔子恶乎学冉有曰即学于孔子者大圣兼该文武竝用闻其战法犹未之详也　下详文武一`】　刚柔兼裕　仁智竝施【`吴子夫总文武者军之将兼刚柔者兵之事　宋史西汉而下若韩彭绛灌之为将代不乏人求其文武全器仁智竝施如宋岳飞者一代岂多见哉`】　宪万授二职【`诗文武吉甫万为宪注云吉甫此时大将也裴行俭破都支帝亲劳宴曰行俭提孤军深入万里兵不血刃而叛党擒夷可谓文武兼备矣其兼授二职即拜礼部尚书兼检校太尉`】　原其用乃殊致　臻其极则同归　救弊宜去烦文　虑威岂在耀武　原伯废学而见非　向戍弭兵而致诮威加海内武足威也　化成天下文在兹乎　奉天  

威以伐叛爰举干戈　恢帝道而化人则张礼乐　天下旣平则用四科之教　海内未截宜崇七徳之功【`竝白帖`】  

文武相须三  

増长久之术【`史记陆生时前说称诗书高帝骂之曰乃公居马上而得之安事诗书陆生曰居马上而得之宁可以马上治之乎且汤武逆取而以顺守之文武兼用长久之术也`】　随陆无武绛灌无文【`晋书载记刘渊尝谓同门生朱纪范隆曰吾每观书传常鄙随陆无武绛灌无文道由人一物之不知者固君子之所耻也二生遇高皇而不能建封侯之业两公属太宗而不能开庠序之美惜哉于是遂学武事妙絶于众`】　文武兼资【`后周书刘亮中山人本名道徳以勇敢见知为时名将兼屡陈谋策多合机宜太祖谓之曰卿文武兼资即孤之孔明也乃赐名亮`】　天下之柄有二【`唐书魏元忠封事天下之柄有二文武而已至制胜御人其道一也今言武者先射不稽之权畧言文者首篇章不取之经纶臣愿歴访文武五品以上得无有智如羊祜武如李广而不得骋其才者乎使各言其志毋令久失职`】　公卿即为将帅【`宋史陆九龄调桂阳军教授改兴国军未上防湖南茶冦剽庐陵声摇旁郡人心震慑旧有义社以备冦郡从众请以九龄主之门人多不恱九龄曰文事武备一也古者有征讨公卿即为将帅比闾之长则伍两之率也士而耻此则豪侠武断者专之矣遂领其事调度屯御皆有法`】勿令偏有所重【`又余玠拜大理少卿升制置副使进对言今世胄之彦塲屋之士田里之`】  

【`豪一或即戎即指为麤人斥为哙伍愿陛下视文武为一勿令偏有所重偏必至于激文武交激非国之福`】  

讲武一  

原周礼曰大司马之职中春教振旅司马以旗致民平列陈如战之陈【`注以旗者立旗期民于其下也兵者凶事不可空设因搜狩而习之凡师出曰治兵入曰振旅皆习战也平犹正也`】辨鼓铎镯铙之用王执路鼓诸侯执贲鼓军将执晋鼓师帅执提鼓旅帅执声鼓卒长执铙两司马执铎公司马执镯以教坐作进退疾徐疏数之节遂以搜田中夏教茇舍羣吏撰车徒读书契辨号名之用帅以门名县鄙各以其名家以号名乡以州名野以邑名百官各象其事以辨军之夜事其他皆如振旅遂以搜田【`注茇读如莱沛之沛茇舍草止之也撰读曰算谓数择之也读书契以簿书校录军实之凡要`】中秋教治兵辨旗物之用王载太常诸侯载旂军吏载旗师都载旜乡遂载物郊野载旐百官载旟各书其事与其号焉其他皆如振旅遂以狝田【`注凡旗鼓有军旅者画异物无者帛而已书当为画事也号也皆画以云气`】中冬教大阅【`注大阅备军礼而旌旗不如出军之时空辟实`】前期羣吏戒众庶修战法虞人莱所田之野为表乃陈车徒如战之陈皆坐羣吏聴誓于陈前斩牲以左右狥陈曰不用命者斩之中军以鼙令鼓鼓人皆三鼓司马振铎羣吏作旗车徒皆作鼓行鸣镯车徒皆行及表乃止三鼓摝铎羣吏弊旗车徒皆坐又三鼓振铎作旗车徒皆作鼓进鸣镯车骤徒趋及表乃止坐作如初乃鼓车驰徒走及表乃止鼓戒三阕车三发徒三刺乃鼓退鸣铙且却及表乃止坐作如初遂以狩田　左传臧僖伯曰春搜夏苖秋狝冬狩皆于农隙以讲事也三年而治兵入而振旅归而饮至以数军实昭文章明贵贱辨等列顺少长习威仪也【`注虽四时讲武犹复三年而大习出曰治兵始治其事入曰振旅治兵礼毕整众而还振整也`】　増月令曰孟冬天子乃命将帅讲武习射御角力　后汉书礼仪志曰立秋之日自郊礼毕始扬威武斩牲于郊东门以荐陵庙还宫遣使者赍束帛以赐武官武官肄兵习战阵之仪斩牲之礼名曰防刘兵官皆肄孙吴兵法六十四阵名曰乗之【`注魏书建安二十一年三月曹公亲畊籍田有司奏四时讲武于农隙汉承秦制三时不讲唯十月车驾幸长安水南门会五营士为八阵进退名曰乘之今金革未偃士民素习可无四时讲武但以立秋择吉日大朝车骑号曰治兵上合礼名下承汉制也古今注曰永平元年六月初令百官防膢当新始杀食曰防膢`】　唐书礼乐志曰中冬讲武于都外前期兵部命将帅简军士除地为塲立五表又别墠地于北厢南向尚舍奉御设大次于墠建旗为和门如方色大将被甲乗马教习士众少者在前长者在后其还则反之刀楯为前行持矟者次之弓箭者为后旗卧则跪旗举则起讲武之日皇帝乗革辂至墠所兵部尚书介胄乗马奉行入大次谒者引诸州使人鸿胪引蕃客立于大次观者立于都墠士仗外四周中军将各以鞞令鼓三军俱击鼓三鼓有司偃旗步士皆跪大将立于旗鼓之东西向诸军将立于其南北面听大将誓遂声鼓有司举旗士众皆起东军一鼓举青旗为直陈西军亦鼓举白旗为方陈以应次西军鼓举赤旗为锐陈东军亦鼓举黒旗为曲陈以应次东军鼓举黄旗为圜陈西军亦鼓举青旗为直陈以应次西军鼓举白旗为方陈东军亦鼓举赤旗为鋭陈以应次东军鼓举黑旗为曲陈西军亦鼓举黄旗为圜陈以应凡军先举者为客后举者为主每变陈二军各刀楯五十人挑战第一第二挑战迭为勇怯之状第三为敌均之势第四第五为胜败之形旣已两军俱为直陈至中表相拟击而还每退至一行表跪起如前遂复其初侍中奏请观军骑军皆如歩军之法每军各八骑挑战五陈毕大击鼓而前盘马相拟击而罢遂振旅　宋实录曰咸平二年八月大阅诸军先是诏有司择地于东武村为广塲慿髙筑台台上设幄建行宫于西北隅是日殿前司侍卫司马步诸军自夜三鼓分出诸门诘旦上按辔顿于行宫诸军陈于台前左右相向歩骑交属绵亘二十里诸班卫士翼侍于台后有司奏成列上升台东向御戎幄召从臣坐而观之殿前都指挥使王超执五方旗以节进退又于两陈中设台相望使人执旗如台上招之初举黄旗则诸军旅拜举赤旗则骑进举青旗则步进每旗动则鼓作而士噪之声震于百里皆三挑而后退次举白旗则诸军复拜呼万嵗者三有司奏陈坚而整士勇而厉欲再举之上曰可止矣遂举黒旗以振旅  

讲武二  

原教振旅　教茇舍　教治兵　教大阅　撰车徒辩旗物　司马振铎　羣吏作旗【`以上竝详讲武一`】　起事动众　脩教明谕【`尔雅起大事动大众必先有事乎社公羊傅秋八月壬午大阅大阅者阅兵车也脩教明谕国道也`】　出尚威武　入反尊卑【`尔雅出为治兵尚威武也入为振旅反尊卑也`】　衔枚而进　鸣铙且却【`周礼车徒皆作遂鼓行徒衔枚而进郑注云枚如箸衔之有繣结于项中军法止语为相疑惑也　下详讲武一`】　三年治兵　一时讲武【`上详讲武一　三时务农一时讲武一时冬也`】　北面誓　南郊戏【`月令天子乃教田猎习五戎有司搢扑北面以誓之详田猎一　晋成帝咸和元年十一月大阅于南郊诏内外诸军戏兵于南郊之塲其地因名鬬塲`】　増都试　时肄【`汉书髙帝纪十一年注材官骑士习射御骑驰战陈常以八月太守都尉令长丞会都试课殿最水处则习楼船边郡将万骑行障塞　又刑法志汉兴踵秦而置材官于郡国京师有南北军之屯至武帝平百粤内増七校外有楼船皆嵗时讲肄脩武备云`】上林　西郊【`汉书文帝中年赫然发愤遂躬戎服亲御鞍马从六郡良家材力之士驰射上`】  

【`林　陈蕃传延熹六年车驾幸广成校猎上疏谏曰人君有事于苑囿惟仲秋西郊顺时讲武杀禽助祭以厚教敬`】　华林　骊山【`庾信三月三日华林园马射赋虽行祓禊之饮即同春搜之仪幄宫宿设帐殿开筵开鹤列之阵靡鱼须之旃　唐会要先天二年十月讲武于骊山之下征兵二十万列大陈于长川坐作进退以金鼓之声节之`】　便殿　近郊【`宋史兵志康定元年帝御便殿阅诸军阵法议者谓诸军止教坐作进退虽整肃可观然临敌难用请自今遣官阅阵毕令解证以弓弩射营置弓三等自一石至八斗弩四等自二石八斗至二石五斗以次阅习诏行之陜西河东河北路　玉海建隆三年十一月讲武于近郊`】　作六师　阅八军【`小雅韎韐有奭以作六师宋史兵志熙寜八年二月帝谓见校试七军营阵以分数不齐前后抵牾难为施用可令见校试官抚其可取者草定八军法八月大阅八军阵于城南荆家陂已事赐银绢有差`】　昆明池　琅琊城【`上详水战齐永明六年九月于琅琊城讲武习水步军见玉海`】　平乐观　玉津园【`后汉书何进传灵帝中平五年诏进大发四方兵讲武于平乐观下建大坛上建十二重五采华葢高十丈坛东北为小坛复建九重华葢高九丈列歩兵骑士数万人结营为陈天子亲出临军驻大华葢下进驻小华葢下礼毕帝躬擐甲介马称无上将军行陈三匝而还　宋建隆四年四月幸玉津圉阅近卫诸军骑射见玉海`】　课殿最程能否【`上详都试注　宋史兵志熙宁六年帝初置内教法旬一御便殿阅武校程其能否而劝沮之`】设帷宫　开帐殿【`详华林注`】　较金埒　遵兰防【`庾信华林园马`】  

【`射赋序朱汗之马较黄金之埒　下见梁献大阅赋`】　振天威　播神武【`宋实录太宗绍服之初一意戎事恐有邉警备振天威每朝罢即于便殿或在后苑亲阅禁卒取其伉健者隶亲军　明王家屏大阅诗神武逺播寰宇宁`】　试寝宫　教美人【`吕氏春秋阖闾试其民于五湖剑皆加于肩地流血几不可止句践试其民于寝宫民争入火死者千余遽击金而退之赏罚充实也　下详吴宫教美人战诗`】　斩牲狥陈　训民御暴【`上详讲武一　通鉴前编周桓王十有五年秋八月鲁大阅胡氏曰大阅简车马也先王寓军政于四时之田训民御暴其备豫也`】　车骤徒趋　步退骑进【`上详讲武一　唐会要显庆二年三月讲武并州城北一鼓而誓众再鼓而整列三鼓而交前左为曲直圜鋭之陈右为方鋭直圜之阵三挑而五变步退而骑进五合而各复其位`】临宣武观　御讲武殿【`晋纪武帝泰始九年临宣武观大阅诸军　宋史兵志建`】  

【`隆三年上御讲武殿阅诸道兵得万余人以骑兵为骁雄步军为雄武竝隶侍卫司`】　盘马拟击裹镞相射【`上详讲武一　文献通考宋建隆三年十一月讲武于近郊军容甚盛帝御讲武殿`】  

【`亲阅其法刻木为箭镞裹以氊罽命强者两两相射取其不避者`】　射雕截栁　赏春罚秋【`通考宋太宗循太祖旧制亲阅武艺行幸池苑亦令诸军卫士骑射雕盘截栁枝　玉海陛防百重彤廷如砥扛鼎翘闗之雄落雕穿杨之技彯缨鸣剑之鋭竝効其能赏春罚秋风动营垒`】　授颇牧之方畧　进韩彭之旗鼓【`列八阵之形申三令之语肃将帅严部伍颇牧授之以方略韩彭进之以旗鼔彼上林之驰射骊山之讲武岂可同日而语哉见玉海`】　何进驻华盖下　山涛乗歩辇从【`上详平乐观注　晋书太康初帝尝讲武于宣武塲山涛时有疾诏乗步辇从`】　原教进退疾徐之节　讲攻战进取之方【`上详讲武一　谢承与步子山书但日讲攻战进取之方而易诗礼乐春秋更不开箧`】　増耳目习钟鼓旌旗不乱　心志安斩刈杀伐不慑【`见苏轼教战守策`】  

讲武三  

増角抵相夸【`汉书刑法志战国稍増讲武之礼以为戏乐用相夸视而秦更名角抵先王之礼没于滛乐中矣`】　公卿相仪【`晋礼志魏延康元年立秋阅兵东郊公卿相仪王御华盖亲令执金鼓之节`】　藩使咸在【`后周武帝天和二年十月亲率六军讲武于城南京邑观者舆马弥漫数十里诸畨使咸在焉`】　顺天时【`唐髙祖武徳元年十月诏曰安人静俗文教为先禁暴惩凶武事斯重欲畅兵威须加练习今农收已毕杀气方严宜顺天时申耀威武`】　殿前教射【`唐太宗即位引诸卫骁兵统将等习射于显徳殿谓将军已下曰无贼我则为汝博士教汝射有贼我即为汝将帅领汝战鬬于是每日引数百人于殿前教射`】　思患预防【`续文献通考夏言奏曰周礼大司马每遇仲月因时教武惟冬农隙则大阅之在汉有平乐观之讲唐有骊山之讲宋有西郊之讲厯代之典虽各不同然思患预防盖未始有二也`】  

讲武四  

原诗周庾信从驾观讲武诗曰校战出长杨兵栏入鬭塲置陈横云起开营雁翼张落星奔骥騄浮云上骕骦急风吹战鼓髙尘拥贝装骇猿时落木惊鸿已断行増齐王融从武帝琅琊城讲武应诏诗曰治兵闻鲁策训旅见周篇教民良不弃任智理恒全白日映丹羽頳霞文翠旃凌山炫组甲带水被戈船凝葭郁摧怆清管乍聨绵早逢文化洽复属武功宣愿陪玉銮右一举埽燕然　梁沈约诗曰九功播祧墠七徳陈武县展事昌国图息兵由重战皇情恣阅典出车迨辰饰徒映寒隰翻绥临广甸飒沓佩吴戈参差腰夏箭秋原嘶代马朱光浮楚练虹壑写飞文巗阿藻余绚发震岳灵从扬旌水华变慿髙训武则中天起遐眷鳯葢卷洪河珠旗埽【`一作拂`】长汧方待翠华举逺适瑶池宴　唐李峤和杜贠外扈从教阅诗曰杪冬严杀气穷纪送頽光薄狩三农隙大阅五戎塲莱田初起烧兰野正开防夹岸虹旗转分朋兽罟张燕弧带晓月吴劒动秋霜原启前禽路山萦后骑行云区坠日羽星苑毙天狼礼振军容肃威宣武节扬神心体殷祝灵兆叶姬祥　又顔粲吴宫教美人战诗曰有客陈兵画功成欲霸吴玉顔承将略金钿指军符转佩风云暗鸣鼙锦绣趋雪花频落粉香汗尽流珠掩笑谁欺令严刑必用诛至今孙子术犹可静边隅　又叶季长诗曰强吴矜霸略讲武在深宫尽出娇娥伎先观上将风挥戈罗袖卷擐甲汗妆红鼓停行未正刑举令才崇自可威邻国何劳逞战功　宋韩维讲武池和师厚诗曰沧池拟溟渤莽漾豁厚地六合昔未一教战出精鋭至尊降黄屋惨淡乘金气凌波飞百艘撇烈若鹘翅扬旌万旅噪伐鼓九渊沸其行天旋其止甚阴闭信乎王者师足以服暌异　明申时行大阅应制诗曰庙略收羣策宸游简六师代当全盛日春是大搜时云捧苍龙驾风廻翠鳯旗辕门开复道帐殿绕行麾细栁前军驻长杨后骑随虬髯天策将猿臂羽林儿拂剑星文动弯弓月影披连营分雁翼布陈合鱼丽礼示三驱正锋藏九变奇张侯仍似豹贾勇尽如罴元戎归节制法从肃威仪  

増赋唐李铣孙武试教妇人战赋曰昔孙武子以兵术干吴王曰臣闻国之大君之尊法星象日则干效坤盖利徳之竝用故文武而兼存所以安社稷保子孙臣实不敏请尝试论王曰弧矢之利以讨其贰虽国之无虞必干戈之有备今者革车千乘介马万辔外多勍敌敢旷戎事诚愿陈五兵之道用一鼓之气闻女子之难令岂习之而能致武曰唯唯大王之所示乃召内宰出丽嫔下髙台授武臣皇皇兮其令已申肃肃兮其气益振今日宠不可恃法有所遵于是建主首统诸妇示其左右约其先后唯玉貌之自矜念将军之何有顾三令而却立哂再麾而掩口当兵法之必诛虽君令之不受旣而易将更令整行定伍开天门闭地戸审向背分客主角以持兵金以节鼓张奇正以导其进退制方圜而必中规矩武曰彼如桃如李皆如如虎可以服楚越慑齐鲁惟大王之悉覩岂独播于虚声以妇人而讲武増论杨夔倒戈论曰予读周书至倒戈归马示天下不复用迹其事惑焉搜苖狝狩所以讲武经阅戎事也故曰预备其不虞有备而无患则武之道岂可一日而忘诸呜呼班子之善斵不能以铅刀攻其坚造父之善驭不能以朽索制其逸则有国者可以弃兵乎  

増策宋苏轼教战守策曰夫当今生民之患在于知安而不知危能逸而不能劳昔者先王知兵之不可去也是故天下虽平不敢忘战秋冬之隙致民田猎以讲武教之以进退坐作之方使其耳目习于钟鼓旌旗之间而不乱使其心志安于斩刈杀伐之际而不慑是以虽有盗贼之变而民不至于惊溃及至后世用迂儒之议以去兵为王者之盛节天下旣定则卷甲而藏之数十年之后甲兵顿弊而人民日以安于佚乐卒有盗贼之警则相与恐惧讹言不战而走天下之势譬如一身夫风雨霜露寒暑之变此疾之所由生也农夫小民盛夏力作而穷冬暴露其筋骸之所冲犯肌肤之所浸渍轻霜露而狎风雨是故寒暑不能为之毒今王公贵人处于重屋之下出则乘舆风则袭裘雨则御盖凡所以虑患之具莫不备至畏之太甚而养之太过小不如意则寒暑入之矣是故善养身者使之能逸而能劳步趋动作使其四体狃于寒暑之变然后可以刚健强力涉险而不伤夫民亦然臣欲使士大夫尊尚武勇讲习兵法庶人之在官者教以行阵之节役民之司盗者授以击刺之术每嵗终则聚之郡府如古都试之法有胜负赏罚而行之旣久则又以军法从事然议者必以为无故而动民又挠以军法则民不安而臣以为此所以安民也天下果未能去兵则其一旦将以不教之民而驱之战夫无故而动民虽有小怨然孰与夫一旦之危哉今天下屯聚之兵以为天下之知战者惟我而已如使平民皆习于兵彼知有所敌则固已破其奸谋而折其骄气利害之际岂不亦甚明欤  

田猎一  

增尔雅曰春猎为搜【`搜索取不任者`】夏猎为苖【`为苗稼除害`】秋猎为狝【`顺杀气也`】冬猎为狩【`得兽取之无所择`】宵田为獠【`管子曰獠猎毕弋今江东亦呼猎为獠或曰即今夜猎载罏照也`】火田为狩【`放火烧草猎亦为狩`】　原初学记曰易曰庖羲氏之王天下也作结绳而为网罟以佃以渔盖取诸离此其始也蔡邕月令章句曰猎捷也言以捷取之猎亦曰狩狩兽也郑康成诗笺言田猎搏兽也亦曰畋畋田也则尔雅为田除害之义此猎之异名也易曰王用三驱失前禽象曰舍逆取顺失前禽也【`孔颖达正义曰三驱之礼先儒皆云三度驱禽而射之也三度则已褚氏诸儒皆以为三面着人驱禽传曰先王以四时之田不可废也故推其仁心为三驱之礼乃礼所谓天子不合围也成汤祝网是其义也天子之畋围合其三面前开一路使之可去不忍尽物好生之仁也只取其不用命不出而反入者也禽兽前去者皆免矣故曰失前禽又曰以向背而言去者为逆来者为顺故所失者前去之禽也`】　又曰田获三品【`本义三品一为干豆一为賔客一以充庖`】　周礼山虞若大田猎则莱山田之野及弊田植虞旗于中致禽而珥焉【`莱除草莱也弊田田者止也植犹树也田上树旗令获者皆致其禽而校其耳珥者取禽左耳以効功也`】泽虞若大田猎则莱泽野及弊田植虞旌以属禽【`属禽犹致禽而珥焉`】　増又大宗伯大田之礼以简众也【`因田习矣阅其车徒之数`】　又师甸致禽于虞中乃属禽及郊馌兽舍奠于祖祢乃敛禽【`师甸谓起大众以田也致禽于虞中使获者各以其禽来致于所表之处属禽别其种馌馈也以所获兽馈于郊荐于四方羣兆入又以奠于祖祢敛禽谓取三十入腊人焉`】　又曰仆掌驭田路以田以鄙掌佐车之政设驱逆之车令获者植旌及献比禽凡田王提马而走诸侯晋大夫驰　月令曰孟夏驱兽毋害五谷毋大田猎农乃登麦　原又曰季秋天子乃教于田猎以习五戎班马政命仆及七驺咸驾载旌旐授车以级整设于屏外司徒搢扑【`即夏楚二物`】北面誓之天子乃厉饰执弓挟矢以猎命主祠祭禽于四方　王制曰天子诸侯无事则嵗三田一为干豆二为宾客三为充君之庖【`歳三田者谓每嵗田猎皆是为此三者之用也`】无事而不田曰不敬田不以礼曰暴天物天子不合围诸侯不掩羣天子杀则下大绥诸侯杀则下小绥大夫杀则止佐车【`佐车即周礼驱逆之车驱者逐兽使趋于田之地逆者要逆其走而不使之防亡也`】佐车止则百姓田猎獭祭鱼然后虞人入泽梁豺祭兽然后田猎鸠化为鹰然后设罻罗草木零落然后入山林昆虫未蛰不以火田不麛不卵不杀胎不殀夭不覆巢　増晋书天文志曰毕八星主边兵主弋猎　唐书礼乐志曰皇帝狩田之礼以中冬前期兵部集众庶脩田法虞部表所田之野建旗于其后前一日诸将帅士集于旗下质明弊旗后至者罚兵部申田令遂围田其两翼之将皆建旗及夜布围阙其南面驾至田所皇帝鼓行入围诸将皆鼓行围乃设驱逆之骑皇帝乘马南向有司敛大绥以从诸公王以下皆乗马带弓矢陈于前后所司之属又敛小绥以从乃驱兽出前初一驱过有司整饰弓矢以前再驱过有司奉进弓矢三驱过皇帝乃从禽左而射之每驱必三兽以上皇帝发抗大绥然后公王发抗小绥驱逆之骑止然后百姓猎凡射自左而射之达于右腢为上射达右耳本为次射左髀达于右防为下射羣兽相从不尽杀已被射者不重射不射其面不剪其毛凡出表者不逐之田将止诸得禽兽旗下致其左耳大兽公之小兽私之其上者供宗庙次者供宾客下者充庖厨乃命有司馌兽于四郊以兽告至于庙社　李筌太白阴经曰古之诸侯田猎者为田除害上所以共承宗庙下所以闲习武事太古之时人食禽兽之肉衣禽兽之皮后代人数寖多衣食不足于是神农教其植谷导以纺绩自是之后禽兽盈山林下平土害禾稼为人之苦于秋冬无事则畋猎闲习兵革奋扬武威以备戒非常季冬之月腊日太阴用事万物毕成蛰虫以伏乃具卒乘从禽于山泽以教部分进退之仪  

田猎二  

原六韬曰文王卜田于渭阳将大得非熊非罴天遣汝师以之佐昌施及三王大吉王乃斋三日乗田车驾田马于渭之阳见吕尚坐茅以渔文王劳而问焉　増左传陈侯郑伯防楚子于息遂及蔡侯次于厥貉将以伐宋宋华御事乃逆楚子劳且听命遂导以田孟诸宋公为右盂郑伯为左盂期思公复遂为右司马子朱及文之无畏为左司马命夙驾载燧宋公违命无畏抶其仆以狥【`御事华元父孟诸宋大薮也盂田猎陈名将猎张两甄故置二左司马然则右司马一人当中央燧取火者`】　原庄子曰梁君出猎见白雁羣下彀弩欲射之道有行者梁君谓行者止行者不止白雁羣骇梁君怒欲射行者其御公孙龙止之梁君怒曰龙不与其君而顾他人对曰君以白雁故欲射杀人主君譬人无异于豺狼也梁君乃与龙上车归曰乐哉人猎皆得禽兽吾猎得善言而归　韩子曰孟孙猎得麑使西秦巴持之其母随而呼之西秦巴不忍而与其母孟孙适至求麑对曰余不忍而与其母孟孙大怒逐之居三月复召为其子傅曰夫子不忍麑又且忍吾子乎　战国策曰魏文侯与虞人期猎且以饮酒乐天雨文侯将出左右曰今日饮酒乐天雨将焉之文侯曰吾与虞人期猎虽乐岂不一会期哉乃往自罢之魏于是始强　增史记平准书曰元鼎中天子始廵郡国北出萧闗从数万骑猎新秦中以勒邉兵而归新秦中或千里无亭徼于是诛北地太守以下而令民得畜牧邉县　晋书曰羊祜为平南将军每会众江沔游猎常止晋地若禽兽先为吴人所伤而为晋兵所得者皆封还之　北史曰贺若弼平陈后撰其书策上之谓为御授平陈七策其一使兵縁江时猎人马喧噪及兵临江陈人以为猎也　册府元龟曰唐髙祖武徳八年十二月庚辰腊帝曰腊猎以供宗庙朕当躬其事以申孝享之诚于是车驾出廵狩于鸣犊泉之野　文献通考曰宋仁宗庆厯六年十一月猎于城南东韩村自玉津园去辇乗马分骑士数千为左右翼节以旗鼓合围塲径十余里部队相应天子按辔中道亲挟弓矢而屡获禽是时道旁居民或畜狐兔凫雉驱于塲中因谓辅臣曰畋猎所以训武事非专所获也悉令纵之至棘店御帐殿召问所过父老子孙供养之数土地种植所宜人加恩劳还次近郊免所过民田租税一年　续文献通考曰金熙宗皇统九年十一月帝猎于哈勒珲山时右谏议大夫程寀上疏曰比见陛下校猎凡羽卫从臣无贵贱皆得执弓矢驰逐而圣驾崎岖沙砾之地加之秋木丛郁易以迷失楚田云梦汉猎长杨皆大陈兵卫以备非常陛下奈何独与数骑出入林麓沙漠之中前无斥堠后无羽卫甚非肃禁御意也陛下若复猎当预戒有司图上猎地具其可否然后下令清道而行择冲要稍平之地为驻跸之所简忠义牙爪之士统以亲信腹心之臣警卫左右俟麋鹿旣来然后驰射仍先遣搜阅林薮明立幖帜为出入之驰道帝嘉纳之　又曰明永乐二十年上亲征阿鲁台车驾度偏岭命将士猎于道旁山下上顾从臣曰朕非好猎顾卒随朕征讨道中惟畋猎可以驰马挥戈振扬武事作其骁勇之气耳  

田猎三  

原用三驱　留一面【`上详田猎一　皇甫谧帝王世纪汤出见罗者方祝汤问曰尔之祝何也罗者曰从天下者从地出者从四方来者皆入吾网汤闻曰嘻尽之矣非桀其孰能为乃令解其三面留其一面`】　以四时　获三品【`周礼乡师掌四时之田前期简其鼓铎旗物兵器脩其卒伍　下详田猎一`】　执晋鼓　植虞旗【`上详讲武一下详田猎一`】　田渭阳猎漆泽【`竝详田猎二`】　发小豝　殪大兕【`诗吉日发彼小豝殪此大兕`】获三狐　从两狼【`易田获三狐得黄矢贞吉　诗竝驱从两狼兮揖我谓我臧兮`】  

攻猛兽　奉辰牡【`周礼翨氏掌攻猛兽各以其物为媒而掎之　诗奉时辰牡辰牡孔硕注云辰时也`】　告介麋　获毚兔【`传迹人告曰逢泽有介麋诗趯趯毚兔遇犬获之`】厉黄涔　倚紫陌【`应玚校猎赋乃命有司廵士周寻二虞莱野三扈表禽北弥大陆南厉黄涔　王粲猎赋济漳浦而横阵倚紫陌而竝征树重围于西阯列骏骑乎东坰`】　山虞　泽虞【`竝掌田猎之事详田猎一`】　兽人　兽臣【`周礼兽人掌罟田兽注罟网也以网搏所当田之兽虞人之箴曰兽臣司原`】　二虞　四校【`上详厉黄涔注　下见司马相如上林赋`】　双  

川　九井【`上见魏文帝校猎赋　何法盛晋中兴书桓石秀豁第二子也桓冲尝与共登九井山猎徒甚盛观者倾坐石秀未尝属盼啸咏而已`】　乐野　金郊【`越絶书乐野越之弋猎处也大乐故谓之乐野　张协七命白商素节月旣授衣天凝地闭风厉霜飞将因气而致杀临金郊而讲师`】即鹿　从禽【`易即鹿无虞以从禽也　从禽于外上无逸飞下无遗走`】　献禽　馌兽【`传以嵗之非时献禽之未至　周礼若大田则帅有司馌兽于郊遂颁禽注馌馈也以馈四方之神于郊颁谓以予羣臣`】　献兽　致禽【`周礼兽人冬献狼夏献麋春秋献兽物　下详田猎一`】私豵　献豣【`诗言私其豵献豣于公`】　县貆　表貉【`诗不狩不猎胡瞻尔庭有县貆兮　周礼有司表貉注云立表而貉祭`】　射麋　弋雁【`左传射麋丽龟诗弋鳬与雁`】给鲜　计鲜【`传兽人无乃不给于鲜　七命虞人数兽林衡计鲜论最考功`】　御众断争【`周礼太宰八曰田役以御其众　又乡师断其争禽之讼`】　犄角　指踪【`左传`】  

【`譬如捕鹿晋人角之诸戎犄之与晋踣之汉髙曰追杀兽者狗也指示踪者人也`】　张罗　施弋【`文子曰先王之法也豺未祭兽罝网不通于野鹰隼未击罗网不张于谷　文鹰隼未发短弋不施于谿隧`】　春畋　夜猎　以畋以渔　不狩不猎【`上详田猎一　下详县貆注`】　壹发五豝　竝驱两牡【`竝诗`】　御惯则获　射中则得【`左传譬如田猎射御惯则能获禽若未尝登车射御则败绩压覆是惧何暇思获　谷梁传士众习射射而中田不得禽则得禽田得禽而射不中则不得禽贵仁义而贱勇力也`】　宗祧之事祭祀之礼【`传楚子曰属有宗祧之事于武陵言田猎为宗祧　猎得禽兽以供祭祀`】　及时之畋　中礼之杀　驾七驺　张两甄【`上详田猎一下详田猎二`】设重帟　建大麾【`周礼掌次师田则张幕设重帟注重帟谓两重之帟　又巾车木路建大麾以田注木路不鞔以革漆之而巳`】　会东都　集南圃【`车攻诗注宣王复文武之境土修车马备器械复禽诸侯于东都因田猎而车徒焉　下见张衡羽猎赋`】　振天维　刮月窟【`上见张衡西京赋下见李白大猎赋`】　掩月兔　下星狼【`上见刘孝威行行且游猎诗　下见唐明皇校猎义成逢雪诗`】　长杨赋　庆厯图【`汉扬雄长杨赋　宋庆厯六年二月朔左屯卫将军赵振上庆厯校猎图`】　射熊馆　鸣犊泉【`上见扬雄长杨赋序下详田猎二`】　蹂蕙圃　践兰塘　奢云梦　侈孟诸【`竝见扬雄`】  

【`羽猎赋`】　不覆巢　不涸泽【`上详田猎一　玉海不射宿不涸泽`】　驰千驷校九嵕【`上见扬雄羽猎赋　唐实录武徳四年闰月校猎九嵕`】　入旌门　燕  

幄殿【`唐苏世长从猎泾阳大获帝入旌门诧左右曰从猎乐乎世长曰陛下废万几事游猎不满十旬未为乐也　宋仁宗庆厯五年十月幸琼林苑门赐从官食遂猎于杨村燕幄殿`】　赐锦袍　披翠裘【`宋建隆二年十二月始猎于近郊赐宰臣至诸军都校锦袍见玉海　虞集寄海南故将军诗海上风来五月秋晩凉应上木兰舟期门旧识将军面从猎还披翠羽裘`】　格兽　收禽【`司马相如子虚赋其下有白虎元豹蟃蜒防犴乃使专诸之伦手格此兽　下见班固西都赋`】　射雕　呼鹿【`北史斛律光尝从文襄于洹桥校猎云表见一大鸟射之正中其颈形如车轮旋转而下乃雕也丞相属邢子高曰此射雕手也　续文献通考辽穆宗应厯十四年八月如硙子岭呼鹿射之`】　助我举柴　与民同乐【`诗决拾旣佽弓矢旣调射夫旣同助我举柴　下见孟子`】　艾草为防　出表不逐【`诗东有甫草注疏云田百夫艾草以为防　下详田猎一`】　非招不往　非时弗猎【`上见孟子　宋端拱元年十月诏曰洛汭之歌上林之讽明鉴不远朕惟好生之徳解网之仁今后顺时行礼非时更不于近甸游猎见玉海`】　笼山络野　搜林荡川【`上见班固西都赋　下见频喻畋获非熊赋`】　结罝弥薮　积禽为山【`上见张华游猎诗　下见李白大猎赋`】　批狻手猱　风毛雨血【`上见李白大猎赋下见班固西都赋`】　割鲜染轮　飞毛洒雪【`上见司马相如子虚赋　下见李白大猎赋`】　平不肆险　乐不至荒【`上见扬雄长杨赋　下见白居易续虞人箴`】简力校武　训俭昭仁【`上见扬雄长杨赋下见张衡东京赋`】　草浅兽  

肥　气豪马健【`唐太宗贞观五年正月大搜于昆明池帝谓髙冒王麴文泰曰丈夫在世乐事有三天下太平家给人足一乐也草浅兽肥以礼田狩弓不虚发箭不妄中二乐也六合大同万方咸庆张乐高宴上下欢洽三乐也　下见韩琦答孙太傅后园宴射诗`】　义成逢雪　渭川献诗【`唐明皇校猎义成喜逢大雪率题九韵以示羣臣唐魏知古传先天二年从猎渭川献诗以讽诗并见田猎五`】　飞鹰走犬　流情荡志【`栁泽上书曰今贵戚飞鹰走犬盘游薮泽陛下诞降谋训观以学业示之以好恶陈之以成败则长享福禄矣　宪宗数出游猎栁公绰奏太医箴以讽曰游畋恣乐流情荡志驰骋劳形叱咤伤气竝孔帖`】　农兴卧马下谏焉　稼成伏草间拒之【`潘好礼兼邠王府司马农兴日王出猎家奴罗列好礼遮道谏王初不许乃卧马下謼曰今农在田王何得非时暴禾稼以损下人要先践杀司马然后听所为王还　五代何泽为洛阳令唐庄宗好畋猎数践民田泽乃潜身伏草间当马而谏庄宗为之止猎竝孔帖`】　握中之鹞耻宋璟之见　苑中之猎畏韩休之闻【`上见白居易续虞人箴韩休峭鲠时政得失言之未尝不尽帝猎苑中或大张乐稍过差必视左右曰韩休知否已而疏辄至见孔帖`】  

田猎四  

増盘于游田【`书周公曰文王不敢盘于游田以庶惟正之供注以众国所取法则当正道供待之故`】　听师田以简稽【`周礼小宰以官府之八成经治二曰听师田以简稽注云简阅也稽计也计其士之卒伍阅其兵器为之要簿也`】　原竭作【`又小司徒役无过家一人其余为羡惟田与追胥竭作`】　増厉禁【`又迹人掌田之地政为之厉禁而守之凡田猎者受令焉注田之地若今苑也`】　原大兽公之【`见田猎一`】　増野虞道之【`月令仲冬山林薮泽有能取蔬食田猎禽兽者野虞教道之其有相侵夺者罪之不赦`】　两骖如舞【`诗叔于田乗乗马执辔如组两骖如舞`】　原安野【`晏子曰景公田十有八日不反晏子往见曰国人皆谓君安野而好兽无乃不可乎`】　鲁相暴坐苑外【`史记田叔为鲁相王好猎相常从苑中王辄休相就馆舍相出常暴坐待王苑外王数使人请相休终不休曰我王暴露苑中我独何为就舍鲁王闻之不大出游`】増防膢【`汉书武帝纪太初二年三月行幸河东祠后土令天下大酺五日膢五日祠门戸比腊伏俨曰膢音刘杀也苏林曰膢祭名防虎属常以立秋祭兽王者亦以此日出猎还以祭宗庙故有防膢之祭`】先使视兽【`又韩嫣传武帝时江都王入朝从上猎上林中天子车驾防道未行先使嫣乗副车从数十百骑驰视兽`】　原长洲苑【`吴地记长洲在姑苏南太湖北岸阖闾所游猎处也`】　防罼如云【`魏文帝诗巾车出邺宫校猎东桥津重罝施宻网防罼飘如云`】　猎之为乐何如八音【`魏志文帝将出猎鲍勋上疏谏帝手毁其疏而竟行中道顿息问侍臣曰猎之为乐何如八音侍中刘晔对曰猎胜于乐勋抗辞曰夫乐上通神明下和人理隆治致化万咸乂故移风易俗莫善于乐况猎暴华盖于原野伤生育之至性栉风沐雨而不以时隙因奏晔侫谀不忠`】　韦衣入山泽【`王隠晋书魏舒性好射着韦衣入山泽每猎大获`】　无小无大从公于迈【`世说孙盛为庾公记室参军从猎将其二儿俱行庾公不知忽于猎塲见齐庄时年七八嵗庾谓曰君儿亦复来应声答曰所谓无小无大从公于迈`】　増迈梁驺之所着【`左思魏都赋显文武之壮观迈梁驺之所着`】　任之羣下【`唐政要虞世南谏猎曰愿息猎车韬长防袒裼徒搏任之羣下`】　公私交泰【`唐书贞观十四年校猎同州时秋敛未讫刘仁轨谏曰今兹澍泽霑足百谷炽茂收才十二常日赘调已有所妨又供猎事缮桥治道役虽简省犹不损数万少延一旬使场圃毕劳陛下六飞徐驱公私交泰玺书褒纳`】　猎罢乃咨天下事【`又姚崇徙同州刺史先天二年明皇讲武新丰密召崇崇至帝方猎渭滨即召见帝曰公知猎乎对曰少所习也帝悦与俱驰逐缓如防帝欢甚旣罢乃咨天下事滚滚不知倦`】　获各入其人【`又兵志每嵗季冬折冲都尉率五校兵马之在府者置左右二校尉位相距百歩每校为歩队十骑队一右校击钲队少却左校进逐至右校立所左校击钲少却右校进逐至左校立所右校复击钲队还左校复薄战皆击钲队各还是日也因纵猎获各入其人`】　从猎洛阳苑【`孔帖唐俭为民部尚书从猎洛阳苑羣豕突出于林帝射四矢辄殪四豕一豕跃及磴俭投马搏之帝拔劒断豕头顾笑曰天策长史不见上将击贼耶何惧之甚对曰汉高祖以马上得之不以马上治之陛下神武定四方岂复忺心于一兽帝为罢猎`】　人业射猎【`又吕元膺传邓虢川谷深旷人业射猎而不务农`】　飞鸟皆识【`又张直方好驰猎后居东都弋猎尤甚洛阳飞鸟皆识之见必羣噪`】　腊辰从猎【`玉海宋雍熙四年十二月狩于西郊行次近甸命近臣饮谓谕学宋白等曰可各赋腊辰从猎诗至行宫以诗献`】　禁鹰犬之献【`文献通考宋端拱元年十月令诸州不得以鹰犬来献`】夏不得纵火于郊【`续文献通考辽道宗清宁二年四月诏曰方夏长养鸟兽孳育之时`】  

【`不得纵火于郊`】　麛失母不射【`又辽道宗大康二年八月猎于秋山遇麛失其母悯之不射`】万有一危之途【`见司马相如谏猎书`】　南苑【`又明英宗天顺二年十月校猎南苑`】  

【`苑在京城南二十里方一百六十里苑中有按鹰台台旁有三海皆元之旧也今辟四门缭以周垣獐鹿雉兔甚多海戸千余守视自永乐以来嵗时搜猎于此亦所以训武也`】  

田猎五  

増诗晋张华游猎篇曰嵗暮凝霜结坚冰沍幽泉元云晻□合素雪纷连翩鹰隼始击虞人献时鲜严驾鸣俦侣揽辔过中田舆徒旣整饬容服丽且姸武骑列重围前驱抗脩旃倏忽似回飇络绎若浮烟鼔噪山渊动冲尘云雾连轻缯拂素霓纎网荫长川游鱼未暇窜归鸟不得还由基控繁弱公差操黄间机发应倒一纵连双肩僵禽正狼藉落羽何翻翻积获被山阜流血丹中原驰骋未及勌曜灵俄移晷结罝弥薮泽嚣声振四鄙鸟惊触白刃兽骇挂流矢仰手接游鸿举足蹴犀兕如黄批狡兔青骹撮飞雉鹄鹭不尽收鳬鹥安足视日宴徒御劳赏勤课能否野飨防众賔元酒甘且防珍羞坠归云纎肴出渌水人生忽如寄居世遽能几荣辱浑一门安知恶与美游放使心狂覆车难再履伯阳为我诫检迹投清轨　原周王褒和张侍中看猎诗曰上林冬狩反田中讲射归还登宣曲观共猎黄山围严冬桑柘惨寒霜马骑肥緤卢随兔起高鹰接雉【`一作按翟`】飞独嗟来逺客辛苦倦邉衣　増梁刘孝威行行且游猎诗曰之罘讲射所上林娱猎塲徒骄楚客召狩夸胡王防车已戒道风鸟复起行佽飞具矰缴材官命蹶张高罝掩月兔劲矢射天狼蹠地不遑逸排虚岂及翔日暮勾陈转风清铙吹飏归来宴平乐宁肯滞禽荒　原陈张正见和诸葛览从军游猎诗曰治兵耀武节纵猎骇畿封迅骑驰千里高罝起百重腾防毙马足饥乌落箭锋云根飞烧火鸟道絶禽踪方罗四海俊聊以习军容【`一作`】戎　唐太宗出猎诗曰楚王云梦泽汉帝长杨宫岂若因农暇阅武出轘嵩三驱陈鋭卒七萃列林雄寒野霜气白平原烧火红雕戈夏服箭羽骑绿沈弓怖兽潜幽壑惊禽散翠空长烟晦落景灌木振严风所谓除民瘼非是悦林丛　増明皇校猎义成喜逢大雪诗曰弧矢威天下旌旗游近县一面施鸟罗三驱教人战暮云积成雪晓色开行殿皓然原隰同不觉林野变北风勇士马东日华组练触地银麞出连山缟鹿见月兔落髙矰星狼下急箭旣欣盈尺兆复忆磻谿便嵗丰将遇贤俱荷皇天眷　张说奉和圣制校猎义成喜逢大雪诗曰文教资武功郊畋阅政不知仁育乆徒看禽兽盛夜霰氛埃灭朝日山川静绰仗飞走繁抨筋骨劲帝射参神道龙驰合人性五豝连一发百中皆先命勇爵钧万夫雄图罗七圣星为吉符老雪作丰年庆喜听行猎诗威神入军令　李白观猎诗曰太守耀清威乗闲弄晩辉江沙横猎骑山火绕行围箭逐云鸿落鹰随月兔飞不知白日暮欢赏夜方归　王维观猎诗曰风劲角弓鸣将军猎渭城草枯鹰眼疾雪尽马蹄轻忽过新丰市还归细栁营廻看射雕处千里暮云平　张祜观猎诗曰残猎渭城东萧萧西北风雪花鹰背上冰片马蹄中臂挂捎荆兔腰悬落箭鸿归来逞余勇儿子乱弯弓又观徐州李司空猎诗曰晩出郡城东分围浅草中  

红旗开向日白马骤迎风背手抽金镞翻身控角弓万人齐指处一雁落寒空　刘禹锡连州腊日观莫猺猎西山诗曰海天杀气薄蛮军歩伍嚣林红叶尽变原黑草如烧围合繁钲息禽兴大斾摇张罗依道口旋犬上山腰猜鹰虑奋迅惊鹿时局跳瘴云四面起腊云半空消箭头余鹄血鞍傍见雉翘日暮还城邑金笳发丽谯刘长卿观校猎上淮西相公诗曰龙骧校猎邵陵东  

野火初烧楚泽空师事黄公千载后身骑白马万人中笳随晓吹吟邉草箭没寒云落塞鸿三十拥旄谁不羡周郎少小立奇功　杜牧赠猎骑诗曰已落双雕血尚新鸣鞭走马又翻身慿君莫射南来雁恐有家书寄逺人　宋苏轼祭常山回小猎诗曰青盖前头防皁旗黄茅冈下出长围弄风骄马跑空立趁兔苍鹰掠地飞回首白云生翠巘归来红叶满征衣圣朝若用西凉簿白羽犹能効一挥　又司竹监烧苇园因召都廵检柴贻勗左藏以其徒防猎园下诗曰官园刈苇嵗留槎深冬放火如红霞枯槎烧尽有根在春雨一洗皆萌芽黄狐老兔最狡捷卖侮百兽常矜夸年年此厄竟不悟但爱蒙密争来家风回焰卷毛尾热欲出已被苍鹰遮野人来言此最乐徒手晓出归满车廵邉将军在近邑呼来飒飒从矛叉戍兵久闲可小试战鼓虽冻犹堪挝雄心欲搏南涧虎阵势颇学常山蛇霜干火烈声爆野飞走无路号且呀迎人截来砉逢箭避犬逸去穷投罝击鲜走马殊未厌但恐落日催栖鸦弊旗仆鼓坐数获鞍挂雉兔肩分麚主人置酒聚狂客纷纷醉语晚更哗燎毛燔肉不暇割饮啗直欲追羲娲青丘云梦古所咤与此何啻百倍加苦遭谏疏说夷羿又被赋客嘲滛奢岂如闲官走山邑放旷不与趋朝衙农工已毕嵗云暮车骑虽少賔殊佳酒酣上马去不告猎猎霜风吹帽斜　元张翥题长孙皇后谏猎图诗曰日边云气五色文虬髯天子真天人羽林猛士森成列六气不惊清路尘太平无征帝神武岂为禽荒将按部已知哲后佐兴王不数樊姬能霸楚从容数语即罢田六宫迎笑花如烟跸回那待外庭疏听谏由来同转圜天宝神孙隳大业锦绣五家争蹀躞可怜风雪骊山宫正与真妃同射猎原赋汉司马相如子虚赋曰楚使子虚使于齐齐王悉发车骑与使者出田田罢子虚过诧乌有先生而亡是公存焉先生曰今日田乐乎子虚曰仆乐王之欲夸仆以车骑之盛而仆对以云梦之事也王驾车千乘徒万骑田于海滨列卒满泽罘网弥山掩兔辚鹿射麋脚麟骛于盐浦割鲜染轮射中获多矜而自功顾谓仆曰楚王之猎孰与寡人仆对曰臣闻楚有七泽尝见其一未覩其余也臣之所见特小小者耳名曰云梦方九百里楚王乃驾驯驳之驷乗雕玉之舆靡鱼须之桡旃曵明月之珠旂建干将之雄防左乌号之雕弓右夏服之劲箭阳子参乗阿为御按节未舒即凌狡兽蹵蛩蛩辚距虚轶野马騊駼乗遗风射游骐倏眒倩浰雷动猋至星流霆击弓不虚发中必决眦洞胸达掖絶乎心系获若雨兽掩草蔽地于是郑女曼姬蜚垂髾扶舆倚靡错翡翠之葳蕤缪绕玉绥眇眇忽忽若神仙之髣髴乃相与獠于蕙圃掩翡翠射鵕防微矰出纎缴施双鸧下元鹤加怠而后发游乎清池浮文鹢扬桂枻张翠帷建羽盖网玳瑁钩紫贝摐金鼓吹鸣籁榜人歌声流喝水虫骇波鸿沸涌泉起奔扬防磊石相击硠硠磕磕若雷霆之声闻乎数百里之外于是楚王登云阳之台泊乎无为淡乎自持不若大王终日驰骋曽不下舆脟割轮焠自以为娱于是齐王无以应仆也乌有先生曰是何言之过也今足下不称楚王之厚徳而盛推云夣以为高奢言滛乐而显侈靡窃为足下不取也且齐观乎成山射乎之罘浮渤澥游孟诸邪与肃慎为邻右以旸谷为界秋田乎青丘傍偟乎海外吞若云梦者八九于其胷中曽不蔕芥然在诸侯之位不敢言游戏之乐苑囿之大何为无以应哉　又上林赋亡是公听然而笑曰楚则失矣而齐亦未为得也独不闻天子之上林乎左苍梧右西极丹水更其南紫渊径其北九嵕嶻嶭南山峨峨视之无端察之无崖于是乎背秋渉冬天子校猎乗镂象六玉虬拖霓旌靡云斿前皮轩后道游孙叔奉辔卫公参乗扈从横行出乎四校之中鼓严簿纵獠者江河为阹泰山为橹车骑靁起殷天动地生豹搏豺狼手熊罴足埜羊凌三嵕之危下碛歴之坻径峻赴险越壑厉水箭不茍害解脰陷脑弓不虚发应声而倒于是乎乗舆弭节徘徊翺翔往来睨部曲之进退览将帅之变态然后侵滛促节倏夐逺去流离轻禽蹵履狡兽追怪物出宇宙择肉而后发先中而命处然后扬节而上浮凌惊风歴骇猋乗虚无与神俱躏元鹤乱昆鸡遒孔鸾促鵕防拂翳鸟捎鳯凰捷鹓雏掩焦明道尽涂殚回车而还观士大夫之勤略均猎者之所得获徒车之所躏轹步骑之所蹂蹃人臣之所蹈借与其穷极倦惊惮詟伏不被创刃怖而死者佗佗借借掩平弥泽于是乎游戏懈怠置酒乎昊天之台张乐乎胶葛之防所以娱耳目乐心意者丽靡烂熳于前靡曼美色于后于是酒中乐酣天子曰嗟乎此太奢侈朕以览聴余闲无事弃日顺天道以杀伐时休息于此恐后叶靡丽遂往而不返非所以为继嗣创业垂綂也乃解酒罢猎歴吉日以斋戒袭朝服乗法驾游乎六艺之囿驰驱乎仁义之涂览观春秋之林射貍首兼驺虞弋元鹤舞干戚修容乎礼园翺翔乎书圃述易道放怪兽登明堂坐清庙次羣臣奏得失四海之内靡不受获如此故猎乃可喜也若夫罢车马之用抏士卒之精费府库之财而无徳厚之恩则仁者不由也由此观之齐楚之事岂不哀哉　扬雄羽猎赋【`史臣序之曰孝成帝时羽猎雄从以为昔在二帝三王宫馆台榭沼池苑囿林麓薮泽财足以奉郊庙御賔客充庖厨而已不夺百姓膏糓土桑柘之地武帝广开上林周袤数百里游观侈靡穷妙极丽虽颇割其三垂以赡齐民然至羽猎甲车戎马器械储偫禁籞所营尚泰奢丽夸诩非尧舜成汤文武三驱之意也又恐后世复修前好不折中以泉台故聊因校猎赋以讽之`】曰元冬季月天地隆烈帝将惟田于灵之囿乃诏虞人典泽东延昆隣西驰阊阖储积共偫戎卒夹道斩丛棘夷野草御自汧渭经营酆镐尔乃虎落三嵕以为司马围经百里而为殿门营合围防先置乎白杨之南昆明灵沼之东贲育之伦盾负羽杖镆鎁而罗者以万计其余荷垂天之罼张竟野之罘靡日月之朱竿曵彗星之飞旗涣若天星之罗浩如涛水之波滛滛与与前后要于是天子乃以阳晁始出乎元宫六白虎载灵舆尤竝毂公先驱立歴天之旗曵捎星之旃霹雳烈缺吐火施鞭蹂蕙圃践兰唐方驰千驷狡骑万帅虓虎之陈纵横轇轕猋拉雷厉萧条数千里外若夫壮士忼慨殊乡别趣东西南北骋嗜奔欲拖苍豨跋犀犛蹶浮麋斮巨狿莫莫纷纷山谷为之风猋林丛为之生尘及至获夷之徒蹶松柏掌蒺藜猎笼辚轻飞车骑云防登降闇蔼泰华为旒熊耳为缀木仆山还漫若天外储与乎大浦聊浪乎宇内于是天清日晏逢列眦羿氏控皇车幽輵翼乎徐至于上兰移围徙阵各按行伍壁垒天旋神抶电击逢之则碎近之则破鸟不及飞兽不得过军惊师骇刮野埽地及至防车飞扬武骑聿皇蹈飞豹羂嘄阳追天宝出一方野尽山穷囊括其雌雄沇沇溶溶遥噱乎纮中三军芒然穷冘阏与亶观乎熊罴之挐攫虎豹之凌遽徒角抢题注防竦詟怖魂亡魄失触辐关脰妄发期中进退履获创滛轮夷丘累陵聚于是禽殚中衰相与集于靖冥之馆以临珍池灌以岐梁溢以江河东瞰目尽西畅无涯乃使文身之技水格鳞虫探巗排碕薄索蛟螭蹈防獭据鼋鼍乗钜鳞骑鲸鱼浮彭蠡目有虞方椎夜光之流离剖明月之胎珠鞭洛水之宓妃饷屈原与彭胥于兹乎鸿生钜儒俄轩冕杂衣裳脩唐典匡雅颂揖让于前仁声惠于北狄武谊动于南隣是以旃裘之王移珍来享抗手称臣前入围口后陈卢山羣公常伯喟然竝称曰崇哉乎徳唐虞大夏成周之隆何以侈兹觐东岳禅梁基舍此世也其谁与哉上犹谦让而未俞也方将上猎三灵之流下决醴泉之滋发黄龙之穴窥鳯凰之巢临麒麟之囿幸神雀之林奢云梦侈孟诸非章华是灵台罕徂离宫而辍观游创道徳之囿仁惠之虞麋鹿刍荛与百姓共之于是醇洪鬯之徳丰茂世之规加劳三皇勗勤五帝不亦至乎増又长杨赋【`序曰上将大夸胡人以多禽兽农民不得收敛雄从至射熊馆还上长杨赋以讽`】曰子墨客卿问于翰林主人曰今年猎长杨先命右扶风左太华而右襃斜椓嶻嶭而为弋纡南山以为罝罗千乗于林莽列万骑于山隅帅军踤阹锡戎获胡搤熊罢拖豪猪木拥枪累以为储胥此天下之穷览极观也虽然亦颇扰于农人三旬有余其厪至矣而功不图恐不识者外之则以为娱乐之游内之则不以为干豆之事窃惑焉翰林主人曰若客所谓知其一未覩其二见其外不识其内也今朝廷纯仁尊道显义并包书林圣风云靡英华沉浮洋溢八区意者以为事防隆而不杀物靡盛而不亏故平不肆险安不忘危乃时以有年出兵整舆竦戎振师五柞习马长杨简力狡兽校武票禽廼萃然登南山瞰乌弋西压月窟东震日域又恐后代迷于一时之事常以此为国家之大务滛荒畋猎陵夷而不御也是以车不安轫日未靡旃从者彷佛骩属而还亦所以奉太尊之烈遵文武之度复三王之田反五帝之虞使农不辍耰工不下机防姻以时男女莫违岂徒欲滛览浮观驰骋秔稻之地周流梨栗之林蹂践刍荛夸诩众庶盛狖玃之收多麋鹿之获哉　后汉班固西都赋曰命荆州使起鸟诏梁野而驱兽毛羣内阗飞羽上覆接翼侧足集禁林而屯聚水衡虞人理其营表种别羣分部曲有署罘网连纮笼山络野列卒周匝星罗云布于是乘鸾舆备法驾帅羣臣披飞亷入苑门遂绕酆鄗歴上兰六师发逐百兽骇殚震震爚爚雷奔电激草木涂地山渊反覆蹂躏其十二三乃拗怒而少息尔乃期门佽飞列刃攅鍭要趹追踪鸟惊触丝兽骇值锋机不虚掎不控矢不单杀中必叠双飑飑纷纷矰缴相纒风毛雨血洒野蔽天平原赤勇士厉猨狖失木豺狼慑窜尔乃移师赴险竝蹈潜穷虎奔突狂兕触蹶许少施巧秦成力折掎僄狡扼猛噬脱角挫脰徒搏独杀挟狮豹拖熊螭曳犀犛顿象罴超洞壑越峻崖于是天子乃登属玉之馆歴长杨之榭览山川之体势观三军之杀获原野萧条目极四裔禽相镇压兽相枕藉然后收禽防众论功赐胙陈轻骑以行炰腾酒车以斟酌割鲜野食举烽命爵　又东都赋曰若乃顺时节而搜狩简车徒以讲武则必临之以王制考之以风雅歴驺虞览驷驖嘉车攻采吉日礼官整仪乗舆乃出山灵防野属御方神雨师泛洒风伯清尘千乗雷动万骑纷纭元戎竟野戈鋋彗云羽旄埽霓旌旗拂天吐焰生风欱野歕山日月为之夺明丘陵为之摇震遂集乎中囿陈师按屯骈部曲列校队勒三军誓将帅然后举烽伐鼓申令三驱轻车霆激骁骑电骛由基发射范氏施御不睼禽辔不诡遇飞者不及翔走者不及去指顾倏忽获车已实乐不极盘杀不尽物马踠余足士怒未防先驱复路属车按节于是荐三牺效五牲礼神只怀百灵　又张衡东京赋曰文徳旣昭武节是宣三农之隙曜威中原嵗惟仲冬大阅西园虞人掌焉先期戒事悉率百禽鸠诸灵囿兽之所同是谓告备乃御小戎抚轻轩中畋四牡旣佶且闲戈矛若林牙旗缤纷迄于上林结徒为营次和树表司铎授钲坐作进退节以军声三令五申示戮斩牲陈师鞠旅教达禁成火烈具举武士星敷鹅鹳鱼丽箕张翼舒轨尘掩迒匪疾匪徐驭不诡遇射不剪毛升献六禽时膳四膏马足未极舆徒不劳成礼三驱解罘放麟不穷乐以训俭不殚物以昭仁慕天乙之弛罟因教祝以懐民仪姬伯之渭阳失熊罴而获人泽浸昆虫威振八防好乐无荒允文允武薄狩于敖旣琐琐焉岐阳之搜又何足数　又西京赋曰尔乃振天维衍地络荡川渎簸林薄鸟毕骇兽咸作草伏木栖寓居穴托起彼集此霍绎纷泊在于灵囿之中前后无有垠锷虞人掌焉为之营域焚莱平塲槎木剪棘结罝百里迒杜蹊塞麀鹿麌麌骈田偪仄天子乃驾雕轸六骏駮弧旌枉矢虹旃霓旄华盖承辰天罼前驱千乗雷动万骑龙趋属车之簉载猃□獢匪惟玩好乃有秘书从容之求实俟实储陈虎旅于飞廉正垒壁乎上兰燎京薪骇雷鼓纵猎徒赴长莽迾卒清武士赫怒缇衣韎韐睢盱跋扈光焰烛天庭嚣声振海浦河渭为之波荡吴岳为之陁堵百禽防遽骙瞿奔触防精亡魂失归忘趋投轮闗辐不邀自遇飞防防箾流镝防矢不虚舍鋋不茍跃当足见蹍值轮被轹僵禽毙兽烂若碛砾若夫游鷮高翚絶阬逾斥毚兔聨猭陵峦超壑比诸东郭莫之能获乃有迅羽轻足寻影追括鸟不遐举兽不得发青骹摰于韝下韩卢噬于末及其猛毅髬髵隅目高眶威慑兕虎莫之敢伉乃使中黄之士育获之俦朱鬕髽植发如竿袒裼防手防踽盘桓鼻赤象圈巨狿摣狒猬批防狻揩枳落突棘藩于是鸟兽殚目观穷迁延邪睨集乎长杨之宫收禽举胔数课众寡割鲜野飨犒勤赏功皇恩漙洪徳施徒御悦士忘疲巾车命驾回斾右移忀徉乎五柞之馆旋憩乎昆明之池登豫章简矰红蒲且发弋高鸿挂白鹤聨飞龙于是命舟牧为水嬉浮鹢首翳云芝钓鲂鲤纚鰋鲉搤水豹潜牛泽虞是滥何有春秋逞欲畋防干池涤薮上无逸飞下无遗走　唐梁献大阅赋曰惟圣有作羣动咸遂犹且脩干羽除戎器懿文徳恢武备大阅之礼所谓简车徒谋元帅以虞以度习无不利故冬令有典夏官是司择元辰于仲月得刚日于斯时然后莱田立表斩牲狥阵骈驰翼驱旅退旅进钲铎镯铙之数物有攸施坐作疾徐之节教无不顺才实天生用犹日慎遵兰防而合礼罢艽野而作镇戎士趫夫呈才逞武将撄戾以雄入顾振旅而尽取公之私之有伦有矩崇七徳之丰禁迈三驱而夸诩曁乎整众而入军容翕习聒腾骧天动地岌亦取暌而致用诫犹火之不戢　又胡瑱赋曰乾坤设象帝出乎震文经而遐迩安武御冦而上下顺厥二道之可久同五材而皆进故轩辕出涿鹿之战颛顼列共工之阵虽八荒有截而七徳是崇塞外马肥宁控而习战汉家农隙且讲事而威戎于是简车徒命将帅崇文物设武备旌旗裔裔而风飞士马嚣嚣而云萃竟泽弥谷殷天动地衔枚无声击鼓作气雕弓月满宝刀霜利申前驱诛后至为三表而有节歴千古而不坠长杨草落鄠杜霜明抱木之猿见矫矢而遥泣伤之雁闻虚弓而已惊且夫设席张幕盾负羽兽之大小旣公私而殊获野之险易亦人车而各主岂即鹿而无虞诚献禽而后取此非以田猎纵天下之极观亦因之简众而习武　原魏文帝校猎赋曰披高门而方轨迈夷途而直驾长铩糺电飞旗拂天部曲按列什伍相连峙如藂林动若崩山超崇岸之曽崖厉障澨之双川列翠星陈戎车方毂风廻云转埃连飇属雷响震天地噪声荡山岳遂躏封狶借麈鹿捎飞鸢接鸑鷟聚者成丘陵散者填溪谷流血赫其丹野羽毛纷其翳日考功効绩班赐有叙分授甘炰飞酌清酤割鲜野享举爵鸣鼓銮舆促节骋辔回翔望雀台而増举渉幽壍之花梁　又王粲羽猎赋相公乃乗轻轩驾四骆拊流星属繁弱徒命士咸与竭作旌旗云绕锋刃林错扬辉吐火曜野蔽泽山川于是摇荡草木为之摧拨禽兽震骇魂亡气夺举首触网摇足遇挞陷心裂胃溃脑破颊鹰犬竞逐奕奕霏霏下鞲穷緤搏肉噬肌坠者如雨僵者若坻清野涤原莫不殱夷　増晋左思蜀都赋曰若夫王孙之属郤公之伦从禽于外巷无居人竝乗骥子俱服鱼文元黄异校结驷缤纷西逾金隄东越玉津朔别晦期匪日匪旬蹵蹈茏涉猎寥廓鹰犬儵眒罻罗络幕毛羣陆离羽族纷泊翕响挥霍中网林薄屠麖麋剪旄麈带文虵跨雕虎志未骋时欲晩追轻翼赴絶逺出彭门之阙驰九折之坂经三峡之峥嵘蹑五屼之蹇嵼防食铁之兽射噬毒之鹿拍防氓于葽草弹言鸟于森木拔象齿戾犀角鸟杀翮兽废足殆而朅来相与第如滇池集乎江洲试水客漾轻舟娉江婓与神游罨翡翠钓鰋鲉下高鹄出潜虬腾波沸涌珠贝汜浮若云汉含星而光耀洪流将飨獠者张帟幕防平原酌清酤割芳鲜饮御酣賔旅旋车马雷骇轰轰阗阗若风流雨散漫乎数百里之间　又吴都赋露往霜来日月旣除草木节解鸟兽腯肤观鹰隼诫征夫坐组甲建祀姑命官帅而拥铎将校猎乎具区乌浒狠防夫南西屠儋耳黒齿之酋金邻象郡之渠靸霅警捷先驱前途俞骑骋路指南司方出车轞轞被练锵锵吴王乃巾玉辂轺骕骦摄乌号佩干将羽毛扬蕤雄防耀铓六军袀服四骐龙骧峭格周施罿罻普张罼防琐结罠蹏连纲阹以九疑御以沅湘輶轩蓼扰彀骑煟煌钲鼓叠山火烈熛林飞爓浮烟载霞载阴菈擸雷硠崩峦阤岑鸟不择木兽不择音蓦六駮追飞生弹鸾鶁射猱防白雉落黒鸩零陵絶嶛嶕聿越巉崄封狶防神螭掩刚镞润霜刃染于是弭节顿辔齐镳驻跸徘徊倘佯寓目幽蔚览将帅之拳勇与士卒之扬抑羽族以觜距为刀铍毛羣以齿角为矛铗皆体着而应卒所以挂扢而为创痏冲踤而断筋骨虽有石林之岝崿请攘臂而靡之虽有雄虺之九首将抗足以跐之颠覆巢居剖破窟宅仰攀鵕防俯蹴豺獏刦剞熊罴之室剽掠虎豹之落猩猩啼而就擒笑而被格轻禽狡兽周章夷犹狼跋乎紭中忘其所以睒防失其所以去就魂褫气慑而自踢防者应而饮羽形偾景僵者累积而増益杂袭错缪倾薮薄倒岬岫岩穴无豜豵翳荟无鹨思假道于丰隆披重霄而高狩笼乌兔于日月穷飞走之栖宿　又夏侯湛猎兔赋曰尔乃乗露箱御良马盾戈接于广漠弓矢连于旷野端眺蒿莱摘盱榛落日攅慨傍窥蓊荟视毚兔之所隠乃精望而审发絶箭激惊伏竝毙搜陵危险觅歴冈阜留罾挂于重林疎罝结于通薮密惊视于草间暂见之于茸拟以鋭殳规以良弓覩毫末而放镞乃殪之于窟中或纷歘赫以惊骛影跳竦而扬白擢轻足之防防振游形之跃跃弓不暇弯罝不及幕尔乃鹰鹞翻以飘扬劲翼谡而下猘马释控以长骋郁腾空而陵厉翕习于回阻之间缭绕于山泽之际盘纡游田其乐泄泄心旣倦兮日迁命舆驾兮将还息徒兰圃秣骥华田目送归鸿手挥五优哉悠哉聊以永年　唐李白大猎赋曰严冬惨切寒气凛冽不周来风元冥掌雪木脱叶草解节是月也天子处乎元堂之中乐农人之间隙兮因校猎而讲戎乃使神兵出于九阙天仗罗于四野征水衡与林虞辨土物之众寡千骑飇埽万乗雷奔捎扶桑而拂火云兮刮月窟而搜寒门赫壮观于古今嶪摇荡于乾坤君王于是驾玉辂之飞龙歴神州之层岑游五柞兮瞰三危挟细柳兮过上林擢倚天之劒弯落月之弓河汉为之却流川岳为之生风羽旄扬兮九天绛猎火燃兮千山红乃召蚩尤之徒丛长防罗广泽呵雨师走风伯棱威耀乎雷霆烜赫震乎蛮陌陋梁驺之体制鄙灵囿之规格而南以衡霍作襟北以岱恒作袪夹东海而为堑兮拖西溟而流渠麾九州之珍禽兮为千羣以坌入聫八荒之奇兽兮屯万状以来居云罗髙张天网密置罝罘緜原峭格掩路彼层霄与殊榛罕翔鸟与伏兔吴骖走练宛马蹀血萦众山之聨绵隔逺水之明灭使五丁摧峰一夫拔木而田强古冶之俦乌获中黄之党超峥嵘猎莽苍喑呼哮风旋雷往脱文豹之皮抵元熊之掌批狻手猱挟三挈两旣徒搏以角力又挥锋而争先行甝号以鹗睨兮气赫火而歊烟拳封猯肘巨狿枭羊应叱以毙踣防貐亡精而坠巅穷遐荒荡林薮扼土狛殪天狗脱角犀顶拔牙象口埽封狐于千里捩雄虺之九首咋腾蛇而仰吞拖奔兕以却走君王于是峨通天靡星旃奔雷车挥电鞭观壮士之效获顾三军而欣然曰夫何神扶摽之骇人也又命建防鼓厉武卒虽躙跞之已多犹抝怒而未歇集赤羽兮照日张乌号兮满月戎车轞轞以陆离彀骑煌煌而奋发则有白□飞骏穷奇防防牙若错劒鬛如丛竿口吞殳铤目极枪橹碎琅弧攫玉弩射猛彘透奔虎金镞一发旁叠四五虽凿齿磨牙而致伉谁谓南山白额之足覩总八校搜四隅驰专诸走都卢穷造化之谲诡何神怪之有余所以喷血流川飞毛洒雪状若乎高天雨兽上坠于大荒又似乎积禽为山下崩于林穴阳乌阻色于旭日阴兔防精于明月思腾装上猎于泰清所恨穹昊之路絶而忽也俄而君王茫然改容愀然有失于是居安思危防险诫逸斯驰骋以狂发非至理之术乃去三面之网示六合之仁虽剪毛而不献岂割鲜以染轮解鳯凰与鸑鷟兮旋驺虞与麒麟获天宝于陈仓载飞熊于渭濵于是享猎徒封劳苦轩行庖骑酌酤韬兵戈火网罟然后登九霄之台宴八纮之圃开日月之扃辟生灵之戸圣人作而万物覩览搜岐与狩敖何宣成之足数哂穆王之荒诞歌白云于西母若饱人以淡泊之味醉时以醇和之觞鼓之以雷电舞之以阴阳虞乎神明狃于道徳张无外以为罝琢大朴以为杙顿天网以掩之猎俊贤以御极若此之狩罔有不克岂比夫子虚上林长杨羽猎计麋鹿之多少夸苑囿之大小哉　又裴度三驱赋曰古之畋猎自天子达诸侯秋则狝春则搜非有情于杀戮固无取于盘游盖以时稼之所害示军容之克修是乃张我武出于畋植灵旗以准的应晋鼓以周旋兵作于后兽驱于前背主而去者以其逆而必杀委质而来者以其顺而必全是知从禽之中有古义焉何乎哉三驱之义我则有以且以驱为名至三而止驱者以无合围之道三者以有知足之理盖以明上帝之心见圣人之防初其择吉日戒师期旣逐兽以礼亦使人以时不如追军讵设左右之翼有异捕鹿宁分犄角之师夫尧舜而来殷周以往皆顺时而行令非害物以示养无违者不杀知有异于焚林犯徳者取之固无间于漏网逮乎大汉游盘是资驰骋是躭崇苑囿而大开里宁止百取庖厨之餍饫畋岂惟三我国家修古典斥游宴狩不夺于三时网唯留于一面大田多稼聊防猎以长苗四海无虞徒因搜而教战　又频喻畋获非熊赋曰畋者所以讲武贤者所以辅弼能顺时以阅逢命世之间出得贤于搜狩之塲効获乎霸王之术是以赋车攻练吉日驾驷牡之旣闲俨七驺以齐跸于是列卒满路张罟竟天倾薮刮野搜林荡川小殷汤之教祝同周文之猎贤治国之规必闻献可从禽之乐宁假献如斯则沃心之期乎说启乃入梦之知夫兆先观夫猎车未贯大绥将弭得贤之繇旣符非熊之姿宛是马足不及皮轩遽回解云罗之周布广天仗以全开用割鲜之能我则曽事于屠钓夸染轮之味我则将和于盐梅且夫博采为圣旁求斯盛宁知校猎之游更展弓旌之命白驹皎皎无烦空谷之维束帛戋戋不待中园之聘驰骛乎道徳之囿故逸飞之遗走将贤能之是择在麋鹿而何有十旬失位悲夫洛汭之歌三品充庖讵比渭濵之叟  

増箴左传曰昔周辛甲之为太史也命百官官箴王阙于虞人之箴曰茫茫禹迹画为九州经启九道民有寝庙兽有茂草各有攸处徳用不扰在帝夷羿冒于原兽亡其国恤而思其麀牡武不可重用不恢于夏家兽臣司原敢告仆夫  

原书汉司马相如谏猎书曰臣闻物有同而殊能者故力称乌获捷言庆忌勇期贲育臣之愚暗窃以为人诚有之兽亦宜然今陛下好陵险阻搏【`一作射`】猛兽卒然遇轶才之兽骇不存之地犯属车之清尘舆不及旋辕人不暇施功虽有乌获逢之技力不得用枯木朽株尽为难矣是胡越起于毂下而羌夷接轸也岂不殆哉虽万全无患然本非天子所宜近也且夫清道而后行中路而驰犹时有衔橛之变而况乎渉丰草骋丘墟前有利兽之乐而内无存变之意其为害也不亦难乎夫轻万乘之重不以为安而乐出万有一危之途以为娱臣窃为陛下不取也盖明者逺见于未萌而智者避危于无形祸固多藏于隠微而发于人所忽也故鄙谚曰家累千金坐不垂堂此言虽小可以喻大臣愿陛下留意幸察  

## 御定渊鉴类函卷二百十

武功部五【`耀武　训练　号令谋策　料敌`】  

耀武一  

原观兵　扬武【`国语穆王将征犬戎祭公谋父谏曰不可先王耀徳不观兵　书我武惟扬`】佳兵　骄兵【`老子曰夫佳兵者不祥之器物或恶之故有道者不处君子居则贵左用兵则`】  

【`贵右恬澹为上胜而不美　文子曰恃国家之大矜人民之众谓之骄兵`】　胜而不美　果而勿矜【`上详佳兵注　老子曰以道佐人主者不以兵强天下故善者果而已矣果而勿矜果而勿伐`】弗戢自焚　好战必亡【`左传兵犹火也弗戢将自焚也　主父偃曰好战必亡`】窃弄凶器　啓迪祸阶　惟甲胄起戎　惟干戈省  

躬【`书说命`】　陈若林之众　萃如虎之师　示众　有名【`师有善恶之名`】　黩武　取威　増非敢耀武　不可究武【`左传智伯伐齐智伯曰齐取我英丘君命瑶非敢耀武也治英丘也　韩愈平淮西碑皇帝曰不可究武予其少息`】穷畋极猎　威戎夸狄【`上见丁谓大搜赋　班固西都赋威戎夸狄耀威灵而讲`】  

【`武事`】　耀威中原　陈兵雒水【`东京赋文徳既昭武节是宣三农之隙耀威中原岁惟仲冬大阅西园　武备志刘盆子及丞相徐宣以下肉袒降帝令县防皆赐食明旦大聚兵马临雒水令盆`】  

【`子君臣列而观之`】　投鞭断流　舞劒前导【`秦王坚防羣臣于太极殿议曰自吾承业垂三十载四方略定唯东南一隅未霑王化今略计吾士卒可得九十七万以吾之众投鞭于江可断其流又何险之足恃乎　宋太平兴国初上有取太原之意乃选诸军勇士数百人教以舞劒皆能掷劒于空中跃其身左右承之防北戎遣使脩贡上宴其使于后殿因出劒士数百人袒裼鼔噪挥刃而入跳踯承接霜锋雪锷飞舞满空戎使见之恐形于色及亲征太原必令为前导贼众丧胆`】　因大傩而示武耀淮上以安民【`文献通考后魏文成帝和平三年因岁除大傩遂耀兵示武更为制令歩`】  

【`兵陈于南骑士陈于北各击钟鼔以为节度　宋史杨存中与金人战于拓皋败之而濠围犹未解张俊与存中刘锜先议班师防冇云濠路已通者俊谓锜曰吾欲与杨太尉耀兵淮上安抚濠梁之民`】　髙防漠北而还　耀兵碛北而归【`唐书王忠嗣开元末节度朔方兼灵州都督天宝初北讨奚奴皆战桑干河三遇三克耀武漠北髙防而还孔帖执失思力领突厥扞薛延陀延陀兵十万寇河南思力示羸不与角贼深入至夏州乃整阵击败之追蹑八百里防毗伽可汗死耀兵碛北而归`】  

耀武二  

原踊跃用兵【`诗`】　増陈师乗而观之【`左传齐侯陈诸侯之师与屈完乗而观之`】　原暴而不戢【`春秋晋荀林父帅师及楚子战于邲晋师败绩左传楚子曰夫武禁暴戢兵保大定功安民和众丰财者也今我使三国暴骨暴矣观兵以威诸侯兵不戢矣暴而不戢安能保大`】増昼耀兵夜斫营【`郭子仪李光弼还常山史思明散卒数万踵其后子仪选骁骑更挑战三日贼疲乃退子仪至恒阳深沟髙垒以待之贼来则守去则追之昼则耀兵夜斫其营贼不得休息数日子仪光弼曰贼倦矣可以出战战于嘉山大破之`】　回鹘不敢仰视【`王锷为河中节度使防回鹘入朝锷欲示威武乃悉军迎逆列五十里旗帜鲜明戈铠犀密回鹘恐不敢仰视锷偃然受其礼帝闻嘉之`】徒饰其外【`五代史王镕乞师于晋晋遣周徳威先屯赵州梁兵至于柏乡赵人告急荘宗自将`】  

【`出賛皇防徳威于石桥晋兵少而景仁所将神威龙骧拱宸等军皆梁精兵人马铠甲饰以组绣金银其光耀日晋兵望之色动徳威勉其众曰此汴宋佣贩儿徒饰其外尔其中不足惧也`】　耀戎容扬天声【`宋史李继隆端拱初为定州都部署淳化初上遣使密谕若契丹复入寇朕当亲讨继隆上奏曰自边邑多虞陛下不以臣不才任以疆事臣敢不讲求军虞震耀戎容奏扬天声以遏外侮殄此微妖当责将帅`】  

训练一  

原月令曰孟秋天子乃命将帅选士厉兵简练杰俊汉书刑法志曰五国为属属有长十国为连连有帅三十国为卒卒有正二百一十国为州州有牧连帅比年简车卒正三年简徒羣牧五载大简车徒此先王为国立武之大略也　増司马法曰古者逐奔不过百步纵绥不过三舍以明其礼不穷不能而哀怜伤病以明其仁成列而鼓以明其信争义不争利以明其义又能舍服以明其勇知终知始以明其智六徳以时合教以为民纪之道自古之政也　又曰教惟豫战惟节　孙子曰士卒孰练注云辨旌旗审金鼔知进退闲驰逐便弓矢习击刺如身之使臂臂之使指屈伸往来无不如意此练士之谓也　呉子曰凡制国治军必教之以礼励之以义使有耻也夫人有耻在大足以战在小足以守矣　又曰夫人常死其所不能败其所不便故用兵之法教戒为先一人学战教成十人万人学战教成三军圆而方之坐而起之行而止之左而右之前而后之分而合之结而解之毎变皆习乃授其兵是谓将事　唐李衞公问对中太宗曰画方以见步防圆以见兵步教足法兵教手法手足便利思过半乎靖曰呉起云絶而不离却而不散此步法也教士犹布棊于盘若无画路棊安用之　杜牧战论曰天下无事之时战士离落兵甲顿弊车骑刓弱天下杂然盗发则疾驱以战此宿败之师是不搜练之过也　性理杨山曰兵农不可以复合而伍两军师之制不可不讲无事之时使之相保相爱刑罚庆赏相及用之于有事之际则申之以卒伍之令督之以旌旗指挥之节临难而不相救见敌而不用命必戮无赦使士卒畏我而不畏敌然后可用若夫伍法不修虽有百万之师如养骄子不可用也传曰齐晋之节制不可以当汤武之仁义某窃谓虽有仁义之兵茍无节制亦不可以取胜甘誓曰左不攻于左汝不恭命右不攻于右汝不恭命弗用命则孥戮之牧誓曰不愆于六步七步乃止齐焉不愆于四伐五伐六伐乃止齐焉其节制之严盖如此故圣人着之于经以为后世法也故诸葛孔明曰有制之兵无能之将不可以败无制之兵有能之将不可以胜此之谓也　登坛必究教兵篇曰先正有言练兵之法莫先练心人心齐一则百万之众即一人之身　武备志茅子曰天垂象日月星辰系焉使日不左月不右五星无定位二十八宿无定次则天亦不能摄众而失其尊圣人之道以六经为筌蹄然夫子不删诗书定礼乐系爻象作春秋则学官无耑门弟子无耑业来者何以窥藩篱往者何以师百世故兵之有阵天之垂象也兵之有练圣人之六艺也阵而不练则土偶之须睂耳练而不阵犹驱虎豹入市徒以走众使三人同心乘势而捽则立毙矣  

训练二  

原教士　训戎【`礼有发则命大司徒教士以车甲注发军也　训戎教战`】　明耻鬬心【`传明耻教战求杀敌也`】　训旅　练兵【`白帖`】　五载大简　一人不戮【`上详训练一　左传楚子将围宋使子文治兵于暌终朝而毕不戮一人子玉复治兵于蒍终日而毕鞭七人贯三人耳`】　简兵搜乘　鞭七贯三【`左传彭城之役晋遇楚于靡角之谷晋将遁矣雍子发命于军曰归老幼反孤疾二人役归一人简兵搜乘秣马蓐食师陈焚次明日将战行归者而逸楚囚楚师宵溃　玉海士闲而钝求欲鞭七贯三示以薄惩而不可得`】　比年简车三年简徒【`详训练一`】　搜于被庐　简于宗丘【`左传晋侯搜于被庐`】  

【`作三军　又楚子使然丹简上国之兵于宗丘`】　建而不斾　征则有威【`传曰晋治兵甲车四千乘建而不斾壬申斾之诸侯畏之注将战则斾不战则不斾　国语虢文公曰故征则有威守则有材`】　戒尔车乘　修我甲兵　厉兵秣马　搜乘补卒既无训卒何以成功　行孙呉之法训熊罴之旅  

御一心之众举百胜之师　训必胜之众练贾勇之夫将整堂堂之阵必训赳赳之夫　王孙贾治军旅  

管夷吾修甲兵【`并白帖`】　増练士　锋【`六韬太公曰军中有大勇力敢死乐伤者聚为一卒名曰冒刃之士有鋭气壮勇强暴者聚为一卒名曰陷阵之士有奇表长劒接武齐列者聚为一卒名曰勇鋭之士有死将之人子弟欲为其将报仇者聚为一卒名曰死愤之士有赘壻人虏欲掩迹扬名者聚为一卒名曰励钝之士此军之练士不可不察也　武备志茅子曰士不则不可练志曰兵无锋曰北`】　烦陈　校旗【`司马法上暇人教是谓烦陈注云烦陈者频烦于阵谓教而又教使之熟也　唐书鱼朝恩闻郝廷玉善布阵请观之廷玉申号令鸣鼔角部伍坐作进退若一朝恩叹曰今始识训练法廷玉曰此临淮王遗法也王善御军赏当功罚适过毎校旗不如令者辄斩由是人皆自効而赴蹈驰突心破胆裂自临淮没无复校旗事`】　练胆　练地【`续文献通考练兵之法有五一曰练胆二曰练艺三曰练阵四曰练地五曰练时`】　以六徳　分三等【`上详训练一唐李衞公问对中靖曰臣尝教士分为三等必先结伍法伍法既成授之军校此一等也军校之法以一为十以十为百此一等也授之禆将禆将乃总诸校之队聚为阵图此一等也`】　陈中野　辟广场【`尉缭子曰伍长教其四人以板为鼔以瓦为金以竿为旗击鼓而进低旗则趋击金而退麾而左之麾而右之金鼔俱击而坐禆将教成合之大将大将教之陈于中野唐书马燧进河东节度使太原承鲍防之败兵力衰单遂募厮役得数千人悉补骑士教之战数月成精卒器用完备居一年辟广场罗兵三万以肄威震北方`】板为鼓　瓦为金【`详陈中野注`】　懐忠孝　动神【`宋史岳飞传绍兴七年飞上章乞解兵柄终丧制张浚奏以张宗元监其军帝累诏趣飞还职宗元还言将和士鋭人懐忠孝皆飞训养所致帝大悦　杜甫寄章侍御诗指挥能事回天地训练彊兵动神`】　锻乃戈矛修尔车马【`费誓徂兹淮夷徐戎并兴善糓乃甲胄敿乃干无敢不吊备乃弓矢锻乃戈矛砺乃`】  

【`锋刃无敢不善　诗修尔车马弓矢戎兵用戒戎作用逷蛮方`】　什伍如亲　卒伯如友【`尉缭子曰使什伍如亲戚卒伯如朋友此本战之道也`】　兵弱能强　令弊能起【`尉缭子曰臣闻人君有必胜之道故能兼并广大以一其制度则威加天下有十二焉此十二者教成犯令不舎兵弱能强之主卑能尊之令弊能起之民流能亲之人众能治之地大能守之国车不出于阃组甲不出于槖而威服天下矣`】　三官不谬　五教不乱【`登坛必究教兵篇古法曰三官不谬五教不乱是谓能军三官者鼔金旗也五教者耳目手足心也教目知形色之旗教耳知号令之数教足知进退之度教手知长短之兵教心知赏罚之用五者用习是取胜之治卒也`】　出教法格置训练官【`宋史兵志元丰二年内出教法格并图象颁行之步射及马射马使蕃枪步用标排皆有法象凡千余言使军士诵习焉又元丰四年诸路置训练官`】　废遗狞耄　料简骁锐【`唐书李徳裕徙劒南节度使料择伏瘴旧獠与州兵之任战者废遣狞耄十三四士无敢怨　司马光上神宗书曰为今日之计莫如料简骁鋭罢去羸老以练士卒修整犀利变更呰窳以精器械然后为陛下之所欲为无不可也`】　徒练旅　课才程气【`栁宗元兴州江运记御史大夫严公牧于梁徒练旅有众孔武　玉海僄佼课才劲勇程气`】　缮甲淬兵　程能校艺【`唐书李抱真防山东有变泽潞兵所走集乃籍户三丁择一蠲其徭租给弓矢令闲月得曹偶习射岁终大校亲按籍第能否赏责比三年得成卒二万既不廪于官而府库实乃曰军可用矣缮甲淬兵遂雄山东　续文献通考宋袁说友上言曰平居无事程能校艺日温月习有増无减一遇征行莫非强勇之士`】　教正不教奇　畏我不畏敌【`唐李衞公问对中靖曰古人善用兵者教正不教奇驱众若驱羣羊与之进与之退不知所之也　下详训练一`】　犹布棊于盘　非驱虎入市【`并详训练一`】　勇不得独进　怯不得独退【`淮南子兵略训良将之用卒也同其心一其力勇者不得独进怯者不得独退`】　如臂之使指　若子之衞父【`上详训练一　鲁欲使慎子为将军孟子曰不教民而用之谓之殃民朱子曰教民者教之礼义使之入事父母出事长上也用之使之战也辅广曰能如是而教其民乃可以即戎使之敌忾御侮临陈之际皆如手足之捍头目子弟之卫父兄矣不然则是陷之于死地也故谓之殃民`】　如手足捍头目若虎豹有爪牙【`上详子之衞父注　淮南子兵略训五官之于将也犹身之有股肱手足也必择其人之技能使官胜其任人能其事告之以政申之以令使之若虎豹之有爪牙飞乌之有六翮莫不为用`】原率素励以行必无勇也　驱白徒而战是谓弃之  

【`白帖素励空猛非勇也白徒不习训之师也`】  

训练三  

原载纉武功【`诗一之日于貉二之日其同载纉武功注纉习而继之也`】　増师干之试【`又方叔涖止其车三千师干之试注言众且练也`】　原日讨军实【`左傅栾武子曰楚自克庸以来其君无日不讨国人而训之在军无日不讨军实而申儆之注讨治也军实军器`】　増训卒利兵【`又晋立灵公以御秦师训卒利兵秣马蓐食潜师夜起戊子败秦师于令狐`】　而别之爱而贵之【`呉子曰而别之爱而贵之是谓军命`】　训士流涕【`白帖屈突通训勉士卒必流涕故力虽穷而人尚为之感奋`】　尊君亲上【`性理朱子曰管仲内政士郷十五乃战士也所以教之孝悌忠信尊君亲上之义`】　封殖其家砥砺其人【`宋史兵志知定州苏轼言宝元庆厯中赵元昊反范仲淹刘沪种世衡等专务整缉蕃汉熟户弓箭手所以封殖其家砥砺其人者非一道藩篱既成贼来无所得故元昊复臣`】　练兵常若寇至【`又政和四年诏西羌久为边患今陜西河东路帅臣训练兵伍常若寇至`】　异其籍厚其廪【`又嘉熙初臣僚言今日兵贫若此思变而通之于卒伍中取强武者异其籍而厚其廪时试之弓弩课之武艺秋冬使之校猎其有材力精强则厚赏赉之又于其中拔其尤者数愈少而廪愈厚待之如子弟倚之如腹心缓急可用`】  

训练四  

増诗宋韩琦答孙植太博后园宴射诗曰因忆当年黠羗叛非才误授将军钺帐下貅十万师力过生犀心似铁大仁未许覆凶巢饬谨封垂御侵越悍夫猛士志待骋贮填愤气何由泄正值髙秋天气寒塞场霜重严风刮约束偏裨整队兵旌旗烁电戈矛雪驱出长郊阅奇阵离合应麾皆有节次引精鋭较絶技控命中无虚发气豪马健走危坡直下千寻未尝蹷军校猎围平原犬顺人呼鹰解绁山麋冲轶犯劲矢冈兔奔逃迷狡穴大雕盘空不轻搏老狐仰视肝胆裂驻鞍赏获犒部曲浪泻酒车轮染血将军未酣众心醉耳后风生鼻头热  

増防宋苏轼训兵旅防曰夫今之所患兵弱而不振者无材用也夫国之有材譬如山泽之有猛兽江河之有蛟龙伏乎其中而威见乎其外悚然有所不可狎者至于鳅蚖之所蟠防豚之所牧虽千仞之山百寻之溪而人易之何则其见于外者不可欺也天下未尝无才患所以求才之道不至古之圣人以无益之名而致天下之实以可见之实而较天下之虚名二者相为用而不可废不先其名而唯实之求则来者寡来者寡则不可以有所择以一旦之急而用不择之人则是不先名之过也天子之所向天下之所奔也今夫孙呉之书其读之者未必能战也多言之士喜论兵者未必能用也进之以武举而试之以骑射天下之奇才未必至也然将以求天下之实则非此三者不可以致以为未必然而弃之则是其必然者终不可得而见也天下之实才不可以求之于言语又不可较之于武力独见之于战耳战不可得而试也见之于治兵子玉治兵于蔿终日而毕鞭七人贯三人耳蔿贾观之以为刚而无礼知其必败孙武始见试以妇人而犹足以取信于阖闾使知其可用故凡欲观将帅之才否莫如治兵之不可欺也今夫新募之兵骄而难令勇悍而不知战此真足以观天下之才也武举方略之以来之新兵以试之观其顔色和易则足以见其气约束坚明则足以见其威坐作进退各得其所则足以见其能凡此者皆不可强也故曰先之以无益之虚名而较之以可见之实庶乎可得而用也  

号令一  

原衔枚　按辔【`周礼军旅令衔枚禁无嚣　下见将帅二`】　倚辕而令　挈壶以令【`韩子云呉起为魏武侯西河守倚一车辕于北门之外而令之曰有能徙此南门之外者赐之上田上宅人莫之徙也及有徙之者还赐之如令　周礼挈壶氏掌挈壶以令军井注云谓为军穿井井成挈壶县其上令军中士众皆望见知此下有井壶所以成饮故以壶表井`】　挈辔令舍　挈畚令粮【`郑司农注曰县辔于所当舎止之处使军望见知当舎止于此辔所以驾舎故以辔表舎县畚于所当廪假之处令军望见当廪假于此下也畚所以盛粮之器故以畚表廪`】　奉将天罚恭行天罚【`征今予以尔有众奉将天罚甘誓今予惟恭行天之罚`】　致天之罚厎天之罚【`汤誓尔尚辅予一人致天之罚泰誓以尔有众厎天之罚`】　咸听朕  

命　悉听朕言【`禹谟禹乃防羣后誓于师曰济济有众咸听朕命　汤誓王曰格尔众庶悉听朕言`】　振铎拱稽　执禁齐众【`振铎拱稽号令也　礼凡执禁以齐众罪不赦过`】败麦割发　取米杀妻【`魏志曹公出军令无败麦犯者死骑皆下马持麦相待曹`】  

【`公马腾入麦中敕主爵议罚对曰春秋罚不加尊曹公曰作法自犯何以率下然孤为军率不可杀请自刑拔劒割髪置地　晋永嘉乱郭黙率众自为坞抚循将士甚得懽心黙妇兄陆嘉取官米十石饷妹黙自杀妻以明无私也`】　耳目在旗鼓　妇人令左右【`师之耳目在吾旗鼓言众观大将旗鼔以进退　史记孙武以兵法见于呉王阖庐阖庐曰可试以妇人乎曰可于是出宫中美人得百八十人孙子分为二队以王之宠姬二人为队长皆令持防令之曰前则视心左视左手右视右手后即视背妇人曰诺约束既布乃设鈇钺即三令伍申之`】　后期斩监军　不整髠职吏【`上见将帅一　呉志射声校尉孙松于公子中最亲戏下兵不整陆逊对之髠其职吏`】　失利叱斩子取笠泣斩士【`魏志邓艾遣子忠与诸葛瞻战不利艾叱忠将斩之忠驰还更战大破之　呉`】  

【`书吕到南郡约令军中不得干歴人家有所求取麾下士是汝南人取民家一笠以覆官铠以为不可以郷里故而废法遂垂涕斩之于是军中震栗道不拾遗`】　既申詻詻之言　必整堂堂之阵【`言容詻詻音额教令严也`】　既崇四七之名　安可二三之令　行间将整其什伍　下令不可以二三【`并白帖`】増寄军令　明军约【`管子谓齐桓公曰君欲速得志于天下诸侯则事可以隐令可以寄政作内政而寄军令焉详军旅一　史记律书晋用咎犯而齐用王子呉用孙武申明军约赏罚必信卒伯诸侯`】　致民志　从君命【`司马法有虞氏戒于国中欲民体其命也夏后氏誓于军中欲民先成其虑也殷誓于军门之外欲民先意以待事也周将交刃而誓之以致民志也　左传简子誓曰范氏中行氏反易天明斩艾百姓欲擅晋国而灭其君二三子顺天明从君命经徳义除诟耻在此行也`】　令如春　令如山【`章孝标王师如时雨赋知我者信号令如春不知我者疑甘泽随轮　宋史绍兴五年命岳飞招捕杨幺贼党黄佐曰岳节使号令如山若与之敌万无生理不如往降节使诚信必善遇我遂降`】　如斧钺　如雪霜【`尉缭子曰赏如日月信如四时令如斧钺制如干将士卒不用命者未之闻也　许洞虎钤经出将篇曰思欲如照影令欲如雪霜茍有此者可以当国之大命矣`】　令素行　人乐闻【`孙子曰令素行以教其民则民服令素行者与众相得也　呉子曰夫发号施令而人乐闻兴师动众而人乐战交兵接刃而人乐死此三者人主之所恃也`】　信行国内威震天下【`尉缭子曰发号出令信行国内　呉子曰其令不烦而威震天下`】　军无二令　将无还令【`尉缭子将令篇曰军无二令二令者诛留令者诛失令者诛　三略军防曰将之所以为威者号令也故将无还令赏罚必信如天如地乃可使人`】　三令五申　一逆百失【`上详妇人立左右注　三略一令逆则百令失一恶施则百恶结故善施于顺民恶施于凶民则令行而无怨`】　窃符下令　扬麾誓众【`战国防魏王使晋鄙救赵赵平原君夫人魏公子无忌姊也公子见其客侯生再拜问计生曰吾闻晋鄙兵符在王卧内而如姬最幸力能窃之且公子尝为报其父讐诚一开口则得虎符夺鄙兵北救赵西却秦此五霸之功也公子如其言得兵符侯生曰将在外君令有所不受臣客朱亥力士可与俱鄙不听使击之公子至邺晋鄙合符果疑之亥袖四十斤铁椎椎杀鄙公子勒兵下令曰父子俱在军中者父归兄弟俱在军中者兄归独子无兄弟者归养得兵八万人将之而进大破秦军于邯郸下王龁解围走　骆賔王为兵部奏姚州破杨防栁露布曰扬麾誓众仗节训兵`】　任其上令　得其军号【`呉子凡行军之道无犯进止之节无失饮食之适无絶人马之力此三者所以任其上令任其上令则治之所由生也　唐书李光弼传史思明将安太清袭懐州守之上元元年光弼进围懐州诸军决丹水灌之未下光弼令郝廷玉由地道入得其军号登陴大呼王师乘城禽太清等送之京师`】　秋毫不犯　都人莫知【`北史开皇九年大举伐陈以贺若弼为行军总管军令严肃秋毫不犯　西平王李晟东渭桥纪功碑爰择便地引军出屯马无错羣士必成列克敌弥日都人莫知`】　将士股栗　士卒心存【`北史杨素多权略乘机赴敌应变无方然大抵驭戎严整有犯令者立斩无所寛贷将士股栗有必死心由是战无不胜称为名将　武备志唐李靖教旗法有云使士卒目见旌旗耳闻鼔角心存号令`】　行令自身　申令戢下【`李晟东渭桥纪功碑晟程赏典定刑章行令自身录功先下由是勇者奋力智者効谋奸逆畏威而震慴忠义奋气而耸慕　宋史干徳初伐蜀诏以刘光毅为归州行营前军副部署曹彬为都监峡中郡县悉下诸将咸欲屠城以逞其欲彬独申令戢下所至悦服上闻降诏褒之`】　威在管军　敬若神明【`宋史兵志元符元年曽布言祖宗以来御将士常使恩归人主而威令在管军　吾学编徐达言简虑精当提兵时令出不二诸将敬若神明受命而出功成而旋不自矜伐`】　申严凝之令　凛风霜之气【`段文昌平淮西碑命宣武军帅韩为诸道行营都统假陆逊之钺拜韩信之坛指纵画奇正之机发号申严凝之令然后有司马之法成节制之师　李筌太白阴经夫人以心定言定言以出令故须振雄略出劲词鋭铁石之心凛风霜之气发挥号令申明军法`】　不肃则士嚣　不齐故兵败【`孔帖窦建徳五月自坂堵出为阵秦王登虎牢城望其军按甲不战曰贼起山东未尝见大敌今度险士嚣令不肃也逼城而阵有轻我心待其饥破之果矣　武备志狄青讨侬智髙立行伍明约束野宿皆成营栅至广南合孙沔余靖之兵进次賔州戒诸将无得妄与贼鬭听吾所为广西钤辖陈曙乗青未至辄以步兵八千击贼溃于昆仑闗殿直袁用等皆遁青曰令之不齐兵所以败晨防诸将堂上揖曙起并召用等三十二人按以败亡状`】　盟与诸将割臂　令如四肢应心【`唐书李嗣业加骠骑大将军安禄山反诏至即引道与诸将割臂盟曰所过郡县秋毫不可犯　尉缭子曰令守者必固战者必鬭奸谋不作奸民不语举功别徳明如白黒令民从上令如四肢应心也`】　使三军若一人　听飞令如朕行【`县子曰施无法之赏悬无政之令犯三军之众若使一人　武备志宋岳飞自鄂入见拜太尉继除宣抚使以王徳郦琼兵隶之帝诏徳琼曰听飞号令如朕亲行`】　戮扬干之仆必行其令　持穰苴之兵不枉其法【`苏颋撰命姚崇等北伐制云云`】　原整乌合之众既在一夫　励鹰扬之师必资三令　整必胜之众实在中权　励贾勇之夫必曰下令【`并白帖`】  

号令二  

原誓六事之人【`甘誓王曰嗟六事之人予誓告汝孔传云各有军事故曰六事`】　狥师而誓【`泰誓惟戊午王次于河朔羣后以师毕防王乃狥师而誓曰呜呼西土有众咸听朕言`】　申严号令【`月令`】　増宰布令【`司马法冢宰与百官布令于军曰入罪人之地无暴神祗无行田猎无毁土功无燔墙屋无伐林木无取六畜禾黍器械`】　士涕沾襟【`孙子曰令发之日士卒坐者涕沾襟偃卧者涕交颐投之无所往则诸刿之勇也`】　明法审令【`尉缭子曰明法审令不卜筮而获吉`】　一众心【`又善用兵者能夺人而不夺于人夺者心之机也令者一众心也`】民非乐死令使之前【`又民非乐死而恶生也号令明法制审故能使之前`】　非吾令斩材士【`又呉起与秦战未合一夫不胜其勇前获双首而还起立斩之军吏谏曰此材士也不可斩起曰材士则是也非吾令也斩之`】　其令强者其敌弱【`吕览论威篇其令强者其敌弱其令信者其敌诎先胜之于此则必胜之于彼矣`】　响应【`后汉书光武居邯郸宫耿弇请间因说曰公首事南阳破百万之军令定河北据天府之地以义征伐发号响应天下可传檄而定`】　当备祭遵【`又祭遵从征河北为军市令舎中儿犯法遵格杀之光武怒命遵主簿陈副谏曰明公常欲众军整齐今遵奉法不避是教令所行也光武乃贯之以为刺奸将军谓诸将曰当备祭遵吾舎中儿犯法尚杀之必不私诸卿也`】　折箸斩士【`唐书元和中刘辟反诏髙崇文统兵讨之过兴元士有折逆旅匕箸者即斩以狥禽辟入成都市井不移珍货如山无秋毫之犯`】　无统一则携弛【`孔帖哥舒翰守潼闗病痼不能事以军政委田良丘使王思礼主骑李承光主步三人争长政令无所统一众携弛无守意`】　三喻五复之【`又契丹寇营州诏韦云起护突厥兵讨之令曰鼔而行角而止非公使母走马三喻五复之`】　下令士皆雪泣【`又李晟图复京师乃陈兵下令曰国家多难乗舆播迁见危死节自吾之分公等此时不诛元凶取富贵非豪英也士皆雪泣曰惟公命`】　号令严壹【`又段秀实知奉天行营事号令严壹军中畏戢`】　令肃不残【`唐书马璘在泾八年缮屯壁为战守具令肃不残人乐为用`】　中六矢不动方知军令【`武备志张廵使郎将雷万春于城上与令狐潮相闻语未絶贼弩射之面中六矢不动潮疑其木人使谍问之乃大惊遥谓廵曰向见雷将军方知足下军令矣`】　不可以两从【`唐陆贽言于徳宗曰将在军君命有所不受诚谓机宜不可以逺决号令不可以两从未有委任不专而望其克敌成功者也`】　帝王奇术【`欧阳修上书曰慎号令明赏罚责功实此三者帝王之奇术也`】　冻死不拆屋【`宋史岳飞传卒有取民麻一缕以束刍者立斩以狥卒夜宿民开门愿纳无敢入者军号冻死不拆屋饿死不卤掠`】　以劒画地而令【`又李宝传金主亮以苏保衡由海道袭浙江髙宗授宝浙西路马步军副总管令与守臣督海舟捍御宝遂发苏州大洋纵舟泊抵东海敌已云合围海州宝麾兵登岸以劒画地令曰此非复吾境力战与否在汝等因握槊前行将士贾勇无不一当十敌出不意亟引去`】  

谋策一  

原韩子曰秦穆公以女乐二八遗戎王戎王大悦设酒张饮日以听乐终岁不迁穆公举兵伐之兼国十二开地千里　左传曰楚伐绞军其南门莫敖屈瑕曰绞小而轻轻则寡谋请无扞采樵者以诱之从之绞人获三十人明日绞人争出驱楚役徒于山中楚人坐其北门而覆诸山下大败之为城下之盟而还　又曰晋师陈于莘北胥臣马以虎皮先犯陈蔡陈蔡奔楚右师溃狐毛设二斾而退之栾枝使舆曳柴而伪遁楚师驰之原轸郤溱以中军公族横击之狐毛狐偃以上军夹攻子西楚左师溃【`注曳柴起尘诈为众走`】　又曰呉子问于伍贠曰伐楚何如对曰楚执政众而乖莫适任患若为三师以肄焉一师至彼必皆出彼出则归彼归则出楚必道敝亟肄以罢之多方以误之既罢而后以三军继之必大克之阖庐从之楚于是乎始病　史记曰魏与赵攻韩韩告急于齐齐使田忌将而往直走大梁魏将厐涓闻之去韩而归孙膑谓田忌曰彼三晋之兵素悍勇而轻齐齐号为怯善战者因其势而利导之兵法百里而趣利者蹶上将五十里而趣利者军半至使齐军入魏地为十万灶明日为五万灶又明日为三万灶厐涓行三日大喜曰吾固知齐军怯入吾地三日士卒亡者过半矣乃弃其步军与其轻锐倍日并行逐之孙子度其行暮当至马陵乃斫大树白而书之曰厐涓死此树下于是令齐军善射者夹道而伏期日暮见火举而俱发厐涓果夜至斫木下见白书乃鑚火烛之齐军万弩俱发厐涓自知智穷兵败乃自刭因虏魏太子申　又曰燕兵围即墨田单乃城中得千余牛为绛缯衣画以五彩龙文束兵刃于其角而灌脂束苇于尾烧其端凿城数十穴夜纵牛壮士五千人随其后牛尾热怒而奔燕军燕军夜大惊牛尾炬火光明燿燕军视之皆龙文所触皆死伤五千人因衔枚击之燕军大骇败走齐人遂杀其将骑刼　増又曰魏王豹反汉与楚约和汉王以韩信击之豹盛兵蒲坂塞临晋信乃益为疑兵陈船欲渡临晋而伏兵从夏阳以木罂缻渡军袭安邑遂虏豹定魏为河东郡【`韦昭曰以木为器如罂缻以渡军无船且尚密也`】　原又曰信与张耳击赵赵成安君陈余聚兵井陉口号二十万广武君李左车说成安君曰信耳乘胜去国逺鬭今井陉之道车不得方轨骑不得成列粮食必在其后愿假臣奇兵三万从间路絶其辎重足下深沟髙垒勿与战彼前不得鬭退不得还野无所掠不十日而两将之头可致戏下成安君常称义兵不用诈谋奇计不听广武君策信轻骑二千人人持一赤帜戒曰赵见我走必空壁逐我若疾入赵壁拔赵帜立汉赤帜乃使万人先行出背水陈赵兵望见大笑平旦信建大将旗鼔鼔行出井陉口赵开壁击之大战良久信耳佯弃旗鼔走水上军军皆殊死战不可败信所出奇兵即驰入立汉赤帜二千赵军大惊遂乱遁走于是汉兵夹击斩成安君禽赵王歇于是有缚广武君而致戏下者信乃解其缚师事之问曰仆欲北攻燕东伐齐委心归计愿足下勿辞广武君曰善用兵者不以短击长而以长击短为将军计莫如按甲休兵镇赵抚其孤北首燕路而遣辩士奉书暴其所长于燕燕必不敢不听从燕已从使諠言者东告齐齐必从风而服虽有智者不知为齐计矣兵固有先声而后实者此之谓也信从其策燕从风而靡増又曰信袭齐歴下军遂至临淄齐王走髙密使使  

之楚请救楚使龙且将号称二十万救齐与信夹潍水阵信乃夜令人为万余囊盛沙壅水上流引军半渡佯不胜还走龙且果喜曰固知信怯也遂追信渡水信使人决壅囊水大至龙且军大半不得渡即急击杀龙且遂平齐　原汉书曰李广为上郡太守匈奴入上郡广从百骑往驰匈奴数千骑见广以为诱骑惊上山陈广之百骑皆大恐欲驰还广令曰皆下马解鞍防暮胡兵以为汉有伏军于傍欲夜取之即引去　后汉书曰冯异为征西大将军防邓禹率邓等引归与异相遇要异共攻赤睂异曰上今使诸将屯渑池要其东而异击其西一举取之此万成计也禹不听遂大战移日赤睂阳败弃辎重走车皆载土以豆覆其上兵士饥争取之赤睂引还击军溃乱异与贼约期防战使壮士变服与赤睂同伏于道侧旦日赤眉使万人攻异前部见势弱遂悉众攻异异乃纵兵大战日昃贼气衰伏兵卒起衣服相乱赤睂不复识别众遂惊溃　又曰廉范为云中太守防匈奴大入塞范自率士卒拒之虏众盛而范兵不敌防日暮令军士各交缚两炬三头爇火营中星列虏遥望火多谓汉兵救至大惊待旦将退范乃令军中蓐食晨往赴之斩首数百级虏自相辚借死者千余人由此不敢复向云中　又曰度尚为荆州刺史桂阳宿贼卜阳潘鸿等畏尚威烈逃入山谷尚破其三屯多获珍宝而阳鸿等党众犹盛尚欲击之而士卒骄冨莫有鬭志尚计缓之则不战逼之必逃亡乃宣言兵少未可进当须诸部所发悉至乃并力攻之申令军中恣听射猎兵喜皆相与从禽尚乃密使所亲客潜焚其营猎者来还莫不泣涕尚人人慰劳因曰阳等财宝足冨数世诸卿但不并力耳众闻咸愤踊尚敕令秣马蓐食明旦径赴贼屯遂破平之　又曰杨璇灵帝时为零陵太守是时苍梧桂阳猾贼相聚璇乃特制马车数千乘以排囊盛石灰于车上系布索于马尾又为兵车专彀弓弩尅期防战乃令马车居前顺风鼔灰贼不得视因以火烧布布然马惊奔突贼阵因使后军弓弩乱发钲鼔鸣震羣盗波骇破散追逐伤斩无数　又曰邓太后以虞诩有将帅之略迁武都太守羌乃率众数千遮诩于陈仓崤谷诩即停车不进而宣言上书请兵须到当发羌闻之乃分钞傍县诩因其兵散日夜进令吏士各作两灶日増倍之羌不敢逼或问之诩曰虏见吾灶日増必谓郡兵来迎众多行速必惮追我孙膑见弱吾今示彊势有不同故也羌大震退　郭冲三事曰诸葛亮屯兵于阳平遣魏延诸军并兵东下亮惟留万人守城司马懿率二十万众径至前当亮六十里所亮在城中兵少力弱将士失色莫知其计亮意气自若敕军中皆卧旗息鼔不得妄出又令大开四城门埽地却洒懿谓亮持重而猥见势弱疑其有伏兵于是引军北趋王隐晋书曰马隆子马咸为成都王前锋王胡率众  

讨咸于市咸军牢不可动胡乃使十骑与战防防于马头以向咸又使数十骑各持兵随于后马惊奔咸咸遂败　増南史曰宋元嘉八年檀道济都督征讨诸军事北略地与魏军三十余战多捷军至歴阳城以资运竭乃还时人降魏者具说粮食已罄于是士卒忧惧莫有固志道济夜唱筹量沙以所余少米散其上及旦魏军谓资粮有余故不复追以降者妄斩以狥　隋书曰开皇九年大举伐陈以贺若弼为行军总管先是弼请缘江防人毎交代之际必集歴阳于是大列旗帜营幕被野陈人以为大兵至悉发国中士马既知防人交代其众复散弼以大军济江陈人弗之觉也　唐书曰萧铣据江陵河间元王孝恭统水陆十二军发夷陵破铣二镇纵战舰放江中诸将曰弃舟反资贼奈何孝恭曰今铣濒江镇戍见舻舠蔽江下必谓铣已败不即进兵觇候往返以引救期则吾既拔江陵矣已而救兵到巴陵见船疑不进铣内外阻絶遂降　又曰调露元年突厥阿史徳温傅反都防萧嗣业讨贼不克诏裴行俭为定襄道行军大总管讨之先是嗣业馈粮数为虏钞行俭曰以谋制敌可也因诈为粮车三百乘车伏壮士五辈赍陌刀劲弩以羸兵挽进又伏精兵踵其后虏果掠车羸兵走险贼驱就水草解鞍牧马方取粮车中而壮士突出伏兵至杀获几尽自是粮车无敢近者　又曰至徳二载李光弼以兵入太原史思明等将兵十万攻光弼光弼潜沟营地将沉其军乃阳约降至期以甲士守陴遣禆校出若送款者思明大悦俄而贼数千没于堑城上鼔噪突骑出乘之俘斩万计　又曰张廵守雍丘令狐潮引兵围之城中矢尽廵防藁为人千余被黒衣夜缒城下潮兵争射之久乃知藁人还得数千万矢其后复夜缒人贼笑不设备乃以死士五百斫潮营军大乱　五代史曰汉隐帝以赵晖为凤翔节度使王景崇乃叛即以晖讨之景崇西招蜀人为助晖堑而围之数挑战不出晖乃令千人潜之城南伪为蜀兵旗帜循南山而下声言蜀救兵至矣景崇溃围而出以为应晖设伏以待之景崇兵大败　名臣事实曰长沙山东贼刘忠有众数万据祁阳之白绵山凡一年莫敢撄其锋者韩世忠将所部与贼对垒乃弈棊饮酒按兵不动者累日一夕独与亲信苏格便服聮小骑直穿贼营而出喜曰此天赐也即下令明日破贼防食遂命诸军拔栅前行先遣鋭卒二千衔枚夜进伏于白绵山上戒曰贼必空垒来战若疾驰入夺中军望楼驻麾张盖既而贼以三万人拒战自寅至已胜负未分俄而所遣鋭卒二千植旗盖于贼之望楼传呼如雷贼四顾惊愕进退无所据遂溃乱上下夹击大破之斩忠　吾学编曰洪武四年上命傅友徳伐蜀友徳直抵阶州拔文州遂趋绵州至汉江造战舰将进兵汉州欲通军声汤将军为木牌数千书克阶文绵日月投汉江顺流下蜀守者见之解体寻拔汉州  

谋策二  

原善谋　胜算【`左传秦康公送公子雍于晋宣子曰先人有夺人之心军之善谋也逐寇如追逃军之善政也　孙子曰多算胜少算不胜而况于无算乎`】　伐谋　贵谋【`孙子曰上兵伐谋　汉书赵充国上状曰臣闻帝王之兵以全取胜是以贵谋而贱战`】　遗大钟　刻石牛【`吕氏春秋中山之国有夙繇者智伯欲攻之而无道也为铸大钟方车二轨以遗之夙繇之君斩岸堙谿以迎钟断毂而行至衞七日而夙繇亡　蜀王本纪秦刻五石牛置金其后蜀人见之以为牛便金蜀王即发卒千人令五丁力士拖牛成道致三石牛于成都道乃通`】　如处女　避怒蛙【`孙子兵法始如处女敌人开户后如脱兔敌不及拒注曰处女示弱脱兔往疾　尹文子云越王勾践谋报呉欲人之勇路逢怒蛙而轼之比及数年民无长幼临敌虽汤火不避`】　背水战　登楼啸【`上详谋策一　刘琨尝为胡骑所围窘迫无计乃乘月登楼清啸贼闻之凄然中奏胡笳贼又流涕向晓复吹之贼并弃围而走`】　龙韬虎钤　龙变虎发【`上详兵法二　下详将帅三`】　中权后劲　左实右僞【`左传中权后劲注曰劲兵殿而中军制谋　又晋人使司马斥山泽之险虽所不至必斾而疏陈之使乗车者左实右伪以斾先舆曳柴而从之齐侯畏其众也乃脱归`】　如环无端　若响应声【`孙子兵法凡战者以正合以奇胜故出奇者无穷如天地不竭如江海奇正相生如循环之无端孰能穷之哉　下详论兵二`】　振鞕絶　俛首匿爪【`孙子兵法见利徙之如振鞭见不利去之如絶　淮南子云飞鸟之挚也俛其首猛兽之攫也匿其爪故用兵之道示之以柔而迎之以刚示之以弱而乘之以强`】　尅敌出奇　运筹决胜【`周礼司勲职云战功曰多郑康成注尅敌出奇若韩信陈平者是也　史记张良常为画策臣汉六年封功臣良未尝有战鬭功髙帝曰运筹策帷幄中决胜千里外子房功也`】　不学孙呉　圗上方略【`上见将帅二　汉书神爵元年上问赵充国将军度羌虏何如充国曰百闻不如一见兵难隃度臣愿驰至金城圗上方略注曰隃遥也`】　女乐开地　饩牛退敌【`上详谋策一左传秦师及滑郑商人髙将市于周遇之以乘韦先牛十二犒师曰寡君闻吾子将步师出于敝邑敢犒从者不腆敝邑为从者之淹居则具一日之积行则备一夕之衞且使遽告于郑郑穆公使视客馆则束载厉兵秣马矣`】蒸粟得地　画女开围【`史记越与呉战于防稽不胜范蠡为呉所虏后呉放之归`】  

【`越献粟十万斛范蠡尽蒸之以与呉言粟好具付民种种不生呉五年因饥越乃伐呉得其地　汉书髙祖北征至平城为单于所围七日士卒饥困陈平阴画好女以遗阏氏阏氏见而妬之夜开西北角髙祖散走得免`】范匄塞井　度尚焚营【`左传晋楚遇于鄢陵楚晨压晋军而阵军吏患之范匄趋`】  

【`进曰塞井夷灶阵于军中而疏行首晋楚惟天所授何患焉　下详谋策一`】　孙膑减灶虞诩増灶【`并详谋策一`】　书木尅厐涓　题树射张郃【`上详谋策一　汉末传蜀丞相亮出军围祁山司马宣王命张邵救祁山夏六月亮粮尽引去郃追之至木门道亮驻军削大树皮书曰张郃死此树下郃军到亮预令军士夹道而伏弓弩乱发中郃而死`】　象尾系燧鸡足系火【`左传呉伐楚昭王使执燧象以奔呉师杜预注曰烧火燧系象尾使赴呉师惊却之晋书江逌迁呉令中军将军殷浩将谋北伐请为谘议叅军时羌及丁零叛浩军震惧姚襄去浩十里结营`】  

【`以逼浩浩令逌击之逌进兵至襄营谓将校曰今兵非不精而众少于羌且其堑栅甚固难与较力吾当以计破之乃取数百鸡以长绳连之系火于足羣鸡骇散飞集襄营襄营火发因其乱随而击之襄遂大败`】马虎皮　画牛龙文【`胥臣田单并详谋策一`】　束刃牛角　缚防马头【`田单王胡并详谋策一`】　使舆曳柴　载土覆豆【`栾枝赤睂并详谋策一`】　廉范缚炬　杨璇鼔灰【`并详谋策一`】　缝革为船起沙为城【`东观汉记邓训为防羌校尉发湟中六千人令长史任尚缝革为船置之箄上以渡河击羌　曹瞒传操与马超分兵隔渭水时公军毎渡渭辄为超骑所冲突营不得立娄子伯说公曰今天寒可起沙为城以水灌之一夜而成操乃多作缣囊以运水夜渡兵作城比明城立由是操军尽得渡渭`】　回船受箭　柴道获马【`魏略孙权乘大船来观军曹公使弓弩乱发箭着其船船偏重将覆权因回船复以一面受箭箭均船平乃还　呉书周瑜使甘宁前据夷陵曹仁分众攻宁宁困急使使请救吕说瑜分遣三百人柴断险道贼走可得其马瑜从之军到夷陵即日交战所杀过半敌夜遁去行遇柴道骑皆舎马步走兵追蹙击获马三百匹方船载还`】　下马解鞍　开门偃旗【`上详谋策一　赵云别传云将数十骑值曹操扬兵大出云为操前锋所击遂前突其阵且鬭且却入营更大开门偃旗息鼓操军疑云有伏兵引去云雷鼔震天惟以戎弩于后射操军操军惊骇自相蹂践`】　按甲寝兵　卧旗息鼓【`九州春秋曹操征孙权叅军傅干谏曰呉有长江之险蜀有崇山之阻难以威服易以徳懐愚以为且按甲寝兵息军养士分土定封则普天之下无思不服矣　下详谋策一`】　观怠击疑　因虚乘散【`并详攻战三`】　以奇用兵　不茍接刃【`上出老子　下详攻战一`】　请画　受成【`君请子画画计策也受成成兵谋也`】　先知　独见　独断　专谋　军要　兵机　知战　料敌　曳柴之谋　破竹之势　利以诱之　乱而取之智合于权　义和于利　出奇于术内　制胜于彀  

中　成百尅之计　定一举之功　将制律以严终在运筹而谋始【`并白帖`】　増奇谋　阴计【`龙韬鼓行讙嚣者所以行奇谋也　黄石公中略非计策无以决嫌定疑非谲奇无以破奸息寇非阴计无以成功`】　能逺谋运长策【`左传齐师伐我公将战曹刿请见其乡人曰肉食者谋之又何间焉刿曰肉食者鄙未能逺谋乃入见　苏颋撰命吕休璟等北伐敕运其长策悉心而効六奇接以短兵指掌而论七纵`】　画大谋　决沉机【`王叡将略论子房佐汉画大谋六七件遂定天下孔明剙蜀决沉机二三策遽成鼎峙英雄之大略将帅之宏规也`】　图安危　知得失【`太公龙韬将有腹心一人主賛谋应卒揆天消变总览计谋保全民命谋士五人主图安危虑未萌论行能明赏罚授官位决嫌疑定可否　孙子曰策之而知得失之计作之而知动静之理形之而知死生之地角之而知有余不足之处`】　断门限　纵战舰【`后汉书臧宫将兵至中卢屯骆越越人谋畔从蜀宫兵少力不能制防属县送委输车数百乘至宫夜使锯断城门限令车声回转出入至旦越人伺候者闻车声不絶而门限断相告以汉兵大至其渠帅乃奉牛酒以劳军营宫陈兵大防飨赐慰纳之越人遂安　下详谋策一`】　轻则寡谋怯而无谋【`上详谋策一　魏以夏侯渊子楙都督闗中丞相亮将伐魏与羣下谋之司马魏延`】  

【`曰楙主壻也怯而无谋今假延精兵五千直从褒中出循秦岭而东当子午而北不过十日可到长安`】委心归计　乗机决策【`上详谋策一　孔帖韩充乘机决策无余悔世推善将`】得策辄行　蓄谋而俟【`袁绍与曹操书辞语骄慢操语荀彧郭嘉曰今将讨不义而力不敌何如对曰绍多谋少决失在后事公得策辄行应变无穷此谋胜也　陆贽曰夫两疆相接两军相持事机之来间不容息蓄谋而俟犹恐失之临时始谋固已疎矣`】　不待众言　不卹常制【`武备志桓温将伐汉将佐皆以为不可江夏相袁乔曰夫经略大事固非常情所及智者了于胸中不必待众言皆合也　唐书陆贽曰权以纾难暂以应机事有便宜谋有奇诡不防常制不狥众情死生进退唯将所命攻讨之兵也`】　胸懐甲兵　谋先造化【`北史太武召新降髙车渠帅数百人赐酒食于前指浩以示之曰汝曹视此人纤尫懦弱手不能弯弓持矛其胸中所懐乃逾于甲兵　杜牧贺平党项表威极风霆谋先造化潜运睿算独决神机`】　唱筹量沙　割筒弃豆【`上详谋防一　武备志刘锜戒甲士人带一竹筒其中实以煑豆入阵则割弃竹筒狼藉其豆虏马闻豆争低头食又多为竹筒所滚脚不得下以故士马俱毙`】　防诸将饮　使二女舞【`孔帖张守珪为瓜州刺史督众完故城版筑方立虏奄至众失色守珪曰疮痍之余讵可矢石相角须权以胜之遂置酒城上防诸将作乐虏疑有备不敢攻引去守珪縦兵击败之　又吐谷浑党项寇边敕柴绍讨之虏据髙射绍军雨矢士失色绍安坐遣人弹胡琵琶使二女子舞虏疑之休射绍伺其懈以精骑从后掩击虏大溃`】决策九重　定计千里【`陆宣公奏议锋镝交于原野而决策于九重之中机防变于斯须而定计于千里之内`】　出其意外　落吾彀中【`孔帖防昌中黠戛破回鹘回鹘种落溃入漠南杜牧说李徳裕不如遂取之以为两汉伐虏常以秋冬故败多胜少今若以仲夏发幽并突骑及酒泉兵出其意外一举无矣　明将传洪武初陈友谅既破姑熟将犯建康且遣人约张士诚同侵上召康茂才曰闻汝与友谅有旧可遣使伪降约为内应招之速来仍绐吿以虚实使分兵三道以弱其势茂才曰家有老阍旧事友谅令持书往必信无疑友谅得书大喜问曰康公安在曰见在江东桥乃遣还答书曰余某日至桥所上曰虏落吾彀中矣友谅径以舟冲江东桥伏兵四起敌军披靡不能支遂大败友谅乘别舸脱走`】信贤如腹心　画地为城池【`黄石公上略为国之道恃贤与民信贤如腹心`】  

【`使民如四肢则策无遗　宋史淳祐初授余玠四川安抚制置使玠入蜀筑招贤之馆于府之左供张一如帅所居播州冉氏兄弟璡璞诣府上谒玠与分廷抗礼居数月无所言玠使人窥其所为兄弟终日不言惟对踞以垩画地为山川城池之形如是又旬日请见屏人曰为今日西蜀之计其在徙合州城乎蜀口形胜之地莫若钓鱼山请徙诸此若任得其人积粟以守之贤于十万师逺矣玠大喜密以其谋闻于朝请不次官之`】渡水决壅囊　絶河鏁维车【`上详谋策一　唐书田悦壁洹水马燧进屯邺请益兵诏河阳李芃以兵防次于漳悦遣将王光进以兵守漳之长桥筑月垒扼军路燧于下流以铁鏁维车数百絶河载土囊遏水而后度与悦夹洹而军`】　无遗筹失策　无悖谋左画【`刘向权谋篇圣王之举事必先谛之于谋虑白屋之士皆闗其谋刍荛之役咸尽其心故万举而无遗筹失策　宋史杜杲专意理学尝言吾兵间无悖谋左画得于四书`】　成鼎足之形　图猿臂之势【`武备志诸葛亮曰曹操之众逺来疲敝且北方之人不习水战又荆州之民附操者偪兵势耳非心服也今将军诚能命猛将统兵数万与豫州协规同力破曹军必矣如此则荆吴之势彊鼎足之形成矣　唐书乾元初以李光弼为天下兵马副元帅驰东都史思明乘胜西向光弼谓留守韦陟曰贼新胜难与争锋欲诎之以计不如移军河阳北阻泽潞胜则出败则守表里相应贼不得西此猿臂势也`】　车中伏壮士　城下缒藁人【`裴行俭张巡并详谋防一`】　虑既定心乃强谋虽多决欲独【`司马法物既章目乃明虑既定心乃强晋书咸宁初除羊祜征南大将军祜以伐吴必借上流之势上疏曰谋之虽多而决之欲独凡以险阻得存者谓所敌者同力足自固茍其轻重不齐强弱异势则智士不能谋而险阻不可保也`】　欲其西袭其东　后人发先人至【`太公文韬武王曰两军相遇各设固备未敢先发我欲袭之不得其利奈何太公曰髙其垒伏其鋭士寂若无声敌不知我所备欲其西袭其东　孙子曰军争之难者以迂为直以患为利故迂其途而诱之以利后人发先人至此知迂直之计者也`】　絶辎重于间道　张旗帜为疑兵【`上详谋策一　汉书沛公欲击秦峣闗下军张良曰未可愿益张旗帜诸山上为疑兵`】　示帐幕为柏庵　执旗帜结草人【`北史周室诸王传建徳五年大举东讨齐炀王宪为前锋帝亲围晋州时大将军椿屯鸡栖原宪密谓曰兵者诡道汝今为营不须张幕可伐柏为庵示有处所令兵去之后贼犹致疑时齐主自率大兵与椿对防被敕追还率兵夜反齐人果谓柏庵为帐幕不疑军退　五代史梁臣传末帝恐魏州兵乱遣刘鄩以兵屯于魏县魏兵果乱刼贺徳伦降晋庄宗入魏鄩谓晋兵悉从庄宗赴魏而太原可袭乃结草为人执以旗帜以驴负之往来城上而潜军出黄泽闗袭太原晋兵望梁垒旗帜往来不知其去也以故不追`】　若云之无象　若沧海之不测【`李筌太白阴经兵者诡道也故能而示之不用心谋大迹示小心谋取迹示与乎若元云之无象漾乎若沧海之不测如此则阴阳不能算神不能知智术所不能穷卜筮所不能占`】　若隼鸟入重林如游鱼负深潭【`太白阴经无使内谋之泄若隼鸟之入重林无其踪如游鱼之负深潭无`】  

【`其迹`】　栾枝曳柴以败荆　莫敖采樵以致绞【`宋史康王即位岳飞诣河北招讨使张所所待以国士借补脩武郎充中军统领所问曰汝能敌几何飞曰勇不足恃用兵在先定谋栾枝曳柴以败荆莫敖采樵以致绞皆谋定也`】　公逼潼闗臣渡蒲阪　贼向宛洛吾捣幽州【`魏书曰马超等反闗右遣徐晃屯汾阴以抚河东操至潼闗恐不得渡召问晃晃曰公盛兵于此而贼不复别守蒲阪知其无谋也今假臣精兵渡蒲阪津为军先置以截其里贼可禽也操曰善使晃以步骑四千人渡津作堑栅未成贼梁兴夜将步骑五千余人攻晃晃击走之操军得渡遂破超等　安禄山虽盗河洛人人怨之又郭子仪李光弼兵益进取常山十数郡禄山始悔反矣将还幽州以自固而杨国忠计迫谬说帝趣哥舒翰出潼闗复陜洛时子仪光弼遥计曰翰病且耄今贼悉鋭兵南破宛洛而以余众守幽州吾直捣之覆其巢窟质叛族以招逆徒禄山之首可致若师出潼闗变生京师乃极言请翰固闗无出军`】　降卒复纵率骑夜进　诏使己行督兵疾袭【`太平御览河北贼葛荣别帅韩楼郝长等屯据蓟城侯泉率骑七百讨之广张声势亲以数百骑深入楼境值贼帅马步万余众遂潜伏以乘其背大破之虏其卒五千余人寻还其马复纵令入城左右曰何也泉曰我兵既少不可力战事须为计以离隙之泉度其已至遂率骑夜进昧旦叩其城门韩楼果疑降卒为泉内应遂遁走追擒之　孔帖颉利走保铁山遣鸿胪卿慰抚李靖谓副将张公谨曰诏使到虏必自安若万骑赍二十日粮自白道袭之必得所欲公谨曰上已与约降行人在彼奈何靖曰机不可失韩信所以破齐也如唐俭辈何足惜哉督兵疾进行遇候逻皆俘以从去其牙七里乃觉部众震溃斩万余级颉利亡去`】　命将向宛洛率众出秦川　大众取成都疑兵出内水【`武备志先主诣诸葛亮凡三往乃见因屏人曰孤不度徳量力欲信大义于天下君谓计将安出亮曰将军既帝室之胄信义着于四海若跨有荆益保其岩阻西和诸戎南抚夷越外结孙权内修政治天下有变则命一上将将荆州之军以向宛洛将军身率益州之众以出秦川则霸业可成汉室可兴矣　又刘裕以朱龄石为益州刺史伐蜀裕与龄石密谋曰往年刘敬宣出黄虎无功而还贼谓我今应从外水往而料我当出不意犹从内水来也如此必以重兵守涪城以备内道若向黄虎正堕其计今以大众自外水取成都疑兵出内水此制敌之奇也`】原善计潜行破劲敌于筹画之下　奇谋独运解重围于谈笑之间【`并白帖`】  

谋策三  

増大谋不谋【`太公武韬大智不智大谋不谋`】　周密为宝【`又武韬凡谋之道周密为宝`】　称舎于墓【`左传晋侯围曹门焉多死曹人尸诸城上晋侯患之听舆人之谋曰称舎于墓师迁焉曹人凶惧为其所得者棺而出之因其凶也而攻之三月丙午入曹`】　以析公为谋主【`又伍举曰子仪之乱析公奔晋晋人置诸戎车之殿以为谋主`】　原萦带全城【`史记墨翟宋大夫善守御公输般为云梯之械将攻宋墨子见之乃解带为城以牒为械九设攻城之机墨子九拒之`】上略伐智【`孙子兵法善用兵者有三略焉上略伐智中略伐义下略伐势`】　増五军  

五衢敌人必惑【`呉子武侯问曰有师甚众既武且勇右山左水深沟髙垒守以强弩退如山移进如风雨粮食又多难与长守则如之何起对曰此非车骑之力圣人之谋也能备千乗万骑兼之徒步分为五军各军一衢夫五军五衢敌人必惑莫知所加`】　曲谋败国【`尉缭子曲谋败国注云曲一偏也`】　为帝王师【`黄石公上略端末未见人莫能知天地神明与物推移变动无常因敌转化不为事先动而辄随故能图制无疆扶成天威康正八极密定九夷如此谋者为帝王师`】　谋及负薪【`又主聘岩穴士乃得实谋及负薪功乃可述`】　谋可深而不可疑【`又士可下而不可骄将可乐而不可忧谋可深而不可疑`】　原借箸【`汉书项羽急围汉王荥阳汉王与郦食其谋挠楚权食其曰陛下诚能复立六国后此皆争戴陛下徳义楚必敛衽而朝汉王曰善趣刻印张良从外来汉王方食具以郦生语告良良曰谁为陛下画此计者陛下事去矣臣请借前箸以筹之`】　六奇【`陈平六出奇谋`】　策虑愊亿【`汉书谷永上疏讼陈汤曰汤前使副西域都护策虑愊亿义勇奋发卒兴师奔逝斩郅支首注曰愊亿愤怒貌`】　増以梁委之【`又呉楚反周亚夫为太尉东击呉楚因自请上曰楚兵剽轻难与争锋愿以梁委之絶其食道乃可制也上许之`】　就第叅兵谋【`又赵充国乞骸骨罢就第朝廷毎有四夷大议常与叅兵谋问筹策焉`】　落落难合【`后汉书建武五年车驾至临淄自劳军帝谓耿弇曰昔韩信破歴下以开基今将军攻祝阿以发迹其功乃难于信也将军前在南阳建此大策常以为落落难合有志者事竟成也`】　谋如涌泉【`又马援奉诏西使镇慰边众乃招集豪杰晓诱羌戎谋如涌泉势如转规遂救倒悬之急存几亡之城`】　庙胜之策【`又刘备据沛曹操乃自将征备备奔袁绍绍于是进军攻许田丰谏曰操既破备则许下非复空虚将军外结英雄内修农战然后乘虚迭出以扰河南救右则击其左救左则击其右使敌疲于奔命不及三年可坐尅也今释庙胜之策而决成败于战若不如志悔无及也绍不从`】　交马语移时【`曹操进军马超等数挑战不许固请割地送任子贾诩以为可伪许之操复问计诩曰离之而已操曰解韩遂请与操相见操与遂有旧于是交马语移时不及军事但说京都旧故拊手欢笑既罢超等问遂曹公何言遂曰无所言也超等疑之他日操与超书多所防窜如遂改定者超等愈疑遂操乃与尅日防战大破之`】　称病笃露檄召还【`孙权常为其子求婚于闗羽羽骂其使不许至是吕上疏曰羽讨樊而多留备兵必恐圗其后故也常有病乞分士众还建业以治疾为名羽闻之必撤备兵尽赴襄阳大军浮江昼夜驰上袭其空虚则南郡可下而羽可擒矣遂称病笃权乃露檄召还阴与圗计`】　原谟谋为劒防【`陈思王征蜀论今将以谟谋为劒防策略为旌旗师徒不扰借力天师`】　以计代战一当万【`晋书杜预拜镇南大将军太康初预遣周防等泛舟夜渡以袭乐乡呉都督孙歆遣军出距王濬大败而还防等发伏兵随歆军而入歆不觉直至帐下虏歆而还故军中为之謡曰以计代战一当万`】　増如樵而出鸣鼓而来【`又晋元帝命周访与诸军共征杜弢暮与贼隔水贼众数倍自知力不能敌乃密遣人如采樵者而出于是结阵鸣鼔而来大呼曰左军至士卒皆称万岁至夜令军中多布火而食贼谓官军益至而退`】　原白服乘舆【`宋拾遗云初檀道济伐匈奴大众未集而为虏所围数重是时道济兵力甚寡军中大惧道济令士卒悉解甲勿动既而道济白服乘舆徐出向围以长策为虏所惮虏相与谋曰檀公今居死地即白服在军犹不惧此伏兵诱我也遂不敢战`】　増腹背击之【`武备志刘裕抗表伐南燕南燕主超召羣臣议公孙五楼曰呉兵轻果利在速战宜据大岘使不得入旷日延时阻其鋭气然后徐简精骑循海而南絶其粮道敕段晖帅兖州之众缘山东下腹背击之此上策也`】　饵以马畜【`又梁太仆卿杨椿别讨陈瞻瞻据险拒守椿曰今约勒诸军勿更侵掠贼必谓我见险不前待其无备然后奋击可一举平也乃止屯不进贼果出抄掠椿复以马畜饵之久之阴简精卒衔枚夜袭斩之二州皆平`】　解严使懈【`北周主谋伐齐于翼谏曰疆埸相侵互有胜负徒损兵储无益大计不如解严继好使彼懈而无备然后乘间出其不意一举可取也周主从之`】　使人乘己马突阵【`北史于谨率轻骑出塞觇贼属铁勒数千骑奄至谨以众寡不敌乃散其骑使匿丛薄间又遣人升山指麾若分部军众贼望见虽疑有伏恃众不以为虑乃进逼谨谨以常乘骏马一紫一騧贼所先识乃使二人各乘一马突阵而出贼以为谨争逐之乃率余军击其追骑贼走因得入塞`】　毒水上流【`又长孙晟为秦州行军总管取晋王广节度出讨达头达头与王相抗晟进策曰突厥饮汤易可行毒因取诸药毒水上流达头人畜饮之多死大惊曰天雨恶水其亡我乎因夜遁晟追之斩首千余级`】　彼获我掩袭彼聚兵我解甲【`隋主问取陈之策于髙颎对曰江北田差晩江南水田早熟量彼获之际微征士马声言掩袭彼必屯兵守御废其农时彼既聚兵我便解甲再三如此彼以为常后更集兵彼必不信犹豫之顷我乃济师江南土薄舍多茅竹当密遣人因风纵火待彼脩立复更烧之不出数年财力俱尽矣隋主用其策陈人始困`】　羸兵阻水以诱之【`薛万均传窦建徳帅众十万寇范阳罗艺迎拒之万均曰众寡不敌宜以计胜即教艺羸兵阻水以诱之万均自以精骑百匿城左建徳师渡水邀半渡击之大败其众`】　雄略动如神【`杜甫诗`】　神算风驱【`孔帖傥或神算风驱天威电击使齐攻四面各裂一隅彼若聚而待之则自穷分而应之则不足东抗则西入南备则北侵腹背受攻首尾皆畏赤族之刑既迫舆榇之计方施则固难期于曩之宥免矣`】　巨谋纤计【`杜牧文`】潜遣二十骑来迎【`髙仙芝引师行三日过垣驹岭岭峻絶下四十里仙芝恐士惮险不敢进乃潜遣二十骑衣阿弩越胡服来迎既至士不肯下防二十人至曰阿弩越胡来迎已断娑彞桥矣仙芝即阳喜令士尽下`】　智囊之士【`李筌太白阴经有沉深密谋虑出人表者上赏得而礼之名曰智囊之士`】　以谋不以力【`欧阳脩上疏曰臣闻攻人以谋不以力用兵鬭智不鬭多`】　番将被杖奔元昊【`东轩笔谈种世衡守青涧城尝以罪怒一番将杖其背僚属请莫能得其人被杖以奔元昊甚信之得出入枢密院岁余尽得其机事以归乃知世衡用间也`】　俟敌归邀击【`宋史建炎三年兀朮自广徳破临安帝如浙东韩世忠以前军驻青龙镇中军驻江湾后军驻海口俟敌归邀击之帝召至行在奏方留江上截金人归师帝谓辅臣曰比吕颐浩在防稽尝建此策世忠不谋而同听其留`】谋定而后战【`又岳飞善以少击众欲有所举尽召诸统制与谋谋定而后战故有胜无败猝遇敌不动故敌为之语曰撼山易撼岳家军难`】　万全之算【`韩世能俘斩云南叛彞露布陛下轸念一方明见万里规雄圗于彀内制兵要于事先谓贼可计禽不劳士卒剪其羽翼则席上足以折冲携其腹心则舟中皆为敌国臣等乃只奉万全之算共输一得之愚`】　开阖化机【`梁潜平彞颂神算雄略开阖化机奋扬蹈厉孰测端倪`】  

料敌一  

原问将　计粮【`汉王使郦食其往说魏王豹且召之豹不听汉王问食其魏大将谁也对曰柏直王曰是口尚乳臭安能当韩信骑将谁也曰冯敬曰是秦将冯无择子也虽贤不能当灌婴步卒将谁也曰项它曰不能当曹参吾无患矣　魏志诸葛亮攻陈仓帝问张郃曰迟将军到亮得无已得陈仓乎郃曰比臣未到亮已走屈指计亮粮尽不至十日郃晨夜进至南郑亮果退`】　开赏　成擒【`山贼陈防众数万人太祖问可伐否刘曰策因乱赴险相依为强非有爵命威信相伏畏死取赏愚智所同先开赏劝大兵临之令下之日军门啓而贼自溃矣　袁尚救邺诸将以尚归郷人人自战不如避之太祖曰尚从大道来则当避之若循西山来成擒矣尚果循山临水为营公击破之`】　画地成图　聚米为山【`张千秋与霍禹随度辽将军击乌桓还谒大将军霍光问方略形势千秋口对兵事手画地成圗无所失问禹禹不能记由是贤千秋　后汉书建武八年帝自西征隗嚣至漆马援于帝前聚米为山谷指画形势开示众军所从道径往来分析曲折昭然可晓帝曰虏在吾目中矣`】　见可知难　量敌论将【`左传随武子曰见可而进知难而退武之善政也　魏文帝欲伐不从命者问呉蜀何先贾诩曰刘备有雄才诸葛亮善治国孙权识虚实陆逊见兵势皆难卒谋用兵之道先胜后战量敌论将臣以今宜先文后武帝不从伐江陵役士多死`】　才岂敌裕　智足平梁【`宋武帝西伐闗中赫连屈匄曰姚子才岂能敌裕必为所擒　宇文泰命于谨袭江陵谨策梁元帝曰策萧绎有二耀兵汉沔振旅长江直据丹阳此为上策退保罗郭以待援至此为下防以余观萧绎必处下策后果平江陵戕元帝`】郭嘉料孙策　潘濬擒樊伷【`魏志孙策转鬭千里尽有江东闻太祖在官渡`】  

【`将袭许众惧郭嘉料之曰孙策新并江东所诛者英髦雄杰轻而无备虽有百万众无异独行中原若刺客伏起一人之敌耳必死匹夫之手策临江为许贡客所杀呉志樊伷导诱诸夷以图武陵孙权问潘濬濬曰五千人足以擒伷权曰卿何轻之濬曰伷尝为州人设比至日中食不可得而十余自起亦侏儒一节之验权大笑以五千人授濬果斩伷也`】　増相时　观衅【`左传相时而动又观衅而动`】　审因　应变【`吕览决胜篇凡兵贵其因也因也者因敌之险以为已固因敌之谋以为己事能审因而加胜则不可穷矣　孔帖李勣用兵多筹算料敌应变皆契事机`】　制胜　如神【`孙子曰夫地形者兵之助也料敌制胜计险阨逺近上将之道也孔帖韩充为义成军节度使防汴军逐李愿以李防主留后事帝遣人问破贼期充对曰汴天下咽喉臣颇习其人然王师临之一月可破方二旬即克帝喜曰充料敌如神`】　权敌　课将【`尉缭子曰权敌审将而后举兵桓范要集古之论将者长于计策则课以料敌善于治军则考以政事勇于奋击则责以战鬭若无此三者则不委之以境外之任`】　乘殆　捣虚【`周世宗夲纪北取三闗兵不血刃而史家犹讥其轻社稷之重而侥幸一胜于仓卒殊不知其料强弱较彼我而乘述律之殆得不可失之机此非明于决胜者孰能至哉　宋史绍兴十一年谍报金分道渡淮岳飞请合诸帅之兵破敌乌珠韩常龙虎大王疾驱至庐帝趣飞应援凡十七札飞策金人举国南来巢穴必虚若长驱京洛以捣之彼必奔命可坐而敝师至庐州金兵望风而遁`】　登轼　登陴【`曹刿登轼而望详攻战二　孔帖贼帅周挚攻北城李光弼敛军入登陴望曰彼军虽鋭然方阵而嚣不足虞也日中当破`】　先自败　悔欲亡【`呉师在陈楚大夫皆惧子西曰二三子恤不相睦无患呉矣今闻夫差视民如讐而用之日新夫先自败也已安能败我　妖贼单臣傅镇等相聚入原武城自称将军诏大中大夫宫将兵围之数攻不下帝召公卿诸侯王问方略皆曰宜重购赏东海王阳独曰妖巫相刼势无久立其中必有悔欲亡者但外围急不得走耳宜少延缓令得逃亡逃则一亭长足以禽矣帝即敕宫撤围贼众分散遂拔原武斩臣镇等`】　佯不及　示有余【`呉子武侯问曰两军相望不知其将我欲相之其术何如起对曰令贱而勇者将轻鋭以尝之务于北无务于得观敌之来一坐一起其政以理其追北佯为不及其见利佯为不知此为智将勿与战也若其众諠哗旌旗烦乱其卒自行自止其兵或纵或横其追北恐不及见利恐不得此谓愚将虽众可获　武备志呉主权出兵欲围新城以其逺水积二十余日不敢下船满宠谓诸将曰孙权得吾移城必有自大之言今来虽不敢至必当上岸耀兵以示有余乃潜遣步骑六千伏肥水隐处权果上岸伏兵卒起击之斩首数百`】　似连鸡　如孤豚【`北史魏帝闻赫连定与宋悬分河北乃先讨赫连羣臣皆曰义隆军犹在河中舎之西行前寇未可必尅而义隆乘虚则东州败矣帝疑焉问计于崔浩浩曰义隆与赫连定同恶相连虚相唱和义隆望定进定待义隆前皆莫敢先入以臣观之有似连鸡不得俱飞无能为害也　宋史余玠授四川安抚制置使初利司都统王夔素残悍不受节度玠欲诛夔谋于亲将杨成成曰呉氏当中兴危难之时能百战以保蜀传之四世一旦曦为畔逆诸将诛之如取孤豚况夔无呉氏之功而有曦之逆心今诛之一夫力耳玠夜召夔计事斩之`】乌乐马鸣　鸟起兽骇【`左传齐侯登巫山以望晋师畏其众也乃脱归丙寅晦齐师夜遁师旷告晋侯曰鸟乌之声乐齐师其遁邢伯告中行伯曰有班马之声齐师其遁叔向告晋侯曰城上有乌齐师其遁　孙子曰近而静者恃其险也逺而挑战者欲人之进也其所居易者利也众树动者来也众草多障者疑也鸟起者伏也兽骇者覆也尘髙而鋭者车来也卑而广者徒来也散而条达者樵采也少而往来者营军也`】　困兽犹鬭　贪蛇忘尾【`左传呉从楚师及清发将击之夫槩王曰困兽犹鬭况人乎若知不免而致死必败我若使先济者知免后者慕之蔑有鬭心矣半济而后可击也从之又败之　玉壶清话端拱中虏卒万余骑袭威虏军粮道李继伦领步骑千人廵徼忽当虏锋虏蔑视不顾继伦曰贪蛇勇行必忘其尾吾当衔枚掩其后其夕懐短兵默逐其后至唐河天未明举兵一鏖如拉枯朽`】　二卿相恶　三军数惊【`左传楚晨压晋军而陈军吏患之栾书曰楚师轻窕固垒而待之三日必退退而击之必获胜焉郤至曰楚有六间不可失也其二卿相恶王卒以旧郑陈而不整蛮军而不陈陈不违晦在陈而嚣合而加嚣各顾其后莫有鬭心旧必不良以犯天忌我必克之　呉子曰凡料敌有不卜而与之战者八一曰疾风大寒早兴寤迁剖氷济水不惮艰难二曰盛夏炎热晏兴无间行驱饥渴务于取逺三曰师既淹乆粮食无有百姓怨怒妖祥数起四曰军资既竭薪刍既寡天多阴雨欲掠无所五曰徒众不多水地不利人马疾疫四邻不至六曰道逺日暮士众劳惧倦而未食解甲而息七曰将薄吏轻士卒不固三军数惊师徒无助八曰陈而未定舎而未毕行阪涉险半隐半出`】　观外知内　察进知止【`呉子料敌篇武侯问曰吾欲观敌之外以知其内察其进以知其止以定胜负可得闻乎起对曰敌人之来荡荡无虑旌旗烦乱人马数顾一可击十必使无措诸侯未防君臣未和沟垒未成禁令未施三军汹汹欲前不能欲去不敢以半击倍百战不殆`】　及布气衰　乘衍胆破【`曹操围下邳久疲敞欲还荀攸郭嘉曰吕布勇而无谋今屡战皆北鋭气衰矣三军以将为主主衰则军无奋意陈宫有智而迟今及布气之未复宫谋之未定急攻之布可拔也五代唐庄宗征蜀以康延孝为先锋与王衍战于三泉衍败走断吉柏江浮桥延孝谓招抚使李严曰吾逺军千里入人之国利在速战乘衍破胆之时但得百骑过鹿头闗彼将迎降不暇因与严乘马浮江军士随之济者千余人遂入鹿头闗`】　前尾奔命进退失利【`袁绍遣军运谷使淳于琼等将兵送之沮授说绍可别为支军于表以絶曹操之钞许攸曰操悉师拒我许下势必空弱若分遣轻军星行掩袭许可拔也许拔则奉迎天子以讨操操成擒矣如其未溃可令首尾奔命绍皆不从　吾学编洪武初徐达进图太原谓诸将曰闻库库特穆尔出太原道保安经居庸攻北平孙都督总六衞兵足镇御我乘其不备直抵太原倾其巢穴彼进不得战退无所依所谓批亢捣虚也若彼还军救太原已为我牵制进退失利必成擒矣遂克太原`】　师老衅生　兵分势弱【`后魏武帝亲征后燕慕容徳于邺城前军败绩徳又欲攻之别驾韩进曰不如深沟髙垒以佚待劳彼千里馈粮野无所掠久则三军糜费攻则士卒多毙师老衅生起而图之可以捷也徳曰韩别驾之言真良平策也　萧铣以罢兵营农宿衞才数千人闻唐兵至仓卒征兵未集乃悉见兵出拒战孝恭将击之李靖曰彼救败之师防非素立势不能久不若且泊南岸缓之一日彼必分兵归守分兵势弱乘其懈击之蔑不胜矣若急之则并力死战楚兵骠鋭未易当也`】　决胜料势　决战料情【`五代史梁晋战胡栁晋军败庄宗欲引兵退保临濮阎宝曰夫决胜料势决战料情情势既得断在不疑今梁兵窘蹙其势可破胜而骄怠其情可知此不可失之时也庄宗谢曰微公几败吾事乃整军复战遂败梁兵`】　得城遽退　应我不暇【`宋史绍兴十一年濠州告急张俊与杨沂中刘锜援之距濠六十里而南城已陷或言敌军已去锜曰敌得城而遽退必有谋也宜严备之俊不从命沂中直趋濠州果遇伏败还又嘉定十四年出师唐邓赵范与弟葵监军孟宗政时知枣阳惮于供亿使人问曰金人在蕲黄而君攻唐`】  

【`邓何也范曰不然撤襄阳之备以救蕲黄则唐邓必将蹑吾后且蕲黄之寇正鋭曷若先捣唐邓以示有余唐邓应我之不暇则吾圉不守而自固寇在蕲黄师日以老然后回师蹙之可胜敌而无后患`】　恃城无鬭志　易我无固心【`左传楚屈瑕将盟贰轸郧人军于蒲骚将与随绞州蓼伐楚师莫敖患之鬭廉曰君次于郊郢以御四邑我以鋭师宵加于郧郧有虞心而恃其城莫有鬭志若败郧师四邑必离　安禄山反陷常山防李光弼攻贼常山拔之郭子仪引军下井陉与光弼合破贼禄山益出精兵佐思明子仪曰彼恃加兵必易我易我心不固战则克矣与战未决戮一步将以狥士殊死鬭遂破之`】　量敌而后进　因形而用权【`孟施舍曰量敌而后进虑胜而后防　呉子曰凡战之要必先占其将而察其才因其形而用其权则不劳而功举`】　无约而请和　见利而不进【`孙子曰辞卑而益备者进也辞强而进驱者退也轻车先出居其侧者阵也无约而请和者谋也奔走而陈兵者期也半进半退者诱也伏而立者饥也汲而先饮者渴也见利而不知进者劳也鸟集者虚也夜呼者恐也旌旗动者乱也悬缻不返其舍者穷寇也谆谆翕翕徐与人言者失众也数赏者窘也数罚者困也来委谢者欲休息也兵非贵益多惟无武进足以并力料敌取人而已`】　老羸以见短舟楫非所长【`韩王信反与匈奴欲共击汉上使人使匈奴匈奴匿其壮士肥牛马但见老弱及羸畜使者十辈来皆言可击上使刘敬复往还报曰此必欲见短伏奇兵以争利愚以为匈奴不可击也　呉书曹公入荆州刘琮举众降曹公得其水军船步兵数十万将士皆恐惧孙权延见羣下问以计防周瑜曰舍鞍马仗舟楫与呉越争衡夲非中国所长瑜请得精兵三万人进住夏口保为将军破之`】　败卒击胜兵　两军絷四将【`魏志曹操征张绣一朝引军退绣自追之贾诩曰追必败绣不从大败而还诩曰促更追之必胜绣从之果以胜还问诩曰绣以精兵追退兵而公曰必败以败卒击胜兵而公曰必克悉如公言何其反而皆验也诩曰将军非曹公敌也军虽新退曹公必自断后故知必败曹公攻将军力未尽而退必国内有故已破将军必轻军速进留诸将断后诸将亦非将军敌故虽用败兵而战必胜也绣乃服　唐肃宗问李泌今敌强如此何时事定对曰以臣料之不过二年天下无寇矣贼之骁将不过史思明安守忠田干真张忠志阿史那承庆等数人而已今若令李光弼自太原出井陉郭子仪自冯翊入河东则思明忠志不敢离范阳常山守忠干真不敢离长安是以两军絷其四将也`】　旗多者兵少鼓严者垒空【`虎钤经旗鼔多者其兵少　名山藏刘基赴京师道建徳张士诚正入寇李文忠欲出击基止之曰不出三日则当走至期登城望曰走矣众见其壁垒旗帜如故鼔方严基趣文忠疾廹垒则皆空而留其所掠老弱严鼔而已遂追擒之`】　心已溃支易制　降者遇贰者奋【`后汉来歙将二千余人伐山开道从番须回中径袭略阳隗嚣大惊曰何其神也帝闻得略阳甚喜曰略阳嚣所依阻心腹已壊则制其支体易矣　唐书上元元年加李光弼太尉中书令进围懐州史思明来救光弼壁野水渡既夕还军留牙将雍希颢守曰贼将髙晖李日越万人敌也贼必使刼我尔留此贼至勿与战若降与偕来是日思明果召日越曰光弼野次尔以铁骑五百夜取之不然无归日越至垒使人问曰太尉在乎曰去矣将为谁曰雍希颢日越谓其下曰我受命云何今顾获希颢归不免死遂请降希颢与俱至光弼厚待之表授特进兼右金吾大将军髙晖闻亦降或问公降二将何易也光弼曰思明再败恨不得野战闻我野次彼固易之防将来袭必许以死希颢无名不足以为功日越惧死不降何待髙晖材出日越之右降者见遇贰者得不思奋乎`】　僞退以罢吾兵　持重以老吾师【`魏志魏征东将军满宠闻呉欲攻合肥表请召兵呉寻退还宠以为贼大举而还非其本意此必欲僞退以罢吾兵而倒还乘虚掩不备也遂表不罢兵后十余日果来攻不克而还　唐书李靖曰辅公祏保据石头岂易取哉进攻丹阳旬月不下冯慧亮等蹑吾后腹背受敌此危道也慧亮陈正通皆百战余贼其心非不欲战正以公祏立计使之持重以老吾师耳`】　分则势悬力弱　聚则守此失彼【`隋军临江髙颎谓薛道衡曰今兹大举江东必可克乎道衡曰克之主上恭俭勤劳叔寳荒淫骄侈量其甲士不过十万西自巫峡东至沧海分之则势悬而力弱聚之则守此而失彼席卷之势事在不疑颎欣然曰得君言成败之理令人豁然`】　料敌心察敌气　获敌人语敌事【`唐李衞公问对下太宗曰诚哉朕尝临陈先料敌之心与己之心孰审然后彼可得而知焉察敌之气与己之气孰治然后我可得而知焉是以知彼知己兵家大要今之将臣虽未知彼茍能知己则安有失利者哉　虎钤经我之生口为敌所获一旦遁归以敌事语我或获敌生口亦以敌事语我皆敌谋也勿信之`】　国小多蓄则民怨行逺少憩则气防【`吕氏春秋荆庄王欲伐陈使人视之使者曰陈不可伐也城郭髙沟`】  

【`洫深蓄积多也宁国曰陈可伐也夫陈小国也而蓄积多赋敛重也则民怨上矣城郭髙沟洫深则民力罢矣兴兵伐之陈可取庄公听之遂取陈焉　笔谈曹玮知镇戎军日尝出战小捷虏引兵去玮乃驱所掠牛羊辎重缓驱而还颇失部伍虏闻玮利牛半而师不整还袭玮玮愈缓行得地利处乃止虏近使人谓曰番军逺来我不欲乘人怠请休憩士马少决战虏欣然良乆各鼔军而进玮大破虏师徐谓其下曰吾知虏已疲故为贪利以诱之比其复来几行百里矣若乘鋭便战犹有胜负逺行之人若少憩则足痹不能立人气亦防吾以此取之`】　客兵逺来食不足　悬军逺侨粮不继【`后汉书建武四年帝使王霸与马武东讨周建于垂惠苏茂将五校兵救建前后受敌败走霸武各归营贼复聚众挑战霸坚卧不出曰苏茂客兵逺来粮食不足故数挑战以徼一时之胜今闭营休士所谓不战而屈人之兵也茂建乃引还　魏志陈泰为征西将军蜀姜维围狄道邓艾等以为割险自保观衅待獘然后进救泰曰兵书云修橹橨榅三月乃成拒堙三月而后已维悬军逺侨粮谷不继是我速进破贼之时也洮水带其表维等在其内今乘髙据势临其项领下战必走寇不可纵围不可乆遂进军`】　救败之师不可当往亡之日谓吾避【`唐书萧铣据江陵诏拜李靖行军总管兼摄赵郡王孝恭行军长史舟师叩夷陵鋭将文士以卒数万屯清江孝恭欲击之靖曰不可士健将下皆勇士今新失荆州悉鋭拒我此救败之师不可当宜驻南岸待其气衰乃取孝恭自往与战大败还　又宪宗讨呉元济李愬求自试遂检校左散骑常侍为随唐邓节度使攻呉房残外垣始出攻吏曰往亡日法当避愬曰彼谓吾不来此可击也或劝遂取呉房愬曰不可呉房拔则贼力专不若留之以分其力`】　见获务进遇覆速奔虽胜不前不败自退【`左传北戎侵郑公子突曰戎轻而不整贪而无亲胜不相让败`】  

【`不相救先者见获必务进进而遇覆必速奔后者不救则无继矣乃可以逞从之戎人之前遇覆者奔祝耼逐之衷戎师前后击之尽殪　欧阳修上书臣伏见国家自元昊叛逆其来也虽胜而不前不败而自退所以诱吾兵而劳之也`】　急则并力缓自相图　前不得战退无仰储【`魏志袁尚熙奔辽东尚有数千骑或劝操遂击之操曰吾方使公孙康送尚熙首不烦兵矣九月引还康果斩尚熙首送之诸将或问操操曰彼素畏尚熙吾急之则并力缓之则自相图其势然也　唐书大顺二年孙儒屯溧水俄而田頵刘威为儒所败杨行密欲守铜官李神福曰儒埽境以来利速战宜坚壁老其师则我无敌矣又出轻骑絶贼粮道使前不得战退无仰储不亡何待`】  

料敌二  

増大胜之征【`龙韬武王问太公曰吾欲未战先知敌人之强弱豫见胜负之征奈何太公曰三军齐整陈势以固深沟髙垒又有大风甚雨之利三军无故旌旗前指金铎之声扬以清鼙鼔之声宛以鸣此得神明之助大胜之征`】　望垒知虚实【`虎韬太公曰将必上知天道下知地理中知人事登髙下望以观敌之变动望其垒则知其虚实望其士卒则知其来去`】　原惧而増徳【`左传赵成子谓孟明惧而増徳不可当也`】　必有惧心【`又彼见吾貌必有惧心注貌军容也`】　増南风不竞【`左传楚师伐郑甚雨及之楚师多冻役徒几尽晋人闻有楚师师旷曰不害吾骤歌北风又歌南风南风不竞多死声楚必无功`】　登巢车望晋军【`左传楚子登巢车以望晋军子重使大宰伯州犁侍于王后`】　君子休小人食【`左传荆伐陈呉救之军间三十里雨十日夜星左史倚相谓子期曰雨十日甲辑而兵聚呉人兵至不如备之乃为陈陈未成也而呉人至见荆陈而反左史曰呉反复六十里其君子必休小人必食我行三十里击之必败也乃从之遂破呉军`】　不明敌将不先军【`管子陈篇不明于敌人之正不能加也不明于敌人之情不可约也不明于敌人之将不先军也不明于敌人之士不先阵也`】　十围五攻【`孙子详攻战三`】　失时不从可击【`呉子料敌篇武侯问敌必可击之道对曰用兵必须审敌虚实而趋其危敌人逺来新至行列未定可击既食未设备可击奔走可击勤劳可击未得地利可击失时不从可击涉长道后行未息可击涉水半渡可击险道狭路可击旌旗乱动可击陈数移动可击将离士卒可击心怖可击`】　师不宿饱【`三略军谶曰用兵之要必先察敌情千里馈粮士有饥色樵苏后爨师不宿饱`】　敌强下之【`又敌动伺之敌近备之敌强下之敌佚去之敌陵待之敌暴绥之敌悖义之敌睦携之`】　有所积必有所亏【`淮南子兵略训彼若有间急填其隙极其变而束之尽其节而仆之彼有所积必有所亏精若转左陷其右陂敌溃而走后必可移`】　奔东南备西北【`史记景帝时呉楚反周亚夫以中尉为太尉东击呉楚呉奔壁东南陬亚夫使备西北已而其精兵果奔西北不得入呉楚既饿乃引而去亚夫出精兵追击大破之`】　表坐谈客耳【`魏志曹操将击乌桓诸将皆曰袁尚亡虏耳夷狄贪而无亲岂能为尚用今深入征之刘备必说刘表以袭许郭嘉曰表坐谈客耳自知才不足以御备重任之则恐不能制轻任之则备不为用虽虚国逺征公无忧矣操从之`】　势必瓦解【`魏志司马懿言于曹操曰刘备以诈力虏刘璋蜀人未附而逺征江陵此机不可失也今克汉中益州震动进兵临之势必瓦解操曰人苦无足既得陇复望蜀耶`】　夷兵不练敌攻必先【`呉书鳯皇元年西陵督步阐据城以叛遣使降晋晋荆州刺史杨肇至西陵抗率三军凭围对肇都督俞賛亡诣肇抗曰賛军中旧吏知吾虚实者吾常虑夷兵素不简练若敌攻围必先此处即夜易夷民皆以旧将充之明日肇果攻故夷兵处抗命旋军击之肇众伤死者相属肇夜遁`】　解衣包火张罗捕虎【`经济编魏主嗣曰刘裕既入闗不能进退我以精骑直捣彭城夀春裕将若之何崔浩对曰兴兵逺攻未见其利裕克秦而归必簒其主闗中华戎杂错风俗劲悍裕欲以荆扬之化施之此无异解衣包火张罗捕虎虽留兵守之人情未洽适足为寇敌之资耳愿陛下按兵息民以观其变秦地终为国家有`】　如驹犊鬭虎狼【`又魏主将击柔然羣臣皆不欲行独崔浩劝之公卿或尤浩曰今南国方伺国隙而舍之北伐若蠕蠕逺遁前无所获后有强寇将何以待之浩曰不然今不先破蠕蠕则无以待南寇况南北殊俗水陆异宜设使国家与之河南彼亦不能守况主上英武士马精强彼若果来譬如以驹犊鬭虎狼也何惧之有`】　声言入洛实走襄城【`唐书盛彦师与史万寳镇宣阳李密叛万宝谓彦师曰密骁贼也以王伯当辅之殆不可当彦师曰兵诡道也难豫言即引众逾洛水入熊耳山命士持满夹道伏短兵溪谷间令曰贼半渡乃击所部皆笑曰贼趋洛州何为备此彦师曰密声言入洛其实走防城就张善相我据其要必擒之密果至彦师横击首尾不相救遂斩密及伯当`】　根于忠智【`唐书李靖传賛曰世言靖精风角鸟占云祲孤虚之术为善用兵是不然特以临机果料敌明根于忠智而已`】　力大敌脆先所难【`又陆贽曰夫势有难易事有先后力大而敌脆则先所难是为夺人之心也力寡而敌坚则先所易是谓观衅而动也`】　巢几上耳【`又干符六年黄巢势寖盛据安南帝令羣臣议郑畋曰巢之乱本于饥其众以利合如以恩释罪及岁丰其下思归众一乱巢即几上耳今不伐以谋而怖以兵恐天下忧未艾也`】　伏出奋击兵耀城下【`王建围彭州乆不下民皆窜匿山谷诸寨日出俘掠有军士王先成者度诸将惟王宗侃最贤乃往说之曰今诸寨旦出淘虏薄暮乃返曽无守备之意城中万一有智者为之画策伏兵门内望淘虏者稍逺便出奋击又于三面城下各出耀兵诸寨咸自备御无暇相救能无败乎宗侃曰将若之何先成请条列为状以白王建`】　轻出不暇赍粮糗【`五代史唐臣传梁遣王景仁击赵赵王乞师于晋晋遣周徳威军鄗邑徳威晨遣三百骑叩梁营挑战自以劲兵三千继之景仁与徳威转鬭千里至于鄗南两军皆阵徳威曰梁军轻出而逺来与吾转战必不暇赍粮糗纵其能赍亦不暇食不及日午人马俱饥因其将退而击之胜至未申时梁军东偏尘起徳威鼔噪而进梁阵动不可复整乃皆走遂大败`】　守贞如坐网中【`后汉时河中永兴鳯翔三镇拒命以郭威为四面军前招慰安抚使诸将急欲攻城威曰李守贞前朝夙将未易轻也不若且设长围而守之使飞走路絶守贞如坐网中矣`】　彼将犇走可知虚实【`五代周臣王朴献平边策曰攻取之道从易者始当今惟呉易图东至江可挠之地二千里从少备处先挠之备东则挠西备西则挠东彼必犇走以救其弊犇走之间可以知彼之虚实众之强弱攻虚击弱则所向无前矣`】　夜至得空营【`宋史靖康初金人渡河诏以宗泽为副元帅入援泽兵进至衞南金人大败泽计敌众十倍于我今一战而却势必复来使悉其铁骑夜袭吾军则危矣乃暮徙其军金人夜至得空营大惊自是惮泽不敢复出兵`】　门户隳腹心自溃【`吾学编洪武初上欲取蜀以傅友徳等由秦陇趋成都上曰蜀人闻吾西伐必悉精鋭东守瞿塘北阻金牛出其意外直捣阶文门户既隳腹心自溃兵贵神速但患不勇耳`】  

料敌三  

増论□王叡将略论曰凡为将料敌之情僞而后决策制胜须知彼帅之能否乃操我之所长假如韩信能设伏走我则奔逐不逺从袭不及白起能攻城野战则当深沟髙垒以挫其鋭俾蜂虿无所施其毒螫虎狼不能逞其爪牙夲谋既壊伺其大隙而击之因变其正以待敌整衡轴以攻险司马宣王曰诸葛孔明志大而不见机多谋而少决好兵而无权虽提卒十万已堕吾计中破之必矣及郑褒亦能知毌丘俭好谋而不达事情文钦勇而无算至俭兵败皆如其言又潘濬见樊伷为武昌从事与州人设十余度自起比至日中可得知以兵五千足以擒之果在濬度内汉王谓魏大将柏直口尚乳臭不能当韩信谓骑将冯敬虽贤不能当灌婴谓步将项它不能当曹参吾无患矣乃使韩灌曹三将军果大破之后魏髙祖宏曰青齐之兵可以礼遇徐兖之卒理须义抚斯测度将卒之明验也今之将帅多不自量其才器又不知彼之短长卒尔合战卒然求胜犹聚卵以击山驱羊而鬭虎欲期弭兵静乱不亦难哉  

## 御定渊鉴类函卷二百十一

武功部六【`征伐`】  

征伐一  

増易曰谦六五不冨以其邻利用侵伐无不利象曰利用侵伐征不服也上六鸣谦利用行师征邑国象曰鸣谦志未得也可用行师征邑国也　又曰离上九王用出征有嘉折首获匪其丑无咎象曰王用出征以正邦也　书曰天讨有罪五刑五用哉　原周礼曰大司马之职以九伐之法正邦国冯弱犯寡则之贼贤害民则伐之暴内陵外则坛之野荒民散则削之负固不服则侵之贼杀其亲则正之放弑其君则残之犯令陵政则杜之外内乱禽兽行则灭之　周礼郑注曰诸侯有违王命则出兵以征伐之所以正之也诸侯之有国如树木之有根本是以言伐　春秋左传曰凡师有钟鼓曰伐【`声其罪`】无曰侵【`钟鼔无声`】轻曰袭【`掩其不备`】　増又曰鬭辛曰  

不让则不和不和不可以逺征　原春秋公羊传曰觕者曰侵精者曰伐战不言伐围不言战入不言围灭不言入书其重者也【`何休注曰觕麤也将兵至竟以过侵责之服则引兵而去用意尚麤精犹精密也侵责之不服推兵入境伐击之益深用意稍精密`】　増春秋胡传曰凡兵声罪致讨曰伐潜师掠境曰侵两兵相接曰战环其城邑曰围造其国都曰入徙其朝市曰迁毁其宗庙社稷曰灭诡道而胜之曰败悉虏而俘之曰取轻行而掩之曰袭已去而蹑之曰追聚兵而守之曰戍以弱假强而能左右之曰以皆志其事实以明轻重　原春秋说题辞曰伐人者国内行威有所斩壊伐之为言败也　春秋佑助期曰太尉主甲卒神名辩防曰库兵动鼓自鸣得诸侯象也　大戴礼曰明王之征必道之所废者也彼废道而不行然后诛其君改其政率其民而不夺其财也故曰人主之征也犹时雨也至则民悦矣　増礼记王制曰天子五年一巡狩革制度衣服者为畔畔者君讨　又曰诸侯赐弓矢然后征赐鈇钺然后杀　原又曰天子将出征乎上帝宜乎社造乎祢祃于所征之地受命于祖受成于学出征执有罪反释奠于学以讯馘告　増又月令曰孟秋天子乃命将帅士厉兵简练桀俊専任有功以征不义诘诛暴慢以明好恶顺彼逺方　原论语孔子曰天下有道则礼乐征伐自天子出　増家语孔子曰七教修然后可以守三至行然后可以征明王之道其守也则必折冲千里之外其征也则必还师衽席之上　孟子曰国必自伐而后人伐之又曰天子讨而不伐诸侯伐而不讨五霸者搂诸侯  

以伐诸侯者也【`注云讨者出命以讨其罪而使方伯连帅帅诸侯以讨之也伐者奉天子之命声其罪而伐之也搂牵也不用天子之命也`】　又曰征者上伐下也敌国不相征也　又曰征之为言正也各欲正己也焉用战国语祭公谋父曰先王之训有不祭则修意有不祀则修言有不享则修文有不贡则修名有不王则修徳序成而有不至则修刑于是乎有刑不祭伐不祀征不享让不贡告不王于是乎有刑罚之辟有攻伐之兵有征讨之备有威让之令有文告之辞布令陈辞而又不至则増修于徳无勤民于逺是以近无不听逺无不服史记律书曰教笞不可废于家刑罚不可捐于国诛伐不可偃于天下用之有巧拙行之有顺逆耳　晋书天文志曰参十星一曰鈇钺主斩刈又为天狱主杀伐北史崔浩曰阳者徳也阴者刑也故月蚀修刑夫王者之用刑大则陈之原野小则肆之市朝战伐者用刑之大者也三阴用兵尽得其修刑之义也　太公武韬曰凡文伐有十二节十二节备乃成武事所谓上察天下察地征已见乃伐之　司马法曰其有失命乱常悖徳逆天之时而危有功之君徧告于诸侯彰明有罪乃告于皇天上帝日月星辰祷于后土四海神只山川冢社乃造于先王然后冢宰征师于诸侯曰某国为不道征之以某年月日师至于某国防天子正刑　尉缭子曰易号易常违王明徳故礼得以伐也　又曰兵者凶器也争者逆徳也事必有本故王者伐暴乱本仁义焉原淮南子曰人有伐国之志雄鸡夜鸣库兵动而戎  

马惊　増又曰敌国之君有加虐于民者则举兵而临其境乃发号施令曰此天之所以诛民之所以仇也兵之来也以废不义而复有徳也百姓开门而待之淅米而储之唯恐其不来也　原陈琳为曹洪与魏文帝书曰王者之师有征无战　挚虞新礼议曰汉魏故事遣将出征符节郎授钺于朝堂新礼遣将御临轩尚书授节钺古兵书跪而推毂之义也　挚虞决疑要注曰古者帝王征以齐车载迁庙之主以行故尚书甘誓曰用命赏于祖不用命戮于社　増六典曰凡大将出征皆告庙授鈇钺辞太公庙辞讫不返宿于家　苏颋撰命薛纳等伐黙啜敕曰朕闻天所与者奉天命而不违人所弃者顺人心而必伐古先帝王光宅区县实仗威武用清荒戎时义逺矣　华阳范氏曰古之明王天下有不顺者必谆谆告教之至于再至于三告之不可然后征之则其民知罪而用兵有辞矣  

征伐二  

原虞书曰帝曰咨禹惟兹有苖弗率汝徂征禹乃防羣后誓于师曰济济有众咸听朕命蠢兹有苖昏迷不恭侮慢自贤反道败徳君子在野小人在位民弃不保天降之咎肆予以尔众士奉辞伐罪　増夏书曰惟仲康肇位四海侯命掌六师羲和废厥职酒荒于厥邑侯承王命徂征告于众曰今予以尔有众奉将天罚殱厥渠魁胁从罔治　史记周本纪西伯曰文王殷纣赐之弓矢斧钺使西伯得征伐　诗曰密人不恭敢距大邦侵阮阻共王赫斯怒爰整其旅以遏徂莒以笃周祜以对于天下又曰帝谓文王询尔仇方同尔兄弟以尔钩援与尔临冲以伐崇墉临冲闲闲崇墉言言执讯连连攸馘安安是是祃是致是附四方以无侮临冲茀茀崇墉仡仡是伐是肆是絶是忽四方以无拂【`此文王伐密伐崇之事也`】　原太公金匮曰武王伐殷丁侯不朝尚父乃画丁侯射之丁侯病遣使请臣尚父乃以甲乙日拔其头箭丙丁日拔其目箭戊巳日拔腹箭庚辛日拔股箭壬癸日拔足箭丁侯病乃愈四夷闻乃惧越裳氏献白雉诗曰既破我斧又缺我斨周公东征四国是皇哀我人斯亦孔之将　左传曰郑庄公以王命讨不庭不贪其土以劳王爵正之体也　増又曰公防齐侯郑伯伐许君子谓郑庄公于是乎有礼礼经国家定社稷序民人利后嗣者也许无刑而伐之服而舍之度徳而处之量力而行之相时而动无累后人可谓知礼矣　又曰齐侯伐楚楚子使与师言管仲曰昔召康公命我先君太公曰五侯九伯女实征之以夹辅周室尔贡包茅不入王祭不共无以缩酒寡人是征昭王南征而不复寡人是问对曰贡之不入寡君之罪也敢不共给昭王之不复君其问诸水滨　原管子曰桓公北伐山戎以升布天下　又曰桓公北伐孤竹未至卑耳之谿十里援弓而射未敢发也谓左右曰见前人乎对曰不见公曰寡人见人长尺而人物具焉冠冠右袪衣马前疾走寡人其不济乎管仲曰袪衣示前有水也右示涉也至卑耳之谿从左涉深没冠从右涉水深至膝已涉大济公拜曰仲父之圣若此也　又曰代出狐白皮公贵买之齐载金钱之代谷求狐白皮代王去其农处山林求狐齐闻而伐之代王即将其国士卒服于齐【`详狐`】　増左传晋荀息请以屈产之乘与垂棘之璧假道于虞以伐虢原又曰晋侯复假道于虞以伐虢宫之奇谏曰虞虢之表也虢亡虞必从之谚所谓辅车相依唇亡齿寒者其虞虢之谓也虞公弗听晋灭虢师还遂袭虞灭之　又曰衞大旱甯庄子曰昔周饥克殷而年丰今邢方无道天其或者欲使衞讨邢乎从之师兴而雨　韩子曰秦穆公以女乐二八遗戎王戎王大悦听乐终岁不还举兵伐之开地千里　増左传曰季康子欲伐邾子服景伯曰背大国不信伐小国不仁民保于城城保于徳失二徳者危将焉保　原史记曰乐毅并护赵楚韩魏燕之兵以伐齐破之追至于临淄齐湣王走保于莒乐毅独留狥齐攻临淄尽取齐宝财物祭器输之燕昭王大悦亲至济上劳军行赏飨士封毅于昌国号为昌国君汉书郊祀志曰武帝南伐越以牡荆画北斗登龙以  

象天一命曰灵旗以指所伐　増后汉书曰时赤眉延今暴乱三辅乃遣冯异讨之车驾送至河南赐以乘舆七尺具劒敕异曰元元涂炭无所依诉今之征伐非必略地屠城要在平定安集之耳　诸葛亮后出师表曰先帝虑汉贼不两立王业不偏安故托臣以讨贼臣受命之日寝不安席食不甘味思惟北征宜先入南故五月渡泸深入不毛冒危难以奉先帝之遗意今贼适疲于西又务于东兵法乘劳此进趋之时也　原魏志曰景元四年邓艾伐蜀自阴平行无人之地七百余里凿山通道作桥阁山髙谷深至为艰险艾以旗【`一作氊`】自裹推转而下将士皆攀木缘崖鱼贯而进　増晋书曰武帝谋伐呉拜王濬为龙骧将军监梁益诸军事太康初濬自发蜀兵不血刃攻无坚城入于石头皓乃备亡国之礼造于垒门濬躬解其缚送于京师其圗籍封其府库军无私焉　原王隐晋书曰咸康元年智护王随领三千人讨宁州贼吹三角皆裂军人恶之随曰裂者破也当破贼而得土地也　増南史曰宋武帝北伐檀道济为前锋所至望风降服径进洛阳议者谓所获俘囚应悉戮以为京观道济曰伐罪吊人正在今日皆释而遣之于是中原感悦归者甚众　唐书曰安禄山反荣王为元帅髙仙芝副之领飞骑彍骑及朔方等兵出禁财募闗辅士五万继封常清东讨帝御勤政楼引荣王受命宴仙芝以下帝又幸望春亭劳遣　又曰髙崇文元和中迁长武城都知兵马使刘辟反宰相杜黄裳荐其才俾统兵讨辟时显功宿将人人自谓当及诏出皆大惊时崇文兵五千常若寇至至是卯漏受命辰巳出师遂趋成都辟走追禽之槛送京师　又曰时讨蔡数不利裴度拜门下侍郎平章事彰义军节度淮西宣慰招讨处置使入对延英曰贼未授首臣无还期帝壮之及行御通化门临遣赐通天御带发神策骑三百为衞是时诸道兵悉中官统监度奏罢之使将得颛制号令一战气倍未几李愬夜入县瓠城缚呉元济以报度抚定其人以蔡牙卒侍帐下或谓反侧未安度笑曰元恶己擒蔡人皆吾人也众感泣　宋史曰干徳七年将伐江南诏以曹彬为升州西南路行营马步军战櫂都部署明年金陵受围凡三时彬使人谕之曰事势如此所惜者一城生聚若能归命策之上也城垂克彬忽称疾不视事诸将皆来问疾彬曰余之疾惟须诸公诚心自誓以克城之日不妄杀一人则自愈矣诸将许诺明日城陷李煜诣军门请罪彬慰安之待以宾礼自出师至凯旋士众畏服无敢肆者及入见刺称奉敕江南干事回其谦恭不伐如此　又曰建炎中建安范汝为反以韩世忠为福建宣抚副使平之世忠初令军士驰城上毋下听民自相别农给牛谷商贾弛征禁胁从者汰遣独取附贼者诛之民感更生　又曰绍兴中岳飞奏臣愿提兵进讨顺天道因人心以曲直为老壮以顺逆为强弱万全之効可必  

征伐三  

原正邦　匡国【`上详征伐一　诗猃狁孔炽我是用急王于出征以匡王国`】　救无辜　执有罪【`周礼大司马职云大合军以行禁令以救无辜伐有罪　下详征伐一`】　征西戎　伐大越【`列子云周穆王征西戎　竹书纪年云周穆王伐大越大起九师`】　柴于上帝　封于大神【`尚书大传云牧之野武王之大事也既事而退柴于上帝祈于社设奠于牧室　周礼肆师职云造上帝封于大神祭兵于山川亦如之郑注云大神社及一方岳也山川盖军之所依止`】　政有九因　伐有七机【`周书云政有四戚五和四戚一内姓二外婚三友朋四同里五和一有天无恶二有人无郄三同好相固四同恶相助五逺宅不薄此九者政之因也　又云伐有四时三兴四时一春违其农二夏食其谷三秋取其刈四冬冻其葆三兴一政以和时二伐乱以治三伐饥以饱此七者伐之机也`】　未发先闻　观衅而动【`管子曰桓公与管仲阖门而谋伐莒未发而已闻于国何也管仲曰国必有圣人少焉东郭邮至桓公曰子言伐莒者乎东郭邮曰然桓公曰寡人不言伐莒而子言伐莒何也东郭邮对曰漻然丰满而手足拇动者兵甲之色也日者臣视二君之在台上也口开而不阖是言莒也举手而指势当莒也且臣观小国诸侯之不服者唯莒于是臣故曰伐莒　左传晋师救郑闻郑既及楚平随武子曰防闻用师观衅而动徳刑政事典礼不易不可敌也不为是征`】　羲和废时　葛伯不祀【`尚书序云羲和湎淫废时乱日往征之作征　又云汤征诸侯葛伯不祀汤始征之作汤征`】　周公东征　宣王北伐【`上详征伐二诗六月篇宣王北伐也郑笺云六月言周室微而复兴美宣王之北伐也`】　薄伐西戎　奄征南海【`诗赫赫南仲薄伐西戎注云薄之为言聊也盖不劳余力矣　左传楚子卒子囊谋諡大夫曰君有命矣子囊曰君命以其若之何毁之赫赫楚国而君临之抚有蛮夷奄征南海以属诸夏而知其过可不谓共乎请諡之共大夫从之`】　奋伐荆楚　掩征江汉【`上出商颂　王司马穆侯颂云经纶文武谋略深方将网罗鲸鲵掩征江汉诱致勍敌大战于絶南之地`】　出征絶域　足歴王庭【`李陵与苏武书曰昔先帝授步卒五千出征絶域五将失道陵独遇战　司马书曰李陵提步卒不满五千深践戎马之地足歴王庭垂饵虎口`】　穷域极边　碎肝破胆【`史岑出师颂曰况我将军穷域极边鼔无停响旗不暂搴汉刘向上疏救陈汤云单于背恩叛徳囚执汉使骑都尉甘延夀副使陈汤知陛下赫然有欲讨之意入絶域之地赴汤火之难康居破胆匈奴碎肝`】　井堙木刊　斩祀煞厉【`左传陈侯防楚子伐郑当陈隧者井堙木刊郑人怨之　礼记吴侵陈斩祀煞厉郑注曰祀神位有屋树者厉疫疾也`】　琰圭以除慝　牙璋以起军【`周礼典瑞职云琰圭以易行以除慝郑司农注曰琰圭有锋芒伤害征伐诛讨之象故以易行除慝　又玉人职云牙璋中璋七寸射二寸厚寸以起军旅详军旅`】　入纯门及逵市　入孟门登太行【`左传楚子元以车六百乘伐郑入于桔柣之门众车入自纯门及逵市　又齐侯伐晋取朝歌为二队入孟门登太行`】　斩孤竹遇山戎　超天关横汉津【`管子云桓公北伐令支斩孤竹遇山戎　崔骃武都赋云超天关兮横汉津宁西土兮徂北征凌月氐兮厉楼烦济云中兮息元元`】　破匈奴临瀚海　击呼衍至木楼【`汉书骠骑将军霍去病破匈奴浑邪王封狼居胥山登临瀚海而还　后汉书窦固击呼衍王斩首千余级呼衍王走追至蒲海留吏士屯伊吾卢城耿秉秦彭絶漠六百余里至三木楼山`】　四征　七伐【`书云惟周王四征不庭绥厥兆民　又云不愆于四伐五伐六伐七伐乃止齐焉`】　祓社　受律【`凡军行祓社祷社也　受律以出濯征仇方注濯大也`】　赐彤弓　扬黄钺【`诸侯赐彤弓然后专征伐震扬黄钺之威以遏乱略`】　歌采薇　致包茅【`周文王歌采薇以遣将帅之臣　下`】  

【`见征伐二`】　讨不庭　威不轨【`上详征伐一　奄征于兵者以威不轨`】　啓戎心　有慙徳【`疆塲无主则啓戎心　殷汤始伐犹有慙徳`】　扬军旅　取凶残【`上出周礼　诗取彼凶残`】　出自天子　不问仁人【`上详征伐一鲁君问柳下惠吾欲伐齐对曰不可归而有忧色曰吾闻伐国不问仁人此言何为至于我哉`】　建侯行师有征无战【`上出易　下详征伐一`】　奉辞伐罪　受命忘家【`上详`】  

【`征伐二　司马穰苴曰受命之日则忘其家临敌则忘其身`】　三军之事　两军之士【`夫子有三军之事　两军之士皆未憖憖缺也`】　逺征　亲讨　观兵　耀武　示威　攻昧　乗王怒　行天诛　埽欃枪　戮鲸鲵　三年东征　六月北伐　师出有名　武先禁暴　则侵不伐　以征不义　诘暴诛慢　深入长驱因山川以涉险　整干戈而作威　啓灭有扈而夏  

功昭　成克商奄而周徳着　叛而不讨何以示威服而不柔何以示懐　九黎之乱徳黄帝兴师　三苗之不举虞舜称兵　即戎而行遣以采薇之咏　择利而动其破竹之功　方叔南征荆蛮诗人歌之列于雅　充国西伐先零词臣美之着于賛【`以上并白帖`】　増除元恶　讨大憝【`经济编祖约苏峻反郗鉴奉诏流涕设坛塲刑白马大誓三军曰率土怨酷咸愿奉辞伐罪以除元恶凡我同盟戮力一心以救社稷　陆贽撰授马燧等招讨河中制曰讨除大憝招缉非辜爰咨辅臣以董戎寄`】　问不宾　威不詟【`又敕曰持旌节执金鼓者所以问不宾诛首恶　又撰命姚崇等北伐制曰朕闻上古圣王之政理教之以战陈之以兵盖威不詟而服不顺也`】匪安匪游　无侮无拂【`诗江汉浮浮武夫滔滔匪安匪游淮夷来求　下详征伐二`】兴师以义　平国以礼【`诗小戎注曰西戎者秦之臣子所与不共戴天之讐也防`】  

【`公上承天子之命率其国人往而征之故其从役者之家人先夸车甲之盛而后及其私情盖以义兴师则虽妇人亦知勇于赴敌而无所怨矣　左传公及齐侯平莒及郯莒人不肯公伐莒取向非礼也平国以礼不以乱伐而不治乱也以乱平乱何治之有无治何以行礼`】　犯五不韪　备三有余【`左传息侯伐郑郑伯与战于竟息师大败而还君子是以知息之将亡也不度徳不量力不亲亲不征辞不察有罪犯五不韪而以伐人其败师也不亦宜乎　下出柳宗元辩侵伐论`】　伐不逾时　克不移朔【`谷梁传曰伐不逾时战不逐奔诛不填服　晋书载记曰昔韩信以禆将伐齐有征无战耿弇以偏师讨张步克不移朔`】　必因其变　不以为暴【`尉缭子曰太公望对武王曰伐国必因其变示之财以观其穷示之獘以观其病上乖下离若此之是伐之因也　经济编司马错与张仪争论于秦惠王前错欲伐蜀仪曰不如伐韩错曰拔一国天下不以为暴惠王曰善卒起兵伐蜀遂定蜀`】务崇君徳　勿暴民生【`淮南子曰陈夏征舒弑其君楚庄王伐之陈人听令王以`】  

【`讨有罪遣卒戍陈申叔时曰今君王因诛罪人遣卒戍陈诸侯闻之以王为非诛罪人也贪陈国也王乃罢陈之戍立陈之后诸侯闻之皆朝于楚此务崇君之徳者也　登坛必究宋太祖欲伐江南曹彬与诸将入辞上谓彬曰南方之事一以委卿切勿暴掠生民务广威信使自归顺不须急击也`】　万里而伐一人不戮【`汉书李广利天子为万里而伐不录其过左传晋荀呉帅师伐鲜虞围鼔克鼔而反不戮一人`】　束马悬车　雁行鱼贯【`管子云桓公用管仲计西征至于石枕县车束马逾太行与卑耳之谿　鲍昭出自蓟北门行曰征骑屯广武分兵救朔方雁行缘石迳鱼贯度飞梁`】不劳而定　惟断乃成【`晋书杜预表请伐吴时帝与中书令张华围棊预表适至华推枰敛手曰呉主荒淫骄虐诛杀贤能当今讨之可不劳而定帝许之　下出韩愈平淮西碑`】　先徳后刑　一劳乆逸【`骆賔王为兵部奏破设俭等露布曰大帝宣威有征无战明王伏顺先徳后刑　班固封燕然山铭序曰兹可谓一劳而乆逸暂费而永宁者也`】　书喻祸福　忿泄神人【`刘禹锡谢赴行营表曰裂帛系书喻以祸福椎牛飨士养以威声　沈自邠岭西大捷露布曰以泄神人之忿以清边徼之尘一镞未亡百年无事`】　日无私照　人忘暂劳【`于慎行闽广平贼露布曰日无私照南邦永以无虞海不扬波比户晏而不闭　赵子卿出师赋序曰国用长策人忘暂劳`】　无阙而后动　无众而后伐【`左传宋人围曹讨不服也子鱼言于宋公曰文王闻崇徳乱而伐之军三旬而不降退修教而复伐之因垒而降今君徳无乃犹有所阙而以伐人若之何盍姑内省徳乎无阙而后动　又晋侯将伐虢士蒍曰不可虢公骄若骤得胜于我必弃其民无众而后伐之欲御我谁与`】　勤政楼受命　通化门临遣【`并详征伐二`】　张目成天罗　植发成干将【`杨炎撰鳯翔出师颂序曰张目成天罗植发成干将布和成将帅厉气成风云`】　拯民水火之中　还师衽席之上【`上详征伐二下详征伐一`】　决江河溉爝火　廓氛埃覩白日【`尉缭子曰圣王之用兵非乐之也将以诛暴讨乱也夫以义诛不义若决江河而溉爝火临不测而挤欲堕其克必矣　张说为河南郡王平契丹等露布曰羣凶既定冀方砥平截风浪以息沧溟廓氛埃而覩白日`】　百姓开门而待　中流击楫而誓【`上详征伐一　晋书曰时帝未遑北伐祖逖进说曰大王诚能发威命将使若逖等为之先主庶几国耻可雪帝乃以为奋威将军豫州刺史渡江中流击楫而誓曰祖逖不能清中原而复济者有如大江辞色壮烈众皆慨叹`】　朝受诏夕引道　夕卷斾晨斩关【`后汉书吴汉每当出师朝受诏夕即引道初无办严之日　段文昌撰平淮西碑曰阴凝雪飞天地尽闭云郊晦冥寒可堕指一夕卷斾凌晨斩关四纪逋诛一朝荡定`】　图籍封府库顺天道因人心【`并详征伐二`】　佐声教之不暨　假神祗  

之幽賛【`于公异撰李晟破朱泚露布曰尧舜禹汤之徳统元立极之君或制五兵或张九伐盖欲攘削凶戾乂安生灵补雍熙之未治佐声教之不暨臣只承睿算恭行天罚摄衣登坛明君亲之大义祃牙宜社假神只之幽賛`】　狼星敛角太白扬眉　飞隼应节代马嘶风【`杜牧贺平党项表曰箕宿祃牙狼星敛角戊日祷马太白扬眉　白帖赐王元逵诏曰清商已至鼙鼓声雄白露将凝戈鋋色耀飞隼应节而逾厉代马嘶风而自豪顺天行讨正在今日`】　巢穴是空胎卵皆覆　长鲸既戮封豕载屠【`张说为河南郡王平契丹等露布曰长驱松漠掩集柳城巢穴是空胎卵皆覆　韩世能俘斩云南叛夷露布曰长鲸既戮封豕载屠数年鸱张之寇倏尔氷摧千里波涛之区俨然山峙`】  

征伐四  

原肃将天威【`书泰誓`】　秉明徳以诛之【`六韬太公曰夫纣无道流毒诸侯欺侮羣臣失百姓之心秉明徳以诛之谁曰弗克`】　兵行而雨【`又武王伐殷兵行之日大雨太公曰是洗濯甲兵行之象`】　雨洗兵【`韩诗外传武王伐纣到邪丘天雨三日不休武王惧召太公而问之曰纣未可伐乎太公曰不然欲洗吾兵也`】　掩其不备【`论衡曰太公阴谋书武王伐殷兵至牧野晨举脂烛掩其不备`】　其车三千【`诗方叔涖止其车三千`】　叛而伐之服而舍之【`左传楚君讨郑怒其贰而哀其卑叛而伐之服而舍之徳刑成矣伐叛刑也柔服徳也徳立刑成若之何敌之`】　増左右鼓噪中军潜涉【`左传曰越子伐吴吴子御之笠泽夹水而陈越子为左右句卒使夜或左或右鼓噪而进呉师分以御之越子以三军潜涉当呉中军而鼓之吴师大乱遂败之注云句卒钩伍相着别为左右也`】　伐国失国【`说苑曰赵简子举兵伐齐有被甲者笑之简子曰有以说之则可无则死对曰当桑之时臣邻家夫与妻俱之田见桑中女因追之不能还反其妻怒而去之臣笑其旷也简子曰今吾伐国失国是吾旷也还师而归`】　不屠城不潜军【`荀子曰王者有诛而无战不屠城不潜军不留众师不越时`】　原穷絶天阻【`崔骃与窦宪书云将军穷絶天阻万里长途`】　冲羌心腹【`后汉书金城塞羌反马防遣司马马彭将五千人从间道冲其心腹`】伐叛懐逺【`魏略辽东太守公孙渊自立为燕王遣使假单于玺封拜边民韩忠曰曹公允恭明`】  

【`哲翼戴天子伐叛懐逺宁静四海汝君臣侮弄神器方当屠灭岂能乆也渊大怒斩忠后果为太祖所灭`】练师简卒【`魏明帝乐府云我徂北征伐彼蛮虏练师简卒爰整其旅发桴若雷吐气成雨`】　仗义伐贰【`晋书荀勗叅文帝大将军事时官骑路遗求为刺客入蜀勗言于帝曰明公以至公宰天下宜仗正义以伐违贰而名以刺客除贼非所谓刑于四海以徳服逺也`】　増江汉列城争下【`唐书曰萧铣据江陵诏李靖安辑铣降靖入其都号令静严军无私焉或请靖籍铣将拒战者家赀以赏军靖曰王者之兵吊人而取有罪彼其胁驱以来借以拒师夲非其情不容以叛逆比之今新定荆郢宜示寛大以慰其心止不籍由是江汉列城争下`】　狄青微服度关【`东轩笔录曰狄青征侬智髙顿军昆仑关下翊日将度关晨起诸将侍立甚乆而青尚未坐日髙诸将疑之入帐周视则不知青所在诸将相顾惊怛俄有军候至曰宣徽传语诸官请过关吃食方知青已微服度关矣`】　勦除【`明许国平倭颂序曰蠢兹岛夷俶扰东南蚁引蜂屯所过为墟天子发明诏下虎符简壮猷之臣总熊罴之师分道并进协力勦除于是司马暨诸臣誓死一心捣其巢穴邀其归路覆之海中羣丑尽歼焉`】  

征伐五  

原诗后汉崔骃安封侯诗曰戎马鸣兮金鼓震壮士激兮忘身命被光甲兮跨良马挥长防兮廓良弩　魏文帝于黎阳作诗曰千骑随风靡万骑正龙骧金鼓震上下干戚纷纵横白旄若素霓丹旗发朱光追思太王徳胥宇识足臧经歴万岁林行行到黎阳　又诗曰朝发邺城夕宿韩林霖雨诫涂舆人困穷载驰载驱沐雨栉风舍我髙殿何为泥中在昔周武爰暨公旦载主而征救民涂炭彼此一时唯天所讃我独何人不能靖乱又诗曰殷殷其雷蒙蒙其雨我徒我车涉此艰阻遵彼洹言刈其楚班之中路涂潦是御辚辚大车载低载昂嗷嗷仆夫载仆载僵涂冒雨霑衣濡裳　又诗曰奉辞讨罪遐征晨过黎山巉峥东济黄河金营北观故宅顿倾中有髙楼亭亭荆棘绕蕃丛生南望果园青青霜露惨凄宵零彼桑梓兮伤情　又至广陵马上作诗曰观兵临江水水流何汤汤戈矛成山林元甲曜日光谁云江水广一苇可以航不战屈敌虏戢兵称贤良王粲从军诗曰从军有苦乐但问所从谁所从神且武焉得乆劳师相公征关右赫怒震天威军中多沃饶人马皆溢肥徒行兼乘还空出有余资拓地三千里往返速若飞歌舞入邺城所愿获无违　又诗曰凉风厉秋节司典告祥刑我君顺时发桓桓东南征泛舟盖长川陈卒被隰坰征夫懐亲戚谁能无此情哀彼东山人喟然感鹳鸣　又诗曰从军征遐路讨彼东南夷方舟顺广川薄暮未安坻白日半西山桑梓有余晖蟋蟀夹岸鸣孤鸟翩翩飞征夫心多懐凄怆令吾悲　又诗曰率彼东南路将定一举勲筹策运帷幄一由我圣君恨我无时谋譬诸具官臣鞠躬中坚内微画无所陈许歴为完士一言犹败秦我有素餐责诚愧伐檀人虽无铅刀用庶几奋薄身　晋张华命将出征诗曰重华隆帝道戎蛮或来賔徐夷兴有周方亦违殷今在盛明世寇虐动四垠单醪岂无味挟纩感至仁　宋孝武帝北伐诗曰表里跨原隰左右御川梁月羽皎素魄星旗赩赤光　谢庄江都平解严诗曰肃旗简庙律耸钺畅干灵朝晏推物泰通渥抃身宁击辕歌至世抚壤颂惟馨又从驾顿上诗曰中权临楚路前茅望吴云冀马依风蹀边箫当夜闻　傅亮从武帝平闽中诗曰鞠旅扬城大搜徐方旂旌首路元戎啓行弭楫洪河总辔崇冈又从征诗曰息徒西楚伫楫旧乡止犹岳立动则云翔烈烈羣师星言啓行泛舟掩河秣马登芒　齐虞羲霍将军北伐诗曰拥旄为汉将汗马出长城长城地势险万里与云平凉秋八九月虏骑入幽并飞狐白日晩瀚海愁云生乘墉挥宝劒蔽日引髙旌云屯七萃士鱼丽六郡兵胡笳关下思羌笛陇头鸣天长地自乆人道有亏盈未穷激楚乐已见髙台倾当令麟阁上千载有雄名　梁武帝宴诗曰止杀心自详胜残道未遍四主渐懐音九疑稍革面世治非去兵国安岂忘战钧台闻史籍岐阳书记传　简文帝和武帝宴诗曰校尉开疎勒将军定月支南通新息柱北届武阳碑豫游戏马馆教战昆明池银塘写清渭铜钩引直漪常从良家子命中幽并儿金鞍饰紫佩玉燕帖青骊车书今已共愿奏云亭仪　又诗曰祭壶今息鼓董案或开帷聊举青龙阵正取绛宫时犒兵随后拒軷祭逐前师军门初露节步陈始分旗　増又泛舟横大江诗曰陇西四战地羽檄岁时闻护羌拥汉节校尉立元勲石门留铁骑氷城息夜军洗兵逢骤雨送陈出黄云　又诗曰减灶驱前马衔枚进后兵沙飞朝似幕云起夜疑城回山时阻路絶水亟稽程往年郅支服今岁单于平　原梁元帝述懐诗曰玉节威云梦金钲韵渚宫霜戈临堑白日羽映流红单醪结猛将芳饵引羣雄箭拥淇园竹劒聚若耶铜亟覩周王骏多逢鲍氏騘谋出河南贾威寄陇西冯谿云连阵合却月半山空楼前飘密柳井上落疎桐差营逢霔雨立垒挂长虹　又和王僧辩从军诗曰山虚和铙管水静写楼船连鸡随火度燧象带烽然洞庭晓风急潇湘夜月圎荀令多文藻临戎赋雅篇　呉均战城南诗曰蹀躞青骢马往救城南畿五歴鱼丽阵三入九重围为君意气重无功终不归　又诗曰陌上何諠諠匈奴围塞垣黒云藏赵树黄尘埋陇根天子羽书劳将军在玉门　又诗曰杂虏寇铜鞮征役去三齐扶山翦疎勒傍海埽沉黎劒光夜挥电马汗昼成泥何当见天子画地取关西　又征客诗曰公卿来怅别葭声在狭斜玉樽浮云盖朱轮流水车鞚中悬明月劒杪照莲花沈约正阳堂宴劳旋诗曰凯入同髙宴饮至均多祜  

昔往歌采薇今来欢杕杜善战惟我皇胜之不窥户推毂授神谟余壮终能贾浩荡金罍溢周流玉觞傅　又出重围和傅昭诗曰鲁连扬一策陈平出六奇邯郸风雨散白登烟雾维排云出九地陵空振五卮　庾肩吾被使从渡江诗曰八阵引佳兵三河总舻舳绛天扬逺斾雷野驱长毂夜劒动星芒秋潮惊箭服　刘孝仪从军行诗曰冠军亲挟射长平夜合围木落雕弓燥气秋征马肥贤王皆屈膝幕府复申威何谓从君乐往反速如飞　北齐祖珽从北征诗曰翠旗临塞道灵鼓出桑干祁山敛雰雾瀚海息波澜戍亭秋雨急关门朔气寒方系单于颈歌舞入长安　裴让之从北征诗曰沙漠胡尘起关山烽燧惊皇威奋武略上将总神兵髙台朔风驶絶野寒云生匈奴定逺近壮士欲横行　周庾信和平邺应诏诗曰天策神兵风飞埽邺城阵云千里散黄河一代清　陈伏知道从军五更转五首诗曰一更刁斗鸣校尉逴连城遥闻射雕骑悬惮将军名二更愁未央髙城寒夜长试将弓学月聊持劒比霜三更夜惊新横吹独吟春强听梅花落误忆柳园人四更星汉低落月与云齐依稀北风里胡笳杂马嘶五更催送筹晓色映山头城乌初起堞更人悄下楼　苏子卿南征诗曰一朝游桂水万里别长安故乡梦中近边愁酒上寛劒锋但须利戎衣不畏单南中地气暖少妇莫愁寒陈沈炯从驾送军诗曰惟尧称乃武轩后号神兵吊  

民资智勇治乱属师贞我君膺宝业歴驾视前英蒲海方无浪夷山有未平星光下结斾劒气上舒精云开万里彻日丽百川明抚鼓山灵应诏跸水祗惊　张正见从军诗曰将军定朔边刁斗出祁连髙柳横长塞榆关接逺天井泉含冻竭烽火映山然欲知客心断危旌万里悬　又从军诗曰胡兵屯蓟北汉将起山西故人轻百战聊欲定三齐风前喷画角云上舞飞梯鴈塞秋声逺龙沙云路迷燕然自可勒函谷讵须泥　増唐虞世南从军行曰涂山烽候惊弭节度龙城冀马楼兰将燕犀上谷兵劒寒花不落弓晓月逾明凛凛严霜节氷壮黄河絶蔽日卷征蓬浮天散飞雪全兵值月满精骑乘胶折结发早驱驰辛苦事旌麾马困重关冷轮摧九折危独有西山将年年属数奇　杨炯从军行曰烽火照西京心中自不平牙璋辞凤阙铁骑绕龙城雪暗雕旗画风多杂鼓声宁为百夫长胜作一书生　又送刘校书从军诗曰天将下三宫星门召五戎坐谋资庙略飞檄伫文雄　李峤送骆奉礼从军诗曰玉塞边烽举金坛庙略申羽书资鋭笔戎幕引英賔笛梅含晩吹营柳带余春希君勒石返歌舞入城闉　陈子昂送崔融等从梁王东征诗曰金天方肃杀白露始专征王师非乐战之子慎佳兵　储光羲同诸公送李云南伐蛮诗曰昆明濵滇池蠢尔敢逆常天星耀鈇锧吊彼西南方冢宰统元戎太守齿军行囊括千万里矢谟在庙堂耀耀金虎符一息到炎荒搜兵自交趾茇舍出泸阳羣山髙崭岩凌越如鸟翔封豕骤跧伏巨象遥披攘回谿深天渊揭厉逾舟梁元武埽孤蜮蛟龙除方良雷霆随神兵硼磕动穹苍斩伐若草木系缧同犬羊余丑隐弭河啁啾乱行藏君子恶薄险王师耻重伤广车设苴梁太白光芒边吏静县道新书行纪纲　岑参奉和杜相公发益昌诗曰相国临戎别帝京拥旄持节逺横行朝登劒阁云随马夜渡巴江雨洗兵山花万朶迎征盖川柳千条拂去旌暂到蜀城应计日须知明主待持衡　李贺送秦光禄北征诗曰箭射欃枪落旗悬日月低榆稀山易见甲重马频嘶风吹云路火雪污玉关泥桃花连马发防絮扑鞍来呵臂悬金斗当唇注玉罍今朝擎劒去何日刺蛟回　宋谢翺上命将平南唐铙歌鼓吹曲曰帝命将臣誓师于征伯牙于庭曰无刘我人曲阿惟唐以及豫章孽于南国楚粤是疆我师孔武聿禽其王始怒将臣不怿曰如上命即起予疾弓韬于衣刃以不血其石程焚其侈淫视于丁宁筈羽不饮取其镈磬以献于京于庙告成垓埏既平　又平荆湖遣将骑吹曲曰天门雷动开风云内前尽给羽林军圣人神武授方略斩将搴旗各骏奔王师所过如时雨洗濯焦枯向荆楚重宣徳意吊遗黎素服军前释俘虏　又下劒门遣将骑吹曲曰神风流霆驱偃草天兵夜下西南道虎贲长防来凤州归峡衔枚疾如埽　元张翥前出军诗曰前军红衲袍朱丝系彭排后军细铠甲白羽攅鞲□辎车左右驰万马拥长街送行动城郭斗酒饮同侪壮士当报国毋为乡故懐　又诗曰锻铁作佩刀磨石为箭镞超乘既夸勇骋马复齐足男儿不封侯百年同视肉　又诗曰京师少年子胆气乃麤豪倾金售宝劒厚价买名刀结束往从军谈笑取功劳当时霍骠姚岂在学戎韬　又后出军诗曰歩卒伧楚健长刀短甲衣大叫前搏敌跳荡如鸟飞左提血髑髅右夺贼马归尔辈疾归命将军足天威　又诗曰总戎面如虎指顾挥雕戈马蹄无贼垒手棰可塡河王师本无敌安用战图多　明徐祯卿从军行诗曰五垒神兵下玉门倒倾西海蹴昆仑轻车夜渡交河水斩首先传吐谷浑　孙一元赠李将军征南诗曰上将原知敌全军用伐谋折冲临逺服仗钺下南州千山迎劒气万里拥蛇矛羽檄飞前渡艨冲据上流惊鳞还自溃穷兽欲何投杀势奔封豕威声走怒彪潜兵分部伍归路扼咽喉直须临獠穴尽拟破蛮酋俘献君门喜凯还道路讴将军列茅土四海仰皇猷　唐顺之南征歌曰诏锡彤弓出禁城良家六郡总从行将军旧佩平蛮印校尉新开横海营又歌曰汉皇有道靖飞狐南粤何知擅一隅万里出师将问罪不因大海冨明珠  

原赋后汉崔骃大将军西征赋曰在昔上世义兵所克工歌其诗贤陈其颂书之庸器列在明堂所以显武功也于是袭孟秋而西征跨雍梁而逺踪陟陇阻之峻城升天梯以髙翔旗旐翼如游风羽毛纷其拂云金光皓以夺日武鼓铿而雷震　魏文帝述征赋曰建安十三年荆楚傲而弗臣命元司以简旅予愿奋武乎南邺伐灵鼓之硼隐兮建长旗之飘飖跃卒甲之皓旰兮驰万骑之浏浏扬凯悌之丰惠兮仰干威之灵武伊皇衢之遐通兮维天网之毕举经南野之旧都聊弭节而容与遵往初之旧迹顺归风以长迈镇江汉之遗民静南畿之遐裔　曹植东征赋曰建安十九年王师东征吴寇余典禁兵衞宫省然神武一举东夷必克想见振旅之盛故作赋曰登城隅之飞观兮望六师之所营幡旗转而心思兮舟楫动而伤情顾身微而任显兮愧责重而命轻嗟我愁其何为兮心遥思而悬旌师旅凭皇穹之灵祐兮亮元勲之必举挥朱旗以东指兮横大江而莫御　应玚撰征赋曰奋皇佐之丰烈将亲戎乎幽邻飞龙旗以云曜披广路而北巡崇殿郁其嵯峨华宇烂而舒光摛云藻之雕饰流辉采之浑黄辞曰烈烈征师寻遐庭兮悠悠万里临长城兮周览郡邑思既盈兮嘉想前哲遗风声兮　徐干西征赋曰奉明辟之渥徳与游轸而西伐过京邑以释驾观帝居之旧制伊吾侪之挺劣获载笔而从师无嘉谋以云补徒荷禄而私并小人之所幸虽身安而心危庶区宇之今定入告成乎后皇登明堂而饮至铭功烈乎旂常　又序征赋曰余因兹以从迈兮聊畅目乎所经观庶土之缪殊察风流之浊清沿江浦以左转涉云梦之无陂从青冥以极望上连薄乎天维刊梗林以广涂填沮洳以髙蹊擥循环其万般亘千里之长行兼时而易节迄元气之消微道苍神之受谢逼鹑鸟之将栖虑前事之既终亦何为乎乆稽乃振旅以复踪泝朔风而北归及中区以释勤超栖迟而无依　王粲初征赋曰违世难以回析兮超遥集于蛮楚逢屯否而厎滞兮忽长幼以羁旅赖皇华之茂功清四海之疆宇超南荆之北境践周豫之末畿野萧条而骋望路周达而平夷春风穆其和畅兮庶卉焕以敷行中国之旧壤实吾愿之所依当短景之炎阳犯隆暑之赫曦薰风温温以増热体其若焚　阮瑀纪征赋曰仰天民之髙衢兮慕在昔之遐轨希笃圣之崇纲兮惟哲而为纪同天工而人代兮匪贤智其能使五材陈而并序静乱由乎干戈惟蛮荆之作讐将治兵而济河遂临河而就济瞻禹迹之茫茫距疆泽以潜流经昆仑之髙冈目幽以广衍遂霑濡而难量陈琳武军赋曰赫赫哉烈烈矣于此武军当天符之佐运承斗刚而曜震汉季世之不辟青龙纪乎大荒熊狼竞以拏攫神实播乎镐京于是武臣赫然飏炎天之隆怒叫诸夏而号八荒尔乃拟北落而树表晞垒壁以结营百校罗峙千部列陈弥方城掩平原于是啓明戒旦长庚告昏火烈具举鼓角并震千徒从唱亿夫求和声訇隐而动山光赫奕以烛夜其刃也则楚金越冶棠谿名工清坚皓锷脩刺鋭锋陆陷蕊犀水截轻鸿铠则东湖阙巩百炼精刚函师振旅韦人制缝弩则幽都筋角恒山檿榦通肌畅骨崇緼曲烟其弓则乌号越耗繁弱角端象弭绣质哲拊文身矢则申息肃慎箘簵空疏焦铜毒铁丽毂挞辀马则飞云絶景直鬐騧駵駮龙紫鹿文的鱼若乃清道整列按节徐行龙姿凤峙灼有遗英　又神武赋曰建安十有二年大司空武平侯曹公东征乌丸六军被介云辎万乗治兵易水次于北平可谓神武奕奕有征无战者矣伫盘桓以淹次乃申命而后征觐狄民之故土追大晋之遐踪恶先縠之惩寇善魏绛之和戎受金石而弗伐盖礼乐而思终陵九城而上济起齐轨乎玉绳车轩辚于雷室骑浮厉乎云宫晖曜连乎白日旌旐继乎电光斾既轶乎白狼殿未出乎卢龙威凌天地势括十冲单鼔未伐虏已溃崩克俊馘首枭其魁雄尔乃总辑瓌珍茵氊幕幄攘璎带佩不饰雕琢华珰玉瑶金麟牙琢文贝紫瑛缥碧元緑黼锦缋组罽毼皮服　繁钦征天山赋曰素甲元焰皓旰流光左骈雄防右攅干将彤玈朱矰丹羽绛房望之如火焰夺朝阳华旗翳云霓聚刃曜日铓于是轒輼云趋威弧雨发钲鼓雷鸣猛火风烈跃刃雾散虏锋摧折呼吸无闻丑剥灭　杨脩出征赋曰嗟夫吴之小夷负川阻而不庭肇天子之命公总九伯而是征整三军而饬戒殄征夫而叛惊舫翼华以鳞集苍鹰杂以星陈塞川原而上下蔽城隍而无垠于是州牧覆舟水衡戒事饬师就部乃讲乃试信大海之可横焉江湖之足忌公命临淄守于邺都侯懐大舜乃号乃謩茂国事之是勉兮叹经时而离居企欢爱之偏处兮独搔首于城隅　晋陆士龙南征赋曰大安二年八月奸臣羊元之皇甫商敢行称乱大将军敷命羣后同恤社稷四方之防众以百万粤十月军次于朝歌讲武治戎以观兵于殷墟桓桓先征在河之涘顺彼长道悬旌千里美王师之遵时茂七徳而发止尔乃税驾殷墟我徒既闲顺时讲武薄狩于原纷同方而类聚焕副翼而明分只明刑以誓众习军政于旧闻若溟海之引回流岱灵之吐行云　宋傅亮征思赋曰逢休明之余祐托菲薄于末晖既致戎于皇幄亦彼己于宰闱伤鹈梁以载扬咏伐檀而屡思和风翕以首节零雨郁而四漾津云暧以合体坟衍杳其无封羡归飞之能矫乐湍流之自东想和銮之北徂企云旗之西举洒三川之积尘廓二崤之重阻觌髙掌于华阳聆鸣凤于洛浦　谢灵运撰征赋曰相国宋公兵于京甸次师于汴上曽不逾月二方献捷天子感东山之劬劳使臣遵于原隰余摄官承乏谬充殊役遂写集闻见作赋撰征惟上相之睿哲当草昧而经纶总九流以贞观协五材而平分筮允臧人同情顺天行诛司典详刑迅一翼以鱼丽襄两服而鴈逝阵未列于都甸威已振于秦蒯诏微臣以劳问奉王命于河湄夕饮饯以俶旦出宿而言辞冒沈云之晻蔼迎素雪之纷霏眷转蓬之辞根悼朔鴈之起越彼微物之疚情此思心而可歇　増唐赵子卿出师赋曰莫髙非天兮生我圣人聪明运用兮不测惟神珍怪烟委而波属蛮夷鸟狎而虫驯粤若方兮猃狁孔狡固阴冱寒兮陵我河津于是按玉劒而凭怒辉金戈而雷震祃蚩尤誓勾陈防白帝骑苍麟天动地应罗羽衞而煌煌风咆雷鬭作笳鼓之殷殷别有哮悍之旅毅勇之賔爰自幽并而投石走巴楚而来臻铁马金甲虹旌霓轮鸣者飞鴈由其殒越挥戈者白日所以逡巡野气苍茫而助杀军声慷慨以含仁奋威则鲸鲵忉衅流咏则枭獍懐亲　赵伯励出师赋曰赫哉帝唐叶殷累圣神化无外方独迷皇赫斯怒元戎是出其制敌也以威其用师也以律雕戈电举铁骑风疾霜明锋刃夕曜曜以冲星火色旌旗昼炎炎以彗日横行有同于千里止步不过于六七桓桓大将黄石老之兵符赳赳武夫白猿公之劒术受脤者实在乎国英决胜者亦关于天断固将以拒十角之猖狂岂止埽一隅之陵乱　陈山甫有征无战赋曰皇威克宣彊敌无全始建牙而耀武终不杀而摧坚授师律以徂征凿门而出指戎夷而向化掉鞅而旋静难以仁胜残以徳绥懐未及方资吊伐之谋氛祲潜销讵假貅之力命将必先于制胜数课宁劳于逐北三令着而狼野自清七徳彰而枭心已息是知训戎有律料敌无遗乘地形而动众顺天讨以行师于是指途而边鄙革心挼甲而凶渠授首向威懐而将顺将血刃而何有当其蕴龙韬以啓路驰豹骑以清尘鄙身膏于草野笑血染于车轮所以示专命柔逺人扬分阃之威无逾六月来有苖之不俟七旬一举干戈载櫜弓矢　陈去疾王师如时雨赋曰惟唐十二叶盛徳如春虽幽无不被而犷有未臣帝曰茍非我武焉能庇人于是考策谐谘询投干戈于苖扈之地拯黎庶于涂炭之辰是师也以胜残为心以除暴为主得周宣之薄伐非汉皇之黩武尔乃誓六师命吉甫鼓而出兮俯而取始天声乍发阚若雷霆终圣泽旁流霈如甘雨既歼元恶不问其余诚与之更始而待之如初箪食壶浆将争先以邀路缁黄耆艾知弛负以宁居是以足蹈手舞怨释愤摅洗心灵而沃若草木之贲如始其闻金鼓之声疑杀戮之谓及其霑濡之赐众乃欷歔以相慰曰岂图污俗犹轸圣心殷云雷以作解与枯槁而为阴济济烝徒一以贯乎睿防颙颙噍咸得涤其烦襟　章孝标王师如时雨赋曰念黎庶兮罹于毒痡我兴师以翦屠如旱岁之稼穑得膏雨之霑濡草木之心宁虑暵其干矣天人之意将同衞讨邢乎至乃鋭戈矛齐卒伍诚告防于上帝祈发生于下土龙旂电掣疑驱蔚矣之云鼍鼓雷奔似送霈然之匪六师之是侵实百姓之为心所谓谋臣如雨猛将如林驰之驱之似得时而将降六伐七伐谓决渠而就深知我者信号令如春不知我者疑甘泽随轮一鼓而风云作气再麾而寰宇清尘  

増雅唐柳宗元献平淮夷雅曰皇耆其武于溵于淮既徒既车环蔡其来狡众昏嚣甚毒于酲狂奔叫呶以扞大刑皇咨于度惟汝一徳旷诛四祀其徯汝克赐汝斧钺其往视师师是蔡人以宥以厘度拜稽首庙于元既既祃于社是宜我斾我旗于道于陌训于羣帅拳勇来格公曰徐之无恃式和尔容惟义之宅进次于郾彼昏卒狂裒凶鞠顽锋猬斧螗赤子匍匐厥父是亢怒其萌芽以悖太阳王旅浑浑是佚是怙既获敌师若饥得餔载辟载祓丞相是临弛其武刑谕我徳心其危既安有长如林曽是讙譊化为讴吟　又曰方城临临王卒峙之匪徼匪竞皇有正命皇命于愬往舒余仁踣彼艰顽柔惠是驯愬拜即命于皇之训既砺既攻以后厥刃王卒嶷嶷熊罢是式衔勇韬力日思奋殛汝阴之茫悬瓠之峨是拔是震大歼厥家狡虏既縻输于国都示之市人即社行诛乃谕乃止蔡有厚喜完其室家仰父俯子汝水沄沄既清而弥蔡人行歌我步逶迟原颂汉扬雄赵充国颂曰明灵惟宣戎有先零先零猖狂侵汉西疆既临其域喻以威徳有守矜功谓之弗尅请奋其旅于罕之羌天子命我从之鲜阳营平守节屡奏封章料敌制胜威谋靡亢遂尅西戎还师于京方賔服罔有不庭　史岑出师颂曰茫茫上天降祚有汉兆基开业人神攸賛五曜霄映素灵夜叹昔在孟津惟师尚父素旄一麾混一区宇苍生更始朔风变楚我出我师于彼四疆天子饯我路车乘黄言念伯舅恩深渭阳　后汉班固窦将军北征颂曰于是雷震九原电曜髙阙金光镜野武旗冒日冲鸡鹿【`塞名`】超黄碛轻四纵所从莫敌　傅毅窦将军北征颂曰建汉祖之龙兴荷天符而用师曜神武于幽冀遇白登之重围何獯鬻之桀虐自弛放而不羁哀昏戾之习性阻汉广之荒垂命窦侯之征讨蹑卫霍之遗风奉圣皇之明策奋无前之严锋采伊吾之城壁蹈天山而遥降曝名烈于禹迹奉旗鼔而来旋圣上嘉而褒宠典禁旅之戎兵内雍容以询谟外折冲于无形惟倜傥以逺委精虑于朝廷晋张载平吴颂曰闻之前志尧有丹水之阵舜有三苖之诛此圣帝明王平暴靖乱未有不用兵而制之也夫太上成功非颂不显情动于中非言不彰猃狁既攘出车以兴淮夷既平江汉用作斯固先典之明志不刊之美事乌可阙欤遂作颂曰上哉仁圣曰惟皇晋光泽四表继天垂帝道焕于唐尧义声邈乎虞舜蠢尔鲸吴凭山阻水肆虐播毒而作豺虺菁茅阙而不贡越裳替其白雉正九伐之明典申号令之旧章布亘地之长罗振天网之脩纲制征期于一朝并箕驱而幕张尔乃抜丹阳之峻壁屠西陵之髙墉日不移晷羣丑率从望防稽而振铎临吴地而奋旅众军竞趋烽飇具举挫其轻鋭走其守御　増明宋濂平江淮颂曰虏魄既禠扶创而逸聚于湖奥仅存喘息我师见之千舻如龙似兔之走如鹰之从酣战六时由辰及酉仆姑一发殪此酋首贯睛及颅仆若枯柳大憝既除余不能丑递相告言我诚何心我去至暴我归至仁　梁潜平安南颂曰际天极地无有小大以生以育惟帝是赖曰迪于彞帝则受之厥惟弗迪帝用纠之是曰天宪匪帝其私奉若天命以征弗顺在江之西桂岭之墟万垒云屯万马电趋王师未来虎穴狼区王师至止天开日晶两都既平四郊遂宁按兵止戈宣我皇徳乃诏庶鳏载欣载悦　许国平倭颂曰于赫圣皇天覆遐裔岛夷匪茹骚我东南乘潮出没倏如飇举焚荡防刘哀此士女乃命虎臣肃将天威仗钺于征秉旄以麾先机制胜伏险谋奇媒弋枭獍饵引鲸鲵妖党外携迷魂内慑天网四张覆披巢窟禽捜草薙只舰不遗吴门越甸饱歌而嬉海波不扬京观斯筑民乐其生皇锡之福  

原表北齐邢子才百官贺平石头表曰大江设隘实限夷华前魏观涛而退后魏登山而反声教不通多歴年代今苍雉奉职灵鼍自梁折苇为舟凭力可渡始知徳通于物孟门失险道清将顺劒阁自开行举洞庭之乐放畜长洲之苑防玉帛于涂山树铜柱于南极　梁刘孝仪临川王奉诏班师表曰臣有受服庙堂申威塞表既驱熊罴之众兼秉帷幄之谋登济河山夷灭赵魏将系轵道之颈且屈渭桥之膝而元阴届节祁寒方始降此慈愍兹介胄使燕然之石愿勒而不刊函谷之土将封而莫遂虽荷杕杜之恩终慙采薇之防　周庾信庆平邺表曰臣闻太山梁甫以来即有七十二代龙图书之后又已三千余年虽复制法树司礼殊乐异至于天篱武落剡木弧席卷天下之心包吞八荒之志其揆一焉政须东南一尉立于北景之南西北一候置于交河之北　増唐柳宗元为裴中丞贺破东平表曰臣闻负恩干纪者得而诛犯顺穷凶者天夺其魄灵旗四临氛沴皆散克成不战之功遂洽无为之理原露布唐骆賔王为兵部奏破逆贼杨防柳露布曰四时行焉天道不能去杀五兵备矣皇业所以胜残事切救焚茍顺时而济物恩深祝网不获已而用兵逆贼豺狼有性枭獍难驯乱我天常负其地险峰危束马路絶悬车臣遣刘防基等衔枚逺袭卷甲前驱偃危斾而设潜兵疑从天落乘间道而掩不备似出地中又遣髙奴弗等涉南山之南冲其要害之路孙仁感等陵北山之北絶其飞走之途杨防柳等振螳螂之力拒辙当轮肆蚊蚋之羣弥山满谷臣遣令狐智通等拥豹之雄顺天机而左转李大志等驱象犀之卒乗地轴以右回又遣梁待璧等总投石超距之材蹈中权而拊其背康留买等腾跃铁歕金之骑犯前矛而扼其喉臣率许怀秀等横玉弩以髙临摐金钲而直进澄氛廓祲回夏景以溃春氷灭迹埽尘若霜风之卷秋箨杨防柳等殒死行阵悬首旌门昔魏臣赋蜀徒闻蒟醤之奇汉使开邛才通竹杖之利岂若膺紫泥而吊伐指丹徼以临戎一战孟获已擒再战哀牢授首斯皇灵逺畅庙略遐宣奉元徳以配天徒知帝力掩黄舆而辟地岂曰臣功　明于慎行闽广平贼露布曰匹夫造滔天之孽将则必诛上帝有激电之威兵谁能去故虽无为之治亦多不战之征妖贼曽一本等沐鱼鸟之波涛依狐鼠之城社遂使烟迷合浦鲛人泣明月之珠烽举番禺估客弃桃枝之簟既成枭獍之凶可缓鲸鲵之戮臣等仰承圣武只奉王猷严兴六月之师薄示三苗之讨碧幢红斾飞盖海之楼船犀甲熊旗誓登坛之将士未鼓而人心激厉雷霆震瘴雨之乡先庚而器械精明霜雪洒炎风之地某秉中权而下令分外阃以临戎左顾而合兵七闽倚劒扶桑之窟右指而宣威百粤鸣弓铜柱之崖某总长弢劲弩之兵扬斾泉漳境上某率鹤膝鲛函之士陈兵潮惠城边军声大振于前矛从天而下贼势应摧于破竹无穴可藏双轮势迫羣凶甘涿野之诛尺组功髙渠首缚辕门之下自触凝霜之典何伤时雨之师  

増碑唐韩愈撰平淮西碑文曰帝有恩言相度来宣诛止其魁释其下人蔡之卒夫投甲呼舞蔡之妇女迎门笑语蔡人告饥船粟往哺蔡人告寒诏赐缯布始时蔡人禁不往来今相从戏里门夜开始时蔡人进战退戮今眠而起左餐右粥为之择人以牧余惫吏赐牛教而不税蔡人有言始迷不知今乃大觉羞前之为蔡人有言天子明圣不顺族诛顺保性命汝不吾信视此蔡方孰为不顺往斧其吭凡叛有数声势相倚吾强不支汝弱奚恃其告而长及汝父兄奔走偕来同我太平淮蔡为乱天子伐之既伐而饥天子活之始议伐蔡卿士莫随既伐四年大小并疑不赦不疑由天子明凡此蔡功惟断乃成  

原啓齐王融答敕撰汉武北伐图赋啓曰臣闻情蓄自中事符则感象构于始机动斯彰但九祀一逢休明难再常愿待诏朱阙俯对青蒲澄瀚海之恒流埽狼山之积雾系单于之颈屈左贤之膝然后天移云动升封岱宗咸五登三追踪七十　又劝髙帝北伐啓曰虽穷鸟必啄固等命于良鹑困兽斯骛终并悬于厨鹿若籍巫汉之归师骋士卒之余愤取函河如反掌凌关塞若摧枯　梁简文帝庆洛阳平啓曰自函洛榛旷獯猃荐食久絶正朔之风不覩輶轩之使乘此战心负斯戎足每兴燔燧之警常劳守障之民自非圣略宣天纲遐顿岂能使汉地尽名王争入方令九服大同万邦齐轨亭塞寝兵关候罢柝臣诚兼家国倍深欢庆　刘孝绰求豫北伐啓曰或以臣素无飞将之目未从嫖姚之伍言易行难功理絶然桓冲称谢安无将略文靖公遂破苻坚山涛谓羊祜不强建成侯卒平孙皓微臣之譬两贤诚无等级小虏之方二寇势逾枯朽　増唐元稹贺裴相公破淮西啓曰投石之卵虽危拒轮之臂犹奋赖阁下忠诚愤激亲自拊巡灵旗一临余沴电埽此所谓俟周公而后淮夷服得元凯而后吴寇平  

原牋晋陆机至洛与成都王牋曰王室多故祸难荐有羊元之乘宠凶竖专记朝政奸臣贼子是为比周皇甫商同恶相求共为乱阶至令天子飘飖甚于赘瘤伏惟明公匡济之举义命方宣元戎既啓风威电赫机以驽暗文武寡施猥横授委任外梱辄承严教董率诸军唯力是视　桓温与抚军牋曰北冦肆逆四十余载倾覆社稷毁辱陵庙遇其可亡之防实是君子竭诚小人尽力之日也江东虽为未丰方之古人复为未俭少康以一旅之众兴复祖宗光武奋发中兴汉室况以大晋之祚树徳长久兼百越沃野之资据江汉山海之利盐铁宝帛之饶角竿羽毛之用英贤之略尽兵民之力贼之强也犹复遵养时晦及其毙也不齐力埽灭则大贼何由而自平大耻焉得而自雪临纸惆怅慨叹盈怀原书魏曹植与司马仲达书曰今贼徒欲保江表之城守区区之吴尔无有争雄于宇内角胜于平原之志也故其俗盖以洲渚为营壁江淮为城堑而已若可得挑致则吾一旅之卒足以敌之矣盖弋鸟者矫其矢钓鱼者理其纶此皆度彼为虑因象设宜者也今足下曽无矫矢理纶之谋徒欲候其离舟伺其登陆乃图并吴防之地陈野之民恐非主上授节将军之心也　梁简文帝答湘东王庆州牧书曰虽心慕子文申威涿郡意存士雅慷慨临江而不能遂封狼居之山永空幕南之地逐北聊城追奔瀚海必欲卷绶避贤辞病迹原论汉吾丘夀王骠论功论曰骠将军霍去病征匈奴立克胜之功夀王作士大夫之论称武帝之徳曰士或问于大夫曰侧闻强秦之用兵也南不逾五岭北不渡大河海内愁怨以丧其国汉兴六十余载矣命将帅以抗愤用干戈于四荒南排朱崖北建朔方东越沧海西极河源拓地万里四海晏然鄙人不识敢问其踪大夫曰昔秦之得天下也以力而不以徳以诈而不以诚内用商鞅李斯之谋外用白起王翦之兵窥间伺隙既并海内之后以威力为至道以权诈为要术遂非唐笑虞絶灭旧章防禁文学行是古之戮严诽谤之谋十余年遂滂沱而盈溢是故皇天疾灭更命大汉反秦政务在敦厚至今六世可谓冨安天下文明四夷向风徒观朝廷下僚门户之士谋如涌泉动如骇机皆能安中国吞四夷君臣若兹何虑而不成何征而不尅虽拔泰山填沧海可也　魏王粲三辅论曰湘潜先生江滨逸老将集论云梦元公豫焉先生称曰盖闻戎不可动兵不可扬今刘牧建徳垂芳名烈既彰矣曷乃称兵举众残我波灵逸老曰是何言与天生五材金作明威长沙不轨敢作乱违我牧覩其然乃赫尔发愤且上征下战去暴举顺州牧之兵建拂天之旌鸣振地之鼓元胄曜日犀甲如堵以此众战孰能婴御刘牧之懿子又未闻乎履道懐智休迹显光洒埽羣虏艾拨秽荒走袁术于西境馘射贡乎武当遏孙坚于汉南追杨定于折商増唐柳宗元辩侵伐论曰春秋之说曰凡师有钟鼓曰伐无曰侵伐者声其恶于天下也必有以餍于天下之心夫然后得行焉古之守臣有朘人之财危人之生而又害贤人者内弃于其人外弃于诸侯从而伐焉动必克矣然犹备三有余而用其人一曰义有余二曰人力有余三曰货食有余三者大备又立其礼正其名修其词故师不逾时而功成焉斯为人之举也故公之而钟鼓作焉侵者独以其负固不服而壅王命也内以保其人外不犯于诸侯其过恶不足暴于天下致文告脩文徳而又不变然后以师问焉是为制命之举也非为人之举也故私之而钟鼓不作斯圣人之所志也  

## 御定渊鉴类函卷二百十二

武功部七【`军容　兵势攻战`】  

军容一  

增驷騵彭彭　四骐翼翼【`诗大眀牧野洋洋檀车煌煌驷騵彭彭　又采方叔率止乘其四骐四骐翼翼路车冇奭`】　原四牡骙骙　驷介麃麃【`诗采薇驾彼四牡四牡骙骙　又清人清人在消驷介麃麃`】　央央旂旐　悠悠斾旌【`诗采其车三千旂旐央央　又车攻萧萧马鸣悠悠斾旌`】　元戎十乘　屯千营【`诗六月元戎十乘以先启行　魏高贵乡公四言诗泛舟万艘屯千营`】　革车千乘　长防百万【`左传大搜于红革车千乘　应玚檄文长防百万胡千羣`】　武千队　戎车万驷【`江表传魏文帝欲伐吴望大江叹曰吴据江流且多粮谷虽武千队无所用也　元魏德颂戎车万驷逸骥千羣`】　旗帜蔽野　干戈若林【`后汉光武纪王寻王邑将昆阳城围之数十重列营百数云车十余丈瞰临城中旗帜蔽野埃尘连天钲鼓之声闻数百里　陈琳武军赋百将罗峙千部列陈弥方城掩平原干戈森其若林牙旗翻以如绘`】　雷辎蔽路　百两弥涂【`班固封燕然山铭曰元戎轻武长毂四分雷辎蔽路万有三千余乘　应玚驰射赋百两弥涂方轨连衡朱风驰雕落层城`】　戎车齐轨　雄防耀铓【`陈琳武军赋南辕反斾爰振其`】  

【`旅胡马骈足戎车齐轨　左思吴都赋羽毛杨雄防耀铓贝胄象弭织文鸟章`】　增选徒万　带甲千里【`子虚赋驾车千乘选徒万　张说露布控逾于万带甲弥于千里`】朱旗绛天　铁甲霜野【`上详雷辎蔽路注　樊衡云铁甲霜野朱旗火天`】　戈鋋彗云　鼓鼙沸野【`班固东都赋元戎竟野戈鋋彗云羽旄埽霓旌旗拂天　苏颋撰命姚崇等北伐制曰统燕犀冀马之雄屯斩蛟挈鼋之勇鼔鼙沸野旌旗彗云`】　轻车霆激孤劒飇驰【`班固东都赋轻车霆激骁电骛段文昌碑防矛电激孤劒飇驰`】　千乘雷动　万防林行【`张衡西京赋千乘雷动万龙趋张说云千旗云引万防林行`】　军如邓林　兵皆武库【`刘桢诗旦发邺城东暮次溟水旁三军如邓林劒防凛秋霜　三国典略萧眀与王僧辩书曰霜戈电防无非武库之兵龙甲犀渠皆是云台之仗`】　结驷缤纷佩戈飒沓【`左思蜀都赋并乘骥子俱服鱼文元黄异校结驷缤纷　沈约从齐武帝讲武诗飒`】  

【`沓佩吴戈参差腰夏箭`】　冀马追风　吴走练【`李密云冀马追风吴戈照日李白大猎赋千飇埽万乘雷奔吴□走练宛马蹀血`】　金钺镜日　楼船掩江【`陆机云金钺镜日云旗绛天　江淹云伏波楼船掩江蔽汜`】　素甲生波　白羽森月【`江淹云丹舰发照素甲生波　赵子卿出师赋序白羽森月朱旗烂空`】　行马流星援戈挥日【`庾信云观书虎馆学劒龙亭雕弓偃月行马流星　玉海援戈挥日仗劒决云`】　列旗虹指　长戈岳立【`骆賔王露布列旗影以云舒似长虹之东指横劒而电转疑大火之西流　胡瑱大阅赋兵势崩腾军容翕习元甲鳞布长戈岳立`】　介马云罗　虹旗电掣【`张说露布娄师德等兵车星布廵太行而缀碣石介马云罗挟衡漳而连海浦　李白大阅赋金戈林行洗晴野之寒霜虹旗电掣卷长空之飞雪`】　劒跃长虹弓翻满月　戈翻落日劒决浮云【`上见五海　陈子昻送崔融等从梁王东征序霓旌羽之殷戈翻落日突防轮之勇劒决浮云`】　神旂电舒威弧雨发　楚劒霜利吴钩月悬【`上见玉海　赵伯励出师赋序征甲选徒星驰云集楚劒云云`】  

军容二  

增军容不入国【`司马法古者国容不入军军容不入国军容入国则民德废国容入军则民德弱`】　山布星陈【`陈琳武军赋整行按律决敌中原八部方置山布星陈`】　杨栁春旗一色【`庾信马射赋序千乘雷动万云屯落花与芝葢同飞杨栁共春旗一色`】　压灞水之澜【`冯韬汉文帝幸细栁营赋戈鋋有耀压灞水之波澜士马无声悄辕门之风日`】　猎霞张斾【`李庾西都赋亲兵百万制以神防紫身豹首金腰虎额猎霞张斾剥犀缀革`】　沸若云海聚如雪山【`常衮贺收西京表`】　戈廻白日劒薄云天【`李德裕纪圣功碑`】甲开鱼照水【`许浑蒜山津观发军诗甲开鱼照水旗飏虎拏风`】　旗帜铠仗  

如马色【`五代史唐本纪眀宗名嗣源梁晋相拒于桐乡梁龙骧军以赤白马为两阵旗帜铠仗皆如马色晋兵望之皆惧庄宗举钟以饮嗣源曰卿望梁赤白马惧乎虽吾亦怯也嗣源笑曰有其表耳因引钟饮釂奋挝驰犯其白马挟二禆将而还梁兵败`】　徒饰其外【`又周德威传天祐七年梁遣王景仁将兵击赵赵王王镕乞师于晋晋遣德威先屯赵州晋兵少而景仁所将皆梁精兵人马铠甲饰以组绣金银其光耀日晋军望之色动德威勉其众曰此汴宋佣贩儿徒饰其外耳其中不足惧也其一甲之直数十千得之足为吾资无徒望而爱之当勉以往取也`】　望若林立【`武备志余玠至嘉定王防帅所部兵迎谒才羸弱二百人玠曰久闻都统兵精今疲敝若此防对曰防兵非不精所以不敢即见者恐惊从人耳顷之班声如雷江水为沸声止圆阵即合旗帜精明器械森然沙上之人弥望若林立无一人敢乱行者舟中皆战掉失色而玠自若也徐徐命吏以差次班赏`】　眀耀日月【`沈自邠岭西大防露布雕戈画防耀日月以争明瘴雨蛮烟朗乾坤而再覩`】  

兵势一  

原动天地　若神【`国语吴王防晋于黄池既陈去晋军一里昧明王乃秉枹亲就呜钟鼓丁宁錞于振铎勇怯尽应三军皆哗扣以振旅其声动天地晋师大骇不出　淮南子云用兵之道先忤而后合前防而后明若神之无迹若水之无创故所向非所之也所见非所谋也`】　如决溃若振槁【`史记苏代遗穰侯书曰夫齐罢国也以天下攻齐如以千钧之弩决且溃之痈也　左思吴都赋麾城若振槁搴旗若顾指`】　如风如火　如雷如霆【`孙子云兵疾如风其徐如林侵掠如火不动如山　尉缭子云一人之兵如狼如虎如风如雨如雷如霆并详论兵三`】　节如发机　势如转圜【`孙子兵势篇善战者其势险其节短势如彍弩节如发机故善战人之势如转圜石于千仞之山`】　攻如河决　攻如电击【`三略军谶曰良将之统军也战如风发攻如河决　唐子云将者専命千里总帅六师攻如电击战如风行`】　气如飘风气如通云【`淮南子云气如飘风声如雷霆诚积逾而威加敌人此谓气势　杨德润集声如雷霆气如通云`】　乘风附景　震天骇地【`苏武荅李少卿书当子鋭气深入之时朝发夕息数千万里虽乘风附景不足拟其迅也　孙子荆与孙皓书士卒犇迈其防如林烟尘俱起震天骇地`】飇腾波流　云行风动【`扬雄长杨赋云合雷发飇腾波流机骇轶疾如奔星击如雷霆　王统司空穆侯颂云行风动如霆如雷`】　走凫举　鹗下鹰击【`吕氏春秋几兵欲急疾而不可久处知其不可久处则知所起鳬举死殁之地矣　桓范简论退则鹗下鹰击详`】江河溉火　鸿炉燎毛【`黄石公三略夫以义诛不义若决江河而溉爝火临不测`】  

【`而挤欲坠其克必矣　魏志陈琳曰将军龙骧虎歩髙下在心以此行事无异鼓鸿炉以燎毛髪也`】　斧伐朝菌　风振秋【`说苑麾萧斧以伐朝菌也　何法盛晋书执朽辔以御逸马乘劲风以振秋`】　猛虎驱羊　烈霜委草【`陈琳武军赋犹猛虎之驱羣羊冲风之飞枯叶陆贾典论若冲风之摧枯枝烈霜之委衰草`】　如山压卵　似雪投汤【`苏武集云`】  

【`如泰山压卵也　后汉书邓禹曰以张将军之众当百万之师以雪投汤也`】　五岳压枯千钧压卵【`诸葛子云鼔洪炉以燎毛髪倾五岳以压枯朽　唐子云犹震霆摧枯千钧压卵`】骇轰嘈囐　哧咤彭赑【`陈琳武军赋云骇轰嘈囐荡心惧耳　又云煜若飏炎闪如云蔽哧咤彭赑不可当御`】　增破竹　建瓴【`晋书杜预拜征南大将军都督州诸军事时众军防议或曰今向暑水潦方降疾疫将起宜俟来冬更为大举预曰昔乐毅借济西一战以并强齐今兵威已振譬如破竹数节之后皆迎刃而觧无复着手处也遂指授羣帅径进秣陵所过城邑莫不束手　李荃太白隂经夫善用兵者以便胜以地强以谋取乃势之战人者如建瓴水于高宇之上无复滞留`】　乘五势　荡四海【`虎钤经任势篇兵之胜非人之勇怯也率由势焉耳势之成者有五一曰乘势二曰气势三曰假势四曰随势五曰地势用兵者乘此五势未有不能追亡逐北而建大功者也　淮南子兵略训众聚不虚散兵出不徒归唯无一动动则凌天振地抗泰山荡四海神移徙鸟兽惊骇如此则野无校兵国无守城矣`】　却河流　振屋瓦【`李商隠贺幽州破奚寇表坎三鼓而河流自却声六校而屋瓦皆飞　秦军鼔噪勒兵武安屋瓦尽振详攻战二`】　山苞川流　风行电照【`大雅如山之苞如川之流　后汉书建武十一年吴汉进营逼成都宫连屠大城兵马旌旗甚盛乃乘兵入小雒郭门歴成都城下至吴汉营饮酒高防汉曰将军向者经虏城下震扬威灵风行电照`】　风骧雾合　岳动川移【`卢思道云虎夫万队豹千羣骨勇肉飞风骧雾合　北史周武帝志在平齐韦孝寛乃上疏陈三防其一曰诸军各募闗河之外劲勇之士厚其爵赏使为前驱岳动川移雷骇电激百道俱进必当望旗奔溃所向摧殄`】　雷震岳立　山倾河泄【`桓谭新论动如雷震住如岳立　于公异露布讙噪之声山倾而河泄鼔鼙之气霆鬭而电奔`】　龙翔鸟飞　霆激电骛【`玉海龙翔鸟飞上下其势行阵整也霆激电骛歘忽若神车徒奋也`】　崩山决塘殷天动地【`淮南子兵略训眀王之用兵也威之所加若崩山决塘敌孰敢当　上林赋车雷`】  

【`起殷天动地`】　陵天振地　荡海拔山【`上详四海注　江淹云先天葢世之略荡海拔山之威六师云起九军星连`】　折枯汤雪　拉朽摧冰【`后汉书皇甫嵩既破黄巾阎忠曰将军摧强易于折枯消坚易于汤雪　东海王越举兵下邳孙恵诡称南岳逸士秦秘之以书干越曰履顺讨逆执正伐邪是乌获摧冰贲育拉朽猛虎吞狐泰山压卵因风燎原未足方也`】　以汤沃雪　投石糜鷇【`淮南子兵略训善者之动也当以生击死以盛乘衰以疾掩迟以饱制饥若以水灭火若以汤沃雪何往而不遂　邹缉清邉颂百万之众莫不齐奋投石糜鷇振枯陨叶`】　猛兽吞狐　穷鱼饵鲸【`上详拉朽注　李白诗困兽当猛虎穷鱼饵犇鲸`】　决水千仞　扬兵九天【`孙子军形篇胜者之战若决积水于千仞之溪者形也　徐陵云扬兵于九天之上决胜于千里之中`】　电埽八纮　摧九虎【`后周书建德四年武帝诏曰髙氏因时与命据有汾漳朕以亭毒为心遂敦聘好务息元而彼背言负信窃邑藏奸朕当亲御六师躬行天罚凭祖宗之灵资将士之力风驰九霄电埽八纮可分命众军指期进发　庾信云置阵成臯连旗广武箭超六麋摧九虎`】　犀兕其威　江山失险【`玉海犀兕其威防豻其勇　王勃云一鼓而亭障无尘七纵而江山失险`】　势倾海岳　威崩雷电【`魏征云负问鼎之防图鬰拔山之壮气志逸风飇势倾海岳　李华云声折江河威崩雷电`】　力簸穷海　气冲南斗【`苏颋撰命吕休璟等北伐制力簸穷海声压大荒刈谷蠡之庭抜祅渠之垒　骆賔王露布云结阵影密西郊赤堇挥气冲南斗`】　风鹤皆晋兵　草木尽王师【`晋书列传苻坚进屯寿阳列阵临肥水谢以精鋭八千渉渡肥水决战坚中流矢临阵斩苻融坚众奔溃自相蹈借投水死者不可胜计余众弃甲宵遁闻风声鹤唳皆以为王师已至　晋书载记晋龙骧将军刘牢之率劲卒五千夜袭梁成垒克之谢石等以既败梁成水陆继进苻坚与融登城而望王师见部阵齐整将士精鋭又北望八公山草木尽人形顾谓融曰此亦勍敌也怃然有惧色`】　奔牛触鲁缟　冲风卷秋叶【`梁元帝云如驷马之载鸿毛奔牛之触鲁缟庾信贺平邺都表威风所振烈火之遇鸿毛旗鼔所临冲风之卷秋叶`】　迅电不及瞑目　疾雷不及塞耳【`龙韬太公曰疾雷不及掩耳迅电不及瞑目赴之若惊用之若狂当之者破近之者亡孰能御之`】　决沧海濯残荧　回夏景溃春冰【`李密云运筹千里勇冠三军决沧海而濯残荧举昆仑而压小卵　骆賔王露布五部材雄三河侠少叱咤则江山摇荡慷慨则林壑飞腾举鹏翼以扬威耀羣渠而贾勇澄氛廓祲回夏景以溃春冰灭迹埽尘若霜风之卷秋箨`】　叱咤则江山摇荡呼吸则海岳沸腾【`上详回夏景注　骆賔王露布喑呜则乾坤摇荡呼吸则海岳沸腾`】兵势二  

原动犹风雨【`齐都赋五家之兵动犹风雨战若雷霆`】　奔越惊风【`又精逸击电奔越惊风`】　席卷【`魏都赋克剪方命吞灭咆哮云撤叛涣席卷防刘`】　增左右击电【`江淹云气薄日月精夔虹蜺顾盼则前后生风喑呜则左右击电`】　破浪【`于公异露布势圴破浪攻若决河`】  

攻战一  

原易曰乘其墉弗克攻吉象曰乘其墉义弗克也其吉则困而反则也　增书曰兼弱攻昧取乱侮亡推亡固存乃其昌　尚书大传曰战者惮惊之也　原左传曰凡师皆陈曰战　增又申叔时曰德刑详义礼信战之器也德以施恵刑以正邪详以事神义以建利礼以顺时信以守物民生厚而德正用利而事节时顺而物来上下和睦周旋不逆求无不具各知其极是以神降之福时无灾害民生敦厖和同以聼此战之所由克也谷梁传曰倍则攻敌则战少则守　太公武韬曰与  

人同病相救同情相成同恶相助同好相趣故无甲兵而胜无冲机而攻无沟堑而守　又龙韬曰善战者不待张军善除患者理于未生胜敌者胜于无形上战无与战　司马法曰古者以仁为本以义治之之谓正正不获意则权权出于战不出于中人是故杀人安人杀之可也攻其国爱其民攻之可也以战止战虽战可也故仁见亲义见说智见恃勇见方信见信内得爱焉所以守也外得威焉所以战也战道不违时不歴民病所以爱吾民也不加丧不因凶所以爱夫其民也冬夏不兴师所以兼爱其民也故国虽大好战必亡天下虽安亡战必危　老子曰善为士者不武善战者不怒善战胜者不与善用人者为下　孙子曰攻其无备出其不意　又曰百战百胜非善之善者也不战而屈人之兵善之善者也故上兵伐谋其次伐交其次伐兵其下攻城攻城之法为不得已　又曰知彼知己百战不殆不知彼而知己一胜一负不知彼不知己每战必败　又曰昔之善战者先为不可胜以待敌之可胜不可胜者守也可胜者攻也守则不足攻则有余善守者藏于九地之下善攻者动于九天之上故能自保而全胜也又曰凡先处战地而待敌者佚后处战地而趋战者劳故善战者致人而不致于人我欲战敌虽高垒深沟不得不与我战者攻其所必救也我不欲战虽画地而守之敌不得与我战者争其所之也故形人而我无形则我専而敌分我専为一敌分为十是以十攻其一也故知战之地知战之日则可千里而防战　吴子曰有四不和不和于国不可以出军不和于军不可以出阵不和于阵不可以进战不和于战不可以决胜有道之主将用其民先和而后造大事　尉缭子曰吾用天下之用为用吾制天下之制为制修吾号令眀吾刑赏使天下非农无所得食非战无所得爵使民扬臂争出农战而天下无敌矣　又曰战者必本乎率身以励众士如心之使四肢也志不励则士不死节士不死节则众不战　荀子曰战如守行如战有功如幸　淮南子曰庙战者帝神化者王庙战者法天道也神化者法四时也修政于境内而远方慕其德制胜于未战而诸侯服其威内政治也夫战而不胜者非鼓之日也素行无刑久矣故得道之兵车不发轫刃不尝血贾不去肆农不离野招义而责之大国必朝小城必下因民之欲乘民之力而为之去残除贼也　汉书赵充国奏曰臣闻战不必胜不茍接刃攻不必取不茍劳众　蜀书马谡传注曰谡云用兵之道攻心为上攻城为下心战为上兵战为下　魏书邓艾上言曰国之所急惟农与战国富则兵彊兵彊则战胜然农者胜之本也孔子曰足食足兵食在兵前也　唐书曰李光弼用兵谋定而后战能以少覆众　又曰张廵用兵未尝依古法勒大将敎战各出其意或问之答曰古者人情敦朴故军有左右前后大军居中三军望之以齐进退今胡人务驰突云合鸟散变态百出故吾止使兵识将意将识士情上下相习人自为战耳　宋史曰岳飞迁秉义郎隶留守宗泽泽大竒之曰尔勇智才艺古良将不能过然好野战非万全计因授以阵图飞曰阵而后战兵法之常运用之妙存乎一心　又曰高宗尝问胜敌之术吴璘曰弱者出战强者继之高宗曰此孙膑三驷之法一败而二胜矣辽史兵卫志曰每军行未遇大敌不乘战马俟近敌  

师乘新羁马蹄有余力成列不战退则乘之多伏兵断粮道冒夜举火上风曵柴馈饷自赍散而复聚善战能寒此兵之所以强也　许洞虎钤经曰袭虚之术有二曰因曰诱何谓因曰敌盛兵所向我亦佯应之别以精兵濳出虚地或攻其垒或断其后或焚其积聚何谓诱曰欲敌之要地则不攻而攻邻大其攻具盛其师旅以诱敌兵敌兵到则勿与战复于壁守潜以精鋭袭所兵之城而掩其内  

攻战二  

增左传曰楚子伐随军于汉淮之间季梁请下之弗许而后战所以怒我而怠寇也随侯弗从战于速杞败绩原又曰齐师伐我战于长勺公将鼓之曹刿曰未可  

齐人三鼓刿曰可矣齐师败绩公将驰之刿曰未可下视其辙登轼而望之曰可矣遂逐齐师既克公问其故对曰夫战勇气也一鼔作气再而衰三而竭彼竭我盈故克之夫大国难测也惧有伏焉吾视其辙乱望其旗靡故逐之　增又曰晋侯将伐虢士蒍曰礼乐慈爱战所畜也夫民让事乐和爱亲哀丧而后可用也虢弗畜也亟战将饥　又曰楚使庐戢侵庸及庸方城庸人逐之师叔曰姑又与之遇以骄之彼骄我怒而后可克又与之遇七遇皆北唯禆鯈鱼人实逐之庸人曰楚不足与战矣遂不设备楚子乘驿防师于临品分为二队子越自石溪子贝自仞以伐庸遂灭庸　史记曰秦伐韩军于阏与赵恵文王令赵奢将救之兵去邯郸三十里秦军鼔噪勒兵武安屋瓦尽振奢坚壁留二十八日不行复益増垒秦间来入奢善食而遣之既遣秦间乃卷甲而趋之二日一夜至令善射者去阏与五十里而军秦人悉甲而至军士许歴曰其来气盛将军必厚集其阵以待之又曰先据北山上者胜奢许诺即发万人趋之秦兵后至争山不得上奢纵兵击之大破秦军赵王赐奢号为马服君　又曰秦王龁攻赵赵使赵括代防颇将以击秦秦乃隂使武安君白起为上将军而王龁为尉禆将赵括至则出兵击秦军秦军佯败而走赵军追造秦壁壁坚不得入而秦竒兵二万五千人絶赵军后又一军五千絶赵壁间赵军分而为二粮道絶而秦出轻兵击之射杀赵括括军败卒四十万人降武安君　后汉书曰建武初诏耿弇进讨张歩歩使其大将费邑军歴下又分兵屯祝阿别于泰山钟城列营数十以待弇弇先击祝阿拔之故开围一角令其众得犇归钟城钟城人空壁亡去邑分遣弟敢守巨里弇先胁巨里严令军中趣修攻具宣敕诸部后三日当悉力攻巨里城隂缓生口亡归以弇期告邑邑至日果自将来救弇曰吾所以修攻具者欲诱至邑耳即分三千人守巨里自引精兵上冈阪乘高合战临陈斩邑既而收首级示巨里城中费敢悉众亡归张歩遂定济南　又曰建武初帝使王霸与捕虏将军马武东讨周建于垂恵苏茂将五校兵救建建从城中出兵夹击武武军奔过霸营大呼求救霸曰贼兵盛出必两败努力而已军吏皆争之霸曰捕虏与吾相恃此败道也今闭营固守示不相援贼必乘胜轻进捕虏无救其战自倍茂众疲劳吾承其乃可克也茂建果悉出攻武合战良久覇壮士路润等断髪请战霸乃开营后出精袭其背茂建前后受敌惊乱败走　又曰光和初黄巾贼余帅韩忠据宛拒朱隽隽兵少不敌乃张围结垒起土山以临城内因鸣鼓攻其西南贼悉众赴之隽自将精卒五千掩其东北乘城而入忠退保小城因急攻不克隽谓张超曰贼外围周固内营逼急乞降不受欲出不得所以死战也不如撤围忠必自出自出则意散易破之道也解围忠果出战隽因击大破之忠等遂降　蜀书曰诸葛亮率诸军北驻汉中屯于沔阳扬声由斜谷道取郿使赵云邓芝为疑军据箕谷魏大将军曹真举众拒之亮身率诸军攻祁山戎阵整齐赏罚肃而号令眀南安天水安定三郡叛魏应亮闗中响震　魏书曰袁绍追曹公军至延津南公勒兵驻营南阪下令解鞍放马是时白马辎重就道诸将以为敌多不如还保营荀攸曰此所以饵敌如何去之绍将文丑将五六千前后至诸将白可上马公曰未也至稍多或分趣辎重公曰可矣乃皆上马时不满六百遂纵兵击大破之斩丑　晋书曰魏青龙初辽东太守公孙渊反征司马懿进师渊阻辽隧懿盛兵出其南贼悉鋭赴之乃泛舟潜济以出其北沉舟焚梁傍辽水作长围弃贼而向襄平懿曰贼大众在此巢窟虚矣我直指襄平则人懐内惧惧而求战破之必矣贼见兵出其后果邀之懿谓诸将曰不攻其营正欲致此乃纵兵逆击三战皆防贼保襄平防霖潦大水贼樵牧自若诸将欲取之皆不聼司马陈珪曰昔攻上庸八部并进一旬之半拔坚城斩孟逹今远来而更安缓窃惑焉懿曰孟达众少食支一年将士四倍于达粮不淹月以一月图一年安可不速以四击一正令半解犹当为之今贼众我寡贼饥我饱水雨乃尔抄其樵采此故驱之走也故当示无能以安之雨止昼夜攻之渊乞克日送任懿纵兵击败之斩于梁水之上　又曰羊祜为平南将军每与吴人交兵克日方战不为掩袭之计有欲进谲诈之防輙饮以醇酒使不得言　又曰苻坚率兵次于项城众号百万诏以谢为前都督诸军事坚列阵临肥水军不得渡使谓苻融曰君远渉吾境而临水为阵是不欲速战诸君稍却令将士得周旋仆与诸君缓辔而观之不亦乐乎坚曰但却军令得过而我以铁数十万向水逼而杀之融亦以为然遂麾使却阵众因乱不能止于是等以精鋭八千渉渡肥水决战坚中流矢临阵斩融坚众奔溃　唐书曰史思眀至偃师李光弼趋河阳贼帅周摰与安太清攻北城光弼敛军入召诸将问贼阵何所最坚曰西北隅召郝廷玉复问其次曰东南隅召论惟贞光弼执大旗曰望吾旗麾若缓可观便宜若三麾至地诸军毕入生死以之退者斩光弼麾旗三诸军争奋贼众奔败始光弼将战内刃于鞾曰战危事吾位三公不可辱于贼万有一不防当自刭以谢天子及是西向拜舞三军感动　又曰安禄山反防李光弼攻贼常山拔之郭子仪于是昼扬兵夜捣垒贼不得息气益老乃与光弼等击贼嘉山斩首四万级贼史思眀跳奔博陵又曰宪宗讨吴元济李愬求自试时师夜起不知所  

之令曰引而东袭张柴歼其戍敕士少休会大风雪士抱戈冻死于道十一二始发吏请所向愬曰入蔡州取吴元济士失色然业从愬人人不敢自为计愬道分轻兵断桥以絶洄曲道又以兵絶朗山道夜半至悬瓠城雪甚城傍皆鵞鹜池愬令击之以乱军声贼恃吴房朗山戍晏然无知者李祐等次【`一作坎`】墉先登众从之杀门者发闗留持柝传夜自如黎眀雪止愬入驻元济外宅元济请罪槛送京师　五代史曰晋取郓州梁人大恐末帝召王彦章为招讨使问破敌之期彦章对曰三日左右皆失笑彦章驰两日至滑州置酒大会隂遣人具舟于杨村命甲士六百皆持巨斧载冶者具鞲炭乘流而下彦章防饮酒半佯起更衣引精兵数千沿河以趋德胜舟兵举鏁烧断之因以巨斧斩浮桥彦章引兵急击南城破之葢三日矣　又曰安重荣反杜重威逆战于宗城重荣为偃月阵重威击之不动欲少却以伺之偏将王重曰两兵相交退者先败乃分为三重威先以左右队击其两翼战酣重以精兵击其中军重荣遂大败　宋史曰皇祐中广源州蛮侬智高反除狄青经制广南盗贼事时智高据邕州青兵次賔州顿甲令军士休十日觇者还以为军未即进青眀日乃整军一昼夜絶昆仑闗出归仁铺为阵贼既失险悉出逆战青执白旗麾兵纵左右翼出贼不意大败之　又曰赵方帅邉十年以战为守持军严每令诸将当使日日可战　又曰建炎初帝如钱塘苗傅刘正彦反次临平韩世忠舍马操戈而前令将士曰今日当以死报国贼列神臂弩持满以待世忠瞠目大呼挺刃突前贼辟易矢不及发遂败　又曰绍兴初伪齐遣李成挟金人入侵帝命岳飞为之备飞趋襄阳成迎战左邻襄江飞笑曰歩兵利险阻兵利平旷成左列江岸右列歩平地虽众十万何能为鞭指王贵曰尔以长枪歩卒击其兵指牛臯曰尔以兵击其歩卒合战马应枪而毙后皆拥入江歩卒死者无数成夜遁复襄阳　又曰绍兴中刘锜充东京副留守自临安抵顺昌乌珠至城下时天大暑敌远来疲敝锜士气闲暇方晨气清凉锜按兵不动逮未申间敌力疲气索忽遣数百人出西门接战俄以数千人出南门戒令勿喊但以鋭斧犯之敌大败　名山藏刘基传曰时诸将奉太祖为吴王以基为太史令吴王使徐达常遇春攻张士诚苏州围三百余日不下基曰苏城形如螺取螺者击首则缩击尾则出齐门尾也盘门首也击齐门盘门开矣诸将用其言破之　吾学编常遇春传曰遇春性刚直膂力絶人比抵采石元兵阵矶上下聨大舟距三丈许相顾莫敢先登遇春后至上麾之前即舍舟挺戈大呼一跃而登众披靡遂拔采石取太平  

攻战三  

原勇气　危事【`上详攻战二　逸孟子曰战者危事也`】　四攻五良　六厉五卫【`周书大武解云攻有四攻五良四攻者一攻天时二攻地宜三攻人德四攻行利五良一取仁二取智三取勇四取材五取艺此九者攻之开也孔晁注曰攻谓夺其计使不成也开言开此道以成攻　又曰战有六厉五卫六厉一仁厉以行二智厉以道三武厉以勇四师厉以士五校正厉御六射师厉伍五卫一眀仁懐恕二眀智辅谋三眀武摄勇四眀材摄士五眀艺摄官孔晁注曰六厉为治政也五卫皆所以成战矣`】因天乘地　从天击地【`司马法凡战背风背高注曰背风从天气背高从地势凡`】  

【`战宜因天气乘地势也　黄帝问女兵法云战鬭之法当从九天之上击九地之下众士黙黙人无所见九天者春在青龙夏在朱雀秋在白虎冬在武四神为九天其衡则九地也`】　因虚乘散观怠击疑【`兵法吴王夫差失越不取其后越王以三千兵擒之于干遂此因其虚乘其散也　司马法危而观其惧静而观其怠动而观其疑袭而观其治击其疑也`】　背孤攻虚　避实击虚【`抱朴子云承隂阳以并势协五行之自然从计约以奋击常背孤而攻虚　孙子兵法云夫兵行象水水之形避高而趋下兵之形避实而击虚`】　乘衰击死　兼舍环【`淮南子云善者之劲也当以生击死以盛乘衰　司马法曰兼舍环注云兼舍者昼夜行也四靣屯守谓之环龟`】倍则分之　少则逃之【`孙子兵法云用兵之法十则围之五则攻之倍则分之敌则能战之少则能逃之不若则能避之故小敌之坚大敌之禽也注曰倍则分之者以二敌一则一术为正一术为竒少则逃之者高壁坚垒勿与战也`】　夜火昼旗　小怯大勇【`孙子军争篇曰夜战多火鼓昼战多旌旗所以变人之耳目也　东观汉记云王寻王邑围昆阳光武将歩千余前去大军四五里而阵寻邑亦遣兵数千合战光武奔之斩首数十级诸部喜曰刘将军平生见小敌怯今见大敌勇甚可怪也`】　百战百胜　七纵七擒【`战国防云魏太子自将过宋外黄外黄徐子曰臣有百战百胜之术太子能听臣乎　汉晋春秋曰诸葛亮在南中所在战防既得孟获使观于营阵之间问曰此军何如获对曰向者不知虚实故败今防赐观看营阵若祗如此即定易胜耳亮笑纵使更战七纵七擒而亮犹遣获获止不去曰公天威也南人不复反矣`】　穰侯十攻　不疑十计【`战国防云秦攻韩围陉范睢谓秦昭王曰有攻人者有攻地者穰侯十攻魏而不得伤者非秦弱而魏强也其所攻者地也　零陵先贤传曰曹操攻栁城不下图画形势问计防周不疑进十计以攻城城即下`】　兵火俱攻　炎燧四举【`王隠晋书祖约为豫州刺史胡至攻城大战其日西风兵火俱攻　陈琳武军赋云□燧四举元戎齐登`】　一朝而拔　一战而霸【`韩子云吴起为西河守秦有小亭临境起欲攻之下令曰眀日攻亭有能先登者仕之国大夫赐之上田上宅人争趋之于是攻亭一朝而拔之详号令　左传晋文公谋霸子犯敎公大搜以示之礼作执秩以正其官民听不惑而后用之出谷戍释宋围一战而霸文之教也`】　寿华之野　泌谷之上【`山海经云羿与凿齿战于寿华之野羿射杀之在昆仑墟东羿持弓矢凿齿持盾注曰凿齿亦人也齿如凿长五六尺因以为名　韩非子云宋襄公与楚人战于泌谷之上`】　涿鹿之野　漭瀁之野【`贾谊新书黄帝者炎帝之兄也炎帝无道黄帝伐之涿鹿之野流血漂杵诛炎帝而兼其地天下乃治　家语孔子北游登于农山子路子贡顔回侍侧孔子四望喟然叹曰二三子各言尔志子贡进曰赐愿使齐楚合战于漭瀁之野两垒相望尘埃相接挺刃交兵赐着缟衣白冠陈说其间推论利害释国之患惟赐能之`】　呼声动天鼓声动地【`汉书项羽遣当阳君蒲将军渡河救钜鹿围王离与秦军遇九战絶甬道大破之诸`】  

【`侯军救钜鹿者十余壁莫敢纵兵及楚击秦诸侯皆从壁上观楚战士无不一当十呼声动天地　又陈汤与甘延寿围郅支城夜过半木城穿平眀四靣炎火起吏士喜大呼乘之钲鼓声动地`】　带劒挟弓衅鼓染锷【`楚辞出不入兮往不反平原忽兮路迢遥带长劒兮挟秦弓首虽离兮心不惩　班`】  

【`固燕然山铭斩温禺以衅鼔血尸逐以染锷`】　武士必死　战士饮血【`淮南子云勾践决一狱不辜拔龙渊而切其股血流至足故战武士必死　李陵荅苏武书兵尽矢穷人无尺铁犹复徒手奋呼争为先登当此时也天地为陵震怒战士为陵饮血`】　曹仁突围　张辽冲垒【`魏志曹仁留屯江陵拒吴将周瑜遣部曲将牛金逆与挑战贼多金众少遂为所围仁乃被甲上马将其麾下壮士数十冲入贼围金等乃得解余众未尽出仁复直还突之拔出金兵亡其数人贼众乃退　又孙权十万众围合肥张辽夜募敢从之士得八百人椎牛飨将士眀日大战平旦辽被甲执防大呼自名冲垒入至权麾下权大惊众不知所为望见辽所将众少乃聚围辽数重左右麾直前急击围开辽将麾下数十人得出余众号呼曰将军弃我乎辽复还突围拔出余众权人马皆披靡无敢当者`】　转战六日转战万里【`汉书霍去病为骠将军将万出陇西有功上曰骠将军率戎士除乌盭讨遨濮渉狐奴歴五王国轁重人众摄詟者弗取防获单于子转战六日过焉支山千有余里　王濬表曰臣受命之日心与口誓将身死地转战万里`】　以少击众　以少敌众【`六韬云隘塞山林者所以少击众也　魏武令云孙子用兵尝以少敌众`】　箭不虚发　箭无空发【`魏志厐德与曹仁共攻闗羽仁使德屯樊北十里会天霖雨十余日汉水暴溢樊下平地五六丈德与诸将避水上隄羽乘船攻之以大船四靣射隄上德被甲持弓箭不虚发晋书陶侃为江夏郡守时陈敏作乱以朱伺能水战晓作舟舰侃乃命作大舰迳据江口摧破敏前伺水军从沔口与贼水战伺左右三人上弩以给伺伺望敌射之箭无空发`】　灭此朝食　灭寇后食【`左传齐晋将战于鞍齐侯曰余姑翦灭此而朝食不介马而驰之　晋中兴书谢琰为会稽内史都督五郡军士隆安四年孙恩复寇浃口入余姚上虞进攻邢浦去山隂北三十五里羣贼鋭进人情震骇时尚未食琰曰要当先灭此寇而后食也跨马而出榷防阵杀贼甚多`】　伏尸数万　决水千仞【`庄子有国于蜗之左角者曰触氏有国于蜗之右角者曰蛮氏时相与争地而战伏尸数万逐北旬有五日而后返诚知所争者如此之细则天下无事矣　孙子兵法云胜者之战若决积水于千仞之谿者形也`】　刀折矢尽　絶矢竭【`后汉书段颎为防羌校尉会烧当烧何当煎勒姐等八种羌寇陇西金城塞颎将兵击破之明年春余羌复与烧何大豪寇张掖招同种千余落并兵晨奔颎军颎下马大战至日中刀折矢尽虏亦引退　王隠晋书周处讨巨贼而进军上六陌山东据甘泉之势西固梁山之险大战尽口斩首万计后播系违军期独当劲处絶矢竭后继不及遂丧战塲`】　臯比　操铁杖【`左传齐师宋师次于郎公子偃曰宋师不整可败也宋败齐必还请击公弗许自雩门窃出防臯比而先犯之公从之大败宋师齐师乃还　吕氏春秋赵氏攻中山中山之人多力者曰吾丘鸩衣铁甲操铁杖以战而所击无不碎所冲无不防以车投车以人投人也防至将所而后死`】　破郅支　脑沙漠【`汉书陈汤为西域副校尉破郅支城详鼔声动地注　扬雄长杨赋碎轒輼破穹庐脑沙漠髓余吾遂猎乎王庭`】　飞梯临阁堕垣敝楼【`陈琳武军赋其攻也则飞梯云行临阁灵构又云冲钩竞进熊虎争先堕垣百叠敝楼数千`】　冲车临城中　梯冲舞城上【`魏略诸葛亮攻郝昭于陈仓以云梯冲车临城中昭以火箭射之云梯尽燃人皆烧死　后汉书公孙瓒使行人赍书与子续曰袁氏之攻状若神梯冲舞吾城上鼔角鸣于地中日穷月急不遑启处`】　杖黄钺秉白旄　乘素舆执白羽【`尚书王左杖黄钺右秉白旄以麾　语林诸葛武侯与晋宣帝在渭濵将战武侯乘素舆执白羽扇指麾三军众军皆随其进止`】　德攻　义战【`传能以德攻　孟子曰春秋无义战`】皆阵　合围【`上详攻战一　宋皇瑗围郑师每日迁舍作垒堑成辄徙合其围也垒合郑师哭遂取郑也`】　乘墉　迁舍【`上详攻战一　下详合围注`】　凌城　环堙【`齐侯亲鼔士凌城　晏弱围莱甲寅堙之环城傅于堞堙土山堞女墙`】　乘城　鼓儳【`男女乘城而战　传曰声盛致志鼔儳可也言敌人在儳严险处未成列可鼓而击之也`】　忘身　惧貌【`司马穰苴曰援捊鼓之急则忘其身彼见吾貌必有惧心注貌军客也`】　无坚　疑众【`攻无坚城　吴志孙权攻合肥久不拔张纮进计曰古之围开一靣以疑众心今围之密诚惧并命死战也`】尝寇　杀敌【`尝试也　眀耻教战求杀敌也`】　张三军　成八阵【`传我张吾三军而被吾甲兵以武临之　诸葛亮曰八阵既成自今行师庶不覆败矣`】　寻干戈　矢石【`传子产曰昔高辛氏有二子阏伯实沈居于旷林不相能也日寻干戈以相征讨　汉王防矢石`】子济而陈　我战则克【`晋阳处父使谓楚子上曰武不违敌子若欲战则吾退舍`】  

【`子济而陈迟速唯命孔子曰我战则克`】　两军未憗　十乘先行【`传两军之士皆未憗注云憗缺也　诗元戎十乘以先启行`】　称戈立矛　裹粮坐甲【`称尔戈比尔干立尔矛　左传秦军掩晋上军赵穿追之不及反怒曰裹粮坐甲固敌是求敌至不击将何俟焉`】靡旗摩垒　矫翦控【`传靡旗摩垒而还　刑法志齐愍以矫翦控得一首以赐金`】不鼓不列　必胜必取【`传宋襄公不鼓不成列子鱼曰君未知战　韩信连百万`】  

【`之众战必胜攻必取`】　钩援以伐　梁防可冲【`诗以尔钩援与尔临冲以伐崇墉注临冲车钩援引上城者木　庄子曰梁防可以冲城而不可以窒穴`】　率是熊罴　整斯鹅鹳【`鹅鹳阵名也传曰郑翩愿为鹳其御愿为鹅`】　擐甲执兵　修阵固列【`传擐甲执兵固即死也`】　见可而进　交绥而退【`并传`】　执燧象以奔吴师　驱画牛以触燕众【`楚昭王田单`】　勍敌　鋭师乘胜逐北　斩将搴旗　躬擐甲胄　亲受矢石　堂堂之阵　赳赳之夫　决胜运筹　陷阵勍敌　敦阵整旅　被坚执鋭　功振七畧　勇冠三军　纵敌生患　违天不祥　率乌合之师　列鱼防之阵　夜战其声相闻足以相救　昼战其目相见足以相识　龙韬潜运定拔帜之竒谋　乌阵临高起沈沙之妙算同得原于重耳信由是眀　比克敌于荀吴义然后取【`以上并白帖`】　增用寡固　以危胜【`司马法曰凡战之道用寡固用众治寡利烦众利正　又曰凡战以力久以气胜以固久以危胜`】　动九天　开一角【`上详攻战一许洞虎钤经曰本围三靣兵士严为备御开围一角令得生路`】　众披靡　贼辟易【`孔帖马璘从李光弼攻洛阳史朝义众十万阵北邙山璘率部士五百薄贼屯出入三反众披靡乘之贼遂溃光弼曰吾用兵三十年未见以少击众雄防如马将军者　下详攻战二`】　见胜则起　遇时不疑【`龙韬太公曰未见形而战虽众必败善战者居之不挠见胜则起不胜则止　又曰善战者见利不失遇时不疑失利后时反受其殃`】　冲内击外　远交近攻【`豹韬太公曰谨候敌人未尽至去城四里而为垒令垒上多积强弩百歩一突门门有行马车居外鋭士隠伏而处敌至使我轻卒合战而佯走令我城上立旌旗击鼙鼔完为守备敌以我为守城必薄我城下发吾伏兵以冲其内或击其外三军疾战或击其前或击其后勇者不得鬬轻者不得走名曰突战敌人虽众其将必走　战国防范睢说秦王曰王不如远交而近攻得寸则王之寸得尺亦王之尺也`】　七遇皆北　八战皆防【`上详攻战二　唐书高崇文传曰元和中刘辟反诏崇文统兵讨之鹿头山南距成都百五十里扼二川之要辟城之以拒东兵崇文始破贼二万于城下防雨不克眀日战万胜堆堆直鹿头左使将高霞寓鼔之士扳縁上矢石如雨募死士夺而有之下瞰鹿头城人可头数凡八战皆防禽辟刻石纪功于鹿头山`】迭战则久　能忍故胜【`司马法曰迭战则久皆战则强晋书朱伺有武勇江夏太守杨珉问将军前后击贼何以每得胜耶伺曰两敌共对唯当忍之彼不能忍我能忍是以胜耳`】　以重行轻　以鋭当骄【`司马法曰凡战以轻行轻则危以重行重则无功以轻行重则败以重行轻则战故战相为轻重　吾学编李文忠传曰吴将李伯升寇新城文忠未至新城十里营龙潭新城守将遣人间道言众寡不敌且避贼俟大军文忠曰以众则我非彼敌以谋则彼非我敌吾未战辄退贼势益炽莫若与战遂下令曰彼众而骄我少而鋭以鋭当骄可一战擒也`】　坚壁不行　闭营不出【`上详攻战二　后汉书吴汉传曰建武中隗嚣畔汉围武阳公孙述遣史兴救之汉迎击兴尽殄其众因攻广都防之乘利进逼成都阻江北为营使副将刘尙屯于江南述使其将谢丰袁吉攻汉使别将刼刘尚令不得相救汉战败闭营三日不出乃多树旛旗使烟火不絶夜啣枚引兵与刘尚合军丰等不觉自是汉与述战于广都成都之间八战八克城降斩述首传送洛阳`】　扬臂争出　断发请战【`上详攻战一下详攻战二`】　五歩乃白　十歩乃射【`魏志曹操讨吕布于濮阳夜袭比眀破之未及还会布救兵至布身自搏战自旦至日昳数十合相持急操募防阵典韦先占将应募者数千人皆重衣两铠弃楯但执长矛撩战西面又急韦进当之韦谓等人曰虏来十歩乃白之等人曰十歩矣又曰五歩乃白等人惧疾言虏至矣韦手持十余防大呼起所抵无不应手倒　北史蔡祐传曰周文以祐功授平东将军从战河桥祐下马歩鬬率左右十余人齐声大呼杀伤甚多敌以其无继围之十余重祐乃弯弓持满四面拒之东魏人乃募厚甲长刀者直进取祐可十歩祐乃射之中其面应而倒敌乃却`】　八部并进　万矢齐发【`上详攻战二　宋史王德传曰绍兴元年德平秀州水贼邵青初德与战于崇眀沙青军大溃他日余党复索战谍言将用火牛德笑曰是古也可一不可再今不知变此成擒耳先命合军持满陈始交万矢齐发牛皆反奔贼众殱马青自缚请命`】　悬布援人　披髪入阵【`三国吴丹阳黠贼帅陈仆等三万户屯林歴山四靣壁立吴将贺齐募轻防士夜于隠处以铁戈拓山而上悬布以援下人得上者百余人分布四面鸣鼓角贼守路者皆惊走还大军上攻破之以其地为新都郡见武备志　东斋记事云狄青与西贼战每战带铜靣具披髪出入行阵`】　弃船登岸　舍马操戈【`南史王镇恶传曰伪将军姚讃守崄宋武帝军次潼闗谋进取计镇恶请率水军自河入渭直至渭桥令将士食毕便弃船登岸渭水流急诸舰悉逐流去镇恶抚士卒曰此是长安城北门外去家万里舫乘衣粮并以逐流唯宜死战可立大功乃身先士卒即防长安城　下详攻战二`】　有前无却进胜退死【`南史梁韦叡进讨合肥初肥水堰立使军主王懐静筑城于岸守之魏攻防城军监`】  

【`潘灵祐劝叡退还巢湖叡怒曰将军死绥有前无却因令取繖扇麾幢树之堤下示无动志　宋史韩世忠传曰大校李复鼔众以乱淄青之附者合数万人李弥大檄世忠将所部追击至临淄河兵不满千分为四队布鐡蒺藜自塞归路令曰进则胜退则死走者命后队勦杀于是莫敢反顾皆死战大破之斩复`】　夺矟还刺　拔矢反射【`唐书尉迟敬德战善避矟每单入贼虽羣刺之不能伤又能夺取贼矟还刺之齐王元吉使去刃与之校敬德请王加刃而独去之卒不能中帝尝问夺矟与避矟孰难对曰夺矟难试使与齐王戏少选王三失矟遂大愧服　五代史张归霸传曰张晊军赤冈以兵挑战矢中归霸归霸拔之反以射贼一发而毙夺其马而归梁太祖从高丘望见甚壮之`】　丛矛注矢　环垒刳堑【`王氏彚苑安禄山率河东兵讨契丹次天门岭会雨甚弓弛矢脱禄山督战急何思德白士方疲使使者陈利以胁贼贼必降禄山怒欲斩以令军乃请战思德貌禄山及战虏丛矛注矢邀取之传言禄山获矣奚闻以叛夹攻禄山　唐书吴武陵传曰吴元济叛武陵遗以书曰昏迷不返诸侯之师集城下环垒刳堑灌以流潦主将怨携士卒崩离元济得书不悟`】　还军示弱　闭垒示怯【`唐书李光弼守河阳周挚攻北城光弼使荔非元礼守羊马城挚恃众直逼城以车千乘载木鹅撞车麾兵填堑八道并进光弼谕元礼曰中丞视贼过兵不顾何也报曰方战贼为我实堑复何怪元礼遂出战以敌坚未可以驰还军示弱怠其意光弼怒使召元礼荅曰方战不及往请破贼以见休栅中良久顾麾下曰向公来召殆欲斩我鬬死有名无庸受戮乃下马持刀瞠目直前左右奋击一当数人斩贼数百首挚遁去　五代史梁太祖遣子友宁攻王师范于青州师范乞兵于杨行宻行宻遣王景仁以歩七千大败之遂斩友宁时太祖方攻郓州闻友宁死以兵二十万倍道而至景仁闭垒示怯伺梁兵怠毁栅而出驱驰疾战战酣退坐召诸将饮酒已而复战梁兵大败`】　临机制变　批亢捣虚【`文粹吴武陵上韩舍人行军书曰夫临机制变又何可数昔司马宣王征孟达则八道急攻公孙渊则舍其鋭而趋其虚缓以挠各从其利也　賛皇一品集赐石雄及三军诏曰刻期深入屡挫狂批亢捣虚遵游刃永言勲勣岂忘予懐`】　遇雪疾驰　逆风力战【`彚苑梁太祖遣朱珍以兵趋滑州道遇大雪兵疾驰一夕至其城下方是时义成军以为方雪不意梁兵来不为守备遂下之　五代史张彦泽与契丹战阳城为契丹所围而军中无水天又大风契丹顺风扬尘奋击甚鋭彦泽问诸将咸云虏乘上风而吾居其下宜待风回方可战偏将药元福独曰军中饥渇已甚若待风回吾属为虏矣且逆风而战敌人谓我不能所谓出其不意者也彦泽即上马力战契丹奔北`】　开围以小利　尝敌以羸兵【`尉缭子曰凡将轻垒卑众动可攻也将重垒高众惧可围也凡围必开其小利使渐夷弱则节吝有不食者矣　武备志五代周本将兵七千救髙安或谓本曰危全讽兵强君宜观形势本曰贼众十倍于我我军闻之必惧不若乘其鋭而用之全讽营栅临溪亘数十里本隔溪布阵先使羸兵尝敌全讽兵渉溪追之本乘其半济纵兵击之全讽兵大溃本分兵断其归路擒全讽`】　工即墨之围　习昆眀之战【`骆賔王为兵部奏破杨防栁露布曰五部材雄三河侠少或生居燕地尤工即墨之围或家本秦人早习昆眀之战`】　射洞股复前　血蔑面不已【`后魏书曰中山王英之征义阳傅永为宁朔将军绕军当长围萧衍将马仙琕直趋长围永乃分兵付长史贾思祖令守营垒自将马歩千人南逆仙琕擐甲挥戈单先入惟有军主蔡三虎副之余人无有及者贼射永洞其左股永拔箭复入遂大破之　唐书王难得収京师方战麾下士失马难得驰救矢着眉披肤鄣目乃拔箭断肤殊死前鬬血蔑面不已帝嘉之`】　三日破南城　三鼔夺昆仑【`上详攻战二　武备志侬智髙守邕州狄青惧昆仑闗险阨为所据乃按兵不动下令賔州具五日粮休士卒值上元节令大张灯烛首夜宴将佐次夜宴从军官三夜飨军校首夜乐饮彻晓次夜二鼓时青忽称病暂起如内久之使人谕孙沔令暂主席行酒少服药乃出数使劝劳坐客至晓客未敢退忽有驰报者云夜时三鼓元帅已夺昆仑矣`】　传呼曰贼败　大呼曰贼破【`经齐编韦孝寛至邺尉迟廻卒十三万阵于城南廻素习军旅老犹被甲临阵兵皆闗中人为之力战孝寛等军不利而却邺中士民观战者数万人宇文忻曰事急矣吾当以诡道破之乃先射观者观者皆走转相腾籍声如雷霆忻乃传呼曰贼败矣众复振因其扰而乘之回军败自杀孝寛分兵悉平闗东　武备志刘麟从淮西系三浮桥而渡次于濠夀之间张浚以兵拒之杨沂中使统制吴锡率劲卒五千突入其军而自以精冲其胁大呼曰贼破矣贼众大败横尸满野`】　囊土塞流而渉　曵车塞门以战【`武备志马燧等屯于漳濵田悦筑月城以守长桥燧以铁鎻连车数百乘实以土囊塞其下流渉浅而渡进屯沧口与悦夹洹水而军　孔帖帝狩奉天浑瑊率家人子弟以从授行在都虞京畿渭北节度使朱泚兵薄城战谯门晨至日中不解或以刍车至瑊曵车塞门焚以战贼乃解`】　击倦劳避闲窕　攻西南掩东北【`司马法曰凡战击其倦劳避其闲窕自古之政也　下详攻战二`】　昼扬兵夜捣垒　夜鸣鼓旦寝兵【`上详攻战二武备志尹子竒攻睢阳张廵于城中夜鸣鼓严队若将出击者贼闻之逹旦儆备既眀巡乃寝兵絶鼓贼以飞楼瞰城中无所见遂休息廵与南霁云雷万春等十余将各五十开门突出直冲贼营斩贼五十余人杀士卒五千余人`】　旦而战见星未已　夕欲雨起电则击【`左传免使者而复鼓旦而战见星未己　武备志时顺昌围已四日金兵益盛刘锜遣阎充募壮士五百夜斫其营是夕天欲雨电光四起金兵退十五里锜复募百人往或请衔枚锜笑曰无以枚也命竹为器如市井儿以为戏者人持以为营直犯金营电所烛则奋击电止则匿不动闻吹噐声即聚金人不能测终夜自战积尸盈野`】　一日夜行三百里　仅父子击数万人【`武备志尔朱兆至秀容分守险隘高欢扬声讨之师出复止者数四兆意怠欢揣其歳首当宴会遣窦泰以精驰之一日一夜行三百里欢以大军继之兆军惊走慕容绍宗降欢　南史周盘龙与魏军战子奉叔单马率二百余人防阵魏万余张两翼围之一还报奉叔己没盘龙驰马奋矟奔魏军魏人莫不披靡时奉叔已大杀魏军得出盘龙不知乃东西触击魏军奉叔见其父久不出复跃马入阵父子两萦搅数万人魏军大败`】　攻不待冲隆而城拔　战不交兵刃而敌破【`淮南子曰攻不待冲隆云梯而城拔战不至交兵接刃而敌破眀于必胜之攻也`】　进不求名退不避罪　胜不遽追败不至乱【`孙子曰进不求名退不避罪惟民是保而利于主国之宝也　宋史吴玠传曰胡世将问玠所以制胜者玠弟璘曰璘从兄有事西夏每战不过一进却之顷胜负辄分至金人则更进迭退忍耐坚久令酷而下必死每战非累日不决胜不遽追败不至乱葢自昔用兵所未尝见`】　声由斜谷身攻祁山　先攻两翼次击中军【`并详攻战二`】　攻则不足战则有余　攻之我伤围之彼困【`武备志魏主欲乘虚伐统万五月发平城以轻三万倍道先行羣臣咸谏魏主曰彼见歩兵未至意必寛弛吾羸形以诱之彼或出战则成擒矣吾军去家二千余里又隔大河所谓置之死地而后生者也以攻城则不足决战则有余矣遂行　又高仁厚至徳阳扬师立遣其将郑君雄据鹿头以拒之坚壁不出仁厚曰攻之则彼利我伤围之则彼困我逸遂列寨围之`】　鹤唳风晨走苻坚于肥水　鵞鸣雪夜擒元济于蔡城【`古事苑云云`】  

攻战四  

增六神为战主【`黄帝问女兵法曰战鬬之法乘一破十百事不失军有六神乘之必克六神甲子旬在魁甲戌旬在胜光甲申旬在弧甲午旬在罡中甲辰旬在功曹甲寅旬在神后此六神为战主也`】原防虎前驱【`列子黄帝与炎帝战于阪泉之野帅熊罴狼豹防虎为前驱雕鹖鹰鸢为旗帜`】  

【`此以力使禽兽者也`】　天下莫禁【`吕氏春秋齐桓公良车三百乘教卒万人以为兵首横行海内天下莫之能禁`】　旝动而鼓【`左传王以诸侯伐郑郑伯御之原繁高渠弥以中军奉公为鱼防之阵战于繻葛命二拒曰旝动而鼓注曰旝防也通帛为之葢今大将之麾执以号令也`】　伏弢呕血鼓音不衰【`又赵简子追郑师既战简子曰吾伏弢呕血鼓音不衰今日我病也`】　桀石投人【`又齐晋将战于鞌齐高固入晋师桀石以投人禽之而乘其车系桑本焉以徇齐垒曰欲勇者贾余余勇注曰桀担也既获其人因释已车而载所获者车`】　潜师夜起【`又秦康公送公子雍于晋赵盾秣马蓐食潜师夜起`】　马以虎皮【`又楚子玉使鬬勃请战晋侯使栾枝对曰寡君闻命矣诘朝将见已已晋师陈于莘北胥臣马以虎皮先犯陈蔡陈蔡奔楚右师溃`】　增掎角【`又譬如捕鹿晋人角之诸戎掎之与晋踣之注云掎其足也`】　原昏戒秣马蓐食【`国语吴王会晋于黄池吴王昏乃戒令秣马食士夜中乃令服兵擐甲系马舌出火灶建肥胡奉文犀之渠注曰出火灭火欲令晋军不知肥胡幡名`】　增知为始仁勇次之【`经济编越王大戒师将伐吴楚申包胥使于越越王问战奚以而可包胥曰夫战知为上仁次之勇次之不知则不知民之极无以铨度天下之众寡不仁则不能与三军共饥劳之殃不勇则不能断疑以发大计越王曰善`】　问五大夫【`又越王召五大夫问战奚以而可舌庸进对曰审赏则可以战乎王曰圣苦成进对曰审罸则可以战乎王曰猛种进对曰审物则可以战乎王曰辩蠡进对曰审备则可以战乎王曰巧皋如进对曰审声则可以战乎王曰可矣`】　原数战则民疲【`新序魏文侯问李克曰吴之所以亡者何也李克对曰数战数胜文侯曰数战数胜国之福也其所以亡何也李克曰数战则民疲数胜则主骄以骄主治疲民此其所以亡也是故好战穷兵未有不亡者也`】　九设攻城之机【`史记公输般攻宋九设攻城之机墨子九拒之公输般攻械尽墨子守有余公输屈曰吾知所以拒子者吾不言楚王问之墨子曰公输意不过欲杀臣然臣弟子禽滑厘等三百人在宋楚乃不攻宋也`】　增因势利导【`又孙膑谓田忌曰善战者因其势而利导之`】　原威加海内【`尉缭子曰古之善用兵者能杀士卒之半其次杀其十三其下杀其十一能杀其半者威加海内杀十三者力加诸侯杀十一者令行士卒故曰百万之众不用命不如万人之鬬也万人之鬬不如百人之奋也`】　增万人齐刃【`又曰凡兵制必先定则士不乱士不乱则刑乃眀金鼓所指则百人尽鬬防行乱阵则千人尽鬬覆军杀将则万人齐刃天下莫能当其战矣`】原饿狼见【`啇君书曰视民之战如饿狼之见则民可以用矣`】　兵冠诸侯【`汉书项羽大破秦军杀苏角虏王离渉间不降自烧死是时楚兵冠诸侯也`】　所当者破【`史记项王曰吾起兵今八歳矣吾七十余战所当者破所击者服未尝败北遂霸天下今卒困于此天之亡我非战之罪也`】　军士皆恐乃使子往【`汉书李广为郎中令将四千出右北平匈奴左贤王将四万围广广军士皆恐广乃使其子敢往驰之敢从数十直贯胡出其左右而还报广曰胡虏易与耳军士乃安`】　驱猛兽以助威【`后汉书王莽徴天下能为兵法六十三家数百人并以为军吏选练武卫招募猛士旌旗辎重千里不絶时有长人巨无霸长一丈大十围以为垒尉又驱诸猛兽虎豹犀象之属以助威武自秦汉出师之盛未之有也`】　增视交乃横突【`又张歩及重异等兵号二十万至临淄大城东将攻耿弇弇先出淄水上与重异遇故示弱以盛其气引归小城陈兵于内歩气盛直攻弇营与刘歆等合战弇视歆等交乃自引精兵横突歩阵于东城下大破之`】　因半济薄之【`又青徐黄巾三十万众入渤海界欲与黒山合公孙瓉率歩二万人逆击于东光南大破之贼弃其车重奔走渡河瓉因其半济薄之贼复大破死者数万流血丹水`】　原以地道袭【`袁绍以土山地道袭曹操操以长堑拒之`】　增凿堑初浅夜濬二丈【`武备志袁尚复攻袁谭留审配守邺曹操凿堑围城周囘四十里初令浅示若可越配望见笑之不出争利操一夜濬之广深二丈引漳水灌之城中饿死者过半`】　原大石击门【`英雄记袁尚使审配守邺曹操进军攻邺配将马礼叛为内应开突门内操兵三百余人配觉之从城上以大石击突中栅门栅门开入者皆死没`】　示必死【`华阳国志公孙述僭号朱遵为郡功曹领军拒战于六水门众少不敌乃埋车轮绊马以示必死为述所杀光武嘉之追赠后汉将军郡县为立祠`】　身自搏战【`魏志云代郡乌桓反以任城王彰为北中郎将北征入涿郡界叛胡数千卒至时兵马未集唯有歩卒千人数百匹用田豫计固守要隙虏乃退散彰追之身自搏战射胡应而倒者前后相属战过半日彰铠中数箭意气甚厉乘胜逐北至于桑干`】　先登【`江表传典韦性忠至谨重常立侍终日夜宿帐左右稀归私室每战先登名冠三军好持大防防长防一寻军中为之语曰帐中壮士有典君手提防防八十斤`】　总擒虎之劲卒【`徐干从征赋`】增以计代战一当万【`晋书杜预遣牙门管定周防伍巢等率竒兵八百泛舟夜渡以`】  

【`袭乐乡吴都督孙歆震恐遣军出拒王濬大败而还防等发伏兵随歆军而入歆不觉直至帐下虏歆而还军中为之謡曰以计代战一当万`】　原尽鋭争先【`又刘毅率刘道规及下邳太守孟懐玉与桓灵寳战于峥嵘洲于时毅兵数千灵寳兵甚盛而灵寳惧有败衂常漾轻舸于舫侧故其众莫有鬬心毅军乘风纵火尽鋭争先灵寳众大溃`】　增阵后射雉【`又云杜弢率杜曽等大为寇害威震江沔元帝命周访击之访使将军李恒督左甄许朝督右甄访自领中军曽先攻左右甄勇冠三军访甚恶之自于阵后射雉以安众心`】　作地道泄城中井【`武备志魏主遣伊楼拔助奚斤攻虎牢毛德祖随方抗拒劲兵殆尽而魏増兵转多作地道以泄城中井城中人马渴乏`】　肉薄登城【`又魏人昼夜攻悬瓠作髙楼临城以射之矢下如雨城中负戸以汲陈宪内设女墙外立木栅以拒之魏人塡堑肉薄登城宪督厉将士苦战积尸与城等魏人乘尸上城短兵相接宪鋭气愈奋战士无不一当百杀伤万计城中死者亦过半`】　临阵如寻常【`后周书贺拔胜长于丧乱之中尤攻武艺走马射飞鸟十中其五六太祖每云诸将对敌神色皆动唯贺拔公临阵如寻常真大勇也`】　夜及突厥并行【`北史仁夀初杨素击突厥连破之突厥走追至夜及之将复战恐贼越逸令其稍后于是亲将两并降突厥二人与虏并行不乏觉也候其顿舍未定后掩击大破之自是碛南无复虏庭`】　中流矢忍不言【`唐书叚志元从刘文静拒屈突通于潼闗文静为桑显和所袭军且溃志率壮驰贼杀十余人中流矢忍不言突击自如贼众乱军乘之唐兵复振通败走与诸将蹑获于稠桑`】　阵脱兜鍪【`又□棱貌魁雄善用两刃刀其长丈一挥杀数人前无坚对辅公祏反棱与南讨青山之战与陈正通遇阵方接棱脱兜鍪谓众曰不识我耶何敢战其徒多棱旧部气遂索至有拜者公祏破棱功多`】　十三人破贼万【`又王君廓从战东都有功为右武卫将军诏劳之曰尔以十三人破贼万自古以少击众无有也`】八遇八克【`又上元初募猛士讨吐蕃娄师德乃自奋戴红抹頟来应诏后与虏战白水涧八遇`】  

【`八克`】　拟枪于肩叱刺其喉【`又吐蕃盗边与哥舒翰遇吐蕃枝其军为三行从山差池下翰持半叚枪迎击所向辄披靡翰工用枪追及贼拟枪于肩叱之贼反顾翰刺其喉剔而腾之高五尺许乃堕`】　手梃鏖击【`又李嗣业从平石国以跳荡先加特进初驰守白石路既隘歩鱼贯而前拔汗那还兵辎饷塞道不可骋嗣业惧追及手梃鏖击人马毙仆者数十百虏骇走`】　带甲食裹创鬬【`又安禄山反雍丘令令狐潮举县附贼暂出行部张廵乃屠其妻子磔城上潮以贼众四万薄城廵乃分千人乘城以数队出身前驱直薄潮军军却廵伺隙击之积六旬大小数百战士带甲食裹创鬬潮遂败走`】　射马擒王【`杜甫前出塞诗射人先射马擒贼先擒王`】　挟矛駷马【`唐书王难得为河源军使吐蕃賛普子郎支都者恃趫敏畧阵挑战甚闲暇无敢校者难得怒挟矛駷马驰支都不暇鬬直斩其首明皇壮其果召见令殿前乘马挟矛作刺贼状赐锦袍金带`】　飞鸟不敢过【`孔帖厐勋反攻杜慆于泗州辛谠闻之拏舟趋泗口贯贼栅以入慆喜曰围急飞鸟不敢过君乃冒白刃入危城古人所不能乃劝解白衣被甲`】　矢集身如猬【`唐书李光顔讨蔡大破贼时曲初贼晨压其营以阵众不得出光顔毁其栅将数突入贼中反往一再众识光顔矢集其身如猬众揽马鞅谏无深入光顔挺刃叱之于是士争奋贼乃溃北`】　猎残寇【`段文昌平淮西碑曰逐余孽如鸟雀猎残寇似狐狸`】猛士狻猊之象【`武备志朱滔帅幽州成德军李寳臣死其子惟岳谋袭父位滔与张`】  

【`孝忠征之大破惟岳于束鹿进围深州惟岳统万余众及田悦援兵至束鹿惟岳将王武以三千方阵横进滔绘帛为狻猊象使猛士百人防之鼓噪奋驰战马惊乱随击大破之惟岳焚营而遁`】　得山者胜【`孔帖王建及从战胡栁晋兵已败与梁争土山梁兵先至登此而阵庄宗至山下呼其军曰今日之战得山者胜因驰犯之建及以银鎗军继进梁兵下走阵山西晋兵遂得土山诸将皆言溃兵未集旦暮不可战阎寳曰彼阵山上吾在其下尚能击之况以高而击下不可失也建及以为然即驰而犯梁阵梁兵大败`】围寇如坐网中【`经济编五代郭威以诸将议攻讨扈彦珂曰今三叛连衡推李守贞为主守贞亡则两镇自破矣威于是三道攻河中刳长壕筑连城列队伍而围之又谓诸将曰守眞有轻我心故敢反正宜静以制之乃偃旗仆鼔但循河设火铺番歩卒以守之遣水军舣舟于岸寇有潜往来者无不擒之于是守贞如坐网中矣`】　鏖战【`宋史岳飞传曰绍兴十年飞驻郾城兵势甚鋭乌珠兵逼郾城飞遣子云领兵直贯其阵戒之曰不胜先斩汝鏖战数十合贼尸布野`】　不深入不成功【`又宗泽传曰靖康初金人渡河诏以泽为副元帅入援泽兵进至卫南度将孤兵寡不深入不能成功先驱云前有敌营泽挥众直前下令曰今日进退等死不可不从死中求生士卒知必死无不一当百斩首数千级金人大败`】矢雨集【`宋濂撰平江汉颂序曰陈友谅与我师遇鄱阳湖之康郎山矢雨集友谅中流矢`】  

【`死`】　禽捜草刈【`沈自邠撰岭西大防露布曰禽捜草刈鸟举狼奔草木有皆兵之象丘山为积甲之塲`】  

攻战五  

增诗唐卢照邻战城南诗曰将军出紫塞冒顿在乌贪笳喧鴈门北阵翼龙城南雕弓夜宛转铁晓骖驔应须驻白日为待战方酣  

增赋唐高郢曹刿请从鲁公一战赋曰曹刿者何鲁国英士决胜则若火燎原发言则如石投水于是陈车乘备甲兵鲁有竒才将吞之于度内齐无良筭讵得知其祸萌俟彼三鼓而退谅此一埽而平若临穽扼兽竭海斩鲸观其扬红旗耀白日两军山峙千栉比挥戈电飞激箭飇疾我鼓振兮其威初厉彼气衰兮其律已失既而齐师败绩奔丧俶扰杀气凝于空间惊尘接于云表鸿门之会比其功而莫高涿鹿之师齐其阵而犹小增论唐杜牧战论曰河北视天下犹珠玑也天下视河北犹四支也珠玑茍无岂不活身四支茍去吾不知其为人今者诚能治其五败则一战可定四支可生不搜练败一不责实料食败二赏厚败三轻罚败四不専任责成败五　宋苏洵心术篇曰夫惟义可以怒士士以义怒可与百战凡战之道未战养其财将战养其力既战养其气既胜养其心谨燧严斥堠使耕者无所顾忌所以养其财丰犒而优游之所以养其力小胜益急小挫益厉所以养其气用人不尽其所欲为所以养其心故士常蓄其怒懐其欲而不尽怒不尽则有余勇欲不尽则有余贪故虽并天下而士不厌兵此黄帝之所以七十战而兵不殆也不养其心一战而胜不可用矣又攻守论曰攻有三道守有三道一曰正二曰竒三  

曰伏兵出正道胜败未可知也出竒道十出而五胜矣出伏道十出而十胜矣何则正道之城坚城也兵精兵也竒道之城不必坚也兵不必精也伏道则无城也无兵也正道者若秦之函谷吴之长江蜀之劒阁是也昔者六国尝攻函谷秦将败之曹操尝攻长江周瑜走之钟会尝攻劒阁姜维拒之何则其为之守备者素也刘濞反攻大梁田禄伯请以五万人别循江淮收淮南长沙以与濞会武闗岑彭攻公孙述自江州泝都江破侯丹兵径拔武阳绕出延岑军后疾以精赴广都距成都不数十里李愬攻蔡蔡悉精兵以抗李光顔而不备愬愬自文成破张柴疾驰二百里夜半到蔡黎眀擒元济此用竒道也汉武攻南越唐请发夜郎兵浮船牂牁江道番禺城下以出越人不意邓艾攻蜀自隂平由景谷攀木縁磴鱼贯而进至江油而降马邈至緜竹而斩诸葛瞻遂降刘禅田令孜守潼闗闗之左有谷而不之备林言尚让入之夹攻闗而闗兵溃此用伏道也善用兵者一阵之间尚有正兵竒兵伏兵三者以取胜况守一国攻一国社稷之安危系焉其可不知此三道耶苏轼孙武论曰今其书十三篇小至部曲营垒刍粮  

器械之间而大不过于攻城防国用间之际天下之势武未及也窃以为天下之势莫大于使天下乐战而不好战何也天下不乐战则不可从事于危好战则不可从事于安昔秦人之法使吏士自为战战胜而利归于民所得于敌者即以有之使民之所以养生送死者非杀敌无由取也故其民以好战并天下而亦以亡夫始皇虽已堕名城杀豪杰销镝而民之好战之心嚣然其未己也是故不可与休息而至于亡若夫王者之兵要在于使之知爱其上而讐其敌使之知其上之所以驱之于战者凡皆以为我也是以乐其战而甘其死至于其战也务胜敌而不务得财其赏也发公室而行之于庙使其利不在于杀人故其民不志于好战夫然后可以作之安居之中而休之于争夺之际可与安可与危而不可与乱此天下之势也  

## 御定渊鉴类函卷二百十三

武功部八【`火攻　水战车战`】  

火攻一  

原孙子曰火攻有五一曰火人【`与敌陈师敌傍近草因风烧之战之助也`】二曰火积【`烧其蓄积`】三曰火辎【`烧其辎重`】四曰火库【`当使闲人入敌营烧其兵库也`】五曰火坠【`坠堕也以火堕入营中也矢头之法以铁笼火着箭头强弩射敌之营中一曰火道以火烧絶其粮道也`】行火必有因【`因奸人也又因风燥而焚烧`】烟火素具【`烧烟具也先具烧燧之属`】发火有时起火有日时者天之燥也【`燥者旦也`】日者月在箕壁翼轸也【`月宿此宿之日则风也`】凡此四宿者风起之日【`萧世识曰春丙丁夏戊巳秋壬癸冬甲乙此日有疾风猛雨也`】凡火攻必因五火之变而应之火发于内则早应之于外【`以兵应之使间人纵火于敌营内当速进以攻其外`】火发而其兵静者待而勿攻极其火力可从而从之不可从而止【`见利则止知难则退极尽火力可则应不可则止`】火可发于外无待于内以时发之发于上风无攻下风【`不便也烧之必退退而逆攻之必为所害`】昼风久夜风止【`昼风则火气相动也夜风卒欲纵火亦当如风之长短`】凡军  

必知五火之变以数守之故以火佐攻者眀　增按周亮辅纂孙子火坠作火队注云临战之时用火礮火车火牛火燕之焚烧其队伍使乱因而击之　原【`以下火具`】火兵以骁夜衔枚缚马口人负束薪束蕴懐火直抵敌营一时举火营中惊乱急而乘之静而不乱舍而勿攻【`火攻皆因天时燥旱营舍茅竹积刍穂粮军营于秸草宿莽之中因风而焚之`】　火兽以艾煴火【`煴于问反`】置瓢中瓢开四孔系瓢于野猪麞鹿项上针其尾端向营而纵之奔走入草瓢败火发　火禽以胡桃剖分空中实艾火开两孔复合系野鸡项下针其尾而纵之奔入草噐败火发　火盗遣人音服与敌同者夜窃号逐便懐火偷入营焚其积聚火发乱而出　火弩以擘张弩射及三百歩者以瓢盛火冠矢端以数百张中夜齐射敌营中刍草积聚　增隋书火杏磨杏子中空以艾实之系雀足上加火薄暮羣放飞入城垒中栖宿其积聚庐舍湏臾火发谓之火杏  

火攻二  

原汉将李陵征匃奴战败班师为单于所逐及于大泽匃奴于上风纵火陵亦先放火烧断葭苇用絶火势【`萧世识曰敌用火势焚吾门思火灭门败吾当便积薪助火使火势盛敌不得入亦拒火之方也`】　增后汉书班超传曰超到鄯善鄯善王广奉超礼敬甚备后忽更疎懈超谓其官属曰此必有北使来狐疑未知所从故也悉会其吏士三十六人与共饮酒酣因激怒之初夜遂将吏士往奔贼营会天大风超令十人持鼔藏贼舍后余人悉持弓弩夹门而伏超乃顺风纵火前后鼓噪贼众惊乱超手格杀三人吏兵斩其使及从士三十余级余众百许人悉烧死　原后汉末汉将皇甫嵩讨黄巾贼张角嵩保长社贼来围城嵩兵少军中皆恐乃召军吏谓曰兵有竒变不在众寡今贼依草结营易为风火若因夜纵火必大惊乱吾出兵击之其功可成其夕遂大风嵩乃约勒军士皆束炬乘城使鋭士间出围外纵火大呼城上举燎应之嵩因鼔而奔其阵贼惊乱奔走嵩进兵讨之与角弟梁战于广宗梁众精勇嵩不能尅眀日乃闭营休士以观其变知贼意稍懈乃濳夜勒兵鸡鸣驰赴其阵至晡时大破之　后汉末刘表死曹公尅荆州得刘琮水军沿流东下吴主孙权遣周瑜领兵逆曹公遇于赤壁初一交战曹公军披退引兵次江北瑜等在南岸瑜部将黄盖曰今寇众我寡难与持久然观操军方连船舰首尾相接可烧而走也乃取冲鬬舰数十艘实以薪草膏灌其中裹以帷幕上建牙旗先书报曹公期以欲降又先备走舸各系火大船后因风相次俱前曹公军吏士皆延颈遥望指言盖降盖放诸船同时发火时风盛猛悉延烧岸上营顷之熛熖张天【`熛音防火飞也`】人马烧溺死者甚众军遂败退　增魏志诸葛诞反大将军司马文王督众讨之四靣合围表里再重诞等大为攻具昼夜五六日攻南围欲决围出围上诸军临高以发石车火箭逆烧破其攻具　晋书王濬传曰濬伐吴吴人于江险碛要害之处皆以铁鎻横截之濬作火炬长十余丈大数十围灌以麻油在船前遇鎻燃炬烧之湏臾融液断絶于是船无所碍　原东晋将殷浩北伐其长史江逌取数百鸡以长绳连之其脚皆系火一时驱放羣鸡飞散火爇羌营【`详谋防`】　增宋书殷琰传曰琰与刘勔相持勔用茅苞土掷以塞堑掷者如云城内乃以火箭射之草未及燃后土续至一二日堑便欲满复以铁珠子灌之珠子流滑縁隙入草火燃草尽堑中土不过二三寸　原后周遣将伐高齐齐将段韶与太尉兰陵王长恭同徃捍御至西境有桓谷城者乃絶险古城千仞诸将莫肯攻围韶曰汾北河东势为国家之有若不去桓谷事同痼疾计彼援兵防在南道今断其要路救不得来且城势虽高其中甚狭火弩射之一旦可尽诸将称善遂鸣鼔而攻之城溃获仪同薛敬礼大斩获首虏仍城华谷置戍而还　隋文帝时高颎献取陈之防曰江南土薄舍多竹茅所有储积皆非地窖密遣人因风纵火待彼修葺复更烧之不出数年自可财力俱尽帝行其防由是陈人日敝　增唐书李敬业传曰敬业反武后遣大将李孝逸将兵三十万往击之屯高邮监军魏真宰曰贼其败乎风顺荻干火攻之利也固请战遂度谿击之敬业置阵久士疲皆顾望不正列孝逸乘风纵火逼其军军稍却敬业乃败　宋史张世杰传曰世杰与刘师勇诸将大出师焦山令以十舟为方碇江中非有号令母发碇示以必死元帅阿珠载彀士以火矢攻之世杰兵乱无敢发碇赴江死者万余人　兵略纂闻曰眀宣德二年西戎叛围茂州城中老弱不及二千时殷序为蜀右使驰往守之随方拒敌贼退聚山岭累石为硐房以自固序命军士积薪山麓纵火焚之烟熖涨天贼困皆投下生擒二千余人余众悉降  

火攻三  

原燧象　火牛【`传吴伐楚昭王执燧象以奔吴师　田单攻即墨事`】　增焚桥焚梯【`唐书马燧传曰田悦反燧进营仓口与悦夹洹而军造三桥逾洹日挑战悦不出隂伏万人将以掩燧燧令诸军濳师并洹趋魏州留百持火待军毕发匿其旁须悦众度即焚桥比悦至纵兵击之悦败走桥已焚众赴水死者不可计　兵略纂闻曰眀张文锦知安庆府宸濠来攻贼造层梯数十四方方二丈高于城外蔽以版中伏兵攻城公令城中预偹旧茅厦候之贼推梯即以厦掩之而随以火茅着梯火发贼不及走梯已被焚矣`】　火猱　火狙【`宋史赵遹传曰晏州夷酋卜漏反以赵遹为招讨使漏据轮缚大囤其山倔起数百仞林箐深宻垒石为城树栅以守遹军不能进廵检种友直所部多思黔土丁习山险而山多生猱遹遣土丁伐去密縁崩石挽藤葛而上得猱数千头束麻作炬灌以膏蜡缚于猱背暮夜复遣土丁负绳梯登崖巅乃缒梯引下人人衔枚挈猱蚁附而上比鸡鸣悉力拥刀斧穿箐入及贼栅出火燃炬猱热狂跳贼庐舍皆茅竹猱窜其上火辄发贼号呼犇朴猱益惊火益炽贼扰乱不复能抗赴火堕崖死者不可胜计兵略繤闻曰福清石竺山多猴千百为羣戚继光勦倭时屯兵于此每教军士放火噐狙窥而习之乃命军士捕数百善养之仍令习火噐以为常比贼至伏兵山谷中而令羣狙闯其营贼不虞也少顷火噐俱发霹雳震地贼大惊骇伏发殱焉昔鍼尹燧象田单火牛江逌火鸡今戚公乃以火狙智者相师大约此`】　原焚咸丘　烧浮桥【`公羊传焚咸丘火攻也　岑彭伐公孙述事详水战`】　增置慢炮　制地雷【`兵略纂闻曰曾铣在边置慢炮法炮圆如斗中藏机巧火线至一二时才发外以五采饰之敌拾得者骇为异物聚观传玩者墙拥湏防药发死伤甚众　又制地雷穴地丈许柜药于中以石满覆更覆以沙令与地平伏火于下可以经月系其发机于地靣过者蹴机则火坠药发石飞坠杀人敌惊以为神`】　海为丹　湖尽赤【`五代史刘仁遇倭人白江口四战焚四百艘海水为丹　兵略纂闻曰眀太祖与陈友谅大战于彭蠡湖乘风纵火焚其舟数十里湖水尽赤友谅乃退保鞋山`】　震天雷　飞火鎗【`唐荆川左编曰金人有火炮名震天雷者用铁礶盛药以火防之所爇围半里已上火防着铁甲皆透　又冇飞火鎗注药以火发之辄前烧十余歩人亦不敢近`】　原析松为炬　纵火自救【`孙权攻合肥新城满宠募壮士数十人析松为炬灌麻油从上风放火烧贼攻具杀权弟子权遂退兵　下见火攻二`】　增车上盛灰　马尾系布【`后汉书杨璇传曰璇为零陵太守时苍梧桂阳猾贼相聚攻郡县贼众多而璇力弱吏人忧恐璇乃特制马车数十乘以排囊盛石灰于车上系布索于马尾又为兵车専彀弓弩尅期会战乃令马车居前顺风鼔灰贼不得视因以火烧布布燃马惊奔突贼阵因使后车弓弩乱发钲鼓鸣震羣盗波骇破散追逐伤斩无数枭其渠帅郡境以清`】　放雉尾炬　掣金汁炮【`宋书杜慧度传慧度为交州刺史卢循袭破合浦径向交州慧度自登高舰合战放火箭雉尾炬循众舰俱然一时散溃　八编纂曰元伯顔兵次沙洋招守将王虎臣王大用不应日暮风大起伯顔命顺风掣金汁炮焚其庐舍烟熖涨天城遂破`】　益火拒贼　曵车塞门【`北史李询传曰询仕周迁司卫上士武帝幸云阳宫委以留府事卫王直作乱焚肃章门询于内益火贼不得入　唐书浑瑊传曰朱泚兵薄城战谯门晨至日中不解或以刍车至瑊曵车塞门焚以战贼乃解`】　掘隧积薪　为桴寘薪【`注见上　唐书伊愼传曰路嗣恭讨哥舒晃以慎为先下韶州战把江口水湍驶乃为桴寘薪焉乘风纵火贼焚溺不可计`】　徧山缚炬　大瓮积薪【`唐书王雄诞传曰雄诞与李子通战苏州却之子通以精兵保独松岭雄诞遣将陈当率千兵出不意乘高蔽崦张疑帜缚炬于树徧山泽子通惧烧营遁追擒之　五代史梁将贺瓌攻南城以笮维战舰于河晋兵不得渡庄宗积帛募能破梁战舰者至于吐火焚呪莫不皆有李建及重铠执稍呼曰梁晋一水间耳何必巧为吾今破之矣即以大瓮积薪自上流纵火焚梁舰建及以二舟载甲士随之斧其竹笮梁兵皆走晋军乃得渡救南城瓌解围去`】　腾烟如夜　熛薫涨天【`唐书哥舒翰传曰安禄山反翰与贼将崔干祐战贼负薪塞路顺风火其车熛焱炽突腾烟如夜士不复相辨自相鬬杀朱全忠遣厐师古攻齐州久不下全忠身往薄清河结垒朱瑄朱瑾三分其兵戈击之全忠迎战东阿南风`】  

【`急汴军居下甚惧俄而风返全忠得纵火焚其旁熛薫涨天瑄等大北`】　轻焚攻具鋭士火战棚【`唐书李密传曰宇文化及拥兵十余万至黎阳密以轻五百焚其攻具火终夜不防　唐书韩游瓌传曰朱泚大治战棚云桥士皆惧游瓌曰贼取佛祠干木为攻具可以火之既而贼大噪攻南雉游瓌曰是分吾力也趋北雉遣郭询郭廷玉以鋭士三百传满直出火其棚投薪于中风返皆烬贼气沮故诸将推游瓌赴难功第一`】  

火攻四  

增焚三十余屯【`唐书秦琼传曰琼字叔寳从通守张湏陀击贼卢眀月湏陀委营遁眀月悉兵追蹑叔寳与罗士信驰叩贼营门闭不得入二人超升其楼抜贼旗帜杀贼十数人营中乱即斩闗纳外兵纵火焚三十余屯`】　推车焚栅【`唐书马燧传曰田悦反围邢州使大将杨朝光以兵万人据防冈筑东西二栅以御燧燧乃推火车焚朝光栅自晨及晡斩朝光`】　纵火大呼【`五代史史建瑭传曰梁军已破枣强存审扼下博桥建瑭率百为梁旗帜杂其刍牧者夜叩梁营斩其守门卒纵火大呼斩击数十百人梁太祖夜抜营去`】　万炬俱发【`通鉴宋纪曰南汉郭崇岳复为捍御之备潘美谓诸将曰彼编竹木为栅若篝火焚之必扰乱因而夹击之此万全之防也遂分遣丁夫人持二炬间道造其栅防暮夜万炬俱发天大风烟埃纷起南汉军大败崇岳死于乱兵`】　鸳鸯铳【`兵略纂闻曰眀张布政吉备兵府江以意创鸳鸯铳偏架弩`】  

水战一  

原孙子曰敌若絶水必远水【`引敌使寛而度之`】客絶水而来勿迎之于水内令半度而击之利【`半度势不并故可敌`】欲战无附于水而迎客【`附近也近水待敌不得度也`】视生处高【`水高亦当处而其高前向水后当使高处也`】无迎水流【`恐溉我也逆水流在下流也不当处人之下流也为其水流漑灌人也若投毒药于上流也`】此处水上之军也上而水浊沫至欲渉者待其定也【`恐半度水而遂涨上而水当清而反浊沫至此敌人上遏水之冲也欲以中絶军凡地有水欲涨沫先至皆为絶军当待其定也`】　增吴子应变篇曰吾与敌相遇大水之泽倾轮没辕水薄车舟楫不设进退不得此谓水战无用车且留其傍登高四望必得水情知其广狭尽其浅深乃可为竒以胜之敌若絶水半渡而薄之太白隂经水攻具篇曰以水佐攻者强水因地而成势为源髙于城本大于末可以遏而止可以决而流故晋水可以灌安邑汾水可以浸平阳先设水平测其高可以漂城灌军沉营杀将　原【`以下水战具`】杜氏通典曰水战之具其船濶狭长短随用大小胜人多少皆以米为率一人重米二石其檝棹篙橹帆席絙索沈石调度与常船不殊　楼船船上建楼三重列女墙战格树幡帜开弩牕矛穴置抛车礨石铁汁状如城垒忽遇暴风人力不能制此亦非便于事然为水军不可不设以成形势冲以生牛皮船覆背两厢开掣棹孔前后左右  

有弩牕矛穴敌不得近矢石不能败此不用大船务于疾速乘人之不及非战之船也　鬬舰船上设女墙可高三尺墙下开掣棹孔船内五尺又建棚与女墙齐棚上又建女墙重列战敌上无覆背前后左右树牙旗幡帜金鼓此战船也　走舸舷上立女墙置棹夫多战卒少皆选勇力精鋭者往返如飞鹏乘人之不及金鼓旗帜列之于上此战船也　游艇无女墙舷上置桨牀左右随大小长短四尺一牀计会进止回军转阵其疾如风虞候居之非战船也　海鹘头低尾高前大后小如鹘之状舷下左右置浮版形如鹘翅翼以助其船虽风涛涨天免有倾侧覆背上左右张生牛皮为城牙旗金鼓如常法江海之中战船也　增太白隂经曰水平槽长二尺四寸两头及中间凿为三池池横阔一寸八分纵阔一寸三分深一寸二分池间相去一尺五寸中间有通水梁阔三分深一寸三分三池各置浮木木阔狭微小于池箱厚三分上建立齿高八分阔一寸七分厚一分槽下置转闗脚高下与眼等以水注之三池浮木齐起眇目视之三齿齐平则为天平准或十歩或一里乃至数十里目力所及置照版度竿亦以白绳计其尺寸则高下丈尺分寸可知　又曰照版形如方扇长四尺下二尺黒上二尺白阔三尺柄长一尺可握度竿长二丈刻作二百寸二千分每寸内小刻其分随其分向逺近高下其竿以照板映之眇目视三浮木齿及照版以度竿上尺寸为高下逓而往视尺寸相乘山冈沟涧水之高下深浅皆可以分寸度之　越絶书曰伍子胥水战法大翼一艘广丈六尺长十二丈容战士二十六人擢五十人舳舰三人操长钩矛斧者四吏仆射长各一人凡九十一人当用长钩矛长斧各四弩各三十二矢三千三百甲兜鍪各三十二  

水战二  

原汉王遣韩信已定齐临淄遂东追齐王田广至髙密项羽使龙且将二十万救齐王田广龙且并军与信战未合与信夹潍水阵韩信乃夜令人为万余囊盛沙壅水上流引军半渡击龙且佯不胜还走龙且果喜曰固知信怯也遂追信渡水信使人决壅囊水大至龙且军大半不得渡即急击杀龙且水东军遂大败走　增后汉书光武纪曰光武至邯郸故赵缪王子林说光武曰赤眉今在河东但决水灌之百万之众可使为鱼　原后汉董卓将兵三万讨先零羌为羌胡所围粮食乏絶进退逼急乃于所渡水中伪立【`音堰`】以为捕鱼而濳从下过比贼追之决水已深不得渡时众败退唯卓全师而还　后汉末曹公围吕布于下邳引沂泗二水灌城克之　陈闽中守陈寳应举兵反据建安晋安二郡界水陆为栅陈将章昭达讨之据其上流命军士伐木带枝叶为筏施拍【`音栢`】于其上缀以大索相次列营夹两岸寳应数挑战昭达按兵不动俄而暴雨江水大涨昭达大放筏冲突水栅尽破又出兵攻其歩军寳应大溃遂尅定闽中又陈将欧阳纥据岭南反陈将陈昭达督众军讨之纥乃出栅洭【`音匡`】口多聚沙石以竹笼置于木栅之外用遏船舰昭达居其上流装舰造拍以临贼栅又令军人衔刀濳行水中斫竹笼笼篾皆解因纵大舰随流突之贼众大败因而擒纥　唐武德中刘黑闼据河北反太宗率兵讨之先遣堰洺水上流使浅令黑闼得渡水及战遽令决堰水至深丈余贼徒既败争渡水溺死者数千人咸以为神黒闼与二百余奔于突厥悉虏其兵众河北悉平又武德中李靖随河间王孝恭讨萧铣属江水泛涨诸将皆请停兵以待水退靖谓孝恭曰兵者以速为神机者时不可失今若乘水涨之势倐忽至城下可谓疾雷不及掩耳兵家上防也孝恭从之进兵次夷陵铣将文士屯清江靖与之决战大败贼军仍率所部星驰进发营于荆州城下士既败铣众莫不震詟【`之渉反`】靖又破其将杨君茂郑文秀等遂围城数重其夜铣遣使请降靖即入据其城号令严肃军无私焉　增唐书河间元王孝恭传曰孝恭进荆湘道总管统水陆十二军发夷陵破萧铣二鎭纵战舰放江中谓诸将曰铣地险士众若城未拔而援至我且有内外忧今铣濒江镇戍见舻舠蔽江下必谓铣已败不即进兵觇候往返以引救期则吾既拔江陵矣已而救兵到巴陵见船疑不进铣内外阻絶遂降　又杨行密传曰葛从周渉淮围夀州行密出车西门由北门去以鋭士万二千龁雪驰廹清口不进壅淮上流灌厐师古军张训自涟水来行密使将羸兵千人为前师古易之方围棊军中不顾朱瑾侯瓒以百持汴旌帜直入师古垒舞槊而驰训亦登岸超其栅汴军大嚣即斩师古士死十八朱全忠闻之与从周皆遁走追及夀阳大破之叩渒水方渉为瑾所乘溺死万余　通鉴唐纪曰史思明攻河阳列战船百艘泛火船于前而随之欲乘流烧浮桥李光弼先贮百尺长竿数百枚以巨木承其根氊裹铁义置其首以迎火船而义之船不得进湏臾自焚尽又以义拒战船于桥上发礮石击之中者皆沉没贼不胜而去　又曰辛谠以浙西之军至楚州敕使张存诚以舟助之贼水陆布兵锁断淮流浙西军惮其强不敢进谠乃募选军中敢死士数十人牒补职名先以米舟三艘盐舟一艘乘风逆流直进贼夹攻之矢着舟板如急雨及锁谠率众死战斧断其锁乃得过城上人喧呼动地杜慆及将佐皆泣迎之　又曰辛谠自泗州引骁勇四百人迎粮于扬还至斗山贼将王芝率众万余拒之于盱眙密布战舰百五十艘以塞淮流又纵火船逆之谠命以长义托过自夘战及未贼缚木于战舰傍出四五尺为战棚谠命勇士乘小舟入其下矢刃所不能及以枪揭火牛焚之战舰既然贼皆溃走官军乃得过入城　八编纂曰梁将王彦章攻唐诸寨皆拔之唐主遣宦者焦彦賔急杨刘与镇使李周固守命朱守殷弃德胜北城撤屋材为筏载兵械浮河东下助杨刘守偹王彦章亦撤南城屋材浮河而下舟行一岸每遇湾曲辄令中流交鬬飞矢雨集或全舟覆没一日百战互有胜比及杨刘殆亡士卒之半　五代史曰晋军德胜为南北寨每以舟兵来往颇以为劳而河北无竹石李存进乃以苇笮维大舰为浮梁　文献通考曰周显德四年帝还自夀春以南方水军敏鋭乃于京城汴水侧开池造船舰数百艘招诱南卒教习北人水战数月之后纵横出没殆胜唐兵命右骁卫大将军王环将水军数千自闵河沿颍入淮唐人见之大惊宋史岳飞传曰飞招捕杨么么负固不服方浮舟湖中以轮激水其行如飞旁置撞竿官舟迎之辄碎飞伐君山木为巨筏塞诸港汊又以腐木乱草浮上流而下择水浅处遣善骂者挑之且行且骂贼怒来追则草木拥积舟轮碍不得行贼奔港中则为筏所拒官军乘筏张牛革以蔽矢石举巨木撞其舟尽壊么投水牛臯擒斩之　又虞允文传曰金主亮率大军临采石而别以兵争州朝命成闵代刘锜李显忠代王权命允文往芜湖显忠招权军且犒师采石允文至采石权已去显忠未来敌充斥允文谓坐待显忠则误国事遂立招诸将勉以忠义部分甫毕亮操小红旗麾数百艘絶江而来瞬息抵南岸者七十艘宋军小却允文入阵中抚时俊之背曰汝胆略闻四方立阵后则儿女子尔俊即挥防刀出士殊死战中流官军亦以海防船冲敌舟皆平沈敌半死半战日暮未退防有溃军自光州至允文授以旗鼓从山后转出敌疑援兵至始遁又命劲弓尾击追射大破之　通鉴宋纪曰武功大夫张荣本梁山泺渔人聚舟数百以刼掠金人杜充时尝借补武功大夫金人南侵攻之不克及金兵退荣袭据通州聨舟入兴化缩头湖作水寨以守金挞懒在泰州谋再渡江欲先破荣寨荣率舟师与之遇见金战舰不多余皆小舟时水退隔泥淖不能前乃舍舟登岸大呼而击之金人不得骋舟中自乱溺水及陷泥淖者不可胜计　弇州史料亲征考曰眀太祖与陈友谅战于康郎山友谅列巨舟当我师己丑上命以七舟载荻苇置火其中令敢死士操之迫敌舟乘风纵火其水寨数百艘悉被焚烟焰涨天湖水尽赤友谅弟友仁友贵平章陈普略皆焚死斩首二千余辛夘复聨舟大战俞通海廖永忠等以六舟深入击之谓尽殁矣有顷旋绕敌舟而出我师见之勇气愈倍战益力呼声动天地波涛起立日为之晦自辰至午贼遂大溃　说选平夏录曰廖永忠进兵瞿塘闗山峻水急而蜀人铁索飞桥横于闗口舟不得进遂遣壮士数百舁小舟逾山度闗出其上流人持粮带水筒往济饥渴衣青莎衣以象草木色鱼贯出崖石间蜀人不之觉也度其已至乃率精鋭出墨叶渡夜分两道一攻陆寨一攻水寨船头皆铁裹置火器而前黎眀蜀人尽鋭来拒永忠已破其陆寨矣俄而将士舁舟出上流者扬旗鼓噪齐下蜀人方大骇下流舟师亦进夹击大破之  

水战三  

增棹卒　篙工【`后汉书岑彭传曰建武十一年春彭与吴汉及诸军会荆门吴汉以诸郡棹卒多费粮谷欲罢之彭以蜀兵盛不可遣上书言状帝报彭曰大司马习用歩不晓水战荆门之事一由征南公为重而已　越絶书阖闾问子胥曰船军之备何如子胥荅曰篙工船师可当君之轻足骠也`】　五牙　三翼【`杨素传曰素伐陈遣巴蜑卒数千乘五牙四艘以柏樯碎贼十余舰遂大破之　张景阳七命浮三翼戏中沚其事出越絶书兵法内经有大翼中翼小翼盖战船也`】　青雀　黄龙【`晋书陶侃击蜀贼王贡贡钩得侃青雀船侃入小舫得脱　隋书炀帝遣黄门侍郎王往江南采木造龙舟鳯艒黄龙赤舰楼船等数万艘`】　油缬　红灯【`宋史李寳传曰寳引舟师至胶西石臼岛敌舟已出海口泊唐岛相拒止一山时北风盛寳祷于石臼神俄有风自舵楼中来如钟铎声众咸奋引舟握刃待战风驶舟疾过山薄敌鼓声震叠海波腾跃敌大惊掣矴举帆帆皆油缬弥亘数里风浪卷聚一隅窘束无复行次寳亟命火箭环射箭所中烟焰随发延烧数百艘火不及者犹欲前拒寳叱壮士跃登其舟短兵击刺殪之舟中　宋史张顺传曰襄阳受围五年宋闯知其西北一水曰清泥河即其地造轻舟百艘募死士三千人得张顺张贵为都统时汉水方生发舟进至高头港口结方阵各船置火鎗火炮炽炭巨斧劲弩夜漏三刻起矴出江以红灯为识贵先登顺殿之乘风破浪径犯重围转战百二十里眀抵襄阳城下`】　水虎木狗【`文献通考曰宋太祖干德初凿大池于京城之南引蔡水以注之造楼船百艘遣精兵号水虎`】  

【`防习战池中　隋书高颎传曰颎讨尉迟廻为桥于沁水贼于上流纵大筏颎预为木狗以御之`】　扬灰　散豆【`文献通考曰吴越王钱镠大举伐吴以钱传瓘为诸军都指挥使帅战舰五百艘自东洲以进吴遣彭彦章陈汾拒之传瓘命每船皆载灰豆及沙战于狼山冮吴船乘风而进传瓘引舟避之既过自后随之吴回船与战传瓘使顺风扬灰吴人不能开目及船舷相接传瓘使散沙于已船而散豆于吴船豆为战血所渍吴人践之皆僵仆传瓘因纵火焚吴船吴兵大败`】　原焚浮桥　烧连船【`后汉公孙述遣任满田戎据荆州横江作浮桥鬭楼立攅柱絶水道岑彭募人攻浮桥鲁竒应募鼓船逆流而上直冲浮桥而攅柱钩船不得进竒乘势因飞炬焚之桥楼崩烧船顺风并进蜀兵大败　周瑜与曹操遇赤壁部将黄盖曰操军连船首尾相接可烧而走`】　刀断绁　炬烧锁【`孙权讨黄祖祖横两冲夹守沔口以栟榈大绁系石为矴上有千人以弩交射军不得前董袭乘大舸突入防冲袭身以刀断两绁防冲乃横流大兵遂进追而斩之孙权举觞属袭曰今日之会断绁之功　晋王濬拜益州作大船连舫一百二十歩受二千人木为城起楼橹四门其上皆得驰马往来又画鹢首怪兽于船首以惧江神舟楫之盛自古未有造船于蜀柹蔽江而下吴以铁锁横截之又作铁锥丈余闇置江中羊祜获谍知情濬乃作筏数十缚草为人令先行锥辄着筏去又作炬长十余丈大数十园灌以麻油在船前遇锁然炬烧之须臾融液断絶船行无碍也`】　穿池习　围城灌【`汉武将攻昆眀夷穿昆眀池习水战　高祖围章邯以水灌之亡其城`】　得上流　用运船【`楚司马子鱼曰我得上流何故不克　晋陶侃字士行为江夏太守御贼陈敏敏时寇扬州引兵西上侃乃以运船为战舰或言不可侃曰用官船讨官贼但湏闻上尔`】　增击东越　防番禺【`汉书朱买臣传曰东越数反覆上拜买臣会稽太守诏买臣到郡治楼船备粮食水战具歳余买臣受诏与韩说俱击破东越　汉书南粤王传曰元五年南粤王相吕嘉反诏粤人及江淮以南楼船十万师往讨之使驰义侯因巴蜀罪人发夜郎兵下牂牁江咸防番禺`】凿鹤水　开鹊河【`文献通考曰显德五年上欲引战舰自淮入江阻北神堰不得渡欲凿楚州西北鹤水以通其道遣使行事还言地形不便计功甚多上自往视之授以规画发楚州民夫浚之旬日而成用功甚省巨舰数百艘皆达于江唐人大惊以为神六帖曰初周师南征造齐云船数百艘至楚州北神堰齐云舟大不能过乃开老鹊河以通之遂至大江`】　原楼船将军　征南将军【`杨仆　下详棹卒注`】　增纱帽转式　铁龙厌神【`南史垣崇祖传曰建元二年魏遣刘昶攻寿春崇祖乃于城西北立堰塞肥水堰北起小城使数千人守之谓长史封延伯曰彼必悉力攻小城若破北堰放水一激急逾三峡自然沉溺岂非小劳而大制耶及魏军攻小城崇祖着白纱帽肩舆上城手自转式日晡时决小堰水势奔下魏攻城之众溺死千数大众退走　北史王思政传曰东魏高岳慕容绍宗等堰洧水以灌颍川时有怪兽每冲壊其堰岳等乃作铁龙杂兽用厌水神`】　获其艅艎舍于淮汭【`左传昭公十七年吴伐楚阳匄为令尹战于长岸大败吴师获其乘舟艅艎　又定公四年蔡侯吴子唐侯伐楚舍舟于淮汭自豫章与楚夹汉`】　载草焚桥　扬帆盖海【`南史韦叡传曰叡拒魏军于钟离魏人先于邵阳洲两岸为两桥树栅数百歩跨淮通道叡装大舰使梁郡太守冯道根等为水军会淮水暴涨叡即遣之鬬舰竞发皆临魏垒以小船载草灌之以膏焚其桥风怒火盛敢死之士抜栅斫桥水又漂疾倐忽之间桥栅尽壊道根等身自搏战军人奋呼无不一当百魏人大溃　海录碎事曰苏定方讨百济自城山济海至熊津江口扬帆盖海相续而至贼遂败绩`】　麾船令退牵舰而还【`梁书王僧辩传曰辩等讨侯景次于南洲贼帅侯子鉴帅歩万余人于岸挑战又`】  

【`以鸼躬千艘并载土两边悉八十棹棹手皆越人去来袭防过风电僧辩麾细船皆令退缩留大舰夹泊两岸贼谓水军欲退争出趋之众军乃棹大舰断其归路鼓噪大呼合战江中景兵大败　南史周文育传曰徐嗣徽引齐人渡江据芜湖诏征文肓还都嗣徽等乃列舰于青墩至于七矶以断文育归路及夕文肓鼔噪而发嗣徽等不能制且旦反攻嗣徽嗣徽骁将鲍砰独以小舰殿文育乘单舴艋跳入砰舰斩砰仍牵其舰而还贼众大骇`】　斧其竹笮　縻以铁锁【`文献通考曰梁贺瓌攻德胜南城以竹笮聨艨艟十余艘蒙以牛革设睥睨战格如城状横于河流以断晋之救兵使不得度晋王募能破艨艟者亲将李建及应募既效节敢死士得三百人被铠操斧帅之乘舟而进将至艨艟流矢雨集建及使操斧者入艨艟间斧其竹笮又以木甖载薪沃油然火于上流纵之随以巨舰实甲士鼔噪攻之艨艟既断随流而下梁兵焚溺殆半　宋史张永德传周显德三年世宗亲征至寿州时吴人以周师在夀春攻围日急又恃水战乃大发楼船蔽川而下泊于濠泗又以船数艘载薪乘风纵火将焚周浮梁永德进兵败之又使习水者没其船下縻以铁锁引轻船急击吴人既不能进溺者甚众夺巨舰数十艘`】　旌旗蔽空　舳舻衔尾【`苏东坡赤壁赋舳舻千里旌旗蔽空　唐书苏定方传曰定方出为神丘道大縂管率师讨百济自城山济海至熊津口贼濒江屯兵定方出左涯乘山而阵与之战贼败死者数千王师乘潮而上舳舻衔尾进鼔而噪定方将歩夹引直趋眞都城贼倾国来酣战破之`】　阻水解甲　反舟顺流【`唐书田頵传曰頵攻赵锽于宣州锽出东溪乘暴流以逸阻水解甲谓追不能及頵乘轻舠追之锽惊遂见擒又曰頵将王坛等以舟师蹑李神福后至吉阳矶不战会日暮坛掩神福军半济神福反舟顺流急击大破之`】缒绠曵舟　穴船擢桨【`宋史韩世忠传曰世忠与乌珠相持于黄天荡世忠以海`】  

【`舰进泊金山下预以铁绠贯大钩授骁健者眀旦敌舟噪而前世忠分海舟为两道出其背每缒一绠则曵一舟沈之　又乌珠为世忠所遏乃募人献破海舟防闽人王某者敎其舟中载土平板铺之穴船板以擢桨风息则出江有风则勿出海舟无风不可动也`】　旗举则出　乐作乃战【`诚斋杨氏海防赋后序曰绍兴辛巳逆亮至江北掠民船指麾其众欲济我舟伏于七寳山后令曰旗举则出江先使一偃旗于山之顶伺其半济忽山中卓立一旗舟师自山下河中两旁突出大江人在舟中车以行船但见船行如飞而不见有人虏以为纸船也舟中忽发一霹雳炮葢以纸为之而实之以石灰硫黄炮自空而下落水中硫黄得水而火作自水跳出其声如雷纸裂而石灰散为烟雾眯其人马之目人物不相见吾舟驰之压贼舟人马皆溺大败之云　八编纂曰元张洪范兵至厓山令诸将曰宋舟西舣崖山潮至必东遁急攻之闻吾作乐乃战时黑夜出山西李恒乘早潮退攻其北世杰以淮兵死战至午潮上元军作乐世杰以为且解不设备范以舟攻其南世杰南北受敌不能复战俄有一舟樯旗仆诸舟之樯旗皆仆世杰知事去乃抽精兵入中军诸军大溃`】　画地习战　载绳渡江【`八编纂曰元主命阿珠刘整经畧襄阳整曰我精兵突所当者破惟水战不如宋耳乃造船五千艘日练水军虽雨不能出亦画地为船而习之得练卒七万遂筑围城以逼襄阳　又曰南唐池州人樊若水谋归宋乃渔钓采石江上月夜乘小舟载丝绳维南岸疾棹抵北岸以度江之广狭寻诣汴上书言江南可取状请造浮梁以济师宋主然之师南下以若水为向导若水请试舟于石牌口移置采石梁成不差尺寸宋师因以济江若履平地`】　列撒星桩　举流星火【`宋史张贵传曰贵既抵襄阳吕文焕留共守乃募二士伏水中持蜡书赴郢求援元兵增守益宻水路连锁数十里列撒星桩虽鱼虾不得渡二人遇桩即锯断之竟达郢还报许发兵五千驻龙尾洲以助夹击文焕东下帐前一人亡去乃有过被挞者贵惊曰吾事泄矣亟行彼或未知乃破围冒进夜半至小新城大兵邀击以死拒战沿岸束荻列炬火光烛天如白昼至勾林滩渐近龙尾洲遥望军船旗帜纷披贵喜举流星火示之及势近欲合则皆北兵也盖元兵得逃卒之报先据龙尾贵出不意杀伤殆尽`】楚子不为军政　宋祖不忘武功【`左传曰鲁襄公三十四年楚子为舟师以伐吴不为军政无功而还　文献通考曰宋太祖开寳九年四月幸金眀池习水战上御水心殿命从臣列坐以观战舰角胜鼓噪以进往来驰突为廻旋击刺之状顾谓侍臣曰兵棹之技南方之事也今已平定固不复用但时习之不忘武功耳讫眞宗朝歳习不辍`】　召战棹为竞渡　立军号曰凌波【`宋史李允则传曰允则为奬州刺史时南北讲和允则不忘备御歳脩禊事召界河战棹为竞渡纵北人游观潜寓水战　又兵志曰建炎初李纲请于沿江准河帅府置水兵二军要郡别置水兵一军次要郡别置中军招善舟楫者充立军号曰凌波楼船军其战舰则有海鳅水哨马防车得胜十棹大飞旗防防沙平底水飞马之名`】  

水战四  

增木客【`海录碎事曰句践使楼船卒二千伐松柏为桴曰木客`】　黄头郎【`任昉述异记曰邓通以櫂船为黄头郎曰土胜水其色黄故刺船郎皆着黄帽`】　飞云舰【`海录碎事引吴都赋孙权乘飞云大船`】　木柹蔽江【`晋书王濬传曰武帝谋伐吴诏濬脩舟舰濬乃作大船连舫木柹蔽江而下吴建平太守吾彦取以呈吴主曰晋必有攻吴之计宜增建平兵皓不从`】　舰外不见有行船人【`文献通考曰太尉刘裕率师伐秦王鎭恶请率水军自河入渭直至渭桥鎭恶所乘皆冲小舰行船者悉在舰内泝渭而进舰外不见有行船人北土素无舟楫莫不惊异以为神`】　惟失一舸【`宋书垣防之传曰防之从王元谟攻魏滑台防之以百舸为前元谟既败魏军悉牵元谟水军大艚连以铁鏁三重断河以絶防之还路河水迅急防之中流而下每至铁鏁以长柯斧断之魏人不能禁惟失一舸余并全`】　金翅【`海录碎事曰陈世祖使华皎造大舰金翅等三百许艘为水战之具`】　清河公即江神【`隋书杨素传曰素伐陈亲帅黄龙数千艘衔枚而下舟舻被江旌甲曜日素坐平乘大船容貎雄伟陈人望之惧曰清河公即江神也`】　涂黄【`北史贺若弼传曰平陈后六年上平陈七防其五曰涂战船以黄与枯荻同色使陈人不预觉之`】　知风候齐号令【`兵略纂闻曰眀嘉靖中倭难作俞大猷鎭守浙直公言防江必先防海水兵急于陆兵盖倭奴长陆战令楼船高大集万铳其上倭船遇之辄摧压焦烂固我兵所长也善战者毋以短击长而以长制短且海战无他法在知风候齐号令以大舟胜小以多胜寡耳于是用舟师战而舟山积数歳不除之贼皆勦`】  

车战一  

增书曰戎车三百两虎贲三千人与受战于牧野　诗秦风小戎曰小戎俴收五楘梁辀游环胁驱隂靷鋈续文茵畅毂【`小戎兵车也俴浅也收轸也谓车前后两端横木所以收敛所载者也凡车之制广皆六尺六寸其平地任载者为大车则轸深八尺兵车则轸深四尺四寸故曰小戎俴收楘歴录然文章之貎梁辀从前轸以前稍曲而上至衡则向下钩之衡横于辀下而辀形穹隆上曲如屋之梁以皮五处束之其文章歴录然也游环以皮为环当两服马之背上游移前却无定处引两骖马之外辔贯其中而执之所以制骖马使不得外出胁驱亦以皮为之前系衡之两端后系轸之两端当服马胁之外所以驱骖马使不得内入隂揜也轨在轼前而以板横侧揜之以其隂暎此故谓之隂靷以皮二条前系骖马之颈后系隂板之上也鋈续隂板之上有续靷之处消白金鋈灌其环以为饰也葢车衡之长六尺六寸止容二服骖马之颈不当于衡故别为二靷以引车文茵车中所坐虎皮褥也畅长也毂者车轮之中外持幅内受轴者也大车之毂一尺有半兵车之毂长三尺二寸故兵车曰畅毂`】　又曰四牡孔阜六辔在手骐駵是中騧是骖龙盾之合鋈以觼軜【`两骖服各两辔骖内辔纳于觼故惟六辔在手也画龙于盾合而载之以为车上之卫也觼环之有舌者軜骖内辔也置觼于轼前以系軜亦消沃白金以为饰也`】　采薇曰戎车既驾四牡业业　六月曰元戎十乘以先啓行　大眀曰牧野洋洋檀车煌煌【`檀木之坚者以为兵车煌煌眀也`】　皇矣曰与尔临冲以伐崇墉【`临临车也冲冲车也临者在上临下冲者在傍冲突二车不同`】　泮水曰戎车孔博徒御无斁　閟宫曰公车千乘朱英绿縢二矛重弓【`注兵车之法左人持弓右人持矛中人御`】　周礼巾车革路【`挽之以革而漆之`】龙勒【`以龙文饰马勒`】条【`读为绦`】缨五就【`其樊缨以条丝饰之而为五匝`】建太白【`殷之旗名也`】以即戎　又车仆掌戎路之萃广车之萃阙车之萃苹车之萃轻车之萃凡师共革车各以其萃防同亦如之　又戎右掌戎车之兵革使传王命于陈中　又戎仆掌驭戎车　考工记曰车有六等之数车轸【`舆后横木`】四尺谓之一等戈柲【`柄也`】六尺有四寸既建而迆【`着戈于车斜倚也`】崇于轸四尺谓之二等人长八尺崇于戈四尺谓之三等殳长寻【`八尺曰寻`】有四尺崇于人四尺谓之四等车防常【`倍寻曰常`】崇于殳四尺谓之五等酋【`近也`】矛常有四尺崇于防四尺谓之六等　又曰兵车之轮六尺有六寸　太公犬韬曰车者军之羽翼也所以陷坚阵要强敌遮北走也易战之法一车当歩卒八十人八十人当一车一车当十十当一车险战之法一车当歩卒四十人四十人当一车一车当六六当一车十乘败千人百乘败万人此其大数也置车之吏数五车一长十车一吏五十车一率百车一将易战之法五车为列前后相去四十歩左右十歩队间六十歩险战之法车必循道十车为聚二十车为屯前后相去二十歩左右六歩队间三十六歩五车一长纵横相去一里各返故道选车士之法取年四十以下长七尺五寸以上走能逐奔马及驰而乘之前后左右上下周旋能束缚旌旗力能彀八石弩射前后左右皆便习者名曰武车之士不可不厚也凡军之战死地有十其胜地有八往而无还者车之死地也越絶险阻乘敌远行者车之竭地也前易后险者车之困地也陷之险阻而难出者车之絶地也圯下渐泽黑土黏埴者车之劳地也左险右易上陵仰阪者车之逆地也殷草横亩犯歴深泽者车之拂地也车少地易与歩不敌者车之败地也后有沟渎左有深水右有峻阪者车之壊地也日夜霖雨旬日不止道路溃陷前不能进后不能解者车之陷地也此十者车之死地也敌之前后行阵未定即陷之旌旗扰乱人马数动即陷之士卒或前或后或左或右即陷之阵不坚固士卒前后相顾即陷之前往而疑后往而怯即陷之三军卒惊皆薄而起即陷之战于易地暮不能解即陷之远行而暮舍三军恐惧即陷之此八者车之胜地也　孙子作战篇曰车战得车十乘以上赏其先得者而更其旌旗车杂而乘之卒善而养之是谓胜敌而益强故兵贵胜不贵久　吴子应变篇曰凡用车者隂湿则停阳燥则起贵高贱下驰其强车若进若止必从其道敌人若起必逐其迹暴寇之来必虑其强善守勿应彼将暮去其装必重其心必恐还退务速必有不属追而击之其兵可覆　汉书晁错传言兵事曰土山丘陵曼衍相属平原广野此车之地也　又曰平地通道则以轻车材官制之　李靖问对曰偏箱鹿角兵之大要一则治力一则前拒一则束部伍三者迭相为用　又曰荀吴用车法耳虽舍车而法在其中一为左角一为右角一为前拒分为三队此一乘法也千万乘皆然按曹公新书云攻车七十五人前拒一队左右角二队守车一队炊子十人守装五人廐养五人樵汲五人大率荀吴之旧法也又观汉魏之间军制五车为队仆射一人十车为师率长一人凡车千乘将吏二人多多仿此以今法参用之则跳荡兵也战队歩相半也队兼车乘而出也臣西讨突厥越险数千里此制葢未敢易葢古法节制信可重也　文献通考曰仁宗至和二年韩琦言郭固就民车约古制为兵车临阵御敌缓急易集其车前鋭后方上置七枪为前后二拒此马燧战车行载甲兵止为营阵者也又以民车之箱増为重箱高四尺四寸用革挽之吴起所谓革兵掩户挽轮笼毂是也臣以为可用于平川之地临阵以抑奔冲下营以为寨脚令固自赍车式进呈试之以固为卫尉寺丞　又曰徽宗时泾原邢恕建兵车之议下令创造买牛以驾凡数千乘已而蔡硕又请河北置五十将兵器仍为兵车万乘蔡京主其说行之奸吏夤缘即日散为郡县掠民缗钱矣　又崇宁三年河北陜西都转运司皆奏兵车用许彦圭所定式则车大而费财实多依往年二十将兵车轻小易用复可省费诏卒用许彦圭式行下如熈河转运副使李复先奏言彦圭茍望一官之进上欺朝廷下害百姓乞罢造其后彦圭卒得罪　又曰靖康末枢宻将官刘浩创造战车其法有左右角前后拒各用卒二十五人每车计百人　又曰绍兴二年布衣王大智献车式上命为枢宻计议官眀年车成而不可用罢之上谓辅臣曰车制虽古然用各有宜况其物料多南方所无且古人用车亦或不利如骖絓而止之葢用车于战阵间亦非利器也席益曰古人之战彼此皆用车至于彼徒我车已有侵轶之患而后人每以车敌其败固宜房琯陈涛斜是也　宋秘阁校理吴淑请复古车战之法曰卫青李陵田豫马隆及汉光武皆用车而胜近符彦卿破贼阳城亦以拒马为行寨因大风出其不意开拒马出兵掩击之惟房琯于潼闗陈车以战遂致败绩葢狭隘之地非用车之所也夫人之被甲铠所以蔽身战之用车亦一阵之甲铠也鳞介之虫肌肉在内鳞介在外用车以战亦一阵之鳞介也故可以行止为营阵贼至则敛兵附车以拒之贼退则乘胜出兵以击之出则借此为所归之也入则以此为所居之宅故人心有依据不惧贼之陵突也　陈祥道曰古者之用兵也险野人为主易野车为主则险野非不用车而主于人易野非不用人而主于车车之于战动则足以冲突止则足以营卫将卒有所蔽兵械衣裘有所赍诗曰君子所依小人所腓则车之为利大矣昔周伐郑为鱼防之阵先偏后伍伍承弥缝桓邲之战楚军之戎分为二广广有一卒卒偏之两楚巫臣使于吴以两之一卒吴舍偏两之一焉考之周礼五伍为两四两为卒司马法二十五人为两百人为卒卒两皆人也偏则车也杜预十五乘为大偏九乘为小偏其尤大者又有二十五乘之偏则周鱼防之偏二十五乘之偏也楚二广之偏十五乘之偏也巫臣所舍之偏九乘之偏也先偏后伍伍从其偏也卒偏之两两从其偏也先其车足以当敌后其人足以待变则古者车战之法略可知也　八编纂引马端临曰车战之制汉尚用之然详考其辞则是以车载糗粮器械止则环以为营耳所谓甲士三人左持弓右持矛中执绥之法已不复存矣　兵略纂闻曰余肃敏公尝上言边务曰臣观大同地方山川平旷宣府地方一半相等门庭寇至车战为宜大率万人为一军战车五百余辆用歩卒千人驾拽行则纵以为阵止则横以为营车空缺去处用鹿角柞补塞凡战士器械不劳马防糗粮不湏自赍若贼合众对垒彼用弓矢止有百歩技能我用鎗炮动有三四百歩威势运有足之城防不饲之马此守边简易之法也复具图本五一下兵车营图二擡兵车营图三擡鹿角柞营图四下桩绳营图五擡桩绳营图其说甚详上可之遂造战车数千辆为练武图以教士卒　又曰戚继光议立车营出战则以代城郭车四靣结靷为方阵中置歩各一旅遇敌则车上火噐悉发自数百歩外先薄之稍近则歩兵出辕下排击敌马敌却而乘胜逐北乃出兵各审其宜三者互用  

车战二  

增左传曰宣公十二年邲之战栾武子曰楚君之戎分为二广【`音旷`】广有一卒卒偏之两右广初驾数及日中左则受之以至于昏内官序当其夜【`内官近官序次也`】以待不虞不可谓无备　又曰晋人惧魏锜赵旃之怒楚师也使軘车逆之　又曰楚子使潘党率游阙四十乘从唐侯以为左拒注游阙游车补阙者　又曰成公七年巫臣使于吴以两之一卒适吴舍偏两之一焉与其射御教吴乘车教之战阵　又曰襄公十一年郑人赂晋侯以广车軘车淳十五乘甲兵备凡兵车百乘【`广车軘车皆兵车名淳耦也他兵车及广軘共百乘`】　又定十三年齐侯卫侯次于垂葭齐侯欲与卫侯乘与之宴而驾乘广载甲焉使告曰晋师至矣　汉书冯唐传曰文帝拜唐为车都尉主郡国车士　又杨璇传曰璇为零陵太守时苍梧桂阳贼众多而璇力弱吏民忧恐璇乃特制马车数十乘以排囊盛石灰于车上系布索于马尾又为兵车専彀弓弩尅期会战令马车居前顺风鼓灰贼不得视因以火烧布布燃马惊奔突贼阵因使后车弓弩乱发钲鼓鸣震羣盗波骇破散斩获无数枭其渠帅郡境以清　魏志曰袁绍在官渡起土山射曹公营曹公发石击绍楼皆破绍众呼为霹雳车　唐书房琯传曰琯将兵复两京遇贼陈涛斜琯效春秋时战法以车二千乘缭营歩夹之既战贼乘风噪牛悉髀栗贼投刍而火之人畜焚烧杀卒四万血丹野残众才数千人　又哥舒翰传曰翰与崔干祐战以毯马车画龙虎饰金银爪目将骇贼掎戈矢逐北贼负薪塞路顺风火其车熛焱炽天腾烟如夜士不复相辨自相鬬杀久乃悟　又李光弼传曰至德初光弼守太原史思眀来攻光弼撤民屋为櫑石车车二百人挽之石所及辄数十人死贼伤十二　又裴行俭传曰行俭讨突厥先是嗣业馈粮数为贼钞行俭因诈为粮车三百乘车伏壮士五軰赍陌刀劲弩以羸兵挽进又伏精兵踵其后敌果掠车羸兵走险贼驱就水草解鞍牧马方取粮车中而壮士突出伏兵至杀获防尽自是粮车无敢近者  

车战三  

增夏钩　殷寅【`夏后氏曰钩车先正也殷曰寅车先疾也`】　彭彭　绎绎【`诗出车彭彭注彭彭众盛貎毛苌曰彭彭驷马貎　诗出车绎绎毛苌曰绎绎善走也`】　挟辀求御【`左传曰郑伯将伐许授兵于大宫公孙闳与颍考叔争车考叔挟辀而走子都拔防以逐之及大逵弗及　左传曰晋侯使张骼辅跞致楚师求御于郑郑人卜宛射犬吉`】　楼车　巢车【`左传登诸楼车使呼宋人而告之遂致其君命　又曰晋楚战于鄢陵楚子登巢车以望晋军巢车车上为橹也`】虾蟇　狻猊【`宋书殷琰传曰刘勔攻琰以大虾蟇车载土牛皮蒙之三百人推以塞堑　唐`】  

【`书马燧传曰燧为河东节度使造战车蒙以狻猊象列防于后行以载兵止则为阵遇险则制冲冒噐用完鋭`】赐帛　绘图【`玉海曰嘉祐三年章询造阵脚兵车赐帛五十匹　又曰建炎元年李纲言歩`】  

【`不足以胜不足以胜车请以车制颁于京东西路使制造教习因绘图进呈`】　周元戎秦小戎【`周曰元戎先良也　诗小戎俴收天子戎车谓之元戎诸侯谓之小戎`】　掌车萃撰车徒【`周礼春官车仆掌戎路之萃广车之萃阙车之萃苹车之萃轻车之萃凡师共革车各以`】  

【`其萃注萃犹副也此五者皆兵车所谓五戎也戎路王在军所乘也广路横陈之车也阙车所谓补阙之车也苹犹屏也所用对敌自蔽隠之车也轻车所谓驰敌致师之车也　周礼大司马羣吏撰车徒郑注曰撰读曰算算车徒谓数择之也`】　追项籍　破李由【`史记灌婴传曰婴以御史大夫将车别追项籍至东城破之　又夏侯婴传曰婴破李由军于雍丘以兵车战疾破之`】　试队法采车材【`玉海曰熙宁六年诏贾逵郭固敎习车战试队法伍法及令程昉于沿河采车材三千两下军噐监定様制造战车`】　如意车　太平车【`宋史魏胜传曰胜尝自创如意战车上为兽面木牌大枪数十垂氊幙软牌每车用二人推毂可蔽五十人行则载辎重器甲止则为营挂搭如城垒人马不能近　下见后沈括论籍民车注`】　度大漠　救乌孙【`魏书蠕蠕传曰太安四年车驾北征十万车十五万两旌旗千里遂度大漠刋石纪功而还　汉书宣帝纪本始二年调闗东轻车救乌孙`】左广右广　大偏小偏【`左传曰楚子为乘广三十乘分为左右广许偃御右广养`】  

【`由基为右彭名御左广屈荡为右　杜预曰十五乘为大偏九乘为小偏`】　军之羽翼　阵之鳞介【`太公六韬曰车者军之羽翼也　文献通考引宋吴淑请复车战曰用车以战亦一阵之鳞介也`】　戎车既安　兵车不式【`诗六月戎车既安如轾如轩　曲礼兵车不式武车绥旌`】　载百夫长　依八阵图【`牧誓武王戎车三百两注兵车百夫长所载　晋书马隆传曰隆击鲜卑树机能以众数万据险拒之隆依八阵图作偏箱车地广则为鹿角车营路狭则为木屋施于车上转战而前行千余里杀伤甚多遂平凉州`】　雷辎蔽路　武车绥旌【`班固封燕然山铭元戎轻武长毂四分雷辎蔽路万有三千余乘　下详上兵车不式注`】　中行败翟郑伯御戎【`左传昭公元年晋中行穆子败无终及羣狄于太原崇卒也将战魏舒曰彼徒我车`】  

【`所遇又阨以什共车必克困诸阨又克请皆卒自我始乃毁车以为行五乘为三伍荀吴之嬖人不肯即卒斩以殉为五阵以相离两于前伍于后専为右角参为左角偏为前拒以诱之翟人笑之未阵而薄之大败之又隠公九年北戎侵郑郑伯御之患戎师曰彼徒我车惧其侵轶我也公子突曰使勇而无刚者尝寇而速去之君为三覆以待之`】　以车为营　以车环堑【`史记卫青传曰青出塞以武刚车自环为营　文献通考曰景德初契丹入寇李继隆以澶渊不足守命掘濠堑以大车数十乘环之歩处中戎马数万来攻其营御之遁去`】　方轨徐进　歩相参【`南史宋武帝纪曰帝伐南燕以车四千两为二翼方轨徐进与燕兵战于临朐败之　文献通考曰隋遣诸将与突厥战皆戎车歩相参与鹿角为方阵`】　杨璇制车　宗泽造车【`汉灵帝时杨璇为零陵守制车数十乘以御贼详见车战二　文献通考曰建炎初宗泽造战车法运车者十有一执器械辅车者四十有四每车计五十五人`】　起发石车　献拒马车【`晋书陶侃传曰杜与温邵刘沈反或劝侃且住始兴侃不听直至广州遣使伪降侃知其诈先于封口起发石车俄而率轻兵至知侃有备乃退侃追击破之　玉海曰嘉祐五年郭谘献所造拒马车`】　郑丘缓推车　齐高固乘车【`左传成公二年齐晋战于鞌晋解张御郤克郑丘缓为右齐侯不介马而驰之郤克伤于矢流血及屦未絶鼔音曰余病矣张侯曰自始合而矢贯余手及肘余折以御左轮朱殷岂敢言病吾子忍之缓曰自始合茍有险余必下推车子岂识之然子病矣　又齐晋战于鞌齐高固入晋师桀石以投人禽之而乘其车系桑木焉以狥齐垒曰欲勇者贾余余勇`】　吴淑请复古法　沈括论籍民车【`上详车战一　宋史沈括传曰神宗时大籍民车括曰车战之利见于歴世巫臣教吴子以车战遂霸中国李靖用偏箱鹿角车以擒颉利然古人所谓兵车者轻车也今之民间辎车重大日不能三十里故世谓之太平车恐兵间不可用帝喜遂罢`】　用偏箱以擒颉利　乘左广以逐赵旃【`上见沈括论籍民车注　左传潘党既逐魏锜赵旃夜至楚军席于军门之外使其徒入之楚子为乘广三十乘分为左右王乘左广以逐赵旃赵旃弃车而走林屈荡搏之得其甲裳晋人惧二子之怒楚师也使軘车逆之`】  

车战四  

增作尅殷【`周书序曰武王率六州之兵车三百五十乘以防殷作尅殷`】　韅靷鞅靽【`左传曰僖二十八年晋城濮之战车七百乘韅靷鞅靽注在背曰韅在胷曰靷在腹曰鞅在后曰靽言驾乘修备也`】　先驱申驱【`左传曰襄公二十三年齐侯伐卫先驱申驱贰广启胠大殿注先驱前军申驱次前军贰广公副车左翼曰启右翼曰胠大殿后军也`】　偃革为轩【`汉书张良传曰武王殷事已毕偃革为轩革者兵车革路`】　冲輣【`陆机辨亡论曰冲輣息于朔野注輣兵车也`】　四轮革车【`金史宗翰传曰翰等攻西京为四轮革车高出于堞阇母与麾下乘车先登诸车继之遂克西京`】作役法以寓兵政【`兵略纂闻曰眀赵时守干州干人樊绅以幻术惑民妄有所占候指`】  

【`画公至佯不闻募乞儿之防者使诇绅而作役法以寓兵政曰干賔客之所出也使百夫出一车车置器械旗帜日以十车役于官竟十日而代`】  

## 御定渊鉴类函卷二百十四

武功部九【`守备　拒守　险固军门幕府`】  

守备一  

増左传曰不备不虞不可以师　又曰诸侯相见军卫不彻警也　孙子九变篇曰用兵之法无恃其不来恃吾有以待之无恃其不攻恃吾有所不可攻也　尉缭子曰刑以伐之徳以守之非所谓天官时日隂阳向背也黄帝者人事而已矣今有城东西攻不能取南北攻不能取四方岂无顺时乗之者耶然不能取者城髙池深兵器具备财谷多积豪士一谋者也若城下池浅守弱则取之矣由是观之天官时日不若人事者也　又曰地所以养民也城所以守地也战所以守城也务耕者民不饥务守者地不危务战者城不围　又曰凡守者进不郭圉退不亭障以御战非善者也豪杰雄俊坚甲利兵劲弩强矢尽在郭中乃窖廪毁折而入保  

又曰夫守者不失险者也守法城一丈十人守之工食不与焉出者不守守者不出一而当十十而当百百而当千千而当万故为城郭者非特费于民聚土壤也诚为守也千丈之城则万人之守也池深而广城坚而厚士民备薪食给弩坚矢强矛防称之此守法也　通鉴唐纪注曰唐考法凡百司之长嵗校其属功过差以九等流内之官叙以四善善状之外有二十七最二十七曰境清肃城隍修理为镇防之最  

守备二  

増史记李牧传曰李牧者赵之北邉良将也常居代雁门备匈奴以便宜置吏市租皆输入莫府为士卒费日击数牛飨士习射谨烽火多间谍厚遇战士为约曰匈奴即入盗急入收保有敢捕掠者斩匈奴每入烽火谨輙入保不敢战如是数嵗亦不亡失　后汉马援传曰帝诏武威太守悉还金城客民归者使各返旧邑援奏为置长吏缮城郭起坞【`坞小障也一曰小城`】　晋书朱序传曰序镇襄阳苻丕等攻之序母韩自登城履行谓西北角当先受弊遂令百余婢并城中女丁于其角斜筑城二十余丈贼攻西北角果溃众便固新筑城丕遂引退襄阳人谓此城为夫人城　唐书薛收传曰为秦王府主簿时方讨王世充窦建徳来援曰世充据东都正苦乏食今建徳身总众以来必飞毂转粮更相资哺两贼连固则伊洛间胜负未可嵗月定也不若勒诸将严兵缔垒浚沟防戒毋出兵大王亲督精锐据成皐厉兵按甲邀建徳路不旬日二贼可缚致麾下矣　又狄仁杰传曰契丹陷冀州擢仁杰为魏州刺史前刺史惧贼至驱民保城修守具仁杰至曰贼在逺何自疲民万一贼来吾自办之何预若軰悉纵就田贼闻亦引去又王铎传曰铎为侍中荆南节度使封晋国公绥纳  

流冗益募军完器铠武备张设　又突厥传曰天子东廵泰山中书令张说谋益屯以备突厥兵部郎中裴光庭曰封禅以告成功若复调发不可谓成功者说曰厥虽请和难以信结也知我举国东廵有如乗间何以御之　通鉴唐纪曰河东节度使苻澈修杷头烽旧戍以备囘鹘李徳裕奏请増兵镇守及修东中二受降城以壮天徳形势从之　又曰宣宗十二年王式为安南都防式有才畧至交趾树芀木为栅可支数十年深堑其外泄城中水堑外植竹宼不能冒选教士卒甚锐顷之南蛮大至去交趾半日程式意思安闲遣译谕之中其要害【`于我为要于彼为害`】蛮一夕引去　通鉴宋纪曰张雍知梓州闻王小波起即练士卒募强勇为城守计辇绵州金帛以实帑藏命官属治戎器守械悉备后李顺遣其党帅众二十万围之竟不能克　又曰厐籍知延州自元昊反延州城砦焚掠殆尽籍至稍葺治之戍兵十万无壁垒皆散处城中畏籍莫敢犯法籍命歩将狄青将万人筑招安砦于桥子谷旁以断宼出入之路又使周美袭取承平砦王信筑龙安砦悉复所亡地筑十一城延民以安　弇州史料曰明刘景韶兵备江北间行视要害外地自仪内而如臯北扺掘港皆列水陆戍其天长寳应则城之缮冲选锋务为不可胜以待　兵畧纂闻曰明天顺时何盛知髙州府时炭山贼来刼掳城外坊厢多受害公命民壮率其居民采木为栅掘地为堑缭以竹刺躬临经画两月而完计七百九十余丈建鼔楼鸣柝以防昼夜设保民寜江靖江清江四门贼来犯城阻于刺竹栅堑之险弃梯而退城厢均頼以安又曰明成化间余子俊廵抚延绥请于延庆一带设守御于是东起清水营紫城砦西接寜夏花马池东西二千里每二三里间为对角敌台砦连比不絶空处筑墙如新月状以侦敌避射凡堡十有二崖砦八百一十九小墩七十有八大墩一十五自是贼寇益稀矣　又曰治间王鍭知宜兴县时太湖盗发剽劫焚惨鍭聚众悉力备御访宋元水寨遗址立堡二十堡建警楼十二楹募丁壮三千更番守之宼至则鸣桴合勦去则归农兵不知劳盗不入境民以安堵云　又曰李鐩奉命经畧宻云备以潮河川直通敌境川面阔百丈乃于川口狭处因其两山之势髙接石墙千余丈俱抵川口止余九丈深濬丈余以通防流势涌如峡两岸复设墩台铺舍宿军居守贼自是不敢复犯　又曰屠勲抚顺天时整饬蓟州诸路谓宻云孤悬有警救援不相及潮河川积石漫衍守截为艰黄花镇拱防诸陵而守备单弱奏分蓟州为中路以宻云建昌为东西二路使互相防应三路既分潮河黄花皆有备由是兵势聨络贼不敢犯又曰正徳间流贼犯江上南兵部刘机谋于同事诸  

公曰今日之事惟择主将立赏格修营栅恤军士为急亟取瓦屑埧竹木为营栅使沿江军士免暴露之苦又发官帑银七千余两犒军防守有备人心以安　又曰冢宰乔宇在南兵部时宸濠告变刻日东下欲取留都公预为战守具一时草创皆备率九卿台諌吁天誓以死守城门设文武臣各二贠率军以守城中暗设军二营以防不虞濠预遣死士三百人潜入留都伏于鼓楼街防头某为内应伺期而发守备太监刘琅实共谋之公亷知先缚防头一鞫而知之多执间谍以次而擒枭首江岸都城获安　又曰郭懋为河南杞县教谕抵官之明日难作邑令股栗欲遁去公正色曰公受专城临难而去之谓王命何即为令画守城事甚具令富人之楼居者出板木补城隙处而登陴焉令壮士手劒当门曰有不一意固守而敢窜逸者斩以狥属两台昼夜侦邑中消息得状下檄以城社属公公乃择城中丁壮约五百余人书其名陴上使递为守　又曰嘉靖间都御史何栋开府蓟州遍歴关险自山海抵居庸延袤二千余里修筑邉防分为十区计区戍兵计兵设将逺近冲缓各相聨属一遇警报互相防应复恐兵分势寡各设游兵列营应援  

守备三  

原登陴　分乗【`传郑灾子产授兵登陴登陴守备也楚子为乗广三十乗分为左右广注广十五乗乗队也右广鸡鸣而驾日中而说左则受之日入而说`】　闻　持囊【`左传鲁击闻于邾　汉书丙吉驭吏习边事见驿持赤白囊书驰至遽白状`】　早圗　自固【`传蔓难图也不如早为之所　聊以自固`】　知难　思险【`左传鲁具守备臧宣叔曰知难而有备乃可以逞　军旅思险注险阻出其覆缓之处当思念以度人`】　夜事　斥候【`周礼谓夜守之事逺斥`】　遽告　申儆【`左传商人髙遇秦师遽告于郑　荒谷申儆`】　藏九地匿九地【`孙子兵法云善守者藏于九地之下善攻者动于九天之上　傅休奕七依云守者匿于`】  

【`九地以自固`】　正营部　固封守【`汉书程不识正部曲行伍营阵击刁斗以自卫　书慎固封守`】　庀武守　糺部伍【`左传宋灾子罕使西鉏吾庀武守　周礼以军刑糺守守谓部伍也`】　保未危　备他盗【`书保于未危　汉王曰守关者备他盗`】　増铜梁门　铁遂城【`笔谈曰贼犯澶渊傅潜坚壁不战河北支郡或陷或弃是时魏能守安肃军杨延朗守广信军乃世所谓梁门遂城者二军最切敌境而攻围不下时人目二军为铜梁门铁遂城由二将能守也`】　置屯御　阅乡兵【`唐书独孤及传曰及上疏请减诸道兵有曰假令居安畏危以备不虞自可阨害之地俾置屯御　又曰张镒传曰镒出为濠州刺史李灵耀反于汴镒团阅乡兵严守御有诏褒美`】　治陴隍　积藁薪【`又曰李晟传曰帝自行在遣晟时张少口诏进晟中书门下平章事晟受命拜且泣曰京师天下本若皆执羁靮谁将复之乃缮甲兵治陴隍以圗收复　又曰赵犨传曰黄巢入长安所在盗兴陈人诣节度府请犨为刺史既视事乃培城疏堑实仓库积藁薪为守计`】治城垒　増亭障【`宋史李允则传曰时河北既罢兵允则治城垒不辍有诏诘之允则奏曰初通好不即完治恐他日頽圯因此废守则变患不可测也帝以为然　孔帖曰史宪忠加陇州刺史増亭障徙客馆于外戎谍无所伺`】　连珠砦　迷魂墙【`又曰宗泽传曰泽知开封府据形势立坚壁二十四所于城外沿河鳞次为连珠砦连结河东河北山水砦忠义民兵　金史强伸传曰伸守中京筑战垒于城外四隅至五门内外皆有屏谓之迷魂墙`】　具蔺石　布渠荅【`汉书鼂错传言兵事曰为之髙城深堑具蔺石布渠荅蔺石雷石也渠荅铁蒺藜也`】　濬浮阳　断石岭【`宋史李允则传曰允则知沧州濬浮阳湖葺营垒官舍间穿井未防契丹大至老幼皆入保而水不乏斲氷代炮契丹遂解去　唐书窦静传曰静检校并州大总管请断石岭以为障塞制突厥之入`】　原守在海外　守在四邻【`张衡东京赋云天子有道守在海外左传诸侯守在四邻诸侯卑守在四境`】　重门待暴　设险守国【`周易云重门击柝以待暴客盖取诸豫又云王公设险以守其国`】　崤函之固　山河之固【`贾谊过秦论云秦孝公据崤函之固拥雍州之险君臣固守以窥周室　史记云魏文侯济河中流而喜谓呉起曰美哉山河之固魏国之寳也`】金城千里　金城万雉【`汉书娄敬云金城千里天府之国　班固西都赋云建金城之万雉呀周池而成渊案文选向注言立此城基固如金雉长三丈髙一丈呀大也言城下池周统而大乃成深渊`】　寘甒以侦　负户而汲【`潘岳汧督马敦诔云氐阙地而攻子命穴浚堑寘壶镭瓶甒以侦之将穿城响作因焚穬火薫之　后汉书王寻王邑攻昆阳积弩乱发矢下如雨城中负戸而汲`】存防亡城　固守孤城【`朱勃表氐羌叛乱唯狄道能固守然民饥噉弩煮履救倒`】  

【`悬之急存防亡之城　潘岳马汧督诔云敦固守孤城独当羣宼以少御众载离寒暑临危奋节保谷全城`】慎境结援　饰城请罪【`慎其四境结其四援人狎其野三务成功人无内忧又无`】  

【`外惧　古者大国过小邑必饰城而请罪礼也饰城修守备也`】　文有武备　兵以严终【`虽有文事必有武备谷梁兵事以严终`】　思艰图易　素具应卒【`书思其艰圗其易民乃寜　秦昭王曰物不素具不可以应卒`】　戒惧不怠　武备不离【`传戒惧之不可怠　孙权曰昔隽不疑当安平之世刀劒不离身君子武备不可无之`】　险其走集明其伍候【`走集垒壁　部伍相望也`】　不戒而备　隐情以虞  

【`军政不戒而备　言私度己情所能以度彼之能否`】　备预不虞　警戒无虞【`文子曰备预不虞古之善政也`】　有备无患　居安虑危【`书曰惟事事乃其有备有备无患`】　天不假易　道贵圗难　思则有备　轻而寡谋物宜素具　事各有初　儆而师徒　防其侵轶  

用戒不虞　以备吾圉　且无外惧　是资中权　军尚严终　事资谋始　握兵之要　束甲之虞　増请顿新亭　奏复宥州【`南史齐髙帝纪曰宋元徽二年桂阳王休范举兵寻阳朝廷惶骇帝议曰昔上流谋逆皆因淹缓以败休范必轻兵急下乗我无备请顿新亭以当其锋　唐书李吉甫传寳应间废宥州以军遥隶灵武道里旷逺故党项孤弱虏数扰之吉甫始奏复宥州乃治经畧军以绥银道取鄜州城神防屯兵九千实之以江淮甲三十万给太原泽潞军増太原马千疋由是戎备全辑`】　分兵备宼　严壁俟宼【`賛皇一品集赐王宰诏曰意当卿腹背受敌之处即须分兵防守以备宼虞孙樵曰兵借于州则易役卒出于邉则习险相地分屯春耕夏蚕以资衣食秋冬严壁以俟宼嵗遣亷吏视卒之有无则官无餽运吏无牟盗`】　屹若金城　险如天堑【`兵畧纂闻曰明嘉靖中山西节年修邉动劳阖省夫役随修随圯竟无成功翟公鹏委军门聼用主事刘焘督同各镇主客摆邉官军壮夫等各就分定地方修筑挑穵墙墩敌台绵布聨络崇崖峻壁屹若金城容穽深沟险如天堑`】　墨子有九拒　士众无二心【`史记详攻具　东观汉记云耿恭在疏勒救兵不至车师复叛与匈奴共攻恭数月食尽穷困乃煮铠弩食其筋革恭与士众推诚同死生故皆无二心也`】　命诸将髙垒　发义兵坚壁【`晋书景帝纪曰呉太傅诸葛恪围新城帝曰恪卷甲深入投兵死地其锋未易当且新城小而固攻之未可拔遂命诸将髙垒以弊之　唐书刘晏传晏领江淮租庸事至呉郡而永王璘反乃与采访使李希言谋拒之希言假晏守余杭防战不利走依晏晏为陈可守计因发义兵坚壁会王败欲转畧州县闻晏有备遂自晋陵西走`】　濬隍托霖雨　敛钱起浮圗【`又曰顔真卿为平原守安禄山逆状牙蘖真卿阳托霖雨増陴濬隍料材壮储廥廪日与賔客泛舟饮酒以纾禄山之疑果以为书生不虞也　八编纂曰李允则守雄州朝廷无北顾之忧一日出官库钱千缗复敛民间钱起浮圗即时飞谤至京师真宗遣中人宻谕之允则谓使者曰某非留心释氏实为邉地起望楼耳盖是时北鄙方议寝兵罢斥堠允则不欲显为其备也`】　作堑数十万　増台二百余【`通鉴唐纪曰史思明取朔方河陇太原诸将皆惧议修城以待之李光弼曰太原城周四十里贼垂至而兴役是未见敌先自困也乃帅士卒及民于城外凿濠以自固作堑数十万众莫知所用及贼攻城于外光弼用之増垒于内坏輙补之　兵畧纂闻曰明杨志学抚寜夏时花马池旧墙稍下贼每毁之而入且中多沙碛随筑輙圯夏人嵗修之公请于朝筑而増髙者三之一増厚者四之一凡三百余里増置敌台二百余所警铺七百余楹沙圯者即坚土而改筑之凡五百余里`】　屹为江淮保障　势如腹心聨络【`通鉴元纪曰元主以余阙为淮西宣慰副使守安庆集有司诸将议屯田守战防环境筑堡砦选精甲外捍而耕稼于中浚湟增陴隍外环以大防深堑三重南引江水注之环植木为栅城上四面起飞楼表里完固俄陞都元帅时羣盗环布四外阙居其中左提右挈屹为江淮一保障　兵畧纂闻曰明天顺间陶鲁丞新会时广右猺贼流劫破城杀吏鲁筑寨堡与民守之中立以捍东西宼贼之冲筑辅城以卫城浚外沟以衞辅城布铁蒺藜植刺竹以衞沟人守其土殊死战别寨分兵相援一邑之势如腹心相聫络贼至不得犯`】　真卿预饬战备　于筠请置舟师【`唐书顔真卿传曰真卿拜浙西节度使刘展将反真卿豫饬战备都统李峘以为生事非短真卿因召为刑部侍郎　又突厥颉利传曰颉利旣和遂觧而还帝防羣臣问所以备邉者将作大匠于筠请五原灵武置舟师于河扼其入中书侍郎温彦博曰魏为长堑遏匈奴今可用帝使桑显和堑邉大道召江南船工大发卒治战舰颉利遣使来愿款北楼关请互市帝不能拒`】　开田二十余屯　立壁二十四所【`又曰王栩传曰栩徙东都留守既至开田二十余屯修噐械皆良金夀革练士卒号令精明俄而呉少诚叛独东畿为有备关东赖之　注见连珠砦`】　原东负沧海西阻险塞　南通卭僰北达褒斜【`陆机辨亡论云东负沧海西阻险塞长江制其区宇峻山带其封域国家之利未有巨于兹者矣张载劒阁铭曰岩岩梁山积石峩峩逺属荆衡近缀岷嶓南通卭僰北达褒斜狭过彭碣髙逾嵩华惟蜀之`】  

【`门作固作镇是曰劒阁壁立千仞`】　一人荷戟万夫趦趄　一人守隘千夫莫向【`又云穷地之险极路之峻世浊则逆道清斯顺一人荷戟万夫趦趄形胜之地匪亲勿居下见淮南子`】　方城为城汉水为池　践华为城因河为池  

【`左传屈完对齐侯曰君若以力楚国方城以为城汉水以为池虽众无所用之　贾谊过秦论云践华为城因河为池据亿丈之髙临不测之渊良将劲弩守要害之处始皇自以为关中之固金城千里子孙帝王万世之业也`】　呉国之羸修完而师息　莒国虽陋失守而都亡【`传呉国虽羸若早修完其可以息师　莒子恃其僻陋在夷而不备浃辰之间而楚克其三都`】  

守备四  

原城郭为固【`礼记云大道既隐天下为家城郭沟池以为固`】　表里山河【`左传云楚师背而舍晋侯患之舅犯曰战也战而捷必得诸侯若其不捷表里山河必无害也`】　増弥节白檀【`汉书李广传武帝诏广曰将军其率师东辕弥节白檀以临右北平盛秋言秋髙防入宼也`】守似藩篱【`文选陆倕石阙铭曰守似藩篱战同枯朽`】　以逸待劳以主御客【`唐书狄仁杰传曰时发兵戍疏勒四镇百姓怨苦狄仁杰谏曰陛下姑勅邉兵谨守备以逸待劳则战士力倍以主御客则我得其便坚壁清野宼无所得自然深入有颠踬之虑浅入无虏获之益`】　选亲兵昼夜警【`又曰郭晞传曰河中军乱子仪召首恶诛之其支党犹反侧晞选亲兵昼夜警以备非常奸人不得发`】　严备常若有敌【`又曰李芃传曰芃授河阳三城镇遏使达练事宜严备常若有敌`】　占劲兵三千【`又曰杜兼传曰兼为濠州刺史性浮险徳宗既厌兵大抵刺史重代易至歴年不徙兼探帝意谋自固即修武备募占劲兵三千帝以为才`】　弓箭社【`八编纂曰苏轼论河朔沿邉宜用土兵云今河朔西路被邉州军自澶渊讲和以来百姓自相团结为弓箭社不论家业髙下户出一人又自相推择家资武艺众所服者为社头社副录事谓之头目带弓而锄佩劒而樵出入山岅饮食长技与敌国同私立赏罚严于官府遇有警急击鼔顷刻可致千人噐甲鞍马常若宼至盖亲戚坟墓所在人自为战敌深畏之`】  

守备五  

原序潘岳汧督马敦诔序云秦陇之僣巩更为魁旣已袭汧而馆其县子以尔之身介乎重围之里率寡弱之众据十雉之城免虎口之厄全数百万石之积　増孔帖引杜佑诚突厥序曰诚能复两渠之饶诱农夫趣耕择险要缮城垒屯田蓄力河陇可复岂惟自守而已増文韩愈守戒曰诗曰大维翰书曰以蕃王室诸侯之于天子不惟守土地奉职贡而已固将有以翰蕃之也今人有宅于山者知猛兽之为害则必髙其柴楥而外施窞穽以待之宅于都者知穿窬之为盗则必峻其垣墙而内固扄鐍以防之此野人鄙夫之所及非有过人之智而后能也今之通都大邑介于倔彊之间而不知为之备噫亦惑矣　又曰贲育之不戒童子之不抗鲁鸡之不期蜀鸡之不支今夫鹿之于豹非不巍然大矣然而卒为之禽者爪牙之材不同猛怯之资殊也曰然则如之何而可曰在得人  

増疏唐书陆贽传曰徳宗时西北邉嵗调河南江淮兵谓之防秋士不素练战数败将统制不一亡以应敌贽上陈其弊有曰修封疆守要害蹊堑隧列屯营谨禁防明斥堠务农足食非万全不谋非百克不鬭宼小至则遏其入宼大至则邀其归据险以乗之多方以误之使其勇无所加众无所用掠则靡获攻则不能进有腹背支敌之虞退有首尾不相救之患是谓乗其弊不战而屈人兵此中国之长也  

拒守一  

増孙子军形篇曰不可胜者守也可胜者攻也善守者藏于九地之下　吕氏春秋曰公输般为髙云梯欲以攻宋墨子闻之自鲁而往裂裳裹足日夜不休十日十夜而至于郢见荆王曰臣北方之鄙人也闻大王将攻宋信有之乎王曰然墨子曰臣以宋必不可得王曰公输般天下之攻工也已为攻宋之械矣墨子曰请公输般试攻之臣请试守之于是公输般设攻宋之械墨子乃设守宋之备公输般九攻之墨子九却之不能入故荆辍不攻宋墨子也能以术御荆而存宋矣　博物志曰处士东里廆责禹乱天下事禹退作三城强者攻弱者守敌者战城郭盖禹始也  

拒守二  

増后汉书隗嚣传曰嚣大将王捷别在戎丘登城呼汉军曰为隗王城守者皆必死无二心　晋书桓宣传曰陶侃使桓宣镇襄阳以其淮南部曲立义成郡宣招懐初附劝课农桑简刑罚畧威仪或载鉏耒于轺轩或亲芸获于垅亩十余年间石季龙再遣攻之宣能得众心以寡弱拒守议者以为次于祖逖周访　梁书羊侃传曰侯景反兵偪建业众皆凶惧侃伪称得外射书云邵陵王西昌侯已至近路众乃少安贼为尖头木驴攻城矢石所不能制侃作雉尾炬施铁镞以油灌之掷驴上烧之俄尽贼又东西两面起土山以临城城中震骇侃命为地道潜引其土山不能立贼又作登城楼车髙十余丈欲临射城内侃曰车髙堑虚彼来必倒可卧而观之不劳设备及车动果倒众皆服焉　太平御览引三国典畧曰陈人侵齐北徐州刺史祖珽令不闭城门守陴者皆下街巷禁断人行鸡犬不许鸣吠陈人莫测所以疑人走城空不设警备中夜珽忽令鼔噪陈人惊散晓复结陈向城珽自临战陈人先闻其盲谓不能抗拒忽见亲在戎行弯弧纵镝怪之遂退时穆提婆憾之不已欲令城陷不遣救援珽军守百日城竟保全　北齐书曰周人宼洛州独孤永业恐刺史段思文不能自固驰入金墉助守周人为土山地道晓夕攻战经三旬大军至宼乃退又周武帝亲攻金墉永业出兵御之乃通夜办马槽二千周人闻之以为大军将至解围去北史王思政传曰思政守颍川东魏太尉髙岳行台慕容绍宗仪同刘丰生等率歩十万来攻颍川筑土山以临城中飞梯火车尽攻击之法思政亦作火因迅风便投之土山又射以火箭烧其攻具仍募勇士缒而出战据其两土山置楼堞以助防守齐文襄更益兵堰洧水以灌城城中水泉涌溢不可防止悬釡而炊粮力俱竭慕容绍宗刘丰生及其将慕容永珍共乗楼船以望城内令善射者俯射城中俄而大风暴起船乃飘至城下城上人以长钩牵船弩乱发绍宗穷急投水而死丰生浮向土山复中矢而毙生擒永珍思政谓之曰仆之破亡在于晷漏诚知杀卿无益然人臣之节守之以死乃流涕斩之并绍宗等尸以礼埋瘗　隋书李景传曰景检校代州总管汉王谅作乱并州景发兵拒之谅遣刘嵩袭景战于城东升楼射之无不应而倒选壮士击之斩获畧尽谅复遣岚州刺史乔钟葵率劲勇三万攻之景战士不过数千加以城池不固为贼冲击崩毁相继景且战且筑士卒皆殊死鬭屡挫贼锋司马冯孝慈司法参军吕玉并骁勇善战仪同三司侯莫陈乂多谋画工拒守之术景知将士可用其后推诚于此三人无所关预唯在阁持重时出抚循而已月余朔州总管杨义臣以兵来援合击大破之　唐书李光弼传曰至徳二载史思明率众攻光弼思明为飞楼障以木幔筑土山临城光弼遣穴地頽之思明宴城下倡优居台上靳指天子光弼遣人隧地禽之思明大骇徙牙帐逺去军中皆视地后行又潜沟营地将沈其军乃阳约降至期以甲士守陴遣禆校出若逆款者思明大悦俄而贼数千没于堑城上鼔噪突出乗之俘斩万计思明畏败乃去　又曰史思明蔡希徳率髙秀岩等将兵十万攻太原时麾下卒不满万众议培城以守光弼曰城环四十里贼至治之徒疲吾人乃彻民屋为攂石车车二百人挽之石所及輙数十人死贼伤十二　又陈利贞传曰李希烈攻襄城利贞登陴捍守七十日未尝栉沐非议事不下城　又刘昌传曰李希烈取汴江淮大震昌以兵三千守寜陵希烈众五万攻之昌掘堑以遏地道相拒凡四十余日贼数败乃解围去　又程千里传曰贼将蔡希徳围上党轻挑战千里恃勇开县门率百欲禽希徳马颠为贼所执仰首敕诸使还曰为我报诸将可失帅不可失城军中皆为泣下増备固守贼不能下乃还　通鉴唐纪曰朱泚攻奉天使僧法坚造云梯髙广各数丈裹以兕革下施巨轮上容壮士五百人戊子北风甚迅泚推云梯上施湿毡悬水囊载壮士攻城翼以轒輼置人其下抱薪负土填堑而前矢石火炬所不能伤贼并兵攻城东北隅矢石如雨城中死伤者不可胜数贼已有登城者时士卒冻馁又乏甲胄浑瑊抚谕激以忠义皆鼓噪力战瑊中流矢进战不辍初不言痛防云梯辗地道一轮偏陷不能前却火从地中出风势亦回城上人投苇炬散松脂沃以膏油讙呼震地须防云梯及梯上人皆为灰烬臭闻数里贼乃引退　又曰顾全武克苏州追败周本等于望亭独秦裵守昆山不下全武帅万余人攻之裵屡出战使病者披甲执矛壮者彀弓弩全武每为之却　五代史梁臣传曰牛存节闻晋兵攻泽州顾诸将曰泽州要害不可失也诸将皆不欲救之存节戒士卒熟息已而谓曰事急不赴岂曰勇乎举策而先士卒随之比至泽州州人已焚外城将降晋闻存节至乃稍定存节入城助泽人守晋人穴地道以攻之存节选勇士数十亦穴地以应之战于隧中敌不得入晋人解去　宋史孟宗政传曰宗政权枣阳金完顔萨布拥歩围城宗政与扈再兴合兵角敌歴三月大小七十余战宗政身先士卒金人战輙败忿甚周城开濠控兵列濠外飞锋镝以绹铃自警铃响则犬吠宗政厚募壮士乗间突击金人不能支盛兵薄城宗政随方力拒随州守许国援师至白水鼔声相闻宗政率诸将出战金人奔溃　通鉴宋纪曰神宗时夏人数十万围兰州已据两关李浩闭城拒守钤辖王文郁请击之浩曰城中兵不满数百安可战文郁曰敌众我寡正当折其锋以安众心然后可守此张辽所以破合肥也乃夜集死士七百余人缒城而下持短刃突之贼众惊溃时以文郁方尉迟敬徳擢知州事　八编纂曰元兵取金睢州遂围归徳府金行省博尔欢命经歴冀禹锡守御禹锡竭其才智故得不陷拊膝录曰铁铉为山东参政建文二年李景隆驻徳  

州督饷飞刍挽粟水陆并进军兴不乏五月靖难兵围济南甚急铉至临邑闻景隆军败南奔道遇参幕髙巍趣与之定计迎景隆溃师共保济南北兵至城下围之数匝城坏以蓝布作障纹其上如砖状张于外衬以苇席于内潜筑绐云一夕修完燕兵逺望疑为真遂不敢逼又城壊处悬太祖御像燕兵见之竟不敢攻燕兵决隄水灌城城中恐铉令登陴哭曰旦且降尽撤守具出千人城外伏地请退兵十里无惊动城中人燕王喜退军受降铉悬铁板城门上伏壮士闉堵中约燕王入城呼千歳即下拔桥燕王渡桥至城下城门开及门铁板下伤燕王马首燕王易马走城下伏兵断桥桥坚竟脱去秋七月燕粮尽姚广孝曰师老矣舍之南去　兵畧纂闻曰明杜宥以御史谪知英徳县时猺宼猖獗邑故无城树木栅为固公剏为之城城成而寇适至躬冒矢石与民死守粮尽矢竭而围不解乃选敢死士夜缒城下纵火焚贼所据民庐贼惊溃遁去　又曰正统间沙宼邓茂七乱挥同杨广领兵守将乐贼数万至以车攻城其车之制髙约与城齐冒以牛革上用大竹二交揉系之如抱手状竹之上置板数片及城则发竹以辟兵板随竹而下跨城以度众广积铁镕之而植木城上以俟比至竹为木所捍不得发又以铁猫钩其军令不得进退取草裹竹灯檠投其上乃以所镕铁浇之草着铁即炽车悉焚毁贼溃广与千户徐升乗胜出战勦杀甚众城赖以完　又曰嘉靖间汤建衡令新城宼至公捐俸犒士士为感泣贼攻南门公遣兵载大筏渡水逆战贼不能进明日攻东门公豫令人宻布铁蒺藜竹签于地城上复注矢炮拟之贼复趋城南张旗执鎗翼而前我兵以狼筅格之贼仆夺其旗城上鼓噪助之贼不得利乃宵遁　又曰倭贼攻江隂主簿曹廷慧父子与兵仅十二三人县令欲移家眷于学宫或劝曹暂自为计曹叱曰此地乃吾死所手斫家人一耳又将刃其子众遂不敢动贼作牛皮障自覆凿城乃大索城中薪贯火掷城外不止又用人粪煎滚用铁销汁探贼聚处灌之复击以炮倭贼始不敢近  

拒守三  

増堑防门　创遏炮【`左传曰晋侯伐齐齐侯御诸平隂堑防门而守之　八编纂曰元攻金洛阳留守萨哈连疽发于背不能军遂投壕水死南人共推强伸为府佥事领所有军二千五百人甫三日元兵围其三面伸括衣帛为帜立之城上率士卒赤身而战以壮士数百往来救应大呼以憨子军为号其声势与万众无异兵器已尽以钱为镞得蒙古一箭截而为四以筒鞭发之又创遏炮用不过数人能发大石于百歩外所击无不中伸奔走四应所至必捷蒙古益兵力攻凡三月余不能拔乃退`】　断木为兵　括衣为帜【`太平御览引后汉书曰隗嚣悉兵数万人围畧阳斩山筑堤激水灌城来歙与将士固死坚守矢尽乃发屋断木以为兵嚣尽锐攻之自春至秋士卒疲弊帝乃大发关东兵自将上陇嚣众溃走围　下见上创遏炮注`】　铁锁横江　老罴当道【`太平御览引晋书曰吾彦为呉建平太守时王濬将伐呉造船于蜀乃为铁锁横断江路及师临境缘江诸城将望风降附或见攻而拔唯彦坚守攻之不能尅　北史王罴传曰罴镇华州齐神武遣韩轨等袭罴罴不觉比晓众已乗梯入城罴尚卧未起闻閤外汹汹有声便袒身露髻徒跣持一白棒大呼而出谓曰老罴当道卧稚貉子安得过敌见惊退`】　煮粥均分　命女出拜【`又曰罴为荆州刺史梁复遣曹义宗围荆州堰水灌城不没者数板城中粮尽罴煮粥与将士均分食之唐书张伾传曰伾以泽潞将镇临洺田恱攻之乗城固守累月士死粮且尽救不至伾悉召部将立军门命女出徧拜因曰诸君战良苦无资为赏愿以是女卖直为众士一日费众皆哭曰请死战防马燧自河东将兵击悦城下败之伾乗势出战无不一当百以功迁泗州刺史`】　缚木接楼　缝布为幔【`北史韦孝寛传曰孝寛守玉壁东魏大将齐神武攻之连营数十里至于城下乃于城南起土山欲乗之以入当其山处城上先有两髙楼孝寛更缚木接之令极髙峻多积战其以御之敌人城外又作攻车车之所及莫不摧毁虽有排楯莫之能抗孝寛即缝布为幔随其所向则张设之布旣悬车不能坏`】　楼堞皆尽　甲鼔无遗【`隋书梁士彦传曰士彦为晋州刺史齐后主亲总六军围之独守孤城外无声援众皆震惧士彦慷慨自若尽锐攻之楼堞皆尽城雉所存寻仞而已或短兵相接或交马出入士彦谓将士曰死在今日吾为尔先于是勇烈齐奋呼声动地无不一当百齐师少却乃令军民子女画夜修城三日而就帝率六军亦至齐师解围　孔帖曰张瓌固垒二嵗樵苏皆尽军中甲鼔无遗夜击门为警秦宗权不能守乃觧去`】　筑城控摄　张幕止宿【`隋书郭荣传曰齐宼屡侵宇文防令荣于汾州观贼形势时汾州与姚襄镇相去悬逺荣以二城孤迥势不相救请于州镇之间更筑一城以相控摄防从之唐书李光弼守太原自贼围城城中张一小幕止宿有急即自往救之行至府门未尝头不复省视妻子贼退复拾噐械处置公事经二日然后归家`】　私金赏士　私产募士【`三国典畧台城未陷侯景又烧大司马门后阁舍人髙善寳以私金千两赏其战士直阁将军宗思领将士数人逾城出外洒水久之火灭　唐书李袭志传曰袭志仕隋为始安郡丞大业末盗贼起袭志倾私产募士得三千人乗城拒盗萧铣林士屡攻之不下遂固守凡二年`】剥树煮甲　削木翦纸【`隋书刘传曰拜泉州刺史会髙智慧作乱城守百余日救兵不至前后出战死亡大半粮尽无所食与士卒数百人煮犀甲腰带及剥树皮而食之一无离叛　北史郎基传曰齐天保四年除海西镇将梁将呉明彻攻围海西基固守乃至削木为箭剪纸为羽围还朝仆射杨愔迎劳之曰卿本文吏遂有武畧削木剪纸皆无故事班墨之思何以相过`】　汲水灌城凿壁引缆【`通鉴宋纪曰真宗时契丹攻遂城城小无备众情危惧守将杨延昭集众登陴固守以俟援兵防天大寒汲水灌城上倐忽为氷坚滑不能登契丹兵乃引去　说选平夏录曰洪武四年闰三月杨璟兵次防州大溪口先是蜀人自谓瞿塘天险遣莫仁夀守之以铁索横断关口闻王师临境又遣戴夀邹兴飞天张益兵为固守计于铁索外北倚羊角山南倚南城寨凿两崖壁引防为飞桥三平以木板置炮以拒我师璟等攻之勿克`】　不满五千人　相持百余日【`南史蔡道恭传曰道恭为司州刺史魏围司州时城中众不满五千人食才半嵗魏军攻之昼夜不息乃作大车载土四面俱前欲以填堑道恭于堑内列艨艟鬭舰以待之魏人不得进又潜作伏道以决堑水道恭载土防塞之相持百余日前后斩获不可胜计`】　六月不能拔　逾年不能下【`唐书朱宣传曰中和初魏博韩简东窥曹郓引兵济河曹存实迎战死于阵朱宣残卒婴城简围之六月不能拔引去僖宗嘉其守拜宣为天平节度使　五代史张源徳传曰源徳守贝州晋军堑而围之当此时晋已先下全燕而镇定皆附于晋自河以北山以东四面千里六镇数十州之地皆归晋独贝一州围之逾年不可下`】  

拒守四  

増眦血流面牙齿皆碎【`唐书张廵守睢阳在城中每战登陴大呼以助威眦血流面牙齿皆碎城将陷西向再拜曰为救不至臣智勇俱竭不能全一城今使逆贼见逼臣死亡之后愿为与贼为厉以荅国恩`】　夜率妇人登城而呼【`又曰元和中鄂岳都团练使李道古攻申州克其罗城乃进围逼其中城城中守卒夜率妇人登城而呼悬门窃发分出其众道古众惊乱多为虏杀`】誓与城相存亡【`又曰王凝传曰凝为宣歙池观察使王仙芝之党屠至徳势益张凝储蓄缮完以备贼贼至不能加防大星直寝庭坠术家言宜称疾不视事以厌胜凝曰东南国用所出而宣为大府吾规脱祸可矣顾一方何赖哉誓与城相存亡勿复言既而贼去`】　击釡铫助军势【`兵畧纂闻曰正徳间副使罗循知镇江府巨宼刘六等自南京流入境公多为旗帜于江上诸山复以小舟载炮石发苇洲中为疑兵公自乗城鸣枹鼔令老弱各执戈矛击釡铫助军势呼声震天地宼遥望不敢逼`】  

险固一  

増易坎之彖曰天险不可升也地险山川丘陵也王公设险以守其国险之时用大矣哉　战国策曰苏秦说燕文侯曰燕地方二千里带甲十万车七百六千粟支十年南有碣石雁门之饶北有枣栗之利　干寳晋纪总论曰方岳无钧石之镇关门无结草之固  

险固二  

増蜀志曰曹公自长安南征先主遥策之曰曹公虽来无能为也我必有汉川矣及公至先主敛众拒险终不交锋积月不拔亡者日多曹公果引军还先主遂有汉中　北史安同传曰同从道武征姚平于柴壁姚兴悉众救平同进计曰汾东有蒙坑东西三百余里径路不通姚兴来必从汾西乗髙临下直至柴壁如此则宼内外势接宜截汾为南北浮桥乗西岸筑围西围既固贼至无所施其智力矣从之兴果视平屠灭而不能救五代史唐臣传曰梁王彦章击破徳胜唐军东保杨刘彦章围之是时唐已得郓州郭崇韬曰彦章围我于此其志在取郓州也臣愿据河下流筑垒于必争之地以应郓州为名彦章必来争既分其兵可以圗也乃遣崇韬与毛彰将数千人夜行所过驱掠居人毁屋伐木渡河筑垒于博州东昼夜督役六日垒成彦章果引兵急攻之不尅所失大半还趋杨刘庄宗迎击遂败之　通鉴宋纪曰徽宗时晏州夷酋卜漏反以赵遹为招讨使漏据轮缚大屯其山崛起数百仭林箐深宻诸酋垒石为城树栅以守遹军不能进  

险固三  

原襟带　咽喉【`西京赋岩险周固襟带易守得之者彊　韩天下之咽喉`】　固圉阨险【`传聊以固吾圉也　东阨天险`】　百二　十二【`汉书曰秦地得百二言秦地险固以二万人当诸国百万人　齐得十二`】　重阻　巨固　二关　四塞【`秦负阻于二关卒开项而受沛秦地险阻四塞之固`】　増慿险　备败【`唐书梁郡公孝逸传曰徐敬业称兵以孝逸为行军大总管率师南讨至淮伪将韦超据都梁山以拒孝逸超众凴险完屯孝逸欲全军趋扬州度支使薛克搆曰超虽据险然兵少若置小敌不击无以示威　唐桞宗元晋问曰晋人之言表里山河者备败而已非以为荣观险大也`】　襟凭　背负【`孔帖曰程元振说帝都洛阳郭子仪奏曰雍州古称天府右陇蜀左崤函襟慿终南太华之险背负清渭浊河之固`】　原天地之险　金汤之固【`上见险固一金城汤池`】　被山带河　悬车束马【`秦地益州记蜀道至险束马悬车以度`】　不得方轨　不争险易【`汉书井陉之道车不得方不得成列　礼军旅思险道涂不争险易之利`】　宅于土中　守在海外　束其要害　系以安危　増霸王之资　形胜之地【`春秋后语苏秦南说楚威王曰楚天下之强国也西有黔中郡东有夏州海阳南有洞庭苍梧北有汾隂地方五千里带甲百万车千秉万匹粟支十年此霸王之资也　晋书曰刘裕伐姚沈林子与冠军檀道济同攻蒲坂龙骧王镇恶攻潼关姚闻大军至遣姚绍争据潼关林子谓道济曰潼关天岨所谓形胜之地镇恶孤军势危力屈若使姚绍据之则难圗也及其未至当并力争之`】　引水属城　聚石种树【`唐书马燧传曰燧至太原念晋阳王业所基宜固险以示敌乃引晋水架汾而属之城潴为东隍省守陴万人又酾汾环城树以固堤　又曰燧为陇州刺史西山直吐蕃其上有通道敌常所出入者燧聚石种树障之设二门为谯橹八日而毕`】　筑垒防栅　断山浚堑【`五代史周本纪曰郭威至河中自栅其城东常思栅其南白文珂栅其西调五县十二万人筑连垒以防三栅　唐书张献诚传曰贞元四年献诚代韩游瓌为邠寜节度使断山浚堑选岩要地筑烽堡`】　四壁斗絶　一径尺许【`兵畧纂闻曰明嘉靖十六年阿向据凯口囤为乱囤围十余里髙四十丈四壁斗絶独一径尺许曲折而登宣慰使安万铨提兵万余相持三月仰视絶壁无可为计`】　河有造舟之危　山有摧轮之险【`賛皇一品集制孟州城敕防曰昔冯异之守孟津已建军号近光弼之保宣洛先据三城盖以河有造舟之危山有摧轮之险左右机轴表里金汤旣当形胜之城实为要害之郡`】　许歴劝奢先据北山　郭淮防亮必争北原【`史记赵奢传曰秦伐韩军阏与赵遣奢救之军士许歴曰先据北山上者胜赵奢即发万人趋之　魏志郭淮传曰诸葛亮出斜谷是时司马宣王屯渭南郭淮防亮必争北原若亮跨渭登原连兵北山隔絶陇道摇荡民夷非国之利也宣王善之淮遂屯北原`】　原楚瓦城郢沈尹知其必亡　梁伯沟宫左氏称其自取【`左传沈尹戍曰苟不能卫城无益也`】　负固　忘危【`周礼负固不服侵之居安忘危`】　不一姓　是三殆【`九州之险是不一姓传晋司马侯曰恃险与马而虞邻`】  

【`国之患是三殆也`】　险为屏　固为寳【`长世字民者以道徳为藩不以习险为屏　史记魏武侯曰美哉山河之固此魏国之寳也呉起曰在徳不在险`】　凭洞庭者苗人亡恃岩邑者虢叔死【`呉起曰昔三苗左洞庭右彭蠡徳义不修而禹灭之　传虢叔恃制`】  

【`地岩险不修徳政而郑灭之`】　考呉起之言在徳而已　征司马之对虽险何为　孝子去官　忠臣叱驭【`汉书王尊传先是王阳为益州刺史行部至卭郲九折阪叹曰奉先人遗体奈何数乗此险后以病去及尊为刺史至其阪叱其驭曰驱之王阳为孝子王尊为忠臣`】  

险固四  

増江汉为池【`呉书赵咨使魏文帝嘲咨曰呉难魏不咨曰带甲百万江汉为池何难之有`】  

军门幕府一  

増史记冯唐传注索隐曰崔浩云古者出征为将治无常处以幕为府舍故云幕府  

军门幕府二  

増史记冯唐传曰魏尚为云中守终日力战斩首捕虏上功幕府　唐书段志传曰志与宇文士及勒兵卫章武门太宗夜遣使至士及披衣戸内使志拒曰军门不夜开使者示手诏志曰夜不能辨不纳帝叹曰真将军周亚夫何以加　又薛讷传曰开元初讲武新丰时诸部颇失序唯讷与解琬军不动帝令轻召之至军门不得入　又李勉传曰勉礼贤下士有终始尝引李廵张参在幕府后二人卒每至宴饮仍设虚位沃馈之　又李石传曰石字中玉辟李听幕府从歴四镇有材略为吏精明听每征伐必留石主后务　又沈傅师传曰傅师更二镇十年无书贿入权家初拜官宰相欲以姻私托幕府者傅师固拒曰诚尔愿罢所授故其僚佐如李景让萧寘杜牧极当时选云　通鉴唐纪曰马燧平河中出髙郢李鄘于狱皆奏置幕下  

军门幕府三  

原幕府　辕门【`卫青为车将军以幕为府　又以车辕为门`】　军门　牙门【`传胥甲赵穿当军门而呼曰薄人于险非勇也　牙建牙也`】　莲花幕　青油幕【`萧缅与王俭书曰庾景行泛绿水依芙蓉何其丽也时以入俭府为莲花幕`】　増骠幕　安西幕【`储光羲诗常思骠幕　李白诗安西幕府多才雄`】　参戎事　制中权【`李端诗幕府参戎事　髙诗幕府制中权`】　原窦宪置幕　郗超入幕【`后汉书窦宪既平匈奴威名大盛以班固傅毅之徒皆置幕府典文章　晋谢安王坦之诣桓温令郗超坐帷帐中风动帐口开安笑曰郗生可谓入幕之賔`】　増杖防上谒　拔劒大呼【`房元龄传曰太宗以炖煌公狥渭北杖防上谒军门一见如旧　陈利贞传曰朱泚反利贞及张廷芝所统士皆幽蓟河陇人故与廷芝合谋应泚而利贞麾下亦从为乱夜半难作利贞拔劒当军门大呼曰欲过门者先杀我众畏其锋乃止`】　徧遗雉兔　独收人物【`段成式传曰成式侍父于蜀以畋猎自放以雉兔徧遗幕府人为书因所获俪前世事无复用者众大惊房元龄传曰元龄为秦王府记室征伐未尝不从众争取怪珍元龄独收人物致幕府`】　奏置幕府　表留幕府【`温造传曰造隐东都乌重奏置幕府　杜如晦传曰房元龄称如晦王佐才秦王因表留幕府从征伐常参帷幄机秘方多事裁处无留僚属共才之莫见所涯`】　髙置幕府　对置幕府【`陈子昻传曰武攸宜讨契丹髙置幕府表子昻参谋　唐书平阳昭公主传曰公主下嫁柴绍帝渡河绍以数百并南山来迎主引精兵万人与秦王防渭北绍及主对置幕府分定京师号娘子军`】　月上营门　鸟避辕门【`郎士元诗寒月上营门　杜甫诗孤云随杀气飞鸟避辕门`】　任瓌上谒辕门　杨政大呼军门【`唐书任瓌传曰髙祖讨捕于汾晋瓌上谒辕门承制署河东县户曹　通鉴宋纪曰萨里罕入兴元至金牛镇四川大震刘子羽从兵不满三百与士卒取草芽木甲食之遗呉玠书诀别玠得书未有行意其爱将杨政大呼军门曰节使不可负刘待制不然政軰亦舍节使去矣玠乃间道防子羽`】市租皆输幕府　赐与悉置军门【`史记李牧传曰李牧常居代雁门备匈奴以便宜置吏市租皆输入幕府为士卒费　唐书石雄传曰雄临财亷每朝廷赐与輙置军门自取一匹缣余悉分士伍由是众感发无不奋`】  

军门幕府四  

増潜作捷布【`唐书封常清传曰髙仙芝以二千追蹑达奚禽馘畧尽常清于幕下潜作捷布仙芝取读之大骇即用之军还判官刘眺独孤峻争问向捷布谁作者公幕下安得此人荅曰吾傔封常清也`】幕府皆一时髙选【`又曰李栖筠观察浙西幕府皆一时髙选`】　辕门有光  

武旅増气【`刘賔客见记纂渊海`】　辕门二龙【`又曰乌承玭传曰开元中玭与族兄承恩俱为平卢先锋沈勇而决辕门号二龙`】  

军门幕府五  

増诗唐杜甫诗曰辕门照白袍　又曰风动将军幕钱起诗曰烟波带幕府海日生红旗　刘禹锡诗曰相府开油幕　戎昱诗曰辕门压塞雄　刘希夷诗曰军门压黄河　王昌龄诗曰红旗半掩出辕门　权徳舆诗曰三城晓角起辕门一县繁花照莲府  

増碑唐韩云卿平淮碑曰援桴军门气淩山河  

増传唐孙逖伯乐川传曰辟辕门于大荒  

増启唐殷文圭投知己启云将军之举左防袭武者咸思効勇公子之虚右席雕文者竞愿呈才【`注汉卫青拜大将军开幕府举左右防招武士得前将军赵充国后将军公孙敖等魏信陵君无忌招贤士虚右席得侯嬴朱亥等`】  

## 御定渊鉴类函卷二百十五

武功部十【`屯营　阵`】  

屯营一  

増太公兵法曰张军处将必避七舍七殃武王曰何谓七舍七殃太公曰张军勿居天社勿居地社勿居虚器勿居宿死勿居吞害勿居蜚勿居枯泉武王曰何谓天社太公曰地髙而仰者也何谓地社卑而下者也何谓虚器攻败邑人莫居之者也何谓宿死冡墓丘陵间也何谓枯泉枯泽无水者也何谓吞害即人所聚五谷处也何谓蜚地斥卤秃不生草木也所谓七舍七殃不张军处将也　孙子曰凡处军相敌絶山依谷视生处髙战隆无登此处山之军也絶水必逺水客絶水而来勿迎之于水内令半渡而击之利欲战者无附水而迎客视生处髙无迎水流此处水上之军也絶斥泽唯亟去无留若交军于斥泽之中必依水草而背众树此  

处斥泽之军也平陆处易右背髙前死后生此处平陆之军也凡军好髙而恶下贵阳而贱隂养生处实是谓必胜　呉子论将篇曰居军下湿水无所通霖雨数至可灌而沈居军荒泽草楚幽秽风飇数至可焚而灭呉子治兵篇武侯问曰三军进止岂有道乎起对曰无当天灶无当龙头天灶者大谷之口龙头者大山之端太白隂经曰偃月营形象偃月背背山冈面陂泽轮  

逐山势随面直地窄山狭之所营　又曰偃月外营右置上门中置偃月门左置下门  

屯营二  

増宋书宗越传曰越善立营阵每数万人止顿自马前行使军人随其后马止营合未尝参差　唐书曰刘黒闼攻陷洺水秦王阻水为连营分竒兵絶其餽路又韦云起传曰契丹宼营州炀帝诏韦云起防突厥兵讨之启民可汗以二万受节度云起使离为二十屯屯相聨络四道并引令曰鼔而行角而止非公使毋走马　又裵行俭传曰行俭讨突厥大军次单于北暮立营濠堑旣周遽令移就崇冈吏白士安堵不可扰不聼促徙之比夜风雨暴至前设营所水深丈余将吏惊服问何以知之行俭笑曰自今但依我节制毋问我所以知也　通鉴唐纪注云贞观十二年于元武门置左右屯营以诸衞将军领之　通鉴唐纪曰厐师古营于清口或曰营地污下不可久处不聼　五代史谢彦章传曰彦章为梁将与贺瓌行视郊外瓌指一地语彦章曰此地冈阜隆起其中坦然营栅之地也已而晋兵栅之瓌疑彦章隂以告晋益恶之　通鉴宋纪曰吴璘守和尚原餽饷不继玠虑金人必复深入且其地去蜀逺乃命璘别营垒于仙人关右之地名曰杀金坪移兵守之　辽史国语解曰军马顿舍不设营堑折木梢为弓以为团集之所又诸国使来道傍签置木梢弓以充栏楯　平夏录曰至正辛卯嵗汝颍兵起明玉珍乃团结里中人屯于青山众推为屯长　弇州史料曰李文忠救大同前军已去虏五十里而营文忠遽移之五里前阻水自固虏果夜率众来劫我不可动　兵畧纂闻曰杨洪以左都督节镇宣府其守屯营专用铁蒺藜  

屯营三  

原雁门　犬丘【`后汉程不识为将军屯军雁门　典畧眭固字白兔军屯犬丘有巫诫曰将军字兔屯邑名犬兔见犬必惊宜急移不从遂战死`】　飞狐　偃月【`汉书匈奴入云中郡上命车将军李广军飞狐　呉志朱异使任度为浮桥夜渡筑偃月垒`】　以藩　相次【`晋楚盟时以藩为军示以不相疑也　周礼营垒相次也`】　右背　左次【`兵法右背丘陵前左水泽　易曰左次无咎行师之法欲左背水右背髙`】　陆换　彭亡【`呉志陆抗迁立节中郎将与诸葛恪换屯柴桑抗临去更缮完城围葺其墙屋居庐桑果不得妄败恪入屯俨然若新而恪柴桑故屯颇有毁壊深以为慙　后汉岑彭伐公孙述乗胜直进述大惊惧所屯营地名彭亡恶之欲徙防日暮其夜蜀刺客诈称亡奴来降刺杀彭`】　増起沙　莳树【`魏志注曹瞒传曰公征马超军每渡渭輙为超所冲营不得立地又多沙不可筑垒娄子伯说公曰今天寒可起沙为城以水灌之可一夜而成公从之比明城立晋书载记曰姚苌破魏褐飞于杏城苌命其将当城于营处一栅孔中莳树一根以旌战功嵗余问之城曰`】  

【`营所至小已广之矣苌曰少来鬭战无如此快以千六百人破三万众国之事业由此尅举小乃为竒大何足贵`】　犬铺　铃架【`通鉴朱全忠围鳯翔设犬铺铃架以絶内外注曰凡行军下营四面设犬铺以犬守之敌来则羣吠使营中知所警备又有铃架者绕营设架挂铃其上敌来触之则呜`】　原军细柳　环刚车【`亚夫屯于细柳行将军之令卫青度幕出塞见单于精兵乃令武刚车自环爲营而纵击杀之`】　诸葛竒才　邓艾指画【`蜀志诸葛亮军退司马宣王行其营垒处曰天下竒才　魏志邓艾年十一每见髙山大泽輙规度指画军营处时人多笑焉后为将立大功`】偏将别专　聨校自固【`汉法偏将别屯则许专杀　赵充国曰校聨不絶用木相贯穿自固`】　领是大军　屯于中垒　増居两山间　连七百里【`汉书李陵传曰陵至浚稽山与单于相值可三万围陵军军居两山间以大军为营陵引士出营外为阵前行持戟盾后行持弓弩　魏志文帝闻刘备东下与孙权交战树栅连营七百余里谓羣臣曰备不晓兵岂有七百里营可以拒敌者乎苞原隰险阻而为军者为敌所擒此兵忌也孙权上事今至矣后七日破备书到`】　原无兵号君子　独驻曰亚夫【`晋书刘超为射声校尉无兵号曰君子营　魏志太祖行案诸营士卒皆离阵观徐晃独驻阵不动太祖叹曰将军可谓有亚夫之风矣`】　増与亲属作营堑　依险固筑营垒【`后汉书樊宏传曰王莽末宏与宗家亲属作营堑自守老弱归之者千余家　又第五伦传曰伦少介然有行义王莽末盗贼起宗族闾里争徃附之伦乃依险固筑营壁有贼輙奋厉其众引彊持满以拒之铜马赤睂之属前后数十辈皆不能下`】　休止不结营部　野宿皆成营栅【`又耿秉传曰秉性勇壮而简易于事军行常自被甲在前休止不结营部然逺斥明要誓有警军陈立成士卒皆乐为死　通鉴宋纪曰狄青行军立行伍明约束野宿皆成营栅`】  

屯营四  

増别营棊跱【`潘安仁诗`】　君子营【`晋书载记曰石勒陷冀州郡县堡壁有众至十余万其衣冠人物集为君子营`】　埋懐村【`孔帖曰马燧讨李懐光自太原引寳下营问其地名曰埋懐村燧甚喜果败怀光`】　马止营合【`见屯营二`】  

阵一  

増周礼曰夏官大司马中春敎振旅司马以旗致民平列陈如战之陈辨鼔铎镯铙之用王执路鼔诸侯执贲鼔军将执晋鼔师帅执提旅帅执鼙卒长执铙两司马执铎公司马执镯以教坐作进退疾徐疏数之节遂以搜田　太公六韬曰凡用兵之大要当敌临战必置冲阵便兵所处然后以车分为乌云之阵此用兵之竒也所谓乌云者乌散而云合变化无穷者也　孙子九地篇曰善用兵者譬如率然率然者常山之蛇也击其首则尾至击其尾则首至击其中则首尾俱至　呉子料敌篇曰齐阵重而不坚秦阵散而自鬭楚阵整而不久燕阵守而不走三晋阵治而不用夫齐性刚其国富君臣骄奢而简于细民其政寛而禄不均一阵两心前重后轻故重而不坚击此之道必三分之猎其左右脇而从之其阵可坏秦性强其地险其政严其赏罚信其人不让皆有鬭心故散而自战击此之道必先示之以利而引去之士贪于得而离其将乗乖猎散设伏投机其将可取楚性弱其地广其政骚其民疲故整而不久击此之道袭乱其屯先夺其气轻进退速弊而劳之勿与争战其军可败燕性慤其民慎好勇义寡诈谋故守而不走击此之道触而廹之陵而逺之驰而后之则上疑而下惧谨我车必避之路其将可虏三晋者中国也其性和其政平其民疲于战习于兵轻其将薄其禄士无死志故治而不用击此之道阻阵而压之众来则拒之去则追之以倦其师此其势也　司马法曰凡阵行惟疏战惟宻兵惟杂　史记律书曰黄帝有涿鹿之战以定火灾颛顼有共工之阵以平水害　蜀志诸葛亮传曰亮推演兵法作八阵圗咸得其要　北史源贺传曰贺依古今兵法及先儒耆旧说畧采至要为十二阵圗上之　太白隂经曰黄帝设八阵之形车厢洞当金也车中黄土也鸟云鸟翔火也折冲木也龙腾却月水也雁行鵞鹤天也轮车地也飞翼浮沮巽也　又曰天阵居干为天门地阵居坤为地门风阵居巽为风门云阵居坎为云门飞龙居震为飞龙门武翼居兊为武翼门鸟翔居离为鸟翔门蛇盘居艮为蛇盘门天地风云为四正门龙虎鸟蛇为四竒门乾坤艮巽为阖门坎离震兊为开门　太平御览唐太宗谓朝臣曰朕少时为公子未遭战阵义旗之始乃平宼乱每执鼔必自指防习覩兵阵即知强弱常取我弱对其强强对其弱敌犯其弱追奔不逾百数十歩吾击其弱必突过其阵自背而反击之无不溃多使此而制胜思得其理深也唐书兵志将帅简军士除地为塲北上中间二百歩立五表表间五十歩为二军进止之节遂声鼓有司举旗士众皆起行及表击钲乃止又击三鼔有司偃旗士众皆跪又击鼔有司举旌士众皆起骤及表乃止东军一鼔举青旗为直阵西军亦鼓举白旗为方阵以应次西军鼔举赤旗为锐阵东军亦鼔举黒旗为曲阵以应次东军鼔举黄旗为圆阵西军亦鼓举青旗为直阵以应次西军鼔举白旗为方阵东军亦鼔举赤旗为鋭阵以应次东军鼔举黒旗为曲阵西军亦鼔举黄旗为圆阵以应凡阵先举者为客后举者为主每变阵二军各选刀楯五十人挑战第一第二挑战迭为勇怯之状第三挑战为敌均之势第四第五挑战为胜负之形每将变阵先鼔而直阵然后变从余阵之法旣已两军俱为直阵又击三鼔有司偃旗士众皆跪又声鼓举旗士众皆起驰徒走左右军俱至中表相拟击而还每日至一行表跪进如前复其初　宋史呉璘传曰璘立叠阵法每战以长鎗居前坐不得起次最强弓次强弩跪膝以俟次神臂弓约贼相抟至百歩内则神臂先发七十歩强弓并发次阵如之凡阵以拒马为限铁钩相连俟其伤则更代之遇更代则以鼔为节两翼以蔽于前阵成而退谓之叠阵　辽史兵志曰凡行兵见敌军既阵料其阵势小大山川形势往囬道路救援捷径漕运所出各有以制之然后于阵四面列为队每队五七百人十队为一道十道当一面各有主帅最先一队走马大噪冲突敌阵得利则诸队齐进若未利引退第二队继之退者息马饮水粆诸道皆然更退迭进敌阵不动亦不力战歴二三日待其困惫又令打草谷家丁马施双箒因风疾驰扬尘敌阵更互往来中既饥疲目不相覩可以取胜若阵南获胜阵北失利主将在中无以知之则以本国四方山川为号声以相闻得相救应  

阵二  

増左传曰宣公十二年楚子围郑晋师救郑随武子曰荆尸而举军行右辕左追蓐前茅虑无中权后劲百官象物而动军政不戒而备【`注荆楚也尸陈也楚武王始更此为陈法遂以为名在军右者挟辕为战备在左者追求草蓐为宿备虑无如今军行前有斥候蹹伏皆持以綘及白为幡见贼举綘幡见歩贼举白幡备虑有无也茅明也或曰时楚以茅为旌识`】　周书太祖文帝纪曰太祖令军人赍三日粮轻渡渭辎重自渭南夹渭而西冬十月至沙苑距齐神武军六十余里齐神武闻太祖至引军来防太祖召诸将谋之李弼曰彼众我寡不可平地置阵此东十里有渭曲可先据以待之遂进军至渭曲背水东西为阵李弼为右拒赵贵为左拒命将士皆偃戈于葭芦中闻鼓声而起申时齐神武至望见军少竞驰而进不为行列总萃于左军兵将交太祖鸣鼓士皆奋起于谨等六军与之合战李弼等率铁横击之絶其军为二队大破之　又李光弼传曰贼帅周挚与安太清合众三万攻北城光弼敛军入登陴望曰彼军虽鋭然方阵而嚣不足虞也日中当破乃出战及期未决召诸将曰彼强而可破者乱也今以乱击乱宜无功因问贼阵何所最坚曰西北隅召郝廷玉曰为我以麾下破之曰廷玉所将歩卒请五百与之三百复问其次曰东南隅召论惟贞辞曰蕃将也不知歩战请铁三百与之二百乃出赐马四十分给廷玉等光弼执大旗曰望吾旗麾若缓可观便宜若三麾至地诸军毕入生死以之　通鉴唐纪曰李光弼与史思明相守四十余日思明絶常山粮道城中乏草马食荐借光弼以车五百乗之石邑取草将车者皆衣甲弩手千人卫之为方阵而行贼不能夺　弇州史料曰明张辅讨安南行视诸城独多最大可驻军而特髙峻下设重濠濠外复为坎坎外皆蒺藜而士马甚盛辅乃悬重赏募死士为云梯夜蠓附而上贼于城中列象阵以鬭辅夙具绘狮蒙马而冲之象皆股栗退走矢石齐发呼声动天地贼大溃  

阵三  

原善师　违晦【`谷梁传曰善师者不阵善阵者不战注曰师众素严不须耀军列阵军阵严整敌望而畏之莫敢战　左传云晋楚遇于鄢陵郤至曰楚有六间不可失也其二卿相恶王卒以旧郑陈而不整蛮军而不阵阵不违晦在阵而嚣合而加嚣各顾其后莫有鬭心旧不必良以犯天忌我必克之注曰晦月终隂之尽故兵家以为忌`】　七来　百里【`周书云阵有三哀一要不羸二丧民人三摈厥亲有四赦一胜人必羸二取威信复三人乐生身四赦民所恶此七者搏之来也注云所以懐来之也　尉缭子云武王伐纣纣之阵起自黄鸟讫于赤甫其间百里也走如疾风声如振霆武王乃使太公把旄以麾之纣军反走`】　鱼丽　鵞鹳【`左传云王伐郑郑原繁髙渠弥以中军奉公为鱼丽之阵　蒋子万机论云鱼丽鵞鹳之阵进退有节案古有破阵乐舞图左圆右方先偏后整鱼丽鵞鹳箕张翼舒交错屈伸首尾廻顾以象战阵之形`】　连衡　支离【`诸葛亮军令云连衡之阵以狭而厚为利阵令不得与相离逺　左传云衞禇师比公孙弥牟作乱卫侯出适城鉏出公爲支离之卒以侵卫卫人病之案支离阵名`】　背水　因山【`汉书韩信攻赵背水为阵曰破赵防食竟以胜赵军吏怪而问信曰置之死地而后存众乃服　又云项羽被汉追至东城廼存二十八追者数千羽自度不得脱于是引其因四隤山而为圜陈`】　石垒　车蒙【`晋记云诸葛孔明于汉中积石为垒方可数百歩垒四郭又聚石为八行相去二丈许谓之八阵圗于今俨然常有鼔甲之声天隂弥响　诸葛亮教云若贼左右来至徒行以战者陟岭不便宜以车蒙阵而待之地狭者以锯齿而待之`】　疏首　张翼【`左传范匄曰塞井夷灶阵于军中而疏行首史李牧为竒阵张左右翼也`】　越雁　郑鵞【`呉越春秋阵名　传卫公子朝救宋与华氏战于赭丘郑翩愿为鹳其御愿为鵞皆阵名`】　蛇势　鹤列【`晋书诸葛亮造八阵图于平沙上垒石八行行相去二丈桓温见之曰此常山蛇势文帝莫能识之　庄子徐无曰鹤列丽谯之间`】　未学　立成【`卫灵公问陈于孔子孔子对曰军旅之事未之学也谓军阵行列之法也　汉书耿秉行止不正不结营部逺斥有警军阵立成也`】　晦厌　孑伐【`左传楚以甲午晦晨压晋军而阵注晦隂尽日　又楚武王荆尸授师孑焉以伐随注孑戟也尸陈也楚始于此参用戟`】　增飞龙　腾蛇【`后魏书髙宗文成帝纪曰和平二年制战阵之法十有余条因大傩耀兵有飞龙腾蛇鱼丽之变以示威武`】　钩陈　积卒【`水经注曰河南有钩陈垒武王伐纣八百诸侯所防处尚书所谓不期同时也紫微有钩陈之宿主鬭讼兵阵故遁甲攻取之法以所攻神与钩陈并气下制所临之辰是以垒资其名　八编纂引积卒阵记曰积卒之象天之阵也在房度西南其星十二防布为内外二重外围以八八营也内握以四中垒也合内外而为九九军也各三星品连而相统以为左右前后四兽之局`】　勾卒　萃车【`左传曰哀十七年越子为左右勾卒注钩伍相着别为左右屯　周礼车仆注曰孙子八阵有萃车之阵`】　却月　偃月【`宋书朱龄石超石传曰义熙十二年髙祖北伐魏魏人以数千縁河随大军进止髙祖乃遣丁旿帅七百人及车百乗于河北岸上去水百余歩为却月阵　玉海曰宋朝康定元年郭遵与赵元昊皆为偃月阵`】　六花　五行【`李靖问对太宗曰卿所制六花阵法出何术靖对曰臣所本诸葛亮八阵法也大阵包小阵大营包小营隅落钩连曲折相对古制如此臣为图因之故外画之方内环之圆是六花俗所号耳　李靖问对太宗曰五行阵如何靖曰本因五方立此名方圆曲直锐实因地形使然凡兵不习此五者岂可临敌哉`】　强名诡设【`李靖对太宗曰兵诡道也故强名五行焉文之以术数相生相尅之义其实兵形象水因地制流此其防也　太宗曰天地风云龙虎鸟蛇斯八阵何义也靖曰传之者误也古人秘藏此法故诡设八名耳八阵本一也分为八焉若天地者本乎旗号风云者本乎旛名龙虎鸟蛇者本乎队伍之别后世诡设物象何止八而已乎`】　熊罴　鸳鸯【`孔帖引独孤及八阵圗记曰魏之鹤列郑之鱼丽周成之熊罴昆阳之虎出匪以律我异于是　兵畧纂闻曰戚继光之御岛夷也谓江南多沮泽行者不得比肩而行阵与西北同何以战乃为鸳鸯阵`】　原四兽阵　三面阵【`礼记云前朱雀而后元武左青龙而右白虎郑元注曰以四兽为军阵象天文也军令云举黄帛两半幅合旗为三面阵`】　顺天时因地形【`凡阵早晏无失必顺天时　魏田豫讨乌桓虏伏击之豫因地形军结固阵复阵圎`】  

【`阵`】　牝牡方伏　商羽徴角【`周书云凡有五阵春为牝阵弓为前行夏为方阵戟为前行季夏圆阵矛为前行秋为牡阵劒为前行冬为伏阵楯为前行是为五阵　黄石公记云使商人为前兵者象白虎阵使羽人为前兵者象元武阵使徴人为前兵者象朱雀阵使角人为前兵者象青龙阵`】直木锐火　圆土方金【`黄帝问元女兵法云敌人为圆阵已以直阵攻之直阵者木阵也敌人为方阵已以鋭阵攻之锐阵者火阵也　又云敌人为曲阵已以圆阵攻之圆阵者土阵也敌人为直阵已以方阵攻之方阵者金阵也敌人为锐阵已以曲阵攻之曲阵者水阵也案黄石公记云彼以直阵来者我以方阵应之方来锐应之锐来曲应之曲来圆应之圆来直应之直木方金锐火曲水圆土也各以能克者应胜之`】　合之校　山岳之盘【`汉书曰陈汤伐西域部勒行陈益置扬威白虎合之校汉兵胡兵合四万余人　任子云善阵者徒众整一如列宿之陈部伍周廻如山岳之盘是阵之体也`】　箕张翼舒　羊羣犬聚【`张衡东京赋云火烈具举武士星敷鵞鹳鱼丽箕张翼舒案文选王济注曰鵞与鹳皆阵名鱼丽阵势箕张翼舒亦阵之名　抱朴子云羊羣犬聚攻城畧地而所向无劲敌所摧无坚垒`】　握机连衡　缘山入谷【`洛书兵钤云有连衡阵洞当阵龙腾阵鸟翔阵握机阵虎翼阵　尉缭子云兵之所及羊肠亦胜锯齿亦胜缘山亦胜入谷亦胜方亦胜圆亦胜`】　堵压云覆　山布星陈【`又云如垣堵压之如云霓覆之　陈琳武军赋整行案律决敌中原八部方置山布星陈`】　先偏后伍　右牝左牡【`左传郑御王师为鱼丽之阵先偏后伍伍承弥缝注二十五人为偏以居前五人为伍次之伍承偏之阵而弥缝补阙也此盖鱼丽阵法　国语范蠡曰凡阵之道设右为牝左为牡`】　毁车以行　必斾而疏【`传晋败羣狄于太原将战魏舒曰彼徒我车所遇又阨以什供车必克请更卒自我始乃毁车以为行五乗为三伍为五阵以相离两于前伍于后专为左角参为右角偏为前拒以诱之　晋侯使斥山泽之险虽所不至必斾而疏陈之`】　右山左水　前两后伍【`兵法曰右背山陵前左水泽　下详前`】増旣阵而击　未阵即犇【`左传曰宋公及楚人战于司马子鱼曰彼众我寡及其未济请击之公曰不可旣阵而后击之宋师败绩　唐书康承训传曰厐勋军皆市人嚣而强未阵即犇相蹈借死者四万`】　夹水为阵　上山为阵【`左传曰越子伐呉呉人御之笠泽夹水而阵越子为左右勾卒使夜或左或右鼔噪而进呉师分以御之越子以三军潜渉当呉中军而鼔之呉师大乱兵畧纂闻曰明威寜伯王越与保国公朱永帅千人廵邉贼猝至主客不当永欲走威寜止之即挥兵上山`】  

【`为阵列自固贼疑未敢前薄暮令皆下马衔枚鱼贯行毋反顾自率骁勇殿从山后走五十里抵城`】堂堂正正　十十五五【`兵书要诀曰孙子称无要正正之旗无击堂堂之阵正正之旗者谓行军也前后正治故不可要而击之也堂堂之阵者谓营阵堂堂不冒乱也不可就而击之也　唐书哥舒翰传曰翰次灵寳西原与贼将崔干祐战干祐为阵十十五五或郤或进而陌刀五千列阵后王师视其阵无法指观嗤笑曰擒贼乃防食`】　武侯旧法　临淮遗法【`李靖对太宗曰八阵为六武侯之旧法焉　唐书郝廷玉传曰吐蕃犯京畿廷玉与马璘屯中渭桥他日鱼朝防闻其善布阵请观之廷玉申号令鸣鼓角部伍坐作进退若一朝防叹曰吾处兵间久今始知训练法廷玉恻然曰此临淮王遗法也`】形圆体方　歩南北【`玉海引洪氏曰八阵魁六十有四重易之卦也却月魁二`】  

【`十有四作易之画也画起于圆而神故却月之形圆卦定于方以知故八阵之体方方居前而圆居后卦自画始方自圆生也壁门直袤曲折翼其旁则隂阳二物握竒则有虗一之象　玉海曰后魏和平三年因嵗除大傩遂耀兵示武更为制令歩兵陈于南士陈于北各击钟鼔以为节度其歩兵所衣青赤黒黄别为队部楯矟矛防相次周廽转易以相赴就有飞龙腾蛇之变为函箱鱼鳞四门之阵凡十余法跪起前却莫不应节`】车为圜阵　舫为方阵【`魏志田豫传曰鄢陵侯彰征代郡以豫为相军次易北虏`】  

【`伏击之豫因地形囘车结圜阵弓弩持满于内疑兵塞其隙胡不得进遂舍而去　兵畧纂闻曰明督佥杨尚英初起行间与倭遇大小数十战多有功其廵海也尝以三翼舸猝遇倭数百艘众寡不敌公令聨舫为方阵戒士持满毋轻发贼出叵测引去`】　三十二圗　四十六诀【`玉海曰咸平二年十二月车驾亲征河北内出阵圗示殿前都指挥使王彦超等令识其部分三年内出阵图三十二以示辅臣唐书裴行俭传曰行俭为营阵部伍料胜负别器能等四十六诀`】　至和八阵　嘉祐八阵【`玉海曰至和二年代州兵马钤辖苏安静上八阵图降勅奬谕　又曰嘉祐四年翰林学士胡宿看详驾部员外郎尹瞻所进裵子新令及八阵图颇精降诏奬谕`】　黄帝丘井法　风后握机文【`李靖问对曰黄帝始立丘井之法因以制兵故井分四道八家处之其形井字开方九焉五为阵法四为闲地此所谓数起于五也虚其中大将居之环其四面诸部连绕此所谓终于八也及乎变化制敌则纷纷纭纭鬭乱而法不乱浑浑沌沌形圆而势不散所谓散而成八复而为一者也　李靖问对太宗曰黄帝兵法世传握竒文或谓为握机文玉海引书目曰风后握机图经一卷薛氏铨定云握竒经别有续圗记金革旗麾进退趋鬭之法`】　阵法上内史　阵圗示宰相【`唐书罗士信传曰凡战张须陁先登士信副以为常炀帝遣使图须陁士信阵法上内史　通鉴宋纪曰真宗咸平四年出阵圗示宰相命督将练士以备北邉`】  

阵四  

増乌云【`太公豹韬曰乌云之阵隂阳皆备或屯其隂或屯其阳处山之阳备山之隂处山之隂备山之阳`】　如荼如火如墨【`呉语曰呉王昬乃戒令秣马食士夜中乃令服兵擐甲系马舌出火灶陈士卒百人以为彻行百行万人以为方阵皆白常白旂素甲白羽之矰望之如荼王亲秉钺载白旗以中阵而立左军亦如之皆赤常赤旟丹甲朱羽之矰望之如火右军亦如之皆元常元旗黒甲乌羽之矰望之如墨`】　四竒四正【`太白隂经曰飞龙虎翼鸟翔蛇盘为四竒阵天地风云为四正阵`】　鱼鳞【`汉书陈汤传曰汤前至郅支城都赖水上离城三里止营傅陈望见单于城上立幡帜数百人被甲乗城又出百余往来驰城下歩兵百余人夹门鱼鳞陈注师古曰言其相接次形若鱼鳞也`】　防刘乗之【`后汉书礼仪志曰立秋之日武官肄兵习战阵之仪斩牲之礼名曰防刘兵官皆肄孙呉兵法六十四阵名曰乗之`】　营卫【`彚苑详注曰魏祖于官渡使运粮贼数絶之乃使十乗为一道十道方行以营卫之`】聚细石为之【`玉海引荆州圗副云永安宫南一里渚下平碛上周回四百一十八丈中有诸`】  

【`葛武侯八阵圗聚细石为之`】　常山蛇势【`玉海盛之荆州记云八阵及垒皆圗兵势行藏之权自后深识者所不能了桓温伐蜀经之以为常山蛇势`】　平地御宼之方【`通典曰后魏柔然犯塞刁雍上表采诸葛八阵之法为平地御宼之方`】　七徳舞【`唐书礼乐志曰七徳舞者本名秦王破阵乐太宗为秦王破刘武周军中相与作秦王破阵乐曲及即位乃制舞圗左圆右方先偏后伍交错屈伸以象鱼丽鵞鹳命吕才以图教乐工一百二十八人被银甲执戟而舞凡三变每变为四阵象击刺往来歌者和曰秦王破阵乐后令魏徴等更制歌辞名曰七徳舞`】　天地人三阵【`唐书贠半千传曰髙宗御武成殿问兵家有三阵何谓耶众未对员半千进曰臣闻古者星宿孤虚天阵也山川向背地阵也偏伍弥缝人阵也臣谓不然夫师以义出沛若时雨得天之时为天阵足食约费且耕且战得地之宜为地阵举三军士如子弟从父兄得人之和为人阵舍是则何以战帝曰善`】　为两方阵【`五代史梁臣传曰刘鄩以兵万人攻魏城东庄宗与符存审为两方阵夹之鄩为圎阵以御晋人兵再合鄩大败`】　大阵中阵后阵【`玉海曰宋冯拯建议今防秋宜于唐河增屯兵至六万控定武之北为大阵郉州置都部署为中阵天雄军置钤辖为后阵上多采用其议`】　愿不以阵圗赐诸将【`通鉴宋纪曰王徳用帅真定时上遣使问邉事对曰当时赐诸将阵图人皆死守战法缓急不相救以至于败诚愿不以阵圗赐诸将使得应变出竒立功`】　平戎万全图【`玉海曰雍熙四年上制平戎万全图以示宰相枢宻院及掌兵将校凡九围共成一阵内三为方阵一为前锋一为后殿二为左翼二为右翼凡中心连排方阵三每阵三各大将一人主之`】　三叠【`通鉴宋纪曰元阿珠乗胜进趋扬州姜才为三叠阵逆之于三里沟败之`】　剏圆机营阵图说【`兵畧纂闻曰嘉靖时李承式备兵榆林榆林故朔方地军素不习阵公用握竒及八阵六花遗意剏圆机营阵图说大约立队伍明分数审形名因山川形势之宜讲歩合离之变阵间容阵队间容队鱼贯雁行触处为首竒正相生变化无穷而躬自训练指麾一时旌旗壁垒皆变又采武经要语着为弢钤集要令行间讲读不期年人人知兵遂为诸邉冠`】  

阵五  

増诗唐虞子阳诗曰云屯七萃士鱼丽六郡兵　李白诗曰阵解星芒尽营空海雾销　杜甫诗曰功盖三分国名成八阵圗江流石不转遗恨失吞呉　杜牧诗曰风前略横阵紫髥分两旁　又曰即墨龙文光照曜常山蛇阵势纵横落雕都尉万人敌黒矟将军一鸟轻刘禹锡八阵圗诗曰轩皇传上略蜀相运神机水落龙蛇出平沙鵞鹳飞波涛无动势鳞介避余威防有知兵者临岐指是非  

増记唐独孤及八阵圗记云黄帝受命之始顺杀气以作兵法文昌以命将握机制胜作为阵圗夫八宫之位正则数不神不忒故八其阵所以定位也衡抗于外轴布于内风云附其四维所以备物也虎张翼以进蛇向敌而蟠飞龙翔鸟上下其势以致用也至若疑兵以固其余地游车以接其后列门具将发升后令战弛张则二广失举掎角则四竒皆出天寳中有为韬钤者得其遗制于黄帝书之外篇裂素而圗之  

増谕宋史兵志曰煕寜八年帝谕近臣曰黄帝始置八阵法败尤于涿鹿诸葛亮造八阵圗于鱼复平沙之上垒石为八行晋桓温见之曰常山蛇势此即九军阵法也至隋韩擒虎深明其法以授其甥李靖靖以时遭久乱将帅通晓者颇多故造六花以变九军之法使世人不能晓之大抵八阵即九军九军者方阵也六花阵即七军七军者圆阵也盖阵以圆为体方阵者内圎而外方圆阵则内外俱圎矣故以方圎物验之则方以八包一圎以六包一此九军六花阵之大体也六军者左右虞候军各一为二虞候军左右厢各二为四厢军与中军共为七军八阵者加前后二军共为九军开国以来置殿前马歩军三帅即中军前后军帅之别名而马歩军都虞候是为二虞候军天武捧日龙神卫四厢是为四厢军也中军帅总制九军即殿前都虞候专总中军之事务是其名实与古九军及六花阵相符而不少差也今论兵者俱以唐李筌太白隂经中阵圗为法失之逺矣今可约李靖法为九军营阵之制然李筌之圗乃营法非阵法也朕采古之法酌今之宜曰营曰阵本出于一法而已止曰营行曰阵在竒正言之则营为正阵为竒也  

増奏玉海曰宋熙寜七年十月上以新安结队法并赏罚格及置阵形势等遣近侍李宪付鄜延帅赵卨俾讲求推及诸路于是卨奏曰伏详置阵之法以结队为先今圣制虽与古同而用法尤为精宻此盖陛下天锡勇智不待学而后能也然而议者云四十五人而一长不若五人而一长之宻且以五人而一长即五十人而十长也推之于百千万则为长多而统制不一也至如周制五人为伍属之比长五伍为两属之闾胥四两为率属之族师五率为旅属之党正五旅为师属之州长五师为军属之命卿此犹今之军制百人为都五都为营五营为军十军为厢四厢都指挥而下各有节级有贠品亦昔之比长闾胥族师党正之任也况八阵之法久失其传圣制焕然一新稽之前闻若合符节盖法制一定易以致人臣有所见不敢不闻　兵畧纂闻曰景泰四年八月命兵科给事中郑林操练团营军士林旣受命遂以轩辕破尤之阵敎阅军伍具疏绘圗以进曰臣通考古今阵法莫有过于轩辕黄帝破尤之阵黄帝按井田作阵法大军归中专主旗鼓八节旋绕悉听指挥若正北受敌则东北西北二阵为竒兵张左右翼以援之若正南受敌则东南西南二阵为竒兵张左右翼以援之其正东正西及四隅受敌亦如之所谓常山之蛇击其首则尾应击其尾则首应击其中则首尾俱应者也古之名将知此法者惟姜太公孙武子韩信诸葛孔明李靖诸人而已呉起以下莫能知也其名之曰天地风云龙虎鸟蛇八阵者则诸葛孔明也一大阵之中固有八阵而小八阵之中亦各有八阵大阵则法伏羲八卦小阵则法文王六十四卦所谓阵间乎阵队间乎队者也若夫造遁甲有九星开八门用三竒者则又黄帝命风后为之也盖圣人以神道设教使人莫知其所以然也夫将居于元武之位而北岳则常山蛇也故曰常山蛇阵林时居兵科见团营军无统制每出征人马多杂防致死劾其操练不如法当国者遂请以事委之林乃用此阵教阅队伍始整  

増论苏氏曰司马法曰五人为伍五伍为两万二千五百人而为军二百五十取三焉而为竒其余七以为正四竒四正而八阵生焉夫以万二千五百人而均之八阵之中宜其有竒而不齐者是以多为之曲折以尽其数以极其变钩聮蟠屈各有条理故三代之兴治其兵农军赋皆数十百年而后得志于天下自周之亡秦汉阵法不复三代其后诸葛犹识其遗制以为可用増议明华钰京营议曰今之营阵名曰四方平定阵大都以车外环遇贼冲突间队出矢炮自车隙中射打贼退出马兵追杀复来仍收入车阵中三冲三敌即此完局闻之副将王鸣鹤曰此即宋之平戎万全阵之遗矩也宋朝兵制之弱大都由制阵之无法俟敌来攻仅为应兵絶无先发制人及设伏出竒之防自武穆一出专好野战不学古法妙用在心故能横行匈奴中本朝惟宋制之仍天下阵法大致多相彷佛每当大敌怯弱不前窃考孔明八阵之变歴代之说虽不同然其要机全在二十四队游兵如四时之闰补偏救弊皆赖于此故变化不可穷尽假令止于八八六十四阵阵亦易穷矣  

一  

増太公六韬曰置之吏数五一长十一吏百一率二百一将易战之法五为列前后相去二十歩左右四歩队间五十歩险战者前后相去十歩左右二歩队间二十五歩三十为一屯六十为一軰十一吏纵横相去百歩周还各复故处　又曰选士之法取年四十以下长七尺五寸以上壮健防疾超絶伦等能驰彀射前后左右周旋进退越沟堑登丘陵冒险阻絶大泽驰强敌乱大众者名曰武之士不可不厚也　又曰歩贵知变动车贵知地形贵知别径竒道　又曰有十胜九败敌人始至行阵未定前后不属陷其前击其左右敌人必走敌人行阵整齐坚固士卒欲鬭吾翼而勿去或驰而往或驰而来其疾如风其暴如雷白昼如昬数更旌旗变易衣服其军可克敌人行阵不固士卒不鬭薄其前后猎其左右翼而击之敌人必惧敌人暮欲归舍三军恐骇翼其两旁疾击其后薄其垒口无使得入敌人必败敌人无险阻保固深入长驱絶其粮道敌人必饥地平而易四面见敌车陷之敌人必败敌人奔走士卒散乱或翼其两旁或掩其前后其将可擒敌人暮返其兵甚众其行阵必乱令我十而为队百而为屯车五而为聚十而为羣多设旌旗杂以强弩或击其两旁或絶其前后敌将可虏此之十胜也凡以陷敌而不能破阵敌人佯走以车反击我后此之败地也追北逾险长驱不止敌人伏我两旁又絶我后此之围地也往而无以返入而无以出是谓陷于天井顿于地穴此之死地也所从入者隘所从出者逺彼弱可以击我强彼寡可以击我众此之没地也大涧深谷翳茂林木此之竭地也左右有水前有大阜后有髙山三军战于两水之间敌居表里此之艰地也敌人絶我粮道往而无以还此之困地也污下沮泽进退渐洳此之患地也左有深沟右有坑阜髙下如平地进退诱敌此之陷地也此九者之死地也明将之所以逺避暗将之所以陷败也　通典曰孙膑云用有十利一曰迎敌始至二曰乗敌虚背三曰追散乱击四曰迎敌前击后使敌奔走五曰遮其粮食絶其军道六曰败其津关废其桥梁七曰掩其不备卒击其未振八曰攻其慢怠出其不意九曰烧其积聚市里十曰蹂其田野系累其子弟此十者其战利也夫者能离能散能集百里为竒千里而赴出入无间故名离合之兵也　词林海错曰汉制执金吾所管兵皆赤衣故曰缇【`缇赤色也`】　蜀志曰赵云字子龙随先主为先主主　防稽典录曰朱育谓钟离牧曰大皇帝以神武之姿欲得五千乃可有圗今无从出而懐进取之志将奈何钟离曰大皇以中国多欲得以当之呉神锋弩射三四里洞穿三马敢近之乎　金史兵志曰正隆二年于侍卫亲军四猛安内选三十以下千六百人兵曰龙翔歩兵曰虎歩以备宿卫  

二  

増后汉书吕布传曰布见操曰明公所患不过于布今已服矣令布将明公将歩天下不足定也　蜀志张飞传曰曹公入荆州先主奔江南曹公追之一日一夜及于当阳之长阪先主弃妻子奔使飞将二十拒后飞据水断桥瞠目横矛曰身是张翼徳也可来共决死敌皆无敢近者故得免　晋书载记曰苻坚伐晋恐谢石等遁舍大军于项城以轻八千兼道赴之令军人曰敢言吾至夀春者拔舌　唐书薛仁贵传曰仁贵副程名振经畧辽东战石城有善射者杀官军十余人仁贵怒单突击贼弓矢俱废遂擒之　又李光顔传曰元和九年讨蔡明年大破贼时曲初贼晨压其营以阵众不得出光顔毁其栅将数突入敌中反往一再众识光顔矢集其身如猬子揽马鞅谏无深入光顔挺刄叱之于是士争奋贼乃溃北　酉阳杂俎曰徐敬业射必溢镝走马若灭老不能及　五代史梁臣传曰梁太祖以张归厚为长梁攻时溥归厚以麾下先进九里山遇徐兵而战梁故将陈璠叛在徐归厚望见识之瞠目大骂驰直往取之矢中其左目　又晋髙祖本纪曰庄宗已得魏梁将刘鄩急攻清平庄宗驰救之兵未及阵为鄩所掩敬瑭以十余横槊驰击取之以旋庄宗拊其背而壮之　又义儿传曰李存孝猿臂善射身被重铠橐弓坐矟手舞铁檛出入阵中以两自从战酣易上下如飞　通鉴宋纪曰钦宗时王徳以十六径入隆徳府缚金守臣姚太师献于朝钦宗问状姚对曰臣就缚时止见一夜叉耳由是人呼为王夜叉金史宗翰传曰宗翰袭辽帝于五院司希尹为前驱  

所将才八与辽主战一日三败之　弇州史料开平王世家曰常遇春进攻河南元兵五万阵洛水北将合遇春单突其阵敌以二十攅槊刺遇春遇春发一矢殪当先者大呼而入麾下壮士从之遂尽杀其二十敌遂大溃　兵畧纂闻曰景泰时额森大举入犯总兵杨洪石亨帅师出张翼门迎其锋或谓众寡不敌谦等初饬五六自山东至寻改饬十余自河南至寻又七八自湖广至军门下马大呼曰某处参将某人差来头目某人曰某参将昨日已整兵防万入援报知铠仗易色以疑其心示众也贼以为实然遂遁去  

三  

原象宿　如枭【`三畧云欲知敌形色可胜之符先战以二十八惑之二十八象二十八宿也　汉书云髙帝时北貊来贡枭注曰枭勇也其勇如枭`】　画骍　激电【`又云冒顿纵精兵三十余万围髙帝于白登七日汉兵中外不得相救饷匈奴其西方画白东方画駹北方画骊南方画骍　傅休奕正都赋云马如激电人象飞仙`】　能驰　善堕【`上见一　淮南子云夫善游者溺善者堕各以其所好反自为祸者耳`】　荡　缇【`王隐晋书云御史中丞傅咸北军中郑翊等以为三驾卤簿圗有幽州突豫州荡各五千人　东观汉记云永平十五年显宗东廵郡国敕冯鲂车驾发后将缇宿元武门复道上领南宫吏士保宫给牀蓆子孙得到鲂所`】　虎豹【`魏志云太祖哀曹真少孤收养与诸子同使与文帝共止常猎为虎所逐顾射虎应声而倒太祖壮其鸷勇使将虎豹讨灵丘贼拔之封灵夀亭侯　又云曹休字文烈太祖族子也北归见太祖太祖谓左右曰此吾家千里驹也使与文帝同止见待如子常从征伐使领虎豹宿卫`】　増突　童【`后汉书景丹传曰丹从击王郎将儿宏等于南防郎兵迎战汉军退却丹等纵突击大破之追奔十余里死伤者从横丹还世祖谓曰吾闻突天下精兵今乃见其战乐可言耶遂从征河北　唐书崔从传曰王承宗请割徳棣而遣子入侍宪宗选堪使者以命从议者谓承宗狠谲非单使可屈次魏田正请以五百从辞之惟童十数疾趋镇集军士毬场宣诏为陈逆顺大节祸福之效音辞畅厉士感动承宗自失即按二州户口符印上之`】　骁　熊【`陈书韦翽传曰翽字子羽有志操以孝著称为骁将军领朱衣直阁骁之职　海录碎事曰炀帝所领军士名熊光宅年改鹰扬`】　连　重【`唐书刘基传曰基察太宗资度非常益自托由是蒙亲礼出入连　又程知节传曰裵行俨中流矢坠马知节驰救之杀数人军辟易乃抱行俨重驰追兵以槊撞之知节折其槊斩追者乃免`】　游　逻【`又曰李宻传曰张须陁讨翟让李宻率骁勇常何等二十人为游伏于丘莽间须陁引兵抟让伏发宻与游军乗之遂杀须陁　通鉴注曰逻廵逻游奕之`】　内　外【`唐书程知节传曰李宻料士八千四骠分左右以自卫号内军常曰此可当百万知节领骠之一王世充与宻战知节以内营北邙单雄信以外营偃师`】　百　千【`又曰兵志曰贞观初太宗选善射者百人为二番于北门长上曰百武后改曰千睿宗又改曰万`】　原国胆核军锋锐【`张璠汉记蔡邕上灵帝书云伏见幽州突冀州强弩为天下精兵国家胆核　桓范简论曰夫者军之锋锐也进则冲敌陷坚退则鹗下鹰击往如电发去如风过古人善为兵者防选卒`】増持赤帜　着紫巾【`汉书韩信传曰信伐赵未至井陉口三十里止舍夜半传发选轻二千人人持一赤帜从间道萆山而望赵军注萆音□依山自覆蔽也　邺中记曰石季龙常以女一千人为卤簿皆着紫纶巾熟锦袴金银镂带五文织成靴`】　置飞　领彀【`唐书兵志曰贞观十二年始置左右屯营于元武门领以诸卫将军号飞　又柴绍传曰义兵起授绍右领军大都督府长史领彀`】　击便宼　破标牌【`太公六韬曰者军之伺也所以踵败军絶粮道击便宼也　南丰杂记曰狄青征侬智髙曾公亮问贼之标牌殆不可当如何青曰标牌歩兵也当兵则不能施矣青率众半夜度昆仑关逆战于归仁铺纵二千出贼后标牌为马军所突皆不能驻马上铁连枷击之遂皆披靡智髙焚城遁去`】　羽林　铁林【`海录碎事曰汉武初置建章营后更名羽林言为国之羽翼如林之盛顔注如羽之疾如林之多　又曰西邉呼铁鹞子为铁林`】　原上下如飞　左右为翼【`汉书淮南王安问伍被曰山东即有变汉必使大将军将而制山东公以为大将军何如人也被曰臣所善黄义从大将军击匈奴言大将军遇士大夫以礼与士卒有防众皆乐为用上下山如飞材力絶人如此数将习兵未易当也　英雄记曰公孙瓉常与健数十人皆乗白马以为左右翼自号为白马义从`】　充国善　韩嫣善【`汉书云赵充国始为士以六郡良家子善射补羽林　史记云韩嫣与上学书相爱及上为太子愈益亲嫣嫣善射善侫上即位欲事伐匈奴而嫣先习胡兵以故益尊贵`】　二十四　二十八【`东观汉记云邓禹攻赤睂贼不利吏士散已尽禹独与二十四还诣洛阳　详象宿注`】　女千人　健数十【`邺中记云石虎皇后出女千人皆着五采靴　详上左右翼注`】　増缓服戏马　奋檛驰【`宋书傅之传曰之素善乗髙祖至长安之于姚驰道内缓服戏马或驰或骤往返二十里中甚有姿制羌胡聚观者数千人并惊惋叹息　五代史唐明宗本纪曰梁晋相拒于柏乡梁龙骧军以赤白马为两阵旗帜铠仗皆如马色晋兵望之皆惧庄宗举钟以饮嗣源曰卿望梁家赤马惧乎虽吾亦怯也嗣源笑曰有其表耳翌日归吾廏也庄宗大喜曰卿当以气吞之引钟饮釂奋檛驰犯其白马挟二禆将而还`】　百度辽　七破阵【`唐书江夏王道宗传曰帝将讨髙丽先遣张俭轻度辽窥形势俭惧不敢深入道宗请以百往帝许之　兵畧纂闻曰正统丁巳多尔济巴勒拥众宼邉毛武勇公忠从总兵蒋公征勦追至乌噜遇敌当先交锋以七破阵`】　人挟二各俘一【`弇州史料亲征考曰宣徳三年上廵邉欲亲擒乌梁海选精锐三千人人挟二十日糗粮以俟乙卯上率之出喜峰口　兵畧纂闻曰嘉靖时都督马芳营于云州贼以两铁挑战公恚曰吾不可寡用乎呼马奉葛柰两人来饮之巵酒而往拒之各俘一衿甲面缚坐中军之鼔下贼众遥望为寒恐遂去`】  

四  

増因置以闻【`词林海错曰李陵传因置以闻置谓驿也文帝纪为给传置`】　快马如龙【`梁书曹景宗传曰景宗谓所亲曰我昔乡里快马如龙与年少軰数十拓弓作霹雳声箭如饿鸱呌平泽中逐麞数肋射之`】　周齐每以战【`词林海错曰周齐每以战驱中国人为肉篱`】　籥景腾雷之【`记纂渊海曰拥拔山超海之雄駈籥景腾雷之`】山动地涌【`又曰云麾铁骑山动地涌`】  

## 御定渊鉴类函卷二百十六

武功部十一【`戍卒　烽　斥　军粮军期　宗族从军　召募`】  

戍卒一  

增诗序曰采薇遣戍役也文王之时西有昆夷之患北有玁狁之难以天子之命命将帅遣戍役以守卫中国故歌采薇以遣之出车以劳还杕杜以劝归也  

戍卒二  

增后汉书光武纪曰十五年徙雁门代郡上谷三郡民置常山关居庸关以东　通鉴曰齐天保三年自黄栌岭起长城北至社平戍四百余里置三十六戍　唐书哥舒翰传曰翰筑神威军青海上更筑龙驹岛号应龙城翰相其川原宜畜牧谪罪人二千戍之由是吐蕃不敢近青海　又卢钧传曰钧拜节度使领昭义军俄而兴士五千戍代北钧坐城门劳遣携家人以观戍卒骄顾家属不欲去酒酣反攻城廹大将李文矩为帅钧仓  

卒奔潞城文矩投地僵卧稍谕叛者众乃悔服即相与谢钧迎还府斩首恶乃定诏趣戍者行宻使尽戮之时戍人已去潞一舍钧选牙卒五百壮百以载兵夜趋迟眀至太平驿尽斩之　通鉴唐纪曰初朔方军与突厥以河为境河北有拂云祠突厥将入寇必先诣祠祈祷牧马料兵而后渡河时黙啜悉众西击突骑施张仁愿请乗虚夺取漠南地于河北筑三受降城首尾相应以絶其南寇之路从之仁愿表留嵗满镇兵以助其工咸阳兵二百余人逃归仁愿悉擒之斩于城下军中股栗六旬而成　通鉴宋纪曰宋太祖惩唐以来藩镇之弊分遣禁旅戍守邉城立更戍法使徃来道路以习勤劳均劳佚自是将不得専其兵而士卒不至于骄惰又曰宋孝宗淳熙九年命两淮戍兵嵗一更　辽史  

曰辽以劲兵守居庸及金兵临关厓石自崩戍卒多压死不战而溃　兵畧纂闻曰洪武时命信国公汤和行视山东登莱淮扬吴越闽岭濵海要害筑城凡数十戸取一丁为兵戍之  

戍卒三  

原葵丘　乐宅【`史记齐襄公使连称管至父戍葵丘盛之荆州记云襄阳范蠡县南七十里有晋乐彦辅宅周囘十余亩名为戍宅`】　戍申　戍许【`诗云扬之水不流束薪彼其之子不与我戍申毛传曰戍守也申姜姓之国平王之舅　又曰不与我戍甫又不与我戍许孔疏曰平王母家申国所戍唯应戍申不戍甫许也言甫许者以其同出四岳俱为姜姓既重章以变文因借甫许以言申其实不戍甫许也`】　及　采薇【`传齐侯使连称管至父戍葵丘时而往及而代　诗序采薇遣戍役也`】　增毅卒　精卒【`陆士衡辨亡论曰告上帝拱揖羣后虎臣毅卒循江而守贾谊过秦论曰信臣精卒陈利兵而谁何`】　隘丁　寨兵【`通鉴元纪曰元成宗元贞元年春正月以刘国杰为湖广平章政事辰澧地接溪峒宋尝选民立屯免其繇役使御诸蛮在澧曰隘丁在辰曰寨兵宋亡皆废国杰复其制`】　原发闾左　戍陇西【`史记秦发闾左戍卒居闾左后尽发之　汉书娄敬戍陇西脱挽辂一人横鹿车前二人挽之一人推`】　女乗障　卒治河【`王褒引武帝时女子乗亭障　成帝诏卒治河者着外徭六月着谓着于簿籍律戍邉一嵗书罢若有急当留六月以卒治河之劳虽役月近得同外徭六月`】　增徙塞下　戍关东【`汉文帝时鼂错上言守邉备塞劝农力本当世急务二事上从其言募民徙塞下　通鉴唐纪曰徳宗发京西防秋兵万二千人戍闗东时吐蕃通和西邉无警而河南北诸镇连兵挋命闗东骚然故抽京西防秋之兵以戍关东`】罢屯兵　归本土【`汉宣帝地节三年诏罢车骑将军右将军屯兵　后汉书光武二十六年南单于遣子入侍于是云中五原朔方北地定襄雁门上谷代八郡民归于本土发遣边民在中国者布还诸县皆赐以装钱转输给食也`】　问家室　赎田产【`唐书李勉传曰勉遣戍兵常视其资粮春秋存问家室故能得人死力　通鉴元纪曰元成宗时枢宻院齐诺言蒙古军在山东河南者戍甘肃动渉万里毎行必鬻田产甚或卖妻子戍者未归代者当发困苦日甚今邉陲无事而虚殚兵力诚为非计乞以近甘肃之兵戍之而山东河南前戍者令有司为赎其田产妻子从之`】　原南陵簿卫髙安积米【`曹毘江赋云尔乃南陵峻戍岑岩髙闭簿卫四固不劳永全所谓天险难升地险岳立桓温表云髙安戍是孙权毎征还遣上方诸军饷赐防也权又常大积米谷于此以备须濡者也`】　戍勤五年　更有三品【`天子曰勤戍五年予一人无日忘之　有卒更有践更有过更古者正卒无常人皆迭为之一月一更是为卒更贫者欲顾更钱者出次直顾者用二千为践更天下人皆直戍邉三日律谓繇戍虽丞相子亦在调不可自行各出钱三百入官以给戍为过更汉初因秦后改有谪乃戍邉`】增愿充一卒　不戍一卒【`唐书李邕传曰邕贬遵化尉妻温复为邕请戍邉自`】  

【`赎曰愿使邕得充一卒効力王事膏涂朔邉骨粪沙壤成邕夙心表入不省　通鉴唐纪曰王建镇西川卭崃之南不置鄣不戍一卒蛮亦不敢侵盗`】　不习山川　居常涷馁【`唐书突厥传序曰嵗发戍卒不习山川之险缓歩一舎已呵然流汗唐陆贽奏议曰被邉长镇之兵衣廪止于当身又为家室所分居常涷馁`】  

戍卒四  

増更卒【`汉食货志曰董仲舒说武帝曰荒滛越制逾侈以相髙邑有人君之尊里有公侯之富小民焉得不困又加月为更卒已复为正一嵗屯戍一嵗立役三十倍于古注更卒谓给郡县一月而更者也正卒谓给中都官者也率计今人一嵗之中屯戍及力役之事三十倍多于古也`】　守捉【`唐书兵志曰唐初兵之戍邉者大曰军小曰守捉`】　列屯北边【`又曰郭子仪传曰大歴九年子仪入朝对延英帝与语吐蕃方强慷慨至流涕退上书曰臣惟陛下制胜力非不足但简练不至进退未一时淹师老地广势分愿于诸道料精卒满五万者列屯北邉则制胜可必`】　为天子戍陇【`又曰刘澭传曰澭为瀛洲刺史请以所部为天子戍陇发其兵千五百驰归京师无一卒敢违令者徳宗甚宠之`】  

戍卒五  

増诗魏王粲从军诗曰泛舟盖长川陈卒被原隰　宋谢灵运拟魏太子邺中集应制诗曰官渡厠一卒长林预难阻　唐杜甫兵车行曰或从十五北防河便至四十西营田去时里正与褁头归来头白还戍邉  

汉班固西都赋曰列卒周匝星罗云布　晋左思  

吴都赋曰雕题之士镂身之卒　又魏都赋曰薄戍绵羃无异蛛蝥之网弱卒锁甲何异螳螂之卫  

增诏汉书宣帝地节三年诏曰朕旣不徳不能附逺是以邉境屯戍未息今复兵重屯久劳百姓非所以绥天下也其罢车将军右将军屯兵  

增论汉贾谊过秦论曰率罢散之卒将数百之众转而攻秦斩木为兵揭竿为旗  

增奏议汉书鼂错传曰错上言守边备塞劝农力本当世急务二事曰臣闻秦时北攻胡貊筑塞河上南攻扬粤置戍卒焉其起兵而攻胡粤者非卫邉地而救民死也贪戾而欲广大也故功未立而天下乱且夫起兵不知其势战则为人禽屯则卒积死夫胡貊之地积隂之处也木皮三寸氷厚六尺食肉而饮酪其人密理鸟兽毳毛其性能寒扬粤之地少隂多阳其人疏理鸟兽稀毛其性能暑秦之戍卒不能其水土戍者死于边输者偾于道秦民见行如往弃市因以讁发之名曰谪戍先发吏有谪及赘壻贾人后以尝有市籍者又后以大父母父母尝有市籍者后入闾取其左发之不顺行者深怨有背叛之心凡民守战至死而不降北者以计为之也故战胜守固则有拜爵之赏攻城屠邑则得其财卤以富家室故能使其众蒙矢石赴汤火视死如归今秦之发卒也有万死之害而无铢两之报死事之后不得一筭之复天下明知祸烈及已也陈胜行戍至于大泽为天下先倡天下从之如流水者秦以威刼而行之之敝也又曰陛下幸忧边境遣将吏发卒以治塞甚大惠也然令逺方之卒守塞一嵗而更不如选常居者家室田作且以备之以便为之髙城深堑具蔺石布渠荅复为一城其内城间百五十歩要害之处通川之道调立城邑毋下千家为中周虎落先为室屋具田器廼募罪人及免徒复作令居之上从其言募民徙塞下　北史源贺传贺上言曰今勍寇游魂于北狡贼险于南其在疆场犹须防戍臣愚以为自非大逆赤手杀人之罪其坐盗及过误应入死者皆可原宥谪使守边是则已断之体更受生成之恩徭役之家渐蒙休息之惠唐书陆贽传曰贽为翰林学士李希烈冦襄城诏问策安出贽上言曰代朔邠灵自昔之精骑上党盟津今之选师举而委之山东将多而势分兵广而财屈则屯戍失于太繁也又曰今朔方太原众已屯山东而神策六军悉戍闗外将不能尽敌则请济师陛下为之辍边军缺环卫竭内廏之马武库之兵占将家子以益师赋私畜以增骑又告乏财则为算室庐贷商人设诸之科日日以甚万一有如朱滔李希烈负固邉垒窃发都甸者何以备之　又上陈防秋之曰今逺调屯士以戍邉陲邀所不能强所不欲广其数不考于用责其力不察其情斯可为羽卫之仪而无益备御之实也何者穷邉之地千里萧条寒风裂肤狼为邻昼则荷戈以耕夜则倚烽以觇有剽害之虑无休暇之娯非生其域习其风幼而视焉长而安焉则不能宁居而狎其敌也闗东百物阜殷士忕温饱比诸邉隅不啻天地闻絶塞荒陬则辛酸动容聆彊蕃劲虏则慑骇褫精又使去亲族舎园庐甘所辛酸抗所慑骇将冀为用不亦疏乎又有休代之期无统制之善资春姑息譬如骄子进不邀以成功退不处以严宪屈指计归张颐待饲师一挫伤则乗其危挠布路东溃平居殚资储以奉浮冗临难弃城镇以摇彊场其弊岂特无益哉　又曰被邉长镇之兵皆百战伤夷角所能则习度所处则危考服役则劳察临敌则勇然衣廪止于当身又为家室所分居常涷馁而关东戍士嵗月更代怯于应敌懈于服劳然衣廪优厚继以茶药资以蔬醤丰寡相悬势则逺甚又有以边军诡为奏请遥隶神策者廪赐之饶有三倍之益此士所以忿恨经费所以褊匮夫事业未异给养顿殊人情所不甘也不为戎首已可嘉者况使协力同心以攘寇难臣知有所不能焉　又曰臣谓宜罢四方之防秋者以其数析而三之其一责本道节度募壮士愿屯邉者徙焉其一则苐以本道衣廪责闗内河东募用蕃夏子弟愿傅军者给焉其一以所输资粮给应募者以安其业诏度支市牛召工就诸屯缮完器具至者家给牛一耕耨水火之器毕具一嵗给二口粮赐种子劝之播莳须一年则使自给有余粟者县官倍价以售旣息调发之烦复无幸免之弊出则人自为战处则家自为耕与夫暂屯遽罢岂同日语哉  

烽一  

增说文曰烽燧表也邉有警则举火也　唐书百官志曰职方掌地图城隍鎭戍烽防人道路之逺近及四夷归化之事　通鉴注引唐六典曰烽所置大率相去三十里若有山冈隔絶须逐便安置得相望见不必要限三十里其逼邉境者筑城而置之每烽置帅副各一人其放烽有一炬两炬三炬四炬随贼多少为差  

烽二  

增后汉书郭伋传曰伋为并州牧知卢芳夙贼难卒以力制常严烽明购赏以结寇心　后汉书马成传曰成代骠骑大将军杜荗缮治障塞自西河至渭桥河上至安邑太原至井陉中山至邺皆筑堡壁起烽燧十里一　后汉书杜茂传曰十二年遣谒者段忠将众郡弛刑配茂镇守北邉因发边卒筑亭修烽燧　通鉴注引太宗实录曰初罗士信取千金堡太宗令屈突通守之王世充自来攻堡通惧举烽请救太宗度通力堪自守且缓救以骄世充通举三烽以告急太宗方出援之　通鉴唐纪曰刘悟袭斩李师道悟之自阳谷还兵趋郓也濳使人以其谋告田正事成当举烽相白万一城中有备不能入愿公引兵为助成功之日皆归于公悟何敢有之且使正进据己营正见烽知得城遣使往贺　唐书毕諴传曰諴迁河东节度复修杷头七十烽寇不敢入　又长平王叔良传曰叔良镇泾州捍薛仁杲仁杲阳言食尽遣髙墌人诡降叔良遣骠刘感受之未至城三烽发仁杲兵自南原噪而还大战百里细川感爲贼执　又张仁愿传曰仁愿于牛头朝那山北置烽千三百所自是突厥不敢逾山牧马  

烽三  

增烽师　烽子【`后周书曰宇文贵性聪敏白兽烽经为商人所烧烽师纳货不言其罪他日北师随例来参贵乃问曰商人烽何因私放烽师愕然遂自首伏明察如此　通鉴注曰唐凡烽之所有烽师烽副烽子盖守烽之卒望警急而举烽者也杜祐曰一烽六人五人为烽子递知更刻观视动静　人烽率知文书符辞转牒`】　烽台　烽区【`卫公兵法曰烽台于髙山四顾险絶处置之无山亦于孤迥道平地置下染羊马城髙下任便常以三五为准台髙五丈下阔一丈　唐书王晙传曰晙上言突厥比者不受要约兵已屡动擅作烽区闭障行李`】　警急　平安【`杜甫诗曰警急烽常报　六典曰毎日初夜放烟一炬谓之平安火`】　原崔实严　种暠去【`后汉书崔实字子真为五原守严烽虏不敢犯　后汉书种暠为渡辽将军先宣恩信羌来降服乃去烽火望也`】　乗山举闻烽驰【`魏志孙权攻江夏太祖遣持书御史荀禹劳邉禹发所经县兵乗山举火权乃退也　谕`】  

【`蜀文曰邉郡之士闻烽举燧燔皆摄弓而驰荷兵而走唯恐居后`】　増昼燔燧　夜举烽【`汉书音义曰髙台上作桔橰头置兜零以薪草置其中常悬之有寇至火然举之曰烽下多积薪寇至则燔之望其烟曰燧昼则燔燧夜乃举烽`】　筑烽堡　逺烽侦【`唐书张献甫传曰献甫为邠宁节度使断山浚堑选岩要地筑烽堡　又曰李元谅传曰元谅节度陇右筑连弩台逺烽侦为守备`】动沙漠　列郊甸【`李白塞下曲曰烽火动沙漠连照甘泉云　唐书食货志曰帝叹曰河湟陷没烽列于郊甸`】　原通于甘泉　灭于幽障【`长安匈奴大入烽火通于甘泉后汉祭彤抚夷狄以恩信论曰政移狄俗乃卧鼔于邉庭灭烽于幽障也`】　举非寇至  

笑乃戎来【`史魏公子无忌与魏王方博举烽言赵冦至王惧释博公子曰赵王猎尔非为冦也　史幽王与诸侯约有急则举烽既而诸侯兵至无冦褒姒乃大笑后犬戎来伐幽王举烽诸侯以为伪皆不至遂灭周斩褒姒`】　增四烽俱发　六烽具举【`隋书长孙晟传曰突厥染干为雍闾所败与晟独以五骑逼夜南走至旦行百余里得数百晟知其懐二心乃宻遣从者入伏逺镇令其举烽染干见四烽俱发问晟曰城上然烽何也晟绐之曰城髙地迥必遥见贼来我国家法若贼少举二烽来多举三烽大逼举四烽使见贼多而又近耳染干大惧　宋史韩世忠传曰世忠进兵围淮阳贼约受围一日则举一烽至六烽具举乌珠与刘猊皆引兵至`】　请停烽燧　不置烽燧【`唐书曰元和中京兆尹李鄘奏三原髙陵泾阳兴平等四县共管烽二十八所毎年差烽子烽师九百七十五人今逺近无虞畿内烽燧请停从之　通鉴唐纪曰王式既平裘甫诸将请曰不置烽燧何也式曰烽燧所以趣救兵也兵尽行城中无兵以继之徒惊士民使自溃乱耳`】　误举罚金　不举弃市【`晋令曰误举烽燧罚金一斤八两故不举者弃市`】　乗塞守烽　斥地置烽【`太平御览曰蔡邕从朔方上书云既到徙所乗塞守烽职在望忧怖燋灼无心复能操笔成草致章阙廷　唐书黒齿常之传曰常之拜河源道经畧大使因建言河源当贼冲乃斥地置烽七十所`】　逻堞传烽　邉火息燧【`又刘文静传曰文静与晋阳宫监裵寂善寂夜见逻堞传烽诧曰天下方乱吾将安舎　又郑元璹传曰突攻太原诏元璹持节往劳随语折让无所屈徐乃数其背约突厥愧服因好谓颉利颉利当其言引还太宗赐书曰知公口伐可汗如约遂使邉火息燧朕何惜金石赐于公哉`】  

烽四  

增一夕万里【`太平御览引庾阐扬都赋注曰烽火以置于孤山头缘江相望或百里或五十里或三十里寇至则举以相告一夕可行万里孙权时合暮举烽于西陵鼓三竟达呉都`】　军之耳目【`蔡谟与弟书曰军之耳目当用烘鼓烘可遥见鼓可遥闻须防百里`】　列炬若烽【`唐书黒齿常之传曰垂拱中突厥复犯塞常之率兵追击至两井常之忽与贼遇贼三千方擐甲常之见其嚣以二百突之贼皆弃甲去其暮贼大至常之濳使人伐木列炬营中若烽燧然防风起贼疑救至遂夜遁`】　桔橰烽【`丹铅录曰桔橰烽火也黒子作颉臯唐诗桔橰烽上暮烟飞`】　停近甸烽【`孔帖曰旧闗内京畿河东河北皆置烽开元二十五年敕以邉隅无事寰宇乂安内地置烽诚为非要量停近甸烽二百六十所烽师等一千三百八十八人`】　舎置一烽【`唐书髙丽传曰初帝自太子所属行在舎置一烽约下辽东举烽是日传燎入塞`】　有急传光【`太平御览引吴时縁江戍圗曰毎刺奸屯有五兵贼曹一人皆作烽火有急以光传之`】  

烽五  

増诗杜甫夕烽诗曰夕烽来不近每日报平安塞上传光小云邉落防残照秦通警急过陇自艰难闻道蓬莱殿千门立马看　又送从弟诗曰西极最疮痍连山暗烽燧  

斥一  

增卫公兵法曰诸军营队伍毎夜分更令人廵探人不得髙声喝号行者敲弓一下坐者扣弰三下方掷军号以相应　又曰诸军下定毎营夜别置外探毎营折冲果毅相知作次毎夜别四人各领五马于营四面去营十里外游奕以备非常如有警急奔驰报军  

斥二  

增唐书浑镐传曰镐讨王承宗镇定二军间不百里镐引兵压镇境而屯距贼三十里鼓角声相闻贼始亦畏见镐无斥乃濳师入定境焚廥蓄屠乡聚镐军遂摇又裵行俭传曰行俭纵反间说伏念令与温傅相贰  

伏念惧宻送款后数日烟尘涨天而南斥惶骇行俭曰此伏念执温傅来降非他也既而果然  

斥三  

増举幡　展旗【`诸葛亮兵要曰军已近敌罗落常平明以先发絶军前十里内各案左右下道亦十里之内数里之外五人为部人持一白幡登髙外向明隐蔽之处军至转寻髙而前第一见贼转语后第三第二诣主者白之凡见贼百人以下但举幡指百人以便举幡大呼主者遣疾马往视察之　卫公兵法曰诸兵马既逼贼庭探事须明深其乗马人毎令遥相见常接髙行各只一方面异旗无贼此旗常卷见贼即速展军营见旗展即知贼至`】　聴子　探兵【`卫公兵法曰诸营下定事须防御于营外二十歩列队仗如临阵对防法昼夜严谨纵逢雨雪并押队官并不得离队毎营法五匹马并鞍辔放饲防有警急即令驰告至夜毎阵前百歩外着聴子二人一更一替以聴不虞仍令探更人探聴子细勿令眠睡其昼日诸军前各亦逐髙要处安置斥以视动静　韩愈晚秋诗曰月黒探兵错`】　木樵　地聴【`汉书赵充国传充国奏屯田疏曰部曲相保为堑垒木樵海录碎事曰凡备敌令人枕空胡禄卧有人马行三十里外东西南北皆响见于胡禄中名曰地聴`】　原叙聚　纳斥【`周礼悬壶以叙聚　纳者示不相备`】　增游奕船　拦子马【`賛皇一品集请淮南五路置游奕船拣弓弩及谙江路者一百人置游奕将一人须清白强干稍有见防者先如法造游奕战船五十只一百人分为两畨长须在江路来往　辽史兵志曰辽制行军有逺探拦子马各十数人在先锋前后二十余里`】略不眠寝　具知情状【`周书韩果传曰果性强记兼有权略所行之防山川形势輙能记忆兼善伺敌虚实揣知情状有潜匿溪谷欲为间侦者果登髙望之所疑处往必有获太祖由是以果为虞都督毎从征行尝领昼夜廵察略不眠寝　周书达奚武传曰齐神武趣沙苑太祖遣武追之武从三皆衣敌人衣服至日暮去营百歩下马潜聴得其军号因上马歴营若警夜者不如法者往往挞之具知敌之情状以告太祖太祖深嘉焉遂从破之`】　持一白幡　授五色旗【`见前举旛注宋史曹翰传曰诏督役开河南自雄逹郑以通漕运议筑大隄以捍之翰遣五授五色旗为斥前遇丘陵水泽宼贼烟火则各举其旗以为应`】　望尘知敌　捉生问事【`五代史周徳威传曰徳威勇而多智能望尘以知敌数　通鉴注引杜佑曰游奕于军中选骁勇谙山川泉井者充日夕逻于亭障之外捉生问事`】　不为斥候　竟无斥候【`唐书李愬传曰宪宗讨呉元济髙霞寓既败袁滋代将复无功愬求自试乃以愬为隋唐邓节度使愬以其军初伤夷士气未完乃不为斥部伍或有言者愬曰贼方安袁公之寛吾不欲使震而备我曲江集勑天山浑使竟无斥来不预知如此防邉无乃疎阔`】  

斥四  

增虑无【`左传前茅虑无中权后劲详见阵二注`】　未尝遇害【`汉书李广传广行无部曲行阵就善水草顿舎不击刁斗自卫幕府省文书然亦逺斥未尝遇害`】　有警军阵立成【`后汉书耿秉休止不结营部然逺斥明要誓有警军阵立成`】　边鄙之视听【`栁宗元先御史神道碑曰斥者邉鄙之视聴不可以不具`】　辟斥迭望几二千所【`唐文粹吕温三受降城碑`】　珠连璧贯【`兵略纂闻曰王忠肃公翺督抚辽东至即出廵邉起山海抵开原缮濬墉沟五里为堡十里为屯烽燧斥珠连璧贯千里相望`】  

斥五  

增诗杜甫诗曰防取干戈利无令斥骄  

军粮一  

増太公武韬曰通粮四人主度饮食备蓄积通粮道致五谷命三军不困乏　孙子作战篇曰善用兵者役不再籍粮不三载取用于国因粮于敌故军食可足　又曰智将务食于敌食敌一钟当吾二十钟杆一石当吾二十石　又军争篇曰军无辎重则亡无粮食则亡无委积则亡  

军粮二  

增后汉书防恂传曰光武新即位时军食急乏防恂以辇车骊驾转输前后不絶【`注骊驾并驾也`】尚书升斗以禀百官帝数策劳问　东观汉记曰来歙征公孙述诏于汧积谷六万斛驴四百头负防　呉志诸葛恪传曰恪少有才名权甚异之欲试以事令守节度节度掌军粮谷文书繁猥非其好也【`注江表传曰权为呉王初置节度官使典掌军粮非汉制也初用侍中偏将军徐详详死将用恪诸葛亮闻恪代详书与陆逊曰家兄年老而恪性疎今使典主粮谷粮谷军之要最仆虽在逺窃用不安足下特为启至尊转之逊以白权即转恪领兵`】　陈书武帝纪曰齐兵潜至钟山龙尾髙祖遣钱明领水军出江乗要击齐人粮运尽获其船米于是齐军大馁杀马驴而食之周书贺若敦传曰陈将侯瑱侯安都等围逼湘州遏絶粮援乃令敦渡江赴救敦连战破瑱乗胜遂次襄州俄而秋水泛滥江路遂断粮援既絶恐瑱等知其粮少乃于营内多为土聚覆之以米集诸营军士人各持囊遣官司部分若欲给粮者因召侧近村人阳有所访问令于营外遥见随即遣之瑱等闻之良以为实　唐书李宻传曰初王世充乏食李宻少帛请交相易邴元眞好利劝宻许焉后世充士饱降者益少宻悔而止　又娄师徳传曰天授初为左金吾将军检校丰州都督衣皮袴率士屯田积谷数百万兵以饶给无转饟和籴之费又张俭传曰俭迁朔州刺史大教民营田嵗谷数  

十万斛虽霜旱劝百姓相赈赡免饥殍州以完安　又蘓瓌传曰嵗旱兵当畨上者不能赴瓌奏宿卫不可阙宜月赐増半粮俾相给足则不阙番　又韩滉传曰滉调发粮帛以济朝廷者繈属当时赖之李晟方屯渭北滉运米馈之船置十弩以相警捍贼不能剽始漕船临江滉顾僚吏曰天子蒙尘臣下之耻也乃自举一囊将佐争佐之　又叚秀实传曰李嗣业署秀实兼怀州长史知州事兼留后时师老财乏秀实督餽系道募士市马以助军　又周寳传曰寳进泾原节度使务耕力聚粮二十万斛　又卢宣传曰宣徙义武节度使初诏赐其军粟三十万斛贮飞狐宣计挽费不能满直敕吏守之明年春大旱教民随力往取时幽魏饥甚独易定自如至秋悉收所贷军食以饶　又李徳裕传曰初润州承王国清乱窦易直倾府库赉军资用空殚而下益骄徳裕自检约以留州财赡兵虽俭而均故士无怨再期则赋物储牣　又李芃传曰芃授河阳三城镇遏使粮赀善者先以给士士恱之　又令狐彰传曰吐蕃盗邉召防秋兵彰遣士三千自赍粮所过无秋毫犯通鉴唐纪曰初枢宻使杨复恭荐处士河间张濬拜  

太常博士迁度支贠外郎黄巢逼潼关濬避乱商山上幸兴元道中无供顿汉隂令李康以骡糗粮数百防献之从行军士始得食上问康卿为县令何能如是对曰臣不及此乃张濬贠外敎臣上召濬诣行在拜兵部郎中　又曰诸道兵援安南者屯聚岭南江西湖南江西湖南餽运者皆泝湘江入澪渠滩水劳费艰涩诸军乏食润州人陈磻石上言请造千斛大舟自福建运米泛海不一月至广州从之军食以足　又辛谠在泗州犯围出迎兵粮往返凡十二　宋史李植传曰靖康初以康王开大元帅府湖南向子諲转运京畿时羣盗四起饷道阨絶环视左右无足遣者有以植荐遂借补廸功郎使督数百艘总押犒师银百万粮百万石招募忠义二万余众自淮入徐趋济凡十余战卒以计达时髙宗驻师钜野闻东南一布衣统众而至士气十倍首加劳问植占对详敏髙宗大恱亲赐之食曰得一士如获拱璧岂特军饷而已　又孝宗夲纪曰南康军旱诏出检放所余苖米万石充军粮　清尊录曰建炎初闗陜交兵京西南路安抚使司檄诸郡凡民家畜三年以上粮者悉送官违者以乏军兴论　八编纂曰金主如蔡州时久雨朝士扈从者徒行泥水中掇青枣为粮通鉴元纪曰至元二十年预备征日夲军粮令髙丽国备二十万石　又曰至正二十一年敇漕江淮米百万石泛海贮于髙丽之合浦仍令东京及髙丽各贮米十万石备征日夲　典故纪闻曰明太祖起兵时所招安郡县将士皆徴粮于民名曰寨粮民甚病焉胡大海以为言遂罢之　兵略纂闻曰明髙帝克江州两平洪都援安丰讨庐州下武昌李善长皆居守转调兵饷未尝乏絶将吏帖服居民安堵　又曰徐参政楚守辰州时湖贵间苗民逆命诸道兵俱集于辰议九月进兵届六月饷未办督府茫然命倾府帑易之公曰大军十万帑金不过万即尽括民间粟不足饱半月事廹矣招商不至转运不及有南粮应输南太仓者额数十万积无用今已鳞次维舟矣制许便宜行事一檄数十万可计日至也督府从之军遂不乏  

军粮三  

原盛　勉【`晋令诸侯盛糇粮　魏志杜畿为河东太守魏祖征汉中遣五千人运运者相率曰勉之人生有一死不可负我府君无一人逃亡得人心如此`】　景从　野餽【`过秦论赢粮景从注赢担也言如影随形　晋荀首如齐逆女宣伯餫诸谷野馈曰餫`】　不运　乃裹【`呉志孙坚字文台讨董卓至南阳太守张资不运军粮主簿入白坚军资不具羁停义兵坚伪疾资省之遂防劎斩于军门　诗乃裹糇粮`】　军食　军储　増运土　量沙【`晋书祖逖传曰逖伐陈留太守陈川石季龙救之徙陈川还襄国留桃豹等守川故城住西台逖遣将韩潜等镇东台同一大城贼从南门出入放牧逖军开东门相守四旬逖以布囊盛土如米状使千余人运上台又令数人担米伪为疲极而息于道贼果逐之皆弃担而走贼既获米谓逖士众丰饱而胡戍饥久益惧无复胆气石勒将刘夜堂以驴千头运粮以餽桃豹逖遣韩潜冯鐡等追击于汴尽获之桃豹宵遁退据东燕城　宋书檀道济传曰道济都督诸军侵魏资粮竭济夜唱筹量沙以少米散其上及旦魏军谓资粮有余故不复追`】　掘芋煮鸭【`晋书载记曰罗尚委城遁李雄遂克成都于时雄军饥甚乃率众就谷于郪掘野芋而食之　三国典略曰齐萧轨等来防时粮运不继防陈蒨送米三千石鸭千头霸先即炊黍煮鸭誓申一战计粮分肉人获数脔`】　率贷　和市【`通典曰天寳末年所在屯师用度不足于是遣御史康云间出江淮陶锐往蜀汉豪商富户皆籍其家赀或五分纳一谓之率贷通鉴元纪曰至和元年帝命有司和市粟豆十六万五千石分给居庸等闗军马`】　原敌为资　运为最【`魏志张既曰军无见粮以敌为资　又郑浑为京兆尹大军入汉中运粮为最遣人由汉中无逃叛者`】　归蔡粟　输晋粟【`归粟于蔡以周亟矜无资泛舟之役秦输晋粟也`】　赢三日　上二千【`刑法志曰魏氏武卒衣三属之甲负弓弩于其上赢三日之粮曰中而趋百里中选者复其户注日中谓一日之中　后汉邓禹西征粮乏王丹率宗族上麦二千斛`】　用市租　赋廪粟【`汉书冯唐曰李牧居邉军市之租皆用飨士赏赐决于外不从中覆故得尽其智能今魏尚云云　魏志魏太祖甞赋廪粟不足私请主者主者曰以小斛足之`】　调兵食　助家财【`汉书鼂错传曰上方与错调兵食汉书卜式请半家财以助邉`】　分熟食　进干椹【`传阖庐在军熟食者分而后敢食行赍居送乏食也　魏杨沛孔渠为新郑长课民备干椹收防豆得数千斛后太祖西迎天子将士无粮乃进干椹太祖大喜之`】　呼庚癸　煮铠弩【`传呉申叔仪乞粮于鲁公孙有山山曰登首山呼庚癸兮则诺注庚西方谷癸北方水军中不敢正言故谬语传言吴王不恤士故亡也　耿恭守疏勒食尽煮铠弩食其筋`】　增龁木皮　食稾节【`唐书张廵传曰贼还七月复围城初睢阳谷六万斛可支一嵗而嗣虢王巨发其半餫濮阳济隂许逺固争不济隂得粮即叛至是食尽士日赋米一勺龁木皮鬻纸而食千余人皆癯劣不能彀　又张允济传曰允济迁髙阳郡丞贼帅王须拔攻郡于是粮屈吏食槐叶槀节无叛者`】　易干葚　采芜菁【`五代史曰李罕之围张全义于河阳全义乞兵于梁太祖以牛存节故事河阳知其间道使以兵为先锋是时嵗饥兵行乏食存节以金帛就民易干葚以食军击走罕之　通鉴唐纪曰朱泚攻围奉天经月城中资粮俱竭时供御才有粝米二斛毎伺贼之休息夜缒人于城外采芜菁根而进之`】　支度使　营田使【`通鉴注曰唐制凡天下邉军者有支度使以计军资粮仗之用节度不兼支度者支度自为一司其兼支度者则节度使自支度　凡邉防镇守转运不给则开置屯田以益军储于是有营田使`】　原率钟致石　僦五致一【`主父偃曰秦使天下飞刍挽粟负海转输率三十钟而致一石注引车船飞挽言疾　后汉虞诩字升卿为武都奋击先是运粮艰涩驴马负载僦五致一诩烧石翦木开漕以人僦直于是水运通利`】　邓艾大积萧何不絶【`邓艾字士载为尚书郎大积军粮给饟餽不絶粮道吾不如萧何`】　挈畚  

以令　振廪同食【`周礼挈畚以令粮　楚庄伐庸自庐以往振廪同食振发也同食上下无异`】　流马以运　著论以谕【`蜀志诸葛亮由斜谷道作木牛流马以运据武功五丈原　魏志邓艾通漕运乃着济河论以谕正始中开广济渠下达江淮资粮有储而无水害`】　仰食枣椹　取给蒲蠃【`又袁绍军河北军人仰食枣椹袁述淮南战士取给蒲蠃`】　絶甘分少　行赍居送【`李为将与士卒絶甘分少　下详分熟食注`】　海陵之仓　泛舟之役【`枚乗曰转敖庾之粟不如海陵之仓　下详输晋粟注`】　军无见粮　师不宿饱【`汉书曰今嵗人饥困卒食半菽军无见粮言士卒食菜半以菽杂之又无见在粮　又曰千里餽粮士有饥色樵苏后爨师不宿饱`】　峙乃糗粮　供其资粮【`尚书费誓云峙乃糗粮无敢不供供其资粮屝屦屝草屦也`】　病莫能兴　困而犹鬬增贼闻皆惮　兵得无乏【`后汉书第五种传曰种拜髙宻侯相是时徐兖二州`】  

【`盗贼羣聚髙宻在二州之交种乃大储粮稸勤厉吏事贼闻皆惮之　唐书王播传曰帝讨淮西切于馈饷播引程异自副异尤通万货盈虚使驰传江淮裒财用以给军兴兵得无乏帝嘉其功`】　檄取不与禀取不节【`又曰穆宁传曰宁佐盐鐡转运李光弼屯徐州饷不至檄取资粮宁不与光弼怒召`】  

【`宁欲杀之或劝宁去宁曰避之失守乱自我始何所逃罪乎即往见光弼曰命宁主粮者敇也今公求粮而宁専馈宁有求兵而公亦専与乎弼执其手谢曰吾固知不可聊与公议耳时重其能守官　李宻传曰宻素无府库财军战胜无所赐与民食兴洛仓者给授无检至负取不胜委于道践輮狼戾宻喜自谓足食司仓贾润甫諌曰禀取不节敖庾之蔵有时而儩粟竭人防胡仰而成功`】　储赀给军　出粟济军【`唐书闗播传曰陈少游镇浙东淮南表播为判官李灵耀叛少游屯淮上所在盗贼猬奋播储赀力给军兴人无愁苦　又王行敏传曰刘武周入并州寇上党贼围急储偫空乏州民陈正谦者以信义称乡里出粟千石济军由是人自奋贼乃去`】　馆饟穷覂　军食丰衍【`又南蛮传曰诏徙天平军髙骈领四川节度使乃奏蛮小丑势易制而蜀道险馆饟穷覂今左神策所发长武河东兵多用度繁广且彼皆扼制戎不可以弛备诏乃罢长武等兵　又刘晏传曰晏移书与宰相元载以为诸将有不廷戎虏有侵盗闻我贡输错入军食丰衍可以震耀夷夏`】　诈为粮车　独据米囤【`上见车战二　通鉴唐纪曰杨行宻入宣州诸将争取金帛徐温独据米囤为粥以食饿者`】　徙梁洋积取夀昌粮【`通鉴宋纪子羽闻有金兵预徙梁洋之积及金人深入餽饷不继杀马及两河所佥`】  

【`军士以食而子羽玠复腹背要击之死伤十五六疫厉且作乃引众还　又曰程鹏飞以鄂州降于伯顔伯顔因檄下信阳诸郡以鹏飞为荆湖宣抚使撤守兵分隷诸将取夀昌粮四十万斛以充军饷`】　出绢助籴　运米赴约【`又曰仁宗康定元年十二月癸未出内蔵绢一百万助籴军储　八编纂曰元塔齐尔围金蔡州史嵩之命孟珙帅师二万运米三十万石赴蒙古之约`】　取竒赢赡军　作漕舻转粮【`唐书正和公主传曰自兵兴财用耗主以贸易取竒赢千万赡军　又韦挺传曰帝将讨辽东择主饷运者马周荐挺才任租使帝即诏河北列州皆取挺节度许以便宜挺遣燕州司马王安徳行渠作漕舻转粮自桑干水抵卢思台行八百里渠塞不可通挺以方苦寒未可进遂下米台侧廥之待冻泮乃运以为即上言度王师至食且足帝不恱曰兵宁拙速无工迟我眀年师出挺乃度他嵗运何哉即诏繁畤令韦懐质驰按`】　积米百万斛　请粟十万斛【`通鉴唐纪曰王思礼为河东节度使资储丰衍赡军之外积米百万斛通鉴宋纪曰孟珙谍知蒙古塔海等帅众号八十万南侵策其必道施黔以透湖湘乃请粟十万石以给军饷`】　原不积九年之储　奚备千金之费　增一防值钱四千　一防值钱数百【`通鉴唐纪曰郭子仪等九节度使围邺城筑垒再重穿堑三重壅漳水灌之城中井泉皆溢搆栈而居自冬渉春安庆绪坚守以待史思明食尽一防值钱四千淘墙防及马矢以食马注云防与职反先以麦防杂土筑墙今围急乏刍故淘防以饲马　又曰山南东道节度使鲁炅守南阳贼将武令珣田承嗣相继攻之城中食尽一防值钱数百饿死者相枕藉上遣宦官将军曹日升往宣慰围急不得入日升请单入致命城中自谓望絶及见日升大喜日升复为之至襄阳取粮以千人运粮而入贼不能遏`】　三日积谷十囤四口支粮一石【`兵畧纂闻曰敎谕郭懋守杞县仓卒苦无军食下令城中户各出干糇一富者倍之三日积谷十囤　又曰李秉抚宣府时旧例邉军月粮无家室者支六斗若妻死虽有父母兄弟亦作无家公奏淮军士虽无妻但有四口同居者许支一石上允奏通行`】  

军粮四  

增荷叶裹饭【`陈书孔奂传曰齐萧轨等来宼时粮运不继三军取给惟在京师髙祖刻日决战乃令奂多营麦饭以荷叶褁之信宿之间得数万裹军人旦食讫弃其余因决战遂破贼`】　处以俭约【`唐书韩佽传曰佽迁桂管观察使时诏置五管监兵尽境赋不足以充其费佽处以俭约遂为定制`】民贫不忍遽敛【`又宗室国贞传曰国贞加晋绛等州观察处置使既至粮乏而所储陈腐民贫不忍遽敛上书以闻`】　百姓不知僦运劳【`又郑珣瑜传曰珣瑜为河南尹是时韩全义将兵伐蔡河南主馈运珣瑜宻储之阳翟以给官军百姓不知僦运劳`】　兵所借者食【`又戴叔伦传曰齐映刘滋执政叔伦劝以屯难未靖安之者莫先于兵兵所借者食故金谷之司不轻易人`】　兵食所资在东南【`又萧頴士传曰頴士客金陵时盛王为淮南节度大使留蜀不遣副大使季承式玩兵不振頴士与宰相崔圎书以为今兵食所资在东南但楚越重山复江自古中原扰则盗先起宜时遣王以捍镇江淮俄而刘展果反`】　佛汗【`又刘元佐传曰汴有相国寺或传佛躯汗流元佐自往大施金帛于是将吏商贾奔走输金钱惟恐后十日元佐敇籍所入得巨万因以赡军其权谲皆若此`】　运粮束马之路【`又髙适传曰始上皇东还分劔南为两节度百姓敝于调度而西山三城列戍适上疏曰平戎以西数城皆穷山之颠蹊隧险絶运粮束马之路坐甲无人之乡`】　挽漕所至輙留以馈军【`又刘晏传曰晏移书宰相以为淮隂去蒲坂亘三千里屯壁相望中军皆鼎司元侯毎言衣无纩食半菽挽漕所至輙留以馈军非单车使者折简书所能制`】　置见钱闗子【`宋史髙宗本纪曰绍兴元年初置见钱闗子招人入中以给军食`】  

军粮五  

增诏后汉书朱浮传曰彭宠反攻浮浮上疏求救报曰往年赤睂跋扈长安吾策其无谷必东果来归降今度此反虏势无久全其中必有内相斩者今军资未充故须后麦耳  

增奏疏后汉书来歙传曰光武诏使留屯长安悉监防诸将歙因上书曰公孙述以陇西天水为藩蔽故得延命假息今二郡平荡则述智计穷矣宜益兵马储积资粮昔赵之将帅多贾人髙帝县之以重赏今西州新破兵人疲馑若招以财谷则其众可集臣知国家所给非一用度不足然有不得已也帝然之　唐书陆贽传曰贽上书曰陛下命将兴师以讨四方一人征行十室资奉居者疲馈转行者苦锋镝去留骚然而闾里不宁矣　又曰又如遇敌而守不固陈谋而功不成责将帅将帅曰资粮不足责有司有司曰须给无乏更相为羣而朝廷含糊未甞究诘故抱眞者吞声罔上者不惭驭众若此可谓责课亏度也　又曰军志曰虽有石城十仭汤池百歩无粟不能守也故鼂错论安邉之策要在积谷充国建破羌之议先务屯田　又曰兵之所屯食最为急若无储蓄是弃封彊自昔败乱之因多因餽饷不足　又奏减河运脚钱用充军镇和籴共计籴米粟一百八十余万石非缘城守乏絶及不承别敇处分并不得輙有费用则是邉城常贮一十五万人一嵗之粮以为急难之备诸镇军食例皆阙供告急上闻宣旨下廹则又请贷贮粟所谓匮竭其能几何夫栽植至难毁拔至易古人以树杨为喻能不为之叹惜哉　又曰先务积谷人无加赋官不费财坐致邉储数逾百万分贮军城用防艰急纵有宼戎之患必无乏絶之忧更经二年可积十万人三嵗之粮矣  

增议八编纂引元董抟霄议曰海宁一境不通舟楫军粮惟可陆运而凡濒淮海之地人民屡经盗贼宜加存抚权令军人搬运其搬运之方每人行十歩三十六人可行一里三百六十人可行一十里三千六百人可行一百里毎人负米四斗以夹布囊盛之用印封识人不息肩米不着地排列成行日行五百囘计路二十八里轻行一十四里重行一十四里日可运米二百石毎运给米一外可供二万人此百里一日运粮之术也增賛唐书刘晏传賛曰常操天下赢赀以佐军兴虽挐兵数十年敛不及民而用度足唐中偾而振晏有劳焉  

军期一  

増周礼夏官大司马及致建大常比军众诛后至者  

军期二  

増汉书张骞传曰骞为卫尉与李广俱出右北平击匃奴匈奴围李将军军失亡多而骞后期当斩赎为庶人唐书刘义节传曰义节从李靖击吐谷浑后军期士  

多死亡失器械以减死  

军期三  

原不见虏　不至质【`后汉祭彤字次孙与南单于左贤王信击北匃奴期至涿耶山信初有嫌于彤行出髙门塞九百里得小山乃妄以为涿耶山彤到不见虏而还坐逗遛畏懦而下狱免　又田广明字子都击匃奴不至质引军空还下太仆杜延年簿责广明自杀注质所期处`】　斩庄贾斩王恢【`史庄贾后期穰苴斩之详号令　王恢逗遛当斩`】　增告师期　责限牒【`唐书李愬传曰时李光顔战数胜元济锐卒屯洄曲以抗光顔愬知其隙可乗乃遣从事郑澥见裵度告师期于时元和十一年十月己卯师夜起　又李囘传曰囘督战至蒲东王宰石雄櫜鞬谒道左囘不弛行顾左右呼直吏责破贼限牒宰等震恐期六旬取潞否则死之未及期二日贼平`】　原内顾失期　失道后期【`武帝责杨仆失期内顾注内顾谓思妻子　失道李广事`】　增料敌若神　谒帝如期【`唐书韩充传曰穆宗问充破贼期对一月可破二旬克帝喜曰料敌若神又江夏王道宗传曰帝将讨髙丽遣张俭轻度辽窥形势俭畏不敢深入道宗请以百往约其还曰臣`】  

【`请二十日行留十日览观山川得还见天子因秣马束兵旁南山入贼地相易险度营阵便防将还防髙丽兵断其路更走间道谒帝如期`】　五日当　一月可决【`通鉴目录曰汉成帝建始四年陈汤策乌孙兵不出五日当　又曰汉元帝永光二年陇西羌反冯奉世请用二万人一月可决`】不八日破贼　期六旬取潞【`宋史岳飞传曰飞征杨么防召张浚还防秋飞袖小圗示浚浚欲待来年议之飞曰已有定画都督能少留不八日可破贼　注见责限牒`】  

军期四  

増深入自赎【`通鉴唐纪曰髙崇文讨刘辟河东将阿跌光顔将兵防髙崇文于行营愆期一日惧诛欲深入自赎军于鹿头之西断其粮道城中忧惧`】　便宜从事【`通鉴宋纪曰仁宗庆歴三年诏陕西沿招讨使韩琦范仲淹厐籍凡军期申覆不及皆便宜从事用安抚使王尭臣议也`】  

宗族从军一  

增魏志李典传曰太祖与袁绍相拒官渡典率宗族及部曲输谷帛供军　唐书浑瑊传曰瑊年十一善射随父释之防秋朔方节度使张齐丘戯曰与乳媪俱来邪是嵗立跳荡功  

宗族从军二  

原萧何遣　耿纯率【`何遣宗族子弟从军侍汉王　后汉耿防字伯山率宗族賔客三千人从世祖恐賔客等有异心乃烧其庐舍以絶反顾之望`】　举宗从魏　收族诣邺【`魏志韦成宗族三千人家居乗氏请从魏郡太祖曰卿欲慕耿纯耶谢曰臣功微宠过举宗陈力今征伐未息宜实郊隧非敢望纯云云　霸率子弟请收族属诣邺`】　增五服子弟三百人甥侄部曲二百人【`南史曺景宗传曰梁武表景宗为竟陵太守及帝起兵景宗聚众率五服内子弟三百人从军　唐书史敬奉传曰敬奉矛矢在手前无强敌甥侄部曲二百人每出輙分其队为四五随水草数日不相知及相遇已皆有获`】　请子率奴马从军　请家出奴马助征【`又兵志曰郭子仪之壻端王傅吴仲孺殖赀累巨万闻国家有急不自安请以子率奴马从军徳宗喜甚为官其子五品　白志贞请节度都团练观察使与世甞任者家皆家出子弟奴马装铠助征授官如仲儒子于是豪富者縁为幸而贫者苦之`】  

宗族从军三  

增诗唐杜甫览栢中丞并子侄数人除官制词诗曰纷然丧乱际见此忠孝门蜀中冦亦甚栢氏功弥存深诚补王室戮力自元昆三止锦江沸独清玉垒昬髙名入竹帛新渥照乾坤子弟先卒伍芝兰叠璵璠同心注师律洒血在戎轩  

召募一  

增宋史兵志曰初太祖拣兵中强勇者号兵様分送诸道令如様招募后更为木梃差以尺寸髙下谓之等长杖委长吏都监度人材取之　又曰眞宗祥符中重定等杖自五尺八寸至五尺五寸为五等　又曰仁宗天圣元年诏京东西河北诸路募兵当部送者刺指挥二字家属给口粮兵官代还以所募多寡为赏罚  

召募二  

增唐书曰刘武周攻汾阳宫髙祖乃募兵旬日间得众一万　又论惟贞传曰惟贞名瑀肃宗在灵武以卫尉少卿募兵绥银阅旬众数万　又崔安潜传曰干符初王仙芝寇河南安潜募人增陴缮械不以力费仰朝廷又栢良器传曰良器入为左神策军大将军知军事  

募材勇以代士卒市贩者　又封常清传曰安禄山反常清募兵得六万人然皆市井庸保乃部分旗帜断河阳桥以守贼　通鉴唐纪曰武后命太子为河北道元帅以讨突厥先是召募月余不满千人及闻太子爲元帅应募者云集未几数盈五万　又曰右龙武将军李观将卫兵千余人从上于奉天上委之召募数日得五千余人列之通衢旗鼓严整城人为之增气　又曰建中四年四月募诸甞为节度观察都团练使子弟帅奴马从军使刘徳信将之以救襄城　又曰崔寛与杨子琳战数不利秋七月崔宁妾任氏出家财数十万募兵数千人帅以击子琳破之　五代史曰李继韬募勇敢士为军卒郭威年十八以勇力应募为人负气好使酒继韬特竒之　通鉴宋纪曰髙宗时诏陜西河北京东西路募兵十万更畨入卫　宋史髙宗本纪曰绍兴六年命辰沅靖澧四州以闲田募刀弩手三千五百人为额　典故纪闻曰嘉靖初甘肃廵抚陈九畴请内帑银募军户部言据九畴所称夲镇官军原额七万有余近年逃亡防半夫逃军既众则余粮亦多宜即以逃军所余之粮为募军月粮诸费　兵畧纂闻曰毛伯温掌兵部时团营军耗不及额议召募补之公言京师募兵徒得贾防游民无益于用宜止召募而严简阅  

召募三  

原佽飞　猪突【`光武时西戎反募佽飞射士鲁竒应募宜受上赏汉岑彭烧桥事详水战　王莾时匈奴为寇甚莽大募天下囚徒人奴名曰猪突猪勇也`】　隆请　霸慙【`马隆字孝兴凉州有虏隆请募士三千无问所从来鼔行击之公卿佥曰六军既众州郡兵多俱当用之不宜横设赏募帝不许隆　王郎反世祖令王霸于市募人霸至市人皆举手揶揄笑之霸慙而返`】　增上募　怨军【`杜伏威传曰江淮羣盗争附伏威敢死士五千号上募　八编纂曰辽主自燕至隂凉河募辽人为兵使报怨于女眞号曰怨军凡八营募自宜州者曰前宜后宜自锦州者曰前锦后锦自干自显曰干曰显又有干显大营岩州营凡二万八千余人`】　彍　山棚【`唐书张说传曰时卫兵贫弱畨休者亡命畧尽说建请一切募勇强士优其科条简色役不旬日得胜兵十三万分补诸卫以强京师后所谓彍也　又吕元膺传曰元膺拜东都留守东畿而南通邓虢川谷旷深多麋鹿人业射猎而不事农迁徙无常皆趫悍善鬭号曰山棚权徳舆居守将羁□之未克至是元膺募为山河子弟使卫宫城诏可`】　涅面臂【`又刘仁恭传曰天祐三年朱全忠自将攻沧州壁长芦仁恭发男子十五以上为兵其面`】  

【`曰定霸都士人则于臂曰一心事主卢龙闾里为空得众二十万`】　募勇士　募锐卒【`又曰髙宗仪鳯二年十二月募闗内河东猛士以伐吐蕃三年正月遣使募河南河北猛士以伐吐蕃　又薛平传曰王庭凑围牛元翼诏平出援平遣将李叔佐率兵二千徃刺史王稷餽饷陋狭众溃而归刧屯士万人薄州堞城中兵寡平公帑家赀募锐卒二千迎战以竒兵掩贼辎重贼狼顾遂大败降余党`】　募居民　募市人【`又曰元宗避贼至马嵬父老遮道请留太子讨贼太子还至渭北便桥募水濵居民得二千余人　萧俛传曰朱克融王廷凑乱朝廷调兵不充乃召募市人乌合战輙北`】　给廪布出金帛【`晋书祖逖传曰元帝以逖为奋威将军豫州刺史给千人廪布三千疋不给铠仗使自召`】  

【`募　孔帖引康承训传曰厐勋出金帛募兵防民多从之`】　后楼都　宸卫都【`唐书周寳传曰寳以京师陷贼将赴难益募兵号后楼都　五代史曰闽王昶弟继严判六军诸卫事昶疑而罢之代以季弟继镛而募勇士为宸卫都以自卫其赐予给赏独厚于他军`】　镆邪军　夜飞将【`唐书髙骈传曰骈以军事属吕用之募卒二万为左右镆邪军又与守一分总置官属如骈府　又刘悟传曰从谏妻弟裴问守邢州有募兵五百号夜飞将多豪姓`】　募牧儿　募逃卒【`又哥舒翰传曰安禄山反或说翰精锐诛君侧此汉挫七国计也谋颇露杨国忠大骇入见帝曰兵法安不忘危大兵在潼闗而无后殿万一有不利京师危矣即募牧儿三千人日夜训练以劒南列将分统之又募万人屯灞上使腹心杜干运为帅　宋史宁宗夲纪曰嘉定二年命荆湖制置司募逃卒及放散忠义以补厢禁军阙`】武锐军　横江军【`通鉴宋纪曰李庭芝为两淮制置大使募汴南流民二万余人以实之号武锐军　宋史髙宗夲纪曰绍兴四年诏江浙荆湖十四郡各募水军五百人名横江军两浙十郡沿江海州县招补廵检土军`】　充义军　充扈卫【`通鉴宋纪曰太宗将大发兵讨契丹遣使募兵于河南北四十余郡凡八丁取一以充义军　宋史髙宗本纪曰绍兴七年诏席益募陕西河东河北兵三千部送行在充扈卫`】　诏书系木　蜡书冒围【`隋大业中突厥围炀帝雁门炀帝从围中以木系诏书投汾水而下募兵赴援　通鉴宋纪曰靖康中张所以蜡书冒围募河北兵士民得书喜曰朝廷弃我犹有一张察院能防而用之应募者十七万人由是所声震河北`】　报仇募士改官募兵【`汉书灌夫传曰夫父孟死吴军中夫奋曰愿取呉王若将军头以报父仇于是募军中壮士所善愿从数十人　弇州史料三述曰正统己巳徐公珵以翰林院侍读改浙江道御史募兵彰徳杨公鼎以右春坊右中允改河南道御史募兵兖州检讨王玉改江西道御史募兵济南俱事完复故官`】　前宜后宜　前锦后锦【`注俱见前怨军`】　原陈可取之民　募敢死之士【`吴志周祗乞于鄱阳召募事下陆逊曰此郡人易动难安祗固陈可取之民呉遽等果杀只逊讨破`】　增戴抺额应诏　锐鉏首应募【`唐书娄师徳传曰时募猛士讨吐蕃师徳乃自奋戴红抺额来应诏髙宗假朝散大夫使从军　通鉴唐纪曰厐勋募人为兵人利于剽掠争赴之至父遣其子妻勉其夫皆断鉏首而锐之执以应募`】　户免粮五石　月给米三斗【`典故纪闻曰明英宗复立后命自辽东至甘肃一带邉民有强劲精壮愿报効者募为土兵收附近卫所给与银布鞍马器械秋冬操练支与口粮春夏务农住支免其夲户五石税银二丁差以供给之　兵畧纂闻曰刘缨正徳间为兵部侍郎初崇明盗起江南诸郡绎骚所在募民兵应敌号义勇军有司上其数请如官军给饷公不可曰往时王都御史借闗陇民兵讨洞蛮从便宜月给米人三斗后皆籍为军至今遗患于民国家军饷岂宜轻议事遂寝`】　募羣盗补屯卒　募饥民补厢军【`唐书曺华传曰华进棣州刺史州与郓比时贼畧定滴河华遽逐贼斩二千级复其县又募羣盗可用者贷死补屯卒使据孔道贼至輙击郤之不敢北　通鉴宋神宗纪曰熙宁元年募饥民补厢军`】  

召募四  

增筑台募万死一生者【`唐书南霁云传曰张廵始被围筑台募万死一生者数日无敢应俄有喑呜而来者乃霁云也廵对泣下`】　徴兵满万不如召募数千【`孔帖引韩文若召募土人必得毫勇与贼相熟知其气力所极无望风之惊爱防乡里勇于自战徴兵满万不如召募数千`】　募重而约严【`唐书蘓颋传曰吐蕃盗邉帝欲自将兵讨之颋上疏諌止有曰若夫择良将募重而约严违律必诛杀敌必赏多出金以购酋长贼亡无日矣`】  

召募五  

增奏疏唐郭虔瓘传曰虔瓘建募闗中兵万人系突厥余寇有诏募士给公乗在所续食将作大匠韦凑上言汉徙豪族实闗中今畿辅户口逋耗不宜更募骁勇以空京甸资荒服万人所过递防熟饔亘六千里州县安所供亿秦陇以西多沙碛少居人若何而济纵有克获其补几何倘稽天诛则诿大事  

## 御定渊鉴类函卷二百十七

武功部十二【`愿从征伐　簿籍　军刑　致师犒师　弭兵　伏兵　祭师　发军先锋乡导`】  

愿从征伐一  

増家语曰孔子北游于农山四望喟然叹曰二三子各言尔志吾将择焉子路进曰由愿得白羽若月赤羽若日钟鼓之音上震于天旍旗缤纷下蟠于地由当一队而敌之必也攘地千里搴旗执馘唯由能之　后汉书王霸传曰光武过颍阳霸率賔客上谒曰将军兴义兵窃不自知量贪慕威徳愿充行伍　唐书马璘传曰马璘年二十读汉马援传至丈夫当死边野以马革裹尸而归慨然曰使吾祖勲业坠于地乎开元末挟策从安西节度府　又李晟传曰李抱玉署晟右军将吐蕃围灵州抱玉授以兵五千击之晟辞曰以众则不足以谋则多乃请将一千人由大震闗趋临洮屠定秦堡执其  

帅慕容谷钟而还吐蕃乃解围去　又封常清传曰安禄山反帝引见问何策以讨贼常清大言曰天下太平久人不知战然事有逆顺势有竒变臣请驰至东京悉府库募骁勇挑马棰渡河计日取逆首以献阙下天子壮之　又马燧传曰李懐光反河中朝臣多请宥懐光者燧以懐光反覆不可信河中近甸舍之屈威灵无以示天下乃舍军入朝为天子自言之且云得三十日粮足平河中许之  

愿从征伐二  

増投笔　请缨【`汉书班超传曰超为官佣书常辍业投笔叹曰丈夫无他志略犹当效傅介子张骞立功异域以取封侯安能久事笔砚间乎　史记曰终军请愿受长缨必覊南越王而致之阙下`】原从军行　狥国难　増当一队　为前锋【`汉书李陵传曰陵叩头自请曰臣所将屯边者皆荆楚勇士竒材剑客也力扼虎射命中愿得自当一队　北征记曰永乐时忠勇王金忠来归屡言阿噜台弑主虐人违天逆命数为边患请发兵讨之愿身为前锋自効`】　原卜式奋身　窦宪奋击【`卜式上书闻南越反愿父子与齐习战船往死之下诏曰齐相卜式愿奋身国难赐爵闗内侯　窦宪愿奋击匈奴以赎罪`】　吕十五击贼　张奋二十领兵【`吴志吕年十五六窃随姊夫邓当击贼当顾见呵叱不能禁止归白母母怒欲罚之曰贫贱难可居设有功富贵可致不探虎穴安得虎子也又张昭弟子奋年二十造作攻城火攻车歩隲荐之昭不愿曰汝年少对曰童汪死难子竒治阿奋不才年不为少也领兵连有功`】　増尚能被甲上马　更学兵书战策【`后汉书马援传曰武威将军刘尚击武陵五溪蛮深入军没援因复请行时年六十二帝愍其老未许之援自请曰臣尚能被甲上马帝令试之援据鞍顾盻以示可用帝笑曰矍铄哉是翁也遂遣援　唐书马燧传曰燧与诸兄学辍策叹曰方天下有事丈夫当以功济四海渠老一儒哉更学兵书战策`】  

愿从征伐三  

増诗唐杨炯从军行曰烽火照西京心中自不平牙璋辞凤阙鐡绕龙城雪暗雕旗画风多杂鼓声宁为百夫长胜作一书生　明陈汝言从军诗曰萧萧戎马鸣悠悠赴遐征洒涕别亲戚前行有期程骨肉恩难断负戈且吞声开边报明主宁顾死与生　我非将门子生本良家儿少年事驰骋射猎南山陲邦家有急难诏书下丹墀跨马出门去立身当及时　平沙浩漫漫行迈不遑歇父母生我时岂知从战伐风吹陇头树月照原上骨成功勒燕然千载名不没  

簿籍一  

増周礼夏官大司马中夏教茇舎如振旅之陈羣吏撰车徒读书契【`郑元注曰读书契谓以簿书校录军实之凡要`】　李靖问对曰臣按春秋左氏传云先偏后伍又司马法曰伍人为伍尉缭子有束伍令汉制有尺籍伍符后世符籍以纸为之于是失其制矣  

簿籍二  

増史记李广传曰程不识正部曲行伍营阵击刁斗士吏治军簿至明士多乐广而苦不识  

簿籍三  

原简稽　动众【`周礼小宰以官府之八成经治二曰听师田以简稽注士卒兵器簿书也稽计也简阅也合也合计其士卒阅其兵器为之要籍也　礼足以动众注动众谓师役之事`】　持囊立符【`丙吉驭吏习知边事警急见驿持赤白囊书驭吏因刺取探之知虏入云中代郡因白吉`】  

【`也　后汉初禁防尚简但以玺书发兵未有虎符之信杜诗上疏请立虎符絶诈伪从之`】　増比籍判簿【`唐书兵志曰徳宗幸梁还以神策兵有劳皆号兴元元从奉天定难功臣恕死罪中书御史府`】  

【`兵部乃不能嵗比其籍　又百官志曰兵部郎中一人判簿及军戎调遣之名数`】　读书契立簿注【`上注见第一　唐书苏传曰时十道使括天下亡户初不立籍人畏捜括即流入比县旁州更相廋蔽瓌请罢十道使専责州县预立簿注天下同日阅正尽一月止`】　为四籍　为二籍【`唐书兵志曰开元十三年始以彍分十二卫总十二万为六番每卫万人京兆彍六万六千华州六千同州九千蒲州万二千三百綘州三千六百晋州千五百岐州六千河南府三千陕虢汝郑懐汴六州各六百内弩手六千其制皆择下户白丁宗丁品子彊壮五尺七寸以上不足则兼以户八等五尺以上皆免征镇赋役为四籍兵部及州县衞分掌之十人为火五火为团皆有首长又择材勇者为番头颇习弩射　又十二年诏左右羽林军飞阙取京旁州府士以户部印印其臂为二籍羽林兵部分掌之`】　原尺籍伍符　军书羽檄【`汉书冯唐曰士卒尽家人子起田中安知尺籍伍符注尺籍以书军令伍符者军行士伍伍相保符信详将帅　又息夫躬言军书交驰而辐辏羽檄重迹而押至`】　边遽乃至　呉语遽闻　増以小册记兵　出片纸指名【`通鉴宋纪曰曺玮知秦州数言唃厮啰欲内冦请益兵翰林学士李廸奏陕西诸郡兵自可以益之帝因问以陕西兵数对曰臣为转运使时以方寸小册记兵及粮以备调发今犹置佩囊中因取以进帝曰不意颇牧在吾禁中典故纪闻曰明太祖谕诸将校曰朕昔下金华时馆于廉访司有给扫除数老人能言元时兵事使者问其主将曰尔兵何在主将举所佩縏囊出片纸指其名曰尽在此矣其怠弛如此及天下乱无兵可用乃集农夫驱市民为兵至不能弯弓发一矢`】  

簿籍四  

増名籍而身居市肆【`唐书兵志曰徳宗时白志贞请节度都团练观察使与世尝任者家皆出子弟马奴装铠助征神策兵既发殆尽忠贞隂以市人补之名籍而身居市肆`】　一报再报【`兵略纂闻曰治间马端肃公本兵时言故事各边军马数目三年一造册奏报恐其间消长参差卒然有警难以调度宜自今改议地方稍逺者嵗一报边方多事之地嵗再报`】  

簿籍五  

増策唐刘蕡对策曰今夏官不知兵籍止于奉朝请六军不主兵事止于养勲阶  

増议宋钱若水撰刘珙諡议曰公镇江陵条上兵少财匮之状除去诡名虚籍之大修部伍战阵之法  

军刑一  

増商书汤誓曰尔尚辅予一人致天之罚予其大赉汝尔无不信朕不食言尔不从誓言予则孥戮汝罔有攸赦　周书牧誓曰今予发惟恭行天之罚今日之事不愆于六歩七歩乃止齐焉夫子勗哉不愆于四伐五伐六伐七伐乃止齐焉勗哉夫子尚桓桓如虎如如熊如罴于商郊弗迓克奔以役西土勗哉夫子尔所弗勗其于尔躬有戮　周礼曰夏官大司马及致建大常比军众诛后至者　尉缭子武议篇曰凡诛者所以明武也杀一人而三军震者杀之杀一人而万人喜者杀之杀之贵大赏之贵小当杀而虽贵重必杀之是刑上究也赏及牛童马圉者是赏下流也夫能刑上究赏下流此将之武也　海录碎事曰兵去卒逃归斩之一日家人不捕执及不言于吏尽与同罪　兵略纂闻曰嘉靖间毛伯温掌兵部言兵不用命其在法令太寛请自今有逗遛者都指挥以下廵抚得斩以狥緫帅则具状以请至今论边事者以公为师  

军刑二  

増唐书髙崇文传曰崇文统诸镇讨西川刘辟至兴元士有折逆旅匕箸者即斩以狥　八编纂曰代宗以马璘兼邠宁节度使璘以段秀实为都虞卒有能引弓重二百四十斤犯盗当死璘欲生之秀实曰将有爱憎而法不一虽韩彭不能为理璘善其议竟杀之　孔帖曰李洪正为武宁节度使徐自王智兴后吏卒骄纵不法洪正戮其尤无状者终洪正治不敢哗　宋史岳飞传曰飞行军严肃卒有取民麻一缕以束刍者立斩以狥　八编纂曰金呼沙呼遣使分诣诸道选兵诣蔡得精鋭万余忠孝军提控李徳率十余人乗马入省大呼以月粮不优几于骂詈呼沙呼防徳杖之金主谕呼沙呼曰此军得力方欲倚用卿何不容忍责罚乃尔呼沙呼对曰时方多故录功隐过自陛下之徳至于将帅之职则不然小犯则决大犯则诛其强兵悍卒不可使一日不在纪律睢阳之祸岂独官奴之罪亦有司纵之大过耳　弇州史料西平王世家曰张辅用兵持重有逺略于赏罚必信贵将黄中恃功违节度诘之不逊即手刃之枭于辕门诸将股栗莫敢仰视　又二史考曰明英宗时阿勒坦多尔济巴勒数寇甘凉命王骥西巡许以便宜行事公至稽阅边备知守将法弛而令不严明日集众辕门询平日畏敌不畏将者得都指挥安敬即斩以狥一军震栗　兵略纂闻曰嘉靖时倭奴入寇巡抚李遂守泰州城召将士激以忠义曰能与我共死国者亟趋左不能者听诸将士纷纷争走左一人趋左复还若有避者斩以狥移檄诸营誓必死  

军刑三  

原正邪　讨叛【`左传子反入见申叔时曰师其如何对曰徳刑详义礼信战之器也徳以施恵刑以正邪　又叛而不讨何以示威`】　军刑　军禁【`周礼`】　増非令　以法【`尉缭子武议篇曰吴起与秦战未合一夫不胜其勇前获双首而还吴起立斩之军吏諌曰此材士也不可斩起曰材士则是也非吾令也斩之　后汉郭躬传曰窦固出击匈奴都尉秦彭为副彭在别屯輙以法斩人`】丹道　殷渠【`唐书韩传曰汴自刘士宁以来军益骄韩察军中素恣横者三百人一日`】  

【`数其罪斩之流血丹道言笑自如自是讫去无一人敢肆者　又曺华传曰华擢横海军节度副使时朝廷披郓为三镇其明年兖海军乱杀观察使王遂诏华往代视事三日合军大飨幕甲士于庑酒中令曰天子以郓人参别而戍有转徙劳欲厚赏之请郓人右州兵左既而出州兵乃阖门大言曰天子有命诛杀帅者甲起于幕环之凡斩千二百人血流殷渠赤氛冒门髙丈余海沂之人重足屏息`】　杀妇　斩甥【`晋书郭黙传曰永嘉之乱黙帅众自为坞抚循将士甚得懽心黙妇兄陆嘉取官米数石饷妺黙以为违制将杀嘉嘉奔石勒黙乃自射杀妇以明无私　唐书窦轨传曰轨初以其甥为腹心偶夜出呼不时至斩之又戒家奴毋出外忽遣奴取浆公厨既而悔焉曰要当借汝头以明法命斩奴奴称寃监刑者疑不时决轨并斩之`】按状　诛情【`通鉴宋纪曰狄青讨侬智髙进次賔州戒诸将无得妄与贼鬬听吾所为广西`】  

【`钤辖陈曙乘青未至輙以歩兵八千击贼溃于昆仑闗殿直袁用等皆遁青曰令之不齐兵所以败晨防诸将堂上揖曙起并召用等三十二人按以败亡状驱出军门斩之诸将股栗莫敢仰视　八编纂曰后晋三镇继叛人情大震刘知逺乃严设科禁有军士盗纸钱一幞被擒左右请释之知逺曰吾诛其情不计其直竟杀之由是众皆畏服`】　斩子　杀叔【`八编纂曰南唐时周兵围夀春连年未下刘仁赡防子崇谏夜泛舟渡淮北为小校所执仁赡命斩之左右莫敢救监军使周廷构哭于中门以救之不许廷构复使求救于夫人夫人曰妾于崇谏非不爱然军法不可私名节不可若贷之则刘氏为不忠之门妾与公何面目见将士乎趣命斩之然后成丧将士皆感泣　话腴曰曲端统兵日有叔父必欲居将列以功名自见力止之不听遂以偏将出战后竟败归既诛乃成服发丧其祭文曰呜呼斩叔者泾原统制祭叔者侄儿曲端尚享士莫不畏服`】　原察军慝　戮犯命【`慝隂奸也　周礼戮其犯命者`】　易果毅　干旗鼓【`传杀敌为果致果为毅易之戮也　臣干旗鼓干犯令也`】　顺为武仁而武【`师众以顺为武无能违也`】　増斩军【`史记赵奢传曰赵使赵奢救韩兵去邯郸三十里而令军中曰有以军事谏者死秦兵鼓噪勒兵武安屋瓦皆振军中有一人言急救武安立斩之后破秦军赐号马服君`】　髠职吏　挞近侍【`吴志陆逊传曰射声校尉孙松于公子中最亲戏下兵不整逊对之髠其职吏　通鉴宋纪曰蒙古子额森岱因猎伤民稼蒙古主责之挞近侍数人有防民葱者斩之`】　鞭其背　挞之市【`唐书周墀传墀拜义成节度使宿将暴謷不循令者墀命鞭其背一军大治　典故纪闻曰常遇春守金华其部将有扰民者衢州总制王恺执而挞之市遇春怒使人让之恺曰民者国之本将军上股肱肯令伤其本乎挞一部将而万民安亦将军所乐闻也遇春谢之`】斩中丞　斩副使【`唐书李光弼传曰光弼以景城河间兵五千入太原前节度使王承`】  

【`业政弛谬侍御史崔众主兵太原每侮狎承业光弼素不平及是诏众以兵付光弼众素狂易见光弼长揖不即付兵光弼怒收系之防使者至拜众御史中丞光弼曰众有罪已前系今但斩侍御史若使者宣诏亦斩中丞使者内诏不敢出乃斩众以狥威震三军　又髙仁厚传曰杨师立反命仁厚讨之师立夜出兵扰北栅仁厚设伏击走之副使杨茂言谓仁厚且败引兵走久乃还明日防诸将仁厚曰副使当以死报天子斩而狥`】原师不赦过　戮不用命【`礼师执禁以齐众不赦过　书不用命戮于社`】  

师出以律　民服以罪【`易否臧凶　晋文公曰三罪而民服`】　有死无犯明耻教战【`魏绛曰军士有死无犯为敬　左传求杀敌也`】　猛以济寛　威  

克厥爱　师以严终　功用威克　属在戎行　贞其师律　率职用威　齐民以法　有令必行　无瑕可戮　败军责帅　用法伏辜　立武知禁　守文经武増一人不戮　一军皆震【`左传曰僖公二十七年楚子将围宋使子文治兵于`】  

【`暌终朝而毕不戮一人　唐书路嗣恭传曰嗣恭为郭子仪朔方节度留后大将孙守亮拥重兵骄蹇不受制嗣恭因称疾守亮至即杀之一军皆震`】　掷枕称善　给车归葬【`宋史张永徳传曰永徳从周世宗亲征刘崇战于髙平大将樊爱能何徽方战退衂及驻上党世宗昼卧帐中召永徳语曰前日髙平之战主将殊不用命樊爱能而下吾将案之以法永徳曰陛下欲固守封疆则已必欲开拓疆宇威加四海宜痛惩其失世宗掷枕于地大呼称善翌日诛二将以狥　八编纂曰周世宗既诛樊爱能以何徽先守晋州有功欲免之既而以法不可废遂并诛之而给槥车归葬自是骄将惰卒始知所惧`】　取谷立斩　借釜立磔【`典故纪闻曰成祖北征闻军士有取民田谷饲马者责之曰农民终嵗勤劳以供国用汝独不念耶兵行之际刍粟一给于官又敢虐取诸民立命斩以狥　弇州史料岐阳王世家曰李文忠入杭州营于丽谯下令曰敢有擅入民居者殊死一卒下借民釡立磔以狥自是中外皆安堵如故`】见者股栗　谒者进【`唐书窦轨传曰轨从讨王世充明年还蜀既贵益严酷其`】  

【`下有不用命即诛至小过亦鞭棰流血人见者皆重足股栗由是蜀盗悉平　唐书韦云起传曰契丹寇营州诏云起防突厥兵讨之启民可汗以二万受节度云起使离为二十屯屯相联络四道并引令曰鼓而行角而止非公使毋走马三喻五复之既而纥斤一人犯令即斩以狥于是突厥酋长入谒者皆膝而进莫敢仰视`】原闻将军之令　挠孙吴之法　若施用刑之威  

恐贻责帅之耻　大为防而犹逾　小不忍而恐乱受棨既等于秦彭　用钺何殊于魏绛　魏绛戮杨干之仆　陆逊髠孙松之吏　训鹰扬之师令宜先定整乌合之众刑在必行　训必胜之师罪非无赦　励陷坚之卒令在惟行　鞭七贯三虽爽理兵之体　罚一劝百宜宣用钺之威  

军刑四  

増不以乡里故废法【`吴志吕入南郡令军中不得干歴人家有所求取蒙麾下士是汝南人取民家一笠覆官铠蒙曰不可以乡里故废法垂涕斩之`】　临贼境而害主将【`孔帖曰李国贞死以郭子仪代之及子仪至王元振自谓且见徳子仪怒曰汝临贼境害主将贼若乗虚是无綘矣又欲为功乎即斩以狥`】　亲故无脱【`唐书阚棱传曰部兵皆羣盗横相侵牟棱案罪杀之虽亲故无脱者`】　具闻请释【`兵略纂闻曰成化时韩雍征大藤峡出令五鼓战时将领闻贼已觉恐迟失事二更即发大破之公赏其功问以违令之罪以军法当斩乃具闻请释曰万一不用命而败奈何人谓公得将将之体`】  

致师一  

増吴起论将篇曰两军相望不知其将令贱而勇者将轻鋭以尝之务于北无务于得　六帖引赞皇一品集牛僧孺等兵法云用兵者致人之师不可自致所谓致人者且令其自来  

致师二  

増唐书尉迟敬徳传曰窦建徳营板渚王命李勣等为伏亲挟弓令敬徳执矟略其垒大呼致师建徳兵出乃稍引却杀数十人众益进伏发大破之　通鉴宋纪曰元察罕攻真州知州丘岳部分严明守具周悉元兵薄城輙败岳乗胜出战于胥浦桥以强弩射其致师者一人死之  

致师三  

原讼敌　尝寇【`周礼讼敌国注敌国兵来则往之与讼曲直若齐国佐如师　传尝寇而速去之尝试也`】　蹈师　挑战　环人掌　晋军挑【`周礼环人掌致师注致师者致其必死之志古者将战先使勇力之士犯敌　晋赵旃挑战夜至楚军席于军门之外使其徒入之示无畏`】　踞转鼓琴　遣书遗帼【`张骼辅跞致楚师踞转而鼓琴转衣囊也　魏氏春秋曰诸葛亮屯渭南粮少欲战魏勅司马宣王坚壁挫其锋亮屡遣书又致巾帼以怒宣王宣王将战辛毘杖节奉诏勅乃止巾帼妇人丧巾遗之巾帼言其无勇以掉之帼音馘`】　靡旌摩垒　折馘执俘【`左传楚许伯御乐伯摄叔为右以致晋师许伯曰吾闻致师者御靡旌摩垒而还摄叔曰致师者右入垒折馘执俘而还`】　増轻致贼　轻甲挑师【`唐书王道元传曰窦建徳屯虎牢秦王轻致贼遣道元伏以待贼至　又姜宝谊传曰刘武周使王子英数盗雀防谷帝遣宝谊击之贼轻甲挑师战接而三遁逐之伏发寳谊为贼执`】　原环四方之故　席军门之外【`周礼注郤其以事谋来侵伐者所谓折冲御侮　详上`】  

致师四  

増遗妇人服书称陈姥【`唐书杜伏威传曰炀帝遣陈棱以精兵讨伏威棱不敢战伏威遗以妇人服书称陈姥怒其军棱果悉兵至`】　锦衣騘马立阵前【`宋韩世忠围淮阳城乌珠与刘猊同引兵来救世忠勒阵向敌遣人语之曰锦衣騘马立阵前者韩相公也或危之世忠曰不如是不足以致敌敌果至杀其导战二人遂引去`】  

犒师一  

増周礼曰地官牛人军事共其犒牛　海录碎事曰应劭言多其牢赏注牢廪食也　五代史李守贞传曰守贞为将无节制其始发军也有赐赉曰挂甲钱班师又加赏劳曰卸甲钱出入之费常不下三十万由此晋之公私重困  

犒师二  

増后汉书岑彭传曰彭率臧宫刘歆长驱入江闗令军中无得掳掠所过百姓皆奉牛酒迎劳　晋书桓温传曰温北征进兵至霸上持牛酒迎温于路者十八九耆老感泣曰不图今日复见官军　通鉴唐纪曰上发泾原诸道兵救襄城泾原节度使姚令言将兵五千至京师军士冒雨寒甚多携子弟而来冀得厚赐遗其家既至一无所赐至浐水诏京兆尹王翃犒师惟粝食菜餤众怒蹴而覆之　通鉴宋纪曰南唐主李煜每闻朝廷出师克捷及喜庆之事必遣使犒师修贡　宋史髙宗本纪曰绍兴七年赐吴玠犒军钱百五十万缗  

犒师三  

原髙　展喜【`左传秦人袭郑郑商人髙以乗韦先牛十二犒师曰不腆敝邑敢犒从者居则具一日之积行则备一夕之卫　国语齐伐鲁展喜以膏沐犒师以义服明且不赂免也`】　増使弟　遣叔【`左传曰楚子以驿至于罗汭吴子使其弟蹶由犒师　通鉴宋纪曰太祖遣李处耘等假道荆南讨张文表处耘至襄州遣丁徳裕谕继冲以假道之意继冲乃遣其叔父保寅奉牛酒犒师于荆门且觇彊弱处耘待之有加`】　驱鹿　共牛【`后魏书邓颖传曰世祖幸漠南髙车莫弗库若干率数万余驱鹿百余万诣行在所诏颖为文铭于漠南以纪功徳　共牛注见第一`】　作糜粥设粝饭【`五代史王敬荛传曰梁兵攻吴厐师古死清口败兵亡归过颍大雪士卒饥冻敬荛乃防淮积薪为燎为作糜粥餔之亡卒多赖以全活　唐书任迪简以检校工部尚书为节度使承张茂昭奢纵后公私屈乏欲享士无所给至与下同粝食身居防户逾月`】　原箪食壶浆　具积备衞【`孟子武王伐商其小人箪食壶浆以迎之　详上`】　増杀妾以飨　卖女为费【`唐书张巡传曰巡守睢阳士多饥死存者皆痍伤气乏巡出爱妾曰诸君经年乏食而忠义不少衰吾恨不割肌以啖众寜惜一妾而坐视士饥乃杀以大飨坐者皆泣巡彊令食之逺亦杀奴僮以哺卒至罗雀掘防煑铠弩以食　又张伾传曰伾为泽潞将守临洺田悦攻之乗城固守累月士死粮且尽救不至伾悉召部将立军门命女出徧拜因曰诸君战良苦吾无赀为赏愿以是女卖直为众士一日费士皆哭曰请死战`】　以绫犒军　以缯犒军【`唐书韩滉传曰刘元佐不朝帝密诏滉讽之及过汴滉因结为弟兄谓宜早见天子以钱二十万为办装又以绫二十万犒军　通鉴唐纪曰王镕与朱全忠连和以其子节度副使昭祚及大将子弟为质以文缯二十万犒军`】　发家钱颁士　斥禁钱赐军【`唐书田布传曰布拜魏博节度使发家钱十万缗颁士卒　李绛传曰田兴以魏博听命绛曰王化不及魏博久矣一日挈六州来归不大犒赏人心不激请斥禁钱百五十万缗赐其军`】  

弭兵一  

増家语曰孔子北游登于农山曰二三子各言其志子路进曰由愿得白羽若月赤羽若日攘地千里搴旗折馘子贡进曰赐愿旗鼓相望缟衣白冠陈说其间二国释怨顔囘曰闻薫莸不同器而治回愿得明王圣主而相之铸劒防为农器放牛马于原薮则由无所施其勇赐无所施其辨矣　庄子曰见侮不辱救民之鬬禁攻寝兵救世之战　司马法天子之义篇曰古者戍兵三年不典覩民之劳也上下相报和之至也得意则凯歌示喜也偃伯灵台答民之劳示休也  

弭兵二  

増史记始皇帝本纪曰天下兵聚之咸阳销以为钟鐻金人十二重各千石置宫廷中　南唐书元宗纪曰帝自以唐室苖裔訹于斥大境土之说及福州湖南再丧知攻取之难始议弭兵务农或曰愿陛下十数年勿复用兵元宗曰兵可终身不用何十数年之有  

弭兵三  

原忘战　戢兵【`主父偃曰国虽大好战必亡天下虽平忘战必危　武有七徳一曰禁暴二曰戢兵`】　不教　不戢【`不教民战是谓弃之　兵犹火也不戢将自焚`】　宋为名晋议去【`宋向戍欲弭诸侯之兵以为名韩宣子曰兵民之残也财用之蠧也小国之大灾也将或弭之虽曰不可必将许之子罕谓向戍曰天生五材民并用之废一不可谁能去兵兵之设久矣所以威不轨昭文徳圣人以兴乱人以废子求去之不亦诬乎　晋书吴平议悉去兵大都置武吏百人小都五十人山涛卢钦云不宜去武备`】　増脱兠鍪　漆弓【`韩愈诗曰伫继贞观烈边封脱兠鍪　唐书王忠嗣传曰忠嗣尝曰平世为将抚众而已吾不欲竭中国力以幸功名有漆弓百五十斤每之示无所用`】原戢戈櫜矢　归马放牛【`诗载戢干戈载弓矢书归马于华山之阳放牛`】  

【`于桃林之野示天下不复用也`】　干戈倒载　兵革不试【`礼曰武王克殷倒载干戈包之以虎皮名曰建然后天下知武王之不复用兵也　试用也`】　弛而不张　闇而不用【`记曰张而不弛文武不能也　史记兵者圣人所以讨彊暴救危殆昔黄帝有涿鹿之战以定火灾颛顼有共工之阵以平水害而世儒闇于大较猥云不当用兵大至失守小至削弱故刑法不可捐于国诛伐不可偃于天下但用之有巧拙行之有逆顺也`】　増偃革尚文　息兵修徳【`唐书萧俛传曰穆宗初两河底定俛与段文昌当国谓四方无虞遂议太平事以为武不可黩劝帝偃革尚文　又张文瓘传曰新罗叛帝将出兵讨之时文瓘病卧家自力请见曰吐蕃盗边兵屯境未解新罗复叛议者欲出师臣恐人不堪弊请息兵脩徳以懐异俗诏可`】　偃旗息鼓　寝柝包戈【`唐书裴光庭传曰明皇有事岱宗张说以京师空虚议欲加兵守边召光庭与谋对曰诸蕃突厥为大贽币往来愿修和好有年矣若遣使召赴行在必欣然应命突厥受诏则诸蕃君长必相率而来我偃旗息鼓不复事矣　记纂渊海引三杰诗序曰寝黒山之柝包青海之戈`】　溟澥无波　边陲罢警【`孔帖舒元舆问国庠记今溟澥无波兵器可以蒙之虎皮矣乃大修周公仲尼之道之时也　賛皇一品集与囘纥可汗书边陲罢警弓矢载櫜`】　车甲永藏　烽燧不惊【`孔帖栁宗元表曰车甲永藏马牛勿用烽燧不惊兵戎以息`】　韬刃卷铠　罢柝销锋【`唐书叛臣传曰李希烈陷汴声言袭江淮陈少游惧遣参谋送款曰亳寿舒庐既韬刃卷铠惟君命　孔帖刘禹锡表`】　原去不祥之器　非君子之器　左师之欲去兵是谓诬道主父之谓忘战实曰危机  

弭兵四  

原一拒越师【`江南野史李昪曰民各生父母安用争城广地使之膏血涂于野草乎自握王权至禅位凡数十年止一拒越师盖不得已而为之`】　愿以兵为戒【`唐书李徳裕传曰帝既数讨叛有功徳裕虑忲于武不可戢即奏言陛下征伐无不得所欲愿以兵为戒乃可保大功`】  

弭兵五  

増赋晋左太冲魏都赋曰丧乱既弭而能宴武人归兽以去战萧斧戢柯以柙刃虹旗摄麾以就卷  

増诗唐杜子美诗曰安得壮士挽天河净洗甲兵长不用　又曰青海无传箭天山早挂弓　李白发白马诗曰一扫清大漠包虎戢金戈　宋王介甫诗曰羌兵自此无传箭汉甲如今不解累  

増雅唐栁宗元平淮雅曰淮夷既平震是朔南宜庙宜郊以告徳音归牛休马丰稼于野我武唯皇永保无疆【`右皇武`】　乃谕乃止蔡有厚喜完其室家仰父俯子汝水沄沄既清而弥蔡人行歌我歩逶迟【`右方城`】  

増序三杰诗序曰偃甲辞轩销金罢刃  

増状唐栁宗元状曰和气逺同罢七旬之干羽仁风溥畅六月之车徒  

増策唐元稹策曰古之所谓销兵革者非谓幅裂其旗章铄錬其锋刃而已也盖诚信着于上则忠孝行于下富寿立于内则夷狄和于外夷狄和则边鄙之兵息富寿立则争夺之患销  

増疏唐独孤及代宗以左拾遗召既至上疏陈政曰夫疗痈者必决之使溃今兵之为患犹痈也不以渐戢之其害滋大大而图之必力倍而功寡岂易不竢终日之义耶  

伏兵一  

増易曰伏戎于莽三嵗不兴　孙子行军篇曰军旁有险阻潢井林木蒹葭蘙荟者必谨覆索之此伏奸之所也  

伏兵二  

増魏志李典传曰刘表使刘备北侵至叶太祖遣典与夏侯惇拒之备一旦烧屯去惇率诸军追击之典曰贼无故退疑必有伏南道窄狭草木深不可追也惇不听与于禁追之典留守惇等果入贼伏里战不利典往救备见救至乃退　晋书载记曰石季龙攻晋将刘演于廪丘兖豫豪右张平等起兵救演季龙夜弃营设伏于外扬声将归河北平等以为信然入于空营季龙回击败之遂防廪丘　隋书张定和传曰炀帝征吐谷浑吐谷浑主伏允以数十遁遣其名王诈称伏允保车我真山帝令定和率师击之既与贼遇轻其众少呼之命降贼不肯下定和不被甲挺身登山贼伏兵岩谷下发矢中之而毙　唐书罗士信传曰士信率千余人来降高祖拜陕州道行军总管师次洛阳攻千金堡堡有恶言訽军士信怒夜遣百人载婴儿啼噪堡下若自东都出奔者既而阳悟曰非也此千金堡耳因散去堡兵开门追掠士信伏入屠之　又王君廓传曰君廓亡命聚徒数千人转掠长平河东郡丞丁荣以兵拒之又遣使慰召君廓见使谬为恭敬称欲归首荣轻之因陈兵登山君廓悉伏甲山谷中荣军还掩击破之　又哥舒翰传曰先是吐蕃积石军麦熟嵗来取莫能禁翰乃设伏东南谷吐蕃五千入塞放马褫甲将就田翰驰至鏖鬭吐蕃骇走追北伏起悉杀之只马无返者　又曰崔干祐为阵十十五五或进或却而陌刀五千列阵后王师视其阵无法指观嗤笑曰擒贼乃防食及战干祐旗少偃如欲遯者王师懈不为备伏忽起薄战皆奋死鬬翰军奔溃略尽　又裴行俭传曰行俭讨突厥诈为粮车三百乗车伏壮士又伏精兵踵其后虏果掠车羸兵走险贼驱就水草解鞍牧马方取粮车中而壮士突出伏兵至杀获几尽　又李晟传曰晟悉家赀懐辑降附吐蕃君臣大惧相与议尚结赞者善计乃曰唐名将特李晟与马燧浑瑊耳不去之必为吾患即遣使委辞因燧请和且求盟谋执瑊以卖燧于是结赞大兴兵逾陇岐无所掠阳怒曰召吾来乃不牛酒犒军徐引去以是间晟晟选兵三千使王佖伏汧阳旁击其中军几获结赞　又哥舒曜传曰曜讨李希烈以希烈在外欲乗虚袭许乃遣部将与刘徳信趋许未至有诏切让使班师徳信等惶惑还军无斥至扈涧为贼设伏诡击死者殆半器械辎重皆亡　又髙霞寓传曰元和中讨吴元济析山南东道为两镇以霞寓宿将拜唐邓随节度使遏贼南冲霞寓虽悍而寡谋统制尤非所善始引兵趋萧陂战小胜进至文城栅贼伪北逐之为伏所掩遂大败才以身免　又诸葛爽传曰朱温为贼守同州爽率轻兵入之温偃旗设伏以待爽谓贼遁士解甲就舎伏发爽悉弃铠马奔还　通鉴唐纪曰吴法超等引歩四千自鄜州叛归敕陕虢观察使李泌发兵防遏勿令济河泌遣将将选士四百人分为二队伏于太原仓之隘道令之曰贼十队过东伏则大呼击之西伏亦大呼应之勿遮道勿留行常让以半道随而击之又遣虞集近村少年各持弓刀瓦石蹑贼后闻呼亦应而追之又遣唐英防将千五百人夜出南门陈于涧北明日四鼓淮西兵起行入隘两伏发贼众惊乱且战且走死者四之一进遇唐英防邀而击之贼众大败擒其骡军兵马使张崇献　又曰李祐者淮西将有勇略率士卒刈麦于张柴村李愬召厢虞史用诚戒之曰尔以三百伏彼林中又使人摇帜于前若将焚其麦积者祐素易官军必轻来逐之尔乃发掩之必擒之用诚如言往生擒祐以归　又曰黄巢遣其将尚让王播帅众五万寇凤翔郑畋使唐夫伏兵要害自以兵数千多张旗帜踈陈于髙冈贼以畋书生轻之鼓行而前无复行伍伏发贼大败于龙尾陂　又曰均州贼帅孙喜聚众数千人谋攻州城都将武当冯行袭伏兵江南自乗小舟迎喜谓曰州人得良牧无不归心然公所从之卒太多州人惧于剽掠尚以为疑不若置军江北独与腹心轻俱进行袭请为前导告谕州人无不服者矣喜以为然从之既渡江军吏迎谒伏兵发行袭手击喜斩之从喜者皆死江北军望之俱溃　又曰杨行宻攻秦彦彦悉出城中兵阵于城西军势甚盛行宻乃积金帛麰米于一寨使羸弱守之多伏精兵于其傍自将千余人冲其陈兵始交行宻阳不胜而走广陵兵追之入空寨争取金帛麰米伏兵四起广陵众乱行宻纵兵击之俘斩殆尽　又曰郑祗徳遣子将沈君纵等三将将新卒五百击裘甫战于剡西贼设伏三溪之南而陈于三溪之北壅溪上流使可渉即战阳败走官军追之半渉决壅水大至官军大败三将皆死官军几尽　又曰王式讨裘甫三日凡八十三战裘甫佯言乞降公曰贼惫蹔休耳谨备之果复三战二十一日夜与刘睢刘庆十余軰又从百余人出遥与诸将语伺我军之懈将使勇者溃围焉诸将得公诫夜皆设伏于营前甫軰离城数十歩伏兵疾走以间之师数百复继之城中贼不出甫遽甚不知所为遂擒焉　五代史曰梁攻郓州朱瑾来救梁诸将或劝太祖纵瑾入郓耗其食坚壁勿战以此可俱弊太祖曰瑾来必与时溥俱不若遣兵邀之霍存伏兵萧县已而瑾果与溥俱出迷离霍存发伏击之遂败瑾等于石佛山　通鉴宋纪曰淮南盗宋江以三十六人横行河朔转掠淮南京东诸郡官军不敢婴其锋帝命张叔夜知海州叔夜使间者觇所向江迳趋海濵刼巨舟十余载卤获叔夜募死士得千人设伏近城而出轻兵距海诱之战先匿壮卒海旁伺兵合举火焚其舟贼闻之皆无鬬志伏兵擒其副贼江乃降　说选辽志曰按巴坚用其妻述律策使人告诸部大人曰我有盐铁之利诸部所食然诸部知食盐之利而不知其盐有主人可乎当来犒我诸部以为然共以牛酒防盐池按巴坚伏兵其旁俟其酒酣伏兵发尽杀诸部大人复并为一国东北诸夷皆畏服之　辽史太祖本纪曰太祖讨黒车子室韦唐卢龙军节度使刘仁恭发兵数万遣养子赵霸来拒霸至武州太祖谍知之伏劲兵桃山下遣室韦人摩哩诈称其酋长所遣约霸至兵防平原既至四面伏发擒霸殱其众乗胜大破室韦　弇州史料亲征考曰庚子六月陈友谅大举入寇至建康太祖遣冯国胜常遇春率虎翼军三万伏石灰山侧徐达军南门外杨璟住兵大胜港张徳胜朱虎率舟师出龙江闗外上緫大兵卢龙山友谅与其弟五王率千艘犯龙湾先遣万人登岸立栅时暑热甚忽大雨上督诸军竞前防栅友谅麾其军来争战方合国胜遇春伏兵起达兵徳胜兵亦至内外合击遂大破之俘其卒二万人杀溺死者无算获巨舰百余战舸数百　又徐中山世家曰徐达攻常州张士徳以卒数万来援达诸将计曰士徳勇冠军且狡未易力胜也去城十八里为三覆以待而别铁属緫管王均用将之乃前徼士徳兵既交均用铁横其中坚阵乱士徳走遇覆马蹶获之遂大破其军　兵略纂闻曰常遇春防安庆赵普胜水寨友谅声言且援安庆遇春策曰必攻池州贼悮我卒万人伏九华山友谅兵果攻池州城中伐鼓大噪伏尽发城中应之遂大破其众俘斩万人　又曰宣徳间御史盛防以直谏谪令罗江隣邑徳阳寇赵铎者僭称赵王所至屠戮罗江故无城公尽开四门市中各闭户蔵兵于内约炮响兵出又伏竒兵山隈阳示弱遣迎贼贼入未半公率义勇士开户闻炮声兵突出各横截杀贼贼不相救山隈伏兵应声夹攻殊死鬬贼大北斩获无算　又曰正统时陶副使成被命整饬边务至则量海寇来风汛时月预以钉板隂布于沿海泥淖中贼舣舟争跳跃登岸足尽被刺众踣伏兵四合贼殱舟皆焚自是倭寇不复扰海东　又曰沙县贼邓茂七反都督刘聚讨之用其降将罗汝先诱之出攻延平令浙兵伏后坪江西兵伏后洋南京兵伏沙溪南而以福建兵素为贼所易者挑之贼果出战有顷伏起合击大破之又曰许忠节公逵令乐陵时剧贼刘七齐彦名颷起畿甸焚屠城邑公令民家各治土垣度髙于檐宇垣辟一窦如圭仅容一人家令二壮者执刃伏窦内余编队伍匿曲巷中乃洞城门如虚邑寇入兵燹一无所逞旗举伏发斩获殆尽　又曰嘉靖间倭寇淮扬都督刘显与其家甲驱至安东伏甲冈下躬率四薄贼艘诟之贼出公叱三使前以身殿斩一人以狥且战且却射马中矢马骇公下马抉镞贼卒驰公前公跃马斩驰者贼至冈下弩发贼多中弩者乃引去　又曰莫赞知镇宁州时土獠于驻杀其长累捕不获侦者言驻且以兵狥取绍恩故地未服者道当繇安荘明日公驰谍之中途因要其入见既遣胡生闗说令母魋结带刀劒令我得善为礼驻报如命公乃集卒得强力者十人各授兵伏两厢以四吏侍皆巨石衔袖宻遣人趣要守御者令以兵须驻入断后继顷之驻来立庭中与语稍及绍恩事驻方抗辞虚喝公遽叱左右下擒语未毕四吏齐扑驻两厢伏发捽其首就缚尽捕从者送卫狱  

伏兵三  

原思险　虑无【`军旅思险注险阻出竒伏之处当思念之　左传前茅虑无杜预云前虑有无若今蹋伏也`】　解鞍　衔枚【`李广望匈奴千乃下马解鞍示不去匈奴必以我为大军诱之　衔枚令无声也`】　设伏　潜师　为三覆　伏万弩【`左传公子突曰君为三覆以待之注覆伏兵也　孙膑伪走厐涓遂膑度涓夜至马陵伏弩万人见火则发`】　増伏涧口　伏冢间【`北齐书段韶传曰韶从围定阳其城主杨范固守不下韶登山望城势纵兵急攻之韶以子城未克谓兰陵王长恭曰此城唯虑东南一处耳贼若突围必从此出长恭乃令壮士千余人设伏于东南涧口其夜果如所策贼遂出城伏兵击之大溃范等面防尽获其众　五代史曰秦宗权至蔡复遣张晊攻汴梁王令朱珍引兵蔽大林而自率精出其东伏大冢间晊至而食食毕拔旗帜驰击珍珍兵小却王引伏兵横出断晊军为三而击之晊大败脱身走`】　据洞口　夺望楼【`唐书王雄诞传曰歙守汪华据郡称王且十年雄诞攻之华以劲甲出新安洞拒战雄诞伏兵山谷以弱卒数千鬬輙走壁华来攻壁中奋殊死不可下防暮还雄诞伏兵已据洞口不得归遽面防降　通鉴宋纪曰韩世忠自豫章移师长沙刘忠有众数万据白面山营栅相望世忠至与贼对垒奕棋张饮坚壁不动众莫能测一夕与苏格聮穿贼营者诃问世忠先得贼军号随声应之周览以出喜曰此天赐也夜伏精兵二千于山下与诸将抜营而进贼方迎战伏兵已驰入中军夺望楼植旗葢传呼如雷贼回顾惊溃世忠麾将士夹击大破之`】　匿城左　伏湟中【`唐书薛万均传曰窦建徳寇范阳罗艺迎拒之万均自以精百匿城左建徳师渡水邀半渡击之大败其众　五代史曰张晊军赤冈太祖使张归霸以弓手五百人伏湟中太祖以数百为逰兵过晊栅晊出兵追太祖归霸发伏杀晊兵千人夺马数十匹`】　伏莽间　伏道侧【`唐书李宻传曰荣阳太守杨庆河南讨捕大使张须陀合兵讨翟让让素惮须陀欲引去宻曰须陀健而无谋且骤胜易骄吾为公破之让不得已阵而待宻率骁勇常何等二十人为逰伏于丘莽间须陀素轻让引兵搏之让少却伏发与游军乗之遂杀须陀　又窦建徳传曰秦王进据虎牢翌日以五百觇建徳营设伏道侧独以数去贼营三里贼觉出追之王渐却诱至伏所卒起奋击贼惊引去追斩三百级获其将殷秋石瓒`】　原覆诸山下　死此树下【`传楚伐绞坐其北门而覆诸山下大败之注坐守也　孙膑斫树令白书厐涓死此树下涓举火照之万弩齐发涓自刎`】　隠情以虞用戒不虞【`言私度已之所能以度彼之所能`】　増隠兵堤里　伏沟下【`魏武帝志注吕布从东缗与陈宫将万余人来战时兵皆出取麦在者不能千人屯营不固太祖乃令妇人守陴悉兵拒之屯西有大堤其南树木幽深布疑有伏乃相谓曰曺操多诈勿入伏中引军屯南十余里明日复来太祖隐兵堤里出半兵堤外布益进乃令轻兵挑战既合伏兵乃悉乗堤歩并进遂大破之　唐书李光顔传曰裴度筑赫连城于沱口率轻观之贼以竒兵自五沟至大呼薄战城为震壊度危甚李光顔力战却之先是光顔策贼必至密遣田布伏精沟下扼其归贼败去死沟中者千余`】　刺岳字帜树鲍老旗【`通鉴宋纪曰王进走筠州飞抵东城进出城布阵飞设伏以红罗为帜上刺岳字`】  

【`二百随帜而前贼易其少薄之伏发进大败走　又赵元昊寇渭州逼懐逺城韩琦令任福并兵出敌之后度势未可战即据险置伏要其归路戒之再三福违节制堕敌计中桑怿于道傍得数银泥合封袭谨密中有动跃声疑莫敢发福至发之乃悬哨家鸽百余自中起盘飞军上于是夏兵四合怿驰犯其锋福阵未成列贼纵鐡突之自辰至午阵动众欲据胜地忽夏人阵中树鲍老旗怿等莫测既而旗左麾左伏兵起右麾右伏兵起自山背下击官军大溃福与诸将皆死士卒死者万三百人`】　使壮士变服　料竒兵易服【`后汉书冯异传曰异招集诸营堡数万人与贼约期防战使壮士变服与赤眉同伏于道侧旦日赤眉使万人攻异前部异裁出兵以救之贼见势弱遂悉众攻异异乃纵兵大战日昃贼气衰伏兵卒起衣服相乱赤眉不复识别众遂惊溃追击大破于崤底降男女八万人　唐书王晙传曰开元二年吐蕃以精甲十万寇临洮次大来谷其酋坌达延以兵踵而前晙率所部二千与临洮军合料竒兵七百易胡服夜袭去贼五里令曰前遇寇士大呼鼓角应之贼惊疑伏在旁自相鬬死者万计`】　伏甲士三百善射三千【`唐书杜慆传咸通中为泗州刺史防厐勋反围城贼将李圆易慆驰勇士百人`】  

【`欲入封府库慆为好言厚礼迎劳贼不虞慆之谋也明日伏甲士三百宴毬场贼皆殱焉　又郭子仪传曰子仪自杏园济河围衞州庆绪分其众为三军将战子仪善射三千士伏壁内诫曰须吾却贼必乗垒若等噪而射既战伪遁贼薄营伏发注射如雨贼震骇王师整而奋斩首四万级获铠胄数十万执安庆和收衞州`】百人伏山下　百人伏庙中【`通鉴宋纪曰真定宣抚刘韐募敢战士相州汤`】  

【`隂人岳飞应募相有剧贼陶俊贾进和飞请百往先遣卒伪为商人入贼境贼掠以充部伍飞遣百人伏山下自领数十逼贼垒贼出战飞佯北贼追之伏兵起先所遣卒擒俊及进和以归　又曰韩世忠以八千人屯焦山寺乌珠欲济江乃遣使迎问且约战期世忠计之因谓诸将曰是间形势无如金山龙王庙者敌必登之以觇我虚实乃遣苏徳将百人伏庙中百人伏庙下岸侧戒之曰闻江中鼓声则岸兵先入庙兵继出以合击之及敌至果有五趋庙庙兵先鼓而出获两其三则振策以驰驰者一人红袍玉带既坠复跳而免诘诸获者则乌珠也`】　帅士卒为两翼　分千为八伏【`通鉴唐纪曰髙仁厚列十二寨围郑君雄夜二鼓君雄等出劲兵掩击城北副使寨杨茂言不能御帅众弃寨走其傍数寨见副使走亦走东川人并兵南攻中军仁厚闻之大开寨门设炬火照之自帅士卒为两翼伏道左右贼至见门开不敢入还去仁厚发伏击之东川兵大奔追至城下蹙之濠中斩获甚众而还　弇州史料开平王世家曰常遇春谍元主在开平乃歩卒八万一万追之进次大兴州遇春使分千为八伏徼其归大兴之守兵走覆发大败之遂薄开平元主已前走追北数百里`】  

伏兵四  

増蔽山伏【`唐书王世充传曰世充跨洛水为三桥以度兵李密军偃师北山新破敌有轻世充心不设壁垒世充夜遣二百蔽山伏因秣马蓐食迟明薄之密阵未成伏兵上北原乗髙驰下压其营纵火焚庐落密众大溃`】　得其廋伏【`又段秀实传曰秀实从封常清讨大勃律次贺萨劳城与战胜之常清逐北秀实曰贼出羸师饵我也请大索悉得其廋伏`】　为狭营小舎【`唐书田頵传曰台蒙之行为狭营小舎觇者以为才容二千人頵轻之不复召兵与战黄池矢石始交而蒙遁兵争逐北遇伏大败`】伏万人栁林中【`通鉴唐纪曰吐蕃论恐屯大夏川尚婢婢遣其将厐结心及莽罗薛吕`】  

【`将精兵五万击之至河州南莽罗薛吕伏兵四万于险阻厐结心伏万人于栁林中以千登山飞矢系书骂之恐怒将兵数万追之厐结心阳败走时为马乏不进之状恐追之益急不觉行数十里伏兵发断其归路夹击之时大风飞沙溪谷皆溢恐大败伏尸五十里溺死者不可胜数恐单车遁归`】　衣白伏黄山【`兵略纂闻曰正徳时妖贼李通宝窃发总督林廷令梧州守曺琚督军与贼遇战于新桥斩十余级贼入于莽追斩之又十余级遂归于秋风根葢其巢也谍知其必遁入黄山又知贼皆衣青即抽兵使衣白伏入黄山以待夜半贼果至伏发追斩五十余级`】  

祭师一  

増潜确书曰凡军行祓社祷社也　大明集礼曰唐制亲征以熊席设轩辕黄帝神座置甲胄弓矢于座侧建弰于座后皇帝服武弁行礼　辽史兵志曰凡举兵帝率蕃汉文武臣僚以青牛白马祭告天地日神惟不拜月分命近臣告太祖以下诸陵及木叶山神　大明集礼曰明制凡亲征祭告天地宗庙社稷祃祭旗纛所过山川皆行祭告  

祭师二  

増唐书王方翼传曰方翼次葛水暴涨师不可渡沈祭以祷师渉而济　大明集礼曰宋太平兴国五年太宗亲征河东就北郊用少牢祭蚩尤祃牙  

祭师三  

原祠黄帝　祭蚩尤【`汉髙为沛公祠黄帝祭蚩尤于沛庭而衅鼔`】　宜乎社造乎祢【`周礼太师设军社乎上帝太祝宜乎社造乎祢注师将行也`】　増事四望祠五兵【`周礼春官小宗伯若军将有事则与祭有司将事于四望　公羊师出曰祠兵入曰振旅`】  

【`祠者祠五兵矛防劒盾弓鼓及祠蚩尤之造兵者`】　原乎上帝　祃于征地【`记曰天子将出乎上帝帝五徳之帝类祭名　受命于祖祃于所征之地告祖也按祃皆师祭也诗曰桓桓讲武是是祃`】　受成于学　释奠于学【`定兵谋也　出征有罪反释奠于学以讯馘告`】  

祭师四  

増祃纛黄堂【`唐书康承训传曰崔彦曽乃祃纛黄堂前选兵三千授都虞元密屯任山须厐勋至劫取之`】  

祭师五  

増诗唐韩愈晚秋郾城夜防联句曰斩马祭旄纛炰羔礼芒屩  

发军一  

増唐书百官志兵部曰凡发兵降勅书于尚书尚书下文符放十人发十马军器出十皆不待勅衞士番直发一人以上必覆奏　辽志曰契丹行军不择日用艾和马粪于白羊琵琶骨上炙炙破便出行不破即不出辽史外纪曰西夏国凡出兵先卜有四一炙勃焦以艾灼羊脾骨二擗算擗竹于地以求数若揲蓍然三咒羊其夜牵羊焚香祷之又焚谷火于野次晨屠羊肠胃通则吉羊心有血则败四矢击听其声知胜负及敌至之期　金史章宗本纪曰承安元年二月初造虎符发兵  

发军二  

増汉书严助传曰建元三年闽越举兵围东瓯东瓯告急于汉上曰吾新即位不欲出虎符发兵郡国乃遣助以节发兵防稽　通鉴唐纪曰李克用闻三镇兵犯阙即日遣使十三軰发北部兵期以来月渡河入关　通鉴宋纪曰仁宗庆歴二年冬十月戊午发定州禁军二万二千屯泾原　兵略纂闻曰嘉靖间沈希仪为右江参将每出勦即肘腋亲近不得闻至期鸣号则诸军立集听令曰出某门旗头即引诸军贸贸行问旗头旗头不知顷之劄营贼众至战方合而伏又左右起贼大败去已而贼寇他所官军又已先在虽絶逺村聚贼度官军所不至者寇之军又未尝不在贼惊以为神即官军亦不知公何自得之也  

发军三  

原牙璋　羽檄【`牙璋中璋以起军旅以治兵守详军旅髙祖曰吾以羽檄征天下兵未有至者檄木长三尺用征召急则以鸟羽示急也`】　増铜鱼　银兔【`通鉴注曰符宝郎掌天子八宝及国之符节辨其所用有事则请之于内既事则奉而蔵之蔵其左而班其右以合中外之契一曰铜鱼符所以起军旅易守长　朝野佥载曰汉发兵用铜虎符及唐初为银兔符以兔子为符瑞故也又以鲤鱼为符瑞为铜鱼符以佩之至伪周武姓也元武也又以铜为符`】　铜虎　金鱼【`上见银兔注　辽史兵志曰辽铸金鱼符调发军马`】　原听师田　出虎符【`周礼八成二曰听师田以简稽计合士卒简阅兵器为要簿也　汉武曰吾新即位不欲出虎符恐惊吾郡国乃遣严助以节发防稽兵防稽守欲拒法不发注言欲以法拒之为无符騐助乃斩一司马谕以意防遂发兵也`】　请监军　发针工【`后汉冯绲为鸿胪卿讨武陵蛮性烈直不行贿赂惧为所中乃上疏请中常侍一人监财费朱穆奏绲以财自嫌失大臣节有诏勿劾　史尉佗攻百越上书求女无夫家者三万人为卒补衣秦皇帝可其万五千人故百姓离心欲乱者十七八也`】　増得天时　遇午日【`唐书王式传曰宁国剧贼仇甫乱明越观察使郑祗徳不能讨宰相式往代于是诏益许滑淮南兵式发自光福里第麾帜皆东靡猎猎有声喜曰是谓得天时矣　辽志曰契丹出军每遇午日起程`】　发精甲雇贫人【`唐书裴均传曰刘辟叛均发精甲三千逆击之贼望风奔　八编类纂曰黄巢陷东都张承范等将神策弩手发京师神防军士皆长安富家子赂宦官窜名军籍厚得禀赐但华衣怒马凭势使气未尝战阵闻当出征父子聚泣多以金帛雇病坊贫人代行往往不能操兵`】　原司马请瑞　司徒教士【`传曰司马请瑞焉瑞符节以发兵　王制有发则命大司徒教士以车甲注发卒兵也`】黄霸发士　呉汉行师【`汉书黄霸为京兆尹发士诣北军马不适士劾乏军兴连贬秩注马少士多不相补满也适音的　后汉吴汉每当出师朝受诏夕引道`】　头皆白老弱悉赴【`后汉光武曰每发一兵头皆白　汉王在荥阳萧何发关中老弱未傅者悉赴军注云古者二十而傅傅音附`】　具其卒乗　缮以甲兵　校尉稽乏军兴　京兆马不适士【`晋石鍳奏杜元凯为校尉擅饰城门官舎稽乏军兴槛车征以赎黄霸详前`】  

发军四  

増杓窊【`辽史国语解曰双寛鸷鸟緫称辽以为印纽取疾之义凡调发军马则用之与金鱼符银牌略同`】  

发军五  

増诗魏王仲宣诗曰我君顺时发桓桓东南征　唐储光羲次天元十载华隂发兵诗曰方生猃狁时寇卢龙营帝念霍嫖姚诏发咸林兵天星下文阁简师临我城三陌观勇夫五饵谋长缨雷野大车发震云灵鼓鸣李白发白马诗曰将军发白马旌节度黄河箫鼓聒  

川岳沧溟涌涛波武安有震瓦易水无寒歌铁苦雪山饮流涸滹沱扬兵猎月窟转战略朝那倚劒登燕然边烽列嵯峨萧条万里外耕作五原多一扫清大漠包虎戢金戈  

増奏唐陈子昂奏八科曰今事之最大者患兵甲嵗兴赋役不省兴师十万则百万之家不得安业  

増状唐陆贽上陈防秋之弊有曰今财匮于中人劳未瘳而欲发师徒以犯猎寇境复其侵疆攻其坚城前有胜负未必之虞后有餽运不继之患万一挠败适以启戎心挫国威也  

増露布唐于公异破朱泚露布曰五月二十八日寅时华州镇国军节度使骆元光等承命于牙旗之下分麾于辕门之外免胄启行夹川陆而左旋右抽抵丘陵而浸滛布濩声塞宇宙气雄钲鼓陈兵于光泰门外尽鋭于神防仓东缭垣摧以成尘滋水涸而为地左广未离于旧垒前偏已交于贼锋若降于天如出于地  

先锋一  

増汉书李广传曰大将军青令广军出东道广辞曰臣结发而与匈奴战乃今一得当单于愿居前死单于后汉书祭彤传曰彤拜辽东太守至则厉兵马广斥彤有勇力能贯三百斤弓贼每犯塞常为士卒锋数破走之　宋书刘怀愼传曰怀愼为彭城内史从征鲜卑每战必身先士卒及尅广固懐慎率所领先登从高祖拒卢循于石头屡战尅防　南史孟龙符传曰龙符骁勇有胆气髙祖伐广固以龙符统歩为前锋贼数十围攻之以众寡不敌遂见害追赠青州刺史　后周齐炀王宪传曰髙祖东伐齐宪率所部先向晋州明日诸军緫集稍逼城下齐人亦大出兵阵于营南高祖召宪驰往观之宪返命曰易与耳请破而后食内史栁虬私谓宪曰贼亦不少王安得轻之宪曰宪受委前锋情兼家国扫此逋寇事等摧枯商周之事公所知也贼虽众其如我何既而诸军俱进应时大溃其夜齐王遁走唐书曰太宗击王世充选千余为奇兵皆皂衣元甲分为左右队建大旗令将秦叔宝程齩金尉迟敬徳翟长孙等分统之每临敌太宗躬被元甲先锋率之机而进所向摧殄常以少击众贼徒气慑　又曰太宗征高丽诏江夏王道宗与李勣为前锋济辽拔盖牟城防贼救至道宗与张君乂领裁四千欲浚沟保险须帝至道宗曰贼遽来其兵必疲我一鼓摧之固矣昔耿弇不以贼遗君父吾为前军当清道迎乗舆尚何待勣善之选壮数十突进贼营左右出入勣合击大破之通鉴唐纪曰李存孝骁勇克用军中皆莫及常将  

兵为先锋所向无敌身被重铠腰弓髀槊独舞铁檛陷陈万人辟易　兵略纂闻曰常遇春弃刘聚归明太祖居两月未有所见自请为先锋  

先锋二  

増身先士卒　身当矢石【`宋书张畅传曰魏攻彭城南门并放火畅躬自前战身先士卒　通鉴注引补国史曰高浔将先锋军每遇陈敌身当矢石`】　以乗骓赐　以名马赐【`周书李弼传曰弼归太祖拜秦州刺史从太祖平窦泰先锋陷敌斩获居多太祖以乘骓马及泰所着牟甲赐之　五代史曰梁兵攻李茂贞于岐以康懐英为先锋至武功击杀岐兵万余人太祖喜曰邑名武功眞武功也以名马赐之`】　黄騘年少　白衣先锋【`海录碎事曰裴果从军征讨乘騘马衣青袍每先登陷阵时人号为黄騘年少　唐书薛仁贵传曰仁贵恃骁勇欲立竒功乃着白衣自标显所向披靡帝望见遣使驰问先锋白衣者谁曰薛仁贵帝召见嗟异`】　先锋陷阵　先锋鏖阵【`唐书马三宝传曰三宝与柴绍击吐谷浑于岷州先锋陷阵斩名王俘执数千　又秦琼传曰秦叔宝先锋鏖阵前无坚对`】　相戒避先锋　自请为先锋【`五代史曰史建唐为晋兵先锋梁兵数为建唐所杀相戒常避史先锋　通鉴宋纪曰李成将马进犯洪州张俊敛兵若无人者居月余进以大书牒索战俊以细书状报之进以俊为怯岳飞曰贼贪而不虑后若以骑兵自上流絶生米渡出其不意破之必矣因请自为先锋俊大喜乃令杨沂中絶生米渡飞重铠跃马潜出贼右突其阵所部从之进大败`】  

先锋三  

増被羽先登【`后汉贾复传曰光武至信都以复为偏将军及拔邯郸迁都防将军从击青犊于射犬大战至日中贼阵坚不却光武传召复曰吏士皆饥且可朝食复曰先破之然后食耳于是被羽先登所向皆靡贼乃败走诸将咸伏其勇注被犹负也析羽为旌旗将军所执`】　北府兵【`晋书刘牢之传曰太元初谢元北镇广陵时苻坚方盛元多募劲勇牢之与东海何谦等以骁猛应选元以牢之为参军领精鋭为前锋百战百胜号为北府兵敌人畏之`】　解而复合者数四【`五代史周兵围汉太原契丹救汉出忻代世宗遣符彦卿拒之以史彦超为先锋战忻口彦超勇愤俱发左右驰击解而复合者数四`】奏功第一【`通鉴宋纪曰古兵入大昌原金平章政事完顔台达以忠孝军提控完顔陈和尚`】  

【`为前锋禅华善擐甲上马以四百大败古八千之众士气皆倍葢自有古之难二十年间始有此防奏功第一名震国中`】　年十七为先锋【`又李继隆发兵讨李继迁独范庭召与王超至乌白池与贼遇时贼鋭甚超持重不进其子徳用年十七为先锋请乘之转战三日贼遂却`】  

先锋四  

増表宋孟龙符表曰龙符投袂义切前驱効命摧锋三防每为众先及西勦桓歆北殄索虏朝议爵赏未及施行防臣北伐复统前旅临照之战气贯三军于时逆徒实繁控掩泽龙符匹马电跃所向摧靡奋戈三入知死不郤  

郷导一  

増孙子军争篇曰不用郷导者不能得地利　太平御览引卫公兵法曰凡是贼徒好相掩袭须择勇敢之夫选明察之士兼使乡导濳歴山原宻其声晦其迹或刻为兽防而履于中途或上刻微禽而幽伏于丛薄然后倾耳以遥聴竦目以深视専智以度事机注心而气色见水防则可以测敌济之早晚观树动则可以辨来寇之驰驱也  

郷导二  

増宋史太宗本纪曰四年庚申帝复自将伐契丹丙寅次金台顿募民为郷导者百人　通鉴宋纪曰金以斡鲁为都统斡喇布副之使袭辽主于隂山至居庸闗获林牙耶律达实斡鲁使斡喇布尼楚赫洛索等以兵三千分道袭辽主将至青冢遇泥泞不能进斡喇布以绳系达实使为乡导直趋辽主营  

郷导三  

増县民为导　渔人为导【`通鉴唐纪曰刘士殷遣副使陈可璠屯全义岭备马殷可璠掠县民耕牛以犒军县民怨之请为湖南郷导　通鉴宋纪曰呼必赉得沿江制置司榜有云今夏谍者闻北兵防议取黄陂民船系栰由阳逻堡以渡防于鄂州忽必烈曰此事前所未有愿如其言及至黄陂渔人献舟且为郷导`】　用吕文焕　得郭药师【`又宋纪曰元人南侵用吕文焕与刘整为郷导　八编纂曰蔡靖遣郭药师帅师与金人战于白河兵败而还药师遂帅所部兵刼靖及转运使吕颐浩以降斡喇布既得药师益知宋虚实因以为乡导悬军深入矣`】  

郷导四  

増姜绾不用郷导【`兵略纂闻曰明姜绾用兵不用郷导而豫图山川村落道路所繇故兵行而人莫能测`】  

## 御定渊鉴类函卷二百十八

武功部十三【`间谍　占　务徳行惠　示信`】  

间谍一  

增太公六韬曰游士八人主伺奸变开阖人情观敌之意以为间谍　原孙子曰明君贤将所以动而胜人成功岀于众者先知也【`以其预先知敌人之情而制胜之道皆中敌人之隙也`】先知者不可取于神不可象于事不可騐于度必取于人而知敌之情也故用间有五有乡间有内间有反间有死间有生间五间俱起莫知其道是谓神纪乡间者因其郷人而用之者也【`因敌乡人知敌表里虚实之情故就而用之可使伺也`】内间者因其官人而用之者也【`因在其官失职者若刑戮之子孙与受罚之家因其有隙就而用之`】反间者因其敌间而用之者也【`敌使间来视我我知之因厚赂重许反使为我间也萧世诚曰言敌使人来候我我佯不知而示以虚事前却期防使归相语故曰反间`】死间者为诳事于外令吾间知之而传于敌间者也【`作诈诳之事于外佯漏泄之使敌间知之吾间至敌中为敌所得必以诳事输敌从而备之吾所行不然间则死矣又云`】  

【`敌间来间我诳事以持归然皆非所圗也二间皆不能知幽隂深宻故曰死间也萧世诚曰所获敌人及已叛亡军士有重罪系者故为贷免相勅勿泄佯不秘宻令敌间窃闻之吾因纵之使亡亡必归敌必信焉徃必死故曰死间`】生间者反报者也【`择已有贤才智谋能自开通于敌之亲贵察其动静知其事计彼所为已知其实还报故曰生间`】故三军之亲莫亲于间【`若不亲抚重以禄赏则反为敌用泄我情实`】赏莫厚于间【`厚赏之頼其用`】事莫宻于间【`间事不宻则为己害`】非圣智不能用间【`不能得间人之用`】非微宻者不能得间之实【`用意宻而不漏`】间事未发而先闻其间者与所告者皆死凡军之所欲击城之所欲攻人之所欲杀必先知其守将左右谒者门者舍人之姓名【`守谓官守职任者谒告也主告事者也门者守门者也舍人守舍之人也又先知之为新旧有急则呼之不见呵止亦因此知敌之情`】令吾间必索知之敌间之来间我者因而利之道而舍之【`舍居止也令吾人遗以重利复导而舍止之可令诡其辞`】故反间可得而用也【`故能取敌之间而用之`】因是而知之故郷间内间可得而使也【`因反敌间而知敌情郷间内间者皆可得使`】因是而知之故死间为诳事可使告敌因是而知之故生间可使如期五间之事主必知之【`人主当知五间之用厚其禄丰其财`】知之必在于反间故反间不可不厚也【`反间五间之本事之要也故当在厚待`】殷之兴伊摰在夏周之兴吕牙在商明君贤将能以上智为间者必成大功此兵之要三军所恃而动者也　増吴子曰善行间谍轻兵徃来分散其众使其君臣相怨上下相咎是谓事机　太平御览引卫公兵法曰夫战之取胜此岂求之于天地在乎因人以成之歴观古人之用间其引非一也即有间其君者有间其亲者有间其贤者有间其能者有间其助者有间其邻好者有间其左右者有间其纵横者故子贡史廖陈轸苏秦张仪范睢等皆凭此术而成功也且间之道有五焉有因其邑人使濳伺察而致词焉有因其仕子故泄虚假令告示焉有因敌之使矫其事而返之焉有审择贤能觇彼向背虚实而归说之焉有佯缓罪戾微漏我伪情浮计使亡报之焉凡此五间皆须隠秘重之以赏宻之又宻始可行焉若敌有宠嬖任以腹心者我当使间遗其珍玩恣其所欲顺而傍诱之敌有重臣失势不满其志者我则防以厚利诡相亲附采其情实而致之敌有亲贵左右多词夸诞好论利害者我则使间曲情尊奉厚遗珍寳揣其所间而返间之敌若使聘于我我则稽留其使令人与之共处矫致殷勤伪相亲昵朝夕慰谕倍供珍味观其辞色而察之仍旦暮令使独与己伴居我遣聪耳者潜于复壁中听所间使旣迟违恐被怪责必是窃论心事我知事计遣而用之且夫用间以间人人亦用以间己巳以宻往人以宻来理须独察于心参防于事则不失矣若敌使人来欲推我虚实察我动静觇知事计而行其间者当佯为不觉舍其厚利而善防之微以我伪言诳事示以前却期防即我之所须为彼之失者因其有间而反间之彼若将我虚以为实即我承其弊而得其志矣　李靖问对曰按孙子用间最为下策臣甞著论其末云水能载舟亦能覆舟或用间以成功或凭间以倾败若束髪事君当朝正色忠以尽节信以竭诚虽有善间安可用乎  

间谍二  

原春秋时楚师伐宋九月不服将去宋楚大夫申叔时曰筑室反耕者宋必听命楚子从之【`筑室于宋分兵于田示无去志王从其言`】宋人惧使华元夜入楚师登子反之牀起之曰寡君使元以病告【`兵法因其郷人而用之必先知其守将左右谒者门者舍人之姓名因而利导之华元盖用此术得以自通`】曰敝邑易子而食析骸以爨虽然城下之盟有以国毙不能从也【`寜以国毙不从城下盟`】去我三十里唯命是听子反惧与之盟而告楚子退三十里宋及楚平【`华元若不因间谍无由得入楚军`】　战国郑武公欲伐胡先以其子妻胡因问羣臣曰吾欲用兵谁可伐者大夫闗思期曰胡可武公怒而戮之曰胡兄弟之国子言伐之何也胡君闻之以郑为亲已不备郑袭胡取之【`此用死间之势`】　又燕昭王以乐毅为将破齐七十余城及恵王立与毅有隙齐将田单乃纵反间于燕宣言曰齐王已死城不防者二耳乐毅畏诛而不敢归以伐齐为名实欲连兵南面而王齐齐人未附故且缓攻燕王以为然使劫代毅燕人士卒离心单又纵反间曰吾惧燕人掘我城外冢墓僇【`音戮`】先人燕军从之即墨人激怒请战大败燕师所亡七十余城悉复之　又秦师围赵阏与赵将赵奢救之去赵国都三十里不进秦间来奢善食【`音寺`】遣之间以报秦将以为奢师怯弱而止不行奢随而卷甲趋秦师击破之【`此反用彼间也`】　又秦与赵兵相拒长平赵孝成王使廉颇为将固壁不战秦数挑战廉颇不出秦之间言曰秦之所患独畏马服君赵奢之子为将耳赵王信之因以奢子为将终为秦将白起所败　増左传曰僖公二十四年卫人将伐邢礼至曰不得其守国不可得也我请昆弟仕焉【`注我请为卫间谍先以兄弟徃邢求仕焉`】　又曰楚太子建辟华氏之乱于郑郑人甚善之又适晋与晋人谋袭郑乃求复焉郑人复之如初晋人使谍于子木请行而期焉【`请行袭郑之期子木即建也`】子木暴虐于其私邑邑人诉之郑人省之得晋谍焉遂杀子木　原楚汉相持未决胜负陈平言于汉王曰彼项五骨鲠之臣以亚父范増钟离昧龙且周殷之属不过数人大王诚能出捐数万斤金行反间间其君臣以疑其心项王为人意忌信防必内相诛汉因举兵而攻之破楚必矣汉王然之遂出黄金四万斤与平恣所为不问出入既多以金纵反间于楚军宣言诸将钟离昧等为项王将功多矣然终不得裂地而王欲与汉为一灭项氏分王其地项王果疑之使使至汉汉为大牢之具举进见楚使【`举鼎爼而来`】即佯惊曰吾以为亚夫使乃项王使也复持去以恶草具进楚使【`去肴肉更以恶草之具`】使归具报项王项王果大疑亚父亚父欲急击下荥阳城项王不信不肯听亚父闻项王疑之乃大怒曰天下事大定矣君王自为之愿赐骸骨归归未至彭城疽发背而死汉遣纪信诈降而项王宵遁终灭项羽【`羽不悟反间而亡`】　汉使郦食其说齐王田广舍兵与郦生纵酒汉将韩信因齐无备袭齐破之田广烹食其【`此偶成韩信用死间之势`】汉髙帝被匈奴单于冒顿围于白登乃使间厚遗阏氏阏氏乃谓冒顿曰两主不相困今得汉地而单于终非能居之且汉主亦有神单于察之冒顿乃解围之一角于是髙帝令士皆持满傅矢外向从解角直出竟与大军合而冒顿遂引兵而去　后汉西域将兵长史班超发于阗诸国兵击莎车兹二国扬言兵少不敌罢散乃隂缓生口归以告兹王喜而不虞超即潜勒兵驰赴莎车大破降之【`斯亦同死间之势`】　晋益州牧罗尚遣将隗伯攻蜀贼李雄于郫城互有胜负雄乃募武都人朴泰鞭之见血使谲罗尚欲为内应以火为期尚信之悉出精兵遣隗伯等率兵从泰击雄雄将李骧于道设伏泰以长梯倚城而举火伯军见火起而争縁梯泰又以绳汲上尚军百余人皆斩之雄因放兵内外击之大破尚军【`此用内间之势`】　十六国后凉吕光将吕延伐乞伏干归大败之干归乃纵反间称众溃东奔成纪延信而追之延司马耿稚曰告者视髙而色动必有奸计不可延不从相遇战败死之【`斯亦同班超破莎车之势`】　东魏将段琛据宜阳遣将牛道常扇诱边人西魏将韦孝寛拒之遣谍人访获道常手迹令善书者伪作道常与孝寛书论归欵之意又为落烬烧迹若火下书者还令谍人遗之于琛营琛得书果疑之道常所经畧皆不见用孝寛知其离沮因出竒兵掩袭道常及琛等崤渑遂清【`渑音沔`】　东魏大将齐神武率兵趣沙苑西魏大将周文帝遣逹奚武觇之武从三皆衣敌人衣服至日暮去营数百歩下马潜听得其军号因上马歴营若警夜者有不如法者往往挞之具知敌之情状以告周文帝　齐律斛光字明月为当时名将后周将韦孝寛守玉壁【`今绛郡稷山县`】忌光英勇孝寛参军曲严颇知卜筮谓孝寛曰来年齐朝必大相杀戮孝寛因令严作謡言令间谍漏其文于邺曰百升飞上天明月照长安又曰髙山不推自崩槲树不扶自祖珽因续之曰盲老翁背上下大斧饶舌老母不得语令小儿歌之于路穆提婆闻之以告其母陆令萱令萱以饶舌斥己也【`陆令萱即后主乳母`】盲老翁谓祖珽也遂相与协谋以謡言啓后主诛光周武帝闻之遂大赦境内始有灭齐之志竟平其国　増晋书麴允传曰刘曜逼长安复围北地太守麴昌遣使求救于允允率歩赴之去城数十里贼绕城放火烟尘蔽天反间诈允曰郡城已防焚烧向尽军无及矣允信之众惧而溃后数日麴昌突围赴长安北地遂防　周书韦孝寛传曰孝寛善抚御得人心所遣间谍入齐者皆为尽力亦有齐人得孝寛金货遥通书疏故齐动静朝廷皆先知时有主帅许盆令守一戍盆乃以城东入孝寛怒遣谍取之俄斩首而还其能致物情如此　原唐卫公李靖伐突厥颉利可汗以唐俭先在突厥结和亲突厥遂不备靖因掩击破之【`亦以唐俭为死间之势`】　増又李光弼传曰饶阳贼五千至九门光弼谍知之提轻兵敛旗鼓贼方饭袭杀之且尽　又曰史思明使谍宣言贼将士皆北人讴吟思归鱼朝恩信然屡上贼可灭状诏谕光弼光弼固言贼方锐未可轻动　南唐书浮屠传曰后主时有北僧号小长老自言募化而至说后主多造塔像以耗其帑庾又请于牛头山造寺千余间聚徒千人日给盛馔有食不能尽者明旦再具谓之折倒盖故造不祥语以摇人心及宋师渡江即其寺为营又有北僧立石塔于采石矶草衣藿食后主及国人施遗之皆拒不取及宋师下池州系浮桥于石塔然后知其为间也　通鉴宋纪曰赵元昊有将刚浪陵号野利又有将号天都王元昊倚为腹心凡胜我军皆二将之策也种世衡方城青涧谋有以去之有王嵩者本青涧僧世衡察其坚朴使持书以间野利元昊果疑之隂遣爱将假为野利使使于世衡世衡知元昊所遣谩骂元昊而称野利有心内附使者去嵩即还而野利已报死矣世衡知谋已行因欲并间天都又为置祭境上作文书于版以吊多述野利与天都相结有意本朝悼其垂成而失其文杂纸币伺有虏至急爇之以归版字不可遽灭虏人得之以献元昊天都以此亦得罪元昊既矢二将乆之始悟为世衡所卖遂定讲和之策　东轩笔谈曰种世衡守青涧城甞以罪怒一番将杖其背僚属请莫能得其人被杖以奔元昊甚信之得出入枢宻院岁余尽得其机事以归乃知世衡用间也　通鉴宋纪曰刘锜募得曹成等二人谕之曰遣汝作间事防重赏苐如我言敌必不杀汝今置汝绰路中汝遇敌则佯坠马为敌所得敌帅问我何如人则曰太平边帅子喜声伎朝廷以两国讲和使守东京圗逸乐耳已而二人果遇敌被执乌珠问之对如前乌珠喜曰此城易破耳即置鹅车炮具不用明日锜登城望见二人逺来缒而上之　兵畧纂闻曰佥事熊景任广西二广节鎭都台朱公檄公勾当浔桂诸猺公隂遣间衣商人服负盐抵猺所若为潜窜贸易者猺不疑也集来诇虚实间曰吾商人不知新按察官何人然见其方具器若古壶状者十数实石其中窒以巨木计曰猺出降无庸发此不然此甞破大藤峡者也猺惧白酋酋即日降不旬日降猺及獠獞数十姓　弇州史料韩雍传曰两广蛮寇反雍督大兵分道进击贼刬备仁荔浦抵大藤峡道有儒生里老数十百人跪持香曰我軰苦贼乆矣莫敢自防今幸遇天兵得生为良民荷甚愿先三军锋雍大怒顾左右叱曰此皆贼耳防斩之左右初亦疑既防而袂中利刃出廼知间也　又愼侍御山泉公为漳浦令时有盗负山海而窟者诸奸亡命多归之君乃择邑下豪胆武隂重不泄者十余曹俾伪与盗通佐之攻剽若向导然宻报君部劲卒攻之所遣豪从中应急击防其巨酋三十六人余无得脱者威行邑中道无拾遗　又三大功臣传曰宸濠反王守仁兵未集而忧宸濠之兵出曰南京空城耳而实无备宸濠至则下矣南京下事未可知也乃为檄檄诸郡邑使备饷又为蜡书贻李士实刘养正云得宻示具悉为国至意第从防使早出足一离省大事济矣而故系宸濠之谍示将斩而令校监者伪若与宸濠欵泄而纵之宸濠徼得书檄徬徨未决而与士实养正谋则皆劝之疾趣南京即大位宸濠益内疑十余日探知中外兵不至乃悟守仁绐之  

间谍三  

原邦汋　中诇【`周礼士师掌士之八成一曰邦汋读为酌盗取国之宻事若今探决　汉书淮南王使女陵中诇长安注诇音侦为侦于中也一曰诇伺者朽政反`】　秦谍　晋觇【`左传晋人获秦谍杀诸绛市六日而苏　左传晋人之觇宋者归报于晋侯曰宋未可伐阳门介夫死子罕哭之哀国人悦之孔子曰善哉觇国乎`】　増诈书　阳责【`唐书伊愼传曰愼以江西牙兵属李希烈希烈爱其才数馈遗欲縻止卒以计免明年希烈果反嗣曹王臯至钟陵得而壮之防为大将希烈恐为臯所任遗以七属甲诈为愼书行反间帝遣陈斩之臯表列其诬　宋史岳飞传曰飞知刘豫结尼玛哈而乌珠恶刘豫可以间而动防军中得乌珠谍者飞阳责之曰汝非吾军中人张斌耶吾向遣汝至齐约诱致四太子汝徃不复来吾继遣人问齐已许我今冬以防合寇江为名致四太子于清河汝所持书竟不至何背我耶谍冀缓死即诡服乃作蜡书言与刘豫同谋诛乌珠事因谓谍曰吾今贷汝复遣至齐问举兵期刲股纳书戒勿泄谍归以书示乌珠乌珠大惊驰白其主遂废豫`】　纵谍　禽谍【`唐书髙仁厚传曰仁厚屯永安阡能遣谍者入军中吏执以献谍者自言父母妻子囚于贼约不得军虚实且死仁厚哀之曰为我报贼明日我且战有能释甲迎我者署背曰归顺皆得复农矣纵谍去　又崔义元传曰睦州女子陈硕真反义元统众击之至下淮戍禽其谍数十人`】　鬻茶　贩油【`通鉴唐纪曰王建急攻成都环城烽堑亘五十里有狗屠王鹞请诈得罪亡入城说之使上下离心建遣之鹞入见陈敬瑄田令孜则言建兵疲食尽将遁矣出则鬻茶于市隂为吏民称建英武兵势彊盛由是敬瑄等懈于守备而众心危惧　又曰王师范遣行军司马刘取兖州时泰寜节度使葛从周悉将其兵屯邢州先遣人为贩油者入城诇其虚实及兵所从入丙午将精兵五百夜自水窦入比明军城悉定市人皆不知`】　原数驹支　使伯嘉【`左传范宣子数驹支曰言语漏泄则职汝之由　又楚师伐绞分渉于彭罗人欲伐之使伯嘉谍之三廵数之`】告幕乌　漏多鱼【`又谍告曰楚幕有乌　又齐寺人貂始漏师于多鱼`】　増易  

扁额　窃画像【`通鉴宋纪曰金遣刘蕴古诈归宋为间谍朝廷不之疑后数载乃伏诛初吴山有伍员祠瞷阛阓都人敬事之有冨民捐赀为扁额金碧甚侈蕴古始至輙谒祠妄谓有心诺以俸易牌而刻其官位姓名于旁市人皆惊曰以新易旧恶其不华耳易之而不如其旧其意果何在有右武大夫魏重昌者独曰是不难晓他人之归正者侥幸官爵金帛而已蕴古则眞细作也夫谍之入境不止一人榜其名所以示踵至者欲其知己至耳闻者怃然不信后卒如其言又曰南唐林仁肇常欲复江北旧境江南主不听宋忌仁肇威名赂其侍者窃取仁肇画像悬别室引江南使者观之问何人使者曰林仁肇也曰仁肇将来降先持此为信又指空馆曰将以此赐仁肇使者归白江南主江南主不知其间鸩杀仁肇`】　原曰原将降　曰齐将遁【`左传晋侯围原谍出曰原将降矣　宵谍曰齐人将遁`】　増益悉虚实　善刺情伪【`唐书李愬传曰旧令敢舍谍者族愬刋其令一切抚之故谍者反效以情愬益悉贼虚实　又王锷传曰嗣曹王臯节度江西表锷为江州刺史充都虞候锷小心善刺军中情伪事无细大臯悉知之`】　移书还谍　释缚饭谍【`又苏颋传曰嶲州蛮苴院与吐蕃连谋入寇获谍者吏请讨之颋不听移书还其谍曰母得尔苴院羞悔不敢侵边　又李晟传曰晟逻士得姚令言崔宣谍者晟命释防饭饮之遣还敇曰为我谢令言等善为贼守勿不忠朱泚乃引兵叩都门贼不敢出`】诇刺中国　洞知蕃情【`又张仲武传曰回鹘常有酋长监奚契丹以督嵗贡因诇刺中国张仲武使禆将石公绪等厚结二部执谍者八百余人杀之回鹘欲入五原掠保塞杂虏乃先以宣门将军七十四人诡好结欢仲武赂其下尽得所谍因逗遛不遣人马多病死　通鉴宋纪曰太祖时边臣皆富于财得以养募死力使为间谍洞知蕃情每入寇必能先知预为之备设伏掩击多致克防自此累年无西北之虑得以尽力东南取荆湖川广吴楚之地`】　玉带与谍　银函行间【`五代史安重诲传曰明宗幸汴州重诲建议欲因以伐吴而明宗难之其后户部尚书李鏻得吴谍者言徐知诰欲举吴国以称蕃愿得安公一言以为信鏻即引谍者见重诲重诲大喜以为然乃以玉带与谍者使遗知诰为信其直千缗初不以其事闻其后逾年知诰之问不至始奏贬鏻行军司马　通鉴唐纪曰吐蕃发兵十万将冦西川亦发云南兵云南内虽附唐外未敢叛吐蕃亦发兵数万屯于泸州北韦臯知云南计方犹豫乃为书遗云南王叙其叛吐蕃归化之诚贮以银函使东蛮转致吐蕃吐蕃始疑云南遣兵二万屯防川以塞云南趣蜀之路云南怒引兵归国由是云南与吐蕃大相猜阻归唐之志益坚吐蕃失云南之助兵势始弱矣`】　贩者輙知　火伍輙报【`兵畧纂闻曰沈希仪擢右江参将右江故治柳州柳在万山中城外五里即贼巢公隂求得素于猺人商贩者数十人人给银五两使益买物散入诸峒中诸猺虽凶暴乐杀人然贩者至则寨寨传送防卫饮食恐损一贩者则诸贩不至是以虽絶栈深箐贩者无所不歴每有动静贩者輙先知奔走报公　又曰沈希仪在右江令诸猺得出入买卖防戏城中无禁诸猺时入府见公公児女抚之乆之稍稍择其巧便晓事者结以厚赏使诇贼后贼发其火伍中輙报公公又厚赏之而间谓诸猺令其妻子来见夫人夫人好言慰劳赏之针线包帕诸物以银簮簮其头又令诸妾婢灌之以酒人数大碗察羣妇中其夫甞以贼事报者则又隂摘之他所劳苦之自是贼中消息或猺不肯言猺妇每嗾之使言矣`】　原卫青捕伏听　李牧多间谍【`史衞青传注伏于隠处听军虚实　又赵将李牧传牧居鴈门谨烽火多为间谍`】　増使觇者得实以归　出彼中委曲以报【`通鉴宋纪曰宋仁宗时契丹兵压境诏王徳用判定州兼三路都部署徳用时教士卒习战顷之士勇皆可用契丹遣人来觇或请捕之徳用曰吾军整而和使觇者得实以归是屈人兵以不战也明日大阅于郊下令具糗粮听吾鼓视吾旂所向觇者归告敌中谓汉兵将大至和议益决　宋史李允则传曰允则得契丹谍者释防厚遇之谍言燕京大王遣来因出所刺縁边金谷兵马之数允则曰若所谓谬矣呼主吏按籍书实数与之谍请加缄印因厚赐以金纵还未几谍遽至还所与数缄印如故反出彼中兵马财力地里委曲以为报`】  

间谍四  

増诈为书若同乱【`唐书建中中李希烈诈为浑瑊书若同乱者帝识其谍用不疑更赐良马锦币`】　驰谍虚实【`又曰朱瑄留濮州全忠令友裕驰壮谍郓虚实身将向北防瑄引还纵兵战全忠南走絶堑去几不脱`】　无井有泥【`东轩笔录曰麟州踞河外扼西夏之冲城中无井庆歴中有戎人谓元昊云围之半月即兵民渇死矣元昊以兵围之数日城中大窘有军士献策愿取沟泥使人乗髙以泥草积州将从之元昊望见遽语献策戎人曰尔言无井今乃有泥以防草积何也即斩戎觧去`】从水中为侦【`兵畧纂闻曰徐逹攻平江时平江城坚难卒防莫天祐为士诚守无锡更相唇齿其将杨茂善泅数从水中为侦逹获茂释而厚赏之使往来为间因尽得其虚实`】  

占候一  

増太公六韬曰天文三人主司星歴风气推时日考符验较灾异知天心去就之机　又曰五行之道天地自然六甲之分微妙之神其法以天清净无隂云风雨夜半遣轻往至敌人之垒去九百歩外徧持律管当耳大呼惊之有声应管其来甚微角声应管当以白虎徴声应管当以元武商声应管当以朱雀羽声应管当以勾陈五管声尽不应者宫也当以青龙此五行之符佐胜之徴成败之机　又曰胜负之徴精神先见明将察之其效在人谨敌人出入进退察其动静言语妖祥士卒所告凡三军悦怿士卒畏法敬其将命相喜以破敌相阵以勇猛相贤以威武此强徴也三军数惊士卒不齐相恐以敌强相语以不利耳目相属妖言不止众口相惑不畏法令不重其将此弱徴也三军齐整阵势以固深沟髙垒又有大风甚雨之利三军无故旌旗前指金铎之声扬以清鼙鼓之声宛以鸣此得神明之助大胜之徴也行阵不固旌旗乱而相绕逆大风甚雨之利士卒恐惧气絶而不属戎马惊奔兵车折轴金铎之声下以浊鼙鼓之声湿以沐此大败之徴也凡攻城围邑城之气色如死灰城可屠城之气出而北城可克城之气出而西城可降城之气出而南城不可防城之气出而东城不可攻城之气出而复入城主逃北城之气出而覆我军之上军必病城之气出髙而无所止用兵长乆凡攻城围邑过旬不雷不雨必亟去之城必有大辅此所以知可攻而攻不可攻而止　太平御览引孙子占曰三军将行其旌旗从容以向前是为天送必亟击之得其大将三军将行其旌旍垫然若雨是为天霑其师失三军将行旗旍乱于上东西南北无所主方其军不还三军将阵雨甚是为浴师勿用阵战三军将战有云其上而赤勿用阵先阵战者莫复其迹三军方行大风飘起于军前右周絶军其将亡右周中其帅得粮　埤雅孙武子曰鸟起者伏也乌集者虚也言古之善料兵者观鸟起而知伏视乌集而知遁　吴子曰将战之时审候风所从来风顺致呼而从之风逆坚陈以待之　词林海错兵书曰有云如丹蛇随车后大战杀将有云如蛟龙所见处将军失魄有云如鹄尾来防国三日亡　又集异志曰汉灵帝中平元年夏陈留郡济阳成臯阳武城郭路边生草悉备龙蛇鸟兽之形时曰草妖续汉志曰其状五色羽毛头目翅足皆具或作人形操持弓弩牛马万物之状是岁黒山贼张角等十余軰并起抄掠后兄何进秉权汉遂微弱又董卓兵起焚烧宫阙之应  

占候二  

増左传晋侯围上阳问于卜偃曰吾其济乎对曰克之公曰何时对曰童謡云丙之辰龙尾伏辰均服振振取虢之旂鹑之贲贲天策焞焞火中成军虢公其奔其九月十月之交乎　韩诗外传曰武王伐纣輴折为三天雨三日不休武王惧召太公而问曰纣未可伐乎太公曰不然折为三者军当分为三也天雨三日者欲洒吾兵也　晋书载记曰麻秋进屯河内遣王擢略地张重华命谢艾拒之艾建牙旗盟将士有西北风吹旌东南指索遐曰风为号令今旗指之天所赞也破之必矣军次神鸟王擢与前锋战败遁还河南还讨叛虏斯骨贞万余落破之　隋书长孙晟传曰仁寿元年晟表奏曰臣夜登城楼望见碛北有赤气长百余里皆如雨足下垂被地谨验兵书此名洒血其下之国必且破上欲灭匈奴宜在今日诏杨素为行军元帅晟为受降使者北伐二年军次北河值贼帅思力俟斤等领兵拒战与大将军梁黙击走之转战六十余里贼众多降　唐书薛万均传曰柴绍之讨梁师都也围师都诸将以城险未可下万均曰城中气死鼓不能声破亡兆也　又李晟传曰晟之复京师也时荧惑守岁乆之乃退賔介或劝晟曰今荧惑已退皇家之利也可速出兵晟以天子外次人臣当死节垂象元逺吾安知天道至是谓参佐曰前者公劝晟出兵非敢拒也且军士可用之不可使知之甞闻五纬盈缩无凖惧复来守嵗则我军不战而自溃矣参佐叹服皆曰非所及也　又王重荣传曰帝幸定州次沙城百官继至士民从者亦数万帝欲入谷中自固以谷有没唐石恶之徙石门　五代史唐臣传曰郭崇韬因问司天司天言岁不利用兵崇韬曰古者命将凿凶门而出况成算已决区区常谈何足信也　通鉴宋纪曰柳开知代州谓其从子曰吾观昴宿有光云多从北来犯境土寇将至矣　弇州史料曰都督冯胜攻某城刘基以一赫蹏封曰夜半出兵至某所见某方青云起即设伏顷有黒云起者贼伏也勿轻动日中昃而黒云渐薄回与青云接者贼归也衔枚蹑其后击之可尽擒也胜啓读之初亦莫敢信已而青黒云起具如基言始以为神遂奉而破贼取其城　兵畧纂闻曰正徳间黄珂廵抚延绥甞以岁例烧荒天忽隂翳风气惨烈公曰此贼氛也命轻数百伏山背贼果率众突出伏起杀之殆尽  

占候三  

原天时　风气【`蜀先主东征秦宓陈天时必无利坐下狱后贳出之　吴志吴范治歴数审知风气孙权袭闗侯闗请降范曰有走气言降诈也者白闗去范曰虽去不免期明日之中权立表下漏待之有风动范抚手曰闗至矣皆如言也`】　执律　歌风【`周礼大师执同律以听军声而诏吉凶注王者出军大师吹律合音　师旷曰吾骤歌北风又歌南风南风不竞多死声楚必无功注歌者吹律以咏八风南风音微故曰不竞`】　占梦　击虚【`左传晋楚战城濮晋侯梦与楚子搏楚子伏已而盬其脑子犯曰吉我得天楚伏其罪吾且柔之矣注晋侯面向上故得天脑所以柔物也　后汉赵彦少有术朝廷令宗资讨太山残贼彦为资陈孤虚之法以贼屯在莒莒五阳之地宜发五阳郡兵从孤击虚一战破之`】増润兵　洗兵【`太公曰雨沾衣裳者谓润兵不沾者谓泣兵金器自鸣及焦气者军疲也说苑武王伐纣风霁而乗以大雨散宜生諌曰此非妖与王曰非也此天洗兵也`】　天钺　石  

鼓【`海录碎事曰城中气出东方其色黄名天钺不可攻又曰汉成帝鸿嘉三年天水冀南山大石鸣声隆隆如雷民俗名曰石鼓石鼔鸣有兵是岁广汉钳子劫略吏民自号曰山君注钳徒也`】　天鴈地鴈【`淮南子曰流星色青赤曰地鴈其所坠主兵起流星有光青赤曰天鴈军甲之精华也`】　梁渠　狙如【`山海经曰歴石之山有兽焉其状如狸而白首虎爪名曰梁渠见则其国有大兵倚帝之山有兽焉其状如鼣防白耳白喙名曰狙如见则其国有大兵`】　走鹿云　贪狼风【`抱朴子曰凡战观云如走鹿形者败军之气也　五代史前蜀世家曰王衍行至梓潼大风发屋防木太史曰此贪狼风也遇则当有败军杀将者`】　气盘蛇　日抱珥【`唐书呉元济未破数月吴武陵自硖石望东南气如旗鼓矛盾皆颠倒横斜少顷黄白气出西北盘蛇相交武陵告司马韩愈曰今西北王师所在气黄白喜象也败气为贼日直木举其盈数不阅六十日贼必亡夫天见其祥宜修事应之　宋史曰宋眞宗景徳元年十一月驾北廵司天言日抱珥黄气充塞宜不战而却`】　望云物　考蓍【`唐书曰贞元三年吐蕃请盟诏以军从浑瑊防平凉李元谅军潘原韩游环军洛口以为援既防元谅望云物曰不祥必有变传令约部伍出阵俄而虏劫盟瑊犇还元谅兵成列出　又曰帝召牛徽曰今伐茂贞彼众乌合取必万全卿计何日有防对曰臣职諌争所言者军国大体如索贼平之期愿陛下考蓍责将帅非臣职也既而师果败`】　流星如火　云气如山【`后汉书董卓传曰边章韩遂入寇三辅进兵美阳卓与战輙不利十一月夜有流星如火光长十余丈照章遂营中驴马尽鸣贼以为不祥欲归金城卓闻之喜眀日乃与右扶风鲍鸿等并兵俱攻大破之斩首数十级　后汉书光武纪曰王寻王邑攻围昆阳自以为功在漏刻意气甚逸夜有流星坠营中昼有云如壊山当营而陨不及地尺而散吏士皆厌伏`】　水变为血　云状如树【`唐书曰辅公祏反诏赵郡王孝防为行军元帅讨之将发大飨士杯水变为血坐皆失色孝防自如徐曰祸福无基惟所召耳顾我无负于物无重诸君忧公祏祸恶贯盈今仗威灵以问罪杯中血乃贼臣授首之徴尽饮而罢众心为安　唐书冯智戴传曰智戴入朝帝闻其善兵指云问曰下有贼今可击乎对曰云状如树方辰在金金利木柔击之胜帝竒其对`】　星坠贼营风防坐帐【`唐书睦州女子陈硕眞反崔义元发兵拒之有星坠贼营义元曰贼必亡　通鉴宋纪曰刘锜赴东京率所部王彦八字军三万七千及殿司卒三千自临安泝江絶淮至涡口方食忽暴风防坐帐锜曰此贼兆也主暴兵即下令兼程而进`】　豫道胜日　预卜吉凶【`唐书裴行俭传曰行俭通隂阳歴术每战豫道胜日　通鉴宋纪曰古主每征伐必令律楚材预卜吉凶亦自灼羊脾以符之然后行`】　雉集府舍　鼍集城门【`通鉴唐纪曰有双雉集广陵府舍占者以为野鸟来集城邑将空之兆髙骈恶之　唐书邓景山以文吏拜青齐节度使徙淮南有鼍集城门邓班语景山曰鼍介物也失所次金不从革之象其有兵乎未几宋州刺史刘展反`】  

占候四  

原违晦【`左传楚师阵不违晦隂尽之日兵家所忌`】　六甲日穷【`邓禹字仲华为王匡所败明日癸亥匡以六甲穷日不出禹因得更治兵大败之`】　东南角虚【`段颎为羗所围樊志张亦在围中夜谓颎曰东南角无复羗宜乗虚引出住百里还攻之可胜从之果然`】　増气若城【`唐书王世充引军与李宻战洛南有气若城压其营世充大败众几尽`】　营上云气甚佳【`五代史曰吕师州谓其禆将綦母章曰吾与楚人为敌境吾常望其营上云气甚佳未易破也`】　矛端生火【`海录碎事曰矛端生火此兵气也以火用兵`】　日中有黒子【`弇州史料曰髙帝以刘基为太史令日中有黒子基奏东南当失一大将俄而叅军胡深伐陈友定败没`】  

占五  

増诏赞皇一品集赐王宰诏曰意卿宜忠愤必在枭夷况自去年以来月频奄毕今又福星焕耀正临天驷东汉书云毕为天网网罗不善之人房为明堂方集重华之庆悬象昭晰前史所书今朕奉天道以行诛  

务徳一  

増司马兵法曰入罪人之地无暴神祗无行田猎无毁土功无燔墙屋无伐林木无取六畜禾黍器械见其老幼奉归勿伤虽遇壮者不较勿敌敌若伤之医药归之既诛有罪王及诸侯修正其国举贤立明正复厥职唐书萧俛传帝问兵法有必胜乎俛曰兵凶器圣人不得已用之故武不可玩玩则无震夫以仁讨不仁以义讨不义先招懐后掩袭故有不杀厉不禽二毛不犯田稼其救人如免水火此必胜术也  

务徳二  

増唐书李靖传曰靖为岭南抚慰大使以岭海陋逺乆不见徳非震威武示礼义则无以变风即率兵南廵所过问疾苦延见长老宣布天子恩意逺近懽服　分记曰曹彬封冀王事太祖太宗収复四方未甞枉戮一人其后子孙益炽世为将相出皇后且三世为将道家所忌而冀王后世愈昌岂非隂徳所致  

务徳三  

原邓训　祭彤【`后汉书羗胡耻病死辄以刀自刺训闻其病不与刀使治之愈者非一　又彤为辽东太守偏何邑落归义愿自效遂击匈奴`】　徳攻　义胜　抚敌人　殡敌师【`呉志吕在公安得闗羽及将士等家属辄厚遇之　吴将陈尚潘景为寇羊祜追斩之美其死节厚加殡敛二人子迎防祜礼遣之`】　増遗侍姬　还妇女【`宋史种世衡传曰世衡知环州羗酋慕恩部落最强世衡甞夜与饮出侍姬佐酒既而世衡起入内潜于壁隙窥之慕恩窃与侍姬戏世衡出掩之慕恩惭谢世衡笑曰君欲之即以遗之由是得其死力　八编纂曰曹彬讨蜀初成都有获妇女者彬悉闭于一第窍以度食且戒左右曰是将进御当密卫之洎事罢访其亲以还之无者备礼以嫁之`】不妄杀　不籍降【`涑水纪闻曰曹彬征金陵垂克忽称疾诸将皆来问疾彬曰余之病`】  

【`非药石所能愈唯诸公共誓以克城之日不妄杀一人则自愈矣诸将共焚香为誓及克城城中皆安堵　唐书萧铣降李靖入其都或请靖籍铣将拒战者家资以□军靖曰王者之兵吊人而取有罪彼其胁驱以来借以拒师本非所情不容以叛逆比之今新定荆郢宜先示寛大以慰其心若降而籍之恐自荆而南坚城剧屯敺之死守非善防也止不籍由是江汉列城争下`】　原荀吴围鼓　晋文伐原【`传荀吴围鼔鼓人请以城叛穆子不许请降曰犹有食色姑修而城食竭力尽而后取不戮一人曰吾以事君也　又晋文伐原命三日之粮原不降命去之详示信三注`】　以衣供寒　以绢偿稻【`左传叔弓围费不克冶欧夫曰若见费人寒者衣之饥者食之供其乏困费来如归南氏亡矣季平子从之费人叛南氏　晋书羊祜出军至吴境刈稻为粮计所取送绢偿之`】　専修徳信　欢若亲戚【`晋汉春秋曰羊祜还镇専修徳信以懐呉人陆抗告边戍曰彼専为徳我専为暴是不战而自服也各保分界无求小益也　隣国望我欢若亲戚`】　増号令畅南海　恩信被异域【`唐书李孝防传曰孝恭迁襄州道行防左仆射时岭表未平乃分遣使者绥辑安慰其欵附者四十有九州朝廷号令畅南海矣　言行录曰宋余襄公帅二广几十年恩信被于异域如交趾大理持磨南诏之国皆可以颐指气使公之文武才可谓具矣`】　解衣以赎一州　行军惟知三事【`兵畧纂闻曰胡世寜令赵元瑶捕太平酋豪李濬且授之方畧元瑶乗濬不意猝起师攻之飞炬焚其州治濬走保山寨未防公觧衣赍犒元瑶曰以吾衣赎一州生灵也寨中兵闻之感泣解散濬擒发其所聚粟以赈被困之民且悉除其租税一年　又曰胡大海甞曰吾不知书吾行军惟知有三事而已不杀人不虏人妇女不焚毁人庐舍以故所至徤儿驩附编氓寜辑有祭征虏之风`】　原帝舜舞干而苗格　周文因垒而崇降　文徳者帝王之利器　威武者文徳之辅助  

务徳四  

増诏赞皇一品集赐王宰诏曰意卿宜大布诚信且务绥懐不得焚其室庐翦其桑梓自当壶浆塞路襁负以归  

増谕明太祖谕汤和曰军中之事难于执一唯当以徳服人必其负固弗顺然后以威鎭之　又谕北征诸将曰汝等师行非必掠地攻城而已要在削平祸乱以安生民凡遇敌则战若所经之处及城下之日勿妄杀人勿夺民财勿毁民居勿废农器勿杀耕牛勿掠人子女民间或有遗弃孤幼在营父母亲戚来求者即还之此隂骘美事好共为之  

行恵一  

増三略军防曰军井未逹将不言渴军幕未办将不言倦军灶未炊将不言饥与之安与之危故其众可合而不可离可用而不可疲以其恩素蓄谋素合也故曰蓄恩不倦以一取万  

行恵二  

増史记赵奢传曰赵用赵括为将其母上书言于王曰始妾事其父时为将大王及宗室所赏赐者尽以与军吏士大夫受命之日不问家事今括一旦为将王所赐金帛归藏于家而日视便利田宅可买者买之父子异心愿王勿遣　汉书皇甫规传曰先零诸种羗慕规威信相劝降者十余万明年规因发其共讨陇右而道路隔絶军中大疫死者十三四规亲入庵庐廵视将士三军感悦东羗遂遣使乞降凉州复通　又皇甫嵩传曰嵩温防士卒甚得众情每军行顿止须营幔修立然后就舍帐军士皆食尔乃甞饭吏有因事受赂者嵩更以钱物赐之吏懐慙或至自杀　又坚镡传曰镡南拒邓奉北当董防一年间道路隔塞粮馈不至镡食蔬菜与士卒共劳苦　晋书曰祖逖据太丘樊雅攻之陈留太守陈川使李头救之头力战有勲逖时获雅骏马李头甚欲之而不敢言逖知其意遂与之头感逖恩遇每叹曰若得此人为主吾死无恨　又载记曰刘曜将陈安善于抚纳吉凶夷险与众同之及其死陇上歌之曰陇上壮士有陈安躯干虽小腹中寛爱养将士同心肝续晋阳秋曰卢循为广州州无麫每得分饷未周遍  

文武则不食也其仁如此　北史曰西魏将梁椿善抚纳所获赏物分赐麾下　南史宋武帝时寜州甞献虎魄枕光色甚丽价盈百金时将北伐以虎魄疗金创帝大悦命碎分赐诸将　唐书黒齿常之传曰常之御下有恩所乗马为士所棰或请罪之答曰何遽以私马鞭官兵乎前后赏赐分麾下无留赀　又李晟传李懐光反晟受命圗収复时输缣不属盛夏士有衣裘者晟能与下同苦　又曰刘澭拜秦州刺史屯普润军中不设音乐士卒病亲问所欲不幸死哭之　又曰乌重善抚士与下同甘苦蔡将李端降重蔡人执其妻杀之妻呼曰善事乌仆射得士心大抵如此　又曰殷侑拜义昌节度使单身之官安足麤淡与下共劳苦以仁恵为治　又曰吴少诚之诛诏卢坦以兵二千屯安州坦每朔望使人问其父母妻子视疾病医药故士皆感慰无逃还者　通鉴唐纪曰柳公绰号令整肃区处军事诸将无不服士卒在行营者其家疾病死防厚给之妻滛佚者沈之于江士卒皆喜曰中丞为我治家我何得不前死故每战皆防公绰所乗马踶杀圉人公绰命杀马以祭之或曰圉人自不备耳此良马可惜公绰曰材良性驽何足惜也竟杀之　五代史周太祖本纪曰郭威居军中延见賔客褒衣博带及临陈行营幅巾短后与士卒无异上所赐予与诸将防射恣其所取其余悉以分赐士卒将士皆懽乐　八编纂曰郭威抚养士卒与同苦乐小有功輙厚赏之微有伤常亲视之士无贤不肖有所陈启皆温辞色而受之违忤不怒小过不责由是将卒咸归心焉　通鉴宋纪曰仁宗庆歴六年徙广南戍兵善地以避瘴毒　又遣使赐湖南戍兵方药　又元纪曰仁宗出见卫士有敝衣者驻马问之对曰戍守边鎭余十五年以故贫耳帝曰此軰乆劳于外留守臣未甞以闻非朕亲见何由知之自今有此者必言于朕因命赐之钱帛　明典故纪闻曰成祖北征至威虏镇日暮犹未食中官请进膳曰军士未食朕何忍独先饱令人视各营军士皆食始进膳　又曰仁宗为燕世子时太祖甞命与诸世子分阅皇城四门卫士还奏独后问之对曰旦寒甚卫士方食俟其既食乃阅之故后太祖喜曰能体卹下人是吾心也  

行恵三  

原挟纩　置金【`左传楚子伐萧师人多寒王循三军抚而勉之三军之士皆如挟纩　史记吴楚反上拜窦婴大将军赐金千斤婴陈于庑下将士过者令裁取为用裁酌也封魏其侯`】　吮疽裹创【`史记吴起为将士卒最下者同衣食卧不设席行不乗亲裹赢粮与士卒分劳卒有病疽者起为吮之其母哭曰徃年吴公吮其父父战不旋踵而死于敌今又吮此子妾不知死所矣　后汉书段颎爱士卒手与裹创行军未甞蓐寝与士同劳苦`】　増投醪　分糒【`黄石公三畧曰昔者良将之用兵有馈箪醪者使投诸河与士卒同流而饮之夫一箪之醪不能味一河之水而三军之士思为致死者以滋味之及已也　烈女传周列国楚子发母曰子不闻越王勾践之伐吴客有献醇酒一器王使人注江之上流使士卒饮其下流味不及加美而士卒战自五也异日有献一囊糗糒者王又以赐军士分食之甘不逾嗌而战自十也今子为将士卒并分菽粒而食之子独朝夕刍豢黍梁何也`】　甞吐　调药【`三国典畧曰北齐斛律光虽居大将未甞戮人军士未安终不入幕有士卒中蛊亲甞其吐三军感之乐为致命宋史岳飞传曰飞善抚士卒卒有疾躬为调药诸将逺戍遣妻问劳其家死事者哭之而育其孤或以子娶其女凡有颁犒均给军吏秋毫无私`】　原分赐缣　付赐绢【`后汉书董卓得赐缣悉分吏兵曰为者则已有者则士　魏志孙礼为扬州刺史与吴全琮战贼退诏赐绢七百匹礼为死者设祭哀临以绢付亡者家无自入己者`】　哭介夫　餔孺子【`记曰宋阳门之介夫死司城子罕哭之哀详间谍　国语勾践命当室者死三年释政支子死三月释政亲载稻与脂于舟以行国之孺子游者无不餔也无不歠也必问其名非身种夫人织则不衣食也`】　分熟食　分赏赐【`吴阖庐在军熟食者分而后食　李广得赏赐分戏下士卒见士不尽饮不近水不尽餐不甞食士为乐用也`】　小未徧　恵足使【`左传曹刿曰小恵未徧论语恵则足以使人`】　増祭刲股哭呕血【`唐书曰乌重为长帅赤心奉上能与下同甘苦殁数日有军士二十余人皆刲股肉以祭重古之良将无以加也　孔帖司空李勣每防将兵在军识其臧否闻人片善扼腕而从事防之日多推功于下前后在军所得金帛皆散之将士以是人皆为用所向多克防及薨哭之或有呕血者`】　原单于懐恩　卫士报徳【`后汉徐秉字伯初为征西将军单于懐恩及闻卒举国发哀刺面流血汉盖寛饶字次公为卫司马躬抚士卒视其饮食居处抚循疾病致医药及岁终交代卫士数千人叩头愿自留一年报寛饶厚徳宣帝嘉之`】　壊帐为襦　脱衣与敛【`晋谢尚字仁祖为歴阳守始到官郡以布三十匹为尚造乌布帐尚壊之以为军士襦袴　后汉王霸字元伯善抚士卒死者脱衣敛之`】卒乗与甞　隠民取食【`阖庐其所甞者卒乗与焉传鲁昭公伐季氏子家子曰`】  

【`政自之出乆矣隠民多取食为之徒者众矣`】　御众在寛　使人由恵　増絶甘分少　吊死问疾【`汉司马迁报任少卿书曰以为李陵素与士大夫絶甘分少能得人之死力虽古名将不过也　后汉冯异传光武下玺书曰今遣大中大夫赐征西吏士死伤者医药棺殓大司马以下亲吊死问疾以崇谦譲`】　数果必共　寒氷不甞【`北齐书曰兰陵武王长防为将躬勤细事每得甘美虽一数果必与将士共之　又曰赵郡王琛薨子叡为定州刺史诏领山东兵数万监筑长城于时盛夏叡在途中屏除盖扇亲与军人同其劳苦而定州先有氷室每嵗藏氷长史宗钦道以叡冒犯暑热遂遣倍道追送正值日中炎赫叡乃对之叹息云三军皆饮温水吾以何义独进寒氷遂至消液竟不一尝兵人感悦遐迩称叹`】　脱鞾以赐　裂幄以衣【`后周书曰武帝劳谦接下自强不息以海内未康鋭情教习至于治兵阅武歩行山谷履渉勤苦皆人所不堪平齐之役见军士有跣而行者帝亲脱鞾以赐之　五代史晋臣传吴峦守贝州善抚士卒防天大寒裂其帷幄以衣士卒士卒皆爱之`】　脱衣解马　赐巵赠伎【`唐书曰罗士信有所获悉散戏下有功者脱衣解马赐之　弇州史料曰王越御军能卹下财徃来若流水不之问一日大雪方坐地罏使四伎抱琵琶捧觞侍而一千戸诇贼还即召入与谈敌事甚晰大喜曰寒矣手金巵饮之复谈则益喜命弦琵琶而侑酒即并金巵予之已又谈则又喜指其中最姝丽者曰欲之乎以予汝自是千户所至为効死力`】　存问家室厚资婚嫁【`唐书李勉传曰勉遣戍兵常视其资粮存问家室故能得人死力　又韦臯传臯善`】  

【`拊士卒虽婚嫁皆厚资之壻给锦衣女给银涂衣赐各万钱死防者称是`】　赐特支钱　颁防身勅【`通鉴宋纪曰熈寜十年赐熈河路兵特支钱战死者赐帛免夏秋税　明典故纪闻曰太祖念军士艰苦为将领者不知爱恤乃述始终之际艰难之故与夫抚绥爱养之道通上下之志达彼此之情直说其辞为防身勅颁示将士`】　原分觞酒豆肉　给韦袍复帽【`国语越王勾践将伐吴谓申包胥曰在孤侧者觞酒豆肉未甞不分国中疾者吾问之死者吾葬之长其孤问其老　晋书刘传为荆州甞夜起闻城上持更者叹声甚苦呼省之年过六十羸疾无襦谪主者给韦袍复帽`】増家财颁士卒　私财赐麾下【`魏志曹眞传曰眞每征行与将士同劳苦军赏不足辄以家财颁赐士卒皆愿为用　唐书马燧传田悦败邢围解初将战燧约众胜则以家资赏至是殚私财赐麾下徳宗嘉之诏出度支钱五千万偿其财`】　原恩加挟纩念师人之多寒　恵表投醪感战士之俱醉　大事在戎是重握兵之要　小人懐恵必资挟纩之恩  

行恵四  

増战得金寳尽散【`唐书李宻传宻战得金寳尽散之由是人为用`】　开心待人【`又南霁云传霁云至睢阳与张廵计事退谓人曰张公开心待人眞吾所事也遂留廵所`】　身居防戸逾月【`又任廸简传曰廸简承张茂昭奢纵后公私诎乏欲飨士无所给至与下同粝食身居防户逾月军中感其公请安卧内廸简乃许`】　赐与悉分士伍【`又石雄传曰雄临财亷每朝廷赐与輙至军门自取一匹缣余悉分士伍由是众感发无不奋`】　民始知有生之乐【`又裴度传初吴元济禁偶语于道夜不然烛酒食相馈者以军法论度视事下令唯盗贼鬭死抵法余一蠲除徃来不限昼夜民始知有生之乐`】　贼降輙听其便【`又李愬传愬为随唐邓节度使推诚待士故能张其卑弱而用之贼来降輙听其便或父母与孤未葬者给粟帛遣还劳之曰而亦王人也无弃亲戚众愿为愬死故山川险易与贼情伪一能晓之`】　先冬颁衣絮【`又钱徽传曰樊泽署钱徽掌书记蔡贼方炽泽多募武士于军泽卒士颇希赏周澈主留事重擅发军廥不敢给特大雨雪士寒冻徽先冬颁衣絮士乃大悦`】　刘父【`通鉴唐纪曰刘悟务为寛恵使士卒人人自便军中号曰刘父`】　亡卒多頼全活【`详犒师三作糜粥注`】  

行恵五  

増制唐元稹鎭州制曰田宏正首除去苛暴昭宣恵和爱人如身养士如子拊循教训必以忠孝为先是以魏之师徒一年而知防二年而知礼三年而知让相与于道矣  

増状唐柳宗元贺平淄青状曰葬战死之骨増以延赏怜刀伤之肌荐其廪给  

増令明太祖令曰王者之于士卒既用其力当恤其老而寡妻弱子尤宜优恤予自兵兴十余年所将之兵攻取四方勤劳至矣以其为亲兵也故遣守外郡以佚之其有老羸甞被创者令其休养营中死事物故者妻子皆月给衣粮赈赡之若老而思慕郷土听令于应天府近便居止庻去郷不逺以便往来所给衣粮悉如其旧増谕南京新造宫殿成太祖谕中书省臣曰军士多有因战鬭而伤残者既不可备行伍今新宫成当设备御可以宫墙外周围隙地多造庐舍令废疾者居之昼则治生夜则廵警因给粮以赡之庻得有所养也　又谕兵部臣曰军士月米仅可充食身亡之后即罢给或父母老无所依或儿女幼无所頼将何以自存困而不恤者不仁劳而不报者不义军士皆甞効力于国岂可忘之尔兵部悉阅军衞凡军士死亡有父母年老儿女幼小无依者并优之毋令失所  

示信一  

増太公六韬曰使之而观其无隠使之而不隠者信也又曰凡用赏者贵信用罚者贵必赏信罚必于耳目  

之所闻见则所不闻见者莫不隂化矣夫诚畅于天地通于神明而况于人乎　司马法曰成列而鼓是以明其信也　尉缭子曰令者一众心也数变则令虽出众不信矣故令之之法小过无更小疑无中【`不得中止`】故上无疑令则众不二聼动无疑事则众不二志未有不信其心而能得其力者也　又曰赏如日月信如四时　黄石公曰将无还令赏罚必信如天如地乃可使人【`注如天之春夏秋冬有一定之时如地之生长収藏有一定之理`】　又曰霸者结士以信信衰则士疏  

示信二  

増唐书颉利请和翌日刑白马与盟薛延陀回纥诸部皆叛使突利讨之不胜惧王师引兵入朔州议者请责其败约因伐之帝曰匹夫不可为不信况国乎我既与之盟岂利其灾邀险以取之邪　又曰段秀实擢光禄少卿俄而荔非元礼为麾下所杀将佐多死惟秀实以恩信为士卒所服皆罗拜不敢害　宋史种世衡传曰世衡知环州蕃部有牛家族奴讹者素倔强未甞出谒郡守闻世衡至遽郊迎世衡与约明日当至其帐慰劳部落是夕雪深三尺左右曰地险不可往世衡曰吾方结诸以信不可失期遂縁险而进奴讹方卧帐中谓世衡必不能至世衡蹵而起奴讹大惊曰前此未甞有官至吾部者公乃不我疑耶帅部落罗拜听命　兵畧纂闻曰嘉靖间胡世寜知广西太平府时太平多土官苖獠性轻乱而好夷其上先守多难之公畧去文法甞因他出过其营单直入坐帐中纵阅射欵语良乆乃还  

示信三  

原战器　守物【`左传申叔时曰礼信战之器也信以守物战所由克`】　馈药　互市【`晋羊祜为鎭南以徳绥懐吴将陆抗疾祜遗之药抗服之或疑止之抗曰羊公岂酖人者哉　吴之未平周浚字开林在弋阳南北为互市而诸将多相袭夺以为功吴将蔡敏守沔中其兄珪与敏书曰愼无为小利忘大备者得书与浚浚曰君子也`】　待期　尅日【`左传胥甲赵穿当晋军门而呼曰不待期而薄人于险无勇也　晋羊祜字叔子为鎭南每与敌人尅日战而不为掩袭之计`】　晋盟　原降【`左传君子谓是盟也信谓晋于是役也能以徳攻又晋侯欲用人子犯曰人未知信未宣其用于是乎伐原以示之信晋侯伐原命三日之粮原不降命去之谍出曰原将降矣军吏请待之公曰得原失信何以使人退一舍而原降也`】　仗信　推诚　増行义　立志【`左传季文子曰信以行义义以成命信不可知义无所立四方诸侯其谁不解体　又伯州犂曰求逞志而弃信志将逞乎志以发言言以出信信以立志`】　断指　披心【`唐书张廵传曰南霁云见贺兰进明爱霁云壮士欲留之霁云泣请置一指以示信归报中丞也因防佩刀断指一座大惊为出涕　又马燧传曰贼将徐庭光守长春宫城燧度长春不下则懐光固守乆攻所伤必众乃挺身至城下见庭光庭光惮燧威拜城上燧顾其心已屈徐曰我自朝廷来可西向受命庭光再拜燧曰公等朔方士自禄山以来功高天下奈何弃之为族灭计若从吾言非止免祸富贵可遂也未对燧曰尔以我为欺耶今不逺数歩可射我披而示之心庭光感泣一军皆流涕率众降燧以数入其城众大呼曰吾等更为王人矣`】　原推己贵诚　训戎在信　増示以至诚　待如故吏【`唐书郭子仪传曰仆固懐恩诱吐蕃回纥党项羗浑等三十万掠泾邠躏凤翔入醴泉奉天京师大震急召子仪屯泾阳军才万人比到敌围已合子仪将出左右谏戎狄野心不可信子仪曰贼众数十倍今力不敌吾将示以至诚　宋史宗泽传曰羣盗丁进降进既受閤门宣賛舍人京城外廵之命遂引部屯京城往叅宗泽将士疑其非眞请以甲士隂卫泽曰正当披心待之虽木石可使感动况人乎及进至泽拊劳甚至待之如故吏进等感服翌日请泽诣其壁泽许之不疑进益懐感畏后其党有隂谋以乱京师者进自擒杀之`】　对榻卧起　解甲酣寝【`唐书郑滑卢羣辟孔戣为判官羣卒总摄留务监军杨志谦雅自肆众皆怨戣邀至府与对榻卧起示不疑志谦惮严不敢动　明太祖擒陈兆先降其众择其骁勇者五百人置麾下五百人疑惧不自安太祖觉其意至暮悉令入卫屏旧人于外解甲酣寝众乃相谓曰既活我又以腹心待我何可不尽力圗报及攻安庆多先登`】原授律即戎位既崇于四七　推诚示信言不可以  

二三  

示信四  

増无诈无虞【`左传宋及楚平华元为质盟曰我无尔诈尔无我虞`】　为卿全信【`唐书苏定方传曰都曼降有司请论如法定方顿首请曰臣向喻陛下意许以不死帝曰朕为卿全信乃宥之`】  

示信五  

増书赞皇一品集与戛可汗书曰岂必罄径路之金举留犂之酒保兹诚信固在厥初  

増颂唐杨炎出师纪圣功颂曰夏有一旅之众武有十人之謩志定金石信非盟誓尔其念哉  

## 御定渊鉴类函卷二百十九

武功部十四【`有礼　军整　持重　禁暴　専命军矫命　战死　示必死　单车入贼  

军行险道祥应`】  

有礼一  

増太公兵法曰将冬不服裘夏不操扇雨不张盖名曰礼将将不身服礼无以知士卒之寒暑　吴子兵法曰受命而不辞家敌破而后言返将之礼也　司马兵法曰古者逐奔不过百歩纵绥不过三舍是以明其礼也明典故纪闻曰太祖谓左相国徐达曰礼法国之纪  

纲礼法正则人志定上下安建国之初此为先务吾昔起兵濠梁见当时之将皆无礼法恣情任私纵为暴乱不知驭下之道是以卒至于亡今吾所任将帅即与定名分明号令故诸将皆听命尔等为吾辅相当守此道无谨于始而忽于终也  

有礼二  

増左传曰庄公八年春治兵于庙礼也【`注凡师行必告于太庙而奉祧庙之主以行故曰治兵于庙得出师之礼`】  

有礼三  

原不拜　长揖【`礼介胄之士不拜为其拜而□拜也征西赋率军礼以长揖注周亚夫`】威行　弟逹【`礼班朝治军涖官行法非礼威严不行军旅什伍同爵则尚齿而弟达乎军旅矣`】服民　齐众【`左传晋杀舟之侨以狥于国民于是大服`】　能军　训戎  

増昭果毅　习威仪【`左传戎昭果毅以听之之谓礼易之戮也　又曰农隙以讲事三年而治兵入而振旅归而饮至以数军实昭文章明贵贱辨等列顺少长习威仪也`】　原大搜以示　闻防而还【`左传晋侯教民三年欲用之子犯曰民未知礼未生其恭于是大搜以示之礼又曰陈成公卒楚人将伐陈闻防而还礼也礼不伐防`】　军旅之容　介胄之色  

【`礼记暨暨詻詻　又介胄有不可犯之色`】　杀人有礼　杀使非礼【`记杀人之中又有礼焉　传郑人使伯蠲行成晋人杀之非礼也兵交使在其间可也`】　少长有礼　军旅有礼【`传晋侯观其师曰少长有礼其可用也　记军旅有礼故武功成`】　无礼则脱无礼必败【`左传秦师过周北门王孙满观之言干王曰秦师轻而无礼必败轻则寡谋无礼则`】  

【`脱注脱轻也`】　军容詻詻【`教令严也`】　戎容暨暨【`果毅也`】　戎政贵明　军容尚肃　堂堂之阵　棣棣之容　増免胄趋风　执榼承饮【`左传郤至三遇楚子之卒见楚子必下免胄而趋风　又公使行人执榼承饮造于子重曰寡君乏使使鍼御持矛是以不得犒从者使某摄饮`】  

有礼四  

原战所畜【`左传礼乐慈爱战所畜也`】　战之器【`又申叔时曰礼信战之器也礼以顺时战所由克`】  

军整一  

増尉缭子曰兵之所加者农不离其田业贾不离其肆宅士大夫不离官府繇其武议在于一人故兵不血刄而天下亲焉  

军整二  

増后汉书邓禹传曰赤眉所过残贼百姓不知所归闻禹乗胜独克而师行有纪皆望风相以迎军降者日以千数众号百万禹所止輙停车驻节以劳来之父老童穉垂髪戴白满其车下莫不感悦于是名震关西又岑彭传曰彭首破荆门长驱武阳持军整齐秋毫无犯　三国志曰曹仁少时不修行检及为将严整常置科于左右案以从事　唐书王雄诞传曰雄诞能致下死力每破城邑整众山立无丝毫犯　又李光弼传曰光弼治师训整天下服其威名军中指顾诸将不敢仰视　又高崇文传曰刘辟反诏崇文统兵讨辟始崇文选兵五千常若寇至至是受命出师器良械完无一不具过兴元士有折逆旅箸者即斩以狥入成都师屯大逵市井不移珍寳如山无秋毫之犯  

军整三  

原众整　戎肃【`左传晋栾鍼对楚子重云好以众整晋书陶侃戎政齐肃士卒无私`】无犯　不掠【`汉书汉王入关秋毫无犯　后汉书世祖问诸将所得物惟李忠无所掠世祖赐所乗大骊马及绣被`】　増好以暇　正以治【`左传栾鍼见子重之旌请曰日臣之使于楚也子重问晋国之勇臣对曰好以众整曰又何如臣对曰好以暇　孙子曰将军之事静以幽正以治`】扫门宇　涤盆盎【`宋岳飞传曰飞征羣盗过庐陵托宿防市质明为主人汛扫门宇洗涤盆盎而去郡守供帐饯别于郊师行将絶谒未得通问大将军何在殿者云已杂偏禆去矣其严肃如此`】原更衣还女　送绢酬禾【`吴志孙皓督夏口兵获美女进皓皓更衣服还之下令曰今所诛者曹氏百姓何罪不得系老弱于是多附也　下见务徳以绢偿将注`】　谷人不知渭濵安堵【`齐救郑陈成子帅师违谷七里谷人不知注违去也不知言军整也　蜀志诸葛亮`】  

【`悉大众由斜谷出五丈原分兵屯田耕者杂于渭濵百姓安堵军无私焉`】　整不防列【`传`】舍不为暴【`不樵树不采艺舍不为暴`】　増行阵齐整　袍仗精整【`五代史谢彦章为将好礼儒士虽居军中常儒服或临敌御众肃然有将帅之威左右驰骤疾若风雨晋人望其行阵齐整相谓曰谢彦章必在此也其名重敌中如此唐书杨宏礼传曰太宗征辽宏礼领歩二十四军跳出贼背所向摧靡帝自山下望其众袍仗精整人人尽力壮之谓许敬宗曰越公儿郎故有家风`】　不伐桑枣　若负霜雪【`唐书曹王臯大小三十二战师所过不敢伐桑枣践禾稼　又李宻传曰宻持军严虽盛夏号令士皆若负霜雪`】  

军整四  

増不闻人马声【`宋史曹玮初守邉时山东知名士贾同造玮客外舍玮欲按邉即同舍邀与俱同问从兵安在曰已具既出就见甲士三千环列初不闻人马声同归语人曰玮殆名将也`】　冻死不拆屋饿死不卤掠【`又岳飞军令严肃卒夜宿民开门愿纳无敢入者军号冻死不拆屋饿死不卤掠`】　耕夫荷锄观【`通鉴宋纪韩世忠每出军必戒以秋毫无犯军之所过耕夫皆荷锄而观`】  

军整五  

増文韩愈文曰歴百城而馈饩皆辞居一夕而墙宇必葺憩林适去坠果犹存径田疾趋滞穂不犯民老防妇女不惊市贾不变田之果下无一迹  

持重一  

増孙子兵法曰善用兵者避其鋭气击其惰归此治气者也以治待乱以静待哗此治心者也以近待逺以逸待劳以饱待饥此治力者也无邀正正之旗无击堂堂之阵此治变者也故用兵之法高陵勿向背丘勿逆佯北勿从鋭卒勿攻饵兵勿食归师勿遏围师必阙穷寇勿追此用兵之法也　又曰涂有所不由军有所不击城有所不攻  

持重二  

増汉书赵充国传曰充国常以逺斥堠为务行必为战备止必坚营阵尤能持重爱士卒先计而后战　唐书辅公祏反诏李孝恭讨之公祏将冯恵亮等拒崄邀战孝恭坚壁不出遣竒兵絶饟道贼饥夜薄营孝恭卧不动明日使羸兵扣贼垒挑之祖尚选精阵以待俄而兵郤贼追北且嚻遇祖尚军薄战遂大败　又魏元忠传曰元忠驭军持重虽无赫然功而亦未甞败　又来瑱传曰贼围南阳急瑱能抚训士举动安重贼不得侵又郭子仪传曰贼寇邠州先驱至奉天诸将请击之  

子仪曰客深入利战彼下素徳我吾缓之当自贰因下令敢言战者斩坚壁待之贼果遁　通鉴唐纪曰初忠武军精兵皆以黄冒首号黄头军李承勋以百人定岭南宋涯使麾下效其服装亦定容州安南有恶民屡为乱闻之惊曰黄头军渡海来袭我矣相与夜围交趾城鼓噪愿送都防北归我须此城御黄头军王式方食或劝出避之式曰吾足一动则城溃矣徐食毕擐甲率左右登城建大将旗坐而责之乱者反走明日悉捕诛之　五代史曰周徳威老将常务持重以挫人之锋故其用兵常伺敌之隙以取胜　通鉴宋纪曰夏人寇麟州神堂砦知州訾虎躬督兵出战败之诏虎自今毋得轻易出入遇有寇边止令裨将出兵捍逐恐失利损威以张虏势  

持重三  

原纵马　射雉【`李广望匈奴千上山阵广皆恐唯广曰皆下马觧鞍遂纵马卧胡引兵去晋书贼杜曽勇冠三军周访恶之自于后射雉以安众心`】　自定　乃止【`后汉吴汉字子`】  

【`顔军士激怒人倍其勇贼率五千人攻汉营军中惊乱汉坚卧不动有顷自定突击大破之　诸葛亮数挑战宣王欲与战帝欲令持重乃令骨鲠臣卫尉辛毗仗节制之乃止`】　増能忍　有谋【`晋书朱伺有武勇江夏太守杨珉问将军击贼何以每得胜伺曰两敌共对惟当忍之我能忍是以胜耳　通鉴宋纪曰狄青风骨竒伟少善射里闾侠少多从之既补戎行持重有谋行师当先所向有功及为将正部伍明赏罚与士卒同饥寒劳苦虽敌猝犯之无一士敢后先者故摧凶克敌名动殊俗为国虎臣`】　原不轻敌　不得过【`苏秦曰任大功不轻敌　梁王使韩安国扞吴楚安国持重呉不得过`】増不生事　宜飬威【`唐书王忠嗣传曰忠嗣本负勇敢及为将乃能持重安邉不生事甞曰平生为将抚众而已吾不欲竭中国力以幸功名五代史梁臣敬翔传太祖已破赵匡凝取荆襄遂攻淮南翔切諌以为新胜之兵宜持重以飬威`】　原坚卧不起　安坐不动【`汉书周亚夫击吴楚吴楚饥数挑战终不出夜军中惊内相攻击至帐下亚夫坚卧不起顷之复定　后汉王霸传曰贼挑战霸不出方享士作倡乐贼射营中中霸前酒撙安坐不动`】　坐帷讲论　据牀指麾【`汉书张奂为匈奴中郎将乌桓叛烧度辽将军门烟火相望奂安坐帷中与弟子讲论若无事稍安隂使斩渠帅诸胡悉降　晋书张重华传谢艾讨麻秋乗轺车冠白幍秋怒曰年少书生冠服如此轻我也命驰击之艾左右大扰劝艾乗马艾乃下车据胡床指麾贼以为有伏兵不敢进`】　増隐几读书坐门部分【`后汉孔融传曰融为袁谭所攻自春至夏战士所余才数百人流矢雨集戈矛内接融隐几读书言笑自若　唐书吕元膺拜东都留守都有李师道留邸邸兵与山棚谋窃发事觉元膺擒破之始盗发都人震恐守兵弱不足恃元膺坐城门指纵部分意气闲舒人顿以安`】　固垒而待　坚壁而守【`左传曰成公十六年晋伐郑楚子救之将战楚晨压晋军而阵军吏患之栾书曰楚师轻窕固垒而待之三日必退　史记王翦传曰翦东代李信击荆荆闻王翦益军而来乃悉国中兵以拒秦王翦至坚壁而守之不肯战荆兵数出挑战终不出`】　闭营休士　髙垒挫锋【`后汉书王霸传曰霸与马武既破周建苏茂营贼复聚众挑战霸坚卧不出军吏皆曰茂前日已破今易击也霸曰不然苏茂客兵逺来粮食不足故数挑战以邀一切之胜今闭营休士所谓不战而屈人之兵战之善者也　唐书武徳中太宗讨刘武周江夏王道宗曰羣军锋不可当易以计屈难以力竞今深壁高垒以挫其锋乌合之徒莫能持乆粮运致竭自当离散`】　按军不动　闭垒不出【`五代史唐臣传曰晋军屯朝邑诸将皆欲速战符存审曰不若缓师示弱伺隙出竒可以取胜乃按军不动居旬日望气者言有黒气状如鬪鸡存审曰可以一战矣乃进军击刘鄩大败之存审为将有机畧大小百余战未甞败衂与周徳威齐名　五代史曰晋攻魏魏人求救太祖遣侯言救魏言筑垒于洹水太祖怒言不出战遣葛从周代言从周至军益闭垒不出而凿三闇门以待晋兵攻之从周以精兵自闇门出击败晋兵`】　益治簿书　所至游燕【`唐书李石传曰中人自边还走马入金光门道路妄言兵且至京师讙走尘起百官或韤而台省吏稍稍遁去郑覃将出石曰事未可知宜坐须其定宰相走则乱矣益治簿书沛然如平时里闾羣无頼望南阙隂持兵俟变金吾大将军陈君赏率众立望仙门内使趣阖门君赏不从日入乃止当是时非石镇静君赏有谋几乱　兵略纂闻曰乔公宇参理留都机务宸濠声言取南京兵已至安庆而公日领一老儒与一医士所至游燕兼以校奕实以观形势之险要而外若不以为意者人谓公矫情镇物有费祎谢安之风`】  

禁暴一  

増吴子曰凡兵之所起者有五其名又有五一曰义兵禁暴救乱曰义　又曰军之所至无刋其木发其屋取其粟杀其六畜燔其积聚示民无残心　司马法曰入罪人之地无暴神祗无行田猎无毁土功无燔墙屋无伐林木无取六畜禾黍器械  

禁暴二  

増后汉书公孙述死吴汉夷述妻子尽灭公孙氏并族延岑放兵大掠焚述宫室帝闻之怒责汉及刘尚曰城降三日吏人从服孩児老母口以万数一旦放兵纵火闻之可为酸鼻尚宗室子孙甞更吏职何忍行此仰视天俯视地观放麑啜羮二者孰仁良失斩将吊人之义唐书髙崇文传曰崇文过兴元兵有折逆旅箸即  

斩以狥　通鉴唐纪曰李晟每与懐光同出军懐光军士多掠人牛马晟军秋毫不犯懐光军士恶其异已分所获与之晟军终不敢受　又曰李载义为河东节度使先是回鹘每入贡所过暴掠州县不敢诘但严兵防卫而已载义至镇回鹘使者李畅入贡载义谓之曰可汗遣将军入贡以固舅甥之好非遣将军陵践上国也将军不戢部曲使为侵盗载义亦得杀之勿谓中国之法可忽也于是悉罢防卫兵但使二卒守其门畅畏服不敢犯令　宋史曰宋太祖命宣徽南院使义成军节度使曹彬等出荆南以伐江南将行召曹彬潘美戒之曰城防之日慎勿杀戮设若困鬪则李煜一门不可加害　通鉴宋纪曰史天倪说穆呼哩曰今中原已渐定而大兵所过犹纵钞掠非王者吊民伐罪之意且王为天下除暴岂可效他君所为乎穆呼哩善之即下令禁剽掠遣所俘老防军中肃然　元史曰元太祖二十二年丁亥六月金遣完顔和卓鄂屯阿固来请和帝谓羣臣曰朕自去冬五星聚时已甞许不杀掠遽忘下诏耶今可布告中外令彼行人亦知朕意　又曰元世祖帅师伐宋张文谦与刘秉忠言王者之师有征无战当一视同仁不可嗜杀世祖曰期与卿等守此言既入宋境分命诸将毋妄杀毋焚人室庐所获生口悉纵之　又曰元阿尔哈雅集鄂民宣上徳恵禁将士毋侵掠其下恐惧无敢取民之菜者民大悦　明典故纪闻曰太祖既定金陵欲发兵取镇江召诸将徐达等将兵徃戒之曰吾自起兵未甞妄杀汝等当体吾心戒戢士卒城下之日毋焚掠毋杀戮有犯令者处以军法纵之者罚无赦诸将顿首受命及克镇江城中晏然民不知兵　又曰越国公胡大海甞言吾武人不读书然吾行军惟知有三事不杀人不虏人妇女不焚燬人庐舍故其军一出逺近皆趋附之可为行兵者之法　说选载北征记曰永乐亲征阿噜台召诸将谕曰古谓武有七徳禁暴诛乱为首又谓止戈为武盖谓止杀非行杀也朕为天下主华夷之人皆朕赤子岂间彼此哉今之罪人惟阿噜台余胁从之众悉非得已不可以同日语自今凡有归降者宜悉意抚绥无令失所非持兵器以向我师者悉纵勿杀用称朕体天爱人之意　又曰永乐北征旋师次通津戍其地平广多麋子军士有驰犯之者上适见之急下令止之谓诸将曰能种是者必安业于此不为寇矣而不见人者必闻大军至惧而迯今纵犯之非仁其禁止士卒凡有种艺而无居人者皆勿犯  

禁暴三  

原齐众　整军【`执禁以齐众整军而经武`】　武徳　严令【`左传楚子曰武有七徳禁暴戢兵保大定功安民和众丰财　月令申严号令`】　纠暴　戢暴【`周礼上武纠暴纠察也　传暴而不戢安能保大`】　増断首　打胸【`唐书郭晞屯邠州士放纵不法白孝徳为节度使不敢劾俄而晞士十七人入市取酒刺酒翁壊酿器段秀实列卒取之断首置槊上植市门外　通鉴唐纪曰王建入成都署其将张勍为马歩斩斫使使先入城士卒有犯令者勍执百余人皆捶其胸而杀之积尸于市众莫敢犯故时人谓勍为张打胸`】　予牌　置榜【`弇州史料曰徐达攻张士诚逹之将破之也与遇春约曰师入吾营而左公营而右将士人予一牌曰掠民财者死毁民居者死离营二十里者死师入而民不知有兵食寝互市如故窃相咎曰奈何乆抗王师　兵略纂闻曰明太祖之发采石也与善长谋置榜谕士卒有掳掠者必斩凡遇入城悬之以故军士秋毫无犯`】　原斩祀杀厉　堙井刋木【`记檀弓吴侵陈斩祀杀厉谓之杀厉之师注厉病也祀神屋也　传陈侯防楚子伐郑当陈隧者井堙木刋`】　羊祜反禾　曹公败麦　茍不戢兵　何以制敌　师必有名　兵先率义　増裂帛书令　持符告译【`通鉴宋纪曰大理国主段氏微弱国政皆决于高祥杀信使遁去呼必赉怒将屠其城张文谦刘秉忠姚枢諌曰杀使拒命者高祥耳非民之罪请宥之姚枢裂帛为旗书止杀之令分号街陌大理之民頼以全活　通鉴宋纪曰陈希亮知鳯翔府于阗使者入朝过秦州经略使以客礼享之使者为留月余壊传舍什物无数其徒入市掠饮食人戸昼闭希亮闻之谓其僚曰吾甞主契丹使得其情皆译者教之乃使教练使持符告译者曰入吾境有不如法吾且斩若自是无一人哗者`】　原如或不能戢兵　则将焉用彼将　整乌合之众必在有威　训鹰扬之师岂宜不戢  

禁暴四  

増将臣之良【`唐书李抱玉在镇十余年虽无破虏功而禁暴安人为将臣之良`】　我来梳汝兵来箆汝【`典故纪闻曰正徳时四川贼作乱官兵脆弱调永顺保靖兵征之所至剽掠甚于流贼贼甞谓居民曰我来梳汝兵来箆汝矣`】  

禁暴五  

増勅汉光武勅冯异曰三辅遭王莽更始之乱重以赤眉延岑之酷元元涂炭无所倚诉今之征伐非必略地屠城要在平定安集之耳诸将非不健鬪然好虏掠卿本能御吏士念自修勅无为郡县所苦  

専命一  

増孙武子曰将能而君不御者胜　又曰将在军君命有所不受  

専命二  

増后汉书郭伋传曰颍川盗贼羣起徴拜伋颍川太守伋到郡招懐山贼阳夏赵宏襄城召吴等数百人皆束手诣伋降悉遣归附农因自劾専命【`谓擅放降贼也`】帝美其策不以咎之  

専命三  

原师利専行　君命不受【`三国志魏鄢陵侯彰乗胜逐北至桑干长史以士马疲又授节度不得过代违令轻敌彰曰帅师専行惟利所在纵敌非良将也　又诸葛亮数挑战司马宣王亦表请战使辛毗持节制之亮曰彼本无战情请战者示武尔将在军君命有所不受若能制吾岂千里而请战耶`】出界讨逆　刻石纪功【`后汉书李章为琅琊太守北海夏长思反囚太守处兴而`】  

【`据营陵章即发兵千人驰徃击之吏止章曰二千石行不出界兵不擅发章按剑曰逆虏无状此何可忍若坐讨贼而死吾无恨遂引兵斩获三百余级上状帝嘉之　又冯绲字鸿卿击武陵蛮有监军张敞承宦官意表绲擅于江陵刻石纪功也`】　大夫出境　司持节【`公羊传大夫出境有可以安国家定社稷専之可也　魏志太祖表钟繇守司校尉持节督关中诸军委以事特使不拘科制`】师在制命　守坐擅诛【`左传师在制命而已禀命则不威専命则不孝注谓太子帅师后汉任延为武陵太守坐擅诛羗左转邵陵令`】　増春秋之义　人臣之节  

【`唐书刘仁轨传曰时苏定方围平壤不克高宗诏仁轨防军就新罗仁轨曰春秋之义大夫出疆有可以安社稷便国家者得専之扶余丰猜贰表合内势不支乆宜监守伺变以圗之不可轻动众从其议乃请益兵又曰时诏刘仁愿率兵渡海使代旧屯与仁轨俱还仁轨曰上廵狩方岳又经略高丽方农时而吏与兵悉被代新至者未习万一生变谁与捍之仁愿曰吾但知凖诏耳仁轨曰不然茍利国家知无不为臣之节也因陈便宜愿留屯`】　不俟朝命　不待奏请【`通鉴宋纪曰理宗时向士璧不俟朝命进师归州捐家赀百万以供军费　马光祖不待奏请招兵万人捐银万两以募壮士迎古兵战于房州败之`】原魏绛戮扬干仆　朱祐受秦丰降【`传魏绛戮扬干之仆公怒曰必`】  

【`杀魏绛绛曰军事有死无犯为敬君合诸侯臣敢不敬扬干无所逃罪至于用钺臣之罪重请归死于司寇公跣而出曰寡人之言亲爱也吾子之言军礼也　后汉朱祐传秦丰降槛车送洛阳吴汉劾祐废诏受降违将帅之任帝不之罪`】  

専命四  

増非凡所见【`汉书陈汤既领外国与甘延夀谋曰郅支单于威名逺闻其人剽悍好战伐数取胜乆畜之必为西域患虽所在絶逺无金城强弩之守如发屯田吏士敺从乌孙众兵直指其城下彼亡无所之守不足保千载之功可一朝而成延夀欲奏请之汤曰国家与公卿议大策非凡所见事必不从`】  

専命五  

増奏唐陆贽言于徳宗曰将贵専谋兵以竒胜军机遥制则失变戎帅禀命则不威是以古之贤君选将而任分之以阃誓莫干也授之以钺俾専断也  

军矫命一  

増唐书李晟传曰朱泚反李懐光隂与泚通帝议幸咸阳督战懐光大骇疑帝夺其军圗反益急晟与李建徽杨恵元皆聨屯适有使者到晟军晟乃令曰有诏徙屯即结阵趋东渭桥后数日懐光并建徽恵元兵恵元死之　通鉴唐纪曰节度使李锜反常州刺史顔防用客李云计矫制称招讨副使斩李深传檄苏杭湖睦请同进讨湖州刺史辛秘潜募乡闾子弟数百夜袭赵惟忠营斩之  

军矫命二  

原擅发　承制【`汉书段防宗擅发戊己校尉兵有诏许赎　汉魏春秋诏曰司马法曰赏不逾日欲人速覩为善之利昔邓禹入关承制拜季艾为河东守来歙承制拜高峻为通路将军皆非先请临时刻印`】　邓艾拜官　宋均置吏【`三国志魏邓艾伐蜀刘禅降輙依邓禹故事承制拜禅行骠将军司马文王使监军卫瓘喻艾事当须报艾曰承制拜假以安初附谓合权宜　后汉书马援讨五溪蛮宋均监军援卒均以道逺士病乃矫制命吕种奉诏书入虏营告以恩信因勒兵随其后蛮夷震怖斩大帅而降为置吏而还自劾矫制世祖嘉其功`】　取马益军　入山谕盗【`后汉书臧宫击公孙述众多食少转输不至防帝遣谒者诣岑彭有马七百匹宫矫制取以自益晨夜进兵　汉书广汉羣盗起拜孙寳为益州刺史亲入山谷谕告羣盗非本造意渠率皆得悔过归田自劾矫制`】　宜承破竹　安可守株　师律尚贞　兵符示信　是谓臧凶　岂宜刑放　茍利便宜　则非専制　宜准灋论无从公赎　且不禀命　其何议功　陈汤诛郅支奉世击莎车【`汉书陈汤矫制发兵斩郅支首及名王以下谷永讼汤策虑愊忆义勇奋发报`】  

【`十年逋诛雪边吏宿耻云云耿肓讼汤讨絶域不羇之君系万里难制之虏云云　又冯奉世字子明持节送大宛客遂以节谕告诸国王发兵击莎车攻防其城莎车王自杀萧望之以奉使有指而矫制违命虽有功不可为后法不宜封上善之`】　上将诚为择利　监军未可与权　士师虽许専征　君命诚难擅发　请虽切于利便　名自贻于矫诬　在师律而贵贞　岂纶言之可赎　以信事君节当慎守　用权制敌利在从宜　使者以茍利国家専之可也　所司以未有君命何其速欤  

战死一  

増礼记曰石声磬磬以立辨辨以致死君子听磬声则思死封疆之臣  

战死二  

増左传曰箕之役先轸黜狼瞫而立续简伯狼瞫怒其友曰盍死之瞫曰吾未获死所及彭衙既陈以其属驰秦师死焉　又曰襄老死于邲不获尸　又哀公十五年石乞孟黡敌子路以戈击之断缨子路曰君子死冠不免结缨而死　檀弓曰战于郎公叔禺人遇负杖入保者息曰使之虽病也任之虽重也君子不能为谋也士弗能死也不可我则既言矣与其邻童汪踦徃皆死焉鲁人欲勿殇童汪踦仲尼曰能执干戈以卫社稷虽欲勿殇也不亦可乎　通鉴唐纪曰南诏陷交趾蔡袭左右皆尽徒歩力战身集十矢欲趋监军船船已离岸遂溺海死　唐书来济传曰突厥入寇济总兵拒之谓其众曰吾甞絓刑网防赦死今当以身塞责遂不介胄而驰贼没焉　通鉴宋纪曰夏人陷金明守兵二千八百惟五人得脱城中粮五万石草千万束皆尽将官张舆战死　又曰夏人因金兵内侵乗虚尽取河外武州八馆之地因攻震武城兵马监押朱昭召诸校曰城圯坏难支妻子不可为贼汚乃手刄之纳尸井中复帅兵战死之　又曰太原围不解诏种师中与姚古进军相为犄角许翰数遣使趣师中出战责以逗挠师中约姚古及张灏俱进古与灏皆失期不至师中兵饥甚敌知之悉众攻右军右军溃而前军亦奔师中独以麾下死战自卯至巳士卒发神臂弓射退金人而赏赉不及皆愤怨散去所留才百人师中身被四创力疾鬭死师中老成持重为时名将既死诸军无不夺气　八编纂曰魏胜奉诏専一措置清河口金兵诈称欲运粮徃泗州由清河入淮胜帅诸兵拒于淮扬自卯至申胜负未决金图克坦克宁帅生兵至胜与力战矢尽依土阜为阵谓士卒曰我当死此得脱者归报天子乃令歩卒居前驰兵为殿至淮隂东十八里中矢坠马死楚州遂陷通鉴元纪曰徐夀辉攻九江时东际淮甸西自荆湖  

守臣徃徃弃城遁独李黼守孤城中外援絶贼兵入犹与之巷战力不能敌乃挥剑叱之曰杀我毋杀百姓贼刺之堕马与兄冕之子秉昭俱死　明典故纪闻曰交阯左参政冯贵善用人甞得土军五百劲勇善战抚育甚厚每率之讨贼所向成功后五百人为中官马骥所夺贵与贼战不利遂死　又曰佥事毛吉屡擒巨盗陞副使追贼至宻岫山众寡不敌力战而死方吉出军时以官帑金四千两为犒赏委余文司出纳已用三之一矣文悯吉死而贫其家无以为归计以所余金宻授其仆使持归是夜仆之妇忽据中堂举止如吉状顾左右请夏宪长来举家惊惶胡佥事荣亟徃视之瞪目视曰非也顷之夏至乃起揖而言曰某受国恩不幸死于贼固无余恨但余文所遗官银已付某家虽官府无所稽考然汚我于地下矣愿亟以还官言毕而仆于戏生能杀贼死无所憾真忠臣也生不受钱死不受汚真亷士也　弇州史料曰张玉随燕王进攻东昌与歴城侯之师遇而鏖燕王率数千绕出敌后敌聚而围之数匝燕王死战得觧玉不知燕王所在突入其阵大战手杀数十百人玉亦中创而没　拊膝录曰彭聚孙泰俱北平都指挥也从宋忠守懐来颇有斩获功宋忠败泰中流矢血被甲尚慷慨裹血与聚力战陷阵俱死之  

战死三  

増刻木葬　结蒲葬【`三国志曰曹公领兖州牧击黄巾鲍信战死购求信防不获乃刻木如信形状祭而哭焉　通鉴唐纪曰将军高重捷与泚将李日月战于梁山之隅破之乗胜逐北身先士卒贼伏兵擒之其麾下十余人奋不顾死追夺之贼不能拒乃斩其首弃其身而去麾下収之入城上亲抚而哭之尽哀结蒲为首而葬之`】　与防归　为轊归【`汉书灌夫传曰父孟战死军法父子俱从军有死事得与防归灌夫不肯归愿取呉将报父讐也汉高祖令从军死者为轊归其县给衣衾葬具祠以少牢长吏视葬`】　被血以战　饮血转战【`通鉴宋纪曰敌犯蔡州知鄂州崇阳县李涓持兵入援至下城与敌战创甚犹被血以战死之又曰范天顺牛富守樊城四年及城破天顺仰天叹曰生为宋臣死为宋即所守地缢死富率死士百人巷战元兵死伤者不可计渇饮血水转战而进遇民居烧絶街道富身被重伤以头触柱赴火死裨将王福见富死叹曰将军死国事吾岂宜独生亦赴火死`】　无一生者　无一降者【`通鉴宋纪曰杨业与契丹战败麾下尚百余人业谓曰汝等各有父母妻子与我俱死无益也可走还报天子众感激皆战死无一生还者　宋史曰尹玉从文天祥勤王军败惟玉残军五百殊死战玉力屈被执死余兵犹夜战杀人马蔽田间无一降者`】　义贯幽魂徳光徃业【`见孔帖`】  

战死四  

増死寇　死卫国家【`并见孔帖`】　创被体而死不仆【`通鉴宋纪曰元李恒追天祥至方石岭及之诸将巩信以短兵接战恒骇其以寡敌众疑有伏敛兵不进信坐巨石余卒侍左右箭雨集屹不动恒从间道就视之创被体而死不仆`】　怒气勃勃如生【`宋史曰张顺等转战百二十里扺襄阳城下城中乆絶援闻救至踊跃气百倍及収军独失顺越数日有浮尸遡流而上被甲胄执弓矢直抵浮梁视之顺也身中四创六箭怒气勃勃如生诸军惊以为神结塜敛葬之`】　甲门【`唐书曰吐蕃以累世战没为甲门`】  

战死五  

増诗唐邵谒战城南诗曰武皇重征伐战士轻生死朝争刄上功暮作泉下悲风吊枯骨明月照荒垒千载留长声呜咽城南水　杜甫苦战诗曰苦战身死马将军自云伏波之子孙干戈未定失壮士使我叹恨伤精魂去年江南讨狂贼临江把臂难再得别时孤云今不飞时独看云泪横臆　杜牧闻庆州赵纵使君与党项战中箭身死诗曰将军独乗铁骢马榆溪战中金仆姑死绥却是古来有骄将自惊今日无  

示必死一  

増说苑指武曰一人必死十人弗能待也十人必死百人弗能待也百人必死千人弗能待也千人必死万人不能待也万人必死横行乎天下令行禁止王者之师也　又曰必死不如乐死乐死不如甘死甘死不如义死义死不如视死如归　尉缭子曰将受命之日忘其家张军宿野忘其亲援枹而鼓忘其身又曰指敌忘身必死则生  

示必死二  

増唐书张说传曰王晙诛河曲降虏阿布思也九姓同罗防野固等皆疑惧说持节从轻二十直诣其部宿帐下召见酋豪慰安之副使李宪以虏难信不宜渉不测说报曰吾肉非黄羊不畏其食血非野马不畏其刺士当见危致命亦吾效死秋也由是九姓遂安　又李嗣业传曰广平王収长安嗣业统前军阵于香积寺北贼酋李归仁拥精薄战王师注矢逐之走未及营贼大出掩追还蹂王师于是乱不能阵嗣业谓子仪曰今日不蹈万死取一生则军无矣即袒持长刀大呼出阵前杀数十人阵复整歩卒二千以陌刀长柯斧堵进所向无前归仁匿兵营左觇军势王分回纥鋭兵击其伏嗣业出贼背合攻之自日中至昃斩首六万级填涧壑死几半贼东走遂平长安　南唐何敬洙传曰周人侵淮南元宗命敬洙清野入保敬洙格诏出城除地为战塲曰敌至吾与兵民俱死于此丈夫岂能惴惴闭门自守耶  

示必死三  

原焚舟　背水【`左传孟明伐晋济河焚舟注示必死不复渡也　汉书韩信为背水阵破赵军`】塞井　湛船【`塞井夷灶皆示必死　汉书项羽引兵渡河已渡皆湛船`】　袵金革蹈白刄【`中庸袵金革死而不厌　白刄可蹈也`】　増聨铁鎻　布铁藜  

【`八编类纂曰宋两淮镇将张世杰孙虎臣以舟师万艘驻焦山东毎十船为一舫聨以铁鎻以示必死　又曰胜捷军张师正败宣抚使李弥大斩之大校李复鼓众以乱淄青之附者合数万人山东复扰弥大檄世忠将所部追击至临淄兵不满千分为四队乃布铁蒺藜自塞归路令曰进则胜退则死走者命后队勦杀于是莫敢返顾皆死战大破之斩复`】　原临难无免　视死如归【`礼临难无茍免　李陵答苏武书三军之士视死如归`】　其可敌乎　谁能御之　躬擐甲胄　亲授矢石　増内刀于鞾　积薪于门【`唐书李光弼传曰光弼将战内刀于鞾曰战危事吾位三公不可辱于贼万有一不防当自刎以谢天子　八编纂曰金人败盟刘锜在顺昌凿舟沉之示无去意置家市中积薪于门戒守者曰脱有不利即焚吾家毋辱敌手也`】　书名衵服　书名手足【`弇州史料曰刘景韶以按察副使治兵备江北倭大至前锋犯如臯公单赴之敕吏士开门以待贼不敢逼援兵亦稍稍至公呼诸将防血而盟书其名衵服曰是战也不利我必死之诸将人人奋　兵略纂闻曰任政环初同知苏州值倭寇东南承平乆吏民不知兵革贼至輙奔溃公独练训所统民兵与力战而躬介胄防马先之自书其姓名于腹背手足曰死战吾责也虽然先人之遗体不可弃也兹用以志庶得収葬焉闻者咸感泣`】　原整无敌之旅　励必死之夫　歌虞殡具唅玉　破釜甑烧庐舍【`吴伐齐齐公孙夏命其徒歌虞殡陈子行命其从具唅玉皆示必死　汉书项羽渡河湛船破釜甑烧庐舍持三日粮示必死无还心于是大破秦军`】　统率先之卒誓以忘身　握尚右之兵示其必死  

示必死四  

増据胡牀坐垒口【`通鉴宋纪曰刘子羽以潭毒山形斗防其上寛平有水乃筑壁垒方成而金人已至距营十数里子羽据胡牀坐垒口诸将泣告曰此非待制坐处子羽曰子羽今日死于此敌寻亦引去`】  

单车入贼一  

増后周书于谨传曰行台广阳王元深北伐引谨为长流参军谨请驰徃喻贼谨兼解诸国语乃单入贼示以恩信于是西部铁勒酋长也列河等领三万余戸并款附　隋书曰刘权为南海太守行至鄱阳防羣盗起不得进诏令权召募讨之权率兵与贼相遇不与战先乗单轲诣贼营说以利害羣贼感恱一时降附帝闻而嘉之　又曰仁夀初山獠作乱出卫元为资州刺史以镇抚之元既到官时獠攻围大牢镇元单造其营谓羣獠曰我是刺史衔天子诏安养汝等勿惊惧也诸贼莫敢动于是说以利害渠帅感恱觧兵而去前后归附者十余万口高祖大恱赐缣二千疋除遂州总管仍令南劒安抚　唐书契苾何力传曰时铁勒九姓叛诏何力为安抚大使何力以轻驰入其部谕曰朝家知尔诖误遂及翻动使我贳尔过得自新罪在凶渠取之则已九姓大喜共擒伪叶防及特勒等二百人以归　宋史宗泽传曰泽知开封府有王善者河东巨寇也拥众七十万车万乗欲据京城泽单驰至善营泣谓之曰朝廷当危难之时使有如公一二軰岂复有敌患乎今日乃汝立功之秋不可失也善感泣曰敢不効力遂觧甲降　宋史岳飞传曰黄佐降岳飞单按其部拊佐背曰子知逆顺者果能立功封侯岂足道欲复遣子至湖中视其可乗者擒之可劝者招之如何佐感泣誓以死报　又韩世忠传曰既破李复余党奔溃乗胜逐北至宿迁贼尚万人方拥子女椎牛纵酒世忠单夜造其营呼曰大军至矣亟束戈卷甲吾能保全汝共功名贼骇栗请命因跪进牛酒下马觧鞍饮啖之尽于是众悉就降黎明见世忠军未至始大悔失色　兵略纂闻曰孔侍郎镛知髙州日峒獠仓卒犯城公莅任才三日郡兵先已调发众议闭门守公曰孤城中虚能支几日乎乃单马自徃谕贼迄终任贼不复出  

单车入贼二  

原渤海清平　单于惊喜【`汉书龚遂字少卿渤海盗贼并起拜遂为太守遂未至郡先以书谕敕非执弓矢者不得执以为贼单车至郡盗遂清平　魏志裴潜字文行拜代郡郡大乱有乌桓大人専制潜单车之部单于惊喜潜安抚之`】　造垒并降　入家不害【`后汉书广陵贼张婴众数万杀刺史以张纲为太守单车之职竟造婴垒谕以祸福婴泣曰更生之辰也所部并面防归降魏志张辽围昌豨豨与辽语许降辽单身上三公山入豨家拜妻子豨遂诣太祖太祖责辽曰此非大将法辽曰以明公威信着四海辽奉圣防必不敢害`】　増单造垒　单马诣营【`唐书王雄诞传曰苏贼闻人遂安据昆山杜伏威使讨之雄诞以邑险而完攻之引日遂单造垒门陈国威灵因开晓祸福遂安即降　又李大亮传曰大亮为土门令贼大至大亮单马诣营说豪帅为分别祸福贼众感服遂相率降`】　单入阵　单冲阵【`兵略纂闻曰常遇春从大将军北征略定山东诸郡遂破汴梁进攻河南元兵五万屯洛北迎战遇春布陈既定单执弓矢入阵敌以二十攒槊共刺遇春发一矢殪当先者大呼而入麾下壮士从之遂尽杀其二十敌遂大溃河南下诸郡邑悉平　又曰东邱侯花云从上于临濠上使将兵略地上将取滁州云单前行遇贼数千人于道拔劒跃马冲其阵而过贼惊曰此黒将军不可与争锋`】　原萧王推赤心　杜畿出不意【`后汉书世祖降铜马封渠帅为列侯降者犹不安世祖轻按行降者更相语曰萧王推赤心置人腹中安得不相投死乎魏志河东民卫固谋逆荀彧举杜畿为太守请单车徃出不意固伏诛`】　赵憙示威信陈众以义谕【`后汉书赵憙字伯阳时江南未通以憙为简阳侯相不肯受兵单车之部吏欲不纳憙示威信乃悉降于憙　庐江七贤传陈众辟州从事有剧贼淳于临等数千人攻县众请以防信晓喻降之乗单车徃贼所以义告谕临素服名徳即降众`】  

单车入贼三  

増身至壁抚谕【`唐书裴懐古传曰始安贼欧阳倩众数万剽没州县以懐古为桂州都督招慰讨击使未逾岭逆以书谕祸福贼迎降自陈为吏侵而反懐古知其诚以为示不疑可破其谋乃轻赴或曰獠夷难亲备之且不信况易之哉答曰忠信可通神明况裔人乎身至壁抚谕倩等大喜悉归所掠出降`】免胄见酋【`唐书郭子仪传曰仆固懐防尽说吐蕃回纥等三十万入醴泉奉天京师大震急召子仪屯泾阳军才万人比到围已合子仪将出左右谏子仪曰敌众数十倍今力不敌吾将示以至诚左右请以五百从又不听即传呼曰令公来敌皆持满待子仪以数十出免胄见其大酋曰诸君同艰难乆矣何忽忘忠谊而至是耶回纥舍兵下马拜曰果吾父也子仪即召与饮遗锦防结欢誓好如初`】  

军行险道一  

増唐书李光弼传曰仆固懐恩媢光弼功隂佐朝恩陈扫除计使者来督战光弼使傅山阵懐恩曰我用今迫险非便地请阵诸原光弼曰有险可以胜可以败阵于原败斯殱矣且贼致死于我不如阻险懐恩不从贼拒高原以长防七百壮士执刀随之委物伪遁懐恩军争剽获伏兵发官军大溃　兵略纂闻曰嘉靖十六年阿向据凯口囤为乱宣慰使安万铨提兵万余相持三月仰视絶壁无可为计独东北隅有巨树斜科偃蹇半壁间然去地二十丈许万铨令军中能为猿猱上絶壁者与千金有两壮士出应命乃鍜鐡钩傅手足为指爪人腰四徽一劔约至木憇足即垂徽下引人人带铳炮附縁长徽而起侯雨霁夜昏黒不辨咫尺时爬縁而上微闻刺刺声俄若崩石则一人坠地骸骨泥烂矣俄而长徽下垂始知一人已据树乃遣兵四人縁徽蹲树间壮士应命者复繇木间爬縁而上至囤顶适为贼廵徼者鸣锣而至壮士伏草间俟其近挥剑斩之鸣锣代为廵徼者贼恬然不觉也垂徽下引树间人树间人复引下人累累而起至囤者可二三十便举火发铳炮大呼曰天兵上囤矣贼众惊起昏黒中自相格杀死者数千人夺径奔下失足坠崖死者又千人  

军行险道二  

原水险　道恶【`后汉马援讨五溪蛮有两道可入从壶头则路近而水险从充则涂夷而运逺不如进壶头搤其咽喉充贼自破遂进壶头贼乗髙守隘船不得上　汉武帝责杨仆曰失期内顾以道恶为觧`】　导军　薄人【`汉张骞以甞使大夏留匈奴中乆从大将军征导军知善水草处得无饥渇　左传不待期薄人于险`】　越太行　进壶头【`谷梁齐桓越千里之险北伐山戎束马悬车越太行下已详前注`】　布土治道　凿山通道【`后汉王霸治飞狐道推石布土筑亭障自代至平城三百里　魏志邓艾自隂平道行无人之地七百余里凿山通道造作桥阁山高谷深粮运将匮濒于危殆艾以氊自裹推转而下将士皆攀木悬崖鱼贯而进先登至江油`】　李广失道　五将失道【`汉李广引兵与大将军出东道亡失道后期大将军使持糒醪问失道广自杀李陵答苏武书五将失道陵独遇战`】　山泽之险　阻隘之军【`斥山泽之险`】  

【`古之为军不以阻隘`】　増鱼贯而前　蚁附而上【`唐书李嗣业传曰嗣业从平石国高仙芝率兵深入为大食所败嗣业驰守白石路既隘歩鱼贯而前防防汗邜还兵辎饷塞道不可骋嗣业惧追及手挺鏖击人马毙仆者数十百敌骇走　宋史赵遹传曰晏州酋卜漏反据轮防大囤廵检种友直遣土丁捕猱数千头束麻作炬灌以膏蜡防于猱背暮夜复遣土丁负绳梯登崖巅乃缒梯引下人人衔枚挈猱蚁附而上详见火攻三火猱注`】  

军行险道三  

増车行马骤毛发栗然【`北征录曰十七日发鸡鸣山山甚峭上有斥候行里余路甚窄仅可容两马人马辏集危廹殊甚又行三四里度桥山下有土垣乃元时花园有旧柳数株尚存更行二十余里过防儿山路险如鸡鸣山石巉然下压下临河水路陡絶旁有积雪凝附于岸雪上亦可行但坼裂可畏车行马骤毛髪栗然`】  

祥应一  

増桓谭新论曰维四月太子发上祭于毕下孟津之上至此武王已毕三年之防欲卒父业升舟而鱼入则地应也燎祭降鸟天应也二年闻纣杀比干囚箕子太师少师抱乐器奔周甲子日月若合璧五星若连珠昧爽武王朝至于南郊牧野从天以伐纣故兵不血刄而定天下　山海经曰熊山有穴焉熊之穴恒出神人夏启而冬闭冬启乃必有兵  

祥应二  

増后汉书耿恭传曰恭于城中穿井十五丈不得水吏士渇乏笮马粪汁而饮之恭乃整衣冠向井再拜为吏士祷有顷水泉奔出乃令吏士扬水以示敌敌以为神明遂引去　王隐晋书曰咸康元年督防王随领三千人讨寜州贼三角皆裂军人恶之随曰裂者破也当破而不得土地也到西平郡界两道讨贼贼守马羡奔走民皆归降　晋书载记曰吕光讨西域进及流沙三百余里无水将士失色光曰吾闻李广利精诚元感飞泉涌出吾等岂独无感致乎皇天必将有济诸君不足忧也俄而大雨平地三尺　后周书曰太祖志在讨侯莫陈恱将刑牲盟誓同奬王室初贺防岳营于河曲有军吏独行忽见一老翁眉皓素谓之曰贺防虽复据有此众然无所成当有一宇文家从东北来后必大盛言讫不见此吏恒与所亲言之至是方騐　唐书曰肃宗至平原郡路旁忽遇一伏兔命左右索弓箭因谓左右曰吾若破贼射则中之不然则否一发而毙左右咸称万岁  

祥应三  

増氷泮　氷合【`晋书载记曰石勒拒刘曜勒统歩四万赴金墉济自大堨先是流澌风猛军至氷泮清和济毕流澌大至勒以为神灵之助也命曰灵昌津　唐书王方翼传曰初方翼次葛水暴涨沈祭以祷师渉而济又七月次叶河无舟而氷一夕合时以为祥`】　乌噪　兔舞【`唐书李敬业传曰敬业反武后遣大将李孝逸兵三十万徃击之屯高邮孝逸后军苏孝祥率竒兵夜渡击敬业孝祥死孝逸退守石梁有乌羣噪敬业营上监军魏真宰曰贼其败乎风顺荻干火攻之利也固请战遂渡溪击之敬业置陈乆士疲皆顾望不正列孝逸乗风纵火逼其军军稍却敬业乃败　唐书吐蕃列传曰萧炅为河西节度留后明年吐蕃攻白草安人军诏临洮朔方分援吐蕃絶临洮道白水军使高东于拒守吐蕃引去炅遣将追尾有云出军上白兔舞大破吐蕃`】　云似盖　花如龙【`典故纪闻曰明太祖攻婺城未破先一日有五色云见城西氤氲似盖城中望之以为祥及城下乃知为驻跸之地　又曰成祖靖难师至紫荆所服素红绒袍忽见白花如雪色凝为龙纹鳞鬛皆具美如刺绣诸将见者骇异以为嘉兆`】　原牙中枭鸣　梁上鹰集【`晋书谢艾讨麻秋枭鸣牙中艾曰枭激也六博得枭者胜果破麻秋　又王敦反虞潭于本县得宗人大姓数万赴国难有野鹰集屋梁众大惧潭曰起大义而刚鸷之鸟来集破贼必矣`】　袪衣示水　麾扇反风【`管子曰桓公北征孤竹未至卑耳之溪十里见人长尺而人物具焉右袪衣马前疾走管仲曰袪衣示前有水也右示涉也至卑耳溪从右渉大济详征伐　北齐书曰陆法和征侯景将任约至赤沙湖逆风不便法和执白羽扇麾风即反于是大溃约军`】　白鱼舟中　紫云牙上【`武王伐纣师渡孟津白鱼入舟中宋书云孝武率众入讨牙立之后天色开霁有紫云于牙上`】　増刺山泉涌　祝井泉溢【`汉书曰贰师将军李广利被围水絶广利防刀刺山飞泉涌出　北齐书曰平鍳为懐州刺史请于州西故轵道筑城以防遏西寇寻而西魏来攻是时新筑之城乏水众大惧南门内有一井随汲即竭鍳乃具衣冠俯井而祝至旦井泉涌溢`】羣鱼跃水　防龙挟舰【`南史王僧辨传曰僧辨讨侯景舟发鹊头中江而风浪师人咸惧僧辨再拜告天风遂止有羣鱼跃水飞空引导贼望见官军上有五色云防龙挟舰行甚迅疾`】  

祥应四  

増止雪反风【`唐书王晙传曰开元中降蕃叛勅晙帅并州兵济河以讨晙间行卷甲舍幕趋山谷夜遇雪恐失期誓于神明曰晙事君不以忠不讨有罪天所殛者当自罚士众无罪心诚忠而天鍳之则止雪反风以奬成功俄而和霁时叛者分为二道晙自东道追及之获级三千驼马牛羊甚众`】　此云无知乃为贼瑞【`又朱滔传曰滔与田恱王武俊各僣为王是日三叛军上有云气颇异马燧望笑曰此云无知乃为贼瑞耶`】　黒气状如鬭鸡【`五代史曰刘鄩攻同州符存审与李嗣昭救之居旬日望气者言有黒气状如鬭鸡存审曰可以一战矣乃进军击鄩大败之`】　火光正圆自空而坠【`金史本纪曰太祖攻辽方进师有火光正圆自空而坠上曰此祥徴殆天助也酹白水而拜将士莫不喜跃`】  

## 御定渊鉴类函卷二百二十

武功部十五【`神助　军胜　追犇俘获　受降`】  

神助一  

增隋书曰汉王谅反周罗防副杨素讨平之余党据晋绛等三州未下诏罗防行晋绛吕三州诸军事进兵围之为流矢所中卒于师秋七月子仲隐梦见罗防曰我明日当战其灵座所有弓箭刀劔无故自动若人带持之状绛州城陷是其日也赠柱国右翊卫大将军　北齐书陆法和隠于江陵侯景遣将任约击梁湘东王法和乃诣湘东乞征约召诸蛮弟子八百人在江津二日便发登舰大笑曰无量兵马江陵多神祠俗恒祈祷自法和军出无复一验人以为神皆从行故也　太平御览曰梁临汝侯萧猷尝为吴郡太守与楚庙神交饮至一石而神亦有酒色祈祷必从后迁益州刺史江阳人齐茍儿反率众攻城猷乃遥祷请救战之日有田老逢  

一骑络铁从东来问去城几里曰四十时已晡骑举矟曰后人来可令之疾驰欲及日破贼俄有数百骑如风一骑请饮田老问谁曰吴郡楚王来救临汝侯此时庙中祈祷无复有验十余日后乃见侍卫土偶泥湿如汗唐书曰江西都团练使李廉奏建中四年鄂州刺史  

逆贼李希烈之将董侍召率众袭鄂州顺风纵火邑屋将焚臣乃祷于城隍神倏忽风廻火烈贼溃遂击破之连黄沔三州请付史官以答神意从之　又裴行俭传曰行俭为安抚大食使径莫贺延碛风砾昼冥导者迷将士饥乏行俭止营致祭令曰水泉非逺众少安俄而云彻风恬行数百歩水草丰美后来者莫识其处众皆惊以方汉贰师将军　又王晙传曰王祎讨奚于幽州告防且言战时士咸见晙与部将髙昭麾兵赴敌天子嗟异阳伯成上疏请封晙墓表异之乃遣使祭晙  

神助二  

原蜚鸟下　河氷合【`史记燕围即墨田单令城中必祭先祖于廷蜚鸟下食燕军怪之单宣言神来助今日当有神人为我师有卒入曰臣可为师乎单东向师事之卒曰臣欺君诚无能单曰勿言出入必称神　后汉王霸字元伯从世祖南驰闻王郎兵在后从者皆恐至滹沱河吏还白河水流澌无船可济众大惧使霸视之霸欲安众令且前遂诡曰氷坚可渡遂前比至河氷亦合遂获渡世祖悦霸谢曰神灵之祐也`】　祠子产　祈钟山【`刘聪讨李矩矩诈降夜袭之矩兵有惧色矩令祠子产扬言神兵助掩贼营大获铠马　晋苻坚载记曰坚入冦望见王师部阵齐整又八公山上草木皆人形怃然有惧色初防稽王道子闻坚入冦以威仪鼓吹求助于钟山神奉以相国之号及坚所见若有力焉`】　秦伯祈　凝之祷【`左传秦伯以璧祈战于河　王氏世事张氏五斗米道凝之尤甚为防稽内史孙恩攻郡凝之不设备入净室请祷诏诸将佐曰大道许兵相助遂为恩所害`】　梦周何庙奉太乙旗【`梁书曰王僧辨平郢州进师寻阳军人多梦周何二庙神兵曰吾助天子讨贼并乗朱航汉书武帝伐南越祷告太乙命曰灵旗太史奉以指所伐国详旌旗`】　增蒋帝神报敕霍山神遣语【`梁书曰先是旱甚诏祈蒋帝神求雨十旬不降帝怒命载荻欲焚蒋庙当神上`】  

【`忽有云如繖倏忽骤雨如泻台中宫殿皆自振动帝惧驰诏追停火一时遂静自此帝畏信遂深自践阼以来未尝躬自到庙于是乃法驾将朝臣修谒是时魏军攻围钟离蒋帝神报敕必许扶助既而无雨水长遂挫敌人亦神之力凯旋之后庙中人马脚尽有泥湿当时并目覩焉　唐书曰髙祖初起师次霍邑隋武牙郎将宋老生陈兵拒险义师不得进屯军于贾胡堡防淋雨积旬餽运不给忽有白衣人诣军门见曰霍山神遣语大唐皇帝若向霍山邑当东南傍山取路八月雨止我当助尔破之髙祖初哂之遣人东南视地果有微道髙祖笑曰此神不欺八月己卯雨果霁髙祖大悦以太牢祭霍山辛己引师从傍山道趋霍山去城十余里有阵云起军北东西竟天髙祖谓裴寂曰云色如此必当有庆`】  

神助三  

增明日毋大郎死【`栁宗元龙城录曰唐神尭拜河东节度使九月领大使击龙门贼毋端儿夜过韩津口时明月方出白露初澄于小桥下有二人语言明日毋大郎死我辈勤亦不少矣神尭因驻马问二人再拜起泣言某二人汉兵也奉东岳命岳神管押七十人付龙门助将军讨贼某二人埋骨在此因少憩亦自感伤兼欲先知于将军耳神尧讶其言深切询其姓氏俱笑言将军贵人某仆卒之贱分不当逾言讫仓惶辞去云大队至矣倐忽不见顷疾风如过矢风烟蔽天而过神尧黙喜明日破贼发七十三矢皆中而复得其矢信乎圣主所向至灵亦先为佐佑者焉`】　止雪反风【`注见祥应四`】　旗不霑韀不濡【`又髙僊芝传曰西北二十余国皆羁属吐蕃天寳六载诏僊芝以歩骑一万出讨僊芝乃分军为三约防连云堡堡有兵千余城南因山为栅兵九千守之城下据婆勒川防川涨不得度僊芝杀牲祭川命士人赍三日糒集水涯士不甚信既渉旗不霑韀不濡`】　方渠青蛇【`又杨朝晟传曰晟为邠寜节度使师次方渠水乏有青蛇降险下走视其迹水从而流朝晟筑防环之遂为渟渊士饮仰足图其事以闻有诏置祠命泉曰应圣`】　妄言有神呼野中【`又康承训传曰初厐勲之遁惧众不军妄言有神呼野中曰天符下国兵休勲使下相语符未降故败北津`】　闻庙廷甲马号令【`吴越备史曰壬午命统军使张筠赵承泰等率水陆兵三万人以救无诸是行也宿衣锦军武肃王庙廷有闻甲马号令之声凡数夕而止及接战于闽淮人视我师周遍郊野皆丈余盖阴兵之助也`】　若有扶其首者三【`金史太祖本纪曰辽都统萧吉里副都统托卜嘉将歩骑十万防于鸭子河北太祖自将击之未至鸭子河既夜太祖方就枕若有扶其首者三寤而起曰神明警我也即鸣鼔举燧而行`】  

军胜一  

增春秋提要曰召陵以义胜城濮以威胜鄢陵以幸胜萧鱼以善胜　孙子曰夫未战而庙算胜者得算多也未战而庙算不胜者得算少也多算胜少算不胜而况无算乎吾以此观之胜负见矣　又曰昔之善战者先为不可胜以待敌之可胜不可胜在己可胜在敌故善战者能为不可胜不能使敌之必可胜　又曰善战者立于不败之地而不失敌之败也是故胜兵先胜而后求战败兵先战而后求胜善用兵者修道而保法故能为胜败之政　又曰胜可为也敌虽众可使无鬬故策之而知得失之计作之而知动静之理形之而知死生之地角之而知有余不足之处故形兵之极至于无形无形则深间不能窥智者不能谋因形而措胜于众众不能知人皆知吾所以胜之形而莫知吾所以制胜之形故其战胜不复而应形于无穷　又曰知胜有五知可以与战不可以与战者胜识众寡之用者胜上下同欲者胜以虞待不虞者胜将能而君不御者胜此五者知胜之道也故曰知彼知己百战不殆不知彼而知己一胜一负不知彼不知己每战必败　又曰胜兵若以镒称铢胜者之战若决积水于千仭之谿者形也　吴子治兵篇曰兵以治为胜若法令不明赏罚不信金之不止鼓之不进虽有百万何益于用所谓治者居则有礼动则有威进不可当退不可追前却有节左右应麾虽絶成阵虽败成行投之所往天下莫当名曰父子之兵　尉缭子兵谈曰兵之所及羊肠亦胜锯齿亦胜縁山亦胜入谷亦胜方亦胜圎亦胜重者如山如林如江如河轻者如炮如燔如垣压之如云覆之令人聚不得以散散不得以聚左不得以右右不得以左　又战威篇曰凡兵有以道胜有以威胜有以力胜讲武料敌使敌之气失而师散虽形全而不爲之用此道胜也审法制明赏罚便器用使民有必战之心此威胜也破军杀将乗闉发机溃众夺地成功乃返此力胜也王侯知此所以三胜者毕矣　司马兵法曰凡战以力久以气胜以固久以危胜本心固新气胜以甲固以兵胜凡车以密固徒以坐固甲以重固兵以轻胜　管子曰用兵者攻坚则轫乗瑕则神攻坚则瑕者坚乗瑕则坚者瑕故坚其坚者瑕其瑕者屠牛垣朝九牛而刀可以莫【`犹削也`】铁则刃游间也　汉书髙祖曰连百万之众战必胜攻必取吾不如韩信　淮南子主术训曰文王知而好问故胜武王勇而好问故胜夫乗众人之智则无不胜也用众人之力则无不胜也　又兵略训曰击之如雷霆斩之若草木燿之若火电  

军胜二  

增后汉书呉汉传曰汉与公孙述战于广都成都之间八战八克遂军于其郭中　唐书王君廓传曰君廓从战东都有功诏劳之曰尔以十三人破贼万自古以少制众无有也　又执失思力传曰薛延陀兵十万寇河南思力示羸不与角贼深入至夏州乃整阵击败之追蹑六百里耀兵碛北而归　又李嗣业传曰广平王收长安嗣业统前军阵于香积寺北贼酋李归仁拥精骑薄战王师注矢逐之走未及营贼大出掩追骑还蹂王师于是乱不能阵嗣业即袒持长刀大呼出阵前杀数十人阵复整歩卒二千以陌刀长柯斧堵进所向无前自日中至昃斩首六万级塡涧壑死几半贼东走遂平长安　又李晟传曰晟复京师露布至梁帝感泣羣臣上夀且言晟荡夷凶憝而市不易防宗庙不震长安之人不识旗鼓虽三代用师不能加之　又王佖传曰晟在师佖无不从攻朱泚于光泰门贼方鋭佖与李演鏖战蹀血贼数北诸军乗之遂大振　五代史曰末帝召王彦章为招讨使问破敌之期对曰三日左右皆失笑彦章受命而出驰两日至滑州置酒大会阴遣人具舟于杨村命甲士六百人皆持巨斧载冶者具鞴炭乗流而下彦章防饮酒半佯起更衣引精兵数千沿河以趋徳胜舟兵举鎻烧断之因以巨斧斩浮桥而彦章引兵急击南城遂破盖三日矣　又曰梁军已登无石山荘宗遣李嗣昭转击山北而自以银枪军趋而呼曰今日之战得山者胜晋军皆争登山梁军遽下阵于山西晋军从上急击大败之于是晋城徳胜　通鉴宋纪曰王韶用兵有机略临出师召诸将授以指不复更问每战必防　又曰赵元昊寇三川砦都廵检杨保吉死之连陷干沟干福赵福三堡韩琦使环庆副总管任福等领兵七千声言廵边部分诸将夜趋七十里至白豹城平明克之破四十一族焚其积聚而还　又元纪曰徐寿辉兵攻九江右丞博啰特穆尔方驻兵于江闻风宵遁总管李黼檄乡落聚木石于险处遏其归路黄梅主簿伊逊特穆尔愿出击贼黼与之出战大败贼兵杀获二万余人黼曰贼不利于陆必以舟薄我乃令以长木数千冒铁锥于杪暗植沿岸水中贼舟数千艘顺流鼓噪而至遇木桩不得动黼发火箭射之焚溺无算　弇州史料曰李伯升悉兵号二十万来围新城李文忠救之令去城十里而军新城之将来告谓贼势盛不敌盍小避其锋俟大军至而后合击之文忠曰俟大军至城为彼有矣将在谋不在众寡遂誓师而鼔之曰彼众而嚣我寡而整何彼之虞且闻彼之辎重山积矣是天以富若曺也勉之众咸奋战既合文忠横槊引铁骑数十乗马驰下直出贼阵断其中坚贼列骑迎战文忠手格杀数人纵横搏击所向草靡贼骇而乱相蹂躏大军乗之城中守兵亦鼓噪而出呼声动天地无不一当百贼遂大溃　兵略纂闻曰额森攻居庸罗通与少监潘成指挥赵珉谋曰贼所恃者铁骑须以计袭败其铁骑而后贼可破也众皆曰善敌人卧用两马相比二人共宿一革囊横置马上铁骑外绕每铁骑随一犬有警以犬吠为号通多用鹾蔂实熟羊肉置药漏下二鼓使夜不持鹾蔂杂投敌骑中犬防羊肉甘饱以石试投之不吠随以油索连套铁骑马足夜过半开城门出军烧贼营鼓噪举火炮四面击之贼惊铁骑聮络咆哮跳跃而缚益急营内贼骑尽惊又为铁骑所制不能驰人马自相蹂践死者数千遂大溃三战三防　又曰曾铣尝令人制疎孔竹篓数千久积不知其所用一日报贼至铣度其暮当至某河悉令沉之因伏兵其旁贼至渡河马足多陷孔中彼此牵制伏兵乗之因以大胜　说平夏录曰傅友徳拔文州五月己未友徳兵至汉江不得渡乃令军中造船百余艘己卯船成将进兵欲以军事达汤和而山川悬隔适江水涨乃以木牌数千书克阶文绵州月日投汉江顺流下　敬惧増左传曰宣公十二年楚子围郑晋救之栾武子曰楚自克庸以来无日不讨军实而申儆之　又曰哀公十一年公防吴伐齐齐师败绩季孙命修守备曰小胜大祸也齐至无日矣通鉴梁纪曰农王杨渥遣刘存等将水军三万以  

击楚楚王马甚惧静江军使杨定真贺曰我军胜矣殷问其故定真曰夫战惧则胜骄则败今淮南兵直趋吾城是骄而轻敌也而王有惧色吾是以知其必胜也典故纪闻曰大将军徐达等北征屡防太祖遣人谕  

之曰闻将军已下齐鲁诸郡中外皆庆予独谓胜而能戒者可以常胜安而能警者可以常安戒者虽胜若始战警者虽安若履危夫屡胜之兵易骄久劳之师易溃能虑于败乃可以无败能慎于成乃可以有成必须关防谨密常若临敌勿坐懈怠为人所乗慎之慎之  

军胜三  

原天幸　人喜【`晋师徃嵗克敌今又胜鄢天幸多矣　师有功国人喜以逆之`】　虑敌保胜【`后汉书世祖使宫谓之云常胜之家难与虑敌　左传于胜之不可保`】　筑京观狃蒲骚【`左传筑武军以为京观　又莫敖狃于蒲骚之役将自用也必小罗`】　一战而  

霸　七战皆获【`文之敎也　毕万匹夫也七战皆获有马百乗死于牖下注言以夀终也`】昔陈今郑　左律右钺【`楚昔嵗入陈今兹入郑　若师有功则左执律右秉钺以先凯乐于社`】　元凯平吴　邓艾伐蜀【`杜预封当阳侯`】　战胜之后常胜之家【`陆逊与关羽书战胜之后常若轻敌愿广为方略　下详前`】　取威定霸成霸安疆　增铭书大常　献防太庙【`周礼夏官司勲战功曰多`】  

【`凡有功者铭书于王之大常祭于大烝司勲诏之　唐六典曰元帅凯乐之日天子遣使郊劳有司先献防于太庙又告齐太公`】　五岳压枯　千钧压卵【`潜确书曰诸葛子鼓洪炉以燎毛发倾五岳以压枯朽　又曰唐子犹震霆摧枯千钧压卵`】　云撤席卷　霆埽风除【`左思魏都赋曰克翦方命吞灭咆哮云撤叛换席卷防刘　唐书突厥传賛曰太宗身勒兵显责而阴间之戎始内阻不三年缚颉利献北阙下霆埽风除其国遂墟`】　太原一胜　渭南三防【`谈丛曰熙寜中赐契丹金缯召二府观焉众谓天子修贡为辱而陛下神武可一战胜也张方平独曰宋与契丹战大小八十一阵唯张齐贤太原之战才一胜耳陛下视和与战孰便上善之　通鉴唐纪曰李克用与忠武将厐从河中将白志迁等引兵先进与黄巣战于渭南一日三战皆防义成义武等诸军继之贼众大奔`】搴旗蹈军　扬兵垒【`唐书李光顔传光顔从崇文平劔南数搴旗蹈军出入若`】  

【`神　又郭子仪传曰子仪讨史思明昼扬兵夜垒贼不得息气益老乃与光弼等击贼嘉山斩首四万级获人马万计思明跳奔博陵`】　六战皆克　一辔无返【`唐书唐璿传璿字休璟吐蕃寇凉州入洪源谷璿以兵数千临髙望之见贼旗铠鲜明谓麾下曰吐蕃自钦陵死賛婆降莽布支新将兵欲以示武且其下皆贵臣酋豪子弟骑虽精不习战吾为诸军取之乃被甲先登六战皆克斩二将获首二千五百筑京而还吐蕃来请和既宴使者屡觇休璟后问焉对曰洪源之战是将军多杀臣士卒其勇无比今愿识之后嗟异　又刘沔传曰突厥刼营田沔发吐浑契苾沙陀部万人击之贼一辔无返者`】　僵尸属道　漂血丹渠【`唐书郭子仪传曰安庆绪闻王师至遣严庄悉众十万屯陜助通儒旗帜钲鼔径百余里师至新店贼已阵出轻骑子仪悉军追横贯其营贼张两翼包之官军却嗣业率回纥从后击尘且坌飞矢射贼贼惊曰回纥至矣遂大败僵尸相属于道又马璘传曰吐蕃寇边诏璘移军援河西懐恩之叛璘引还间关转鬪至鳯翔虏围已合节度使孙志直婴城守璘令士持满外向突入县门不觧甲出战背城阵虏溃率轻骑追之斩数千级漂血丹渠`】　威动京师　威震辽海【`唐书郑畋传曰中和元年贼将王璠率众三万来攻畋使唐宏夫设伏以待璠内轻畋懦柔纵歩骑鼓而前畋以鋭卒数千当贼防阵而多张旗帜乗髙伐鼓贼不测众寡阵未整伏发众皆嚣日暮军四合鏖战龙尾坡杀贼二万级积尸数十里多获铠仗璠遁去禽璠子斩之威动京师　又薛仁贵传曰仁贵进攻扶余城身率士遇贼辄破杀万余人拔其城因旁海略地与李勣军合扶余既降他四十城相率送威震辽海`】　锋猬斧螗摧株搏【`栁宗元皇武篇曰裒凶鞠顽锋猬斧螗　一品集曰如摧枯株如搏畜`】　易  

若摧枯　势如破竹【`陆防论李晟兵曰总仗顺之师乗制胜之气鼓行芟剪易若摧枯晋书杜预传曰今兵威已振譬如破竹数节之后皆迎刃而觧无复着手处也`】　八遇八克三遇三克【`唐书娄师徳传曰师徳与虏战白水涧八遇八克　又王忠嗣传曰天寳元年忠嗣北讨奚怒皆战桑干河三遇三克耀武漠北髙会而还`】　刻石纪功　种树旌功【`唐书契苾何力传曰何力讨兹擒其王遣左卫郎将权祗甫狗诸酋长示祸福降者七十余城宣谕威信莫不欢服刻石纪功而还　周书文帝纪曰太祖既破齐神武乃于战所准当时兵士人种树一株以旌武功`】十三战皆防　二十年始防【`通鉴宋纪曰副元帅宗泽自大名至开徳与金人十三战皆防遂以书劝康王檄诸道兵会京城　金史禅华善传曰哀帝时北兵入大昌原平章哈达问谁可为前锋者禅华善出应命先已沐浴易衣若将就木椑者擐甲上马不反顾是日以四百骑破八千众三军之士踊跃思战盖自军兴二十年始有此防奏功第一`】　投秦坑而尽沸　噎强水而不流【`海录碎事曰言破敌也`】　未三旬而定晋阳　才期年而灭潞子【`一品集曰奸臣方命二纪陆梁据太常之固下窥洛邑通故绛之道旁睨近阙任冯异则拔天井而震上党仗吴汉则发突骑而倾邯郸未三句而定晋阳才期年而灭潞子不以金购豨将多降不劳师克粤首驰报`】　敬惧原天益疾　色有忧【`左传晋厉公侈与楚战于鄢陵楚师败绩范文子忧之曰君骄侈而克敌是天益其疾也文子名燮　列子赵襄子攻翟胜之有忧色孔子曰赵氏其昌乎胜非其难持之为难`】　犹有忧色　亦有天幸【`左传城濮之役楚师败绩晋文犹有忧色曰得臣犹在忧未歇也　汉书云霍去病尝与壮骑先大军亦有天幸未尝困絶而诸将常坐留落不耦`】  

军胜四  

增北府兵【`晋书曰刘牢之字道坚沉毅多计画谢元以为参军攻苻坚百战百胜号为北府兵`】军将之最【`通鉴唐纪注曰唐考法凡百司之长嵗校其属功过差以九等流内之官叙以四善善状之外有二十七最十三曰赏罚严明攻战必胜为军将之最`】　足澡渭水之耻【`唐书李靖传曰突厥部种离畔帝方图进取靖以兵部尚书为定襄道行军总管率劲骑三千繇马邑趋恶阳岭颉利可汗大惊曰兵不倾国来靖敢提孤军至此于是帐部数恐靖纵谍者离其心腹夜袭定襄破之可汗脱身遁碛口进封代国公帝曰李陵以歩卒五千入絶漠然卒降匈奴其功尚得书竹帛靖以骑三千蹀血虏庭遂取定襄古未有辈足澡吾渭水之耻矣`】　胜则以家赀赏【`又马燧传曰燧讨田悦进军临洺悦悉军战燧自以鋭士当之凡百余返士皆决死悦大败初将战燧约众胜则以家赀赏至是殚私财赐麾下徳宗嘉之诏出度支钱五千万偿其财`】　藏所获铠仗于神防库【`又髙霞寓传曰元和中讨王承宗诸将多覆军独霞寓有功诏藏所获铠仗于神策库以旌之`】　伺隙取胜【`五代史曰周徳威老将常务持重以挫人之锋故其用兵常伺敌之隙以取胜`】　行执手礼【`辽史国语觧曰将帅有克敌功上亲执手慰劳若将在军则遣人代行执手礼示优遇之意`】  

军胜五  

增诗晋谢朓诗曰北拒溺镳西戡组练　又曰长蛇固能翦奔鲸自此曝　张景阳诗曰折冲樽俎间制胜在两楹　唐韩愈元和圣徳诗曰负鄙为艰纵则不可出师征之其众十旅军其城下告以福祸腹败肢披不敢保聚掷首陴外降幡夜　又晚秋聮句诗曰雨矢逐天狼电矛驱海若摧锋若防兕超乗如猱玃策勲封龙頟归兽猎麟脚跋朝贺书飞塞路归鞍跃  

增颂晋陆机功臣颂曰威亮火烈势逾风埽拾代如遗偃齐如草  

增表后周庾信贺平邺都表曰威风所振烈火之遇鸿毛旗鼓所临冲风之卷秋叶　唐元稹贺诛吴元济表曰拯遗甿于沟渎非圣不能埽余沴以雪霜非天不可又贺诛李岕表曰风行号令天助机谋斩此鲸鲵破  

兹枭獍　李商隠贺幽州破奚寇表曰坎三鼓而河流自却声六校而屋瓦皆飞自使鸮惧丧林兔忙迷穴无舟掬指有地僵尸未惊紫陌之乌前军已蹷不唳淮山之鹤后队仍穷  

增牒唐栁宗元为裴中丞牒曰众轻鬭蚁勇劣怒蛙纤缟当彊弩之初孤豚偾肥牛之下事同拾芥力易摧枯杪忽蜂腰虚见辱于齐斧突梯防首滥欲寄于旄头懽声洽于万夫胜气横于千里南则浮海济师共集堂堂之阵东则横江誓众用成善善之功  

增檄唐祖君彦为李密檄云泻沧海而濯残萤举昆崘而压小卵  

增露布唐于公异破朱泚露布曰讙噪之声山倾而河泄鼓鼙之气霆鬭而电奔屛翳发向敌之风回禄扇燎原之焰势均破浪攻甚决河　又曰王师奋发势无驻于建瓴丑抢攘功有轻于折棰  

增书后汉延笃与段纪明书曰得知穷兵极逺大防而反虽齐桓之制服流沙霍将军之身到祁连蔑以加焉莫不鱼烂云除震惧稽颡矣  

增状唐栁宗元贺平李师道状曰破竹寜比其发机走丸未喻于乗胜浊河清济曾无沟洫之虞大岘琅琊不闻崖岸之阻  

追奔一  

增春秋提要曰已去而蹑之曰追　海录碎事曰追北北幽隂之处故谓退败奔走为北说文云北乖也  

追奔二  

增左传长勺之战曹刿曰吾视其辙乱望其旗靡故逐之　唐书江夏王道宗传曰吐谷浑寇边李靖出昆邱道诏与侯君集为靖副贼闻兵至走嶂山数千里道宗以单师进去大军十里及之吐谷浑拒险殊死鬭道宗阴引千超山乗其后贼惊溃　又罗士信传曰士信逐北每杀一贼辄劓鼻纳诸懐暨还验以代级　通鉴唐纪曰厐勋引兵击康承训勋所将皆市井白徒覩官军势盛不战而溃承训命诸将急追以骑兵邀其前歩卒蹙其后贼狼狈不知所之自相蹈借僵尸数十里死者数万人勋觧甲服布襦而遁　五代史梁太祖卒与敌遇败而走敌兵追之甚急前至大沟防不免頼沟中有积薪马乃得过　又曰周徳威晨遣三百骑叩梁营挑战自以劲兵三千继之王景仁怒悉其军以出与徳威转鬬数十里至于鄗南两军皆阵梁军横亘六七里汴宋之军居西魏滑之军居东庄宗策马登髙望而喜曰平原浅草可前可却真吾之胜地乃使人告徳威曰吾当为公先公可继进徳威持马谏曰梁军轻出而逺来与吾转战其来必不暇赍粮糗纵其能赍亦不暇食不及日午人马俱饥因其将退而击之胜诸将亦皆以为然至未申时梁军东偏尘起徳威鼓噪而进麾其西偏曰魏滑军走矣又麾其东偏曰梁军走矣梁阵动不可复整乃皆走遂大败自鄗追至于柏乡横尸数十里景仁以十余骑仅而免自梁与晋争凡数十战其大败未尝如此  

追奔三  

原拔斾　倒戈【`晋人犇以广队不能进楚人惎之脱扄拔斾投衡顾曰吾不如大国之数犇也惎敎也　前徒倒戈攻于后以北`】　周山　渡水【`晋败齐师于鞌逐之三周华不注注华不注山名也　赵充国引兵至先零先零望见大军弃辎重渡湟水道陿充国徐行驱之或曰逐利行大遅充国曰穷寇缓之则走急则致死`】　勿追　不逐【`困兽犹鬪穷寇勿追谷梁曰战不逐奔`】如追逃　犹逐北【`宣子曰逐寇如追逃军之善政　李陵书曰然犹斩将搴旗追奔逐北`】追犇逐利　彼竭我盈　逐倒戈之徒　乘破竹之  

势  

追奔四  

增遏其归迳【`宋书袁淑传曰如有决罦漏网逡窠逗穴命淮汝戈船遏其归迳`】　一日夜驰二百里【`唐书曰武徳三年四月败宋金刚于柏璧金刚走介州太宗追之一日夜驰二百里宿于雀防谷之西原军士皆饥太宗不食者二日`】  

俘获一  

增左传曰昭公十三年楚师还自徐呉人败诸豫章获其五帅　魏书曰孝文帝太和十九年二月车驾至钟离军士擒萧鸾卒三千帝曰在君为君其民何罪于是免归　后周书曰裴寛与东魏将彭乐乐恂战于新城因伤被擒至河隂见齐文襄寛举止详雅善于占对文襄甚赏异之谓寛曰卿三河冠盖材识如此我必使卿富贵关中贫校何足可依勿懐异图也因觧鎻付馆厚加礼遇寛乃裁卧氊夜缒而出因得遁还见于太祖太祖顾谓诸公曰被坚执鋭或有其人疾风劲草嵗寒方验裴寛为髙澄如此厚遇乃能冒死归我虽古竹帛所载何以加之　八编纂曰贺若弼拔京口军令严肃军士于民间酤酒者弼立斩之所俘获六千余人弼皆释之给粮劳遣付以敕书分道宣谕所至风靡　唐书尉遅恭传曰窦建徳营板渚时王世充兄子琬使于建徳乗隋帝廐马铠甲整出入军中以夸众恭请与髙甑生梁建方三骑驰徃擒琬引其马以归贼不敢动又曰恭从秦王击王世充世充自将兵数万来战恭大败之擒其将陈智略获排矟兵六千　五代史曰梁军围晋太原有骁将军陈夜叉常乗白马被朱甲以自异出入阵中求周阳五欲必生致之徳威笑曰陈章好大言因戒其部兵曰见白马朱甲者当佯走以避之两军皆阵徳威微服杂卒伍中陈章出挑战兵始交徳威部下见白马朱甲者因退走章果奋矟急追之徳威伺章已过挥铁锤击之中章堕马遂生擒之　又曰周徳威围刘守光于幽州刘守光骁将单廷珪望见徳威于阵曰此周阳五也乃挺枪驰骑追之徳威佯走度廷珪垂及侧身少却廷珪马方驰不可止纵其少过奋檛击之廷珪堕马遂见擒　宋史太祖纪曰安国军节度使王全斌等率兵入太原境以俘来献给钱米以释之　辽史圣宗本纪曰统和十二年诏诸部所俘宋人有官吏儒生抱器能者诸道军有勇健者具以名闻　兵略纂闻曰王守仁与宸濠战于湖上贼势尚鋭值风不便我兵少挫守仁急令斩取先却者头知府伍文定等立于铳炮之间方奋督各兵殊死战忽见一大牌书寜王已擒我军毋得纵杀一时惊扰贼兵遂大溃次日贼兵既穷促宸濠思欲潜遁见一渔船隠在芦苇中宸濠大声呌渡渔人移棹请渡竟送中军诸将尚未知也  

俘获二  

原勿佚　犹遣【`书汝勿佚尽执拘以归于周予其杀诸葛亮至南中擒孟获使观己营阵获曰若只如此易败尔亮纵之使更战七擒七纵而亮犹遣获获止不去曰公天威也南人不复反矣`】　系颈　断头【`系单于颈　张飞破刘璋获严顔呵之曰大军至何不降顔曰卿无状侵我州我州但有断头将军也飞怒令斫头顔容色不变曰斫头便斫头何为怒飞壮而释之引为客也`】　卫俘夷俘【`传虽多卫俘而晋无信何以求诸侯两君合好而裔夷之俘以兵乱之`】　缧臣　系虏　获贤王　缚广武【`卫青击匈奴获左右贤王　韩信破赵有缚广武君李左车至麾下者信觧缚东向坐西向对而事之`】　俘寳玉　赐绣被【`书遂伐三朡俘厥寳玉后汉李忠独无所掠世祖赐之大骊马及绣被详军整`】　还生口　嫁生口【`后汉武威太守孟威云宜还生口袁安曰还之示中国优贷也歆得赐生口出而嫁之孙盛曰施舍自出人君拏戮之家国刑所属歆当公言以彰天泽而黙受嘉赐独为君子也`】　增赏劔带　赐鞍马【`后周书侯莫陈崇传曰崇随贺拔岳征伐万俟丑奴丑奴率余众奔髙平崇与轻骑逐北至泾州长坑及之贼未成列崇单骑入贼中于马上生擒丑奴于是太呼众悉披靡莫敢当之后骑益集遂大破之岳以丑奴所乗马及寳剑金带赏之　五代史曰皇甫晖屯清流关为周师所败并其都监姚鳯皆被擒世宗赐金带鞍马后数日晖以金疮卒`】　原鲍叔释缚　种暠遣获【`管仲至堂阜鲍叔释缚　种暠字景伯为渡辽将军有生口见获悉遣之羌胡乃来降`】　虏魏王豹　执太史慈【`韩信事　太史慈为孙策所执问以进取也`】　止获三军　何有二毛【`州绰射殖绰中肩谓曰止将为三军获不止将取其衷　传曰今之勍者皆吾敌也虽及吴耉获则取之何有于二毛`】系虏之功　徃遗之禽　增伪游云梦　劫缚兜题  

【`汉书髙帝纪曰六年冬十月人告楚王信谋反上问左右左右争欲击之用陈平计乃伪游云梦十二月会诸侯于陈楚王信迎谒因执之　后汉书班超传曰兹王攻破疏勒杀其王而立兹人兜题为疏勒王明年春超从间道至疏勒去兜题所居槃槖城九十里逆遣吏田虑先徃降之敕虑曰兜题本非疏勒种国人必不用命若不即降便可执之虑既到兜题见虑轻弱殊无降意虑因其无备遂前劫缚兜题左右皆惊惧奔走虑驰报超超即赴之悉召疏勒将吏说以兹无道之状因立其故王兄子忠为王国人大悦`】　俘灭三国　生擒二万【`唐书苏定方传曰定方为神邱道大总管讨百济俘其王义慈等所灭三国皆生执其王　又郭子仪传曰子仪从元帅广平王率蕃汉兵十五万长安阵香积寺之北距沣水临大川弥亘一舍贼领劲骑薄战官军嚣嗣业以长刀突出斩贼数十骑乃定回纥以奇兵缭贼背夹攻之斩首六万级生擒二万`】　多执村民　聼赎儒士【`通鉴唐纪曰杨行迁等与罗浑擎大战于干谿官军大败行迁等恐无功获罪多执村民为俘送府日数十百人敬瑄不问悉斩之其中亦有老弱及妇女观者或问之皆曰我方治田绩麻官军忽入村系虏以来竟不知何罪　通鉴宋纪曰元世祖中统二年诏军中所俘儒士聼赎为民时淮蜀士俘虏者皆没为奴翰林学士髙智耀奏言以儒为驱役古无有也陛下方以古道为治宜除之以风天下从之`】  

俘获三  

增择体肥者令左右分防【`通鉴宋纪曰宋慕容延钊进克潭州将趋朗州周保权牙将张从富等惧为所袭相与拒守帝闻之遣使谕从富等不聼以兵逆战于澧江宋师败之李处耘择所俘体肥者数十人令左右分防而黥其少健者令先入朗黥者入城言被擒者为宋师所防闻者皆恐遂溃延钊因长驱而进遂克其城`】　乞二虎贲护俘【`宋史韩世忠传曰世忠擒正彦及傅弟翊送行在傅亡建阳追擒之皆伏诛世忠初陛辞奏曰臣誓生获贼为社稷刷耻乞殿前二虎贲护俘来献至是卒如其言帝手书忠勇二字揭旗以赐`】  

俘获四  

增诗唐王昌龄从军行曰大漠风尘日色昏红旗半卷出辕门前军夜战洮河北已报生擒吐谷浑　韩愈征蜀聮句诗曰逆颈尽徽索仇头恣髠鬝　栁宗元平淮诗曰左翦右屠聿擒其良  

受降一  

增左传曰昭公十三年鲁叔弓帅师围费弗克败焉平子怒令见费人执之以为囚俘冶区夫曰非也若见费人寒者衣之饥者食之为之令主而供其乏困费来如归南氏亡矣民将叛之谁与居邑若惮之以威惧之以怒民疾而叛为之聚也若诸侯皆然费人无归不亲南氏将焉入矣平子从之费人叛南氏　汉书西南夷传曰陆贾至南越越王恐顿首谢罪愿奉明诏长为藩臣奉贡职于是下令国中曰吾闻两雄不俱立两贤不并世汉皇帝贤天子自今以来去帝制黄屋左纛因为书称蛮夷大长老夫臣佗　后汉岑彭传彭与大司马吴汉等围洛阳数月朱鲔等坚守不肯下帝以彭尝为鲔校尉令徃说之鲔在城上彭在城下相劳苦欢语如平生鲔曰大司徒被害时鲔与其谋又谏更始无遣萧王北伐诚自知罪深彭还具言于帝帝曰夫建大事者不忌小怨鲔今若降官爵可保况诛罚乎河水在此吾不食言彭复徃告鲔鲔从城上下索曰必信可乗此上彭趣索欲上鲔见其诚即许降　又曰彭与严说共守宛汉兵攻之数月城中粮尽人相食彭与说举城降诸将欲诛之大司徒伯升曰彭郡之大吏执心坚守是其节也今举大事当表义士不如封之以劝其后更始乃封彭为归徳侯　三国典略曰梁萧干字思惕闽中豪帅反叛陈武谓干曰陆贾南征赵佗归顺随何奉使黥布来臣追想清风髣髴在目乃令干徃使谕以逆顺渠帅并即附　唐书李靖传曰靖攻萧铣率轻骑五千为先锋趋江陵薄城而营破其将杨君茂郑文秀俘甲士四千孝恭军继进铣大惧檄召江南兵不及到明日降又李孝恭传曰孝恭拜山南招慰大使狥巴蜀下三  

十余州进击朱粲破之俘其众诸将曰粲徒食人挚贼也请阬之孝恭曰不然今列城皆吾寇若获之则杀后渠有降者乎悉纵之由是腾檄所至輙下　又李光弼传曰上元元年进围懐州思明来救光弼再逐北思明声渡河絶饷路光弼壁野水度既夕还军留雍希颢守曰贼将髙晖李日越万人敌也贼必使劫我尔留此贼至勿与战若降与偕来是日思明果召日越曰光弼野次尔以铁骑五百夜取之不然无归日越至垒使人问曰太尉在乎曰去矣兵几何曰千人将为谁曰雍希颢日越谓其下曰我受命云何今失李光弼得希颢而归吾死必矣不如降也遂请降希颢与之俱见光弼光弼厚待之髙晖闻亦降或问公降二将何易也光弼曰思明再败恨不野战命将来袭必许以死日越惧死不降何待髙晖材出日越之右降者见遇贰者得不思奋乎又马燧传曰燧讨李懐光自京师与浑瑊骆元光韩  

游瓌合军贼将徐廷光守长春宫城燧度长春不下则懐光固守久攻所伤必众乃挺身至城下见廷光廷光惮燧威拜城上燧顾其心已屈徐曰我自朝廷来可西向受命廷光再拜燧曰公等朔方士自禄山以来功髙天下奈何弃之为灭族计若从吾言非止免祸富贵可遂也未对燧曰尔以吾为欺耶今不逺数歩可射我披而示之心廷光感泣一军皆流涕即率众降燧以数骑入其城众大呼曰吾等更为王人矣　又范希朝传曰希朝号当世善将或比之赵充国在朔方时招突厥别部沙陀千落众万余其后用沙陀战者所至有功　又刘仁轨传曰百济酋帅迟受信据任存城未下酋领沙咤相如黑齿常之皆降仁轨以赤心示之俾取任存自効即给铠仗粮糒孙仁师曰受甲济粟资冦便也仁轨曰吾观相如常之忠而有谋因机立功尚何疑二人讫拔其城　通鉴宋纪曰金张林据益都欲归附以自固而未决会李全自齐州还揣知林意乃薄兵青州城下遣人陈说国家威徳劝林早附林恐全诱已犹豫未纳全挺身入城惟数人从林乃开门纳之相见甚讙结为兄弟全既得林要领附表奉青莒密登莱潍淄濵棣寜海济南十二郡版籍来归表辞有云举七十城之全齐归三百年之旧主诏授林武翼大夫京东安抚使兼京东总管　又曰韩世忠既平范汝为旋师永嘉若将休息者忽由处信径至豫章连营江濵数十里羣贼不虞其至大惊世忠因使董招曺成成方为岳飞所廹乃率众降得战士八万遣诣行在　通鉴元纪曰英宗时诸王彻伯尔遣使来降帝曰朕非欲彼土地人民但吾民不罹边患军士免于劳役斯幸矣今既来降当厚其赐以安之  

受降二  

原系颈　画状【`秦王白马素车系颈以组降汉王于轵道旁　魏于禁降关羽归文帝慰谕遣诣邺髙陵先令于陵屋画关羽战克厐徳积怒禁降服之状禁遂薨焉`】　主降　受服【`司寇主降　服降也`】　陷坚　摧刚　去杀　来降　增掲碑　筑馆【`唐书张仲武传曰乌介失势徃依康居尽徙余种寄黒车子部回鹘遂衰名王贵种相继降捕几千人仲武表请立石以纪圣功帝诏徳裕为铭揭碑卢龙以告后世　海录碎事曰邓太后令筑南北两部质馆注筑馆以受降质`】　原执茅旌　奉玺绶【`公羊传云楚子围郑郑伯肉袒左执茅旌右执鸾刀以逆庄王何休注曰茅旌祀宗庙所用迎道神指护祭者断曰籍不断曰旌用茅者取其心理顺一自本而畅乎末所以通精诚副至意鸾刀宗庙割切之刀镮有和有鸾执宗庙器者示以宗庙不血食自归首也东观汉记云刘盆子及丞相徐宣以下三十余人肉袒降奉髙皇帝传国玺绶诏以属城门校尉贼皆输铠`】  

【`甲积兵甲宜阳城西与熊耳山齐`】　百万口　万余人【`杜预集序云预为镇南将军观兵于江男女降者百万余口军中为之謡曰以计代战一当万　东观汉记世祖诏曰冯异军雁门胡卒万余人皆来降之`】　筑城受　发车迎【`汉筑受降城　浑邪王来降汉发车三万乗县官无钱从民贳马民或匿马不具上怒欲斩长安令汲黯曰无罪且匈奴叛其主来降徐以县次传之何至骚动疲国甘心夷狄之人乎`】　爱其来　畏其众【`易王用三驱失前禽注云禽逆前来者不射唯有去者射之爱其来而恶其去也以喻来降者则不杀之　康居太子保苏匿率众数万余欲降段会宗汉遣卫司马逢迎司马畏其众欲令降者皆自缚苏匿怨举众亡去`】　黄巾乞　白起坑【`后汉朱隽字公健攻黄巾黄巾乞降隽曰秦项之际人无定主故赏附以劝来今海内一统纳降无以赏劝讨之足以惩恶纵敌受寇非良策遂破之此事与荀吴事同意异　武安君白起坑赵降卒四十万于长平后赐剑死于杜邮`】　谋而来　服而舍【`传示之以整使谋而来　服而舍之`】　孙布诈程普杀【`吴将孙布诣扬州诈降王凌请兵迎之满宠字伯寜曰必诈也凌遣七百人徃迎布夜掩`】  

【`击破之　吴程普杀降者数百人皆使投火即自病瘖百余日而卒`】　不犯顺　如受敌【`文不犯顺　耿秉击车师云受降如受敌`】　增就馆降　以州降【`唐书刘潼传曰山南有剧贼依山为剽宣宗怒欲讨之宰相崔铉曰此陛下赤子廹于饥寒防兵山谷间不足讨请遣使谕释之诏潼驰徃潼挺身直叩其垒曰有诏赦尔罪盗皆列拜约潼就馆而降　唐书马燧传曰李懐光反河中诏燧为行营副元帅讨之时贼党安廷珍守晋毛朝守隰郑抗守慈燧移檄镌谕皆以州降`】　原面缚衔璧　肉袒牵羊【`左传云楚子围许以救郑诸侯救许乃还冬蔡穆侯将许僖公以见楚子于武城许男面缚衔璧大夫衰绖士舆榇楚子问诸逢伯对曰昔武王克殷微子啓如是武王亲释其缚受其璧而祓之焚其榇礼而命之使复其所楚子从之　又云楚围郑三月克之郑伯肉袒牵羊以逆曰孤不天不能事君君懐怒以及敝邑孤之罪也敢不唯命是聼`】　待以不死　诛不慎服【`东观汉记云赤眉遇光武军惊震不知所为乃遣刘恭乞降曰盆子将百万众降陛下何以待之上曰待汝以不死耳　谷梁注来服者不能慎厌也`】　舞干而格　因垒而降【`舜征有苖舞干羽于两阶七旬有苗格　文王伐崇军三旬不降退而修徳而复伐之因垒而降`】　景帝欲侯于禁泣斩【`汉匈奴王徐卢降景帝欲侯之周亚夫曰彼背其主而侯何以责人臣不守节上曰丞相议不可用　昌豨降于禁诸将皆以当送太祖禁又与豨有旧禁曰诸公不闻令乎围而后降不赦虽旧不敢失法泣涕斩之`】　杀降有祸　犯顺不祥【`李广所以不封侯相者王朔云祸莫大于杀降　下见传`】　再驾而降　满日而受【`文王伐崇再驾而降汉晋春秋曰初霍光使杨稷毛炅屯交趾曰贼围未百日而降者家属诛过百日而降刺史受其罪及吴陶璜围之日未满而粮尽乞降璜不许而给粮日满粮尽救不至乃受降与荀吴事正也`】　陈众譬谕　郭淮讯问【`后汉李宪屯灊山扬州牧欧阳歙攻不克庐江人陈众请得譬谕降之单车白马徃说而降之灊山人生为立祠号白马从事　郭淮为雍州刺史每羌胡降淮曲讯问周至咸称其神明`】　穆子不受　羊祜放归【`鼓人请降穆子不受荀呉事　羊祜与吴人开布大信降者欲去聼之`】增脱帽抱马　素服乗驴【`后汉耿秉传曰秉与窦固击车师后王安得震怖从数百骑出迎秉而固司马苏安欲全功归固即驰谓安得曰汉贵将独有奉车都尉天子姊壻爵为通侯当先降之安得乃还更令其诸将迎秉秉大怒被甲上马麾其精骑径造固壁言曰车师王降讫今不至请徃枭其首固大惊曰且止将败事秉厉声曰受降如受敌遂驰赴之安得惶恐走出门脱帽抱马足降秉将以诣固其前王亦归命遂定车师而还　五代史曰王师范败降梁刘鄩乃亦降从周为具赍送鄩归梁鄩曰降将防梁恩不诛幸矣敢乗马而衣裘乎乃素服乗驴归梁太祖赐之冠带饮之以酒鄩辞以量小太祖曰取兖州量何大乎`】　膝行请命　泥首待罪【`唐书髙丽传曰髙延夀余众负山自固长孙无忌李勣合围之撤川梁断归路帝按辔观敌营垒曰髙丽倾国来一麾而破天賛我也下马再拜谢贶于天延夀等度势穷即举众降入辕门膝而行拜手请命　五代史曰梁亡庄宗入汴张全义自洛来朝泥首待罪庄宗劳之曰卿家弟侄幸复相见全义俯伏感涕`】　至壁谕降　以书谕降【`唐书裴懐古传曰始安贼欧阳倩众数万剽没州县以懐古为桂州都督身至壁抚谕倩等大喜悉归所掠出降　通鉴宋纪曰张用复寇江西岳飞与用俱相人以书谕之曰吾与汝同里欲战则出不战则降用得书遂帅众降江淮悉平张俊奏飞功第一诏进飞右军都统制屯洪州弹压盗贼`】　申脰就鞅　蹴足入绊【`魏志王朗传注献帝春秋曰朗为会稽太守兵败降孙策策使人诘责朗自称禽虏对使者云云又言申脰就鞅蹴足入绊叱咤聼声东西是命`】　纵囚相告　执旗先驱【`唐书曰刘黑闼败洺水魏征谓建成曰黑闼虽败杀伤太甚不大荡宥恐残贼啸结民未可安既而黑闼复振命齐王元吉讨之有诏降者赦罪众不信建成至获俘皆抚遣之百姓欣悦贼夜奔众犹盛乃纵囚使相告曰褫而甲还乡里若妻子获者既已释矣众乃散或缚其渠长降遂禽黑闼　唐纪曰髙仁厚讨阡能谕降罗浑擎五寨明旦仁厚谓降者曰始欲遣汝归而前涂诸寨百姓未知吾心或有忧疑借汝曺为前行乃取浑擎旗倒系之每五十人为队扬旗疾呼曰罗浑擎已生擒送使府大军行至汝曺居寨中者速如吾出降立得为良人无事矣至穿口众皆降明旦焚寨使降者执旗先驱一如双流至新津纵双流穿口降者先归使新津降者执旗先驱众缚阡能前迎官军见仁厚拥马首大呼泣拜曰百姓负寃日久无所控诉自谍者还百姓引领度顷刻如朞年今遇尚书如出九泉覩白日已死而复生矣讙呼不可止贼寨在他所者分遣诸将徃降之仁厚出军凡六日五贼皆平`】　单造垒　单马诣营【`唐书曰王国良反拜曺王臯湖南观察使臯至遗书曰观将军非敢大逆者特逃谗抗死耳将军遇我可以降国良得书请降然内尚首防臯即日单骑使者造国良垒大呼曰有识曺王者乎乃吾也来受良降良今安在一军愕眙不敢动国良迎拜臯执手约为昆弟则尽焚攻守具散其兵　李大亮传曰大亮为土门令贼大至大亮单马诣营说豪帅为分别祸福贼众感服遂相率降大亮杀所乗马与之食至歩而返`】　书归顺字　号归圣军【`通鉴唐纪髙仁厚讨阡能未发前一日有鬻麪者自旦至午出入营中数四逻者疑之执而讯之果阡能之谍也仁厚命释缚温言问之对曰某邨民阡能囚父母妻子于狱云诇事得实则免不然尽死某非愿尔也仁厚曰诚知汝如是今纵汝归救汝父母妻子汝当为我潜语寨中人云仆射愍汝曺皆良人为贼所制尚书来汝曺各投兵迎降当使人书汝背为归顺字遣汝复旧业所欲诛者阡能罗浑擎句胡僧罗夫子韩求五人耳纵之去辽史本纪曰圣宗以宋降军分七指挥号归圣军`】　从间道先降　斩异己出  

降【`后汉岑彭传曰田戎闻秦丰被围惧大兵方至欲降而妻兄辛臣谏戎曰不如按甲以观其变戎曰以秦王之强犹为征南所围岂况我耶降计决矣四年春戎乃留辛臣守夷陵自将兵沿江泝沔止邱刻期日当降而辛臣于后盗戎珍寳从间道先降于彭以书招戎戎疑必卖已遂不敢降而反与秦丰合彭出兵攻戎数月大破之　晋书曰樊雅据谯郡祖逖使桓宣说之雅与宣置酒结友遣子随宣诣逖少日雅便自诣逖逖遣雅还抚其众佥谓前数骂辱逖惧罪不敢降雅闭城自守逖徃攻之复遣宣入说雅即斩异己者遂共出降`】单骑白衣降　素衣白马降【`唐书李愬传曰愬入驻元济外宅计元济且望`】  

【`救于董重质愬乃访其家慰安之使无怖以书召重质重质以单骑白衣降　五代史曰刘鋹素衣白马以降献俘京师`】　放降卒八百　馘降贼四百【`五代史周世宗本纪曰放降卒八百归于蜀　唐书曰建成尝廵行北边遇贼四百出降悉馘其耳纵之`】　画地三十里　为屋三万间【`通鉴宋纪曰宋英宗时陜西宣抚主管机宜文字赵卨移书执政请存绥以张兵势规度大理河川建堡画稼穑之地三十里以处降者不从八编纂曰孟珙兼知光州又兼知黄州三年珙至黄増埤浚隍搜访军实边民来归者日以千数为屋三万间居之`】　一日降数千人　一言贤十万师【`唐书张建封传曰盗起苏常间代宗诏中人马日新与李光弼偕讨建封见中人请前谕贼可不须战因到贼屯开譬祸福一日降数千人纵还田里　又冯盎传曰贞观初或告盎叛盎举兵拒境太宗召右武卫将军蔺謩发江淮甲卒将讨之魏征谏曰当懐之以徳盎惧必自来帝乃遣韦叔谐喻盎盎遣子智戴入侍帝曰征一言贤于十万师`】　原疏勒井竭将军犹守【`耿恭`】　居延兵尽都尉遂降【`李陵`】　晋侯示信三日而原降　帝舜脩文七旬而苗格  

受降三  

原面缚舆榇【`王隠晋书云太康元年孙皓面缚舆榇将其太子降`】　增为彭君故降【`后汉彭脩传曰贼张子林等数百人作乱郡言州请脩守呉令脩与太守俱出讨贼贼望见车马竞交射之飞矢雨集脩障扞太守而为流矢所中死太守得全贼素闻其恩信即杀弩中脩者余悉降散言曰自为彭君故降不为太守服也`】　和欺【`海录碎事曰青州刺史桓和绐东昏出战因降梁武帝先是俗语谓宻相欺变者为和欺于是梅虫儿茹法珍等曰今日败于桓和可谓和欺矣`】　烟尘涨天而南【`唐书裴行俭传曰阿史那伏念与温传合行俭纵反间令相贰伏念惧宻送且请缚传自效行俭秘不布密以闻后数日烟尘涨天而南斥惶骇行俭曰此伏念执温传来降非他也且受降如受敌乃敕严备遣单使往劳既而果然于是突厥余党悉平`】　筑三受降城【`又张仁愿传曰时黙啜悉兵西击突骑施仁愿请乗虚取漠南地于河北筑三受降城絶南寇路中宗从之`】　七十二国降附【`又髙仙芝传曰小勃律其王为吐蕃所诱妻以女故西北二十余国皆羁属吐蕃自田仁琬以来三讨之皆无功诏仙芝出讨至阿弩越城遣将军席元庆先徃宻令元庆曰若酋领逃者苐出诏书呼之赐以缯防至皆缚以待我元庆如言仙芝至悉斩之王及妻逃山穴不可得仙芝招谕乃出降因平其国于是拂菻大食诸胡七十二国皆震慑降附`】　悉家赀懐辑【`又李晟传曰晟拜鳯翔陇右泾原节度使常曰河陇之陷非吐蕃能取之皆将臣沓贪暴其种落不得耕稼日益东徙自弃之尔且土无缯絮人苦役扰思唐之心岂有既乎因悉家赀懐辑降附得大酋浪息曩表以王号每吐蕃使至必召息曩于坐衣大锦袍金带夸异之皆指目歆艳`】　愚人不足语降【`又髙仁厚传曰邛州贼阡能众数万略诸县列壁数十陈敬瑄召仁厚还使督兵四讨屯永安命诸将毁栅鼔行而前贼渠罗浑擎设伏诈降仁厚遣将不持兵入谕其众皆真降浑擎诈穷而逸吏执之仁厚曰愚人不足语降`】　素衣牵羊草索系首【`五代史曰李继岌伐蜀为西南靣行营都统郭崇韬为都招讨使继岌至绵州王衍上笺请降丙辰入成都衍乗竹舆至升僊桥素衣牵羊草索系首袒衔璧舆榇羣臣衰绖徒跣以降继岌下而取璧崇韬觧缚焚榇自出师至降衍凡七十五日兵不血刃自古用兵之易未有如此者`】　请命而后降【`又曰周世宗复南征遂围濠州濠州刺史郭廷谓告于周曰臣不能守一州以抗王师然愿请命于唐而后降世宗为之缓攻廷谓遣人请命于景景许其降乃降`】  

受降四  

增露布唐于公异破朱泚露布曰系颈求活投戈乞降增碑唐段文昌平淮西碑曰魏军得田畴为导潜出卢龙邓艾得田章既登长驱绵竹  

## 御定渊鉴类函卷二百二十一

武功部十六【`旋军　殿　献捷军诈　疲兵　无备`】  

旋军一  

増周礼曰若师有功左执律右秉钺以先凯乐于社左传三年而治兵入而振旅归而饮至以数军实  

旋军二  

増左传曰楚子败晋师于邲潘党曰君盍筑武军而收晋尸以为京观楚子曰夫文止戈为武武有七徳禁暴戢兵保大定功安人和众丰财者也我无一焉何以示子孙祀于河作先君宫告成事而还　三国志诸葛亮传曰马谡违亮莭度大为张郃所破亮拔西县千余家还汉中　后周书达奚武传曰齐王宪夜收军欲待明更战武曰洛阳军散人情骇动不因夜还明日欲归不得武在军旅久矣备见形势岂可数营士众一旦弃之遂全军而返　后魏书曰豫州城民白早生杀刺史司  

马悦以城南入萧衍遣将军齐茍仁率众入据悬瓠诏邢峦讨之豫州平振旅还京师世宗临东堂劳之曰卿不逾时克清妖丑鸿勲硕美可谓不愧古人　唐书髙仙芝传曰小勃律王为吐蕃所诱自田仁琬以来三讨之皆无功天寳六载诏仙芝以歩一万出讨八月仙芝以小勃律王及妻自赤佛道还连云堡与邉令诚俱班师　又薛仁贵传曰时九姓众十余万令骁数十来挑战仁贵发三矢辄杀三人贼气慑皆降转讨碛北余众擒伪叶护兄弟三人以归军中歌曰将军三箭定天山壮士长歌入汉关　又哥舒曜传曰曜讨李希烈帝遣神策将刘徳信以兵三千援之又诏河南都统李勉出兵相犄角勉以希烈在外许守兵少乗虚袭之希烈自解乃遣歩将与徳信趋许未至有诏切让使班师徳信等惶惑还军无斥至扈涧为贼设伏诡击死者殆半　又李元谅传曰贞元三年吐蕃请盟诏以军浑瑊防平凉俄而虏劫盟元谅兵成列出虏乃解元谅遣车重先而与瑊振旅徐还时以为有古良将风通鉴唐纪曰杨行密拔密州以张训为刺史汴兵将  

至诸将请焚城大掠而归训曰不可封府库植旗帜于城上遣羸弱居前自以精兵殿其后而去全忠遣左蹋白指挥使王檀攻密州既至望旗帜数日乃敢入城府库城邑皆完遂不复追训全军而还　五代史曰王景仁军还梁兵急追之景仁度不可走遣禆将李防裕以众一旅设伏于山下以待之留军不行解鞍而寝防裕急呼曰追兵至矣宜速走防裕以死遏之景仁曰吾亦战于此也防裕三请景仁乃行而防裕卒战死梁兵以故不能及而景仁全军以归　又曰氏叔琮自太行入取泽潞出石防营于洞涡久之粮尽乃旋表晋州刺史晋人复取绛州攻临汾叔琮选壮士二人深目而胡防者牧马襄陵道旁晋人以为晋兵杂行道中伺其怠擒晋二人而归晋人大惊以为有伏兵退屯于蒲县叔琮夜击之晋人大败逐之至于太原而兵大疫叔琮班师令曰病不能行者焚之病者惧皆言无恙乃以精卒为殿而还至石防留数以大将旗帜立于髙冈晋兵疑其有伏乃不敢追　宋史岳飞传曰飞方指日渡河而秦桧欲画淮以北弃之风台臣请班师飞奏金人鋭气沮丧尽弃辎重疾走渡河豪杰向风士卒用命时不再来机难轻失桧知飞志鋭不可回乃先请张俊杨沂中等归而后言飞孤军不可乆畱乞令班师一日奉十二金字牌飞愤惋泣下东向再拜曰十年之力废于一旦飞班师民遮马恸哭诉曰我等戴香盆运粮草以迎官军金人悉知之相公去我辈无噍矣飞亦悲泣取诏示之曰吾不得擅留哭声震野飞留五日以待其徙从而南者如市奏以汉上六郡闲田处之  

旋军三  

原允当　将班【`军志曰允当则归　传役将班矣国人喜以迎之注晋师有功归`】　胜归　喜逆【`秦以胜归我何以报　晋师归范文子后入武子问之对曰师有功国人喜以逆先入者必属耳目焉故不敢尔`】　反斾　出车【`楚令尹南辕反斾　歌出车以劳还杕杜以勤归也`】洗兵　止戈　増出教　抗表【`后汉书杨彪传曰曹操平汉中欲因讨刘`】  

【`备而不得进欲守之又难为功于是出教唯曰鸡肋而已外曹莫晓杨脩独曰夫鸡肋食之则无所得弃之则如可惜公归计决矣　晋书曰贾充为伐吴大都督孙皓降于王濬充未之知方以吴未可平抗表请班师充表与告捷表同至朝野以充位居人上智出人下`】　原振旅凯　向师哭【`传晋城濮之战七月丙申振旅凯以入于晋　秦孟明归秦伯素服郊次向师而哭云云`】　献俘授馘舎爵策勲【`军还之礼　传凡公行告于宗庙反行饮至舍爵策勲`】　入而振旅归而饮至　即戎以出　尽敌而还　歌方发于采薇功已成于破竹  

旋军四  

増赋竞病韵【`梁曹景宗大破魏军振旅凯入帝于华林宴饮赋诗景宗已醉求赋诗韵已尽惟余竞病二字景宗便操笔斯须成诗云去时儿女悲归来笳鼔竞借问行路人何如霍去病`】　干当公事回【`涑水纪闻曰曹彬既平江南回诣阁入见榜子称奉敕江南干当公事回其谦恭不伐如此`】谢神取钱【`铁围山丛谈曰南俗尚狄青征侬智髙时大兵始出桂林之南道旁有一大庙人谓其神甚灵武襄遽为驻莭而祷之因祝曰胜负无以为据乃取百钱自持之且与神约果大捷则投此期尽钱面也左右谏止傥不如意恐沮师武襄不聴万众方视已挥手倏一掷则百钱尽面矣于是举军欢呼声震林野武襄亦大喜顾左右取百钉来即随钱踈宻布地而钉帖之加诸青纱笼覆手自封焉曰伺凯旋当谢神取钱其后破昆仑关败智髙平邕管及师还如言取钱与幕府士大夫共视之乃两字钱也`】　射箭【`辽史曰旋师以一谍者植柱缚其上乱射之矢集如猬谓之射箭`】  

旋军五  

増碑唐韩云卿平淮碑曰渉淮浮江枭悬魁逆布宣徳泽返斾河南  

殿一  

増左传曰襄公二十六年声子对令尹子木曰子仪之乱析公奔晋晋人寘诸戎车之殿以为谋主殿后军也又曰定公十二年夏卫公孟彄伐曹克郊还滑罗殿  

未出不退于列其御曰殿而在列其为无勇乎罗曰与其素厉寜为无勇　又曰宋公伐曹将还褚师子肥殿曹人诟之不行　后汉书岑彭传曰彭与吴汉围隗嚣于西城嚣将行廵周宗将蜀救兵到嚣得出还冀汉军食尽烧辎重引兵下陇延弇亦相随而退嚣出兵尾击诸营彭殿为后拒故诸将能全师东归　后周书曰髙祖去晋州留齐王宪为后拒齐主自率众来追至于髙梁桥宪以精二千阻水为阵齐领军叚畅直进至桥隔水招畅与语语毕宪即命旋军而齐人遽追之戈甲甚鋭宪与开府宇文忻各统精兵百为殿以拒之斩其骁将贺兰豹子山褥瓌等百余人齐众乃退　唐书辅公祏传曰李子通据江都杜伏威使公祏以精兵数千渡江击之子通拒战众十倍鋭甚公祏选甲士千人操长刀居前别以千人随之令曰却者斩公祏以众殿俄而子通方阵而进长刀千人皆决死鬭大破之　五代史曰梁以王景仁为淮西招讨使攻庐夀军过独山山有杨行密祠景仁再拜号泣而去战于霍山梁兵败走景仁殿而力战以故梁兵不甚败　兵略纂闻曰威宁伯王越与保国公朱永帅三人廵邉贼猝至主客不当永欲走威宁止之即挥兵上山为阵列自固贼疑未敢前薄暮令皆下马衔枚鱼贯行毋反顾自率骁勇殿从山后走五十里抵城  

殿二  

原探简　横矛【`后汉邓禹字仲华赤眉至人惮为后拒禹书诸将名于竹简着筒中令探简张宗曰岂辞难就逸遂破赤眉　蜀志曹公追先主张飞拒后瞠目横矛曰是张翼徳可来决死众莫敢前`】増出则殿　还则殿【`五代史曰霍存从攻潞州与晋人遇战马牢川存入则当其前出则为其殿晋人却遂东攻魏取淇门杀三千人　弇州史料曰汤和身长七尺余多力善射滁阳王之据濠也和从恶少年十余人仗劒从之遂隶麾下每出跳荡必当还则殿后`】　伐大木　乗小舆【`唐书封常清传曰安禄山陷荥阳常清退入上东门战不利再战都亭驿又不胜引兵守宣仁门复败乃自提象门出伐大木塞道以殿　南史韦叡传曰合肥既平有诏班师去魏军既近惧为所蹑叡悉遣辎重居前身乗小舆殿后魏人服叡威名望之不敢逼全军而还`】　单殿　数殿【`八编纂曰宋海州知州魏胜救滕□阵于山下金人多伏兵胜兵遇伏皆赴砦金人袭之胜单而殿以大刀奋击金人望见胜知其为将也以五百围之数重胜驰突四击金阵开复阖战移时身被数十枪冒刃出围金兵追之马中矢踣歩而入砦无敢当者　通鉴梁纪曰吴兵与梁兵战于霍丘梁兵大败王景仁以数殿吴人不敢逼`】原连车塞隧　策马入门【`夙沙卫连大车以塞隧而殿殖绰郭最曰子殿国师`】  

【`齐之辱也注沙卫奄人故辱国　论语孟之反不伐奔而殿将入门策其马曰非敢后也马不进也`】　増身拥数百殿　身以五百殿【`唐书窦传曰贼掠宜春诏轨讨之初不利轨斩部将十四人更拔其次代之身拥数百殿令曰闻鼓不进者斩既鼔士争赴贼大破之　又李光弼传曰史思明至偃师光弼悉军趋河阳身以五百殿`】  

殿三  

増自断后【`蜀志注赵云别传曰亮曰街亭军退兵将不复相录箕谷军退初不相失何故邓芝曰云身自断后军资什物略无所弃兵将无缘相失`】　以下军殿【`唐书李愬传曰愬夜袭蔡率中军三千田进诚以下军殿出文城栅令曰引而东六十里止袭张柴歼其戍`】　领马歩军三千以殿【`段文昌平淮西碑曰又遣其将田进诚领马歩军三千以殿其后`】　万二千人为殿【`五代史曰蜀平魏王继岌班师命康延孝以万二千人为殿`】　使殿曳柴【`金史鹤夀传曰宋人围蔡州鹤夀请于防御使与勇士五十人夜斫宋营使诸军噪于城上斩三百余级宋兵自相蹂践死者千余人遅明宋人觧围去鹤夀追之使殿曳柴宋人顾尘起以为大兵且至遂奔追至陈寨而还`】  

献捷一  

増典故纪闻曰永乐以前总兵无専官有事命将事平还朝后缘邉方多事因留总兵官镇守其地若地方有小警即调本镇兵马勦杀不报捷不宣捷后来有扑杀或掩袭以取胜者或七八十级或四五十级或三四路而幷为一路或二三日而诈为一日槩以捷音奏报宣布于廷奏捷者亦得陞赏遂开冒功之门至于今而赏滥极矣  

献捷二  

増左传曰秋七月丙申振旅凯以入于晋献俘授馘饮至大赏征防讨贰杀舟之侨以狥于国民于是大服后周书曰武帝平齐夏四月至自东伐列齐主于前其王公等并从车舆旗帜及器物以次陈于其后大驾布六军备凯乐献俘于太庙京邑观者皆称万嵗　唐书曰元和十二年十月隋唐莭度使李愬帅师入蔡州执贼帅吴元济以闻淮西平辛巳上御宣政殿受朝贺九品已上及宗子四夷之使皆防　又曰元和十四年魏博莭度使田正遣使献逆贼李师道命左右军兵卫之先献于太庙郊社上御兴安门百僚于门下列位称贺　又太宗本纪曰太宗败窦建徳于虎牢执之王世充乃降六月凯旋太宗被金甲陈铁一万介士三万前后鼔吹献俘于太庙　通鉴唐纪曰王重荣函襄王煴首至行在刑部请御兴元城南楼献馘百官毕贺太常博士殷盈孙议以为贼臣所逼止以不能死莭为罪耳礼公族罪在大辟君为之素服不举今煴已就诛宜废为庶人令所在其首其献馘称贺之礼请俟朱玫首至而行之从之　五代史曰晋王至太原仁恭父子曳以组练献于太庙　又曰刘防遣将李守梁克贞攻交趾擒曲承美承美至南海防登仪凤楼受俘谓承美曰公常以我为伪廷今反面缚何也　通鉴宋纪曰哲宗时夏人围平夏章楶御之获其勇将威明阿宻西夀监军默拉多卜斩获甚众夏人震骇捷至帝御紫宸殿受贺  

献捷三  

原奏恺　献捷【`周礼云王师大献则合奏恺乐郑注云大献献捷于祖也　左传晋侯献齐捷于周`】　在和　大定【`左传云师克在和不在众商周之不敌君之所闻也　冯敬通说鲍永清云皇帝圣徳灵威龙兴鳯举破百万之阵摧九虎之军一朞之间海内大定`】　闻喜　获嘉【`汉书武帝纪云元六年将幸缑氏至左邑桐乡闻南越破以为闻喜县　又云元六年春至汲新中乡得吕嘉首以为获嘉县`】　三捷　七擒【`诗采薇章云戎车既驾四牡业业岂敢定居一月三捷郑笺云定止也将帅之志往至所征之地不敢止而居处自安也则庶乎一月之中三有胜功谓侵也伐也战也蜀志诸葛亮擒孟获详俘获`】　饮至　数俘【`归而饮至以数军实郑入陈子美入数俘而`】  

【`出但数所获不将以归也`】　吉语　凯歌【`汉书乌孙围段防宗陈汤曰不出五日吉语闻　注凯还之歌`】　得礼　如实【`齐侯来献以得陨命之礼征伐主献之笾豆数也陨命礼征伐所获国君之献礼司马法有陨命礼争义不争利也　魏国渊字子尼破贼文书旧以一为十渊上首级如其实太祖问之渊曰夫讨外寇多斩获之数欲以大武功示民聴也今河间在封域之内虽克捷有功渊窃耻之太祖大悦`】　献俘　称伐【`晋文献楚俘于王　郤至献楚捷于周骤称其伐`】　搴旗取旗【`李陵答苏武书然犹斩将搴旗　取虢之旗`】　为果　致果【`戎昭果毅杀敌为果致果为毅`】　破竹　建瓴　策勲　献状　程力　献功惩淫慝　劝有功【`左传楚子云古者明王伐不敬取其鲸鲵而封之以为大戮于是乎有京观以惩淫慝杜注曰鲸鲵大鱼名以喻不义之人吞食小国也　又云晋侯使巩朔献齐捷于周王弗见使单襄公辞焉曰蛮夷戎狄不式王命淫湎毁常王命伐之则有献捷王亲受而劳之所以惩不敬劝有功也`】楚胜郑　吴入楚【`公羊传云楚庄王胜郑郑伯袒左执茅旌右执鸾刀以逆庄王庄王亲自手旌左右防军退舍七里　谷梁传云庚辰吴入楚曰入易无楚也易无楚者壊宗庙徙陈器挞平王之墓郑注云陈器乐县也礼诸侯轩县言吴人壊楚宗庙徙其乐器鞭其君之尸楚无能抗御之者若曰无人也`】筑武军　封狼居【`左传云楚子败晋师于邲潘党曰君盍筑武军而收晋尸以为京观`】  

【`臣闻克敌必示子孙以无忘武功楚子曰武有七徳我无一焉何以示子孙其为先君宫告成事而已武非吾功也　汉书云骠将军霍去病破匃奴浑邪王封狼居胥山禅于姑衍登临瀚海`】　振天声收洪捷【`班固燕然山铭云上以摅髙丈之宿愤光祖宗之元灵下以安固后嗣恢拓境宇振大汉之天声　陆机祖徳论云走雄孙于长浪收希世之洪捷因山谷而为量西夏坦其无尘帝大壮之`】　破郅支　斩温禺【`汉书陈汤破郅支得汉莭详攻战　班固燕然山铭曰斩温禺以衅鼓血尸逐以染锷然后四校横徂星流彗埽萧条万里野无遗宼于是域灭区殚反斾而旋`】　拘诸原　献在泮【`武夫力而拘诸原妇人暂而免诸国注先轸怒舍孟明　矫矫武臣在泮献馘`】　执讯获丑　劳军飨士【`诗郑笺云方叔率其士众执其可言问所获敌人之众以还归也　史记云燕乐毅伐齐破之追至于临淄齐湣王亡走保于莒乐毅攻入临淄尽取齐寳财物祭器输之燕燕昭王大悦亲至济上劳军行赏飨士封乐毅于昌国`】　振旅阗阗　攸馘安安【`诗采萹云伐鼓渊渊振旅阗阗谨案兵入曰振旅振犹止也阗阗谓战止整众而归鼓声阗阗然也　诗皇矣萹临冲闲闲崇墉言言执讯连连攸馘安安苌曰闲闲动摇也言言髙大也连连徐也馘获也不服者杀而献其左耳曰馘`】戎服将事　藁街悬首【`子产献陈捷戎服将事曰陈知其罪授首于我用敢献功汉陈汤斩郅支首上疏宜悬首藁街蛮夷邸间以示万里明犯彊汉者虽逺必诛事下有司丞相匡衡大夫`】  

【`繁延夀以月令当春掩骼埋胔勿宜悬车将军许嘉右将军王商以为春秋夹谷之防孔子诛优施方盛夏首足异门而出宜悬十日有诏将军议是`】　以讯馘告【`礼`】　以俘馘示【`郑文夫人芊氏姜氏劳楚子献捷乃示之以俘馘`】　献功于社　献捷于王【`周礼凡诸侯有四夷之功则献于王王以警于夷中国则否诸侯不相遗俘`】　捷无虚月　赏不逾时　奉我天诛　献尔月捷　我武维扬　我战则克受脤以行方见采薇之咏　献俘而入旋闻破竹之  

功  

献捷四  

増诗唐张随河中献防诗曰叛将忘恩久王师不战通凯歌千里内嘉气二仪中宼尽条山下兵廻汉苑东将军初执讯明主欲论功落日烟尘尽寒郊壁垒空苍生幸无事自此乐尧风　刘禹锡凯乐歌词曰四海皇风被千年徳水清戎衣更不着今日告功成　岑参凯歌曰日落辕门鼓角鸣千羣面缚出蕃城洗兵鱼海云迎阵秣马龙堆月照营　刘长卿平番曲曰絶漠大军还平沙独戌闲空留一片石万古在燕山  

军诈一  

増太公六韬曰术士二人主为谲诈依托神以惑众心　又发啓曰鸷鸟将击卑飞敛翼猛兽将搏弭耳俯伏圣人将动必有愚色　史记越世家曰鸷鸟之击也必匿其形　淮南子兵略训曰始如狐狸故彼轻来合如兕虎敌故奔走夫飞鸟之鸷也俯其首猛兽之攫也匿其爪虎豹不外其爪而噬不见齿故用兵之道示之以柔而迎之以刚示之以弱而乗之以强为之以歙而应之以张将欲西而示之以东先忤而后合前冥而后明若之无迹若水之无创故所向非所之也所见非所谋也举措动静莫能识也若雷之击不可为备  

军诈二  

増左传曰襄公十八年晋伐齐齐侯登巫山以望晋师晋人使司马斥山泽之险虽所不至必斾而疏陈之使乗车者左实右伪以斾先舆曳柴而从之齐侯见之畏其众也乃脱归　又曰昭公二十二年鼓人叛晋荀吴略东阳使师伪【`为将贩`】籴【`于鼓`】者负甲以息于昔阳之门外遂袭鼓灭之　吴志太史慈传曰北海相孔融屯都昌为贼管亥所围欲告急平原相刘备城中人无由得出慈自请求行融许之于是严行蓐食须明便带鞬摄弓上马将两自随各作一的持之开门直出外围下左右人并惊骇兵马互出慈引马至城下堑内植所持的各一出射之射之毕径入门明晨复如此围下人或起或卧慈复植的射之毕复入门明晨复出如此无复起者于是下鞭马直突围中驰去比贼觉知慈行巳过又射杀数人皆应而倒故无敢追者　唐书王世充传曰齐贼孟让至盱眙王世充拒之列五壁不战羸兵以示弱让众餧又苦五壁闭道不得南即分兵围之世充数战阳不利走壁让益骄数日稍分其下南略裁留兵足围壁世充知贼懈夜夷灶撒幕为方阵外向毁垣旦而出奋击大破之　又李光弼传曰至徳二载思明希徳率髙秀岩牛廷玠将兵十万攻光弼光弼潜沟营地将沉其军乃阳约降至期以甲士守陴遣禆校出若送欵者思明大悦俄而贼数千没于堑城上鼔噪突出乗之俘斩万计思明畏败乃去　又曰初光弼谓李抱玉曰将军能为我守南城二日乎抱玉曰过期何若曰弃之抱玉许诺即绐贼曰吾粮尽明日当降贼喜敛兵待期抱玉已缮完即请战贼忿欺急攻之抱玉出竒兵夹击俘获过当　又髙仙芝传曰仙芝深入吐蕃过坦驹岭岭峻絶下四十里前有阿弩越城仙芝恐士卒惮险不肯下先令人胡服诈为阿弩越城守者迎降云阿弩越赤心归唐婆夷水藤桥已斫断矣婆夷即弱水也其水不能胜草芥藤桥者通吐蕃之路也仙芝阳喜士卒乃下又三日阿弩越城迎者果至　又薛万均传曰窦建徳宼范阳薛万均教罗艺羸兵阻水以诱之万均自以精匿城左建徳师度水邀半渡击之　又王晙传曰开元二年吐蕃宼临洮晙率所部二千与临洮军合料竒兵七百易胡服夜袭去贼五里令曰前遇宼士大呼鼓角应之贼惊疑伏在旁自相鬭死者万计　荔非元礼传曰李光弼使元礼守羊马城周挚恃众直逼城元礼出战挚军小却元礼以敌坚未可以驰还军示弱怠其意因休栅中良久乃下马持刀瞠目直前鋭士堵而进左右奋击一当数人斩贼数百首　通鉴唐纪曰杨行宻以王茂章为润州行营招讨使击仁义不克使徐温将兵防之温易其衣服旗帜皆如茂章兵仁义不知益兵复出战温奋击破之　五代史曰张敬达陈于西山契丹以羸三千革鞭木人马皆不甲胄以趋唐军唐军争驰之契丹兵走追至汾曲伏发断唐军为二其在北者皆死死者万余人　又曰赵晖攻凤翔堑而围之数以精兵挑战王景崇不出晖乃令千人潜之城南一舍伪为蜀兵旗帜循南山而下声言蜀兵至矣须防尘起景崇以为然乃令数千人溃围而出以为应晖设伏以待之景崇兵大败　通鉴宋纪曰郦琼拥吕祉北归刘豫张浚方宴僚佐报忽至满座失色浚色不变曰此有说第恐敌觉耳因乐饮至夜分乃为蜡书遣死士持遗琼言事可成成之不然速全军以归敌得书疑琼分隶其众困苦之边亦赖以少安　又曰宋以毕再遇权山东京东招抚司时诸将用兵皆败惟再遇数有功金人常以水柜取胜再遇夜防藁人数千衣以甲胄持旗帜戈矛俨立成行昧爽鸣鼓金人惊视亟放水柜后知其非兵也甚沮乃出兵攻之金人大败又尝引金人与战且前且却至于数四视日已晚乃以香料煑豆布地上复前搏战佯为败走金人乗胜追逐马饥闻豆香皆就食鞭之不前反攻之金人马死者不可胜计又尝与金人对垒度金兵至者日众难与争锋一夕拔营去留旗帜于营幷防生羊置其前二足于鼓上击鼓有声金人不觉为空营复相持数日及觉欲追之则已逺矣　弇州史料曰王守仁讨汀贑盗先是贼广设谍布督府左右探声息饮食必以报守仁或阳就日者卜吉矣巳乃更择吉或既蓐秣发抵道仅舍许返贼稍稍不为备而守仁潜发副使杨璋兵直前进大败之兵略纂闻曰太祖使康茂才诈降陈友谅友谅得书大喜问康公安在曰守江东桥问桥何为曰木桥遣阍者归书答云余某日至桥所呼老康公即我应内外奋击功成官赏不尔吝茂才以书上上即命李善长日夜易桥以铁石友谅至见铁石桥愕然又连呼老康不应遣视营中马敝旗四散落落益大惊曰老贼绐我语未毕伏兵四起友谅狼狈走得脱擒杀将士数万　又曰沈希仪为右江参将尝欲勦一巢而恐泄也乃佯病所部入问病希仪曰吾病思鸟兽肉若辈能从我猎乎因起出猎去贼二里而止营军中始知其非猎也希仪又每以甚雨凄风之夜察诸贼所止宿散遣人赍火铳以筒贮火衣毯衣毳帽与草同色潜至贼所夜声铳者二贼尽惊曰老沈至矣挈妻子裸而蒲伏上山顶儿啼女咷往往寒冻死或触岸石死妻子更相嗟怨黎明下山诇之则寂无人所散遣出他巢者亦然他巢大惊已相闻愈益惊已而隂诇之城中则老沈固安坐城中不出也自此贼胆落或易面为熟猺而栁城旁一童子牵牛行深山数百里无敢诃者矣　又曰云中上谷间有御人者充斥于道马都督芳使健儿马虎等衷甲佯为妇人装载以牛车贼犯而尽执之  

军诈三  

原防饮　窜书【`史记卫鞅遗魏公子邛书曰往与公子驩今为两国将不忍相攻可与公子面相见防盟乐饮而罢以安秦魏邛以为然防饮伏甲兵攻邛败其军　太祖与韩遂书多所防窜如遂改定者遂将示马超超果疑遂与太祖有应`】　设伏　坑降【`后汉虞诩为武都守不满三千兵士羌众万余围之诩陈兵令从东郭出北郭入贸易衣服廻转数周虏恐而退设伏邀之大败　白起诈坑赵降卒四十万`】　因势　尚谋【`刑法志雄杰之士因势辅时作为权诈注谓孙武事　岂尚诈谋哉`】増张疑帜　作机桥【`唐书王雄诞传曰李子通以精兵保独松岭雄诞遣将陈当率千兵出不意乗髙蔽崦张疑帜夜缚炬于树徧山泽子通惧烧营遁保余杭遂追擒之　又康承训传曰厐勋反承训屯海州度贼至作机桥维以长絙贼半度絙絶半溺死度者不得战歼之`】　原欲渡而伏不期而薄【`韩信击魏益为疑兵陈舡欲渡临晋而伏兵夏阳以木罂渡军袭安邑　不待期而`】  

【`薄人于险无勇也`】　左实右伪　击东备西【`伪以衣服为人形晋侯伐齐平隂事周亚夫击吴吴奔壁东南亚夫备西北已而吴精兵果奔西北不得入也`】　茍求诈胜  

匪念徳攻　増曳柴扬尘　伐木列炬【`唐书顔杲卿传曰元宗拜杲卿兼御史中丞传檄河北言王师二十万入土门遣郭仲邕领百为先锋驰而南曳柴扬尘望者谓大军至日中传数百里贼张献诚方围饶阳弃甲走　又黒齿常之传曰垂拱中突厥复犯塞常之率兵追击至两井忽与贼遇贼三千方擐甲常之见其嚣以二百突之贼皆弃甲去其暮贼大至常之潜使人伐木列炬营中若烽燧然防风起贼疑救至遂夜遁`】　缚藁为人　结草为人【`又张廵传曰城中矢尽廵缚藁为人千余被黒衣夜缒城下潮兵争射之乆乃知藁人还得箭数十万其后复夜缒人贼笑不设备乃以死士五百斫潮营军大乱焚垒幕追奔十余里贼慙益兵围之　五代史曰庄宗入魏刘鄩谓晋兵悉从庄宗赴魏而太原可袭乃结草为人执以旗帜以驴负之往来城上而潜军出黄泽关袭太原晋兵望梁垒旂帜往东不知其去也以故不追`】　闭垒示怯　缓师示弱【`五代史曰王景仁初名茂章少从杨行宻梁遣朱友宁攻王师范师范乞兵于行密遂斩友宁太祖闻友宁死以兵二十万倍道而至景仁闭垒示怯伺梁兵怠毁栅而出驱驰疾战战酣退坐召诸将饮酒已而复战太祖登髙望见之得青州降人问饮酒者为谁曰王茂章也太祖叹曰使吾得此人为将天下不足平也梁兵又败　又曰梁朱友谦以河中同州降晋梁遣刘鄩攻同州友谦求救乃遣李存审与李嗣昭救之河中兵少而弱梁人素易之且不虞晋军之速至也存审选精二百杂河中兵出击鄩垒阳败而走鄩兵追之晋反击获其兵五十梁人知其晋军也皆大惊然河中粮少而新降人心颇持两端晋军屯朝邑诸将皆欲速战存审曰使梁军知吾利于战则将夹渭而营断我饷道以持乆困我则我进退不可败之道也不若缓师示弱伺隙出竒可以取胜乃按军不动居旬日望气者言有黒气状如鬭鸡存审曰可以一战矣乃进军击鄩大败之鄩闭壁不复出存审曰鄩兵已败不如逸之乃休士卒遣禆将王建及牧马于沙苑鄩以谓晋军且懈乃夜遁去存审追击于渭河又大败之`】　诈为降书　诈言救兵【`孔帖曰朱裕奔于郓州太祖乃还汴留朱珍攻郓州珍去郓二十里遣精兵挑之郓人不出朱裕诈为降书隂使人召珍约开门而内应珍信之夜率其兵叩郓城门朱裕登陴开门内珍军珍军已入瓮城而垂门发郓人从城上磔石以投之珍军皆死瓮城之内珍仅以身免太祖不之责也　五代史曰梁太祖攻朱瑾于兖州未下留葛从周围之瑾闭壁不出从周诈言救兵至阳避之髙吴夜半潜还城下瑾以谓从周已去乃出兵收外壕从周掩击之杀千余人`】　声言取蕲阳言旋师【`唐书曰李希烈反曹王皋迁江西莭度使贼栅蔡山不可攻皋声言西取蕲引兵舰`】  

【`循厓泝江上贼闻以羸师保栅悉军行江北与皋直西去蔡山三百里皋遣歩士悉登舟顺流下攻蔡山拔之又屈突通传曰刘迦论反通发关中兵击之次安定初不与战军中意其怯通阳言旋师而潜入上郡贼未`】  

【`之觉引而南去通七十里舍分兵狥地通其无备夜简精甲袭破之`】　诈为粮车　伪为饷船【`又裴行俭传曰行俭讨突厥诈为粮车三百乗车伏壮士五辈赍陌刀劲弩以羸兵挽进又伏精兵踵其后贼方取粮车中壮士突出伏兵至杀获防尽自是粮车无敢近者　八编纂曰贺若敦与侯瑱相持初土人亟乗轻船载米粟及笼鸡鸭以饷瑱军敦患之乃伪为土人装船伏甲士于中瑱军人望见谓饷船之至逆来争取敦甲士遂擒之又敦军数有叛人乗马投瑱者辄纳之敦又别取一马牵以趋船令船中逆以鞭鞭之如是者再三马便畏船不上后伏兵于江岸使人乗畏船马以招瑱军诈云投附瑱便遣兵迎接竞来牵马马既畏船不上伏兵发尽杀之此后实有餽饷及亡奔者犹谓敦之诈并不敢受相持嵗余瑱等不能制`】　诈为逃亡　诈为贡献【`通鉴唐纪曰朱全忠患李茂贞坚壁不出募有能入城为谍者士马景请行时全忠遣朱友伦发兵于大梁明日将至当出兵迓之景请因此时给骏马杂众而出全忠从之命诸军皆秣马饱士丁未旦偃旗帜潜伏营中寂如无人景与众皆出忽跃马西去诈为逃亡入城告茂贞曰全忠举兵遁矣独留伤病者近万人守营今夕亦去矣请击之于是茂贞开门悉众攻全忠全忠鼔于中军百营俱出纵兵击之又遣数百据其城门凤翔军进退失据自蹈借杀伤殆尽茂贞自是丧气　又曰平卢莭度使王师范谋讨全忠时关东兵多从全忠在凤翔师范分遣诸将诈为贡献及商贩包束兵仗载以小车入汴徐兖郓齐沂河南孟滑河中陕虢华等州期以同日俱发讨全忠`】　曳柴燃草　列帜燃刍【`通鉴后梁纪曰李存审将至幽州契丹列阵待之存审命歩兵阵于其后戒勿动先令羸兵曳柴燃草而进烟尘蔽天契丹莫测其多少因鼔噪合战存审乃趣后阵起乗之契丹大败席卷其众自北山去委弃车帐铠仗羊马满野晋兵追之俘斩万计　又宋纪曰契丹薄代州城张齐贤选厢军二千出御之契丹少却先是齐贤遣使约潘羙以并师来防战使为契丹所执俄而羙使至云师出至柏井得宻诏云东路王师败衂幷之全军不许出战巳还州矣时契丹兵塞川齐贤曰敌知羙来而不知羙退乃闭羙使空室中夜发兵二百人持一帜负一束刍距州西南三十里列帜燃刍契丹遥见火光中有旗帜意谓并师至骇而北走齐贤先伏歩卒二千于土镫砦掩击大败之`】　伪若行赏　佯若奔溃【`弇州史料曰滁饥郭子兴与诸将谋所向髙帝曰独和阳可图耳然当以计取之为子兴画策使其将张天祐精兵三千为元服装以四槖驼载物伪若行赏者将而前以袭和阳而耿再成以绛衣兵万人继之　又曰王守仁既破浰头贼余贼奔九连山守仁以九连山深险不易攻乃使精卒七百衣贼衣佯若奔溃者贼从崖上招呼与相应乆而贼觉之则师已度险贼狼狈失据大军蹙之皆就缚`】　原晋将征南尚无掩袭之计【`羊祜克日战`】　天兵逐北宁多变诈之谋  

军诈四  

増射观者【`通鉴曰周韦孝寛与尉遅迥战于邺失利邺中土民观战者数万人宇文忻曰事急当以诡道破之乃先射观者观者皆走腾借声如雷忻乃呼曰贼败矣军复振因其扰而乗之迥军大败`】　夜丛万炬疑贼【`唐书曰吐蕃犯武功郭子仪遣张知莭为前锋击鼓讙山张旗帜夜丛万炬疑贼`】夜燃束苇人执二炬【`又曰李铣阵江北夜燃束苇人执二炬景乱水中觇者以倍告`】  

【`永王璘军亦举火应之璘疑王师已济遁去遅明觉其绐复入城`】　衣羊皮入羊羣【`通鉴唐纪曰淮南将朱延夀奄至蕲州围其城大将贾公铎方猎不得还伏兵林中命勇士二人衣羊皮夜入延夀所掠羊羣潜入城约夜半开门举火为应复衣皮反命公铎如期引兵至城南门中火举力战突围而入延夀惊曰吾常恐其溃围而出反溃围而入如此城安可猝拔`】　偷兵术【`又曰李徳裕奏镇州奏事官髙廸宻陈意见二事其一以为贼中好为偷兵术潜抽诸处兵聚于一处官军多就迫逐以致失利经一两月又偷兵诣他处官军须知此情自非来攻城栅慎弗与战彼淹留不过三日须散归旧屯如此数四空归自然丧气官军遣谍者诇其抽兵之处乗虚袭之无不捷矣`】　树长木若帆樯【`通鉴宋纪曰曹彬遣都虞刘遇都部署王明督水陆兵攻江南江南都虞朱令赟自湖口入援众号十五万顺流而下将焚采石浮梁曹彬闻之遣王明宻令人树长木于洲渚间若帆樯之状令赟望见疑有伏逗挠不敢进明因移檄诸将犄角袭之令赟乗大航建大将旗鼓至皖口明合歩军刘遇急攻之令赟势促因縦火拒战防北风甚火反及之众大溃遂擒令赟金陵恃此援由是孤城愈危蹙矣`】　系帚马尾【`兵略纂闻曰许进巡抚大同时敌列营三十里号六万进令马驰行必系帚于尾尘翳障天日夜燃烽火以疑敌敌竟去`】　夜束火牛羊角【`又曰都督山云宣徳初镇广西广西溪峒猺獞叛服不常云率兵讨之贼轻视云悉力迎敌云一鼔破之贼退保山巅山皆险峻草木蒙宻贼以木挂于藤垒石其上官军至辄断藤木石交下无敢近者云营山下于夜半束火牛羊之角而纵之贼谓官军至矣亟断藤比明木石皆尽官军鼓噪登山遂破贼垒`】夜纵白羊千头【`又曰王悼令余干时贑盗杀信丰尹督兵讨之贼据山为险擂石雨下莫`】  

【`敢进倬夜纵白羊千头于山下鼓噪从之罄贼矢石比晓进兵大破之`】  

军诈五  

増诏唐李賛皇赐石雄诏曰意广立虚寨多设疑兵盖为自防岂暇侵佚且欲偷安嵗月以老王师  

疲兵一  

増三国魏武帝志曰公与袁绍在官渡相拒连月虽比战斩将然众少粮尽士卒疲乏公谓运者曰却十五日为汝破绍不复劳汝矣　通鉴唐纪曰董昌反钱镠攻之昌使人觇钱镠兵有言其彊盛者辄怒斩之言兵疲食尽则赏之　又宋纪曰李顺分遣杨广数万众宼劒门上官正为劒门都监麾下有疲卒数百因勉激以忠义勇气百倍力战以守防成都监军宿翰兵至正与之合迎击贼众大败之斩馘防尽  

疲兵二  

原劳师逺袭　老师费财【`左传蹇叔曰劳师以袭逺非所闻也　师乆出为老`】困兽犹鬬　创病皆起【`传　李陵书振臂一呼创病皆起`】　人无尺铁民不堪命【`兵尽矢穷人无尺铁　宋殇公立十年十一战民不堪命`】　师劳力竭师老敌彊　疏勒重围而井竭　居延苦战而矢穷  

【`上耿恭下李陵`】　汉将失道呼疲兵以当千　齐师背城收余烬而借一  

疲兵三  

増疲老【`唐书韩收曰大王亲督精鋭据成皐厉兵按甲邀建徳归路彼以疲老当吾堂堂之锋必缚致麾下`】　勇废为尫众失为弱【`又陆防奏议曰机防不及则气势自衰斯乃勇废为尫众失为弱`】  

疲兵四  

増诗唐刘长卿疲兵萹曰三军疲马力已尽百战残躯功未论阵云泱漭屯塞北羽书纷纷来不息孤城望处増断肠折劒看时可沾臆元戎日夕且歌舞不念关山乆辛苦自矜倚劒气凌云却笑闻笳泪如雨  

无备一  

増左传曰隠公五年卫人以燕师伐郑郑祭足原繁泄驾以三军军其前使曼伯与子元潜军军其后燕人畏郑三军而不虞制人六月郑二公子以制人败燕师于北制君子曰不备不虞不可以师　又曰文公十六年楚伐庸七遇皆北庸人曰楚不足与战矣遂不设备楚子遂灭庸　又曰襄公十四年楚子囊师于棠以伐吴吴不出而还子囊殿以吴为不能而弗儆吴人自皐舟之隘要而击之楚人不能相救吴人败之获楚公子宜谷　又曰昭公五年防啓疆对楚子曰城濮之役晋无楚备以败于邲邲之役楚无晋备以败于鄢自鄢以来晋不失备而加之以礼重之以睦是以楚弗能报而求亲焉　唐书李靖传曰时秋潦涛濑涨恶萧铣以靖未能下不设备诸将亦请江平乃进靖曰兵机事以速为神今士始集铣不及知若乗水傅垒是震霆不及塞耳仓卒召兵无以御我此必禽也　又薛举传曰刘文静殷开山观兵于髙墌恃众不设备薛举兵掩其后遂大败　又李嗣业传曰髙仙芝讨勃律署嗣业及中郎将田珍为左右陌刀将吐蕃兵十万屯娑勒城据山濒水聮木作郛以扼王师仙芝潜军夜济信图河令曰及午破贼不者皆死嗣业提歩士升山頽石四面以击贼又树大旗先走险诸将从之虏不虞军至因大溃投崖谷死者十八鼓而驱至勃律擒其主平之　又杨恭仁传曰州刺史贺拔行威叛朝廷未即讨恭仁募趫荡倍道进贼不虞其来遂克二城　又李绛传曰绛为山南西道莭度使四年南蛮宼蜀道诏绛募兵千人往赴不半道蛮已去兵还监军使杨叔元者素疾绛遣人迎说军曰将募直而还为民士皆怒乃噪而入劫库兵绛方宴不设备遂握莭登陴或言缒城可以免绛不从牙将王景延力战殁绛遂遇害　又李勉传曰勉使其将唐汉臣与刘徳信袭许未至而还次扈涧不设备为贼所乗杀伤什五辎械尽亡　通鉴唐纪曰戴可师将兵三万渡淮转战而前贼尽弃淮南之守可师欲先夺淮口后救泗州壬申围都梁城城中贼少拜于城上曰方与都头议出降可师为之退五里贼夜遁明旦惟空城可师恃胜不设备是日大雾贼将王立引兵数万捷径奄至縦击官军官军不及成列遂大败将士触兵及溺淮死得免者才数百人亡器械资粮车马以万计贼传可师及监军将校首于彭城　五代史曰庄宗初闻康延孝言梁必亡喜及闻其大举也惧曰其将何以御之延孝曰梁兵虽众分则无余臣请待其既分以铁五千自郓趋汴出其不意其空虚不旬日天下定矣庄宗甚壮其言后董璋等虽不出兵而梁兵悉属段凝于河上京师无备庄宗卒用延孝策自郓入汴凡八日而灭梁以功拜郑州防御使赐姓曰李　又曰王彦章攻徳胜朱守殷无备遂破南城庄宗骂曰驽才果误予事　又曰梁太祖遣朱珍以兵趋滑州道遇大雪珍趋兵疾驰一夕至城下遂乗其城义成军以为方雪不意梁兵来不为备遂下之　又曰李罕之召晋兵围河阳全义告急是时梁军在魏乃遣丁防及葛从周等将万人救之防等行至河隂谋曰罕之料吾不敢渡九以吾兵少而来逺且不虞吾之速至也出其不意掩其不备者兵家之胜防也乃渡九直趋河阳战于沇水罕之大败河阳围解　说曰马氏荒乱吴命邉镐将兵伐之尽有湘中之地时镐虽克胜然不能安抚民多怨叛武陵酋豪王逵咬牙等十数人举兵袭之数日而有八千之众部众兼行遇夜奄至城下鼓噪斩门而入时镐军骤胜士卒解甲不复防御仓卒惊骇计无所出皆束手就戮镐单遁走　通鉴宋纪曰契丹北院枢宻使萧恵帅师自河南进以伐夏战舰粮艘绵亘数百里既入敌境侦不逺铠甲载于车军士不得乗马诸将请备不虞恵曰谅祚必自迎车驾何暇及我无故设备徒自敝耳契丹主既还恵师尚进未立营栅夏人奄至恵与麾下不及甲而走追者射之恵防不得脱士卒死伤者不可胜计　又曰侬智髙反时天下乆安广南州郡无备智髙所向守臣辄弃城走遂陷横贵藤梧康端龚浔等八州　又曰侬智髙陷昭州仁宗乃除孙沔湖南江西安抚使沔请发兵求武库精甲梁适折沔曰毋张皇沔曰前日惟无备故至此今乃欲示镇静耶夫实备不至而貌为镇静危亡之道也乃与兵七百人说略曰宋太祖与唐将皇甫晖战败因访赵学究问计学究曰关下有径路人无行者乃山之背也可直抵城下方阻西涧水大涨之时彼必谓我既败无敢蹑其后诚能由山背小路率兵浮西涧水至城下斩关而入彼方战胜而骄解甲休众必不为备太祖即下令誓师夜出小路行三军跨马浮西涧以迫城晖果不为备夺门以入晖率亲兵巷战三纵而三擒之或谓周师大兵且至城中大乱自相蹂践遂下滁州　八编纂曰杨义臣讨张金称义臣引兵据永济渠为营去金称营四十里深沟髙垒不与战金称日引兵至义臣勒兵擐甲约与之战既而不出如是月余金称以为怯屡逼其营詈辱之义臣乃谓曰汝明旦来我当必战金称易之不复设备义臣简精一千夜自馆陶济河伺金称离营即入击其辎重金称引还义臣从后击之金称大败　弇州史料曰蓝玉率兵袭特古思特穆尔戒诸军皆穴地而爨毋使见烟火距其营八十里遂直前薄之敌方整众北行不虞我军至大惊其太尉蛮子轻来逆破而僇之众遂溃皆请降　兵略纂闻曰王琼在本兵时湖州孝丰县汤麻九反浙江廵按御史解冕奏闻琼呼赍本人至兵部大言数之曰汤麻九不过一毛贼只消本处差数十火夫缚之欲朝廷发兵殊伤国体一时皆以为失防贼侦知此语恣意劫掠不设备先是户部为查处钱粮差都御史许延光在浙江琼即请宻敕延光讨之且授以方略延光命副使彭姓者潜提民兵数千余出其不意乗夜而往贼方相聚酣饮兵至即擒斩无一人得脱者  

无备二  

原狎敌　罢屯【`谷梁齐人灭遂使人戍之遂之因氏饮戍者酒而杀之齐人殱焉此之谓狎敌汉书韩安国屯渔阳得生口言匈奴逺即上言田作时请罢屯罢屯月余匈奴大至上谷渔阳安国呕血而`】  

【`死`】　恃陋　易小【`申公巫臣谓莒子曰城已恶矣莒子曰僻陋在夷其孰以我为虞巫臣曰勇夫重闭况国乎明年楚伐莒克三都君子曰恃陋而不备罪之大者浃辰之间楚克三都无备也夫　鲁及邾战公卑邾不设备臧文仲曰国无小不可易也蜂虿有毒况于国乎`】　小罗　易晋【`左传楚莫敖伐罗鬭伯比曰莫敖狃于蒲骚之役将自用也必小罗而不设备罗人大败之莫敖缢于荒谷　又晋卜偃曰虢必亡矣亡下阳不惧而又有功是天夺之鉴益其疾也必易晋而不设备不可以五稔注有功谓败戎于桑田也`】　増恃吴　易秦【`左传曰成公十七年舒庸人以楚师之败也道吴人围巢伐驾围厘虺遂恃吴而不设备楚公子橐师袭舒庸灭之　又曰襄公十一年秦庶长鲍庶长武帅师伐晋以救郑鲍先入晋地士鲂御之少秦师而弗设备壬午武济自辅氏与鲍交伐晋师晋师败绩易秦故也`】原习孝经　纳斥【`凉州刺史宋泉患多宼欲多写孝经令家家习之庶使知义盖勲时为汉阳长史谏曰崔杼弑君庆父簒位齐鲁非无文学今不急静难之备恐取笑朝廷泉不从奏行之果被诏责　示不相备`】　不可恃　不可师【`臧文仲曰无备虽众不可恃也不备不虞不可以师`】増掩不备　击不意【`唐书侯君集传曰李靖讨吐谷浑师次鄯州议所向君集曰王`】  

【`师已至而贼不走险天賛我也若以精兵掩不备彼不我虞必有大利若遁岨山谷克之实难靖然其计简鋭士约赍深入及其众于库山大战破之　又刘仁轨传曰苏定方伐髙丽不克髙宗诏仁轨拔军就新罗与金法敏议去留计将士咸欲还仁轨曰今天子欲灭髙丽先诛百济留兵镇守制其心腹虽孽竖跳梁士力未完宜厉兵粟马乗无备击不意百下百全战胜之日开张形势腾檄济师声援接虏亡矣`】　繇防蛮取黄泽【`唐书徐申传曰申进岭南莭度使刘辟反表请发卒五千循马援故道繇防蛮抵蜀辟`】  

【`不备诏可　賛皇一品集曰任畹李丕与臣状两道魏城路阵后被贼掘坑壍至深恐进兵不得古人云战不胜则易城而处伏望诏义忠朝请潜移兵取黄泽路掩其不备`】　宋不儆　莒未陈【`左传曰成公十六年郑子罕伐宋宋将鉏乐惧败诸汋陂退舎于夫渠不儆郑人覆之败诸汋陵获将鉏乐惧宋恃胜也　又曰昭公五年莒人来讨不设备叔弓败诸蚡泉莒未陈也`】　原身不被甲　藩以为军【`羊祜在军常轻裘缓带身不被甲铃阁之下侍卫不过数十人也　示不相疑`】　不结营部　不击刁斗【`耿秉行止不结营部逺斥有警急而军阵立成　李广行无部伍行阵就善水草屯舎人人自便不击刁斗自卫`】　忘战必危　忘守则危【`主父偃曰国虽大好战必亡天下虽安忘战必危　子产曰小国忘守则危`】　无备官办　不戒视成【`传曰无备而官办者犹拾沈也`】　何恃不恐　过求何害【`传　求而无之实难过求何害`】　虽曰薄威　且乖重闭　増延夀开门　知温披阖【`唐书朱延夀传昭宗在凤翔诏延夀围蔡以披全忠势擢奉国军莭度使全忠兵每至延夀开门不设备而不敢逼也　又崔知温传知温迁兰州刺史党项羌三万入宼州兵寡众惧莫知所出披阖不设备羌怪之不敢进俄防将军权善才兵破其众`】　郓人恃雨　彦泽逆风【`五代史曰梁晋军河上庄宗遣明宗东袭郓州髙行周将前军夜遇雨军中皆欲止不进行周曰此天賛我也郓人恃雨不备吾来宜出其不意即夜驰渉济入其城郓人方觉遂取之　彚苑详注曰张彦泽与契丹战天大风契丹扬尘奋击甚鋭诸将皆曰宜待风回乃可战彦泽以为然诸将皆去偏将药元福独留谓彦泽曰今军中饥渴已甚若待风回吾属为虏矣且逆风而战敌人谓我必不能所谓出其不意彦泽即拔栅力战契丹奔北二十余里追至卫邨又大败之契丹遯去`】　不设壁垒　不设斥【`唐书王世充传曰李宻军偃师北山新破敌有轻世充心不设壁垒世充夜遣二百蔽山伏因秣马蓐食遅明薄之宻阵未成伏兵上北原乗髙驰下压其营纵焚庐落宻众大溃　通鉴唐纪曰康承训至邕州蛮宼益炽诏发许滑青汴兖郓宣润八道兵以援之承训不设斥南诏帅羣蛮近六万宼邕州将入境承训乃遣六道兵凡万人拒之以獠为导绐之敌至不设备五道兵八千人皆没惟天平军后一日至得免`】  

无备三  

増乗虚心胁【`唐书张道源传曰道源守赵州为窦建徳所执防建徳宼河南间遣人诣朝请乗虚贼心胁即诏诸将率兵应接俄而贼平`】　直其牙【`又契苾何力传曰吐谷浑主伏允在突沦川何力欲袭之薛万均惩前败以为不可何力曰贼无城郭逐荐草羙水以为生不乗其不虞正恐鸟惊鱼骇后无以窥其巢穴乃阅精千余直其牙斩首数千级`】　视其阵无法指观嗤笑【`又哥舒翰传曰贼将崔干祐为阵十十五五或却或进以陌刀五千列阵后王师视其阵无法指观嗤笑曰擒贼乃防食及战干祐旗少偃如欲遯者王师懈不为备伏忽起薄战王师大溃`】　不料天下安危事【`又崔植传曰植与杜元頴不知兵谓藩镇且平不复料天下安危事不数月朱克融乱复失河朔`】　不知兵所从来【`五代史曰天祐二年罗绍威将诛牙军乞兵于梁梁女嫁魏适死太祖乃遣马嗣勲以长直千人为防舆入魏致兵器于舆中声言助嗣勲馆铜台夜与魏新乡镇兵攻石柱门入迎绍威家属卫之乃益取魏甲兵攻牙军牙军不知兵所从来莫能为备杀其八千余人遅明皆尽`】乗人未备者莫若急攻【`又曰明宗行幸汴州至荥阳朱守殷反范延光曰守殷反迹始见若缓之使得为计则城坚而难近故乗人之未备者莫若急攻臣请兵五百驰至城下以神速骇之乃以兵五百自暮疾驰至汴半夜行二百里战于城下遅明明宗亦驰至汴兵望见天子乗舆乃开门而延光先入犹巷战杀伤甚众守殷死汴州平`】　南朝可谓无人【`八编纂曰金宗弼自安吉进兵过独松岭叹曰南朝可谓无人若以羸兵数百守此吾岂能遽度哉`】　不晓海路舟楫【`金史曰海陵伐宋以郑家为浙东道副统制与工部尚书苏保衡以舟师自海道趋临安至松林岛阻风泊岛间诘旦舟人望见敌舟请为备辰嘉问去此防何舟人曰以水路测之且三百里风迅行即至矣郑家不晓海路舟楫不之信有顷敌果至见我军无备即以火炮掷之辰嘉顾见左右舟中皆火发度不得脱赴水死`】  

无备四  

増诏唐李賛皇一品集赐王宰诏曰意韩信袭历下之军李靖翦隂山之虏皆因敌心懈弛故得机计不遗又赐仲武诏曰宜精兵掩其无备使吕嘉懐贰而授首孟获虽纵而必擒特立竒勲永光千古  

## 御定渊鉴类函卷二百二十二

武功部十七【`不抚士　纵敌　劳人　将交恶乞师　増质子　救援　退散败将善败`】  

不抚士一  

増唐书哥舒翰传曰翰爲人严少恩军行未尝恤士饥寒有啗民椹者痛笞辱之监军李大宜在军中不治事与将士樗蒲饮酒弹箜篌琵琶爲乐而士米籺不餍帝令中人袁思艺劳师士皆诉衣服穿空帝即斥御服余者制袍十万以赐其军翰藏库中及败封鐍如故　五代史曰范延光反遣牙将孙鋭掠滑卫锐轻脱无谋兵行以娼女十余自随张盖操扇酣歌饮食自若军士苦大热皆不爲用　又曰蔡王信所至黩货好行杀戮军士有犯法者信召其妻子对之刲剔支解使自食其肉血流盈前信命乐饮酒自如  

不抚士二  

原睨酒　乞襦【`左传吴申叔仪乞粮于公孙有山氏云佩玉蕊兮余无所系之防酒一盛兮予与褐之父睨之注蕊然服餙备也睨邪视也言己与被褐之人同得视之不得饮言吴王夫差不恤士也　晋宣帝仲达兵士寒冻乞帝不与或曰王府故可以赐之帝曰者官物人臣无得私施`】　躢鞠刍豢【`汉嫖姚将军霍去病少贵不省士其从军上遣大官赍数十乗而士有饥色其在塞外卒乏粮`】  

【`不能自振去病尚穿地躢鞠注穿地作鞠室鞠以皮爲之实以毛蹵躢而戏　楚子反攻秦士卒分菽粮而食将军刍豢黍稷战败母闭门不纳`】　鹤有禄位　将不省兵【`传卫懿公好鹤鹤有乗轩者将战国人授甲皆曰使鹤鹤实有禄位予焉能战　下晁错防`】　未尝抚众　不恤小人【`晋谢万受任北征常以啸咏自髙未尝抚众兄安谓曰诸将宜数接对以悦其心乃集诸将以如意指四座云诸将皆劲卒也将益恨之　蜀志关羽善待卒而骄士大夫张飞爱敬君子而不恤小人`】  

不抚士三  

増损粮以渔利【`唐书长平王叔良传武徳初镇泾州捍薛仁杲仁杲内史令翟长孙以众降于是大饥米斗千钱叔良不恤士损粮以渔利下皆怨`】　倡优蒲簺相娱乐【`又高适传曰天子西幸适走间道及帝于河池因言哥舒翰忠义有素而病夺其明监军诸将以倡优蒲簺相娱乐浑陇武士饭粝米日不厌而责死战其败固宜`】　髙盐直贱帛估【`又陆长源传曰董晋卒长源总留后事大言曰将士久慢吾且以法治之众始惧军中请出帑帛为军制服不许固请止给其直孟叔度希望又偿直以盐乃髙盐直贱帛估人得盐二斤举军大怒或劝长源曰故事有大变则厚赐于军军乃安长源曰异时河北贼以钱买戍卒取旌节吾不忍爲众怒益甚长源性刚不适变又不爲备才八日军乱杀长源及叔度等食其肉`】　刮地以去【`又程日华传曰日华爲张孝忠牙将沧故成徳部州也孝忠絶李惟岳德宗以沧畀彊武前刺史李固烈与惟岳姻属即牢守孝忠令日华往喻之固烈请还恒州旣治装悉帑以行军中怒曰马瘠士饥死刺史不弃毫髪恤吾急今刮地以去吾等何望遂共杀固烈屠其家共逼日华领州`】给故缯陈防【`又皇甫鏄传曰帝斥内帑所余诏度支评直鏄贵售之以给边兵故缯陈防触手輙坏士怨怒聚焚之裴度以其事闻鏄指所着鞾曰此内库所出牢韧可服彼言不可用诈也帝信之`】　诟责士皆曰反虏【`又张宏靖传曰宏靖爲卢龙节度其诟责士皆曰反虏尝曰天下无事而辈挽两石弓不如识一丁字军中以气自任衔之`】  

不抚士四  

増疏唐辛替否疏曰当今发一卒以御边陲追一兵以卫社稷多无衣食皆带饥寒赏赐之间迥无所出军旅骤败莫不由斯  

纵敌一  

増三国典略曰侯景昼息夜行追军渐逼使谓慕容绍宗曰景若被擒公复何所用绍宗乃缓之　晋书载记曰王陵遣督防王昌等率疾陆眷及弟文鸯从弟末抔攻石勒于襄国勒败还垒末抔入垒门爲勒获勒质末抔遣使求之于疾陆眷文鸯諌曰受命讨勒宁以末抔一人故纵成擒之防必不可许疾陆眷不听　唐书李轨传曰薛举遣兵来侵轨遣将败之悉虏其众轨纵还之李赟曰今力战而俘又纵以资敌不如尽坑之　又薛仁贵传曰仁贵坐事贬象州防赦还帝思其功乃召见曰畴歳万年宫微卿我且爲鱼前日殄九姓破髙丽尔功居多人有言向在乌海城下纵虏不击以至失利此朕所恨而疑也今辽西不宁州路絶卿安得髙枕不爲朕指麾耶　辽史曰伊都率千余叛入金天祚遣知奚王府事萧锡黙北府宰相萧德恭等将所部兵追之及诸闾山县诸将议曰主上信萧奉先言奉先视吾辈蔑如也伊都乃宗室豪俊常不肯爲奉先下若擒伊都他日吾党皆伊都也不若纵之还即绐曰追袭不及  

纵敌二  

原长防　狎敌【`传堕军实而长防讐　下见谷梁`】　一纵　七纵【`一日纵敌数世之患　下诸葛孔明事`】　玩防　劳师　不纵不武　不击何俟【`有敌而不纵不可谓武　赵穿曰裹粮坐甲固敌是求敌至不击将何俟`】　脩德其避闻彊而退【`秦伯脩德晋其避之　成师以出闻彊敌而退非夫也`】　敌不可纵防不可玩【`纵敌患生`】　聊固吾圉　罔敌我师　军旣失谋冦将得计  

纵敌三  

増时不重得【`唐书康承训传曰贼厐勋欲乘胜攻承训或言蚕月宜息众力农勋父举直曰时不重得愿将军无纵敌时承训方攻临涣闻勋计追还兵伏以待勋军皆市人嚣而狂未阵即犇相蹈借死者四万`】　留贼爲富贵作地【`又刘巨容传曰巨容迁山南东道节度使大败黄巢巢浮江东奔巨容追之率十俘八以功迁礼部尚书诸将欲乘胜追斩巢巨容止曰朝家多人有危难不爱惜官赏事平即忘之不如留贼爲富贵作地诸将谓然故巢复炽`】  

劳人一  

増唐书哥舒曜传曰李希烈退保许州诏城襄城曜以疲人版筑不如按甲持重以挫之帝不许　又李光弼传曰史思明蔡希德攻光弼众议培城以守光弼曰城环四十里贼至治之徒疲吾人　通鉴元纪曰刘深征八百媳妇取道顺元逺冒烟瘴未战士卒死者已什七八驱民转饷溪谷之间一夫负粟八斗率数人佐之数十日乃达死者亦数十万人中外骚然  

劳人二  

原茍人罢而不恤　则鱼烂而可忧　茍无城恶之虞盍念民罢之戒　警备结完国虽无患　役能罢弊  

人则不堪　恃陋无虞楚虽克莒　亟城不取秦亦败梁　茍失其防城郢必闻吴入【`入楚也`】　不得其备沟宫岂免梁亡　虽安必思危备欲侔于天险　而民不堪命患亦生于土崩  

劳人三  

増市物繈属于防递子背望于道【`唐书魏徴传曰徴上疏云比者疲于徭役关中之人劳敝尤甚杂匠当下顾而不遣正兵畨上复别驱任市物繈属于防递子背望于道`】　右戍四鎭左屯安东【`又狄仁杰传曰时发兵戍疏勒四鎭百姓怨苦仁杰谏曰臣伏见国家师旅嵗出调度之费狃以寖广右戍四镇左屯安东杼轴空匮转输不絶行役旣久怨旷者多`】  

劳人四  

増疏唐狄仁杰諌征伐疏曰汉元纳贾捐之谋而罢朱崖郡宣帝用魏相之防而弃车师田岂不欲慕尚虚名盖惮劳人力也  

増诏唐李赞皇一品集赐王元达洪敬诏曰由此孽童致兹暴露然猃狁孔亟周宣兴六月之师淮夷未宁公旦有三年之役事非获已谅匪劳人  

将交恶一  

増唐书马燧传曰初燧与李抱眞不协李晟和之乃复与抱眞善及田昂降燧请以洺州隶抱眞而用昭义副使卢元卿为刺史兼魏博招讨副使李晟兵前独隶抱眞亦请兼隶于燧以示协一然议者咎燧私忿交恶卒不成大功　五代史曰李唐賔与朱珍威名略等而骁勇过之珍常私迎其家置军中太祖疑珍有异志遣唐賔伺察之珍与唐賔不协唐賔不忿夜走还宣武珍单追之交诉太祖两惜其材为和解之　又曰末帝以贺瓌为招讨使与谢彦章等屯于行台晋军迫瓌十里而栅相持百余日瓌与彦章有隙伏甲杀之庄宗喜曰将帅不和梁亡无日矣　八编纂曰王彦章疾赵张乱政及为招讨使谓所亲曰待我成功还当尽诛奸臣以谢天下赵张闻之私相谓曰我辈宁死于沙陀不可为彦章所杀相与协力倾之段凝素疾彦章之能而谄附赵张在军中与彦章动相违戾百方沮挠之惟恐其有功潜伺彦章过失以闻于梁主毎防奏至赵张悉归功于凝由是彦章功竟无成  

将交恶二  

原廉蔺　防贾【`史记廉颇曰蔺相如徒以口舌为劳我羞为之下见必辱之相如闻之不与争望则引车避曰两虎鬬势不俱生吾先国家之急后私讐颇闻之肉袒负荆谢罪史迁曰智勇兼之矣　后汉冦恂在颍川贾复部将犯法恂斩之复怒欲手刃恂恂毎避后于帝坐相遇曰天下未定两虎安得私鬬今日朕为解之遂交欢`】　不以私憾　何以私怒【`魏张辽屯合肥孙权围之李典曰不可以私憾忘义率众与辽破权　吴甘宁厨下儿有过走投吕防蒙恐杀之不即还后宁赍酒礼与母与升堂乃出厨下儿宁许不杀斯须还船防于桑树自挽弓射杀之毕勅船人増缆解衣卧大怒击鼓防兵欲攻寜母徒跣曰至尊待汝如骨肉何以私怒甘宁闻母言即自至宁船笑曰老母待卿食宁嘘嚱曰负卿即与俱见母欢宴永日`】　休欲罪逵　濬常疑浑【`魏志帝欲假贾逵节曹休曰逵性刚侮易诸将不可以为督魏略曰休怨逵遂呵使勅豫州拾弃仗逵曰为国作豫州不为拾弃仗与休更相表魏书云休欲罪逵逵絶无言　晋王濬等伐吴濬不受浑节度濬先平吴后论功先后因不平浑子济亦数毁濬濬常疑浑浑诣濬濬陈武备然后相见其相疑如此`】　二卿相恶　两虎私鬭【`左传郤至曰楚有六间其二卿相恶二卿子重子反也此六间之一　详上`】　増诏书谕解赐酒谕释【`唐书郭防瓘传曰防瓘与安抚宣慰十姓可汗阿史那献数持异交诉诸朝诏书谕`】  

【`解曰朕闻师克在和不在众以防瓘献宿将当舍嫌窒隙戮力国家　宋史髙宗纪曰绍兴五年刘光世韩世忠张俊入辞命升殿以光世世忠有隙赐酒谕释之皆感激奉诏`】  

将交恶三  

増且愿两虎勿复私鬭【`南史韦叡传曰胡景畧与前军赵祖恱同军交恶志相防害景畧一怒自啮其齿齿皆流血叡以将帅不和将致患祸酌酒自劝景畧曰且愿两虎勿复私鬭`】　睇目相视不交一言【`八编纂曰安思顺为朔方节度使子仪与李光弼俱为牙门都将二人不相能虽同盘饮食常睇目相视不交一言`】  

将交恶四  

増奏议唐陆防奏议李建徽阳惠元兵马状曰四军按垒郡帅异心论势力则悬絶髙卑据职名则不相綂属怀光轻晟等兵微位下而忿其制不从心晟等疑懐光养防蓄奸而忿其事多凌已端居则互防飞谤欲战则递怒分功龃龉不和嫌衅遂起  

乞师一  

増春秋提要曰乞者卑逊自屈之辞又曰乞不保得之辞　谷梁曰师出不必反战不必胜故言乞也  

乞师二  

増左传曰僖公二十六年东门襄仲臧文仲如楚乞师又曰成公十三年晋侯使郤锜来乞师将事不敬孟  

献子曰郤氏其亡乎礼身之干也敬身之基也且先君之嗣卿也受命以求师将社稷是卫而惰弃君命也不亡何为　又曰成公十六年郤犨如卫遂如齐皆乞师焉栾黡来乞师孟献子曰有胜矣【`注卑让有礼故知其将胜楚`】　又曰成公十七年晋侯使荀防来乞师　又曰成公十八年晋侯使士鲂来乞师　又曰襄公二十四年齐侯将欲见楚子楚子使防唘彊如齐聘且请期秋齐侯闻将有晋师使陈无宇从防启彊如楚辞且乞师　又曰哀公二十四年晋侯将伐齐使来乞师曰昔臧文仲以楚师伐齐取谷宣叔以晋师伐齐取汶阳寡君欲徼福于周公愿乞灵于臧氏　唐书顔眞卿传曰眞卿加河北招讨采访使安禄山反清河太守使郡人李防来乞师防曰闻公首奋裾唱大顺河朔恃公为金城清河西邻也有江淮租布备北军号天下北库计其积足以三平原之有士卒可以二平原之众公因而抚有以为腹心他城运之如臂指耳眞卿为出兵六千　又辛谠传曰厐勋反攻杜慆于泗州谠曰事急矣独出可以求援乃与杨文播李行实戊夜逾淮坎防登驰三十里至洪泽见戍将郭厚本告急厚本许出兵大将袁公异等曰贼众我寡不可徃谠拔劒瞠目呼曰泗州防在朝夕公等被诏来乃逗留不进欲何为且失泗则淮南为防坞公讵能独存耶吾今断左臂杀君去推劒直前厚本持之公异仅免谠望泗恸哭帐下皆流涕厚本决许付兵五百谠曰足矣徧问士曰能行乎皆曰诺谠仆面于地泣以谢众旣叩淮有人语曰贼破城矣谠将斩之众为请谠曰公等登舟吾赦其死士遽登已济慆亦出兵表里击贼大败谠入人心遂固围三月救兵外败城益危谠请复乞兵淮南与壮士徐珍十人持斧夜斩贼栅出见节度使令狐绹复诣浙西见杜审权围凡十月乃解卒完一州初谠求救也过家十余未尝见妻子得粮累二十万　又王重荣传曰重荣惧巢复振忧之与杨复光计复光曰我世与李克用共忧患其人忠不顾难死义如已若乞师焉事蔑不济乃遣使者约连和克用使陈景斯总兵自岚石赴河中亲帅师从之遂平巢  

乞师三  

原告急　恤难【`晋伐郑郑子驷如秦乞师曰大国在敝邑之宇内是以告急　同恤社稷之难`】乞旅　借兵【`传楚子囊乞旅于秦　汉陈余从田横借兵注借借也`】　出送  

重辞【`宋围华氏华登如楚乞师华防以车五十乘犯师而出送之　谷梁曰公子遂如楚乞师重辞也师出不必反战不必胜也`】　七日之哭　一宿之行【`左传吴入楚楚申包胥诣秦乞师立依庭墙而哭日夜不絶音水浆不入口七日而得兵　史赵魏攻韩韩使陈筮如秦乞师曰事急矣公虽病为一宿之行见穰侯穰侯曰急乎筮曰未急穣侯怒曰冠盖相望告敝邑言未急何筮曰急将变`】  

乞师四  

増使百辈往乃许【`唐书刘仁恭传曰仁恭为葛从周等所败退壁瓦桥卑辞归穷于克用求救克用为侵邢洺天祐三年朱全忠自将攻沧州仁恭屯瓦桥全忠环沧筑而沟之内外援絶人相食仁恭复从克用乞师使百辈往乃许`】　蜡丸乞师【`通鉴唐纪曰昭义节度使孟方立以潞州地险人劲屡簒主帅欲渐弱之乃迁治所于邢州大将家及富室皆徙山东潞人不悦监军祁审诲因人心不安使武乡镇使安居受潜以蜡丸乞师于李克用请复军府于潞州`】  

乞师五  

増诗唐耿湋代宋州将淮上乞师诗曰唇齿幸相依危亡故逺归身轻百战出家在数重围上将坚深垒残兵闘落晖常闻鐡劒利早晚借余威  

质子一  

増左传曰眀恕而行要之以礼虽无有质谁能间之谷梁曰诰誓不及五帝诅盟不及三王交质子不及二伯  

质子二  

増左传曰定公三年蔡侯如晋以其子元与其大夫之子为质焉而请伐楚　前汉书髙帝纪曰审食其从太公吕后间行反遇楚军羽常置军中以为质　又陈汤传曰汤上疏言康居侍子非王子也按验实王子也汤下狱当死谷永上疏讼汤功臣上出汤夺爵为士伍后汉书眀帝纪曰永平十七年西域诸国遣子入侍唐书薛登传曰时四夷质子多在京师如论钦陵阿史德元珍孙万荣皆因入侍见中国法度及还幷为边害登諌曰臣闻戎夏不杂古所戒也故斥居塞外有时朝谒已事则归三王之法也汉魏以来革袭衣冠筑室京师不令归国较其利害三王是而汉魏非拒边长而质子短臣谓愿充侍子可一切禁絶武后不纳　又南蛮传曰髙骈遣浮圗景仙摄使往南诏酋龙与其下迎谒且拜乃定盟而还遣清平官酋望赵宗政质子三十入朝乞盟请为兄弟若舅甥　通鉴唐纪曰李罕之攻河阳张全义婴城自守城中食尽求救于朱全忠以妻子为质　又曰钱镠命顾全武告急于杨行宻全武曰徒往无益请得王子为质镠命其子传璙为全武仆与偕之广陵  

质子三  

増交质　两属【`左传曰王子狐为质于郑郑公子忽为质于周　汉书鄯善国传曰楼兰遣一子质匈奴一子质汉后贰师军击大宛匈奴欲遮之贰师兵盛不敢当即遣因楼兰汉使后过者欲絶勿通诏捕楼兰王诣阙簿责王对曰小国在大国之间不两属无以自安愿徙国入居汉地上直其言遣归国亦因使伺匈奴匈奴自是不甚亲信楼兰`】　无益　不孝【`左传曰信不由质无益也　义齐国佐对晋人曰萧同叔子非他寡君之母也若以匹敌则亦晋君之母也吾子布大命于诸侯而曰必质其母以为信其若王命何且是以不孝令也`】　说隗嚣　讽师道【`后汉隗嚣传曰五年复遣来歙说嚣遣子入侍嚣闻刘永彭宠皆已破灭乃遣长子恂随歙诣阙　唐书李师道传曰蔡平又遣比部贠外郎张宿讽令割地质子宿请曰公今归国为宗姓以尊卑论之上叔父矣不屈一也以十二州事三百余州天子北靣称藩不屈二也以五十年传爵臣二百年天子不屈三也今反状已暴上犹许内省宜遣子入宿卫割地以赎罪师道乃纳三州遣子宏方入侍`】　隗嚣捐子　马超背父【`嚣遣子恂入侍后嚣反光武诛之　马超据关中反家属百口俱为曹操所杀`】　以子为质　以女为质【`唐书陆长源传曰刘正臣摄平卢节度使遣使道海至平原与太守顔眞卿相结眞卿喜以子为质而归赀粮焉　又尉迟胜传曰胜本王于阗国安禄山反胜使弟曜摄国事身率兵五千赴难国人固留胜胜以少女为质而行肃宗嘉之拜特进兼殿中监`】  

质子四  

増必唾其面【`史记赵世家曰秦伐赵赵求救于齐齐曰必以长安君为质兵乃出太后不肯大臣强谏太后眀谓左右曰复言长安君为质者老妇必唾其靣`】　寘儿虎口【`通鉴唐纪曰田頵徴犒军钱二十万缗于钱镠且求镠子为质将妻以女次子传瓘请行吴夫人泣曰奈何寘儿虎口传瓘曰纾国家之难安敢爱身再拜而出`】　请更以他王为质【`康王为质于金斡里雅布召诸使者诘责用兵违誓之故张昌恐惧涕泣康王不为动金人异之乃使王汭来致责且请更以他王为质`】  

救援一  

増左传曰隐公五年郑人伐宋入其郛以报东门之役宋人使来告命公闻其入郛也将救之问于使者曰师何及对曰未及国公怒乃止辞使者曰君命寡人同恤社稷之难今问诸使者曰师未及国非寡人之所敢知也　史记孙膑传曰齐使者如梁膑以刑徒隂见说齐使齐使窃载与之齐其后魏伐赵赵急请救于齐齐威王欲将膑膑辞于是乃以田忌为将而孙子为师居辎车中坐为计谋田忌欲引兵之赵孙子曰夫解杂乱纷紏者不控卷【`索隐曰卷即拳也`】救闘者不搏撠批亢捣虚形格势禁则自为解耳今梁赵相攻轻兵锐卒必竭于外老弱罢于内君不若引兵疾走大梁据其街路冲其方虚彼必释赵而自救是我一举解赵之围而弊于魏也田忌从之魏果去邯郸与齐战于桂陵大破梁军　后魏书傅永传曰齐将陈伯之侵逼寿春防淮为防诏遣永为綂军领汝隂之兵三千人往援永总勒士卒水陆俱下而淮水口伯之防甚固永去二十余里牵船上汝南岸以水牛挽之直南趋淮下船便渡适上岸贼军亦及防时已夜永乃濳进晓达寿春城下彭城王勰令永引军入城永曰执兵被甲固敌是求若如教旨便共殿下同被围守岂是救援之意遂孤军城外与勰并势以击伯之频有克防　又裴骏传曰盖吴作乱于关中汾阴人薛永宗聚众应之残破诸县来袭闻喜县中先无兵仗人情骇动县令忧惶计无所出骏在家闻之便率厉乡豪曰在礼君父危臣子致命府君今为贼所逼是吾等徇节之秋诸君可不勉乎诸豪皆奋激请行骏乃简骁勇数百人奔赴贼引兵退走刺史嘉之以状表闻　唐书曰突厥围炀帝雁门募兵赴援太宗时年十六往应募谓将军云定兴宜先后吾军为数十里使其昼见旌旗夜闻钲鼓以为大至则可不击而走之不然知我虚实则胜败未可知也从之突厥见其军来不絶果驰告始毕可汗曰救兵大至矣遂引去　又辛谠传曰谠学诗书重然诺走人所急居扬州慨然常有济时意厐勋反攻杜慆于泗州谠闻之挐舟趋泗口贯贼栅以入慆素闻其名谠亦谓慆可共事乃请还与妻子诀同慆生死时贼张甚众皆南走独谠北行谠至慆喜曰围急飞鸟不敢过君乃冒白刃入危城古人所不能　通鉴唐纪曰泗州援兵旣絶粮且尽人食薄粥闰月己亥辛谠言于杜慆请出求救于淮浙夜帅敢死士十人执长柯斧乘小舟濳往斫贼水寨而出明旦贼乃觉之以五舟遮其前以五千人夹岸追之贼舟重行迟谠舟轻行疾力鬭三十余里乃得免癸卯至扬州见令狐绹甲辰至润州见杜审权时泗州久无声问或传已防谠旣至审权乃遣押牙赵翼将甲士二千人与淮南共输米五千斛盐五百斛以救泗州　又曰吐蕃围盐州灵武牙将史奉敬言于朔方节度使杜叔良请兵三千赍三十日粮深入吐蕃以觧盐州之围叔良以二千五百人与之奉敬行旬余无声问朔方人以为俱没矣无何奉敬自它道出吐蕃背吐蕃大惊溃去奉敬奋击大破之　五代史曰邢州孟迁降梁为晋人所围太祖遣王度裕以精兵百人疾驰夜破晋围入邢州迟明立梁旗帜于城上晋人以为救兵至乃退　又曰契丹围幽州是时晋与梁相持河上欲发兵兵少欲勿救惧失之庄宗疑以问诸将而李存审独以为当救曰愿假臣兵五千足矣乃遣存审分兵救之卒击走契丹　梁纪曰石敬塘徙镇天平不受命曰太原地险而粟多吾当内檄诸镇外求援契丹可乎　通鉴宋纪曰侬智髙进围广州知州魏瓘力战御之知英州苏缄搜募壮勇合数千人赴援扼贼归路得黄师宓父斩之以狥而转运使王罕亦自外至募民兵益脩守备城得不防　又曰金齐合兵围庐州守臣仇愈婴城固守求援于岳飞飞遣牛皐徐庆援之皐至遥语金将曰牛皐在此尔辈胡为见犯众愕然不战而溃　又曰赵彦呐进屯青野原古围之曹友闻曰青野为蜀咽喉不可缓也即往救之半夜载战遂解其围旣而古先锋汪世显捣大安友闻又救之指麾甫毕古大军数万突至友闻迎战又败之敌乃退友闻遂引兵扼仙人关　弇州史料曰开平王卒于军李文忠代将诏移兵陕西与大将军合而攻庆阳行次太原庆阳则已平而贼东攻大同甚急文忠曰兵可无西也援大同便军吏以为疑文忠按劒叱曰阃外之事吾得专之敢言不援大同者斩  

救援二  

原犄角　唇齿【`左传戎子驹支曰晋御其上戎亢其下譬如捕晋人角之诸戎犄之　又谚所谓辅车相依唇亡齿寒者虞虢之谓也`】　窃军符　絶粮道【`史魏信陵君无忌矫命令如姬窃军符于魏王卧内矫发晋鄙军以救赵　吴楚反攻梁梁急日使使请救于周亚夫亚夫坚壁不出梁请于帝帝诏亚夫救梁亚夫不奉诏但絶吴粮道吴食尽而退击大败之`】　坚壁袭贼　射防罢兵【`后汉马武王霸攻周建武败奔霸坚壁示不相援贼乘胜轻进袭背破之　刘备求救于吕布布至谓诸军曰元徳布弟也故相救布好解鬭今植防营门射小支中则诸军皆罢一发中之诸军皆伏遂罢兵此亦宜僚弄丸之`】　宗伯哀败　大国救灾【`周礼宗伯以禬礼哀围败注同盟者防财以救若宋灾也　大国之于小国匡救其灾`】　不救则耻　不救而劳【`谷梁诸侯相灭亡齐不相救则桓公耻之　后汉书世祖击赤睂耿纯伯山营在前去众营数里贼夜攻纯纯选敢死士出贼后击破之世祖明旦与诸将至营劳纯曰昨夜困乎大军不可夜动故不相救也`】　増请从简书　不俟诏命【`左传曰闵公元年狄人伐邢管敬仲言于齐侯请救邢以从简书　通鉴唐纪曰义武节度使王处存闻长安失守号哭累日不俟诏命举军入援遣二千人间道诣兴元卫车驾`】　霁云断指　处让截耳【`唐书张廵传曰廵复遣南霁云如临淮告急贺兰进明初无出师意又爱霁云壮士欲防之为大飨乐作霁云泣曰睢阳将士不粒食已弥月今大夫兵不出而广设声乐义不忍独飨虽食不下咽今主将之命不达霁云请置一指以示信归报中丞也因拔佩刀断指一座大惊为出涕卒不食去　五代史曰刘处让少为张万进亲吏万进叛梁附晋梁遣刘鄩讨之万进遣处让求救于晋晋王方与梁相拒未能出兵处譲乃于军门截耳而诉曰万进所以见围者以附晋也奈何不顾其急茍不出兵愿请死晋王壮之曰义士也为之发兵`】　观望莫肯救　迁延不敢行【`唐书张巡传曰御史大夫贺兰进明屯临淮许叔冀尚衡次彭城皆观望莫肯救　又李光弼传曰北邙之败朝恩羞其防谬故深忌光弼切骨而程元振尤疾之二人用事日谋有以中伤者及来塡为元振才死光弼愈恐吐蕃防京师代宗诏入援光弼畏祸迁延不敢行及帝幸陜犹倚以为重数存问其母以解嫌疑`】倍道至河中　间道诣兴元【`通鉴唐纪曰徳宗幸奉天粮料使崔縦劝李怀光令入援懐光从之纵悉敛军资与怀光皆来怀光昼夜倍道至河中力疲休兵三日河中尹李齐运倾力犒宴军尚欲迁延崔纵先辇货财渡河谓众曰至河西悉以分赐众利之西屯蒲城有众五万　下详不俟诏命注`】  

救援三  

増奉漏瓮沃焦釜【`春秋后齐语曰秦攻赵长平齐楚救之赵人无食请粟于齐齐欲勿与周子曰不如与之以退秦兵不与则秦兵不却是秦之计中而齐楚之计过也且赵之于齐楚捍蔽也犹齿之于唇唇亡则齿寒今日亡赵明日患及齐楚是救赵之务宜若奉漏瓮沃焦釜也`】　出兵相犄角【`唐书哥舒曜传曰李希烈自率兵三万围曜筑甬道属城矢集如雨帝遣神策将刘徳信以兵三千援之又诏河南都綂李勉出兵相犄角`】　声闻数里【`通鉴唐纪曰马举将精兵三万救泗州乙已分军三道渡淮至中流大噪声闻数里贼大惊不测众寡敛兵屯城西寨举就围之纵火焚栅贼众大败斩首数千级王宏立死吴回退保徐城泗州之围始解`】　黄柑遗敌【`通鉴宋纪曰金人长驱趋洋汉刘子羽闻王彦败亟命田晟守饶风关而遣人召吴玠入援玠自河池日夜驰三百里至饶风以黄柑遗敌曰大军逺来聊用止渇萨里罕大惊以杖击地曰尔来何速耶`】  

救援四  

増诗唐杜甫观安西兵过赴关中待命诗曰奇兵不在众万马救中原谈笑无河北心肝奉至尊孤云随杀气飞鸟避辕门竟日防欢乐城池未觉喧  

退散一  

増周礼春官肆师凡师不功则助牵主车【`助牵主车恐为敌所得也`】  

退散二  

増左传曰闵公二年郑人恶髙克使帅师次于河上久而弗召师溃而归髙克奔陈郑人为之赋淸人　三国典略曰周武伐齐齐主亲战东偏颇有退者淑妃怖曰军败矣穆提婆进曰大家去齐主以防妃奔髙梁齐众大溃军资甲杖数百里间委弃山积在阵死者八千余人　唐书李宻传曰王世充阴索貎宻者使缚之旣两军接埃雾嚣塞世充军江淮士出入若飞宻兵心动世充督众疾战使索宻者过阵噪曰获宻矣宻军乱遂溃引遁武牢众稍散　又郭子仪传曰子仪与光弼仆固怀恩浑释之陈回光等击贼嘉山斩首四万级获人马万计思明跳奔博陵于是河北诸郡往往斩贼首迎王师　又曰乾元元年诏大举九节度师讨安庆绪以子仪光弼皆元功难相临摄第用鱼朝恩为观军容使而不立帅子仪自杏园济河卫州进围相州战邺南子仪督后军未及战防大风拔木遂晦跬歩不能相物色于是王师南溃贼亦走辎械满野诸节度引还子仪以朔方军保河阳断航桥时王师众而无綂进退相顾望责功不専是以及于败　又哥舒翰传曰翰与崔干祐战士弃甲奔山谷及防河死者十一二有粮艘百余军争济艘輙沉至缚矛盾乘以渡喧呌震天地贼乘之奔溃略尽始关门有三壍士马奔防相压迮少选壍平后至者践之以入　五代史曰徐怀玉从厐师古攻杨行宻师古败清口怀玉独全一军行散卒万余人以归　兵略纂闻曰宸濠反官兵方破省城王守仁忽传令造免死木牌数十万莫知所用及发兵迎击宸濠于湖上取木牌顺流放下时贼兵旣闻省城已破胁从之众俱欲逃窜无路见水浮木牌一时争取散去不计其数  

退散三  

原一　三北【`孟明败秦伯曰大夫何罪且吾不以一掩大徳　管仲曰吾尝三战三北鲍叔不以吾为怯知我亲在故也`】　弃甲　倒戈【`华元弃甲复来　罔有敌于我师前徒倒戈攻于后以北`】　大崩　重罪【`大崩曰败绩　失属亡师为罪已重`】　抵罪　奉主【`魏志令曰司马法将军死绥有前一尺无却一寸故赵括母乞不坐是知古之将军破于外而家罪于内其令败军者抵罪失利者免官爵　周礼云师不功则厌而奉主注厌防冠也`】　防师　覆师【`子防师徒何以复命`】　席卷　瓦解　宵遁　宵溃　败衂　逗挠再败有罪　七遇皆北【`防越曰再败军师死且有罪　北战败也`】　辙乱  

旗靡　风声鹤唳【`齐师败曹刿视其辙乱望其旗靡故逐之　晋苻坚以百万入防谢元谢石以八万拒之大败坚师坚众奔溃投江水为之不流闻风声鹤唳皆以为王师已至`】　商周不敌　蔡卫不枝【`传商周之不敌固将先败`】　知难而退　闻彊而退【`军志曰知难而退　闻彊敌而退非夫也`】　军有败谋　师无成命　既未知兵　何以为将　此无遗镞之费　彼有倒戈之功战士不能深入　大夫无乃浅为　授衰三竭之鼓呼战北之师　晋人拔数奔之斾　卫侯去甚  

败之旗　有令出征且期后劲　无刚尝防遽见出奔  

退散四  

増粉溃【`海录碎事曰白羽才挥凶徒粉溃`】　声如崩山【`通鉴宋纪曰金军进次于三峯山军士有不食至三日者古兵与河北兵合四靣围之炽薪燔肉更迭休息乗金困惫乃开钧州路縦之走而以生兵夹击之金军遂溃声如崩山`】　无一人御敌【`又曰金斡里雅布防相濬二州威武军节度使梁方平帅禁旅屯于黎阳河北岸金将逹呼布奄至方平奔溃河南守桥者望见金兵旗帜烧桥而遁河北河东路制置副使何灌帅兵二万退保滑州亦望风迎溃官军在河南者无一人御敌金人遂取小舟以济凡五日兵方絶歩兵犹未渡也旋渡旋行无复队伍金人笑曰南朝可谓无人若以一二千人守河我岂渡哉遂防滑州`】　每退必赭其地【`又曰契丹主伐元昊元昊请和枢宻使萧惠以为大军既集宜加伐不可许和契丹主犹豫未决元昊以未得成言又退师三十里以凡三退将百里每退必赭其地契丹马无所食因许和`】  

退散五  

増疏唐周太元弹李听疏曰委贝州而不守烧刼无遗望栈口而疾驰狼狈就道自圗茍免不惮包羞  

败将一  

増卫公兵法曰军有贤智而不能用者败上下相亲而各述已长者败赏罚不当而众多怨言者败知而不敢击不知而击之者败地利不得而足多战阸者败劳逸无别不晓车之用者败觇不审而轻敌懈怠者败行于险道而不知深沟絶涧者败阵无选锋而竒正不分者败凡此十败非天之殃将之过也  

败将二  

増史记刺客传曰曹沬者鲁人也以勇力事鲁荘公庄公好力曹沬为鲁将与齐战三败北庄公惧乃献遂邑之地以和犹复以为将　后汉书邓禹传曰禹与赤睂战败走至髙陵军士饥饿皆食枣菜帝乃徴禹还敇曰赤睂无谷自当来东吾折捶笞之非诸将忧也无得复妄进兵禹慙于受任而功不遂数以饥卒徼战輙不利又冯异传曰邓宏与赤睂大战移日赤睂佯败弃辎  

重走车皆载土以豆覆其上兵士饥争取之赤睂引兵还击宏宏军溃乱异与邓禹合兵救之赤睂小却异以士卒饥倦可且休禹不听复战大为所败　又盖延传曰厐萌反攻杀楚郡太守引军袭败延延走北渡泗水破舟檝坏津梁仅而得免　宋书曰王元谟代守碻□江夏王义恭召令还为魏军所追大破之流矢中臂还至歴城义恭与元谟书曰闻因败为成臂上金疮得非金印之徴耶　唐书髙仙芝传曰禄山反仙芝副荣王东讨诏监门将军边令诚监军次陜郡而封常清败还仙芝急乃开太原仓悉所有赐士卒焚其余引兵趋潼关防贼至甲仗资粮委于道弥数百里令诚因言其逗挠状以激帝且云常清以贼摇众仙芝弃陜地数百里脧盗禀赐帝大怒使令诚即军中斩之　又郭子仪传曰安禄山反充关内河东副元帅率师趋长安次潏水上贼安守忠等军清渠左大战王师不利委仗奔子仪溃卒保武功待于朝　又房琯传曰琯用春秋时战法以车二千乘缭营歩夹之既战贼乘风噪牛悉髀栗贼投刍而火之人畜焚烧杀卒四万血丹野残众才数千不能军琯还走行在见帝肉袒请罪帝宥之又李听传曰史宪诚旣请朝魏人怨诏听兼帅魏博听迁延不即赴魏遂乱杀宪诚共推大将何进滔乘城拒守听不得入乃屯馆陶又不设备魏人袭之师惊溃死失殆半辎械尽弃之听昼夜驰以免　又李师道传曰师道欲知呉元济虚实遣刘晏平间道走淮西元济日与宴厚结懽晏平归以为元济暴师数万而晏然居内与妻孥戏博必败之道　又张介然传曰禄山反授河南节度采访使守陈留陈留据水陆剧居民孳伙而太平久不知战介然到屯不三日贼已渡河车蹂腾烟尘漫数十里日为夺光士闻钲鼓声皆禠气不能授甲凡旬六日城防　五代史曰刘彦贞之兵施利刃以拒马维以鐡索又刻木为兽号防马牌以皮囊布鐡蒺藜于地周兵见而知其怯一鼓败之　徐岱奉天记曰大将唐汉臣刘德信髙秉哲合统兵一万屯于汝州三帅各领本军城小卒众敎令不一军进至薛店更无它路又不设支军贼谍知之乘雾而进三帅望敌大溃戈矛资粮山积马万余蹄皆没焉　通鉴宋纪曰庆厯四年夏人归石元孙諌官御史奏元孙军败不死为国辱请斩于塞下以示西人　宋史髙宗本纪曰绍兴五年三月甲戌朔以王贪纵不武败师误国责授濠州团练使　弇州史料曰燕兵起命李景北伐用裴度故事赐通天犀带人主为推轮亲送之江浒且令得以一切便宜诛赏时诸宿将多物故鲜存者而存者亦已老又皆景隆诸父行怏怏不肯为之下而景隆暴得意自尊大每升帐踞髙坐毋敢与抗礼者皆唯唯不能吐片语而退景隆防兵五十万于德州乘燕王之攻大寜遂进薄北平筑垒九门为长围以困之王还师自救景隆逆战大败死者十余万明日九门之师复溃死者复数万乃退走王复攻大同景隆引兵出紫荆关时寒士卒堕指者什二三  

败将三  

原贲军　失属【`死防贲军之将贲败也音奔　传失属亡师`】　责功　补过増减死　除名【`晋书曰张骏为凉州牧西域长史李柏请讨叛将赵贞为贞所败议者以`】  

【`柏造谋致败请诛之骏曰吾每以汉世宗之杀王恢不如秦穆之赦孟明竟以减死论群心咸悦　隋书曰宇文述进军东济萨水去平壌城三十里因山为营乙支文徳复遣使伪降请述曰若旋师者当奉髙元朝行在所述见士卒疲弊不可复战又平壤崄固卒难致力遂因其诈而还众半济贼击后军于是大溃不可止九军败绩一日一夜还至鸭緑水行四百五十里初度辽九军三十万五千人及还至辽东城唯二千七百人帝大怒以述等属吏除名为民`】　死将　畔敌【`宋书殷孝祖传曰时贼据赭圻孝祖将进攻之与贼合战常以鼓盖自随军中人相谓曰殷綂军可谓死将矣今与贼交锋而以羽仪自标显若使射者十士攅射欲不毙得乎是日于阵中流矢死　海录碎事曰将军今乃有畔敌之名大为中国羞注畔敌谓不敢当敌也`】原困兽犹鬭　弃甲复来【`荀林父败晋侯将杀之士贞子谏云谋人之军师败`】  

【`则死之困兽犹鬭况国相乎　下宋华元事`】　将有败谋　军无成命　不可以师　何以为将　増七军皆没　匹马无返【`魏志于禁传曰太祖在长安使曹仁讨关羽于樊又遣于禁助仁秋大霖雨汉水溢平地水数丈禁等七军皆没　海录碎事曰孟明之败匹马觭轮无返者`】　嵗在庚午　星在降娄【`唐书薛仁贵传曰吐蕃入防命为逻娑道行军大总管率将军郭待封击之待封尝为鄯城镇守与仁贵等夷及是耻居其下颇违节度仁贵约赍至河口遇贼破之多所杀获进至乌海城以待后援待封初不从领辎重踵进吐蕃率众二十万邀击取之粮仗尽没仁贵退居大非川吐蕃益兵四十万来战王师大败仁贵与吐蕃约和乃得还仁贵叹曰今嵗在庚午星在降娄不应有事西方邓艾所以死于蜀吾固知必败`】　申脰就鞅　蹴足入绊【`注见受降二`】　原陵心窃慕此　参肉足食乎【`李陵书范蠡不狥防稽之耻曹沬不死三败之辱卒复句践之讐报鲁君之羞区区之心窃慕此尔　伍参欲战孙叔敖云战而不防参之肉其足食乎`】　既谋之不臧　盍死而无悔　疏勒井竭将军未降【`耿恭`】　居延矢穷都尉已没【`李陵`】　楚杀得臣再世不竸　秦用孟明卒复东征　亦既败军未及楚杀子玉　不能死防犹望秦用孟明  

败将四  

増独与二十四还【`后汉书邓禹传曰禹与车将军邓宏击赤睂遂为所败众皆死散禹独与二十四还诣宜阳谢上大司徒梁侯印绶有诏归侯印绶数月拜右将军`】　赴涧死者如积【`晋书陆机传曰成都王頴讨长沙王又假机都督机始临戎而牙旗折意甚恶之列军自朝歌至于河桥鼓声闻数百里汉魏以来出师之盛未尝有也长沙王又奉天子与机战于鹿苑机军大败赴七里涧而死者如积焉`】　要当为国家受人一刀【`唐书屈突通传曰通将自武关趋蓝田以援长安至潼关阻刘文静兵不得进通令桑显和夜袭文静诘朝大战破二壁显和以士疲乃传餐食文静因得分兵实二壁防游军数百自南山逺击其背显和遂溃通势蹙每自摩其颈曰要当为国家受人一刀劳勉将士未尝不流涕人以此怀之`】　士死麻苇【`又房琯传曰琯分三军趋京师中军北军遇贼陈涛斜战不利琯欲持重有所伺中人邢延恩促战故败士死麻苇`】　垂狐尾【`又曰吐蕃以累世战没为甲门败懦者垂狐尾于其首以表狐之性怯`】　弃马缒城而出【`宋史徽宗本纪曰郭药师与髙世宣杨可世等袭燕萧干以兵入援战于城中药师等屡败皆弃马缒城而出死伤过半`】　用六甲法【`又钦宗本纪曰金兵围京城郭京用六甲法尽令守御人下城大唘宣化门出攻金人兵大败京托言下城作法引余兵遁去`】　有败气【`弇州史料曰张玉率所部从燕王南下长兴侯耿秉文以二十万军真定玉请单觇之还谓秉文不能训其众且有败气急击勿失诸将犹以兵力不相当难之玉曰彼众而嚣我鋭而整胡不相当也燕王顾玉而笑谓必从若吾倚若一人足办遂前薄真定大败其军`】  

败将五  

増文唐李华吊古战塲文曰鼓衰兮力尽矢竭兮絶白刃交兮寳刀折两军蹙兮生死决  

善败一  

増通典曰楚昭王遭阖庐之祸国灭出亡父老送之王曰父老返矣何患无君父老曰有君如是其贤也相与从之咸奔赴秦号哭请救秦人为之出兵昭王返国所谓善败不亡者也　唐书李靖传曰靖随河间王孝恭讨萧铣舟师叩夷陵铣将文士宏以卒数万屯清江孝恭欲击之靖曰不可孝恭不听留靖守屯自往与战大败还贼委舟散掠靖视其乱纵兵击破之　又李嗣业传曰髙仙芝为大食所败残卒数千事急嗣业谋曰将军深履贼境后援既絶而大食乘胜诸贼锐于闘我与将军俱前死尚谁报朝廷者不如守白石岭以为后计又李希烈传曰希烈反滑汴副都綂刘洽率军十余  

万战白塔不利夜入宋州贼骤胜径薄寜陵时洽将髙彦昭刘昌共婴垒以守请援于洽其属作书言城且危彦昭视曰君轻我耶取纸自为书洽得书曰健将在西吾何忧选兵八百夜艾而入贼不知诘旦傅城士奋出希烈大败  

善败二  

原不亡　自若【`善败者不亡　吴汉字子顔诸将见战不利失其常度汉意气自若方整励器械帝叹曰吴公差彊人意隠若一敌国`】　増德　脩政【`晋赵衰曰秦师又至将必避之惧而増德不可当也知惧如是斯不亡矣孟明败后増脩德政重施于人`】　亦能军　终奋翼【`郑败王师祝射王中肩王亦军言虽军败身伤犹殿师以退故曰能军　后汉冯异邓禹被赤睂所败异弃马歩走至廻谿阪与麾下数人归营坚壁约期复战大破于崤底降男女八万余人帝闻之玺书劳异曰始虽垂翅回谿终奋翼渑池可谓之桑榆`】　为后圗　余烬【`汉晋春秋街亭败后或劝诸葛亮更发兵亮曰欲减兵思过则功可翘足而待于是考微劳甄壮烈引咎责躬以为后圗民忘其败　合余烬背城借一`】　察伤夷　补卒乘　复成军　益治军【`唐书段秀实传曰髙仙芝讨大食围怛罗斯城防虏救至仙芝兵却士相失秀实夜闻副将李嗣业声识之因责曰惮敌而奔非勇也免己防众非仁也嗣业惭乃与秀实散卒复成军　又马燧传曰汴将李灵耀反诏燧与淮西李忠臣讨之师次郑灵耀多张旗帜以犯王师忠臣之兵溃而西将遂归燧止之益治军忠臣乃还亡卒复振`】  

## 御定渊鉴类函卷二百二十三

武功部十八【`劒　匕首铗　斧钺`】  

劒一  

原释名曰劒检也所以防检非常也　集韵曰镡劒口也　字林曰璏劒鼻也　方言曰鞘谓之室　说文曰韬劒衣也亦曰襓【`音饶`】　周官曰郑之刀宋之斤鲁之削吴越之劒迁乎其地而不能为良地气然也　龙鱼河图曰流州在西海中上多积石名为昆吾石冶其石成铁作劒光眀四照洞如水精割玉如泥　又曰劒名飞扬　管子曰葛天卢之山发而出金蚩尤受而制之以为劒铠矛防此劒之始也　又曰羽劒珠饰者斩生之斧也　孙卿子曰桓公之慈太公之阙文王之琢庄君之忽阖闾之干将莫邪巨阙辟闾皆古良劒也　尸子曰水试断鹄鴈陆试断牛马所以观良劒也　初学记曰周官桃氏为劒腊广二寸有半寸【`腊谓两刃`】两从半之【`劒脊`】  

【`两面杀趋锷`】以其腊广为之茎围长倍之【`茎谓劒夹人之所握镡以上`】中其茎设其后【`谓従中以却稍大之`】身长五其茎长重九锊谓之上制上士服之身长四其茎长重七锊谓之中制中士服之身长三其茎长重五锊谓之下制下士服之其后楚有龙渊秦有太阿工市吴有干将镆属镂越有纯钩湛卢豪曹鱼肠巨阙诸剑【`吴越春秋曰干将吴人与欧冶子同师阖闾使造剑二枚一曰干将二曰镆镆者干将之妻名干将作剑采五山之精合六金之英天伺地隂阳同光金铁之頴未肯沦流干将夫妻乃断发剪指投之鑪中使童子二百鼓槖装炭金铁乃濡遂以成剑阳曰干将而作文隂曰镆而作漫理干将匿其阳以其隂献之阖闾`】魏文帝有飞景流彩华锋三剑【`见典论`】吴有白虹紫电辟邪流星青冥百里六劒【`见崔豹古今注`】皆陆断马牛水击鸿鴈当敌则斩扵甲盾【`战国策曰韩卒之剑皆出扵冥山棠谿墨阳宛冯龙泉太阿`】此天下名器也【`见列子`】古者天子二十而冠带劒诸侯三十而冠帯剑大夫四十而冠帯劒隶人不得冠庶人有事得带剑无事不得带剑【`见贾子`】礼之所兴也剑之在左青龙象也刀之在右白虎象也【`见春秋繁露`】旧制上公九命则劒履上殿储君礼均羣后宜劒舄升殿或云汉魏储君制不纳舄则知劒履上殿久矣汉仪诸臣带劒至殿阶解劒晋世始代之以木贵者犹用玉首贱者用蚌金银玳瑁为雕饰【`见周迁舆服杂事`】　汉武内传曰西王母帯分景之劒上元夫人帯流黄泽精之劒　山海经注曰汲郡冢中得铜劒一枚长三尺五寸今所名干将劒眀古者通以锡铜为兵器　又曰君子之国其人衣冠帯劒　増玉海亢仓子曰蜚景之劒威夺白日气成紫蜺　又续志注曰汉旧仪乗舆带七尺斩蛇劒【`古今注髙祖为亭长提三尺劒及贵别得七尺寳劒故仪因之`】　广雅曰燕支蔡愉千胜墨阳并称名劒　楚词曰执棠谿以拂蓬乗干将以割  

劒二  

原左传曰吴王赐子胥属镂以死　増词林海错曰荀子刭以独鹿弃之江【`注与属镂同`】　原列子曰卫孔周其祖得殷帝之寳劒童子服之却三军之众其一曰含光视之不可见运之不知其所触冺然无际经物而物不觉二曰承影将旦昧爽之交日夕昏眀之际北面察之淡焉若有物在莫识其状其触物也寂无有声而物不疾三曰霄练方昼见影而不见光方夜见光而不见影騞然而过随过随合觉疾而不血刃此三宝传之十三世矣　又曰宋王有兰子者以技干宋元君弄七劒迭跃之五劒常在空中元君大惊立赐金帛　又曰周穆王征西戎西戎献昆吾之劒赤刃切玉如泥　荘子曰昔赵文王喜劒荘子曰臣闻大王喜劒臣有三劒惟王所用有天子劒有诸侯劒有庶人劒天子之劔以燕谿石城为锋齐代为锷晋卫为脊周宋为镡韩魏为铗绕以渤海帯以常山此劒一用匡诸侯天下服矣诸侯之劒以智勇士为锋以清防士为锷以贤良士为脊以忠胜士为镡以豪杰士为铗此劒一用如雷霆之震也庶人之劔蓬头突垂冠曼胡之缨短后之衣瞑目而语难相击扵前此无异鬪鸡一旦命已絶矣今大王有天子之位而好庶人之劒臣窃为大王薄之　吕氏春秋曰荆有佽飞者得寳劒扵江干遂还反渉江至扵中流而两蛟夹绕其船佽飞攘臂袪衣防寳劔赴江刺蛟杀之荆王闻之任以执圭　说苑曰经侯往适魏太子左带玉具劒右带环佩左光照右右光照左　吴越春秋曰越王允常聘欧冶子作名劒五枚一曰纯钩二曰湛卢三曰豪曹【`或曰盘郢`】四曰鱼肠五曰巨阙秦客薛烛善相劔王取纯钩示之薛烛矍然望之曰沈沈如芙蓉始生扵湖观其文如列星之行观其光如水之溢塘观其色焕焕如氷将释见日之光王曰客有卖此劒者有市之乡三十骏马千匹千户之都二其可与乎薛烛曰不可臣闻王之造此劒赤堇之山破而出锡若之谿涸而出铜吉日良时雨师洒道雷公发鼓蛟龙捧炉天帝装炭太一下观扵是欧冶子因天地之精造为此劒取湛卢视之薛烛曰善防含金铁之英行气托灵服此劒者可以折冲伐敌人君有逆谋则去之允常以鱼肠湛卢豪曹献吴王僚后阖闾为一女杀生以送死湛卢之劒恶其无道乃去如楚昭王寐而得之召风胡子问之此劒值防何对曰赤堇之山已合若之谿深而不测羣神上天欧冶子已死虽有倾城量金珠玉犹不可与况骏马万户之都乎　又曰伍子胥过江解其劒与渔父曰此劒中有七星北斗其值百金　越絶书曰楚王召风胡子而问之曰寡人闻吴有干将越有欧冶子寡人愿请此二人作铁劒乃令风胡子之吴见干将越见欧冶子干将使之凿茨山泄其谿取其铁英作劒三枚一曰龙渊二曰太阿三曰工市楚王问之风胡子对曰欲知龙渊状如登髙山临深渊欲知太阿观其锷巍巍翼翼如流水之波欲知工市锷文间起至脊而止如珠而不可枉文若流而不絶晋郑闻而求之不得兴师围楚扵是王引泰阿之劒登城而麾之三军破败士卒迷惑流血千里江水抑折晋郑之头毕白　史记曰吴季札之初使北过徐徐君好季札劒口不敢言季札知之为使上国未献还至徐徐君已死乃其寳劒系徐君冢树而去　又曰秦昭王临朝叹息应侯进曰臣闻主忧臣辱主辱臣死今大王中朝而忧臣敢请其罪王曰吾闻楚之铁劒利而倡优拙夫铁劒利则士勇倡优拙则思虑逺矣以逺思虑而御勇士恐楚之图秦　又曰髙祖送徒骊山到丰而夜径泽中令一人行前行前者还报曰前有大蛇当径愿还髙祖曰壮士行何畏乃前拔劒斩蛇　増又子贡传曰越使大夫种言扵吴王曰奉先人蔵器甲二十领鈇屈卢之矛歩光之劔以贺军吏吴王大说　又任安传曰有诏择卫将军舍人以为郎将军取舍人中富给者令具鞍马绛衣玉贝劒　原汉书曰隽不疑字曼倩帝使暴胜之为直指使者素闻不疑贤遣吏请与相见不疑冠进贤冠带櫑具劒至门门下欲使劒不疑曰劒者君子武备所以卫身不可【`櫑磊落壮大貎`】　又曰陆贾常乗安车驷马歌鼓琴瑟侍者十人寳劒值百金其逰汉庭名声借甚　东观汉记曰世祖时有献名马寳劒值百金马以驾鼓车劒以赐士増后汉书应奉传注延熹中诏曰以奉昔守南土威  

名播越赐驳犀方具劒金错把刀劒革帯各一奉其勉之　又蔡伦传曰伦为上方令永元九年监作秘劒及诸器械莫不精工坚宻为后世法　原文士传曰魏文帝爱杨修才修诛后追忆修修曽以寳劒与文帝文帝后佩之告左右曰此杨修劒也　典论曰建安二十四年二月壬午魏太子丕造百辟寳劒长四尺二寸选兹良金令彼国工精而錬之至扵百辟淬以清漳砺以礛诸光似流星名曰飞景　异苑曰晋恵帝元康三年武库火烧孔子履髙祖斩白蛇之劒咸见此劒穿屋飞去莫知所向　雷次宗豫章记曰吴未亡恒有紫气见斗牛之间占者以为吴兴惟张华以为不然及吴平此气愈眀闻雷孔章妙逹纬象乃要宿屏人问孔章曰惟斗牛之间有异气是寳物之精上彻扵天耳孔章具言精在豫章丰城遂以孔章为丰城令至县掘深二丈得玉匣长八尺开之得二劒其夕斗牛气不复见孔章乃防其一匣而进之劒至光耀焕若电发后张华遇害此劒飞入防城水中孔章临亡戒其子恒以劒自随后其子为建安从事经浅瀬劒忽扵腰间跃出初出犹是劒入水变为龙逐视之见二龙相随逝焉　沈约宋书曰世祖赐谢荘劒以与豫州刺史鲁爽别后爽反叛世祖因宴集问劒所在答曰昔以与鲁爽别窃为陛下杜邮之赐上甚恱当时以为知言　増唐书刘仁轨传曰仁轨遇倭人白江口四战皆克扶余丰脱身走获其寳劒又髙骈传曰萧胜纳贿吕用之求盐城监骈不肯用之曰仙人言盐城有寳劒湏真人取之惟胜可往骈许诺数月胜献铜匕首用之曰此北帝所佩也得之者兵不敢犯　又南蛮传曰南诏异牟寻献铎鞘浪劒郁刃铎鞘者状如残刃有孔旁逹出丽水饰以金所击无不洞夷人尤寳月以血祭之郁刃铸时以毒药并冶取迎跃如星者凡十年乃成淬以马血以金犀饰镡首伤人即死浪人所铸故亦名浪劒王所佩者传七世矣　又曰裴度发蔡州上封二劒以授梁守谦使诛吴元济旧将度至郾城遇之与俱入蔡州量罪施刑不尽如诏防仍上疏言之　又曰西川黄头军使郭琪为田令孜激变陈敬瑄命将攻之琪夜突围出奔广都从兵皆溃独吏一人従息扵江岸琪谓吏曰陈公知吾无罪然军府惊扰不可以莫之安也汝事吾能始终今有以报汝汝赍吾印劒指陈公曰郭琪走渡江我以劒击之坠水尸随湍流下矣得其印劒以献陈公必据汝所言榜悬印劒扵市以安众汝当获厚赏吾家亦保无恙吾自此适广陵归髙公后数日汝可宻以语吾家也遂印劒授之而逸吏以献敬瑄果免琪家　又曰田令孜奉僖宗发寳鸡时军民杂糅锋镝纵横以神策军使王建晋晖为清道斩斫使建以长劒五百前驱奋撃乗舆乃得前　又曰髙邮镇遏使张雄淮南人善劒号张神劒五代史曰荘宗好战而轻敌与梁军战潘张军败而  

溃荘宗得三四驰去梁兵数百追及攅矟围之元行钦望其旗而识之一飞驰奋劒断其二矛斩首一级梁兵去　又曰霍彦威尝战败脱身走麾下兵无从者独客淳于晏徒歩以一劒之榛棘间以免　又曰有夫妇讼其子不孝者安重荣拔劒授其父使自杀之其父泣曰不忍也其母从旁诟骂夺其劒而逐之问之乃继母也重荣叱其母出后射杀之　八编纂曰宋太祖欲伐江南曹彬与诸将入辞上谓彬曰南方之事一以委卿切弗暴掠生民务广威信使自归顺不湏急击也且以匣劒授彬曰副将而下不用命者斩之宋史真宗本纪曰代州进士李光辅善击劒诣阙帝曰若奨用之民悉好劒矣遣还　兵畧纂闻曰孙炎为防州总制时上方事延揽秀民伏匿山谷中未肯出青田刘基最知名使者再往不出以一寳劒奉炎炎以为劒当献天子斩不顺命者我人臣不可私受作诗封还之仍草数千言陈天时人事  

劒三  

原铁英　金頴【`上详劒二下详劒一`】　饰鲛　雕蚌【`山海经曰鲛鲋鱼类也皮有珠文而坚可饰刀劒口　周迁舆服杂事曰劒所従来久矣其后惟朝服带劒晋朝代之以木贵者玉饰首贱者雕蚌详劒一`】　文　龙藻【`上详前叙　曹毗魏都赋曰劒则含章飞景冶刚露皓流彩之珍素质之寳乍虹蔚波映防文龙藻苕锋氷干紫頴霜杪服之可以威百蛮指麾可以开昏扰`】歩光　飞景【`曹植七啓曰歩光之劒华藻繁缛　下详劒二`】　齐金　楚铁【`国语曰桓公问曰齐国寡甲兵为之若何管子曰小罪谪以金分宥问罪入美金以铸劒防试诸狗马　下详劒二`】玉头　珠口【`晋东宫旧事曰太子仪饰有玉头劒　下详饰鲛注`】　犀表　鱼  

文【`魏文帝典论曰余好击劒命彼国工以为寳器饰以文玉表以通犀　淮南子曰夫纯钩鱼肠之始下型击则不能断刺又不能入及加之砥砺则水断龙角髙诱注曰钝钩利劒名鱼肠文理屈辟若鱼肠者良劒也`】赐冯　赏魏【`东观汉记曰建武二年遣冯异西击赤眉扵闗中上自河南赐异乗舆七尺玉具劒　张莹汉南记曰魏应字尹伯任城人明鲁诗章帝重之数见论难扵前特受赏赐劒玦衣服`】　辟闾　巨阙【`并详劒一`】　天　占气【`上详劒一注下详劒二`】　鼓槖　骇鑪【`上详劒一注　魏文帝典论余好击劒善以短乗长精而炼之其始成也五色骇鑪巨槖自鼓云物髣髴飞鸟翔舞`】　迁地　彻天【`上详劒一下详劒二`】　坠竹　带槐【`吴越春秋曰越王允常聘欧冶子造劒五枚三大二小三曰豪曹秦客薛烛善相劒王取豪曹示之薛烛曰实非寳劒也今豪曹五色黯然无华已殒其光亡其神此劒不登斩而辱则堕扵饮中矣王曰寡人置劒竹卢上过而坠之断金兽之饮濡其刃以为利也　周斐先贤传曰许嘉给县功曹仪小吏常持劒侍功曹月朔晨朝并持炬火嘉扵是忿然叹曰男儿为吏终不免贱役即投火扵地以劒带槐趋出府门`】　太阿　干越【`史记李斯諌逐客上书云今陛下服太阿之劒乗纎离之马秦不生一焉而陛下恱之何也　荘子云干越之劒匣而蔵之不敢用寳之至也`】　神器异物【`张协七命云神器化成阳文隂漫雷焕云灵异之物终当化去`】　镡卫　椟襓【`俱详劒一`】　上殿　入省【`汉书萧相国劒履上殿　梁冀带劒入省张陵字楚中劾之以一嵗俸赎罪`】邓师　宛冯【`邓国有善铸劒者因以名　宛人于冯铸劒因以为号`】　斩马　买  

牛【`汉书朱云请上方斩马劒断佞臣一人头谓张禹也　龚遂为渤海太守令人卖劒买牛`】　常盛不折【`史记卫绾景帝赐之劒绾曰先帝赐臣劒凡六不敢奉诏使取之六劒常盛未尝服　荘子曰复讐者不折镆鎁`】洗削　砥砺【`史记货殖传郅氏以洗削鼎食　法言干将镆鎁古之良劒然而不加砥砺则不能利`】　増曵影　灭□【`拾遗记曰颛顼髙阳氏有曵影之劒腾空而舒若四方有兵此劒则飞起指其方则克伐未用之时常在匣中如龙虎之吟　又曰越王铸八劒六曰灭□挟之夜行不遇魑魅`】玉珥　蒯缑【`楚词曰抚长劒分玉珥　蒯草名缑把劒之物言其劒无物可装但以蒯绳纒之也`】气白　色青【`拾遗记曰汉上皇赐髙祖一劒髙祖常佩扵身以殱三猾及天下已定蔵扵寳库见`】  

【`白气如云出户外状如龙蛇吕后改库曰灵金蔵恵帝即位以此库贮禁兵器名曰灵金内府　酉阳杂爼曰大歴中髙邮人张存以藕为业尝扵陂中见旱藕稍大如臂遂倂力掘之深二尺大至合抱以不可穷乃断之中得一劒长二尺色青无刃`】　兰叶　莲花【`彚苑详注曰唐诗兰叶千旗照平浦兰叶劒也李白诗曰起舞莲花劒行歌眀月宫`】　扁诸　灵寳【`潜确书曰皇覧阖闾既铸成干将`】  

【`莫邪二劒余铸得三千并号扁诸之劒　梦溪笔谈曰钱塘闻人绍一劒削十大钉皆截劒无纎迹用力屈之如钩縦之铿然有声复直如弦古之所谓灵寳劒也`】　断水　破山【`拾遗记曰越王勾贱铸八劒一曰断水画水开则不合　广异记曰有农夫耕地得劒贾胡售以百万约眀旦取之农夫夜归庭中有石偶以劒指之石遂中断诘旦贾胡载镪至视之叹曰劒光已尽不复买矣农夫问故曰此名破山劒惟可一用吾欲持之以破寳山耳`】　吹毛　吼血【`杜甫诗曰突劒吹毛杜甫南郊赋曰长劒吼血`】断豕　挥马【`唐书唐俭传曰俭猎洛阳苑羣豕突出扵林帝射四发輙殪四豕一豕跃及`】  

【`镫俭投马之帝拔劒断豕頋笑曰天策长史不见上将击贼何惧之甚　飬疴漫笔曰陈同甫名亮号龙川始闻辛稼轩名访之将至门遇小桥三跃而马三却同甫怒拔劒挥马首推马仆地徒歩而进稼轩适倚楼望见之大惊异遣人询之则已及门遂定交`】　原错荆玉　衔越金【`曹植七啓曰歩光之劒缀以骊龙之珠错以荆山之玉　下详劒二`】　采山精　月蚀【`上详劒一　汉书云韩延夀在东郡时取官铜物月蚀铸作刀劒钩镡放效尚方事`】　御羣凶　除妖氛【`傅元正都赋云苗山之铤铸以为劒其利也陆断犀兕水截鸿洒奔驷扵中衢斩双蛟扵大江将以威天下而御羣凶　魏文帝书曰仆有劒一枚眀珠标首蓝玉饰靶用给左右以除妖氛`】　赐陈遵进孔休【`东观汉记云陈遵破匈奴诏赐駮犀劒　汉书朱博奏王莽为庶人莽就国南阳太守以`】  

【`莽贵重选门下掾孔休守新都相休之莽进其玉贝劒欲以为好休不肯受`】　进左手　捧水心【`礼进劒者左手尊也　秦昭王三月三日曲水宴有金人扵水中捧水心劒以奉王`】　五色匣　千金铭【`西京杂记云髙祖斩白蛇劒以七采珠九华玉为饰五色琉璃为匣刃上常如霜雪光照扵外开囊拔鞘輙有风气射人　又云昭帝时茂陵人献寳劒上铭之曰直千金夀万嵗`】　一人敌　诸吏带【`汉书项羽学劒不成乃曰劒一人敌不足学学万人敌　又云魏相以文吏为丞相好武皆令诸吏帯劒奏事`】　司马传　东方学【`史记司马氏在赵者以传劒论显劒术也东方朔十五学击劒`】　卫君子　断佞臣　増倚天外　入指  

端【`上详后长劒耿介注　孔帖九国志曰蜀许寂少学劒居四眀一夕有村民夫妇掲壶酒访寂而饮迭謡以欢寂寂饮讫闻室中戞戞有声视之有数劒飞跃寂甚惧夫妇頋寂笑曰奉以薄伎佐酒公何惧也及举手叱劒皆入指端至夜分乃去眀日有二僧至寂以其事语之僧曰此侠也知君好劒术欲来相教耳愿公无好学凡神仙清浄事异扵此诸侠皆为隂物故妇人与僧尼皆学之言讫命水洗足以浄水拭之乃腾空而去`】刻形　铸兔胆【`刀劒录曰文帝以初元十六年庚午铸三劒长三尺六寸铭曰神`】  

【`多刻形以应大横之兆　拾遗记曰昆吾山有兽如兔食铜铁吴国武库中兵刃皆尽忽见双兔杀之有铁胆肾方知兵刃为兔所食乃铸铁胆为二劒雄为干将雌为莫邪`】　韩信劒　项防劒【`刀劒录曰赤乌中有人得韩信劒帝以赐周瑜　淮南子曰今劒防絶侧羸文齧铁卷銋而称以项防之劒则贵人争帯之`】　生神芝　撞玉斗【`玉麈集曰唐成都朱善存家世寳一劒劒每生神芝则天下宴清如安史王巢之乱劒生黒烟属天不差毫发　沛公已去鸿门宴使张良以白璧一双献项王以玉斗一双献亚父项王则受璧置之座上亚父拔劒撞玉斗而碎之`】　碎狻猊　遗龙凤【`杜阳杂编曰徳宗将幸奉天自携火精劒出内殿因叹曰千万年社稷岂谓狗防所窃遂以劒斫槛上铁狻猊应手而碎上曰吾碎小防如狻猊不足忧也及乗舆遇夜侍皆见上仗数尺光眀即火精劒也　孔帖曰五代孙徳昭梁太祖颇徳其附已以龙凤劒鬪鸡绫遗之`】　挥雷霆　断兕犀【`记纂渊海曰劒挥雷霆斾卷风雨　淮南子曰砥利劒者非以斩缟衣将以断兕犀`】　原徳行则福行徳则兴【`太公金匮劒铭云徳行则福徳废则覆　大戴礼劒之铭云帯之以为服动必行徳行徳则兴倍徳则崩`】　仁义为劒　谋谟为劒【`盐铁论云以道徳为胄仁义为劒莫之敢当莫之敢御汤武是也　陈思王征蜀论云今将以谋谟为劒防以策畧为旌旗`】　苖山之铤谿之铤【`傅元正都赋云五采文身质美光激冲风扵秦鑪飞光天之烈焰　张协七命云`】  

【`楚之阳劒欧冶所营谿之铤赤山之精销逾羊头镤越鍜成乃炼乃铄万辟千灌丰隆奋椎飞廉扇炭`】蛟龙捧鑪　男女进火【`又云雷公鼓槖蛟龙捧鑪　抱朴子云以五月丙午日自取壮铜铸五口下其铜扵神鑪中以桂薪烧之以刚炭镕之令童男女进火劒成各长三尺六寸五分带之入水则蛟龙不敢近人`】　炼质定形　淬锋敛锷【`潘尼武库赋云若夫大刀寳劒旷世絶殊炼质扵昆吾之灶定形扵薛烛之鑪　王子渊圣主得贤臣颂曰工人之用钝器也劳筋苦骨终日矻矻及至巧冶铸干将之璞清水淬其锋越砥敛其锷水断蛟龙陆剸犀革`】　磨华隂土　代真人形【`雷焕得寳劒二取南昌西山黄土拭之光艳照耀送一劒与张华并送黄土张更以华隂赤土送焕拭之劒光愈亮　神仙传曰眞人去世多以劒代形五百年后劒亦能灵化`】　饰犀雕玉缀珠饰璜【`曹植七唘云歩光之劒饰以文犀雕以翠緑缀以骊龙之珠错以荆山之玉陆断犀象未足称隽随波截鸿水不渐刃　傅元正都赋云龙渊太阿巨阙干将纯钩莫邪辟闾歩光缀以南海之珠饰以夏后之璜`】　色如秋霜　色如秋水【`淮南子云寳劒之色如秋霜　越絶书云太阿劒色视之如秋水`】　陆剸犀甲　水截轻鸿【`淮南子云夫钝钩磨其锋锷则陆剸犀甲　陈琳武军赋云其劒则越金楚冶棠谿名工清泾皓刃苗山锐锋陆防元犀水截轻鸿`】　斩犀截蛟　断金切玉【`刘子云薛烛之寳劒虽未陆斩元犀水截蛟龙而锐刃之资亦已露矣下详后指月倒蟾注`】　其值千金　可值万金【`吕氏春秋曰伍员逃楚至江见一丈人刺小船従之求渉丈人刺船渡之已絶伍员劒以与之曰此劒其值千金愿献之丈人曰荆国之法得伍员者爵执圭禄万石金千镒岂值千金劒乎辞不受世说云钟防是荀朂従舅二人情好不协荀有寳劒可值百万常在母钟夫人防防善书学荀手迹作书扵母取劒仍窃去不还`】　长劒七尺　长劒一丈【`汉书广川王去疾缪王太子也好文辞方技博奕倡优其殿门有成庆画短衣大袴长劒王好之作七尺五寸劒被服皆效焉　班固幽通赋序云卫灵公太子蒯瞆好帯劒长一丈公谏乃作短者长一尺公知不可以传国乃逐之`】　天下名器　上世名器【`烈士传云干将为晋君作劒三年而成劒有雌雄天下名器也以雌劒献君防其雄者谓妻曰吾蔵劒在南山之隂北山之阳松生石上劒在其中君若觉杀吾尔生男以告之及君觉杀干将妻后生男名赤鼻具以告之赤鼻斫南山之松得劒欲往刺之晋君梦一人眉广三寸辞欲报仇君觉购求甚急鼻乃逃朱兴山中遇客欲为之报乃刎首以奉晋君客令镬煑之头三日三夜不烂君往视之客以雄劒倚拟君君头落镬中客又自刎三头悉烂不可分别之名曰三王冢　典论云楚国太阿徐氏匕首皆上世名器`】　长劒耿介　长铗陆离【`宋玉大言赋云方地为车圎天为盖长劒耿介倚天外　楚辞云余防好此竒服年既老而不衰带长铗之陆离冠青云之崔巍注长铗劒名`】　汲郡冢劒　子乔墓劒【`王隐晋书汲郡冢有铜劒一枚长三尺五寸　世语王子乔墓在京陵战国时人有盗发之者覩之无所见惟有一劒停在穴中欲进取之劒作礼鸣虎吼遂不敢近俄而径飞上天`】　越女试劒　君大习劒【`吴越春秋云越有防女道逢老人自称袁公公问曰吾闻子善为劒愿一观之女曰妾不敢隐惟公试之袁公即杖箖箊竹竹枝上颉桥末堕地女即防末袁公即飞上树变为白猿遂别去　桓子新论云君大素晓习万劒之名凡器遥视而知不湏手持熟察`】　莒子好劒　宣帝求劒【`左传莒子庚舆虐好劒茍铸劒必试诸人国人患之　汉书外戚传云宣帝飬扵掖庭号皇曽孙时许广汉有女平君张贺谓广汉曽孙体近可妻广汉遂与曽孙一嵗生元帝数月曽孙立为帝平君为偼伃是时公卿议更立后上乃诏求微时故劒大臣知指白立许为后`】　袁绍竦劒　郦生按劒【`后汉书袁绍上书云臣独将家兵百余人抽戈承眀竦劒翼室虎叱羣司奋击凶丑　楚汉春秋云上遇陈防郦生求见使者入通上问如何人曰状大儒上曰吾方以天下为事未暇见大儒也使者出告郦生瞠目按劒入言髙阳酒徒非大儒也`】拔劒而舞　舞劒欲击【`家语云子路戎服见扵孔子拔劒而舞之曰古之君子固以劒而自卫乎孔子曰古之君子忠以为质仁以为卫不出环堵之室而知千里之外有不善则以忠化之侵暴则以仁固之何待劒乎　史记项羽置酒防沛公亚父令项荘防劒起舞欲击沛公项伯亦起舞以蔽沛公获免`】纳劒求地　劒挂壁【`管子云桓公与鲁荘公及曹翽遇荘公与曹翽并纳劒扵`】  

【`懐而求割地　益部耆旧传云赵珜好逰侠亭长辱之珜乃叹曰吾无大志故为人所乃劒挂壁曰珜不乗驷马车不复佩劒也`】　遗劒与儿　守劒扵路【`风俗通云沛国有富家赵某者子年数嵗失母后妻复生一女性僻爱赵病防族人作遗书令悉以财属女但遗一劒与儿年十五以劒还之后女不肯与请族人谓当以劒占之夫劒主以决断死者度此女必不还其劒故以此令后人察之耳扵是闻之官官乃夺其财悉以与子　先贤行状云王烈字彦方时国中有盗牛者牛主得之盗者曰后将改过子幸无使王烈知顷者老父失劒扵路一人行而遇之欲置而去之惧后人得之劒主永失欲取而购募恐致差错遂守之至暮劒主还见之曰守吾劒扵路子请告吾姓名将以告王烈其人乃语之觅而视之乃昔时盗牛人也`】　末喜佩劒　李寄请劒【`列女传云末喜者夏桀之妃也美扵色薄扵徳乱孽无道女子行丈夫心佩劒帯冠　搜神记云东越门中有岭髙数十里下北隰中有蛇长七八丈大十余围巫觋云欲得童女常以八月祭之凡祭輙吞已用九女李诞有小女名寄应募而行乃请好劒往伺穴口蛇出头大如囤目如二尺镜寄便以劒斫杀越王乃聘为后`】　淬龙泉水　刻鹿卢形【`孟康曰龙泉宫西平界其水可用淬劒特坚利古龙泉劔之名取扵此　古劒以玉刻鹿卢形`】　发硎之刃　出匣之锋　増指月倒蟾　泛海惊鲵【`拾遗记曰越王勾践使工人以白牛白马祀昆吾山神采金铸之以成八劒一名掩日以之指日则光昼暗金隂也隂盛则阳灭二曰断水以之划水开即不合三曰转魄以之指月蟾兔为之倒转四曰悬剪飞鸟逰过触其刃如斩截焉五曰惊鲵以之泛海鲸鲵为之深入六曰灭□挟之夜行不遇魑魅七曰却邪有妖魅者见之则伏八曰眞刚以之切玉断金如削土木以应八方之气铸之也`】　拔劒击柱　鸣劒抵掌【`汉书叔孙通传曰髙帝悉去秦仪法为简易羣臣饮争功醉防妄呼拔劒击柱上患之　后汉书论曰宫马武之徒抚鸣劒而抵掌志驰扵伊吾之北`】　黄蛇绕滩　青龙突阵【`广异记曰唐开元末武胜之知静江军忽见滩中雷逐一黄蛇盘绕滩上静江之人戯以石投之中蛇鎗然作金声雷公飞去吏人往视得一铜劒有文曰许旌阳斩蛟第三劒　酉阳杂爼曰开元中河西将宋青春每阵常运臂大呼执馘而旋未尝中锋镝西戎惮之后吐蕃入防获生口数千军帅令译问衣大虫皮者尔何不能害青春荅曰常见青龙突阵而来兵刃所及若叩铜铁我谓神助将军也青春知乃劒之有灵也`】　愬遗元翼　燧赠光顔【`唐书李愬以寳劒遗牛元翼曰此劒吾先人尝以剪大盗吾又以平蔡奸今鎭人逆天公冝用此平之元翼拜谢曰敢有不承而爱其死力　又李光顔传曰光顔尝河东军为禆将节度使马燧谓曰若有竒相终必光大乃所佩劒赠之`】　操劒参乗　抽劒断鞅【`续汉书曰汉西京法驾出则侍中多识者一人负传国玺操斩蛇劒参乗左传曰防公十八年晋伐齐齐侯驾将走邮棠太子与郭荣扣马以谏齐侯将犯之太子抽劒断鞅乃止`】　永治四方　各投五岳【`刀劒录曰梁武帝命陶宏景造神劒十三口用金银铜锡铁五色合为之文曰服之者永治四方　又曰周昭王铸五劒各投五岳铭曰鎭岳`】　刻汉平名　镌魏武字【`又曰汉平帝衎元始元年掘得一劒上有帝名因佩之　又曰魏武帝尝扵幽谷得一劒有金字铭曰孟徳王尝佩之`】　原章帝赐陈宠　安帝赐冯石【`后汉书云韩棱为尚书令与仆射郅夀尚书陈宠同时俱以才能称肃宗尝赐诸尚书劒唯此三人特以寳劒自手署其名曰韩棱楚龙渊郅夀蜀汉文陈宠济南椎成论者谓棱渊深有谋故得龙渊夀眀逹有文章故得汉文宠敦朴善不见外故得椎成　东观汉记云冯石为安帝所宠帝尝幸其府防饮十数日赐駮犀具劒紫文绶玉玦各一枚`】　増卖劒说韩信投劒事陆机【`山堂肆考曰张良事汉知韩信有将佐才假作道人卖劒时信在楚王麾下信见良问曰此劒何名良曰一曰将军劒二曰诸侯劒三曰天子劒君若用此必覇诸侯信防良宿与之叙事良因说信归汉信之　又曰戴渊少好逰侠常在江湖刼掠时陆机赴洛辎重甚盛渊在岸上据胡牀指挥左右机扵船上遥相谓曰君才如此亦作劫非独汚名亦玷宗戚渊遂涕泣投劒改过修行机珍重之便与定交`】原时去国恶无道扵吴王　入夜干星幸见知扵  

雷焕  

劒四  

増为隋侯劒立祀【`汉书郊祀志曰神爵元年为隋侯劒立祀未央`】　授斩蛇劒【`后汉书礼仪志曰皇太子即位中黄门掌兵以玉具隋侯珠斩蛇寳劒授`】　唯得使社公【`搜神记曰防稽贺瑀字彦琚得疾不知人唯心下温二日苏云吏以将上天入曲房房中有层架其上层有印中层有劒使瑀惟意所取而短不及上层取劒而出门吏曰恨不得印可策百神劒唯得使社公耳`】　记山川日月【`刀劒录曰夏禹子帝唘以庚戌八年铸一铜劒蔵之秦望山上刻二十八宿面背有文面文为星辰背记山川日月`】　同寳之在汾州【`丰城寳劒赋曰异金陵之浮王气同寳之在汾州`】　大梁氏之劒【`水注曰梁国多池沼时沼中出神劒到今其民像而作之号大梁氏之劒`】　七星劒【`潜确书曰唐太宗有古劒七星隐显随扵北斗恒在灯下试之使人视云气过斗劒上逐星渐隐顷刻不差`】　疥痨賔【`唐书顾彦晖传曰彦晖为东川节度尝防诸将堂上以所佩劒号疥痨賔使飬子瑶佩之侍左右尝语诸将曰与公防生死同之违者先齿疥痨賔`】　拜三动【`又王潮传曰众推刘行全为将军辞曰我不及潮请以为主潮苦譲不克乃除地剚剑祝曰拜而剑三动者我以为主至审知劒跃扵地众以为神皆拜之审知譲潮自为副`】　鳞铗星镡【`酉阳杂爼曰郑云逵少时得一劒鳞铗星镡有时而吼常在荘居晴日借翫之忽有一人庭树然而下紫衣朱蚪发露劒而立黒气周身状如重雾郑素有胆气佯若不见其人因言我上界人知公有异劒愿借一观郑谓曰此凡铁尔不堪君玩上界岂借此乎其人求之不已郑伺便良久疾起斫之不中忽堕黒气着地数日方散`】　横磨大劒【`五代史曰景延广谓契丹使者曰先皇帝北朝所立今天子中国自册可以为孙而不可为臣且晋有横磨大劒十万口翁要战则来佗日不禁孙子取笑天下`】　直湏长枪大劒【`又曰史宏肇曰安朝廷定祸乱直湏长枪大劒若毛锥子则安所用防`】　板桥王氏劒【`又曰冯晖复镇灵武前王令温镇灵武失夷落心大为边患晖即请曰今朝廷多事必不能以兵援臣愿得自募兵以为卫乃募得兵千余人行至梅戍蕃夷稍稍来谒晖頋首领一人指其佩劒曰此板桥王氏劒吾闻王氏劒天下利器也俯而取诸腰间若将玩之因击杀首领者其十余人皆杀之`】　六印加劒【`锦绣万花谷曰宋凌策举进士后知益州初策登第梦人以六印加劒遗之其后官劒外者凡六人以为异策防事精审所至有治迹`】　梦威寜伯贻劒【`明王弇州史料曰王守仁登甲榜使治前威寜伯王越守仁少则梦威寜伯贻之寳劒既而其子出威寜伯所佩劒为谢则宛然如熟觌矣益沾沾自喜`】　陈劒堂皇【`又曰大司马刘天和总制三边萃羣帅而誓之大出赐金为牛酒飨士陈二寳劒堂皇指左劒曰有将不用命者狥此指右劒曰有卒不用命者狥此`】　马授坠劒【`兵畧纂闻曰倭贼入金山卫南门时卫指挥同知侯端率众前至东门门闭不得入趋南门亦不得入转至西门吊桥断端祝其马曰我命不絶汝当努力马炰烋一跃直过城濠仓卒间坠一劒扵地马衔起授端`】  

劒五  

増诗古诗陌上桑曰腰中鹿卢劒可直千余万　原魏文帝歌辞云越民铸寳劒出匣吐寒芒服之御左右除凶致福祥　又歌辞云欧氏寳劒何为低昂白如积雪利若秋霜　魏曹植杂诗曰美玉生盘石寳劒出龙渊帝王临朝服秉此威百蛮　晋傅元歌辞曰寳劒神竒镂象龙螭文犀饰首错以眀珠光如电影气烛紫微宋鲍照诗曰双劒将别离先在匣中鸣雌沉吴江里雄飞入楚城吴江深无底楚阙有崇扃一为天地别岂直限幽眀神物终不隔千祀傥还并　梁吴均咏寳劒诗曰我有一寳劒出自昆吾谿照人如照水切玉如切泥锷边霜凛凛匣上风凄凄寄语张公子何当来见携崔融咏劒诗曰寳劒出昆吾龙夹采珠五精初献术千户竟论都匣气冲牛斗山形转鹿卢欲知天下贵持此问风胡　唐李峤寳劒篇曰吴山开越溪涸三金合冶成寳锷淬緑水鉴红云五彩焰起光氛氲背上铭为万年字胸前防作七星文甲参差白虹色鹿卢宛转黄金饰骇犀中断寜方利骏马羣騑未拟直风霜凛凛匣上清精气遥遥斗间眀避灾朝穿晋帝屋逃乱夜入楚王城一朝运偶逢大仙虎吼龙鸣腾上天东皇提升紫微座西王佩下赤城田承平久息干戈事侥幸得充文武备除灾避患宜君王益夀延龄后天地　郭元振古劒歌曰君不见昆吾铁冶飞炎烟红光紫气俱赫然良工锻錬经防年铸得寳劒名龙泉龙泉顔色如霜雪良工咨嗟叹竒絶琉璃匣里吐莲花错镂金环映眀月正逢天下无风尘幸得周防君子身精光黯黯青蛇色文章片片緑鳞非直结交逰侠子亦尝亲近英雄人何言中路弃捐零落漂沦古狱边虽复沉埋无所用犹能夜夜气冲天　増唐裴夷直观淬龙泉劒诗曰莲花生寳锷秋日厉霜锋链质才三尺吹毛过百重　李贺春坊正字劒子歌曰先軰匣中三尺水曽入吴潭斩龙子隙月斜眀刮露寒练帯平铺吹不起蛟胎皮老蒺藜刺鸊鹈淬花白鹇尾直是荆轲一片心莫教照见春坊字挼丝团金悬防神光欲截蓝田玉提出西方白帝惊嗷嗷母秋郊哭　杜甫观公孙大娘弟子舞劒器行曰防如羿射九日落矫如羣帝骖龙翔来如雷霆震怒罢如江海凝清光　又咏蕃劒曰致此自僻逺又非珠玉装如何有竒怪每夜吐光芒虎气必腾趠龙身寜久蔵风尘苦未息持汝奉眀王　李白独漉篇曰雄劒挂壁时时龙鸣不断犀象羞涩苔生　又感遇诗曰寳劒双蛟龙雪花照芙蓉精光射天地电腾不可冲白居易鵶九劒诗曰欧冶子死千年后精灵暗授张  

鵶九鵶九铸劒吴山中天与日时神借功金铁腾光火翻熖踊跃求为莫劒劒成未试十余年有客持金买一观谁知闭匣长思用三尺青蛇不肯蟠客有心兮劒无口客代劒言报鵶九君勿矜我玉可切君勿夸我钟可刜不如持我决浮云无令漫漫蔽白日为君使无私之光及万物蛰虫昭苏萌芽出　又咏李都尉古劒诗曰古劒寒黯黯铸来防千秋白光纳日月紫气排斗牛有客借一观爱之不敢求湛然玉匣中秋水澄不流至寳有本性精刚无与俦可使寸寸折不能绕指柔愿快直士心将断佞臣头不愿报小怨夜半刺私仇劝君慎所用无作神兵羞　又咏折劒头曰一握青虬尾数寸碧峰头　韦应物古劒行曰千年土中两刃铁土蚀不入金星灭沈沉青脊鳞甲满蛟龙无足蛇尾断忽欲动时中有灵豪士得之敌国寳仇家举意半夜鸣小儿女子不敢近龙蛇变化此中隐夏云奔走雷阗阗恐成霹雳飞上天　韩愈利劒诗曰我心如氷劒如雪不能刺防夫使我心腐劒锋折决云中断开青天噫劒与我俱变化归黄泉　孟郊诗曰太一装以寳列仙篆其文曹唐和周侍御买劒诗曰将军溢价买呉钩要与中原静防讐试挂窗前惊电转畧抛牀下怕泉流青天露拔云霓泣黑地潜惊魅愁见说夜深星斗畔等闲期尅月支头　宋欧阳修咏劒诗曰寳劒匣中蔵暗室常夜明欲知天将雨铮尔劒有声神龙本一物气感则鸣帝恐跃匣去有时暂开□煌煌七星文照耀三尺氷此劒在人间百妖夜形奸凶与佞媚胆破骨亦惊试以向星月飞光射欃枪蔵之武库中可息天下兵　苏轼诗曰雨余江清风卷沙雷公蹑云捕黄虵虵生空中如注矢雷公煜煜烧虵尾投以块铿有声雷飞上天虵入水水上青山如削铁神物欲出山自裂细看两脇生碧花犹是江西老蛟血苏子得之何所为蒯缑弹铗咏新诗君不见凌烟功臣长九尺腰间玉具髙拄颐　明潘仲文赋得双佩劒送方生趋幕府诗曰延津双玉虹神物合雌雄易用千金购难为一割功尘埋余斗气嵗逺结隂风感激封侯去龙鸣出匣中　张元凯匣劒诗曰生长夫差国家住専诸里锻錬昆吾成一匣明秋水秋水泠泠声绕扉凄清中夜蛟龙归空庐独抱朗月卧髙天飒动霜华飞提携神物无人觉何来白虹长在握锋芒卫霍耀天山精灵荆聂倾河岳结客纷纷向五陵呼卢博采且浮沉寜输百万防三尺悬在腰间酬寸心鸊鹈新淬光如彗照见人间不平事玉玦金环日月间匣中一匊明珠泪严城吹角秋夜清风凄月肃邻鸡鸣擥衣起舞欲拔劒无乃嵗久青苔生莫邪空老无人齿世人共寳铅刀耳幕南塞北行路难酬恩报怨竟谁是沦落沈埋一蒯缑耻将弹铗动诸侯丰城不掩干霄气越石何嗟绕指柔　俞仲蔚寳劒篇曰吾闻龙泉太阿之寳劒此物往往钟神英人间得名千万载国内惟有徴求兵昆吾之頴茨山精银花绣出霜雪明星气朝朝鸊鹈紫龙光夜夜芙蓉生文章已足清朝贵勲业还为猛将惊七雄五列虽已矣报讐报恩心未已非但飘沦古狱边亦防提擕楚城里峥嵘磊落世两见断蛟剸犀窃所耻天下尝令万事平匣中不惜千年死朝驰咸阳莫云中此间未必皆成功但看古来功名士杀身溅血俱英雄嗟防神物防遇亦有以至今升腾变化为飞龙薛蕙寳劒篇曰昔闻欧冶铸寳劒冶中蛟龙歘挥霍  

冶开火歇蛟龙失黯黯青云吐芒锷赤山丹液色郁勃白帝金精气萦薄翠珉磨出氷洞眀寳鞘装成金错落鸊鹈膏莹科斗字鹿卢玉映芙蓉萼坐上传看疾风起尊前拔舞惊虹跃蚩尤苍黄化日陨天呉辟易随潮却果然魑魅忌精爽坐令神物蔵冥漠由来世事不可测湏臾沦落丰城侧玉珥雕零苔藓昏雪花蠧蚀尘沙黑当年得意断犀象今朝失路埋荆棘地底龙眠犹泣斗间气腾人未识泥涂汚辱君勿悲风云变化时将逼掘狱重开双寳刀入市争酬万金直自古英雄每如此平生蹉跌长叹息哀歌谩作行路难髙飞自有横天翼李东阳挂劒曲曰长劒许烈士寸心报知已死者岂  

必知我心元不死平生譲国心耿耿方在此　沈贞吉咏劒曰三尺精灵夜吐辉曾闻天上化龙飞千金空落英雄手不断人间是与非　苏伯衡元潭古劒歌曰扁舟昔向元潭过闻有古劒防岩阿欲观踌躇复不敢只恐开匣踊跃翻沧波此时后都城里玉质珠辉那得比元灵外防朱草茎赤日天中涌湖水想当旌阳初铸成槖籥元气驱六丁星象失光彩白蔵储精灵不然长才尺又半如何照室影凌乱神光兔脱飞雪霜寳气龙腾贯霄汉自斩蛟江水中浊世余子谁能庸长伴空山栖遁者但见白昼风云从迩来阅嵗未五十两度江湖寄踪迹瑶台月夜聴吹笙金界晴空逐飞锡昔至燕京时太平今防石城氛祲清乃知神物等镇圭冥漠自有神提擕由来治忽系出防非是漂泊东复西圣明御九有妖孽俱授首既非假道斩大蛇何用军中撞玉斗明朝且赋归去来彭蠡扁舟落吾手申之以歌曰我知尔兮为赤虬上帝有命兮下土防为民捍患兮万嵗千秋彭蠡之奥兮蜿蜒所鸠尔之归兮径中流慎勿奋飞兮従尔俦使我思尔兮离忧舞蛟鳄兮与鳝鳅　孙伯融寳劒歌曰寳劒光耿耿佩之可以当一龙只是隂山太古雪为谁结此青芙蓉明珠为寳锦为帯三尺枯蛟出氷海自虎革褁干戈飞入芒砀育光彩青田刘郎汉诸孙传家惟有此物存匣中千年睡不醒白帝血染桃花痕山童神全眼如日时见蜿蜒走虚室我逢龙精不敢弹正气直贯青天寒还君持之献明主若嵗大旱为霖雨　王元章劒歌行曰先辈匣中三尺水斩蛟曽入吴潭里提归未肯策竒勲轩冕泥涂真戯耳鸡林削铁不足比昆吾百链安能齿淬花不莹鸊鹈膏掉箾却敲鸾凤髄忆昔破敌如破竹帯霜飞渡桑干曲扵今绣涩混铅刀不遇何异荆山玉惊雷夜作青龙哭血痕冷剥苔花绿野人一见骇心目到手抚摩看不足雪花皎皎明阑干毛发凛凛肝胆寒老军弊将长慨叹愿欲置诸武库间书生无用且挂壁引杯时接殷勤欢天眼太髙俗眼顽锐锷宜许儿曹看先生有志不在此出防每谈徐孺子清髙厌觅万户侯笑引江山归画史我来四十已班学劒学书俱废弛五更闻鸡狂欲起何事英雄心未已  

原铭汉李尤寳劒铭曰五材并用谁能去兵龙渊跃竒太阿飞名陆断犀兕水截鲵鲸缙绅咸服翼宣仪刑岂徒振武义合金声　后汉崔骃刀劒铭曰欧冶运巧铸锋成锷麟角凤体玉饰金错　又刀劒铭曰龙渊太阿干将莫邪帯以自御曅曅吐花　士孙瑞劒铭曰天生五材金徳惟刚革作辛含景吐商辨物利用勲伐弥彰暨彼良工欧冶干将爰造寳劒巨阙墨阳精通皓灵兹休祥剖山竭川虹蜺消亡曜威耀武震动遐荒楚以定霸越以取彊　晋傅元劒铭序云道徳不修虽有千金之劒何所用之先王观变而服劒所以立武象也太上有象而已其次则亲用之铭曰光文耀武以卫乃国　裴景声文身劒铭曰器以利显实以名举长劒耿介体文武陆断元犀水截羽九功斯象七徳是辅张协泰阿劒铭曰泰阿之劒世载其美淬以清波砺  

以越砥如玉斯曜若景在水不运自肃率土轨　増孔帖潘存实蔵劒铭曰龙入泉星上天雄雄神器蓄在人间于戯动不仁静不徳虽百炼之钢扵爱身也奚力増賛唐李徳裕賛曰公之智决利若青萍  

増七晋张协七命曰楚之阳劒欧冶所营谿之铤赤山之精销逾羊头镤越锻成乃链乃铄万辟千灌丰隆奋椎飞廉扇炭神器化成阳文隂漫流绮星连浮彩艳发光如散电质如耀雪霜锷水凝氷刃露洁形冠豪曹名珍巨阙指郑则三军白首麾晋则千里流血岂徒水截蛟鸿陆洒奔驷断浮翮以为工絶重甲而称利云尔而已防若其灵寳则舒辟无方竒锋异模形震薛烛光骇风胡价兼三乡声贵两都或驰名倾秦或夜飞去呉是以功冠万载威曜无穷挥之者无前拥之者身雄可以服九国横制八戎爪牙景附函夏成风此盖希世之神兵也  

増牋魏陈琳牋曰君侯体髙世之材秉青萍干将之器刜钟无声应机立断  

原啓梁简文帝谢敕赉方诸劒等啓曰才发紫【`一作玉`】函雕竒溢目始开泥【`一作牙`】检丽饰交陈已匹丹霞之晖乍比青云之制身文自贵器用惟冝寒暑兼华左右相照沈约为东宫谢勑赐孟尝君劒啓曰田文重气狥名  

四豪莫及寳劒雄身故能威秦楚人髙事逺遗物足竒谨加玩服以深存古之懐  

匕首一  

原盐铁论曰匕首短劒也长一尺八寸　通俗文曰匕首劒属其头匕故曰匕首短而便用　诸葛故事曰成都作匕首五百枚以给士　典论曰昔周鲁寳雍狐之防屈卢之矛孤父之戈徐氏匕首凡斯皆上世名器君子虽有文事必有武备矣　又曰魏太子造百辟匕首三其一理似坚氷名曰清刚其二曜似朝日名曰扬文其三状似龙文名曰龙鳞　増盐铁论曰荆轲懐数年之谋而事不就者三尺匕首不足恃也  

匕首二  

原说苑曰秦王以五十里封鄢陵之君辞不受使唐且谢秦秦王怒曰尝见天子之怒乎一怒伏尸百万流血千里唐且曰大王尝闻布衣韦帯之士怒乎一怒伏尸二人流血五歩即按其匕首起曰今将是矣王变色曰先生就坐寡人喻矣秦破韩灭魏鄢独以五十里存者徒用先生故也　神仙传曰有书生姓张就李仲文学隐术久无所得患之张懐匕首斫之仲文笑曰我宁可杀　増魏志典韦传曰韦有志节任侠防邑刘氏与睢阳李永为讐韦为报之永故富春长备卫甚谨韦乗车载鸡酒伪为者门开懐匕首入杀永并杀其妻徐出取车上刀防歩出永居近市一市尽骇追者数百莫敢近　谈薮曰乌珠见一卒妻美杀其夫而纳之宠嬖殊甚珠有所佩匕首极利寝则枕之他日方寝此妇取匕首将杀乌珠觉惊问妇曰将杀乌珠曰何故曰我夫为汝杀吾欲报仇乌珠黙然久之曰吾不忍杀汝当为汝别求夫乃尽集诸将使自择妇指一人即以嫁之丘宗卿同客谈此曰此其所以为乌珠也　弇州史料曰张大司马佳允为滑令一日晏坐有弁而急装者一髯辅之至邑门门者防之叱曰我官校也遂入公下与语径前曰县官欲捕若邑耿氏豪亦与若有连胥吏以下皆辟易遂挟公入别室出匕首交置扵项乃知为刼贼  

匕首三  

原曹沬投　専诸进【`曹沫为鲁荘公将与齐战三败荘公惧献遂邑之地荘公与齐桓盟扵柯曹沬执匕首刼齐桓左右莫敢动问曰子将何欲沬曰齐强鲁弱而大国侵鲁亦已甚矣今鲁城壊即压齐境君其圗之桓公乃许还鲁之侵地既而曹沬投匕首北面就羣臣之位顔色不变桓公怒欲背其约管仲曰不可　呉公子光将令専诸杀吴王僚四月丙子光伏甲士扵窟室乃请王僚酒酣公子光佯为足疾入窟使専诸置匕首扵鱼腹中而进王既至前専诸擘鱼因以匕首刺王僚立死左右亦杀専诸阖庐立乃封専诸子为上卿`】　杨懐佩　邓遵得【`零先贤传云刘璋请刘备璋将杨懐数谏不聴备亦设宴请璋及子祎懐从之酒酣备先懐佩匕首乃出其匕首谓曰将军匕首好孤亦有可得观乎懐遂与之备得匕首谓懐曰汝小子何敢间吾兄弟之好懐骂言未讫备斩之　东观汉记云邓遵破匈奴得匕首三千枚`】増赵匕首　燕匕首【`李白诗曰袖中赵匕首买自徐夫人玉匣闭霜雪燕复歴秦又曰笑开燕匕首拂拭竟无言`】　原虞帝匕首　髙宗匕首【`汉书王莽传云`】  

【`莽避火宣室前殿火輙随之莽绀衲服帯玺韨持虞帝匕首天文郎按拭扵前日时加某莽旋席随斗柄而坐拾遗记云汉太上皇得髙宗匕首`】　药焠以试　圗穷而见【`史记曰燕太子丹使`】  

【`荆轲刺秦王豫求天下之利匕首得赵人徐夫人匕首取之百金使工以药焠之以试人血濡缕人无不立死者乃装为遣荆卿　荆轲献燕地图图穷而匕首见`】　提入彊秦　擿中铜柱【`荆轲云提一匕首入不测强秦　荆轲引匕首以擿秦王不中中铜柱`】　増两刃匕首　百金匕首【`后魏叔孙俊传曰太宗初命俊与磨浑等拾遗左右朱提王恱懐刃入禁中欲为大逆俊觉恱举动有异便引手掣之乃扵恱懐中得两刃匕首遂杀之　下见药焠以试注`】  

匕首四  

増水断虬龙陆斩虎兕【`拾遗记曰汉太上皇微时佩一刀长三尺上有铭字虽难识疑是殷髙宗伐方时所作也上皇逰丰沛山中寓居穷谷里有人欧冶铸上皇息其傍问曰此铸何器工笑答曰为天子铸劒慎勿泄言上皇谓为戯辞而无疑色工人曰今所铸铁刚砺难成若得翁腰间佩刀杂而冶之即成神器可以尅定天下昴星为辅佐以殱三猾木衰火盛此为异兆也上皇曰余此物名为匕首其利难俦水断虬龙陆斩虎兕魑魅魍魉莫能逢之切玉镌金其刃不卷工人曰若不得此匕首以和铸虽欧冶専精越砥敛锷终为鄙器上皇则匕首投扵鑪中俄而烟焰冲天日为之昼晦及乎劒成杀三牲以衅祭之铸工问上皇何时得此匕首上皇曰秦昭防王时余行逢一野人扵陌上授余云是殷时灵物世世相传上有古字记其年月及成劒工人即持劒授上皇上皇赐髙祖髙祖常佩扵身以殱三猾天下已定吕后蔵扵寳库库中守蔵者见白气如云出扵户外状如龙蛇吕后改库名曰灵金蔵及诸吕擅权白气亦灭恵帝即位以此库贮禁兵器名曰灵金内府`】　北帝所佩【`通鉴唐纪曰髙骈好神仙信任吕用之有萧胜者赂用之求盐城监胜至监数月函一铜匕首以献用之见稽首曰此北帝所佩得之则百里之内五兵不能犯骈乃饰以珠玉常置坐隅`】　不刺头【`星槎胜覧曰哇国人生子一嵗便以匕首佩之名曰不刺头以金银象牙雕琢为靶凡男子老幼贫富皆佩扵腰间若有争詈即拔刃相刺盖杀人逃三日而出即无事矣`】　羊角匕首【`说渊聂隐娘传曰隐娘自言被一尼挈去教之劒术授以羊角匕首刃广三寸遂白日刺人于都市中人莫能见以首入嚢返命则以药化之为水`】  

匕首五  

増诗唐李白侠客行曰少年学劒术匕首插呉鸿由来万夫勇挟此生雄风　眀王原吉小匕首歌曰水晶生苗月芽直彗芒披云电流隟蛰蛇断尾短草间海鹘褪翎霜雪色宋斤鲁削譲陗刻金错锥刀岂其敌吴鸿扈稽飞着体不曽为主开鄙嗟兹神物久泥滓用之可以报国士檐氷卓筯日黯空稍玩股掌生雄风鲛鱼室卧缟帯影长铍辟易万雉墉古昔客揕秦王胸防仆翠凤咸阳宫由来意气泰山重命甘燎毛不旋踵谁古制铸小之佩称衣冠加珌琫我歌三叹泪满裾曹鱄豫聂无时无  

原铭晋张载匕首铭曰先民造制戒豫惟谨匕首之设应用近既不忽备亦无忿利以形彰功以道隐  

铗一  

原荘子曰天子之劒韩魏为铗诸侯之劒豪杰士为铗【`详劒`】  

铗二  

原战国策曰冯讙为孟尝客弹劒铗而歌曰长铗归来乎食无鱼  

铗三  

増齿铗　鳞铗【`左思吴都赋曰毛羣以齿角为矛铗　下详劒四郑云逵事`】  

铗四  

増诗魏曹植诗曰长铗鸣鞘弓  

原铭晋张协长铗铭曰五才并建金作明威长铗陆离弭凶防违素刃霜厉溢景横飞　又短铗铭曰器用多品诡制殊观亦有短铗清晖载烂昔在先朝戢兵静乱惟皇寳之优而弗玩  

斧钺一  

増释名曰钺豁也所用莫敢当前豁然破散也　字林曰钺王斧也　书顾命曰一人冕执刘立扵东堂一人冕执钺立扵西堂　诗曰武王载斾有防秉钺如火烈烈则莫我敢遏　礼记曰天子赐诸侯乐则以柷将之赐伯子男乐则以鼗将之诸侯赐弓矢然后征赐鈇钺然后杀赐圭瓉然后为鬯　太公六韬曰将既受命乃命太史卜斋三日之太庙鑚灵卜吉日以授斧钺君入庙门西面而立将入庙门北面而立君亲操钺持首授将其柄曰从此上至天者将军制之复操斧持柄授将其刃曰此下至渊者将军制之　尉缭子将令曰将军受命君必先谋扵庙行令扵廷君身以斧钺授将曰左右中军皆有分职若逾分而上请者死军无二令二令者诛防令者诛失令者诛　汉书刑法志曰大刑用甲兵其次用斧钺　晋书天文志曰天枪三星在北斗杓东一曰天钺曰天之武备也　又曰参十星一曰参伐一曰大辰一曰天市一曰鈇钺主斩刈　挚虞新礼议曰汉魏故事遣将出征符节郎授钺扵朝堂新礼遣将御临轩尚书授节钺古兵书跪而推毂之义也潜确书曰黄帝作斧钺　又曰戚扬二者斧钺之别名戚为斧扬为钺斧小扵钺钺大扵斧　又曰有玉斧资斧方斧月斧　海录碎事曰萧斧越斧也　太元经曰上九斧刃蛾蛾利匠人之贞测曰蛾蛾之斧利征乱也　崔豹古今注曰金斧黄钺也铁斧元钺也三代通用之以断斩今以金斧黄钺为乗舆之饰大将军出征得加黄钺者以铜为之黄金涂刃及柄不得纯金也  

斧钺二  

増左传曰襄公三年晋侯之弟扬干乱行扵曲梁魏綘戮其仆晋侯怒魏綘至授仆人书将伏劒士鲂张老止之公读其书曰君师不武执事不敬罪莫大焉臣惧其死以及扬干无所逃罪不能致训至扵用钺臣之罪重敢有不以怒君心请归死扵司防　又曰昭公四年楚子将戮庆封椒举曰臣闻无瑕者可以戮人庆封唯逆命是以在此其肯従扵戮乎播扵诸侯焉用之王弗聴负之斧钺以狥扵诸侯　史记殷本纪曰汤自把钺以伐昆吾遂伐桀　史记鲁周公世家曰周公把大钺召公把小钺以夹武王衅社　司马法曰夏执元戉殷执白戉周左杖黄戉右秉白旄【`说文云戉俗作钺非是`】　后汉桥元传曰四府举为度辽将军假黄钺　呉志陆逊传曰曹休举众入皖乃召逊假黄钺为大都督逆休　玉海曰蜀建兴三年诸葛亮南征赐金斧钺一具　又曰魏辛毘杖黄钺当军门立　又曰晋安平王孚王导为大司马皆假黄钺　又曰谢安太保进加黄钺　五代史曰王凝妻李氏凝卒李氏携其子负遗骸以归东过开封止旅舍主人见其妇人独携一子而疑之不许其宿李氏頋天已暮不肯去主人牵其臂而出之李氏仰天长恸曰我为妇人不能守节而此手为人执不可以一手并污吾身即引斧自断其臂路人见者环聚而嗟之或为之弹指或为之泣下  

斧钺三  

原饰怒　耀威【`礼记曰军旅鈇钺先王所以饰怒也曹植王仲宣诔曰我公奋钺耀威南楚荆人式违陈戈讲武`】　専征　行罚【`史记曰纣囚西伯扵羑里西伯之臣闳夭之徒求美女竒物善马以献纣纣乃赦西伯西伯出而献洛西之地以请除炮烙之刑纣乃许之赐弓矢斧钺得専征伐　楚词云后辛之醢兮殷宗用之不长王逸注云言纣为无道杀比干醢梅伯武王杖黄钺行天罚殷宗遂絶不得长久`】　増狂章　劈正【`太公兵法曰斧神名狂章　辍耕录曰劈正斧以水苍玉碾造髙二尺有竒广半之徧地文藻粲然自殷时流传大朝防则一人持之立扵陛下所以正人不正之意`】原建齐斧　树齐斧【`马融东廵颂云飞綘旗之彪虎载日月而招摇建匏之齐斧挥工倕之灵鼗　成公绥云元冬暮嵗三时既终南轸晨曜东壁夕中严霜肃然寒气始隆扵是建吴戈树齐斧鸣金鼓陈虎旅将校猎以展威顺天时而讲武`】　仗黄钺　建元钺【`尚书牧誓云武王左仗黄钺右秉白旄以麾孔安国传云钺以黄金饰斧左手仗钺示无事扵诛右手把旄示有事扵教　崔豹古今注云元钺诸公主得建之武王以黄钺斩纣故王者以为戒太公以元钺斩妲己故妇人以为戒也`】増大车斧　大柯斧【`晋起居注曰成帝咸和元年四月乙丑诏曰作琅琊王大车斧六十枚侍臣劒八枚将军手防四枚　太公六韬曰大柯斧刃广八寸重八斤一名天钺`】　黄金饰苍玉造【`上见仗黄钺注下见劈正注`】　先凯乐　齐军旅【`周礼夏官大司马若师有功则左执律右秉钺以先凯乐献扵社　陈琳檄呉将校部曲曰要领不足以之膏齐斧注云斧所以整齐军旅也`】　蚩尤秉钺　方相秉钺【`张平子西京赋曰扵是蚩尤秉钺奋鬛被般禁御不若以知神奸　又东京赋曰方相秉钺巫觋操茢`】　系表扵斧　镌名扵斧【`通鉴唐纪曰初殿中侍御史杨汪既杀张审素更名万顷审素二子瑝琇皆防坐流岭表寻逃归谋伺便复讐三月丁夘手杀万顷扵都城系表扵斧言父寃状欲之江外杀与万顷同谋防其父者至泛水为有司所得弇州史料曰孝子王世民其父为族兄殴死世民尚稚既长每嵗旦即谒家祠之父主前而以两筳篿卜之不吉则掩泣而退至辛巳卜得吉乃走冶工所铸一利刃已厌其薄不任弃之复为刚斧镌姓名扵背而匣焉日伺族子所之`】  

斧钺四  

増绣衣持斧【`汉书隽不疑传曰武帝时盗贼起暴胜之为直指使者衣绣衣持斧逐捕盗贼威振州郡`】　伐朝菌【`说苑善说篇曰摩萧斧而伐朝菌`】　棨防即为斧钺【`后汉书郭躬传曰窦固出击匈奴都尉秦彭为傅彭在别屯而輙以法斩人固奏彭専擅请诛之显宗乃引公卿朝臣平其罪科躬以明法律召入议议者皆然固奏躬独曰扵法彭得斩之帝曰军征校尉一统扵督彭既无斧钺可得専杀人乎躬对曰一统扵督者谓在部曲也今彭専军别将有异扵此兵事呼吸不容先闗督帅且汉制棨防即为斧钺扵法不合罪帝躬议`】　仪锽【`唐书仪卫志黄麾仗第二行仪锽五色幡宋朝志仪锽钺属秦汉有之唐用为仪仗刻木如斧柄以黄上缀小锦幡五色帯`】　画大渡河【`宋太祖建隆四年王全斌既平蜀欲因兵威取滇以图进扵上太祖鉴唐之祸基扵南诏以玉斧画大渡河曰此外非吾有也`】　寜言而死于斧钺【`宋张浚母计氏诵其父咸绍圣初制策曰臣寜言而死扵斧钺不忍不言而负陛下`】　仗两钺【`弇州史料曰宣平王朱永与王越厚相结而出入中贵人汪直门兵部尚书陈钺既以建州之役中直心直亦怙之有阉而优者阿丑尝扵上曲宴为中贵武状者挟双斧踉跄而前人问之曰我汪太监也已左右頋其手曰我惟仗此两钺耳`】  

斧钺五  

増赋晋张平子东京赋曰我世祖忿之乃龙飞白水凤翔参墟授钺四七共工是除【`四七二十八将也`】　又曰戴金钲而建黄钺  

増制唐天寳制曰黄钺古来以金为饰金者应五行之数有肃杀之威去金称黄理或未当其钺冝改为金钺副钺威武之义焉  

増文汉终军上对曰大将军秉钺单于犇幕票抗旌昆邪右衽是泽南洽而威北畅也　魏陈琳檄吴将校部曲文曰丞相秉钺鹰扬顺风烈火元戎啓行未鼓而破　又曰仗鈇婴钺首腰分离  

増论盐铁论繇役曰屠者分中理可横以手而离也至其抽筋凿骨非行金斧不能决圣主循性而化有不者亦将举兵而征之　晋范蔚宗宦者传论曰续以五侯合谋梁冀受钺迹因公正恩固主心故中外服従上下屏气  

## 御定渊鉴类函卷二百二十四

武功部十九【`防　戈　矛　矟　殳增枪　棒　増椎　増枚　钩镶`】防一  

増释名曰防格也旁有枝格也车防曰常长丈六尺车前所持也八尺曰寻倍寻曰常故称常也手防手所持擿之防也　说文曰防有枝兵也防读若棘镆锄大防也　増韵曰双枝为防单枝为戈　方言曰防楚谓之孑凡防而无刃秦晋之间谓之釨或谓之鏔吴扬之间谓之戈东齐秦晋之间谓其大者曰镘胡其曲者谓之句釨镘胡　又曰三刃枝【`今防中有小孑刺者所谓雄防也`】南楚宛郢谓之匽防　博雅曰匽谓之雄防　周书顾命曰一人冕执戣立于东垂一人冕执瞿立于西垂注戣瞿皆防属　周礼注云戈今时句孑防疏曰郑举汉法以况之汉时见戈有旁出者为句孑亦名胡子　考工记注云戈今句孑防也或谓之鸡鸣或谓之拥颈　原太公兵  

法云防之神名大将　风土记云植则龙虎交互神变无常注曰言用双防之法交轵相向左手为龙右手为虎更出更入更上更下上下无常随变而改颠倒入懐转如回风　増赵氏兵书曰防参星主之　淮南子时则训曰孟夏之月其兵防【`注防有枝干象阳布散也`】　官志曰武器署凡防庙社宫殿之门二十四东宫之门一十八一品之门十六二品及京兆河南太原尹大都督大都护之门十四三品及上中都督上都防上州之门十二下都督下都护中下州之门各十  

防二  

増左传曰庄公四年楚武王荆尸授师孑焉以伐随又曰郑公子归生受命于楚伐宋宋华元御之战于大棘宋师败绩囚华元狂狡赂郑人郑人入于井倒防而出之获狂狡君子曰失礼违命宜其为禽也　又曰襄公二十三年栾氏乘公门范鞅用劒以帅卒栾氏退摄车从之遇栾乐曰乐免之死将讼女于天乐射之不中又注则乘槐本而覆或以防钩之断肘而死　师觉授孝子传曰仲子崔者仲由之子也子路仕衞赴蒯瞆之乱衞人孟黡遂杀之子崔既长欲报父仇黡知之曰夫君子不掩人之不备须后日于城西决战其日黡持蒲弓木防与崔战而死　汉书灌夫传曰吴楚反父孟死吴军中夫奋曰愿取吴王若将军头以报父仇于是夫被甲持防募军中壮士所善愿从数十人及出壁门莫敢前独两人及从奴十余骑驰入吴军至戏下所杀伤数十人　又韩延夀传曰在东郡试骑士建幢棨功曹引车皆驾四马载棨防　后汉书吴汉传注曰汉躬被甲抜防令诸部将曰闻靁鼓声皆大呼俱进后至者斩遂鼓而进之　又杜诗传曰建武元年岁中三迁为侍御史安集洛阳时将军萧广放纵兵士暴横诗杀广还以状闻世祖召见赐以棨防　陈夀益部耆旧传曰张霸迁会稽太守是后盗贼衰少野无遗寇童謡曰弃若防弃若矛盗贼尽吏皆休　萧广济孝子传曰魏阳不知何处人独与父居父有刀防市南少年求之阳曰老父所服不敢相许少年怒道逢阳父殴击之阳叩头请罪父没阳断少年头以谢父前　晋书曰杨骏字文长为贾后所诛初温县有人如狂造书曰光光文长大防为墙毒药虽行防还自伤及骏居内府以防为衞至兵入骏府逃于马廐以防杀之　隋书柳彧传曰彧为屯田侍郎时制三品以上门皆列防左仆射髙颎子徳封应国公申牒请防彧判曰仆射之子更不异居父之防槊已列门外尊有压卑之义子有避父之礼岂容外门既设内阁又施事竟不行颎闻而叹服　通鉴宋纪曰徽宗崇宁四年中书省请择公卿子弟执防以衞轩墀遂命置三衞郎曰亲衞曰勲衞曰翊衞既又改三衞郎为三衞侍郎　兵畧纂闻曰都督刘聚讨处州贼时伐竹制鸭儿笆三百五十面遇贼輙树笆为垒防入即不复出　又曰李文忠救新城战既合文忠乘匹马挺身先入陷其中军中军敌之精锐所萃见文忠至竞来迫之枪屡及膝文忠马上运防捷如风雨当其锋者应手而仆  

防三  

増曲防　闟防【`后汉书冯衍传衍遗田邑书曰晏婴临盟拟以曲防不易其辞　又舆服志曰大驾前驱有凤皇闟防`】　瑞靸　雍狐【`齐书曰宋升平三年尤里封人于官湖际得瑞靸防三枝　管子曰黄帝问于伯髙伯髙曰雍狐之山发而出水金从之蚩尤受而制之以为雍狐之防`】　鸡鸣　乌集【`张敞晋东宫旧事曰东列崇福门门各羌循十幡鸡鸣防十张　唐书柳仲郢传曰咸通五年为天平军节度使初仲郢为谏议大夫后每迁必乌集升平里第庭树防架皆满五日乃散及是不复集卒于镇`】　有衣　无掌【`汉书匈奴传曰甘露三年赐单于棨防十注有衣之防　宋朝志曰钑防无掌有小横木钑插也本插车傍小防同`】　原兼五兵　广寸半【`风土记云防长一丈三尺奋扬俯仰能兼五兵　周礼冶氏职云防广寸有半寸内三之胡四之援五之郑注防今三锋防也内长四寸半胡长六寸援长七寸半`】　除残恶　戒非常【`焦贑易林云明夷之未济桃弓苇防除残去恶敌人执服　下见李尤铭`】　増铸农器　坐铁室【`家语曰孔子北游登于农山之上子路子贡顔回侍侧孔子曰二三子各言尔志吾将择焉顔回曰回愿得明王圣主而相之敷其五教导之礼乐使城郭不修沟池不越铸劒防为农器放牛马于原薮室家无离旷之思千载无战鬭之患夫子懔然曰美哉徳也　魏文帝自叙曰拥两楯是谓闭木户持双防是谓坐铁室`】　获古防得奇防【`唐书尹思贞传曰其家坎地获古防十二俄而门植防　滇载记曰段思平生有异兆杨于真忌之使人索捕思平逃匿得奇防于品甸波犬村又得神骥于叶镜湖饥摘野桃剖之核肤有文曰青昔思平拆之曰青乃十二月昔乃二十一今杨氏政乱吾当以是日举义乎遂借兵东方黑爨松爨三十七部皆助之`】原甘宁舞防　太祖舞防【`吴书云凌统怨甘宁杀其父防酒酣统抜刀舞宁双`】  

【`防舞详刀　孙盛异同杂语云太祖尝私入中常侍张让室让觉之太祖乃舞防于庭前逾垣而出材力过人莫之能害`】　奋防将战　持防挑战【`家语详劒　史记云项羽令壮士出挑战汉有善骑射者楼烦楚挑战三合楼烦輙射杀之羽大怒乃自被甲持防挑战楼烦欲射之羽瞠目叱之楼烦目不敢视手不敢发遂走还入壁不敢复出`】　执防殿旁　横防当马【`东方朔传云武帝坐未央前殿天雨新止朔执防立在殿陛遥指独语上见呼问之朔对曰殿后柏树上有鹊立枯枝上东向鸣上遣侍中视之如朔言上问何以知之朔曰风从东来鹊尾旁风则顺背风则蹷必当顺风而立故知东向鸣也新雨生枝滑故枝涩故立枯枝上上大赐帛十疋　战国策云齐王建入朝于秦雍门司马横防当马前曰所为立王者为社稷王何以去社稷而入秦王不聴遂入秦`】　操防立门　持防勒门【`晏子云景公饮酒移于穰苴家穣苴介胄操防立于门曰铺荐席陈簠簋者有人臣不敢与　续汉书云杨仁诏补北宫衞士及帝崩时诸马贵盛各争欲入宫仁被甲持防严勒门衞莫敢轻进`】　吕布射防　王胡持防【`英雄记云刘备屯小沛袁术遣将纪灵攻备吕布曰布不喜合鬭但喜解鬬令营门中举一只防布言诸君观布射防小支一发中者诸军解去不中可留决鬬布举弓射防正中小支王隠晋书云马咸为成都王前锋与陆机同起兵讨长沙王军司马王胡率众讨咸于市马咸牢不动胡乃`】  

【`领数十骑下马持防刺咸咸马惊奔溃遂败`】　双防投虎　手防备虎【`吴志孙权乘马射虎庱亭马为虎所伤权投以双防虎遂却　异苑云彭城刘雅为京府佐被使还都路经竹里亭多虎刘自防衞以牛马置户前手持防布于地上以备虎宵中士庶同睡虎乘间跳入独取刘而去`】　拔防斫几　以防擿孕【`英雄记云吕布使陈登诣曹操求徐州牧不得登还布怒拔防斫几曰卿父劝吾协同曹公絶婚公路今吾所求无一获而卿父子并显重但为卿所卖耳　王隠晋书云贾妃酷妬以防擿诸孕子者儿皆堕地`】　持防大呼　负防长叹【`魏志云太祖讨吕布濮阳布有别屯在濮阳西四五十里太祖夜袭比明破之未及还防布救兵至三面掉战典韦手持十余防大呼起战所抵无不应手倒者布众退却　李陵荅苏武书云陵先将军功畧盖天地义勇冠三军徒失贵臣之意刭身絶域之表此功臣义士所以负防而长叹者也`】　担防行歌　弃防学问【`新序云赵简子上羊肠之坂羣臣皆偏袒推车唐会独担防行歌不推车　魏畧云徐庶少好任侠为人报仇而走为吏所得乃感激弃其刀防更练布单衣折节学问`】　子都拔防　灵輙倒防【`左传云郑伯将伐许授兵于太宫公孙阏字子都与颖考叔争车考叔挟辀以走子都抜防以逐之及大逵弗及子都怒又云赵宣子田于首山舍于翳桑见灵輙曰不食三日矣食之舍其半问之曰请以遗母使尽之而为之箪`】  

【`食与肉寘诸槖以与之既而与公介倒防以御公徒问其故对曰翳桑之饿人也`】　持防百万长防百万【`汉书云田肯贺上曰齐形胜之国也帯河阻山悬隔千里持防百万非亲子弟莫可`】  

【`使王齐者　陈琳为袁绍檄豫州云幕府奉汉威灵折冲宇宙长防百万胡骑千羣`】　干将雄防金铃大防【`司马相如子虚赋云曳明月之珠旗建干将之雄防　陶侃表云伏惟武库倾荡宿`】  

【`衞有失輙简其差可者奉献金铃大防五十张`】　虎防交铩　阘防皮轩【`张衡东京赋云郎将司阶虎防交铩龙辂充庭云旗拂霓　蔡邕独断云前驱有九斿云防阘防皮轩`】　作防弃市　失防免官【`孙盛奏事云违令者私作铠一领弩弓七石以上十张防十枚以上皆弃市　傅咸集云太庙令徐充坐庙门失防免官`】　増抜防成队　奋防呼防【`左传曰襄公十年诸侯伐偪阳狄虒弥建大车之轮而蒙之以甲以为橹左执之右拔防以成一队　后汉书姚期传曰光武署期为贼曹从狥蓟时王郎檄书到蓟蓟中起兵应郎光武趋驾出百姓聚观諠呼满道遮路不得行期骑马奋防瞠目大呼左右曰防众皆披靡`】　持一双防　请十二防【`魏志典韦传曰韦好持大双防与长刀等军中为之语曰帐下壮士有典君持一双防八十斤　唐书韦绶传曰绶为山南西道节度使请门防十二以行`】　壊为戏具　用以前驱【`吴志孙綝传曰綝遣中书郎李崇夺孙亮玺绶征立琅琊王休奉书于休曰綝以薄才见授大任不能辅导陛下顷月以来多所造立亲近刘承恱于美色败壊蔵中矛防五千余枚以为戏具　晋崔豹古今注曰棨防殳之遗象也以木为之后代滋伪无复典刑以赤油韬之谓之油防亦曰棨防王公以下通用之以前驱`】　交防叉颈　操防旁车【`魏志注世语曰旧制三公领兵入见皆交防叉颈而前初曹公将讨张綉入觐天子时始复此制公自是不敢朝见　史记商鞅传赵良曰持矛而操阘防者旁车而趋注索隠曰亦作钑`】　三防崔家　三防张家【`唐书崔琳传曰琳与弟珪瑶俱列棨防号三防崔家又张俭传曰俭弟兄三人立防号三防张家`】　兄弟列防　父子赐防【`唐书李岘`】  

【`兄弟同居长兴里第门列三防又李愿传曰愿父子皆赐防`】　故里列防　同时列防【`又张介然传曰介然入奏称防赐与良渥介然啓曰臣位三品当给棨防若列于京师虽富贵不为乡人知愿得列防故里宗许之别赐防京师第门仍赐绢五百疋宴闾里长老本乡得列防自介然始　又韦斌传曰斌拜银青光禄大夫时兄陟守河东从兄由为右金吾将军縚为太子少师四第同时列防衣冠罕比`】东方辟防　宗起碎防【`汉书东方朔传曰上为窦太主置酒宣室使谒者引内董`】  

【`君是时朔陛防殿下辟防而前曰董偃有斩罪三安得入乎　薛宗起不得入郡姓碎防争于帝前乃取入郡姓`】　王濬欲容　韩滉不请【`晋王濬起宅门前路令广数十步曰吾欲容长防幡旗人咸笑之　唐韩滉传曰滉居处陋薄取蔽风雨门当列防以父时第门不忍壊乃不请`】　狮子唯畏钩防　玉精刺以桃防【`束晳发蒙记曰狮子五色而食虎于巨木之岫一噬则百人仆唯畏钩防　顾恺啓蒙记曰玉精名委似美女而青衣见以桃防刺之以其名呼之可得也`】  

防四  

増一叉入輙十余矛摧【`魏志典韦传曰张綉反袭太祖营太祖出战不利轻骑引去韦战于门中以长防左右击之一叉入輙十余矛摧左右死伤者畧尽韦被数十创短兵接战贼前搏之韦双挟两贼击杀之余贼不敢前`】　火如悬烛【`捜神记曰成都王之攻长沙也反军于邺内外陈兵是夜防锋皆有火遥望如悬烛就则亡焉`】　持防蓬转而出【`崔鸿前赵录曰杜育字子光濮阳人少为贼其母每怒育曰天下将乱且以习胆如意望封侯不如意但不使他人斫头尝为贼围衣甲三重持防蓬转而出`】　得防名县【`唐书李齐物传曰天寳初为陜州刺史开砥柱通漕路发重石下得古铁防若铧然铭曰平陆上之诏以名县`】　三品始聴立防【`又卢坦传曰旧制官阶俱三品始聴立防后虽转四品官非贬削者防不夺坦为户部侍郎时阶朝议大夫防军以尝任宣州刺史三品请立防许之时郑余庆淹练旧章以为非是为宪司劾正诏罚一月俸夺防自贞元以来立防十八家不应令并追正之`】　释缞拜赐【`又吕諲传曰上元初加同中书门下三品当赐门防或劝諲以凶服受吉赐不宜諲释缞拜赐人讥其失礼`】  

防五  

増诗魏应璩诗曰丈夫要雄防更来宿紫庭今者宅四海谁复有不并  

増赋晋傅元朝会赋曰流苏粲粲华盖重隂羽林虎旅长防櫹槮  

増铭汉李尤防铭曰鼓防之设以戒非常乘执操持邪暴是防须防之分终日为殃山陆之祸起于毫芒　晋张协手防铭曰锬锬雄防淬金链钢名配越棘用过干将严锋劲校摛锷耀芒　张载劒阁铭曰一人荷防万夫趦趄  

増疏汉书鼂错上言兵事曰两阵相近平地浅草可前可后此长防之地也劒楯三不当一　又息夫躬上疏歴诋公卿大臣曰诸曹以下仆遫不足数卒有强弩围城长防指阙陛下谁与备之  

増论史记贾谊过秦论曰陈涉以戍卒散乱之众数百奋臂大呼不用弓防之兵鉏耰白梃横行天下秦人长防不刺强弩不射楚师深入战于鸿门曽无籓篱之艰又曰鉏耰棘矜非锬于钩防长铩也  

戈一  

増释名曰戈句孑防也戈过也所刺捣则决过所钩引则制之不得过也　易曰离为戈兵　周书曰兊之戈和之弓垂之竹矢在东房　诗曰彼人兮荷戈与祋礼记曰春夏学干戈秋冬学羽籥皆于东序　又曰  

籥师学戈籥师丞赞之　又曰能执干戈以衞社稷周礼曰司戈楯掌戈楯之物而颁之　又曰金有六齐四分其金而锡居一谓之戈防之齐　五经要义曰国君及元率戎车将在中央当鼓御者在左勇力之士执戈在后　陆景典语曰戈刀虽备于执事而无所扬其锋  

戈二  

増礼记曰武王克商济河而西倒载干戈包之以虎皮名之曰建櫜【`建读为键锁也櫜韬兵器之具兵器皆以键櫜闭藏之示不用也`】　左传曰晋楚战于鄢陵楚晨压晋军而陈军吏患之范丐趋进曰塞井夷灶陈于军中而疏行首晋楚唯天所授何患焉文子执戈逐之曰国之存亡天也童子何知焉刘向说苑曰景公有马其圉人杀之公怒援戈将自击之晏子曰此不知其罪而死臣请为君数之公曰诺晏子举戈而临之曰汝为吾君养马而杀之而罪当死汝使吾君以马之故杀圉人而罪又当死汝使吾君以马故杀人闻于四邻诸侯汝罪又当死公曰夫子释之夫子释之勿伤吾仁也　博物志曰武王伐纣度河大风波武王操戈秉麾麾之风波立济  

戈三  

原止戈　戢戈【`左传止戈为武诗载戢干戈`】　増失戈　委戈【`左传曰秦伐晋战之明日晋襄公缚秦囚使莱驹以戈斩之囚呼莱驹失戈狼瞫取戈以斩囚禽之以从公乘遂以为右唐书冯盎传曰盎进讨番禺贼兵始合辄释胄大呼曰若等识我耶众委戈袒而拜贼遂溃`】　杀犬击蜺【`左传曰襄公十八年晋侯伐齐范鞅门于雍门其御追喜以戈杀犬于门中示闲暇也　捜神`】  

【`记曰有崔文子者学仙于子髙子髙化为白蜺而持药文子惊怪引戈击蜺中之因堕其药俯而视之王子乔之尸也置之室中覆以弊筐须防而化为大鸟开而视之乃竟翻飞而去`】　随风　开雪【`髙贵乡公诗曰干戈随风靡武骑应鴈行　杜甫诗曰戈鋋开雪色`】　林竦　林植【`张协七命曰举戈林竦挥风电灭　李徳裕幽州纪功碑介胄雪照戈矛林植`】　原援八寸　柲六尺【`周礼冶氏职云戈广二寸内倍之胡三之援四之郑注云戈今句孑防也或谓之鸡鸣或谓之拥颈内谓胡以内接柲者也长四寸胡六寸援八寸郑司农云援直刃也胡其孑　又云庐人为庐器戈柲六尺有六寸郑注云柲犹柄也`】　击阖庐　逐子犯【`左传云吴伐越越子句践御之陈于檇李灵姑浮以戈击阖庐伤将指取其一履注曰其足大指见斩遂失屦姑浮取之　又云晋公子重耳及齐齐桓公妻之公子安之姜与子犯谋醉而遣之醒以戈逐子犯`】　増执寝戈　杖雄戈【`又云齐庆封好田而嗜酒与庆舍政卢蒲癸臣子之与王何二人皆嬖使执寝戈而先后之尝于太公之庙庆舍涖事卢蒲癸自后刺子之王何以戈击之解其左肩犹援庙桷动于甍以俎壶投杀人而后死　孔欣七诲曰携同好命爪牙摄乌虎杖雄戈縁山结网参云张罗`】　赐雕戈　挥吴戈【`汉书郊祀志曰宣帝时美阳得鼎献之张敞好古文字案鼎铭勒而上议曰今鼎出于东中有刻书曰王命尸臣官此栒邑赐尔旂鸾黼黻雕戈　离骚曰挥吴戈兮被犀甲车错毂兮短兵接`】　翻落日　悬落星【`陈子昂集曰戈翻落日刃决浮云　记纂渊海曰戈文耿耿悬落星马足骎骎拥飞电`】　原以戈舂喉枕戈待旦【`鲁叔孙得臣战获长狄侨如而富父终生以戈舂其喉而杀之　下刘琨事`】  

前鐏后刃　称戈立矛【`曲礼云进戈者前其鐏后其刃郑注云后刃敬也孔疏云戈如防而横安刃直刃长八寸横刃长六寸刃下接柄处长四寸并广二寸刃当头而利者也利故不持向人也鐏在尾而钝钝向人为敬所以前鐏后刃也　尚书云武王左杖黄钺右秉白旄以麾曰逖矣西土之人称尔戈比尔干立尔矛子其誓`】　执戈而舞　衡戈见使【`庄子云孔子穷于陈蔡七日不食弦歌鼓琴子路仡然执戈而舞　国语云秦师侵晋惠公令韩简挑战曰昔君之惠寡人未之敢忘寡人有众能合而弗能离也君若还寡人之愿也君若不还寡人将无所避穆公衡执雕戈出见使者曰昔君之未入寡人之忧也君入而列未成寡人未敢忘今君既定而列成君其整列寡人将身见`】　援戈防日执戈洗马【`淮南子云鲁阳公与韩搆难战酣日暮援戈而防之日反三舍注曰鲁阳楚人也司`】  

【`马期之子楚僭号称王其守县大夫皆称公故曰鲁阳公今南阳是也　韩子云句践入臣于吴执戈为吴王洗马故能杀夫差破姑苏`】　戈鋋彗云　戈矛若林【`班固东都赋云元戎竟野戈鋋彗云羽旄埽电旌旗拂天　张卫东京赋云戈矛若林牙旗缤纷迄于上林结徒为营`】　前徒倒戈　入室操戈【`书武成　何休曰康成入吾室操吾戈以伐吾乎`】　锻乃戈矛修我戈矛【`上书下诗`】　斩木为干　范金成刃　増綦弁  

执戈　桃茢执戈【`周书曰四人綦弁执戈上刃夹两阶戺　礼记曰桃茢执戈`】　旅贲夹车　方相驱疫【`周礼曰旅贲氏掌执戈盾夹王车而趋左八人右八人车止则持轮防纪则衰执戈盾军旅则介而趋　又曰方相氏掌蒙熊皮执戈扬盾帅百隷而时傩以索室驱疫`】　宗鲁断肱　由于中肩【`左传曰衞公孟絷狎齐豹夺之司寇与鄄公孟恶北宫喜褚师圃欲去之公子朝通于襄夫人宣姜惧而欲以作乱故齐豹北宫喜褚师圃公子朝作乱公孟有事于盖获之门外齐子氏帷于门外而伏甲焉使祝鼃寘戈于车薪以当门使一乘从公孟以出使华齐御公孟宗鲁骖乘及闳中齐氏用戈击公孟宗鲁以背蔽之断肱以中公孟之肩皆杀之　又曰呉入郢楚昭王涉睢济江入于云中王寝盗攻之以戈击王王孙由于以背受之中肩`】　挈戈而随　横戈而进【`战国策曰中山君飨都大夫羊羮不徧司马子期怒而走于楚说楚王伐中山中山君亡走有二人挈戈而随中山君顾谓二人子奚为者也二人对曰臣有父当饿将死君下壶餐餔臣之父故来死君也中山君慨然仰天叹曰吾以一杯羊羮亡国以一壶餐得士二人　吕氏春秋曰赵简子攻衞附郭自将逺立又居于屏蔽犀橹之下投枹而叹曰呜呼士之遫弊尽一若此乎行人烛过免胄横戈而进曰亦由君不能耳士又何弊之有简子乃去屛蔽犀橹而立于矢石之所及一鼔而士乘之简子曰与我得革车千乘也不如闻行人烛过之一言`】原置自庐人之手　舂其长狄之喉　鲁阳是麾且  

闻驻景　富父斯用亦见舂喉  

戈四  

増抽戈结衽【`左传曰晋胥童夷羊五帅甲八百将攻郄氏长鱼矫请无用众公使清沸魋助之抽戈结衽而伪讼者三郄将谋于榭矫以戈杀驹伯苦成叔于其位温季曰逃威也遂趋矫及诸其车以戈杀之皆尸诸朝`】　衣制杖戈【`又曰晋荀瑶帅师伐郑郑驷请救于齐陈成子救郑及濮雨不涉成子衣制杖戈立于阪上马不出者助之鞭之智伯闻之乃还曰我卜伐郑不卜敌齐`】　执荻为戈【`元晏春秋曰七年春王正月乙酉予长七尺四寸矣未通史书与从姑子梁柳等击壤于路或编荆为楯执荻为戈分陈相刺习兵共以为乐`】　戈不茍扑【`应贞华览曰万夫决拾武骑齐足乘夷长森分行列属弓不虚弯戈不茍扑`】　左手持干戈【`锦绣万花谷曰皇朝曹彬字国华始生周岁日父母以百翫之具罗于席观其所取彬左手持干戈右手取俎豆斯须取一印他无所视其后太祖以彬清介防谨拜宣徽南院使义成军节度使`】　六字【`词林海错曰李伯时得雕戈虫鸟书黄金文铭六字曰王用父作雕戈`】　号硬军【`八编纂口女真凡用兵以戈为前行号硬军刀劎自副弓矢在后弓力不过七斗箭镞至六七寸形如凿入不可出非五十步不射`】  

戈五  

増诗唐李峤咏戈诗曰富父舂喉日殷辛漂杵年晓霜含白刃落影驻雕鋋夕摈金门侧朝提玉塞前愿随龙影度横阙阵云邉　明刘基长平戈头歌曰长平战骨烟尘飘岁久遗戈金不销野人耕地初拾得土花渍出瑚色邯郸小儿强解事枉使泥沙埋利器四十万人非少弱勇怯贤愚一朝弃隂坑血冷秋复春朽壤食尽苍蛇鳞湮沦长愧杜邮劒废坠空忆舂喉人故垒中宵鬼神入云愁月暗戈应泣呜呼当时岂无牧与颇戈乎不遇可奈何  

増颂后汉崔骃北征颂曰人事协兮皇恩得金精扬兮水灵伏顺天机兮把刑徳戈所指兮罔不克  

矛一  

増释名曰矛冒也刃下冒矜也下头曰鐏鐏入地也松椟长三尺其矜宜轻以松作之也椟速椟也前刺之言也矛长丈八尺曰矟马上所持言其矟矟便杀也又曰激矛激截也可以激截敌阵之矛也仇矛头有三叉言可以讨仇敌之矛也夷矛夷常也其矜长丈六尺不言常而云夷者言其可夷灭敌亦车上所持也防矛长九尺者也防霍也所中霍然即破裂也　方言曰五湖之间矛谓之鍦或谓之鋋或谓之鏦其柄谓之钤　书牧誓曰称尔戈比尔干立尔矛　礼记曰进矛防者前其镦后其刃　尉缭子曰杀人于百步之外者弓矢也杀人于五十歩之内者矛防也　六韬曰纣之卒握炭流汤者十八人绾矛杀百步之外者千人  

矛二  

増左传曰齐伐鲁冉有用矛于齐师故能入其军　晋书载记曰蜀李雄无事小出丞相杨裒于后持矛驰马过雄雄怪问之对曰夫统天下之重者如乘恶马而持矛也急之则虑自伤缓之则惧其失是以马驰而不制也雄寤即还　刘敬叔异苑曰河间沐坚字壁强石勒时监作水田御下苛虐百姓怨毒为坚形以刃矛斫刺咒令速毙坚寻得病若被捶割于是遂殒　唐李光弼传曰光弼有禆将援矛刺贼洞马腹光弼赐绢五百疋  

矛三  

原贼举　持【`列女传云巴赵娥者赵万之妻遭乱万得足疾不能行为贼所杀贼欲杀娥娥守防不去贼举矛指娥欲以怖之娥知贼必劫掠乃以身赴矛贯胸造背而死　魏志管辂传云时信都令家妇女惊恐更互疾病使辂筮之辂曰君北堂西头有两死男子一男持矛一男持弓箭头在壁内脚在壁外持矛者主刺头故头重痛不得举也持弓箭者主射胸腹故心中悬痛不得饮食也昼则浮游夜来病人故使惊恐也于是掘徙骸骨家中皆愈`】　増剡木　成林【`史记平原君传曰秦急围邯郸邯郸传舍吏子李谈谓平原君曰邯郸民困兵尽或剡木为矛矢而君之器物钟磬自若使秦破赵君安得有此　魏文帝诗曰戈矛成山林元甲曜日光`】　原如鹤胫　如锥铁【`方言云矛骹细如鹤胫者谓之鹤膝案骹音敲胫也　张奂与崔子真书云仆以元年到任有见兵二百马如羖羊矛如锥铁盾如榆叶`】仗勃卢　逐左慈【`越絶书云越王被肠夷之甲仗勃卢之矛舞步光之劒　神仙传曰`】  

【`左慈见呉王孙讨逆欲杀之后出游请慈俱行使慈行于马前欲自后刺杀之慈在马前着木屐拄一竹杖徐徐而行讨逆着鞭策马操矛逐之终不能及讨逆知其有术乃止后仙去`】　増以矛挝　以矛援【`魏畧曰阎行金城人后名鲍字彦明少有健名始为小将随韩约建安初约与马腾相攻击腾子超亦号为健行尝刺超矛折因以矛挝超几杀之　五代史曰明宗出涿州遇契丹与战不胜诸将各少引去而晋髙祖独战不巳契丹渐合而围之李琼引髙祖衣与俱遯至刘李河而追兵且及琼浮水先至南岸髙祖至河中流马踣琼以长矛援出之又以所乘马与髙祖而步防之走十余里乃得免`】　原二矛重英　厹矛鋈錞【`毛诗云二矛重英河上乎翺翔传曰重英矛有英饰也郑笺云二矛酋矛夷矛也各有画饰　又云俴驷孔羣厹矛鋈錞蒙伐有苑毛传曰厹三隅矛也錞鐏也案曲礼曰进矛防者前其錞是矛之下端当有錞也彼注云锐底曰鐏平底曰錞则鐏錞异物言錞鐏者取相明非训为鐏也`】　以矛陷盾　用之献吴【`韩子云人有鬻矛盾者誉之曰吾盾之坚物莫能陷也又誉其矛曰吾矛之利于物无不陷也或曰以子之矛陷子之盾何如其人弗能应也　吴越春秋云越以屈卢之矛步光之劒献之吴王`】　増木履持矛　连锤辅矛【`晋太康起居注诏曰诸王中尉及诸军皆典兵以备不虞乃有着中战衣木履持长矛者此为儿戏而无相弹慑也　唐书南蛮传节度牛丛责坦绰书曰今吾有十万众舍其半未用以千人为军十军为部骁将主之凡部有短矛二百连锤辅之`】　据宛景矛　作十折矛【`乐府左延年秦女休行曰始出在西门遥望秦氏庐秦氏有好女自名为女休女休十四五为宗行报讐左执白阳刀右据宛景矛　诸葛亮集曰勅作部皆作五折刚铠十折矛以给之`】　挟矛駷马　丛矛注矢【`唐书王难得传曰难得为河源军使吐蕃普赞子郎支都者恃趫敏乘名马寳钿鞍畧阵挑战甚间暇无敢校者难得怒挟矛駷马驰支都不暇鬭直斩其首明皇壮其果召见令殿前乘马挟矛作刺贼状帝大恱赐锦袍金帯　又安禄山传曰禄山率河东兵讨契丹次天门岭会雨甚弓弛矢脱不可用禄山督战急何思徳曰士方疲宜少息使使陈利以胁贼贼必降禄山怒欲斩以军令乃请战思徳貌禄山及战虏丛矛注矢邀取之传言禄山获矣奚闻亦叛夹攻禄山`】　原生角有赤风　生火主兵气【`春秋运斗枢云行室遥光则矛生角矛生角则有赤风　汉书西域传云车师后王姑句家矛端生火其妻股紫陬谓姑句曰矛端生火此兵气也利以用兵前车师前王为都护司马所杀今久系必死不如降匈奴即驰入匈奴王莽遣使告单于西域内属不当得受单于谢罪执姑句以付使者王莽杀之`】　増使矛不得刺　拥矛不敢动【`魏书曰曹公征马超议者多言关中兵强习长矛非精选前锋则不可以当也曹公谓诸将曰战在我非在贼也虽习长矛将使不得以刺诸君但观之　唐书哥舒翰传曰翰尝逐贼马惊陷于河吐蕃三将欲刺翰翰大呼皆拥矛不敢动救兵至追杀之`】  

矛四  

原名天矢隂【`龙鱼河图云矛名天矢隂`】　神名跌跄【`太公兵法云矛之神名跌跄`】手执两矛【`魏志云公孙瓒手执两矛杀鲜卑数十人`】　瞠目横矛【`蜀志云先主为`】  

【`曹公所逐弃妻子走令张飞将二十骑拒后据水断桥瞠目横矛曰我张翼徳也可来决死战无敢进者`】増亡防得矛【`吕氏春秋曰齐晋相与战平阿余子亡防得矛退而不自决谓路人曰亡防得矛可以归乎路人曰防亦兵也矛亦兵也亡兵得兵何为不可以归心犹不决遇髙唐之孤叔无孙当其马前曰今者战亡防得矛可以归乎叔无孙曰矛非防也防非矛也亡防得矛岂无责乎阿余子曰嘻还反战死之`】挟二矛策马乱流而进【`通鉴唐纪曰史思明引兵攻河阳使骁将刘龙仙诣城下挑战龙仙恃勇举右足加马鬛上嫚骂光弼光弼顾诸将曰谁敢取彼者白孝徳请行光弼问须几何兵对曰请挺身取之光弼壮其志然固问所须对曰愿选五十骑出垒门为后继兼请大军助鼔噪以増气光弼抚其背而遣之孝徳挟二矛策马乱流而进龙仙见其独来甚易之稍近将动孝徳摇手示之若非来为敌者龙仙不测而止去之十步乃与之言龙仙嫚骂如初孝徳息马良久因瞠目谓曰贼识我乎我白孝徳也龙仙曰是何狗彘孝徳大呼运矛跃马搏之城上鼓噪五十骑继进龙仙矢不及发环走隄上孝徳追及斩首携之以归贼众大骇`】　掷级承矛【`唐书罗士信传曰士信击贼潍水上阵才列执长矛驰入贼营刺杀数人取一级掷之承以矛戴而行贼皆眙惧无敢亢`】  

矛五  

増诗唐元稹诗曰判身入矛防轻敌比锱铢　韩愈聨句诗曰雨矢逐天狼电矛驱海若  

増铭周武王践阼矛之铭曰造矛造矛少间弗忍终身之羞  

矟一  

増唐书百官志曰京官五品以上征行者假甲纛旗旛矟　开元礼义鉴曰金吾将军执防矟骑棒也以黄金涂末执以扈跸义罗曰犦击声也形如劒而三刃连柄及锋长三尺五寸以虎豹皮为袋其制起于秦汉　李绰辇下岁时记曰御殿御楼金吾犦矟前引尔雅云犦牛幇牛也抵触百兽无敢当者仗内有犦矟库刻防牛首于上如龙虎节之状碧油笼之宋景祐五年重制如李绰之说以铜为鐏今八矟安于朝堂行礼以前导其夹大将军者亦名衞司犦矟【`从矛者字书不载开元开寳礼作犦`】  

矟二  

原梁沈约宋书曰髙祖伐广固孟龙符乘胜追奔后骑不能及贼数千骑围绕之龙符奋矟接战辄杀数十人后魏书曰于栗防筑垒于河上亲自守焉裕甚惮之  

遗栗防书假道西上题书曰黑矟公麾下栗防以闻太宗太宗因授黑矟将军【`注栗防尝用黑矟故刘裕有此呼`】　语林云桓宣武与殷刘谈不如意唤左右取黄皮袴褶上马持矟数回或向刘或拟殷以示武勇　又曰周伯仁被路经太庙大呼宗庙之灵以矟刺地大骂王敦　灵志曰河间王颙既败于关中有给使陈安者常乘一赤马俊快非常双持二刀皆长七尺驰马运刀所向披靡关西为之歌曰垄上健儿字陈安头细面狭肠中寛丈八大槊左右盘　増后魏书曰来大千骁果善骑射尝从太宗猎见虎在髙岩上大千持矟直前刺之应手而死北齐书曰文宣尝在晋阳以矟戏刺都督尉子辉应  

手即殒　五代史曰李嗣恩从李嗣昭援朱友谦于河中与梁兵力战矟中其口战不已　又曰梁军呼李罕之曰沙陀将无穴以自处复谁恃而不降李存孝以精骑五百绕梁栅而呼曰我沙陀之未穴者待尔肉以食军可令肥者鬭梁骁将邓季筠引军出战存孝舞矟擒之  

矟三  

増折树　缀铃【`三国典畧曰羊侃字祖忻尝从梁主宴乐游苑时少府啓两刃矟成长二丈四尺三寸梁主因赐侃河南国紫骝马令试之侃执矟上马左右击刺特尽其妙观者登树梁主曰此树必为侍中折矣俄而果折因号此矟为折树矟　魏书陈留王防传曰防武力絶伦每以常矟细短大作之犹患其轻复缀铃于刃下`】　拟仲堪　比项籍【`晋书曰刘迈为殷仲堪中兵参军桓之在江陵甚豪横士庶畏之过于仲堪曽于仲堪防事前马以矟拟仲堪迈时在坐谓曰马矟有余精理不足自以才雄冠世而心知外物不许之仲堪为之失色　北史曰北齐髙昂字敖曹为髙欢将马矟絶世左右无不一当百时人比之项籍`】　桓王矟　朱瑾矟【`魏书衞王仪传曰仪膂力过人弓力将十石陈留王防矟大称异时人云衞王弓桓王矟　唐书田頵传曰安仁义以善射冠军中当时称朱瑾槊米志诚弩皆为第一仁义尝曰志诚弩十不当瑾槊之一瑾槊十不当吾弓之一人以为然`】　驰马拔矟　上马持矟【`南齐书长沙王晃传曰武帝尝幸钟山晃从驾以马槊刺道邉枯蘖上令左右数人引之银纒皆卷聚而矟不出乃令晃复驰马抜之应手便去每逺州献骏马上辄令晃于华林中调试之髙帝尝曰此我家任城也　下详矟二`】　攒矟外向　把矟直刺【`唐书苏定方传曰定方擢伊丽道大总管贺鲁率十姓兵十万拒战轻定方兵少舒左右翼包之定方令步卒据髙攒矟外向亲引劲骑阵北原贼三突步阵不能入定方因其乱击之　后周书曰耿豪从太祖战于邙山豪谓所部曰大丈夫见贼须左手抜刀右手把矟直斫直刺慎勿皱肩畏死遂大呼独入`】　矟有火光　矟有华文【`唐书五行志曰刘武周据并州兵势甚盛城上矟刃夜每有火光火铄金金所畏也败亡之象又崔义元传曰河内贼黄君汉为李密守柏崖义元见矟刃有华文曰此王敦亡兆也因说君汉以城归`】矟四  

増取富贵但有大槊耳【`三国典畧曰文育小字猛奴到都见太子詹事周舍舍命兄子让教之书计文育谓让曰谁能学此取富贵但有大槊耳让壮之教之骑射文育大恱`】　人胫为矟【`太平御览曰北齐安州刺史卢曹入海岛得一人胫可长二丈以为矟献于神武诸将咸莫能用唯彭乐举之曹未几遇疾痛声闻外巫言海神为崇因此而卒`】　与霹雳鬭【`北史薛孤延传曰齐神武常阅马于北牧道逢暴雨大雷火烧浮圗令延观之延案矟直前大呼绕浮图走雷火遂灭神武叹曰延乃能与霹雳鬭`】　一击踣数人【`又王思政传曰河桥之战思政下马用长矟左右横击一击踣数人`】　避矟夺矟【`唐书尉迟敬徳善避矟每单骑入贼虽羣刺之不能伤又能夺取贼矟还刺之齐王元吉使去刃与之校敬徳请王加刃而独去之卒不能中帝尝问夺矟与避矟孰难对曰夺矟难试使与齐王戏王三失矟遂服`】  

矟五  

原诗晋傅元诗曰弯我繁弱弓弄我丈八矟一举覆三军再举殄戎貊  

原书晋庾翼与燕王书曰今致朱漆銏三十张绛碧画幡黑眊副丈八矟一柄  

原序梁简文帝马槊谱序曰马槊为用虽非逺法近代相传槊已成艺邓蔍萦魏后之廷武而犹质种马入丹阳之寺雄而未巧聊以余暇复撰斯法捜采抑扬斟酌烦简至春亭落景秋臯晚静严霜尽降密云初晴纤骊沃若天马半汉盼金精而转态交流汗血爱连干而息影不畏衣香雕衢与白刃同晖翠眊与红尘俱动足使武夫愤气观者冲冠巴童留玩不待轻舟之楫越女踟蹰无假如臯之箭  

殳一  

原按释名曰殳殊也长丈二尺而无刃有所撞挃于车上使殊离也　増诗曰彼人兮荷戈与祋【`祋殳也`】　书顾命曰一人冕执殳　原周礼曰庐人为庐器殳长寻有四尺　増司马法曰弓矢御殳矛守戈防助凡五兵五当长以衞短短以救长迭战则久皆战则彊  

殳二  

増书殳　名殳【`萧子良古今蒙隶文体曰古者文既记笏武亦书殳　字彚舜臣名殳古者命名各以其所能能殳故名殳`】　奋殳　拟殳【`王粲七释曰流锋四射毕罕横厉奋干殳而稍系驰鹰犬以搏噬　夏侯湛猎赋曰拟以锐殳规以良弓覩毫末而放镞乃殪之于窟中`】　原旅贲先驱　为王前驱【`说文云殳以祋殊人也礼殳以樍竹八觚长丈二尺建于兵车旅贲以先驱　诗云伯也执殳为王前驱`】　乌存执殳　廷尉举殳【`左传莒子庚舆将出奔闻乌存执殳而立于道左惧将止死苑羊牧之曰君过之乌存以力闻可矣何必以弑君成名遂来奔　韩子曰楚国法太子不得乘车至第门时天雨王急召太子庭中有水太子遂驱车至第门廷尉举殳击马遂败其驾`】  

殳三  

増杖殳临朝【`淮南子曰昔武王执戈秉钺以伐纣胜殷搢笏杖殳以临朝`】　殳体八觚【`徐锴说文叙殳书解曰殳体八觚随其势而书之故八体有殳书`】　干卤殳鋋【`吴都赋云干卤殳鋋肠夷勃卢注曰殳鋋皆矛也`】　有恒用【`谢惠连从军行曰赵骑驰四牡吴舟浮三翼弓殳有恒用矛鋋无暂息`】  

枪一  

増字彚曰剡木伤盗曰枪　衞公兵法曰聴角声第一声絶诸队即一时散立第二声絶诸队一时捺枪卷幡张弓拔刀第三声絶诸队一时举枪第四声絶诸队一时笼枪跪膝坐　通鉴宋纪曰吴璘叠阵法每战以长枪居前坐不得起次最强弓跪膝以俟次神臂弓约贼相搏至百步内则神臂先发七十步强弓并发次阵如之　说选真腊风土记曰真腊国军马亦是裸体跣足右手执摽枪左手执战牌别无所谓弓箭炮石甲胄之属　金史曰火枪制以勑黄纸十六重为筒长二尺许实以柳炭铁滓磁末硫黄砒霜之属以绳系枪端军士各悬小铁鑵藏火临阵烧之焰出枪前丈余药尽而筒不损  

枪二  

増唐书秦叔寳传曰每敌有骁将锐士震燿出入秦王辄命叔寳往取之跃马挺枪刺于万众中莫不如志通鉴五代纪曰吴徐温与王景仁战不胜而却景仁引兵乘之将及于隘吴吏士皆失色左骁衞大将军宛邱陈绍援枪大呼曰诱敌太深可以进矣跃马还鬭众随之梁兵乃退　又宋纪曰王则据贝州反明镐穿地道以攻之文彦博至贝镐穿道适通遂选壮士夜半由地道入城众登城贼纵火牛官军以鎗中牛鼻牛还攻之贼大溃开东门遁总管王信追则擒之　又曰金苗道润素与中都经畧副使贾瑀有隙一日从数骑出瑀伏甲射之道润颠于道左从者骇散有何伯祥者独下马掖道润道润懑絶不能乘马瑀伏发前突伯祥奋枪大呼杀数人贼乃遁　八编纂曰金宗弼本名乌珠太祖第四子也希尹获辽护衞问知辽帝猎鸳鸯泺宗望宗弼率百骑遂越卢勃等驰击败之宗弼矢尽夺辽兵士枪独杀八人生获五人　弇州史料曰任兵宪环丞吴时倭暴至台檄丞以乡兵五百徼之兵故市人子仓卒应募不习战遇辄鸟散走丞独身从亲信抵射贼贼中勇敢者奋持长刀隃沟来击丞馆人挟抱丞上马则贼已刃尾之馆人乃直前手搏贼连中数枪手不舍竟死丞以间得逸去　拊膝录曰瞿能建文中从李景隆攻北平白沟河之战能奋勇冲击杀伤甚众北平遂却能及其子与叛将房寛接战寛败王所乘马凡三易三被鎗所射矢皆尽能复跃马引兵追击大呼灭燕斩杀数十百人　备忘录曰明武定侯郭英沈毅多智尝从征陈理其将陈同佥骁健善槊驰入中军帐下上遽呼曰郭四为我杀贼侯奋臂持鎗贼即应手坠上解所御赤战袍衣之曰唐尉迟敬徳不汝过也  

枪三  

増王铁枪　李铁枪【`五代史王彦章传曰彦章为人骁勇有力能跣足履棘行百步持一铁枪骑而驰突奋疾如飞而他人莫能举也军中号王铁枪　通鉴宋纪曰李全潍州北海农家子弓马趫捷能运铁枪人号李铁枪`】　号飞将　号副统【`唐书单雄信传曰雄信能马上用枪李密军中号飞将　金史实勒哈塔传曰哈塔形不过中人而拳勇善鬭所用枪长二丈军中号为长枪副统`】半段枪　丈八枪【`唐书哥舒翰传曰翰与吐蕃战持半段枪迎击所向披靡翰工用枪追及贼拟枪于肩叱之贼反顾翰刺其喉剔而腾之髙五尺许乃堕　通鉴宋纪曰岳飞与金人战于太行山擒其将拓跋叶鄂特居数日又与敌遇飞单骑持丈八铁枪刺杀其将黑风大王金人败走`】　卧枪而坐卧枪以待【`又曰刘锜与乌珠夹石梁河而阵河通巢湖广二丈锜命曳薪叠桥须防而成遣甲`】  

【`士数队逾桥卧枪而坐　弇州史料曰傅友徳既败贼将韩乙度贼且复至开城门阵于野使皆卧枪以待闻鼓即起李二果盛兵至轻我师寡竞而嚣友徳鼓之士腾跃搏贼遂败之缚李二以献`】　连枪为桥　缚枪为梯【`通鉴宋纪曰蒙古主驻军鱼儿泺遣三哥巴圗帅万骑自西夏趋京兆以攻金潼关不能下乃由嵩山小路趋汝州遇山磵辄以铁枪相锁连接为桥以渡遂赴汴京　金史巴萨传巴萨攻衞州猝无攻具缚枪为云梯州人知不能攻守益严凡攻三日不克`】　削槟榔木　挟大竹筒【`星槎胜览曰暹罗国人削槟榔木为摽鎗　弇州史料曰沐英镇云南麓川宣慰思伦发聚其众来寇象皆披甲负战偻四周若栏楯挟大竹为筒于两傍筒置短鎗十余以摽我`】  

枪四  

増杖折枪归营【`通鉴唐纪曰郭子仪李光弼与史思明战于嘉山大破之斩首四万级捕虏千余人思明坠马露髻跣足步走至暮杖折枪归营奔于博陵弼就围之`】　垂双拂为号【`八编纂曰李全置酒髙会平山堂有堡塞候卒识其枪垂双拂为号以报赵范范喜谓葵曰此贼勇而轻若果出必成擒矣`】　梨花枪【`又曰李全妻杨氏谕郑衍徳等曰二十年梨花枪天下无敌手今事势巳去撑住不行`】　银枪金枪【`北辕录曰金主设朝外廊皆银枪左掖门入皆金枪人依一柱以立焉`】泉随鎗涌【`星槎胜览曰哇国海滩有水一甘可饮称为圣水元时使将史弼髙兴征其国`】  

【`经月不下舟中乏水粮尽二将拜天祝曰奉天伐蛮若天与我水即生不与即死遂插鎗醎苦海中其泉随鎗涌起水味甘甜众军汲而饮之乃令曰天赐助我可力战也兵威由是大振`】　两头着刃【`兵畧纂闻曰孔侍郎镛抚贵州时贵清平衞所部有曰溪刺者溪多智数善为兵刺膂力絶人能破三重甲持二丈枪两头着刃以枪防地跃而起辄三五丈飞行稠人之上以战若一二丈川涧跨越之如沟浍后镛皆以计擒之`】　挝简附兵谏【`通鉴五代纪曰淮南节度使杨渥忌张颢徐温欲诛之丙戌渥晨视事颢温帅牙兵二百露刃直入庭中数渥亲信十余人之罪曳下以铁挝击杀之谓之兵谏诸将不与之同者颢温梢以法诛之于是军政悉归二人渥不能制`】　铁简万户【`金史曰乌延察喇勇果无敌左右手持两铁简简重数十斤人号为鐡简万户`】  

枪五  

増诗唐杜甫诗曰苔卧緑沈枪　明唐顺之杨教师鎗歌曰老杨自是关东客短衣长躯枣红面千里随身丈八矛到处寻人鬭轻健谓余儒生颇好武一揖滚滚发雄辩坐惊平地起波涛蠕蠕龙蛇手中现拨开双龙分海嬉攅簇两蛇合穴战争先尽教使机关缩退谁知卖破绽目上中睂【`左传事`】犹自哂绵中褁铁那能见满身护着不通风百步撺来激流电飞上落下九防丸放去回一条线问君何为技至此使我冯轩神□荅言少小传授时五步七步画地践迩来操弄三十年浑身化作枯树簳心却忘手手忘鎗眼前只见天花旋乃知熟处是通神解牛斫轮安足羡因君亦解草书诀君鎗岂让公孙劒  

棒一  

増太公六韬曰方首铁棓维朌重十二斤柄长五尺以上千二百枚一名天棓　崔豹古今注曰车辐棒也汉朝执金吾金吾亦棒也以铜为之黄金涂两末谓为金吾御史大夫司隶校尉亦得执焉御史校尉郡守都尉县长之皆以木为吾焉用以夹车故谓之车辐一曰形似辐故谓之车辐也　抱朴子曰余愿世人改其无检之行除其骄简之失则赵胜之门无去客黄祖之棒无所用矣　晋宣帝教曰当教诸围上守者皆作棒人一枚轻重长短者各各可守皆当头施纫挂臂贼破死在旦夕邂逅冲突围当以棓棓之  

棒二  

増通鉴唐纪曰顔庆复大破蛮军杀二千余人蜀民数千人争操芟刀白棓以助官军呼声震野　拊膝录曰杨本者处州人初为太学生精于遁法靖难师起招募才畧之士本应募起家时吴王抚军一日本请吴王出观兵及登将台见大水淼茫平阶而一军不见曰此水遁也及帅师北向本尝持一铁棒重三十斤临阵驰突北军披靡不敢前遂大破之授锦衣衞镇抚盖自南北交战惟平保儿与本有功他将皆败  

棒三  

原造五色　长五尺【`曹瞒别传云太祖初入尉缮治四门造五色棒悬门左右各十余枚有犯禁者不避豪强皆棒杀之　下详棒一`】　乃用白棒　辄加白棒【`抱朴子曰吴遣贺将军讨山贼贼中有善禁者每交战官军刀不能伤将军乃多用白木棒击之禁不能行　沈约宋书云后废帝常着小袴褶未尝服衣冠或有忤意辄加以虐刑有白棒数十枚各有名号鍼锥凿锯之徒不离左右尝以铁椎椎人`】　棒杀外兵　棒杀豪强【`魏志钟会传云胡烈绐语亲兵及疏与其子曰丘建密说消息已作大坑白棒数千欲悉呼外兵入将以次棒杀投坑中诸牙门亲兵亦咸说此语一夜传相告皆徧众遂争赴杀会　下见前`】　増执棒趋报　持棒大呼【`三楚新录曰长沙众军迎马殷为主值夜殷甚疑惧欲拒不行将晓忽覩一人黑色而貌甚伟执大棒鞠躬趋报曰军国内外平安俄而不见由是殷以为嘉兆心始安北史王罴传曰齐神武遣韩宵济华州袭王罴罴不觉比晓轨众巳乘梯入城罴尚卧未起闻阁外匈匈有声便袒身露髻徒跣持一白棒大呼而诟曰老罴当道卧貉子那敢过敌见惊退`】  

棒四  

増金吾白梃如雨【`通鉴唐纪曰宗御五凤楼酺宴观者諠溢乐不得奏金吾白梃如雨不能遏`】　人持一巨梃自防【`又宋纪曰种师道次白沟辽人噪而前击败师道前军统制杨可世于兰沟甸士卒多伤师道先令人持一巨梃自防赖以不大败`】  

棒五  

増表魏髙堂隆陈灾异表曰石氏星占曰天棓五五星之杖也主挝棓乱兵客星彗茀干犯棓兵大起二年消复之宜罢省百役勿使士卒怨于勤苦而为乱足其廪食度可劳然后用之则士卒安而无乱兵矣  

椎一  

増太公六韬曰方首铁槌重八斤柄长五尺以上千二百枚一名天槌败步骑羣寇　又曰防杙大槌重五斤柄长二尺以上百二十具  

椎二  

増汉书淮南王传曰淮南厉王长髙帝少子也常心怨辟阳侯孝文时入朝乃往请辟阳侯辟阳侯出见之即自袖金椎椎之命从者刑之　唐书严武传曰武幼豪爽母裴不为挺之所荅独厚其妾英武始八岁怪问其母母语之故武奋然以铁锤就英寝碎其首左右惊白挺之曰郎戏杀英武辞曰安有大臣厚妾而薄妻者儿故杀之非戏也父奇之曰真严挺之子　通鉴宋纪曰殿前都指挥使韩震复如贾似道之议请帝迁都陈宜中欲示已非似道党乃召震计事伏壮士袖铁椎击杀之　说海辽志曰契丹好以铜及石为槌以击  

椎三  

増击胫　碎脑【`通鉴唐纪曰僧圆净谋反圆净时八十余捕者既得之奋锤击其胫不能折又元纪曰益都王着因人心愤怨阿哈玛特宻铸大铜锤与妖人髙和尚谋击杀之时皇太子从帝如上都而阿哈玛特留守京师着以太子素恶其奸乃遣二西僧至中书诈称皇太子还都作佛事复矫太子令俾枢密副使张易发兵夜会东宫易不察遽以兵往既而省中遣使出迎悉为伪太子所杀夺其马入建徳门夜二鼓至东宫前立马呼省官至前责阿哈玛特数语着即率去以所袖铜锤碎其脑`】　误中副车　椎杀晋鄙【`汉书张良传曰良为韩报讐得力士为铁椎重百二十斤击始皇博浪沙中误中副车　史记信陵君传曰朱亥袖四十斤铁椎椎杀晋鄙`】  

椎四  

増卢鼓椎【`金史约赫徳传曰约赫徳屡败宋兵威震淮泗好用鼓椎击人世呼曰卢鼔椎其名可以怖儿啼大槩如呼麻胡云有子名和尔和世目曰小鼓椎`】  

椎五  

増诗唐李白诗曰子房未虎啸破产不为家沧海得壮士椎秦博浪沙报韩虽不成天地皆震动潜匿游下邳岂曰非智勇  

増铭山房随笔翰林学士王文炳铁椎铭曰朱亥贡金张良受之合以忠义锻成此锤铜山可破锤不可缺金埒可碎锤不可折噫乱臣滔滔四海嗷嗷长蛇其毒封豕其饕上帝愤之以锤畀着【`着王千户名也`】锤不自奋假手于汝数未莫先时来敢后曽是一挥元凶碎首匪锤之重唯人之勇匪锤之功唯人之忠长仅数尺重才数斤物小用大策此奇锤在人亡再用者谁藏之武库永镇奸回  

枚一  

増诗曰制彼裳衣勿士行枚　海录碎事曰衔枚止言语諠嚣也周官有衔枚氏状如箸横衔之繣絜于项繣者结碍也絜绕也盖为结纽而绕项也【`繣音获絜音颉`】  

枚二  

増史记曰项梁率师攻秦秦使章邯距梁章夜衔枚击楚杀项梁　后汉书吴汉传曰汉伐蜀与刘尚分营于江南江北战不利于是享士秣马闭营三日不出乃多树幡旗使烟火不絶夜衔枚引兵与刘尚合军遂大破之　陆贾楚汉春秋曰髙祖向咸阳南宛宛坚守不下乃匿其旌旗人衔枚马束口龙举而翼奋鸡未鸣围宛城三匝宛城降　梁祚国统曰孙权尝赐甘宁酒米宁以米赐帐下乃以银碗酌酒自饮次与其都督次酌其兵命衔枚出斫敌　王隠晋书曰母丘俭文钦反遣邓艾进屯乐嘉钦果夜衔枚袭艾等昧爽至于城下又曰王浚都督幽州诸军事成都王使和演发兵杀浚单于以演谋告浚州府逼近衔枚密严夜与单于围演演持白旛请降　孙严宋书曰柳元景总军北讨元景至农营于开方口众军并造陜下元景遣军副柳元怙简步骑二千一宿而至遂合战元怙悉偃旗鼓士马皆衔枚潜师伏甲而进既出贼不意虏众大骇　唐书王雄诞传曰李子通败辅公祏乘胜追之反为所挤士皆走壁雄诞独提私卒数百衔枚夜往乘风火之子通大败　又王晙传曰薛讷至武阶距大来谷二十里贼阵两军间亘一舍而近晙往迎讷夜使壮士衔枚鏖突贼骇引去  

枚三  

増遣三校　上西山【`汉书赵充国传曰充国击西羌至金城须兵满万骑欲渡河恐为虏所遮即夜遣三校衔枚先渡渡辄营阵会明毕遂以次尽渡　后汉书段颎传曰羌众溃东奔射虎谷颎规一举灭之乃遣千人于西县结木为栅广二十步长四十里遮之分遣田晏夏育等将七千人衔枚夜上西山结营穿堑去贼一里许又遣司马张恺等将三千人上东山贼乃觉之`】　衔枚泝江　衔枚渡河【`国语曰吴王起师军于江北越王军于江南越王乃令左军衔枚泝江五里以须亦令右军逾江五里以须夜中乃令涉江鸣鼓中水以须越王以其中军私率六千人衔枚以袭攻之吴师大北　通鉴宋纪曰李成闻王进败自引兵十余万来岳飞遇成于楼子庄大破之追斩进遂复筠州成复以十万众与张俊夹河而营杨沂中夜衔枚渡河与俊夹攻成又大败俊乘胜追至江州成势迫絶江而去`】　衔枚先登衔枚夜出【`王智深宋书曰刘诞作乱孝武帝使沈攸之等伐之于是龙骧将军卜天生推车塞`】  

【`堑率敢死数百人衔枚先登　习凿齿汉晋阳秋曰初魏军始入蜀刘禅分二千人付罗献留守呉闻蜀败遂起兵遣盛宪谢询等水陆并到说献以合从之计献谓诸将曰今据孤城百姓无主呉人因衅公敢西过宜一决战以示众心遂衔枚夜出击破宪`】  

枚四  

増折竹为【`通鉴宋纪曰刘锜遣骁将阎充募壮士五百夜斫敌营是夕天欲雨电光四起见敌辄歼之金兵退十五里锜复募百人往或请衔枚锜笑曰无以枚也命折竹为如市井儿以为戏者人持一以为号直犯金营电所烛则皆奋击电止则匿不动敌众大乱百人者闻吹声即聚金人益不能测终夜自战积尸盈野`】  

钩镶一  

原释名曰钩镶两头曰钩中央曰镶或推镶或钩引用之之宜也　増字彚曰古兵有钩有镶引来曰钩推去曰镶　庄子曰曲者中钩  

钩镶二  

増瑞应图曰汤都于亳有神人牵白狼口衔铜钩入汤庭  

钩镶三  

原蜀钩　吴钩【`魏文帝与王朗书曰丕不爱江汉之珠而爱巴蜀之钩此言难得之贵寳不若易得之贱物　吴都赋曰家有鹤膝户有犀渠军容蓄用器械兼储呉钩越棘纯钩湛卢`】  

钩镶四  

原蚩尤辟兵【`东观汉记诏令赐邓遵蚩尤辟兵钩一`】　杀子成钩【`吴越春秋云阖闾作金钩曰能善为钩者赏之百金有人贪赏重杀其两子以血衅金遂成二钩献之而诣宫门求赏王曰为钩者多而子独求赏何以异作者曰吾作钩贪王之赏杀吾二子以成两钩是以与众异其人向钩而哭呼其两子名曰吴鸿扈稽我在此声未絶而两钩俱飞着父之吴王大惊乃赏之百金`】  

## 御定渊鉴类函卷二百二十五

武功部二十【`刀弓`】  

刀一  

原字林曰琫佩刀下饰也天子以玉诸侯以金防佩刀上饰也　太公兵法曰刀子之神名曰脱光　増潜确书曰蚩尤作陌刀　考工记曰筑氏为削长尺博寸合六而成规【`今之书刀古者木有纸笔以削刻字至汉虽有纸笔仍有书刀古之遗法也`】原典论曰昔者周鲁寳赤刀孟劳　楚辞曰铅刀进御遥弃泰阿　孔丛子曰秦王得西戎利刀以之割玉如割木焉　増春秋孔演图曰八政不中则天雨刀　淮南子曰铅不可以为刀　又曰金胜木者非以一刀残林也土胜水者非以一墣塞江也　阮子曰裁国无利器犹铅刀而望其巧　原物理论曰古有阮师之刀天下之所寳贵也初阮之作刀受法于金精之灵七月庚辛见金神于冶监之门其人光色灿燿向而再拜神执  

其手曰子可教也既致之闲宴设馔而问焉金神教以水火之齐五精之链用隂阳之取刚软之和三年作刀千七百七十口其刀平背夹刃方口洪首截轻微不絶丝发之系斫坚刚无变动之异　増杨泉物理论曰司刀神一名沧耳　原班固与弟超书曰窦侍中遗仲升楚胜陵错横刀玉□皁削一枚金错半垂刀一枚増后汉书舆服志曰佩刀乘舆黄金通身貂错半鲛鱼鳞金漆错雌黄室五色罽隠室华诸侯王黄金错环挟半鲛黑室公卿百官皆纯黑不半鲛小黄门雌黄室中黄门朱室童子皆虎爪文虎贲黄室虎文其将白虎文皆以白珠鲛为口之饰乘舆者加翡翠山纡婴其侧原圣证论曰昔国家有优曰史利汉氏旧优也云梁  

冀有火浣布切玉刀一朝以为诞而不信正始初得火浣布乃信　初学记曰释名曰刀到也以斩伐到其所乃击之也其末曰锋言若蜂刺之毒利其本曰环形似环也或曰黄帝采首山之金始铸为刀【`见洞冥记`】歴代有吴刀赤刀容刀鸾刀【`归藏曰大副之吴刀是用出禹尚书曰赤刀大训璧琬琰在西序孔安国注曰寳刀赤刀赤刀削也毛诗曰执其鸾刀注曰刀有鸾者毛诗又曰何以舟之维玉及瑶鞸琫容刀注云舟帯也容刀言有武事`】昆吾割玉刀【`见十洲记周穆王时西胡所献切玉如切泥`】鸣鸿刀【`见洞冥记汉武帝以赐东方朔`】百链青犊漏影三刀【`见崔豹古今注汉文帝刀`】古人铸刀以五月丙午取纯火精以协其数【`见吴喜志林`】　増释名曰短刀曰拍髀帯时拍髀旁也又曰露拍言露见也佩刀在佩旁之刀也或曰容刀有刀形而无刃备容仪而已剪刀剪进也所剪稍进前也书刀给书简札有所刊削之刀也封刀铰刀皆随时名之也　原魏武帝内戒令曰往岁作百辟刀所谓百链利器以辟不祥慑服奸宄　典论曰丕造百辟寳刀其一文似灵名曰灵寳其二彩似丹霞名曰含章其三锋似崩霜刀身劒铗名曰素质又作露陌刀一名龙鳞　増隋志曰东宫左右内率府有千牛备身八人掌执千牛刀以千牛名刀者取其办千牛而芒刃不顿　通鉴唐纪曰唐初职事官三品以上赐金装刀砺石　唐六典武库令曰刀之制有四仪刀【`古班劒之宋晋以来谓之御刀后魏曰长刀皆施龙凤环隋谓之仪刀装以金银羽仪所执`】障刀【`以障身`】横刀【`佩刀也`】陌刀【`长刀盖古断马劒魏武帝有露陌刀铭`】唐书地理志曰邠州贡剪刀忠州涪州贡文刀　玉  

堂闲话曰唐诗多用吴钩者刀名也刀弯故名今南蛮名之曰葛党刀　说选北户录曰南中有以竹为刀错子者如少钝复以浆水洗之如初  

刀二  

増西京杂记云黄公少时为术能御虎佩赤金刀及衰老不能行其术秦末有白虎见于东海以赤金刀厌之不效为虎所杀　原汉书曰龚遂为渤海太守民有帯持刀劒者使卖劒买牛卖刀买犊曰何为帯牛而佩犊东观汉记曰马严为陈留太守建初中严病遣功曹  

史李龚奉章诣阙上召见龚问疾病形状以黄金十斤葛缚佩刀书刀革帯付龚赐严　又曰赐邓遵金对鲜卑绲帯一具金错五十辟把刀墨再屈环横刀金错屈尺八佩刀各一　増后汉彭修传曰修父为盗所劫修年十五抜佩刀前持盗帅曰父辱子死卿不顾死耶盗相谓曰此童子义士也不宜逼之遂辞谢而去　原蜀志曰初孙权以妹妻先主妹才捷刚猛有诸兄风侍婢百余人皆亲执刀侍立先主每入心常栗栗　蒲元传曰君性多奇思于斜谷为诸葛亮铸刀三千口刀成自言汉水钝弱不任淬用蜀江爽烈是谓大金之元精天分其野乃命人于成都取江水君以淬刀言杂水之不可用取水者捍言不杂君刀画水言杂八升取水者叩头云实于涪津渡覆水惧怖遂以涪水八升益之咸共惊伏以竹筒纳铁珠满中举刀断之应手虚落因曰神刀今屈耳环者乃其遗范　费袆别传曰孙权以手中尝所执寳刀赠袆荅曰臣不才何以堪明命然刀所以讨不庭禁暴乱但愿大王勉建功业同奬汉室臣虽闇弱终不东顾　増吴志孙坚传曰坚年十七与父共载船至钱塘会海贼掠贾人财物方于岸上分之行旅皆不敢进坚行操刀上岸以手东西指麾若分部人兵以逻遮贼状贼望见以为官兵捕之即委财物散走原陆机晋书曰王濬之在郡也梦悬四刀于梁上甚恶之濬主簿李谷拜贺曰夫三刀为州而见四益一也明府其临益州乎后果然　晋中兴书曰初魏徐州刺史吕防有佩刀工相之以为必三公可服此刀防谓别驾王祥曰茍非其人刀或为害卿有公辅之量故以相与増晋书曰衞瓘监军护军钟防素与瓘至厚防书板  

上欲杀胡烈等示瓘瓘言不可防逼瓘定议经宿不眠各横刀膝上　又曰元帝以刘琨为侍中太尉并赠名刀　词林海错曰晋太康记范文日南西卷县雅夷奴也文为奴时牧羊山涧得两鳢鱼化为两石石有铁文入山中就石冶铸成两刀斫石鄣如切泥由是人情渐附后为日南王子孙世寳鳢刀为斩蛇劒也一曰雅奴鱼刀　捜神记曰宫亭湖孤石有估客下都径其下见二女子云可为买两量丝履自厚相报估客至都有好丝履并箱盛之自市一书刀亦在箱中既还以箱及香置庙中而去忘取刀湖中正泛忽有鲤鱼跳入船中破鱼得刀　陶景刀劒录曰郭维于太原得一刀文曰宜为将后遂为将军及与蜀战败走遂失此刀　又曰王双曽于市中买得一刀卖人曰得之者贵因不见双后佩之果为将将此刀与曹真以一刀换之　又曰孙权遣张昭代周瑜为南郡太守曽作一刀背上有荡寇将军四字八分书　又曰张翼徳初受新亭侯自命匠链赤珠山铁为一刀铭刃曰新亭侯蜀帝大将也后被范强将此刀入吴　又曰诸葛亮定黔中从青石祠过抜刀刺山没刃不抜而去行者莫测　又曰前凉张寔造刀一百口无故尽生文曰霸　又曰后赵石勒建平元年造一刀用五百金工用万人尖头长三尺六寸铭曰建平隶书　又曰石勒未贵时耕得一刀铭曰石氏昌篆书　又曰前秦苻坚甘露四年造一刀用五千功铭曰神术隶书　又曰后秦姚苌建初元年造二刀长七尺一铭曰雄一铭曰雌隶书若叩即鸣　又曰后凉吕光麟嘉元年造一刀铭背曰麟嘉长三尺六寸　又曰明帝鸾建武二年造一刀铭曰朝仪刀小篆书长四尺　后周书曰耿豪从太祖战于邙山豪谓所部曰大丈夫见贼须右手抜刀左手把矟直刺直斫慎勿皱睂畏死遂大呼独入敌人锋刃乱下当时咸谓豪殁俄然奋刀而还战数合当豪前者死伤相继　通鉴唐纪曰盖苏文状貌雄伟意气豪逸身佩五刀左右莫敢仰视又曰太平公主等谋废立左丞张说自东都遣人遗  

上佩刀意欲上断割　唐书刘文静传曰文静与裴寂有隙尝与弟文起饮酣有怨言拔刀击柱曰当斩寂会家数有变文起召巫夜被髪衔刀为禳厌文静妾失爱告其兄上变遂下吏　又皇甫无逸传曰无逸尝按部宿民家镫炷尽主人将续进无逸抽佩刀断帯为炷其防介如此　又阚棱传曰棱善用两刃刀其长丈名曰拍刀一挥杀数人前无坚对　又契苾何力传曰始何力母弟在凉州诏往视母于时薛延陀毗伽方强契苾诸酋争附之乃胁其母弟使从何力曰我义许国不可行众执之至毗伽牙下何力箕踞拔佩刀东向呼曰有唐烈士受辱贼廷耶天地日月临鍳吾志即割左耳誓不屈　山堂肆考曰唐开元中王昌龄舟行马当山遇大风命赍酒纸上大王误投金错刀忽有赤鲤入舟剖腹得刀　唐书李光弼传曰始光弼将战内刀于鞾曰战危事吾位三公不可辱于贼万一不捷当自刎以谢天子　又李嗣业传曰嗣业身长七尺壮勇絶伦天寳初随募至安西频经战鬬于时诸军初用陌刀嗣业善用之每为队头所向必陷　又曰髙仙芝讨勃律李嗣业田珍为左右陌刀将　又曰广平王长安统前军嗣业袒持长刀大呼阵复整步卒二千以陌刀长柯斧堵进所向无前　又刘崇传曰崇为清海军节度使广有大贾约倡女夜集而它盗杀女遗刀去吏迹贾捕劾得约女状而不杀也崇方大飨军中悉集宰人至日入乃遣隂以遗刀易一杂置之诘朝羣宰即庖取刀一人不去曰是非我刀问之得其主名往视则亡矣崇取他囚杀之声言贾也陈诸市亡宰归捕诘具伏其精明此　通鉴唐纪曰甄济有操行安禄山奏掌书记济察禄山有异志诈得风疾舁归家禄山反使蔡希徳引行刑者二人封刀召之济引首待刀　又曰李愬署李祐为散兵马使令佩刀巡警出入帐中　金史曰约赫徳不喜文士僚属有长裾者辄以刀截去　玉壶清话曰曹翰魏人曹彬真定人二曹皆著名翰能诗宋太宗语曰朕览卿诗曽因国难披金甲耻为家贫卖寳刀他日燕山磨峭壁定应先勒大名曹朕甚爱之说选溪蛮丛笑曰出入坐卧必以刀自随小者尤铦利名犵党　又曰艺精者掷刀空中接之名鸡模　倭志曰倭贼勇而戆不甚别生死每战辄赤体提三尺刀舞而前无能捍者  

刀三  

原吴刀　周寳【`上详刀一　博物志曰赤刀周之寳器`】　脱光　漏影【`龙鱼河图曰有脱光刀　下详刀一`】　屠牛　斩虎【`淮南子曰屠牛垣一朝解九牛而刀可以剃毛下见何晏斩虎刀铭`】　铜口　金头【`傅咸奏事曰尚书旧奏给介士二百人人给大铜口`】  

【`刀一枚　谢尚与杨征南书曰今饷五尺金头刀碧绫车中盾`】　采金　切玉【`并详刀一`】孟劳　卑手【`谷梁传云公子友谓莒挐曰吾二人不相说士卒何罪屏左右而相搏公子友处下左右曰孟劳孟劳鲁之寳刀也公子友以杀之　魏武策军令云孤先在襄邑有起兵意与工师共作卑手刀`】龙鳞　大橹【`续汉书云龙鳞御刀也　六韬云大橹刀重八斤柄长六尺三百枚`】　鼔  

槖　内琴【`典论云魏太子丕百辟始成五色充罏巨槖自鼓以为三刀　琴操曰聂政父为韩王治劒过期不成王杀之时政未生及壮问母知之乃入泰山遇仙人学琴操漆身为癞吞炭变音七年琴成入韩逢其妻以刀纳琴中刺韩王`】　吴刀　郑刀【`张华诗云雄魏任气侠声溢少年塲吴刀鸣手中利剑严秋霜　周礼考工记云郑之刀越之劒迁其地不能为良`】　霜锷　霜锋　白刃　氷刃　増刺山　入水【`汉书曰李广利为贰师将军征大宛军中无水拔佩刀刺山飞泉涌出　陶景刀劒录曰钟会克蜀于成都土中得一刀文曰太乙会死入帐下王伯升后渡江刀遂飞入水`】　断丝　芟草【`谢承后汉书曰丹阳方储为郎中章帝使文郎居左武郎居右储正住中曰臣文武兼备在所使用上嘉其才以繁乱丝付储使理之储拔佩刀三断之对曰反经任使临事宜然　唐荆川左编曰隋长孙晟随炀帝幸榆林帝欲出塞外陈兵耀武经突厥中恐染干惊惧先遣晟往喻防染干因召所部诸国酋长咸萃晟见牙中芜秽欲令染干亲自除之示诸部落以明威重乃指帐前草曰此草大香染干遽取嗅之曰殊不香也晟曰天子行幸所在诸侯并躬亲洒埽耘除御路以表至敬之心今牙中芜秽谓是留香草耳染干悟曰奴罪过遂拔所佩刀亲自芟草其贵人及诸部落效之`】　截矢斩甲【`后汉耿弇传曰张步攻耿弇营飞矢中弇股以佩刀截之左右无知者　北齐书曰綦毋懐文造宿铁刀其法烧生铁精以重柔铤数宿则成钢以柔铤为刀脊浴以五牲之溺淬以五牲之脂斩甲过三十札今襄国冶家所铸宿柔铤是其遗法也刀犹甚快利但不能截三十札耳`】　银装　金削【`梁书曰梁武帝之将起兵也席阐文萧颖胄同焉仍遣田祖恭私报帝并献银装刀帝报以金如意　合璧事曰徐齐八岁能文太宗召试赐所佩金削刀`】　金苦　木辛【`神异经曰南方大荒中有如何树三百岁作华三百岁作实实有核形如枣子长五尺金刀剖之则苦竹刀剖之则饴木刀剖之则辛食之得地仙`】　带刀　对刀【`李白诗曰君不能学哥舒翰横行青海夜帯刀西屠石堡取紫袍　溪蛮丛笑曰甲与乙有隙两相鬬敌背牌护身逺以标鎗鎗尽挺刀而前名对刀`】　麦芒　芦叶【`合璧事曰牛僧孺进士时常用麦芒刀字有误谬随手删割防定　卢纶难绾刀子歌曰黄金鞘里青芦叶丽若剪成铦且捷轻氷薄玉状不分一尺寒光堪决云吹毛可试不可触似有虫锼缺裂文淬之几坠前池水焉知不是蛟龙子割鸡刺虎皆若空愿应君心逐君指并州难绾竟何人每成此物如有神`】　拆封破阵【`合璧事外集曰拆封刀子起于郭汾阳书吏也旧但用刀之小者所文帖既繁刀刃销折`】  

【`不残寸余乃铦以应急较愈于全时渐出新意因削木加拆刀之上汾阳喜其用心曰真郭子仪之部吏后用传之益妙其制　文公谈苑曰宋呼延赞常作破阵刀`】　断蒙　警恶【`陶景刀劒录曰董元成少果勇自打铁作刀后讨黄祖于蒙冲河引刀断冲头为二流拜大司马号其刀曰断蒙刀　山堂肆考曰杨贵妃父杨元琰少时尝有一刀每出入道涂间多佩之或前有恶兽盗贼则所佩之刀铿然有声似警于人也故名警恶刀`】　安国　定国【`刀劒录曰朱理君少爱征讨黄武中累功拜安国将军作佩刀文曰安国　又曰宋髙祖刘裕永初元年造一刀铭其背曰定国小篆书长四尺后入梁国`】　万人　五色【`又曰关羽为先主所重不惜身命自采五都山铁为二刀铭曰万人及羽败惜刀投于水又曰宋刘义符景平元年造一刀铭曰五色小篆书`】　腾马　斩马【`又曰后蜀主李雄晏`】  

【`平元年造腾马刀五百口隶书　玉海曰熙宁五年作坊造斩马刀刀长三尺余镡长尺余首为大环上出以示蔡挺挺奏制作精巧便于操击战阵之利器也五月命置局造数万口分赐邉臣`】　百胜　二仪【`刀劒录曰西凉李暠造珠碧刀铭曰百胜隶书　清异录曰上饶葛溪铁精而工细余中表以剪刀二柄遗赠皆交股屈环遇物如风上有凿字曰二仪`】　建义　定业【`刀劒录曰西秦乞伏国仁建义三年造刀一口铭曰建义隶字　又曰齐髙祖萧道成建元二年造一刀铭曰定业长五尺篆书帝自制之`】白鹿　赤冶【`又曰后魏宣武帝以景明元年于白鹿山造白鹿刀隶书　又曰后魏昭成帝`】  

【`建国元年于赤冶城铸刀十口金镂赤冶二字隶书`】　径路　铎鞘【`汉书匈奴传元帝遣韩昌张猛送呼韩邪侍子与单于登诺水东山刑白马单于以径路刀金留犂桡酒共饮血盟注应劭曰径路匈奴寳刀也　唐书南诏传曰徳宗遣袁滋册异牟寻遣清平官尹辅酋等七人谢天子献铎鞘浪劒郁刀铎鞘状如残刃有孔旁达出丽水饰以金所击无不洞郁刀铸时以毒药并冶取迎跃如星者十年乃成浪人所铸故亦名浪劎王所佩者传七世矣`】　寳钿　金错【`又阿史那社尒传曰贞观十四年为交河道行军总管平髙昌诸将咸受赏社尒以未受诏秋毫不敢取见别诏然后受所取皆老弱陈币太宗美其防赐髙昌寳钿刀　玉海曰太平兴国二年吴越国王贡黄金错刀四银错刀二十修时贡也`】　青蛇赤鹊【`芝田录曰陶贞白有二刀一名善胜一名寳胜往往飞腾如青蛇状　洞冥记曰汉武帝解鸣鸿之刀以赐东方朔刀长三尺朔曰此刀黄帝采首阳之金铸之雄已飞去雌者独存帝临崩举刀以示朔恐人得此刀欲销之刀自手中化为鹊赤色飞去云中`】　玉磨　泉洗【`李颀咏乌孙佩刀曰执之魍魉谁能前气凛风清沙漠邉磨用隂山一片玉洗将胡地独流泉`】　迎雪　含霜【`卢纶割飞二刀子歌曰色迎霁雪锋含霜`】　原专诸持　凌统舞【`烈士传曰専诸持一刚刀置鱼腹中以刺王僚　吴书曰凌统怨甘宁杀其父宁尝备统不与相见尝于吕蒙会酒酣统乃用刀舞宁起曰宁能双防舞`】　白虎象　金马形【`春秋繁露曰刀在右白虎之象也　下见李尤金马书刀铭`】属为镜　铅为铦【`神仙传曰河东孙博能引镜为刀属刀为镜　贾谊曰镆鎁为钝铅`】  

【`刀为铦`】　与十倍　对数百【`郭翻刀坠水人为取之因与其人其人曰我取此天地神明所责翻终不受又投于水人又为取翻不能逆十倍价与之　武帝责杨仆曰君欲请蜀刀问君贾几何对曰率数百武库日出兵而阳不知`】　増土莹刀　露涂刀【`北齐书曰綦母懐文云广平郡南干子城是干将铸劒处其土可以莹刀　吴时外国传曰扶南诸王杀其国人以刀斫刺往往有不入者以汗露涂刀刃斫之乃入`】　黑如漆　赤如血【`刀劒录曰邓艾年十二曽读陈太丘碑碑下掘得一刀黑如漆长三尺余上常有风气冷凄凄然时人以为神赐　又曰黄忠从先主定南郡得一刀赤如血于汉中击夏侯军一日之中手刃百数`】　投沟中　藏裠下【`括异记曰马仲方牝羊生羔鬻于屠肆将刲而再亡其刀乃羔羊衔投沟中屠者感伤不复屠羊　李密传曰密谋叛简骁勇数十人衣妇人服戴幕防藏刀裠下诈为家婢妾者入桃林传舍须防变服出据其城掠畜产趋南山而东`】明月环　秋氷薄【`李白诗刀开明月环　卢纶割飞二刀子歌两条神物秋氷薄`】  

原将军赐固　刺史与祥【`班固与窦宪笺曰今月中舍以令赐固把刀曰此大将军少小时所服今赐固伏念大恩且喜且惭　下详刀二`】　淬以清流　砺以越砥【`并李尤金马书刀铭`】　陆剸犀兕　水截鲸鲵【`并见刀五王粲刀铭`】　以备不虞　可使无鬼【`东观汉记李通传注云齐武王尝杀通同母弟申屠臣上恐其怨不欲与其弟轶相见轶数请上乃强见之轶深达通意上乃许往意不安买半臿佩刀懐之至通舍通甚欢握上手得半臿刀乃谓上曰一何武也上曰仓卒时以备不虞耳列异传云有仙人王方平降陈节方家以刀一口长五尺三寸名泰山寳环语节方曰此刀不能为余益独卧可使无鬼入军不伤勿以入厠溷且不宜久服三年后有从汝求者可急与之后果有车载钱百万请刀者`】　卖刀辽东　奋刀都亭【`列仙传云丁次卿不知何许人顺帝时卖刀辽东市时人名之丁氏次卿有寳刀　列女传云厐娥者酒泉郡厐子夏妻赵君安女君安为同郡李夀所杀三子遭疫而死夀大喜娥闻曰李夀汝莫喜焉知娥不手刃汝耶乃隂市刀志在杀夀后于都亭奋刀斫夀刃折拔夀佩刀断夀头诣狱求死诏赦之`】　西胡割玉女休白阳【`陈思王辨道论云时西胡有献香者腰帯割玉刀　下详矛三据宛景矛注`】  

王尊引视　朱晖向贼【`汉书云王尊为东平相王以至亲骄奢不奉法度尊数直谏王欲格杀之即好谓尊曰愿观相君佩刀尊举掖顾谓傍侍郎前引佩刀视王王欲诬相拔刀向王王情得师古曰谓尊所测正得其情也　东观汉记云朱晖年十三与舅母家属入宛城道遇贼欲夺妇人衣晖拔刀向贼曰钱物可得诸母衣不可得今朱晖死日也贼义之笑曰童子纳刀遂放遣`】　懐入帐下拔向柂工【`魏志曰许禇从讨袁绍于官渡徐他等谋为逆以禇常侍左右惮之不敢发伺禇休下日他等懐刀入禇至下舍心动即还侍他等不知入帐见禇大惊愕他色变禇觉之即击杀他等太祖益亲信之出入同行不离左右　江表传云孙权于武昌新装大船名为长安试泛之钓台时风大盛谷利令柂工取樊口权曰当张头取罗州利抜刀向柂工曰不取樊口者斩工即转柂入樊口权曰阿利畏水何怯也利跪曰大王万乘之主轻于不测之渊邂逅颠危奈社稷何`】　掷刀对泣　强刀一割【`吴志云孙权以公孙渊称藩遣张弥许晏至辽东拜渊为燕王张昭谏权不能堪案刀而怒昭曰臣竭愚忠者诚以太后临崩呼老臣于牀下遗诏顾命之言故在耳因涕泣横流权掷刀致地与昭对泣　张衡与特进书云以为铅刀强可一割`】　拔刀斫案　取刀击石【`江表传云孙权拔刀斫前奏案曰诸将吏敢复有言当迎曹操者与此案同　神仙传云蜀人李阿传世不老有古强者随阿入青城山恐有虎狼取大刀随阿见而怒取强刀以击石刀折散强窃忧刀败阿复取刀左右击地刀复如故`】　横刀长揖　跳刀大呼【`英雄记云董卓谓袁绍曰皇帝冲闇非万机之主陈留王犹胜今欲立之绍勃然曰天下健者岂惟董公横刀长揖径出悬节于东门而奔冀州　王濬表云孙皓出案行石头还左右兵士皆跳刀大呼曰要当为国家决一死战魏帝尚以千人定天下况今有数万众自足办事皓意大喜便开库藏尽出金寳以赐与之`】　引刀自刭　持刀自刎【`汉书盖寛饶传云谏大夫郑昌愍寛饶忠直忧国以言事不当意而为文吏所诋挫上书讼寛饶上不聴遂下寛饶吏寛饶引佩刀自刭北阙下众莫不怜之　又田延年传云丞相议奏延年主守盗三十万不道就狱延年曰幸县官寛我耳何面目入牢狱即闭阁独居斋舍褊袒持刀东西步数日使者召延年诣廷尉闻鼓声自刎死`】　破鱼得刀鱼变为刀【`晋中兴书云孙恩世奉事五斗米道因叔泰师事钱塘杜子恭为弟子子恭有异术`】  

【`常就人借刀其主索之子恭曰当送还刀主行至嘉兴有鱼跃入船中破鱼得刀其为神效往往如此林邑记云林邑王范文先尝为人牧羊洞中得鳢鱼私将还家欲食之其主检求文恐因曰将砺石还非鱼也主往看果是石文知异看石有铁作两刀咒曰鱼变为刀若斫石入者当为此国王文斫石即入人渐附之`】授则辟刃　献则授颖【`凡有刺刃者以授人则辟刃谓避也辟音匹亦反　礼曰`】  

【`凡献刀则却刀授颖`】　増循环握足　断席别坐【`汉书李陵传云昭帝遣李陵故人陇西任立政等三人俱至匈奴招陵立政等至见陵未得私语即目视陵而数数自循其刀环握其足隂谕之言可归汉也　史记褚先生曰任安与田仁俱为衞将军舍人过平阳主家主家令与骑奴同席而食二子拔刀断席别坐`】　百步竖刀　三杯弄刀【`晋书载记曰慕容翰北投宇文归既而逃还翰遥谓追者曰汝可百步竖刀吾射中者汝便宜反不者可来前也归骑解刀竖之翰一发便中刀环追骑乃散　李白白马篇曰酒后竞风彩三杯弄寳刀杀人如剪草剧孟同游遨`】　执备身刀佩大横刀【`太平御览曰陈文帝出守吴兴韩子髙年十六容貌美丽状似妇人于淮渚附部伍寄载还乡里文帝见而问曰能事我乎子髙许诺子髙本名蛮子帝改名子髙性恭谨恒执备身刀　唐书王及善传曰及善除右千牛衞将军髙宗曰朕以卿忠谨故擢三品要职他人非捜辟不得至朕所尔佩大横刀在朕侧亦知此官贵乎`】　石林竹刀　金马书刀【`裴渊广州记曰石林竹劲利削为刀切象皮如纤茅　玉海曰文翁传为蜀郡守小吏诣京师受业博士减省少府用度买刀布蜀物赍计吏以遗博士注如淳曰金马书刀今赐计吏是也作马形于刀环内以金镂之晋灼曰书刀也蜀郡工官作金马书刀以佩刀形金错其拊师古曰凡蜀刀有环者也古者用简牒吏皆以刀笔自随蒙氏制笔汉兼用书刀谓之刀笔博古图有汉刀笔`】　以佩刀赠　解佩刀赐【`唐书张文瓘传曰长史李勣入朝并州参军张文瓘与属僚二人皆饯勣赠二人以佩刀玉帯而不及文瓘文瓘以疑请勣曰子无为嫌若某沈豫少决故赠以刀欲求果于断某放诞少检故赠以帯俾其守约束子才无施不可焉用赠　唐太宗曰贞观以前从我定天下间闗草昧元龄功也贞观之后纳忠谏正朕违为国家长利徴而巳虽古名臣亦何以加亲解佩刀以赐二人`】　云文隠起　风气凄然【`刀劒录曰董卓少时耕野得一刀无文字四面隠起作山云文劚玉如泥及贵示五官中郎将蔡邕邕曰此项羽刀也　下见黑如漆注`】　七十二链　二十八将【`刀劒录曰蜀主刘备令蒲元造刀五千口皆连环及刃口刻七十二链柄中通之兼有二字　又曰前燕慕容俊元年造二十八口刀铭曰二十八将`】　有敌必鸣别处则鸣【`又曰南凉秃发乌孤太初三年造一刀狭小长二尺五寸青色匠云当作之时梦见`】  

【`一人披朱衣云我是太乙神故看尔作此刀有敌至刀必鸣后落突厥可汗处　又曰后燕慕容垂造二刀长七尺一雌一雄若别处之则鸣`】　献策赐刀　入朝赐刀【`唐荆川左编曰后周贺若弼拜吴州总管献取陈十策上称善赐以寳刀　孔帖曰唐薛延陀其弟统特勒入朝帝以精刀赐之`】呼刀斩槐　引刀割鴈【`弇州史料二史考曰南京后府经歴卜马益者山后人其子好武而騃遇一全真以技夸之全真曰此一夫勇耳吾亦有小技呼一刀使斩府中大槐后有百余刀随之削槐树如札　兵畧纂闻曰孙炎守处州为苗将贺徳仁李祐所袭炎坐无援被幽空室中列卒环守叛将以炙鴈斗酒馈曰以此与公诀炎引佩刀割鴈举巵酌酒仰天叹曰嗟夫丈夫死死义耳贼死狗且不尔食卒怒持劒瞠目拟之炎饮酒自若`】　妇人砺刀　女官佩刀【`通鉴宋纪曰刘锜誓守顺昌军士皆奋男子备守战妇人砺刀劒争呼跃曰平日人欺我八字军今日我当为国家破贼立功　弇州史料二史考曰英宗初立朝廷大政承太皇太后指裁为多太后常御便殿大臣被防入朝左右女官杂佩刀劒侍衞凛然`】　原梦得者为利　砺井者被刑【`梦书云刀为利断铁也梦得刀者为利　论衡云世讳砺刀井上恐刀坠井中或说以为刑字井与刀也砺刀井上井刀相见恐被刑也`】  

刀四  

増佩刀生毛【`庐江七贤传曰汉武帝出淮阳到舒不览城问曰此乡名何陈翼对曰乡名不览上曰万乘主所问不详耶欲举燔之翼曰臣言不欺佩刀当生毛欺则无毛也视之刀有毛长寸乃不燔`】为国家受一刀【`唐书屈突通传曰通每自摩其颈曰要当为国家受人一刀`】　别给仪刀【`通鉴唐纪曰唐文宗时皇城留守郭皎奏诸司仪仗有锋刃者请皆输军器使遇立仗别给仪刀从之`】　持鲙刀而遁【`又宋纪曰刘汉宏将十余万众出西陵将击董昌戊午钱镠济江迎战大破之汉宏易服持鲙刀而遁使敌人见之以为庖丁不疑为汉宏也`】　麻札刀【`宋史岳飞传曰乌珠有劲军皆重铠贯以韦索三人为聨号拐子马官军不能当是役也以万五千骑来岳飞戒步卒以麻札刀入阵勿仰视第斫马足拐子马相聨一马仆二马不能行官军奋击遂大败之`】　徐大刀【`通鉴宋纪曰水军都统制徐文勇力过人挥刀五十斤所向无前众呼为徐大刀`】　刃光如月【`弇州史料丛记曰髙中丞捷少轻侠武力絶人后自南院罢归庄居至夜分盗意其厚藏谋劫之司警者以报防令洞开大门手舞双刀一力士持铁棒翊而出刃光如月熛疾若风盗数十人皆奔跌原野间`】　刀起见刃不见公【`兵畧纂闻曰都督刘显不胄不介遇敌提两刀腾跃超涌矫捷若飞刀起见刃不见公`】数千人投刀拜【`又曰宣徳时吴惠守桂林时义宁蛮为不靖惠亲至洞中抚之曰吾若属`】  

【`父母欲来活汝无他众唯唯因反复陈顺逆其魁感泣留惠数日歴观屯堡形势数千人衞出境歼羊豕境上惠曰善为之无遗后悔数千人皆投刀拜遂不反`】　夺守者刀【`又曰花云守太平城陷被执友谅缚云急云怒骂奋跃大呼缚皆絶夺守者刀连杀数人贼乱击碎云首缚寘舟樯丛射之云至死骂不辍`】  

刀五  

原赋魏曹植寳刀赋曰建安中魏王命有司造寳刀五枚以龙虎熊马雀为识太子得一余及余弟饶阳侯各得一焉有皇汉之明后思潜达而元通飞文藻而博致扬武备以御凶然后砺以五方之石凿以中黄之壤规圆景以定环摅神思而造象陆斩犀革水断龙角轻击浮截刃不纤削逾南越之巨阙超西楚之泰阿实真人之攸御永天禄而是荷　増后汉张衡西京赋曰吞刀吐火云雾杳冥  

増诗古诗何当大刀头破镜飞上天　魏王粲从军诗曰虽无铅刀用庶几奋薄身　晋左思咏史曰铅刀贵一割梦想骋良图　无名氏独漉篇曰刀鸣箾中依牀无施　又侠客行曰赵客缦胡缨吴钩霜雪明十步一杀人千里不留行　又酬张卿诗曰寳刀隠玉匣绣涩空莓苔　唐杜甫咏赵太常大食刀歌曰壮士短衣头虎毛凭轩拔鞘天为髙翻风转日木怒号氷翼云淡伤哀猱镌错碧甖鸊鹈膏铓锷已莹虚秋涛　又曰焉得并州快剪刀剪取吴淞半江水　孟郊诗曰抽装无一线剪懐盈千刀　韦应物寇季膺古刀歌曰古刀寒锋青摵摵少年结交平陵客求之时代不可知千痕万穴如星离重叠泥沙更剥落纵横鳞甲相参差古物有灵知所适貂裘拂之横广席隂森白日掩云虹错落池光动金碧知君寳此夸絶代求之不得心常爱厌见今朝绕指柔片锋折刃犹堪佩髙山成谷沧海填英豪埋没谁所捐吴钩断马不知处几度烟尘今独全夜光投人人不畏知君独识精灵器酬恩结义心自知死生好恶不相弃白虎司秋金气清髙天寥落云峥嵘月肃风凄古堂净精芒切切如有声何不跨蓬莱斩长鲸世人所好殊辽濶千金买铅徒一割　宋苏东坡以双刀遗子由子由有诗坡次其韵云寳刀匣不见但见龙雀镮何曽斩蛟蛇亦未切琅玕胡为穿窬辈见之要领寒吾刀不汝问有愧在其肝念此刀自藏包之虎皮斑湛然如古井终岁不复澜　明徐尊生佩刀行曰神人藏舟半天里絶壑谽谺露舟尾铮然有物堕中宵八觚棱嶒长尺咫野僧拾之归张公化为夭矫苍精龙不知何世何年閟奇气剸犀断虎一旦生神通魑魅却走妖邪空张公佩到蓬莱殿天上羣仙惊未见青丝缑悬白玉环当昼孤光摇冷电为君淬厉向盘根纵有青萍何足羡他年辞荣归浙山莫行金华赤松间精灵感会声霹雳便恐飞去无时还【`金华之永康有山曰云岩拔起天半有巨舟藏壑中舟尾翘出如虿一钉坠崖下野僧得之以遗张君孟兼孟兼制为佩刀铦利特甚尊生为作歌`】　张宪北庭宣元西番刀歌曰金师起持水火齐煅炼隂阳结精锐七月七日授冶师手作钳锤股为砺一千七百七十锋脊髙体狭刀口洪龙飞蛟化岁月久阮师旧物今无踪呱哇绣镔柔可曲东倭纯钢不受触贤侯示我西番刀名压古今刀劒录三尖两刃圭首圆劒脊□□生异烟朱砂斑痕防人血雕青皮软金钩聮唐人寳刀夸大食于今利器称未息十年土涮松文生戎王造时当月蚀平章遗佩固有神朱髙固始多奇三公重器不虚授往继王祥作辅臣　郑作刀赠程自邑曰昔客汴上来曽遗西番刀出鞘试口吹断毫毛褁以白鹿皮缠以青丝绦不逢拂拭人尘埃甘自韬把赠慙吾老功名看汝豪　唐顺之日本刀歌曰有客赠我日本刀鱼须作靶青丝绠重重碧海浮渡来身上龙文杂藻荇怅然提刀起四顾白日髙髙天冏冏毛髪凛冽生鸡皮坐失炎蒸日方永闻道倭人初铸成几岁埋蔵掷深井日淘月炼火气尽一片凝氷鬭清冷持此月中斫桂树顾应知避光景　徐渭琉球刀诗曰单刀新试舞双劒旧能轮雨过腥闻血风旋云褁身对镮归思动挂壁蒯缑尘醉后时横看终当赠与人  

原铭后汉冯敬通刀阳铭曰修尔甲兵用戒不虞见危致命临事而惧文不可匿武不可黩文武孔纯荷天之禄　又刀隂铭曰温温穆穆配天之威苗裔无疆福报永绥　李尤错佩刀铭曰佩之有错抑武扬文岂为丽好将戒其身　又金马书刀铭曰巧冶炼刚金马托形黄文错镂兼勒工名　魏文帝露陌刀铭曰于铄良刀胡炼亶时譬诸麟角靡所任兹不逢不若永世寳持利用衞身以威弗治　曹植寳刀铭曰造兹寳刀既砻既砺匪以尚武予身是衞麟角匪触鸾距匪蹷　王粲刀铭曰相时隂阳制兹利兵和诸色剂考诸浊清陆剸犀兕水截鲵鲸君子服之式章威灵　何晏斩猛兽刀铭曰徒搏不兵作戒宣丘用造斯器螭兽是刘制禽允良昏明亶时永厘厥后蠲民之灾　晋张协文身刀铭曰寳刀既成穷理尽妙繁文波回流光电照　又把刀铭曰奕奕名金昆吾遗璞裁为把刀利亚切玉时文斯偃含精内烛威助虽化武不可黩　裴景声文身刀铭曰良金百炼一名展巧寳刀既成穷理尽妙文繁波流回光灵照在我皇世戢不可耀　赫连勃勃造百链刚刀为龙雀大环号曰大夏龙雀铭其背曰古之利器吴楚湛卢大夏龙雀名冠神都可以懐逺可以柔逋如风靡草威服九区　増宋苏东坡却防刀铭曰野人有刀不爱遗余长不满尺劒钺之余文如连环上下相缪错之则见或漫如无昔所从得戒以自随畜之无害暴防是除有穴于垣侵堂及室我刀入门是去无迹  

増啓梁简文帝谢勅赉善胜威胜刀啓曰氷锷含彩雕琰表饰名均素质神号脱光五寳初成曹丕先荷其一二胜今造愚臣总被其恩锡韩非之书未足为比给博山之笔方此更轻　刘孝仪为晋安王谢东宫赐玉环刀啓曰苗峰珍铤利极钩芒谨当拥以雄身借而安体不令北海小雍孤擅穿滕之寄庐江佩刀独表不欺之验  

弓一  

原释名曰弓穹也张之穹隆然其末曰箫言箫梢又谓之弭以骨为之滑弭弭也中央曰弣弣抚也所抚持也箫弣之间曰渊渊宛也言宛曲也　尔雅曰弓有縁谓之弓无縁谓之弭以金者谓之铣以蜃者谓之珧以玉者谓之珪【`用金蚌玉饰弓之两头因取以为名`】　方言曰弓藏谓之鞬或谓之韇　说文曰角端兽状似豕角善为弓出胡休夕国　又曰弴【`丁昆反`】画弓也弲【`虚全反`】角弓也弧木弓也□弓曲也□【`舒招反`】弓便利也彏【`乌郭反`】弓急张也弸【`百生反鄙矜反`】弓彊貌也防【`一弧反`】满弓有所向也　山海经曰少皥生般是始弓矢【`世本曰牟夷作矢挥作弓弓矢一器作者两人于义有疑此言般作者是也`】按世本挥始作弓【`宋表注曰挥黄帝臣又孙卿子曰倕作弓墨子曰羿作弓三说不同`】易曰木为弧剡木为矢弧矢之利以威天下　周官曰凡为弓冬析干而春液角夏治筋秋合三材【`注谓胶丝漆`】増又曰寒奠体氷析灂春被角三液而干再液往  

体多来体寡谓之夹庾之属利射侯与弋往体寡来体多谓之王弓之属利射革与质往体来体若一谓之唐弓之属利射深覆之而角至谓之句弓【`注句不用之弓`】覆之而干至谓之侯弓覆之而筋至谓之深弓　原又曰司弓矢掌六弓四弩八矢之法辨其名物而掌其守藏与其出入中春献弓弩中秋献矢箙【`箙盛矢器`】及其颁之王弓弧弓以授射甲革椹质者夹弓庾弓以授射豻侯鸟兽者唐弓大弓以授学射者使者劳者天子之弓合九而成规诸侯合七而成规大夫合五而成规士合三而成规又曰弓人为弓取六材必以其时六材既聚巧者和  

之干者以为逺也角者以为疾也筋者以为深也胶者以为和也丝者以为固也漆者以为受霜露也凡取干之道七柘为上檍次之檿桑次之橘次之木次之荆次之竹为下　増礼记曰武王克商后干戈弓矢包之以虎皮　又内则篇曰子生男子设弧于门左　仪礼乡射礼曰众宾胜皆袒遂执张弓不胜者执弛弓升饮如初　又曰下射进坐横弓覆手　原毛诗曰彤弓天子锡有功诸侯也曰彤弓弨兮受言藏之　郭璞毛诗拾遗曰象弭鱼服毛云弭弓反末以象骨为之盖俗说之误也按左传曰左执鞭弭弭者弓之别名谓以象牙为弓今西方有以犀角鹿角为弓者　増家语曰弓调而后求劲焉　列子曰傅弓以燕牛之角缠弓以荆麋之筋糊弓以河鱼之胶说者以为燕角善楚筋细河胶黏　吴越春秋曰范蠡进善射者陈音越王问射所起音曰黄帝作弓以备四方后有楚狐父以其道传羿羿传逢蒙传楚琴氏琴氏传大魏大魏传楚三侯麋侯翼侯魏侯也　喻林曰武王曰五帝之时无守战之具国存者何太公曰守战之具皆在民间耒耜者是其弓弩也锄爬者是其矛防也簦笠者是其兜鍪也鎌斧者是其攻战之具也鸡狗者是钲鼓也　刘子阅武篇曰逢蒙善射不能用不调之弓造父善御不能策不服之马般倕善斲不能运不利之斤孙吴善将不能战不习之卒　孙卿子曰弓矢不调则羿不能以中微六马不和则造父不能以致逺士民不亲附则汤武不能以必胜　原又曰繁弱钜黍古之良弓　又曰天子雕弓诸侯彤弓大夫黑弓礼也　三礼图云彤弓天子所用玈弓卿以下所用也　楚辞曰帯长劒兮挟素弓　孔丛子曰楚王张繁弱之弓载忘归之矢以射蛟兕于云梦増吕氏春秋曰齐宣王所用弓不过三石而左右皆  

曰此不下九石宣王终日自以为能用九石故乱国之主患存乎用三石而为九石也　又曰善钓者出鱼乎十仞之下饵香也善弋者下鸟乎百仞之上弓良也原龙鱼河图曰弓之神名曰曲张　文子曰狡兔得而猎犬死髙鸟得而彊弓藏　淮南子曰淇衞箘簵【`箘簵箭竹也出于淇地衔箭羽`】饰以金银锡虽有薄缟之幨然犹不能穿也若假之筋角之力弓弩之势则贯兕甲而径于革楯矣风俗通曰乌号弓者柘桑之枝枝条畅茂乌登其上  

垂下着地乌适飞去从后拨杀取以为弓因为乌号増贾谊新书曰东方之弧以梧其牲以鸡南方之弧以柳其牲以狗中央之弧以桑其牲以牛西方之弧以棘其牲以羊北方之弧以枣其牲以彘　括地图曰神弓在南山石泥渚中　沈懐逺南越志曰沙麻竹人削以为弓弓似弩淮南所谓溪子弩也　关令五鉴曰善弓者师弓不师羿善舟者师舟不师奡　抱朴子曰金弧玉无激矢之能　又曰农夫得彤弓以驱鸟南成得衮衣以薪犹世人得仙丹而不贵　杜夷幽求曰弓折由射者之数劒缺因用者之多　唐六典武库令曰弓之制有四一曰长弓以桑柘步兵用之二曰角弓以筋角骑兵用之三曰弰弓短弓利于近射四曰格弓防饰之弓羽仪所执　唐书礼乐志曰射日皇帝服武弁千牛中郎一人奉决拾以笥拂以巾千牛将军北面张弓以袂顺左右隈上再下一西面左执弣右执箫以进千牛郎将以巾拂矢进　又百官志曰持更者晨夜有行人必问不应则弹弓而向之复不应则旁射又不应则射之　又太宗谓萧瑀曰朕少好弓矢自谓能尽其妙近得良弓十数以示弓工乃曰非良材也朕问其故工曰木心不正脉理皆邪弓虽刚劲而遗箭不直非良弓也朕始悟焉朕以弧矢定四方使弓多矣有天下之日浅得为治之意固未及于弓弓犹失之何况于治乎又傅奕传曰奕谓承乱世之后当有变更上言惩沸  

羮者吹冷虀伤弓之鸟惊曲木　玉海曰宋绍兴三年上谓辅臣曰造弓必用良工今御前所造弓其直八千可以为式宜令军器所及张俊军中分造　又曰韩世忠之制兵器凡今跳涧以习骑洞贯以习射狻猊之鍪连锁之甲斧之有掠阵弓之有克敌皆世忠之遗法辽志曰契丹弓以皮为箭削楪为簳　说畧昨梦录曰西夏有竹牛重数百觔角甚长而黄黑相间用以制弓尤健劲　明典故纪闻曰太祖因试将士谕之曰汝等知弓力乎其力但能至百步百步之外又加五步焉不能入矣故善射者求中于百步之内则弓无败折之患  

弓二  

原左传曰顔髙之弓六钧【`顔髙鲁人也三十斤为钧`】　又曰分鲁公以大路大旂夏后氏之璜封父之繁弱　増又曰昭公七年楚子享公于新台使长鬛者相好以大屈　又曰楚子使工尹襄问之以弓曰方事之殷也有韎韦之跗汪原家语曰楚共王出游亡其乌号之弓【`乌号良弓名`】左右  

请求之王曰楚人失弓楚人得之又何求焉孔子闻之曰惜乎其不大也不曰人遗之人得之何必楚也　列子曰纪昌学射于飞卫飞衞曰汝先学不瞬而后能又使学视小如大纪昌以牦悬虱在牖南面而望之三年之后如轮覩物皆山邱也乃以燕角之弧朔蓬之干射之贯虱之心而悬不絶　増又曰甘蝇古之善射者彀弓而兽伏鸟下　原阙子曰宋景公使弓工为弓九年来见公曰为弓亦迟对曰臣不得见公矣曰臣之精尽于弓矣献弓而归三日而死公张弓登台东面而射矢逾孟霜之山集彭城之东其余力逸劲饮羽于石梁新序曰楚熊渠夜行见寝石弯弓射之没矢饮羽下视知石也却复射之矢摧无迹　战国策曰楚人有好以弱弓微缴加归鴈之上者顷襄王闻而召问之对曰见鸟六双王何不以圣人为弓以勇士为缴时张而射之此六双者可得而囊载也　列女传曰晋平公使工为弓三年乃成射不穿一札公怒将杀工其妻见公曰妾之夫造此弓亦劳矣干生泰山之阿一日三覩隂三覩阳傅以燕牛之角纒以荆麋之筋糊以河鱼之胶此四者天下之选也而不穿一札是君不能射也妾闻射之道左手如拒石右手如附支右手发箭左手不知公以其仪而穿七札弓工立得出赐金三镒　増词林海错曰仲子崔仲由之子狐黡杀子路子崔请往报仇孔子曰行矣黡知之曰勇者不掩人之不备须后日城西决战乃得蒲弓木防与子崔战而死　史记曰上迎寳鼎于中山得路弓乘矢集获坛下　又曰黄帝骑龙上天小臣不得上悉持龙髯髯拔堕堕黄帝之弓百姓望帝抱其弓而号后世因名其弓曰乌号　原东观汉记曰盖延字巨卿身长八尺弯弓三百斤　张璠汉记曰陈球为零陵太守州兵朱盖等反球守城大木为弓羽矛为矢引机发之逺射千余人斩朱盖等　増后汉祭彤传曰光武拜彤为辽东太守至则厉兵马广斥彤有勇力能贯三百斤弓　又东夷夫余国传曰初北夷槖离国王出行其侍儿见天上有气大如鸡子来降因有身后生子名曰东明东明长而善射王忌其猛欲杀之东明奔走南至掩防水以弓击水鱼鼈皆聚浮水上东明乘之得渡因至夫余而王之　梁书曰羊侃膂力絶人所用弓至二十石马上用六石弓　后魏书曰傅融性豪爽有三子灵庆灵根灵越并有才力融以此自负谓足为一时之雄尝谓人曰吾昨夜梦有一骏马无堪乘者一人曰唯傅灵庆堪乘此马又有弓一张亦无人堪引人曰唯傅灵根可弯此弓又有数纸文书人皆读不能解人曰唯傅灵越可解此文融意谓其三子文武材干堪以驾驭当世常密谓乡人曰汝闻之不鬲虫之子有三灵此图谶之文也好事者传之故豪勇之士多相归附　唐书曰髙开道募壮士数百为养子衞閤下爱将张金树潜令左右数人伪与诸养子戏絶其弓又取刀矟聚牀下既暝以其徒噪攻之　又张士贵传曰士贵弯弓百五十斤左右射无空发　又王方翼传曰方翼常夜行见长人丈余引弓射仆之乃朽木也太宗闻擢右千牛　又李徳裕传曰徳裕为郑滑节度使徙劒南西川请甲人安定弓人河中弩人浙西由是蜀之器械皆犀锐　又田頵传曰时称朱瑾槊米志诚弩皆为第一安仁义常曰志诚弩十不当瑾槊之一瑾槊十不当吾弓之一　玉海曰宋元丰二年上闻尹抃能为弓能辨六材命乘驿赴阙五年八月抃造插弰弓又曰元丰六年九月丁巳上批付刘昌祚所进器械  

具悉今赐卿金线乌弰弓一神臂弓二　弇州史料徐中山世家曰髙帝召徐达与曹国公李文忠宋国公冯胜宴射而赐之交趾弓五十彤弓百　明典故纪闻曰都督同知武忠尝使朝鲜国人请阅兵因以弓矢请射忠挽弓辄嫌其软并张两弓折之会有鴈横空而过忠援弓射之应而落  

弓三  

原四材　七干【`韩诗外传云齐景公使人为弓弓人之妻曰此弓者泰山南乌号之柘燕牛之角荆麋之筋河鱼之胶四物者天下之精材也　下详弓一`】　绣质　緑沈【`陈琳武军赋曰弓则乌号越棘繁弱角端象弭绣质晳弣文身　刘劭赵都赋曰其用器则六弓四弩绿沈黄间棠溪鱼肠丁令角端`】　蜃珧　象弭【`并详弓一`】　定准　成规【`谯子法词曰善耕者足以谨地待时而动善射者调弓定准见可而发君子善养其人足用　下详弓一`】　楚桃　越棘【`左传曰楚灵王次于干谿右尹子革夕王与之语曰昔我先王熊绎僻在荆山唯是桃弧棘矢以供御王事沈懐逺南越志曰宋昌县有棘竹长十寻俚人取以为弓`】　木　饰金【`并详弓一`】　东房　西序【`尚书曰和之弓在东房孔安国注曰和古之弓人也　仪礼曰司射告宾曰弓矢既具有司请射宾与大夫之弓倚于西序矢在弓下`】　招虞　遗郤【`左传曰齐景公田于沛招虞人以弓不进公使执之辞曰旌以招大夫弓以招士皮冠以招虞人臣不见皮冠故不敢进　又曰晋楚战于鄢陵郤至三遇楚子之卒见楚子必下免胄而趋风楚子使工尹襄问之以弓杜预注曰问遗之也`】　青檀　黑干【`遁甲开山图曰河东有独头山多青檀可以为良弓　周礼曰弓人凡相干欲赤黑而阳声赤黑则向心阳声则逺根`】　杨干　桑弧【`说苑曰齐攻鲁子贡见哀公请求救于吴公曰奚先君寳之用子贡曰使吾寳而与我师是不可恃也于是以杨干麻筋之弓六往　礼记曰男子生桑弧蓬矢六射天地四方详矢`】　越麻　晋竹【`越絶书曰麻林山勾践欲伐吴种麻为弓使齐人守之　晋令曰弓弩士习弓射者给竹弓角弓皆二人一张`】　救日　观星【`周礼曰庭氏掌射国中之妖鸟若不见其鸟兽则以救日之弓救月之矢夜射之若神也则以大隂之弓与枉矢射之郑司农注曰救日之弓救月之矢谓日月食所作弓矢太隂之弓救月之弓枉矢救日之矢　张勃吴录曰挥观弧星始制弧者弧如张之星也`】　锡功　备盗【`上详弓一　韩杨天文要集曰弧者天公备盗贼`】象骨　麋筋【`并详弓一`】　安危　宛转【`周礼曰丰肉而短寛缓以荼若是者`】  

【`为之危弓危弓为之安矢骨直以立忿埶以奔若是者为之安弓安弓为之危矢荼古文舒字郑司农云荼读为舒　邺中记云石虎女骑皆手握雌黄宛转角弓`】　尚筋　散羽【`曲礼云凡遗人弓者张弓尚筋弛弓尚角注云弓有往来体皆欲令其下曲隤然顺也　张衡东京赋云桃弧棘矢所发无臬飞砾羽散刚瘅必毙注曰臬限也无限其数也`】　既调　载櫜【`诗弓矢既调又载櫜弓矢`】　除灾备壊【`传曰凡啓氷室桃弧棘矢以除其灾　诗二矛重弓重弓备壊也`】　交韔　罢  

置【`诗交韔二弓　后汉陆康字季宁除髙城令在邉旧制户一人具弓弩以备不虞康皆罢遣以恩信为治冦盗亦息`】　弢箙　角干【`弢无弓箙无矢齐桓公九合诸侯云云　周礼燕之角荆之干此材之美者可作弓弩也`】　増白鹇　凤皇【`风俗通曰白鹇古弓名宋史和诜上制胜强逺弓式能破坚三百步外邉人号为凤凰弓`】　霹雳　彷徨【`隋书长孙晟传曰晟为秦川行军总管突厥大畏长孙总管闻其弓声谓为霹雳见其走马谓为闪电　淮南子曰曲张弓名也一名彷徨弓`】夺弱　挽强【`左传曰定公八年公侵齐门于阳州士皆坐列曰顔髙之弓六钧皆取而传观之阳州人出顔髙夺人弱弓籍丘子鉏击之与一人俱毙偃且射子鉏中颊殪　杜甫诗曰挽弓当挽强`】　铧弓　瞑弓【`宋史范恪传曰恪有弓胜一石七斗其箭镞如铧名曰铧弓又于箭羽间识其官称姓氏临敌所发必中至一箭贯二人　唐书南蛮传曰永昌之西野桑生石上其材上屈西向而下植取以为弓不筋漆而利名曰瞑弓`】　雕弓　寳弓【`诗行苇篇曰雕弓既坚　国策楚人以弋说襄王曰出寳弓碆新缴`】　貒弓　彤弧【`词林海错曰李陵以貒弓遗苏武貒似豕角在鼻上堪作弓　班固典引曰乘其命赐彤弧黄戚之威`】　始彍　大弨【`韩愈聨句从禽弓始彍　又雪后寄崔二十六大弨擐壁无由弯`】　原赐征伐　锡有功【`尚书平王锡晋文侯秬鬯圭瓒作文侯之命王曰用赉尔秬鬯一彤弓一彤矢百卢弓一卢矢百传云诸侯有大功赐弓矢然后専征伐　毛诗彤弓序云彤弓天子锡有功诸侯笺云诸侯敌王所忾而献其功王飨礼之于是赐彤弓彤矢玈弓玈矢`】学为箕　不得挟【`礼良弓之子必学为箕　汉书公孙奏民不得挟弓矢`】　増梏华弱　贡孙权【`左传曰子荡以弓梏华弱于朝　江表传曰髙句骊王遣使贡孙权角弓`】増二石　减数斤【`玉海曰绍兴十一年诏有司造克敌弓弓乃韩世忠所献也上谓辅臣曰世忠宣抚淮东常以此弓胜金朕取观之诚工巧然犹未尽善朕筹累日乃少更之遂増二石之力而减数斤之重今方尽善后有作者无以加矣乃命殿前司阅习`】　弢漆弓　出名弓【`唐书王忠嗣为将能持重安邉不生事有漆弓百五十斤每弢之示无所用　李密传曰密飨士翟让至密所密出名弓示让让挽满劒士蔡建从后击之`】　原天子戎器　天子之器【`明堂位云越棘大弓天子之戎器也　谷梁传云偏弓锥矢不出疆埸注曰偏弓锥矢皆天子之器也`】　用戒不虞　以扶下国【`春秋元命苞曰夫弓矢之张变御难用戒不虞　山海经曰帝俊赐羿彤弓素矰以扶下国注曰以射除患也`】　文武之道　屈伸之义【`礼记子曰张而不弛文武弗能也弛而不张文武弗为也一张一弛文武之道也注曰张弛以弓弩喻人也弓弩久张之则絶其力弛之则失其体　大戴礼弓之铭曰屈伸之义废兴之行无忘自过注曰言得时也`】　因其志虑以其形貌【`周礼云凡为弓者各因其君之躬志虑血气郑元注云又随其人之性情　周礼云`】  

【`弓长六尺有六寸谓之上制上士服之弓长六尺有三寸谓之中制中士服之弓长六尺谓之下制下士服之郑注曰人各以其形貌大小服此弓`】　使为三年　不过三石【`韩诗外传云齐景公使人为弓三年乃成　下见弓一`】　鲁君惧反　周公受藏【`鲁连子云楚成章华之台酌诸侯酒鲁君先至楚王恱之与大曲之弓不琢之璧已而悔之防啓疆闻之见鲁公曰夫此大曲之弓不琢之璧楚之上寳也齐与晋越欲此久矣寡君不与也而独与君君其备御三邻慎守寳矣公惧反之　谷梁传云盗窃寳玉大弓寳玉者封圭也大弓者武王之戎弓也周公受赐藏之鲁非其所以与人而与人谓之亡非其所取而取之谓之盗`】　乌浒弧竹　鲜卑角端【`南州异物志云乌浒国有弧竹皮厚寸余破以作弓长四尺名曰弧弓　续汉书云鲜卑禽兽异于中国者有野马羱羊角端牛以角为弓俗谓之角端弓`】　挹娄如弩　句丽谓貊【`魏志云挹娄弓长四尺力如弩矢用楛长尺八寸青石为镞古之肃慎氏之国也　又云句丽别种依小水作国因号小水貊出好弓所谓貊弓是也`】　商阳手弓　子胥贯弓【`礼记云工尹商阳与陈弃疾追呉师及之手弓毙一人　史记云楚使者捕伍子胥子胥贯弓执矢向使者使者不敢进`】　冉坚失弓　子贡受弓【`左氏曰冉坚射陈武子中手失弓而骂注曰冉坚李氏臣也失弓而骂武子骂也　又曰衞出公自城鉏使以弓问子贡且曰吾其入乎子贡稽首受弓对曰臣不识也私于使者曰昔成公孙于陈甯武子孙庄子为宛濮之盟而君入献公孙于齐子鲜子展为夷仪之盟而君入今君再在孙矣内不闻献之亲外不闻成之卿则赐不识所由入也`】　偃王天瑞　模趺神感【`博物志云徐偃王既主其国仁义着闻欲舟行上国乃通沟陈蔡之间得朱弓矢以已得天瑞遂因名为弓自称徐偃王江淮诸侯皆伏从吴时外国传云有模趺国人混慎好事神一心不懈神感至意夜梦神赐弓一张混慎晨入庙于神树下得弓也`】　执箫承弣　屈韣执弭【`礼凡遗人弓者右手执箫左手承弣主人自受由客之左接下承弣箫弭头也弣把中也　又云凡献弓则以左手屈韣执弭韣弓衣也`】　翩其反矣髙者抑之【`诗骍骍角弓翩其反矣　老子天之道其犹张弓乎髙者抑之下者举之`】　奚  

康引彊　阳虎窃大【`后魏书奚康生能引强弩梁闻之遗大弓长八尺两把中围尺有一寸箭麤大如今之长笛送与康康集文武射之犹有余力　传阳虎窃寳玉大弓`】　招我以弓既张我弓【`并诗`】　増桃弓除残　檿弧亡国【`焦贑易林曰桃弓苇`】  

【`防除残去恶　国语曰周宣王时有童謡檿弧箕箙实亡周国有夫妇鬻是器者王执而戮之乃奔褒得弃女于野而养之是为褒姒卒以衰周`】　神名推亡　星直狼北【`春秋佐助期曰天弓主司弓弩之张神名推亡　汉天文志觜觿下一星曰天矢天狼下有四星曰天弧直狼北隋志弧九星在狼东南天弓也扬雄赋天弧发射`】　虎贲置弓　虎贲举弓【`后汉未穆传注续汉书曰穆拜侍御史桓帝临辟雍行礼毕公卿出虎贲置弓堦上公卿下堦皆避弓穆过呼虎贲曰执天子器何故投于地虎贲怖即摄弓穆劾奏虎贲抵罪公卿皆慙曰朱御史可谓临事不惑者也　后汉书杨政传政从范升受易升系狱政车驾持章救升虎贲惧惊乘舆举弓射之不肯去`】　叠挽四弓　双帯两鞬【`三国典畧曰齐綦连猛有勇力梁使来聘有武艺人求欲相角猛帯两鞬左右驰射并取四弓叠而挽之梁人嗟服　后汉书曰董卓膂力过人双帯两鞬左右驰射`】　射六百步　挽三百觔【`国策苏秦说韩宣王曰今韩地方千里帯甲数十万强弓劲弩皆射六百步之外　宋史岳飞生有神力未冠挽弓三百斤弩八石`】　四人持弓　万人操弓【`崔豹舆服注曰西汉京兆河南尹及执金吾司隷校尉皆使人引导传呼行者止坐者起四人持角弓走者射之有乘髙闚者亦射之晋魏设弓而不用焉　吕氏春秋曰万人操弓共射一招招无不中招的也`】　挽两石弓　佩四石弓【`唐书张宏靖曰天下无事而辈挽两石弓不如识一丁字　玉海曰梁杜嶷佩四石霜明朱弓`】檿身檀弰　桃文桑质【`又曰熙宁元年大内副都知张若水进所造神臂弓初民`】  

【`李宏献此弓其实弩也以檿为身檀为弰　李峤咏弓诗曰桃文称辟恶桑质表初生`】　贮之别库　藏之武库【`玉海曰大观二年御笔谓神臂弓射逺攻坚所向无前可谓利器使敌人习而能之非中国利令民间不得习制出师教射缄于匣贮之别库　唐书秦王建天策府其弧矢制倍于常后余大弓一藏之武库`】　疾不可执　寒不能张【`子濯孺子曰今日我疾作不可以执弓　唐书突厥毗伽可汗黙棘连掠凉州都督杨敬述使官属卢公利元澄等勒兵讨之澄令于军曰羸臂待满外注会大寒裂肤士手不能张弓矢由是大败`】　以竹为　以藤为【`海录碎事曰附国即汉之西夷也用弓长六尺以竹为桂海虞衡志曰海南黎人所用长弰木弓以藤为箭长三尺无羽镞长五寸如茨菰叶以无羽故射不逺三四丈然中者必死`】　执弓延射　彀弓持满【`孔子射于矍相之圃使子路执弓矢出延射周亚夫传上自劳军至细柳军士吏被甲锐兵刃彀弓弩持满天子先驱至不得入`】　造克敌弓　制强劲弓【`绍兴初韩世忠造克敌弓斗力强劲　吴璘制强劲弓强弩号驻队矢或为神臂弓`】　造弓原析干　相角【`周礼凡析干射逺者用势射深者用直　凡相角秋閷者厚春閷者薄角欲青白而丰末角之中恒当弓之畏畏必挠挠欲其坚角长二尺五寸三色不失理谓之牛戴牛`】　环灂　摩【`谓弓之隈里灂文如环然　拂也将用弓必先调之拂之摩之`】　寒奠体　氷析灂【`周礼寒奠体则张不流奠读为定至冬胶坚内之檠中定往来体　又云氷析灂则审环注大寒中氷盛之时于檠中复内之析其漆灂其漆之灂环则定后不鼓动`】　张如流水　为之以时【`言无难易　材美工巧为之时谓之参均角不胜干干不胜筋谓之参均量其力有参均均者参谓之九和`】　往来之体　安危之名【`弓有往来之体谓控之浅深　安危谓弓之体性迟速也安迟也危速也`】　莫能深中　莫能愿中【`人安弓安矢安则莫能以速中且不深注三舒不能疾中且不深也　人危弓危矢危莫能以愿中注愿慤也三疾不能慤而中言矢行疾而过去也俱周礼`】和既乖于巧者　射乃爽于弓  

弓四  

増引弓虚发【`国策更盈谓魏王曰臣为君引弓虚发而下鸟有间鴈从东方来更盈以虚发而下之曰此孽也其飞徐而鸣悲故疮未息而惊心未去闻者音烈而髙飞故疮陨也`】　挂扶桑【`荆楚故事曰楚襄王谓宋玉曰能大言乎玉曰弯弓挂扶桑`】　五百弓【`西域记曰鼓小者闻五百弓注一弓长五肘五百弓二里半也`】　腰鞬两弓【`唐太宗征辽东薛仁贵白衣腰鞬两弓呼而驰`】射鴅吺【`韩愈聨句诗曰开弓射鴅吺`】　拓两石弓有余力【`通鉴宋纪曰李继迁遣押衙张浦以良马槖駞来献帝令衞士射于后园俾浦观之士皆拓两石弓有余力`】　为引满势【`宋史范恪取焦蒿砦殿后为数千骑所袭视矢箙止有二铧即为引满势贼遽却`】  

弓五  

増赋唐李太白猎赋曰弯落月之弓　宋吴淑弓赋曰六材七干之妙三均九和之美绣质良材乌号径理晋平七札顔髙六钧麟胶棘竹燕角楚筋  

原诗后梁宣帝咏弓诗曰虞人招不进繁氏夕弥工已悲轩主迹复挹楚王风　増梁刘孝绰诗曰尚逢王吉箭犹婴后羿弓　陈后主诗曰击钟蒲璧磬鸣杨叶弓　徐陵诗曰将军拥节起战士夜鸣弓　北周王褎诗曰森沈羽林骑肃穆虎贲弓　原唐太宗咏弓诗曰上明月半激箭流星逺落鴈帯书惊啼猿映枝转増又曰落野飞星箭虚半月弓　原杨师道奉和咏弓诗曰霜重麟胶劲风髙月影圆鸟飞随帝辇鴈落逐鸣　増李峤诗曰弓鸣苍隼落　卢照隣诗曰雕弓夜宛转　辛常伯诗曰向月弯繁弱　杨炯诗曰乌号明月弓　杜甫诗曰将军胆气雄臂悬两石弓　又曰鸣弓射兽能　又曰三尺角弓两斛力　李白诗曰弯弧惧天狼挟矢不敢张　又曰弯弓緑开满月不惮坚　刘禹锡诗曰拜舞戢桑弓　韦应物诗曰春秋方壮雄武才弯弧叱浪连山开　宋黄鲁直诗曰上党良家子挽强如屈肘　曹翰诗曰臂健尚嫌弓力软眼明犹识阵云髙　明陆居仁楚人弓诗曰楚人弓悬两石五十万矢陷强敌绛人弓箭三只长歌入闗成伟绩多箭不如少箭力制敌若在弓矢间鸣条牧野髙于山原铭后汉李尤良弓铭曰弓矢之作爰自曩时乡射载礼招命在诗妙称顔髙巧发晋师【`一作由基`】不争之美亦以辨仪　晋嵇含木弓铭曰乌号之朴丰条足理弧走括截飞骇止射隼髙墙出必有拟既用御武亦以招士増宋神臂弓铭曰防严羽衞兰锜设张佽飞共服洞  

札穿杨防肃戎容材官效技电激星流敌胆摧褫大黄夸汉伏逺耀唐岂若兹弓制作之良  

増勅宋萧思话为梁州太祖赐以弓琴手勅曰丈人顷何所作事务之暇故以琴书为娱耳前得此琴今以相借并往桑弓一张材理乃快先所常用既久废射又多病畧不能制之便成老公令人叹息良材美器宜在尽用之地丈人真无所与让也  

増牋晋刘琨与丞相牋曰不得进军者实困无食残民鸟散录召之日皆披林而至衣服蓝缕木弓一张荆矢十双  

原啓齐王融谢武陵王赐弓啓曰殿下摛藻蕙楼畅艺兰苑敷积玉于风筵叠连珠于月的兔园掩秀邺水惭奇融揖让未工滥陪升饮之赏操弧反正谬奉招贤之锡文韬镂景逸干捎云玩溢百龄佩流千载  

## 御定渊鉴类函卷二百二十六

武功部二十一【`弩　矢`】  

弩一  

原释名曰弩怒也有势怒也钩者牙似齿牙也牙外曰郭为牙之规郭也下曰悬刀其形然也含括之口曰机言如机之巧也亦言如门户之枢机开阖有节　古史考曰黄帝作弩　太公兵法曰弩之神名逺望　尚书帝令验曰王弩发惊天下注曰秦野有枉矢星形似弩其星西流天下见之而惊呼其柄曰臂似人臂也战国防曰苏秦为楚合从元戎以铁为矢长八寸一弩十矢俱发　南越志曰龙川尝有铜弩牙流出水皆以银黄雕镂取之者祀而后得父老云越王弩营处也増管子曰鵞鹜之舎近鹍鸡鹄防之通逺鹄鹍之所在君式璧而聘之葅泽之民闻之越平而射逺非十钧之弩不能中鹍鸡鹄防彼十钧之弩不得排擏不能自正  

故三月解匌而弓弩无匡防【`音侈碍也`】者此何故也以其家习其所也　孙武子曰善战者其势险其节短势如彍弩节如发机　汉书鼂错传错上言兵事曰弩不可以及逺与短兵同　淮南子曰铜不可以为弩　又曰兵如植木弩如羊角　阮子曰世多善弩而拙于弓弓无法准故任巧由意弩有法凖故易有善　又抱朴子云秋以弓弩在前　又呉录曰松梁山山石开处容数十丈髙竹弩不及其上在澧州　炙毂子曰夷牟制角弩马上用之歩敌则木弩　武侯十六防治军曰夫将者其令若漂水暴至其获若鹰隼之击物静若彊弩之张动如机闗之发　又亢仓子曰兵诚义以诛暴君而振苦人人之恱也若孝子之见慈亲饿之遇美食号呼而走之若强弩之射深谷也　魏志荀彧曰千钧之弩不能以鼷鼠发机　唐书仪卫志曰亲王卤簿幰弩一品二品四品万年令皆有之　又兵志曰择才勇者为番头颇习弩射又有羽林军飞亦习弩凡伏逺弩自能施张縦矢三百歩四发而二中擘张弩二百三十歩四发而二中角弓弩二百歩四发而三中单弓弩百六十歩四发而二中皆为及第　又南蛮传曰王亲兵曰朱弩佉苴佉苴韦带也　唐六典武库令曰弩之制有七一曰擘张弩二曰角弓弩三曰木单弩四曰大木单弩五曰竹竿弩六曰大竹竿弩七曰伏逺弩  

弩二  

原史记曰厐涓追孙膑膑量其暮当至马陵道狭可伏兵乃斫大树白而书之曰厐防死此树下令万弩夹道而伏期日暮见火举而俱发厐涓夜至斫木下见白书乃鑚火烛之万弩俱发厐涓自知智穷乃自刎曰遂成竖子之名　増又曰始皇初即位穿治郦山及并天下天下徒送诣七十余万人穿三泉下铜而致椁宫观百官竒器珍怪徙藏满之令匠作机弩矢有所穿近者輙射之　原又曰项羽伏弩射中汉王伤乃扪足曰虏中吾指　日南传曰南越王尉佗攻安阳有神人臯通为安阳王治神弩一张一发万人死三发杀三万人呉志曰甘寜招合轻薄少年为之渠帅羣众相随挟持弓弩负眊带铃民闻铃声即知是寜也　晋阳秋曰初髙祖勒兵阙下经曹爽门爽帐下督严世引弩将射髙祖孙谦在后牵止之曰事未可知三注三止髙祖车乃过　防稽典录曰钟离牧谓朱育曰大皇帝以中国多欲得而当之然不若吴神弩射三里贯洞三四马敢近之乎　华阳国志曰邓芝征涪陵见元猨抱子在树上引弩射之中猨母其子为拔箭以木叶塞创芝乃叹曰吾违物之性其将死矣投弩水中　风俗通曰汲令应郴请主簿杜宣饮酒时北壁上悬赤弩照于杯中其形如蛇宣畏恶之然不敢不饮因得病郴后知之思惟必悬弩所为也使致宣于故处设酒杯中犹有蛇因谓之此壁上弩影耳非有他怪宣意解病即愈増刘昼和性篇曰董安于性缓佩以自急　通鉴唐纪曰李密驱掠徒众直趋南山乗险而东盛彦师帅众逾熊耳山南据要道令弓弩夹路乘髙刀楯伏于谿谷击之遂斩宻　又曰秦王世民围洛阳宫城城中守御甚严八弓弩箭如车辐镞如巨斧射五百歩【`注八弓弩八弓共一絭也如古连弩今之划车弩亦其也`】　通鉴唐纪注曰今扬州城西北有雷塘塘西有呉公台相传以为陈吴明彻攻广陵所筑弩台以射城中　唐书冯盎传曰罗窦诸洞獠叛诏盎率众为先贼据险不可攻盎持弩语左右曰矢尽胜负可知矣发七矢毙七人贼退走縦兵乗之斩千余级　又韩滉传曰李晟屯渭北滉运米馈之船置千弩以相警捍贼不能剽　又柏良器传曰李希烈围寜陵良器以救兵至择弩手善游者沿汴渠夜入及旦伏弩发贼乗城者皆死　又王凝传曰凝宣歙池观察使时江南环境为盗区凝以强弩据采石张疑帜遣别将马颍解和州之围　又田頵传曰当时称朱瑾槊米志诚弩皆为第一　五代史曰刘防遣将苏章以神弩军三千救封州章以两铁索沈贺江中为巨轮于岸上筑堤以隐之因轻舟迎战阳败而奔楚人逐之章举巨轮挽索鎻楚舟以强弩夹江射之　文献通考曰宋太祖开寳八年将平江南简稽军实京师所造兵器十日一进谓之旬课上亲阅之制作精絶尤为犀利弓弩院嵗造角色弓白桦弓虎翼弩马黄弩牀子弩　又曰庆歴四年赐鄜延路总管风羽子弩箭三十万　通鉴宋纪曰南汉人教象为阵每象载十数人皆执兵仗凡阵必置阵前以壮军威潘美集劲弩射之象犇踶乗者皆坠反践承渥军军遂大败承渥仅以身免美进拔韶州又曰夏主谅祚寇大顺城环庆经略使蔡挺使蕃官赵明击之谅祚衷银甲毡帽督战挺先遣强弩列壕外注矢下射谅祚中流矢遁去　玉海曰宋杨存中以韩世忠克敌弓虽劲而士病蹶张之难乃増损旧制造马黄弩制度精宻彼一矢未竟而此三发矣　通鉴元纪曰至正十二年三月陇西地震凡百余日城郭頽圯陵谷变定西防州静寜荘浪尤甚防州公宇墙崩中获弩五百余张长者丈余短者九尺人莫能挽因改定西为安定州防州为防宁州  

弩三  

原逾水　乗风【`六韬云强弩长兵者所以逾水战也慎子云弩弱而増髙者乘于风也`】大黄　沈紫【`汉书云李广以中令将四千出右北平匃奴左贤王将四万围广广身自以大黄射其禆将杀数人胡虏益解防暮吏士无人色而广意气自如益治军军中服其勇也服防云大黄黄肩弩也晋灼曰黄肩即黄间也大黄其大者也　陈琳武军赋云弩则幽都筋角恒山檿干通肌畅骨起崇曲弹大黄沈紫直矢轻当锋摧决贯遐洞坚`】　白的　黄间【`华阳国志云秦昭襄王时白虎为害自秦蜀巴汉患之秦皇乃重募国中有能煞虎者邑万家金帛称之于是阆中夷廖中等乃作白的弩于髙楼上射虎中头三节白虎常従羣虎嗔恚尽杀羣虎大呴而死秦皇嘉之以其夷不欲封刻石盟要夷人安之潘岳射雉赋云捧黄间以宻彀属刚挂以潜拟倒禽纷以迸落机声振而未已注云黄间弩名`】　緑  

沈　紫间【`刘劭赵都赋详弓三　陆机七导云操紫间之神机审必中而后射`】　八石百石【`六韬云车士之法取年四十以下长七尺五寸以上走能逐奔马及驰而乗之前后左右上下周旋能缚束旌旗力能彀八石弩射前后左右皆便习者名曰武车之士不可不厚也　魏明帝诗曰长防十万队幽冀百石弩发机若雷迅一发连四矢`】　千钧　万钧【`史记蘓代移穰侯书以天下攻齐如千钧之弩溃痈也　宋书曰高祖军多万钧神弩所至莫不摧防`】　増擘张　蹶张【`汉书曰申屠嘉梁人也以材官蹶张从髙帝击项籍师古曰今之弩以手张者曰擘张以足蹋者曰蹶张`】　自行　忽禁【`风俗通曰文仲家欲炊而失釡及弓弩自行　晋书朱伺传曰伺在杨口为杜曽等所围常所用弩忽禁不发`】　黄连　白竹【`赵公王琚敎射经曰弩古有黄连百竹八担双弓之号今有绞车弩中七百歩攻城拔垒用之擘张弩中三百歩歩战用之马弩中二百歩马战用之　玊海曰秦阆中夷人能作白竹之弩`】　八担　双弓【`见上黄连注`】　张迟　望逺【`敎射经曰弩张迟临敌不过二发所以战阵不便于弩非弩不利于战而将不明于弩也不可离于短兵当别为队攅箭注射则前无立兵对无横阵复以阵中张阵外射畨次轮囘张而复出射而复入则弩不絶声敌无薄我汉书艺文志兵技巧家有望逺连弩射法具十五萹`】　挈脚　平身【`杀法令曰张弩后左`】  

【`厢丁字立当弩八字立髙楦手屈衫襟左手承撞右手迎上当心看张张有阔狭左防右膊还复当心安箭髙举射敌逺擡弩头敌近平身放敌在左右囘身放敌在髙上挈脚放`】　金机　铜牙【`张衡南都赋曰彀金机驰鸣镝翦爵毫落劲翮　杜甫诗曰正观铜牙弩`】　弩地　弩官【`汉鼂错上言兵事曰平陵相逺川谷居间仰髙临下此弓弩之地也短兵百不当一　玉海曰汉兵临以弩为尚将军有强弩积弩之名南郡有发弩官`】　游弩　彍弩【`汉鼂错上言兵事曰逰弩往来什伍俱全　汉书曰公孙奏言民不得挟弓弩十贼彍弩百吏不敢前`】　射象　鱼【`隋书刘方传曰林邑王梵志遣兵守险乗巨象四靣而至方以弩射象象中疮却蹂其阵因攻破之　史记曰秦始皇自以连弩大鱼出射之`】　筑台　置军【`唐书李元谅传曰元谅节度陇西筑连弩台逺烽侦为守备　玉海曰皇祐四年河北河东陜西言郭谘所进独辕冲阵无敌流星弩可僃军阵用诏弓弩院制之寻以谘为鄜延钤辖给所制弩五百募土兵教之既成经略使夏安期言其便诏置独辕弩军`】　发石　流星【`魏志公孙度传曰魏景初二年司马宣王征公孙渊为发石连弩射城中　玉海曰皇祐元年三月知忻州郭谘献独辕冲阵无敌流星弩`】　大旝　小黄【`唐书南诏传曰卢耽节度西川为大旝连弩南诏惮之　武经总要曰古者有黄连百竹八担双弓之号绞车擘张马弩之差今有叁弓合蝉手射小黄皆其遗法`】　静塞　摧山【`张云咸通解围录曰南蛮有执旗者传城发静塞弩贯之　玉海曰西蜀弩名尤多大者莫逾连弩十矢谓之羣鸦一矢谓之飞枪通呼为摧山弩即孔明所谓元戎也又有八牛威邉定戎静塞弩`】　弩手　弩师【`通鉴唐纪曰崔安潜乞洪州弩手敎蜀人用弩千人号神机营　后汉顺帝纪曰永建元年调五营弩师郡举五人教习战射`】　走丸　坐草【`通鉴唐纪曰西川节度使崔安潜奏乞洪州弩手教蜀人用弩走丸而射之得千人号神机弩营蜀兵由是浸强　说海引溪蛮丛笑曰山猺潜出省地茅苇中射弩夺物机不虚发名坐草`】　原掌四弩　发十矢【`周礼司弓掌四弩仲春献弓弩凡弩夹庾利攻守唐大利车战野战注攻守相廹近弱弩发疾战进退非强不逺　蜀志诸葛亮传注曰亮长于巧思损益连弩谓之元戎以铁为矢矢长八寸一弩十矢俱发也`】増胶续　籣盛矢【`十洲记曰续胶或名连金泥此胶能属连弓弩断连刀剑`】  

【`断折之金胶连使人挽掣终不复脱　汉书韩延夀令骑士四靣营阵被甲鞮鞪居马上抱弩负籣注籣盛弩矢者形如木桶`】　百弮弩　八弓弩【`唐书曰朱泚自将逼奉天遂长围以百弮弩射城中不及幄坐者三歩　下见弩二`】　木羽弩　木鹤弩【`文献通考曰隆兴元年六月御寳封木羽弩箭百四只下枢宻院江浙荆闽诸路制百万又曰乾道九年闰正月衢州张子顔造木鹤弩二千箭十万`】　折叠弩　编架弩【`通鉴元纪曰泰定帝时立行枢宻院于汴梁以伊苏罕知院事行视太行诸闗以折叠弩分给守闗军士　说海引桂海虞衡志曰猺人弩又名编架弩无箭槽编架而射也`】原谿子所出　太仆擅名【`淮南子云乌号之弓谿子之弩不能无而射注曰`】  

【`南方谿子蛮夷强弩所出　崔实政论云永平建初之际去战未久官兵劲利有蔡太仆之弩擅名天下`】魏氏连　陈王参连【`汉官解诂云魏氏琐连孙吴之法注曰兵书有黄氏连之器盖弩射法也　华峤后汉书云陈愍王宠善弩射其秘法以天覆地载参连为竒又三微三小三微为经三小为纬经纬相将万胜之方然要在机牙其射十发十中中皆同处`】　射六百歩　射五十歩【`战国防曰苏秦说韩王曰天下良弓劲弩皆自韩出谿子少府时力距来皆射六百之外案鲍注谿子少府时力距来皆弩名徐注曰时力距来谓得时力倍于常其劲足以距来敌　墨子云二歩一木弩必射五十歩已上`】　神机千万　强弩五百【`王防檄江南文云今使百万之师已具十年之储严锋百链神机千万　英雄记云王匡字公节轻财好施以任侠闻辟大将军何进府进使匡于徐州发强弩五百西诣京师防进败匡还乡里`】　防坚攻强　张胆绝虑【`六韬云防坚阵攻强敌大黄参连弩大扶胥三十六乗材士强弩矛防为翼　尉缭子云兵如总木弩如羊角人人无不腾陵张胆絶乎疑虑`】　三发众溃　一张为僃【`续汉书云虞诩为武都太守虏来攻城诩出战使二十强弩共射一人三发而三中虏众溃　谢承后汉书曰髙帝在平城为胡所困一人俱角弩一张为僃`】　千弩俱发　千张前登【`汉书曰李陵至浚稽山与单于相值三万围陵军军居两山间以大车为营陵引士出营外为阵前行持防盾后行持弓弩虏见汉军少直前就营陵搏战攻之千弩俱发应而倒　英雄记云袁绍击公孙瓉先令麴义领精兵八百强弩千张以为前登`】　持满外向　持强并发【`汉书匃奴传曰冒顿縦兵围髙帝于白登七日冒顿取阏氏之言乃开围一角于是髙帝令士皆持满傅矢外向从解角直出得与大军合而冒顿遂引兵去　后汉书耿纯传云时赤眉青犊上江大枪铁胫五幡十余万众并在射犬世祖引兵将击之纯军在前去众营数里贼忽夜攻纯雨射营中士多死伤纯勒部曲坚守不动敢死二千人俱持强弩各傅三矢使啣枚间行绕出贼后齐声呼噪强弩并发贼众惊走`】　疏勒煑弩　狄道噉弩【`东观汉记云耿防在疏勒城救兵不至恭食尽穷困士卒乃煑铠弩食其筋革恭与士推诚同死生故无二心　朱勃表云西羌寇叛唯狄道为国固守然民饥饿噉弩煑履宜救倒悬之急`】　末不穿缟　民不得挟【`史记曰强弩之末力不能穿鲁缟　公孙奏民不得挟弓弩`】　平原负弩　延夀负籣【`平原君负弩矢前驱迎信陵君下见籣盛矢注`】　増不能彀弩　亦可强弩【`古诗纪曰汉髙祖阨于平城天下歌曰平城之下亦诚苦七日不食不能彀弩　淮南子曰毕万术云牛翁十四可以强弩`】　爱侧竹弩　张卢生弩【`晋书云孟干为吴人所获将徙之临海干等志北归虑东徙转逺以吴人爱蜀侧竹弩言能作之皓留付作部后干逃至京师　吴越春秋云越王令安广之人佩石碣之矢张卢生之弩`】　江淮弩士　浙西弩人【`唐书曰浙西节度使韩滉命王栖曜将弩数千夜入寜陵李希烈不之知晨朝弩矢及希烈坐帐希烈惊曰此江淮弩士今入矣遂不敢东希烈夜败　又曰李徳裕请弩人于浙西由是蜀之器械皆犀利`】　犹恨其少　必处其髙【`先贤行状曰袁尚使审配守邺城曹操进军攻邺生获配谓曰曩日孤之行围何弩之多也配曰犹恨其少耳　王琚教射经曰夫置弩必处其髙争山夺山守隘塞口破骁防果非弩不克`】　破骁防果穿刚达坚【`上见必处其髙注　太白隂经发弩图篇曰弩者怒也穿刚逹坚自近及逺`】  

一发皆走　六矢不动【`八编纂曰宋太祖至道二年上部分诸将攻讨李继令多设强弩及贼布阵万弩齐发贼无所施其技矢才一发贼皆散走　唐书曰令潮围雍邱雷万春立城上与潮语伏弩发六矢着面万春不动`】　彀八石弩　试千歩弩【`太公六韬曰力能彀八石弩射前后左右皆便习者名曰武车之士不可不厚也　文献通考曰宋太祖尝令试牀子弩于近郊外矢及七百歩又令别造千歩弩试之矢及三里`】　募士三万人　激矢五百歩【`唐书杨传曰始南蛮自大中以来火邕州掠交趾调华人往屯渉氛瘴死者十七战无功蛮势益张议豫章募士三万置镇南军以拒蛮悉教蹋张战必注满蛮不能支　又赵犨传曰犨子珝黄巢之难库有巨弩机牙壊不能张珝以意调治激矢至五百歩人马皆洞贼畏不敢逼`】　原太守负弩先驱县令负弩先驱【`汉书云霍去病为骠将军过河东河东太守郊迎负弩先驱　又云司`】  

【`马相如为中将建节往使因巴蜀吏币物以赂西南夷至蜀太守以下郊迎县令负弩矢先驱蜀人以为宠`】増三十弮共一臂　二十弩射一人【`汉书李陵传曰发连弩射单于`】  

【`注张晏曰三十弮共一臂也　后汉书虞诩传曰诩为武都守羌众万余来攻诩令军中强弩勿发而潜发小弩羌以为矢力弱不能至并兵急攻于是使二十强弩共射一人发无不中`】  

弩四  

原弩生于弓【`吴越春秋云陈音对越王曰弩生于弓弓生于弹弹起古之孝子臣闻楚琴氏以为弓矢不足以威天下遂乃横弓着臂施机设枢加之以力郭为方城守臣子也教为人君命所起也牙为执法守吏卒也牛爲中将主内裹也关为守御检去止也锜为侍从聴人主也臂爲道路通所使也弓为将军主重负也为军师御战士也矢为飞客主教使也金为实敌往不止也卫为副使正道里也缥为都尉执左右也又曰射之道左足縦右足横左手若附枝右手若抱儿右手发机左手不知此正射持弩之道也`】　弩独前战【`军令云弩独前战令五鼔皆张羊角四鼔视麾所指`】　断矢激【`续汉书云宋则子年十嵗与苍头共弩射苍头断矢激误中之即死奴叩头就诛则察而恕之颍川荀爽深以为美时人亦服焉`】　増矢逹十里外【`炙毂子汉初得八牛弩以射楚军矢逹十里之外`】　作之可加五倍【`玉海曰魏马钧巧思絶世见诸葛亮连弩曰巧则巧矣未尽善也言作之可令加五倍`】挽弩自射【`晋书崔洪传曰洪荐郄诜代已为左丞诜后纠洪洪曰我举郄丞而反奏我是挽弩`】  

【`自射`】  

弩五  

増赋汉班固西都赋曰机不虚掎　张衡南都赋曰騄骥齐镳黄间机张足逸惊飚镞折毫芒俯贯鲂鱮仰落双鸧鱼不及窜鸟不暇翔　原呉朱异弩赋云南岳之干钟山之镝应机命中射隼髙墉　晋左思吴都赋云虞机发留防防　潘岳射雉赋曰鲸牙低镞心平望审増诗唐李峤咏弩诗曰挺质本轩黄申威振逺方机张惊雉雊玊彩耀星芒髙鸟行应尽清猿坐见伤苏秦六百持此说韩王  

原铭后汉李尤弩铭曰放自近古发意所覩前圣制弓后世建弩机牙发矢执破丑虏克获虽屡犹不可常忘战者危极武者伤  

原议后汉蔡邕幽州刺史议曰幽州冀州强弩天下精兵国家赡核四方有事未尝不取办于二州也  

矢一  

原释名曰矢指也言其有所指向迅疾也又谓之箭前进也其本曰足其形似木木以下为本以根为足又谓之镝镝敌也言可以御敌也齐人谓之镞镞族也言其所中皆族灭也闗西谓之釭釭铰也言有铰刃也其末曰括括防也言与防也括旁曰叉形似叉也其受矢之器以皮曰箙柔服之义也织竹曰笮相廹笮之名也歩叉人所带以箭叉于其中也马上曰鞬鞬建也言弓矢并建立其中【`赵书云石虎破刘曜获金银叉弓鞬三千具`】　说文曰矢弓弩矢也象镝括羽之形　尔雅曰金镞箭羽谓之镞方言曰自闗而东谓之矢江淮之间谓之鍭【`鍭音侯`】关西曰箭郭璞注云箭者竹名因以为号也　増方言曰凡箭镞胡合嬴者【`胡镝在于喉下嬴边也`】四镰【`广棱也`】或曰拘肠三镰者谓之羊头其广长而薄镰谓之錍或谓之钯【`音葩`】　又曰其小而长中穿二孔者谓之钾鑪【`金箭錍凿空两邉者也嗑嚧两音`】其三防长尺六者谓之飞防【`此谓今射箭也`】者谓之平题【`今戏射箭头题犹羊头也`】所以藏箭弩谓之箙弓谓之鞬或谓之皾原世本曰牟夷作矢【`牟夷黄帝臣名`】　孙卿子曰浮游作矢太公兵法曰箭之神名续长　六韬曰防坚阵败强敌大黄参连弩飞鳬电影自副【`注曰飞鳬电影矢名`】飞鳬赤茎白羽以铁为首电影青茎赤羽以钢为首　周易曰剡木为矢以威天下　周官曰庭氏掌射国中之妖鸟若不见其鸟兽则以救日之弓救月之矢夜射之【`详弓`】　又曰司弓矢掌八矢之法八矢一曰枉二曰絜三曰杀四曰鍭五曰矰六曰茀七曰恒八曰庳凡枉矢絜矢利火射用诸守城车战杀矢鍭矢用之近射田猎矰矢茀矢用之弋射恒矢庳矢用之散射此八矢者弓弩各有四焉盖枉杀矰恒弓所用也絜鍭茀庳弩所用也　礼记曰男子生桑弧矢六以射天地四方天地四方者男子之所有事也故必先有志于其所有事　孟子曰矢人岂不仁于函人哉矢人惟恐不伤人函人惟恐伤人　増礼记曰后妃执弓挟矢于髙禖之前　谷梁曰聘弓鍭矢不出境塲　诗义问曰总所以覆矢也谓箭筒盖也周列子曰列御寇为伯昏无人射引之盈贯措杯水  

其肘上发之镝矢复沓方矢复寓【`镝矢言中也沓二矢中也复沓三矢中也方矢第四矢也复寓第三矢才去第四矢已复在上艺而速也`】　尉缭子曰夫杀人百歩之外者谁也曰矢也　苏秦传曰三军之良五家之兵进如锋矢战如雷霆解如风雨　原三齐略记曰城东南五十里有蒲台髙八十丈秦始皇所顿处时在台下萦蒲系马夹道数百歩到今蒲生犹萦蒲似水杨而劲堪为箭也　増韩子曰矢来无向则为铁室以之　亢仓子曰句粤之干镞以精金鸷隼为之羽以之掊棰则其与稿考朴也无择及夫荡寇争防觌武决胜加之强弩之上则三百歩之外不立敌矣　诸葛子曰若能力兼三人身与马如胶漆手与箭如飞防诚宜宠异　说苑指武曰羿逄不能以枉矢弱弓射逺中微魏志陈琳曰矢在上不可不发　唐六典曰箭之  

制有四一曰竹箭二曰木箭三曰兵箭四曰弩箭　又曰骨镞曰骲铁镞曰镝鸣箭曰骹靃叶曰鈚皆古之制也竹箭以竹爲笴诸箭亦通用木箭以木为笴唯利射猎兵箭刚镞而长用之射甲弩箭皮羽而短用之防坚也　笔谈曰大驾卤簿中有勘箭其牡谓之雄牡箭牝谓之辟伏箭熙寜中罢之　辽史国语解曰车驾逺归閤门使持雄箭勘箭官持雌箭比较相合而后入宫说辽志曰契丹弓以皮为箭削楪为簳　又曰西楼有蒲濒水丛生其叶如栁长不盈寻文用以作箭不矫作而坚左氏所谓董泽之蒲是也　金史曰国俗凡重五日拜天礼毕插栁毬塲为两行当射者以尊卑序各以帕识其枝去地约数寸削其皮而白之先以一人驰马前导后驰以无羽横镞箭射之既断柳又以手接而驰去者为上断而不能接去者次之或断其青处及中而不能断与不能中者为负　说金志曰女直与契丹言语不通而无文字赋敛科发射箭为号事急者三射之  

矢二  

増礼记曰乗丘之役县贲父御马惊败绩遂死之圉人浴马有流矢在白肉公曰非其罪也遂诔之　左传曰狄人伐卫公与石祁子玦与甯荘子矢使守曰以此赞国择利而为之　又曰吕锜射恭王中目王召养由基与之两矢使射吕锜中项伏弢而死以一矢复命　原国语曰仲尼在陈有隼集于陈侯之庭而死楛矢贯之石弩其长尺有咫陈惠公使人以隼如仲尼之馆问之仲尼曰此肃慎之矢也昔武王克商通道于九夷八蛮肃愼氏贡楛矢石弩以分大姬配虞胡公而封诸侯于陈　鲁连子曰齐田单破燕军复齐城惟聊城不下燕将守数月鲁仲连乃为书着之于矢以射城中遗燕将燕将得书泣三日乃自杀　増刘向说苑曰荆王得茹黄之狗宛路之矰以畋云梦三月不返保申跪而笞王出而自沈于涧荆王乃杀狗折矰　原韩子曰智伯将伐赵赵襄子召张孟谈曰奈无箭何孟谈曰董安于之治晋阳公宫之垣皆以楛楚其楛髙十尺于是发而试之其坚则干之劲不能适也君曰奈无金何孟谈曰董安于之治晋阳宫舎之堂皆以铜为柱质君发而用之有余金矣　汉书曰李陵击匈奴一日五十万矢皆尽虏攻急陵叹曰复人数十矢可以脱矣　东观汉记曰耿弇与张歩战矢中弇眼以佩刀摧之左右无知者増通鉴汉纪曰曹操使夏侯渊张辽围昌豨于东海粮尽议引军还辽谓渊曰数日以来毎行诸围豨輙属目视辽又其射矢更稀此必豨计犹豫故不力战辽欲挑与语傥可诱也　晋书桓石防传曰石防材干趫捷从父在荆州猎围见猛兽被箭而伏诸将戏令拔箭石防因急往拔得一箭兽跳防亦跳及兽伏又拔一箭　晋书载记曰刘曜雄武过人铁厚一寸射而洞之于是称为神射　北周书帝纪曰贺拔岳至河曲为侯莫陈恱所害太祖乃率轻骑驰赴平凉时齐神武遣长史侯景招引岳众太祖至安定遇之谓景曰贺拔公虽死宇文泰尚存卿何为也景失色对曰我犹箭耳随人所射安能自裁　又王杰传曰魏恭帝元年杰従于谨围江陵时栅内有人善用长矟战士将登者多为所毙谨令杰射之应而倒登者乃得入余众继进遂拔之谨喜曰济我大事者在此箭也　三国典略曰梁以防军将军陆法和为郢州刺史封江乗县公法和尝军次白帝谓人曰诸葛孔明可谓名将吾目见之此城旁有埋弩箭镞一斛许因令掘之果如其言　北史奚康生传曰康生少骁武弯弓十石矢异常箭为当时所服从王肃讨齐齐将张伏防自升城楼言辞不逊肃令康生射之望楼射窓扉开即入应箭而毙彼人见箭皆以为狂弩唐书曰髙祖击龙门贼母端儿射七十发皆中贼败去而敛其尸以筑京观尽得其箭于其尸　又丘行恭传曰行恭有勇善骑射初讨王世充流矢着太宗马行恭囘射之发无虚镞贼不敢前遂下拔箭以己马进太宗歩执长刀大呼导之斩数人突阵而还贞观中诏斵石为人马象拔箭状立昭陵阙前以旌武功　又杜伏威传曰炀帝遣右御将军陈棱以精兵讨杜伏威伏威迎出挑战棱军射中其额伏威怒曰不杀汝矢不拔遂驰入棱阵大呼冲击众披靡获所射将使拔箭已斩之携其首入棱军示之又杀数十人　又叚志元传曰刘文静为桑显和所袭军且溃志元率壮骑驰贼中流矢忍不言突击自如　又王方翼传曰三姓咽麫兵十万踵至方翼次热海进战矢着臂引佩刀断去左右莫知唐书曰贞元十四年贡武举并应百只箭及三十只箭等今年权停时諌议大夫田敦因召对奏言兵部武举等每年常数百千人持弓挟矢出入皇城间恐非所宜上闻而惧故命停之其实武举者毎岁不过十数人时议恶敦贵欲非短旧事奏议不寔自是讫于贞元更不复置　五代史梁家人传曰太祖与晋围黄邺于西华邺卒荷弰登城骂敌晋王使胡连射不能中太祖顾友裕一发中之军中皆大讙呼晋王喜遗友裕良弓百矢　又杂传曰朱守殷反伏诛霍彦威遣使者驰献两箭为贺明宗赐两箭以报之　又曰苌从简尝中流矢镞入髀骨命工取之工无良药欲凿其骨人皆以为不可从简遽使凿之工迟疑不忍下从简叱其亟凿左右视者皆若不胜其毒而従简言笑自若　又曰晋以箭书二百射城中悉赦魏人募能斩范延光者　五代安重诲传曰重诲为节度使与蕃使并辔而行指飞鸟射之应而落观者万众无不快忭由是名振北狄自谓天下可以一箭而定　江南野史曰刘仁赡猿臂善射发无不中一旦世宗临城下坐幄中观战士攻城仁赡自城上射之矢去御座数歩輙坠左右惊愕咸谏请少避之世宗乃遂命左右进座于坠箭之上矢复至又逺数歩而止仁赡知之因捐弓投矢谓左右曰斯乃天也非吾所能中之　八编纂曰真宗咸平元年马军都头石归宋进木羽弩箭以木为簳为翎长尺余所激甚逺入铠甲则簳去而镞留牢不可拔　玉海曰咸平五年六月石普言能发火毬火箭上召至崇政殿试之辅臣同观先是开寳二年三月冯继升岳义方上火箭法试之赐束帛　宋史刘锜传曰锜善射尝従父仲武征讨牙门水斛满以箭射之拔箭水注随以一矢窒之人服其精　通鉴宋纪曰乌珠合师十二万次于临颍杨再兴以三百骑遇之于小商桥遂与之战杀二千人及万户萨巴千户百人再兴死获尸焚之得箭镞二升飞痛惜之　又曰知徐州赵立将兵三万趋行在杜充承制以立知楚州金人以兵邀于淮阴立率众迳进转战四十里至楚州城下立中箭贯两颊口不能言以手指麾诸军憩歇定方拔箭出之　又曰古攻安丰杜杲缮完守御古令巴图鲁斫牌杈木巴图鲁者皆死囚为之攻城以自赎杲募善射者用小箭射其目巴图鲁多伤而退　八编纂曰唐邓山居者以毒药渍矢以射兽应而倒谓之毛胡卢元末因用其人为兵立毛胡卢万户府又广西猺獞所用弩矢皆傅以药中人濡缕即死比唐邓者尤毒　兵略纂闻曰明太祖既定天下恐中外将士习以偷安特命兵部尚书乐韶鳯同省台督府定教射之式各营战阵武士必善驰射及用刀鎗歩兵比较弓矢强弱凡射十二箭内六箭逺可到近可中者为中式并定赏罚各有差　又曰永乐时交贼陈季犷反张辅讨之追逼至爱子江登岸贼设象伏辅侦知令先驱曰羣象来冲一矢落象奴再矢披象鼻众奔还自相蹂大军乗之贼败  

矢三  

原青镞　赤茎【`魏志曰挹娄在扶余东北千余里弓长四尺青石为镞　下见矢一`】　象星　如雨【`周礼郑元注云枉矢者取名飞星飞行有光也今之飞矛是也或谓之兵矢絜矢象焉二者可结火以射敌守城车战　汉书曰匃奴左贤王围李广广为圆阵外向矢下如雨汉兵死者过半`】青茎　朱羽【`上见矢一　国语曰吴晋防于黄池吴王擐甲陈卒赤旗赤羽之矰望之如火贾逵注曰朱羽为矰`】　饮石　发铜【`刘向新序曰楚熊渠子夜行见寝石似伏兽射之饮羽　下见矢二`】　夏服　赵防【`子虚赋曰左乌号之彤弓右夏服之劲箭　史记曰魏公子无忌进兵击秦秦兵解去遂救邯郸赵王及平原君自迎公子平原君负防矢为公子先引吕忱字林曰防盛弩矢`】贯隼　伤鳬【`上见矢二　焦贑易林曰双鳬俱飞以归稻池经渉三泽为矢所射伤我胸臆`】羊头　鹑尾【`杨雄方言曰凡箭镞三镰者谓之羊头魏百官志曰三公拜赐鹑尾骹箭十二枚`】金仆　石砮【`左传曰鲁荘公以金仆姑射南官长万杜预注曰金仆姑矢名也　下见矢二`】忘归　信往【`孔丛子曰楚王载忘归之矢以射蛟兕　赵氏兵书曰矢一名信往`】　焦  

铜　毒铁【`博物志曰交广州山夷曰俚子弓长数尺箭长尺余以焦铜为镝涂毒药于镝锋中人即死　陈琳武军赋曰矢则申息肃慎箘簵空疏焦铜毒铁干镞鸣鍭`】　附星　中法【`春秋元命苞曰矢附于矢星四射注曰四射四方射之也　尚书曰垂之竹矢在东房孔安国注曰垂舜共工所为中法故传宝之`】　旣均　相属【`毛诗云敦弓既坚四鍭既钧舎矢既均孔疏云鍭矢参停者也轻重钧停四矢皆然故言四鍭既钧　列子曰善射者能令后鍭中前括发发相及矢矢相属前矢造准而无绝落后矢之括犹衔视之若一焉注曰箭相连属无絶落处前箭着物后箭复中前箭而后所凑者犹衔视之如一物之相连也`】　药箭　火箭【`英雄记吕布将兵向莒覇等畏布登城上以药箭乱射中人马布不能拔引还下邳　魏略云诸葛亮攻郝昭于陈仓以云梯冲车临城中昭以火箭射之云梯尽然人皆烧死`】　彻札　在【`养由基蹲甲而射之彻七札焉　矢在上不得不发`】　同的　舎拔【`矢道同的鼂错论材官也　诗拔则获`】　旣调　旣挟【`诗弓矢既调又诗云既挟我矢`】　矢穷　矢更【`李陵兵尽矢穷　亡矢者不用则更注更偿也用之则不偿`】　攒鍭　插羽　増窃二　奉一【`左传曰楚子与若敖氏战于臯浒伯棼射王汰辀及鼓跗着于丁寜又射汰辀以贯笠毂师惧退王使廵师曰我先君文王克息获三矢焉伯棼窃其二尽于是矣鼓而进之遂灭若敖氏　崔鸿三十国春秋西秦录曰白兰王吐谷浑阿柴临卒呼子弟谓曰汝等各奉我一只箭将玩之地下俄而命母弟慕延曰取汝一只箭折之延折之又曰汝取十九只箭折之延不能折柴曰汝曹知单者易折众则难摧戮力一心然后社稷可固言终而卒`】　集目　着眉【`左传曰楚君以郑故亲集矢于目　唐书王难得传曰难得京师方战麾下士失马难得驰救矢着眉披肤障目乃拔箭断肤殊死前鬭血蔑靣不已帝嘉之`】　中石　绕树【`史记曰李广夜行见石以为虎射之中石没镞视之石也更射之终不能入矣列子曰飞衞学射于甘蝇诸法并善惟齧法不教衞宻将矢以射蝇蝇齧得矢镞射卫衞绕树而走矢亦绕树而射`】　竪箭　竪刀【`晋书载记曰慕容盛遇盗陜中盛曰我六尺之躯入水不溺在火不焦汝欲当乎试竪尔手中箭百歩我若中之宜慎尔命如其不中当束身相授盗乃竪箭盛一发中之盗曰相试耳资而遣之　又曰前燕慕容翰北投宇文归既而逃归劲骑百余追之翰遥谓追者曰汝可百歩竪刀吾射中者汝便宜反不中可来前也追解刀竪之翰一发便中刀环追乃散`】　木箭　纸羽【`北齐书郎基传曰基字世业海西镇将梁吴明彻攻海西基粮仗皆尽乃削木为箭剪纸为羽得围解还朝仆射杨愔劳之曰卿本文吏遂有武略木箭纸羽皆无故事班墨之思何以相过`】　蒿矢　竹颖【`唐书张廵传曰廵欲射贼将尹子竒剡蒿为矢中者谓廵矢尽走白子竒乃得其状使南霁云射一发中左目　宋史儒林传曰李觉仿韩愈毛颖传作竹颖传以献太宗嘉之竹颖矢也`】　铁丝　鸡羽【`东坡诗云一双铁丝箭未发手先唾　南蛮传曰其民户出鸡羽三十镞`】　飞防　飞矛【`东观汉记光武作飞防箭攻赤眉　下见前象星注`】鍜矢　镞矢【`汉书曰恒山王作鍜矢胶东王作镞矢注大镞之矢今兵箭`】　贯盾中镮【`吴书鲁肃南徙州追至肃自树盾引弓射之矢皆洞贯度不能制乃相率还　下见前竖`】  

【`刀注`】　狼牙　鸭觜【`玉海曰熙宁七年军器监与三衙定造狼牙箭鸭觜箭请依式制之`】矫箭　系箭【`汉书严安传曰今天下鍜甲摩劒矫箭控转粟运粮未见休时　张衡应间曰烛武悬缒而秦伯退师鲁连系箭而聊城弛柝`】　嚆矢　雹箭【`词林海错曰班仲升出使西域愿将三十六人以为嚆矢弹丸之用注嚆矢先声响箭南史齐本记曰苍梧王画齐髙帝腹为射的引满将射之左右王天恩谏曰领军腹大是佳射堋而一箭便死后无复射不如以雹箭射之`】　鎻云连珠【`谢氏诗源曰更嬴善射能仰射入云中因名箭曰鎻云　王弇州史料曰治中云南曲靖衞知事李晟上疏言边情用为都察院照磨十五年迁郧阳府同知不肯行明年上疏谓臣所造兵器若连珠飞箭自一至十自百至千锐炮自连二至排六自攒三至排六活法轮放他如匣箭匣炮小防车火飞架走防之竒亘古未有`】　乗矢　束矢【`孟子曰发乗矢而后反　诗曰束矢其捜五十矢为束`】　筒箭　鞭箭【`通鉴曰刘巨容以宿州甬桥镇遏使将兵讨王郢筒箭长才尺余内之竹筒注之上系竹筒于手腕彀弓既发豁筒向后激矢射敌皆洞贯兵略纂闻曰嘉靖时马都督芳援应州相去里所射士以鞭箭射敌敌多死视其箭短不可用以为神解围去`】　匣箭　手箭【`上见连珠注　金史穆延实勒哈塔传曰实勒哈塔工用手箭箭长不盈握毎用百数散置铠中遇敌抽箭以鞭挥之或以指钳取飞掷数矢齐发无不中敌以为神其箭皆以智创虽子弟亦不能传其法`】　原入益深　激则逺【`家语曰子路好长劒子曰以子所能加之以学岂可及乎曰南山有竹不扶自直斩而用之射逹于犀革以此言之何用学为子曰括而羽之镞而砺之其入不益深乎　淮南子云水激则悍矢激则逺夫括淇衞箘簵饰以银锡虽有薄缟之幨腐荷之缯然犹不能独穿也`】　増单易折　众难摧【`并见奉一注`】　中双鳬　贯二雕【`北史贺拔胜传曰胜从宴昆明池时有双鳬游池中周文帝授弓矢于胜曰不见公射久矣请以为欢胜射之一发俱中因拜曰使胜得奉神武以讨不庭皆如此也文帝恱因是恩礼日重　隋书长孙晟传曰晟与汝南公宇文神庆使突厥突厥摄啚每共游猎见二雕飞而争肉因以两箭与晟曰请射取之晟弯弓驰往遇雕相攫一发双贯焉`】　射天狼　射汉月【`楚辞曰举长矢兮射天狼唐杜甫诗挟矢射汉月`】　青竹簳　赤雁翎【`白居易荅元稹咏箭镞诗曰矢人司职忧为箭恐不精精在利其镞错磨镝成插以青竹簳羽之赤雁翎勿言分寸铁为用乃长兵又云胡为射小盗此用无乃轻`】　大羽箭　大镞箭【`玉海曰武德二年秦王屯柏壁以大羽箭殪贼将又杜甫诗猛将腰间大羽箭又曰绍兴十年六月上曰昨造大镞箭用以破敌始服其精又造锐首小枪刘锜顺昌破敌用之`】　氊头箭　羊头箭【`骇闻录曰李遵懿仕伪蜀有妇熊蜀平太祖曰有此态耶以氊头箭射之正中其腹李不动太祖曰外柔内劲授供奉官然握兵江淮号铁汉　方言曰箭镞三镰者谓之羊头镞`】　铁翎箭　金龊箭【`通鉴元纪曰托克托至徐州攻其西门贼出战以铁翎箭射托克托不为动麾军奋击破之　辽史国语解曰太祖取天梯防古博啰三山之势于苇甸射金龊箭以识之名龙眉宫神册三年筑都城于其地临潢府是也`】　原妢胡之笴淇园之竹【`周礼考工记曰妢胡之笴吴越之金锡此材之美也郑注妢胡胡子之国在楚旁笴`】  

【`矢干也　东观汉记曰上拜冦恂为河南太守恂移书属县讲兵肆射伐淇园之竹治矢百余万`】　董泽之蒲　綦衞之箭【`左传云秦晋楚战楚熊负羁囚智防以归智荘子以其族反之厨武子御下军之士多从之毎射抽矢菆纳之厨子之房武子怒曰非子之求而蒲之爱董泽之蒲可胜既乎杜注曰智防荘子之子也菆好箭也房箭舎蒲可以为箭董泽在闻喜县　列子云逢蒙之弟子曰鸿超怒其妻而怖之引乌号之弓綦衞之箭射其目注眸子而眶不睫矢坠地而尘不`】　毒药傅矢　断木为箭【`东观汉记曰匃奴攻金蒲城耿恭以毒药傅矢传语匃奴曰汉家神箭其中创者必有异因发强弩射之虏中矢者视创皆沸并大惊　续汉书云来歙击隗嚻径至略阳斩嚻守将金梁因保其城嚻大惊曰何其神也乃悉兵数万人围略阳斩山筑堤激水灌城歙与将士固死坚守矢尽乃发屋断木以为箭`】养由矫矢　庾公抽矢【`张华励志诗曰养由矫矢兽号于林蒲芦紫缴神感飞禽　郑人使子濯孺子侵衞衞使庾公之斯追之孺子疾作庾公抽矢扣轮去其金发乗矢而反`】　白羽若月　赤羽若日【`家语子路云云`】　増贯手及肘　中肩夹脰【`左传曰郄克伤流血及屦未絶鼓音曰余病矣张侯曰自始合而矢贯余手及肘余折以御左轮朱殷岂敢言病吾子忍之　又曰齐师遁晋州绰及之射殖绰中肩两矢夹脰`】　顼羽叱矢　甘蝇齧矢【`汉书曰娄烦射项羽弓发矢欲到羽怒目叱矢矢乃堕地烦亦恐死　下详见上绕树注`】　廻船受矢　缚藁得箭【`魏略曰权乗大船出濡须口来观魏军曹公使弓弩乱发矢着其船船偏重将覆权因廻船复以一靣受矢矢钧船平乃还　唐书张廵传曰廵守雍丘城中矢尽廵爵藁为人千余被黒衣夜缒城下潮兵争射之久乃藁人还得箭数十万其后复夜缒人贼笑不设僃乃以死士五百斫潮营军大乱焚垒幕追奔十余里`】　蹋鞍拔箭　沿水入箭【`晋书毛寳传曰寳军悬兵少器仗滥恶大为祖焕桓抚所破寳中箭贯髀彻鞍使人蹋鞍拔箭血流满鞾　又朱脩之传曰鲁秀击襄阳修之发连弩射秀秀亦发连弩应之脩之使军人沿水拾箭`】　传于突厥　集于桓钩【`唐书曰太宗讨刘黒闼闼常于肥乡列阵太宗亲率左右击之有一突将勇壮绝人直冲太宗刃将接太宗以天防上将大箭射之中心洞背应而毙遂传此箭于北蕃突厥见而惊叹又常轻近出遇三皆贼中骁勇有名者举枪而进左右请避之太宗不从待其将至连发三矢相次皆毙敌人慑气焉　晋语云干时之役申孙之矢集于桓钩`】　摩地截草　附肤落毛【`括地图曰羿年五嵗父母与入山其母处之大树下待蝉鸣还欲取之羣蝉俱鸣遂捐去羿为山间所养羿年二十能习弓矢仰天叹曰我将射逺方矢至我门止因捍即射矢摩地截草径至羿门随矢去　十六国春秋燕书曰贾坚弯弓三百余烈祖以坚善射亲试之乃取一牛置百歩上召坚使射一矢拂再一矢摩腹皆附肤落毛上下如一恪曰能复中乎坚曰所贵者以不中为奇中之何难一发中之坚时年六十余矣`】　箭粗如　防直如矢【`北史奚康生传曰梁闻康生能引强弓特作大弓两张长八尺中围尺有二寸箭粗如长笛送与康生康生集文武射之犹有余力　又杨大眼传曰大眼少骁捷跳走如飞太和中将南伐尚书李冲典征官大眼往求冲不许大眼曰尚书不见知下官出一技便出长防三丈许系髻而走防直如矢马驰不及见者惊叹冲因曰千载以来未有逸材若此者也`】　以铁箭射　以铜鞭发【`合璧事曰钱镠以铁箭射退潮头　金史强伸传曰中京人推伸为府佥事元兵围之兵器已尽以钱为镞得蒙古一箭截而为四以铜鞭发之`】　号驻队矢　习鸣镝射【`宋史吴玠传曰金人攻和尚原玠命诸将劲弓强弩分番迭射号驻队矢接发不絶且繁如雨注乌珠中流天仅以身免　史记匈奴传曰冒顿作鸣镝习勒其射令曰鸣镝所射而不悉射者斩`】　无遗镞费　与亡镞同【`贾谊过秦论曰秦无亡矢遗镞之费　汉鼂错上言兵事曰射不能中与亡矢同中不能入与亡镞同`】　扣轮去金　刮骨去毒【`孟子曰抽矢扣轮去其金发乗矢而后反　蜀志闗羽传曰羽尝为流矢所中贯其左臂后疮虽愈毎至隂两骨常疼痛医曰矢镞有毒毒入于骨当破臂作疮刮骨去毒然后此患乃除耳羽便伸臂令医劈之时羽适请诸将饮食相对臂血流离盈于盘器而羽割炙引酒言笑自若`】　棘刺捍矢　短刀截矢【`列子曰纪昌学射于飞衞尽衞之术乃谋杀飞衞相遇于野二人交射中路矢相触坠于地而尘不扬飞衞之矢先穷纪昌遗一矢既发飞衞以棘刺之端捍之而无差焉于是二子泣而投弓相拜于涂请为父子　佥载杂爼曰隋末有昝君谟善闵目而射志其目则中目志其口则中口有王灵智者学射于君谟久之曲尽其妙欲射君谟独擅其美君谟时无弓矢执一短刀箭来輙截之末后一箭君谟张口承之遂齧其镝于是笑曰汝学射三年不教汝齧镞法耳`】　矢相触　筈镝相连【`上见棘刺捍矢注　宋史曰太宗时康保裔善射常握矢三十引满以射筈镝相连而坠人服其妙`】　张口齧镝　贯手着棼【`上见短刀截矢注　呉志太史慈传曰慈常从孙防讨麻保贼贼于屯里縁楼上行詈以手持楼棼慈引弓射之矢贯手着棼围外万人人莫不称善`】过山刊石　破竹灭羌【`魏书曰灵丘南有山髙四百余丈羣臣仰射山无能逾者文成帝弯弧发矢出三十余丈过山南二百三十歩遂刊石勒铭　语林曰宣宗幸苑中囘顾仗外含屋际有倚竹一竿可见者止尺余去御马百歩外遂命弓横综正扶矢曰朕以法制威天下而党羌穷寇敢来干我连年兵不解我今射此竹卜其济否左右观上攘袖挽弓一发洞其竹分而为二矢贯于外左右呼万嵗未逾月羌果灭`】　藏之武库　盛以锦囊【`唐书刘黒闼传曰初秦王建天防府矢制倍于常及刘黒闼为突厥所窘自以大箭射却之突厥得箭传观以为神后余大弓一长矢五藏之武库世寳之毎郊丘重礼必陈于仪物之首以识武功　五代史伶官传晋王之将终也以三矢赐荘宗而告之曰梁我仇也燕王吾所立契丹与我约为兄弟而背晋以归梁此三者吾遗恨也与尔三矢尔其无忘乃父之志荘宗受而藏之于庙其后用兵则遣从事以一少牢告庙请其矢盛以锦囊负而前驱及凯旋而纳之`】　以石为镞　以钱为镞【`孔帖南蛮盘盘以石为矢镞下详见上以铜鞭发注`】　披襟当箭　坦腹受箭【`传灯录曰石巩和尚常张弓架箭以待学者忠义禅师诣之石巩曰看箭披襟当之巩曰三十年张弓架箭只射得止个汉　明太祖欲废孟子祀钱唐谏太祖怒射之唐坦腹受箭祀由是得不废`】　流矢蔽日　纤缴乗风【`通鉴五代记曰李存审救幽州命歩兵伐木为鹿角人持一枝止则成寨契丹环寨而过寨中发万弩射之流矢蔽日契丹人马死伤塞路　列子曰蒲旦子之弋也弱弓纤缴乗风振之连双鸧于青云之际用心専动手均也`】　飞矢中目流矢贯睛【`平夏录曰徐夀辉僭大号招明玉珍归汉阳授元帅益兵俾镇沔阳与元将哈喇图连战湖中飞矢中其右目人呼为旻眼子　弇州史料曰陈友谅欲奔武昌乃率楼船百余艘趣南河嘴为我师所扼遂突湖口上麾诸将邀击之友谅在别舸中流矢贯睛及颅而死诸将闻之大呼奋跃敌众大溃`】　原卢矢长三尺　木矢长六尺【`上出三礼图　山海经云东海之外有大人之国郭璞注曰晋永嘉二年有鹙鸟集于始安县南廿里之鷔陂中民周虎张得之木矢贯之铁镞其长六尺有半以箭计之其射者人身应长一丈五六尺也`】　増赐鱼皮歩叉　作鹿轳箭筒【`魏百官名曰三公拜赐鱼皮歩叉一獾皮鞬一琢菆金校歩叉一金校豹皮鞬一　潜确书舜作鹿轳箭筒`】矢着身如猬　矢集旗如猬【`唐书淮阳王道元传曰道元毎赴敌飞矢着身`】  

【`如猬气益厉　典故纪闻曰成祖滹沱之战自以数百突入阵矢集其旗者如猬毛`】　发三矢杀三人　发七矢毙七人【`唐书薛仁贵传曰时九姓众十余万令骁数十来挑战仁贵发三箭輙杀三人于是畏慑皆降仁贵虑为后患悉坑之转讨碛北余众擒伪叶护兄弟三人以归军中歌曰将军三箭定天山壮士长歌入汉闗　唐冯盎为先讨罗窦诸洞獠发七矢毙七人详见弩二`】镂姓名射晋军　志姓名授士卒【`五代史杂传曰陆思铎少事梁为宣武军卒以善射知名梁晋相距河上思铎镂其姓名于箭筈以射晋军矢中荘宗马鞍荘宗拔矢见思铎姓名竒之其后灭梁思铎谒见荘宗出其矢以示之思铎伏地请死荘宗慰而起之拜龙武指挥使　唐书王忠嗣传曰忠嗣召属长付以兵使授士卒虽弓矢亦志姓名其上军还遗忘镞皆按名第罪以是部下人人自劝`】靣中六矢不动　靣不数矢皆斩【`唐书雷万春传云令潮围雍丘雷`】  

【`万春立城上与潮语伏弩发六矢着靣不动潮疑木人谍得其实乃惊潮谓张廵曰向见雷将军知足下军令矣　宋史韩世忠传曰苗傅之变世忠勤王至临平贼将苗翊马柔吉负山阻河为阵中流植鹿角梗行舟世忠舎舟力战军少却世忠复舎马操戈而前令将士曰今日当以死报国面不被数矢者皆斩于是士皆用命贼列神臂弩持满以待世忠瞠目大呼挺刃突前贼辟易矢不及发遂败`】　潘妪禁显逹之镞　尚父拔丁侯之箭【`南史齐陈显逹传曰显逹出杜姥宅大战破贼矢中左目而镞不出地黄村潘妪善禁先以钉钉柱妪禹歩作气钉即时出乃禁显逹目中镞出之　太公金匮武王伐殷丁侯不朝尚父乃画丁侯三旬射之丁侯病遣使请臣尚父乃以甲乙日拔其头箭丙丁日拔其目箭戊巳日拔其腹箭庚辛日拔其股箭壬癸日抜其足箭丁侯病乃愈四夷闻皆惧越裳氏献白雉`】　原男子初生以蓬备礼　冰室方啓用棘除灾【`详弓`】　造矢原设羽设刃　视丰视鸿【`周礼矢人为矢鍭矢三分茀矢三分一在前二在后兵矢田矢五分二在前三在后杀矢七分三在前四在后三分其长而杀其一五分其长而羽其一水之以辨其隂阳夹其阴阳以设其此夹其比以设其羽三分其羽以设其刃虽有疾风亦不惮之矣前弱则俛后弱则翔中弱则纡中强则扬羽丰则迟羽杀则趮故夹而摇之以眡其丰杀之节挠之以视其鸿杀之称`】　笴欲生而抟　木不直而败【`凡相笴欲生而抟注笴干也相择也生无瑕蠧也抟圎也　汉五行志曰木曰曲直田猎不宿宿时也饮食不享出入不节夺民农时则木不曲直失其性矣盖工匠之为轮矢多伤败注轮不曲矢不直也`】  

矢四  

増飞客【`吴越春秋云陈音对越王曰矢为飞客主教使也`】　矰碆飞流【`马融颂矰碆飞流碆石名可为矢镞`】　以蒿矢射蒿中【`通鉴唐纪曰李宻请往山东羣臣多谏上曰帝王自有天命非小子所能取借使叛去如以蒿箭射蒿中耳`】　契箭【`又曰裴行俭袭擒那都支因传其契箭悉召诸部酋长执送碎叶城`】　拾箭供官军【`通鉴曰唐夫等率兵入长安坊市民喜懽呼出迎或以瓦砾击贼或拾箭以供官军`】　拔矢于脑【`五代史唐义儿传曰镇兵出掠九门李嗣昭以兵击之镇兵且尽余三人匿破垣中嗣昭驰马射之反为贼射中脑嗣昭顾箙中矢尽拔矢于脑射杀一人`】　镞自口出【`五代史杂传曰王殷从汉髙祖讨杜重威先登力战矢中其脑镞自口出而不死髙祖嘉之`】　出兵以矢击【`辽史外纪曰西夏国凡出兵以矢击聴其声知胜负及敌至之期`】　射箭【`辽史国语解凡帝亲征服介胄祭诸先帝出则取死囚一人置所向之方乱矢射之名射箭以祓不祥及班师则射所俘后因为刑法之用`】　箭瘢如刻画【`宋史韩世忠传世忠尝中毒矢入骨以强弩刮取之十指仅全四不能动刀防箭瘢如刻画然`】　箭翎一尺千钱【`通鉴宋纪曰金主亮谋南侵遣使督造兵器命诸路旧贮军器并致于燕时又建汴宫脩燕城民不能堪箭翎一尺至千钱村落间往往椎牛以供筋革`】　矢拂于颡【`金史本纪曰太祖伐辽宗干与数防辽军中太祖救之免胄战或自傍射之矢拂于颡太祖顾见射者一矢而毙`】　饰以金龙【`金主亮南伐至扬州出内箭饰以金龙题曰御箭系帛书其上使人乗舟射之南岸以招谕宋人`】　献二矢【`元史曰布扎尔有勇力善射太祖视所挟弓矢甚佳问谁为造者对曰臣自为之适有野鳬翔于前射之获其二并以二矢献而退`】　身不中一矢【`兵略纂闻曰范云以兵三千至寜国防山泽中者八日羣盗蟠结梗道云操戈鼓噪出入营垒间斩首千百计而身不中一矢`】　镞出脑后【`又曰傅友徳从征武昌城东南有髙冠山下瞰城中上顾诸将谁能夺此友徳即率万人先登一鼔夺之流矢中颊镞出脑后复洞脇不为阻`】　囊箭【`王弇州史料曰治中云南曲靖衞知事李晟上疏言云贵有囊突箭其人止发一根今推广之可増百根且逺及百歩之外`】  

矢五  

増赋晋潘岳射雉赋曰昔贾氏之如臯始解顔于一箭丑夫为之改貌憾妻为之释怨　周庾信哀江南赋曰两观当防千门受箭白虹贯日苍鹰击殿  

増诗唐明皇诗曰月落髙矰星狼下急箭　又李峤咏箭诗曰汉甸初羽燕城忽解围影随流水急光带落星飞夏列三成范尧沈九日辉断蛟云梦泽希为识亡归　李贺长平箭头歌曰漆灰骨末丹水沙凄凄古血生铜花白翎金簳雨中尽直余三残狼牙　杜甫诗曰青海无传箭天山蚤挂弓　明刘基钱王箭头篇曰鸱夷遗魂抝余怒欲取吴山入江去雷霆劈地水羣飞海门扶胥没氛雾英雄一怒天可囘肯使赤子随鲛鲐指挥五丁发神弩物辟易腥风开三百年来人事改涛落沙平箭空在石梁饮羽未足夸蜀国三犀漫欺绐近闻黄河水乱流青徐一半悲鱼头安得壮士斡地轴为拯斯民涂炭忧　又谢应芳石箭头歌【`并序`】呉人开渠自望亭通漕湖多得石箭头长洲徐伯昂持以见遗请为赋诗南山烂尽苍云根飘风势欲倾昆仑老砮作镞防千载神镵削秋无防沈沙不随戈防折太阴元精壮冰结五丁手抉出重泉犹带尧时九乌血鸺鹠惊破胆罔两走折足独有老于菟坐啸风满谷猿臂将军骨已枯苍头庐儿金仆姑时乎时乎柰尔砮  

原赞梁昭明太子弓矢赞曰弓用筋角矢制良工亦以观徳非止临戎杨叶命中猿堕张空  

原铭后汉李尤弧矢铭曰木为弧剡木为矢弧矢协并八极同纪　晋江统弧矢铭曰幽都筋角防稽竹矢率土名珍东南之美易以获隼诗以殪兕伐叛柔服用威不韪  

増奏后魏书曰世宗幸邺还于河内懐界帝亲射矢一里五十余歩侍中髙显等奏曰伏见亲御弧矢临原弋逺动羽驰矢镞所逮三百余歩臣等伏惟陛下圣武自天神艺夙茂巧防驺虞之节妙尽矍圃之仪威棱攸叠甝兕慑气才猛所振勍憝弭心足以肃截九区赫服八宇矣盛事竒迹必宜表述勒铭射宫永彰圣艺  

## 御定渊鉴类函卷二百二十七

武功部二十二【`牙　旌旗　旄　旛麾　旒　　毦`】  

牙一  

原兵书曰牙旗者将军之精凡始竖牙必以刚日刚日者谓上克下也立牙之日吉气来应大胜之征　抱朴子曰军所始举牙立旗风气和调幡校飘飘终日不息者其军有功也　又曰凡始出军竖牙春出城西门令牙门西向出时令登明大吉加东方吉夏出北门令牙门北向出时令登明大吉加南方吉秋出东门令牙门东向出时令神后登明大吉加西方吉冬出城南门令牙门南向令神后登明大吉加北方吉　黄帝出军诀曰始立牙之日旗旛指敌或从风而举晖晖终日不絶绕竿勇气奔逸是谓堂堂之陈正正之旗此大胜之征又曰将军引兵出城门望见白云及白水者举白牙  

旗赤云举赤旗五色牙旗随天气四时　又曰有所攻  

伐作五采牙幢青牙旗引住东赤牙旗引住南白牙旗引住西黒牙旗引住北黄牙旗引住中　又曰黄龙牙旗者一军之也　礼含文嘉曰牙旗者将军所建也増真人水镜经曰凡军始出立牙竿必令先坚若有  

折将军不利牙旗竿军之精也即周礼司常职云军旅防同置旌门是也　尚书曰门旗二口八幅色红大将牙门之旗出引将军前列  

牙二  

原呉志曰陆逊为右都督防丹阳贼帅费栈扇动山越权遣逊讨栈栈支党多所往兵少逊乃益施牙幢分付鼓角夜潜出谷间鼓噪而前应即破散　又曰贺济孙权征合肥时城中出战徐盛被创失牙济引兵拒击得盛所失　魏志曰典韦初平中张邈举义兵韦为士属司马赵宠牙门旗长大人莫能胜韦一手建之宠异其才力　増通鉴曰突厥立刘武周为定杨可汗遗以狼头纛【`隋书曰突厥本狼种牙门建狼头纛示不忘本也`】　唐书田承嗣传曰择趫秀强力者万人号牙兵  

牙三  

増枭鸣　见【`晋书曰谢艾讨麻秋枭鸣牙中艾曰枭激也六博得枭者胜果破麻秋　成都志曰徳阳有胜山唐髙崇文讨刘辟驻兵于此有见于牙旗是日大胜命投于涧中明日复至人以为蜀降之兆盖蜀有城云`】　临戎折　触门堕【`晋书陆机传曰成都王颍假机后将军讨长沙王乂始临戎而牙旗折意甚恶之后战果军大败唐书哥舒翰传曰翰守潼闗师始东先驱牙旗触门堕注旄干折众恶之`】　牙干折　牙帐破【`唐书哥舒曜传曰李希烈防汝州诏拜曜东都汝州行营节度使及行帝祖通化门是日牙干折时以翰出师已如此而斩持旗者卒以败今曜复尔人忧之唐书突厥传曰武徳元年骨咄禄特勒来朝帝宴太极殿为奏九部乐引升御座是嵗始毕牙帐自破帝问`】  

【`内史令萧瑀瑀对曰魏文帝幸许城门无故自壊是年文帝崩岂其耶`】  

牙四  

増独给十二牙旗【`后魏书曰奚斤代人也自魏初大将行师唯长孙嵩拒刘裕及斤征河南独给漏刻及十二牙旗`】　箕宿祃牙【`唐杜牧贺平党项表曰潜运睿算独决神机箕宿祃牙狼星敛角戊日祷马太白扬眉`】　夺其纛而舞【`通鉴宋纪曰都统制王彦率岳飞防一十将部七千人渡河至新乡金兵盛彦不敢进飞独领所部鏖战夺其纛而舞诸军争奋遂复新乡`】  

牙五  

原赋吴胡综大牙赋黄武七年黄龙见夏口孙权称尊号因瑞改元作黄龙大牙常在军中进退视其所向命综爲赋曰狼狐垂象实惟兵精圣人观法是效是营始作器械爰求厥成明明大吴实天生徳乃律天时制其神军取象太乙五将三门疾则如电迟则如云进止有度约而不烦四灵既布黄龙处中周制日月实曰太常杰然特立六军所望仙人在上鉴视四方神实使之为国祯祥　文选曰牙旗缤纷  

増词词林海错曰古词铁马牙旗穿夜市  

増记唐刘禹锡管城新驿记曰庭容牙节示礼而不慁也  

原祭文后汉滕辅祭牙文曰恭修太牢洁荐遐灵推毂之任实讨不庭天道助顺正直聦明敬建髙牙神武攸托雄防推锋龙渊洒锷　晋顾恺之祭牙文曰维某年某月日录尚书事豫章公裕敢告黄帝蚩尤五兵之灵两仪有政四海有王奉命在天世徳重光烈烈髙牙阗阗伐鼓白气经天简扬神武恭行帝罚长歼丑虏维徳是仗维人是辅　宋王诞伐广固祭牙文曰敬建崇牙显兹威灵鸣金辍衅无战有寜皇风幽被凯斾归旌郑鲜之祭牙文曰洁牲先事荐兹敬祭崇牙既建义锋増厉人鬼一揆三才同契惟兹灵鉴庶必有察逆顺幽辨忠孝显节使凶丑时歼主寜臣悦振旅上京凯归西蕃神器増辉四境永安　唐陈子昂祃牙文曰盖先王作兵以讨有罪奸慝窃命戎夷不龚则必肆诸市朝大戮原野皇家子育万国宠绥百蛮青云干吕白环入贡久有年矣契丹凶羯敢乱天常乃蜂聚丸山豕食辽塞宴安鸩毒作为欃枪天厌其凶国用致讨皇帝命我肃将王诛今大军已集吉辰叶应旄头首建羽斾前列夷貊感威将士聴誓方天命为民殄灾惟尔有神尚歼乃丑召太一防雷公翼白虎乗青龙星流彗埽永清朔裔使兵不血刃戎夏大同以昭我天子之徳允乃神之功岂非正直克明无纵大讐以作神羞　増唐栁宗元祃牙文曰惟尔有神懋扬廼职敢告无縦诡无刘我徒镞刃锷毕集于凶躬铠甲干盾咸完于义躯焚炀荡沃往如行虚　栁宗元祭纛文曰惟昔澧有大特化为巨梓秦人凭神乃建茸头是为兵主用以行师汉宗蚩尤亦作灵旗既既祃指于有罪北靣诏盟抗侯以射  

旌旗一  

原初学记曰释名曰旌精也言其有精光也旗期也言与众期于下也按列子黄帝与炎帝战以雕鹗鹰鸢为旗帜盖旌旗之始也周官司常掌九旗之物名各有属以待国事日月为常交龙为旂通帛为旃杂帛为物熊虎为旗鸟隼为旟蛇为旐全羽为旞析羽为旌龙旂九斿以象大火也鸟旟七斿以象鹑火也熊旗六斿以象伐也蛇四斿以象营室也弧旌枉矢以象弧也【`释名曰九旗之名日月为常画日月于其端天子所建言常明也交龙为旂旂倚也画作两龙相依倚通以一赤色为之无文采诸侯所建也通帛为旃旃战也战战恭已而已三孤所建象无事也熊虎为旗旗期也言与众期于下军将所建象其猛如熊虎也鸟隼为旟旟誉也军吏所建急疾趋事则有称誉也杂帛为物一作斾以杂色缀其边为燕尾将帅所建象物杂也蛇为旐旐兆也知气兆之吉凶建之于后察度事宜之形兆也全羽为旞旞顺滑貌析羽为旌注旄竿首`】　又广雅云天子之旌髙九仭诸侯七仞大夫五仞士三仞则礼含文嘉曰天子之旗九仞十二旒曵地诸侯七仞九旒齐轸卿大夫五仭七旒齐较士三仭五旒齐肩是也　増司马法曰旂夏后氏元人之执也殷白天之义也周黄地之道也　吴子曰敌人之来荡荡无虑旌旗烦乱人马数顾一可击十必使无措　黄公三略曰欲敌形色可胜之符先战以二十八角人青衣赤旗东方七人征人赤衣黄旗南方七人商人白衣黒旗西方七人羽人黒衣青旗北方七人凡二十八象二十八宿　尉缭子曰自尉吏而下尽有旗战胜得旗者各视其所得之爵以明赏劝之心宋书舆服志曰五旗者五色各一旗以木牛承其下  

盖取负重而安稳也五旗纒竿即礼记徳车结旌不尽饰也戎事乃散之又武车绥旌垂舒之也　隋书卢贲传曰髙祖受禅命贲清宫因典宿衞贲奏改周代旗帜更为嘉名其青龙驺虞朱雀元武千秋万嵗之旗皆贲所制也　隋书礼仪志曰凡旗太常画三辰旂画青龙旟画朱雀旌画黄麟旗画白兽旐画元武皆加云其旜物在军亦书其事号加之以云气徽帜亦如之旌节又画白兽而析羽于其上　又曰司常掌旗物之藏通帛之旗六以供郊丘之祀一曰苍旗二曰青旗三曰朱旗四曰黄旗五曰白旗六曰元旗画缋之旗六以充玉路之等一曰三辰之常二曰青龙之旂三曰朱雀之旟四曰黄麟之旌五曰白兽之旗六曰元武之旐皆左建旗而右建阘防又有继旗四以施军旅一曰麾以供军将二曰旞以供师帅三曰旐以供旅帅四曰斾以供倅长唐李靖问对曰臣参用古法凡三队合则旗相倚而  

不交五队合则两旗交十队合则五旗交吹角开五交之旗则一复散而为十开二交之旗则一复散而为五开相倚不交之旗则一复散而为三　李靖兵法曰诸军将五旗各准方色赤南方火白西方金皂北方水碧东方木黄中央土土则不动用为四旗之主而大将将动持此黄旗于前立如东西南北有贼各随方色举旗当方面兵急须装束旗向前亚方面兵急须进旗正竖即住卧廻审细看大将军所举之旗须依节度诸每队给一旗行则引队住则立于队前　万花谷曰旗之制三十有二其大总管一曰青龙旗二曰白兽旗三曰朱雀旗四曰元武旗五曰黄龙负图旗六曰应龙旗七曰龙马旗八曰玉马旗九曰凤凰旗十曰鸾旗十一曰鵕防旗十二曰太平旗十三曰麒麟旗十四曰飞麟旗十五曰飞黄旗十六曰駃騠旗十七曰白泽旗十八曰五牛旗十九曰犀角旗二十曰金牛旗二十一曰兕旗二十二曰三角兽旗二十三曰角端旗二十四曰吉利旗二十五曰騼防旗二十六曰驺牙旗二十七曰黄鹿旗二十八曰白狼旗二十九曰赤熊旗三十曰辟邪旗三十一曰苣文旗三十二曰白刃旗　唐书礼乐志军礼曰仲冬讲武大将被甲乘马教习士众长者持弓矢短者持戈矛力者持旌勇者持钲鼓刀楯为前行持矟者次之弓箭者为后使其习见旌旗金鼓之节旗卧则跪旗举则起　又百官志曰节度使初授诣兵部辞见观察使亦如之辞日赐双旌双节行则建节树六纛　宇文懋昭金志曰金国以水徳王用师行征旗皆尚黒虽五色皆具必以黒为主寻常车出入只用一日旗与后同乘则加月旗二相间而陈或数百队或千余队日旗即以红绡为日刺于黄旗上月旗即以素帛为月刺于红旗上近御则又有日月大绣旗二如大礼祫享册封一循古制旗无大小皆循焉然五方五星五岳青龙白虎朱雀元武神凤外又有五星聨珠一日月合璧一象二天王二海马二鹰隼二太白三近御又张一大旗其制极广错综神物以猛士执之傍有数十人护之各施大防以僃风势名之曰盖天　明华钰海防议曰钩旗杆长丈许用布五六幅纫为旗周匝缀利钩每遇对敌横举阵前众兵排列于后五之内旗开而兵器随之以出飞舞招飐矢石不能入又足以牵挽敌人衣裾使不得运用大率一旗可蔽数十人  

旌旗二  

増左传曰鄢陵之役栾鍼见子重之旌请曰楚人谓夫旌子重之麾也彼其子重也请摄饮焉　又曰楚灵王之为令尹也爲王旌以田芊尹无宇断之曰一国两君其谁堪之　汉武故事曰栾大有方术常于殿前树旌数百因命自相击庭中去地十余丈观者大骇　唐书曰元和中淮南节度使马总进吴元济旌旗七百三十九事　唐书李光弼传曰光弼执大旗曰望吾旗麾若缓可观便宜若三麾至地诸军毕入生死以之退者斩又曰光弼麾旗三诸军争奋贼众奔败　又程知节  

传曰知节从破宋金刚等搴旗先登者不一　又裴行俭传曰突厥阿史徳温传反诏行俭讨之緫三十余万旗帜亘千里行俭咸节制之　通鉴唐纪曰朱延夀制军中每旗二十五命黒云队长李厚将十旗击汴兵不胜延夀将斩之厚称众寡不敌愿益兵更往不胜则死都押牙汝阳柴再用亦为之请乃益以五旗厚殊死战再用助之延夀悉众乘之汴兵败走　又曰张全义为河南尹时乱离之后四野俱无耕者全义乃于麾下十八人材器可任者人给一旗一牓谓之屯将使诣十八县故落中植旗张牓招懐流散劝之树艺惟杀人者死余但笞杖而已无严刑无租税民归之者如市又曰氏叔琮攻李克用不能下防大疫叔琮引兵还  

嗣昭与周徳威将兵追之及石防闗叔琮留数马及旌旗于髙冈之巅嗣昭等以爲有伏兵乃引去　又曰张元稔谋归国遣腹心张臯夜出以状白承训约期将举城降至日请立青旗为应使众心无疑　五代史苌从简传曰荘宗与梁军对阵梁军有执大旗出入阵间者荘宗望见之叹曰彼猛士谁能为我取之从简请前往荘宗不许从简潜率数驰入梁军夺其旗而还军中皆鼔噪荘宗壮之　通鉴宋纪曰契丹兵十万寇雁门杨业击之契丹兵大败自是契丹畏业每望见旌旗即引去　文昌杂录曰淳化中有司言油衣帟幙损弊者万数欲毁弃诏令煑而浣之命尚方染以杂色刺为旗帜焉　金史曰金主亮南伐率舟师自和州济江金主置黄旗红旗于岸上以号令进止红旗立则进黄旗仆则退　通鉴元纪曰董霄还军守于潜贼兵大至焚倚郭庐舎霄按军不动遣人执白旗登山望贼约曰贼以我怯必少懈伺其有隙则麾所执旗又伏兵城外皆授以火礟复约曰见旗动礟即发已而旗动礟发兵乃尽出遂复千秋闗　拊录曰靖难兵起宋忠率兵三万至居庸闗不得进退保懐来忠初谓诸将士曰尔等家在北平者并为燕所诛灭盍努力复家讐报国恩燕王获谍者闻之乃命其家人张其旧用旗帜为前众遥识旗帜及识其父兄子弟无恙因叛防燕　弇州史料曰北边报警湖广襄阳县冠带官张一中上疏请易旗号盔甲皆为黄色曰黄为中央之土以克北方之水　帜附词林海错曰拔赵帜立汉帜淮阴用以破赵矣光武时李寳拔赤眉旌帜更立已帜逢安等战欲还营见旗帜皆白众大惊溃自投川谷事颇相　唐书髙丽传曰太宗进攻白崖城其酋孙伐音隂丐降然城中不能一帝赐帜曰若降建于堞以信俄而举帜城人皆以唐兵登矣乃降　兵略纂闻曰戚继光征倭寇军中立一白帜凡胁从者空手伏帜下悉放还毋为贼树党也　又曰倭寇淮扬刘显御之执一帜以号于众曰汝官军有能敢勇杀贼树功勲者立此帜下得三百人又曰茅坤佥宪广西时猺獞杀阳朔令坤计讨之于  

所过道輙帜而牓曰军门进十万兵讨某砦之杀阳朔令者他砦毋动动则移兵先灭之我师实不过五千诸夷见旗帜弥山谷且怵于牓皆蚁伏毋敢动连破十七砦　又曰侯应爵补罗定佥事猺兵起防行部西寜谍者踵至从卒不逾二百余公阴令斩竹千竿裂缯衣为帜令男妇晨起藁食登城立帜阖三门一门半辟疏队而出贼遥望莫测多寡迨贼薄城下见赤帜耀日若大兵从天而降三鼓贼遁去　又曰宣寜侯曹良臣守通州故元丞相也速侵通州众号万余营白河时城兵仅千人良臣遣指挥仵勇陈泰等沿河舟中树赤帜亘三十里钲鼓之声相闻也速以援兵至遂引退　又曰都督刘寜镇甘肃时尝绎古畨上之法以五十人为队队五重为阵建五色帜又各建五巨帜于中军中帜出则同帜应之循环无端每战用是取胜  

旌旗三  

原更　设【`周礼嵗时共更旌取旧与新　建旐设旌`】　招虞　警众【`孟子曰齐景公招虞人以旌不至将杀之　礼记曰前有水则载青旌郑元注曰载所谓举于旌首所以警众者也`】　举皮　析羽【`郑记王赞问曰举于旌首当皆以皮邪画之也郑荅曰皆俱举皮置于首不画　周礼曰析羽为旌`】　举青　尚黒【`军令曰闻雷鼓音举白幢緑旗大小船皆进战不进者斩闻金音举青旗船皆止不止者斩　史记曰秦并天下以水徳之始于旄节旗皆尚黒`】　翼明　鸟集【`天文要集曰翼星明旌旗用　赵氏兵书曰有鸟集将军旌上将军増秩禄`】　表门　设道【`周礼曰掌舎为帷宫设旌门注曰树旌以表门　汉书文帝诏云朝有进善之旌应劭注曰尧设之五逹之道令人进善也`】　在浚　沿河【`毛诗曰孑孑干旌在浚之城后魏书曰太祖进师临河连旌沿河千余里`】　九名　五法【`上详前叙　河图风后曰予告汝帝之五旗东方法青龙曰旗南方法赤鸟曰旐西方法白虎曰旟北方法元蛇曰旂中央法黄龙曰常`】　九仞　六斿【`并详见前叙`】　翠凤　元蛇【`史记李斯上书曰今陛下建翠凤之旗树灵鼍之鼓　下详五法注`】法鸟　拟虹【`上详五法注　王沈饯行赋曰曵招摇之脩旗若蜿虹之垂天`】　喜光胜气【`郝萌占曰旗上有光人主大喜延年益夀　下见牙一`】　设黄　尚赤【`周迁`】  

【`车服杂记曰晋元皇始制五牛之旗设青在左黄在中　史记曰沛公祠黄帝蚩尤于沛庭旗帜皆尚赤`】五牛　四兽【`上详设黄注　礼记曰行前朱雀而后元武左青龙而右白虎注曰以此四兽为军阵象天也`】　骇军　指敌【`诗雅度灾曰上出号令而化天下震雷起而惊蛰睹旗鼓动三军骇观其前动化而天情可见矣　下详见牙一`】　注旂　绕竿【`尔雅注云析羽而注于旂竿之首曰旌　抱朴子云军始出而旌旗绕竿者急住更待善时而出`】　九旒　五色【`礼记曰龙旂九旒天子之旌也　周礼曰析羽为旌防车所建注曰防车木路也王以田也析羽皆五色文也`】　告善　饰香【`管子云舜有告善之旌而主不蔽也　楚辞云荪桡兮兰旌注曰兰为旌旗动以香洁自修饰也荪一作荃`】　鳬羽　翠羽【`周书云楼烦黒旌鳬羽旗也楚辞云孔盖兮翠旌登九天兮抚彗星注云言司命以孔雀之尾为车盖翡翠之羽为旌旗言殊饰也`】　蔽日　蔽天【`又曰旌蔽日兮敌若云矢交坠兮士争先　王昶檄江南文云鸣震霆之鼓树蔽天之旌`】　威夷聮翩【`楚辞云驾八龙兮连蜷建虹旌兮威夷张华刘骠诔曰旌聮翩以飘飘`】　彗云曵星【`后汉书光武赞曰长毂雷野髙旗彗云英雄既振新都是焚　扬雄羽猎赋云靡日月之朱竿曵彗星之飞旗`】　画星　蔽日【`礼记曰招摇在上急缮其怒郑注云急犹坚也缮读曰劲又画招摇星于旌旗上以起居坚劲军之威怒象天帝也招摇星在北斗柄端主指者　战国防曰楚王逰于云梦结驷千乗旌旗蔽日`】　三辰　七星【`左传云三辰旂旗昭其明也穆天子传曰日月之旗七星之文注曰今旒上画日月及北斗星也`】　守城　拽地【`墨子曰守城之法木为苍旗火为赤旗金为白旗土为黄旗水为黒旗防为林旗劔为羽旗为鸟旗舆为龙旗　新序曰芊尹文者荆之歌欧鹿彘者也司马子期猎于云梦载青旗之长拖地芊尹文拔劔齐诸轸而断之贰军抽弓于韔援矢于筩引而未发也司马子期伏轼而问曰吾其有罪于夫子乎对曰臣以君旗拽地故也国君之旗齐于轸大夫之旗齐于轼今子荆国有名大夫而灭三等文之断也不亦可乎子期恱载之王所王曰吾闻有断子之旗者其人安在吾将杀之子期以文之言告王恱使文为江南令而大治`】　天赐　天给【`随巢子曰天赐武王黄鸟之旗以伐殷　抱朴子云武王将兴天给之旗`】　获蠭　升华【`左传曰郑人击简子中肩毙于车中获其蠭旗　崔骃东廵颂曰升九龙之华旗又西都赋云张凤盖建华旗`】　蝥弧　姑蔑【`左传曰郑伐许颖考叔取郑伯之旗蝥弧以先登注云蝥弧旗名　又曰越子伐吴王孙弥庸见姑蔑之旗曰吾父之旗也不可以见讐而弗杀也案姑蔑越地弥庸父为越所获故姑蔑人得其旌旗`】　五旗九斿【`曹植拟楚辞云建五旗兮华采占扬云麾兮队龙凤　管子曰葵邱之防天子使大夫宰孔致胙于桓公公曰天威不违顔咫尺遂下拜登受赏服大路龙旗九斿渠门赤旂案渠门旂名`】　拂天蟠地【`文选旌旗拂天　家语旌旗缤纷下蟠于地`】　纪功　招士【`书厥有成绩纪于太常王之旗也画日月有功者纪之旌表也　田蚡立曲旃注礼孤卿建旃曲者柄木曲许慎曰旃曲把旗以招士也`】　爲章　颁物【`礼以为旗章周礼颁旗物`】　掲竿　置门【`汉书陈胜掲竿为旗掲竪也　王祭祀则置旌门`】　有翩　不利【`楚辞旟旐有翩　火焚其旗不利行师`】就卷　啓行【`文选虹旗摄麾而就卷　以先啓行`】　悠悠　摇摇【`诗悠悠斾`】  

【`旌　楚王曰寡人之心摇摇然如悬旌`】　亡旃　反斾【`祁瞒亡大斾之左旃因风失之　令尹南辕反斾将归也`】　艾旗　搴旗【`艾胡鲜之旗`】　军容　戎事　増照日　相风【`唐书马璘传璘从李光弼攻洛阳史朝义众十万阵北邙山旗铠照日　开元遗事曰五王宫中立长竿挂五色旌以风名相风旌`】　载云　扬彗【`楚辞曰乗廻风兮载云旗又曰扬彗星以爲旗`】　结桂　建羽【`又曰乗赤豹兮从文貍辛夷车兮结桂旗　宋玉髙`】  

【`唐赋忽兮若驾驷马建羽旗`】　白鹊　苍乌【`李白诗枭首当悬白鹊旗　苍乌旗见唐书仪衞志`】　被羽　裂裳【`后汉书贾复传复被羽先登注被也析羽为旌将军所执　晋纪论脱耒为兵裂裳为旗`】　赤熊　黄鹿　駃騠　騼防　玉马　金牛【`俱旗名见唐书仪衞志`】　卷雪　掣云【`李白诗云旗卷海雪岑参诗大将龙旗掣海云`】　甘露　祥云　驯犀　野马【`俱旗名见金史仪衞志`】　原赐黄鸟　法青龙【`墨子曰赤鸟衔书降曰命周文王伐殷天赐武王黄鸟之旗　下详五法注`】象六星　建七星【`周礼郑注熊虎为旗师都之所建伐属白虎宿与参连体而六星`】  

【`战国防云建七星之旗天子之位也`】　置九章　司五星【`管子云九章置则兵治士勇矣一曰举日章则昼行二曰举月章则夜行三曰举龙章则水行四曰举虎章则林行五曰举鸟章则行阪六曰举蛇章则行泽七曰举鹊章则行船八曰举狼章则行山九曰举韬章则载食而驾　春秋元命苞曰离位有九星句曲一处一为天旗司五星之处日月之过荧惑守之日食星坠天下乱注曰天旗参旗也参旗色明于常则日月五星亦变为色应之若荧惑守之不寤则将有日食星坠为簒杀之先征`】　分物采表贵贱【`传分之物采言旌旗各有分制　又曰举其表旗谓旌旗以表贵贱也`】　投衡出内弢去【`晋人车不能进楚人惎之拔斾投衡乃出楚战鄢陵郑石首御成公曰衞侯不去其旗`】  

【`是以甚败乃内旌于弢中皆为车重去之`】　増旌卷云　旗掩月【`李白诗曰蜺旌卷夜云　旗掩月杜甫朝献太清宫赋`】　掠商布　裂衵衣【`弇州史料曰髙帝取洪都防其丞相胡廷瑞平章祝宗同佥康泰等宗泰初不欲降舟次女儿港遂谋叛掠商舟布为旗帜夜趣新城门举礟破之而入　又曰万厯中浙江兵变命司马张公肖甫镇之未防而民复变公谈笑自如以五月朔抵防治事而诸亡赖啸聚益众尽毁诸栅及他丽谯掲长竿裂所掠衵衣帜之裒白刃而向防者可二千余`】　原游车载旌　徳车结旌【`说文云防车载旌析羽注旄首所以精进士卒也　礼记郑注曰结谓敛之也徳车乘车也`】　仲秋辨物　吉日以受【`周礼大司马职云仲秋教治兵如振旅之陈辨旗物之用详讲武　淮南子曰凡国有难将军受命乃令祝史太卜斋宿三日之太庙钻灵卜吉日以受鼓旗详将帅`】　素锦绸杠　明珠缀饰【`尔雅云素锦绸杠注曰锦韬旗之竿也　司马相如子虚赋曰驾驯驳之驷乘雕玉之舆靡鱼须之桡旃拽明月之珠旗注曰鱼竿也旃亦旗也桡弱也珠旗以明月珠饰旗也`】　前指胜征　相绕败象【`抱朴子曰军始发大风甚雨起于后旌旗前指金鼓清鸣大胜之征又曰军始发若旌旗乱而相绕逆风暴雨败之象也`】右白左苍　后黒前赤【`尉缭子曰左将苍旗卒载苍羽右将白旗卒载白羽中使黄旗卒载黄羽　黄帝兵法云敌人从中军出应之以左部青旗敌从离方来应之以后部黒旗敌从巽方来应之以右部白旗敌从干方来应之以前部赤旗敌从坎方来应之以中部黄旗此天道之胜也`】　韩信拔赵　耿弇据城【`汉书云韩信击赵信建大将旗鼓赵开壁击之大战良久信张耳弃鼔旗走水上军复疾战赵空壁争汉旗鼔逐信耳信耳已入水上军军皆殊死战不可败信所出竒兵二千者赵空壁逐利即驰入赵壁皆拔赵旗帜立汉赤帜二千赵军已不能得信耳等欲还归壁壁皆汉赤帜大惊以汉为皆已破赵军　东观汉记曰耿弇追张歩歩奔平夀乃袒附斧锧于军门而弇勒兵入据其城树十二郡旗令歩兵各以郡人诣旗下众尚十余万辎重七千余辆皆罢遣归乡里`】　卫侯不去李陵尽埋【`左传云狄人伐衞战于荧泽衞师败绩灭衞衞侯不去旗是以甚败　李陵别传陵与单于战矢尽军吏持尺刀抵山入陿谷单于其后乗隅下垒石士卒多死不得行陵曰吾不死非壮士也于是尽斩旌旗及珍宝埋地中陵叹曰复得数十矢足以脱矣今无兵复战天明坐受防矣夜半虏数千追之陵遂降`】　熊虎之制　龙蛇之章　増取于幕下　出于寝室【`左传曰公孙厐以徒五百人宵攻郑师取防旗于子姚之幕下　通鉴唐纪曰田頵攻常州为地道入城中宵旌旗兵甲出于制置使杜棱之寝室`】　周七十里　亘二百里【`唐书严挺之传曰挺之从孙绶自河东司马进司空在镇九年士马孳息尝大阅旗帜周七十里　唐书哥舒翰传曰安禄山反召翰守潼闗师始东先驱牙旗触门堕注旄干折众恶之天子御勤政楼临送诏翰以军行过门毋下旌旗亘二百里`】　麾五色旗　制五色旗【`纪闻曰狄青与智髙遇于归仁铺青登髙执五色旗麾马为左右翼断蛮军为三枪立如束蛮军大败　兵略纂闻曰都督石邦宪讨湖广溆浦县猺贼令制五色旗各百面立五营`】　以岳为号　以佛为称【`通鉴宋纪曰岳飞破乌珠于朱仙镇两河豪杰李通等率众归飞金人动息山川险要一时皆得其实中原尽磁相开徳泽潞晋绛汾隰之境皆约日兴兵与官军防其所掲旗以岳为号　又曰庆厯六年贝州卒王则反旗帜号令率以佛为称`】君王万歳　天下太平　日月合璧　五星连珠【`以上俱旗名见金史仪衞志`】　原绕竿者要战　自解者有救【`黄帝出军诀云军始发旌旗绕竿者敌人于路要战宜急住更作善算而出不可径前也　又曰旌旗既已绕竿寻自解者有救`】増杖白旗誓众　建朱旗望贼【`唐书曰隋炀帝十三年七月髙祖杖白旗`】  

【`誓众于野有兵三万　通鉴唐纪曰贼将周挚舍南城并力攻中潬光弼命茘非元礼出劲卒于羊马城以拒贼光弼自于城东北隅建小朱旗以望贼`】　掲山东魏胜　书精忠岳飞【`宋史魏胜传曰胜善用大刀能左右射旗掲曰山东魏胜金人望见即退走胜为旗十数书其姓名宻付诸将遇鏖战即掲之金兵悉避走　宋史岳飞传曰飞入见高宗帝手书精忠岳飞字制旗以赐之`】　立旗为军门　张旗为虚寨【`后汉书岑彭传注曰中将军最尊自执旗鼓若置营则立旗以为军门并设鼓戮人必于其下　通鉴唐纪曰李神福攻临安久不拔欲归恐为镠所邀乃遣人守衞镠祖考丘垄禁樵采又使顾全武通家信镠遣使谢之神福于要路多张旗帜为虚寨镠以为淮南兵大至遂请和神福受其犒赂而还`】　原闻五鼓音举黄旗　闻九鼓音举绛旗【`军令`】前有尘埃则载鸣鸢　前有车则载飞鸿【`礼记注曰鸢呜`】  

【`则风生风生则尘埃起　礼记郑注曰鸿取飞有行列也`】　前有挚兽则载貅前有士师则载虎皮【`礼记郑注云貅亦挚兽也书曰如虎如　又云士师兵象也`】衞不去旗惩其甚败　晋能拔斾谓以数奔　増引  

舒州兵建庐州旗　取万胜旗付虎翼军【`通鉴唐纪曰髙澞知舒州事羣盗陈儒攻舒州澞求救于庐州杨行愍力不能救谋于其将李神福神福请不用寸刃而逐之乃多赍旗帜间道入舒州顷之引舒州兵建庐州旗帜而出指画地形若布大陈状贼惧宵遁　八编纂曰党项犯塞时新募万胜军未习战阵遇寇多北狄青为将一日尽取万胜旗付虎翼军使之出战贼望其旗易之全军径趋爲虎翼所破殆无遗`】  

旌旗四  

原旗致万民【`周礼云大军旅大田役以旗致万民而治其徒庶之政令郑元注曰旗画熊虎者也徴众刻日树旗期于其下`】　指所伐【`汉书郊祀志曰武帝伐南越告祷太乙以牡荆画幡日月北斗登龙以象太乙三星为太乙鏠旗命曰灵旗为兵祷则太史奉以指所伐国注云牡荆作幡柄也天文志天极星其一明者太乙也旁三星三公也画一星在后三星在前为太乙鏠旗也`】　増以鸟画旗【`拾遗记曰武王东伐纣夜济河月明如画有大蠭状如丹鸟飞集王舟因以鸟画其旗名其船为蠭舟`】大绥小绥【`礼记曰天子杀则下大绥诸侯杀则下小绥郑注曰绥当为緌有虞氏之旌旗也下谓弊之`】　羽毛【`左传曰襄公十四年范宣子假羽毛于齐而弗归齐人始贰注析羽为旌王者游车之所建齐私有之因谓之羽毛`】　猛兽以尾为旌【`词林海错曰吕氏春秋猛兽以尾为旌以角为城`】　綪茷【`又曰东京赋通帛綪茷玉海吉行以綪茷师行以白斾`】　烛影双旌【`彚苑详注唐淮西用兵刘沔夜有人授以双烛曰君当大贵后果至大将常有烛影在双旌上`】　旌旗相属五十余里【`五代史曰契丹耶律徳光自雁门入旌旗相属五十余里`】　卷旗以奔晋军【`又曰赵彦之与安重荣有隙临阵卷旗以奔晋军其铠甲鞍辔皆装以银晋军不知其来降争杀而分之`】　分紫白旗入金营【`通鉴宋纪曰吴玠吴璘与乌珠战于仙人闗统领王喜王武率锐士分紫白旗入金营金阵乱奋击射韩常中左目金人宵遁`】　诈张端旗【`又曰张浚既杀曲端未几与金人再战于富平浚师诈张端旗以惧敌金乌珠知端已死抚掌笑曰何绐我也`】　顺昌旗帜【`宋史刘锜传曰锜与金兵战敌望见曰此顺昌旗帜也即退走`】　书旗曰赛存孝【`八编纂曰孟珙攻金信阳刘整为前夜纵骁勇十二人渡堑登城袭擒其守还报珙大惊以为唐李存孝率十八援洛阳今整所将更寡而取信阳乃书其旗曰赛存孝`】　光自目出绕旗如流星【`辽史髙模翰传曰太宗时敕虎官扬覃赴干寜军爲沧州节度使田武名所围模翰与赵延夀聚议往救俄有光自模翰目中出萦绕旗矛焰焰如流星久之模翰喜曰此天赞之祥遂进兵杀获甚众以功加侍中`】书今古相对四字【`金史完顔防传曰宣宗时有王守信者本一村夫防荐于朝诏署行`】  

【`军都统大书古今相对四字于旗上`】　芦荻爲旗状【`通鉴元纪曰元至正十二年江淮芦荻多为旗鎗人马之状节间折开有红晕成天下太平四字`】　出手刺绣文旗与弟【`滇载记曰滇南九代总管叚功为元梁王诱而杀之功女僧奴志恒不忘复仇将适建昌阿氏出手刺绣文旗以与弟叚寳曰我自束发闻母称父寃恨非男子不能报此旗所以识也今归夫家合东兵飞檄西洱汝急应兵防善阐`】　旗上对聮【`明兴杂记曰太祖初克婺州于城楼立大旗二靣亲书对聮云山河奄有中华地日月重开一统天帝王气象见矣`】　矢集旗如猬毛【`典故纪闻曰成祖滹沱之战自以数百突入阵大呼奋击夫集其旗者如猬毛翊日遣人送旗囘北平谕世子谨藏之以示后世子孙使知今御祸之难`】　皂旗张【`拊录曰张能以都指挥充偏将力挽千斤每遇战輙挥皂旗先登军中呼为皂旗张转战山东屡有俘馘夹河之役力战死犹执皂旗不仆一军异之`】　顷刻成数百旗【`兵略纂闻曰指挥使沈希仪在广西时荔浦县贼八千人行剽归仓卒部五百人往扼之蛟龙滑石两滩相去数里希仪曰滑石滩狭行引防乃济虽众可薄也蛟龙滩濶众成列难图矣吾欲夺其阔而致之狭伐岸竹掲岸上编筏以为縿顷刻成数百旗插之蛟龙滩令羸卒数十人守之燃柴烟以疑贼贼果趋滑石`】  

旌旗五  

増诗唐李峤有咏旌诗曰告善康庄侧求贤市肆中拥麾分彩雉持节曵丹虹影丽天山雪光摇朔塞风方知美周政抗斾赋车攻　又咏旗诗曰桂影承宵月虹辉接曙云纵横齐八阵舒卷引三军日薄蛟龙影风翻鸟隼文谁知懐勇志蟠地几缤纷　杜甫诗曰翠蕤云旓相荡摩　又曰旌旗日暖龙蛇动　又曰春殿晴曛赤羽旗　杨炯诗曰幡旗如鸟翼　李乂诗曰虎旗悬气色　沈佺期诗曰风卷渡河旗　李贺诗曰旗悬日月低　又曰罗旗香干金画叶　张说诗曰风色焰旌旗岑参诗曰郊云拂画旗　钱起诗曰海日生红旗  

髙适诗曰旌斾五云连　骆宾王诗曰风旗翻翼影王昌龄诗曰红旗半卷出辕门　戎昱诗曰龙绕旌竿兽满旗翻营乍似雪中移  

原铭滕彦将旗铭曰赫赫王灵悠悠斾旌龙旗所指八表澄清  

旄一  

増尚书曰羽畎夏翟【`注夏翟雉羽中旌旄者也`】　又曰武王左杖黄钺右秉白旄以麾【`孔安国注曰右手把旄示有事于教也`】　毛诗曰干旄美好善也衞文公之臣子多好善贤者乐告以善道也孑孑干旄在浚之郊　汲冢周书王防解曰伊尹受命为四方令曰正西昆仑狗国鬼亲枳已阘耳贯胸雕题离丘漆齿请令以丹青白旄纰江歴龙角神爲献呉子曰旌旗旄帜所以威目  

旄二  

増列仙传曰秦文公时有梓树化为牛以击之不胜或坠髻解被发牛畏之入河故秦因致旄头使先驱  

旄三  

原星旄　蜺旄【`杨雄甘泉赋云流星旄以电烛兮咸翠盖而鸾旗　西京赋云旌枉矢虹旃蜺旄`】　羽旄　骍旄【`班固东都赋云羽旄扫蜺旌旗拂天左传瑕禽云平王东吾七姓从王王赐之骍旄之`】　朱旄　灵旄【`张衡东京赋云属车九九乗轩并毂弩重旃朱旄青屋晋舆服志张目耀之灵旄`】　拥旄　把旄【`晋书王珣传曰珣与陈郡谢为桓温俱为`】  

【`温所重尝谓之曰谢年四十必拥旄仗节王当作黒头公皆未易才也　鬻子曰武王伐纣乃命太公把旄以麾之纣军反走`】　素旄　采旄【`文曰素旄一麾浑一区宇洛神赋曰左倚采旄右荫桂旗`】　原缀防蝀　杂虹蜺【`甘泉赋曰建雄虹之采旄兮五色杂而炫耀注曰系缀防蝀文采纷错众采杂侧而眀朗也　杨修许昌宫赋云建日月之太常杂虹蜺之旌旄`】  

旛一  

増释名曰旛幡也其貌幡幡也　呉子曰凡战之法昼以旌旗旛麾为节　李靖问对曰臣窃观陛下所制破阵乐舞前出四表后缀八旛左右折旋趋歩金鼓各有其节此即八阵图四头八尾之制也　崔豹古今注曰信旛古之徽号也所以题表官号以爲符信故谓爲信旛乘舆则画为白虎取其义而有威信之徳也魏朝有青龙朱雀元武白虎黄龙等五旛以诏四方诏东方郡国以青龙南朱雀西白虎北元武朝廷畿内则以黄龙亦以骐驎旛髙贵乡公讨晋文王自秉黄龙旛以麾是也今晋朝惟用白虎旛信旛用鸟取其飞腾轻疾也一曰以鸿雁燕鳦者去来之信也  

旛二  

増呉志孙权传曰闗羽还当阳西保麦城权使诱之羽伪降立旛旗为象人于城上因遁走　晋书王濬传曰濬起宅开门前路广数十歩曰吾欲使容长防旛旗又齐王冏传曰长沙王乂攻齐王冏火烧诸观阁及千秋神武门冏令王湖悉盗驺虞幡唱曰长沙王矫诏乂又称大司马谋反　又张华传曰楚王玮受密诏杀太宰汝南王亮太保衞瓘等内外兵扰朝廷大恐计无所出张华白帝遣驺虞旛使外军解严上从之玮兵果散邺中记曰勒为石虎讳呼白虎旛为天鹿旛  

旛三  

原指天　沈水【`兵书云督将已下各自有旛军发时幡指天者战必胜　王隐晋书云广州刺史卢循反上命左军将军刘道防讨之中军麾兵以进旛忽沈水众失色中军因欢笑曰往年覆舟之战亦沈旛竿今复然必破贼矣遂大破之`】　舒旛　举旛【`诸葛亮军令曰始出营竪矛防舒旛旗呜鼓角行三里辟矛防结旛旗鸣鼔角未至营三里复竪矛防舒旛旗鸣鼓角复结旛旗止鼓角违令者髠　汉书曰鲍宣拜司隶以摧辱宰相下廷尉博士弟子王咸举旛曰欲救鲍司者防此下防者千余人`】　増白虎　青龙【`宋书王昙首传曰元嘉四年车驾出北堂尝使三更竟开广莫门南台云应须白虎旛银字棨不肯开门　崔豹古今注曰魏朝有青龙等五旛以诏四方`】　执黄旛　举白旛【`晋书衞瓘传曰楚王玮之伏诛也瓘女与国臣书曰先公名谥未显无异凡人毎怪一国蔑然无言春秋之失其咎安在悲愤感慨故以示意于是主簿刘繇等执黄旛挝登闻鼓上言论之　通鉴唐纪曰源休以使囘纥还赏薄怨朝廷入见泚屏人密语移时为泚陈成败引符命劝之僣逆泚喜然犹未决宿衞诸军举白旛降者列于阙前甚众`】　原单于五采　道人三尺【`汉书云甘延夀出西域部勒行陈前至郅支城都濑水上望见单于城上立五采旛帜数百人被甲乘城出百余往来驰城下歩兵百余人夹门鱼鳞陈讲习用兵延夀令军闻鼓音皆薄城下四靣围城夜半城破单于被创死　献帝春秋曰董卓未诛有道人持三尺布旛上作两口相衔之字负之行歌于道及吕布杀卓负布者不复见`】　军发先持　招降为信【`军令云水军发辄先遣人持旛于前竪所当营火之处水边岸上船若夜到者又然炬火船至见旛火以次泊　东观汉记曰梁讽征匈奴屯军于边以大汉威灵招之匈奴畏感奔驰来降讽輙为信旛遣还营前后万余人相属于道`】　赍旛白督邮　举旛常侍【`钟离意别传云意为瑕丘令正月立春遣户曹吏檀建赍青帻幡白督邮督邮不受建留于家还白意言受他日意见督邮而督邮谢意言所以不受青帻幡者已有也意还召建问状建惶怖叩头意曰勿叩头使外闻也后汉书曰虞诩为司校尉时中常侍张防特用权势诩輙案之屡寝不报乃自系廷尉书奏防流涕诉帝`】  

【`诩坐论输左校帝疑焉于是诩子顗与门生百余人举旛中常侍髙梵车叩头流血诉言枉状梵入言之防坐徙边诩即日赦出`】　持旛指军师　持旛云使者【`博物志扶风太守白事云近有一老翁年七十余持五采旛白色居多云其旛指处当遇军师　风俗通陈国赵祐酒后与人争出外见一人乗竹马持风旛云我行云使者`】　悬青旛非劝耕之意　负青旛无赏罚之实【`盐铁论云发春之后悬青旛筑土牛殆非明主劝耕之意　王粲务夲论云末世之吏负青旛而布春令有劝农之名无赏罚之实`】  

旛四  

原命曰灵旗【`汉书郊祀志曰武帝伐南越祷太乙以牡荆画旛日月北斗登龙以象太乙三星爲太乙鏠旗命曰灵旗师古曰以牡荆为旛竿而画幡为日月龙及星`】　血縁旛竹而上【`续捜神记曰东海孝妇名用青用靑将死载十丈竹竿以悬五旛立誓于众曰青若有罪愿杀血当顺下若枉死血当逆流既行刑其血青黄矫然縁旛竹而上`】　烦处士作旛【`词林海错曰传异记崔元徽月夜见靑娥杨氏陶氏李氏又绯衣小女曰石醋醋逰戯醋曰苑中毎被恶风相挠常求封家十八姨相庇烦处士毎嵗旦作一旛上图日月五星立苑东此乃众花精封姨乃风神也`】  

旛五  

増诗唐杨炯诗曰旛旗如鸟翼　张籍诗曰戍亭当岭见红幡　刘禹锡诗曰降幡秋练白  

増文晋庾肃之敎曰大赦荡然万物更新阳幡既建事从寛简差可得询求民瘼抚循物性  

麾一  

増崔豹古今注曰麾所以指麾武王右执白旄以麾是也乘舆以黄诸公以朱刺史二千石以纁　淮南子曰譬若军之持麾者也妄指乱而已　隋书礼仪志曰有继旗四以施军旅一曰麾以供将军　周礼巾车建大麾以田后世协律郎执之以令乐工髙七尺干饰以龙首缀纁帛画升龙于其上  

麾二  

増博物志曰武王伐纣渡河大风波武王操戈秉麾麾之风波立济　晋书陆机传曰孟超縦兵大掠机录其主者超将铁百余人直入机麾下夺之　弇州史料曰傅友徳既擒李二髙帝召还建康进江淮行省参政命以麾盖鼓吹送归第  

麾三  

増纒麾　授麾【`唐书窦建徳传曰秦王麾军先登怒尘大涨乃率史大柰秦叔寳纒麾帜驰出贼阵后建徳军顾而惊遂大溃　魏志张辽传曰辽从征袁尚于栁城卒与虏遇辽劝操战气甚奋操壮之自以所持麾授辽遂击大破之`】　子重麾　顔良麾【`左传曰楚人谓夫旌子重之麾也华阳国志曰袁绍遣骁将军顔良攻东郡太守刘延于白马公使辽羽为先锋羽望见良麾防马刺良于万众中斩其首还遂解延围`】　缀纁帛　拂防虹【`上详见麾一　李白诗曰旌麾拂防虹`】原建麾田猎　视麾前后【`周礼巾车职曰建大麾以田猎郑注曰大麾不在九`】  

【`旗中以正色言之则黒夏后氏所建田四时田猎也军令曰凡战临阵皆无諠哗明听鼓音谨视旛麾麾前则前麾后则后麾左则左麾右则右麾不闻令而擅前后左右者斩`】　邵恭执麾　戴洋执麾【`赵书云太和二年春正月具礼乐朝羣后侍郎邵恭执麾不降常侍畦洪执义不弹皆下理官　晋书曰戴洋年十二遇病死五日而苏说死时天使其为酒藏吏授符录给吏从执旛麾将上莱昆仑积石太室恒庐衡等诸山既而遣归后行至濑乡经老子祠皆是洋昔死时所见`】　増班超假麾韦叡树麾【`后汉书班超传曰建初八年拜超为将兵长史假鼓吹幢麾注横吹麾幢皆大将所有超非大将故言假　南史韦叡传曰叡攻魏堰淝水以灌合肥堰既立使军主王懐静筑城于岸守之魏攻防城乗胜至叡城下诸将请退保三丈叡怒曰将军死绥有前无却因令取繖扇麾幢树之堤下示无动志`】  

麾四  

原天子置五麾【`谷梁传云日有食之鼓用牲于社用牲非礼也天子救日置五麾陈五兵五鼓诸侯置三麾陈三兵三鼓`】　视麾所指【`军令云弩独前战视麾所指而发之`】  

麾五  

増诗唐杜甫诗曰枉沐旌麾出城府　沈佺期诗曰军麾相国持  

旒一  

増毛诗曰为下国缀旒　隋书礼仪志曰被旂旒以表贵贱　又曰开皇十四年改造五辂玉辂青质金辂赤质象辂黄质革辂白质木辂元质旂旒与辂同色　又曰第三第四品旂旜皆赤其旒  

旒二  

原旂旒　羽旒【`旂十有二旒龙章而设日月以象天也　周礼云全羽为旒`】　赘旒神旒【`公羊传曰春秋之时天下之君如赘旒然　东京赋曰建神旒之太常`】　象大火象鹑火【`周礼云龙旂九斿以象大火郑元注云交龙为旂诸侯之所建也大火苍龙宿之心其属`】  

【`有尾尾九星　又云鸟旟七斿以象鹑火郑注曰鸟隼为旟州里之所建鹑火朱鸟宿之栁其属有星星七星`】熊旂六斿　蛇四斿【`又云熊旂六斿以象伐也郑注详旗内三象六星注　又`】  

【`云蛇四斿以象营室也郑注曰蛇为旐县鄙之所建营室元武宿与东壁连体而四星`】　天子至地　天子曵地【`广雅云天子十二旒至地诸侯九旒至轸卿大夫七旒至毂士三旒至肩礼含文嘉曰天子之旗九仭十二旒曵地`】  

毦一  

増庾翼与慕容皝书曰今致襦铠一领兜牟白毦自副又曰今致朱漆銏二十张绛碧画旛黒毦自副　字彚曰毦兜鍪上饰  

毦二  

増韵府羣玉曰梁元帝子方诸鎭江夏侯景遣将宋子仙袭之入城方诸尚以五色毦辫鲍泉须被执  

毦三  

原白狼　孔雀【`俗说云谢安小儿时便有名誉流闻逺国慕容廆饷谢白狼毦一双谢时年十三一作慕容垂　庾廙与燕王书云今致孔雀毦二枚案毦音二羽毛饰也`】　出天竺　赠杨彪【`外国传云黒白毦出天竺国　魏武与杨彪书云今赠足下十铃毦一具`】　重见辞谢结以忘忧【`诸葛亮与呉王书云所送白毦薄少重见辞谢益以增慙　魏略云诸葛亮见刘备性好毦时适有以牛尾毦与备者备手自结之亮曰将军当复有逺志耶止结毦而已备知亮非常人乃投毦而谓曰以忘忧耳`】　须发为毦　赤黒为毦【`续异记曰竟陵王诞在广陵左右侍直眠梦人告之曰有神须汝髪为毦觉则已失髪矣汉魏故事曰与外国节皆用赤黒为毦异于常节`】  

毦四  

増书汉诸葛亮与瑾书曰兄嫌白帝兵非精练到所督则先主帐下白毦西方上兵也嫌其少也当复部分江州兵以广益之  

## 御定渊鉴类函卷二百二十八

武功部二十三【`鼓　金钲　铙　鞞　铎角　甲　兜鍪　盾`】  

鼓一  

増毛诗曰显允方叔伐鼓渊渊　又曰钲人伐鼓陈师鞫旅　又曰击鼓其镗踊跃用兵　左传曰凡师有金鼓曰伐无曰侵　风俗通曰鼓者春分之音也万物郭皮甲而出故谓之鼓　周髀曰万人之将执大鼓　吴子曰教战之令勇者持金鼓一鼓整兵二鼓习阵三鼓趋食四鼓严办五鼓就行闻鼓声合然后举旗　尉缭子曰夫将提鼓挥枹临难决战接兵角刃鼓之而当则赏功立名鼓之而不当则身死国亡　又曰一鼓一击而左一鼓一击而右一歩一鼓歩鼓也十歩一鼓趋鼓也音不絶鹜鼓也商将鼓也角帅鼓也小鼓伯鼓也三鼓同则将帅伯其心一也竒兵则反是　又曰伍长教其四人以板为鼓以瓦为金以竿为旗击鼓而进低旗  

则趋击金而退麾而左之麾而右之金鼓俱击而坐卫公兵法曰诸大将置鼓四十靣于总管给鼓十靣营别给鼓一面行即负随　通鉴唐纪注曰鼓角将掌军中鼓角者也　溪蛮丛笑曰麻阳有铜鼓如大钟长筩三十六乳重百余斤  

鼓二  

増韩子曰呉使沮卫蹷融犒于荆师荆将军曰防之杀以衅鼓卫曰死者无知则以臣衅鼓无益也死者有知也战之时臣使鼓不鸣因不杀　后汉书岑彭传曰光武収韩歆置鼓下将斩之召见彭彭因进说乃贳歆【`注中将军最尊自执旗鼓若置营则立旗以为军门并设鼓戮人必于其下`】　唐书段秀实传曰别将王童之谋作乱约曰闻警鼓而纵秀实知之召鼓人阳怒失节戒曰每筹尽当报因延数刻尽四鼓而曙　又郭子仪传曰防故将军王甫结侠少夜鼓朱雀街呼曰王师至吐蕃夜溃　通鉴唐纪曰邠宁节度使韩游瓌遣其将史履程夜袭尚结赞营杀数百人吐蕃追之游瓌陈于平川潜使人鼓于西山虏惊弃所掠而去　又曰王建遣族子宗裕等攻彭州杨晟逆战而败宗裕等围之杨守亮遣其将符昭救之径趋成都营三学山建亟召华洪还洪疾驱而至后军尚未集以数百人夜去昭营数里多击更鼓昭以为蜀军大至引兵宵遁　孔帖曰冯子猷入朝载金一舸自随髙宗遣御史许瓘视其赀瓘至洞子猷不出迎后率子弟数十人击铜鼓蒙排执瓘而奏其罪  

鼓三  

原震山　动川【`王昶檄江南文云羽迅逝歩卒星陈鸣震山之鼓张蔽天之旌　杜预云朱旗炫日金鼓括天上耀三光俯动九川`】　声气　一耳【`左传云三军以利用也金鼔以声气也利而用之阻隘可也声盛致志鼔儳可也　吕氏春秋曰金鼓所以一耳也法令所以一心也`】　龙头　马上【`乐录曰鼔吹有龙头大棢中鼓独揭小鼓皆有品秩天子以赐臣下及军旅用也　周礼马上之鼓曰提鼓有木可提执也`】　枹鼓　警鼔【`枹一作桴谓击鼓物也在村墅曰枹鼓在邉徼曰警鼔`】　増六鼓　七鼓【`周礼曰鼓人掌教六鼔以贲鼓鼔军事　司马法曰凡鼓鼔旌旗鼔车鼓马鼔徒鼔兵鼓首鼔足七鼓兼齐`】　讙山　达旦【`唐书郭子仪传子仪遣张知节为前锋营韩公堆击鼓讙山　八编纂曰粘没喝至河外河北宣抚副使折彦质以兵十二万拒之夹河而军时大河守御使李囘以万防河亦至河上粘没喝曰南军亦众与之战胜负未可知不若加以虚声遂取战鼓击之达旦彦质之众皆溃`】　禠气　溃疮【`唐书张介然传曰介然守陈留到屯不三日贼已渡河士闻钲鼓声皆禠气不能授甲　又李嗣业传曰嗣业与郭子仪等围相州师老诸将无功独嗣业被坚数奋为诸军冠中流矢卧帐中方愈忽闻金鼓声知与贼战大呼疮溃血流数升卒`】　银裹金帖【`八编纂曰寳元中党项犯邉有明珠族首领骁狼最为边患世衡为将欲以计擒之闻其好`】  

【`击鼓乃造一马持战鼔以银裹之极华焕密使谍者阳卖之入明珠族后乃择骁卒数百人戒之曰凡见负银鼓随者并力擒之一日羌酋负而去遂为所擒　唐杜甫诗曰金花帖鼓腰`】　坐鼓　卧鼓【`说选辽志曰宋真宗时遣使徃辽贺生辰还言始至长泊泊多野鵞鸭国主射猎领帐下击扁鼔绕泊惊鵞鸭飞起乃纵海东青击之或亲射焉国主皆佩金玉锥号杀鵞宰鸭锥初获即拔毛插之以鼔为坐遂纵饮酒醉以此为乐　记纂渊海引祭彤传曰彤武节刚方动用安重虽条侯穰苴之伦不能过也卧鼓邉亭灭烽幽障`】　原行军给　进军闻【`乐令诸道行军应给鼓角者三万人以上给大角十四具大鼓二十四靣二万以上角八具鼓十四靣万人以上角六具鼓十靣不满万人临时量给军三分减　陈书云吾闻鼔而已不闻金也鼔以进军金以退军不闻金言将死`】　増制有三　节不一【`唐六典武库令曰凡军鼔之制有三一曰铜鼔二曰战鼓三曰铙鼓注铜鼓盖南中所制军旅之间复有铙鼔焉　溪蛮丛笑曰鼓之节不一有暗箭鼓集人鼓犒设鼓飨客亦以此逺近聴以为准酒酣少有参商则鼓声随变终席无他者名客鼔`】　闻百里　设数十【`物相感志曰黄帝以灵夔为鼓声闻百里　弇州史料曰韩雍晋都察院右都御史军门设铜鼓数十`】　原为五兵长　正三军众【`京房易占曰镇星于兵为鼓于经为易易为五经首鼓为五兵长　淮南子云剥牛皮为鼓正三军之众然为牛计者不若服于轭也`】　动作必击　逺近相闻【`黄帝问元女兵法云出军行将动作必击鼓以先声聴其音也知兵之强弱也　吕氏春秋云周宅鄷鄗近犬戎与诸侯约为髙堡于路置鼔其上逺近相闻戎宼至传鼓相告诸侯之兵皆至天子欲褒姒之笑因数击鼓诸侯兵数至而无寇后戎宼果至幽王击鼔诸侯兵不至`】　鼖鼓鼔军　鼜鼓戒夜【`周礼鼔人职云以鼖鼓鼓军事郑注大鼓谓之鼖鼖鼓长八尺　又曰凡军旅夜鼔鼜郑注云鼜夜戒守鼓也司马兵法曰昏鼓四通为大鼜夜半三通为晨戒旦明五通为发晌`】　欧血不衰　流血未絶【`左传简子伏弢欧血鼓音不衰详攻战　又郤克伤矢流血未絶鼓音详攻战`】　战鼓不起　鼓音不彻【`李陵别传曰陵与单于战数日拒山谷中连战数败陵曰吾士气少衰而鼔不起何也军中岂有女子乎捜军中得卒妻皆斩之　虎钤经战篇云临战之时鼙鼔之音鸣于常者胜侯也鼙鼓之音重浊不彻者败也`】　将以衅鼓　不以衅鼓【`左传云楚子以驿至于罗汭吴子使其弟蹶由犒师楚人执之将以衅鼔王使问曰汝卜来吉乎对曰吉寡君闻君将治兵于敝邑卜之以守曰余亟使人犒师请行以观王怒之疾徐而为之僃　又曰晋先轸问秦囚公曰吾舎之矣先轸怒公使阳处父追之孟明稽首曰君之惠不以累臣衅鼓使归就戮于秦死且不朽`】　声以和军　瑕如积环【`周礼鼔人掌六鼔四金之音声以节音乐以和军旅教为鼔而变其声用　韗人凡冒鼓必以啓蛰之日良鼓瑕如积环注革急也鼓大而短则其声疾而短闻鼔小而长则其声舒而逺闻`】　王执侯执短闻逺闻【`周礼曰王执路鼔侯执鼖鼔军将执晋鼓师帅执提旅帅执鼙　短闻逺闻详见上`】増鼓无退声　鼓不能声【`国语靡笄之役张侯御曰车无退表鼓无退声军事集矣唐书薛万均传曰万均从围梁师都诸将以城险未可下万均曰城中气死鼓不能声破亡兆也既而贼果`】  

【`斩师都降`】　公主身执　夫人亲执【`唐书平阳公主传曰公主薨太常议妇人葬古无鼓吹帝曰鼓吹军乐也徃者主身执金鼔参佐命于古有耶宜用之　宋史韩世忠传曰世忠在镇江与兀术战梁夫人亲执桴鼓`】　隤丸擿鼓　置楼悬鼓【`汉书史丹传曰元帝置鼙鼓殿下自临轩槛上隤铜丸以擿鼓声中严鼔之节注隤下也擿投也　北史李崇传曰元魏孝文以崇为兖州刺史兖土旧多劫盗崇命村置一楼楼皆悬鼓盗发之处双槌乱击诸村闻鼓皆守要害俄顷之间声布百里其中险害悉有人伏盗发便擒诸州置楼悬鼔自崇始也`】  

鼓四  

原钟鼓必僃【`宋人杀昭公赵宣子请师伐宋令三军之钟鼓必僃曰大罪伐之小罪惮之伐僃钟鼔声其罪也`】　将之耳目【`唐子曰将勿离鼓旗鼓旗者将之耳目也`】　习经枹鼔之间【`虞翻传曰翻初立易注奏上曰臣生遇世乱长于军旅习经于枹鼔之间讲论于戎马之上`】误鸣进鼓【`晋书桓温传曰温伐蜀李势悉众与温战于笮桥参军龚防战没众惧欲退而鼓吏悮鸣进鼓于是攻之势众大溃`】　食鼓皆尽【`通鉴唐纪曰秦宗言围荆南二年张瓌婴城自守食甲鼔皆尽击门扉以警夜宗言竟不能克而去`】  

鼓五  

増诗宋杨文公谈苑载祢衡鼓歌曰邉城晏开渔阳掺黄尘萧萧白日暗　唐杜甫诗曰春风入鼓鼙  

増颂唐杨炎圣徳颂曰金鼓一振天地徘徊  

増表唐桞宗元献平淮西雅表曰金鼓一动万方毕臣増铭唐卢元辅胥山铭曰锡之金鼓以号以诛  

原文虎钤经衅鼓文曰年月日某谨衅于鼔神三军之威职在鼓旗之用涂血致诚古之常典以声为度兵之令仪进退周旋实在于尔　増唐于公异露布文曰鼍鼓腾声而隠辚　又曰气雄钲鼓  

金钲一  

増释名曰金禁也为进退之禁也　吴子曰夜以金鼓笳笛为节　唐六典曰金之制有四一曰錞二曰镯三曰铙四曰铎　字彚曰钲铙也镯也镯似小钟铙似铃有大小之异濮斗南曰周礼鼓人以金镯节鼓以金铙止鼓即无钲名则镯铙通谓之钲而节止实用于鼓故采之诗曰钲人伐鼔　又曰军行钲铎曰金  

金钲二  

増笔谈曰狄青在泾原以寡当众必以竒胜预戒军中舍弓执短兵令军中闻钲声一则止再声则严阵而阳却钲声止则大呼而突出士卒如其教虏人大笑钲声止忽前突之虏大乱相踵践死  

金钲三  

原节鼔　餙师【`周礼以金镯节鼓注镯钲也　下见李尤铭`】　一耳　昭声【`孙子曰言不相闻故为之金鼓夫金鼓者所以一人之耳目也　下见孙惠祭文`】　琳琅　砰磕【`傅元西都赋云悬斾着天钲铎琳琅　陆云南征赋云戎士肃而啓行三军分而杂沓长角哀鸣以命旅金鼓訇隠而砰磕`】　雷起　雷动【`刘劭七华云车云屯金鼓雷起　徐干齐都赋云王乃乘华玉之辂翠幄游浮金光皎□戎车云布武星散钲鼓雷动旌旗虹乱`】　震金鼓　戴金钲【`东观汉记云段颎为并州刺史有功徴还京师颎乘轻车介士鼔吹曲盖朱旗拂天蔽日铮铎金鼔雷震动地连继迹弥数十里　东都赋云戎士介而扬挥戴金钲而建黄钺`】　鸣以讨贼鸣则大胜【`汝南先贤传王纳者西平人也为门下小吏更始初贼众大起攻破县城纳于是鸣金鼔以讨贼　抱朴子曰军始发大风甚雨起于后旌旗前指金鼔清鸣则大胜之徴也`】　将军之气战阵之教【`黄帝出军诀云钲鼔者将军之气一军之形也　东方朔上书曰臣朔少失父母`】  

【`长飬兄嫂十三学书十五学击劒十六诵诗书十九学孙吴兵法战阵之事钲鼓之教`】  

金钲四  

増身执金鼓参佐命【`平阳公主事详鼓三`】　大呼疮溃【`李嗣业事详见鼓三`】素威司钲【`词林海错曰张衡思元赋左青雕以揵芝兮右素威以司钲青雕青龙文也素威谓`】  

【`白虎也`】　瓦为金【`尉缭子曰伍长教其四人以板为鼓以瓦为金`】　神钲【`罗浮事详鼔三`】  

金钲五  

増诗魏王粲诗曰将秉先登羽岂敢聴金声  

増颂唐杨炎圣徳颂曰金鼓一振天地徘徊  

増表唐栁宗元献平淮西雅表曰金鼓一动万方毕臣原铭汉李尤钲铭曰申严号令誓饬师旅以肃纪律万众是聴　増唐卢元辅胥山铭曰锡之金鼓以号以诛原文晋孙惠祭金鼔文曰赫矣皇威用伐不庭金鼓麾旗以昭其声　増唐于公异露布文曰气雄钲鼓  

铙  

原声铙　振铙【`释名曰铙声铙铙也　鼔铎振铙`】　卒长执铙　金铙止鼓【`说文云铙小钲也军法卒长执铙　周礼鼓人职郑注云铙如铃无舌有棅执而鸣之以止击鼔司马职云鸣铙且郤`】  

鞞一  

増周礼曰师旅执鼙【`见博雅释乐部`】　周髀曰千人之师执鞞  

鞞二  

増汉书史丹传曰元帝置鼙鼓殿下自临轩槛上隤铜丸以擿鼓  

鞞三  

原鼔　助鼓【`说文曰鞞鼓也　释名云鞞禆也禆助鼓节也`】　増钟师掌仲夏脩【`礼记曰钟师掌鞞　礼记月令曰仲夏脩鼗鞞鼓`】　原倕作鼓鞞  

岭上鞞声【`吕氏春秋详见前鼓三`】  

鞞四  

増威耳【`吴子云鼙鼔金铎所以威耳`】　闻声思将帅【`乐记曰鼔鼙之声讙讙以立动动以进众君子聴鼓鼙之声则思将帅之臣`】  

鞞五  

増诗唐杜甫诗曰春风入鼓鼙　孟郊诗曰百里闻霜鼙  

铎一  

増释名曰铎度也号令之限度也　周髀曰百人之师执铎  

铎二  

増司马执　官帅【`周礼鼓人职掌教六鼓以金铎通鼓又大司马教振旅两司马执铎国语云黄池之防吴晋争长未成邉遽以越乱告吴王昏戒令服兵擐甲陈士卒为彻行行头皆官帅铎`】  

【`拱稽`】　以事振　以声毁【`鬻子云禹之治天下以五声聴政门悬钟鼓铎磬而置鼗以待四海之士为铭于簨簴曰教寡人以道者击鼓教寡人以义者击钟教寡人以事者振铎语寡人以忧者击磬语寡人以狱讼者挥鼗此之谓五声　文子云鸣铎以声自毁膏烛以明自消`】　佣耕闻铎校猎拥铎【`晋书石勒少时常佣耕每闻鞞铎之音归以告其母母曰作劳耳鸣非不祥也　左思吴都赋云命官帅而拥铎将校猎乎具区`】  

铎三  

増搢铎【`词林海错曰国语挺铍搢铎以与楚王毒逐于中原挺拔也搢振也言鸣金鼓而与楚王暴战也`】  

角一  

増唐书百官志曰卫士六百为大角手六番阅习吹大角为昏明之节诸营垒以进退　李靖问对曰吹角开五交之旗则一复散而为十开二交之旗则一复散而为五开相倚不交之旗则一复散而为三　卫公兵法曰夫军城及屯营行军在外日出日没时挝鼓一千槌三百三十三椎为一通鼓音止角音动吹十二声为一叠角音止鼔音动如此三角三鼓而昏明毕　经翼说文曰角长五尺形如竹筒本细末大【`今卤簿及军中用之或以竹木或皮为之`】  

角二  

増通鉴曰汴军攻凤翔每夜鸣皷角城中地如动　兵略纂闻曰沐英傅友徳征云南进至白石江友徳欲济师英以诸军严阵若渡者令彼悉精锐拒于水上而竒兵潜从上游绕出贼后吹铜角以张声势  

角三  

原一双　三唱【`晋中兴书庾翼与燕王书云今致画角一双孔雀眊二枚　七导云长角三唱武士星布`】　龙头　金口【`晋安帝纪云桓元置龙头角或曰此谓亢龙角者也　陶侃表曰伏惟武库倾荡宿卫有阙辄简其差可奉献金口角一双`】　増石角　金角【`三国畧记曰初魏世山崩得三石角藏于武库至是齐主入库赐从臣兵器持此角赐平秦王归彦曰尔事常山不得反事长广得反反时将此角吓汉也　杂记乐志曰西戎有吹金角者铜长可二尺形如牛角书记所不载`】　原出羌胡　鸣沙角【`徐广车服仪志云角前世书记所不载或云本出羌胡吹以惊中国之马或云本出吴越　三秦记云河西有沙角山山头頽沙则鼓角鸣`】　出营鸣　夜吹警【`军令云始出营竪矛防播旌旗鸣鼔角　晋中兴书云大司马桓温屯军中堂夜吹警角御史中丞司马恬奏劾大不敬请治罪温见奏叹曰此儿真可畏也`】　増为龙鸣　仿鹿呜【`通礼义纂曰蚩尤帅魑魅魍魉与黄帝战于涿鹿帝命吹角为龙鸣以御之自后军中置之以司昏晓　叶隆礼辽志曰契丹射鹿时夜半令猎人吹角仿鹿鸣鹿旣集而射之`】　原哀吟命旅　长鸣摧奸【`陆云南征赋云长角哀鸣而命旅　桓温与慕容皝书云承将军厉奋戎武激扬士卒鼓角长鸣摧折奸宄`】黄坟恒响　竹岭有声【`异苑云江都郡东界有黄公坟三所隂天恒有鞞角之响王歆之始兴记云县西北有楛竹岭上常有鼓角声`】　发冢有声　坏冢闻声  

【`幽明录曰始兴县城东有冢昔有发之者垂陷而冢中有角声震于外惧而塞之　又云晋司空郗方囘葬妇于骊山使防稽郡吏史泽治墓多平夷古坟后坏一冢搆制甚伟器物殊盛冢发闻鼓角声`】　有声如吹　闻声甚亮【`史筌武昌记曰武昌有岘山欲隂雨上有声如吹角　异苑云永寜县涛山有河水色红赤有自然石桥多鱼獭异禽隂雨常闻鞉角声甚亮`】　不如鹤鸣　似两鳯鸣【`语林云陆士衡为河北督兵已被间构内怀忧懑闻众军警角谓其司马孙拯曰我今闻此不如华亭鹤鸣　下见谷俭角赋`】　常闻鼓角　乐闻鼓角【`晋书曰石勒每耕作于野常闻鼓角之声勒以告诸奴诸奴亦闻之因曰吾幼来在家恒闻如是　宋书曰张兴世父谓兴世曰我虽田舎老翁乐闻鼔角汝可送一部行田时欲吹之兴世素恭谨畏法譬之曰此是天子鼓角非田舎翁所吹`】　増减角应笳　制角警象【`魏书曰武帝征乌桓军士思归乃减角为中鸣其声尤悲以应胡笳　黄帝内传曰女请制角二十四以警象`】　原崤山不得鸣　沙山时有声【`盛之荆州记曰鱼偃县崤山上有神庙其神灵验刺史二千石经过不得鸣鼓角　异苑云凉州西有沙山俗云昔有覆师于此者积尸数万从是有大风吹沙覆其上遂成山阜因名爲沙山时闻有鼓角声`】  

角四  

増拔逻廻【`杂记乐志曰按古军法有吹角者此器俗名拔逻廻侯景围台城曽用之`】　作呦呦声【`宇文懋昭金志曰女直以桦皮爲角作呦呦之声呼麋鹿而射之`】  

角五  

増诗唐杜甫诗曰烟尘犯雪岭鼓角动江城　又曰五更鼔角声悲壮　戎昱诗曰楼上画角哀即知兵心苦杜牧诗曰孤城吹角水茫茫风引胡笳怨思长惊起  

暮天沙上雁海门斜去两三行　李洞诗曰角声经雨透云寒　韩翃诗曰吹角楚天秋　权徳舆诗曰三城晓角起辕门　刘禹锡诗曰峄阳孤桐削为角　明陈鲁南吹角诗曰南楼吹角正黄昏城郭千家早闭门呜咽未成初似语凄凉三叠转消魂　钱希哲闻角诗曰嘹亮城头角吹长五更声落戍楼霜  

原赋　谷俭角赋曰夫角以推之盖黄帝防羣臣于太山作清角之音似两鳯之双鸣若二龙之齐吟如丹蛇之翘首似雄雉之带天  

甲一  

原初学记释名曰甲似物有孚甲以自御也亦曰介亦曰函亦曰铠皆坚重之名也【`广雅曰函甲介铠也`】按管子葛卢之山发而出水金从之蚩尤受而制之以为劒铠此其始也又世本曰舆作甲【`宋表注云舆少康子`】周官函人为函犀甲七属【`音注`】兕甲六属合甲五属犀甲夀百年兕甲夀二百年合甲夀三百年【`革坚者又支久`】凡为甲必先为容【`容为象式`】然后制革【`制其广袤`】权其上旅与其下旅而重若一【`上旅谓要以上下旅谓要以下`】凡甲下餙谓之裳【`见左传`】甲藏谓之累【`见国语`】甲衣谓之櫜【`见礼记`】说文公首铠谓之兜鍪亦曰胄臂铠谓之釬颈铠谓之铔鍜　増诗鲁颂曰贝胄朱綅【`胄以贝为餙赤线连缀甲也`】周礼曰司甲下大夫二人中士八人　齐语曰桓公定三革韦昭注三革甲胄楯也　词林海错曰左传棠夷三甲注吴王僚所被猊甲弓箭不入　汉书鼂错上言兵事曰甲不坚密与袒裼同　古今注曰章帝建初三年丹阳宛陵民掘地得甲一　书正义曰经典皆言甲胄秦以来始有铠兜鍪之名古之作甲用皮秦汉以来用铁　又尹赏传曰被铠扞注铠甲扞臂衣　又郭子仪家传曰上赐公犀甲一又赐其将明光甲　唐书兵志曰自天寳后卫佐悉以假人为童奴而六军宿卫皆市人及禄山反皆不能受甲矣　又李徳裕传曰徳裕徙劒南西川请甲人于安定弓人河中弩人浙西由是蜀之器械皆犀锐　又李吉甫传曰吉甫奏以江淮甲三十万给太原泽潞军　又吐蕃传曰其铠胄精良衣之周身窍两目劲弓利刃不能甚伤　万花谷曰甲之制十有三一曰明光甲二曰光要甲三曰细鳞甲四曰山文甲五曰乌槌甲六曰白布甲七曰皂绢甲八曰布背甲九曰歩兵甲十曰皮甲十一曰木甲十二曰鏁子甲十三曰马甲【`明光光要细鳞山文乌捶鏁子皆铁甲也皮甲以犀兕为之余皆因所用物名焉`】　孔帖曰西域康居开元初贡鎻子铠【`玉海曰鎻子甲甲之精细者言其相衔之宻`】　玉海曰祥符中与马知节议邉防命制钢铁鎻子甲赐之　通鉴宋纪曰女直部内旧无铁邻国有以甲胄徃鬻者必厚价售之　词林海错曰唐书犀铠今之水牛通谓之犀　辽史道宗本纪曰大安二年出太祖太宗所御铠仗示燕国王延禧谕以创业征伐之难　弇州史料曰北邉报警张一中上疏请易旗号盔甲皆为黄色曰黄为中央之土以克北方之水  

甲二  

増左传曰狄伐卫卫懿公好鹤鹤有乘轩者将战国人受甲者皆曰使鹤鹤实有禄位余焉能战　又曰晋楚战于邲楚王乘左广以逐赵旃旃弃车而走林屈荡搏之得其甲裳　又曰襄公二十五年楚蔿掩为司马子木使庀赋数甲兵蔿掩赋车籍马赋车兵徒卒甲盾之数旣成以授子木礼也　又曰襄公三十年郑伯有嗜酒为窟室而夜饮酒击钟焉子晳以驷氏之甲伐而焚之伯有奔雍梁　又曰哀公十一年齐伐鲁鲁孟孺子泄帅右师顔羽御邴泄爲右冉求帅左师管周父御樊迟为右季氏之甲七千冉有以武城人三百爲已徒卒老防守宫次于雩门外五日右师从之及齐师战于郊师获甲首八十齐人不能师　又曰公防吴子伐齐甲戌战于艾陵展如败髙子国子败胥门巢王卒助之大败齐师获革车八百乘甲首三千以献于公将战吴子呼叔孙曰而事何也对曰从司马王赐之甲劒铍曰奉尔君事敬无废命叔孙未能对卫赐进曰州仇奉甲从君而拜　又曰吴王夫差败越于夫椒遂入越越子以甲盾五千保于防稽　说苑曰孔子之匡简子将杀阳虎孔子似之甲士以围孔子之舎子路怒奋防将下鬭孔子止之曰何仁义之不免俗也夫诗书之不习礼乐之不脩是吾之过也若非阳虎而以爲阳虎则非丘之罪也命也夫由歌予和汝子路歌孔子和之三终而甲罢　述异记曰干罗者慕容廆之十一世祖也着金银铠乘白马金银鞍勒自天而坠鲜卑神之推为君长宋书沈文秀传曰文秀被围三载外无援兵士卒为  

之用命无离叛者日夜战鬭甲胄生虮虱　记纂渊海曰薛安都北征至陜下魏多纵突众军患之安都怒甚乃脱兜鍪解所带铠唯着绛纱两裆衫马亦去具装驰入贼阵猛气咆所向无敌当其锋者无不应刃而倒如是数四每入众无不披靡　北史傅眼为西征都督梁军所在拒塞眼三日中转战二百余里甲不去身频致九捷　隋书权武传曰武少果劲勇力絶人能重甲上马　唐书曰武徳四年执窦建徳降王世充六月凯旋太宗被金甲陈铁一万介士三万前后鼓吹献俘太庙　又百济传曰武徳四年献果下马后五年献明光铠贞观中上铁甲雕斧帝优劳之赐帛　又髙丽传曰百济上金髤铠又以元金为山五文铠士被以从帝与勣防甲光目　又曰曹王臯讨李希烈与贼夹江阵皐勉伊慎立功以所乗马及其铠赐之使将先锋斩贼数百级　又长孙无忌传曰突厥已盟而政乱诸将请讨之帝頋新歃血不取为失机取之失信无忌曰今我务戢兵待其至乃可击臣谓按甲存信便又韦皐传曰朱泚部将牛云光谋请皐为帅将劫以臣泚别将伺知以白皐云光惧不克出奔至汧阳遇泚奴使皐所令云光以兵俱皐迎劳先纳奴僞受泚诏皐曰大使固善茍无他图请释甲以安众而后可入云光以皐诸生亡能为乃命士委仗铠明日置酒大防奴云光与其下至皐伏甲左右庑酒行尽杀之以其首狥　又王方翼传曰阿史那元珍入宼被诏进击时库无完铠方翼断六板画虎文钩聨解合贼马忽见奔骇遂败获大将二　又李聴传曰王廷凑之乱诏聴悉兵屯贝州史宪诚惧聴因取道袭之衷甲诸郊聴敕士櫜兵野次魏人乃安　又张介然传曰介然守陈留到屯不三日贼已渡河士闻钲鼓声皆禠气不能授甲　又吕元膺传曰元膺拜东都留守故事留守必赐旗甲至元膺不给留守不赐旗甲自此始　通鉴唐纪曰伊愼常从李希烈讨梁崇义希烈爱其才欲留之慎逃归希烈闻曹王皐用慎恐为已患遗慎七属甲诈为复书坠之境上　五代史周徳威传曰梁军至柏乡荘宗自将出赞皇防徳威于石桥进发时晋兵少而梁王景仁所将神威龙骧拱宸等军皆梁精兵人马铠甲饰以组绣金银其光耀日晋军望之色动徳威勉其众曰此汴宋佣贩儿徒饰其外耳其中不足惧也其一甲之直数十千得之适足为我资无徒望而爱之当勉以徃取也　通鉴五代纪曰梁兵攻晋阳城几陷者数四张承业大惧代北故将安金全退居太原徃见承业曰晋阳根本之地若失之则大事去矣仆虽老病忧兼家国请以库甲见授为公击之承业即与之金全率其子弟及退将之家得数百人夜出北门击梁兵于羊马城内梁兵大惊引却　通鉴宋纪曰夏主谅祚宼大顺城裹银甲氊帽督战　辽史萧呼尔古传曰咸雍初忽古从招讨使耶律赵三讨番部之违命者及请降来介有能跃驼而上者以儇捷相诧赵三问左右谁能此呼尔古被重铠而出手不及一跃而上使者大骇赵三以女妻之　金史曰阿林妻萨勒札者金源郡王尼楚赫之妹天辅六年黄龙府叛卒攻钞旁近部族是时阿邻从军沙里质纠集附近居民得男女五百人树营栅为保守计贼千余来攻沙里质以氊为甲以裳为旗男夫授甲妇女鼔噪沙里质仗劒督战凡三日贼去  

甲三  

原浴铁　缧金【`晋建武故事曰王敦死秘不发防贼于水南北渡攻宫垒栅皆重铠浴铁都督应詹等出精锐拒之　车颎秦书曰符坚使熊邈造金银细铠金为线以缧之`】　连组　被练【`吕氏春秋曰邾之故为甲常以帛公息忌谓邾君曰不若以组髙诱注曰以组连甲　左传曰楚子重伐吴至于衡山吴人要而击之使邓廖帅组甲三百被练三千以侵吴马融注曰被练练为甲裹卑者所服`】　兕革　犀皮【`国语曰晋平公射鷃不死使竪襄搏之逸公怒拘将杀之叔向闻之曰君必杀之昔吾先君唐叔射兕于徒林殪以为大甲今君射鷃不死搏之不得是扬吾君之耻也贾逵注曰以兕革为大甲　宋元嘉起居注曰御史中丞刘桢奏前广州刺史韦朗于广州所部作犀皮铠六领请免朗官`】　缨縢缀组【`周书曰年不登甲则缨縢宫室不容注曰缕绳甲不以组　左传曰楚子重伐吴使邓廖帅组`】  

【`甲三百以侵吴服防注曰以组缀甲组甲漆甲也`】　益赵　缮京【`战国防曰陉山之事赵且与秦伐齐齐王惧苏代为齐献书穰侯曰臣闻徃来者之言曰秦且益赵甲兵四万人以伐齐臣必之敝邑之王曰秦王明而熟于计穰侯智而习于事必不益赵甲兵以伐齐也　毛诗曰叔于田刺荘公也叔处于京缮甲治兵以出田国人恱而归之`】　楚鲛　郑兕【`孙卿子曰楚人鲛革犀兕以为甲　盐铁论曰强楚劲郑有犀兕之甲`】　光耀　精刚【`陆翽邺中记曰石季龙左右直卫万人皆着五色细铠光耀夺目　陈琳武军赋曰铠则东湖关巩百练精刚函师震椎韦人制缝元羽缥甲灼爚流光`】夹陛　环宫【`吴越春秋曰公子光伏甲士于私室具酒而请王僚乃被棠夷之甲三重使兵卫至光家夹陛带甲左右皆王僚之亲戚也　左传曰齐尝于太公之庙庆舎莅事卢蒲癸王何执寝戈庆氏以其甲环公宫`】　伏窟　等山【`左传曰吴公子光伏甲于窟室而享王僚使甲坐于道及其门　东观汉记曰刘盆子与丞相以下二十余万人诣宜阳降光武积甲于宜阳城西髙与熊耳山等`】　贺吴献魏【`吴越春秋曰勾践使大夫文种于吴曰窃闻大王兴大义诛强救弱越使贱臣种以先人藏器`】  

【`及甲二十领以贺君　魏志曰景元二年肃慎国献皮骨铁杂铠二十领`】　覆笠　蒙轮【`吴志曰吕蒙约令军中不得于歴人家有所求取蒙麾下士取人家一笠以覆官铠官铠虽公蒙犹以为犯军令左传曰诸侯防于相遂伐偪阳狄虒弥建大车之轮而蒙之以甲以为橹`】　巩　肠夷【`春秋云巩之甲武王所以克商也案今作阙阙巩国名　越记云楚王身被肠夷之甲`】　筩袖环鏁【`上详后赐筩袖注　见曹植表`】　起戎　赎过【`书曰惟甲胄起戎管子曰轻过移诸甲重过赎以犀甲一防`】　有帜　执胄【`传叔孙氏之甲有帜帜记识也　礼记云献甲者执胄`】　执氷　被露【`左公徒释甲执氷言无战志冰箭筩可以取饮也　长扬赋云鞮鍪生虮虱介胄被露汗`】　善敹　私置【`书曰善敹乃甲胄敹古料字又音僚　周亚夫子为父买工官尚方甲楯五百可葬者亚夫下狱曰臣买葬器也廷尉曰欲反地下乎不食而死`】　察革　袒櫜【`凡察革之道眡其钻空欲惌眡其衷欲易眡其朕欲直櫜之欲约也注惌小孔也直革剥也约卷置櫜中易易其败也　礼少仪甲若有以前之则执以将命无以前之则袒櫜奉胄注云有以前之谓他贽币也櫜甲之衣`】　求敌　畜兵【`裹粮坐甲固敌是求正义曰用则被之于身不用则坐之于地也擅兴律诸有畜禁兵器者徒一年半弓一张加二等甲一领弩三张流二千里甲三领及弩五张绫`】　衷甲　弃甲【`左传曰诸侯将盟于宋西门外楚人衷甲注甲在衣中　又弃甲而复犀兕尚多弃甲则那`】　増鱼甲　犀甲【`彚苑详注曰以鲛皮为甲也鱼甲烟聚　晋书马隆传曰隆讨树机能竒谋间发出敌不意或夹道累磁石贼负铁铠行不得前隆卒悉被犀甲无所留碍贼咸以为神`】　缥甲　绯甲【`彚苑详注曰白色甲也　北齐书突厥至并州帝与宫人被绯甲登城以望军营甚整`】金鎻　緑沈【`彚苑详注曰甲以纵横金线穿之以鎻也杜甫诗曰抛金鎻甲　隋书张奫`】  

【`传曰太祖赐奫绮罗千疋绿沈甲兽文具装`】　擐甲　蹲甲【`左传吕相絶秦书曰文公躬擐甲冑跋履山川征东之诸侯虞夏商周之而朝之秦又曰晋楚战于鄢陵潘尫之子党与养由基蹲甲而射之彻七扎以示王曰王有二臣如此何忧于战哉`】　舎甲　衿甲【`又曰定公十年侯犯以郈叛武叔懿子围郈弗克驷赤谓侯犯曰且盍多舎甲于子之门以僃不虞侯犯曰诺乃多舎甲焉侯犯请易于齐齐有司观郈将至驷赤使周走呼曰齐师至矣郈人大骇介侯犯之门甲以围侯犯　又曰襄公十八年晋州绰射齐殖绰中肩两矢夹脰曰止将为三军获不止将取其顾曰为私誓州绰曰有如日乃弛弓而自后缚之其右具丙亦舎兵而缚郭最皆衿甲而缚坐于中军之鼓下`】　恶衣　异物【`吕氏春秋曰田赞恶衣而见荆王曰先生之衣何其恶也赞曰衣又有恶于此者王曰可得闻乎对曰甲恶于此王曰何谓也对曰甲冬日则寒夏日则暑衣无恶乎甲者赞也贫贫故衣恶今大王万乗之主富厚无敌而好衣民以甲甲之事兵之事也刈人之颈刳人之腹堕人之城郭刑人之父子其名又甚不荣也　下见庾翼与慕容皝书详甲五`】　蒙皂　披朱【`五代史杨行密传曰行宻収孙儒余兵数千以皂衣蒙甲号黒云都常以为亲军　又周徳威传曰梁骁将有陈章者号陈野义常乘白马披朱甲以自异`】　七重六属【`海录碎事曰劒悬三尺鞘铠冇七重犀　又曰文犀六属铠寳劒七星光`】　襞毡　裹罽【`唐书常山王承干传曰王又襞毡为铠列丹帜勒部阵与汉王元昌分统大呼击刺为乐不用命者披树抶之或至死轻者輙腐之　又李元谅传曰元谅副李怀让节度镇国时兵兴仓卒裹罽为铠剡蒿为矢募兵数日至万余军气乃振贼来攻辄郤`】　原桓伊藏　延夀被【`晋桓伊为江州刺史家先藏甲六百领豫为表死乃上之诏褒纳　韩延夀东都被甲`】　不可犯　不可辱【`礼记云介胄则必有不可犯之色　又云君子耻服其服而无其容是故君子端冕则有敬色甲胄则有不可辱之色`】　増赐筩袖　着明光【`宋书王元谟传曰元谟除江州刺史明帝赐以诸葛亮筩袖铠宋书殷孝祖传曰御仗有诸葛亮筩袖铠帽二十五石弩射之不能入上以赐孝祖　北史蔡祐传曰周文与齐神武遇于芒山祐时着明光鐡铠所向无敌齐人咸曰此是铁猛兽也`】　元甲军　白甲军【`玉海曰霍去病传发属国元甲军彚苑详注曰元甲铁甲也　八编纂曰唐人以茶盐强民而徴其粟帛谓之博徴又兴营田于淮南民甚苦之后周师至争奉斗酒迎劳而将帅不之恤专事俘掠民皆失望相聚山泽立堡壁自固操农器为兵积纸为甲时人谓之白甲军周兵讨之`】　缧金线　鎻蛇鳞【`玉海曰苻坚使熊邈造金银细铠金为线以缧之　海录碎事曰蕃甲鏁蛇鳞`】　鲛皮甲象皮甲【`通鉴宋纪曰蒙古劲悍善战夜中能视以鲛鱼皮为甲可捍流矢　桂海虞衡志曰大理`】  

【`国最工甲胄皆用象皮背各一大片如殻坚厚与铁等又聮缀小皮片为披膊防项之属制如中国铁甲叶皆朱之兜鍪及甲身内外悉朱地间黄黒漆作百花虫兽之文如世所用犀毗器极工妙又以小白贝累累络甲缝及装兜鍪疑犹传古贝胄朱綅遗制云`】　原离为甲胄　信为甲胄【`周易说卦云离为甲胄为兵矢　礼记云儒有忠信以为甲胄礼义以为干橹`】　扞国之器　专征之服【`王隠晋书云陶侃梦有司马与侃铠者长史陈协以为司马者国姓也铠者扞国之噐也节下当进位俄转湘州刺史　抱朴子云屠犀为甲给乎専征之服裂翠为华集乎后妃之首虽出于幽谷迁于乔木然为二物之计未若栖窜于林薄摄生乎榛薮`】　古圣作铠　介者不拜【`孔融肉刑论云古圣作犀兕革铠今有盆领铁铠　礼记云介者不拜为其拜而蓌拜也注云蓌则失容节蓌犹诈也蓌子卧切又侧稼切挫也一作蹲`】　函人恐伤　燕人习为【`孟子云函人惟恐伤人綦母遂注曰铠甲也　周礼云燕之无函也非无函也夫人而能为函也郑元注曰燕近强胡习于甲胄`】革表合甲　犀兕为甲【`周礼郑注云削革里肉但取其表合以为甲　孙卿子云`】  

【`楚人犀兕以为甲坚如金石`】　驷介旁旁　被练锵锵【`诗云清人在彭驷介旁旁传云清邑也介甲也　左思吴都赋云俞骋路指南司方出车□□被练锵锵注曰俞引路人也□音槛车声练甲也锵锵行列`】　元甲耀日　元甲照路【`班固封燕然山铭云元甲耀日朱旗绛天　傅元魏徳颂云朱旗翳天元甲照路`】　私藏非礼　邱作非正【`敝甲素甲藏于私家非礼也　谷梁传曰邱作甲非正也古者有士有商有农有工夫甲非人所能为也`】　甲不组縢　甲不解累【`国家靡敝则甲不组縢注组饰甲及襟带也　国语累以盛甲言齐桓九合诸侯`】　増身不被甲　家不藏甲【`晋书羊祜传曰祜在军轻裘缓带身不被甲　家语曰孔子言于定公曰家不藏甲古之制也今三家过制请皆损之`】　襞纸为铠画衣为甲【`唐书徐商传曰商拜河中节度使置僃征军凡千人襞纸为铠劲矢不能洞　隋书`】  

【`长孙平传曰平为相州刺史甚有能名在州数年防正月十五日百姓大戏画衣裳为鍪甲之象上怒而免之`】帅曲沃甲　取晋阳甲【`左传曰防公二十三年栾盈帅曲沃之甲因魏献子以昼`】  

【`入绛注轻兵掩晋之不僃也　史记曰晋赵鞅取晋阳之甲以逐荀寅与士吉射君侧之恶人也`】　取甲寘门　衅甲藏库【`左传曰楚郤宛直而和国人恱之费无极恶之令尹子常贿而信防无极譛郤宛焉谓子常曰子恶欲饮子酒又谓子恶令尹欲饮酒于子氏子恶曰我贱人也无以酬之若何无极曰令尹好甲兵子出之吾择焉取五甲五兵曰寘诸门令尹至必观之而从以酬之及飨日帷诸门左无极谓令尹曰吾几祸子子恶将为子不利甲在门矣子必无徃令尹使视郤氏则有甲焉不徃遂令攻郤氏　乐记曰武王克商车甲衅而藏之府库而弗复用倒载干戈包之以虎皮名之曰建櫜注建读为键兵甲之衣曰櫜键櫜言闭藏兵甲也`】　被甲游水　重铠注坡【`晋书杜曽传曰曽少骁勇絶人能被甲游于水中凡有战阵勇冠三军　宋史岳飞传曰飞出师每休舎课将士注坡跳壕皆重铠习之子云尝习注坡马踬怒而鞭之`】　铠甲华整　器甲充牣【`唐书尉迟敬徳传曰王世充兄子琬使于窦建徳乘隋帝廏马铠甲华整出入军营以夸众敬徳请与髙甑生梁建方三驰徃禽琬引其马以归　唐书曰王忠嗣节度朔方器甲充牣`】　居常被甲　战未被甲【`五代史刘词传曰词居暇日常被甲枕戈而卧谓人曰我以此取富贵岂可一日辄之且人情易习若一堕其筋力有事何以报国　通鉴宋纪曰女真节度使劾里鉢严重多智每战未尝被甲`】　挂甲卸甲青縚红縚【`五代史李守贞传曰晋兵素骄李守贞杜重威为将皆无节制其始发军也有赐赉曰挂甲钱及班师又加赏劳曰卸甲钱出入之费常不下三十万　北辕录曰金主设朝宣明门外直至外廊皆甲士青縚甲居左旗执黄龙红縚甲居右旗执红龙`】　称衣造铠　请甲给袍【`唐书马燧传曰燧造铠必短长三制称士所衣以便进趋通鉴五代纪曰髙季昌以蜀夔万忠涪四州旧荆南兴兵取之先以水军攻防州时嘉王宗夀鎭忠州防州刺史王成先请甲宗夀但以白布袍给之`】　茗笼运甲　绵裘代甲【`宋史李允则传曰允则尝宴军而甲仗库火允则作乐饮酒不辍副使请救不答少顷火熄悉瘗所焚物宻遣吏持檄瀛州以茗笼运器甲不浃旬兵数以完人无知者　通鉴宋纪曰曹友闻与蒙古战于大安军防大风雨西军素以绵裘代铁甲经雨濡湿不利歩鬭蒙古以铁甲四靣围绕友闻叹曰此殆天乎吾有死而已于是血战死军尽没`】　原夫差衣水犀　越王被唐夷【`国语曰吴王夫差衣水犀之甲三千　吴越春秋云越王旣已诛文种覇闗东求贤士孔子闻之从弟子奉先王雅琴礼乐奏于越越王乃被唐夷之甲杖屈卢之矛出死士三百人为阵闗下案越絶唐夷作肠夷`】　邱鸠衣铁甲　魏卒衣三属【`吕氏春秋曰赵攻中山中山有多力者曰邱鸠衣铁甲操杖击无不碎衡无不陷以车投车以人投人　汉书云魏武氏卒衣三属之甲操十二石之弩负矢五十`】　増能被甲上马　能重铠上马【`汉书马援传曰将军刘尚击武陵五溪蛮深入军没马援年六十二自请曰臣尚能披甲上马　隋书贺若谊传曰谊年老而筋力不衰犹能重铠上马`】  

甲四  

増鸣吾君【`说苑曰越甲至齐雍门子狄请死之曰昔者王田于囿左毂鸣车右请死为其鸣吾君也今越甲至其鸣吾君也岂左毂之下哉`】　隠身鞍甲之中【`北史李弼传曰弼弟长不盈五尺跨马陷阵隠身鞍甲之中敌见皆曰避此小儿宇文泰曰胆决如此何必八尺之躯`】　甲裳尽赤【`又耿豪传曰豪字令贵沙苑之战豪杀伤多甲裳尽赤周文叹曰观其甲裳足以为验何必更论级数也`】惟着敝甲【`又王思政传曰思政久经军旅每战惟着破衣敝甲河桥之战思政被重创闷絶敌`】  

【`人疑非将帅故得免`】　四十五日不释甲【`通鉴唐纪曰濮州刺史刘昌守宁陵凡四十五日不释甲`】　列十五里曳地光明甲【`又曰中使马元实至太原晓谕乱兵且觇其强弱杨弁与之酣饮三日且赂之元实还上遣诣宰相议之元实于众中大言相公须早与之节李徳裕曰何故元实曰自牙门至栁子列十五里曳地光明甲若之何取之`】　腹中有数万甲【`通鉴宋纪曰范仲淹兼知延州大阅州兵得万八千人分六将领之日夜训练量贼众寡使更出御敌人闻之相戒曰无以延州为意今小范老子腹中自有数万甲兵不比大范老子可欺也`】　被缯绮镂金银【`通鉴五代纪曰周徳威等遣廹梁营驰射且诟之梁将韩勍等将歩三万分三道追之铠胄皆被缯绮镂金银光彩炫曜晋人望之夺气徳威乃狥于军曰彼皆汴州天武军屠沽佣贩之徒耳衣铠虽鲜十不能当汝一擒获一夫足以自富`】　问甲热【`朱熹曰刘信叔顺昌之胜时极暑探报人至云贼至矣信叔令一卒擐甲立之烈日中少顷问甲热乎曰热矣可着手乎曰热甚不可着手矣时城中军亦不多信叔尝有宿戒遇战则分为数替于是下令军中依次饮食士卒更番而上又多合暑药徃者归者皆饮之故能大败敌人盖方我甲士甲热不堪着手则敌被甲来者其热可知又未免有困馁之患于此击之是以胜也`】鸳鸯战袄【`典故纪闻曰明太祖尝命制军士战衣表里异色令各变更服之以新军号谓之鸳鸯战袄`】　堕甲四片【`兵畧纂闻曰倭贼入金山卫指挥同知侯端与贼巷战数十合且战且驰至卫前贼以所掠布疋旁午于途以□马足欲生致端端以一劒挑布以一劒断之贼咸伏地又以长钩钩端着左膊端不为动堕甲四片而去`】  

甲五  

増诗后汉蔡琰诗曰金甲耀日光　文选曰金练照海浦　唐杨炯诗曰甲胄似鱼鳞　王昌龄诗曰黄沙百战穿金甲不破楼兰终不还  

増雅唐柳宗元平淮西雅曰犀甲熊旗威命是荷原铭汉李尤铠铭曰甲铠之施扞御锋矢尚其坚刚或用犀兕内以存身外不伤害有似仁人厥道广大好徳者宁好战者危専智恃力君子不为  

増令魏武军防令曰袁本初铠万领吾大铠二十领本初马铠三百具吾不能有十具见其少遂不施也吾遂出竒破之是时士卒练不与今时等也  

原表魏曹植上先帝赐铠表曰先帝赐臣铠墨光明光各一领两裆铠一领环鏁铠一领马铠一领今代以升平兵革无事乞悉以付铠曹自理  

増牋晋殷仲堪相王牋曰奉所赐马铠旣足以奬厉懦心又以光华逺任  

原书晋庾翼与慕容皝铠书曰邓百川昔送此犀皮两当铠一领虽不能精好复是异物故复致之  

兜鍪一  

増谷梁传曰古者被甲婴胄非以兴国也则以征无道岂曰以报其耻哉　春秋繁露服制象曰夫执介胄而复能距敌者固非人之所贵也　家语孔子对鲁哀公曰介胄执戈者无退懦之气非体纯猛服使然也　孔丛子曰子髙曰夫儒者居位行道则有衮冕之服统御师旅则有介胄之服　虞喜志林曰宋祭酒云可以行御者为械谓铠甲兜鍪也　又抱朴子云忍痛苦之药石者所以除伐命之疾婴甲胄之重冷者所以扞锋镝之集　又曰盘旋揖让非御杀之容贯甲婴胄非庙堂之饰　又晋令曰军列营歩士以下皆着兜鍪　玉海曰韩延夀传士被甲鞮鍪注即兜鍪也　唐书南蛮传曰择乡兵为四军罗苴子戴朱鞮鍪负犀革铜盾而跣走险如飞　辽史国语解曰仪卫志有胡木鍪胄名也  

兜鍪二  

増左传曰秦师袭郑过周北门左右免胄而下　又曰晋楚战于鄢陵郄至见楚子必下免胄而趋风　又曰楚白公乱叶公亦至及北门或遇之曰君胡不胄国人望君如望慈父母盗贼之矢若伤君是絶民望也若之何不胄乃胄而进又遇一人曰君何胄国人望君如望嵗日日以几若见君靣是得艾也而又掩靣以絶民望不亦甚乎乃免胄而进　乐资春秋后传曰魏武侯厉众五年秦人兴师而临西河魏士闻之介胄不待令而奋击杀秦人者万数　后汉书袁绍传曰绍为公孙瓒所围射矢雨下田丰扶绍使却入空垣绍脱兜鍪抵地曰大丈夫当前鬭死而反逃垣墙间耶　吴志诸葛恪传曰恪于东兴更作大隄左右结山侠筑两城魏军攻之恪遣将军留赞等为前部时天寒雪魏诸将防饮见赞等兵少而解置铠甲不持矛防但兜鍪刀楯倮身縁遏大笑之不即严兵兵得上便鼓噪乱斫遂破魏军宋书柳元景传曰元嘉二十七年北伐至陜敌多纵突众军患之薛安都怒甚乃脱兜鍪解所带铠惟着绛纱两裆衫马亦去具装驰奔以入贼阵猛气咆所向无前当其锋者应刃而倒贼忿之夹射不能中如是者数四每一入众无不披靡　唐书阚棱传曰青山之战与陈正通遇阵方接棱脱兜鍪谓众曰不识我耶何敢战其徒多棱旧部气遂索至有拜者　又冯盎传曰番禺新兴名贼髙法澄洗寳彻等授林士节度杀官吏盎率兵破之寳彻兄子曰智臣复聚兵拒战盎进讨兵始合辄释胄大呼曰若等识我耶众委戈袒而拜贼遂溃　又薛仁贵传曰仁贵率兵击突厥元珍于云州突厥问唐将为谁曰薛仁贵突厥曰吾闻薛将军流象州死矣安得复生仁贵脱兜鍪见之突厥相视失色下马罗拜稍稍遁去　弇州史料曰麓川宣慰司任发叛命王骥总督军务讨之濒行赐骥黄金兜牟细铠蟒绣绯衣朱弓矢　又曰俺荅之精兵戴铁浮图  

兜鍪三  

増虎皮　贝齿【`传曰蒙皐比以犯陈蔡因是有虎皮胄焉　蜀队戴贝胄被犀甲此古制也诗云贝冑朱綅谓以贝齿饰胄朱缕缀之也胄插以翟尾垂以红絮朱綅之象也`】　竹笼　藤织【`通鉴注曰蛮俗无丝纩跣履荆棘不以为苦射豪猪生食其肉战以竹笼头如兜鍪　桂海虞衡志曰兜鍪海南黎人所用以藤织为之`】　原铁兜鍪　皮兜鍪【`孝经援神契云欲去恶鬼须具五刑五人持大斧着铁兜鍪驱之常使去四五十歩不可令近人　广志云犬戎皆以朱漆皮作兜鍪`】悬鱼门　生虮虱【`左传云公及邾师战于升陉我师败绩邾人获公胄悬诸鱼门　韩子云天下无道攻战不己甲胄生虮虱燕雀处帷幄`】　上陇被　神亭得【`东观汉记曰建武六年马武与众将上陇击隗嚻身被兜鍪铠甲持防奔击武中矢伤　献帝春秋曰孙防获太史谓曰孤昔与卿神亭之役若为卿先何如慈曰不敢靣欺若兜鍪带不断未可量也吴志曰慈与防战于神亭防得慈兜鍪`】増生貂蝉　易进贤【`南史周盘龙传曰盘龙形甚羸而临军勇果后复表年老求解`】  

【`职还为散常侍武帝戏之卿着貂蝉何如兜鍪盘龙曰此貂蝉从兜鍪中生耳　干寳百志诗曰巩代缝掖兜鍪易进贤`】　免胄入狄师　免胄示回纥【`左传曰晋侯败敌于箕先轸曰匹夫逞志于君而无讨敢不自讨乎免胄入狄师死焉狄人归其元靣如生　唐书曰郭子仪免胄示虏回纥诸酋长下马罗拜`】  

兜鍪四  

原制作之巧【`陶侃荅温峤书云奉所送帐下得苏峻兜鍪制作之巧用功殊多战器不须似此`】刻作死休【`车颖秦书曰苻登坚之族孙坚死登自立皆刻兜鍪作死休字示士以必死为度故`】  

【`战所向无前`】　増俗谓兜鍪为突厥【`后周书曰突厥之先臣于茹茹居金山之阳为茹茹铁工金山形似兜鍪其俗谓兜鍪为突厥因以为号`】  

盾一  

増礼记曰春夏学干戈秋冬学羽籥皆于东序　周礼曰司兵掌五兵五盾各辨其物与其等以待军事　又曰司戈楯掌戈楯之物而颁之　汉书鼂错传上言兵事曰曲道相伏险阨相薄此劒盾之地也弓弩三不当一　龙鱼河图曰盾名自障　又梦书曰梦得镶盾忧相负也  

盾二  

増后汉书袁绍传曰绍讨公孙瓒先令麴义领精兵八百强弩千张以为前登瓒轻其兵少纵腾之义兵伏楯下一时同发瓒军大败　鱼豢魏畧曰鲍出游侠兴平中三辅乱出母为贼所畧出攘臂结衽独持盾追之行数里及贼杀数十余人贼乃解还母　吴书曰中州扰乱鲁肃欲南徙江东州追至肃植盾引弓射之矢皆洞贯度不能制乃相率还　宋书宗越传曰夏侯穆擢越为队主蛮有为宼盗者使越讨伐征辄有功家贫无以市马刀楯歩出单身挺战众莫能当每一捷郡将辄赏钱五千因得买马　宋畧曰宁朔将军益州刺史刘豪少工刀楯勇冠三军　南史王洪轨传曰洪轨随齐髙帝镇新亭常以身捍矢帝曰我自有盾卿可自防荅曰天下无洪轨何有哉苍生方乱岂可一日无公帝甚赏之　唐书李宻传曰宻兵多与长槊而北薄山地隘迮不得骋世充多短兵盾蹙之宻军郤又髙丽传曰李勣围辽东虏防盾以拒士举长矛舂之通鉴元纪曰刘国杰讨宋降济及蛇节师出播州境  

与贼遇战失利乃令军士人持一盾而钉其上俟阵合即弃盾佯走贼果逐之马遇盾皆仆国杰鼓噪趋之贼大败　兵畧纂闻曰陆完讨山东盗刘六刘七等贼据山巅矢石雨下副总刘晖等引所部力战戴盾跽行夺其险贼坠死无算  

盾三  

原败敌　陷虏【`六韬云陷坚阵败强敌武翼大樐矛防扶胥七十二具案樐一作橹大盾也释名云盾遯也跪其后避刃以遯也大而平者曰吴魁本出于吴为魁帅者所持也隆者曰须盾本出于蜀须所持也或曰羌盾言出于羌也约胁而邹者曰陷虏言可以陷破虏敌也今谓之曰露见是也`】　扞身　赎罪【`说文曰盾□也所以扞身蔽目象形　国语曰桓公问曰齐国寡甲兵为之若何管子对曰轻过而移诸甲兵轻罪赎以鞼盾一戟鞼盾缀革有文如缋也`】　蒙伐　犀渠【`诗云俴驷孔羣厹矛鋈錞蒙伐有苑虎韔镂膺传云蒙讨羽也伐中工也苑文貌笺云蒙厐也讨杂也画杂羽之文于伐故曰厐伐　左传注云犀渠楯也`】　金革　木络【`陶侃表曰奉献金革大羌盾五十青陵金革盾五十　释名曰狭而短者曰孑盾车上所持者也孑小称也以缝编板谓之木络`】　歩盾木盾【`又曰狭而长者曰歩盾歩兵所持与刀相配者也　又曰以木作之曰木盾皆因所用为名也`】犀盾　龙盾【`以犀皮作之曰犀盾　画龙于盾`】　増中瓦　磨鼻【`左传曰鲁及齐战于炊鼻齐子渊捷从泄声子射之中楯瓦繇朐汰辀入者三寸注瓦盾脊朐车轭辀车辕匕矢镞也孔帖曰刘禹锡为记室参军防出师淮上常磨墨于楯鼻`】　木荐　碧绫【`汉鼂错上言兵`】  

【`事曰材官驺发矢道同的则匈奴之革笥木荐弗能支也孟康注曰木荐以木板作如楯　谢尚饷杨征南书曰五尺金防头刀一口碧绫车中盾一番`】　虎头　马头【`北史曰后魏蠕蠕犯塞以任城王云为中军大都督从献文讨之过大碛云曰夷狄马初不见虎头盾若令舞盾在前破之必矣帝从之于是相率而歌方驾而前大破之获其凶首玉海曰元魏以马头盾破蠕蠕`】　原时之所寳　物莫能陷【`物理论云古有阮师之刀苏家之□皆为良工利器时之所寳贵也夫刀者身之寳也□者身之卫也案□音伐即盾也或谓之干　韩子曰人鬻矛与盾者誉其盾之坚物莫能陷也详矛`】　余竹为盾　编荆为盾【`世语云魏武征袁本初治装余有数十斛竹片咸长数寸众并谓不堪用太祖意甚惜思所以用之谓可以为竹甲盾而未显其言驰使问杨徳祖徳祖应声而荅与帝意正同众服其辨悟　元晏春秋云皇甫谧年十七未通经史编荆为盾执枝为戈`】　行者蒙盾　败北蒙盾【`魏志云袁绍进临官渡起土山地道曹公亦于内作之以相应绍射营中矢如雨下行者皆防盾众大惧　异苑云河南褚季野将北伐军士忽同时倡言可各持两盾复相谓曰一人焉用两为及败北抛戈弃甲两手各持一盾蒙首而奔`】　凿齿持盾　虒弥执盾【`山海经云羿与凿齿战于夀华之野羿持弓矢凿齿持盾防郭璞曰凿齿人齿如凿长五六寸　左传云狄虒弥建大车之轮而蒙之以甲右执盾左抜防以成一队`】　増拥入军门　傅于西【`史记项羽传曰沛公从百余见项王项王即日留沛公与饮亚父令项庄拔劒舞坐中欲击沛公樊哙即带劒拥盾入军门交防之卫士欲止不内樊哙侧其盾以撞卫士仆地哙遂入孔帖曰杨炎圣徳颂强弩坚楯齐傅于西烽之亭`】逢萌掷盾　典韦弃盾【`后汉逢萌传曰萌家贫给事县为亭长时尉行过亭萌`】  

【`迎拜谒旣而掷盾叹曰大丈夫安能为人役耶遂去之长安学通春秋经注亭长主捕盗贼故执楯也　魏志典韦传曰太祖与吕布战相持急太祖募陷阵韦先占将应募者数千人皆重衣两铠弃盾但持长矛撩战`】韦朗造盾　伯珪煮盾【`宋元嘉起居注曰御史中丞刘损奏风闻前广州刺史韦`】  

【`朗任虐法暴浊是彰于州所造牙盾三十幡朱画青绫盾三十五幡请以见事追免朗前所居官　英雄记曰公孙伯珪追讨邱力居等于管子城兵乏食马尽煑弩楯啖食之`】　鸾鸟戴盾　刑天舞干【`山海经曰开明北有鳯鸟鸾鸟皆戴盾　词林海错曰陶诗精卫衔微木将以填沧海刑天舞干戚猛志故常在注刑天兽名口中好衔干戚而舞渊明切齿篡贼故是其一片雄心`】　板案盾磨盘为盾【`潜夫论曰虏或持铜镜以象兵或负板案以盾遑遽扰攘未能相持　兵畧纂闻`】  

【`曰隆庆时贼寇界岭我兵御之歘东风大作而南角不戢人争避之贼乘虚入三十歩许挥佥李文急拔其纛大呼曰若辈不随我守南角事宁军法不贷然随行者仅百余人矢如雨莫能立乃取空舎磨盘为楯竪于垒旁众始稍厝足设大炮壕外连发中百人贼围解而去`】　缚盾以度　蒙盾而渡【`唐书哥舒翰传曰军争济至缚矛盾乗以度喧振天地贼乗之奔溃畧尽　兵畧纂闻曰傅犮徳沐英征云南与逹里麻阻水而阵将济师逹里麻惊惧急撤阵后军御之水上军觉之心动而阵乱英乃拔刀蹙兵以济士有猛而善泅者数百人皆蒙盾而渡以长刀仰砍岸上军却我军毕济`】  

盾四  

増买尚方盾【`汉书周亚夫传曰亚夫子为父买工官尚方甲盾五百被可以葬者取庸苦之不与钱庸知其盗买县官器怨而上变告子事连汚亚夫`】　铜盾制佛光【`王琰寘祥记曰东海何敬叔少而奉佛至泰始中随湘州刺史刘韫监营浦县敬叔时遇有旃檀制以为像像将就而未有光材敬叔意愿甚懃而营萦无处凴几防睡见沙门语敬叔云县后何家有一铜楯甚堪像光其人极惜之苦求可得也敬叔寤问县后果有何家因求买楯何氏云实冇此盾甚爱惜之明府何以得知敬叔具说所梦何氏惊奉以制光`】　楯上磨墨【`梁荀济曰大丈夫当于楯上磨墨作檄`】　裂衣包盾【`词林海错曰舆服杂事楚汉防于鸿门项籍图危髙祖樊哙闻急乃裂衣包楯戴以为冠排入羽营`】　敕去盾鄣【`唐书崔义元传曰义元为婺州刺史睦州女子陈硕眞反义元发兵自统众继之诘朝奋击左右有以盾鄣者义元曰刺史而有避耶谁肯死敕去之由是众为用`】  

盾五  

増赋汉扬雄羽猎赋曰贲育之伦蒙盾负羽杖镆锄而罗者以万计　晋左思吴都赋曰抗神龙之华殿施荣楯而捷猎【`注荣楯婴以白碧镂以黄金状龙蛇捷猎次第貌`】　又曰家有膝户有犀渠  

原铭汉李尤盾铭曰吴旂鲁□戎兵特须进则避刃爰以卫躯  

増书后汉张奂与崔子眞书曰仆以元年到任有现兵二百马如犃羊矛如锥锬盾如榆叶　陶侃荅慕容瓌书曰当今扬淮锐勇飞防超骥收屈卢必陷之矛集鲛犀不入之盾  

## 御定渊鉴类函卷二百二十九

武功部二十四【`鞍　辔　鞭　勒　镳　羁障泥　珂　柝　鹿角　攻具`】鞍一  

原初学记曰说文曰鞍马鞁具也盐铁论曰古者绳鞚革鞮皮荐而已其后代以革鞍铁镳而不饰其后乃有镂衢鞍紫茸题髙桥鞍【`魏百官各有紫茸题头髙桥鞍一具`】或有金银翠毛之饰【`永昌记曰文帝秦王金银鞍加翠毛之饰`】又有障泥障汗【`亦曰弇汗`】鞙尾珂亦从鞍以为饰【`盐铁论曰今冨者罽绣弇汗鞙魏百官各有赤茸珂石鞙尾一具服防通俗文曰凡勒饰曰珂`】　増太公六韬曰车之将军马不具鞍勒不备者诛　呉子曰车之具鞍勒衔辔必令完坚六景曲记曰周世以膏腴之沃壤丰镐之寳地大启封境以封秦释鞍授鞚假骥他人欲无陵已其可得乎桂海虞衡志曰蛮鞍西南诸蕃所作不用鞯但空垂两木之状刻如小龛藏足指其中恐入榛棘伤足也后秋镟木为大钱累累贯数百状如中国骡驴秋鞍二  

増汉书李广传曰广从百遇匈奴数千令皆下马觧鞍匈奴怪之弗敢撃　唐书和逢尧传突厥黙啜请尚公主逢尧以御史丞摄鸿胪卿报可黙啜遣贵近颉利来曰诏送金镂具鞍乃涂金非天子意使者不可信虽得公主犹非实尧谓曰汉法重女壻而送鞍具欲安且久不以金为贵可汗乃贪金而不贵信耶　又郭英乂传曰英乂拜劔南节度使肆志无所惮教女伎乗驴撃毬钿鞍寳勒及它服用日无虑数万费　通鉴宋纪曰益都人杨安国少无頼以鬻鞍材为业市人呼为杨鞍儿遂自名杨鞍儿泰和中金人南侵安儿时为羣盗亦请降名军中累官至防御使　辽史曰辽主纳后仪皇后车至便殿东南七十歩止惕隐夫人请降车负银罂捧縢履黄道行后一人张羔裘若袭之前一妇人捧镜却行置鞍于道后过其上乃诣神主室  

鞍三  

原镂衢　金梁【`三辅录曰平陵公孙奋富闻京师梁冀知奋恡以镂衢鞍遗奋从贷五千万下见刘义恭金梁鞍启`】　悬柱　照人【`魏志曰太祖马鞍在库为鼠所齧库吏惧死邓哀王`】  

【`冲以刀穿单衣如鼠齧者谬有愁色太祖问之冲曰俗以鼠齧衣者其主不吉太祖曰此妄言耳俄而库吏以齧鞍闻太祖笑曰儿衣在侧而齧况悬柱乎　古乐府左延年从军诗曰从军何等乐一驱乗防驳鞍马照人白龙自动作`】　紫茸　翠毛【`并详前叙`】　赐桓　迎鲁【`东汉记曰永元元年西谒园陵桓郁兼羽林中郎将上赐马二匹并鞍勒防汗　呉志曰曹公破走鲁肃即先还孙权大请诸将肃将入閤拜权起礼之因谓曰子敬孤持鞍下马相迎足以显卿未`】　赐赵　遗孙【`司马彪汉书曰光武徴赵喜引见赐鞍马待诏公车　下详镂衢注`】　琉璃　玫防【`西京杂记曰武帝时身毒国献白光琉璃鞍在暗室光照十文又武帝得贰师天马造玫防石为鞍`】　无饰　误取【`东汉记曰明徳马皇后时诸王入朝问起居上望车鞍勒皆纯黑无金银彩饰以白太后各赐钱五百万　汉书曰许广汉昌邑人时为汉昌邑王郎中从武帝上甘泉误取他郎鞍以被马发觉罪当死有诏下蚕室`】　増铁瑕　青玉【`晋书载记刘曜传曰陇右陈安叛曜使平先讨安安左手奋七尺刀右手执丈八尺蛇矛平先与安战三交夺其蛇矛安弃马走斩之陇右歌之曰陇上壮士有陈安防骢交马铁瑕鞍七尺大刀奋如湍丈八蛇矛左右盘十荡十无当前　崔豹古今注曰孙文台获青玉马鞍其光照衢`】涂金　暖玉【`词林海错曰云仙杂记王武子好马非马不行正旦则桞叶金障泥上元则归`】  

【`月鞯清明则剪水鞭重午则笼娇鞁中秋则玉茏葱络头重阳则蝉儿春秋社则涂金鞍冬至则嘶风除日则药玉鞍每节日则喂马以明沙豆蔷薇草韵府羣玉曰唐宁王有暖玉鞍冬月可暖`】　隐身置枪【`北史李弼传曰弼弟长不盈五尺跨马防阵隐身鞍甲之中敌见曰避此小儿　通鉴五代`】  

【`纪曰王彦章骁勇絶伦每战用二铁枪皆重百斤一置鞍中一在手所向无前`】　寳钿　红绣【`唐书王难得传曰难得为河源军使吐蕃赞子郎支都者恃趫敏乗名马寳钿鞍略阵挑战甚闲暇无敢校者北辕录曰宋遣使贺金国生辰入见金主时殿廊之西马有鞴红绣鞍者数疋乃髙丽所进`】　结珠献玉【`通鉴宋纪曰南汉主刘鋹性絶巧尝以珠结鞍勒为戏龙之状极其精妙以献帝谓左右曰鋹`】  

【`好工巧习以成性倘能以习巧之勤移于治国岂至灭亡哉　宋史曰太祖时沙州节度使曹元忠州团练使曹延继等遣使献玉鞍勒马`】　原挂长林　发髙狱【`谢惠连诗曰挂鞍长林侧饮马修川湄　刘琨扶风歌曰系马长松下发鞍髙岳头`】　増赏战士　赐近臣【`唐书肃宗废后张氏传曰初建宁王倓数短后于帝上皇在蜀以七寳鞍赐后而李泌请分以赏战士倓助泌请故后怨卒被谮死　宋史曰太宗四年赐扈从近臣鞍马衣服金玉带有差`】　气如火　光照衢【`词林海错曰天寳遗事岐王有玉鞍一面每至冬月则用之虽天气严寒而此鞍在坐如温火之气　下详见青玉注`】　禄胜贡　国珍献【`宋史曰真宗时回鹘可汗禄胜贡玉勒鞍名马寳器愿以兵助讨继迁　典故纪闻曰太祖为呉王时方国珍以金玉饰马鞍来献太祖曰吾方有事四方所需者文武材能所用者谷粟布帛其他寳玩非所好也却其献`】　原青盖金鞍　白马银鞍【`张华诗曰青盖覆金鞍　述异记干罗见神乗白马银鞍自天而降`】　刀斫马鞍　手举马鞍【`呉录曰孙权驻军宣城有贼数千人卒至权始得上马而贼锋忽已交左右贼以刀斫中马鞍得众将拥卫而脱　魏志云许褚从讨韩遂马超于潼闗太祖与褚留南岸防后超歩来奔太祖军矢下如雨褚白太祖宜去济船船重欲没左手举马鞍蔽太祖右手并泝船仅乃得渡`】　増呼延作字李泌请分【`文公谈苑曰夲朝呼延赞以武勇为卫士直长自言受国恩誓不与契丹同生徧刺其体作赤心杀契丹字反其唇内亦刺之鞍鞯兵仗皆作其字　下详见赏战士注`】　据鞍顾盻据鞍驰骋【`后汉马援年六十二请撃武陵五溪蛮光武愍其老未许之援曰臣尚能被甲上马帝令试之援据鞍顾盻以示可用帝笑曰矍铄哉是翁也后魏书曰毕众敬年七十须髪皓白而气力未衰据鞍驰骋有若少壮`】　觧鞍砺镞　觧鞍溃围【`五代史曰李嗣昭攻梁邢洺出青山遇葛从周兵嗣昭大败走梁兵追之嗣源从间道后至谓嗣昭曰为公一战乃觧鞍砺镞凴髙为阵左右指画梁追兵望之莫测嗣源急呼曰吾取葛公士卒可勿动乃驰犯之出入奋撃嗣昭继进梁兵觧去　南史周文育传曰武帝破蔡路飬于南野文育为路飬所围四面数重矢石雨下所乗马死文育右手搏战左手觧鞍溃围而出`】　上马堕鞍　中箭彻鞍【`韵府羣玉曰孙权使严畯镇京口畯辞因试畯上马堕鞍乃聼之人嘉其实譲　晋书毛寳传曰寳救桓宣兵败中箭贯髀彻鞍使人蹋鞍防箭`】  

鞍四  

増身不离鞍【`刘备曰徃时身不离鞍髀里肉消`】　取髑髅着鞍【`魏略曰五官将知王忠昔尝噉人时因从驾出行令取冢间髑髅着忠马鞍以为嬉戏`】　手执鞍桥倒立驰骋【`后魏书曰傅永有气干拳勇过人能手执鞍桥倒立驰骋`】　不罪壊鞍【`唐书裴行俭传曰行俭有赐马及珍鞍令史私驰马马蹶壊鞍不加罪`】　马鞍为垒【`兵畧纂闻曰都督杭雄镇宁夏一日以数出值贼稍众公令悉下马取马鞍为垒跪射贼退觧衣腋中落血块如杯盖中飞矢不自知也`】  

鞍五  

増赋晋傅元驰射马赋曰百鸟齐兴六骥孔闲金衔玉羁文勒镂鞍明珂景朗华珥采鲜　周庾信华林园马射赋曰控玉勒而摇星跨金鞍而动月【`摇星挟矢也动月张弓也`】原铭后汉李尤鞍铭曰駈骛驰逐腾跃覆被虽其防习亦有颠沛井羸其瓶罔不斯败  

原表魏曹植上银鞍表曰于先武皇帝世敕此银鞍一具初不敢乗谨奉上  

原启宋刘义恭谢金梁鞍啓曰赐臣供御金梁桥鞍制作精巧宜副龙驷圣慈下逮猥垂光锡  

辔一  

原初学记曰释名曰辔拂也言牵引拂戾以制马也辔之为饰有衔勒镳羁缰鞚之以成其用也衔在口中啣之也勒络也络其头而引之镳包也在旁包敛其口也羁检也所以持制之也缰疆也繋之使不得出疆限也缰亦曰靮故埤苍曰靮马缰也鞚控制之义通俗文云所以制马曰鞚夫辔之于马也犹人君以吏之御人也故家语曰古者天子以内史为左右手以徳法为衔勒以百官为辔善御马者正衔勒齐辔策均马力和马心故口无声而马应辔策不举而极千里善御人者一其徳法正其百官均齐人力和安人心故令不再而人顺从刑不用而天下定矣  

辔二  

増北史崔暹传曰齐神武髙欢如邺羣臣迎于紫陌神武握暹手劳之赐暹马使之以从且行且语暹下拜马惊走神武亲为拥之而受辔  

辔三  

原令舍　犯軷【`周礼曰挈壶氏挈辔以令舍郑司农注曰悬辔于所当舍止之处　又大驭掌驭玉路以祀及犯軷王自左驭驭下祝登受辔犯軷遂駈之`】　如濡　沃若【`毛诗曰我马维驹六辔如濡　又曰我马维骆六辔沃若`】　在手　正身【`又曰驷牡孔阜六辔在手　家语曰善御马者正身以总辔`】　君政　臣禄【`又曰闵子骞为费宰问政于孔子孔子曰君者人也吏者辔也刑者防也人君之政执其辔策而已矣　淮南子云权衡者人主之车舆爵禄者人臣之衔辔矣`】千乗弭　百马齐【`班固东廵颂曰乗舆动色羣后屏气万齐镳千乗弭辔　魏明帝`】  

【`善哉行曰百马齐辔御由造父`】　令制下　礼齐人【`孔丛子曰夫子云政令者人君之衔辔所以制下也　又曰孔子适卫卫将军文子问曰今齐之以刑而犹弗胜何礼之齐也孔子曰礼之齐人譬之于御则辔也`】　奔马委　上车摄【`管子曰凡赦者小利而大害也故久而不胜其祸故赦者奔马之委辔也无赦者痤疽之矿石也　淮南子曰王良造父御也上车摄辔马为齐整`】　挈壶悬　大仆执【`上详令舍注　百官春秋曰大驾公卿奉引太仆执辔大将军陪乗光武东京郊祀法驾则河南尹奉引奉车都尉执辔侍中参乗`】　得之于手　应之于心【`列子曰凡御者得之于衔应之于辔得之于手应之于心`】　増授辔而射　枕辔而寝【`左传曰防公十四年卫侯出奔齐初尹公佗学射于庾公差庾公差学射于公孙丁二子追公公孙丁御公子鱼曰射为背师不射为戮射为礼乎射两軥而还尹公佗曰子为师我则逺矣乃反之公孙丁授公辔而射之贯臂又曰防公二十五年崔杼杀齐君闾丘婴与申鲜虞行及弇中将舍婴曰崔其追我鲜虞曰一与一谁能`】  

【`惧我遂舍枕辔而寝食马而食驾而行`】  

辔四  

増执辔三失【`荘子盗跖篇曰孔子闻跖言再拜趋走出门上车执辔三失目芒然无见色若死灰`】按辔蹑后【`唐书李密传曰密以蒲鞯乗牛挂汉书一帙角上行且读杨素适见于道按辔蹑其`】  

【`后曰何书生勤如此`】　亲执辔棰【`又张易之昌宗传曰昌宗兴不旬日贵震天下诸武兄弟及宗楚客等争造门伺望顔色亲执辔棰`】　辔便辟【`又白孝徳传曰史思明攻河阳使骁将刘龙仙挑战李光弼顾诸将曰孰能取是贼左右以孝徳对光弼抚其背遣之孝徳拥二矛防马絶河半济仆固懐恩贺曰事克矣其辔便辟可万全者`】  

辔五  

増诗唐李贺相劝酒诗曰羲和骋六辔昼夕不曽闲弹乌崦嵫竹柣马蟠桃鞭【`注乌日乌也柣音叱朴也`】  

原铭后汉李尤辔铭曰辔衔在手急缓必时赏罚在心中和是思马知良衔进取道里人知善政令行禁止  

鞭一  

原初学记曰鞭策棰皆马檛之名说文所谓驱者也古者用革以朴罪人亦以驱马故其文从革书曰鞭作官刑此则施于民也传曰左执鞭弭又曰虽鞭之长不及马腹此则施之马也其后以竹代革又防棰二文又并从竹盖因驱防棰撃之义以立名也汉书娄敬曰周太王以狄伐杖马棰去居岐礼记曰献车马者执防绥君车将驾则仆执防立于马前则其事也　増庄子曰前有橛饰之患后有鞭防之威而马之死者已过半矣史记秦始皇纪引过秦论曰执捶拊以鞭笞天下　淮南子曰若夫钳且太丙之御也除辔舍衔去鞭弃策军车莫动而自举马莫使而自走　说苑曰木马不能行亦不费食骐骥日驰千里鞭棰不去其背　又杜夷幽求曰召渴者以临河不待鞭棰而自至　通鉴曰唐旧仪每日尚乗以厩马八疋分为左右厢立于正殿侧宫门外俟仗下即散若大陈设则马在乐悬之北与大象相次进马二人戎服执鞭侍立于马之左随马进退辽志曰契丹人见旋风合眼用鞭望空打四十九下口中道坤不刻七声　桂海虞衡志曰蛮鞭刻木节节如竹根朱墨间漆之长才四五寸其首有铁环贯二皮条以策马  

鞭二  

増左传曰晋荀瑶帅师伐郑郑驷宏请救于齐陈成子救郑及濮雨不渉成子衣制杖戈立于阪上马不出者助之鞭之　汉书李广传曰广出雁门撃匈奴匈奴兵多破广军生得广广时伤置两马间络而盛之卧行十余里广阳死睨其旁有一儿善马暂腾而上因抱儿鞭马南驰数十里得其余军　呉志鲁肃传曰曹公破走权大请诸将迎肃肃将入门拜权起礼之因谓曰子敬孤持鞍下马相迎足以卿未肃趋进曰未也众咸愕然既坐徐举鞭曰愿至尊威徳加于四海总括九州克成帝业更以安车软轮徴肃始当耳权拊掌欢笑又陆逊传注呉录曰假逊黄钺呉王亲执鞭以见之江表传曰孙权攻合肥不能下撤军将退兵已上道  

权与吕蒋钦凌统等在后张幔饮食毕垂当发魏将张辽帅六七千人奄至围数重权乗骏马上津桥桥南己见彻丈余无板谷利在马后使权持鞭缓鞚利于后着鞭以助马势遂得超度　萧方等三十国春秋曰成都王頴诛黄门孟玖于是东海王越髙密王简皆惧奔国琅邪王睿又将出焉而徼禁甚密頴又先下诸津禁止诸贵人至河阳乃见拘焉宋典后至以鞭拂之曰舍长官禁贵人而尔见拘耶因大笑之吏乃放遣因得归国　唐书韩思复传曰思复转汴州司户仁恕不行鞭罚　通鉴宋纪曰呉曦未叛时尝校猎塞上一日夜归笳鼓竞奏辚载杂袭曦方垂鞭四视时盛秋天宇清霁仰见月中有一人而垂鞭与已惟肖问左右所见皆符殊以为骇嘿自念曰我当贵月中人其我也扬鞭而揖之其人亦扬鞭乃大喜谋由是而决　词林海错曰列仙传王晖种黄精虎为之耕出入亦乗虎鞭策如乗马　说渊王贾傅曰贾有异术尝白诸父曰太行南泌河湾澳内有两龙请同之于是至泌河渊深处贾入水以鞭画之水为之分下有大石二龙盘绕之一白一黒各长数丈见人冲天诸父大惊良久瞻视贾曰既见矣将复之因以鞭挥之水合如旧  

鞭三  

原楚令　秦謡【`左传曰楚灵王使围徐以惧呉楚子次于干谿以为之援雨雪王皮冠秦复陶翠被豹舄执鞭以出杜预注曰执鞭以教令　崔鸿前秦录曰苻坚时闗中謡曰长鞘马鞭撃左股太嵗南行当避虏`】　李铭　曹赋【`李尤马鞭棰铭见后　魏文帝临涡赋曰建安十八年从上拜坟墓遂乗马游东固遵涡水驻马书鞭为临涡赋`】　持铁　埋铜【`萧方等三十国春秋曰王敦谋害王澄而澄众有二十人持铁马鞭为卫　呉防分地记曰六山者句践于此山铸铜铜不铄则埋之上生马棰句践遣使者取从南社种之饰为马棰献于呉`】　执鞭　投策【`左传曰晋公子重耳对楚子曰左执鞭弭右属櫜鞬以与君周旋　公羊传曰阳虎将杀季孙于蒲使临南御之至孟衢临南投策使杨越下取策阳虎从而射之矢着于荘门`】　齐人　数马【`孔丛子曰刑以齐人譬之以御则鞭策也　汉书曰石为太仆出上问车中防马以策数马举手曰六马`】　马棰　駞鞭【`上详前叙　魏百官名曰駞马鞭二枚`】　拄地　指天【`异苑曰昔有人乗马山行遥望有二老翁相对樗蒱遂造焉以策拄地而之自谓俄顷视其马鞭摧然已烂顾其马骸骨枯朽矣　宋书曰义旗起桓元战败将出奔胡番提元马鞚曰今羽林射手犹有八百舍此归可复得乎元直以马鞭指天而已`】　齐刑　占梦【`上详齐人注梦书曰　占梦得鞭策欲有使也`】　越铜　晋金【`上详埋铜注　世说曰王敦在姑孰晋明帝出看敦觉追帝帝以金马鞭与客姥追者问姥姥云去已久矣`】　増枚数　鞭算【`左传曰防公十八年晋伐齐晋州绰门于东闾左骖廹还于东门中以枚数阖注枚马挝也阖门扇也数其板示不恐　唐书刘晏传曰晏每朝谒马上以鞭算`】　着鞭　留鞭【`何法盛晋中兴书曰祖逖与刘琨中夜而坐相谓曰若四海鼎沸豪杰并起吾与足下相避于中原后琨与亲旧书曰吾枕戈待旦常恐祖生先我着鞭耳　词林海错曰天寳遗事姚元崇牧荆州三年受代吏民遮道不使去所乗之马鞭皆截留之以表瞻恋`】　剪水　蟠桃【`上详前鞍三下详前辔五`】　原饰瑚　施象牙【`凉州记曰咸宁二年发张骏陵得鞭饰以瑚　张华轻薄篇曰横簪刻玳长鞭施象牙`】　増撃亭长　督生徒【`汉书曰大司空士夜过奉常亭亭长呵之告以官名亭长醉曰宁有符博耶士以马棰撃亭长唐书阳峤传曰峤好学喜诱劝后生生徒游惰者至督以鞭`】　捉青柄　见锦囊【`异苑曰长山张舒以元嘉九年二月二十四日奄见一人着朱衣平上帻手提青柄马鞭云如汝可教便随吾去见素丝绳繋长梯来下舒上梯乃造大城绮堂洞室地如黄金有一人长大不巾帻独坐绛纱帐中语舒曰主者误取汝赐汝秘术卜占勿贪钱贿舒亦不觉受之　刘义庆幽明录曰广陵韩咎字兴彦陈敏反时与敏弟恢战于寻阳还营下马觉鞭重见有绿锦嚢中有短卷书着鞘皆不知所从来开视之故谷纸或神咒`】　撽髑髅　鞭赑屭【`荘子曰荘子之楚见空髑髅髐然有形撽以马棰因而问之　下见元稹诗详鞭五`】　调四马　笞八极【`盐铁论曰无鞭策虽造父不能调四马无势位虽舜禹不能治万民　又曰秦摄利衔以御宇内执脩棰以笞八极`】赐特勒　贶建封【`唐书薛延陀传曰太宗时统特勒入朝帝以精刀寳鞭赐之曰下有`】  

【`大过者以吾鞭鞭之　唐书张建封传曰建封来朝还镇徳宗使左右以所持鞭赐之曰卿节谊嵗寒弗渝故用此为贶`】　原以鞭藏刃　以鞭示【`江表传曰费祎为大将军恣性泛爱信任太过张嶷书戒之曰昔岑彭来歙咸见害于刺客明将军宜鍳前事少以为警后祎持节行酒醉魏降人郭脩以鞭藏小刀刺祎数日而薨　晋书云王敦将举兵内向帝密知之乃乗巴滇骏马微行至于湖隂敦正昼寝梦日环其城惊起曰此必黄须鲜卑奴来也于是使五物色追帝帝亦驰去见逆旅卖食妪以七寳鞭与之曰后有来可以此示也俄而追者至问妪妪以鞭示之五传玩稽留遂久帝仅而获免`】　増悬树致富　投江防流【`晋书淳于智传曰上党鲍瑗家多防病贫苦智卜之曰君舍东北有大桑树君径至市入门数十歩当有一人持荆马鞭者便就买以悬此树三年当暴得财瑗承言诣市果得马鞭悬之三年浚井得钱数十万铜铁器复二十余万于是致赡病者亦愈　崔鸿前秦录曰苻坚引羣臣议伐晋太子左率石越谏坚曰吾之众投鞭于江足防其流`】　举鞭指麾　鸣鞭传警【`唐书曰唐兵至霍邑宋老生不出太宗从数傅其城举鞭指麾若将围之者老生怒出背水阵　唐制天子视朝从禁中出则鸣鞭传警`】　百歩射鞭　五万买鞭【`八编纂曰李克用父子亡入鞑靼郁鬰不得志又常惧圗已因时时从其羣豪射猎或挂针于木或立马鞭百歩射之辄中羣豪皆服以为神　下详鞭五`】　杖马棰下赵　挑马棰渡河【`史记张耳陈余传赵飬卒曰夫武臣张耳陈余杖马棰下赵数十城　唐书封常清传曰安禄山反常清见帝大言曰臣请驰至东京悉府库募骁勇挑马棰渡河计日取逆首以献天子壮之`】  

鞭四  

増电鞭【`淮南子云大丈夫恬然无思淡然无虑以天为盖以地为舆四时为马隂阳为驺电以为鞭防雷以为车轮又曹植九咏曰乗逸响兮执电鞭`】　扬鞭市门【`唐书食货志曰宰相李林甫请出绢布三百万疋平估收钱物价踊贵诉者日万人兵部侍郎杨国忠欲招权以市恩扬鞭市门曰行当复之明日诏复行旧钱`】　玲珑鞭【`又苏颋传曰皇甫恂使蜀檄取库钱市锦半臂琵琶捍拨玲珑鞭颋不肯子因上言遣使啣命先取不急非陛下以山泽赡军费意`】　抶王使前【`通鉴唐纪曰初黄巢之乱上为夀王从僖宗幸蜀时事出仓猝诸王多徒行至山谷中夀王疲乏不能前卧磻石上田令孜自后至趋之行王曰足痛幸军容给一马令孜曰此深山安得马以鞭抶王使前王顾而不言心衔之及即位遣人监西川军令孜不奉诏`】　铁鞭郎君【`五代史曰安重荣使人为大铁鞭以献诳其民曰鞭有神指人人辄死号铁鞭郎君出则以为前驱`】　视鞭所指【`八编纂曰金主攻黄龙府次混同江无舟以渡金主使一人导前乗赭白马径渉曰视吾鞭所指而行诸军随之以济水及马腹既济使人测其渡处深不得其底由是遂克黄龙府`】　没下梢【`暌车志曰金亮末年自制尖鞾头极长锐云便于蹬而足指所不及谓之不头又为短鞭仅存其半谓之没下梢其后渝盟犯顺果为其下所戕死于江上`】  

鞭五  

増诗唐李昌符咏铁马鞭诗曰汉将临流得铁鞭鄂侯名字旧雕镌须为圣代无防物肯逐将军卧九泉汗马不侵诛防血神功全见补亡篇时来终荐明君用莫叹沈埋二百年　髙适咏马鞭诗曰龙竹飬根凡防年工人截之为长鞭一节一目皆天然珠重重星连连绕指柔纯金坚绳不直规不圎把向空中捎一声良马有心日驰千　元稹咏野节鞭诗曰神鞭鞭宇宙玉鞭鞭骐骥紧綛野节鞭夲用鞭赑屭又云金坚无缴绕玉滑无尘腻青虵折生石不刺山阿地乌旋眼班不染江头泪长防雷雨防未忍驽骀试　又璧州鞭诗曰刘二十八以文石枕见赠仍题絶句以将厚意因持璧州鞭酬谢兼广为四韵枕截文琼珠缀篇野人酬赠璧州鞭用长时节君须策泥醉风云我要眠歌眄彩霞临药灶执陪仙仗引炉烟张骞却上知何日随防归期在此年増赋晋传元良马赋曰鞭不得摇手不得动忽然増逝肉飞骨踊　又驰射马赋曰佷如革戾如胶鞭裁向腹奋尾跳尻　后周庾信华林园马射赋曰鸣鞭则汗赭増铭古诗纪周武王棰铭曰马不可极民不可剧马极则踬民剧则败　原后汉李尤马棰铭曰御者棰策示有威怒东野之败督责过度  

増表魏曹植陈审举表曰愿得策马执鞭首当尘路撮风后之竒接孙呉之要追慕卜商起予左右  

増文唐栁宗元鞭贾文曰富者以五万买鞭曰吾爱其黄而泽栁子汤以濯之则退然楛皭然白黄者栀也泽者蜡也今之栀其貌蜡其言以求贾技于朝亦多矣増书晋温峤与陶公书曰奉惠赤角一具及鞉皷马鞭皷角既周军用马鞭服以周旋偃武之日乃当藏之箧笥耳　又袁宏与范曽书曰四海鼎沸天辔将移杖短策以晨征登重幙以吐竒指六合以倒戈望昆崘而举麾  

勒一  

増释名曰勒络也络其头而引之也　字彚曰有衔曰勒无衔曰羁　刘芳毛诗笺音义证曰辔是御者所执者也不得以辔为勒且旧语云马勒不云辔以勒为辔者盖是北人避石勒名也今南人皆云马勒而以鞚为辔反覆推之此为明证又诗称执辔如组又曰六辔在手以所执为辔审矣今俗儒咸以辔为勒而曽无寤者家语曰闵子问政于孔子子曰徳法者御民之具犹  

马之有衔勒也不能御民者弃其徳法专用刑辟譬犹御马弃其衔勒而专用棰策马必伤车必败无徳法而用刑辟民必流国必亡  

勒二  

増晋书愍懐太子传曰太子好埤车小马令左右驰防其鞅勒使堕地为乐　萧方等三十国春秋曰凉州胡安据盗发张骏墓得瑚马鞭玛瑙钟黄金勒　又永昌记曰哀牢王出入射猎马金银鞍勒加翠毛之饰  

勒三  

原玛瑙　金银【`西京杂记曰武帝时身毒国献连环羁皆以白玉作之玛瑙石为勒白光琉璃为鞍　述异记云干罗慕容廆十世祖也见神着金银襦铠乗白马金银鞍勒自天而降又说苑云田子方渡西河造翟璜翟璜乗轩车载华盖金银之勒驷马八十乗`】　纯黒　金琅【`东汉记详鞍　盐铁论云古者庶民贱绳控革鞮皮荐而已及其后革鞍牦成铁镳不饰今冨者□耳银□防黄金琅勒罽绣弇汗垂珥胡鲜`】　増马不觧勒　马不施勒【`淮南子曰雁门之北狄不谷食贱长贵壮各上气力人不弛弓马不觧勒便之也　宋史曰太祖少时学射辄出人上尝试恶马不施衔勒马逸上城斜道额触门楣坠地人以为首必碎太祖徐起更追马腾上一无所伤`】  

勒四  

増珠结戏龙【`通鉴宋纪曰南汉主刘鋹性絶巧尝以珠结鞍勒为戏龙之状以献太祖`】  

勒五  

増诗晋枣据诗骐骥伏呉坂不与伯乐俱驽马同衔勒岂得独卓殊  

原赋魏文帝玛瑙勒赋曰夫有竒章之珍物寄中山之崇冈禀金徳之灵施含白虎之华章扇朔方之元气喜南离之炎阳歙中区之黄采曜东夏之纯苍苞五色之明丽配皎日之流光内照浮景外鲜文繁竒章异采灼烁其间尔乃借彼朱罽华勒用成骈居列跱焕若罗星　増王粲玛瑙勒赋曰因姿象形匪雕匪刻厥容应规厥性顺徳御世嗣之骏服表騄骥之仪则　王沈玛瑙勒赋曰厥象伊何如规之盈鲛鳞纡郁白黒殊形如冰之洁如玉之贞固乾坤之所育兮匪雕而自成尔乃施饰龙首加服鸾镳和铃锵锵廻景逍遥  

原序魏文帝玛瑙勒赋序曰玛瑙玉属出自西域文理交错有似马脑故其方人因以名之或以繋颈或以饰勒余有斯勒美而赋之命陈琳王粲并作  

镳一  

増释名曰镳包也所以在傍包敛其口也　尔雅曰镳谓之钀【`注马勒旁铁`】　毛诗曰游于北园四马既闲輶车鸾镳载猃歇骄　字彚曰镳马衔也今名扇汗一名排沬  

镳二  

原象镳　铁镳【`后汉书云礼制大乱兵革并作上下无法诸侯陪臣山楶藻棁降及战国奢僣益炽削灭礼籍盖恶有害已之语竞修竒防之服饰以舆马文罽玉缨象镳金鞍以相夸上争锥刀之利杀人若刈草　下见塩铁论详勒三注`】　増玉镳　金镳【`古今乐录曰明帝休成之乐歌曰玉镳息节金辂懐音　又文士传曰山巨源为吏部郎欲举嵇康自代康闻与之书曰譬犹禽鹿少见驯育则服教从制长而见羁虽饰以金镳飨以嘉肴愈思长林而志在丰草`】　絶镳　振镳【`楚辞曰絶镳衔以驰骛兮　宋顔延之七绎曰梓工饰雕簟之舆涓人进龙图之马靫驾则夺鳯盖振镳则圈促函夏`】飞镳　腾镳【`宋鲍照诗曰飞镳出荆路骛服入秦川张协元武馆赋曰天子翺翔郊甸顺`】  

【`时廵省龙驷腾镳羽游骋顾流光以按辔鸾旗而时幸`】　原龙马扬镳　駮马衔镳【`黄伯仁龙马颂云扬鸾镳兮挥红沬之幡飘　董子晓乗舆駮马赋云驱若斯气势云披衔金镳着玉羁`】　増六龙齐镳　万轸扬镳【`王沈践行赋曰六龙齐镳鸾声振振景动波廻天行星陈　又宋文帝登景扬楼诗曰士女街里轩冕曜都城万轸扬金镳千舳树兰旌`】  

镳三  

増扬和齐镳【`李充穆天子赋曰其马则赤骥盗骅骝緑耳扬和齐镳一瞬万里`】  

镳四  

増诗晋枣据诗真伪各有分驽骥不齐镳　又陶琬之诗曰我服既晖我驷既闲扬镳警路哀籥清绵  

増序宋袁淑游新亭曲水诗序曰离榭修幕陵弥阜镳容斾防裛野防云  

増诔宋殷琰宣贵妃诔曰严位服于旗容尚徽谥于铭策节哀路于萧钟齐行镳于辌翟  

増书魏应璩与刘文逹书仆顷倦游谈之事欲修无为之术不能与足下齐镳骋辔争千里之表也　晋桓温与慕容皝书曰自沧流以北幽朔以东将军皆以羁络而总率之矣首尾唇齿左右力用鸣镝扬镳动数十万  

羁一  

増释名曰羁检也所以检持制之也　字彚曰无衔曰羁　梦书曰羁缰为相要制也梦得羁缰要约士也羁结语言徃来也弊絶不用难俛仰也　淮南子曰遗人马而觧其羁遗人车而脱其轙【`音倚所以防衡也`】所爱者少而所亡者多  

羁二  

増通鉴唐纪曰田令孜刼僖宗幸宝鸡黄门卫士从者才数百人宰相朝臣皆不知翰林学士承防杜譲能宿直禁中闻之歩追乗舆出城十余里得人所遗马无羁勒觧带繋颈而乗之独追及上于寳鸡  

羁三  

原马络　马绁【`说文云羁马络头也　杜预注左传云羁马绁也`】　饰金　在首【`魏曹植游侠篇云白马饰金羁连翩西北驰借问谁家子幽并游侠儿　晋傅元良马赋云金羁在首发以明珂镂鞍采□织勒含华`】　就羁　衔羁【`挚虞逸骥诗曰逸骥无镳辔腾陆从长川剪落就羁靮飞轩蹑云烟　杜夷曰衔羁之马伏枥之驹莫不思平原旷泽翘尾而驰`】　増鞿羁防羁【`汉书曰今汉承哀周暴秦极之后流俗已薄于三代而行尧舜之刑是犹以鞿羁而御駻马　又杜夷幽求曰防羁镂绊呼名翘陆不可化也`】　负羁绁　执羁靮【`左传曰晋公子重耳之及于难也秦伯纳之及河子犯以璧授公子曰臣负羁绁从君廵于天下臣之罪甚多矣请由此亡　檀弓曰昔卫献公走反于卫及郊将班邑于从者而后入栁荘曰如皆守社稷则孰执羁靮而从如皆从则孰守社稷君反国而有私也无乃不可乎`】　原路失羁绊　防羁勒【`呉时外国传云加营国王好马月支贾人常以舶载马到加营国国王悉为售之若于路失羁靽但将头皮示玉王亦售其半价　下详前勒二`】　良马金羁　龙马玉羁【`晋傅元良马赋云饰以金羁甲以玉缨结以轻轩节以和铃　古今乐录曰防阳铜鞮歌曰龙马紫金鞍翠毛白玉羁照曜防岩下知是防阳儿`】  

羁四  

増羁絏之仆【`左传曰初晋侯之竪头须守藏者也其出也窃藏以逃尽用以求纳之及入求见公辞以沭谓仆人曰居者为社稷之守行者为羁絏之仆其亦可也何必罪居者`】　羁靽皆有成贾【`东汉记曰光武皇帝虽发师旁县人马席荐羁靽皆有成贾而贵不侵民乐与官市`】　羁蚊绊蚤【`杜夷幽求曰羁蚊绊蚤禁其非法刳虮屠虱求其肝胆非至精谁能知之`】　金衔玉羁【`晋元驰射马赋见鞍马`】  

羁五  

増诗晋孙绰诗曰野马闲于羁泽雉屈于樊神王自有所何为人事间　宋黄庭坚诗曰电行山立气深稳可柰珠鞯白玉羁  

増序晋孙惠三马哀辞序曰余于物特所留心而所服三马一时离羁感田子之爱遂作哀文云尔  

障泥一  

原魏百官名云黄地金缕织成万嵗障泥一具　晋书云王济善觧马性常乗一马着连干障泥杜预谓济有马癖　世说王武子常乗一马着连干障泥前有水马不肯渡王云此必是惜障泥使人觧去马乃渡  

障泥二  

原豹皮障泥　罽绣弇汗【`晋书韩友卢江舒人舒县廷王睦病卒死已复魂友为筮之令以丹画版作日月置牀头又以豹皮马障泥卧上立愈　下详勒三注`】　増罴皮障泥桞叶障泥【`萧方等三十国春秋曰髙句以千里马生罴皮障泥献于南燕燕王超大恱荅以`】  

【`水牛能言鸟　云仙杂记曰王武子好马正旦则桞叶金障泥`】  

障泥三  

原惜障泥【`详前`】  

珂一  

増服防通俗文曰勒饰曰珂　隋书礼仪志曰马珂三品已上九子四品七子五品五子　郭义恭广志曰期调国出金银白珠琉璃水晶器五色珠马珂　又曰剽刀出桐华布珂珠具艾香鸡舌香  

珂二  

増韵府羣玉曰唐张嘉贞为相弟嘉祐为金吾将军每朝驺导盈巷号鸣珂里  

珂三  

原明珂　玉珂【`元驰射赋云明珂景服华珥采鲜张华薄篇云文轩树羽盖乗马佩玊珂`】　镂白蜃　耀瑚【`西京杂记曰武帝时长安始盛饰鞍马竞加雕镂或一马之饰直百金皆以南海白蜃为珂紫金为华傅元豫章行云裘缀孔翠明珂耀瑚`】  

珂四  

増诗唐杜甫诗曰兴在骊驹白玉珂　韩愈诗曰送以紫玉珂  

柝一  

増周礼挈壶氏凡军事悬壶以序聚  

柝二  

増熊足　龙首【`玉海曰博古圗有汉时熊足鐎斗　梁山鋗龙首鐎斗`】　原重门撃柝　函谷撃柝【`繋辞云重门撃柝以待暴客盖取诸豫　张衡东京赋云函闗撃柝于东西朝廷颠覆而莫持`】　増刁斗持时　柝声逹旦【`纂文曰刁斗持时铃也　通鉴宋纪曰韩世忠与乌珠相拒于镇江乌珠循南岸世忠循北岸且战且行世忠艨艟大舰出金师前后数里撃柝之声逹旦`】　原周庐撃木拆　营阵撃刁斗【`汉旧仪云中宫卫官城门撃刁斗传五夜卫士周庐撃木柝　汉书云李广入为未央卫尉而程不识时亦为长乐卫尉不识故与广俱以邉太守将屯及出撃胡而广行无部曲行阵人人自便不撃刁斗自衞程不识正部曲行伍营阵撃刁斗`】  

柝三  

増撃柝相闻【`通鉴唐纪曰谷从政谓李惟岳曰相公与幽州有隙朱滔兄弟常切齿于我今天子必以为将防与我撃柝相闻计其闻命疾驱若虎狼得兽也何以当之`】　刁斗夜严【`唐宣宗纪曰披荆榛而刁斗夜严逐豺狼而穹庐晓破动皆如意古无与京`】  

柝四  

増诗唐髙适诗曰刁斗更严军耳目戈鋋长控国咽喉明冯汝行闻柝诗曰野柝鸣沙岸渔灯照白波凄凄  

风不定隐隐夜如何歴乱乡心碎依微客梦多江声还自撃展转动悲歌  

鹿角一  

増魏志李通传曰刘备与周瑜围曹仁于江陵别遣闗羽絶北道通率众撃之下马防鹿角入围且战且前以迎仁军勇冠诸将　晋起居注曰义熈六年筑垒起城于祖浦石头城施鹿角以御卢循　又司马彪战略曰辽东太守公孙渊反明帝召太尉司马懿讨之军到防平公围之北面东面有围不合连车置水中积石镇其上以鹿角塞之  

鹿角二  

原烧鹿角　防鹿角【`魏志云夏侯渊拜征西将军刘备军阳平闗渊率诸将拒之相守连年次年正月备夜烧围鹿角渊使张郃防东围自将轻兵防南围备挑郃战郃军不利渊分所将兵半助郃为备所袭　江表传云曹公出濡须临江饮马孙权率众应之使甘宁领三千人为前都督权密敕宁使夜入魏军宁乃选手下徤儿百余人径诣曹公营使防鹿角逾垒入营斩数十级北军惊骇鼓噪举火如星宁已还入营作鼓吹称万歳`】　増鹿角车　鹿角砦【`晋书马隆传曰隆依八阵图作偏箱车地广则为鹿角车营路狭则为木屋施于车上　干寳晋纪曰曹爽留车驾宿伊水南伐木为鹿角砦发屯田兵数千人以为卫`】　作鹿角　补鹿角【`晋宣帝教曰今日当将作四千人东为三军作营堑垒又当将斧三百枚破树木作鹿角塞诸邮漏处　魏武帝军策令曰夏侯渊今月贼烧却鹿角鹿角夲去营十五里渊将四百兵行鹿角因使士补之贼山上望见从谷中卒出渊使兵与鬬贼遂绕出其后兵退而渊未至甚可伤渊夲非能用兵也军中呼为白地将军为督帅尚不当亲战况补鹿角乎`】　鹿角十重鹿角五重【`魏志徐晃传曰闗羽围曹仁于樊晃撃退之魏太祖令曰贼为堑鹿角十重将军致`】  

【`战全胜遂防贼围多斩首虏吾用兵三十余年及所闻古之善用兵者未有长驱竟入敌围者也且樊防阳之在围过于莒即墨将军之防逾孙武穣苴　辛昞洛戍时与桓郎牋曰桓振武令下官将千二百掩袭营值天洪雨器仗沾湿堑广深丈余鹿角五重楼橹严设自四更三唱攻逼至小食时不克`】  

鹿角三  

増手战鹿角间【`魏略曰夏侯霸字仲权黄初中为偏将军子午之役霸召为前锋进至兴世围安营在曲谷中蜀人望知其是霸也指下兵攻之霸手战鹿角间赖救至然后觧`】  

鹿角四  

増表魏武帝获宋金生表曰臣前遣讨河内获嘉之屯获生口辞云河内有一神人宋金生令诸屯皆云鹿角不须守吾使狗为汝守不从其言者即夜闻有军兵声明日视屯下但见虎迹臣辄部武猛都尉吕纳将兵掩捉得生辄行军法  

原书后汉蔡谟与何骠书曰今令数百歩内皆露见布竹箛如猬毛贼不能飞何得卒至耶  

攻具一  

増毛诗曰帝谓文王询尔仇方同尔兄弟以尔钩援与尔临冲以伐崇墉【`朱注曰钩援钩梯也所以钩引上城所谓云梯者也临临车也在上临下者也冲冲车也从旁冲突者也皆攻城之具也`】　太公六韬曰凡三军有大事莫不习用器械攻城围邑则有轒輼临冲视城中则有云梯飞楼　周迁舆服杂事曰橨榅今之撞车也其下四轮从中推之至敌城下　又卫公兵法曰以大木为牀下置六轮上立防牙牙有检梯节长丈二尺有四桄桄相去三尺势微囘递互相检飞于云间以窥城中有上城梯首冠双辘轳枕城而上谓之飞云梯　又曰大木为牀下安四独轮牀上建双陛间横括中立独竿首如桔槹状其竿髙下长短大小以城为凖竿首以窠盛石大小多少随力所制人挽其端投之其推转逐便而用之亦可埋脚着地而用其旋风四脚亦随事而用之谓之抛车　又曰作转轴车车上定十二日弩以铁钩绳连转车行轴转引弩持满推牙上弩为七冲中冲大箭一镞刃长七寸广五寸箭簳长三尺围五寸以铁鍱为羽左右各三箭次小于中箭其牙一发诸箭齐起及七百歩所中城垒无不摧捐楼橹亦颠坠谓之车弩又曰于城下起土为山乗城而上古谓之土山今之  

垒道用生牛皮作小屋并四面蒙之屋中置运土人以防攻撃者凿地为道行于城下用攻其城徃徃建柱积薪于柱间而烧之柱析城摧谓之地道　又曰以八轮车上树髙竿竿上安辘轳以绳挽板屈上竿首以窥城中版屋方四尺髙五尺有十二孔四面列布车可进退圜城而行于营中逺视亦谓之巢车如鸟之巢即今之版屋也以版为幔立桔槹于四轮车上悬幔逼城堞间使趫防蚁附而上矢石所不能及谓之木幔  

攻具二  

増后汉书朱儁传曰儁击黄巾贼赵于南阳斩之贼余帅韩忠复据宛拒儁儁兵少不敌乃张围结垒起土山以临城内因鸣鼓攻其西南贼悉众赴之儁自将精卒五千掩其东北乗城而入忠乞降　又呉汉传曰帝时遣人视大司马何为还言方修战攻之具上曰呉公差强人意隐若一敌国矣【`隐威重之貌言其威重若敌国`】　魏志公孙渊传曰司马宣王征渊进军造城下为围堑起土山修橹为发石连弩射城中　呉志朱然传曰魏遣曹真夏侯尚等攻江陵真等起土山凿地道立楼橹临城弓矢雨注将士皆失色然晏如而无恐意　萧方等三十国春秋曰呉王皓闻师之将兴也乃使刘恪守牛渚使张悌造攻车于戏场　又曰刘裕攻南燕得燕人张纲治攻具既成设飞桥悬梯被以牛皮火石不能害攻城之士得肆力焉　又沈约宋书曰竟陵王诞据广陵反世祖使庆之塞堑造道立行楼土山并诸攻具　唐书侯君集传曰髙昌不臣出讨谕之不下乃刊木塞堑引撞车毁其堞飞石如雨所向无敢当因防其城　又李光弼传曰史思明攻光弼为飞楼障以木幔筑土山临城又曰荔非元礼守羊马城周挚恃众直逼城以车千  

乗载木鵞撞车麾兵填堑八道并进　兵略纂闻曰徐逹攻张士诚师抵平江逹营葑门分兵营娄胥阊盘诸门筑长围架木塔与城中浮屠等别筑防三层下瞰城中设火筒其上一发连中又设防阳礮礮风着人皆死  

攻具三  

原冲车　云车【`魏略郝昭见前箭篇　车頴秦书云荀苌围防阳作飞云车以攻城克之`】石车　神钩【`魏志云太祖与袁绍官渡合战太祖军不利复壁绍为髙橹起土山射营中营中皆蒙楯众大惧太祖乃为发石车撃绍楼皆破绍众号为霹雳车　陈琳武军赋序云囬天军于易水之阳乃建云梯神钩之具`】　増鬭车　輣车【`东汉记曰伯升作攻城鬭车　汉书衡山王传曰王廼使江都人枚赫陈喜作輣车鍜矢刻天子玺`】　巧思　重器【`王韶之晋纪曰宋王围慕容超张纲巧思絶人使为攻具城上火石弓矢无所用之超党震慑城内知亡矣　又墨子曰云梯者重器也矢石沙灰以雨之薪火汤水以济之如此则云梯之功败`】　虾蟆　橨榅【`宋书殷琰传曰琰与刘勔相持勔用茅苞土掷以塞堑掷者如云城内以火箭射之草未及然后土续至一二日堑便欲满复以铁珠子灌之珠子流滑縁隟入草火然草尽堑中土不过二三寸勔乃作大虾蟆车载土牛皮之三百人推以塞堑琰户曹参军虞挹之造碻车撃之以石车悉破壊　通典卫公兵法攻城战具篇曰作四轮车上以绳为脊生牛皮下可藏十人填隍推抵城下可以攻掘金火木石所不能败谓之橨榅车`】　梁丽　临冲【`荘子云梁防可以冲城梁防车名　下详攻具一`】　襄阳礮　将军礮【`八编纂曰元西域人伊斯玛音善造礮世祖时从攻襄阳伊斯玛音置礮于城东南隅重一百五十斤机发声振天地入地七尺宋吕文焕遂以城降后每战用之皆有功按元人始造此礮攻破防阳世因目曰防阳礮　唐书李密传曰密城洛口造云旝三百具以机发石为攻城械号将军礮`】　锁城法　猛火油【`八编纂曰金宗翰之围太原也悉破诸悬为锁城法以困太原锁城法者于城外矢石不及之地筑城环绕分人防守　又曰后梁呉王遣使遗契丹主以猛火油曰攻城以此油然火焚楼橹敌以水沃之火愈炽`】　原大木拒敌　彭排御攻【`说文曰旝建大木置石其上发为机以拒敌也春秋传曰旝动而鼓诗曰其旝如林　释名曰彭排彭旁也在旁排敌御攻也`】　云梯九设　云梯逺望【`墨子云墨子自齐至郢见楚王楚王曰公输般为我云梯取宋矣墨子乃见公输般墨子觧带为城以牒为械公输般九设攻城之机变墨子九拒之公输般之攻械尽墨子之守圉有余　六韬曰凡三军行师令众旦则有云梯逺望夜则有云火万炬`】　云梯烟浮　飞梯临云【`刘子云云梯烟浮鲁生之巧案鲁攻宋城使鲁般造云梯　陈琳武军赋云其攻也则飞梯临云上通紫电下过三埵`】　増曲项木驴　尖头木驴【`梁书曰侯景为曲项木驴攻城矢石不能制羊侃作雉尾炬施铁镟以油灌之掷驴上焚之俄尽贼又东西起二土山以临城城中震骇侃命为地道潜引其土山不能立又作登城楼髙十余文欲临射城中侃曰车髙堑虚彼来必倒可卧而之及车动果倒众皆服焉　又卫公兵法曰以木为脊长一文一尺五寸下安六脚下濶而上尖髙七尺内可容六人以湿牛皮防之人蔽其下畀直抵城下木石铁火所不能败用攻其城谓之尖头木驴`】　云车十余丈　云旝三百具【`后汉书光武纪曰王寻王邑攻昆阳围之数十重列营百数云车十余文瞰临城中旗炽蔽野埃尘连天钲鼓之声闻数百里或为地道冲輣撞城积弩乱发矢下如雨城中负户而汲　见将军礮注`】  

攻具四  

増镢斧是其攻具【`太公金匮曰武王问太公今民吏未安贤者未定何以安之太公曰不须兵器可以守国耒耜是其弓弩锄耙是其矛防簦笠是其兜鍪镢斧是其攻具`】  

## 御定渊鉴类函卷二百三十

边塞部一【`御边`】  

御边一  

原周易曰髙宗伐方三年克之　毛诗曰采薇遣戍役也文王之时西有昆夷之患北有玁狁之难以天子之命命将帅遣戍役以守卫中国故歌采薇以遣之出车以劳还杕杜以勤归也曰采薇采薇薇亦作止曰归曰归歳亦暮止靡室靡家玁狁之故不遑启居玁狁之故　又曰戎车既戒四牡业业岂敢定居一月三防又曰王命南仲往城于方出车彭彭旂旐央央天子命我城彼朔方赫赫南仲玁狁于防　又曰执讯获丑薄言还归赫赫南仲玁狁于夷　又曰薄伐玁狁至于太原　又曰显允方叔征伐玁狁　又曰脩尔车马弓矢戎兵用戒戎作用逷蛮方　又曰六月宣王北伐也曰六月栖栖戎车既饬四牡骙骙载是常服玁狁孔炽我  

是用急　尚书曰徂兹淮夷徐戎并兴善乃甲胄敿乃干无敢不吊备乃弓矢鍜乃戈矛砺乃锋刃无敢不善　増又曰甲戌我惟征徐戎峙乃糗粮无敢不逮汝则有大刑鲁人三郊三遂峙乃桢榦甲戌我惟筑无敢不供汝则有无余刑非杀鲁人三郊三遂峙乃刍茭无敢不多汝则有大刑　原左传曰晋中行穆败狄无终将战魏舒曰彼徒我车所遇又阨乃毁车以为行伍为阵以相离两于前伍于后车为右角参为左角偏为前拒以诱之狄人笑之未阵而薄之大败之　又曰晋侯训兵于稷以略狄土　春秋考异邮曰北狄之气主生幽都　贾谊新书曰臣闻强国战兵王者战义帝者战徳故汤祝网而汉隂降舜舞干羽而三苖服今汉帝国也宜以厚徳懐服则孰敢不承帝意陛下为臣建三表设五饵以此与单于争则下匈奴犹振槁也　史记曰赵武灵王北破林胡楼烦筑长城自代傍隂山下至髙阙为塞而置云中雁门代郡　又曰始皇帝使恬将数十万众北撃胡悉取河南地因河为塞筑三十四县城临河徙谪戍以充之因边山险堑谿谷起临洮至辽东万余里又渡河据阳山北假中　汉书曰郅都为雁门太守匈奴不敢窥境至为偶人象都令驰射莫能中其见惮如此　后汉书曰马成拜扬武将军屯常山中山以备北边又代骠大将军杜茂缮治障塞自西河至渭桥河上至安邑太原至井陉中山至邺皆筑堡壁起烽燧十里一　又曰崔寔字子夏为五原太守整厉士马严烽堠常为边最　又曰明帝命将北征匈奴取俾吾□地置宜禾都尉以屯田遂通西域于阗诸国皆遣子入侍　又曰和帝永元三年班超遂定西域因以超为都尉治之复置戊己校尉领兵五万人治车师　魏志云梁习字子虞领并州刺史时承髙干荒乱之余吏民亡叛习到官诱谕招纳豪右以尽边境肃清百姓布野勤劝农桑令行禁止贡逹名士咸显于世太祖嘉之更拜为真长老称咏以为自所闻识刺史未有及习者　増唐通鉴曰颉利政乱薛延陀回纥等叛之颉利不能制防大雪牛羊马多死民大饥鸿胪卿郑元璹使还言于上羣臣多劝上乗间撃之上曰背盟不信利灾不仁乗危不武纵其种落尽叛六畜无余朕终不撃必待有罪然后讨之　又曰突厥防边朝臣请脩古长城发民乗堡障太宗曰突厥灾异相仍颉利不惧而脩徳暴虐滋甚骨肉相攻亡在旦夕朕方埽清沙漠安用劳民逺脩鄣塞乎　又曰康国求内附上曰前代帝王好招来絶域以求服逺之名无益于用而糜弊百姓今康国内附傥有急难于义不得不救师行万里岂不疲劳劳百姓以取虚名朕不为也遂不受　又曰并州长史李世勣在州十六年令行禁止民夷懐服上曰隋炀帝劳百姓筑长城以备突厥卒无所益朕惟置李世勣于晋阳而边尘不惊其为长城岂不壮哉　又曰李世勣至郁督军山咄摩支降回纥等十一姓各遣使归命乞致官司上大喜遣使纳之诏曰朕聊命偏师遂擒颉利始庙略已灭延陀铁勒百余万户请为州郡混元以降书未前闻宜备礼告庙仍颁示普天上为诗曰雪耻酬百王除凶报千古勒石于灵州　宋通鉴曰延州诸砦多失守范仲淹请自行诏兼知延州于是大阅州兵得万八千人分六将领之日夜训练量贼众寡使更出御敌人闻之相戒曰无以延州为意今小范老子腹中自有数万甲兵不比大范老子可欺也仲淹以民逺输劳苦请建鄜城为军以河中府同华州中下户租税就输之春夏徙兵就食可省籴十之三他所减不与诏以为康定军仲淹又脩承平永平等砦招还流亡定堡障通斥堠城十二砦于是羌汉之民相踵归业　又曰翰林学士王尧臣体量安抚陜西归上疏论兵因言韩琦范仲淹皆忠义智勇不当置之散地防仲淹附王懐徳入奏乞与韩琦同略泾原并驻泾州琦兼秦凤臣兼环庆泾原有警臣与琦合秦凤环之兵犄角而进若秦凤环庆亦可率泾原之师为援臣当与琦练兵选将渐复横山以防贼臂不数年间可期平定愿诏厐籍兼领环庆以成首尾之势秦州委文彦博庆州用滕宗谅总之渭州一武臣足矣仁宗采用其策乃复置陜西路略安抚招讨使总四路之事置府泾州益屯兵三万以琦仲淹籍分领之复以尧臣为体量安抚使徙彦博帅秦宗谅帅张亢帅渭州尧臣复言琦等既为陜西四路招讨等使则四路当禀节制不当复带使名各置司行事使所禀不一于是诸路并罢略使琦与仲淹在兵间久名重一时人心归之朝廷倚以为重二人号令严明爱抚士卒诸羌来者推诚抚接咸感恩畏威不敢辄犯边境边人为之謡曰军中有一韩西贼闻之心胆寒军中有一范西贼闻之惊破胆　元纪曰世祖谕诸道征日夲兵取道髙丽毋其民　又曰成宗元贞元年春正月以刘国杰为湖广平章政事辰澧地多溪洞宋尝选民立屯免其繇役使御诸蛮在澧曰隘丁在辰曰寨兵后皆废国杰悉复其制又视盗出没之地置戍三十八所分屯将士以守之由是东尽交广西亘黔中周湖广四境皆有屯戍制度周宻诸蛮不能复宼入朝赐玉带锦衣旌其功台臣言国杰在军中每倾家赀赏赉将士帝命估偿之　明纪曰都督顾成勦平臻部六洞螃蟹天柱天堂大坪小坪诸防班师还京成祖永乐元年以贵安宁特赐成银币上谓侍臣曰汉武帝穷兵黩武以事逺方罢敝中国朕无取焉顾成老成能持重安边非喜功好事之流以是特嘉奨之  

御边二  

原出遮　入保【`汉书诏李陵出遮卤障　史记李牧居雁门匈奴入盗急收入保`】　乗障　灭烽【`汉书博士狄山与张汤争和亲事上使山乗障旬月匈奴斩山头而去　后汉书祭彤卧鼓边亭灭烽幽障`】　慎守　荡摇【`左传鲁桓公曰疆埸之事慎守其一而备其不虞　又吕相絶秦书荡摇我边疆`】　紫塞　黄沙【`古今注秦所筑长城土色如紫汉塞亦然故称紫塞沙州记浇河西有黄沙沙南北一百二十里东西七里不生草木黄沙荡然`】　防塞　龙城  

【`盛宏之荆州记梁塞北接梁州汶阳郡其间东西岭属天无际唯一处为下朔雁由此逹塞故名雁塞同于雁门也　汉书单于五月大防龙城祭其先天地鬼神秋马肥大防蹛林课校人畜数蹛音带蹛绕三林也`】思啓　劝耕【`左传申公巫臣曰夫狡焉思啓封疆以利社稷者何国蔑有唯然故多大国矣　后汉书马援在陇西奏置长吏缮城郭起坞开导水田劝以耕牧`】　徼塞　瓯脱【`汉书隋何曰分卒守徼乗塞　又曰冬居其边为瓯脱服防云土室也`】　増葱岭　榆溪【`天竺纪葱岭冬夏有雪有毒龙犯之则风雨晦飞沙扬砾过此者万无一全西河旧事其山髙大生葱故名　汉书秦蒙恬辟地数千里累土为山植榆为塞威震朔漠名长榆塞`】　一鄣　三垂【`汉书张汤传居一鄣间　又曰周帀三垂`】　缓耳　雕题【`后汉书杜笃传注缓耳耳下垂即儋耳也　雕题谓刻其身以丹青涅之也`】　属国　裨王【`汉书霍去病传分处降者于河因其故俗为属国又卫青传得右贤裨王十余人`】　原秦戍卒　汉尉【`汉书鼂错言秦时戍卒戍者死于边输者偾于道　又扬雄嘲今大汉东南一尉西北一`】　増铜柱界　玉门闗【`后汉书马援至交趾立铜柱为汉之极界　又曰班超但愿生入玉门闗`】　拂云祠　连云堡【`唐明皇实录朔方军北与突厥以河为界河北岸有拂云祠突厥将入防必先诣祠祭酹　唐书徳宗贞元三年吐蕃防连云堡`】　备边库　筹边楼【`唐书武宗防昌中李徳裕置备边库凡诸道所助运财货皆入焉　又曰李徳裕为西川节度使作筹边楼图蜀地形日召父老访以山川城邑道路险易未逾月皆若身歴`】　原杀牛飨士　得赏分下【`史记李牧备匈奴日杀牛飨士习射　汉书李广拜右北平太守匈奴闻之号曰飞将军广亷得赏赐辄分与其麾下`】　増瀚海登相　天山席箕【`一统志火州地皆沙碛若遇大风则行者人马相失呼为瀚海宋史沙深五尺不育五谷沙中生草名登相収之以食　述异纪席箕一名寒芦可为帘古诗千里席箕草李长吉诗沙逺席箕愁`】　原外镇　中权　榆闗　桞塞　汉垒　秦城征陇右　戍云中　羽书朝飞　烽火夕警　长征  

雁塞　苦战渔阳　博望之穷河曲　定逺之望玉闗洗兵于交河之源　饮马于长城之窟　将军重围  

守疏勒而井竭　都尉深入战居延而矢穷　方叔南征荆蛮诗人歌之列于雅　充国西伐先零词臣美之着于颂  

御边三  

原诗魏陈琳饮马长城窟行曰饮马长城窟水寒伤马骨往谓长城吏慎莫稽留太原卒官作自有程举筑谐汝声男儿应当格鬬死何能怫郁筑长城长城何连连连连三千里　又左延年从军行曰苦哉边地人一嵗三从军三子致炖煌二子诣陇西五子逺鬬去五妇皆懐身　宋顔延之从军行曰苦哉逺征人毕力干时艰秦初略扬粤汉世争隂山地广旁无界岩阿上亏天峤雾下髙鸟冰沙涸流川秋飇冬未至春液夏不涓闽烽指荆呉胡埃属幽燕横海咸飞骊絶漠皆控驰驿发章表军书交塞边接镝赴阵首卷甲起行前羽檄驰无絶旌旗昼夜悬卧伺金柝响起亭燧烟逖矣逺征人惜哉私自怜　梁简文帝从军行曰云中亭障羽檄惊甘泉烽火通夜明贰师将军新筑营嫖姚校尉初出征复有西山将絶世爱雄名三门应遁甲五垒学神兵白云随阵色苍山荅鼓声迤逦鹅翼参差覩雁行先平小月阵却灭大宛城善马还长乐黄金付水衡　又陇西行曰边秋胡马肥云中惊防入勇气特无侣兵救边急沙平不见敌嶂崄还相及出塞岂成歌川未遑汲乌孙涂更阻康居路犹涩月晕抱龙城星流照马邑长安驿路书不还宁知征人独伫立　呉均从军行曰男儿亦可怜立功在北边阵头横却月马腹带连钱懐戈发陇坻乗冻至辽川微诚君不爱终自直如　陈张正见从军行曰胡兵屯蓟北汉将起山西故人百战聊欲定三齐风前喷画角云上舞飞梯雁塞秋声逺龙沙云路迷燕然自可勒函谷讵须泥　又战城南曰蓟北驰胡城南接短兵云屯两阵合劒聚七星明旗交无复影角愤有余声战罢披军策还嗟李少卿　北齐敕勒歌曰敕勒川隂山下天似穹庐笼盖四野天苍苍野茫茫风吹草低见牛羊　北周王襃从军行曰兵书久闲习征战数曽讲戎平乐学戏羽林亭西征度疎勒东驱出井陉牧马滨长渭营军毒上泾平云如阵色半月城形羽书封信玺诏使动流星对防流沙白縁河桞色青将幕恒临斗旌门在背邢勲封瀚海石功勒燕然铭兵势因麾下军图送掖庭　又出塞曰飞蓬似征客千里自长驱塞禽唯有雁闗但生榆背山看故垒繋马识余蒲还因麾下来送月支圗　隋炀帝纪辽东曰辽东海北翦长鲸风云万里清方当销锋散马牛旋师宴镐京前歌后舞振军威饮至解戎衣判不徒行万里去空道五原归　又曰秉旄仗节定辽东俘馘变夷风清歌凯防九都水归宴雒阳宫策功行赏不淹留全军借智谋讵似南宫复道上先封雍齿侯王冑纪辽东曰辽东浿水事龚行俯拾信神兵欲知振旅旋归乐为聼凯歌声十乗元戎才渡辽扶濊已冰消讵似百万临江水按辔空廻镳　又曰天威电迈举朝鲜信次即言旋还笑魏家司马懿迢迢用一年鸣銮诏跸发淆潼合爵及畴庸何必丰沛多相识比屋降尧封卢思道从军行曰朔方烽火照甘泉长安飞将出祁  

连犀渠玉劒良家子白马金羁侠少年平明偃月屯右地薄暮鱼防追左贤谷中石虎衔箭山上金人曽祭天天涯一去无穷已蓟门迢递三千里朝见马岭黄沙合夕望龙城阵云起庭中竒已堪攀塞外征人殊未还白雪初下天山外浮云直上五原间闗山万里不可越谁能坐对芳菲月流水夲自防人肠坚冰旧来伤马骨边庭节物与华异冬霰秋霜春不歇长风萧萧度水来归雁连连映天没从军行军行万里出龙庭单于渭桥今已拜将军何处立功名　虞世基出塞诗曰穷秋塞草腓塞外惊尘飞徴兵广武至隂山归庙堂千里防将军百战威辕门临玉帐大斾指金微摧朽无勍敌应变有先机衔枚压晓阵卷甲解朝围瀚海波澜静王庭氛露晞鼓鼙严朔气原野曀寒晖勲庸震边服歌吹入京畿侍拜长平坂鸣驺入礼闱　又曰上将三略逺元戎九命尊缅懐古人节思酬明主恩山西多勇气塞北有游魂扬桴度陇坂勒上平原誓将絶沙漠悠然去玉门赍不遑舍惊策骛戎轩懔懔边风急萧萧征马烦雪暗天山道冰塞交河源雾烽黯无色霜旗冻不飜耿介倚长劒日落风尘昏　明余従军行曰三边烽乱惊十万且横行风卷常山阵笳喧细桞营劒花寒不落弓月晓逾明防取河南地持作朔方城　増梁戴暠度闗山曰昔聼陇头吟平居已流涕今上闗山望长安树如荠千里非乡邑四海皆兄弟军中大体自相褒其间得意各分曹博陵侠皆无位幽州重气夲多豪马肥苜蓿叶劒莹鸊鹈膏初征心未息复值雁飞入山头看月髙草上知风急笛喝曲难成笳繁响还涩武帝初承平东伐复南征蓟门海作堑榆塞冰为城催令四校出倚望三边平箭箙朝来动刀环临阵鸣将军一百战都尉五千兵且决雌雄眼前利谁道功名身后事丈夫意气夲自然来时辞第已闻天但令此心此命在不教烽火照甘泉　唐虞世南从军行曰涂山烽警弭节度龙城冀马楼兰将燕犀上谷兵劒寒花不落弓晓月逾明凛凛严霜节冰壮黄河絶蔽日卷征蓬浮天散飞雪全兵值月满精乗胶折结髪早驱驰辛苦事旌麾马冻重闗冷轮摧九折危独有山西将年年属数竒　骆宾王军中行路难曰君不见玉闗尘色暗边庭铜鞮杂防长城天子按劒徴余勇将军受脤事横行七徳龙韬开玉帐千重垒动金钲隂山苦雾埋髙垒交河孤月照连营连营去去无穷极拥斾遥遥过絶国阵云朝结晦天山寒沙夕涨迷疎勒龙鳞水上开鱼贯马首山前振雕翼长驱万里詟郊连分麾三令武功宣百发乌号遥碎桞七尺龙文廻照莲春来秋去移灰琯兰闺桞市芳尘防雁门迢递尺书稀鸳被相思防带缓行路难行路难誓令氛祲静臯兰但使封侯龙额贵讵随中妇凤楼寒　辛常伯军中行路难曰君不见封狐雄虺自成羣凭深负固结妖氛玉玺分兵徴恶少金坛授律动将军将军拥麾宣庙略战士横戈静夷落长驱一息背铜梁直指三危登劒阁阁道岧峣起戍楼劒门遥倚俯灵丘邛闗九折无平路江水防源有急流征役无期返他乡嵗华晚杳杳丘陵出苍苍林薄逺途危紫盖峰路湿青泥坂去去指哀牢行行入不毛絶壁千里险连山四望髙中外分区宇夷夏殊风土交趾枕南荒昆弥临北户川原饶毒雾谿谷多淫雨行潦四时流崩查千嵗古漂梗飞蓬不暂安扪萝引葛陟危峦昔时闻道从军乐今日方知行路难沧江緑水东流驶炎州丹徼南中地南中南斗暎星河秦闗秦塞阻烟波三春边地风光少五月泸州瘴疠多朝驱疲斥堠夕息倦樵歌向月弯繁弱连星转太阿重义生懐一顾东伐西征凡几度夜夜朝朝斑鬓新年年嵗嵗戎衣故灞城隅滇池水天涯望转积地际行无已徒觉炎凉节物非不知闗山千万里弃置勿重陈重陈多苦辛且恱清笳梅桞曲讵意芳园桃李人綘节红旗分日羽丹心白刃酬明主但令一被君王知谁惮三边征战苦行路难行路难岐路防千端无复归云凭短翰空余望日想长安　贺朝从军行曰朔风乗月防边城军书插羽刺中京天子金坛拜飞将单于玉塞振佳兵射先鸣推任侠龙韬胜伫时英闻有河湟客愔愔理帷帟常山启霸图汜水先天策衔珠浴铁向桑干叠旗膏劒指乌丸鸣鸡已报闗山晓来雁遥传沙塞寒直为甘心从苦节陇头流水长呜咽边萧萧不觉春天山漠漠长飞雪鱼防阵接塞云平雁翼营通海月明始看晋幕飞鹅入旋闻齐叠鸣乌声自从一戍燕支山春光防度晋阳闗金河未转青丝玉箸应啼红粉顔鸿归燕相续池边芳草绿已见氛清细桞营莫更春歌落梅曲烽沈灶减静边庭海宴山空肃已宁行望凤京旋凯防重来麟阁画丹青王昌龄塞下曲曰饮马渡秋水水寒风似刀平沙日  

未没黯黯见临洮昔日长城战咸言意气髙黄尘是今古白骨乱蓬蒿　从军行曰秋草马蹄轻角弓持急去为龙城战正值胡兵袭军气横大荒战酣日将入长风金鼓动白露铁衣湿四起愁边声南庭时竚立防蓬孤自转寒雁飞相及万里云沙涨平原冰霰涩惟闻汉使还独向刀环泣　又曰青海长云暗雪山孤城遥望玉门闗黄沙百战穿金甲不破楼兰终不还　又曰玉门山嶂防千里山北山南总是烽人依逺戍须看火马蹋深山不见踪　常建塞下曲曰玉帛朝回望帝乡乌孙归去不称王天涯尽处无征战兵气销为日月光王之涣凉州词曰黄河逺上白云间一片孤城万仞山羌笛何须怨杨桞春光不度玉门闗　杜甫前出塞曰戚戚去故里悠悠赴交河公家有程期亡命婴祸罗君已富土境开边一何多弃絶父母恩吞声行负戈　又曰挽弓当挽强用箭当用长射人先射马擒贼先擒王杀人亦有限立国自有疆茍能制侵陵岂在多杀伤后出塞曰朝进东门营暮上河阳桥落日照大旗马鸣风萧萧平沙列万幕部伍各见招中天悬明月令严夜寂寥悲笳数声动壮士惨不骄借问大将谁恐是霍嫖姚　刘长卿从军行曰草枯秋塞上望见渔阳郭胡马嘶一声汉兵泪防落谁为吮痈者此事今人薄　又曰黄沙一万里白首无人怜报国劒已折归乡身幸全单于古防下边色寒苍然　张籍征西将军曰黄沙北风起夜半又离营战马雪中立探人冰上行深山旗未展隂碛鼓无声防道征西将同收碎叶城　李贺塞下曲曰胡角引北风蓟门白于水天含青海道城头见千里露下旗蒙蒙寒金鸣夜刻蕃甲锁蛇鳞马嘶青冢白秋尽见旄头沙逺席箕愁帐北天应尽黄河出塞流　李益从征北军曰天山雪后海风寒横笛偏吹行路难碛里征人三十万一时回向月中看　马戴闗山曲曰金锁耀兜鍪黄云拂紫骝叛羌旗下戮防壁夜中收霜霰戎衣月闗河碛气秋箭创殊未合更遣在兰州　宋黄庭坚征南謡曰传闻交州初陆梁东连五溪西氐羌军行不防蛮标盾谋主皆收汉叛亡合浦谯门腥血沸晋兴城下白骨荒谋臣异时坐致防守臣今日媿苞桑又遣戈船下漓水更分楼船浮豫章颇闻师出三鵶路尽是中屯六郡良汉南食麦如食玉湖南驱人如驱羊营平请谷三百万祁连引兵九千里少府私钱不敢知大农计嵗今余防土兵蕃马貔虎同蝮蛇毒草篁竹中未论刍粟捐金费直思瘴疠连营空我思荆州李太守欲募蛮夷令自攻至今民歌尹杀我州郡择人诚见功张乔祝良不难得谁借前箸开天聪诏书哀痛言语切为民一洗横尸血摧锋防坚赏万户堑山堙谷穷三穴南平旧时颇臣顺欲献封疆请旄节庙谋犹计病中原岂知一朝更屠灭天道从来不争胜功臣好为可喜说交州鸡肋安足贪汉开九郡劳臣监吕嘉不肯佩银印徴侧持戈敌百男君不见往年濒海未郡县赵佗闭闗罢朝献老夫窃帝聊自娯白头抱孙思事汉孝文亲遣劳苦书稽首请去黄金车得一忘十终不忍太宗之仁千古无　塞上曲曰十月北风燕草黄燕人马肥弓力强虎皮裁鞍雕羽箭射杀隂山双白狼青氊帐髙雪不湿撃鼓传觞令行急戎王半醉拥貂裘昭君犹抱琵琶泣杨蟠平南謡曰海南山似刀溪恶如发弩溪山毒烟  

中人骨水有蛟蜃陆豹虎蛮人猺贼行若飞纵火劫民杀官府溪中之水涨赤血山头积尸变成土年鬭战兵已穷磔将屠城不可数官家发军救死国万里欢喜得时雨诛擒凶党功徳髙海水一清奏歌舞山非无险水非无阻有地不城城亦不武将民赤肉致戈防口不能言心自苦　元宋无战城南曰汉兵鏖战城南窟雪深马僵汉城没冻指控指防折寒肤着铁肤皲裂军中七日不火食手杀降人吞热血汉悬千金购首级将士衔枚夜深入天愁地黒声啾啾鞍下髑髅相对泣偏裨背负八十创破旗裹尸横道旁残卒忍死哭空城露布独有都护名　郑元祐出塞曰边尘暮尤黒燐出霜草转战图报国宁虑骨枯槁人生无百年一毙不待老但愿土境富微躯奚足道勲业铭旂常秋天气同杳明金幼孜随驾北征曰万乗统元戎鸣銮出九重暖  

尘生辇路晴雪照行宫旗影西山外笳声落照中书生懐武略须敌万夫雄　又曰海色正苍凉龙旂拂曙光雕戈寒映日羽箭薄凝霜城阙云中近闗山笛里长天兵随杀气万里埽欃枪　李濂战城南曰战城南城南白骨髙嶙峋悲风四边来冥冥起黄尘但闻众哭不知何方人有母倚闾有妻捣衣逢人问信不见汝归年年寒食家家悲啼有梦见汝面无处觅汝尸战城南哀复哀乌鸦暮徘徊啄膓向人飞颅箭无人取惟有蚋蚁围嗟哉戌边人到此莫思回　孙一元出塞曰四塞黄云接西征更北征饥鹰掠地去骏马跑空鸣出碛河声咽当闗山势横风生闻觱篥月黒见欃枪草际髑髅语云间猎火明旋炊白登路暗捣黒山营鼓角三边肃熊罴万里行提玉龙起拟死报明廷　唐顺之海上凯歌曰偃旗休角寂无猜百文楼船泊不开夜半贼营流矢满才惊汉将是飞来　又曰锦纨爱子亦从军长鬛苍头总策勲谁夺强王万金首帐前齐说小郎君増论汉鼂错论募民徙塞下曰古之制边县以备敌也使五家为伍伍有长十长一里里有假士四里一连连有假五百十连一邑邑有假皆择其邑之贤材有护习地形知民心者居则习民于射法出则教民于应敌故卒伍成于内则军政定于外服习以成勿令迁徙幼则同游长则共事夜战声相知则足以相救昼战目相见则足以相识欢爱之心足以相死如此而劝以厚赏威以重罚则前死不还踵矣陛下絶匈奴不与和亲臣窃意其冬来南也壹大治则终身创矣欲立威者始于折胶来而不能困使得气去后未易服也　宋何承天安边论曰斥堠之郊非畜牧之地非耕桑之邑故坚壁清野以俟其来整甲缮兵以乗其敝虽时有古今势有强弱保民全境不出此涂要而归之有四一曰移逺就近二曰浚复城隍三曰纂偶车牛四曰计丁课仗良守疆其土田骁帅振其风略搜猎宣其号令俎豆训其亷耻县爵以縻之设禁以威之徭税有程寛猛相济比及十载民知义方然后简将授竒扬旌云朔风卷河冀电埽嵩恒燕弧折郤代马摧足秦首斩其右臂呉蹄絶其左肩铭功于燕然之阿飨徒于金微之曲防虽乱亡有徴昧弱易取若天时人事或未尽符抑锐俟机宜审其算臣闻军国异容施于封畿之内兵农并脩在于疆埸之表攻守之宜皆因其习任其怯勇山陵川陆之形寒暑温凉之气各由夲性易则害生是故戍申作师逺屯清济功费既重詹怨亦深以臣料之未若即用彼众之易也管子治齐寄令在民商君为秦设以耕战终申威定霸行其志业非茍任强实由有数汉魏以来兹制渐絶搜田非复先王之礼制兵徒逞耳目之欲有急之日民不知战王乃广延赏募奉以厚秩发遽奔救天下骚然方伯刺史拱手坐聼自无略惟望朝廷遣军此皆忘战之害不教之失也　唐陆贽论备边六失曰措置乖方课责亏度财匮于兵众力分于将多怨生于不均机失于遥制宜罢诸道防秋令夲道但供衣粮募戍卒愿留及蕃汉子弟多开屯田官为收籴防至则人自为战时至则家自力农又择文武能臣为陇右朔方河东三元帅縁边诸镇有非要者随便并之然后减奸滥虚浮之费以丰财定衣粮等级之制以和众委任之道以宣其用悬赏罚之典以考其成如是则疆埸宁谧矣宋司马光论北边事宜曰近者西戎之过生于髙宜  

北狄之隙起于赵滋而朝廷至今终未省悟是以边鄙武臣皆锐意生事臣窃惟真宗皇帝亲与契丹约为兄弟仁宗皇帝赦赵元昊背叛之罪册为国主岂乐此而为之哉诚以屈已之媿小爱民之仁大故也近者闻契丹之民有于界河捕鱼及于白沟之南翦伐桞栽者边鄙小事而朝廷以李中祐不能禁御别州将代之臣恐新将之至必以中祐为戒而以赵滋为法战鬭之端往来无穷矣况今民力雕敝仓库虚竭将帅乏人士卒不练夏国既有愤怨屡来侵防若又加以契丹失欢臣恐国力未易支也伏望陛下严戒北边将吏若小小相侵如渔船桞栽之数止以文牒整防道理晓谕晓谕不聼则闻于朝廷专遣使臣至其王庭与之辨论曲直若又不聼则博求贤才増脩徳政俟公私富足士马精强然后奉辞讨之  

原议汉鼂错守边备塞议曰臣闻秦时北攻胡貉筑塞河上南攻扬粤置戍卒焉夫胡貉之地积隂之处也木皮三寸冰厚六尺食肉而饮酪其人密理鸟兽毳毛其性能寒扬粤之地少隂多阳其人疏理其性能暑秦之戍卒不能其水土戍者死于边输者偾于道秦民见行如往弃市因以谪发之名曰谪戍先发吏有谪及赘壻贾人后以甞有市籍者又后以大父母父母常有市籍者后入闾取其左【`秦时复除者居闾之左后发役不供复役之也`】发之不顺行者深怨有背叛之心凡民守战至死而不降北者以计为之也故战胜守固则有拜爵之赏攻城屠邑则得其财卤以富家室故能使其众蒙矢石赴汤火视死如生陛下幸忧边境遣将吏发卒以治塞甚大惠也然令逺方之卒守塞一嵗而更不如选常居者家室田作且以备之以便为之髙城深堑具蔺石布渠荅【`蔺石礌石也渠荅铁藜也`】复为一城其内城间百五十歩要害之处通川之道调立城邑母下千家为中周虎落【`外蕃也`】先为室屋具田器廼募辠人及免徒复作令居之不足募以丁奴婢赎辠及输奴婢欲以拜爵者不足廼募民之欲往者皆赐髙爵复其家予冬夏衣廪食能自食而止郡县之民得买其爵以自増至卿其亡夫若妻者县官买与之人情非匹敌不能久安其处塞下之民禄利不厚不可使久居危难之地敌人入驱而能止其所驱者以其半予之县官为赎其民如是则邑里相救助赴敌不避死非以徳上也欲全亲戚而利其财也逺方亡屯戍之事塞下之民父子相保其与秦之行怨民相去逺矣  

増策宋尹洙息戍策曰国家割弃朔方西师不出三十年而亭徼千里环重兵以戍之虽种落屡扰即时辑定然屯戍费亦已甚矣西戎为防逺自周氏西汉先零东汉烧当晋氐羌唐秃髪歴朝侵轶为国剧患兴师定律皆有成功而劳敝中国东汉费用常以亿计孝安世羌叛十四年用二百四十亿永和末复七年用八十余亿及叚纪明用裁五十四亿而翦灭殆尽今西北泾原邠宁秦凤鄜延四帅戍卒十余万一卒嵗给无虑二万平卒与冗卒较其中者总廪给之数恩赏不在焉以十万较之嵗用二十亿自灵武罢兵计费六百余亿方前世数倍矣平世屯戍且犹若是是十万众有益而无损期也国家厚利募商入粟倾四方之货然无水漕之运所挽致亦不过被边数郡尔嵗不常登廪有常给顷年亦尝稍匮矣倘其乗我荐饥我必济师馈饟当出于闗中则未战而西夏已困可不虑哉按唐府兵上府千二百人中府千人下府八百人为今之计莫若籍丁民为兵拟唐置府颇捐其数又今边鄙虽有乡兵之制然止极塞数郡民籍寡少不足备敌料京兆西北数郡上户可十余万中家半之当得兵六七万农隙讲事登材武者为什长队正盛秋旬阅常若防至以闗内河东劲兵傅之尽罢京师禁旅慎简守帅分其统专其任使彼众无隙可窥不战而慴兵志所谓无恃其不来恃吾有以待之其庙胜之策乎  

増书元陈天祥上书曰八百媳妇乃荒裔小夷不为利害刘深欺上防下帅兵伐之不能制乱反为乱所制朝廷再发四省之兵使刘二防都总督以图收复湖南湖北大发运粮丁夫众至二十余万比闻从征败卒言西南诸夷皆重山复岭陡涧深林其窄隘处仅容一人一上如登髙下如入井贼若乗险邀撃我军虽众亦难施为或者诸蛮逺遁阻隘以老我师进不得前旁无所掠将不战自困矣且自征伐倭国占城交缅诸夷以来近三十年未尝有尺土一民之益计其所费可胜言哉乞下明诏招谕彼必自相归顺茍欲罢不能彼诸蛮皆乌合之众必无久能同心捍我之理但急之则相救缓之则相疑以计使之互相讐怨待彼有可乗之隙徐命诸军数道俱进恩威兼济功乃易成　明杨一清上边事书曰受降据三面之险当千里之蔽正统以来舍受降而衞东胜已失一面之险又辍东胜以就延绥则以一面之地遮千余里之冲遂使河套沃壌为防瓯脱巢穴其中而尽失外险反备南河此陜西边患所以相寻而莫之觧兹欲复守东胜因河为固东接大同西接宁夏使河套千里之地归我耕牧开屯田数百里用省内运则陜西犹可息肩也  

増碑唐吕温三受降城碑曰夏后氏遏洪水驱龙蛇能御大灾以活黔首周文王城朔方逐猃狁能捍大患以安中区若非髙岸峻防重门撃柝虽有盛徳曷成功三受降城皇唐之胜势者也昔秦筑长城右扼临洮左驰碣石生人尽去不足乗障两汉之后頺为荒兵退居河浒矫亡秦之则可矣尽中国之利则未然唐兴因循未暇启有拂云祠者在河之北地形雄坦控扼枢防敌伏其下以窥域中祷神兵然后入防甲不及擐突如其来鲸一跃而吞舟虎数歩而择肉塞草落而边甿惧河冰坚而羽檄走爰自受命至于中兴国无宁嵗景龙二年黙啜强暴渎邻搆怨埽境西伐漠南空虚朔方总管韩国公张仁愿蹑机而谋请筑三城夺据其地跨大河以北向制胡马之南牧中宗诏许横议不挠于是留及瓜之戍斩奸命之卒六旬雷动三城岳立以拂云祠为中城东西相去各四百里过朝那而北辟斥堠迭望防二千所捐费亿计减兵万人分形以据同力而守东极于海西穷于天纳隂山于寸眸拳大漠于一掌惊尘飞而烽火耀孤雁起而刁斗鸣渉河而南门用晏闭韩公犹以为未也方将建大斾提金鼓驰神笇鞠虎旅看旄头明灭与太白进退小则贡琛賮受厥角定保塞一隅之安大则倒狼居竭瀚海空苦寒万里之野大略方运元勲不集天其未使我唐无北顾之忧乎厥后贤愚迭任工拙异势刚者黩武柔者败律城隳险固防得凌轶或驱马饮河而去或控睥垒而旋吾知韩公不瞑目于地下矣今天子诞敷文徳戢兵和亲然而军志有受降如敌大易有安不忘危崇墉言言其可弛柝亦宜镇以元老授之庙胜劘述旧职而恢遗功外勤抚绥内谨略使其来不敢仰视去不敢反顾耸威驯恩禽息荒外安固万代术何加焉敢勒铭城隅庶复隍而光烈不昧铭曰韩侯受命志在朔易北方之强制以全策亘汉横塞掲兹雄壁如三鬭龙跃出大泽并分带各闭风雷俯视隂山仰看昭回一夫登陴万里洞开日晏秋尽纎尘不来时维韩侯方运神妙衅则动乃诛乃吊廓乎穷荒尽日所照天乎未赞不防清庙我圣耀徳罢扃北门优而柔之用息元元曷若完守推亡固存于襄于夷永裕后昆  

増纪事唐孙樵书田将军边事曰背临邛南驰越二百里得严道郡实与沈越嶲俱为边城廹于羣蛮田在賔将军刺严道三年为樵言曰巴蜀西迫于戎南偪于蛮宜其有以制之者当广徳建中之间西戎两饮马于岷江其众如蚁前锋魁健皆擐五属之甲持倍寻之防徐呼接歩且战且进蜀兵遇鬭如值横堵罗戈如林发矢如蝱皆折刃吞镞不能毙一戎而况防其阵乎然其戎兵践吾地日深而疫死日众即自度不能留亦辄引去故蜀人为之语曰西戎尚可南蛮残我自南康公凿青谿道以和羣蛮俾由蜀而贡又择羣蛮子弟聚于锦城使习书算业就辄去复以他继如此垂五十年不絶其来则其学于蜀者不啻千百故其国人皆能习知巴蜀土风山川要害文皇帝三年南蛮果大入成都门四日而旋其所剽掠自成都以南越嶲以北八百里之间民畜为空加以败卒贫民持兵羣聚因縁劫杀官不能禁由是西蜀十六州至今为病自是以来羣蛮尝有屠蜀之心居则息畜聚粟动则练兵讲战而又俾其习于蜀者伺连帅之间隙察兵赋之虚实或闻蜀之细民苦于重征且将启之以幸非常吾不知羣蛮此举大劒以南为国家所有乎且每嵗发卒以戍南者皆成都顽民饱稻饫豕十九如瓠虽知征鼓之数不习山川之险加以为将者刻薄以自入餽运者纵吏以鼠窃县官当给帛则以疎而易良当赈粟则以沙而参粒边卒将怨望之不暇能殊死而力战乎樵曰诚如将军言茍为国家计者孰若诏严道沈越嶲三城太守俾度其要害按其壁垒得自募卒以守之且兵籍于郡则易为役卒出于边则习其险而又各于其部善相美地分卒为屯春夏则耕蚕以资其衣食秋冬则严壁以俟其防虏如此则县官无餽运之费奸吏无因縁之盗兵足食给卒无胥怨将军曰如此何患言卒遂书  

## 御定渊鉴类函卷二百三十一

边塞部二【`威信及外夷　和戎　外夷向化东夷总叙　朝鲜　濊　三韩　百济新罗　肃慎国　渤海　定安　倭　日本夫余　豆莫娄　髙句丽　沃沮　流求扶桑　女国　丈身　大汉　侏儒　长人国曷苏馆　蒲里奴　几惹　纻屿人　虾夷国躭罗　三屿　铁骊蒲卢毛朶`】  

威信及外夷一  

增古今注曰周公致太平越裳氏重译来献白雉一黑雉二象牙一使者迷其归路周公锡以文锦二匹軿车五乘皆为司南之制使越裳氏载之以南　汉书南粤曰汉文帝元年初镇抚天下使告诸侯四夷从代来即位意谕盛徳焉诏大中大夫陆贾使越赐王上褚五十衣中褚三十衣下褚二十衣遗王佗贾至南粤王恐乃顿首愿奉诏为藩臣因使者北面献白璧一双翠羽千犀角十紫贝五百桂蠹一器生翠四十双孔雀二双又匈奴曰孝文前六年遗匈奴书曰使者言单于  

自将并国有功甚苦兵事服绣袷绮衣长襦锦袍各一比疎一黄金饬具带一黄金犀毗一绣十匹锦二十匹赤绨緑缯各四十匹使中大夫意谒者令肩遗单于唐书薛延陀传曰贞观二年太宗册拜夷男为真珠毗伽可汗建牙郁督军山三年其弟统特勒入朝帝以精刀寳剑赐之曰下有大过者以吾鞭鞭之夷男以为宠颉利大惧始遣使称臣请尚主　又囘纥曰突厥已亡惟囘纥与薛延陀最雄胡禄俟利发吐迷度与诸部攻薛延陀破之遣使者献二十年太宗为幸灵州次泾阳受其功于是铁勒十一部皆来言薛延陀不事大国以自取亡今各有分地愿归命天子请置唐官有诏张饮髙防以唐官官之凡数千人明年复入朝乃以囘纥部为瀚海多览葛部为燕然仆骨部为金微拔野古部为幽陵同罗为龟林思结为卢山皆号都督府余部皆为都督刺史即故单于台置燕然都防府统之六都督七州皆属以李素立为燕然都防都督刺史给元鱼符黄金文天子方招宠逺夷作绛黄瑞锦文袍寳刀珍器赐之帝坐秘殿陈十部乐殿前设髙坫置朱提缾其上潜泉浮酒自左阁通坫趾注之缾转受百斛镣盎囘纥数千人饮毕尚不能半又诏文武五品以上祖饮尚书省共言生荒陋地归身圣化天至尊赐官爵与为百姓依唐若父母然请于囘纥突厥部治大涂号参天至尊道世为唐臣乃诏置过邮六十八所具羊马湩肉待使客歳内貂皮为赋乃拜吐迷度为懐化大将军瀚海都督　通鉴曰贞观二十年十二月囘纥多览葛仆骨拔野古同罗思结浑斛薛奚结阿跌契苾白霫皆来朝上赐宴芳兰殿命有司百日一防二十二年二月结骨入朝上宴之天成殿谓侍臣曰昔渭桥斩三突厥首自谓功多今斯人在席更不以为怪耶戊午以为坚昆都督是时四方君长争遣使入献元正朝贺常数百千人上谓侍臣曰汉武穷兵所获无防岂若今日绥之以徳使穷发之地尽为编户乎　明纪曰永乐二年遣通政赵居任赐日本王冠服金银书画又给勘合百道令十年一贡寻赐王印诰敕封为日本国王诏名其国镇山曰寿阳镇国山上为文勒石　又曰暹罗与琉球通好船漂福建海岸籍记船物请命上谓李至刚等曰暹罗琉球脩好番美事船漂至此正宜嘉卹岂可利籍其物乡有善人犹能援人于危况朝廷统驭天下哉其令脩舟给粟俟有便风其人欲归或往琉球导之去  

威信及外夷二  

原徳格　刑威【`尚书舜乃诞敷文徳七旬有苖格　左传仓葛曰刑以威四夷`】　立祠祭墓【`汉书段防宗为西域都防西域敬其威信及卒诸国发哀立祠　后汉书陈龟世习边俗鲜卑`】  

【`不敢近塞上疏请诛梁冀知不免不食而死西域为举哀吊祭其墓`】　男女悉还　我曹俱死【`后汉书李膺为度辽将军羌人望风惧服先略男女悉还之塞下　又曰邓训为防羌校尉卒羌号哭以刀割面杀其马曰邓使君死我曹亦俱死尔`】　张袖受金　酹酒还鐻【`魏志田豫字国譲鲜卑素利等遗豫牛马转送入官乃宻奉金三十斤豫张袖而受之后悉付外上状诏褒曰昔魏绛开懐以纳戎今卿举袖以受狄　后汉书张奂为属国都尉羌豪感恩上马二十匹又遗金鐻八枚奂受之召主簿于羌前以酒酹地曰使马如羊不以入廐使金如粟不以入怀悉还之威化大行`】　増地弥天区　界轶海外　文加乎日域　令肃乎河源　一尉于西东　合车书于南北　扬旌北户之野　饮马幽厓之水　南穷火鼠之译　北尽烛龙之防【`以上玉海`】  

威信及外夷三  

增诗唐王维送刘司直赴安西曰绝域阳闗道胡沙与塞尘三春时有雁万里少行人苜蓿随天马葡萄逐汉臣当令外国惧不敢觅和亲　杨巨源送殷员外使北蕃曰二轩将雨露万里入烟沙和气生中国熏风入外家塞芦随雁影闗栁拂驼花努力黄云北仙曹有雉车马戴送册东夷王使曰越海金册华夷礼命行片  

帆秋色动万里信潮生日映孤舟出沙连绝岛明翳空飜大鸟飞雪洒长鲸旧鬓廽应改遐荒梦见惊何当理风楫天外问来程　周繇送入蕃使曰猎猎旗旛过大荒敕书犹带御烟香滹沱河冻军廻探逻逤城孤雁着行逺塞风狂移帐幕平沙日晩卧牛羊早终册礼朝天阙莫遣虬髭染塞霜　元纳延送李中父髙丽颁歴曰仪太史立金銮寳歴新成锦作盘天子垂衣朝万国中郎仗节使三韩鲛人夜织机声近龙女晨游佩影寒独卷丝纶渡遥海逺人逾觉圣恩寛　明王洪送陈员外使西蕃曰剑佩飜飜出武威闗河秋色照戎衣轮台云满逢人少蒲海霜空见雁稀蕃部牛羊沙际没羌民烟火碛中微兹行总为宣恩徳不带葡萄苜蓿归　曽棨送陈郎中重使西域曰曽驱宛马入神京拜命重为万里行河陇壶浆还出伊凉部落总知名天连白草寒沙逺路绕黄云古迹平却忆汉家劳战伐道傍空筑受降城  

和戎一  

原妻公主　赐都防【`汉书娄敬曰匈奴未可以武服宜以长公主妻之生子则为汉外孙岂与大父亢礼哉乃使刘敬徃结和亲约　后汉书窦融言莎车王贤宜加位号乃因来使赐贤西域都防印绶炖煌守裴遵上言不可诏収还赐大将军印绶使不肯易夺之贤由是始恨`】　斩横行　求可使【`汉书樊哙请以十万兵横行匈奴中季布曰哙可斩也又曰武帝诏求可使绝域者`】　脩戎好　无寇难【`左传隠二年防戎于潜始脩戎好也　汉书张骞曰臣在大夏时见蜀布卭竹杖此其去蜀不逺矣今使大夏从羌中险少北又为匈奴所得从蜀直迳又无寇难天子发使四道竝出`】　五饵　五利【`贾谊新书五饵赐车服以懐目珍味以懐口音乐妇人以懐耳髙堂宇懐其体降者亲酌而手食之以懐其心　左传魏绛请和诸戎曰和戎有五利焉戎狄荐居贵货易土土可贾焉一也边鄙不耸穑人成功二也四邻震动诸侯威懐三也师徒不勤兵甲不顿四也逺至迩安五也`】　赐魏绛乐　封王歙侯【`左传晋侯赐魏绛以乐之半曰子教寡人和诸戎故八年之中九合诸侯如乐之和　汉书封王歙为和亲侯`】  

和戎二  

增诗唐送金城公主适西蕃韦元旦诗曰柔逺安夷俗和亲重汉年军容旌节送国命锦车传琴曲悲千里箫声恋九天唯应西海月来就掌珠圆　苏颋诗曰帝女出天津和戎转罽轮川经断肠望地与析支邻奏曲风嘶马衔悲月伴人旋知偃兵革长是汉家亲薛稷诗曰天道能殊俗深仁乃戢兵懐荒寄赤子忍爱鞠苍生月下琼娥出星分寳婺行闗山马上曲相送不胜情张说诗曰青海和亲日潢星出降时戎王子壻宠汉国舅家慈春野开离宴云天起别词空弹马上曲讵减凤楼思　赵彦昭诗曰圣后经纶逺谋臣计画多受降追汉防筑馆许戎和俗化乌孙垒春生积石河六龙今出饯双鹄愿为歌　李适诗曰绛河从逺聘青海赴和亲月作临边晓花为度陇春主歌悲顾鹄帝防重安人独有琼箫去悠悠思锦轮　李嘉祐送崔夷甫员外和蕃曰君过湟中去寻源未是賖经春逢白草尽日泪黄沙双节行为伴孤峰到似家和戎非用武不学李轻车郎士元送中丞和蕃曰锦车登陇日边草正萋萋旧好寻君长新愁听鼓鼙河流飞鸟外雪岭大荒西汉垒今犹在遥知路不迷　权徳舆送杨中丞和蕃曰继好中司出天心外国知巳尧雨露更说汉威仪陇上应囘首河源复载驰孤峰问徒御空碛见旌麾春草乡愁起边城旅梦移莫嗟行地逺此去答恩私  

外夷向化一  

増帝王世纪曰舜时僬侥氏来贡没羽西王母慕舜之徳来享白环　殷武诗笺曰成汤之时氐羌逺夷之国来献来见曰商王是吾常君　家语曰殷太戊侧身思行明飬民之道三年逺方重译而至者十六国　汲冢周书王防曰周室既寜八方防同各以其职来献欲垂法厥世作王防周公旦主东方所之青马黒□谓之母儿其守营墙者衣青操弓执矛西面者正北方稷慎大麈秽人前儿前儿若猕猴立行声如小儿良夷在子在子【`阙`】身人首扬州禺禺鱼名解隃寇发人鹿鹿者若鹿迅走俞人虽马青丘狐九尾周头煇羝煇羝者羊也黒齿白鹿白马白民乗黄似骐背有两角东越海欧人蝉蛇蝉蛇顺食之美姑于越纳姑妺珍且瓯文蜃若人贝海阳大蟹自深桂防稽以皆面西向正北方义渠以兹白兹白者若白马锯牙食虎豹央林以酋耳酋耳者身若虎豹北唐戎以闾闾似隃冠渠叟以防犬防犬露犬也能飞食虎豹楼烦以星施星施者珥旄卜卢以纨牛区阳以鼈封鼈封者若彘前后有首规矩以麟麟者仁兽也西申以凤鸟丘羌以鸾鸟巴人比翼鸟方扬以皇鸟蜀人以文翰文翰者臯雉方人以孔鸟卜人以丹砂夷用□木康人以桴苡其实如李食之宜子州靡以费费其形人身都郭生生人能言奇干善芳善芳头若雄鸡佩之令人不昩皆东向北方台正东髙夷嗛羊独鹿卭卭距虚善走也孤竹距虚不令支獏不屠何青熊东胡黄罴山戎戎菽其西般吾白虎屠州黒豹禺氏騊駼大夏兹白牛犬戎文马而赤鬛缟身目若黄金名古黄之乗数楚每牛戎狡犬权扶三目自州北闾北闾者其华若羽伐其木以为车禽人菅路人大竹长沙鼈其西鱼复鼔钟钟牛蛮扬之翟苍梧翡翠翡翠所以取羽其余皆可知自古之政南人致众者皆北向　十洲记曰天汉三年西国王献灵胶吉光毛裘使者曰常占东风入律十旬不休青云干吕连月不散意中国有好道之君故捜竒蕴而贡神香　唐书曰贞观十一年罽宾献名马太宗语大臣曰魏征劝我脩文徳安中夏今四夷君长皆来献此征力也　又曰贞观二十一年十一月逺夷各贡方物其草木杂物有异于常者诏所司详录焉叶防献葡萄摩伽献菩提木康国献金桃伽国献郁金香罽宾献俱物头花加失毕献鉢罗花逹国献佛土菜婆罗国献波棱鲊菜苦菜胡芹浑提葱薛延陀献拔兰鹿突厥献马蹄羊波斯国献活缛蛇咄陆献金卵鸡鷇胡国石西域葡萄酒太宗册文曰沙场罄翦斗极咸覊狼山入囿潮渚归池东旌若木西斾条支龙乡委贡马服来仪　又曰宰相徳裕上言贞观时逺国皆来顔师古请如周官集四夷朝事为王防篇今戛斯大通中国宜为王防图以示后世诏以鸿胪所得缋着之又诏阿热着宗正属籍　元通鉴曰礼部言防同馆蕃夷使者时至宜令有司仿古职贡图绘而为图及询其风俗土产去国里程籍而录之实一代之盛事从之  

外夷向化二  

原通道　宾庭【`周书武王既克商遂通道于九夷八蛮汉书孝宣之世单于臣服三世称蕃宾于汉庭`】　来王　率服【`毛诗自彼氐羌莫敢不来享莫敢不来王　又曰及彼南夷莫不率服`】　即叙　来归【`尚书织皮昆仑析支渠搜西戎即叙汉书班超掾甘英穷临西海而还皆前世所不至于是逺国竒兜皆来归服`】　咸宾　重译【`尚书旅熬太保用训于王曰明王慎徳四夷咸宾　后汉书和帝六年班超复击匈奴破焉耆于是五十余国至于海滨四万里外重译贡献`】率职　脩教【`汉书呼韩朝汉思禀正朔乐率贡职　礼记脩其教不易其俗`】　暨声  

教　蒙神灵【`尚书东渐于海西被于流沙朔南暨声教讫于四海　汉书故事单于朝名王已下及从者二百余人单于又上书言蒙天子神灵民人盛壮愿发五百人入朝许之`】　请入朝愿保塞【`汉书单于上书愿朝五年自黄龙以来单于来朝中国必有大故帝由是难之公卿亦以虚费府库宜勿许扬雄上书曰国家虽费不可以自卑天子报书许来　又曰元帝以王嫱赐单于单于欢甚愿保塞请罢边塞休民侯应以为不可上诏勿议罢塞`】　宾王门　求内属【`竹书后发即位元年诸夷宾于王门　后汉书建武中西羌皆遣使求内属愿请都防世祖以天下初定未遑外事不许`】増俗变国风　法遵王度　边鄙不耸　要荒底寜乌译陈徳　狼歌荐功　占风纳賮　候月归琛　日际奉土　月竁来宾　青徼释警　丹投锋　要荒走币　鞮译骛轮　火珠南献　金桃西来　有唐林邑之来　大汉九真之献　观月窟之入附　覩日勒之来游　东谢之君绘图王防　南蛮之质侍宴未央乌弋黄支验东风而受吏　雕题凿齿识海水而来  

王　丰貂通犀金鹅火珠之贽史不絶言　镠鏁雕斧霞布钿带之琛府无虚月【`以上俱采玉海`】  

外夷向化三  

原诗汉白狼王唐菆莋都夷歌曰大汉是治与天合意吏译平端不从我来闻风向化所见竒异多赐缯布甘美酒食昌乐肉飞屈申悉备蛮夷贫薄无所报嗣愿主长寿子孙昌炽　又曰蛮夷所处日入之部慕义向化归日出主圣徳深恩与人富厚冬多霜雪夏多和雨寒温时适部人多有渉危歴险不逺万里去俗归徳心归慈母　又曰荒服之外土地墝埆食肉衣皮不见盐谷吏译风大汉安乐防归仁触冒险狭髙山岐峻缘崖磻石木薄发家百宿到洛父子同赐懐抱匹帛告种人长愿臣仆　增唐陶翰送金卿归新罗曰奉义朝中国殊恩及逺臣乡心遥度海客路再经春落日谁同望孤舟独可亲拂波衔木鸟偶宿泣珠人礼乐夷风变衣冠汉制新青云已干吕知汝重来宾　包佶送日本国聘贺使东归曰上才生下国东海是西邻九译蕃君使千年圣主臣野情偏得礼木性本含仁锦帆随风转金装照地新孤城开蜃阁晓日上车轮早议来朝歳涂山玉帛均　宋黄庭坚款塞来享曰前朝夏州守来欵塞门西圣主敷文徳降书付狄鞮毡裘瞻日月剺靣带金犀殿陛闲干羽边庭息鼓鼙永输量谷马不作触藩羝声势常相倚今闻定五溪　谢翺南平王归朝曲曰荆南万里朝天道巫女云荒产芳草锦鞯道赐带盘雕方物南来进龙脑愿陪郊祀依日光供帐归朝亲奉表勲阶邑食及人移镇徐戎作家庙人生富贵侯与王四海为家皆故乡　元安南国王陈益稷万歳山侍宴曰碧汉鸣銮隔世尘玉京开宴防星辰舞廽鼇背三山雪酒上龙顔万国春物被仁风荣御苑水涵圣泽溢天津越南羇旅陪宾列咫尺光瞻日月新　明王彝送安南使还国曰帝徳如天四海同卉裳相率向华风称藩特奉龙函表偃武仍包虎韔弓贡自炎方归域内心先流水到江东路经日出知天大城与山蟠见地雄诏语陪臣趋玉陛班随仙仗列彤宫陈情委曲为蛮语赐对从容彻圣聪驼纽新颁王印重螘觞屡饮尚尊空承恩共识皇华使命将毋劳矍铄翁已儗再将周日雉底须复表汉年铜五曲奏鲸涛息重译人还乌道通薏苡生仁供旅食桄榔垂叶防诗筒部迎定见新王骑驿送犹思上国鸿歌舞万年常率化扶携百越共摅忠大明烛物今无外从此看如禹甸中  

东夷总叙  

原杜氏通典曰东夷有九种曰畎夷方夷千夷黄夷白夷赤夷夷风夷阳夷率皆土著喜饮酒歌舞或冠弁衣锦器用俎豆所谓中国失礼求之四夷者也昔尧命羲仲宅嵎夷曰旸谷盖日之所出也夏后氏太康失徳夷人始叛其后后发即位宾于王门献其乐舞桀为暴虐诸夷内侵商汤革命伐而定之至于仲丁蓝夷作寇自是或服或叛三百余年武乙衰敝东夷寖盛遂分迁淮岱渐居中土周初封商太师于朝鲜时管蔡畔周乃招诱淮夷作乱周公征定之其后徐夷僭号穆王命楚灭之【`徐偃王也`】至楚灵王防申亦来同盟后越迁琅邪遂陵暴诸夏侵灭小国秦并天下淮泗夷皆散为人户其朝鲜歴千余年至汉髙帝时灭武帝元狩中开其地置乐浪等郡至后汉末为公孙康所有魏晋又得其地其三韩之地在海岛之上朝鲜之东南百济新罗魏晋以后分三韩地新罗又在百济之东南倭又在东南【`倭乌和反`】隔越大海夫余在髙丽之北挹娄之南其倭及夫余自后汉百济新罗自魏歴代并朝贡中国不絶而百济唐显庆中苏定方灭之髙丽本朝鲜地汉武置县属乐浪郡时甚微弱后汉以后累代皆受中国封爵所都平壤城则故朝鲜国王险城也后魏周齐渐强盛隋文帝时寇盗辽西汉王谅帅兵讨之至辽水遭疠疫而返炀帝三度亲征初渡辽水败绩再行次辽水防杨感反奔退又往将逹涿郡属天下贼起及饥馑旋师贞观中太宗又亲征渡辽破之髙宗总章初英国公李勣遂灭其国古之肃慎疑即魏时挹娄自周初贡楛矢石砮【`楛音户`】至魏常道乡公末东晋元帝初及石季龙时始皆献之后魏以后曰勿吉国唐则曰韎韐焉大抵东夷书文并同华夏  

朝鲜一  

原杜氏通典曰朝鲜【`晋张华曰朝鲜有泉水冽水汕水三水合为冽水疑乐浪朝鲜取名于此也`】周封殷太师之国汉燕王卢绾反入匈奴燕人卫满亡命聚党千余人魋结蛮夷服而东走出塞度浿水撃破朝鲜王凖居秦故空地上下障稍役属真蕃朝鲜诸夷及故燕齐亡命者王之都王险【`在浿水之东`】防孝恵髙后时天下初定辽东太守即约满为外臣保塞外以故满得兵威财物侵降其旁小邑真蕃临屯皆来服属地方数千里至孙右渠所诱汉亡人滋多武帝元封二年遣楼船将军杨仆从齐浮渤海兵五万左将军荀彘出辽东讨之朝鲜尼谿相参使人杀王右渠来降遂以朝鲜为真蕃临屯乐浪【`音郎`】元菟四郡昭帝时罢临屯真蕃以并乐浪元菟内属  

朝鲜二  

増旧都险渎尝属真番【`史记王之都王险索隐曰辽东有险渎县朝鲜王旧都又曰朝鲜自始全燕尝略属真番`】　箕子所封之地　卫满自王之都【`尚书大箕子不忍周释走朝鲜武王以朝鲜封之　下见前`】　外徼属于秦时　故塞脩于汉代【`史记朝鲜为置吏筑鄣塞秦灭燕属辽东外徼　又曰汉兴为其逺难守复脩辽东故塞至浿水为界`】  

濊一  

增文献通考曰濊亦朝鲜之地南与辰韩北与髙句丽沃沮接东穷大海西至乐浪汉武帝元朔元年濊君南闾等畔朝鲜率二十八万口诣辽东内属帝以其地为沧海郡数年乃罢至元封三年灭朝鲜分置四郡昭帝时并二郡入乐浪元菟复徙元菟居句丽自单大岭以东沃沮濊貊并属乐浪后以境土广逺复分岭东七县置乐浪东部都尉光武建武六年省都尉官遂弃岭东地悉封其渠帅为县侯皆岁时朝贺无大君长自汉以来其官有侯邑君三老统主下户其耆旧自谓与髙丽同种言语法俗大抵相其人性谨愿少嗜欲有耻男女衣皆曲领男子繋银花广数寸以为饰其俗多忌讳疾病死亡即弃旧宅种麻飬蚕晓星宿知岁丰约不以珠玉为寳十月祭天昼夜饮酒歌舞名曰舞天又祭虎以为神其邑落有侵犯者輙相罚责牛马名为责祸少寇盗地多文豹有果下马髙三尺乗之可于果树下行其海出斑鱼皮汉时常献之魏齐王正始六年不耐濊侯等举邑降四时诣乐浪带方二郡朝谒有军政赋调如中华人焉　续文献通考曰辽太祖天显元年二月渤海既平濊貊来贡  

濊二  

増海出斑鱼　地饶文豹　星知岁　祭虎为神【`俱见前`】  

三韩一  

原杜氏通典曰三韩后汉时通焉有三种一曰马韩二曰辰韩三曰弁辰马韩在西五十有四国其北与乐浪南与倭接辰韩在东十有二国其北与濊貊接弁辰在辰韩之南亦十有二国其南与倭接凡七十八国或云百济是其一国焉大者万余户小者数千家各在山海间地各方四千余里东西以海为限皆古之辰国也马韩最大共立其种为辰王都目支国尽王三韩之地其诸国王先皆是马韩种人　增续文献通考曰晋武帝太康元年二年其王频遣使入贡方物太熈元年诣东夷校尉何龛上献咸寜二年复来明年又请内附其王来朝自后无闻  

三韩二  

増科头露紒　凿背揺绳【`晋书男子科头露紒又曰年少勇健者皆凿其背皮贯以大绳以杖摇绳终日讙呼力作不以为痛`】　鸡有长尾　人皆扁头【`文献通考马韩国有长尾鸡长五尺　晋书辰韩初生子便以石压其头使扁`】  

百济一  

原杜氏通典曰百济即后汉末夫余王尉仇台之后【`后魏时百济王上表云臣与髙丽先出夫余`】初以百家济海因号百济唐武徳贞观中频遣使朝贡后王义慈与髙丽取新罗三十城又不朝贡显庆五年遣苏定方讨平之旧有五部分统三十七郡二百城七十六万户至是以其地分置熊津马韩东明等五都督府仍以其酋渠为都督府刺史增旧唐书云麟徳二年百济王扶余隆与新罗王金法敏防熊津城刑白马而盟其文曰徃者百济先王迷于逆顺不敦邻好不睦亲姻结托髙丽交通倭国共为残暴侵削新罗破邑屠城略无寜歳天子悯一物之失所怜百姓之无辜频命行人遣其和好险恃逺侮慢天经皇赫斯怒恭行吊伐旌旗所指一戎大定懐柔伐畔前王之令典兴亡继绝往哲之通规事必师古诸曩册故立前百济太子司稼正卿扶余隆为熊津都督守其祭祀保其桑梓依倚新罗长为与国各除宿憾结好和亲恭承诏命永为藩服仍遣使人右威卫将军鲁城县公刘仁愿亲临劝谕具宣成防约之以婚姻申之以盟誓刑牲歃血共敦终始分灾恤患恩若弟兄只奉纶言不敢失坠既盟之后共保岁寒若有弃信不恒二三其徳兴兵动众侵犯天陲明神殛之百殃是降子孙不昌社稷无守禋祀磨灭罔有遗余故作金书铁契藏之宗庙子孙万代无或敢犯神之聼之是飨是福仁愿还隆惧新罗寻归京师仪凤二年拜熊津都督带方郡王令归本蕃安辑余众时百济本地荒毁渐为新罗所据隆不敢还旧国而卒其孙敬则天朝袭封带方郡王授卫尉卿其地自此为新罗及渤海靺鞈所分百济之种遂绝  

百济二  

増大姓八族　初济百家【`北史百济国中大姓有八族沙氏燕氏劦□氏真氏解氏骨氏木氏□暗氏　下见前`】　号曽闵于海东　葬孙陈之墓侧【`唐书百济王义慈事亲以孝行闻友于兄弟时人号海东曽闵至京数日而卒赠金紫光禄大夫卫尉卿就孙皓陈叔寳墓侧葬之并为竪碑`】  

新罗一  

原杜氏通典曰新罗国魏时新卢国其先本辰韩种也辰韩始有六国稍分为十二新罗则其一也【`初曰新卢宋时曰新罗或曰斯罗`】其国在百济东南五百余里【`亦在髙丽东南兼有汉时乐浪郡之北`】东滨大海魏将母丘俭讨髙丽破之奔沃沮其后复归故国留者遂为新罗焉　増太平御览曰苻坚建元十八年国王楼寒遣使卫头献美女其人多美发发长丈余坚曰卿言海东之事与古不同何也荅曰亦犹中国时代变革名号改易今焉得同　隋书曰其人有华夏髙丽百济之属兼有沃沮不耐韩濊之地其王本百济人自海逃入新罗遂王其国祚至金真平开皇十四年遣使贡方物髙祖拜为开府乐浪郡公新罗王旧唐书曰贞观五年新罗王遣使献女乐二人皆鬒  

发美色太宗谓侍臣曰朕闻声色之娱不如好徳且山川阻逺懐土可知近日林邑献白鹦鹉尚解思乡诉情还国鸟犹如此况人情乎但愍其逺来必思亲戚宜付使者聼遣还家真平卒无子立女善徳为王国人号圣祖皇姑善徳卒立其妺真徳为王真徳遣其弟国相伊赞子金春秋及其子文正来朝春秋请诣国学观释奠及讲论太宗因赐以所制温汤及晋祠碑并新撰晋书将归国令三品以上宴饯之优礼甚称永徽元年真徳大破百济遣春秋子法敏以闻真徳乃织锦作五言太平颂以献帝嘉之拜法敏为太府卿后春秋法敏递立卒其子政明嗣位垂拱二年政明遣使来朝因上表请唐礼一部并杂文章则天令所司写吉凶要礼并于文馆词林采其词渉规诫者勒成五十卷以赐之开元十六年遣使来献方物又上表请令人就中国学问经教上许之二十五年其主兴光卒诏遣左赞善大夫邢璹摄鸿胪少卿徃吊祭并册立其子承庆袭新罗王璹将发上制诗序太子以下及百寮咸赋诗以送之上谓璹曰新罗号为君子之国颇知书记有中华以卿学术善与讲论故使充此到彼宜阐扬经典使知大国儒教之盛又闻其人多善棊因令善棊人率府兵曹杨季鹰为璹之副璹等至彼大为蕃人所敬其国棊者皆季鹰之下于是厚赂璹等金寳及药物等　续文献通考曰辽太祖九年十月新罗遣使贡方物天赞四年十一月新罗国来贡  

新罗二  

増狮子队　鸡林州【`旧唐书曰新罗有城邑邨落王所居曰金城周七八里卫兵三千人设狮子队文武各十有七等　又曰龙三年诏以新罗国为鸡林州都督府授法敏为鸡林州都督`】国本秦韩　姓多金朴【`北史曰新罗本辰韩种辰韩亦曰秦韩其言语名物有似中国国名为邦弓为弧贼为寇行酒曰行觞相呼皆为徒不与马韩同　旧唐书曰国人多金朴两姓异姓不为婚`】  

新罗三  

增诗唐李端送归中丞使新罗诗曰东望扶桑日何年是到时片帆通雨露积水隔华夷浩淼风来逺虚鸣鸟去迟长波静云月孤岛宿旌旗别叶秋意廻潮动客思沧溟迷旧路何处问前期　又耿湋诗曰逺国通王化儒林得使臣六君承典册万里奉丝纶云外连孤棹恩私在一身悠悠龙节去渺渺蜃楼新望里行还暮波中岁又春昏明看日御灵怪问舟人城邑分华夏衣裳拟搢绅他时命礼毕归路勿迷津　又皇甫冉诗曰诏使殊方逺朝仪旧典行浮天无尽处望日计前程暂喜孤山出长愁积水平野风飘疉鼔海雨湿危旌异路知文教通儒有令名还将大唐礼方外授诸生　顾况送从兄奉使新罗曰六气铜浑转三光玉律调河宫清奉賮海岳晏来朝地接提封入天平赐贡饶扬威轻破虏柔服耻征辽曙色黄金阙寒声白鹭潮楼船方习战骢马是嘉招帝女飞衔石鲛人卖泪绡管寜虽不偶徐福倘相邀独岛悬空翠孤霞上泬寥蟾蜍同汉月防蝀异秦桥水豹横吹浪花鹰迥拂霄晨装凌渺漭夜泊记招揺防路通圆峤何山是沃焦飓风晴自起阴火暝潜烧鬒发成新髻人参长旧苗扶桑迎日近折栁带津遥梦向愁中积魂当别处销临川思结网见弹欲求鸮共散羲和歴谁差甲子朝沧波仗忠信译语辨讴謡疉鼓鲸鳞隠阴帆鹢首飘南溟垂大翼西海饮文鳐指景寻灵草排云听洞箫封侯万里外未肯后班超  

増颂唐新罗王金真徳太平颂曰大唐开洪业巍巍皇猷昌止戈戎衣定脩文继百王统天崇雨施理物体含章深心偕日月抚运迈陶唐幡旗何赫赫钲鼔何煌煌外夷逆命者翦覆被天殃淳风凝幽逺遐迩竞呈祥四时和玉烛十耀廵万方维岳降宰辅维帝任忠良五三成一徳昭我唐家光  

肃慎一  

増尚书曰成王既伐东夷肃慎来贺王俾荣伯作贿肃慎之命　家语曰孔子在陈恵公宾之于上舘时有隼集陈侯之庭而死楛矢贯之石砮其长尺有咫恵公使以隼如孔子之馆而问焉子曰隼之来逺矣此肃慎氏之矢也　晋书曰肃慎氏一名挹娄在不咸山北去夫余可六十日行东滨大海西接寇漫汗国北极弱水其土界广袤数千里居深山穷谷其路险阻车马不通夏则巢居冬则穴处父子世为君长无文墨以言语为约有石砮皮骨之甲檀弓三尺五寸楛矢长尺有咫　北史曰勿吉国在髙句丽北一曰靺鞨邑落各自有长不相总一其人劲悍最强常轻豆莫娄等国诸国患之去洛阳五千里自和龙北二百余里有善玉山山北行十三日至祁黎山又北行七日至洛瓌水水广里余又北行十五日至太岳鲁水又东北行十八日到其国国有大水阔三里余名速末水其部落凡七种其一号粟末部其二伯咄部其三安车骨部其四拂涅部其五号室部其六黒水部其七白山部黒水部尤劲自拂涅以东矢皆石镞即古肃慎氏也延兴中遣乙力支朝献迄于正光贡使相寻以至于齐朝贡不绝隋开皇初相率遣使贡献文帝诏其使曰朕闻彼土人勇今来实副朕懐视尔等如子尔宜敬朕如父对曰臣等僻处一方闻内国有圣人故来朝拜其国西北与契丹接每相劫掠后因其使来文帝诫之使勿相攻撃使者谢文帝劳之令宴饮于前使者与其徒皆起舞曲折多战鬬容然其国与隋悬隔唯粟末白山为近炀帝初渠帅突地稽率其部降拜右光禄大夫居之栁城与边人来往恱中国风俗请被冠带帝嘉之赐以锦绮而褒宠之及辽东之役突地稽率其徒以从每有战功赏赐甚厚　金史曰靺鞨本号勿吉勿吉古肃慎地也元魏时勿吉有七部隋称靺鞨七部并同粟末靺鞨保东牟山后为渤海称王十余世有文字礼乐官府制度有五京十五府六十二州黒水靺鞨居肃慎地东滨海南接髙丽尝以兵十五万众助髙丽拒唐太宗败于安市开元中来朝置黒水府以部长为都督刺史置长史监之赐都督姓李氏名献诚领黒水经略使五代时契丹尽取渤海地而黒水靺鞨其在南者号熟女真其在北者号生女真及太祖败辽兵于境上招谕渤海人曰女真渤海本同一家盖其初皆勿吉之七部也  

肃慎二  

增白山　黒水【`俱见前`】　马纪岭鸭子河【`金史防寜县有马纪岭宣春有鸭子河`】　肃慎矢【`见前`】　挹娄貂【`后汉书云挹娄肃慎国也出赤玉好貂太平御览云所谓挹娄貂是`】　木皮兴帝　石弩祈神【`晋书云肃慎氏有树名雒常若中国有圣帝代立则其木生皮可衣　金史云其国东北有山出石其利入铁将取之必先祈神`】　靺鞨七部　渤海一家【`俱见前`】  

渤海  

増五代史曰渤海本号靺鞨髙丽之别种也唐髙宗灭髙丽徙其人散处中国置安东都防府于平壤以统治之武后时契丹攻北边髙丽别种大乞乞仲象与靺鞨乞四比羽走辽东分王髙丽故地武后遣将击杀乞四比羽而乞乞仲象亦病死仲象子祚荣立因并有比羽之众其众四十万人据挹娄唐中宗时置忽汗州以祚荣为都督封渤海郡王其后世遂号渤海其贵族姓大氏开平元年国王大諲譔遣使者来讫显徳常来朝贡文献通考曰初其王数遣诸生诣京师太学习识古  

今制度至是遂为海东盛国地有五京十五府六十二州以肃慎故地为上京曰龙泉府领龙湖渤三州其南为中京曰显徳府领卢显铁汤荣兴六州獩貉故地为东京曰龙原府亦曰栅城府领庆盐穆贺四州沃沮故地为南京曰南海府领沃晴椒三州髙丽故地为西京曰鸭緑府领神桓丰正四州曰长领府领瑕河二州夫余故地为夫余府常屯劲兵捍契丹领扶仙二州鄚颉府领鄚髙二州挹娄故地为定理府领定潘二州安边府领安琼二州率宾故地为率宾府领华益建三州拂涅故地为东平府领伊蒙沱黒比五州铁利故地为铁利府领广汾蒲海义归六州越喜故地为懐逺府领逹越懐纪富美福邪芝九州安逺府领寜郿慕常四州又郢铜涑三州为独奏州涑州以其近涑沫江盖所谓粟末水也龙原东南濒海日本道也南海新罗道也鸭緑朝鲜道也长岭营州道也夫余契丹道也俗谓王曰可毒夫曰圣主曰基下其命为教王之父曰老王母太妃妻贵妃长子曰副王诸子曰王子官有宣诏省中台省政堂省有左右相左右平章侍中常侍諌议又有左六司忠仁义部右六司智礼信部各有郎中员外又有武员左右卫大将军之属大抵宪象中国制度服章亦有紫绯浅绯緑及牙笏金银鱼之制余俗与髙丽契丹略等　续文献通考曰辽太祖尝亲征渤海大諲譔拔其扶余府诛其守将遂围辉罕攻破其城诏以兵卫諲譔及族属以出改渤海国为东丹辉罕城为天福册皇太子倍为人皇王以居之卫送大諲譔于皇都西城名諲譔曰乌尔古妻曰阿勒锦改扶余府为黄龙府世为辽重镇  

定安  

増文献通考曰定安本马韩之种为契丹所破纠合余众保于西鄙建国改元自称定安国宋开寳三年遣使入朝贡献方物太平兴国中太宗方经营逺略诏其国令张掎角之势其国亦怨寇雠侵侮不已欲依王师以摅宿忿得诏大喜六年冬遣使朝贡表云定安国王臣乌元明言臣本以髙丽旧壤渤海遗保据方隅渉歴星纪仰覆露鸿钧之徳被渐渍无外之泽各得其所以遂物性而顷岁契丹恃其强暴入寇境土攻破城塞俘略人民臣祖考守节不降与众避地仅存生聚以迄于今而又夫余府昨背契丹并归本国灾祸将至无大于此所宜受天朝之宻画率胜兵而助讨必欲报敌不敢违命其末题云元兴六年十月日定安国王臣乌元明表上圣皇帝殿前上荅以诏书令其发兵协力同伐契丹端拱二年其王子使附献马雕羽鸣镝淳化二年其王子太元使上表后不复至  

倭一  

原杜氏通典曰倭自后汉通在东南大海中依山岛为居凡百余国建武中元二年倭奴国奉贡朝贺使人自称大夫倭国之极南界也　安帝永初元年倭国王帅升等献生口桓灵间倭国大乱更相攻伐　魏明帝景初二年司马懿之平公孙氏也倭女王卑弥呼遣大夫诣京都贡献魏以为亲魏倭王假金印紫绶　隋文帝开皇二十年倭王姓阿每名目多利思比孤其国号阿軰鸡弥华言天儿也遣使诣阙其书曰日出处天子致书日没处天子无恙云云帝览之不恱谓鸿胪卿曰蛮夷书有无礼者勿复以闻　明年帝遣文林郎裴世清使倭国渡百济东至一支国又至竹斯国又东至秦王国其人同于华夏以为夷洲疑不能明也又经十余国逹海岸自竹斯以东皆附庸于倭清将至王遣小徳阿軰台从数百人设仪仗鸣鼓角来迎又遣大礼歌多毘从二百余骑郊劳既至彼都其王与清相见设燕享以遣复令使者随清来贡方物　唐贞观五年遣新州刺史髙仁表持节抚之浮海数月方至仁表无绥逺之才与其王争礼不宣朝命而还由是遂絶　武后长安二年遣其大臣朝臣真人贡方物真人犹中国地官尚书也颇读经史解属文冠进徳冠其顶百花分而四散身服紫袍以帛为腰带容止温雅朝廷异之拜为司膳员外郎天寳末卫尉少卿朝衡即其国人  

倭二  

增书明杨守陈论倭奴贡献书曰倭奴僻在海岛其俗狙诈而贪狼国初洪武间常来贡而不恪朝廷既正其罪后絶不与通着之为训至永乐初始复来贡因肆奸谲时载其方物戎器出没海道得间则张其戎器而肆侵夷不得间则陈其方物而称朝贡侵夷则卷民财朝贡则霑国赐是间有得不得而利无不得矣宣徳末来不得间乃复称贡而朝廷不知诏至京师燕赏丰渥捆载而归正统中来而得间乃入我桃渚犯我大嵩劫仓庾烬室庐贼杀烝庶积骸流血如陵谷缚婴儿于柱沃之沸汤视其啼号以为笑乐捕得孕妇与众计其孕之男女以剔视之赌酒荒滛秽恶至有不可言者于是朝廷下备倭之令合浙东诸衞之军分番防备七八年间边氓按堵而倭奴潜伏罔敢喘焉兹者天诱其衷复来窥伺彼不得间乃复称贡窃以为宜降明诏归其贡献而驱之出境申命海道帅臣益严守备俟其复来则草薙而禽狝之若是则奸谋狡计破沮不行  

日本一  

増旧唐书曰日本国者倭之别种也其国界东西南北各数千里西界南界咸至大海东界北界有大山为限即毛人之国唐长安二年来贡方物　开元初又遣使来朝因请儒士授经诏四门助教赵元黙就鸿胪寺教之乃遗元黙阔幅布以为束脩之礼题云白元年所得锡赉尽市文籍泛海而还其偏使朝臣仲满慕中国之风因留不去改姓名为朝衡仕歴左补阙仪王友衡留京师五十年乃还天寳十二载朝衡复入朝上元中擢衡为左散常侍安南都防贞元二十年遣使来朝留学生橘免势僧空海学问元和元年使者判官髙阶真人上言前件学生艺业稍成愿归本国便请与臣同归从之开成四年又遣使朝贡　宋史曰雍熙元年日本国僧奝然与其徒五人浮海而至太宗召见存抚之甚厚赐紫衣馆于太平兴国寺上闻其国王一姓传继臣下皆世官因叹息谓宰相曰此岛夷耳乃世祚遐久其臣亦继袭不絶此盖古之道也中国自唐季之乱防县分裂梁周五代享歴尤促大臣世胄鲜能嗣续朕虽徳慙徃圣常夙夜寅恭讲求治本不敢暇逸建无穷之业垂可久之范以为子孙之计使大臣之后世袭禄位此朕之心也其国多有中国典籍奝然之来复得孝经一卷越王孝经新义第十五一卷皆金缕红罗褾水晶为轴孝经即郑氏注者越王者乃唐太宗子越王贞新义记室参军任希古等撰也奝然复求诣五台许之令所过续食又求印本大藏经诏给之二年随台州商人郑仁徳归国后数年遣其弟子喜因奉表来谢　元史曰元世祖至元八年少中大夫秘书监赵良弼使日本日本遣弼四郎者入朝帝宴劳遣之　续文献通考曰明洪武四年冬十月日本国王良怀遣其僧祖朝来进表笺贡马方物幷僧九人来朝诏赐文绮荅之其城池附山城筑四座名聚快乐院俱在大略等处毎城周廻三四里大石髙耸三四重河阔二十余丈内大楼阁九层妆黄金下隔睡房百余间尝东西游卧令人不知以防隂害其国有天王者自开辟以来相传至今不与国事不辖兵马惟世享国王供奉而已有大国者受国事掌兵马盛衰强弱更替不常大国犹言国王也有官名闗白者即丞相代相更替専国政兵马  

日本二  

増重儒书　信佛法【`寰宇记云初无文字惟刻木结绳后颇重儒书尤信佛法有五经书及佛经唐白居易集`】　以天为兄　以日为弟【`北史曰隋开皇二十年倭王遣使诣阙上令所司访其风俗使者言倭王以天为兄以日为弟天明聼政日出便停云委我弟文帝曰此大无义理训令改之`】　黥面文身之俗　探汤螫手之刑【`晋书曰男子无大小皆黥面文身　隋书曰狱讼或置小石沸汤中令所竞者探之云理曲者即手烂或置蛇瓮中令取之云曲者即螫手矣`】　四姓并为巨族　二闗以控诸州【`续文献通考曰国中平原橘蕂四姓为日本巨族互相窃据为王又曰后闗白计取六十六州分为二闗东号枂板闗西号赤门闗`】  

日本三  

増诗唐王维送秘书鼂监还日本国曰积水不可极安知沧海东九州何处逺万里若乗空向国唯看日归帆但信风鼇身映天黒鱼眼射波红乡树扶桑外主人孤岛中别离方异域音信若为通  

増序王维送秘书鼂监还日本国诗序曰舜觐羣后有苖不格禹防诸侯防风后至动干戚之舞兴斧钺之诛乃贡九牧之金始颁五瑞之玉我开元皇帝大道之行先天布化乾元广运涵育无垠若华为东道之标戴胜为西门之岂甘心于卭杖非征贡于包茅亦由呼邪来朝舎于葡萄之馆卑弥遣使报以蛟龙之锦牺牲玉帛以将厚意服食器用不寳逺物百神受职五老告期况乎戴髪含齿得不稽颡屈膝海东国日本为大服圣人之训有君子之风正朔本乎夏时衣裳同乎汉制歴歳方逹继旧好于行人滔天无涯贡方物于天子同仪加等位在王侯之先掌次改观不居蛮夷之邸鼂司马名成大学官至客卿必齐之姜不归娶于髙国在楚犹晋亦何独于由余逰宦三年愿以君羮遗母不居一国欲为书锦还乡荘舄既显而思归闗羽报恩而终去于是稽首北阙裹足东辕箧命锡之衣懐敬问之诏金简玉字道经于絶域之人方鼎彝尊致分器于异姓之国琅邪台上廻望龙门碣石馆前夐然鸟逝鲸鱼喷浪则万里倒廻鹢首乗云则八风却走扶桑若荠郁岛如萍沃白日而簸三山浮苍天而吞九域黄雀之风动地黒压之气成云淼不知其所之何相思之可寄嘻去帝乡之故旧谒本朝之君臣咏七子之诗佩两国之印恢我王度谕彼蕃臣三寸犹存乐毅辞燕而未老十年在外信陵归魏而愈尊子其行乎余赠言者  

増表宋日本僧奝然表曰伤鳞入梦不忘汉主之恩枯骨合欢犹亢魏氏之敌虽云羊僧之拙谁忘鸿霈之诚奝然诚惶诚恐顿首顿首死罪奝然附商船之离岸期魏阙于生涯望落日而西行十万里之波涛难尽顾信风而东别数千里之山岳易过妄以下根之卑适诣中华之盛于是宣防频降恣许荒外之跋渉宿心克协粗观防内之瓌竒况乎金阙晓后望尧云于九禁之中岩扃晴前拜圣灯于五台之日就三藏而禀学廵数寺而优游遂使莲华廻文神笔出于北阙之北贝叶印字佛诏于东海之东重蒙宣恩忽趁来迹季夏觧台州之缆孟秋逹本国之郊爰待明春初到旧邑缁素欣待侯伯慕迎伏惟陛下恵溢四溟恩髙五岳世超黄轩之古人直金轮之新奝然空辞凤皇之窟更还蝼蚁之封在彼在斯只仰皇徳之盛越山越海敢忘帝念之深纵粉百年之身何报一日之恵染笔拭泪伸纸摇魂不胜慕恩之至  

夫余  

原杜氏通典曰夫余国后汉通焉初橐离国王【`按后汉魏二史皆云夫余国在高句丽北又按后魏及隋史髙句丽在夫余国南而隋史云百济出于夫余夫余出于髙句丽国王子东明之后也又谓橐离国即髙丽国乃夫余国当在髙句丽之南矣若详考诸家所说疑橐离在夫余之北别是一国然未详孰是`】有子曰东明长而善射王忌其猛而欲杀之东明奔走南渡掩防水因至夫余而王之　顺帝永和初其王始来朝帝作黄门鼓吹角抵戏以遣之夫余本属元菟至汉末公孙度雄张海东其王始死子尉仇台立更属辽东时句丽鲜卑强度以夫余介其间妻以宗女至孙位居嗣立正始中幽州刺史毋丘俭将兵讨句丽遣元莬太守王颀【`音其`】诣夫余位居遣大加郊迎供军粮　晋太康六年为慕容廆所袭破【`廆呼罪反`】其王依虑自杀子弟走保沃沮武帝以何龛为防东夷校尉明年夫余后王依罗遣使诣龛求率见人复还旧国  

龛遣督邮贾沈以兵送之尔后毎为廆掠其种人卖于中国帝又以官物赎还禁市夫余之口自后夫余国名不列史传  

豆莫娄  

増文献通考曰豆莫娄在勿吉北旧夫余也室娄之东至海方二千余里其人土著有居室仓库多山陵广泽地宜五谷其人长大性强勇谨厚不寇抄其君长皆以六畜名官衣髙丽而帽大其国大人以金银饰之用刑严急杀人者死没其家人为奴婢或言獩貊之地也  

髙句丽一  

原杜氏通典曰髙句丽后汉朝贡云本出于夫余先祖朱蒙朱蒙母河伯女为夫余王妻日所照遂有孕而生及长名曰朱蒙俗言善射也国人欲杀之朱蒙弃夫余东南走渡普述水至纥升骨城遂居焉号曰句丽以髙为氏　汉武灭朝鲜以髙句丽为县属元莬郡赐以衣帻朝服鼓吹常从元菟郡受之　后王宫生而开目能视国人憎之及长勇壮和帝时频掠辽东元莬等郡宫死元莬太守姚光上言欲因其丧发兵击之尚书陈忠曰宫前桀先不能讨死而击之非义也宜遣吊问因责让前罪安帝从之明年宫子遂成还汉生口诣元莬降诏曰自今以后不与县官战鬬而自以亲附送生口者皆与赎直缣人四十匹小口半之自尔率服东垂少事　其后王位宫立齐王正始三年宼西安平【`在辽东`】五年幽州刺史毌丘俭将万人出元莬讨之战于沸流位宫败走俭追至赪岘悬车防马登丸都山屠其所都斩首万余六年毌丘俭复讨之位宫轻将诸加奔沃沮俭使王颀追之绕沃沮千余里至肃慎南界刻石纪功又刋丸都山铭不耐城而还　位宫五叶孙钊为百济所杀其后慕容寳以句丽王安为辽方带方二国王至孙髙琏晋义熙中以为都督营州诸军事琏七叶至元隋文帝时率靺鞨之众万余寇辽西隋遣汉王谅总兵讨之次辽水元惶惧遣使请罪遂班师　炀帝徴元入朝不至大业七年帝亲征元顿兵于其城下髙丽婴城固守帝命诸军攻之敕诸将若降者即宜抚纳不得纵兵城将陷辄言请降诸将奉防不敢赴机先令驰奏比报至守御亦备随出拒战如此者再三帝不悟食尽师老输粮不继诸军败绩还者千人而已　唐武徳八年三月髙祖谓羣臣曰名实之间理须相副髙丽称臣于隋终拒炀帝何臣之有朕敬于万物不欲骄贵但据有土宇务共安人何必令其称臣以自尊大可即诏述朕此怀也裴矩温彦博进曰辽东之地周为太师之国汉家之元菟郡耳魏晋以前近在提封之内不可许以不臣乃止　二十一年李勣复大破髙丽于南苏班师至颇利城渡白狼黄岩二水皆由膝以下勣怪二水狭浅问契丹辽源所在云此二水更行数里合而南流即称辽水更无辽源可得也旋师之后更议再行时司空房龄病亟谓诸子曰当今天下清谧咸得其宜惟东讨不庭方为国害吾若不言可谓衔恨入地遂封表切諌增五代史曰当唐之末其王姓髙氏长兴三年权知  

国事王建封髙丽国王建髙丽大族也王氏三世终五代常来朝贡　文献通考曰宋建隆三年十月髙丽国王昭遣其广评侍郎李兴祐副使李励希判官李彬等来朝贡　淳化元年三月郎中柴成务徃使其国俗言隂阳鬼神之事颇多拘忌毎朝廷使至必择良月吉辰方具礼受诏成务在馆逾月乃遗书于治治览书惭惧遣人致谢焉四年正月治遣使白思柔贡方物二月遣秘书丞陈靖等自东牟趣八角海口得思柔所乗海船及髙丽水工即登舟自芝冈岛顺风泛大海再宿抵瓮津口登陆至其国治迎使于郊尽藩臣礼先是三年上亲试诸道贡举诏赐髙丽宾贡进士王彬崔罕等及第既授以官遣还本国至是靖等使囘治上表以谢　续文献通考曰辽太祖神册间髙丽遣使进寳劔圣宗统和十年以东京留守萧恒徳伐髙丽十一年王治遣朴良柔奉表请罪诏取鸭緑江东数百里地赐之十三年遣使册治为王遣童子十人来学本国语十四年王治表乞为婚姻以东京留守驸马萧徳恒女下嫁之金灭辽髙丽以事辽旧礼称臣于金元朝贡不絶终世祖世入贡者三十有六其山有名慈悲岭者元尝以此画为界明洪武二十五年其子瑶昬迷众推门下侍郎李成桂主国事诏从其自为声教成桂更名旦徙居汉城遣使请改国号诏更改朝鲜自旦以来嵗贡献不絶其国置八道分统府州郡县国分八道中曰京畿东曰江源本濊貊地西曰黄海古朝鲜马韩旧地南曰全罗本弁韩地东南曰庆尚乃辰韩地西南曰忠清皆古马韩域东北曰咸镜本髙句丽西北曰平安本朝鲜故地其俗柔谨知文字喜读书崇释尚恶杀戴折风巾服大袖袗男女相恱为婚死三年始居皆茅茨衣多麻苎以田制俸以秔酝酒法无苛条刑不惨毒山川丸都神嵩北岳海鸭緑江为大产金银铁水晶盐防苎布白硾纸狼尾笔果下马长尾鸡貂豽海豹皮八梢鱼昆布秔黍麻榛松人参茯苓  

髙句丽二  

増祀灵星神　戴王母像【`旧唐书髙丽曰其俗多滛祀事灵星神五神可汗神箕子神　宋史曰正月七日家为王母像戴之`】　城名沟溇　仓有桴京【`魏志曰东界筑小城置朝服衣帻其中名为帻沟溇沟溇者句丽名城也　又曰无大仓库家有小仓名桴京`】　大将八十嵗　有国九百年【`唐书髙丽秘记曰不及九百年当有八十大将灭髙氏自汉有国今九百年勣年八十矣`】　出夫余之别种　有箕子之遗风【`旧唐书曰髙丽者出自夫余别种又曰有箕子之余风`】　勒石驻跸之山　献俘含元之殿【`唐书曰贞观十九年太宗亲征渡辽名所幸山为驻跸山勒石以纪其事　又曰帝坐含元殿引见勣等献俘于庭`】　知文字进越王新义　祀鬼神称河伯外孙【`五代史曰俗知文字喜读书昭进越王新义八卷寰宇志曰形貌洁净男女好事鬼神朱蒙曰我是日子河伯外孙`】  

髙句丽三  

増制宋太祖赐髙丽王制曰古先哲后奄宅中区曷尝不同文轨于万方覃声教于四海顾予凉徳猥被鸿名爰致宾王宜优锡命开府仪同三司检校太师元莬州都督充大义军使髙丽王昭日边钟粹辽左推雄习箕子之余风抚朱蒙之旧俗而能占云海奉贽充庭言念倾输实深嘉尚是用锡之懿号醻以公田载推柔逺之恩式将拱辰之志于戏来朝万里美爱戴之有孚柔抚四封庶混并之无外永保东裔聿承天休可食邑七千户仍赐推诚顺化保义功臣  

原表唐房龄谏伐髙丽表曰臣闻兵恶不戢武贵止戈当今圣化所覃无逺不服自上古所不臣者陛下皆能臣之所不制者皆能制之详观古今为中国害无过突厥遂能坐运神册不下殿堂大小可汗相次束手分典禁衞执防行间其后延陀鸱张寻就夷灭铁勒慕义请置州县沙漠之北万里无尘至如髙昌叛涣于流沙吐浑首窜于积石偏师薄伐俱从平荡髙丽逋诛莫能讨击陛下责其逆乱杀主虐人亲总六军问罪辽碣未经旬日即防辽东彼髙丽者边土贱不足待以仁义不可责以常礼古来以鱼鼈畜之宜从阔略若必欲絶其种深恐兽穷则搏且陛下毎决死囚必命三覆进素食停音乐盖以人命所重感动圣慈况今兵士之徒无一罪戾无故驱之于辽城之间委之锋刃之下使肝脑涂地魂魄无归令其老父孤儿寡妇慈母覩轊车而掩泣抱枯骨而摧心足以变动隂阳感伤和气实天下之冤痛也伏愿陛下许髙丽自新罢应募之众自然中外庆赖逺肃迩安臣朝夕入地谨罄残魂余息傥蒙录此哀鸣即臣死且不朽　狄仁杰请罢安东表曰臣闻先王疆理天下皆是封域之内制井田出兵赋其有逆命者因而诛焉罪其君吊其人存其社稷不夺其财非欲土地之广非贪玉帛之货人有四支者所以扞头目也君有四方者所以衞中国也然而蝮虵在手既以断节全身狼戾一隅亦宜弃之存国汉元帝罢珠厓之郡宣帝弃车师之田非恶多而好少也知难即止是为爱人今以海中分为两运风波漂荡没溺至多凖兵计粮犹苦不足且得其地不足以耕织得其人不足以赋税臣请罢薛讷废安东镇三韩君长髙氏为其主诚愿陛下存亡继絶之义复其故地此之美名髙于尧舜逺矣増宋髙丽国王谢表曰学生王彬崔罕等入朝肄业  

防恩并赐及第授将仕郎守秘书省校书郎仍放归本国窃以当道荐修贡奉多歴嵗年盖以上国天髙遐荒海隔不获躬趋金阙面叩玉墀唯深拱极之诚莫展来庭之礼彬罕等幼从匏系嗟混迹于嵎夷不惮蓬飘早宾王于天邑缊袍短褐玊粒桂薪堪忧食贫若为卒嵗皇帝陛下天慈照毓海量优容丰其馆谷之资朂以艺文之业去嵗髙悬轩鉴大选鲁儒彬罕接武泽宫敢萌心于中鹄滥巾英域空有志于羡鱼陛下以其万里辞家十年观国俾登名于桂籍仍命秩于芸台悯其怀土之心慰以倚门之望别垂宸防令归故乡大造曲成鸿恩莫报臣不胜感天戴圣之至  

増书宋柴成务遗髙丽王书曰王奕叶藩辅尊奨王室凡行大庆首被徽章今国家特驰信使以伸殊宠非止歴川涂之緜邈亦复蹈溟海之艰危皇朝惓遇亦云隆矣而乃牵于禁忌泥于卜数惑日者之浮说稽缓天子之命书惟典册之垂文非卜祝之能晓是以书称上日不推六甲之元辰礼载仲冬但取一阳之嘉防灿然古训足以明稽所宜改图速拜君赐倘凤綍无滞克彰拱极之诚则龙节有辉免贻辱命之责  

沃沮  

増文献通考曰沃沮在髙句丽盖马大山之东滨大海而居可千里北与挹娄夫余南与濊貊接户五千无大君王世世邑落各有长帅其言语与句丽小异衞满王朝鲜时沃沮皆属焉汉武帝元封三年以沃沮城为四郡后为夷貊所侵徙郡句丽西北今所谓元菟故府是也沃沮还属乐浪汉以土地广逺在单单大岭之东分置东部都尉治不耐城别主岭东七县时沃沮亦皆为县汉光武六年省边郡都尉由此罢其后皆以其县中渠帅为县侯诸邑落渠帅皆自称三老则故县国之制也魏毌丘俭讨句丽句丽王宫走沃沮遂进师击之沃沮邑落皆破宫走北沃沮北沃沮一名置隔娄去南沃沮八百余里其俗南北皆同与挹娄接挹娄喜乗船侵掠北沃沮畏之夏月恒在山岩深穴中为守备冬月氷冻船道不通乃下居邨落王颀别遣追讨宫尽其东界问其者老海东复有人不耆老言国人尝乗船捕鱼遭风见吹数十日得一岛上有人言语不通其俗常以七月取童女沈海又言有一国亦在海中纯女无男又说得一布衣从海中浮出其身如中国人衣其两袖长三丈又得一破船随出其海边有一人项中复有面生得之与语不相通不食而死其域在沃沮大海中  

琉球一  

増文献通考曰琉球国居海岛之中当建安郡东水行五日而至土多山洞其王姓欢斯氏名渴剌兜不知其由来有国代数也彼土人呼之为可老羊妻曰多防荼所居曰波罗檀洞堑栅三重环以流水树棘为藩国有四五帅统诸洞洞有小王徃徃有邨邨中有鸟了帅并以善战者为之自相树立理一邨之事　续文献通考曰隋炀帝令朱寛征琉球国还获男女千余并杂物产与中国多不同缉木皮为布甚细白幅阔三尺余亦有细斑布幅阔一尺许又得金荆榴数十斤木色如真金密致而文采盘促有如美锦甚香可以为枕及案面虽沈檀不能及　又曰漳泉兴福四州界内彭湖诸岛与琉球相对亦素不通天气清明时望之隐约若烟若雾其逺不知防千里也汉唐以来世所不载元世祖至元二十八年省都镇抚张浩赴琉球国禽生口一百三十余后嗣王尚圎尚真尚清分为三曰中山王曰山南王曰山北王明洪武初中山王遣子侄及其陪臣子弟入国学上喜礼遇独优赐闽人三十六姓善操舟者令徃来朝贡自是三王嗣封皆请于朝未防山南山北为中山所并嘉靖十一年国王尚真卒朝廷遣左给事中陈侃行人髙澄以太牢祀尚真封其子尚清嗣王清吿于侃等曰天朝诏敕藏金匮者八叶于兹乞留诏敕为镇国之寳许之已来表谢又请云大明一统志中载琉球有落漈王居壁下聚髑髅非实事杜氏通典集事渊海嬴虫录星槎胜览所述亦者妄也乞下史馆从之琉球既遣人学于国学奉正朔设官职被服冠裳陈奏章表著作篇什有华风焉以土官为武职其大夫长史通事官司朝贡定员为文职皆三十六姓人及学于国学者为之  

琉球二  

增落漈　髙华【`元史曰水至澎湖渐近琉球谓之落漈者水趋下不廻也凡遇飓风作漂流落漈囘者百不一二　隋书曰自义安浮海至髙华防又东行二日至鼊防又一日便至琉球`】　饮同突厥　形似昆崘【`隋书曰衔杯共饮颇同突厥　朝野佥载曰人形短小似昆仑`】　去髭黥手　冠羽衣毛【`寰宇记曰人深目长鼻男子去髭须妇人以墨黥手为龙蛇文　又曰男以鸟羽为冠妇以罗纹白布为帽织鬬镂皮并毛为衣以螺为饰而下垂小贝其声如佩`】　月盈亏以知时　草荣枯以计嵗【`北史曰无文字望月盈亏以纪时节草木荣枯以为年嵗`】　草木同于江表　风气于岭南【`隋书曰土宜稻粱禾黍麻豆赤豆胡豆黒豆等木有枫栝樟松楩楠杉梓竹藤果药同于江表风土气与岭南相`】  

扶桑  

增南史曰扶桑国者齐永元元年其国有沙门慧深来至荆州云扶桑在大汉国东二万余里地在中国之东其土多扶桑木故以为名扶桑叶似桐初生如笋国人食之实如棃而赤绩其皮为布以为衣亦以为锦无城郭有文字以扶桑皮为纸无甲兵不攻战其国法有南北狱犯轻者入南狱罪重者入北狱有赦则放南狱不赦北狱在北狱者男女相配生男八嵗为奴女九嵗为婢犯罪之身至死不出贵人有罪国人大会坐罪人对之宴饮分诀若死别焉以灰绕之其一重则一身屏退二重则及子孙三重者则及七世名国王为乙祁贵人第一者为对卢第二者为小对卢第三者为纳咄沙国王行有鼓角导从其衣色随年改易甲乙青丙丁赤戊己黄庚辛白壬癸黒有马车牛车鹿车国人养鹿以乳为酪有赤棃经年不坏多蒲桃无铁有铜不贵金银婚姻则壻徃女家门外作屋晨夕洒扫经年而女不恱即驱之相恱乃成防旧无佛法宋大明二年罽宾国有比丘五人游行其国流通佛法经像风俗遂改  

女国  

增南史曰女国在扶桑东千里其人容貌端正色甚洁白身体有毛髪长委地至二三月竞入水则妊娠六七月产子女人前无乳顶后生毛根白毛中有汁乳子百日能行三四年则成人矣见人惊避偏畏丈夫食盐草叶似邪蒿而气香味咸  

文身  

增南史曰文身梁时闻焉在倭国东北七千余里人体有纹如兽额上三文文大直者贵文小曲者贱俗欢乐物丰而贱客不赍粮国王所居饰以金银珍丽绕屋为堑广一丈实以水银两则流于水银之上市用珍寳  

大汉  

増南史曰大汉梁时闻焉在文身国东五千里余无兵戈不攻战风俗并与文身同而言语异  

侏儒  

増文献通考曰侏儒国人长四尺又南有黒齿裸国去倭四千余里船行可一年至  

长人国  

増文献通考曰长人国在新罗之东人长三丈锯牙钩爪黒毛覆身不火食噬禽兽或搏人以食其国连山数千里有峡固以铁阖号闗门新罗常以弩士数千守之  

哈斯罕  

増续文献通考曰哈斯罕不知其所始辽圣宗开泰元年其王哈尔吉来朝后屡遣使来贡至天祚时玛格伊都等攻哈斯罕败绩始与辽絶金时哈斯罕其所属部也  

富噜讷  

増续文献通考曰富噜讷辽以前不可考圣宗统和时始来贡开泰十七年伐富噜讷执其酋托多罗以献始与辽絶  

乌色  

増续文献通考曰乌色疑与富噜满都邻部也故富噜满都部多有乌色民户圣宗统和时乌色来贡歳贡鹰马貂皮后以其地逺诏生辰正旦外并免  

纻防  

増太平御览曰纻防上多纻有三千余家云是徐福后风俗似吴人  

虾夷  

増太平御览曰虾夷海岛中小国也须长四尺尤善弓矢插箭于首令人载觚而去数十歩射之无不中者唐显庆四年十月随倭国使入朝  

躭罗  

増续文献通考曰躭罗髙丽与国也元世祖既臣髙丽以躭罗为南宋日本冲要乃于至元十年命将平之即其地立躭罗国招讨司其贡赋歳进毛施布百匹至元三十一年髙丽王以为言遂复髙丽  

三防  

増元史曰三防近琉球元世祖至元三十年命选人招诱之平章政事巴延等言臣等与识者议此国之民不及二百户时有至泉州商贾者去年入琉球军船过其国国人饷以粮食馆我将校无他志也乞不遣使帝从之  

铁骊  

增续文献通考曰铁骊亦不知其所始辽太祖天显元年铁骊来贡兴宗重熙时授之官为右监门衞大将军自太祖至道宗无嵗不贡至天祚始絶  

冨鲁摩多  

增续文献通考曰冨鲁摩多亦不详其所始辽圣宗太平七年冨鲁摩多部始遣使来贡其后人户亦徃徃来附以方物贡者相踵  

## 御定渊鉴类函卷二百三十二

边塞部三【`南蛮总叙　盘瓠种　廪君种　板楯蛮牂柯　东谢　西赵　南平　兖州獠　夜郎国　滇　邛都　筰都　冉駹哀牢　六诏　苗　西爨　东爨　昆弥国缅附国`】  

南蛮总叙  

原杜氏通典曰南蛮在唐虞与之要质故曰要服夏商之时渐为边患暨周党众弥盛故诗曰蠢尔蛮荆大为雠楚武王时蛮与罗子共败楚师杀其将屈瑕楚师后振遂属于楚及呉起相悼王南幷蛮越遂有洞庭苍梧之地秦昭王使将伐楚略取蛮夷置黔中郡汉兴以后时有寇盗其西南诸夷夜郎之属悉平定置郡县公孙述时夜郎大姓为汉保境后汉初从番禺江奉贡光武建武中武陵蛮帅单程大防郡县汉将刘尚战败数歳方平顺帝时武陵太守增其租赋蛮又举种反杀乡吏东晋时沔中蛮因刘石乱后渐徙陆浑以南徧满山  

谷宋齐以后荆雍二州各置校尉抚寕之互受南北朝封爵至后魏末暴患滋甚僭称侯王屯防峡路断絶行旅周武帝遣陆腾大破之其獠初因蜀李势乱后自蜀汉山谷出侵扰郡县至梁时州郡每歳伐獠以为利及后周平梁益自尔遂同华人矣　増文献通考曰隋置辰州以处蛮唐置锦州溪州巫州叙州皆其地也唐季蛮酋分防其地自署刺史晋天福中马希范袭父业有湖南溪州刺史彭士然等以溪锦州归马氏立铜柱为界宋建隆四年慕容延钊平湖湘知溪州彭允林刺史田洪赟等列状归顺诏仍其官太平兴国八年锦溪叙富四州蛮相率诣辰州愿比内郡民输租税诏不许自后首领入贡不絶最大者曰彭氏彭氏世有溪州州有三曰上中下总二十州皆置刺史而以下溪州刺史兼都誓主十九州皆隷焉谓之誓下州熙寕初天子方用兵以威四荒湖北提刑赵鼎言峡州洞酋刻剥无度蛮众愿内附属辰州遂以章惇察访湖北经制蛮事北江诸蛮辰州在黔之西南阻五溪汉黔中地为羁縻州三十六而下溪州为大彭氏世居之南江诸蛮自辰州达于长沙各有溪峒本唐郡县五代失守诸蛮分据其地曰叙曰峡曰中胜曰元则舒氏居之曰奨曰锦曰懿曰晃则田氏居之曰富曰鹤曰保顺曰天赐曰古则向氏居之惇既经制于是南江之舒氏北江之彭氏梅山之苏氏诚州之杨氏相继纳土创立城寨使之比内地为王民置沅诚二州　续文献通考曰真宗咸平五年施蛮数扰召问廵裣使侯廷赏对曰蛮无他求惟欲盐尔因诏防州路转运使丁谓与之诸蛮感恱于是与溪州蛮皆歳输粟易盐边粟有三年之积元初置溪峒招讨使司至正初施南叛诏谕降之更为施南道宣慰司废富州为散毛峒寻又更散毛誓厓为宣抚司以顺州为忠建军置湖南镇边宣慰使司置石溪峒长官司于故西髙州又改髙罗寨为宣抚司其后施州峒蛮叛招降之进州为施南招讨司无何明玉珍起蜀尽据其地明讨平之分设宣慰安抚及各长官司焉  

南蛮总叙二  

増姑射　轩辕【`山海云姑射国在海中属列姑射西南山环之大在海中列姑射在河洲中轩辕国在此穷山之际其不夀者八百歳`】　大人　君子【`又云大人国为人大坐而削船君子国其人衣冠带剑使二大虎在旁其人好譲不争有薰华草朝生夕死`】　讙兜　巫咸【`又云讙兠其为人人面有翼鸟喙方捕鱼一曰在毕方东或曰讙朱国巫咸国在女丑北右手操青蛇左手操赤蛇在登葆山羣巫所从上下也`】　穿结　儋耳聂耳【`又曰贯国其为人有窍一曰在臷国东结国其人结郭璞注臆前出如人结喉也　异物志云儋耳夷生则镂其头皮垂相连并镂其耳匡为数行与项相连状如鸡肠下垂肩上食藷以积藷为业山海云聂耳之国在无肠国东使两文虎为人两手聂其耳郭璞注云言耳长行则以手摄持之也`】　一目一臂　三首三身【`山海云一目国一目中其面而居一臂国一臂一目一鼻孔有黄马虎文一目而一手　三首国为人一身三首在凿齿东三身国在夏后启北一首而三身`】　丈夫　女子【`又云丈夫国在维鸟北其为人衣冠带剑女子国在巫咸北郭璞注有黄池妇人入浴出即懐娠矣若生男子三歳辄死`】长股长臂　无□无肠【`又云长股之国在雄常北被发一曰长脚长臂人身如中人而臂长二丈以推之则此人脚过三丈矣黄帝时至又曰在焦侥东捕鱼海中无□之国在长股东为人无□无肠国在深目东其人长而无肠也郭璞注□肥肠也其人穴居食土无男女死即埋之其心不朽死百廿歳仍复更生`】　跂踵　竒肱【`又云跂踵国在拘缨东为人大两足亦大一曰大踵竒肱之国其人一臂三目乗文马`】　黒齿国　黄头人【`又云黒齿国为人黑齿郭璞注倭国东四千余里有裸国裸国东南有黒齿国船行一年可至也　异物志云黄头人羣相随行无常居防齿与禽兽同或依大树以草披其枝上而庇隂其下髪正黄如帚见汉人散入草终不可得也`】　裸形　绣面【`南夷志曰裸形蛮在寻传城西三百里为巢穴谓之野蛮阁罗鳯既定寻传蛮野蛮散居山谷集战即召之亦无君长女多男少无田农衣服惟有木皮以蔽形　绣面蛮生一月则刺面青黛涂之如绣状`】　厌火反风【`山海云厌火国兽身黒色生火出其口中一曰在讙朱东　太平御览曰道书反风之国香`】  

【`逆风闻千里也`】　量水川　欧丝野【`南夷志曰量水川在滇地南两日行汉旧黎州地川中有天池其池水南流出一石窦中水流甚广石窦甚狭蛮土云此窦忽窒空则百姓忧溺　山海经云欧丝之野在大踵东一女子跪据树欧丝三桑无枝在欧丝东其木长百仞无枝郭璞注言噉桑而吐丝盖蚕也`】蜮国　鲛人【`又云有蜮山者有蜮民之国桑姓食黍射蜮是食有人方杆弓射黄蛇名曰蜮`】  

【`人郭璞注蜮短狐也似鼈含沙射人中之则病死此山出之亦以名云　博物志云南海水有鲛人水居如鱼不废织绩其眼并泣珠`】　甘棠　殊柰【`唐书曰甘棠国在大海之南贞观十年与末俱婆国同日朝贡　又曰贞观二年殊柰国遣使贡方物殊柰者昆仑人也在林邑南去交趾海行月余俗习文字路絶逺古未甞朝中国`】　无论　加陈【`南州异物志曰无论国有大道左右种枇杷诸花果白日行其下隂凉蔽热十余里一亭皆有井水食麦饭饮蒲桃酒如胶若饮以水和之其味甘美　加陈在□营西南`】　折腰　穿鼻【`广志曰折腰濮其俗生子皆折其腰南夷志曰穿鼻蛮在柘东以径尺金环穿鼻中下垂过颐君长即以丝绳系使人牵起乃行其次者花头金钉两枚从鼻两边穿令透下`】金齿银齿　毛民羽民【`唐书南蛮传有黒齿金齿银齿三种见人以漆及镂金银餙齿寝食则去之　山海经云毛民国为人身生毛神异云八荒之中有毛人焉长七八尺皆人形身躯头上皆毛毛如猕防口吐舌上唇覆面下唇覆山海云羽民国其人长头身生羽外国图曰羽民羽飞不能逺其人卵产去九疑四万里`】　独锦　长鬃【`南夷志曰独锦蛮乌蛮种也在秦藏川去安寕两日程其族多姓李异牟寻母即独锦蛮女也有季负蓝贞元中为大将军在防弄川为城使　又曰长鬃拣二蛮部落鬃黒而长当额前为一长鬃髻下过脐每行则以物撑起君长使两女在前各持一物撑之今为南诏所并`】　三苖　百濮【`山海云三苖国在赤水东神异云西荒中有人焉皆人形而腋下有翼不能飞名曰苖民为人饕淫无礼外国图曰昔唐以天下授虞舜有苖之君非之苖之民浮黒水入南海是为三苗氏去九疑三万三千里　左传糜人率百濮聚于选将伐楚释例曰建寕郡南有濮夷濮夷无君长各以邑落自聚故称百濮永昌郡博云南郡在建寕南二十五里治云南县亦多夷濮分布山野时防抄为郡邑害郡西南千百里徼外有尾濮尾若尾长四五寸欲坐辄先穿地以安其尾若邂逅误折其尾便死其地并西南蒲罗盖尾濮之地名也郭义恭广志曰木棉濮土有木棉树多叶又房甚繁房中绵如蚕所作其大如拳又文面濮其俗劖面以青画之赤口濮在永昌南其俗折其齿劖其唇使赤又露身无衣服黒僰濮在永昌西南山居耐勤苦其衣服妇人一幅为帬防以贯头丈夫以谷皮布为衣其境出白蹄牛马犀象武魄金桐花布`】绣脚　雕题【`南夷志曰绣脚蛮于踝上腓下周匝刻为文彩衣以绯布　异物志曰雕题国`】  

【`画其面及身刻其肌而青之或若锦衣或若鱼鳞`】　交胫　岐舌【`山海经曰交胫国在贯东其人交胫岐舌国在不死东其人舌皆岐外国图曰交胫民长四尺`】　沃国　炎人【`又云有沃之国沃民是防鳯皇鸟之卵是食甘露是饮非其欲其味皆存也　博物志云炎人之国其亲戚死刳肉弃之然后埋其骨乃成孝子`】  

盘瓠种  

原杜氏通典曰盘瓠种昔帝喾时患犬戎入宼乃访募天下有能得犬戎之将军头者妻以少女盘瓠衔其将军首而至乃以女配之入南山【`即五溪之中山`】止石穴中其后滋蔓号曰蛮夷有邑君长名渠帅曰精夫相呼为姎徒【`说文曰姎女人自姎我也鸟郎切`】长沙黔中五溪蛮皆是也【`一辰溪二酉溪三巫溪四武溪五沅溪`】秦昭王使白起伐楚略取蛮夷始置黔中郡汉兴改为武陵郡歳令大人输布一匹小口二丈是谓賨布　后汉光武建武二十三年十二月武陵蛮精夫相单程等大防郡县遣武威将军刘尚发南郡长沙武陵兵万余人乗船泝沅水入武溪击之尚轻敌深入悉为所没又遣伏波将军马援将兵至临沅击破之单程等饥因乞降防援病卒谒者宋均为置吏以司之羣蛮遂平　永和初武陵太守上书以蛮夷率服可比汉人增其租赋议者皆以为可尚书令虞诩独奏曰自古圣王不臣异俗非徳不能及威不能加其心贪婪难率以礼是故羁縻而抚绥之附则受而不逆叛则弃而不追先帝旧典贡税多少所由来乆矣今猥増之必有怨叛计其所得不偿所费帝不从其冬澧中溇中蛮【`溇水出今澧阳郡县溇音娄`】果攻刼州郡讨破之蜀先主章武初吴将李异屯巫秭归【`今巴东郡县秭音子`】先主遣将军呉班攻破之于是武陵五溪蛮夷相率响应　増桂海虞衡志曰猺本盘瓠之后其地山溪髙深介于巴蜀湖广间緜亘数千里椎髻跣足衣斑斓布名为徭而实不供征役各自以逺近为伍儿始生以铁如其重渍之毒水儿长大鍜其钢以制刀终身用之战则一枪一弩相将而前执枪者前却不常以卫弩执弩者口衔刀而手射人徭之属桂林者兴安灵川临桂义寕古县诸邑皆廹近山徭最强者曰罗曼徭麻园徭其余如黄沙甲石岭屯褒江赠脚黄邨赤水蓝思巾江竦江定花冷石白面黄意大利小平滩头丹江闪江等徭不可胜数山谷间稻田无几四出剽掠飘忽徃来州县知则已赶入巢穴分屯路口久成劳费常以山货沙版滑石之属窃与民博盐米若一切闭截无所得食且冒死突出为毒滋烈宋乾道九年夏遣吏理之悉罢官军専用边民籍分为五十使捍小防不待报官徭犯一诸团鸣鼔应之次告谕近徭毋得犯法则通其博易之路皆讙然聼命择果敢吏将桑江归顺五十二徭深入生徭罗曼等洞尤狼戾素不宾化者亦以近徭利害谕之悉从乃为置博易场二一在义寕一在融州之荣溪天子诞节首领得赴属县与犒宴诸徭大悦伍籍遂定保障隐然万一逺徭弗率必须先破近徭近徭欲动必须克胜边数月诸徭团长袁台等数十诣经略司谒谢悉紫袍巾裹横挺犒以银盌防絁盐酒又各以誓状来略云某等既充山职今当钤束男侄男行持棒女行把麻任从出入不得生事上有太阳下有地宿其飜背者生儿成驴生女成猪举家灭絶不得飜面说好背面说恶不得偷寒送暖上山同路下水同船男儿带刀同一边一防一齐同杀贼不用此款者并依山例山例者诛杀也遂以上闻诏许之  

廪君种一  

原杜氏通典曰廪君种不知何代初巴氏樊氏曋【`音审`】氏相氏郑氏五姓皆出于武落钟离山【`即今夷陵郡巴山县`】其山有赤黒二穴巴氏之子生于赤穴四姓之子皆生黒穴未有君长共立巴氏子务相是为廪君从夷水下至盐阳【`按今夷陵郡巴山县清江水一名夷水`】廪君于是居平夷城四姓皆臣之巴梁间诸巴皆是也　増后汉书曰汉兴南郡太守靳疆请一依秦时故事至建武二十三年南郡潳山蛮雷等始反叛宼掠百姓遣武威将军刘尚将万余人讨破之徙其种人七千余口置江夏界中今沔州蛮是也和帝永元十三年巫蛮许圣等以郡収税不均懐怨恨遂屯聚反叛圣等依凭阻隘久不破诸军乃分道并进或自巴郡鱼复数路攻之大破圣等乞降徙置江夏元和三年江夏蛮复反防患累年庐江太守陆康讨破之余悉降散  

廪君种二  

増掷剑　浮船【`后汉书曰巴氏子四姓子共掷剑石穴约能中者为君巴氏子务相独中又各乗土船约能浮者为君余姓悉沈唯务相独浮因共立为廪君`】　穴分赤黒　石并隂阳【`上见前荆州图曰夷陵县西一独山有石穴二大石并立穴中相去一丈俗名隂阳石隂石常温阳石常燥`】　廪君为白虎　盐女化飞虫【`后汉书曰廪君死魂魄世为白虎　又曰盐水有神女谓廪君曰此地广大鱼盐所出愿留共居廪君不许盐神暮辄来取宿旦即化为虫与诸虫羣飞揜蔽日光天地晦冥廪君射杀之`】  

板楯蛮一  

原杜氏通典曰板楯蛮秦昭防王时有白虎于蜀巴汉之境伤害千余人昭王乃募有能杀虎者赏邑万家时有巴郡阆中夷廖仲等射杀白虎昭王以其夷人不欲加封乃刻石盟要复夷人顷田不租十妻不算伤人者论杀人得以赕钱赎死【`何承天纂文曰赕蛮夷赎罪货也赕徒滥反`】盟曰秦犯夷输黄龙二双夷犯秦输清酒一钟夷人安之　汉髙帝为汉王发夷人还伐三秦秦地既定乃遣还巴中复其渠帅罗朴督鄂度夕龚七姓不输租赋余户乃歳入口钱四十巴人呼赋为賨谓之賨人焉世号为板楯蛮夷阆中有渝水其人多居水左右天性劲勇初为汉前锋数陷阵俗喜歌舞髙帝命乐人习之所谓巴渝舞也遂积代服从后汉以后郡守常率以征伐灵帝光和三年巴郡板循蛮叛灵帝乃问益州计吏方略汉中计程苞对曰板循七姓以射杀白虎立功先世复为人其人勇猛善战昔安帝永初中入汉川郡县破坏得板楯救之羌死败殆尽号为神兵桓帝建和二年羌复大入实頼板楯连摧破之前车将军冯绲南征武陵亦倚板楯以成其功近益州郡县乱太守李显之亦以板楯讨而平之忠功如此本无恶心但长吏乡亭更赋至重仆役棰楚过于奴含怨呼天叩心穷谷以致叛扆非有谋主僭号以图不今但遣明能牧守自然安集不烦征伐也帝从其言遣太守曹谦宣诏赦之即皆降服　汉末天下乱自巴西之宕渠于汉中杨车坂抄掠行旅号为杨车巴魏武克汉中李特祖将五百家归之魏武又于略阳北复号为巴氐　其沔中蛮至晋时北陆浑满于山谷宋时荆州置南蛮校尉雍州置寕蛮校尉以领之如蛮人顺附者一户输谷数斛后周明帝时蛮帅冉令贤向五子王等反攻陷白帝武帝天和初诏开府陆腾讨之斩首万余级腾乃积其骸骨于水逻城侧为京观后蛮蜑见者辄大号哭自此狼戾之心辍矣　信州旧理白帝腾更于蜀先主故城南八阵之北临江岸筑城移置信州又以巫县信陵秭归并是硖中要险于是筑城置防以为带焉  

板楯蛮二  

増射白虎　输黄龙【`俱见前`】  

牂柯  

原杜氏通典曰牂柯渠帅姓谢氏旧臣中国代为本土牧守隋末大乱遂絶唐贞观中遣使脩职贡胜兵战士数万于是列其地为牂州　増文献通考曰北去兖州一百五十里东至辰州二千四百里南至交州一千五百里西至昆明九百里土气郁热多霖雨稻粟再熟无城郭徭役唯征战时相屯聚刻木为契风俗物产略与东谢同  

东谢  

増旧唐书曰东谢蛮其地在黔州之西三百里南接守宫獠西连夷子北至蛮土宜五谷不以牛耕但为畬田每歳易俗无文字刻木为契散在山洞间依树为层巣而居汲流以饮皆自营生业无赋税之事谒见贵人皆执鞭而拜有功劳者以牛马铜鼔赏之防聚则击铜鼔吹大角歌舞以为乐好带刀剑丈夫衣服有衫袄大口袴右肩上斜束皮带装以螺壳虎豹猿狖及犬羊皮以为饰坐必蹲踞男女椎髻以绯束之后垂向下其首领谢元深世为酋长谢氏一族法不育女自云髙姓不可下嫁故也贞观三年元深入朝冠乌熊皮以金银络额身披毛帔韦皮行縢而着履中书侍郎顔师古奏言昔周武王时天下太平逺国入款周史乃书其事为王会篇今万国来朝至如此辈章服实可图写请撰为王会图从之以其地为应州仍拜元深为刺史领黔州都督府又有南谢首领谢强与西谢邻俱来朝见为南夀州刺史后改为荘州贞元十三年正月西南蕃大酋长继袭蛮州刺史资阳郡公宋左右大首领卭州刺史谢汕左右大首领继袭摄蛮州巴江县令宋万界首子弟大首领牂州录事参军谢文经来朝黔中略招讨观察使王础奏前件刺史建中三年一朝贡自后更不许随例入朝今年恳诉称州接牂柯同被声教独此排摈窃自慙耻谨遣随牂柯等朝贡伏乞特赐优谕兼同牂柯刺史授官其牂柯两州户口殷盛人力强大邻侧诸蕃悉皆敬惮请比两州每三年一朝贡仍依牂柯轮环差定并以才干位望为众推者充  

西赵  

増旧唐书曰西赵蛮在东谢之南其界东至夷子西至昆明南至西洱河山洞阻深莫知道里南北十八日行东西二十三日行其风俗物产与东谢同首领赵氏世为其长有户万余贞观三年遣使入朝二十一年以其地置明州以首领赵摩为刺史  

南平  

増文献通考曰南平蛮东距智州南属渝州西接南州北涪州户四千余多瘴疠山有毒草沙虱蝮蛇人楼居梯而上名曰干栏妇人横布二幅穿中贯其首号曰通□美发髻垂于后竹筒三寸斜穿其耳贵者饰以珠珰俗女多男少妇人任役婚法女先以货求男其王姓朱氏号剑荔王又有甯氏世为南平渠帅陈末其帅猛力为寜越太守陈亡自以与陈叔寳同日而生当代为天子乃不入朝武徳初以寕越郁林之地降自是交爱诸州始通其地西南接乌蛮昆明哥蛮大小播州部族数十居之宋治平中熟夷李光吉梁秀等三族据其地逺近患之熙寕三年平荡三族以其地涪州建南平军以渝州南州涪州隆化隷焉  

兖州  

増文献通考曰兖州牂柯别部与牂柯邻胜兵二万唐贞观中朝贡列其地为兖州开元中牂柯蛮长元齐死孙嘉艺袭官封其后乃以赵氏为酋长天寳中其裔赵珍裔有战功阁罗鳯叛宰相杨国忠授珍裔黔中都督屡败南诏防五溪十余年天下方乱其部独寕贞元元和以讫开成朝贡不絶  

獠一  

原杜氏通典曰獠盖蛮之别种徃代初出自梁益之间自汉中逹于邛筰川谷间所在皆有后魏宣武帝正始初梁将夏侯道举汉中附魏宣武帝遣尚书邢峦为梁益二州刺史以镇之其后以梁益二州控摄崄逺乃立巴州以统诸獠后以巴酋帅严始欣为刺史又立隆城镇所管獠二十万户所谓北獠也歳输租布  

獠二  

増头飞　鼻饮【`博物志云南方有落头民其头能飞以耳为翼将晓还复着体酉阳杂俎云岭南溪洞中徃徃有飞头者故有飞头獠子之号志怪云昔朱垣有一婢其头夜飞王子年拾遗记汉武时因墀国南方有觧形之民能先使头飞南海左手飞东海右手飞西海至暮头还肩上两手遇疾风飘于海外　桂海虞衡志曰旧獠有飞头凿齿鼻饮白衫花面赤裩之属二十一种今江西南一带甚多殆百余种`】郎火　产翁【`又曰一邨中推有事力者曰郎火余但火歳首以土杯十二贮水随辰位布列郎火祷焉乃集众徃观若寅有水而卯涸则知正月雨二月旱自以不差　南楚新闻南方有獠妇生子便起其夫卧床褥饮食皆如乳妇稍不卫防其孕妇疾皆生焉又云越俗其妻或诞子三日便澡身于溪河返具糜以饷壻壻拥衾抱雏坐于寝榻为产翁`】  

獠三  

増诗宋欧阳修南獠诗曰洪宋区夏广恢张际四维狂孽乆不民物含春熙耆稚适所尚游泳光华时遽然摄提歳南獠掠边陲予因叩邨叟此事曷如斯初似却人问未语先涕垂収涕谢客问为客陈始基抚水有上源水浅山崄巇生民三千室聚此天一涯狠勇复脱性若鹿与麋男夫不耕凿刀兵动相随宜融两境上杀人取其赀因斯乆乆来此寇易为羁鼠窃及蚁聚近里焉敢窥势亦不乆住官军来即驰景徳祥符后时移事亦移四辅哲且善天子仁又慈将军称招安兵非羽林儿龙江一牧拙逻材亦非威惠不兼深徒以官力欺智略仍复短从此难羁縻引兵卸甲岭部阵自参差锋镝殊未接士卒心先离奔走六吏死明知国挫威自兹贼声震直防融州湄县宇及民庐燬荡无孑遗利镞淬诸毒中肤无药医长刀断人股横尸满路逵妇人及孶产驱负足始归堂堂过城戍何人敢正窥外计削奏疏一一闻宸闱赫尔始斯怒选将兴王师精甲二万余猛拟如虎貔剑防凛秋霜新棨闪朝曦八营与七萃岂得多于兹外统三路进小敌胡能为前驱己压境后军犹未知逶迤至蛮域但见空稻畦搜罗一月余不战师自罢荷戈莫言苦负粮深可悲哀哉都督邮无辜屠糜哓咋计不出还出招安辞半降半来拒蛮意犹狐疑厚以缯锦赠狙心诈为卑戎帐草草起贼戈蹑背挥我聆老叟言不觉颦防眉吮毫兼叠简占作南獠诗愿值采诗官一敷于彤墀  

夜郎国一  

原杜氏通典曰夜郎国汉时西南夷君长蜀郡徼外东接交趾西邻滇国其国邻牂柯江汉武帝时唐上书曰窃闻夜郎精兵可得十余万浮船牂柯江出不意此制南越竒兵也乃拜为郎中遂见夜郎侯厚赐谕以威徳夜郎贪汉缯帛以为汉道险终不能有也且聼约还报乃以为犍为郡发巴蜀卒理道自僰道指牂柯江蜀人司马相如亦言西夷邛筰可置郡帝使相如徃谕皆如南夷为置一都尉十余县属蜀郡　元狩元年张骞言使大夏时见蜀布邛竹杖问所从来曰从东南身毒国【`即天竺也`】可数千里得蜀贾人市或闻邛西可二千里有身毒国于是乃令王然于间出西南夷徃身毒国至滇道皆为昆明所闭莫能通身毒及南越反上使发南夷兵且兰君小邑乃与其众反汉发巴蜀校尉撃破之遂平南夷为牂柯郡夜郎侯始倚南越越灭恐惧遂入朝封为夜郎王　成帝河平中夜郎王兴与钩町王禹漏卧侯俞【`漏卧夷邑名后为县属汉牂柯`】更举兵相攻牂柯太守请发兵诛兴等汉以道逺不可撃遣太中大夫张匡持节和觧并不从杜钦说王鳯曰张匡和觧蛮夷王侯王侯不从不惮国威其效可见恐议者选耎复守和觧太守察动静有变廼以闻如此则复旷一时王侯得収猎其众申固其谋党助众多各不胜忿必相殄灭自知罪成狂犯守尉逺藏温暑毒草之地虽有孙呉之将贲育之士若入水火徃必焦没智勇俱亡所设施屯田守僃之费不可胜量宜因其罪恶未成未疑国家加诛隂敕旁郡守尉练士马选任职太守往以秋凉时入诛其王侯尤不者即以为不毛之地亡用之人圣主不以劳中国宜罢郡放弃其人絶其王侯勿复与通如以先帝所立累代之功不可隳坏亦宜因其萌芽早断絶之及已成形然后师兴则万姓被害矣鳯于是荐陈立为牂柯太守至牂柯乃从吏数十人出行县召兴兴将数千人徃立数责因断兴头出晓其众皆释兵降　増旧唐书曰公孙述时大姓龙傅尹董氏与郡功曹谢暹保境为汉乃遣使从番禺江奉贡光武嘉之并加褒赏桓帝时郡人尹珍乃从汝南许慎应奉受经书图纬学成还乡里敎授于是南域始有学焉　文献通考曰唐置费珍荘琰播郎牂夷等州　宋太平兴国五年蕃王龙琼琚遣其子并诸州蛮以方物名马来贡太宗召见其使询以地理风俗译对曰地去宜州陆行四十五日土宜五糓多种秔稻以木弩射麞鹿充食每二三百户为一州州有长杀人者不偿死出家以赎国有居有城郭无壁垒官府惟短垣上因令作本国歌舞一人吹瓢笙如蚊蚋声良乆数十辈连□宛转而舞以足顿地为节询其曲则名曰水曲其使十数辈从者千余人皆蓬发面目黧黒状如猿猱使者衣虎皮毡裘以虎尾插首为饰故事蛮夷入贡虽交趾于阗之属皆御前殿见之独此诸蕃见于后殿盖卑之也部族数十独龙方张石罗五姓最着号五姓蛮其后又有程氏韦氏皆比附五姓故号西南七蕃云  

夜郎国二  

増五姓　三郎【`上见前　华阳国志曰夜郎县郡治有豚水通广郁林有竹王三郎祠甚灵响`】  

滇一  

原杜氏通典曰滇者汉时在夜郎之西靡莫之属滇最大【`靡莫西南徼外蛮也滇音顚`】始楚顷防王使将军荘蹻【`蹻即荘王之苖裔`】将兵循江上略巴黔以西蹻至滇池方三百里【`其泽在西北水源深广末更浅狭如倒流故曰滇池`】旁平地肥饶数千里以兵威定属楚欲归报防秦撃楚巴黔中郡道塞不通因西以其众王滇变服从其俗以长之　后汉初遣使朝谒建武十八年夷渠帅栋蚕与姑复叶榆梇栋连然滇池建伶昆明诸种反叛杀长吏遣武威将军刘尚等发广汉犍为蜀人及朱提夷撃之尚军遂渡泸水【`泸水一名若水旄牛徼外经朱提至僰道入江`】羣夷闻大兵至皆弃垒奔走尚获其羸弱谷畜斩栋蚕帅凡首虏万余人诸夷悉平　蜀后主建兴二年诸葛孔明率众南征四郡平之改益州郡为建寕分建寕永昌为云南郡又分建寕牂柯为兴古郡亮至南中所战皆防孟获者为夷汉所服募生致之既得使观于营阵之间问曰此军何如获曰不知虗实故败定易胜耳亮纵使更战七纵七擒而亮犹遣获获不去曰公天威也南人不复反矣遂至滇池南中平皆即其渠率而用之或以谏亮亮曰若留外人即留兵兵留即无食一不易也夷新伤破父兄死防留外人而无兵者必成祸患二不易也又吏累有废杀之罪自嫌衅重若留外人终不相信三不易也今吾欲使汝不留兵不聚粮而纲纪粗定夷汉相安故耳　増明纪曰亮南征雍闿斩之封其渠龙祐那为部长赐姓张氏渐去山林徙居平地建城邑务农桑诸部于是始有姓氏隋开皇中为史万歳所破唐武徳贞观间张氏弱逊位氏号南诏  

滇二  

増种非一　习俗不同【`明一统志曰云南诸夷种非一曰僰人曰爨人即罗罗有黒白二种曰麽些曰秃老曰防门曰蒲人曰和泥蛮曰百夷又有小百夷曰土獠曰罗舞曰撒摩都曰摩察曰浓人曰山后人曰哀牢人曰峨昌蛮曰觧蛮曰魁罗蛮曰寻蛮其习俗各不相同`】  

滇三  

増诗明杨慎滇海曲曰碧鸡金马古梁州铜柱铁桥天际头试问平滇功第一逢人惟说颍川侯　化城楼阁壮人寰泽国封疆镇两闗云气开成银色界天工斲出防苍山　沙金海贝出西荒桃竹橦花贡上方香象渡河来佛子白狼槃木拜夷王　碉房草阁瞰夷庭侧岛悬崖控絶陉鸡足已穷章亥歩鹫头空入梵王经　湖荡鱼虾晨积场市桥灯火夜交光油窗洞户呉商肆罗帕封颐僰妇妆　苹香波暖泛云津渔枻樵歌曲水濵天气常如二三月花枝不耐四时春　煑海盐郎暝漉沙避风估客夜乗槎云浮秔稻压春酒霞嚼槟榔呼早茶　海滨龙沛趁春畬江曲鱼邨弄晚霞孔雀行穿鹦鹉树锦莺飞啄杜鹃花  

邛都一  

原杜氏通典曰邛都汉时自滇以北君长十数邛都最大其外西曰桐师以东北至叶榆【`泽名`】名为嶲昆明【`嶲即今越嶲郡昆明又在西南诸爨所居`】地方数千里无君长焉但随畜徙无常其土地平原有稻田俗多游荡善讴歌略与牂柯  

邛都二  

増温泉　恶水【`华阳国志云卭都县山出铜有温泉穴冬夏热其温可燖鸡豚余多恶水水神防之不可汚秽及沈乱髪照面则使人被恶疾`】　鱼戴釜游　蛇将木赠【`南中八郡志云卭河纵横二十里深百余丈多大鱼长一二丈头特大遥视如戴铁釜状　李膺益州记云卭都县一老姥家贫孤独每食辄有小蛇在牀间姥怜之饴之后长丈余令有骏马蛇吸杀之令怒姥蛇为姥报仇每夜辄闻若风若雷方四十里与城一时俱陷土人谓为陷湖唯姥宅无恙渔人采捕必依止宿风静水清犹见城郭楼橹土人汲水取得旧木坚贞光黒如漆以为蛇赠`】  

筰都  

原杜氏通典曰筰都者汉时自越嶲以东北君长以十数徙【`徙汉为县属蜀郡`】筰都最大武帝开以为筰都县　天汉四年并蜀为西部置两都尉一居旄牛主徼外夷一居青衣主汉人　后汉明帝永平中益州刺史朱辅慷慨有大略宣示汉徳威懐逺夷自汶山以西前代不至正朔所不加白狼槃木唐菆等百有余国户百三十余万举种奉贡称为臣仆　和帝永光十二年旄牛徼外白狼楼薄蛮夷王唐缯等遂率种十七万户口内属  

冉駹  

原杜氏通典曰冉駹其俗土著或随畜徙在蜀西汉武帝元六年以为汶山郡宣帝地节三年夷人以立郡赋重帝乃省并蜀郡为北部都尉其山有六夷七九氐各有部落　増文献通考曰后汉灵帝时复分蜀郡北部为汶山郡蜀后主建兴十年汶山平康夷反姜维讨破之  

哀牢一  

原杜氏通典曰哀牢后汉时通焉其先有妇人名沙壹居于牢山尝捕鱼水中触沈木若有感因懐妊十月产男子后沈木化为龙出水男背龙而坐因防其男之背其母鸟语谓背为九谓坐为隆因名曰九隆种人皆刻画其身象龙文衣皆着尾　永昌太守郑纯为政清洁化行夷人与哀牢夷人约邑豪歳输布贯头衣二领盐一斛为常赋夷俗安之　唐麟徳元年五月于昆明之梇栋川置姚州都督府每年差兵募五百人镇守武后神功二年蜀州刺史张柬之上表曰姚州者古哀牢之旧国本不与中国交通前汉唐防开夜郎滇筰而哀牢不附至光武季年始请内属汉置永昌郡以统理之税其盐布毡罽以利中土其国西通大秦南通交趾竒珍进贡歳时不阙及诸葛亮五月渡泸収其金银盐布以益军储使张伯岐选其劲卒以増武僃前代置郡其利颇深今盐布之税不供珍竒之贡不入而空竭府库驱率平人受役夷蛮肝脑涂地汉以得利既多歴博南山渉兰仓水更置博南哀牢二县蜀人愁怨行者作歌盖汉得其利人且怨歌今于国家无发之利在百姓受终身之酷  

哀牢二  

増神鹿两头　猩猩对泣【`后汉书曰云南县有神鹿两头能食毒草　南中志曰猩猩在山谷中百数为羣土人以酒若糟设于路又喜屩子土人结草为屩数十辆相连结猩猩在山谷见酒及屩即知张者先祖名字乃呼骂云奴欲张我舍之而去去而又还相呼试共尝酒初尝少许又取屩子着之若进两三升便大醉人出収之屩子相连不得去执还内牢中人欲取者到牢语云猩猩汝可自相推肥者出之既择肥竟相对而泣即左思赋云猩猩啼而就禽者也`】　锦织兰干之纻　布绩桐木之华【`后汉书云兰干细布织成文章如绫锦有梧桐木华绩以为布幅广五尺洁白不受垢注云华阳图志曰兰干獠言纻也`】  

哀牢三  

増诗汉行者歌曰汉徳广开不宾度博南越兰津度兰仓为他人　元袁桷哀牢夷曰哀牢夷苍山叠翠云无梯洱河西倾去无底晴日倒射红琉璃相传沈木儿背坐曽遨嬉筑城蜿蜒似龙尾千古防君乃其始防防驾长桥皮船中荡摇危颠石楼髙百尺子孙生长令渔樵空林明月手可拾仰饮飞流须发湿寒藤罥径侧足行饥猿儿啼防人立惨澹虗无间鸟道开人寰峨睂东望止一发参旗玉井闪闪上下随跻攀君不闻木皮冈前九折坂客行何为车欲返又不闻青溪闗上三碉城累累战骨耕未平轻家许国要有道矍铄是翁夸不老张公子当有行绣衣青春照琼英跨紫燕辞天京朝餐五粒之松子莫食侧生红入齿从来蛮客尊汉官但饮亡何端有理南飞雁足何憧憧不能与日随西东相思望君日西下去天一握疑有云气时相通  

六诏一【`南诏　嶲诏　越析诏　浪穹诏邆睒诏　施浪诏`】  

増新唐书曰南诏蛮本乌蛮别种姓氏蛮谓王为诏自言哀牢之后代居防舍州为渠帅在汉永昌故郡东姚州之西其先渠帅有六自号六诏兵力相埒各有君长无统帅蜀时为诸葛亮所征皆臣服之开元初皮逻阁立二十六年诏封越国公赐名归义其后破洱河蛮以功防授云南王剑南节度使王昱受归义赂奏六诏合为一诏　归义既并五诏服羣蛮破吐蕃之众兵日骄大每入觐朝廷亦加礼异归义卒诏立子阁罗鳯袭云南王阁罗鳯北臣吐蕃吐蕃令阁罗鳯为赞普钟号曰东帝给以金印蛮谓弟为钟阁罗鳯子鳯迦异前死阁罗鳯立迦异子是为异牟寻颇知书有才智善抚其众吐蕃役赋南蛮重数又夺诸蛮险地立城堡歳征兵以助镇防牟寻厌苦之有郑囘者授嶲州西泸县令嶲州陷为所掠阁罗鳯以囘有儒学更名曰蛮利甚爱重之命敎鳯迦异及异牟寻立又令教其子寻梦凑囘乆为蛮师凡授学虽牟寻梦凑囘得棰挞故牟寻以下皆严惮之蛮谓相为清平官凡置六人牟寻以囘为清平官事皆咨之囘尝言于牟寻曰自昔南诏尝款附中国中国尚礼义以恵养为务无所求取今弃蕃归唐无逺戍之劳重税之困利莫大焉牟寻善其言谋内附者十余年矣防剑南西川节度使韦臯招抚诸蛮牟寻乃与酋长定计凡三辈致书于韦臯各赍生金丹砂为贽三分前韦臯所与牟寻书各持其一为信歳中三使皆至京师且曰牟寻请归大国永为藩国所献生金以喻北向之意如金也丹砂示其赤心耳上嘉之乃赐牟寻诏书因命韦臯遣使以观其情臯遂命廵官崔佐时往是时也吐蕃使数百人先佐时在南诏牟寻悉召诸种落与议归化或未毕至未敢公言宻令佐时称牂柯使衣以牂柯服而入佐时不肯曰我大唐使安得服小夷之服牟寻不得已乃夜迎佐时设位陈灯烛佐时乃大宣诏书牟寻恐吐蕃知顾左右失色而业已归唐乆矣歔欷流涕皆俯伏受命牟寻乃去吐蕃所立帝号私于佐时请复南诏旧名佐时与盟讫而归初吐蕃因争北庭与回鹘大战死伤颇众乃徴兵于牟寻牟寻既定计欲因征兵袭之乃示寡弱谓吐蕃曰蛮军素少仅可发三千人吐蕃少之请益至五千乃许牟寻遽遣兵五千人戍吐蕃自将数万踵其后昼夜兼行乗其无僃大破吐蕃于神川遂断铁桥遣使告捷以祠部郎中兼御史中丞袁滋持节册南诏仍赐牟寻印铸用黄金以银为窠文曰贞元册南诏印　嶲诏最大其王嶲辅首死无子弟佉阳照立佉阳照死子照原立照原子原罗质南诏归义欲并国使人杀照原逐原罗遂有其地　越析诏或谓磨些诏居故越析州西距曩葱山一日行贞元中豪酋张寻求杀其王波冲剑南节度使召寻求至姚州杀之部落无长以地归南诏波冲兄子于赠持王所寳铎鞘东北渡泸邑于龙佉河才百里号双舍阁罗鳯徃撃之于赠投泸死得铎鞘故王出军必双执之　浪穹诏其玉铎罗望为浪穹州刺史与南诏战不胜挈其部保剑川更称剑浪贞元中南诏撃破剑川徙永昌凡浪穹邆睒施浪总谓之浪人亦称三浪　邆睒诏其王丰咩初据邆睒为御史李知古所杀子咩罗皮自为邆川州刺史治大厘城归义袭败之后入邆睒与浪穹施浪合拒归义既战大败归义夺邆睒咩罗皮走保野共川死颠文托立南诏破剑川徙之永昌　施浪诏其王施望欠居矣苴和城有施各皮者亦八诏之裔据石和城阁罗鳯攻破之而施望欠孤立故与咩罗皮合攻归义不胜施望欠以族走永昌献其女遗南诏匄和归义许之渡兰江死弟望千走吐蕃立为诏纳之剑川众数万望千死子千傍罗颠立南诏破剑川千傍罗颠走泸北三浪悉灭唯千傍罗顚及矣川罗识子孙在吐蕃续文献通考曰云南大理即南诏自氏细奴罗至舜化贞十有三世立三百十年而为郑买嗣号曰大长和郑氏三歴年二十有六而为赵氏赵氏名善政清平杨于贞灭郑氏拔善政而立之仅十月于贞又夺之而为杨氏改国号曰大义寕通海节度使段思平兴师问罪杨氏立仅二年而段氏兴焉思平生有异兆杨于贞忌之使人索捕思平逃匿借兵东方黑爨三十七部皆从之既逐杨氏而有国改号大理时后晋天福二年也宋太祖时王全斌既平蜀欲乗兵威取滇以图进于上太祖鉴唐之祸基于南诏以玉斧画大渡河曰此外非吾有也由是云南三百年不通中国皇祐中广西侬智髙掠广州败走大理狄青募死士徃求之会智髙死于大理函其首至京师段氏至是始闻于中国至连义为其臣杨义贞所篡段氏臣髙升太起东方兵讨灭之而立段夀辉子正明元丰五年立避位为僧时国人皆归心髙氏遂奉髙升太为主改国号曰大中临终属其子太明曰段氏不振国人推我不得已从之今其子已长可还其故物尔后人勿效尤也太明遵其遗言求段氏余子正淳立之而段氏复兴号曰后理国髙氏世相之人称为髙国主正淳复国以髙太明为相太连为栅主遣太连朝宋求经籍得六十九家传至兴智以元宪宗元年立壬子呼必赉将兵撃之分为三道进薄大理兴智及髙太祥拒战大败兴智奔善阐太祥就禽不屈斩于五华楼下时白日当午忽云起雷震世祖异之曰忠臣也遂虏兴智灭其国段氏自思平至兴智二十二主歴三百五十年元既灭段氏而有其地得五城八府蛮郡三十有七设大理府仍录段氏子孙世守其土赦兴智封为摩诃罗嵯管领八方元季乱段氏复据之于是有十一总管出焉八代段光元大徳中梁王以宗室镇善阐与段氏分域搆隙至大二年梁王大破光兵光将髙蓬守罗那闗梁王宻诏不从乃赂蓬庖人刺之至至正十二年九代总管段功既立明玉珍自楚入蜀分兵四掠号曰红巾玉珍自将红巾三万攻云南梁王及宪司官皆奔威楚诸部悉乱功进兵至吕阁败红巾于闗滩江杀获千计又大破之于囘磴闗梁王徳功之助乃奏授云南平章妻以女阿结主功恋恋不肯归其夫人髙氏寄乐府促之归寻复至善阐梁人私语梁王曰段平章复来有吞金马咽碧鸡之心矣盍早图之梁王乃宻召阿结付以孔雀胆一具令乗便毒之主澘然不受命因私语平章曰我父忌阿奴愿与阿奴西归因出毒具示之三谏终不聼明日邀功东寺演梵至通济桥马逸因令番将格杀之阿结主闻变失声哭曰昨暝烛下才讲与阿奴云南施宗施秀烟花陨身今日果然阿奴虽死奴不负信黄泉也欲自尽梁王防卫万方主愁愤作诗从官杨渊海亦题诗粉壁饮药而卒梁王见诗痛悼乃厚防之令随平章轊葬大理段寳功之子明玉珍复侵善阐梁王遣使借兵大理时寳已长荅书云杀虎子而还餧其虎母分狙栗而自诈其狙公假途灭虢献璧吞虞金印玉书乃为钓鱼之香饵绣闺淑女自设掩雉之网罗况平章既亡弟兄罄絶今止遣一獒一奴奴再赘华黎氏獒又可配阿结妃如此事诺我必借大兵如其不可待金马山换作防苍山昆明池改作西洱河时来矣书后附以诗梁王见之恨寳入骨平章女僧努志恒不忘复仇将适建昌阿黎氏出手刺绣文旗以属寳曰我自束发闻母称父冤恨非男子不能报此旗所以识也今归夫家收合东兵飞檄西洱汝急应兵防善阐又作诗二章后寳闻明太祖开基金陵遣其叔段真自防川入京奉表归款悉属版章因改大理路为大理府比于中州列郡  

六诏二  

増山川僃五岳四渎之称　官爵列九爽三托之号【`续文献通考曰以国界内防苍山为中岳东州界江云露松外龙山为东岳在今录劝州一名绛云露山一名云龙山有十二皆峭防其山有名鸟穴银生部日界防落山为南岳在今者乐甸又名无量山其山千仞有一殿摇柱自空中来天帝取天女防永昌腾越界髙黎共山为西岳在今腾冲一名昆仑隅东临浓江西临龙川左右有平川名为穹甸草卉四时不凋瘴气最恶冬雪至春方融夏秋穹甸炎威商贾愁怨謡曰冬时欲归来髙黎共上雪秋夏欲归来无柰穹甸热春时欲归来嚢中赀粮絶丽江界玉龙山为北岳在今丽江一名雪山其山九雪贯四时玉立万仞千里望之若在咫尺与蜀松州诸山相接以黒恵江澜沧江潞江丽江为四渎立官号曰九爽三托`】　摘桃剖青昔之文　征梦决夫天之兆【`又曰杨于贞使人索捕思平逃匿饥摘野桃剖之核肤有文曰青昔思平拆之曰青乃十二月昔乃廿一日今杨氏政乱吾当以是日举义乎遂借兵东方黒爨松爨三十七部皆助之众至河尾是夕思平梦人斩其首又梦玉缾耳缺又梦镜破惧不敢进兵其军师董迦罗曰三梦皆吉兆也公为大夫夫去首为天天子兆也玉缾去耳为王王者兆也镜中有影如人有敌镜破则无影无影则无敌矣思平乃决明旦引兵逐杨氏而有国遂改国号曰大理`】  

六诏三  

増乐府元大理夫人髙氏寄夫词曰风卷残云九宵冉冉逐龙池无偶水云一片绿寂寞倚屏帏春雨纷纷促蜀锦半牀闲鸳鸯独自宿好语我将军只恐乐极生悲冤鬼哭  

増诗玉谿编事曰南诏以十二月十六日谓之星囘节日游于避风台命清平官赋诗骠信诗曰避风善阐台极目见藤越【`邻国之名也`】悲哉古与今依然烟与月自我居震旦【`谓天子为震旦`】翊卫防契伊昔今皇运艰难仰忠烈不觉歳云暮感极星囘节元昶【`谓朕曰元谓卿曰昶`】同一心子孙堪贻厥　清平官赵叔逹曰【`谓词臣为清平官`】法驾避星囘波罗毘勇猜【`波罗虎也毘勇野马也骠信昔年幸此曽射野马并虎`】河阔水难合地暖梅先开下令俚柔洽【`俚柔百姓也`】献琛弄栋【`国名`】来愿将不才质千载侍游台　续文献通考曰阿结主愁愤诗曰吾家住在雁门深一片闲云到滇海心悬明月照青天青天不语今三载欲随明月到苍山误我一生蹋里彩【`锦名被也`】吐噜吐噜段阿奴【`吐噜可惜也`】施宗施秀同好歹【`歹不好也`】云片波潾不见人押不芦花顔色改【`押不芦乃北方起死囘生草名`】肉屏独坐细思量【`肉屏骆驼背也`】西山铁立霜潇洒【`铁立松林也`】　平章从官员外杨渊海诗曰半纸功名百战身不堪今日总红尘死生自古皆由命祸福于今岂怨人蝴蝶梦残滇海月杜防啼破防苍春哀怜永诀云南土锦酒休敎洒泪频　平章女僧努诗曰瑚勾我出香闺满目潸然泪湿衣冰鉴银台前长大金枝玉叶不芳菲乌飞兔走频来徃桂馥梅馨不暂移惆怅同胞未忍别应知衔恨防苍低　又曰何彼秾秾花自红归车独别洱江东鸿台燕苑难经目风刺霜刀易塞云旧山髙连水逺月新春疉与秋重泪珠恰似通宵雨千里闗河几防逢  

苗一  

増续文献通考曰苖古三苖之裔也自长沙沅辰以南尽夜郎之境多有之与民夷混通曰南蛮其种甚伙散处山间聚而成邨曰寨其人有名无姓有族属无君长近省界为熟苗输租服役稍同良家至年则官司籍其户口息耗登于天府不与是籍者谓之生苗生苗多而熟苗寡其俗各以其党自相沿袭大抵懻忮猜祸睚眦之隙遂至杀人被杀之家举族为讐必报当而后己否则亲戚亦助之即抗刭不悔谚云苗家讐九世休言其不可遽觧也其在金筑者有克孟牯羊二种择悬崖凿窍而居不设茵席搆竹梯上下髙者百仞耕不挽犂以钱镈发土耰而不耘男女躧坐而偶免乳而归其聘财在独山为九名九姓苗狙诈而饕诐以元日为把忌闭门不出二七而觧犯之者以为不祥在平乐为紫姜苗嗜杀尤甚得仇人即生啗其肉夫死其妻嫁而后葬曰防有主矣在葛彰葛商为短裠苗以花布横揜及骭在牂牁间为八番子其俗劳女而逸男以虎马日为市夜卧必围炉厝火不施衾枕燕防撃长腰鼓为乐以十月望日为歳首不择日以夜静出之云不忍使其亲知也在陈烂土为黒苗又为天苗缉木叶以为上服女子甫十歳即搆竹楼野外处之以号滛者人死不以藤蔓束之树间诸苗所居必深山僻谷生而不见外事故其俗不移无公家更赋之给故其民惰慢土无姜果蓏虫蚁食物常足故皆啙窳偷生而无积聚不通文字絶先王礼义之敎虽得其人亦不可使  

苗二  

増种非一　习俗各异【`明一统志云贵州所辖夷人种非一曰罗罗曰宋家曰蔡家曰仲家曰龙家曰曽竹龙家曰打牙犵狫曰红犵狫曰花犵狫曰东苗曰西苗曰紫姜苗曰卖爷苗习佫各异`】　占鸡骨以吉凶　闻防声而号泣【`续文献通考云卜以鸡骨视其衅以断吉凶又曰亲死不哭笑舞号唱谓之閙尸明年闻杜鹃声则比屋号泣曰鸟犹歳至亲不复矣`】  

西爨　东爨一  

原杜氏通典曰西爨者南寜之渠帅梁时通焉自云本河东安邑人七叶祖事晋为南寜太守属中原乱遂王蛮夷梁元帝时南寜州刺史徐文威征诣荆州有爨瓒者遂据南寜之地　増文献通考曰自曲州靖州西南昆州曲轭晋寜喻献安寜距龙和城谓之西爨白蛮自弥鹿升麻二川南至歩头谓之东爨乌蛮土多骏马犀象明珠爨瓒子震翫隋开皇初遣使朝贡命韦世冲以兵戍之置恭州协州昆州未几叛史万歳撃之唐髙祖即位以其子达为昆州刺史太宗遣将撃西爨开青蛉弄栋为县达死以爨归王为南寕州都督袭杀东爨首领盖聘有两爨大鬼主崇道者与弟日进居安寜城左俄而崇道杀日进及归王于是诸爨乱崇道俄亦被杀诸爨稍离弱阁罗鳯以兵胁西爨徙户二十余万于永昌城东爨以言语不通各散依林谷得不徙自曲靖州至龙和皆残于兵日进等子孙居永昌城乌蛮种复振徙居西爨故地与绛州为邻  

西爨　东爨二  

増乌白蛮　东西爨【`并见前`】  

昆弥国一  

原杜氏通典曰昆弥国一曰昆明西南夷也在爨之西洱河为界即叶榆河其俗略同突厥相传与匈奴本兄弟国也　増文献通考曰汉武帝得其地入益州部其后复絶诸葛亮定南中亦所不至武徳四年嶲治中吉使南寜因至其国谕之遣使朝贡贞观十九年右武侯将军梁建方讨蛮降其部落七十二户九千三百咸亨三年昆明十四姓率户二万内附析其地为殷州总州敦州以安辑之殷州居戎州西北总州居西南敦州居南远不过五百余里近三百里其后又置盘麻等四十一州皆以首领为刺史  

昆弥国二  

増郡开越嶲　池号昆明【`汉书嶲昆明师古曰嶲即今之嶲州也昆明又在其西南即今之南寕州诸爨所居是其地也地理志云越嶲郡武帝元六年开又汉书云初汉欲求身毒国为昆明夷所闭昆明有滇池方三百里曰滇河汉将伐昆明作昆明池以习水战`】　好桑蚕　宜黍稷【`永昌郡曰越嶲郡在建寕西北千七百里沿江都县自建寕髙山相连至川中平地东西南北八千余里郡特好桑蚕宜黍稷麻麦稻粱`】  

缅一  

増续文献通考曰缅国为西南夷不知何种其地接大理去成都不逺东至木南至南海西至戛里北至陇川有江头太公马来安正国蒲甘缅王五城元世祖至元十九年撃缅至二十年克江头太公二城西南夷十二部俱降大徳元年封的立普哇拿阿廸提牙为缅国王赐之银印子信合八的为缅国世子锡以虎符戒将毋擅兴兵甲后于蒲甘缅王城置牙等处宣慰使司明洪武二十九年始归附立缅甸军民宣慰使等司  

缅二  

増树头取酒　石缝出油【`明一统志云树头椶髙五六丈结实大如掌土人纳麯罐中以索悬罐于实下刲其实流汁以为酒名曰树头酒防不用麯惟取汁熬为白糖其叶即贝叶写书用之石油自石缝流出臭恶而色黒可搽毒疮`】  

附国  

増文献通考曰附国隋代通焉在蜀郡西北二千余里即汉之西夷也有嘉良夷即其东部所居种自相率领不能统一土俗与附国同言语少殊其人并无姓氏其地南北八百里东西四千五百里土髙燥气凉多风少雨山出金银多白雉水有嘉鱼大业四年其王遣子弟宜林率嘉良夷六十人朝贡嘉良有水阔六七十丈附国水阔百余丈并南流用皮为舟而济附国南有薄縁夷风俗亦同有女国其水东北连山緜数千里接党项及诸羌  

## 御定渊鉴类函卷二百三十三

边塞部四【`五岭蛮总叙　海南诸国总叙　林邑占城　婆利　罗刹　丹丹　盘盘陁洹　诃陵　堕和罗　堕婆登　多蔑多摩长　狼牙脩　于陀利　扶南　顿逊毗骞　火山　赤土扶南诸小国`】  

五岭蛮总叙  

原杜氏通典曰五岭之南涨海之北三代以前是为荒服秦平天下开置南海等三郡秦乱赵佗据有其地五代九十三嵗至汉武建元中伏波将军路博徳灭之分为儋耳等九郡其珠崕郡在海洲上大率数歳一反元帝初元中纳贾捐之议罢之后汉光武建武中交趾女子徴侧反略有六十余城伏波将军马援讨平之桓灵以后蛮獠又据象郡象林县遂为林邑国矣其余郡县歴代虽时有反乱州郡兵旋平定之极南之人雕题交趾其俗男女同川而浴【`题额也雕谓刻其肌以丹青之交趾谓足大指开阔并立相交`】其西有噉人国生首子輙而食之谓之宜弟味  

旨则以遗其君君喜而赏其父娶妻妾羙则譲其兄乌浒人是也交趾之南有越裳国周公居摄六年天下和平越裳以重译而献白雉周徳既衰于是稍絶及楚子称霸朝贡百越秦始皇平天下开岭外置南海桂林象郡至胡亥时南海尉任嚻病且死召南海龙川令眞定人赵佗语曰中国扰乱未知所安番禺负山险阻南北东西数千里可以为国郡中长吏无足与言故召公告之即被佗书行南海尉事【`被加也`】嚻死佗即絶秦所开新道聚兵自守秦已灭佗即撃并桂林象郡自立为南越武王汉已定天下为中国劳苦故释佗不诛遣陆贾立佗为南越王髙后时佗乃自称为南越武帝发兵攻长沙边邑败数县而去以兵威财物赂遗闽越西瓯骆越役属焉东西万余里南北数千里及孝文帝初立鎭抚天下乃为佗亲冢在眞定置守邑嵗时奉祠召其从昆季尊官厚赐宠之诏陆贾使往谕之贾至南越王上书谢愿为蕃臣奉职贡至武帝建元四年佗孙胡时闽越王郢兴兵撃南越邉胡使人上书曰两越俱为蕃臣臣无得擅兴兵相攻撃今东越擅侵臣臣不敢兴兵惟天子诏之于是天子多南越义守职约为遣两将军往讨闽越淮南王安上书谏曰夫越方外之地劗发文身之人也【`越人劗发古翦字也劗与翦同`】不可以冠带之国法度理也自三代之盛胡越不与受正朔非强不能服威不能制也以为不居之地不牧之人不足以烦中国也自汉初定以来七十二年吴越人相攻撃者不可胜数然天子未尝举兵而入其地也臣闻越非有城郭邑里也处谿谷之间篁竹之中习于水鬪便于用舟地深昧而多水险中国之人不知其势阻而入其地虽百不当其一得其地不可郡县攻之不可暴取也以地圗察其山川要塞相去不过数寸之间而数百千里阻险林丛弗能尽着视之若易行之甚难今自攻撃而陛下以兵救之是反以中国而劳蛮夷也且越人愚戅轻薄负约反覆其不用天子之法度非一日一不奉诏举兵诛之臣恐此后兵革无时得息也臣闻道路言越闽王弟甲弑而杀之【`甲者闽王弟之名`】甲以诛死其人未有所属陛下若欲来内处之中国使重臣临存以招致之此必携老扶幼以归圣徳若陛下无所用之则继其絶世存其亡国建其王侯此必委质为藩臣代供贡职陛下以方寸之印丈二之组不劳一卒不顿一防【`顿音钝`】而威徳并行帝不从兵未逾岭闽越王弟余善杀郢以降于是罢兵后至孙兴立其母太后本中国人劝王及幸臣上书请比内诸侯三嵗一朝其相吕嘉不欲遂反攻杀太后尽杀汉使者立胡长男建徳为王发兵守要害处于是令越人及江淮以南楼船十万师往讨之元鼎五年秋衞尉路博徳为伏波将军自桂阳下汇水主爵都尉杨仆为楼船将军出章郡下横浦故归义越侯二人【`故越人降为侯`】为戈船下濑将军【`濑水流沙上也伍子胥有戈船以载干戈因谓之戈船`】出零陵或下离水或抵苍梧使驰义侯【`越人名遗`】因巴蜀罪人发夜兵下牂牁江咸防番禺元鼎六年冬楼船将军将精兵先陷寻陿破石门得越船粟因推而前挫越锋伏波将军将罪人道逺后期与楼船防乃有千余人遂俱进楼船居前至番禺建徳嘉皆城守楼船自择便处居东南面伏波居西北面防暮楼船攻败越人纵火烧城越素闻伏波暮不知其兵多少伏波乃遣使招降者赐印绶复纵令相招楼船力攻烧敌反驱而入伏波营中迟眀城中皆降伏波吕嘉建徳以夜与其属数百人亡入海伏波遣人追以故其校司马苏得建徳越郎都稽【`越中所署郎`】得嘉戈船下濑将军兵及驰义侯所发夜郎兵未下南越已平遂以其地为儋耳珠崕南海苍梧郁林合浦交阯九眞日南九郡【`交阯则今安南也`】置交阯刺史领之自佗王后凡五世九十三嵗而亡珠崖儋耳二郡在海洲上东西千里南北五百里武帝末珠崖太守防稽孙幸调广幅布献之蛮不堪役遂攻郡杀幸幸子豹合率善人还复破之自领郡事讨撃余党连年乃平豹遣使封还印绶上书言状制诏即以豹为珠崕太守威政大行献命嵗至中国贪其珍赂渐相侵侮故率数嵗一反元帝初珠崕数反贾谊孙捐之上书请不撃遂罢之凡二郡六十五城凡交阯所统虽置郡县而言语各异重译乃通人如禽兽长防无别项发徒跣【`为发于项上`】以布贯头而着之后徙中国罪人使杂居其间乃稍知言语渐见礼化光武中兴锡光为交趾任延守九眞于是教其耕稼制为冠履初设法令始知姻娶建立学校导之礼义建武十六年交趾女子徴侧及其妺徴贰反攻郡徴侧者麊冷县左将之女也【`麊音米`】嫁为朱鸢人诗索妻甚雄勇交趾太守苏定以法绳之侧忿故反于是九眞日南合浦蛮俚皆应之凡略六十五城自立为王交趾刺史及诸太守仅得自守十八年遣伏波将军马援楼船将军段志发长沙桂阳零陵苍梧兵万余人讨之眀年夏四月援破交趾斩徴侧徴贰等余皆降散进撃九眞贼都阳等破降之徙其渠帅三百余口于零陵岭表悉平章帝元和初日南徼外蛮夷宄不事人【`蛮夷别号`】邑豪献生犀白雉永光中日南象林蛮二千余人宼掠百姓于是置象林将兵长史以防其患顺帝永和二年日南象林徼外蛮夷区怜等数千人攻象林县烧城寺杀长吏州郡并力讨之不利帝召公卿百官及四府属【`太尉司马司空大将军府`】问其方略皆议遣荆兖荆河四万兵赴之大将军从事中李固駮曰若荆无事发之可也今二州盗贼盘结不散而复扰动必更生患又兖州荆河之人逺赴万里诏书廹促必致叛亡军行三十里为程而去日南九千余里三百日乃到计人廪五升【`古升小故曰五升`】用米六十万斛不计将吏驴马之食但负甲自致费便若此九眞日南相去千里发其吏人犹尚不堪何况四州之卒以赴万里之艰哉前中郎将尹就讨益州叛羗益州谚曰虏来尚可尹来杀我后就徴还以兵付刺史张乔因其将吏旬月之间破殄寇逆此发将无益之效州郡可任之騐也宜更有勇略仁任将帅者以为刺史太守悉使往止交趾府下今日南兵单无谷守则不足战又不能可一切徙其吏人北依交趾事静之后乃令归本还募蛮夷使自相攻有能反间致头首者许以封爵锡土之赏故幷州刺史长沙祝良性多勇决又南阳张乔前在益州有破贼之功皆可任用昔文帝就加魏尚为云中哀帝即拜龚舎为太山宜即拜良等便道之官于是拜祝良为九眞太守张乔为交趾刺史乔良至单车入贼地设方略招以威信岭外复平其后屡为反叛州郡兵讨降之至灵帝建宁三年郁林太守谷永以恩信招降乌浒人十余万内属皆受冠带开置七县然自汉以后列置州县獠俗难理率数嵗一乱终不足为大患  

海南诸国总叙  

原杜氏通典曰海南诸国汉时通焉大抵在交州南及西南居大海中洲上相去或五百三百里五千三千里逺者二三万里乘舶举防道里不可详知外国诸书虽言里数又非定实也其西与诸胡国接元鼎中遣伏波将军路博徳开百越置日南郡其徼外诸国自武帝以来皆献贡后汉桓帝时大秦天竺皆由此道遣使贡献及吴孙权遣宣化从事朱应中康防使诸国其所经及传闻则有百数十国因立记传晋代通中国者葢尠及宋齐至者有十余国自梁武隋炀诸国使至逾于前代唐贞观以后声教逺被自古未通者重译而至又多于梁隋焉其无异闻亦不复更记  

林邑一  

原杜氏通典曰林邑国秦象郡林邑县地汉为象林县属日南郡古越裳之界也在交趾南海行三千里其地纵横可六百里去日南界四百余里其南水歩道二千余里有西屠夷亦称王焉马援所植两铜柱表汉界处也【`马援北还留十余户于铜柱处至隋有三百余户悉姓马土人以为流寓号曰马流人铜柱寻没马流人常识其处林邑国记马援树两铜柱于象林南界与西屠国分汉之南境又云铜柱山周十里形如倚葢西跨重岩东临大海屈璆道里记云林邑大浦口有五铜柱焉`】后汉末大乱县功曹姓区有子曰连杀县令自号为王【`后王无嗣外孙范逸代立`】晋武太康中来贡献成帝咸康二年范逸死奴文簒位奴文昔尝北至洛阳商货因教王作宫室兵车器械王爱信之后为将乃谮王诸子或徙或奔及王死无嗣遂自立为王乃攻旁国幷之有众四五万至穆帝永和三年文率其众攻陷日南还据其地告交州刺史朱蕃求以日南北鄙横山为界初徼外诸国尝赍寳物自海路来贸货贿而交州刺史日南太守多贪利侵侮十折二三由是诸国怨愤且林邑少田故贪日南之地文又袭九眞害士庶十八九文死子佛立犹屯日南九眞太守灌率兵讨佛走之追至林邑时五月立表日在表北影在表南九寸一分自北影之南故开北户以向日此大较也隋文帝既平陈后遣大将军刘方歩万余人撃之其王梵志率其徒乘象而战方多掘小坑草覆其上因以兵挑之梵志悉众而阵方伪北走梵志逐之其象多陷转相惊骇军遂乱方纵兵撃大破之遂弃城而走方入其都获其庙主十八枚皆铸金为之葢其有国十八叶矣増明一统志曰唐贞观中其王头黎献方物子鎭龙  

嗣为摩诃慢多伽独所弑范氏遂絶国人立头之姑子诸葛地更号环王唐元和初入寇驩爱等州安南都护张丹撃破之遂弃林邑徙国于占因号占城  

林邑二  

増结辽语　珠火能然【`唐书林邑云有结辽鸟能人语又曰贞观四年其王范头遣使献火珠大如鸡卵圎白皎洁光能照数尺状如水精正午向日蒸之即火然`】　萤火飞金　鳢鱼化铁【`南史林邑曰其国有金山石皆赤色其中生金金夜则出飞状如萤火　又曰范文本日南西卷县夷帅范幼家奴常牧牛于山涧得鳢鱼化为铁因以铸刀刀成文向日咒曰若砍石破者文当王此国因为砍石如防刍藁文心异之`】　唐昭陵圗头之形　李百药献鹦鹉之赋【`唐书林邑传云头死子范镇龙代立太宗遗诏于陵所刋石圗头之形于元闗之前　又曰贞观五年献五色鹦鹉太宗异之诏太子右庶子李百药为之赋`】  

占城一  

増宋史曰占城国在中国之西南东至海西至云南南至眞腊北至驩州其地东西七百里南北三千里南曰施僃州西曰上源州北曰乌里州所统大小州三十八不盈三万家其国无城郭土地所出笺沉香槟榔乌樠木苏木白藤黄蜡吉贝花布丝绞布白□布藤簟贝多叶簟金银铁锭等物民获犀象皆输于王其王脑后髽发散披吉贝衣戴金花冠七寳装缨络为饰胫股皆露蹑革履无韤妇人亦脑后撮髻无筓梳其服及拜揖与男子同王每日午坐禅椅官属谒见膜拜一而止白事毕复膜拜一而退或出游看象采猎观鱼皆数日方还近则乘软布兜逺则乘象或乘一木杠四人舁之先令一人持槟榔盘前导从者十余辈各执弓箭刀枪手牌等其民望之膜拜其风俗正月一日牵象周行所居之地然后驱逐出郭谓之逐邪四月有游船之戯定十一月十五日为冬至人皆相贺每年十二月十五日城外缚木为塔王及人民以衣物香药置塔上焚之以祭天地不产茶亦不知醖醸之法止饮椰子酒兼食防榔眀一统志曰周显徳中其王释利因徳漫遣其臣莆诃散来贡宋干徳中其王悉利因陁盘遣使因陁玢等贡方物自是间嵗或数歳一贡淳熙中袭破眞腊庆元中眞腊大举复雠俘杀几尽更立眞腊人以主之元至元间其主孛由补刺者吾内附遣使贡方物后其补的遂负固勿服屡遣重兵临之又数遣使招谕乍臣乍叛终无通志明洪武初其主阿荅阿者首遣其臣虎都蛮来朝贡方物诏遣中书省管勾甘桓等封为占城国王自是朝贡不絶  

占城二  

増杀牛祭　驱象逐邪【`宋史占城传曰国有山牛不任耕耨但杀以祭将杀令巫祝之曰阿罗和及拔译云早教他托生　下见前`】　四月游船　季冬防塔【`俱见前`】　薇水香衣　火油炽水【`宋史曰有蔷薇水洒衣经嵗香不歇猛火油得水愈炽二者皆贮以琉璃缾`】　石名菩萨　书用贝多【`又云有云龙形通犀带菩萨石表章书于贝多叶以香木函盛之`】  

占城三  

増表宋占城国王杨普俱毗茶室离曰臣闻二帝封疆南止届于湘楚三王境界北不及于幽燕仰瞩昌时实迈往迹伏惟皇帝陛下乾坤授气日月储英出震居尊承基御极慈悲敷于天下声教被于域中业茂前王功徂后世苍生是念黄屋非心无方不是生灵有土并为臣妾眞风徧布霈泽周行凡沐照临共增耸抃臣生于鄙幸袭华风蚁蛭蠭房聊为遂性龙楼鳯阁尚阻观光再念自假天威获全封部邻无侵夺俗有舒苏每嵗拜遣下臣问宁上国防陛下恩霑行苇福及豚鱼特因人颁赐戎器臣本王惟望阙焚香欢呼拜受心知多幸曷荅洪恩圣君既念于賔王微恳肯忘于述职今遣専信臣某等逺充嵗贡虽表楚茅之礼实懐鲁酒之忧虔望睿眀俯寛谴戮某等廻日军容器仗耀武之物伏愿重加赐赉葢念忝为臣子合告君亲服饰车舆威仪斧钺不敢私制惟望恩颁干冒冕旒不任死罪  

婆利  

増旧唐书曰婆利国在林邑东南海中洲上其地延袤数千里自交州南渡海经林邑扶南赤土丹丹数国乃至焉其人皆黒色穿耳附珰王姓刹利耶伽名护路那婆世有其位王戴花冠形如皮弁装以真珠璎珞身坐金牀侍女有金花寳镂之饰或持白眊拂孔雀扇行则驾象鸣金撃鼓吹蠡为乐男子皆拳髪被吉贝布横幅以绕腰风气暑热恒如中国盛夏谷一嵗再熟有吉贝草缉其花以作布麄者名吉贝细者名白防　文献通考曰婆利古未尝通中国问其先年数不计自言白净王夫人即其国女梁天监十六年遣使奉表献金席等普通三年复遣使贡献其国有舎利鸟通人言隋大业唐贞观中俱遣使朝贡其东即罗刹也  

罗刹  

増文献通考曰罗刹国其人极陋朱发黒身兽牙鹰爪与林邑人作市輙以夜昼则掩其面隋大业三年遣使常骏等使赤土国至罗刹  

丹丹  

増文献通考曰丹丹在振州东南王姓刹利名尸陵伽每晨夕二时临朝其大臣八人号曰八座并以婆罗门为之王以香粉涂冠通天冠挂杂寳璎珞衣朝霞履皮屦近则乘舆逺则驭象攻伐则吹蠡撃鼓兼有幡旗梁中大通二年其王遣使奉表送象牙及画塔二驱火齐珠吉贝香药大同元年复遣使献金银琉璃杂寳香药等物唐总章时又献方物  

盘盘  

増旧唐书曰盘盘国在林邑西南海曲中北与林邑隔小海自交州船行四十日乃至其国与狼牙脩国为邻人皆学罗婆门甚敬佛法　又曰僧尼读佛经皆食肉而不饮酒道士不食肉国不甚重俗皆呼僧为比丘呼道士为贪宋元嘉孝建大明中及梁中大通元年四年六年隋大业中俱遣使朝贡唐贞观九年来贡永徽中献鹦鹉  

陁洹  

増旧唐书曰陁洹国在林邑西南大海中东南与堕和罗接去交阯三月余日行宾服于堕和罗其王姓察失利字婆未婆那土无蚕桑以白防朝霞布为衣俗皆楼居谓之干栏贞观十八年遣使来朝二十一年又遣使献白鹦鹉及婆律膏仍请马及铜钟诏幷给之  

诃陵  

増旧唐书曰诃陵国在南方海中洲上居东与婆利西与堕婆登北与眞腊接南临大海竪木为城作大屋重阁以椶榈皮覆之王坐其中象牙为牀食不用箸以手而撮亦有文字颇识时歴俗以椰树花为酒其树生花长三尺余割之取汁以成酒味甘饮之亦醉贞观十四年大歴三年皆遣使朝贡元和八年遣使献僧只僮五人鹦鹉频伽乌幷异种名寳以其使李诃内为果毅诃内请授其弟诏褒而从之十三年遣使献僧只女二人鹦鹉玳瑁及生犀等　新唐书曰其国别有毒人与同止宿即令身疮若涎液霑着草木即枯其人死身不烂不臭  

堕和罗  

増旧唐书曰堕和罗国南与盘盘北与伽罗舎佛东与眞腊接西邻大海去广州五月日行贞观十二年其王遣使贡方物后又遣使献象火珠请赐好马诏许之  

堕婆登  

増旧唐书曰堕婆登国在林邑南海行二月东与诃陵西与迷车接北界大海风俗与诃陵略同其国种稻每月一熟亦有文字书之于贝多叶贞观二十一年其王遣使献吉贝象牙白檀太宗玺书报之幷赐以杂物  

多蔑  

増文献通考曰多蔑国其人短小兄弟共娶一妻妇总发为角辨夫之多少唐贞观中通焉在南邉国界周廻可一月行南阻大海西俱游国北波刺国东眞陀桓国户口极多置三十州不役属他国有州郭宫殿楼橹并用瓦木以十二月为嵗其俗交易用金银朝霞等衣服百姓二十而税一五谷菜蔬与中国不殊  

多摩长  

増文献通考曰多摩长国居于海岛东与婆鳯西与多隆南与半支跋华言五山也北与诃陵等国接其国界东西可一月行南北可二十五日行其王之先龙子也名骨利骨利得大鸟卵剖之得一女子容色殊妙即以为妻其王尸罗劬佣伊说即其后也唐显庆中遣使贡献其俗无姓衣物与林邑同胜兵一万余人无马有弓刀甲矟婚姻无同异姓之别其食器有铜铁金银其家畜有羖羊水牛野兽有麞鹿等其音乐略同天竺有波那婆宅护遮庵磨石榴等果多甘蔗从其国经萨卢都思诃卢君那卢林邑等国达于交州  

狼牙脩  

増文献通考曰狼牙脩国在南海中北至广州二万四千里土气物产与扶南略同其俗男女皆而被发以吉贝为千漫王及贵臣乃加云霞布覆髀以金绳为络金环贯耳其国累塼为城重门楼阁王出乘象有幡眊旗鼔罩白葢兵卫甚严国人说立国以来四百余年后嗣衰弱王族有贤者国人归向之王闻乃加囚执其鎻无故自防王以为神不敢害乃逐出境遂奔天竺天竺妻以长女俄而狼牙王死大臣迎还为王子婆伽达多立梁天监十四年遣使奉表  

于陀利  

増文献通考曰于陀利国在南海洲上俗与林邑扶南略同出斑布吉贝槟榔特精好为诸国之极宋孝武世王释婆罗那邻陀遣长史竺留弛献金银寳器梁天监元年其王瞿昙修跋陀罗以四月八日梦一僧曰中国今有圣王十年之后佛法大兴汝若遣使供奉礼敬则土地丰乐商旅百倍若不信我则境土不得自安初未之信既又梦此僧曰汝若不信我当与汝往观乃于梦中至中国拜觐天子既觉心异之陀罗本工画乃冩梦中所见武帝容质饰以丹青遣使并画工奉表献玉盘等物使人既至摹冩帝形以还其国比本画则符同焉因盛以寳函日加礼敬后跋陀死子毗针邪跋摩立十七年遣长史毗贠跋摩奉表献金芙蓉杂香药等普通元年复遣献方物  

扶南一  

原杜氏通典曰扶南国在日南郡之南海西大岛中去日南可七千里在林邑西南三千余里其境广袤三千余里其先有女人为王号曰桞叶年少壮健有似男子其南有激国人名混塡来伐桞叶降之遂以为妻恶其躶露形体乃穿叠布贯其首理其国至王混盘况死国人立其大将范师蔓为王蔓勇健有权略以兵威伐旁国咸服属之自号扶南大王开地五六千里蔓死国乱大将范寻自立为王是吴晋时也其后王姓娇陈如本天竺婆罗门也有神语曰应王扶南娇陈如南至盘盘扶南人闻之迎而立焉复改制度用天竺法　増文献通考曰宋齐梁并献方物隋时其国王姓古龙诸国多姓古龙讯耆老言昆崘无姓氏乃昆崘之讹隋代遣使贡献唐武徳后频来贡贞观中又献白头国二人于洛阳其国在扶南之西在参半之西南男女生皆素首身又凝白居山洞之中四面岩险故人莫至与参半国相接  

扶南二  

増沸环烧鎻以防罪　飬鱼圏兽以决刑【`齐书曰无牢狱有讼者则以金指环若鸡子投沸汤中令探又烧鎻令赤着手上捧行七歩有罪者手皆焦烂无罪者不伤　南史曰于城沟中飬鳄鱼门外圏猛兽有罪以餧猛兽及鳄鱼鱼兽不食为无罪三日乃放之鳄鱼大者长三丈余状如鼍有四足喙长六七尺两邉有齿利如刀剑常食鱼遇得麞鹿及人亦噉之苍梧以南及外国皆有之`】  

顿逊  

増南史曰顿逊国梁时闻焉在海﨑上地方千里城去海十里有五王并羁属扶南顿逊之东界通交州诸贾人其西界接天竺安息徼外诸国往还交易其市东西交防日有万余人珍物寳货无不有又有酒似安石榴采其花汁停瓮中数日成酒出藿香插枝便生叶都梁以裛衣国有区拨等花十余种冬夏不衰其花燥更芬馥亦末为粉以傅身焉  

毗骞  

増南史曰毗骞国梁时闻焉在顿逊之外大海洲中去扶南八千里其王身长丈二头长三尺自古不死莫知其年王神圣国中人善恶及将来事王皆知之是以无敢欺者南方号曰长颈王国俗有室屋衣服噉粳米其人言语小异扶南有山出金金露生石上无央限也国法刑人并于王前噉其肉国内不受估客有往者亦杀而噉之是以商旅不敢至王常楼居不血食不事鬼神其子孙生死如常人唯王不死扶南王数使与书相报答常遗扶南王纯金五十人食器形如圆盘又如瓦塸名为多罗受五升又如碗者受一升王亦能作天竺书可三千言说其宿命所由与佛经相似并论善事  

火山  

増文献通考曰火山隋时闻焉国中山皆有火虽雨不息火中有白鼠扶南土俗云火洲在马五洲之东可千余里春月霖雨雨止则火然洲上林木得雨则皮黑得火则皮白诸左右洲人以春月取其木皮绩以为布或作灯炷布若小秽投之火中使洁又有加营国北诸薄国西山周三百里从四月火生正月火灭火然则草木叶落如中国寒时人以三月至此山取木皮绩为火浣布  

赤土  

増隋书曰赤土国扶南之别种也在南海中土色多赤因以为号东波罗刺国西婆罗娑国南诃罗旦国北距大海地方数千里其王姓瞿昙氏名利富多塞称其父释王位出家为道传位于利富多塞在位十六年矣有三妻并邻国女居僧只城有门三重相去各百许歩每门圗画菩萨飞仙之象又四妇人容饰如佛塔金刚力士之状夹门而立门外者持兵仗门内者持白拂夹道垂素网缀花王宫诸屋悉是重阁北坐三重之衣朝霞布冠金花冠垂寳璎珞王后作一木龛以金银五香木钿之悬一金光焰夹榻树二金镜前陈金瓮各有金香炉当前置一金伏牛前树寳葢左右皆有寳扇婆罗门等数百人东西重行相向而坐其俗皆穿耳翦发无跪拜之礼以香油涂身敬佛尤重婆罗门妇人作髻于顶后男女通以朝霞朝云色布为衣豪富之室恣意华靡唯金鏁非王赐不得服用每婚姻择吉日女家先期五日作乐饮酒父执女手以授壻七日乃配既娶即分财别居惟防子与父居父母兄弟死则剔髪素服就水上搆竹木为棚棚内积薪以尸置上烧香建幡吹蠡撃鼔以送纵火焚薪遂落于水中贵贱皆同唯国王烧讫收灰贮以金缾蔵于庙屋冬夏常湿雨多霁少种植无时特宜稻穄白豆黒麻自余物产多同于交趾以甘蔗作酒以紫根酒色黄赤味亦香羙亦名椰浆为酒隋炀帝嗣位募能通絶域者大业三年屯田主事常骏等请使赤土帝遣赍物五千段以赐赤土王十月骏等自南海郡乘舟昼夜二旬每日遇便风至焦石山而过东南诣陵伽鉢拔多洲西与林邑相对上有神祠焉又南行至师子石自是岛屿连接又行二三日西望见狼牙须国之山于是南达鸡笼岛至于赤土之界其王遣婆罗门鸠摩罗以舶三十艘来迎吹蠡撃鼔以乐隋使进金鏁以防船月余至其都王遣人送金盘贮香花幷镜镊金合二枚贮香油金缾八枚贮香水白叠布四条以拟供使者盥洗又将象二头持孔雀葢以迎使人并致金盘金花以借诏函男女百人奏蠡鼔婆罗门二人导路至王宫骏等奉诏书上阁王以下皆坐宣诏讫引骏等坐奏天竺乐事毕骏等还馆又遣婆罗门就馆送食因谓骏曰今是大国臣非复赤土国矣后数日请骏等入宴仪衞导从如初王前设两牀牀上并设草叶盘方一丈五尺上有黄白紫赤四色之饼牛羊鱼鼈猪瑇瑁之肉百余品延骏升牀从者于地席各以金钟置酒女乐迭奏礼遗甚厚遣那邪迦随贡方物幷献金芙蓉冠龙脑香以铸金为多罗叶隠起成文以为表金函封之令婆罗门以香花奏蠡鼔而送之既入海见绿鱼羣飞水上浮海十余日至林邑东南并山而行其海水色黄气腥舟行一日不絶云是大鱼粪也循海北岸达于交阯骏以六年春与那邪迦于农谒帝帝大恱授骏等秉义尉那邪迦等官赏各有差  

扶南诸小国【`蒲罗中国　优钹国　横跌国比攎国　马五州　薄叹州躭兰州　巨延洲　滨那専国　乌文国斯调国　林阳国`】  

増太平御览曰吴时康泰为中郎表上扶南土俗曰东行极崎头海有居人人皆有尾五六寸名蒲罗中国其俗食人　优钹国者在天竺之东南可五千里国土炽盛城郭珍玩謡俗与扶南同　横跌国在优钹之东南城郭饶乐不及优钹也　诸薄之东南有比攎洲出锡卖与外徼　诸薄之东有马五洲出鸡舌香树木多华少实　诸薄之西北有薄叹洲土地出金常以采金为业转卖与诸贾人易粮米物　诸薄之西北有躭兰之洲出铁　诸薄之东北有巨延州人民无田种芋浮船海中截大蚶螺杯往扶南　滨那専国出【`都田切`】马及金俗民皆有衣被结发也　乌文国昔混滇初载贾人大舶入海所成此国　斯调洲湾中有自然盐累如细石子国人取之一车输王余自入　扶南之西南有林阳国去扶南七千里土地奉佛有数千沙门持戒大斋日鱼肉不得入国一日再市朝市诸米甘果石蜜暮中但香花  

## 御定渊鉴类函卷二百三十四

边塞部五【`増安南　眞腊　投和　暹罗　彭亨三佛齐　哇　重迦罗　浡泥　注辇层檀　丹眉流　马八儿诸国　苏门答剌花靣　锡兰山　柯枝　满剌加　九州山`】  

【`麻逸冻　苏禄　海南诸国海南诸小国`】  

安南一  

増续文献通考安南古交趾也在中国西南秦并天下置桂林南海象郡秦亡南海尉赵佗撃并之汉置九郡交趾居其一唐分岭南为东西二道置节度立五筦安南焉宋封丁部岭为交趾郡王传子琏三世为桓所夺随又为李公蕴所夺即封公蕴为王李氏传八世至昊旵陈日煚为昊旵壻遂有其国元宪宗三年遣使攻之日煚窜海岛八年日煚传国长子光昺世祖中统二年从光昺请封为安南王十四年光昺卒子日烜立二十二年日烜僭称大越国主世祖兴兵伐之二十五年日烜遣使谢罪眀年贡方物日烜卒子日燇遣使来  

贡徴入朝不至武宗至大四年世子陈日煃遣使来朝明洪武二年封日煃为安南国王赐驼钮涂金银印以张以宁等至安南界日煃已卒其弟日□嗣立诏封日□为王陈氏传十二世至日焜而季犛簒立僭称皇帝国号大虞纪元天圣永乐四年以西平侯沐晟新城侯张辅等率兵分道并进五年王柴胡等七人擒季犛李保等十人擒其子澄安南人武如卿等擒伪大虞皇帝苍伪太子芮伪将相王侯柱国季貔等诏求陈氏后复立为安南国王国人言贼残陈氏无后乃郡县其地立交趾布政使司都指挥使司按察使司分十七府曰交州北江谅江三江建平新安建昌奉化清化宣化大原鎭蛮谅山新平乂安顺化升华四十七州一百五十七县衞十一所三市舶司一改鸡陵闗为鎭夷闗安抚人民三百二十万获蛮人二百八万七千五百粮储一千三百六十万石象马牛十三万五千九百船八千七百军器二千五十三万九千勅黄尚书福兼掌布按二司事勅辅晟交趾应有懐才抱徳之人悉心访求礼送京师擢用九月辅遣都督佥事栁升露布献俘季犛苍及伪将相下狱赦澄芮等令有司衣食之陞柴胡等指挥使佥事千户进封辅英国公晟黔国公封升安逺伯是冬赠故安南王陈氏子孙七人官　明一统志曰洪熙元年防孽利攻劫郡邑复命将讨之宣徳二年利势屈始奉表乞立陈氏后暠者王其国诏封为安南王后利簒暠而自立朝臣复请加兵防利遣使来贡谢罪请命因而与之朝贡不絶  

安南二  

増佛迹　仙游【`明一统志佛迹山在交州府石室县上有巨人迹下有池景物清防为一方胜槩　又仙游山在北江府武宁县一名烂柯山`】　瑚　玳瑁【`明一统志瑚有赤黑二种在海直而软见日曲而坚汉初赵佗献赤瑚名火树又玳瑁状而殻稍长其足有六后两足无爪`】狒狒笑　猩猩啼【`晋郭璞云交州山中出狒狒状如人靣长臂黒身披发迅走食人见人则笑　下详哀牢`】　马援柱　诸葛钲【`后汉书马援既平交趾立铜柱为汉界相传在钦州古森洞上有援誓云铜柱折交趾灭唐马总又建二铜柱镵着唐徳以明其为伏波裔　明一统志好饮酒撃铜鼔豪富女子以金银钗撃鼔叩竟留与主人或云铜鼔乃诸葛亮征蛮钲也`】  

安南三  

増诗元袁桷安南行曰輶轩使者安南来紫泥封诏行风雷湿云翻空海波立铁网山裂狂蛟摧神京煌煌鎭无极火鼠烛龙穷髪北弹丸之地何足论蚯蚓为城雾为域瘴江如墨黄茅昏羣蛮渡江江水浑千年白雪不到地十月青梅犹满邨赤脚摇唇矜防鬪竹箭藏蛇猿狖崛强曽夸井底蛙低徊自比泥中兽龙飞天子元年春万执璧修臣邻朱干玉戚广庭舞笑问铜柱今何人君不闻重译之人周代至时有越裳输白雉又不闻防风之骨能専车神禹震怒行天诛李侯桓桓水苍佩舌本悬河四方对后车并载朝未央稽首九拜乞取金印归炎荒  

増颂眀梁潜平安南颂曰念彼交趾作贡南土亦既有年以奠其所惟厥奸臣敢背厥常狂言盈庭以幸乐康天鉴在兹惟帝服训奉若天命以征弗顺皇皇圣谟百万其师赳赳虎臣如熊如罴帝临送之于江之浒鸣笳沸天挥戈如雨皇帝曰吁来尔将臣汝弗究武往吊乃民皇帝曰吁来尔统师参将副将左右其宜神机横海骠游爰及鹰各率乃职浩浩江流桓桓我旅有截其所有赫其武在江之西桂岭之墟万垒云屯万马电趋王师未来虎穴狼区蜃气昼暝虺沫林枯王师至止有风泠泠飞霜被野天开日晶堂堂之阵道行无留偏将别趋乃斧其喉乃斫其寨飇飞火烈泥沙培塿何有嵽嵲富良之江有徒林立一炬宵投羣舸如鸭大江失据连栅齐拔乃荡其郛乃夷其城两都既平四郊遂宁按兵止戈宣我皇徳乃诏庶鳏载欣载悦有羊在牵有酒盈尊延颈促武拜手辕门交人既来乃告乃谓曰予天氓皇勿遐弃皇之宏化如天浩浩曽谓交民而不覆帱飞章帝阙帝闵且吁曰奠交民曷圗厥初爰昔汉唐制纳内地宋化失宣投之丑防今五百年天运载旋朕惟防逢敢弗顺天乃防自乃择俊乂立之百司统以庶吏乃发洪音乃厉庶士交民困疲汝鲜之母俾交民忧心孔懐于乎噫嘻圣泽洋洋自今其始交民永康  

眞腊一  

増明一统志曰眞腊本扶南属国亦名占腊其王姓刹利名质多斯那者始倂扶南而有之隋大业中始通中国唐自武徳至圣厯凡四来朝神龙以后国分为二其南近海多陂泽为水眞腊其北多山阜为陆眞腊后复合为一宋政和中遣使来贡宣和初封为眞腊国王与占城等庆元中国人大举伐占城破之而立眞腊人为占城王故当时占城亦为属国其属国又有参半眞里登流睂蒲甘等国所领聚落六十余地方七千余里明洪武初国王忽儿那遣其臣奈亦吉等表献方物自是朝贡不絶  

眞腊二  

増浮胡八足　建同无鳞【`隋书浮胡鱼其形似防觜如鹦鹉有八足　又曰海中有鱼名建同四足无鳞其鼻同于象吸水上喷髙五六十尺`】　三日一听朝　五臣三稽首【`隋书其王三日一听朝坐五香七寳牀上施寳帐其帐以文木为竿象牙金钿为壁状如小屋悬金光焰有同干赤土前有金香炉二人侍侧王着朝霞古贝暪珞腰腹下垂至胫头戴金寳花冠被眞珠璎珞足履革屣耳悬金珰常服白叠以象牙为屩若露髪则不加璎珞臣下服制大抵相有五大臣一曰孤落支二曰髙相凭三曰婆和多陵四曰舎摩陵五曰髯多娄及诸小臣朝于王者辄以堦下三稽首王命上堦则跪以两手自抱膊绕王环坐议政事讫跪伏而去`】　毗野庵罗之树　金顔笃耨之香【`明一统志毗野树花似木叶似杏实似楮庵罗树花叶似实似李　又曰金颜香乃树脂有淡黄色者黒色者擘开雪白者为佳夹砂石为下其气聚众香番人以之和香涂身笃耨香树如杉桧香蔵于皮老而脂自流溢者名白笃耨冬月因其凝而取之者名黒笃耨盛之以瓢碎瓢而爇之亦有香名笃耨瓢`】  

投和  

増文献通考曰投和国在南海大洲中眞腊之南王姓投和罗名脯邪乞遥理数城城内皆王宫室城外人居可万余家王宿衞百人临朝则衣朝霞冠金冠耳挂金环颈挂金綖饰寳装皮履官属有朝请将军功曹主簿赞府等官分理文武州有参军郡有金威将军县有城局其长官初至各官僚助理政事刑罚盗贼多者死轻者穿耳及颊幷私铸银钱者截腕国无赋税俱随意贡奉以农商为业国人乘象及马无鞍辔以绳穿颊为莭制音乐则吹蠡撃鼔其国市六所贸易皆用银钱小如榆荚有佛道有学校文字与中夏不同门皆东开坐亦东向唐贞观中遣使奉表以金函盛之又献金榼金鎭寳带犀象海物等数十品  

暹罗  

増续文献通考曰暹罗在占城极南滨海本暹与罗斛二国地暹乃赤眉遗种元至正间始降于罗斛合为一国其国土瘠不宜耕种罗斛土田平衍而多稼暹人嵗仰给之俗煮海为盐醸秫为酒气不正人尚侵掠男女椎髻白布纒头被服长衫每有计议刑法轻重钱谷出入之事并决之妇人妇人志量在男子上贸易以子代钱所产有罗斛香味极清逺又有苏木花锡犀象翠羽之属元元贞初进金字表赐金缕衣明洪武初暹罗斛国王参烈昭毘牙遣使朝贡进金叶表诏赐大统厯永乐初其国止称暹罗其王遣使奈必表贡方物诏赐古今列女传且乞量衡为国中式从之朝贡不絶  

彭亨  

増续文献通考曰彭亨国一曰彭坑地在东南海岛中暹罗迤西俗尚怪常刻木香为人杀人血祭祷祈福禳灾喜供佛其产片脑沉香花锡椰子明洪武十一年遣使表贡番奴及方物永乐十二年遣使朝贡  

三佛齐一  

増宋史三佛齐国葢南蛮之别种与占城为邻居眞腊阇婆之间所管五十州泛海使风二十日至广州其王号詹卑其国居人多蒲姓唐天祐元年遣使来贡方物宋太平兴国五年其王夏池遣使茶龙眉来咸平六年遣使来贡且言本国建佛寺以祝圣夀愿赐名及钟上嘉其意诏以承天万夀为寺额并铸钟以赐祥符元年遣使来贡许赴泰山陪位于朝觐坛遣赐甚厚天禧元年遣使奉金字表贡眞珠象牙梵夹经昆崘奴诏许谒防灵观游太清寺金眀池及还赐其国诏书礼物以奬之熙宁十年使来赐诏宠之曰吾以声教覆露方域不限逺迩茍知夫忠义而来者莫不锡之华爵耀以羙名以宠异其国尔悦慕皇化浮海贡琛吾用汝嘉并超等秩以昭忠义之劝　续文献通考曰明洪武四年遣使奉金字表来朝并贡方物  

三佛齐二  

増龙脑猫睛　红藤紫矿【`明一统志土产有龙脑香猫睛石　宋史土产红藤紫矿`】香油涂身　椰叶覆屋【`宋史其人用香油涂身　又曰累甓为城周数十里用椰`】  

【`叶覆屋`】  

哇一  

増续文献通考曰哇即古阇婆国滨海又名莆家龙为东南诸番之冲要元时称哇东抵古女人国西抵三佛齐南抵古大食国北抵占城属国有苏吉丹打板打纲底物等国其在海外视占城益逺自泉南登舟海行者先至占城而后至其国其人丑恠情性语言与中国不能相通刘宋元嘉中始通中国后絶宋淳化中其王木罗茶遣使来朝贡大观中复贡元世祖出师海外诸蕃惟哇之役最大然竟不能克其水有八节涧乃哇咽喉必争地元史弼髙兴尝防兵于此其国分东西二王眀永乐五年西王都马板与东王战灭东王十六年西王杨惟西沙遣人献白鹦鹉其国四乡初至杜板仅千家二酋主之流寓多广东漳泉人又东行半日至厮邨中国人客此成聚落遂名新邨约千余家邨主广东人番舶至此互市金寳充溢人民富饶又南水行可半日至淡水港乘小艇行二十余里至苏鲁马益亦千余家半中国人港傍大洲林木蔚茂有长尾猱数万又水行八十里至漳沽登防西南陆行半日至王所居沟者伯夷仅二三百家緫领七八人王宫砖墉墉髙三丈方三十余里王蓬头顶金叶冠胸萦嵌丝帨腰束锦绮佩短刀跣足跨象或乘牛民男蓬头女椎髻上衣下帨男必腰刀刀极精巧刑无鞭朴罪不问防重藤繋刃杀之市用中国古钱衡量倍于中国国人大抵三种西番贾居久者服食皆雅洁中国流寓者尚回回教持斋受戒曰唐人土人有名无姓尙气好鬪颜色黒猱头赤脚信坐卧无椅饮食无匙箸啖蛇蚁虫蚓与犬同寝食不为也婚姻男造女家后五日迎妇金鼔刀盾前后甚都妇祼披发跣足萦嵌丝帨戴被金珠防饰寳妆丧有水葬火大惟死者所欲产金珠银犀角象牙玳瑁青盐槟榔椒香苏木桄榔木吉贝倒挂鸟彩鸠绿鸠红緑白鹦鹉白鹿白猿猴  

哇二  

増乗软兠　吹横笛【`宋史五月游船十月游山有马可乘跨或乘软兠乐有横笛鼔板亦能舞`】　五峰云　八节涧【`明一统志保老岸山在苏吉丹国凡番舶未到先见此山顶耸五峯时云覆其上　元史八莭涧上接杜马班王府下通莆奔大海乃哇咽喉必争之地`】　鹦鹉山　虾蝚树【`明一统志鹦鹉山出鹦鹉故名宋史其酒出于椰子及虾蝚丹树`】  

哇三  

増表刘宋阇婆婆逹国王师婆逹陀阿罗跋摩表曰宋国大王大吉天子足下敬礼一切种智安隠天人师降伏四魔成等正觉转尊法轮度脱众生教化已周入于湼槃舎利流布起无量塔众寳庄严如湏弥山经法流布如日照明无量浄僧犹如列宿国界广大民人众多宫殿城郭如忉利天宫名大宋扬州大国大吉天子安处其中绍继先圣王有四海阎浮提内莫不求报悉以兹水普饮一切我虽在逺亦沾灵润是以虽隔巨海常遥臣属愿照至诚垂哀纳受若听许当年遣信若有所湏惟命是献伏愿信受不生异想今遣使主佛大陀婆副使葛抵奉宣微诚稽首敬礼大吉天子足下陀婆所启愿见信受诸有所请惟愿赐听今奉防物以表微心  

重迦罗  

増续文献通考曰重迦罗国其地与哇相接髙山奇秀内有一石洞前后三门可容一二万人田谷气侯与哇略同风俗颇淳国无君长推年髙有徳者主之煑海为盐醸秫为酒地产羚羊鹦鹉木棉椰子绵纱货用银花绢又去数程曰孙陀罗琵琶拖曰丹重曰圎峤曰彭里不事畊种専尚冦掠与吉陀﨑诸国相通商舶少至  

浡泥  

増续文献通考曰浡泥本阇婆属国在西南大海中去占城三十日程所统十四州前代不通中国宋太平兴国元丰间国王向打始遣使朝贡元无闻焉俗尚奢侈亦煑海为盐醸秫为酒爱敬中国人见中国人醉者则扶之以归所产有片脑檀香象牙吉贝布玳瑁鹤顶有贝多加二树心可为酒亦产纸木皮而薄莹滑色防绿明洪武四年遣使奉金银笺来朝贡永乐三年诏封浡泥国王赐印符诰命六年王率妃及子弟妹陪臣凡百五十余人来朝贡珍物赐宴奉天门王卒于防同馆赐諡恭顺安徳门外石子冈为树碑立祠有司春秋致祭子遐旺袭封　眀一统志曰初国王麻那惹加那上言恩封王爵境上皆属职方国有后山乞封表为一方之鎭王卒其子遐旺复以为请遂封为长宁鎭国山御制碑文刻石其上自是朝贡不絶  

注辇一  

増文献通考曰注辇国东距海五千里西至西天竺千五百里南至罗兰二千五百里北至顿田三千里自古不通中国水行至广州约四十一万一千四百里其国有城七重髙七尺南北十二里东西七里每城相去百歩凡四城用砖二城用土最中城以木为之皆植花果木其第一至第三城皆民居环以小河第四城四侍居之第五城王之四子居之第六城为佛寺百僧居之第七城即王之所居屋四百区所统有三十一部落其西十二其南八其北十一今国王相传三世矣民有罪轻者格笞重者则斩或以象践杀之其宴则国王与四侍郎膜拜于阶遂共坐作乐歌舞不饮酒而食俗衣布亦有饼饵其兵阵用象居前弓矢在后四侍郎分领其众国东南约二千五百里有悉兰池国或相侵伐地产眞珠瑚玻璃槟榔豆蔲吉贝布兽有山羊黄牛禽有山鸡鹦鹉果有余甘藤罗千年椰子甘罗昆崘梅婆罗蜜之花有白末利散丝蛇脐佛桑防秋青黄碧婆罗瑶莲蝉紫水蕉之五谷绿黒豆麦稻地宜竹自昔未尝朝贡宋大中祥符八年九月其国王罗茶罗乍遣使侍三文等奉表来贡以盘捧眞珠碧玻璃升殿布于御座前降殿再拜译者导其言曰愿以表逺人慕化之意谨遣専使等五十二人奉土物朝贡凡眞珠衫帽各一眞珠二万一千一百两象牙六十株乳香六十斤三文等又献珠六千六百两香药三千三百斤初罗茶罗乍既闻商舶言且曰十年来海无风涛古老传云如此则中国有圣人故遣三文等入贡三文离本国舟行七十七昼夜歴郍勿丹山婆里西兰山至占宾国又行六十一昼夜歴依麻罗里山至古罗国国有古罗山因名焉又行七十一昼夜歴加八山古不牢山舟寳龙山至三佛齐国又行十八昼夜度蛮山水口歴天竺山至宾头狼山望东西王母塜距舟所将百里又行二十昼夜度羊山九星山至广州之琵琶洲离本国凡千一百五十日至广州焉诏閤门祗史祐之馆伴凡宴赐恩例同龟兹使眀年使廻降诏罗茶罗乍赐物甚厚天禧四年又遣使奉方物入贡明年二月其王遣使以泥金表进眞珠衫帽及眞珠一百五两象牙百株其使自言数朝贡而海风破船不达愿将上等珠就龙床脚撒殿顶戴瞻礼以申向慕之诚乃奉银盘升殿跪散珠于御榻下而退熙宁十年复遣二十七人来献豌豆珠麻珠琉璃大洗盘生白梅花脑锦花犀牙乳香瓶香蔷薇水金莲花木香阿魏鹏砂丁香使副以眞珠龙脑登殿跪而散之谓之撒殿既降诏遣御乐宣劳之以使为懐化将军保顺将  

注辇二  

増表宋注辇国王罗茶罗乍表曰钜宋之有天下也二帝开基圣人继统登封太岳礼祀汾阴至徳升闻上穹眷命臣昌期斯遇吉语幸闻輙倾就日之诚仰露朝天之欵臣伏闻人君之御统也无逺不臻臣子之推诚也有道则服伏惟皇帝陛下功超古道建大中衣裳垂而徳合乾坤劒防铸而范围区宇神武不杀人文化成廓明明之德以临御下民懐翼翼之心以昭事上帝至仁不伤于行苇大信爰及于渊鱼故得天鉴孔彰帝文有赫显今古未闻之事保家大定之基念臣防醯鸡贱如刍狗世居夷落地逺华风虚荷烛幽曽无执贽今者听歌颂普及遐恨年属于桑榆阻躬陈于玉帛矧沧溟之旷絶在跋渉以稍艰是敢倾倒赤心遥瞻丹阙任土作贡同蝼蚁之慕膻委质事君比葵藿之向日  

层檀  

増文献通考曰层檀国在南海傍距海二千里宋熙寕七年始入贡海道便风行百六十日经勿廵古林三佛齐国乃至广州其王名哑羙罗哑眉兰国五百年十世矣人语音如大食地春暖贵人以越布纒头服花锦白叠布出入乘象马元丰六年使保顺将层伽尼再至神宗念其絶逺诏赐赉有加  

丹眉流  

増宋史曰丹眉流国东至占腊五十程南至罗越水路十五程西至西天竺三十五程北至程良六十程东北至罗斛二十五程东南至阇婆四十五程西南至程若十五程西北至洛华二十五程东北至广州一百三十五程其俗以板为屋跣足衣布以白纻纒首其王所居广袤五里无城郭出则乗象车亦有小驷四时炎热无霜雪未尝至中国宋咸平四年国主多湏机遣使打吉马等九人来贡木香鍮镴胡黄连紫红氊花布苏木象牙召见崇徳殿赐以冠服物及还又赐多湏机诏书以敦奬之  

马八儿诸国  

増元史曰海外诸蕃惟马八儿与俱蓝足以纲领诸国而俱蓝又为马八儿后障自泉州至其国约十万里其国至阿不合大王城水路得便风约十五日可到比余国最大元世祖至元间唆都等奉玺书十通招谕诸番占城马八儿俱奉表称藩余俱蓝诸国未下十六年遣广东招讨司杨廷璧招俱蓝国王必纳的书降表附廷璧以进言来嵗遣使入贡寻即遣使与廷璧再往招谕以阻风假道马八儿国其国宰相马因的与不阿里屏人谓廷璧云我一心愿为朝廷奴使札马里丁入朝我大必阇赤赴算弹【`华言国主也`】告变算弹籍我金银田产妻孥又欲杀我我诡辞得免今算弹兄弟五人皆聚加一之地议与俱蓝交兵此间诸国皆有降心若马八儿既下我使人持书招之可使尽降廷璧以闻即遣廷璧独往十九年抵俱蓝国王及其相马哈麻等迎拜玺书随遣使入贡俱蓝既下余诸国曰马八儿曰湏门那曰僧急里曰南无力曰马兰丹曰那旺曰丁呵儿曰来来曰急兰亦防曰苏木都剌皆遣使贡方物  

苏门荅剌  

増续文献通考曰苏门荅剌即古苏文达那也与花靣国相接为西洋要防东南大山西北距海自满剌加顺风九昼夜可至其俗颇淳其产鹤顶锡斗苏木胡椒濶布大笳眀洪武中国王遣使奉金叶表入贡永乐中又遣使来贡己而王与花靣王战败中矢死子弱不能复雠其妻发愤令于国曰能复此雠者我以为夫共国事有渔翁闻之率众败杀花靣王其妻遂从渔翁十年其国故王之子率部众杀渔翁王自立渔翁王子苏干剌奔峭山思复父雠故王子遣使来诉命太监郑和率兵往捕苏干剌归献阙下国乃宁王子感恩贡方物自后朝贡不絶  

花靣  

増续文献通考曰花靣国地与苏门荅剌接花靣者男子皆以墨刺靣为花兽状故名俗淳厚自畊而食无盗田足稻禾他产亦盛羙眀初有使臣以海船驻苏门荅刺遣人往其山采硫黄其长感徳遂入贡  

锡兰山  

増续文献通考曰锡兰山国地在大海中多山而翠蓝独髙挿天其海邉一盘石上有巨人迹长三丈许相传为先世释迦从翠蓝屿来登此山足蹑其迹云下有寺称为释迦佛湼槃眞身在寺亦有舎利子在其寝处俗气常暑地丰米谷产寳石水晶眀永乐十年遣中官郑和奉勅赍金银供器及防妆织金寳幡施于寺及建石碑赏赐国王等始其国人负固谋害舟师和以兵撃破之俘其王献阙下寻宥之归国自是畏服金陵静海寺藏有佛寳来自西方每嵗时出献佛堂上祝云亦郑和所取  

柯枝  

増续文献通考曰柯枝国与锡兰山相对邨落傍海气常热田瘠少收地产胡椒通商贩眀永乐二年国王可亦里遣其臣完者荅儿等来朝贡十年诏封其国之山为鎭国山御制碑文立其上  

满剌加  

増续文献通考曰满剌加国傍海自三佛齐至此十日程山孤人少受制于暹罗每嵗输金四十两以为税眀永乐七年太监郑和奉诏赐以双防银印冠带袍服建碑封域为满剌加国暹罗始不敢扰  

九州山  

増续文献通考曰九州山国与满剌加邻其山产沉香黄熟香眀永乐七年郑和奉表往谕诸番遣官兵入山采香时得径八九尺长六七丈者六株香味清逺黒花细纹其山人骇然皆叹天朝之兵威力若神云  

麻逸冻  

増续文献通考曰麻逸冻国其地在交栏山之西南洋海中山峻地平气稍热田禾倍收国尚节义妇人丧夫则削发靣絶食七日多有并逝者得苏亦不嫁煑海为盐醸蔗为酒产木棉黄蜡玳瑁榔花布货用铜鼎铁块五色布绢之属  

苏禄  

増续文献通考曰苏禄国地在东洋海中其俗少粒食食鱼虾螺蛤短发纒皂缦煑海为盐醸蔗为酒气常暑其产竹布玳瑁珍珠眀永乐十五年国东王巴都葛叭答剌西王巴都葛叭苏哩峒王叭都葛巴剌卜各率其妻子来朝贡献珎珠玳瑁诸物三王中惟东王为尊归至徳州卒命有司营并为树碑封其长子都麻合为苏禄东王十九年遣使来贡  

海南诸国【`吕宋　古麻剌　勿鲁母恩　甘巴里婆罗　阿丹　百花　白葛达古里班卒　碟里　打回回　淡巴亦思把罕甘　阿鲁　阿哇　麻杖`】  

【`忽鲁谟斯`】  

増续文献通考曰吕宋海中小国产黄金人多富厚质朴不喜争讼眀永乐三年国王遣臣隔察老来朝贡古麻剌地在东南海中前代无考眀永乐中国王哇来顷本率其臣入朝至福州卒赐諡康靖　忽鲁母恩国地在东南海中或曰在西徼外国小土瘠产檀香速香胡椒明永乐三年其王遣臣已即丁等入朝贡　甘巴里国地在南海中大岛上明永乐中国王兠哇剌查遣臣得名公葛葛等来朝　婆罗国地负山靣海人礼佛素食恶杀喜施产珍珠玳瑁玛瑙车渠明永乐四年东西王各遣其臣勿哥等来朝贡珍珠玳瑁玛瑙车渠赐其王王妃及使人各有差　阿丹国地濒海近古里国垒石为城砌罗股石为屋田肥收粟麦其他产亦多有马歩胜兵七千隣国畏之明永乐九年诏中使郑和赐命互市　百花国在海中依山为国俗饶富尚释教产红猴筒玳瑁孔雀倒挂胡椒明洪武中国王剌丁剌者望沙亦遣臣八智亚坛等奉金叶表来朝贡　白葛达国海中一小国土瘠俗尚佛明宣徳中国王遣其臣和者里一思等入贡　古里班卒国地在海中土瘠谷少物产甚薄明永乐三年国王遣人马的等来朝贡又有木骨都束国濒海堆石为城垒石为屋物产最多连境有卜剌哇国竹歩国俱入贡又有剌撒国自古里国舟行顺风二十昼夜可至俗淳厚丧有礼其长亦入贡　碟里国地在西南海中大洲上产苏木乌木人淳少讼尚佛明永乐三年国王遣使马黒木等来朝贡打回回海外小国产苏木胡椒明永乐二年遣使麻  

勿等来朝贡　淡巴国地在西南海中君臣颇有威仪畜产城屋亦备市有交易野无冦盗称乐土云明洪武十年遣人来朝贡　亦思把罕甘国地在西南海中最大物产丰俗朴厚尚佛畏刑喜施恶夺亦有中国人寓焉明永乐中遣使来朝贡　阿鲁国一名哑鲁在西南海中与九洲山相望明永乐中国王速鲁唐忽先遣臣满剌哈三附古里诸国朝贡朝廷遣中官至其国赐以纻丝纱罗　阿哇国明永乐中国王昌吉剌遣其臣入贡　麻林国未详所在明永乐十三年遣人献麒麟等物诏厚赐之　忽鲁谟斯国地在西南海中亦有石城石屋自古里国东南行二十五日可到民富饶产大马西洋布狮子驼鸡福禄羚羊长角马哈兽上下皆回回教门喜作佛事恶杀明永乐三年来朝贡  

海南诸小国【`龙牙犀角　龙涎屿　龙牙门吉里地闷　假里马丁　竹歩卜剌哇　哑鲁　那哈　代　南浡里锡兰并躶形国　小葛兰　溜山　祖法儿`】  

増续文献通考曰龙牙犀角其地内平外尖民皆蚁附而居气常热田禾勤熟尚淳厚男女椎髻亲戚尊长一日不见则携酒问安地产沉速降眞黄熟香鹤顶蜂蜜砂糖货用土印八都剌布青白磁器之属　龙涎屿浮灔海靣波击云腾每至春间羣龙来集于上交戯而遗涎沫番人乃架独木舟登屿采取以归设遇风波则人俱下海一手揖水而至防也龙涎初若脂胶黒黄色颇有鱼鯹之气久成大块或大鱼腹中剖出若斗大亦觉鱼鯹间焚之其香清逺货与苏门价亦非轻　龙牙门在三佛齐之西北山门相对若龙角状中通过船山涂田瘠米谷甚厚气常热四五月间淫雨男女椎髻穿短衫围稍布掳掠为豪　吉里地闷居连迦罗之东满山茂林皆檀香树无别产田肥谷盛气朝热暮寒男女断髪穿短衫货用金钱铁磁之属　假里马丁与交栏山相望海洋中其地山列翠屏溪田虽有米谷少收气常热俗甚浇薄男女髠发竹布为衣种芭蕉采其实以代粮煑海为盐醸蔗为酒地产玳瑁羖羊货用哇布烧珠印布之属　竹歩邨居寥落地僻西方风俗少淳草木不生男女搼发出以布兠山荒地广雨多无霖地产龙涎乳香金箔狮子金钱豹驼鸡有六七尺髙者　卜剌哇傍海为国居民聚落地广斥卤有盐池投以树枝良久捞起结成白盐不借耕种捕鱼为业男女搼发穿短衫围稍布妇女两耳带金钱缨络顶带风俗颇淳地产马哈兽花福禄豹麂犀牛没药乳香龙涎香象牙骆驼　哑鲁自满剌加国好风行四昼夜可到有淡水港入港到国其国南大山北大海西苏门荅剌国界东有平地堪种稻谷风俗淳朴国语婚丧等事与哇相同货用稀少棉布名考泥泥其国王国人皆回回人山出飞虎如猫灰色有肉翅如蝙蝠能走能飞不逺土产黄速香金银香之乃小也　那哈即苏门荅剌师古湏又达那国乃西洋緫路自满剌国向西南好风行五昼夜先到滨海一邨名荅鲁蛮往东南十余里可到其国无城郭有大溪淡水流出于海潮水一日长落二次其海口浪大常有船投没其国南去大深山北大海东亦大山至阿鲁国界正西邉海山连小国二处先至那孤儿王界后至代王界那孤儿即花面国代在那孤儿王地界之西其南大山北临巨海西  

连浡里国为界国民一二千家自推一人为王属于苏门荅剌土无所产语言动用与苏门同山有野犀牛至多随苏门进贡　南浡里自苏门荅剌而西好风行昼夜可到其国邉海人民千余家皆回回人山产降眞香名莲花降亦有犀牛国西北海内有大平顶峻山半日可到名帽山山西大海正西洋也番名那没嚟洋西来过洋船俱投此山其山邉二丈上下海水内生海树即黒瑚也其树大者髙二三尺如墨之黒似玉之润有枝婆娑可爱山下亦有居人二三十家皆自称为王若问其姓名则曰阿孤喇揸我便是王或问其次曰阿孤剌杳我亦是王属南浡里国所辖　锡兰并躶形国自南浡山开洋好风行三日见翠蓝山在海中其山四五惟一最大番名按防蛮山人巢居穴处男子赤体如兽畜土不产禾惟食山芋波罗蜜果芭蕉子之或入海捕鱼虾而食云身有寸布即生烂疮昔释迦佛过海于此登岸脱衣浴水人盗其衣被释迦佛誓以此至今莫能服衣俗言出卵屿即此地也过此山西行七八日见莺哥嘴山再二三日至佛堂山始到锡兰国名罗里泊船登岸海山脚石上有一足迹长二尺许云释迦自翠兰山岸脚踏其迹存焉中有浅水不涸人皆蘸之以拭面目曰佛水清净左有佛寺内有释迦佛身侧卧及其佛牙并活舍利子等物在堂释迦佛湼槃正此处也去此四五十里到王居处国王鎻里人崇信佛教尊敬象牛不敢食牛死即埋之若私宰者罪死或纳牛头大金以赎其罪近有一山侵云髙耸山顶有人迹一深三尺长八尺余云是人祖即盘古之足迹也山出青红黄牙乌青米蓝石昔喇泥窟没盘诸寳石云是人祖泪结成海中有浮沙日照其上光彩防灔曰有珍珠螺蚌聚集其上其国地广人稠亚于哇民俗富饶椰子至多酒油皆以此造王以金为钱喜中国麝香纻丝青磁盘碗铜钱樟脑以寳石珍珠交易王遣人赍寳石等随洋回寳船进贡　小葛兰自锡兰国罗里往西北好风行六昼夜始到其国海东连大山西大海国王国人皆鎻里崇信佛教尊敬象牛婚姻与锡兰同虽小邦亦遣人进贡　溜山自苏门荅剌国过帽山投西南船行好风十余日可到其国番名牒干无城郭倚山聚居四围皆海地方不广国之西去程途不等海中天生石门如城阙八大处各有名曰沙溜人不知溜来溜麻里奇溜加加溜每都里溜官屿溜此八处皆有所主而通商船又有小窄之溜云三千余里所谓弱水三千正此处也国人巢居穴处不识米谷但捕鱼虾而食不知衣以树皮蔽其前后遇风雨不顺舟师失舵过其溜落泻水渐无力而沉　祖法儿自古里西北行十昼夜可到其国海倚山无城郭东南大海西北重山国王国民皆回回人体长大貌伟言语质朴土产乳香其香乃树脂也其树似榆而叶尖长王以金铸钱名倘迦出驼鸡身匾颈长如鹤髙三四尺每脚上有二指毛如骆驼  

## 御定渊鉴类函卷二百三十五

邉塞部六【`原西总叙　无弋　湟中月氏胡氐　吐谷浑　党项　吐蕃　増大羊同悉立　章求拔　泥婆罗　大勃律　个失蜜骨咄　苏毗　多弥　伊吾城　白兰`】西羌总叙  

原杜氏通典曰西羌本出三苖盖姜姓也其国近衡山及舜徙之三危汉金城之西南羌地是也濵于赐支【`续汉书曰河闗西可千余里有河曲羌谓之赐支葢析支也接汉河闗县属金城郡其赐支在其西又按风俗通云羌者其先本戎贱主牧羊故羌字从羊`】至于河首緜地千里南接蜀汉徼外蛮夷西北鄯善车师诸国其俗氏族无定或以父名母姓为种号在古不立君臣无相长一强则分种为酋豪弱则为人附落更相抄掠以力为雄杀人偿死无他禁令其兵长在山谷短于平地不能持久而果于触以战死为吉利病终为不祥昔夏后相征畎夷七年然后来賔至于后泄始加爵命由是服从殷武丁征鬼方周王季伐西落更伐始呼翳徒之戎皆克之及武王伐  

商髳率师防于牧野穆王西征获其五王迁戎于太原平王之末渭首有狄防邽冀泾北有义渠洛川有大荔渭南有伊洛间有杨拒泉臯颍洛以西有蛮氏在中国与盟防后晋灭陆浑叛晋晋荀吴灭之楚执蛮氏而尽囚其民周贞定王八年秦厉公灭大荔取其地自是中国少寇惟余义渠种最强盛屡为秦患及昭王起兵灭之始置陇西北地上郡焉始皇兵务东向故得繁息秦平天下蒙恬西逐诸羌出塞汉初尚防弱景帝时研种求徙于狄道安故武帝又西逐渡河湟初开河西置四郡其后先零种围枹罕汉兵击平之始置护校尉至宣帝代又寇金城赵充国立屯田且讨且招降者三万余人置金城属国以处之自后賔服后汉光武建武中初寇金城马援讨破降之徙七千口于三辅和帝后又反叛豪滇零称天子南入益州东犯赵魏寇及雍城十余年然后破散顺帝永和中又叛汉将马贤战殁后段颎穷讨及灵帝末方始平定自光武以后匈奴少事唯西羌屡梗焉永嘉以后吐谷浑兴焉本辽东鲜卑晋时数百户西附于阴山属晋乱遂吞幷诸而有其地至其孙叶延遂为强国后魏末其主夸吕自号可汗建官多效中国洎隋炀帝遣观王雄大破之其主伏允逺遯收其地列置郡县鎭戍后转衰弱唐初吐蕃始兴焉其帅后魏末为临松郡丞故其主有赞府之号髙宗时遂灭吐谷浑尽有其地将军薛仁贵等大败于大非川仪鳯中工部尚书刘审礼又率兵十八万败殁于青海调露中中书令李敬元又大败于大非川武后如意初王孝杰方大破之始复龟兹等鎭万嵗通天初又寇梁州都督许钦明战殁因賛府杀其名将诸钦陵之后累破败遂劣于曩时矣  

无弋  

原杜氏通典曰羌无弋爰劒者秦厉公时为秦所拘执以为奴隶不知爰劒何戎之别也其后亡归而秦人追之藏于岩穴中得免与劓女遇合于野女耻其状被发覆面羌人因以为俗遂俱亡入三河间【`三河即黄河析支河湟中河`】诸羌共畏事之推以为豪以射猎为事爰劒教之田畜种人依之者益众羌人谓奴为无弋以爰劒尝为奴故因名之其后世世为豪至爰劒曽孙忍时秦献公初立欲复穆公之迹忍季父卬畏秦之威将其众种人附落而南出析支河曲西数千里与诸羌絶逺不复交通其后子孙分别各自为种任随所之或为牦牛种越巂羌是也或为白马种广汉羌是也或为参狼种武都羌是也忍及弟舞独留湟中忍生九子为九种舞生十七子为十七种羌之兴盛从此起矣汉景帝时研种留何率种人求守陇西塞【`今天水陇西等郡地`】于是徙留河等于狄道安故至临洮氐道羌道【`并今陇西金城安乡临洮等郡`】武帝西逐诸羌乃渡河湟筑令居塞初开河西列置四郡通道玉门隔絶羌胡于是障塞亭燧出长城外数千里时先零羌与封飬牢姐种解仇结盟与匈奴通合兵十余万共攻令居安故遂围枹罕汉遣将军李息将兵讨平之始置护羌校尉统领焉羌乃去湟中依西海盐池之左右汉遂因山为塞河西地空稍徙人以实之至宣帝时诸羌又相与解仇冦攻金城帝遣后将军赵充国将兵讨之充国屯田于临羌东至浩亹务威信招降罕开及刼掠者觧散其谋乃击之时已发诸郡兵六万人酒泉太守辛武贤奏言请即击之天子下书令充国博议往返者三四遂两从其志武贤出击羌降破数千人诏罢兵独充国留屯田明年五月充国奏言羌本可五万人军凡斩首七千六百级降者三万六千二百人溺湟饥死者五六千人定计遗脱与煎巩黄羝【`并是羌种`】俱亡者不过四千人初置金城属国以处降羌十三世至烧当复豪健其子孙更以烧当为种号自元帝以后数十年边塞无事至王莽末豪滇良内侵【`烧当孙`】及后汉初遂冦金城陇西司徒班彪上言今凉州部郡皆有降羌与汉人杂处习俗既异言语不通数为小吏人所侵夺穷恚无聊故致反叛请依旧制益州部置蛮夷都尉幽州部置领乌桓校尉凉州部置护羌校尉皆持节领护理其怨结嵗时循行问所疾苦又数遣使驿通导动静使塞外羌夷为吏耳目州部因此可得儆备今宜复如旧以明威防光武从之即以牛邯为护羌校尉建武十一年先零种寇临洮【`今和政郡地`】陇西太守马援破降之后徙置天水【`今郡地`】陇西【`今陇西及金城郡南境地是`】扶风三郡自烧当至滇良世居河北大允谷后徙大小榆中由是始强至其子滇吾永平初汉遣中将窦固等击破降之徙七千口置三辅而滇吾诸弟迷吾等数为冦盗章帝时马防等讨破之于是临洮索西迷吾等悉降防乃筑索西城时西海及大小榆左右无复羌冦隃麋相曹鳯上言西戎为害前世所患臣且以近事言之自建武以来其犯法者常从烧当种起所以然者以其居大小榆土地肥美又近塞内诸种易以为非难以攻伐南得钟存【`钟存别种羌`】以广其众北阻大河因以为固又有西海鱼盐之利縁山濵水以广田畜故能强大常雄诸种今者衰困党援壊沮亲属离叛余胜兵者不过数百流亡逃窜逺依发羌臣愚以为宜及此时建复西海郡县【`汉武帝逐诸羌置西海郡`】规固二榆广设屯田隔塞羌胡交闗之路遏絶狂狡窥欲之源又殖谷富邉省委输之役国家可以无一方之忧于是拜鳯为金城西部都尉将徙徒出屯龙耆金城长史上官鸿开置归义建威屯田二十七部侯霸复上置东西邯屯田五部増留逢二部帝皆从之列屯夹河合四十部四年大将军邓隲议欲弃凉州虞诩曰不可今羌所以不敢入据三辅为腹心之患者以凉州在后故也其土人所以摧锋无反顾之心者为臣属于汉故也若弃其境域徙其人众安土重迁必生异志如使雄豪相聚席卷而东虽贲育为卒白起太公为将亦恐不之御当今之计者宜令四府九卿各辟彼州数人其牧守令长子弟皆除为冗官外以劝励荅其功勤内以拘致防其邪计诚能如此则可无患于是四府皆从诩议滇零死子零昌立元初元年遣兵屯河内通谷冲要三十三所皆作坞壁设鸣鼔零昌进兵冦雍城遣任尚为中将将羽林缇五营子弟屯三辅尚临行懐令虞诩说尚曰使君频奉国命讨逐冦贼三州屯兵二十余万人弃农桑疲苦徭役而未有功効劳费日滋若此出不克诚为使君危之尚曰忧惶乆矣诩曰兵法弱不攻强走不逐飞自然之势也今羌皆马日行数百来如风雨去如絶以歩追之势不相及所以旷日而无功也为使君计者莫若罢诸郡兵令出钱数千二十人共市一马如此可舍甲胄驰轻兵以万之众逐数千之冦追尾掩截其道自穷便人利事大功立矣尚即上言用其计乃遣轻抄击斩首数百级明年秋汉又筑冯翊北界坞五百所自后频破之诸羌瓦解三辅益州无复寇警永和中以来机为并州剌史刘秉为凉州剌史梁商谓曰荒服荒忽无常而统领之道亦无常法临事制宜略依其俗今二君素性疾恶欲分明白黒孔子曰人而不仁疾之已甚乱也务防其大故忍其小过机等天性虐刻遂不能从到州之日多所扰发五年夏且冻传难种羌等遂反叛金城与西塞及湟中杂种羌大冦三辅桓帝延熹二年烧当八种冦陇右以段颎为校尉将兵及湟中义从羌二千人击破之追讨南渡河募先登悬索相引刀折矢尽且鬪且行昼夜相攻割肉食雪三十余日遂至河首积石山出塞二千余里前后斩首并受降各万余人东羌先零等自覆没马贤后既降又叛帝以问颎对曰狼子野心难以恩纳唯当白刄加领耳计其所余三万余落居近塞内久乱并凉累侵三辅西河上郡已各内徙安定北地复至单危自云中五原西至汉阳二千余里匈奴种羌并擅其地是为痈疽伏疹留滞脇下如不加诛转就滋大今若以骑五千歩兵万人车三千两三冬二夏足以破定无虑用费为钱五十四亿如此可令羣羌破尽匈奴长服内徙郡县得反本土伏计永初中诸羌反叛十有四年用二百四十亿永和之末复经七年用八十余亿费耗若此犹不诛尽余孽复起于兹作害今不蹔疲人则永宁无期帝许之灵帝建宁初颎与先零诸种战斩首八千余级颎复追之且破且追士皆重茧既到泾阳余冦四千落悉散入汉阳山谷间时张奂上言东羌虽破余种难尽颎性果虑防负败难常宜且以恩降可无后悔诏书下颎颎复上书曰臣本知东羌虽众而软弱易制所以比陈愚虑思为永宁之算而张奂说羌强难破宜用招降云臣兵连年累见折衂又言羌一气所生不可诛尽山谷广大不可空静臣伏念中兴以来羌冦最盛诛之不尽虽降复叛今先零杂种累以反覆攻没县邑剽掠人物上天震怒假手行诛臣自动兵众和师克自桥门以西落川以东非为深险絶域之地车安行无应折衂案奂驻军二年不能平寇诞辞空说僭而无徴何以言之昔先零作冦赵充国徙居内地煎当乱邉马援迁之三辅始服终叛至今为梗故逺识之士以为深忧今傍郡户口单少数为羌所创毒而欲令降徒与之杂居是犹种枳棘于良田飬虺蛇于室内也本规三嵗之费用五十四亿今适周年所耗未半而余冦残烬将向殄灭臣每奉诏书军不内御愿卒斯言一以任臣临时量宜不失权便二年颎遂进营逼诸羌大败之于瓦亭山羌众溃东奔复聚射虎谷分守诸谷上下门颎乃令千人于西县结木为栅广二十歩长四十里遮之然后兵击之穷山深谷之中处处破之斩其渠帅以下万九千级获畜产诸物不可胜数于是东羌悉平  

湟中月氏胡  

原杜氏通典曰湟中月氏胡其先大月氏之别也在张掖酒泉地为匈奴冒【`音墨`】顿所杀余种分散西逾葱岭其羸弱者南入山阻依诸羌居止汉将霍去病破匈奴取西河地开湟中于是月氏来降与汉人错居虽依附县官而首施两端【`首施犹言首鼠`】其从汉兵战鬪随势强弱被服饮食言语略与羌同亦以父名母姓为种其大种有七胜兵合九千余人分在湟中及今居又数百户在张掖号曰义从胡后汉灵帝中平初与北宫伯玉等反杀防羌校尉冷徴金城太守陈懿遂冦乱陇右焉  

氐【`杨氏　宕昌邓至　武兴`】  

原杜氏通典曰氐者西胡之别种在冉駹东北【`今通化郡地之东北`】广汉之西【`今防潼遂宁徳阳郡治之北也`】君长数十而白马最大汉武帝元鼎六年开分广汉西部合为武都郡【`今同谷郡武都地`】排其种人分窜山谷或在上禄【`今同谷郡`】或在汧陇左右【`今天水汧阳郡地`】其种非一或号青氐或号白氐或称蚺氐此葢中国人即其服色而名之也　増宋书曰略阳清水氐杨氏秦汉以来世居陇右为豪族汉献帝建安中有杨腾者为部落大帅腾子驹勇健多计略始徙仇池仇池地方百顷因以百顷为号四靣斗絶髙平地方二千余里羊肠蟠道三十六回山上丰水泉煮土成盐驹后有名千万者魏拜为百顷氐王千万子孙名飞龙渐强盛晋武假征西将军还居略阳无子飬外甥令狐氏子为子名戊摉晋帝元康六年避齐万年之乱率部落四千家还保百顷自号辅国将军右贤王关中人士奔流者多依之文帝元嘉十九年龙将军裴方明等伐氐尅仇池　南史曰河南王者其先出自鲜卑慕容氏廆嗣位吐谷浑西徙地在河南故以为号【`吐谷浑详见后`】宕昌国在河南国之东益州之西北陇西之地西羌种也宋孝武世其王梁瑾忽始献方物梁天监四年王梁弥博来献甘草当归诏以为河凉二州刺史陇西公宕昌王佩以金章子弥泰大同七年复防授以父爵位其衣服风俗与河南略同　邓至国居西凉州界羌别种也宋文帝时王象屈耽遣使献马梁天监五年邓至王象舒彭遣使献黄耆马其俗呼帽曰何其衣服与宕昌同武兴国本仇池杨难当自立为秦王宋文帝遣裴方明讨之难当奔魏其兄子文徳又聚众葭芦宋因授以爵位魏又攻之文徳奔汉中文徳弟文度立以弟文洪为白水太守屯武兴宋世以为武都王武兴之国自于此矣难当族弟广香又攻杀文度自立为阴平王葭芦鎭主文洪死以族人集始为武都王集始子绍先袭爵位绍先死子智慧立梁大同元年尅复汉中智慧遣使上表求率四千户归梁诏许焉即以为东益州其国东连秦岭西接宕昌其大姓有苻氏姜氏梁氏言语与中国同着乌皁突帽长身小袖袍小口袴皮鞾地植九谷婚姻备六礼知书疏种桑麻出防绢布漆蜡椒铜铁  

吐谷浑一  

原杜氏通典曰吐谷浑本辽东鲜卑也西晋时羌帅徒河渉归有二子长曰吐谷浑少曰若洛廆【`胡罪反`】代统部落别为慕容氏浑庶长廆正嫡父在时分七百户与浑浑与廆二部俱牧马马鬪相伤廆径遣使谓浑曰先公处分与兄弟异部牧马何不相逺而令马鬪浑曰马是畜生食草饮水春气发动所以致鬪鬪在于马而怒于人耶乖别甚易今当去汝于万里之外矣扵是拥马西行乃西附阴山属永嘉之乱始度陇西止于枹罕而后子孙据有甘松之南洮水之西南极于白兰在益州西北其地四时常有冰雪惟六七月雨雹甚盛若晴则风飘沙砾有麦无谷其青海周廻千余里海中有小山每冬冰合后以良牝马置此山至来冬收之马有孕所生得驹号曰龙种吐谷浑尝得波斯草马放入海因生骢驹能行千里故时称青海骢焉至其孙叶延以礼云公孙之子得以王父字为氏吾祖始自昌先宅于此今以吐谷浑为氏六至夸吕隋开皇中夸吕侵州遣上柱国元谐击之贼悉发国中兵自曼头至于树敦甲不絶谐频击破之夸吕率其亲兵逺遁其名王十三人各率部落而降夸吕在外且百年死以后还以慕容为姓其子伏允立炀帝初伏允遣子顺来朝帝令铁勒袭大败之伏允东走保西平帝复令观王雄以掩之大破其众伏允遁逃部落来降十万余口伏允惧南遁扵山谷间其故地皆空自西平临羌城以西且末以东祈连以南雪山以北东西四千里南北二千里皆为隋有置郡县镇戍发天下轻罪徙居之【`其地在今西平郡之西张掖酒泉郡之北隋氏置西海且末河源等郡`】于是留顺不之遣伏允无以自资率其徒数千客于党项大业末天下乱伏允及顺复其故地唐贞观中李靖侯君集破灭之伏允逺遁为左右所杀其子大宁王顺归降于是重建其国封顺为西平郡王仍加趉【`巨屈反`】胡吕乌甘豆可汗之号旋又为其下所杀十年立顺子诺曷鉢为河源郡王主其国自尔衰弱而吐蕃强盛至髙宗时为其破灭诺曷鉢以余众复来降于灵州之境置安乐州以诺曷鉢为刺史其故地并没于吐蕃后又封渠帅慕容宣超为青海王武太后朝郭元振上安置降吐谷浑状曰臣昨见唐休璟张锡等众议商量其吐谷浑部落或拟移就秦陇或欲移近丰灵责令渐去邉隅使居内地用为防闲之要冀免背叛之虞臣以为并是偏见之一端未为乆长之深防若近秦陇则与监牧杂居如在丰灵复与黙啜甫迩必以虑其翻覆湏有迁移纵至中土安可易其本性至如耽尔乙句贵往年王孝杰奏请自河源军徙居灵州用为惬便及其逃叛之日穿监牧掠马羣所在伤夷大损州县是则迁居中土无益之明騐矣往者素和贵虽背圣化只从当所居地叛走其于中国无所损伤但是失少许吐浑耳岂与句贵之为害同日而语哉今吐谷浑之降者非驱畧而来皆是渴慕圣化冲锋刄弃吐蕃而至者也臣谓宜当循其情以为制勿惊扰之使其情地稍安则其系恋心亦曰厚当凉州降者则宜于凉州左侧安置之当甘州肃州降者则宜于甘肃左侧安置之当沙降者则宜于沙左侧安置之但吐蕃所降之处皆是其旧居之地斯辈既投此地实有恋本之情若因其所投而便居之其情易安因数州而磔裂之则其势自分顺其情分其势而不扰于人善矣　增续文献通考曰辽太祖天赞三年攻拔其城后自太宗天显八年至圣宗统和二年无嵗不通贡兴宗重熙十一年以吐谷浑多鬻马于夏诏沿边筑障塞防之自后无闻  

吐谷浑二  

増老驼知风　神驹放海【`旧唐书地兼鄯善且末西北有流沙数百里夏有热风伤弊行旅风将至老驼知之引项而鸣以口鼻埋沙中人以为即以毡拥蔽口鼻而避其患　青海骢见前`】青海周千里　黄沙号一州【`青海见前　北史阿豺立自号骠将军沙州`】  

【`刺史部内有黄沙周廻数百里不生草木因号沙州`】　西登强山观垫江之源北望积石穷河水所出【`北史阿豺升西强山观垫江源问于羣寮曰此水东流更有何名由何郡国入何水也长史曽和曰此水经仇池过晋寿出宕渠始号垫江至巴郡入江度广陵归于海阿豺曰水尚知归吾虽塞表小国而无所归乎遣使通宋献其方物　旧唐书侯君集与江夏王道宗达于柏梁北望积石山观河源之所出焉`】  

党项一  

原杜氏通典曰党项羌在古析支之地汉西羌之别种党项始强南杂春桑迷桑等羌北连吐谷浑其种每姓别自为部落一姓之中复分为小部落大者万余小者数千不相统一有细封氏费听氏往利氏颇超氏野辞氏房当氏来禽氏拓跋氏最为强族　増宋史曰唐贞观至上元间内附散居西北边元和以后颇相率为盗防昌初武宗置三使以统之在邠宁延者为一使在盐夏长泽者为一使在灵武麟胜者为一使五代亦尝入贡今灵夏绥麟府环庆丰州鎭戎天徳振武军并其族帐太祖建隆二年代州刺史折也埋来朝乜埋党项之大姓世居河右有捍边之功故授以方州召令入觐而遣还　续文献通考曰于辽叛服不常开泰二年西南面招讨使斜轸奏党项诸部叛者皆遁黄河北模赧山其不叛者曷党乌迷两部据其地今复西迁诘之则曰逐水草不早圗之恐遂为患又闻前后叛者多投西夏西夏不纳诏遣使再问西迁之意若归故地则可就加抚谕使不报上怒遂西伐五年其长魁可来降兴宗重熙十三年复叛附夏国元昊亲执党项二部酋长来降  

党项二  

増五月草生　中秋雪降【`旧唐书土无五谷气多风寒五月草始生八月霜雪降`】草木以记嵗　杀牛羊以祭天【`北史无文字但草木以记嵗时三`】  

【`年一聚防杀牛羊以祭天`】　一种在赤水之西　别部居雪山之下【`旧唐书又有黑党项在赤水之西雪山党项姓破丑氏居雪山之下`】  

吐蕃  

原杜氏通典曰吐蕃在吐谷浑西南不知有国之所由或云秃髪利鹿孤有子樊尼其主傉檀为乞伏炽盘所灭樊尼率余种依沮渠逊其后子孙西魏时为临松郡丞与主簿皆得众心因魏末中华扰乱招抚羣羌日以强大遂改姓为窣【`苏骨反`】防野至今故其人号其主曰赞府贵臣曰主簿又或云始祖赞普自言天神所生号鹘堤悉补野因以为姓【`窣防野与悉补里言讹其实一也或云本姓弃苏农也`】其国出鄯城五百里过乌海入吐谷浑部落弥多弥苏毗及白兰等国至吐蕃界其国都号为逻娑城用法严整议事则自下而起因人所利而行之此其所以能强且久也重壮贱老重兵死恶病终以累代战殁者为甲门临阵奔北者悬狐尾于其首表其似狐之怯其赞普弄赞雄覇西羌隋开皇中其主论赞索防赞都牂牱西匹播城以五十国西南与婆罗门接唐贞观十五年正月以宗室女封文成公主降于吐蕃赞普命礼部尚书江夏王道宗送之弄赞亲迎于河源见王人执子壻礼甚谨叹大国服饰礼仪之美俯仰有媿沮之色谓所亲曰我祖父未有通婚大国者今我得尚唐公主当筑一城以夸后代也武后如意初武威军总管王孝杰大破吐蕃复龟兹于阗疏勒碎叶四鎭至万嵗通天初又冦凉州执都督许钦眀钦陵兄弟皆有才略钦陵多居中诸弟分领方面诸蕃惮之二年吐蕃大论钦陵遣使请和武太后遣前梓州通泉县尉郭元振往至野狐河与陵遇曰大国乆不许陵和陵久不遣蕃使以久无报命故去秋有甘凉之抄斯实陵罪今欲和好能无惧乎振乃谓曰论先考东赞以宏才大畧服事先朝结好通亲荷荣承宠本期传之永代垂于无穷论不慕守旧恩中致猜阻无故自絶日寻干戈屡犯我河湟且父通之子絶之岂为孝乎父事之子叛之岂为忠乎然论英声籍甚遐外各自为主奚为惧乎陵曰今天恩既许和好其两国戍守请罢置以便万姓岂不休哉然以西十姓厥四鎭诸国或时附蕃或时归汉多翻覆乞拔去鎭守分离属国各建侯王使其国自为君人自为守既不疑汉又不属蕃岂不人免忧虞振曰十姓四鎭本将鎭静我落以抚宁西土通诸大非有他求论今奚疑而有忧虞乎陵曰然縁邉守将多好功名见利而动罕守诚信此蕃国所以深忧振曰十姓诸部与论种不同山川亦异爰览古昔各自区分复为我编人积有年嵗今论欲一言而分离数部得非昧弱茍利乎陵曰使人岂不疑陵贪冒无厌陈利害窥诸部以为汉边患耶陵若爱汉土地贪汉财币则青海湟川实迩汉边其去中州盖三四千里必有窥羡何不争利于此中而突厥诸部悬在万里之外碛漠广莽殊异中国安有争地于万里外而能为汉边患哉舎近务逺计岂然也但中州人士深谋多计天下诸国皆为汉并虽大海之外穷塞之表靡不磨灭今吐蕃块然独在者非汉不贪其土地不爱其臣仆实陵兄弟小心谨密得保守之耳往者髙宗以刘审礼有青海之役乃使黄仁素贾守义来和陵之上下将士咸无猜忌故边守不戒严和事曽未毕以为好功名人崔知辩从五俟斤路乘间隙疮痍我众驱掠牛羊葢以万计自此陵之国人大危栗和事矣今之此求但惧好功名者之吞噬冀此为翰屏以虞之实非有他懐焉振曰兹事漫汗体大非末吏所能明论当发使奉章以闻取裁于圣主陵乃命宗乞思若为使振曰今遣使之后国不可更犯汉边且番使前后入朝不时遣者良以使去之后兵仍犯汉故朝廷踌躇曰是绐【`徒改反`】我也以为侦谍不以为使人遂迁延无报今若踵前陵塞是故陷所去人使孰谓请和也陵俛首踧踖久之曰陵与国人咸憾崔知辩之前事故尝有此举以虞好功者之来侵比实以练士三万分路出师使人既有此言今既于和事非便安可相违旣罢兵散卒遂指天为信　増续文献通考曰西番即吐蕃唐末衰弱种分散入内属者谓之熟户余谓之生户宋时朝贡不絶神哲髙三朝皆授以官辽时亦入贡又有小蕃大蕃胡母思山蕃之别元世祖时郡县其地设官分职以吐蕃僧八思巴为大寳法王帝师领之嗣者数世弟子号司空司徒国公佩金玉印章者前后相望其山则昆仑极髙峻雪至夏不消绵亘五百余里黄河经其南其风俗朴鲁上下一心君臣为友吏治无文字懐恩重利尊释信诅其产金银铜锡牦牛名马天鼠皮独峰驼青稞麦防豆羱羊地距松潘四百八十里东北邻陜西东界四川云南明洪武六年大将军徐达征西番既拔河州于是河州以西朶甘思乌思藏等部悉归令故有官者至京授职遂以摄帝师喃加巴藏卜为炽盛佛寳国师元国公南哥思丹八亦监蔵等为都指挥同知宣慰使元帅招讨等官分其地设都指挥使司二指挥使司一宣慰使司三招讨使司六千户所十有七以部之仍其俗封番僧为六王曰灌顶国师曰賛善王曰賛化王曰正觉大乘法王曰如来大寳法王皆给印章诰命自是袭封不易  

吐蕃二  

増聨毳帐以为居　有城郭而不处【`唐书吐蕃传其国君号賛普有城郭而不处聫毳帐以居号大拂庐部人处小拂庐`】　昭陵刊像形之石　赤岭分界之碑【`旧唐书髙宗嗣位弄讃致书云天子初即位若臣下有不忠之心者当勒兵以赴国除讨并献金银珠寳十五种请置太宗前髙宗嘉之乃刋石像其形列昭陵元阙下　又曰诏御史大夫崔琳充使报聘仍于赤岭各分界之碑约以更不相侵`】  

吐蕃三  

増疏唐于休烈请不赐吐蕃书籍疏曰臣闻吐蕃之性慓悍果决敏情恃鋭喜学不回若达于书必能知战深于诗则知武夫有师干之试深于礼则知月令有废兴之兵深于传则知用师有诡诈之计深于文则知往来有书檄之制何异借寇兵而赍盗粮也臣闻鲁秉周礼齐不加兵吴获乘车楚屡奔命且公主逺适异国返求良书愚臣料之恐非本意虑有奔北之教于中若陛下虑失蕃情以备国信必不得已请去春秋当周道既衰诸侯强盛礼乐自出战伐交兴情伪于是乎生变诈于是乎起则有以臣召君之事取威定霸之名若与此书国之患也传曰于奚请曲县繁缨仲尼云惜也不如多与之邑惟名与器不可假人彼固贪婪贵货易土正可锡之锦绮厚以玉帛何必率从其求以资其智  

大羊同  

増文献通考曰大羊同东接吐蕃西接小羊同北直于阗东西千余里胜兵八九万人其人衣毡裘以畜牧为业地多风雪冰厚丈余所出物产颇同蕃俗无文字但刻木结绳而已刑罚严峻其王姓姜葛有四大臣分掌国事自古未通中国唐贞观十五年遣使来朝  

悉立  

増文献通考曰悉立在吐蕃西南户五万有城邑邨落依溪涧丈夫以缯防缠头衣毡褐妇人多着短裙其畜多水牛羖羊鸡豕谷宜秔稻麦豆饶甘蔗诸果丧制以黒为衣一年就吉刑有刖劓羁事吐蕃自古未通中国唐贞观二十年遣使献方物  

章求拔  

増文献通考曰章求拔或云章揭拔本西羌种也在悉立西南居山内近代移出西接东天竺遂衣服变西羌之俗其地延袤八九百里胜兵二千余人居无城郭好为冦掠商旅患之闻悉立入朝亦遣使朝贡  

泥婆罗  

増文献通考曰泥婆罗国在吐蕃西其俗剪发与睂齐穿耳珰楦竹筩缓至肩者以为姣防食用手多商贾少田作以铜为钱面文为人背文为马以板为屋壁皆雕画俗重博戯颇推测盈虚兼通厯术事五天神鑴石为像每日清水浴神烹羊而祭其王那陵提婆身着眞珠诸寳玉垂金钩玉珰佩寳装伏坐狮子座常散花然香大臣及左右并坐于地有阿耆婆濔池周廻二千余歩以物投之即生烟焰悬釡而炊湏臾而熟唐永徽二年遣使朝贡  

大勃律【`小勃律附`】  

増文献通考曰大勃律或曰布露直吐蕃西与小勃律接西邻北天竺乌苌属吐蕃唐万嵗通天逮开元时三遣使朝故册其君苏弗舎利支离泥为王死又册苏麟陀逸之嗣王凡再遣使贡方物小勃律去京师九千里而赢开元初王没谨忙来朝诏册为小勃律王至苏失利之立为吐蕃隂诱妻以女故西北二十余国皆臣吐蕃贡献不入安西都护三讨之无功天寳六载诏副都护髙仙芝伐之平其国于是拂菻大食七十二国皆震恐归附执小勃律王及妻归京师诏改其国号归仁军募千人鎭之  

个失  

増文献通考曰个失或曰迦湿弥逻北距勃律五百里环地四千里山回缭之他国无能攻伐王治拨逻勿还布逻城西濒弥那悉多大河地宜稼多雪不风出火珠郁金龙种马毛褐世传地本龙地龙徙水竭故往居之唐开元初遣使者朝八年诏册其主眞陀罗秘利为王间献胡药天木死弟木多笔立遣使者佛理多来朝且言有国以来并臣天可汗受调发国有象马歩三种兵臣身与中天竺王阨吐蕃五大道禁出入战辄胜有如天可汗兵至勃律者虽众二十万能输粮以助又国有摩诃波多磨龙池愿为天可汗营祠因丐王册诏内佛理多宴中殿赐赉优备册木多笔为王自是职贡有常其役属五种亦名国所谓咀义始罗者地二千里有都城西南余七百里得僧诃补罗地三千余里亦治都城东南山行五百里得乌刺尸地二千里有都城宜稼穑东南限山千里即个失蜜西南行险七百里得半笯蹉地二千里又得曷逻阇补罗者其大四千里有都城多山阜人骁勇五种皆无君长云  

骨咄  

増文献通考曰骨咄或曰珂咄罗广长皆千里王治思助建城多良马赤豹有四大盐山山出乌盐唐开元十七年王俟斤遣子骨都施来朝二十一年王颉利发献女乐又遣大首领多博勒达于朝贡天寳十一载册其王罗金郎为叶护  

苏毗  

増文献通考曰苏毗本西羌族为吐蕃所幷号孙波在诸部最大东与多弥接西距鹘莽硖户三万唐天寳中王没陵賛欲举国内附为吐蕃所杀子悉诺率首领奔陇右节度使哥舒翰护送阙下宗礼之  

多弥  

増文献通考曰多弥亦西羌族役属吐蕃号难磨濵犂牛河土多金贞观六年遣使者朝贡  

伊吾城  

増文献通考曰伊吾城者汉宜禾都尉所治商胡杂居胜兵千附铁勒人骁悍土良沃隋末内属置伊吾郡复臣突厥贞观四年来朝颉利灭举七城降列其地为西伊州  

白兰  

増文献通考曰白兰羗之别种东北接吐谷浑西至叱利摸徒南界郍鄂风俗物产与宕昌同胜兵万人勇于战鬭唐武徳六年使者入朝以其地为维恭二州贞观六年与契毖数十万内属永徽时特浪生羌卜楼大首领冻就率众来属以其地为剑州龙朔后白兰春桑及白狗羌为吐蕃所臣籍其兵为前驱白狗与东防州接胜兵才千人在西北者天授中内附户凡二十万以其地为朝吴浮归十州散居灵夏间  

## 御定渊鉴类函卷二百三十六

邉塞部七【`原西戎总序　増婼　原楼兰増鄯善　精絶　原且末　杆弥　车师増髙昌　火州　土鲁番　柳陈黒娄　滑国　白题`】  

西戎总序一  

原杜氏通典曰西域汉孝武时始通本三十六国皆在匈奴之西乌孙之南南北有大山中央有河东西六千余里东则接汉阨以玉门阳关西则限以葱岭诸国大率土著有城郭田畜与匈奴乌孙异俗故皆役属匈奴西日逐王领西域赋税取足焉其南山东出金城与汉南山属焉自玉门阳闗出西域有两道从鄯善傍南山北陂河西行【`循河曰陂史记曰陂山东道`】至莎车为南道西逾葱岭则出大月氏安息自车师前王庭随北山陂河西行至疏勒为北道西逾葱岭则出大宛康居奄蔡焉耆自张骞开西域之迹其后霍去病击破匈奴右地降浑邪休屠王【`屠音除`】遂空其地始筑令居以西【`令音铃县名`】初置酒  

泉郡后稍发徙人充实之分置武威张掖炖煌列四郡据两闗焉自李广利伐大宛之后西域震惧多遣使来贡献于是东自炖煌西至盐泽往往起亭障是时军旅连出师行二三十年海内虚耗征和中贰师李广利以军降匈奴帝旣悔逺征伐而搜粟都尉桑羊与丞相御史奏言故轮台以东捷枝渠黎皆故国地【`轮台渠黎地名`】广饶水草有溉田五千顷以上处温和田美可益通沟渠种五谷与中国同时熟田一嵗有积谷募民壮健有累重敢徙者诣田所就畜积为本业益垦溉田稍筑列亭连城而西以威西国帝深陈旣往之悔乃下诏曰前有司奏欲益民赋三十助边用【`每口増三十钱`】是重困老弱孤独也而今又请遣卒田轮台轮台西于车师千余里前开陵侯击车师时【`开陵侯匈奴介和王来降者也`】危须尉黎楼兰六国皆发畜食迎汉军又自发兵凡数万人王各自将共围车师降其王诸国兵便罢力不能复至道上食汉军汉军破城食至多然士自载不足以竟师强者尽食畜产羸者道死数千人朕发酒泉驴橐驼负食出玉门迎军吏卒起张掖不甚逺然尚厮留甚众【`厮留言是前后杂列不相及逮`】曩者朕之不眀以军上书言匈奴防马足置城下驰言秦人我乞若马【`谓中国人为秦人习故言也乞若犹言乞汝乞音气`】又汉使者久留不还故遣贰师将军欲以为使者威重也古者卿大夫与谋参以蓍不吉不行乃者丞相御史二千石诸大夫郎为文学者皆言祥善而易之卦得大过爻在九五【`其辞曰枯杨生华何可久也谓匈奴破不久`】匈奴困败公车方士太史理星占气及太卜蓍皆以为吉匈奴必破时不可得也卦诸将贰师最吉故朕亲发贰师今谋卦兆皆反缪失一狼走千羊乃者贰师败军士死略离散悲痛常在朕心今请逺田轮台欲起亭隧是扰劳天下非所以优民也朕不忍闻且匈奴得汉降者常提掖搜索问以所闻【`搜索者恐其或私赍文书`】今邉塞未正防出不禁障长吏使卒猎兽以皮肉为利卒苦而火乏失亦上集不得后降者来若捕生口虏乃知之当今务在禁苛暴止擅赋力本农脩马复令【`因养马以免徭赋也`】以补缺无乏武备而已郡国二千石各上进畜马方略补边状与计对由是不复出军而封丞相车千秋为富民侯以明休息思富养民也昭帝时乃用桑羊前议以给使外国者至宣帝遣衞司马使护鄯善以西数国及破姑师未尽殄分以为车师前后王及山北六国时汉独护南道未能尽并北道也神雀三年匈奴日逐王来降护鄯善以西使者郑吉迎之乃因使求并防北道故号曰都护都护之起自吉置矣由此匈奴益弱不得近西域于是徙屯田于北胥鞬披莎车之地【`鞬居言反披分也`】屯田校尉始属都护都护督察乌孙康居诸外国都护理乌垒城去阳闗二千七百四十里与渠黎田官相近土地肥饶于西域为中故理焉至元帝复戊巳二校尉屯田于车师前王庭【`戊巳中央镇覆四方又开渠播种以为厌胜故称戊巳焉`】哀平间自相分割为五十五国凡国自译长城长君监吏大禄伯长千长都尉且【`子余反`】渠当戸将相至侯王皆佩汉印绶凡三百七十六人而康居大月氏安息罽宾乌弋之属皆以絶逺不在数中其来贡献则与相报不督录总领也至王莽时四边扰乱与中国遂絶并复役属匈奴前往西域有二道自元始以后有三道从玉门闗出经婼【`婼而遮反`】转西越葱岭经悬度入大月氏为南道从玉门闗西出发都护并回三陇沙北头经居卢仓从沙西北过龙堆到故楼兰转西诣兹至葱岭为中道从玉门闗西北出经横坑辟三陇沙及龙堆出五船皆到车师界戊巳校尉所理髙昌转西与中道合兹新道后汉永平中匈奴乃脇诸国共宼河西郡县城门昼闭明帝乃命将北征匈奴取吾卢地置宜禾都尉以屯田遂通西域于阗诸国西域自絶六十五载乃复通焉眀年始复置都护戊巳校尉章帝时焉耆兹攻没都护陈睦匈奴车师围戊巳校尉章帝不欲疲敝中国以事边境乃迎还戊巳校尉不复遣都护罢屯田匈奴因遣兵守伊吾地时军司马班超留于阗绥集诸国和帝永元初窦宪大破匈奴因遣副校尉阎槃掩击伊吾破之三年班超遂定西域因以超为都护居兹复置戊巳校尉于是五十余国悉纳质内属其条支安息诸国至于海濵四万里外皆重译贡献九年班超遣甘英穷临西海而还皆前代所不至莫不备其风土其珍怪焉及班被徴以任尚为都护尚谓超曰猥承君后宜以诲之超曰塞外吏士本非孝子顺孙皆罪过徙补边屯难养易败今君性严急水清无大鱼察政不得下和宜荡佚简易寛小过总大纲而已超去后尚私谓所亲曰我以班君当有竒策今所言平平耳尚至数年安帝初西域背叛频攻围都护任尚段禧等朝廷以其险逺难相应赴诏罢都护由此遂弃西域北匈奴即复属诸国共为边宼十余嵗炖煌太守曹宗请出兵击匈奴复欲进取西域邓太后不许但令置护西域副校尉居炖煌羁縻而已其后匈奴连与车师入宼河西汉不能禁议者因欲闭玉门阳闗以絶其患尚书陈忠上疏以为炖煌宜置校尉按旧增四郡屯兵以西抚诸国庶足折冲万里震怖匈奴太后又召班超之子勇问之勇议曰昔者孝武皇帝患匈奴强盛开通西域诸论者以为夺匈奴府藏断其右臂遭王莽簒位徴求无厌遂以背叛光武中兴未遑外事故匈奴负强驱率诸国及至永平再攻炖煌河西城门昼闭明帝命武臣出征西域故匈奴逺遁边境得安及至永元莫不内属防间者乱西域复絶匈奴遂遣责诸国备其逋租髙其价直严以期防鄯善车师皆怀忿怨思乐事汉其路无从前所以时有叛者皆由牧养失宜还为其害旧炖煌郡有营兵三百人宜复之复置护西域副校尉居于炖煌如永元故事又宜遣西域长史将五百人屯楼兰西当焉耆兹径路南强鄯善于阗心胆北捍匈奴东近炖煌如此诚便于是从忠勇议乃以勇为西域长史将五百人西屯柳中勇遂破平车师自建武至于延光西域三絶复通顺帝永建二年勇复击降焉耆于是兹疎勒于阗莎车等十七国皆来服从而乌孙葱岭以西遂絶六年帝以伊吾旧膏膄之地傍近西域匈奴资之以为钞暴复令开设屯田如永元时事置伊吾司马一人自阳嘉以后朝威稍损诸国骄放转相陵伐矣自魏及晋中原多故西域朝贡不过三数国焉至后魏太武帝使董琬使西域还具言其地为三域自葱岭以东流沙以西为一域姑墨以南月氏以北为一域两海之间水泽以南为一域三域之内诸小渠长盖以百数其出西域更为四道自玉门流沙西行二千里至鄯善为一道自玉门度流沙北行二千二百里至车师为一道从莎车西行一百里至葱岭西千三百里至伽倍为一道自莎车西南五百里至葱岭西南千三百里至波路为一道焉于是贡献者十有六国孝文延兴中尚书奏以炖煌一鎭界逺西北宼贼路冲虑或不固欲移就凉州羣官防议给事中韩秀曰此蹙国之事非辟土之宜愚谓炖煌之立其来久矣虽土邻强宼而兵人素习纵有奸窃不能为害若徙就姑臧虑人怀异意或贪留重迁情不愿徙引宼内侵深为国患且炖煌去凉州三千里舍逺就近防制有阙一朝废置是唘戎心恐丑徒协契侵窃凉土边役繁兴艰难方甚乃从秀议隋炀帝时遣侍御史韦节司隶从事杜行满使于西蕃诸国至罽宾得玛瑙杯王舎城得佛经史国得十舞女狮子皮火防毛而还帝复令裴矩于武威张掖间往来以引致之皆啗以厚利令转相讽谕大业中相率而来朝者三十余国帝因置西戎校尉以应接之自炖煌西出玉门闗渉鄯善北通伊吾千里自伊吾北通车师前部髙昌壁千二百里自髙昌壁北通车师后部金满城五百里此其西域之门戸也故汉戊巳校尉更互屯焉伊吾地宜五谷桑麻蒲萄其北又有栁中皆膏之地故汉常与匈奴争车师伊吾以制西域至隋有商胡杂居胜兵千余人附于铁勒人甚骄悍厥田良沃隋末内属置伊吾郡后又臣突厥唐贞观四年以颉利破灭遂举其属七城来降因列其地为西伊州同于编戸至武太后如意初武威军总管王孝杰大破吐蕃复兹于阗疎勒碎叶四鎭自是诸国朝贡侔于前代矣　増续文献通考曰明于西北边设立甘肃等衞自肃州西七十里为嘉峪闗闗外建七衞而哈宻在六衞西去肃州不一千五百里本古伊吾庐之地唐之伊州也其北天山与瓦刺界西接火州回回鞑靼杂居为往来之津其主曰安克帖木儿洪武中太祖定陕西命将守嘉峪闗永乐二年诸番遣使贡马始即其地设哈密赤斤罕东阿端曲先安定诸衞改封安克帖木儿为忠顺王王卒无嗣兄子脱脱赐以金印玉带袭主国事令察诸番向背凡番使入贡就此译遣亦断匈奴右臂意也部下有回回畏兀儿哈刺灰三种脱脱子孛罗帖木儿成化八年被其下杀其母努温答力理国事九年土鲁番【`即唐之吐蕃夷`】速檀阿力王入哈密劫王母夺金印部落遂播迁匿苦峪城或附居肃州亦有随土鲁番去者事闻朝廷命髙阳伯李文右通政刘文往抚比至土鲁番去逺王母金印竟不返自是阿力谓中国易与志颇骄横阿力王死子阿黑麻称速檀未定时王母外孙畏兀儿之种都督罕愼寄寓肃州甘肃守臣以闻诏归罕愼袭王爵送入哈密城治初阿黒麻谓罕愼非脱脱族不当嗣诱而杀之未敢显言据哈密遣使入贡言罕愼病死且乞封时兵部尚书马文升议阿黒麻擅求代王主哈密宜降玺书切责朝廷从之王母故其渠牙兰以金印城池来归下兵部议会曲先安定王遣使入朝伪称忠顺王裔遂命询贡使安定王族谁可主哈密事者举王侄陜巴对诏送陜巴入哈密嗣忠顺王阿黒麻闻之怒遂掳陜巴及金印而去时治癸丑也先阿黒麻遣写亦满速儿等入贡至是命兵部侍郎张海等领贡使往经畧之海等至遣哈密夷人以敕往谕不报海以上命修嘉峪闗闭闗絶西域诸番贡令彼结怨阿黒麻以携其党阿黒麻复入哈密自称可汗大掠罕东诸夷已而西去令头目牙兰率番人二百余据哈密马文升曰若専示以恩而不加之以威彼终不知畏须用汉陈汤故事惩之请于上敕巡抚许进总兵刘寜彭清等帅师由南山捷径冒险而入阿黒麻闻大兵至先率众遁惟留牙兰与撤他儿领蕃兵数百人登台自保进至仅斩首六十余级而还久之阿黑麻以闭闗不得通贡贸易遣使送陜巴及金印来归仍封忠顺王陜巴死子速檀拜牙郎嗣为属夷所逐走土鲁番阿黑麻死子速檀满速儿立遣火者他只丁等入哈密取金印眀年满速儿亦至哈密又寇甘肃索币且挟以许我即献城及金印已而遣使归城印而留速檀拜牙郎不遣已复遣人据哈密来请币副使陈九畴调属夷劫其老营遣人北结瓦剌捣其巢穴破三城始惧引退嘉靖七年劫我曲先衞人牙木兰内侵牙木兰不从遂拥帐内徙奔肃州乞白城山金塔寺驻牧因留肃州满速儿请以哈密易牙木兰兵部尚书胡世寜曰牙木兰反正归顺非纳叛比而土鲁蕃欲甘心牙木兰以携贰我属夷正宜厚牙木兰以风蛮夷遂留不遣初世寜建议忠顺王速檀拜牙郎已归土鲁番虽还哈密亦其属夷纵使今日有忠顺嫡派应立之人朝廷与之金印助之兵粮谁与为守不过一二年复为所据夺不如闭嘉峪闗置哈密不问不必再辱王命诘城印以中彼索求之计如彼不肆侵扰则许其通贡或复为宼闭絶之庶不以哈密故疲吾中国之奔命也至是尚书桂萼议哈密势虽不可兴复亦不可废弃并条甘肃边事数款上之制曰可遂不用兵哈密是时来降人哈六刺言番酋欲以哈密城与都督米儿黒木母管理兵部遂请于上许其通贡着为令以三年或五年为期夷使虽多入京止许十二人余留塞自是哈密入土鲁番据矣  

西戎总序二  

原论汉班固西戎论曰孝武之代圗制匈奴患其兼从西国结党南乃表河西列四郡开玉门通西域以断匈奴右臂隔絶南月氏单于失援自是逺遁而幕南无王庭因文景默养民五代天下殷富财力有余士马强盛故能睹犀布瑇瑁则建珠崖七郡感蒟醤竹杖则开牂牁越巂闻天马蒲萄则通大宛自是之后万里相奉师旅之费不可胜计至于用度不足乃酒酤筦盐铁铸白金造皮币算至车租及六畜民力屈财用竭羣盗并起至于末年遂弃轮台之地而下哀痛之诏岂非仁圣之所悔防且西域近有龙塠逺则葱岭身热头痛悬度之阨淮南杜钦扬雄之论皆以为此天地所以界别区域絶外内也书云西戎即序禹就而序之非上威服致其贡物也西域诸国各有君长兵众分弱无所统一虽属匈奴不相亲附匈奴能得其马畜旃罽而不能统率与之进退与汉隔絶道里又逺得之不为益弃之不为损盛徳在我无取于彼故自建武以来西域思汉威徳咸乐内属惟其小邑鄯善车师界迫匈奴尚为所拘而其大国莎车于阗之属数遣使置质愿请都护圣上逺鉴古今因时之宜羁縻不絶辞而未许虽大禹之序西戎周公之让白雉太宗之却走马义兼之矣亦何以尚兹　増宋范晔西域论曰西域风土之载前古未闻也汉世张骞懐致逺之畧班超奋封侯之志终能立功西遐覊服外域自兵威之所肃服财赂之所怀诱莫不献方竒纳爱质露顶肘行东向而朝天子故设戊巳之官分任其事建都护之帅总领其权先驯则赏籝金而赐绶后服则系头颡而衅北阙立屯田于膏之野列邮置于要害之路驰命走驿不絶于时月啇胡贩客日款于塞下其后甘英乃抵条支而歴安息临西海以望大秦距玉门阳闗者四万余里靡不周尽焉若其境俗性智之优薄产载物之区品川河领障之基源气节凉暑之通隔梯山栈谷绳行沙度之道身热首痛风灾难之莫不备写情形审求根实至于佛道神化兴自身毒而二汉方志莫有称焉张骞但着地多暑湿乗象而战班勇虽列其奉浮圗不杀伐而精文善法导达之功靡所传述余闻之后说也其国则殷乎中土玉烛和气灵圣之所降集贤懿之所挺生神迹诡怪则理絶人区感验眀显则事出天外而骞超无闻者岂其道闭往运数开叔叶乎不然何诬异之甚也汉自楚英始盛斋戒之祀桓帝又修华盖之饰将微义未译而但神眀之邪详其清心释累之训空有兼遣之宗道书之流也且好仁恶杀蠲敝崇善所以贤达君子多爱其法焉然好大不经竒谲无已虽邹衍谈天之辨荘周蜗角之论尚未足以槩其万一又精灵起灭因报相寻若晓而昧者故通人多惑焉盖导俗无方适物异会取诸同归措夫疑说则大道通矣  

婼  

増汉书曰出阳闗自近者始曰婼国王号去胡来王去阳闗千八百里去长安六千三百里西接且末随畜牧逐水草不田作仰鄯善且末谷山有铁自作兵兵有弓矛服刀劒甲  

楼兰  

原杜氏通典曰楼兰在婼西北汉时通焉王理扞泥城去阳闗千六百里东去长安六千一百里戸千五百七十西北去都护理所千八百五十里至山国千三百余里【`此国山居故名山国`】西北至车师千九百里地沙卤寄田仰谷旁国人随畜牧逐水草有驴马多橐驼能作兵器与婼同初汉武帝因张骞之言甘心欲通大宛诸国使者一嵗中多至十余辈楼兰姑师当道苦之攻劫汉使王恢等汉将赵破奴率属国及郡兵击之虏楼兰王遂破姑师于是列亭障至玉门矣楼兰旣降服贡献匈奴闻发兵击之于是楼兰遣一子质汉后贰师将军击大宛便道引兵捕楼兰王将诣阙簿责王对曰小国在大国间不两属无以自安愿徙国居于汉地上直其言遣归国楼兰王死后王立楼兰国最东垂近汉当白龙堆乏水草常主发导负米担粮送迎汉使又数为吏卒所惩艾不便与汉通【`艾读曰乂`】后复为匈奴反间数遮汉使昭帝遣平乐监介子往刺其王悬首北阙下乃立其弟尉屠耆为王更名其国为鄯善王自请天子曰身在汉久今归单弱而前王有子在恐为所拒国中有伊循城其地肥羙愿汉遣一将屯田积谷令臣得依其威重于是汉遣司马一人吏士四十人田伊循以镇抚之其后置都尉伊循官置始此矣  

鄯善  

増后魏书曰鄯善国都扞泥城古楼兰国也去代七千六百里所都城方一里北即白龙堆路至太延初始遣使来献四年遣其弟素延耆入侍及世祖平凉州沮渠牧健弟无讳走保炖煌无讳后谋渡流沙遣其弟安周击鄯善王比龙恐惧欲降防魏使者自天竺罽宾还俱防鄯善劝比龙拒之安周不能尅退保东城后比龙惧率众西奔且末其世子乃应安周世祖发凉州兵讨之其王真达面防出降诣京师拜交趾公赋役其人比之郡县  

精絶  

増汉书曰精絶国王治精絶城去长安八千八百二十里胜兵五百人北至都护治所二千七百二十三里南至戎卢国四日行地阸陿西通杆弥四百六十里  

且末  

原后魏书曰且末国汉时通焉王治且末城去长安六千八百里戸二百三十西北至都护理所二千二百里北接尉黎丁零东与白提西接波斯精絶南至小宛可三日行地多蒲萄诸果西北流沙数百里夏月有热风为行旅之患风之欲至老驼先知即鸣而聚立埋口鼻于沙中人每以为亦将毡蔽鼻口其风迅驶斯须过尽若不防者必致危毙  

杆弥  

原杜氏通典曰杆弥汉时通焉王理杆弥城去长安九千三百里戸三千三百东北至都护理所三千五百里南与踈勒东北与兹西北与姑墨接西通于阗四百里后汉改其国曰拘弥居寜弥城亦曰寜弥城国顺帝永建中为于阗王放前破杀其王兴阳嘉初炖煌太守徐由遣疎勒发兵击破于阗遂更立拘弥王灵帝嘉平中又为于阗所破杀掠殄尽众才千口  

车师  

原杜氏通典曰车师前王后王并汉时通焉前王国一曰前部理交河城水分流绕城下故为号去长安八千一百里戸千五百西南至都护理所千八百里西域长史及戊巳校尉并理于此去炖煌十三日行后王国理务涂谷【`即今蒲城今北庭府蒲县也`】去长安八千九百里戸六百西南至都护理所千二百三十余里北与匈奴接宣帝地节二年遣侍郎郑吉校尉司马喜将免刑罪人田渠黎积谷欲以攻车师至秋谷吉喜发城障诸国兵共击车师攻交河城破之王尚在北石城未得防吉食尽归渠黎田秋后更往攻石城王乃轻奔乌孙吉还田渠黎及车师益积谷以安西国侵匈奴匈奴大臣皆曰车师地肥美近匈奴使汉得之多田积谷必害我国不可不争也遣来击吉吉将田士卒保车师城匈奴围城数日乃解吉上书车师去渠黎千余里间以山河北近匈奴汉兵在渠黎者势不能相救愿益田卒于是故车师太子军宿在焉耆者立以为王尽徙车师国人令居渠黎遂以车师故地与匈奴车师王得近汉田官与匈奴絶亦安乐亲汉其后置戊巳校尉屯田车师故地増北史曰后魏太武初遣使朝献初沮渠无讳鸠集  

遗人破车师国真君十一年车师王车夷落遣使琢进薛直上书曰臣亡父僻处塞外仰慕天子威徳遣使奉献不空于嵗天子降念赐遣甚厚及臣继立亦不缺常贡天子垂矜亦不异前世敢縁至恩輙陈私恳臣国自无讳攻击经今八嵗人民饥荒无以存活贼今攻臣甚急臣不能自全遂舍国东奔三分免一即日已到焉耆东界思归天阙幸垂赈救于是下诏抚慰之正平初遣子入侍自后每使朝贡不絶  

髙昌  

増北史曰髙昌者车师前王之地东西二百里南北五百里四面多大山地势髙敞人庶昌盛因名髙昌亦云有汉时髙昌垒故以为号东去长安四千九百里汉西域长史及戊巳校尉并居于此晋以其地为髙昌郡张轨吕光沮渠防逊据河西皆置太守以统之　文献通考曰后魏文成帝末其地又为蠕蠕所并立阚伯周为王孝文太和五年髙车主阿伏至罗杀阚王立炖煌人张孟眀后孟眀为国人所杀立马儒为王以巩顾礼麴嘉为左右长史儒通使后魏请内属人皆恋土不愿东徙相与杀儒立嘉其都城周千八百四十歩于坐室画鲁哀公问政孔子像国内有城十八置四十六镇官有令尹交河公田地公皆其王子也文字同华夏有毛诗论语孝经歴代子史集置学官子弟以相教授地多石碛气温暖与益州相似谷麦再熟宜蚕多五果有草名羊刺其上生蜜味甚佳赤盐如朱白盐如玉取以为枕贡之中国多蒲萄酒俗事天神兼信佛法又有草实如茧中丝如细纑名白叠子国人织以为布交市用焉国北有赤石山山北七十里有贪汗山夏有积雪此山之北铁勒界也　北史曰熙平中仍求内徙遣使朝贡诏曰卿地隔闗山境接荒漠频请朝援徙国内迁虽来诚可嘉于理未协何者彼之氓庶是汉魏遗黎自晋氏不纲因难播越成家立国积世已久恶徙重迁人怀恋旧今若动之恐异同之变爰在肘腋不得便如来表也正光元年又遣使奉表自以遐不习典诰求借五经诸史并请国子助教刘燮以为博士许之隋大业五年嘉孙伯雅来朝因从击髙丽还尚宗室女华容公主文献通考曰唐贞观中其王文泰与西突厥连结诸国朝贡者路出髙昌拥絶之太宗谓其使曰髙昌朝贡脱略我使至彼文泰云鹰飞于天雉窜于蒿猫游于堂鼠安于穴各得其所岂不快耶眀年当发兵击汝国十四年拜侯君集为交河道大总管讨之文泰谓左右曰曩吾入朝见秦陇北城邑萧条非有隋比今伐我兵多则输粮不逮若下三万我能制之度碛疲钝以逸待劳卧其弊耳及王师至悸骇无计发病死子智盛降乃以其地为西州以交河城为交河县始昌城为天山县田北城为栁中县东镇城为蒲昌县髙昌城为髙昌县初西突厥遣其叶护屯兵于可汗浮圗城与髙昌为影飨至是惧而来降以其地为庭州幷置蒲县每嵗调内地更发千人镇遏焉褚遂良谏曰髙昌诛灭威动四夷然自王师始征河西供役飞米转刍十室九匮五年未可复今又嵗遣屯戍行李万里去者资装使自营办卖菽粟倾机杼道路死亡尚不可计所遣罪人始于犯法终于惰业无益行陈复有亡命官司捕逮株蔓相牵有如张掖酒泉尘飞烽举岂得髙昌一乗一卒及事乎必发陇右河西耳然则河西为我腹心髙昌他人手足也何必耗中华事无用宜择髙昌可立者立之召首领悉还本土长为藩翰中国不扰书奏不省麴氏国九世百三十四年而亡　北史曰先是其国童謡云髙昌兵马如霜雪汉家兵马如日月日月照霜雪囬首自消灭文泰使人捕其初唱者不能得　文献通考曰安史之乱其地陷没复自为国语讹亦曰髙敞然其地颇有囬鹘故亦谓之回鹘宋干徳三年西州回鹘可汗遣僧法渊献佛牙琉璃器琥珀盏太平兴国六年其王始称西州外生师子王阿厮兰汉遣都督麦索温来献五月遣供奉官王延徳等使髙昌还叙其行程来上云初自夏州歴玉亭镇次歴黄羊平度沙碛无水行人皆载水凡二日至都啰啰族汉使过者遗以财寳谓之打当次歴第女防子族族临黄河以羊皮为囊吹气实之浮于水或以槖驼牵木栰而渡次歴茅女王子开道族行入六窠砂砂深三尺马不能行行者皆乗槖驼不育五谷砂中生草名登相收之以食次歴楼子山无居人行砂碛中以日为占旦则背日暮则向日日中则止夕行望月亦如之歴卧梁劾特族地有都督山唐回鹘之地次歴大虫太子族族接契丹界人衣尚锦绣器用金银马乳酿酒饮之亦醉次歴屋地因族盖达于于越王子之子次至达于于越王子族此九族达靼中尤尊者次歴拽利王子族有合罗川唐回鹘公主所居之地城基尚在有汤泉云契丹旧为回鹘牧牛回鹘徙甘州契丹达靼遂各争长攻战次歴阿墩族经马騣山望乡岭岭上石龛李陵题字处次歴格啰美源西方百川所防极望无际鸥鹭鳬雁之甚众次至托边城亦名李仆射城城中首领号通天王次歴小石州次歴伊州州将陈氏其先自唐开元二年领州凡数十世唐时诏敕尚在地有野蚕生苦参上可为锦帛有羊尾重者三斤小者一斤肉如熊白而甚美又有砺石剖之得宾铁谓之吃铁石又生胡桐树经雨即生胡桐律次歴益都次歴纳职城在大患魅碛之东南望玉门闗甚近无水草载粮以行凡三日至谷口避风驿用本俗法设祭出诏神御风风乃息凡八日至驿田寺髙昌闻使至遣人来迎次歴地名寳庄又歴六种乃至髙昌髙昌即西州也其地南距于阗西南距大食波斯西距西天歩露沙雪山葱岭皆数千里地无雨雪而极热每盛暑居人皆穿地为穴以处飞鸟羣萃河滨或起飞则为日气所烁坠而伤翼屋宇覆以白垩开宝三年雨及五寸即庐舍多坏有水出金岭导之周绕国城以漑田园作水硙地产五谷惟无荞麦贵人食马余食羊及鳬雁乐多琵琶箜篌出貂鼠白防绣文花蕊布俗好射妇人戴油防谓之苏幕遮用开皇七年歴以三月九日为寒食余二社冬至亦然以银或鍮石为筒贮水激以相射或以水相泼为戏谓之压阳气去病好游赏行者必抱乐器佛寺五十余区皆唐朝所赐额寺中有大藏经唐韵玉篇经音等居民春月多羣聚遨乐于其间游者马上持弓矢射诸物谓之禳灾有敕书楼藏唐太宗明皇御札诏敕缄锁甚固复有摩尼寺波斯僧各持其法佛经所谓外道者也所统有南突厥北突厥大众熨小众熨样磨割禄戞司末蛮格哆族豫龙族之名甚众国中无贫民絶食者共赈之人多夀考率百余嵗时四月师子王避暑于北庭以其舅阿多于越守国先遣人致意于延徳曰我王舅也使者拜我乎延徳曰持朝命而来礼不当拜复问曰见王拜乎延徳曰礼亦不当拜阿多于越复数日始相见然其礼颇恭师子王邀延徳至其北庭歴交河州凡六日至金岭口宝货所出又两日至汉家寨又五日上金岭过岭即多雨雪岭上有龙堂刻石记云小雪山也岭上有积雪行人服毛罽度岭一日至北庭憩髙台寺其王烹羊马以具膳尤丰洁地多马王及王后太子各养马牧放于平川中弥亘百余里以毛色分别为羣莫知其数北庭川长广数千里鹰鹞雕鹘之所生多美草下生花砂鼠大如防禽捕食之其王遣人来言择日以见使者愿无讶其淹久至七日见其王及王子侍者皆东向拜受赐旁有持磬者击以节拜王闻磬声乃拜旣而王之子女亲属皆出罗拜以受赐遂张乐饮宴为优戏至暮明日泛舟于池中池四面作鼓乐又明日游佛寺曰应运泰寜之寺贞观十四年造北庭北山中出碙砂山中常有烟气涌起而无云雾至夕光焰若炬火照见禽鼠皆赤采碙砂者着木厎鞵若皮为厎者即焦下有穴生青泥出穴外即变为砂石土人取以治皮城中多楼台卉木人白晳端正性工巧善治金银铜铁为器及攻玉善马直绢一匹其驽马充食者才直一丈贫者皆食肉西抵安西即唐之西境七月令延徳先还其国其王九月始至亦闻有契丹使来使缺唇以银叶蔽之谓其王云闻汉遣使入达靼而道出王境诱王窥宜早送至达靼无使久留因云髙敞本汉土汉使来觇视封疆将有异圗王当察之延徳侦知其语因谓王曰契丹素不顺中国今乃反间我欲杀之王固劝乃止自六年五月离京七年四月至髙昌所歴以诏赐诸番君长袭衣金带缯帛八年春与其谢恩使凡百余人复循旧路而还雍熙元年四月至京师延徳初至达靼之境颇见晋末陷没者子孙咸相率遮迎献饮食问其乡里亲戚意甚凄感留旬日不得去　续文献通考曰元时号畏兀儿地太祖平西置达鲁花赤监治之  

火州  

増续文献通考曰火州地在嘉峪闗外东距哈密西连亦力把力南抵于阗北接瓦刺自东南至肃州一月程即汉车师前王治交河城即唐交河郡县也后为回鹘所据称火州以其山色如火也眀永乐十二年吏部员外郎陈诚至其国归言风物萧条市里居民僧堂过半亦皆零落东有荒城故址云古髙昌国汉西域长史戊巳校尉并居焉其俗多匈奴乌孙事神信佛好射其产马槖驼胡桃蒲萄蚕砂鼠碙砂胡桐律刺密盐白防布镔铁阴牙角速霍角阿魏  

土鲁番  

増象胥录曰土鲁番一名土尔番在火州西百里汉车师前王地车师前王居交河城唐置西州交河郡且析以为县有安乐城方一二里地旷衍四面皆山城西二十里崖儿城可二里居民百余家相传故交河县治永乐十一年遣吏部员外郎陈诚使西域十三年土鲁番遣使随诚入贡授都督都指挥等官歴后朝贡不絶其俗暖鲜雨雪宜麻麦饶果羊马室居奉佛多僧寺陈诚使还言其国城西北百里有灵山最大土人言此十万罗汉涅槃处也近山有髙台旁寺拥石泉林木従此入山行二十里至一峡南有小土屋从屋南登山坡得石屋奉小佛像五前有池池东山石青黒逺望纷如毛发土人言此十万罗汉洗头削发处也缘峡东南行六七里登髙崖崖下小山累累峰峦秀削其下白石成堆似玉轻脆不可握堆中有若人骨色泽明润土人言此十万罗汉灵骨也又东下石崖得石笋迸出如手足稍南至山坡石复莹洁如玉土人言此辟支佛涅槃处也周行羣山约二十余里悉五色砂石光焰灼人四面峻壑穷崖天巧竒絶然寡草木亦鲜鸟兽自诚使后土鲁番渐张旁齧诸国及闗外七衞地广人庶眎昔悬絶矣  

栁陈  

増象胥录曰栁陈一名鲁陈亦曰栁城汉名柳中延光二年以班勇为西域长史将弛刑士五百人西屯柳中遂破车师即其地也唐平髙昌置柳中县属西州交河郡去哈密千里中经大川砂碛无水草马牛过此輙死大风倏起人马相失白日魅迷行人谓之旱海出川西行至流砂河上有小冈云风卷浮砂所积道北火焰山色如火城方二三里四面多田园流水环绕灌木芩蔚暖俗醇宜穄麦麻豆有小蒲萄甘甜无核名锁锁葡萄人二种回回男子削发戴小罩刺妇女白布裹头畏兀儿男子椎髻妇人蒙皁布垂髻于额  

黒娄  

増象胥录曰黒娄在嘉峪闗西近土鲁番世缔好黒娄贡从土鲁番入其地男女山水草木禽兽并黒宣徳七年始遣使朝贡  

滑国  

増南史曰滑国车师之别种也汉永建元年八滑从班勇北击有功为后部亲汉侯自魏晋以来不通中国梁天监十五年其王厌带夷栗陀始遣使献方物普通元年献黄狮子白貂裘波斯锦等物魏之居代都滑犹小国属蠕蠕后稍强大征其旁国盘盘罽宾兹疎勒姑墨于阗等国开地千里土地温暖多山川少树木有五谷国人以麪及羊为粮其兽有狮子两脚骆驼野驴有角人善射女人头上刻木为角长六寸以金银饰之无城郭毡屋为居东向开戸其王坐金牀随太嵗转无文字以木为契每日则出戸祀神而后食父母死其子截一耳葬讫即吉其言语待译而后通又有阿跋檀周古枯胡密丹等国并滑旁小国也普通元年随滑入贡  

白题  

増南史曰白题王姓支名史嵇毅其先盖匈奴之别种汉灌婴与匈奴战斩白题一人是也在滑国东去滑六日行西极波斯地出粟麦果食物畧与滑同梁普通三年遣使贡方物  

## 御定渊鉴类函卷二百三十七

边塞部八【`原兹　焉耆　于阗　疏勒　乌孙増恱般　原姑墨　温宿　乌秅　难兜増西夜　悉居半　皮山　蒲山　乌弋山离原大宛　増洛郍　哈烈　原莎车　増阿钩羌原罽賔　増漕国　撤马儿罕　答儿沙鹿海牙　赛兰　达失干　渇石　迭里迷卜花儿　飬夷　纳失者罕　掩都淮　八剌黑亦思把罕　亦力把力　原条支　波斯增大食　伏卢尼　　安息　増安国　原大夏增吐火罗　嚈哒　挹怛　副货　叠伏罗防豆　朱居波　渇槃陁　鉢和　波知　賖弥鸟苌　干陁　谢防　防延　石汗那　识匿劫国　陁罗伊罗　越底延原大月氏　小月氏　髙附`】  

兹  

原杜氏通典曰兹汉时通焉王理延城都白山之南二百里【`隋西域图云白山一名阿羯山常有火及即是出碙砂之处`】东去长安七千五百里户七千南与精絶东南与且末西南与杅弥北与乌孙西与姑墨接能铸冶俗有城郭东至都护理所乌垒城四百里乌垒户百十与都护同理其南三百里至渠黎渠黎城都尉一人户百三十东北与尉犂东南  

与且末南与精絶接昭帝田轮台与渠黎地皆相连也増晋书曰晋武帝时其王遣子入侍惠怀末苻坚遣  

其将吕光伐之其王白纯距境不降光进军讨平之立其后白震为王　北史曰城方五六里其国东有轮台即汉李广利所屠者其南三百里有大河东流号计戍水即黄河也俗性多滛置女市男子铁以入官土多孔雀羣飞山谷间人取食之孳乳如鸡鹜其国西北大山中有如膏者流出成川行数里入地如防糊甚臭齿髪落者服之能令更生疠人服之皆愈周保定元年其王遣使来献隋大业中遣使朝贡方物　旧唐书曰唐贞观四年献马太宗赐玺书抚慰然臣西突厥郭孝恪伐焉耆兹遣兵影助自是职贡颇阙帝伐之立其王之弟叶护始徙安西都护于其都统于阗碎叶疏勒号四鎭髙宗复弃四鎭移安西依旧西州城堡并为贼陷长寿元年王孝杰破吐蕃复四镇地后置安西都护府用兵三万鎭之逺逾沙碛甚为百姓所苦言事者请弃之则天不许　宋史曰宋自天圣至景祐入贡者五绍圣三年使大首领阿拉克萨里以表章及玉佛至洮西熙河经畧使以其罕通使请令于熙秦等州博买而估所赍物价答赐遣还从之  

焉耆  

原杜氏通典曰焉耆汉时通焉王理员渠城【`员于君反`】在白山之南七十里去长安七千三百里户四千西南至都护理所四百里南去尉犂百里北与乌孙接东去交河城九百里西去兹九百里皆沙碛其国近海水多鱼盐蒲苇之利四面有大山道险阨易守海水曲入四山之内周匝其城三十余里后汉明帝永平末有户万五千与兹共攻没都护陈睦至和帝元光六年都护班超发诸国兵讨之杀其王超乃立焉耆佐侯元孟为王至安帝时西域背叛延光中超子勇为西域长史复讨定之　増晋书曰武帝太康中其王龙安遣子入侍安夫人妊身十二月剖脇生子曰防立为世子防少而勇杰安病笃谓防曰我尝为兹王白山所辱汝能雪之乃吾子也及防立袭灭白山遂据其国遣子熙归本国为王防有胆气筹略遂霸西域葱岭以东莫不率服其后张骏遣沙州刺史杨宣率众疆理西域宣以部将张植为前锋熙率众先要之于遮留谷植将至或曰汉祖畏于柏人岑彭死于彭土今谷名遮留殆将有伏单尝之果有伏发植击败之进据尉犂熙降于宣　北史曰隋大业中其王龙突支遣使贡方物　唐书曰唐贞观六年龙突支始遣使来朝自隋乱碛路闭故西域朝贡皆由高昌突支请开大碛道以便行人帝许之髙昌怒大掠而去十四年侯君集破高昌突支引兵佐唐其后朝贡遂阙安西都护郭孝恪击之执突支以栗婆准摄国事焉耆又立从兄薛婆阿那支为王执栗婆准送兹为其所杀阿史那社讨兹擒之立娄伽利为王以修职贡  

于阗一  

原杜氏通典曰于阗汉时通焉都葱岭之北二百余里去长安九千七百里户三万二千东北至都防理所三千九百里南与婼羌接北与姑墨接东北去兹千四百里东去鄯善千五百里西通皮山国四百里东去朱俱波国千里西北至疎勒国千五百里其国之西水皆西流注西海其东水东流注盐泽　増唐书曰国有阿耨达山据汉书河源出焉后汉建武末莎车王贤彊盛攻并于阗徙其主俞林为骊归王永平中于阗将休莫霸反自立死兄子广徳立后遂灭莎车其国转盛从精絶西北至疏勒十三国皆服从而鄯善王亦始彊盛自是南道自葱岭以东惟此二国为大顺帝时遣侍子诣阙贡献元嘉中王敬为长史斩其王建于阗将输等斩敬自立国人杀之立建子安国焉梁武帝时凡四遣使通江左献方物隋大业中频遣使朝贡其王姓王字早示门练锦防金鼠冠发不令人见俗言见王发年必俭俗重佛法寺塔僧尼甚众王尤信尚设斋日必亲自洒埽馈食城南五十里有賛摩寺即昔罗汉比丘卢旃为其王造覆盆浮圗之所石上有辟支佛跣处双迹犹存西有比摩寺云是老子化胡成佛之所自髙昌以西诸国人深目髙鼻惟此一国貎华夏城东二十里有大水北流号树枝水即黄河也一名计式水城西五十里亦有大水名达利水与树枝水防俱北流其后并有汉戎卢杅弥渠勒皮山五国故地其居曰西山城胜兵四千人有玉河国人夜视月光盛处必得美玉王居绘室俗机巧言迂大然貎恭谨相见皆跪以木为笔玉为印凡得问遗书戴于首乃发之自汉武帝以来中国诏书符节玉王传以相授人喜歌舞工纺绩西有沙碛鼠大如猬色金出入羣鼠为从初无桑蚕丐邻国不肯出其王即求婚许之将迎乃告曰国无帛可持蚕自为衣女闻置蚕防絮中关守不敢验自是始有蚕女刻石约无杀蚕蛾飞尽得治茧唐贞观六年遣使入献玉带安史之乱絶不复至矣　文献通考晋天福中其王李圣天自称唐宗属遣使来贡髙祖遣供奉官张匡邺髙居诲等入其国册圣天为大寳于阗国王宋建隆二年圣天遣使贡圭一以玉为柙使者言国城东有白玉河西有緑玉河次西有乌玉河源出昆仑山去国城西千三百里每嵗秋水小后国人取玉于河谓之捞玉官取后方许私取大中祥符二年其国汗王遣回鹘人喇实衮等以方物来贡上询其在路几时去此几里对曰渉道一年昼行暮息不知里数昔时道路尝有剽劫今道路清谧行旅如流愿遣安抚逺俗上曰路逺命使益以劳费尔国今降诏书汝赍徃亦与命使无异也嘉祐八年十一月以其国王为特进归忠保顺果林汗王盖于阗谓金翅鸟为果林汗即古可汗之称使言其王乞此号云元丰四年遣蕃部阿星上表称于阗国偻防有福力知文法汗王上书与东方日出处大世界田地主汉家阿舅大官家大略云路逺倾心相向前三遣使入贡未回重复数百言董毡使导至熙州译其辞以闻诏前三辈使人皆已朝见锡赉遣发赐敕书谕之　续文献通考辽圣宗统和开泰间俱入贡金时遣玛拉噶萨木丹等贡玉璞明永乐间逹噜噶额布勒入贡其产玉胡锦独峰驼乳香碙砂硃瑚翡翠木香琥珀花蕊布名马腽肭脐金星石水银阿魏安息香鸡舌香葡萄狮子  

于阗二  

増月光盛而美玉生　王发见而凶年至【`俱见上`】  

于阗三  

増记晋髙居诲使于阗记曰自灵州过黄河行三十里始渉沙入党项界曰细腰沙神树沙至三公沙宿月氏都督帐自此沙行四百余里至黒堡沙沙尤广遂登沙岭沙岭党项牙也其酋曰捻崖天子渡白亭河至凉州凉州西行五百里至甘州甘州回鹘牙也其南山百余里汉小月氏之故地也有别族号鹿角山沙陀云朱耶氏之遗族也自甘州西始涉碛碛无水载以行甘州人教晋使者作马蹄木涩四窍马蹄亦凿四窍而缀之驼蹄则包以牦皮乃可行西北五百里至肃州渡金河西百里出天门关又西百里出玉门关经吐蕃男子冠中国帽妇人辫发戴瑟瑟云珠之好者一珠易一良马西至州沙州二州多中国人闻晋使者来其刺史曹元深等郊迎问使者天子起居州南十里鸣沙山云冬夏殷殷有声如雷云禹贡流沙也又东南十里三危山云三苖之所窜也其西渡都乡河曰阳关沙州西曰仲云族其牙帐居胡卢碛云仲云者小月氏之遗种也其人勇而好战沙之人皆惮之胡卢碛汉明帝时征匈奴屯田于伊吾卢盖其地也地无水而尝寒多雪每天暖雪消乃得水匡邺等西行入仲云界至大屯城仲云遣宰相四人都督三十七人晋使者匡邺等以诏书慰谕之皆东向拜自仲云界西始渉□碛无水掘地得湿沙人置之胷以止渴又复渡陷河伐柽置水中乃渡不然则陷又西至绀州绀州于阗所置也在沙州西南云去京师九千五百里矣又行二日至安军州遂至于阗圣天衣冠如中国其殿皆东向曰金册殿有楼曰七鳯楼以蒲萄为酒又有紫酒青酒不知其所酿而味尤美其食粳沃以蜜粟沃以酪其衣布帛有园圃花木俗喜神而好佛圣天居处尝以紫衣僧五十人列侍其年号同庆二十九年其国东南曰银州卢州州其南千三百里曰玉州云汉张骞所穷河源出于阗而山多玉者此山也  

疏勒  

原杜氏通典曰疏勒汉时通焉王理疏勒城去长安九千三百里户千五百都白山南百余里东至都护理所二千二百里南有河西带葱岭亦名雪山在国西北百余里河所出东去兹千五百里西去拨汗国【`拨汗一名判汗`】千里当大月氏大宛康居道南去莎车五六百里去朱俱波八九百里【`隋史云东北去突厥牙帐千余里东南去州四千六百里`】在于阗国北千五百里耿恭为戊巳校尉屯车师后王金蒲城为匈奴所攻恭引众入疏勒城中乏水穿井十五丈不得水恭整衣服向井再拜为吏士祷飞泉涌出贼遂退増北史曰后魏文成末其王遣使送释迦牟尼佛袈  

裟一长二丈余帝以其审是佛衣当有灵异置于猛火之上经日不燃观者悚骇其人文身碧瞳手足皆六指产子束头使褊非六指者即不育　原文献通考曰其王姓裴氏自号阿摩支唐贞观十三年与朱俱波甘棠贡方物开元十六年遣大理正乔梦松等册其君安定为疏勒王  

乌孙一  

原杜氏通典曰乌孙汉时通焉大昆弥理赤谷城【`乌孙其形最异青眼赤髭状猕猴其国谓王曰昆弥亦曰昆莫`】去长安八千九百里户十三万东至都护理所千七百里西至康居蕃内地五千里东与匈奴西北与康居西与大宛南与城郭诸国接本塞地也　増文献通考曰地莽平多雨寒山多松樠无田作种树随畜逐水草与匈奴同俗国多马富人至四五千匹民刚恶贪狠多寇盗最为强国　原杜氏通典曰张骞言乌孙本与大月氏共在炖煌间今乌孙强大可厚赂招令东居故地妻以公主以制匈奴武帝即位令骞赍金币徃昆莫于是发使献马愿尚公主元封中遣江都王建女细君为公主以妻焉公主别理宫室而居嵗时一再与昆莫防置酒饮食昆莫年老语言不通公主悲愁自作歌以述意天子闻而怜之昆莫死孙岑陬立岑陬者官号也名军须靡公主死汉复以楚王戊之孙解忧为公主妻之岑陬死季父子翁归靡立号曰肥王复尚解忧公主宣帝初公主及昆弥翁归靡上书言匈奴连嵗侵击欲发国中精兵自给人马五万尽力击匈奴唯天子出兵以救本始三年汉发十五万五将军分道并出遣校尉常惠持节护乌孙兵昆弥将五万从西方入至匈奴右谷蠡王庭【`谷音鹿蠡音黎`】获四万级马牛羊驴槖驼七十余万宣帝时都护郑吉请分乌孙为大昆弥后段防宗为都护时乌孙兵围之驿上书愿发城郭炖煌兵以自救丞相王商大将军王鳯及百僚议数日不决上召陈汤问对曰臣以为此必无可忧夫胡兵五而当汉兵一何者兵刃朴钝弓弩不利今闻颇得汉巧然犹三而当一又兵法曰客倍而主人半然后敌今乌孙人众不足以胜防宗惟陛下勿忧且兵轻行五十里重行三十里今防宗发城郭炖煌歴时而至所谓报讐之兵非救急之用也瓦合不能久攻不过五日当有吉语闻居四日军书至言已解防宗招还亡畔安定之　増续文献通考曰辽太祖时尝来贡  

乌孙二  

増夫人持节　公主学琴【`汉书楚王侍者冯嫽能史书习事尝持节为公主行赏诸国敬信之号曰冯夫人宣帝徴冯夫人锦车持节诏焉　又曰宣帝时乌孙公主遣女至京学鼓琴`】  

乌孙三  

増歌汉乌孙公主悲愁歌曰吾家嫁我兮天一方逺托异国兮乌孙王穹庐为室兮旃为墙以肉为食兮酪为浆居常土思兮心内伤愿为黄鹄兮归故乡  

恱般  

増北史曰悦般国在乌孙西北其先匈奴北单于之部落为汉车将军窦宪所逐北单于度金微山西走康居其羸弱不能去者住兹北地方数千里众可二十余万凉州人犹谓之单于王其风俗言语与髙车同而其人清洁剪发齐睂以防糊涂之昱昱然光泽日三澡潄然后饮食其国南界有大山山傍石皆燋镕流地数十里乃凝坚人取以为药即石硫黄也与蠕蠕结好其王尝入蠕蠕国欲与大檀相见入其界见其人不浣衣不绊髪妇人口防器物王谓其从臣曰汝曹诳我入此狗国中乃驰还大檀追之不及自是相仇讨魏眞君九年遣使朝献并送幻人称能割人喉脉令断击人头令骨陷皆血出或数升或盈斗以草药纳其口中令嚼咽之须臾血止养疮一月复常又无痕世祖疑其虚乃取死罪囚试之皆验云中国诸名山皆有此草乃使人受其术而厚遇之又言其国有大术者蠕蠕来抄掠术人能作霖雨盲风大雪及行潦蠕蠕冻死漂亡者十二三是岁再遣使朝贡求与官军东西齐契讨蠕蠕太武嘉其意命以淮南王他为前锋仍诏有司以其鼓舞之节施于乐府自后每使朝贡  

姑墨  

原杜氏通典曰姑墨汉时通焉王理南城去长安八千一百里户三千五百东至都护理所千里南至于阗马行十五日北界接乌孙　増新唐书曰自兹西赢六百里逾小砂碛有跋禄迦小国一曰亟墨即汉姑墨国横六百里纵三百里风俗文字与兹同言语少异西三百里度石碛至陵山葱岭北原也水东流春夏山谷积雪  

温宿  

原杜氏通典曰温宿汉时通焉王理温宿城去长安八千三百余里户二千二百东至都护理所二千三百余里西至尉头三百里北至乌孙赤谷六百余里  

乌秅  

原杜氏通典曰乌秅汉时通焉王理乌秅城去长安万里户五百东北至都防理所四千九百北与子合蒲黎西与难兜接　増文献通考曰其国后魏又通谓之于摩国  

难兜  

原杜氏通典曰难兜汉时通焉去长安万一百里户五千东北至都护理所二千八百里西南至罽賔三百里南与婼羌北与休屠西与大月氏接  

西夜  

増汉书曰西夜国王号子合王治呼犍谷去长安万二百五十里胜兵千人东与皮山西南与乌秅北与莎车西与蒲犂接蒲犂及依耐无雷国皆西夜也其种羌氐行国随畜逐水草而子合土地出玉石  

悉居半  

増后魏书曰悉居半国故西夜也在于阗西太延初遣使来献自后贡使不絶  

皮山  

増汉书曰皮山王治皮山城去长安万五千里胜兵五百人西南至乌秅国千三百四十里南与天笃接北至姑墨千四百五十里西南当罽賔乌弋山离西北通莎车三百八十里  

蒲山  

増后魏书曰蒲山国故皮山国也居皮城在于阗南其国西南三里有冻凌山后役属于阗  

乌弋山离  

増汉书曰乌弋山离国去长安万二千二百里不属都护户口多大国也东北至都护治所六十日行东与罽賔北与朴桃西与犂靬条支接行可百余日至条支  

大宛  

原杜氏通典曰大宛汉时通焉王理贵山城去长安万二千五百里户万东至都护理所四千里北至康居于阗城千五百里西南至大月氏七百里北与康居南与大月氏接　増汉书曰以葡萄为酒富人藏酒至万余石久者数十年不败人嗜酒马嗜苜蓿　原杜氏通典曰多善马汗血言其先天马子【`大宛国中有髙山其上有马不可得因取五色母马置其下与集生驹皆汗血因号为天马子`】始张骞为武帝言之帝遣使者持千金及金马以请宛善马宛王以汉絶逺大兵不能至遂杀汉使于是太初元年拜李广利为贰师将军期至贰师取善马率数万人至其境攻郁城不下引还徃来二嵗至炖煌士卒存者十不过一二帝怒其不尅使遮玉门不许入贰师因留屯炖煌又遣贰师率六万人私从者不与焉牛十万马三万匹驴橐驼万数天下骚然益发戍甲卒十八万置居延休屠【`今武威张掖郡界`】以衞酒泉贰师至宛宛人斩王无寡首献焉汉军取其善马数十匹中马以下牝牡三千匹而立宛贵人昧蔡为王约嵗献马二匹遂采葡萄苜蓿种而归　増汉书曰天子以马多益种葡萄苜蓿离宫馆旁极望焉　文献通考曰其人皆深目多髭髯善贾其俗贵女人女子所言丈夫乃决正其地无丝漆不知铸器及汉亡卒降教铸作兵器焉隋时苏对沙那国即汉大宛也  

洛郍  

増北史曰洛郍国故大宛国也都贵山城在疏勒西北太和三年遣使献汗血马  

哈喇  

増续文献通考曰哈喇在肃州之西相去一万一千余里东北至赛玛尔堪一千四百里即汉之大宛也其地俱平川四面大山萨哈勒国人尊之为苏勒坦犹华言君王也东有按都呼巴喇勒哈等城皆隶焉俗衣服喜鲜洁色尚白有丧易以青国主居窗壁以金银瑟瑟为餙富家居室服用颇同国主礼仪简畧君臣相见但行跪礼无刑法有罪罚钱而已坊市不设斗斛但用权衡食亦无匕箸惟以手取婚室多以姊妹谓为至亲死无棺椁以布囊褁尸瘗之国有学舍以居游学之士无正朔不用甲子以七日为一周择日用事则以第一日名阿题纳为上吉凡拜天聚防用之酒禁甚严修行者多不饮恐亵天也其产亦有金银铜铁瑚琥珀珠水晶翡翠名马狻猊织鸟毳为锁伏纹如纨绮又有花毯极细宻色久不变食物有葡萄巴旦杏明永乐七年朝贡正统二年贡马玉石  

莎车  

原杜氏通典曰莎车汉时通焉理莎车城去长安九千九百里户二千三百东北至都护理所四千七百里西去疏勒五百里西南至蒲犂七百里宣帝时莎车王呼屠徴杀汉使者约诸国叛汉防衞侯冯奉世使大宛以便宜发诸国兵击杀之其首诣长安诸国悉平威振西域奉世至大宛大宛闻其斩莎车王敬之异于他使得其名马象龙而还【`马形似龙`】帝甚恱下议封奉世少府萧望之以奉世擅制发诸国兵虽有功効不可以为后法即封奉世闗内侯后奉使者利以奉世为比争逐发兵要功万里之外为国家生事于夷狄渐不可长不宜受封帝善其议以奉世为光禄大夫元帝时奉世死后二年西域都护甘延寿以诛郅【`音质`】支单于封为列侯于是杜钦上疏追讼奉世前功曰前莎车王杀汉使者约诸国背叛而奉世以便宜发兵诛莎车王防定城郭功施边境议者以奉世奉使有指春秋之义亡遂事汉家之法有矫制故不得侯今匈奴郅支单于杀汉使者亡保康居都护延夀发城郭兵屯田吏士四万余人以诛斩之封为列侯臣愚以为比罪则郅支薄量敌则莎车众用师则奉世寡制胜则奉世多于边境居安虑危则延寿为祸于国家深其违命而擅生事同延寿则割地封而奉世独不录臣闻功同赏异则劳臣疑愿下有司议帝以先帝时事不复录　増文献通考曰匈奴因王莽之乱畧有西域唯莎车王延强不附属元帝时尝为侍子长于京师慕乐中国亦复参其典法常敕诸子当世奉汉家不可也延死子康代立檄书河西问中国动静自陈思慕汉家河西大将军窦融承制立康为汉莎车建功懐徳王西域大都尉五十五国皆属焉康死弟贤代立攻破拘弥西夜国皆杀其王而立其兄康两子为拘弥西夜王十七年遣使奉献请都护天子以问大司空窦融以为贤父子兄弟相约事汉诚又至宜加号位以鎭安之帝乃因其使赐贤西域都护印绶及车旗黄金锦绣炖煌太守裴遵不可诏书还都护印绶更赐贤以汉大将军印绶贤由是始恨而犹诈称大都护移书诸国诸国悉服属焉号贤为单于贤浸以骄横数攻兹诸国诸国恐惧二十一年冬车师前王鄯善焉耆等十八国俱遣子入侍献其珍寳愿得都护天子以中国初定北边未服皆还其侍子厚赏赐之二十二年贤发兵攻鄯善其冬复攻杀兹王遂兼其国鄯善王上书愿复遣子入侍更请都防都护不出诚廹于匈奴天子报曰今使者大兵未能得出如诸国力不从心东西南北自在也于是车师鄯善复附匈奴而贤益横妫塞王自以国远遂杀贤使者贤击灭之立其国贵人驷鞬为妫塞王贤又自立其子则罗为兹王贤以则罗年少乃分兹为乌叠国徙驷鞬为乌叠王又更以贵人为妫塞王又徙于阗王俞林为骊归王立其弟位侍为于阗王嵗余贤疑诸国欲叛召位侍及拘弥姑墨子合王尽杀之不复置王但遣将镇守其国莎车将君得在于阗暴虐国人患之其大人都末出城见野豕欲射之豕乃言曰无射我我为汝杀君得都末因与兄弟共杀君得贤引兵攻于阗兵败而走于阗大人休莫霸进围莎车中流矢死兵乃退于阗立休莫霸兄子广徳为王　原杜氏通典曰建武中广徳攻莎车执王贤杀之匈奴闻广徳灭莎车遣兵将贤质子不居防立为王章帝时长史班超发诸国兵击破之由是遂降  

阿钩羌  

増北史曰阿钩羌在莎车西南国西有悬度山其间四百里有栈道下临不测之渊人行以绳索相持而度因以名之  

罽賔一  

原杜氏通典曰罽賔在悬度山西汉时通焉王理循鲜城去长安万二千二百里不属都护户口胜兵多大国也东北至都护理所六千八百里东至乌秅国二千二百里东北至难兜国九日行西北与大月氏西南与乌弋山离接　増汉书曰昔匈奴破大月氏大月氏西居大夏而塞王南居罽賔罽賔地平温和有苜蓿杂草竒木檀櫰梓竹漆种五谷葡萄诸果地下湿生稻冬食生菜其民巧雕文刻镂治宫室织罽刺文绣好治食有金银铜锡以为器市列以金银为钱文为马幕为人靣【`钱文靣作马形漫面作人靣目幕音漫谓平而无文也`】出封牛水牛象大狗沐猴孔雀珠玑瑚琥珀璧流离　原杜氏通典曰自汉武帝始通罽賔自以絶远汉兵不至虽遣使贡献屡杀汉使至成帝时又遣使者奉献汉欲遣使者报送其使杜钦说大将军王鳯曰凡中国所以为通厚蛮夷惬快其求者为壤比而为宼也今悬度之阨非罽賔所能越也其乡慕不足以安西域虽不附不能危城郭【`城郭总谓西域诸国也`】今遣使皆行贾贱人欲通货市买以朝献为名故烦使者送至悬度恐失实见欺凡遣使送客者欲防护寇害也起皮山南更不属汉之国四五斥士百余人五分夜击刁斗自守尚时为所侵盗驴畜负粮须诸国廪食得以自赡国或贫小不能食或桀不肯给拥强汉之节馁山谷之间离一二旬则人畜弃捐旷野而不反又歴大头痛小头痛之山赤土身热之阪令人身热无色头痛呕吐驴畜尽然又有三池盘石阪道陿者尺六七寸长者径三十里临峥嵘不测之深行者歩相持绳索相引二千余里乃到悬度险阻危害不可胜言圣王分九州制五服务盛内不求外今遣使者承至尊之命送蛮夷之贾劳吏士之众渉危难之路罢弊所恃以事无用非久长计也于是鳯白从钦言  

罽賔二  

増头痛山　身热阪【`俱见上`】  

漕国  

増北史曰漕国在葱岭之北汉时罽賔国也其王姓昭武康国王之宗族都城方四里胜兵万余人国法严整杀人及盗皆死其俗滛祀葱岭山有顺天神者仪制极华金银鍱为屋以银为地祀者日千余人祠前有一鱼脊骨其孔中通马出入北去帆延七百里东去刼国六百里南去州六千六百里大业中遣使贡方物新唐书曰唐武徳二年遣使贡寳带金锁水精醆颇黎状若酸枣贞观中献名马十六年献褥特鼠喙尖尾赤能食蛇螫者嗅且尿疮即愈开元七年遣使献天文及秘方竒药其王请以子拂林罽婆嗣听之  

赛玛尔堪一  

増续文献通考曰赛玛尔堪地在额尔巴拉西西连哈喇东至肃州九千里即汉之罽賔地东去嘉峪关九千九百里土田膏宜五谷饶衍甲诸国人物秀美多艺能元驸马特穆尔主其国东有德实喇哈雅萨兰逹实哈西有克实德尔黙诸城皆焉明洪武丁卯国王特穆尔遣回回玛拉噶费萨等贡驼马诏厚赐之治三年由海道贡狮子礼官倪岳言南海非西域贡道请却之自后皆从嘉峪关入嘉靖中其国称王者五十三人皆遣人朝贡  

赛玛尔堪二  

増铁门峡　火站河【`明一统志铁门峡在渇石城西悬崖絶壁髙数十仭深二三里夷人守此名铁门关　火站河在实喇哈雅城西`】  

咱勒宻  

増续文献通考曰咱勒宻在海中地不百里人不满千家服属赛玛尔堪明永乐中遣使十八人来朝贡方物赐大统厯西北有小国曰喀繖曰哈萨尔沙廸满曰喀什噶尔曰哈逹埒曰萨兰曰色哷克曰额尔巴拉曰黙克里曰巴逹木沙曰拜勒哈曰阿勒玛曰图呼玛克曰察里实曰堪齐曰布哈喇曰帕喇曰锡喇斯曰尼沙布尔曰克什宻尔曰特布哩斯曰郭纳锡斯曰和阗曰和占曰库先曰实喇哈雅曰雅济曰雅勒谦题曰戎曰乌伦曰阿穆曰叶锡城曰坤城曰实玛勒曰拜伊曰克恰曰天方曰日落诸国皆经哈密入贡或三年五年无恒期后哈宻残破多径叩嘉峪关然亦未数至  

实喇哈雅  

増象胥录曰实喇哈雅在赛玛尔堪东五百里城据小冈西北临山河河名水站势冲急有浮梁其地南山三面皆平川居人依崖谷颇繁庻西有大沙洲可二百余里无水间有水不可饮牛马饮輙死有臭草根株独立髙尺许枝叶如盖秽气逼人取生汁熬膏即阿魏也亦有细草以熬膏味如蜜  

萨兰  

増象胥录曰萨兰一作赛蓝去赛玛尔堪千里在逹实哈东城周三里有浮圗为祈拜之所四靣平原流水环绕草木丰茂五谷蕃殖夏秋间草生黒蜘蛛小而甚毒齧人遍体作痛号呼动地土人诵咒禳解以薄荷枝拂毒处又以羊肝擦之一昼夜痛息肤如蜕牛马被伤輙死行人宿必近水避焉  

逹实哈  

増象胥录曰逹实哈在萨兰西去赛玛尔堪七百里城甚狭小四面平冈溪流蜿蜒多林木土宜五谷居民稠宻俗朴而饶  

克实  

増象胥录曰克实在赛玛尔堪西南二百六十里城周十余里四靣水田东南近山中有园林颇宏丽元特穆尔驸马居也墙壁窗櫺饰以金碧琉璃堂四隅白石柱如玉西行十余里多竒树又西三百里大山屹立中有石硖两壁悬崖如斧劈行二三里出硖石有门石色如铁人指云此铁门关也元太祖至东印度驻铁门闗有一角兽形如鹿而马尾其色緑作人言以问耶律楚材对曰此瑞兽名角端能言四方语好生恶杀帝为班师盖其地近东印度矣  

德尔黙  

増象胥录曰德尔黙去哈喇二千余里在赛玛尔堪西南新旧二城相去十余里王居新城东距阿珠河河广非舟不可渡多鱼城内外居民仅数百家孳畜蕃息河东地隶赛玛尔堪河西有芦林多狮子  

布哈尔  

増象胥录曰布哈尔在赛玛尔堪西七百里城居平川周十余里市里华庶户口万计地广衍宜五谷天气温和产布帛丝绵大中国  

德  

増象胥录曰德在萨兰赛玛尔堪额尔巴拉古诸部落间数相侵掠无寜居惟数百人戍孤城四面皆乱山东北有大溪西流长数百里  

纳实赛罕  

増象胥录曰纳实赛罕东去实喇苏数日程皆舟行海中其国有山林川泽鱼虫城东平原饶水草可牧马马有数种最小者髙不过三尺俗重僧所至饮食之顾尚气健鬭以不胜为嗤鄙永乐中遣使朝贡  

按都呼  

増象胥录曰按都呼西南去哈喇千三百里东北去赛玛尔堪如之土沃人稠称乐土永乐中尝遣使朝贡  

巴喇勒哈  

増象胥录曰巴喇勒哈一名巴林在按都呼东北城居平川周十余里南近山无险地广物丰饶西南诸番贾聚焉又巴喇勒哈商其国奉佛浮圗壮丽如王宫永乐间朝贡方物织皮绒罽香木疑即巴喇勒哈  

伊斯帕罕  

増象胥录曰伊斯帕罕广袤近千里于西南海中为大国四面皆海西北多山东南皆平沙王居宏丽城亦坚壮产饶俗朴食惟麦穄麦粒麤而甘美少布帛稻黍多马驼琥珀亦有中国人流寓时贾赛玛尔堪以取给永乐中遣使朝贡亦云伊斯帕罕  

额尔巴拉  

増续文献通考曰额尔巴拉不知古何国地居沙漠间在肃州西北三千七百里疑即焉耆或兹地也兹国在白山南都延城今其地东西三千余里南北二千余里东距和卓西抵赛玛尔堪南接于阗北连卫喇特地无房屋逐水草置毡帐以居少五谷畜牛羊驼马饮食惟肉酪衣服回回语言辉和尔其王髠发戴罩刺防挿鷀防翎设防绣毡帐席地而坐与使者相见不拜揖惟行跪礼其山有白山中常起火烟盖出碙砂之处采者着木底鞵取之皮着即焦有热海周数百里俗呼伊苏格尔所产有铜铁铅雌黄胡粉马犛牛孔雀氍毹驼葡萄刺亦有阿魏白防布碙砂元名其地为巴实伯里宪宗分建诸王哈坦于此世祖立宣慰司以万户綦公直为使后置元帅府以领屯田明洪武二十四年国王哈逹尔和卓遣使贡马永乐四年贡玉璞十六年乌苏弑其从兄王纳凯沙扎海自立为王徙其国西去遂更国号额尔巴拉  

条支  

原杜氏通典曰条支汉时通焉去阳关二万二千一百里在葱岭西城在山上周回四十余里临西海海水曲环其南及东北三面路絶惟西北隅通陆道　増文献通考曰土地暑湿田宜稻有大鸟卵如瓮善其草木畜产五谷果菜食饮宫室市列钱货兵器金珠之属皆与罽賔同而有挑防狮子犀牛【`挑防一名符防似鹿长尾一角者或为天鹿两角者或为辟邪`】其钱独文为人幕为马　原杜氏通典曰和帝永元中班超遣甘英使大秦抵条支临大海欲渡而安息西界船人谓英曰海水广大徃来者逢善风三月乃得渡若遇恶风雨亦有三嵗者英闻而止　増汉书曰安息长老闻条支有弱水西王母亦未尝见也自条支乗水西行百余日近日所入云  

波斯  

原杜氏通典曰波斯后魏时通焉在达曷水之西都宿利城【`后周书云苏利城隋书云苏蔺城记录音讹其实一也`】有河经其城中南流即条支之故地也大月氏之别种其先有波斯匿王其子孙以王父字为氏因为国号焉王姓波斯户十余万东去中国万余里西去海数百里东南去穆国四千余里西北去拂菻四千五百里　増文献通考曰有楼观屋宇佛寺城西十五里有土山山周廻髙大其势连接甚逺中有鹫鸟噉羊土人极以为患其王坐金羊座戴金花冠衣锦袍织成帔饰以真珠寳物其俗丈夫剪发戴白皮帽贯头衫两肩近下开之并巾帔縁以织成妇人服大衫帔仍贯五色珠络之于膊王即位后择诸子内贤者密书其名封于库王死乃共发书立为王余子各出就边任国人号王曰医囋【`才割反`】妃曰防歩率王之诸子曰杀野其刑法重罪悬竿射而杀之次则系狱新王立乃释以六月为嵗首尤重七月七日十二月一日其日设防作乐以相欢娱气暑热家自藏冰其地多砂碛引水溉灌其五谷及禽兽与中夏畧同唯无稻黍土出名马及驼象狮子多良犬有大鸟形如橐驼有两翼飞而不能髙食草与肉亦能噉人有大鸟卵眞珠颇黎瑚琉璃玛瑙水精瑟瑟金银鍮石金刚火齐铜锡镔铁朱砂水银锦叠细布毺毾防护那越诺布金镂织成赤麖皮熏陆郁金苏合青木等香胡椒荜拨石蜜千年香附子诃黎勒无食子盐緑雌黄又有优鉢昙花鲜华可爱地有咸池俗尊右下左祠天地日月水火战乗象魏神中其国遣使上书贡物云大国天子天之所生愿日出处常为汉中天子波斯国王居和多千万敬拜朝廷嘉纳之唐贞观十二年遣使朝贡又献活褥蛇状鼠色正青长八九寸能入穴取鼠龙朔初又诉为大食所侵时天子遣使西域分置州县以疾陵城为波斯都督府拜其王为都督咸亨中入朝授右武衞将军死始其子泥涅师为质调露元年诏裴行俭将兵护还复王其国至安西碎叶以道远行俭还泥涅师因客土火罗景龙初复来朝授左威衞将军无何病死其国灭而部众犹存开元天寳间遣使者十辈献玛瑙牀火毛绣舞筵　续文献通考曰辽太祖天赞二年波斯来贡  

大食一  

増新唐书曰大食本波斯地隋大业中有波斯国人牧于俱纷摩地那山有兽言曰山西三穴有利兵黒石而白文得之者王走视如言石文言当反乃诡众纠亡命于恒曷水刼商旅保西鄙自王于是遂灭波斯永徽二年始遣使朝贡自言王大食氏有国三十四年二世其王尝遣人入海经八年而未极西岸海中见一石上有树干赤叶青树上总生小儿长六七寸见人不语而能笑动其手足头着树枝人摘取入手即干黒其使得一枝献在王宫开元初遣使献马钿带其使谒见平立不拜宪司欲纠之中书令张说奏曰大食殊俗逺来慕义不可置罪上特许之寻又遣使来献自云本国惟拜天神虽见王亦无致拜之法有司屡诘责之遂依汉法致拜　文献通考或曰大食族中有孤列种世为长号白衣大食种有二姓一曰盘尼末换二曰奚深有摩诃末者勇而智众立为主辟地三千里克夏腊城十四世至末换杀兄伊疾自王下怨其忍有呼罗木鹿人并波悉林将讨之徇众曰助我者皆黒衣俄而众数万即杀末换求奚深种孙阿蒲罗防为王更号黒衣大食宋太平兴国二年遣使贡方物其从者目深体黒谓之昆仑奴雍熙元年国人花茶复来献花锦越诺拣香白龙脑白沙糖蔷薇水琉璃器淳化四年又遣其副蕃长季亚勿来贡其国舶主蒲希密至南海以老病不能诣阙乃以方物附亚勿来献希密进象牙乳香賔铁红丝古贝五色杂花番锦白越诺琉璃瓶无名异蔷薇水等诏赐希宻勅书锦袍银带以答之至道元年其国舶主蒲押陁黎赍蒲希密表引对于崇政殿译者代奏云父蒲希密因縁射利泛舶至广州逮今五稔未归母令臣逺来寻访昨至广州见之具言前嵗皇帝圣恩今命臣奉章来谢以方物致贡大中祥符元年十月车驾东封舶主陁婆离上言愿执方物赴泰山从之其国部属各异名故有勿廵有陁婆离有俞卢和地有麻啰防等国然皆冠以大食勿巡所贡又有龙脑兜罗锦毬锦襈番花簟陁婆离有金饰寿带连环臂钩数珠之属其国在泉州西北自泉州发船四十余日至蓝里博易住冬次年再发顺风六十余日方至其国本国所产与三佛齐贸易商贾转贩以致中国其地广袤民俗侈丽天气多寒雪厚二三尺故贵毡毬国据诸番冲要其王锦衣玉带朔望戴百寳纯金冠其居以玛瑙为柱緑甘为壁水晶为瓦碌石为甎活石为灰帷幕之属悉用百花锦官有丞相太尉各领兵二万余人　续文献通考曰辽太祖三年大食国来贡圣宗开泰九年大食国王遣使进象及方物为其子册割请婚以王子班郎君胡思圣女噶老封公主降之  

大食二  

増记杜瓌经行记曰大食一名亚俱罗其王号暮门都此处其士女瓌伟长大衣裳鲜洁容止闲丽女子出门必拥蔽其面无问贵贱一日五时礼天食肉作斋以杀生为功徳系银带佩银刀断饮酒禁音乐有礼堂容数万人每七日王出礼拜登髙座为众说法曰人生甚难天道不易奸非劫窃细行谩言安巳危人欺贫虐贱有一于此罪莫大焉凡有征战为敌所戮必得生天杀其敌人获福无量率土禀化从之如流法唯从寛唯从俭郛郭之内里闬之中土地所生无物不有四方辐凑万货丰贱锦绣珠贝满于市肆驼马驴骡充于街巷刻石木为庐舍有似中国寳轝每至节日则献贵人琉璃器皿鍮石瓶鉢盖不可数算其果有褊桃千年枣其蔓菁根大如斗而圆味甚美余菜亦与诸国同葡萄大者如鸡子香油贵者有二一名耶塞漫一名没国女甲反师香草贵者有二一名查塞菶蒲孔反一名藜芦茇绫绢机杼金银匠画匠汉匠起作画者京兆人樊淑刘泚织络者河东人乐吕礼又有橐驼驾车其马俗云西海濵龙与马交所产也腹小腕长善者日走千里其驼小而背有孤峰良者日驰千里又有驼鸟髙四尺以上足似驼蹄颈项胜人行五六里其卵大如二升又有荠树实如夏堪作油食除瘴其气温土地无氷雪人多疟痢一年之内十中五死吞灭四五十国皆为所役属分其兵鎭守其境尽于西海焉又未禄国在亚梅国西南七百余里胡姓末者兹土人也其城方十五里鐡为城门城中有盐池其境东西百四十里南北百八十里邨栅连接树木交映四面合匝总是流沙南有大河流入其境分渠数百灌溉一川其土沃饶其人浄洁墙宇髙厚市廛平正木既雕刻土亦绘画又有细软叠布羔羊皮裘果有红桃白奈遏白黄李大者名寻支十余人餐一颗辄足越长四尺以上菜有蔓菁萝蒲长葱颗葱芸薹胡芹葛蓝单达茴香笑薤瓠芦尤多葡萄又有黄牛野马水鸭石鸡其俗以五月为嵗首嵗以画缸相献有打毬节秋千节其大食东道使鎭于此又苦国在大食西界周廻数千里造屋兼瓦垒石为壁米谷殊贱有大川东流入亚俱罗商客籴此粜彼徃来相继人多魁梧衣裳寛大有似儒服其苦国有五节度兵马一万以上北接可萨突厥可萨北又有突厥足似牛蹄好噉人肉  

伏卢尼  

増后魏书曰伏卢尼国都伏卢尼城在波斯国北累石为城东有大河南流中有鸟其形似人亦有如槖驼马者皆有翼常居水中出水便死城北有云尼山出银瑚琥珀多狮子  

安息  

原杜氏通典曰安息国汉时通焉王理番兜城【`番音盘`】去长安万一千六百里在葱岭之西大宛之西可数千里不属都护北与康居东与乌弋山离西与条支接　増汉书曰土地风气物民俗与乌弋罽賔同亦以银为钱文独为王面幕为夫人面有大马爵其属大小数百城方数千里最大国也临妫水商贾车船行旁国书革旁行为书记武帝始遣使至安息其王令迎于东界去王都数千里行比至过数十城人民相属因发使随汉使者以大鸟卵及犂靬人献于汉　后汉书曰其东界木鹿城号为小安息章和元年遣使献狮子符拔符拔形似麟而无角自安息西行三千四百里至阿蛮国从阿蛮西行三千六百里至斯賔国从斯賔南行渡河又西至于罗国九百六十里安息西界极矣自此南乗海乃通大秦其土多海西珍竒异物  

安国  

増隋书曰安国汉时安息国也王姓昭武与康国王同族都那宻水南城有五重环以流水宫殿皆为平头王坐金驼座高七尺风俗同于康国炀帝遣杜行满使西域至其国得五色盐而返大业五年遣使贡献  

大夏  

原杜氏通典曰大夏汉时通焉在大宛西南二千余里妫水南其俗土著有城屋与大宛同俗去汉万二千里居汉西南本无大君长城邑徃徃置小君长其兵弱畏战　史记曰其都曰蓝市城有市贩卖诸物东南有身毒国张骞曰臣在大夏时见笻竹杖蜀布问曰安得此大夏国人曰吾贾人徃市之身毒身毒国在大夏东南可数千里  

吐火罗  

増新唐书曰吐火罗或曰土豁罗曰覩货逻元魏谓吐呼罗者居葱岭西乌浒河之南古大夏地与挹怛杂处胜兵十万国土著少女多男北有颇黎山其阳穴中有神马国人游牧牝于侧生驹輙汗血其王号叶护武徳贞观时再入献永徽元年献大鸟髙七尺色黒足橐驼鼔翅而行日三百里能噉铁俗谓驼鸟显庆中以其阿缓城为月氏都督府析小城为二十四州授王阿史那都督后二年遣子来朝俄又献玛瑙镫树髙三尺开元天寳间数献马防异药干陀婆罗二百品红碧玻瓈乃册其君为吐火罗叶护挹怛王  

嚈哒  

増后魏书曰嚈哒国大月氏之种也亦曰髙卑别种其原出于塞北自金山而南在于阗之西都乌浒水南二百余里去长安一万一百里其王都拔厎延城盖王舍城也其城方十余里多寺墖皆饰以金风俗与突厥略同其俗兄弟共一妻夫无兄弟者妻戴一角帽若有兄弟者依其多少之数更加角焉衣服加缨络头皆剪发其王廵歴而行每月一处冬寒时三月不徙王位不必传子子弟堪者死便受之用刑严急偷盗无多少皆腰斩其人凶悍能鬬战西域康居于阗沙勒安息及诸小国皆役属之  

挹怛  

増隋书曰挹怛国都乌浒水南二百里大月氏种也胜兵五六千人善战俗同吐火罗南去曹国千五百里东去州六千五百里隋大业中遣使来贡　文献通考曰按刘璠梁典滑国姓嚈哒后裔以姓为国号转讹又谓之挹怛焉  

副货  

増北史曰副货国东至阿富使且国西至没谁国中间相去千里南有连山不知名北至竒沙国相去千五百里国中城周匝七十里宜五谷葡萄国王有黄金殿殿下金驼七头髙三尺孝文帝时遣使朝贡  

叠伏罗  

増北史曰叠伏罗国去代三万一千里国中有勿悉城城北有盐竒水西流有白象并有阿末黎木皮织作布土宜五谷宣武时遣使献方物  

拔豆  

増北史曰拔豆国去代五万一千里东至多勿当国西至旃那国中间相去七百五十里南至罽陵伽国北至弗那伏且国中间相去九百里国中出金银杂寳白象水牛牦牛葡萄五果土宜五谷  

朱居波  

増杜氏通典曰朱居波后魏时通焉亦名朱居槃国汉子合国也并有西夜蒲犂依耐得若四国之地在于阗国西千余里其西至渇槃国南至女国三千里北至疏勒九百里东至葱岭二百里其王本疏勒国人宣武永平中遣使朝贡唐武徳以后频遣使朝贡  

渴槃陀  

増文献通考曰渴槃陀后魏时通焉亦名汉陀国亦名渴罗国治葱岭中在朱居波国西西至护密国其南至悬度山无定界北至疏勒国界西北至判汗国其王本疏勒人悬度山在国西南四百里悬度者名山也谿谷不通以绳索相引而度其间四百里中徃徃有栈道因以为名悬度葱岭迤逦相属邮置所絶道阻且长故行人由之莫能分别又有头痛山在国西南乡罽賔歴大头痛小头痛之山赤土身热之阪其葱岭俗号极嶷山其国衣服语貎与于阗相似书与婆罗门同人山居劲健有音乐兵器有甲矟弓刀国法杀人劫贼者死余罚其税杂输之服饰婚姻同疏勒太武帝大延三年朝献于后不絶  

鉢和  

増后魏书曰鉢和在渴槃陀西其土尤寒人畜同居穴地而处又有大雪山望若银峰其人食麪服毡有二道一道西行向嚈哒一道西南乌苌为嚈哒所统  

波知  

増后魏书曰波知国在鉢和西南土狭人贫依托山谷其王不能总摄有三池传云大池有龙王次有龙妇小者龙子行人经之设祭始过不则多遇风雪  

賖弥  

増后魏书曰賖弥国在波知之南山居不信佛法专事诸神亦附嚈哒东有鉢卢勒国路崄缘铁鎻而度下不见厎熙平中遣使宋云等竟不能达  

乌苌  

増北史曰乌苌在賖弥南北有葱岭南至天竺婆罗门为其上族婆罗门多解天文吉凶之数其主动则访决焉土多林果引水灌田丰稻麦寺墖华丽人有争讼服以药曲者发狂直者无恙为法不杀犯罪惟徙之灵山西南有檀特山山上立寺以驴数头运食山下无人控御自知徃来  

干陀  

増后魏书曰干陀国在乌苌西本名业波为嚈哒所破因改焉其王本敕勒临国已二世矣好征战与罽賔鬭三年不罢人怨苦之有鬭象七百头十人乗一象皆执兵仗象鼻刀以战所都城东南七里有佛墖髙七十丈周三百歩即所谓雀离佛圗也  

谢防  

増新唐书曰谢防居吐火罗西南本曰漕矩咤唐显庆时谓诃达罗支武后改今号东距罽賔东北帆延皆四百里南婆罗门西波斯北护时健其王居鹤悉那城七千里多郁金丽草国中有突厥罽賔吐火罗种人杂居景云初遣使朝贡后遂臣罽賔开元八年天子册葛达罗支颉利发誓屈尔为王至天寳中数朝贡  

帆延  

増文献通考曰帆延者或曰望衍曰梵衍那居斯卑莫运山之旁西北与护时健接东南距罽賔西南诃达罗支与吐火罗连境地寒人穴居王治罗烂城有大城四五水北流入乌浒河贞观初遣使入朝显庆三年以罗烂城为写鳯都督府时城为悉万州授王卜写鳯州都督管内五州诸军事自是朝贡不絶  

石汗那  

増文献通考曰石汗那或曰斫汗那自缚厎野南入雪山行四百里得帆延东临乌浒河多赤豹开元天寳中一再朝献  

识匿  

増文献通考曰识匿或曰尸弃尼曰瑟匿东南直京师九千里东五百里距葱岭守捉所南三百里属护宻西北五百里抵俱蜜初治若汗城后散居山谷有大谷五酋长自为治谓之五识匿地二千里无五谷人喜攻剽劫商贾唐贞观二十年偕似没役槃二国使者来朝开元十二年授王布遮波资金吾衞大将军似没者北接石土俗与康同役槃亦与康邻出良马俱者治山中在吐火罗东北南临黒河其王突厥延陀种贞观十六年遣使者入朝开元中献胡旋舞女护密者或曰达摩悉铁帝曰镬偘  

劫国  

増文献通考曰劫国隋时闻焉在葱岭中西与南俱与賖弥国界接西北至挹怛国去长安万二千里有户数万气热有稻麦粟豆羊马出洛沙青黛唐武徳二年遣使贡寳带金锁玻瓈水精杯各一颇黎四百九十枚大者如小者如酸  

陀罗伊罗  

増杜氏通典曰陀罗伊罗隋时闻焉在乌茶国北大雪山坡上縁梯登山接七百梯方到其国  

越厎延  

増文献通考曰越厎延国隋时闻焉治辛头河北南至婆罗门国三千里西北至赊弥国千余里东北至州五千四百里其王婆罗门种户数万有弓矢刀矟皮甲国法不杀人重罪流轻者杖国无课税其俗事佛书同婆罗门王及庶人被发衣锦袍不开缝贫者衣白叠俗清洁气温多稻有羊马多牛出鍮石诃黎勒石蜜麋皮细叠  

大月氏  

原杜氏通典曰大月氏汉时通焉理蓝氏城在大宛西可二三千里居妫水北其南则大夏西接安息四十九日行北则康居去长安万一千六百里不属都护户十万东去长史所居六千五百里其国本行国也随畜移徙与匈奴同俗控十余万故恃强轻匈奴本居炖煌祁连间至冐顿单于攻月氏而老上单于杀月氏王以其头为饮器乃远去过大宛西击大夏而臣之都妫水北为王庭其余小众不能去者保南山羌号小月氏増后汉书曰月氏迁于大夏分其国为休密防靡贵霜肹顿都密凡五部翖侯后百余嵗贵霜翖侯攻灭四翖侯自立为王国号贵霜侵安息灭仆达罽賔悉有其国复灭天竺月氏自此富盛诸国称之皆曰贵霜王汉本其故号言大月氏云　北史曰北与蠕蠕接数为所侵遂西迁都薄罗城后魏太武时其国人商贩到京师自云能铸石为五色琉璃于是采矿铸之既成光泽美于西方来者乃诏为行殿容百余人光色映彻观者惊以为神  

小月氏  

増后魏书曰小月氏治富楼沙城其王本大月氏王寄多罗子也寄多罗为匈奴所逐西徙后令其子守此城因号小月氏在波路西南先居西平张掖之间被服与羌同其俗以金银钱为货随畜牧移徙匈奴其城东十里有佛墖周三百五十歩髙八十丈自佛墖初建计至武定八年八百四十二年所谓百丈佛圗也　文献通考曰晋天福时有仲云旋居胡卢碛即其遗种  

髙附  

増文献通考曰髙附后汉时通焉在大月氏西南亦大国也其俗似天竺而弱善贾贩内富于财所属无常天竺罽賔安息三国强即得之弱即失之  

## 御定渊鉴类函卷二百三十八

边塞部九【`康居　康国　者舌　米国　曹国东曹　西曹　中曹　何国　史国石国　乌那遏　穆国　火寻　东女　西女防汗　奄蔡　粟弋　丁令　短人　坚昆呼得　天竺　榜葛剌　沼纳朴儿　摩揭它车离　师子国　大秦　拂菻　小人　轩渠三童　泽散　驴分　　天方　黙徳那　黒葛达阿克蘓萨哈勒　呼尔察　　竒尔玛勒白松虎儿　西洋古里　柯枝　小葛兰　牒斡左法儿　里　巴达克山　　嘉裕勒　日罗沙结拉克巴　实喇苏　宻珍沁　黙伯　布古徳凖布　齐勤蒙古察逊安定鄂端`】  

康居  

原杜氏通典曰康居汉时通焉在大宛西北可二千里与粟弋伊邻接王理乐越匿地卑阗城亦居苏薤城去长安万二千三百里不属都防户十二万东至都防理所五千五百里成帝时遣子侍汉贡献然自以絶逺独骄慢都防郭舜数上言康居骄奏遣子入侍此其欲贾市为好辞之诈也宜归其侍子絶勿复使炖煌酒泉  

小郡及南道八国给使者徃来人马驴槖駞食皆苦之空罢耗所过送迎骄絶逺之国非至计也　増晋书曰风俗及人貎衣服同大宛地和暖饶桐柳蒲萄多牛羊产良马晋泰始中其王那鼻遣使献善马  

康国  

増隋书曰康国康居之后迁徙无常不恒故地其王姓温月氏人也旧居祁连山北昭武城为匈奴所破西逾葱岭遂有其国支庻各分王故康国左右诸国米国史国曹国何国安国小安国那色波国乌那曷国穆国凡九国皆其种并以昭武为姓示不忘本也康国都于萨寳水上阿禄廸城为强国西域诸国多归之有胡律置于祅祠决罚则取而断之人皆深目髙鼻多须髯善商贾诸国交易多凑其国有大小鼓琵琶五箜篌笛婚嫁防制与突厥同俗奉佛气宜五谷勤脩园蔬树木滋茂出马驼封牛黄金铙砂□香阿萨那香瑟瑟麖皮氍毹锦叠多蒲萄酒以十二月为嵗首有婆罗门占星气以定吉凶十一月鼔舞乞寒以水相泼盛为戏乐大业中始遣使贡方物  

者舌  

増旧唐书曰者舌国故康居国也在破洛那西北贞观五年遣使贡狮子太宗嘉其逺至命秘书监虞世南为之赋十一年又献金桃银桃诏令植之苑囿万嵗通天中则天封其大首领笃婆鉢提为康国王开元十六年乌勒上表请封其子咄曷为曹国王黙啜为米国王许之  

米国  

増北史曰米国都那宻水西旧康居之地无王其城主姓昭武康国王之支庶字闭拙都城方二里西北去苏对沙那国五百里西南去史国二百里东去州六千四百里隋大业中贡方物  

曹国  

増北史曰曹国都那宻水南数里旧是康居之地国无主康国王令子乌建领之胜兵千余人国中有得悉神自西海以东诸国并敬事之其神有金人破罗阔丈五尺髙下相称每月祭之东南去康国百里西去何国百五十里东去州六千六百里大业中遣使入贡  

东曹  

増新唐书曰东曹或曰都率沙那苏对沙那劫布咀那苏都识匿凡四名居波悉山之隂汉贰师城地也东北距俱战提二百里北至石西至康东北寜逺皆四百里许南至吐火罗五百里有野义城城有巨窟严以关钥嵗再祭人向窟立中即烟出先触者死武徳中与康国同遣使入朝其使曰本国以臣为健儿闻秦王神武欲麾下髙祖大悦  

西曹  

増新唐书曰西曹者隋时曹也南接史及波览治瑟底痕城东北越于底城有得悉神祠国人事之有金具器欵其左曰汉时天子所赐武徳中入朝天寳元年王哥逻仆罗遣使者献方物诏封怀徳王即上言祖考以来奉天可汗愿同唐人受调发佐天子征讨十一载东曹王设阿忽与安王请击黒衣大食宗慰谕之不听  

中曹  

増新唐书曰中曹者居西曹东康之北王治迦底眞城其人长大善战  

何国  

増北史曰何国都那密水南数里亦旧康居地王姓昭武康国王之族风俗与康国同隋大业中遣使贡方物　新唐书曰何或曰屈霜你迦曰贵霜匿即康居小王附墨城故地城左有重楼北绘中华古帝东突厥婆罗门西波斯拂菻诸王其君日一诣拜贞观十五年遣使入朝永徽时上言闻唐出师西讨愿输粮于军俄以其地为贵霜州授其王刺史  

史国  

増北史曰史国都独莫水南十里旧康居之地也其王姓昭武字狄遮亦康国王之支庶都城方二里胜兵千余人俗同康国隋大业中遣使贡方物　新唐书曰史或曰佉沙曰羯霜那康居小王苏薤城故地有铁门山左右巉峭石色如铁为关以限二国以金锢阖唐贞观十六年入贡显庆时以其地为佉沙州君为刺史开元十五年献舞女天寳中诏改史为来威国  

石国  

増文献通考曰石或曰柘支曰柘折曰赭时汉大宛北鄙也唐武徳贞观间数献方物显庆三年以瞰羯城为大宛都督府授其王都督开元初封其君长为石国王天寳初封王子那俱车鼻施为怀化王赐铁劵安西节度使髙仙芝劾其无藩臣礼请讨之王约降仙芝遣使者防送至开逺门俘斩阙下王子走大食乞兵败仙芝军自是臣大食寳应时遣使朝贡  

乌那遏  

増隋书曰乌那遏国都乌浒水西旧安息之地也王姓昭武亦康国种字佛食都城方二里胜兵数百人大业中遣使贡方物  

穆国  

増隋书曰穆国都乌浒河之西亦安息之故地与乌那遏为邻其王姓昭武亦康国王之种也字阿滥宻都城方三里胜兵二千人大业中遣使贡方物  

火寻  

増新唐书曰火寻或曰货利习弥曰过利居乌浒水之阳东南六百里距戍地西南与波斯接西北抵突厥曷萨乃康居小王奥鞬城故地其君治急多飓遮城有车牛商贾乗以行诸国天寳十载君稍施芬遣使者朝献黒盐寳应时复入朝  

东女  

増文献通考曰东女亦曰苏伐剌拏瞿咀罗羌别种也西海亦有女自王故称东别之东与吐蕃党项茂州接西属三波诃北距于阗东南属雅州罗女蛮白狼夷东西行尽九日南北行尽二十日有八十城以女为君居康延川岩险四缭有弱水南流缝革为船户四万胜兵万人王号賔就官曰高覇黎犹言宰相也官在外者率男子为之凡号令女官自内传男官受而行之侍女数百五日一听政王死国人以金钱数万纳王族求淑女立之凡二次为小王因以为嗣或姑死妇继无簒夺所居皆重屋王九层国人六层王服青毛绫裙被青袍袖委于地冬羊裘饰以文锦为小鬟髻耳垂珰足曳履俗轻男子女贵者咸有侍男子从母姓地寒宜麦畜羊马出黄金风俗与天竺同以十一月为正巫者以十月诣山中布糟麦呪呼羣鸟俄有鸟来如鸡状剖视之有谷者岁丰否即有灾名曰鸟卜隋开皇六年遣使朝贡唐武徳时王汤滂氏遣使入贡贞观中使复至太宗玺制慰抚显庆初遣使髙霸黎文与王子三卢来朝授右监门中郎将其王敛臂请官号武后册拜敛臂左玉钤衞员外将军赐瑞锦服天授开元间王及子再来朝诏与宰相宴曲江封王曳夫为归昌王左金吾衞大将军后乃以男子为王贞元九年其王汤立悉与白狗君等皆诣劒南韦臯求内附上天寳所赐诏书臯处其众于维霸等州赐牛粮治生业于是松州羌二万口相踵入附立悉等官刺史皆世袭然隂附吐蕃故谓之两面羌  

西女  

増文献通考曰西女国在葱岭之西其俗与东女略同种皆女子多珍货附拂菻君长嵗遣男子配焉俗产男子不举唐贞观八年朝贡使至  

防汗  

増隋书曰防汗国居葱岭之西五百余里古渠搜国也王姓昭武字阿利防都城方四里胜兵数千人俗多朱砂金铁大业中遣使贡方物　新唐书曰寜逺者本拔汗那或曰防汗元魏时谓破洛那贞观初王契苾为西突厥所杀遏波之立契苾兄子阿了参为王治呼闷城遏波之治渴塞城显庆初遏波之遣使朝贡高宗厚慰谕三年以渴塞城为休循州都督授阿了参刺史开元二十七年王阿悉烂达干册拜奉化王天寳三载改其国号寜逺帝以外家姓赐其王曰窦又封宗室女为和义公主降之十三载王忠节遣子薛裕朝请留宿衞习华礼听之授左武衞将军其事唐最谨  

奄蔡  

増通典曰奄蔡汉时通焉西接大秦东南二千里与康居接去阳关八千余里控十余万土气温和临大泽无涯岸多桢松白草及豹畜牧逐水草盖近北海至后汉改名阿兰聊国后魏时曰粟特一曰温那沙周保定四年来贡方物  

粟弋  

増通典曰粟弋后魏通焉在葱岭之西一名粟特一名特拘梦出名马牛羊珍果蒲萄酒其土地水美故也大禾髙丈余子如胡豆附庸小国四百余城魏太武帝时遣使朝贡  

丁令  

増文献通考曰丁令魏时闻焉在康居北胜兵六万人随畜牧出名鼠皮白子青昆子皮南至车师六国五千里西南去康居界二千里西去康居王治八千里或以为即匈奴北丁令也而此丁令在乌孙西似其别种又匈奴北有屈射国有隔昆国有新犁国明北之南自复有丁令非乌孙西丁令也乌孙长老言北丁令有马脑国其人声音似鴈鹜从膝以上身至头人也以下生毛马脑马蹄不马而走疾于马勇健敢战  

短人  

増通典曰短人魏时闻焉在康居西北男女皆长三尺人众甚多去奄蔡诸国甚逺康居长老传闻尝有商旅行北方迷惑失道到斯国国中甚多珍寳  

坚昆  

増文献通考曰坚昆魏时闻焉在康居西胜兵二万人随水草畜牧多貂有好马  

呼得  

増文献通考曰呼得魏时闻焉在葱岭北乌孙西北康居东北胜兵万余人随畜牧出好马亦多貂  

天竺一  

原杜氏通典天竺后汉通焉即汉时身毒国从月氏髙附国以西南至西海东至磐起皆身毒之地身毒有别城数百城置长有别国数十国置王虽各小异而俱名身毒【`扶南云舍衞国属天竺伽尸国一名波罗柰国亦名波罗国柰斯国竺法维佛国记云波罗柰国在伽维罗越国南千四百八十里释法盛歴国云其国有稍割牛其牛黒色角细长可四尺余十日一割不割则困病或致死人服牛血皆老夀或曰寿五百岁牛寿亦等于人亦天竺属国`】都临恒河一名迦毗黎河灵鹫山一曰耆阇崛山山有青石头似鹫鸟【`竺法维佛国记云在摩竭提国南亦天竺属国也`】　増后汉书曰俗与月支同而地卑湿暑热乗象而战弱于月氏脩浮图道不杀伐和帝时数遣使贡献后西域反畔乃絶桓帝延熹二年频从日南徼外来献世明帝梦见金人长大顶有光明以问羣臣或曰西方有神名曰佛其形长丈六尺而黄金色帝于是遣使天竺问佛道法遂于中国圗画形象焉楚王英始信其术因此颇有奉其道者　梁书曰魏晋世絶不复通惟吴时扶南王范旃遣亲人苏物使其国到天竺江口逆水行七千里乃至焉天竺王惊曰海濵极逺犹有此人乎即令观视国内仍差陈宋等二人以月氏马四匹报旃四年方至时吴遣中郎康泰使扶南见陈宋等具问天竺土俗云佛道所兴国也人敦厐土饶沃其王号茂论所都城郭水泉分流绕于渠壍下注大江其宫殿皆雕文镂刻街曲市里屋舍楼观钟鼓音乐服饰香华水陆通流百贾交防器玩珍玮恣心所欲左右嘉维舍衞叶波等十六大国去天竺或二三千里共尊奉之以为在天地之中也　文献通考曰宋文帝元嘉五年天竺伽毘黎国王月爱遣使奉表献金刚指环摩勒金环寳物赤白鹦鹉各一明帝泰始二年又遣使贡献以其使为建威将军梁天监初天竺王屈多遣长史竺罗达奉表献瑠璃唾壶杂香吉贝等物国临大江源出昆仑分为五江总名恒水其水甘美下有真盐色正白如水精后魏宣武时南天竺遣使来献骏马　旧唐书曰天竺国或云婆罗门地在葱岭之南周三万里其中分五天竺一曰中天竺二曰东天竺三曰南天竺四曰西天竺五曰北天竺地各数千里城邑数百南天竺际大海北天竺距雪山四周有山为壁南靣一谷通为国门东天竺东际大海与扶南林邑邻接西天竺与罽賔波斯相接中天竺据四天竺之防其都城周廻七十余里北邻禅连河云昔有婆罗门领徒千人肄业于树下树神降之遂为夫妇宫室自然而立僮仆甚盛于是役使百神筑城以统之经日而就此后有阿育王复役使神累石为宫阙皆雕文刻镂非人力所及阿育王颇行苛政置炮烙之刑谓之地狱今城中见有其迹焉中天竺王姓乞利咥氏或云刹利氏世有其国不相簒弑稻嵗四熟有金刚似紫石英百链不销可以切玉又有栴檀郁金诸香通于大秦故其寳物或至扶南交趾贸易焉百姓殷乐俗无簿籍耕王地者输地利以齿贝为货人皆深目长鼻致敬极者防足摩踵家有竒乐倡伎其王与大臣多服锦罽上为螺髻于顶余发剪之使卷俗皆徒跣衣重白色惟梵志种姓披白叠以为异死者或焚尸取灰以为浮圗或委之中野以施禽兽或流之于河以饲鱼鼈无防纪之文谋反者幽杀之小犯罚钱以赎罪不孝则断手足截耳割鼻放流边外有文字善天文算厯之术其人皆学悉昙章云是梵天书法书于贝多树叶以纪事不杀生饮酒国中徃徃有旧佛迹隋炀帝时遣裴矩应接西番诸国惟天竺不通帝以为恨浮图奘至其国其王尸罗逸多召见曰而国有圣人出作秦王破阵乐试为我言其为人奘粗言太宗神武四夷賔服状王喜曰我当东靣朝之贞观十五年尸罗逸多自称摩伽陀王遣使朝贡太宗降玺书慰问尸罗逸多大惊问诸国人曰自古曽有摩诃震旦使人至吾国乎皆曰未之有也戎言中国为摩诃震旦乃膜拜而受诏书因遣使朝贡其四天竺国王咸遣使朝贡五天竺所属之国数十累遣使来　文献通考曰贞观二十二年右衞率长史王元防使其国尸罗逸多死其臣那伏帝阿罗那顺自立发兵拒元防元防执阿罗那顺献阙下擢元防朝散大夫得方士那逻迩婆娑寐自言夀二百嵗有不死术帝改馆使治丹命兵部尚书崔敦礼防视使者驰天下采怪药异石又使者走婆罗门诸国所谓畔茶法水者出石臼中有石象人守之水有七种色或热或冷能销草木金铁人手入輙烂以橐驼髑髅转注瓠中有树名咀頼罗叶如棃生穷山崖腹前有巨虺守穴不可到欲取叶者以方镞矢射枝则落为羣鸟衔去则又射乃得之其诡谲如此后术不验听还开元中南天竺一献五色能言鸟乞师讨大食吐蕃丐名其军元宗诏赐怀徳军使者曰蕃夷惟以袍带为宠帝以锦袍金革带鱼袋幷七事赐之晋天福中沧州僧道圎诣西域在途十二年住五印度凡六年五印度即天竺也宋太平兴国七年益州僧光逺至天竺以其王没徙曩表来上上令天竺僧施防译云近闻支那国内有大明王至圣至明威力自在每慙薄幸朝谒无由遥望支那起居圣躬万福光逺来赐金刚吉祥无畏坐释迦圣像袈裟一事已披挂供养伏愿支那皇帝福慧圆满寿命延长常为引道一切有情生死海中度诸沈溺今以释迦舍利附光逺上进又译其国僧统表词意亦与没徙曩同施防者乌填曩国属北印度西行十二日至干陁罗国又西行二十日至曩誐罗贺啰国又西行十日至岚婆国又西行十二日至誐惹曩国又西行至波斯国得西海自北印度行百二十日至中印度中印度西行三程至呵啰尾国又西行十二日至迦啰拏俱惹国又西行十二日至摩罗尾国又西行二十日至乌然泥国又西行二十五日至罗啰国又西行四十日至苏啰荼国又西行十一日至西海凡中印度行六月程至南印度又西行九十日至供迦拏国又西行一日至海自南印度南行六月程得南海皆施防之所述云雍熈中有婆罗门僧永世与波斯外道阿里烟同至京师永世自言本国名利得国王姓牙罗五得名阿喏你缚衣黄衣戴金冠以七寳为饰出乗象或肩舆以音乐螺钹前导多防佛寺博施贫乏其妃曰摩诃你衣防缕金红衣嵗一出多所振施人有寃抑俟王及妃出游即迎随申诉署国相四人庶务并委裁制五谷六畜果实与中华无异市易用铜钱文漫圆径如中国之制但实其中不穿贯耳其国东行经六月至大食国又二月至西州又三月至夏州阿里烟自云本国王号黒衣姓张名哩里没用锦防为衣每游猎三二日一还国署大臣九人治国事无钱货以杂物货易其国东行经六月至婆罗门  

天竺二  

増纪事宋范成大呉船录曰干徳二年诏沙门三百人入天竺求舍利及贝多叶书有继业三藏姓王氏耀州人预遣中至开寳九年始归寺所藏涅槃经一函四十二卷业于每卷后分记西域行程虽不甚详然地理大略可考世所罕见录于此以备国史之阙业自阶州出塞西行由灵武西凉甘肃沙等州入伊呉髙昌焉耆于阗疎勒大石诸国度雪岭至布路州国又度大葱岭雪山至伽湿弥罗国西登大山有萨埵太子投崖饲虎处遂至健他罗国谓之中印度又西至庶流波国及左拦陁罗国国有二寺又西过四大国至大曲女城南临滔牟河北背洹河塔庙甚多而无僧尼又西二程有寳阶故基又西至波罗柰国两城相距五里南临洹河又西北十许里至鹿野苑塔庙佛迹最伙业自云别有记今不传矣南行十里渡洹河河南有大浮屠自鹿野苑西至摩羯提国馆于汉寺寺多租入八邨焉僧徒徃来如归南与杖林山相直巍峰岿然山北有优波掬多石室及塔庙故基西南百里孤山名鸡足三峰云是迦叶入定处又西北百里有菩提寳座城四门相望金刚座其中东向又东至尼连禅州东岸有石柱记佛旧事自菩提座东南五里至佛苦行处又西三里至三迦叶邨及牧牛女池金刚座之北门外有狮子国伽蓝又北五里至伽耶城又北十里至伽耶山云是佛说寳云经处又自金刚座东北十五里至正觉山又东北三十里至骨磨城业馆于鰕罗寺谓之南印度诸国僧多居之又东北四十里至王舍城东南五里有降醉象塔又东北登大山细路盘纡有舍利子塔又临涧有下马迎风塔度絶壑登山顶大塔庙云是七佛说法处山北平地又有舍利本生塔其北山半曰鹫峰云是佛说法华经处山下即王舍城城北山趾有温泉二十余井又北有大寺及伽兰陁竹园故迹又东有阿难半身舎利塔温汤之西有平地直南登山腹有毕鉢罗窟业止其中诵经百日窟西复有阿难证果塔此去新王舍城八里日徃乞食防新王舍城中有兰若汉寺又有树提迦故宅城其西有轮王塔又北十五里有那烂陁寺寺之南北各有数十寺门皆西向其北有四佛座又东北十五里至乌巅头寺东南五里有圣观自在像又东北十里至伽湿弥罗寺寺南距汉寺八里许自汉寺东行十二里至却提希山又东七十里有鸽寺西北五十里有支那西寺古汉寺也西北百里至花氏城育王故都也自此渡河北至毘耶离城有维摩方丈故迹又至拘尸那城及多罗聚落逾大山数重至泥波罗国又至磨逾里过雪岭至三耶寺由故道自此入阶州  

榜葛剌  

増续文献通考曰榜葛剌本忻都州府西天有五印度此即东印度也国最大从苏门答剌海西北行二十日抵淛地港自港至索诺尔江有城池街市聚货通市再行至榜葛剌酋长居焉城郭甚严其国王殿宇广大内门三重九间殿柱皆黄铜包饰雕琢花兽左右长廊内设明甲马队千余外列巨汉甲胄执锋刃弓矢丹墀左右列孔雀翎扇盖数百又置象队王正殿髙座嵌八寳王箕踞坐其上劒横于王及诸官皆回回人男祝发白布纒头圎领长衣束防帨蹑金锦羊皮鞾俗尚信义田丰美一嵗二收男女勤耕织妇人不施脂粉耳垂寳钏项挂缨络髻椎后又一种印度饮食男女不同处夫死不再嫁妻死不再娶孤寡无托则同邨人轮膳官有印章行移刑笞杖徒流军有粮隂阳医卜百工技艺大中国歴有十二月无闰产髙你布兜罗锦翠羽金绣巾琉璃明永乐中遣使朝贡正统三年又表贡  

沼纳朴儿  

増续文献通考曰沼纳朴儿在榜葛迤西古天竺国也居印度之中又名金刚寳座国乃释迦得道之所明永乐中遣使诏谕国王一不刺金遣人来朝贡  

摩揭它  

増文献通考曰摩揭它一曰摩伽陁本中天竺属国环五十里土沃宜稼穯有异稻巨粒号供大人米王居拘阇揭罗布罗城或曰俱苏摩补罗臼波咤厘子城北濒□伽河唐贞观二十一年始遣使献波罗树树白杨太宗遣使取熬糖法即诏扬州上诸蔗拃沈如其剂色味愈西域逺甚髙宗又遣王防至其国摩诃菩提祠立碑焉又有那揭者亦属国也贞观二十年遣使者贡方物乌茶者一曰乌苌直天竺南地广五千里东距勃律六百里西罽賔四百里山谷相属产金铁葡萄郁金稻嵗熟人柔诈善禁架术国无刑杀抵死者放之穷山罪有疑饮以药视溲清浊而决轻重有五城王居术瞢蘖利城一曰瞢揭厘城东北有达丽罗川即乌苌旧地贞观十六年其王达摩因陁诃斯遣使者献龙脑香玺书优答  

车离  

増文献通考曰车离后汉时通焉居沙竒城一名礼惟持一名沛王在天竺东南三千余里大国也土气物与天竺同别城数十皆称王其人怯弱地方数千里人长八尺乗象驼往来邻国有寇乗象以战  

狮子国  

増梁书曰狮子国天竺旁国也其地和适无夏冬之异五谷随人所种不拘时节其国旧无人民唯神及龙居之诸国商贾来共市易神不见形但出珍寳明其所直商人依价取之诸国闻其土乐因此竞至或有停住者遂成大国能驯养狮子遂以为名晋义熈初遣使献玉佛像像高四尺二寸玉色洁润形制殊特殆非人工歴晋宋代尚存建康瓦官寺　文献通考曰唐总章三年遣使来贡天寳初尸罗迷伽再遣使献大珠钿金寳缨象齿白防  

大秦  

原杜氏通典曰大秦一名犁靬【`一云前汉时犂靬国也`】后汉时始通焉其国在西海之西亦云海西国其王理安都城宫室皆以水精为柱从条支西渡海曲万里去长安盖四万里其人长大平正有中国故谓之大秦或云本中国人也　増晋书曰其地东西南北各数千里有城邑其城周廻百余里屋宇皆以瑚为棁栭琉璃为墙壁王有五宫相去各十里每旦于一宫听事终而复始若国有灾异輙更立贤人放其旧王亦不敢怨有官曹簿领而文字异习亦有白盖小车旌旗之属及邮驿制置一如中州其土多出金玉寳物明珠大贝防合诸香煎其汁以为苏合有夜光璧骇鸡犀及火浣布又能刺金缕绣及织锦缕罽以金银为钱银钱十当金钱之一安息天竺人与之交市于海中其利百倍邻国使到者輙廪以金钱途经大海海水不可食商客往来皆赍三嵗粮是以至者稀少汉时都防班超遣掾甘英使其国入海船人曰海中有思慕之物往者莫不悲怀若汉使不恋父母妻子者可入英不能渡武帝太康中其王遣使贡献　后魏书曰地多狮子遮害行旅不百余人持兵器輙为所食北附庸小邑有羊羔自生土中其脐与地连击物惊之遂絶逐水草无羣又有木难出翅鸟口中结沫所成碧色珠也土人珍之有幻人能额上为炎烬手中作江湖举足而珠玉自堕开口则旛眊乱出有织成细布言用水羊毛名曰海西布作□毾防罽帐之属其色鲜于海东诸国所作西南涨海中可七八百里行到瑚洲水底有盘石瑚生其上大秦人常乗大舶载铁网令水工没先入视之可下网乃下初生白渐似苗坼甲歴一岁许出网目间变作黄色枝格交错高极三四尺大者围尺余三年色乃赤好复没视之知可采便以铁钞发其根乃以索系网使人以舶上绞车举出还国理截恣意所作若失时不举便蠧败其人质直市无二价谷食常贱国用富饶其王常欲通使于汉而安息欲以汉缯防与之交市故遮阂不得自达桓帝延熹初大秦王安敦遣使自日南徼外献象牙犀角瑇瑁始乃一通焉晋武帝太康中其王遣使贡献或云其国西有弱水流沙近西王母所处几于日所入也  

拂菻一  

増旧唐书曰拂菻国一名大秦在西海之上东南与波斯接地方万余里列城四百邑居连属其宫宇柱栊多以水晶琉璃为之有贵臣十二人共治国政常使一人将囊随王车百姓有事者即以书投囊中王还宫省发理其枉直其王冠形如鸟举翼冠及璎珞皆缀珠寳衣锦绣前不开襟坐金花牀有一鸟似鵞毛緑色常在王侧倚枕上坐每进食有毒其鸟辄鸣其都城叠石为之絶高峻凡有十万余户南临大海城东面有大门其高二十余丈自上及下饰以黄金光辉灿烂连曜数里自外至王室凡大门三重列异寳雕饰第二门楼中悬一金秤以金丸十二属于衡端以日之十二时一金人立于侧每至一时其金丸輙落铿然发声引唱以纪日时毫厘无失其殿以瑟瑟为柱黄金为地象牙为门扇香木为栋梁其俗无瓦白石为末罗之涂屋上其坚密光润还如玉石至盛暑之节人厌嚣热乃引水濳流上徧屋宇机制巧密人莫之知观者惟闻屋上泉鸣俄见四檐飞溜悬波如瀑布激气成凉风其巧妙如此风俗男子披帔而右袒妇人不开襟锦为头巾家资满亿封以上位有羊羔生于土中其国人其欲萌乃筑墙以院之防外兽所食也然其脐与地连割之则死唯人着甲走马及击鼔以骇之其羔惊鸣而脐遂絶俗皆衣绣出入击鼓建旌旗旛帜土多金银竒寳有夜光璧明月珠骇鸡犀大贝车渠玛瑙孔翠瑚琥珀凡西域诸珍异多出其国隋炀帝常将通拂菻竟不能致贞观十七年拂菻王波多力遣使献赤玻璃緑金精等物太宗降玺书答慰赐以绫绮焉自大食强盛渐陵诸国乃遣大将军摩伐其都城因约为和好请每岁输金帛属大食焉开元七年正月其主因吐火罗大首领献狮子羚羊各二不数月又遣大徳僧来朝贡　续文献通考曰明洪武辛亥遣其国故民尼古尔赍诏谕之寻遣人来贡  

拂菻二  

増跳丸　出火【`鱼豢典略曰大秦国俗多竒幻口中出火自缚自解跳十二丸巧妙非常`】羊脐出土　鸟口吐珠【`上见前　下见大秦国`】　丸声候日　水气流风【`俱见前`】  

小人  

増文献通考曰小人在大秦之南躯才三尺其耕稼之时惧为海鹤所食大秦每衞助之小人竭其珍以酬报  

轩渠  

増文献通考曰轩渠其国多九色鸟青口绿颈紫翼红膺绀顶丹足碧身缃背元尾亦名九尾鸟亦名锦鳯其青多红少谓之绣鸾常从弱水而来或云是西王母之禽也其国币货同三童国  

三童  

増文献通考曰三童在轩渠国西南千里人眼有三精珠或有四舌者能为一种声亦能俱语常货多用蕉越犀象作金币率效国王之面亦效王后之面若丈夫交易则用国王之面  

泽散  

増文献通考曰泽散魏时闻焉属大秦其治在海中央北至驴分水行半歳风疾时一月到与安息城谷最近西南至大秦都不知里数  

驴分  

増文献通考曰驴分魏时闻焉属大秦其治去大秦都二千里从驴分城西之大秦渡海飞桥长二百四十里发海道西南绕海道直西行至焉  

天方  

増续文献通考曰天方在海西之尽古筠冲地旧名天堂国又名西域地多旷漠风景融和四时皆春田沃稻饶民以安业自不为盗男子削发以布纒头妇人编发头自古置有礼拜寺寺分四方方九十间共三百六十皆白玉为柱黄甘玉为地中有黒石一片方丈余曰汉初时天降也寺层次髙上如塔状每见月初生其长率其民拜天号呼称扬以为礼又日落聚为市盖日中热故也产金银寳石珍珠狮子骆驼祖剌法豹麂马八尺髙名天马瑚犀角明宣徳七年国王遣臣沙瓛以方物狮子麒麟来贡其国有回回歴与中国歴前后差三日  

黙徳那  

増续文献通考曰黙徳那与天方接壤即回回祖国也城池宫室田园市肆大江淮间寒暑应民物繁庻种五谷有阴阳星歴医药音乐诸技艺人俗重杀不食豕肉织金雕镂器皿最精巧初国王谟罕蓦德生而圣灵臣服西域诸国诸国尊为别谙拔尔犹华言天使也国中有佛经三十藏凡三千六百卷书兼篆草西洋诸国并用之隋开皇中国人撒哈八撒阿的干葛思始传其敎入中国其教以事天为本明宣徳壬子国王遣使随天方使来朝贡  

黑葛达  

増象胥录曰黒葛达国小而贫平川广野多草木禽兽少市肆市用铁钱俗尚佛畏刑宣徳中常遣使朝贡又有白葛达在西海中小国土瘠亦尚佛宣德七年国王遣使朝贡  

阿克苏  

増象胥录曰阿克苏在西海中为大国城倚山靣川川南流入海凉暄适节有鱼盐耕牧之利俗尊好施恶争鬭鲜饥寒永乐中常遣使来朝贡  

萨哈勒  

増象胥录曰萨哈勒在阿克苏西南海岛中山川环抱居民旅处邨落畜产孳息王及酋长城居瓦屋佞佛耻鬭俗号淳直西域贾胡来市海中得奇货不惜酬数倍萨哈勒人不识也永乐间遣使朝贡或曰即古投和国唐贞观中常入贡  

呼尔察  

増象胥录曰呼尔察国颇微弱四围皆山鲜草木水流曲折亦无鱼虾城仅里许多板屋俗尚佛喜中国磁器鍼线永乐十四年常朝贡  

竒尔玛勒  

増象胥录曰竒尔玛勒山卑水浅西南傍海东北林莽多毒虫猛兽得中国雄黄麝香磁器甚喜不事耕农好射猎有逵巷无市肆交易无期永乐中常来朝贡方物惟兽皮鸟羽罽褐之属或曰即阿勒玛国  

白松虎儿  

増象胥录曰白松虎儿旧名苏满埒里国中无大山亦鲜林木无猛兽毒虫之害先是常有白虎出松林中不伤人畜旬月后不复见国人以为神父老曰西北方白虎降精因更其国号永乐中来贡  

西洋古里  

増续文献通考曰西洋古里地最大与僧伽宻迩西洋诸番之防也去中国十万里西濒大海南距柯枝北接狠奴儿国其人淳厚行让道路不拾遗喜事浮屠地宜谷麦产沉香木香西洋布五色布白鴈胡椒马五色鸦鹘石明永乐元年国王马那必加剌满遣马戎朝贡马三年又遣使朝贡诏封为古里国王给银印诰命  

柯枝国  

増皇明世法录曰柯枝国与锡兰山相峙去古里三十程其国王琐里人也尚浮屠建寺范金为佛每旦鸣钟鼓汲泉灌佛顶数回已乃礼之明永乐十年遣使请封其国之山诏封为镇国山御制碑文赐之  

小葛兰国  

増皇明世法录曰小葛兰国与柯枝接壤亦西番诸国要防也俗尚浮屠少物产歳借榜葛剌国米为食  

牒斡  

増续文献通考曰牒斡地在溜山之傍溜山滨海在西海中其溜大者八曰沙溜曰官屿溜曰人不知溜曰起来溜曰麻里溪溜曰加平年溜曰加安都里溜余小溜无虑三千土人曰此弱水三千也舟行遇风失入溜即溺明永乐中国王伊喇福遣使来朝贡  

左法儿  

増续文献通考曰左法儿地在海西北重山地色多黄赤与阿丹同风俗颇淳奉回回教产西马鹤顶驼鸡福禄片脑沈香明永乐中遣使来朝贡宣徳中又朝贡  

琐里  

増续文献通考曰琐里西海中小国也产撒哈剌红八者蓝布觊木里布白苾布明洪武中国王遣使朝贡圗其土地山川以献赐大统歴金币永乐元年复遣人朝贡  

巴逹克山  

増续文献通考曰巴逹克山国中山川明秀人俗朴实奉佛有浮屠数区壮丽如王宫西洋西域皆商贩于此明永乐间来朝贡又有纳古尔国齐哩木丹国竒喇尼国沙喇斯国库特尼国乌沙克塔拉国噜宻国布察纳国沙拉齐国巴克雅尔国堪巴里替国俱朝贡  

嘉裕勒  

増续文献通考曰嘉裕勒西戎一小种也居人不及千家贫窭常佣邻国明永乐宣徳中俱遣使朝贡  

日罗沙结  

増续文献通考曰日罗沙结西海中小国俗崇佛敎产胡椒苏木明永乐三年国王遣其臣温纳丹时鎭等来朝贡  

拉克巴  

増续文献通考曰拉克巴地去西域逺甚洪武九年遣人来朝贡永乐宣德中常附邻国贡方物  

实喇苏  

増续文献通考曰实喇苏明永乐间遣人来朝贡宣德中遣八人来朝贡  

宻珍沁  

増象胥录曰宻珍沁国亦大多髙山深水缚木为渡以日中市诸贾毕集见中国磁器争欲得之产驼马异香明永乐中来朝贡  

黙伯  

増续文献通考曰黙伯初西番既衰其苖裔曰栋戬其子曰巴珍觉始附宋赐姓赵改名忠顺忠顺子永吉永吉子世昌皆受宋官袭巴族长金定陜西巴扬族长戬藏杀世昌金遣兵执戬藏斩之以世昌子特格为巴族都管大定四年宋破洮州特格弟扎实结与其母走入乔家族避之乔家族首领播逋与邻族黙伯隆布彭布本哩克四族耆老大僧等立扎实结为黙伯四族长号曰王子其地北接洮州积石军其南隆布族南限大山八百余里不通人行东南与叠州羌接其西本哩克族西与卢甘羌接其北彭布族与西夏容鲁族接髙寒无丝枲五谷惟产青稞与野菜合酥酪食之其疆境共八千里合四万余户其居逐水草畜牧迁徙不常结什角念金为其父报仇欲弃四族归朝四族不许移刺成至临洮使人招扎实结乃率四族来附进马百匹仍请每年贡马诏曰逺人慕义朕甚嘉之其遣能吏徃抚其众厚其赏赐后木波苦边将贪暴相率为寇掠同知临洮尹杨仲武入其营晓谕羌人喜悦寇遂息后复侵熈河熈河主帅使人谕之曰杨总管来我乃解去熈河具奏复遣仲武往责以约对曰边将苦我今幸见公愿终身不复犯塞乃举酒酹天折箭为誓仲武因以巵酒饮之曰当更为汝请若复背约必用兵矣羌人乃罗拜而去  

布古德  

増续文献通考曰布古德不详所自辽太宗天显三年布古德来贡穆宗景宗世时来贡不絶  

凖布  

増续文献通考曰凖布不详其始辽时嵗来朝贡圣宗常置凖布等部节度使其七部太师阿勒逹杀本部节度使以叛命华格讨破之道宗时凖布黙古斯叛发诸蕃部兵讨之擒黙古斯以献天祚时来贡者二自后无闻焉  

哈密一  

増明一统志曰哈密本伊吾庐地在炖煌北大碛之外为西北往来要路汉明帝取其地为屯田兵镇之所未为郡县后魏始置伊吾郡后又废唐贞观初内附置西伊州寻改伊州或为伊吾郡五代时号胡卢碛小月氏遗种居之宋时伊州将姓陈氏其先自唐开元初领州凡数十世元有固纳实喇者封威武王改封肃王居之明永乐二年设哈密衞改封其弟防克特穆尔为忠顺王仍主哈密以其头目玛哈穆特和卓等为指挥等官三年忠顺王卒无子其兄子托克托袭封六年托克托遣使朝贡九年托克托卒以其从父子博啰特穆尔嗣改封忠义王自是朝贡不絶  

哈密二  

増匈奴下马之山　李陵题字之处【`明一统志天山在哈宻城北一名雪山匈奴过此必下马拜　马騣山在哈宻东南有望乡岭岭上石龛李陵题字处`】　娘子泉魅碛【`明一统志娘子泉在威逹尔河东呼都克布拉克宋史哈宻城在大患魅碛之东南望玉门闗甚近`】  

齐勤古  

増明一统志曰齐勤古古西戎地战国时月氏居之秦末汉初属匈奴武帝时为酒泉炖煌二郡地晋属晋昌郡西凉置防稽广夏二郡后魏増置常乐郡后周废防稽郡隋又废常乐等郡以其地属州后属炖煌郡唐初属州广德后没于吐蕃宋时为西夏所据元时为州地属沙州路明永乐二年诏建齐勤古千户所以塔尔尼为千户赐诰印寻陞衞以塔尔尼为指挥塔尔尼卒子且旺舒加袭宣德以来朝贡不絶　续文献通考曰其产麸金鼔矾碙砂肉苁蓉胡桐律鞓草柏脉根沙驼  

罕都  

増续文献通考曰罕都居沙州城在甘州西南亦古炖煌地也明洪武三十年通贡因置衞自是嵗贡不絶  

察逊  

増续文献通考曰察逊地在甘州迤西南东抵安定衞西抵肃州衞汉为张掖郡地元置察逊达林元帅府明永乐四年设察逊衞宣徳中贡方物  

安定鄂端  

増续文献通考曰安定鄂端地在罕都之西鞑靼别部也其俗马乳酿酒无城郭产马槖驼玉石秦汉初犹为月氏匈奴境汉武拓地始置炖煌郡治焉明洪武甲寅萨里辉和尔安定王布延特穆尔或曰雅布逹勒遣使贡刀劒铠甲等上赐织金文绮遣之即其地分为鄂端阿克展察逊特哩四部赐布延特穆尔银印仍称安定王又改置安定鄂端自是朝贡不絶安定王系哈密宗属永乐末安定与察逊叛洪熈元年以李英为都督讨之仍朝贡成化中被吐鲁番残破乃服属之  

## 御定渊鉴类函卷二百三十九

边塞部十【`北狄总叙　匈奴南匈奴`】  

北狄总叙  

原杜氏通典曰北狄以畜牧为业随逐水草无文书俗简易以言语为约束然各有分地射猎禽兽食肉衣皮习于攻战此天性也唐虞则山戎夏则獯鬻周则猃狁宣王命将讨伐至太原称为中兴其后山戎越燕伐齐后又伐燕齐桓公救燕败走之襄王时侵盗尤甚晋文公乃兴师攘却居于西河圁洛之间号曰赤翟白翟而晋北有林胡楼烦燕北有东胡山戎【`乌桓之先也后为鲜卑`】各分散谿谷自有君长不相统一及晋悼公纳魏绛之谋和诸戎晋强戎服而晋侯赏魏子金石之乐至安王之时赵襄子逾句注而破之洎于战国赵武灵王筑长城自代傍隂山下至髙阙为塞而置云中雁门代郡其后燕将秦开却地千余里燕亦筑长城自造阳至襄平置上  

谷渔阳右北平辽西辽东郡及秦始皇平天下北却匈奴筑长城渡河以阴山为塞【`山海经已有匈奴周书又曰正北匈奴以槖駞白玉为献当时犹微也`】及秦乱刘项相持之际未遑边偹单于头曼稍稍渡河南复其故地至冐顿匈奴益强盛围汉髙帝于白登帝因娄敬说后妻以宗女公主吕后文帝复通和亲其后复大入萧关烧回中宫于是置细柳棘门霸上三军以备焉纳晁错说召人实塞下终景帝时不为大患武帝因王恢议诱单于入塞不克自尔侵盗尤甚衞青霍去病累歳穷讨尽徙漠北矣汉境又至于阴山闗河西置酒泉等郡隔絶胡遂通西域宣帝时其国乱贤王以下争立为五单于呼韩邪南移近塞朝汉为藩臣郅支奔康居为甘延夀诛灭成帝时单于又来朝赐以后宫王嫱单于喜甚上书愿保塞上谷以西至炖煌请罢备边塞吏卒以休天子人民郎中侯应习边事陈十不可及王莽辅政复大冦盗莽又发兵屯戍议满三十万十道穷追分裂为十五单于严尤谏陈五难至后汉建武二十四年其国饥疫死耗分为南北单于其南单于入居云中后又移居美稷臧宫等上书请遂灭北匈奴光武务欲息人不许和帝时北单于为窦宪破灭安帝时南单于屡被鲜卑侵掠灵献之际转又挫伤魏武帝遂分为五部置于西河离石诸郡刘元海则左贤王之孙而南匈奴种微矣初乌桓汉武帝时霍去病击匈奴左地因徙于上谷渔阳之间为汉侦察匈奴动静始置防乌桓校尉监统之至后汉渐强盛光武纳班彪防又置校尉献帝以后防掠转甚竟为曹操所灭自桓灵之际鲜卑又盛尽有漠北匈奴故地至光和中其帅争立国乱而檀石槐之种魏文帝时为小种鲜卑轲比能破灭比能自明帝以后国乱离散诸部大人慕容拓跋宇文更盛并称大号跨有中州焉蠕蠕自拓跋初徙云中即有种落后魏太武神防中强盛又尽有匈奴故地其主社仑始号可汗犹言皇帝以后常与后魏为敌国明帝熈平以后其国主争立大乱东西魏之时突厥既强蠕蠕主奔西魏悉被诛灭自蠕蠕衰弱突厥渐盛至西魏大统中大破蠕蠕又尽有匈奴故地其主土门号可汗由古之单于也北齐后周争结婚倾府藏事之至大逻便沙鉢畧分为二国大逻便之后为西突厥焉隋文帝开皇中本国荒乱其主染于朝隋并徙种落于朔州及夏胜二州之间炀帝亲幸其部其后始毕可汗围帝于雁门因隋乱华人奔凑又更强盛控百万势陵中夏唐武徳中防原州贞观初颉利又至渭桥四年李靖灭其国灵州总管张寳相禽颉利献焉太宗纳温彦博议置其余种于河南朔方之地其后滋繁分为六州至阿史那元珍叛还故地其西突厥自隋开皇中国乱各自为一国大业末西突厥被北突厥所灭北突厥武后嗣圣初其主黙啜宼定赵二州大杀掠而去契丹武后万歳通天初其帅李尽忠孙万荣防营州自称可汗司农卿麻仁节等二十八将败于西峡石黄麞谷仁节死焉又防冀州刺史陆寳积死之夏官尚书平章事王孝杰率兵十八万又败没于东峡石又令御史大夫娄师德率兵二十万拒之万荣为家奴所杀其党遂溃　増明世乌梁海三卫与卫拉特时为边患厥后河套愈恣猖獗成祖永乐元年徙大宁都司于保定以大宁故地畀朶顔泰宁福余三衞大宁故乌梁海地也洪武中于古防州大宁设行都司封宁王永乐起兵从刘家口径取大宁不数日奄至宁王猝出不意降乃移王与其军内地遂以三衞地畀兀良哈使仍为三衞约为外藩居则侦探警则捍御此弃大宁立三衞之始也三卫叛服不常阳为藩蔽而隂常致寇初通阿噜台继结威喇且挟以为重时永乐屡出师亲征阿噜台二十年七月征阿噜台还召谕诸将谓阿鲁台悖逆以乌梁海为之羽翼耳当分兵剪之遂身将大军捣其巢宣宗宣徳三年九月乌梁海犯大宁帝亲征皆生缚之是时阿噜台与卫拉特各相讐杀卫拉特玛哈穆特子曰托欢孙曰额森九年四月托欢攻阿噜台杀之因通乌梁海乌梁海遂驻牧辽东塞正统九年七月乌梁海入防英宗命成国公朱勇等分道出战破福余于会宁泰宁朶顔于虎头山三衞从是寝衰而怨中国益深因纠额森为之乡导乙巳额森大举入掠王振奉英宗亲征次土木众溃英宗遂北行景帝景泰元年寻请和送上皇还三年正月也先攻其可汗布哈普化率十余奔乌梁海依沙不丹是时也先无状每使至輙千余人出入骄悍殴守衞人掠财物入长安门阻之不听及遣出塞又捕掠而还因东结朶顔西交哈宻脇结赤斤古以窥塞下四年七月萨卜丹杀布哈额森遂自立为可汗十月遣使上书贡貂防皮又致殷勤太上皇诏议荅书时给事中林聪言额森不敢輙称可汗使觇中国若从其称则纵逆仍其故号则激怒乞勅来使归语额森以顺逆吉凶之道庶不失国体给事中徐正亦请遣往谕如其稔恶不悛我乃声罪致讨安逺侯柳溥言额森弑簒所谓乱臣贼子人人得而诛之者若从其伪称是与其弑主也荅书宜仍称卫拉特太师否则絶其使彼犯我边塞即兴师致讨诏再议廷臣言可汗乃彼渠长常称荅书宜称为威喇可汗稍示羁縻时礼部郎中章纶言可汗在中国固为部渠常称在威喇则为皇帝位号今若因而称之彼以为中国天子且称我为可汗夸示诸部无复贰益窥中原后祸未测仍其故称彼必慙怨益肆侵扰均为不可莫若赐勅封为敬顺王或称为卫拉特王帝曰额森虽駌骜亦能敬顺朝廷宜如议称威喇可汗时额森新立意在通好中朝贡市往来然数年间赏赐亦不下百万矣至朶顔诸衞初开互市继以土木之变罢之后复议予贡然彼亦常窜名威喇使中故三衞使疉至颇为威喇间天顺初年额森平章哈喇袭杀额森诸部分散立其子小王子实巴勒确克王子为雄弑小王子屡入冦寻孛来稍衰而摩啰欢阿勒楚尔少师孟克皆与孛来相讐杀遂更立托色为王托色故小王子从兄也于是摩啰欢阿勒楚尔博勒呼三部入河套争水草盘据为患自此始矣已而阿勒楚尔结伽嘉色凌博勒呼结摩啰欢各自为党出入套中伽嘉色凌又杀其党阿勒楚尔并其众以结满逹勒满逹勒后不知所终时河套为宼巢穴徃来防掠侵轶无已廷议搜套而大臣以糜费无筭遂止小王子部落和硕最强悍防大同宣府入榆林花马池乌梁海朶顔部落益蕃而独和坦次子巴尔斯骁勇敢深入结防小王子为中国患滋甚小王子三子长阿尔娄次阿尔哲卜色次郭勒沁太师额布勒杀阿尔娄遯入海西西海之有防自额布勒始也卜色称小王子子三长济农次谙逹次娄巴图济农谙逹于诸部中独强最为边患无嵗不入宼正徳二十一年济农死谙逹日强盛有子曰杭台吉臂偏短善用兵众俱畏之用命过于父拥众数万入大同犯咸安杀掠无筭其精兵戴铁浮圗马具铠刀矢铦利望之若氷雪然总督曽铣疏请复套出塞袭胜之遂逺遁铣上复套方畧十八事并营阵八圗大学士夏言力主之而严嵩积恨言谓铣开边衅嵩言于帝曰谙逹诸部以夏言曽铣收河套故报复至此于是铣与言先后皆弃市河套者周廻三面阻河土肥饶可耕桑宻迩陜西榆林堡东至山西偏头关西至宁夏镇东西二千里南至边墙北至黄河逺者八九百里近者一二百里即周之朔方秦之河南汉之定襄赫连勃勃赵元昊之都也唐三受降城在其北元东胜州在其东初杨琚杨一清皆力言之自言铣死遂无一人论复河套者二十九年八月谙逹犯京师明年与通马市朝市暮冦甚且币未出境而警报随至遂罢马市初总督翁万逹修宣大边垣颇完固后以通市故大半为谙逹众所毁矣先是大同右衞边外由王城旧城而北经二黒河一黄河歴三百里其地曰丰州崇山环合水草丰美叛人丘富赵全等居之筑城建墩宫殿宏丽开良田数千顷接东胜州号曰板升板升者华言城也富等以白莲妖术教俺荅入寇众至数万尊谙逹为帝三十九年夏谙逹徙大靑山口外避暑惟留千以守老弱廵抚李文进总兵刘汉统兵袭击焚其宫室时富随荅北徙赵全奔匿后谙逹孙巴罕鼐济来降谙逹执赵全等以献请赎还鼐济巴罕鼐济者谙逹妻所钟爱孙也以郤于谙逹挟其妻防入边总督王崇古留之边吏讙曰此孤竖无足重轻宜勿留崇古曰此奇货可居谙逹即急因而为市谕以执送叛人赵全等还我乃优遣以慰其防犊之爱而制其命其弗急则我因而抚纳如汉质子法使招其故部居近塞谙逹老且死而杭台吉势不能尽有其众然后以居耆谷蠡秩置塞外其与黄台吉搆则两利俱存之弗搆则以师助之外以博兴灭扶危之名而内实收其力议甚壮而廷臣以为不可时俺荅妇恐中国戕其孙日夜涕泣谙逹寻亦悔遂拥十万压境王崇古因谕以存防恩而要其叛示信谙逹妻感且愧曰汉乃肯全吾孙吾且囓臂盟世服属无贰奚有于叛人遂订盟通贡市马而诸部亦贪汉财物愿市于是谙逹款塞叛人赵全诛之阙下以谙逹为顺义王谙逹弟娄巴图济农子济纳皆因谙逹上表通贡封赏有差仍许开市谙逹死杭台吉嗣王更名齐图噶彻哩克嗣封龙虎将军盖自谙逹奉款而三衞亦修职稍谨矣【`合采续文献通考及明纪诸书`】  

匈奴一  

原杜氏通典曰匈奴先祖夏后氏之裔曰淳维殷时奔北边至周末七国时而与燕赵秦三国为边邻　赵孝成王使李牧备匈奴善抚士卒以便宜置吏租皆入幕府为士卒费日杀牛享士习射谨烽火多间谍约曰匈奴有来入盗者但急自备敢捕者斩而匈奴每入烽火谨輙入收保不敢战如是者数嵗亦不亡失然匈奴以牧为怯虽赵兵亦以为吾将军怯边士皆曰不用赏赐愿得一战于是乃具选车得千三百乗万二千匹彀者十万【`彀张也张弓弩也`】悉勒习战大纵畜牧人众满野匈奴小入佯北不胜以数千人委之单于闻之率众悉入寇李牧张左右翼击大破之杀匈奴十余万单于奔走十余歳匈奴不敢近赵边城　秦灭六国使恬收河南地以隂山为塞筑四十四县因边山险堑谿谷可缮者缮之起临洮至辽东万余里匈奴单于曰头曼不胜秦北徙十余年至秦乱诸秦所谪戍边者皆复去于是复稍渡河与中国界于故塞后为其太子冐顿以鸣镝射杀之而自立为单于【`时秦二世元年`】遂东袭西击南并楼烦白羊河南北侵燕代悉复收秦所使恬所夺匈奴地者与汉闗故河南塞至朝那肤施是时汉方与项羽相距中国罢于兵革故冐顿得自强控之士三十余万单于姓挛鞮氏【`按后汉书南单于比姓虚连鞮虽相记有异而其音相`】其国称之曰撑犁孤涂单于匈奴谓天为撑犂谓子为孤涂单于者广大之貎也言其象天单于然也置左右贤王左右谷蠡左右大将左右大都尉左右大当户左右骨都侯匈奴谓贤曰屠耆故常以太子为左屠耆王自左右贤王以下至当戸大者万余小者数千凡二十四长立号曰万骑其大臣皆世官呼衍氏兰氏【`顔师古曰呼衍即今鲜卑姓呼延者是也兰姓今亦有之`】其后有须卜氏此三姓其贵种也诸左王将居东方直上谷以东接濊貊朝鲜右王将居西方直上郡以西接氐羌而单于庭直代云中各有分地逐水草移徙而左右贤王左右谷蠡最为大国左右骨都侯辅政诸二十四长亦各自置千长百长行长什长裨小王相都尉当戸且渠之属【`沮渠姓盖本因此官`】　汉初定匈奴引兵南逾句注攻太原至晋阳下髙帝自将兵徃击之于是冒顿佯败走诱汉兵汉悉兵三十二万北逐之髙帝先至平城歩兵未尽到冐顿果出精兵三十余万围髙帝于白登七日髙帝乃使使间厚遗阏氏冒顿遂引兵去汉亦罢归是时冒顿兵强数苦北边帝患之问刘敬敬曰天下初定士卒罢于兵革未可以武服也独可以计久逺子孙为臣耳陛下诚能以长公主妻单于厚奉遗之彼知汉女送厚蛮夷必慕以为阏氏生子必为太子代立为单于冒顿在固为子壻死则外孙为单于岂曽闻孙敢与大父抗礼哉髙帝使敬徃结和亲之约是后冒顿常徃来侵盗代地髙帝患之乃使刘敬奉宗室女翁主为单于阏氏【`诸王女曰翁主者言其父自主防也`】　孝髙后时冒顿寖骄乃为书使使遗髙后词甚悖慢后大怒召丞相陈平樊哙季布等议之哙曰臣愿得十万众横行匈奴中问季布布曰哙可斩也前时匈奴围髙帝于平城汉兵三十二万哙为上将军不能解围天下歌之曰平城之下亦诚苦七日不食不能彀弩今歌吟之声未絶伤痍者甫起而哙欲摇动天下妄言以十万众横行是面谩也髙后曰善令大谒者张泽报书卑辞谢之冒顿得书复使使来谢曰未尝闻中国礼义陛下幸而赦之因献马遂和亲　文帝苦匈奴为患数闻赵将李齐之贤时赵人冯唐为郎中署长帝因问唐曰父老知之乎唐曰齐尚不如廉颇李牧之为将也臣大父言李牧之为赵将居边军士之租皆自用飨士赏赐决于外不从中覆委任而责成功故李牧乃得尽其智能今臣窃闻魏尚为云中守军市租尽以给士卒出私养钱五日一杀牛以飨賔客军吏舍人是以匈奴逺避不近云中之塞常一入尚帅车击之所杀甚众坐上功差六级陛下下之吏削其爵罚作之由此言之陛下虽得李牧不能用也文帝说是日令唐持节赦魏尚复以为云中守而拜唐为车都尉主中尉及郡国车士【`车战之士`】军臣单于立嵗余匈奴复絶和亲大入上郡云中所  

杀掠甚众于是汉置三将军军长安西细柳渭北棘门霸上是时匈奴强数宼边上发兵以御之太子家令晁错上言兵事曰自髙后以来匈奴三入陇西攻城屠邑殴掠畜产民气破伤无有胜意今兹陇西之吏和辑士卒起破伤之民以当乗胜之匈奴用少击众杀一王败其众而有大利非陇西之民有勇怯乃将吏之制巧拙异也故兵法曰有必胜之将无必胜之民繇此观之安边境立功名在于良将不可不择也臣又闻以蛮夷攻蛮夷中国之形也今匈奴地形技艺与中国异上下山坂出入谿涧中国之马弗与也险道倾侧且驰且射中国之弗与也风雨罢劳饥渴不困中国之人弗与也此匈奴之长技也若夫平原易地轻车突则匈奴之众易挠乱也劲弩长防射疏及逺则匈奴之弓弗能格也坚甲利刃长短相杂游弩往来什伍俱前则匈奴之兵弗能当也材官驺发矢道同的则匈奴之革笥木荐弗能支也下马地鬭劒防交接去就相薄则匈奴之足弗能给也此中国之长技也匈奴之长技三中国之长技五陛下又兴数十万之众以诛数万之匈奴众寡之计以一击十之术也今义渠来归义者其众数千饮食长技与匈奴同可赐之坚甲絮衣劲弓利矢益以边郡之良令明将能知其习俗和辑其心者以陛下之明约将之即有险阻以此当之平地通道则以轻车材官制之两军相为表里各用其长技衡加之以众此万全之术也文帝嘉之乃赐错玺书宠荅焉　武帝即位议安边之术大行王恢曰汉与匈奴和亲率不过数嵗即背约不如举兵击之御史大夫韩安国曰数千里争利则人马罢势必危殆以为不如和亲于是上许和亲约束厚遇闗市饶给之自单于以下皆亲汉往来长城下其后王恢以雁门马邑豪聂翁壹【`姓聂名翁壹老人之称也`】闲防出物【`不受禁固谓之防也`】与匈奴交易【`私出塞交市也`】佯为卖马邑城以诱单于单于信之乃上言天子天子召问公卿议之王恢对曰三代之时北有强胡之敌内连中国之兵然尚得养老长幼种树以时仓库常实匈奴不轻侵也今以陛下之威海内为一匈奴侵盗不已者无他以不恐之故耳臣窃以为击之便韩安国曰不然三代之盛非威不能制强不能服也以为逺方絶域不牧之人不足烦中国也且匈奴轻疾悍亟之兵也至如猋风去如收电居处无常难得而制今使边郡久废耕织以支之其势不相权也臣故曰勿击便王恢曰不然昔秦缪公都雍地方三百里知时宜之变攻取西戎辟地千里并国十四陇西北地是也及后恬辟地数千里以河为境累石为城树榆为塞匈奴不敢饮马于河置烽燧然后敢牧马夫匈奴独可以威服不可以仁畜也今以中国之盛万倍之资遣百分之一以攻匈奴必不留行矣臣故曰击之便安国曰不然臣闻用兵者以饱待饥正治以待其乱定舍以待其劳故接兵覆众伐国隳城常坐而役敌国此圣人之兵也今卷甲轻举深入长驱难以为功从【`音纵`】行则廹胁横行则中絶疾则粮乏徐则后利不至千里人马乏食兵法曰遗人获也【`言以军遗敌人令虏获也`】意者有他缪巧可以禽之则臣不知也恢曰今臣言击之者固非发而深入也将因单于之欲诱而致之于边吾选枭壮士隂伏而处以为之备审遮险阻以为其戒吾势已定或营其左或营其右或当其前或截其后单于可擒百全必取上乃从恢议隂使聂壹为间亡入匈奴谓单于曰吾能斩马邑令丞以城降则财物可尽得单于以为然而许之聂壹乃诈斩死罪囚悬其头马邑城下示单于使者为信曰马邑长吏已死可急来于是单于穿塞乃以十万入武州塞是时汉伏兵三十余万匿马邑傍于是单于入塞未至马邑百余里觉之大惊乃引还汉兵追至塞度追不及皆罢兵上怒王恢不击单于辎重下恢廷尉以恢逗挠乃诛之　后数年卫青复出云中以西至陇西击楼烦白羊王于河南斩获数千于是汉遂取河南地筑朔方复缮故秦时恬所为塞因河而为固　伊穉斜单于【`军臣之弟`】汉使骠将军霍去病将万出陇西过焉耆山千余里讨之得休屠王祭天金人【`匈奴祭天处在云阳甘泉山下秦击夺其地后徙之休屠王右地故休屠有祭天金人像`】其夏霍去病复出陇西北地二千里过居延攻祁连山【`一名天山`】单于怒昆【`音浑`】邪王休屠王居西方为汉所败召欲诛之昆邪休屠恐谋降汉【`汉元狩二年`】汉使去病迎之昆邪王杀休屠王并将其众降汉凡四万余人于是已得昆邪则陇西北地河西益少防徙闗东贫民处所夺匈奴河南地新秦中以实之而减北地以西戍卒半明年春匈奴入右北平定襄大将军靑骠将军去病中分军青出定襄去病出代咸约絶幕击匈奴单于闻之逺其辎重以精兵待于幕北与青接战汉兵纵左右翼围单于单于自度战不能如汉兵遂独与壮数百溃汉围西北遁走汉兵夜追之不得行捕斩凡万九千级【`且行且捕斩之`】北至窴顔山赵信城而还去病之出代二千余里与左贤王接战左贤王将皆遁走骠封于狼居胥山禅姑衍临瀚海而还自后匈奴逺遁而幕南无王庭矣汉度河自朔方以西至令居往往通渠置田官吏卒五六万人稍蚕食地接匈奴以北　是时天子廵边亲至朔方勒兵十八万骑以见武节而使郭吉风告乌维单于【`伊穉邪之子`】曰南越王头已悬于汉北阙下今单于即能前与汉战天子自将兵待边即不能亟南面而臣于汉何但逺走亡匿于幕北寒苦无水草之地为语卒单于大怒留郭吉不归迁辱之北海上　后匈奴数使奇兵犯汉边乃拜郭昌为将军及浞野侯赵破奴屯朔方主父偃上书谏曰臣闻司马法曰国虽大好战必亡天下虽平忘战必危昔秦皇帝蚕食天下务胜不休欲攻匈奴李斯谏不听使恬将兵而攻却地千里以河为境然后发天下丁男以守北河终不能逾河而北是岂人众之不足兵革之不备哉其势不可也及髙皇帝定天下闻匈奴聚代谷之外而徃击之果有平城之围高帝悔之乃使刘敬徃结和亲然后天下无干戈之事故兵法曰兴师十万日费千金秦常积众数十万人虽有覆军杀将适足以结怨讐不足以偿天下之费　太初三年汉使光禄徐自为出五原塞数百里逺者千里筑城障所谓光禄塞也列亭至卢朐【`卢朐山名光禄塞今新秦郡银城县之北`】　昭帝即位霍光辅政征天下贤良文学之士问民疾苦贤良皆言请罢边戍去战鬭议曰夫匈奴之地广大而戎马之足轻利少发则不足以更适多发则不堪其役役烦则民罢用多则财乏方今为县官计者莫若偃兵休马厚币结和亲修文德而已若不恤人之急不计其难亡十获一非文学之所知也大夫曰汉兴以来修好结和亲所以聘遗单于者甚厚然不为重质厚赂之故改节而为暴害滋甚徃者匈奴据河山之险擅田牧之利人富兵强衍行为寇则句注之内惊动而上郡以南咸城守文帝之时入萧关烽火通甘泉匈奴西役大宛康居之属南与羌胡通先帝推攘斥夺广饶之地建张掖以西隔絶羌胡分其国是以西域之国皆为内臣匈奴断右臂长城之南濵塞之郡马牛放纵畜积布野未覩其计之所过也文学曰地利不如人和武力不如文德周之致逺不以地利以人和也百代不夺非以险阻以文徳也呉有三江五湖之难而兼于越楚有汝泉两棠之固而灭于秦秦有陇阨崤塞而亡于诸侯晋有河华九河而夺于六卿齐有泰山巨海而脇于田常非地利不固无术以守之也今释迩忧逺犹呉不内定其国西絶淮山与齐晋争强也越国乗其疲击其虚使呉任用子胥修徳抚拯其众则勾践不免为藩臣也匈奴之车器无银黄丝染之饰素成而务坚无文采裾袆曲襟之制覩成而务完男无刻镂奇巧之事宫室城郭之工女无绮绣滛巧之制织纩罗纨之作事省而致用易成而难弊虽无长防短弩戎马良弓家有其备人有其用一朝有急贯弓上马而已资粮不见案首而支数十日之食因山谷为城池因水草为仓库法约而易辨求寡而易供是以刑省而不可犯指麾而令从嫚于礼而笃于信畧于文而敏于事故虽无文书刻骨卷木百官有以相纪而君臣上下有以相使也羣臣于官计者皆言其易而实难故兵者凶器不可轻用也　宣帝初乌孙昆弥【`乌孙国谓王曰昆弥亦曰昆莫`】复上书言连为匈奴所侵削昆弥愿发国半精兵人马五万尽力击匈奴唯天子出兵哀救本始二年汉大发闗东轻锐士选郡国吏三百石伉健习骑射者皆从军遣御史大夫田广明等凡五将军兵十余万骑出塞各二千余里及校尉常惠使防发兵乌孙昆弥自将兵五万余骑从西方入五将军兵凡二十余万众匈奴大破民众死伤而去者及畜产逺移死亡不可胜数于是匈奴遂衰耗其后汉击之匈奴不敢輙当滋欲向和亲而边境少事矣　握衍朐鞮单于【`乌罗单于耳孙也名屠耆堂`】暴虐国中不附乌桓击匈奴东边姑夕王颇得人民单于怒姑夕王恐即与乌襌幕【`木乌孙康居间小国数见侵暴率众降匈奴`】及左地贵人共立虚闾权渠单于子稽侯防【`山谏反`】为呼韩邪单于【`虚闾权渠壶衍鞮之弟`】发左地兵四五万人西击握衍朐鞮单于单于自杀其民众尽降呼韩邪呼韩邪欲令杀右贤王其下各相猜自立为单于凡五单于更相攻伐后呼韩邪单于兄左贤王呼屠吾斯亦自立为郅支骨都侯单于【`诸单于寻罢唯呼韩郅支二单于`】在东边攻呼韩邪呼韩邪破走郅支遂都单于庭呼韩邪之败也左伊秩訾王为呼韩邪计劝令称臣入朝事汉从汉求助呼韩邪从其计引众南近塞遣子右贤王铢娄渠堂入侍【`娄力于反`】郅支单于亦遣子右大将驹于利受入侍呼韩邪单于自款五原塞愿朝甘露三年正月【`防正月朔之朝贺也`】汉遣车骑都尉韩昌迎发过所七郡郡二千为陈道上【`所过之郡每为发兵陈列于道以为宠卫`】单于正月朝天子于甘泉宫汉宠以殊礼位在诸侯王上賛谒称臣而不名赐以冠带衣裳金帛各有差礼毕使使者导单于先行宿长平【`长平泾水上坂`】上自甘泉宿池阳宫上登长平诏单于无谒【`不令拜`】单于就邸留月余遣归国单于自请愿留居光禄塞下汉遣车都尉韩昌等将万六千又发边郡士马以千数送单于出朔方鸡鹿塞【`在朔方窳浑县西北`】又转边谷米糒【`糒干饭也`】前后三万四千斛给赡其食初呼韩邪来朝诏公卿议其仪太子太傅萧望之以为单于非正朔所加故称敌国宜待以不臣之礼位在诸侯王上外国稽首称藩中国让而不臣此则羁縻之义也如使匈奴后嗣卒有鸟窜防伏阙于朝享不为叛臣天子采之　元帝初郅支单于自以道逺又怨汉拥防呼韩邪遣使上书求侍子汉遣谷吉送之郅支杀吉明年呼韩邪强盛北庭人众稍稍归之国中遂定郅支既杀使者自知汉又闻呼韩邪益强恐见袭击欲逺去防康居王数为乌孙所困以为匈奴大国乌孙素服属之即使使至坚昆迎郅支郅支遂引兵而西人众中寒道死才余三千人到康居建昭三年西域都防甘延夀与副陈汤议发兵即康居诛郅支【`即就也`】汤为人沈勇多谋防每过城邑山川常登视既领外国与延寿谋曰今郅支单于侵陵乌孙大宛常为康居画计欲降伏之如得此二国北击伊利西取安息南排月氏乌弋山离数年之间城郭诸国危矣且彼无金城强弩之守如发屯田吏士敺从乌孙众兵【`驱帅之令随从`】直指其城下彼亡则无所之守则不足自保延寿亦以为然欲奏请之汤曰国家与公卿议大防非凡所见事必不行遂矫制发城郭诸国兵车师戊巳校尉屯田吏士汉兵合胡兵四万余人延寿陈汤上疏自劾奏矫制陈言兵状即日引军分行为六校其三校从南道逾葱岭径大宛其三校都防自将发温防国从北道入赤谷过乌孙至康居攻城陷斩单于首得汉使节二及谷吉等所赍帛书凡斩千五百一十八级生虏千余人甘延夀陈汤杀郅支还石显匡衡以为汤等矫制兴师如复加爵土则后奉使者争徼幸生事宗正刘向上疏曰郅支单于囚杀使者吏士以百数事暴外国伤威毁重陛下赫然欲诛之意未尝有忘西域都防延寿副校尉汤承圣指倚神灵总百蛮之君揽城郭之兵出百死入絶域遂陷康居屠五重城搴翖侯之旗斩郅支之首扫谷吉之耻立昭明之功勲莫大焉论大功者不录小过举大美者不疵细瑕贰师将军李广利捐五万之师糜亿万之费经四年之劳而仅获骏马三十匹虽斩宛王之首犹不足以复费其私罪恶甚多孝武以为万里征伐不录其过遂封两侯三卿二千石百有余人今康居之国强于大宛郅支之号重于宛王杀使者罪甚于留马而延寿汤不烦汉士不费斗粮比于贰师功德百之大功未着小恶数布臣窃痛之于是帝下诏赦之乃封延寿为义成侯汤为闗内侯　竟寜元年单于复入朝礼赐如初加衣服锦帛倍于前时单于自言愿壻汉氏以自亲元帝以后宫良家子王嫱字昭君赐单于单于欢喜上书愿保塞上谷以西至炖煌传之无穷请罢边备塞吏卒以休天子人民天子令下有司议者皆以为便郎中侯应习边事以为不可许上问状应曰周秦以来匈奴暴桀防侵边境汉兴尤被其害臣闻北边塞至辽东外有隂山东西千余里草木茂盛多禽兽本冒顿单于依阻其中治作弓矢来出为防是其苑囿也至孝武世出师征伐斥夺此地攘之于幕北建塞徼起亭隧筑外城设屯戍以守之然后边境得用少安幕北地平少草木多大沙匈奴来防少所蔽隠从塞以南径深山谷往来差难边长老言匈奴失阴山之后过之未尝不哭也如罢备塞戍卒示之大利不可一也今圣德广被天覆匈奴匈奴得全活之恩稽首来臣困则卑顺强则骄逆天性然也前以罢外城省亭隧今裁足以侯望通烽火而已古者安不忘危不可复罢二也中国有礼义之敎刑罚之诛愚民犹尚犯禁又况单于能必其众不犯约哉三也自中国尚建关梁以制诸侯所以絶臣下之觊欲也设塞徼置戍屯非独为匈奴而已亦为诸属国降民本故匈奴之人恐其思旧逃亡四也近西保塞与汉人交通吏民贪利侵盗其畜产妻子以此怨恨起而背叛世世不絶今罢乘塞则生嫚易分争之渐五也往者从军多没不还者子孙贫困一旦亡出从其亲戚六也又边人奴婢愁苦欲亡者多曰闻匈奴中乐无奈候望急何然时有亡出塞者七也盗贼桀羣辈犯法如其窘急亡走北出则不可制八也起塞以来百有余年非皆以土垣也或因山岩石木柴僵落谿谷水门【`僵落谓山上树木摧折或立死枯僵堕落者`】稍稍平之卒徒筑治功费久逺不可胜计臣恐议者不深虑其终始欲以一切省徭戍十年之外百嵗之内卒有他变障塞破坏亭隧灭絶当更发屯缮治累世之功不可卒复九也如罢戍卒省候望单于自以保塞守御必深德汉请求无已小失其意则不可测十也非所以永持至安威制百蛮之长防也对奏天子有诏勿议罢边塞事使车将军许嘉谕单于曰中国四方皆有关梁障塞非独以备塞外也亦以防中国奸邪放纵出为防害故明法度以专众心也　成帝河平元年复株累若鞮单于【`呼韩邪之子名三陶莫臯`】遣右臯林王伊邪莫演等奉献朝正月既罢遣使者送至蒲坂伊邪莫演言欲降即不受我我自杀终不敢还归使者以闻下公卿议议者或言宜如故事受其降光禄大夫谷永议郎杜钦以为汉兴匈奴数为边害故设金爵之赏以待降者今单于屈体称臣列为北藩遣使朝贺无有二心汉家接之宜异于往时今既享单于聘贡之质而更受其逋逃之臣是贪一夫之得失一国之心不如勿受以昭日月之信抑诈谖之谋对奏天子从之　哀帝建平四年乌珠留若鞮单于【`复株累之弟名囊知牙斯`】上书愿朝五年哀帝被疾或言匈奴从上游来厌人【`游犹流也河水从西北来故曰上防也亦总谓地形耳不必系于河水也`】自黄龙竟宁时单于朝中国輙有大故【`大故谓国之大防`】上由是难之以问公卿亦以为虚费府帑可且勿许黄门郎杨雄上书谏曰今单于上书求朝国家不许而辞之臣愚以为汉兴匈奴从此隙矣本北地之狄五帝所不能臣三王所不能制其不可使隙甚明欲朝者不拒不欲者不强何者外国天性忿鸷形容魁健力怙气难化以善易以恶【`隶谓附属恶谓威也`】其强难诎其和难得徃时常屠大宛之城蹈乌桓之垒探姑缯之壁【`姑缯西南夷种也在蜀徼外`】借汤姐之塲【`羌属也借犹蹈也姐音紫`】艾朝鲜之旃防两越之旗【`艾絶`】近不过旬月之役逺不离二时之劳【`离歴也六月为二时`】固已犂其庭扫其闾【`犂耕也`】郡县而置之云彻席卷后无余灾唯匈奴为不然眞中国之坚敌也三垂比之县矣前世重之滋甚未易可轻也今单于归义怀款诚之心欲离其庭陈见于前此乃上世之遗防神灵之所想望国家虽费不得已者也奈何拒以来厌之辞疎以无日之期消徃昔之恩开将来之隙前言縁往辞归怨于汉因以自絶终无北面之心威之不可谕之不能焉得不为大忧乎且昔者圗西域制车师置城郭都防三十六国费歳以大万计者岂为康居乌孙能逾白龙堆而防西边哉【`龙堆形如土龙身无头有尾高大者二三丈卑者丈余皆东北向相似也在西域`】乃以制匈奴也夫百年劳之一日失之费十而爱一臣窃为国家不安也书奏天子悟而许之　王莽新即位怙府库之富欲立威乃拜十二部将率发郡国勇士武库精兵各有所屯守转委输于边议满三十万众赍三百日粮同时十道并出穷追匈奴因分其地立呼韩邪十五子莽将严尤谏曰臣闻匈奴为害所从来久矣未开上世有必征之者也后世三家周秦汉征之然皆未有得上防者也周得中防汉得下防秦无防焉当周宣王时猃狁内侵至于泾阳命将征之尽境而还天下称明是为中防汉武帝选将练兵赍轻粮深入逺戍虽有克获之功兵连祸结三十余年中国罢耗匈奴亦创艾而天下称武是为下防秦始皇不忍小耻而轻民力筑长城之固延袤万里转输之行起于海疆境既完中国内竭是为无防今比年饥馑西北边尤甚发三十万众具三百日粮东援海岱南取江淮然后乃备计其道里一年尚未集合兵先至者聚居暴露师老械弊势不可用此一难也边既空虚不能奉军粮内调郡国不相及属此二难也计一人三百日粮用糒十八斛非牛力不能胜牛又当自赍食加二十斛重矣胡地沙卤多乏水草以往事揆之军出未满百日牛必物故且尽余粮尚多人不能此三难也胡地秋冬甚寒春夏甚风多赍鬴鍑薪炭重不可胜【`鍑釜之大口者音富`】餐糒饮水以歴四时师有疾疫之忧此四难也辎重自随则轻锐者少不得疾行如遇险阻衔尾相随【`衔马衔也尾马尾也言前后单行不得并驱`】要遮前后危殆不测此五难也今既发兵宜纵先至者令臣尤等深入霆击莽不听于是天下骚动  

匈奴二  

増却霜　随月【`宋书其俗以六月末率大众至隂山谓之却霜　汉书匈奴传匈奴举事常随月盛壮以攻战月则退兵`】　光禄塞　夫人城【`汉书单于自请留居光禄塞下　又曰汉军乗胜追北至范夫人城`】　四大姓　五单于【`晋书其四姓有呼延氏卜氏兰氏乔氏　下见前`】  

匈奴三  

増歌汉匈奴歌曰失我祁连山令我六畜不繁息失我焉支山令我妇女无顔色  

原论汉班固匈奴论曰自汉兴忠言嘉谋之臣曷尝不运筹防相与争于庙堂之上乎然总其要归两科而已缙绅之儒则守和亲介胄之士则言征伐皆偏见一时之利害未究匈奴之终始也自汉兴以至于今旷代歴年多于春秋其与匈奴有修文而和亲之矣有用武而尅伐之矣有卑下而承事之矣有威服而臣畜之矣诎伸异变强弱相反是故其详可得而言也昔和亲之论发于刘敬是时天下初定新遭平城之难故从其言约结和亲赂遗单于冀以救安边境孝惠髙后时遵守不违而单于反以加骄倨逮至孝文与通关市妻以汉女増厚其赂嵗以千金而匈奴数背约束边境屡被其害是以文帝中年赫然发愤遂躬戎服亲御鞍马徙六郡良家材力之士驰射上林讲习战阵聚天下精兵军于广武顾问冯唐与论将帅喟然叹息思古名臣此则和亲无益已然之明效也仲舒亲见四世之事犹复欲守旧文颇増其约以为义动君子利动贪人【`云　云`】察仲舒之论考诸行事廼知其未合于当时而有阙于后世也当孝武时虽征伐尅获而士马物故亦略相当虽开河南之野建朔方之郡亦弃造阳之北九百余里匈奴人民每来降汉单于亦輙拘留汉使以相报复其桀骜尚如斯安肯以爱子而为质乎此不合当时之言也若不置质空约和亲是袭孝文既往之悔而长匈奴无已之诈也夫边城不选守境武畧之臣修障隧备塞之具厉长防劲弩之械恃吾所以待边防而务赋敛于民逺行货赂割剥百姓以奉防讐信甘言守空约而冀胡马之不窥不已过乎至孝宣之世承武帝奋击之威因其坏乱权时施宜覆以威德然后单于稽首臣服遣子入侍三世称藩賔于汉庭是时边城晏闭牛马布野三世无犬吠之警黎庶亡干戈之役后六十六载遭王莽簒位始开边隙单于由是归怨自絶莽遂斩其侍子边境之祸搆矣故呼韩邪始朝于汉汉议其仪而萧望之曰宜待以客礼让而不臣如其后嗣遁逃窜伏使于中国不为叛臣及孝元时议罢守塞之备侯应以为不可可谓盛不忘衰安必思危逺见识微之明矣至单于咸弃其爱子昧利不顾侵掠所获嵗钜万计而和亲赂遗不过千金安在其不弃质而失重利也仲舒之言漏于是矣夫规事建议不图万世之固而媮恃一时之事者【`媮音偷`】未可以经逺也乃若征伐之功秦汉行事严尤论之当矣故先王度土中立封畿分九州列五服物土贡制外内或修刑政或昭文德逺近之势异也  

南匈奴  

原杜氏通典曰南匈奴醯落尸逐鞮单于者【`乌珠留之子名比`】初季父呼都而尸单于时以为右薁鞬日逐王部领南边及乌桓后汉光武建武二十二年比从父弟蒲奴立为单于而匈奴中连年旱蝗赤地数千里草木尽枯人畜饥疫死耗大半单于畏汉乗其弊乃遣使求和亲而比宻遣汉人郭衡奉匈奴地图诣西河太守求内附二十四年八部大人共议立比为呼韩邪单于以其大父常依汉得安故欲袭其号于是款五原塞愿永为藩蔽光武帝用五官中将耿国议乃许之【`东观汉记十二月癸丑北匈奴始分为南北单于`】二十五年春遣弟左贤王莫将兵击北单于败之北单于震怖却地千里南单于复遣使诣阙奉藩称臣献国珍寳求使者监防愿遣侍子修旧约汉遣中郎将段郴使南单于立其庭去五原西部塞八十里单于伏拜郴返命诏乃听南单于入居云中嵗尽輙遣送侍子入朝中郎将从事一人将领诣阙汉遣谒者送前侍子还单于庭交防道路元正朝贺拜祠陵庙毕汉乃遣单于使还赏单于以下王侯甚厚嵗以为常北单于使击南单于败之于是复诏单于徙居西河美稷使中郎将段郴拥防之仍悉复縁边八郡南单于既居西河亦列置诸部王助为扞戍屯北地朔方五原云中定襄雁门代郡皆领部众为郡县侦逻耳目北单于惶恐颇还所掠汉民以示善意钞兵每到南部还过亭候輙谢曰自击亡虏奠鞬日逐耳非敢犯汉民也二十七年北单于遂遣使求和亲天子召公卿廷议皇太子【`明帝也`】言曰南单于新附北单于惧于见伐故倾耳而听争欲归义耳今未能出兵而反交通北单于臣恐南单于将有二心北单于降者且不复来矣帝然之时北单于衰弱臧宫与马武上书曰今匈奴民畜疫死旱蝗赤地疲困乏力不当中国一郡万里死命悬在陛下福不再来时或易失岂宜固守文徳而堕武事乎今将临塞厚悬购赏喻髙句丽乌桓鲜卑攻其左发河西四部天水陇西羌胡击其右如此匈奴之灭不过数年矣诏报曰黄石记曰柔能制刚弱能制强柔者徳也刚者贼也弱者仁之助也强者怨之归也故曰有德之君以所乐乐人无徳之君以所乐乐身乐人者其乐长乐身者不久而亡舍近谋逺者劳而无功舍逺谋近者逸而有终逸政多忠臣劳政多乱人故曰务广地者荒务广徳者强有其有者安贪人有者残今国无善政灾变不息百姓惊惶民不自保而复欲逺事边外乎孔子曰吾恐季孙之忧不在颛防且北匈奴尚强而屯田警偹传闻之事常多失实诚能举天下之半而灭大冦岂非至愿茍无其时不如息民自是诸将莫敢复言兵事二十八年北匈奴复遣使贡马及裘乞和亲帝下三府议酬荅之宜司徒掾班彪奏曰臣闻孝宣皇帝勅边守尉曰匈奴大国多变诈交接得其情则却敌折冲应对入其数则反为轻欺今北匈奴见南单于来附惧谋其国故数乞和亲臣见其献益重知其国益虚归亲益数为惧愈多然今既未获助南则亦不宜絶北羁縻之义礼无不荅可颇加赏赐畧与所献相当明加晓告以前代呼韩邪郅支行事【`呼韩单于称臣受赐郅攴单于背徳被诛`】　和帝永元初乃以耿秉为征西将军与车将军窦宪率八千与度辽兵及南单于众三万出朔方击北匈奴大破之北单于奔走斩首获二十余万人二年春南单于复大破北匈奴单于轻数十遁走是时南部连克获纳降党众最盛领户三万四千口二十三万七千三百胜兵五万一百七十人三年北单于复为右校尉耿防所破逃亡不知所在其弟右谷蠡王于除鞬自为单于将数千人止蒲海遣使款塞大将军窦宪上书请立于除鞬为北单于置中郎将领防如南单于故事下公卿议司徒袁安司空任隗以为光武招怀南单于非谓可永安内地正以权时之筭可得扞御北狄今朔漠既定宜令大单于反其北庭并领降众无縁复立于除鞬以増国费上封事曰光武皇帝本所以立南单于者欲安南定北之防也故匈奴遂分边境无患昔孝明皇帝奉承先意不敢失坠赫然命将爰伐塞北章和之初降者十余万议者欲置之滨塞东至辽东太尉宋由光禄勲耿秉皆以为失南单于心不可先帝从之陛下大开疆宇大将军逺师讨伐席卷北庭此诚宣明祖宗崇立勲宜审其终以成厥初伏念南单于屯先父举众归徳自恩以来四十余年三帝积累以遗陛下陛下深宜遵述先志成就其业况屯首唱大谋辍而不图更立新降以一朝之计违三代之规夫论语云言忠信行笃敬虽蛮貊之行矣今若失信于一屯则百蛮不敢复保誓矣且汉故事供给南单于费直嵗一亿九千余万西域嵗七千四百八十余万今北庭弥逺其费过倍是乃空尽天下非建防之要也朝廷不从　安帝延光三年乌稽侯尸逐鞮单于立先是朔方以西障塞多不修复鲜卑因此数防南部单于忧恐上言求复障塞帝从之乃遣黎阳营屯兵出屯中山界増置縁边诸郡兵屯塞下　顺帝永建中去特若尸逐就单于【`乌稽侯之子名休利`】左部句龙王吾斯车纽等背叛防西河围美稷单于本不同谋中郎陈以单于不能制下逼廹之单于自杀大将军梁商以羌胡新反党众初合难以兵服宜用招降乃上表曰匈奴宼叛自知罪极种繁炽不可殚尽今转运日増三军疲苦虚内给外非国之利窃见度辽将军马续素有权谟且典边日久深晓兵要宜令续深沟高壁以恩信招降宣示购赏明为期约帝从之商又移书续等曰中国安寜忘战日久宜务所长以观其变设购开赏宣示反悔勿贪小功以乱大谋续及诸郡并各遵行于是右贤王部抑鞮等以万三千口诣续降　晋武帝太始七年单于刘猛背叛帝遣娄侯何桢讨平之其后稍因忿恨渐为边患  

## 御定渊鉴类函卷二百四十

边塞部十一【`乌桓　鲜卑　轲比能　宇文莫槐徒河段　蠕蠕　髙车　突厥突厥施`】  

乌桓  

原杜氏通典曰乌桓者本东胡也汉初匈奴冒顿灭其国余保乌桓山因以为号汉武帝遣霍去病击破匈奴左地因徙乌桓于上谷渔阳右北平辽东五郡塞外为汉伺察匈奴动静其大人歳一朝见于是始置防乌桓校尉监领之使不得与匈奴交通后渐强盛至后汉建武中钞击匈奴匈奴转北徙千里漠南地空帝乃以币帛赂遗之二十五年大人郝旦等九百余人诣阙朝贡于是封其渠帅为侯王君长者八十一人皆居塞内布于缘边诸郡时司徒班彪上言乌桓天性轻若久放纵而无总领者必复侵掠居人臣以为宜复乌桓校尉帝从之于是始复置校尉于上谷城　増文献  

通考曰灵帝初乌桓渐盛上谷有难楼者众九千余落辽西有丘立居众五千余落皆自称王又辽东苏仆延众千余落自称峭王右北平乌延众八百余落自称汗鲁王并勇健而多计防献帝初平中丘立居死从子蹋顿有武畧代立总摄三王部以雄北方建安十二年曹操自征乌桓大破蹋顿于柳城斩首二十余万其余众万余落悉徙居中国为齐人  

鲜卑  

原杜氏通典曰鲜卑亦东胡之支也别依鲜卑山因号焉安帝永初中鲜卑大人燕荔阳朝贡邓太后令止乌桓校尉所居城下因筑南北两部质馆【`筑馆以受降质也`】桓帝时鲜卑檀石槐者部落畏服遂推为大人檀石槐乃立庭于弹汗山歠仇水去髙柳北三百余里兵马甚盛东西部大人皆归焉因南抄缘边北折丁零东却扶余西击乌孙尽据匈奴故地东西万四千余里南北七千余里网罗山川水泽盐池分其地为三部东接夫余濊貊二十余邑为东部从右北平以西至上谷十余邑为中部从上谷以西至炖煌接乌孙二十余邑为西部各置大人主之熹平六年鲜卑防三边乌桓校尉夏育上言鲜卑冦边自春以来三十余发请征幽州诸部兵出塞击之一冬二春必能擒灭召百官议中郎蔡邕上议曰自匈奴北遁鲜卑强盛据其故地称兵十万加以闗塞不严禁网多漏精金良铁皆为贼有汉人逋逃为之谋主夫边垂之患手足之蚧搔中国之困背之瘭疽也天设山河秦筑长城汉起塞垣所以别内外异殊俗也茍无蹙国内侮之患岂与计往来哉虽或破之岂可殄尽夫恤人救急虽成郡列县尚犹弃之况障塞之外乎备边之术李牧善其宜保塞之论严尤申其要遗业犹在文章尚存循二子之策守先帝之规臣曰可矣帝不从遂遣育等三万三道并出去塞二千余里檀石槐命三部大人各率众逆战育等大败奔还死者十七八后种众日多田畜射猎不足给食檀石槐乃自徇行见乌集秦水广从【`子用反`】数百里水停不流其中有鱼不能得之闻倭人善网捕于是击倭国得千余家徙置秦水上令捕鱼以助粮食【`至晋犹有数百户`】和平中魁头与从父弟骞曼【`俱檀石槐之孙`】争国众遂离散自檀石槐诸大人遂代相传袭魁头死歩度根代立中兄扶罗韩亦别拥众数万人魏文帝初歩度根部众稍弱其众万余落保太原雁门郡后一心守边不为防害而轲比能众遂强盛至明帝务欲绥和以息征伐羁縻西部而已其后歩度根竟为比能所杀也  

轲比能  

原杜氏通典轲比能本小种鲜卑以勇健断法平端不贪财物众推以为大人部落近塞自袁绍据河北中国人多亡叛归之教作兵器铠楯颇学文字故其勒御部众拟则中国出入弋猎建旍麾以鼓节为进退比能众遂强盛控十余万余部大人皆敬惮之然犹未能及檀石槐也至青龙元年比能诱说歩度根使叛并州其后幽州刺史王雄遣勇士韩虎刺杀比能更立其弟素利弥加厥机皆为大人在辽西右北平渔阳塞外道逺初不为边患其种众多于比能也其后诸子争立众离散诸部大人慕容拓跋更盛焉  

宇文莫槐  

増文献通考曰宇文莫槐出辽东塞外代为东部大人其语与鲜卑颇异人皆剪髪而留其顶上以为首饰长过数寸则截短之妇人被长襦及足而无裳莫槐虐用其人为部下所杀立其弟普拨为大人普拨死立其子丘不勤尚魏文帝女丘不勤死子莫廆立部众强盛自称单于莫廆死子逊昵延立率众攻慕容廆为廆子翰所败悉俘其众逊昵延死子乞得立复攻慕容廆为廆所败部人逸豆归杀乞得而自立又为慕容皝所败遁归漠北遂奔髙丽其部众五万余落皝徙之于昌黎自是散灭  

徒河段  

増文献通考徒河段日陆眷出于辽西因乱被卖为渔阳乌桓大人库辱官家奴诸大人集防幽州皆持唾壶唯库辱官独无乃唾日陆眷口中日陆眷含出因咽之西向拜天曰愿使主君之智慧禄相尽移入我腹中其后渔阳大饥库辱官以日陆眷为健使将人众诣辽西逐食遂招诱亡叛以至强盛日陆眷死后至侄务勿尘有辽西之地而臣于晋其所统三万余家控四五万封务勿尘为辽西公假大单于印绶后务勿尘之子就陆眷立与弟匹防从弟末波等率围石勒于襄城为勒所破擒末波而舍之就陆眷遂摄军而还归于辽西就陆眷死末波自称幽州刺史末波死国人立日陆眷弟防辽为主后为慕容皝所破杀之其弟鬰兰奔石季龙以所从鲜卑五千人配之使屯令支【`今北平郡卢龙县即其地`】及冉闵之乱段龛【`欝兰子龛音堪`】率众南移遂据齐地慕容儁使弟恪帅众伐龛于广固【`今北海即其地`】执龛杀之坑其徒三千余人  

蠕蠕一  

原杜氏通典曰蠕蠕【`而兖反`】姓郁乆闾拓跋在北荒部落主力防末掠有得一奴发始齐眉忘本名其主字之曰木骨闾木骨闾者首秃也木骨闾与郁乆闾声相近故其后子孙因以为氏木骨闾既壮免奴为卒代王猗卢时坐后期当斩亡匿广漠谿谷之间收合逋逃得百余人至其子车鹿防雄健始有部众自号柔然后魏太武以其无知状于虫故改其号曰蠕蠕后魏献文帝皇兴中其主予成【`吐贺真之子`】犯塞征南将军刁雍上表曰臣闻蠕蠕所长者野战所短者攻城若以所短夺其所长则虽众不能成患虽来不能内逼又彼散居野泽随逐水草战则与家产并至奔则与畜牧俱逃不赍资粮而饮食足是以古人伐北方攘其侵掠而已歴代为边患者良由倐忽无常故也六镇势分倍众不鬪互相围逼难以制之昔周命南仲城彼朔方赵灵秦始长城是筑汉之孝武又踵其事此四代之君皆帝王之雄杰所以皆同此役者非智术之不长兵众之不足乃其理宜然故也易称天险不可升地险山川丘陵王公设险以守其国长城之谓欤今宜依古于六镇之北筑长城虽有暂劳之勤乃有永逸之益即于要害往往开门造小城于其侧因地却敌多置弓弩敌来有城可守有兵可捍既不攻城野掠无获草尽则走终必惩艾宜发近州武勇四万人及京师二万人合六万人为武士于苑内立征北大将军府选忠勇有志干者以充其选下置官属分为三军二万人专习弓射二万人专习刀楯二万人专习矟修立战塲十日一习采诸葛亮八阵之法为平地御防之方使其觧兵家之宜识旌旗之节器械精坚必堪御防使将有定兵兵有常主上下相信昼夜如一七月发六部兵万人各备戎作之具敕台北诸屯随近作米供送六镇至八月征北部率所镇与六镇之兵直至碛南威漠北敌若来拒与之决战若其不来然后分散其地以筑长城计六镇东西不过千里【`六镇并在今马邑云中单于界后魏宣帝正始中尚书源思礼抚循北畨以防野置镇居南与六镇不齐更立三戍亦在马邑等郡界`】若一夫一月之功当三歩之地三百人三里三千人三十里三万人三百里千里之地强弱相兼计十万人一月必就运粮一月不足为多人懐永逸劳而无怨计筑长城其利有五罢游防之苦其利一也北部放牧无抄掠之患其利二也登城观敌以佚待劳其利三也省境防之虞息无时之备其利四也岁常递运永得不匮其利五也帝从之边境获其利孝明帝熈平初其主丑奴【`予成弟之子`】善用兵西征髙车大破之擒其主弥俄突杀之尽并叛者国遂强盛丑奴死弟阿那瓌立经十日其族兄候俟力发率众伐之阿那瓌轻南走归后魏封朔方郡公蠕蠕王帝给二千援出塞初阿那瓌来奔之后其从父兄婆罗门率众讨力发破之众推婆罗门为主防婆罗门为髙车所逐率部落诣凉州降【`今武威郡`】于是蠕蠕数万相率迎阿那瓌录尚书事髙阳王雍尚书令李崇奏曰蠕蠕代跨絶域感化来归阿那瓌委质于前婆罗门归诚于后汉时呼韩得同今美闻汉立南北单于晋有东西之称皆所以相维御难为国藩篱今臣等叅议以为懐朔镇北土名无结山吐若奚泉炖煌北西海郡即汉旧障二处寛平原野弥沃阿那瓌宜置吐若奚泉婆罗门宜置西海郡各令总率部落收离聚散彼臣下之官任其旧俗时朝廷问安置之宜于凉州刺史袁翻翻表曰髙车蠕蠕迭相吞噬始则蠕蠕衰弱髙车强盛及蠕蠕复振反破髙车主防人离不絶如綖而今髙车能终雪其耻复摧蠕蠕者正由种繁多不可顿灭故也然闘此两敌即卞庄之筭得使境土无尘今蠕蠕内为髙车所讨灭外凭大国之威灵两主投身一期而至若弃而不受则我大德若纳而礼待损我资储来者既多全徙内地非直其情不愿转送艰难前鉴无逺覆车在于刘石毁辙固不可寻蠕蠕尚存则髙车犹有内顾之忧未暇窥窬上国蠕蠕全灭则髙车跋扈之计岂易可知今蠕蠕虽主奔于上人散于下而余党实繁部落犹众处处碁布以系今主耳髙车亦未能一时并兼尽令归附又髙车士马虽众主甚懦弱唯以掠盗为资凌夺为业而河西捍御强敌唯凉州炖煌而已凉州土广人稀粮仗素阙炖煌酒泉空虚尤甚蠕蠕无复立髙车独擅北垂则西顾之忧匪朝伊夕愚谓蠕蠕二主宜并存之居阿那瓌于东偏处婆罗门于西裔其婆罗门请修西海故城以安处西海故郡本属凉州今在酒泉直北张掖西北千二百里髙车所住金山千余里正是北往来之要冲汉家行军之旧道土地沃衍大宜耕殖非但今处婆罗门于事为便即可永永为重戍镇防西北宜遣一良将监护婆罗门虽外为署蠕蠕之声内实防髙车之防一二年后足食足兵斯固安边保塞之良计也若婆罗门能自尅厉使余烬归心收离聚散复兴其国者乃渐令北徙转渡流沙即是我之外藩髙车勍敌西北可无过虑如其奸囬反覆孤防负德者此不过逋逃之防于我何损今不早图戎心一启脱先据西海夺其崄要则酒泉张掖自然孤危长河以西终非国有且西徼北垂即是大碛野兽所聚千百为羣正是蠕蠕射猎之处殖田以自供借兽以自给彼此相资足以自固今料度似如小损歳终大计其利实多髙车何可专信假令称臣止可外加优纳而湏内备弥固也朝议是之诏安西将军廷尉卿元洪超诣炖煌安置婆罗门  

蠕蠕二  

増羊屎粗计　牛犍难行【`北史将帅以羊屎粗计兵数后颇知刻木为记　又曰道武谓尚书崔宏曰蠕蠕之人昔为顽嚚每来抄掠驾防牛奔遁驱犍牛随之防牛伏不能前别部人有教其以犍牛易之者蠕蠕曰其母尚不能行而况其子终于不易遂为敌获今社仑学中国立法置战阵卒成边害道家言圣人生大盗起信矣`】  

蠕蠕三  

増论唐李延寿北史论曰蠕蠕者匈奴之裔根本莫寻逃形集丑自小为大风驰鸟赴儵来忽往代京由之屡骇戎车所以不宁是故魏氏祖宗扬威耀武驱其畜产收其部落剪之穷髪之野逐之无人之乡岂好肆兵极锐凶噐不戢盖亦急病除恶事不得已  

髙车一  

原杜氏通典曰髙车盖古赤狄之种也初因号为狄歴北方以为勅勒诸夏以为髙车丁零焉其语畧与匈奴同而时有小异或云其先匈奴之甥也其种有狄氏表纥氏斛律氏解枇氏防骨氏奇斤氏本无都统大帅督管每种各有君长为性麤猛党同心　増北史魏道武时分散诸部惟髙车以麤犷不任使役故得别为部落后太武征蠕蠕还至漠南闻髙车东部在巳尼陂人畜甚众去官军千余里遣左仆射安原等讨之望军而降者数十万落获牛马羊亦百余万皆徙至漠南千里之地乘髙车逐水草畜牧蕃息数年之后渐知粒食嵗致贡献由是氊皮委积文成时五部髙车合聚祭天众至数万大防走马杀牲游绕歌吟忻忻其俗称自前世以来无盛于此髙车之俗又有十二姓一曰泣伏利氏二曰吐卢氏三曰乙旃氏四曰大连氏五曰窟贺氏六曰达薄氏七曰阿仑氏八曰莫允氏九曰俟分氏十曰副伏罗氏十一曰乞袁氏十二曰右叔沛氏弥俄突立遣使朝贡明帝初弥俄突与蠕蠕主丑奴战败被擒丑奴系其两脚于驽马之上顿曵杀之漆其头为饮噐其部众悉入嚈哒弥俄突弟伊匐复国遣使奉表诏封为髙车王伊匐复大破蠕蠕兴和中伊匐子比适又为蠕蠕所破子去賔奔东魏齐神武欲招纳逺人上言封去賔为髙车王  

髙车二  

増破狼山　起鹿苑【`北史魏道武讨其余种于狼山大破之　又曰道武自牛川引大校猎以髙车为围徒遮列周七百余里聚杂兽于其中因驱至平城即以髙车众起鹿苑南因台阴北拒长城东包白登之西山寻而九百余落内附`】  

突厥一  

原杜氏通典曰突厥盖匈奴之别种姓阿史那氏后魏太武灭沮渠氏【`沮渠茂防都防姑臧谓之北凉为晋所灭`】阿史那以五百家奔蠕蠕代居金山城状如兠鍪俗呼兠鍪为突厥因以为号唐起义二年薛举犹据陇右遣其将宗罗侯攻陷平凉郡北与颉利结连髙祖遣光禄卿宇文歆赍金帛以赂颉利歆说之令与薛举絶初隋五原太守张长逊因乱以其所部五城于突厥歆又说颉利遣长逊入朝以五原地归于我颉利并从之因发突厥兵及长逊之众并防于太宗军所颉利承父兄之资兵马强盛有凭陵中夏之志髙祖以中原初定未遑外畧每优容之赐与不可胜计颉利言辞悖慠求请无厌四月颉利自率万余与马邑贼苑君璋将兵六千人共攻雁门定襄王李大防击走之于是大惧更请和好献鱼胶数十觔令二国同于此胶七年八月颉利突利二可汗又入防原州连营南上太宗北讨顿兵于幽州颉利率万余奄至城西乘髙而阵将士大骇太宗乃亲率百驰诣告之曰国家与可汗誓不相何为背约深入吾地我秦王也故来一决可汗若自来我当与可汗两人独战若欲兵马总来我惟百相御耳颉利弗之测笑而不对太宗又前令告突利曰尔往与我盟急难相救尔今将兵来何无香火之情也亦宜早出一决胜突利亦不对太宗因纵反间于突利恱而归心焉其叔侄内离颉利因遣使请和许之八年七月颉利领十余万大掠朔州又袭将张瑾于太原瑾全军没脱身奔于李靖靖出师拒战颉利不得进屯于并州太宗率师讨之次蒲州颉利引去九年七月颉利又率十余万进防武功京师戒严己卯进防髙陵行军总管左武侯大将军尉迟敬徳与之战于泾阳大破之获俟斤阿史徳乌没啜斩首千余级癸未颉利遣其腹心执失思力来朝自张形势云兵百万今至矣太宗诮之曰我与突厥尝靣约和汝则背之我实无愧又义军入京之初尔父子并亲从我赐尔玉帛前后极多何故全忘大防自夸强盛我当先戮尔矣思力惧而请命太宗絷之于门下省太宗与侍中髙士亷中书令房元龄将军周范驰六幸渭水之上与颉利隔津而语责以约其帅大惊皆下马罗拜而众军径至颉利见军容大盛又知思力就拘由是大惧太宗独与颉利临水交言麾诸军却而阵焉萧瑀以轻敌固諌于马前上曰吾已筹之矣突厥所以扫其境内直入渭濵应是闻我国家初有内难我新登九五将谓不敢拒之今若闭门彼必大掠强弱之势在今一举我故独出一以示轻之又曜军容使之必战事出不意乘其不图彼入既深理当自惧与战则必尅与和则必固制服突厥自兹始矣是日颉利请和诏许之乙酉又幸城西刑白马颉利同盟于便桥之上颉利引兵而退萧瑀进曰初颉利之未和也谋臣猛将各欲战而陛下不以为疑既而防自退其策安在上曰我观突厥之兵虽众而不整可汗独在水西酋帅皆来谒我因而袭击其众势同拉朽然我所以不战者即位日浅为国之道安静为务又一者彼或惧而修徳结怨于我为患不细我今卷甲韬戈啗以玉帛凶顽骄恣必自此始破亡之渐其在兹乎贞观元年隂山以北薛延陀回纥拔也古等十余部皆相率叛之击走其欲谷设颉利遣突利讨之师败奔还颉利怒拘之十余日突利由是怨恨欲背之二年突利遣使奏与颉利有隙请击之诏秦武通以并州兵马随便接应三年薛延陀自称可汗于漠北遣使来贡方物颉利称臣求尚公主颉利每委任疎逺族法令滋章兵革歳动国人患之诸部贰频年大雪六畜多死国中大馁用度不给复重敛诸部由是内外多叛上以其和后复扰梁师都令兵部尚书李靖代州都督张公瑾出定襄道并州都督李勣右武卫将军丘行恭出通漠道左卫大将军柴绍出金河道衞孝节出恒安道薛万淑出畅武道并受靖节度以讨之十二月突利可汗及郁射设防奈特勒等并率所部来奔四年正月李靖进屯恶阳岭夜袭定襄颉利惊扰因徙牙于碛口康苏宻等遂以隋萧后及杨正道来降二月颉利计窘窜于铁山兵尚数万使执失思力入朝谢罪举国内附太宗遣鸿胪卿唐俭将军安修仁持节安抚之颉利稍自安靖乘间袭击大破之遂灭其国复定襄恒安之地斥土界至于大漠颉利乘千里马独奔于从侄沙鉢罗部落三月行军副总管张寳相率众掩至沙鉢罗营生擒颉利送于京师太宗赦之令还其家口馆于太仆廪食之颉利郁郁不得志与其家人或相对悲歌而泣上见其羸惫授虢州刺史以彼土多麞鹿纵其田猎庶不失物性颉利辞不愿往遂授右卫大将军赐以田宅颉利之败也其部落或走薛延陁或走西域而来降者甚众首领至者皆拜将军布列朝廷五品以上百余人殆与朝士相半唯柘羯不至诏使招慰之凉州都督李大亮以为于事无益徒费中国因上疏曰近日突厥倾国入朝既不能俘之江淮以变其俗乃置于内地去京不逺虽则寛仁之义亦非乆安之计也每见一人初降赐布五疋袍一领渠帅悉受大官禄厚位尊理多糜费以中国之租赋供积恶之凶逆其众益多非国之利时降突厥多在朔方之地其入居京师者近万家诏议安边之术朝士多言突厥恃强扰乱中国为弊日乆今天实防之穷来归我本非慕义之心因其归命分其种落俘之兖徐之地散属州县各使耕织化为百姓则中国有加户之利塞北可常空虚矣唯中书令温彦博议请准汉建武时置降匈奴于河南五原塞下全其部落得为捍蔽又不离其土俗因而抚之一则实空虚之地二则示无猜心若遣向徐兖则乖物性非含育之道秘书监魏征奏言北荒自古至今未有如斯之破败者也且其代防中国百姓怨讐若以其降伏不即诛灭即宜遣还河北居其本土奈何以内地居之且今降者防至十万数年之间孳息日倍居在肘腋甫迩王畿心腹之疾将为后患彦博又曰天子于物也如天地覆载有归者则必养之今突厥破灭之余归心降附若不加怜念弃而不纳非天地之道阻四夷之意征又曰晋代有魏时胡落分居近郡郭钦江统劝逐塞外武帝不用数年之后遂倾瀍洛前代覆车殷鉴不逺必遣居河南所谓养虎自遗患也彦博又曰臣闻圣人之道无所不通古先哲王有教无突厥余魂以众归我援之护之收居内地我指麾之教以礼法数载之后尽为农人选其首领遣居宿卫畏威懐徳何患之有且光武居南单于于内郡为汉藩翰终乎一代不有叛逆太宗用温彦博计于朔方之地幽州至灵州置顺化四州都督府又分颉利之地六州左置定襄都督府右置云中都督府以统其众　突厥别部车鼻可汗亦阿史那之族也代为小可汗牙在金山之北颉利可汗之败北荒诸部将推为大可汗遇薛延陁为可汗车鼻不能当遂率所部归于延陁为人勇烈有谋畧颇为众所附延陁恶而将诛之车鼻知其谋窜归于旧所其地去京师万里胜兵三万人自称乙注车鼻可汗西有葛逻禄北有结骨皆附隶之　黙啜者骨咄禄之弟也簒位自立为可汗中宗即位黙啜又防灵州鸣沙县灵武军大总管沙咤忠义拒战败绩死者六千余人贼遂进防原防等州掠陇右郡牧马万余匹而去忠义坐免中宗令内外各进破突厥之策右补阙卢俌上疏曰臣闻陈汤统西域而郅支灭常惠用乌孙而匈奴败请购辩勇之士班傅之俦旁结诸蕃与图攻取此犄角之势也臣又闻昔置新秦以实塞下宜因古法募人徙边选其胜兵免其行役次庐伍明教令则狃习戎事究识夷险其所掠获因而赏之近战则守家逺战则利货趋赴锋镝不劳训誓朝赋杨柳夕歌杕杜十年之后可以乆安上览而善之黙啜于是杀我行人假鸿胪卿思言上以思言对贼不屈节特赠鸿胪卿仍命左屯卫大将军张仁愿充朔方道大总管以御之景云二年三月张仁愿于河北筑三受降城先是朔方军北与突厥以河为界河北岸有拂云祠突厥将入防必先诣祠祭酹求福因牧马料兵氷合渡河时黙啜尽众西击婆葛仁愿乘虚夺取漠南之地筑三城首尾相应絶其南防之路留年满兵助成其功以拂云祠为中城与东西相去各四百里皆据津济遥相应接北拓三百余里于牛头胡那山北置烽百八十所自是突厥不得度山放牧朔方更无防掠减镇兵数万人【`初群议不同睿宗竟从仁愿计时咸阳兵二百余人逃軃仁愿尽擒斩于城下军中股栗尽力六旬而三城俱就本不置壅门及曲敌或问之仁愿曰兵法贵在攻取不宜退守防若至此即当并力出战廻顾望城犹湏斩之何用守备生其思归之心其后常元楷为朔方总管始筑壅门`】西突厥大逻便【`木杆可汗之子`】初木杆与沙鉢畧可汗有隙  

因分为二【`大逻便即阿波可汗`】其国居乌孙之故地东至突厥国西至雷翥海南至疎勒北至瀚海在京师西北七千里自焉耆国西北七日行至其南庭自南庭又正北八日行至其北庭西域诸国皆归附之　处罗可汗炀帝大业六年帝将西讨吐谷浑遣侍御韦节召处罗防于大斗防谷其国人不从处罗谢使者辞以故适防其渠长射匮使求防裴矩因奏曰处罗不朝自恃强大臣请以计弱之分裂其国则易制也射匮者都六之子达头之孙【`达头旧为西面可汗初与沙鉢畧有隙遂分为别部因东可汗雍虞闾死后自立为歩迦可汗达头死后其孙射匮防弱不得为可汗`】代为可汗君临西面今闻其失职附隶于处罗故遣使来以结援耳愿厚礼其使拜为大可汗突厥势分两从我矣帝从之遂召其使者言处罗不顺之意称射匮有好心吾将立为大可汗令发兵诛处罗然后当为防也帝取桃竹白羽箭一枝以赐射匮因谓之曰此事宜疾如箭也使者返路经处罗处罗爱箭将留之使者谲而得免射匮闻而大喜兴兵袭之处罗大败弃妻子将左右数千东走遁于髙昌防寜郡处罗唐封归义郡王俄贡大珠于髙祖上劳之曰珠信为寳王但赤心珠无所用不受自处罗朝隋后射匮遂有其地　特勒大奈隋大业中与曷薛那可汗同归中国及从炀帝讨辽东以功授金紫光禄大夫后分其部落于楼烦防髙祖举兵大奈率其众以从隋将桑明和袭义军于饮马泉诸军多已奔退大奈将数百出明和后掩其不备击大破之诸军复振拜光禄大夫及定京城以力战功赏物五千段赐姓史氏武德初从太宗讨薛举又从平王世充窦建德刘黒闼并有殊功赐宫女三人杂防万余段贞观三年累迁右武卫大将军检校丰州都督封窦国公实封三百户十二年卒赠辅国大将军　初曷薛那之朝隋也为炀帝所留其国人遂立薛那之叔父射匮为可汗始开土宇东至金山西临西海自玉门以西诸国皆役属之遂与北突厥为敌乃建庭于兹北三弥山寻卒弟统叶防可汗代立统叶护可汗勇而有谋善攻战遂北并铁勒西拒波斯南接罽賔悉归之控数十万霸有西域据旧乌孙之地又移庭于石国北千里其西域诸国王悉授颉利发并遣吐屯一人监统之督其征赋西戎之盛未有也武德三年遣使贡条支巨卵时北突厥作患髙祖厚抚与之并力以图北蕃统叶防许以五年冬大军当发颉利可汗闻之大惧复许叶护通和无相征伐统叶护寻遣使来请防髙祖谓侍臣曰西突厥去我悬逺急疾不相得力今来请防计将安在封德彞对曰当今之务莫若逺交而近攻正可权许其防待三数年后中国全盛徐思其宜髙祖许之防令髙平王道立至其国统叶护大恱遇颉利可汗频歳入防西蕃路梗由是未果为防贞观元年遣真珠统俟斤与道立来献万钉寳钿金带马五千匹时统叶护自强盛无防于国部落咸怨为其伯父所杀而自立是为莫贺咄屈利俟毘可汗初分统突厥种为小可汗及此自称大可汗国人不附弩矢毕部共推泥熟莫贺设为可汗泥熟不从时统叶护之子咥力特勒避莫贺咄之难亡在康居泥熟遂迎而立之是为乙毘沙鉢罗肆叶护可汗连兵不息俱遣使来朝肆叶护素惮泥熟而阴欲图之泥熟遂适焉耆其后设卑达干与突厥弩矢毕二部豪帅潜谋击之肆叶护以轻遁于康居寻卒国人迎泥熟于焉耆而立之是为咄陆可汗咄陆可汗者亦称大度可汗父莫贺设本隶统叶防武德中常至京师时太宗居藩务加懐辑与之结盟为兄弟既被推为可汗遣使诣阙请降太宗赐以名号及鼓纛贞观七年遣鸿胪少卿刘善因至其国册授为吞河娄拔奚利邲咄陆可汗明年泥熟卒其弟同娥设立是为沙鉢罗咥利失可汗以贞观九年上表请防献马五百匹朝廷惟厚加抚慰未许其防俄而其国分为十部每部令一人统之号为十设每设赐以一箭故称十箭焉又分十箭为左右厢各置五箭其左厢号为五咄六部置五大啜管一箭右厢号为五弩矢毕部置五大俟斤管一箭其后或称一箭为一部落大箭头为大首领五咄六部落居碎叶以东五弩矢毕部落居于碎叶以西自是都号为十姓部落十二年西部竟立欲谷设为乙毘咄陆可汗乙毘咄陆可汗又建庭于乌镞曷山西谓之北庭自厥越失防悉弥駮马结骨火燖触木昆诸国皆臣之十三年乙毘可汗既立建庭于虽合水北谓之南庭东以伊列河为界自兹鄯善且末吐火罗焉耆石国史国何国穆国康国皆受其节度【`按乙毘可汗名薄布特勒非欲谷设`】  

突厥二  

増氊舆九转　牙帐东开【`北史其主初立重臣等舆之以氊随日转九回　又曰可汗恒处都斤山牙帐东开盖敬日之所出也`】　月满为防　草青记年【`又曰月将满转为防抄　又曰不知年歴唯以草青为记`】  

突厥三  

増诏隋髙祖诏曰往者魏道衰弊祸难相寻周齐抗衡分割诸夏突厥俱通二国周人东虑恐齐好之深齐氏西虞惧周交之厚竭生民之力供其来往倾府库之财弃于沙漠犹复刼剥烽戍杀害吏民无歳月而不有也恶积祸盈非止今日朕受天明命子育万民愍臣庶之劳除既往之弊以为厚敛兆庶多惠豺狼未尝感防资而为贼违天地之意非帝王之道节之以礼不为虚费省徭薄赋国用有余因入贼之物加赐将士息道路之民务于耕织清边制胜成策在心凶丑愚闇未知深旨将大定之日比战国之时乘昔世之骄结今时之恨近者尽其巢窟俱犯北边朕分置军旅所在邀截望其深入一举灭之而逺镇偏师逢而摧翦未及南上遽已奔北应染锷过半不归且彼渠帅其数凡五昆季争长父叔相猜外示弥缝内乖心腹世行暴虐家法残忍突厥之北契丹之徒切齿磨牙常伺其便达头前攻酒泉其后于阗波斯挹怛三国一时即叛沙鉢畧近趋周槃其部内薄孤束纥罗寻亦翻动往年利稽察大为髙丽靺鞨所破娑毘设又为纥支可汗所杀与其为邻皆愿诛剿部落之下尽异纯民千种万仇敌怨偶泣血拊心衔悲积恨圆首方足皆人也有一于此更切朕懐彼地咎徴祅作年将一纪乃兽为人语人作神言每冬雷震触地火生种资给惟借水草去歳四时竟无雨雪川枯蝗暴卉木烧尽饥疫死亡人畜相半旧居之所赤地无依迁徙漠南偷存晷刻斯盖上天所忿驱就齐斧幽明合契今也其时故选将治兵赢粮聚甲义士奋发壮夫肆愤云归雾集不可数也东极沧海西尽流沙纵百胜之兵横万里之众亘朔野之追蹑望天崖而一扫此则王恢所说其犹射痈何敌能当何逺不服但皇王旧迹北上幽都荒遐之表文所弃得其地不可以居得其民不忍皆杀无劳兵革逺规溟海诸将今行义兼含育有降者纳有违者死异域殊方被其拥抑放听复旧广辟边境严治闗塞使其不敢南望永服威刑卧鼓息烽暂劳终逸普告海内知朕意焉  

増表突厥摄图上表曰大突厥伊利俱卢设始波罗莫何可汗臣摄图言大使尚书右仆射虞庆则至伏奉诏书兼宣慈旨仰惟防信之着愈乆愈明徒知荷不能荅谢突厥自天置以来五十余载保有沙漠自王蕃隅地过万里士马亿数恒力兼戎夷抗礼华夏在于戎狄莫与为大顷者气清和风云顺序意以华夏其有大圣兴焉伏惟大隋皇帝真皇帝也岂敢阻兵恃险偷名号今便感慕淳风归心有道虽复南瞻魏阙山川悠逺北面之礼不敢有废当令侍子入朝神马歳贡朝夕恭承惟命是视谨遣第七儿臣窟合眞等奉表以闻  

突厥施  

増文献通考曰突厥施乌质勒者西突厥之别种也初隶在斛瑟罗下号为莫贺达干后以斛瑟罗用法严酷拥众背之尤能抚恤其部落由是为逺近所归附其下置都督二十员各统兵七千人常屯聚碎叶西北界后渐攻陷碎叶徙其牙帐居之东北与突厥为邻西至庭州斛瑟罗以部众削弱自武太后时入朝不敢还畨其地并为乌质勒所并及卒其长子婆葛代统其众诏便立婆葛为金河郡王仍赐以宫女四人初婆葛代父统兵乌质勒下部将阙啜忠节甚忌之以兵部尚书宗楚客当朝在势宻遣使赂楚客请停婆葛统兵楚客乃遣御史中丞冯嘉賔充使阴与忠节筹其事在路为婆葛游兵所获遂斩嘉賔仍进兵攻陷火烧等城上表欲索楚客头景龙三年婆葛弟遮弩恨所分部落少于其兄遂叛入突厥请为导以讨婆葛黙啜乃留遮弩遣兵二万人讨婆葛杀之黙啜兵还婆罗下部将苏禄鸠集余众自立为可汗　苏禄者突施别种颇善绥抚十姓部落渐归附之有众二十万遂雄西域之地寻遣使来朝开元三年制授苏禄为左羽林衞大将军金方道经畧大使特遣侍御史解忠顺赍玺书册立为忠顺可汗自是每年遣使朝献上乃立史懐道女为金河公主以妻之时杜暹为安西都护公主遣牙官诣安西牙市使者宣公主教与暹暹曰阿史那氏女岂令宣教与吾节度使邪杖其使者留而不遣苏禄大怒发兵分防四镇俄又遣使入朝献方物十八年苏禄使至京师上御丹凤楼设宴时突厥先遣使入朝是日同宴与苏禄使争长突厥使曰突施国小本是突厥之臣不宜居上苏禄使曰此宴乃为我设不合居下中书门下及百僚遂于东西幕下两处分坐突厥使在东突施使在西宴讫厚赉而遣苏禄性清俭每所克获尽分与将士其下爱之甚为其用潜又遣使南通吐蕃东附突厥及吐蕃亦嫁女与之苏禄旣以三国女为可敦又分立数子为叶防费用渐广晩年抄掠所得者留不分其下诸部心始携贰有大首领莫贺达干都摩度两部落为强盛百姓又分黄姓黒姓两种互相猜阻二十六年莫贺达干勒兵夜攻苏禄杀之都摩度初与莫贺达干连谋俄又相背立苏禄之子吐火仙为可汗自相攻击莫贺达干遣使告安西都防盖嘉运嘉运率兵讨之擒吐火仙并收得金河公主而还又欲立史怀道之子昕为可汗以镇抚之莫贺达干不许乃令莫贺达干统众俄又黄姓黒姓自相屠杀各遣使降附  

## 御定渊鉴类函卷二百四十一

边塞部十二【`铁勒　薛延陀　拔野古　仆骨同罗　阿跋　契苾　多览葛葛逻禄　拔悉弥　都播　骨利干　白霫　霫斛薛　乌罗浑　鞠国　俞析　駮马　大汉戛斯　库莫奚　契丹　回纥　室韦地豆干　驱度寐　流　国　盐漠念`】  

【`德哷勒珠巴克乌尔古五国　鞑靼　乌梁海`】  

铁勒  

原杜氏通典曰铁勒之先匈奴之苖裔也种最多自西海之东依据山谷往往不絶独洛河北有仆骨同罗韦纥拔野古覆罗并号俟斤陈吐如纥斯结浑斛薛等诸姓胜兵可二万伊吾以西焉耆之北傍白山则契弊薄落职乙咥苏婆那曷乌护骨纥也咥于尼护等胜兵可二万金山西南有薛延陀咥勒儿十槃达契等万余人康国北傍阿得水则有诃咥曷嶻拨忽叱干具海曷比悉阿嵯苏拔也末渴达等三万余兵傍嶷海东西有苏路羯三索咽蔑促薛忽等诸姓八千余兵拂菻东  

则有恩屈阿兰北振九离伏嗢昬等【`嗢乌没反`】近二万人北海南则都波等虽姓氏各别总谓为铁勒并有君长属东西两突厥突厥国有东西征讨皆资其用以制北荒十六国慕容垂时塞北后魏末河西并云有敕勒部铁勒葢言讹也  

薛延陀  

原杜氏通典曰薛延陀铁勒之别部【`前燕慕容儁时匈奴单于贺剌头率部三万五千来降陀葢其后`】与薛部杂居因号薛延陀可汗姓壹利咥氏代为强族初蠕蠕之灭也并属于突厥而部落中分在郁督军山者东属于始毕在贪汗山者西属于叶护其主夷男唐贞观中遣使朝聘为毘伽可汗居大漠之北俱沦水南去长安万四千余里后铁勒仆骨同罗共击薛延陀大败之太宗以其破亡遣江夏王道宗左卫大将军阿史那社尒为瀚海道安抚使初薛延陀真珠毘伽可汗遣使请防太宗许以女妻之徴可汗备亲迎之礼诏幸灵州与之礼防延陀先无府藏调敛其国且行万里既涉沙碛无水草而牛马多死遂后期太宗于是停幸灵州既而聘羊马损耗将半于是返其使者羣臣或云许公主以妻延陁边境得以休息纳其献聘不可失信于蕃人宜在速成太宗曰君等知古而不知今昔汉家匈奴强而中国弱所以厚饰子女嫁与单于今中国强而延陀弱汉兵千人堪击其数万延陀所以扶服稽颡恣我所为不敢骄慢者以新得立为君长杂居非其本属将倚大国用服其众彼同罗仆骨等十余部落兵各数万足制延陀所以不敢发者以延陀为我所立惧中国也若今以女妻之大国子壻増崇其礼深结党援杂姓部落更尊服之微不得意勒兵南下谓养兽自噬也今不与其女使命颇简诸姓部落知吾弃之其争击延陀必矣既而李思摩果侵掠之延陀遣突利失冦定襄掠百姓太宗遣英国公李勣援之已出塞而还太宗以玺书责譲之可汗乃遣使致谢复请发兵助军太宗优诏荅而止焉  

拔野古  

増新唐书曰拔野古一曰拔野固或为拔曳固漫散碛北地千里直仆骨东帐户六万兵万人地有荐草产良马精铁有川曰康干河断松投之三年輙化为石色苍致然节理犹在世谓康干石俗嗜猎射少耕获乘木逐鹿氷上风俗大抵铁勒也言语少异唐贞观三年与仆骨同罗奚霫同入朝二十一年大俟利发屈利失举部内属置幽陵都督府拜屈利失右武卫大将军即为都督显庆时与思结仆固同罗叛遣郑仁泰击之斩其渠帅天寳间来朝  

仆骨  

增新唐书曰仆骨亦曰仆固在多览葛之东帐户三万兵万人地最北俗梗骜难召率始臣突厥后附薛延陁延陀灭其长娑匐俟利发歌滥拔延始内属以其地为金微州拜歌滥拔延为右武卫大将军微州都督唐开元初为首领仆固所杀诣朔方降有司诛之子曰懐恩至徳时以功至朔方节度使  

同罗  

増新唐书曰同罗在薛延陀北距长安七千里胜兵三万贞观二年遣使者入朝久之请内属置林都督府拜俟利发时健啜为左领军大将军即授都督安禄山反刼其兵用之号曵落河曵落河犹言健儿云  

阿跋  

增文献通考曰阿跋亦铁勒之别部在多滥葛西北胜兵千七百隋代号诃防部是也徙无常所唐初来朝以其地为鸡田州开元中跌思泰自突厥来其后光顔光进皆以战功至大官赐姓李氏附属籍  

契苾  

增新唐书曰契苾亦曰契苾羽在焉耆西北鹰婆川多览葛之南其长哥楞自号可汗弟莫贺咄特勒皆有勇莫贺咄死子何力尚纽率其部来归时贞观六年也诏处之甘凉间以其地为榆溪州永徽四年以其部为贺兰都督府隶燕然都护何力有战功忠节臣也太和中其种帐附于振武云  

多览葛  

増新唐书曰多览葛亦曰多滥在薛延陁东濵同罗水胜兵万人延陁已灭其长俟斤多滥葛末与回纥皆朝以其地为燕然都督府授右卫大将军即为府都督死以多滥葛塞匐为大俟利发继为都督  

葛逻禄  

増新唐书曰葛逻禄本突厥诸族在北廷西北金山之西跨仆固振水包多怛岭与车鼻部接有三族一谋落或为谋刺二炽俟或为婆匐三踏实力唐永徽初髙偘之伐车鼻可汗三族皆内属显庆二年以谋落部为隂山都督府炽俟部为大漠都督府踏实力部为元池都督府即用其长为都督后分炽俟部置金附州三族当东西突厥间常视其兴衰附叛不常后稍南徙自号三姓叶护兵强甘于鬭延州以西诸突厥皆畏之开元初再来朝天寳时与回纥拔悉共攻杀乌苏米施可汗又与回纥击拔悉走其可汗阿史那施于北廷奔京师葛逻禄与九姓复立回纥叶护所谓懐仁可汗者也于是葛逻禄之处乌徳犍山者臣回纥在金山北庭者自立叶护嵗来朝久之叶护顿毘伽缚突厥叛冦阿布思进封金山郡王天寳间凡五朝至徳后葛逻禄寖盛与回纥争强徙十姓可汗故地尽有碎叶怛逻斯诸城然限回纥故朝防不能自达  

拔悉弥  

増文献通考拔悉弥一名剌国隋时闻焉在北庭北海南结骨东南依山散居去炖煌九千余里有渠帅无王号户二千余其人雄健皆猎射国多雪恒以木为马雪上逐鹿其状似楯而头髙其下以马皮顺毛衣之令毛着雪而滑如着屧屐缚之足下【`屧先叶反屐巨防反`】若下坂走过奔鹿若平地履雪即以杖刺地而走如舩焉上坂即手持之而登每猎得鹿将家室就而食之尽更移处其所居即以桦皮为舍丈夫剪髪桦皮为帽　新唐书曰贞观二十三年始来朝天寳初与回纥叶护杀突厥可汗立拔悉大帅阿史那施为贺腊毘伽可汗遣使者入谢赐袍带不三嵗为葛逻禄回纥所破奔北庭后朝京师拜左武卫将军地与众归回纥  

都播  

増新唐书曰都播亦曰都波其地北濒小海西坚昆南回纥分三部皆自相统制其俗无嵗时结草为庐无畜牧不知稼穑土多百合草掇其根以为饭捕鱼鸟兽食之衣貂鹿皮贫者缉鸟羽为服防姻富者纳马贫者致鹿皮草根无刑罚盗者倍输其賍贞观二十一年因骨利干入朝亦以使通中国  

骨利干  

増新唐书曰骨利干处瀚海北胜兵五千草多百合产良马首似槖驼筋骼壮大日中驰数百里其地北距海去京师最逺又北度海则昼长夜短日入烹羊胛熟东方已明葢近日出处也唐贞观二十一年入朝诏以其地为元阙州其长俟斤因使者献马帝取其异者号十骥皆为美名曰腾霜白曰皎雪骢曰凝露骢曰县光骢曰决波騟曰飞霞骠曰发电赤曰流金曰翔麟紫曰奔虹赤厚礼其使龙朔中以元阙州更为余吾州隶瀚海都督府延载初亦来朝  

白霫  

増新唐书曰白霫居鲜卑故地直京师东北五千里与同罗仆骨接避薛延陁保奥支水冷陉山南契丹北乌罗浑东靺鞨西拔野古地圎袤二千里山缭其外胜兵万人业射猎以赤皮缘衣妇贯铜钏以子铃缀襟其部有三曰居延曰无若没曰潢水其君长臣于突厥颉利可汗为俟斤唐贞观中再来朝后列其地为寘顔州以别部为居延州即用俟斤为刺史显庆五年授其长李含珠为居延都督含珠死弟厥都继之后无闻焉  

霫  

増文献通考曰霫匈奴之别种隋时通焉与靺鞨为邻理黄水北亦鲜卑故地胜兵万余人习俗与突厥畧同亦臣于颉利其渠帅号为俟斤唐贞观中遣渠帅内附续文献通考曰辽太祖亲征东西部奚皆平之尽有  

奚霫之地  

斛薛  

增新唐书曰斛薛处多滥葛北胜兵万人奚结处同罗北思结在延陀故牙二部合兵凡二万唐时来朝列其地州县之  

乌罗浑  

增新唐书曰乌罗浑或曰乌洛侯曰乌罗护直京师东北六千里东靺鞨西突厥南契丹北乌桓大抵风俗皆靺鞨也　北史曰乌洛侯亦曰乌罗浑国后魏通焉在地豆干北其土下湿多雾气而寒冬则穿地为室夏则随原阜多豕有谷麦其人尚勇不为奸窃故慢藏野积而无冦盗好猎射乐有胡箜篌木槽革面而九其国西北有完水东北流合于难水东入于海又西北二十日行有于已尼大水所谓北海也太武帝真君四年来朝称其国西北有魏先帝旧墟石室南北九十歩东西四十歩髙七十尺室有神灵人多祈请太武帝遣中书侍郎李敞告祭焉刻祝文于石室之壁而还  

鞠国  

増新唐书曰鞠国或曰裓居拔野古东北有木无草地多苔无羊马人豢鹿若牛马惟食苔俗以驾车又以鹿皮为衣聚木为屋尊卑共居  

俞析  

増文献通考曰俞析国在鞠国东十五日行其土地寛大百姓众多　新唐书曰俗与拔野古相埒少羊马多貂皮  

駮马  

増新唐书曰駮马者或曰剌曰遏罗支直突厥之北距京师万四千里随水草然喜居山胜兵三万地常积雪木不凋以马耕田马色皆駮因以名国虽畜马而不乘资湩酪以食好与结骨战人结骨而语不相通构木井干覆桦为室各有小君长不相臣也　文献通考曰突厥谓駮马为曷剌亦名曷剌国其地近北海经突厥大部落五乃至马三十万匹其国以俟斤统领其土境东西一月行南北五十日行土地严寒好渔猎取鱼鹿獭貂防充食以其皮为衣少铁器用陶瓦釜及桦皮根为盘盌唐永徽中遣使朝贡  

大汉  

増新唐书曰大汉处鞠之北饶羊马人极颀大故以自名与鞠俱邻于戛斯古所未賔当贞观逮永徽奉貂马入朝或一再至  

戛斯  

増新唐书曰戛斯古坚昆国也地当伊吾之西焉耆北白山之旁或曰居勿曰结骨其种杂丁零乃匈奴西鄙也匈奴封汉降将李陵为右贤王卫律为丁零王后郅支单于破坚昆于时东距单于庭七千里南车师五千里郅支留都之故后世得其地者讹为结骨稍号纥骨亦曰纥扢斯云众数十万胜兵八万直回纥西北三千里南依贪漫山地夏沮洳冬积雪人皆长大赤髪晳面绿瞳以黒瞳为不祥黒瞳者必曰陵苗裔也男少女多以环贯耳俗趫伉男子有勇黥其手女已嫁黥项杂居多淫佚谓嵗首为茂师哀以三哀为一时以十二物纪年如嵗在寅则曰虎年气多寒虽大河亦半氷稼有禾粟大小麦青稞歩硙以为面糜穄以三月种九月获以饭以酿酒而无果蔬畜马至壮大以善鬭者为头马有槖驼牛羊牛更多富农至数千其兽有野马骨咄黄羊羱羝鹿黒尾黒尾者似麞尾大而黒鱼有蔑者长七八尺莫痕者无骨口出頥下鸟雁鹜乌鹊鹰隼木松桦榆栁蒲松髙者仰射不能及颠而桦尤多有金铁锡每雨后必得铁号迦沙为兵絶犀利常以输突厥其战有弓矢旗帜其士析木为盾蔽股足又以圆盾傅肩可捍矢刃其君曰阿热遂姓阿热氏建一纛下皆尚赤余以部落为号服贵貂豽阿热冬帽貂夏防金扣锐顶而卷末诸下皆帽白氊喜佩刀砺贱者衣皮不帽女衣毳毼锦罽绫葢安西北庭大食所贸售也阿热驻牙青山周栅代垣聮氊为帐号宻的支他首领居小帐凡调兵诸部役属者悉行内貂鼠青鼠为赋其官宰相都督职使长史将军达干六等宰相七都督三职使十皆典兵长史十五将军达干无贠诸部食肉及马酪惟阿热设饼饵乐有笛鼓笙觱篥盘铃戏有防驼师子马伎绳伎祠神惟主水草祭无时呼巫为甘防嫁纳羊马以聘富者或百千计防不剺面三环尸哭乃火之逾嵗为墓然后哭泣有节冬处室木皮为覆其文字言语与回鹘同法最严临阵挠奉使不称妄议国若盗者皆断首子为盗以首着父颈非死不脱阿热牙至回鹘牙所槖驼四十日行使者道出天徳又二百里许抵西受降城北三百里许至鸊鹈泉泉西北至回鹘牙千五百里许而有东西二道泉之北东道也回鹘牙北六百里得仙娥河河东北曰雪山地多水草青山之东有水曰劒河偶艇以度水悉东北流经其国合而北入于海东至木马突厥三部落曰都播弥列哥饿支其长皆为颉斤桦皮覆室多善马俗乘木马驰氷上以板借足屈木支腋蹴輙百歩势迅激夜钞盗昼伏匿坚昆之人得以役属之坚昆本强国也地与突厥等突厥以女妻其豪帅始隶薛延陀延陀以颉利发一人监国其渠长三人曰讫悉軰曰居沙波軰曰阿米軰共治其国未尝与中国通唐贞观二十二年闻铁勒等入臣即遣使者献方物其君长俟利发失鉢屈阿栈身入朝以其地为坚昆府拜俟利发左屯卫大将军即为都督隶燕然都护髙宗世再来朝景龙中献方物明皇世四朝献乾元中为回纥所破自是不能通中国后语讹为戛斯葢回鹘言若曰黄赤面云又讹为戛戛斯常与大食吐蕃葛逻禄相依仗吐蕃之往来者畏回鹘剽钞必住葛逻禄以待戛护送回鹘授其君长阿热官回鹘稍衰阿热即自称可汗回鹘遣师伐之不胜阿热恃胜诟之回鹘不能讨其将句录莫贺导阿热破杀回鹘可汗诸特勒皆溃阿热身自将焚其牙悉收寳赀并得太和公主遂徙牙牢山之南牢山亦曰赌满距回鹘旧牙度马行十五日阿热以公主唐贵女遣使送卫还朝为回鹘乌介可汗邀取之并杀使者防昌中遣使上书言状行三嵗至京师武宗大恱班渤海使者以其穷逺能修职贡遣使持节临慰其国诏宰相即鸿胪寺见使者使驿官考山川国风诏阿热着宗正属籍是时乌介可汗余众托黒车子阿热愿乘秋马肥击取之表天子请师帝令给侍中刘蒙为巡边使朝廷亦以河陇四镇十八州久沦幸回鹘破弱吐蕃乱相残齧可乘其衰乃以右散常侍李拭使戛斯册君长为宗英雄武诚明可汗未行而武宗崩宣宗嗣位欲如先帝意或谓戛斯小种不足与唐抗诏宰相与台省四品以上官议皆曰回鹘盛时有册号今幸衰亡又加戛斯后且生患乃止至大中元年卒诏鸿胪卿李业持节册戛斯为英武诚明可汗逮咸通间三来朝然卒不能取回鹘　续文献通考曰辽太宗天显六年西南边将以慕化辖戛斯国人来穆宗应歴二年景宗保宁八年常遣使贡  

库莫奚  

原杜氏通典曰库莫奚闻于后魏及后周其先东部鲜卑宇文之别种也初为慕容皝所破遗落者窜于松漠之间【`其地在栁城郡之北`】善射猎及突厥兴而臣属之后稍强盛分为五部一曰辱纥主二曰莫贺弗三曰契个四曰木昆五曰室得理饶乐水北即鲜卑故地【`一名如洛环水葢饶乐之讹也`】每部置俟斤一人为帅随逐水草颇同突厥有阿防氏五部中为盛诸部皆归之　增文献通考曰隋代号曰奚突厥称蕃人后遣使入朝唐元宗世八入朝献至徳以后朝献不絶元和元年君梅落身入朝拜检校司空归诚郡王赐姓李氏然隂结回鹘室韦兵犯西城振武宪宗世四朝献咸通九年其王入朝是后契丹方强奚不敢亢而举部役属当唐之末居隂凉川在营府之西幽州之西南皆数百里有人马二万分为五部一曰阿荟部二曰啜米部三曰粤质部四曰奴皆部五曰黒讫支部后徙居琵琶川在幽州东北数百里地多黒羊马前蹄坚善走其登山逐兽下上如飞常为契丹守界上而苦其苛虐奚王去诸怨叛以别部西徙妫州依北山射猎常采北山麝香人参赂刘守光以自托其族至数千帐始分为东西奚　续文献通考曰辽太祖尝讨奚平之置奚托辉部太宗时奚王隆科寜率六节度使朝贡奚钿勃徳部进白麝圣宗时罢奚五部嵗贡麕鹿并诸部方物  

契丹  

原杜氏通典曰契丹之先与库莫奚异种而同并为慕容氏所破俱窜于松漠之间后魏初大破之遂逃迸与库莫奚反背经数十年稍滋蔓有部落于黄龙之北数百里唐贞观二十二年十一月契丹帅库克率其部内属以契丹部为松漠都督府拜库克为持节十州诸军事松漠都督于营州兼置东夷都护以统松漠饶乐之地罢护东夷校尉官  

回纥一  

原杜氏通典曰回纥在薛延陁北境居延婆陵水去长安万六千九百里胜兵五万人先属突厥初有时健俟斤死子菩萨立唐贞观初与薛延陁俱叛突厥颉利可汗侵其北边颉利遣讨之战于天山大破之俘其部众回纥由是率其众附于薛延陁号为活颉利发仍遣使朝贡　増续文献通考曰回鹘即回纥至唐徳宗时改为回鹘言其健如鹘也常以公主妻之宋宣和间常入贡寻恐其为边害诏禁止之辽时贡献不絶间亦请防不许  

回纥二  

増啓唐杜牧论回鹘啓曰伏以回鹘种落人素非多校于突厥絶为小弱今者国破众叛逃来汉南为羁旅之魂食草莱之实白鬛骊骍之凋耗已无湩酪皮毳之资饥寒皆尽寄命杂种藏迹隂山取之及时可以一战自两汉伐北皆是秋冬不过百日驱中国之人入苦寒之地此时匈奴劲弓折胶童马免乳畜肥草壮力全气盛与之相校胜少败多故匈奴云汉实大国也但其人不能辛苦耳此所谓避虚而击实逃短而攻长至于后魏崔浩因见其理蠕蠕强盛屡犯北边浩请讨之曰蠕蠕恃其地逺自寛已久故夏则散众放畜秋乃背寒向暄南来冦抄今出其虑表掩其不备大兵卒至必惊骇星分向尘奔走牡马护牧牝马恋驹驱驰难制不得水草未过数日则聚而困毙可一举而灭矣武帝从之及全军入境蠕蠕先不设备民畜布野惊怖四奔莫相收摄于是分军扑讨东西五千里南北三千里凡其所俘及获畜产弥漫山泽髙车因杀蠕蠕种归降者三十余万落帝防弱水西行至涿邪山诸大将虑深入恐有伏兵劝帝停止不追浩先劝穷追之不从后闻凉州买言若更前行三日则尽灭之矣帝深恨之今若以幽并突阵之酒泉教射之兵整诫誓仲夏潜发计隂山与涿邪之逺近十不一二校蠕蠕回纥之强弱犹如虎防五月节气在中夏则热到隂山尚寒中国之兵足以施展行军于枕席之上翫冦于掌股之中轨轠县瓶汤沃睍雪一举无必然之防  

室韦  

增文献通考曰室韦有五部后魏末通焉并在靺鞨之北路出柳城诸部不相总一所谓南室韦北室韦鉢室韦深末怛室韦大室韦并无君长人众贫弱突厥沙鉢畧可汗常以吐屯潘垤统领之葢契丹之也其南者为契丹在北者号室韦南室韦在契丹北三千里【`后魏书自契丹路经啜水葢犊了山其山周廻三百里又经屈利水始到其国`】土地卑湿至夏则移向西貣勃次对二山多草木饶禽兽然多蚊蚋人皆巢居以避其患后渐分为二十五部每部有余莫弗满咄犹君长也死则子弟代立之嗣絶则择贤豪而立之衣服与契丹同乘牛车蘧蒢为室如突厥氊车之状渡水则束薪为栰或有以皮为舟者马则织草为鞯结绳为辔寝则屈木为室以蘧蒢覆上移则载行以猪皮为席编木借之气候多寒田收甚薄无羊少马多猪牛与靺鞨同俗防嫁之法二家相许壻輙盗妇去然后送牛马为聘妇人不再嫁以其为死者妻也其国无铁取给于髙丽自南室韦北行十一日至北室韦分为九部落其部渠帅号乞引莫贺咄气候最寒冬则入山居穴中牛畜多冻死饶麞鹿射猎为务凿氷没水中而网取鱼鳖地多积雪惧陷坑穽木而行俗皆捕貂为业冠以狐貂衣以鱼皮北行千里至鉢室韦依胡布山而住人众多于北室韦不知为几部落用桦皮葢屋其余同北室韦从鉢室韦西南四日行至深末怛室韦因水为号也冬月穴居以避太隂之气又西北数千里至大室韦迳路险阻言语不通尤多貂及青防北室韦后魏武定隋开皇大业中并遣使朝献余无至者唐所闻有九部曰岭西室韦山北室韦黄头室韦大如者室韦小如者室韦婆莴室韦讷北室韦达木室韦骆驼室韦并在栁城郡之东北近者三千五百里逺六千二百里贞观五年始来贡丰貂后再入朝长夀二年叛将军李多祚击定之景隆初复朝献请助讨突厥开元天寳以后频朝献续文献通考曰辽太祖时黒车子室韦以八部降寻  

复叛讨破之太宗时尝进白麃又贡名马穆宗时黄室韦与大黄室韦小黄室韦俱叛圣宗以后颇为共命  

地豆干  

増文献通考曰地豆干国在室韦西千余里多牛羊出名马皮为衣服无五谷惟食肉酪魏延兴三年遣使朝贡至太和六年贡使不絶十四年犯塞孝文诏征西大将军阳平王頥击走之自后时朝京师齐时亦入贡  

驱度寐  

増文献通考曰驱度寐隋时闻焉在室韦北其人甚长而衣短不索髪皆裹头居土窟中惟有猪更无诸畜人轻防一跳三丈余又能立浮卧浮履水没腰与陆走不异数乘大船至北室韦抄掠无甲胄以石为矢镞  

流  

増文献通考曰流在北海北北至夜叉国余三面皆抵大海南去莫设靺羯船行十五日无城郭依海岛散居掘地数尺深两边斜竖木构为屋人皆皮服又狗毛杂麻为布而衣之妇人冬衣豕鹿皮夏衣鱼皮制与獠同多沮泽有盐鱼之利地气沍寒早霜雪每坚氷后以木广六寸长七尺施系其上以践层氷逐及奔兽俗多狗胜兵万余人无相敬之礼官寮之法不识四时节序有他盗入境乃相呼召弓长四尺余箭与中国同以骨石为镞乐有歌舞死解封树哭之三年无余服制靺羯有乘海至其国货易陈国家之盛业于是其君长孟蜯遣其子可也余志以唐贞观十四年三译而来朝贡初至靺羯不解乘马上即颠坠其长老人言其国北一月行有夜叉国人皆豕牙翘出噉人莫有渉其界者未尝通聘  

国  

増文献通考曰国在駮马国西六十日行其国人夜游昼隐身衣浑剥鹿皮眼鼻耳与中国人同口在顶上食用瓦器土无米粟噉鹿皮及虵  

盐漠念  

増文献通考曰盐漠念咄六阙俟斤部落又北八日行至可史檐部落无牛羊杂畜其防姻嫁娶与突厥同土多松桦每年税貂獭青白二鼠皮以奉其长  

德哷勒  

増续文献通考曰德哷勒辽太宗与穆景之世嵗来贡圣宗时杀详衮以叛虽就招抚輙复叛冦乌尔古部节度使萧普达尝讨叛命德哷勒灭之有渠长普尔普来贡马驼兴宗后复叛后辽主为金所逼归于其部耶律逹石乃有其地  

珠巴克  

増续文献通考曰辽太宗时尝来贡至圣宗之世而诸部皆叛兴宗时复来贡自是始絶矣  

乌尔古  

増续文献通考曰辽太祖征乌尔古部以乌尔古奚为图噜纳喇阿尔威三部太宗时常来贡穆宗时乌尔古叛掠民财物遣林牙萧斡讨之圣宗以后叛服不一至天祚时入于金  

五国  

増续文献通考曰五国与威乌尔古部共节度使辽圣宗统和二年耶律洼以所辖诸部难制请赐诏给劒仍便宜从事许之兴宗时其长各率所部来贡方物道宗时叛命左伊勒希巴萧素防讨降之仍献不絶  

鞑靼  

增鞑靼国在沙漠中其迤东曰衞喇特部落不一歴代名称各异夏曰獯鬻周曰玁狁秦汉皆曰匈奴唐曰突厥宋曰契丹自汉以来匈奴颇盛后稍弱而乌桓兴汉末鲜卑灭乌桓尽有其地后魏时蠕蠕独强与魏为敌蠕蠕灭而突厥起尽有西北地唐贞观中李靖灭之而契丹复盛别部小者曰古曰泰齐古特曰塔塔尔曰克哷各据分地既而兼并明永乐间玛哈穆特封顺宁王叛服不常屡亲征之正统间玛哈穆特之孙额森大举入冦挟英宗北去明年送还其始玛哈穆特与子托欢孙额森并居卫拉特而后共入河套部众愈多内入愈炽额森死小王子立小王子三子长阿尔娄次阿尔哲卜色次郭勒沁太师额布勒杀阿尔娄遯入西海阿尔哲称小王子子三长济农次谙逹次娄巴图阿尔哲死众推立布济克青伊克罕有众七万分五大营曰浩沁察哈尔曰昭阿尔曰布琳阿尔曰克实克腾曰博勒巴噶必齐居中屯牧五营环卫之又东有噶尔罕和勒敦三部冈留部营三其长曰摩欢王罕哈部营三其长曰孟克保喇勒敦部营一其长曰赫图哩三部共有众六万居沙漠东鄙与朶顔为邻南部长曰巴尔逹噶鼐尔曰实喇台吉有众五万西部长曰永实卜曰阿尔托苏曰郭勒沁永实卜部下分十营曰阿克苏曰哈喇沁曰实勒纳兰曰保喇曰逹尔罕曰实保沁曰巴勒鄂特曰鸿和尔丹曰诺木沁曰哈尔布鼐满旧属额布勒额布勒遁海西遂分散唯哈喇沁一营仅全阿尔托苏部下分七营旧亦属额布勒今从济农合为四营曰博郭斯曰纳新曰巴哈萨纳曰逹兰众至七万郭勒沁部下分八营旧属和硕今从谙逹合为六营曰多罗图们曰威逹尔曰乌伸曰巴约曰乌噜曰图伽埒众可四万南有哈喇沁部营一渠巴逹喇喀纳众可三万海兰部营一渠实喇台吉众可二万居宣府大同塞北有乌梁海营一故小王子北部也因隙叛去至今相攻又西为卫拉特可五万人世与土鲁畨为讐诸部虽水草迁徙不定然营部皆有分地不相乱诸部中惟谙逹最犷桀其子杭台吉尤善用兵隆庆间谙逹执叛人赵全来献乃封顺义王许开市通贡凡十一处在大同者三曰得胜口曰新平曰守口在宣府者一曰张家口在山西者一曰水泉营在延绥者一曰红山寺堡在宁夏者三曰清水营曰中卫曰平卤卫在甘肃者二曰洪水扁都口曰髙满塞其余奉贡者六一娄巴图后为吉巴图台吉等一杭台吉等今为彻哩克等一永郡卜大成台吉等一乌珍逹尔罕台吉等一和啰齐巴图尔台吉等一吉能后为巴图尔杭台吉等今为卜色图阿布该等皆统于顺义王嵗以为常市各二日【`明一统志续文献通考`】  

乌梁海  

増续文献通考曰乌梁海本春秋时山戎地秦为辽西郡北境汉为奚首所据东汉征败之走匿松漠间后魏之先复居于此号库莫奚后服属契丹元为大宁路北境明洪武十四年封寜王于此二十二年夏四月诏以乌梁海之地置三卫自全寜抵喜峰口近宣府镇者曰朶顔卫自锦义歴广寜至辽河界者曰泰寜卫自黄泥洼逾沈阳铁岭接开原镇者曰福余卫自锦义渡辽河至白云山为大寜皆逐水草无恒居三卫朶顔最强分地又最险其贡路入自喜峰口而市则在辽东防其变也成祖靖难三卫赴义有功永乐初割大寜地与之徙寜王于南昌改行都司于保定为大寜都司又増置布尔罕卫今东起辽阳西距西海冶皆其境也其风俗与契丹同其山曰马盂广袤千里中峰形马盂其产马槖驼黄牛玛瑙鹊桦皮白蒲萄其贡驼马其承袭不分真伪俱称舍人正统九年窜伏迤北时出扰边朝廷命成国公朱勇与都督马谅陈懐领兵三道出号二十万至全寜击败福余抵虎头山遇泰寜朶顔又破之正徳时朶顔都督和坦子巴尔斯入马兰谷塞杀参将陈干格哷台死格哷台又为众所推益肆侵掠边人不得耕牧阳顺隂逆叛服不常明为外卫实明世肘腋之隐忧也  

## 御定渊鉴类函卷二百四十二

人部一【`君臣　旧君　社稷臣父母　父子　知子`】  

君臣一  

増说文曰君者尊也臣者牵也心常牵于君也　原韦昭辩释名曰臣慎也慎于其事以奉上也　白虎通曰君者羣也羣下之所归心也臣者坚也厉志自坚固也春秋说题辞曰正气为帝间气为臣　増易曰上下  

交而其志同也　原尚书曰元首明哉股肱良哉　増又曰穆穆在上明明在下　原又曰后克艰厥后臣克艰厥臣　洪范曰惟辟作福惟辟作威惟辟玉食臣无有作福作威玉食　毛诗序曰天保下报上也君能下下以成其政臣能归美以报其上也　礼记曰为人臣者杀其身有益于君则为之况于其身以善其君乎周公优为之【`于读为迂广也大也`】　又曰大臣法小臣廉官职相序君臣相正国之肥也　又曰君勿以小谋大勿以逺言  

近勿以内图外则大臣不怨迩臣不疾而逺臣不蔽矣左传陈无宇谓楚王曰天子经略诸侯正封封略之  

内何非君土食土之毛谁非君臣　増左传曰君能制命为义臣能承命为信　又曰天子有公诸侯有卿大夫有贰宗士有朋友庶人工商皆有亲防以相辅佐也善则赏之过则匡之患则救之失则革之　原孟子曰君之视臣如手足则臣视君如腹心　又曰君臣主敬又曰故将大有为之君必有所不召之臣　又曰欲  

为君尽君道欲为臣尽臣道　韩子曰势者君之舆也威者君之防也臣者君之马也民者君之轮也势固则舆安威定则防劲臣顺则马良人和则轮利　吕氏春秋曰古之王者其所因多其所为少因者君术也为者臣道也为则扰矣因则静矣因冬为寒因夏为暑君奚事焉　増又曰天道圆地道方圣人法之以立上下主执圜臣执方方圆不易其国乃昌　原孔丛子曰事成主裁其赏事败臣执其咎君总其美臣行其义然君不猜其臣臣不隐于其君故动无过计举无败事　邓析子曰君有三累臣有四责何谓三累亲所信一累也以名取士二累也逺故疏亲三累也何谓四责受重赏而无功一责也居大位而不治二责也为理而不平三责也寛以御军陈而奔地四责也君无三累臣无四责可谓安国家也　増淮南子曰权势者人主之车舆大臣者人主之驷马体离车舆之安手失驷马之心而能不危者古今未有也是故御马不调王良不足以取道君臣不和唐虞不足以为治　原董子曰上臣事君以人中臣事君以身下臣事君以货　荀悦汉纪曰君有六有王主有治主有存主有衰主有危主有亡主体正性仁心明志固动以为人不以为己是谓王主臣有六有王臣有良臣有直臣有具臣有嬖臣有佞臣有道事君匪躬之故逹节通方立功兴化是谓王臣　増谥法曰赏庆刑威曰君从之成羣曰君　唐刘知几上书曰君不虚授臣不虚受妄受不为忠妄施不为惠　王氏彚苑曰天道不言而品物亨嵗功成者何也四时之吏五行之佐宣其气也人君不言而百姓亲万宁者何也三公论道六卿分职张其敎也是知君逸于上臣劳于下法乎天也　杨维桢文脍曰天下大器也有有此器者有负此器者君者有此器者也臣者负此器者也匹夫有百金之器则必择其负择其负故重其人　又曰御驷马者执六辔御天下者正六官  

君臣二  

増通鉴曰人皇氏相厥山川分为九区政敎君臣所自起饮食男女所自始　原淮南子曰君根本也臣枝叶也根本不善枝叶茂者未闻也有道之世以人与国无道之世以国与人以贤人与之国尧舜是也以国与人桀纣与汤武是也　孔丛子曰衞侯言计非是羣臣和者如出一口子思曰以吾观衞所谓君不君臣不臣者也　又曰夫为人臣见非而不争以陷主于危亡罪之大者也人主疾臣之弼而恶之资臣以箕子比干之忠惑之大者也　晏子景公问于晏子曰忠臣之事君何若对曰有难不死出亡不送公不说曰君裂地而冨之疏爵而贵之有难不死出亡不送何也对曰言而见用终身无难臣何死焉谏而见从终身不出臣何送焉韩子曰晋平公问叔向齐桓公九合一匡君之力臣之力叔向称管仲隰朋之力师旷曰君壤地也臣草木也壤地美然后草木硕亦君之力臣何力之有焉　吕氏春秋曰魏文侯燕饮皆令诸大夫论己或言君仁或言君义或言君圣任座曰君不肖君也文侯不悦座趋而起次及翟璜曰君贤君也其主贤者其臣之言直今座之言直是以知君贤也　又曰杜厉叔事莒敖公自以为不知而去居于海上莒敖公有难杜厉叔辞其友曰吾将死之以丑后世之人不知其臣者也所以激君人者之行而厉人臣之节也行激节厉忠臣幸于得察则君道固矣　増通鉴曰汉武帝素喜儒术以赵绾为御史大夫王臧为郎中令二人荐其师申公上使使者奉安车蒲轮束帛加璧迎之既至以为大中大夫舍鲁邸上问以治道对曰为治不在多言顾力行何如耳　汉书曰昭帝时鄂邑盖长公主左将军上官桀与其子安及桑羊皆与燕王旦通谋诈令人上书言大将军霍光擅调益幕府校尉专权自恣书奏留中明旦光闻之止画室中不入有诏召大将军光入免冠顿首谢上曰将军冠朕知是书诈也将军调校尉以来未能十日燕王何以得知之时帝十四左右皆惊而上书者果亡唐书曰房元龄贞观末年以谴还第黄门侍郎褚遂良言于帝曰元龄事君自无所负不可以一眚便示斥外非天子任大臣意帝悟遽召于家　又曰唐太宗问魏徴为君者何道而明何失而暗徴曰君所以明兼聴也所以暗偏信也尧舜氏辟四门明四目逹四聪虽有共鲧不能塞也静言庸违不能惑也二世信赵高梁武信朱异炀帝信虞世基皆致乱而不得闻故曰君能兼聴则奸人不得壅蔽而下情通矣　又曰明皇欲用姚崇崇跪奏十事其七曰先朝亵狎大臣亏君臣之严臣愿陛下接之以礼　纲鉴曰欧阳修论事切直人视之如仇帝独奬其敢言顾侍臣曰如欧阳修者何处得来又曰仁宗鋭意太平开天章阁引辅臣入对给以笔札俾条陈其所欲为者范仲淹退而上十事上悉用之冨弼上当世之务十余条及安邉十三防　又曰张昪指切时政无所畏避帝曰卿孤立乃能如是昪对曰臣仰托圣主致位侍从是为不孤今陛下之臣持禄养望者多而赤心谋国者少窃以为陛下乃孤立耳帝为感动吾学编曰上尝强宋濂饮醉欢笑赋楚辞一章命侍  

臣咸赋醉学士歌曰后世知朕君臣同乐也　又曰宋濂致仕赐锦绮御制文集上曰朕最慎赏嘉卿忠诚贯金石故以赐卿卿年几何曰六十八上曰藏此绮三十二年作百嵗衣公顿首谢　又曰治十三年上召刘大夏问天下衞所军士何如大夏对曰江南困于运粮江北困于京操此外浪费犹有不能尽知者翌日有造飞语帖宫门诬公者上曰宫门外人不能至必内臣忿不得私役军士耳　又曰上尝召刘大夏谕曰事有不可每欲召卿议又以非卿部事而止后有当行罢者卿揭帖啓朕公对不敢上问何也曰先朝李孜省可戒上曰朕与卿论政事岂孜省比曰臣下以揭帖密进朝廷以揭帖显行何异前代斜封墨勅事之可否外付府部内咨内阁可也上称善　王鏊疏曰孝宗刬尽近世壅隔之常朝之外即文华武英仿古内朝之义大臣或三日或五日一起居侍从台谏各一人上殿轮对诸司请事上据所见决之有难决者与大臣面议之凡谢恩辞见之皆得上殿陈奏虚心而问之和顔色而道之故人人得以自尽也  

君臣三  

増捧日　严霜【`孔帖魏崔昱梦上防山两手捧日事君之象也　唐书段秀实顔真卿賛曰二臣临大难蹈之无二色虽千五百嵗其英烈言言如严霜烈日可畏而仰哉`】　原天子无客礼　忠臣不洁名【`礼记天子无客礼莫敢为主焉君适其臣升自阼阶不敢有其室也　乐毅报燕恵王书忠臣之去国也不洁其名`】　増君臣相须　安危自任【`唐书杜悰领度支有劳帝欲拜户部尚书以问宰相陈彞行荅曰恩权予夺愿陛下自断李曰祖宗倚宰相天下事皆先平章故官曰平章事君臣相须所以致太平也茍用一吏处一事皆决于上将焉用彼相哉　又曰长孙无忌与褚遂良悉心奉国以天下安危自任故永徽之政有贞观风`】　临轩以送　见像而思【`纲鉴唐明皇初立賔礼大臣故老雅尊遇姚崇毎见便殿必为之兴去则临轩以送他相莫如也唐书徳宗贞元三年李晟与马燧见延英帝嘉其勋下诏曰昔我烈祖体元御极则有不二心之臣王业既成乃图厥容于凌烟阁永垂来裔君臣之义厚莫重焉己巳九月我行西宫见老臣遗像颙然和敬在色想云龙之协期感致业之艰难覩往思今取非逺`】　上下情隔　圣贤相维【`陆宣公奏议君臣意乖上下情隔　唐书崔植初拜中书侍郎穆宗问贞观开元中治道最盛何致而然植曰太宗资上圣兴民间知百姓疾苦故励精思治又以房龄杜如晦魏徴王珪为之佐君明臣忠圣贤相维治致升平固其宜也`】　冠带对臣　裘帽视事【`纲鉴宋太祖召窦仪革制至苑门仪见帝岸帻跣足而坐因却立不肯进帝遽索冠帯而后召入仪遂言曰陛下创业垂统宜以礼示天下恐豪杰闻而解体上敛容谢之自是对近臣未尝不冠帯　又曰王全斌伐蜀属汴京大雪太祖设氊帏于讲武殿衣紫貂裘帽以视事怱谓左右曰我被服如此体尚觉寒念西征将士冲冒霜雪何以堪处即解裘帽遣中使赐全斌`】论语一部　军戒三篇【`纲鉴赵普谓太宗曰臣有论语一部以半部佐太祖定天下以半部佐陛下致太平　乂曰王显为枢宻使太宗语之曰卿今典机务无暇博览羣书能熟读军戒三篇亦可免于靣墙因取赐之`】　天章召对　中使遗诗【`上见前　纲鉴宋文彦博自河南入朝帝嘉其辅立英宗而不伐其功加两镇节度使将行赐宴琼林苑两遣中使遗诗祖道当世荣之`】　饯以诗歌　贤于梦卜【`纲鉴赵普罢为武胜军节度使帝作诗饯之赐宴长春殿　又曰宋仁宗以文彦博富弼同平章事语欧阳修曰古之命相或得诸梦卜今朕用二相人情如此岂不贤于梦卜哉`】御赐图书　官供酒【`明纪宣宗御文华殿赐辅臣蹇义夏原吉杨士竒杨荣胡`】  

【`濙范银图书义曰忠厚寛原吉曰含贞靖士竒曰清方贞靖荣曰方正刚直濙曰清和恭靖　又曰宣宗召蹇义夏原吉杨士竒杨荣等十有八人游万嵗山曰天下无事虽不可流于安逸然古人游豫之乐不可废也复命乗马游小山中官出酒皆珍竒及归天已暝`】　诗题喜雨　图咏豳风【`明纪宣宗敕赐少师蹇义少傅杨士竒杨荣等御制招隐歌及喜雨诗　又曰上赐蹇义杨士竒杨荣等御制豳风图诗`】　西域进狮　抚臣献玺【`明纪西域进狮子礼部尚书倪岳言狮者外域之兽真伪不可知使真非中国宜畜非真无为外域所笑诏还之　又曰陜西廵抚熊翀得玉玺来献礼部尚书傅瀚言以史传考之形制篆刻皆不其为赝作无疑即使非赝人主受命在徳不在玺上乃属库藏之`】君臣相信按劒　摘防【`战国防人譛乐毅于燕王王按劒怒譛者而食乐毅以駃`】  

【`騠駃騠良马肉也　赵云别传先主败人言云已北去先主以防摘之曰子龙不弃我去顷之云至`】　委任霍光　益重鲁肃【`周纪成王不疑周公孝昭委任霍光各因其时以成名大矣哉　吴志张昭非鲁肃权益重之`】　展尽厎蕴　待以虚心【`唐书魏征河北使还帝日益亲或引至卧内访天下事徴亦自以不世遇展尽厎蕴无所隐　又曰温大有与兄大雅同掌机近不自安请徙他职上曰我虚心待卿何所自疑`】　臣无遗力　朕所自知【`唐书韦挺传賛王者用人非难尽其才之为难太宗之责任也谋斯从言斯聴才斯奋洞然不疑故人臣未始遗力　又曰赵涓治衢不为观察使韩滉所容奏免官帝见其名问宰相曰是岂永防时御史乎对曰然诏拜尚书左丞既至劳之曰卿正直朕所自知乃以罪闻不信也`】　隂习介书　封还内降【`纲鉴石介尝奏记于冨弼责以行伊周之事夏竦恐介黜己欲因以倾弼等乃使女奴隂习介书改伊周为伊霍飞语上闻上不信　又曰杜衍为平章事务裁侥幸毎有内降率寝格不行积诏旨至十数辄纳帝前帝语欧阳修曰外人知杜衍封还内降邪凡有求于朕毎以衍不行告之而止者多于所封还也其助我多矣`】　辞金见义　赐镜况清【`纲鉴建成元吉欲诱尉迟敬徳为己用赐以金银器一车敬徳辞不受以告秦王秦王曰公之心如山岳虽积金至斗不能移也　唐书高季辅为吏部侍郎太宗赐以金背镜况其清鉴`】持表示臣　赐箸表直【`纲鉴或有言长孙无忌权太重者帝持表示无忌曰我与`】  

【`公君臣间无少疑使各懐所闻不言斯则蔽矣　唐书宋璟为相时值春宴帝赐金箸曰表卿直也`】　参知政事　宣抚军民【`金史钮祜禄额特埒拜叅知政事世宗谓宰臣曰朕素知此人极有识虑貌难柔而心刚直所行不率易也　又曰布萨揆为宣抚河南军民上谕之曰朕即位以来任宰相未有如卿之久者非君臣道合一体同心何以及此哉`】　諡以文贞　嘉其刚正【`金史章宗谕光禄大夫张万公曰朕初即位擢卿执政继相位以卿先朝旧人练习典故朕甚重之防和七年薨諡曰文贞　又曰孙铎为户部尚书议交钞事力持不可侍郎张复亨词诎上顾谓侍臣曰孙铎刚正人也虽古魏徴何以加焉`】　臣不孤矣　内侍为之【`明纪兵部尚书李庆请以余马令朝廷官领之嵗课其息有亏罚与民同杨士竒力持不可上许出内批罢之已而不闻明日士竒又言之上曰偶忘之有顷上御思善阁谕士竒曰内批岂真忘之朕闻吕震等皆忿卿朕念卿孤立恐为众所伤不欲因卿言而罢今有名矣出章示则陜西按察使陈智言畜马不便命士竒据此革敕止之士竒言陛下知臣臣不孤矣　下刘大夏事见前`】　开门延客　触地免冠【`明纪上召兵部尚书刘大夏左都御史戴面议政事议毕上曰述职者集矣大臣皆杜门若二卿虽开门延客谁复以贿赂通也因各手白金一锭赐之曰小佐而廉　又曰户部主事李梦阳上疏指斥外戚寿寕侯张龄甚恨之泣诉上前上不得已下梦阳狱既而法司具狱词以请上径批梦阳复职他日上游南宫二张夜入侍酒上独召鹤龄膝语左右莫闻苐遥见其免冠触地盖因梦阳言罪寿寕也`】　非龙顔英主良平无以效其谋非日角圣姿宼邓莫能展其志【`孔帖`】　原君臣问疾视  

萧何　临霍光【`史记萧相国何病惠帝自临视问曰君即百嵗后谁可代君者何举曹参　汉书霍光病车驾亲临问之`】　至舎视　穿壁瞻【`汉书张汤尝病上亲至舎视病其隆贵如此　吴志吕防病孙权在公安迎至内殿治防万方募有能愈防疾者赐千金欲数见顔色又恐劳动尝穿壁瞻之中瘳为下赦令`】　増徙爱壻官　修弟子礼【`张禹本传禹每疾车驾自临问禹曰臣有四男一女爱甚于男逺嫁张掖太守萧咸不胜父子私情愿与相近即徙咸为农太守　桓荣为帝师病帝亲问入门下车执经趋拜修弟子礼`】　舒王往视　太子亲临【`唐书尚父郭子仪病笃帝临轩遣舒王谟持诏往视谟冠逺游冠御绛袍乗象辂驷马飞龙士三百门府官皆袴褶以从子仪拜手叩头谢恩宣诏己乃易服劳问还又曰杜如晦病诏皇太子就问帝亲至其家抚之`】诏兄视疾　幸第増忧【`唐书高季辅感疾归第有诏以其兄虢州刺史季通为宗正少卿视疾遣中使日増损　又曰李靖病甚帝幸其第流涕曰公乃朕生平故人于国有劳今疾若此为公忧之`】　临问调药　省视封王【`宋史王旦疾笃帝临问亲调药并薯□粥赐之　金史图克坦克宁属疾章宗往视之即榻前拜太师封淄王加赐甚厚`】　凿苑垣以问加朝服而拊循【`唐书房龄疾甚帝命凿苑垣以便问　又曰魏徴疾甚帝亲问疾屏左右语终日乃还后复与太子至征第征加朝服拖帯拊之流涕`】  

君臣四  

増君天【`左传子文孙箴尹克黄云君天也天可逃乎`】　原养民如子【`左传良君将赏善而刑滛养民如子`】　仰君如日【`又曰民奉其君仰之如日月`】　増君盘人水【`孙卿子君盘人水`】　应以理义【`纲鉴严助为大中大夫后得朱买臣吾丘寿王主父偃徐乐严安枚臯终军并在左右助等与大臣辨论中外相应以理义之文`】　君臣鱼水【`三国志先主与诸葛亮情好日宻闗张不悦先主解之曰孤之有孔明犹鱼之有水也愿诸君勿复言`】　李勣纯臣【`唐书武徳二年李宻归朝廷李勣录郡县户口请宻自上之使至高祖讶无耒使者以意□帝喜曰纯臣也`】　君臣同徳【`又曰王珪召为谏议大夫帝曰君臣同徳则海内安朕资虽不敏幸诸公数相谏正庶致天下于平`】　主明臣直【`纲鉴唐太宗尝罢朝怒曰防湏杀此田舍翁后问为谁上曰魏徴毎廷辱我后退具朝服曰妾闻主明则臣直今魏征之直由陛下之明故也妾敢不贺上乃恱`】　剪防和药【`通鉴李世勣得暴疾方云防灰可疗太宗剪防为之和药世勣顿首谢上曰朕为社稷非为卿也`】　烧棃聨句【`彚苑肃宗召处士李泌于衡山既到待以賔友之礼寝以内殿尝夜坐地炉烧二棃以赐泌诸王请聫句信王曰夜枕九仙骨朝披一品衣上曰天生此间气助我化无为后肃宗恢复两京泌之防为多`】　延英忘倦【`通鉴宪宗尝与宰相论治道于延英殿日旰暑甚汗透御服宰相恐上体倦求退上留之曰朕入宫中所处独官人近侍故乐与卿等共谈为理之要殊不知倦也`】　引衣容直【`又曰帝以寇准为枢宻直学士准尝奏事殿中语不合帝怒起准辄引帝衣请复坐事决乃退帝曰朕得寇准犹大皇之得魏征也`】　改容聴讲【`又曰仁宗初年宰相王曽以帝初即位宜近师儒乃请御崇政殿阁召侍讲学士孙奭等讲读帝在经筵或左右观曯容体不端奭即拱五不讲帝竦然改聴`】  

君臣五  

増歌帝舜倡百工歌曰卿云烂兮糺缦缦兮日月光华旦复旦兮　八伯和歌曰明明上天烂然星陈日月光华于一人　舜歌曰股肱喜哉元首起哉百工熙哉皐陶歌曰元首明哉股肱良哉庶事康哉  

増诗唐明皇春日宴两相及礼官于丽正殿诗曰乾道运无穷恒将人代工隂阳调歴象礼乐报穹介胄清荒外衣冠佐域中言谈延国辅词赋引文雄野霁伊川緑郊明巩树红冕旒多暇景诗酒防春风　又赐张说宋璟源乾曜同日上官宴都堂诗曰赤帝三杰黄轩举二臣由来丞相重分掌国之均我有握中璧双飞席上珍子房推道要仲子讶风神复辍台衡老将为调防人鹓鸾同拜日车拥行尘乐聚南宫宴觞连北斗醇俾予成百揆垂拱问彞伦　宋太宗作钓鱼诗赐吕端曰欲饵金钩深未致磻溪须问钓鱼人  

増赋宋太宗赐蘓易简大言赋曰少年盛世兮为词臣往古来今有防人首书文章兮居翰林儒名善守兮合缘夤　蘓易简拟宋玉作大言赋献太宗曰皇帝书白龙牋作大言赋赐玉堂臣蘓易简御笔煌煌雄词洋洋瓌玮博逹不可备详易简曰圣人兴兮告成功登昆仑兮展升中芳席地兮飨祖宗天籁起兮调笙镛日乌月兔耀文明也参旗井钺严武卫也执北斗兮尊元酒也削西华兮为石磩也飞云涌霞腾燔燎也刳鲸腊鹏代鹣鲽也迅雷三发山神呼也流电三激爟火举也四时一同兮万八千年防山融兮溟海干圆盖偃兮方舆穿増诏汉光武报冯异诏曰将军之于国家义为君臣恩犹父子何嫌何疑而有惧意　唐太宗赐魏王防诏曰虞世南于我犹一体拾遗补阙无日忘之盖当代名臣人伦准的今其云亡石渠东观中无人矣  

増賛唐房杜賛曰方君臣明良志叶义从相资以成固千载之遇萧曹之勋不足进焉　又尉迟恭賛曰敬徳之来太宗以赤心付之桑防不徙而大功立君臣相遇古人谓之千载顾不谅哉　又段平仲賛曰君有常尊臣有定卑自然之势也然臣不自通于上君不降而逮诸下则治不得成而功不彰反是而天下之所务粲焉几矣段平仲一忤上仓惶失对而犹以取名故圣主屈己从谏君臣两得其美知道之本欤  

増颂汉王褒圣主得贤臣颂曰世必有圣智之君而后有贤明之臣虎啸而谷风冽龙兴而致云气蟋蟀俟秋吟蜉蝣出以隂易曰飞龙在天利见大人诗曰思皇多士生此王国故时平主圣俊乂将自至若尧舜禹汤之君获稷契皐陶伊尹吕望之臣明明在朝穆穆布列聚精防神相得益彰虽伯牙操□钟逄门子弯乌号犹未足以喻其意也故圣主必待贤臣而功业俊士亦俟明主以显其徳上下俱欲懽然交欣千载一防论说无疑翼乎如鸿毛遇顺风沛乎若巨鱼纵大壑其得意如此则胡禁不止曷令不行化溢四表横被无穷遐彞贡献万祥必臻是以圣主不偏窥望而视已明不殚倾耳而聴己聪恩从祥风翺徳与和气游太平之责塞优游之望得遵游自然之势恬淡无为之场休徴自至夀考无疆雍容垂拱永永万年何必偃仰屈伸若彭祖喣嘘呼吸如乔松然絶俗离世哉  

旧君一  

増礼记曰穆公问曰为旧君反服礼与子思曰古之君子进人以礼退人以礼故有旧君反服之礼今之君子进人若将加诸膝退人若将坠诸渊无为戎首不亦善乎又何反服之有　又曰违大夫之诸侯不反服【`注违去也谓本是大夫臣今去仕诸侯此是自卑适尊若犹服卑君则为新君之耻也故亦不反服旧君也`】  

旧君二  

増吕氏春秋曰豫譲欲报防子其友谓之曰以子之材而索事防子子得近之而行所欲此甚易而功必成豫譲笑而应之曰是为先知报后知也为故君贼新君矣大乱君臣之义也凡吾所为此者所以明君臣之义也  

旧君三  

原心存南郢　志在北燕【`晋孙恵谏齐王曰屈原放逐心存南郢乐毅适赵志在北燕`】　増毅谢谋燕　臻独称汉【`纲鉴乐毅奔赵赵王与乐毅谋伐燕毅泣曰臣畴昔之事昭王犹今日之事大王也若复得罪终身不敢谋赵之奴隶况子孙乎　穷愁志魏文帝初受汉禅羣臣皆魏徳惟卫臻独称汉羙文帝曰天下之珍当与山阳共之为人臣者罔念于此可谓有百心者矣`】故君发丧　人臣终节【`唐书吕子臧隋大业末为南阳郡丞髙祖入京师慰辑山`】  

【`南独子臧坚守帝使其壻薛君倩赍诏备言隋所以亡谕之子臧为故君发丧讫即送款　又曰姚崇张东之等诛二张后上阳宫祟率百官起居王公相庆崇独流涕束之曰今岂涕泣时邪崇曰事天后久违旧主而泣人臣终节也`】　营葬黎阳　纵归北塞【`唐书帝遣使持李宻首往招李世勣世勣表请葬归其尸乃发丧三军缟素以君礼葬阳语林蔡子英元进士太祖命馆仪曹一夜大哭不止问故子英曰思旧主耳语闻上曰我岂难一蔡子英哉纵出塞追及元主于和林`】  

旧君四  

原越声秦声【`史记陈轸至秦惠王曰去之楚思寡人乎曰昔越人庄舄仕楚及病作越声今臣弃逐之楚能无秦声乎详疾`】  

社稷臣一  

増礼记曰为人臣下者有谏而无讪有亡而无疾颂而无谄諌而无骄怠则张而相之废则埽而更之谓之社稷之役  

社稷臣二  

増纲鉴上问汲黯何如人严助曰使任职居官无以逾人至辅少主守成虽自谓贲育不能夺上曰古有社稷臣黯其近之　辽史曰耶律乌哲立永康帝谓乌哲曰汝与朕属尤近何反助太后对曰臣以社稷至重不可轻附故如是耳上喜其忠　又曰帝出猎伊逊请留皇孙萧乌纳奏曰窃闻车驾出游将留皇孙茍保护非人恐有他变果留臣请侍左右帝悟命皇孙从行帝嘉其忠封兰陵郡王人谓近于古社稷臣  

社稷臣三  

原柳庄　周勃【`檀弓卫侯哭柳庄曰非寡人之臣是社稷之臣也　纲鉴汉文目送绛侯周勃曰社稷臣也袁盎曰勃乃功臣非社稷臣主存与存主亡与亡乃社稷臣方诸吕用事绛侯为太尉本兵柄弗能正大臣相与共诛诸吕适防成功乃功臣耳`】　执干戈　为柱石【`左传鲁及齐师战于郊公为与其嬖童汪锜乗皆死孔子曰能执干戈以卫社稷可无殇也　纲鉴汉昌邑王滛乱霍光忧懑问所知故吏田延年曰将军为柱石昔伊尹相汤废太甲以安宗庙后世称忠将军若能行亦汉之伊尹也`】増心如金石　诗比风草【`汉书光武谓王常曰卿辅汉室心如金石真忠臣也拜为汉忠将军　唐书太宗尝谓萧瑀不可以利诱死胁社稷之臣也赐诗曰疾风知劲草板荡识忠臣`】　卿有谠言　公能戡乱【`唐书陈叔逹为礼部尚书始太子建成等防间太宗叔逹极意枚辨至是谓曰武徳内难卿有谠言故以此报叔逹谢曰岂独为陛下乃社稷计耳　杜甫诗国之社稷今若是戡定祸乱非公谁`】　扞难以身　有功于国【`孔帖李徳裕以身扞难功留社稷　通鉴裴炎诏送狱凤阁侍郎胡元范曰炎社稷臣有功于国悉心奉上天下所知`】　宗社之灵首鼠之孽【`林蕴上李相公书烟尘不飞盖宗社之灵也本传议者谓子仪有社稷功而孽寇首鼠乃置散地非所宜帝亦悟遂诏为诸道都统`】　枢密题名　司徒罢相【`纲鉴钱惟演序枢密题名独削去寇准姓氏云逆准不书御史中丞蔡齐言于帝曰寇准忠义闻天下社稷之臣也岂可为奸党所诬哉帝遽令磨去之　宋史韩琦识量英伟临事喜愠不见于色居相位再决大防以安社稷时朝廷多故琦处危疑之际知无不为至是以司徒兼侍中判相州`】　一纪居家　两宫虚己【`通鉴冨弼早有公辅之望辽使毎至必问其出处安否忠义之性老而弥笃家居一纪斯须未尝忘朝廷宋史司马光复相两宫虚己以聴光为政光亦欲以身狗社稷躬亲庶政不舎昼夜賔客见其体羸举诸葛`】  

【`孔明食少事烦以为戒光曰死生命也为之益力`】　正太孙位　议尚书省【`金史图克坦克宁请亟立皇孙上允其请封皇孙为原王克寕犹以未正太孙之位屡请世宗叹曰克寕社稷之臣也又曰元兵攻中都尚书左丞承晖约穆延尽忠同死社稷尽忠谋南奔承晖怒即起还第谒家庙作遗表仰`】  

【`药死`】　防定北迎　疏争南幸【`元史安西王谋继大统成后为之主李孟告仁宗曰支子不嗣世祖之典训也今太子逺在万里宗庙社稷危疑之秋殿下当奉太母急还宫庭以折奸谋仁宗曰先生之言宗庙社稷之福也于是收首谋及同恶者奉玺北迎武宗天下大定以孟参知政事　明纪英宗北狩郕王即位徐珵请幸南京兵部侍郎于谦上疏抗言京师天下根本宗庙社稷陵寝百官万姓帑藏咸在若一动则天下大势尽去于是始定固守之防社稷再莫谦之力也`】  

社稷臣四  

原处不避汚【`叔孙豹处不避汚`】　増壮夫之节【`刘蕡书忠臣之心壮夫之节茍利社稷死无悔焉`】　社稷之功【`唐书韩滉卒张延赏揣帝意遂罢李晟兵帝曰晟有社稷功`】  

父母一  

増易曰家人有严君焉父母之谓也　书曰相小人厥父母勤劳稼穑厥子乃不知稼穑之艰难乃逸乃谚既诞否则侮厥父母曰昔之人无闻知　诗曰明发不寐有懐二人　又曰蓼蓼者莪匪莪伊蒿哀哀父母生我劬劳　又曰无父何怙无母何恃出则衔恤入则靡至又曰父兮生我母兮鞠我拊我畜我长我育我顾我  

复我出入腹我欲报之徳昊天罔极　又曰陟彼北山言采其杞偕偕士子朝夕从事王事靡盬忧我父母礼记曰为人子者居不主奥坐不中席行不中道立不中门食飨不为槩祭祀不为尸聴于无声视于无形不登髙不临深不茍訾不茍笑孝子不服闇不登危惧辱亲也父母存不许友以死不有私财为人子者冠衣不纯素　又曰父母有疾冠者不栉行不翔言不惰琴瑟不御食肉不至变味饮酒不至变貌笑不至矧怒不至詈疾止复故　又曰父母虽没将为善思贻父母令名必果将为不善思贻父母羞辱必不果　又曰父没而不能读父之书手泽存焉尔母没而杯圈不能饮焉口泽之气存焉尔　又曰身也者父母之遗体也行父母之遗体敢不敬乎居处不庄非孝也事君不忠非孝也涖官不敬非孝也朋友不信非孝也战陈无勇非孝也五者不遂烖及于亲敢不敬乎　又曰父母全而生之子全而归之可谓孝矣不亏其体不辱其身可谓全矣故君子顷歩而弗敢忘孝也壹举足而不敢忘父母壹出言而不敢忘父母　又曰父母在不称老言孝不言慈　又曰士庶人有善本诸父母　孝经曰亲生之下以养父母　荀子曰父能生之不能养之母能养之不能敎诲之　事文聚曰唐人与亲别而复归谓之拜家庆  

父母二  

増淮南子曰公西华之养亲也若与朋友处曽参之养亲也若事严主烈君　贾谊防曰秦人借父耰鉏虑有徳色母取箕帚立而谇语　风俗通曰魏郡厐俭因乱失父时俭三四岁母襁抱转客庐中凿井得钱数万遂致富因买一苍头主家干一日堂上作乐老苍头在厨中窃言曰堂上老母我妇也问其故奴曰我妇姓艾字阿宏足下有黒子腋下有痣母曰我翁也遂为夫妇时人为之语曰庐里厐公凿井得铜买奴得翁　语林曰明太祖行后苑见巢鹊哺雏曰禽兽且尔况人乎令羣臣亲老者归养  

父母三  

増儒仲慙儿　省华命子【`后汉书太原王霸字儒仲少立高节妻亦有志行其友令狐子伯为楚相其子为郡功曹子伯令子奉书于霸车马鲜严仆从都雅而霸子方耕于野闻其至投耒而归见令狐子沮怍不能仰视客去霸久卧不妻问故霸曰向见令狐子容服甚光而我儿□歴齿未知礼见客而有媿色父子恩深不觉自失耳妻曰子少修清节不顾荣禄今子伯之贵孰与君之髙奈何忘初志而慙儿子乎霸而笑曰有是哉即共隐遯终身　渑水燕谈宋陈省华蜀人三子尧叟尧佐尧咨皆进士及第省华与燕国夫人冯氏俱康寕尧叟知枢宻院次子直史馆少子知制诰毎对客命三子列侍客不自安省华曰学生侍立常也士林大夫以为荣`】　王阳畏坂　仁杰望云【`汉书王尊益州刺史先是王阳为益州至卭郲九折坂叹曰奉先人遗体奈何数乗此险以疾去尊至此坂问吏曰此非王阳所畏道邪吏曰是尊叱其驭曰驱之世以王阳为孝子王尊为忠臣　唐书狄仁杰授异州司法参军亲在河阳仁杰登太行反顾见白云孤飞谓左右曰吾亲舎其下顾望久之云移乃去`】　舍养入京辞学归省【`韩文欧阳詹闽人也父母老矣舍朝夕之养以来京师其心将必有得而归为父母荣也虽其父母之心亦皆然詹在家则虽无离忧其志不乐也詹在京师虽有离忧其志乐也若詹者所谓以志养者欤　唐书阳城为国子司业引诸生告之曰学者所以学为忠与孝也诸生有久不归省亲者乎明日谒城归养者二十辈有三年不归侍者斥之`】　作相亲存　侍养不仕【`李邕郭元振行状唐宰相二亲存者惟郭元振一人又归田录宋宰相最少者惟王罢相时父母皆在人以为荣　言行录包拯始及第以二亲老侍养不仕且十年人称其孝`】  

父母四  

増朝夕事亲【`本传范文正公次子纯仁以父母在不赴官父遣之对曰若赴官虽近亦不能朝夕在侧也`】  

父母五  

増诗晋束晢补南陔诗曰循彼南陔言采其兰眷恋庭闱心不遑安彼居之子罔或游盘馨尔夕膳絜尔晨餐循彼南陔厥草油油彼居之子色思其柔眷恋庭闱心不遑留馨尔夕膳絜尔晨羞有獭有獭在河之涘淩波赴汨噬鲂捕鲤嗷嗷林乌受哺于子养隆敬薄惟禽之似勗増尔防以介丕祉　又补白华诗曰白华朱萼被于幽薄粲粲门子如磨如错终晨三省匪惰其恪白华绛趺在林之陬蒨蒨士子涅而不渝竭诚尽敬亹亹忘劬白华元足在丘之曲堂堂处子无营无欲鲜侔晨葩莫之防辱  

増赋明王逄年思归赋曰禄有可慕禄有可去何则移孝为忠曽无内顾则禄可慕而可据上有慈顔以喜以惧故禄可去而不可寓噫吾父八十母髪亦素尚尔为吏夐焉遐路嗷嗷晨乌其子反哺我岂不如郁其谁诉惟秋之气至憀栗而感人日兴愁思侧睇江濵忆为童子当其凛辰百果始就迭进其珍时则有紫菱长腰红芡圆实牛心緑蔕之杮独苞黄肤之栗青羊连区乌椑五出青乳之棃頳壶之橘蜂□淹榠栌渍蜜羞则防防野鴈泽鳬鸣鹑清江之膏蟹寒冰之鲜鳞冒以紫姜借以茭首觞浮茰菊俎荐青韭坐溪山之松篁埽门前之桐柳仆侍不哗图书在右或静黙以终日或欢言以对友信吾亲之所乐安闾里其滋久切切余懐欲辞印绶固非效渊明之所息心耻折腰于五斗盖自成人以及今未尝一日侍旁而称夀岂得不决去于此时将恐贻患于厥后  

父子一  

増释名曰父甫也始生己者　又曰子孳也相生蕃孳也　白虎通曰子孳也孳孳无己也　増韵曰父矩也以矩度敎子也死曰考成也言有成业也　南史曰荆土方言谓父曰爹【`柁上声`】　集韵曰吴人呼父曰爸【`婆上声`】防要曰回纥呼父曰阿多　广韵曰北方人呼父曰  

爹【`丁邪切`】　天中记曰闽人呼父曰郎罢谓子囝【`音蹇`】　决疑要录曰父南面故曰昭明也子北面故曰穆顺也晋以文帝名昭故读曰韶后人因而不改　易曰裕父之蛊往见吝象曰裕父之蛊往未得也　又曰干父之蛊用誉象曰干父用誉承以徳也　又曰干天也故称乎父　又曰干为父　又曰有夫妇而后有父子　尚书曰若考作室既底法厥子乃弗肯堂矧肯构厥父菑厥子乃弗肯播矧肯获　又曰若稽田既勤敷菑惟其陈修为厥疆畎若作室家既勤垣墉惟其涂塈茨若作梓材既勤朴斲惟其涂丹雘　诗曰无父何怙　又曰父兮生我　又曰靡瞻匪父　又曰王事靡盬不遑将父礼曰父召无诺　又曰父子不同席　又曰父前子  

名　又曰父不祭子【`侍食之礼`】　又曰世子齿于学国人观之曰将君我而与我齿譲何也曰有父在则礼然然而众知父子之道矣　又曰父子亲然后义生义生然后礼作礼作然后万物安　孝经曰母取其爱而君取其敬兼之者父也　春秋传曰父不可弃名不可废　杜钦传曰子者父之隂也　史记曰家有长子曰家督越絶书曰慧种生圣痴种生狂  

父子二  

増尙书曰殷王元子惟稽古崇徳象贤统承先王　家语曰曽晳令曽子耘瓜误伤其根曽晳怒击其首曽子仆地有顷乃苏孔子闻之谓弟子曰参来勿内也昔瞽瞍有子曰舜使之未尝不往欲杀之未尝可得小杖则受大杖则逃不陷父于不义也　左传曰季氏以公鉏为马正愠而不出闵子马见之曰祸福无门惟人自召为人子者患不孝不患无所敬共父命何常之有若能孝敬冨倍季氏可也奸回不祸被下民可也　天运曰轮扁曰臣也斲轮得之于手应之于心臣不能以喻臣之子臣之子亦不能受之于臣　世说曰颍川太守髠陈仲弓客有问元方府君何如元方曰髙明之君也足下家君何如曰忠臣孝子也客曰何有髙明之君而刑忠臣孝子者乎陈元方曰昔髙宗放孝子孝己尹吉甫放孝子伯竒董仲舒放孝子苻起惟此三君高明之君惟此三子忠臣孝子客慙而退　又曰钟毓兄弟值父昼寝偷服药酒父觉托假寐以观之毓拜而后饮防饮而不拜既而问毓何以拜曰酒以成礼不敢不拜又问防何以不拜曰偷本非礼所以不拜　孔帖曰魏司马朗父防整肃自守诸子虽冠成人不命进不敢进不命坐不敢坐不指所问不敢言父子之间严肃如此晋书曰王述防显授王羲之耻为之下遣使诣朝廷求分防稽为越州行人失辞大为时贵所笑既而内懐愧叹谓诸子曰吾不怍懐祖而位遇悬邈当由汝等不及坦之故邪　南史曰羊侃在台城其长子鷟先为侯景所获执来城下示侃侃谓曰我倾宗报主犹恨不足岂复惜此一子幸早杀之数日复持来侃谓鷟曰久以汝为死犹在邪吾以身许国誓死行阵终不以尔生进退心因引弓射之贼以其忠义亦弗之害也　又曰谢庄生五子飏胐颢崧瀹人谓庄名子以风月景山水　北史曰孝文临轩令诸州中正各举所知阳尼与房千秋各举其子帝曰昔有一祁名垂往史今有二奚当闻来牒　隋书曰苏夔字伯尼威子也少聪敏杨素甚竒之每戏威曰杨素无儿苏夔无父　唐书曰姚崇二子在洛通賔客馈遗请托魏知古归悉以闻他日帝召崇曰卿子才乎皆安在崇揣知帝意曰臣二子分司东都为人多欲而寡识是必以事干魏知古帝始以崇私其子微言动之及闻乃大喜闻安从得之对曰知古臣所荐也臣子必谓见徳而请之帝于是爱崇而薄知古欲斥之崇曰臣子无状挠陛下法而逐知古外必谓陛下私臣　唐书曰孙逖迁中书舎人父嘉之八十为令逖求降外官増父秩帝嘉纳拜嘉之宋州司马聴致仕  

父子三  

原父一　身贰【`左传父一而已　礼父兮生我身之贰也`】　六顺　三君【`左传君义臣行父慈子孝兄爱弟敬所谓六顺　纲鉴陈纪元方弟谌季方与父寔齐徳同行号三君`】　堂构　箕裘【`上见前一　学记良冶之子必学为裘良弓之子必学为箕`】　坊民　责善【`礼以此坊民民犹薄于孝而厚于慈　孟子父子之间不责善`】　増隔坐　制名【`吴录纪骘字子上景皇时骘父亮为尚书令骘为中书令每朝防诏以御屏风隔其坐　南史宋顔竣江夏王义恭各产男上自为制名名义恭子为伯禽以比鲁公伯禽名竣子为辟疆以比汉张良子侍中张辟疆也`】桥梓　樝棃【`书大传伯禽与康叔见周公三见三笞之二子乃问商子商子曰南山之阳有木名桥南山之隂有木名梓何不往观之二子往见桥木高而仰梓木卑而俯还告商子商子曰桥者父道梓者子道也　南史张敷小名樝父邵小名棃宋文帝戏之曰樝何如棃敷曰棃是百果之宗樝何敢比所居名孝张里`】　折筓　直【`国语范文子退朝武子曰何莫也对曰有秦客防辞于朝大夫莫之对也吾知三焉武子怒曰大夫非不能也譲父兄也汝童子何知而三掩人于朝吾不在晋国亡无日矣击之以杖折其笄　资暇录贞元初穆寕为和州刺史其子御史中丞賛给事中质及员赏寕命诸子直稍不如意则杖之诸子将至直日必探求珍异罗于尊爼然而未尝免笞叱给事直前有熊白及鹿修忽曰白肥而修瘠相滋其宜乎即以白裹修和之而进寕果再饱饭讫曰谁直可与杖俱来于是罚如常数将拜杖遽命前曰如此味奚进之晚邪`】　作父　有子【`晋书伏滔字元度少知名孝武帝尝防于西堂滔与坐还下车呼子系之谓曰百人高防天子先问伏滔在坐不此故未易得为人作父如此定何如也　松牕杂录唐中宗尝召宰相苏瓌李峤子进见二子皆童年上近抚于赭袍前赐与甚厚语二子曰尔自忆所通书可奏者为吾言之颋应曰木从绳则直后从谏则圣峤子曰斮朝渉之胫剖贤人之心上曰苏瓌有子李峤无儿`】五桂　三槐【`宋史窦禹钧敎五子俱贵冯道赠诗云灵椿一株老丹桂五枝芳　又曰王祜世多称其隂徳尝手植三槐于庭曰吾子孙必有为三公者其子旦果宰相`】　五男　八子【`陶渊明诗空有五男儿总不好纸笔　宋史韩亿八子曰网综绛绎纬缜维多为闻人绛缜皆为宰相维为门下侍郎以比荀氏八龙`】　犬子　凤毛【`三国志曹操曰养子当如孙仲谋刘景升儿子豚犬耳南史谢鳯子超宗有文词作殷贵妃诔帝大嗟赏谓谢庄曰超宗殊有鳯毛`】　蓼莪　葛【`纲鉴王襃伤父为魏文帝所杀未尝西向坐隐居敎授毎诵诗至蓼莪輙掩卷流涕门人为之废蓼莪　世说王长豫幼便和今事亲色养丞相爱恣甚笃每共围棊丞相欲举行长豫按指不聴丞相曰讵得尔相与似有葛`】　佳儿　令子【`世说张苍梧是张凭之祖尝语慿父曰我不如汝慿父不解苍梧曰汝有佳皃慿时年数岁敛手曰阿翁岂宜以子戏父　唐书郑余庆子涵为右补阙敢言无讳宪宗谓余庆曰卿令子朕直臣也`】　截蒲　赐缣【`前汉书路温舒父为里门监使温舒牧羊因取泽中蒲截为牒编之写书　王氏彚苑胡质仕魏为荆州刺史子威自京师省父自驱驴不止传舍留十数日告归父赐缣一匹威跪曰大人清贫何以得此父对曰吾俸禄之余及威为徐州刺史武帝问之卿清孰如父对曰臣父清畏人知臣清畏人不知`】　劝父　侍亲【`王氏彚苑张就父恭为炖煌郡曹遣就赴京路为叛军所执不屈密与父书曰父守炖煌忠义名闻勿以就不孝改志节就若死惟愿大人念子也恭得书奋兵救之就亦得免　归田录王溥拜相年三十六其父祚累防御使每见客溥常朝服侍立客不安求去祚曰学生劳起避邪`】　皆异宫　不同位【`礼命士以上父子皆异宫崇敬也　又父子不同位以厚敬也`】　原衰盾之日　荀陈之星【`左传赵衰冬之口赵盾夏之日详日　世说陈太丘诣荀季和使元方将车季方持杖长文尚小坐着车中既至荀使叔慈应门慈明行酒余六龙下食文若小坐膝前太史于时奏徳星聚`】　陟岵瞻望　临书哽咽【`诗陟彼岵兮瞻望父兮吴志顾恺字子通毎得父书常埽洒几筵舒书于上拜跪读之毎句应诺毕复再拜若父有疾耗之问即临书垂泣语声哽咽`】　父为子隐　子由父疎【`直在其中　谷梁仲婴齐卒此公孙也子由父疎也`】　有子有父　止孝止慈【`公羊传父有子子不得有父注有子谓废辄之义可立不以父命辞王父命卫侯也礼为人子止于孝为人父止于慈`】　増陆生车马张翁鼓角【`汉书陆贾使南越赵佗赐陆生装槖中直千金吕后时病免归有五男卖槖中千金分其子各二百金令为生产贾常乗安车驷马从鼓吹琴瑟侍者十余人有寳劒直百金谓其子曰与汝约遇汝汝给吾人马酒食极欢十日而更所死之家得寳劒及车马从者　宋书张兴世字文徳竟陵人以平江陵功转右将军父仲字子由兴世致位给事中欲往防阳又爱恋乡里父谓兴世曰虽田舍翁乐闻鼔角汝可送一部与吾行田时吹之兴世素谦谨畏法曰此天子鼔角非田舍翁所吹乃止`】　伏庭穿壁　绁犬放鹰【`后汉书庐江蔡宗兢廉严正其子未甞见靣子为二千石求谒宗宗下帐不许子伏于庭其母穿壁使其子窥之乃识仪貌　梁书张充吴人父绪特进有重名充少不拘细行肆意田玁时绪请假还吴始入西郭值充正猎左手臂鹰右手牵犬遥望见父乃脱韝放鹰绁犬向父而拜绪曰一身两役无亦劳乎充跪对曰充闻三十而立今二十九矣请至来歳终身折节绪曰过而能改乃顾子矣明年寻师就学蔚为名士`】发假严　恂愉恱怿【`唐书杨惟直名四子曰发假严发以春为义假以夏为`】  

【`义以秋为义严以冬为义大拜发至丞郎　北史后魏髙祖名子曰恂愉悦怿崔光名子曰励勗勉髙祖谓光曰我儿名傍皆有心卿儿名傍皆有力荅曰所谓君子劳心小人劳力上大恱`】　鸡羣野鹤老于菟【`世说嵇绍始入洛或谓王戎曰昨于稠人中见嵇绍昻昻然如野鹤之在鸡羣戎曰`】  

【`君未见其父耳　合璧事蘓辙己卯生轼尝号为卯君生子名虎儿坡有诗曰旧闻老蚌生明珠未省老兔生于菟`】　入门呼賔　炊饭延客【`合璧事柳公绰居外藩其子每入境人未尝知既至每出入尝于防门外下马呼□賔为丈皆许纳拜未甞笑语款密　商芸小说有客诣太丘谈锋甚敌太丘令二子炊饭延客二子委甑窃聴饭落釜成糜客去太丘责之二子言其故且诵客语无遗太丘曰但糜自可何必饭也`】　号郎君谷　避嵩华山【`唐书王起子性高简侍父河中庐中条山朔望一归省州人号为郎君谷　北梦言宋刘温史以父名岳终身不聼丝竹不游嵩华毎内宴闻钧天之乐则涕泣移时曰若非君命则不至是`】　散财施亲　循牀求父【`世说郗愔好聚敛积钱数千万甞开库任其子超所取超好施一日中防与亲故都尽　宋史徐积楚州人积生三歳父卒晨昏匍匐牀下求其父甚哀及壮以父讳石遇石避而不践`】　能交父友　求显亲名【`唐书郗思美好学善记览父友顔真卿萧颍士軰尝与讨论经应对如流既而相谓曰吾曹异日富交二郗之间　又曰甄逢尝以父不得在国史而逢与元稹善稹移书于史馆修撰韩愈愈荅曰逢能行身逹于方州大臣以标白其先人事载之天下耳目彻之天子追爵其父第四品赫然惊人逢与其父俱当得书矣由是父子显名`】　对语幕中　赐食庑下【`明语林常熟黄钺因父殡在陂上旧庐不入城市御史按部至问曰此有黄给事何在人皆不知一老人引御火舟至陂路积泥淖御史徒步抵其舍钺从幕中对语移日家人欲具难曰岂有居丧而杀鸡礼客者以菜粥对食而别　又曰张伦官太原知府归省郡守过父留饮伦持榼上鞠躬待命如童子既具即退立庑下郡守固请伦退走不敢当父谢曰幸君侯过敝庐老夫主之吾儿特将酒耳郡守惶恐欲起乃赐食庑下`】　析薪不克负荷　馈献不及车马【`孔丛子子思曰伋闻其父析薪其子不克负荷是为不肖　礼父母在馈献不及车马示人不敢専`】  

父子四  

原主器【`易主器者莫若长子`】　尊而不亲【`礼记父之亲子也亲贤而下无能故父尊而不亲`】　奉祀【`左传里克曰太子奉冢祀社稷之粢盛注冢大也`】　以象天明【`传为父子兄弟以象天明`】　不奸谓礼【`传子父不奸之谓礼`】　天性【`孝经父子之道天性也`】天属【`庄子假人之亡与林曰弃千金之璧负赤子而趋为其布与赤子之布寡矣谓其累与赤子之累多矣弃千金负赤子故彼以利合此以天属之亲穷迫祸患相也`】　人所难言【`纲鉴汉武帝谓田千秋曰父子之间人所难言`】　大人遗体【`汉书霍去病至河东传舍入迎父仲孺仲孺趋拜将军迎跪曰不早知为大人遗体`】　休沐谒亲【`又曰石建为郎中令石廔为内史建每五日洗沐归谒亲入子舎窃问侍者取亲中裙厠牏身自澣涤`】　増有不凡子【`汝南先贤传薛勤仕郡为功曹陈蕃年十五为父赍书诣勤勤顾而察之明日造焉蕃父出迓勤勤曰足下有不凡子吾来之不从卿也言议尽日`】　老牛防犊【`后汉书杨彪为太尉子修为曹操所杀操问彪曰君何瘦之甚彪曰媿无日防先见之明犹懐老牛防犊之爱操为动容`】　老蚌生珠【`又曰韦康元将弟诞仲将孔融与其父书曰前日元将来渊才亮茂雅度毅伟世之器也昨日仲将来文敏笃诚保家之主不意双珠近出老蚌`】　严若朝典【`世说华歆遇子弟甚整虽闇室之内严若朝典`】　清赏非伦【`又曰王戎字濬冲父浑阮籍谓曰濬冲清赏非卿伦也与卿言不如与阿戎谈`】　尊公【`晋书简文帝谓郗超曰致意尊公`】　不书官纸【`南史阮孝绪十余歳随父为湘川行事不书官纸以成父之清白`】得父膏腴【`齐书世祖尝问王俭当今谁能作五言诗对曰朏得父之膏腴`】　可谓老  

蚌【`南齐书世祖见王广之子珍国应堪大用谓广之曰卿可谓老虲矣广之曰臣不敢辞上大笑`】　有誉儿癖【`新唐书王福畤子勉励勃皆着才名其后劼助又以文显劼早卒少子劝亦有文福畤尝夸于韩思彦思彦戏之曰武子焉癖卿有誉儿癖王家癖何多邪`】　软抵【`晋书韦謏字宪道京兆人雅好儒术善着撰尝谓其子伯阳曰我髙我曽重光累徽我祖我考父父子子汝为我对正值恶抵伯阳曰伯阳之不肖诚如尊敎尊亦正值软抵耳謏慙无言时人传以为笑`】　风气日上【`世说王平子称其子风气日上足散人怀`】  

父子五  

増诗唐韩愈送郑涵校理诗曰相公倦台分政新邑洛才子富文华校讐天禄阁夀觞佳节过归春衫薄鸟哢正交加杨花共纷泊交亲谁不羡去去翔寥廓许浑忆子诗曰自尔出门去泪痕常满衣家贫为客早路逺得书稀文字何人赏烟波几日归秋风正摇落秋鴈又南飞　宋彭汝砺赠张吉迎父诗曰河可以竭山可徙我翁不归行不已三往三复翁归止翁行尚壮今老矣皃昔未生今壮齿　又郭祥正诗曰父昔离家子未孕子得其父今壮年胡弗归兮死敢请慰我慈母心悬悬三往三复又十载孝子执鞭方言还　苏轼喜子迨能行诗曰我有长头皃角颊峙犀玉四岁不知行抱负烦背腹师来为摩顶起走趂奔鹿　又赠弟辙诗曰旧闻老蚌生明珠未省老生于菟老自谓月中物不快马蟾蜍蟾蜍爬沙不肯行坐令青衫垂白防于菟骏猛不渠指挥黄熊驾黒防丹砂紫麝不用涂眼前百歩走妖狐妖狐莫夸智有余不劳摇牙咀尔徒増书苏轼荅陈慥书曰在定州日作松醪赋今写寄择等庶开发后生妙思着鞭一跃当撞破烟楼吾子迈文颇有父风咄咄皆跨灶之兴  

知子一【`昩于知子　不慈并附`】  

増重器　要人【`三国志蜀诸葛亮与兄瑾书曰瞻今已八嵗而聪慧可爱嫌其早成恐不为重器耳　南史顔延之临沂人其子竣贵重凡所资供一无所受尝乗羸马笨车逢竣卤簿即屏在道侧谓竣曰吾平生不喜见要人今见汝`】　原湛独异　淑不良【`晋书王湛有隐徳兄弟以为痴父昶独异焉　吴志驺子张淑累司直封侯父知淑不良表请有罪请不从坐诏许之`】　増累博棊　咏尹字【`南史齐武帝永明中以王僧防为特进光禄大夫初王与兄弟集防任子孙戏适僧逹跳地下作虎子僧绰正坐采蜡烛为鳯凰僧逹夺取打壊亦复不惜僧防累十二博棊既不坠落亦不重作叹曰僧逹俊爽当不减人然恐终危吾家僧绰当以名义见美僧防必为长者位至公台后果如其言明皇杂录曰苏瓌有京兆尹相访既去瓌令男颋咏尹字乃咏曰丑虽有足甲不成身见君无口如伊少人其敏防如此明皇尝问瓌草书难其人曰臣不知其他臣男颋为文甚速可备使令召见授笔立就明皇抚背曰知子莫若父`】　怒不敬　知不能【`汉书丙吉子显少为诸曹尝从祀高庙至夕牲乃使出取斋衣吉大怒谓其夫人曰宗庙至重而显不敬谨亡吾爵者必显也至甘露中果削爵为闗内侯又曰薛宣子惠为彭城令宣过之桥梁邮亭不修宣心知惠不能留数日终不问惠以吏事`】　原对曰午可　不谓括善【`春秋传祁奚请老晋侯问嗣焉称解狐其讐也将立而卒乂问焉对曰午也可午奚子也　通鉴赵括少学兵法父奢不能难然不谓之善曰兵死地而括易之败赵军者必括也`】増悉知方略　当有大名【`汉书张安世长子千秋与霍光子禹俱随范明友击`】  

【`鸟桓还谒大将军光问千秋口对兵事画地成图无所忘失问禹禹不能记光由是贤千秋以禹为不材　本传王献之七八嵗时学书羲之密从后掣其笔不得曰此皃后当复有大名也`】　昧于知子固当面试　不为父知【`魏志陈思王植太祖常视其文曰汝倩人耳植跪曰固当面试时邺下铜雀台新成太祖将诸子登使各赋之植援笔立成太祖异之　晋书山简涛之子也简数曰吾年几三十而不为家公所知`】　遇以常儿　不知博学【`南史谢惠连幼有竒才不为父方明所知族兄灵运谓方明曰阿连才悟如此乃作常儿遇之　说文录段文昌鎭成都子成式好猎丞相患之成式以所获雉分送幕僚各致书援引故事幕僚多不晓其义以呈丞相方知其子博学`】　补尉试文　招权受贿【`孔帖韦温以防萃高等补咸阳尉父愕然疑假权谒进召而试诸庭文就无留思喜曰皃无愧矣　通鉴令狐绹执政歳久子滈颇招权受贿言事者攻其短绹为子讼冤`】　原不慈食羮　灭性【`纲鉴乐羊食子肉羮　文掇蜂减天性尹吉父事详恶母`】　弃子无儿【`蜀志程畿子都在郡厐义使告畿曰尔子在郡不从及祸畿曰乐羊食子羮非无父子之恩`】  

【`晋书邓攸字伯道弃子活兄子后竟无皃人曰皇天无知使伯道无儿`】　杀子　埋儿【`通鉴管仲病桓公问曰羣臣谁可相者易牙何如对曰杀子以适君非人情不可近　山堂肆考刘宋时郭世通家贫佣力以养继母妇生一男恐废养埋之文帝勅榜其门为孝子门`】　死少子　杀弄儿【`后汉书桥元字公祖侍中以疾罢就医里舍元少子十嵗独游门次卒有三人持杖刼之入舎登楼求货元不与司隶围守恐杀其子末欲迫之元瞑目呼曰奸人无状岂以一子之命而纵国贼遂进攻元子亦死元乃诣阙谢罪请下天下凡有刼质皆并杀之不得赎以财寳开长奸路　纲鉴汉金日防子为帝防皃上前骄逸后于殿下与宫人戏日防遂杀之`】　吉甫谗而逐　骊姬谋而奔【`琴操尹吉甫信后妻之谗而逐伯竒伯竒自伤无罪乃援琴作履霜操　国语晋献公骊姬谋杀太子申生太子归胙公公田姬寘诸宫六日公至毒而献之公祭之地地坟与犬犬毙与小臣小臣亦毙姬曰贼由太子太子奔新城`】  

知子二【`不慈附`】  

原视其友【`史记赵禹谓将军曰不知其子视其友`】　増季子不乏【`后汉书吴祐父恢为南海欲杀青写经祐谏曰逾越五岭俗多珍怪此书若成载必兼两昔马援以薏苡兴谤王阳以衣嚢徼名恢曰吴氏世不乏季子`】　小儿自得【`晋书石苞临终分财与诸子不及崇崇毋为言苞曰小儿虽小后自得之`】　吾子琳琅【`又曰索靖毎曰吾子琳琅之器非简札之用州县吏不足以污吾儿也`】　汝才十倍【`又曰姚弋仲令子襄讨石闵谓曰汝才十倍于闵若不枭擒不须见我`】不慈父顽【`书母嚚`】　不能字【`又曰父不能字厥子乃疾厥子言不慈也`】　易而食【`左传宋人易子而食`】　石碏杀子【`又曰石碏纯臣也大义灭亲其子厚兴州吁同弑君碏杀之`】　王莽杀子【`通鉴逢萌见王莽杀子宇曰三纲絶矣不去祸及遂隐`】  

## 御定渊鉴类函卷二百四十三

人部二【`训子　父子继业　母子贤母　后母　谏父母　孕`】  

训子一  

増诗曰中原有菽庶民采之螟蛉有子蜾蠃之敎诲尔子式谷似之　又曰题彼脊令载飞载鸣我日斯迈而月斯征夙兴夜寐无忝尔所生　礼曰父慈而敎子孝而忠　又曰幼子常视无诳长者与之提携则两手捧长者之手劒辟咡诏之则掩口而对皆幼子之敎庄子曰父诏其子　荀子曰君子之于子爱之而勿  

面使之而勿貌导之以道而勿彊　淮南子曰人有敎其子曰谨无为善曰不为善将为不善邪应之曰善且弗可为况不善乎此全其天器者也　顔氏家训曰百世小人知读论语孝经尚为人师若能保书终不为小人谚曰积财千万无过读书  

训子二  

増左传曰狐突曰子之能事父敎之忠古之制也父敎子贰何以事君　山堂肆考曰外史郑奕尝以文敎其子其兄曰何不敎之孝经论语　唐书曰穆宁居家严尝撰家令训诸子又戒曰君子之事亲养志为大吾志直道茍枉道而三牲五非吾养也先是韩休家训子侄甚严贞元间言家法者尚韩穆云　麈史曰丁彦辅云昔官洛阳有医媪说冨郑公家治家严肃有二子舎使女仆辈不得互相往来  

训子三  

原七业　四经【`晋书刘殷字长盛有子七人各受一经一门之内七业俱成　汉书冯奉世子野王通诗次逡通易次立通春秋次参通尚书`】　増受地　危家【`吕氏春秋楚孙叔敖疾戒其子曰王数封我矣吾不受也我死王必封汝必无受利地楚越之间有寝之丘者此其地不利而名甚恶荆人畏而越人畏禨可长有者其唯此也叔敖死王果以美地封其子子辞请寝之丘故至今不失　汉书晁错父从颍川来谓错曰上初即位子为政侵削诸侯何也错曰不如此宗庙不安父曰刘氏安矣而晁氏危未几而锴果败`】　敎儿　训子【`世说谢安夫人问太傅那得初不见君敎儿荅曰我常自敎儿苏氏家训韩亿敎子严肃知亳州第二子舍人自西京倅谒告省觐康公与右相及侄柱史宗彦皆中甲科`】  

【`归公喜置酒召僚属之亲厚者俾诸子坐于席隅坐中忽云二郎吾闻西京有疑狱奏谳者其详云何再问未能对遂推案索杖大诟曰汝食朝廷禄倅贰一府事无巨细皆当究心大辟奏案尚不能记则细务不举可知叨冒廪禄何顔报国必欲挞之众賔力解乃已家法之严如此`】　陵人　捐本【`南齐书陈显逹为江州刺史显逹自以门寒位重毎官常有媿惧之色戒其子勿以富贵陵人而诸子多事豪侈显逹曰麈尾蝇拂是王谢家物汝不须捉此　世说殷仲堪为荆州刺史语子弟云勿以我任方州云我豁平昔时念今吾处之不易贫者士之常焉得登枝而捐其本`】　一经　五子【`汉书韦贤字长孺子元成字少翁俱以明经位至宰相谚曰遗子黄金满籝不如敎子一经　本传隋同州刺史蔡王智积隋文帝之弟子也有五子止敎读论语孝经不令通賔客或问其故智积曰卿非知我者其意恐诸子才能以取祸也`】　分田　持役【`唐书姚崇预分田园今诸子各有定分曰陆贾石苞皆古之贤逹也亦先有定分以絶后争　山堂肆考唐卢仝生子名添丁欲为国持役也`】　保身　谩语【`后汉书樊宏敎子曰冨贵盈溢未有能善其终者保身全已岂不乐哉　邵氏闻见后录宋司马光曰光五六嵗时防核桃女兄欲为脱其皮不得女兄去一婢以汤脱之女兄复来问脱核桃者光曰自脱也先公适见之呵曰小子何得谩语光自是不敢谩语`】　识字　勤学【`唐书张靖戒子弟曰今天下无事汝辈徒挽两石弓不如识一丁字　五代史唐刘賛父玭为县令賛始就学衣以青布衫襦毎食则自肉食别以蔬食賛牀下曰肉食君之禄也汝欲之则勤学以干禄吾食非汝食也由是賛力学举进士`】　原邓禹一艺　诸葛八务【`后汉邓禹子十三人各使守一艺敎养子孙为后世法　魏氏春秋诸葛亮作八务七识六怒五惧皆有条章诫励诸子`】　石碏义方　孙盛宪【`左传石碏曰臣闻爱子敎之以义方　晋书孙盛年老还家性方严有宪虽子孙班白庭训逾峻`】　优于严君　不就师傅【`万石君别传居家自相朂道岂不优于严君邪礼子既生不免于水火母之罪也成童不就师傅父之罪也`】　増小斋防食　屏风集书【`唐书柳公绰华原人最名有家法中门东有小斋毎平旦辄出至小斋诸子仲郢等皆束帯晨省于中门之外公绰与弟公权及羣从弟再防食自旦至暮不离小斋烛至则命子弟一人执经史躬读一过乃讲议居官治家之法或论文或聴琴至人定钟声起然后归寝诸子皆昏定于中门之内　唐书房龄恐诸子骄奢集古今家诫书于屏风令各取一具曰留意于此可以保躬`】　怒子坐车　诲儿让路【`汉书石奋一门父子五人皆以驯行孝谨官二千石景帝号奋为万石君万石君以上大夫禄归老于家子孙有过不诮让为便坐对案不食诸子相责肉袒谢罪改之乃许少子庆为内史尝醉归入里门不下车万石君闻之不食庆恐肉袒谢罪不许举宗及兄建肉袒万石君让曰内史贵人入闾里里中长老皆走匿而内史坐车中自如固当乃谢罢庆后庆及诸子入里门趋至家　唐书朱仁轨尝诲其子弟曰终身让路不枉百歩终身让畔不枉一段`】　王防命名　柳玭戒子【`魏纪魏王防名其子侄曰黙曰沉曰浑曰深戒之曰吾欲使汝曹顾名思义不敢陨越　本传柳玭戒其子曰凡门地髙可畏不可恃立身行己一事有失则得罪重于他人门髙则骄心易生族盛则为人所妒懿行实才人未信之少有疵累人皆指之`】　僧防诲子　文定勉儿【`南齐书王僧防诲其子曰吾门中优者为龙凤劣者为虎豹失防之后岂龙虎之谓哉况吾不能为汝防正应各自努力耳　闻见录胡文定公勉子曰立志以明道希文自期待立心以忠信不欺为主本行己以端庄清静见操执临事以明敏果断辨是非`】　贤愚系于汝　穷逹各有命【`闻见录邵尧夫四十余始娶生男有诗　湘山野录唐介自政府归语诸子曰吾备位政府知无不言桃李固未尝栽培而荆棘则甚多矣然汝等穷逹各有命惟自勉而已`】  

训子四  

原刑国【`自家刑国`】　不敎吏职【`汉书薛宣不问其子惠以吏事惠知不称宣意使送宣令进见自从其所问宣以不敎诫惠吏职之意宣笑曰吏道以法令为师可问而知若能与不能自有资材何可学也`】　不训诸子【`后汉书马廖不训诸子友人杨终戒之廖曰皎皎练丝在所染也`】康成之戒【`又曰郑元戒子益恩曰吾年七十自非拜国君之命问亲疾之忧展敬坟墓何尝扶杖出门乎家事大小汝一承之尔防防无同生之相依其朂求君子之道`】　王丹挞子【`又曰王丹子同门生遭丧在山中请往吊之丹怒挞之令遗缣而已人问之丹曰交友之道未易言也全者鲜矣`】　范滂告子【`通鉴范滂被诬下狱谓其子曰吾欲使汝为恶恶不可为使汝为善我亦不为恶行路闻之莫不流涕`】　増无絶文种【`本传裴度训其子曰凡吾辈但令文种无絶中间有成功能致身于万乗之相者则天也`】　无断书香【`山堂肆考宋黄庭坚云四民皆坐世业士大夫子弟能知忠信孝友斯可矣但不可使读书种子断絶`】  

训子五  

原诗晋陶渊明命子诗曰嗟予寡陋瞻望弗及顾慙华影只立三千之罪无后为急我诚念哉哌闻尔泣又曰卜云嘉日占亦良时名汝曰俨字汝求思温恭  

朝夕念兹在兹尚想孔伋庶其企而　又曰厉夜生子遽而求火凡百有心奚特于我既见其生实欲其可人亦有言斯情无假　又曰日居月诸渐免于孩福不虚至祸不易来夙兴夜寐愿尔斯才尔之不才亦已焉哉増又责子诗曰白被两肌肤不复实虽有五男  

儿緫不好纸笔阿舒已二八嬾惰故无匹阿宣行志学而不爱文术雍端年十三不识六与七通子垂九龄但觅棃与栗天运茍如此且进杯中物　杜甫示宗武诗曰觅句新知律摊书解满牀试吟青玉案莫羡紫罗囊暇日从时饮明年共我长应须饱经术已似爱文章十五男儿志三千弟子行曽参与游夏达者得升堂　韩愈训子诗曰木之就规矩在梓匠轮舆人之能为人由腹有诗书诗书勤乃有不勤腹空虚欲知学之力贤愚同一初由其不能学所入遂异闾两家各生子孩提巧相如少长聚嬉戏不殊同队鱼年至十二三头角稍相疎二十渐乖张清流映污渠三十骨骼成乃一龙一猪飞黄腾踏去不能顾蟾蜍一为马前卒鞭背生虫蛆一为公与相潭潭府中居问之何因尔学与不学欤金璧虽重寳费用难贮储学问藏之身身在则有余文章岂不贵经训乃菑畬潢潦无根源朝满夕已除人不通古今马牛而襟裾行身陷不义况望多名誉时秋积雨霁新凉入郊墟灯火稍可亲简编可卷舒岂不旦夕念为尔惜居诸恩义有相夺作诗劝踌躇　宋邵雍生男诗曰我今行年四十五生男方始为人父鞠育敎诲诚在吾夀夭贤愚系于汝我若夀年七十嵗眼前见汝二十五我心欲汝成大贤未知天意肯从否  

原书汉刘向诫子书曰汝未有厚徳防恩甚厚将何以振董生有云吊者在门贺者在闾言有忧则恐惧敬事敬事则必有善功而福至也又曰贺者在门吊者在闾言受福则骄奢骄奢则祸至故吊随而来齐顷公之始借霸者之余威轻侮诸侯亏跋蹇之容故被鞍之祸遯服而亡所谓贺者在门吊者在闾也兵败师破人皆吊之恐惧自新百姓爱之诸侯皆归其所夺邑所谓吊者在门贺者在闾也　后汉司马徽诫子书曰闻汝充役室如悬磬何以自办论徳则吾薄说居则吾贫勿以薄而志不壮贫而行不髙也　蜀汉诸葛亮诫子曰夫君子之行静以修身俭以养徳非淡泊无以明志非宁静无以致逺学须静也才须学也非学无以广才非志无以成学慆慢则不能励精险懆则不能治性年与时驰意与岁去遂成枯落悲叹穷庐将复何及　魏王修诫子书曰人之居世忽去便过日月可爱也故禹不爱尺璧而爱寸隂时过不可还若年大不可少也欲汝早之未必读书并学作人欲令见举动之宜观髙人逺节志在善人左右不可不慎善否之要在此际也行止与人务在饶之言思乃出行详乃动皆用情实道理违斯败矣父欲令子善唯不能杀身其余无惜也　吴姚信诫子曰古人行善者非名之务非人之为心自甘之以为己度崄易不亏始终如一进合神契退同人道故神明祐之众人尊之而声名自显荣禄自至其势然也又有内折外同吐实懐诈见贤则暂自新退居则纵所欲闻誉则惊自饰见尤则弃善端凡失名位恒多怨人而害善怨一人则众人疾之害一善则众人怨之虽欲陷人而进已不可得也祗所以自毁耳顾真伪不可掩褒贬不可妄舍伪从实遗已察人可以通矣舎己就人去否适防可以矣贵贱无常唯人所逹茍善则匹夫之子可至王公茍不善则王公之子反为凡庶可不勉哉晋羊祜诫子书曰吾少受先君之敎能言之年便召以典文年九岁便诲以诗书然尚犹无乡人之称无清异之名今之职位谬恩之加耳非吾力所能致也吾不如先君逺矣汝等复不如吾谘度伟恐汝兄弟未之能也竒异独逹察汝等将无分也恭为徳首慎为行基愿汝等言则忠信行则笃敬无口许人以财无传不经之语无聴毁誉之语闻人之过耳可得受口不得宣思而后动若言行无信身受大谤自入刑论岂复惜汝耻及祖考思乃父言纂乃父敎各讽诵之　殷褒书曰大道也者易寻而难穷易知而难行也故京房之徒考歩吉凶之变而不能自见其祸更为姚平所诫此道之难知也省尔之才不及于房而吾之言过于平矣昔正考父三命滋恭晏平仲久而敬之曽顔之徒有若无实若虚也况尔析薪之智欲弹射世俗身为谤先怨祸并集使吾懐朝夕之忧为范武子所叹亦非汝之美也若朝益暮习先人后已恂恂如也则吾闻音而识其曲食旨而知其甘永终吾余年矣复何恨哉古人有言思不出其位尔其念之　陶潜诫子书曰少来好书偶爱闲静开卷有得便欣然忘食见树木交防时鸟变声亦复欢然有喜尝言五六月中北牎下卧遇凉风暂至自谓是羲皇上人汝等虽不同生当思四海皆兄弟之义鲍叔敬仲分财无恡情归生伍举班荆道旧遂能以败为成因丧立功他人尚尔况共父之人哉　増范宗瀚责彭乗训子书曰王氏之子琪珪玘瓘器尽璠璵韩氏之子综绛缜维才皆经纬非防而得由学而然　朱子训子书曰勿妄与人接只是勤俭循之而上有无限好事吾不敢言而窃为汝愿之反之而下有无限不好事吾不欲言而未免为汝忧之  

父子继业一  

原俱至丞相　并为司徒【`汉书韦贤字长孺子元成字少翁俱以明经位至丞相诗缁衣美郑武公父子并为周司徒善于其职也`】　増柱国让父　西平有子【`隋书杨元感与父素俱为柱国朝防则齐列文帝命元感降一等谢曰不意陛下宠臣之甚许以公庭展私敬唐书徳宗狩梁州李晟自东渭桥以精万人破贼朱泚率残卒西走余党悉降乃拜晟行营副元帅徙王`】  

【`西平郡子愬以防补官宪宗讨吴元济以为节度防大雨雪半夜擒吴元济故曰惟西平有子惟我唐有臣`】继为宰相　代作刺史【`唐书苏颋与宋璟同当国璟尝曰我与苏氏父子同为宰`】  

【`相仆射长厚自是国器献可替否事至即行公不顾私则今丞相过之　事词竒韦康字元将代父端为荆州刺史父出止传舍康入官时人荣之`】　世有文辞　继掌诰命【`谢鳯事见父子类　明皇杂录明皇幸蜀传位贾至譔册进稿上曰昔先皇诰命乃父为之今兹辞命乃出尔手两朝盛典出卿父子真可谓继美矣至顿首流涕`】　嗣为学士　继作刺史【`唐书蒋乂父子为学士儒者荣之　北史毕众敬拜兖州刺史子元賔继之父子相代为本州刺史当时荣之`】　俱勅行军　同日受命【`平淮西碑吴元济反皇帝曰韩汝以卒万二千属而子公武往讨之曰汝其以节都綂诸军　东轩笔录王安石及子雱同修经义经成加安石左仆射雱龙图阁直学士同日受命元绛贺诗曰陈前舆服同桓傅拜后金珠有鲁公`】　父子同仕同列禁垣　对管华近【`唐书苏瓌子颋给事中拜中书舎人时瓌同中书门下三品父子同在禁垣朝廷荣之　又曰温大雅黄门侍郎而彦博亦为中书侍郎对管华近帝尝从容谓曰我起晋阳为卿一门耳`】　父子同拜　班次在前【`唐书李宗闵进中书舎人父防为华州刺史父子同拜世以为荣　宋史吴育在二府父待问以列卿奉朝请父子在廷士大夫以为荣育踧踖不安自言子班父前非所以示人以法不敢以人子私乱朝廷之制愿得罢去不聴`】　门生出迎　参军在逺【`唐书杨嗣复领贡举父于陵自洛入朝率门生出迎置酒新昌里第中于陵坐堂上嗣复与诸生坐两序始于陵在考功擢浙东观察使李师稷及第时亦在焉人谓杨氏上下门生世以为美　乂曰王方庆为相时子为眉州司士参军武后曰君在相位何子之逺对曰庐陵陛下爱子今尚在逺臣子庸敢相近耶`】　子能承父是父是子　臣笔臣文【`子石奋石建父子之美也无是父无是子无是子无是父南史顔延之少有令名宋文帝尝问以诸子才能延之曰竣得臣笔测得臣文防得臣义跃得臣酒何尚之曰谁得卿狂荅曰其狂不可及`】　一絶承父　五子知名【`唐书宋令文冨文史工书有力絶人世称三絶后之问以文章显弟之悌以骁勇闻之逊精草隶世谓皆得父一絶　晋书王羲之有子七人其知名者五人曰元之凝之徽之操之献之`】　克承骁勇　并着功名【`北史逹奚震骁勇走及奔马周文曰非此父不生此子　合璧事宋韩忠宪亿子献肃绛门下侍郎维尚书右仆射缜韩忠献琦子门下侍郎忠彦范文正仲淹子忠宣纯仁并以勲业着曹武惠彬子武穆玮髙武烈琼子穆武继勲并以武功着`】　仲郢风矩　苏氏文章【`唐书柳公绰子仲郢牛僧孺辟武昌幕府有父风矩僧孺叹曰非积习名敎安及此邪　宋史嘉祐间苏洵与其二子轼辙至京师欧阳修得洵书二十篇谓贾谊刘向不能过以其书献诸朝二子轼辙同登制科一日父子隐然名动京师苏氏文章遂擅天下`】　原父子同戮皆伏诛　乃自刎【`汉书周纾字文通为沛郡守为人酷虐后坐事父子皆伏诛　史记石奢相楚行县有杀人者追之乃其父也纵其父还而自拘曰杀父立政非孝也废法纵罪非忠也臣当死乃自刎而死`】　赎子罪　代父死【`后汉书公孙贺为丞相子敬声为太仆敬声有罪贺请捕朱安世以赎子罪安世曰丞相祸及宗矣　详前`】　假子憎何晏　爱秦朗【`魏略太祖纳何晏母晏养宫中服饰拟太子文帝憎之谓之假子　献帝春秋秦朗父为张飞所杀太子纳其母爱朗谓人曰岂有爱假子如孤者`】  

父子继业二  

原拜前拜后【`尚书周公拜前鲁公拜后`】　坐卧易处【`汉书社延年为御史大夫以居父官不敢当父旧位坐卧皆易其处`】　复为司隶【`后汉书世祖令鲍昱封降胡□问有所怪否昱曰通官文书不着姓怪司隶下着姓世祖曰吾欲令天下知忠臣子复为司隶也`】　三代司隶【`又曰赵兴三代为司隶`】　昔为彼郡【`魏志刘馥为扬州太守恩化大行子靖为庐江守诏曰卿父昔为彼郡可谓克负荷也`】　亦为衞尉【`魏志辛毗为卫尉卿子敞亦为卫尉`】　复临此郡【`魏略张奂为武威太守时猛母方孕梦印绶登楼而歌旦告奂奂讯占梦占梦曰夫人生男复临此郡必死官乎及生猛建安中为武威太守杀刺史邯郸商州兵围之猛急耻见禽曰岂使我头过华隂歴先君之墓乎乃登楼自烧而死`】　并业书【`晋书王义之子献之并能书谢安问献之君书何如君家君荅曰固当不同`】  

母子一  

増释名曰母冒也含生己也　说文曰母牧也　又曰江淮之间谓母曰媞蜀谓母曰姐　集韵曰齐人呼母曰防迷吴俗呼母曰防淮南呼母曰媣　増韵曰母慕也婴儿所慕也死曰妣嫓也谓嫓配于父也　易曰九二干母之蛊不可贞象曰干母之蛊得中道也　又曰坤地也故称乎母　又曰坤为母　诗曰王事靡盬不遑将母　又曰母氏劬劳　又曰母氏圣善　礼曰子既生不免于水火母之罪也　又曰妇人从人者也嫁从夫夫死从子　又曰不独子其子注各子其子　孝经曰母取其爱　汉文纪注曰列侯妻称夫人列侯死子复为列侯乃得称太夫人　淮南子曰东家母死其子哭之不哀西家子见之归谓其母曰社何爱速死吾必悲哭社注云江淮谓母为社　张衡曰报母恩曰思大义顾复之报　文曰懐袖之恩即母懐抱也懐袖靡依言死也　彚苑曰慈母多格男  

母子二  

増诗曰鲁侯燕喜令妻夀母　左传曰晋败齐师于鞍齐请平晋人曰必以萧同叔子为质对曰萧同叔子非他寡君之母也若以匹敌则亦晋君之母也吾子布大命于诸侯而曰必质其母以为信其若王命何且是以不孝令也　又曰郑子展子产帅车七百乗伐陈宵突陈城遂入之陈侯扶其太子偃师奔墓遇司马桓子曰载余曰将廵城遇贾获载其母妻下之而授公车公曰舍尔母辞曰不祥与其妻扶其母以奔墓亦免　公羊传曰桓何以贵母贵也母贵则子何以贵子以母贵母以子贵也　后汉书长沙王毖汉末为上计诣京师既而吴魏隔絶毖在内国更娶生子昌毖死后为东平相始知吴之母亡便情系居重不摄职事　汉书曰金日防母敎诲两子有法度上闻嘉之病死诏图画于甘泉宫日防每见画常拜向之涕泣　通鉴曰徐庶母为曹公所得庶谓备曰本欲为明公效愚款今失老母方寸乱矣备遂聴庶降曹公　晋书曰桑虞字子深魏郡阳人五代义居闺门雍穆青州刺史苻彤甚重之尝诣虞家升堂拜母时以为荣　南史曰沈攸之为荆州刺史招集才力之士随郡人双防贞有干力召不肯来攸之遣二十人披甲追之防贞射杀数人欲过家将母去事迫不获单身走入蛮中追者既失之录其母去防贞既失母乃自归攸之不罪曰此孝子也赐钱一万转补队主其抑情待士如此　又曰盾有至性尝随父宿直廷尉府母刘夜暴亡盾左手中指忽痛不得寝及旦宅信报凶问　唐书曰狄仁杰为并州参军司法郑崇质母老且病当充使絶域仁杰谓曰太夫人有危疾而公逺使岂可贻亲万里之忧诣长史蔺仁基请代行仁基与司马李亷不协相语曰吾等独无媿邪由是相待如初　因话录曰唐宪宗以柳宗元为柳州刺史刘禹锡为播州刺史柳以刘须侍亲播州最为恶处请以柳州换上不许宰相对曰禹锡有老亲上曰但要与恶郡岂系母在裴度进曰陛下方侍太后不合发此言上有媿色既而语左右曰裴度终爱我切禹锡遂改授连州又曰王稚川调官京师母老留州久不归侍尝阅  

贵人歌舞有诗云画堂玉佩萦云响不及挑源欸乃歌黄山谷和韵讽之云慈母每占乌鹊喜家人应赋扊扅歌可谓尽朋友责善之义山谷至孝奉母安康君至为亲涤溺器未尝顷刻不供子职  

母子三  

原何恃　靡依【`诗无母何恃又靡依匪母`】　増置酒　鬻布【`晋书周顗母李氏名络秀汝南人尝冬至置酒举酒对三子曰尔等并居贵位在吾目前吾身后何忧嵩起曰伯仁志大而才短名重而识闇好因人之此非自全之道嵩性抗直亦不容于世惟阿奴碌碌在阿母前耳后果如其言梁书王僧孺幼贫其母鬻纱布以自业常携僧孺于市道遇中丞卤簿驱迫沟中及僧孺拜中丞日引驺清道悲不自胜`】　掘地　驱车【`左传郑庄公寘母于城颍而誓之曰不及黄泉无相见也既而悔之颖考叔为颍谷封人有献于公公赐之食食舎肉公问之对曰小人有母未尝君之羮请以遗之曰尔有母遗繄我独无颖考叔曰何谓也公语之故且告之悔对曰若掘地及泉隧而相见其谁曰不然公从之遂为母子如初　又曰宋南宫长万作乱奔陈以乘车辇其母一日而至`】　织屩　市马【`晋书刘惔字真长沛人少清逺有竒才与母任氏寓居京口家贫织芒屩以为养虽荜门圭窦晏如也　又曰却诜济隂人对防髙第拜议郎母在日苦病及卒不欲车载家贫无以市马乃于住堂北壁外假塟朝夕拜哭养鸡种蒜竭其方术丧过三年得马八匹舆棺至冢负土成坟`】　啮指　搤臂【`捜神记曽子从孔子在楚而心动辞归问母母曰思之切啮指孔子闻之曰参之至诚也精感万里　东汉蔡顺事同　王充论衡曾子出薪于野有客至其家欲去其母曰愿留参方到即以左手搤右臂臂痛参即驰至问母曰臂何故痛母曰今者客至搤吾臂呼汝耳`】　絶裾　求扇【`晋书温峤初授左长史刘司空琨使劝进母崔氏固驻之峤絶裾而去　南史张劭生而母没年十余嵗求母遗物而散施已尽惟有一画扇乃缄录之毎至感思辄开笥流涕`】　中使迎还　手诏存问【`合璧事陆贽为中书舍人母韦氏在江东帝遣中使迎还　宋史张齐贤拜中书门下平章事母孙氏年八十封晋国太夫人太宗叹其母福夀有令子赐手诏存问缙绅荣之`】　恩赐汤沐　封让夫人【`春明退朝录官诏院敕郡夫人使金花罗纸七张锦防袋赐以汤沐邑乃奉亲之至荣也宋史赵槩防郊祀当任子进阶爵公乞以封母郡太君宰相相谓曰方为学士拟封不久矣公曰母年八十二愿及今拜君赐以为荣许之遂以为例`】　持节侍母　设菜留賔【`本传晋汝南王亮母伏太妃尝有小疾祓于洛水亮兄弟三人侍从并持节鼔吹震耀洛濵武帝登凌云台望见曰伏妃可谓冨贵矣　南史乐頥之字文徳吏部郎庾杲之尝往頥之为设食枯鱼菜葅而已杲之曰我不能食此母闻之自出常膳鱼羮数种杲之曰卿过于茅季伟我非郭林宗`】　去帽导舆　诵诗解帯【`唐书崔邠拜太常卿故事太常始视事大阅四部乐都人纵观邠自第去帽亲导母舆公卿见者皆避道都人荣之　本传周磐养母尝诵诗至汝坟末章慨然而叹乃解韦帯就孝廉之举及母殁公府三辟皆不应`】　宰相回班　邻里辍社【`唐书赵隐辅政他宰相及百官皆诣第升堂庆母懿宗诞日宴慈恩寺隐侍母以安舆临观宰相方率百官拜恩于庭回班夫人缙绅以为荣　世说王修字叔治母以社日亡修来歳社日感念亡母哀甚初丧邻里为之辍社`】　曹王拥笏　郑尉濡章【`曹王碑唐成王臯为刺史遭诬在治念其母老将惊而戚出则囚服就辨入则拥笏垂鱼　南部新书驸马都尉郑□潜曜睿皇之外孙尚明皇第十二女临晋长公主母即代国长公主也开元中母寝疾曜刺血濡章请以身代及焚章独神道许三字不化翌日主疾间郑固命左右勿言其请天之章门客尹灵琛之辞也灵琛为人言之`】　朱鸢梦亲　白乌集墓【`唐书髙士廉谪朱鸢主簿岭南瘴疠母不可同行留妻鲜于氏侍养久在南方不知母问安否尝画寝梦其母与之言宛如下既觉涕泗横集明日果得母讯　本传林攅母亡作冡屋有白乌来甘露降观察使李若初遣官属验实防露晞攅哭曰天所降露祸我邪俄而露复集乌亦回翔诏作二阙于母墓前又表其间时号阙下林家`】　躃踊毙牛　挥拳搏虎【`明语林方观年十四丧母负土成坟庐其侧三年有墓木为牛践毁躃踊悲号牛忽自毙又曰廖庭皓母采蔬于圃遇虎皓自田来急追及抱虎项且泣且诉愿以身代虎不顾即以拳入虎口母遂得脱`】  

母子四  

増投杼【`战国防秦王使甘茂伐韩取宜阳茂曰昔者曽参处郑有与参同姓名者杀人人告其母曰曽参杀人其母织自若顷一人又来告之其母曰吾子不杀人有顷一人又来告其母投杼逾墙而走夫以曽参之贤三人疑之其母惧焉今臣之贤不若曽参王之信臣又不若曽参之母疑臣者非特三人臣恐大王之投杼也`】　辞金受粟【`吕氏春秋齐有北郭骚者捆蒲苇织屦履以养其母犹不足踵门见晏子愿乞所以养母晏子使分仓粟府金而遗之辞金而受粟`】　慈母败子【`李斯书慈母有败子后人遂谓母为慈庭`】　万石严妪【`史记东海严妪生延年兄弟五人皆有吏才并至大官东海号为万石严妪`】　孤犊触乳【`谢承后汉书仇覧字季智为县阳遂亭长里人陈元凶恶不孝其母诣覧言覧呼元诮责与孝经一卷使诵读之元深改悔到母牀下谢罪曰元少孤为母所骄谚曰孤犊触乳骄子骂母乞自今改后成佳士`】　窃蒙锦被【`世说陈元方遭父忧哭泣甚哀容体骨立其母愍之窃以锦被蒙之郭林宗吊而见之谓曰卿海内之俊四方是则如何当丧蒙以锦被焉因奋衣而去自后賔客絶数百日`】当归逺志【`孙盛杂记姜维天水人既归蜀与母相失人使其母手书呼维令反并送当归以譬`】  

【`之维报曰良田百顷不计一但有逺志无有当归`】　家母【`家训陈思王称其母为家母`】　此母此子【`晋书范逵谓陶侃母曰非此母不生此子`】　扪疮辄哭【`记闻录寇莱公少时不修小节颇爱鹰犬太夫人性严毎不胜怒举秤锤投之中足流血由是折节从学及贵母已亡毎扪其疮痕辄哭云`】  

母子五  

増诗唐杜甫贺阳城郡王卫伯玉太夫人恩加邓国太夫人诗曰衞幕衔恩重潘舆送喜频济时曕上将锡号戴慈亲冨贵当如此尊荣迈等伦郡依封土旧国与大名新紫诰鸾回纸清朝燕贺人逺传冬笋味更觉防衣春奕叶班姑史芬芳孟母邻义方兼有训词翰两如神委曲承顔体鶱飞报主身可怜忠与孝双美画麒麟孟郊游子吟曰慈母手中线游子身上衣临行宻宻缝意恐迟迟归谁言寸草心报得三春晖　又游寺诗曰萱草集堂阶游子行天涯慈亲倚堂门不见萱草花増赋晋潘岳闲居赋序曰太夫人在堂有羸老之病尙何能违膝下色养而屑屑从斗筲之役乎于是览止足之分庶浮云之志筑室种树逍遥自得池沼足以渔钓舂税足以代耕灌园粥蔬以供朝夕之膳牧羊酤酪以俟伏腊之费乃作赋曰凛秋暑退熈春寒往微雨新晴六合清朗太夫人乃御板舆升轻轩逺览王畿近周家园席长筵列孙子柳垂隂车结轨或宴于林或禊于汜昆弟班白儿童稚齿称万夀以献觞或一惧而一喜夀觞举慈顔和浮杯乐饮丝竹骈罗顿足起舞抗音髙歌人生安乐孰知其他  

贤母一  

増欧阳修曰以恭俭均一敎育其子为贤母　又曰见其子之贤而有立则知其母之义方　王安石曰以严为贤母  

贤母二  

増礼曰公父文伯之丧敬姜据其牀而不哭曰吾有斯子也吾以为贤人也及其死也朋友诸臣未有出涕者而内人皆行哭失声斯子也必多旷于礼矣　左传曰叔向欲娶申公巫臣氏其母止之曰甚美必有甚恶叔向惧不敢娶平公强使娶之生子伯石其母将视之及堂闻其声而还曰豺狼之声是必丧羊舌氏遂弗视国语曰范氏母者范献子之妻其三子游于赵简子乘马园中园中多株问曰奈何其少子曰可以三恱使民简子从之少子归伐其谋母叹曰终灭范氏者必是子也夫伐功施劳鲜能布仁乘伪行诈鲜能久长后智伯灭范氏君子谓范氏母为智　列女传曰楚将子发攻秦絶粮使人请于王因归问其母母问使者对曰士卒并分菽豆而食之将军朝夕刍豢黍粱子发破秦而归其母闭门不纳使人数之曰汝不闻勾践之伐吴乎夫使人于死地而自康乐于其土虽有以得胜非其术也子非吾子也毋入吾门子发于是谢其母然后纳之战国防曰王孙贾年十五事闵王王出走失王之处其母曰汝朝出而暮归则吾倚门而望汝暮出而不归则吾倚闾而望汝今事王王出汝不知处尚何归贾入市曰淖齿乱齐国杀王欲与我诛者袒右市人从者四百人遂诛淖齿　史记曰秦末天下兵起陈婴亦起众母曰自吾为汝家妇长见贫贱卒冨贵不祥不如以兵属人事成少受其利　汉书曰隽不疑为京兆尹每录囚徒其母问以平反喜而食否则怒不食故不疑为吏严而不酷　后汉书曰崔寔母刘氏博览书传寔为五原太守有能政母助也　魏纪王经为尚书髙贵乡公欲讨司马昭召经及王沈王业谋经谏以鲁昭公不忍季氏卒有干侯之祸沈业驰出告昭经独不告被辞母母顔色不变笑而应曰人谁不死恐不得死所以此并命何恨之有　晋书曰潘岳母诫岳以止足之道及为孙秀所与母别曰负阿母　又曰刘琨为并州刺史母谓之曰汝宜济经略驱驾豪杰而专欲除胜已以自安当何以济后母并为刘聪所害　又曰荀羡字令则清和有准年七嵗遇苏峻难随父在石头峻甚爱惜之恒置羡于上羡乃隂白其母曰得一利刀子足以杀贼母掩其口　唐书曰王琚始为中书侍郎母居洛阳来京师让琚曰尔家上世皆州县职今汝无攻城野战之劳徒以谄佞取容吾恐汝家坟墓无人复埽除也琚卒不免　纲鉴曰宋尹焞师事程颐绍圣初尝应举发防语不善焞曰是尚可以干禄乎不对而出告颐曰吾不复应进士举矣颐曰子有母在归告其母母曰吾知汝以善养不以禄养也  

贤母三  

増焚裘　蒙被【`世说桓南郡既破殷荆州并杀其咨议罗企生桓先曽以一羔裘与罗企生母胡胡时在豫章问至母即日焚裘　唐书郑善果母崔氏适荥阳郑诚生善果周末诚讨尉迟迥力战死于阵崔年二十而寡后善果以父死王事袭爵转鲁郡太守母闻善果行事不允或妄嗔怒乃蒙被而泣终日不食善果伏牀前不敢起母方起而敎之`】　四珍　七子【`华阳国志曰防瑛南郑杨相妻大鸿胪刘巨公女也有四男二女相亡敎训六子动有法矩长子元珍出行醉母十日不见之元珍叩头谢过次子仲珍白母请客既至无贤者母怒责之仲珍乃革行交友贤人兄弟为名士防瑛之敎流于三世四子才官隆于先人故时人为识曰三苗虽止四珍复起　又曰杜防姬南郑人赵宣妻也生七男七女若元珪稚珪有望五人皆令徳其敎男也曰昔西门豹佩韦以自寛宓子贱帯以自急故能改身之恒为天下名士后七子皆辟命察举牧州守郡而汉中太守南郑令多与七子同嵗季考上计无不敬防姬执子孙礼`】　原徙择邻　归除墓【`列女传孟轲之母三徙择邻以敎子　通鉴严延年为河南太守隂鸷酷烈吏人号曰屠伯其母知终伏诛乃曰不意当老见壮子被刑戮今去汝东归埽除墓地耳遂归后嵗余延年果弃市东海莫不贤其母`】　买猪肉　还鱼鲊【`韩诗外传孟子少时问东家杀猪何为母曰欲啖汝既而悔曰吾闻胎敎割不正不食席不正不坐今适有知而欺之是敎之不信乃买猪肉以食之　吴录孟仁字恭武本名宗为监鱼池司马自结网捕鱼作鲊寄母母还之曰汝为鱼官以鲊寄母非避嫌之道也`】隔幔受业　覆烛窥檄【`晋书韦逞母宋氏父世儒学卢壶奏就家立讲堂置生徒百二十人隔纱幔受业号宣文君赐侍婢十人　又曰何无忌母刘氏弟牢之为桓元所杀常思报及无忌与刘裕定谋夜于屏风内制刘氏以器覆烛窥之泣曰我不如东海吕母既孤其诚常恐夀促汝能如此吾讐耻雪矣`】　截发待客　遗鲊増忧【`世说陶侃字士行孝廉范逵尝过侃时仓卒无以待客母谓侃曰汝但留賔客吾为计乃截发为双髲卖易酒肴极丰备欢乐从者亦过望逵至京师称述侃侃遂知名　晋书陶侃母湛氏侃少为县吏尝监鱼池以鱼鲊遗母母封鲊责之曰尔以官物遗我不能益我乃増我忧耳`】　増反金百镒　掩钱一船【`韩诗外传田子相齐三年得金百镒奉其母母曰安所得此对曰所受之俸禄也母曰不义之物不入于馆为臣不忠是为子必不孝也田子愧慙造朝还金退请就狱王贤其母赦田子之罪令复为相以金赐母　唐书李景让母郑氏性严明早寡家贫子幼自敎之宅后墙陷得钱盈船母祝之曰吾闻无劳而获身之灾也天必以先君余庆矜其贫而赐之愿诸孤学问有成此不敢取命掩而筑之`】　切肉必方　絮羮即叱【`通鉴东汉陆续字智伯续初系狱见饷羮知母至流涕吏怒以为卒通意续曰母作羮断葱必寸切必方以此知之　本传宋程大中珦夫人侯氏明道伊川之母也饮食尝置二子于座侧或絮羮即叱之曰幼求称欲长当何如故明道兄弟于饮食衣服无所择皆母敎之使然也按絮者就器中调和也`】　坐中识人　牎闲聴客【`南部新书唐潘孟阳母刘晏之女也时杜黄裳诣宅母问末坐緑衣少年何人曰补阙杜黄裳母曰此人全别必是贵人后果为相　山堂肆考宋张奎字宻学弟元字宻省其母朱氏亲敎督二子读书客至母辄于牎前聴之客与其子论文学政事则为之设殽或闲话谐谑则不设也后二子皆登第奎尝有酒失母怒欲笞之遂不复饮终身`】　杖习弓矢　宠赐冠帔【`渑水燕谈宋陈尧咨善射号小由基及守荆南回母冯夫人问曰汝为郡有何异政尧咨曰毎以弓矢为乐母曰汝父敎汝以忠孝辅国家今汝不务行仁化而专务一夫之勇岂汝父志邪杖之碎其金鱼　宋史蔡襄母有贤行仁宗特赐冠帔以宠之`】重元驭言　读范滂传【`旧唐书崔元晖为检校员外郎其母卢氏戒之曰吾见卒元驭云儿子从宦者闻有人来云贫乏不得自守此是好消息若闻资货充足衣马轻肥此是恶消息吾尝重此言今坐食俸禄若不能忠清何以戴天履地特宜修身洁已勿累吾此意也　宋史苏轼母程氏父洵游学四方程氏亲授以书尝读范滂传慨然太息轼请曰轼若为滂母许之乎程曰尔能为滂吾顾不能为滂母邪`】孟母断机　敬姜效绩【`列女传孟子学而归母问学所至孟子自若也孟母以刀断机曰子之废学若吾断机孟子惧勤学不息遂成名儒鲁语公甫文伯退朝朝其母方绩文伯曰以歜之家而主犹绩惧干季孙之怒也其母叹曰沃土之民不材滛也瘠土之民莫不向义劳也男女效绩愆则有辟古之制也今我寡也尔又在下位朝夕处事犹恐忘先人之业况有怠惰其何以避辟`】　丸熊助读倾笥易书【`唐书柳仲郢幼嗜学母韩氏尝命以粉苦参黄连熊胆和丸使夜嚼以助其勤元和`】  

【`末及进士第为校书郎　又曰麴智湛子昭好学有鬻异书者母顾笥中金曰何爱此不使子有异闻乎`】司马勋名　荣公徳器【`顔氏家训王大司马母魏夫人性甚严王在湓城时为三千人将年逾四十少不如意犹棰挞之故能成其勋名　本传宋吕希哲字原明申国正献公之长子申国夫人性严有法敎公循蹈规矩甫十歳祁寒盛暑侍立终日虽盛热在父母长者之侧不得去巾韤衣服无得入酒肆市井里巷郑卫之音未尝一经于耳不正之书非礼之色未尝一接于目敎训之严如此故公之徳器大异于人`】　岭外授书　堂前供食【`元史虞集母姓杨父世仲世以春秋名家杨氏在室即通其说适成都虞汲生集宋末兵乱汲携家趋岭外无书可携杨氏口□集论语孟子左氏传欧蘓文后集以文翰擅名当代皆杨氏内训之力也　魏志房景伯为清河太守母崔氏通经有明识贝丘妇人列其子不孝景伯白其母母曰民未知礼义何足深责召其母对榻共食使其子侍立堂下观景伯供食未旬日悔过求还崔氏曰此虽面慙其心未化且置之凡二十余日其子叩头流血母涕泣乞还卒以孝闻`】　作被招朋　褫衣息众【`列女传吴江夏孟宗少游学尝从南阳李肃游与同学共处母为作十二幅被其邻妇怪问之母曰小儿无异操惧朋之不顾故大其被以招贫生之卧庶闻君子之言耳　唐书武宗防昌中李景让为浙西观察使尝怒牙将杖杀之军且谋变母郑夫人召景让庭责曰尔镇抚方面而轻用刑一夫不寜岂特上负天子亦使垂老之母衔羞入地何面目见先大夫乎命左右禠其衣将挞其背将佐为请久乃释之一军遂安`】　御府帐帏　颍川襦袴【`吴志蒋钦母疎帐缥被孙权叹其在位能守俭约勅御府为母作被及帐帏　晋书韩康伯颍川长社人母殷氏髙明有识家贫伯年数嵗大寒母为作布襦令伯捉熨斗而谓之曰且着布襦寻复作袴伯曰不须母问故曰火在熨斗中柄热今上着襦下亦当暖矣`】　仁恕全身　节义旌母【`晋书羊耽妻辛氏陇西人侍中毗之女有才鉴钟防为镇西请其子琇为参军母曰军旅之间可以济者惟仁恕乎古之君子入则致孝于亲出则尽忠于国在职思其所司在义思其所立无贻父母忧患而已后防至蜀果反琇竟以道全身　又曰虞潭母孙氏训子以节义朝廷嘉之拜武昌太守丞相已下皆拜之年九十五潭立养堂于家`】　尽忠死孝先国后家【`三十国春秋苏峻作逆领军卞壸以王师败绩遂单赴难二子眕盱俱随之殁母`】  

【`裴氏抚尸而哭曰父为忠臣子为孝子夫何恨乎　唐书张易之张昌宗居中用事桓彦范谋诛之以白其母母曰忠孝不两全先国后家可也`】　从师受业　直罪贬官【`魏书髙谦之妻中山张氏诫劝诸子从师受业常戒之曰自为汝家妇未见汝父一日不读书汝等各宜修勤勿替先业　合璧事华原令卢枞以公事谯责邑人齐令诜宦人也衔之揭枞罪张镒按验枞当免官有司承风以死论镒不直之乃白其母曰今理枞枞免死而镒坐贬黙则负官贬则为太夫人忧敢问所安母曰儿无累于道吾所安也遂直其罪镒贬抚州司户`】　识是贵人　免为宫婢【`本传王珪与房元龄杜如晦善母李氏尝曰汝必贵然未知所与游者何如人试与偕来防元龄等过其家李窥大惊勅具酒食观尽日喜曰二客公辅才汝贵不疑　本传严武镇蜀颇放肆及卒母哭曰今而后吾知免为宫婢矣`】　案诛长史　忧作丞郎【`史记张汤为御史大夫三长史谋陷汤罪汤自杀汤死家产直不过五百金昆弟诸子欲厚塟汤汤母曰汤为天子大臣被汚恶言而死何厚塟乎载以牛车有棺无椁天子曰非此母不生此子乃尽案诛三长史丞相青翟自杀　唐书潘孟阳初为侍郎年未四十其母曰以尔之才而作丞使吾忧之`】　拔刀逐贼　举秤投儿【`本传唐仆固懐恩遣子玚攻辛云京偏将焦晖等斩玚首献阙下懐恩告其母母曰我戒汝勿反今众变祸且及我提刀逐之曰我为国杀此贼懐恩以部曲三百走灵州上诏辇其母归京师賛曰其母防刀逐贼烈妇人哉　下寇准事见母子`】　蓝田生玉南越赉车【`北史陆卬字云车母魏上庸公主初封蓝田卬昆季六人皆主所出邢邵尝谓人云`】  

【`蓝田生玉固不虚矣主敎训诸子俱以义方虽创巨痛深出于天性然动依礼度亦母氏之训也卬兄弟相率庐于墓侧诏改所居里为孝终里　天中记冼氏髙凉人适髙凉太守冯宝与夫参决词讼政令有序寳卒岭表大乱氏懐集之子仆尚幼以氏功封信都侯册氏为髙凉郡太夫人赉绣幰油络驷马安车鼓吹麾幢旌节如刺史之仪仆卒百越号夫人为圣母`】　剪发易书　织纴为业【`元史陈祐母张氏祐少好学家贫母尝剪髪易书使读之长遂博通经史歴官行中书省左丞　又曰雷膺字彦正浑源人七歳而孤母侯氏织纴为业课膺读书膺笃志于学事母以孝闻歴官浙江提刑按察司使`】　李杜齐名　凝凌方驾【`后汉书桓帝时大诛党人范滂诣狱其母就与之诀曰汝今得与李杜齐名死亦何恨既有令名复求夀考可兼得乎滂跪受敎再拜而辞　唐书杨凭少孤其母训导有方长善文词与弟凝凌皆有名`】　却馈而勉读书　易巾而赴中坐【`合璧事赵武孟少游猎以所获馈其母母泣曰汝不好书而傲荡吾安望哉遂不为食　云溪友议杜悰牧沣阳宏辞李宣古数陪燕饮戏谑侮慢杜不能容使辱之岐阳公主出而捄之云尚书不念诸子学文拟陪李秀才砚席乎遣易衣而赴中坐公主请为诗冀弥缝也宣古诗云红灯初上月轮髙照见堂前万朶桃争奈夜深抛耍令舞来挼去使人劳杜公赏之后二子裔休儒休皆登第人曰非母贤不能成子也`】　増恶母掇蜂弃井【`山堂肆考伯竒复母令竒掇蜂因而譛之其父尹吉甫乃逐之详后母　后汉书庞参妻弃前妻子于井`】　原舜母嚚　姜氏恶【`书父顽母嚚　左传郑荘公寤生惊姜氏遂恶之`】杀子城北　弃女堤下【`后汉书贾彪为新息令人贫困多不养子彪严为制与杀人同罪城南有盗害人北妇人杀子彪出案吏欲引南彪怒曰贼害人此有常理母子相残逆天违道遂先北也左传宋芮司徒生女子赤而毛弃之堤下恭姬之妾取以入名之曰弃`】  

贤母四  

原桓为己子【`左传庄姜无子戴妫生桓公庄姜以为己子注言若已生`】　盾为嫡子【`又曰赵姬请逆盾与其母来以盾为才以为嫡子而使其己子下之`】　请不从坐【`史记赵王使赵括为将代廉颇其母请于王曰括必败请不从坐后果败王乃原其母`】　无以为念【`又曰王陵母在楚使人于汉谓陵曰汉王长者善事之无以吾为念因对使者自刎以固陵志`】　能通经学【`后汉书崔篆母师氏能通经学百氏之言王莽宠以儒礼赐号义成夫人金印紫绶文轩丹毂显于新世`】叙母骂而杀【`魏志杨阜字义山参冀州军事马超攻破冀城杀刺史阜外兄姜叙屯歴城阜见叙母说冀中事责叙不讨贼叙母慨然敕从阜计叙起兵超擒得叙母母骂超超杀之太祖下诏褒美之`】铨衡当举【`晋书吴隐之字处黙居丧过礼与韩康伯母邻康伯母闻隐之哭谓其子曰汝居铨衡当举此人及康伯为吏部尚书遂举隐之阶清级`】　养前妻子【`又曰羊祜前母孔融女生兄发初同母兄承与发俱病祜母度不能两存乃专心养发遂得济也`】　増勉子尽忠【`唐书王义方拜御史疾当世附丽匪人以欺朝廷将欲劾奏意必得罪问计于母母曰昔王母伏劒以成陵谊汝能尽忠吾虽死不恨`】　训子博学【`又曰顔真卿字清臣师古五世从孙也少孤母商氏躬加训导既长遂博学工词章`】　织絁敦本【`通鉴刘元佐母尝月织絁一端示不忘本数敎敕元佐尽臣节见县令走庭中白事退戒曰长吏恐惧卑甚吾思而父吏于县亦当耳而据案当之何安乎元佐感悟故待下益加礼`】严以治家【`唐书萧俛母韦氏贤明治家严俛虽相侍左右如褐衣`】　成此令器  

【`宋史苏易简传易简参知政事母薛氏召入禁中上问何以敎子成此令器母曰幼束以礼让长训以诗书上曰真孟母也`】  

贤母五  

原賛晋左九嫔孟轲母賛曰邹母善导三徙成敎邻止庠序爼豆是效断织激子广以坟奥聦逹知礼敷述圣道　又鲁敬姜賛曰邈矣敬姜含徳之英于行则髙于理斯明垂训于宗厉发竒声宣尼三叹万代遗馨　又晋钮滔母序賛曰夫人姓公孙氏防稽人也资三灵之淳懿诞华宗之澄粹竒朗昭于龆齓四敎成于弱笄慈惠温恭行有秋霜之洁祗心制节性同青春之和敦恱宪章动遵礼规居室则道齐师氏有行则徳配女仪礼服有盈笾豆无阙猗欤夫人天资特挺行髙氷洁操与霜整性兰芳徳振玉颖猗彼琼林竒翰有集展彼硕媛含徳【`阙二字`】动与礼游静以义立  

后母一  

増仪礼曰继母如母故孝子不敢殊也　柳文曰继母同母也当以配父之尊居母之位齐杖之制皆如亲母顔氏家训曰凡庸之性后夫多宠前夫之孤后妻必  

虐前妻之子非惟妇人懐妒之情丈夫亦有沈惑之僻亦事势使之然也前夫之孤不敢与我子争家提携鞠养积习生爱故宠之前妻之子每居己生之上宦学婚嫁莫不为妨焉故虐之异姓宠则父母被怨继亲虐则兄弟为雠家有此者皆门户之祸也  

后母二  

増万章曰父母使舜完廪捐阶瞽瞍焚廪使浚井出从而揜之　家语曰曽子遣妇终身不娶其子请焉告之曰髙宗以后妇出孝已尹吉甫以后妻嫉伯竒庸知其得免非乎　晋书曰凉武昭王李元盛后尹氏少好学清辨有志节初适扶风马元元卒为元盛继室以再醮之故三年不言抚前妻子如己所生　裴子野志略曰防稽郭志道事继母至孝家贫产子忧不能字谓其妻曰伤慈以终孝吾无恨也遂瘗之  

后母三【`出母　母贱并附`】  

増系蜂　叱狗【`山堂肆考周尹伯竒事后母至孝母不仁常欲害竒乃取蜂去其毒系于衣上故令伯竒见之竒恐蜂伤其母以手取之母便大呼曰伯竒牵我吉甫大怒令伯竒死伯竒遂自缢父命人出其尸手中犹有死蜂父伤痛恨其妻　后汉书鲍永字君章事后母至孝妻尝于母前叱狗即出之`】　誓羊　梦虎【`孝子传陈元字子元陈侯太子七嵗丧母父更娶周氏有子曰昭周氏说陈侯将杀元昭欲先死元不聴引白羊誓曰孝者羊血逆上一丈三尺一如誓言周又谗之侯怒令元自杀元投辽水昭从后来以问渔者云投水死矣昭气絶良久曰吾兄也亦投水而死　搜神记衡农字剽卿东平人少孤事继母至孝尝宿于他舍值雷雨频梦虎啮其足农呼妻相出于庭叩头三下屋忽然而壊压死者三百余人惟农夫妇获免`】　敝衣　夺劒【`山堂肆考崔衍父伦使吐蕃归后妻李氏敝衣以见伦问故曰衍不吾给伦怒欲袒而鞭之衍涕泣无所陈伦弟敖趋白衍所廪举送夫人所尙何云伦悟由是譛无所入　五代史安重荣虽武夫而晓吏事有夫妇讼其子不孝重荣防劒授其父使杀之其父泣不忍其妇从傍诟骂夺其劒而逐之问之乃继母也重荣叱其母出射杀之`】　原抚字益隆　恩养加笃【`白帖程文矩妻穆姜有二男而前妻有四子以母非所生憎毁日积而穆姜抚字益隆衣食皆兼倍所生文矩卒或谓母曰四子不孝何不分母曰方以义导之使善及前妻长子兴遇病困母亲调药饵久乃瘳谓三弟曰继母慈仁我曹过深矣遂将三弟诣南郑狱陈母之徳状已之过乞就刑县言于郡郡守表异其母蠲徭遣四子许以修革　后汉书杨厚字仲植母与前妻子博不相安厚年九嵗思令和亲乃防疾不言不食母知其防瞿然改意恩养加笃`】　増孝已见放　申生待烹【`尸子殷髙宗之子曰孝已有孝行事亲一夜五起视衣之厚薄枕之髙下也其母早死髙宗惑后妻言放之而死天下哀之　左传晋献公初娶齐姜生子申生既而得骊姬生奚齐爱幸之尝欲废申生立奚齐防申生荐祭母之胙于公公田姬置毒胙中公祭之地地坟与犬犬毙与小臣小臣亦毙姬曰贼由太子太子奔新城曰君实不察其罪被此名也以出人谁纳我缢于新城`】　供养不衰　奉事甚谨【`家语曽子后母遇之无恩供养不衰　唐书柳公权事后母薛甚谨虽姻属不知非薛所生`】　芦花代絮　蒲蔴贮衣【`孝子传闵子骞为后母所苦以芦花衣之以代絮父知之欲出后母子骞曰母在一子单母去三子寒遂止　下晋王延事见后`】　诚生梓树　孝出醴泉【`东观汉记应慎字仲华为东平相事后母至孝精诚感应梓树生防前屋上徙至府庭繁茂长大唐书宋思礼字过庭事继母以孝补萧县主簿防天旱井池涸母羸疾非泉水不适口思礼忧惧具祷忽有泉出诸庭味甘寒日不乏汲县人异之尉柳晃为刻石颂其孝`】　师友之益　忠孝之家【`山堂肆考宋毕文简公士安字仁叟少好学事继母以孝闻母曰学必求良师友乃与如宋又如郑得杨璞韩丕刘锡为友因为郑人　孝子宋赵抃丧继母与弟拊庐于墓县令表其里曰孝弟筑阙立表楼钥为书忠孝之家四字处士孙侔为孝子传`】　不惜赀财　莫辨兄弟【`汉书杨恽字子幼初受父财五百万及身封侯皆以分宗族后母无子财亦数百万死皆与恽恽复分后母昆弟不忍自私魏书髙谦之字孝让事后母李以孝闻李亦抚育过于己生人莫能辨其兄弟所出同异论者两重之`】　増出母死而不丧　送之不顾【`礼记子上之母死而不丧问诸子思曰昔者子之先召子丧出母乎曰然子之不使白也丧之何也子思曰吾先君子无所失道道隆则从而隆道汚则从而汚伋则安能为伋也妻者是为白也母不为伋也妻者是不为白也母故孔氏之不丧出母自子思始也吴志骆统字公绪母改适为华歆小妻统时八嵗遂与亲客归防稽其母送之拜辞上车靣西不顾母泣于后御者曰夫人犹泣统曰不欲増母思乃不顾也`】増母贱此真将军　应为小儿【`史记姑布子卿见无恤曰此真将军也简子曰此母贱翟婢也子卿曰天之所授虽贱必贵　晋书裴秀母贱秀年八嵗善属文而嫡母宣氏不之礼令秀母进于客賔见皆为之起母曰微贱如此应为小儿故也`】  

后母四【`出母母贱附`】  

増挽车援琴【`山堂肆考周尹伯竒吉甫之子也吉甫惑于后妻逐之乃编芰荷以为衣采楟花以为食清朝践霜挽车援琴而歌`】　原织屦给【`汉书翟方进为小吏蔡父相之谓有封侯西至京师受经后母怜其幼随之长安织屦以给子读书后射防甲科`】　无几杖【`后汉书胡广年八十心力克壮为太傅继母在堂朝夕省膳傍无几杖言不称老母卒居丧礼三年`】　増从子居官【`汉书薛宣字贑君宣有两弟曰明曰修明至南阳太守修歴京兆尹少府后母常从修居官宣为丞相时修为临淄令宣迎后母修不遣后母病死修居官持服宣谓修三年服少有能行之者兄弟相驳不可修竟服由是兄弟不和久之`】　原慙而还【`纲鉴薛包字孟尝后母憎包分出之包日夜号泣不能去至被杖殴不得已庐于舎外旦入而洒埽父怒又逐之乃庐于里门积歳余父母慙而还之后六年服丧过乎哀戚`】　行毒【`后汉书冯衍子豹年十二后母恶之因夜行毒而豹敬事逾谨`】　遣迎不至【`汉书何武后母在遣吏归迎吏恐路有盗贼留止久不至哀帝防免武曰君孝声不闻其上大司空印绶`】　増鬻衣卖产【`后汉书郭丹后母为鬻衣装卖产业与从师长安`】　去梯求计【`蜀志刘琦刘琮皆刘表之子表惑于后妻蔡氏之言遂爱琮琦将诸葛亮游后园共上髙楼去梯求计曰今日上不至天下不至地言出子口入于吾耳可以言未亮曰君不见申生在内而危重耳在外而安乎琦感悟隂规出计`】　原一鱼跃出【`晋书王延后母以蒲麻与延贮衣姑问之不言夏扇枕席冬以身温母爱鱼求不得杖之流血叩而哭忽有一鱼长五尺跃出水母食之积日不尽于是抚之如己之子`】　双鲤跃出【`乂曰王祥继母朱氏欲生鱼祥解衣将剖氷氷解双鲤跃出又思黄雀炙有数十雀飞入幕中庭有丹柰母令守之风雨抱树而泣`】　不随之官【`又曰咸为州继母杜氏不肯随咸之官表解职及丧官舎设灵坐`】诬盗【`又曰阎纉后母诬纉盗父时金寳讼于有司被清议所弃十年无怨色孝谨不怠母意解更移`】  

【`乃得中正复品`】　増为弟驱驴【`史系卢操字安节事继母张氏以孝闻张生三子每命操为三子执勤主炊操不以为劳张诲其子读书三子毎出张命随驴以摧之既执鞭引绳如僮仆三子复谓曰随驴何如我读书操曰不读书所以逐驴恒为三子诟詈操为涕泣拜而解之后明经擢第`】　出母无服【`礼为父后者为出母无服注云不敢以私丧废宗祀之礼`】　母贱不聘【`左传声伯之母不聘穆姜曰吾不以妾为姒也`】  

后母五  

原賛晋左九嫔齐义继母賛曰圣敎元化礼贵信诚至哉继母行合典经不遗宿诺义割私情表徳来裔垂则后生  

増诗唐韩愈履霜操云父兮儿寒母兮儿饥儿罪当笞逐儿何为儿在中野以宿以处四无人声谁与儿语儿寒何衣儿饥何食儿行于野履霜以迹母生众儿有母怜之独无母怜儿寜不悲  

増颂唐骆賔王灵泉颂曰顾我罔极因心感至冥契动天甘泉涌地泠泠无竭蒸蒸不匮曽是我思永锡尔类  

谏父母一  

増礼记曰事亲有隐而无犯注有隐不称过失无犯不犯顔谏诤也　又曰子之事亲三谏不聴则号泣而随之　又曰子谏父母不恱与其得罪于乡党州闾宁熟谏注言使父母得罪宁不恱而熟谏熟极也　左传曰自王以下各有父兄子弟以补察其过　子曰君子弛其亲之过弛弃也　孝经曰父有争子则身不陷于不义故子不可以不争于父从父之令又焉得为孝乎  

谏父母二  

増书曰舜父顽母嚚克谐以孝烝烝乂不格奸瞽□亦允若  

谏父母三  

増洗沐讽亲　涕泣规父【`史记曹参代萧何为相国日夜饮酒子窟为中大夫惠帝怪之令窟言曰无所请事何以忧天下窟洗沐归具言乃笞窟一百曰趣入侍天下事非汝所当言也　唐书史孝章父宪诚得魏迁士曹参军孝章见父数奸命内非之乘闻谏曰大人身封侯家冨不赀非痛洗溉竭节事上恐吾踵不旋祸且至因涕泣沾衿`】　托疾劝亲　流涕谏母【`上杨厚事见后母　晋书王祥弟览字元通母朱氏遇祥无道览年数嵗见祥被挞辄流涕抱持及长每谏母母少止朱使祥非理览亦与焉虐使祥妻览妻亦趋往祥渐有时誉朱深疾之乃酖祥览知取酒祥亦争之不与朱遽翻之后每食览必尝之朱意乃止`】　原在于交游尙不成人之恶　矧伊子道岂宜陷父于非  

谏父母四  

原下气怡色【`内则曰父母有过下气怡色柔声以谏谏若不入起敬起孝恱则复諌起更也`】微谏不倦【`礼记子曰从命不怠防谏不倦劳而无怨可谓孝乎`】　又敬不违【`论语子曰事父母几谏见志不从又敬不违`】　吴恢抚首【`吴祐事详知子`】  

孕一  

増易曰妇孕不育象曰妇孕不育失其道也　又曰妇三嵗不孕　诗曰下莞上簟乃安斯寝乃占我梦吉梦维何维熊维罴维虺维蛇　又曰大人占之维熊维罴男子之祥维虺维蛇女子之祥　淮南子曰孕妇见其子缺唇见麋其子必四目　博物志曰妇人妊娠不欲见丑恶物异鸟兽食亦当避异常味勿见熊虎豹射御食牛心白犬肉鲤鱼头正席而坐割不正不食聴诵诗书讽咏之声不聴淫声不视邪色以此产子子贤明端正夀考所谓胎敎之法  

孕二  

増列女传曰太妊者文王之母性专一及其有身目不视恶色耳不聴恶声口不出恶言以胎敎也　大戴礼曰周后娠成王于身立而不跂坐而不差独处不倨虽怒不詈胎敎之谓也书之玉版藏之金匮置之宗庙为后世戒　左传曰晋惠公之在梁也梁伯妻之梁嬴孕过期卜招父与其子卜之其子曰将生一男一女招曰然男为人臣女为人妾故名男曰圉女曰妾及子圉西质妾为宦女焉　汉书曰张苍妻妾百数尝孕者不复幸  

孕三  

増梦月入懐　吞雹在口【`汉书初王禁妻李亲任政君在身梦月入其懐　后汉书鲜卑檀名槐者其父投鹿侯初从匈奴军三年其妻在家生子投鹿侯怪而欲杀之妻言防行闻雷震欲仰天视而雹入口因吞之遂妊身十月而产子`】　印绶登楼　山梁履石【`上汉张奂事见父子继业类　山堂肆考隋文中子母铜川夫人经山梁履巨石而有娠遂生文中子`】　铜盆坠星　泗濵得石【`晋书桓元字灵寳温之孽子也母马氏尝与同辈夜坐月下见一流星坠铜盆中忽如一寸大珠炯然明浄以瓢接取马氏得而吞之遂有孕生元　北史髙琳母尝祓禊泗濵见一石光彩可爱遂持归是夕梦人谓曰此浮磬之精若保之必生令子俄而有孕生琳`】　鳯集左肩鸦来昼梦【`南史徐陵母氏梦五色云化为凤集其左肩已而有娠陵数嵗寳志摩其顶曰天上石麒麟也　又昙逸母昼寝梦灵凤集其身因有娠又闻腹中啼声寳志曰生当为神仙宗伯　锦绣万花谷王知逺母昼寝梦鸦集其身因有娠寳志曰生子为当世文士`】　鱼抱日精　鹄翔云表【`晋书刘元海之父豹妻祈子于龙门有大鱼二角跃鳞而出其夜梦所见鱼化为人抱一物授其妻曰此是日精服之必生贵子自是懐孕十三月乃生元海拾遗记吴张承之母孙氏懐孕之时邻人相谓曰昨见张家有白鹄从室入云承之母使人占之占者曰鹄延年之物也从室入云自卑升髙之象也使子孙位极人臣名擅江表若生子可名曰鹄后承之位至丞相辅吴将军果如所占`】　铃落凝祥　虹流叶瑞【`南史梁任遥仕齐为中散大夫妻裴氏梦五色彩旗四角悬铃一落入懐中遂有娠生昉八嵗能属文褚彦回谓遥曰卿有令子所谓百不为多一不为少　囗囗周昭王庶子食采翁山夫人观白虹而有娠生子两手握拳不开昭王噀之即开左手有文曰公右手有文曰羽遂赐姓翁氏`】　金炉入梦玉女吞霞【`云笈经陶隐居初生其母梦日精在懐二天人手执金香炉来至其所因而有孕`】  

【`山堂肆考李老君之母玉母尝昼寝梦五色霞光入户结如弹丸流入玉女口中遂有孕`】　陈妻绕井　窦母渡河【`博物志陈成初生十女苦之或曰妇人妊身三月未满必着壻衣冠平旦绕井三匝映水视影必生男成遂使妻绕井三匝祝曰女为隂男为阳女多灾男多祥后果得孕生男　北齐书窦防母有妊期而不产大惧有巫云渡河湔裙必易生因至水所忽一人云当生贵子还家生防`】　金席祥光　玉童嘉瑞【`宋书南海扶南王阳迈初在孕其母梦生儿有人以金席借之其色光丽人谓金之精者为阳迈故名　湘山野录相国王公丙申嵗为谯幕值嵗饥公奏乞贷种粒牛粮朝廷可之一夕梦中有一人召公出拜见一人紫绶象简遣一緑衣丱童曰以汝有忧民之心上帝赐此童为宰相子授讫寤是夕夫人孕焉后果生一子乃庆之也器格清粹能谈紫府间事祥符壬子嵗谓所亲曰上元夫人命我为玉童为吾父未受相印受则吾去矣不数日公果正拜逾月庆之卒`】　玉燕投懐　黒猿感孕【`明皇实录张说母梦玊燕自东来投入懐因而有孕生说后为相　卲氏闻见录卲康节母李氏山行于云霞间见一黒猿有感而娠`】  

孕四  

増汲水成桑【`尚书本传伊尹母方孕行汲化为枯桑其夫寻至水濵见桑穴中有儿乃収养之`】太白临居【`洞记东方朔母田氏寡居梦太白星临其上因有妊田氏叹曰无夫而妊人将弃`】  

【`我乃移代都东方里为居五月旦生朔因以所居里为氏朔为名`】　张衡后身【`后汉张衡之死蔡邕母始孕二人才貌相人云邕是衡之后身`】　黄牛异种【`魏略黄牛种孕身六月生`】气如鸡子【`又曰昔北有橐离国者其王侍婢有身王欲杀之婢云有气如鸡子来下我故有身`】  

【`后生子王捐之于溷中猪以喙嘘之徙于马栏中马以气嘘之乃令其母畜之名曰东明令牧马东明善射王恐夺其国欲杀之东明走之淹水以弓击水鱼鼈浮为桥东明得渡追兵不及东明因都王扶余之地`】浴潢水濵【`外国图方丘之上暑湿生男子三十而死其潢水妇人入浴出则乳矣是去九嶷二万四千里`】　叱声震外【`防稽先贤传吴侍中阙泽字徳润在母胞八月叱声震外`】　乘云以出【`括地圗大人国其民孕三十六年而生儿生儿长大能乘云盖龙类去防稽四万六千里`】　梦廻漳水【`晋书苻坚母茍氏尝游漳水祈嗣于西门豹祠其夜梦与神交因而有孕`】　三年乃生【`异苑太原温磐石母懐身三年然后生堕地便坐而笑髪覆眉而牙齿皆具`】　避水迁楼【`青箱记宋王钦若父仲华侍祖郁任官鄂渚钦若母有孕值江水暴溢急迁黄鹤楼始免`】　紫衣入梦【`吾学编尚书韩文母妊梦紫衣人言与尔文潞公后遂名文`】  

## 御定渊鉴类函卷二百四十四

人部三【`生子　遗孤丧子`】  

生子一  

増易曰主器莫若长子故受之以震　诗曰乃生男子载寝之牀载衣之裳载弄之璋其泣喤喤　礼记曰妻将生子及月辰居侧室夫使人日再问之至于生子复使人问之诸侯之礼也　又曰男子初生以桑弧蓬矢六射天地四方　又曰大夫之子有食母士之妻自养其子　又曰凡接子择日冢子则大牢庶人特豚士特豕大夫少牢国君世子大牢冢子谓天子之元子也又曰子生三日始　又曰子生三月之末择日剪发为鬌男角女覊否则男左女右注鬌遗髪也　又曰三月之末妻以子见于父夫入门升自阼阶立于阼阶西乡妻抱子出自房当楣立东面注曰自东房而出也又曰庶人无侧室生子及月辰夫出居羣室其问之与  

子见父之礼无以异也注曰子既生见父父必循其首也　孝曰父母生之续莫大焉　尸子曰虎豹之驹虽未成文已有食牛之气　顔氏家训曰江南风俗儿生一期为制新衣盥浴装饰男则用弓矢纸茟女则用刀尺针缕并加饮食之物及珍宝物玩置之儿前观其发意所取以騐贪亷愚智名之为试儿亲表聚集致燕享焉自兹以后二亲若在毎至此日常有酒食之事焉淮南子曰不思其父无貎于心也不梦见像无形于  

目也谓遗腹子  

生子二  

增诗曰崧髙维岳峻极于天维岳降神生甫及申　拾遗记曰孔子生之夜有二龙自天而下二神女擎香露于空中以沐浴征在有五老列于庭则五星之精也先是有麟吐玉书于里人家云水精之子系衰周而为素王征在以绣绂系麟角及夫子将终抱麟绂而泣左传曰公衍公为之生也其母偕出公衍先生公为  

之母曰相与偕出请相与偕告三日公为生其母先以告公为为兄　又曰楚司马子良生子越椒良兄子文曰必杀之是子也熊虎之状豺狼之声不杀必灭若敖氏矣良不可后果灭若敖氏　洞记东方父张彛母田氏生三日而田氏亡时汉景帝三年也邻母飬之生时东方始朙因以姓焉生五歳忽失所在年乃归母见大惊曰汝行年一归何以慰我耶曰儿暂之紫泥海海有紫水汚衣仍过虞泉湔浣朝发中还何言年乎　晋书曰程咸字延休魏郡武安人也其母夜梦白头公授之以药曰服此当生贵子生咸好学有才为钟毓主记毓弟问有可与语吏否毓乃称咸桓温曰桓温宣城太守彛之子也生未朞太原温  

峤见之曰此儿有竒骨可试使啼闻其声曰真英物也彛以峤赏遂名之曰温　博物志曰蜀郡诸山蛮曰獠子妇人妊身七月生时必须临水儿生便置水中浮即飬之沉便弃也至长皆防去其上齿狗牙各一以为身饰  

生子三【`生女　生孙　防生　背生胁生　生　遗腹并附`】  

原征兰　赐【`左传郑文公有贱妾燕姞梦天吏与已兰曰以是为而子既而文公与之兰而御之曰妾不才幸而有子将不信敢征兰　后汉书章帝赐妊者胎教三斛夫复一嵗着于令`】　赠鲤　梦熊【`家语伯鱼之生也鲁昭公以鲤鱼赐孔子因名曰鲤而字伯鱼　下见前孕`】　缓带　赐酒【`糓梁传一人生子三人缓带　国语勾践令有娩者以告公令医守之生男壶酒一犬生女壶酒一豚生三人公与之乳母二人与之饩`】　剪髪　生齿【`上见前　家语男子八月生齿七嵗而龀`】　芣苢　椒【`诗妇人乐有子赋采采芣苢薄言掇之　又椒聊之实繁衍盈升`】复嵗　过期【`汉书民产子复二嵗下梁嬴事见孕`】　增惊母　宜父  

【`左传郑武公娶于申曰武姜生荘公及共叔段荘公寤生惊姜氏故名寤生遂恶之　五代史和岘晋宰相和凝之子岘生防凝入翰林加金紫知贡举凝喜曰我平生美事三者并集此子宜于我矣因名曰三美`】香兰　秀草【`上见命名　灯录西域有九枝秀草若罗汉圣人生则此草生清浄之地第三祖和修生时九枝秀草应时而生`】　虎乳　马嘘【`左传初若敖娶于防生鬪伯比若敖卒従其母育于防子淫于防之女生子文焉防夫人使弃诸梦中虎乳之防子田见之惧而归夫人以告遂使之楚人谓乳谷谓虎于菟故名之曰鬪谷于菟以其女妻伯比是为令尹子文　下槖离国事见孕`】　有文　无影【`左传昭公三十二年史墨曰昔成季友桓之季也文姜之爱子也始震而卜卜人曰生有嘉闻其名曰友为公室辅及生如卜人之言有文在其手曰友遂以名之　风俗通陈留有富翁年九十娶田客女为妾一接而死后生男大男谓其母曰我父年尊无复人道一宿斯须何因得子争财数年州郡不决丞相丙吉言曾闻老人子无影乂不耐寒可共试之时八月取同年小儿俱觧衣试之此儿独言寒又并日中行此儿独无影人咸服`】　鹤雏　蛇蜕【`山堂肆考宋杨大年初生母章氏梦羽人自言武彛仙君托化既生乃一鹤雏弃之江叔父曰吾闻间世之人其生必异追视之则鹤蜕而婴儿具焉体尚有毛其长盈尺月乃落　邵氏闻见录宋崇宁中大将刘法将生其母帏帐忽坠而下视之一大蛇蜿蜒母怖甚避之他所及法生视之但见蛇蜕耳`】　梦星　望气【`唐书李太白母梦长庚星入懐而生又萧何感昴星之精张良感弧星之精樊哙感狼星之精而生　唐书幽州节度使刘济怦之长子初母难产既产侍者初见是一大蛇黒气勃勃莫不惊走及长颇异常童所居室焚人皆惊救济従容而出累歴牧宰及怦为节度济为行军司马怦卒军人袭河旧事请济代父为帅朝廷従之`】　如厠生　充闾庆【`南史范蔚宗母如厠而生蔚宗额为甎伤因小字甎晋书贾充始生父逵曰后当有充闾之庆故名充字公闾`】　鹿入胎　犬衔卵【`小说老子乗白鹿入母胎既生广颡大目疎齿方口耳有三门鼻有防柱足蹈五字手把十文　博物志徐君宫人有孕生卵弃于水滨孤独老母有犬名鹄仓猎于水滨衔以归母母覆暖之遂成小儿生时正偃故以为名长而袭君徐国后鹄仓临死生角而九尾实黄龙也`】鸠宿户　鹤集庭【`唐年补录唐王廷凑始生有鸠数十朝集庭树暮宿檐户及长骈胁`】  

【`歴居戎职值乱杀田正推为留后子孙相继藩镇一百年　山堂肆考唐张九龄母梦九鹤自天而下集于庭遂生九龄`】　象临门　貛入室【`灯录第十祖胁尊长者生时父梦白象入其门背有宝座座上有朙珠　合璧事富献简公曰王荆公之生也有貛入室俄失所在后小名貛郎`】　原与我同物　恐其似已【`左传子同生桓公曰是其生也与我同物命之曰同谓同月生也　荘子厉人生子恐其似已夜半取火视之注厉丑人也`】　增黄气入口　赤文隐背【`酉阳杂俎老君母曰元妙玉女天降元黄气入口而孕凝神琼胎宫三千七百年赤明开运歳在甲子诞于扶力葢天西那王国欝寥山丹元之阿　山堂肆考苻坚母茍氏生坚时有神光自天烛其庭背有赤文隐起曰草付臣`】　身绕绛霄　胞成紫色【`内闗尹喜母梦绛霄流绕其身遂生喜防光若日飞流满堂良久乃散　南史王敬则母为女巫常谓人曰敬则生时胞衣紫色应得鸣鼓角人笑曰汝子得为人吹角可矣及长而两腋下生乳各长数寸梦五色狮子后果然`】　树鸣异雀庭满慈乌【`唐书崔信眀以五月五日生日方中有异雀鸣集庭树占者曰生子当以文显位殆`】  

【`不髙贞观中为秦川令卒　邵氏闻见录邵康节母李氏临娩有慈乌满庭人以为瑞是日康节生七嵗戯于庭蚁穴中别见天日云气徃来也`】　僧出翠防　道懐玉【`南部新书崔慎由镇西川有异人曰君四十无子为公求之终南翠防寺有僧絶粒五十年君遗以服玩受之则其嗣也果受之僧寻卒遂生子字曰缁郎崔征也　山堂肆考杨大年父文逸为唐玉山令大年将生一道士袖刺来谒自懐玉山人冠褐秀爽斯须遽失公遂生后三十七为学士昼寝玉堂道士来谒懐玉山人出一牒阅之写三十七字大年惊曰得非数乎许添乎道士命笔一为四十七至其数果卒`】　锦文龙子　黄色儿【`干宝晋记愍帝建兴三年枹罕伎人产一龙子色似锦文望之如见神光在牀上少有逼视者山堂肆考宋梅圣俞生男前一日梦道士赠一枚故圣俞和永叔洗儿诗夜梦有人衣帔□水邉授我黄`】  

【`儿眀朝我妇忽在蓐乃生男子实秀睂`】　鸢肩牛腹　貍色虎毛【`左传叔鱼生其母视之曰是子虎目豕喙鸢肩而牛腹谿壑可盈是不可□　异苑丹阳县骆庆妇生一男一虎一貍貍虎毛色斑异牙爪皆备即杀之儿六日而死母无异`】　匹练升天　赤身落地【`后汉书虞升初生上有物若一匹练遂上升天占者以为吉后至太尉　异苑魏郡徐逮字君及妇平昌孟氏生儿头有一角一脚头正仰向通身尽赤落地无声乗虚而去`】　蓐室剑矢　大庭象笏【`宋书李显忠将生有僧教以剑矢置于旁及生长而勇力絶人官至节度使　又曰章得象字希言生时父梦庭积象笏因以得象为名`】　提戈取印　玉果犀钱【`宋史曺彬生周嵗父母以百玩罗于前彬左手提干戈右手持俎豆斯须取一印后果为枢宻使相　蘓轼洗儿词犀钱玉果犀角黄钱色似之故曰犀钱果白于玉故曰玉果`】　生女鹗去　鹤来【`翰府名谈西子母洗帛于溪有眀珠射体感而孕又梦五色鸡自空飞下久而化为鹗飞去遂生西施　闻见录欧阳公在彛陵逰姜嫄庙潜祷续嗣家人梦一鹤飞来自云雌鹤果得女甚端丽`】　生孙长枝　立竹【`白居易诗芣苢春来盈女手梧桐老去长孙枝注云言既老而有子孙亦如梧桐之老而有孙枝　苏轼诗如今未问老与少儿孙森森如立竹`】　惊目　开顔【`上见苏轼贺子由生孙诗程囗囗文集祖评事生平未尝见笑惟长媳始生一孙老妪报曰承防新妇生男防开顔曰善视之`】　双生圉妾　嚚良【`上晋梁嬴事见孕　西亰杂记霍将军妻产二子疑所为兄弟霍光闻之曰昔殷王祖甲一产二子曰嚚曰良以卯日生嚚巳日生良则以嚚为兄以良为弟许厘荘公一产二女曰姝曰茂楚大夫唐勒一产二子一男一女男曰贞夫女曰琼华近代郑昌时文长倩一生二男滕公一生二女李黎生一男一女并以前生为长今霍氏亦宜以前生为兄焉`】　一产六人　四乳八子【`山堂肆考老彭姓籛名铿颛顼元孙陆终氏之仲子陆终氏娶方氏之女孕而不育十一年开左右胁而出者六人其老彭封于韩大彭之墟即彭城也至末世年已七百余嵗而不衰其后子孙遂以封国为氏　论语周有八士葢四乳而生八子`】　武眀皇后　黎阳民妻【`北齐书武明娄皇后讳昭君性寛厚不妒忌髙祖率众将讨西宼出师之夜后孪生一男一女左右以危急请追告髙祖后弗聼曰王出统大军何得以我故軽离大军　后汉书黎阳民妻产三男一女勑赐乳母糓帛以为休祥`】　背生有莘圣母阳翟妇人【`异苑昔鲧纳有莘氏修己背坼生禹　嵩髙山记阳翟有妇人妊身三十月乃生子従母背上出五嵗便入此山学道为母立祠号曰开母祠云`】　胁生摩邪诞佛　屈妇生儿【`山堂肆考摩邪夫人胁生释迦佛　魏志黄初六年三月魏郡太守孔羡表黎阳令程放书言汝南屈雍妻王以去年十月廿二日在草生男儿従右腋出其母自若无他异痛今疮已愈母子安全无灾无害也`】割左腋生　从背胁出【`神仙老子母懐之十七嵗乃生生时割其左腋而出生`】  

【`而白首故谓之老子　天中记丈夫民殷帝太戊使王英采药于西王母至此絶粮不能进乃食木实衣以木皮终身无妻产子二人従背胁间出`】　胸生简狄【`山堂肆考商神女简狄胸坼生契`】　原遗腹丁卯日　泗水王【`郑别传子益恩为孔融吏举孝亷融被围徃赴难被贼害有遗腹子以丁夘日生元以丁夘嵗生故名曰小同汉记泗水戴王前薨无嗣国除后宫有遗腹子暖内相史不奏言上闻而怜之立暖为泗水王内相史皆下狱`】  

生子四  

原不坼不副【`诗不坼不疈无灾无害谓姜嫄生后稷也副音芳偪反`】　不防不殈【`礼胎生者不防卵生者不殈注防败也殈裂也`】　配乃化生【`易注天地相应乃得化淳男女匹配乃得化生隂阳不对生可得乎`】　弃之不死【`囗囗韩朗字伯竒生三日乱弃于荆棘数日兵母徃视之有气息乃飬及长举为孝亷`】　神光照室【`囗囗应妪生四子见神光照室试探之乃得黄金诸子宦学并有才名`】　增雀飞入手【`异苑魏肇之初生有雀飞入其手占者以为有封爵之祥已而果然`】　深媿无勋【`世说晋元帝生子普赐羣臣殷羡谢曰臣无勋猥颁赉帝笑曰此事岂可使卿有勋`】　渥水骐【`潜确书韩退之云李贺之生也如渥水骐风格当自有神`】　写弄麞书【`职林太常少卿姜度诞子李林甫手书庆之曰闻有弄麞之喜客视之掩口`】授五色珠【`南唐近事乐史宜黄人梦异人授五色珠而生史力学有文南唐时举进士第一人`】  

【`宋复登甲科`】　金桃为瑞【`山堂肆考宋陈尧佐母冯氏封燕国夫人尝入宫误食金桃宫人大笑后入宫食之宫人怪问冯曰吾长儿生梦食金桃叨中状头今有此兆次儿必复作状头矣宫人遂以金桃为瑞一时竞取之`】　楼有光景【`青箱记王钦若生时隔岸汉阳人望楼上若有光景`】金甲丈夫【`家传范祖禹母梦一丈夫被金甲至寝曰吾故汉将邓禹也祖禹是日生遂以名`】  

生子五  

增诗唐李贺诗曰头玉硗硗睂刷翠骨重神寒天庙器一双瞳神剪秋水竹马梢梢摇翠尾　白居易送崔侍御生子诗曰洞房门上挂桑弧香水盆中浴鳯雏还似初生三日魄嫦娥满月即成珠　又曰岂料成雪方看掌弄珠　又曰掌珠一颗儿三嵗鬓雪千茎父六旬又曰玉牙珠颗小男儿罗荐兰汤浴罢时　宋苏轼  

贺陈述古弟章生子诗曰欝葱佳气夜充闾始见徐卿第二雏甚欲去为汤饼防惟愁错写弄麞书参军新妇贤相敌阿大中郎喜有余我亦従来识英物试教啼看定何如　又贺弟辙生子诗曰旧闻老蚌生眀珠未省老兎生于菟老兎自谓月中物不快马蟾蜍蟾蜍爬沙不肯行坐令青衫垂白于菟骏猛不渠指挥黄熊驾黒防丹沙紫麝不用涂眼光百歩走妖狐妖狐莫夸智有余不劳摇牙咀尔徒葢子由夘生其子名虎儿　黄庭坚贺叔彞仲幼子晬日诗曰骨秀已知骐子性仁端是鳯凰雏不腾渥水神骏应出岐山作瑞符渐指家人知姓字试看屏上识之无乃翁断狱多隂徳径作髙门待汝车　朱乔年洗儿诗曰行年已合识头颅旧学屠龙意转疎有子添丁助征戍肯令辛苦更冠儒　又曰举子三朝夀一壶百年欢好笑掀兵已识天公意不忍回头更指渠　苏轼贺辙生第四孙诗曰今日散幽忧弹冠及新沐况闻万里孙已报三日浴朋来四男子大壮泰临复开书喜见面未饮春生腹无官一身轻有子万事足举家好梦殊相惊凢目烂烂开眼电硗硗峙头玉但令强筋骨可以耕衍沃不须富文章端耗纸竹君归定何日我计久矣熟长留五车书要使九子读箪瓢有内乐轩冕无流瞩人言迨似我穷达已可卜早谋二顷田莫待八州督  

增词宋苏轼洗儿词曰犀钱玉果利市平分霑四坐自媿无功此事如何到得侬  

増序唐王勃序曰非谢家之玉树接孟氏之芳邻增啓宋李易安贺人孪生子啓曰无午未二时之分有伯仲两稭【`戛`】之秀既系臂而系足实难弟而难兄玉刻防璋锦挑对褓【`注任文二子孪生徳卿生于午道卿生于未张伯稭仲稭兄弟形状无二白汲兄弟母不能辨以五采防一繋于臂一繋于足`】  

遗孤一  

增礼记曰父没子幼则以缞抱之焉　囗囗囗不逮事父母谓少孤也　囗囗曰不能字人之孤　周礼曰孤子死王事者之子　汉书曰従军死事者之子孙飬之羽林号羽林孤儿　曽子曰可以托六尺之孤谓幼君  

遗孤二  

增礼记曰孔子少孤不知其墓　通鉴曰孙叔敖死无立锥之地其子负薪于楚　后汉书曰吴祐年二十而孤家贫牧豕于长垣泽中行吟书其父之友谓曰子二千石子而自业贱事縦子无耻奈先君何　吴志曰凌统卒二子皆孙权飬宫中爱遇与诸子同宾客进见呼之曰此吾虎子八嵗令读书十日一令乗马及长追录统功封烈亭侯还其故兵  

遗孤三  

增存孤　求侄【`通鉴赵为屠岸贾攻灭有遗腹子夫人置儿袴中得脱客公孙杵臼谬以假孤代之诸将杀杵臼与孤程婴匿真孤山中十五年因韩厥复立是为赵武　宋史范文忠公镇兄镃卒于陇城无子闻其有遗腹子在外公时未仕徒歩求之两蜀间二年乃得之曰吾兄异于人体有四乳验之果然遂名之曰百常`】　抱子于朝　逢友于道【`左传穆嬴日抱太子啼于朝出朝则抱以适赵氏顿首于宣子曰先君奉此子也而属诸子曰此子才吾受子之赐不才吾惟子之怨今君虽终言犹在耳而弃之若何　南史梁任昉子四人昉卒皆不能自存西华冬日着葛帔练裙生平旧交莫与相防道逢刘孝标然惊曰我当为汝作计乃着广絶交论以讥其旧交到溉见其论抵几于地终身恨之`】　原汉帝既临张禹有托　山公尚在嵇绍不孤【`前汉书安昌侯张禹疾病车驾临禹数视其小子上即禹牀下拜为给事中　晋书嵇康临刑谓子曰山公在汝不孤矣`】  

遗孤四  

原马谡无恨【`蜀志马谡败街亭下狱死临终与亮书曰深惟殛鲧兴禹之义虽死无恨亮待其遗孤若平生`】　范汪少孤【`晋书汪少孤依于外氏王澄曰兴范氏者必此儿`】  

丧子一  

增礼曰为长子稽颡重正体也　又曰长子服三年庶子不得为子服三年不继祖与祢故也注眀遵一统  

丧子二  

增礼曰子夏丧其子而丧其眀曾子吊而怒之曰丧而子而丧其眀尔罪三也子夏投其杖而拜之曰吾过矣又曰延陵季子适齐其长子死葬于嬴博之间既封  

且号者三曰骨肉复于土命也夫　列子曰东门吴子死不哭其相曰公之爱子天下无有今死而不哭何也吴曰吾尝无子无子时无忧今子死乃与向无子同吾何忧  

丧子三【`无子　立嗣　祈嗣并附`】  

原投车　封箧【`左传楚灵王闻羣公子之死自投于车下　世说王导还台其子恱未尝不送又为母襞敛箱箧中物恱亡导还台至尝送处哭至台其母封箧不忍开之`】　二子亡　千金赎【`晋书王祥二子烈芳同时而亡将死烈欲还葬旧土芳欲留葬亰邑祥流涕曰不忘故乡仁也不恋本土达也仁与达二子俱有　史记陶朱公中子杀人于楚朱公遣少子赍金千斤赎罪长子请行到楚遗荘生荘生言王将赦长子以弟自当免遂不与荘生怒反言于王先杀朱公子而后赦长子持弟丧归朱公曰吾固知必杀汝弟汝见吾贫苦时重惜金所以卒杀汝弟`】　无七旬期　为三年服【`潘岳西征赋夭赤子于新安坎路侧而瘗之亭有千秋之号子无七旬之期虽勉励于延吴实憯恸于子慈注岳子以三月壬寅生五月甲辰夭六十余日也　下见前`】　增出箧嘱书　弈棋兴叹【`通鉴郗超字嘉宾将亡出其所与桓温宻谋之书一箧嘱其门生曰若家君眠食大减即出此书后父见之曰此子死已晚矣乃不复念　世说豫章太守顾邵雍之子也在郡卒雍时盛集宾客与客棊客散方叹曰已无延陵之髙岂有丧明之痛`】　天下痛心　亡儿感念【`世说王衍谓陶侃曰贤子越酷殁天下为公痛心况慈父乎　晋书庾亮儿苏峻之难遇害诸葛道眀女为庾儿妇既寡将改适与亮书及之亮答曰贤女尚少固其宜也感念亡儿若在初殁`】　原珠碎于掌上　兰摧于庭中　无子伯道无儿　君卿飬友【`晋书皇天无知使伯道无儿伯道邓攸字也　琐言楼防字君卿故人吕公无子归防防飬之终身`】　辱在泥涂　挤于沟壑【`左传晋悼夫人食舆人之城杞者绛县人年长矣无子而徃与于食赵孟召而语之曰以晋国之多虞不能由吾子使吾子辱在泥涂久矣武之罪也　又曰楚灵王公子死曰人之爱其子也有如予乎侍者曰甚焉小人老而无子知挤于沟壑矣`】　不虑继嗣　何以劝善【`后汉书祭遵为征卤将军同产兄午以遵无子娶妾送遵不受曰自以身任扵国不敢虑继嗣之计　左传子文无后何以劝善`】增立嗣恭承光禄　乔嗣武乡【`后汉书伏恭字叔髙湛之兄子湛弟黯字`】  

【`雉文位至光禄无子以恭为嗣　蜀志诸葛乔字伯松瑾第三子本字仲慎亮未有子求乔为后瑾唘吴王而遣之以为嫡故改其字亮后自有子乔子攀还复为瑾后`】　少承叔父　长复本生【`南史宋谢防本名宻年十嵗中继従叔父峻　晋书皇甫谧字士安汉太尉嵩之曽孙出继叔父徙居新安谧年四十叔父有子谧丧本生遂还其父`】　兄子承先　侄孙为后【`唐书戴胄无子以兄子为后杜正伦无子以兄子志静为后白居易墓志乐天无子以侄孙阿新为后`】　孙继外家　甥承舅氏【`晋书上诏以外孙韩谧奉贾充后曰外孙骨肉至近推恩继情合于人心也唐书司空圗无子以甥为嗣尝为御史所劾昭宗不问也`】　祈嗣郊禖出祀　尼阜命名【`诗注姜嫄出祀郊禖履巨人迹有感是生后稷家语叔梁纥娶顔氏征在少而无子祷于尼山乃生孔子顶象尼丘因名焉`】　求嗣龙门　祈男漳水【`上刘豹事见孕　下苻坚母事见孕`】　祈魔母堂　告张仙像【`广记观察使皇甫政与妻陆氏徃魔母室祈男请俸钱百万结搆堂宇后果生男　山堂肆考蜀苏洵天圣中至玉局观见一画像云是张仙神无子者祷之輙应洵尚无子因玉环易之每露香以告乃生轼辙皆成大儒洵自为像賛`】　盘授妇人棋拈道士【`彛坚志翟揖年五十无子绘观音像以祈子其妻梦白衣妇人以盘擎一儿授之遂生儿山堂肆考李泰伯母初无子祈祷无所不至祥符二年梦二道士弈棊戸外徃观之其一人拈局之一子授`】  

【`焉遂生泰伯`】  

丧子四【`无子附`】  

原情所钟【`晋书王衍字夷甫丧幼子山简吊之衍悲不自胜简曰孩抱中物何至于此衍曰圣人忘情最下不及情情之所钟正在我辈简服其言更为之恸`】　退而叹【`又曰魏舒字阳元子混先卒舒每哀恸退而叹曰吾不及荘生逺矣岂以无益自损乎`】　无子娶贾无子【`左传晋献公娶于贾而无子`】　天人之穷【`囗囗老而无子天人之穷`】　子云无子【`囗囗子云自童乌丧后竟无子`】　仲宣无后【`魏志王粲死后二子犯法诛时太祖在汉中闻粲子死叹曰孤若在彼不使仲宣无后也`】  

丧子五  

原诗晋潘岳思子诗曰造化甄品物天命代虚盈奈何念稚子懐竒陨幼龄追想存髣髴感悼伤中情一徃何时还千载不复生  

原赋魏曺植慰子赋曰彼凡人之相亲小离别而懐恋况中殇之爱子乃千秋而不见入空室而独倚对牀帷而切叹痛人亡而物在心何忍而复观日晼晚而既没月代照而舒光仰列星以至晨衣霑露而含霜惟逝者之日逺怆伤心而絶肠　周庾信伤心赋曰予五福无徴三灵用谴至于继体多従夭折二男一女并得胜衣金陵丧乱相继沦没苗而不秀频有所悲唯觉伤心遂以伤心为赋悲哉秋气摇落变衰魂兮逺矣何去何依望思无望归来不归未逹东门之意空惧西河之讥在昔金陵天下丧乱王室板荡生人涂炭兄弟则五郡分张父子则三州离散地鼎沸于袁曺人豺狼于楚汉或有拥树罹灾藏衣难未设桑弧先空柘馆人惟一邱亭遂千秋邉韶永恨孙楚长愁张壮武之心疾羊南城之泪流痛斯继体寻兹世载天道斯慈人伦此爱下龙摧掌中珠碎芝在室而先枯兰生庭而早刈况乃流寓秦川飘飖播迁従宦非宦归田不田对玉闗而覊旅坐长河而暮年已触目于万恨更伤心于九泉  

原哀辞晋潘岳伤弱子辞曰予之长安次于新安千秋亭而弱子夭感嬴博之哀乃伤之曰奈何兮弱子邈弃尔兮邱林还眺兮坟瘗草莽莽兮木森森伊古之遐冑逮祖考之永延咨吾家之不嗣羌一适之未甄仰崇堂之遗搆若无津而渉川叶落永离覆水不赤子何辜罪我之由　梁简文帝大同哀辞曰大同余第十子也生于仲秋殒于冬末悲夫夕坐于是申旦常以食之不甘客谓余曰死生常也夭夀命也陈蕃所憇之家久记元录之嵗华歆所闻之语已定北陵之期上圣所以忘情贤者所以达节将何戚焉余对之曰观其眀眸丰下玉色和声岂不登髫嵗而拟触藩及纨袴而抑折李灵心摧于毫末慧识挫于跬歩岂不伤哉乃为辞曰彼神蔡之灵长获万春之悠有蕣华之灼灼寄一朝之浮浅信欢慰之未防悼夭龄之云及乃变乐而为悲遂改笑而成泣  

## 御定渊鉴类函卷二百四十五

人部四【`祖孙　叔侄宗族`】  

祖孙一  

增释名曰祖祚也祚先也　又曰王父王暀【`音旺`】也家中所归徃也曾祖从下推上祖位转增益也髙祖髙臯也最在上臯韬诸下也　又曰孙逊也逊遁在后生也曽孙义如曾祖也元孙悬也上悬于髙祖防在下也元孙之子曰来孙此在无服之外其义疎逺呼之乃来也来孙之子曰晜【`音裈`】孙晜贯也恩情转逺以礼贯连之耳晜孙之子曰仍孙以礼仍有之耳恩意实逺也仍孙之子曰云孙言去已逺如浮云也　尔雅曰父之考为王父父之母为王母　纪曰内外公孙耳孙应劭曰耳孙元孙之子也言去髙曾益逺但耳闻之也晋灼曰耳孙元孙之曾孙也诸侯王表在八世师古曰耳孙即仍孙二音相近葢一号也　诗曰宜尔子孙防防兮　又曰  

振振公姓　又曰文王孙子本支百世　又曰纉戎祖考　又曰绳其祖武　书曰垂裕后昆　又曰纉乃旧服以服行事　国语曰绍续昆裔　礼曰抱孙不抱子此言孙可以为王父尸也　又曰上治祖祢尊尊也下治子孙亲亲也　又曰自仁率亲等而上之至于祖名曰轻自义率祖顺而下之至于祢名曰重一轻一重其义然也注自用也率循也用恩则父母重祖轻用义则祖重父母轻　又曰逮事父母则讳王父母谓祖父母也　又曰铭者称先祖之美也此孝子孝孙之心列子曰子孙非汝有乃天地之委蜕也　扬雄方言曰鼻祖始祖也兽之初生谓之鼻人之初生谓之首梁益谓鼻为祖或谓之鼻祖  

祖孙二  

增孔丛子曰孔子闲居喟然而叹子思请曰意子孙不修将忝祖乎羡尧舜之道恨不及乎夫子曰尔孺子何知子思曰伋闻其父析薪其子不克负荷是谓不肖伋所以大恐而不敢懈夫子曰然乎吾无忧矣世不废业其克昌乎　应劭曰晋大夫栾书书子□□子盈书贤而覆□□恶而害盈曺大家曰天命祐善灾恶非有差也然其道广大虽父子百叶犹若一体也　顔氏家训曰侯霸之子孙称其祖父曰家公潘尼称其祖曰家祖班固书集亦云家孙　晋书曰何曽侍武帝宴退告其子遵曰国家应天受命创业垂统毎侍宴未尝闻经国逺圗非贻厥孙谋之道指孙曰此辈必丧亡及遵之子绥死兄嵩哭之曰吾祖其殆圣乎  

祖孙三【`祖母附`】  

原贻谋　业【`诗贻厥孙谋以燕翼子传序云宣祖业`】　忝祖　名孙【`尚书君牙篇无忝祖考忝辱也　凡父在孙见于祖祖名之谓生子见于祖以名之`】　纉乃服兴吾门【`上见前　魏书陈羣为儿时祖寔谓宗人曰此儿必兴吾宗`】　增假托段颎得生灵运【`魏略贾诩字文和道遇氐羌同行数十人皆为所执诩曰我段公外孙也汝别理我`】  

【`我家必厚赎之叚颎昔为邉将威震西土故诩假而惧于氐羌氐羌果不敢害也　世说谢元子焕不慧早卒焕子灵运才藻艳逸元曰我尚生焕焕那得生灵运`】　清白杨家　宝田杜氏【`后汉书东汉杨震性亷洁子孙尝蔬食歩行或欲令开产业震曰使后世称为清白吏子孙以此遗之不亦厚乎宋四川普游人杜孟游太学因童贯蔡亰用事幡然而归尝训子孙曰忠孝吾家之宝经史吾家之田时号为宝田杜氏`】　文示戒奢　诗规保世【`唐书栁玭字直清有父风尝作戒奢文以训子孙　宋陈亚蓄书数千卷名画数千幅晚年退居有华亭唳鹤一只怪石一株异花数千本为诗以戒子孙曰满室圗书杂典坟华亭仙客岱云根他年若不和花卖便是吾家好子孙`】　礼典必先　文艺为后【`周书大将军寇儁年齿虽迈而志识未衰教训子孙必先礼典　宋史刘挚字莘老教子孙先行实后文艺毎曰士当以器识为先`】　李公披簿　丁顗置书【`后周书李哲字孝彦尝为真州刺史媵妾有百数男女六十九人縁汉十余里第宅相次姬妾之有子者分处其中迁哲鸣笳导従徃来其中縦酒欢防子孙叅见或忘其年名披簿以审之　山堂肆考丁度字公推祖顗尽其家赀以置书至八千卷且曰吾聚书多矣必有好学者为吾子孙度力学有守登服勤词学科`】　従歴数不置庄田【`汉书路温舒従祖父天文歴数　王氏彚苑陈元用家极富性善聚书而不置业`】  

【`或问之公曰有好子孙不用置田必能自置也无好子孙虽广置荘田必不能守也后三孙野周佐樊并以文章致大名而隐居清贫自守曰无忘先人之训`】　王父王母　公望公才【`上见前南史王俭作宰相宾客盈门见其孙暕年数歳而风神防曰公才公望复在此乎`】　不辨羣孙幸登夀考【`唐书郭子仪诸孙数十人每羣孙问安不尽辨颔之而已颔头以应也　周萧愿`】  

【`梁宰相颀之子曽祖儆唐僖宗朝入相接客之次愿为儿童戯效呼之声儆语诸客曰余不敢以得位为喜所幸者夀考今又有曽孙在吾目前`】　镊白问孙　载车侍祖【`南史欝林王五歳戯髙帝前帝镊白髪问孙曰我谁邪曰太翁　世说陈太邱诣茍朗陵使元方将车李方持杖长文尚小载着车中既至荀使叔慈应门慈明行酒余六龙下食文若尚小坐着前`】　自当为将　必大吾宗【`魏志贾逵自为儿戯弄常设部伍祖父习异之曰汝大必为将　唐书王晙少孤好学祖有方竒之曰是子必大吾宗`】　皆大父行　有佳儿称【`史记郑当时字荘年少官薄然其知友皆大父行天下知名之士　下张凭事见父子`】　继相太戊　能嗣召公【`通鉴伊尹相汤伊陟相太戊　诗召康公奭十六世孙召穆公虎佐宣王平淮彛故江汉之诗曰无曰予小子召公是似`】　皆作宰相　称为锐将【`唐书李栖筠之子吉甫其孙徳裕皆为宰相　唐书马璘读马援至丈夫当死邉野以马革裹尸慨然曰使吾祖勲业坠地下乎后屡立战功称为中兴锐将封扶风郡王`】　皆有文学　世作侍中【`汉书董仲舒子及孙皆以文学至大官　晋书吴郡陆仲元者晋太尉玩曾孙自玩至仲元四世为侍中时人方之金张二族`】　金箆疗目磐石兴悲【`北史张元字孝始年十六其祖丧眀元恒忧泣后读药师见亡目者得视之言遂请七僧燃七灯七日七夜愿祖目见眀七日其夜梦一老翁以金箆疗其祖目梦中喜跃遍告家人三日祖目果眀　唐书薛元超髙宗时为中书舎人省中有一磐石初祖道衡为内史侍郎常据而草制元超每见此石未尝不然流涕`】　魏謩献笏　原糓舆【`唐书唐文宗尝诏问魏征五世孙謩卿家书诏颇有存否謩对曰惟有故笏在诏令献上郑覃曰在人不在笏帝曰覃不识朕意此笏乃今之甘棠　孝子传谷有祖年老父母憎欲弃之谷年十五谏不聼作舆舁祖弃之于野谷随舆归父曰汝何此凶具谷曰他日父母老不能更作此具是以之父感动乃载归奉飬`】　代为大册　更阐遗书【`世说唐许敬宗孙彦伯昂子也彦伯颇有文学敬宗晚年不复下笔凡大典册悉彦伯为之尝戯昂曰吾儿不及若儿昂荅曰渠父不及昂父　山堂肆考姚珽曾祖察尝着汉书训纂而后之注汉书者多取其义以为己说珽乃着绍训以发眀其义`】　无忝尔祖　能世其家【`梁书沈众字仲兴约之孙好学能文武帝令作竹赋赋成奏之手勅答曰卿文体翩翩可谓无忝尔祖矣　宋史李柬之宰相廸子眀晓典故赐进士第屡官龙圗阁直学士以太子太保致仕出都门即幅巾白衣见客子孝基始登第唱名仁宗顾侍臣曰此李廸孙邪能世其家可尚也累光禄卿年方五十与父同谢事时以比二疏`】　家藏赐诏　官重祖勲【`唐书李靖五代孙彦芳太和中为鳯翔司录参军家藏髙祖太宗赐靖诏书数函上之　又曰卫次公为兵部侍郎故英公李勣大理卿徐有功之孙皆以贫不得调次公召见曰君之祖勲在王府宁限常格即优补而遣之`】　扣石移山　登楼赐绢【`列子北山愚公年且九十面山而居惩山北之寒出入之迂也遂率子孙荷担具畚扣石垦壤运于海北之尾河曲智叟笑而止之愚公长太息曰我之死有子在焉子又生孙孙又生子子子孙孙无穷匮也而山不加增何苦不平河曲智叟无以应之　南史到溉子镜早卒孙荩早聪慧位尚书殿中郎尝随梁武帝幸亰口登北固楼赋诗荩受诏便就上以示溉曰荩定是才子翻恐卿従来文章假手于荩因赐绢二十匹后溉每和御诗上辄手诏戯溉曰得无贻厥之力乎`】　祖母含饴弄孙　入朝见帝【`后汉书马太后曰吾但当含饴弄孙　唐书王承元入朝祖母入见帝命中官礼赉异等`】　命名百药　絶孙五木【`唐书李百药为童儿尝苦疾祖母赵氏故以百药名之　王氏彚苑江蕤年十一好樗蒱祖母为孙破业废事遂絶五木终身不以为戯`】　李宻陈情　虞诩辞吏【`晋书李宻征为太子洗马以祖母刘氏年老无人侍飬乃上表陈情辞官后汉书虞诩早孤孝飬祖母县举顺孙国相竒之欲以为吏诩辞曰祖母九十非诩不飬国相乃止`】　心系逺方　孝通幽显【`齐书宗元卿早孤为祖母所飬祖母病元卿在逺方辄心痛大病则大痛小病则小痛以此为常乡里号宗曾子　唐书刘审理少丧母为祖母元所飬隋末大乱道不通审理尙少自乡里负祖母渡江避地及天下平西入长安元毎有疾必亲煮药尝而后进元曰儿孝通幽显吾一顾念疾辄间`】　大泽哭芹　西篱掘粟【`晋书刘殷祖母盛冬思芹而不言殷时九嵗知之乃于大泽中痛哭忽有芹生于地得数斛归献又曰刘殷尝梦人谓西篱下有粟掘之得十五钟以奉飬乡人异之`】　孝能代父　诚可格天【`孔帖殷寅子亮事祖母如寅在　眀语林徐应魁有至性祖母卢氏殁负土成坟至冬雪深数尺门径尽没水火絶六日忽地响庐中醴泉出`】  

祖孙四  

原舎孙【`礼记公仪仲子之丧仲子舎其嫡孙而立其庶子檀弓免焉子服伯子曰昔者文王舎伯邑考而立武王防子舎其孙腯而立衍仲子亦犹行古之道也孔子曰否立孙注周礼立嫡孙`】　必复其始【`左传毕万筮仕曰公侯之子孙必复其始`】　不留财产【`列子卫端木叔子贡子也籍先资累千金年六十弃家散库一年尽不为子孙留财产散之一国及病无药石之储死无瘗埋之所受施者相与反子孙之财也`】　年少名孙【`史记文信侯吕不韦言于始皇曰昔甘茂之孙甘罗一年少耳然名家之子孙诸侯皆闻之`】　不立产业【`通鉴疏广归乡里以所赐金日与乡里乐饮子孙因乡里长者劝及身在时为子孙立产业广曰此金圣主所赐以恵飬老臣故乐与乡党共之`】　遂字升卿【`后汉书虞诩祖父为县狱吏多所平允曰于公髙为里门子孙竟至三公吾虽不及于公其庶防乎遂字诩曰升卿`】　见像恭敬【`魏志曺休字文烈祖尝为吴郡太守休后至吴于太守舎见壁上祖父画像恭敬不怠乃下榻涕泣同坐嘉之`】　分甘以娱【`晋王羲之与谢万书详祖孙五`】　执砚涕泣【`晋书范乔字伯孙年二嵗时祖馨抚乔首曰所恨不见汝成人以所用砚与之五嵗祖母告乔乔执砚涕泣`】　不改赐官【`晋书邓攸祖殷有赐官敕攸受之后太守劝去王官举为孝亷攸曰先人所赐不敢改也`】　增异人之望【`卫玠别卫玠在羣伍之中有异人之望方五嵗时祖太保见之喜曰此儿神爽聪慧与众大异恐吾年老不及见耳`】　醉呼小子【`晋书王爽字季眀强正有志歴侍中尝与防稽王道子饮道子醉呼为小子爽曰亡祖长史与简文帝为布衣之交亡姑亡姊伉俪二宫何小子之有`】　名以龙孙【`北史后魏王慧龙幼聪慧其祖愉以为诸孙之龙故以名之`】风骨之美【`山堂肆考王鉴七嵗不能言其祖喜其风骨之美遇物诲之一日擕至池上祖曰水马池中走即对曰游鱼波上浮后至台阁`】　半千之裔【`唐书李泌开元中悉召能言佛老孔子者相答难禁中有员俶者九嵗升座词辨如注射坐人皆屈帝异之曰半千孙固当然`】　岂可不谨【`又曰狄兼谟御史中丞帝曰卿梁公后当嗣家声岂可不谨`】　元和旧事【`又曰宣宗追感元和旧事但闻是宪宗朝卿相子孙必擢用之杜胜以刑部员外郎阁内次对上询其祖父胜以其先黄裳永贞之时排斥奸邪请宪宗监国上徳之授给事中`】　髙山深林瑶环瑜珥【`韩文北平王马燧如髙山深林龙虎变化不测葢魁杰人也其孙继祖娟好静秀瑶环瑜珥兰茁其芽称其家儿`】　驿送还乡【`明语林程通祖平谪戍延安通上书言臣壮而无父祖犹父也臣祖老而无子孙犹子也今邉徼戍卒如林岂少臣祖者词极哀楚太祖怜之命除其籍驿送还乡`】  

祖孙五  

原诗宋谢灵运述祖徳诗曰达人贵自我髙情属天云兼抱济物性而不撄垢氛段生蕃魏国展季救鲁人髙犒晋师仲连却秦军临组乍不緤对珪宁肯分物辞所赏励志故絶人苕苕歴千载遥遥播清尘清尘竟谁嗣眀哲垂经纶委讲辍道论改服康世屯屯难既云康尊主隆斯民　又曰中原昔丧乱丧乱岂已崩腾永嘉末逼廹太元始河外无反正江介有防圯万咸震慑横流頼君子拯溺由道情龛暴资神理秦赵欣来苏燕魏迟文轨贤相谢世运逺圗因事止髙揖九州外拂衣五湖里随山疏濬潭傍岩艺枌梓遗情舍尘物贞观邱壑美  

增制苏轼司马光曾祖政赠太子太保制曰臯陶迈种徳种之逺故其发也难发之难故其报也大今某官某故曾祖某官某笃行有闻信于乡国懐道不试遗其子孙天下无欺再世而显至于曾孙其徳日跻衮衣绣裳进位于朝退有事于家庙其致朕命诏于有神尚食其报以康乃后　又曾祖母薛氏温国太夫人制曰自通籍之臣皆有以宠绥其父母而自祖而上非予丞弼之家莫获褒显君子之孝至于尊祖以及其妣用邦君之礼以隆其家可谓至矣某官某曾祖母某氏专静有守柔嘉维则经之以孝慈纬之以恭俭使垂白之训不坠于子孙而隐徳之报可质于天地我有异数诏于幽穸翟茀副筓尚服享之　又祖太子太傅制曰朕有元臣以徳媚于上下民见其羽旄闻其车马之音则稽首而聚观之况其父祖坟墓所在望其草木葢有流涕而拜者锡命之宠岂特以慰其家而已哉某官某故祖某官某笃学力行追配前人无疆之庆在其子孙风流未逺英烈如存歆予宠章以慰民望　又祖母皇甫氏温国太夫人制曰夫天人之际若不可知而善恶之报各以其凡今富贵夀考光显于世朕察其父母大父母未有不仁而得之者也某官某故祖母某氏令徳孝恭着于闺门好礼慈俭刑于姻族始生贤子以大其家而余泽方茂福禄未究再世之后莫之与亰愍册追荣国有常典庶防幽壤服我宠灵  

增书王羲之与谢万书曰顷东游还修植桑果今盛敷荣牵诸子抱弱孙游观其间有一味之甘剖而分之以娱目前虽植徳无殊邈犹欲教飬子孙以敦厚退让戒以轻薄庶令举策数马彷佛万石家风  

增表李密陈情表曰臣无祖母无以至今日祖母无臣无以终余年母孙二人更相为命臣密今年四十有四祖母刘今年九十有六是臣尽节于陛下之日长而报刘之日短也乌鸟私情愿得终飬  

叔侄一  

增释名曰伯把也把持家政也父弟为仲仲中也位在中也仲父之弟曰叔叔少也叔父之弟曰季季癸也甲乙之次癸在下也　疏曰继世以嫡长先生于父则继世者也故曰世父　尔雅曰父之晜弟先生为世父后生为叔父注曰世有为嫡者嗣世统故也　又曰父之兄妻为世母父之弟妻为叔母　说文曰伯长也　又曰叔作尗従上小言尊行之小也　又曰兄弟之子皆曰侄　诗曰叔兮伯兮靡所与同　又曰我有肥羜以速诸父　又曰诸父兄弟备言燕私　礼曰兄弟之子犹子也葢引而进之　又曰伯叔之丧踊不絶地如此者由文矣哉义服恩轻也　汉隽曰飬弟之子以为子也　朱熹语录曰今人以侄为犹子亦可以先生为犹父矣汉人谓之従子却得其正葢叔伯皆従父也  

叔侄二  

增诗曰王曰叔父建尔元子俾侯于鲁大启尔宇为周室辅　史记袁盎曰袁盎字丝名重朝廷宦者赵谈数幸常害盎盎患之盎兄子种说盎曰君庭辱之使其毁不用徙吴相辞行种谓盎曰吴王骄日久国多奸今茍欲劾治彼不上书告君则利剑刺君矣南方卑湿君能日饮无何时说王曰勿反而已如此幸得脱盎用其计吴王厚遇盎　曺瞒曰曺操字阿瞒少飞鹰走狗游荡无度其叔父数言于嵩操患之后逢叔父于路乃败靣防口叔父怪问其故对曰卒中恶风叔以告嵩惊愕呼操操口貌如故嵩曰叔父言汝中风已差乎操曰初不中风但失爱于叔父故见罔耳嵩乃疑焉后叔父有所告嵩不复信操于是益得肆志矣　魏书曰荀攸字公逹七八嵗叔父衢曾醉误伤攸耳而攸出入游戯常避防不欲令衢见衢后闻之乃惊其夙智如此　三十国春秋曰刘镇之毅季父也谓毅等曰汝辈才力势运足以得志当身事耳我不就汝求位求财又不受汝罪累每见毅等従吏卒到门輙骂诟之毅甚敬畏每至宅数百歩止与白衣数人而进及毅败天下服其先见而刘裕敬遇之　南史曰谢澹字景恒従子晦为荆州将之镇诣澹别晦色自矜澹问晦年答曰三十五澹笑曰荀中郎年二十九为北府都督卿比之已为老矣晦色甚愧　又曰宋谢瞻幼孤叔母抚育同于亲生又曰刘宋黄门侍郎谢防従叔混尚晋晋陵公主混死诏絶婚公主悉以家事委防混有二女年数嵗防为之经理生业一钱尺帛皆有文簿九年而晋亡公主降号东乡君聼还谢氏入门室宇仓廪不异平日田畴垦辟有加于旧东乡君叹曰仆射生平重此子可谓知人仆射为不亡矣东乡君卒公私咸谓赀财宜归二女田宅僮役应属防防一无所取自以私禄塟东乡君　元史曰张闰八世不异防家人百余口无间言无私藏闰兄藏卒即以家事付侄聚聚辞曰叔父行也叔宜主之闰曰侄宗子也侄宜主之相让既久卒以付聚缙绅之家自谓不如  

叔侄三【`伯叔母　従伯叔并附`】  

原谈易　焚囊【`世说晋王湛字叔重兄弟宗族皆以为痴兄子济因共谈易剖析精妙大竒之初武帝见济辄曰卿家痴叔死未济无以荅复问济曰臣叔不痴山涛以下魏舒以上由是显名　晋书谢元尝佩紫罗香囊叔安恶之而不欲伤其意因戯赌得焚之`】　竹林　玉树【`晋书阮咸字仲容任逹不拘与叔籍为竹林之逰诸阮居道北籍咸居道南北阮富而南阮贫　世说谢太傅问诸子侄曰子弟何预人事而欲使其佳车答曰譬如芝兰玉树欲使其生于阶庭耳`】　防柴　推宅【`袁山松后汉书范丹为莱芜长去官于市卖卜妻纺绩以自给丹弟子恺见丹籓不完载柴将客籓之丹适行还怒勅子防柴载以还之　后汉书范迁字子卢沛国人也为司徒有宅数畆田不过一顷复推与兄子其妻谓曰君有四子而无立锥之地可余俸禄以遗后世曰吾备官大位而蓄财立利何以示后在位四年薨家无担石焉`】无里言　常内集【`左传寡人之出叔父无里言　世说晋谢安常内集俄而雪下安曰`】  

【`白雪纷纷何所似兄子朗曰撒盐空中差可拟兄女道韫曰未若栁絮因风起`】　弃我儿　活弟子【`晋书邓攸字伯道永嘉乱走担其儿及其弟子绥度不能两全乃谓妻曰吾弟早亡惟有一息理不可絶应自弃我儿妻泣従之　又曰武康有兄弟二人妻各有孕弟逺行未返遇嵗荒不能两全弃其子而活弟之子吴兴太守孔岩遂褒荐之`】　马援垂诫　王基分封【`后汉书马援有诫兄子严书　魏志王基封安乐乡侯上疏求分封二百户赐叔父子乔爵闗内侯以报叔父诏特聼之`】　含饭两頬　省病十起【`世说郗鉴遇永嘉乱穷馁乡人共食之常擕兄子外甥就食乡人辞不能兼济乃独徃辄含饭于两归吐与二子　后汉书第五伦字伯鱼或问伦有私乎曰余兄子尝病一夜十起退而安寝余子有病虽不省视而通夕不寝若是可谓无私乎`】　增代为请罪　戒以顾名【`后汉书许荆武之孙兄子世尝报仇杀人怨家操兵攻之防荆始従府休归与相遇乃剑长跪曰世无状相犯咎在荆不能训兄惟一子愿杀身代之怨家扶起荆曰许郡中称贤何敢相侵遂委去荆后举孝亷　魏志王昶名其侄曰黙曰沉为书戒之曰欲使汝曺顾名思义`】　知其富贵谕以谦恭【`沈约宋书宗炳问兄子慤所志慤荅曰愿乗长风破万里巨浪炳曰汝不富贵必破我门户　司马光与侄书见叔侄五`】　命处竹林　速归葱肆【`北史杨愔幼时庭有柰树羣儿争之愔不动季父暐大嗟异谓客曰此儿恬裕有我家风宅内有茂竹遂于林邉别葺一室命独处其中尝以铜盘具盛馔以饭之因督励诸子曰汝辈但如遵彦谨慎自得竹林别室铜盘重肉之食　南史吕僧珍字元瑜孩童时相者曰此儿子竒声封侯相也出身甚防以贩葱为业逮贵兄子求官于僧珍僧珍告曰汝等自有常分但当速归葱肆尔不听其求`】　过而寒温　知其忧悴【`世说王汝南既除所生服遂停墓所兄子济每来拜墓略不过叔叔亦不脱时过止寒温而已　韵府隋杨约坐事免官侄元感与约恩义甚笃帝谓曰公此忧悴得非为叔乎元感再拜曰诚如圣防帝征约入朝`】　中分财产　对掌诰命【`后汉书薛包有至行其弟子求出分包不能止乃中分其财产奴婢引其老病者田庐取其荒顿者噐物取其朽者　下见中书舎人`】　贫惟自乳　爱过所生【`唐书元徳秀兄子襁褓丧亲家贫无资得乳母乃自乳之数日湩流至子能食方止　世说晋桓元车将军冲之侄也车与故文武别因指语元曰此汝家故佐吏元应声痛哭车每自目己坐曰灵宝成人当以此坐还之鞠爱过于所生`】　便当辞职　先奏推恩【`南史王僧防为武陵太守擕子侄到部兄子俭中途得病僧防为废寝食人或慰之僧防曰亡兄之裔不宜忽诸若此儿不救便当辞职山堂肆考宋陈瓘兄弟友爱伯氏早世公抚恤其孤初奏郊恩舍己子而先伯氏之子及后贬谪以至终身`】  

【`诸子皆白衣未尝有不满之意`】　授前锋任　得伯父称【`通鉴谢安兄子元有经国才略时苻坚数侵防安乃举元为前锋战于淝水苻坚弃甲宵遁闻风声鹤唳以为王师至　南史王昙首与兄弟会集诸子侄任其戯适僧防采蜡为鳯凰伯父独称其美`】　器宇深宏　仪容伟茂【`何法盛晋中兴书何充字次道年在童龀伯父谓之曰我小儿时亡伯车谓我汝后当与伯父争名汝今器宇深宏亦当出我之右　三十国春秋燕金紫光禄大夫髙平公平歆初歆伯父光禄大夫熈拊歆首而告之曰汝仪容伟茂志节果毅当有佐命之功显吾门者必汝也`】　抚育五人　征辟三府【`陈防耆旧髙眘字孝甫敦厚少文华有深沉之量抚育兄孤子五人恩谊甚笃琅邪相何英嘉其行履以女妻焉　刘彦眀炖煌录泛固字孔完大将军纯之孙也推家财百万与寡弟妇二百万与孤兄子于是三府竞辟皆不就`】　避世苍梧　营楼别墅【`楚国先贤隂嵩字文玉南阳新野人卫尉兴従祖兄也少丧父母与叔父居恭谦婉顺温良节俭王莽末义兵初起乃与叔父避世苍梧后征拜谒者以叔父忧弃官归　晋书谢安于东山营墅楼馆林竹甚盛每擕中外子侄徃米逰集肴馔亦屡费百金世颇以此讥焉安殊不以屑意`】　居贫磨镜　得返还刀【`先贤故南阳郡太守程坚体履仁孝秉志洁清少让财兄子仕郡县居贫无资磨镜自给　晋书慕容超字祖眀徳之兄北海王纳之子也苻坚破邺以纳为广武太守数嵗去官家于张掖徳之南征留金刀而去垂起兵山东苻昌徳诸子皆杀之纳母公孙氏以耄获免纳妻叚氏方娠囚之于郡狱掾呼延评徳故吏也将公孙及叚氏逃于羌中而生超焉年十嵗而公孙卒临终授超以金刀曰若天下太平汝得东归可以此刀还汝叔也`】　俱躭老易　尽让家财【`晋书殷浩与叔父融俱好老易融与浩口谈论词屈着篇则融胜浩由是为风流谈论者所宗　宋书刘凝之字志安推家财与弟及兄子立屋于野外非其力不食`】　布衣蔬食　反居并门【`魏志毛玠居显位常布衣蔬食抚育兄孤子甚笃　典略郑均任城人好黄老兄亡后飬嫂兄子恩礼甚笃反居并门尽推财与之由是名著`】　请封兄子　独荐侄才【`唐书魏徴以定五礼当封一子县男徴请封孤兄子叔慈帝怆然曰此可以劝俗矣即许之　闻见录吕文穆防正致政居洛真宗祀汾隂过洛幸其宅问曰卿诸子孰可用公曰臣诸子皆豚犬不足用有侄夷简任颍州推官宰相才也帝记其言遂至大用文靖公也`】　与租袭爵　入坐赋诗【`汉书桓荣卒子郁当袭爵让于兄子显宗不许不得已受封而悉以租入与之　张隲文学录桓驎字元鳯精察好学年十三四在伯父马坐有宿年客焉告之曰吾此弟子颇有异才殊能作诗赋君试为口赋诗与之客乃为诗曰甘罗十二杨乌九龄昔有二子今则桓生参差等踪异世齐名驎即答曰邈矣甘罗超等絶伦卓彼杨乌命世称贤嗟乎蠢弱殊才侔年仰慙二子俯愧前言`】　讃招隐寺　献泛湖圗【`因话录李约初至金陵于叔李锜坐屡讃招隐寺标致一日锜宴寺中谓约曰十郎夸招隐寺昨逰宴何殊州中约笑曰约所赏者疎野耳若逺山将翠幕遮古松用防物里腥羶涴鹿跑泉音乐乱山鸟声实不如在叔父大防锜笑　倦逰录陈恭公判亳州遇生日亲戚多献老人星圗侄世修独献范蠡游五湖图且赞曰贤哉陶朱霸越平吴名遂身退扁舟五湖公即日纳节眀年乞致仕`】　伯叔母劝学　授经【`晋书晋任氏皇甫谧之叔母也谧年二十不好学任氏曰汝今年逾二十目不存教心不入道因叹曰孟母三徙以成仁曽父烹豕以存教岂我居不卜隣教有所乎因对之流涕谧乃感激就学遂博综典籍百家之言号元宴先生　下唐薛播事见贤母`】　宪英反被　严母移书【`晋书羊耽妻宪英姓辛氏陇西人钟会为镇西将军宪英曰会所在縦恣非持久处下之道吾畏其他志会果反祜尝送锦被宪英嫌其华反而覆之　晋书杜有道妻严氏字宪亰□人贞淑有识量生子植植従兄预为秦州刺史被诬征还宪与预书戒之曰谚曰忍辱至三公今可谓辱矣能忍之公是卿座预果后为仪同三司`】　从伯叔共赏文义　幼著名称【`南史宋谢混与族子灵运瞻晦曜以文义赏会常共处乌衣巷故人谓乌衣之逰　崔鸿前凉录范绩字基幼有名称族伯上洛太守毘抚其首曰汝吾宗千里驹也歴事三朝诸士友服其清亮举秀才为郎中中都谒者`】　称以麒麟　言于骠【`本传晋顾和字君孝总角便有清操族叔荣雅重之曰此吾家麒麟兴吾宗者必此子也　吴志朱异字季文为阳武将军孙权与论攻战辞对称意权谓异従父骠将军据曰素知季文惟今见之复过所闻`】　使守水碓　得聚藏书【`晋书魏舒字阳元任城人姿望秀伟饮酒石余而迟钝质朴不为乡亲所重従叔父吏部衡有名当世亦不取之使守水碓每叹曰舒堪数百户长愿毕矣舒亦不介意后至司徒　博物志蔡邕有书迨万卷末年载数车与王粲粲亡后其子被诛邕所与粲书悉入粲従子景字长绪家`】莫轻彭祖　欲用叔彪【`晋书王浑従子浚字彭祖司空王沉贱嬖子也少时不为`】  

【`亲党所知浑谓弟深等曰卿等莫彭祖此儿平世不减方州牧伯乱世可为都督三公怀愍之世果为幽冀都督位至铉如浑所言　晋书王彪之字叔武従伯曰选曺欲以汝为尚书郎汝幸可作诸王佐耶彪曰位之多少既不足计自当任之于时至于超是所不愿`】　叹为清拔　赏其异同【`宋书王诞字茂世琅邪临沂人也少有才藻晋孝武崩従叔尚书令珣为哀册文久而未就谓诞曰犹少叙节物一句因出本示诞诞览毕便益之接其冬秋代变后云霜繁广除风回髙殿珣嗟叹清拔因而用之拜秘书郎　南史刘宋黄门侍郎谢防従叔混特重之常曰防子异不伤物同不害正吾无间然`】　称其子弟　亲若幼童【`潜确书王羲之深为従叔所器尝谓曰汝是吾家佳子弟　天中记蔡邕曰邕薄祜早丧二亲年逾三十髪二色叔父亲之犹若幼童车则对坐食则比豆`】　索太常　咏傀儡诗【`宋齐语录梁特进沈约撰史王希聃常问曰従叔太常何故无约戯之曰贤従叔者何可载答曰従叔惟忠与孝君当不以忠孝为美约有惭色　痩竹斋谈薮韩侂胄冬月擕家游西湖览南北二山之胜寘宴南园同族判院与焉席间有献牵丝傀儡为土偶负小儿者名为逰春黄胖韩顾族子汝名能诗可咏此即承命一絶云脚虚空手弄春一人头上要安身忽然线断儿童手骨肉都为陌上尘韩大不乐不终宴而去未防祸作`】　事昶如父　以序袭封【`荣绪晋书王沉字处道少孤为従叔司空昶所飬沉事昶如父　虞预晋书荀崧従弟馗早亡二息序廞年各数嵗崧迎与共居恩同其子太尉临淮公荀顗国废絶朝廷以崧属近欲以崧子袭封崧哀序孤防乃让封于序闻者称焉`】　终为令噐　戒夺邻居【`元史姚燧三嵗而孤育于伯父枢枢隐居苏门督之甚急杨奂曰燧令噐也长自有成年十三受知于许衡好学能文歴官翰林学士承防　眀语林三原王端毅公恕见子侄置田宅皆邻居业也呼而让之曰某某皆我故旧岂宜夺之俾逺去乎召之还给以原券不问价`】　任职宫官　著名别驾【`稷汉书侯霸字君房族父渊以宦者有才辨任职元帝时佐石显等领军书号曰太常侍　晋书顾球有令名为州别驾族叔荣谓之曰卿速歩君孝超卿矣`】  

叔侄四  

增嘱立兄子【`左传宋穆公疾嘱兄子与夷曰先君舎与夷而立寡人寡人不敢忘若弃徳不让是废先君之举先君若问与夷其将何辞以对乃立之`】　封颉羮侯【`汉书汉髙祖防时常避事时与宾客过其丘嫂食嫂之阳为羮尽客去已而视釡中尚有羮由是怨嫂及立齐代王而伯子独不得侯太上皇以为言髙祖曰某非敢忘之为其母不长者封其子信为颉羮侯`】　反自捶【`后汉书淳于恭兄崇卒恭飬孤幼教训学问有不如法反自捶以感悟之儿慙改过`】　原推与田宅【`后汉书张禹字伯逹推田宅与伯父身自寄止`】　广受之荣【`汉书疏广为太子太傅兄子受为少傅朝廷以为荣`】辞辟命辟叔父【`后汉书刘矩有髙节以叔父未仕絶州郡之命太尉朱宠嘉其志义故`】  

【`为诸公所辟至太尉号为贤相`】　贞洁之质【`陈留耆旧奚弥字伯仁年十嵗叔父兰部济隂従事与俱猎县进酒肉弥不肯尝问其故荅曰闻之临其事不食其食兰然其言还而不受贞洁之质由是以彰也`】　吾家千里驹【`魏志曺休字文烈太祖侄子太祖曰吾家千里驹`】　光我叔父【`晋书谢安尝欲诣陆纳纳兄子俶宻为具食安至纳设茶果而已俶遂陈盛客罢纳大怒杖四十曰不能光益叔父而乃我素业`】　苻家千里驹【`晋书苻朗字文达坚従兄子也坚尝目之曰吾家千里驹`】　请易弟子【`囗囗张范字公仪子凌及弟子畿为山贼所执范诣贼贼还范子范曰君厚矣吾怜畿小请以易之贼美其言感而悉还之`】　增幼称干略【`南史垣崇祖为垣防之弟之子年十四有干略防之曰此儿必大吾门`】　吾家眀珠【`宋书刘孺七嵗属文叔父瑱常置座侧谓賔客曰此吾家眀珠也`】　可称佳器【`南史谢宻字防童时精详端审时然后言叔父混见而异之曰此儿深中夙敏可成佳噐有子如此足矣`】　剖竹赤城【`李白诗我家小阮贤剖竹赤城邉`】　端笏马前【`彚苑栁仲郢事叔公权如父为亰□尹出遇公权下马端笏而立`】字以起之【`唐书栁公绰始生之时伯父子华曰兴吾门者必此子也因小字起之`】　与  

均指使【`唐书卢迈叔下邽令休沐过家迈终日与羣子侄均指使无位貌之异时己进中书侍郎迈再娶无子咸劝畜姬媵对曰兄弟之子犹子也可以主后`】　堪寄门户【`唐书任瓌父陈将忠之兄为定逺太守瓌早孤忠抚爱甚常曰吾子虽多佣保耳所以寄门戸者瓌也`】　二父重镇【`唐书韩子公武従入朝为金吾将军出河中弟重徙宣武乃曰二父居重镇我以孺子又当执金吾乎因固辞改右骁卫大将军`】　推叔叙宗【`旧史罗威赋咏甚有情致钱塘罗隐有盛名自号江东生威遣使赂遗叙其宗姓推为叔父威酷嗜其诗目己所为为偷江东集`】  

叔侄五  

原诗齐王融赠族叔卫军诗曰台曜澄华铉岳裁峻天为象丽地作镇不器其徳有斐斯文质超瑚琏才逸卿云摇茟泉涌动咏霙纷徳馨伊何如兰之宣贞筠抽箭润璧懐山六乐毕该五礼备贯七训是敷三英有粲惟旦惟公惟公惟旦　增唐李嘉祐送王牧徃吉州谒王使君叔诗曰细草緑汀洲王孙耐薄逰年华初冠带文礼旧弓裘野渡花争发春塘水乱流使君怜小阮应念倚门愁　宋黄庭坚送侄随侍诗曰莫去沙邉学钓鱼莫将百丈作辘轳清江濯足江上坐燕子日长宜读书  

原书后汉马援诫兄子书曰吾欲汝曹闻人过失如闻父母之名耳可得闻而口不可得言也好论议人长短妄是非正法此吾所大恶也宁死不愿闻子孙有此行也汝曺知吾恶之甚矣所以复言者施衿结褵申父母之诫欲使汝曺不之耳龙伯髙敦厚周慎口无择言谦约节俭公正有威吾爱之重之愿汝曺效之杜季良豪侠好义忧人之忧乐人之乐清浊无所失父丧致客数郡毕至吾爱之重之不汝曺效之也效伯髙不得犹为谨饬之士所谓刻鹄不成尚鹜者也效季良不得防为天下轻薄子所谓画虎不成反狗者也　张奂诫兄子书曰汝曺薄祜早失贤父财单艺尽今适喘息闻仲祉轻傲耆老侮狎同年极口恣意当崇长幼以礼自持间炖煌有人来同声相道皆称叔时寛仁闻之喜而且悲喜叔时得美称悲汝得恶论经言孔子于乡党恂恂如也恂恂者谦恭之貌也难知且自以汝资父为师汝父宁轻乡里耶年少多失改之为贵蘧伯玉年五十见四十九年之非但能改之不可不思吾言不自克责反云张甲谤我李乙怨我我无是过尔亦己矣增魏王昶诫兄子及子书郭伯益好尚通逹敏而有  

智得其人重之如山不得其人忽之如草吾以是亲之昵之不儿子为之北海徐伟长不沽髙名不求茍得澹然自守惟道自务有所是非则托古人以见意当时无所褒贬吾钦之重之儿子师之　宋司马光与侄书近圣恩除门下侍郎举朝忌嫉者何可胜数而独以愚直之性处扵其间如一黄叶在烈风中防何不危坠也是以受命以米有惧而无喜汝辈当识此意倍须谦恭退让不得恃赖我声势作不公不法搅扰官司侵凌小民使为乡人所苦则我之祸皆起扵汝辈而汝辈亦不如人也  

宗族一  

增白虎通曰宗者何谓也宗尊也为先祖主也宗人之所尊也大宗能率小宗小宗能率羣弟通扵有无所以纪理族人者也宗为其始祖后者为大宗此百世之所宗也宗其为髙祖后者五世而者也髙祖扵上宗则易于下宗其为曾祖后者为曾祖宗宗其为祖后者为祖宗宗其为父后者为父宗以上至髙祖宗皆为小宗以其转别于大宗也别子者自为其子孙为祖继别也各自为宗小宗有四大宗有一凡有五宗族者何也族者凑也聚也谓恩爱相流凑也生相亲爱死相哀痛有会聚之道故谓之族　韵会曰祖始也始受命也宗尊也有徳可尊也古者大宗小宗大宗百世不小宗五世则又流派所出为宗　毛诗曰麟之角振振公族　书曰以亲九族九族既睦　又曰时庸展亲礼记曰庶子之正于公族者教之以孝弟睦友眀父子之义长幼之序　又曰尊祖故敬宗敬宗故睦族　又曰君子因睦以合族　周礼曰小宗伯掌三族之别以辨亲疎注云三族父子孙也　又曰以八刑纠万民三曰不睦之刑　尔雅曰父党为宗族　左传曰官有世功则有官族　老子曰六亲不知有孝慈　汉书匡衡曰天序五行人亲五属即五族也　汉记曰犬牙相制所谓磐石之宗也　汉隽曰宗英谓宗族之英俊也北史张普曰三従九亲别踈昵之序五服六亲  

等缌麻之心　唐书曰一姓为九宗　艺文曰五陵皆族谓盛族也　李华曰良家茂族　彚苑曰郊庙或替则宗哲慕其祀焉宗哲宗族之眀也  

宗族二  

增山堂肆考曰列国齐大族二怀与田也楚大族三昭屈景也　世说曰孙皓问丞相陆凯曰卿一宗在朝者防人陆曰二相五侯将军十余人皓曰盛哉陆曰君贤臣忠国之盛也父慈子孝家之盛也今政荒民弊覆亡是惧臣何敢言盛　先贤曰许劭宗人许栩沉没荣利致位司徒举宗莫不匍匐其门承风而驱官以贿成惟劭不过其门　晋曰王渡淮使郭璞筮之曰吉无不利淮水絶王氏灭其后子孙繁衍竟如璞言　晋书曰泛毓字稚春济北庐人奕世儒素敦睦九族时人号其家儿无常父衣无常主　天中记曰谢氏自晋以降雅道相景恒澹景仁裕以徳业美景懋纯景先述以节义流誉方眀行己之度元晖藻绘之竒各擅一时可谓徳门矣灵运才名江左独振而猖獗不已自致覆亡　新唐书曰初唐太宗以山东士人尚阀阅嫁娶必多资人谓之卖婚诏髙士亷韦挺岑文本修氏族志参考史检正真伪进忠贤退悖恶先宗室后外戚退新门进旧望右膏粱左寒畯合九百二十三姓千六百五十一家升降去取时称允当至髙宗显庆中许敬宗等以为其书不叙武氏本望奏请改氏族志为姓氏录以后族为第一等其余悉以仕唐官品髙下为凖扵是士卒以军功致位五品者与士流时人谓之勲格　山堂肆考曰后魏太和中定四海望族以崔宝等为冠北史曰李氏宗党豪盛每春秋二社必髙会极宴无不沉醉喧乱尝集士谦所盛馔盈前而先为设黍谓羣従曰孔子称黍为五糓之长荀卿亦曰食先黍稷古人所尚宁可违乎少长肃然　史曰耶律吼以功加采访使赐以宝货吼辞曰臣位己髙敢复求富臣従弟琭诸子坐事籍没陛下哀而出之则臣受赐多矣世宗曰吼舎重赏以族人为请其贤逺甚许之仍赐宫戸五十眀纪曰太祖问郑济曰汝家十世同居何以得此济曰惟不聼妇人言耳太祖嘉叹  

宗族三  

原葛藟　杕杜【`诗序刺桓王也周室道丧弃其九族　诗序晋人刺其君不亲宗族`】　本根　枝叶【`左传叔向曰肸闻之公族将卑其宗族枝叶先落根本従而亡也　左传宋昭公欲去羣公子乐豫曰公族公室之枝叶也不可縦寻斧焉`】　百世　九宗【`诗本支百世左传怀姓九宗九族也`】　御侮　亢宗【`左传周之有懿德犹惧有外侮捍御侮者莫如亲也　左传子太叔曰吉不能亢身安能亢宗`】　增末属　齐名【`汉书成帝时王氏愈盛刘向谓陈汤曰今灾异如此而外家日盛其渐必危刘氏吾幸得以同姓末属累世汉厚恩身为宗室遗老歴事三主上以我先帝旧臣每进见常加优礼吾而不言孰当言者　唐书孔至眀世族学与韦述萧颖士栁冲齐名撰百家例以张说等为近世新族说子垍方有宠怒曰天下族姓何与若等而妄纷纷耶`】　通巢　遗绢【`事文聚郭隽字文太原人家门雍穆七世同居犬豕同乳乌鹊通巢时人以为义感　宋史范文正公自政府归姑苏焚黄捜外库惟有绢三千匹令掌吏录亲戚及闾里知旧自大及小散之皆尽曰宗族亲戚见我生长幼学壮仕为我助喜我何以助之哉`】　南阮　北舎【`晋书阮咸与籍居道南诸阮居道北北阮富而南阮贫咸与従子修特相善每以得意为欢诸阮皆饮酒咸至宗人间共集不复用杯觞斟酌以大盆盛酒圎坐相向大酌更饮羣従昆弟莫不以放达为行也　南史谢宻字防继従叔峻义熈初袭爵建昌县侯防家素贫俭而所继丰泰惟受数千卷书国吏数人而已遗财禄秩一不闗预混闻而惊叹谓国郎中令漆凯之曰建昌国禄本应与北舎共之国侯既不厝意今可依常分送防重混言乃少有所受北舎防本家也谢混特敬贵防号曰防子焉`】　分田　奉廪【`唐书萧瑀闗内田宅初悉赐勲家至是还给之瑀尽以分宗族　唐书苏颋性亷俭奉廪悉推散亲族储无长赀`】　撃鼓　写书【`梁书张寛兄弟八人扵东都置八院相对甥侄亦有名常撃鼓会饭　旧唐书太府卿李袭誉性严整凡获俸禄必散之宗亲其余资多写书而已及従扬州罢职史遂盈数车常谓子孙曰吾近亰城有赐田十顷耕之可以充食河内有赐桑千树蚕之可以充衣江东所写之书读之可以求官尔曺但能谨此三事亦何羡于人`】　给饷　共财【`宋书李昉子孙数世至二百余口犹同居共防田园邸舎所收及有官者俸禄皆聚一库计给饷　汉书樊重世善农稼好货殖三世共财上下戮力财利数倍赀至钜万外孙何氏争财重深耻之以田二顷觧其讼`】　原不独亲　无絶爱【`大道之行不独亲其亲大道既隐各亲其亲　情虽不同无絶其爱亲之道也`】　增光徳里　百口桥【`贾氏谈录博陵崔倕缌麻亲三世同防贞元以来言家法者以倕为首生六子一登辅相五任大僚太常卿邠太府卿鄷外台尚书郎郾廷尉卿郇执金吾鄯左仆射平章事郓而邠及郾五知贡举得七百四十人邠昆仲自贵达亦同居光徳里一宅　吴地记东溪顾训所居乡人共议近宅造百口桥以彰孝义`】　婚姻不通赗赙有正【`礼曰庶别姓于上戚单于下婚姻可以通乎子曰繋之以姓而弗别缀之以食而不殊虽百世而婚姻不通周道然也言虽踈逺不可通婚也繋之谓宗籍也戚单言亲尽渐疏也　至于赗承命皆有正焉注谓宗族之相为也承读为赠`】　三族不虞　六世则竭【`仪礼士昏礼请期曰唯是三族之不虞注三族父昆弟已昆弟子昆弟礼四世缌服之穷也五世袒免杀同姓也六世则亲属竭矣`】　原苏秦散金　范胜施财【`史记苏秦既归散金宗族　范胜字无忌散财五百万以施宗族`】　增顾陆张朱　崔卢王谢【`唐书吴四姓旧目张文朱武陆忠顾厚　世说吴郡有陆顾朱张为四姓三国之间四姓为盛　唐书髙士亷定氏族以崔干为第一太宗曰昔齐据河北陈据江南故以崔卢王谢为重今天下为一何容纳贿旧门仍以卖婚为荣乎`】　四会三会　大宗小宗【`山堂肆考古者世禄之家合族而食者以服降一等齐衰一年四会食大功一年三会食小功一年再会食缌麻一年一会食服尽则不及焉非槩族而会食也　礼大别子为祖继别为宗继祢为小宗注云别子为祖者谓公子若始来在此国者后世以为祖也继别为宗者别子之世嫡也族人宗之谓之大宗是宗子也继祢为小宗者谓父之嫡子也兄弟宗之故谓之小宗`】　王氏两宗　裴家三眷【`山堂肆考王氏有两派一派汉王舒之后有王融融二子祥览览従兄雄雄生二子浑又浑生戎封安丰侯又生衍为尚书令览六子长子裁生四子正生旷旷生逸少此琅邪临沂王氏也一派汉代郡守王泽之后泽生昶昶四子浑深沦湛浑四子尚济澄汶湛子承承子述述子坦之世封蓝田县侯故时称述为王蓝田此晋阳太原王氏也以后王姓者皆出此二族云　五代裴皥裴氏自晋魏以来世为名族居燕者号东眷居凉者号西眷居河东者号中眷　又氏族大全裴遵従光武平蜀曾孙茂为侍中又为尚书生二子长曰辑号东眷次曰徽号西眷徽曽孙天眀号中眷`】　宗称太傅姑事女巫【`文选注刘宋谢康乐称谢太傅安为宗衮唐书赵彦昭中书侍郎同平章事中宗时有女巫赵氏挟道出入禁掖彦昭认为同宗以姑事之其得宰相巫之力也`】　遥遥华胄悠悠世祚【`南史梁何昌防为吏部尚书有姓闵求官者昌防问君是谁后对曰闵子骞昌防掩口而笑曰遥遥华胄　唐髙俭赞风教既薄谱录都废人靡常产之拘士亡旧徳之言李悉出陇西言刘悉出彭城悠悠世祚讫无考按`】　假防求官　同谱衔怨【`孔帖李怀逺少孤宗人欲其借髙防怀逺退谓人曰因人之势髙士之耻假防求官岂吾志耶　新唐书杜正伦与城南诸杜昭穆素逺求同谱不许衔之诸杜所居号杜固世传其地有旺气故世多衣冠正伦既执政建言凿杜固以通水利旣凿川流如血阅十日乃止自是南杜稍不振`】　乞列属籍　逊还告身【`唐书李叔明本姓严氏少孤飬外家冒姓鲜于叔眀初不知意丑之乞宗姓列属籍代宗従之　梦溪笔谈狄青为枢宻使有狄公之后持梁公画像及告身十余通诣青献之以为青之逺祖青谢曰一时际安敢自附梁公厚赠而遣之`】异派同根　殊乡异井【`李宻与髙祖书与兄派流虽异根系本同　下见黄山谷`】  

【`赠黄成之序`】　百人共防　七世同居【`魏书杨播一家之内男女百口缌服同防庭无间言魏世以来惟有卢渊兄弟及播昆弟当世莫逮焉　魏书博陵安平李几七世同居共财家有二十二房一百二十八口长幼济济风礼着闻至扵作役卑幼竞进乡里嗟叹`】　先贤后哲　泽底冈头【`魏书郭祚字季祐魏郭淮弟亮后也従髙祖幸长安行渭桥过郭淮庙问祚曰是卿祖宗所承邪祚曰是臣七世伯祖髙祖曰先贤后哲顿在一门祚曰昔臣先人以通儒英博逮事魏文防臣虚薄逢眀圣自惟幸甚因勅以太牢祀淮庙令祚自撰祭文国史补四姓郑氏不离荥阳冈头卢泽底李土门崔皆为鼎族太原王亦四姓之匹而呼为钑镂王家喻银质而金饰`】　鸟咸争树　犬亦共牢【`事文聚刘君良四世同居隋末荒馑妻劝异居因易置庭树鸟巢令闘且鸣妻曰天下乱禽鸟不相容况人邪君良即与兄弟异居月余知其谋斥去妻兄弟流涕以告复同居　南唐书江州陈氏宗族七百口每食设广席长幼以次坐而食之有畜犬百余亦共一牢食一犬不至诸犬为之不食`】　大疏小疏南郑北郑【`前疏广与侄疏受归乡里共设酒食请族人故旧相娱乐居嵗余广子孙窃谓其`】  

【`昆弟老人请立产业老人即为广言广曰吾岂老悖不念子孙哉贤而多财则损其志愚而多财则益其过此金圣主所以飬老臣故乐与乡党宗族共享其赐以尽吾余日不亦可乎　因话录太傅郑絪第在南出自南祖司徒郑真公第在北出自北祖时谓南郑相北郑相司徒堂兄文宪公前后相徳宗谓之大郑相小郑相`】右族名门　膏粱华【`上见栁仲郢家训　唐栁芳世族论三世有三公曰膏粱`】  

【`有令仆曰华总言家世之富贵也`】　鼎镬作糜　郊原会食【`录异周时尹氏贵族数代共居食口数千尝饥荒罗鼎镬作糜之声闻数十里中临食失三十人入镬中垦取镬底糜饭镬深大故人不见也　唐书崔元晖三世不异居家人怡怡如也贫寓郊墅羣従皆自逺会食无他防`】　不分母乳　弗聼妇言【`元史张闰八世不异防家人百余口无间言日使诸女诸妇各聚一室为女红工毕敛贮一库室无私蔵幼稚啼泣诸母见者即抱哺一妇归宁留其子众妇共乳不问孰为己儿儿亦不知孰为己母也　下郑济事见前`】　衣服之有冠冕　水木之有本源【`彚苑喻人之有宗族然后贵重犹衣服之有冠冕也又曰喻人之有宗族然后久长犹水木之有本源也`】　富贵不加宗子之门　宝玉分于伯叔之国【`礼适子庶子祗事宗子不敢以富贵加于宗子之门以寡约入必献其上而服其次若非所献则不敢入宗子之门宗子正宗敬宗者也　尚书分宝玉于伯叔之国`】  

宗族四  

原恩以掩义【`礼门内之治以恩掩义`】　分有等杀【`庶人工商各有分亲皆有等杀分扶问反亲去声`】　宗易于下【`礼祖迁于上宗易于下故敬宗所以尊祖也易疎也`】　吾宗【`左传曰晋吾宗也岂害我哉`】　懿亲【`左传虽有小忿不废懿亲`】　展亲【`尚书时庸展亲`】弃亲【`周巩简公弃亲用羇用卿士也`】　族尽【`左楚公子比族尽亲叛可谓无主也`】  

亲以饮食之礼【`周礼大宗伯以饮食之礼亲宗族兄弟注人君有食宗族之礼以亲之又文王世子曰族食世降一等`】　增髙阳苗裔【`离骚帝髙阳之苗裔兮朕皇考曰伯庸`】　夺宗夺适【`汉书梅福曰诸侯夺宗圣庶夺适注夺宗始封之君尊为诸侯则夺其旧为宗子之事也夺适谓文王舎伯邑考而立武王也`】　争先后【`世说晋王与诸葛恢戯争氏族王曰人言王葛不言葛王何也恢曰譬如驴马驴能胜马乎`】　人伦之盛【`南史王传论晋自中原沸腾介居江左其初谚云王与马共天下葢王氐人伦之盛实始是矣及休元弟兄并举栋梁之任下逮世嗣无文雅之风其所以簮缨不替岂徒然也`】　禁婚髙价【`山堂肆考唐髙宗诏山东六族不得自为婚姻然终不能禁其衰宗落谱徃徃反自称禁婚家益增髙价`】　忍字百余【`唐书张公艺九世同居髙宗临幸其家问所以能同居之故公艺书忍字百余以进上善之赐以缣帛`】　尊为父兄【`唐书李义府己贵乃言系出赵郡与诸李叙昭穆嗜进者徃徃尊为父兄给事中李崇引与同谱`】　族清胄贵【`孔帖杜牧郑处晦制曰族清胄贵`】　望阀髙华【`孔帖萧复望阀髙华`】　旌以义门【`宋史陈竞安徳人十八世同居太祖旌其门曰义门`】  

宗族五  

原诗梁何逊赠族人秣陵兄弟诗曰吾宗昔多士文雅髙缙绅小子无学术丁宁困负薪傍枝实纷乱领袖寄亲姻名价齐两许闺门比三陈风力咸通迈艺业并纷纶元方振髙羽洛令初巾自尔典名郡所在号清淳齐儿敢为俗蜀物岂随身禄俸不妻子讴吟乃吏民孰云秽眀徳惟在中圣人若能遗酌我称首当属仁仲将本特达坎犹贱贫方成天下士岂伊席上珍外情或简易内鉴甚人伦时然临下邑摘伏信如神顾余晚脱略懐抱日湮沦防宦疲年事来徃江滨十载犹先职一官乃任真土牛竟不进刍狗空重陈羁旅无俦匹形影自相亲萧索髙秋暮砧杵鸣四邻霏霏入牕雨漠漠暗牀尘所思不可见邈若胡与秦愿子加餐饭良会在何辰　又仰赠従兄兴宁寘南诗曰家世儒雅贞白仰余徽宗派己孤狭财产又贫防栖息同蜗舎出入共荆扉松笔时临沼蒲蕳得垂帷幸逢四海泰日月耀增辉相顾无羽翮何由总奋飞一朝异言宴万里就暌违逺江飘素沬髙山欝翠防相思对淼淼相望隔巍巍死灰终不然长岑且未归当怜此分袂脉脉泪沾衣　增晋陶潜赠长沙公族祖诗曰同源分流人易世疎慨然晤叹念兹厥初礼服遂悠嵗月眇徂感彼行路眷焉踌躇于穆令族允构斯堂诣气冬晖映怀珪璋爰采春花载警秋霜我曰钦哉实宗之光  

增书梁王筠与诸儿书曰史称安平崔氏及汝南应氏并累叶有文才所以范蔚宗云崔氏雕龙然不过父子两三世耳非有七叶之中名徳重光爵位相继人人有集如吾门者也汝等仰观堂构思各努力焉  

增序宋黄庭坚赠黄成之序曰余之窜岭南道出衡阳见主簿君益阳黄成之问宗派乃同四世祖兄扵是出嫂氏子妇相见喟然念髙祖父之兄弟未逺也而殊乡异井六十嵗而后相识亦可悲也  

增论唐栁芳氏族论曰氏族者古史官所记也昔周小史定世系辨昭穆故古有世本录黄帝以来至春秋时诸侯卿大夫名号继统左邱眀春秋亦言天子因生以赐姓胙之土命之民诸侯以字为氏以諡为族昔尧赐伯禹姓曰姒氏曰有夏伯姓曰姜氏曰有吕下及三代官有世功则有官族邑亦如之后世或氏于国则齐鲁秦吴氏于諡则文武成宣氏于官则司马司徒氏于爵则王孙公孙氏于字则孟孙叔孙氏于居则东门北门氏于志则三乌五鹿氏于事则巫乙匠陶秦既灭学失其本系汉兴司马父子修史记因周谱眀世家乃知姓氏之所由出魏立九品置中正尊世胄卑寒士权归右姓晋宋因之始尚姓焉周建徳氏族以四海通望为右姓隋开皇氏族以上品茂姓为右姓唐贞观氏族志凡第一等则为右姓路氏着姓略以盛门为右姓栁冲姓族系录凡四海望族则为右姓不通歴代之说不可与言谱也  

增记宋钱公辅范文正公义田记曰文正公方贵显时置负郭常稔之田千畆号曰义田以飬济羣族之人日有食嵗有衣嫁娶凶葬皆有赡择族之长而贤者主其计而时其出纳焉　苏洵族谱亭记曰匹夫而化乡人者吾闻其语矣国有君邑有大夫而争讼者诉于其门乡有庠里有学而学道者赴于其家乡人有为不善于室者父兄辄相与恐曰吾夫子无乃闻之呜呼彼独何修而得此哉意者其积之有本末而施之有次第耶今吾族人犹有服者不过百人而嵗时蜡社不能相与尽其欢欣爱洽稍逺者至不相徃来是无以告吾乡党邻里也乃作苏氏族谱之亭于髙祖墓茔之西南而刻石焉　陆游义庄记曰美哉吾子之志也人之情于其宗族逺则疎之弥逺则益疎而至于忘之葢以身为亲疎而不以先人为亲疎也视兄之子或不若已之子已之子与兄之子自吾父视之有异乎能以父之心为心则己之子与兄之子且不知其同异矣推而上之大父之孙为従父兄弟曾大父之曾孙为従祖兄弟及推而上之至扵无服虽天下长者不能无亲疎之杀矣扵乎制服不得不若是也若推上世之心爱其子孙欲使之衣食给足婚嫁以时欲使之为士而不欲使之流为工商降为皂隶去为浮屠老子之徒则一也死而有知岂以逺而忘之哉义庄之设葢基于是　朱子刘侯义学记曰今士大夫虽廪有余粟府有余钱能无为州郡害足矣固未暇以及人也如刘侯者身虽宠而官未登于六品家虽温而产未至于千金其所以用心乃如此可谓贤逺扵人而亦可以见其前日徳安之政不为无本而非徒以声音笑貌为之矣  

## 御定渊鉴类函卷二百四十六

人部五【`夫妇　贤妇人恶妇`】  

夫妇一  

增易曰舆说辐夫妻反目象曰夫妻反目不能正室也又曰女正位乎内男正位乎外男女正天地之大义  

也　又曰王假有家交相爱也　又曰有万物然后有男女有男女然后有夫妇　又曰夫妇之道不可以不久也故受之以恒　书曰厘降二女于妫汭　诗曰女曰鸡鸣士曰昧旦　又曰琴瑟在御莫不静好　礼记曰外言不入于梱内言不出于梱　又曰妇人従人者也幼従父兄嫁従夫夫死従子故妇人无爵従夫之爵坐以夫之齿　又曰共牢而食合卺而酳所以合体同尊卑以亲之也　仪礼曰夫妇一体也　周礼曰夫尊于朝妻贵于室　释名曰夫妻匹敌之义也　又曰士庶人曰妻妻齐也夫贱不足以尊故齐防言也　又  

曰妾谓夫之嫡妻曰女君夫曰男君故谓妻曰女君也彚苑曰夫扶也以道扶接者也妇服也以礼屈服也  

妇字従女従帚葢女持帚以奉洒埽也　又曰妻之为言齐也以礼问而得与夫敌体　又曰嫔嫔者宾也葢取相敬如宾之义也　春秋汉孳曰水火交感阴阳以设夫妇象也　又曰妻象太阴臣法金位　列女传曰惟夫妇为同庖　又曰夫妇之道参配阴阳通逹神朙夫不贤则无以御妇妇不贤则无以事夫夫不御妇则威仪废妇不事夫则礼仪堕夫妇之好终身不离史记曰易基乾坤诗始闗睢书美厘降春秋讥不亲迎夫妇之际人道大伦也礼之用惟婚姻为兢兢　杜钦曰妻者夫之隂子者父之阴　曺大家曰女子之事夫也纚筓而朝则有君臣之严沃盥馈食则有父子之敬报反而行则有兄弟之道受期必诚则有朋友之信言行无玷则有理家之度　真西山曰夫之道在敬身以帅其妇妇之道在敬身以承其夫  

夫妇二  

增左传曰臼季使过冀见冀缺耨其妻馌之敬相待如宾与之归言扵文公曰敬徳之聚也能敬必有徳徳以治民君请用之文公以为下军大夫　后汉书曰樊英有疾妻使婢拜问英下牀荅拜陈寔怪问之英曰妻者齐也供奉祭祀礼无不荅　又曰仇览虽在燕居必以礼自整妻子有过免冠自责妻子庭谢览冠乃敢升堂　又曰冯良字君卿志行髙整非礼不动遇妻子如君臣乡党以为仪表　又曰张湛字子孝矜严好礼居处必自修整虽遇妻子若严君　魏略曰钟繇老而纳正室葢取宗子虽七十无主妇之义　吴志曰顾恺字子通待妻有礼常夜入晨出罕见其面疾笃妻出省之恺命左右扶起冠帻加袭趣令妻还其贞洁不浊乱如此  

夫妇三【`慢夫　薄妇　妻党并附`】  

原齐体　同心　【`夫妇齐体诗僶俛同心`】　二物　一齐【`左传为夫妇外内以二物　礼记一与之齐`】　增画睂　捉鼻【`汉书亰兆尹张敞为妇画睂长安中亰兆睂妩有司奏敞宣帝问之对曰臣闻闺房之内夫妇之私有过于画睂者上爱其能弗备责也　世说谢安在东山居布衣时兄弟己有富贵者翕集家门倾动人物刘夫人戯安曰大丈夫不当如此乎安乃捉鼻曰但恐不免耳`】　种玉　陈金【`搜神记杨雍伯尝设浆给行旅一日有人饮讫懐中取石子一升与之曰种此生美玉并得好妇如言种之有徐氏女极美求之徐公曰得白璧一防即可乃于所种得璧遂娶之　江南野史周彬不治财产服膺儒学妻尝让之曰汝家兄弟能力稼穑囊箱丰溢汝不治财产后将奈何答曰歳晚必得及闻先主镇金陵囊文以徃锡赉颇厚以所赐金帛陈列于庭谓妇曰今比诸兄弟何为胜邪`】内子　细君【`礼曽子问大夫内子有殷事亦之君所朝夕否注云内子卿大夫之适妻也殷事殷盛之事　扬雄觧嘲东方朔割名于细君注云以肉归遗细君是自损割其名细君东方朔妻名或曰细小也`】原占鳯凰　附萝【`左传懿氏小妻敬仲其妻占之曰吉是谓鳯凰于飞和鸣锵锵古诗与君结新婚兔丝附女萝`】　增诗咏鹊巢　礼荣翟苐【`并杜牧宋叔康`】  

【`妻制`】　沔南丑女　亭伯美妻【`襄阳蜀黄承彦沔南名士也谓诸葛孔眀曰闻君择妇家有丑女而才堪相配孔眀许婚即载送之谚曰莫学孔眀择妇正得阿承丑女　唐书崔颢字亭伯娶妻惟择美者俄又弃之凡四五娶`】　白狐九尾　孔雀二目【`吴越春秋禹三十未娶行至涂山有白狐九尾造禹禹曰白者吾之服也其尾九者王之证也涂山人歌曰绥绥白狐九尾厐厐成家成室我造彼昌禹因娶之谓之女蟜　帝后唐髙祖窦皇后父毅尝谓妻曰此女有竒相何可妄与人因画二孔雀于屛间请婚者射二矢阴约中目则得之射者阅数十皆不合髙祖最后射中各一目遂归之`】堪作夫人　起呼侍婢【`晋书山涛初为布衣家贫谓其妻韩曰忍饥寒我后当作三公但不知卿堪作夫人否及涛荣贵贞慎俭约虽爵至千乗而不蓄媵妾　世说王衍尝嫉其妻贪口不言钱字妇欲试之令婢以钱绕牀下不得行衍晨起见钱阂行呼婢曰举此阿堵物去`】　妇人卿壻瞽女完婚【`世说王安丰妻常卿安丰安丰曰妇人卿壻于礼为不敬后勿复尔妇曰亲卿爱卿是以卿卿我不卿卿谁复卿卿遂恒聼之　宋史周恭叔自太学读书时曾议母党之女为婚及登科后其女防瞽女家且贫不敢复举议恭叔无所嫌遂娶之爱过常人程伊川先生曰某年未三十时亦做不得此事`】邹忌衣冠　怀恩姿状【`战国策邹忌修八尺有余形貌昳丽朝服衣冠窥镜谓其妻曰我孰与城北徐公美其妻曰君美甚徐公何能及君也眀日徐公来熟视之自以为不如窥镜自视又弗如逺甚曰吾妻之美我者私我也　唐书权懐恩姿状沉毅每盛服妻子不敢仰视`】　诏求故剑笑着新衣【`纲鉴汉宣帝初聘许广汉女及即位公卿议立皇后皆心拟霍光女帝乃诏求防时故剑大臣知指白立许倢伃为皇后　世说桓车冲不好着新衣浴后妇故送新衣与车大怒催使持去妇更持还传语云衣不新何由得故桓公大笑着之`】　马脯牛头　田居蚕室【`三辅决录注丁邯为汉中太守妻弟为公孙述将妻送南郑狱免官徒跣自陈诏曰汉中太守妻乃系南郑狱谁得搔其背垢者悬牛头卖马脯盗跖行孔子语以邯服罪且邯一妻冠履勿谢　南齐书卞彬字士蔚性嗜饮酒以瓠壶瓢勺杬皮为肴着帛冠十二年不改易以大瓢为火笼什物多诸诡异自卞田居妇为傅蚕室`】梁鸿夫妇　裴泽恩好【`本传孙晷字文度时防稽虞喜居海隅有髙世之风晷钦`】  

【`其徳聘喜弟预女为妻喜戒女弃华尚素与晷同志时人号为梁鸿夫妇　北史裴泽妻钜鹿魏氏恩好甚隆不能暂相离泽每従驾其妻不宿亦至性强立时人以为健妇夫半`】　婚辞宰相　会卜房帏【`唐书王义方泗州人魏征异之欲妻以夫人之侄女义方辞不敢俄而征薨乃娶之人问其故曰初不附宰相今感知己也　玉堂闲话泾州书记薛昌绪为人迂僻与妻相见必有礼容先命女仆通徃来数四可之然后秉烛造室至扵髙谈虚论茶果而退或欲诣房帏其礼亦然尝曰某以继嗣事重辄欲卜其嘉防必请而可之`】　慢夫矜才于妇　庸奴其夫【`左传叔向谓鬷眀曰昔贾大夫恶娶妻美三年不言不笑御以如臯射雉获之其妻始笑而言贾大夫曰才之不可以己也我不能射汝遂不言不笑夫　史记外黄富人女甚美庸奴其夫`】　不乐王郎　微嫌卢彖【`世说谢夫人初适王凝之还甚不乐太傅曰王郎逸少子不恶汝何恨也答曰一门叔父则有阿大中郎羣従兄弟则有封胡遏末不意天壤之间乃有王郎　女史唐卢彖暮年为校书郎晚娶崔氏有词翰结褵之后防有顔色卢请赋诗述懐崔立成一絶曰不怨卢郎年纪大不怨卢郎官职卑自是妾身生较晚不及卢家年少时`】薄妻荡舟　扃户【`左传齐侯与蔡姬乗舟于囿荡公公惧色变禁之不止公怒归之未之絶也蔡人嫁之　唐书李益与李贺齐名然少有痴病而多猜忌防闲妻妾过为苛酷而有散灰扃户之事时谓妒痴`】　作书告别　诬客逐妻【`汉书窦元形貌絶异天子以公主妻之旧妻作书与元告别曰弃妻斥女敬白窦生卑贱鄙陋不如贵人妾日以逺彼日以亲何所控诉仰呼苍旻　唐书令狐建擢左神武大将军其妻成徳军莭度使李寳臣女也建将弃之诬与门下客郭士伦通榜杀士伦而逐其妻寳臣请案劾无状`】　机丝题句　织锦题诗【`伽蓝记王肃在江南聘谢氏女为妻及至亰师复尚公主其后谢氏为尼亦来奔作诗赠肃云本为箔上蚕今作机上丝得络逐胜去颇忆纒绵时公主代肃谢曰针是贯丝物目中常纴丝得帛缝新去何能似故时肃甚恨遂造正觉寺憩之　晋书窦滔妻苏氏名蕙字若兰性聪慧滔拜安南将军镇襄阳携宠姬赵阳台以行苏氏悔恨因织锦为廻文五防相宣广八寸题诗二百余首计八百余言縦横反覆皆为文章才情之妙超今迈古名曰璇玑圗以寄滔`】　怒犯斋宫　昼入内阁【`汉官仪周泽字稚卿为太常卧疾斋宫其妻哀泽老病闚问所苦泽大怒以为干犯斋禁送诏狱并自劾谢当世疑其矫激不实　北齐书邢邵字子才与妇甚疎未尝内宿自云尝昼入内阁为狗所吠`】　妻党戒弟勿来　责侄不进【`世说王右军郗夫人谓二弟司空愔中郎鉴曰王家见二谢倾筐倒见汝辈采平平耳汝可以无烦复徃　又曰王江州夫人语谢遏曰汝何以都不复进为是尘务心天分有限夫人幼度之妹遏之姑也`】　麈尾指牀　槟榔贮斛【`晋书何充庐江人王妻姊之子早为显官充尝诣舎以麈尾指牀呼充共坐曰此是君坐也　南史刘穆之少贫恒徃妻兄家乞食多见辱其妻每禁不令徃穆之犹徃食毕求槟榔江氏兄弟戯曰槟榔消食君何需此妻宻为截发市肴馔为其兄弟以饷穆之自此不敢对夫梳洗及穆之为丹阳尹召妻兄弟饮至醉以金盘贮槟榔一斛进之`】  

夫妇四  

原馈食齐睂【`汉书梁鸿妻孟光馈食举案齐睂`】　增预为娶妇【`后汉书戴封字平仲年十五诣大常师事东海申君申君卒送丧到东海边甞其家大母以封当还预为娶妇封暂过拜亲不宿而去`】　娶曾骂己【`国策人有挑其隣之妻者其长者骂之其少者报之后其夫死而娶其长者或曰夫非骂尔者邪曰在人欲具报我在我欲其骂人`】　原上酒酬酢【`晋书何曾闺门整肃年老相见皆整衣冠相待如宾巳南面妻北面拜上酒酬酢既毕便出一歳如此不过三焉`】　贪戾小损【`世说王衍妻郭氏贪戾无不能禁幽州刺史李阳京师大侠郭氏惮之衍曰非但我言卿不可李阳亦言不可郭氏为之小损`】　增呼为郷里【`南史张彪败谓妻杨氏呼为乡里曰我不忍乡里落他处　又沈约诗曰还家问乡里讵堪持作夫`】　富不易妻【`唐书太宗谓尉迟恭曰朕欲以女妻卿何如叩头谢曰臣妻虽鄙陋相与共贫贱臣虽不学闻古人富不易妻此非臣所愿也帝乃止`】梦返写诗【`万花谷有书生娶后逰太学久不归一夕梦返其家见妻秉茟写诗曰数日相望极须知意思迷梦魂不怕险飞过大江西书生怪而记之后家书至妻有诗一首如梦中所见梦之夕乃发书之日`】供具纸笔【`郡国雅谭王元苦病风月终于贫病妻黄氏共持雅操每遇得句黄氏中夜必先起`】  

【`燃烛供具纸茟元甚重之`】　谊聨葛【`彚苑与君新为婚葛相结连喻夫妇也`】　情协金兰【`古诗且协金兰好方愉琴瑟情`】  

夫妇五  

原诗汉秦嘉赠妇诗曰寂寂独居寥寥空室飘飘桂帐荧荧华烛尔不是居帷帐何施尔不是照华烛何为又留郡赠妇诗曰人生譬朝露居世多屯蹇忧艰常早至欢防常苦晚念当奉时役去尔日遥逺遣车迎子还空徃复空返省书情凄怆临食不能饭独坐空房中谁与相劝勉长夜不能眠伏枕独展转忧来如循环匪席不可卷　又曰皇灵无私亲为善荷天禄伤我与尔身少小罹防独既得结大义欢乐苦不足念当逺离别思念叙曲河广无舟梁道近隔丘陆临路怀惆怅中驾正踯躅浮云起髙山悲风激深谷良马不回鞍车不转毂针药可屡进愁思难为数贞士笃终始恩义不可促　又曰肃肃仆夫征锵锵和铃清晨当引迈束带待鸡鸣顾看空室中髣髴想姿形一别怀万恨坐起为不宁何用叙我心遗思致诚寳钗好耀首朙镜可鉴形芳香去垢秽素琴有清声诗人感木乃欲荅瑶琼愧彼赠我厚惭此徃物虽知未足报贵用叙我情魏徐干挽士新娶妻别诗曰与君结新婚宿昔当别离凉风动秋草蟋蟀鸣相随冽冽寒蝉吟蝉吟抱枯枝枯枝时飞身体忽迁移不悲身体移当惜歳月驰歳月无穷极会合安可知愿为双黄鹄比翼戯清池　又室思诗曰浮云何洋洋□因通我辞一逝不可归啸歌久踟蹰人离皆复防我独无反期自君之出矣朙镜暗不治思君如流水何有穷己时　晋傅元秋胡诗曰秋胡纳令室三日宦他乡皎皎洁妇姿泠泠守空房嬿婉不终夕别如参与商精诚驰万里既至两相行人恱令顔借息此树傍诱以逢卿喻遂下黄金装　陆机为陆思逺妇作诗曰二合兆嘉偶女子礼有行洁已入徳门终逺母与兄如何耽时宠逰宦忘归宁虽为三载妇顾景媿虚名嵗暮饶悲风洞房凉且清拊枕循薄质非君谁见荣离君多悲心寤寐劳人情敢忘桃李陋侧想瑶与琼　潘岳内顾诗曰静居怀所欢登城望四泽春草鬱青青桑柘何奕奕芳林振丹荣渌水激素石初征冰未泮忽焉袗絺绤漫漫三千里迢迢逺行客驰情恋朱顔寸隂过盈尺夜愁极清晨朝悲终日夕山川自悠永愿言良不获引领讯归期沈思不可释　嵇伉俪诗曰余执百两辔之子咏采蘩我怜圣善色尔恱慈姑顔裁彼防绢着以同功緜夏摇比翼扇冬卧蛩蛩毡饥食并根粒渇饮一流泉朝蒸同心棃暮庖比目鲜挹用合卺酳受以连理盘朝采同本芝夕掇骈穂兰临轩树萱草中庭植合欢　宋孝武帝拟室思诗自君之出矣金翠闇无精思君如日月回还昼夜生　顔延之秋胡诗曰燕居未及好良人顾有违脱巾千里外结绶登王畿戒徒在昧旦左右来相依蚕月观时暇桑野多过佳人従所务窈窕援髙柯倾城谁不顾弭节停中阿南金岂不重自意所义心多苦调宻比金玉声如何久为别百行愆诸已媿彼行露诗甘之长川涘　梁徐悱赠内诗曰日暮想青阳蹑履出椒房网虫生锦荐游尘掩玉牀不见可怜影空余黼帐香彼美情多乐挟瑟坐髙堂岂忘离忧日向隅心独伤因一书札以待九回膓　增唐白居易赠内诗曰生为同室亲死为同穴尘他人尚相勉而况我与君黔娄固穷士妻贤其贫冀缺一农夫妻敬俨如宾陶潜不营生翟氏自防薪梁鸿不肯仕孟光甘布裙君虽不读书此事耳亦闻至使千载后传是何如人人生未死间不能忘其身所须者饮食不过饱与温蔬食足充饱何必膏粱珍缯絮足御寒何必锦绣文君家有遗训清白子孙我亦苦贫士与君新结婚庶得贫与素偕老同欣欣  

原书后汉秦嘉与妻书曰不能飬志当给郡使随俗顺时僶俛当去知所苦故尔未有瘳损想念悒悒劳心无己当渉逺路趋走风尘非志所慕惨惨少乐又计徃还将弥时节念发同怨意有迟迟欲暂相见有所属托今遣车徃想必自力　秦嘉妻徐淑荅书曰知屈珪璋应奉藏使策名王府观国之光虽失髙素皓然之业亦是仲尼执鞭之也自初承问心愿东还廹疾未宜抱叹而已日月已尽行有伴例想严装已办发迈在近谁谓宋逺企予望之室迩人遐我劳如何深谷逶迤而君是渉髙山岩岩而君是越斯亦难矣长路悠悠而君是践氷霜惨烈而君是履身非形影何得动而辄俱体非比目何得同而不离于是咏萱草之喻以消两家之思割今者之恨以待将来之欢今适乐土优防亰邑观王都之壮丽察天下之珍妙得无目玩意移徃而不出邪嘉重报妻书曰车还空返甚失所望兼叙逺别悢悢  

之情顾有怅然间得此镜既眀且好形观文彩世所希有意甚爱之故以相与并宝钗一防好香四种素琴一张常自所弹也朙镜可以鉴形宝钗可以耀首芳香可以馥身素琴可以娱耳　妻又报嘉书曰既令音兼赐诸物厚顾慇懃出扵非望镜有文彩之丽钗有殊异之观芳香既珍素琴益好异物于鄙陋割所珍以相赐非丰恩之厚孰肯若斯览镜执钗情想髣髴操琴咏诗思心成结勅以芳香馥身喻以眀镜鉴形此言过矣未获我心也昔诗人有飞蓬之感班婕妤有谁荣之叹素琴之作当须君归明镜之鉴尚待君还未奉光仪则宝钗不列也未侍帷帐则芳香不发也　梁何逊为衡山侯与妇书曰昔人遨逰洛汭会遇阳台神仙髣髴有如今别虽帐前微笑渉想犹存而幄里余香従风且歇掩屏为疾引领成劳镜想分鸾琴悲别鹤心如膏火独夜自煎思防流波终朝不息始知萋萋萱草忘忧之言不实圑圑扇合欢之用为虚路迩人遐音尘寂絶一日三秋不足为喻陈徃翰宁写怀迟枉琼瑶慰其杼轴　周庾信为上黄侯世子与妇书曰昔仙人道引尚刻三秋神女将梳犹期九日未有龙飞剑匣鹤别琴台莫不衔怨而心悲闻猿而下泪人非新市何处寻家别异邯郸那应知路想镜中看影当不啼栏外将花居然俱笑分杯帐里却扇牀前故是不思何时能忆当学海神逐潮风而来徃勿如织女待填河而相见　陈伏知道为王寛与妇义安主书曰昔鱼岭逄车芝田息驾虽见妖媱终成挥忽遂使家胜阳台为欢非梦人惭萧史相偶成仙轻扇初开欣看笑□长睂始画愁对离妆犹闻徙佩顾长廊之未尽尚分行幰兾迥陌之难逥广摄金屏莫令愁拥恒开锦幔速望人归镜台新去应余落粉熏炉未徙定有余烟泪滴芳衾锦花长湿愁随玉轸琴鹤恒惊已觉锦水丹鳞素书稀逺玉山青鸟仙使难通防笔试香牋遂满行云可托梦想还劳九重千日讵想倡家单枕一宵便如荡子当令照影双来一鸾羞镜勿使窥牕独坐姮娥笑人  

贤妇人一  

增易曰妇人贞吉従一而终也　诗曰髧彼两髦实维我仪之死矢靡他　礼记曰妇顺备而后内和理内和理而后家可长久也　礼秋官疏曰妇人尚専一徳无所兼连　周礼曰九嫔掌妇学之法以教九御妇徳妇言妇容妇工　东汉皇后纪曰婉静有礼　汉书曰家贫思贤妻　列女传曰妇徳不必才眀絶异也清闲贞静守节整齐行已有耻动静有法是谓妇徳　李柔曰地道柔静隂之常义　文选曰婉嬺淑慎　陈子昂曰姆师酒食之议女工纂组之繁莫不緫制清衷洪宣懿则茂苹蘩之雅训协沼沚之芳猷禀柔成性蕴粹章窈窕之秀婉娈之资　又曰贞节峻于寒松韶仪俨于温玉　又曰温慈和信肃修睦行有法度动有礼严恪以理家人琴瑟以和君子则已光大矣若乃宗庙哀敬仁孝也娣姒祗和谦顺也蠲洁酒食妇仪也黼黻元黄女工也洪此四徳而务六亲可以作范母仪昭宣壶则矣　张说曰希盼睐者若迟日之泛涟漪瞻词气者犹光风之转蘅蕙　王维曰静无违礼故组织有常训动必有节故环佩有常声  

贤妇人二  

原诗序曰柏舟共姜自誓也卫世子共伯蚤死其妻守义父母欲夺而嫁之誓而弗许故作是诗以絶之　增左传曰赵姬谓赵衰曰请逆盾及其母叔隗曰得宠而忘旧何以使人固请逆之以叔隗为内子而已下之以盾为才使为嫡子使其子下之　原列女传曰楚昭贞姜齐侯之女楚昭王之夫人也昭王出防留夫人渐台之上而去王闻江水大至使使者迎夫人忘持符使者至请夫人出夫人曰大王与宫人约命曰召若必以符今使者不持符妾不敢従使者而行妾闻之贞女之义不犯约勇者不畏死守节而已妾知従使者必生留必死也然妾不敢弃约越义而求生大水至而死乃号曰贞姜　又曰楚白贞姬者楚白胜之妻也白公蚤死其妻纺绩不嫁吴王闻其美使大夫操金百镒白璧一防以聘焉因以辎軿三十乗迎之将以为夫人夫人辞曰白公无恙时妾幸得充后宫执箕帚今白公不幸而死妾愿守其坟墓以终天年今王赐金璧之聘夫人之位非愚妾之所闻也吴王贤其守节而有义号曰楚贞姬又曰鲁秋胡洁妇者鲁秋胡之妻也秋胡子纳之五  

日而去宦于陈五年乃归未至家见路旁有一羙妇人方采桑秋胡子下车曰暑日苦曝独自采桑吾行道逺愿托桑隂下一食妇人采桑不辍秋胡子谓曰力田不如逢丰年力桑不如见公卿今吾有金愿与夫人妇人曰采桑力作纺绩织以供衣食奉二亲飬夫子而已矣吾不愿人之金也秋胡子还家奉金遗母母使人呼其妇妇乃向采桑妇妇乃自投扵河而死　又曰梁寡妇髙行者梁之贤妇早寡不嫁梁贵人争欲取之不能得梁王闻之使相聘之髙行曰妾之夫不幸先犬马填□壑妾宜以身荐棺椁守飬幼孤不得专意妾闻妇人之义一徃不改弃义而従利无以为人乃援镜操刀以割其鼻曰妾已刑余之人殆可释矣王髙其节号曰髙行　增又曰河南贞义者乐羊子之妻羊子出学贞义截发卖以供其费后羊子得遗金一饼以与贞义义曰妾闻君子不以利洿行羊子慙而弃之邻人欲犯贞义而劫其姑贞义操刀而出邻人曰従我者可全不従者杀汝姑贞义仰天而叹以刀刎而死太守以大夫礼塟之号曰贞义　原又曰汉中赵髙妻者同郡张氏之女也字礼修姑严酷无道礼修恭承初无愠色引过自咎姑后知之乃变意厚加爱敬后姑疾病其女来视临困却女曰我困矣絶命当在贤妇之手妇前抱持乃絶后郡内贼髙死君难礼修以碧涂面乱头痛怀刀在身意气决烈贼不廹也叔父矜其年壮欲更嫁之礼修慷慨以死为誓　又曰丹阳罗静者广徳罗勤之女也为同县朱旷所聘婚礼未成勤遇病丧没邻比断絶旷触冒营寻复病亡静感其义遂誓不嫁有杨祚者自徃纳币静乃逃窜祚劫其弟妹静惧为祚所害乃出见之曰实感朱旷为妾父而死是以托身亡者自誓不贰辛苦之人愿君哀而舎之如其不然请守之以死乃舎之　又曰蜀景竒妻者罗氏之女字贡罗竒亡无嗣贡罗专心供飬父青以许同郡宰诗贡罗与父书陈其情志歴年不归后青受逺使诗白州告县发遣贡罗乃由径道诣州白诉言意慷慨请死不従州嘉而许焉又曰犍为相登妻者名度适登一年而寡守令吴厚因入问度度引刀截发县长吏复遣媒介度曰前已断发谓之表心何复有斯言哉欲取刀割鼻左右救止　又曰沛郡刘长卿妻者生一男字玉玉五嵗而长卿卒逺嫌不归玉年十五死乃援刀割耳眀已不二宗妇愍之曰何贵义生如此曰先君五更尊为帝师男以忠孝女以贞顺故豫刑以明我情耳　又曰吴孙竒妻者广陵范慎女名姬年十八配竒一年而竒亡慎以姬少寡无子迎还其家姬不肯归迎者以父母命廹之姬遂操刀割耳及鼻曰父我者不过以我年少而色羙今已残矣行将焉如于是迎者空返　又曰广汉廖伯妻者同郡段氏女名纪配性聪敏达于诗书进退闲暇伯亡父母将有所许纪配曰梁髙行割鼻告诚以全其节求生害仁仁者不为纪配生见礼义岂独使古人擅名防作诗三章以讽父母乃援刀断指　又曰吴许升妻者吕氏女名荣升逰诞博戏不治操行荣躬勤家业以飬其姑劝升学问未尝不垂泪而言荣父疾升呼荣欲改嫁之荣曰命之所义无离贰终不肯归升后感悔寻师逺学四年乃归遂致名誉为本州所辟至夀春盗害之刺史尹曜捕得盗荣手刄杀升者以首还祭　又曰留子直妻者汉末扰攘随夫之従父客居豫章従父与贼交通郡族之妻年少有色太守客请以为妻守死不従以还太守付吏杀之临死顔色不变口无怨言郡吏及客怜之更为请免既得活乃自割耳久之太守闻其夫在遂还之　增后汉书曰河南尹王调洛阳令李阜与窦宪厚善尚书仆射乐恢劾奏调阜并及司隶校尉诸所刺举无所逥避贵戚恶之妻每諌曰昔人容身避害何必以言取怨也恢叹曰吾忍素餐立人之朝乎　晋记曰杜弢至长沙掠前始兴太守尹卢二女皆国色也将妻之曰我父二千石终不为贼作妇遂自杀唐书曰髙愍女名妹妹父彦昭事李正己及纳拒命  

质其妻子使守濮阳建中二年挈城归河南都统制刘元佐纳屠其家时女七嵗母李怜其幼请为婢许之女不肯曰母兄皆不免何頼而生母兄将刑徧拜四方女问故曰神可祈也女曰我家以忠义诛神尚何知问父所在西向哭拜就死徳宗骇叹诏諡曰愍诸儒争为之诔　又曰衡方厚为邕州录事参军招讨使董昌龄治无状方厚数争事昌龄怒将执付吏方厚即以死告卧棺中昌龄知之使阖棺方厚闭久乃絶妻程氏惧幷死不敢哭徒行至阙下叩右银台门自则陈寃下御史鞫治有实昌龄得罪文宗诏封程武昌县君赐一子九品正贠官　孔帖曰符鳯妻某氏殊美鳯以罪徙儋州至南海为獠贼所杀胁某氏私之对曰一妇人不足事众男子请推一长者贼然之乃请更衣有顷盛服立于舟骂曰受贼辱不如死自沉于海　史曰萧氏耶律诺尔妻小字意辛尝与娣姒会争言魅以取夫宠意辛曰魅不如礼法众问其故曰修己以洁奉长以敬事夫以柔抚下以寛毋使君子见其易此之为礼法自然取重于夫以魅获宠独不愧于心乎闻者大惭　又曰萧氏小字额哩耶律珠展妻居珠展丧极哀毁既葬谓所亲曰夫妇之道如隂阳表里无阳则隂不能立无表则里无所附妾今不幸失所天且生必有死理之自然珠展早嵗登朝有才不夀妾复何依恃自刄而卒又曰萧氏小字绥兰耶律中妻天庆中为贼所执潜置刄于履誓曰人欲汚我即死之至夜贼遁而免久之帝召中为五院都监及金兵略地岭南中守节死绥兰悲戚不形人怪之俄跃马突出至中死所自杀  

贤妇人三【`节烈并入　智识　才略　文学并附`】  

原徳配　道成【`诗序鹊巢夫人之徳也国君积行累功以致爵位夫人之徳如鸣鸠乃可配焉诗序执妇道以成肃雍之徳`】　姆教　妇式　【`姆是女师教以徳礼　周礼妇之式`】  

采蘩　种橘【`诗序采蘩夫人不失职也　吴志李衡遣人于武陵龙阳洲作宅种甘橘千树临死敕儿曰洲上有木奴千头亦当足衣食耳母曰汝父恒太史公言江陵千树橘当封君家吾曰葢人患无徳义不患不富贵也`】　窥御　觧围【`史记晏子相齐其御之妻窥其夫拥大葢策驷马意气其妻请去是后夫自抑损晏子问之以实对荐为大夫　谢道韫事详嫂叔`】　齐睂　割鼻【`后汉梁鸿字伯鸾赁舂于臯伯通庑下妻孟光每馈食不敢仰视举案齐睂　梁髙行详前`】　婉娩窈窕【`礼记婉娩聼従注婉言语娩容貌也　诗窈窕淑女`】　增织屦　投畚【`韩诗`】  

【`外楚荘王使赍金百斤聘北郭先生曰臣有箕帚之使愿入计之即谓妇曰楚欲以我为相如何妇曰君以织屦为食今如结驷连所安不过容食方丈于前所甘不过一肉而殉楚国之忧其可乎于是遂不应聘与妇去之　列女传老莱子耕于山之阳楚王驾至其门曰守国之孤愿见先生老莱曰诺妻曰妾闻之可食以酒肉者可随以鞭捶可授以官禄者可随以斧钺今先生食人酒肉受人官禄为人所制也妾不能为人所制投畚而去`】　硕人　贤室【`诗注庄姜美而无子卫人为之赋硕人之诗　彚苑唐李迥秀妻谓之贤室`】　郊吊　庭趋【`左传齐荘公袭莒莒子亲鼓之従而伐之获杞梁齐侯遇其妻于郊使吊之辞曰殖之有罪何辱命焉若免于罪犹有先人之敝庐在下妻不敢与郊吊乃吊其室按杞梁即杞殖　唐书曰令狐峘为吉州刺史齐映亷察江西峘以前辈迎谒颇怏怏以告其妻妻曰卿自视何如人头白走小生前君不以此礼见映即黜死亦不恨峘乃以客礼见映映憾奏贬为衢州别驾`】　辞饷负薪【`南史朱百年妻亦有髙行百年卒于山中蔡兴宗为会稽太守饷米百斛孔氏遣婢诣郡固辞时人美之以比梁鸿妻　晋书吴隐之为晋陵太守妻自负薪`】　延师　窥友【`山隂沈绎之年十五废学其妻石氏拜舅姑曰新妇姊妹皆为士人妻房愿自出束修延师教之得为士庶不辱门户　世说山涛与嵇阮契合金兰妻韩氏觉公与二人有异谓公曰负覊之妻亦观狐赵意欲窥之可乎他日二人来具酒食夜穿牖以视之达旦忘返公入曰二人何如妻曰君才殊不如正当以度量相胜耳公曰伊辈亦尝以我度为胜`】　救夫　先姊【`后汉书蔡琰嫁于董祀祀犯法当死文姬诣曺操请之时賔客满座操曰蔡伯喈女在外为诸君见之文姬进蓬首徒行请罪音辞清辩防甚酸痛操乃出祀罪　世说袁隗妻马融女少有才辩隗谓曰弟先兄举世以为笑今处姊未适前行可乎对曰妾姊髙邈未遇良匹不如鄙薄茍然而已`】却　归茗【`眀语林刘宁洪武中任刑部主事夫人安氏方栉发有以盛银餽者安氏被`】  

【`发呼仆拘送于朝　又曰郑晓嘉靖中为文郎有餽金者上覆以茗公谓茗也受之夫人手拨茗知之撃柝语公整理其茗覆筐如初归之`】　刳肠　断发【`元史至正十五年有周人妇毛氏美随夫避乱庥鹥山中为贼所得胁之曰従我多与若金否则杀汝毛氏曰宁剖我心不愿汝金贼以刀磨其身毛氏曰汝碎则臭我碎则香贼刳其肠而去　唐书崔绘死妻卢氏少女兄适工部侍郎李思冲早亡表求继室诏许之思冲归币三百轝卢曰吾再辱于人乎是夕粪蔑靣还崔舎断髪自誓思冲以闻武后不夺其志诏为尼以终`】　守城　投井【`列女传贼围契平县邹保英任刺史领兵讨贼既而城孤援寡将防保英妻奚氏率家僮及城内女丁固守贼退封为诚节夫人焉　隋纪裴伦为渭源令城为贼所防伦遇害妻栁氏年四十二女及儿妇皆有美色栁氏曰我辈逢祸乱汝父已死我义不受辱与汝等同死何如其女等皆垂泣曰惟母所命桺氏遂自投于井其二女及儿妇相继而下皆死井中`】　封髪　断臂【`唐书贾直言坐事贬岭南以妻少年诀曰死生不可期吾死可别嫁董氏不答引防束发以帛封使直言署曰非君手不开直言贬二十年乃还署帛宛然及汤沐髪堕无余　五代史王凝为虢州司户参军以疾卒家贫一子尚幼凝妻李氏携子负骸骨归过开封止于旅舎主人不纳牵其臂而出之李氏仰天泣曰我为妇人不能守节而此手为人所执邪即引斧自断其臂开封尹闻之白于朝厚恤李氏而笞其主人`】　束髪渍衣【`辍耕录王守素钱塘民家女其夫丁弃家为全真道士于吴山紫阳庵一日召守素入山书付四句云懒散六十三妙用无人识逆顺两相忘虚空镇常寂坐抱一膝而逝守素遂亦束髪簪冠着道士服奉夫遗尸二十年迹不下山年逾七十防于得道　又曰漳州陈端才之妻蔡氏三玉至元间宼起与里中妇女同舟避难寇追及三玉亟以水渍衣寇欲先汚之三玉绐曰衣湿更求衣寇信之更取衣三玉投水死寇退三玉之父端广舟次上流尸逆流附父舟移舟遡河而上尸従之上者三父异甚视之则其女也因痛哭而敛其尸`】原挽鹿车　卧牛衣【`后汉书鲍宣妻桓氏字少君宣従桓氏父学父竒其清苦以女`】  

【`妻之资送甚盛宣不恱妻曰既承奉君子唯命是聼乃衣短布裳与宣共挽鹿车归拜姑礼毕提瓮出汲修行妇道宣至司　汉书王章与妻居冬无被卧牛衣中涕泣妻怒呼曰亰师尊贵谁如仲卿不自愤激乃反涕泣后章至亰兆尹欲上封事妻止曰人当知止章不従竟死狱中`】　颂椒花　咏桺絮【`晋书刘臻妻陈氏正旦献椒花颂　世说谢道韫王凝之妻谢安侄女详叔侄`】　林下风　闺中秀【`世说王凝之妻谢氏道韫有才辩同郡张元妹有才质适于顾氏张元之以敌道韫有济尼者游于二家或问之尼答曰王家夫人神情朗彻有林下风气顾家妇氷清玉映自是闺房之秀`】　杀江充　骂姚苌【`晋书张茂妻陆氏茂为吴郡守被江充所杀陆氏倾产率茂部曲为先登讨充充败为陆所杀　又曰苻登妻毛氏善射登为姚苌所杀乃率壮士与苌战杀伤甚众为苌所执骂苌而死`】戒失学　劝立功【`后汉书乐羊子逺寻师学一年来归妻跪问故乐羊子曰久行懐思无他异也妻乃引刀趋机而言曰此织生于蚕茧成于机杼一丝之累以至于寸累寸不已至于丈匹今若断斯织也则损失成功稽废时月夫子従学中道而归何异断斯织也羊子感其言复徃终业七年不返　唐书薛仁贵妻桺氏曰夫有髙世之材要须遇时乃发`】　防围出夫　逾城救父【`晋书刘遐妻邵续女骁果有父风遐为石季龙所围妻单将数防出遐于万人之中又田防为乱遐应之妻止之不従乃密烧甲都尽　又曰荀崧女灌崧为襄城太守为杜曽所围欲求救于平南将军石览灌时年十三率勇士数十人逾城突围且战且前诣覧乞师兵至贼走`】　陜境不雨　韩市呼天【`晋书陜妇人嫠居事叔姑甚谨家欲嫁之毁靣自誓后叔姑病死有女在夫家従妇乞假不得因诬杀其母有司诛之鸟哀鸣尸上盛夏暴之十日不腐虫兽亦不敢近境内年不雨呼延谋为太守谒其墓諡曰贞烈妇其日大雨　史记聂政杀韩相侠累披面抉目自屠死韩购以千金久之政姊嫈闻之曰吾弟为吾在重自刑以絶妾柰何畏没身之诛灭贤弟之名乎乃之韩市呼天者三死政之旁`】　临危请姑　代夫留狱【`晋礼志陈诜妻乱诣贼请活姑命王愆期议曰鄙野人而临危请姑险不忘顺可谓孝矣　后汉书盛道妻赵氏字媛姜益部乱道聚众起兵败当死媛姜夜告道速逃建立门户妾留狱代君媛姜乃觧道桎梏子翔五嵗令走度道已逺以实告吏应时见杀道防赦放归终身不娶`】　官大家昌夫耕妻饷【`列女传陶大夫治陶三年名誉不兴家富三倍妻怒曰子能薄而官大是谓蒙害无功而家昌是谓积殃昔楚之令尹治国家贫而国富君敬之民戴之故福禄终其子孙名垂后世今子贪富务大不顾后害请去　晋书陶潜妻翟氏与潜志相同能安苦节夫耕于前妇饷于后`】　身先国税家禁时妆【`周行逄为武平节度使妻邓氏陋而刚决善治生尝諌夫用法太严行逄怒邓氏因`】  

【`之村墅遂不复归行逢屡遣迎之不至一旦自帅僮仆来输税行逢曰夫人何自苦如此曰税官物也公不先输何以率下且独不记为里正代人输税以免楚挞时乎　因话录崔枢夫人治家整肃贵贱皆不许时世妆`】椎髻改妆　澣衣被絮【`后汉书梁鸿字伯鸾扶风人家贫不娶同县孟氏女貎丑`】  

【`而黑力举石臼择对不嫁曰欲得贤如梁伯鸾者鸿闻而聘之及嫁以妆餙入门鸿曰吾欲得裘褐之人可与俱隐深山耳乃衣绮缟傅粉黛岂鸿所愿哉妻曰将以观子之志耳妾自有隐居之服更为改妆椎髻着布衣鸿大喜曰此真梁鸿妻也乃共入灞陵山中以耕织为业　晋书吴隐之为晋陵太守妻冬月无被欲澣衣则被絮纺织以供朝夕`】　礼仪规矩　祖徳儒风【`史通东汉一代贤眀妇人如秦嘉妻徐氏动合礼仪言成规矩者鲜矣嘉字士防陇西人李白集范正为宣歙观察使访李白子孙获孙女二人一为陈云妻一为刘劝妻皆编户氓也因召至郡庭相见衣服村落形容朴野而进退闲雅应对详谛祖徳如在儒风宛然问其所以曰父伯禽不禄有兄一人出防不返无桑以自蚕非不知机杼无田以自力非不知稼穑布裾粝食何所仰给俪于农夫救死而己言讫泪下正告以将改适士族二女曰夫妇之道命也亦分也在孤穷既失身于下里仗威力乃求援于他门生縦偷安死何面目见大父于地下乎`】　以康为諡　送别作诗【`鲁史黔娄死曽子与其门人徃吊之见其尸在牖下覆以布被手足不尽敛覆头则足见覆足则头见曽子曰斜引其被则敛矣其妻曰斜而有余不若正而不足也曽子曰先生之终何以为諡妻曰以康为諡曽子曰先生何乐扵此而諡为康乎妻曰昔君尝欲授之政先生辞而不为是有余贵也君尝赐之粟先生辞而不受是有余富也先生不戚戚于贫贱不忻忻于富贵其諡曰康不亦宜乎　侯鲭录宋真宗东封访天下隐者得杞人杨璞璞能诗及召对自言不能上问临行时有人作诗送行否璞曰独臣妻有诗曰更休落魄贪杯酒亦莫猖狂爱咏诗今日捉将官里去这囬断送老头皮`】　歌成黄鹄树宿鸳鸯【`列女传鲁陶婴者陶眀之女也少寡飬幼孤无彊昆弟纺绩为产鲁人或闻其义将`】  

【`求焉婴闻之恐不得免乃作黄鹄之歌眀已之不肯二适也鲁人闻之遂不敢复求　又曰韩凭为楚康王舎人妻何氏美王欲夺之乃筑青陵台而望焉夺何囚凭何乃作乌鹊歌二首以见志又作书荅夫凭得书自杀何即隂腐其衣与王登台遽自投下得遗书于带间曰愿以尸还韩氏合塟王大怒令分埋之两冢相望宿忽有梓木各生于冢枝连于上根交于下又有鸟如鸳鸯常防栖其树朝夕悲鸣人皆谓韩大夫之精魂也`】粉书扉上　鞋易市中【`后汉书隂瑜妻荀爽女也名采早寡父母欲强嫁郭奕爽`】  

【`以诈疾召采采归而懐白刄爽执夺不得已到郭氏伪为欢建四灯共谈奕敬惮之及曙奕出采叱左右办浴既入室以粉书扉曰尸还隂氏字未成恐人来乃以衣带自谥死　侯鲭录程公鹏举在宋季被掠于张万户家为奴张以所掠宦家女妻之婚三日即谓夫曰君才貌非久在人下者何不为去计乎夫疑其试已诉于张张命棰之越三日复告夫愈疑又诉于张张命出之卖于市人家妻临行以所穿绣鞋一易程一履泣曰执此可期相见矣程感悟奔归至元朝程为陜西行省参知政事遣人携鞋复徃兴元访求之市家云此妇以所成布匹偿卖价乞身为尼见居某庵遣人即徃故遗鞋履于地尼问其由具道所以尼出鞋履示之合亟拜曰吾主母也尼曰归见程相公与夫人致意竟不再出告以参政未再娶亦不出旋报程移文本省遣使具礼迎至陜西重为夫妇焉`】　兰陵县君　安南节妇【`彚苑韦雍在幽州幕府朱克融乱雍被刼雍妻萧氏闻难与雍皆出左右格之不退雍临刄萧氏呼曰我茍生无益愿今日死君前遂自死文帝太和中赠为兰陵县君　唐纪全节妇者安南贼帅齐亮之母也夫死以忠义诲其子亮不聼遂絶之自田而食自纺而衣代宗大厯初下诏褒之乃赐以两丁奉飬号曰节妇`】　防节一门　二尸同处【`彚苑任士中妻俞氏年二十而寡生一女方二歳生一男才五月姑先卒舅防逺方家贫无依亲戚劝之改适俞断髪自誓强之欲自刎乃止以纺续为业教育子女女长嫁俞眀亦早寡誓死不改节归与母同居守志有司上其事遂旌表所居曰防节之门　又曰严庸为儒学生一日归省途中溺水死妻袁氏年十八亟趋夫溺处寻尸不见遂投水死两月余水退渔人于沙际见二尸同处焉皆以为节义之感有司以事闻表为贞烈`】　诏赠夫人　石旌烈女【`唐书薛仁杲降将旁仚地复叛所过剽害掠王氏女醉寝于野王取仚地所佩刀斩之送首梁州诏封女为崇义夫人　孔帖韩楚言军败妻李语之曰君常辱成汭军败且支觧不如死楚言不决李砺刀席下方共食复语之夫曰未可知李取刀断其首并杀三子乃自刭成汭畏其烈以礼葬之刻石表曰烈女`】　入帏剔目　投棺割耳【`唐书房龄微时病防死谓妻卢氏曰吾病革卿年少不可寡居善事后人卢泣入帏剔一目以示龄明无他志防龄病寻愈礼之终身　彚苑魏溥妻房氏幼有烈操年十六溥卒及敛房乃割左耳投棺中仍曰神有知相期泉壤其姑刘氏曰新妇何至于此对曰新妇年少不幸早寡实虑父母未谅至情以此自誓耳闻者莫不感怆`】投清风岭　号节妇墓【`彚苑徳祐二年冬元兵入浙东王贞妇与舅姑夫俱被执`】  

【`既而舅姑及夫皆死主将见其美欲纳之恐其自缢乃令俘妇杂守之眀年春师还行至嵊县之清风岭下絶壑处贞妇视守者少懈投崖而死郡守立石祠岭上　又曰绍兴三年春盗起建昌过临江欧阳希文与妻廖氏共挟其母走山中为贼所追廖以身蔽姑使夫潜负以逃贼执廖欲污之廖正色叱之贼知不可屈挥刀断其耳臂廖氏大骂语絶而仆乡人义而葬之号廖节妇墓`】　渤海夫人　庐江小吏【`渤海封夫人讳绚字景文善草工文章咸通中适殷校书庚子冬贼起遂为所俘夫人正色奋袂大骂贼怒杀之殷校书归挥泪大恸遂长号而絶三婢子覩主父主母俱殡乃相携投浚井而死世渤海夫人焉　寰宇记合肥有小吏港汉建安中庐江小吏焦仲卿妻刘氏为姑所出自誓不嫁其家逼之乃投水而死仲卿闻之亦自缢时人怜之遂名其地`】　忠臣之妇　宰相之妻【`后汉书皇甫规妻善属文兼工草书规卒董卓以厚礼聘之妻乃诣军门自陈卓使侍者防刀围之妻知不免大骂曰君西羌之种毒害天下犹未足邪皇甫氏文武上才为汉忠臣汝其走吏敢行非礼卓引车庭中以其头悬軶鞭朴交下妻谓持杖者速尽为遂死车下　世说唐宰相元载夫人王氏韫秀少有识量节防闻于掖庭后载既得罪代宗欲令王氏入宫备彤管箴规之任王叹曰王家十三娘二十年太原节度使女十六年宰相妻谁能书得昭阳长信之事即得罪亦幸矣坚不従命`】　铅膏絺防　宝带异袍【`唐书卢惟清贬播州尉妻徐还乡里粝食斥膏絺防不御防大赦徐间闗徃迎惟清至荆州闻惟清死二髯奴将刼徐归下江徐知之数其罪奴不敢逼刼其赀去徐倍道行至播州足茧流血得惟清尸以还　又曰赵州刺史髙叡为黙啜所攻州防叡仰药不死黙啜示以宝带异袍曰降我赐汝官不降且死叡视妻秦秦曰君受天子恩当以死报贼一品官安足荣自是皆暝目不言贼知不可屈乃杀之`】　涧生席草　字剪皮金【`语林无锡储福靖难兵至调曲靖卫卒挈家行日夜涕泣守义而死妻范氏飬姑韩氏每哭其夫辄走山谷中大号不欲姑闻之也一日范至涧邉浣衣见其傍草生若席草因取以织席售而飬姑姑年七十余乃卒范营葬为庐于墓侧亦年八十余卒席草遂不生　又曰王烈妇者刘女也夫死宻制敛服尽饬又剪一皮金为一香字以示侍女曰此所以志也吾骨亦若是耳晨奠其夫扃户自缢有异风歘起者再`】　待夫完配抚妾守丧【`语林觧缙胡广两家皆有孕成祖命指腹为婚缙生子广生女上与定聘后缙死诏`】  

【`狱子戍邉广欲离婚其女断髪自誓曰薄命之婚上所定也谁敢易之后缙子遇赦还遂为夫妇　又曰乐清章文宝聘金氏未成婚纳妾包氏有妊而文宝且死金氏闻坚请徃视文宝一见即逝金氏抚妾守丧妾生子纶亲教读书成进士官礼部郎景泰时欲疏请复储恐贻母忧金氏闻之曰汝能死諌我无恨也疏上忤防杖防死锢诏狱金氏怡然后纶官至礼部侍郎`】　智识馈飧寘璧　谢使觧环【`左传晋公子重耳至曺僖负覊之妻曰吾观晋公子之従者皆足以相国反其国必得志于诸侯而诛无礼曺其首也子盍蚤自贰焉乃馈盘飧寘璧焉　战国策齐襄王以太史氏为王后襄王卒子建立后事秦谨与诸侯信故四十余年不受兵始皇尝使使者遗后玉连环曰齐多知此环否后以示羣臣羣臣不知觧后引椎椎破之谢秦使曰谨以矣`】　鸡餐谢客　粟粥待夫【`汉书武帝微行尝夜至桓谷投逆旅主人求浆疑上为奸盗聚少年欲攻之主人妪睹上状貌而异之止其翁曰客非常人也且有备不可图翁不聼妪饮翁以酒醉而缚之少年皆散走妪乃杀鸡为餐以谢客　世说魏许允为吏部郎多用乡里眀帝之妻阮氏诫允曰明主可以理夺难以情求既至帝覈问之对曰举尔所知臣之乡人臣所知也陛下检校为职与否若不职臣受其罪既而检校皆官得其人于是释允初允被举家号哭阮自若云无忧寻当还作粟粥以待顷之允果至`】　丹阳复还武龙得免【`通鉴吴丹阳尹李衡数以事侵琅琊王妻习氏諌之不聼及王即位衡忧惧欲奔魏妻曰不可琅琊王素好善慕名终不以私嫌杀君明矣可自囚诣狱表列前失显求受罪乃当逆见优饶衡如妻言果诏曰丹阳尹李衡以徃事之嫌自居囚狱其遣还郡　又曰上林令侯敏素謟事来俊臣妻董氏戒之曰俊臣国贼指日将败君宜逺之俊臣怒出为武龙令敏欲不徃妻曰速去勿留俊臣败其党皆流敏独得免`】　悉散珠玉　不受衣裳【`通鉴吕禄过其姑吕大怒曰若为将而弃军吕氏今无处矣乃悉出珠玉寳噐散堂下曰毋为他人守也　齐书符承祖方用事亲姻多趋附以求利其従母杨氏为姚氏妇独否尝谓承祖之母曰姊虽有一时之荣不若妹有无忧之乐姊与之衣裳多不受`】　预知虎歩　自戒鸡晨【`通鉴桓元后刘氏有智鍳谓元曰刘裕龙行虎歩瞻视不凢恐终不为人下不如早除之　续世说唐太宗尝与后论及赏罚之事后曰牝鸡之晨惟家之索妾妇人岂敢与闻政事太宗固与之言竟不答`】　冯媛当熊桓君挽鹿【`汉书汉元帝幸虎圈后宫皆在熊佚出圈扳槛左右皆惊走冯婕妤直前当熊而立`】  

【`上问何故对曰妾闻猛兽得人而止妾恐熊至御座故以身当之　列女传鲍宣子永为鲁郡太守永子昱问少君曰太夫人宁复识挽鹿车时否曰先姑有言存不忘亡安不忘危吾焉敢忘乎`】　长信婕妤披香博士【`通鉴赵飞燕谮告许皇后班婕妤祝诅主上许后因废考问班婕妤对曰修正尚未`】  

【`蒙福为邪欲以何望使神有知不受不臣之愬如其无知愬之何益帝赦之　又曰帝微行至阳阿主家恱歌舞者赵飞燕召入宫大幸女弟复召入姿性尤秾稡左右见之皆啧啧嗟赏时披香博士淖方成白髪教授宫中号淖夫人在帝后唾曰此祸水也灭火必矣`】　才略帷车袖剑　肩舆抽刀【`魏志赵娥父为李夀所杀娥乃帷车袖剑白日刺夀于都亭诣县顔色不变曰父讐已报请受戮县尹縦之娥不肯遂强戴还家防赦得免　通鉴孙恩防防稽王凝之出走恩执而杀之并其诸子凝之妻谢道韫奕之女也闻防至举措自若命婢肩舆抽刀立门手杀数人乃被执`】　平阳公主　诚节夫人【`唐书公主嫁柴绍初髙祖兵兴主与绍发家赀招亡命渡河主引精兵万人与秦王防渭北绍及主对置幕府平定京师号娘子军　唐书邹保英妻奚氏贼防平县保英时任刺史领兵讨撃既而城孤援寡将防奚氏乃率家僮及城中女丁相助固守贼退封为诚节夫人`】　皆补果毅　特封循忠【`史思眀之叛卫州女子侯滑州女子唐青州女子王相与歃血赴行营讨贼皆补果毅　唐书黙啜攻飞狐县古元应妻能固守诏封循忠县君`】　佐建功勋　与参谋议【`通鉴石勒妻刘氏有胆略勒与之参决军事佐勒建功勋有吕后之风而不妒更过之　又曰朱全忠夫人张氏砀山人多智略全忠敬惮之虽军府事时与参谋议或将兵到中途夫人以为不可遣一介召之全忠立为之返`】　恨非男子　得字夫人【`唐书窦毅女闻隋髙祖受禅自投牀下曰恨我非男子不能救舅家祸后适唐公李渊　下魏衡妻王氏事见前节烈`】　锦繖夫人　绣旗女将【`列女传冯宝妻冼氏封石龙夫人战则锦繖夫人至老未败年八十而终　金史与李全战者`】　文学诗成纨扇　句咏金钗【`乐府序班婕妤能文汉成帝宠之后幸赵飞燕婕妤自知见弃求供飬王太后于长信宫因为赋及纨扇诗　朝野佥载杨盈川侄女曰容华为新妆诗有鳯钗金作缕之句`】绣作形　书题鴈字【`唐纪防昌中有邉将张揆防邉近十年其妻侯氏绣回文作形诗诣进之　斋录毛友龙达可未第时其内人寄以一诗有拟凭归雁寄天隅之句`】　妻诔其夫　父和其女【`列女传桺下妻诔其夫门人不能窜一字　冷斋夜话王荆公女吴安持之妻蓬莱县君有诗寄荆公云云荆公以楞严新释付之和其诗`】　织锦回文　弹筝谱曲【`上窦滔妻苏氏事见夫妇　崔豹古今注邯郸有羙女姓秦名罗敷为邑人千乗王仁妻仁后为赵王家令罗敷出采桑于陌上赵王登台见而恱之置酒欲夺之罗敷善弹筝作陌上之曲以自眀焉`】学擅文章　名垂金石【`孔帖殷保晦妻封敖孙也名绚字景文能文章草　房璘妻髙氏笔画遒丽不妇人欧阳公云予集古录已博矣而妇人笔画名著于金石者髙氏一人而已`】　书成东观　诗约西池【`列女传班彪女名昭一名姬博学髙才兄固着汉书其八表及天文志未及竟而卒和帝诏昭就东观藏书阁踵而成之又作女诫七篇有助女训所着赋颂铭诔问注哀辞书论上疏遗令凡十六篇又作大家讃　隐居诗话王荆公夫人尝有家词约诸亲游西池云待得眀年重把酒那知无雨又无风`】　四百余篇　二十八字【`列女传蔡邕女名琰字文姬博学有才辨曺操问曰闻夫人家多坟籍犹能忆识之否姬曰昔亡父赐书四千余卷罔有存者今所诵才四百余篇耳乞给纸笔真草惟命于是缮书送之文无遗悮　王直方诗话白藕作花风已秋不堪残睡更廻头晚云带雨归飞急去作西牎一枕愁此赵徳麟细君王氏所作也初赵鳏居见此篇遂与之婚余以为二十八字媒也`】兄博士　诗寄良人【`魏书甄后年九嵗喜书用诸兄笔砚兄谓后曰汝当作女博士耶答曰古者贤女未有不览前世成败以为已戒不知书何由见之　南部新书杜羔妻刘氏善为诗羔屡举不第将至家妻先寄以诗羔见诗即回去寻登第妻又寄以诗`】　徐妃　号女进士【`唐书徐妃以上东征髙丽西讨兹翠微玉华营缮相继又服玩颇华靡遂上疏切諌　南楚新闻闗图有妺能文每语人曰有一进士所恨不栉耳`】　对镜图形　援琴作歌【`云溪友议南楚材旅逰似无返旧之意其妻薛媛知之乃对镜自图其形并作诗寄之楚材遂归复为夫妇如初　风俗通百里奚去虞将适秦其妻以门闗烹鸡母饯之后奚为秦相堂上乐作所赁澣妇自言知音呼之因援琴抚而歌名扊扅歌奚忆其事复为夫妇`】　文成女则　词寄夫君【`唐书长孙后尝采自古妇人得失事为女则三十卷　西清诗话邱舜中诸女皆能文词毎兄弟内集必聨咏为乐其女尝作寄夫诗云里孤灯觉晓迟独眠留得宿妆睂瑚枕上惊残梦认得萧郎马过时`】　才着女官乡阁老【`语林宣徳中女官王司防着宫词一首葢咏永乐时权贵妃也妃朝鲜人善吹玉箫又曰乌程沈氏名琼莲字莹中聦慧善属文入宫为给事中孝宗尝试守宫论沈云甚矣秦之无道也宫岂`】  

【`必守哉上恱擢为第一禁中为女学士乡人为女阁老`】　序旌慈母　学代严师【`又曰韩参议汝庆妻屈氏有诗才及卒女韩异悲母集散失以书贻康对山乞序书云愿借皮为楮削骨代頴以母集对山感其诚为作序表之　又曰孙文恪陞妻杨氏有才学能为诗丽而则于诸子孙为严师杨为工部贠外应獬女文恪继室四子皆至卿贰为夫人所出者二诸孙皆进士如游官至大学士`】茂四徳而兰幽有馨　洁百行而玉立无玷【`并王维集`】　珠玉满堂不忘于澣濯　歌钟成列载玩于图书【`沈云卿文`】象服之饰配徳于山河　彤管之严比洁于圭璧【`栾城集`】  

贤妇人四  

增永巷脱簪【`通鉴周宣王尝晏起姜后脱簪跪于永巷`】　谋于桑下【`左传晋公子重耳过齐桓公妻之公子安之従者谋于桑下蚕妾以告姜氏姜氏杀之而告公子曰子有四方之志其闻之者吾杀之矣乃与子犯谋醉而遣之`】　必戒其夫【`左传伯宗每朝其妻必戒之曰盗憎主人民怨其上子好直言必及于难伯宗不従故及`】　耳忌和音【`张华女史箴卫君矫桓耳忌和音`】樊姬谏猎【`张敞傅楚荘王好田猎樊姬为之不食鸟兽肉`】　与之石【`左传齐晋战于鞌齐师败绩齐侯自徐闗入女子曰君免乎曰免矣锐司徒免乎曰免矣曰茍君与吾父免矣可若何既而问之辟司徒之妻也与之石窌`】　磨筓自杀【`史记赵防子登夏屋山请代王使宰人操铜斗撃代王杀之其姊闻之呼天磨筓自杀因以为其山名`】　射穿七札【`列女传晋平公使弓人为弓三年乃成射不穿一札将杀之其妻见公曰妾之夫造此弓亦已劳矣而不能穿一札是君不能射也妾闻射之道左手如拒右手如附枝右手发之左手不知公如其言而射穿七札赐金三镒`】　割欢同辇【`张华女史箴班女有辞割欢同辇班女即班婕妤也`】　吟寄白头【`西京杂记司马相如将聘茂陵女为妾文君作白头吟以自絶相如乃止长卿消渇卒文君诔之传于世`】　令嫺女诫【`后汉书班昭作女诫马融善之令妇女习焉`】　执刀侍立【`蜀志孙权以妹妻先主妺才气刚猛有诸兄之风侍婢百余人皆亲执刀侍立先主每入中心尝凛凛`】　妇有四徳【`魏许允妇竒丑交礼后不复入房后至妇所谓妇曰妇有四徳卿有其防答曰新妇所乏者容耳士有百行君有其防允曰皆备妇曰君好色不好徳何谓皆备许有慙色遂相敬重`】　兵守孤城【`唐书李希烈谋袭陈州李侃为项城令以城小欲逃归妻杨氏曰县不守则地贼地也仓廪府库皆其积也百姓皆其战士也遂募死士固守贼遂去县卒完侃为太平令`】　散财募兵【`通鉴崔宁与杨子琳战数不利崔宁妾任氏出家财数十万募兵得数千人以撃子琳破之子琳走`】　题诗返寄【`元史吴叔仁业太学寄简于妻韩氏韩拆简乃白纸一幅遂题诗返寄之曰碧纱牎下拆缄封一纸従头彻底空料想仙郎无别意忆人长在不言中吴大赏复寄以诗`】  

贤妇人五  

原诗齐王融秋胡诗曰日月共为照松筠俱以贞佩纷甘自逺结镜待君朙且协金兰好方愉琴瑟情佳人忽千里空闺积思生　增百里奚妻扊扅歌曰百里奚五羊皮忆别时烹伏雌炊扊扅今日富贵忘我为　唐杨容华新妆诗曰宿鸟惊眠觉房栊乗晓开鳯钗金作缕鸾镜玉为台妆似临池出人疑向月来自怜终不见欲去复徘徊　张揆妻侯氏绣回文作形诗曰暌离已是十年强对镜那堪更理妆闻雁防回修尺素见霜先为进衣裳开箱叠练先垂泪拂杵调砧更断肠绣作形献天子愿教行客早还乡　宋王荆公女吴安持之妻蓬莱县君寄荆公诗曰西风吹入小牎纱秋气应怜我忆家极目江山千里恨依然和泪看黄花　毛友龙未第其内寄诗曰剔烛新封锦字书拟凭归雁寄天隅年未报干秦策不识如今舌在无　南楚材妻薛媛对镜圗形寄夫诗曰欲下丹青笔先拈宝镜寒已顔索寞渐觉鬓雕残泪眼描来易愁肠写出难恐君浑忘却时展画圗看　朙沈琼莲赠弟诗曰自出辞家入禁闱人间天上两依稀朝随鳯辇趋青琐夕捧鸾书入紫微银烛烧残空有泪玉钗敲断竟无归年年望汝题金榜同补山龙上衮衣  

原箴晋裴頠女史箴曰膏不鲜水不清玉不洁兰不馨尔形信直影亦不曲尔声信清响亦不浊緑衣虽多无贵于色斜虽利无尚于直春华虽美期于秋实氷璧虽泽期于见日浴者振衣沐者弹冠人知正服莫知行端服美动目行美动神天道祐顺常与吉人原赞晋左贵嫔楚狂接舆妻赞曰接舆髙洁懐道行謡妻亦氷清同味元昭遗俗荣津志逺神　又荆武王夫人邓曼赞曰天道恶盈极数则微邈哉邓曼心映祸防覩兆叹亡考徳知衰贤智卓殊邈哉难追　又齐杞梁妻赞曰命不辰逢时险屯夫卒莒场郊吊不宾哀崩髙城诉情穹旻遂赴淄川托躯清津　晋钮滔母孙氏公孙夫人序赞曰夫人姓公孙氏防稽剡人也夫人资三灵之淳懿诞华宗之澄粹竒朗昭扵髫龀四教成于弱筓慈恩温恭行有秋霜之洁祗心制节性同青春之和敦恱宪章动遵礼规居室则道齐师氏有行则徳配女仪礼服有盈笾豆无猗欤夫人天姿特挺行髙氷洁操与霜整性兰芳徳振玉頴猗彼琼林奇翰有集展彼硕媛徳来绮动与礼游静以义立  

原碑晋张林陈夫人碑曰夫人姓徐吴郡嘉兴人也夫人少膺灵粹诞兹淑贞聦哲朙敏温恭柔顺体仁足以长人嘉徳足以合礼恭顺不惰其心朙烈实备其体若夫柔清顺中和圣善妇徳既备母道亦践志厉氷玉厥徳靡显靡靡其操翼翼其仁明景内映朗节外新芳徽风迈淑慎其身　增白乐天元夫人墓志昔漆室缇萦烈女也及为妇则无闻伯宗梁鸿之妻哲妇也及为母则无闻文伯孟氏之亲贤母也为妇时亦无闻今夫人为女则孝友为元氏妇则丰洁家祀为母则执书诲二子皆已通女美如此妇徳母仪又如此三者具美可以冠古今矣  

原书晋钮滔母与虞定夫人荐孙夫人书曰琼闻兴贤崇徳圣主令典旌善表操有邦盛务伏见族祖吴国亡民富春孙彦妻环少厉令莭伏膺道教逮适孙氏恪居妇职宗姻有声奉礼未周彦母丧殒半年彦奄亡没环率礼奉终抗义眀莭倾竭私产以供葬送礼服既终前无立子家欲改醮誓而不许  

原解晋湛方生上贞女曰伏见西道县治下里龙怜年始弱筓出适皮氏未逾半年聓亰殒没京兄弟三人相寻凋落外靡期功之亲内絶嗣之继怜货其父母之资三丧俱举四莭蒸尝于今不辍志存匪石之固行无片言之玷贤良屡聘誓而弗许守莭穷居于今五十余年矣详观古之遗烈书于记者或毁发肤之体以絶求者之望或自经□中茍全不夺之志虽操存而身亡行立而形亏寡能兼全其道始终若斯者也怜葢草莱之妇人耳生于幽谷之中长于荒榛之下目不见尺素之文耳不闻今古之说师心率已蹈兹四徳抑可谓禀灵山岳自然天知者矣而彤管未挥令问不彰非所以表贤崇善激贞风  

增诔桺下妻诔曰夫子之信诚与人无害兮呜呼哀哉魂神泄兮夫子之諡宜为兮  

恶妇  

原贪钱【`世说王衍雅尚淡逺常嫉其妇贪浊口未尝言钱字`】　舂糓【`管子女三嫁入于舂糓言由是不贞顺也`】　竒衺【`周礼竒衺媚也`】　隂讼【`谓争中冓之言`】　怨耦【`怨耦曰仇`】乗夫【`诗乘陵也`】　艳妻之煽【`诗艳妻煽方处`】　牝鸡之晨【`书牝鸡无晨牝鸡之晨惟家之索`】　防犹不至【`礼以此防人妇犹有不至者注不至谓不亲于夫不孝于舅姑`】近则不逊【`论语女子难飬近之则不逊逺之则怨`】　庸奴其夫【`见慢夫`】　不宜其妻【`礼不宜其妻宜善也`】　妇顺不修【`礼记`】　妇怨无终【`左传女徳无极妇怨无终`】　不思淑女之章【`诗窈窕淑女`】　且坏夫人之法【`世说东海家内则郝夫人之法`】  

## 御定渊鉴类函卷二百四十七

人部六【`妒妇　寡妇　防妻后妻　妾`】  

妒妇一  

増诗曰螽斯羽诜诜兮宜尔子孙振振兮注言后妃不妒忌而子孙众多也　又曰南有樛木葛藟累之乐只君子福履绥之注后妃能逮下而无嫉妒之心故众妾称愿之　诗笺曰以色曰妒以行曰忌　史记曰女无美恶入宫见妒　又曰好女入室恶女之仇　战国防曰妇人之所以事夫者色也而妒者其情也　山海经曰太室山有木叶如棃而赤理其名曰帝休服之不妒  

妒妇二  

原左传曰叔向之母妒叔虎之母美而不使见叔向谏其母曰深山大泽实生龙蛇彼美余惧其生龙蛇以祸汝我何爱焉使徃侍寝生叔虎　汉书曰陈后宠衰妒甚令巫祭祀以回上意　又曰吕氏妒戚夫人髠钳赭  

衣使舂又断手足去目熏耳饮瘖药名曰人彘　又曰广川王去尝有疾姬阳成昭信侍视甚谨去爱之立爲后又有幸姬陶望卿爲修靡夫人主缯帛昭信谮望卿曰与我无礼衣服常鲜于我画工画望卿舍望卿袒裼傅粉其傍又数出入南户窥郎吏疑有奸去曰伺之益不爱望卿昭信知去怒诬言望卿历指郎吏卧处具知其主名去即与昭信从诸姬至望卿室臝其身更击之令诸姬各持烧铁共灼之望卿自投井死昭信出之椓杙隂中割其鼻唇防其舌支解置大镬中取桃灰毒药并煮之令诸姬观糜尽乃止　魏志曰冯方女美袁术纳焉甚宠幸诸妾害其宠因共杀而悬之言其自缢又曰袁绍妇刘氏甚妒绍死未殡宠妾五人刘尽杀之又毁其形其少子尚又尽灭死妾家焉　王隐晋书曰贾充妻郭产子黎民三歳乳母抱向阁充入就乳母手中戏之郭遥望见疑充即鞭乳母杀之儿思乳母而死郭又生一男乳母抱在中庭充过拈颊郭又疑复杀乳母男又死　郭子曰孙秀妻蒯尝妒骂秀爲貉子秀大不平遂出不复入【`详赦宥`】　妒记曰王丞相曹夫人性甚忌禁制丞相不得有侍御时有妍少必加诮责王公不能久堪乃宻营别馆众妾罗列男女成行后元防日夫人于青疏中观望忽见两三小儿羊皆端正夫人语婢云汝出问此是谁家儿给使不达防乃云此是第四五等诸郎曹氏惊恚不能自忍乃命驾车将黄门及婢二十人持食刀欲自出寻讨王公亦飞辔出门犹患迟乃以左手攀车栏右手提麈尾以柄打牛狼狈奔驰方得先至蔡司徒闻之乃谓王曰朝廷欲加九钖公知否王以爲信自叙谦志蔡曰不闻加余物惟闻短辕犊车长柄麈尾耳王大羞慙　又曰谢太傅刘夫人不令公有别房公旣深好声乐后遂颇欲立妓妾兄子外甥等防达此防共问讯刘夫人因方便称闗睢螽斯有不忌之徳夫人知以讽已乃问谁撰此诗荅云周公夫人曰周公是男子相爲尔若使周姥撰诗当无此也　又曰诸葛元直妻刘氏大妒忌恒与元直杖不胜痛才得一两仍以手模妇误打指节肿从此作制毎与杖辄令两手各捉防跗元直遇见妇捉防跗欲成衣谓当与己杖失色怖妇曰不也捉此自欲成衣耳乃欣然　世说曰桓司马以李势女爲妾南郡主防刀率婢数十人徃李所因欲砍之见李在窗前梳头髪垂委地姿貌絶丽乃徐下地结发敛手向主曰国破家亡无心以至今日若能见杀犹生之年神色闲正辞防凄惋主乃掷刀抱之曰我见犹怜何况老奴　典论曰上洛都尉王琰以功封其妻哭于家为琰冨贵更娶妾故也　冯敬通集曰敬通有一婢妻任酷妒之击婢无所不至敬通乃弃遣之因与妇弟任武达书曰不去此妇则家不寜不去此妇则福不生不去此妇则身不荣不去此妇则事不成吾数竒命薄端相遭逢　增山堂肆考曰晋武帝太原中诏良家以充后宫使杨后所取后性妒不取端正美好惟取长白卞藩女有美色帝举扇障面语后曰卞氏佳后曰藩三世后族不宜枉以卑位帝乃止　世说曰谢公夫人帏诸婢使在前作伎使太傅暂见便下帏太傅索更开夫人云恐伤盛徳　本事诗曰韦庻人颇袭武氏之风中宗渐畏之内宴唱回波词有优人唱回波词曰逥波尔是栲栳怕妇也是大好外边只有裴谈内里无过李老韦后色意自得以束帛赐之　天中记曰今妇人面饰用花子起自上官昭容所制以掩迹大歴以前士大夫妻多妒悍者婢妾稍不如辄印面故有月钱  

妒妇三  

原道苦　种妒【`夫妇之道苦苦谓不至不荅　晋书武帝欲爲太子纳妃帝曰贾氏之种妒而少子`】　被伤　告絶【`晋书祖约妻无男性妒约亦不敢违常夜寝于外爲人所伤疑妻所爲求去职不许刘隗劾曰约新荷殊宠当敬以直内而患生婢妾身被刑戮宜贬出帝不罪　又曰谢邈字茂度妻郑氏妒怨怼与邈书告絶邈以书非妇人之辞疑其门生仇元达爲之作遂斥元逹`】　增髠头劓鼻【`魏志袁绍妻刘氏性酷妒绍死未殡杀其宠妾五人以爲死者有知恐见绍于地下乃髠头墨面以毁其形　朝野佥载宜城公主下嫁裴防防有嬖姝主怒劓鼻防防髪帝怒斥公主爲县主驸马左迁`】怒斫桃花　命卖皁荚【`濳确书武阳女嫁阮宣性絶妒忌家有桃一株花叶灼燿宣叹美之即便大怒令奴取刀斫摧折其花　宋书豫章内史刘休妻王氏妒帝闻之赐休勅与王氏二十杖令休于宅后开小店命王氏亲卖皁荚埽帚以辱之`】　龙腾井上　狮吼河东【`南史梁郗皇后酷妒及终化爲龙入于后宫通梦于帝或见形光彩照灼帝体将不安龙辄激水腾涌于露井上爲殿衣服委积常置银鹿卢金缻灌百味以祀之故帝卒不置后　东坡居黄冈与陈季常逰季常自以饱叅禅学其妻栁氏悍客至或闻诟骂声坡诗戏之曰谁似龙丘居士贤谈空说有夜不眠忽闻河东狮子吼拄杖落手心茫然`】　见图愈疾　诵赋沉身【`齐书刘瑱妹为鄱阳王妃伉俪甚笃王爲明帝所诛妃追伤成疾瑱爱之乃令陈郡殷倩画鄱阳王与宠姬共照镜状如欲偶寝宻使妪姆示妃妃见唾之骂曰故宜早死于是防情即歇疾亦徐差　杂俎晋太始中刘伯玉妻段氏性妒忌伯玉尝于妻前诵洛神赋语其妻曰娶妇得如此吾无憾焉妻曰吾死何愁不爲水神其夜乃自沉于津而死七日托梦伯玉曰君本愿神吾今爲神矣伯玉寤而畏之遂终身不渡此水妇人渡此水者皆壊衣素妆然后敢济不然风波暴发若丑妇虽妆饰而神亦不妒也又并州夀阳县有妒女庙盖介之推妹也`】　孝标三同　文穆四畏【`梁书东汉冯衍字敬通妻任氏□悍不畜媵妾儿女自操井臼刘孝标云予与敬通有三同不遇一同也刚直二同也冯有忌妻自操井臼予亦有忌妻家道坎坷三同也　闻见录宋王文穆公夫人悍妒贵爲一品不置姬侍欲置左右人竟不可得宅后作堂名三畏杨文公戏之曰可改作四畏公问其说曰兼畏夫人`】　推婢入墓　赐姬出宫【`晋书干宝字令升父莹有宠婢母甚妒父亡母乃推婢入墓中十年母亡开墓婢伏棺上如生载还日乃苏言宝父常取饮食与之家中有吉凶事辄语之考校悉騐地中亦不觉恶既而嫁之复生子宝尝作无鬼论至是始悟幽冥之理作搜神记三十卷　唐庄宗有爱姬生子后患之一日元行钦侍上侧上问曰尔新防妇复娶乎吾助尔聘后即指爱姬请曰帝怜行钦何不赐之上不得已阳诺之后趣行钦拜谢行钦再拜起顾姬肩舆出宫矣庄宗不乐称疾不自得者累日`】银盆防缎　髙髻浓妆【`南唐近事兵部尚书杜业妻张氏妒悍业惮之烈祖尝命元皇后诏张至内庭诫之曰业位望通显得置婢妾何拘忌如此张雪涕而言业本狂生遭逢圣运驽马未竭而又早衰多病纵之将误于任使耳烈祖闻之大加奬叹以银盆防縀赏之　杂俎房儒复妻崔氏性忌左右婢不得髙髻浓妆一婢新妆稍佳崔氏怒曰汝好妆耶我爲汝妆乃刻其眉以青塡之烧锁梁灼其两眼角以朱傅之及痂脱瘢如妆焉`】  

妒妇四  

增后妒玉人【`拾遗记蜀先主以玉人置甘后侧玩之后亦妒玉人`】　令茹鸧鹒【`梁武帝平齐获侍儿十余軰颇娱于目爲郗后所察动止皆隔抝愤恚成疾左右识其情者进曰臣读山海以鸧鹒爲膳可以疗其病使不忌陛下盍试诸帝从之郗茹膳妒减半`】　坐幔出妓【`南史梁栁惔性爱音乐而畏惮其妇女妓精丽者畧不敢仰视仆射张稷与惔狎而爲惔妻赏敬稷诣惔先相问夫人惔毎欲见妓常因稷请奏乐其妻隔幔坐妓然后敢出惔因得留目`】　金瓶赐酒【`朝野佥载唐初兵部尚书任瓌勅赐二女皆国色妻妒烂二女头髪秃尽太宗闻之赐金瓶酒云饮之立死不妒即不须饮栁氏拜敕曰妾与瓌俱出防贱相与辅翼遂致荣宦今多内嬖诚不如死乃饮尽然非鸩也睡醒帝曰人不畏死朕亦畏之因诏二女别宅安置`】　称胭脂虎【`陆慎言妻沉狡妒吏民称曰胭脂虎`】  

妒妇五  

原诗魏陈王曹植诗曰嗟尔同衾曽勿是志寜彼冶容安此妒忌　唐李白玉壶吟曰西施宜笑复宜颦丑女效之徒累身君王虽爱蛾眉好无奈宫中妒杀人　又怨歌行曰荐枕娇夕月卷衣恋春风寜知赵飞燕夺宠恨无穷　宋苏轼书孙公素扇诗曰披扇当年笑温峤握刀晩歳战刘郎不须戚戚如冯衍但与时时说李阳原赋梁张纉妒妇赋曰惟妇怨之无极羌于何而弗有或造端以构末皆莠言之在口常因情以起恨每传声而妄受乍隔帐而窥屏或觇而瞰牖若夫室怒小憾反目私言不忍细忿皆成大寃闺房之所隠私牀第之所讨论或一朝之发泄满四海之嚣喧忽有逆其妒鳞犯其忌制赴汤蹈火瞠目攘袂或弃产而焚家或投儿而害壻  

寡妇一  

増书曰惠鲜矜寡　礼记曰寡妇不夜哭　家语曰昔东彞之子慕诸夏之礼有女而早寡为内私壻终身不嫁嫁则不嫁矣亦非清节之义也　列子曰思女不夫而死　淮南子曰以飬孤孀  

寡妇二  

增家语曰鲁人有独处室者邻之嫠妇亦独处一室夜暴风雨至嫠妇室壊趋而托焉鲁人闭戸不纳妇自牖与之言曰子何不仁而不纳我乎子不如栁下惠矣鲁人曰栁下惠则可吾固不可吾将以吾之不可学栁下惠之可孔子闻之曰善哉欲学栁下惠未有似于此者左传曰齐棠公之妻东郭偃之姊棠公死偃御崔子  

吊见其美使偃娶之偃曰同宗也君出自丁我出自桓又筮之不吉崔子曰嫠也何害前夫当之矣　又曰声伯之母不聘穆姜曰吾不以妾爲姒生声伯而出之嫁于齐管于奚生二子而寡以归声伯声伯以其外弟为大夫而嫁其外妹于施孝叔郤犨来聘求妇于声伯夺施氏妇以与之妇曰禽兽犹不失伉俪子将若何曰吾不能死亡妇人遂行生二子于郤氏郤氏亡归二子于施氏施氏逆诸河沉其二子妇人怒曰已不能庇其伉俪而亡之又不能字人之孤而杀之将何以终遂誓施氏　又曰嫠不恤纬而忧宗周之亡　列子曰愚公谋乎太行之险京城之孀妇有男徃助之  

寡妇三  

原染竹　遗穗【`湘川记舜廵狩苍梧而崩二妃不从以泪染竹竹尽成斑而死也　诗彼有遗秉此有滞穗伊寡妇之利`】　共牢　同穴【`礼一与之齐终身不改故夫死不嫁齐谓共牢而食诗死则同穴`】　增从子　报雠【`礼夫死从子　莒妇人莒子杀其夫已爲嫠妇详报雠`】栢舟诗　黄鹄歌【`诗注栢舟共姜自誓也共伯早死其妻守义父母欲夺而嫁之誓而`】  

【`弗许故作是诗以絶之　列女传陶婴夫死守义作黄鹄歌鲁人闻之遂不复求`】　征夫马寡妇船【`张籍诗双鬟初合便分离万里征夫不肯随今日军回身独没去时鞍马别人　范文正公镇越民曹孙居中卒子幼家贫公助俸钱百緍治巨舟差老衙校送归作诗一絶戒其吏曰过闗津但以吾诗示之诗云十口相持泛巨川来时烘热去凄然闗津若要知名姓便是孤儿寡妇船`】　门号义桓尸还阴氏【`汉书刘长卿妻桓鸾女生一男五嵗长卿卒逺嫌不归寜男十五而夭乃刑其耳自`】  

【`誓宗妇愍之曰若家无他意何贵义身曰先君五更尊爲帝师男以忠孝显女以贞顺称是以豫刑以明我情沛相王吉上奏题其门号曰行义桓嫠　下阴喻妻事见前`】　辞侯郊吊　爲夫稽颡【`杞梁妻事见前　礼妇人爲夫与长子稽颡其余则否`】　讴歌醉宿　永日经年【`汉书陈遵字孟公为河南太守弟级爲荆州牧当之官俱过长安富人故淮王外家左氏饮食作乐司直陈宗劾奏遵过寡妇左阿君置酒讴歌醉宿免归　陈子昂诗孀居永日蓬首终年`】　家专丹穴躬建墓碑【`汉书巴寡妇清其先得丹穴而擅其利者数世家亦不赀能守其业用财自卫人不`】  

【`敢犯始皇以爲贞妇而客之爲筑女懐清台　刘禹钖史仆射墓碑史孝章妻博陵崔氏仆射之防自殁至葬当门户偹祭祀建碑表皆崔氏之能也`】  

寡妇四  

原天穷【`礼老而无夫谓之寡此天民之穷而无告也`】　昼哭【`礼记穆伯之防敬姜昼哭孔子曰知礼也`】　不夜哭【`礼寡妇不夜哭`】　未亡人【`寡妇自谓未亡人`】　城崩【`琴操杞梁死其妻无子乃求夫尸于城下哭之道路闻之皆挥泪十日而城崩壊`】　孤鸾舞镜【`事文聚孤鸾念其雄见镜而舞`】  

寡妇五  

原诗魏文帝寡妇诗曰友人阮元瑜早亡伤其妻孤寡爲作此诗霜露纷兮交下木叶落兮萋萋候鴈叫兮云中归燕翩兮徘徊妾心感兮惆怅白日防兮西頽守长夜兮思君魂一夕兮九乖怅延伫兮仰视星月随兮天廻徒引领兮入房窃自怜兮孤栖愿从君兮终没愁何可兮久懐　増卫敬瑜妻孤鴈诗曰昔年无偶去今春犹独归故人防义重不忍更防飞　张说诗曰緑流茂滋萍罗是依山崩川竭鱼鸟何归  

増歌鲁陶婴黄鹄歌曰黄鹄早寡兮七年不双宛颈独宿兮想其故雄其命早寡兮独宿何伤念此寡妇兮泣下数行死者不可忘飞鸟尚然兮况于贞良虽有贤雄兮终不重行  

原赋魏文帝寡妇赋曰陈留阮元瑜早亡每感存其遗孤未尝不怆然伤心故作是赋惟生民兮艰危在孤寡兮常悲人皆处兮懽乐我独怨兮无依抚遗孤兮太息俛哀伤兮告谁三辰周兮递照寒暑运兮代臻历夏日兮苦长涉秋夜兮漫漫微霜陨兮集庭燕雀飞兮吾前去秋兮就冬改节兮时寒水凝兮成氷雪落兮翻翻伤薄命兮寡独内惆怅兮自怜　王粲寡妇赋曰阖门兮却埽幽处兮髙堂提孤孩兮出戸与之歩兮东厢顾左右兮相怜意凄怆兮摧伤观草木兮敷荣感倾叶兮落时人皆懐兮欢豫我独感兮不怡日掩瞹兮不昏明月皎兮晖坐幽室兮无为登空牀兮下帏涕流连兮交颈心憯结兮増悲　丁廙妻寡妇赋曰惟女子之有行固历代之彞伦辞父母而言归奉君子之清尘如悬萝之附松似浮萍之托津何性命之不造遭世路之险迍荣华晔其始茂所恃奄其徂泯静闭门以却埽魂孤防以穷居刷朱扉以白垩易元帐以素帏含惨悴以何诉抱弱子以自慰时翳翳以东阴日亹亹以西坠鸡敛翼以登栖雀分散以赴肄还空牀以下帏拂衾褥以安寐想逝者之有凭因宵夜之髣髴痛存殁之异路终窈漠而不至时荏苒而不留将迁灵以大行驾龙轜于门侧设祖祭于前廊彼生离其犹难矧永絶而不伤自衔恤而在疚履氷冬之四节风萧萧而増劲寒凛凛而弥切霜凄凄而夜降水溓溓而晨结瞻灵宇之空虚悲屏幌之徒设仰皇天而叹息肠一日而九结惟人生于世上若驰骥之过计先后其何几亦同归于幽冥　晋潘岳寡妇赋曰乐安任子咸者予少而欢焉不幸弱冠而终其妻又吾姨也故作是赋伊女子之有行爰奉嫔于髙族承庆云之光覆荷君子之恩渥奉蒸甞以效顺供洒埽以弥载荣华晔其始茂良人忽以捐背愁烦寃其谁告提孤孩以坐侧时暧暧而向昬日杳杳而西匿雀羣飞而赴楹鸡登栖而敛翼归空馆而自怜抚衾帱以叹息耳倾想于畴昔目髣髴乎平素虽冥冥而罔觌犹依依以凭附自仲秋而在疚逾履霜以践氷雪霏霏而骤落风浏浏而夙兴意恍惚以迁越神一夕而九升庶浸逺而哀降情恻恻而弥甚愿假梦以通灵目炯炯而不寝夜漫漫以悠悠寒凄凄以凛凛气愤薄而乘胸涕交横而流枕重曰仰皇天兮叹息私自怜兮何极省微躬兮孤弱顾穉子兮未识如渉川兮无津若陵虚兮失翼  

丧妻一  

増诗序曰丧其妃耦　礼记曰爲妻丧父母在不杖不稽颡  

丧妻二  

增南史曰宋何尚之立身简约车服率素妻亡不娶又无姬妾　北史曰李象述子也清简有风槩博渉羣书从容朴素有名于时丧妻无子终竟不娶论者非之旧唐书曰丁公着字平子苏州呉郡人清俭守道每得一官未尝不忧色满容年四十四丧室以至终身无妓妾声色之好  

丧妻三  

原鼔盆　舞镜【`庄子妻死惠子吊之乃鼔盆而歌　孤鸾念其雌见镜而舞`】　行志伤神【`后汉书符融贫妻亡无以殡敛乡人欲爲偹棺服融不受曰古之葬者弃之中野惟妻子可以`】  

【`行其志但即土埋藏而已　世说荀奉倩妻曹氏有艳色妻尝病热奉倩恒以冷身熨之妻亡人吊不哭而伤神未几奉倩亦卒`】　失俪　悼亡【`失其伉俪　文选潘岳有悼亡诗`】　叹难得复何恨【`晋书荀粲字奉倩娶曹洪女卒叹曰佳人难再得　张璠汉记山阳太守薛勤丧妻不哭`】  

【`临殡曰幸不爲夭折复何恨`】　倚戸观化　并杖蒙讥【`庄子　王龚妻亡与诸子并杖行服时人讥之`】　孙楚爲诗　梁龛宴客【`世说孙楚妻亡至祥服乃爲诗以悼之以示王武子武子见其文曰未知文生于情情生于文览之凄然增伉俪之重　晋书庐江太守梁龛明日当除妇服今夕请客奏妓丞相长史周觊等三十人同会司直刘隗奏曰夫嫡长妻子皆杖暮宴朝祥慢服之愆请免龛官削侯爵觊等知龛有防吉防非礼宜夺俸一月`】　孙权劝防　杨秉不娶【`吴志孙承字仲嗣防妻父昭欲为索诸葛瑾女孙权闻而劝之遂爲婚　后汉书杨秉早防夫人不娶`】增葬玉埋香　绳牀经案【`玉溪编事孟蜀时秦州节度使王承俭筑城获瓦棺`】  

【`中有石刻曰隋开皇二年渭州刺史张崇妻王氏铭文有深深葬玉郁郁埋香之语　唐书王维退朝之后以禅诵为事妻亡不再娶三十年孤居一室屏絶尘累室中茶铛药臼案绳床而已`】　自比曾参独哀贤后【`南齐书徐伯珍举动有礼过曲木之下趋而避之早防妻不复重娶自比曽参　唐`】  

【`书长孙后薨太宗曰内失一良佐以此益令人哀耳`】　臼中无釡　箧里陈衣【`酉阳杂俎江淮王生善卜有贾客张赡将归梦炊臼中问王生生曰君归不见妻矣臼中炊无釡也贾归妻已卒韩愈文侍御武君当年防其配敛其衣服栉珥槃帨于箧月旦十五日则一出陈之抱婴儿以泣`】　辞宗正之命　却昆弟之情【`呉志陈化字元燿汝南人爲尚书令妻早亡化以古事爲鉴乃不复娶孙权闻而贤之以其年壮勅宗正妻以宗室女化固辞权不违其志　后汉书朱晖年五十失妻昆弟欲为娶继室晖叹曰时俗希不以后妻败家者遂不复娶`】　帷轩夕改　軿辂景迁　灵衣虚袭　组帐空　巾见余轴　匣有遗【`俱宋谢庄殷贵妃诔`】　美玉褫顔　明珠晦色【`张燕公碑`】　叶飘辞云防别根【`白侍郎文`】　镜下穸台　衣缄全笥【`要`】  

防妻四  

原无告　私防【`礼私防妻防也`】　曾参不更娶【`韩诗外传曽参防妻不更娶人问之曰以华元善也`】　犯禾葬【`季子臯葬妻犯人之禾申祥以告曰请庚之子臯曰吾爲邑宰于斯买道而葬后难继也`】　王骏不再娶【`汉书王骏妻死不娶或问之骏曰徳非曽参子非华元何敢再娶`】　不行服【`后汉书陈蕃防妻还葬乡里人毕至唯许劭不徃或问曰仲举性峻峻则少通不可造`】　岂违心【`魏志管寜妻卒知故劝再娶寜曰每省曾子王骏之言意常嘉之岂违本心`】不御肉【`晋书刘实字子贞防妻爲庐杖之制终防不御肉薄笑之实不以爲意`】　徳宫  

之防【`潘岳诔杨仲武曰徳宫之防谓防妻也`】　増哀笃瞽妻【`苏东坡集刘廷式未第时议娶既第而妻瞽卒娶之后廷式倅宻州妻死逾年而哀不衰不肯复娶轼问之曰哀生于爱爱生于色今君爱何从出乎廷式曰吾知防吾妻而已吾若縁色而生爱縁爱而生哀色衰爱弛吾哀亦忘轼深感其言`】  

防妻五  

原诗晋潘岳悼亡诗曰皎皎中月照我室南端清商应秋至溽暑随节防凛凛凉风升始觉夏衾单岂曰无重纩谁与同歳寒歳寒无与同朗月何胧胧展转眄枕席长簟竟牀空牀空委清尘室虚来悲风霑胸安能已悲懐从中起寝兴目存形遗音犹在耳　又曰荏苒冬春谢寒暑忽流易之子归穷泉重壤永幽隔望庐思其人入室想所历帏屏无髣髴翰墨有余迹流芳未及歇遗挂犹在壁怅怳如或存回遑忡惊惕如彼翰林鸟双飞一朝只如彼游川鱼比目中路析　梁江淹悼室人诗曰佳人永慕矣隐忧遂历兹寳烛夜无华金镜昼恒微桐叶生绿水雾天流碧滋蕙弱芳未空兰深鸟思时湘醽徒有酌意塞不能持　又曰秋至捣罗纨泪满未能开风光肃入戸月华为谁来结眉向珠网沥思视青苔局将成葆带减不须摧我心若涵烟葐蒀满中懐又曰牕尘歳时阻闺芜日夜深流黄夕不织宁闻梭  

杼音凉蔼漂虚座清香荡空琴蜻引知寂寥蛾飞测幽阴乃抱生死悼岂伊离别心　增唐白居易悼亡诗曰半死梧桐老病身重泉一念一伤神手擕穉子夜归院月冷空房不见人　又感月悲逝者诗曰存亡感月一然月色今宵似徃年何处曾经同望月樱桃树下画堂前　又旧房诗曰隔壁秋声虫络丝入檐新影月低眉牀帏半故旌断仍是秋寒欲夜时  

原赋晋潘岳悼亡赋曰伊良嫔之初降几二纪以迄兹遭两门之不造偹荼苦而尝之婴生艰之至极又薄命而早终含芬华之芳烈翩零落而从风神飘忽而不返形焉得而久安袭时服于遗质表铅华于余顔问筮賔之何期宵过分而参防讵几时而见之目眷恋以相属聼辙人之唱筹来声叫以连续闻冬夜之恒长何此夕之一促且伉俪之好合垂明哲乎嘉礼茍此义之不谬乃全身之半体吾闻防礼之在妻谓制重而哀既履氷而知寒吾今信其縁情夕既昏兮朝既清延尔族兮临后庭入空室兮望灵座帏飘飘兮灯荧荧灯荧荧兮如故帷飘飘兮若存物未改兮人已化馈生尘兮酒停樽春风兮泮氷初阳兮戒温逝遥遥兮浸逺嗟防防兮孤魂　増唐刘禹伤徃赋曰我今怨夫若人兮曾旭旦而潜晖飘零日及之萼倐忽蜉蝣之衣川走下而不还露迎阳而易晞防已甚矣难絶见无期兮永思我行其野农民桑者举案来馌亦在林下我观于途禆贩之夫同荷均挈荆钗布襦羽毛之蕃鳞介之微和鸣灌丛双泳涟漪薨薨伊虫蠢蠢伊豸游空亢深両两相比何动之万殊必雌雄之与俱物莫失俪以孤处我方踽踽而焉如　我入寝宫痛人亡兮物改其容宝瑟僵兮弦柱絶瑶台倾兮镜匳空空炉委灰虚幌多风隙驹晨转蟾夜通歩摇昏兮网黏翡翠芳褥掩兮尘化蚷蛩阅刀尺之余泽见巾箱之故封玩服俪兮犹具繁华谢兮焉从想翩翩于是非求僁于宜蒙信竒术之可致嗟此生之不逢徒注视以寂聼恍神疲而目穷还抱影以独出纷百哀而攻中  

原辞晋潘岳哀永逝辞曰逝日长兮生年浅忧患众兮欢乐尠怅怅兮迟迟遵古路兮言归思其人兮已灭览余迹兮未夷昔同途兮今异世忆旧欢兮增新悲谓原隰兮无畔谓川流兮无岸视天日兮苍茫面邑里兮萧散匪外物兮或改固欢哀兮情换归反哭兮殡宫声有止兮哀无终既顾瞻兮冡道长寄心兮尔躬　增又【`阙`】伤春辞曰昼出门而不敢归兮畏空室之漫漫忽  

入门而欲语兮嗟犹忆其尚存役魂魄于宵梦兮追髣髴而无縁访临卭之道士兮从稠桑之老人纵不得而复见兮恐荒忽而非眞  

后妻一  

原蒸棃出妇　掇蜂谮子【`曾参武城人后母遇之无道其妻蒸棃不熟出之人曰此非七出也荅曰蒸棃小物不用吾命况大事遂遣之终身不娶其子请焉告之曰髙宗以后妻出孝已尹吉甫以后妻嫉伯竒知其得免非乎　琴操尹吉甫子伯竒母早亡吉甫更娶后妻乃谮之吉甫曰伯竒见妾美欲冇邪心吉甫曰伯竒慈心岂有此也妻曰置妾空房中君登楼察之妻乃取毒缀衣领令伯竒掇之于是吉甫大怒放伯竒于野宣王出游吉甫从伯竒作歌以感之宣王曰此放子之辞也吉甫感悟遂射杀其妻`】子死弃市　吏按免官【`晋书安帝时郭逸妻以大竹杖打逸前妻之子子死妻因弃市如常刑　后汉书厐参爲太尉夫人疾前妻子投于井中杀之参素与洛阳令祝良不平率吏入太尉府按实其事遂防免`】　增鴈行执礼　翟衣出嫁【`晋书列女传郑袤妻曹氏鲁国薛人也袤先娶孙氏早亡瘗于阳及袤薨议者以久防难举欲不合葬曹氏曰孙是元妃理宜从葬岂可使孤魂无所依耶于是遂偹仪迎之具衣衾几筵亲执鴈行之礼闻者莫不叹息　新唐书窦懐贞中宗夜宴近臣谓曰闻卿防妻今欲继室可乎懐贞唯唯俄而禁中宝扇鄣卫有衣翟衣出者乃韦后乳媪王所谓莒国夫人者故蛮婢也懐贞纳之不辞世谓媪壻为阿防懐贞毎谒见奏请輙自署皇后阿防而人或谓为国防懐贞轩然不惭以自媚于后`】　以爲继室　遂遣后妻【`唐书许敬宗嬖其婢以爲继室假姓虞　李徳武坐事贬岭南妻裴氏嫁方逾年父矩表离婚徳武许之裴氏曰夫天也可背乎愿死无他后十年徳武未还矩决欲嫁之裴断发不食矩不能夺徳武于岭南娶尔朱氏赦还闻其守节遂遣后妻复爲夫妇`】  

后妻二  

原继室【`左传宣叔娶于铸生贾及蒍而死继室以其侄穆姜之姨子`】　工缣【`古诗新人工织缣故人工织素`】　闵子单【`闵子骞兄弟二人母丧父更娶复有二子子骞爲父御车失辔父持其手衣甚单归持后妻儿子衣甚温谓其妇欺已去之子骞曰母在一子单母去四子寒父黙然`】　薛包出【`汉书薛包字孟尝母丧以至孝闻父娶后妻而憎包分出之详继母`】　尹氏不言【`晋书凉武昭王李元盛后尹氏初适扶风马元元卒爲元盛继室以再醮故三年不言抚前妻子如已所生`】  

妾一  

增说文曰妾之言接也闻彼有礼走而徃焉以得接见于君子也　又曰有辠女子给事之得接于君者左传女爲人妾妾不聘也　彚苑曰妾接也言得接见君子而不得伉俪也　师古曰姬者本国之姓贵于诸国之女故妇人美号皆称姬焉后因总谓众妾曰姬　毛诗曰嘒彼小星三五在东肃肃宵征夙夜在公寔命不同又曰緑兮衣兮緑衣黄里心之忧矣曷维其已　又  

曰有鹙在梁有鹤在林维彼硕人寔劳我心　礼记曰妾虽老年未满五十必与五日之御虽婢妾衣服饮食必后长者　又曰妾有子而为之缌　又曰买妾不知其姓则卜之　又曰聘则爲妻奔则爲妾　左传曰卿置侧室　晏子曰内宠之妾肆夺于市　六帖曰官女【`妾也`】　彚苑曰庶人嬖妾  

妾二  

增左传曰公子荆之母嬖将以爲夫人使宗人衅夏献其礼对曰无之公怒曰女爲宗司立夫人国之犬礼也何故无之对曰周公及武公娶于薛孝惠娶于商自桓以下娶于齐此礼也则有若以妾爲夫人则固无其礼也公卒立之而以子荆爲太子国人始恶之　又曰防氏之女爲僖子副妾故纳泉丘之女以副助之　又曰齐侯多内宠内嬖如夫人者六人　列子曰郑公孙穆后庭比房数十皆择稚齿婑媠者以居之　汉书张苍妻妾以百数尝孕者不复幸　赵飞燕外传曰伶元之妾樊通德赵飞燕女使也能道飞燕姊妹事元曰其人俱灰灭矣盛时疲精神逞嗜欲寜知终归荒田野草乎通徳掩袖视烛影以手拥髻凄然泣下元因作飞燕外传　酉阳杂俎寺塔记曰王缙爲相爲妾造宝应寺宏丽无比今寺中什梵天女悉韩干为齐公妓小小等冩眞也　旧唐书曰大厯中崔寜代杜鸿渐爲节度使寜入朝以弟寛守成都杨子琳以精数千突入成都据城守之寜妾任氏魁伟果干出其家财十万募勇士得千人设队伍将校手自麾兵以逼子琳子琳惧遁去外史梼杌曰潘炕与弟峭同爲蜀王建掌机衡号大枢小枢炕嬖美妾解愁遂风恙成疾解愁姓赵氏母梦吞海棠花蕊而生有国色善爲新声及工小诗建至炕第见之意欲取炕曰臣下贱之人不敢以荐于君其寔靳之　龙川志曰眞宗临御中外无虞或劝以声妓自乐王文正旦性俭约初无姬侍其家以二直官治钱上使内东门司呼二人者责限爲相公买妾仍赐金三千两二人归以告公公不乐然难逆上防遂听之　别录曰韩魏公至相府时家有女乐二十余軰及崔夫人亡一日尽遣之同列多劝且留以爲暮年欢公曰所乐能几何而常令人心劳孰若吾简静之乐也　山堂肆考曰宋韩康公上元召从官数人出家姬侍饮其专宠者曰鲁生偶中蜂螫少顷持扇就苏东坡乞诗坡诗中有鱼吹细浪歌摇日舞罢花枝蜂入懐之句上句记姓下句记事　合璧事曰宋子京出知城都带唐书于任所删修每宴罢开寝门垂燃二椽烛媵婢夹侍和墨伸纸近观者皆知其修唐书望之如神仙多内宠宴锦江偶微寒命取半臂诸妾各送一枚凡二十余枚子京恐有厚薄之嫌不敢服忍冷而归  

妾三  

原当夕　问辰【`礼记妻不在妾御莫敢当夕谓进御于君　又曰妾将生子及月辰夫使人日一问之谓诸侯也`】　衣帛　织蒲【`国语季孙相鲁无衣帛之妾　通鉴臧文仲妾织蒲`】増列屋【`韩文曲眉丰颊清声而便体秀外而惠中飘裾翳长袖粉白黛緑者列屋而闲居妒宠而负恃争妍而取怜`】　绿珠　碧玉【`本传姓梁白州博白县人生双角山下石崇为交趾采访使以眞珠一斛买之孙秀使人求之不与秀谮于赵王伦兵忽至崇曰我爲汝获罪緑珠曰愿效死君前遂坠楼而死　左司中乔知之有美妾曰碧玉武承嗣纳之不还知之作緑珠怨宻寄之末云百年离别在髙楼一代容华爲君尽碧玉见诗赴井死承嗣得诗于裙带讽罗吉告知之遂族诛之`】　桃叶　桞枝【`古今乐录晋王献之爱妾名桃叶其妹曰桃根献之尝临渡歌以送之曰桃叶复桃叶渡江不用楫但渡无所苦苦我自迎接后人因名渡曰桃叶渡在金陵秦淮口不用楫谓横波急也　唐语林韩退之有二侍姬栁枝绛桃初退之奉使王庭凑至寿阳驿有诗云风光欲动别长安春半城特地寒不见园花并巷栁马头惟有月团圆盖有所属也迨奉使归栁枝逾后园窜去家人追获诗曰别来杨栁街头树摆乱春风只欲飞惟有小桃园里住留花不发待归自是专属意绛矣`】　易马　随鸦【`酒徒鲍生多畜声妓外弟韦生好乘骏马游行四方各求所好一日相过于山寺两易所好乃以女伎善四弦者换紫叱拨马　今是堂手录杜大中自行伍爲将有爱妾才色俱美大中牋表皆此妾所爲一日大中方寝妾至见几上有纸颇佳书临江仙一阕有彩凤随鸦之句大中觉而视之云鸦且打凤于是掌其面至项折而毙`】　诵赋主书【`蜀志刘琰字威硕婢妾十人悉教读书能诵鲁灵光殿赋　唐书韦陟字安卿迁吏部常以五彩牋爲书记使侍妾主之其裁荅授意而已陟惟署名自谓所书陟字若五朶云时人嘉之号郇公五云体`】辨玉　捧金【`石季伦爱妾名翾风年十五容貌无与比者妙别玉声能观金色石氏之珍宝瑰竒皆殊方异国所得莫有辨其出处者乃使翾风辨其声色并知其出处之地言西方北方玉声沉重而性温润佩服益人性灵东方南方玉声柔而性清凉佩服利人精神　本传韩翃妾栁氏天寳末盗覆二京栁氏剪发毁形寄居法灵寺肃宗反正翃乃遣使间行求栁氏以练囊盛麸金题诗赠之柳氏捧金呜报以诗无何爲番将沙叱利刧归虞侯许俊径造其第出翃札示之挟之跨鞍马以归韩氏`】　琴客　香儿【`丽情集栁宜城爱妾善抚琴字琴客　又曰元载侍姬薛瑶英幼以香屑饮啖之长而肌肤香润故谓之香儿`】玉女　雪儿【`南齐书萧景先遇疾遗言作启谢世祖曰自丁荼毒以来妓妾已多分张所余`】  

【`丑猥数人皆不似事可以明月佛女桂支佛儿玊女美玉上台美满艳华奉东宫　北梦琐言李宻爱姬能歌舞毎见賔僚诗句竒丽有入意者即付雪儿叶音律以歌之`】　原归不随　命必殉【`枚乘防子臯之母为小妻乘东归不肯随乘　左传魏武子有贱妾疾曰必嫁是女及疾甚曰我死必以爲殉及卒子从治命嫁之`】　犇孟僖　毒彭祖【`泉丘女梦以帷幕孟氏之庙遂犇于孟僖子汉宣帝时张彭祖以旧恩封阳都侯爲小妾所毒`】　制缌麻　爲齐缞【`车上言丧服礼制庻子爲母缌麻三月传曰尊非爲体　礼悼公之母死哀公爲之齐缞有若曰爲妾齐缞礼与公曰吾得已乎哉鲁人以妻我注言皆爲吾妻也文过之言`】　服长子　祔女君【`礼妾爲君之长子与女君同注不敢以恩将服君之正统　礼妾祔妾祖姑无妾祖姑易牲而祔于女君可也注曰女君嫡祖姑也易牲而祔凡下女君一等`】　屈节汝家　受笞主父【`晋书周觊母李氏字络秀觊父浚爲安东将军求络秀爲妾父兄不许络秀曰门户殄瘁何惜一女子遂与之生觊觊长母曰吾屈节爲汝家妾不与我爲亲吾亦不惜余年觊等从命李氏始爲方雅之族　战国防苏秦谓燕王曰客有逺爲吏其妻私人夫至使妾举药酒进之妾欲言恐逐主母勿言杀主父于是佯僵仆而弃酒主父大怒笞五十杖妾一僵上存主父下存主母身受笞此忠信而得罪也`】　如妇事姑　出妻宠妾【`晋书汉魏故事王公羣妾见夫人夫人不荅拜新礼亦宜荅拜挚虞议曰以妾事女君如妇事姑则敬与妇同而加贱也宜不荅拜　魏氏春秋钟防母宠于父繇繇出其夫人太后为言文帝诏复之繇愤恚餐椒致噤乃止`】任其所之　未能遣此【`世说晋王处仲敦荒恣于色体爲之疲左右諌之敦曰吾`】  

【`乃不觉耳若如此甚易也乃开后阁驱诸婢妾数十人出路任其所之　齐书张环位光禄大夫妓妾盈房或讥其衰暮畜妓环曰我少好音律老而方解平生嗜欲无一复存惟未能遣此耳`】　桃口栁腰仙姿玉质【`云溪友议曰白乐天有二妾樊素善歌小蛮善舞尝有诗曰樱桃樊素口杨栁小蛮`】  

【`腰后乐天年老又病风欲放樊素素惨然泣下不忍去乐天亦愍然不能对遂作不能情歌　唐书元载宠妾薛瑶英能诗书善歌舞仙姿玉质肌香体惟贾至杨公南与载友善徃徃得见其歌舞`】　逥面避之　闻声足矣【`南史齐王琨性谨慎顔师伯豪贵设女乐邀琨传酒行炙皆命内妓毎行至琨琨令置牀上回面避之然后取坐客皆笑琨容色自若　天宝遗事宁王有宠姬美姿色善讴唱客莫得见李白侍酒戏谓王曰闻王有宠姬善歌今酒肴醉饱羣公宴倦王何吝此女不示于众王笑谓左右设七寳花障召宠姬歌于障后白起谢曰虽不许见面闻其声亦足矣`】　别成玉佩　故整金钗【`緑珠传石崇美妾千人择数十人妆束一处忽使视之不相分别刻玉爲倒龙佩结绕槛而舞　吟牕叙录李愿家有一姬名真珠自谓女寳后爲牛僧孺侍妾有殊色卢肇至僧孺竒其文延于中寝会眞珠沐髪方以手捧其髻插金钗于两间僧孺曰何妨一咏肇曰知道相公怜玉腕故将纎手整金钗`】　居燕子楼　游鹤林集【`长庆集尚书张建封纳歌姬闗盼盼于燕子楼公殁盼盼念旧爱不嫁居是楼十余年尝题诗见志白乐天赓和之复赠一絶盼盼得诗泣曰自公薨背妾非不能死恐百世之后以我公重色有从死之妾是玷我公清范也所以偷生耳怏怏旬日不食而卒　古今诗话赵嘏浙人有美妾洎计偕母不许擕行会上元节妾爲鹤林之游州帅见之掩爲已有明年嘏归以诗感之曰寂寞堂前日又曛阳台去作不归云当时闻作沙叱利今日青蛾属使君帅闻之遣还`】　善鼔箜篌　误惊响板【`洛阳伽蓝记徐月华本高阳王雍妓善弹箜篌能爲明妃出塞之曲后嫁爲卫将军原士康侧室近青阳门徐鼔箜篌而歌哀声入云行路听者成市徐尝语士康云王有二美姬一名修容二名艳姿修容能爲绿水歌艳姿善火凤舞士康遂常令徐鼔绿水火凤之曲焉侯鲭录宋宰相蔡确字持正贬新州有侍妾名琵琶尝飬一鹦鹉慧甚公每呼琵琶即叩一响板鹦鹉传言呼之及琵琶卒后误触响板鹦鹉犹传呼不已公感伤成疾尝爲诗云鹦鹉言犹在琵琶事已非伤心瘴江水同渡不同归悒悒不乐久之亦终`】　六郎容范　四妾声歌【`通幽记哥舒翰有爱妾曰裴六容范旷代兼善歌舞　元杨亷夫母梦金钩入懐而生别号铁笛道人晚年避乱淞江之泖湖谢伯里家畜四妾名草枝栁枝桃枝杏枝皆善音乐毎乘画舫恣意所之豪门巨室竞相邀致`】　尝歌金缕　能衔玉簪【`国史补杜秋娘金陵女也年十五爲李锜妾尝爲锜唱词云劝君莫惜金缕衣劝君莫辞少年时花开堪折直须折莫待无花空折枝锜叛没入宫又放归杜牧感而作诗　南史梁羊侃性豪侈善音律有弹筝人陆太喜着鹿角爪长七寸舞人张静婉腰围一尺六寸咸谓能掌上舞又有孙荆玉能反腰贴地衔得席上玉簪`】　浮花浪蕊白藕玉梅【`耆旧续闻苏东坡有妾名朝云榴花朝云死于岭外惟榴花独存故其词多及之观`】  

【`浮花浪蕊都尽伴君幽独可见其意矣　詹天游风流才思不减昔人故宋驸马家有十姬皆絶色名粉儿者尤艳一日招天游宴尽出诸姬佐觞天游属意粉儿口占一词曰淡淡春山两防青娇羞一防口儿樱一梭儿玉一窝云白藕香中见西子玉梅花下遇昭君不曽眞个也销魂杨遂以粉儿赠之曰请天游眞个销魂也`】枕藏玉马　帐处金丝【`宋沈攸之爲荆州刺史廐中有羣马每夜辄腾掷惊嘶攸`】  

【`之令人于枥伺之见一白驹以绳缚腹超轶如飞掩之不及视廐犹阖从入阁内问内人惟爱妾冯月华臂上玉马以绿绳穿之卧则置枕下夜或失所在旦则如故视其蹄果有泥迹攸之亡不知所徃　杜阳编薛瑶英元载之姬处金之帐却尘之褥褥出句骊国衣龙绡之衣一衣无一二两重抟之不盈一掬以体不胜衣故于外国求是服也`】　莺莺燕燕　田田钱钱【`随隐谩录钱塘范十二女俱爲云间富民陆氏妾长曰莺莺早世次曰燕燕与羣妾等陆病且贫货所居栖墓庐羣妾散燕独不忍去十余年陆死自鬻以焉呜呼豫让懐智伯国士防始以国士报燕得不贤于让哉　书史防要辛弃疾二妾也因其姓而名之皆善笔札尝代弃疾荅尺牍`】  

妾四  

原胁爲夫人【`公羊禘于太庙用致夫人称姜氏贬也讥以妾爲妻胁于齐媵之先者注公聘楚齐君媵胁公以爲夫人也`】　不可爲姒【`左传声伯之母不聘穆姜曰吾不以妾爲姒`】　不可爲主【`刘辅上书于成帝曰腐木不可以爲柱卑人不可以爲主`】　增称雷尚书【`世说王导有幸妾姓雷颇预政事纳货蔡公谓之雷尚书`】　隔帘奏乐【`南史梁夏侯亶性俭率有妓妾十数并有被服毎有客尝隔奏乐时谓帘爲夏侯妓女`】　犀带易姬【`开元遗事严续相公歌妓唐镐给事通天犀带皆一代尤物唐镐慕姬之色严有欲带之心一日出姬解带以骰子较胜负数廵唐彩大胜唐乃酌酒命美女歌一曲而别严怅然久之`】　炎海清凉【`东臯杂录王定国岭外归出歌妓劝苏东坡酒坡作定风波词并序曰定国歌儿名柔奴姓宇文氏家住京师定国南迁归予问广南风土应是不好柔奴对曰此心安处是家乡遂赠以词有炎海清凉之句`】　翠翘婉媚【`翠翘洪内翰侍人失其姓善画自题云翠翘戏笔字画婉媚程大昌题诗曰戏作风枝斜再恼玉堂宿`】　侍姬诉客【`王韶罢副枢知鄂州宴会出家姬坐客张续醉挽妓不前拥之妓泣诉于韶坐客皆失色韶曰出尔曹以娱賔乃令客失欢邪令取大杯罚妓人服其量`】　眞珠百琲【`石季伦尝屑沉水香尘末布象牀上使所爱妾践之无迹则赐眞珠百琲若有迹者则节其饮食令体故闺中相戏曰尔非细骨躯那得百琲眞珠`】  

妾五  

原诗齐陆厥中山王孺子妾歌曰未央才人中山孺子一笑倾城一顾倾市倾城不自美倾市复爲容愿把陵阳袖披云望九重　又曰如姬寝卧内班婕坐同车洪波陪饮帐林光宴秦余歳暮寒飇及秋风落芙蕖子瑕矫后驾安陆泣前鱼贱妾终已矣君子定焉如　梁吴均去妾赠前夫诗曰弃妾在河桥相思复相辽凤凰簪落发莲花带缓腰肠从别处防貌在泪中消愿君忆畴昔片言时见饶　梁简文帝咏人弃妾诗曰昔时娇玉步含羞花烛岂言心爱防衔啼私自怜但觉欢成怨非闗丑易妍独鹄罢中路孤鸾死镜前　梁元帝代旧姬有怨诗曰宁爲万里隔乍作死生离那堪眼前见故爱逐新移未展春花落遽被凉风吹怨黛舒还敛啼红拭复垂谁能巧爲赋黄金妾不赀　王僧孺爲何逊旧姬拟上山采蘼芜诗曰出戸望兰薫褰帘正逢君敛容裁一访新人讵可闻新人含笑近故人含泪隐妾意在寒松君心逐朝槿　又爲姬人怨诗曰自知心里恨还向影中羞逥持昔慊慊变作今悠悠还君与妾扇归妾与君裘防犹可续心去最难留　又作宠姬诗曰及君髙堂还值妾妍妆罢曲房搴锦帐回廊步珠屣玉钗时可挂罗襦讵难解再顾连城易一盼千金买　又咏姬人诗曰窈窕守容华但歌有情曲转盼非无以斜眉幸相瞩不减许飞琼多胜刘碧玉何因送款款半饮杯中醁　陈隂铿和樊晋陵伤妾诗曰画梁朝日尽芳树落花辞忽以千金笑长作九泉悲镜前尘剧粉机上网多戸余双入燕牀有一空帏名香不可得何见反魂时　增晋翾风怨诗曰春华谁不羡卒伤秋落时坐见芳时歇憔悴空自嗤　杨炎赠薛瑶英诗曰雪面淡蛾天上女凤箫鸾翅欲飞去玉钗碧翠步无尘楚腰如栁不胜春　闗盼盼诗曰楼上残灯伴晓霜独眠人起合欢牀相思一夜情多少地角天涯不是长　又曰北邙松柏锁愁烟燕子楼中思悄然自埋劒履歌尘散红歇香销已十年　唐杜牧感杜秋娘诗曰椒壁悬锦幕镜匳蟠玉螭月上白璧门桂影浮参差金阶玉露重闻把紫箫吹燕媒得皇子夫人亲捧持虎睛珠络褓金盘犀鎭帷　宋苏轼赠张子野诗曰锦里先生自笑狂莫欺九尺毛苍诗人老去莺莺在公子归来燕燕忙柱下相君犹有齿江东刺史已无肠平生谬作安昌客略遣彭宣到后堂　又朝云诗曰不似杨枝别乐天恰如通德伴伶元阿奴络秀不同老天女维摩总解禅卷药炉新活计舞衫歌扇旧因縁丹成逐我三山去不作巫阳云雨仙  

增词苏轼赠柔奴定风波词云常羡人间琢玉郎天教分付防酥娘自作清歌传皓齿风起雪飞炎海变清凉万里归来年愈少微笑笑时犹带岭梅香试问岭南应不好却道此心安处是家乡  

## 御定渊鉴类函卷二百四十八

人部七【`妓　去妻　子妇家范`】  

妓一  

增释名曰妓女乐也　鉴诫录曰蜀人呼营妓爲女校书  

妓二  

増天中记曰河间王琛妓女三百人尽皆国色　南史曰到防有爱妓陈玉珠宋文帝逼而夺之防怨帝将杀之防入狱数宿皆白免死夺封　江南野史曰开元中庐陵永新县尹氏女美姿容善歌唱重阳与郡女戏登南山文峰爲同軰歌一曲声逗数十里时刺史召见之表进入宫封爲唱歌供奉喉音妙絶元会大燕含元殿时燕方酣戏嚣剧圣情颇挠髙力士因推永新岀歌才一声羣唱皆黙皇襟洞豁至夕而终今存始歌处号爲玉女峰立庙祀之　桂花丛集曰国乐妇人有永  

新妇御史娘栁青娘皆一时之妙也　本事诗曰李逢吉性彊愎猜忌好危人刘禹锡有妓甚丽李一旦隂期约会夺之刘惶惑叹咤而归知无可奈何遂愤懑而作四诗以拟四愁云尔　丽情集曰长安名妓刘国容有色工诗与进士郭昭述相爱后昭述释褐授天长簿遂与国容相别诘旦赴任行至咸阳国容使一女仆驰矮驹赍短书寄之长安子弟多讽诵焉　郡国雅谈曰薛涛字洪度长安良家子父郑因官寓蜀涛八九歳知声律其父一日坐亭中指井梧示之曰庭除一古桐耸干入云中令涛续之应声曰枝迎南北鸟叶送徃来风父愀然久之父卒母孀居韦臯鎭蜀召其侍酒赋诗入乐籍暮年屏居浣花溪着女冠服有诗五百首　随隐漫录曰韩香南徐妓也色艺冠一时与大将叶氏子交闭门谢客将终身焉叶父怒投牒有司集官军于射圃中妻以一老卒香欣然同归谓曰夫妇有礼汝买羊沽酒召亲故以成礼賔至酒三行入更衣久不出自刎矣续侍儿小名录曰小东长沙之妓人以能诗得幸于马氏后国入爲郡穷于京师而人不知言及长沙宫中事必南望泣涕而后言　三朝野史曰马光祖知髙邮军值军官荣全率众叛据城纵军刧掠与同党王安等饮宴有妓毛惜惜不服趋侍全痛责之惜惜云我虽贱妓不曾伏事反臣全遂斩之秋崖方岳作义娼传阃臣以闻特封英烈夫人　宋史曰理宗癸丑元夕上呼妓入禁中有唐安安者歌色絶伦帝爱幸之侍郎牟子才谏曰此皆董宋臣軰壊陛下素履  

妓三  

增都下无双　闗中第一【`天寳遗事都下名妓楚莲香国色无双时贵门子弟争相诣之莲香毎出处之间则蜂蜾相随慕其香也　丽情集长安中有娼女曹文姬工翰墨爲闗中第一时号爲书仙有任生者投之诗云云`】　多生花草　能舞柘枝【`李公垂诗序眞娘吴之妓人歌舞有名者死葬武邱寺前墓多花草蔽其上　丽情集灼灼锦城官妓也善舞柘枝能歌水调相府筵中与河东人坐接神通目授如旧相识自此不复面矣灼灼以软绡帕裹红泪宻寄河东人`】　厚资献赋　感旧题诗【`五代史补欧阳彬在湖南日马氏不用因而落魄街市有歌人瑞卿者慕其才延于家一日西蜀图纲将发瑞卿遂以家财资彬随纲吏入蜀献独鲤朝天赋蜀主大悦擢居清要其后官至尚书左丞相防州节度使　本事诗杜牧佐故吏部沈公在江西幕张好好年十三以善歌来乐籍中随公移置宣城后爲沈著作所纳见之于洛阳东城感旧伤懐题诗以赠之`】　陵前松栢　髻上杏花【`乐府广题苏小小钱塘名娼也南齐时人西陵在钱塘江之西所谓西陵松栢下是也　蕙畆拾英集赵清献帅蜀日有妓戴杏花清献喜之戯语之曰髻上杏花真有幸妓应声曰枝头梅子岂无媒逼晩使直宿老兵呼之几二鼔不至复令人速之旋又令止之老兵忽自幙后岀公怪问之兵曰某度相公不过一个时辰此念息矣虽承命实未尝徃`】　躬撰彩牋　亲输锦帐【`蜀牋谱薛涛侨止百花潭躬撰深红小彩牋裁书供吟酬献贤杰时谓之薛涛牋晩歳居碧鸡坊剏吟诗楼偃息于上后段文昌再镇蜀涛卒文昌爲撰墓志　因话录睦州刺史栁齐物少而俊迈家富于财因调集至京师有名娼娇陈如者姿艺俱美栁诣之悦焉陈云第下锦帐二十里即奉事终身本易其言戏之耳翌日遂如数载锦帐以行陈大惊且赏其竒特竟纳入栁氏之家执仆媵之礼爲中表所推明皇在人间尝闻娇陈之名访知乃召入宫涕泣称痼疾且老上知其不可强也命之归`】　乌帽紫衣　墨池雪岭【`豪异秘纂李靖谒杨素一妓执红拂侍侧目靖久之靖归逆旅夜有紫衣乌帽人叩门延入脱衣去帽乃十八九一美人也靖诘之告曰妾杨家红拂妓也萝愿托乔木乃与俱归太原云溪友议崔崖张祐齐名每题诗娼肆誉之则车马盈门毁之则杯盘失错嘲李端端云黄昏不语不知行鼻似烟牎耳似铛爱把象牙梳掠昆仑顶上月初生端徃求之乃更赠曰觅得骅骝被绣鞍善和坊里取端端扬州近日无双价一朶能行白牡丹于是賔客竞臻其户或曰李家娘子才出墨池便登雪岭何其一日黑白不均`】　筒竹盛诗　红莲赠句【`唐语林长庆中白居易爲杭州刺史官妓髙玲珑谢好好巧于应对善歌舞后元微之鎭会稽其酬唱毎以筒竹盛诗徃来　元集白乐天及第时赠长安妓阿软絶句云绿水红莲一朶开千花万草无顔色`】  

妓四  

增妓东山【`世说谢安游东山尝携妓`】　称一枝花【`异闻录天宝中常州刺史荥阳公子应举狎长安娼女李娃娃后封汧国夫人夫人旧名一枝花元稹酬白乐天代书一百韵云翰墨题名尽光隂听话移注云乐天毎与予同游常题名于屋壁顾复本说一枝花自寅至已`】　饮薫肌酒【`丽情集薛琼琼开元宫中第一手清明日上令宫妓踏青狂生崔懐宝窃窥琼琼夜之内乐供奉杨羔潜待之羔令崔作小词方得见羔饮懐宝薫肌酒曰此长春草所造亦云千嵗酒可令白髪变黑致长生之道崔后爲河南司录琼琼理筝爲吏所诘収赴阙明皇因以赐之`】　暖手妓懐【`申王毎至寒冬以手纳妓懐取暖`】　羡卷中人【`丽情集崔徽蒲妓也同郡裴敬中以兴元幕爲梁使蒲一见动情相从累月敬中言旋徽不得去怨抑不能自支后数月敬中密友东川幕白知退至蒲有丘夏善写真知退爲徽致意于夏果得絶笔徽捧画谓知退曰爲妾谢敬中崔徽一旦不及卷中人徽且爲郎死矣明日发狂自是卒`】松花造纸【`牧防间谈元稹爲监察御史使蜀知有薛涛难得见严司空潜知其意毎遣薛徃洎稹登翰林涛归浣花所造十色彩牋作小幅松花纸多用题诗因寄献元公百余幅元于松花纸上寄赠一篇薛尝好种菖蒲故篇末及之云`】  

妓五  

增诗古乐府苏小小歌曰我乘油壁车郎乘青騘马何处结同心西陵松栢下　唐谭洙题眞娘墓诗曰虎邱山下塜累累松栢萧条尽可悲何事世人偏好色眞娘墓上独题诗　刘禹拟四愁诗曰玉钗重合両无縁鱼在深潭鹤在天得意紫鸾休舞镜能言青鸟罢衔牋金盆已覆难水玉轸长抛不续弦若向蘼芜山下过遥将红泪洒穷泉　鸾辞旧伴栖何处凤得新巢已称心红粉尚残香漠漠碧云初防信沉沉情知防汚投泥玉犹自经营买笑金从此山头似人石丈夫形状泪防深　旧曾行处徧寻防虽是生离死一般买笑楼前花已老画眉牕下月犹残云藏巫峡音容防路隔星桥过徃难莫道诗成无泪滴尽倾东海也难干　三山不见海沉沉岂有仙踪更可寻青鸟去时云路防姮娥归后月宫深纱窗遥想春相忆书幌谁怜夜独吟料得夜来天上镜只应偏照两人心　无名氏赠御史娘诗曰天下能歌御史娘花前月底奉君王九重深处无人见独把新声传顺郎　元稹寄赠薛涛诗曰锦江滑腻岷峨秀幻岀文君与薛涛言语巧偷鹦鹉舌文章分得凤凰毛纷纷词客多停笔个个公侯欲梦刀别后相思隔烟水菖蒲花发五云髙　胡曽赠薛涛诗曰万里桥薛校书枇杷花下闭门居埽眉才子知多少管领春风总不如　任生赠书仙诗曰玉皇前殿掌书仙一染尘心下九天莫怪浓香薫骨腻云衣曾惹御炉烟　妓徐月英送人诗曰惆怅人间万事违两人同去一人归生憎平望桥水忍照鸳鸯相背飞　窦巩吊妓东东诗曰芳菲美艳不禁风未到春残已坠红惟有侧轮车上铎耳常似呌东东　宋潘庭坚毛惜惜诗曰淮海艳姬毛惜惜蛾眉有此万人英恨无匕首学秦女向使裹头眞杲卿玉骨花顔城下土氷魂雪魄史间名古今无限腰金者歌舞筵中过一生  

増赋马彧咏妓转转赋曰玳筵既启雅乐斯陈雾卷罗帏花攅锦茵有西园之上客命南国之佳人貌逞婵娟纵玉顔而倾国歩移缥缈蹴罗韤以生尘  

增书妓刘国容寄进士郭昭述书曰酣寝方浓恨鸡声之断爱恩私未洽叹马足以无情使我劳心因君餐食再期后会以结齐眉  

去妻一  

增礼丧服小记妇当丧而岀则除之爲父母丧未练而出则三年既练而出则己未练而反则期既练而反则遂之注云当丧当舅姑之丧出除丧絶族　家语孔子曰妇有七岀三不去七岀者不顺父母者无子者滛僻者嫉妒者恶疾者多口舌者窃盗者三不去者谓有所娶无所归与共三年之丧先贫贱后富贵凡此圣人所以顺男女之际重婚姻之始也  

去妻二  

增家语后序曰自叔梁纥始出妻及伯鱼亦出妻子思又岀妻故称孔氏三世出妻　荀子曰孟子恶败而岀妻可谓能自强矣注云恶其败德而岀其妻也　汉书曰霍光以女妻金赏赏以霍氏事有萌芽上书去妻上哀之得不坐　世说曰王献之疾笃道家上章应首过问子敬有何异同子敬云不觉余事惟忆与郗家离婚后汉书曰桓荣年四十无子弟子何汤乃去荣妻爲更娶生三子荣甚重之　旧唐书曰崔颢登进士有俊才无士行好蒱博饮酒及游京师娶妻择有貌者稍不惬意即去之  

去妻三【`夫妻再合　冥遇并附`】  

原爱弛　义絶【`以色事人色衰而爱弛　夫妇之义絶`】　仳离　衰薄【`诗有女仳离啜其泣矣夫妇日以衰薄`】　叱狗　别鹤【`后汉书鲍永字君长飬后母至孝妻甞于母前叱狗永即去其妻　琴操啇陵牧子娶妻五年无子父母欲出之爲改娶乃援琴爲别鹤操`】　去閤　送畿【`古诗故人从閤去诗薄送我畿`】　下堂　去室【`纲鉴宋曰糟糠之妻不下堂　苏武还汉生妻去室`】　同心　反目【`诗僶俛同心易夫妻反目`】　失俪怨耦【`左传鸟兽犹不失俪又曰怨耦曰仇`】　来归　放岀【`左传凡诸侯之女归`】  

【`寜曰来出曰来归　礼曰舅姑怒则子放妇出而不表礼焉注不表谓不明言其过`】　贰行　三岀【`诗女也不爽士贰其行士也罔极二三其徳　管子士三出妻逐于境外`】　离絶　弃背【`弃其旧室夫妇离絶国俗伤败　花落色衰复相弃背`】　取枣　负薪【`汉书王吉字子阳妻取东家啖吉吉乃去妇东家欲伐请于吉去妇复还　又曰朱买臣负薪其妻羞之求去买臣曰吾五十当富贵今四十九矣妻怒之曰今当饥死遂去之及爲会稽太守入吴界见故妻与夫治道令后车载其夫妻到太守舍园中给之食一日妻自缢死与夫钱令葬送`】　上书去　束緼还【`上霍光壻金赏事见二下详去妇`】　王珉妻　陈平嫂【`晋书王珣及珉皆谢氏壻太傅安既与珣絶婚又离珉妻遂爲仇怨　汉书陈平与兄伯同居伯常耕田使平游学嫂疾平不亲生产曰有叔如此不如无有伯闻之遂逐其妻`】　呵叱出门　离诀登车【`后汉书李充贫兄弟六人同衣递食妻窃谓充曰妾有私财愿分异充曰醖酒具会乡里共议及賔至充从座中跪白母曰此妇无状教充离异充母兄弟不可承宗祀遂呵叱妻出门　又曰黄允有儁才知名郭林宗曰卿有絶人之才恐守道不笃袁隗见允曰得壻如此人足矣允闻之遂遣其妻夏侯氏妇谓姑曰今日见弃方与黄氏长别乞一会以展离诀集客二百余人妇攘袂而前数允隐匿事十五言毕登车而去允遂废于世`】　增诣涧折芜分钗断带【`金陵故事齐处士刘瓛居上元青龙山爲儒林之宗年至四十未防其友爲娶王氏`】  

【`乃诣涧折芜而去因名其地爲蘼芜涧　本传即黄允事允出妻夏侯氏父母曰妇人见弃当分钗断带`】镜破丝断　雨散云【`孟郊去妇怨君心匣中镜一破不复全妾心藕中虽断犹牵连　唐宋遗史严灌夫娶慎氏十年无子乃出之妻爲诗以别曰当时心事已相闗雨散云一晌间便是孤帆从此去不堪重过望夫山遂如初`】　夫妻复合　增故妻再合　去妇复还【`后汉黄昌妻遇贼被掠转入蜀爲人妻后昌爲蜀郡守其妻因治事至府中昌以不蜀人问其由妻曰妾本防稽黄昌妻遭乱入蜀昌左足下有黒子昌出足示之相持悲泣乃再合焉　下王吉事见前`】原陈诜二妻　贾充两妇【`晋书李繁姊先适陈诜生四子遭乱诣贼请活姑命贼遂掠去诜更娶严生子晖繁后得姊归诜诜籍注二妻及李亡诜疑制服司马王愆期议曰案礼不二嫡故惠公元妃卒继室以声子诸侯犹然况庶人乎爲诜也妻则爲晖也母晖之制服无所疑矣畆陇之夫不达礼义施孝叔妻失身于郤犨而不弃者以非其罪鄙野之人临危请姑险不顺可谓妇矣士丧礼曰继室故称继母事之如嫡故先嫡后继从之　又曰贾充前妻李氏以大赦得还诏置左右夫人充母亦敕充迎李氏郭氏怒曰刊定律令佐命之功我有其分李那得与我并乃爲李氏筑馆舍于外也`】　重逢澣妇复忆饼师【`上百里奚事见贤妇人类　诗话唐寜王宪宅左有卖饼者其妻纤白明媚王一见属意因厚遗其夫取之宠爱逾等及环歳问之曰汝复忆饼师否黙然不对王召饼师使见之其妻注视双泪垂颊王乃归之`】　梁女重生　永兴复合【`晋书元康中梁国女子许嫁已授礼聘寻而其夫戍长安久不归女家更以适人女不乐行其母逼嫁之寻病死其夫还径至女墓不胜哀情便发冢开棺女遂活因与俱归壻闻诣官争之侍郎王道议曰此事非常事不得以常理防之宜还前夫朝廷从其议　异苑宋吕相河南人娶永兴女爲妻生子乳哺中舅姑怒逐之后相擕幼子过永兴见羣妇同游幼子牵一妇号泣相回顾久之认是幼子母与相复爲夫妇焉`】　卖镜咏诗　织机题字【`古今诗话陈舍人徐徳言尚乐昌公主陈政衰乃破镜各分其半约他日以正月望日卖于都市及陈亡其妻归杨越公得镜乃爲诗曰镜与人俱去镜归人未归无复嫦娥影空留明月辉乐昌得诗悲泣不已越公知之怆然召德言还其妻　下窦滔妻苏氏事见贤妇人`】　能重室家　故遗鞵履【`北史宋东徐州刺史张谠妻皇甫氏被掠赐中官爲婢皇甫遂诈痴不能梳沭后谠爲宋冀州长史因货绢千余匹购求皇甫文成怪其纳财之多引见之时皇甫年已六十矣文成曰南人竒好能重室家之礼此老母复何所任乃如此致费也皇甫氏归谠令诸妾境上奉迎数年卒后十年而谠入魏　下宋程鹏举事见贤妇人`】冥过赠以玉壶　遗之金枕【`搜神记呉王夫差小女名紫珪才貌俱美悦童子韩重欲嫁之王不许紫珪饮气而死重游学归知之感其意乃具币帛吊于墓前珪魂出冢见重流涕相与还冢三日夜赠以径寸珠并白玉壶延颈而歌曰南山有鸟北山张罗意欲从君谗言孔多悲结成疹殁命黄垆命之不造寃如之何羽族之长名爲凤凰一日失雄三年感伤虽有众鸟不爲匹双故见鄙姿逄君辉光身逺心近何当暂亡紫珪一作紫玉　又曰陇西辛道度行至雍州城西五里见一大宅辛度求餐饭食讫女谓度曰我秦王女出聘曹国无夫而亡今日君来愿爲夫妇经三宿女曰共君宿契只可三宵命取牀后盝子开之以金枕一枚爲信度出金枕在懐至秦以枕于市货之秦妃索看悲不自胜遣人发冢惟失金枕觧体看情交宛然秦妃曰此眞我女壻也封爲驸马都尉令还本国`】　吴中蝴蝶　坛上彩鸾【`寜波志东晋梁山伯祝英台尝同学祝先归梁后过上虞访之始知爲女归告父母欲娶之而已许马氏子矣梁后三年爲鄞令病死遗言葬清道山下明年祝适马氏过其处风涛大作舟不能进祝乃至梁冢哀痛忽地裂祝投而死马氏闻其事于朝丞相谢安请封爲义妇和帝时梁复显灵异効劳于国封爲义忠有司立庙于鄞云吴中有花蝴蝶橘蠹所化也妇孺以梁祝呼之艳异编文萧抵钟陵西山山有许征君上升第毎歳中秋士女栉比文生睹一姝歌曰若能相伴陟仙坛应与文萧嫁彩鸾自有绣襦并甲帐琼台不怕雪霜寒歌罢秉烛陟山扪石生亦潜蹑其踪姝顾曰非文萧耶引至絶顶侍卫甚严后有天判云呉彩鸾以私欲泄天机谪爲民妻一纪后入越王山`】　蓝桥玉臼　范阳金盌【`艳异编裴航遇云翘夫人与诗云一饮琼浆百感生元霜捣尽见云英蓝桥便是神仙窟何必﨑岖上玉京后经蓝桥渇过一舍有老妪揖之求浆妪令云英擎一瓯浆饮之航欲娶之妪曰但得玉臼玉杵当与之后航得杵臼爲捣药乃得娶后同仙去志怪录范阳卢充家西三十里有崔少府墓充出猎射中一麞逐之不觉逺见一门如府舍入其中遂见少`】  

【`府令女配之三日少府曰君可归矣女有娠生男当以相还送至门充便上车去又四年三月三日忽见一犊车充徃开车后戸见崔女与三嵗儿共载抱儿还充又与金盌并赠别诗儿大名温休成爲令噐歴数郡二千石皆著绩其后生植爲汉尚书植子毓爲魏司空冠盖相承至今也`】　梦入仙宫　形归画幛【`卢肇遗史卢李二生隐太白山习吐纳李生不甘浪迹江湖于扬州逄卢生号二舅以马来迎朱门斜口侍婢数百人一女子佐酒善箜篌容色极佳上有朱字一行云天际识归舟云中辨江燕罢曰莫愿作姻否其年汴州陆长源以女妻之宛卢舅坐善箜篌者李具言旧事女曰少年时因兄弟戏乃作梦入仙宫如君所言　松窗杂记进士赵顔于画工处得一软障一妇人甚丽谓画工曰世无其人如何令生愿纳爲妻画工曰余神画也此亦有名曰眞眞呼其名百日昼夜不歇彼必应应则以百家防灰酒灌之必活顔如其言果活言笑饮食如常终歳生一儿两歳友人曰此妖也余有神剑可斩之其夕顔擕剑才入室眞眞泣曰妾南岳地仙也无何爲人画妾之形君又呼妾之名既不夺君愿君今疑妾妾不可住言讫擕其子却上软障呕出先所饮百家防灰酒覩其障惟添一孩子焉`】　冢称神女　人说鬼胎【`参寥子宋少帝时南徐有一士子从华山徃云阳见客舍有一女子悦之无因而得遂成心疾母问其故具以告母寻见女子说之女闻感动因脱防膝令母宻藏席下卧之当愈数日果差忽举席见蔽膝持而泣气欲絶谓母曰葬时从华山过母从之比至女门牛打不行且待须臾女妆防沐浴竟而出歌曰华山畿君既爲侬死独活爲谁施君若见怜时棺木爲侬开言讫棺开女倐入棺中因合葬呼曰神女冢　中朝故事人说郑畋是鬼胎其母卒后与其父亚再合而生畋`】  

去妻四  

原逆丧【`谷梁杞伯来逆叔姬之丧曰夫不逆出妻之丧`】　不安【`左传莒子娶女于向向姜不安莒而归莒人入向以姜氏还也`】　无子非过【`梁叔鱼三十无子欲出其妻啇瞿曰吾年四十有子五人恐子晩出耳非妻之过矣`】　荡舟而归【`左传齐侯与蔡姬乘舟于囿荡公公惧色变禁之不止公怒归之未之絶也蔡人嫁之`】　不爲伋妻【`礼记子思曰不爲伋也妻者是不爲白也母`】　増人不如故【`后汉书窦元妻与元书有衣不如新人不如故之句余详薄妻`】读书蔬食【`南部新书河东裴章尝遇髙僧慧照言其官班位望过于其父娶妻李氏年四十余章从职太原弃妻于洛中过门不入别有所牵李氏自感其薄衣褐髽髻读佛书蔬食又十年章复遇照谓曰五十年前言君必贵今皆不然何也章以薄妻之事告之照曰夫人生魂诉于上帝以非命处君后旬日自以刄剸腹而死`】  

去妻五  

原诗古诗曰上山采蘼芜下山逢故夫长跪问故夫新人复何如新人虽云好未若故人姝其色似相手爪不相如新人从门入故人从閤去新人工织缣故人工织素织缣日一匹织素五丈余持缣将比素新人不如故　后汉焦仲卿妻刘氏爲姑所遣时人伤之作诗曰孔雀东南飞五里一徘徊十三能织绮十四学裁衣十五弹箜篌十六诵诗书十七嫁爲妇心中尝苦悲君旣爲府吏守节情不移鸡鸣入机织夜夜不得息三日断五匹大人故言迟非爲织作迟君家妇难爲妾有绣腰襦葳蕤金缕光红罗复斗帐四角埀香囊交文象牙簟宛转素绳鄙贱虽可薄犹中迎后人　魏文帝代刘勲出妻王氏诗曰翩翩牀前帐可以蔽光辉昔将尔同去今将尔共归缄藏箧笥里当复何时披　曹植弃妇篇曰石榴植庭前绿叶摇缥青丹华灼烈烈璀彩有光荣光荣流离可以处淑灵有鸟飞来集拊翼以悲鸣悲鸣夫何爲丹华实不成拊心长叹息无子当归寜有子月经天无子若流星天月相终始流星殁无精栖迟失所宜下与瓦石并忧懐从中来叹息通鸡鸣反侧不能寐逍遥于前庭踟蹰还入房肃肃帷幕声搴帷更摄带抚弹鸣筝慷慨有余音要妙悲且清泪长叹息何以负神灵招摇待霜露何必春夏成晩获爲良实愿君且安寜　增唐顾况弃妻词古人虽弃妇弃妇有归处今日妾辞君辞君欲何去本家零落尽恸哭来时路忆昔来嫁君闻君甚周旋及与同结髪值君适幽燕孤魂托飞鸟两眼如流泉流泉咽不下万里闗山道及至见君归君归妾已老物情弃衰残新宠方妍好　李白白头吟曰锦水东北流波荡双鸳鸯雄巢汉宫雌弄秦草芳寜甘万死碎绮翼不忍云间两分张此时阿娇正娇妒独坐长门愁日暮但愿君恩顾妾深岂惜黄金买词赋相如作赋得黄金丈夫好新多异心一朝将聘茂陵女文君因赠白头吟东流不作西归水落花辞条羞故林兔丝固无情随风任倾倒谁使女萝枝而来强萦抱两草犹一心人心不如草莫卷龙席从他生网且留琥珀枕或有梦来时覆水再収岂满杯弃妾已去难重回古来得意不相负祗今惟有青陵台　戴叔伦去妇怨曰出戸不敢归风悲日凄凄心知恩义絶谁忍分离别下坡车辚辚畏逢乡里亲空持牀前幔却见家中人忽辞王吉去爲是秋胡死欲比今日情烦寃不相似  

原赋魏文帝出妇赋曰念在昔之恩好似比翼之相亲惟方今之疏絶若惊风之吹尘夫色衰而爱絶信古今其有之伤防独之无恃恨嗣之不滋甘殁身而同穴终百年之常期信无子而应出自典礼之常度悲谷风之不答怨昔人之忽故被入门之初服岀登车而就路遵长涂而南迈马踌躇而廻顾野鸟翩而髙飞怆哀鸣而相慕抚騑服而展节即临沂之旧城践麋鹿之曲蹊听百鸟之羣鸣情怅恨而顾望心郁结其不平　曹植岀妇赋曰以才薄之质陋奉君子之清尘承顔色以接意恐疏贱而不亲悦新婚而妾哀爱惠之中零遂摧頽而失望退幽屏于下庭痛一旦而见弃心忉怛以悲惊衣入门之初服背牀室而岀征攀仆御而登车左右悲而失声嗟寃结而无诉乃愁苦以长穷恨无愆而见弃悼君施之不终　王粲出妇赋曰旣侥幸兮非望逢君子兮仁当隆暑兮翕赫犹蒙眷兮见亲更盛衰兮成败思情固兮日新竦余身兮敬事理中馈兮恪勤君不笃兮终始乐枯荑兮一时心摇荡兮变易旧姻兮弃之马已驾兮在门身当去兮不疑衣带兮出戸顾堂室兮长辞  

原书后汉窦元旧妻与元书曰弃妻斥女敬白窦生卑贱鄙陋不如贵人妾日已逺彼日已亲何所告诉仰呼苍旻悲哉窦生衣不厌新人不厌故悲不可忍怨不自去彼独何人而居我处  

子妇一  

增礼记曰父母舅姑之敦牟巵匜非馂莫敢用与恒食饮非馂莫之敢饮食　尔雅曰妇称夫之父曰舅称夫之母曰姑在则曰君舅君姑没则曰先舅先姑　又内则曰妇事舅姑如事父母鸡初鸣咸盥潄栉纵笄总衣绅左佩纷帨右佩箴管施縏袠大觽木燧衿缨綦履以适舅姑之所及所下气怡声问衣寒燠疾痛疴痒而敬抑搔之　又曰冡妇所祭祀賔客每事必请于姑介妇请于冡妇　又曰妇或赐之饮食衣服布帛佩帨茝兰则受而献诸舅姑受之则喜如新受赐若反赐之则辞不得命如更受赐藏以待乏妇若有私亲兄弟将与之则必复请其故赐而后与之　子夏曰嫁不及舅姑谓之不幸　汉书贾谊曰秦人抱哺其子与公并倨妇姑不相悦则反唇而相稽　庄子曰室庑空虚则妇姑勃蹊　又广川王曰背尊章嫖以忽顔师古曰尊章犹言尊姑也　曹大家曰女子之事父母也孝故忠可移于舅姑　顔氏家训曰古者子妇供事舅姑旦夕在侧与男女无异  

子妇二  

增列女传曰孟轲既娶将入室其妇袒于内孟子不悦遂去不入妇辞母求去母召轲而谓之曰夫礼将上堂声必所以戒人也将入戸视必下恐见人过也今汝不察于礼而责于妻不亦逺乎孟子遂留其妇谢之君子谓孟母知礼而明姑妇之道　列女传曰班昭年七十余卒有遗令凡十六篇子妇丁氏爲撰集之又作大家赞按昭子曹慤丁慤妻也　世说曰张说女嫁卢氏女尝爲舅求官说不语但指搘牀示之归告其夫曰舅得詹事矣  

子妇三  

增献珍　尝药【`楚王灵妃上官氏者舅姑在侍奉谨甚凡珍美非经献不敢先尝　庄淑公主事舅姑以礼姑寝疾不解衣药糜非亲尝不进`】　乳姑　鞭妇【`唐书崔澹曾祖母长孙氏年八十无齿不粒食祖母唐夫人事姑至孝每旦梳洗拜姑于堂下即升堂乳其姑姑頼其飬数年康健一旦姑病宣言无以报新妇防愿新妇有子有孙皆得如新妇孝敬世谓崔氏昌大有所本云　又曰栁公绰爲刑部尚书京兆狱有姑鞭妇至死者府欲杀之公绰曰尊卑非鬭也且子在以妻而戮其母不顺遂减论`】原佐馂　授室【`礼记父母在朝夕恒食子妇佐馂　又舅姑降自西阶妇降自阼阶授之室也`】特豚　双鲤【`礼记妇以特豚馈明妇顺也　姜诗母好生鱼及江水其妻取水不及时诗乃`】  

【`弃妻妻寄邻舍常作脍倩邻母送诗母母感之呼还舍傍辄有泉脉如江水兼跃双鲤以供母膳`】　必尝必服　勿逆勿怠【`礼若饮食之虽不嗜必尝而待加之衣服虽不欲必服而待　又子妇孝者敬者父母舅姑之命勿逆勿怠`】　枕几不　杖屦祗敬【`礼舅姑之衣衾簟席枕几不传注传移也又杖屦只敬之勿敢近`】　传家子妇　请事舅姑【`又舅殁则姑老家事于子妇　又妇将有事大小必请于舅姑也`】　娶不举乐　嫁亲馈食【`又娶妇之家三日不举乐思嗣亲也　又妇既嫁妇盥亲馈舅姑卒食妇馂余私之也私犹防也`】犹有不至　而后内和【`又以此防人妇犹有不至者谓不亲夫事舅姑之侧也　又妇顺偹而后内和内和理然后家可长久也`】　増挽车提瓮　盥馈执笄【`鲍宣妻桓氏事见贤妇人　王珪子敬直尚南平公主是时诸主下嫁以帝女贵未尝行见舅姑礼珪曰主上行法度吾当受公主谒见岂爲身荣以成国家之美于是与夫人坐堂上主执笄盥馈乃退其后公主降有舅姑者偹妇礼本于珪`】　娣姒独殊　公姑皆贺【`唐髙祖太穆顺圣皇后窦氏太后羸老有疾而性素严诸娣姒皆畏之莫敢侍后事之独怡谨尽孝　唐卢彻爲吉州刺史一女有幽闲之徳马畅求之卜者曰祥女入门而媪御皆喜公姑皆贺`】　原出妇疾怨【`子妇未孝未敬勿庸疾怨姑教之若不可教而后怒之不可怒子放妇出而不表礼焉注虽当出犹爲之隐不表礼谓不明其过犯也`】　守肉　取水【`汉书蒯通曰臣之里有妇姑使守肉夜亡其肉姑以爲妇盗逐之甞有里妇束蕴请火曰昨暮犬得肉姑慙追其妇还　姜诗母好江水妻常取之一日来迟母渴诗逐遣其妻`】　增节其饮食　还以珠珰【`汝南记应顺字华仲其妻本汝南邓元义妻元义父伯考爲尚书仆射元义还乡里妻留事姑甚谨姑憎之幽闭空室节其饮食羸露日困妻终无怨言后伯考怪而问之时义子朗年数嵗言母不病但苦饥耳伯考流涕曰何意亲姑反爲此祸因遣归更嫁爲华仲妻　谢承后汉书汝南李敬爲赵相奴于鼠穴中得系珠珰珥相连以问主簿对曰前相夫人昔亡三珠疑子妇窃之因而去妇敬乃送珠付前相相惭追去妇`】　茍违顔色　乃见志操【`本传李迥秀母少贱妻尝骂媵婢母闻不乐迥秀即出其妻或问之答曰娶妻原欲事姑茍违顔色何可留也　下鲍永事见前`】  

子妇四  

原善物【`传曰姑慈而从妇听而婉礼之善物也注从专也婉顺也`】　无私【`礼记子妇无私货无私蓄无私噐不敢私假不敢私与`】　成妇义【`又三月而庙见称来妇也择日而祭于祢成妇之义也谓舅姑没也`】　命适私室【`又凡妇不命适私室不敢退`】　姑丧【`檀弓南宫縚妻姑之丧夫子训其髽`】　从舅从姑【`谷梁曰送女父不下堂母不出祭门父戒之曰谨慎从尔舅之言母戒之曰谨慎从尔姑之言`】　增歳寒松柏【`唐书郑义宗妻卢氏略渉书史尝有盗夜至其家人俱逃走惟姑年老不能移贼欲杀之卢冒白刄救之姑曰歳寒知松栢今乃见妇之心`】　辞营别第【`又襄城公主下嫁有司告营别第辞曰妇事舅姑如事父母异宫则定省阙`】　雅合谨修【`又太中二年以起居郑颢尚公主诏曰妇人之徳雅合谨修严奉舅姑夙夜勤事此妇人之节也`】　今日好雪【`辍耕录冯道与赵鳯同在中书凤有女适道仲子以饮食不中爲道夫人谴骂赵氏婢长号知院者来诉凡数百言道都不答及去但云语亲家翁今日好雪`】  

子妇五  

增诫汉班昭女诫曰頼母师之典训年十有四执箕帚于曹氏四十余载矣战战兢兢常惧玷辱以增父母之羞以益中外之累夙夜劬心勤不告劳  

家范一  

增易曰父父子子兄兄弟弟夫夫妇妇而家道正正家而天下定矣　又初九曰闲有家悔亡象曰闲有家志未变也　又六二曰旡攸遂在中馈贞吉象曰六二之吉顺以防也　又六四曰富家大吉象曰富家大吉顺在位也　又九五曰王假有家勿恤吉象曰王假有家交相爱也　又上九曰有孚威如终吉象曰威如之吉反身之谓也　又曰家人有严君焉父母之谓也　诗曰刑于寡妻至于兄弟以御于家  

家范二  

增晋书庾亮字元规美姿容善谈论风格峻整动由礼节闺门之内不肃而成或以爲夏侯泰初陈长文之伦人惮其方严而莫敢造　唐书曰韦陟家法修整敕子允就学夜分视之见其勤旦日问安色必怡稍怠则立堂下不与语　又曰李景让家行修治闺门惟谨　又曰李晟治家以严子侄非晨昏不辄见所与言未尝及公事  

家范三  

原闺门自守　衣冠相见【`魏志司马朗父防闺门自守诸子虽冠成人不命进则不敢进不命坐不敢坐不指有所问不敢言父子之间整肃如此　晋书何曾至孝闺门整肃自少及长无声乐嬖幸之好与妻相见正衣冠相待如賔已南面妻北面再拜上酒酬酢旣毕便出一歳如此不过再三`】增称以孝慈　重其友睦【`唐书韦伦居家以孝慈称唐刘徳威于闺门友睦`】名题里社　礼着闺门【`唐书崔郸四世缌麻同防居光徳里宣宗闻而叹曰郸一门孝友可爲士族法因题其居曰徳星堂后京兆民即其里号爲徳星社云　冯元常闺门雍睦有礼法`】　见重士林　各修家法【`栁玭家训余家本以学识礼法称于士林　唐宰相世系表唐爲国久世多而诸臣亦各修其家法务以门族相髙`】　韩穆二门　邠倕四世【`又曰穆寜居家严尝撰家令训诸子人一通又诫曰君子之事亲飬志爲大吾志直道茍枉而道三牲五非吾飬也先是韩休家训子姓至严贞元间言家法者尚韩穆二门云　又曰崔邠父倕四世一防当时言治家者推其法`】　书诫屏风　贻讥门户【`房元龄事见训子　李勣弟弼爲晋州刺史以勣疾召爲司卫卿使省视忽语曰我似少愈可置酒相乐于是奏乐宴饮列子孙于下将罢谓弼曰我即死欲有言恐悲哭不得尽故一诀耳我见房元龄杜如晦髙季辅皆辛苦立门户亦望诒后悉爲不肖子败之我子孙今以付汝汝可谨察冇不厉言行交非者急榜杀以闻母令后人笑吾犹吾笑房杜也`】  

家范四  

增家法可称【`唐书张知謇毎敕子孙经不明不得举家法可称`】　内斋正色【`又曰栁仲郢私居内斋服用简素`】　世称孝睦【`裴向门户内外亲属百余口禄俸必均世称其孝睦`】重其家法【`本传朱泚乱崔祐甫妻王陷贼中泚尝与祐甫同列遗以缯帛菽粟祐甫妻受而缄`】  

【`鐍之帝还京具封以献士君子重其家法焉`】　雍睦保家【`孔帖源洧雍睦保家士友推之`】  

家范五  

原诗晋潘安仁家风诗曰绾发绾发发亦鬒止日只日祗敬亦愼止靡专靡有受之父母鸣鹤匪和析薪弗荷隐忧孔疚我堂靡搆义方旣训家道颖颖岂敢荒宁一日三省  

增书唐李华与外孙崔氏书曰予小时起居尊行三时侍食今诸子日出髙眠争览盘噐何尝有此仪　栁玭述家训诫子孙书曰夫门地髙者立身行已一事有堕先训则罪大于他人门髙则自骄族盛则人之所嫉实诣懿行人未必信纤瑕微累十手争指摘矣故族逺长不假问筮星数在处心行事而已昭国里崔南山琯子孙之盛士族罕比仁和里裴尚书寛子孙众盛寔爲名阀夫名门右族莫不由祖考忠厚勤俭以成立之莫不由子孙顽率奢傲以覆坠之成立之难如升天覆坠之易如燎毛余家本以学识礼法称于士林丧乱以来门祚衰落基构之重属于后生孝慈友悌忠信笃敬乃食之醯酱可一日无哉  

## 御定渊鉴类函卷二百四十九

人部八【`兄弟　丧兄弟外祖孙　舅甥`】  

兄弟一  

增释名曰兄荒也荒大也故青徐人谓兄曰荒弟第也相次第而生也　说文曰兄长也　周易曰兄兄弟弟原尚书曰惟孝友于兄弟克施有政　增又曰弟不  

念天显大不克恭厥兄兄亦不念鞠子哀大不友于弟诗曰緜緜葛藟在河之漘终逺兄弟谓他人昆谓他  

人昆亦莫我闻　又曰之水不流束楚终鲜兄弟维予与汝无信人之言人实迋汝　原又曰陟彼冈兮瞻望兄兮兄曰嗟予弟行役夙夜必偕上愼旃哉犹来无死　增又曰有杕之杜其叶湑湑独行踽踽岂无他人不如我同父嗟行之人胡不比焉人无兄弟胡不佽焉原又曰棠棣之华鄂不韡韡凡今之人莫如兄弟  

又曰鹡鸰在原兄弟急难　又曰兄弟既翕和乐且湛增又曰宜兄宜弟令徳寿岂　又曰此令兄弟绰绰  

有裕　原礼记曰兄弟亲戚称其慈也寮友称其悌也增又曰兄弟之雠不反兵　又曰防酒旣清嘉荐亶  

时始加元服兄弟具来孝友时格永乃保之　又曰立敬自长始教人顺长兄也　春秋传曰君义臣忠父慈子孝兄友弟恭所谓六顺　周礼曰大宗伯之职以脤膰之礼亲兄弟之国【`脤膰祭社稷宗庙之肉以赐同姓兄弟之国`】　又曰长惠防顺　又曰大司徒曰六行孝友睦婣任恤　原尔雅曰善兄弟为友　孝经曰孝悌之至通于神明增又曰敬其兄则弟悦　又曰教民礼顺莫善于悌汉诏曰兄弟敌吾一体一支谓同父母也　东方朔传曰同胞之徒无所容居注苏林曰言亲兄弟　谷永书曰虽察父哲兄覆育子弟诚无以加　文选曰子之友弟和如琴瑟　初学记曰琼芳惠茂兰发玉晖喻兄弟之贤也　李华吊古战塲文曰谁无兄弟如手如足  

兄弟二  

增书曰王若曰孟侯朕其弟小子封惟乃丕显考文王克明徳愼罚弗敢侮鳏寡庸庸祗祗威威显民　左传曰太姒之子惟周公康叔爲相睦也　列女传曰齐宣王时有人鬬死道者被一创齐义二子立其旁吏问之兄曰我杀之弟曰非兄乃我杀之朞年相推不决召其母问所欲杀活母泣对曰杀少者相曰少子人之所爱欲杀之何也对曰少者妾之子长者前妻之子子虽痛谓义何宣王美其义皆赦之　又曰古师安妻吕君少寡无子其兄犯法君乃泣曰少遭家不造兄弟单尠门宗唯兄存而复此祸我有一计犹足免难爲辞乞代兄命自经县门县官嘉其义乃舍之　左传曰宋向戍来聘且寻盟兄孟献子美其室曰子有令闻而美其室非所望也对曰我在晋吾兄爲之毁之重劳且不敢问又曰秦后子有宠于桓如二君于景【`后子秦桓公子景公母弟鍼也其权宠如两君也`】其母曰弗去惧选鍼适晋其车千乘曰秦伯之弟鍼出奔晋罪秦伯也后子享晋侯造舟于河十里舍车自雍及绛归取酬币终事八反司马侯问焉曰子之车尽于此而已乎对曰此之谓多矣若能少此吾何以得见　又曰郑庄公弟共叔段居京谓之京城太叔祭仲谏曰都城过百雉国之害也无使滋蔓蔓难图也蔓草犹不可除况君之宠弟乎　汉书曰陈平阳武戸牖人也少时家贫好读书有田三十亩与兄伯居伯常耕田纵平游学　原又曰冯立字圣通与兄野王相代爲西河上郡太守民歌之曰大冯君小冯君兄弟继踵相因循【`详太守`】　又曰卜式河南人以田蓄爲事有少弟弟壮式脱身出独取畜羊百余口以田宅财物尽与弟式入山牧十余年羊致千余头买田宅而弟尽破其产又分财与弟者数矣　又曰王商字子威涿郡蠡吾人啇爲太子中庶子以肃敬敦厚称父薨啇嗣爲侯推财以分异母诸弟啇无所受　东观汉记曰魏覇字乔卿济阴人爲钜鹿太守妻子不到官舍念兄嫂在家勤苦而独尊乐故常服麤粝不食鱼肉妇亲蚕桑子躬耕与兄弟子同苦乐乡里慕其行化之　又曰王琳年十余丧父母遭大乱百姓奔逃惟琳兄弟独守家庐弟季出遇赤眉贼将爲餔琳自缚请先季死贼矜而放之　又曰赵孝字长平沛国蕲人兄弟怡怡乡党归徳王莽时天下乱人相食弟礼爲贼所得孝闻即自缚诣贼曰礼久饿羸瘦不如孝肥贼并放之　续汉书曰姜肱字伯淮彭城广威人家世名族与弟仲海季江皆以孝行着与弟同被卧甚相亲友及长相爱不能相离　增后汉书曰班固以父彪所续前史未详乃潜精研思欲就其业旣而有人上书显宗告固私改作国史者有诏下郡固系京兆狱尽取其家书固弟超恐固爲郡所覈考不能自明乃驰诣阙上书得召见且言固所著述意而郡亦上其书显宗甚竒之除兰台令史　又曰梁商字伯夏安定乌氏人常曰多藏厚亡爲子孙累每租奉到及两宫赏赐便置中门外未尝入藏悉分与昆弟　海内先贤曰范丹字史云让财千万与三弟　原异苑曰荀林宗字君儒乗水省舅陷河而死兄沦于水侧投牋与河伯岸侧水开君儒执牋浮出　增汝南先贤传曰頴川陈寔有子曰元方曰季方并以名德称兄弟孝飬闺门雍睦海内慕其风四府并命无所屈就兄弟尝过同郡荀爽夜防饮宴太史奏徳星聚　魏书曰房景先沉敏方正事兄恭谨出告反面晨昏参省侧立移时兄亦危坐相敬如賔客兄曾寝疾景先侍汤药衣冠不解形容毁瘁亲友莫不哀之　原吴书曰刘繇长子基遭家多难婴丁困苦潜处味道不以爲戚与羣弟居常夜卧早起妻妾稀见其面诸弟事之如父不妄交游门无杂賔　增晋书曰徐州刺史吕防有佩刀工相之以爲必三公可服此刀谓别驾王祥曰茍非其人刀必爲害卿有公辅之器故以相与祥受之及祥死之日以刀授弟览曰吾儿凡汝后必兴足称此刀故以相与　三十国春秋曰裴楷尝爲别宅宅甚美楷兄欲之楷便让之宋书曰蔡廓罢豫章郡还起二宅先成东宅与弟轨又曰徐湛之年数歳时与弟淳之共车行牛奔车壊  

左右人驰来赴之湛之先令取弟众咸叹其防而有识唐书曰韦嗣立与兄承庆异母少友爱母王氏遇承  

庆严每鞭笞之嗣立解衣求代母不聼即遣奴自笞母感悟遂均爱焉议者以比王祥王覧　宋史曰黄山谷谪黔州尝书萍乡县壁曰兄元明自陈留渡汉沔上防峡过一百八盘渉四十八渡送余至摩围山掩泪握手临别有诗云急雪鹡鸰相并影惊风鸿雁不成行　又曰陆九龄字子寿弟子美子静伯仲訚訚侃侃自相师友  

兄弟三【`兄弟友恭　兄弟齐名　兄弟俱贵从兄弟　义兄弟　兄弟不睦　用刑俱  

附`】  

原因心　本性【`诗维此王季因心则友则友其兄则笃其庆　庾衮列传次兄有疾疠气方殷衮纳浆粥扶持不舍昼夜友爱之至本之天性`】　棣华　荆叶【`上详诗　周景式孝子传古有兄弟意欲分异出见三荆同根接叶连阴叹曰木犹欣聚况我而殊异哉还共雍和`】　致美　立敬【`史佚有言兄弟致美　下详兄弟`】　增竹笋　鸾龙【`开元遗事明皇游后苑有竹丛密笱不出外帝顾诸王曰父子兄弟相亲当如此因谓之义竹　艺文昔我兄弟如鸾如龙喻兄弟之贤也`】营产　哭麻【`南史孔顗爲长史弟道存从弟徽颇营产业二弟请假归辎重十余船皆緜绢`】  

【`纸席之属顗正色曰汝軰忝爲士流何贾客邪命烧尽而去　刘崇弟崇鲁与崔纬善帝以李磎辅政纬惧见夺共谋沮之及磎白麻出崇鲁辄掠麻大哭帝问之崇鲁曰今虽乏人岂宜取憸人爲宰相磎由是不得相崇闻之曰吾兄弟未始以声名败今不幸乃生是儿`】　麈尾　鹿车【`晋书李矩表郭诵爲扬武将军屡败石勒诵弟元爲贼所执贼遣元以书说矩曰去年东平曹嶷西賔猗卢矩如牛角何不归命矩以示诵诵曰昔王陵母在贼犹不改意弟当何论石勒复遗诵麈尾马鞭诵不答　后汉书杜林字伯山初爲郡吏客河西隗嚣深相敬待林虽拘于嚣而终不屈节弟成物故嚣聼林持丧归既遣而悔追令刺客杨贤于陇坻遮杀之贤见林身推鹿车载致弟丧乃叹曰当今之世谁行义我虽小人何忍杀义士因亡去`】　原萌肥　礼瘦【`东观汉记倪萌字子明齐国临淄人常勤身田农遭歳仓卒人民馁饥相啖与兄俱出城采蔬爲赤眉贼所得欲杀啖之萌诣贼叩头言兄年老羸瘠不如萌肥健愿代兄贼义而两释之　下赵孝事见前`】　分甘美　同衣食【`东观汉记孔奋笃骨肉弟竒在雒阳爲诸生分禄俸以供给其粮用四时送衣下至脂烛每有所食廿美辄分减以遗竒　江徽陈留志李铨平邱人有至行铨兄前母子后母甚不爱而衣食皆使下铨铨始年五歳觉已衣服胜兄即脱不着须兄得已同然后服之其母遂不得有偏`】　梁王同辇　清河共室【`汉书梁孝王入朝景帝使使持乘舆驷马迎梁王于阙下入则侍帝同辇出则同车游猎　张莹汉南记孝和皇帝讳肇章帝中子也兄庆爲皇太子母被防死庆爲清河王帝年四歳代爲太子而特亲庆入则共室出则同车`】　许荆解劒　李鸿刻印【`上见叔侄　后汉书李鸿字奉逊友于兄弟弟育爲人所侵辱育后阴结客报怨爲执法吏所得当伏罪时未立嗣鸿爲太尉在京师伤育以义刷耻门户防絶自分代育遂刻印还归欲过家恐见妻子亏移其意到县北亭预作记乞代育通记便饮鸩而死县令省记怛然惊感`】　孔融争死　冷平让生【`司马彪续汉书山阳张俭爲中常侍侯览所忿疾下州郡捕俭俭与孔融兄褒有旧亡投褒遇褒出时融年十五六留舍藏之后以客发泄觉知俭脱走融及褒送狱融曰保纳藏舍者融也融当坐褒曰彼来投我罪我之由非弟之过我当坐兄弟争死郡县疑不能决乃上谳诏令坐褒融由是著名　崔鸿南燕录冇司奏沙门僧智夜入临淄人冷平舍滛其寡嫂李氏平与弟安国杀之郡县按平兄弟以杀人论而平安国各引手杀让生竞死义形急难`】　阴庆推第　李孟让田【`张汉南记阴庆爲鲖阳侯其弟员及丹皆爲庆以明尚书修儒术推居第园田奴婢钱悉分与员丹庆但佩印绶而已　陈寿益部耆旧传李孟元修易论语大义畧举质性恭顺与叔子就同居就有痼疾孟元推所有田园悉以让就夫妇纺绩以自供给`】　夀子载旌　姚苌授马【`左传卫宣公烝于夷姜生急子爲之娶于齐而美公娶之生寿及朔使诸齐使盗待诸莘将杀之夀子告之使行不可及行夀子饮以酒载其旌以先盗杀之　崔鸿后秦录姚襄与李歴战马中流矢弟苌下马以授襄襄曰汝何以自免苌曰兄济此监子安敢害苌天下可无我不可无兄会救至俱免`】　卢毓飬寡　仙伟训孤【`汉书卢毓字子家涿郡人父植冇名于时毓十歳而孤遇本州乱二兄死难当袁绍公孙瓒交兵幽冀年荒飬寡嫂兄子以学行称　魏书仙伟弟少亡伟抚寡训孤同居二十余年防义甚笃不营产业身亡之后卖宅营葬`】　姜肱同被　李克易衣【`上见前　下详见去妻`】　请代得免　争死遂释【`淳于恭弟爲贼所得请代得免死　汉书姜肱与弟季江谒郡夜于道逄贼欲杀之肱兄弟争前死贼遂两释之但夺衣资`】　束带后语　掩戸自挝【`刘璡兄瓛每隔壁呼璡璡束带而后语　后汉书缪彤字公豫兄弟四人同财及各娶兄弟求分异彤乃掩户自挝曰修身谨行学圣人法将以齐整风俗奈何不能正家及诸妇闻之叩头谢过更爲敦睦之门`】　增封之有庳　逃于荆蛮【`孟子象至不仁封之有庳　史记吴太伯与弟仲雍皆周太王之子季歴之兄也季歴贤而有圣子昌太王欲立季以及昌于是太伯仲雍乃逃荆蛮文身防髪示不可用以避季歴`】　弟优于兄　兄胜其弟【`世说王献之常与兄徽之操之俱诣谢安二兄多言俗事献之寒暄而已客问王氏优劣安曰少者佳客问其故曰吉人之辞寡　李义琰使髙丽其王据榻召见义琰不拜曰吾天子使可当小国君君奈何倨见我王辞屈爲加礼及义琛再使亦坐召之义琛匍匐拜伏时人由是见其兄弟优劣焉`】闻声乃识　唾面自干【`后汉书夏馥以声名爲中官所忌遂被诬陷诏下州郡捕`】  

【`爲党魁馥乃自剪变形爲冶家佣亲突炭形貌毁瘁弟静于湼阳市遇馥不识闻其言声乃觉而拜之纲鉴娄师德弟守代州辞之官师徳教之耐事弟曰人有唾面洁之而已师德曰洁之是逄其怒正使自干耳`】怜兄受挞　质弟给需【`唐书李景庄老于塲屋每被黜母必挞其兄景让宰相谓`】  

【`主司曰李景庄今歳不可不可怜彼兄每嵗受挞由是始得及第　桓冲桓温弟冲小字买得初温兄弟俱少家贫母病需羊解湿温乃以冲爲质羊主言不欲爲质幸爲飬买得`】　增兄弟友恭梦草　分荆【`南史谢惠连十嵗能属文兄康乐赏爱之甞于永嘉西堂思诗竞日不就忽梦见惠连即得池塘生春草园栁变鸣禽曰此语有神助非吾所能及也　续齐谐记京兆人田真与弟广庆三人分财各居堂前有紫荆花一株甚茂共议破而爲三至明旦即枯死真惊谓二弟曰荆本同株当分折便憔悴况人兄弟而可离是人不如木矣兄弟相感复合荆亦复茂`】　射牛不问　伤犬得差【`隋记牛宏寛厚弟弼好酒因醉射杀宏驾车牛宏还宅其妻迎谓之曰叔射杀牛宏无所推问直答云作脯坐定其妻又曰叔忽射杀牛大是异事宏曰已知之矣顔色自若读书不辍　宋书张畅弟爲猘犬所伤医曰食虾蟇脍即愈甚难之畅含笑先尝因啖得差`】　逃遁让封　孤惸相育【`后汉书居巢侯刘般薨子恺当嗣称父遗意让其弟宪逃遁十余嵗有司称絶其国贾逵上书曰孔子称能以礼让爲国乎何有有司不原乐善之心而防以寻常之法非所以表克让之风成含宏之化也和帝诏聼宪嗣爵征恺爲　唐书阳城字亢宗举进士第后隐中条山与二弟堦域常易衣而出长不肯娶谓弟曰吾与若孤惸相育既娶则间外姓虽共处而亦疎我不忍爲弟义之亦不娶终身`】　树字连枝　楼名花萼【`谢灵运答惠连诗况我连枝树与子同一身唐书明皇与诸王友悌造花萼相辉之楼`】　恭顺处兄【`后村诗话曹植以葢代之才他人犹爱之况于父兄乎虽丁仪等坐诛辞不连植黄初之世数有贬削方责躬上表求以自试兄不见察而不敢废恭顺之义卒以自全可谓仁且智矣文中子曰至哉思王以天下让真笃论也`】　惟取图书　不私钱帛【`南史王昙首太保宏之弟防冇素尚兄弟分财昙首惟取图书而已　唐书崔孝暐奉兄孝芬尽恭顺之礼坐食进退兄不命则不敢也一钱寸帛不入私房吉凶所须坐对分给诸妇亦相与亲爱有无共之`】　兄代弟官　弟爲兄友【`髙元裕自侍讲爲中丞文宗难其代元裕表言兄少逸才可任因以命之世荣其迁　晋书刘审理与弟延景爲友得禄多资之萧介与兄弟文酒会赏时人以比谢氏乌衣之游`】　伏愿内徙　得免外出【`唐书张嘉贞奏事京师明皇数慰劳嘉贞自陈少孤与弟嘉祐相恃以长今爲鄯州别驾伏愿内徙使少相近帝爲徙嘉祐忻州刺史　又岑文本弟文昭任校书多交薄帝不悦谓文本曰卿弟多过朕将出之文本曰臣少孤母所钟念者弟也不欲离左右今若外出母必忧无此弟是无母也泣下呜咽帝愍其意召文昭让责得免出`】　名标亷让　志励清髙【`交州记李祖仁兄弟十人并慈孝亷让因名其江曰亷让江　东观汉记邓彪字伯智南阳人父邯世祖中兴从征伐以功封鄳侯彪以嫡长爲世子邯薨彪当嗣爵让国与异母弟鳯明帝髙其节诏书聼许鳯袭爵彪仕州郡`】　让产担金聚堂还室【`列女传广汉汝妇者汝敦之妻也居世殷富兄弟早孤而嫂贪吝敦所受田宅奴婢`】  

【`三百余万悉让于兄裁留地数十亩起舍耕作土中得金一器敦以示妻妻曰本言让先祖所有此独非其有耶敦曰固吾意也乃俱担金与兄嫂嫂见金而喜兄乃恻然感悟弃妻还金　魏书杨播字元庆昆季相事有如父子播刚毅椿津恭让兄弟旦则聚于堂椿年老曾他处醉归津扶持还室仍假寐阁前承候安否椿津年过六十并登台而津尝旦暮参问子侄罗列堦下椿每近出或日斜不至津不先饭椿还然后共食食则津亲授匙箸味皆先尝椿命食然后食`】　事兄如父　呼弟以君【`宋书谢宏微少孤事兄如父　苏子由己夘生东坡尝号爲夘君`】　相约早休　同时请老【`苏子由曰辙初从子瞻兄读书未尝一日相舍既仕宦游四方读韦苏州诗那知风雨夜复此对牀眠恻然感之乃相约早休爲闲居之乐其后熈宁十年二月始会于澶濮之间留百余日宿于逍遥台追感前约作小诗以纪之　宋史韩献肃公绛兄弟天性友爱自忠献公爲两府大臣至公兄弟爲宰辅者三人公将归许而两弟时亦皆七十同时请老朝廷虽未之许其爲荣盛前古未有也忠献乃献肃公之父亿也`】　诗酒相娱　清白交励【`宋周益公名必大字子充庐陵人以太傅退休其兄承成先生以将作监丞退休年皆八十诗酒相娯终其身　宋史李纶提举广东适伯兄维守恩平酌别江濵兄弟相励以清白纶临江矢言曰倘负君民有如此水遂投杯于江杯停不没者久之观者惊叹民歌曰石门之水清且清晋吏一歃千古荣争如李公投杯罂江流汹汹杯停停`】　怒其辞召　戒以择交【`宋史范纯仁兄纯祐有心疾奉之如父药膳居服皆躬亲贾昌朝守北都请参幕府以兄辞宋庠荐试馆职谢曰辇毂之下非兄养疾地也富弼责之曰台阁之任岂易得何庸如是卒不就　苏东坡泛爱天下无贤不肖欢如也弟子由少许可尝戒择交东坡曰吾眼前见天下无一个不好人`】　增兄弟齐名两骥　八龙【`刘正兄弟二人时号两骥　世说荀爽兄弟八人时号八龙`】　二陆　三张【`本传士衡士龙　本传孟阳景阳季阳`】　五常　二惠【`蜀志马良字季常眉间有白毫兄弟五人时人爲之语曰马氏五常白眉最良左传二惠竞爽竞爽犹皆善`】　六龙　八逹【`晋书卞壶兄弟并登宰辅世称卞氏六龙　安平王兄弟八人时号八逹`】　双丁　两到【`魏志丁仪丁廙俱有文才人称双丁　南史到溉字茂灌防弟子也父坦齐中书郎溉少孤贫与兄弟洽俱知名起家王国左常侍乐安任昉大相赏好提擕溉洽二人广爲声价称两到云`】　东汉二龙　北齐两凤【`后汉书许邵字子将汝南平舆人也兄防亦知名汝南人称平舆之渊有二龙焉　北齐书崔陵与弟仲文俱有名同日受拜时号两凤连飞`】　贾门三虎　张氏十龙【`后汉书贾彪字伟节兄弟三人并有髙名而彪最优故天下称之曰贾氏三虎伟节最怒　语林魏张鲁冇十子时人语曰张氏十龙儒雅温恭`】　王氏三珠　陆家双璧【`唐书王勃与兄勮勔皆着才名杜易简称爲三珠三珠生赤水之上　陆暐与弟恭之并有时誉洛阳令见之曰仆已年老更睹双璧`】　孟氏双珠　苏庭连璧【`南史孟防与弟顗并美风姿时人谓之双珠　苏东坡与弟子由及孔文仲经甫与弟武仲常甫平仲毅甫俱以才名播天下黄山谷赠诗曰二苏称连璧三孔分立天不坠斯文俱来集台省`】　山称二隐　秦号两君【`梁书何爲中书令后去职居防稽若邪山云门寺二兄求防并栖遁求先卒至是又隐世号防爲大山爲小山　本传唐初汉书学大兴其章章者若刘伯庄秦景通兄弟刘纳言皆名家景通与暐皆有名精汉书号大秦君小秦君`】　慈孝亷让　酪酥醍乳【`上李祖仁事见前友恭　唐书穆賛爲御史中丞弟质右补阙员侍御史赏监察御史皆以守道行谊显兄弟和粹世以珍味目之賛少俗然有格爲酪质美而多文爲酥员爲醍醐赏爲腐乳贞元间言家法者称之`】　爲聮珠集　号花萼篇【`又曰窦羣与兄常年弟庠巩五人皆爲郎工词章义取五星故名爲聮珠集行于世　又曰李义山与兄弟俱以文章名同爲一集号曰李氏花萼集`】　俱善文辞　皆敦士行【`又曰刘知几与弟知柔俱以善文词有名人号其乡曰髙阳里曰居巢　又曰陆象先弟景倩景融景猷景裔僧一行少时与象先兄弟相善尝谓人曰陆氏兄弟皆敦士行古之茍陈无以过也`】　汝颍无对　贡举两【`陈羣与孔融论汝颍人物羣曰荀文若休若仲豫当今无对也　干子唐张越石楚金同举有以兄弟不可两取欲俱退之李靖叹曰贡举本求才行何妨双举`】　西州五凤　北魏九龙【`宋史永康人谢发冇五子固田因圆困以文词迭魁太学号西州五凤　北史魏王昕字元景生九子并风流醖籍世号王氏九龙`】龙驹凤雏　玉昆金友【`南史晋陆云昆山人六歳能属文与兄机齐名防时吴尚`】  

【`书闵鸿见而竒之曰此儿若非龙驹定是凤雏　梁书王琳二子铨铨虽学不及而孝行齐焉时人以铨爲玉昆金友按铨字公衡字公嘏`】　洛下三嘏　汝南二应【`晋书刘宏字终嘏兄粹字纯嘏弟演字冲嘏并在中朝世人语曰洛下雅雅有三嘏　魏志应劭字仲逺弟珣字季瑜生二子玚字徳琏璩字休琏咸以文章显`】　龙文骥子　驹玉鸿【`裴寅明二子景鸾景鸿并有逸才河东称其兄爲骥子弟爲龙文　宋史洪师民四子长朋字父有诗百篇爲郡举首次刍字驹父第进士有诗千余篇靖康中爲谏议大夫次炎字玉父登第官至著作秘书少监次羽字鸿父元符末入党籍遂终其身绍兴中官其一子按师民娶黄山谷妹四洪皆山谷甥也俱有名潘邠老曽赠以诗`】　神思清发　大器晩成【`晋书刘实字子眞平原髙唐人也弟知字子房贞洁有兄风爲颍川太守平原管辂尝谓人曰吾与刘颍川兄弟语使人神思清发昏不假寐自此之外殆白日欲寝矣　后汉书马援字文渊三兄况余员并有才能王莾时皆爲二千石援年十一而孤少有大志诸兄竒之尝授齐诗意不能守章句乃辞况欲就郡田牧况曰汝大器当晩成良工不示人以朴且从所好`】　济世保家内润外朗【`上东汉韦元将仲将事见父子　后汉荀靖与弟爽俱有才名或问汝南许章曰`】  

【`爽与靖孰贤章曰二荀皆玉也慈明外朗叔明内润`】　名相上下　表奏短长【`卢奕与兄奂名相上下而刚毅过之　唐书王维三迁尚书右丞弟缙爲蜀州刺史俱有才名维自表已有五短缙有五长臣在省户缙在逺方愿归所任官放回田里使缙得还京师`】　令伯六龙　兖西三马【`华阳国志李宻字令伯六子皆英挺逸秀号曰六龙　北齐书马子结兄弟三人皆渉文学阳休之牧兖西子亷子尚子结与诸朝士各有诗言赠休之总爲一篇酬答曰三马皆白眉者也`】　一门龙友　二子凤毛【`前凉录辛攀字懐逺与二兄鉴旷弟寳迅皆以才识知名秦雍语曰五龙一门金友王昆　金史郑宏辽金源令二子子京子聃杨邱行尝谓人曰金源二子凤毛也`】　増兄弟俱贵皆爲郡县　并作台郎【`汉书何武字君公蜀都郫人兄弟五人皆爲郡县晋书祖逖字士雅范阳人与弟约将母诣洛交结人流逖舅程元良良弟并台郎州郡有势于洛`】　使俱两绶　愧无一言【`汉书金日防两子赏建俱爲侍中赏爲奉车建驸马都尉及赏嗣侯佩两绶上谓霍光曰金氏兄弟不可使俱两绶耶光对曰赏自嗣父爲侯耳上笑曰侯不在我与将军乎光曰先帝之约非功不侯　后汉书邓悝字叔招安帝即位拜城门校尉自延平之初悝兄弟率常在中供飬两宫悝上疏曰幸得遭值圣明兄弟充列显位并侍帏幄与闻政事无拾遗一言以补万分而久在禁省日月益长罪责日深惟陛下哀怜之`】　前后象州　大小上郡【`南史夏侯夔爲象州刺史兄亶先经此任并有防惠百姓歌曰前兄后弟布政优优冯立与兄野王相代爲西河上郡太守民歌之曰大冯君小冯君兄弟继踵相因循聪明贤知惠吏民政如鲁卫徳化均周公康叔犹二君`】　俱官八座皆登三品【`唐书阎立本代兄立徳爲工部尚书兄弟相代爲八座时人荣之　又曰崔鄯兄弟`】  

【`六人至三品邠郾郸凡爲礼部五吏部再唐兴无有也`】　对管华近　同爲幕官【`又曰温大雅迁黄门侍弟彦博亦爲中书侍对管华近识者荣之髙祖从容谓曰我起晋阳爲卿一门耳西川杜憬辟杨节度判官弟严观察判官兄弟同幕时人荣之未几同入爲御史`】　大小大  

夫　兄弟节度【`唐书李光进其先河曲诸部姓阿铁氏王承宗救易宗表光进爲将时光顔亦至大夫故军中呼大小大夫　又曰凉国李愬自凤翔陇右节度代其兄愿爲武寜军节度使弟兄交换徐岐两鎭`】　碑称棠棣　第有梧桐【`贾敦颐爲洛州司马人爲刻碑市旁弟敦实又爲长史人复爲立碑其侧号棠棣碑　韩子华兄弟皆爲宰相所居第有梧桐京师称桐木韩家以别康公其家呼子华爲三相公持国爲五相公`】　兄草弟麻　弟书兄制【`金坡遗事钱希白惟演从兄也惟演拜相希白当制世称弟拜相兄草麻前代未有　元丰官制行曲阜之除天官南封爲西掖行词元符末鲁公拜相曲阜以学士草制对便殿以亲嫌辞上云禁中已检见韩维故事乃批防云兄弟迭居词禁兄行弟辞弟草兄制`】　时羡三杨　人称七薛【`杨凭与弟凝凌皆有名大歴中踵擢进士第时号三杨　唐书薛播兄弟七人皆擢进士第时号七薛`】　三人辅相　一时贵显【`上韩献肃绛事见前兄弟友恭　宋史陈尧叟尧佐俱拜平章尧咨以儒臣换节度使一时贵显`】召弟代兄　同时出守【`唐书韦嗣立爲莱芜令太宗召问曰卿父尝言臣有两子`】  

【`堪事陛下卿兄弟在官诚如父言朕今以卿代兄即日拜凤阁舍人　南史梁简文帝饯临海太守刘孝仪蜀郡太守刘孝胜诗曰两杜昔夹河二龙今出守`】　同官两省　继美三司【`唐书裴寛兄弟八人皆擢明经任台省　张暐赠开府仪同三司子履氷金吾将军弟季良殿中监`】　自称仕宦　世羡显家【`唐书崔湜与弟液澄从兄涖并以文翰居要官每宴私比东晋王谢曰吾一门入仕歴宦未尝不爲第一丈夫当先据要路以制人岂能黙黙受制于人哉　孙简歴河中兴元宣武节度而弟范亦爲淄青节度使世推显家`】　叠至诏书　对拥旄节【`唐阙史左丞卢渥字子章轩冕之盛近代无比伯仲四人咸登显列干符初母忧服阕渥拜陜西观察使沼除给事中沅除左拾遗治迁监察御史诏书叠至及赴任陜郊洛城朝臣以下设祖筵洛城爲之一空都人耸观亘数十里有白髯驿吏声指曰某自拥篲清邮五十载未尝观祖送之盛有如此者渥题诗于嘉祥驿云　唐书杨汝士爲东川节度使时嗣复鎭西川乃族昆弟对拥旄节时人荣之`】　增从兄弟河东三凤　辕门二龙【`唐书薛元敬隋部郎中迈之子与从兄弟及族兄徳音齐名世号河东三凤爲长离徳音爲鸑鷟元敬年少爲鹓雏武徳中爲文学馆学士杜如晦重之　孔帖乌承玭与族兄承恩皆爲先沈勇刚决号辕门二龙`】　赀财无异　乡里同称【`牛敬则与三从兄弟居四十余年赀产无异　后汉书蔡邕与从弟同居三世不分财乡里髙其义`】　念生平语　思自全计【`又曰马援爲新息侯从容谓官属曰吾从弟少游哀吾慷慨多大志曰士生一世但取衣食粗足若求赢余徒自苦耳当吾在浪泊西里间下潦上雾毒气薫蒸仰看飞鸟跕跕堕水中卧念少游语何可得也　晋书曰王衍居宰辅思自全之计以弟澄爲荆州从弟敦爲青州曰荆州有江汉之固青州有负海之险卿二人在外而吾留此足以爲三窟矣识者鄙之`】　封胡遏末　龙子释奴【`世说谢夫人曰羣从兄弟则有封胡遏末按封胡谢韶小字遏末谢渊小字或曰封谓朗遏谓元末谓韶一作胡谓渊遏谓元末谓韶　隋书卢昌衡小字龙子从弟思道小字释奴宗中俱称英妙故幽州爲之语曰卢家千里释奴龙子`】越俗超尘　聮冠积笏【`南史梁刘歊字子元博学能文族弟訏字彦度防称纯孝`】  

【`兄弟二人卜筑钟山有终焉之志刘孝标称之曰訏超超越俗如天半朱霞歊矫矫出尘如云中白鹤皆歉嵗之梁稷寒年之纤纩也　唐书崔俪谏议大夫羣从数十人自兴寜里谒大明宫冠葢蝉聨嵗时宴于家以一榻置笏犹重积其上琳与弟太子詹事珪光禄卿瑶俱列棨防号三防崔家`】　升殿偕荣词林同贵【`又曰郑善果诏与裴寂等十人每奏事得升殿而从父兄元璹亦与时以爲荣　元史郑滁孙宋景定进士至元间爲学士弟陶孙亦登进士授编修修国史至宋徳祐末年事陶孙曰臣尝仕宋宋是年亡义不忍书遂终不书`】　原义兄弟小一月　侍终日【`吴志孙权母谓权曰公瑾伯符同年小一月耳我视之如子汝可兄事之蜀志云长翼徳爲别部司马先主与二人寝则同牀恩若兄弟稠人广坐立侍终日`】　增兄事郑侨　交懽赵禹【`史记孔子过郑与子产如兄弟兄事子产　汉书张汤赵禹共定律令务在深文禹至少府汤爲廷尉交懽汤兄事禹`】　原兄事袁盎　弟畜灌夫【`史记季心任侠杀人亡吴从袁丝兄事之弟畜灌夫`】　增兄弟不睦小忿　私情【`左传兄弟虽有小忿不废懿亲蜀志许靖与从弟劭俱知名有人伦盛名私情不协劭爲郡功曹排摈靖不得齿叙也`】　寻斧　散金【`左传宋昭公将去羣公子乐豫曰公族公室之枝叶也葛藟犹庇其根本故君子以爲比而纵寻斧焉必不可　通鉴主父偃爲齐相徧召昆弟散五百金与之曰无复入偃之门`】　鞠子　友生【`书兄亦不念鞠子哀大不友于弟注言爲人兄不念稚子之可哀大不能和友于弟　诗虽有兄弟不如友生`】　絶国　防墙【`晋信莒祈诉以絶鲁曰信蛮夷之诉絶兄弟之国　诗兄弟阅于墙外御其侮`】　奴畜　火攻【`史记卫青少时自平阳公主家归其父父使牧羊先母之子皆奴畜之不以爲兄弟　下周伯仁事见前`】相瘉　不协【`诗不令兄弟交相爲瘉　左传吾兄之不协焉怨诸侯之不睦`】　拥马寄牋【`前燕录慕容廆父渉归分部落七百户与长庶子吐谷浑分马以给之廆嗣位而部马鬬廆怒遣使让浑浑曰兄弟至亲而以马鬬加怒当去汝万里于是遂西移八千里瘣后悔之遣乙那楼追浑谢之乃拥回浑马马东行数百步辄悲鸣西奔楼曰此非人事遂附阴山面黄河后迁陇右　谈苑韩浦韩洎咸有词学洎常浦语人曰吾兄爲文譬如绳枢草舍聊庇风雨予之爲文是造五凤楼手浦窃闻其言偶得蜀牋以诗赠泊曰十様蛮牋出益州寄来新自浣溪头老兄得此全无用助尔添修五凤楼`】　寻干戈　謡粟布【`左传髙辛二子长曰阏伯季曰实沈居于旷林不相能也日寻干戈以相征讨　纲鉴汉文徙淮南王于蜀严道不食而死人謡曰一斗粟尚可舂一尺布尚可缝兄弟二人不相容`】　譬断手讥失教【`又曰袁谭欲攻弟尚王修谏曰此败亡道也兄弟左右手譬人将鬬断右手曰我必胜乎　春秋郑伯克段于鄢传曰称郑伯讥失教也`】　哭影堂　泣家庙【`宋史王安国尝陈于兄安石曰天下汹汹不乐新法恐爲家祸安石不聼安国哭于影堂曰家门灭矣　朱子尝言陈亨伯创经制钱时兄弟有名某者劝止之不从乃率其子侄泣于家庙以为作俑之罪祖宗将不祀矣`】　谤讪免官轻侮损誉【`晋书散常侍祖纳初与弟约不睦中宗甚任约疎纳纳乃言于中宗曰约爲人外`】  

【`有国士之形内懐凌上之性抑而使之可也若假其权必爲乱阶中宗弗纳纳遂以兄弟相谤免官及后约爲逆论者始知纳忠诚　宋史和峤爲少保散常侍性至俭悋同母弟郁素无名称峤侮之以此爲损`】升沉搆怨　感悟爲善【`唐书刘仁既宦达其弟仁相在乡曲升□不同遂搆嫌恨与兄别籍每于县祗奉戸课或谓之曰何不与给事同籍五品家当免差科仁相曰谁能向狗尾底避阴凉耶宋史王魏公有弟傲不可训一日遇冬至祠家庙列百壶于堂弟皆击破之家人惶骇魏公忽自外来入见酒流满路不可行公无一言但摄衣歩入其后弟忽感悟爲善`】　饮乳辍争　噉枣中毒【`韩思彦廵察剑南有兄弟相讼累年不决思彦令厨宰饮以乳兄弟泣曰公以吾兄弟同乳而生耶遂辍争讼　世说魏文帝忌弟任城王骁壮因在卞太后阁共围棊并噉文帝以毒置诸枣蔕中自选可食者而进王不悟遂杂进之既中毒太后索水救之帝预勅左右毁缾罐太后徒跣趋井无以汲须臾遂卒复欲害东阿太后曰汝已杀我任城不得复杀我东阿`】　不睦不弟　不友不恭【`周礼以八刑纠万民二曰不睦之刑三曰不弟之刑　下详见兄弟一`】　用刑诛管　克段【`诗序管蔡流言以乱周室周公乃诛管叔而放蔡叔　左传□伯克叚于鄢详前`】　干乱行晋侯不罪其用钺　叔鱼鬻狱叔向亦明其正刑【`又曰晋侯弟干乱行于曲梁魏绛戮其仆晋侯谓绛曰寡人有弟不能教训使干大命绛谢曰不敢废命至于用钺　叔鱼爲理官纳雍子之女蔽罪邢侯邢侯怒杀叔鱼与雍子于朝叔向曰三人同罪施生戮死可也雍子买直鲋也鬻狱邢侯専杀其罪一也仲尼曰叔向古之遗直也治国制刑不隐于亲`】  

兄弟四  

原赙布班贫【`礼记子栁之母死既葬子硕请以赙布之余具祭器子栁曰君子不家于丧请班诸兄弟之贫者`】　旁治【`又曰旁治兄弟治正也`】　无相犹矣【`诗兄及弟矣式相好矣无相犹矣`】　贵介【`左传王子围寡君之贵介弟也`】　以勇以诺【`史记季布以诺弟季心以勇楚人谚曰得黄金百不如得布一诺`】　讼田相责【`汉书韩延寿爲左冯翊有昆弟讼田延寿伤教化不至乃闭阁思过于是讼者惭悔以田相移终死不争`】　北向东向【`又曰丞相田蚡召客饮坐其兄盖侯北向自坐东向以爲汉相尊不可以兄故私挠由此渐骄`】　田园取荒【`又曰薛包好学敦行弟求分财异居包不能止乃中分其财奴婢取老弱者曰我与共事久矣田园取其荒者曰吾少时所理意所恋也器物取其朽败者曰吾素所服食身口所安也`】　欲就弟名【`鲁恭怜弟平小欲就其名托病不仕`】　不受辟【`后汉书钟皓字季明以二兄未显故不受公府辟`】　欲辞爵【`又曰韦元成兄宏爲太常丞多罪过父贤爲丞相以宏当辞敕令自免及贤病笃门下生矫贤令以元成爲后贤薨元成即阳爲病狂不应召欲让爵辟兄宣帝髙其节`】　欲成弟举【`又曰许荆祖父武第五伦举武乃爲孝亷以二弟普晏未显欲成之乃谓曰礼有别居乃剖财爲三分自取肥田彊奴婢乡人皆称二弟义让普晏等以得举武乃会宗族泣曰吾盗声位二弟未立所以自取大讥今理产所增三倍于前悉推二弟一无所留`】　不过从兄饭【`又曰光武问第五伦伯鱼曰闻卿爲吏不过从兄饭有之乎对曰臣少遭饥乱实不敢妄人食帝大笑`】　季方难爲弟【`世说陈长丈孝先共论其父因白寔寔曰元方难爲兄季方难爲弟`】　尽与爲佣钱【`郑均字仲虞兄爲县吏颇受礼遗均谏不从乃爲佣得钱帛归与兄曰物尽可复得为吏作赃终身捐弃兄感悟遂爲亷洁`】　何减骠【`晋书何准兄爲骠劝准仕准曰第五之名何减骠准兄弟中居第五也`】　投烛无忤【`世说周顗字伯仁友爱过常弟嵩因酒曰兄才不及弟横得重名然蜡烛投之顗神无忤徐曰阿奴火攻诚出下防`】　僧弥难爲兄【`世说王珉字季琰少有才艺名出珣之右语曰法防非不嘉僧弥难爲兄法防珣小字僧弥珉小字`】　逵逮忧乐【`又曰戴逮逵之弟骁果多权畧逵厉操山东而逮以武勇显谢安问志业何如逮答曰下官不堪其忧家兄不改其乐`】　增腰鼓兄弟【`南史沈懐文三子淡深冲冲仕齐爲御史中丞与兄淡深名誉有优劣世号爲腰鼔兄弟淡深并歴御史中丞兄弟三人并爲司直晋宋所未有也`】若腰矣【`又曰周宏正防孤及弟宏直爲伯父舍所飬宏正丑而不陋吃而能谈诽谐似优刚`】  

【`膓似直善元理爲当世所宗自称有才无相宏直方雅气调髙于次昆或问孰贤曰若腰矣`】　阿鸿摩天【`北史崔光悌之子鸿弱冠有著述拜给事中光悌谓次子曰阿鸿摩天去汝可不勉哉`】　兄尚节义【`唐书李勣季弟感年十五有竒操李密败陷于世充令作书召勣对曰兄尚节义今已事主不能移也`】　友爱合丹【`传载刘巨麟开元中爲广州刺史弟仲邱爲丽正殿学士兄弟友爱有罗浮道者为巨麟合丹剂将分半以遗仲邱命刀中破之分铢无差焉`】　不问有无【`金史张彀天性孝友任子悉先诸弟俸禄所得亦委其弟掌之未尝问有无云`】  

兄弟五  

原诗汉拾遗书上留田行曰里中有啼儿似亲父子囬车问啼儿慷慨不可止【`案上留田地名其地人不字孤弟邻人作此以风之`】魏曹植赠弟白马王彪诗曰谒帝承明庐逝将归旧疆清晨发皇邑日夕过首阳伊洛旷且深欲济川无梁泛舟越洪涛怨彼东路长修坂造云日我马元以黄鸱枭鸣衡轭狼当路衢苍蝇间白黒谗巧令亲疎欲还絶无迳揽辔止踟蹰秋风发防凉寒蝉鸣我侧原野何萧条白日忽西匿感物伤我懐抚心长叹息丈夫志四海万里犹比邻何必同衾裯然后展殷勤仓卒骨肉情能不懐苦辛　増曹子建七歩诗曰煮豆然豆萁豆在釡中泣本是同根生相煎何太急　原晋陆机与弟云诗曰有命自天崇替靡常王师乗运席卷江湘俯惭堂构仰惟先灵孰云忍愧寄之我情昔我斯逝族有余荣今我来思堂有哀声我行其道鞠爲茂草我履其房屋存人亡抚膺泣血洒涙彷徨　又诗曰伊我俊弟咨尔士龙懐袭瑰玮播殖清风非徳莫勤非道莫垂翼东畿耀颖名緜緜洪统非尔孰崇依依同生恩笃情结义存并济胡乐之悦愿尔偕老手黄发　又于承明作与弟士龙诗曰牵世婴时网驾言逺徂征饮饯岂异族亲戚弟与兄分涂长林侧挥袂万始亭南归憩永安北迈顿承明　陆云答兄诗曰昔我昆弟如鸾如龙今我友生凋俊坠雄华堂倾榱广宅頺墉髙门降衡修庭树　又陆机赠弟云诗曰行矣怨路长惄焉伤别促指涂悲有余临觞欢不足我若西流水子如东峙岳慷慨逝言感徘徊居情育安得擕手俱契阔成騑服　又陆云答兄机诗曰悠逺涂何极别促怨会长衔恩恋行迈兴言在临觞南津有絶济北渚河无梁神徃同逝感形留悲参商衡若殊迹牵牛非服箱　宋谢灵运答谢惠连诗曰懐人行千里我劳盈十旬别时花灼灼别后叶蓁蓁　谢惠连西陵献康乐诗曰哲兄感此别相送越坰林饮饯野亭馆分袂澄湖阴凄凄留子言眷眷浮客心回塘隐舻枻逺望絶形音　谢曕答灵运诗曰华萼相光饰嘤鸣悦同响亲亲子敦余贤贤吾尔赏比景后先晖方年一日长萎叶爱荣条涸流好河广　梁简文帝应令诗曰防躯多幸接萼嘉运紫幄承慈青襟禀训傍玉流温依兰染薫百氏旣洽六义乃摛辞河防润髙论疲翠幕晨宇朱花夜池牕斜八绮灯悬百枝又示晋陵弟诗曰零雨岐路悲送归临水节时事虽爲舛离忧等闲别　昭明太子示云麾弟诗曰白云飞兮江上阻北流分兮山风举山万仞兮多髙流九派兮饶江渚上岧嶤兮乃逼天云防蒙兮后兴雨实览歴兮此名地故遨逰兮兹胜所尔登渉兮一长望理化顾兮忽忆予想玉顔兮在目中徒踟蹰兮增延伫　又示徐州弟诗曰宴君昼室晴眺铜池三坟既览四始兼摛髙宇既清虚堂复静义府载陈元言斯逞　刘孝绰与虞弟诗曰下邑非上郡徒然想二冯余慙野王徳尔勗胜乡风望望余途尽凄凄良宴终朝蔬一不共夜被何由同　刘孝标冬日家园别阳羡始兴诗曰四鸟怨离羣三荆悦同处如今腰艾绶东南各殊举且欣棠棣集弥惜光隂遽吏本须裁豪民亦难御愿勗千金水思闻五湖誉　増刘公干赠从弟诗曰泛泛东流水磷磷水中石苹藻生其涯华叶纷扰溺采之荐宗庙可以羞佳客岂无园中葵懿此出深泽　亭亭山上松瑟瑟谷中风风声一何盛松枝一何劲氷霜正惨凄终歳常端正岂不畏凝寒松栢有本性　凤凰集南岳徘徊孤竹根于心有不厌奋翅凌紫氛岂不常勤苦羞与黄雀羣何时当来仪将须圣明君　梁世祖赠到漑到洽诗曰魏世重双丁晋朝称二陆何如今两到复似凌寒竹　唐韦应物赠弟诗曰余解郡符去尔爲外事牵寜知风雨夜复此对床眠始话南池饮更咏西楼篇无将一会梦歳月坐推迁　杜甫懐弟頴观诗曰阳翟空知处荆南近得书积年仍逺别多难不安居江汉春风起氷霜昨夜除云天犹错莫花萼尚萧疎对酒都疑梦吟诗正忆渠旧时元日会乡党笑吾庐　又喜弟观即到诗曰巫峡千山暗终南万里春病中吾见弟书到汝爲人竟答儿童问来经战伐新泊船悲喜后话归秦　待尔嗔乌鹊抛书示鹡鸰枝间喜不去原上急曾经江阁嫌津栁风帆数驿亭应论十年字愁絶始星星  

原赋魏曹植建安十六年大军西讨马超太子留监国植时从焉意有懐恋遂作离思之赋在肇秋之嘉月将曜师而西旗余抱疾以賔从扶衡轸而不怡虑征期之方至伤无阶以告辞念嗣君之光惠庻殁命而不疑欲毕力于旌麾将何心而逺之愿我君之自爱爲皇朝而宝已水重深而鱼悦林修茂而鸟喜　又释思赋曰家弟出飬族父郎中伊余以兄弟之爱心有恋然作此赋以赠之彼朋友之离别犹求思乎白驹况同生之义絶重背亲而爲疎乐鸳鸯之同池羡比翼之共林亮根异其何戚痛别干之伤心　晋陆机述思赋曰情易感于己揽思难戢于未忘嗟伊思之且尔夫何徃而不臧骇中心于同气分戚貌于异方寒乌悲而饶音衰林愁而寡色嗟余情之屡伤负大悲之无力茍彼涂之信险恐此日之行昃亮相见之几何又离居而别域观尺景以伤悲俯寸心而凄恻  

原赞隋辛徳源姜肱赞曰姜肱澹雅昆季遗荣同衾协好比徳齐声战胜而悦嘉遯以贞孤舟直迈卷迹沧溟东晋庾统三人赞曰运遘屯凶三孤丞立离禽嘤鸣  

邂逅同集式谷旣熟和响具翕肇彼逺岐冺焉齐入朱明张臣尉赞曰诗咏张仲今也朱明輶财敦友衣不表形寡妻屏秽棠棣增荣臣尉邈然丑感诚  

原书吴陆景与兄书曰向诀不知所言追惟衔恨恨结胸懐懐此恋恨何时可言望路则尚近别已千里其爲思结纒在心膂于是离析路人悲之况处至戚兼之懿好情之感咽何时可胜念兄始出旣当劳思严寒向隆经涂轗轲旣宜保徳爲世作资厚自珍爱　又与兄书曰自寻外役出入三年縁兄之笃睦心时存之宝录兄书积之盈笥不得新命无以自慰时辄温故以释其思有信勿忘数字毎见手迹如复暂会　又答从兄安成王书曰奉告清言溢目眷逮周委炎光已盛愿此胜宜仰承发止已次新林引迈务殷无妨怡赏三湘奥区九疑形胜浮洲动浪闻瞑鸥之旧说安流洞浦忆采若之遗风昔景伯出蕃髙风振古叔英之部清约见称兄政誉平宣威和兼济加以夏石竒云秋江迥月翰飞纸落理丰词赋赏末兴余时希逮忆暌离方逺川途修旷炎凉方改愿加珍勗绿字可传白云终间心伤泪洒投笔无宣　増陶渊明与俨等书曰汝辈稚小家贫无役柴水之劳何时可免念之在心若何可言然虽不同生当思四海皆兄弟之义鲍叔敬仲生财无猜归生伍举班荆道旧遂能以败爲成因丧立功他人尚尔况同父之人哉頴川韩元长汉末名士身处卿位八十而终兄弟同居至于没齿济北汜稚春晋时操行人也七世同财家无怨色诗曰髙山仰止景行行止汝其愼哉  

丧兄弟一  

增诗曰死丧之威兄弟孔懐　礼曰兄弟之丧以亲疎爲重　又曰兄弟之丧丧内除哀随礼杀也　又曰奔兄弟丧先之墓而后之家爲位而哭　又曰孔子曰兄弟吾哭诸庙  

丧兄弟二  

增礼曰公叔木有同母异父兄弟死问于子游子游曰其大功乎狄仪有同母异父昆弟死问于子夏子夏曰我未之前闻也鲁人则爲之齐衰今之齐衰狄仪之制也　又曰成人有其兄死而不爲衰者闻子臯爲成宰遂爲之衰成人曰蚕则绩而蟹有匡范则冠而蝉有緌兄则死而子臯爲之衰【`阙`】　　曰刘纡早失母同产弟平尚防鞠育与同起卧及成人未尝相离平卒纡哭泣呕血而死　世说曰王徽之与献之俱病术人曰应终而有生人乐代则死者可生徽之曰吾才不如弟请代术人曰凡代死者已年有余今君与弟算俱尽何可代献之卒徽之奔丧不哭直上灵牀坐取献之琴弹之久而不调曰子敬人琴俱亡因一恸而絶  

丧兄弟三  

原洒血　含痈【`陈业事详兄弟　下徐苖事详兄弟`】　哀痛过期　子孙侍宴【`唐书赵宏智父事兄宏安俸禄归之不敢私宏安卒哀痛过期　李勣将卒嘱弟事见前祖孙`】增称爲义士　哀若大丧【`杜林事见前兄弟　唐书毕构弟栩以太府主簿`】  

【`留司东都闻构疾驰归哀毁如大丧虽变服未尝笑天下称其友悌`】　周嵩辞吊　虞监尽哀【`晋书周顗被害王敦使人吊顗弟嵩嵩曰亡兄天下人爲天下人所杀复何所吊敦甚衔之又因事诛嵩　唐书宇文化及欲杀虞世基世南号泣抱诉请代不能得自是哀毁骨立`】  

丧兄弟四  

原如剡之痛【`朞之丧如剡言痛也`】　期年之服【`后汉书马援兄卒行服朞年不离丧所`】　马棱心丧【`马棱字伯威少孤依从兄毅共居防犹同产毅卒棱心丧三年`】  

丧兄弟五  

原诗宋顔延之除弟服诗曰徂没离二秋淹泣偹三冬佳辰缅难纪来算忽易穷升没奄期晦洒埽易礼容缟衣变余体长逝归尔躬  

原赋魏文帝悼夭赋曰族弟文仲亡时年十一母氏伤其夭逝追悼无已予以宗族之爱乃作斯赋气纡结以塡胸不知涕之纵横时徘徊于旧处覩灵衣之在牀感遗物之如故痛尔身之独亡愁端坐而无聊心慼慼而不寜歩广厦而踟蹰览萱草于中庭悲风萧其夜起秋气憯以厉情仰瞻天而太息闻别鸟之哀鸣  

原文晋潘岳爲杨长文作弟仲武哀祝文曰悠悠上天我独何辜祖考早世兄弟防孤偹尝艰毒同集蓼荼父兮生我过庭靡闻母兮鞠我寜一苦辛日顾日复我弟我身并自垂发越于成人濬哲聪朗纯粹温良烈烈清风族之望母氏劬劳庶尔之报彼苍者天子何不吊歼我令弟穷泉是造无父何怙无弟何友防防此身哀哀慈母烦冤痛毒抚心思咎哀尔簿祜逄家多阻弱冠未室盛年絶绪丧庭寥廓庐位无主冥冥长夜窈窈元宇当复何时见我仲武于以袝之于其王父魂而有灵神其寜处　又哭弟文曰视不见兮聼不闻逝日逺兮忧弥殷终皓首兮何时防情楚恻兮常苦辛  

原启梁简文帝叙南康简王薨上东宫启曰方当逸足长衢克固藩屏而摧璧毁一朝云及纲兄弟各从王役东守西抚常愿陪承甲馆同奉画堂预得西苑赋文北塲旋食岂谓不幸独隔昭世异林有悲飞鸣斯切伏惟殿下爱睦恩深常棣天笃北海云亡余藁东平告尽驿问留书呜呼此恨复在兹日　刘孝仪从弟丧上东宫启曰亡从弟遵百行无千里立志同气三荆之友假寝十起之慈皆礼之于自然行之如俛拾自碣宫陪宴钓台从幸攀附鳞翼三十余载茫昧与善一旦长辞剑匿光芒璧碎符采躬摇神笔亲动妙思虽毎想南皮书忆阮瑀行经北馆歌悼子侯不足辈此深仁齐兹旧爱  

原书梁元帝答晋安王叙南康简王薨书曰南康兄器宇冲贵风神英挺魏之中山徒闻退让晋之扶风虽号师范用今方昔若吞梦云及寻阳私疾孝感神明殆不胜丧扶而后起犹冀天道可期岂谓福善虚说且分违易久嘉防难逄绸缪宫阃不过纨绮之事离羣作鎭动廽星纪之歴志异防鸾之集遽切四鸟之悲松茂柏悦夙昔欢抃芝焚蕙叹今用呜咽  

原祭文宋陶濳祭从弟文曰曰仁者寿窃独信之如何斯言徒能见欺年甫过立奄与世辞长归蒿里邈无还期庭树如故斋宇廓然孰云敬逺何时复旋　顔延之祖祭弟文曰阖棺穷野启殡中荒灵影夙灭筵寝虚张人徃运来自秋徂阳蕃兰落色宿草滋长孰云不痛辞家去乡尔之于役爰适兹邑上秋告来方春伫立如何不吊吉违凶集六亲恫心姻朋浩泣我虽载奔伊何云及永懐在昔追亡悼存唯兄及弟瞻母望昆生无荣嬿没望归魂今吉兆祖榇东旋灵辕次路严舟在川廓然何及痛矣终天  

外祖孙一  

增汉书曰王符字节信安定临泾人也少好学有志操与马融窦章张衡崔瑗等友善安定俗鄙庻孽而符无外家爲乡人所贱　晋书曰殷顗庾恒并是谢鎭西外孙殷少而率悟庾每不推尝俱诣谢公谢公熟视殷曰阿巢故似鎭西于是庾下声语曰定何似谢公续复云巢颊似鎭西庾复云颊似足作健否　陶渊明孟府君曰君讳嘉字万年渊明先亲君之第四女也凯风寒泉之思实钟厥心谨按采行事撰爲斯惧或乖谬有亏大雅君子之徳所以战战兢兢若履深薄云尔　南史曰刘显字嗣芳瓛族子也父鬷字仲翔博识强正名行自居防爲外祖臧质所鞠养质既富盛恒有音乐质亡后母没十余年鬷每闻丝竹之声未尝不歔欷流涕六帖曰周翼无托飬在郤家  

外祖孙二  

增述书　从学【`汉书杨恽字子防其母司马迁之女也恽始读外祖太史公记颇爲春秋以材能称好交英俊诸儒名显朝廷又云迁死恽祖述其书遂宣布焉　唐书蒋乂字德源常州人防从外家学得其书遂博览强记`】　解其忿讼　诫以广咨【`后汉书樊重赀至巨万而嘉惠宗族外孙何氏兄弟争财重耻之以田二顷觧其忿讼年八十余终　下见诸葛武侯诫外孙书`】　如虎而冠　画龙未成【`汉纪吕后崩周勃尽诛诸吕而琅琊王亦从齐至长安大臣议欲立齐王皆曰母家驷钧恶戾虎而冠者也方以吕氏故几致乱天下今又立齐王是欲复爲吕氏也　南史萧惠开思话少子也初爲秘书意与人不同比肩或三年不共语其外祖刘光禄成诫之曰汝思戚家子正应将迎时俗缉外内之欢如汝自业将无少伤多异以取天下疾患耶萧曰人间宜相缉和诚如慈防但不幸耿介耻作凡人画龙未成是以多忤耳`】　当绳其祖　皆逾其父【`晋书荀勗少依舅氏十余嵗能属文从外祖魏太传曰此儿当及其曽祖　唐书杨于陵生子嗣复外祖韩滉抚其背曰名与位皆逾其父此杨氏之庆也因字曰庆门`】　嬉戏扶牀　感叹自杖【`韩集累累外孙冇携有婴扶牀坐嬉戏欢争　又元集扶牀小女君先识应有些些似外翁　隋书皇甫缋三嵗而孤爲外祖韦孝寛所鞠飬尝与诸外兄博奕孝寛督以严训缋感叹命左右自杖孝寛闻而对之流涕于是博渉经史`】　王筠风韵　袁湛雅操【`梁书王筠清洁好学沈约见筠以爲似外祖袁粲谓仆射张稷曰王郎非惟额似袁公风韵都欲相似稷曰袁公见人辄矜严王郎见人必娱笑惟此一条不能酷似　晋书袁湛少冇雅操爲外祖谢安所知以侄元女妻之`】　贵符相宅　恩遗补官【`晋书魏舒字阳元少孤爲外家氏所飬氏起宅相宅者云当出贵甥外祖母以魏氏甥小而慧意谓应之舒曰当爲外氏成此宅相后舒位至三公　司马朴丞相光之兄里之孙也少丧母育于外祖范纯仁绍圣初党议起父宏至中书论辨得罪纯仁亦坐救党人谪永州日疾失明客至必令朴导以见时朴方七嵗进揖应对如成人客皆惊叹后以纯仁遗恩补官`】  

外祖孙三  

增中外之宝【`梁书范岫字懋賔防而学早孤事母以孝闻外祖顔延之早相题目以爲中外之宝`】汝家阳元【`又曰陆倕少爲外祖张岱所异谓诸子曰此汝家阳元也`】　自称家世  

【`唐书温造字简舆上爱其才问家世及年造对曰臣五世祖大雅外五世祖李勣臣犬马之齿三十有六帝竒之`】　枕石潄流【`南史顾协防孤随母飬于外氏外从祖张永擕内外子侄游虎邱协年数歳永抚之曰儿欲何戏协曰儿欲枕石潄流永叹曰顾氏兴于此子`】  

外祖孙四  

增诗唐杜甫诗曰尔爲曾外孙倜傥汗血驹　白居易诗曰中郎余庆钟羊祜子防能文似马迁　宋王安石赠外孙诗曰南山新长凤凰雏眉目分明画不如年少从他爱棃长成须读五车书  

增文诸葛武侯诫外孙曰丈夫之志当存髙逺慕先贤絶情欲弃凝滞广咨问除嫌吝虽有淹留何损于美何患于不济若志不强毅意不慷慨徒碌碌滞于俗黙黙束于情永窜伏于凡庸不免于下流矣  

增记宋苏轼记外祖程公遗事曰绍圣二年三月九日某在惠州读渊明所作外祖传云凯风寒泉之思实钟厥心意凄然悲之乃记公之遗事以遗程氏亦庻几渊明之心也　朱熹记外大父遗事曰外家新安祝氏世以赀力好善闻于州郡生业几有郡之半时称祝半州有讳景先者字二翁尤长者元祐黄太史尝赞其画像外大父其第二子也讳确字永叔特淳厚孝谨窃感陶公作孟府君传及近世眉山苏公亦述程公遗事不胜凯风寒泉之思书此以遗康国使藏于家时出而训习之以励其子孙  

舅甥一  

增释名曰舅久也　又曰姊妹之子曰甥　尔雅曰母之晜弟爲舅母之从父晜弟爲从舅又男子谓姊妹之子爲出谓我舅者吾谓之甥出出配他男而生　左氏注曰姊妹之孙爲从孙甥　彚苑曰母之兄弟妻之父皆曰舅妇谓夫之父亦曰舅又舅者旧也谓老舅之称甥女之子曰甥　诗曰旣有肥牡以速诸舅　礼曰属从者所从没也亦服注属从谓母虽没亦爲之服　又曰睦于父母之党可谓孝矣党亲也　仪礼曰舅母之昆弟曰何以服缌从服也【`言从母服也`】　又曰甥何以缌报之也　檀弓曰从母之夫舅之妻二夫人相爲服君子未之言也  

舅甥二  

増诗曰王遣申伯路车乘马我图尔居莫如南土钖尔介圭以作尔宝徃近王舅南土是保　左传曰楚文王伐申过邓邓祁侯曰吾甥也止而享之骓甥聃甥飬甥请杀楚子邓侯不许三甥曰亡邓国者必此人也若不早图后将噬脐其及图之乎十六年楚伐邓灭之　又曰陈厉公蔡岀也注姊妹之子曰岀　又曰叔向欲娶申公巫臣氏其母欲娶其党叔向曰吾母多而庻鲜吾惩舅氏矣【`注言父多妾媵而庶子鲜少嫌母氏性不旷`】又曰晋侯曰康公我之自岀【`注秦康公晋外甥也`】　东观汉记曰黄香字文强年十二家业虚贫衣食不赡舅龙乡侯爲作衣被不受　后汉书曰范滂外甥西平李颂公族子孙而爲乡曲所弃中常侍唐衡以颂请宗资资用爲吏滂非其人寝而不召资迁怒书佐朱零零仰曰范滂清裁犹以利刄齿腐朽今寜受笞死而滂不可违资乃止　晋阳秋曰王夷甫父乂爲平北将军有简书将免官夷甫年十七见所继从舅羊祜申陈事状辞甚俊伟祜不然之夷甫拂衣而起祜顾谓賔客曰此人必将以盛名处当世大位然败俗伤化者必此人也　晋书曰范汪少孤年六歳过江依外家庾氏荆州刺史王湛见之曰兴范族者必此子也十三丧母居丧尽礼及长好学博识多通善谈名理又曰习凿齿与其二舅罗崇罗友俱爲州从事及迁  

别驾以坐越舅右屡经陈请温后激怒旣盛乃超防其二舅相继爲襄阳都督出凿齿爲荥阳太守　又曰姚兴太史令髙鲁遣其甥王随刘藻送玉玺一纽并图谶秘文于慕容徳　南史曰鱼宏性豪侈李抗学其爲人抗舅元法闻之杖抗三百　三辅决录曰吉闳防有名九歳明尚书舅何邈死家贫子防闳自造坟茔殡葬之　金史曰周昂大定进士其甥王若虚尝学于昂昂教之曰文章工于外而拙于内可以惊四筵而不可以适独坐可以得口称而不可以得首肯  

舅甥三  

增读史　诵诗【`梁书乐蔼字蔚逺其舅雍州刺史宗慤尝陈器物试诸甥侄时蔼尚防而所取惟书慤由此竒之又取史传各一卷授蔼等使读读毕言所记蔼略读具举慤益善之　北史杨愔字遵彦津子也小名秦王防丧母曽诣舅源子恭子恭与之饮问曰汝比来读何书答曰诵诗子恭因曰诵诗至渭阳未愔便号泣感噎子恭亦对之欷歔遂爲罢酒子恭后谓津曰尝谓秦王貌不甚察慧从今以后更刮目视之`】原送渭阳　咏渚侧【`诗序渭阳康公念母也秦康公送晋文公于渭之阳曰我送舅`】  

【`氏曰至渭阳何以赠之路车乘黄　晋书殷浩甥韩伯浩素赏爱之浩被废徙东阳韩随至徙所经歳余还都浩送至渚侧咏曹顔逺诗云富贵他人合贫贱亲戚离因而泣下`】　増岀封谢邑　助讨横江【`诗注周宣王之舅申伯出封于谢尹吉甫作诗以送之　吴志孙坚旧将丹阳朱治见袁术政徳不立劝防归取江东防因说术曰家有旧防在东愿助舅讨横江横江防因投本土召募可得三万兵以佐明使君定天下注云愿助舅防之舅吴景也`】　得偹弥甥　自称皇舅【`左传季康子曰以肥之得偹弥甥也有不腆先人之产马使求荐诸夫人之宰其可以称旌繁乎弥逺也或曰外孙也隋书吕道贵文帝从舅也凡与人言自称皇舅`】　萧励爱甥　季元托女【`南史陈江总七歳而孤依于外氏性聪敏爲舅平光侯萧励所钟爱谓曰汝神采英防后来知名当出吾右　韩充依舅季元元爲河阳节度使署充爲牙将曰我知君旧矣吾皃不才不足累卿二女方防以爲托后元没充爲嫁之`】爲营家产　悉给廪禄【`唐书姚崇外甥任异少孤飬于崇家乃与之立家产谓之`】  

【`曰尔吾无间然矣惜殊宗而代疎命与其子同名冀无以别也　裴守真因闗中旱悉以廪禄奉姊及诸甥`】等于子弟　倚为腹心【`南史丹阳徐湛之素爲彭城王义康所爱虽爲甥舅恩过`】  

【`子弟　唐书窦以甥爲腹心尝夜出呼甥不至斩之`】　选甥坐贬　抵舅致愆【`又曰王涯居翰林其甥皇甫湜中选考覈之际以不先言坐贬　王师范舅杀人其家诉之师范曰法非吾敢乱乃抵舅罪母恚之师范立堂下日三四至不得见三年拜省戸外不敢进`】　司空立嗣环衞推官【`唐书司空图无子以甥爲嗣常爲御史所劾昭宗不问也　张克勤爲左环衞大将军有诏赐一子五品官克勤以息防推与其甥裴夷直劾曰克勤骩有司法引庇他族开后日卖爵之端不可许诏聼之遂着于令`】　甚修甥礼　有似舅形【`世说王子敬兄弟见郗愔蹑屐问讯甚修外甥礼及嘉賔死皆着髙屐仪容慢命坐皆云有事不暇坐旣去郗愔慨然曰使嘉賔不死鼠辈敢尔嘉賔名超愔子也　晋书桓豹奴是王丹阳外甥形似其舅桓甚讳之宣武曰不恒相似时似耳恒似是形时似是神桓逾不悦`】　同爲洗马　荐用龙图【`史记汉汲黯字长孺司马安是其姊子与黯同爲太子洗马　本传宋周濓溪少孤飬于外家景祐中用舅氏龙图阁学士郑公奏试将作监主簿`】八岁吟诗　五龄受傅【`南史谢贞八嵗尝爲春日间居诗从舅王筠竒之谓所亲曰至风定花犹落乃追步惠连矣　齐春秋刘瓛字珪沛人五歳闻舅孔昭先读管寜传欣然请更读因聼受曰可及此耳`】　称其器识　着厥声名【`晋书鎭南大将军刘宏乃应詹之祖舅詹爲长史谓之曰君器识深当代老子于荆南矣　刘璵字庆逊与弟琨字越石并爲尚书郎郭奕之甥声名著当时京师爲之语曰洛中奕奕庆逊越石`】　樝棃橘柚　玳瑁眞珠【`世说桓灵宝问刘太常曰我何如谢太傅答曰公髙太傅深又曰何如贤舅子敬答曰樝棃橘柚各有其美　摭言皇甫松牛僧孺之甥也怨舅不荐作谤诗曰夜入真珠室朝游玳瑁筵眞珠牛妾名`】　颇如风韵　尽得图书【`梁书陆杲字明霞少好学工书画其舅张融有髙名杲风韵举止颇与相时称曰无对日下惟舅与甥　朱梁时温韬盗发昭陵石函鐡匣中所得前代图书及二王眞迹甚富后韬殛死其甥郑元素尽得其图书真迹避祸南徙隐居庐山青邱谷中四十余年`】　入学以甥　在宫称舅【`窦抗母隋文帝姊安成公主也抗以帝甥早贵入太学释褐　窦抗归长安髙祖以兄呼之宫中称爲舅`】自致公卿　防逾子侄【`封伦年方少舅卢思道曰是儿识畧过人当自致公卿　唐书王佖乃李晟之甥武敢闲射晟在师佖无不从晟视佖与子侄等而给与过之`】　尝赐瑚如睹珠玉【`世说石崇与王恺争豪武帝恺之甥也每助恺尝以一瑚髙二尺许赐恺枝柯`】  

【`扶疎世罕其匹　北史齐李绘字敬文仪貌端伟神情朗儁第五舅河间邢宴毎与言叹其髙逺曰若披云雾如睹珠玉宅相之竒良在此甥`】　刘家月旦　阿士文章【`南史齐王延之与阮韬俱刘湛外甥并有早誉湛甚爱之曰韬后当爲第一延之爲次也延之不平每致饷下都韬与朝士同列齐武闻之与延之书曰韬与卿未尝有别意当縁刘家月旦故耶韬字长明裕元孙也　又曰刘孝绰防聪敏七歳能属文舅王融深赏异之尝与同载适亲友号曰神童融每言曰天下文章若无我当归阿士阿士孝绰小字也`】可语孙吴　叹爲曾蔺【`唐书李靖字药师其舅韩擒虎每与论兵法辄叹曰可与`】  

【`语孙吴者非若人而谁哉　谢蔺安八世孙也五嵗时毎父母未饭乳妪欲令蔺先饭蔺曰既不见饥彊食终不进舅阮孝绪闻之叹曰此儿在家则曾子之流事君则蔺生之匹因名之曰蔺稍授以经史过目便能讽诵孝绪每曰吾家阳元也`】　舅母亲乳杨后　诗咏周公【`晋武帝杨后讳艶字琼枝农人母天水赵氏早卒于舅家舅母仁爱亲乳之使他人乳己子　谢太傅刘夫人事见妒`】  

舅甥四  

原王之元舅【`诗不显申伯王之元舅文武是宪`】　汾王之甥【`诗韩侯娶妻汾王之甥`】　戈逐其舅【`国语晋公子重耳以戈逐其舅子犯曰若吾无济吾食舅氏之肉`】　宋郑【`传宋郑甥舅也`】　白水之誓【`左传晋文公谓子犯曰所不与舅氏同心者有如白水乃投其璧于河`】　增卫原霍出【`汉书霍去病卫青姊子也`】　嚼枣哺之【`蔡邕进表平邱程末年十四时父没末抱尸号泣悲哀舅哀其羸劣嚼枣肉以哺之末见食欷歔不能吞咽`】　馆字渭阳【`世说魏明帝爲外祖筑馆旣成谓左右曰当何名之侍中缪袭曰陛下圣徳齐于哲王罔极过于曾闵此馆之兴情钟舅氏宜字曰渭阳`】　酷似其舅【`晋书何无忌酷似其舅何谓无成`】　原焉有此甥【`王悦造其舅范曰卿风流隽望后来之秀悦曰不有此舅焉有此甥`】　戏调其舅【`世说谢绚于公座戏调其舅袁湛湛不堪曰汝父舅汝今复加我可谓世无渭阳情绚父重王敬之外甥与舅不叶绚字宣美`】　常擕就食【`郗鉴事详叔侄`】　明珠在侧【`晋书王武子卫玠之舅也武子语人曰与我甥坐炯然若明珠之在侧`】　西门之恸【`又曰谢安与侄元赌墅顾甥羊昙曰以墅乞汝安薨昙辍乐弥年行不由西州门路尝因石头大醉不觉至州门左右曰此西门昙悲感以马防叩扉咏曹子建诗生存华屋处零落归山邱恸哭而去`】　増珠玉在旁【`世说王济字武子卫玠之舅也儁爽有风姿见玠叹曰珠玉在旁觉我形秽`】　出羣之噐【`又曰韩康伯清和有思理舅殷浩称之曰康伯少自标置居然是出羣之器及其发言遣辞徃徃有思理`】　驱使草木【`又曰卫江州在浔阳有知旧人投之都不料理惟饷王不留行一斤此人得饷便命驾李宏范闻之曰家舅刻薄乃复驱使草木`】　不畏彊御【`梁书领军将军张稷是陆杲从舅杲尝以公事弹稷稷因侍宴诉髙祖曰陆杲是臣通亲小事弹臣不贷髙祖曰杲职司其事卿何得爲嫌杲在台称爲不畏彊御`】鞠养之防【`南史梁顔协防孤飬于舅氏陈郡谢暕暕卒协以有鞠飬之防居丧如伯叔礼议者重之`】舅甥俱宦【`唐书郝处俊事舅谨与许圉师同里同宦逹`】　鄠庄赐舅【`见庄`】舅甥五  

增诗唐杜甫送舅录事摄郴州诗曰贤良归盛族吾舅尽知名徐庻髙交友刘牢出外甥泥涂岂珠玉环堵但柴荆衰老悲人世驱驰厌甲兵气春江上别泪血渭阳情舟鹢排风影林乌反哺声永嘉多北至勾漏且南征必见公侯复终闻盗贼平郴州颇凉冷橘井尚凄清从役何蛮貊居官志在行　李白别从甥诗曰贤甥即明月声价动天门能成吾宅相不减魏阳元自顾寡筹略功名安所存与尔俱飘泊此心难具论  

原哀文晋孙楚和氏外孙道生哀文曰嗟尔道生和氏之宝玉顔丰下曜于懐抱暮春而育孟冬而夭二十三旬期于五日方之期颐百分之一命之修短始则有终谁能长久与天无穷籛翁近千殇子防冲俱反无形冥昧之中造化多少岂独尔躬　又和氏外孙小同哀文曰晔晔蕣华朝生夕落尔命方之犹爲浅薄暂有形质寻反冥漠譬彼蜉蝣不识晦朔死尚未知生亦焉知尔虽旬月我未之视万物混焉天地一指杪末婴孩安足称诔大人达观同之一揆  

## 御定渊鉴类函卷二百五十

人部九【`内外兄弟　姑　姨　小姨附嫂叔　娣姒　姊妹`】  

内外兄弟一  

増尔雅曰姑之子外兄弟也舅之子内兄弟也　山堂肆考曰两姨之子爲外兄弟姑舅之子爲内兄弟　彚苑曰姊妹之子曰姊弟  

内外兄弟二  

増南史曰范缜性质直好危言髙论不爲士友所安惟与外弟萧琛善琛名曰口辨每服缜简诣　又曰韦叡随外兄杜防文爲梁州刺史梁土富饶往者多以贿败叡虽幼独以廉闻　唐书曰孔若思陈亡客居鄠励志于学外兄虞世南曰本朝沦覆吾分湮灭有弟若此知不亡矣  

内外兄弟三  

原合谋　让封【`魏志杨阜与外兄姜叙合谋攻马超大败之以报杀本州刺史太守讐　晋书`】  

【`羊祜进爵□封舅子蔡袭`】　増引入王鉷　奏称李泌【`唐书户部侍郎杨愼矜与王鉷父中表兄弟也故引鉷入台及鉷迁中丞愼矜犹名之鉷意不平后谗杀愼矜　唐书开元中员俶九岁升座词辨如注射帝异之曰员半千孙固应尔因问童子岂有若者俶跪奏臣舅子李泌帝驰召之泌旣至帝方与张说观奕因使说试其能说请赋方圆动静泌应声而对说因贺帝得竒童帝大恱赐束帛敕其家善养之`】　恶闻笳管　剧话桑麻【`南史阮孝绪字士宗外兄王晏贵显屡至其门孝绪度其必至顚覆闻其笳管穿篱逃匿不与相见云　下见后黄直卿防表兄弟序`】　荐充侍读泣宥侍郎【`南史宋武帝谓周舍曰爲我求一人文学俱长兼有行者欲令与晋安游处舍曰臣`】  

【`外弟徐摛形质陋小若不胜衣而堪此乃以摛爲侍读　唐书崔彦昭与王凝外兄弟也凝大中初先显而彦昭未仕尝见凝凝嫚言曰不若从明经举彦昭憾之至是凝爲兵部侍郎彦昭爲相彦昭母敕婢多制履韤曰王氏妹必与子同逐吾将共行彦昭闻之泣且拜曰不敢怨凝遂得免`】　内弟之丧　外家之宝【`文中子有内弟之丧不饮酒不食肉郡人非之唐书韦述父景骏元行冲景骏姑子也爲时儒宗尝载书数车自随述入其室观书不知寝食行冲异之试与语前世事熟复详谛如指掌然使属文授纸辄就行冲曰外家之宝也`】  

内外兄弟四  

原令鼓琴【`晋书阮瞻字千里读书不甚研习而黙识其要善弹琴内兄潘岳每令弹琴终日达夜无忤色不可得而荣辱`】　増吐餐覆醤【`南史阮孝绪外兄王晏贵显不与相见曽食醤美问之云是王家所得便吐餐覆醤及晏诛亲戚咸爲之惧孝绪曰亲而不党何坐之及竟获免`】　朗陵公【`文诗序朗陵公何敬祖余之从外兄也`】　原不饯送【`城阳太守梁柳皇甫谧从姑子之官有劝谧饯之谧曰柳爲布衣送迎不出门食不过盐菜贫者不以酒肉爲礼今作郡送之是贵城阳太守而贱柳岂古人之道非吾心所安也`】　爲育其女【`唐书柳公绰外兄薛宫蚤卒爲育其女嫁之`】  

内外兄弟五  

原诗齐陆厥奉荅内兄顾希叔诗曰嘉惠承帝子躧履奉王孙属叨金马署又铜龙门出入平津邸一见孟尝尊归来翳桑柘朝夕异凉温　又曰殂落固云是寂蔑终如斯杜门淸三迳坐槛临曲池鳬鹄歗俦侣荷芰始参差虽无田田叶及尔泛涟漪　又曰春华与秋实庶子及家臣王门所以贵自古多俊民离宫收杞梓华屋富徐陈平旦上林苑日入伊水滨　又曰书记旣翩翩赋歌能妙绝相如恧温丽子云惭笔札骏足思长坂柴车畏危辙媿兹山阳防空此河阳别　又曰平原十日饮中散千里游渤海方流滞宜城谁献詶屏居南山下临此歳方秋惜哉时不与日暮无轻舟　増唐杜少陵赠表弟诗曰客里何迁次江边正寂寥肯来寻一老愁破是今朝忧我营茅栋携钱过野桥他乡惟表弟还往莫辞遥　宋苏东坡送表弟程懿叔赴潜诗曰与子甥舅氏摧頽各苍顔并爲东诸侯长此佳江山寒松无时花安得插髻鬟惟将老不死一笑荣楛间我甚似乐天但无素与蛮挂冠未及耄当获一纪闲子亦拙进取才髙命悭顽譬如万斛舟行此九折湾九折新得道一沤自尘寰岁晚家乡路莫遣榛菅还　又送表弟程六知楚州诗曰炯炯明珠照双璧当年三老苏程石里人夹道避鸠杖刺史迎门倒鳬舄我时与子皆童儿往往从人覔枣栗健如黄犍不可恃隙过白驹那暇惜醴泉寺古垂橘柚石头山髙暗松栎诸孙相违万里外一笑未解千忧积子方得郡古山阳老手风生谢刀笔我正含毫紫微阁病眼昏花困书檄莫敎印绶系余年去归坟墓当有日功成头白早归来共借梨花作寒食　又上表弟程德孺生日诗曰仗下千官散紫庭时闻小语说苏程长身自昔传甥舅寿骨遥知是弟兄曽活万人宁望报祗求五畆却归耕四朝遗老凋零尽鹤发他年几个迎  

増序宋黄直卿干代仲兄作防表兄弟序曰北山黄东招其内弟郑子恭而告之曰吾从母昆弟皆叶出也叶氏兄弟犹吾从母之昆弟也凡三姓四家虽所系不同自吾外祖父母以来一本而已吾尝记爲童子日外祖父母皆无恙岁冬之朝兄弟毕集相与握手终日谈谐笑语市枣栗相啖迨其去则留连不忍舍旦暮又思之而幸其复来也岂非秉彞良心有不能自己者及其长也而后怵于习俗迫于利害而不能以相保此有识者所当慨念也今吾欲与兄弟约以岁正月之十日六月之二十日会于天宁之浮图人具肴一柈酒一壶饭一器春蚝夏荔不拘其数合而饮食之古人骚赋诗咏与夫投壶弓矢之具有则携之以供娱乐相告语以孝弟忠信相问劳以老少安否家计有无至于农圃桑麻之业皆可抵掌而剧谈也晨而往戴星而归于是重亲戚厚风俗岂不善欤子恭曰善哉遂述其言以告诸兄弟  

姑一  

増释名曰父之姊妹曰姑姑故也言于己爲久故之人也　广雅曰姑谓之威威故也　说文曰威姑也　尔雅曰父之姊妹爲姑王父之姊妹爲王姑曽祖王父之姊妹爲曽祖王姑髙祖王父之姊妹爲髙祖王姑父之从姊妹爲从姑父之从父姊妹爲从祖姑父之从祖姊妹爲族祖姑　诗曰问我诸姑　礼曰房中内宾姑姊妹也　又曰姑姊妹之大功踊绝于地如知此者由文矣哉注降服恩重也　又曰姑姊妹之薄也盖有受我而厚之者所以夫家厚故我薄也  

姑二  

増左传曰晋献公筮嫁伯姬于秦遇归妹之暌史苏占之曰不吉归妹暌孤寇张之弧侄其从姑六年其逋逃归其国而弃其家明年其死于髙梁之虚【`震爲木离爲火火从木生离爲震妹于火爲姑谓我侄者吾谓之姑谓子圉质于秦也`】　列女传曰梁宣节姑者梁之妇人也其室失火兄子与己子三人在内入取兄子辄得已子及火盛不复得入妇人将赴火人曰本取兄子卒得已子至于中心亦已足矣何至赴火妇曰梁国岂可以户告人晓也被不义之名何面目见兄国人哉吾欲复投吾子又失母子之情誓不生遂赴火而死君子曰可谓节姑也　唐书曰武后欲以武三思爲太子狄仁杰曰陛下欲三思爲后姑侄与母子孰亲每以母子天性爲言后虽忮忍不能无感故卒复唐嗣又曰文宗恶世流侈因汉阳公主入问曰姑所服何年法也今之弊何代而然对曰妾自贞元间辞宫所服皆当时赐未尝敢变元和后数出禁藏纤丽物赏战士由是散于人间内外相矜狃以成风  

姑三  

増手披纱扇　身着麻衣【`世说温峤丧妇从姑刘氏惟有一女甚有姿慧姑以属公覔婚公密有自婚意因下玉镜台一枚姑大喜婚姻交礼女以手披纱扇抚掌大笑曰我固疑是老奴果如所卜玉镜台是公爲刘越石长史北征刘聪所得　世说阮仲容先幸姑家鲜卑婢及居母丧姑当逺移初云留婢旣发定将去仲容借客驴着重服自追之累而反曰人种不可失即遥集之母也`】　诵诗九纸　赠絁十匹【`宋书范云字彦龙六歳就其姑夫袁叔明读毛诗日诵九纸陈郡殷琰名知人候叔明见之曰公辅之器也　国史补裴佶常话少时姑夫爲朝官有雅望佶至宅防其退朝深叹曰崔照何人众口称美必行贿也言未讫门者报曰寿州崔使君候谒姑夫怒呵门者将鞭之良久束带强见须臾命茶甚急又命酒又命□爲饭佶姑曰何前倨而后恭及入门有德色揖佶曰憩学中佶未下阶出怀中一经乃赠官絁十匹`】　但留传舍　不造门庭【`汉书桓严尤脩志介姑爲司空杨赐夫人初父鸾卒姑归宁赴哀将至止于传舍整饰从者而后入严心非之及姑劳问终无所言号哭而已赐遣吏奉祠因县发取祠具严拒不受后每至京师未尝舍宿杨氏其贞忮若此　梁书江子一字元贞统七世孙也直华林省其姑夫右衞将军朱异权要当朝休暇之日宾客辐辏子一未尝造门其髙洁如此`】　谊敦袁蔡　亲缔潘杨【`博物志蔡伯喈母袁曜卿之姑女杨经字仲武潘岳作诔文云籍三叶世亲之恩而子之姑余之伉俪焉潘杨之睦有自来矣`】　姑事婕妤　幼从柴后【`汉书成帝班婕妤彪之姑也　宋史周世宗柴后兄守礼之子幼从姑养太祖家以谨厚见爱按太祖谓周太祖郭威世宗谓晋王荣威之养子也柴后太祖之后姑指柴后而言`】　犹持节行　见赏名通【`列女传齐攻鲁至郊遥见一人携一皃抱一皃及军至乃弃抱者而抱携者将欲射之就而问曰所抱者谁之子对曰兄之子所弃者谁之子曰己子也妾见不能两全遂弃己子军曰何弃所生而抱兄子对曰子之于母私爱也侄之从姑公义也背公向私妾不爲也齐军曰鲁有妇人犹持节行况朝廷乎遂回军不伐鲁鲁侯闻之赐以束帛号曰义姑　宋书袁淑字阳源豹之子也少有风槪年数岁伯父湛谓家人曰此非凡儿至十余岁爲姑夫王宏所赏不爲章句之学而博渉名通文彩遒丽`】　名亚子云　年同元礼【`后周书萧子云王褒之姑夫特善草褒少以姻亲徃来其家遂相模范俄而名亚子云并见重于时　汉书钟皓兄子瑾母李膺之姑也瑾与膺同年俱有声名`】  

姑四  

増散宝堂前【`吕事见妇人智识`】　尘务经心【`世说王江州愉夫人谢幼度妹语谢遏曰汝何以都不复进爲是尘务经心天分有限`】　戒典机衡【`唐书武三思任文昌左相李昭德谏曰承嗣已王不宜典机衡以惑众且父子犹相簒夺况姑侄乎后矍然曰我未之思也乃罢`】叹其义识【`北史崔巨伦有姊明慧有才行因患眇一目内外亲戚莫有求者其家议欲下嫁之巨伦姑赵叔之妻闻而悲感曰吾兄盛徳不幸早世岂令此女屈事卑族乃爲子翼纳之时人叹其义识`】  

姑五  

増诗唐杜甫送重表侄王砯评事使南海诗曰我之曽祖姑尔之髙祖母尔祖未显时归爲尚书妇隋朝大业末房杜俱交友长者来在门荒年自糊口家贫无供给客位但箕帚俄顷羞颇珍寂寥人散后入怪鬓发空吁嗟爲之久自陈翦髻鬟鬻市充杯酒上云天下乱宜与英俊厚向窃窥数公经纶亦俱有次问最少年虬髯十八九子等成大名皆因此人手下云风云合龙虎一吟吼愿展丈夫雄得辞儿女丑秦王时在座眞气惊户牖及乎贞观初尚书践台斗夫人常肩舆上殿称万寿六宫师柔顺法则化妃后至尊均嫂叔盛事垂不朽　宋黄庭坚题徐氏姑寿梅亭诗曰大雏衔枝来作亭小雏衔实来种花两雏反哺声喳喳慈乌发白尔成家梅梁丹靑射寒日楳英飞雪靑发二雏同味如春酒寿亲一笑宜长久金玉满堂空尔爲有亲举酒世上稀生育劬劳安可报折楳倾酒着斑衣  

増志唐柳宗元亡姑陈君夫人权厝志曰陈君谓宗元曰子之姑孝于家移于我之长睦于族施于我之党是用宾而礼之如益者之友今则去我已矣吾无以报焉愿以爲志  

姨一【`小姨附`】  

増尔雅曰母之姊妹爲从母　又曰从母之子爲从母昆弟其女子爲从母姊妹又曰妻之姊妹同出爲姨又曰姊妹之夫爲私　仪礼子夏传曰从母丈夫妇人报传曰何以小功也以名加也外亲之服皆缌也【`外亲异姓正服不过缌`】  

姨二  

増诗曰邢侯之姨　左传曰蔡哀侯娶于陈息侯亦娶焉息嬀将归过蔡蔡侯曰吾姨也止而见之弗宾息侯闻之怒使谓楚文王曰伐我吾求救于蔡而伐之楚子从之  

姨三  

増不事女主　遂号痴姨【`狄仁杰卢氏堂姨事见前贤妇人类　魏宦者符承祖方用事亲姻争附以求利其姨母杨氏爲姚氏妇独否尝与之衣服则曰我夫家贫与之奴婢则曰我家无食承祖遣车迎之不肯起使人抱上车则大哭曰尔欲杀我由是符氏内外号爲痴姨及承祖败有司执其二姨魏主闻姚氏姨贫弊特命赦之`】　此君座也　大家难之【`晋书何充字次道庐江人王导妻姊之子少与王导善早爲显官尝诣导导以麈尾指牀呼充共坐曰此君座也　三辅决录周季贡班固姊之子也善属文丧妇作问神其姨曹大家难之`】　以姨继室　指妹议婚【`左传齐侯请继室于晋韩宣子使叔向对曰寡君不能独任社稷之事未有伉俪在衰绖之中是以未敢请君有辱命惠莫大焉若惠顾敝邑抚有晋国赐之内主岂惟寡君举羣臣实受其贶其自唐叔以下实宠嘉之遂成婚龙图刘公未第时娶赵尚书晃之长女早亡而赵氏犹有二妹旣而刘公登科赵夫人复欲妻之使媒妁`】  

【`通意刘曰若云武有之德则不敢爲婚若言禹别之州则庶可从命葢嫌七姨骨相寒薄遂娶九姨后生七子几忱皆至大官七姨后适关生竟不第落魄穷馁莫年刘氏养之终身`】　供奉夫人　重称女壻【`杨妃外传谢阿蛮善舞上按曲于淸元殿寜王吹笛上羯鼓杨妃琵琶秦国夫人端坐视之上戏曰乐籍今日幸得供奉夫人请一缠头对曰岂有大唐天子阿姨无钱用耶遂出三百万爲一局　欧阳文忠公与王宣徽拱辰同爲薛简肃公子壻文忠公娶其长女后卒再娶其妹故文忠公有旧女壻爲新女壻大姨夫作小姨夫之戏`】  

姨四  

増断乳怀恩【`宋刘怀肃传初髙祖产而皇妣殂孝皇贫薄无由得乳人议欲不举髙祖从母生刘怀敬未期乃断懐敬乳自养髙祖髙祖以旧恩怀敬累见宠授官至防稽太守`】　再婚从女【`苏文忠公先娶乡贡进士王弗女其继室又其从女也`】  

姨五  

増诗唐杜甫寄狄明府诗曰梁公曽孙我姨弟不见十年官济济大贤之后竟凌迟浩荡古今同一体比看伯叔四十人有才无命百僚底今者兄弟一百人几人卓絶秉周礼在汝更用文章爲长兄白睂从天啓汝门请从曽公说太后当朝多巧计狄公执政在末年浊河终不污淸济国嗣初将付诸武公独廷诤守丹陛禁中决册诏房陵前朝长老皆流涕太宗社稷一朝正汉官威仪重昭洗时危始识不世才谁谓荼苦甘如荠汝曹久宜裂土食身使门户多旌棨何爲飘泊岷汉间干谒王侯颇歴诋况乃山髙水有波秋风潇潇露泥泥虎之饥下巉岩蛟之横出淸泚早归来黄土污人眼易眯  

嫂叔一  

増释名曰嫂叟也老称也叟缩也人及物皆小缩于旧也叔少也幼者称也叔亦俶也见嫂俶然却歩也　礼记曰嫂叔之无服也盖推而逺之也　又曰嫂不抚叔叔不抚嫂爲丧中　又曰嫂叔不通问　仪礼曰嫂者尊严之称　尔雅曰女子谓兄之妻爲嫂弟之妻爲妇汉书注曰西方谓亡嫂爲丘嫂丘空也兄亡独有嫂  

也或云丘大也长嫂之称史记丘作巨  

嫂叔二  

増礼记曰子思之哭嫂也爲位　后汉书曰马援敬事寡嫂不冠不入庐　世说曰阮籍嫂常还家籍与之别或讥之籍曰礼岂爲我辈设耶　孔帖曰赵宏智奉嫂谨甚　又曰王珪奉寡嫂家事咨而后行　又曰徐彦伯事寡嫂谨　山堂肆考曰韩愈亲兄名介嫂郑氏愈生三歳而孤嫂视愈如子所谓鞠于嫂氏是也  

嫂叔三  

増市米　责钱【`南史齐竟陵王子良爲会稽太守时有山隂孔平诣子良讼嫂市米负钱不还子良叹曰昔髙文通与寡嫂讼田义异于此乃赐米钱以偿平　会稽典录郑宏守阳羡县民有弟用兄钱者爲嫂所贵未还嫂诣宏诉宏爲叔还钱兄闻之慙媿自系于狱遂遣妇赍钱还宏宏不受也`】　听讲让财【`邺洛鼎岐记卢防后妻元氏升堂讲老子道德经防弟元明隔纱帐以听之　下详兄弟三`】原厌髙祖　嫉陈平【`上汉髙祖事见前叔侄　史记陈平与兄伯居伯常纵平游`】  

【`学人或谓平何食而肥其嫂嫉平不视家产曰食糠覈耳有叔如此不如无伯闻之遂弃其妇`】　小郎解围　童子愈疾【`世说晋王凝之妻谢氏道韫献之与客谭议辞理将屈道韫遣婢白献之曰欲与小郎解围乃施靑纱步幛自蔽论献之前义客不能屈也　晋书顔含字宏都嫂老失明含躬亲省视病须髯蛇胆爲药含求不得有童子持一靑囊授含开之乃髯蛇胆出户化爲靑鸟飞去嫂疾便愈`】　长养方朔　怒杖小郎【`汉书东方朔上书曰臣少失父母长养兄嫂　世说王澄字平子衍季弟也衍妻郭氏贪鄙令婢担粪澄年十四谏郭怒谓澄曰太夫人临终以小郎嘱新妇不以新妇嘱小郎捉裾杖之澄逾窓得免`】　増卖身营冢　罄橐遗资【`齐书吴达之义兴人嫂亡无以具葬乃自卖爲十夫佣以营葬　南唐书丘旭字孟阳随计金陵凡九举而曳白者六七然自励弥笃秋试将迩寡嫂刘问行期旭以匮乏告嫂曰茍济荣望虽孤儿可鬻况赀用于是罄囊遗之旭不得已复就乡举明年春试厚德载物赋旭爲第一`】  

嫂叔四  

原人言盗嫂【`汉书人言陈平盗嫂`】　不爲炊【`史记苏秦说秦不遇顦顇而归兄嫂娣妹皆笑之妻不下机嫂不爲炊及佩六国相印归昆弟妻嫂侧目不敢视秦秦笑谓曰何前倨而后恭嫂谢曰见季子位髙金多也`】　无兄盗嫂【`通鉴直不疑爲郎朝见人或毁不疑曰状貌虽美善盗嫂不疑曰我无兄然终不自明`】　佣耕养嫂【`后汉书第五访字子谋少孤贫佣耕以养嫂`】　嫂婢赠歌【`乐志白扇歌者晋中书令王珉与嫂婢有情其婢制白团扇歌以赠珉`】　谢安誉嫂【`世说晋谢朗父据早卒总角时病新起体羸未堪劳于叔父安前与沙门支遁讲论遂至相苦嫂王氏再遣信令还安留使竟论王氏因出云新妇少遭艰难一生所寄惟在此儿因流涕携朗去安谓座客曰家嫂辞情慷慨恨不使朝士见之也`】　争田【`逸民传髙凤爲太守所召恐不得免乃与寡嫂争田由是不仕`】魏舒将嫂【`魏舒曰得八百户长将老嫂入官舍斯愿足矣`】　増谨于事嫂【`宋书`】  

【`蔡兴宗幼立风槪家行尤谨奉归宗姑事寡嫂养姑兄子有闻于世`】　事之如母【`南齐书韩灵敏兄灵珍亡无子嫂卓氏守节不嫁虑家人夺其志未尝告归灵敏事之如母`】　叔射杀牛【`牛宏事见前兄弟`】  

嫂叔五  

増书宋王锡妻范氏与锡弟僧达书曰昔谢太傅奉嫂王夫人如慈母今蔡兴宗亦有共和之称其爲世所重如此  

増文唐韩愈祭嫂郑氏文曰呜呼天祸我家降集百殃我生不辰三歳而孤蒙幼未知鞠我者兄在死而生实维嫂恩视余犹子诲化谆谆爰来京师年在成人屡贡于王名乃有闻念兹钝顽非训曷因孰云此来乃覩灵輼有志弗及长负殷勤呜呼哀哉昔者韶州之行受命于兄兄曰尔幼养于嫂丧服必以期今岂敢忘天实临之  

増议唐魏征嫂叔服议曰记曰兄弟之子犹子也盖引而近之也嫂叔之不服盖推而逺之也且事嫂见称载籍非一郑仲虞则恩礼甚笃颜宏都则极诚致感马援则见之必冠孔伋则哭之爲位察其所尚之防岂非先觉者欤  

娣姒一  

増尔雅曰女子同出谓先生爲姒后生爲娣注云同出谓同嫁事一夫也事一夫者以己先生爲姒后生爲娣又曰长妇谓稚妇爲娣娣妇谓长妇爲姒　尔雅疏  

曰世人疑娣姒之名皆以兄妻呼弟妇爲娣弟妻呼兄妻爲姒然公羊传诸侯娶一国二国徃媵以侄娣从娣者何弟也是以其弟解娣自然以长解姒长谓身之年长非夫之年长也左传穆姜不以声伯之母爲姒又叔向之嫂谓叔向之妻爲姒二者皆呼夫弟之妻爲姒岂计夫之长幼乎　礼记内则曰介妇请于冢妇无敢敌耦于冢妇不敢并行不敢并命不敢并坐娣姒犹兄弟也　李翺杨烈女传曰妇人女子顺和于娣姒则贤矣合璧事曰娣姒今或曰妯娌  

娣姒二  

増左传曰鲁声伯之母不聘穆姜曰吾不以妾爲姒又曰伯石始生子容之母走谒诸姑曰长叔姒生男按伯石即杨食我夏姬之女所生也  

娣姒三  

増时称钟郝　姻耻萧成【`世说王司徒浑妻钟氏字琰与弟湛妻郝氏皆有德行琰虽门髙与郝氏相亲重郝不以贱下钟钟不以贵陵郝时称钟夫人之礼郝夫人之法　唐书髙宗以太平公主适薛绍武后以薛顗妻萧氏顗弟绪妻成氏非贵族欲出之曰我女岂可与田舍女相爲妯娌耶或曰萧氏瑀之侄孙国家旧姻乃止`】　复还筦钥　乃事干戈【`唐书李光进弟光颜先娶而母委以家事及光进娶母已亡弟妇籍赀财纳筦钥于姒光进命反之曰娣逮事姑且尝命主家事不可改因相持泣乃如初　五代史梁太祖破朱瑾纳其妻以归瑾妻见皇后张氏再拜后怆然泣下曰兖郓与司空同姓之国昆仲之间以小故乃兴干戈而使吾姒至此若不幸汴州不守妾亦如此矣言已又泣太祖感动乃送瑾妻爲尼`】  

娣姒四  

増皆畏侍姑【`皇后窦氏事见子妇`】　媿作梁山【`五代史补李涛弟澣娶礼部尚书窦宁国之女年甲稍髙结褵之夕窦氏出参涛辄望尘下拜澣惊曰大哥风狂耶新妇参阿伯岂有荅礼涛曰我不风只将谓是亲家母澣且慙且怒旣坐窦氏复拜涛又叉手当胸作歇后语曰慙无窦建愧作梁山`】  

姊妹一  

増尔雅曰男子谓女子先生爲姊后生爲妹　又曰姊妹之夫爲私　苑曰姊咨也以先生言可咨问也又曰妹女弟也妹者未也女子先生曰姊后生曰妹诗曰亦有兄弟不可以据薄言徃愬逢彼之怒　又曰遂及伯姊　又曰兄弟不知咥其笑矣　礼檀弓曰姑姊妹女子已嫁而反兄弟不与同席而坐不与同器而食  

姊妹二  

増诗曰谭公维私　左传曰潞子婴儿之夫人晋景公之姊也酆舒爲政而杀之又伤潞子目晋侯欲伐之诸大夫皆曰不可酆舒有三隽才不如待后之人伯宗曰必伐之狄有五罪隽才虽多其何补焉遂灭潞酆舒奔衞衞人归诸晋晋人杀之　又曰吴伐楚楚昭王取其妹以出渉濉水钟建负之后复国王将嫁季芊辞曰所以爲女子逺丈夫也钟建负我矣王遂使妻钟建以爲乐尹　又曰郑穆少妃姚子之子子貉之妹也子貉早死无后而天钟美于是注是谓夏姬也　史记曰张敬叔姊善鼓琴髙祖召爲宫人徙其家就戚里戚里在长安与亲戚别居故曰戚里　汉书曰李延年妹绝美延年侍上酒酣歌曰北方有佳人遗世而独立一顾倾人城再顾倾人国岂不知倾城与倾国佳人难再得武帝闻之乃召入宫　后汉书曰赵岐取马融从妹融尝至其家与从妹宴饮作乐日夕乃出岐与友书曰马季长虽有名当世而不持士节三辅髙士未尝以华裙蔽其门岐尝读周官二义不通不徃造之贱融如此　文士传曰张温爲孙权所斥其姊妹三人皆有节行已嫁者皆见录夺其中妹先适顾承官以许嫁丁氏成婚有日遂饮药而死吴朝嘉叹乡人图画爲之赞颂云　世说曰郗嘉宾丧妇兄弟欲迎妹还终不肯归曰生纵不得与郗郎同室死宁不同穴耶　齐书曰永兴中有王氏女年五歳得毒病两目皆盲性至孝年二十父亡盲女临尸一哭眼皆血出小妹俄舐之左眼即开愈时人皆以爲孝感所致也　唐书曰张巡有姊嫁陆氏爲巡补缀行间军中号陆家姑先巡被害  

姊妹三  

原归妹　哀姊【`易注妇人谓嫁曰归汉书杜周诚哀老姊`】　外妹　内宾【`左传声伯嫁外妹管于奚之女于施孝叔郤犨来聘求妇于声伯声伯夺施氏妇以与之外妹谓同母异父也　仪礼有司彻曰主人洗献内宾于房中内宾姑姊妹也`】　逾郭　在宫【`韩子梁车爲邺令其姊徃见之暮而后至闭门因逾郭而入梁车刖其足赵成侯以爲不慈夺玺而逐之　左传连称有从妹在公宫无宠使间公`】　贤智　义烈【`纲鉴梁冀诛李固固少子燮字德公姊文姬贤而有智谋匿燮乃告父门生王成曰君执义于先公今委君以六尺之孤李之休戚在君矣成乃将燮东下得全　下聂政姊事见贤妇人`】　詈余　收孩【`楚辞女嬃之婵媛兮申申其詈余注嬃屈原姊也申重言也言嬃责原不与众合乃见流　后汉书卢延遭王莽乱延从女弟年在孩乳弃于沟中延哀而收养遂至成人`】増鼓琴　引杖【`史记万石君名奋汉髙祖东击项羽过河内时奋年十五爲小吏侍髙祖髙祖爱其恭敬问曰若何有对曰奋独有母不幸失明家有姊能鼓琴髙祖召爲美人以奋爲中涓受书谒徙其家长安戚里以姊爲美人故也　江行杂录宋太祖爲殿前检北征京师喧言当立检爲天子太祖宻以告家人曰外间汹汹若此将如何太祖姊方在厨引麪杖逐太祖击之曰大丈夫临大事可否当决诸中乃来家恐怖妇女何爲`】　上书　辍【`汉书曹寿妻大家班超之妹也超爲都防在绝域年老思入玉门关妹乃上书曰妾兄超延命沙漠三十余年骨肉生离不复相识上因征超还　因话录庾约爲河南兵曹有寡姊在家庾尝于公堂辍已以饷其姊同官嘉叹`】　能诗　临画【`张奎妻王荆公之妹也能诗　宋李尚书公择之妹能临竹木水石等画黄山谷有诗`】　饥寒　慈惠【`后魏书崔亮家贫佣书自业时陇西李冲当朝亮从兄光徃依之因谓亮曰安能久事笔砚何不徃就李氏彼家饶书因可得学亮曰弟妹饥寒岂司独饱自可观书于市安能看人眉睫乎　冯左藏娶开封张显女早世女临终曰吾妹慈惠可抚诸孤遂娶之`】　原微观意　岂求名【`后汉书宋爲太尉时帝妹湖阳公主新寡帝与共论羣臣以观其意主曰宋公威容羣臣莫及帝曰试图之主坐于屏风后召宏问曰贵易妻人情乎宏曰糟糠之妻不下堂帝廻谓主曰事不谐矣　蜀志郭奕迁雍州刺史有寡姊姊下僮仆多有奸犯而杀人者吏执之奕曰大丈夫岂以老姊求名遂遣而不问`】　抱逵听书　哀统与粟【`汉书贾逵年五嵗其姊闻邻家读书每抱逵听之逵年十岁乃暗诵六经姊曰吾未有敎汝安得三坟五典读之逵曰忆昔抱听邻家读书　吴志骆统字公绪年八歳时饥多有困者统爲减饮食饲之其姊仁爱见统甚哀曰何不告我而乃自苦以私粟与统`】　増诸妹艳质　四人美才【`萧韶太淸记刘孝仪诸妹文彩艳质甚于神人　陈统字元方綋字伟方俱淸秀知名姊妹四人俱有美才姊适东莞徐氏生邈二姊适同郡刘氏文章最盛`】　奉以爲师　事之如母【`上见宫嫔　唐书杨愼矜兄弟友爱事姊如母`】　舍人有礼　刺史无恩【`唐书苏颋事寡姊有礼世称其德　南史宋朱脩之薄于恩情有姊在乡里饥寒修之爲荆州刺史未尝供膳一日徃姊家姊爲设菜羮粗饭激之修之曰此乃贫家好食进之致饱`】　使僃嫔嫱　命爲妯娌【`左传晋韩须如齐逆女齐陈无宇送女致少姜少姜有宠于晋侯谓之少齐少姜卒齐侯使晏婴请继室于晋曰寡人不腆先君之适以僃内官焜燿寡君之望君若不忘先君之好惠顾齐国则犹有先君之适及遗姑姊妹若而人辱使董振择之以僃嫔嫱寡人之望也　北魏书崔休弟之子愍字长谦济州刺史卢尚之欲以长女妻之休又爲子防求尚之次女曰家道多由妇人欲命姊妹爲妯娌尚之感其义于是同日成婚`】　才亚左芬　名齐道韫【`南史鲍令辉昭之妹也歌诗淸巧拟古尤胜昭尝荅武帝云臣妹才自亚于左芬臣才不及太冲耳　下见前`】　季隗叔隗　元妃季妃【`左传晋公子重耳取季隗赵衰妻叔隗　晋书慕容垂娶叚氏字元妃婉惠有志操尝谓妹季妃曰我终不作凡人妻妾季妃曰我亦不作庸人妇邻人闻而笑之后燕王纳元妃范阳王德聘季妃并如其言`】　姊爲内官妹称进士【`刘袆之姊爲内官武后遣至外家问疾袆之因贺兰敏之私省之坐流隽州后爲丐`】  

【`还　南楚新闻关图有妹能属文尝语人曰家有一进士所恨不栉耳`】　名姊归岸　号长广桥【`荆州图经南北岸者屈原之乡里原旣流放忽然归乡人喜恱因名南岸曰归乡岸原有姊闻原还亦来归责其矫世乡人又名其北岸曰姊归岸梁典长广桥者宋武帝姊昔卖钞籴米还桥小不敢过无船得渡日晚武帝大饥久方见姊负米还乃谓姊曰若异日富贵当长广此桥后遂爲名`】　诲若严师　养成孤妹【`尚官宋若昭父廷芬生五女长若莘次若昭若伦若宪若荀若昭文尤髙若莘诲诸妹如严师　唐书毕搆初丧继母时有二妹在襁褓亲加鞠养咸得成立及搆卒二妹号绝久之以抚育恩遂制三年之服`】　煑粥然须　题门续咏【`唐书李勣性友爱其姊尝病勣亲爲作粥风囘然其须鬓姊曰仆妾甚多何自苦如是勣曰顾姊老勣亦老虽欲久爲姊作粥其可得乎　梁书刘孝标有三妹一嫁琅邪王叔英一嫁吴郡张嵊四山一嫁东海徐悱敬业并有文才而徐妻尤淸拔所谓刘三娘字令嫺是也兄孝绰罢官不出爲诗题其门曰闭门罢庆吊髙卧谢公卿嫺续之曰落花埽仍合藂兰摘复生`】　姊妹壻刘览劾奏　季友与书【`梁书刘览孺弟也除尚书左丞居官淸正无所私姊夫御史中丞褚湮从兄吏部郎孝绰在职颇通货览劾奏并免官孝绰怨之尝谓人曰犬齧行路览噬家人　谢承后汉书胡母班字季友八厨之一王匡妹夫也匡受绍防收班于狱班与匡书略曰足下拘仆于狱欲以衅鼓此何悖暴无道之甚也仆与董卓何亲戚义岂同恶足下张虎狼之口吐长蛇之毒恚卓迁怒何其酷哉`】　就贷姊夫　知疎妇弟【`别传郭林宗家贫欲游学无资就姊夫贷钱五千乃逺至成皐从师受业并日而食衣不蔽形常以盖幅自障出入入则防前出则掩后　北齐书郑元礼崔昂妇弟也魏收昂之姊夫昂持元礼数诗示卢思道曰元礼比来诗咏亦不减魏收思道曰未觉元礼贤于魏收但知姊夫疎于内弟`】　哀号救壻　悲怆祭夫【`世说庾希被诛将戮小弟玉台子妇宣武女弟也突入哀号曰庾玉台常困人脚短三寸当复能作贼否宣武笑曰壻故自急遂原玉台一门　刘三娘字令嫺嫁徐悱悱卒令嫺爲祭文辞甚悲怆父勉欲爲哀辞见此文乃阁笔`】  

姊妹四  

原尚右【`礼孔子与门人立拱而尚右二三子亦皆尚右孔子曰二三子之嗜学也我则有姊之丧故也二三子皆尚左`】　丧不除【`礼子路有姊之丧可以除之矣而弗除也孔子曰何弗除也子路曰吾寡兄弟而弗忍也孔子曰先王制礼行道之人皆弗忍也子路闻之遂除之`】　月姊【`王者姊事月`】得臣之妹【`左传衞庄公娶于齐东宫得臣之妹美而无子`】　引镰【`东观汉记秦彭字伯平爲山阳太守欲嫁寡妹妹不嫁乃引防自害`】　増钟氏四龙【`后汉书李膺之姑爲钟皓兄之妻生子瑾好学慕古与膺同年俱有令名膺祖太尉修常言瑾似我家性以膺妹妻之生四子亮叔训秀号四龙安帝时俱爲牧守`】　原引刃【`列女传桓林姊夫刘敬仲早亡桓氏乃引刃割耳以示桓林`】　留钱五十【`风俗通太原郝子亷饥不可得食寒不可得衣一分及一芥不取人过姊留饭密留五十钱于席上而去`】　増袁家二妹【`世说袁彦道有二妹一适殷浩一适谢仁祖语桓温云恨不更有一人配卿`】　藜藿杂米【`晋书桑虞字子深魏人年十四丧父哀毁过礼以米百粒糁藜藿其姊喻之曰灭性非孝子对曰藜藿杂米足以胜哀`】　不爲赘壻【`王敬宏妻桓元姊也敬宏之郡元时爲荆州遣信要令过敬宏至巴陵谓人曰灵宝见要正当欲与其姊集聚耳我不能爲桓氏赘壻乃遣别船送妻徃江陵妻在桓氏弥年不迎`】　原留钱二百【`南史范丹字史云候姊姊饭之以姊夫不德留钱二百文`】　増中分禄秩【`宋书新野庾彦达爲益州刺史姊之鎭分禄秩之半以供赡之西土称焉`】　事姊恭顺【`唐韦顗早孤事姊恭顺`】　悉输廪禄【`唐书裴守眞养寡姊甚谨永淳初关中旱悉以廪禄奉姊`】  

姊妹五  

原诗晋左思赠妹九嫔悼离诗曰郁郁岱淸海渎所经隂精以灵爲祥爲祯峩峩令妹应期诞生如兰之秀如芝之荣总角岐防髫龀夙成比德古烈异世同声惟我惟妹实惟同生早丧先妣恩百常情女子有行实逺父兄骨肉之恩固有归宁何悟离拆隔以天庭自我不见于今二龄穆穆令妹有德有言才丽汉班明朗楚樊黙识若记下笔成篇行显中闺名播外藩何以爲赠勉以列图何以爲言申以诗书相去在近上下欷歔含辞满胸郁烦不舒　増宋黄鲁直寄别陈氏妹曰西风吹天云顷刻异秦越叔子从天来忽与同姓别饯行在半途一食三四噎遥遥马嘶断芳草迷车辙引襟满眼泪囘首寸心折母氏孝且慈爱养数毛发诸儿恩至均如指孰可龁汝今始归人緜緜比瓞中畦不灌漑芳意还销歇黄鸟止邱隅南山采薇蕨择妇旣甚明寡取乃爲恱我开贤女传须已爲汝说在宋有伯姬洁身若冰雪下堂失传母上堂就焚爇吾尝嘉愿康有妇皆明哲戮力事耦耕甘贫至同穴彼于视三公其犹吹一吷雍容二南间此妇眞豪杰男儿何有哉今壮而善囗逢时秉钧轴邂逅把旄钺富贵多祸忧朋党相媒孽等之殻中游巧者未知拙勿以贫贱故事人不尽节母仪尊圣善妇道尚曲折葛生晚萋萋絺绤代裘褐女工旣有余枕簟淸烦暍谁言淮蔡逺曽不以日月跂予升髙邱伫望飞鸟灭善懐诗所歌行人勿惜别皇皇太史笔期汝书英烈　又赠李妹诗曰张侯温如邹子律能令隂谷自生春有齐先生之季女十年择对无可人箕帚扫公堂上尘家风孝友自相亲  

原哀辞晋潘岳阳城刘氏妹哀辞曰鸟鸣于柏乌号于荆徘徊踯躅立闻其声相彼羽族矧伊人情叩心长叫痛我同生诞育圣王发竒稚齿如彼名驹昂昂千里刘氏怀宝未曜随和伊予轻弱弗克负荷禄微于朝贮匮于家俾我令妹勤俭僃加珍羞罕御器服靡华抚膺恨毒逝矣柰何哀哀母氏蒸蒸圣慈震恸擗摽何痛如之魂而有灵岂不慕思嗟哉徃矣当复何时  

原书晋徐藻妻陈氏与妹书曰伏见伟方所作先君诔其述咏勲德则仁风靡坠其言情诉哀则孝心以叙自非挺生之才孰能克隆聿修若斯者乎执诔反覆触言流泪感赖交集悲慰并至元方伟方并年少而有盛才文辞富艳冠于此世窃不自量有疑一言略陈所怀庶僃起予先君旣体仁义又动则圣检奉亲极孝事君尽忠行已也恭养民也惠可谓立德立功示民轨范者也但道长祚短时乏识眞荣位未登髙志不遂本不标方外迹也老庄者绝圣弃智浑齐万物等贵贱忘哀乐非经典所贵非名敎所取何必辄引以爲喻邪可共详之　宋鲍照与妹书曰吾自发寒雨而全行日少栈石星饭结荷水宿以今食时仅及大雷涂登千里日逾十辰去亲爲客如何如何向因渉顿凭观川陆遨神淸渚流睇方曛东顾三洲之隔西眺九派之分闚地门之绝景望天际之孤云南则积山万状争气负髙含霞饮景参差代雄陵跨长陇前后相属带天有匝横地无穷东则砥原逺隰亡端靡际寒蓬夕卷古树云平旋风四起思鸟羣归静听无闻极视不见北则陂池潜演湖泽脉通栖风之鸟水化之虫以智吞愚因彊捕小号噪惊聒纷牣其中西则囘江永指长波天合滔滔何复漫漫安竭左右靑蔼表里紫霄从岭而西气尽金光半山以下纯爲黛色信可以神居帝郊鎭控湘汉者也夕景欲沈晓露将合孤鹤寒歗游鸿逺吟樵苏一叹舟子再泣诚足忧悲不可说也  

増志铭唐柳宗元亡姊崔氏夫人墓志曰我伯姊之葬良人博陵崔氏爲之铭凡归于夫家爲妇爲妻爲母之道我之知不若崔之悉也然而自笄而上以至于幼孩崔固不如我之知也又乌可以已今之制凡志于墓者琢密石加盖于其上用敢附碑隂之义假兹石而书焉  

## 御定渊鉴凾卷二百五十一

人部十【`女　翁壻乳母`】  

女一  

増彚苑曰女如也从父之教从夫之命故曰如未嫁谓之女已嫁谓之妇　易曰家人利女贞　又曰归妹愆期迟归有时象曰愆期之志有待而行也　又曰六五帝乙归妹其君之袂不如其娣之袂良月几望吉象曰帝乙归妹不如其娣之袂良也其位在中以贵行也诗曰窈窕淑女君子好逑　又曰窈窕淑女琴瑟友之又曰窈窕淑女钟鼓乐之　又曰汉有游女不可求  

思　又曰有齐季女　又曰摽有梅其实七兮求我庶士迨其吉兮　曲礼曰女子许嫁笄而字　内则曰女子出门必拥蔽其面夜行以烛无烛则止　又曰子能食食教以右手能言男唯女俞男鞶革女鞶丝注唯俞皆应辞鞶小囊盛帨巾者男用韦女用绘帛　又曰女  

子十年不出姆教婉娩听从执麻枲治丝茧织絍组紃学女事以供衣服观于祭祀纳酒浆笾豆葅醢醴相助奠十有五年而笄二十而嫁凡女拜上右手　又婚义曰教以妇徳妇言妇容妇功　又杂记曰女虽未许嫁二十而笄　又曰男女不杂坐　又曰妇人从人者也幼从父兄　谷梁曰女嫁父母施鞶带戒曰谨慎从尔父母之言　家语曰女有五不取逆家子者乱家子者世有刑人子者有恶疾子者有丧父长子者　列女传曰古者生女三月卧之牀下弄之瓦砖而斋告焉卧之牀下眀其卑弱主下人也弄之瓦砖眀其习劳主执勤也斋告先君眀当继主祭祀也　又曰女子之行于亲也孝妇也节母也义而慈止矣  

女二  

増列女传曰漆室女鲁处女也倚柱悲吟而歗邻人谓曰欲嫁耶何吟之悲也女曰嗟乎吾伤民心悲而歗岂欲嫁哉自伤懐洁而为邻人所疑于是蹇裳而欲去之入山林之中见贞女之庙有女贞木焉喟然叹息援琴而歌自缢而死按女贞木者少隂之精冬不落叶即今之冬青树也　谷梁曰齐侯送姜氏于讙礼送女父不下堂女不出祭门诸母兄弟不出阙门父戒之曰谨慎从尔舅之言母戒之曰谨慎从尔姑之言诸母复申之曰谨慎从尔父母之言送女逾境非礼也　汉书曰吕公善相见髙祖曰臣有息女愿为执箕箒　晋书曰愍懐太子妃太尉王衍之女字惠风太子废衍请絶婚而归惠风号泣行路流涕后刘曜陷洛阳以惠风赐其下将妻之惠风拔劒拒曰吾太尉之女太子之妃誓不为逆贼所辱遂遇害　华阳国志曰王广仕刘聪为西扬州刺史蛮梅芳攻陷扬州广被杀女年十五芳纳之于闇室中击芳不中芳曰何故反女曰蛮畜我诛父贼父讐不同天母讐不同地汝逆害人父母复以无礼凌人吾所以不死者欲诛汝耳恨不得枭汝首于通衢以塞大耻遂自杀　又曰杨姬生自寒素父坐狱杨涣为尚书郎告归姬乃邀道叩涣马讼父罪言词慷慨涕泣摧感涣悯之语郡县令为出其父因竒其才为子文方纳之　汝南先贤曰戴良字叔鸾嫁五女皆布裙无縁异苑曰杨丰为虎所噬女香年十四手无寸刃直搤  

虎头父遂得免　孔帖曰郑仁基息女美而才皇后建请为充华典册具或言许聘矣魏征谏曰陛下处台榭则欲民有栋宇食膏粱则欲民有饱适顾嫔御则欲民有室家今郑已约婚陛下取之岂为人父母意  

女三【`侄女附　孝女　贤女　烈女并入`】  

原设帨　闻琴【`礼女子生设帨于门右帨佩巾也　世说蔡琰字文姬邕之女也邕夜鼓琴絶琰年六嵗曰第二又故断一弦问之曰第四邕曰偶中耳琰曰季札知兴亡之国师旷吹律识南风不竞由此言之何为不知也`】　供客　喜书【`世说周顗母李氏字络秀顗父浚为将军出猎遇雨止李氏防其父兄不在络秀闻浚至与婢于内宰猪羊具馔不闻人声浚怪使人窥之见一女甚羙因求为妾父兄不许秀曰门戸疹瘁何惜一女遂许之　魏志甄后九嵗喜书用诸兄笔砚兄谓曰汝当习女工用笔为学当作女博士耶`】　归宁　失聘【`诗归宁父母　尹文子曰黄公有女至羙其父常谦曰丑人谓信然故过时无聘者`】　増佩环　琢玉【`列女传下堂则从傅母保母进退则鸣玉佩环吕温集顾复长之如滋芳兰之易茂姆师教之如琢羙玉之易成`】　识文　续训【`晋书王肃`】  

【`女于文义过目则识祖司徒异之曰兴吾家者必此女矣　唐书韦温女善属文续曹大家女训行于世`】原忧国患　赎父刑【`鲁漆室女过时未适人倚柱而歗邻妇曰子欲嫁乎曰非也予忧鲁君老太子幼邻妇曰此丈夫之忧也女曰不然昔有客过系马园中马逸践予葵使予终嵗不饱葵邻女奔使予兄追之逄水溺死使予终身无兄予闻河润九里渐洳三百歩今鲁国有患君臣父子被其辱妇人独安所避乎　史记太仓令淳于公有罪当刑无男有女五人公骂其女曰生女不生男缓急非所用其女缇萦上书曰妾父为吏齐中皆知其廉平今坐法当刑愿入官为婢赎父罪使得改过自新书奏文帝哀怜其意乃除肉刑`】　爱甚四男　何惜一女【`上张禹事见君臣问疾下络秀事见前供客注`】増即汝能矣　一女怜之【`列女传顔氏有三女叔梁纥求婚父问曰陬大夫父`】  

【`祖为士武力絶伦谁能事之小女徴在曰从父所制父曰即汝能矣遂以归纥生孔子　唐处士侯髙将嫁其女曰吾一女怜之必嫁官人不与凡子`】　梦吞玉胜　身系珠环【`南史齐髙帝刘皇后母桓氏梦吞玉胜而生后　汉叔先雄者犍为叔先泥和之女也泥和为县功曹县长遣谒巴郡太守溺死求尸不得雄昼夜号泣常欲自沈所生一男一女俱幼雄各作一囊盛珠环系儿身乘小船于父溺处痛哭遂自投水死后六日与父尸相持浮于江上郡县为雄立碑图其像焉`】　聘为王后　召拜才人【`齐东郭采桑之女项有大瘤号曰宿瘤闵王出游东郭百姓皆观宿瘤采桑如故王怪召问之对曰吾受父母教采桑不受教观大王王曰此竒女也命后车载之女曰贞女一礼不僃虽死不从于是遣归使使者加礼往聘迎之女不饰如故随使者至宫中论尧舜不饰为天下归善桀纣饰为天下归恶闵王大感以瘤女为后　唐书徐惠妃生五月而能言四嵗能通论语八嵗能属文父孝徳尝使拟离骚遂为小山篇太宗闻之召为才人`】　代授父书　踵成兄史【`汉书伏生名胜济南人文帝即位求能治尚书者闻伏生能治召之伏生年九十余不能行诏使文学掌故鼂错徃受之伏生使其女传言教错得二十九篇　下曹大家事见姊妹`】　治具待宾　负土葬父【`唐书李晟女嫁崔氏正嵗归宁晟责曰汝有家而姑在堂妇当治酒食具以待宾客何遽归耶乃却之不得进　方舆记有人无男而养七女父亡负土葬之`】　攘拳操檝　袖劒帷车【`赵河津之女曰女涓者简子南击楚津吏醉卧不能渡简子怒欲杀之涓惧曰妾父闻君东渡不测之水故祷于九江三淮之神不胜巫祝杯酌余沥醉至如此妾愿以防躯易父之死将渡用檝者少一人涓攘拳操檝而请简子遂与渡中流为简子发河激之歌简子归纳为夫人下赵娥事见妇人才略`】　逾城救父　抵甓报仇【`上见前　唐衞孝女字无忌父为乡人衞长则所杀无忌甫六嵗无兄弟母改嫁女长志报父仇防从父大延客长则在坐无忌抵以甓杀之诣吏称父仇已报请就刑褚遂良以闻太宗免其罪`】　廉洁牓壁烈行旌门【`宋史任梦臣任西川路提刑狱以廉节称卧病不起家徒四壁有二女贤甚赵清`】  

【`献守成都率僚属以俸助之二女辞不受曰岂敢污先君清徳既行以原物牓于门壁付之守吏二女洁清如此清献以子姓娶之　唐书京兆人窦氏有伯仲二女永泰中为贼所剽将私之行临大谷伯曰我岂受污于贼自投崖下而死仲亦随之京兆尹第五琦表其烈行诏旌其门`】　挑文作贡　裹布为荆【`唐元稹织女诗东家头白双女儿为解挑文嫁不得注云余荆时目击受贡绫戸有终老不嫁之女　东坡集东坡别子由诗森然有六女包裹布与荆盖子由有六女也又诗云平生无一女谁复叹耳耳按谚有生女耳耳之言故云`】　筑墓建楼　投炉浮履【`水经注蜀郡太守王子雅南阳西鄂人有三女无男而家累千金父没当葬三女自相谓曰先君生吾姊妹无男兄弟今当安神元宅翳灵后土冥冥絶后何以彰吾父之徳各出钱五百万一女筑墓二女各建石楼以表孝思楼可髙丈七八尺有余石质青緑光可以鉴穷工绮刻妙絶人工　纪闻宣城郡青阳县有梅根冶孝女李娥呉大帝时为铁官冶以铸军器一夕鋉金炉竭而金不出罪当诛娥年十五痛伤之因火烈遂自投炉中于是金溢炉口娥所蹑二履浮出于炉身则化矣其金汁塞炉而下遂成沟渠泉注二十里入于江水其所收金凡亿万斤故呉俗每铸铜铁必先为娥立祠享而祈福`】　参承太后　荐摄参军【`唐书上召柳公权问得失因言郭旼领邠寜而议者颇有臧否帝曰旼官无玷缺自大金吾位方镇何所更议荅曰旼诚勲旧然人谓献二女乃有是除信乎帝曰女自参承太后岂献哉公权曰嫌疑间不可戸晓因引王珪諌庐江王事是日帝命中官自南内遣女还郭旼家　玉溪编事王蜀相周庠留司府事时临邛县送失火人黄崇嘏才下狱便贡诗一章周览诗召见后荐摄府司戸参军吏胥畏服周欲以女妻之崇嘏又贡诗有幕府若容为坦腹愿天速变作男儿之句周览诗诘问乃黄使君之女幼失怙防惟与老妳同居元未从人周益仰贞洁旋乞罢归临邛之旧隠竟莫知存亡焉`】　宪英才鉴　靳女志操【`晋书辛宪英魏侍中辛毗之女也聪眀有才鉴初文帝为太子抱毗项曰知我喜否毗以告宪英英曰太子代君主社稷者也代君不可以不戚主国不可以不惧今宜戚而反喜何以能久魏其不昌乎　晋书靳康女羙姿容有志操刘曜诛靳氏讫将纳其女为妾女曰陛下既诛其父母焉用妾为妾闻逆人之诛也尚污宫伐树况子女乎号泣请死曜慙乃免之`】谏伤槐树　独作荆棺【`晏子春秋齐景公有所爱槐树令吏守之犯槐者刑伤槐者死有不闻令而犯之者吏收之将加罪犯者之女说晏子曰妾闻眀君不以禽兽杀人今君以树木之故杀妾父孤妾身恐害眀君之政损眀君之义晏子言于景公乃令吏罢守槐之役出犯槐之囚　古今记荆棺峡壁隙有棺以荆为之昔人有九子父死不能葬一女编荆为棺不知其人矣谚云九子不葬父一女打荆棺`】周官音义　大雅风诗【`晋书韦逞母宋氏家世儒学母早丧父躬养之及长授以周官音义谓曰世传儒业无男可传汝宜受之勿令絶世又曰谢奕女道韫聪慧有才辨叔父安问毛诗何句最佳道韫曰吉甫作诵穆如清风此句最佳`】　原侄女妻兄子　抱仲女【`论语子谓南容有道不废无道免于刑戮以其兄之子妻之后汉书刘平弟仲为贼所杀扶母奔逃仲遗腹女一嵗平抱仲女而弃其子母欲取之平曰力不能两活仲不可絶`】　诲兄女　活弟孤【`礼南宫縚之妻之姑之丧夫子诲之髽曰尔无从从尔尔无扈扈尔盖榛以为笄长尺而总八寸注从从谓大髙扈扈为大广总束发垂为饰齐缞之总八寸也縚字子容其妻孔子兄女也　魏志夏侯渊字妙才时大乱饥乏弃其子而活亡弟孤女`】　箕箒之训　桞絮之诗【`晋书庾衮孤兄女曰芳将嫁器服既僃衮乃刈荆苕为箕箒命芳曰汝将事舅姑洒埽庭内妇人道也故赐汝匪器之为羙欲使汝温防朝夕　世说王凝之妻谢道韫叔安尝内集俄而雪下安曰白雪纷纷何所似兄子曰撒盐空中差可拟道韫曰未若柳絮因风起安大恱`】  

女四  

原志在女工【`诗序曰后妃在父母之家则志在女工之事尊敬师傅可以归寜父母`】　増污吾世矣【`纲鉴齐湣王被杀其子法章变姓名为莒太史敫家佣敫女竒法章状貌常窃衣食之因与私焉及齐亡其臣相聚求湣王子欲立之法章乃自言共立法章为襄王王立以太史敫女为王后生建敫曰女无媒而嫁非吾种也污吾世矣终身不覩君王后`】　山名女狱【`图经呉兴有女囚山又曰女狱山汉沈恢以柯田山水佳甚谋居之其女泄之于姻沈戎家夺之恢愤其女赚女归宁囚之苎溪之北山墟间至死不悔仍戒其后三世不举女戎字威卿说降剧贼尹良光武嘉之封海昏侯不受`】　女中王【`魏文帝郭皇后少而父竒之曰此乃吾女中王遂以女王为字`】　代父从军【`晋女子木兰者代父征戌十二年而归不受爵赏人无知其为女子也乐府有木兰词`】　卖犬嫁女【`晋书呉隠之将嫁女谢石令移厨帐助其经营使者至方见婢牵犬卖之此外萧然无辨`】　好不可为【`世说赵母嫁女女临去敕之曰慎勿为好女曰不为好可为恶耶母曰好尚不可为况恶乎按赵母桐乡令虞韪妻颍川赵氏女也`】　抚膺太息【`窦毅女事见妇人才略`】　幼有志操【`广舆记谢小娥幼有志操曽许嫁段居贞父与居贞同为贾为盗申春申兰所杀小娥诡服为男子托佣申家斩兰首大呼捕贼乡人擒春娥乃削发为尼`】　紫石书文【`白乐天女字金銮年十嵗忽书北山移文示家人乐天方买终南紫石欲刊文士乃辍以刊女书`】　饰其爱女【`唐书田恱攻临洺累月不防城中食且尽张伾饰其爱女曰卖为将士一日之费众皆哭曰愿尽死力不敢言赏李抱贞告急于朝诏马燧李晟等讨恱大破之`】　身陷全亲【`书纂要绍兴初有淮宼号一窠蜂破芜湖詹氏女年十七叹曰父子俱无生理我计决矣顷之贼至执其父兄将杀女泣拜曰愿相从赎父兄命贼释父兄女女从贼行数里过市东桥遂跃入水中死贼相顾骇而去`】　祝女位髙【`宋祝景先子确女妻朱松生晦翁景先兄女妻汪勃位至枢宻确弟砱女妻汪勃之子作砺位至提刑故其乡人谓祝女位最髙又祝尭臣者景先第八子盘之子也常竒第三女曰虽家贫不与凡子尭臣卒后与吕午成婚两穷相值越七年而午复中第于是祝女位髙之语复喧于乡闾按吕午字伯可朱文公书祝氏遗事午尝防其后`】　拾炭题诗【`元史传曰浦城徐嗣源之女名彩鸾略通经史至正十五年青田贼宼浦城嗣源同女逃山谷贼追至持刀欲害嗣源女前曰此吾父也宁杀我贼舎父而止女令父速去贼拘女至桂林桥女拾炭题诗壁间乃厉声骂贼投水而死`】　相继全贞【`野史隆兴刘氏二女长曰真年十九次曰孙年十七皆未许嫁陈友谅兵至其母曰城或陷置汝何所二女曰宁死不辱父母也城陷二女相继自缢其婢郑奴亦缢死共全贞节`】  

女五  

原诗晋左思娇女诗曰吾家有娇女皎皎颇白晳小字为织素口齿自清歴鬓发覆广额双耳似连璧眀朝弄梳台黛睂埽迹浓朱衍丹唇黄吻澜漫赤娇语若连鎻忿速乃明防握笔利彤管篆刻未期益执书爱绨素诵习矜所获其姊字惠芳两目粲如画轻妆喜楼临镜忘纺绩举觯拟京兆立的成复易玩弄睂颊间剧兼机杼役从容好赵舞延袖象飞翮上下弦柱际文史辄卷襞顾盼屏风画如见己指擿丹青日尘闇眀义为隠赜驰骛翔园林果下皆生摘红葩缀紫蔕萍实骤抵掷贪华风雨中倐忽数百适务蹑霜雪戯重綦常累积并心注肴馔端坐理盘槅翰墨戢闲按相与数离逖动为罏钲屈屣履任之适止为荼菽据吹吁对鼎防脂腻漫白袖烟薫染阿锡衣被皆重池难与沈水碧任其孺子意羞受长者责瞥闻当与杖掩泪俱向壁　増梁武帝河中之水歌曰河中之水向东流洛阳有女名莫愁十三能织绮十四采桑南陌头十五嫁作卢家妇十六生儿字阿侯卢家兰室桂为梁中有郁金苏合香头上金钗十二行足下丝履五文章瑚挂镜烂生光平头奴子擎履箱人生富贵何所望恨不早嫁东家王　木兰诗曰唧唧复唧唧木兰当戸织不闻机杼声惟闻女叹息问女何所思问女何所忆女亦无所思女亦无所忆昨夜见军帖可汗大兵军书十二卷卷卷有爷名阿爷无大儿木兰无长兄愿为市鞍马从此替爷征木兰代爷去秣马僃戎行易却纨罗裳洗却铅粉妆驰马赴军幕慷慨携干将　李太白诗曰冿妾一棹歌脱父于严刑十子若不肖不如一女英　秦韬玉贫女诗曰门未识绮罗香拟托良媒益自伤谁爱风流髙格调共怜时世俭梳妆敢将十指夸纤巧不把双睂鬭画长每恨年年压金线为他人作嫁衣裳　李山甫贫女吟曰平生不识绣衣裳间把金鍼亦自伤镜里只应谙素貌人间多是信红妆当年未嫁还忧老终日求媒只道狂两意定知无说处暗垂珠泪滴蚕箱  

原哀辞魏曹植金瓠哀辞予之首女虽未能言固以授色知心矣生十九旬而夭折乃作此辞曰在襁褓而抚育向孩笑而未言不终年而夭絶何见罚于皇天信吾罪之所招悲弱子之无諐去父母之懐抱灭防骸于粪土天地长久人生几时先后无觉从尔有期　又行女哀辞曰行女生于季秋而终于首夏三年之中二子频丧伊上灵之降命何短脩之难裁或华发以终年或懐姙而逢灾感前哀之未阕复新殃之重来方朝华而晚敷比晨露而先晞感逝者之不追情忽忽而失度天盖髙而无阶懐此恨而谁诉　晋陆机呉大司马陆公少女哀辞曰冉冉晞阳不遂其茂晔晔方华凋芳落秀遵堂渉室髣髴兴想人皆有声尔独无响　潘岳金鹿哀辞曰嗟我金鹿天资特挺鬒发凝肤蛾睂蛴领柔情和泰朗心聪警呜呼上天胡忍我门良嫔短世令子天昏既披我榦又翦我根块如廆木枯荄独存捐子中野遵我归路将反如疑回首长顾　又京陵女公子王氏哀辞曰猗欤公子季女惟王生自洪胄禀兹义方盻倩粲丽窈窕淑良如彼春兰吐葩含芳葩以霜陨芳以歇尽彼苍者天何宁斯忍曽未弱笄无疾而陨官朝震惊靡人不愍嗟尔母氏劬劳抚鞠恩斯勤斯是长是育帷屏媚子奄离顾复哀无废心涕不辍目于以祖之于掖闺庭于以送之陵冈崔嵬仆马回眷旗旐旋飞夕阳失映晴鸟忘归皎皎宵月载盈载防防防公子一徃不追长夜无旦孤魂曷依　又为任子咸妻作孤女泽兰哀辞曰茫茫造化爰啓英淑猗猗泽兰应灵诞育鬒发蛾睂巧笑美目顔耀兰苕华茂时菊如金之精如兰之馥淑质弥畅聪惠日新朝夕顾复夙夜尽勤彼苍者天哀此矜人胡宁不惠忍予眇身俾尔婴孺防命弗振俯览衾襚仰诉穹旻弱子在懐既生不遂存靡托躬没无遗耳存遗响目想余顔寝席伏枕摧心剖肝相彼鸟矣和鸣嘤嘤矧伊兰子音影冥冥彷徨丘垄徙倚坟茔原诫魏荀爽女诫曰诗云泉源在左淇水在右女子有行逺父母兄弟眀当许嫁配适君子竭节从理昏定晨省夜卧早和顔恱色事如依恃正身洁行称为顺妇以崇螽斯百叶之祉婚姻九族云胡不喜圣人制礼以隔隂阳七嵗之男王母不抱七嵗之女王父不持亲非父母不与同车亲非兄弟不与同筵非礼不动非义不行是故宋伯姬遭火不下堂知必为灾傅母不来遂成于灰春秋书之以为髙也  

原篇魏程晓女典篇曰丈夫百行以功补过妇人四教以僃为成妇徳阙则仁义废矣妇言亏则辞令慢矣妇工简则织絍荒矣是以礼有功宫家室之教诗有牖下苹藻之奠然后家道谐允仪表则见于内若夫丽色妖容髙才美辞貌足倾城言以乱国此乃兰形棘心玉曜凡质在必危在家必亡  

翁壻一  

増尔雅曰女之夫为壻壻之父为姻两壻相谓曰亚又曰同门为僚壻　又曰妻之父为外舅妻之母为外姑　彚苑曰壻女夫也从胥闻一知十为士胥者有才智之称故谓女之夫为壻也　礼曰婚礼壻亲见于舅姑舅姑承子以授壻恐事之违也注舅姑妻父母也以女授壻而戒之无令违于妇道　又曰壻揖让而升堂盖亲受之于父母　又曰从服者有从重而轻夫为妻之父母也　仪礼曰壻女子之夫传曰何以服缌报之也　师古曰谓之赘壻者言其不当出在妻家亦犹人身体有疣赘非所应有也　青城山记曰青城山为五岳之长故名丈人峯今世俗呼人妇翁为令岳妻之伯叔为岳　神仙曰丈人为岳公丈母为防水　孙持正曰俗呼人之妻父为岳丈以泰山有丈人峰丈人观也而呼妻母为泰水此何义耶然晋乐广乃卫玠妻父俗所谓岳丈或当云乐丈也　又曰京洛间谓壻曰倩  

翁壻二  

増史记曰淳于髠齐之赘壻也　又曰陈余者大梁人好儒术数游赵富人公乗氏以其女妻之　后汉书曰马融扶风人为人羙辞貌有俊才初京兆挚恂以儒术教授隐于南山不应徴聘从其游学通经籍恂遂竒融才以女妻之　魏崔光传曰光自从贵逹罕所申荐曽啓其女壻彭城刘敬防云敬防为荆州五陇城主女随夫行常虑宼抄南北分张乞为徐州长史兼别驾暂集京师肃宗许之时人比之张禹　晋书曰戴渊弟邈华谭女壻也谭常抑渊而进邈渊每衔之及用事常毁谭于帝由是官途不至谭恒懐觖望常从容言于帝曰臣已老矣将待死秘阁汲黯之言复存于今帝不怿久之加散常侍　唐宋遗史曰韦皐字城武京兆人初张延赏壻无入意者其妻苗氏贤而知人特皐曰此人贵无比以女妻之皐性疎旷不拘细行延赏窃悔由是婢仆颇轻慢之惟苗氏待之益厚皐因辞东游张氏女罄奁具以治行延赏幸其去以七防物为赆皐悉还之惟留奁物及书籍而已后五年皐持节西川代延赏乃改姓名作韩翺人莫敢言至大囘驿人有报曰代相公者韦皐非韩翺苗氏曰必韦郎也延赏曰天下姓名同者甚众彼韦生必填沟壑岂能乗吾位乎次日果韦皐也延赏慙惧自西门潜遁皐入见苗礼奉过布衣之日求前轻慢者皆杖杀之　唐书曰杨于陵释褐为句容主簿时韩滉性刚严少接与及于陵以属吏谒谢滉甚竒之谓其妻柳氏曰夫人常择佳壻吾阅人多矣无如杨主簿者竟以女妻之后迁戸部尚书　五代史曰周周行逢为武平节度使壻唐徳甫补吏行逢曰汝才不堪为吏吾今私汝则可矣汝居官无状吾不敢以法贷汝则亲戚之恩絶矣与之耕牛具而遣之　青箱杂记曰毕士安之壻曰皇甫泌少时不羁惟事蒱博时士安作相累谕不悛欲面奏使加贬斥方啓口云臣有女壻皇甫泌适值庭有报不暇敷陈他日又欲面奏值上还内遽引袖起遥语毕曰卿累言壻皇甫泌得非欲转官耶可与转一资毕不敢辨唯而退泌即转殿中丞后累典大郡以尚书右丞致仕年八十五　笔录曰晏元献判南京范希文以大理寺丞权掌西监一日晏谓范曰吾一女及笄君为我择壻范曰监中有二举子富皐张为善皆可壻也晏曰然则孰优范曰富修谨张疎俊晏即取富皐为壻后改名即郑公也为善后亦更名方平　事文聚曰眀道先生程颢十嵗能为诗赋十二三居郡庠中如老成人故戸部侍郎彭思永至学舎一见异之许妻以女　又曰宣徽郑天休王禹玉为壻其后为丞相禹玉郑达夫后亦为枢相  

翁壻三【`择壻并入　友壻附`】  

原坦腹　眇目【`世说太尉郄鉴使门生求女壻于王导导命东厢徧观子弟归谓鉴曰王氏诸子弟咸自矜持唯一人东牀坦腹食胡饼若不闻访问乃羲之遂妻之　魏略太祖以丁仪令士未见欲妻之问五官将不可及辟仪到嘉其才曰丁即两目肓亦当与女况但眇吾儿误我五官将即文帝也`】　出赘　追还【`汉书贾谊曰秦人家富子壮则出分家贫子壮则出赘赘质也以身为质　魏志袁术字公路为子索吕布女后布怨术女已在途追还絶婚`】　増乗龙　射雀【`杜甫诗门阑多喜气女壻近乗龙女得贤壻谓之乗龙　下唐髙祖事见前夫妇`】　袒韝　褫带【`史记张耳子敖嗣立为赵王尚髙祖长女鲁元公主髙祖从平城过赵赵王袒韝上食礼甚卑有子壻礼髙祖箕踞甚慢易之张安道平生未尝不衣冠而食尝暑月与其壻王巩同饭命巩褫带而已衫防自如巩不敢公曰吾自布衣`】  

【`诸生遭遇至此一饭皆君赐也享君之赐敢不敬乎子自食某之食虽衩衣可也`】　原知张耳竒茂先【`汉书张耳亡命游外黄外黄富人女甚美嫁庸奴亡其夫去投父客父客素知张耳而遂`】  

【`嫁之　晋书张华字茂先少孤贫牧羊乡人刘放竒其才以女妻之`】　挝妇翁　庆女壻【`后汉书帝戯谓第伍伦曰闻卿为吏挝妇翁不过从兄饭宁有之邪伦对曰臣三娶妻皆无父少遭饥乱实不敢妄过人食　刘阮入天台有仙客持桃来庆女壻`】　姻为襄阳　辱乞防稽【`晋书刘宏都督荆州朝廷以宏壻夏侯陟为襄阳守宏曰若必姻亲然后可用则荆州十郡安得十女壻　严助侍宴上问所欲对曰家贫为友壻所辱愿为防稽太守`】　増不恭妻父　当敬妇翁【`孔丛子陈渉既为王妻之父徃依焉渉以众宾待之长揖不拜父怒不辞而去　陈后主曰妇父乃是翁比女夫乃是儿例柰何不敬妇翁`】　恃为心膂　倩作文章【`宇文泰诸子皆幼惟以壻为心膂　六帖崔行功在北齐终钜鹿太守少好学唐俭爱其才妻以女倩作文奏`】　裴頠还钱孝基归产【`言王戎女适裵頠贷钱数万久而未还女归宁戎色不恱女遽还直戎然后懽`】  

【`稗史许昌士人张孝基娶同里富人女富人止一子不肖逐之富人病且死尽以家财付孝基久之见子丏于途孝基恻然谓曰汝能灌园乎荅曰如得灌园幸矣其灌园稍自力孝基复谓曰汝能管库乎荅曰得管库又何幸也孝基使管库觉驯谨无他过知其能自新遂以其父所委财产悉归之`】　不啓书函常夸珍玩【`唐书刘晏方任权而潘炎乃其壻也虽书疏报荅未尝辄开时称炎有古人之风　国史补张垍尚公主在翰林常以珍玩夸于同列张渉曰此乃妇翁与壻非天子赐学士者也`】　力为营救　走乞品题【`唐书杜黄裳韦执谊之妇翁初不为执谊所礼及执谊败黄裳悉力营救既死表还其柩葬焉　又曰给事中姚合有诗名士人归重李频亦能诗走千里丐其品题合大加奬挹以女妻之`】礼重崔枢　受薄彦允【`又曰工部侍郎张彧李晟之壻也晟在凤翔又以一女嫁`】  

【`幕客崔枢礼重之过于彧彧怒遂附于张延赏　唐崔圆李彦允壻受薄于彦允彦允后受伪官当诛圆为相请赎得流岭外`】　书藏经笥　诗得津梁【`谈薮杨玠娶博陵崔季让女崔富图籍殆将万卷成婚之后玠游其书斋既而告人曰崔氏书被人盗尽曽不之觉崔遽令人检之玠扪腹曰已藏经笥矣　又曰宋谢师厚为其女择对见黄山谷诗曰吾得壻如是足矣庭坚徃求之庭坚之诗卒从谢公得句法故山谷诗云自徃见谢公论诗得津梁`】　富商能识　处士见竒【`唐书王琚谋刺武三思事泄亡命自佣于扬州富商家商识其非常人以女妻之　五代史姚觊少蠢不修容止时人莫之知中条山处士司空图一见以为竒以其女妻之`】　性似妇翁　梦为子壻【`宋吕公着壻范祖禹吕希哲壻赵演二人性气酷似其妇翁　苏东坡哭王子立云予为宻州子立未尝相识忽告同舎生曰吾梦为宻州壻何也已而果以子由之子妻之`】　戏乗竹马　尝驾肩舆【`后汉书陶谦字恭祖年十四缀帛于旛乗竹马而戏邑中同县甘公出遇之见其容貌驻车与语甚恱因许以女夫人怒曰陶家儿游戏无度何可以女妻之甘公曰彼有竒表长必成材遂妻之后为徐州牧封溧阳侯　太原王述谢万之妻父也为扬州刺史万尝衣白纶巾乗平肩舆径至防事前谓述曰人言君侯痴君侯信自痴述曰非无此论但晚合耳`】　文章第一　名位相当【`宋史杜祁公衍有女夫人钟爱必求佳壻衍曰文章器业天下第一无如苏舜钦乃以女妻之　宋朝公卿多有知人之眀见于择壻如赵参政昌言之壻为王文正公旦王文正公旦之壻为韩忠献公亿吕惠穆公弼之壻为韩文定公忠彦李侍郎虚已之壻为晏元献公殊殊之壻为富文忠弼与杨尚书察富文忠弼之壻为冯宣徽京陈康肃尧咨之壻为贾文元昌朝与曽宣靖公亮其后翁壻名位风节徃徃相当前代所不及也`】　师称为快　帝叹其佳【`后魏书刘延眀年十四就博士郭瑀学弟子五百余人瑀有女壻意在延眀设一席曰吾有女欲觅一快壻谁坐此者吾当妻焉延眀奋衣而坐曰延明其人也遂妻之　唐纪权德舆为相其壻翰林学士独孤郁以嫌自白去内职宪宗叹曰德舆乃有佳壻我反不及耶`】　卖犬遣嫁　系羊为礼【`上呉之事见女　宋孔淳之与王敬宏友敬宏以女适淳之子以乌羊系所乗车辕提壶为礼至则尽欢共饮迄暮而归或问其故荅曰此亦农夫田妇之礼也`】　翁求名士　女识大魁【`渑水燕谈孙明复先生居泰山之阳枯槁顦顇须鬓皓白家贫不娶故相文定公李廸就见之叹曰先生年五十独居谁事左右吾弟之女甚贤可以奉箕箒先生固辞石介与其羣弟子进曰公卿不下士久矣今丞相欲托以子是髙先生名义也先生曰宰相女不以妻公侯而以嫁山谷衰老藜藿不充之人予不可不成相国之贤名遂娶之其女事先生尽礼先生后以富弼荐除国子监直讲　南部新书李翺尚书牧江淮郡日进士卢储投卷来谒李置文卷几案间长女及笄见文卷寻绎数四谓小青衣曰此人必为状头李公闻之深异其语及纳为壻来年果状头及第才过殿试即赴佳期`】　遂牵红线　兼赐绯衣【`天寳遗事郭元振少羙宰相张嘉贞欲纳为壻曰吾女各有姿色但不知谁是配偶使五女各持一线于幔前取便牵之元振欣然从命遂牵一红线乃第三女果有姿色　酉阳杂俎明皇封禅泰山张说为封禅使说女壻郑镒本九品官旧例封禅后自三公以下皆迁转一级惟郑镒因说骤迁五品兼赐绯衣因大酺明皇见镒官位腾跳怪而问之镒无辞以对黄幡绰曰此乃泰山之力也`】　族呼鹳雀　廏有麟麒【`唐韦诜为润州刺史裴寛时官参军诜一日望见寛于后圃有所瘗藏召问之曰适有人饷鹿委而去宽义不以苞苴污家故瘗之诜嗟异谓妻曰常求佳壻今得矣明日帏其族使观之寛衣碧衣瘠而长族人皆笑呼为碧鹳雀后勲德着闻官至尚书　三十国春秋前赵殷州刺史杜广初为刘景廏卒以马肥良引为直士侍立通夜未曽休倦景执其手曰吾乆贤者谓其妻曰为女求夫三年不觉廏有麒麟于是妻之`】友壻雅号同门　诗称姻亚【`上尔雅见前　下诗姻亚`】　相称曰亚　共谓为私【`上尔雅见前　下诗见姊妹`】　叔隗季隗　大乔小乔【`上见姊妹　呉志周瑜字公瑾为中防军从孙策攻皖得乔公两女皆国色策自纳大乔瑜纳小乔防从容戏瑜曰乔公二女虽流离得吾二人为壻亦足为欢`】　同日成婚　一时连袂【`上崔休事见姊妹　李晋卿有二女其子与岳州判官王乐道布衣滕元发相善李死语家人曰长女配乐道次者元发二壻足矣二人遂皆连袂次举元发登科不日相继翰林遂为两府世李氏女多贵`】　俱娶韩女　同为曹壻【`李汉字南纪韩愈之门人与蒋系皆为愈子壻　南史谢诲庾登之俱曹氏壻诲为荆州刺史请登之为长史登之意甚不惬故到任牋初无感谢之言`】　皆娶卢女同为薛壻【`唐光韩愈俱娶卢贻府君女　宋王拱辰欧阳修同为薛简肃公子壻`】　友  

壻四人　缔姻五女【`唐牛僧孺长女适苗愔次适张洙三适张希复四适邓叔四人为友壻　宋史张方平子恕娶滕逹道第五女与何洵真王涣之并为友壻`】  

翁壻四  

増馆甥贰室【`孟子帝馆甥于贰室注妻父曰外舅谓我为舅者吾谓之甥`】　谋及妇人【`左传郑祭仲専厉公患之使其壻雍纠杀之雍姬知之谓其母曰父与夫孰亲母曰人尽夫也父一而已何可比也遂告祭仲曰雍氏舍其室而将享子于郊吾惑之祭仲杀雍纠尸诸周氏之汪公载以出曰谋及妇人宜其死也`】　赵之侧室【`左传赵有侧室曰穿君之壻也`】　原请倩【`史记黄氏请倩注倩女壻也`】　美如陈平【`史记陈平欲娶富者莫肯与贫者平亦耻之富人张负有女五嫁而夫辄死人莫敢娶平欲娶之负谓其子仲曰吾欲以女妻平仲曰平贫不事产业负曰人有美如陈平而长贫贱者乎遂以女妻平`】　贤如伯鸾【`后汉书梁鸿字伯鸾同县孟氏有女状肥丑而黒力举石臼择对不嫁年至三十父母问故女曰欲得贤如梁伯鸾者鸿闻而娶之`】　吕范与婚【`呉志吕范字子衡少为县吏有姿容邑人刘氏家富女美范求之母嫌欲勿与刘氏曰观吕子衡寜久贫贱耶遂与婚`】増指濬告母【`晋书王濬字士治为河东从事刺史徐邈有女才淑择夫未嫁邈乃大防佐史令女于内观之指濬告母邈遂妻焉`】　冰清玉润【`又曰乐广字彦辅人谓之冰镜女壻卫玠字叔宝时号玉人故时语曰妇翁冰清女壻玉润`】　见蛇不怖【`宋书刘秀之十余嵗时与诸兄戏忽有一大蛇来势甚猛莫不惊怖秀之独不动众共异焉东海何承天雅相器许以女妻之`】　必居此座【`南部新书封德彞即杨素之壻素为仆射尝抚其座曰封郎必居此座后果如其言`】　仕为宰相【`唐书陜州刺史王当有女令袁天纲择壻曰惟果毅姚某有贵子宜嫁之时人笑焉乃姚崇也时二十三好猎都未知书母劝令读书折节向学以晚节入仕位至宰相`】　贵显朝廷【`又曰郭子仪七壻皆贵显朝廷`】　文振道大【`临川集昔韩昌棃为唐儒宗得子壻李汉然后其文益振其道益大`】　为君半子【`刘禹锡祭杨庶子文乃命长嗣为君半子`】　桐叶为媒【`诗话蜀尚书侯继圗本儒士一日秋风四倚楼有大桐叶坠下叶上有诗云拭翠敛双娥为郁心中事桐叶下庭除知我相思字侯贮巾箱凡五六年卜任氏为婚始知为任氏所书`】  

翁壻五  

増诗宋陈后山诗曰丈人东南来复向西南去连年万里别更觉贫贱苦王事有程期亲年多喜惧畏与妻子别已复迫曛暑何者最可怜儿生未知父　苏东坡和王子立风雨败书屋有感诗曰妇翁不可挝王郎非娇客十年为从学苦淡共陻厄燕雀嗤鸿渐犬羊睨麟获偶逢泾渭分昨梦春冰释平生五车书才吐二三策已作谤薰天金珠果可益君穷一窓下风雨更削迹诗工知学进词苦见意迫俗情傲倩赘媂舍不暖席南治从东来不同彼嘲剧师儒难并世日月过箭疾公今未有田把笔耕六籍  

乳母一  

増礼内则曰大夫之子有食母士之妻自养其子食母乳母也士卑故自养  

乳母二  

増后汉书曰安帝时太后临朝帝不亲政事小黄门李闰与帝乳母王圣尝共赞太后兄执金吾邓悝等言欲废帝立平原王德帝每忿惧及太后崩遂诛邓氏而王圣女伯荣扇动内外竞为侈虐明年帝崩立北乡侯为天子王圣及党皆见徙  

乳母三【`庶母　慈母　保母　生母　孩幼童丱并附`】  

原令取玉环　为之练冠【`晋书羊祜五嵗时令乳母取所弄玉环即诣邻人李氏东垣桑树中探得人以李氏子祜前生也　礼记昔者鲁昭公少丧其母有慈母良及其死也欲丧之有司以闻曰古之慈母无服今君为之服是逆古典公不忍为之练冠自昭公始也`】　所使教子　不令徙边【`礼记外有师傅内有慈母君命所使教子也何服之有　史记汉武少时东武乳母常养帝诏令乗车驰送乳母子孙奴婢横暴不忍致法有司请徙于边郭舍人谓乳母曰入辞去勿疾行而数囘顾乳母如其言舍人叱之曰何不疾行陛下壮矣宁须汝乳帝悟乃不令乳母徙边`】　抱元兼重蔽射俱亡【`桓灵寳初生魁伟奶母每抱诣温辄易人而后至重兼常儿也　列女传魏节乳母者魏公子乳母也秦破魏皆诛诸公子乳母与公子俱亡秦军追见争射之乳母身蔽公子公子与乳母俱亡秦王义之葬之以卿礼`】　増密求顾况　慰谕姚坦【`唐书韩晋公为浙西观察使有乳母通求外事公欲杀之密求顾况营救况诣公问之公曰天下皆知某守礼法乳母先犯之况曰公幼时早夜卧即要乳母今为侯伯乳母焉用哉诚宜杀之也公遽舍之　纲鉴益王元杰宋太宗第五子也王每有失翊善姚坦辄尽言规正左右教王称疾帝忧甚召乳母问状乳母曰王夲无疾徒以姚坦拘束不得自便耳帝曰吾端士辅王为善今乃使我逐正人王年少岂解此也必汝辈教之耳杖乳母于后园召坦慰谕之`】率视窆封　亲为铭志【`韩文乳母李氏徐州人号正真为韩氏家乳其儿愈愈生`】  

【`未再周月孤失怙恃李氏怜不忍弃去视保益谨遂老韩氏及见其所乳儿愈举进士第歴佐汴徐州入朝为御史国子博士尚书都官员外郎河南令娶妇生二男五女时节受庆赏愈辄率妇孙列拜进夀年六十四病卒葬河南县北愈率妇孙视窆封且刻其语于石纳诸墓为铭　下苏子瞻乳母事见后志铭内`】　増庶母妾称少母　符无外家【`朱子语录五峯称妾为少母尔雅妇谓夫之庶母为少姑　王符安定俗鄙庶孽而符无外家为乡人所贱隐居著书以讥当世得失不欲章显其名故号潜夫`】不使潄裳　每令进【`礼记诸母不潄裳注曰诸母父妾之有子者潄浣也裳贱`】  

【`服不使潄裳亦敬父之道也　崔道固为宋诸王参军被遣青州募人长史以下并诣道固道固诸兄弟逼其所生母自致酒炙于客前道固惊谓人曰家无人力老亲自执劬劳诸客皆知其诸兄所使咸拜其母母谓道固曰我贱不足以报贵汝宜荅拜诸客皆叹美道固母子而贱其诸兄`】　屈节为妾　受聘持家【`晋周顗母事见女　陶侃母湛氏新淦人初侃父丹聘为妾生侃陶氏贫贱母纺绩持家`】増慈母以贵父命　皆居子室【`礼慈母如母传曰妾之无子者妾子之无`】  

【`母者父命妾曰汝以为子命子曰汝以为母若是则生养之终其身如母死则丧之三年如母贵父之命也又内则异为孺子室于宫中择于诸母与可者必求其寛裕慈惠温良防敬慎而寡言者使为子师其次为慈母其次为保母皆居子室`】　慈不服丧　妾弗世祭【`上详前　礼丧服小记慈母与妾母不世祭也注云不世祭者谓子祭之而孙不祭也`】　増保母为孺子室　作保母铭【`上见慈母注　苏东坡铭保母墓先大夫之妾杨氏名金蝉睂山人年三十始隷苏氏頽然顺善也为弟辙子由保母年六十八熈宁十年六月己丑卒葬于徐州属纩不乱子由官于宋载其柩殡于开元僧寺后八年轼自黄迁汝过宋葬之于宋东南三里广寿院之西铭曰百世之后陵谷易位知其为苏子之保母尚勿毁也`】　増生母鞫狱得母　弃官寻亲【`汉书杜羔有至性其父为河北一尉而卒母非嫡经乱不知所之防堂兄兼为泽潞判官鞫狱私第有老妇辨对见羔出入窃语人曰此少年状吾夫讯之故羔母也遂迎侍而归羔官至工部尚书　东轩笔录司农少卿朱夀昌方在襁褓而所生母被出及长仕于四方孜孜寻访不获治平中官至正郎矣或其母嫁为关中民妻夀昌即弃官入关中得母于陜州士大夫嘉其孝节多以歌诗美之`】　乞追母服　泣奉亲归【`东坡志林蔡延庆所生母已亡不为服久矣闻李定不服所生母服为台中所评乃乞追服则知蟹匡蝉緌不独成人之弟也　又曰谢用母马氏苦于嫡还其母家改适孚溪用长始知为马所生日夜□天求得其母一日宿农家有寡妪彼此相告以故即马氏也涕泣迎归`】　来徃两家　诞生二子【`闻见录陈瓘之父与潘良贵之父情好甚密潘一日谓陈曰吾二人官职年齿相似独一事不如公陈问之潘曰公有三子我乃无之陈曰吾有一婢已生子矣当以奉借他日生子即见还既而遣至即了翁母也未几还潘氏生良贵其母遂来徃两家焉　江湖记闻乾道间单尚书夔生母本媵也生尚书后徃耿氏生侍郎延年及死尚书侍郎争葬其母事达朝廷孝宗曰二子毋争朕为葬之衣冠之家以为羙谈`】　原孩幼五月能言　终日不嗄【`庄子老聃曰舜之治天下使民心竞民孕妇十月生子子生五月能言老子婴儿之未孩终日号而不嗄`】　原童丱稚齿　童心【`稚齿十嵗也左传鲁昭公年十九犹有童心`】　隅坐　晏【`礼记童子隅坐而执烛隅坐者不与成人并礼　又曰孺子早寝晏唯所欲食无时注孺子幼子也`】　羁贯　总角【`谷梁云子生羁贯成童成童不就师父之罪也羁贯谓交午翦发也　诗总角丱兮`】　负劒　舞勺【`礼记负劒辟咡诏之则掩口而对谓若负劒抱之也又曰十三学乐诵诗舞勺`】　不衣裘　能奉雉【`又曰童子不衣裘裳言太温也　竪牛母曰予子长矣能奉雉以从我盖五六嵗`】　佩韘佩觿　不踊不杖【`诗童子佩觿童子佩韘　礼记童子哭不偯不踊不杖不菲不庐注不僃礼也`】  

乳母四  

増凤凰九子【`谈薮宋何承天为著作郎时新著作多贵游少年或戏承天为妳母承天曰凤凰将九子妳母何嫌耶`】  

乳母五  

増志铭宋苏子瞻乳母铭曰乳母任氏名采莲睂州睂山人父遂母李氏事先夫人三十有五年工巧勤俭至老不衰乳母亡姊八娘与轼养视轼之子迈迨过皆有恩劳从轼官于杭密徐湖谪于黄元丰三年八月壬寅卒于黄之临皐亭享年七十有二十月壬午葬于黄之东阜黄冈县之北铭曰生有以养之不必其子也死有以葬之不必其里也  

## 御定渊鉴类函卷二百五十二

人部十一【`师　交友`】  

师一  

増释名曰古者称师曰先生　彚苑曰师法也人之模范所以传道授业者曰师　周易曰亨匪我求童童求我　又曰以养正圣功也　礼记曰入学鼓箧孙其业也　又曰学者有四失教者必知之人之学也或失则多或失则寡或失则易或失则止此四者心之莫同也知其心然后能救其失也教也者长善而救其失者也　原又曰凡学之道严师为难师严然后道尊道尊然后民知敬学是故君之所不臣于其臣者二当其为尸则弗臣也当其为师则弗臣也太学之礼虽诏于天子无北面所以尊师也善学者师逸而功倍又从而庸之不善学者师勤而功半又从而怨之　增又曰君子知至学之难也而知其美恶然后能博喻能博  

喻然后能为师能为师然后能为长能为长然后能为君故师也者所以学为君也择师不可不慎也　大戴礼曰帝入大学承师问道　原谷梁鲁昭公云就师学问无方心志不通师之罪也　增周礼地官曰师氏掌以媺诏王以三德教国子一曰至德以为道本二曰敏德以为行本三曰孝德以知逆恶教三行一曰孝行以亲父母二曰友行以尊贤良三曰顺行以事师长居虎门之左司王朝掌国中失之事以教国子弟凡国之贵游子弟学焉　原老子曰善人不善人之师　荀子曰学不可已青出于蓝而青于蓝氷出于水而寒于水増吕览劝学篇曰圣人生于疾学不疾学而能为魁士名人者未之尝有也疾学在于尊师师尊则言信矣道论矣故往教者不化召师者不化自卑者不听卑师者不听师操不化不听之术而以彊教之欲道之行身之尊也不亦逺乎学者处不化不听之势而以自行欲名之显身之安也是怀腐而欲香也是入水而恶濡也韩诗外传曰上主以师为佐　又曰智如泉源行可以为仪表者人之师也　桓谭新论曰谈言三岁学不如三岁择师　孙卿子曰师术有四尊严而惮可以为师耆艾而信可以为师诵说不凌可以为师知微而论可以为师夫人虽有性质美而心辩智必将求贤师而事之择良友而友之夫达师之教也弟子安焉乐焉休焉游焉肃焉严焉此六者得于学则邪僻之道塞矣此六者不得于学则君不能令于臣父不能令于子师不能令于徒  

师二  

增吕氏春秋曰神农师悉诸黄帝师大挠帝颛顼师伯夷父帝喾师照帝尧师子州父帝舜师许由禹师大成摰汤师小臣文王武王师吕望公旦齐桓公师管夷吾晋文公师舅犯随防秦穆公师百里奚公孙枝楚庄王师孙叔敖沈申吴王师伍子胥文之仪越王勾践师范蠡此十圣六贤未见不尊师者也　韩诗外传哀公问于子夏曰然则五帝有师乎子夏曰臣闻黄帝学乎大坟颛顼学乎緑圗帝喾学乎赤松子尧学乎务成子附舜学乎尹寿禹学乎西王国汤学乎贷子相文王学乎锡畴子期武王学乎太公周公学乎虢叔仲尼学乎老耼此十二圣人未遭此师则功业不能着乎天下名号不能传乎后世也　新序曰黄帝学于太眞尧学于尹寿舜学于务成汤学于成子伯文王学于铰时子思武王学于郭叔　庄子天地篇曰尧之师曰许由许由之师曰齧缺齧缺之师曰王倪王倪之师曰被衣　史记曰文王为西伯鬻熊为文王师有功于文王早卒及武王灭殷未之封也成王举勤劳之后封其曽孙熊绎为楚子　后赵录曰张跃清河武城人学敏才达雅善清谈石勒伟其仪辨拜世子衞军长史勅世子曰张长史人之表范汝其师之　宋传曰宋髙祖践祚召周续之礼赐甚厚为开馆东郭外招集生徒乗舆临幸并见诸生　宪章录曰明太祖谓礼部尚书刘仲质曰国学新成朕将释菜令诸儒议礼议者曰孔子虽圣人臣也礼宜一奠再拜朕以为圣如孔子岂可以职位论哉先师之礼宜特加尊崇于是仲质与儒臣定议其仪将释菜之前上出御幄就位百官各就位执事官跪进爵上献爵神主前再拜百官皆再拜诏从之  

师三  

原叩钟　鸣鼓【`礼记善待问者如撞钟叩之以小者则小鸣叩之以大者则大鸣待其从容然后尽其声不善答问者反此　谢承后汉书董春字纪阳防稽余姚人为师立精舍逺方门徒学者常数百人诸生每升讲堂鼓三通横经捧手请问者百人`】　在三　有四【`崔鸿后秦录初姚之为太子受经于太学博士淳于岐岐在家以师者人之表范传先圣之训加在三之义不可以不重亲诣省病拜于牀下　孙卿子曰师有四术而传习不与焉`】　主善　司成【`尚书徳无常师主善为师　礼记学正司业父师司成一有元良万国以贞世子之谓也注曰司主也`】　北海　西河【`后汉书郑康成北海人也好学日夜讨诵未尝怠倦学徒相寻数百千人国相孔融深敬之特立一郷曰郑公郷广其门曰通徳门　礼记子夏哭子丧明曽子吊之曰吾与汝事夫子于洙泗之间退而老于西河之上使西河之人疑汝于夫子其罪一也注曰言其不称师`】　筑宫　架庙【`史记邹子如燕昭王拥篲先驱请列弟子之礼而受业筑碣石宫身亲往师之　干宝搜神记介琰者不知何许人呉先主时从北来云从其师曰羊公入东海吴王留琰乃架宫庙一日之中数遣人往问起居或见琰如十六七童子或如壮年吴主欲学术琰以帝常多内御积月不教`】　南郭　东陵【`列子列子旣师壶邱子林友伯昏瞀人反居南郭从之处者百数　王智深宋纪上诏徴士周勣于东陵立学裹粮受业者百余人`】　增请业执经【`礼记请业则起请益则起　汉书于定国为廷尉迎师受春秋身执经北面备弟子礼`】  

杏坛　槐市【`家语孔子与弟子习业杏坛之下　华岳记华岳西北各有槐市杨震讲学授徒成市其处多槐故号焉`】　着谱　作箴【`唐书韦表微以学者薄师道不如声乐贱工能尊其师乃着九经师授谱以诋其违　栁宗元以世之为人师者众笑之为友者不以道而以利因作师友箴以儆己又以诫人云`】　原聘玉帛　加金紫【`陈留志娄望字次子雍丘人少受春秋与少府丁子然以节操称赵孝王闻其名遣大夫赍玉帛聘望为师望不受　徐爰宋书武帝登祚加顔延之金章紫绶领湘东王师`】　增间三席　立四科【`礼记大司成论说在东序凡侍坐于大司成者逺近间三席可以问也　汉许啇从周堪受尚书着五行论号其门人林子髙为徳行吴章为言语王吉为政事齐防卿为文学为孔门四科焉`】　彦眞沉静　元览纯和【`崔鸿前燕录刘讃字彦眞平原人经学博通为世纯儒非礼不动慕容廆重其徳学使太子晃师事之　魏后魏书梁越字元览新兴人少而好学博综经无所不通性淳和笃信行无择善魏初为礼经博士`】　广聚生徒大修庠序【`汉书何休质朴讷口而雅有心思精研六经世儒无及者尝作公羊墨守左氏膏肓谷梁废疾除北新长大作讲舍聚生徒数百朝夕自往劝解儒化大行　晋书虞溥字允源笃志文典大修庠序广招学徒谓学之染人甚于丹青`】　鹳雀衔鳣　鳝蛙充【`后汉书杨震尝客于湖有鹳雀衔三鳣鱼飞入讲堂前都讲取鱼进曰蛇鳣者卿大夫服之象也数三者法三台也先生自此升矣　黄山谷戏答史应之诗岁晚亦无鸡可割庖蛙煎鳝荐香醪以应之常为童子师故云`】　事若严君教成进士【`魏书常爽置馆于温水之右门徒七百余人立训甚严有劝赏之科弟子事之若严`】  

【`君　唐书栁宗元徙栁州勅史南方为进士者千数皆数千里从之游凡经指授者为文词皆有法`】　蒲衣八岁　项槖七龄【`庄子蒲衣八岁为舜师　史记项槖七岁为孔子师`】　苏张从学　房杜受书【`谷子姓王名诩晋平公时人苏秦张仪从之学授捭阖之术十二章转丸祛箧二章　唐书王通字仲淹北面受学者皆当世伟人如窦威贾琼姚义受礼温彦博杜如晦陈叔达受乐杜淹房乔魏徴受书李靖薛方裴晞王珪受诗叔恬受元经董常仇璋薛程元备闻六经之大义`】教传洙泗　道讲河汾【`史记孔子设教于洙泗之上修诗书礼乐弟子弥众至自逺方隋书文中子讲道河汾着六经`】　吾之师表　世曰通儒【`颍川荀淑遇黄宪于`】  

【`逆旅时年十四淑竦然异之揖与语终日不能去谓宪曰子吾之师表也　马融本传融才髙博学为世通儒养诸生尝有千数`】　学非一师　业传四逺【`前汉书夏侯胜始昌族子始昌授胜尚书后从简卿学所问非一师　唐李善坐与贺兰敏之善流姚州遇赦还居汴郑间以文选讲授诸生四逺并传其业号文学`】　讲学盈千　执经数百【`后汉儒林传牟长为博士诸生讲学者千余着录前后万言　李栖筠表荐河南褚冲吴何员等起拜学官为之师表身执经问义逺迩趋慕生徒数百人`】　分封万戸　翼賛一人【`汉书张良曰今以三寸舌为帝者师封万户位列侯此亦布衣之极于良足矣　唐书髙祖鎭太原时引张后为客以经授秦王太宗即位赐宴月池帝从容曰今日弟子何如后曰昔孔子门人三千达者无子男之位臣翼賛一人乃王天下计臣之功于先圣帝为之笑`】　鼓琴吹笛　奏雅歌诗【`后汉书马融善鼔琴好吹笛达生任性不拘儒者之节居宇器服多存侈餙教授生徒弟子以次相传胡安定在学时每公私试罢掌仪率诸弟子防于首善堂合乐奏雅歌诗乙夜乃散诸斋亦自歌咏琴瑟之声彻于外`】　不坠西河　同师北海【`南史何尚之字彦徳元嘉中为丹阳尹居南郭外立学聚生徒东海徐秀庐江何昙黄回颍川荀子华太原孙宗昌王延秀鲁郡孔惠宣并慕道来游谓之南学王球尝云尚之西河之风不坠尚之亦曰球正始之风尚在　北史贾思伯与弟思同同师北海隂凤业竟无资酬之凤遂质其衣物时人为之语曰隂生读书不免痴不识双凤脱人衣及思伯之部送缣百匹遗凤因具车马迎之凤慙不往`】　教隐龙门学传鹿洞【`彚苑伊川先生隐居龙门止四方学者曰尊所闻行所知可矣不必及吾门也　韵`】  

【`府唐李渤与弟涉俱隐庐山养一白鹿南唐建学馆以李道为洞主掌其教授`】　讲学结庐开门成市【`孔帖袁滋彊学博记少依道州刺史元结读书自解其义结重之后客荆郢间起学庐教授　宋书沈麟士隐吴差山讲经教授从学之士数十百人各营室宇依止其侧时人语曰吴差山中有贤士开门教授成都市`】　官授太常　位迁詹事【`汉书鼂错颍川人学申商刑名于轵张恢生所与洛阳宋孟刘带同师以文学为太常掌故汉书孔霸治尚书事太傅夏侯胜昭帝六年为博士宣帝时为大中大夫以选授皇子经迁詹事髙密相元帝即位征霸以师爵关内侯号褒成君`】　万物为师　一编修礼【`符子元冥子谓由有子曰子有师乎由有子曰吾将以万物为师矣　后汉书显宗以张酺授皇太子业甚得辅导之体章帝即位出守东郡元和二年东巡狩幸东郡引酺及门生并郡吏俱防庭中帝先备弟子之仪使酺讲尚书一篇然后修君臣之礼赏赐殊特`】　市宅传经阖门教授【`后汉书张霸字伯饶防号张曽子后博览五经孙林等慕之各市宅其傍以就学焉后汉书卢植字子干涿郡人少与郑康成俱事马融学成辞归阖门教授`】　门弟扣门  

贯箭【`韩诗外传堂衣若扣孔子之门曰丘在乎丘在乎子贡曰子何言吾师之名焉堂衣曰子何年少言之绞乎子夏曰大车不绞则不成其任琴瑟不绞则不成其音子之言绞是以绞之也堂衣曰吾始以鸿之力今徒翼耳子贡曰非鸿之力安能举其翼　魏志杨政从范升受易升为后妻所告政以箭贯耳抱升子伏道侧颂寃帝感曰乞杨生师也即出升`】　趋步　唯诺【`家语颜渊问于仲尼曰夫子步亦步夫子趋亦趋夫子驰亦驰夫子奔轶絶尘而回瞠乎其后矣瞠直目视也　曲礼抠衣趋隅必慎唯诺此弟子待先生之礼也`】　袪衣　负笈【`韩诗外传孟尝君请学于闵子使车往迎闵子闵子曰礼有来学无往教于是孟尝君曰敬闻命矣明日袪衣请见　汉书苏章笈追师不逺千里`】　坐风　立雪【`涪隂纪善录朱公掞见明道于汝归谓人曰光庭在春风中坐了一个月　又游定夫杨中立初见伊川伊川瞑目而坐二子侍立旣觉顾谓曰尔辈尚在此乎今旣晚且休矣及出门门外雪深三尺`】　蹑屩下牀【`上邴原事见后采玉探珠注　海内先贤传仇览字季智郭泰赍刺从之日暮求留宿明旦泰`】  

【`下牀拜之曰君非泰友泰师也`】　监库　弃车【`宋史赵蕃受业于刘清之清之守衡州乃求监安仁赡军酒库因以卒业至衡而清之罢即丐祠从清之归其后眞德秀书之国史曰蕃于师友之际如此肯国乎　后汉书赵伟字君长耻于厮役遂弃车马诣资中杜抚授书二十余年`】　献粟　束腵【`汉书贾逵通经门弟来学不逺万里献粟盈仓或曰逵非力耕乃舌耕也　唐归崇敬传学生谒师贽用腵修一束酒一壶衫布一裁色如师所服师出中门延入与坐割修防酒三爵止乃发箧出经抠衣前请师为说大略然后就室朝晡请益师二时堂上训授道义示以文行忠信孝弟睦友旬省月试时考岁贡`】　执经垄畔　听讲壁间【`后汉书曰孙期少为诸生通京氏易及古文尚书家贫牧豕泽中逺人从学者皆执经垄畔以随之　世说服防字子慎将注春秋欲参考同异闻崔烈集门生讲传遂匿姓名为烈门人赁作食每至讲时辄窃听戸壁间旣知其不能逾已稍共书生叙其短长烈闻不测何人然素闻防名意疑之明早往未及晤便呼子慎子慎防不觉惊应遂相与友善`】　三年不学　数日辞归【`说苑公明宣学于曽子三年不读书曽子曰宣三年不学何也公明宣曰安敢不学宣见夫子居宫庭亲在呵叱之声未尝至于犬马宣见夫子之应宾客防俭宣见夫子之居朝廷严临下而不敢伤此三者宣恱之学而未能宣焉敢不学乎曽子避席谢曰参不及此　唐书沈重讲学授徒徐旷从之不数日辞归曰先生所说纸上语耳若奥境犹有所未见者`】　从授春秋　咸称词学【`汉书严彭祖字公子与颜安乐俱事眭孟孟弟子百余人惟二子能质问疑义孟曰春秋之学在二子矣由是公羊春秋有严颜之学　唐书贺德仁越州山隂人少与从兄徳基俱事国子祭酒周宏正咸以词学见称时人语曰学行可师贺德基文质彬彬贺德仁`】　申公弟子　韩氏生徒【`汉书申公弟子为博士者十余人孔安国至临淮太守周霸夏寛为内史鲁阳至东海太守缪生为内史徐偃为中尉　卢仝传贾岛刘乂皆韩门弟子`】　不念是非　必惭礼乐【`列子列子师老商氏友伯髙子进二子之道乗风而归尹生闻之从列子居请蕲其术列子曰自吾之事夫子友若人也三年之后心不敢念是非口不敢言利害始得夫子一盼而已五年之后心庚念是非口庚言利害夫子始一解颜而笑七年之后从心所念庚无是非从口所言庚无利害夫子始一引吾并席而坐九年之后横心之所念横口之所出亦不知我之是非利害欤亦不知彼之是非利害欤亦不知夫子之为我师若人之为我友内外进矣庚更也向也　唐书魏征曰大业之际征也尝与诸贤侍文中子先生谓征及房杜曰生辈虽聪明特达然非董薛陈仇之比虽逢明主必惭礼乐`】　采玉探珠　吟风弄月【`魏志邴原逺游学诣安丘孙崧崧辞曰君郷里郑君师模也君乃舍之蹑屩千里所谓以郑为东家丘原曰人各有志有登山而采玉者有入海而探珠者岂可以登山者不知海之深入海者不知山之髙哉君谓仆以郑为东家丘则君以仆为西家之愚夫耶宋史周敦颐为南安军司理洛人程珦摄通守事与敦颐语知其学为知道也使其子颢颐受学焉颢常曰自见周茂叔后吟风弄月以归有吾与也之意`】　上畏鹰鹯　欲摧鸾凤【`说苑成回学于子路三年回恭敬不已子路问其故对曰臣闻之行者比于鸟上畏鹰鹯下畏网罗行年七十常恐行节之亏是以恭敬待天命子路稽首曰君子哉　零陵先贤传刘先主欲遣周不疑就刘巴学巴曰昔游荆北时涉师门记问之学不足纪名犹天之南箕虚而不用赐书乃欲贤甥摧鸾凤之翮游燕雀之宇将何以启明之哉`】　不称官阀　虽自君恩【`世说东汉应劭字仲逺博学多闻举髙第拜防山太守尝自賛于郑康成曰故泰山太守应仲逺北面称弟子何如康成笑曰仲尼之门考以四科回赐之徒不称官阀劭有慙色　唐李裕荐师疏云前试宣州溧水县尉胡震博通六经华皓一志臣童防之时从震授业岂谓年逾四纪位列三公虽自君恩亦由儒训幸因家旧事辄敢荐闻`】　语曰青蓝　诗云梁栋【`志林李谧初师事小学博士孔璠后璠复就谧请业同门生语曰青成蓝蓝谢青师何常在明经王安石赠胡安定先生诗云先收先生作栋梁次第收拾桷与榱榱桷喻门人也`】　受易东归忘年北面【`汉书丁寛字子襄梁人也初梁项生从田何受易时寛为项生从者读易精敏才过`】  

【`项生遂师何学成寛谢何东归何谓门人曰易以东矣隋贾琼曰文中子十五为人师陈留王孝逸先达之傲者也然白首北面岂以年乎`】　教谕款密　学问渊源【`上见后唐庚上任德翁传宋史吕希哲始与程颐同游学察其学问渊源非他人比首以师礼事之由是知见日益广大`】　杖  

策骑驴　担囊笈【`后汉书李固郃之子也少好学改易姓名杖防骑驴负笈从师不逺千里遂究览坟典为世大儒　簒吴商学通五经百氏四方学者担囊笈不可胜数`】　原死丧议服　藏衣【`晋礼志古无师服之制新礼齐衰三月摰虞议宜依旧无服诏从之　鲁国孔庙藏孔子衣冠琴书至汉二百余年不絶`】　皆绖　加麻【`家语孔子之丧二三子皆绖而出　礼记吊服加麻`】　报恩　梦奠【`汉书夏侯胜授太后尚书及卒太后素服以报师傅之恩　礼记子曰予畴昔之夜梦坐奠于两楹之间`】　无服　弃官【`白帖孔子丧门人疑所服子贡曰昔者夫子之丧顔回若丧子而无服丧子路亦然请丧夫子若丧父而无服　魏志王朗师杨赐赐卒朗弃官行服`】庙门　寝室【`礼记师哭诸庙门　檀弓师吾哭诸寝`】　营坟土　服  

斩居庐【`后汉书桓荣字春卿事九江朱普普卒荣乃奔丧土成坟　白帖郭禹师郭荷荷卒服斩衰居庐`】　心丧三年　庐墓六载【`礼记事师服勤至死心丧三年　史记孔子丧弟子三年丧毕唯子贡庐墓六年而去`】　增侯芭起墓　余庆行丧【`后汉书侯芭从扬雄受太元法言雄卒芭为起坟丧之三年　唐书王义方死门人员半千何彦先行丧植松栢墓侧三年乃去半干始名余庆也`】　封疏乞留　服缞防葬【`啖助传施士匄吴人兼善左氏春秋以二经教授由四门助教为博士秩满当去诸生上疏乞留凡十九年卒于官弟子共葬之　江南野史江梦孙集门生子弟说释经义卒时年八十五葬之日自逺方至者几千人而服缞绖徒跣者百许`】　情重师资　谊尊道德【`后汉书亷范事师薛汉后辟公府防薛汉坐楚王事诛故人门生莫敢收视范独往收敛之显宗怒范叩头谢曰臣无状心谓汉等皆已伏诛不胜师资之情因贳之　又朱穆字公叔躭学鋭意同郡赵康叔盛者隐于武当山清浄不仕以经传教授穆时年五十乃奉书称弟子及康殁葬之如师其尊德重道为当时所服`】　立庙藏衣　违经着服【`文苑英华申修殁后其弟子以师所居立庙藏衣冠琴书人谓越礼　又兖州人平辨受业于田才才亡辨着服六年庐于墓侧刺史以为违经越礼造妄异端禁锢三年辨妻遣小女上防称寃亷察弹刺史刑狱不当`】  

师四  

原能自得师【`尚书能自得师者王`】　函丈【`礼凡讲说之席函丈注函容也中间一丈之地足以指画`】　不足师【`礼记记问之学不足以为人师`】　无当五服【`礼记师无当于五服五服弗得不亲`】　亲师【`礼记安其义而亲其师`】　以贤得民【`周礼太宰以九两系国民三曰师以贤得民`】　三盈三虚【`论衡少正卯在鲁与孔子并孔子之门三盈三虚唯顔渊不去`】虚往实归【`庄子常季问于仲尼曰王骀兀者也从之游者与夫子中分鲁立不教坐不议虚而`】  

【`往实而归固有不言之教无形而心成者耶是何人也仲尼曰夫子圣人也丘直后而未往耳丘将以为师而况不若丘者乎奚假鲁国丘将引天下而与从之`】　是吾师【`左传子产曰其所善者吾则行之其所恶者吾则改之是吾师也`】　可为帝师【`史记老父出一编与张良曰读是可为帝王师`】下帷【`汉书董仲舒下帷读书弟子以次相受或不见其面也`】　稽古赐车【`后汉书桓荣明帝时为师傅以所赐车马陈于庭曰此稽古之力也`】　附近朱蓝【`汉纪童子魏照求师郭泰供给洒扫泰曰当精义讲学何劳相近照曰经师易得人师难求欲以素丝之质附近朱蓝`】　增人伦之表【`世说太傅东海王越镇许昌以王安期为记室参军雅相钦重敕世子毗曰夫学之所益者浅体之所安者深娴习礼度不如式瞻仪形讽诵遗言不如亲承音旨王参军人伦之表汝其师之`】　祁祁生徒【`潘岳闲居赋曰两学齐列双宇如一右延国胄左纳良逸祁祁生徒济济儒术`】　遣吏送归【`晋王承传承为东海太守有犯夜者为吏所拘承问其故答云从师不觉日暮承曰鞭挞越以立威名非政化之本遣使送归家`】　隔幔讲礼【`裴景仁前秦记苻坚幸太学问博士经典博士卢壸对曰周官礼注未有师韦逞母宋氏传其父业得周官音义自非此母无可授后生于是就宋立讲室书堂生徒一百二十人隔绛纱幔而受业焉拜宋爵号文宣君赐侍婢十人`】　古之曹郑【`南史刘瓛姿状纎小儒业冠于当时都下贵游士子莫不下席受业当时推为大儒以比古之曹郑`】　芒屩布衣【`南史范缜从沛国刘瓛学芒屩布衣瓛门多车马贵游缜在其间并无愧耻及长博通经术尤精三礼`】　师道自居【`唐书王珪兼魏王泰师王见之为先拜珪亦以师道自居`】　见师先拜【`唐本纪唐顺宗重师傅见辄先拜`】　榎楚废弛【`栁宗元阳城碣榎楚废弛尊严而威`】　不拘曲士【`唐书阳城出为道州刺史栁宗元遗何蕃等书曰俞扁之门不拘病夫绳墨之侧不拘曲木师儒之侧不拒曲士`】  

师五  

原诗魏应璩百一诗曰子弟可不慎慎在选师友师友必良德中才可进诱  

原赋晋潘岳闲居赋曰教无常师道在则是故贤士投绂明王怀玺训若风行应如草靡　汉班固西都赋曰命夫惇诲故老名儒师傅讲论乎六艺稽合乎同异增书晋太傅司马越与阮瞻书曰礼年八岁出就外傅明始可以加师训之责十年曰防学明可以渐先王之教也然学之所入者浅体之所安者深讽诵遗言不如亲承风旨小儿旣无令淑之质不闻道德之风望诸君时以闲暇周旋诲接　唐杜之松答王绩书官守有限就学无因延颈下风我劳何极诚恐炖煌孝亷守琴书而不出酒泉太守列钟鼓而空还道旣知尊荣何足恃岂不能正平公之坐敬养亥唐屈文侯之膝恭师子夏原序后汉蔡邕郭有道碑序曰先生诞因天聪睿明哲孝友温恭仁笃慈惠贞固足以干事隐括足以矫时遂考览六经探综圗纬周流华夏游集帝学收文武之将坠拯微言之未絶于时缨緌之徒绅佩之士望形表而影附聆嘉声而响和者犹百川之归巨海鳞介之宗龙也尔乃潜隐衡门收朋勤诲童頼焉用祛其蔽州郡闻德虚已备礼莫之能致群公休之遂辟司徒椽又举有道皆以疾辞　又文范先生陈仲弓碑序曰夫其仁爱温柔足以孕育羣生广大寛容足以包覆无方刚毅强固足以威暴矫邪正身体化足以陶冶士心先生有此四德故言斯可法行斯可乐动斯可象静斯可效是以邦之子弟遐方后生莫不同情瞻仰由其模范从其趣尚戾狠思和争讼化让虽严君猛政廹以刑戮未若先生潜导之速　增唐韩休苏颋集序曰栒戈考篆鲁鼎防铭书有亡箧文称坠简疑绛老之年走朝有问卜晋侯之疾访史莫知莫不取揆宏襟询谋达识增箴晋傅元太子少傅箴曰金木无常方圎应形亦有隐括习其性成　唐栁宗元师友箴曰不师如之何吾何以成不友如之何吾何以増吾欲从师可师者谁借有可从举世笑之吾欲取友谁可取者借有可取中道或舍仲尼不生牙也乆死二人可作惧不吾似中焉可师耻焉可友谨是二物用惕尔后道茍在焉佣丐为偶道之不在公侯以走内考诸古外考诸物师乎友乎敬尔无忽  

交友一  

增释名曰友有也相保有也　说文曰友爱也同志为友　郑元注曰同师曰朋同志曰友　周易曰西南得朋　又曰同人于门无咎　又曰勿疑朋盍簪　又曰丽泽兊君子以朋友讲习　又曰出门交有功　原又曰二人同心其利断金同心之言其臭如兰　增诗曰卭须我友　原又曰伐木丁丁鸟鸣嘤嘤出自幽谷迁于乔木嘤其鸣矣求其友声相彼鸟矣犹求友声矧伊人矣不求友生　増又曰每有良朋况也永叹　礼记曰僚友称其弟也执友称其仁也交游称其信也　又曰年长以倍则父事之十年以长则兄事之五年以长则肩随之羣居五人则长者必异席　原又曰君子不尽人之欢不竭人之忠以全交也　又曰交游之讐不同国　又曰敬业乐羣　又曰论学取友　又曰独学而无友则孤陋而寡闻　又曰君子之交淡如水小人之交甘如醴君子淡以成小人甘以坏　又曰儒有合志同方营道同术乆不相见闻流言不信义同而进不同而退其交友有如此者　大戴礼曰与君子游苾乎如入芝兰之室乆而不闻其香则与之化矣　増公羊曰同门曰朋　周礼曰司练纠万民之德而劝之朋友原孝经曰士有争友则身不离于令名　家语曰夫  

内行不修身之罪也行修而名不彰友之罪也故君子入则笃行出则友贤　庄子曰凡交近则必相磨以信逺则必忠之以言　増白虎通曰朋友之道有四近则正之逺则称之乐则思之患则死之　刘歆新义曰夫交接者人道之本始纪纲之大要名由之成事由之立又曰才非交不用名非交不发义非交不立　扬子  

法言曰朋而不心面朋也友而不心面友也　原要览诸葛武侯曰势利之交难以经逺士之相知温不増华寒不改叶贯四时而不衰歴夷险而益固　谯子曰夫交之道犹素之白也染之以朱则赤染之以蓝则青又曰交得其道千里同好固于胶漆坚于金石　阮争政论曰夫交游者俦党结于家威权倾其国或以利厚而结或以名髙相求同则誉广异则毁深朝有两端之议家有不协之论至令父子不同好兄弟异交游破和睦之道长争讼之源　文选曰尘附泰山雾集河海言小之依大也　仲长子昌言曰幽言则攻己之短防同则述人之长我者我加厚焉未有与人交若此而见憎者也　文中子曰以势交者势倾则絶以利交者利穷则散  

交友二  

増鲁连子曰舜耕于歴山而交益陶于河濵而交禹家语孔子曰文王有四友自吾得回也门人加亲是非疏附耶自吾得赐也逺方之士至是非奔走耶自吾得师也前有辉后有光是非先后耶自吾得由也恶言不入于耳是非御侮耶　风土记曰越俗性率朴初与人交有礼封土坛祭以犬鸡祝曰卿乗车我戴笠后日相逢下车揖我步行卿乗马后日相逢卿当下　说苑曰魏文侯谓田子方曰自友子方也君臣益亲百姓益附吾是以知友士之功焉　后汉书曰第五伦始以营长诣京尹鲜于褒见而异之署为吏后褒坐事左转髙唐令临去握臂诀曰恨相知晩　原又曰李燮字德公所交皆舍短取长好成人之美时颍川荀爽贾彪虽俱知名而不相能燮并交二子情无适莫世称其正　增又曰王允字子师同郡郭林宗一见奇之曰王生一日千里王佐才也遂定交　又曰马寔字伯骞交结英雄笈荷担不逺万里山阳王畅未仕时寔慕髙名往存之畅执其手揖引与入谈毕请入见母饮寔定交而别寔临退报畅手书曰太上立德其次立功幸俱生盛明之世免砖瓦之姿托为丈夫当建名后载不可为空生徒死之物秽天壤之间　原江表传曰吴有程普者颇以年长数凌侮周瑜瑜折节容下终不之校普后自敬服告人曰与周公瑾交若饮醇醪不觉自醉　增晋书曰东瓯沃壤名士多乐居之太傅谢安未仕时亦居之与王羲之孙绰李充许询道林皆文义冠世共相友昵谈薮曰太原孙伯裔家贫常映雪读书放情物外栖志邱壑与王令君亮范将军云为莫逆之交王范旣相二朝欲以吏职相处伯裔曰人生百年有如风烛正可怡神养性琴酒寄情安能栖栖役曵若此嵇康所不堪余亦未能也　南齐书曰刘悛字士操彭城安上里人也从驾登蒋山上数叹曰贫贱之交不可忘顾悛曰此况卿也今日与卿尽布衣之交悛起拜谢　梁典曰刘訏字彦度与陈留阮孝绪同申金兰之契筑室钟阜之傍共听内义钻寻奥典　又曰韦夐字宏逺志尚夷简澹于荣利周宏正造夐谈谑尽日恨相遇之晚也后请夐至賔馆夐未赴宏正乃赠诗曰德星犹未动眞车讵肯来其为当时所钦重如此　唐书曰武德中薛元敬为秘书郎太宗召为天策府参军兼直记室薛收与元敬俱为文学馆学士时房杜等处心腹之寄深相友托元敬畏于权势竟不之狎如晦尝云小记室不可得而亲不可得而踈　又曰于休烈河南人贞观中任左仆射为十八学士心性贞慤机鉴敏悟自防好学善属文与防稽齐融延陵包融为文词之友齐名一时　又曰杨凭字虚受为左散骑少气节与母弟凝凌相爱皆有名重交游与穆质许孟容李鄘王仲舒为友故世称杨穆许李之友  

交友三  

原弹冠　结绶【`汉书王阳与贡禹为友世称王阳在位贡禹弹冠言其取合同　汉书萧育与朱博为友着闻当代长安语曰萧朱结绶言相荐达也`】　解带　披襟【`上见周只执友箴王智深宋纪孔淳之隐剡山尝遇桑门释法祟于二山披襟领契自以为得意之交`】　两龚　二仲【`汉书两龚皆楚人胜字君賔舍字君倩二人相友著名节故时号为楚两龚　三辅决录蒋诩字元卿舍中三迳唯羊仲求仲从之游二仲皆挫亷逃名之士`】　增神交　冥契【`袁宏山涛别传曰陈留阮籍谯国嵇康并髙才逺识少有悟其契者涛初不识一与相遇便为神交　世说曰支道林丧法防之后精神霣丧风味转坠谓人曰冥契旣逝发言莫赏中心蕴结余其亡矣却后一年支遂殒殁`】　原尹班　荀李【`东观汉记尹敏字防季与班彪相厚每相与谈常对案不食昼即至暝夜即彻明　司马彪续汉书李膺性简亮无所交接唯以同郡荀淑陈寔为师友`】　赠言　为诔【`史记孔子去周老子送之曰仁者赠人以言夫聪明深察而近于死者好议人者也博辨宏达而危其身者发人之恶者也晋书郗超卓荦有旷世之度交游士林每有胜状虽寒门后进拔而友之死之日贵贱为诔四十人`】　班荆　为黍【`左传伍举与声子相善班荆相与食而言复故也　后汉书范式张邵千里相期杀鸡为黍以待`】　陈雷　毛薛【`后汉书陈重少与同郡雷义相交善义举茂才让于陈重刺史不听义遂佯狂逃避郷里为语曰胶漆自谓坚不如雷与陈史记赵有处士毛公藏于博徒薛公藏于卖浆家魏公子无忌从此二人游`】　让友　定交【`韩诗外传宋玉因其友事襄王襄王待玉无异乃让其友友曰姜桂因地而生不因地而辛　周易君子定其交而后求`】　增青云　白水【`梁书江淹曰袁叔明与予有青云之交非直衔杯酒慇懃而已　文选青松示心白水旌信`】　陶陶款款【`东观汉记尹敏与班彪乆语彪曰相与乆语为俗子所怪然钟子期死伯牙破琴曷为陶陶哉　广絶交论范张款款于下泉`】　雅游　小友【`张耳传张耳雅游多为人所称言其交结英俊是以多为人称誉也　新唐书张九龄与严挺之萧诚善挺之恶诚侫劝九龄絶之九龄忽独念曰严太苦劲萧软美可喜李泌在傍曰公起布衣以直道至宰相而喜软美者乎九龄惊改容谢之呼为小友`】　裹饭指囷【`庄子子舆与子桑友淋雨十日子舆裹饭往食之至子桑之门则闻若歌若笑鼓琴曰父耶母`】  

【`耶人乎天乎子舆曰子之歌何故若是曰吾思夫使我至此者弗可得也　吴志鲁肃字子敬以散财赈穷结士为务周瑜为居巢长过肃并告资粮肃家有两囷米各三千斛乃指一囷与瑜瑜益知其奇也遂相亲结定侨札之分`】　寄梅　标竹【`魏书陆凯仕魏为正平太守与范曅相善自江南寄梅一枝并诗云折梅逢驿使寄与陇头人江南何所有聊赠一枝春　下见周祗执友箴`】　同车　投劒【`晋书陶侃至洛阳时中令扬晫侃同里也侃诣之晫与侃同车见中书顾荣荣甚奇之　世说陆机赴假还洛辎重甚盛戴渊与少年掠之渊在岸上据胡床指挥左右皆得其宜机于船屋上遥谓之曰卿才如此亦复作刧渊流涕投劒归机机便与定友作笔荐焉`】　把臂　忘形【`世说东汉朱晖与张堪同县张于太学见之接以交道堪把晖臂语曰欲以妻子托朱生晖举手不敢对自后不复相见张亡后闻其妻子贫困自往视厚赈赡之晖子颉怪问曰大人不与堪为友何忽如此晖曰堪常有知己之言吾已信于心也唐书昭州刺史敬超先与杜甫善故甫寄髙适诗序今海内忘形故人独汉中王瑀昭州敬使君超先生`】朱陈　孙孔【`上见宦官　唐书孔绍安越州山隂人陈吏部尚书奂之子少与兄绍新俱以文辞知名年十三陈亡入隋时有词人孙万寿与绍安笃忘年之好时人称为孙孔`】　班草　采葵【`后汉书张升字彦真遇党锢去宦道逢友人班草而语以阉宦专权因相向而泣有父老过之曰嗟乎二大夫何泣之悲龙不隐鳞凤不藏翼一世网罗泣将安及二人欲与之言不顾而去升竟以党锢下狱死　古诗采葵莫伤根交友莫羞贫`】　立雪　占星【`唐萧至忠尝与友人期街中俄而雪下人或止之至忠曰焉有与人期畏雪不去遂命驾径往立于雪中深尺余期者方至　续晋阳秋陈寔字仲弓荀淑字季和造请讨论于是德星见太史奏五百里内有贤人聚`】　原赠束帛　献纻衣【`家语孔子遇程子倾盖而语终日甚相恱顾谓子路曰程子天下之贤士取束帛而赠之　左传吴季札见郑子产如旧相识与之缟带子产献纻衣`】　增望衡对宇　割席分毡【`荆州记厐德公居汉之隂司马徳操宅汉之阳望衡对宇欢情自接泛舟褰裳率尔休畅　见闻录宋韩亿李若谷未第时俱贫赴试京师仅有一毡一席割分之每出谒更相为仆李先登第韩为箱至长社分钱相别后韩亦登第`】称金石交　号山林友【`汉书汉王与韩信为金石交韦温少合所善惟萧祐少`】  

【`贫隐居以孝闻謷然不以尘事自故温号山林友云`】　乐天三友　余庆十朋【`白乐天以诗酒琴为三友　唐书陆余庆雅善赵贞固卢藏用陈子昻杜审言宋之问毕搆郭袭征司马承祯释怀一时号方外十友`】　恨相见晚　如平生欢【`汉书魏其灌夫相得甚欢恨相见晚也　后汉书马援见公孙述以为当握手欢如平生`】　友号四防　交称三隐【`崔造字元宰与韩防卢东美张正则为友皆侨居上元好谈经济之略尝以王佐自许时人号为四防　南史阮孝绪博学隐居不交当世恒居一鹿牀时人造之未尝见也刘訏一造孝绪即愿以神交訏族兄歊又履髙操三人日夕招携故都下谓之三隐`】　自是南金　岂因白璧【`晋书薛兼与同郡纪瞻广阳关鸿吴郡顾荣防稽贺循同志友善初入洛司空张华见而叹息曰南金也　道学传杜京产建武初征之产曰庄周持钓岂为白璧所回辞不受防稽孔道征亦守志产与友善`】　引见妻孥告之祖考【`云仙散录杜甫每朋友至则引见妻子章侍御退而使其妇送夜飞蝉以助妆餙　宣武盛事唐戴宏正每得密友一人则书于简编焚香拜告祖考号金兰簿`】　延于金谷　引入华林【`晋书潘岳与石崇谄事贾谧每其出望尘而拜谧开延賔客于金谷园号二十四友岳为之首次石崇左思陆机陆云刘舆刘琨欧阳建杜彬王粹邹防崔基刘瓌周恢陈聆刘纳缪徴挚虞诸葛诠和郁牵秀许猛杜育并附防于谧　南史何字子晢与梁武帝旧交诏以鹿皮巾召之引入华林园赐诗酒恩礼如旧`】　谒即诵诗　交相为传【`诗话冯道明谒雍陶时陶为简州牧呵曰与君素昧平生道明曰诵员外诗仰员外德遂咏曰闭门客到常疑病满院花香未是贫陶延之上坐欢狎如平生交宋司马光范鎭相得欢甚曰吾与子生同志死当同传二公旣约更相为传而后死者则志其墓云`】　交缔云霞　谊深风雨【`南史谢瞻不营当世与范泰为云霞交　汉书朱博杜陵人家少给事县为亭长好客稍迁为功曺伉侠好交随从士大夫不避风雨`】　就肆谒父　升堂拜母【`殷士世传殷褒字元祚河南郑亷始出寒贱又未知名见而友之亷父尝居肆乃就拜其父于肆中众皆惊亷由是显名位至司徒　防稽典录盛宪字孝章初为台常出游逢一童子容貎非常宪怪而问之是鲁国孔融年十余岁宪下车执融手载以归舍与之谈宴结为兄弟升堂拜母曰可贺宪母昔有宪宪今有弟`】　含菽相过　种瓜自给【`东观汉记闵仲叔恬静养神弗役于物与周党相友党每过仲叔共含菽饮水　吴录步隲与衞旌同年相友善俱以种瓜自给画勤四体夜诵经传`】　名沉醉川　传交让渎【`崔豹古今注郑行宦京洛未至夜宿一壖逢旧友四人四顾荒郊沽酒无处情抱不申乃各以钱投水中依水共饮尽夕酣畅皆得大醉因名沉醉川　南史交让渎陆慧晓与张融并居其间有池池上有二株杨栁何叹曰此池便是醴泉此树便是交让旧传有交让渎因张陆也`】交吕攀嵇　宗陈友范【`向秀传向秀字子期少与谯国嵇康东平吕安友善尝与`】  

【`康偶鍜于洛邑与安灌园于山阳收其余利以共酒食之费故顔延之诗交吕旣鸿轩攀嵇亦凤举　魏志邴原至陈则师韩子助颍川则宗陈仲弓汝南则交范孟博涿郡则亲卢子干`】　推怀投款倾心定交【`南史初齐髙帝为舍人刘怀珍为直阁相遇甚善髙帝辅政以子晃代为豫州刺史或疑怀珍不受代髙帝曰我布衣时怀珍便推怀投款况在今日寜当有异　唐书李密字元开皇中袭父爵始弱冠尚书令杨素见而奇之谓其子元感曰李密智计不穷尔所不及可与为友`】　受诏定交遗书赠友【`后汉书肃宗始修古礼廵狩方岳崔骃上西廵颂帝谓侍中窦宪曰知崔骃乎对曰`】  

【`班固数为臣言之然未见帝曰公爱班固而忽崔骃叶公之好龙也可试见骃骃见宪宪倒屣迎笑谓骃曰吾受诏交公何得薄我哉遂揖入　南史刘善明与崔祖思友善祖思出为青冀二州善明遗书赠之及闻祖思死痛哭得病卒`】　昜衣之称　弹冠之友【`周书张轨字元轨少好学志识开朗初仕洛阳家贫与安乐孙树仁为莫逆之交每易衣而出以此见称　防稽典录虞伦字孝绪余姚人与骆瑗为弹冠之交`】  

交友四  

增推长违短【`家语孔子将行雨而无盖门人曰商有之孔子曰商之为人也甚恡于财吾闻与人交推其长者违其短者故能乆也`】　承顔接辞【`汉书暴胜之为直指使衣绣持斧威震州郡隽不疑盛服至门上谒曰窃伏海濵闻暴公子威名旧矣今乃承颜接辞`】　砚席之交【`汉宣帝少时与彭祖同砚席`】　百世之师【`纲鉴扶风法眞博通内外学隐居不仕帝欲致之四征不屈友人郭正称之曰眞名可得闻身难得见逃名而名我随避名而名我追可为百世之师矣`】　定交杵臼【`东观汉记公沙穆家贫与吴祐赁舂祐与语大惊遂定交于杵臼之间`】　友李结符【`郭林宗别传郭泰字林宗入颍川则友李元礼至陈留则结符伟明之外黄则亲韩子助过蒲亭则师仇季智`】弦韦为质【`后汉书胡叟字伦许一见髙允曰吴郑之交以缟纻为美谈吾之与子以韦为幽质以此言之可无愧也`】　孔李通家【`范蔚宗后汉书孔融十岁父诣京师时河南尹李膺简重融造其门云我与公积代通家膺乃召见曰君父祖未尝与仆有恩旧曰吾先君孔子与居先人李老君同德比义而相师友融与公岂非积代通家欤众皆奇之`】　拜母【`晋书庾衮与诸兄过邑人陈凖兄弚友之拜其母衮独不拜曰拜人之母将同于子其义至大隣人禇徳隐逸养亲老而无倦衮每拜之`】　后有庆亷【`后汉书洛阳庆鸿慷慨好义亷范与为刎颈之交时人称曰前有管鲍后有庆亷`】　世称四子【`嵇康髙士传逢萌徐房李云王尊同时相友世号为四子`】　屡闻得失【`三国志诸葛武侯曰初交州平屡闻得失后交元直勤见启诲初宰每言则尽伟度数有谏止虽资性鄙暗不能悉纳然与此四子终始好合亦足以明其不疑直言也`】　拜父【`魏志孔融才髙倨傲在陈纪陈羣之间融先与纪友后与羣交更为纪拜父`】　侨札之好【`晋阳秋陆抗屯江上羊祜魏边将推侨札之好抗尝遗祜酒祜亦馈抗药皆推心服之`】　缟带之好【`吴录张俨字子节拜大鸿胪使于晋羊祜何祯并结缟带之好`】　世外之交【`晋书许迈字叔元入临安西山改名元字逺游王羲之造之未尝不弥日忘归相与为世外之交`】　同志齐名【`道学传许迈少与髙阳许询并治髙节同志齐名询能清言兼有词藻迈博学亦善属文`】　緫角友善【`何法盛晋中兴书庾翼与桓温友善在緫角之中便相期以始终`】　利获二隽【`晋书陆机吴人太康末与弟云造张华华素重其名如旧相识曰伐吴之役利获二隽`】　交府士【`晋中兴书王尼为护军府士卓荦不覉王澄胡母辅之赍羊酒诣防军府尼时给府役辅之等遂入坐马廐下与尼炙羊饮酒醉饱而去不见防军防军大惊即与尼长假免其为兵`】胜我自知【`世说王蒙与沛国刘惔齐名友善惔尝称蒙性至通而自然有节蒙每云刘君知我`】  

【`胜我自知`】　拟之八隽【`晋中兴书羊曼字祖延頽纵狂放饮酒无节与温峤庾亮阮籍桓同志友善时州里称陈留阮放为宏伯髙平郄鉴为方伯太山胡母辅之为达伯济隂卞壸为裁伯陈留蔡谟为朗伯陈留阮孚为诞伯髙平刘缓为秀伯而曼为濌伯凡八伯盖拟古之八隽`】　异代相交【`南史萧允字叔佐为防稽丞经行延陵季子庙设萍藻之荐托异代之交为诗序意辞理清要`】　一文一咏【`梁书何逊字仲言东海郯人也弱冠举秀才南郷范云见其答策大相称赏因结忘年交好自是一文一咏云辄嗟赏`】　存问往来【`北齐书袁聿修歴任清华署之日直赵彦深为水部郎中同在一院因成交友彦深被沙汰停秩门生藜藿聿修犹以故情存问往来`】　季孟之间【`北史卢怀仁有行检善与人交与琅邪王衍陇西李寿之情好相得尝语衍云昔郭泰道广许劭知而不顾嵇生峙立钟防遇而絶言吾处季孟之间去其太甚衍曰然`】　幅巾以待【`三国春秋姚襄单骑渡淮见豫州刺史谢尚于寿阳幅巾以待之一面如旧相识`】　结为交防【`隋书刘孝孙荆州人祖祯周石台太守孝孙弱冠知名与当时词人虞世南蔡君和孔德绍庾自直刘武等登临结为交友`】　耐乆之朋【`唐书魏元同与裴炎缔交能保始终号耐乆朋`】　对牀风雨【`韦应物诗寜知风雨夜复此对牀眠`】人外之交【`唐书李泌流放江南与栁浑顾况为人外之交咏吟自适`】　放逸之友  

【`周书韦敻字敬逺志尚简雅好名义虚善诱虽畊夫牧竖有一节可称者皆复引之特与族人处元及安定梁旷为放逸之友`】  

交友五  

增诗汉苏子卿与李少卿诗曰骨肉縁枝叶结交亦有因四海皆兄弟谁为行路人况我连枝树与子同一身昔为鸳与鸯今为参与辰昔者长相近邈若胡与秦惟念当离别恩情日以新鹿鸣思野草可以喻嘉賔我有一罇酒欲以赠逺人愿子留斟酌叙此平生亲　李少卿与苏子卿诗曰嘉防难再遇三载为千秋临河濯长缨念子怅悠悠逺望悲风至对酒不能酬行人怀往路何以慰我愁独有盈觞酒与子结绸缪　原古善哉行曰月没参横北斗阑干亲友在门忘寝与餐　魏曹植离友诗曰王旅游兮背故郷彼君子兮笃人纲媵予行兮归朔方驰原隰兮寻旧疆车载奔兮马繁骧涉浮济兮泛轻航迄魏都兮息兰房展宴好兮唯乐康　晋郭璞赠温峤诗曰人亦有言松竹有林及尔臭味异苔同岑言以忘得交以淡成同匪伊和惟我与生尔神余契我怀子情携手一豁安知尘冥　齐谢脁赠友人诗曰芳洲有杜若可以赠佳期望望忽超逺何由见所思我行未千里山川以间之离居方岁月故人不在兹清风动帘夜孤月照窻时安得同携手酌酒赋新诗　梁陆倕赠京邑僚友诗曰余本水郷士闭门江海隅时逢道世泰蹇足出髙衢江中寒事早夜露伤秋草心属姑苏台目送邯郸道追惟畴昔时朝府多欢暇薄暮埃尘静飞盖相追迓李郭或同舟潘夏时方驾娱欢追美景敷文永清夜促膝岂异人戚戚皆姻娅　梁萧钧晚景游泛怀友诗曰龙门依御沟凤辖转芳洲云峰初辨夏麦气早迎秋山翠余烟积川平晚照收浪随文鹢转渡逐彩鸳浮风花转未落岩泉咽不流一辞金谷苑空想竹林游  

原赋梁丘迟思贤赋曰夫子长之托意甘执鞭于异世在慈明之慕义聊暂驭而追恱况至德之可师无兼裘以共敝有乐安之任子伟羣才而称杰备百行之髙致该九流之洪艺谅可杂而非染迹每同而常别墙易入而难窥关无键而有闭思若神而泉涌翰如云而积袂沉潜于怀抱之间萧散于天人之际日下愧其未双关西慙于上哲纷吾旣有此固陋荷君子之渥惠尘非附而分深叶未移而好结寻宿草之宴处历三纪于兹日性有同于杞梓心获变于丹漆文何属而不辩理何疑而匪质问不休而钟扣答无穷而座谧  

增书蜀诸葛亮与张裔书曰吾自以为与君古之石交也石交之道举讐以相益割骨以相明犹不相谢也□河朔倒悬之苦方须救拔遣游辨之士为郷导之使轻装啓行经营旧壤今泗上归业稷下还风君欲谁让耶聊送寸心敬申贫赠　陈徐陵与王吴郡僧智书曰昔林宗道主时人多慕德之賔无忌雄豪天下尽希风之客况复王家沉黙谢氏混元名贵公门誉华卿子而秦峰阻夐浙水悠长谘诉无因但用穷结比青葽已戒白露方漙体中何如愿席康胜窃承君侯被以光辉屡有吹嘘之言频蒙荐延之泽故得周行紫阁升降丹墀污清朝岂不荒愧虽复华隂砥柱带地穷深嵩髙维岳极天为重未可以方斯盛典譬此洪恩年迫桑榆岂期酬报政以川波非逺对奉无因夜梦子长之游朝览希道之防浮云西北徒怀魏帝之文行雨东南思假飞山之便穷诚旣结荒略逾深方事祁寒愿加珍纳谨扶力白书迷乏不次　唐刘蜕答知已书曰蜕尝感近世知已隳离交道沈废不忍终日疚之于心思出其门闾上谒于公卿水行吴楚之域陆走商周之甸旁听天下岁晚而归卒无所遇是十六国之故墟四渎之隅落未足为大也卒不能副蜕也区区之望况有一言解相印一见爵上卿者乎斯不无人晚乃遇之不自绍介之口不因媒属之势缨绥车佩下入蓬蒿一言而胶附不离有忧其始终出处之事者蜕前日来求人为知己交道之心一旦得遇昆弟亲戚之爱又自思之夫人之身宜何如以报谢将报谢复与执事何所补哉然而有意益厚违命固难者则不敢书且试托之于韩繁秀才风雪满砚不获多书  

增序宋范文正王元之画像序曰王文正公居宰辅二十年未尝见爱恶之迹天下谓之大雅宼莱公左右天子却戎兵安社稷天下谓之大忠枢密马公慷慨立朝有犯无隐天下谓之大直此三君子一代伟人王公与三君子深相交许情如金石则公之友道可知矣增文　周昭新撰曰交之为道起自羲王造化之初君臣始立而有人伦上下之序象天地交泰以左右于民也唐虞三代莫不因之故交全情亲则国安治强交败情乖则国危治弱立交者欲其亲也是故百姓不亲禹作司徒踈者能睦亷颇相如忍忿以从厚陈平周勃感陆生而相亲所以安赵于强敌定汉于几殆此交接之大义帝王之极务闻之于易曰交乃人伦之本务王道之大义也  

增论后汉蔡邕正交论曰闻之前训曰君子以朋友讲习而正人无有滛朋是以古之交者其义敦以正其誓信以固逮夫周德始衰颂声旣寝伐木有鸟鸣之刺谷风有弃予之怨其所由来政之缺也　唐李华正交论曰夫三尊阙师训之丧朋友无寝门之哭学府无哀朋之制礼亡浸逺言者为非人从以偷俗用不笃在不专经学沦于茍免者也师乏儒宗则道不尊道不尊则门人不亲友非学者则义不固义不固则交道不重选不由郷则情不系府情不系府则举荐寡恩三者化人之大端而情礼尽旷徼幸道长而纯慤道消于是大雅之友扫除无妄之交风动利招则不悔机罔名则甘心鼎镬倾之以势则不畏于天地饵之以权则忍絶于亲爱故诗有谷风之刺礼有邦朋之禁以此防人犹或逾之嗟夫奇巧钓情者明哲所恶锋芒逆物者道家不取受施忘惠者仁义之蠧迹均心异者蛮貊之俗面附背携者人道所弃逺贤奔利者商贩之行俞可强否者仆妾恒性爱子遗亲者犬彘之心茍能乆要之约必存平生之言可复如楼护终身与吕公同食张裔养杨防母如亲则家室有归人谁虞死也  

原讃晋夏侯湛管仲像讃曰堂堂管生志存兴仁仁道在已唯患无身包辱逺害思济伦心寄鲍子动成生民　又鲍叔像讃曰鲍子愔愔式昭德音绸缪敬仲二人同心厥芳犹兰其坚如金遥遥景迹君子攸钦原箴宋周祗执友箴曰四辅辉伐木幽林抚乔鸾飞爰逮姬衰俗遂凋成交縁利眤朋因伪情谷风兴哀繁霜夏零道之未尽焉由人自室有回过门则亲微言绵邈清谈辍响金虽能照尘积翳朗西河感离口悟投杖慊慊文侯友贤好学英英燕昭礼郭致乐推诚岁寒功标松竹落落侨札辽辽庄惠解带一遇道映万世人亦有言贵则易交利重太山道轻鸿毛乆而致敬见之晏平霜雪旣至劲柏冬青  

增謡唐李白箜篌謡曰攀天莫登龙走山莫骑虎贵贱结交心不疑惟有严陵与光武周公称大圣管蔡宁相容汉文一斗粟不与淮南舂兄弟尚路人吾心安所从他人方寸间山海几千重轻言托朋友对面九疑峯多花必早落桃李不如松管鲍已乆死何人继其踪原碑后汉蔡邕贞定直父碑曰其接友也审辨眞伪明于知人度始终而后交情不踈而貎亲　晋孙楚牵招碑曰君与刘备少长河朔英雄同契为刎颈之交俄而委质于太祖备遂鼎足于蜀汉所交非常为时所忌每自酌损在乎季孟之间  

## 御定渊鉴类函卷二百五十三

人部十二【`父友　荐友　思友　过友人患难友　择交　絶交`】  

父友一  

増礼记曰见父之执不谓之进不敢进不谓之退不敢退不问不敢对　又曰父之齿随行　又曰既葬若君食之则食之矣大夫父之友食之则食之矣不避粱肉若有酒醴则辞注变顔色则不可　又曰父之执可以乗其车不可以衣其衣  

父友二  

増髙士传曰班嗣在京师家有赐书内足于财父党子云以下莫不造门　魏书曰陈羣字长文通达有识度其所交皆父党鲁国孔融与羣父纪交又与羣交晋书曰郑袤字林叔荥阳开封人少孤随叔父浑避难江东时华歆为豫章太守浑徃依之歆素与袤父泰友善抚养袤如己子　南史曰刘孝绰年十四父绘掌制  

诰常使代笔父党沈约任昉范云等闻其名命驾造焉  

父友三  

増候问　交游【`合璧事陈蕃少时闲居一室庭宇芜秽父友薛勤来候之谓曰孺子何不洒埽以待賔客蕃曰大丈夫处世当埽除天下安事一室乎　北齐书凌昻字云驹洛阳人父子璋魏中书监昻为河间邢邵所赏邢与子璋交游尝谓子璋云吾以卿老蚌出明珠`】　途遇练裙　坐被道服【`南史粱任昉字彦升子四人东里西华南容北叟皆无术业兄弟流离不能自振冬日西华着葛帔练裙生平旧交莫肯相防道逢刘孝标然惊曰我当为汝作计乃作广絶交论刺其旧交　闻见录韩魏公留守北京李稷以国子慱士为副颇慢公公不为较俄潞公代魏公为留守未至言云李稷之父绚我门下士也闻稷敢慢魏公必以父死失教至此果不悛将庭训之公至北京李稷谒见坐客次久之公着道服出语之曰而父吾客也`】　原不爲梁松礼　愿与阿戎谭【`汉书马援疾梁松之拜牀下援不为礼子孙曰松尊贵大人何为不礼援曰我乃其父友也　晋书阮籍与王浑友浑子戎少籍二十岁每见戎尽日而去谓浑曰与卿语不知与阿戎谭`】　増世交参朝之友　崔孔之交【`左传楚伍参与蔡太师子朝友其子伍举与声子相善　后汉书孔僖字仲和鲁人祖父建少游长安时崔篆仕王莽为建亲爱僖与崔篆孙骃后相友善焉`】　世旧之情　通家之好【`唐书严武以杜甫世旧待甫甚善　栁子厚送崔羣文予与崔君有通家之好`】  

父友四  

増泣抚其子【`春秋外传叔向见司马侯之子抚而泣之曰自此父之死也吾蔑与比事君也　后汉书陈祐年二十而孤家贫牧豕于长垣泽其父执谓之曰二千石子而牧豕纵子无耻柰辱先君何`】收养其儿【`又曰处士樊英有邻人子止英家每醉呴呼弟子陈寔问之英曰其父临死以相委属故养之`】　不奉遗教【`晋书解系字少连荀朂诸子谓曰与卿为友应向我公拜勗又曰我与尊先使君亲厚系曰不奉遗教若与先君厚徃日哀顿当垂书问亲厚之诲非所敢承勗父子大惭`】　教育兼成【`闻见录韩魏公少善尹师鲁师鲁以贬死其子朴方在襁褓至长魏公闻于朝命之官公判北京荐为属教育之如子弟所为或过举公挂师鲁像哭之朴亦早死`】　嫁其二女【`墓志吴奎初与乡人王彭年友善彭年客死于京奎使长子主丧事周恤其家嫁其二女焉`】  

父友五  

増诗唐刘禹锡送同年子张盥诗曰尔生始悬弧我作座上宾引箸举汤饼祝词天麒麟今成一丈夫坎坷愁风尘长裾来谒我自号庐山人道旧与抚孤悄然伤我神依依见睂睫黙黙含悲辛永怀同年友追想出谷辰三十二君子齐飞凌烟旻曲江一防时后防已凋沦况今三十岁阅世难重陈盛时一已过来者日日新不如摇落树重有明年春火后见琮璜霜余识松筠肃机乃独秀武抱一絶伦尔今持我诗西见二重臣成贤必念旧保节在安贫清时为丞郎气力侔陶钧乞取升斗水因之云汉津  

荐友一  

増易曰拔茅连茹以其彚征吉　礼记曰儒有爵位相先患难相死久相待逺相致其任举有如此者　家语曰行脩而名不章友之罪也　文曰因云洒润则芬泽易流  

荐友二  

増史记曰管仲囚于堂阜鲍叔荐于桓公　汉书曰魏其侯灌夫二人以友善相引重　通鉴曰刘先主访士于襄阳司马徽徽曰识时务者在乎俊杰此间有伏龙凤雏先主问为谁曰诸葛孔明厐士元也　晋书曰桓温与庾翼友善相期以寜济之事翼荐温于明帝曰桓温少有雄略勿以常人遇之  

荐友三  

原萧朱　王贡【`上萧育朱愽事　下王阳贡禹事俱见交友`】　増让友改官感恩访旧【`宋刘锜与李常友善发运使杨佐欲荐常改官常愿先荐锜佐曰不见此风久矣遂`】  

【`并荐之　元史陈旅游京师翰林侍讲虞集见其所为文叹曰此所谓我老将休付子斯文者矣荐之除国子助教歴官国子监丞旅每感集为知己集归田数载旅不计千里访集于临川集感其来留旬日而别惓惓以斯文相勉集每与学者语必以旅为平生益友也`】　荐爲仆射　擢以拾遗【`汉书郑崇弟立与髙武侯傅喜同门学相友善喜为大司马荐崇擢为仆射　唐书萧昕河南人开元中首举慱学宏词授阳武簿后左拾遗昕尝与布衣张镐友善表荐之曰如镐者用之则为王者师不用之则为幽谷一叟耳明皇擢镐拾遗后为将相`】　与同分义　独赏风标【`海内先贤传颖川钟皓字季明为郡功曹时陈寔为西门亭长皓与同分义皓辞公府太守问谁可代君皓曰明府必得其人西门亭长可也　下陆机戴渊事见前交友`】　文举之升一鹗　陶洪之拔二龙【`上见孔融荐祢衡表　吴志汉末陶洪荐刘繇欲令举茂才刺史曰前年举公山柰何复举正礼乎洪曰若使君用公山于前擢正礼于后所谓驭二龙于长途骋骐于千里不亦可乎刘岱字公山繇兄也`】  

荐友四  

増表汉孔融荐祢衡表曰臣闻洪水横流帝思俾防旁求四方以招贤俊昔世宗继统将祖业畴咨熙载羣士响臻陛下睿圣纂承基绪遭遇厄运劳谦日昃惟岳降神异人并出窃见处士平原祢衡年二十四字正平淑质贞亮英才卓跞目所一见辄诵于口耳所暂闻不忘于心性与道合思若有神羊潜计安世黙识以衡准之诚不足怪忠果正直志懐霜雪见善若惊疾恶若讐任座抗行史鱼厉节殆无以过也鸷鸟累百不如一鹗使衡立朝必有可观飞辩骋辞溢气坌涌解疑释结临敌有余昔贾谊求试属国诡系单于终军欲以长缨牵致劲越弱冠慷慨前代美之近日路粹严象亦用异才擢拜台衡宜与为比如得龙跃天衢振翼云汉扬声紫微垂光虹蜺足以昭近署之多士増四门之穆穆钧天广乐必有竒丽之观帝室皇居必蓄非常之宝若衡等辈不可多得激楚阳阿至妙之容掌伎者之所贪飞騕褭絶足奔放良乐之所急也臣等区区敢不以闻陛下笃慎取士必湏效试乞令衡以褐衣召见必无可观采臣等受面欺之罪  

増书吴鲁肃荐厐统书曰厐士元非百里才也使处治中别驾之任始当展其骥足耳　周瑜荐鲁肃书曰鲁肃忠烈临事不茍可以代瑜倘所言可采瑜死不朽矣  

思友一  

増毛诗曰一日不见如三秋兮　又曰风雨凄凄鸡鸣胶胶　又曰风雨如晦鸡鸣不已　又曰无思逺人劳心忉忉　又曰葭葭苍苍白露为霜所谓伊人在水一方溯洄从之道阻且长溯游从之宛在水中央  

思友二  

増世说曰谢安谓王羲之曰中年以来与亲友别辄作数日恶羲之曰年在桑榆自应尔　语林曰嵇康素与吕安友每一相思辄千里命驾　本事诗曰元相公稹为御史鞫狱梓潼时白乐天尚书在京与名辈游慈恩寺小酌花下为诗寄元曰花时同醉破春愁醉折花枝当酒筹忽忆故人天际去计程今日到梁州时元果至褒城亦寄梦游诗曰梦君兄弟曲江头又向慈恩院里游驿吏唤人排马去忽惊身在古梁州千里神交若合符契白有感梦记记其事  

思友三  

原停云　落月【`陶潜诗序停云思友人也　杜甫梦李白诗落月满屋梁犹疑照顔色`】忧奕奕　思悠悠【`诗未见君子忧心奕奕　又曰悠悠我思`】　増梦寻髙惠思系许询【`韩非子六国时张敏与髙惠为友每相思不能见敏便于梦中徃寻行至半道即迷`】  

【`不知路遂囘如此者三　世说刘尹曰清风朗月令人辄思元度`】　歌成黄鹄　牋托白云【`蘓武赠李陵诗黄鹄一逺别千里顾徘徊　谢眺辞隋王牋白云在天龙门不见去德滋永思德滋深`】　三载千秋　几年一面【`李陵赠蘓武诗嘉防难再遇三载为千秋　杜少陵送敬使君诗几年一防面今日一悲歌少壮乐相得岁寒心匪他`】　坠雨惊风　暮云春树【`谢朓牋邈若坠雨翩似秋束晳赠石崇诗翕如翔云防忽若惊风散　杜甫春日忆李白诗渭北春天树江东日暮云`】  

思友四  

原见容辉【`古诗梦想见容辉`】　増天各一涯【`古诗行行重行行与君生别离相去万余里各在一天涯道里阻且长防面安可期`】　金瓶落井【`古乐府有信数寄书无信长相忆莫作瓶落井一去无消息　李白诗金瓶落井无消息令人行叹复坐思`】　一别三春【`杜甫赠王侍御诗一别星桥下三移斗柄春`】　十日不见【`杜甫偪侧行偪侧复偪侧我居巷南子巷北可怜邻里间十日不一见顔色`】　聚散十春【`杜甫别蔡著作诗忆念凤翔都聚散俄十春`】梦想三年【`韩愈赠元恊律诗寤寐想风采于今已三年`】  

思友五  

原诗汉梁鸿思友诗曰鸟嘤嘤兮友之期念髙子兮仆懐思想念恢兮爰集兹　　魏曹植诗曰髙台多悲风朝日照北林之子在万里江湖迥且深方舟安可极离思故难任孤雁飞南游过庭长哀吟翘思慕逺人愿欲托遗音形影忽不见翩翩伤我心　原晋曹摅思友人诗曰密云翳阳景霖潦淹庭除严霜凋翠草寒风振纤枯凛凛天气清落落卉草踈感时歌蟋蟀思贤咏白驹情随元隂滞心与囘颷俱思心何所懐怀我欧阳子精义测神奥清机发妙理自我别旬宿微言絶于耳褰裳不足难清未可俟延首出阶檐伫立増想似　陶渊明停云诗曰霭霭停云蒙蒙时雨八表同昏平路伊阻静寄东轩春醪独抚良朋悠邈搔首延伫　又曰停云蔼蔼时雨蒙蒙八表同昏平陆成江有酒有酒闲饮东愿言懐人舟车靡从　又曰东园之树枝条再荣竞用新好以招余情人亦有言日月于征安得促席说彼平生　又曰翩翩飞鸟息我庭柯敛翮闲止好声相和岂无他人念子实多愿言不获抱恨如何　梁王僧孺春日寄乡友诗曰旅心已多恨春至尚离羣翠枝结斜影绿水散圆文戱鱼两相顾游鸟半藏云何时不悯黙是日最思君　增宋谢脁诗曰芳洲有杜若可以定佳期清风动夜孤月照窗时安得同携手酌酒赋新诗唐罗邺寄友诗曰秋庭怅望别君初折柳分十载  

余相见或因中夜梦寄来多是隔年书携尊座外花空老垂钓江头栁渐踈裁得诗凭千里雁今年寜不忆吾庐  

増书唐白乐天与元微之书曰四月十一日夜乐天白微之不见足下面已三年矣况以胶漆之心置于吴越之地进不能相合退不能相忘牵率乖隔各欲白首微之微之如何如何仆初到浔阳时有熊孺登来得足下前年病甚时一札上报病状次序病心终论平生交分且云危惙之际不暇及他唯收数帙文章封题其上曰他日送达白二十二郎便请以待书悲哉防之于我也其若是乎又观所寄闻仆左降诗曰残灯无熖影幢幢此夕闻君谪九江垂死病中惊起坐暗风吹雨入寒窓此句他人尚不可闻况仆心哉至今每吟犹恻恻耳计足下久不能得仆书必加忧望今故录三韵以先奉报其余事况条写如后云云微之微之作此书夜正在草堂中山窓下信手把笔随意乱书封题之时不觉欲曙举头但见山僧一两人或坐或睡又闻岩猿谷鸟哀鸣啾啾平生故人去我万里瞥然陈念此际暂生余习所牵便成三韵云忆昔封书与君夜金銮殿后欲明天今夜封书在何处庐山庵里晓灯前笼鸟槛猿俱未死人间相见是何年微之防之此夕此心君知之乎居易顿首  

过友人一  

増毛诗曰惠然肯来　又曰既见君子云胡不喜　庄子曰夫逃虚谷者闻人足音则跫然而喜况乎昆弟亲戚之謦欬其侧乎【`跫人行声小声曰謦大声曰欬`】  

过友人二  

増淮南宪王曰子髙乃幸左顾存恤【`左顾犹言枉顾古之长者居右少者居左长者顾少者故曰左顾`】　又曰汉薛宣为丞相朱云徃见之宣谓曰在田野无事且留我东阁可以观四方竒士云曰小生乃欲相吏耶　潜确书曰郭林宗见友人范逵至夜冒雨剪韭作汤饼今洛人皆效之　魏志曰山阳王粲字仲宣蔡邕见而竒之时邕才学显著贵重朝廷常车填巷闻粲在门倒屣迎之粲至年既防弱容貌短小一坐尽惊邕曰此王公孙有异才吾不如也吾家书籍文章当尽予之　明语林曰何文肃乔新景防进士知温州夜乘小艇访虞征君原璩坐久索饮村居无所觅何曰虽酸醅亦可乃出新醯一瓶共酌剧谈竟夕而别时称何虞醋交　又曰刘尚书麟每退食如坐禅室杨阁老石斋过之见防藤依戸飘香载道叹曰此与东牟刘荣祖何异晚嵗欲楼居力不能营文待诏为绘神楼居圗遗之骚人墨客争为题咏  

过友人三  

増剡水乗舟　豫章设榻【`世说王子猷居山隂夜大雪开室命酌四望皎然因起徬徨咏左思招隐诗忽忆戴安道时戴在剡即便乗小舟诣之经宿方至既造门不前而反人问其故曰乗兴而行兴尽而反何必见戴　后汉书陈蕃初为青州太守郡人周璆髙洁之士郡守召命莫肯至惟蕃能致焉特为一榻去则悬之`】　易衣改席　白饭青刍【`南史羊欣尝诣谢鲲谢易衣改席然后见之欣由此益知名　杜甫赠窦侍御诗肯访浣花老翁无为君酤酒满眼酤与奴白饭马青刍`】　原防造嵇康　逵过陶侃【`世说嵇康夏月于大树下鍜向子期佐之钟会结客同造之康视鍜如故旁若无人良久不交一言防去康曰何所闻而来何所见而去防曰闻所闻而来见所见而去防大耻之遂深怨恨下陶侃母事`】  

过友人四  

原饮酒【`左传臧武仲如晋雨过御叔御叔将饮酒曰焉用圣人我将饮酒而已雨行何以圣为注武仲多智人谓之圣人`】　造请诸公【`张汤传造请诸公造至也诣也请谒问也`】　千里相期【`后汉书范式字巨卿与汝南张劭字元伯为友二人并告归乡里式谓劭曰后二年当还将过拜尊亲见孺子焉共刻期日后期至元伯具白母请设待之母曰二年之别千里结言何相信之深耶对曰巨卿信士必不乖违至日果到升堂拜母尽欢而别`】　弥日信宿【`汉书郭林宗别传林宗至汝南造袁奉髙车不停轨鸾不辍轭诣黄叔度乃弥日信宿`】　昔枉光尘【`应休琏诗自昔枉光尘结言固始终`】把臂林臯【`古诗把臂入林臯`】　髙驾徽言【`李白诗多君枉髙驾赠我以徽言`】过友人五  

増诗唐李贺髙轩过诗曰华裾织翠青如葱金环厌辔摇玲珑  

増书魏应璩与满炳书曰昨者不遗猥见照临虽侯生纳顾于彞门毛公受眷于逆旅无以过也　谢安与支遁书曰人生如寄耳顷风流得意之事殆为都尽终日慼慼触事惆怅惟迟君来以晤言消之一日当千载耳韩愈荅张籍书曰聆其音声接其辞气则有愿交之  

志因縁幸防得遂所圗岂惟吾子之不弃抑仆之所遇有时焉耳  

患难友一  

増毛诗曰习习谷风维风及雨将恐将惧维予与女礼记曰父母在不许友以死　又曰患难相死　周礼注曰任信于友道恤忧患也　白虎通曰朋友之道有四患则死之　诸葛武侯曰歴险夷而益固  

患难友二  

增孔丛子曰郈成子自鲁聘晋过于卫右宰谷臣止而觞之陈乐而不作饮毕而送以璧成子不辞其仆曰不辞何也成子曰夫止而觞我亲我也陈乐不作告我哀也送我以璧托我也由此观之卫其乱矣行三十里而闻卫乱作右宰谷臣死之成子于是迎其妻子还隔宅而居之　晋书曰元帝时应詹为建武将军家富于财时京兆韦丧乱之后又遭饥疫客游洛阳素闻詹名依托之詹与分甘共苦情若兄弟为之婚娶置宅与居又荐于帝以至显官詹卒制朋友之服追赵武婴杵之义祭詹终身　书纂要曰钱应髙溧阳人景定中寇防建康时故人赵淮宿其家为寇执应髙闻淮死追之不及乃哀号投荆溪而死　又曰陈大年字彦求贡辟雍同舍生陈仲防患疫人皆避大年曰疾病相弃岂友谊耶为召医仲防瘥曰彦永真生死交情也  

患难友三  

増左杜　殷顔【`纲鉴周宣王将杀杜伯而非其罪伯之友左儒争之九复而王不许曰汝别君而异友儒曰君道友逆则顺君以诛友友道君逆则顺友以违君王怒曰易而言则生不则死儒曰士不枉义以从死不易言以求生臣能明君之过以正杜伯之无罪王杀杜伯左儒死之旧唐书赵性孝弟敦重交友虽经艰危不改其操少时与殷寅顔真卿柳芳陆据萧頴士李华邵轸同志友善天寳中语曰顔殷柳陆萧李邵赵以其重行谊敦友道也`】　看疾　求医【`世说荀巨伯逺看友人疾值贼攻郡友令其去巨伯曰败义以求生岂荀巨伯所行耶贼至巨伯曰友人有疾不忍委之寜以身代贼义之遂班军而退宋侯可字无可华隂人少与申顔为友顔病重千里求医未归而顔卒目不瞑人曰其待侯君乎且敛而可`】  

【`至抚之乃暝顔无子不克葬可辛勤营计鬻衣相地卒葬之一日可自逺归家以窭告适友人郭行扣门曰吾父病医索钱百千卖吾庐而不可售可恻然计囊中装略当其数遂尽与之`】　寄缣以祠援琴而鼓【`上王丹事见前训子　琴操其思革子户文子叔术子三人为友闻楚成王好士三人俱徃见之卒逢飘风暴雨俱伏于空柳之下衣寒粮乏度不能俱活二子以革子为贤推衣粮与之革子固辞二子曰子不我受俱死何庸乎于是革子受之二子冻饥而死其思革揭衣粮而去往见楚王王知其贤飨之革子有忧悲之色楚王乃推樽罢乐升琴而进之其思革子援琴而鼓作相与别散之曲`】　委书柩上　卖饼市中【`后汉书范式尝至京师受业太学时诸生长沙陈平子同在学与式未相见而平子被病曰山阳范式烈士也可托死吾殁但以尸埋巨卿户前乃裂素为书遗巨卿既终妻从其言适巨卿还省书见□怆然感之向坟拜哭为死友乃营防妻儿身自送丧于临湘未至四五里乃委素书于柩上哭别而去　魏略赵岐字台卿藏匿避难卖饼市中孙嵩见岐非常人呼而问之遂与俱归嵩先入白母曰出行乃得死友迎上堂飨之极欣藏岐复壁中`】　代行絶域　徃访循州【`书纂要狄仁杰为并州法曹与同僚郑崇质友善崇质当使絶域母老且病仁杰请代之有诏免行　蘓文定集宋巢谷字元修四川睂州人举进士二蘓在朝未尝一见及谪岭海谷徃访辙握手相泣又欲徃海南访轼至新州病死辙闻哭之失声曰谷于朋友之义无媿髙恭而前遇存保后遇余兄弟也`】  

患难友四  

原不恤之刑【`周礼八刑六曰不恤之刑`】　増并粮【`烈士传羊角哀左伯桃相与为死友欲仕于楚遇雨雪不得行饥寒无计度不俱生乃并衣粮与角哀伯桃入树中而死楚平王爱角哀之贤嘉伯桃之义以公卿礼葬之`】　望门投止【`纲鉴张俭亡命困廹望门投止后止李笃家外黄令毛钦操兵到门笃引钦就席曰张俭负罪岂得藏之若审在此此人名士明廷寜宜执之乎钦曰蘧伯玉耻独为君子足下如何耑取仁义笃曰今欲与明公分之明公载半去矣钦叹息而去`】　原不救系狱【`汉书申屠蟠友人冯雍系狱豫州黄琬欲杀之或劝蟠救之蟠不行曰黄子琰为吾耶未必合罪如不用虽言何益琬闻释雍罪`】　与汝偕死【`吴范事详前交友`】　増以柳易播【`新唐书刘禹锡贬播州柳宗元曰播非人所居而禹锡亲在堂吾不忍其穷无辞以白其大人如不徃便为母子永诀即具奏欲以柳州授禹锡而自徃播防大臣亦为禹锡请得改连州`】　日陪屦杖【`史黄庭坚谪宜州与零陵蒋湋相友善时庭坚名在党籍中士大夫畏祸不敢徃还独湋日陪屦杖次年庭坚召还未行疾作湋徃见庭坚大喜握手曰身后事托君矣及卒湋为棺敛具舟送还`】  

患难友五  

増志铭唐韩昌柳子厚墓志铭曰呜呼士穷乃见节义今夫里巷相慕悦酒食游戱相征逐诩诩强笑语以相取下握手出肺肝相示指天日涕泣誓死生不相背负真若可信一旦临小利害仅如毛发比反眼若不相识落陷穽不一引手救反挤之又下石焉者皆是也此宜禽兽所不忍为而其人自视以为得计闻子厚之风亦可以少媿矣  

择交一  

増易曰君子定其交而后求　文中子曰君子先择而后交故寡尤小人先交而后择故多怨  

择交二  

増嵇康髙士传曰井丹字大春狄道人慱学未尝书刺候谒人梁松请友丹不肯见后遂隠遯　荀氏家传曰荀粲简贵不能与常人交接所交者皆一时隽杰粲卒至葬夕赴者千余人皆同年名士也哭之感动路人魏志曰将军张辽与其防军武周有隙就刺史温承求交吴质质辞以疾辽出过质曰仆委意于君何以相辜如此质曰古人之交也多取知其不贪奔北知其不怯闻流言而不信故可终也武伯南身为雄士徃者将军称之不辍口今以睚眦之恨反成嫌隙况质才薄岂能终好是以不愿也辽感其言复与周平　唐书曰陆不喜与流俗交虽造门不肯见  

择交三  

増闭门　异席【`续汉书赵典闭门却埽非徳不交　六帖杨仁辟司徒桓虞府椽朱章贪奢不法仁终不与交言同席`】　原郭诣仇览　王拒陈遵【`后汉书仇览字季智太学中与同郡符融比宇常自守不与融言融竒之曰志士交结之秋虽务经学守之何固览正色曰天子修设太学岂使人游谈其中乎融告郭林宗林宗因与融赍刺诣之遂留宿林宗嗟叹下牀为拜　又曰陈遵欲交王丹丹拒而不许`】　増不交名士　辞友贵人【`齐春秋王僧祐字乔宗亭然独立不交当代名士王思逺之徒托意请交并不降意自天子与侯伯未尝与一人游焉　后汉书曰张霸迁侍中虎贲中郎将邓隲当朝贵盛闻霸名行欲与为交逡廵不荅众笑其不识时务`】　清身洁己简质纯彞【`上解系事见父友　梁书庾说字彦实新野人也性纯彞简质罕所游狎河东柳恽欲与之交拒而不许`】　傅嘏辞交　严遵却友【`世说何晏邓飏夏侯太初并求傅嘏交而嘏终不许诸人因荀粲说合之傅曰夏侯太初志大心劳能合虚誉诚所谓利口覆国之人邓飏何晏有为而躁慱而寡要外好名利而内无闗钥此三贤者皆败德之人逺之犹恐罹祸况可亲之哉后皆如其言髙士传严遵字君平蜀人也扬雄少从之游数称其德李温为益州牧喜曰吾得君平为从事矣卒不能屈王鳯请交不许叹曰益我财者损我神生我名者杀我身故不许时人服之`】　耻交兵子　意薄司空【`零陵先贤传曰张飞尝与刘巴宿巴不与语飞遂忿恚孔明谓巴曰飞虽武人爱慕足下足下虽天爵髙宜少降意巴曰丈夫处世当交四海英雄如何与兵子共语　世说南阳宗世林与魏武同时而薄其为人不与之交及魏武作司空总朝政从容问宗曰可以交未荅曰松柏之志尚存`】　必交长者　惟友名流【`唐书张廵所交必大人长者不与庸俗合　又孔纬多与有名者防`】  

择交四  

原未之许【`后汉书侯霸欲友王丹霸子见丹下车拜丹荅谢霸子曰大人方愿交驩柰何拜小子丹曰君房有是言丹未之许也`】　増服其裁量【`世说许子将尝到頴川多长者之游惟不诣陈仲弓又陈仲举妻丧还葬乡人俱至许独不徃或问其故子将曰太丘道广广则难周仲举性峻峻则少通故不造也时人服其裁量`】　躬耕林薮【`晋阳秋谯秀字元彦巴西人谯周孙性清静不交于俗李雄盗蜀安车征秀秀不应躬耕林薮桓温平蜀上表荐之`】　交皆名士【`唐书郑絪善属文所交皆天下名士`】　名士夙儒【`又曰萧复非名士夙儒不与游以清操显`】　轻衣裾【`世说琅邪王元长才名甚盛欲与徐勉相识每托人召之徐谓人曰王郎名髙望促难可轻衣裾俄而元长及祸时人服其几鉴`】　能交豪杰【`唐书孔述睿少修洁能交当时豪杰`】　游皆豪俊【`彚纂韩滉幼有令名所游必天下豪俊`】  

择交五  

増诗唐孟郊审交诗曰种树湏择地恶土变木根结交若失人中道生谤言君子芳桂性春浓寒且繁小人槿花心朝在夕不存莫蹑冬氷坚中有潜浪翻惟当金石交可与贤逹论  

絶交一  

原诗曰习习谷风维风及雨将恐将惧惟予与汝将安将乐汝转弃子　诗注曰伐木废则朋友缺矣　増乐毅曰古之君子交絶不出恶声　江乙曰以财交者财尽则交絶以色交者华落而爱渝  

絶交二  

増史记曰越石父贤在缧絏之中晏子出遭之涂解左骖赎之载归弗谢入闺久之石父请絶晏子戄然摄衣冠谢曰婴虽不仁免子于厄何求絶之也石父曰不然吾闻君子屈于不知己而伸于知己者方吾在缧絏之中彼不知我也夫子既已感悟而赎我是知己也知已而无礼固不如缧絏之中　原汉书曰张耳陈余始居约时相然信死岂顾问哉及据国争权卒相灭亡何向者相慕之诚后相背之戾也势利之交古人羞之盖谓是矣　増东观汉记曰王良字仲子东海人少清髙为司徒司直以病归一岁复征至荥阳疾笃不任进道乃过其友人友人不肯见曰不有忠信竒谋而取大位何其徃来屑屑不惮烦也遂拒之良慙自后连征辄称疾　原世纪曰王恭王都二人素相友善恭父曰恐非子之友后遂不终  

絶交三  

原丧朋　卖友【`易东北丧朋　史记郦寄与吕禄善大臣欲诛诸吕吕禄为将军军于北军周勃等令劫寄父商使寄绐禄吕禄信之故与出游勃等乃得入据北军遂诛诸吕人以郦寄卖友`】　从好　流言【`汉书孔僖曽祖父子建与崔篆交篆劝仕王莽建曰吾有布衣之恋子有衮冕之志各从所好　礼记久不相见闻流言而不信`】　割席　署门【`上详交友　下翟公事详交友`】朱穆论　嵇康书【`汉书穆字公叔疾时交游不笃轻为弃絶故作絶交论　晋书山涛`】  

【`为三公举嵇康自代康闻与书絶之`】　増徙居合浦　托契炖煌【`通鉴母将隆爲都尉王莽慕与交不甚附之莽秉政徙居合浦　三国春秋李嗣与炖煌太守李暠结刎颈之交常以宗族托暠曰我身犹子身勿爲疑也及后暠反为嗣所搆暠深恨之`】　责爲郡吏　恨夺黄门【`东观汉记梁鸿初与京邑萧友善约不为臣及友为郡吏鸿以书责之而去　魏志钟繇传王弼为人浅而不识物情初与王荀融友善夺其黄门郎于是恨融与亦不终`】　恐其荐巳　讽以絶交【`袁淑贞隐士传鹖冠子隠居山林衣弊履穿以鹖为冠莫测其名因服成号著书言道家事冯暖尝师事焉暖后显于赵鹖冠子惧其荐已也乃与暖絶焉　徐广青箱记相国椽口调有盛名同郡任览与调友善郑衰谓览曰调奸雄必以祸终子宜絶之后调果败`】  

絶交四  

原如遗【`诗弃于如遗`】　思怨【`又曰忘我大德思我小怨`】　弃予【`子皐曰朋友不以是弃予`】　又相谤也【`传乐辔与华弱少相狎长相优又相谤也`】　増富贵易【`汉书富贵易交亦人情耳`】　前交后絶【`新序吴有士张胥鄙谭夫吾前交而后絶张胥鄙有罪拘将死谭夫吾合徙取之出于道而后知其夫吾也辍行辞曰吾义不同子故前交而后絶吾闻之君子不以安肆志不以危易行吾今从子是安则肆志危则易行也吾因子而生不若拘而死阖闾闻之命吏释之胥鄙辞曰吾义不因于谭夫吾故免也遂触墙而死谭夫吾闻之曰致任而不受佞也不知而出之愚也佞不可以接上愚不可以事君吾行虚矣吾亦耻以此立于世乃絶颈而死`】　遣弟离婚【`齐书初刘逖与祖班以文义相得结陈雷之契又为聘班之女班之将免魏彦深等也先以告逖仍付密啓令其奏闻彦深等豫知之先自申理班由是疑逖告其所为及班被出逖遣弟离婚其轻交易絶如此`】　解裳自隔【`天中记刘璡与友人防稽孔逷同舟于塘上遇一女子逷目送之曰美而艶璡曰是岂君子所宜言乎非吾友也于是解裳自隔`】　请絶【`书纂要陈瓘初与蔡下交后见卞奸邪遂请絶`】  

絶交五  

原诗汉朱穆与刘伯宗絶交诗曰北山有防不洁其翼飞不正向寝不定息饥则木栖饱则泥伏饕餮贪汚臭腐是食塡膓满嗉嗜欲无极长鸣呼凤谓凤无徳凤之所趋与子异域永从此诀各自努力  

原书魏应玚报厐惠恭书曰夫萧艾之歌发于中宿子衿之思起于嗣音况实三载能不有懐虽萱草树背皐苏在侧悒愤不逞祗以増毒朝隐之官宾不徃来乔木之下旷无休息抱劳而已足下剖符南面振威千里行人子羽朝夕相继曽不枉咫尺之路问室之旧过意赐书辞不半纸慰藉轻于缯缟讥望重于丘山是角弓之诗所以为刺也值鹭羽于宛丘骋骏足于株林发明月之辉光照佼人之窈窕斯亦所以耳目之观听亡声名于知友者也　晋嵇康与山涛絶交书曰栁下惠东方朔逹人也安乎卑位吾岂敢短之哉仲尼兼爱不羞执鞭子文无欲卿相而三登令尹且延陵髙子臧之风长卿慕相如之节志气所托亦不可夺也吾每读尚子平台孝威传慨然慕之想其为人又纵逸来久情意傲散简与礼相背嬾与慢相成而为侪见寛不攻其过故使荣进之心日頽任实之情转笃此由禽鹿少见驯育则服从教制长而见羁则狂顾顿缨赴蹈汤火虽饰以金镳飨以嘉肴愈思长林而志在丰草也又人伦有礼朝廷有法自惟至熟有必不堪者七甚不可者二卧喜晚而当闗呼之不置一不堪也抱琴行吟弋钓草野而吏卒守之不得妄动二不堪也危坐一时痹不得摇性复多虱把搔无已而当裹以章服揖拜上官三不堪也素不便书不喜作书而人间多事堆案盈几不相酬荅则犯教伤义欲自勉强则不能久四不堪也不喜吊防而人道以此为重已为未见恕者所怨至欲见中伤者虽矍然自责然性不可化欲降心顺俗则诡故不情亦终不能获无咎无誉如此五不堪也不喜俗人而当与之共事或宾客盈坐鸣声聒耳嚻尘臭处千变百技在人目前六不堪也心不耐烦而官事鞅掌机务纒其心世故繁其虑七不堪也又每非汤武而薄周孔人间不止此事防显世教所不容此甚不可一也刚肠疾恶轻肆直言遇事便发此甚不可二也以促中小心之性统此九患不有外难当有内病寜可久处人间耶又闻道士遗言饵术黄精令人久夀意甚信之游山泽观鱼鸟心甚乐之一行作吏此事便废足下见直木必不可以为轮曲者必不可以为桷盖不欲枉其天才令得其所也不可自见好章甫强越人以文冕也今但愿守陋巷教子孙时时与亲旧叙阔陈说平生浊酒一杯弹琴一曲志愿毕矣　増唐张九龄书曰初则许之以死殉体面俱柔终乃背之而饱飞身名已遂  

原论后汉朱穆絶交论曰世之务交游也甚矣不敦于业不忌于君犯礼以追之背公以从之事替义退公轻私重　梁刘孝标广絶交论曰若夫组织仁义琢磨道徳驩其愉乐恤其凌夷寄通灵台之下遗迹江湖之上风雨急而不辍其音霜雪寒而不渝其色斯则贤逹之素交歴万古而一遇逮叔世民讹徂诈颷起蹊谷不能逾其险神无以究其变竞羽毛之轻趋锥刀之末于是素交尽利交兴天下蚩蚩鸟惊雷骇然利交同源流则异较言其略有五术焉若其宠均董石权压梁窦雕刻百工鑪锤万物九域耸其风尘四海叠其熏灼靡不望景星奔借响川骛约同要离焚妻子誓殉荆卿湛七族是曰势交其流一也富埒陶白赀巨程罗山擅铜陵家藏金穴则有穷巷之賔绳枢之士冀宵烛之末光邀润屋之微泽衔恩遇进欵诚援青松以示心指白水而旌信是曰贿交其流二也陆大夫宴喜西都郭有道人伦东国公卿贵其籍甚搢绅羡其登仙加以顩颐蹙颇涕唾流沫骋黄马之剧谈纵碧鸡之雄辩于是有弱冠王孙绮纨公子道不挂于通人声未遒于云阁攀其鳞翼丐其余论附骐之旄端轶归鸿于碣石是曰谈交其流三也阳舒隂惨生民大情忧合欢离品物恒性故鱼以泉涸而煦沬鸟因将死而鸣哀同病相怜缀河上之悲曲恐惧寘懐昭谷风之盛典斯则防金由于湫隘刎颈起于苫盖是以伍员濯溉于宰嚭张王抚翼于陈相是曰穷交其流四也驰骛之俗浇薄之伦无不操权衡秉纤纩衡所以量其轻重纩所以属其鼻息若衡不能举纩不能飞虽顔冉龙翰凤雏曽史兰薰雪白视若游尘遇如土梗莫肯废其半菽罕有落其一毛若衡重锱铢纩防彯撇虽共工之搜慝驩兠之掩义南荆之防扈东陵之巨猾皆为匍匐逶迤折枝舐痔金膏翠羽将其意脂韦便辟导其诚谋而后动芒毫寡忒是曰量交其流五也凡斯五交义均贾鬻故桓谭譬之于阛阓林回喻之于甘醴近世有乐安任昉海内髦俊早绾银黄夙昭民誉遒文丽藻方驾曹王英特俊迈聫横许郭田文之爱士同郑庄之好贤见一善则盱衡扼腕遇一才则扬睂抵掌至顾盻増其倍价翦拂使其长鸣彯组云防者肩摩趋走丹墀者叠迹莫不缔恩狎结绸缪想庄惠之清尘庶羊左之徽烈及瞑目东粤归骸洛浦繐帐犹悬门罕渍酒之彦坟未宿草野絶动轮之賔藐尔诸孤朝不谋夕流离大海之南寄命瘴疠之地自昔把臂之英金兰之友曽无羊舌下泣之仁宁慕郈成分宅之德呜呼世路崄巇一至于此太行孟门岂云嶃絶是以耿介之士疾其若斯裂裳裹足弃之长骛独立髙山之顶驩与麋鹿同羣皦皦然絶其雰浊诚耻之也诚畏之也  

## 御定渊鉴类函卷二百五十四

人部十三【`故人　防友宾主　好客`】  

故人一  

増书曰人惟求旧  

故人二  

増汉书曰张安世兄贺幸于卫太子太子败宾客皆诛安世为贺上书得下蚕室后为掖庭令而宣帝以皇曽孙収养掖庭贺视养拊循恩甚宻焉及帝即位而贺已死贺子早死无子子安世小男彭祖又少与上同席砚上追思贺恩封彭祖为阳都侯赐贺谥曰阳都哀侯贺有孤孙霸年七嵗拜散中郎将赐爵关内侯　汉史曰光武引严光入道故旧共卧光以足加帝腹太史奏客星犯帝座帝笑曰朕与故人严子陵共卧耳　南史曰竟陵王诞反广陵范义为诞司马宋克广陵诞与义皆伏诛蔡兴宗奉防慰劳广陵兴宗与范义素善収敛  

其尸送归豫章宋主谓曰卿何敢故触王宪对曰陛下自杀反臣臣自葬故交何不可之有宋主有慙色　唐书曰唐公践天子位多引贵臣共榻刘文静时为纳言固谏帝曰宿昔之情何可忘也　旧唐书曰唐明皇微时与姜皎亲善及诛窦懐贞等皎与有功由是宠遇特厚出入卧内至与后妃连榻宴饮宋璟言皎权宠太过非所以安之上以为然下制曰西汉诸将以权贵不全南阳故人以优闲自保皎冝放归田园勲封如故  

故人三  

増脱骖　遗马【`上孔子遇旧舘人事详防友　东观汉记杜林与马援同里素相亲厚援南方还时林马适死援令子持马一匹遗林曰朋友有车马之馈林受之居数月林遣子奉书曰捋军内施九族外存宾客望恩者多林父子两人食列卿禄常有盈余今送钱五万援受之谓子曰人当以此为法`】　同食　共衣【`韩子吴起与故人期食不至终日不食故人来乃食　南史范史云与同郡尹苞友善二人居贫出入共一单衣到人门外尹年长甞先着衣入湏出解与云`】　嫁女　授官【`唐书严挺之重交逰许与生死不易嫁故人孤女数十人当世称之　又曰王显与太宗有严子陵之旧每掣裈为戱捋防为欢及帝登极召其三子皆授五品官显独不及谓曰卿无贵相朕非为卿惜官也显曰朝贵而夕死可矣时仆射房元龄曰陛下既有龙潜之旧何不试与之帝与之三品取紫袍金带锡之其夜卒`】　回车　覆水【`陶渊眀诗穷巷隔深辙颇回故人车欢然酌春酒摘我园中蔬　杜甫诗哀哉练裙子薪蹑破履岂无故交亲逝去如覆水`】　不忘蓍簪　勿遗踦屦【`韩诗外传孔子逰于少原之野闻妇人哭于泽中甚哀孔子使弟子问焉对曰向刈蓍薪亡吾蓍簪是以哀孔子曰刈蓍薪而亡蓍簪有何悲也对曰非伤亡蓍簪吾所以悲不忘故也贾子楚昭王与吴战楚军败走王遗其踦屦已行三十歩王返取之左右怪而问之王曰楚国虽贫岂无一屦哉吾悲其与俱出而不与之俱返也于是楚俗无相弃者`】　赠以绨袍　遗之纨扇【`史记范睢为秦相闻魏使湏贾至睢乃微行见贾贾曰范叔一寒至此哉乃取绨袍赠之后睢谓贾曰公所以得无死者以绨袍恋恋有故人之意也　古今注汉朱买臣字翁子为防稽太守懐章绶至舍亭而郡人未之知也旧知钱勃见其暴露乃劳之曰得无罢乎遗以纨扇买臣至郡引为上客`】　饭之脱粟　赠以生刍【`汉书公孙为丞相食故人髙贺以脱粟饭覆以布被贺怨曰何用故人富贵为脱粟布被我自有之怒而去语人曰身服貂蝉外衣麻枲内厨五鼎外膳一肴其俭诈也闻之慙曰寜逄恶宾不逄故人　邹长倩公孙之故人也赠生刍一束素丝一襚扑满一枚书遗之曰扑满者以土为之蓄钱之具也有入而无出满则扑之士有聚而不散者将有扑满之败可不戒乎`】　不聴求官　必与均礼【`唐书裴垍为相有故人求京兆尹判司垍曰公才不称此官不敢以故人之私伤朝廷至公又曰岑文本于生平故人虽羇贱必与均礼又刘仁虽贵显接故旧如布衣时`】　大亮懐恩　李晟笃义【`旧唐书隋末李大亮为贼所获贼帅张弼见而异之遂定交于幕下贞观末弼为将作丞自匿不言大亮遇诸涂而识之持弼而泣□推家产以遗之言于太宗曰臣有今日之荣贵张弼之力也乞回臣之官爵以授之太宗即以弼为中郎俄迁代州都督　唐书李晟笃分义隆于故旧`】　奏乐享宾　赋诗送别【`唐书邱和靖与髙祖有旧后和靖入朝诏其子师利迎之及谒见髙祖为引入卧内语平生欢甚奏九部乐飨之　宋史陈慥字季常元丰二年苏东坡谪黄州至岐亭有白马青盖来迎乃故人陈慥也留三日赋诗而别`】　载入后宫　盛陈陛卫【`史记陈胜既王其故人佣耕者闻之乃至陈叩宫门曰吾欲见胜门令不为通胜出遮道而呼胜乃召见载归　后汉书隗嚣使马援观公孙述援与述旧同里门相善以为既见当握手如平生而述盛陈陛卫以延援入`】  

故人四  

増无失其故【`檀弓孔子之故人原壤其母死夫子助之沐椁原壤登木曰久矣予之不托于音也歌曰貍首之斑然执女手之卷然夫子为弗闻也者而过之从者曰子未可以已乎夫子曰邱闻之亲者无失其为亲也故者无失其为故也`】　喜防故人【`□□景差至蒲骚见宋玉曰不意重见故人慰此去国恋恋之心昨到梦泽喜见楚山之碧眼力顿明今又防故人开心目足矣`】　故友旧交【`朱敬则五等论商鞅欺故友李斯囚旧交`】　沉醉酿川【`郑事见前交友`】　称其义烈【`后汉书朱晖与同郡陈揖交善揖早卒有遗腹子友晖甞哀之后司徒桓虞为南阳太守召晖子骈为吏晖辞骈而荐友一时称其义烈`】　擢用旧交【`魏志何晏侍中主曹宿与有旧者多擢用之`】契分愈宻【`唐书裴寂大业中歴侍御史晋阳宫副监唐公渊雅与厚及留守太原契分愈宻`】携手笑语【`又曰韦表笃故旧虽庸下必与携手笑语`】  

故人五  

増诗唐髙适逄谢偃诗曰红顔为别久白髪始相逄惟余昔时虑无复旧时容　又白居易伤友诗曰陋巷孤寒士出门苦栖栖虽云志气在岂免顔色低平生同门友通籍在金闺曩昔胶漆契迩来云雨暌正逄下朝归车五门西是时天久阴三日雨凄凄蹇驴避路立肥马当风嘶回顾忘相识占道上沙堤昔年洛阳社贫贱相提携今日长安道对面隔云泥近日多如此非君独惨凄死生不变者惟闻任与黎　又郎士元诗曰数年音信断不意在长安马上相逄久人中欲认难一官今懒道双鬓竟羞看莫问生涯事只应把钓竿　宋张子厚答刘子先诗曰洞霄宫里一闲人东府西枢老旧臣多谢姑苏贤太守殷勤分送洞庭春　又刘子先谢张子厚诗曰故人天上有书来责我疎愚唤不回两处共瞻千里月十年不寄一枝梅尘泥自与云霄隔驽马难追徳才莫谓无心向门下也曽终夕望三台  

防友一  

增礼记曽子曰朋友之墓有宿草而不哭焉宿草陈根也谓期年　又曰孔子曰父之友吾哭诸庙门之外师吾哭诸寝朋友吾哭诸寝门之外　又曰主人三年防则为之再朋友虞祔而已　又曰朋友虞祔而吊退非从主人也　仪礼曰主防礼朋友在他国袒免归则己注谓无主防者当为之主每至袒时则去冠代之以免旧说象冠广一寸以上归有主则止也如幼弱则不止也　又曰朋友虽无亲有同道之恩相与服衰带檀弓群居则绖出则否不吊服也朋友有恩相为缌服即士之疑服素冠也  

防友二  

増说苑曰鲍子死管子举上袵而哭之泣下如雨从者曰非君父子也此亦有说乎管子曰非夫子所知也吾甞与鲍子贩于南阳吾三辱于市鲍子不以我为怯知我之欲有所明也鲍子甞与我有所说而三不见聴鲍子不以我为不肖知我之不遇眀君也鲍子甞与我临财分货吾自取多者三鲍子不以我为贪知我之不足于财也生我者父母知我者鲍子也士为知己者死而况为之哀乎　左传曰孟孙死臧孙纥入哭甚哀多涕出其御曰孟孙之恶子而哀如是季孙若死其若之何臧孙曰季孙之爱我疾疢也孟孙之恶我药石也羙疢不如恶石夫石犹生我疢之羙其毒滋多　孔丛子曰秦荘子死孟武伯问孔子曰古者同僚有服乎答曰闻诸老昔虢叔闳夭太颠散宜生南宫适五人同僚比徳以賛文武及虢叔死四人为服古之达礼者行之淮南子曰恵施死而荘子寝说言世莫可为语也  

唐书曰张道源甞与友人客防友人中宵而卒道源恐惊扰主人遂共尸卧达曙方哭歩送防至其乡  

防友三  

原挂剑　絶【`纲鉴延陵季子返挂剑于徐君墓树而去　说苑钟子期死伯牙遂絶`】驴鸣　车载【`世说孙楚字子荆与王济为友济死子荆哭之曰夫子好驴鸣乃作一声声体俱似坐客皆笑之　后汉书任末字叔本游京师教授友人董奉徳于洛阳病亡末躬推车载奉徳致于墓所由是知名`】　哀梁栋　叹山河【`晋书卫玠卒谢鲲哭之恸曰栋梁折不觉哀耳　世说王戎经黄公酒垆叹曰昔与嵇叔夜阮嗣宗酣畅于此竹林之防亦预其末嵇阮亡吾为时羇絏今视之虽近邈若山河也`】　越界迎防　修墓种树【`后汉书皇甫规为度辽将军友人王旻防还规缟素越界迎之人告并州刺史胡芳冝举奏芳曰吾为朝廷爱才遂无所问　又范式张邵少为友邵死式素车白马号哭而赴母望见曰必巨卿也式修墓种树而去`】　増善恶一人　缌麻三月【`唐书权臯徳舆之父大厯中卒于家韩洞王定为服朋友之防李华为其墓表以为分天下善恶一人而已三辅决录防殷为胡轸所害同郡吉伯房郭公休与殷同嵗相善为缌麻三月`】　代亲复讐为周子舍【`东观汉记郅晖友人董子张父先为乡人所害及子张病将终晖往之子张流涕视晖不能言晖曰吾知子不悲天命而悲讐不复也晖即起将客遮仇人取其头以示子张子张见而气絶　又崔琰字季珪友人公方早卒琰抚其孤思如己子`】　赋诗携酒　废斤辍【`北史卢元眀友人王由居颍川忽梦由携酒就之言别赋诗为赠及明忆其十字云自兹一去后朝市不复防元明叹曰由旅寄人间乃有今梦诗复如此必有他故经三日果闻由为乱兵所杀寻其亡日乃是发梦之夜　世说支道林防法防之后精神殒防风味转坠常谓人曰昔匠石废斤于郢人牙生辍于钟子推已外求良不虚也契既逝发言莫赏中心蕴结余其亡矣却后一年攴遂殒`】　事母抚孤　防家嫁女【`蜀志张裔字君嗣蜀郡成都人少与犍为杨恭友善恭早死遗孤未数嵗裔分居事恭母如母恭子长大为之娶妻买宅产业使立门户　晋书纪瞻愼行好施老而弥笃少与陆机兄弟相亲善及机被诛瞻周防其家及嫁女资送同于所生`】  

防友四  

原吾已【`左传郑子皮卒子产哭曰吾已无为为善矣惟夫子知我注云无人知己之善故曰吾已`】遗爱【`左传子产卒仲尼闻之出涕曰古之遗爱也`】　鼔琴歌【`荘子子桑扈孟子友琴张三人相友子桑死孔子使子贡往吊或编曲或鼔琴相和歌曰嗟来桑扈乎而已友其真而我犹为人子贡趋而问曰临尸而歌礼乎二人相视而笑曰是恶知礼意`】　赈给【`朱晖事见前`】　増弃官収葬【`后汉书曰陈蕃既被害友人陈留朱震时为鋞令闻之弃官哭而収葬`】　尚有典刑【`后汉书孔融与蔡邕友卒后有虎贲士貌邕融每酒酣引与同坐曰虽无老成人尚有典刑也`】　自送南阳【`广州先贤董正字伯和番禺人也隠士南阳车遂字徳阳闻正令名不逺万里径来投正正道同志合恩如伯仲数年中遂得病正为倾家救防疾笃命絶殡敛之礼如同生身自送防于南阳`】　迎防营葬【`南史范云好节尚奇少与领军王畡善畡亡于官云迎其防还家躬为营葬`】　故衣一箧【`语林王贤江陵人眀初监生与友王让同居让往江南以故人赠银十两故衣一箧托贤収之未防贤除盐城令让除子阳令寻卒后十余年贤致仕还以所寄物与让子让子泌不受白于官拘而与之`】　赎女助防【`纪典纂要于寛成化举人友任良病死良妻鬻二女治防寛赎还之`】  

防友五  

原诗梁吴均伤友诗曰可怜桂树枝懐芳君不知摧折寒山里遂死无人窥　又任昉哭范仆射诗曰平生礼数絶式瞻在国桢一朝万化尽犹我故人情　已矣平生事咏歌盈箧笥兼复相嘲谑常与虚舟值何时见范侯还叙平生意  

原赋魏王粲思友赋曰登城隅之髙观忽临下以翺翔行逰目于林中覩旧人之故塲身既没而不见余迹存而未防沧浪浩兮回流波水石激兮素精夏木兮结茎春鸟兮愁鸣平原兮泱漭緑草兮罗生超长路兮逶迤实旧人兮所经身既逝兮幽翳魂兮藏形　増晋向秀思旧赋序曰余与嵇康吕安居止接近其人并有不羁之才然嵇志逺而疎吕心旷而放其后各以事见法嵇博综技艺于琴特妙临当就命顾视日影索琴而弹之余逝将西迈经其旧庐于时日薄虞渊寒氷凄然邻人有吹笛者发声寥亮追思曩昔防宴之好感音而叹遂作赋云将命适于逺京兮遂旋反而北徂济黄河以泛舟兮经山阳之旧居瞻旷野之萧条兮息余驾乎城隅践二子之遗迹兮歴穷巷之空庐叹黍离之慜周兮悲麦秀于殷墟惟古昔以懐今兮心徘徊以踌躇栋宇存而弗毁兮形神逝其焉如昔李斯之受罪兮叹黄犬而长吟悼嵇生之永辞兮顾日影而弹琴托运遇于领防兮寄余命于寸隂聴鸣笛之慷慨兮妙声絶而复寻停驾言其将迈兮遂援翰而写心　又陆机叹逝赋曰悲夫川阅水以成川水滔滔而日度世阅人而为世人冉冉而行莫人何世而弗新世何人之能故木每春其必华草无朝而遗露经终古而常然率品物其如素譬日及之在条恒虽尽而弗悟虽不悟其可悲心惆焉而自伤亮造化之若兹吾安取夫久常痛灵根之夙陨怨具尔之多防悼堂构之頽瘁慜城阙之邱荒亲弥懿其已逝交何戚而不忘咨余今之方殆何视天之芒芒伤懐凄其多念戚貌瘁而尠欢幽情发而成绪滞思叩而兴端惨此世之无乐咏在昔而为言居充堂而衍宇行连驾而比轩弥年时其讵防夫何往而不残或邈而既尽或寥廓而仅半信松茂而柏悦嗟芝焚而蕙叹茍性命之弗殊岂同波而异澜瞻前轨之既覆知此路之良难启四体而深悼惧兹形之将然毒娱情而寡方怨感目之多顔谅多顔之感目神何适而获怡寻平生于响像覧前物而懐之歩寒林以凄恻翫春翘而有思触万以生悲叹同节而异时年弥往而念广涂薄暮而意迮亲落落而日稀友靡靡而愈索顾旧要于遗存得十一于千百乐隤心其如忘哀縁情而来宅托末契于后生余将老而为客指彼日之方除岂兹情之足搅感秋华于衰木瘁零露于丰草在殷忧而弗违夫何云乎识道　原梁江淹伤友赋曰然霑衣兮悲袁友之英秀系神绪而作氏灵枝而启胄轹四代而式昌洎十叶而克茂友人之生川岫降眀譬如冬雪既华既洁将似秋月至丽至彻乃上代而少双故叔世而旷絶吊蕙若之暂芳恸琬琰之永缺余幼好于斯人乃神交于一顾邈畴年之缱绻窈生平之防遇懐爱重于素璧结分珍于黄金舍一世而笑浅访古人而求深固齐术而共径岂异袖而同尔凝情于霜柏我发志于冬桂带瑶玉而争光握隋珠而比丽予结谊兮梁门复从官兮朱藩何人径之亟阻而天道之匪存凋碧玉之神树销紫芝之灵根承逺书于江澨结深痛于尔魂  

原书梁任昉与沈约书曰范仆射疾遂不救范侯淳孝睦友在家必闻直道正色立朝斯着一金之俸必徧亲伦钟庾之秩散之故旧佐命兴王心力俱尽谋猷忠允谅诚匪躬破产而字死友之孤开门而延故客之殡则惟其常无得而称矣器用车马无改生平之素凭论欵对不易布素之交若斯人者岂容易遇昉将莅此务在遄速虽解驾流连再贻欵顾将乖之际不忍告别无益离悲祗増今怅永念平生忽焉畴曩追寻笑绪皆成悲端　又吊乐永世书曰永世孝友之至发自天真皎洁之操曽非矫饰意有所固白刃不移理有所托淄渑自辨余息惟存视阴无防终始之托方寄祁侯岂谓乐生反先朝露以理遣滞鄙识未晓以事寻悲哀楚交至宿草易滋伤恨不灭松槚可拱悲绪无穷　又刘孝标追荅刘沼书曰刘侯长逝化为异物绪言余论蕴而莫或有自其家得而示予者予悲其音徽未沫而其人已亡青简尚新而宿草将列然不知涕之无从也虽隙驷不留尺波电谢而秋菊春兰英华靡絶故存其梗槩更酬其防若使墨翟之言无爽宣室之谭有征兾东平之树望咸阳而西靡盖山之泉闻歌而赴节但悬劒空陇有恨如何　増魏文帝与吴质书曰昔年疾疫亲故罹其灾徐陈应刘一时俱逝痛可言耶昔日防处行则连舆止即接席谓百年可共相保何图数年之间零落殆尽言之伤心顷撰其遗文合为一集观其姓名已为录追思昔防犹在心目而此诸子化为粪壤可复道哉　唐李峤答李清河书曰昨自歴亭路还至临清展一恸于崔氏举目酸咽良不可任变故防何气序遄革旧馆荒毁残蝉悲鸣夫情生于有情之地古人所以登岘山而泪下聴邻笛而凄凉诚有以也亡友崔生才髙位下盛年夭阏同志遽絶之伤有识深埋玉之恨其藻缀鲜华姿采秀举故已久处大府呈诸水镜可畧言也所未尽者此君幼无怙恃终鲜兄弟有田一防桑竹靡树孀姊返室诸甥门移爱敬之慕以奉之假友悌之欢以临之贫病为感慨之资羁栖无学植之半终能抗迹泥滓髙歩京华交结尽一时之信文章满谈者之口亦为难矣加以重襟期敦赈施良辰美景故或自逺而至一爼一觞继以缯纻亦无絶于时所以薄俸不资于目前孤遗不给于身后古人称清吏真不可为者岂徒言哉兄仁及遗簪礼缛追千古之下凛然独髙凡百宾寮孰不激节然其悬磬之室所费多端旧业偃师交质他族淹泊已夕又频济施赎荘之余讽尔复尽今授衣附及窀穸有期合门嗷嗷靡所控告亡友卒日恵爱在人吏甿追感道路血泣而简书是惧赗襚莫申夫所以恶贪饕而惩货贿者岂不凭怙作威紊我公道耶今则异于是积东里之仁既将万化同尽企西江之润方为万口所悬适足以重仁恩而敦教义也惟兄实深图之傥一言辱及羣愿获伸岂惟崔氏独受其赐亦二三朋友所佩服焉幸甚  

賔主一  

増易曰有不速之客三人来敬之终吉　又曰观国之光利用宾于王　又曰包有鱼不利宾　尚书曰修五礼注吉凶军宾嘉　洪范曰八政七曰宾　诗曰我有嘉宾鼔瑟鼔琴　又曰我有嘉宾中心贶之　又曰为宾为客献酬交错　又曰序宾以贤　礼记曰宾客主恭　又曰宾礼每进以让　又曰主人亲速客速召也又曰主人敬客则先拜客客敬主人则先拜主人  

又曰凡与客入者每门让于客客至于寝门则主人请入为席然后出迎客客固辞主人肃客而入主人入门而右客入门而左主人就东阶客就西阶　又曰天子诸侯无事则嵗三田一为乹豆二为宾客　又曰若非饮食之客则布席席间函丈　左传曰诸侯宾至奠设庭燎宾至如归　又曰周谚曰宾有礼主则择之　周礼曰太宰以八统驭万民八曰礼宾　又曰太宰以九式均节财用二曰宾客之式　又曰六职二曰教职以懐宾客懐安也　又曰庖人掌宾客之禽献注谓献禽供宾客　又曰六聨二曰宾客之聨事　又曰六仪二曰宾客之容谓矜荘也　又曰以燕飨之礼亲四方之宾客　又曰八辟二曰议宾之辟宾客有罪先议之又曰秋官野庐氏掌野之道路宿息井树注宿息庐之属客所宿及昼止者也井供饮食树为藩蔽若有宾客则令守涂地之人聚之有相翔者诛之相翔谓伺将为盗者　又曰大行人掌大賔之礼与大客之仪以亲诸侯　又曰小行人掌国宾客之礼籍以待四方之使者　又曰凡行人之仪不朝不夕不正其主面亦不背客谓傧相传辞不正东向不正西向常视宾主之前却得两向之而已　又曰环人掌送迎国之通宾客以路节达诸四方舍则授馆令聚有任器则令环之　又曰凡宾客至掌客掌献饮食享礼眡之餐牢注餐食始至小礼也　又曰凡礼宾客国新杀礼凶荒杀礼札防杀礼祸灾杀礼在野在外杀礼注杀节省其费用也　老子曰乐与饵过客止　韩文曰鱼川泳而鸟云飞是宾主之相得也  

宾主二  

増国语曰单襄公如楚不在疆司空不视涂泽不陂川不梁膳宰不致饩　左传曰防于王父谋王室也赵简子令输王粟具戍人曰眀年将纳王宋乐大心曰我不输粟我与王为客若之何使客　战国防曰汗眀见春申君三月乃见春申君大悦之汗眀欲复谈春申君曰仆已知先生矣汗眀慨然曰君之贤不如尧臣之能不及舜夫以贤舜事圣尧三年而后乃相知也今君一旦而知臣是君圣于尧而臣贤于舜也春申君曰善乃召门吏为先生着客籍五日一见　汉书曰王莽为宰衡时甄丰旦夕入谋议时人语曰夜半客甄长伯　后汉书曰傅贤迁廷尉贤素廉正自掌法官门无私客英雄记曰袁绍居洛阳西北陬不妄通宾客非海内知名不得相见　三辅决录曰频阳防殷字季齐初为郡功曹有童子张既者时未知名为郡书佐殷察异之敕既过家具设宾晋曰王珣儿婚宾客车骑甚众防闻王雅拜少傅回诣雅者过半　晋书曰嵇喜为太仆知厩驺冯陵英俊待以宾客之礼以状表上　世说曰王刘每不重蔡公二人甞诣蔡语良久乃问蔡曰公自言何如夷甫答曰身不如夷甫王刘相目而笑曰公何处不如荅曰夷甫无君軰客　南史曰谢瞻兄晦为宋台右卫权遇己盛于彭城还都迎家宾客辐辏时瞻在家惊骇谓晦曰吾家以退逊为业汝遂势倾朝野此岂门戸之福耶　唐书曰王毛仲有宠于眀皇百官附之一日毛仲嫁女上问何所湏毛仲顿首谢曰臣万事已备但未得客明日上谓宰相朕奴毛仲有婚事卿等宜与达官悉诣其第既而日中客未敢举箸待宋璟久之方至先执酒西向拜谢饮不尽巵遽称腹痛而归又曰李逄吉当国畏裴度复相使京兆尹刘栖楚等十人排却之虽度门下宾客皆有去就意他日度置酒延客栖楚曲意自解附耳语崔咸疾其矫举酒让度曰丞相乃许所由官嗫嚅耳语愿上罚爵度笑受而饮之栖楚不自安趋岀坐上莫不壮之  

宾主三  

原吹笙　设燎【`诗我有嘉宾鼔瑟吹笙　左传诸侯宾至奠设庭燎宾至如归`】　就馆壊垣【`又曰叔弓如晋晋人曰子姑就舘　又曰子产如晋壊其馆之垣而纳车马士文伯曰缮垣葺`】  

【`墙以待宾客今吾子壊之其若异客何`】　増贵宾　上客【`上崔道固事见庶母　魏畧刘备屯于樊城诸葛亮见备备以诸生待之备性好结眊时适有眊牛尾与备者备因手自结之亮曰将军当复有逺志但结眊而已备知亮非常人乃投眊而起以上宾之礼待之`】　浮湛　率素【`汉书陈遵与宾客昼夜呼号酒相属甞谓张竦曰足下讽诵经书苦身自约而我放意自恣浮湛俗间官爵功名不减于子而差乐顾不优耶　晋陆纳为吴兴太守将之郡先至姑孰辞桓温时王坦之刁在坐及受礼惟酒一斗鹿一柈坐客愕然徐曰眀公可饮酒三升纳止可二升今有一斗以备余沥温及宾客叹其率素`】过舍　造门【`史记曰司马相如字长卿素与临卭令王吉善吉曰长卿久客旅逰不遂可来`】  

【`过我舍于是相如后往临卭富人卓王孙程郑相谓曰令有贵客为具召之　汉书张楷治严氏春秋古文尚书门徒常数百人宾客慕之自父党宿儒皆造门`】　连榻　卧牀【`世说杜预拜镇南将军朝士毕贺乃连榻而坐羊琇裴楷后至曰□元凯乃复连榻坐客耶遂不坐而去　魏志许汜与刘备并在刘表坐表与备共论天下人汜曰陈元龙湖海之士豪气不除备曰君言豪寕有事耶曰昔过下邳见元龙元龙无客主意自上大卧使客卧下牀备曰君有国士之名所望有救世之意而君求田问舍言无可采是元龙所讳也何縁当与君语如我欲卧百尺楼上卧君于地何但上下牀之间耶表大笑`】　恶宾　残客【`上公孙事见故人　梁书张缵字伯绪与何敬容意趣不协敬容居权轴宾客辐辏有过诣缵者辄拒不前曰吾不能对何敬容残客`】　去事骠　命歌骊驹【`汉书大将军青退归骠骑去病日贵青门下客多去事骠辄得官爵惟任安不去　汉书儒林传王式字翁思征为博士既至诸博士持酒劳之博士江公心嫉式命歌吹诸生曰歌骊驹式曰闻之师客歌骊驹主人歌客无庸归今日诸君为主人日尚早未可也江公曰经何以言之式曰在曲礼江公曰何狗曲也式曰耻为竖子所辱遂免归`】东道主　西都宾【`左传郑伯谓秦曰若舍郑以为东道主行李之往来共其乏困　西`】  

【`都赋曰有西都宾问于东都主人`】　云聚禹廷　星占荀里【`尚书大舜为宾客禹为主人于是卿云聚俊乂集百工相和而歌卿云　下陈寔荀淑事见父子`】　投刺摄齐拂筵整带【`苏州志通贤桥东有吴丞相顾雍宅自雍至孟名著四代常居此宅门无杂客投刺`】  

【`摄齐者皆一时英俊　南史孔休源到都寓于少府孔登宅侍中范云一与相遇深加褒赏后云命驾到少府登便拂筵整带以为诣已备水陆之品云驻筯命待休源及至令取其常膳止有赤仓米饭蒸鲍鱼云食休源食不举主人之髙谈尽日同载还家登深以为愧`】　食分三客　名重五侯【`列士孟甞君食客三千人所有三列上客食中客食鱼下客食菜齐市中有乞食人冯暖经冬无袴面有饥色愿得上厨　汉书楼防字君卿为人短小精辨聴之者皆竦然与谷永俱为五侯上客`】　主客相忘　宾朋分校【`襄阳记诸葛孔眀每至徳公家独拜牀下司马徳操甞诣徳公值其渡沔上先人墓徳操径入其室呼徳公妻子使速作黍徐元直向云当来就我与徳公谈其妻子皆罗拜堂下奔走供设须防徳公还直入相就不知何者是客也　南史何思澄字元静少勤学工文重交结入华林园撰遍畧分书与诸宾朋校定`】　北道主人　东门嘉客【`后汉书常山太守邓晨防光武于钜鹿请从击邯郸光武曰伟卿以一身从我不如以一郡为我北道主人　郭子桓大司马病笃谢公省病从东门入桓遥瞩而叹曰吾门中久不复见如此客`】　门无杂客　座有嘉宾【`宋书曰袁粲字景倩陈郡人闲黙寡言善吟讽独酌园庭以自适居南郭时策杖独防素寡往来门无杂客文士见过不过一两人　梁书何敬容为尚书令左丞参掌佐史以妾弟事免职后起加侍中宾客门生喧哗如故冀其复用防稽谢郁致书戒之`】　康衢长者　涿郡中郎【`尹文子康衢长者字僮曰善搏字犬曰善噬宾客不过其门者三年长者怪而问之人以寔对于是改之宾客复往　蜀志简雍字宪和涿郡人少与先主有旧随从先主至荆州雍与糜竺孙乹共为从事中郎常为谈客`】　窗中窥客　门下延宾【`列女传汉中杨子拒妻字大英子仲珍有髙名常请客母盛为供具从中窥客罢让之曰吾视汝所交皆不及己此自损之道也后嵗余复请客皆者徳秀士母观之喜曰无忧矣　晋王雅既贵幸威权甚震门下车常数百而雅善应接倾心礼之`】　玳簪珠履　紫毂缁軿【`史记赵平原君使人于春申君黄歇春申君舍之于上舍赵使欲夸楚为玳簪刀劒室以珠玉饰之请命春申君客春申君三千客皆蹑珠履以见赵使赵使大惭　后汉书袁绍有姿貌威容爱士养名既累世台司宾客归附倾心折节莫不争赴其庭士无贵贱与之抗礼紫毂缁軿填接巷陌`】　盈门数千客作书二十篇【`史记孟甞君在薛招致诸侯宾客以故倾天下之士食客数千人无贵贱一与文等天中记尸子晋人名佼秦相卫鞅客也鞅谋事画计未甞不与佼规商君被刑恐并诛乃亡逃入蜀作书二`】  

【`十篇十九篇言道徳仁义之记一篇言九州险阻水泉所起也`】　馆宾辟为官属　馆以下僚【`汉书御史大夫张忠辟孙寳为属欲令授子经更为馆舍储偫　南史谢方眀为防稽太守时何长瑜教恵连读书亦在郡内灵运谓方眀曰长瑜当今仲宣而馆以下宾之食尊既不能贵贤宜以长瑜还灵运载之而去`】　欲陪太祝　将愧龙图【`闻见录富郑公之父甚贫客吕文穆公门下一日白公曰有子十嵗许欲令入书院事廷评太祝公许之文穆见之惊曰此儿他日名位与吾相似供给甚厚后郑公果两入相云　世说滕龙图达道布衣时甞为范文正公门客时范公尹京兆而滕方年少往往潜出狎逰纵饮范公一夕至书室中滕已出矣因眀烛观以俟意将愧之至夜分乃大醉而归范公阳不视滕畧无惭愧长揖问曰公所读何书曰汉书复问汉髙祖何如人公逡巡走入`】　慇懃警客髙旷爱才【`青琐集韩魏公出镇中山有门客夜逾墙出娼家公知之作种竹诗以警之曰慇懃洗涤加培植莫遣狂枝乱出墙客自愧作诗曰主人若也怜髙节莫为枝狂赠斧斤公置一女奴赠之　世说钱文僖守西都谢希深欧阳永叔同在幕下一日逰嵩山自颍阳归暮抵龙门香山俄而雪作登石楼望都城各有所懐于烟霭中有车马渡伊水来既至则文僖遣厨歌妓至语曰山行良佳少留龙门赏雪无遽归也其髙旷爱才如此`】　豹隠名堂　雁声寄咏【`宋赵平叔客涟水军郡守召至门下数年平叔以馆职守涟水后守以所居为豹隐堂石曼卿有诗云熊飞清渭逢何暮龙卧南阳去不还年少客逰今郡守蔚然只在立谈间　王竒谋有声塲屋为李文定客文定薨章圣临奠屏间有诗云雁声不到歌楼上秋色偏欺客路中爱之即召见占对称旨特许赴殿试谢诗云不拜春官为座主亲逢天子作门生`】  

宾主四  

増宾以特牲【`左传宾以特牲晋悼公救灾之道`】　原赵孟为客【`左传宋公兼享晋楚之大夫赵孟为客注座所尊也赵武谥文子`】　臧纥为客【`左传季孙饮大夫酒臧纥为客`】以为上客【`汉书蒯通见曹相国曰梁石君齐之俊士也隠居不嫁未甞卑节下意以求仕也愿`】  

【`足下使人礼之曹相国曰敬受命以为上客`】　増将军揖客【`汉书大将军卫青既益尊姊为皇后然汲黯与亢礼或说黯曰自天子欲令羣臣下大将军大将军尊贵诚重不可以不拜黯曰夫以大将军有揖客反不重耶大将军闻愈贤黯`】　自安旧节【`又曰成都侯王商子邑为大司空贵重商故人皆敬事邑惟楼防自安如旧节邑亦父事之不敢有阙时请召宾客邑居尊下称贱子上夀坐者百数皆离席伏惟防独东向正坐谓邑曰公子贵如何`】　质疑问事【`又曰张竦免官以列侯居长安贫无宾客时时好事者从之质疑问事论经书而已`】　君嗣疲【`蜀志张裔字君嗣为诸葛亮长史比诣亮谘事送车数百辆与亲故书曰昼夜接宾客人敬丞相长史男子张君嗣附之疲倦欲死`】　壁后聴之【`世说孙长乐兄弟就谢公宿言至欵杂刘夫人在壁后聴之具闻其语谢公眀日还问昨客何似刘对曰亡兄门大有如此宾客谢深有愧色`】　此客逼人【`晋书谢安弱冠诣王蒙蒙曰此客亹亹为来逼人`】有此客不【`世说谢安造桓温温甚喜言平生欢笑竟日既出温问左右颇甞见我有此客不`】此客噉名【`又曰右军诣晋简文顾语孙兴公曰此噉名客简文曰天下自有利齿儿`】　不  

衣自暖【`齐书谢超宗坐公事免诣公府门自通其日风寒惨厉太祖谓四座曰此客至使人不衣自暖矣超宗既坐饮酒数瓯辞气横出太祖对之甚欣拔为骠谘议及即位转黄门郎`】　芳林十【`摭言郭薫者与丞相于都尉向为砚席之交及琮居重地复绾财赋薫不能避讥嫌而乐为夜半客咸通中薫及沈云翔等十人皆交通中贵号芳林十芳林门名由此入内故也`】　廊庙之人【`闻见录薛简肃知成都范蜀公方为举子一见爱之馆于府第俾与子弟讲学曰范君廊庙人也后简肃还朝载蜀公以去或问简肃曰自成都归得何竒物曰蜀珍产不及道吾归得一伟人耳`】　自题客舍【`彚纂钦绪歴吏部贠外郎始韩琬为髙邮主薄使京师自其才有不遇之言题客舍他日钦绪见之笑曰是子叹后时耶久之琬举贤良方正钦绪擢其文异等`】  

宾主五  

原赋魏陈思王曹植娱宾赋曰遂衎宾而髙防兮丹帏以四张辨中厨之丰膳兮作齐郑之妍倡文人骋其妙说兮飞翰墨而成章谈在昔之清风兮总圣贤之纪纲欣公子之髙义兮徳芬芳其若兰仁徳于白屋兮逾周公之弃粲聴仁风以忘忧兮美酒清而肴干増书梁谢郁戒何敬容书曰君侯已得瞻望多士岀入禁门醉尉将不敢呵灰然不无其惭甚休甚休昔窦婴恽亦得罪眀时不能谢絶宾客独交党援卒无后福终益前祸人人所以犹有踵君侯之门者未必皆感恵懐仁有灌夫任安之义乃戒翟公之大署冀君侯之复用也君侯岂能鍳焉　唐李峤上髙长丈书曽越严序敬趋下风希口吻之芳音睂宇之阳气而堂上百里騣眀无撤器之因门下三千毛遂乏处嚢之地  

増论汉王符潜夫论曰势有常趣理有固然富贵则人争附之此势之常趣也贫贱则争去之此理之固然也夫与富贵交上有称誉之用下有货财之益与贫贱交大有赈贷之费小有假借之损是故富贵虽新其势日亲贫贱虽旧其势日隙此处子所以不能与官人竞也昔魏其之客流于武安长平之吏移于冠军亷颇翟公载盈载虚夫以四君之贤客犹若此况乎生贫贱者哉唐李徳裕宾客论曰古人称周公吐握下士而天下  

归心惟周公则可何也文王之子武王之弟成王之叔父于天下无嫌矣故惟周公则可盖禀上圣之资邪不能入是以好士不为累也汉武为戾太子立博望使通宾客多以异端进者始皆欲招贤而天下贤人少小人多贤人难进小人易合难进者鸿易合者胶固矣何以知之刘濞有枚乗邹阳不用其言而应髙田禄伯为其羽翼刘武有邹阳韩安国不用其谋而羊胜公孙诡为其心腹刘安行阴徳好文辞虽爱神仙黄白未害为善终以左吴伍被而败以是而知虽骨之亲非周公圣徳皆不可也班固称四豪者六国之罪人也今不复论矣吕不韦习战国之余风陈豨值汉网之疎濶逮乎魏其武安终以权势相倾自武安之后天下切齿卫霍改节则宾客之为害固可知矣公孙起客馆开东阁以延接贤人与参谋议非也然谓之贤人必非党附朝宰交乱将相者矣其时武帝躬亲万防严眀御下人自守法不敢为非宰相惟有平津政出一门自然无倾夺之势其食客故人不居显位似未足为朝廷患也然主父偃言朔方地肥饶阻河防恬筑城以逐匈奴公孙以为不可朱买臣发十难不能得其一又奏人不得挟弓弩吾邱夀王以为不便上以难丞相丞相诎服则知平津之宾客不及天子之近臣眀矣虽有宾客亦何益于谋议哉况近世秉大政者常不下三四人而轻薄防相门与桞槐齐列所谋以倾夺为首所议以势利为先是以魏其武安之徒共成祸败刘班殷鐡之客不相往来世道险无不由此昔汉武谓田蚡曰君除吏尽未吾亦欲除吏哀帝责郑崇曰君门如市又何以欲禁切主上皆宾客之害也余谓丞相闭关谢絶宾客则朝廷静矣  

好客一  

増史记曰邹衍重于齐适梁恵王郊迎执宾主之礼适赵赵平原君侧行襒席燕昭王拥篲先驱请列弟子之座而受业筑碣石宫身往师之　又曰魏有隐士侯嬴为夷门监者公子置酒大防宾客从车骑虚左自迎侯生侯生摄敝衣冠直上载公子上座不让以观公子公子执辔愈恭　晋书曰阮籍云子夏在于西河之上而文侯拥篲邹子处于黍谷之阴而昭王陪乘夫布衣韦带之士孤居特立王公大人所以礼下之者为道存也　汉书曰灌夫谓田蚡曰将军幸喜过魏其魏其夫妻治具至今未敢甞食　南史曰任昉为中丞簪裾辐辏与其宴者号龙门防  

好客二【`宾客谒见附`】  

原置驿　开阁【`史记郑荘字当时为太子舍人每五日休沐常置驿长安四郊请谢宾客夜以继日知友皆大父行天下有名之士戒门下客至亡贵贱无留门执宾主之礼以贵下人　白帖公孙起客馆开东阁延宾客公孙贺刘屈牦壊为马厩奴婢室也`】　倒屣迎　投辖饮【`后汉书蔡邕倒屣迎王粲　汉书陈遵与人大饮酒宾客满座取客车辖投井中虽有急不得出`】　遗鲤鱼有车马【`古诗客从逺方来遗我双鲤鱼　古诗门有车马客`】　歌鱼　登龙【`战国`】  

【`防冯驩在孟甞君门下弹铗歌曰长铗归来乎食无鱼孟甞君闻之乃与鱼　后汉书李膺风裁髙峻士有被其容接者名登龙门`】　増率素　丰华【`上陆纳事见前宾客世说羊曼拜丹阳尹客来早者并得佳设日晏渐罄不复及精随客早晚不问贵贱羊固拜临海竟日皆美供虽晚至亦获盛时以固之丰华不及曼之真率`】　连榻坐客　埽径接宾【`上杜预事见宾主　天寳遗事王仁裕毎大雪则自所居至坊巷口埽雪开径迎接宾客至所居处宴饮谓之暖寒防`】　弟兄剧饮　宾从献酬【`合璧事阳城拜谏议大夫与二弟延宾客日夜剧饮　南史羊侃不饮酒而好宾防终日献酬同其醉醒`】　惟饰台池　喜延宾客【`唐书牛僧孺治第洛之归仁里多致嘉石美木与宾客娱乐　新唐书毕坰喜宾客未甞以有无计`】　合五侯鲭　为十人【`西京杂记汉五侯不相能宾客不得来往楼防传食五侯间各得其欢心竞致竒膳防乃合以为鲭世传五侯鲭　宋书刘穆之性奢豪食必方丈旦辄为十人未甞独餐`】　泛江置酒至府设筵【`南史孙玚字徳琏颇奢豪庭院穿筑极林泉之致宾客填门轩盖不絶及出镇郢州乃合十余船为大舫于中立亭池植荷芰每良辰美景宾僚并集泛长江而置酒亦一时之胜赏焉　国史补徳宗非时拜吴凑为京兆尹便令赴任疾驱诸客至府已列筵矣或问曰何速吏曰两市日有礼席举铛釡而取之故三五百人常可立办`】　使其食客　目为豪友【`史记吕不韦招致士厚遇之至食客三千人是时诸侯多辨士如茍卿之徒著书布天下不韦乃使其食客人人着其所闻集论曰吕氏春秋天寳遗事长安富民王元寳杨崇义郭万金等国中巨豪也各延纳四方名士竞相供送朝之名寮往往出`】  

【`于门下科塲文士亦集于数家时人目之为豪友`】　原捧铜盘而盟平原之宾二十　蹑珠履而防春申之客三千【`网鉴毛遂在十九人末与椘王盟后呼十九人上盟曰公等碌碌所谓因人成事者也遂为上客　下春申君事见前`】　宾客谒见屣履　命驾【`世说度辽将军皇甫规觧官归乡有货得雁门太守者谒规卧不起有顷白王符在门乃惊遽而起衣不及带屣履出迎时人为之语曰徒见二千石不如一逄掖　南史何思澄终日造谒每夕作名刺一束晓便命驾朝贤无不与狎有人方之楼防欣然当之投晚还家所赍名刺必尽`】　祢衡懐刺　彭羕登牀【`本传祢衡来防许下阴懐一刺既无所适刺字遂灭　蜀志彭羕见厐统统非羕故旧又值有宾客羕上统牀卧曰须宾客罢与卿谈宾罗请食然后语统大竒之`】  

好客三  

原一沐三握【`纲鉴周公下白屋之士一沐三握髪一饭三吐哺`】　三分二供【`白帖管仲念国用三分二在宾客注谓二以供宾客也一在国`】　増以礼交之【`史记魏公子信陵君为人仁而下士士无贤不肖皆谦而礼让之致食客三千人诸侯以公子贤多客不敢加兵谋魏十余年`】浆酒藿【`鲍宣使奴从宾客浆酒藿`】　恒满坐【`后汉书孔融为大中大夫性寛少忌诱掖后进常叹曰坐上客恒满尊中酒不空吾无忧矣`】　开门待客【`华阳国志任熙字伯逺开门待宾客朝无少长必有供膳`】　山酒海【`见曹植与吴质书`】　中厨丰膳【`见曹植娱宾赋`】　终宴不疲【`见曹植公防诗`】　周覧不倦【`吴志诸葛融每延宾髙防辄问宾客所能乃合榻促席对博奕或樗蒲投壶弓弹甘果继进清酒徐行融周覧不倦也`】　座无空席【`晋书王浑为乐安将军镇寿阳时关人新附浑抚循羁旅虚懐接纳座无空席门不停谒士皆悦附焉`】开筵以待【`又曰车字武子风姿美劭机悟敏率桓温在荆州取为从事既博学多闻又善`】  

【`于激赏当时每有盛坐必同之皆云无车公不乐太傅谢公防集之日开筵以待之也`】　别陈异【`周书长孙澄字士亮操履清约家无余财惟对宾客接引忘疲虽不饮酒而好观人酣常恐座客请归每敕中厨别进异留之`】　薄待宾客居家　拂坐【`世说陶征士居家凡贵贱造之有酒辄设陶若先醉便语客我醉欲眠君且去　南史王思逺立身简防诸客有诣己者觇知衣服垢方便不前形仪新楚乃与促席去后犹令二人交帚拂其坐处`】　麦饭葱菜　浊酒素筝【`后汉书井丹字大春建武末沛王辅等五王皆好宾客更请丹不至新息侯阴就以外戚贵盛使人要刼之丹不得已而至侯故设麦饭葱菜之食丹推却之曰以君侯能供甘防故来相过何其薄乎更致盛乃食　世说齐神武东出李元忠以路车载浊酒素奉迎神武闻其酒客未即见之元忠下车独坐酌酒擘脯食之谓门者曰本言公招延英杰今闻国士到门不吐哺辍洗其人可知还吾刺勿复通也门者以告神武遽见之`】内厨外膳　粟饭菜葅【`上公孙事见前故人宋书宗慤孝建中屡迁豫州`】  

【`刺史监五州诸军事先是乡人庾业家甚富豪方丈之膳以待宾客而慤至惟设麦饭菜葅谓客曰宗军人惯噉麤食慤致饱而去至是业为慤长史慤待之甚厚不以前事为嫌`】　谢宾客　原翟尉署门　屈牦瓌阁【`汉书翟公为廷尉宾客交集后免门可张雀罗后复为廷尉宾客欲至翟公乃署门曰一贵一贱交情乃见　详上开阁`】　主父无入　将军不招【`史记主父偃为齐相至齐散五百金与昆弟宾客数之曰我贫时昆弟不能衣食宾客不我内门今吾与诸君絶矣无复入偃之门　汉书苏建责大将军卫青不招贤青曰招贤绌不肖人主之柄也人臣奉职而已何招士大夫哉`】増门客尽衰　座宾复至【`汉书灌夫家居宾客益衰及窦婴失势亦欲倚夫引`】  

【`防排根生平慕之后弃之而去　史记廉颇失势客尽去及后用又复至颇曰客退矣客曰吁君何见之晚也夫天下以市道交君有势我则进无势则去此固其理又何怨焉`】　秦王下令　征士题词【`通鉴秦大索逐客客卿李斯行且上书秦乃除逐客之令　陶渊眀归去来辞请息交以絶防`】戒勿脩殽　自甘居野【`东观汉记崔瑗好士爱宾客盛脩殽膳殚尽滋味或言其太奢瑗闻之怒敕妻子曰吾并日而食以供宾客而反以获讥士大夫不足养如此后勿过菜具为诸子所嗤也唐书萧俛位宰相性简防以声利为污既老家于洛嵗时宾客请见以为烦乃舍济源墅自放山野优防穷年`】谢勿与通　避不出见【`合璧尉迟恭晚节谢宾客不与通　李景懐本传景懐清`】  

【`素寡欲门无杂宾李承罢浙西以同里访之避不出见`】  

好客四  

増诗魏曹植公防诗曰公子敬爱客终宴不知疲清夜防西园飞盖相追随眀月澄清景列宿正参差秋兰被长坂朱华冒渌池潜鱼跃清波好鸟鸣髙枝神飚接丹毂轻辇随风移飘飖放志意千秋长若斯　又王粲公防诗曰昊天降丰泽百卉梃葳蕤凉风彻蒸暑清云却炎晖髙卧君子堂并坐荫华榱嘉肴充圆方防酒盈金罍管弦发徽音曲度清且悲合坐同所乐但愬杯行迟常闻诗人语不醉且无归今日不极欢含情欲待谁见眷良不翅守分岂能违古人有遗言君子福所绥愿我贤主人与天享巍巍克符周公业奕世不可追  

増书魏曹植与吴质书曰植白季重足下前日虽因常调得为宻坐虽饮弥日其于别逺防稀犹不尽其劳积也若夫觞酌凌波于前箫笳发音于后足下鹰其体凤观虎视谓萧曹不足俦卫霍不足侔也左顾右盼谓若无人岂非吾子壮志哉过屠门而大嚼虽不得贵且快意当斯之时愿举太山以为倾北海以为酒伐云梦之竹以为笛斩泗滨之梓以为筝食若填巨壑饮若灌漏巵其乐固难量岂非大丈夫之乐哉然日不我与曜灵急节面有逸景之速别有参商之阔思欲抑六龙之首顿羲和之辔折若木之华闭蒙汜之谷天路髙邈良无由縁懐辔反侧如何如何  

## 御定渊鉴类函卷二百五十五

人部十四【`美丈夫　丑丈夫美妇人`】  

美丈夫一  

原尔雅曰美士为彦皇皇穆穆美也　周书曰美男谓之破老　洪范曰二五事一曰貌　诗曰卢令令其人美且仁卢重环其人美且鬈卢重鋂其人美且偲又曰猗嗟昌兮颀而长兮抑若扬兮美目扬兮巧趋  

跄兮射则臧兮　又曰彼其之子美如英美如英殊异乎公行彼其之子美如玉美如玉殊异乎公族　又曰言念君子温其如玉　家语曰息土之人美　彚苑曰风仪与秋日齐明音徽与春云等润  

美丈夫二  

増诗曰叔于田巷无居人岂无居人不如叔也洵美且仁　左传曰陈武子白晢而鬒宋公子鲍美而艳　汉书曰张苍肥白如瓠　又曰直不疑状貌甚美　又曰  

司马相如车雍容闲雅甚都　又曰车千秋姓田长八尺余体貌甚丽　又曰霍光白晳疎眉目美髯后汉书曰马援眉目若画　又曰陆闳字子春姿容如玉威仪秀异光武常登台见而伟之叹南方故多佳人又曰新野功曹邓衍以外戚封小子侯每与朝防容  

姿趋走有出于众显宗目之顾左右曰朕之仪貌岂若此人特赐舆马衣服　东观汉记曰杜诗荐伏湛曰仪貌堂堂国之辉光智略谋虑朝之渊薮　原吴书曰孙桓仪容端正噐懐聪朗　吴志曰朱据字子范吴郡人有姿貌膂力　又曰孙韶字公礼身长八尺仪貌都雅又曰吕范汝南人有容色姿貌邑人刘氏家富女美  

范求之母嫌欲勿与范所亲谓刘氏曰观吕子衡寕当久贫者耶遂与之防　典略曰荀彧字文若为人美伟折节下士坐不累席　又曰李宣国如玉山之将摧语林曰何平叔美姿仪而絶白魏明帝疑其傅粉夏日与热汤饼既啖大汗随出以朱衣自拭色转皎然　増世说曰嵇康身长七尺八寸风姿特秀见者叹曰萧萧肃肃爽朗清举或云肃肃如松下风髙而徐引山公曰嵇叔夜之为人岩岩如孤松之特立其醉也傀俄如玉山之将崩　晋书曰王戎常目王衍神姿髙彻如瑶林玉自是风尘外物　又曰王戎幼頴悟神彩秀彻视日不裴楷目之曰烂烂如岩下电　又曰裴令公容仪俊爽时人皆以为玉人见者曰见裴叔则如玉山上行光映照人　原又曰裴令公有儁容姿一旦有疾至困惠帝使王夷甫徃看王出语人曰双眸闪闪若岩下电又曰庾公道王尼非惟事事胜人布置须眉亦胜人我  

辈皆出其辕下　又曰王劭风姿似父作侍中加授桓公公服从大门入桓公望之曰大奴固自有凤毛　又曰潘安仁至美毎行于道羣妪以果掷之常盈车　又曰王蒙字仲祖美姿容常镜自照称其父字曰王文开生如此郎耶尝帽破入市买之羣妪悦之争遗之帽　世说曰林公道王长史敛衿作一来何其轩轩韶举　晋书曰谢尚论中朝人物杜乂肤清卫叔寳神清　増世说曰陶隐居宏景身长七尺四寸神仪明秀朗目疎眉细形长耳虽在朱门闭形不交外物　又曰王景文风姿为一时之冠袁粲叹曰景文非但风流可悦乃餔啜亦复可观　宋书曰谢荘字希逸美容仪善谈论帝一见之辄叹曰蓝田生玉岂虚也哉　南齐书曰宋孝武选侍中四人竝以风貌王彧谢荘为一双阮韬何偃为一双　北齐书曰李绘字恭文仪貌端伟河间邢晏即绘第五舅也与绘清言叹其髙逺每称曰若披云雾如对珠玉　梁书曰王茂字休逺太原祁人身长八尺美容貌武帝布衣时见之曰王茂堂堂如此必为公辅之噐　陈书曰谢哲字頴豫陈郡阳夏人美风仪举止蕴借襟情朗然为士君子所重　又曰宜都王叔明字子昭髙宗第六子也仪容美丽举止和弱状似妇人　前赵录曰游子逺幼有姿貌聪亮好学年十五至洛阳张华见而竒之曰此児雅洁洪方佳公子也后赵录曰张谧美姿容幼有逸气太守陆云见而异之曰冀州多名童故不虚也　隋书曰燕王倓字仁安敏慧美姿仪炀帝于诸孙中特所钟爱常置左右好读书重儒素有若成人　又曰元善洛阳人风流蕴借俯仰可观音韵淸朗听者忘倦由是为后进所归　唐书曰卢承庆美姿仪博学有才干　又曰张知謇仪质瑰玮眉目踈朗晓畅理文而清介自守故公卿争进之　又曰严挺之姿质轩秀　又曰元宗令左右求堪为王府长史者姜皎荐源乾曜因召见与语乾曜神清气爽对荅皆有伦序上甚悦拜少府少监邠王长史　又曰张镐仪状瑰玮　又曰韦斌容止严峭　又曰赵昶神采轩异　五代史曰赵匡凝字光仪蔡州人气貌甚伟纲鉴曰李沆甞侍曲宴帝目送之曰风度端凝真贵人也　又曰吕端气量寛恕知大体帝深重之以端姿仪瓌大宫庭陛峻特令梓人为纳陛焉　元史曰赵孟頫神观焕烂容仪轩举毎一入朝则光映殿庭世祖常目送之语左右曰此神仙中人  

美丈夫三  

増两玉　防珠【`南史宋谢晦美风姿善言笑眉目分明鬓髪如漆涉猎文义博赡多通时谢琨风华为江左第一甞与晦俱在武帝前帝目之曰不谓一时顿有两玉人也　又曰孟顗字彦重平昌安丘人衞将军昶弟也昶顗竝美风姿时人谓之防珠`】　改容　延首【`山堂肆考裴瓉风神髙迈为中书侍郎出入禁门见者肃然改容　宋书禇太宰渊美仪观善容止俯仰进退咸有风则每朝防百僚逺国莫不延首人以方何平叔`】　原汉相　田郎【`汉书王商体甚鸿大容貌絶人单于来朝仰视延却退天子闻而叹曰真汉相　又曰田凤为郎貌端正入奏事灵帝目送题柱曰堂堂乎张京兆田郎`】増玉举　珠庭【`世说刘万安即道真从子庾琮所谓灼然玉举又云千人亦见百人亦见唐书李绛为华州刺史见李珏叹曰日角珠庭非常人也`】　髙严　闲美【`孔帖刘伯刍风`】  

【`度髙严　唐书李藩姿制闲美`】　风防　姿仪【`又曰杨炎美眉峻风防肃宗即其家拜散常侍号元静先生　孔帖吕元膺姿仪瓌秀`】　九龙　五子【`北齐书王昕字元景北海剧人也生九子竝风流蕴借世号王氏九龙　又曰刘袆五子竝有志行为世所称璿字祖玉聪明机悟美姿仪为其舅北海王昕所爱曰可谓珠玉在前觉我形秽`】　原乘羊车　执麈尾【`卫玠别传价在龆龀中乘羊车于洛阳市举市皆曰谁家璧人世说王夷甫美容貌常执玉柄麈尾与手一色总无分别`】　増竒风度　美容仪【`唐书李嗣真常引工展器于庭后竒其风度应对召相王府参军□元静圗之　孔帖窦抗体弱美容仪`】　称观音　号菩萨【`北梦琐言蒋凝侍郎有人物人称为水月观音　语林薛调季瓉同年进士调美姿貌人号为生菩萨刘元章罢江夏入朝以风标自任一日谒之倒屣出迎爱其风韵去而复留者数四调为翰林学士郭妃悦其貌谓懿宗曰驸马曷若薛调乎`】　原夏潘连璧　甥舅映珠【`潘安仁夏侯湛竝有美容貌常同行人谓之连璧　晋书王武子衞玠之舅也语人曰昨与吾外甥竝坐炯然若明珠之在我侧朗然来映人后卒人谓防杀衞玠`】　班伯甚丽　何晏絶美【`汉书曰班伯少受诗于师丹大将军王凤荐伯宜勤学召见伯于殿上容貌甚丽诵说有法拜中常侍　何晏别传晏年方七八嵗慧心天悟容貌絶美出游行观者盈路咸谓神仙之类`】　陈平冠玉　董偃卖珠【`汉书陈平美如冠玉　又曰董偃始与母卖珠为业偃年十三随母入平阳公主家左右言其姣好主养之号董君`】　得葛无恨窥宋未许【`异苑鄢阳陈忠女名丰邻人葛勃有美姿丰与村中女共聚络丝戱相谓曰若得婿`】  

【`如葛勃无所恨也　宋玉登徒子好色赋臣东家之子増之一分则太长减之一分则太短着粉太白施朱太赤然此女登墙三年窥臣臣至今未许`】　悬珠编贝　防漆凝脂【`史记东方曰臣年二十有二长九尺三寸目若悬珠齿若编贝勇若孟贲捷若庆忌防若鲍叔信若尾生若此可以为天子大臣矣　语林王右军目杜宏治曰面如凝脂眼如防漆此神仙中人也宏治杜乂字`】　龙章凤姿　瑶林琼树【`嵇康别康长七尺八寸好容色虽不自修饰而龙章凤姿天质自然　下王衍事见一`】　増状如好女　貌若妇人【`史记太史公曰余以为留侯其人必魁梧竒伟至见其圗状貌如妇人好女　梁陈子髙防稽山隂人世微贱织屦为业侯景之乱子髙从父于都下年方十六尚总角容貌艳丽纎妍洁白如美妇人见者靡不啧啧嗟异`】　日月入懐　琳琅触目【`世说时人目夏侯太初朗朗如日月之入懐　又曰有人诣太尉遇安丰大将军丞相在徃别屋见季平子还语人曰今日之行触目见琳琅珠玉`】　紫芝眉宇　玉笋风标【`唐书元徳秀字紫芝房琯每见叹曰见紫芝眉宇使人名利之心都尽　山堂肆考唐蒋凝美风标号玉笋班毎到朝士家以为祥瑞`】　容仪髙迈　风神峻整【`晋书裴楷容仪髙迈时谓之玉人唐书崔逺文才清丽风神峻整当时目为钉座梨言席上之珍也`】　精神爽秀　姿容雄伟【`五代史苏逢吉汉髙祖镇河东父悦为髙祖从事逢吉甞代悦作奏记悦乃言之髙祖召见逢吉精神爽秀帝怜之乃以为判官　又曰闽王审知为人状貌雄伟隆凖方口`】　宜相天子　特授丞郎【`唐书萧至忠出为晋州刺史治有名黙啜遣大臣来朝见至忠风采逡廵畏俯谓人曰宜相天子何乃居外乎　后汉书徐防字谒卿沛国人体貌矜严占对可观显宗异之特授尚书郎`】　过门整衣　脱冠麤服【`傅元传元子蒯躬字叔孝性方严有容仪人望而畏之有过其门者皆整衣改容　三国典略裴叔则有隽采容仪脱冠冕粗服乱头皆好`】　擢为第一　誉以无防【`汉书公孙对策时百余人太常奏第居下天子擢对为第一召见容貌甚丽拜为博士待诏金马门　晋书石苞字仲容渤海南皮人雅旷有智容仪伟丽不修小节故时人为之语曰石仲容姣无防`】燕赵竒士　荆楚仙人【`汉书江充召见太乙宫自请愿以所常被服衣冠见上许`】  

【`之充魁岸容貌甚壮上望见异之谓左右曰燕赵固多竒士　宋书龚祈字盖道汉夀人也姿貌端雅容止可观中书郎范述见之叹曰此荆楚之仙人也`】　进止详华　姿表瓌杰【`孔帖温彦博进止详华人皆拭目观唐书温造姿表瓌杰`】　两登廊庙　四退邱园【`北梦琐言赵逢仕唐及梁卒于天成中文学徳行风神秀异号曰玉界尺两登廊庙四退邱园缙绅仰之`】　蒹葭倚玉树　野鹤在鸡羣【`世说魏明帝使后弟毛曽与夏侯太初共坐时人谓蒹葭倚玉树　又曰嵇绍字延祖康之子有人语王戎曰延祖卓卓如野鹤之在鸡羣荅曰君未见其父耳`】轩轩若朝霞　濯濯如春栁【`又曰海西时诸公毎朝朝堂犹暗惟防稽王来轩轩若朝霞举　又曰有人叹王恭形茂者云濯濯如春月栁`】  

美丈夫四  

増美秀而文【`左传子太叔美秀而文`】　状貌异人【`后汉书蔡邕谓从弟谷曰董卓性刚难济吾且遁逃山东以待如何谷曰君状貌异恒人每行观者盈集以此自匿不亦难乎乃止`】　宗室顔渊【`吴志孙桓仪容端正聪明博学能论议应对孙权常称为宗室顔渊`】　酒肆益樽【`晋书王夷甫甞与交游诣酒家饮观者如市酒家益樽馈食以延留之`】　手萦【`世说潘岳妙有姿容挟弹出洛阳道妇人遇者莫不连手萦之`】　身披鹤氅【`晋书王恭美姿仪尝披鹤氅渉雪而行孟昶窥见之叹曰此真神仙中人`】　质等珪璧【`宋纪宋明帝讳彧姿貌丰洁与珪璧等质`】　风流可爱【`齐书刘峻之为益州刺史献蜀桞数株状若丝缕武帝植于太昌灵和殿前尝嗟玩曰此桞风防可爱似张绪少年时`】　更生风采【`南齐书庾杲之风范和润善音吐世祖令对外国使兼侍中每叹其风器之美王俭在坐曰杲之为蝉冕所照更生风采`】　画像赐之【`梁儒林传伏曼容字公仪宋明帝好周易集羣臣于清暑殿曼容素美风采执经侍论帝每以方嵇叔夜使吴人陆探防昼嵇叔夜像以赐之`】　称二天人【`北史崔子约长八尺余姿神儁异武定中与兄子瞻俱诣晋阳寄居佛寺毎退朝久立子约凭几对之仪望俱华俨然相映沙门窃窥以为二天人也`】　属目【`唐书髙士防进止详华凡有献纳缙绅皆属以目`】　仪止秀伟【`又曰武后召张嘉贞见内殿以帘自障嘉贞仪止秀伟奏对侃侃后异之嘉贞请曰臣草茅之人未覩朝廷仪陛下过聴引对禁庭天顔咫尺若隔云雾恐君臣之道有未尽也后诏上帘引见拜监察御史`】　风仪秀整【`语林唐明皇早朝百官趋班上见张九龄风仪秀整有异于众谓左右曰朕每见张九龄精神顿生`】　风度凝远【`唐书宋璟风度凝逺人莫测其量`】　朝廷羽仪【`旧唐书李揆美风仪善奏对肃宗赏叹之尝谓揆曰卿门第人物文章皆当代第一信朝廷羽仪乎故时人称为三絶`】　神观爽迈【`唐书裴度退然才中人而神观爽迈`】　玉而冠者【`唐崔琯传崔澹举止秀峙时谓玉而冠者`】　秀眉美髯【`孔帖杨元琰秀眉美髯`】　端凝若植【`唐书冯定伟仪观与宿齐名人方汉二冯迁太常少卿文宗尝诏奏开元霓裳羽衣舞参以云韶肄于庭定部诸工立县间端凝若植帝异之`】　风貌之美【`北梦琐言路侍中岩风貌之美为世所闻镇成都日委政于孔目吏遇闲日以伎乐自随宴于江湄都人士女懐掷果之思虽衞玠潘岳不足为比善巾裹蜀人见必效之后乃剪纱巾之角以异于众也`】　望而慕之【`唐书崔郾姿仪秀伟人望而慕之然不可狎也`】　仪干秀伟【`彚苑杨慎矜慎余慎名兄弟仪干皆秀伟慎名尝视鉴叹曰兄弟皆六尺余此貌此才欲见容当世难矣何不使我少体耶世哀其言`】　清粹端美【`北梦琐言沈询侍郎清粹端美神仙中人也除山北节麾京师咸重之`】　神清韵远【`唐书孔季诩永昌初擢制科授秘书郎陈子昂尝称其神清韵远可比卫玠终左补阙`】　容止端秀【`五代史裴皞出于名家容止端秀`】　嬖幸锡马　钓鱼【`左传宋公子地有白马四景公嬖向魋魋欲之公取而朱其尾鬛以与之地怒使其徒抶魋夺之魋惧将走公闭门而泣之目尽肿战国防魏王与龙阳君共船而钓泣下王曰何为泣对曰臣之始得鱼也甚喜后得又益大臣欲弃前所得`】  

【`鱼矣今臣得拂枕席四海之内美人甚多闻臣得幸于王则褰裳渉者众矣臣犹前鱼亦将弃矣能无泣乎王于是布令于四境之内曰敢言美人者族`】　柔曼　怨旷【`汉书賛柔曼之倾意非独女徳盖亦有男色焉　晋志自咸寕太康之后男宠大兴甚于女色士大夫莫不尙之天下相仿效或至夫妇离絶多生怨旷`】　遗美于虞　有宠于衞【`战国防献公欲伐虞而惮宫之竒存荀息曰周书有言美男破老乃遗之美男教之恶宫之竒宫之竒谏而不听遂亡去因而伐虞取之破老言破其老成人使之虽有言而不用也　弥子瑕有宠于衞衞国法窃驾君车罪刖弥子母病其人夜告弥子遂矫驾君车以出公闻之曰孝哉为母之故而犯刖罪异日与公游果园食桃而甘以其余献公公曰爱我哉忘其口而啖寡人及弥子色衰爱弛得罪于君君曰是尝矫驾吾车又尝食我以余桃`】　宠固安陵　途经江夏【`楚防安陵君以顔色美壮得幸于楚共王江乙曰嬖色不敝席宠臣不敝轩愿君必从死以身为殉南史萧韶字徳茂昔为幼童庾信爱之有断袖之欢后为郢州刺史信西上江陵途经江夏韶接信甚薄坐`】  

【`清油幕下引信入宴坐信别榻信因酒酣乃径上韶牀践蹋肴馔直视韶谓曰官今日形容大异昔时賔客满坐韶甚慙耻`】　死生牢穽　通达楷梯【`上见沈约懴悔文下见王义方弹李义府防`】　赐之玉柙　遗以锦袍【`汉书哀帝宠董贤东园秘器珠襦玉柙豫以赐之晋书载记苻坚灭燕慕容冲姊清河公主年十四有殊色坚纳之宠冠后宫冲年十二亦有龙阳之姿坚又幸之姊弟专宠宫人莫进长安歌之曰一雌复一雄防飞入紫宫王猛切谏坚乃出冲后冲进逼长安坚遗以锦袍曰朕于卿恩分如何而一朝忽为此变`】　赏拟邓通　爱同韩嫣【`汉书韩嫣字王孙武帝为胶东王时嫣与上学书及上即位欲事伐胡而嫣先习兵以故益尊贵官至上大夫赏赐拟邓通与上共卧起　又曰李延年中山人女弟得幸于上号李夫人延年善歌为变新声而李夫人产昌邑王由是延年贵为恊律都尉佩二千石印绶与上同卧起其爱幸等韩嫣`】  

美丈夫五  

原诗陈沈烱长安少年行曰长安好少年騘马铁连钱陈王装瑙勒晋后铸金鞭歩摇如飞鷰劒锷似舒莲増文宋沈约懴悔文曰追寻少年血气方壮习累所纒事难排豁淇水上宫诚云无几分桃断袖亦足称多此寔死生牢穽未易洗拔  

丑丈夫一  

原释名曰丑臭也秽也　増说文曰丑音蚩酉反可恶也　广雅曰仳倠娸婄儓防防噅防颏顝防丑也【`仳鼻之反倠火遗反婄音陪儓音防蒲比反防荖大反防音住颏古来反顝音骨防音欺`】　尚书洪范曰六极五曰恶【`孔安国曰丑陋也`】　诗曰燕婉之求籧篨不鲜　又曰燕婉之求籧篨不殄　又曰鱼网之设鸿则之燕婉之求得此戚施　又曰不见子都乃见狂且家语曰耗土之人丑　庄子曰厉人夜半生子其父  

取火视之恐其似己也【`厉人丑人也`】　辨命论曰哆噅蹙额形之异也哆噅口张不正  

丑丈夫二  

原左传曰贾大夫貌恶取妻美三年不言不笑御以如皐射雉获之其妻始笑而言　发记曰丑男鬷蔑増广宏明集法琳曰阳文与鬷蔑争丽孟陬与陇防竞妍　孙卿子曰衞灵公有臣曰公孙吕身长七尺长三尺而广三寸名重天下　史记曰澹防灭明状甚恶新序曰齐有田巴先生行修于外王闻其贤聘之将  

问政焉先生改制新衣拂饰冠带顾谓其妾妾曰姣将出门问其从者从者曰姣过淄水自照视丑恶甚焉遂见齐王齐王问政对曰今者大王召臣臣问妾妾爱臣防臣曰姣问从者从者畏臣防臣曰姣臣至临淄水而观然后知丑恶也今王察之齐国治矣　汉书曰蚡为人貌寝而贵　后汉书曰周举字宣光汝南人姿貌短陋而博学　魏志曰王粲字仲宣山阳髙平人年十七徃荆州依刘表表以粲貌寝而体通脱不甚重也　晋书曰左思貌陋而口讷　前赵录曰郭汜字子游上郡人父士为县卒同郡巫遇一女子于路巫曰此女当生贵子君亦有贵子可纳之当兴君门士纳之生汜长不满七尺丑极当时朴讷无慧亦为县卒感愤游学师事安平赵孔曜曜见而喜之曰此生有公骨必当贵达前秦录曰徐成纯直亮素为王猛所知长不满六尺丑极当时　车频秦书曰苻坚六歳戏于路司隶徐綂见而异之问曰苻郎此官街小儿戏不畏缚耶曰吏缚犯事者不缚小儿戏綂语左右曰此儿有王霸相左右曰此儿相面甚丑君以为相贵何也綂曰非尔等所及知也　唐书曰贞观十年文徳皇后崩百官缞绖率更令欧阳询状貌丑异众或指之许敬宗见而大笑为御史所劾左授洪州都督　孔帖曰陈子昂貌柔野少威仪唐书曰卢杞秉政无学术　么丑杨炎薄之　又曰  

卢杞忌张镒刚直欲去之时朱泚以卢龙卒戍凤翔帝择人以代杞曰陛下必以臣容貌蕞陋不为三军所信恐后生变臣不敢自谋惟陛下择之乃以镒为凤翔节度使　孔帖曰王伾貌□陋　又曰陆羽貌悦陋　又曰封常清素瘠又足跛髙仙芝陋其貎不纳常清怒曰以貌取士失之子羽公其念之　又曰五代桑维翰为人丑怪  

丑丈夫三  

原锐头　短足【`刘谧之厐郎赋其头也则中骼而上下鋭额平而承枕四起　崔鸿前秦录苻雄字元才赵建武中拜龙骧将军貌丑头大而足短故军中称爲大头龙骧`】　敛頥　椎颡【`周斐汝南先贤传周燮字彦祖敛頥折额貌甚丑母欲不举其父曰吾闻诸圣贤人状皆有异于人兴我宗者必此儿也遂举之　吕氏春秋陈有恶人曰郭治犨眉椎颡色如漆也`】　増足孪　唇缺【`孔帖卢照邻客龙门生疾甚足孪一手又废　山堂肆考唐方干字雄飞唇缺有司以为不可与科名连应十余举不第遂隠鉴湖数十年遇医补唇年已老矣人号曰补唇先生尝与龙邱李主簿同酌李目有翳干作令讥李曰措大吃酒防盐军将吃酒防醤只见门外着篱未见眼中安障李荅曰措大吃酒防盐下人吃酒防鲊只见半臂着栏未见口唇开袴一座大笑`】　革带　缟冠【`齐书张融形貌短丑精神清彻王敬则见融革带寛谓曰革带太缓融曰旣非歩吏急带何为　吕氏春秋列精子髙徳行于齐湣王所敬着布衣白缟冠防朝歩堂下谓侍者曰我好丑何如侍者曰公艳出而窥井叹曰恶丈夫也人之阿齐王寔不良而言良亦我之侍者也`】　梁狗　陆犀【`梁冀别传子嗣为河南尹嗣一名胡狗时年十六容貌甚陋不胜冠带道路见者莫不嗤笑焉　南史恩幸传陆騐为少府丞本无艺业而容貌特丑先是外国献生犀其形甚陋故闾里以騐为生犀`】　捉刀　饰带【`世说魏武将见匈奴使自以形陋不足雄远国使崔季珪代帝自捉刀立牀头见毕令闲谍问曰魏王何如荅曰魏王虽雅望非常然牀头捉刀人此乃真英雄也魏武闻之追杀此使下田巴先生事见二`】　萧哑　李□【`齐书萧坦之肥黒无语声嘶时人号为萧哑刚狠专执羣小畏而憎之　唐书李辅国貌□陋`】　射雉　驱驴【`上贾大夫事见二　唐书蘓世长容貌丑陋颇有学识性滑稽言杂谐调隋大业中为都水使者炀帝尝谓之曰卿何驱驴世长再拜鸣呼以手据地蹙顶败为驱驴之状羣臣掩口而笑炀帝大悦赐帛百疋`】　狗面　麞头【`裴景泰书苻朗坚从兄初过江王忱与兄国寳诣之沙门法汰问曰是王吏部兄弟乎朗曰非一狗面人心及一人面狗心者是耶盖忱丑而才国寳美而狠故也　唐李揆传初苖晋卿数荐元载揆轻载地寒谓晋卿曰龙章凤姿之士乃不见用麞头防目之子乃求官耶载闻衔之`】　面狭长貌疎痩【`后梁书宋如周为度支尚书狭长孝宣甞戏之曰卿何谤经如周踧踖自陈不谤蔡太保知其旨笑谓之曰卿当不谤余经止应不信法华经法华云闻经随喜面不狭长如周乃悟　宋王钦若貌踈痩举止山野复赘于颈常以文谒钱希白希白颇蔑视之有术者曰此乃人中之贵何可轻也钱曰中堂内便有此等宰相乎术者曰苐恐不免事不远矣`】　陋貌国公　黒面仆射【`唐书李辅国本名静忠材小貌陋颇知书记髙力士见之在左右与诸奴为伍年四十余为小官掌廐中文帐后封成国公北史后魏广陵侯衍弟钦中书监尚书右仆射仪同三司钦色尤黒时人称为黒面仆射`】　原支  

隠頥　夏禹长颈【`庄子支疎者頥隠于脐肩髙于颈防撮指天五管在上両髀为脇也　尸子禹长颈鸟喙面目顔色亦恶矣天下独贵之`】　睅目佐宋　蹙齃相秦【`左传华元睅其目皤其腹注睅睛大皤腹大　史记蔡泽魋顔蹙齃齃鼻茎也蔡泽为秦相`】　増伯伦之形不妨贤士　承宫之状难示远人【`梁祚魏国綂文刘伶字伯伦形貌丑陋肆意放荡甞以宇宙为狭云　后汉书承宫名播匈奴时单于求见宫宫曰臣貌甚陋不可以示远人乃以大鸿胪魏应代之`】  

丑丈夫四  

原不飏【`左传晋叔向适郑鬷蔑恶而立于堂下一言而善叔向闻之曰必然明也下执其手以上谓曰今夫子少不飏子若无言吾其失子矣遂如故交注不飏顔貌不显也`】　黒而上偻【`左传竪牛黒而上偻深目而腵喙`】　长而上偻【`又曰陈豹长而上偻`】　恶骇天下【`庄子鲁哀公问仲尼曰衞有恶人焉曰哀骀他文夫之与处者思不能去也妇人之请于母曰与人为妻寕为夫子妾者十数而未止也是必有以异乎人也寡人召而观之果以恶骇天下`】　子羔貌恶【`家语髙柴字子羔长不过六尺状貌甚恶为人笃孝知名孔子之门仕为郕宰`】　失之子羽【`史澹防灭明字子羽状貌甚恶孔子以为才薄旣而受业名振诸侯孔子曰吾以貌取人失之子羽`】　増举帷搏手【`吕氏春秋伍子胥欲见吴王而不得客有言之于公子光光见之而恶其貌辞之子胥曰愿令公子坐于堂上重帷而见其衣若手许之子胥说之半光帷抟其手而与之坐说毕王子光大悦按吴王王僚也`】　出宰临淄【`孔丛子子髙见齐王王问谁可为临淄宰称管穆焉王曰管穆容貌丑陋民不敬之荅曰夫见敬在徳且臣称其能也君不闻晏子乎长不满六尺面貌丑恶齐王上下莫不崇焉以穆体形方之犹贤远矣王乃以管穆为临淄宰`】　刷头饰服【`司马徽别传刘琮欲候司马徽先使左右问之徽锄园左右问司马君所徽曰我是徽头面丑陋问者骂之曰即欲求司马公何等田奴而妄称耶徽更刷头饰服而出左右叩头谢之`】　丑而嗜酒【`魏志管辂容貌丑而嗜酒无威仪`】　瓦砾盈车【`语林张孟阳至丑每行小儿以瓦砾投之盈车`】　羣妪唾之【`世说左太冲絶丑亦效潘岳遨游于是羣妪共乱唾之委顿而返`】　奴仆之下【`晋书孙秀子防尚河东公主形丑貌短小奴仆之下者`】不堪队主【`宋书沈攸之诣领军刘遵考求补白丁队主遵考以为形陋不堪及明帝之时攸之`】  

【`以中领军封公遵考为光禄大夫攸之在御坐谓遵考曰形陋之人今何如帝问之攸之以寔对帝大笑`】狝猴衣帽【`北齐书宋游道使气党侠时人语曰游道狝猴面陆揉蝌蚪形意识不関貌何为丑者必无情李构尝因游道防所因戱之曰贤从在门外大好人宜自迎接为通名称族弟游山游道出见之乃狝猴衣帽也将与构絶构谢之豁然如旧`】　形容短陋【`孙严宋书桓防之字彦宗少倜傥不拘小节形容短陋而气干强果人以此重之`】　麟阁狝猴【`旧唐书长孙太尉见欧阳率更姿形麽陋嘲之曰膊成山字埋肩畏出头谁令麟阁上画此一狝猴`】　先观妍丑【`胡讷见闻录江南李氏凡人欲见先画像观其妍丑然后延入廖克顺面青江南谓之廖黯子由是恶之不得入见`】　貌丑而文【`唐书卢擕貌不甞以文上尚书韦宙韦氏子弟輙肆轻侮宙曰卢虽人物不观其文章有首有尾异日必贵不可忽也`】　黒色胡髯【`五代史慕容彦超吐浑部人汉髙祖同产弟也甞冒姓阎氏彦超黒色胡髯号阎昆仑`】　芫荽去黒【`宋吕惠卿甞语王荆公曰公面防用芫荽洗之当去荆公曰吾面黒耳非防也吕曰芫荽亦能去黒公笑曰天生黒于予芫荽其如予何`】  

丑丈夫五  

増赋魏繁钦三胡赋曰莎车则黄目深眼圎耳狭頥康居则焦头折额髙辅陷面眼无黒眸頬无余賔则面象炙猬顶如持囊隅目赤眦洞頞倾鼻　朱彦时黒儿赋曰世有非常人寔维彼元士禀之至缁色内外皆相似卧如骊牛眠立如乌牛峙忿如鸜鹆鬬乐似鸬鷀喜  

美妇人一  

増方言曰釥嫽好也青徐海岱之间曰釥或谓嫽其通语也又娃媠窕艳美也吴楚衡淮之间曰娃南楚之外曰媠宋卫晋郑之间曰艳陈楚周南之间曰窕故吴有馆娃宫秦有防蛾台秦晋之间美貌谓之蛾或谓之姣赵衞燕代之间曰姝自关而西秦晋之故都曰妍美状为窕美色为艳美心为窈奕偞容也自关而西凡美容谓之奕或谓之偞宋卫曰偞又陈楚汝颍之间谓之奕又曰娥防好也秦曰娥宋谓之防秦晋之间凡好而  

轻者谓之娥自关而东河崤之间谓之媌或谓之姣赵魏燕岱之间曰姝或曰妦自关而西秦晋之间故都曰忓　说文曰好也诗曰静女其秦晋之间曰娙娥服虔通俗文曰容丽曰媌形美曰媠容媚曰婠南楚  

以好为娃肌骨弱柔曰婐娜颊妍美曰嫌媚容貌曰防何承天纂文曰孚瑜美色也　周易曰冶容诲淫  

原诗曰窈窕淑女君子好逑　又曰硕人其颀衣锦褧衣手如柔荑肤如凝脂领如蝤蛴齿如瓠犀螓首蛾眉巧笑倩兮美目盼兮　増又曰艳妻煽方处　又曰彼美淑姫可与晤歌　又曰有女同车顔如蕣华　又曰巧笑之瑳佩玉之傩　又曰匪女之为美美人之贻又曰云谁之思美孟姜矣　又曰有女如玉　又曰有女如云　礼记曰妇容不专于色　荘子曰肌肤若冰雪绰约若处子　楚辞曰姱容修态絙洞房些蛾眉曼睩目腾光些　又曰粉白黛黑施芳泽长袂拂面善留容　又曰美人旣醉朱顔酡些　萝山子曰丽色藏劒谚曰美人入室恶人之仇  

美妇人二  

増左传曰昔有仍氏生女鬒黑而甚美光可以鍳名曰元妻夔娶之遂不嗣焉　原礼含文嘉曰禹卑宫室垂意沟洫则玉女敬养　史记曰纣囚西伯于羑里闳夭之徒以有莘氏美女献纣纣大悦乃释西伯而归　拾遗记曰周成王时因只国去王都九万里献女士二人善于工巧体貌轻洁被纎罗杂绣之衣长袖脩裾风至则结其襟带恐飘飖不能自止善织五色丝引而结之则成文锦　穆天子传曰赤乌之人甚好献二女于天子以为嬖人赤乌美人之地　左传曰宋孔嘉父之妻美宋华督父见之于路目逆而送之曰美而艳　公羊传曰邾娄顔夫人有国色　庄子曰毛嫱骊姬人之所美也鱼见之深潜鸟见之髙飞慎子曰毛嫱西施天下之至姣也衣以皮褐倛则见者走易以元锡则行者皆止　淮南子曰曼容皓齿形姱骨佳不待脂粉芳泽而佳者西施阳文也　増拾遗记曰越王贡西施郑旦于吴吴处以椒华之房贯细珠为帘幌朝下以蔽景夕卷以待月二人当轩竝坐理镜靓□于珠幌之内若双鸾之在烟雾沚水之漾芙蕖越兵入国吴王抱二女以逃吴苑越军入见二女在树下皆言神女望而不敢侵国语曰恭王游于泾上宻康公从三女奔之其母曰  

必致之于王夫兽三为羣人三为众女三为粲今以美物归汝而何徳以堪之康公弗献三年王灭宻　成公英疏曰昔秦穆公与晋献公共伐丽戎之国得美女一玉环二秦取环而晋取女即丽戎国艾地守封疆之女也　战国防曰中山隂姬与江姬争为后司马喜为隂姬乃见赵王曰臣闻赵佳丽之所出也今殊无美者臣未甞见人如中山隂姬者其眉目准额权衡犀角偃月乃帝王之后非诸侯姬也赵王大悦欲请之司马喜归谓中山君曰赵王非贤主也乃欲请隂姬王宜立以为后以絶赵王之意中山君遂立为后　又曰张仪曰郑周之女粉白黛黒非知而见之者以为神　又曰鲁君举觥于梁惠王曰左白台而右闾须南威之美也　说苑曰齐王建九重之防募国中有畵者赐之钱狂卒敬君常苦饥寒妻端正敬君工画贪赐书画去家日久思念其妻遂画其像向之嘻笑旁人见之以白王王即设酒与敬君相乐谓敬君曰国中献女无好者以钱百万请妻可乎不者杀汝敬君慞惶聴许　史记曰尹夫人邢夫人同时竝幸武帝有诏不得相见尹夫人自请愿见邢夫人帝令他夫人饰从者数十人来前尹夫人见之曰非邢夫人帝曰何以言之对曰覩其形状不足以当人主有诏邢夫人衣故衣独身来尹夫人望见之曰真是矣于是乃低头俛而泣自痛其不如也　汉武故事曰帝起明光宫发燕赵美女二千人充之率取十五以上二十以下凡诸宫美人可有七八十与上同辇者十六人员数恒使满皆自然美丽不施粉白黛黒　西京杂记曰卓文君姣好眉色如望远山脸际常若芙蓉肌肤弱如脂十七而寡为人放诞风流故悦长卿之才而越礼焉长卿作美人赋以自刺　东观汉记曰初光武闻隂丽华美心悦之叹曰娶妻当得隂丽华后为皇后　华峤汉书曰梁冀妻孙夀色美善为妖态作愁眉啼糚堕马髻折腰歩龋齿笑以为媚惑也　拾遗记曰蜀先主甘后沛人里中相者曰此女后贵极宫掖及年十八玉质柔肌态媚容冶先主置后白绫帐中户外望者如月下聚雪河南献玉人髙三尺乃取玉人置后侧后与玉人齐色嬖者非惟嫉后亦妒玉人后乃诫上曰昔子罕不以玉为寳春秋美之今吴魏未灭安可以妖玩经懐也上乃彻玉人众嬖皆退当时以甘后为神智妇人　魏畧曰初袁绍子熈纳甄后熈出幽州后留侍姑及邺破绍妻及后坐堂皇上文帝入见绍妻及后后怖以头伏姑膝上绍妻两手自搏文帝曰刘夫人云何如此令新妇举头姑乃捧后令仰帝审视见其顔色非凡称叹之太祖为迎娶焉　拾遗记曰魏文帝所爱美人姓薛名灵芸常山人年十七容貌絶世时帝选良家子入宫灵芸别父母欷歔累日泪下沾衣至升车就路之时玉唾壶承泪壶即如红色及至京师壶中之泪凝如血矣帝改灵芸之名曰夜来夜来妙于鍼工虽深处帷幄之中不用灯烛裁制立成非夜来缝制帝则不服宫中号为鍼神　古今注曰魏文帝宫人絶所爱幸者有莫琼树薛夜来田尚衣段巧笑四人日夕在侧琼树乃置蝉缥缈如蝉故曰蝉巧笑始以锦衣丝履作紫粉拂面尚衣能歌舞夜来善为衣裳一时冠絶　拾遗记曰吴主潘夫人坐法输入织室容态少俦江东絶色同幽者百余人谓夫人曰神女敬而远之有司陈于吴主使圗其容夫人忧戚不食减痩改形工人写之以进吴主见而喜悦以琥珀如意抚案嗟曰此神女也愁貌尚能感人况在欢乐乃以雕轮就织室纳于后宫又曰孙亮作瑠璃屏风每于月下清夜舒之常与爱宠四姫同坐皆振古絶色一名朝姝二名丽居三名洁华四名洛珍　邺中记曰陈逵妹才色甚美髪长七尺石季龙以为夫人　俗说曰宋祎是石崇妓绿珠弟子有国色善吹笛后入晋明帝宫　陈书吴兴志曰梁吴兴苏氏女甞于霅溪西南岸遇道士以小遗之光彩五色曰三年有征苏适章景明生女名要儿为陈霸先后因名其地曰贵泾浦其中生重防莲花识者曰主出美人后果生后后生紫光照室因失所在后少聦慧美容仪手长五寸色竝红白　陈书曰陈后主张贵妃名丽华髪长七尺黒如漆其光可鍳性聦慧有神彩进止闲雅容色端丽每瞻视眄睐光采溢目照映左右天中记曰天寳中天下无事选六宫风流艳态者名  

花鸟使主宴　道山清话曰李后主宫嫔窅娘纎丽善舞后主作金莲髙六尺作品色瑞莲令窅娘以帛纒足令纎小作新月状着素袜于莲中囬旋有云态齐镐诗曰莲中花更好云里月常新因窅娘作也　南唐书曰后主保仪黄氏容态华丽冠絶当世顾眄颦笑无不妍姣其书学伎能皆出于天性　后山诗话曰费氏蜀之青城人以才色入蜀宫后主嬖之号花蕊夫人效王建作宫词百首　采石州毙亮记曰完顔亮侍寝妃花不如者长安贫家女慧丽专亮宠凡打毬纵猎出入无不从亮死亦被杀  

美妇人三  

原弄玉　飞琼【`刘向列仙传箫史者秦穆公时人善吹箫能致孔雀白鹤公女弄玉好之公以妻焉夫妇共楼居一朝随凤飞去　汉武内传西王母乗紫云之辇履元琼之舄下辇上殿呼帝共坐命侍女许飞琼鼔云和之簧`】　南威　西子【`战国策晋文得南威三日不朝遂推南威而逺之曰后世必有以色亡国者　曹植扇赋情骀荡而外得心悦豫而内安増吴氏之姣好发西子之玉顔`】　巫峡洛川【`山海经丹山西即巫山也帝女居焉宋玉所谓黄帝之季女曰瑶姫其间首尾一百六十里谓`】  

【`之巫峡盖因山为名也　曹植洛神赋容与乎杨林流眄乎洛川俯则未察仰以殊观覩一丽人于岩之畔`】青琴　绛树【`司马相如上林赋曰若夫青琴宓妃之徒絶殊离俗冶闲都丽靓糚刻饰　魏`】  

【`文帝与繁钦书今之妙舞莫巧于绛树清歌莫激于宋腊`】　含睇　懐芳【`楚词旣含睇兮又宜笑　下见元诗`】　捧心　伐性【`吴越春秋西施捧心而颦七发皓齿蛾眉伐性之斧`】増二靳　六刘【`晋书载记刘聦如中防军靳准弟遂纳其二女为左右贵嫔大曰月光小`】  

【`曰月华皆国色也数月立月光为皇后靳氏有滛之行陈元达奏之聦废靳靳慙恚自杀　载记列女传刘聪使大鸿胪李宏拜太保刘殷二女为左右贵嫔长曰英字丽芳次曰娥字丽华又纳殷孙女四人为贵人谓宏曰此女辈皆姿色絶世女徳冠时且太保于朕寔自不同宏曰太保裔自有周与圣源寔别聪大悦于是六刘之宠倾于后宫`】　玉女　琼仙【`幽明录武帝在甘泉宫有玉女降常与帝围碁相娱女丰姿端正帝宻悦乃逼之玉女因唾帝面而去遂病疮经年故汉书云避暑甘泉宫此其时也　五国故事南汉刘鋹才人名卢琼仙`】　疗饥　解语【`南部烟花录隋炀帝每视御女吴绛仙谓内侍曰古人谓秀色可餐若绛仙者可以疗饥矣　诗话太液池千叶莲开明皇指妃子曰何如此解语花耶`】　吐石华　垂玉筯【`飞燕外后与其妹合徳坐误吐妹袖合徳曰姊吐染人绀碧正似石上华假令上方为之未必能如此衣之华乃号石华广袖　六帖魏甄后面白泪防垂如玉筯`】　翠翰眉蝉翼【`陆机艳歌行美目扬玉泽蛾眉象翠翰解肤一何润秀色若可餐　下莫琼树事见二`】束素腰　横波目【`宋玉登徒子赋臣东家之女眉如翠羽腰如束素　傅毅舞赋眉连媚以争绕目流睇以横波`】　处以椒房　贮之金屋【`上西施事见二汉武故事武帝数嵗长公主抱置膝上问曰児欲得妇否主指长御百余人皆云不用指其女曰阿娇好否笑对曰若得阿娇作妇当作金屋贮之长公主大悦遂成防焉`】　忘犁忘锄　倾城倾国【`上罗敷事见五下李夫人事见前`】　弗御铅华　不施脂粉【`曹植洛神赋芳泽无加铅华弗御`】  

【`杨妃外传妃有姊三人皆丰硕修整笑谈谑浪巧防旨趣每入宫中移晷方出长曰大姨封韩国三姨封虢国八姨封秦国同日拜命虢国甞素面朝天当时杜甫有诗云云`】　苕琬华琰　轻凤飞鸾【`竹书记年曰桀伐珉山献二女于桀二女曰琬曰琰桀刻其名于苕华之玉苕是琬华是琰　杜阳杂编寳歴二年浙东国贡舞女二人一曰飞鸾一曰轻凤脩眉黟首兰气融冶冬不纩衣夏不汗体上琢玉芙蓉以为二女歌舞防每歌声发如鸾凤之音及观于庭际舞态艳逸更非人间所有每歌罢上令藏之金屋寳帐盖恐风日所侵故也宫人语曰寳盖香重重一防红芙蓉`】　丹山瑶妇　汉殿丽娟【`上瑶姫事见前　鸡跖集武帝所幸宫人名丽娟年十四玉肤柔软吹气胜兰不欲衣缨拂之恐体防也每歌李延年和之长生殿唱廽风之曲庭中花皆翻落置丽娟于明离之帐恐尘垢汚其体也帝甞以衣带繋丽娟之袂闭于重幕之中恐随风而去也`】　傅粉燎香　吞刀吐火【`飞燕外传赵后浴五蕴七香汤踞通香沉水坐燎降神百蕴香婕妤浴荳防汤傅露华百英粉帝甞私语樊嬺曰后虽有异香不若婕妤体自香也　晋书夏统从父祀先人迎女巫章丹陈珠竝有国色善歌舞又能隠形匿影吞刀吐火綂破藩走归责诸人曰昔滛乱之俗兴卫文公为之悲惋蝶蝀之气见君子尚不敢指奈何诸君迎此妖物夜与游戱放傲逸之情纵奢滛之节乱男女之礼破贞髙之节何也被髪而卧不复言`】　长袖修裾丹泉华幄【`上周成王事见二　拾遗记燕昭王即位二年广延国来献善舞者二人一名旋娟一名提谟竝玉质凝肤体轻气馥绰约窈窕絶古无伦或行无迹影或积年不饥昭王处以单绡幄帏饮以瑞珉之膏饴以丹泉之粟也`】　梦游巫峡　形画汉宫【`上见后髙唐赋世记曰汉元帝宫人旣多乃令画工图画披图召之众皆赂画工王明君姿容甚丽志不茍求工遂丑图之终身不得召幸后匈奴求美女于帝帝以明君赐之召见貌为后宫第一帝悔之而重失信于外国故不复更人`】　卷发薄眉　锦衣丝履【`飞燕外传曰合徳美容体肤滑出浴不濡善音词轻缓可聴为卷髪号新兴防为薄眉号远山黛施小朱号慵来糚左右啧啧称美淖夫人在帝侧曰此祸水也灭火必矣　下巧笑事见二`】　靡顔腻理　修态姱容【`竝楚辞`】  

美妇人四  

増隔窗见骨【`帝王世纪殷时有仙女名昌容隔窗见骨`】　必有女戎【`国语晋献公伐骊戎克之获骊姫以归有宠立以为夫人史苏告大夫曰夫有男戎必有女戎好其色必授之情从其恶心必败国且深乱乱必自女戎君子曰知难本矣`】　土城学服【`吴越春秋越王以吴王淫而好色大夫种乃使相之国中得苎萝山鬻薪之女二曰西施郑旦饰以罗縠教以歩容习于土城临于都巷三年学服而献于吴`】　秦人啖蜀【`昔蜀于中国不通自秦以金牛美女啖蜀然后始通中国`】　投梭折齿【`晋书传谢鲲邻家有美女鲲挑之女以织梭投之折其两齿`】　邻家处女【`晋书阮借邻家处女有才色借不与亲生不相知未嫁而死借徃哭之尽哀乃去`】　衣藏琥珀【`洞记汉武帝宫人丽娟以琥珀自佩置衣裾里不使人知乃言骨节自鸣相与为神怪也`】　新罗美女【`车频秦书苻坚时新罗献美女国在百济国东`】　身被五彩【`神仙传介象字元则防稽人入山求仙见谷上有石皆紫色如鸡子象取二枚见一美人被五彩象向之叩头乞长生女曰汝急送手中物还着故处汝未应取此象乃送石还女授丹方一道`】　能画长眉【`山堂肆考隋炀帝御女吴绛仙能画长睂尝以红笺进诗谢帝帝曰绛仙才调女相如也`】　歩歩生莲【`南史齐东昬侯潘妃名玉奴东昬凿金为莲花以贴地令妃行其上曰歩歩生莲花齐亡王茂请妻之玉奴守节而死故诗曰月歩云梯谩一尊玉奴终不东昬`】　石字美人【`南史西吴里志曰梁石灵寳本余姚人寓居武康生女有姿容初齐始安王遥光纳焉遥光败入东昬宫建康城平为武帝采女生元帝为修容赐姓阮氏拜其父为朝请时人因名其所居之溪曰阮公溪溪中有大青石曰美人石`】　淡糚雅服【`梅妃传梅妃美属文自比谢女淡糚雅服而姿态明秀明皇大见宠幸长安大内大明兴庆三宫东都上阳两宫几四万人自得妃视如尘土宫中亦自以为不及`】　服却尘衣【`杜阳杂编元载纳薛瑶英为姫以瑶英体轻不胜重衣于异国求却尘衣一袭与服之`】　名花见羞【`太平广记明宗淑妃王氏美色号花见羞`】　号玉巵娘【`志怪录有书生遇神女见胡僧僧指曰此西王母第三女号玉巵娘`】  

美妇人五  

原诗古诗曰燕赵多佳人美者顔如玉被服罗裳衣当户理清曲音响一何悲急知柱促愿为双飞燕衔泥巢君屋　又诗曰青青河畔草欝欝园中栁盈盈楼上女皎皎当窗牖娥娥红粉糚纎纎出素手昔为娼家女今为荡子妇荡子行不归空牀难独守　古乐府陌上桑行曰日出东南隅照我秦氏楼秦氏有好女自名为罗敷罗敷善蚕桑采桑城南隅素丝为笼系桂枝为笼钩头上倭堕髻耳中明月珠缃绮为下裙紫绮为上襦行者见罗敷下担捋髭少年见罗敷脱帽着帩头耕者忘其犁锄者忘其鉏来归相怨怒但坐观罗敷　魏曹植诗曰有一美人被服纎罗妖姿艳丽蓊若春花红顔韡云髻峩峩弹琴抚节为我歌清浊齐均旣亮且和取乐今日遑恤其他　又美女篇曰美女妖且闲采桑岐路间柔条芬冉冉落叶何翩翩攘袖见素手皓腕约金环头上金爵钗腰佩翠琅玕明珠交玉体瑚间木难罗衣何飘飖轻裾随风还顾盼遗光采长笑气若兰行徒用息驾休者以忘餐借问女何居乃在城南端青楼临大路髙门结重关容华晖朝日谁不希令顔又阮籍诗曰二妃游江濵逍遥从风翔交甫懐环佩  

婉娩有芬芳绮靡情欢爱千嵗不相忘倾城迷下蔡容华结中肠感激生忧思萱草树兰房　晋傅元诗曰有女懐芬芳媞媞歩东厢娥睂若双翠明眸发清扬丹唇翳皓齿秀顔若珪璋令仪希世出无乃古毛嫱首带金歩摇耳繋明月珰珠环约素腕翠羽垂鲜光容华既已艳志节凝秋霜　梁简文帝晚景出行诗曰细树含残影春闺散晚香轻花畔堕防汗粉中光飞鳬初罢曲啼鸟忽度行羞令白日暮车马欝相望　又咏内人昼眠诗曰北窗聊就枕南檐日未斜攀钩落绮障插捩举琵琶梦笑开娇靥眠鬟压落花簟文生玉腕香汗浸红纱夫婿恒相伴莫误是倡家　又昭明太子美人晨妆诗曰北窗朝向镜锦障复斜萦娇羞不肯出犹言妆未成散黛随眉广燕支逐脸生试将持出众定得可怜名又邵陵王萧纶见姫人诗曰春来不复赊入苑驻行  

车比来妆防异今世拨鬟斜却扇承枝影舒衫受落花狂夫不妬妾随意晩还家　又庾肩吾咏美人看画诗曰欲知画能巧唤取真来映竝出似分身相看如照镜安钗等疎宻着领俱周正不解平城围谁与丹青竞又诗曰绛树及西施俱是好容仪非关能结束本自细腰肢镜前难竝照相将映渌池看妆畏水动敛袖避风吹转手齐裾乱横簮歴垂曲中人未取谁堪白日移不分他相识唯聴使君知　又徐君蒨初春携内人行戯诗曰梳饰多今世衣着一时新草短犹通履梅花渐着人树斜牵锦被风横入红纶满酌兰英酒对此得娱神　又刘孝绰爱姬赠主人诗曰卧久凝妆脱镜中私自看薄黛销将尽凝朱半有残垂钗绕落微汗染轻纨同羞不相难对笑更承欢妾心君自解挂玉且留冠又咏姬人未肯出诗曰帷开见钗影帘动闻钏声徘  

徊聴不出常羞华烛明　又淇上戱荡子妇诗曰桑中始奕奕淇上未汤汤美人要杂佩上客诱明珰日暗人声静微歩上兰房露葵不待劝鸣琴无暇张翠钗挂已落罗衣拂更香如何嫁荡子春夜守空牀未见青丝徒劳红粉妆　又吴均古意诗曰妾家横塘北发艳小长干花钗玉宛转珠防金络纨羃防悬青凤逶迤摇白团谁能分见此含恨不相看　又何思澄南苑逢美人诗曰洛浦疑廽雪巫山似旦云倾城今始见倾国昔曾闻媚眼随羞合丹唇逐笑分风卷葡萄带日照石榴裙自有狂夫在空持劳使君　又鲍泉落日看还诗曰妖姬竞早春上苑逐名臣苔轻变水色霞浓掩日轮雕甍斜落景画扇拂游尘衣香遥已度衫红逺更新谁家荡舟妾何处织缣人　又徐悱妻刘氏诗曰花庭丽景斜兰牖轻风度落日更新妆开帘对芳树　又诗曰东家挺竒丽南国擅容辉夜月方神女朝霞喻洛妃　陈伏知道咏人娉妾仍逐琴心诗曰春色转相催佳人心自回长卿琴已弄秦嘉书未来挂冠易分绶荐枕缺因媒染香风即度登垣花正开贞楼若髙下如何上阳台又徐陵春情诗曰风光今旦动雪色故年残薄夜迎新节当罏却晚寒故香分细雾石炭轻纨竹叶裁衣带梅花奠酒盘年芳袖里出春色黛中安欲知迷下蔡先将过上兰　増唐徐贤妃赋得北方有佳人诗曰由来称独歩本是号倾城桞气眉间发桃花脸上生腕摇金钏响歩转玉环鸣纎罗宜寳抹红衫初绣成悬知一顾重别觉舞腰轻　又梁锽观美人卧诗曰妾家巫峡阳罗帐寝银牀晓日临窗久春风引梦长落钗犹罥防汗欲销黄纵使朦胧觉魂犹逐楚王　又孟浩然同张明甫碧溪荅诗曰别业闻新制同声应者多还看碧溪荅不羡緑珠歌自有阳台女朝朝拾翠过绮筵铺锦绣妆牖闭藤萝秋满休闲日春余景色和仙鳬能作伴罗袜共凌波别岛寻花药回潭折芰荷更怜斜日照红粉艳青蛾　又春情诗曰青楼晓色珠帘映红粉春糚寳镜催已厌交情怜枕席相将游戏绕池台坐时衣带萦纎草行即裙裾埽落梅更道明朝不当作相期共鬭管来　又宋之问和赵贠外桂阳桥遇佳人诗曰江雨朝飞浥细尘阳桥花栁不胜春金鞍白马来从赵玉靣红妆本姓秦妒女犹怜镜中髪侍儿堪感路傍人荡舟为乐非吾事自叹空闺梦寐频　又李羣玉同郑相并歌姬小饮诗曰裙拖六幅湘江水髻耸巫山一段云风格只应天上有歌声岂合世间闻胸前瑞雪灯斜照眼底桃花酒半醺不是相如怜赋客争教容易见文君又常非月咏谈容娘诗曰举手整花钿翻身舞锦筵马围行处匝人压看塲圎歌索齐声和情教细语传不知心大小容得许多怜　又李百药火凤辞曰歌声扇里出妆影扇中轻未能含掩笑何处欲障声知音自不惑得念是分明莫见双嚬脸疑人含笑情  

原赋楚宋玉登徒子好色赋曰登徒子侍于楚王短宋玉曰玉为人体貌闲丽口多微词又性好色愿王勿与出入后宫王以登徒子之言问宋玉玉曰天下之佳人莫若臣东家子増之一分则太长减之一分则太短着粉太白施朱太赤睂如翠羽肌如白雪腰如束素齿如含贝嫣然一笑惑阳城迷下蔡然此女登墙闚臣三年至今未许也　又高唐赋并序曰昔者先王尝游高唐怠而昼寝梦一妇人曰妾巫山之女也为髙唐之客闻君游髙唐愿荐枕席王因幸之去而辞曰妾在巫山之阳髙唐之岨朝为行云暮为行雨朝朝暮暮阳台之下王曰朝云始出若何也玉对曰其始出也防兮若松榯其少进也晰兮若姣姬袂鄣日而望所思忽兮改容偈兮若驾驷马建羽旂湫兮如风凄兮如雨风止雨霁云无处所　汉司马相如美人赋曰司马相如美丽闲都游于梁王染王悦之邹阳谮之于王曰相如美则美矣然服色容冶妖丽不忠将欲媚辞取悦游王后宫相如曰臣少长西土鳏处独居室宇辽廓莫与为娯臣之东邻有一女子元髪丰艳蛾睂皓齿顔盛色茂景曜光起登垣而望臣三年于兹矣臣弃而不许闻大王之髙义命驾来东途出郑卫道由桑中朝发溱洧暮宿上宫上【`一作离`】宫闲馆寂寞云【`一作重`】虚门閤昼掩暧若神【`一作山`】居芳香芬烈黼帐高张有女独处婉若在牀竒葩逸丽素质艳光覩臣迁延微笑而言曰上客何国之公子所从来无乃逺乎遂设防酒进鸣琴臣遂抚为幽兰白雪之曲女乃歌曰独处室兮廓无依思佳人兮情伤悲有美人兮来何迟日既暮兮华色衰敢托身兮长自私玉钗挂臣冠罗袖拂臣衣茵褥重陈角枕横施女乃弛其上服表其中衣皓体呈露弱骨丰肌时来亲臣柔滑如脂臣脉定于内心正于懐翻然髙举与彼长辞　后汉张衡定情赋曰夫何妖女之淑丽光华艳而秀容断当时而逞色冠朋匹而无双叹曰大火流兮草虫鸣繁霜降兮草木零秋为期兮时已征思美人兮愁屏营又蔡邕协初赋曰其在近也若神龙采鳞翼将举其既远也若披云縁汉见织女立若碧山亭亭竪动若翡翠奋其羽众色燎照视之无主面如明月辉似朝日色若莲葩肌如凝蜜　魏曹植洛神赋御者对曰臣闻河洛之神名曰宓妃君王所见无乃是乎其状若何臣愿闻之余告之曰其形也翩若惊鸿婉若游龙荣曜秋菊华茂春松髣髴兮若轻云之蔽月飘飖兮若流风之回雪逺而望之皎若太阳升朝霞迫而察之灼若芙蕖出渌波浓纎得衷脩短合度肩若削成腰若约素延颈秀项皓质呈露芳泽无加铅华不御云髻峩峩脩睂连娟丹唇外朗皓齿内鲜明眸善盼靥辅承权瓌姿艳逸仪静体闲柔情绰态媚于语言竒服旷代骨象应图被罗服之璀璨珥瑶碧之华琚戴金翠之首饰缀明珠以耀躯践逺游之文履曳雾绡之轻裾防幽兰之芳蔼兮歩踟蹰于山隅于是忽焉纵体以遨以嬉左倚采旄右防桂旗攘皓腕于神浒兮采湍瀬之元芝余情悦其淑美心振荡而不怡収和顔以静志兮申礼防以自持于是洛灵感焉徙倚仿徨神光离合乍隂乍阳竦轻躯以鹤立若将飞而未翔践椒涂之郁烈歩蘅薄以流芳超长吟以永慕兮声哀厉而弥长叹匏之无匹咏牵牛之独处轻袿之绮靡翳修袖以延伫体迅飞鳬飘忽若神凌波防歩罗袜生尘动无常则若危若安又曰越北沚过南冈纡素领回青阳动丹唇以徐言陈交接之大纲恨人神之道殊兮怨盛年之莫当于是背下陵髙足徃心防遗情想像顾望懐愁　又刘桢鲁都赋曰众媛侍侧鳞附盈房蛾眉青眸顔若濡霜含丹吮素巧笑妍详掖耀日之珍笄珥明月之珠珰袿衣纷裶振佩鸣璜晋张华永懐赋曰美淑人之妖艳因盼睐而倾城扬绰约之丽姿懐婉娩之柔情超六列于徃古迈来今之清英既惠余以至欢又结我以同心交恩好之欵固接情爱之分深誓中诚于皦日要执契以断金　又阮籍清思赋曰靥白玉以为面披丹霞以为衣袭九英之耀精佩瑶光以发辉　又袁宏夜酣赋曰开金扇坐琼筵卫姫进郑女前形窈窕以纎弱艳妖冶而清妍似春兰之齐秀象明月之双悬　宋谢灵运江妃赋曰小腰微骨朱衣皓齿绵视腾采靡容腻理出月隠山落日映屿霞敛色廽飚拂渚毎驰情于晨暮矧良遇之莫叙投明珠以申赠觊色授而魂与嗟佳人之眇迈眺霄际而告语惧展爱之未期抑倾念而蹔伫天台二娥宫亭双媛青袿神接紫衣形见或飘翰凌烟或潜泳浮海万里俄顷寸隂未改事虽假于云物心常得于无待　梁江淹丽色赋曰夫絶世独立者信东邻之佳人既翠睂而瑶质亦矑瞳而頳唇洒金花及珠履飒绮袂于锦绅色练练而欲夺光炎炎而若神非气象之可譬焉影响而能陈故山藻灵葩冰华玉仪其始见也若红莲镜池其少进也如采云出崖五光徘徊十色陆离寳过瑚同树价直琼草共枝于是雕防绣户当衢横术椒庭承月碧幌延日架虬柱之严丽亘虹梁之峻宻锦幔垂而杳寂桂烟起而清谧乃曜邯郸之躧歩媚北里之鸣琴若夫红华舒春黄鸟飞时绀蕙初软頳兰始滋不擥蘅带无倚桂旗摘芳拾蕊涵咏吐辞笑月出于陈歌感蔓草于卫诗气炎日永离明火中槿荣任露莲花胜风后栏丹柰前轩碧桐笙歌畹右琴舞池东至乃西陆始秋白道月金波照户玉露暧天气已湿兮晓未半星虽流兮夜何央忆杂佩兮且一欷念锦衾兮以九伤于是帐必兰田之寳席必蒲萄之文舘圗明月室画浮云言必入媚动必应规有光有艳如合如离气柔色靡神凝骨竒经秦历赵既无其双寻楚访蔡不觌其容非天下之至丽孰能与于此哉　又沈约丽人赋曰有客弱冠未仕缔交戚里驰骛王室遨游许史归而称曰狭斜才女铜街丽人亭亭似月嬿婉如春凝情待价思尚衣巾芳逾散麝色茂开莲陆离羽佩杂错花钿响罗衣而不进隠明灯而未前中歩檐而一息顺长廊而防归池翻荷而纳影风动竹而纳衣薄暮延伫宵分乃至出暗入光含羞影媚垂罗曵锦鸣瑶动翠来脱薄妆去留余腻霑妆委露理清渠落花入领微风动裾　增唐富嘉誉丽色赋曰客有红盘京剧者才力雄倬志图丰茂绣毂生尘金羁照路清江可渉渌淇始度拾蕊嵗滋摘芳竒树锦席夜陈苕华娇春瑶台吐镜翠楼初映俄而世姝即国容进疑自持兮动盼目烂烂兮昭振金为钗兮十二行锦为履兮五文章声兮佩明徳【`一作珰`】意洋洋兮若有亡【`一作声兮意洋洋若有得兮若有亡`】蹁跹兮延伫招吾人兮曲房凝釭吐晖兮明烛流注愿言始勤兮四座相顾时峩峩而载笑唯见光气之交骛夜如何其夜迟迟美人至止兮皎素丝秉明心兮无他期夜如何其夜已半美人至止兮素玉案之死矢兮无凋换既而河汉欲倾琴瑟且鸣余弄未尽歌含韵清【`一作清歌含韵`】歌曰渉绿水兮采红莲水曼曼兮花田田舟容与兮白日暮桂水浮兮不可度怜彩翠于幽渚怅妖妍于早露于是覧物迹徘徊不怿起哀情于碧湍指盛年于光隙撃节【`一作辍榜`】浩叹解佩嘉客是时也扬雄始壮相如未病复有邹枚籍籍荀令咸娱座客喜妙情洒豪翰动和声使夫燕姬赵女卫艳陈娥东门相送上宫经过碧云合兮金闺暮红埃起兮防多价夺十城之美声曼独立之歌况复坐弦酌而对瑶章当盛时而谓何　又吕向美人赋曰蕖华灼烁柳容婀娜轻罗随风长縠舒雾隔肤红柔姿靡质妖艳娇逸絶众挺出嬛然容冶霍若明媚曼睩腾光以横波修蛾濯色以緫羣齿编贝含云顔绰约以冰雪气芬郁而兰薫腰佩激而成响首饰曜而腾文或纎丽婉以似羸或秾盛态而多肌有沉静见节有语笑呈姿思若老成体婴儿眞天子所御者非庶人当有之増歌唐李贺许公子郑姬歌曰许史世家外亲贵宫锦千端买沉醉铜驼酒热烘明胶古堤大柳烟中翠桂开客【`一作精闻容`】花名郑袖入洛闻香门口先将芍药献妆台复醉【`集作后解`】黄金大如斗莫愁帘中许【`一作有`】合欢清十五为君弹弹声咽春弄君骨骨兴牵人上马鞍两马八蹄踏兰苑情如合竹谁能见夜光玉椀栖凤凰袷罗当门刺纯线长翻【`一作糊`】蜀纸卷明君转角含商破碧云自从小靥来东道曲里长眉少见人相如冢上生秋柏三秦谁是言情客蛾眉【`一作鬟又作`】醉眼拜诸亲为谒皇孙请曹植  

増七汉崔骃七依曰闾娶之孕既丽且闲紫唇素齿雪白玉晖廽眸百万一笑千金孔子倾于阿谷浮屠忘其桑门彭祖飞而溶集王乔忽而堕云  
