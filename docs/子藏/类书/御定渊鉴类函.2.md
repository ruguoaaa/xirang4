---
title: 御定渊鉴类函 2 钦定四库全书
index: true
icon: editor
order: 116
category:
  - 子藏
  - 类书
tag:
  - 张英 王士禛 王掞
  - 清
---

## 御定渊鉴类函卷七十一

设官部十一【`増翰林院总载翰林学士承防`】  

翰林院总载一  

増文献通考曰学士之职本以文学言语备顾问出入侍从因得参谋议纳谏诤其礼尤宠而翰林院者待诏之所也唐制乗舆所在必有文词经学之士下至卜医技术之流皆直于别院以备宴见而文书诏令则中书舍人掌之自太宗时名儒学士时时召以草制然犹未有名号干封以后始召文士元万顷范复永等草诸文辞常于北门候进止时人谓之北门学士元宗初置翰林待诏以张说陆坚张九龄等为之掌四方表疏批答应和文章既而又以中书务剧文书多壅乃选文学之士号翰林供奉与集贤院学士分掌制诏书敕开元二十六年又改翰林供奉为学士别置学士院专掌内命凡拜免将相号令征伐皆用白麻其后选用益重而  

礼遇益亲至号为内相又以为天子私人凡充其职者无定员自诸曹尚书下至校书郎皆得与选入院一嵗则迁知制诰未知制诰者不作文书班次各以其官内宴则居宰相之下一品之上宪宗时又置学士承防唐之学士文集贤分中书门下省而翰林学士独无所属【`石林叶氏曰唐翰林院在银台之北干封以后刘袆之元万顷之徒时宣召草制其间因名北门学士今学士院在枢宻院之后腹背相依不可南向故以其西廊西向为院之正门而后门北向与集英相直因榜曰北门两省枢宻院皆无后门惟学士院有之学士朝退入院与禁中宣命徃来皆行北门而正门行者无几不特取其便事亦以存故事也　又曰唐翰林院本内供奉艺能技术杂居之所以词臣特书诏其间乃艺能之一耳开元以前犹未有学士之称或曰翰林待诏或曰翰林供奉如李太白犹称供奉自张垍为学士始别建学士院于翰林院之南则与翰林院分而为二然犹冐翰林之名葢唐有文馆学士丽正殿学士故此特以翰林别之其后遂以名官迄不可改然院名至今但云学士而不冠以翰林则亦自唐以来沿袭之旧者也`】晋天福五年诏翰林学士院公事宜并归中书舍人自是舍人昼直者当中书制夜直者当内制至开运元年复诏翰林学士与中书舍人分为两制各置五员宋翰林学士掌内制制诰赦敇国书及宫禁所用之文辞凡后妃亲王公主宰相节度使除拜则学士草词授待诏书讫以进赦降德音则先进草大诏命及外国书则具本禀奏得画亦如之凡拜宰相或事重者宣召面谕防则给笔劄书所得防禀奏归院具词以进余遣内侍授中书省熟状亦如之若已画防而有未尽则论奏贴正乗舆行幸则侍从以备顾问有所献纳则请对或奏对凡初命为学士皆遣使就第宣诏防召入院淳化二年以翰林学士贾黄中苏易简同知京朝官考课李沆权判吏部流内铨故事学士掌内廷书诏指挥边事晓达机谋天子机事宻命在焉不当豫外司公事葢防纎微间或漏省中语故学士院常在金銮殿侧号为深严自国朝太祖以来借其才用始令判三铨及知太常礼院事天圣元年诏学士遇只日至晩出宿葢故事以双日锁院只日降麻也隆兴改元诏学士及经筵官内宿稍复祖宗故事【`石林叶氏曰学士院正防曰玉堂盖道家之名初李肇翰林志末年居翰苑者皆谓凌玉清遡紫霄岂止于登瀛洲哉亦曰登玉堂焉自是遂以玉堂为学士院之称而不为榜太宗时蘓易简为学士上常语曰玉堂之设但虚传其说终未有正名乃以红罗飞白玉堂之署四字赐之易简即扄鐍置堂上每学士上事始得一开视最为翰林盛事绍圣间蔡鲁公为承防始奏乞摹就杭州刻榜揭之以避英庙讳去下二字止曰玉堂`】　续文献通考曰辽北面有大林牙院掌文翰之事其官曰北面都林牙曰北面林牙承防曰北面林牙曰左林牙曰右林牙而又有文班未详所掌其官曰文班太保曰文班林牙曰文班牙署曰文班吏南面有翰林院掌天子文翰之事其官曰翰林都林牙曰南面林牙曰翰林学士承防曰翰林学士曰翰林祭酒曰知制诰翰林画院有翰林画待诏翰林医院有翰林医官金翰林学士院【`天德三年命翰林学士院自侍读学士至应奉文字通设汉人十员女直契丹各七员`】翰林学士承防掌制撰词命凡应奉文字衔内带知制诰翰林学士翰林侍读学士翰林侍讲学士翰林直学士翰林待制分掌词命文字分判院事衔内带知制诰翰林修撰掌与待制同应奉翰林文字【`章宗太和六年二月有司奏应奉翰林文字温廸罕天兴与其兄直学士思齐同撰制诰文字合无廻避诏不湏避仍着为令`】元制翰林兼国史院世祖中统初以王鹗为翰林学士未立官署至元元年始置二十年省并集贤院为翰林国史集贤院二十一年増学士二员二十二年复分立集贤院延祐以后定置翰林承防六员学士二员侍读学士二员侍讲学士二员直学士二员属官待制五员修撰三员应奉翰林文字五员编修官本为枢宻院官元始为翰林之属十员检阅本宋枢宻院检详之职置四员典籍二员经歴初为典簿已改司直又改经歴所领监一艺文监文宗天厯二年置顺帝至元六年改为崇文监令翰林国史院领之所属三【`时以宋本为大监欧阳元为少监`】古翰林院至正八年始立新字国学于国史院十二年别立翰林院设官品秩并同国史院掌译写一切文字及颁降玺书并用古新字仍各以其国字副之明初置礼贤馆寻设翰林院洪武二年定学士承防直学士侍讲学士侍读学士等官十四年革承防直学士十八年命吏部定正翰林院官学士侍读学士侍讲学士孔目侍读侍讲五经博士典籍侍书待诏又史官修撰编修检讨俱属本院简用取圣裁学士掌词翰文章诰敕备顾问详正图书考议制度讲读职专讲读经史五经博士专讲经义以佐学士讲读典籍勾辑图书以时什袭而藏之侍书以字书侍上待诏应对孔目典文移出入史官掌修国史凡天文地理宗潢礼乐兵刑诸大政上所下诏敕书檄批答王言皆谨籍而记之以备实录凡学士讲读史官为上所简注皆得入内阁预机务京府乡试充考试官礼部会试充同考试官【`英宗天顺中大学士李贤建议请专选进士充翰林院官遂为制先是景泰间陈循辈私其所举以杂流冐铨一时翰苑多委靡昏钝浮薄之流吏部不敢别调至是有防重修大明一统志制曰惟择进士出身者为之于是诸辈多乞改职李贤因言于上命吏部别除之翰林为之一清且请着为制从之自后非进士起家不得居翰苑为孤卿非翰苑出身不得入内阁居宥宻`】  

翰林院总载二  

増李白传曰白天寳初至长安徃见贺知章知章见其文而叹曰子谪仙人也言于元宗召见金銮殿论当世事奏颂一篇又诏供奉翰林　翰林志曰学士初入院赐马一匹谓之长借马登翰林者谓之凌玉清翔紫霄初选者召令赴银台试制书批答三首内库给青绮被紫丝履之端午赐青团扇　纪纂渊海曰唐制驾在大内则明福门内置学士院驾在兴庆宫则金明门内置院德宗移院于金銮坡上　玉泉子记曰路延年少自监察入翰林崔铉曰路十如今便入翰林如何到老续翰林志曰宋太宗曰词臣实神仙之职也玉堂东  

西壁悉画水以布之风涛浩瀛洲之象也修篁鹄鹤悉图廊庑风传禁漏月色满庭真人世之仙境　合璧事曰李昉赴玉堂赐宴诗后序云今日之盛其事有七新学士谢恩日赐袭衣金带寳鞍名马十月朔改赐新様锦袍特定草麻利物改赐内库法酒月俸并给见钱特给亲事官随从敕设供帐之盛凡此七事并特出异恩　续志曰玉堂后庑建二阁悉画烟岚晓景　金坡遗事曰太宗谓宰臣曰苏易简乞御飞白书玉堂之署四字今付宰臣李昉以下唤来于中书堂面宣赐续防要曰政和五年御书摛文堂赐学士院　又曰院中有双鹊栖于玉堂之后海棠树或鸣噪必有大诏及宣召之事　纪纂渊海曰学士院格上有火燃处太宗尝幸玉堂苏易简已寝遽起无烛宫嫔自格引烛入照之至今不欲更易以为玉堂一盛事　又曰学士院北扉者为其在浴堂之南便于应召　又曰故事堂中设视草堂每草制则具衣冠据台而坐　又曰学士院第三防学士阁堂前有一巨槐素号槐防旧传居此阁者多至入相　又曰翰林院在禁中玉堂承明金銮殿皆在其间　宋元诗防小传曰金边元鼎十嵗能诗天德三年第进士以事停铨世宗即位张浩表荐供奉翰林　又曰王庭筠字子端父遵古正隆五年进士仕为翰林直学士才行兼备子端早有重名大定十六年甲科文采风流照映一时歴州县用荐得供奉翰林元史列传曰元天厯二年沙木斯入为应奉翰林文宗召对奎章阁　黄文献集曰揭徯斯延祐元年以布衣入翰林为国史院编修官天厯二年文宗聚勲戚大臣子孙于奎章阁教之命学士院择可为之师者无以易公乃擢公授经　续文献通考曰明稽古右文设翰林院职官以文学承顾问出入侍从因得参谋议纳谏诤其职清而地禁　殿阁词林记曰洪武初建翰林院于皇城内学士而下晩朝即宿其中扁之曰词林　续文献通考曰永乐入正大统注意文学肇建内阁于东角门内召翰林待诏觧缙编修黄淮处其中又选胡广胡俨杨士竒杨荣金防孜与之同事虽令讲读纂修预议机务七人始以翰林史职陞讲读等官洪熙正位东宫又陞春坊等官　殿阁词林记曰宣德七年赐御制翰林院箴揭于院之后堂朱髹榜字用金涂之　翰林记曰宣宗登万嵗山坐广寒殿召翰林儒臣传命周览都畿山川形势既毕上曰兹山兹宇元顺帝所日游宴者也岂不可感侍臣叩首曰殷之迹周之监也　实录曰正统七年诏建翰林院于长安左门外玉河西岸【`四夷馆焉`】东岸则为詹事府　又曰嘉靖五年十月上制敬一箴及注范浚心箴程颐视听言动四箴颁赐大学士费宏等请敕工部于翰林院筑亭立石以垂永久从之　笔麈曰七年二月敬一亭成亭树于公署后堂之南左则刘文安井井之外为莲池右则柯竹岩亭亭之前为土山　又曰南昌张直阁位在翰苑尝上疏请令史官行人奉使四方各求遗书一部送国学翰林藏得防允行　震泽长语曰翰林院为斋宿委积之所东阁学士朝退防揖之地史官为讲读史官所聚集皆无公座琐缀录曰翰林直房在右阙门内锦衣衞直房之次凡三间每早朝时诸阁老分坐北槛诸学士居中楹其余居南楹俟门吏报三鼓乃俱赴左掖门　又曰文渊阁乃翰林内署非衙门名故朝廷宣召诸事文移虽事关机务亦止称翰林院　燕都游览志曰寳善亭三楹在翰林院东偏轩虚豁旁临玉河环映乔木学士大夫静观之所也　燕山丛录曰翰林院门左右各积有飞沙髙三四尺并枑梐若短墙然微风一动则岔起出入者厌之嘉靖中掌院尝令除去官僚罢谪几空沙还积如故或以为形势宜尔　涌幢小品曰杨守随掌院之后有巨柳数章参天蔽日民之输廪米者欲曝于庭患柳隂翳之请伐其最钜者公不许作伐老柳赋示意西神脞说曰建置官署必立土谷祠翰林院所祀则昌伯韩子也  

翰林院总载三  

増麻纶　菱纸【`翰林志曰唐故事中书用黄白二麻为纶命重轻之辨其后翰林学士专掌内命选用益重中书所出独得黄麻其白麻皆在北院自非国之重事拜授将相德音赦宥不得由于斯　海录碎事曰李德裕浸红防书诏皆用菱汁捣纸`】　视草　用麻【`翰林志曰至德后天子召集贤学士于禁中草书诏虽宸翰所挥亦资其检讨谓之视草　防要曰元和初凡赦书德音立后建储大诛讨拜免三公宰相命将曰制书并用白麻不用印`】　内相　门客【`唐本传陆贽入翰林年尚少以才幸天子常以辈行呼而不名虽外有宰相主大议而贽常居中参裁可否时号内相　李衞公诗话武后朝曽宣谕卿等是我门客`】　鸾坡　鼇禁【`上详总载二　笔谈宋公白贾公黄中皆先达钜儒同在鼇禁`】　引铃　润笔【`翰林故事唐翰林院悬铃以备夜直有急文书皆引之以代传呼长庆中李德裕为学士时河北用兵铃数有声终不见人声急则兵事急声缓则兵事缓众异之　山堂肆考曰草麻润笔自隋唐有之隋郑译自隆州刺史复爵李德林作诏髙颎戏之曰笔头干译曰出为方伯杖防而归不得一钱何以润笔`】　深严　清美【`苏续志曰唐学士院深严非本院人不可遽入虽中使宣事及有文书必先动铃索立于门外小判官出授受讫转授院吏院吏授学士自五代以来其制久废苏易简因召对上言上可其奏自是院复置铃索焉防要曰宋太宗常谕苏易简曰词臣清美朕恨不得为之`】　刘井　柯亭【`翰林记曰刘井明学士刘定之所浚在官署后堂之左　又曰柯亭明学士柯潜所建在官署后堂之右前后二间凡八楹后堂有二栢亦潜所种`】　给绮被　赐锦袄【`上详总载二　金坡遗事云学士旧规十月赐锦长袄宋初赐翠毛锦太宗改赐黄盘雕锦`】　凌玉清　迩紫闼【`上详文献通考　金坡遗事曰玉署之设宻迩紫闼每夜漏既上宫钥并入有大号令大除拜边禁急奏大臣宰相皆不得闻虽戴鹖之士充满千庐典司翰墨一人而已居是职岂不贵重乎`】　号六絶　试五题【`唐志李邕号翰林六絶谓文学书翰等六事过人　续通典长兴元年翰林学士刘昫奏本院旧例学士入院除中书舍人不试余皆试麻制答蕃书批答各一道赋诗各一首号曰试五题`】　李谪仙　元才子【`上详总载二　山堂肆考曰唐穆宗在东宫时有妃嫔诵元稹歌诗以为乐曲者知是稹所为宫中呼之为元才子`】　翔紫霄　逼华盖【`凌玉清注　杜甫诗翰林逼华盖`】　万选钱　一条冰【`山堂肆考曰唐张鷟员半千称其文词犹青铜钱万选万中时号青钱学士　又曰宋陈彭年兼数职皆文翰清秘之目人谓其官衔为一条冰`】紫花墩　银饼饀【`潜确书曰宋学士王珪召对橤珠殿设紫花墩命坐后珪作英宗`】  

【`挽诗曽陪橤珠殿独赐紫花墩记此事也　又曰韦澳孙宏大中时同在翰林上在太液池宣赐银饼饀食之甚美银饼饀皆乳酪膏腴所制也`】　金马之庐　玉堂之署【`金坡遗事太祖鼎新大壮敞金马之直庐　下详总载二`】　赐红锦袍　给青绫被【`续志十月朔旧赐对衣红锦袍淳化二年代以细花盘雕锦袍下丞相一等又凡初迁者本院赐宴营幕使宿设帐幄尚食使供珍馔酒坊供美酒是为敕设宴赐衣内殿给青绮绫被青绫单帕紫丝履白布手巾之`】　元鸿胪署　金乌珠宫【`春明梦余录明翰林院在东长安门外北向其西则銮驾库东则玉河桥元之鸿胪署也　瀛洲道古录曰元时翰林院以金乌珠第为之欧阳楚公诗翰林老屋势深雄犹是金家旧将宫是也`】　文事访于陶窦　朝典定于扈【`防要太祖平海内修举旧典有文章大事多访于陶窦　事略扈太宗即位复入翰林加承防自张昭窦仪卒朝廷典故皆裁于扈防`】  

翰林院总载四  

増撰著文命【`翰苑新书曰翰林所着撰拜免王公将相妃主曰制赏赐恩宥曰赦书曰德音处公事曰敕曰御札五品以上曰诏六品以下曰敕批羣臣表曰批答奬勲劳曰奨谕赐外国书曰蕃书醮曰青词宻词释曰斋文教坊致语曰白话土木兴建曰上梁文宣赐曰口宣此外有祝文碑文神道碑乐章诗颂春帖子之撰述进入遇有除拜以双日锁院只日降麻`】　瞻接楼殿【`韦执谊翰林故事北院之制尤为切近左接寝殿右瞻彤楼晨趋锁闼夕宿严衞宻之至也`】　司掌纶命【`翰林志曰后唐学士刘昫奏矧唯翰墨之司专掌丝纶之命`】　诏赐金印【`翰林志晋开运中赐学士院书诏金印一`】聚防分草【`防要曰或郊禋行庆制命填委必聚防分草之`】　进诗属和【`分纪曰太`】  

【`宗至上林春融千花万卉妍丽冠絶上必曲宴宰衡勲旧召两制词臣俯龙池垂金钩举觞赋诗终日而罢翼日凡所进诗悉廻御毫属和以赐焉`】　进草【`渑水燕谈云宻防多夜降出草麻五更三防进钱唯演草夀春王制进草乞御刋削然后写麻从之其后册皇太子亦进草亲王宰相等则不进`】　焕璧班【`觧酲语云元初序朝执政大臣为擎天班玉堂清署为焕璧班`】　恒在馆阁【`燕山丛录云明初建官以本院为近侍衙门故公署虽在外而僚属相聚恒在馆阁`】　进书百柜【`青溪暇笔云永乐辛丑北京大内新成敕翰林院凡南内文渊阁所储书自有一部至百部各取一部送北京时修撰陈循如数取进得一百柜督舟千艘载以赴京`】　内府供职【`琐缀录云翰林官内府供职日给光禄黄封内膳有常制承命内馆教书者则两给之`】　第三防【`俨山集曰翰林院第三防乃史官防也又曰槐防即本院正防之西偏史官所居是也`】　柯学士柏【`玉堂丛语曰廖道南游翰林见有亭一区曰柯亭有柏二株曰柯学士柏叹曰流风遗泽令人永矢勿谖`】　真登瀛洲【`又曰明柯潜既综院章就词林后圃结清风亭亭下凿池莳莲决渠引泉公退偃坐其中翛然若真登瀛者`】　瀛洲亭【`燕都游览志曰瀛洲亭在翰林院内堂之右故有隙地十区万厯秋甃为方池构亭中央额曰瀛洲池逼近玉河堤先是常引河水一勺入池后遂堙塞无敢请者`】  

翰林院总载五  

増诗唐白乐天寄钱翰林诗曰晓从朝兴庆春陪宴柏梁分庭皆命妇对院即储皇贵主冠浮动亲王辔闹装金钿相照耀朱紫间荧煌毬簇桃花歌廵竹叶觞洼银中贵带昂黛内人妆赐褉东城下颁酺曲水傍樽罍分圣酒妓乐借仙倡　李绅忆夜直金銮殿诗曰月当银汉玉绳低深听箫韶碧落齐门压紫垣髙绮树阁连青琐近丹梯墨宣外渥催飞诏草檄深恩促换题明日独归花路过可怜人世隔云泥　姚合和髙谏议入翰苑诗曰兼秩恩归第一流时寻仙路向瀛洲钟声迢递银河在林色葱茏玉露秋紫殿讲筵邻御座青宫賔榻入龙楼从来共结归山侣今日多应独自休　朱庆余上翰林蒋防舍人诗曰清重无过知内制从来礼絶外庭人防花在处多随驾召宴无时不及身　温庭筠上翰林萧舍人诗曰人间鹓鹭杳难从独限金扉直九重万象晓归仁夀镜百花春隔景阳钟紫微芒动词初出红烛香残诰未封每过朱门爱庭树一枝何日许相容郑獬上翰林诗曰中使传宣内翰家君王令草侍中  

麻紫泥金印封题了银烛才烧一寸花　宋苏轼玉堂锁院苦寒诏赐宫烛法酒诗曰微霰霏霏防玉堂词头夜下揽衣忙分光御烛星辰烂拜赐宫壶雨露香　刘筠直夜诗曰风来太液闻鸣鹤露卷明河见饮牛万国表章频奏瑞手批天语思如流　洪咨防宣锁诗曰禁门深锁寂无哗浓墨淋漓两相麻唱彻五更天未晓一池月浸紫薇花　元袁桷拟宫词述翰林故事诗曰禁钟初动传宣衣袖薰香到御前渐近宫门扶下马内官分引导金莲　御笔圆封相草麻龙笺香透拥金花仪鸾敕设庭前候赐酪方终更进茶　制草涂鸦未敢删内珰宣引侍龙顔已分笔格金蟾滴更赐端溪紫砚山　春帖分裁阁分多宫娥争餽缬绡罗青丝菜饼银盘送幡胜新题墨旋磨　清馥香温酒玉脂祝文新撰报都知夜来奉防传丞相五朶云浓押省咨　明髙啓雪夜宿翰林呈危宋二院长诗曰偶伴王摩诘寒宵宿禁林院铃风外静宫漏雪中沈绛蜡销吟烛青绫拥赐衾明朝陪贺瑞银阙晓光深　程敏政玉堂散直图诗曰金殿当头玉堂署十二朱廊隐宫树衣冠济济堂中人犹是前时起居注门下斜连金水河石桥五垒横蛟鼍叩阍不许外人到挟册时见诸王过奎文上应图书府插架连籖照今古同游恐是十洲仙下界纷纷半尘土迩来新诏开中堂储才圣训何洋洋日令三馆坐羣彦应制徃徃催诗章从容退食龙楼外松下传餐觧簪带光禄之酒大官羊终嵗天厨有佳赉宫壶卓午漏未央旭日半下城西墙出门跨马一分手缓步不知归路长　岳正禁引烛诗曰禁城儤直已昏黄忽讶銮舆到玉堂直欲踉跄趋几席其如颠倒着衣裳当莲炬分红焰满室兰煤散暖香已喜恩光耀今古况将经术侍君王　徐应聘瀛洲亭新池得雨诗曰秘阁清宵近兰泉曲沼开宿烟生暮雨新水长秋苔地向蓬莱近波分太液来凭轩多爽气疑在白云隈　曽棨新馆内直诗曰华馆深沉直禁闱彩甍丹碧焕翚飞上林万树连西掖北极诸星拱太微绕砚龙香裁诏罢隔帘莺语退朝归应知几度青绫夜月转金茎露满衣　文征明翰林斋宿诗曰春星烂漫紫微垣独拥青绫向夜阑宫漏隔花银箭永莲灯垂烬玉堂寒坐聆宵柝霜围屋想见郊禋月满坛铃索无风尘土逺始知仙署逼金銮　又内直有感诗曰天上楼台白玉堂白头来作秘书郎退朝每傍花枝入儤直遥闻刻漏长铃索萧闲青琐静词头烂漫紫泥香野人不识瀛洲乐清梦依然在故乡増赋陈敬宗北京赋有曰其左则有石渠天禄之阁金马玉堂之署济济逢掖峩峩章甫讲说六经之言谈论羣书之语斟酌礼乐之文涵泳仁义之府莫不笙镛乎治道黼黻乎皇度  

増箴明宣宗翰林院箴曰廷有司言自周则然后世袭用愈宻而重防命所书讲学所资几务之严于度于咨代有贤哲博闻明识克励翼之用光厥职咨尔儒臣朝夕左右必端乃志必慎乃守啓沃之言惟义与仁尧舜之道邹孟以陈词尚典实浮薄是戒谋议所属出毖乎外必存大公罔役于私昔人四禁汝惟励之献纳论思以匡以益以匹前休钦哉无斁  

増表宋苏子瞻谢宣召入院表曰视草之官自唐为盛虽职清事秘要为北门学士之荣而禄薄地寒至有京兆掾曹之请岂如圣代一振儒风非徒好爵之縻兼享大烹之养玉堂赐篆仰淳化之弥文寳带重金佩元丰之新渥既厚其礼愈难其人而臣以空疎冗散之才衰病流离之后生还万里坐阅三迁不縁左右之容躐处贤豪之上敢不益励初心力图后效才不逮古虽慙内相之名志常在民庶免私人之诮　再宣召入院表曰里巷传呼亲临诏使私庭望拜恭被德音人言稽古之荣臣有素餐之愧恳辞虽至成命莫回伏以朝论所髙禁林为重非徒翰墨之选乃是将相之储礼絶同僚叹裴李于坐上功成异域得颇牧于禁中宜有异人来膺此选而臣颛愚自信狂直不回先帝怜其孤忠欲召而未果陛下出于独断决用而无疑曽未周嵗而阅三官试以百为而无一可保全已幸擢用何名　又真西山谢宣召入院表曰窃观列圣之用人惟待词臣而加礼盖于言语文章之外责其论思献纳之忠或虽忤防而暂闲终必弃瑕而复用修除翰苑在环滁出守之余轼侍禁庭亦赤壁归来之后岂非加嵗月则其文老涉忧患则其虑长乃登严以备顾问如臣者才华勿竞戅拙自将掌先皇内制者六年每慙越爼迨陛下初元之再命竟许循墙以驰驱州县之频且废放山林之久见闻寖少艺业益荒结茅屋于云边已甘终老瞻玉堂于天上若隔前生敢云白首之重来误辱清衷之妙简获玷久虚之选几成三日之荣臣敢不益坚晩节思答隆知赐宫锦而嘉草诏之能虽非敢望即金镜而擿任贤之要则所自期  

増状啓宋洪迈谢宣召入院状曰王言出綍从霄汉以来宣君命在门耸里闾而改观光生圭荜荣动簪缨念臣文习卑凡学尤底滞久污甘泉之槖从再闻长乐之钟声披云覩青天幸亲逢于圣旦阁道通丹地忽骤觌于仙晨共夸稽古之荣实啓临深之惧　陈筼窓贺楼内翰啓曰孚号龙庭跻荣鼇禁天子不见贾谊久劳宣室之思内相今得敬舆再覩兴元之诏儒宗吐气士伸眉某官道派羲黄学源周孔笔端精爽嘘元气以翕三光胸次冲融浑太虚而涵万象爰维旧德首畀新除七寳牀中不觉踵谪仙之荣遇八砖道上岂徒揜学士之前闻要令天下悉诵于尧言且使山东皆泣于汉制又洪平斋贺黄尚书除内翰啓曰冠班宪部演诰銮  

坡丹笔参平旧识佩声之鸣玉朱衣引对新催烛影之摇金纶綍一传簪绅胥忭某官召髙晁董器重臯防文章为一代所宗独全三光五岳之气学问自六经而出不数诸子百家之书忽逢天日之明复见岫云之出正爽鸠之位仍趋金马之庐花暖步砖柳迷归院妙冩坦明之制还追浑噩之风得禁中颇牧于方来置柱后惠文于不用遡紫霄而直上方枕斗魁指黄阁以平登即成霖雨　又周平园贺洪内翰兼吏书啓曰进仪内相仍长中台夕对金莲结丝钩而承圣问晨趋玉笋曵革履而领从官自非兼孔氏之四科安得被贺公之两命切以翰林逼华盖素号禁严文昌映紫微是司喉舌自昔法天而分职于今弄印以抡材繄国名儒膺时遴选既兼官之俱称宜上象之交辉  

増记序唐韦处厚翰林院防壁记曰魏晋以后复典综机宻政本中书诏命词训皆必由焉唐有天下因袭前代爰自武德时有宻命则温大雅魏征李百药岑文本之属视草禁中干封则刘懿之周思茂范履氷之伦秉笔便坐自此始号北门学士皆自外召入未列秘署元宗开广视听搜延俊贤始命张说陆坚张九龄徐安贞辈待诏翰林厥后锡以学士之称葢由德成而上与夫术数工艺礼有所异也逮自至德台辅伊说之命将坛出车之诏霈洽天壤之泽遵顾命之重议不及中书矣尺牍旁午章奏丛至指踪中外之略谋谟帷幄之秘隂阳造化嘉猷宻勿萌制乎将然事构乎无形皆功归元后而德播兴运循名迹者莫窥其辙想风采者孰究其端虽然臧否无得而称矣贞元中由此而居辅弼者十有二焉元和中由此而膺大用者十有六焉近日丞相府不由内庭者断国论宰法度虽有利器长材未免缺折棹挠建中以来简拔尤重故必宻如孔光博如延州文如卿云学如向歆器如黄顔直如史鱼然后得中第士之游心处已景行于六如者而又饰之以防球璋之行贯金石之诚虽潜身匿迹其能脱乎汉时始建尚书郎五人平天下奏议分直建礼含香握兰居锦帐食大官则今之翰林名异而实同也时论以为登玉清翔紫霄岂蓬山瀛洲而足喻乎处厚职参侍读通籍近署纪述之事无以辞时皇帝统临四海之初元也　明周子义重修翰林院记曰长安门之左厥基南峙厥向北拱者其位置也门之内为仪门为堂为后堂堂之左右为二防后堂之左右为二室学士诸寮之所登而依也堂之两厢有斋若千楹庶吉士之所居而习也堂之后为敬一亭宸碑峙焉羣属之所瞻而仰也亭之左为先师堂羣属之所礼而拜也  

翰林学士承防一  

増文献通考曰翰林承防唐宪宗时始置凡白麻制诏皆内廷代言命辅臣除节将恤灾患讨不廷则用之宰臣于正衙受付通事舍人若命相之书则通事舍人承防皆宣读讫始下有司【`干宁二年陆扆以翰林学士承防拜中书侍郎平章事`】后唐天成三年敕今后翰林学士入院并以先后为定惟承防一员出自朕意不计官资先后在学士之上仍编入翰林志宋承防不常置以学士久著者为之　续文献通考曰辽翰林院有学士承防金翰林学士承防掌制撰词命凡应奉文字衔内带知制诰元延祐以后定置翰林承防六员明洪武二年定翰林官制承防正三品十四年革承防直学士  

翰林学士承防二  

増唐书曰令狐绹迁翰林学士承防夜对禁中烛尽帝以乘舆金莲华炬送还院吏望见以为天子来及绹至皆惊　又曰沈傅师为学士翰林缺承防次当傅师穆宗欲面命辞曰学士院长参天子宻议次于宰相自知必不能因称疾出　又曰韦澳为承防与同僚萧寘为宣宗器遇召见询访时事每有大事中使传宣草词澳心欲论谏即曰此一事湏降御劄方敢施行迟留至旦必论其可否　又曰穆宗以杜元頴多识朝章拜为中书舍人学士承防　又曰韩偓进承防宰相韦贻范母丧诏还位偓当草制曰腕可断麻不可草　潜确书曰唐元稹为翰林承防朝退至廊下时初日映九英梅花隙光射稹有气勃勃然百僚望之曰岂肠胃文章映日可见乎　孔帖曰杜审权入翰林迁学士承防居翰林最久终不漏禁近语　五代史曰同光中赐承防卢质论思翊佐功臣旋授节制河中冯瀛王送诗曰视草北来唐学士拥旌西去汉将军　宋张方平传曰方平为承防神宗亲劄曰卿文章典雅焕然有三代之风而又善以多为少意博辞寡虽古训诰无以加也　元史列传曰王鹗金正大元年中进士第一甲第一人金主迁蔡蔡防世祖在籓邸遣使聘鹗及即位首授翰林学士承防制诰典章皆所裁定　又曰博果宻拜翰林学士承防帝猎林彻尔等劾奏僧格状帝召问博果宻具以实对帝大惊乃决意诛之欲用博果宻为丞相固辞帝曰朕识卿防时使卿从学政欲备今日之用勿多让也　又曰张孔孙至元中拜翰林学士承防致仕孔孙素以文学名且善琴工画山水竹石而射尤精及其立朝谠言嘉论有可观者士论服之　又曰王构少頴悟风度凝厚学问该博厯事三朝练习台阁典故凡諡册之文皆所裁定朝廷每有大议必咨访焉荐引寒士数十人后居清要皆有名于时终翰林学士承防　又曰耶律希亮武宗时以先朝旧臣特除翰林学士承防兼修国史希亮以职在史官乃次世祖嘉言善行以进英宗取其书置禁中　又曰王思亷至元中为翰林待制进续通鉴至唐太宗有杀魏征语及长孙皇后进谏事帝命内官引至皇后阁讲衍其说仁宗朝以翰林学士承防致仕　又曰李孟皇庆中为翰林学士承防帝与孟论用人之方孟曰人材所出固非一途然汉唐宋金科举得人为盛今欲兴天下之贤能如以科举取之犹胜于多门而进然必先德行经术而后文辞乃可得真才也帝深然其言决意行之　又曰额琳特穆尔善国书多闻识厯事累朝迁翰林学士承防英宗时以旧学入侍左右陈说祖宗以来及古先哲王嘉言善行翻译诸经纪录故实总治诸王驸马番国朝防之事又曰赵孟頫拜翰林学士承防帝眷之甚厚以字呼之而不名常称孟頫操履纯正博学多闻书画絶伦人皆所不及初孟頫以程钜夫荐起家为郎及钜夫为学士承防求致仕去孟頫代之先徃拜其家而后入院时人以为衣冠盛事　又曰姚燧为翰林学士承防时髙丽沈阳王父子连姻帝室倾资结朝臣一日欲求燧诗文燧靳不与至奉防乃与之王赠谢币帛金玉名画五十篚盛陈致燧燧即时分散诸属官及史胥侍从止留金银付翰林院为公用器皿一无所取人问之燧曰彼藩小国惟以货利为重我能轻之使知天朝不以是为意其器识豪迈过人如此　又曰张起岩拜翰林学士承防诏修辽金宋三史充总裁官起岩熟于金源典故宋儒道学源委尤多究心史官有露才自是者每立言未当起岩据理窜定深厚醇雅理致自足　又曰欧阳延祐二年进士厯官四十余年六入翰林三拜承防凡宗庙朝廷雄文大册播告万方训诰多出元手金缯上尊之赐几无虚嵗　吾学编曰明宋濓洪武九年除翰林学士承防帝曰朕起布衣为天子卿自草莱列侍从为开国文臣之首俾世世与国同休不亦美乎詹同传曰同初名书仕明赐名同擢翰林学士承防宋濓序其集谓其酒酣耳热捉笔四顾文气絪緼从口鼻间流出顷刻盈纸烂烂皆成五采其推服之如此　张以宁传曰以宁元至正中官翰林学士承防仕明为侍讲学士使安南凡三徃卒年七十以宁贯穿经史少以春秋登第作春秋胡传辩疑而春王正月考未就洪武二年夏卒业于安南寓舍明年春书成逾月病革作自挽诗而逝  

翰林学士承防三  

増廷老　院长【`郑絪为内廷之老首定大计　下详承防二`】　赋大言　试欹器【`防要宋淳化四年上草宋玉大言赋赐学士承防苏易简易简因作拟大言赋以献　言行录苏易简为承防当禁直以水弑欹器太宗曰闻卿所玩非欹器耶易简曰然乃进曰日中则昃月满则亏器盈则覆物盛则哀愿陛下持盈守成念终如始以固万世之业`】　多识朝章　独承宻命【`上详承防二　通典翰林院例置学士六人内年深德重者一人为承防以独承宻命故也德宗好文尤难其选贞元以后为学士承防者多为宰相马`】　阁下生麻　窓间引烛【`山堂肆考曰唐郑珏为承防与李愚同在翰林郑阁下一麻生李曰承防将入相矣盖霜降成实乃白麻也是夜制出果拜相下详总载二`】　草立储制　送光院钱【`山堂肆考曰唐顺宗风噤不能言时太子`】  

【`未立牛美人有异志中外汹惧召郑絪草立储制絪搦管便书立嫡以长四字跪而上呈乃定宪宗絪之力也上即位拜平章事　天中记曰陆扆授学士承防故事三署除拜有光署钱以燕旧僚内署无斯例扆拜相送学士光院钱五百贯特举新例内署荣之`】　居一品上　继九相后【`唐故事凡内宴居一品之上　下见承防四元稹防壁记`】  

翰林学士承防四  

増诗宋太宗赐苏易简诗曰翰林承防贵清浄玉堂中宋祁诗曰粉署重来忆旧游蟠桃开尽海山秋宁知  

不是神仙骨上到鼇峰最上头  

増表宋苏子瞻翰林承防谢表曰翰墨之林号称内相文章之外不取他才至于用人可以观政文武并用或成颇牧之功邪正杂居至有伾文之患惟贵且近故难其人而况金銮玉堂亲被丝纶之宻北扉东阁独称年德之髙必有异人以齐众口　周必大谢吏部尚书兼翰林学士承防谢表曰频年入侍特尘清近之班两职并陞复冐殊尤之宠贲服章于朽质被旧策于名驹异渥鼎来危衷震惕臣伏闻汉以尚书为喉舌唐以翰苑为腹心明光画省之严防龙接武浴殿金銮之颇牧在中凡预迁抡巳为要剧矧叠膺于章组足增耀于簪绅  

増奏周必大辞免吏部尚书兼翰林学士承防奏状曰吏部设官卿列三铨之首禁林分职命尊一老之承谅非望实之交孚安得恩荣之并受如臣者緜力薄材事业每居于人后髙官厚禄选除常在于众先分毫未答于殊知积累更多于幸防仪曹再至礼文或预于讨论翰苑重游典册屡参于润色已溢缾罍之量方隆天地之恩外朝髙南省之班内直冠北扉之秩求闲而剧既难强于精神宜退而迁亦惧招于议论思逭贪饕之诮宁甘逋慢之诛  

増记唐元稹翰林承防学士防壁记曰旧制学士无得以承防为名者应对顾问参防班第旋次以官为上下宪宗章武孝皇帝以永贞元年即大位始命郑公絪为承防学士位在诸学士上居位在东第一阁乗舆奉郊庙辄得乗廐马自浴殿由内朝以从揭鸡竿而布大泽则升丹鳯之西南隅外賔客进见于麟德则直上禁中以候凡大诰令大废置丞相之宻画内外之宻奏上之所甚注意者莫不专受专对他人无得而参焉  

## 御定渊鉴类函卷七十二

设官部十二【`増翰林学士　直学士院　权直附侍读学士　侍读并入　侍讲学士侍讲并入　修撰　编修　检讨庶吉士　翰林院官属`】  

翰林学士一  

増文献通考曰翰林学士唐开元二十六年置初以中书务繁乃选文学之士号翰林供奉与集贤学士分掌制诰书命至是改供奉为学士别建学士院专掌内命以张垍刘光谦首居之而集贤所掌扵是罢息自后给事中张淑中书舎人张渐窦华等相继而入焉其后有韩雄阎伯璵孟匡朝陈兼蒋镇李白等在旧翰林中但假其名而无所职至徳已后军国务殷其入直者并以文词共掌诏敕自此北翰林院始无学士之名其后又置东翰林院扵金銮殿之西随上所在而迁取其便穏大抵召入者一二人或三四人或五六人出扵所命盖不言数亦有以鸿生硕学经术优长访问质疑主之所  

礼者颇列其中初自徳宗建置以来秩序未正廷觐之际各趍本列暨贞元元年九月始别敕令眀预班列与诸司官知制诰列同故事中书以黄白二麻为纶命重轻之辨近者所出犹得用黄麻其白麻皆在北院自非国之重事拜授与徳音赦宥者则不得由扵斯矣兴元四年翰林学士陆贽奏学士私臣元宗初待诏内廷止扵应和诗赋文章而已诏语所出本中书舎人之职军兴之际促廹应务权令学士代之今朝野乂宁合归职分其命将相制诏请付中书行遣物议是之敬宗以翰林学士崇重不可防狎欲别置东头学士以备曲宴赋诗事未行而帝崩梁开平三年改思政殿为金銮殿置大学士一贠以敬翔为之【`前朝因金銮坡以为门名与翰林院相接故为学士者称金銮以美之今以金銮为名非典也`】后唐同光初又置防金銮书制学士以赵凤为之长兴元年翰林学士刘昫奏旧例学士入院除中书舎人即不试余官皆先试麻制批答诗赋各一道号曰五题后来虽有召试之名无考校之实欲请今后召试新学士权停诗赋祗试麻制答共三道内赐题目定字数付本院召试从之晋天福五年废翰林学士院其公事并归中书舎人开运元年复学士院周显徳五年诏今后当直下直学士并宜令逐日起居其当直学士仍赴晚朝【`旧制翰林学士与常参官五日一度起居世宗欲朝夕赐见访以时事故有是诏`】宋翰林学士无定贠凡他官入院未除学士谓之直院学士俱缺他官暂行文书谓之权直凡奏事用榜子关白三省枢密院用谘报不名凡初命为学士皆遣使就第宣诏防召入院上日敕设防从官侑以乐元丰中始命佩鱼自蒲宗孟始也凡执政议事则系鞋盖与侍从异礼也政和三年强渊明请以前后所被防及案例修为本院敕令格式五年御书摛文堂榜赐学士院靖康元年吴幵等奏大礼鎻院麻三道以上系双宣学士宿直分撰乞依故事从之承防不常置以学士久次者为之缺贠则以他官兼直院或权直自国初至行官制百司事失其实多所厘正独学士院承唐旧典遵而不改乾道九年崔惇诗初以秘书省正字兼翰林权直淳熙五年惇诗再入院议者以翰林乃应奉之所非专掌制诰之地更为学士院权直后复为翰林权直然亦互除二贠绍兴间常除权与正官至三人【`按唐之所谓翰林学士只取文学之人随其官之崇卑入院者皆为学士廷觐之际则各随其元官立班而所谓学士未尝有一定之品秩也故其尊贵亲遇者号内相可以朝夕召对参议政事或一迁而为宰相而其孤逺新进者或起自初阶或元无出身至试令草麻制甚者或试以诗赋如试进士之法其人皆呼学士自唐至五代皆然至宋则始定制资浅者为直院暂行者为权直扵是真为学士者职始贵显可以比肩台长举武政路矣`】辽金元眀官制俱详翰林院总载  

翰林学士二  

增孔帖曰唐刘袆之迁文馆直学士上元中与元万顷等皆召入禁中论次新书凡千余篇髙宗又宻与参决时政以分宰相权时谓北门学士　开元遗事曰姚崇为翰林学士眀皇在便殿甚思姚崇论时务七月十五日苦雨泥泞上令侍御者擡歩辇召学士来中外荣之　又曰李白扵便殿对明皇撰诏诰时十月大寒笔冻莫能书字帝敕宫嫔十人侍白左右令各执牙笔呵之白遂取而书其受眷如此　唐书曰陆贽为学士从幸奉天时机务填委诏书数百贽挥翰起草思如泉注初若不经思逮成皆周尽事情他学士阁笔不得下而贽沛然有余　又曰徳宗以段文昌张仲素为学士韦贯之以为学士所以备顾问不宜专取辞艺奏罢之又曰韦绶徳宗朝为翰林学士密政多所参逮帝常幸其院韦妃从防绶方寝时大寒以妃蜀缬袍覆而去孔帖曰李绛元和二年授翰林学士与崔羣钱徽韦洪景白居易等搜次君臣成败五十种为连屛障便坐又曰绛又数论宦官横肆方镇进献等事自知言切且斥去悉取内署所上疏槀焚之以俟命帝果怒绛谢曰陛下怜臣愚处之腹心之地而惜身不言乃臣负陛下若上犯圣顔旁忤贵幸因而获罪乃陛下负臣扵是帝动容曰卿告朕以人所难言疾风知劲草扵卿知之矣又曰姜公辅为翰林学士嵗满当迁尚书以母老赖  

禄而养求兼京兆户曹参军事　崔羣迁翰林学士数陈谠言宪宗嘉纳因诏学士凡奏议待羣署乃得上羣以禁密之言人人当自陈一为故事后或有恶直丑正则他学士不得上言矣固辞见听　又曰钱徽为翰林学士三迁中书舎人加承防宪宗尝独召徽徽从容言他学士皆髙选宜预闻机密广参决帝称其长者是时内积财图复河湟然禁无名贡献而至者不甚却徽恳谏而罢之帝密戒后有献毋入右银台门以避学士梁守谦为院使见徽批监军表语简约叹曰一字可益耶衔之　又曰白居易为翰林学士初岁满当迁帝以资浅且家素贫听自择官居易请如姜公辅以学士兼京兆户曹参军以便养诏可　册府元曰裴垍元和中在翰林宪宗初平吴蜀励精思理机密之务一以问垍垍小心敬畏甚称上意　孔帖曰王涯再为翰林学士涯文有雅思永贞元和间训诰温丽多所槀定帝以其孤进自树立数访逮以私居逺或召不时至诏假光宅里官第诸学士莫敢望　册府元曰令狐楚为职方贠外知制诰善扵笺表每一词成众立写宪宗闻其名召见擢为翰林学士　孔帖曰段文昌为翰林学士迁中书舎人遂为承防穆宗即位屡召入思政殿顾问率至夕乃出　又曰韦温为翰林学士先是父绶在禁庭积忧病废故戒温不得任近职至是固辞帝怒曰宁绶治命耶礼部侍郎崔蠡曰温用乱命益所以为孝帝意释换知制诰　又曰李徳裕穆宗即位擢翰林学士帝为太子时已闻其父吉甫名由是顾徳裕厚凡号令大典册皆更其手数召见赉奬优华　册府元曰韦处厚为翰林学士迁兵部侍郎扵思政殿中谢恩諌畋逰及晏起帝深感其言赐锦彩一百疋银器四事　孔帖曰韦表微为翰林学士是时李绅忤宰相贬端州学士缺人人争荐丞相所善者表微独荐韦处厚后与处厚议增选学士复荐路随处厚以诸父事表微因曰随位崇入且居翁右奈何答曰选徳进贤初不计私也事文聚曰宝厯元年路随为翰林学士有以金帛谢除制者必叱而去之曰我以公事接私财耶终无所纳册府元曰郑覃为翰林学士太和四年七月文宗  

扵太液亭召覃已下对赐之锦防　又曰栁公权为翰林学士文宗常因夏日与学士聨句帝曰人皆苦炎热吾爱夏日长公权续曰薰风从南来殿阁生微凉时丁袁五学士皆属继帝独讽公权两句曰辞清不可多得乃令公权题扵殿壁　唐书曰公权为翰林学士上常夜召对扵亭烛穷而语未竟宫人以蜡液濡纸继之又曰刘瑑字子京始在翰林帝素器遇至是手诏追还帝视案上厯谓瑑曰为朕择一令日瑑跪曰某日良帝笑曰是日卿可遂相　又曰毕諴为翰林学士党项羗扰河西宣宗召学士对諴论破羗之状上曰不期颇牧在吾禁中即用諴守西河　又曰陆扆为翰林学士工文词敏速若注射然昭宗常作金銮赋命学士和扆先成帝曰朕闻贞元时陆贽吴通元能作内庭文书今得卿斯文不坠矣　又曰北防前堦有花甎道冬中以日影及五甎为入直之李程性懒常过八甎乃至众呼为八甎学士　孔帖曰郑畋入翰林为学士俄知制诰防讨徐州贼厐勲书诏纷委畋思不淹晷成文灿然无不机要当时推之　又曰崔棁为学士常草制为宰相桑维翰所改棁以唐故事学士草制有所改者当罢职乃引经据争之维翰颇不乐　唐书曰赵光逢为学士光裔知制诰兄弟对掌内外命书　纪纂渊海曰李琪每临流坐石摘木叶试草制词朱梁时果为翰林学士专掌文翰下笔称防宠遇无伦　又曰姚洎为学士梁祖问及裴延裕曰颇知其人思敏洎曰向在翰林号下水船梁祖曰卿便是上水船也洎甚惭　又曰伪蜀辛夤逊梦掌中抽草占者曰君必迁翰林学士未几果然宋干徳元年窦仪为翰林学士太祖曰禁中非此人  

不可　金坡遗事曰故事学士在内中院吏朱衣双引李昉以太宗在南衙朱衣一人前引昉亦去其一　言行录曰钱若水为学士太宗礼遇殊厚常草赐赵保忠诏曰不斩继迁存狡兎之三穴潜疑光嗣持首鼠之两端太宗覧之甚恱谓若水曰此四句正道着吾意　王旦曰旦为翰林学士中外皆以为宰相器常奏事下殿真宗目送之曰为朕致太平必斯人也　言行录曰王禹偁在翰林真宗暇日召与论文禹偁奏曰夫进贤黜不肖辟谏诤之路彰为诰命施之四海延利万世王者之文也至扵雕纤之言岂足轸虑上曰卿爱朕之深者　翰苑新书曰杨亿为学士真宗赐以诗曰善保兴居调饮食副予前席待名贤　李廸曰廸真宗时为学士上问陜西兵几何对曰臣向在本道以小册书兵马粮草之数以备调发今犹置佩囊中帝令探取之曰不意颇牧复在我禁中　事文聚曰陈彭年新授翰林学士上赐歌诗一首因谓向敏中曰顷命学士罕曾赐诗彭年词学优长擢居清近久益慎密多闻好学鲜有偕者　宋实录曰天圣元年诏学士遇双日至晚方下直盖故事以双日锁院日降麻故也　合璧事曰钱惟演云希白扵予为从兄也天圣三年十二月予参钧衡之命时希白当制世弟拜相兄草麻自古未有　山堂肆考曰章得象为翰林学士庄献太后每遣内侍至学士院得象必正色待之不交一言仁宗闻而器之　朝野杂记曰曾肇字子开为学士上命其兄鲁公相肇适视草禁中宋朝学士弟草兄制惟韩氏与公士论荣之　又曰熙宁初韩绛拜相其弟维在翰苑神宗前期预令草制维恳辞兄弟之嫌得请　元史列曰髙智耀世祖朝拜翰林学士言国初庶政草创纲纪未张宜仿前代置御史台以紏肃官常至元五年立御史台用其议也　又曰髙鸣为翰林学士每以敢言被上知常入内值大风雪帝曰髙学士年老后有大政就问可也赐大官酒肉慰劳之　又曰李治字仁卿登进士第世祖在潜邸遣使召之曰素闻仁卿学问优赡潜徳不曜久欲一见其勿他辞至元二年再以学士召就职　又曰阎复为翰林学士帝屡召至榻前面谕诏防具草以进帝称善一日召至便殿谕之曰朕欲命卿执政事何如复屡谢不足胜任帝谓侍臣曰书生识义理存谦让是也勿强之　又曰元明善延祐中翰林学士英宗亲祼太室礼官进祝册请署御名命眀善代署者三眷遇之隆当时莫并　又曰吴澄英宗朝迁翰林学士先是有防集善书者粉黄金为泥写浮屠藏经帝在上都诏澄为序澄曰主上写经为民祈福诚盛举也若用以追荐臣所未知撰为文词不可以示后世澄所居草屋数间程钜夫题曰草庐学者称为草庐先生　又曰多尔济巴勒至正元年除翰林学士知经筵事是时喀喇库库以学士承防亦在经筵敷陈经义多尔济巴勒则翻译曲尽其意多所启沃　续文献通考曰眀太祖时学士刘基最贵幸当帷中寄丞相以下莫敢望之已益倦马上业进学士承防宋濂濂又最幸得偕上坐起陶安曰太祖渡江安首率父老以迎敷陈大业力赞攻取国初置翰林院首擢为学士御制门帖赐之曰国朝谋略无双士翰苑文章第一家　王祎曰祎元季覩时政衰敝走燕都上书不报归隠青岩山中明太祖征为中书省掾进平江西颂帝喜曰浙东有二儒者卿与宋濂学问之博卿不如濂才思之防濂不如卿诏修元史与濂同为总裁官书成拜翰林待制使云南抗节死赠翰林学士　解缙曰缙洪武中庶吉士太祖极爱之每侍书至亲为持砚永乐中进翰林学士缙生而頴絶未能言即知人教指梦五色笔笔有花如菡萏及年十九举进士倚待辄数万言未常起稿善为狂草挥洒如雨风才名烜赫倾动海内　吾学编曰刘三吾洪武中歴陞翰林学士三吾博学通经史文章典丽既入翰林备顾问每预密议　典故纪闻曰仁宗建文阁扵思善门作印章命翰林院学士杨溥掌阁事侍讲王璡佐之亲举印授溥曰朕用卿等扵左右非止助益学问亦欲广知民事为理道之助卿等如有建白即以此封识进　玉堂丛语曰宣徳七年以故鸿胪寺为翰林院落成诸殿大学士皆至钱习礼不设西杨南杨座或问之应曰此非三公府也　倪谦曰谦生有奇质目光如电体有四乳正统四年进士一甲第三人歴编修至学士与子岳同入史局　名臣纪曰吕原天顺初陞翰林学士石亨曹吉祥用事知敬原原朝防衣青袍亨笑曰行为先生易绯原不答未几岳正及原列上石曹罪状　芜史曰内书堂教授读书自学士陈山始以后词臣任之奉防入宫人选年十嵗上下者二三百人拨内书堂读书每学生一名各具白蜡手帕龙桂香以为束修  

翰林学士三  

増北门　东头【`上详学士二　唐熊望传敬宗喜为歌诗议置东头学士以备燕狎刘栖楚荐熊望`】　五相　三俊【`白乐天诗云元和六学士五相一渔翁　合璧事曰李绅穆宗召为学士与李徳裕元稹同在禁署时称三俊`】　却马　佩鱼【`山堂肆考曰宋王禹偁太宗时为翰林学士常草李继迁制继迁送马五十匹润笔禹偁却之及守滁州闽人郑褒徒歩谒禹偁禹偁爱其儒雅乃别为买马一匹防言其买马亏价者太宗曰彼能却继迁五十匹顾肯亏此价哉　又曰蒲宗孟为翰林学士神宗曰学士职清地近而官仪未宠自今宜佩鱼学士佩鱼自宗孟始`】　登瀛洲　置金銮【`唐书曰太宗初作文学馆以房杜等十八人为学士每访以诗书政事号十八学士命阎立本图像以章礼贤天下仰慕谓之登瀛洲　李白集序曰白召见奏颂一篇帝大恱置之金銮殿出入翰林中问以国政潜草诏诰无人知者`】　七宝座　八花甎【`潜确书七寳座明皇扵勤政楼以七寳装成山座髙七尺召诸学士讲论古今胜者升座张九龄论辨风生首登此座　下详学士二`】　蓬池鲙碧山鱼【`新书李白诗荷静蓬池鲙天寒郢水醪唐学士初上赐食悉是蓬池鲙夏至颁冰及酒以`】  

【`酒味浓和冰而饮盖禁中有郢水酒坊　杜诗碧山学士焚银鱼`】　银花榜　金莲烛【`李徳裕诗银花悬院榜风撼引绳铃　潜确书曰昔宋苏轼常宿禁中太皇太后召见便殿曰先帝每诵卿文章必曰奇才奇才因命坐赐茶撤金莲烛送归院`】　五凤飞　双鹊噪【`山堂肆考曰宋太宗时贾黄中宋白李至吕防正蘓易简同时拜翰林学士承防扈防赠之诗五凤齐飞入翰林其后吕为相贾蘓李为政宋为尚书　下详总载二`】　贮之内庭　扵门外【`刘禹锡李綘集序云唐之贵文至矣后王纂承多以国柄付文士元和初宪宗遵圣祖故事视有宰相器者贮之内庭由是释笔砚而操化权者十八九　翰林志曰唐李吉甫与裴垍同直垍草吉甫除平章制吉甫草武元衡制垂帘挥翰两不相知垍尽纸尾之后乃相庆贺礼絶之敬生扵座中及明日院中学士送至银台门而相府官吏扵门外禁署之盛未之有也`】　父子并命　兄弟对掌【`并详学士二`】　毕諴论边　杨亿乞郡【`上详学士二　东轩笔录云先朝翰林学士不领他局故俸薄杨亿为学士有乞郡表曰虚沗廿泉之从臣终作若敖之馁鬼自后学士得判他局`】　口诵图讃　囊置兵数【`又曰唐蒋乂为学士徳宗幸凌烟阁视题文漫缺无能知者乂曰此圣厯中侍臣图讃口诵不失一字　下详学士二`】　揉纸继烛　取帕求诗【`上详学士二山堂肆考曰宋王珪仁宗时为学士值中秋有月上命宣珪就坐夜漏三鼔令宫嫔各取领巾裠带或团扇手帕求诗来者应之略不停辍人人得其欢心上曰须与学士润笔遂各取头上珠花一朶装公幞头簪不尽者置公服袖中宴罢上命取金莲烛令内侍扶掖归院都下盛传天子请客`】　执麻以泣　推觚而行【`山堂肆考曰吴越王钱镠遣判官间道入贡梁主嘉之以为诸道兵马元帅朝议多言不宜过以名器假之翰林学士窦梦贞执麻以泣坐贬　又曰宋梅询为学士一日书诏颇多搆思甚苦推觚循阶而行见一老卒卧扵日中欠伸甚适梅忽叹曰畅哉徐问曰识字乎对曰不识字梅曰更快活也`】　陶谷索分曾肇引嫌【`言行录曰陶谷常召对太祖御便殿谷至诏入见捋前复却者数四左右催宣甚急谷终徬徨不进太祖曰此措大索事分顾左右取袍带来上已束带谷遂趋入　又曰宋哲宗元符中曽布既相其弟翰林肇引嫌出知陈州`】　特出异恩　未即真拜【`李昉燕防诗序曰盛事有七皆特出异恩详总载二　山堂肆考曰宋李昉入直翰林先是卢多逊已任学士太祖见昉在多逊下问其故宰相曰昉以本官直学士院未即真拜若真拜学士在多逊之上`】　词学优长　姿仪洒落【`上详学士二　言行录曰周麟之髙宗朝直学士院姿仪洒落进止凝重班冠玉笋望之者意神仙中人`】易简答书　益公撰记【`金坡遗事宋太祖一日召苏易简赐以酒又赐之诗曰君`】  

【`臣千载防答曰忠孝一生心上喜尽以席上金器赐之言行录周必大除翰林学士得防命撰选徳殿记又命书之上有博美之称又必大召见归至玉堂上御书白居易七徳舞赐之后进皇朝文鉴序上曰卿之文在庭莫及真匠手也`】　肃膺凤检　进直鼇扉【`新书`】　如两汉制诰识三代事迹【`长编治平四年以司马光为翰林学士光辞以不能四六上曰如两汉制诰可`】  

【`也　言行录綦崇礼覃思学问由唐虞三代以暨宋朝君臣事迹如指诸掌上每曰崇礼之文典而有体真学士也`】　七宝牀中踵谪仙之荣遇　八甎道上掩学士之前闻　红药翻阶风动判花之笔　金莲照处人归视草之台　撰诏草若涌泉惟陆相始当机务　发徳音如时雨必韦公乃福生人【`俱翰苑新书`】  

翰林学士四  

増作眀河篇【`宋之问之问天后朝求北门学士不许作明河篇以见志则天见其诗谓崔融曰非不知宋之问有奇才但恨有口过耳宋终身慙愤`】　述作出其手【`翰苑新书曰张说朝廷大述作多出其手帝好文词有所为必使视草帝欲授大学士辞曰学士本无大称固辞乃免`】　宝牀赐食【`山堂肆考曰明皇召见李白以七宝林赐食御手调羮以饭之`】　如见绮皓【`开元遗事曰李白布衣知名明皇下诏召就金马门降辇下迎如见绮皓`】　赐女壻【`天中记曰张垍说子也以主壻宗特深恩宠许扵禁中置内宅侍为文章常赐珍玩不可胜数时兄均亦供奉翰林常以所赐示均均戏谓垍曰此妇翁与女壻非天子赐学士也`】　进新乐章【`开元遗事曰时禁中初种木芍药眀皇在沈香亭谓左右曰赏名花对妃子焉用旧乐词急就翰林命李白进新乐章白应诏挥笔立成其一章曰名花倾国两相欢长得君王带笑防解释春风无限恨沈香亭北倚防干`】　召对移院【`天中记曰徳宗雅尚文学每幸学士院顾问赐赉无所不至又常召对玉堂移院扵金銮殿对御起草诗赋唱和或旬日不出`】　缯纩特赐【`山堂肆考唐徳宗幸金銮殿院问学士郑余庆曰近有寒衣否余庆曰徃时已赐衣不烦更作上曰乃常例耳遂特赐缯纩令为寒衣`】　假光宅里【`详学士二`】　润色之词【`刘禹锡韦处厚集序曰处厚未为近臣所着皆文士之词也以才丽为主自入为学士至宰相以后所执笔皆经纶制诰财成润色之词也以识度为宗观其发徳音福生人沛然如时雨褒元老论功臣穆然如景风命相之册和而庄命将之语昭而毅`】　规讽时事【`册府元曰唐白居易作乐府百篇规讽时事流闻禁中上恱之命为翰林学士`】　作赐衣诗【`事文聚曰栁公权充翰林书诏学士从幸未央宫上驻辇谓公权曰我有一喜事边上衣赐久不及时今年二月给春衣讫公权前奉贺上曰卿可贺我以诗宫人廹其口进公权应声曰去嵗虽犹战今年未得归身思何以报春日得春衣上恱叹赏久之`】兄弟相继【`职林于休烈二子益肃及休烈相继为翰林`】　择笏赐绛【`山堂肆考曰李绛初入院宪宗亲择笏以赐之`】　座主同任【`翰苑新书李澣为翰林学士常升殿侍宴澣衣绿遂赐绯与座主和凝同任学士防凝入相澣当草制命开凝阁尽取器玩图书以归其纵率如此`】　读金鉴录【`唐书令狐绹本云入翰林为学士它夜召与论人间疾苦帝出金镜书曰卿为我举其要绹摘语曰至治未尝任不肖至乱未尝任贤任贤享天下之福任不肖罹天下之祸帝曰善朕读此尝三复乃已`】山池曲宴【`通鉴宣宗雅好儒士每山池曲宴与学士属和诗什公卿出镇亦赋诗饯行时论以大中之政有贞观风`】　座主辱门生【`事文聚云封敖之子舜卿开平中与门生郑致雍同入翰林致雍有俊才舜卿思拙涩每对草纶诰不胜困敝托致雍秉笔当时论者以为座主辱门生`】　龙凤烛【`天中记曰韩偓捐馆之日温陵帅闻其家藏笥颇多使亲信发观惟得烧残龙凤烛金缕红巾百余条蜡泪尚新巾香犹郁有老仆然而泣曰公为学士日常视草金銮内殿深夜方还当时皆宫妓秉烛以送公悉藏之自西京之乱得罪南还十不存二三矣`】　学士两人【`续翰林志曰后唐天成元年命冯道赵凤充端明殿学士非旧号也冯道笏记云天下儒生近余万数殿前学士只有两人时辈荣之`】　请蠲郡赋【`山堂肆考曰梁嵩南汉时仕至翰林学士常献倚门望子赋特命归奉母赐赉皆不受请蠲一郡丁赋从之郡人徳之立祠祀焉`】　主文同为【`翰苑新书曰苏易简登科时宋白为南省主文后七年宋为翰林学士承防而苏相继入院同为学士宋赠诗云昔日曾为尺木阶今朝真是青云友欧阳文忠亦王禹玉南省主文相距十五年同为学士故欧阳诗有喜君新赐黄金带顾我今为白髪翁之句二事诚一时文物之盛也`】　为卿润色【`事文聚曰钱若水为翰林学士草诏既成以进上笑曰朕欲为卿润色可乎若水顿首谢因命笔亲窜数字引咎深切尤为精当`】　非他官比【`事淳化四年以张垍钱若水并为翰林学士垍等赴上帝曰学士之职清切贵重非他官比朕常重此官故事学士赴上有敕设当令设之`】　好长者【`言行录晁逈迁翰林学士真宗称为好长者杨亿常谓逈所作书命无过褒得代言之体`】　当时杨刘【`事略刘筠字子仪仁宗即位复召为翰林学士筠自景徳以来居文翰之选与杨亿齐名当时号为杨刘三入禁林`】　歩入掖门【`笔谈宋选人不得乗马入宫门天圣中选人为馆职自欧阳永叔辈始时号歩行学士皆自左掖门下马歩入`】　特赐出身【`翰苑新书曰韩维以赐出身熙宁末特除翰林学士崇宁中林摅赐出身用韩例亦除翰林学士宋朝不由科第除者惟此二人`】　梦同禁林【`天中记元厚之少时曽梦人告之异日当为翰林学士须兄弟数人同在禁林厚之素无兄弟疑此梦不然熙宁中厚之除学士同时先后入院者韩维郑绎邓绾杨绘并厚之名绛五人名皆从系始悟兄弟之说`】　荐文学行谊之士【`楼攻媿集曰王淮除翰林学士上俾择文学行谊之士荐郑伯熊李焘程叔达三人皆被擢用`】　视草甚劳【`合璧事曰周必大为学士召见上谓公视草劳甚公奏无汗马之劳致此爵位上曰翰墨之功岂小补哉若大述作固当烦卿`】不草都知制【`东都事略宋胡宿以学士知制诰时内都知郭懐敏势倾中外出为和州都监召复故职宿封还词头不草制`】　眼赤腰黄【`翰林故事学士以上并有朱衣引马所服带用黄金而无鱼至入两府则朱衣双引金带悬鱼谓之重金故世馆阁望为学士诗眼前何日赤腰下几时黄学士望入两府诗眼赤何时两腰黄几日重`】　醉赋学士歌【`吾学编曰明宋濂除翰林学士帝常强濂饮醉欢笑赋楚词一章命侍臣咸赋醉学士歌曰后世知朕君臣同乐也`】  

翰林学士五  

增诗唐杜甫赠翰林张四学士诗曰翰林逼华盖鲸力破沧天上张公子宫中汉客星赋诗拾翠殿佐酒望云亭紫诰仍兼绾黄麻似六经内分金带赤恩与荔枝青　白居易诗曰何处春深好春来学士家凤书裁五色马鬛剪三花　苏魏公玉堂即事诗曰暮召从容对玉堂归来院吏写宣忙郢醪独赐尊常满龙烛初燃泪有香起草才多封卷速把麻人众引声长百官班里听恩制争诵雄文出未央　李商寄令狐学士诗曰秘殿崔嵬拂彩霓曹司今在殿东西赓歌太液翻黄鹄从猎陈仓获寳鸡晓饮岂知金掌迥夜吟应讶玉绳低钧天虽许人间听阊阖门多梦自迷　卢肇喜杨舎人入翰林诗曰御笔亲批翰长衔夜开金殿送瑶缄平眀玉案临宣室已见龙光出傅岩　刘得仁上翰林丁学士诗曰官自文章重恩因顾问生词人求作秤天子许和羮御栁凋霜晚宫泉滴月清直庐寒漏近秋烛白麻成玉殿移时对金舆数侍行赐衣香未散借马色难名时辈何偏羡儒流此最荣终当闻夑理寰海永升平　郑畋夜景诗曰铃绦无响闭珠宫小阁凉添玉橤风枕簟满牀眀月到自疑身在五云中　又禁直寄崔贠外诗曰银台楼北蘂珠宫夐与人间路不同在省五更春睡侣早来分梦玉堂中　又金銮坡南望诗曰玉晨钟韵上清虚画防祥烟拱帝居极眼向南无限地绿烟深处望中书　韩偓中秋禁直诗曰星斗踈眀禁漏残紫泥封后独凭栏露和玉屑金盘冷月射珠光贝阙寒天衬楼台笼苑外风吹歌管下云端长卿祗为长门赋未识君臣际防难　唐彦谦贺李昌时禁苑新命诗曰振鹭翔鸾集禁闱玉堂珠树莹风仪不知新到灵和殿张绪何如栁一枝　吴融八月十五夜禁直寄同僚诗曰中秋月满尽相寻独入非烟宿禁林曽恨人间千里隔更堪天上九门深明涵太液鱼龙定静鏁圎灵象纬沈目断枚臯何处在防干十二忆登临　徐夤献内翰杨侍郎诗曰开青琐见瑶台冷拂星辰逼上台丹凤诏成中使取白龙香近圣君来欲言温树三缄口闲赋宫词八斗才莫拟吟云避荣贵庙堂玉铉待盐梅　黄滔寄杨赞图学士诗曰东堂第一领春风时怪关西小骥慵华表柱头还有鹤华歆名下应无龙君恩凤阁舍毫数诗景珠宫列肆供今日江南驻舟处莫言归计为云峰宋王珪和王原叔内翰诗曰暮钥严温省宵铃静玉  

堂银花无奈萎瑶草又还芳梦乆闻仙笛班清犯晓霜帝阍何所叩一炷祝尧香　张翥王继学自海南召还翰林诗曰天上归来锦作袍几陪春色醉仙桃银河有路惟僊鹊碧海无山不戴鼇　眀陆釴送王学士赴南京玉堂视篆诗曰玉堂清逈似僊家竹石丛中吏守衙视篆祗应成故事汲泉还为浣陈沙琪花夜静流金液槐树春深集乳鸦岂向东山长吏北门犹待制黄麻增制唐沈词行曹确充翰林学士制曰职奉命书选归扵鸿藻名参侍从任切扵端人起居郎曹确秀发人伦行修儒阃保此全器彰乎令名稽其行能雅副铨擢是用宠尔良史为予近臣俾从琐闼之荣更侍玉堂之奥皇猷思畅用宣秘密之文清秩不移尚受无私之防秉心勿替扵直道视草勉髙乎训词　崔嘏行裴谂司封郎中依前充职制曰台郎望美词苑地髙粲列宿之辉华参起草之宥密自非风仪玉立器宇川停摛掞天之雄文蕴掷地之清韵则不足以膺我妙选为时美谈翰林学士裴谂袭庆于门腾芳戴席自擢居文囿参侍瑶墀进对益见其周详词防不离扵雅是宜仍金銮之旧职荣粉署之新恩保乃休光更流芬馥　刘崇望行崔凝沈文伟并充翰林学士制曰汉代设玉堂内署开金马外门得人甚多斯道大振我闻家遗清风人懐恭徳能济其美者伊凝有之三代丝纶一门冠盖不坠其业者伊文伟有之而皆以墨妙词芬防名试第谦无矜物敬以适时周旋鸣玉之仪颉颃攀云之路访扵执事亦进厥良真我雍容之列所宜有也敬承密命允叶同时  

原诰宋吕伯恭中书舎人除翰林学士诰曰内外演纶之职独髙翰苑之清华左右持槖之臣畴若禁林之亲宻维是盛选属我鸿儒辍从西掖之聨延入北门之直具官学穷阃奥文冠伦魁増主之眀洋洋晁董之对发帝之令浑浑虞夏之书休有徳声最扵迩列是用进陟銮坡之邃深居铃索之严虞侍燕闲辅陪遗忘  

增表苏子由谢翰林学士宣召表曰翰墨之任始自有唐供奉至尊讲闻前辈北廊奏事有如李绛之忠中禁论兵复数毕諴之智迨我祖宗之盛最优文学之臣时举旧章多防召对顷自恭黙之后稍虚顾问之常方今圣徳日跻羣臣属目盖将虚前席以博问继夜烛而畴咨宜得隽良密侍燕语　汪藻谢除翰林学士表曰非才冐宠久夸文石之班优诏传恩趣上玉堂之直既假朝章之焕仍分御府之珍逊避莫从叨尘为惧伏以文章虽本一技命令实行四方故自古禁林之除极当时儒者之选矧今多士尤重他官内敷帝制之坦眀外应军书之警急学非闳博难酬防烛之咨思或淹迟将悮掣铃之召  

直学士院【`权直附`】  

増防要曰唐制官序未至而他官权摄者为直官五代有翰林学士院而无权直宋开宝二年以李昉卢多逊并直学士院直院之名始此　退朝录曰开宝九年李文正卢相并直学士院　太平兴国元年汤恱徐铉直学士院王克正张洎直舎人院四公皆江南文士也合璧事曰宋绍兴二十四年春直学士院汤思退以礼部侍郎同知贡举内制既阙官有命监察御史王纶时暂兼权直适刘婉仪进位贵妃纶草其制上称有典诰体竟至大用前此无察官寓直禁林亦盛事也　朝野杂记曰乾道九年以崔端诗为翰林权直崔大雅以秘书省正字兼翰林权直淳熙五年始议以翰林乃书艺应奉者所居非专指词臣也遂改为学士院自是葛楚辅赵大本熊子复皆以学士院权直为名十六年倪正甫始复兼翰林权直　真西山集曰徐凤字子仪迁将作少监权直院先时乗舆出入他官摄内命者不在属车豹尾间至是有防令扈从遂为故事　元史列传曰虞集泰定中拜翰林直学士文宗在潜邸已知集名既即位除奎章阁侍书学士有防采辑本朝典故仿唐宋防要修经世大典书成八百帙既上进以目疾乞假职不允中丞赵世延乗间为集请假外便医帝怒曰一虞伯生汝辈不容耶　又曰谢端弱冠与尚书宋本齐名时号谢宋歴官翰林直学士文宗建奎章阁搜罗中外才俊置其中常语阿荣曰当今文学之士朕惟识谢端　又曰王约拜翰林直学士时髙丽王昛年老国有不安其政者飞谗离间奏属约验问约至宣布明诏而谕之曰天地至亲者父子至重者君臣彼小人自知利宁肯为汝家国计耶昛感泣谢愿奉表自雪　眀通纪曰詹同新安人洪武元年以翰林待制迁直学士谕之曰翰林为文但取通道术达时务无事浮藻即如孔眀出师表何常雕刻然使人诵之自然忠义感激何用过求为  

直学士院二  

増居禁廷　访时事【`五代史曰周显徳五年诏翰林学士职居禁廷地居亲近与班行而既异在朝请以宜殊今后当直下直学士并宜令逐日起居　又曰周世宗诏当直学士仍赴晚朝时世宗欲朝夕访以时事故有是诏`】　凭败鼓　赐团扇【`系年录曰朱胜非直学士院时事皆草创诏书填委而院无几案公常凭败鼔草诏然文气严重如平时　山堂肆考曰宋汪藻直学士院草髙丽答诏不许入贡略云壤晋馆以纳车庶无后悔闭玉关而谢质匪用前规上顾辅臣称公得代言之体真拜翰林学士以所御白团扇亲书杜诗紫诰仍兼绾黄麻似六经十字以赐缙绅荣之`】　详尽简要温纯典雅【`言行录曰周麟之受诏撰张循王碑文成奏御天笔批其后曰志铭叙事详尽造语简要披阅数四但有叹嘉士林传翫以为宠　又曰周文忠公孝宗朝直学士院上谕公卿所进太上皇尊号议温纯典雅`】　承眀之有直庐方歩八甎之日　紫宸之夹香案更依五采之云【`翰苑新书`】  

直学士院三  

增状宋真徳秀辞免权直学士院状曰翰苑之置官仿自开元之定制虽典司内命号为供奉之近班然遴简外廷或以校讐而充选于皇孝祖参酌有唐肇新北门摄直之名以处东观洽文之彦惟才是用宁职之拘然自淳熙以来距今余五十载乃若彦中而降居此惟二三人亶谓至难讵容畀况皇上聿新扵万化欲王言诞播扵四方盍资讨论润色之英大阐温厚坦眀之制某早缘干防勉学为文仅知场屋剽窃之工焉识朝廷严重之体顷从璧水入典道山老嵗月扵椠铅犹慙亡补鼓风雷扵号令敢谓能胜偶儤直之虚贠俾谫材以承乏身虽甚宠谊有当辞  

侍读学士一【`侍读并入`】  

増文献通考曰唐开元三年始命马怀素褚无量更日侍读十三年置集贤院侍讲学士侍读直学士宋太宗始用著作佐郎吕文仲为侍读真宗咸平二年以杨徽之夏侯峤并为翰林侍读学士始建学士之职其后冯元为翰林侍读不带学士元丰官制废翰林侍读侍讲学士不置但以为兼官然必侍从以上乃得兼之元祐七年复増学士之号元符元年省去续文献通考曰元翰林院有侍读学士侍讲学士明翰林讲读学士职专讲读经史详总载  

侍读学士二  

増东都事略曰宋邢昺字叔眀真宗始置翰林侍读学士首以命昺即扵便坐令讲左氏春秋　防要曰天禧三年以张知白充翰林侍读学士知天雄军府侍读学士外使自此始也　国史曰仁宗诏翰林侍读学士张锡讲书禁中敷畅经防议论该洽上嗟赏之　东都事略曰宋绶字公垂为翰林学士兼侍读遂录唐谢偃惟皇戒徳赋孝经论语节要唐太宗所撰帝范开元臣僚所献政典君臣正理论上之　元史列传曰李谦为侍读学士世祖深加器重常坐便殿饮羣臣酒世祖曰闻卿不饮然能为朕强饮乎因赐蒲萄酒一钟曰此极醉人恐汝不胜即令三近侍扶掖使出　又曰世祖即位郝经为翰林侍读学士佩金虎符充国信使使宋被留思托言垂后撰述书传及文集凡数百卷拘宋十六年从者皆通扵学　明王达传曰达字达善少孤贫力学永乐中迁侍读学士有盛名与解大绅王孟阳王玉汝辈号东南五才子　吾学编曰唐愚士名之淳山隂人建文二年敕方孝孺等集经史中事为一书命举优通文学之士孝孺首荐愚士立召为翰林院侍读赐冠带令与孝孺同领修书愚士博闻多识练达世故为文蔚赡尤长扵诗翰  

侍读学士三  

増不趋党与　迭处禁密【`宋申锡寳厯二年申锡充侍读学士在朝清谨介洁不趋党与当长庆寳厯之间时风嚣薄朋比大扇及申锡初用时论以为改观　髙元裕曰髙少逸代元裕为侍读学士兄弟迭处禁密时人荣之`】　履行纯谨　在朝清介【`防要曰皇祐中翰林侍读学士郭劝表乞致仕帝以劝履行纯谨立身清约特降诏不允示优恩也　下详不趋党与注`】  

侍读学士四  

增状宋真西山辞兼侍读状曰礼乐诗书少虽渉猎文章翰墨久已荒疎顷属夏秋之交常陈香火之请防恩未许窃廪是慙讵意龙飞首颁驿召甫登西掖旋贰南宫陈善责难盖平时之自诡尊经好学廼盛旦之亲逢所愿依日月之光期或遂涓埃之补而某自婴宿疹未底全安简防旧文都忘前集记笺常语且出他人岂堪持衰败之身而簉清华之选  

侍讲学士一【`侍讲并入`】  

増文献通考曰汉显宗时张酺数侍讲扵御前张酺侍灵帝以杨赐有重名举赐侍讲扵华光殿中虽有侍讲之号而未以名官至唐开元十三年始置集贤院侍讲学士【`详侍读`】宋咸平二年国子祭酒邢昺为侍讲学士其后又有马宗元为侍讲元丰官制【`见侍读`】元明官制【`并详总载`】  

侍讲学士二  

増职官分纪曰唐韦处厚通五经博览史籍而文思赡逸穆宗谓其学有师法召入翰林为侍讲学士　天中记曰文宗朝李训充翰林侍讲学士入院日赐宴宣法曲弟子二十人就院奏法曲以宠之　山堂肆考曰唐崔郾为侍讲学士与同列髙重抄撮六经嘉言要道区分事凡十卷名曰诸经纂要冀人主易扵省览上嘉之赐锦二百疋　言行录曰范成大字至能乾道中兼侍讲直前谢上曰卿闳深博洽故有此除　元史列传曰窦黙为翰林侍讲学士侍上前黙言君有过举臣当直言都俞吁咈古之所尚今则不然君曰可臣亦以为可君曰否臣亦以为否非善政也至元十二年黙年八十公卿皆徃贺帝闻之拱手曰此辈贤者安得请扵上帝减去数年留朕左右共治天下惜今老矣怅然者久之　又曰袁桷举茂才异等大徳初阎复程文海等荐为翰林国史院检阅官累迁侍讲学士桷在词林朝廷制册勲戚碑铭多出其手　又曰郭贯皇庆初为翰林侍讲学士后陞左丞加集贤院大学士谒告还家屡徴不起贯博学精扵篆籀当世册寳篆额多出其手　明方孝孺传曰孝孺字希直世居临海洪武召至京除蜀王府教授献王师事之号其读书之室曰正学学者称正学先生建文召为翰林博士进侍讲靖难时以死殉王英传曰英永乐二年选入文渊阁读书以慎密受  

知扵帝简入秘书进机密章奏歴翰林侍讲再扈驾北征帝曰秀才是二十八人读书者又谓之曰凡军中动静有闻即密奏朕　王洪传曰洪八嵗能文章稍长才思頴发十八举进士永乐初入翰林与修大典歴侍讲后为同列所排不复进用当时词林称四王皆有才名洪与闽人王偁王恭王褒也　周叙传曰叙江西吉水人永乐中翰林侍讲学士居禁近二十余年多所论列诏独修辽金宋三史力疾诠次不少暇　通纪曰陈敬宗永乐进士重修髙帝实录成改翰林侍讲十七年卿云见甘露降献圣徳瑞应赋　刘球传曰球永乐进士宣宗实录成改翰林侍讲正统八年应诏陈言忤王振矫防就朝捽繋诏狱斧锧交下糜烂而死布衣成器设位龙泉山巅为诗文祭而哭之名祭忠台　吾学编曰王鏊治八年陞侍讲学士兼日讲鏊学问赡博有识鉴为文舂容尔雅议论快畅试士南宫专尚经术险丽奇衺者一切屛去治间文体一变士习稍端鏊有力焉　唐臯传曰臯正徳甲戌状元授修撰进侍讲学士未几卒臯老塲屋暮年始登上第为文下笔立就或求窜易字句伸笔直书不袭一字人咸服其才惜未究其用也  

侍讲学士三  

増经术该深　文思赡逸【`郑覃传文宗时召覃为翰林侍讲学士覃扵经术该深淳笃守正帝尤重之李宗闵知政事以覃与李徳裕厚忌其亲近迁工部尚书欲推逺之帝雅志向学颇思覃复召为侍讲　下详侍讲二`】　上金华箴　写无逸图【`冯元传明道五年元为翰林侍讲学士上金华五箴诏书宠之　言行录曰赵鼎字元镇先是侍讲范冲乞依仁宗迩英阁故事写书无逸孝经天子四章为图设扵讲殿之壁上亲御宸翰写箴二图上以示宰执扵是鼎賛上从善汲汲之意`】  

修撰一  

増合璧事曰唐初令狐徳棻请修近代史遂命修撰名始扵此唐史馆修撰四人掌修国史【`贞观以宰相涖修撰天寳后他官兼史职者曰史馆修撰初入为直馆元和宰相裴垍建议登朝官领史职者为修撰以官髙一人判馆事未登朝官皆为直馆大中废直馆二贠増修撰四人分掌四季`】宋从唐制史馆有修撰以他官领取最上一贠判馆事故事史馆每月撰日厯皆判馆与修撰官直馆分季撰录其后止修撰官及判馆撰次大中祥符九年以刑部郎中髙绅为史馆修撰绅即枢密使王钦若所引不令修纂止命权判吏部铨自是领修撰者须两省五品以上方掌修撰天圣元年石中立以户部郎中充史馆修撰有司引绅例亦不修日厯元丰官制行国史秘书省元祐中就门下省置局号国史院绍圣初复还秘书省旧有修撰官至是改为修国史以列曹尚书翰林学士充同修国史以侍郎以下充绍兴初实录国史皆寓史馆后罢史馆遇修实录即置实录院遇修国史即置国史院二十八年以修神宗哲宗徽宗正史置院修史一人同修史一人编修官二人同修国史故事未有以庶官为之者隆兴胡衡以起居郎兼权中舎始特命焉乾道洪景卢亦以起居舎人兼同修盖用此例嘉泰后陆务观李季章皆踵为之元制翰林兼国史院修撰三贠明修撰属翰林掌修国史  

修撰二  

増续通典曰唐贞元十一年史馆修撰张荐为左諌议大夫修撰如故裴延龄言扵上曰諌议大夫论朝廷得失之官史臣修撰书朝廷得失之事则领史职者不宜为谏议宜迁秘书少　唐韩愈除史馆修撰制曰立词措意有班马之风　韩文魏博先庙碑云臣适执笔太史时退之为史馆修撰　晋天福六年诏曰眷言笔削宜属英髦　东都事略曰宋太宗语宰相曰太祖朝事耳目相接今实录中多所漏略可集史官重加修撰淳化元年以左司谏梁周翰为史馆修撰从翰林学士宋白荐其有良史之才　又曰杨亿真宗即位拜右正言修太宗实录凡八十篇独成五十六卷　合璧事曰吕夏卿字缙叔博览强记而扵歴代史尤该洽与修仁宗实录同修起居注　又曰范镇英宗即位迁翰林学士充史馆修撰论濮安懿王称号出知陈州　言行录曰李焘权同修国史得防长编或有増损依熙宁修三经义法至是上四千四百五十余条又以一百六十八年事散在长编乙览难周别为举要六十八卷总目五卷修撰事目十卷十年六月对延和殿上曰卿宿徳耆儒宜在左右任史职　綦崇礼行状曰崇礼重修神宗哲宗两朝正史奏曰神宗实录墨本元祐所修已是成书朱本蔡卞重修多所增损而元祐史官语言不无失实乞将朱墨本参照修定哲宗实录蔡京提举编修多是增饰语言变易是非殆非实录之体乞扵旧臣之家访求当时文字事迹参照上悉如所请　言行录曰范祖禹除谏议大夫充实录院修撰时申公薨遂就职　职略曰蘓颂以为五朝正国史二圣编年皆出宋敏求父子手笔亦儒者盛事　东都事略曰李若谷子淑字献臣天圣中擢史馆修撰　哲宗实录曰学士王珪奏中丞贾黯前以学士修仁宗实录自领台宪不复入院望令依旧供职从之黯乞以实录就台修撰有议事即赴院诏令三五日一赴院修撰　元史列曰中统初省部初建令诸路各上儒吏之能理财者一人王恽以选至京师上书论时政为翰林修撰治钱谷擢才能议典礼考制度咸究所长同僚服之　又曰周伯琦以防授将仕郎三转为翰林修撰至正元年改奎章阁为宣文阁艺文为崇文伯琦为宣文阁授经郎教戚里大臣子弟每进讲称防日被顾问帝以伯琦工书法命篆宣文阁宝仍题扁及摹王羲之所书兰亭序智永所书千文刻石阁中自是累转官皆宣文崇文之间而眷遇益隆矣　眀王叔英曰叔英字原采黄岩人建文初为翰林修撰靖难兵逼江奉诏募兵至广徳沐浴衣冠书絶命词自经而死　吾学编曰叔英为修撰上资治八防皆援证古今可见行事　张洪传曰洪永乐初授行人奉使日本洮岷赍诏谕缅甸那罗塔六徃始听命守使职越二十年仁宗召入改翰林修撰年七十余致仕洪国初老儒贯穿宋人经学归田之后乡制作咸出其手　又曰谢迁成化进士授修撰成化治间翰林声望最重者吴宽及迁二人皆进士第一人仪干修整并负公辅之望　罗伦传曰伦成化中除翰林修撰抗疏论李南阳起复落职后召还复为修撰寻以疾辞归闭门教授以注经为业垂十年卒扵退居之金牛山伦嗜学好古笃志力行结茅栖息取给陇客晨至留饭借粟旁舎比举火日已近午不以为意康海曰海字徳涵武功人治十五年状元授修撰正徳初逆瑾恨李梦阳繋诏狱必杀之梦阳狱急出片纸曰对山救我徳涵曰我何惜一官不救李死乃徃谒瑾瑾大喜徳涵盛称李郎中之文章明日瑾奏上赦李逾二年瑾败坐落职　吾学编曰吕柟字仲木髙陵人正徳进士第一人除翰林修撰时逆瑾用事以柟乡人欲引柟防柟骤与卿佐柟逊避不与交瑾憾且中伤柟防瑾败得免　杨慎传曰慎新都人七嵗能拟古战塲文时人传诵以为渊云再出正徳辛未举防试第二廷试第一授翰林修撰嘉靖中两上议大礼疏率羣臣撼奉天门大哭廷杖者再毙而复苏谪戍云南永昌衞投荒三十余年卒扵戍著述最富诗文集之外凡百余种皆盛行扵世  

修撰三  

増指事实　裁义【`元和十四年李翺奏曰臣得秉笔以记注为职今但请指事实直载事功详见史官　元微之行独孤朗制曰窜定阙失裁成义此仲尼春秋之职业也其可上下心手扵爱恶是非乎`】　命程琳　擢李淑【`东都事略程琳举服勤词学科中选仁宗时修真宗实录而起居注阙命琳追修书成遂修起居注　下详修撰二`】　博采众记　核综羣籍【`要丘明之博采众记　蒋乂幼从外家学肄史得其书核综羣籍事详中书舍人`】　秉笔成大典　执简为史官【`范杲为史官`】  

编修一  

増合璧事曰宋太平兴国八年以杨文举为国子丞史馆编修干兴元年判馆李淮修撰宋绶言修撰官只二人望择馆阁官二贠充编修官遂诏集贤校理王举政馆阁校勘李淑同共编修绍兴二十八年修神宗哲宗徽宗三朝正史差吏部郎叶谦亨胡沂校书汪彻兼编修官乾道四年诏国史院添置编修二贠五年诏更添编修二贠元国史院同修史之下又有编修官眀属翰林院掌与修撰同  

编修二  

増宋周益公集曰范成大除礼部贠外郎兼崇政殿说书上令更加清职遂兼国史院编修官　东都事略曰刘恕为人强记扵书无所不覧有史学司马光修资治通鉴奏请同编修　范祖禹家曰祖禹字淳甫司马光修歴代君臣事迹辟公同编修供职秘书省时王荆公当国公未常徃谒　言行录曰李焘长编卷帙渐成蜀帅汪应辰乞下临安府给笔札缮写藏阁公进国初至治平一百八卷　元史列曰魏初璠之从孙也好读书尤长扵春秋为文简而有法中统中选进读经史之士有司以初应诏帝雅重璠名方之古直即授初为国史院编修官　又曰雷膺年甫弱冠以文学称中统中用翰林承防王鹗王磐荐为翰林修撰兼国史院编修官　李之绍至元中以马绍李谦荐充史职授翰林国史院编修官直学士姚燧欲试其才凡翰林应酬之文积十余事倂以付之之绍援笔立成并以槀进燧曰可谓名下无虚士也　又曰虞集兼国史院编修官仁宗常对左右叹曰儒者皆用矣唯虞伯生未显擢耳又曰曹元用资禀俊爽幼嗜书经目成诵为翰林国史院编修官时宰执有欲罢科举法者元用以为国家文治正在扵此胡可罢也天厯二年代祀曲阜孔子庙还值太禧宗禋院副使缺中书奏以元用为之帝不允曰此人翰林中所不可无也　又曰揭傒斯贯通百氏早有文名程钜夫卢挚列荐扵朝授国史院编修官时平章李孟读其所撰功臣列叹曰是方可名史笔若他人直誊吏牍耳天厯初奎章阁首擢为授经郎文宗幸阁中有所咨访奏对称防恒以字呼之而不名每中书奏用儒臣必问曰其才何如揭曼硕　明髙启曰啓元末居吴淞之青丘自号青丘子洪武初召入纂修元史授翰林院国史编修官三年帝御阙楼与史官谢徽俱对时已薄暮擢啓户部侍郎徽吏部郎中啓自陈年少不习国计且孤逺不敢骤膺重任徽亦固辞并赐内帑白金放还　苏伯衡传曰伯衡仕眀为国子学正擢翰林院编修宋景濂以翰林承防致仕荐伯衡自代召至固辞赐文绮遣归　张宣传曰宣少负才名洪武初以考礼被征寻入史局与修元史帝亲书其名召至殿廷即日擢翰林院编修呼为张家小秀才奉诏归娶宋景濂送诗曰少年归娶奏金銮喜得天顔一笑防从此梅花消息好青绫不似玉堂寒　通纪曰周述周孟简吉水人同胞兄弟永乐二年同榜进士述第二孟简第三俱授翰林编修帝曰今日又见大小宋故事也谢铎传曰铎天顺间授编修在翰林学诗时自立程  

课限一月为一体如此月读古诗则凡院课及应答诸作皆古诗也故其所就沉着坚定非口耳所到　通纪曰张元祯南昌人天顺进士为编修屡建言与时宰议不合告归潜心理学名益髙　名臣纪曰倪岳钱塘人天顺进士入翰林为编修考校纂缀精详安雅进讲上前敷古义傅时政言意剀切音吐洪亮帝喜歴陞侍读至学士　章懋传曰懋成化二年进士入翰林除编修与庄昶黄仲昭谏内廷张灯杖阙下谪知临武县罗伦亦以论起复谪官时称翰林四谏　吾学编曰王鏊字济之吴人成化进士幼頴悟不凡十六随父读书太学太学诸生争诵其文初授翰林编修闭门力学避逺权势　又曰崔铣安阳人治进士授编修正徳初宦瑾擅权卿佐皆伏谒跪铣遇瑾史馆门独长揖瑾怒目视铣他日诸史官见又皆长揖瑾益怒谓张防曰翰林后生多轻薄如崔铣尤甚　骆文盛传曰文盛嘉靖乙未庶吉士授编修官史局五六年严嵩当国翛然自逺以使事还朝嵩目而谁之即日移疾归遂不起  

检讨一  

増合璧事曰宋淳化二年以殿中丞郭延泽太子右赞善大夫董元亨并为史馆检讨绍兴九年诏史馆见修徽宗实录以实录院为名检讨官无定贠近制检讨官六贠嘉定二年曾君锡自起居郎兼检讨除权侍郎当陞带修撰而贠数已溢乃降防权以检讨官繋衔俟将来有阙日陞带以从官为检讨官葢自曾君锡始也元无眀属翰林院掌同编修【`吾学编曰天顺初徳秀诸王出阁李贤言四王讲读官八人翰林官少请择新进士授翰林检讨充王讲读官`】  

检讨二  

増职官分纪曰宋至和二年诏今后检讨更不得举试馆职　防要曰嘉祐八年修国史韩琦奏史记日厯未修者积十余年今将修先朝实录而日厯未备检讨阙官请以直秘阁吕夏卿秘阁校理韩维兼职诏夏卿维并兼史馆检讨　言行录曰李焘乞刋定徽宗实录之疎舛者因言臣方修进治平后长编若就加讨论他时可助修正史诏开实录院首命公为检讨官　明王璲传曰璲少而頴异落笔数千言文不加防洪武末擢翰林五经博士永乐初进检讨预修大典洪熙在东宫特深眷注常与羣臣应制撰神龟赋居第一解缙次之由是声名大噪出诸老臣上　王偁传曰偁字孟阳永乐中用近臣荐聘至京待以殊礼诏授国史院检讨充大典副总裁解缙序其虚舟集云永乐初内外儒臣及四方韦布士以纂修集阙下数千人求其博洽幽明洞彻今古学博而思深如孟阳者不一二见　名臣记曰钱习礼吉水人永乐进士入翰林检讨帝喜习礼乡人恶习礼者指为练子宁姻宜坐奸党杨士竒杨荣间闻帝曰习礼有文学史才愿陛下怜察帝欣然曰使练子宁尚在朕且用之况习礼乎习礼感泣自奋励　陈继传曰继幼孤事母至孝少长从王行俞贞木逰贯穿经学人呼为陈五经时初开文阁用杨士竒荐即日驿召授五经博士预修两朝实录进检讨特被知遇老而家居多闻故实徳尊行成咸仰为宗工焉　陈献章传曰献章字公甫正统中举人再上礼部不第归白沙成化十八年辟召至京乞归养母特授翰林检讨自后屡荐不起学者称为白沙先生莆田林俊称其涵养粹完脱落清洒独超造物牢笼之外而寓言写兴扵风烟水月之间盖有舞雩陋巷之风焉　石瑶传曰瑶与兄玠成化二十三年同举进士选庻吉士授检讨李长沙亟称之曰后进可托以柄斯文者其石氏季方乎  

庶吉士一  

増续文献通考曰明初称庶吉士者初称中书六科庶吉士十八年又有翰林院承敕庶吉士永乐二年始定为翰林庶吉士选进士教养之试而留者二甲编修三甲检讨不得留者为给事中御史主事或出为州县官【`吏部职掌曰宣徳九年命庶吉士扵翰林院读书防典曰教习庶吉士翰林院行户部给灯油钱兵部拨皂刑部给纸劄工部拨房屋顺天府给笔墨光禄寺给酒饭`】  

庶吉士二  

増吾学编曰王直永乐进士为庶吉士读中秘书文辞追古作者召入内阁书机密文字　彭时笔记曰翰林官惟第一甲三人即除其余进士选为庻吉士教养数年而后除复有改授他职盖重其选也职清务简优防自如世谓之玉堂仙　未轩集曰故事自十月朔日始赐庶吉士酒至四月晦日止岁以为常　吾学编曰邹智字汝愚成化二十三年改庶吉士防星变应诏陈言极论隂阳之理乞尽斥小人而进用君子又言君子所以不进小人所以不退大抵宦官隂主之疏入不报江晖传曰晖翰林庶吉士与同馆舒芬等抗疏谏南廵廷杖几毙　陈束传曰束嘉靖乙丑选翰林庶吉士与唐顺之王慎中诸人刻励为古学张桂受上殊宠朝士咸奔走束独不往岁时上夀遣吏投刺驰马过其门诸老恨之呼为轻薄小黄毛出之外藩投置五溪蛮夷之地以重困之  

翰林院官属  

増吾学编曰明吴伯宗金谿人洪武四年进士第一人十三年改翰林典籍帝制十题命赋伯宗援笔立就词语峻洁帝曰伯宗才子赐织金锦衣十五年初设殿阁学士伯宗为武英殿大学士　孙蕡传曰蕡南海人洪武初为翰林典籍后以事逮繋有防输左校板筑萧墙望都门讴吟为越声督工者以闻召至帝前陈所作诗皆忠爱语特命释之　王恭传曰恭永乐初以儒士荐待诏翰林年六十余矣与修大典书成授翰林典籍顷之投牒归自号所著书曰白云樵唱　髙棅传曰棅字彦恢仕名廷礼永乐初自布衣召入翰林为待诏九年始陞典籍廷礼流传篇咏无虑千余篇选唐诗品彚议者服其精博　文征眀传曰征眀初名璧以字行长洲人以诸生嵗贡入京用荐授翰林院待诏三载谢病归年九十而卒为人孝友恺悌温温恭人致身清华未衰引退以清名长徳主吴中风雅之盟者三十余年宁庶人以厚币招谢弗往日本贡使踵门求见具冠服南面受拜而却其贽曰此国体也　蔡羽传曰羽字九逵吴县人其学防扵易为程文以应有司阅四十年不售以太学赴选天官卿雅知其名曰此吾少日所闻易蔡生耶奏授翰林院孔目　何良俊传曰良俊华亭人以岁贡入胄授翰林院孔目好谈兵以经世自负浮沉冗散郁郁不得志每喟然叹曰我有清森阁在东海上藏书四万卷名画百籖古法帖鼎彛数十种弃此不居而仆仆牛马走不亦愚而可笑乎遂移疾免归  

## 御定渊鉴类函卷七十三

设官部十三【`尚书总载　录尚书尚书令`】  

尚书总载一  

原杜氏通典曰昔尧试舜扵大麓领录天下事似其任也周之司会又其职焉【`郑注周礼云司会若今尚书`】秦时少府遣吏四人在殿中主发书故谓之尚书尚犹主也汉承秦制及武帝逰宴后庭始用宦者主中书以司马迁为之中间遂罢其官以为中书之职至成帝建始四年罢中书宦者又置尚书五人一人为仆射四人分为四曹通掌图书秘记奏章之事及封奏宣示内外而已其任犹轻至后汉则为优重出纳王命敷奏万机盖政令之所由宣选举之所由定罪赏之所由正斯乃文昌天府众务渊薮内外所折衷逺近所禀仰故李固云陛下之有尚书犹天之有北斗北斗为天喉舌尚书亦为陛下喉舌斗斟酌元气运平四时尚书出纳王命赋政四海【`赋布也`】  

令及左丞总领纪纲无所不统仆射及右丞分掌廪假钱谷【`隋志曰令统领之仆射副令又与尚书分领诸曹`】汉初尚书虽有曹名不以为号及灵帝以侍中梁鹄为选部尚书扵是始见曹名总谓之尚书台亦谓之中台【`吴诸葛恪既定山越孙权使尚书仆射薛综劳军曰故遣中台近官迎致犒赐云`】大事八座连名而有不合得建异议【`自顺帝永建元年初令三公尚书入奏事其八座具歴代尚书中`】二汉皆属少府【`蔡质汉仪曰凡三公列卿将大夫五营校尉行复道中遇尚书令仆射左右丞郎御史中丞侍御史皆引车先相廻避衞士传不得近台官台官过乃得去至晋宋以来尚书官上朝及下禁断行人犹其制也`】魏置中书省有令遂掌机衡之任而尚书之权渐减矣晋以后所掌略同八座丞郎初拜并集都省交礼迁职又解交本汉制也至扵晋宋惟八座解交丞郎不复解交也【`梁陆果迁尚书殿中曹郎拜日八座丞郎并到上省交礼而果至晚不及时刻坐免官`】宋曰尚书寺居建礼门内亦曰尚书省【`令若阙则左仆射为省主`】亦谓之内台每八座以下入寺门生随入者各有差不得杂以人士凡尚书官大罪则免小罪则遣出遣出者百日无代人听还本职【`宋顾琛为库部郎以顾硕寄尚书张茂度闻名而硕与同席坐琛坐此遣出　又宋制曰今朝士诣三公尚书丞郎诣令仆射尚书丞郎并门外下车履度门阈乃纳履也`】其令及二仆射出行分道之制与中丞同令仆各给威仪十八人【`说在御史大夫篇`】自晋以后八座及郎中多不奏事梁天元年诏曰自礼闱陵替歴兹永乆郎署备贠无取职事糠粃文案贵尚虚闲空有趋墀之名了无握兰之实曹郎可依昔奏事自是始奏事矣又诏尚书中有疑事先扵朝堂参议然后啓闻旧尚书官不以为赠惟朱异卒特赠右仆射武帝宠之故也【`周舍问刘杳尚书官着紫荷相传云挈囊竟何所出答曰张安世传云囊簪笔事武帝数十年注云囊橐也近臣簪笔以待顾问`】自魏晋重中书之官居喉舌之任则尚书之职稍以疎逺至梁陈举国机要悉在中书献纳之任又归门下而尚书但听命受事而已后魏天兴元年置八部大人扵皇城四方四维面置一人以拟八座谓之八国各有属官分尚书三十六曹及诸外置令大人主之【`崔元伯通署三十六曹如令仆统事`】四年又复尚书三十六曹天赐元年复罢尚书三十六曹别置武归修勤二职分主省务【`武归比郎中修勤比令史`】至神防元年始置仆射左右丞及诸曹尚书十余人各居别寺【`旧例尚书簿诸曹须即出借任城王澄为尚书时公车署以理冤事奏请直案澄执奏以为尚书政本特宜逺慎故凡奏所事阁道通之盖以秘要之切防其宣露宁有古制所重今反防之宜缮写其事意以付公车诏从之`】北齐尚书省亦有录令仆射总理六尚书事谓之都省亦谓之北省后济北王以太子国立大都督府与尚书省分理众事仍开府置佐【`显祖特崇此官以隋王守侍中摄大都督府长史`】后周无尚书隋及唐皆有其制略同凡尚书省事无不总龙朔二年改尚书省为中台咸亨初复旧光宅元年改为文昌台垂拱元年改为都台长安三年又改为中台神龙初复为尚书省【`亦谓之省台`】都堂居中左右分司【`旧尚书令有大防当省之中今谓之都堂`】都堂之东有吏部户部礼部三行每行四司左司统之都堂之西有兵部刑部工部三行每行四司右司统之凡二十四司分曹共理而天下之事尽矣【`故事叔父兄弟不许同省为郎官格令不载亦无正敕贞观二年十一月韦叔谨除刑部贠外三年四月韦季武除主爵郎中其年七月韦叔诣除库部郎中太宗谓曰知卿兄弟并在尚书省故授卿此官欲成一家之美无辞稍屈阶资其后同省者甚多近日非恩除拜即须相廻避当以凖今同司曹判及公检之官不得用大功以上亲若制敕受者即申所司从早改拟遂同别省亦罢也`】左右仆射各一人【`总统省事`】左丞一人【`掌辖吏部户部礼部十二司事`】右丞一人【`掌辖兵部刑部工部十二司事`】左右司郎中各一人贠外郎各一人【`各掌副左右丞所管诸司事`】尚书六人【`吏户礼兵刑工六部各一人`】侍郎九人【`吏部户部兵部各二人余各一人`】郎中二十八人【`吏部户部兵部刑部各二人余各一人并左司右司则二十人`】贠外郎二十九人【`吏户兵刑四部及司勲各二人余司各一人并左右司共三十一人`】都事六人【`以下各有差`】　増文献通考曰五代时尚书都省在兴国坊今梁太祖旧第宋太平兴国中徙扵利仁坊孟昶旧第颇丽中设都堂左右司左右丞郎中员外郎听东西廊分设尚书侍郎防事二郎中贠外防事六掌施行判命举省内纲纪程式受付六曹文书防内外辞诉奏御史失职考百官府之治以诏废置赏罚曰吏部曰户部曰礼部曰兵部曰刑部曰工部皆焉凡天下之务六曹所不能与夺者总而决之应取裁者随所送中书省枢密院事有成法则六曹准式具钞令仆射丞检察佥书送门下省画闻审察吏部注拟文武官及封爵承袭赐勲定赏之事朝廷有疑事则集百官议其可否凡更改申眀敕令格式一司条法则议定以奏覆太常考功諡议亦如之季终具赏罸劝惩事付进奏院颁行扵天下大祭祀则誓戒执事官设官九尚书令左右仆射左右丞左右司郎中贠外郎各一人分房十曰吏房曰户房曰礼房曰兵房曰刑房曰工房各视其名而行六曹诸司所上之事曰开拆房主受遣文书曰都知杂房主行进制敕自班簿具贠考察都事以下功过迁补曰催驱房主考督文牍稽违曰制敕库房主编检敕令格式简纳架阁文书　绍圣二年诏在京官司所受传宣内降随事申尚书省或枢密院覆奏又诏尚书都省弹奏六察御史纠不当者　事文聚曰宋初鉴藩镇之弊以尚书郎曹出领外寄尚书侍郎郎中贠外郎皆为空官往往他官兼领熙宁诏新官制以六曹尚书侍郎为长贰元祐置权尚书　续文献通考曰宋度宗咸淳八年起居舎人髙斯得奏六曹尚书选用宜在得人其略曰尚书犹天之有北斗为天喉舌斟酌元气运平四时信乎其为天下枢要也其长官则有令有仆射汉或以大将军领尚书事其下有左右丞有六曹尚书盖以万机之繁故众建官属以综理之章帝时韦彪上疏谓天下枢要在扵尚书间者多从郎官超陞此位彪特指六曹尚书耳若录公及令仆乃百僚之长非彪之所指也是时诸尚书多以苛刻为能故又云天下枢要在尚书今超陞此位者徒晓习文法察察小慧而无大能夫枢要之地必忠纯实知国家大体者然后可以综理万务补偏救弊为国家辑安静和平之福消苛浇刻覈之风也今之弥纶省局者固亦得人然韦彪所言或尚有之又徘观望不敢剸决使枢要之地壅塞不通此今日之大患也　辽南面尚书省太祖尝有左右尚书其后更设曰尚书令曰左仆射曰右仆射【`见相目`】曰左丞曰右丞曰左司郎中曰右司郎中曰左司贠外郎曰右司贠外郎金初尚书省设尚书令一贠正一品总领纪纲仪刑端揆左丞相右丞相各一贠从一品平章政事二贠从一品为相掌丞天子平章万机【`见相目`】左丞右丞各一贠正二品参知政事二贠从二品为执政官为相之贰佐治省事【`见相目`】左右司郎中贠外郎各一贠【`制见尚书左右司郎中下`】初入朝时执政官亲执奏目天徳二年诏以付左右郎中为定制　废帝正隆二年九月罢尚书省直省令史出为外官　元世祖至元七年立尚书省八年幷入中书二十四年复置诏天下除行省与中书议行余幷听尚书省从便以闻二十八年复罢武宗至大二年复立四年复罢入中书省　眀初置六尚书非古也自秦变周法天下之事皆决丞相府置尚书扵禁中有令丞掌通章奏而已汉初因之职属少府成帝时始置尚书五人是为五曹及后汉光武亲总吏职天下事皆上尚书与人主参决乃下三府尚书令为端揆之官又分为六曹凡庶务皆防而决之以后职权益重部分日详魏有五尚书晋有六尚书渡江以来定为吏部祠部五兵左民度支凡五尚书歴宋齐梁陈又加都官凡六尚书随宜建置无有常典惟隋制准为吏户礼兵刑工六部尚书歴唐宋相因不改然较之周官六典犹有未尽协者盖周典六卿分职不相混压而隋唐宋则为尚书省之属官故结衔云尚书某部某官其称尚书者省名也眀初因前代之制置中书省设左右丞相等官天下政事皆由之出其属有四部分治钱谷礼仪刑名营造之务太祖洪武元年始置吏户礼兵刑工六部俱正三品衙门定尚书正三品侍郎正四品仍属中书省至十三年鉴丞相胡惟庸等壅蔽革中书省扵是中书之政分扵六部又分大都督府为五而摄其枢要扵兵部陞尚书正二品左右侍郎正三品虽并称政府而名位不极事权不专天子之威福无下移盖隠然周世六官之职而独冢宰不制国用司徒不掌教以此小异耳正以还内阁日益重而六尚书日益轻然老臣勲业稍重加三孤东宫三师若吏兵之长犹能与之抗至分宜之得政江陵之当国则部臣唯唯听命矣  

尚书总载二  

原初学记按叙尚书秦置也【`天文志斗魁六星曰文昌宫荀绰云尚书是谓文昌天府也`】汉因之【`汉犹少府魏晋以后政归台阁故不复矣`】故尚书为中台谒者为外台御史为宪台谓之三台齐职仪云魏晋宋齐并曰尚书台五代史志云梁陈后魏北齐隋则曰尚书省　又韦昭辨释名曰尚上也言最在上总领之也辨云尚犹奉也百官言事当省案平处奉之故曰尚尚食尚方亦然　应劭汉官仪曰尚书唐虞官也书曰龙命汝作纳言朕命惟允　汉眀帝诏曰尚书盖古之纳言出纳朕命机事不密则害成可不慎欤　汉书百官表曰成帝罢中书官初置尚书贠五人如淳曰主天子文书曰尚书如主壻曰尚主　桓子新论曰昔尧试舜扵大麓者录天下事如今之尚书官矣宜得大贤智乃使处议持平焉　谢承后汉书曰朱穆为尚书谠言正直华峤后汉书韦彪疏曰欲急民所务当先除其患其  

原在尚书典枢机天下事一皆决之不可不察　东观汉记曰章帝东廵过任城乃幸郑均舎敕赐尚书禄以终其身故时人号为白衣尚书　魏志曰陈羣为尚书制九品为官人之法羣所建也　王昶考课事曰尚书侍中考课一曰掌建六材以考官人二曰综理万机以考庶绩三曰进视惟允以掌谠言四曰出纳王命以考赋政五曰罚法以考典刑　齐职仪曰尚书六人品第三秩六百石进贤两梁冠纳言绛帻朝服佩水苍玉执笏负荷  

尚书总载三  

原中台　上省【`上详前叙　十洲记曰崇礼门在东掖门内路西即尚书上省崇礼门之东建礼门内即尚书令下舎之门`】　天府　仙台【`上详前叙　司马彪续汉官志云尚书省在神仙门内王筠和刘尚书诗曰客馆动秋光仙台起寒雾`】　天阁　礼闱【`宋元嘉起居注曰尚书左丞袁璠启领曹郎中荀万秋每设事縁私逰肆其所之岂可复参列士林编名天阁请免万秋所居官李充懐愁赋曰在中秋之遥夜兮直崇礼之禁闱`】　天台　画省【`答卞壶诗序曰尚书左丞弹八座以下居万事之会斯乃皇朝之司直天台之管辖　蔡质汉官典职曰尚书奏事扵明光殿省中画古烈士重行书赞`】　司防　文昌【`周礼天官司会之职郑注曰防大计也司会主天下之大计计官之长若今之尚书矣　下详前叙`】　出纳诏命　通掌图书【`汉书解诂曰尚书出纳诏命齐众喉舌　下详通典`】　谓之八座　分为四曹【`续汉书云光武帝分増三公曹为二公其一曹主嵗尽诸州郡事常侍曹主选举祠祀民曹主缮功作盐池苑囿客曹主防驾羗胡朝贺二千石曹主词讼中都官主水火盗贼与三公为六曹并一令一仆二人谓之八座　下详通典`】即古六卿　制法九品【`魏志曰魏世事统台阁重内轻外故八座尚书即古`】  

【`六卿之任也衞卢乆居斯位不沗厥职　下详二魏志`】　谠言正直　方毅防贞【`谢承后汉书朱穆为尚书谠言正直续汉书黄琬方毅防贞为尚书`】　魏朗謇谔　荀绲宽敏【`谢承后汉书曰魏朗字少英入为尚书再升紫防謇谔禁省不屈豪右　又荀绲字伯条拜尚书绲性眀宽敏扵众职以厉羣僚秉机平正直道而行是时内外公卿大夫莫不敬惮`】　宜择温　妙选徳望【`唐髙冯传贞观初上五事曰如尚书八座人之所责成者也宜择温修洁者任之尚朴素革浮伪使家识孝慈人知防耻自然礼节兴矣　通鉴宗欲用牛仙客为尚书张九龄諌曰不可尚书古之纳言有唐以来多用旧相居之不然歴践内外清贵之地妙选有徳望者充之仙客本河湟一使典耳防升清流齿班常伯此官邪也`】　举觞见属　上疏荐拜【`北史曰后魏肃宗举觞谓羣臣曰袁尚书朕之杜预故以杯属元凯时坐者莫不仰羡　后汉左雄虞诩上疏荐之曰雄有王臣蹇蹇之节宜擢喉舌之官由是拜尚书`】  

尚书总载四  

原唐虞曰纳言周官为内史【`汉官解诂云唐虞曰纳言周官为内史机事所总号令攸发`】　管主喉舌【`尚书注曰纳言管主喉舌也`】　王之喉舌【`见雄箴`】典机密【`应劭汉官仪云尚书唐虞官也汉尊此官典机密也`】　统庶事【`应劭云侍中主喉舌万机无不理尚书统庶事官人垂法宪`】　万事之本【`晋康帝起居注诏曰尚书万事之本朕所责成也而廪秩俭薄甚非治体今虽军国多费不为元凯惜禄其依令仆给尚书各亲信五十人廪赐`】八座之任【`晋书蔡谟为尚书上疏让曰八座之任非贤莫居前后所用资名有常孔愉诸葛恢并以清节令才少著名望臣守小郡名辈不同阶级殊悬今猥以鄙超伦逾等上乱圣朝鱼贯之序下违羣士准平之论岂惟防臣其亡之戒实昭圣政惟尘之累`】　士之权贵【`汉官解诂云士之权贵不过尚书`】　士之枢机【`皇甫谧集云尚书文士之枢机也`】　出入王命【`傅子曰尚书出入王命喉舌之任也`】　补我衮阙【`挚虞尚书箴曰山甫辅周靡刚靡柔补我衮阙阐我皇猷`】八元八凯【`左云昔髙阳氏有才子八人苍舒隤敳梼戭大临尨降庭坚仲容叔达齐圣广渊眀允笃诚天下之民谓之八凯髙辛氏有才子八人伯奋仲堪叔献季仲伯虎仲熊叔豹季貍忠肃共懿宣慈惠和天下之民谓之八元齐职仪曰舜举八元八凯今号八座为元凯谢灵运晋书曰八座参摄百揆古元凯之任`】  

尚书总载五  

原箴汉雄尚书箴曰允敕百工命作斋栗龙惟纳言枢机是密出入王命王之喉舌献善宣美而谗说是折我视云眀我听云聪载夙载夜惟允惟恭故君子在室出言如风  

原诔晋潘岳庾尚书诔曰宽而能怀威而不猛化行如形民应如影曀曀虚坐翩翩元幕几筵生尘空馆寥廓卢谌尚书武强侯卢府君诔曰谌罪重五岳衅深四  

海身不灰灭延扵家门方今斩焉在疚死已无日大惧先意遗烈将坠乎地罔极之哀终不宣写是以忍在草土之中撰述平素之迹曰笃生我君天挺贤俊阐大风光隆洪蔚矣其姿绰乎其韵天不予晋厄运时臻阳九之防虽圣莫振君实振惶国难是图防履山川东征西徂方协遐任言复皇舆不见楚申致命郢都徃古来今自逺及近凡在防亲犹思俱殒况我荼毒靡经不尽日月逾迈寒暑代迁恩慈弥逺穷思日纒撰述遗迹临文烦冤  

原铭梁张缵故左民尚书忠子沈僧旻墓志铭曰渐东振古组三袭政若解绳吏如燥湿十升龙管四至九卿居髙首暎比徳腰眀  

原表梁沈约让五兵尚书表曰臣闻百舎之赵非宿舂所资千里之越岂一苇能泝何者装轻适扵路逺舟弱疲扵济深丑貌顇容不借鉴扵淄水驽足蹇歩终取踬扵盐车　丘迟为范尚书拜表曰昔滕公移晷扵泗亭陈遂留懽扵博进禄止一守官穷九列臣获照秋阳取沃淮海发防去已若松乔匪富伊荣须臾至此赏参十乱躬越五水歴览前载孰与为匹　萧子范为兄宗正让都官尚书表曰纳言之授皇命所由五星悬曜差池紫宫之曲百官根本聨曹建礼之内孔蔡诣博垂芳扵两京陈钟令才比肩扵魏世逖望前英俯循庸薄义无尸素理絶祗奉　徐陵让五兵尚书表曰臣闻仲尼大圣犹云书不尽言士衡髙才常称文不逮意臣比衰疴自积思绪茫然频托朋逰为裁章表虽复陈琳健笔未尽愚懐孙惠辞人颇加烦饰所以髙天缅邈弗降昭回瞻拜丝纶更増忧惫臣虽不敏弱冠登朝伊昔承华豫逰多士晩逢兴运爰滥宠私尔时四郊多垒七雄分争国家制度日不暇给赵宫论受命之宜随邑奏升坛之礼而参闻秘计弗解单于之兵飞箭驰书未动聊城之将不期枚乗老叟忽降时恩冯唐暮年见申眀主擢宰京邑朝坐棘林遂致洛阳无雨非比长安多盗其宜屛锢用寘严科犹处名僚乆为叨窃但著书天禄虽如刘向朔望登朝转同王隠其扵朽劣尚可从容司会文昌邈然非据  

录尚书一  

原汉武帝时左右曹诸吏分平尚书奏事知枢要者始领尚书事张安世以车骑将军霍光以大将军王凤以大司马师丹以左将军并领尚书事【`张安世领尚书事职典枢机以谨慎周密自着每言大政已决輙病移出闻有诏令乃惊使吏之丞相府问焉自朝廷大臣莫知与议也　又孔光字子夏领尚书事凡典枢密十余年守法度修政事不希茍合问温室省中树皆何木也光答以他语其谨密如此`】后汉章帝以太傅赵憙太尉牟融并录尚书事尚书有录名盖自憙融始亦西京领尚书之任唐虞大麓之职也和帝时太尉邓彪为太傅录尚书事位在三公上汉制遂以为常每少帝立则置太傅录尚书事犹古冢宰总已之义薨辄罢之【`邓彪录尚书事后以老病上还枢密职　又李固张禹张防并录尚书事`】自魏晋以后亦公卿权重者为之职无不总【`晋康帝时何充让录表曰咸康中分置三录王导录其一荀崧陆各录二条事　晋江右有四录则四人参录也江右张华江左庾亮并经关尚书七条事`】凡重号将军刺史皆得命曹授用惟不得施陈及加节宋孝武孝建中不欲威权外假省录大眀末复置此后或置或省齐世录尚书及尚书令并总领尚书台二十曹为内台主行遇诸王以下皆禁驻号为录公【`齐眀帝为宣城王录尚书废帝昭业思蒸鱼大官以无录公命不与`】髙帝崩遗诏以禇彦回录尚书事江左以来无单为录者有司拟立优防王俭议宜有防书乃从之【`王俭议以为见居本官别拜录推理应有防书而旧事不载中朝以来三公王侯则优防并设官品第二防而不优优者褒美防者兼眀委寄尚书职居天官政化之本故尚书令品虽第三拜必有防录尚书品秩不见而总任弥重前代多与本官同拜故不别有防即事縁情不容均之凡僚宜有防书用申重寄既异王侯不假优文从之`】北齐录尚书一人位在令上掌与令同俱不糺察自隋而无  

录尚书二  

原应劭汉官仪章帝诏曰司空牟融典职六年勤劳不怠其以融为太尉录尚书　又和帝防书曰故太尉邓彪元公之族三让弥髙海内归仁为羣贤首其以彪为太尉录尚书事百官总已以听　又殇帝防书曰司徒徐防以台阁机密施政牧守其以防为太尉录尚书事百官总已以听　又冲帝防书曰太尉赵峻二世常典机衡有匪石不贰之心大司农李固公族之苖忠直不回今以峻为太傅固太尉参录尚书事　又灵帝防书曰故太尉陈蕃忠亮謇谔有不吐不茹之节司徒胡广惇徳允元五世从政今以蕃为太傅与广参录尚书事王隠晋书曰贾充为太尉录尚书五年伐吴为大都  

督吴平上遣侍中程咸犒劳増邑八千户　晋中兴书曰明帝后庾氏为皇太后丸月癸丑皇太后临朝称制司徒王导录尚书事　又太初元年诏曰防稽王体道冲虚识理眀允登显亲贤国之典也其以为丞相录尚书入朝不趋赞拜不名劔履上殿　沈约宋书曰髙祖永初三年尚书令州刺史徐羡之为司空录尚书事又曰孝武帝即位以大将军江夏王义恭为太尉录  

尚书事　又曰诸公录尚书事古制也王肃解尚书纳于大麓曰尧纳舜扵尊显之官使大录万机之政案汉氏诸吏平尚书奏事后霍光以大司马大将军平尚书事　傅畅故事曰何劭王戎张华裵楷杨济和峤为愍怀太傅通省尚书事张华为光禄大夫尚书七条事皆谘而后行惠帝之世太保衞瓘太宰河间王颙太傅东海王越皆录三省尚书秘书事  

录尚书三  

原录六条【`晋中兴书云防稽文孝王以录尚书六条开府领司徒又领州录尚书事公卿奏进位丞相州牧黄钺羽葆`】　参七牒【`沈约宋书晋惠帝初使尚书七牒大事经关张华有异得不识`】宜参机衡【`晋起居注云元康元年诛杨骏诏曰司徒王浑秉法从王思量逺歴位外内文武`】  

【`庸着在方防宜参弼机衡以亮天工其可录尚书事也`】　宜赞朝政【`又太兴二年八月诏司徒荀组宜赞朝政令录尚书给班劒六十人`】　初总万机【`王隠晋书云司马景王为抚军大将军侍郎都督中外诸军录尚书事上初总万机正身平法朝政肃然`】　恒总万机【`晋中兴书王遵为骠骑州领中书录尚书事时丞相参佐罗父母没贼贼平不奔防又中丞熊逺尚书周顗等以署过其事为有司所奏遵上疏请免录中宗令曰卿恒总万机何解录除节而已`】　职典枢机外内无间【`汉书张安世拜大司马车骑将军领尚书事职典枢机以谨慎周密自着外内无间`】　处羣僚右众望渐服【`蜀志蒋琬字公琰录尚书事时新防元帅逺近危悚琬出防萃处羣僚之右既无戚容又无喜色神守举止有如平日由是众望渐服`】　桓焉太傅入授【`华峤后汉书桓焉眀经笃行有名称以尚书授安帝拜太傅录尚书复入授顺帝扵禁中因宴见奏宜引三公尚书入省事天子从之`】　李固太尉参录【`详太尉`】　司马元显为西录【`晋书云司马道子日饮醇酒而委事扵司马元显既而孙恩乗衅作乱加道子黄钺元显为中军以讨之又加元显录尚书事然道子政无大小一委元显时谓道子为东录元显为西录西府车骑填凑东第门下可设雀罗矣`】桓遥录尚书事【`晋中兴书云元兴八年桓用事出镇姑孰虽名在外实遥录尚书事也`】  

录尚书四  

原表齐谢朓眀帝拜录尚书表曰升降玉阶对休命六辔在手千里何偕司防天官之统尚书百僚之本之即庶绩惟凝替之则彛伦斯斁修身践言本慙五美果行育徳未阶六正妄属负图之寄多谢五仁之绩操桧檝扵龙津荷梓梁扵云构无以辅位明堂遗像麟阁原啓陈徐陵安成王让录尚书表后啓曰臣闻间平就国乃盛汉之常仪郕霍无官实宗周之眀典何则皇季之重非待歴阶王爵之隆自髙羣辟况臣戢翼要荒亟离寒暑进慙赵胜能定楚从退匪齐文驰免秦厄固以内切皇心外贻家耻甘输重饵降礼单于迾城十五如请和璧市乡三十聊同宝劒武夫力而获诸原微臣还而反诸敌瞻言马骏着陇右之功追念曹彰克乌丸之防前王子弟若此勲庸偏其反而岂可胜媿  

尚书令一  

原杜氏通典曰殷汤制官有冢宰【`伊尹制官以三公摄冢宰`】君薨则百官总已以聼扵冢宰周之冢宰为天官掌之理六卿之职总属焉扵百官无所不主至秦置尚书令尚主也汉因之铜印青绶武帝用宦者更为中书谒者令成帝去中书谒者令官更以士人为尚书令【`时宏恭石显相继为中书令专权邪僻前将军萧望之领尚书事建言以为尚书百官之本国家枢机宜以通明公正者处之武帝逰宴后庭故用宦者非古之制也宜罢中书宦者`】后汉众务悉归尚书三公但受成事而已尚书令主尚书曹奏下众事而为台主与司校尉御史中丞朝会皆专席而坐京师号曰三独坐故公为令仆射者朝会不陛奏事天子封禅则尚书令奉玉牒检兼藏封之礼【`郭伋迁尚书令处职机密数纳忠谏　陈忠为尚书令前后所奏悉条扵南宫阁上以为故事　郭贺字乔卿为尚书令百姓歌之曰厥徳仁眀郭乔卿忠正朝廷上下平左雄字伯豪为中书令自雄在尚书天下不敢谬选十余年间称为得人自雄掌纳言多所正肃　荀彧字文若为尚书令居中持重焚毁故案奇防密谋不得尽闻又举荀攸可以代已后攸为尚书令`】魏晋印绶与汉同受拜则防命之以在端右故也【`太熙元年诏曰夫总百揆之得失管王政之间塞者端右之职也是以自汉以来慎选其人议郎王戎可为尚书令　又熊逺啓曰伏见荀组为尚书令复领荆州牧自三代以来未闻以纳言之官而出领牧伯者`】魏晋以下任总机衡事无大小咸归令仆【`宋孝武元年诏曰尚书百官之元本庶绩之枢机丞郎列曹局司有任自顷事无巨细悉归令仆非所以诏能济业更可眀体制责厥成也`】齐梁旧用左仆射美迁司空【`谢朏字敬仲征为司徒尚书令朏辞脚疾不堪朝谒仍角巾白舆诣云龙门谢既见乘小舆就席`】梁陈并有之后魏北齐掌弹糺见事与御史中丞更相廉察隋亦总领众务唐尚书令朝服鷩冕八旒七章三梁冠武徳初太宗为秦王时尝居之其后人臣莫敢当故自龙朔三年制废尚书令【`至广徳中郭子仪勲业既盛乃特拜焉子仪以文皇帝曾居此位固让不敢受`】　増初学记曰案叙尚书令者秦官汉因之汉官云汉初并用士人为尚书令秩二千石【`后汉书百官志云尚书令一人本注曰承秦所置荀绰晋百官表注曰尚书令唐虞官也毛诗云仲山甫出纳王命王之喉舌谓此`】晋公卿礼秩云尚书令拜则册命薨则扵朝堂发哀五代史百官志云尚书令至梁加秩中二千石【`汉官云尚书令秩二千石公为之増置二千石秦汉秩有比二千石二千石真二千石中二千石凡四等比二千石月得粟百石二千石月得粟百二十石真二千石月得粟百五十石其下三等虽号二千石其数实不至也唯中二千石月得粟百八十石率一嵗得粟二千一百六十石中犹满也言其满二千石然则古三石今一石耳`】至陈加品至第一其后并因之而不改【`自魏以来尚书令品并第三`】　原齐职仪曰秦汉之世委政公卿尚书之职掌扵封奏令赞文书仆射主开闭令不在则仆射奏下其事魏主重内职八座尚书任同六卿舜举八元八凯以隆唐治今号八座为元凯谓曰贤能用事义如昔也増文献通考曰令在唐为正二品朱梁置为正一品宋淳化三年升在三师上掌佐天子议大政奉所出命令而行之其属有六曹凡庶务皆防而决之凡官府之纪纲程式无不总焉大事三省通议则同执政官合班小事尚书省独议则同仆射丞分班轮奏若事由中书门下而有失当应奏者亦如之与三公三师侍中中书令俱以册拜自建隆以来不除惟亲王元佐元俨以使相兼领不与政政和二年诏尚书令太宗皇帝曾任今宰相之官已多不须置宣和七年设复置令亦虚设而已容斋洪氏随笔曰中书尚书令在西汉时为少府官  

属与太官汤官上林诸令品秩略等侍中但为加官东汉亦属少府而秩稍増尚书令为千石然铜印墨绶虽居机要而去公卿甚逺至或出为县令魏晋以来浸以华重唐初遂为三省长官居真宰相之任犹列三品大厯中乃升正二品入国朝其位益尊班叙至在太师之上然只以为亲王及使相兼官无单拜者见任宰相带侍中者才五人范公质赵韩王普丁晋公谓冯魏公拯韩魏王琦尚书令又最贵除宗王外不以假人赵韩王韩魏王始赠真令韩公官止司徒及赠尚书令乃诏自今更不加赠盖不欲以三师之官赘其称也政和初蔡京改侍中中书令为左辅右弼而不置尚书令以为太宗皇帝曾任此官殊不知乃唐之太宗为之故郭子仪不敢拜非本朝也　续文献通考曰辽南面尚书省尝有左右尚书其后更设曰尚书令　金尚书省设尚书令一贠正一品　元世祖至元七年立尚书省后幷入中书　事文聚曰元尚书令一人正一品　眀无尚书令官  

尚书令二  

原汉书曰张安世字子孺少以父任为郎因善书令给事尚书精力扵职休沐未尝出上行幸河东亡书三箧诏问莫能知惟安世识之具作其事后购求得以相校无所遗失上奇其才擢尚书令　东观汉记曰侯霸为尚书令深见任用樊准为尚书令眀习汉家旧事周密畏慎申屠刚为尚书令謇謇多直言无所屈挠　又曰永平七年宋均征为尚书令忠正直言数纳防谋每駮议未尝不合上意　张璠汉书曰左雄为尚书令限年四十先试经然后举孝廉　续汉书曰陈蕃出为豫章太守性方峻不接賔客征为尚书令送者不出郭门后汉郑宏为尚书令前后所有补益扵政者皆着之为南宫故事　汉杂事曰尚书黄香为东郡太守乞留宿衞拜为尚书令秩二千石　汉官仪职曰尚书令主赞奏总典纲纪无所不统秩二千石　百官表曰尚书令是谓文章天府铜印墨绶五时朝服纳言帻进贤两梁冠佩水苍玉总摄诸曹出纳王命敷奏万机　魏志曰眀帝即位进陈矫为尚书令车驾常幸至尚书门矫跪曰陛下何之帝曰欲案行文书耳矫曰此自臣职分非陛下所宜临也若臣不称其职则请就黜退陛下宜还帝慙廻车而返　又曰太祖进荀彧为汉侍中守尚书令　又曰裵潜为尚书令奏正分职简名实出事使断官府者百五十余条　费祎别传曰祎代蒋琬为尚书令以朝晡聼事其间接纳賔客加之博奕每尽人之欢后董允代之旬日之间事多諐稽允曰人之才力相悬若此　曹羲九品议曰尚书尊官也龙作纳言易曰枢机之发荣辱之主汉和帝时南阳左雄为尚书令在位者各自肃清时称曰左伯豪为尚书天下皆慎选举选举所知自其职也　山涛启事曰尚书令李允迁处宜得其人征南将军羊祜体仪玉立可以肃整朝廷王隠晋书曰乐广为尚书令所在无当时之功誉然为后人所思　又曰咸宁二年李为尚书令虽歴职内外家室至贫俭儿病无以市药上赐钱十万　増魏氏春秋荀攸字公达为尚书令从太祖征伐常谋谟帷幄时入对子弟莫知其所言太祖每称之曰公达外愚内智外怯内勇外弱内强不伐善无施劳知可及愚不可及虽顔回甯武子不能过　又曰文帝在东宫太祖谓曰荀公达人之师表也汝当尽礼敬之攸曾病世子问疾独拜牀下其见尊异如此　晋书荀朂守尚书令课试令史以下覈其才能有闇扵文法不能决疑处事者即时遣出帝尝谓曰魏武帝言荀文若之进善不进不止荀公达之退不肖不退不休二令君之美亦望扵君也　宋书武帝践阼王莹迁尚书令时有猛兽入郭上意不恱以问羣臣皆莫能对莹在御筵乃敛版对曰昔击石拊石百兽率舞陛下应箓御图武象来格帝大恱众咸服焉　唐书广徳元年代宗以亲贤有大特拜尚书令　太平广记载五代史梁开平三年诏外尚书令为正一品按唐典尚书令正二品至是以将授赵王镕此官故外之　续文献通考曰辽萧思话以女册为后加尚书令封魏王  

尚书令三  

原八座　三独【`上详尚书总下详通典`】　专席　廻车【`上详通典下详前二`】　黑轺　绛服【`徐广车服仪制曰尚书令轺车黒耳后户　下详尚书总`】　方峻博朗【`上详前二　晋中兴书刁协迁尚书令诏曰尚书令协抗志髙亮才鉴博朗朕甚嘉之`】  

在位肃　举朝惮【`上详前二　晋中兴书曰卞壶为尚书令奏王导专任无敬举朝惮之详书钞`】　纳言帻　进贤冠【`并详前二`】　黑耳车　彤管珥【`上详黒轺注　应璩新诗曰彤管珥纳言貂珰表武弁`】　眀习故事　识了旧典【`上详前二熊逺啓曰伏见吏部以太尉荀组为尚书令领豫州组朝之素望识了旧典不应处外任`】　勤力  

忧公　推贤进士【`东观汉记云黄香拜尚书令勤力忧公畏慎周密每用奏议所建画未尝流布然执事平法常持轻全活非一也　魏氏春秋云荀攸为魏尚书令推贤进士太祖曰二荀令之论人益信后世不忘也`】　眀审选举　防擢英俊【`后汉羊陟字嗣祖拜尚书令眀审选举旌贤退恶　又云衞良字叔贤拜尚书令每选举常先谘访防擢天下英俊及二千石长吏必依功次用之州里同郡虽有佳者避逺嫌疑犹后他州也`】　费祎识悟　衞瓘严整【`费祎别传云祎代蒋琬为尚书令扵时战国多事公务烦猥祎识悟过人每省读书记举目暂视已究其意防其速数倍扵人终亦不忘　王隠晋书云卫瓘拜尚书令加侍中性严整以法御下视尚书若参佐尚书郎若掾属`】増使相兼官　机衡总任【`洪氏随笔宋尚书令位益尊为亲王及使相兼官无单拜者　通典魏晋以下任总机衡俱详前一`】　廻天子车　受世子拜【`上陈矫事　下荀攸事俱详前`】　北斗尊　三台隔【`顔真卿集尚书北斗尊杨诚斋送顔尚书诗听履星辰北斗寒三台只隔寸云间周家冢宰均四海汉制尚书本百官`】　才包武库　位冠文昌【`晋杜元凯为尚书才略纵横无所不有当时号为杜武库　武后光宅改尚书省为文昌台`】可喉舌　领搢绅【`杜甫诗北斗司喉舌东方领搢绅持衡留藻鉴听履上星辰`】　蒋公神宇　荀令异香【`蜀志蒋琬为尚书令时诸葛武侯新殁琬处羣寮之右既无戚容又无喜色神宇端然详录尚书下　襄阳耆旧传曰刘季和云荀令君至人家坐处三日香`】　紫极八座　丹屛六曹【`唐授李承嘉尚书制曰紫极八座非徳莫居丹屛六曹惟贤是授`】  

尚书令四  

原古之冢宰【`晋公卿礼秩云尚书令古之冢宰荀朂集云昔六官所掌冢宰为首秦公卿赞以丞相御史为冠今者尚书令总此三者非臣驽闇所宜忝窃`】　周之冢宰【`曹嘉之晋纪云荀朂守尚书令诏曰周之冢宰今尚书令皆古百揆之任以其亮采惠畴熙帝之载实允扵此朂肆力先朝庸勲超格受终之揆协扵大麓故受以此位也`】　宪范王猷【`晋书陈郡谢石字石奴迁尚书令上疏逊位曰尚书令国之总司总括百揆宪范王猷式是羣辟故必简徳而防量才而授`】　眀习汉制【`汉书孔光为博士选三科髙第为尚书观故事品式数岁眀习汉制及法令上甚信任之转为仆射尚书令有诏光周密谨慎未尝有过`】　百揆之首【`晋起居注武帝诏曰尚书令百揆之首总参机衡出纳朝政治绩之所由也车骑将军贾充忠允清正通理经逺阙廸文武谟勲着其以充守尚书令`】　端右之重【`晋书王恭传云司马道子集朝士置酒扵东府尚书令谢石因醉为委巷之歌恭正色曰居端右之重集藩王之第而肆淫歌欲令羣下何所则石深衔之`】　掌曹文书【`后汉百官志尚书令一人掌凡选署及奏下尚书曹文书众事`】　条奏善政【`后汉侯霸拜尚书令时无故典朝廷又少旧臣霸习明故事录遗文条奏前世善政法度有益扵时者皆施行之`】　奏崇经术【`又左雄字伯豪为尚书令奏令崇经术郡国耆儒年六十已上为郎不满四十不得察举若茂才异行不拘年齿帝从之`】　决谟帷幄【`郅夀字伯考为尚书令朝廷有疑议常独进见决谟帷幄肃宗奇其智防擢为京兆尹`】进善疾恶【`杨淮字伯川拜尚书令秉心正直选举髙妙进善疾恶不爽毫厘`】　志在匡益【`晋中兴书云刁协为尚书加金紫光禄大夫性刚悍志在匡益中宗甚信重之`】　典在枢机【`谢承后汉书云王防字文始为尚书令典在枢机竭忠扵国数陈便益议判时政以补阙失言防切直多见纳省`】　正身机密【`又云邓儒字伯祖补尚书令正身机密不挠强臣`】　正色扵朝【`晋中兴书卞壶明帝时为尚书令与王导等俱受顾命辅幼主成帝即位羣臣进玺司徒王导以疾不至壶正色扵朝曰王公岂社稷之臣耶大行在殡嗣皇未立宁是人臣辞疾之时专任无敬事寝不行举朝惮之`】数犯颜色【`续汉书云申屠刚拜侍御史迁尚书令在尚书数犯顔正色百寮惮之常慕史防汲黯之为人`】　数有直言【`谢承后汉书云唐约字仲谦拜尚书闲习旧典质素密静自典枢机数有直言美防每作表疏皆自手书之不宣扵外处官不言货利之事当法不阿所私京师謡曰治身无嫌唐仲谦`】号为补职【`华峤后汉书云黄琼尚书令习见故事号为补职`】　号为清能【`蜀志吕乂传云乂字伯阳为尚书令众事无宿门无停宾歴职内外治身俭约谦静少言为政简而不烦号为清能然持法刻深好用文俗吏故居大位声名损扵郡县`】　张修朝无秕政【`谢承后汉书云张修字子慎拜尚书令有故官下卿刺史二千石为谗谤所废者以次征用奏罢中官贵臣子弟在官者国教肃清朝无秕政`】　周荣尽心奉职【`东汉记云周荣为尚书令在纳言管枢密尽心奉职夙夜不怠`】沈勲名冠百寮【`会稽先贤传曰沈勲字子异征诣南宫赐酒拜尚书令持节临辟雍名冠`】  

【`百僚`】　吕乂节俭自守【`荆州先徳云吕乂为尚书令躬亲万机清白廉素不畜妇妾车马之好以节俭自守`】　谢石脚疾扵府综摄【`晋中兴书云谢石迁尚书令石上表以脚疾不敢朝拜乞依故尚书王彪之例扵府综摄诏从之`】　王述患脚扵府摄事【`徐广晋纪云王述不拜中书患脚就拜尚书令扵府摄事也`】　军国大事悉与筹焉【`魏志荀彧为汉侍中守尚书令常居中持重太祖虽征伐在外军国事皆与彧筹焉`】　朝之大事无不得判【`晋中兴书琅邪王录云王彪之字叔虎迁尚书令与谢安共掌朝政安数称曰朝廷大事众人所不能决者咨之王公无不立判也`】　増呼为笔公【`后魏尚书令古弼头锐帝常呼为笔公`】飞白题尚书壁【`宋书王僧虔为尚书令尝为飞白书题尚书壁曰圎行方止物之定质修`】  

【`之不已则溢髙之不已则栗弛之不已则踬引之不已则迭是故去之宜疾当时嗟赏以比座右铭`】  

尚书令五  

原箴晋挚虞尚书令箴曰明明先王开国承家作制垂宪仰观列曜俯令百官政用罔昔舜纳大麓七政以齐内成外平而风雨不迷山甫翼周靡刚靡柔补我衮职阐我王猷王猷允塞而四海咸休虽曰圣眀必頼良材无曰我智官不任能发言如丝其出成纶千里之应枢机在身世季道缺天纲纵替既无老成改旧法制法制不循不长厥裔尚臣司台敢告侍衞【`初学作张华`】  

原碑后汉潘朂尚书令荀彧碑曰夫其为徳也则主忠履信孝友温惠髙亮以固其中柔嘉以宣其外廉慎以为己任仁恕以察人物践行则无辙迹出言则无辞费纳规无敬辱之心机情有密静之性若乃奉身蹈道勤礼贲徳后之事间匪云予克然后教以黄中之叡守以贞固之直注焉若洪河之源不可竭也确然若华岳之停不可防也故能言之斯立行之斯成身匪隆汚直哉惟清紊纲用乱废礼复经扵是百揆时序王猷允塞告厥成功用俟万岁  

原表后魏温子升代临淮王彧谢封开府尚书令表曰臣道媿山东气慙陇右激水弗功抟风无力但以平原带地资绪极天发趾自髙理翮以逺出临侯服既乏刺举之能入践帝阍又无应对之美空复受戈清庙推毂朱门孝阙泪河功慙汗海大宝逺降横草未树顾以有涯愿言知止　又为魏南阳王元宝炬让尚书令表曰臣闻立而托乘乃成致逺之功坐以运舟遂有利渉之用若以轻任重课凭虚责实虽欲自勤终焉靡效　梁范云为栁司空让尚书令初表曰陛下继眀南面复垂显录增荣益观岂测身限而露不广海尘不增山微物知止敢忘自退诚以怀音感遇乆妨彝序尸禄昧宠取蹈风歌中寐轸心方餐凝虑宁可冐厘综之重负学制之谈将玷朝徽匪伊身议　第二表曰臣闻圣人在上愚智无以息隠天下有道方圎归其能是如以驽蹇之才不致问扵千里瓦砾之质伫待价扵十城伏愿陛下矜臣负乘之尤照臣匪饰之情迹言观用允授上才敛惠流恩曲蠲下第则云序斯平彞章载穆　沈约拜尚书令到都上表曰窃位之讥允当斯责王命私请有事相倾油云湛露徒降旻昊之徳弱缟轻蝉不载邱岳之重登阶望席恍焉失歩　北齐邢子才为文襄皇帝让尚书令表曰扬职万机总任百揆悬衡庶物准纳羣僚何以助日月之光华増天地之髙反鉴取照匹此何难倒裳求领方之为易　又表曰正以昼览太山不假秋毫之察夜仰列宿岂借烛龙之眀爵人以世既非盛徳之举公门有私故是陵夷之运　陈江总让尚书令表曰臣弱嵗立朝本无奇志每谓任登常伯足承基绪值梁季不造拙人间东窜三江南徂百越不知秦汉十有七年心迹退黜平生毕矣但野性踈嬾不屑死増俯仰乖时人物多忤天飞践阼任寄隆重谬以商邱之木遂比舟楫之材燕岱之石混同瑚琏之器当由崇贤使举早守名节窃以天府文昌万方之薮天官冢宰无所不统礼尊三独事昭百揆旷职云乆三十余载一旦开置必资望实岂期廷典私偏滥庸菲薄陛下听览余辰曲垂昭纳遂斯反汗髙选具瞻则敝盖敝帷使臣暮齿岁制月制賖臣皓髪不以一怠  

原册文陈后主授江总尚书令册文曰夫文昌政本司防治经韦彪谓之枢机李固方之斗极况其五曹斯综百揆是谐同冡宰之司专台阁之任惟尔道业标峻宇量宏深胜范清规风流以爲准的儒宗学府衣冠以爲领防故能师长六官具瞻允塞眀府八座仪刑载逺其端朝握揆朕所望焉徃钦哉懋建尔徽猷亮采我国可不慎与  

原启陈江总除尚书令谢台启曰窃以昔之冡司今曰端揆顷同台衮无人则阙臣之朽薄安可叨贲谨当奏承夜月冀奉三思之防声寄浮云方祈九天之路　又除尚书令断表后启曰司防治本冡宰朝端搢绅所属仪刑攸在皇代以来无人则阙陛下将备厥职用穆臣僚不容始自庸菲以讙物议当今藩翰至戚不无其才廊庙重臣亦有其器伏愿检【`一作慎`】俞往之则阐平章之道臣防心布款有理存焉  

## 御定渊鉴类函卷七十四

设官部十四【`尚书仆射　诸曹尚书尚书左右丞`】  

尚书仆射一  

原杜氏通典曰仆射秦官汉因之自侍中尚书博士郎皆有之古者重武官有主射以督课【`古者重武官以善射者掌政事故曰仆射仆射者仆役于射也`】军屯吏驺宰永巷宫人皆有取其领事之号【`凡此诸官皆有仆射随所领之事以为号也若军屯吏则曰军屯仆射永巷则曰永巷仆射`】成帝建始元年初置尚书五人以一人为仆射主封门掌授廪假钱谷后汉尚书仆射一人署尚书事令不在则奏下众事印绶与令同【`自汉以下章服并与令同`】献帝建安四年以执金吾荣劭为左仆射卫臻为右仆射仆射分置左右盖自此始【`钟离意拜尚书仆射尝赐胡侍子缣当三十匹尚书郎受诏误以三百匹上怒召郎欲鞭之意入曰臣位大罪重郎位小罪轻臣当先坐然后及郎遂解衣当鞭上曰释之又明帝作北宫意諌止之出为鲁相及徳阳殿成百官大防上笑曰钟离尚书在朕不得成此殿`】经魏至晋于江左省置无恒【`魏徐宣字寳坚为左仆射加侍中车驾幸许昌宣统留事`】置二则为左右仆射  

或不两置但曰尚书仆射令阙则左为省主若左右并阙则置尚书仆射以主左事置祠部尚书以掌右事则尚书仆射祠部尚书不恒置矣【`若无令则左仆射为省主与令同若左右并阙则直置仆射在其中间总左右事`】宋尚书仆射胜右减左右居二者之间仆射职为执法置二则为左右执又与尚书分领诸曹兼掌弹举【`王为仆射奏弹谢灵运力人桂兴淫其嬖妾杀兴江涘请免官削爵收付大理内台旧体不得用风声举弹此事彰赫暴之朝野不敢拱黙武帝命免官而已`】齐左右仆射行则分道左仆射领殿中主客二曹【`诸曹郊庙园陵车驾行幸朝仪台内非违文武举补满叙疾假事其诸吉庆瑞应众贺灾异贼发众变临轩策命改号格制涖官铨选凡诸除署功论封爵贬黜八议疑谳通闗案则左仆射主右仆射次经之`】右仆射领祠部仪曹【`掌诸曹库藏谷帛文武廪给诸库资差量人役百工死病亡叛讨补考剔非违租布税调理船车兵器其祠部郊庙防赠仪曹仪典礼学武官除署移并城邑人户复除家宅田地兴工创架运写拘虑刑狱听讼百工免遣通闗及案奏事则右仆射主左仆射次经之`】黄案左仆射上署右仆射次署凡仆射掌朝轨尚书掌献奏都丞任在弹违【`诸详谳事应须部议相值者皆即先立意应奏黄案及闗事以立意官为议主凡辞诉有慢命者曹咨如旧若命有咨则以主意者为议主`】齐梁旧制右仆射迁左仆射左仆射羙令其仆射处于中陈亦然后魏二仆射左居上右居下【`令仆中丞驺唱而入宫门至于马道及郭祚为仆射以为非尽敬之宜乃奏请御在太极驺唱至止车门御在朝堂止司马门驺唱不入宫自此始也　又朱仲逺为行台仆射请准朝式在军鸣驺废帝笑而许之其肆情若此`】北齐仆射职为执法置二则为左右仆射皆与令同左纠弹而右不纠弹隋文帝开皇三年诏左右仆射从二品左掌判吏部礼部兵部三尚书御史纠不当者兼纠弹之右掌判都官度支工部三尚书又知用度余并依旧【`杨素为右仆射与高颎专掌朝政后文帝渐疎忌素诏曰仆射国之宰辅不可躬亲细务但三五日一度向省评论大事示崇重实夺其权也终仁夀之末不复通省事`】唐左右二仆射因前代本副尚书令自尚书令废阙二仆射则为宰相故太宗谓房龄杜如晦曰公为仆射当洞开耳目访求才贤是为宰相宏益之道今以决辞听讼不暇岂助朕求贤之意乃令尚书细务悉委于两丞其冤滥大故当奏闻者则关于仆射及贞观末除拜仆射必加同中书门下平章事及参知机务等名方为宰相不然则否然为仆射者亦无不加焉至开元以来则罕有加者【`自开元以来始有单为仆射不兼宰相者`】初龙朔二年改左右仆射为左右匡政咸亨元年复旧官品第四【`上元三年闰五月制尚书省颁下诸州府并宜用黄纸`】武后改二仆射为文昌左右相进阶为从三品寻复本阶神龙初复为左右仆射【`二年九月敕门下及都省宜日别录制敕自三月一进`】开元元年改为左右丞相从二品统理众务举持纲目总判省事【`二年四月敕在京有诉冤者并于尚书省陈牒所司为理若稽延致有屈滞者委左右丞及御史台访察闻奏如未经尚书省不得辄入于三司越诉`】御史纠不当者兼得弹之至天寳元年复旧议曰按仆射秦官其任则防其职甚细东汉以后虽委任渐重职司防府而非百寮师长之职也又按丞相亦秦官秦氏每羣臣上表皆云丞相臣某为首汉之宗臣萧何为丞相汉仪丞相进天子御座为起在舆为下有疾法驾至第问得戮二千石申屠嘉欲斩内史鼂错是也霍光受顾托之重当伊周之地废昌邑王上表太后丞相敞为首大司马大将军臣光次之其尊崇如此中间尝置左右丞相亦尝改为相国亦为大司徒大抵汉之丞相是为三公于天下无所不统后汉亦以三公为宰相则司徒本西汉丞相也后或为丞相或为相国或为大丞相虽互为之名其实一也曹公司马师昭赵王伦王敦王导刘义宣齐高帝梁武帝尔朱荣侯景陈武帝齐建武隋文帝皆为之歴代多非寻常人臣之职亦多为赠官然自秦以降实居百寮之长今尚书令总领众务举持纲目仆射贰之诚为崇重且非统国政宰天下之任宜侍中中书令如直以尊崇则太师不然上公太尉始可师长命百寮也龙朔中天寳初尝改侍中中书令为左右相逺协伊尹仲虺为左右相周公召公相成王为左右之义斯诚允当或谓尚书令仆射录尚书之职是官之师长按前代录尚书霍光张安世王凤赵熹牟融邓彪张禹李固王导禇彦回齐明帝之徒或是丞相或是三公或是大将军大司马兼之皆秉朝政犹古冢宰百官总已实宰辅也其时别有令仆今仆射虽尝改为丞相名同而职异品秩又未崇极上有三师三公尚书令七人岂得比前代丞相受任也其袭旧名无实者若今刺史皆云使持节按前代使持节得戮二千石其王公以下封国皆南靣臣人分茅建社其开府仪同三司则礼数班秩皆如三公置府辟吏今并岂有实乎此例甚众不能徧举安有仆射因改丞相之名都无丞相之实而为百寮师长也又与丞郎絶礼若不隔品致敬则诸司长官与隔品寮属其可絶礼乎斯不然矣　増唐制曰唐因隋制以三省之长中书令侍中尚书令共议国政此宰相职也后以仆射为尚书省长官与侍中中书令号为宰相品位既崇不欲轻授人常以他官居宰相职而假以他名　六典曰左右仆射开元初改为左右丞相掌总领六官纪纲百揆初亦宰相之职也开元初张说兼之后罢知政犹为丞相自此之后遂不知国政天寳元年复为仆射二年改侍中为左相中书令为右相　防要曰左右仆射自武徳至长安四年以前并是正宰相初豆卢钦望拜左仆射不言同中书门下三品不敢参议政事数日后始加知军国重事景云二年十月韦安石除左仆射东都留守不带同三品自后空除仆射不复为宰相矣开元中张说为右丞相元宗令选日上因制仪注自非中书门下诸三品以上皆坐受其礼因为故事元和六年礼官按开元礼有册拜官上仪咸与卑官荅拜令仆射皆册拜官也防昌二年陈夷行崔珙拜仆射奏仆射始视事受四品官拜无着令比左右丞吏部侍郎御史中丞皆为仆射拜阶下谓之隔品致敬准礼皇太子见上台羣官羣官先拜而后荅无二上也仆射与四品官并列不容独优开元二年以仆射为丞相位次三公三公上日荅拜而仆射受之非是望敕所司约三公上仪注定令　文献通考曰宋制左右仆射掌佐天子议大政贰令之职与三省长官皆为宰相之任元丰官制行不置侍中中书令以左仆射兼门下侍郎右仆射兼中书侍郎行侍中中书令职事寄禄为特进政和中诏曰昔神考训迪厥官有司不能奉承仰惟前代以仆臣之贱充宰相之任可改左仆射为太宰右仆射为少宰靖康元年诏依制复为仆射乾道八年诏左右仆射依汉制改为左右丞相石林叶氏曰本朝沿袭唐制官制行始用六典别尚  

书门下中书为三省各以其省长官为宰相则侍中中书尚书令是也既又以秩高不除故以尚书令之贰左右仆射为宰相而左仆射兼门下侍郎以行侍中之职右仆射兼中书侍郎以行中书令之职而别置侍郎以佐之则三省互相兼矣然左右仆射既为宰相则凡命令进拟未有不由之出者而左右仆射又为之长则出令之职自己身行尚何省而覆之乎方其进退执政无不同则所谓门下侍郎者亦预闻之矣故批防皆曰三省同奉圣防既以奉之而又审之亦无是理门下省事惟有给事中封駮而已未有左仆射与门下侍郎自駮已奉之命者则侍中侍郎所谓省审者殆成虚文也元祐间议者以诏令稽留吏员冗多徒为重因有并废门下省之意后虽不行然事有当奏禀左相必批送中书右相将上而右相有不同往往或持之不上或退送不受左相无如之何侍郎无所用力事权多在中书自中书侍郎迁门下侍郎虽名进其实皆未必乐也　按以宰相而兼他官本非令典唐制所谓反轻宰相之体是也然时方用兵则兼节度使崇儒学则为大学士急财赋则为盐鐡转运使盖以国家方重其事而以宰相提纲则下不敢以泛泛之司存视之犹有说也至于三省则俱为政本之地无所不统长官则为宰相所谓中书门下同平章事是也佐官则参知政事是也今元丰改官制既以中书门下同平章事为左右仆射参知政事为中书门下侍郎尚书左右丞矣而复以左仆射兼门下侍郎右仆射兼中书侍郎则是既自有佐官而复以长官兼之赘疣甚矣盖神宗必欲复唐三省之职而蔡确以有中书造命之说已为次相兼中书侍郎王珪为首相兼门下侍郎实欲隂摈珪于门下使不得与造命取防之事茍以便其专政之私而不复顾体统名称之不顺也　续文献通考曰辽南靣尚书省太祖尝有左右尚书其后更设曰尚书令曰左仆射曰右仆射元无仆射官　明无仆射官  

尚书仆射二  

原初学记曰仆射秦汉秩六百石公为之増至二千石至梁加秩中二千石自魏以来品第三至陈加品第二自东晋以来祠部尚书多不置以右仆射主之　百官表注曰仆射一人铜印墨绶五时朝服纳言帻进贒两梁冠佩水苍玉官品第三月俸四十五石　汉书曰郑崇字子游哀帝时擢为尚书仆射数求见諌诤上初纳用之毎闻曳革履上笑曰我识郑尚书履声后为人所谮上责崇曰君门如市何欲禁切主上崇曰臣门如市臣心如水　钟离意别曰意字子阿为尚书仆射其年匈奴胡归义诏赐缣三十匹尚书侍郎广陵暨酆误为三千匹诏大怒鞭酆欲死意排省閤入諌曰海内遐迩谓陛下贵于财而贱人命愚臣所不安明帝以意諌合大义恚损怒消敕大官赐酆酒药诏谓意曰非钟离尚书朕几降威于此郎【`此事通典亦载与此小异并存之`】　魏志曰桓范荐徐宣为仆射后加侍中光禄大夫车驾幸许宣总留事帝还主者奏呈文书诏曰吾省与仆射何异竟不视　又曰陈泰为尚书左仆射典选举贡事　晋起居注曰太康元年诏曰山涛自典官人之任志在澄清风俗朕将倚之以宏训范庶人伦有日新之羙其以为左仆射　晋诸公赞曰司马珪时多令望早歴显职晋受禅为尚书左仆射年三十七众论以为羙　世说曰周顗字伯仁为左仆射风徳雅重过江积年恒大饮酒尝经三日醒时论谓之三日仆射　王隐晋书曰太康元年诏依旧制置左仆射以山涛清虚恬简转为仆射　齐职仪曰魏朝以尚书仆射毛玠领选曹晋武以仆射山涛领吏曹后依拟至今或领焉　沈约宋书曰刘延孙为尚书左仆射延孙疾病不任拜起上使乗船自青溪至平昌门入尚书下舍　増晋中兴书曰纪瞻字士逺为右仆射肃宗常居内殿慨然忧天下曰社稷之臣欲得十人如何因数之云君便是一人　齐书帝欲用张绪为仆射以问王俭俭曰绪少有清望诚羙选也南士由来少居此职禇彦回曰俭少年或未忆耳迩江左用陆玩顾和皆南人也俭曰晋昏衰之政不可为则　南史徐湛之为尚书仆射令何尚之以湛之国戚任迩隆重欲以朝政推之诸词诉絶不料省湛之亦以令掌敷奏出纳事无不总令缺则仆射总任又以事归尚之互相推诿御史中丞袁淑奏并免官诏特无所问乃使湛之与尚之并受词诉尚之虽为令而朝事悉归湛之　唐徳宗贞元元年八月以张延赏为左仆射唐中宗神龙元年以唐休璟豆卢钦望为左右仆射休璟仍同三品钦望有军国重事中书门下可共平章先是仆射为正宰相其后多兼中书门下之职午前决政事午后决省事至是钦望专为仆射不敢预政事故有是命【`余详前一会要`】　后周书周惠逺为右仆射自关右草创礼乐缺然惠逺与礼官损益旧章自是仪轨稍备　宋太祖建隆元年加魏仁浦右仆射同平章事神宗元丰五年以王珪为尚书左仆射兼门下侍郎蔡确为尚书右仆射兼中书侍郎　髙宗建炎四年金以韩企先为尚书左仆射兼侍中时金方议礼制度企先博通经史知前代故事或因或革咸取折衷  

尚书仆射三  

原苍玉　皁防【`上详前二　东观汉记曰鲍永字君长拜仆射行将军事将兵安抚河东永好文徳虽行将军常皁防路称鲍尚书兵按通典永常白防路称白衣尚书与此异`】　排閤　曳履【`并详前二`】　清恪　忠允【`先贤行状云毛玠为尚书仆射雅量公正在官清恪　晋起居注曰尚书髙阳王珪忠允善政以珪为右仆射`】　摄百揆　副端右【`谢灵运晋书曰古者重武事贵射御取其捷御如仆各置一人尚书六人谓之八座参摄百揆出纳王命古元凯之任也　何法盛晋中兴书曰顾和为尚书仆射以母老固辞诏敕谕特听暮出朝还其优遇如是寻朝议以临端右之副不宜处于外更加银青光禄大夫`】　协宣庶绩　总统留事【`晋起居注曰太康元年诏云尚书旧置左右仆射所以恢演政典协宣庶绩中间乆废其复置之　下详前二`】　国之司直官之师长【`魏志曰毛玠字孝先为尚书仆射时太子未定临淄侯植有宠玠諌曰近袁绍以嫡`】  

【`庻不分覆宗国废立大事非所宜闻会玠起更衣太祖谓曰国之司直我之周昌　又曰文帝时欲以贾诩为仆射诩曰尚书仆射官之师长天下所望诩名素不重非所以服人纵诩昧于荣利奈国朝何`】　五四辞　二龙防骥【`范蔚宗后汉书曰胡广字伯始五尚书仆射王隐晋书曰荀顗代陈泰为仆射领吏部四辞而后受　张铨南燕书曰慕容徳以右仆射封嵩为左仆射尚书韩为右仆射时嵩并年三十又以嵩弟融为西中郎将弟轨为东中郎将嵩等俱拜帝临轩诏令四人同入嵩等升殿方谢帝顾曰跃二龙于长衢骋双骥于千里朝野荣之`】　主开封　括贤俊【`汉书仪云尚书仆射主开封□令主赞奏封下书又汉书典官兼职尚书令仆射主开封掌授廪假钱谷也　晋起居注云永昌元年正月诏曰左仆射所以广括贤俊经始万化之机仆射防军荀顗可进为左仆射尚书领选`】　综核名实　弥缝遗阙【`王隐晋书云荀顗字景倩文帝时辅政顗外甥陈防薨启顗代防顗承防后加之淑慎综核名实风俗澄正　华峤汉书云李字元礼仆射与太傅陈蕃戮力悉心弥缝遗阙`】讯牒　堕车【`白帖王敬宏为仆射关置文案初不省读常陪聴讼文帝问以疑狱敬宏不对`】  

【`帝变色问何故不以讯牒副仆射敬宏对曰臣乃得讯牒政自不解帝不恱后尚书令　又王常为仆射常堕车时人谓之堕车仆射`】　魏尊硕徳选在徐宣　晋宠元勲选在羊祜【`俱白帖`】　増折勲戚威　起敌国畏【`后汉书郅夀为尚书仆射时大将军窦宪威振天下常使门下生赍书诣夀有所请托夀即送诏狱前后上书陈宪骄恣引王莽以诫国家司马温公复起为仆射辽人闻之曰南国复相司马矣毋轻生事开边隙`】　总枢机重权访军国大事【`干寳记武帝诏曰散常侍羊祜秉徳清劭经纬文武虽处心腹之任不总枢机之重非垂拱无为委任责成之意也以祜为尚书左仆射宋史至道二年吕端加右仆射上御崇政殿访以军国大事端陈当世急务有条理上嘉纳之`】　兆平章之名　受都督之任【`唐百官志贞观八年仆射李靖以疾辞位诏疾小瘳两三日一至中书门下平章事平章之名始此　宋绍兴七年以右仆射张俊为江淮都督出视师`】　以艰难协主心　以博大开上意【`言行录李沆为尚书右仆射日取四方水旱盗贼奏之王旦以为细事不足烦帝听沆曰人主少年当使知四方艰难不然血气方刚不留意声色犬马则土木甲兵祷祀之事作矣识者服其逺见　元祐三年范纯仁为右仆射务以博大开上意忠厚革士风`】　撤帘还政　肩舆入省【`英宗治平元年韩琦欲太后撤帘还政乃取十余事禀帝帝裁决悉当琦即诣太后覆奏太后每事称善琦即白太后求去太后曰相公不可去我当还深宫耳遂起琦即厉声命撤帘帘既落犹于御屏后见后衣也　哲宗元祐元年以司马光为尚书左仆射既而诏免朝觐许乗肩舆三日一入省`】　都民留　中外鼓舞【`仆射司马光过阙廷卫士见公入皆以手加额都民道呼留　言行录陈康伯时淮甸被兵上亲札遣中使即家居召公复拜尚书左仆射制出中外鼓舞`】　成功云雷际　翊圣天地安【`岑参题左仆射相国冀公陈斋`】  

尚书仆射四  

原署尚书事【`续汉书百官志曰尚书仆射秩六百石承秦所置署尚书事`】　省录台事【`谢承后汉书云尹昆时拜尚书仆射诏曰惟君功曹时以太守之术克奨王室其省录台事勿令谬误`】综详朝政【`晋起居注云太始七年诏曰尚书仆射总括万机以贰纪纲综详朝政`】　内  

赞治道【`荣绪晋书曰谢安石为仆射诏曰尚书安石冲允清纯识体宏亮宜内赞治道外绥戎政可尚书仆射吏部后加将军`】　称为亷平【`虞预晋书云虞钦字子若少好学为尚书仆射加侍中奉车都尉领吏部清实选举称为亷平也`】　称为强正【`晋起居注云刁协字元亮为尚书左仆射于时中兴草创制度未立朝臣无习朝仪者惟协以乆在中朝多谙故事朝廷宪体出入威仪唱赞皆一禀于协当时称为强正`】　公清为性【`荣绪晋书云朱整字伟齐为尚书仆射领吏部公清为性持真励守`】　平正为能【`东观汉记云桓虞字伯春尚书仆射据法断事周密平正以为能擢为南阳太守`】　举台惮之【`司马彪续汉书云钟离意字子阿为堂邑令有能徴拜尚书仆射事有不便辄封还上谏举台惮之`】　四海翕然【`先贤行状云毛玠为尚书仆射其典选举拔真实斥华伪进逊行抑阿党诸宰官治民绩不着而私财足者皆免废乆不选用于时四海翕然莫不厉行`】　黄琼借田奏上从之【`华峤汉书云黄琼字世英为仆射顺帝乆废借田琼曰上古圣帝莫不敬恭神明防郊庙之礼亲借田之勤书奏上从之`】　王珣文章为上所昵【`晋中兴书云王珣字元琳拜侍中尚书左仆射领吏部时烈宗雅好典籍珣与郄恢殷仲堪徐邈等并以才学文章为上所昵`】何澄坐家视事【`晋起居注云何澄字季元左仆射领选脚疾辞诏听不朝坐家视事又领本州`】　李丰常多托疾【`魏略云李丰字安同为侍中仆射在台阁多托疾时台制疾满百日当解禄丰未满百日暂起已复卧如是数嵗及太傅乆病曹爽摄政丰依违三公间无所是非故时人有谤书曰曹爽之势热如汤太傅父子冷如浆李丰兄弟如游光其意以为丰虽外示清浄而内图事有似游光也`】増黑靣仆射【`后魏书阳平王新成之子钦字思若累尚书右仆射钦色黑时人号为黒靣`】  

【`仆射`】　仆射均田【`北齐书高之为尚书仆射初给民田贵势皆占良羙贫弱咸瘠薄隆之启高祖番更反易乃得均平`】　大小仆射【`陈书袁宪右仆射参掌选事先是宪长兄简懿为左仆射一时台省目简懿为大仆射宪为小仆射`】　解事仆射【`唐书戴至徳为仆射时与刘仁轨更日受词讼尝有老母诣省陈词至徳已牒省视老母前曰本谓是解事仆射所以来诉公乃是不解事仆射请付还牒来至徳笑而还之时人称其长者`】　奏格内降【`言行录赵鼎左仆射以政事之先后及人才之所当召用者密条置左右一一奏禀行之凡内降恩泽多奏格不行`】　大耐官职【`又向敏中除右仆射上使李昌武观之方谢客门无一人昌武入见贺曰今日降麻士大夫莫不欢慰公但唯唯又曰自上即位以来未尝除端揆自非眷倚殊絶何以至此公复唯唯又厯叙前世为仆射者勲业之盛礼命之重公亦唯唯使人至厨中问有饮宴者亦寂无一人明日以实具对上笑曰向敏中固大耐官职`】赐张商霖字【`徽宗大观四年商英为尚书右仆射时乆旱彗星中天商英受命是夕彗星不见明日雨帝喜因大书商霖二字赐之`】  

尚书仆射五  

原诗梁任彦升出郡传舍哭范仆射诗曰平生礼数絶式瞻在国桢一朝万化尽犹我故人情待时属兴运王佐俟人英结欢三十载生死一交情携手遁衰孽接景事休明运阻衡言革时泰玉阶平濬冲得茂彦夫子值狂生伊人有泾渭非余浊清将乖不忍别欲以遣离情不忍一辰意千龄万恨生　已矣平生事咏歌盈箧笥兼复相嘲谑常与虚舟值何时见范侯还叙平生意与子别几辰经涂不盈旬弗覩朱顔改徒想平生人  

寜知安歌日非君撤瑟辰巳矣余何叹辍舂哀国钧唐任希古和左仆射燕公春日端居述懐诗曰丰野光三杰妫庭赞五臣绨缃歌羙誉丝竹咏芳尘圣厯开环象昌年降甫申髙门非舍筑华构岂垂纶凤邸抟霄翰龙池跃海鳞玉鼎升黄阁金章谒紫宸礼闱通政本文昌总国钧调风振薄俗清教正彛伦星廻应缇管日御警寅賔叶上曽槐变花发小堂春思挂东都冕言访北山巾赫赫容台上千祀耀平津　赵彦昭奉和悼右仆射杨再思诗曰两揆光天秩三朝奉帝熙何言集大鸟忽此防元龟坐叹公槐落行闻宰悲壑舟今已去寜有济川时　増韩翃上田仆射诗曰家封薛县异诸田报主荣亲义两全仆射临戎谢安石大夫持宪杜延年金装昼出罗千骑玉案晨餐直万钱应念一生留阙下阖门遥寄鲁西偏　黄滔贺清源仆射新命诗曰虽言崧岳秀崔嵬少降连枝命世才南史两荣惟百揆东闽双拜有三台二天在顶家家咏丹凤衔书嵗嵗来虚说古贤龙虎盛谁攀荆上金台  

増诏梁授萧重俅左仆射诏曰门下尚书万事之本替是寄总司顿阙宜速有人具官萧重俅才学淹通识裁详允内着嘉庸外敷羙政入副朝端佥议斯在可守尚书左仆射余如故  

増制唐苏颋授刘幽求左仆射制曰门下尚书佐理四方取则端揆成务百工是师非允具瞻孰康庻绩封州流人刘幽求风云感川岳粹灵学综九流文穷三变义以临事精能贯日忠以成谋用若投水茂勲立艰难之际嘉谟盈启沃之初存谠直以不回为奸邪之所忌衅萌颇露谮端潜发元宰见逐防人孔多既诛羣凶方宣大化期问政于经始载登贤于梦卜　常衮授李忠臣右仆射制曰文昌所以法成象端右所以长庶寮秦汉则内掌武事魏晋或外绥戎政今之垣翰重任勤劳有功歴践六卿始终一徳必访羣议然后当盛选　授令狐彰右仆射制曰中台万事之防端右庶寮之式所以总详参贰恢演协宣勲徳兼崇则殊在师长之重勤劳于外则不亲损益之烦凡命此官必书于册极兹朝选用属时贤　元稹授韩臯左仆射制曰夫一邑之政而犹资老者之智用壮者之决况朝廷之大得不以耆年重望居表正之地仪刑于百辟乎具官韩臯始以直言事代宗皇帝司諌诤复以文章政术事徳宗皇帝为舍人中丞京兆尹在顺宗宪宗时出领籓方入备卿长逮予小子厯事五君勤亦至矣而又处权近之际未尝以恩幸自宠于一时当趋向之间终不以薄厚见窥于众目岂所谓徐公之行已有常而诗人之风雨不改耶罢去职劳正名端右凡百庶寮无忘咨禀　宋除吕防正尚书仆射制曰国政治盖出于中枢朝廷纪纲尽归于防府矧乃端揆之任聿居师长之崇茍非台之贤曷慰搢绅之望具官吕防正挺生英气符合昌期自先梦卜之求遂荷盐梅之寄谟明匪懈亮直不渝爰自天官持政柄洎和鼎实时维老成朕钦若丕图建用皇极虽弥纶大体固未协于康哉而励翼小心亦备观于勤止颇郁隆年之望宜均劳逸之功长是中台式兹百辟  

原铭梁沈约尚书右仆射范云墓志铭曰合契兴王匪劳物色乘风郁起化成龙翼乃作喉唇帝猷必举乃作铨衡彛伦有序北京岨峻东川廻薄蕴吾名臣终天靡作  

原表宋傅亮让尚书仆射表曰自皇基肇创豫班防勋纤善防绩未闻朝野百揆治枢总贰殷要诚非庸臣所宜叨拟臣闻权衡既悬锱铢靡遁厉驽习骥终莫之近败驾伤锦备之前诰必将上増国垢下招私黩　齐王俭让左仆射表曰待臣于常均之外眄臣于代僚之右亲乖其章乘非其器霸府方隆超居元任国朝草昧参赞百揆　梁沈约让仆射表曰臣闻役壮休老上典所优晨行暮息事身恒分若夫黄未已非秋驾之卫筋力为用岂强饭之时养老杖乡仰推前典服戎告谢亲学匪任宿肉极其虚惫嵗制防其不辜实所以蠲假衰疾收屏沦暮　张缵让尚书仆射表曰加以矫心饰貎酷非所闲不喜俗人与之共事虽复吐言如伤屈体无骨动容斧犹成多憾曽闱如阙坐客恒满情态参差世涂盈虚薏苡兴谤拾尘见猜疑似虽分圣贤致惑人之包藏山川非险况在于臣焉可证综　陈徐陵让左仆射初表曰臣闻七十之嵗扬雄拟经六十之年平津对策若斯强壮无叹耆老臣励则胄华轩冕才允卿相出纳流誉朝野具瞻臣宏正国老儒宗情尚虚简元风胜业独王当年臣种器懐沈密文史优裕东南贵秀朝廷亲贤并见壮猷皆宜左执若汉武好少而防臣已老若周文爱老则有此羣才伏愿天明更谋梓匠求其妙选称是能官　又让右仆射初表曰加以言寻盟好仍属乱离先零盗其牛马乌孙窃其印绶子卿茹雪叔向为凶虽复东归僃罹此厄昔李广遗恨不值汉初甯戚自悲不逢尧禅臣随望圣运实在权舆时参决胜之筹颇奏发兵之谶当涂锡舍非无董昭之诚典午禅文不降张华之实　江总让尚书仆射表曰藻镜官方品裁人物门惊如市不慙屋漏心抱如氷无欺暗室但屡淹星鸟每知忝素世网拘束事归僶勉今此召防尤増据蒺以端揆副职官称师长革履升降传呼宠赫仪刑朝首冠冕彛伦兼复参总衡流匡佐圣治妄重责必践危机  

诸曹尚书一  

原杜氏通典曰秦尚书四人【`不分曹名`】汉成帝初置尚书五人其一人为仆射四人分为四曹【`尚书曹名自此而有`】常侍曹【`主公卿`】二千石曹【`主郡国二千石`】民曹【`主凡吏民上书以人字改焉自后厯代曹部皆同`】客曹【`主外国裔翟`】后又置三公曹【`主防狱`】是为五曹后汉尚书五曹六人其三公曹尚书二人【`掌天下嵗尽集课州郡`】吏曹【`掌选举斋祠后汉志谓之常侍曹亦谓之选曹`】二千石曹【`掌中都官水火盗贼辞讼罪法亦谓之贼曹`】民曹【`掌缮理功作盐池苑囿`】客曹【`掌羌胡朝贺法驾出则防驾后汉光武分二千石曹及客曹为南主客北主客二曹`】两梁冠纳言帻或说有六曹【`按后汉志云分客曹为二是六曹也又晋志云以前汉五曹更加中都官曹为六曹也应劭汉官仪云二千石曹主中都官事则不应更有中都官曹也今依劭说为五曹六人　又张陵字处仲为尚书嵗朝梁冀带劒入省陵叱令夺劒劾冀诏以嵗俸赎罪`】魏有吏部左民客曹五兵度支凡五尚书晋初有吏部三公客曹驾部屯田度支六曹【`无五兵`】太康有吏部殿中五兵田曹度支左民为六曹尚书【`无驾部三公客曹`】及渡江有吏部祠部五兵左民度支五尚书【`皆铜印墨绶乗轺车皁轮执笏负荷加侍中者武冠左貂金蝉`】宋有吏部祠部度支左民【`左民尚书统左民及驾部二曹`】都官五兵六尚书齐梁与宋同【`侯景改梁五兵为七兵尚书又职官录曰齐尚书品服悉与令同`】亦别有起部而不常置也【`梁何允字子季为左民尚书后辞官隐于若耶山云门寺敕给白衣尚书禄允固辞　又到洽为御史中丞兄溉为左民尚书旧中丞不得入尚书下舍洽引服亲不应有碍御史省详决乃许入溉省亦以兄弟素笃不能相别`】陈与梁同后魏初有殿中【`掌殿内兵马仓库`】乐部【`掌伎乐及角使五伯`】驾部【`掌牛马驴骡`】南部【`掌南边州郡`】北部【`掌北边州郡`】五尚书其后亦有吏部【`初曰选部`】兵部都官度支七兵祠部民曹等尚书又有金部库部虞曹仪曹右民宰官【`元禔为宰官尚书`】都牧【`元祯为都牧尚书`】牧曹右曹太仓太官祈曹神都仪同曹等尚书【`自金部以下但有尚书之名而不详职事`】北齐有吏部殿中【`殿中统殿中曹主驾行百官留守名帐宫殿禁卫及仪曹三公驾部四曹`】祠部五兵都官度支六尚书后周无尚书隋有吏礼兵刑户工六部尚书唐尚书与隋同【`龙朔二年改尚书为太常伯咸亨初复旧`】厯代吏部尚书及侍郎品秩悉高于诸曹　初学记曰案叙诸曹尚书秦官也汉因之光武分为六曹并一令一仆射谓之八座魏有五曹与二仆射一令谓之八座【`魏有吏部左民客曹五兵度支凡五曹尚书`】晋有六曹宋有六曹【`宋加东都官尚书`】齐梁陈六曹【`齐曹名同宋氏`】后魏北齐六曹【`后魏北齐有吏部殿中祠部七兵都官度支`】后周依周礼置六官尚书之任隋氏六曹【`隋有吏部礼部兵部都官度支工部开皇三年改度支为户部都官为刑部是也`】唐六曹【`初置民部余同隋氏贞观末改民部为度支寻复改为户部龙朔二年改尚书为大常伯改吏部礼部户部兵部刑部工部为司列司礼司元司戎司刑司平则天后亦依周礼六官也`】初宋齐梁陈四代复有起部尚书营宗庙则权置毕则省【`已上并汉官齐职仪及五代史百官志`】  

诸曹尚书二  

原再升　周厯【`谢承后汉书曰魏朗字伯英入为尚书再升紫防謇谔禁省不屈豪右为百寮所服以党事免朗性矜严闭门整法长吏希见动有礼序室家相待如賔子孙如事严君焉　又曰蔡邕字伯喈以侍书御史尚书三月之间周厯三台侍中`】　委珠　赐劒【`谢承后汉书曰钟离意字子阿明帝徴为尚书交阯太守坐伏法以资物簿入大司农诏班赐羣臣意得珠玑悉以委地而不拜帝怪问其故对曰臣闻孔子忍渴于盗泉之水曽参廻车于胜母之乡恶其名也之寳不敢拜帝笑曰清乎尚书赐钱三十万　东观汉记曰章帝赐尚书劒各一手署姓名韩棱楚龙泉郅焘蜀汉文陈宠济南锻成一室两刃其余皆平劒其时论者以为棱渊深有谋故得龙泉焘明逹有文章故得文劒宠敦朴有善于内不见于外故得锻成劒皆因名而表意`】　白衣　文劒【`后汉书曰郑均字仲虞为尚书澹泊无欲以病乞骸骨终不肯起章帝车驾幸均舍敕赐尚书禄终其身时人号曰白衣尚书　下详赐劒注`】　厯三台　任七年【`上详周厯注　晋书杜预为度支尚书在内七年损益万事酬酢谘诹不可胜纪`】赐锻成　封广武【`华峤后汉书曰陈宠字昭公以徳行明敏入为尚书宠性周密常称`】  

【`人臣之义苦不畏慎自在枢密谢门人不复敎拒知友时赐宠劒得锻成劒以其敦朴　晋书曰张华为度支尚书决胜縁江地近万里始羊祜谓亲曰终吾事者惟当华耳卒如祜言封广武县侯`】　酬酢谘诹　嘉谋良图【`上详任七年注　晋书云山涛转尚书表辞才下年老诏曰方今多事嘉谋良图委以老成也`】　朱穆正直　黄琬方毅【`谢承后汉书曰朱穆为尚书谠言正直续汉书曰黄琬方毅亷贞为侍中尚书`】  

诸曹尚书三  

原三为选官【`裵松之晋纪云江彪三为选官少有荐举`】　损益万机【`晋书杜预为度支尚书损益万机不可胜数朝野称美号曰杜武库言其无所不有也`】　闲练旧典【`益部耆旧太尉李固荐杨准累世服事台阁闲练旧典且有渐用宜在机密特拜尚书也`】　典定旧制【`袁山松汉书云伏湛建武二年拜尚书典定旧制`】　事无不综【`傅子云傅嘏为尚书亊无大小无不综也`】　内外不漏【`谢承后汉书云王博字季习拜尚书明敏习汉家旧事在台厯载夙夜敬戒内外不漏`】　敏于众职【`谢承后汉书云荀绲字伯条拜尚书性明亮敏于众职以最羣寮秉机平直公卿大夫莫不惮之`】　干机密职【`又云杨高字圣建拜尚书渊懿博雅治术亦辨优纳王事明习国家典故干机密之职夙夜周慎退食自公仪表伟丽每朝贺百寮侧目`】　台阁弹駮【`魏略云丁谧尚书谧为人外似疎略而内多忌其在台阁数有所弹駮台中患之事不得行`】　军粮校计【`朱凤晋书云帝以司马孚为度支尚书军粮校计一皆由之`】　文武羣才多所明防【`先贤行状曰崔琰拜尚书委授铨衡总齐清议十有余年文武羣才多所明拔朝廷归高天下称平也`】　内外众职各得其才【`傅咸陈事云正始中何晏典选举内外众职各得其才杰然之羙于斯可观`】　拔真斥伪【`先贤行状云毛玠为尚书典选举拔真实斥华伪长吏选者乃枯靣臝衣乗柴车者也`】　澹泊无欲【`详初学记`】　许混鉴识【`魏志云许混劭子也清虚有鉴识明帝时为尚书`】　王昶考课【`详聚尚书总载`】　翟酺高第【`后汉翟酺字子庶侍中时尚书有缺诏将大夫六百石以上试对政事天文道术以髙第者补之酺自恃能髙而忌故太史令孙懿恐其先用乃往懿既坐言无所及惟涕泣流涟懿怪而问之酺曰图书有汉贼孙登将以才智为中官所害观君表相似当应之酺受恩接凄怆君之祸耳懿忧惧移病不试由是酺对第一拜尚书案春秋保干图曰汉贼臣名孙登大形小口长七尺九寸巧用法多技方诗书不用贤人杜口也`】　钟离大徳【`钟离意别云棠邑令钟离意至徳仁和明帝诏徴诣阙拜尚书`】　光耀紫防【`韦诞集云入作纳言光耀紫防`】　光翼明圣【`陆机云惟是喉舌光翼明圣`】  

诸曹尚书四  

原诗宋顔延年直东宫荅郑尚书诗曰皇居体环极设险祗天工雨闱阻通轨对禁限秋风跂予旅东馆徒歌属南墉寝兴郁无已起观辰汉中流云霭青阙皓月鉴丹宫踟蹰清防密徙倚恒漏穷君子吐芳讯感物恻余衷惜无邱园秀景行彼髙嵩　隋刘斌和许给事伤牛尚书诗曰名臣不世出百工之所求况乃非常器遭逄兴运秋符采照千里铨衡综九流经纶资博物尊俎寄皇猷韶濩倾复理典礼紊还修虽贞栋梁任兼好艺文防伫闻和鼎实行当奉介邱髙衢飜税驾阅水遽舟呼更何日曳履闻无由归魂藐修路征櫂舣邪沟林薄长风惨江山寒云愁夜台终不暏遗芳徒自留原箴后汉繁钦尚书箴曰龙作纳言帝命惟允山甫翼周实司喉吻赫赫禁台万所庭无曰我平而慢尔衡无曰我审而怠尔明四岳阿鲧绩用不成虞登八凯五敎聿清举渉其私乃忝服荣正直是与伊道之经先民匪懈永世流声君子下问敢告侍廷  

尚书左右丞一  

原杜氏通典曰尚书左右丞秦置尚书丞一人属少府汉因之至成帝建始四年置丞四人及后汉光武始减其二则置左右丞佐领仆射之事左丞台中纪纲无所不总主吏民章服及驺伯史右丞与仆射皆掌授廪假钱谷又假署印绶及纸笔墨诸财用库藏【`杨乔为右丞行直太常辛柔柔不避车乔奏柔不敬下廷尉`】左右丞阙以次乆郎补之三嵗为刺史汉御史中丞侍御史行道中遇尚书及丞郎避车执版揖丞郎坐车举手礼之车过逺乃去尚书言左右丞敢告知如诏书律令郎见左右丞对揖无敬称曰左右君丞郎见尚书执版揖称曰明时郎见令仆执版拜朝贺对揖魏晋左右丞铜印青墨绶进贤一梁冠介帻绛朝服左丞主台内禁令宗庙祠祀朝仪礼制选用署吏急假兼纠弹之事右丞掌台内库藏庐舍凡诸器用之物及刑狱兵器督录逺道文书章表奏事宋因之而右丞亦主钱谷【`虞玩之字茂瑶宋元徽中为右丞齐髙帝参政与玩之书曰今曹藏有阙吾贤居右丞已觉金粟可积矣`】皆铜印黄绶齐左右丞寝庙郊祠吉庆瑞应灾异立作格制诸案弹用除置吏补满除遣【`任遐为右丞奏御史中丞陆澄不纠事请免澄官又建康令与秣陵令同乗行车前导四卒右丞沈昭略奏凡有卤簿官共乘不得兼列驺导请免其官`】视中书郎黄门郎左丞掌兵士百工补役死叛考代年老疾病解遣其内外诸库藏谷帛刑刻创架争讼田地船乗兵工死叛考剔讨补差分百役兵器诸营署人领州郡租布民户移徙州郡县并帖城邑人户割属刺史二千石令长丞尉被收及免赠文武诸犯削官事白案则右丞上署左丞次署黄案则左丞上署右丞次署诸立格制及详谳大事郊庙朝廷仪体亦左丞上署右丞次署梁皆铜印黄绶一梁冠左丞掌台内分职仪禁令报人章督录近道文书章表奏事纠诸不法凡诸尚书文诣中书省者密事皆以契刀囊盛之封以丞相印【`刘治字义瓘为左丞准防不避贵戚尚书省贿赂莫敢通`】右丞掌台内藏及庐舍凡诸器用之物录逺道文书章表之事陈因之后魏北齐左丞为上阶右丞为下阶北齐左丞掌吏部等十七曹【`吏部考功主爵殿中仪曹三公祠部主客左右中兵左右外兵都官二千石度支左右户`】并纠弹见事又主管辖台中道失并纠駮之【`崔昂除左丞兼度支尚书左丞兼尚书近代未有惟昂为冠首朝野荣之　又酷吏宋防道为左丞始为故事于尚书省门立石以警出入早晚令仆以下皆为侧目`】右丞掌驾部等十一曹【`驾部虞曹屯田起部兵部比部水部膳部仓部金部库部`】亦管辖台中惟不弹纠余悉与左同隋左右丞掌分尚书诸司纠駮【`元夀字长夀为尚书左丞萧摩诃妻患将死奏令其子向江南收家产夀奏劾之曰摩诃逺念赀财近忘匹好令其子舍危惙之母为聚敛之行御史韩防之等见而不弹请付大理臣忝居左辖无容寝黙`】唐因隋制龙朔二年改为左右肃机【`其年有宇文化及子孙论资防所司理之至于勾留右肃机阳昉未详案状诉者自以道理已成无复疑滞勒而逼昉昉谓曰适退朝未食食毕详之诉者曰公云未食亦知天下有累年羇旅者乎昉遽命案立判之曰父弑隋主子诉隋资生者犹配逺方死者无宜更叙`】咸通元年复旧【`仪凤四年韦仁约除尚书左丞约奏曰陛下为官择人无其人则阙今不惜羙锦令臣制之此陛下知之深矣防臣尽命之日矣振举纲目略无留事羣曹肃然`】左丞掌管辖诸司纠正省内勾吏部户部礼部等十二司通判都省事右丞掌管兵部刑部工部等十二司余与左丞同　初学记曰案叙尚书丞秦官也汉因之光武置左右二丞丞承也言承助令仆总理台事尚书令与左丞总领纪纲仆射与右丞掌禀假财谷魏晋以来左丞得弹奏八座故傅咸云斯乃皇朝之司直天台之管辖是也自汉魏以来品皆第六秩四百石梁加品第四秩六百石【`出齐职仪及五代史百官志`】　増六典曰左右丞掌管辖省事纠举宪章以辨六官之仪制而正其文法分而视焉　晋书百官表志注曰左右丞俸月三十斛　五代史后唐书曰梁开平二年改左右丞为左右司侍郎避庙讳也至同光年十月复旧为左右丞长兴元年九月诏曰台辖之司官资并设左右貂素来相类左右丞不至相悬以此比方岂容各别自此宜升尚书右丞官品着与左丞并为四品　续通鉴纲目曰神宗元丰五年官制成改参知政事为门下中书侍郎尚书左右丞　文献通考曰宋制左右丞掌参机大政通治省事以贰令仆射之职仆射轮日当笔遇假故则以丞权当笔知印大祭祀酌献荐馔进熟则受爵酒以授仆射旧班六曹尚书下官制行升其秩为执政官元丰五年五月诏左右仆射丞合治省事是月御史言左右丞蒲宗孟王安礼于都堂下马违法犯分安礼争论帝前以为今左右丞为执政官不应又有厚薄左右丞于都堂上下马自此始元祐元年诏本省应受御札事大者送中书省取防事小急速止本省行讫奏知仍闗报中书门下其未便者听执奏又六曹拟钞左右丞签书仆射书检又事有条例不至大者六曹长官专决非六曹所能决者申省常程及讼牒止付左右丞【`初艺祖既因唐制置宰相复用翰林学士陶谷之言命薛居正沈义伦为参知政事以为宰相赵普之贰官制行罢参知政事以门下中书侍郎尚书左右丞为执政时章惇以前参知政事除门下侍郎张璪以参知政事除中书侍郎蒲宗孟王安礼自翰林学士除尚书左右丞云`】元丰寄禄为光禄大夫建炎三年诏中书门下二侍郎并复改为参知政事废尚书左右丞　续文献通考曰金左丞右丞各一员正二品为执政官为宰相之贰俱列于尚书省下　元左右丞各一员按元中书令为极尊次则左右丞相平章政事左右丞参政参议中书省事左右司郎中皆参赞中书者　明初改中书省左右相国为左右丞相左右丞各一人皆系中书省后革中书省并左右丞不设  

尚书左右丞二  

原纪纲　管辖【`上详通典　傅咸荅辛旷诗序曰尚书左右弹八座以下居万机之防斯乃皇朝之司直天台之管辖余前为左丞具此职之要后忝此任僶俛从事日慎一日`】　司直　准绳【`上详管辖注　傅畅晋诸公赞曰许奇字子防为尚书左丞有准绳有节操`】　解交　増秩【`汉官仪云汉制八座丞郎初拜并集都座交礼又解交　续汉书云黄香字文彊拜尚书左丞功满当和帝诏留増秩后拜尚书仆射`】　百寮惮　三台清【`王隐晋书曰郄宏始为尚书郎左丞为百寮所惮后坐事泄免　又曰刘恢字长升为尚书左丞正色在朝三台清肃出兼中丞`】　弹八座　肃三台【`并详前`】　奏郭奕　弹崔洪【`王隐晋书曰傅咸为尚书左丞时尚书郭奕咸故将也累辞疾病不起复不上朝又自表妹乞出临防诏书听许咸举奏之　下见挽弩自射注`】　掌威仪　主财用【`续汉书百官志曰左丞掌录尚书吏人上章百官威仪下详前叙`】　总领纲纪　掌禀钱谷【`并详初学记`】　増北斗中枢南宫左辖【`见后樊左丞让官表`】　职称朕望　功满诏留【`唐戴胄拜`】  

【`尚书右丞寻左丞太宗谓胄曰尚书省天下纲维百司所禀若一事有失天下必有受其者今以令仆系之于卿当称朕所望也胄性聪明处防明速议者以为左右丞称职武徳以来一人而已　下见増秩注`】豪贵拂席　有司供帐【`唐王维以诗名盛于开元天寳间诸王驸马豪贵之家无不拂席迎之乾元中为尚书右丞　张说代源乾曜为左丞视事之日上敕所司供帐设音乐内出酒食御制诗一篇以叙其事`】　记令史名　对三驺饮【`梁书刘览除尚书左丞令史七百人一见并记妵名当官清正无所私　南史尚书二丞给三驺谢几卿性不拘朝防尝预晏乐游苑不得醉而归因诣道邉酒垆停车褰帷与车前三驺对饮观者如堵几卿处之自若`】　上殿不下　至门不开【`梁书贺琛尚书左丞并参礼仪事琛前后居职凡郊庙诸议多所创定每见髙祖与语常移晷刻省中为之语曰上殿不下有贺雅琛容止都雅故时人以此呼之　北齐张耀为尚书左丞文宣近出令耀居守文宣夜还耀不开门勒兵严备火至看面然后开迎文宣笑曰君欲学郅君章也赐以锦袍以其忠勤遂见亲待`】　不置仆射　怒对宰相【`唐书贞观中宇文节为尚书右丞明习法令以干局见称江夏王道宗尝以私事托于节节遂奏之太宗大恱赐帛二百匹劳之曰朕不置左右仆射者正以卿在省耳　顔真卿为尚书左丞代宗车驾自陜府还真卿请先谒五陵孔庙而后还宫宰相元载谓真卿曰公所见虽羙其如不合时宜何真卿怒而前曰用舍在相公言者何罪然朝廷事岂堪相公破除也载深衔之`】奏求良田　劾竞银窟【`隋书杨汪为兵部侍郎数年文帝谓諌议大夫王达曰卿`】  

【`为我觅一好左丞逹遂私于汪曰我当荐君为左丞若事果当与良田为报汪以达言奏之达竟获罪寻拜汪尚书汪明习法令果于割防时号称职　北史隋郎茂为尚书左丞时工部尚书宇文恺右翊卫大将军于仲文竞河东银窟茂奏劾恺位望已隆禄赐优厚拔葵去织寂尔无闻求利下交曽无媿色仲文大将军近臣趍侍阶庭朝夕闻道虞芮之风抑而不慕分铢之利知而必争何以贻范庶寮示民轨物恺与仲文竟坐得罪`】羙锦令制　挽弩自射【`上见通典注　晋郤诜为尚书左丞纠吏部尚书崔洪洪`】  

【`曰我举郤丞而还奏我此为挽弩自射诜闻曰昔赵宣子任韩厥为司马厥以军法戮宣子之仆宣子谓诸大夫可贺我矣崔侯为国举才我以才见举惟才是视各明至公何故斯言洪闻恱服`】　厯囿按火当食批案【`唐书赵涓为监察御史时禁中失火火发处与东宫相近代宗疑之涓为廵使俾令`】  

【`即讯涓因厯壖囿按据迹状乃上言中官遗火所致也既奏代宗称赏徳宗时在东宫常感涓究理详明及刺衢州年考既深与观察使韩滉不相得滉奏免涓官徳宗见名谓宰相曰岂非永防初御史赵涓乎对曰然即日拜尚书左丞下见通典注`】  

尚书左右丞三  

原掌百官威仪【`详初学记`】　主台内体制【`晋百官表注曰左丞主台内体制选用署吏督逺近文书急假也`】　职轻事重以贱制贵【`傅咸表云左丞职轻事重以贱制贵人所难居臣以闇劣猥忝斯任媿于不称惧罪之及也`】　领都令史【`晋百官表注云左丞领都令史七人史五人干二藩人八也`】　署诸财用【`详通典`】　量物多少【`晋百官表云右丞主内库藏斛量物用多少及禀假民戸布租刑狱兵器督录逺道文书`】　乆次即补【`汉官侍臣主法左右丞乆次即补也`】　攸摄百揆【`王导荅别驾孔垣拜左右丞辞表云省启慨然卿在朝无頼端右康济时务拾遗损益者多矣众谈咸以左丞事要宜湏谅直以摄百揆今天下事亦是急病让夷之日岂得已也`】　无弹外官【`江彪駮议云左丞荀蕤以见事弹免建康令杜孝怡等至于左右丞都无弹外官之事则我朝之明准遵而勿失也`】　言辞辨达【`谢承后汉书云张稷字卫君除尚书侍左丞朝贺陛见进对威仪辞令辨达明帝深奇异之拜胶东相`】　闲练故事【`又杨髙字至达尚书侍转左丞自在台阁闲练汉家故事前后上表陈国政便宜事`】　傅咸奏王懋【`王隐晋书云傅咸字长虞为丞殿中尝火百寮莫不赴救而尚书东平王懋等不赴台咸以懋等职在机近宜当风发先百寮就在患疾宜自扶力而晏然在外不赴警急奏免懋咸前后所弹奏辞皆深切及八座以下峻急莫不侧目者`】　白裒奏山涛【`又武帝以山涛为司徒频让不许涛出径归家左丞白裒奏涛违防诏杖裒五十`】　违命加罚【`杨济与傅咸书云昨违命相视受罚云太重以为相怛然荅曰违拒上命稽停招罚退思此非在于不测则加罚黙退用自战悸何敢复以杖重为剧乎`】　懦弱免官【`晋中兴书云王国寳因酒坐怒右丞祖台之诏曰国寳纵肆情性其不可长台之懦弱非监司体其各免官`】  

尚书左右丞四  

原诗梁沈约和左丞庾杲之移病诗曰嵗暮岂云聊参差忧与疾匪澣孰能赐持身固无述握兰空盈把待漏终不溢嚻喧满眼前簿领纷盈膝安用谈天辨徒劳梦赐笔挂冠若东都山林寜复出　増唐杜甫赠韦左丞丈济诗曰左辖频虚位今年得旧儒相门韦氏在经术汉臣须时议归前列天伦恨莫俱鸰原荒宿草凤沼接亨衢有客虽安命衰容岂壮夫家人忧几杖甲子混泥途不谓矜余力还来谒大巫嵗寒仍顾遇日暮且踟蹰老骥思千里饥鹰待一呼君能防感激亦足慰榛芜增制唐白居易授庾承宣尚书右丞制曰昔我太宗文皇帝尝谓尚书丞百职纲维事一失中则天下有受其者因命戴胄魏徴及杜正伦刘洎軰总领是职分居左右职修事理人到于今称之故吾前命崔从持左纲今命承宣操右辖众口籍籍颇称得人况承宣端谅勤敏周知典故必能为我纽有条之纲抳妄动之轮坐曹得出入郎官立朝得奏弹御史决防政要扶理本无俾戴魏刘杜专羙于贞观中可守尚书右丞散官勲如故　又授孔戣尚书左丞制曰尚书丞掌决百事枢辖六曹晋魏以还右减于左惟有立者可以纠吏维无瑕者可以律人无以易戣往恭乃位可尚书左丞散官勲赐并如故　宋元厚之王右丞制曰朕循唐制复文昌府以令仆执国大政而丞为之贰礼优秩峻兹谓辅臣某亮直清明有猷有守服在禁近厥闻惟休兹用命尔以中大夫正秩于右辖于戏庶习虽逸法艰维初凡厥有官弗祗弗迪亦惟朕政未发于中其能允谐时汝之任往复朕命厥惟懋哉　又蒲左丞制曰某问学才猷该洽通敏自朕识拔于禁严是用命尔以中大夫正秩于左纲于戏若昔大猷训迪在位时朕忱汝协济兹惟祗辟可以肃列曹惟若徳可以熈庶绩图休于永冀尚懋哉  

増诰宋苏辙刘挚尚书右丞诰曰汉御史大夫能任其职则为丞相近世中执法议论不挠亦补执政昔我仁宗优飬正士开受直言时则有若包拯张昪之流咸以敢言获闻大政旧俗以逺此风寂寥容恱相承亦弃不用朕追懐先正选建忠贤谔谔之声庶几前烈具官刘挚早以御史少事裕陵力陈是非不避权宠十年流落志气不衰召置台端首开正论进任中司之要屡闻白简之言风声凛然国是以定朕欲试其行事之实是用付以右辖之权治忽所闗寄任尤重夫以言责人甚易以义持已实难尔其勉之毋使辅政之功不若言事之效  

増表苏辙谢除尚书右丞表曰涣汗之恩已行而不返伛偻之志虽勤而莫伸上媿鸿私下慙公议恭惟皇帝陛下接尧舜之统蹈成康之仁体貎先正耆老之臣拣拔后来翘秀之士俛仰六载前后几人坦然公明故不私贤否之实穆然渊黙故坐照情伪之真临御乆则鉴愈明得失分则下无隐如臣者西南贱士章句小儒早嵗猖狂偶窃方闻之选中年流落既安县尹之卑遭时乏人致位近侍跌宕文墨之囿嗫嚅议论之场举皆空言安有实效顾惟省辖之重实参国论之余岂无遗贤遽及防品地寒资浅何以望三事之余光才短力罢安能越六聨之滞论虽复黾勉就职媿叹何言此盖伏遇皇帝陛下天地之仁曲成草木之陋父母之爱不录子弟之非将建大厦以覆羣生故众材而无弃物然臣负过其力受非所容惟有洁已无私或不孤于托付引类自助幸得免于颠隮不渝始终少荅恩造　为樊左丞让官表曰伏奉制除臣尚书左丞宠命俯临慙顔自失泛大鲸之海但觉魂揺戴巨鳌之山未如恩重臣闻尚书百揆翊亮万几故天下尊北斗中枢陛下有南宫左辖晋升孔坦谅直当时汉拜杨乔闲练故事庶得百寮有惮于防府诸侯取法于京师臣实謏才谬登清贯握兰起草昔紊朝经剖竹颁条近贻人瘼备厯中外无闻声庸版图缉贡赋未均于九州铜印更操威仪不检于三署次郎补缺岂易其人圣主求才宜难此受窃谓防求俊乂侧访瓌奇必使德合准绳言成纲纪兴化致理时无间言况安上必在于荐贤危身莫逾于旷职倘防垂紫涣俯矜丹诚愚臣保陈力之言圣鉴有责成之地  

## 御定渊鉴类函卷七十五

设官部十五【`诸曹郎官　尚书左右司郎中员外附　尚书都事　主事附尚书令史行台省`】  

诸曹郎官一  

原杜氏通典曰郎官谓之尚书郎汉置四人分掌尚书事一人主匈奴单于营部一人主羌夷一人主吏民户口垦田一人主财帛献贡委输后汉尚书侍郎三十六人【`后汉书曰尚书六曹侍郎三十六人一曹六人又汉官仪尚书侍郎三十五人又晋志曰光武分尚书为六曹之后今置三十四人并未详孰是`】主作文章起草取孝廉年未五十先试牋奏有吏能者为之更直五日于建礼门内尚书郎初从三署诣台试初上台称守尚书郎中满岁称尚书郎三岁称侍郎五岁迁大县其迁为县令县令秩满自占县去诏书赐钱三万与三台祖饯余官则否吏部典剧多超迁者郑宏为仆射以台职任尊而赏薄人无乐者诸吏郎补二千石自此始也八座受成事决于  

郎下笔为诏策出言为诏命【`后汉尚书陈忠上疏曰尚书出纳帝命为王喉舌之官臣等既愚闇诸郎多文俗吏鲜有雅才每为诏文宣示内外转相求请`】其入直官供青缣白绫被或以锦緤为之【`緤秘列反緤系也`】给帐帷茵褥通中枕大官供食物汤官供饼饵及五熟果实之属五日一美食下天子一等给尚书郎侍史一人女侍史二人皆端正妖丽执香炉香囊烧薰护衣服奏事明光殿省省中皆以胡粉涂壁画古贤烈士以丹朱漆地故谓之丹墀尚书郎口含鸡舌香以其奏事荅对欲使气息芬芳也奏事则与黄门侍郎对揖黄门侍郎称已闻乃出丞郎月赐赤管大笔一双隃麋墨一丸【`后汉王译为尚书侍郎台阁议奏常依义据法为三台之表　又三辅决录曰陈重与其友雷义俱拜尚书郎义以左黜重见义去官亦以病免又徐防为尚书郎职典枢机周密畏慎　隃麋今沂阳县出墨`】魏自黄初改秘书为中书置通事郎掌诏书【`即今中书舍人之任`】而尚书郎有二十三人【`有殿中吏部驾部金部虞曹比部南主客司部度支库部农部水部仪曹三公仓部民曹二千石中兵外兵都兵别兵考功定课部`】非复汉时职任青龙三年尚书令陈矫奏置都官兵凡二十五郎每一郎缺白试诸孝廉能结文案者五人谨封奏其姓名以补之晋尚书郎极清美号为大臣之副武帝时有三十四曹【`加魏直事屯田起部左士右士其民曹中兵外兵分为左右主客又分为左右南北无农部定课考功凡三十四曹`】后又置运曹为三十五曹置郎中二十三人更相统摄【`贾充改定律令以裵楷为定科郎`】或为三十六曹【`晋裵秀以尚书三十六曹统事准例不明宜使诸郎任职未及奏而薨`】当五王之难其都官中三曹郎昼出督战夜还理事【`嵇含言于长沙王乂曰昔魏武每有军事增置属尚书令陈矫以有军事亦奏增郎况今都官中三曹昼出督战夜还理事一人两役内外废乏含谓各有主帅委之大将军不宜复令台寮杂与其间又从之乃增郎及令史`】东晋有十五曹【`殿中祠部吏部仪曹三公比部金部度支都官左民部仓部库部中兵外兵`】自过江之后官资小减【`王坦之字文度曹将拟为尚书郎坦之闻之曰自过江尚书郎正用第二人何得以此见拟　又宋江智渊改尚书库部郎时髙流官序不为台郎智渊门孤援寡独有此意甚不悦固辞不拜　梁王筠除尚书殿中郎王氏过江以来未有居郎署者或劝不就筠曰陆平原东南之秀王文度独步江东吾得比踪昔人何所多恨乃欣然就职`】桓僭位改都官为贼曹宋髙祖时有十九曹元嘉以后有二十曹郎三公比部主法制度支主笇都官主军事刑狱其余曹所掌各如其名【`宋武帝初加置兵主客起部水部四曹幷东晋旧十五曹合为十九曹元嘉十八年增删定曹郎即魏世之定科郎也三十年又置功论郎后又省兵故为二十曹`】齐依元嘉制其拜吏部郎亦有表让之礼【`齐谢朓迁尚书吏部郎上表三让中书疑朓官未及让以问沈约约曰宋元嘉中范蔚宗让吏部朱循之让黄门蔡兴宗让中书并三表诏荅其事宛然近代小官不譲遂成常俗恐此有乖让意王蓝田刘安西并贵重初不自让今岂可慕此不让耶孙兴公孔顗并让记室今岂可三署皆让耶谢吏部今授超阶让别有意岂关官之大小`】梁加三曹为二十三曹【`加殿中虞曹屯田`】其郎中旧用员外郎正主簿正佐有才地者为之迁通直郎天监三年复置侍郎视通直郎郎中迁为之【`梁到洽为尚书殿中郎洽兄弟羣从逓居此职时人荣之　又殿中郎阙武帝曰此曹旧用文学且居雁行之首宜详择其人乃以张缅为之`】陈有二十一曹【`省梁二曹不知何曹`】后魏三十六曹【`史阙其文`】至西魏十二年改为十二部【`后周既改为部遂以柳庆为计部郎中　又柳靖为尚书度支郎迁正员郎今人或谓前代正员即今尚书郎中按历代所称正员郎者即散骑侍郎耳谓非员外通直者故谓之正员郎则非尚书之职自魏晋以后尚书省自有郎中官不应更置正员郎`】北齐有二十八曹【`吏部考功主爵殿中仪曹三公驾部祠部主客虞曹屯田起部左中兵右中兵左外兵右外兵都兵都官二千石比部水部膳部度支仓部左民右民金部库部`】其吏部三公各二人余并一人凡三十郎中【`后魏北齐惟置郎中`】隋初尚书有六曹二十四司凡领三十六侍郎【`吏部司主客膳部兵部职方都官司门度支户部比部刑部等侍郎各二人主爵考功礼部祠部驾部库部金部仓部工部屯田虞部水部侍郎各一人`】分司官曹务直禁省如汉之制至开皇三年二十四司又各置员外郎一人以司其曹之籍帐侍郎阙则摄其曹事【`今尚书员外郎其置自此始以前厯代皆谓之尚书郎各以曹名为称首或谓之侍郎皆无员外之号前代史传及职官要录或有言员外郎者葢谓员外散侍郎耳非尚书之职说在散篇前代所言郎官上应列宿葢谓三署郎非谓今尚书郎中也具三署郎叙篇中`】炀帝即位以尚书六曹各置侍郎一人以贰尚书之职【`今之侍郎其置自此始也或有曹加二人者夫侍郎之名旧矣汉凡诸郎皆掌更直执防宿衞诸殿门以侍衞之故通谓之侍郎故武帝时拜东方朔为郎当时谓之官不过侍郎位不过执防是也歴代尚书亦有侍郎隋初尚书诸曹二十四司诸郎皆谓之侍郎通若今之郎官耳非今六部侍郎之任自汉以来尚书侍郎悉然`】改诸司侍郎曰郎【`则今郎中之职`】又改吏部为部郎礼部为仪曹郎兵部为兵曹郎刑部为宪曹郎工部为起曹郎以异六侍郎之名废诸司员外郎而每司増置一曹郎各为二员都司置左右司郎中各一人品同诸曹郎掌都省之职寻又每减一郎置承务郎一人同开皇员外郎之职唐改隋诸司郎为郎中每曹又复置员外郎武徳六年废六司侍郎贞观二年复旧今尚书省有左右司郎中各一人员外郎各一人分管尚书六曹事其诸曹诸司郎中总三十人员外郎总三十一人通谓之郎中尤重其【`凡郎中章服并冕五旒衣无章裳制黻一章两梁冠凡员外郎章服并爵弁缨簪导青衣纁裳一梁冠`】其职任名数各列在六曹之后　初学记曰案北史侍郎隋炀帝置也郎中秦官也员外郎隋文帝置也初西汉置尚书郎四人光武分尚书为六曹每一尚书则领六郎凡三十六郎焉秦初置郎中令【`领诸郎之在中书者而为之令长也汉武改名光禄勲`】其属官有三署【`五官中郎将左中郎将右中郎将凡三署也`】署中有郎中侍郎无员多至千人分三署主执防侍宫殿出则充车骑汉因之【`郎中秩比三百石侍郎比四百石以其为郎居中故曰郎中以其为郎内侍故曰侍郎`】汉官云尚书郎初从三署郎诣尚书台试每一郎缺则试五人先试牋奏郎中侍郎之名犹因三署本号也【`西汉言郎者多非尚书郎惟田蚡少为诸曹郎是也其文帝时冯唐为郎中署长直不疑盗同舍郎金武帝时顔驷为郎三世不迁成帝时雄为侍郎及诸言以赀为郎父任为郎皆三署郎至东汉犹难分有尚书及曹名冠首者即尚书郎直言为郎亦三署郎魏以后即无三署郎`】西汉以来尚书诸曹郎中侍郎或不两置【`或惟置郎中或惟置侍郎然此二者亦通为尚书郎`】后汉两置有郎中侍郎魏晋宋齐后魏北齐惟有郎中梁陈两置有郎中侍郎【`五代史志云梁尚书郎初入台称郎中功髙者转为侍郎陈氏依梁制案前代郎中侍郎两置者侍郎即今郎中之任郎中即今员外郎之任若惟置郎中亦今郎中之任`】隋文帝开皇初惟置侍郎【`亦尚书郎也隋氏讳中不置郎中惟置侍郎为尚书郎耳`】寻又每曹置一员外郎炀帝于六尚书曹置六侍郎増品第四诸曹别置二郎寻又每曹省一郎而加承务郎一人当开皇员外之职唐又改为郎中又依开皇每曹置一员外郎  

诸曹郎官二  

原应宿　覩天【`华峤后汉书曰馆陶公主为子求郎不许赐钱十万明帝谓羣臣曰郎官上应列宿出居百里非其人则民受其殃　王隠晋书曰乐广为尚书郎与何晏邓飏等谈讲衞瓘见而竒之曰常恐微言将絶今复闻之命诸于造焉谓曰此人之水镜也每见此人莹然犹披云雾而覩青天也`】　起草　题柱【`汉官仪曰尚书郎主作文书起草昼夜更直五日于建礼门内　三辅决录注曰田凤字季宗为尚书郎容仪端直入奏事灵帝目送之因题柱曰堂堂乎张京兆田郎`】　趋墀　伏省【`应劭汉官仪曰尚书郎含鸡舌香伏奏亊黄门郎对揖跪受故称尚书郎懐香握兰趋走丹墀　挚虞三辅决录曰冯豹字仲文为尚书郎每奏事未报常伏省闼下或自昏至明天子黙使人持被覆豹敕令勿惊也日暮诸郎下豹每在后帝嘉之`】　持被　护衣【`上详伏省注下详通典`】　覆锦　含香【`蔡质汉官典职曰尚书郎给緤绫被或以锦被　下详趋墀注`】　无双　第一【`东观汉记曰黄香知古今记羣书无不涉猎兼明图谶天官星气钟律歴算穷极道术京师号曰天下无防江夏黄童京师贵戚慕其声名更馈衣物拜尚书郎　司马彪续汉书曰胡广字伯始举孝廉试为天下第一旬月拜尚书郎`】　三年　五日【`上详通典　下详起草注`】　哀乌位　明时郎【`汉官天文志曰南宫二十五星哀乌郎位故明帝曰郎官上应列宿即此也　下详通典`】　更直建礼入奏明光【`上详起草注下详通典`】　兼理两曹　奏事三世【`续汉`】  

【`书曰胡伯始旬月拜尚书郎恪勤职事所掌办护兼理两曹转左丞　又曰徐昉为尚书郎性惟周密畏慎在台阁典职十年奏事三世未尝有过`】　握兰丹墀　珥笔华轩【`上详初学记　潘岳赠陆机诗云齐辔龙墀光赞纳言优游省阁珥笔华轩`】　给青缣被　赐赤管笔【`上详通典　汉官云尚书郎五时赐珥赤管大笔一双分墨一丸`】　贾充定法令　刘颂典科律【`晋书贾充拜尚书郎典定科令兼度支考课辨章节度事皆施用　刘颂拜尚书三公郎典科律申冤讼累迁中书侍郎`】　龚遂清俭赐衣　冯豹俯伏覆被【`汉书云龚遂拜尚书郎桓帝嘉其才又见衣服不鲜左右称其清俭赐衣及车马等物　下详初学记`】　杜元凯擢拜　王叔武超迁【`王隠晋书云杜预字元凯以婚亲之恩擢拜尚书郎　晋书王彪之字叔武从伯导谓曰官欲以汝为尚书郎汝幸可作诸王佐耶彪之曰位之多少既不足计自当任之于时至于超迁是所不愿遂为郎`】　列宿　山郎【`上见华峤后汉书汉杨恽为中郎将故事令郎出钱市财用给文书廼得出名曰山郎移病尽一日辄偿一沐或至岁余不得沐其豪富日出游戏恽将罢山郎移长度大司农以给财用注山财用所出故名山郎长度总计也`】　粉署　兰省【`仙署　仙省华省`】　握兰　起草　襆被　含香【`上魏舒事`】　偿金　避杖【`上直不疑事下药崧事`】　集雉　哀乌【`萧芝为尚书郎有雉数千恒集芝舍当直送至洛阳及应休飞迎上其车　下详初学记`】　比秩　交礼【`后汉和帝初令郎官诏除者得占丞郎以比秩为真也　晋职官志八座初拜皆沿其旧制并集都座交礼迁又解交焉`】　分曹　寓直　父任　郎潜【`张安世以父任为郎`】  

诸曹郎官三  

原孝悌为郎【`汉旧仪云髙后孝悌为郎宿吏二千石以上视亊满三年得任其同产子为郎`】　简良能亲职【`裵秀奏亊云谨案台阁简统万机动为法制是以特宜精简良能以亲其职`】　三朝不遇【`冯唐`】　十年无过【`徐昉事`】　邦之俊茂【`晋起居注云台郎御史万邦之俊茂若出掌牧守颂声兴矣`】　朝之俊【`裵秀奏事云台郎皆朝之俊当区处亊宜辨正疑滞`】　大臣之副【`山涛啓亊云旧尚书郎清望号称大臣之副州取尤者以应州刺史久无郎副之人无先之者请以补职也`】　宰士之儁【`又云荆州宜都有郎王恒之以病出义阳邓有才义论者以为宰士之儁而未满之年臣以为宜先用之也`】　弥纶旧章【`谢承后汉书云承父婴为尚书侍郎服事丹墀弥纶旧章策文通训条在宫禁秘于省阁惟承台郎升复道取得为开览其余他官莫敢闚也`】　烦剧之任【`郭璞辞尚书表云今当以劣弱之质充督责之官以无用之才管繁剧之任`】　主作文书【`续汉书百官志云尚书侍郎三十六人一曹有六人作文书起草`】　受口宣诏【`百官表注云直郎一人主受书及受口宣诏皆书二通校侍郎一通付主者施行`】　趋翔廊閤【`华阳国志云杜轸起家入为齐尚书郎每月趋翔廊閤之下威容可观中朝伟之`】　优游省阁【`详前`】　马游卿甲科为郎【`汉书云马宫字游卿治严氏春秋以射策甲科为郎`】　阮徳猷上第拜郎【`阮徳猷集云策在上第即拜尚书郎毁誉之徒或言对者因縁从托诏乃更延羣才廷对`】　王公仲明经为郎【`汉书云王嘉字公仲平陵人以明经射策甲科为郎`】　陆士衡文学转郎【`王隠晋书陆机为郎中令吴王晏出镇淮南以机有文学迁尚书中兵郎转殿中郎`】　祢正平性与道合【`后汉祢衡传云东海孔融上疏荐衡曰臣窃见处士平原祢衡淑质贞亮英才卓跞幼渉艺文升堂覩奥目所一见辄诵于口耳所暼闻不忘于心性与道合思若有神`】　夏侯湛理识明彻【`司马攸与山巨源书云太子舍人夏侯湛柔心居正理识明彻应可为郎也`】　黄香数陈得失【`后汉书黄香为尚书郎数陈得失赏赉増加尝独止宿台上昼夜不离省闼帝闻善之`】　郭璞数言便宜【`王隠晋书郭璞迁尚书郎数言便宜多所匡益`】　龚遂处当平决口笔俱着【`谢承后汉书云龚遂字巨卿拜尚书郎性敏达弥缝旧章深识典故每奏事朝廷所问应时建白桓帝嘉其才台阁有疑事一以委遂处当平决口笔俱着转左丞`】　刘裕国家故事决扵口笔【`又云刘裕字伯祖补尚书郎裕有才辨自在台阁陈国家事故每有奏决于口笔为羣寮所服`】　独直台上【`后汉钟离意传云药崧河内人天性朴忠家贫为郎尝独直台上无被枕食糟糠帝每夜入台辄见崧问其故甚嘉之自此诏大官赐尚书以下朝夕餐给帷被皁袍及侍史二人`】　有益台阁【`山涛啓事云太子舍人夏侯湛有盛才而不长治民有益台阁在东宫已久今殿中郎缺宜得才学不审其可参此否也`】奏议为台阁崇信【`华峤后汉书阳球为尚书郎闲达故事其所奏议常为台阁所崇信`】据法为三台之表【`谢承后汉书云王谭除尚书郎服事台阁专习国典据法为三台之表`】三署服其慎【`东观汉记云樊梵字文髙每当直事驻车待漏冠剑不解于身为郎二十岁未`】  

【`尝被奏三署服其慎也`】　谈者咏其髙【`王隠晋书魏舒为尚书郎时欲沙汰郎官非其才者罢之舒曰吾即其人也襆被迳出同寮素无清论者咸有媿色谈者莫不咏其髙也`】　解系州里荣焉【`晋书云解系及二弟结育并清身洁已俱厯洗马舍人尚书郎州里荣焉`】　王湛台阁益重【`王湛别传云湛为尚书郎事要机会辄中决之无所不办台阁益归重也`】　炜炜羣龙吐芳兰【`嵇含中台宴会诗云殿中日炜炜羣龙吐芳兰`】　谦谦君子美曾顔【`嵇舍诗曰三公日谦谦君子美曾顔`】　不能为郎【`三辅决录云丁邯举孝廉为郎故侍郎以令史久次补之世祖始改用孝廉邯称病不就诏问病差为郎否对曰臣不病耻以孝廉为令史职世祖怒杖之诏问欲为郎否邯曰能杀臣者陛下不能为郎者臣诏遣出竟不拜郎`】　固辞不拜【`晋书云王国寳少无士操不修廉隅妇父谢安恶其倾侧每抑而不用除尚书郎国宝以中兴膏腴之族惟作吏部不为余曹郎固辞不拜`】　药崧走入牀下【`后汉书云明帝性褊察尝以事怒郎药崧以杖撞之崧走入牀下帝怒甚疾言郎出郎出崧曰天子穆穆诸侯皇皇未闻人君自起撞郎帝赦之`】　韩宣职事受罚【`魏略曰韩宣为尚书郎曾以职事受罚文帝辇过之问是谁缚左右以实对帝念临淄侯遂轻车解缚`】  

诸曹郎官四  

原诗晋陆士衡赠尚书郎顾彦先诗曰朝游游曽城夕息旋直庐迅雷中宵激惊电光夜舒云拖朱阁振风薄绮疏丰注溢修霤潢潦侵阶除停阴结不解通衢化为渠沈稼湮梁颍流民泝荆徐眷言懐桑梓无乃将为鱼　唐苏味道在广州闻崔马二御史并拜台郎诗曰振鹭齐飞日迁莺逺听闻明光共待漏清览各披云喜得廊庙举嗟为台阁分故林懐柏悦新握阻兰熏冠去神羊影车迎瑞雉羣逺从南斗外遥仰列星文　沈佺期酬苏员外味道夏晚寓直省中诗并命登仙阁分宵直礼闱大官供宿膳侍史护朝衣卷幔天河入披庭月露微小池残暑退髙树早凉归冠劔无时释轩车待漏飞明朝题汉柱三署有光辉　増韩昌黎天星送杨凝郎中贺正诗曰天星牢落鸡喔咿仆夫起餐车载脂正当穷冬寒未巳借问君子行安之会朝元正无不至受命上宰须及期侍从近臣有虚位公今此去归何时钱起送陆郎中诗曰事边仍恋主举酒复悲歌粉署含香别辕门载笔过莺声出汉苑柳色过漳河相忆情难尽离居春草多　又喜李侍御拜郎官入省诗曰粉署花骢入丹霄紫诰垂直庐惊漏近赐被觉霜移汉主前瑶席穰侯许凤池应怜行后雁空羡上林枝　韦庄南省伴直诗曰文昌二十四仙曹尽倚红檐种露桃一洞烟霞人迹少六行槐柳马声髙星分夜彩寒侵帐兰惹春香緑映袍何事爱留诗客宿满庭风雨竹萧骚　白乐天贺杨十二新拜省郎诗曰文昌新入有光辉紫界宫墙白粉围晓日鸡人传漏箭春风侍女护朝衣　岑参省中即事诗曰华省谬为郎蹉跎鬓已苍到来还襆被随例且含香　王介甫送致政朱郎中东归诗曰平生不省问田园白首忘懐道更尊已上印书辞北阙稍留冠葢饯东门冯唐老有为郎恋疏广终无任子恩今日荣归人所羡两儿腰绶拥髙轩  

尚书左右司郎中一【`员外附`】  

原杜氏通典曰隋炀帝三年于尚书都省初置左右司郎二人品同诸曹郎从五品掌都省之职唐贞观二年改为郎中龙朔二年改为左右丞务咸通元年复旧令掌副左右丞所管诸司事省署抄目勘稽失知省内宿直判都省事若右司不在则左并行之左司不在右亦如之　员外郎武后永昌九年置与郎中分掌曹务神龙元年省二年复置　増六典曰左右司郎中员外郎各掌付十有二司之事以举正稽迟者置符目焉凡都省掌举诸司之网纪与其百寮之程式以正邦理以宣邦敎　文献通考曰宋制左司郎中右司郎中左司员外郎右司员外郎各一人掌受付六曹之事而举正文书之稽失分治省事左司治吏户礼奏钞班簿房右司治兵刑工案钞房而开拆制敕御史【`元丰六年都司置御史房主行弹紏御史案察失职`】催驱封桩印房则通治之有稽滞则以期限举催初于都司置吏设案而议者谓台郎宰不当自为官司遂随省房分治所领之事惟置守分书奏各四人主行校定省吏都事以下功过及迁补之事元丰七年都司御史房置簿以书御史六曹官紏勘之多寡当否为殿最岁终取防陞黜绍圣元年诏诸司以岁终防检六曹稽违最多者具郎官姓名上省取防二年诏御史台察六曹稽缓违失者送左司籍记宣和二年左司员外郎王蕃奏都司以弥纶省闼为职事无不预今宰丞入省诸房文字填委次第呈覆自朝至于日中或昏暮仅絶其势不暇一一检阅细故而省吏径禀宰丞请笔以草检令承从官赍赴郎官防落日押字谓宜遵守元丰及崇宁旧法诸房各具签贴先都事自防检次郎官押讫赴宰丞请笔行下于是诏曰先帝肇正三省诏给令都司以赞省务今都司寝以旷官縁省吏强悍敢肆侵侮自今违法事其左右司官具书其事举劾情重者窜责元丰寄禄为朝议大夫　事文聚曰宋朝以为阶官元丰正名始实有职掌建炎三年以置检正省左右司二员二年诏左司书拟吏户礼机速房右司书拟兵刑工赏功房文字后以右司掌刑房事任为剧乃置二员　续文献通考曰辽南面尚书省置左右司郎中左右司员外郎　金尚书省左司郎中一员正五品员外郎一员正六品掌本司奏事总察吏户礼三部受事付事兼带修起居注官廻避其间记述之事每月朔朝则先集是月满者为簿名曰阙本及行止簿贴黄簿并官制同进呈御览毕则受而藏之每有除拜凡尚书省所不敢拟注者则一阙具二三人以听制授都事二员正七品掌本司受事付事检勾稽失省置文牍兼知省内宿直检校架阁等事右司郎中一员正五品员外郎一员正六品掌本司奏事总察兵刑工三部受事付事都事二员正七品所掌同左司　元尚书省与中书省更变不一其左右丞参议中书省事左右司郎中皆参赞中书省　明洪武元年设中书省左右丞各一人其属左右司郎中各一人员外郎各一人都事各一人后革中书省置六部遂无左右司之名矣  

尚书左右司郎中二【`员外附`】  

増隋书曰骨仪迁尚书右司郎于时政渐乱浊货赂公行凡当枢要之职无问贵贱并家累金宝天下士大夫莫不变节而仪励志守常介然独立　事文聚曰隋炀帝始置左右司郎各一人宋因改曰郎中服章与诸司郎中并同冕五旒衣　章裳刺黻一章两梁冠又曰天后始置左右司员外郎各一人时顾琮以侍御史陈元懐直以洛州司户迁其朝服与诸司员外郎并爵弁缨簪导青衣纁裳一梁冠　又曰白敏中字用晦为左司员外郎武宗惟闻白居易名欲召用之是时居易病足宰相李徳裕荐敏中文辞其兄而有器识又曰武元衡字伯苍迁左司郎中详整任职时以详  

整称重　唐书曰许鉴为左司郎中不称职张鷟劾之云位膺列宿爵绾通班总八座之繁司承万机之要务锵锵会府掌北斗之玑衡肃肃礼闼握南管之枢奥长编曰元丰六年七月左司郎中范雍直龙图阁河北转运使都司出使除职自此始元祐元年范子竒范纯夫自左右司出为河北京东转运皆用雍例直龙图阁杨诚斋集曰张栻字敬夫除右司员外郎知阁门事  

张说除签书栻夜草手疏极言其不可且诣宰相质责之宰相惭愤不堪而上独不以为忤亲札疏尾付宰相使谕防栻复奏上意感悟命得中寝  

尚书左右司郎中三【`员外附`】  

増精简得人　抡有序【`唐书曰太宗朝刘洎上疏曰尚书万机乃为政本比者纲维不举并为勲戚在位品非其任功势相倾将救兹弊且宜精简四员左右丞左右司郎中如并得人自然纲维一举亦当矫正趋竞岂惟息其稽滞哉　九国志曰吴王潜为左司郎中典事时防乱之后官失其守甲簿湮没潜雍容款接坐客常满随才而接人人自以为得徐知诰相吴抡有序潜之力也`】　公防决事　都堂坐白【`刘挚传挚迁右司郎中初宰掾每于执政分防时请间白事多持两端伺意防挚始请以公礼聚见共决可否　晦庵集曰张维留为左司郎中遇事有未便辄诣都堂坐白或曰辨切非朝官体公曰都司助调鼎实几微所关若视吏签拟辄涉笔书不置可否安用我辈耶`】　沮大臣议　宣都司力【`东都事略曰倪涛迁左司员外郎方议有事燕云大臣争先决策涛独曰天下久平士不习战军储又绌无轻议以贻后患宰相王黼曰左司敢沮军耶罢之　杨诚斋集曰叶颙除右司时孝宗初即位欲清中书之务増宰士之员公膺首迁左司一日帝召諌官曰叶颙在都司三年甚宣力然与宰相为朋党谏官对曰臣不识颙闻之公论不然因陈其求外补意帝黙然良久曰非卿则朕无以知此人越翼日除吏部侍郎兼权给事中`】　书数曽布　面折颐浩【`丁未录曰陈瓘为右司员外郎以书献曾布曰尊私史而压宗庙缘边费而壊先政皆阁下之过也布读之大怒辨论移时瓘指事叙言辞色不挠堂吏比肩竦观又以日录办国用须知缴申三省遂出知泰州　中兴系年录曰绍兴三年时方审量滥赏以左右司领之吕颐浩当国时有纵舍员外郎王冈独持不可曰公秉国钧于天下具瞻之地不平谓何怨始有所归矣颐浩矍然`】　自书除目　学为宰相【`哲宗实录曰王震字子发元丰四年开天章阁初用官制大除拜诏震与吴雍从辅臣执笔入记圣语面授右司员外郎直使自书除目时论荣之　会要曰绍兴十三年三省拟进右司郎中上谓辅臣曰神宗圣训云左右司便是学为宰相岂可不谨择`】  

尚书左右司郎中四【`员外附`】  

増制唐元稹韦审规等左司戸部郎中等敕曰尚书郎会天下之政上可以封还制诰下可以升负牧守居可以优游殿省出可以察视违尤非第一流不议兹具官韦审规等皆厯践台阁闲达宪章或满岁当迁或择才斯授皆极一时之妙足为三署之光于戏提纪纲而分命六聪左右司之职甚重登生齿以比董九赋人曹郎之任非轻勉竭弥纶之心勿虚俊茂之举　苏颋授柳涣左司员外郎敕曰具官柳涣襟情雅正艺能敏洽珥笔记言才光东观张灯起草誉动南宫宜同满岁之迁式副为郎之举　又授姜昂右司员外郎等敕曰尚书金部员外郎姜昂殿中侍御史李常等励节修身敏才通识金曹典事颇效精勤白简绳违久闻坚正皆能奉职宜称迁升昂可尚书右司员外郎常可行侍御史散官勲如故  

尚书都事【`主事附`】  

原杜氏通典曰都事晋有尚书都令史八人秩二百石与左右丞总知都台事宋齐八人梁五人谓之五都令史职与晋同旧用人常轻武帝诏曰尚书五都职参政要非但总领众局亦乃方轨二丞顷虽求才未臻妙简可革用士流以尽时彦乃以都令史视奉朝请【`其时以太学博士刘讷兼殿中都司空法曹参军刘显兼吏部都太学博士孔防孙为金部都司空法曹参军萧轨兼左民都宣毅墨曹参军王颙兼中兵都五人并以才地兼美厯兹矣`】隋开皇初改都令史为都事置八人炀帝分六尚书置六人领六曹事唐因之　主事二汉有之【`汉光禄勲有南北庭主事三署之事于诸郎之中察茂才髙第者为之后汉范滂字孟博自光禄四行迁光禄主事时陈蕃为光禄滂执公仪诣蕃蕃亦不止滂懐恨投版弃官而去郭泰闻之曰若范孟博者岂宜以公礼格之蕃乃谢　又胡伯蕃公沙穆并为之`】后魏于尚书诸司置主事令史隋于诸省又各置主事令史员炀帝三年并去令史之名但曰主事随曹闲剧而每十令史置一主事不满十者亦一人杂用士人【`顔惩楚者文学名流为内史主事`】唐并用流外　増事文聚曰本尚书都令史之职葢前汉官也汉尚书台令史秩二百石魏令史皆八品梁陈品第八隋正八品上唐置六人从七品上自晋宋齐后魏北齐隋置八者当八座之数梁陈置五者当五曹之数唐置六者当六曹之数宋尚书省都事正八品元于左右二司各置都事亦古制也　续文献通考曰金尚书省左司都事二员正七品掌本司受事付事检勾稽失省署文牍兼知省内宿直检校架阁等事右司都事二员正七品所掌同左司　明无尚书都事官  

尚书令史一  

原杜氏通典曰尚书令史汉官也后汉尚书令史十二人曹有三人主书后増剧曹三人合二十一人皆于兰台符节简练有吏能者为之【`汉官仪云能通苍颉史籀篇补兰台令史满岁补尚书令史满岁为尚书郎　后汉韦彪字孟达上疏曰往时楚狱大起故署令史以助郎职而多小人好名奸利今者务简皆可停省`】其尚书郎初与令史皆主文簿其职一也郎阙以令史久次者补之光武始革用孝廉孝廉耻焉【`时故事尚书郎缺以令史久次补之光武始改用孝廉为郎　又郎中袁着诣阙上书讼梁冀矫暴冀阴杀之学生刘常当代名儒素善于着冀召常补令史以此辱之`】旧制尚书郎限满补县长令史补丞尉尚书令郑宏奏曰职尊掌簿多无乐者请即补千石令史为长帝从之【`蜀志董厥为府令史诸葛亮称之曰董令史良士也后迁至尚书令史平台事`】西晋令史朝晡诣都座朝江左惟早朝而已又贾充为尚书令以目疾表置省事吏四人尚书置省事自此始也其品职与诸曹令史同【`姚苌围苻坚遣仆射尹纬诣坚问事坚见其瓌杰问曰卿于朕代为何官纬荅曰尚书令史坚曰卿宰相才王景略之俦也而朕失之今日之亡不亦宜乎`】晋宋兰台寺正书令史虽行文书皆有品秩朱衣执版给书僮孔顗为御史中丞坐鞭令史为有司所紏【`孔顗性素俭兰台令史者三吴富人轻顗故也`】梁陈与晋宋同后魏令史亦朱衣执笏然谓之流外勲品北齐尚书郎判事正令史侧坐书令史过事令史皆平揖郎无拜自隋以来令史之任文案烦屑渐为卑冗不参官品【`开皇十五年诏州县佐史三年一代不得重位`】炀帝以四省三台皆曰令史九寺五监诸衞府则皆曰府史于时令史得官者甚少年限亦賖【`隋牛宏尝问于尉刘曰案周礼士多而府史少今令史百倍于前制官减则不济其故何也曰古人委任责成岁考其殿最案不重求文不繁悉太史之任掌要目而已今之文簿恒虑覆理鍜链苦辛甚密万里追证百年旧案故谚曰老吏抱案死今古不同若此之相悬也宏又曰后魏北齐之时令史从容而已今则不遑宁舍其事何也炫曰齐氏立州不过十三府行台逓相统领文书行下不过十条今州二百其繁一也往者州惟置纲领郡置守丞县惟令而已其所具寮则长官自辟受诏赴任每州不过数十今则不然大小之官悉由吏部纤介之迹皆属考功其繁二也省官不如省事省事不如清心官不省而欲从容其可得乎宏甚善其言而不能用`】唐武徳中天下初定京师谷籴贵逺人不相愿仕流外始于诸州调佐史及朝集典充不获已而为之遂促年限优以叙次六七年有至本司主事及上县尉者自此之后遂为官途总章中诏诸司令史考满合者限试一经时人嗟异着于謡颂【`时阎立本为右相姜恪为左相立本无他才识特以善画称之恪尝累为将军立功塞外是岁京师饥旱文崇贤司成三馆学生并放归本贯当时为之语曰左相宣威沙漠右相驰誉丹青三馆学生放散五台令史明经`】　増文献通考曰宋制判省事一人以诸司三品以上充总辖二十四司及集议定諡文武官封赠注甲发付人出雪投供之事令史三人驱使官三人散官一人　续文献通考曰金废帝正隆二年罢尚书省直省令史出为外官　明无尚书令史  

尚书令史二  

原掌录上事【`百官表注云诸曹郎令史与郎并处事宜别掌录上事立草`】　掌发章表【`又云直事令史掌发纳章表及上事上书条牒疏奏门下注发日月其啓皆直注也`】　别录判校【`又云尚书令史偕左右丞共所司别掌录判校朝令也`】　别掌立草【`见前`】　义士二人【`魏志云济阴王思与梁习俱为西曹令史思因直日白事失太祖防太祖大怒敎召主者将加重辟时思近出习代往对已被执矣思乃驰还自陈已罪罪应受死太祖叹习之不言思之识分曰何意吾军中有二义士乎`】　国士之风【`王隠晋书云赵孟字长舒入补尚书都官令史善于清谈有国士之风其面有疵`】　边让占对闲叙【`后汉书边譲传云大将军何进闻譲才名欲辟命之恐不至诡以军事徴召既到署令史进以礼见之让善占对闲叙如流时宾客百数皆髙慕之`】　黄浮奉公忧民【`汝南光贤传云黄浮为墟里所差次当洛亭于是感激学书心遂开朗乃随人到京师入公府求学事嵗余为公府令入补尚书令史奉公忧职以功除昌虑长号为神君`】　孙铄遂起就职【`臧荣绪晋书云孙铄字巨业补吏部令史叹曰郡县不为铄礼而天台乃以公府掾为令史哉若陈禽□□诸人并清列不陞卑杂而我独屯塞不通如何遂就职迁尚书郎`】　髙轸处法平允【`魏氏春秋云髙轸为刺奸令史处法平允夙夜匪懈至抱文书而寐太祖见而哀之徐解裘覆之而去自是辟焉`】李苾用法平整【`王隠晋书云李苾字升平为功曹除吏部令史用法平整`】  

行台省一  

原杜氏通典曰行台省魏晋有之昔魏末晋文帝讨诸葛诞散常侍裵秀尚书仆射陈泰黄门侍郎钟防等以行台从至晋永嘉四年东海王越帅众许昌以行台自随是也【`越请讨石勒表以行台随军`】及后魏谓之尚书大行台别置官属【`后魏道武帝置中山行台以秦王仪为尚书令以镇之孝文永熙三年以宇文泰为大行台以苏绰为行台度支尚书`】北齐行台兼统民事自辛术始焉【`武帝八年辛术为东南道行台东徐州刺史郭志杀郡守文宣闻之敕术曰江南初附百姓难向京师留卿为行台亦欲理边民冤枉监理牧守自今以后所统十余州地诸有犯法者刺史先啓听报以下先理后表齐代行台兼总民事自术始也`】其官置令仆射其尚书丞郎皆随时权制【`江左无行台惟梁末以侯景为河南王大行台承制如邓禹故事`】隋谓之行台省有尚书令仆射【`左右任置`】各一人主事四人有考功【`兼吏部主爵司勲`】礼部【`兼祠部主客`】膳部兵部【`兼职方`】驾部库部刑部【`兼都官司门`】度支【`兼仓部`】金部工部屯田【`兼水部虞部`】侍郎各一人每台置食货农圃武器百工监副各置丞【`食货四人农圃一人武器二人百工四人`】录事等员【`食货农圃百工等各二人武器一人`】葢随其所管之道置于外州以行尚书事　増文献通考曰开皇八年将伐陈则置淮南行省于寿春九年已平陈则废淮南行台省唐初亦置行台武徳四年诏陜东道大行台尚书省自令仆至郎中主事品秩皆与京师同而员数差少山东行台及总管诸州并焉其益州襄州山东淮南河北等道令仆以下各降京师一等员数又减焉行台尚书令得承制补署其秦王齐王府官之外各置左右六护军府及左右亲事帐内府贞观以后废其后诸道各置采访等使每使有判官二人兼判尚书六行事亦行台之遗制　致堂胡氏曰由朝廷制藩屏以藩屏临州县以州县治百姓如挈裘而振其领政出于一则禀承者无二三之惑今唐全有四海置邮以命虽万里之逺不逾时月而至矣而建一二行台于外使大臣承制补置是政出于朝廷又出于行台夫岂国无异政之体哉　按行台省之名虽始于魏晋之间然西汉初兴髙祖所以委萧何世祖所以命邓禹其权任葢亦此唐天宝以后以盗贼陷两京吐蕃侵畿甸则或以大元帅副元帅命亲王勲臣为之然但可任专征之责而他事则禀朝防则亦未尝僃行台省之事也至其末年方镇擅地请节于是或以侍中中书令同平章事王爵命之如钱镠马殷王审知之徒葢名为奉正朔而实自为一朝廷矣然则行台省之名茍非创造之初土宇未一以此任帷幄腹心之臣则必衰微之后法制已隳以此处分裂割据之辈至若承平之时则不宜有此名也建炎时张魏公以枢密使宣抚川陜赵忠简谓之曰元枢新立大功出当川陜半天下之责自兵事外悉当奏禀葢大臣在外忌权太重也及魏公得罪谪词言假便宜行事之制忘人臣无将之嫌肖内阁以招贤拟尚方而铸印然则承制之亊易以惹忠简之言固笃论也　事文聚曰宋无行台省　续文献通考曰行中书省即行尚书省辽不设金宣宗置行省于陜西元制行中书省凡十秩从一品掌国庶务统郡县镇边鄙与都省为表里中统至元间皆以省官出领其事其丞相皆以宰执行某处省事系衔其后嫌于外重改为某处行中书省至元二十四年改行尚书省防复如旧每省丞相一员平章二员左右丞二员参知政事二员郎中员外郎各二员都事二员明洪武丙辰改浙江等行中书省为承宣布政司及  

设都指挥使司提刑按察使司于各省遂定官制先是仍元为行中书省分中书省六部尚书往往出为参知政事参政入为尚书至是始改为布政使司按察司都司是谓三司官并治省城  

行台省二  

増理边民冤　有王佐才【`上见通典注　北史苏绰为周文帝行台郎中在官岁余未见知台中咸称其能仆射周慧达称其有王佐才时文帝与公卿往昆明池观鱼至汉故苍池顾问左右莫有知者或曰苏绰博物乃召问绰应对如流文帝嘉之乃令绰并马至池及夜还留绰问以政道卧而听之文帝乃起整衣冠危坐不觉之前席语遂达曙诘朝谓周慧达曰苏绰真竒士也即拜大行台左参政典机密自是宠遇日隆`】　办槽解围　僃艇全桥【`独孤永业齐后主时为河阳道行台仆射洛州刺史周武帝亲攻金墉永业出兵御之曰是何达官作何行动周人曰至尊自来主人何不出看客永业曰客行悤速是故不出乃连夜办马槽二千周人闻之以为大军将至乃解围去　北齐张亮为行台左丞髙仲密之叛也与斛律金守河阳周太祖于上流放火船烧河桥亮乃僃小艇百余艘皆载长鏁鏁头施钩火船将至即驰小艇以钩钩之分鏁向岸船不得及桥之获全张亮之力也`】　专制河南　拜镇东都【`侯景为南道大行台位司徒言于神武曰恨不得兵三万横行天下要须济江缚取萧衍老翁以作太平寺主神武壮其言使拥兵十万专制河南仗任若已之半体　屈突通判陜东道行台左仆射时从讨王世充世充平论功第一拜陜东道大行台右仆射镇东都`】  

## 御定渊鉴类函卷七十六

设官部六十【`吏部尚书　侍郎附`】  

吏部尚书一【`侍郎附`】  

原杜氏通典曰周礼天官太宰掌建邦之六典以佐王治邦国【`变冢言太者进退异名也百官总焉则谓之冢宰列职扵王则谓之太宰宰主也建立也邦国王所居之邦国佐犹助也周公居摄而作六典之职以佐王理邦国汉成帝初分尚书置四曹葢因事设员以司其务非拟于古制也至光武乃分为六曹迄于魏晋或五或六亦随宜施制无有常典自宋齐以来多定为六曹稍似周礼至隋六部其制益明唐武后遂以吏部为天官户部为地官礼部为春官兵部为夏官刑部为秋官工部为冬官以承周六曹官之制若参详古今征考职任则天官冢宰当为尚书令非吏部之任今吏部之始宜出于夏官之司士云`】及夏官之属有司士下大夫二人掌羣臣之版【`古书版为班班书或为版版名籍也`】岁登下其损益之数【`谓用功过黜陟者`】辨其年岁与其贵贱【`年数多少知其老少`】周知邦国都家县鄙之数卿大夫士庶子之数以诏王理【`告王所当进退`】以德诏爵【`有贤者之徳乃诏以爵`】以功诏禄【`理有功勲后诏以禄`】以能诏事以久奠食【`能者事成乃食之王制曰论定然后官之任官然后爵之位定然后禄之奠音定`】汉成帝初置  

尚书有常侍曹主公卿事后汉改为吏曹主举祠祀后又为部【`灵帝以梁鹄为部尚书`】魏改部为吏部主事【`吴曁艳字子休为曹尚书性峭厉好清议当时郎署混浊多非其人欲区别贤愚弹射百寮覈三署皆贬髙就下减降等数其居位贪鄙志节卑汚者皆以为军吏置营府以处之故愤惋声积竞言艳用私情爱憎不由公理艳坐自杀`】晋与魏同【`山涛为吏部尚书啓事曰臣欲以郄诜为温令诏可防又啓曰询闻诜防母不时葬遂于所居屋后假葬有异同之议请更之诏曰君为管人伦之职此辈应为清议不与便当裁处之　江霦字思贤三为官始为吏部郎迁侍中吏部尚书仆射　刘聪僭号省吏部置左右曹石勒时又置左右执法郎典定仕族副举之任`】宋时吏部尚书领吏部删定三公比部四曹孝武不欲威权在下大明二年分吏部尚书置二人以轻其任而省五兵后还置一吏部尚书顺帝升明元年又置五兵二尚书晋宋以来吏部尚书资位尤重【`庾炳之为吏部尚书通货贿吏部令史钱泰能琵琶主客令史周伯齐善歌诣炳之宅谘事因留宿尚书旧制令史谘事不得停外虽有八座命亦不许为所司奏免官`】梁陈亦然【`梁萧子显为吏部尚书性凝简负才气见九流宾客不与交言但举扇一挥而已衣冠窃恨之　又谢览字景涤朏之弟瀹之子自祖至孙三世居部时以为荣　又王奉字仲通为都官尚书能接人士皆愿其居官顷之为吏部尚书衣冠倾属　又谢举字言迁掌吏部举祖庄宋代再典至举又三世此职前代未有`】后魏北齐吏部统吏部【`掌襃崇补`】考功主爵三曹【`自洛阳迁邺以后掌大知名者数四文襄帝少年髙明所蔽者疎袁淑徳沉密谨厚所伤者细杨愔风流辨给取士失于浮华惟辛术为尚书性尚贞明擢士以才以器循名责实新旧参举管库必擢门阀不遗前后铨衡术最为折衷甚为当时所称`】后周有吏部中大夫一人【`掌羣臣及诸子之簿辨其贵贱与其年岁岁登下其损益之数依六勲之赏颁禄之差`】小吏部下大夫一人【`掌贰吏部之事`】领司上士等官属大司马隋吏部统吏部主爵司考功四曹【`牛宏为吏部尚书其举先徳行而后文才所进用多称职吏部侍郎髙孝基鉴赏机悟清慎絶伦然爽俊有余迹似轻薄时宰多以此疑之惟宏深识其贞推心委任隋之举于斯为盛　又曰卢凯摄吏部尚书何孚奏苏威阴事凯相连宪司奏凯曰房恭懿者尉迟迥之党不当仕进威凯二人曲相荐达累转为海州刺史又吏部参者甚多凯不即授官皆作色而遣威有从父弟彻肃二人征诣吏部彻文状后至而先任用肃左足挛蹇才用凡劣凯以威之故而授朝佐郎文帝怒曰凯敢将天官为私惠乃除名为庶民自后周以降无清浊及卢凯摄吏部与薛道衡陆彦师等甄别士流故涉党锢之谮遂及于此`】唐龙朔二年改吏部尚书为司列太常伯咸亨初复旧光宅元年改吏部为天官神龙元年复旧天宝十一年改为文部至徳初复旧掌文官举总判吏部司封司勲考功四曹事旧令班在侍中中书令上开元令移在侍中中书令下尚书六曹吏部兵部为前行户刑为中行礼工为后行其官属自后行迁入二部者以为美自魏晋以来凡吏部官属悉髙于诸曹其举皆尚书主之自隋置侍郎贰尚书之事则六品以下铨补多以归之自唐贞观以前尚书掌五品事【`贞观二十二年二月文部侍郎卢承庆兼检校兵部侍郎仍知五品事承庆辞曰五品事职在尚书臣今掌之便是越局太宗不许曰朕今信卿卿何不自信也由是言之即尚书兼知五品事明矣`】至景龙中尚书掌七品以上侍郎掌八品以下至景云元年宋璟为尚书始通其而分掌之因为常例开元以前诸司之官兼知政事者午前议政于朝堂午后理务于本司自开元以来宰相员少资地崇髙又以吏兵尚书权位尤美宰臣多兼领之而但从容衡轴不自铨综其试之任侍郎专之尚书通署而已遂为故事或分领其事则列为三铨【`四年六月勅其员外郎御史并余供奉官直进名勅授自此不在吏部`】尚书掌其一侍郎分其二【`尚书所掌谓之尚书铨侍郎所掌其一为中铨其一为东铨各有印`】　初学记曰初汉成帝置列曹尚书四人其一曰常侍曹后汉初光武改常侍曹为吏部曹魏时亦为吏部曹专掌职右于诸曹尚书至宋置二吏部尚书防复省一人【`沈约宋书曰初晋世散常侍望与侍中不异其后职任材散用人益轻宋孝武欲重其待吏部尚书任重遂分吏部置三人以轻其任蔡兴宗谓人曰曹要重常侍闲淡改之名而不以实虽主意以为轻重人心岂有变`】自汉及魏授此职者或云吏部尚书若授诸曹尚书直云尚书【`汉魏晋世若授吏部者即云以某为吏部尚书若授他曹云某为尚书宋齐以后始云某授工部刑部五兵度支等尚书`】故厯代职官之书皆别纪吏部尚书不与诸曹同今书仿此云【`并出汉书齐职仪及五代史百官志`】　増文献通考曰宋典之职自分为四文二曰审官东院【`太平兴国六年命郭贽考京朝官课淳化二年置磨勘京朝官院又以兴国中所置差遣院并入号磨勘差遣院亦名考课院淳化四年以考课京朝官院为审官院而涑水记闻云太宗患中书权太重向敏中时为谏官请分中书吏房置审官院刑房置审刑院熙寜间置审官西院以主武于是改审官院为审官东院焉`】曰流内铨【`实录淳化四年以幕职州县考课院归流内铨命翰林学士苏易简领其事自后命近臣主之`】武二曰审官西院【`涑水记闻云王介甫与韩子华合谋欲沮文潞公且夺其权一日发中防置审官西院枢密初不知也`】曰三班院【`实录淳化三年诏置三班院以崇仪副使蔚进掌之先是供奉官等悉宣徽院至是别置三班院以考殿最自后多命近臣主之`】元丰定制以审官东院为尚书左流内铨为侍郎左审官西院为尚书右三班院为侍郎右【`唐制文掌于吏部武则兵部主之`】掌文武官授勲封考课之政令文臣寄禄官自朝议大夫职事官自大理正以下非中书省勅授者归尚书左武臣陞朝官自皇城使职事官自金吾衞仗司以下非枢密院宣授者归尚书右自初仕至州县幕职官归侍郎左自借差监当至供奉官军使归侍郎右凡分职为三封爵赠官之事则司封主之赐功定省之事则司勲主之官资课最名諡之事则考功主之凡应注拟升移叙复防补及酬赏封赠者随所分隶校勘法例团甲以上尚书省即法例可否不决应取裁者亦如之若中散大夫阁门使以上则列迁叙之状上中书省枢密院得尽给告身则通书尚书侍郎及所隶郎官尚书左右凡十五按侍郎左右凡十五按而四密矣　尚书从二品掌文武之事而奉行其制命凡天下员阙具注诸籍月取其应者揭而书之集官注拟考其阀阅以定可否凡授封爵功赏课最之事皆所隶郎官验实而后判成焉若有疑不能决则禀议于尚书省即应论奏与郎官同上殿　续文献通考曰辽北面有南枢密院掌文铨视吏部而部族丁赋之政亦与焉南面吏部置官有尚书侍郎郎中员外郎　金自太宗十二年始法古立官至天眷元年颁新官制及天徳四年始以河南北人并赴中京吏部各置局铨注命吏部尚书萧颐定河南北官通注格以合注人依年例一就铨注余求仕人分四季拟授遂为定制审官院不属吏部设知院一员从三品掌奏駮除授失当事【`随朝六品外路五品以上官除授并送本院审之补阙拾遗监察亦送本院承安四年设大安二年罢之若注拟失当止令御史台官论列`】　元史曰元吏部尚书三员侍郎二员郎中员外郎等掌天下官吏授之政令凡职官铨综之典吏员调补之格封勲爵邑之制考课殿最之法悉以任之【`凡官之法从七品以下属吏部正七品以上属中书三品以上非有司所与夺由中书取进止自六品至九品为勅授则中书牒署之自一品至五品为宣授则以制命之世祖旧制惟中书省枢密院御史台宣政院宣徽院得自选其人他司悉从中书选择　凡调闽广川蜀云南官员每三岁遣使与行省铨注至英宗时遣使往铨浙江江西湖广四川云南五省边郡官选以后五省皆遣官往铨`】　续文献通考曰明置吏部即古部也自唐宋以来皆为尚书省属官与周官冢宰掌邦治之意固有间矣故明初六部并属中书省至洪武十三年革中书省罢丞相使政归六部吏部分四子部曰总部曰司封曰司曰考功二十二年改总部为部二十九年改部为文司封为验封司为稽考功仍旧吏部尚书之简命礼数特异其勲劳茂着往往加以三孤赠以三公而申之以易名之典自罢丞相以后而统百官均四海之责在吏部固甚重也　永乐初建内阁不过翰林备顾问比后杨士竒等加至三孤领尚书职犹不得专制外事而品叙列尚书蹇义夏原吉下则不以内阁压六部之意故景泰以前至尚书不复入内阁固定制也自正徳后遂以尚书为入阁阶梯云　原杜氏通典曰侍郎隋炀帝置【`说在厯代郎中篇`】凡六司侍郎皆贰尚书之事吏部初置一员总章元年加一员龙朔二年改为司列少常伯咸亨元年复旧分掌部流内六品以下官是为铨衡之任凡初仕进者无不仰属焉当集之际势倾天下列曹之中资位尤重【`初隋世髙孝基为吏部侍郎房龄杜如晦与孝基特加赏异后以为知人唐太宗贞观时马载裴行俭为吏部侍郎贞观以来最为称职　又邓元挺为此官不称职甚为时谈所鄙常患消渴人因号为邓渴坐此迁澧州刺史有能名武太后重拜为天官侍郎其愈甚　又以许子孺为之子孺不以藻鉴为意其补悉委令史勾直时曰平配后崔元玮为之介然自守絶于请谒为执政者所忌转文昌左丞司令史乃设斋自庆武太后闻之复拜为天官侍郎`】　増文献通考曰侍郎从三品掌文臣未改秩者凡始命有殿负皆试而后若应格则团甲同郎官引见于便殿禀奏改官右掌武臣未陞朝者凡所任而试不中等及已入官而未应者皆勿注正阙若路分都监将官閤门祗候都总官司承受皆以名上枢密院视朝入阁则执文武班簿对立官制尚书侍郎同治曹事奏事则同班惟吏分领四有所论奏则各以事同所隶郎官上殿南渡初诸曹尚书侍郎惟吏部备官绍兴中六曹皆置权尚书以处未应资格之人建炎又置权侍郎满二年为真旧制吏部除侍郎二员分典左右总称吏部侍郎间命官兼摄惟称左侍郎或右而已绍兴三年谢深甫张叔椿始有侍左侍郎侍右侍郎之称既而径入除目相承不改　续文献通考曰辽南面吏部尚书下曰侍郎曰郎中曰员外郎其下属官未详　金吏部侍郎一员正四品　元吏部侍郎二员正四品　明吏部左右侍郎各一人  

吏部尚书二  

原魏志曰卢毓为侍中在职二年多所駮易诏曰官人秩才圣帝所难必须良佐进可替否侍中毓禀性贞固心平体正可谓明试有功不懈于位者也其以毓为吏部尚书使毓自代曰得如卿者乃可毓举常侍郑冲帝曰文和吾自知之更举吾所未知者乃举阮武孙邕帝于是用邕　王隠晋书曰山涛为太常遭母丧手植松柏诏曰风俗凌迟岂宜镇以退让山太常虽在谅阴古人亦墨绖从戎其以涛为吏部尚书涛用人皆先密啓然后公奏　又曰邓攸迁吏部尚书牧马于家庭妻息素食不受一饭于人　沈约宋书曰蔡廓为吏部尚书廓因左丞傅隆问傅亮事若悉以见付不论不然不能拜亮以语录尚书徐羡之曰黄门以下悉以付蔡自此以上宜共参同异廓曰我不能为徐干木署纸尾遂不拜干木羡之小字也案黄纸录尚书与吏部尚书连名故廓云纸尾　又曰江湛为吏部尚书家甚贫约不营求利饷馈盈门一无所受无兼衣余食常为上所召值澣衣称疾经日衣成后起　又曰顔峻为吏部尚书留心举自强不息任遇既隆奏无不可谢庄代峻意多不行峻容貌严毅庄风姿甚美賔客喧诉常欢笑荅之时人语曰顔峻嗔而与人官谢庄笑而不与人官　百官表注曰吏部尚书一人秩六百石掌举斋祠　晋诸公賛曰李允字宣伯为吏部尚书正身率职不倾不挠故能行其所见遂刋定例而着于令　世说曰王濬冲裴叔则二人总角诣钟士季须臾去后客问向二童是谁曰裴王客曰何如钟曰裴楷清通王戎简要后二十年此贤当为吏部尚书冀尔时天下无复滞才　语林曰袁真为监军范立平作吏部尚书大坐语袁卿此叚还不失防军袁曰卿何事人中作市井増唐书曰裴遵庆代宗时迁吏部尚书朝廷优其老听就第注官时以为荣　旧唐书曰天宝十年杨国忠兼吏部尚书故事吏部三铨三注三唱自春及夏才终其事国忠使胥吏于私第暗定官员集百僚于尚书省对注唱一日令毕以夸神速资格差谬无复伦序明年大因就第唱补其所昵者更为立碑尚书省以颂铨综之能　宋杨诚斋集曰叶颙权吏部尚书乾道九年召对便殿赐坐赐茶礼异他日帝曰吏部条例朕亦置一通在禁中又问卿当官以何者为先对曰以公忠为先帝曰卿宜无忘此二字　宋史曰元丰新官制李清臣拜吏部尚书清臣初官右正言当易承议阶帝曰安有尚书而犹承议者乃授朝奉大夫　又曰神宗朝苏颂判尚书吏部兼详定官制唐制吏部主文兵部主武神宗谓三代两汉本无文武之别议者不知所处颂言唐制吏部有三铨之法分品秩而掌事今欲文武一归吏部则宜分右左曹掌之扵是吏部始有四法四朝志曰元丰法以荐者多寡为差元祐初孙永  

为吏部尚书恐长奔竞之风请改法不用荐之多寡而以到先后为次　言行录曰苏颂前后掌天官四凡五年每人改官关陞磨勘吏洗垢求瑕故为稽滞公勅吏曰某官缘某事当防某处仍引用合用条例及具委无漏落状同上自是吏不得逞　又曰余天锡以旧恩迁吏部尚书礼部侍郎曹豳在谏省尝抗疏言天锡登用太骤豳左迁天锡疏谓豳老成之望直谅多益寘之近班可以正厥辟可以仪有位欲望委曲流行使之释然无疑安于就职则陛下既招好贤之美而微臣亦免妨贤之媿帝从之　元史曰仁宗时由进士入官者仅百之一由吏部致显要者常十之九泰定帝欲以中书参议傅岩起为吏部尚书御史韩镛上言吏部掌天下铨衡岩起于法亦不得制可其奏　献征录曰吏部尚书蹇义初名瑢太祖时为中书舍人一日奏事毕问汝蹇叔之后乎亲书义字赐之以易旧名太宗时为吏部尚书有除官不得善地诉其不公者上皆斥之仁宗时进少师赐银章曰绳愆紏缪立朝葢五十年　又曰王翺为吏部尚书翺严考察公铨注抑奔竞杜请寄一时任使并称得人上进退大臣时时召翺面可否称为先生翺公退宿朝房惟朔望归谒家祠天顺尝谕大学士李贤曰今六部尚书皆得人但吏部王翺老耳时翺年七十八贤对曰臣闻禄命之说翺夀最髙尚有十年上喜又曰如户部年富不易得贤曰若继翺吏部非富不可上曰然　又曰宪宗朝李裕拜冢宰先是铨曹事多脱误至是拜裕实出宸断裕感上知遇精白思报每大先二日于后堂设一木榻上书皇天鉴之与二侍郎傍坐文司官前立以缺员与人一一第资格可否注牍至期引奏填牓更无舛错而庶官得人一日太监覃昌语裕曰先时官奏入上必命司礼监看详然后报可近日上曰李尚书梗直人必不敢干之奏入即与批行　又曰孝宗即位即家召王恕拜吏部尚书言官谓恕且老而贤不当劳以防剧宜用之内阁备顾问上报曰朕用蹇义王直故事官恕吏部谋议无所不听从何必内阁也恕在吏部访海内之士随器荐用以弼成治之治　又曰马文升迁冡宰明年当大计天下吏孝宗召至暖阁谕之曰天下觐吏毕集卿其用心采访以彰黜陟文升顿首曰陛下图治若此宗社福也敢不仰承乃令中贵人掖之下阶自是汰不职者二千余人　又曰嘉靖间太宰缺廷推兵部尚书唐龙上方重兵事顾铨衡非龙不可乃改吏部龙为政兼论资望殊劳异能疎逺必用而中才不得越次以进有所用舍聚僚共谋众议合然后署疏以请尝举废弃四十余人皆时誉也　又曰世宗尝问孝宗旧臣而贤者谁乎廷推周用召以吏部尚书是时郎中为政专尚书不暇有所可否而侍郎递相踵以噤不语为知体郎中尽以任吏于是铨部之政几由吏书用知其有所举措必谋两侍郎咸乐为之尽力而郎中亦以簿书任其僚吏不得为奸私故用之典铨不严而肃　又曰朱希周为吏部尚书当考察嫉者言于上谓南科不罢一人以为私希周言察僚庶所以别贤否非论曹局之有无也使一曹皆贤必去一人以为公则一曹皆不肖亦且姑去一二以塞责乎【`以上尚书`】　唐书曰开元中裴光庭为吏部侍郎初吏部求人不以资考为限所奬防惟其才往往得俊乂任之士亦自奋其后士人猥众专务趍竞铨品枉挠光庭惩之乃为循资格无贤不肖一据资考配拟又促限尽正月任门下省主事阎麟之专主过官凡麟之裁定光庭辄然可时语曰麟之口光庭手遵平辙者嘉其寻常负材用者受其抑屈宋璟固争不得其庸愚沈滞者皆喜谓之圣书　又曰裴行俭善知人为吏部侍郎李敬元盛称王勃杨炯卢照隣骆賔王之才引示行俭行俭曰士之致逺先器识后文艺如勃等虽有才而浮躁衒露岂享爵禄者乎　又曰裴行俭马载为吏部侍郎同时典十余年甚有能名时人称为裴马又卢从愿为吏部侍郎与李朝隠同时典时人曰吏部前有裴马后有卢李　又曰苏晋为吏部侍郎裴光庭为尚书有过官被却者就籍以朱防头而已晋因牓院曰门下防头者更拟光庭以为侮已出为汝州刺史按集览过官者凡事侍郎以下三注三唱仍过门下省审之为过官　又曰韦陟为吏部侍郎尝病人冒名接脚窃授阙员既少取士良难正调者被挤伪集者冒进陟刚毅嫉恶风采严正见人疑其有瑕按声盘诘无不首伏每岁皆賸得数百员阙以待淹滞常谓所亲曰使陟知铨衡一二年则无人可矣　又曰徳宗贞元赵宗儒为考功员外郎黜陟详当无所回惮考入中上者才五十人帝闻善之进考功郎中旋罢家居后迁吏部侍郎召见劳曰知卿杜门六年故有此拜　又曰孔温业大中时为吏部侍郎求外迁宰相白敏中顾同列曰吾等可少警孔侍郎不乐居朝矣　唐新语曰姜晦为吏部侍郎旧制吏曹舍宇悉布棘以防令史与人交通及晦领事尽除之示无所禁私引致者晦辄知之召问莫不首伏初朝廷以晦改革前规以为不可竟铨综得所贿赂不行举朝叹服　山堂肆考曰韦夏卿为吏部侍郎从弟执谊在翰林受人金有所干请密以金纳夏卿懐中夏卿不受曰吾与汝赖先人遗徳致位及此顾当如是乎执谊大惭　宋史曰淳化时苏易简知审官院言初任京朝官未尝厯州县不得拟知州通判诏可　又曰太平兴国五年置京朝官差遣院凡将命出入受代归阙官悉考校劳绩铨量才品命郭贽滕中正雷徳骧领之　又曰真宗时雷恕以吏部侍郎知贡举自以洪人避嫌凡江南贡士悉被黜退又援贡举非其人之条故所取甚少以王曾为首及廷试糊名考校曾复得甲科时议称之恕自叹曰吾得曾名世才也不媿于知人矣　又曰元祐中范百禄为吏部侍郎【`镇子也`】议者欲汰胥吏吕大防趣废其半百禄曰不可废半则失职者众不若以渐消之自今缺吏勿补不数岁减斯过半矣　又曰仁宗朝杜衍判吏部流内铨补科格繁长主判不能悉阅吏多受赇出缩为奸衍既视事即勅吏函铨法问曰尽乎曰尽矣力阅视具得本末曲折明日令诸吏毋得升堂各坐曹防行文书铨事悉自予夺由是吏不能为奸利后进吏部侍郎枢密使每内降恩率寝格不行积诏防至十数辄纳帝前谏官欧阳修入对帝曰外人知杜衍封还内降邪凡有求于朕每以衍不可告之而止者多于所封还也　又曰吏部侍郎彭年论韩侂胄将为国患不报于是年侂胄俱请辞知枢密院事陈骙曰以阁门去经筵何以示天下年竟外补侂胄曰彭侍郎不贪好官固也元枢亦欲为好人邪　楼攻媿集曰孙逢吉为吏部侍郎朱熹之去逢吉力救之彭年补外又言不应为近习而逐正人一日会食部中或报王喜除阁门祗候逢吉曰此乃优伶尝于内庭效朱侍讲容止以儒为戏者岂可以汚清当抗疏力争否则于经筵论之由是飞语上闻内批为郡　献征录曰吏部阙侍郎以应补者请世宗不应而欲求老成名持法者乃以南兵部侍郎欧阳铎上辄报可铎佐吏部不家曰吾乃敢家此官哉续文献通考曰吏部左侍郎孙宏闻丧英宗召李贤曰吏部侍郎乃天下人物权衡非他部可比必得其人谁可者贤曰无如礼部二人可择而用之上复问其优劣贤曰邹干为人端谨但规模稍狭姚防表里俱称有大臣之量上曰然遂用之士皆称悦【`以上侍郎`】  

吏部尚书三  

原铨衡　品藻【`何法盛晋中兴书曰吴隠之字处黙少有孝行与太常韩康伯邻居隠之母亡每哭康伯母辄涕泣悲不自胜既而语康伯曰汝后若居铨衡之职当用此人及康伯为吏部尚书因进用之遂歴清望　下详后祗慎注`】　题才　着箴【`裴顗辞吏部尚书表曰臣少无鉴察之誉长无题舆之才　李重集曰重为曹尚书着曹箴置之左右以明审才之官`】　庭牧马　阁聚书【`上详前二　沈约宋书曰少帝即位蔡廓为吏部尚书不肯拜乃以王惠代焉被召即拜未尝接客人有与书求官者辄聚于阁下`】　考簿世　调门户【`习凿齿晋阳秋曰初陈羣为吏部尚书制九格登用皆由于中正考之簿世然后授任　王隠晋书曰王戎为左仆射领吏部尚书自戎居未尝进一寒素退一虚名理一冤枉杀一疽嫉随其沈浮门调户好营生广八方园田水碓周徧天下聚敛积实不知纪极`】　清通简要　祗慎廉平【`上详前二　李重曹尚书箴序曰重忝曹郎铨管九流品藻清浊虽祗慎莫知所寄虞预晋书曰卢钦字子若少好学为尚书仆射领吏部清慎举称为廉平`】　凌虚笃素　抑末崇本【`晋起居注云武帝太始八年诏曰议郎山涛志惟简静凌虚笃素立身行已足以励俗其以涛为吏部尚书　下详四铨管人才`】　薛综固让阮孚不拜【`上详四心精体密　臧荣绪晋书云阮孚字遥集转吏部尚书领东海王师辞不拜`】  

【`诏就家用之尚书令郗鉴以为非体帝曰就家用之诚不快不尔便废才为当轻重务推之耳`】　掌六典　统百官【`周礼乃立天官而掌治以佐王均邦国太宰之职掌建邦之六典以佐王治邦国书冡宰掌邦治统百官均四海注天官卿也统理百官`】　铨管　衡镜【`铨管人才衡镜亦`】  

【`曰藻镜`】　持衡　抡材　采葑　刈楚　魏择公方任先毛玠　晋推简要在王戎　増冠六卿　亚冢司【`白集萧俛吏部尚书制冠六卿统百职　任昉为范云让吏部尚书表臣去岁国学之老博士耳今将亚冢司`】李肃题目　山公啓事【`南史李肃字伟恭善论臧否得中甄竒录异荐拔后进题目品藻曲有条贯以此人服之擢为部尚书号为得才晋书山涛为吏部尚书前后举周徧再居职十有余年每一官缺辄啓拟数人涛所奏甄拔人物各为题目时称山公啓事`】　班序常尊　衣冠倾属【`初学记授吏部者即云吏部尚书若诸曹直云尚书葢此官厯代班序常尊不与诸曹同也自魏至梁并第三等梁定十八班班多者为贵吏部尚书班十四诸曹尚书班十三　下见通典注王泰`】甄竒录异　先徳后才【`上见李肃题目　下见通典注牛宏`】　门阀不遗餽饷无受【`上见通典注辛术　南史江湛为吏部尚书家甚贫不营私财餽饷盈门一无所受`】六燕一鸿　邱山沔水【`晋陆佃谢吏部尚书啓六燕相停试权衡其轻重一鸿辽`】  

【`逺欲审别其飞翔按九章算术五雀六燕飞集于衡衡适平一雀一燕而异处则雀重而燕轻又张融曰鸿飞天首辽逺难明楚人以为鳬越人以为鸿　分纪唐李尚书乂王尚书邱崔賔客沔掌吏部皆获当时推美人为之语曰李下无蹊径又曰邱山岌岌连天峻沔水澄澄彻底清`】　愿敦重　好抑文雅【`陈孔奂为吏部尚书太子叔实欲以江总为太子詹亊奂曰江总有潘陆之才而无园绮之实太子乃自言于陈主将许之奂乃啓愿敦重之才以居辅导　唐戴胄检校吏部尚书好抑文雅奬荐法吏时以寡学为訾`】　顔嗔谢笑　阎口裴手【`上见二沈约宋书下见二唐书`】　作九班制　试三铨法【`晋刘颂字子雅为吏部尚书作九班之制以别尊卑为裴頠所駮唐开元十三年吏部为十铨举至宣宗即位赦书曰吏部三铨士祗凭资考多匪实才许观察使刺史有竒才异能之士开荐试用三铨谓尚书铨及侍郎二人分为中铨东铨也`】　毛玠易俗　巨源趋时【`魏志崔琰典铨衡十年文武羣才多所明拔天下称平毛玠与之并典举用皆清正之士由是天下士莫不以廉节自励时有长吏还者羸面垢衣常乗柴车魏武尝叹曰孤之法不如毛尚书使吏部用心如玠风俗之易不难　唐书韦巨源为吏部尚书时要官缺执政欲以次用其亲戚巨源秉笔当除十人皆宰相近属杨再思曰吾等诚负天下巨源曰时当尔耳`】　一字拔人　三为此职【`晋书蔡克居官茍进之徒望风畏惮初克未仕时山简尝与王衍书曰蔡子尼今之正人衍以书示众曰山子以一字拔人然未易可称后衍闻克居官曰山子之言验于今矣　下见通典注`】　裁四格法　编七司条例【`宋周平园集晏敦复权吏部尚书中兴以来凡四格法多公所裁定由是士无沉滞之叹秦桧当国使所亲招之敦复曰吾姜桂之性到老愈辣卒不屈　杨诚斋集叶正简公颙权吏部尚书时七司弊亊未去公乃与郎官编刬七司条例为一书或事同例异者存其一削其一帝览之御笔褎美令刻板颁下`】　备仪注礼　作考课法【`隋书牛宏拜吏部尚书献皇后崩王公已下不能定其仪注杨素谓宏乃旧学时贤所仰今日之事决在于公可乃不拜让斯须之间仪注悉备素叹曰衣冠礼乐尽在此矣非吾所及也　魏志卢毓为吏部尚书明帝谓曰前此诸葛诞邓飏等驰名誉有四牕八达之诮自今举莫取有名者如画地作饼不可啖也卢毓曰名不可以得异人而可以得常士王者正以循名按常为职但当有以验其后今考绩之法废而以毁誉为进退故真伪混淆虚实相帝纳其言诏作考课法`】　却花练　辞袖金【`陈书姚察为吏部尚书有门生送南布一端花练一疋察曰所衣止是麻布蒲綀此物于吾无用此人逊请察厉色驱去　南史齐褚彦回为吏部尚书有人求官袖中将金一饼因求请间出金示之曰无人知者彦回不受曰自应得官无假此物若必见与不得不相啓此人大惧金去`】　每招怨言　多革弊政【`北史魏郭祚为吏部尚书持身清洁重惜官位至于铨授虽得其人必徘徊久之然后下笔且云此人便已贵矣故当时每招怨言然所用者无不称职宋史汪应辰为吏部尚书刚方正直敢言不逊在朝多革弊政中贵人侧目孝宗时上皇方甃石池以水银`】  

【`浮金鳬鱼于中上皇指示曰水银正乏此买之汪尚书家帝怒曰应辰力言朕建房廊与民争利乃自贩水银邪遂出之然水银实非买应辰家也`】　被召即拜　加禄先呵【`南史晋以蔡廓为吏部尚书不拜乃以王惠代之惠被召即拜谈者以廓之不拜惠之即拜事虽异而意同　王宏自领将加荣禄于人者每先呵责然后施行若善相盼接者必无所谐人问其故荅曰王爵既加于人又相抚劳便成与主分功若求者絶官叙之分既无以为惠又不微借顔色即成大怨府问者悦服`】　引致才名遏絶讹伪【`北齐书东魏以髙澄为吏部尚书始改崔亮年劳之制铨擢贤能又沙汰尚书郎妙人地以充之凡才名之士皆引致门下与之游宴　白集宋璟李义掌部亦能遏絶讹伪振张纪纲余详郑絪制`】　官有定价　士不问贤【`北史元晖迁尚书纳货贿授官皆有定价大郡二千疋中郡一千小郡五百　又崔亮后魏时为吏部尚书为停年格不问士之贤愚专以停解日月为断`】帝问何先　上叹有序【`上见二杨诚斋集　周平园集宋晏敦复为吏部尚书上尝叹曰敦复凝重刚方当公介然行综有序擿发清明事无奸滞山涛毛玠无以过之`】　请置架阁奏拨堂除【`宋史徽宗时吏部四案籍吏多藏于家以舞文取贿陈执中为尚书请置架阁库`】  

【`命官莅之是后六曹皆仿其法　又理宗时杜范为相时亲王近戚多求降恩泽范引前朝杜衍例皆封还乞拨堂除阙归之吏部以清中书之务人皆以为不便范奏近三四十年权臣柄国以公朝爵禄而市私恩取吏部之阙以归堂除以近年之弊政为祖宗之成法如以臣言为是上下坚守则谤者息矣未几赴者无淹滞合资格者得美阙众始服`】　时称廉平　世惮刚严【`隋书韦世康和静谦恕为吏部尚书十余年时称廉平常有止足之意谓弟子曰禄岂在多防满则退年不待暮有疾便辞因恳乞骸骨　周平园集宋晏敦复权吏部尚书刚毅为世所惮亲戚故旧有以书至视其封题有并及两字者即却之不纳惟务抑侥幸清流品甄叙人物区别贤否一时铨综号为平允`】　未退虚名　不弃大徳【`上见调门户注　山堂肆考唐韦思谦举进士补应城令岁余调思谦在官坐以公事未叙进吏部尚书髙季辅曰自居部今始得此一人岂以小疵而弃大徳遂擢授监察御史`】　恐长奔竞请罢耗费【`上见前四朝志　中兴系年录吏部尚书张寿因对论甲库萃工巧以荡上心酤良醯以夺官课敎坊乐工员数日増俸给赐赉耗费不赀皆可罢之上曰卿可谓责难于君矣`】　却例簿编日厯【`宋史寇准在相位用人不以次同列颇不悦他日又除官因吏持例簿以进准曰宰相所`】  

【`以进贤退不肖也若用例一吏职耳　献征录洪武詹同为吏部尚书乞编日厯藏之金匮传于后世乃诏同与宋濂为总裁官同为吏部甄别人伦铺张神藻为朝野所推服`】　崔亮停年　光庭资格【`上见士不问贤注下见二唐书`】　游处不杂　才学俱优【`袁昂传昂雅有人鉴游处不杂为吏部尚书梁帝谓曰齐明帝用卿为黒头尚书我用卿为白头尚书　献征录大学士杨士竒曰吏部尚书非才学俱优者不足以当之`】　清公见美　刚直不阿【`梁张纉让吏部尚书表云毛孝先以清公见美　献征录成化间李秉为吏部尚书刚直不阿人多怨望大臣有忌之者嗾事中之遂致仕有祭酒某者作诗送之曰古道自无三黜去直臣又见一番归`】　三掌铨　五典文衡【`唐卢承庆凡三掌铨授平允议者与之　献征录南京吏部尚书钱溥五典文衡`】　举扇一挥　停笔良久【`上见通典注　献征录明吏部尚书屠滽注至恶地必停笔良久务以土俗稍宜者补之`】　留意孤寒　勤于咨访【`宋楼攻媿集汪大猷权吏部尚书或曰今日凡事从窄非曩时比葢有务为沮抑号能任怨而致显用者大猷曰方且鄙之忍效尤乎调官者多孤寒之人于此不为留意使得其平尚谓之铨衡邪由是鬰者得伸滞者得达求者得遂人人感悦亦未尝屈法以从之有不可者明以告之退无所恨　献征录明宣宗谕尚书郭璡曰朕以用人之柄付卿卿宜为朕择才昨郡守多缺命廷臣荐举古人当斯任者必勤于咨访有得即录故官不乏才吕正夹袋虞允文材舘录是也`】　风吹黄纸　墨汚素衣【`南史齐褚为吏部尚书居身清正在部门庭萧索賔客罕至每出入左右常捧一黄纸防箱风吹纸剥殆尽　献征录太宰屠襄惠滽部堂燕居令办事官捧砚时衣素绫甚泽其人误倾砚汁汚公衣惶惧请罪滽曰去去汝何为者吾方恶其太白而易汚也又乡人有假其子沿途骚动人以闻之意必加重谴滽但呼而戒之曰汝为吾子亦不辱但难为汝父耳法有明禁自今慎无复为此也`】　止谈风月　世畀荣华【`梁书徐勉字修仁迁吏部尚书勉居官彞伦有序既闲尺牍兼善辞令虽文案填积坐客充满应对如流手不停笔尝与门人夜集客有虞髙求詹事五官勉正色荅云今夜止可谈风月不宜及公事时人咸服其无私　献征录南吏部尚书王华其生时母梦其姑抱绯衣玉带一童子授之曰以此畀汝世世荣华无替故公生名华名其兄以荣华守仁父`】　由窦尚书　旁舍农人【`宋史许及之宁宗时除吏部尚书谄事韩侂胄无所不至为尚书二年不迁见侂胄流涕序其衰迟之状不觉膝屈侂胄恻然怜之尝値侂胄生日朝行上寿毕集及之后至阍人掩关拒之及之俯偻以入当时有由窦尚书屈膝执政之謡　献征录洪武间吏部尚书吴琳致仕家居上遣人察之使者潜至旁舍见一农人孤坐小几起而拔稻秧徐布于田貎甚端谨使者问曰此有吴尚书者在家否乎农人敛手曰琳是也使还以状闻上益重之`】　有寇准之风髙潞公之寿【`献征录明祖尝命工部为吏部尚书翟善营第于泰兴善力辞谢上语羣臣曰有官居鼎鼐无地起楼台善与寇准同风矣　又曰古大臣之最寿者惟宋文彦博成化间南京吏部尚书魏文靖骥年至九十八比彦博尤髙葢古今罕有云`】　用人莫先论相　太宰天下取平【`宋史留正为吏部尚书言用人莫先论相　献征录嘉靖中熊浃为吏部尚书曰太宰天下所与取平者吾安敢臆决邪凡陞叙无小大流品日与少宰及司属共之每必语所司曰此缺果宜否如否虽十易之何害尤奬拔寒畯惟恐其堕落`】　铨综号称平允　吏部岂报恩雠【`上见世惮刚严注　献征录吏部岂报恩雠之地邪王忠肃翺语　以上尚书`】　小宰　贰卿【`宋除傅尧俞制吏部古之天官而侍郎小宰之职　又陆佃文昌贰卿位次八座`】　长名牓流内铨【`唐吏部侍郎裴行俭始设长名牓列铨注期限等法又定州县升降官资髙下以为故事长名牓自此始也　宋人属流内铨小使臣属三班院元丰官制行以流内铨归吏部侍郎左以三班院归吏部侍郎右`】　防事东西铨　侍郎左右【`唐太和四年吏部奏当司两铨侍郎防伏以吏部为文昌首曹侍郎为尚书贰职铨防所宜顺序防事故有等差旧以尚书防之次为中铨其次为东铨自乾元中侍郎崔器以当时休咎为虞奏改中铨为西铨久次侍郎居左新除侍郎居右因循例署议者非之伏请自今以后以久次侍郎居西铨新除侍郎居东铨依奏　下见上流内铨注`】　不省私书　复还旧职【`唐书孔纬字化文为吏部侍郎权要请托书盈几案竟不之省　又则天谓崔元玮曰闻卿改官令史设斋自庆此欲盛为奸贪耳今还卿旧职复除天官侍郎`】　能知伪姓　皆给告身【`唐会要天官郎中李知逺权知侍郎有人姓刁又有王元忠者并被放乃密与令史相知减其防画刁改为丁王改为士拟授官后即添成文字知逺一览便曰今年铨覆万人总识姓名安有丁姓士姓者此必刁某王某也省内以为神明五代刘岳唐明宗时为吏部侍郎故事吏部文武官告身皆输硃胶纸轴钱然后给其品髙有钱者则赐之其官卑而贫不能输钱者往往但得勅牒而无告身岳请一切给之百官皆给告身自岳始也`】　金背镜　岁寒图【`唐书贞观时髙冯为吏部侍郎善铨叙人物帝赐金背镜以况其清鉴焉　献徴录明正统间俞山为吏部侍郎上嘉其清慎作岁寒图并题诗赐之`】　一布囊　三珠树【`唐卢懐慎赴东都掌奉身之具惟一布囊　王勔王勮王勃皆着才名杜易简称为三珠树勮仕宏文舘学士兼知天官侍郎始裴行俭典见勮与苏道味曰二子皆铨衡才后果验`】　进止详华　从容賛决【`唐温彦博检校吏部侍郎欲汰择士寡术不能厌众讼牒满庭时讥其烦碎然进止详华人皆拭目观髙祖尝宴近臣遣秦王谕防既而顾左右曰何如温彦博　明叶盛天顺间为吏部侍郎自入佐部政每议礼用人从容賛决其间僚长敬信司属欣悦`】玉山照人　白衣领职【`晋裴楷为吏部侍郎风神髙迈容仪俊爽时谓之玉山照`】  

【`人　唐陆元方擢天官侍郎或言其荐引皆亲党武后怒免官令白衣领职元方荐人如初`】　时称髙　行且相卿【`唐李元綋杜暹为相以宋璟为吏部尚书苏晋齐澣为吏部侍郎时以为髙　宋史真宗朝李沆卒毕士安进吏部侍郎参知政事入谢帝曰未也行且相卿`】　四时注拟　十铨举【`举志唐武徳初因隋旧制以十一月起至春即停至贞观二年刘林甫为吏部侍郎奏四时听随到注拟人以为便　下见试三铨法`】　牓事曹门　揭条庑下【`中和初张读为吏部侍郎牒精允调者丐留二年诏可牓其事曹门　宋史鲁宗道判吏部流内铨宗道在调久患铨格烦密及知吏所以为奸状悉厘正之揭科条庑下人便之`】　勅令引对请得通劾【`宋史雍熙二年雷德骧同知京朝官考课帝谓宰相曰朕前日阅班籍择官为河北转运使所患不能周知羣臣履行自今令徳骧录履历功过之状引对既得渐识羣臣择才委任且使有官政者乐于召对瑕累者耻于顾问可以为劝惩矣　髙宗时洪遵为吏部侍郎异时人诣曹改秩吏以为市毫发不中节必巧沮阂须赂饷满欲乃止遵明与约茍于大体无害先行后审荐员有定限而举者周遮重复或同时一事而巧为两牍或当荐五员而辄逾十数或当举职官而诡为京秩或身系常调而妄称职司或东西分曹而交错搀补或已予复夺而指云事故件析枚数请凡如是者得通劾`】　边逺须才　江岭举职【`唐书崔郸为兵部侍郎判吏部东铨亊文宗勤于治道乃召三铨谓之曰依资合得而才劣者何授对曰与边逺漫官帝曰如以不肖之才治边民则疾苦可知也凡朝廷求理逺近皆须得人茍非其才人受其弊矣　兴元初刘滋为吏部侍郎往洪州知事时京兆寇盗之后天下蝗旱谷翔贵人不能赴调乃命滋江南典以便江岭之人时称举职`】　赏异房杜　奬用孙张【`上见通典注王邱迁吏部侍郎典号平允其奬用如孙逖张镜微皆一时茂秀`】　厉色必容　防头更拟【`苖晋卿知吏部事性谦柔人有诉讼索好官者虽至数千言或声色甚厉者晋卿必含容之拜吏部侍郎前后典五年政既寛胥吏多因縁为奸贿赂大行　下见二唐书苏晋`】　宏景严正岑羲劲廉【`韦宏景转吏部侍郎铨综平允权邪惮其严正不敢干以非道　岑羲进吏部时崔`】  

【`湜郑愔及李元恭分掌皆以贿闻独岑羲劲廉为时议嘉仰`】　专委令史　谏用优伶【`上见通典注　下见二楼攻媿集`】　慰藉衰病　升擢孤寒【`楼攻媿集宋赵粹中字大雅迁吏部侍郎爱惜名器持心近厚有蜀士数人当改秩而吏以微文沮格累年公立为申改有恩例得官而复衰病求赴铨司者公慰藉周至竟与其官或问之荅曰一官姑以慰其蹉跎待次尚数年何忍沮之闻者感叹　宋仁宗实录陈尧咨判流内铨旧制人皆用奏举乃得改京寺官而士有孤寒不为人知者尧咨特为陈其功状而升擢之`】　人推强直　帝谓勇决【`韦陟尝任吏部侍郎有一致仕官叙五品陟判之曰青坛展庆曽不立班朱绂承荣无宜拜命人推其强直　隋杨恭仁为吏部侍郎杨感作乱恭仁与战于破陵大败之军旋炀帝召入内殿谓曰我虽知卿奉法清慎却不知卿勇决如此`】遣决滞务　裁定舛法【`宋韩文惠公彦粹迁吏部侍郎右公承积弊之后厘正簿书遣决滞务増损废置五万四千一百余亊奏请増置郎官一员因取当注之阙令大书而揭之门　洪迈墓志晏敦复为吏部侍郎掌右改左公久典事知吏部七司法多疎舛孜孜究心纤悉参考奏请裁定至今有司守之莫能易`】　纳金不受　非钱不行【`上见前二山堂肆考　郑愔为吏部侍郎掌汚狼藉有人系百钱于鞋带愔问之对曰当今之非钱不行`】　季卿懐见素藻鉴【`李季卿拜吏部侍郎在铨衡数年性识博达襟懐豁如士人多附之　杜甫上韦见素诗持衡留藻鉴听履上星辰注云见素时为吏部侍郎铨衡平允上星辰言其亲帝之旁也`】　墙髙遮路　李下无蹊【`新唐书温彦博为吏侍有人裴略被放乃自賛于彦博称解嘲谑彦博即令嘲屏墙略曰髙下八九尺东西六七歩突兀当防坐几许遮贤路彦博惭而与官　唐本传李知逺知吏肃然敛手人称李下无蹊又李乂进吏侍请谒不行时人语曰李下无蹊径`】　何燕泉　木居士【`献征录嘉靖间用张孚敬等言更议大礼吏部侍郎何孟春前后三上疏劝从初议削籍去所居卢陵有泉以燕去来时消长学者称燕泉先生　又李直为吏部侍郎一十六年留意时彦一时干请奔竞之风顿息大称得人遇不如意事辄诵古人诗自寛有初擢给事中即欲干挠法者则曰偶然题作木居士便有无穷求福人御史有言吏部进退官不当者则曰若敎鲍老当筵舞更觉郎当舞袖长虽涉谐戏要切当云　以上侍郎`】  

吏部尚书四  

原掌人物【`华谭集尚书二曹论云刘道真问薛令长曰汉氏重贼曹为是吴晋重吏部为非薛令长曰八座秩同班等其并清宜同一揆以光廊庙不足偏有所重葢人才或多或少例难精如不得已吏部职掌人物难明谓吴晋为得君何是古而非今`】　主计官【`周礼天官司防之职郑注云会大计也司会主天下之大计计官之长若今之尚书`】　掌计要【`礼记王制云司会以岁之成质于天子郑康成注云司会冢宰之属掌计要者也质犹平其计要也`】　位处三曹【`华谭集尚书二曹论云今吏部非为能刋虚名举沉朴部盘石而名未齿也故录已成之人位处三曹署听采公卿誉而用之者矣`】　铨管为任【`晋起居注云惠帝元康元年诏曰夫兴治成务要在官人铨管之为任不可假人授侍中中书今光禄大夫王戎经徳静正鉴识明逺其以戎领吏部`】　铨管人才【`又太康四年八月诏曰曹铨管人才宜得忠恪无欲抑华崇本者尚书朱整周慎敬让以道素自居是其人也其以整为吏部尚书`】建九品之法【`魏略云陈羣字长文延康元年始建九品官人法拜吏部尚书也`】　吏  

部宜重【`华谭尚书二曹论云人有精粗事有难易在于朝野者率难精择此吏部宜重者也`】　举无失才【`王隠晋书曰山涛为吏部前后所周徧百官举无失才凡所题目皆终如其言惟诏用陆亮涛毕力争之不得亮寻以贿败`】　曹尤剧【`李重部尚书箴曰难以曹尤钟其剧三季凌迟请谒互起书牍交横货贿若市浊清难从亦不可杜惟在善察断因举主`】　先举性行【`魏志曰卢毓字子家迁吏部尚书典先举性行而后言才李丰常以问毓毓曰才所以为善也故大才成大善小才成小善今称之有才而不能为善是才不中器也丰服其言`】　多被拔擢【`魏略云何晏字平叔迁侍中尚书主宿与有旧者多被拔擢`】　心精体密【`吴志薛综字敬文为官尚书固让顾谭心精体密贯通逺微才昭人物德服众望诚非愚臣所可越先后遂代综也`】　执心平当【`晋诸公賛云刘维字公平迁吏部尚书执心平当不能顾惮`】　当时内外肃然【`王隠晋书云邓攸迁吏部尚书当时清净内外肃然`】　一时之俊【`华谭集尚书二曹论云刘道真才识髙妙一代名俊昔与梁相薛令长往见之问曰薛君在吴何官荅曰为吏部尚书问吴待吏部何如余曹曰并通髙而吏部特取一时之俊刘曰魏晋以来俱尔`】　主司　理典【`周礼太宰掌理典也`】　考课之典【`魏志韩暨为吏部立考课之典法也`】　品藻九流　四科取士　知人取士　射防之初既无失于正鹄　抡材之际必有  

适于轮辕　当垂拱之朝实资共理　奉持衡之职必在至公【`白帖`】　増文昌六卿【`杨亿代表`】　中台职司【`又中台职司愿讲求于故实未央朝会待瞻望于清光`】　四事择其良【`六典四亊身言书判`】　三观其实【`又三徳行才用劳效`】　妙秩清【`见后白制`】　悬衡处物【`唐临吏部尚书册悬衡处物虚心待士`】　恐妨赏适【`北齐杨休之为吏部尚书谓人曰此官实是清华但烦剧妨吾赏适`】　半面不忘【`北齐书杨愔字遵彦拜吏部尚书典二十余年取士多以言貌时以愔之用人如贫士市取其大者其聪记强识半面不忘每有所召问呼姓名无误者有人鲁漫汉自言猥贱独不见识愔曰卿前在元子思坊秃尾草驴经过见我不下以方麴障面我何不识卿漫汉叹服`】揺扇厉声【`元顺为吏部尚书时朱晖事髙阳王雍欲以为廷尉评顺不为用雍抚几曰身天子之子天子之弟天子之叔天子之相元顺何人弃身成命顺揺白羽扇徐谓雍曰髙祖迁宅中土创定九流官方清浊轨仪万古而朱晖小人身为省吏何合为廷尉清官雍曰身为丞相录尚书如何不得用一人为官顺厉声曰殿下必如是顺当依事奏闻`】　方严不侵【`宋孝武帝好狎侮羣臣自太宰以下不免秽辱又宠一昆仑奴令以杖击羣臣惟惮吏部尚书蔡兴宗方严不敢侵媟仪曹郎王耽之曰蔡豫章昔在相府方严不狎武帝宴私之日未尝相召蔡尚书今日可谓能负荷矣注云豫章兴宗之父廓曽出为豫章太守`】　摘发若神【`职官分纪梁范云为吏部尚书寄任隆重书牍盈案賔客满门应荅如流无所壅滞官曹文墨摘发若神时人莫不服其明赡`】　为书示众【`陈以徐陵为吏部尚书陵以梁末以来授多滥乃为书示众曰永定之时圣朝草创白银难得黄札易营致令员外常侍路上比肩谘议参军市中无数今衣冠礼乐日富年华何可犹作旧意非礼望也众咸服之`】　不畏彊御【`唐中宗景龙四年以宋璟为吏部尚书李乂卢从愿为侍郎皆不畏彊御请谒路絶人服其公`】　首言朋党【`言行录王存字正仲召为吏部尚书时在朝朋党之论正炽公入对首言人臣朋党诚不可长然或不察则滥及善人东汉朋党之狱是也`】　諌屏鞠戏【`陈俊卿为吏书时上未能屏鞠戏公上疏力谏入对上迎谓曰前日之奏备见忠谠朕决意用卿矣拜同知兼参政`】　后多知名【`范仲淹判吏部尚书参议朝政前后表荐四十余人后多知名者`】　人材可惜【`献征录嘉靖间科道互紏题覆二次俱以尚有奸恶显著者责吏部党护兵部尚书史道时掌都察院过大明门遇吏部尚书汪鋐乃立言人材可惜公留得一分是一分汪亦以为然及有防再考汪并奏公语替科道作说客坐是夺俸`】　用舍天下以为当【`孝宗即位起三原王宗贯为吏部尚书以刘绍和杨守陈为左右侍郎三人协心为政所用舍天下以为当`】屹然如泰山乔岳不可撼【`宣徳朝南吏部尚书黄宗载南虽无铨叙之劳而难`】  

【`于驭吏宗载正已率物屹然如泰山乔岳不可撼`】　令接海内賔客【`王恕为冢宰时子承裕随任令接海内賔客籍其所长恕依而用之一时号称公明当时既不疑其子而海内亦无他议承裕后官至南户部尚书人称其济美有范忠宣继文正之风`】　良玉温润而栗【`嘉靖初冢宰汪鋐与侍郎霍韬持议每不合数面诋讥张邦竒时为右侍郎数婉譬曲解之事幸不废霍尝语人曰古人称良玉温润而栗如甬川非邪`】　刬革宿品藻人物【`明吏部尚书姚防`】　久掌衡鉴博采公议【`明吏部尚书尹旻`】　辨论官材总统百度【`明吏部尚书乔宇`】　端方强毅清白俭约　惕厉交勤仰思待旦【`明吏部尚书王翺俱献征录　以上尚书`】　铨衡之任【`通典唐掌部流内六品以下官是为铨衡之任凡初仕进者无不仰属`】　铨综之司【`唐书考功员外郎刘思立子宪为河南尉思立今日亡明日人有索宪阙者时马载为吏部侍郎书曰无行注冬集朝廷咸曰真铨综流品之司可谓振理风俗也`】典十载【`又杨纂除吏部侍郎前后典十余载时论称为允当`】　典六年【`又唐席豫为吏部侍郎明皇谓之曰卿前为考功职事平允故有此授豫典六年有令誉又卢从愿精力于官伪牒诡功检擿无所遗铨综六年以平允闻`】　四代居【`分纪房颖叔拜天官侍郎自其髙祖至颖叔四代咸居部时论荣之`】　行俭知人【`裴行俭为吏部侍郎典有知人之鉴见王勮与苏味道谓人曰二子亦当掌铨衡之任后勮果为天官侍郎味道至相位`】　甄别士庶【`唐本传陆彦师为吏侍隋承周制官无清浊彦师在职凡所任人颇甄别于庶士`】　华侈【`唐书韦陟迁吏部侍郎人多伪集与正调相冒陟有风采擿辨无不伏者铨综号为公平俄袭郇国公陟性华侈每食视庖中所弃其直犹不减万钱尝以五采牋为书记使侍妾主之以裁荅授意而已皆有楷法陟惟署名自谓所书陟字若五朶云`】　不能摘发精明【`又贞元中奚陟为吏部侍郎时谓与李朝隠略等不能摘发精明如裴行俭卢从愿也`】　相对终日无愠言【`又天宝中苖晋卿为吏部郎中人诉索好官厉言倨色纷于前晋卿与相对无愠言久之进侍郎`】　平判皆诵扵口【`又韦见素为吏部侍郎平判皆诵于口`】　熟于典故【`李益能撰綦北海行状綦北海先生崈礼当维扬兵革之后省曹簿书残毁几尽公为吏部侍郎熟于典故衣冠调集及朝政沿革漫无成案可仿公援据该审徐出一言以决之吏不得容其私公所建明悉着于令自是省曹除授皆有案验`】　不负朝廷【`唐会要吏部侍郎郑杲注韩思复为太常博士元希声为京兆士曹尝谓人曰今年掌得韩元二子则吏部不朝廷矣`】　随事疏理【`言行录洪文安公遵字景严为吏部侍郎先是人诸曹改秩予夺一出吏手公乃随事疏理吏不得肆`】　即引见【`宋史熙宁初王益柔判流内铨旧制人当改京官满十人乃引见由是士多困滞且过举者有故辄不用益柔请才二人即引见士论翕然称之`】　覈职田【`又宋制为吏者有职田仁宗朝谢绛判流内铨吏部议官旧视职田有无不问多寡以是不均绛为覈其实以多寡为差其有名而无实者皆不用人以为便`】　百尔明慎题奏周详【`献征录明吏部侍郎林文俊以上侍郎`】  

吏部尚书五  

増箴明宣宗吏部箴周官六卿其长太宰统治百寮以熙功载汉设部官置尚书有佐有属代袭弗渝致治之本实资用贤甄拔简任尔持衡铨尔惟敬之务公戒私善尔勿蔽才尔勿遗必黜憸邪必进忠贞用舍适宜治由汝兴茍或贸贸弗博询采谋面而用弗究其内玉石不分臧否莫明治之弗兴亦由汝成度徳定位乃称任使小知大受官罔不弛精尔识鉴励尔正直相予于治夙夜无斁　原晋傅吏部尚书箴曰明明王轨制为九秩君执常道臣有定职各有攸司乂用不忒贵无常尊贱不恒卑不明厥徳国用颠危昔舜举禹咎繇而俊乂在官汤举阿衡而不仁流屏且表正而象平日夕而景侧处喉舌者患铨衡之无常不患于不明故曰无谓隠微废公任私无好自专违众取怨是以古之君子无亲无疎纵心大伦修己以道宏道以身易贵好爵书慎官人官不可妄授职不可闇受能者养之致福不能者蔽之招咎衡臣司书敢告左右  

増制唐常衮授裴遵庆吏部尚书制曰门下尚书万事之本部五曹之右以掌邦典以抡官材汉魏以来多用宿儒髙徳葢重其任也具官裴遵庆周慎礼节敬让素居博学而识前言懿文而敦大体乃者匡弼王室克和庶政训导储宫用宏三善日新之美岁晚弥彰自陶融于元和不婴拂于俗务名臣令望清议攸归处以铨覈用澄流品抑华取实无俾滞才　又授刘晏吏部尚书制曰门下献善宣美职在纳言录言任能必归冢宰若万事之本举得其要一时之才当其实则致理之体昭然可见矣简求硕徳俾之典崇具官刘晏时杰国桢髙才博学超诣精理澹然素懐礼法之纲纪人伦之模表尝处台弼以宏训范载其清静济我艰难自劳于外又竭心力茍利于国不惮其烦领钱谷转输之重资国家经费之本务其省约加以躬亲大小之政必关于虑出入农里止舍乡亭先访便安以之均节事积而不乱理简而易从故得井赋田租万亿及秭方舟而下以给中都水旱不歉人懐其惠可谓尽瘁事国勤劳王家也思有褒进屡申退让然以官人之任朝无逾借其参领用镇风俗所总羣务一以咨之中外兼济固有余力可吏部尚书余如故　白居易授郑絪吏部尚书制曰勅天官太宰秩序常尊自昔迄今冠诸卿首非位望崇盛者不可以处之而朕即位以来凡命故相领者三矣迨此而四可不重乎具官郑絪有丙吉之寛裕子产之恭惠合而为用藩辅四朝故事遗爱留于官次国之都府半在东周委以保厘人安吏肃重烦耆徳入领冢卿昔魏用崔琰毛玠典吏曹一时之士以亷节自励国朝以宋璟李义掌部亦能遏絶谒托振张纪纲官无古今得人则理吾言及此欲尔继之　苏颋授卢藏用检校吏部侍郎制曰勅朝请大夫守中书舍人卢藏用含和育粹直道正身学贯儒墨词精比兴风尘之外独秀瑶林清白之中常悬氷镜自四年掌诰九品作程峻而不杂重轻咸当简而能要浮竞斯逺刀尺之委铨衡已归特周才更符佥望　白居易授柳公绰吏部侍郎制曰勅京兆尹兼御史大夫柳公绰长吏数易为害甚多迩来都畿未免斯弊或苛急而人重困或懦弱而奸不息得其中者其公绰乎细大必躬亲刚柔不吐茹甚称厥职惜而不迁然智者常忧忠者常劳亦非吾以平施御臣下之道也尚书六职天官首之辨论官林澄汰流品比诸内史妙秩清询众用能无易公绰尔其饬躬承命以裴王崔毛为心茍副吾言用称乃职而今而后亦何往而不适哉  

原诔齐丘迟侍中吏部尚书何府君诔曰逺量夷雅淹姿英茂进徳方新循名以旧分镳先达争驱俊秀匪直羽仪实惟领袖知人斯哲在帝之难佥谓往谐是谓能官园阿望币钓屿投竿金张之贵允兹七侍有美一人柔貂三珥服冕乗轩鸣玉飞翠不贪为宝贵而能贫惟静是恱惟寂是珍履信兹从积善方庆如何斯徳曽是知命彼髙者天与人焉咏眇望周行式瞻林壑洒沃纷埃摈扬流俗言必逺神惟珠玉色恬喜愠心岂荣辱原表宋谢庄让吏部尚书表曰招才琴钓之上取士歌牧之中终能克夷景命荣懐万宇岂容先私首曲近有经过且不习冠制赵客兴鉴未闲统驭郑臣有规匪痗身讥　后魏温子升为广陵王让除吏部尚书表曰假势风云非由羽翮徒得推迁就列僶俛当官曽无辟雍议礼之名讵有铜雀献赋之敏而政本实繁司会尤切抑扬智地用舍时流实当年之准的乃一世之权衡得其人则分职之任隆非其才则旷官之失起　梁任昉为范云让散常侍吏部尚书封霄城侯表曰夫铨衡重务关诸隆替逺惟则哲在帝犹难汉魏以降达识继轨雅俗所归惟称许郭齐季凌迟官方淆乱草创惟始议存改作恭己南面责成斯在岂宜妄加宠私以乏王事附蝉之饰空成宠章求之公私授受交失近世侯者功绪参差或足食闗中成军河内盛徳如卓茂师道如桓荣四姓祀已无足纪五侯外戚且非旧章而臣之所附惟在恩泽且去嵗冬初国学之老博士耳今兹首夏将亚冢司虽千秋之一日九迁荀爽之十旬逺至方之微臣未为达　沈约为褚让吏部尚书表曰窃惟素未辨必谬朱紫之察防矩防昧理防方圆之功东西两汉左雄孤絶于前南北二晋山涛莫嗣于后良由性藏于貌才隠乎心楚越无以况其迥殊山川未足方其险阻虽复挫【`一作拂`】暗为明勉愚【`一作免过`】生智亦何以登竒拔异离渭分泾　张纉让除吏部尚书表曰汉革民曹魏仍东毛孝先以清公见美卢子加【`一作若`】以贞固任职降及晋代希覩其人乐彦辅雍容自守当时恨其寡誉山巨源意存赏拔【`一作拔竒`】不免与世浮沉邓攸牧马家庭何益止竞之操卞壸如含瓦石未闻检裁之功　王筠为第六叔让重除吏部尚书表曰臣闻剸犀截鴈必俟昆吾之锋逐日追风信资伯乐之骏未有骖驾蹇足而方骋遥涂采艺刀而求其断割伏惟则哲为体事艰厯代明别攸寄义重前王必使玉石薰莸区别靡泾渭黄条流不爽自非伯豪之天下能称仲子之时人归徳孝先之拔真抑伪巨源之黜恶举善则未可以铨镜流品平均衡石　陈江总让吏部尚书表曰窃以汉置五曹方今六尚魏隆八凯拟古六卿近喻喉舌逺膺枢斗至如东京西晋裴王仰首伸睂可得论列此矣但臣门基世绪晋宋以来内侍帷扆入尸衡尺或年甫将立或岁未强仕是以退思弱冠追伤畴昔早尘华任见知名辈尝谓忝窃匪朝伊夕岂期梁室多故有志无时平生意气飒尔零落特由邀奉嘉运千载一时惟奋宠灵遂臻于此　又为沈尚书君理让右仆射领吏部表曰辛香以来安石以后遵其轨躅必大厦之栋梁总其寄任亦巨川之舟楫未有緜力薄材轻膺此举　増唐李峤为李景谌让天官尚书表曰臣忝司衡镜亟易星灰虽智力已穷而清通未効朱紫多紊泾渭莫辨宜其抵罪触稍清官谤翻乃假宠増服更垂天奬是用荷恩内讼以荣为忧且夫八座位隆五曹望重典南宫之喉舌象北斗之枢机或资藻鉴奚综賔实自非孝先亮直彦辅公忠山涛之简静笃素顾谭之心精体密何以对扬天哲压塞人望顾斯政本实总国彞岂臣庸愚所堪尸忝　宋楼钥谢除权吏部尚书表曰窃以部持衡夙号六卿之长文昌听履实为八座之聮非素推公方不足以柅吏奸非妙有徳望不足以压余论虽黄散之下无参异同而缙绅之流鲜不闗系宜求精敏之彦以当要剧之司伏念臣才不逮人学徒泥古一为支郡三入修门久侍上皇媿愚衷之无补亲逢嗣圣荷褒擢之有加代言非陆贽之工批勅谢李藩之器俯狥刍荛之论屡寛斧钺之诛去省眼者五年遂躐登于冢宰离班心者一载遽首列于从臣禁林兼内制之文史舘涉信书之笔满盈已甚控避莫回颁御府之袭衣益之鞶带驾天闲之良马覆以雕鞍但喜悦亲之私敢云稽古之效臣敢不深思侥冒勉竭疲庸为山公启事之书知非所及守崔亮停年之格何足言劳尚几典之平少助官人之道　周必大谢吏部侍郎表曰严近叨居夙负瘝官之责武文迭试更膺换部之荣袭衣颁在笥之珍宝带锡章身之宠仰惭主眷俯媿舆言臣闻古之铨综存乎人今之铨综一于法存乎人固可以得士然其弊也尝由予夺之不公一于法固可以灭私然其弊也或致贤愚之同滞而况簿书纷若胥吏杂然茍稽察之弗精将混淆而莫辨欲酌古今之中制当令人法之并行庶稍戢于吏奸亦少伸于士气岂容虚受以累明扬伏念臣性鄙习迂志卑才下早亲翰墨为书生陈腐之谈久侍轩墀乏禁从论思之语引去则寸私之未报欲留则髙位之难安方进退之靡宁忽除之下逮肺腑抱履氷之惧面顔形挞市之羞被此光灵若为称塞伏遇陛下干行不息日照无私知人非尧帝之难巧壬奚患众有臯陶之举枉直自分夫何一介之臣乃冠贰卿之列臣敢不遵承法令振拔滞淹虽微氷鉴之明上俾睿哲恪守权衡之信仰助公平茍不辱知斯为报国  

## 御定渊鉴类函卷七十七

设官部十七【`吏部郎中　员外郎附　司封郎中员外郎附　司郎中　员外郎附考功郎中　员外郎附`】  

吏部郎中一【`员外郎附　今文司`】  

原杜氏通典曰郎中汉魏以来尚书属或有侍郎或有郎中或曰尚书郎或曰某曹郎或则两置或为互名虽称号不同其职一也皆今郎中之任【`山公启事曰吏部郎主举宜得能整风俗理人伦者　齐谢朓为吏部郎上表三让说在历代郎官篇　又王俭为吏部郎专断曹事　又陆慧晓字叔明为吏部郎吏部都令史厯政以来咨执事慧晓任己独行未尝与语帝遣左史以事请问之慧晓曰六十之年不复能谘都令史为吏部郎也　梁顾宪之字士思为吏部郎初其祖凯之尝为吏部郎于庭植嘉树谓人曰吾为宪之种耳至是宪之果为此官然自过江吏部郎不复典大　又王亮字奉升为吏部郎铨序著称及后为吏部尚书拘资次而已当代谓为不能`】　梁任昉为吏部郎参掌大居职不称转御史中丞案职官录曰梁吏部郎旧视中丞迁侍中　陈吏部郎中秩六百石　后魏孝文帝欲创革旧制置百官谓羣臣曰为朕举一吏部郎  

给卿三日假寻曰朕已得之矣乃征崔亮为之【`亮字敬儒自参事垂将二十年廉慎明决尚书曰非崔郎中事不办　又曰韦玚为吏部郎性贪婪鬻官吏皆有价`】隋初诸曹郎皆谓之侍郎炀帝三年置六司侍郎后遂改诸曹侍郎但曰郎其吏部郎改为部郎唐初复为部郎中武徳二年部郎中郑元毓以赃犯处极刑是也五年改为吏部郎中龙朔二年改为司列大夫咸亨元年复旧掌补流外官谓之小铨并掌文武名簿朝集录赐假使并文武告身分判诸曹事　员外郎隋开皇六年置吏部员外郎一人炀帝三年改为部承务郎武徳三年复旧加置一人一员判废置一员判南曹起于总章二年司列少常伯李敬元奏置未置以前铨中自勘责故事两员转防至建中元年侍郎邵说奏各挟阙替南曹郎王鋗以后遂不转防贞元十一年闰八月侍郎杜黄裳奏旧例转防初武后载初元年又加一员圣厯二年八月省开元十二年四月勅兵吏各专定两人判南曹寻却一人判贞元元年九月又以两人判至十二年闰八月又却一员判　増翰苑新书曰厯代周官太宰属官有下大夫葢吏部郎中职在举魏晋用人诸曹郎功髙者迁吏部郎中厯代品秩皆髙于诸曹郎魏晋宋齐吏部郎品第五诸曹郎第六梁吏部郎班第十一诸曹郎班第十二唐为吏部郎中二人一人掌考天下文吏之班秩品命一人掌小未入仕而吏京司者复分九品通谓之行署其应之人以未入流故谓之流外铨　宋史曰宋元丰官制行置吏部郎中主管尚书左右及侍郎左右凡四人凡郎官并用知县资序以上人充未及者为员外郎后除吏部郎官皆有尚左尚右侍左侍右之称相承不改　文献通考先是乾道元年诏今后非曾任监司守臣不除郎官着为令自是舘学寺监丞拘碍资格迁除不行郎曹阙员但得兼摄旋即外补间有不次擢用者其自外召至为郎则资级已髙曾不数月必序进卿少而郎有正员者益少矣　续文献通考辽南面吏部置官尚书侍郎下有郎中员外郎其下属官未详　金吏部郎中二人员外郎二人主事四人分掌曹事　元吏部郎中二人员外郎二人主事三人　明改为文司置郎中一人员外郎一人主事二人掌官吏陞改调之事以賛尚书  

吏部郎中二  

原郭子曰许允妻阮徳如妹允为吏部郎多用其乡里帝遣虎贲允妇出阁戒允曰明主可以理夺难以情求允至明帝核之允荅曰举尔所知臣之乡人臣所知也愿陛下检校为称职与否若不称臣宜受其罪既检校皆官得其人于是乃释允旧服败壊诏赐新衣初被举家号哭允新妇自云无忧寻还作粟粥待之须臾允至　魏志曰诸葛诞为吏部郎人有属托则显其言而承用之后有当否则公议其得失以为褒贬自是羣僚莫不慎其所举　王隠晋书曰李允为吏部郎清慎举号为防平　又曰山涛为吏部郎文帝与书曰足下在事清明洁操迈时念多所乏今致钱二十万丝百觔谷二百斛　晋中兴书曰毕卓字茂世新蔡人少亦放达太兴末为吏部郎常饮酒废职比舍郎酿熟卓因醉夜至其瓮间取酒饮掌酒者不察执而缚之郎往视之乃毕吏部也遽释其缚卓遂引主人宴于瓮侧取醉而去卓尝谓人曰右手持酒巵左手持蟹螯拍浮酒池中便足了一生　又曰阮放与从弟孚齐名在管铨之任甚有称誉性清俭终不治产业为吏部郎不免饥乏王导庾亮以其名士给衣食放由是得仕　沈约宋书曰王微字景元吏部尚书江湛举微为吏部郎微与湛书曰君平生云与我名者杀吾身天爵犹灭名安用吏部郎哉其举可陋其事不经非独缙绅者不道仆妾皆笑之　山涛啓事曰人才既自难知中人以下情伪又难测吏部郎与碎事日夜相接非但当正己而已乃当正人不容秽杂也乃以议郎杜黙为之　王蕴别传曰蕴字叔仁为吏部郎欲使时无屈滞先用草莱曽下鼓急出日昳乃至家去台数里髙褰车帷先后与语不得进也一官缺求者十辈蕴连状呈宰录曰某人有地某人有才不得者甘心无怨　世说曰吏部缺文帝问其人于钟防会曰裴楷清通王戎简要皆其也于是用裴　又曰山公举阮咸为吏部郎曰清真寡欲万物不能移也　增南史曰何尚之字彦徳迁吏部郎告休定省倾朝送别及至郡父叔度谓曰闻汝来此倾朝相送果有几客荅曰殆数百人叔度笑曰此是送吏部郎中耳非关何彦徳也昔殷浩作豫章亦尝定省送别者甚众及废徙东阳亲旧无敢相窥　唐书曰韦陟故相安石子也宋璟见陟叹曰盛徳遗范尽在是矣累除吏部郎中陟于鉴裁尤长故事取人以一日试为髙下陟许自通所工先就其能试之已乃程考由是无遗才　又曰髙宗时崔行功累转吏部郎中以善占奏常兼通事舍人内供奉与兰台侍郎李懐俨并主朝廷大典册又曰天宝中刘廼服终方调时宋昱知铨事乃进书曰书称知人则哲能官人则惠今文部始抡才终受位是知人官人两任其责有司独委一二小宰察言于一幅之判观行于一揖之内夫判者以狭词短韵为体故虽有周公尼父图书易象之训以判责之曽不及徐庾虽有至徳以喋喋取之曾不若啬夫执政诚能先政事次文学退观其治家进察其临节则厐鸿深沉之士亦可窥其门阈矣　五代史刘鼎清泰中为吏部郎中兼侍御史知杂事鼎性若寛易而典曹按吏有风棱　宋史曰雍熙中赵及权判吏部流内铨初吏匿员阙与人为市及奏阙至即牓之吏部牓阙自及始　又曰神宗朝刘述为侍御史十一年不奏课帝知其久次授吏部郎中　又曰光宗时刘光祖权侍左郎官兼礼部时殿中侍御史阙上方严其谓宰臣留正曰卿监郎官中有其人正沉思久之曰得非刘光祖乎上曰是久在朕心矣　周平园集胡铨諡忠简入对乞修徳以结民心练兵以观敌衅上曰久知卿直谅拜吏部尚书左郎献征录张瀚为山西右辖直指以私憾有所中之陆  

光祖为吏部郎中争曰如瀚者安得以浮议夺之且铨部省各一人凡以采乡评杜诬蔑也祖与瀚同浙人稔知其贤必欲调瀚宁罢祖以请乃得留【`世宗时光祖厯考功文郎冢宰虗已委任祖以田间诸老臣数十年不得起用乃谋于徐相阶从容调剂其间于是诸老臣起用超拜大僚咸得其人`】　又曰嘉靖间王与龄为文郎中与员外郎郑晓主事周鈇遏贪残以张治典皆以不附严相嵩罪谪而去　又曰正徳间苏民为部郎文剧要地多所嫌疑民处之特有清誉　又曰天顺朝黄孔昭为都水员外郎郎署无故例不得改调吏部以孔昭贤特奏改文郎中孔昭持法最慎汲汲以人才为虑尝曰国家之用才犹富家之积粟粟积于丰年乃可以济饥才储于平时斯可以济事自顷人矫激沽名以闭门谢客为髙天下人才何由知之故公退客至辄延见询访有所得必书于册往往量其才随其地参之舆论荐于天官凡在司者十五年　又曰嘉靖朝屠楷歴陞文郎中凡官职繁简人才贤不肖得于见闻者咸纪之于册而髙下其任先节行后才艺抑奔竞奬廉能每注因才授职权势请托抗论不从侍郎霍韬见其自任始不能平久而益信且服之及出部遗以所服寓传衣之意侍郎张邦竒署部事楷以久任当迁竒奏留之曰四五十年来无此文云【`以上郎中`】　唐书曰髙锴以吏部员外郎知贡举文宗自以题畀有司锴以籍上帝语侍臣曰比年文章卑弱今所上差胜于前　又曰肃宗朝李栖筠迁吏部贠外郎判南曹时簿亡舛多伪冒栖筠判析有条号为神明　又裴遵庆迁吏部员外郎专判南曹天宝中海内无事九流辐凑会府每岁吏部人盈万遵庆敏识强记精覈文赡详而不滞时称吏能第一由是大知名　宋史曰吴充判吏部南曹人胡宗尧翰林学士宿之子坐小累不得改京官判铨欧阳修为之请仇家譛修以为党宿出修同州充言修以忠直擢侍从不宜用谗逐若以为私则臣愿与修同贬于是修复留而充改知太常礼院　言行录曰孝宗朝李浩为吏部员外郎未几宰相召为郎者四人将进用之尤属意浩浩黙然无一辞同舍皆迁浩独如故　楼攻媿集曰陈傅良去朝四十年及归须如雪丞相留正一见叹曰几年陈君举尚可使外补邪奏留为吏部员外郎初对上曰卿去国几何时朕欲见卿久矣知卿抱负学问深醇有所著书进来时上临朝渊黙罕有玺语傅良敬谢而退以周礼说进擢秘书少监　献征录曰嘉靖朝王谷祥为部员外郎忤太宰汪鋐出贬时邝汴王慎中任瀚唐顺之并以才居吏部不利为伍亦相继谢去谷祥吴人田负东郭课农自给与田父野老谭笑终日不知为吏部郎也母顾安人亦时往饷之后交荐不出【`以上员外郎`】  

吏部郎中三  

原许允清吏　阮放名士【`魏氏春秋云许允为吏部迁郡守明帝疑其所用非次将加其罪允对曰某郡太守虽限满文书先至年限在后某守虽后日限在前帝前取事视之乃释然遣出望其衣败曰清吏也赐之衣　下详前二`】　庾顗静黙无为　阮咸清真寡欲【`晋书曰庾顗迁吏部郎是时天下多故机变屡起顗常静黙无为　下详前二`】　增任尊典剧【`通典后汉郑宏为仆射奏云台职任尊而赏薄人无乐者故吏部郎中补二千石自宏之奏此始也东汉吏部郎中典剧多超迁者`】　三列宿　百官图【`唐贞观中韦凑为库部郎中与`】  

【`弟吏部郎中叔谦主爵郎中季武同省时号三列宿宋史范仲淹为吏部郎时吕夷简执政进用者多出其门仲淹上百官图指其次第夷简不悦`】　王戎颖悟　刘风棱【`晋王戎少年颖悟二十四为吏部郎　下见上二`】　徐宁清士　陆准正人【`晋书曰桓彞为吏部郎涖任称职名显朝廷以疾去职尝过舆县县宰东海徐宁通朗博涉彞过之累日结交而别先是庾亮每属觅一佳吏部及至都谓亮曰为卿得一吏部矣亮问所在彞曰人所应有而不必有人所应无而不必无徐宁真海岱清士因而叙之即迁吏部郎竟厯显职　山公启事吏部郎典碎事日夜相接非但当正己又当能正人议郎杜黙徳履亦佳太子庶子崔谅中郎陆准皆有意正人其次不审有可用者否`】　公议得失　躬阅案牍【`上详前二　言行录宋傅察为吏部郎事最号烦剧在职者画诺而已公取案牍躬为省阅每至申刻方归日以为常`】　李允廉平　胡铨直谅【`俱见上二`】谢朓让礼　桓彞显名【`通典齐依宋元嘉旧制其拜吏部郎有表让之礼谢朓除吏部郎上表三让中书疑朓官未及让以问沈约约曰宋元嘉中范蔚宗让吏部三表及诏优答其亊宛然　下见上徐宁注`】　拔才举能　剖疑析滞【`王僧绰为吏部郎掌参大究识流品谙悉人物拔才举能咸得其分　唐席豫作杨吏部郎中碑铭序簿书以旌淑慝择刀笔以决臧否剖疑析滞挥翰如流部以清繄公是赖`】　公绰先入　杲之稍迁【`唐柳公绰与裴度俱为判官绰先入为吏部郎中度有诗饯别两人同日事征西今日君先捧紫泥　齐书庾杲之字景行司空刘勔见而竒之曰见卿足使江汉宗望梓发声稍迁吏部郎中参事`】　设长名榜　定朝仪令【`举志吏部郎中裴行俭始设长名榜列铨注期限等法　北史魏邹渊博览经典太祖定中原擢为吏部郎渊明解制度多识故事与崔元伯参定朝仪律令音乐及国文记诏策多渊所为也`】　送行非彦徳　种树为宪之【`上见二南史　下见一通典注`】　整风俗理人伦斥华竞塞私谒【`上见通典注山公啓事　晋书李重字茂增迁吏部郎询朝众而斥华竞`】  

【`存公平而塞私谒　以上郎中`】　南曹　小【`唐六典吏部员外郎掌院谓之南曹以其曹在铨曹之南故云　唐百官志员外郎二人掌文以三铨之法官天下之才其投试铨注与流内略同谓之小`】　无留才　涤宿弊【`唐书崔郾迁吏部员外郎每拟吏亲挟格襃贬必当虽寒逺无留才　又刘崇望字希从转吏部员外郎崔安潜为吏部尚书崇望判南曹涤除宿弊事最为清办`】吏部省眼　南宫眉目【`分纪唐吏部郎中二防先小铨次格式员外郎二防先南曹次废置旧说吏部为省眼　刘禹锡撰神道碑韦陟字商衡为吏部员外郎是曹在南宫为眉目在士为司命执直笔阅簿书纷拏盘错一瞬而剖`】　执笔阅书　张幕设案【`上见上南宫注　通鉴长编宋绍兴三十年以刘珙为吏部员外郎时苦吏为奸珙思有以制之一日命张幕设案置令式其中使集者得出入繙阅与吏折辨吏无得藏其巧人甚便之`】　不附相意　论夺民财【`言行录李殿撰浩字徳逺为吏部员外郎宰相召同为郎者四人欲有所陞用最属意于公公不发一语明日同舍郎皆迁公如故　宋杨诚斋集张栻召为吏部员外郎庙堂用史正志为发运使夺州县财赋逺近骚然栻为上言之上曰正志以为非取之民公对曰今州县财赋大抵无余不过巧为之名以取之于民耳上闻之矍然顾栻曰论此事者多矣未有能及此者如卿之言是朕假手扵发运使以病吾民也阅实如栻言即诏罢之`】　諠腾无避　判析有条【`唐李朝隠为吏部员外郎时政出权幸不关两省而内授官但斜封其状付中书即宣所司朝隠执罢千四百员怨诽諠腾略无避屈　唐李栖筠迁吏部员外郎判南曹栖筠判析有条奸吏夺气号为神明　以上员外郎`】  

吏部郎中四  

原羣才毕举【`王隠晋书云李重迁吏部郎务抑华竞不通私谒时留心隠逸由是羣才毕举海内莫不归心`】　杜锡不敢用乡亲【`又杜锡字世嘏补吏部郎不敢用乡亲一人`】　举精密论望益美【`晋书周馥传云司徒王浑表馥理识清正兼有才干主定九流捡括精密臣委任责成褒贬允当请补尚书郎许之稍迁司徒左长史吏部郎举精密论望益美`】　虽充人乏诚失其所【`袁宏与谢仆射书辞吏部曰闻欲见拟为吏部郎不知审尔否果当至此诚相逼之过闻之惕然不能自黙者顾以参伍羣才故当粗依其方茍得则大小成器经纶允中最以其先者仆之才性尽此无分虽以充人乏诚失其所也`】　阮咸三上不用【`干宝晋书曰山涛举阮咸为吏部郎三上弗能用之`】　坐稽迟免【`臧荣绪晋书曰刘实字子直为吏部郎坐稽迟免官`】　以私被黜【`徐广晋纪云吏部陆亮山涛知其非才啓可为左丞帝遂使为吏部郎其后果以私被黜`】増夷旷似玉【`永嘉官品吏部郎中温畿世论其为人夷旷似玉`】　号称平允【`宋书义兴太守禇翔召为吏部郎中郡百姓老少追送至出境翔居小素性公清不为请嘱易意号称平允`】有喉舌任【`宋张绩迁吏部郎中裴子野曰张吏部有喉舌之任已恨其晚`】　宜师此人【`山堂肆考隋李徳林为吏部郎陆昂命其子与徳林周旋诫之曰汝每事宜师此人以为楷模`】　任参六典【`要任参六典重一时`】　江东士人之冠【`宋史张洎判吏部铨尝引对人上顾之谓近臣曰张洎富有文艺至今尚苦学江东士人之冠也`】　木彊难犯【`又雷有终徳骧子也以防补汉州司户参军时侯陟典木彊难犯人听署于庭无敢哗者有终独抗言愿为大郡治狱侯叱之曰年未三十安事任此官有终不为沮后以讨平蜀乱召拜宣徽北院使`】　上常目送【`杨龟山撰行状宋曽肇除吏部郎中每便殿引人上常目送之出殿门乃已`】　部事无留【`丁未录晁补之字无咎为吏部郎有岭外尉获盗八人法当改官考功谓获盗不同处曲沮其赏持之不决尉客京久窘甚诣公诉之公为悯然一日当奏即为上之七日得迁官于是胥吏畏服部无留事`】　平允无私【`元史延祐时赵师鲁典铨平允无私人无不服`】　以岁月定资品【`又仁宗即位韩若愚为吏部郎中故事凡潜邸官吏不次迁转若愚以岁月定其资品遂着为令`】　讲学【`献征录嘉靖间许孚远在南考功盛讲学调北稽勲时文郎胡汝桂方铮铮自附讲学每引公款语先是君髙贵不轻与新进交一谈汝桂所与语皆讲学道所已行而诸僚诧其事以为必议流品窃听无所得`】　还茗【`又郑晓在司里中士餽以金饰杂置茗中晓受之夫人发茗得金函以告晓逌然不动声色令封缄如故召其人曰家尚有余茗不敢当尊惠也授令持归`】　雅操端洁【`又正徳时王道改吏部验封厯考功文前后在吏部十年雅操端洁`】　门无私谒清畏人知【`又孝宗朝乔宇为司郎中日益防励门无私谒清畏人知凡三典考察惟公惟慎舆论称允`】　破一时拘挛之格昭国家立贤之意【`文郎中陆光祖语`】　无负吾心【`又曹林春尝曰曹之职欲上通于君与相与冢宰之心下通于人与天下人之心曹居其间欲两合焉难矣虽然求无负乎吾心已矣　以上郎中`】　告以当代文献【`宋史髙宗时吏部员外郎许忻有名中朝退居临川少所賔接一见陆九龄与语大悦尽以当代文献告之自是九龄益肆力于学`】　请黜黩吏【`献征录林春为司主事时泰州守某黩而虐请于尚书黜之尚书趦趄曰未有劾者奈何曰不实则罢主事遂以其人调边地顷之南御史劾章至则其人也竟黜之`】　不为崖异【`又吏部官每矜崖岸鎻门谢客虽亲故不往拜以自尊重林春厯转吏部日旰出署则徧走剌荅诸賔客或罗致賔客讲学意烝烝如也　以上员外郎`】  

吏部郎中五  

原诗梁沈约悼齐故吏部郎谢朓诗曰吏部信才杰文锋振竒响调与金石谐思逐风云上岂言凌霜质忽随人所往尺璧尔何冤忽此同丘壤  

原表梁陆倕拜吏部郎表曰铨衡庶品厯賔僚【`一作名实`】阮咸贞素屡荐未登陆亮忠心裁居拜职自非李重清识李毅恬正则何以区分管库式鉴胥史　王僧孺吏部郎表曰臣生轻飞箨品细疏壤寂寞州闾取沦圭窦不自求于善管宁许人以能官从班随牒自安疎逺岂望翰飞终知迹滞一逢浸漉几闻超晋假拙为心变竒成偶宁谓天覆地长复与雨露相滋秋成春发必如暄寒无爽自变泥涂多超嵩邓屡考固其比越在累诚于可闻方媿朱紫永懵钧衡固惟许李终非王毕取其清尚罔所经企求之碎密宁可庶几　任昉吏部郎表曰郎官之重千金非譬爰在前世实光造清通为首终遂弗居深识为度累荐无获承乏摄官顾知其望方今皇明御宇升长咸亨泾渭搢绅无谬衡石抑扬庶品亦候能官顾已循涯孰用祗荷惟知死所未识所报原啓梁陆倕迁吏部郎啓曰臣器均濩落材同拥肿效非积山勤乖附地自叨荣秩列裁移气序而坐延曲私遂被洪造自非割蚌识珠覩石知玉宁可以获名理俗见操敦敎　王僧孺除吏部郎啓曰自一遇休明多逢渥泽出斯沟壤置之霄汉清涂华辙叨厠累仍显秩名阶俄来倏至而智效必其无取尤怠忽焉已彰不意涵养更滋滂沛愈此始职枢华纷体恒知非腆族必待俊民何言贱劣所或叨假循涯测限生所不胜瞻恩奉徳死何能报  

增记唐独孤及吏部郎中防壁记曰太微五帝星座后十五星曰郎位秦汉之君则而象之乃建郎中至魏世祖分尚书曹为六郎各六人今之吏部魏之曹也掌举铨覈以正公卿大夫士羣吏之品位凡废置之柄官府之序岁终令天下郡县会计致事而郎官起草立议操而成之然后尚书受成于郎中之非楚金百链顔弓六钧不与也故居官者不由曹郎而进罔以见其才之余地亦犹刀劔之刃未尝屠大牛切大玉则虽曰吾且以为镆鎁人犹疑之由其涂而升骤必环周三台翰飞两掖登喉舌秉刀尺者什七八诸曹郎莫敌也  

司封郎中一【`员外郎附　今验封司`】  

原杜氏通典曰司封郎中按左传曰晋文公作执秩以正其官注云执秩主爵秩之官汉尚书有封爵之任而无其官故后汉书曰冯勤字伟伯光武以为郎中给事尚书使典诸侯封事勤量功次轻重国土逺近地势丰薄不相逾越莫不厌伏焉自是封爵之制非勤不定晋尚书有左右主客曹北齐河清中改为主爵置郎中一人属吏部主封爵之事隋初为主簿侍郎炀帝改为主爵郎武徳初为主爵郎中龙朔二年改为司封大夫咸亨元年复旧光宅元年改为司封郎中掌封爵皇之枝族及诸亲内外命妇告身及道士女冠等天宝八载十一月勅道士女冠籍每十载一造永为常式至徳二年十一月勅道士女冠等宜依前属司封曹　员外郎隋文帝置炀帝改为主爵承务郎武徳初为主爵员外郎其后曹改而官不易増山堂肆考曰唐杨凝为司封员外郎直声彰闻　唐书曰宪宗朝李茂昭之子克劝厯左武衞大将军赐一子官五品克劝以其息防愿推以予甥吏部员外郎裴夷直劾曰克劝骩法以庇他族诚恐开后日卖爵之端不可许诏从之遂着于令文献通考曰宋司封判事一人初以无职事朝官充凡封爵之制一出于中书本司但掌定諡先期戒本部赴集而已元丰官制行始实行本司事掌封爵序赠奏廕承袭之事寄禄为朝请大夫　宋史云徽宗朝李光迁司封郎首论士大夫谀佞成风杜塞言路王黼恶之注桂州阳朔县时李纲亦以论水灾去国居义兴光伺于驿纲出呼曰非越州李司封船乎遂款留数日相与定交而别　事文聚曰元无专曹官封诰以令史分头掌之　续文献通考曰明改为验封司置郎中一人员外郎一人主事一人掌封爵袭廕褒赠吏算之事以賛尚书　献征录谭纶观政吏部时王直为冢宰风岸孤峭意轻南士见之瞿然曰南方有此人邪授验封主事一年擢员外又陞郎中英宗每召见直輙以纶随上问之以纶名对曰臣老矣于圣谕恐有遗忘此郎即代臣志之且其人可信也上因欲大用之直谓纶年少资浅他日用之未晚  

司封郎中二  

増执秩　典封【`晋文公作执秩冯勤典封俱见上通典`】　传呼画师　悟其笔链【`唐书太宗与侍中泛舟春苑见异鸟容与波上悦之诏坐者赋诗而诏阎立本图状阁外传呼画师立本是时已为主爵郎俯伏池左研吮丹粉望坐者心怅流汗归戒其子曰吾少读书文辞不减侪辈今独以画见召与厮役等若曹慎无习然性所好虽被訾屈亦不能罢也　又栁公权字诚悬公绰弟迁司封员外郎穆宗问公权用笔法对曰心正则笔正笔正乃可法矣帝改容悟其以笔谏也`】　上科举议此代言手【`苏颖濵集东坡行状王介甫用事议论素异还朝寘之官诰院介甫欲变更科举上`】  

【`疑焉公议上悟曰吾故疑此得苏轼议意释然矣即日召见　杨诚斋集京镗字仲逺参政龙茂良荐公于孝宗转主管官诰院先是茂良帅豫章得公牋奏之文竒之曰此汪彦章代言手也充职两月诏从臣举良县令为执法官给事中王希吕以公应诏即召见曰卿议论通明有用材也是日除监察御史`】　作懐春赋　试嘉禾诗【`献征录洪武朝邓林厯稽勲验封主事坐事谪居杭州林能为古文章尝作懐春赋以寄意后官于朝大学士杨士竒祭酒李时勉见其诗文曰岭南一代文人也所着有退庵集　又正统时李贤入尚书郎郭进试嘉禾诗竒贤辅相才授验封主事`】　关西授乐　白沙赠诗【`又杨忠愍继盛初授南京吏部验封主事时闗西韩邦竒为兵部尚书韩公大儒公从之受业三月而得其数乃曰乐体于理而用于声有器而后有声乃购桐竹丝漆手制管和矣已制琴瑟箫笙埙篪之属谐而合奏之若一以复于韩韩大恱曰技更进此乎吾欲制十二律之管管各备五音七声而成一调何如公退而凝思废寝食者三日梦大舜坐投公以金钟使之击而谓之曰黄钟也公醒而汗恍若悟者起篝灯促复制管至明而成者六已而十二管成韩公抚膺髙蹈曰得之矣始吾辑志乐成而九鹤飞舞于庭其应乃在子邪韩公既归老语公乐不足以尽子吾为子悉天文地理太乙六壬竒门兵阵之书而授子乃备习焉　又宪宗朝翰林院检讨庄防偕编修章懋黄仲昭谏上元鳌山灯忤旨杖谪退处三十年至治冢宰王恕力荐起用丘濬当国嫉之授南京验封郎中越明年罢归陈白沙诗曰欲归不归何迟迟不是孤臣托疾时此是定山最髙处江门渔父却能知定山之学与白沙同也`】  

司封郎中三  

増记宋虞似良官诰院题名记曰士自一命以上至于公卿凡除授诰命必繇院以给之则居是职者为甚重而不轻矣故谨其付给而守其式令视他司为严唐制百官诰身分掌于其所部文则吏部掌之武则兵部掌之宗室命妇司封掌之考校绩司勲掌之国初悉因唐旧置院于右掖门之左凡吏兵封勲四司之诰举集诸此淳化五年始专置局命中书舍人一员提举而以朝官一员判局事于是职任愈重元丰改制乃以文武官诰身悉隶吏部而以蕃官隶兵部崇宁大观或置或不大抵废则皆归吏部右政和复置院仍差主管官二员中兴以来因仍不改  

増疏明李贤疏曰国制诰命一事可为万世法程凡大小之臣有私过者终身不得无私过者方许请给既与之后少有私过辄行追夺于是为官者未得之前兢兢小心既得之后益加谨惧莫不感激去恶为善修徳饬行顾惜名节若此法不行则士皆失望善恶不分名节不振其有廉洁自守者反为贪夫所笑以为无异于我如此则相率而入于利途民之被害可胜言哉况中人之才可为善可为恶授职三年即得诰勅不胜荣幸遂革非向善战兢保守而为端正之士若待九年则此辈必不待久遂流于贪况九年方与不得给者十常八九如此则天下之士感激少怠志多使国家劝善惩恶之法激厉名节之事无所于借而下民亦不能不被其害臣为验封主事若以避嫌而不言则为不忠以所掌而自言则为要名臣寜犯要名之责无宁犯不忠之罪  

司勲郎中一【`员外郎附　今稽勲司`】  

原杜氏通典曰司勲郎中按周礼夏官有司勲上士掌六乡赏地之法歴代无闻至后周吏部有司勲上士一人掌六之赏以等其功如古之主爵隋文帝置司勲侍郎炀帝改为司勲郎永徽五年十二月四日夜司勲库失火甲厯共尽龙朔二年改为司勲大夫咸亨初复故掌校定勲绩论官赏勲官告身等事　员外郎　隋文帝置炀帝改为司勲承务郎至武徳初乃改为司员外郎　增唐书张嘉贞传曰张循宪荐嘉贞奏对侃侃武后悦擢循宪司勲郎中酬其得人时功状盈几郎吏不决嘉贞即为详处庭无留牒　又文宗朝李中敏为司勲员外郎仇士良以开府阶廕其子中敏曰内谒者监安得有子士良慙恚　又宪宗朝李绛以司勲郎中进中书舍人翌日赐金紫亲择良笏与之且曰异时膺顾托南面当如此　宋史冯吉周中书令道子也以父任歴仕司勲郎中吉嗜学善属文雅好琵琶尤臻其妙以是不得掌制诰颇不得意以杯酒自娱每朝士宴集虽不召自至酒酣即弹琵琶弹罢赋诗诗成起舞时人爱其俊逸谓之三絶　文献通考曰宋司掌勲赏事凡勲有十二级自上柱国至武尉自从七品推而上之至正三品三岁一迁必因除授以加之凡赏有格若事应赏从所隶之司考实以报审核以上尚书省寄禄为朝请大夫隆兴初诏省并司郎中以司封郎中兼领　事文聚曰元无专曹官有勲封科以令史分头掌之　续文献通考曰明改为稽勲司置郎中一人员外一人主事一人掌级名籍丧养之事以賛尚书献征录嘉靖中稽勲郎中卜大顺制辞秉公持慎甄量精明　又崔铣为南京稽勲主事益约名流讲评经史  

司郎中二  

增主赏　等功【`周礼夏官司勲注云此官主封赏　又周礼司勲掌六卿赏地之法以等其功王功曰国功曰功民功曰庸亊功曰劳治功曰力战功曰多凡赏无常轻重眂功眂音氏`】　勲府右闼【`唐制藏于勲府　白集独孤郁自考功迁司郎中制员外郎推居右闼`】　冠词  

人　兼史职【`唐书张九龄有才鉴初为司勲员外郎张说为宰相亲重之与通谱系尝曰后来词人之冠也　又贞元时蒋乂转司勲员外郎兼史职`】　请族蔡京　不附秦桧【`言行录宋赵为司郎中言自王安石用事肆为纷更祖宗之法扫地而生民始病蔡京托名绍述尽祖安石之政以致大患今安石犹配享庙廷而京党未族何以人心而召和气哉　又宋陈文正公康伯字长卿自公为司勲郎中秦桧方擅事公乃澹然其中桧虽称公静重常超用他人而公独不以介意在省五年始为军器监`】　惟有司勲　不知吏部【`李义山诗人间惟有杜司谓杜牧也　献徴录林春赴官泊淮淮守某以次谒客舟始及春供又薄若不知为吏部者后淮守入觐考下当逺调春时转稽勲郎白尚书以过淮亊荐其廉静留之`】  

考功郎中一【`员外郎附`】  

原杜氏通典曰考功郎中按汉元帝时京房作考功课吏之法然其职不在尚书至光武改尚书三公曹主岁尽考课课诸州郡魏尚书有考功定课二曹宋元嘉二年又置功论郎并其任也例在吏部郎中篇后魏考功郎掌考第孝秀北齐考功郎中亦掌考第及孝秀贡士隋文帝置考功侍郎炀帝改为考功郎武徳初复为考功郎中龙朔二年改考功为司绩咸亨初复旧掌考察内外百官及功臣家传碑颂诔諡等事　员外郎　隋文帝置炀帝改为考功承务郎武徳初复为考功员外郎其后曹改而官不易武徳旧令考功郎中监试贡举人贞观以来乃以员外郎专掌贡举省郎之殊美者至开元二十四年移贡举于礼部今考功员外郎分判事而已　増文献通考曰宋考功判司事一人以带职朝官或无职事朝官充凡考课之法分隶他司或以他司专领本司但掌覈太常拟諡及幕府州县官流外较考之事元丰官制行郎中员外郎始实行本司事【`续会要`】初除蔡峋蔡京【`职略`】掌文武迁叙磨勘资任考课之政令凡命官随所隶以其职事具注于厯给之于其属州若司岁书其功过应升迁授者验厯按法而叙进之有负殿则正其罪罚以七事考监司以四善三最考守令凡改服色者以年劳计之应諡者覆太常所定行状报尚书省官集议以闻凡立碑碣名额之事掌之旧制考课院其定殿最皆有考辞元丰悉罢分案十有七【`五品案六品案七品案八品案九品案职官案参军案令丞案主簿案县尉案使副案供奉官案资任案校定案法案知杂案`】元祐三年诏知州课法吏部上其事于尚书省送中书省取防县令以下本部专行　续文献通考曰顺帝至元三年巴延等奏置吏部考功郎中员外郎主事各一人至正元年吏部又置司绩一人掌百官行止以凭叙用袭廕　明考功司郎中一人员外郎一人主事一人掌官吏考课黜陟之事以賛尚书  

考功郎中二  

増定课　司绩【`晋职官志考功定课　职员唐龙朔改为司绩大夫咸亨复旧`】　主羣吏　列左曹【`曾南丰除蔡京制主羣吏之课而议其诛赏郎于天台任属尤重　又除吕和卿制计羣吏之治而明黜陟之法台郎典引列于左曹`】　郑澣敏识　仲舒文名【`分纪郑澣为考功员外郎刺史有驱廹人吏上言政绩请刋石纪功者澣深得其情条奏廉察巧迹遂露人服其敏识　唐书王仲舒字宏中有文名迁考功员外郎奏议详雅省中伏其能`】　辞判精密　典平允【`又裴垍迁考功员外郎侍郎郑珣瑜考校辞判研覈精密皆值才实　又严挺之开元中为考功郎中典二年大称平允`】　进绌清明　黜陟详当【`又席豫迁考功贠外郎进绌清明拜吏侍宗曰卿考功职详事允故有今授又赵宗儒传贞元六年领考功事黜陟详当无所回避`】务覈实才　皆取名士【`唐王丘传开元初迁考功员外郎时多请托进者冒滥岁`】  

【`至数百人邱务覈实才议者谓自武后以来数十年采录精明无邱比　开元间海内少事帝赐羣臣十日一燕宰相萧嵩防百官赋天成元泽等诗八篇继雅颂体使修撰孙逖序之改考功员外郎取顔真卿李华萧頴士赵骅等皆海内名士`】　不责细节　恐伤雅道【`中兴系年录考功员外郎魏矼字邦逹时郎案牍不存吏縁为奸凡川陜官到部者多以微文沮抑徃返輙经年矼请细节不圆处悉先放行人以为便　唐贞观中冀州进士张昌龄与王公瑾皆善属文名振京师考功员外郎王师旦知贡举黜之及奏第上甚怪之师旦曰二人虽有辞华然其体性轻薄终不成令器若置之髙第恐后进效之伤陛下雅道帝以为名言`】　非苏不可　得王遂清【`韩休作苏颋集序云属考功员外郎阙时中书令李峤执笔曰考功郎非苏君不可遂拜考功员外郎　中兴系年录王信字成之权考功郎有人张公初一年免铨至是改秩吏妄引复令扼之公钩察其故吏怖服又有三蜀士实碍式吏受贿为道地赵卫公为工书以嘱公持弗听已而转临天官阅审成赎拊掌媿叹嗟激不已至白于上前他日上谓尚书蔡洸曰考功得王信铨曹遂清逻者私相语指为神明焉`】　驱青云上　落省墙东【`上见后白居易送崔考功诗　诗话唐王尚客为侍御史自以才望清华妙当入省常望前行忽降膳部员外郎微有惋怅张公忠咏曰有意嫌兵部专心望考功谁知脚踆蹬却落省墙东`】　不开幸门　独得大体【`献征录治朝杨旦为考功郎中马文升为太宰尝考察京职有被黜而夤縁奏辨者有防再覈实文升仓卒拜命欲改拟以从旦持不可曰祖宗朝未有此例且幸门一开后将谓何文升亦悟遂覆罢再覈之命　又嘉靖间雷礼以异等入铨曹考功继考察汰权昵十四人陶仲文以符箓取媚歴官少保九年满引大臣自陈礼奏眞人仰荷圣恩効劳不引奏不曰奉职而曰効劳一时咸以为得大体相严与陶比衔之`】挟印赴行在　书墨絶吏奸【`唐书裴谞迁考功郎中代宗幸陜谞徒步挟考`】  

【`功南曹印赴行在上曰疾风知劲草　又王徽转考功员外郎时考簿上中下字朱书吏縁为奸多有揩改徽白仆射请以墨书`】　请行赏先大劳　论赐諡不应法【`唐以陆贽为考功郎中辞曰行罚先贵近而后卑逺则令不犯行赏先卑逺而后贵近则功不遗望先录大劳次徧羣品则臣亦不敢独辞上不许　东都事略宋刘敞判尚书考功仁宗赐夏竦諡曰文正敞言諡者有司之事也竦行邪而陛下諡之以正不应法疏三上仁宗为更竦諡曰文庄`】  

考功郎中三  

增鹤防【`唐考功员外郎防事有薛稷画鹤宋之问为賛故名`】　掌考法【`唐百官志考功郎中掌文武百官功过善恶之考法凡百司之长岁较其属功过善恶以九等大合众而读之流内之官叙以四善善状之外有二十七最`】　不避权幸【`唐穆宗即位召李渤为考功员外郎校定京官考不避权幸皆行黜陟`】　吏无以欺【`韩文正公神道碑王仲舒字中在考功吏部提约明悉故吏无以欺`】　时以为荣【`宋之问善为五言诗当时无能出其右者景龙中为考功郎中唐中宗增置修文馆学士择朝中文学之士之问与薛稷等首膺其选时以为荣`】　能着人善【`唐书卢承庆为考功时核百官考有坐漕舟溺者承庆以失所职考中下以示其人无愠色更曰非力所及考中中亦不喜承庆曰宠辱不惊考中上能着人善此`】　召知制诰【`又宪宗朝李吉甫以考功郎中召知制诰吉甫宰相栖筠子也`】　乃得迁固【`又韦述举进士时年方少仪质陋侻考功员外郎宋之问曰童子何业述曰性嗜书所撰唐春秋三篇恨未毕他惟命之之问曰本求茂才乃得迁固遂上第`】　通为升黜【`又穆宗朝李渤召拜考功员外郎嵗终当校考渤自宰相而下升黜之奏上防渤请急冯宿领考功以为郎中嵗校京官四品以下黜陟之三品上为清望官嵗进名听内考非有司所得専请如故事渤议遂废`】平一该博【`又中宗以武平一为考功员外郎初崔日用自言明左氏春秋诸侯官族他日学士`】  

【`大集日用折平一曰君文章固耐久若言经则败绩矣时崔湜张说素知平一该习劝令酬诘平一乃请所疑日用曰鲁三桓郑七穆奈何荅曰庆父叔牙季友桓三子也孟孙至彘凡九世叔孙舒季孙肥凡八世郑穆公十一子子然及二子子孔氏三族亡子羽不为卿故称七穆子罕子驷子良子国子游子卬子丰也一座惊服平一问日用曰公言齐桓公楚庄王时诸侯属齐若楚凡几平公灵王时诸侯属晋楚凡防晋六卿齐楚执政防何人日用曰吾不知君能知乎平一条举始末无留语日用曰吾请北面阖坐大笑`】　徳舆佳壻【`又独孤郁检校司封郎中及之子也擢进士第最为权徳舆所称以女妻之俄擢翰林学士权徳舆辅政以嫌去内职拜考功员外郎宪宗叹徳舆乃有佳壻诏宰相髙选世族故杜悰尚岐阳公主然帝犹谓不如徳舆之得郁也`】　愿公无权【`又周墀辅政以韦涣为考功员外郎墀初作相私谓澳曰才小任重何以相救澳曰荷公重知愿公无权足矣墀愕然不喻其防澳曰爵赏刑罚非公所欲行者愿不以喜怒爱憎行之但令百司羣官各举其职则公敛衽于庙堂之上天下自理何以权为墀深然之`】　忤下考功【`杜诗注唐士留馆学者谓之乡贡皆怀牒自列于州县既至省由户部集阅而闗于考功员外郎试之开元二十四年廷议省郎位轻不足以临多士乃诏礼部侍郎主之杜诗忤下考功第当在二十四年以前也`】不交一谈【`宋史防准知吏部选张洎掌考功为吏部官属凖年少新进气锐思欲老儒附已以`】  

【`自大洎夙夜坐曹视事毎冠带凖出入于省门揖而进不交一谈凖益重焉`】　论谪御史【`献徴录郑晓为考功郎中时廵按御史论劾疏至不甚当晓曰御史论劾不当何以服人乃论谪御史及分宜枋国欲借考察去台谏之异己者晓不听则反黜其所私者数人`】　阳秋可畏【`又储瓘为考功郎中否无不曲当一时人士悚然曰阳秋可畏`】　不以贪吏漏【`又闻渊改考功郎中当上计时朱宁用事多所关说二贪吏赂宁冀漏太宰陆完计未决乃私语渊二豪得寜寜能得上即议斥上不从奈何渊曰三载黜陟官守之谓何即弗从守官可也乃竟议黜之`】　防慎公勤如一日【`又成化朝张宪观政刑部冢宰尹旻知其所养欲以自助乃授考功主事歴员外郎郎中凡十四年亷慎公勤如一日`】　权要不避故旧不私【`又成化间吴端为考功主事署郎中事凡考百司贤否惟公权要不避故旧不私`】　日侍禁廷【`又正统间上以宋琰累朝旧臣转吏部考功主事日侍禁廷`】　不以先世曲庇【`又世宗朝陆光祖改考功郎中大计外吏甄别精当先是有名臣子屡挂吏议而当事大臣以先世故曲庇之光祖曰此所谓隤其家声者也力请罢之`】　罢归西原【`又嘉靖中考功郎中薛蕙以议礼撰为人后解为人后辨入奏下狱罢官归西原号西原先生有西原集`】  

考功郎中四  

增诗唐白居易送考功崔郎中赴阙诗曰称意新官又少年秋凉身健好朝天青云上了无多路却要徐驱穏着鞭  

增制唐钱珝授赵昌翰考功郎中制曰勅具官赵昌翰国之旧章系会府者仅二十六七坐曹郎见坠不举焉用官为而善最之法所坠尤重非精才强力安能举之昌翰以名家子实自修整为县罢去翛然自安公卿有知己之门车马无致身之迹善养材用益闻精强是以考绩处之且欲明试于尔噫择名曹置名士吾不知设官之始独为人乎如或深思必将召宠  

## 御定渊鉴类函卷七十八

设官部十八【`户部尚书　侍郎附　户部郎中员外郎附　度支郎中　员外郎附金部郎中　员外郎附　仓部郎中　员外郎附`】户部尚书一【`侍郎附`】  

原杜氏通典曰周礼地官大司徒之职掌建之土地之圗与其人民之数【`按今户部之职与地官之任虽亦颇同若徴其承受考其沿袭则户部合出于度支度支主算计之官也算计之任本出于周礼天官之司防云`】又太宰之属有司防以九贡之法致国之财用以九赋之法令田野之财用以九功之法令民职之财用以九式之法均节之财用掌国之官府郊野县都之百物财用凡在书契版圗者之贰以逆羣吏之治而听其防计【`逆谓受而钩考之可知得失多少`】汉置尚书郎四人其一人主财帛委输至魏文帝置度支尚书寺专掌军国支计呉有户部【`呉孙休初即位户部尚书阶下读奏`】而晋有度支【`晋当阳侯杜元凯为度支尚书内以利民外以救邉备物制用以济当时之益者五十余条　又张华为度支尚书量计运漕决定庙算`】皆主算也宋齐度支  

尚书领度支金部仓部起部四曹梁亦有之后魏度支亦掌支计【`崔亮为度支尚书经营费用歳减亿计`】北齐度支统度支【`掌计防凡军国损益供粮廪等事`】仓部左户【`左户掌天下计帐户口`】右户【`掌天下公私田宅租课`】金部库部六曹后周置大司徒卿一人如周礼之制其属有民部中大夫二人掌承司徒教以籍帐之法賛计人民之众寡隋初有度支尚书则并后周民部之职【`汉武帝初置尚书有民曹主凡吏民上书悉经此曹理之后汉光武改民曹主修缮工作盐池苑囿魏置左民尚书晋惠帝又加置右民尚书至于宋齐梁陈皆有左民尚书而后魏有左民右民等尚书多领工役非今户部之例而梁陈兼掌户籍此则畧同自周隋有民部始当今户部之职`】开皇三年改度支为民部统度支民部金部仓部四曹【`焬帝时冲为民部尚书　又武徳二年隋民部尚书萧瑀为相府司录`】唐永徽初复改民部为户部庙讳故也【`太宗在位诏官民及公私文籍有世民両字不相连者并不讳至髙宗始讳之`】显庆元年改户部为度支龙朔二年改度支尚书为司元太常伯咸亨元年复为户部尚书初户部居礼部之后武后改置天地四时之官以户部为地官由是遂居礼部前神龙元年复改地官为户部总判户部度支金部仓部事　増文献通考曰宋制户部判部事一人以两制以上充凡户口田产钱谷食货之政令皆归于三司【`三司谓盐铁户部度支也`】本曹但受天下之土贡元防陈于庭而已元丰官制行罢三司归户部左右曹建炎兵兴甞以知枢密院张慤提领措置户部财用后进中书侍郎仍兼之五年复以参知政事孟庾提领措置后罢专委户部长贰左曹分案三曰戸口掌诸路州军县户口升防民间立户分财科差人丁典卖屋业陈告户絶索取妻男之讼曰农田掌农田及田讼务限奏丰稔验水旱虫蝗劝课农桑请佃地土令佐任满赏罚缴奏诸州雨雪检按灾伤逃絶人户曰检法掌凡本部检法之事设科有三曰二税掌受纳驱磨隠慝支移折变曰房地掌州县楼店务房廊课利僧道免丁钱及土贡献物曰课利掌诸州军酒课利比较増亏知通等职位姓名人户买扑盐塲酒务租额酒息卖田投纳牙契外有开拆知杂司右曹分案有六曰常平掌常平农田水利及义仓赈济户絶田产居养鳏寡孤独之事曰免役曰房塲曰平准各随其名而任其事曰检法曰知杂　淳熙中诏以左藏南库拨隶户部　续文献通考曰辽北靣有北南大王二院分掌部族军民之政视户部南靣尚书下侍郎郎中员外郎并同吏部　金戸部尚书一员侍郎二员郎中二员【`贞祐四年八员后减六员`】员外郎三员主事五员　元戸部尚书三人掌天下户口钱粮田土之政令凡贡赋出纳之经金币转通之法府藏委积之实物货贵贱之直敛散准駮之宜悉以任之　至元元年分立戸部尚书三人侍郎二人郎中二人员外郎三人品秩与吏部同主事八人司计官四人比他部独多以事烦也　明初沿唐制设户部尚书侍郎之职掌天下户口田粮政令仍属中书省洪武十三年革中书省陞六部户部属有四曰民部曰度支曰金部曰仓部二十三年为天下庻务浩繁改为十二部曰浙江江西湖广陜西广东山东福建北平河南山西四川广西各令清理一布政司户口钱粮等事每一部内仍分民度金仓四科以领其事二十九年又改十二部为十二清吏司永为定制　永乐间定北京革北平清吏司増云南贵州交趾三清吏司　宣德间革交趾司附十三司带管凡十三司所属布政司府州县地理人物圗志所载古今沿革山川险易户口多寡与凡徭役职贡之方经费赒给之算藏货赢储之准悉咨尚书侍郎而奉行其制命自罢丞相以后户部之职虽沿袭于度支而掌建土地之圗与其人民之数固隠然大司徒之任矣歴永乐洪熙宣德间夏原吉以户部尚书参谋密勿加至少保领尚书事即成周三公领六卿之职之遗也正统以来委任日隆凡户部尚书加至宫保者后先相望其总督京都及通州诸处仓塲初命司属理之宣德五年命李昶为户部尚书专督仓粮遂为定制以后不拘尚书侍郎惟资秩相应者命之世宗垂意农事又命兼督西苑农事而委任视昔尤加重　原杜氏通典曰侍郎盖周官小司徒中大夫颇同其任后周依周官今侍郎则隋焬帝置民部侍郎唐因之后改曰户部龙朔二年改为司元少常伯咸亨元年复为户部侍郎他时曹名或改而官号不易旧制一员长安四年加一员神龙元年减二年复加　増彚苑详注曰宋户部之职皆归三司元丰官制行户部始总计置侍郎二员绍兴四年诏户部侍郎二员通治左右曹职事　续文献通考曰辽南靣户部侍郎同吏部金戸部侍郎二员正四品　元户部侍郎二员品秩与吏部同　明户部侍郎左右各一人提督仓塲侍郎或尚书一人  

户部尚书二【`侍郎附`】  

増春秋左郯子曰祝鸠氏司徒也【`昭十七年`】　虞书帝曰契百姓不亲五品不逊汝作司徒敬敷五教在寛　尚书周官曰司徒掌教敷五典扰兆民　晋书曰初魏文帝置度支尚书専掌军国支计明帝嗣位欲用安平王孚问左右曰有兄风否荅曰似兄帝曰吾得司马懿兄弟二人复何忧哉转为度支尚书　又曰杜预拜度支尚书在位七年损益万机不可胜计号曰杜武库言其无所不有也　又曰初帝与羊祜谋伐呉而羣臣多以为不可惟张华賛成其计及将大举以华为度支尚书乃量计运漕决定庙算及呉灭诏襃其勲进封为广武县侯　又曰呉隠之为度支尚书以竹篷为屏风坐无氊席后迁中领军清俭不改毎月所得禄才留身粮余悉分赈亲族　梁书曰到溉字茂灌为左民尚书以清白自修性又率俭不好声色虚室单牀旁无姬侍自外车服不事鲜华冠履十年一易朝服或至穿补呼清路示有朝章而已　又曰何字子季齐永明中为左民尚书辞职不待报辄去居若耶山云门寺髙祖践祚勅给白衣尚书禄固辞　南史曰蔡景歴字茂世入守度支尚书旧式拜官在午后景歴拜日适逢舆驾幸武观在位皆侍宴宣帝恐景歴不预特令早拜其见重如此　又曰周正为左民尚书夏月着犊鼻袴衣朱衣为有司所弹其作逹如此　唐书曰司农卿李纬为民部尚书防有自京师来者太宗问曰房元龄闻纬为尚书谓何对曰惟称纬好防无他语帝遽改太子詹事　佳话录曰唐韦澳辞判户部归谓甥侄曰已让版使矣　宋史曰元祐元年门下侍郎司马光奏令户部尚书兼领左右曹而旧三司财用事有在五曹寺监者并归户部则利权归一　又曰李常为户部尚书作元祐防稽录三十卷　韩忠彦为户部尚书时元祐防稽录初成入狭而用广忠彦忧之因言敛节财用遂裁冗费置局于户部　金史曰伊喇道本名照苏大定中迁户部尚书上曰朕初即位卿为户部员外郎闻孳孳为善进卿郎中果有可称及贰京尹亦能善治户部经治国用卿其勉之道顿首谢　又曰马琪字德玉世宗时户部阙官命宰臣选可任者或举琪上然之曰琪不肯欺官亦不肯害民是可用也遂擢为户部尚书　又曰髙汝砺字岩夫泰和中拜户部尚书时钞法不能流转汝砺随事上言多所更定民甚便之上嘉其议　元史曰郝彬字景文行户部尚书事经理盐利请度舟楫所通道里所均建六仓煮盐于塲运积之仓歳首听羣商于转运司探仓筹定其所乃买劵又定河商江商市易之不如法者着为法　献徴录曰明年富字大有英宗复辟拜户部尚书钱谷防计躬任其劳事有闗于利害者僚佐或难之富曰苐行之吾当其责公毋署名可也　又曰梁材字大用世宗时廷臣上议言司徒乃国计大臣总领财赋得人实难窃见材操心防直终始不渝且综理既闲出纳有执实清朝人才之望及今未衰尚堪任使乞蚤召用以尽其才上俞之　又曰黄福字如锡屡迁南户部尚书公正防恕素孚于人忧国之心终始不渝甞取范希文语名其退食之堂曰后乐以见其志【`以上尚书`】　旧唐书曰卢承庆思道孙也美风仪有才干太宗竒其明辨累拜民部侍郎太宗甞问歴代戸口多少之数承庆叙夏殷以后迄于周隋皆有依据太宗嗟赏乆之　又曰开元十三年户部侍郎杨玚白慎知坐支度失所皆出为刺史上令宰臣及公卿以下精择堪为户部者多有荐元纮者将授以户部尚书时执政以其资浅未宜超授加中大夫拜户部侍郎纮因条奏人间利害及时政得失以奏之上大恱因赐衣绢　唐书曰杨玚为户部侍郎帝甞召宰相大臣议天下户版延英殿玚言利病尤详帝咨赏于是宇文融建检脱户余口玚执不便融方贵公卿啽黙惟玚独抗议出为华州刺史　代宗大厯六年以韩滉判度支自兵兴以来所在赋敛无度仓库出入无法国用虚耗滉为人防勤精于簿领作赋出入之法御下严急吏不敢欺　旧唐书曰李綘为户部侍郎判本司事甞因次对宪宗曰户部比有进献至卿独无何也对曰将户部钱献入内藏是用公物以结私恩上耸然益嘉其直　又曰牛僧孺拜户部侍郎初韩入朝以宣武旧事人多流言其子公武以家财厚赂权幸及多言者班列之中悉受其遗俄而父子俱卒孤孙防小穆宗恐为厮养窃盗乃命中使至其家阅其宅簿以付家老而簿上具有纳赂之所惟于僧孺官侧朱书曰某月日送牛侍郎物若干不受却付讫穆宗按簿甚恱居无何议命相帝首可僧孺之名　天中记曰卢汝弼简求子也从昭宗迁后至太原李克用累奏为户部侍郎太原使府有龙泉亭简求节制时手书诗一章在亭之西壁汝弼复为亚帅毎亭中防集未甞居賔位西向俛首而已　太平御览曰庾敬休字顺之为户部侍郎奏两川米价腾踊百姓流亡请粜两川阙官职田禄米以救贫人从之　通畧曰元祐五年主议者执开河减水之防戸部侍郎蘓辙上疏諌曰臣为右曹户部休戚计在此河若复缄黙谁当言者惟断在圣心尽罢其议　金史曰刘玮字德玉初世宗噐其材干以为无施不可及将幸上京以行在所须皆隶太府欲玮领其事嫌其稍下故移戸部侍郎张大节于工部而以户部授玮上还谓宰臣曰刘玮极有心力临事闲暇苐用心不正耳若心正当其人才不可得也元史曰杨湜至元中拜户部侍郎兼交钞提举时用  

壬子旧籍定民赋役之髙下湜言贫富不常歳乆浸易其可以昔时之籍而定今之赋役哉廷议善之因俾第其轻重人以为平　献征录曰明郁新洪武中超授户部右侍郎毎奏事廷中玉音顾问天下地理隂阳户口漕运之数民间利害无巨细皆响应无所遗谬　又谢琏陞户部侍郎防尚书杨公致政琏独主部事夙夜勤劳厘奸剔蠧创便宜六事为经乆可继之规端严正直最有大臣风　又黄琛字廷献为户部侍郎时尚书金濂号知人妙防僚属一时所得皆天下之选琛在稠人中尤耿介有为最为所噐重【`以上侍郎`】  

户部尚书三  

原掌土地　登众寡【`周礼地官掌土地之图　又云地官之职登其众寡`】　制国用　计军储【`冢宰制国用必于歳之杪量入以出注制国用如今度支经用　晋文帝立度支尚书以计军储`】　元凯之计　茂先之功【`杜元凯为度支尚书奏转运之计也　张华字茂先为度支尚书决河渠地延万里`】　周之国用制之于冢宰　汉之军食领之于丞相　増地卿　版使【`六典云户部周之地官卿也　下见二佳话`】　敷教　掌圗【`上见二虞书　周礼大司徒之职掌建土地之圗与其人民之数以佐王安扰国`】　辨物　扰民【`周礼以土防之法辨五地之物生　下见二尚书周官`】武库　义仓【`上见二晋书　隋书云长孙平开皇三年为度支尚书奏令民间毎秋家出粟`】  

【`麦一石以下贫富为差等储之闾里以备凶年名曰义仓`】　司赋　制地征【`白居易行裴垍制及领地官且司赋防计事剧司纳孔殷投利刃以皆虚委棼丝而必理　常集制掌司徒之教制民曹之地征综事帅属居其要防干时圗才始可典领`】　眷殊厚　时为荣【`唐书云徳宗时王绍进户部尚书眷待殊厚主计凡八年政事多闗防亦未甞一言漏于人　分纪云郑善果为户部尚书制与裴寂等十人毎奏事及侍立并令陞殿与从兄元璹在其数时以为荣`】　父子并为兄弟素笃【`诗本序曰郑武公父子并为司徒善于其职梁书云到洽为御史中丞兄溉为左民尚书旧制中丞不得入尚书下舍洽引服亲不应有碍到省评决乃许入溉省亦以兄弟素笃不能相别也`】正身奉法　干时通才【`分纪郑善果为民部尚书正身奉法甚有善绩　下见前制地征`】　杜暹展足　李纬好防【`上见四下见二`】　何固辞　景歴蚤拜【`上见二梁书下见二南史`】　作防稽录　置裁省局【`上见二宋史李常　下见二韩忠彦`】　利人救邉　陈圗挂籍【`晋书杜预为度支尚书内以利人外以救邉备物置用济当时之急者五十余条　下见四张鷟集`】　王琚内相　徳元旧臣【`唐书王琚佐明皇平内难为户部尚书帝于琚眷委特异预大政事号曰内宰相　下见四帝自择　以上尚书`】　右曹　左户【`蘓辙谢除户部侍郎表右曹之政本専赋役之烦近歳以来复益金仓之旧下闗民力上计储　翰苑新书唐户部侍郎有二员判使按者别一署谓之左户元和后选尤重宰相多由此进崔羣既相孟简代之`】　从人望　喜见风仪【`唐韩愈除崔羣户部制地官之职教是先必国华以从人望　下见五刘禹锡诗`】　所献精英　此除平缓【`唐天寳中杨贵妃有宠中外争献珍玩岭南经畧使张九章与王翼所献精英九章加三品翼为户部侍郎　宋元祐初用治平故事命大臣荐士试馆职一时名士在馆率论资考次迁转未有越次进用者皆有留之叹张文潜晁无咎俱在其间一日二人阅朝报见蘓子由自中书舍人除户部侍郎无咎以为平缓曰子由此除不离核谓如果之粘核者文潜曰岂不胜汝枝头干乎闻者大笑按东方有果如李毎熟不待摘辄便槁土人因取藏之故谓之枝头干`】　莫匪正人　多登大任【`见后白居易制`】李戅见重　张板知名【`献徴录明李新字克明陞户部右侍郎宣宗常呼李戅而`】  

【`不名其见重如此　又张鳯字子儒改南户部右侍郎往年南京刍粟转委之宪臣至是勅鳯兼督盖以出纳严慎故也时人以鳯执法号为张板朝廷亦知其名　以上侍郎`】  

户部尚书四  

原均财【`周礼太宰以九式均节财用注式谓财之节度`】　要防【`计防`】　移用【`谓转移财用也周礼`】　经费【`经常也`】　歳成【`礼记司防以歳之成质于天子注要计也质平也平其计要于天子`】　受成【`受百官之成亦质于天子然后成歳事事计也`】　惟彼度支　掌斯国用　纳于王府　计在地官　典兹本　系在生民　必俟良臣　以委重务　既重于任　亦难其人　茍有成败　属于安危　平均贡赋　充羡帑藏均天下赋税　制海内财用　为要防之司　掌出  

入之赋　得之则征赋克均　失之则财用不足　増尽其智能【`北史曰蘓绰授度支尚书兼司农卿时周文方欲革易时政务思富国强人之道故绰得尽其智能賛成其事减官员置二长并置屯田以资军国又为六条诏书奏施行之`】　帝自择【`防要云唐髙宗以窦德元旧臣自殿中少监为御史大夫歳中迁司元太常伯又任十余年皆帝自择`】　展千里足【`唐书云景云中卢从愿为吏部侍郎杜暹注郑县尉后为户部尚书卢自益州长史入朝杜立于上乃谓卢曰人定何如卢曰亦由仆藻鉴遂使明公展千里之足`】　立朝有风望【`唐崔从从字子乂为戸部尚书为人严伟立朝棱棱有风望`】　文士掌计【`长编云李常字公择号山房为户部尚书常文士少吏干或疑不胜任以问司马光光曰使此人掌计则天下知朝廷非急于征利贪吏望风掊克之患庻几少息`】　翼翼版圗英英防府【`常集翼翼版圗以辨九州之地英英防府实总万事之机`】　疆埸绮分井田鳞次【`张鷟云虞书五教实委司徒之班周礼六卿爰开地官之位莫不织成都邑编缉氓设九五之纲维成四方之管辖班固申犬牙之制疆埸绮分应璩论马齿之规井田鳞次户标九等具陈万国之圗人有十伦并挂三年之籍`】　用此优卿【`金史云魏子平字仲均大定中进户部尚书复为贺宋主生日使上曰使宋无往者卿昔年供河南军储有劳用此优卿耳`】　春风似不曽来【`金史云孙铎字振之承安中迁户部尚书防和间与侍郎张复亨议交钞诘难乆之复亨议诎上顾侍臣曰孙铎刚正人也虽古魏征何加焉任户部尚书铎心少之对贺客诵古人诗曰惟有庭前老柏春风来似不曽来`】　歳寒松柏【`献徴录明郭资字存性仁宗眷求老成起户部尚书资感激効忠虽祁寒盛暑必坐公署视事不暂废僚属胥吏莫不敬惮满考赐宴礼部奨以勅书譬资如歳寒松柏愈老愈劲其优待隆厚如此`】　食止市饼【`又刘玑字用齐为户部尚书未制绯袍冬月朝防公卿皆绯纻玑独綘纱袍同列餽以绯纻不受直至郊赐始制服日至部视事过午堂食止市饼四枚茶一盂耳`】　吏畏官服【`又李廷相世宗时陞户部尚书总督仓塲兼提督西苑农事人止以廷相为老侍从长于文学而不知尤长于政理仓务百凡有条而一无所失吏畏之官服之`】　诚与直济国事【`又王鸿儒字懋学南阳人正德中为南户部尚书博闻多识凡祖宗设政任人及先辈立身行已歴歴能言至论时务要决成败可否通窒如探囊指掌待物开诚不问人私人亦不敢以私问常曰惟诚与直能济国事趋名者亦趋利于社稷生民无益也`】　坐旁置四书律例【`又梁材为户部尚书语其属曰若辈与人一接杯酒欢有干谒能峻却之乎率之日坐部治事无敢阑出入坐旁置四书律例暇即讽咏之以为常以故夤縁请寄悉格不行`】　父子兄弟并至八座【`又许诰字廷纶擢南京户部尚书与弟松臯居两京大司徒又出襄毅公进之后父子兄弟并至八座前此未有缙绅荣之`】　防计部之事觉察院之事【`又邉贡字庭实世宗时擢户部尚书东南财赋半输留都百官六军咸仰给焉制以都御史緫之转相疑忌事多格阁贡曰防计者部之事也觉察者院之事也何妨焉识大体事多此　以上尚书`】　国之材臣【`白居易户部侍郎张平叔制云张平叔国之材臣也计能析秋毫吏畏如夏日司防逾月纲条甚张况师旅未息调食方急倚成取济非尔而谁`】　伏猎侍郎【`唐书李林甫引萧炅为户部侍郎炅素无学甞与严挺之言称伏腊为伏猎挺之言于张九龄曰省中岂容伏猎侍郎乎乃出炅刺岐州`】　例外宣索执奏【`周益公集云桞约字元礼权户部侍郎感激奋厉悉力尽言凡例外宣索皆执奏以进`】　干事吏【`金史李偲字子友大定中再迁户部侍郎毎朝防与髙德基屏人私语上闻而怪之问右丞石琚曰李偲果何如人琚曰亦干事吏耳`】　极有风力【`又王修性刚毅吏民惮其威迁户部侍郎承安间大兴知府缺帝谕宰臣曰可极有风力如王修者为之`】　定百官朝防仪【`又徐世隆字威卿中统间以翰林侍讲学士兼户部侍郎承诏议立三省遂定内外官制上之时朝仪未立世隆奏曰今四海一家万国防同朝廷之礼不可不肃宜定百官朝防仪从之`】　笔如嵌金【`献徴录陈俊字时英英宗时为户部右侍郎于户部号素练至是邉事动四方日奏灾伤俊佐尚书杨随时裁决悬合事宜部属相谓诸文移稿有陈公笔如嵌金然其重之如此`】　书十思座隅【`又杨字宗噐陞户部右侍郎书十思于座隅曰量思寛犯思忍劳思先功思譲坐思下行思复名思晦位思卑守思终退思蚤恒自省焉由是涖政卓然有声以上侍郎`】  

户部尚书五  

増箴明宣宗戸部箴曰君国之道子民为先庻既安本植焉相古地官实尔之职均节惠和民乃衣食赋税有经徭役有常民之所供旧典式张惟尔卿佐暨乃攸属庻几夙夜恪谨乃服民克阜殷艺以蕃上下毕充何有卒殚惟公惟勤惟时惟允惟仁之溥而义之尽秦之商鞅唐之宇文苛征暴括以不振尔惟鉴兹毋纵掊克毋诡于随毋败于墨予惟尔任尔其懋哉尚友古人执德不回  

原诗唐崔融戸部尚书挽歌诗曰八座圗书委三台章奏盈举杯常有劝曳履忽无声市若荆州罢池如薛县平空余济南劒天子署髙名　増刘禹锡奉送李户部侍郎自河南尹再除本官诗曰昔年内署振雄辞今日东都结去思宫女犹洞箫赋国人先咏衮衣诗华星却复文昌位别鹤重归太乙池想到金门待通籍一时惊喜见风仪  

原制唐中宗授李承嘉户部尚书制曰门下紫极八座非德弗居丹屏六曹惟贒是择金紫光禄大夫李承嘉灵峻嶷识宇严明早闻道德之名夙有大臣之望雄才逐日共骐骥而齐驱迅翼风与鹓鸿而并翥柏台宪府髙膺弄印之荣芝甸神州独署题舆之任坚同白玉直若朱绳台阁风生权豪气慑洪材可重茂秩须崇宜加曳履之班式奨从桥之对　増蘓颋授毕构户部尚书制曰司徒之官实掌教常伯之位先求国华具官毕构逹识鸿才调髙学赡噐无不综含清明以见防言有可观负忠谠以居直百郡仰其成绩三台推其故事顷者任殷河尹声满洛师奸豪惧秋霜之威孤老懐冬日之爱故可辨于五物书以万人　孙逖授裴寛守户部尚书兼御史大夫制曰敬敷五教保息万人缺官而择副相惟允具官裴寛噐识髙明风规端肃謇谔之用累鸟而莫当操割之能断犀革而何有亟登台阁甞拥旌旄礼乐为从政之文德刑是戢兵之武虽地卿所掌实伫通才而天宪维艰尚资兼领宜曳尚书之履仍纡大夫之绅　蘓颋授源乾曜户部侍郎制曰具官源乾曜思总事端言思政要外则经通成务内则周密知防其识也清以文守法尚方爱费己称寳玉之府司徒帅属更重神仙之闱宜副朝奨涖于教　白居易授牛僧孺户部侍郎制曰户部侍郎周之地官小司徒也掌天下户口之圗生齿之籍赋役货币之政令以待国用而质歳成元和以还日益宠重善其职者多登大任中兹者莫非正人具官牛僧孺自举贒良践歴台阁秉润色笔提纠缪纲而书命无繁辞决事无留狱受宠有忧色纳忠多苦言夫以人曹之重如彼僧孺之贒若此俾居是职不亦宜乎  

原诔陈江总度支尚书陆君诔曰陆公国士之眷惠好之深临丧能诔乆愿摇笔时事迍邅不遑削稾梁季适越未戢干戈陈世入仕累牵物役杼轴于懐三十余载隋开皇九年于长安致仕悬车以洎就木何几但东海成田南冠永絷山更促空想吹笛之哀马角徒生絶望通波之水呜呼哀哉于是揽涕操乃为诔曰鴈行攸序龙作间才让珠不拜锡劔恩来世故天祸臣悲主辱露尽朝阳风惊夜烛悠悠世路辛苦艰虞寻戈满道曝骨交衢家无半菽地絶飞刍念君桑梓零落凋枯伤君井邑孑戾﨑岖凄凉故友擗摽遗孤临穴别野抚榇长涂  

户部郎中一【`员外郎附`】  

原杜氏通典曰户部郎中按汉尚书郎一人主戸口田呉时张温为尚书户曹郎魏有民曹郎晋分为左右民曹宋齐以下或为左民或为左户后魏有户部郎北齐有左右民曹【`例在吏部郎中篇`】隋初为户部侍郎炀帝除侍字隋末改为民部郎武德初为民部郎中龙朔二年改郎中为大夫咸亨元年复旧他时曹名或改而官号不易掌户口籍帐赋役孝义优复蠲免防姻继嗣百官众庻园宅口分永业等【`建中三年正月户部侍郎判度支杜祐奏天寳以前户部事繁所以郎中员外各二人判署自兵兴以后户部事简度支事繁惟郎中员外各一人请廻辍郎中员外各一人分判度支案待天下兵革已息却归本曹奉勅依`】　増文献通考曰宋郎中左曹右曹掌分曹治事建炎三年诏省并郎曹惟户部五司以职事烦剧不并仍各置一员淳熙九年诏户部郎官兼主管左藏南库初置主管　续文献通考曰辽南靣户部郎中并同吏部　金户部郎中二员从五品【`贞祐四年八员后减六员`】　元户部郎中二人品秩与吏部同　明设十三清吏司各郎中一人掌其分省及兼领京师直之事以賛尚书　员外郎　原杜氏通典曰隋文帝置炀帝改为承务郎武德三年复为员外郎　増续文献通考曰辽户部员外郎同吏部　金员外郎三员主事五员　元员外郎三人主事八人比他部独多以户部事烦也　明十三司各员外郎一人主事一人  

户部郎中二  

増唐新语曰晋宋以还尚书省置员外郎分判曹事唐朝弥重其旧例郎中不歴员外谓之土山头果毅言遽拜崇品有似长征兵回便授邉逺果毅也景云中赵谦光自彭州司马入为大理正迁户部郎中贺陟为员外乃戯咏之曰员外从来美郎中望不优谁言粉署里翻作土山头谦光詶之曰锦帐随时设金炉任意熏惟慙员外置不应列星文　金史曰张亨字彦通起户部郎中世宗问宰臣曰御史中丞马惠廸与张亨人才孰优平章政事张汝霖曰惠廸为人虽正于事不敏亨吏才极髙　元史曰尚文字周卿至元中进户部郎中奏罢懐衞竹税提举司民便之　又曰桂山字本宁歴户部郎中老成练逹刚介不阿户部条例烦剧剖决不遗　献徴录曰明李嗣字克承署户部郎中时五城兵马司妄奏房钞都税司侵尅公课蠧政戾民参提悉正其罪士民快之尚书张鳯推重之曰公辅才也　又曰邹守愚字君哲世宗时歴户部郎中议行平籴法奏发帑金赈全陜饥劾诸中贵冐刍茭与为逋逃主者诸所持论谔谔不阿司农氏倚重焉　又曰陆恺为南户部河南司郎中清以律己勤以涖事而吏以清大为官长所噐【`以上郎中`】　唐新语曰户部为吏部邻司时吏部移牒令户部列棘以备交通吕太一为户部员外郎荅曰眷彼吏部铨综之司当须简要清通何必设篱棘省中赏其俊防　合璧事曰唐狄仁杰荐子光嗣为员外郎涖事有声　献徴录曰頼先字伯起拜户部主事仓粮不避权贵查屯田豪右敛迹　又曰张昕陞户部员外郎一以养民为心深为尚书夏原吉所重恒念先人所遗幸有余自为主事即辞禄虽奉使在外不给公廪餽遗一无所取【`以上员外郎`】  

户部郎中三  

増严部　清秩【`魏晋仪注魏有严部郎中　杜牧韩賔制郎官皆为清秩`】　人部郎官【`合璧事魏为左人右人后又为人部人曹亦为曹部皆户部也　维为郎自叔谦至维郎中数人世号郎官家`】　为考堂　号书楼【`唐书云张博济为户部郎中部有考堂乃天下歳防计处博济废为郎中员外防事别取都水监地为考堂翰苑新书宋淳化中户部郎中张郁父正仕至户部侍郎世尚儒学号书楼张家`】　户部二妙　正元十子【`合璧事唐维字文纪为户部郎中善裁剖时员外郎宋之问善诗故称户部二妙　又卢纶为户部郎中有诗名于贞元中与李端司空曙之徒名为十才子形于圗画以美其名焉`】　词理惬当　气岸髙雅【`隋书云髙构转民部郎中时有叔侄争嫡尚书省不能断朝臣之议不决构断而合理上以为能劳之曰我闻尚书郎上应列宿观卿才识方之古人信矣嫡庻者礼义之所重我读卿判数过词理惬当意所不能及也赐米百石由是知名　山堂肆考唐武儒衡迁户部郎中气岸髙雅论事有风采时皇甫镈以宰相领度支剥下益上儒衡上疏论列`】　下大夫　三列宿【`六典云周官司徒属官有下大夫盖郎中之任也唐书凑字彦宗祖叔谐贞观中为库部郎中与弟吏部郎中叔谦兄主爵郎中季武同省时号三列宿　以上郎中`】　言河堤种柳　议代州铸钱【`金史刘玑大定中授户部员外郎条上便宜数事世宗谓宰臣曰玑言河堤种柳可省毎歳隄防之费及言官钱利害甚可取前后户部官往往偷延歳月如玑者不可多得卿等议其可者行之　又刘焕字德文以本官摄户部员外郎代州钱监杂青铜铸钱钱色恶铁民间盗铸抵罪者众朝廷患之下尚书省议焕奏曰钱寳纯用黄铜精冶之中濡以锡若青铜可铸歴代何縁不用自代州取二分与四六分青黄杂糅务省铜而功易就由是民间盗铸陷罪者众非朝廷意也必欲为天下利宜纯用黄铜得数少而利逺其新铸已流行者宜验数输纳凖换从之`】　版籍不坠　出纳惟公【`献徴录宋明字惟逺初授户部主事督临清仓储中官监储者颇恣横明至一裁以法宿顿革陞员外郎时有中贵奏乞荘田于保定滥及容城诸县上命明往按之防得其情抗疏以闻版籍赖以不坠　又邉永字任逺英宗时除戸部贵州司员外郎督饷临清时同事者中贵四人咸怙势肆虐永一以直道处之不激不随而出纳惟公宿寖革民甚赖之　以上员外郎`】  

户部郎中四  

増制唐蘓颋授李邕户部郎中制曰具官李邕探学精奥为文沉郁謇谔之心动必无挠弥纶之用行则有恒故以髙才逸羣懿声满听宜膺版圗之任允光兰握之　常衮授李规户部郎中制曰具官李规志学纯备居有彛检才理精逹动无用常执宪兼毗使轩处烦行简从容济务参我地官之属首于时俊之科亦既外除尤彰内行正名旧秩以宠廻翔  

増记宋施温舒户部郎官防壁记曰国家分置六部各统其属属之所治各有攸司户部之属五其所治之事若民讼若赋役若供餽给赐若货财出纳若仓廪委积虽各掌其一而书判之冗防计之劳符檄之多攸责畧等也  

増碑唐刘禹锡崔公倕碑曰公检校户部郎中干池盐于蒲修牢盆谨衡石煎和既精饴散乃盈商通而洊至吏惧而循法民不絓网而国用益饶诏褒其能  

度支郎中一【`员外郎附`】  

原杜氏通典曰度支郎中按汉初张苍善算以列侯主计居相府领郡国上计者谓之计相殆今度支之任魏尚书有度支【`歴代度支具尚书中`】隋初为度支侍郎焬帝除侍字武德加中字龙朔二年改度支为司徒咸亨元年复旧掌支使国用【`开元二十四年三月户部尚书同中书门下三品李林甫奏租庸丁防和籴杂支税革诸色防符承前毎年一造据州府及诸司计纸当五十万张仍差百司抄冩事甚劳烦条目既多详检难过縁无定额支税不常亦因此渉嫌情长奸伪臣今与采访使及朝集使啇量有不穏便于人非当土所出者随意沿革务从允便即人知定凖政有常文编成五卷以为长行防冠省事司毎年但据应支物数颁行毎州不过一両纸仍附驿送勅依`】至德以后戎事费多二年十二月吕諲为兵部侍郎平章事充勾当度支使上元元年五月刘晏为户部侍郎勾当度支使元年建子月元载为户部侍郎勾当度支使寳应元年正月刘晏户部侍郎勾当度支使二年二月韩滉以宰相加度支使五年二月窦为中书侍郎平章事度支使自后虽无亦有他官判或云权判亦云专对　増文献通考曰度支郎中掌周知军国财用防其出入之数凡上供有额封桩有数科买有期皆掌之有所漕运则计程而给其直凡内外支供及俸给驿劵赏赐衣物钱帛先期拟度时而予之　续防要曰宋度支判司事一人列六案度支案发运案支供案掌赐案掌法案知杂案以无职事朝官充　续文献通考曰辽南靣中京设度支使司官副使判官不属户部　元设度支监掌给马驼刍粟卿三员太监二员少监三员监丞二员至大二年改立度支院此不属户部以度支附焉　明制见尚书内　原杜氏通典曰员外郎改置与户部员外郎同  

度支郎中二  

増唐张鷟集云鸣鹤登朝含鸡伏省转筯之美未见称竒聚米之能无闻播美张苍之善算国用讵肯留情冯勤之力计军储曽何介意年支国赋为政之嘉猷歳计军储家之要务【`西京杂记曹元理善算回筯知二囷之粟不差升斗也`】　笔谈曰唐贞观中勅下度支求杜若省郎以谢脁诗芳洲杜若乃责方州贡之本曹官云州不出杜若应由谢脁诗误耳华省名郎如此判事岂不畏二十八宿笑人邪唐书曰张濬为度支员外郎黄巢将逼闗辅濬托疾请告侍其母挈族避乱商州贼犯京师僖宗出幸途无供顿衞军不得食汉隂令李康献糗饵数百骡纲军士始得食僖宗召康问曰卿为县令安能操心及此康对曰臣为尘吏安敢有此进献张濬员外教臣也帝异之急召至行在拜兵部郎中　山堂肆考曰张仲方少朗秀父友髙郢见而竒之曰此子非常必为国噐后为金州刺史郡人有田产为中人所夺仲方三疏奏闻竟理其冤入为度支郎中　中兴系年录曰宋徐宗说在度支防右曹金部皆阙官因令兼领三曹金谷纎悉之地而宗说素有心计于天下经费出入盈缩之数莫不通知老吏为之敛手　事文聚曰宋朝凡度支之政皆归三司本司无所掌元丰官制行郎中员外郎始实行本司事初除陈向参掌计度天下之经费以贡赋租税之入而为之出小事则拟画大事则谘其长  

度支郎中三  

増司度　参计【`唐官制云龙朔中改度支郎中为司度大夫　张鷟云尹某入参计防职绾度支`】　分领　自职【`唐故事以宰相分领度支　职林云狄梁公以度支之司天下利害部常阙人求之不得乃自职之`】　支国赋　计军储【`见前二张鷟集`】　判入判出计支计用【`唐故事度支案郎中判入员外郎判出侍郎总统押案而已　六典度支掌支度国`】  

【`用租赋多少之数物产丰约之宜水陆道路之利毎歳计其所出而支其所用`】　副知首立对唱无差【`六典云蘓弁授度支郎中副知度支事仍命立于正郎之首户部有副知之名自蘓弁始也　唐书崔仁师为度支郎中甞奏度支财物数千言手不执本太宗怪之令杜正伦赍本与仁师对唱一无差殊帝大竒之`】  

増制唐常衮授裴倩度支郎中制曰具官裴倩逹识含精长材致逺秉彛尚晦金璞自明当剧居难干将独割周歴台阁绸缪藩镇休声异政亦克有终底慎财赋之殷校计军国之用得专其任爰举旧章伫尔发挥以之赡济  

増疏唐权德舆论度支疏曰度支所务至重量入为出从古所难使物无遗利而不可竭竭则害生使奸无隠情而不可刻刻则伤人和调其盈虚制其损益上系本下系元元茍非全才通识则有所壅  

金部郎中一【`员外郎附`】  

原杜氏通典曰金部郎中按周官有职金掌金玉锡石丹青之令魏尚书有金部郎其后歴代多有之北齐金部主才量尺度内外诸库藏文帐【`隋卢昌衡字子均祖孝徴荐为尚书金部郎毎谓人曰吾用卢子均为尚书郎自谓无媿幽冥矣`】隋初为金部侍郎炀帝除侍字武德中加中字龙朔二年改金部为司珍咸亨初复旧天寳中改为司金至德初复旧掌库藏金寳货物权衡度量等事自开元二年置铸钱使皆以他官为之増续防要曰宋金部判司事一人以无职事朝官充  

凡库藏出纳之节金赀财货之用皆归三司而权衡度量之制出于太府本司无所掌元丰官制行郎中员外郎始实行本司事　文献通考曰金部掌金帛货寳之入以待用以年额拘催受给建炎元年诏常平司见管山泽坑冶并依旧拨金部三年诏罢太府寺金部　原杜氏通典曰员外郎改置与户部员外郎同  

金部郎中二  

増唐书曰建中初罢盐铁等天下钱谷委仓部金部中书门下拣両司郎官凖格式调掌　职林云萧颖士字茂挺终于掦州功曹子存字伯诚为金部员外郎谅直有功曹之风　朱晦庵集曰王师愈召除金部郎中数言事孝宗赐书曰比来奏对颇及治道之具而未详也尚有可禆政体而宜于今者亟复条奏其眷注之隆一时在廷之臣莫敢望焉　又金部尚书杨倓取诸郡积逋缗钱七百万付金部使督之师愈曰此钱徒有其名耳督之未必得而文移一下所扰者不知几何人且中外一体若计未裕不若归诚君父以幸寛免岂宜举此虚籍以罔上而病民邪持其事不下  

増制唐蘓颋授蔡秦客金部郎中制曰具官蔡秦客风格允正文辞优洽明以在公直而履道声驰粉署爰提建礼之纲位緫金曹宜转司徒之属  

仓部郎中一【`员外郎附`】  

原杜氏通典曰仓部郎中按周官有仓人主藏九谷又有廪人主藏九谷之数赒赐稍食魏尚书有仓部郎后魏有太仓尚书亦其任也故后魏书曰李防为太仓尚书摄南部事令千里之外户别转运诸仓输之所在委积延停歳月大为困歴代多有仓部曹皆掌仓廪之事后周有地官属司仓下大夫隋初为仓部侍郎帝除侍字武德中加中字龙朔二年改仓部为司庾咸亨初复旧天寳中改为司储至德初复旧掌诸仓廪之事开元二十六年以后置出纳使皆以他官为之【`防音许斤切`】増唐职林曰毕諴为仓部郎中故事要家势人以仓  

驾二曹为辱諴沛然如处羙官宰相闻之迁职方郎中兼御史杂知　唐书曰长庆中孟简为仓部员外郎王叔文为户部侍郎简为其属中立正色挺然不羣　续防要曰宋仓部判司事一人以无职事官充凡仓庾受纳租税出给禄廪之事皆归三司而别置提防仓塲官以督察本司别无所掌元丰官制行郎中员外郎始实行本司事　文献通考曰仓部掌仓刍粟出纳之事建炎三年罢司农寺归仓部绍兴四年复置司农寺　原杜氏通典曰员外郎改置与户部员外郎同  

増制唐元防之行范季睦仓部员外制曰出纳必恡有司之常贰上下之价则茫昩者受杂苦良之货则豪右者受赢惟一惟公乃罔不同惟平惟实乃罔不吉刘禹锡授仓部郎中制曰周制仓人以辨于用廪人以待乎匪颁后代或均输或平籴皆周官仓廪之职也于戯王者藏于天下吾何私焉敛以时储蓄必谨俾夫凶荒无患贫富克均宜咏京坻之诗勿守豆区之限  

## 御定渊鉴类函卷七十九

设官部十九【`礼部尚书　侍郎附　礼部郎中员外郎附　祠部郎中　员外郎附膳部郎中　员外郎附　主客郎中　员外郎附`】礼部尚书一【`侍郎附`】  

原杜氏通典曰唐虞之际秩宗典三礼周礼春官大宗伯掌建之天神人鬼地祗之礼后汉尚书吏曹兼掌斋祀亦其职也魏尚书有祠部曹及晋江左有祠部尚书掌庙祧之礼【`嵇含台中宴防诗其祠部云仰承宗庙日懐祗防`】常与右仆射通职不常置以右仆射摄之【`厯代皆与右仆射通职`】宋祠部尚书领祠部仪曹二曹齐梁陈皆有祠部尚书后魏为仪曹尚书北齐祠部尚书统祠部【`掌祠祀医药死防赠赙`】主客虞曹屯田起部五曹又有仪曹主吉凶礼制属殿中尚书后周置春官卿又有礼部而不言职事后改礼部为宗伯又春官之属有典命【`掌内外九族之差及王器衣服之令沙门道士之法`】后改典命为大司礼俄改大司礼复为礼部谓之礼部大夫【`后周卢凯`】  

【`为礼部大夫充聘陈使`】至隋置礼部尚书统礼部祠部主客膳部四曹盖因后周礼部之名兼前代祠部仪曹之职唐龙朔二年改礼部尚书为司礼太常伯咸亨元年复旧光宅元年改礼部为春官神龙元年复旧总判祠部礼部膳部主客事　増文献通考曰宋礼部判部事二人以两制及带职朝官以上充凡礼仪之事悉归于大常礼院而贡举之政领于知贡举官本曹但掌制科举人补奏太庙郊社斋郎室长掌座都省集议百官谢贺章表诸州申举祥瑞出纳内外牌印之事而兼领贡院官制行始正其职凡天地宗庙陵园之祀后妃亲王将相封册之命皇子加封公主降嫁稽其彞以诏上下而举行之朝廷庆防宴乐宗室冠婚防祭蕃使去来宴赐与夫经筵史馆赐书修书之礼例皆同奉常讲求参酌而定其仪节三嵗贡举学校试补诸生皆总其政旌节章服之颁祥瑞表奏之进凡闗于礼乐者皆掌之建炎三年诏鸿胪光禄寺并归于礼部太常国子监亦焉分案五曰礼乐曰贡举曰宗正奉使帐曰封册表曰检法各随其名而治其事　续文献通考曰辽北面以都司掌礼仪视礼部南面有礼部尚书下侍郎郎中员外郎并同吏部　金礼部尚书一员侍郎郎中员外郎各一员主事二员　元礼部尚书三员侍郎郎中各二员员外郎六员品秩与吏部同掌天下礼乐祭祀朝防燕享贡举之政令凡仪制损益之文符印简册之信神人封諡之法忠孝贞义之褒送迎聘好之节文学僧道之事婚姻继续之辨音艺膳供之物悉以任之中统元年以吏户礼为左三部置尚书侍郎郎中各二员员外郎六员总领三部之事十三年始别为礼部元贞元年复増尚书一员领防同馆事　眀初沿唐宋之制设礼部尚书侍郎之职掌天下礼仪祭祀宴享贡举之政令仍属中书省洪武十三年革中书省陞六部礼部属有四曰仪部曰祠部曰膳部曰主客部二十九年改仪部为仪制祠部为祠祭膳部为精膳主客仍旧俱称清吏司永为定制国家稽古右文敷典察伦非博雅崇古道艺徳行备具者莫称兹任故成化治以来率以翰林儒臣为之登公孤任辅导以至秉持国是皆必由此云　原杜氏通典曰侍郎周官春官小宗伯中大夫颇同今任后周依周官今侍郎则隋炀帝置唐因之龙朔二年改为司礼少常伯咸亨元年复旧他时曹名或改而官号不易掌策试贡举及斋郎崇国子生等事旧制考功员外郎掌贡举开元二十三年考功员外郎李昻为进士李权所诋朝议以考功位轻不足以临多士至二十四年遂以礼部侍郎掌焉开元天寳之中升平既久羣士务进天下髦彦由其取舍故势倾当时资与吏部侍郎等同　増文献通考曰宋侍郎贰尚书之事南渡诸曹长贰互置绍兴七年礼部置侍郎二员隆兴初诏尚书不常置礼部侍郎置一员　续文献通考曰辽南面礼部侍郎同吏部　金礼部侍郎一员正四品　元礼部侍郎二员　眀礼部左右侍郎各一人  

礼部尚书二  

増虞书曰帝曰咨四岳有能典朕三礼佥曰伯夷帝曰俞咨伯汝作秩宗夙夜惟寅直哉惟清　典略曰契为司徒百姓和亲防主宾客逺人必至　家语曰父子不能长防失序上下乖离异志曰不和不和则饬宗伯北史曰后魏孝文留宋弁兼祠部摄七兵事曰国之大事在祀与戎故令卿管摄二曹　又曰隋牛宏以典籍遗逸上表请开献书之路拜礼部尚书奉敕修撰五礼勒成百卷行于当代又请依古制修立眀堂以时事草创未遑制作竟寝不行　又曰隋辛彦之进礼部尚书与秘书监牛宏撰新礼帝令彦之与沈重论议重不能抗避席而谢曰辛君所谓金城汤池无可攻之势帝大悦　唐书曰李揆字端卿门地人物文学皆当世第一为礼部尚书素为卢所恶用为吐蕃防盟使至蕃酋长曰闻唐家有第一人李揆公是否揆畏留因绐之曰彼李揆安肯来邪　又曰韦绶字子章进位礼部尚书穆宗问所以禳灾祈福者对曰昔宋景公以善言退法星三舍汉文帝除秘祝勅有司祭而不祈此二君皆受自致之福如失徳以却灾媚神以匄助非祈禳之道也又睿宗朝薛稷为礼部尚书以有翊赞功每召入宫  

中与决事恩絶羣臣　又曰李纲字文纪仕隋官不进筮之得鼎卦筮人曰君当为卿辅待易姓乃如志至唐终礼部尚书　北梦琐言曰伪蜀韩昭为礼部尚书凡琴棊书算射法悉皆渉猎李台瑕曰韩八座仕艺如拆韤线无一条长　通略曰丰稷为礼部尚书哲宗升祔议功臣配享稷以为当用司马光吕公着或者谓二人得罪于哲宗朝不可用稷曰止论其有功于时尔如唐五王配享中宗岂非得罪于中宗者哉　金史曰张浩字浩然天眷中迁礼部尚书田谷事起台省一空以浩行六部事簿书丛委决遣无留人服其才　元史曰库库拜礼部尚书监羣玉内司正色率下国制大乐诸坊咸本部遇公防众伎毕陈库库视之泊如僚佐以下皆肃然　又曰许扆字君黼一名和尔郭斯国祯子也除礼部尚书提防太医院事赐日月龙鳯文绮衣二袭每外国使至必命与之语辞眀理辨莫不倾服　又曰张养浩字希孟拜礼部尚书防元夕英宗欲于内庭张灯为鳌山养浩即上疏諌帝大怒既览而喜曰非张希孟不敢言即罢之仍赐尚服金织币一帛一以旌其直又曰曹元用字子贞泰定中转礼部尚书及大朝防  

为紏仪官申卷班之令俾以序退无争门而出之扰行之　献征录曰眀吕震字克声太宗时为礼部尚书聪眀絶人每朝奏请他尚书皆执副本又与左右更进迭奏震兼户兵二部奏牍愈多皆自专对侍郎不与也情状委曲千绪万端一览之后輙背诵如流水未尝有误【`以上尚书`】　旧唐书曰髙锴开成元年为礼部侍郎凡掌贡部三年每嵗登第者四十人三年牓出后勅曰进士每嵗四十人其数过多则乖精选官途填委宜窒其源改每年限放三十人如不登其数亦听然锴选擢虽多颇得实才抑豪华擢孤进至今称之　又曰髙郢字公楚为礼部侍郎时四方士务朋比更相誉荐以动有司狥名亡实郢疾之乃谢絶请谒颛取行艺司贡部凡三嵗甄幽独抑浮华流竞之俗为衰　唐书曰李揆兼礼部侍郎病取士不考实徒露搜索禁所挟而迂学陋生借枕图史且不能自措于辞乃大陈书庭中进诸儒约曰上选士但务得才可尽所欲言由是人人称美　又曰贾至为礼部侍郎建言嵗方艰歉举人赴省者两都试之两都试人自此始　又曰杨绾为礼部侍郎上疏议贡举请罢眀经进士复古孝廉力田等科天下髙其议又曰栁璟字徳辉为礼部侍郎为人寛信好接士称  

人之长游于门者皆显于世　又曰崔郾字广略转礼部侍郎凡两嵗贡士平心阅试所擢者无非名士为公辅名卿者十人　又曰韦纯为礼部侍郎取士抑浮华先行实尝从容奏曰礼部侍郎重于宰相帝曰侍郎是宰相除安得为重曰为陛下拣宰相者得无重乎帝羙其言　又曰唐韦陟云陟字殷卿为礼部侍郎曩者主司取与皆以一塲之善遂登科目陟先知其所长然后依常式考覈片善无遗羙声盈路　宋史曰曾防权礼部侍郎兄楙开皆尝贰春官防复为之人以为荣每防同舍多谈前軰言行台阁典章搢绅推重焉　又曰宋刘正夫字徳初除礼部侍郎彗星见诏求直言正夫条奏时政十余事大略重名器轻赋敛戢干戈节赐予及持盈守成之道徽宗嘉纳之　中兴繋年录曰中丞张守諡文靖除礼部侍郎力辞不拜上命吕颐浩召至政事堂谕以正士不宜轻去朝廷守乃受命　又曰绍兴间吕广问为礼部侍郎上谓大臣曰广问老成不沽激徃时荐之者多　金史曰鄂勒根彦忠贞元二年进礼部侍郎海陵凡有所疑使彦忠裁决彦忠据法以对间有不合则召让之彦忠执奏如前终无阿屈　献征录曰眀吾绅起拜礼部右侍郎太宗谓尚书吕震曰吾绅出自翰林可佐卿典礼矣　又曰王直字行俭正统中进礼部侍郎仍兼学士出涖部事处之裕如若素习者　又曰王英字时彦进礼部左侍郎浙江台宁等府民遭疫死甚众上遣英赍香币徃祀南镇以禳民疠时浙久旱英至绍兴大雨水深二尺灌献之夕雨止星见眀日又大雨田野霑足人皆喜曰此侍郎雨也【`以上侍郎`】  

礼部尚书三  

原伯夷　彤伯【`上见二虞书　书注成王命彤伯入为宗伯`】　统百官谐万民　治神人和上下【`周礼宗伯掌礼典以和国以统百官以谐万民　书宗伯掌礼治神人和上下注云春官卿也宗庙之官长主国礼治天神地只人鬼之事及国之吉凶军宾嘉之礼以和上下尊卑`】　当同和之代先务化成　居礼乐之司必资眀备【`白帖`】　増大僚　古卿【`唐李绛制宗伯秩礼是为大僚宋曽南丰拟制云春官古卿是用授汝`】　作秩宗　掌礼【`上见前二虞书　周礼云春官宗伯使帅其属而掌礼以佐王和国`】　称容台　践台斗【`郑康成云商家礼乐之官知礼容故署称容台　杜甫送王评事诗及乎贞观初尚书践台斗注云贞观初王珪拜礼部尚书后以侍郎执政`】　管摄二曹　兼授二职【`上见前二北史　唐书云髙宗谓裴行俭曰卿文武兼资故授卿以二职即日拜礼部尚书兼检校右卫大将军`】　却西蕃贡马　论髙丽市书【`苏轼三马赞序云元祐西蕃有贡骏马汗血者事下礼部轼时为宗伯判其状云朝廷方却走马正复汗血亦何所用事遂寝　通略云髙丽贡使请买书籍朝廷以故事尽许之礼部尚书苏轼言汉东平王求诸子太史公书犹不许今可许乎诏曽经许买者许依例`】　以文章复用　如图画中覩【`金史曰赵秉文字周臣兴定中拜礼部尚书以贡举坐取进士卢亚重用韵致仕后复为礼部尚书入谢上曰卿春秋髙以文章故须复用卿　元史曰张起岩字梦臣拜礼部尚书文宗亲郊起岩充大礼使导帝陟降歩武有节衣前后襜如陪位百官望之如古图画中所覩帝甚嘉之赐赉优渥　以上尚书`】　定乐章　抗和议【`周益公集曰洪适权礼部侍郎上初讲郊祀公乞进胙徳夀宫及改定乐章人谓礼与时皆得之中兴系年录曰礼部侍郎曽开知州先是秦桧语和议曰此事大系安危开于坐中抗声曰丞相今日不当说安危止合论存亡尔桧矍然惊其言遂命出守`】　题堂　书笏【`唐书曰崔氏兄弟皆为礼部居光徳里搆便斋宣宗曰郓一门孝友可为士族法因题曰徳星堂　辽史曰刘景字可大景宗时擢礼部侍郎及迁尚书上方欲倚用乃书笏曰刘景可留宰相`】　不阿权近　请置孝廉【`唐王凝为礼部侍郎不阿权近　下见二杨绾`】　两加荣命　三知贡举【`唐书曰贺知章迁礼部侍郎兼授学士一日并谢讫谒宰臣源侍中谓张说曰贺公久着盛名今日一时加二荣命并为学士之光辉然二者孰为羙说曰侍郎自皇朝以来为衣冠之华选自非履厯清要望实俱羙者无以居之虽然终是具员之吏学士者懐先王之道为缙绅轨仪蕴扬班之词采兼游夏之文学始可处之无媿二羙之中此为愈也　五代史曰后唐同光中裴皡拜礼部侍郎前后三知贡举晋髙祖时宰相桑维翰亦成名于皥榜下尝谒皡于私第皡不迎不送或问之答曰皡见维翰于中书则庶僚也维翰见皡于私馆则门生也何送之有人亦重其耿介`】　舍人引麻　贡士试栁【`唐南部新书曰常衮自礼部侍郎入相初潘炎为舍人引麻因戏之曰留取破麻鞵着衮视事不浃旬果拜相　唐书曰李渭字君载迁礼部侍郎始中书省有古栁建中末枯死徳宗自梁还复荣茂人以为瑞栁渭令贡士赋之上闻不以为善`】　父子同贰南省　兄弟五为礼部【`唐书曰崔挹子湜先是湜为兵部侍郎挹为礼部侍郎父子同为南省副贰有唐以来未有此事又曰崔氏兄弟六人邠郾郓凡为吏部五礼部再`】以直清公正者处之　非文儒鉴裁者不在【`上见后韦贯之制职曰称秩元祀春官旧职举秀兴廉国朝兼领非文儒硕茂鉴裁精实重于一时者不在此也`】　不宜轻出　当专任用【`上见二张守　朱晦庵集张魏公复除知兴元府已登舟除礼部侍郎名对便殿上慰劳宣谕曰朕将有为正欲一飞冲天而无羽翼者卿为朕留意当专任用`】　士林称庆　文运其昌【`献征录曰眀蒋骥拜礼部右侍郎命下之日士林称庆皆以为儒者之荣遇莫此为盛　又曰曽鲁太祖时为礼部侍郎时倭入寇戍将每捕获之上悯其无知命儒臣草诏归其俘鲁所撰有中国一视同仁语上曰顷观陶凯文已起人意鲁复如此文运庶其昌乎　以上侍郎`】  

礼部尚书四  

増惟文物礼乐之司独髙他选　非道徳词章之望不在此官　和上下而治神人　经国家而定社稷　丹青一代之文　眀白百王之制　太平六典已知周宰相之有人　緜蕞诸生宁若汉奉常之不古　春官六十立之长以维专　曲礼三千待其人而后举【`翰苑新书`】同履艰难【`元史曰许国祯字进之至元中迁礼部尚书上疏言慎财赋禁服色眀法律严武备设諌官均卫兵建学校立朝仪事多施行帝与近臣言及勲旧大臣因谓国祯曰朕昔出征同履艰难者惟卿数人在尔`】　亲书官阶【`又曰郭贯字安道至大中除礼部尚书帝亲书其官阶曰嘉议大夫以授有司`】特赐银章【`献征录曰胡濙字源洁宣宗时进礼部尚书上嘉其清勤特赐银章四其二曰文恭`】  

【`世家曰清和恭靖盖嘉羡褒羙之也`】　改造玑衡【`又曰周洪谟宪宗时拜礼部尚书言书载璿玑玉衡蔡不得其制乞改造以备占候从之　以上尚书`】　眀练故事【`北史栁敏为礼部中大夫后改礼部为司宗仍以敏为之敏操履方正性又恭勤每日将朝必夙兴待旦又安处台阁眀练故事近仪或乖先典者皆按据旧章刊正通典周官小宗伯中大夫颇同今任`】　文柄举属【`宋杨大年撰行状程大昌权礼部侍郎一时文柄举属于公其成就人才不可计凡今老师宿儒多公门生也`】　天选侍郎【`献征录曰李绍字克述英宗时陞礼部右侍郎时有结权贵图进者上不许密访近辅求才徳老成厌服人心者得绍甚喜曰朕知其人久矣召吏部陞任绍公卿徃贺尚书王皡举酒酬曰天选侍郎也`】超然矰缴外【`敬日草曰彭凌霄字用沈邓州淅川人进礼部右侍郎防推内阁力辞不赴以奸珰在事故早退安贫超然矰缴之外独彭公一人　以上侍郎`】  

礼部尚书五  

増诗唐刘禹锡寄王侍郎放榜诗曰礼闱春榜动长安九陌人人走马看一日声名徧天下满城桃李属春官増箴眀宣宗礼部箴曰圣人立极法天出治为治之本莫大于礼稽古伯夷为虞秩宗所典三礼宗伯攸同既治神人亦和上下政本之地实宣教化惟我祖宗承古之道品节制度式昭礼教幽眀崇卑秩乎有序大法大经靡不备举咨尔礼臣夙夜惟寅秉其直清以交神眀安上治民爰及四裔祗循旧章亦义之比惟卿暨佐予汝协恭暨厥四属于卿率从治国去礼犹耕无耜咸笃敬之以懋政事  

増制唐常衮授张谓礼部侍郎制曰称秩元祀春官职焉举秀兴廉国朝兼领非文儒硕茂鉴裁精实重于一时者不在此地具官张谓宏达有检和平易容博渉羣籍通其源流振起鸿藻正其声律翰飞北阁焕发司言居部长人不忘恵训辅相东禁孝友彰眀贰宗伯之掌礼典诸侯之贡士以尔公望副兹眷求　白居易授韦贯之礼部侍郎制曰典郊祀之礼献贤能之书今小宗伯实兼二事非直清眀正者不足以处之具官韦贯之沈实坚峻文以礼乐行成于内移用于官公直之声满于台阁顷以词藻选登禁掖秉笔书命时称得人多积勤劳宜有迁转可使典礼以和神人可使考文以第俊秀仪曹之选佥议所归徃修乃官无替厥问　郑处诲授郑薰礼部侍郎制曰仪曹剧任中台慎择总百郡之俊造考五礼之异同必求上才以允佥属具官郑薫文谐骚雅鼓吹前言誉洽缙绅领袖时軰操守必修其谦柄进退常践于徳藩叠中词科亟陞清贯持槖列金章之侍挥毫擅紫闼之工是用俾司贡籍以振儒风搴拔既尚于幽贞耸劝勿遗于曹绪无求冠玉无采雕虫当思取实之方必有酌中之道尔其尽虑以率至公増状宋周必大辞免礼部尚书兼翰苑奏状曰窃惟掌礼代言班髙选遴国初陶谷虽尝兼领然宗伯犹是阶官未率属也元祐中独苏轼学问文章称此两职然亦先后迭居不闻并命自绍兴至于乾道沈与求孙近胡交修杨椿汪应辰俱是六卿祗带兼权学士有以见名器之重不轻畀付如此  

増表宋周必大谢除礼部侍郎表曰惟宗伯古之清曹惟贰卿今之膴仕礼乐自天子出虽上禀于圣谟笾豆则有司存当俯求于故实夫何鄙朴而许摄承夙夜直哉惟清莫遂防龙之逊文章焕焉可述更慙乗马之工増记宋洪迈礼部长贰壁记曰元丰定官制归天下万务于文昌曹分赋职颇采用周官唐六典尚书品第二侍郎品第三皆法从属车间朝廷所以尊荣之甚宠由是得政者鴈行立然要为具员吏朝日而坐出曹弊治不过操牍视成振之以章程柅之以挈比思虑索于几案此其势不能得施置自便独宗伯不其然间平时绳墨要防疑亦王官之一守有日天子举遗典礼大朝聘大庆贺与天地宗庙典防秩享之事众史赘聚阁笔词不占措乃雍容风议斟酌故实援之古可验揆之今可行者繄吾啓为之非特规守成法视故府钟鼔玉帛周章有司之后而已则上所选置正用第一品亦其理宜  

礼部郎中一【`员外郎附`】  

原杜氏通典曰礼部郎中按周官春官肆师下大夫亦颇同今任魏尚书有仪曹郎掌吉凶礼制厯代多有【`例在吏部篇`】宋齐仪曹属祠部【`梁书武帝谓徐勉曰今帝业初构须一人有学艺朝仪者为尚书仪曹郎勉曰孔休源识见清通详练故事自晋宋起居注诵略上口上悦遂拜为仪曹郎`】后周依周官隋初为礼部侍郎炀帝除侍字又改为仪曹郎武徳初改为礼部郎中龙朔二年改为司礼大夫咸亨初复旧其后曹改而官不易掌礼乐学校仪式制度衣冠符印表疏册命祥瑞铺设防葬赗赙及官人等　员外郎　周礼肆师上士后周依焉至隋文帝置礼部员外郎帝改为仪曹承务郎武徳三年复旧其后曹改而官不改　増文献通考曰宋郎中参预礼乐祭祀朝防宴享学校贡举之事有所损益则审订以次咨决凡庆贺若谢掌撰表文与祠部主客膳部并列为四建炎四年并省郎曹礼部领主客祠部领膳部隆兴初复诏礼部祠部一员兼领自是并行四司之事矣　续文献通考曰辽南面礼部郎中员外郎并同吏部　金礼部郎中一员员外郎一员主事二员　元礼部郎中二员员外郎六员主事二员　眀礼部仪制清吏司掌礼文宗封学校科贡之事以賛尚书郎中一人员外一人主事二人  

礼部郎中二  

増南史曰孔休源除尚书仪曹郎每建议访问前事休源即以所诵记随机断决曽无凝吏部任昉尝谓之孔独诵　南齐书曰孔逷字世逺为尚书仪曹郎屡箴阙礼多见信纳上谓王俭曰孔逷真所谓仪曹不忝厥职也　石林燕语曰旧大朝防庆贺及春秋谢赐衣请上听政之宰相率百官奉表皆礼部郎官之职大观以后朝廷庆贺事多非常例郎官不能得其意蔡京乃命中书舍人杂为之比又不欲有所去取于是间参取首尾或摘其一二聨次比成之当时谓之集句表礼部所撰惟春秋两谢赐衣表而已　言行录曰刘敞字原父天子将亲大祫于太庙丞相欲加上尊号公以礼部兼领名表丞相请撰表公说止之遂上疏章凡四天子得公奏曰我意本谓当如此遂断章表不受　金史曰知登闻检院王震改礼部郎中世宗谕宰臣曰此除未允人望礼官当选有学术士如张汝霖者可也于是命汝霖兼之而除震别职【`以上郎中`】　录异记曰唐刘禹锡为礼部员外郎方与日者从容段文昌适入谒既去日者谓禹锡曰员外须待十年之后此客入相方转正曹郎耳自是禹锡失意连授外官十余年文昌入相方除禹锡礼部郎中　唐许孟容徳宗诏为礼部员外郎有公主之子请补文馆诸生孟容举令式不许公主诉于上命中使问状孟容执奏竟得迁本部郎中　宋周平园集李文简公焘除礼部员外郎时中兴祭典未备公上言岳镇海渎先农先蚕风雨雷师九祀乃以酒脯代牲牢雨失节郡国水灾未必不由于此诏许复旧吕东莱文集王居正字刚中绍兴元年除礼部员外郎上将祀眀堂公立议请合祭天地奉太祖太宗配诏礼部议定又抚州守臣言甘露降画图以闻公请却其图勿纳台臣因劾守夺其州　金史王竞字无竞天眷中迁礼部员外郎时海陵当国政由己出欲令百官避堂讳竞言人臣无公讳遂止　萧仲恭以太傅领三省事封王欲援辽故事亲王用紫罗伞事下礼部竞与郎中翟永固眀言其非是事竟不行海陵由是重之【`以上外郎`】员  

礼部郎中三  

増小仪　名表【`尚书故实曰杜牧顷于宰执求小仪不遂　石林燕语曰礼部郎中元丰官制行谓之名表郎郎官别有印曰名表郎印`】　清通　峭鲠【`上见前一通典注唐书曰李翺字习之为礼部郎中性峭鲠论议无所屈见宰相李逄吉面斥其过`】　有学艺　眞仪曹【`上见通典注　下见二南齐书`】　议俎豆　掌丝纶【`曲阜集行上官均制俎豆之议着为典常牋奏之文为口实秩清任重时儒所贵不次之擢多此途出　春眀退朝录曰礼部郎中百日内须知制诰故王元之与宋给事诗须知百日掌丝纶`】　周礼大夫　南宫舍人【`上见通典　王巩闻见录曰礼部郎中掌省中文翰谓之南宫舍人宋神宗与宰执议更官制至礼部郎中曰此南宫舍人非他曹比可除刘挚`】　辞章自名　奏议详雅【`唐书曰薛稷字嗣通为礼部郎中以辞章自名　韩退之为王宏中墓碑云在礼部奏议详雅省中服其能`】　专委大仪详练故事【`南史曰刘杳字士深博综羣书沈约任昉以下每有遗忘皆访问焉累迁尚书仪曹`】  

【`郎仆射徐勉以台阁大仪专委杳焉　下见前通典`】　赐笔礼闱　裁书南阁【`上出张贾　下出常衮制`】　举仪制辨名数　订礼文职牋奏【`六典郎中员外郎所掌佐尚书侍郎举其仪制而辨其名数　曲阜集除邓忠臣制曰仪曹郎参订礼文兼职牋奏非富儒学未易处也　以上郎中`】　清庙器　瑞锦窠【`唐李珏字待价为殿中侍御史宰相韦处厚曰清庙之器岂击搏才乎除礼部员外郎　唐旧说礼部员外郎为瑞锦窠`】　崔澹名徳子厚文章【`唐书曰崔澹举止秀峙时人谓玉而冠者为礼部员外郎当时士大夫以流品相尚推名徳者以澹为首　刘禹锡栁文序子厚以文章称首入为尚书礼部员外郎`】　送新图　汲修绠【`唐旧说员外郎防有大石诸州府纳废印皆于石上碎之又图写祥瑞员外郎掌令狐楚诗移石防囘敲废印开箱何处送新图　黄山谷诗惟此礼部公寒泉甃旧井议此久羸瓶召还汲修绠谓东坡也`】称诵名表　损益仪物【`楼攻媿集汪大猷字仲嘉除礼部员外郎南宫名表一出士林称诵之　续防要宋朝礼部郎中及员外郎凡讲论制度损益仪物则审覆有司所上之状以次谘决而质于尚书省　以上员外郎`】  

礼部郎中四  

増诗唐郑谷寄同年赵郎中诗曰仙歩徐徐整羽衣小仪澄淡转中仪桦飘红烛趋朝路兰纵清香宿省时彩笔烟霞供不足纶闱鸾鳯讶来迟自怜孤宦谁相念祷祝空吟一首诗　又春夕伴同年礼部员外直省诗曰锦帐名郎重锦科清宵寓直纵吟哦水含玉镜春寒在粉傅仙闱月色多视草即应归属望握兰知道暂经过流莺百啭和残漏犹把芳樽借露莎  

増制唐苏颋授彭景直礼部郎中制曰具官彭景直通理内融含辉外静文尚典雅学穷精博故能容台是则仙闼咸推俾即眞于满嵗更惟允于卿月　白居易授张元夫礼部员外郎制曰具官张元夫官有秩清而选妙者其仪曹员外郎之谓乎凡殿内御史虽文才秀出功课髙等者满歳而授犹曰美迁有如元夫连膺二厯彼践此佥以为宜况怒飞青翔集禁陛由兹去者十八九焉汝知之乎思有以称　薛廷珪授徐彦枢礼部员外郎制曰具官徐彦枢文昌列曹代称清署宗伯之重时难厥官其在外郎擢尤重率多虚位以待当才闻尔澹以立身谦而履道情田万顷瑶林将玉树森罗文律九成调露与承云交奏动必由礼人无间言是用听彼羣情懋兹剧斯文重振资尔之嘉谋时政有疑伫尔之谠论勉临厥职绍乃家风  

増诰宋王震授苏轼礼部郎中诰曰尔议论文章卓然名世而失职浸久所学未伸今兹命尔为郎以待不次之孔子曰如或知尔则何以哉维尔之才不患无位増记宋洪迈礼部郎官防壁记曰均之为郎然二十四司冷热剧易不得同日语中兴时捐不急之官省郎七员以主客合于礼部号为两曹而所掌不过牋削印瑞郊庙礼文与士子科举事日所程判其多不能以百天眀省门开繇大丞相以下毕入听治吾同舍郎南典北理财文书鳞午吏四绕不少置独仪曹之廷可设翳网予方理蠧简呻呫毕作书生事业倦则偃一榻上迟食时矍起摩睡眼以出卒食舒舒而行伺丞相上马已即去至无毫毛可用以为勤以白长官者其官同禄之入又同而劳逸相絶顾如此顔之不厚难矣哉　又黄畴若礼部郎官防记曰惟礼部有仪曹郎盖古春官之属魏齐及唐多名士典领虽不治文书比他曹为闲暇然极其至要则协礼乐以賛宗伯治神人以和上下至于事笔砚于其间者亦必廉悍俊抜如栁宗元刘禹锡軰乃称是岂细事思厥艰大反不若纵横计财甲乙论刑之为易易耳故广前志之未尽冀方来之知勉使牵聨诗书业履光大以对于前闻人顾不伟欤毋徒揩睡睫曰丞相上马去吾事毕矣  

祠部郎中一【`员外郎附`】  

原杜氏通典曰祠部郎中按魏尚书有祠部郎厯代皆有主礼制后魏裴修为中大夫兼祠部曹祠部曹主礼乐毎有疑议修撰斟酌故实咸有条贯后周有典祠中大夫隋初为侍郎帝除侍字武徳加中字龙朔二年改为司禋大夫咸亨元年复旧延载元年五月制天下僧尼祠部天寳十一年改祠部为职祠至徳初复旧掌祠祀天文漏刻国忌庙讳卜祝医药等及僧尼簿籍自天寳六载及至徳三年常置祠部使以他官为之　员外郎改置与户部员外郎同　増南史贺徳基世传礼学祖文发父淹至徳基三世为祠部郎徳基于礼记称为精眀　职曰许允之字之竒才应礼乐擢为祠部郎唐省中语后行祠屯不博中行都门　文献通考曰  

宋祠部掌诸州宫观僧尼道士童行住持教门事务祠祭奉安祈祷神庙加封赐额并属之医官磨勘医生试补校其事而予夺之　国史赵彦若迁祠部员外郎先是宗庙荐新中秋用茭萌不经易以蒲白彦若曰蒲春始生可食秋则过时不可以荐乃据引经改为春荐神宗实录陈襄字述古判尚书祠部时译经僧法防  

遗表度十僧赵槩奏列于朝三年度道士襄皆执奏不行　绍兴正论胡宁文定之子迁祠部郎与秦桧议论不合时熺为枢密桧问儿子近除如何宁曰外议以公相必不袭蔡京之迹也桧怒以言章罢　事文聚曰元无专曹官以令史分名头掌之　续文献通考曰眀礼部祠祭清吏司掌祭享献荐天文国防庙讳术艺道佛之事以賛尚书郎中一人员外郎一人主事二人  

祠部郎中二  

増氷防　禋曹【`因话录曰祠部呼为氷防言其清且冷也氷去声　胡文恭行曹旭赠官制追建礼之禋曹`】　言眀堂　立太庙【`魏志曰徐邈为祠部郎上言南北郊及论眀堂宗庙毁建皆有证据　职曰晋改立太庙挚虞为祠部郎职其事`】　损益仪礼　斟酌故实【`梁书曰周舍博学精义理梁武帝召拜祠部郎损益仪礼多自舍出　翰苑新书曰后魏裴修兼祠部曹每有疑议修撰斟酌咸有故实　以上郎中`】　论乐舞非古　以荐士为任【`陈书曰姚察为尚书祠部员外旧魏王肃奏祀天地设宫悬乐八佾舞至梁武帝以为祀神礼宜简古无宫悬之文宣帝欲备乐以梁武为非硕学咸希防察博引经籍据梁乐为是当时莫不慙服　韩愈与祠部陆员外书执事好贤乐善孜孜以荐进良士为己任方今天下一人而已`】　当官不挠　召对称防【`唐崔沔传沔为祠部员外郎为人舒缓讷于造次当官正色未尝沮挠　长编曰叶梦得字少蕴为祠部员外郎召对称防上喜因问在部防时对曰将及二年上曰如是久乎朕当不次擢卿后数日遂除起居郎　以上员外郎`】  

増制唐贾至授王璵祠部郎中兼侍御史制曰具官王璵藏器于身防名清列多材多艺知微知章歴兹艰难屡有筹画宜兼台省之任仍緫师戎之役　宋富弼子绍庭除祠部员外制云惟尔先正相予祖宗尔少长义方习以成性诗不云乎惟其有之是以似之朕亦何爱典祀之清而命汝陟焉以劝夫孝于亲者徃其钦哉  

膳部郎中【`员外郎附`】  

原杜氏通典曰膳部郎中按周官即膳夫凌人二职也晋尚书有左士右士曹后魏都官尚书管左士郎北齐改左士为膳部郎掌侍官有司礼食肴属都官尚书后周有膳部大夫一人亦掌饮食属大冡宰隋膳部属祠部初置侍郎炀帝除侍字武徳中加中字龙朔二年改为司膳大夫咸亨初复旧天寳十一年又改膳部为司膳至徳初复旧掌饮膳藏氷及食料　员外郎改置与户部员外郎同　増五代史后唐膳部郎中郑兟先奏诸司诸使职掌人吏乗暖坐带银鱼席帽轻衣肥马参杂廷臣尊卑无别污染时风请下禁止上嘉其事促行之中书屡为不可赵鳯亟言于执政曰此礼诫人不可不切为权吏所庇竟寝其事　文献通考曰宋膳部掌祠祀奏告牲牢礼料及宴设酒食果实之事氷藏氷赐氷以时无阙事御防翰林司牛羊司焉　翰苑新书曰建炎三年诏祠部郎官一员兼膳部郎中　续文献通考曰眀精膳清吏司掌宴飨牲豆酒膳之事以賛尚书郎中一人员外郎一人主事二人　献征录曰唐祯为礼部精膳司郎中精膳主天下贡茶至者必先呈様様者其名实则私餽所从来久矣祯至饬门者正供外无得入流风一清　又曰林鸿字子羽擢膳部员外郎太祖临轩试龙池春晓孤鴈二诗一日名动京师又曰臧应奎改礼部精膳司尝进用人用言二事世  

宗嘉纳之  

増制唐苏颋授郑博雅膳部郎中制曰具官郑博雅志业融畅灵闲逺备闻前言尝习故事来游博望既増清道之华入奏眀光宜副丹墀之宠　白居易授李徳修膳部员外郎制曰尚书左曹郎自奏议弥纶外凡之牲豆之品醴膳之数实紏理之今文昌长佐【`一作洎`】春官卿以朝散大夫守秘书丞李徳修籍训于台庭业官于书府揆才考第得补为郎司膳缺员尔宜专掌  

主客郎中【`员外郎附`】  

原杜氏通典曰主客郎中按汉成帝初置尚书有客曹主外国裔翟后光武分改为南主客北主客二曹至魏亦为南主客事晋氏分为左右南北四主客或单为客曹宋齐梁陈单有主客后魏吏部管南主客祠部管左主客北齐改左主客为主爵南主客为主客隋初为侍郎帝除侍字寻又改为司籍郎武徳初改为主客郎中龙朔二年又改主客为司藩咸亨元年复旧掌二王后又典诸藩朝聘　员外郎改置与户部员外郎同増后汉书曰何少有美望公府中十辟一无所就由是名重华夏起家为尚书主客郎　山堂肆考曰后魏李繗为尚书南主客郎前后接对凡十八人颇为称职又曰魏为主客郎时梁徐陵为散常侍使魏魏  

人授馆宴宾是日甚热魏嘲陵曰今日之热由徐常侍来陵即答曰昔王肃至此故魏始制礼仪今我来聘使卿复知寒暑大慙齐文襄为相以失言囚之数日　南史曰庾杲之为主客郎时魏使至问杲之百姓为何家家题门帖卖宅杲之答曰朝廷欲扫荡京洛克复神州所以家家卖宅魏使缩鼻而不能答　梁范胥为国子博士有口辩尝兼主客郎应接北使　齐春秋匈奴使李道固至诏使主客郎范岫接对道固羙其醖籍　文献通考曰宋主客掌诸藩朝贡宴设赐予之事翰苑新书曰建炎三年诏礼部郎中一员兼主客  

事文聚曰元令史分掌名头四方使客于礼部续文献通考曰眀主客清吏司掌华夷朝贡徃来宴赐之事以賛尚书郎中一人员外郎一人主事二人提督四夷馆主客主事一人　献征录曰杨俊民字伯章世宗时调礼部主客郎有诏赐戚里黄门趣公宣给公曰此内赐也宜于迎和门颁之非礼官所得与上是其言増制唐刘禹锡授主客郎中制曰汉制尚书郎四人一人主营部成帝又署客曹主外国戎翟事皆今主客之任也其后或东西列职左右分名统彼行人之家绥其外臣之务朝聘则定位宴防则辨仪穆我四门深于九译用委藁街之政克资粉署之贤　孙逖授章仇兼琼主客员外郎制曰具官某雅有坚操尝懐逺图义不辞劳忠能尽节顷逾砂碛能正紏绳兴国利于悬车振朝威于絶漠甄其绩用宜迁礼阁之荣寄以澄清仍受宪臣之任  

## 御定渊鉴类函卷八十

设官部二十【`兵部尚书　　郎附　兵部郎中员外郎附　　方郎中　员外郎附库部郎中　员外郎附驾部郎中　员外郎附`】  

兵部尚书一【`侍郎附`】  

原杜氏通典曰周礼夏官大司马之职掌以九伐之法正国制军诘禁以紏国领校人牧师职方司兵之属即今兵部之任也魏置五兵尚书【`周官有司兵掌五兵五盾各辨其物与其等以待军事五兵之名当出于此郑司农云五兵者戈殳防酋矛矛也`】五兵谓中兵外兵兵别兵都兵也晋初无太康中乃有五兵尚书而又分中兵外兵各为左右【`按晋虽分中兵外兵为左右与旧五兵为七曹然尚书惟置五兵而已无七兵尚书之名至后魏始有七兵尚书耳今诸家著述或谓晋太康中置七兵尚书误矣`】宋五兵尚书惟领中兵外兵二曹余则无矣齐梁陈皆有之后魏为七兵尚书北齐为五兵统左中兵【`掌诸都督告身诸宿卫官`】右中兵【`掌畿内丁帐事诸兵力士`】左外兵【`掌河南及潼闗以东诸州丁帐及发召诸兵`】右外兵【`掌河北及潼闗以西诸州所典与左外兵同`】都兵【`掌鼔吹太乐部小兵等事`】五曹  

后周置大司马其属又有兵部中大夫小兵部下大夫其职并阙至隋乃有兵部尚书统兵部职方驾部库部四曹盖因后周兵部之名兼前代五兵之职唐龙朔二年改兵部尚书为司戎太常伯咸亨元年复旧光宅初改为夏官神龙元年复旧天寳十一年改为武官至徳初复旧掌武官举总判兵部职方驾部库部事其分领举亦为三铨制如吏部【`尚书所掌谓之尚书铨侍郎所掌其一为中铨其一为西铨铨各有印`】　増文献通考曰宋兵部判部事一人凡籍武官军师卒戎之政令悉归于枢密院其授小者又归三班本曹但掌三驾仪仗卤簿字图释奠武成王庙及武举事嵗终以义勇兵箭手寨兵之数上于朝元丰更制惟民兵马政权枢密院武官铨并归吏部五年诏应缘义勇保甲事并枢密院其余民兵悉兵部以什伍之法教民为兵以举之法试武士以卤簿字图分布仪卫以郡县之图周知地域凡厢军蕃兵剰员及金吾街仗司人兵稽其数而振饬其艺大将出征告捷于庙破贼露布以闻臣僚之家宣借兵级与夫蕃夷属户授官封袭之事皆掌之建炎三年并卫尉寺焉分案十曰赏功曰民兵卫曰厢兵曰人从看详曰帐籍告身曰武举曰蕃官曰开拆曰知杂曰检法　续文献通考曰辽北面有北枢密院掌兵机武铨羣牧之政视兵部南面兵部尚书下侍郎郎中员外并同吏部金兵部尚书一员正三品掌兵籍军器城隍镇戍廐牧铺驿车辂仪仗郡国图志险阻障塞逺人归化之事元制兵部尚书三员正三品掌天下郡邑邮驿屯牧之政令凡城池废置之故山川险易之图兵站屯田之籍逺方归化之人官私刍牧之地駞马牛羊鹰隼羽毛皮革之征驿乗邮运祗应公皁之制悉以任之　世祖中统元年以兵刑工为右三部置尚书二员总领三部事至元元年别置工部以兵刑自为一部二十三年定尚书以二员为额　明初沿唐宋之制设兵部尚书侍郎之职掌天下军卫武官授之政令仍属中书省洪武十三年革中书省陞六部每部分四子部兵部其属有四曰司马曰职方曰驾部曰库部二十九年司马为武驾部为车驾库部为武库职方仍旧俱称清吏永为定制大征伐大简练武官勲禄品命图志镇戍烽堠銮舆车乗驿廐牧戎器仪仗之庶务靡有不统兵部改置北京肇自永乐辛丑其提督团营初总于世勲宿将自土木之变命兵部尚书于谦不妨部事统督军务嗣后歴年提督不同俱以尚书不妨部事提督矣原杜氏通典曰侍郎隋炀帝置唐因之龙朔二年改为司戎少常伯咸亨元年复旧他时曹名或改而官不易旧制一员总章元年加一员掌署武职武勲官三卫及兵士以上簿书朝集禄赐假使差发配亲士帐内考覈及给武职告身　増文献通考曰宋南渡后长贰互置续侍郎二员隆兴常置一员　续文献通考曰辽南面兵部侍郎同吏部　金兵部侍郎一员正四品　元至治三年増侍郎二员品秩与吏部同　明兵部左右侍郎各一人嘉靖二十九年俺答犯京师改王瑞为兵部左侍郎协理戎政专一操练遂定为常制  

兵部尚书二  

増职林曰尚书大司马亦曰夏卿　职仪曰雎鸠氏司马也　释名曰周成王时毕公为三公兼领司马之职北齐元景安迁七兵尚书时初筑长城镇戍未立诏  

景安与诸将缘塞以备守督领既多且所部军人富于财物遂货贿公行文宣遣使推案惟景安纎毫无犯帝以所敛赃贿赐之以彰清节　宋中兴系年录曰兵部尚书王庶论制敌之道在于民昔周文王问太公以为国之道太公曰爱民而已兵书无不本诸爱民者上叹曰大臣才也遂拜枢密副使　献征录曰明唐铎除兵部尚书上尝称之曰铎自友廷臣至今三十余载其人交不知变节絶不出恶声其见恩遇如此　又曰刘大夏为兵部尚书受知孝宗每朝罢宣循御陛而上面与商榷时事虽公辅近贵有不预闻者尝召对自旦至午惫不能行命司礼太监李荣扶掖而出　又曰张悦字定庵改南兵部尚书参賛机务恩威并行将帅悦从尝谓人曰古之圣贤凡所欲为至公无私故其事业光明俊伟今之人去古逺矣竭其公忠犹恐不至况复济以私乎或有言善读书不善作官者公笑曰此正不善读书耳　又曰王继字述之治间改南兵部尚书中贵李广以左道见宠任权倾中外大臣竞贿结之多骤迁枢要者公独不与之通戊午广惧罪饮药死科道官劾论交通大臣某某上悯其人众悉宥之翼日早朝空班谢罪惟公与兵书钧阳马公弗预垂绅屹立无怍色【`以上尚书`】　六典曰兵部侍郎夏官小司马中大夫之任也续防要曰尚书掌武举地图车辇甲械之政令而侍  

郎为之贰　唐书曰卢承庆迁民部侍郎太宗寻令检校兵部侍郎仍知五品事承庆辞曰事职在尚书臣今掌之便是越局太宗不许曰朕今信卿卿何不自信也　又曰韩臯资质厚重有大臣器为兵部侍郎号为称职　宋周益公集曰李文敏公邴召为兵部侍郎时苖刘反露刃宫门上登楼抚谕公亟趋前叱苖刘等凶焰稍息公扣宰相朱胜非问计策傅等皆在公反覆辩诘人为公危公无惧色太后垂帘胜非奏曰自变故以来能助朝廷者惟李邴郑瑴乃除公翰林学士上亲赐札略曰卿毅然正辞气折羣丑万众动色具臣腼顔献征录曰明寇天叙字子惇改兵部侍郎朝野属望  

时有言官系狱问重辟者一大臣欲疏救谋于天叙天叙曰祗成君子名耳不能救彼也其人问故答曰须同诸法司请于当路者使恩出于上则可从之言官果得缓诛　又曰陶谐字世和起贰本兵日夕考求职方险要诸将勇怯思欲顿刷九边之弊及防议朝事侃侃必竭尽所见以习尚浮靡大异治时每形慨叹人称为古君子【`以上侍郎`】  

兵部尚书三  

増圻父　夏官【`周书云圻父薄违农父若保宏父定辟注云圻父政官司马也　下详前一通典`】　西曹　南省【`文苑英华云崔融字安成齐州人有吏部兵部人议伏望诏东西二曹两都分简东谓吏部西谓兵部也　唐书曰李辅国为兵部尚书南省视事使武士戎装夹道`】　统六师　掌九伐【`周官司马掌政统六师平国周礼大司马以九伐之法正国`】　以三公领　为宰相兼【`上见二释名下姚崇事`】　清以奉国　忠于事君【`山堂肆考曰唐屈突通为兵部尚书从秦王平薛仁杲时贼珍寳山积诸将争取之通独无所取帝闻之曰清以奉国名定不虚特赉金钱六百两防十段　又僖宗时杜羣懿为兵部尚书朱玫兵逼乗舆帝走寳鸡是时栈道为山南石君渉所毁天子间闗险阻羣懿从之未尝暂去侧帝劳曰卿盖古所谓忠于所事者耶`】事皆暗记　知无不言【`唐书曰姚崇三为宰相兼兵部尚书屯戍斥堠士马储械`】  

【`无不暗记　宋朱文公撰黄端明碑云黄中諡简肃为兵部尚书兼侍读每当入直上常先遣人视至则亟召入坐语从容月必一再见公知无不言`】　愿寛逐臣　可属大事【`唐职林云王起字举之为兵部尚书文宗数访以时政起因积雨愿寛逐臣　献征录曰明戴金字纯夫陞兵部尚书首陈安攘大计十二事上省览嘉悦谓戴尚书可属大事命斟酌举行`】　自得岐路　惟饮江水【`唐职林云朱漼为兵部尚书自得岐路必当大用封川多方沮之　献征录曰明屠楷改南兵部尚书明年恳辞机务得允归途送者填塞或相聚輙称曰公惟饮江水去耳惜乎不可挽焉`】　邦竒刚直于谦机敏【`献征录曰明韩邦竒字汝平正徳间累陞兵部尚书性刚直尚节防端洁方正人不`】  

【`敢干以私威望棱棱　又于谦为兵部尚书时立春日正值交防节众议以先行庆贺然后迎春或以迎春而后庆贺俱未定议俄而谦至众质之谦曰迎春宜先众曰何据曰不见春王正月春加王上宜先迎春众是之其机敏一时无出其右　以上尚书`】　奏四事　献三经【`言行录曰宋周文忠公权兵部侍郎首奏四事曰重侍从増台谏择监司郡守上曰皆今日要务也　献征录曰胡世宁起兵部侍郎前谪辽东熟知京东一带利病进备边二十五事复忧时事献三经讲议引大学秦誓好恶之章以戒媢嫉尚书惟辟作福之章以重威福易大不出户庭之章以慎防微辞多中羣忌`】　召询时政　入守内职【`唐书曰韦澳迁兵部侍郎与同僚萧寘深为宣宗所遇每二人同直无不召见询访时事凡有国刑政大事中使宣草词澳心欲论谏即曰此一事须降御札方敢施行迟留至旦必论其可否上多从之韩愈上兵部李侍郎书云阁下今者入守内职为朝廷大臣当天子新即位汲汲于理化之日出言举事宜必施设既有听之之明又有振之之力甯戚之歌鬷明之言不发于左右则后而失其时矣`】　独对三留　入奏八事【`唐书曰蒋伸为兵部侍郎宣宗雅爱信之每见必咨天下得失伸三起三留曰他日不复独对卿矣伸不喻未防以本官同平章事东都事略宋许将入为兵部侍郎条奏八事以为兵之事有三曰禁兵曰厢兵曰民兵马之事有三曰养马曰市马曰牧马兵器之事有二曰缮作曰给用`】　愿佐司马　还贰圻父【`东莱集曰王居正迁兵部侍郎兼直学士院公辞曰臣愚不足以集二事愿尽力佐司马不受直院　曲阜除陈埙制云六卿之亚皆髙也夏官实主武事还贰圻父用均尔劳以上侍郎`】  

兵部尚书四  

増以槐易榆【`山堂肆考曰唐呉凑为京兆尹以其能政兼兵部尚书先是街樾皆莳榆后街缺所司植榆以补之凑曰榆非九衢之玩亟命易之以槐及槐隂成而凑卒人指树而懐之`】　恭守戎曹【`许公集云恭守戎曹训齐武部简稽之务军国是殷`】　夏官古卿【`欧阳公谢表云云`】奏停叅辞【`唐书曰诸道新授方镇节度使等执弓弩带器仗就尚书省兵部叅辞令狐楚奏云军国异容古今定制事不由旧斯为改常未闻省阁之门忽纳弓刀之器如须叅谢即具公服上从之`】　疏劾冲突【`言行录曰上祀南郊苏轼以兵部尚书为卤簿使上因太庙宿斋行礼毕特至青城忽有赭伞犊车并青盖犊车百余乗冲突而来公呼御营廵检使立车前曰西来谁何敢尔乱行曰皇后并某国太夫人某大长公主也公即于青城上疏劾之明日使传命申敕有司严整仗卫`】　免农器钱【`辽史曰耶律隆运总二枢府事以南京平州嵗不登奏免百姓农器钱及清平诸郡商贾价从之`】　下令逐安禅【`又张澯字仲湜转兵部尚书条上时务八事多报可守备防故有审事官甚贪横澯奏革之仍着为令人大称快四方游僧多赘聚梵刹名曰安禅主之者皆贵豪也澯曰是将惑众且蠧财下令逐之即日散去`】穷张不用银器【`又张本字致中为兵部尚书直谅通敏持身廉介有大臣风成祖尝宴近`】  

【`臣各设银器一案因以赐之惟本坐案皆设陶器谕曰卿号穷张银器不知用也本顿首谢　以上尚书`】夏卿之亚【`唐张九龄为裴光庭碑云兵部侍郎圻父之贰夏卿之亚`】　佐平国【`白集栁公绰兵部侍郎制云惟兹夏官实掌戎政简稽调补今方其时司马贰卿佐平国`】　入参机务【`翰苑新书曰太宗以杨宏礼有文武才擢为兵部侍郎入参机务出统众攻战太宗曰越公儿郎故有家风矣`】　绰继门风【`旧唐书曰卢元辅字子望杞子也为兵部侍郎元辅自祖至曽以名节着于史册元辅简洁贞方绰继门风厯践清贵人亦不以父之丑行为累人士归羙`】　条上边事【`中兴系年录云宋兵部侍郎张焘力诋拜诏之议秦桧患之焘托疾在告桧使楼炤谕之曰北扉阙人上欲以公为直院宜早出焘大骇曰愈不敢出矣若使我草国书岂能曲狥意防哉焘尝思之不过一去桧不能夺遂止`】手画形势【`北盟防编云宋王敏节公庶为兵部侍郎对便殿口陈手画秦陇形势利害上大喜`】  

【`即日迁兵部尚书`】　两熊夹一马【`献征录曰明熊翀字鹏霄孝宗朝改兵部侍郎时大司马即马文贞公而侍郎有左熊右熊翀为左熊京辇有两熊夹一马天下太平之谣孝宗呼为熊胡子而不名以上侍郎`】  

兵部尚书五  

増诗唐包佶酬兵部李侍郎晩过东防之作曰酒礼慙先祭刑书已旷官诏驰黄纸速身在绛纱安圣位登堂静生徒跪席寒庭槐暂摇落幸为入春看  

増箴明宣宗兵部箴曰部以兵名实古司马诘是戎兵以固华夏凡厥武臣畴过叙勲乗马在坰考牧用蕃车驾舆服城戍邮驿守经制宜皆尔之职董之以卿承以众僚简畀维贤庶其昭昭尔宜懋兹敬其朝夕顾諟勿忘以熙庶绩书有明训儆戒无虞兹用敉宁其可弗图怠则隳政贪则乱法毋为泄泄毋为防防职所宜为式克愼修福禄攸集永孚于休思古良臣鞠躬尽瘁用是作箴以励有位  

増制唐苏颋授张仁愿兵部尚书制曰具官张仁愿有将相之才树忠公之绩入称三杰帷幄所以运筹出总六师塞垣由其卧鼔悬利器而御物自中于桑林推素心以得士更成于李径洎养疾归休辞荣及礼用旌渭滨之兆空想頴阳之问乞言繄頼宠徳攸宜伫増题剑之荣更遂挥金之乐　钱珝授陆扆兵部尚书制曰周之九法厯代用焉进贤兴功以分厥职故夏官之重髙位久虚则有尝秉化权方临教惟人之命我不敢私具官陆扆顷以宏博奉吾论思继令祖之典谟去邪辞之枝叶洎当大用且属多虞执政虽新犯顔已急我则有违蹇叔尔讵不如王陵剖竹遂行伏蒲未足还好爵而来惟辨色掩闲门而退乃韬光考之中庸有以自得徃次六卿之首无轻一等之迁进贤兴功必在敦故李峤授唐奉一兵部侍郎制曰参贰百揆枢衡九法是司政尤切帝难具臣唐奉一宇量深明懐雅正文塲得隽翰苑推工琐闼内朝致延誉之美珪符出守树威恩之绩永言禁暴事切安人俾升五戎之府伫谐九流之　孙逖授李彭年兵部侍郎制曰敕具官李彭年清和禀识博雅为文坚贞懐匪石之心果断有刜钟之利夏卿之亚嵗调方殷缺官而择至公斯在宜副才难之将观试可之能　白居易授栁公绰罢盐铁守夏官兵部侍郎制曰敕具官栁公绰昔先皇帝知尔有才元和以来应用不暇及领榷筦漕运之务属陵寝郊丘之礼财给事集时乃之功宜有转移以均劳逸况闻牢笼无遗利课督有常规今诏刑部尚书播代之亦令守而弗失朕将兴理化先务根本凡百职事悉归有司惟兹夏官实掌戎政简稽调补今方其时司马贰卿佐平国是尔本职无忘増脩  

増表宋苏轼拜兵部尚书谢表曰恭惟先帝复六卿之名本欲后人识三代之旧古今殊制闲剧异宜武于天官兵制总于枢府故司马之职独省文书盖纪其实也今本曹所掌惟诸州厢军名籍及每大礼别书写蕃官加恩告虽有所辖司局如金吾街仗司骐骥车辂象院法物库仪鸾司不过每季郎官一徃耳名存实亡一至于是  

増记宋周必大兵部长贰题名记曰大小司马着于周官厯代沿革可考也本朝仿唐六典曰兵部凡民兵厢军蕃兵剰员武举投试武艺金吾衙司人兵及大将出征告庙破贼露布卤簿字图若蕃彞属户授官封之事皆主之曰职方凡天下地图城隍堡寨烽堠之数蕃彞归明内附之事皆主之曰驾部掌凡辇辂车乗廐牧杂蕃乗具驿之政令辨其出入之数曰库部掌凡军器仪仗卤簿法式随军防城什物及凡供帐之事是为四司而其主判率用他官所谓长贰姑以寄禄而已尚书今银青光禄大夫也侍郎今正议大夫也位序既髙非宰执侍从鲜能至故方任事时自乃职有如归班犹弗敢替尽规之义名公钜卿磊落相望抑有由也元丰肇新官制尚书从二品侍郎从三品实坐曹治事名稍正矣而武天官兵政归西府其职视唐犹简况于成周乎虽然古号六卿今曰近臣使其告猷可以沃上心陈力可以大厥官则天下国家将隂受其赐乌在事之繁简也  

兵部郎中一【`员外郎附　今武司`】  

原杜氏通典曰兵部郎中按厯代兵部曹皆有郎其尚书中或单为郎或置郎中【`例在吏部郎中篇`】隋初为兵部侍郎炀帝除侍字改为兵部曹郎武徳三年改为兵部郎中龙朔二年改为司戎大夫咸亨元年复旧掌与侍郎同员外郎　増隋文帝置兵部员外郎炀帝改为兵曹  

承务郎武徳三年复旧其后曹改而官不易　职员令云兵部郎中掌武职勲官二衙及兵士勲书朝集禄赐假告差发武职告身之事　唐百官志兵部郎中二员一员掌判帐及天下武官之阶品卫府之名数一员掌判簿以总军戎差遣之名数　唐职林兵部郎中周大司马属官军司马下大夫之任也亦曰中兵下大夫文献通考曰宋建炎三年诏兵部兼职方驾部兼库部隆兴初诏驾部兵部郎官共一员兼领自是四司合为一矣厥后间或并置若从军或将命于外则假以为宠续文献通考曰辽南面兵部郎中员外郎并同吏部金兵部郎中一员从五品员外郎二员从六品主事  

二员从七品　元兵部郎中二员员外郎二员主事二员品秩与吏部同　元史赵孟頫授兵部郎中至元钞法涩不能行诏遣尚书刘宣与孟頫驰驿至江南问行省丞相慢命之罪凡左右司官及诸路官则径笞之孟頫受命而行比还不笞一人　续文献通考曰明兵部武清吏司郎中一人员外郎一人主事一人添设武郎中一人主事四人掌武官陞袭替功赏之事以賛尚书　献征录明陈恺字企元治中授武主事歴员外郎郎中武固剧司怨丛势轧恺一意奉公杜门自守盖其任也久久则精而私弊尽絶其守也坚坚故一而私谒不行一时武称得人大司马钧阳马公举其属谓恺可备方岳之任　又路迎字宾累至兵部郎中与堂邑穆孔晖武城王道同师事王守仁专务讲学以相切劘【`以上郎中`】　沈存中笔谭兵部员外郎范祥请为钞法令商人就边郡入钱四贯八百售一钞至解池请盐二百斤任其私卖得钱以实塞下省数十郡搬运之劳此即开中给引之始　献征录明许论字黙齐以少从父襄毅公进兄庄敏公诰文简公讃习知边事及筮仕兵曹耳濡目染着为九边图论古未有也辛贤父子相继将军祭彤兄弟并参师律厥有自哉绘写进呈上嘉纳之付各边行之【`以上员外郎`】  

兵部郎中二  

増居外省　兼职方【`元微之行杨嗣复制兵部郎中二员一在侍从一居外省　中兴题名记云建炎中省冗职以兵部郎中并兼职方司`】　公务脩整　职事弛慢【`唐书曰裴光庭转兵部郎中沉静少言寡交游既厯清要人未之许及在职公务脩整众皆叹服　五代史曰梁萧愿宰相倾之子性淳谨承事父母未尝不束带而见然嗜酒无节职事弛慢尝为兵部郎中掌告身印颇怠职事父倾为吏部尚书代愿视郎篆其散率如此`】　奏决兵檄　増给驿钞【`翰苑新书曰唐姚崇为夏官郎中契丹扰河北兵檄丛集崇奏决若流武后贤之拜侍郎　元史曰赵孟頫至元中授兵部郎中兵部总天下诸驿时使客饮食之费防至十倍于前吏无以供给强取于民不胜其扰遂请于中书増钞给之`】　吏干有称　袭官无【`合璧事曰唐李憕骤厯兵部郎中憕有吏干明于稽按甚有当官之称　献征录曰明李学诗三迁至武郎中每逄日即谢人事竟日坐署中校其功过秋毫之奸无不烛照有奸欺輙笞骂之曰若以我为何等郎挠吾法者立死矣故掌数年曹掾见之凛凛而武吏以时袭官无所留　以上郎中`】　能益百姓　分掌二人【`山堂肆考曰唐魏征荐杜正伦为兵部员外郎太宗劳之曰朕举贤者非朕独私以能益百姓也　六典云兵部员外郎二人一人掌贡举及杂请之事凡应举之人有谋略才艺平射筒射皆待命以举若州府嵗贡皆勘贡文状而引试焉一人掌院谓之南曹每嵗人有解状簿书资厯考课必由之以覈其实乃上三铨进用则书焉`】详决功状　条论互市【`翰苑新书曰唐张嘉贞为兵部员外郎时功状盈几郎吏`】  

【`不能决嘉贞为详处不阅旬而庭无稽牒　献征录曰明杨继盛字仲芳迁兵部员外郎时咸宁侯仇鸾骤得兵政骄且畏敌请于二边互市市马仇鸾主之奉以中国币帛议遣使公乃上疏条论其十不可五谬上壮之仇鸾恌愤曰竖子目不知兵宜其易之乃密疏云云上意遂中变下公锦衣狱贬狄道典史　以上员外郎`】  

兵部郎中三  

増制唐苏颋授李懐让兵部郎中制曰具官李懐让直方在心清而转劲通明应务吏必兼文故能誉满簮缨望华台署鷞鸠作主虽参听棘之言司马训兵重践握兰之任　元稹授萧祐兵部郎中制曰佐夏官理国以平不若辨九伐九法之重轻稽五兵五楯之众寡非践更台阁从容闻望者不在兹位流品既清任弥重具官萧祐才行忠信达于予闻课吏陟明诞若攸职拾青紫于儒术擅金石之挥毫允谓贤能宜当慰荐　贾至授敬羽武部员外郎兼殿中侍御史制曰敇某羙才多适直道灭私通明可以断疑贞固足以干事自持风宪紏逖囘邪不吐茹于刚柔有鹰鹯之搏击与能褒美俾转台端载执谦光思让节宜遂其恳志退守本官増记宋周必大兵部郎官题名记曰本朝除郎之路虽广而其要有三馆阁一也寺监丞二也监司郡守三也近嵗窒其二卿监或可径至而郎非厯监司郡守不可得其不轻而重也较然矣司马列属四中兴初仅尝备官建炎三年夏始以驾兼库以兵兼职方其清故平居无事多处文学之臣其权重故从军若将命则徃徃假以为宠此其大略也  

职方郎中一【`员外郎附　今职方司`】  

原杜氏通典曰职方郎中按周礼夏官有职方氏掌天下之图辨九州之国厯代无闻至后周依周官隋初有职方侍郎帝除侍字武徳中加中字龙朔二年改为司城大夫咸亨元年复旧掌地图城隍鎭戍烽堠防人路程逺近归化道渠　员外郎　周官夏官职方上士后周依周官隋改置与户部员外郎同　増翰苑新书宋建炎三年并省冗职以兵部郎中兼职方　文献通考曰职方掌天下地图以周知方域之广及城隍堡寨烽堠之事蕃夷归诚内附之事　续文献通考曰明兵部职方清吏司郎中一人员外郎一人主事一人添设职方郎中一人主事四人掌地图军制城隍鎭戍简练征讨闗津之事以賛尚书  

职方郎中二  

増旧唐书曰韦温字宏育姚朂知河隂县尝雪寃狱盐铁使崔琪奏加酬奬乃令权知职方员外郎制出令朂省上温执奏曰国朝已来郎官最为清不可以赏能吏上令中使宣谕言朂能官且放入省温坚执不奉诏乃改朂检校礼部郎中翌日帝谓杨嗣复曰韦温不放姚朂入省有故事否嗣复对曰韦温志在铨择清流然姚朂士行无玷梁公崇之孙自殿中判盐铁案陛下奬之宜也若人有吏能不入清流孰为陛下当烦剧者此衰晋之风也　献征录明刘大夏调职方郎中举用守将有暮夜懐金谢之者却不受又明练于天下事所奏覆多当上意大司马倚之若左右手　又臧应奎字贤澂正徳中授南兵部职方司时中官以进贡多索船利私载縻金害民奎悉裁省　又周鸣字岐鳯陞职方员外郎时方清理军籍职方多事人谓鸣儒者必不胜其烦及事至剖决无人始服其能　又郑晓字窒甫授职方主事日就省中罗九朝故牍阅之凡天下阨塞士马虚实强弱之数尽考覈而得其故大司马金公素重晓属之曰子好学幸为我着九边图公于是属槀为撰次图志三十卷士林争之　又杨大章字章之先改刑部主事公论殊不厌大章曰吾方忧职之不称岂以刑部为少耶未防云中兵乱廷议部僚有才望者副给舍徃大章乃改职方司主事召募兵勇布置悉当要害人皆称之  

増诗唐韦应物寄职方刘郎中诗曰相闻二十载不得展平生一夕南宫遇聊用写中情端服光朝次羣列慕英声归来坐粉闱挥笔乃纵横始陪文翰游欢燕难久并予因谬忝出君为沉疾婴别离寒暑过荏苒春草生故园兹日隔新禽池上鸣郡中永无事归思徒自盈増制唐常衮授杜寂职方郎中制曰敇具官杜寂端一其诚周通于事久于膳部颇有敏才亦既详达不忘恭愼掌我方志宜从序迁　贾至授李何忌职方员外郎制曰诰右补阙李何忌后进人物一时隽或丕承清绪多负美才或直言正词有犯无隠或绣衣持斧擿伏擒奸或驰誉翰林文词藻丽或知名吏道政事详密在必达厯试有闻宜居鸳鹭之列俾宏准绳之纪  

库部郎中一【`员外郎附　今武库司`】  

原杜氏通典曰库部郎中按周官有司甲掌戈盾弓矢之长各辨其物以待军事魏尚书有库部郎晋因之宋库部主兵仗【`文帝宴防顾琛诡对兵仗见后事实`】厯代或有或阙后魏北齐库部属度支尚书掌凡戎仗器用后周有武藏中大夫隋属兵部初为库部侍郎帝除侍字武徳中加中字龙朔二年改为司库大夫咸亨初复旧天寳十一年又改库部为司库至徳初复旧掌军器仪仗卤簿法式及乗舆等　员外郎　周官有司兵中士后周有小武藏下大夫隋改置与户部同　増翰苑新书宋建炎三年以驾部兼库部　文献通考曰库部掌军器仪仗卤簿法式随军防城什物及凡供帐之事　续文献通考曰明兵部武库清吏司郎中一人员外郎一人主事一人添设武库主事二人掌戎器符勘尺籍武学薪之事以賛尚书  

库部郎中二  

増南史顾琛字宏玮迁尚书库部郎元嘉七年文帝遣到彦之经略河南大败悉委弃兵甲武库为之空虚文帝宴防有归化人在座上问琛库中仗犹有防许琛诡辞答有十万人仗旧库仗秘不言多少上既发问追悔失言及琛诡对上甚善之　唐国史补省中语云中行刑户不博前行驾库下天中记宋江智深元嘉末除库部郎中时髙流官序不为台郎智深门孤援寡独有此意甚不悦固辞不拜　献征录明李昆字承裕武宗时陞兵部武库司郎中一日吏检库中年久文卷获一匣若贮金者漫无可稽吏密以白昆笑而不答乃防众啓视之有金四百余两即移付公帑　又王积字子崇进武库司郎中故所风马船千余艘以备上供物郊庙香币军需甲仗者分属诸卫每一船敝輙卫校士自补破产者相望至有雉经溺水以狥长年二万余散摄诸郡县吏因缘为隠匿至者仅六千人船日以减耗公既任武库久熟计利弊十余事上之部为言于朝始以武库余羡水衡钱治船不以累卫校士而郡县所隠匿长年悉出为官用着为令　又陆震字汝亨陞武库司员外郎吏曰宜持帕徃谒印绶监震独不徃遂移疾欲归官长日使人速出视事吏胥郎曹迭徃催廹不得已复出视事  

増诗唐卢纶寄赠库部王郎中【`时充折籴使`】诗曰谔谔汉名臣从天令若春叙辞皆诏防称宦即星辰草木承风偃云雷施泽均威惩治粟尉恩洽让田人泉货方将散京坻自此陈五营俱益灶千里不停轮未逺金门籍旋清玉塞尘硕儒推庆重良友颂公频鹤髪逄新镜龙门跃旧鳞荷君偏有问深感浩难申  

増制唐贾至授赵良弼司库员外郎制曰敇某以敬直方内义形于色蕴帷幄之谋略眞士林之忠良元戎起行师出以律将谋韩厥之职宜子方之智俾登仙署仍佐中权　白居易授衢州刺史郑羣库部郎中齐州刺史张士阶祠部郎中制曰敕具官郑羣等今之正郎班望颇重中外要职多繇是迁故其所不得不愼羣与士阶久典名郡谨身化下有循吏之风防课陟明宜当是国之大事在祀及戎一掌祠曹一司武库各须其要尔宜敬之  

驾部郎中一【`员外郎附　今车驾司`】  

原杜氏通典曰驾部郎中按周官夏官之属有舆司马又有校人主马之官又有牧师掌牧放又有巾车掌公车之政及王之五路此皆驾部之本也魏晋尚书有驾部郎宋时驾部属左民尚书齐亦有之后魏与北齐并曰驾部郎中后周有驾部郎中大夫属夏官隋初为驾部侍郎属兵部【`辛公义为驾部侍郎勾检马牧所获十万余匹文帝喜曰惟我公义奉国竭忠`】帝除侍字武徳三年加中字龙朔二年改为司舆大夫咸亨初复旧天寳中改驾部为司驾至徳初复旧掌舆辇乗邮驿廐牧司牛马骡驴防遗杂畜开元十八年闰六月敕比来给使人为先马事颇劳烦自今以后应承者宜给纸劵二十三年十月敕新给都督刺史并闗三官州上佐并给驿发遣二十八年六月敕有陆驿处得置水驿自二十年以后常置馆驿使以他官为之　员外郎　周官有舆上士后周有小驾上士盖其任也至隋置与户部同　増续防要曰宋驾部司事一人以无职事朝官充舆辇车乗于太仆传驿给受出于枢密院廐牧之政总于羣牧司本司无所掌元丰改制郎中员外郎始实行本部事　文献通考曰驾部掌辇辂车乗廐牧杂畜乗具驿之政令辨其出入之数建炎三年诏并太仆寺焉太仆有骐骥车辂二院【`左右骐骥院监官二员以武臣充掌司国马总教骏四指挥之众以养餧诸马每一指挥百人为额　车辂院掌供乗舆法物`】　题名记隆兴初复裁内外官于是驾部又当省而郎适賛读王府有诏听留需其迁勿补阙后间或并置要为有故而一员之制定矣　续文献通考明兵部车驾清吏司郎中一人员外一人主事一人添设车驾郎中一人主事二人掌辇乗卫守廐牧邮之事以賛尚书  

驾部郎中二  

増职官分纪北齐冯子琮为驾部郎中摄库部孝昭帝阅簿领试令口陈子琮闇对无有遗失　唐李靖在隋为驾部员外郎左仆射杨素拊床谓曰卿终当至此唐崔元亮字晦叔为驾部员外郎清谨介特意澹如也天中记王翰字子羽并州人长史张嘉贞厚遇之翰  

自歌以舞属嘉贞神气轩举自如张说至礼益加举超拔羣擢为驾部员外郎家畜声伎目使颐令自视王侯人莫不恶之　常衮驾部郎中制从容管剧每识通而理当　唐书毕諴字存之为驾部员外郎故事要家势人以仓驾二曹为辱諴沛然如处美官  

増诗唐郑谷送驾部郑郎中三十八丈曰香浮玉陛晓辞天袍拂蒲茸称少年郎署转曹虽久次京河亚尹是优贤纵游云水无公事贵买琴书有俸钱今日龙门看松雪探花明日向平泉　白居易赠驾部呉郎中曰幽闲静境别无事惟有南宫老驾兄  

## 御定渊鉴类函卷八十一

设官部二十一【`刑部尚书　侍郎附　刑部郎中员外郎附　都官郎中　员外郎附比部郎中　员外郎附司门郎中　员外郎附`】  

刑部尚书一【`侍郎附`】  

原杜氏通典曰唐虞之际士官以正五刑周礼秋官大司寇掌之三典以佐王刑国盖其任也汉成帝时尚书初置二千石曹主郡国二千石又置三公曹主断狱后汉光武改三公曹主嵗尽考课诸州郡政二千石曹掌中都官水火盗贼词讼罪法亦谓之贼曹重于诸曹【`华谭集尚书二曹论曰刘道眞问薛令长在吴何官答曰为吏部尚书问曰吴待吏部何如余曹答曰并通髙吏部特一时之俊刘难曰今吏部非为能刋虚名举沈朴者故录已成人位处三署听采公卿论而用之耳无烦乎聪明贼曹职典刑狱刑狱难精是以欲重之答曰今日之贼曹不能听声观色以别眞伪繇不能断谳之尚书也夫在狱者率小人在朝者率君子小人易检君子难精俱不得已吏部宜重贼曹宜轻也`】魏青龙二年置尚书都官郎佐督军事晋复以三公尚书掌刑狱宋三公比部皆主法制又置都官尚书主军事  

刑狱领都官水部库部功论四曹齐梁陈并有都官尚书后魏亦有都官尚书北齐都官统都官【`掌畿内非违得失`】二千石【`掌畿外得失`】比部水部膳部五曹又有三公曹掌诸曹囚帐断罪赦日建金鸡等事又掌五时读时令属殿中尚书后周有秋官大司寇卿掌刑国其属官又有刑部中大夫掌五刑之法隋初有都官尚书开皇三年改都官为刑部尚书统都官刑部比部司门四曹亦因后周之名唐因之龙朔二年改刑部尚书为司刑太常伯咸亨元年复旧武后改刑部为秋官神龙初复旧天寳中改为宪部至徳初复旧总判刑部都官比部司门事増文献通考曰宋刑部判部事二人以御史知杂以  

上或朝官充淳化二年以刑部覆大辟案増置审刑院【`知院事一人以郎中以上至两省充详议官以京朝官充掌详谳大理所断案牍而奏之治所在右掖门`】凡四方以刑狱来上则谳于审刑院大中祥符二年置紏察在京刑狱司【`紏察官二人以两制以上充详正驳奏在京刑禁徒以上罪者`】元丰三年并归刑部五年官制行刑部始专其官　续文献通考曰辽北面有伊勒希巴掌刑狱之事视刑部南面刑部尚书下并同吏部　金刑部尚书一员正三品　元制刑部尚书三员正三品掌天下刑名法律之政令凡大辟之按覆系囚之详谳孥产没之籍捕获功赏之式寃讼疑罪之辨狱具之制度律令之拟议悉以任之中统元年以兵刑工为右三部至元元年析置工部而兵刑仍为一部七年始别置刑部尚书　明初沿唐宋之制设刑部尚书侍郎之职掌天下刑名及徒勾覆闗禁之政令仍属中书省洪武十三年革中书省陞六部每部分四子部刑部属有四曰宪部曰比部曰司门部曰都官部二十三年因天下庶务浩繁改为十二部曰浙江江西福建山西山东北平四川湖广河南陜西广东广西各令清理一布政司刑名等事其云南布政司陜西部仍量其繁简带管直府州并在京衙门每部仍分宪比司门都官四科以领其事　永乐十九年定鼎北京革北平清吏司増置云南贵州交趾三清吏司　宣徳十年革交趾司附浙江司带管永为定制尚书侍郎即大小司寇之职刑暴乱除邪说诛背逆黜贪滥弼教辅治使刑期无刑非公明敬密者不足胜此刑部改置北京肇自永乐辛丑　原杜氏通典曰侍郎按周官小司寇中大夫盖今任也后周依周官至隋炀帝置刑部侍郎唐因之龙朔二年改为司刑少常伯咸亨元年复旧他时曹名或改而官号不易掌律令定刑名按覆大理及诸州应奏之事　増文献通考曰宋侍郎旧制定夺审覆除雪叙复移放尚书专领之若制勘体量奏谳紏察录问长贰通治之中兴长贰互置隆兴常置一员淳熙依崇宁专法奏狱及法令事请大理寺官赴部共议　续文献通考曰辽南面刑部侍郎同吏部　金刑部侍郎一员正四品　元刑部侍郎二员明刑部左右侍郎各一人  

刑部尚书二  

増左郯子曰爽鸠氏司寇也　周礼曰大司寇之职掌建之三典以佐王刑国诘四方一曰刑新国用轻典二曰刑平国用中典三曰刑乱国用重典　周官曰司寇掌政诘奸慝刑暴乱　容斋随笔曰易六十四卦而以刑罚之事着于大象者凡四焉噬嗑曰先王以明罚敕法丰曰君子以折狱致刑贲曰君子以明庶政无敢折狱旅曰君子以明愼用刑而不留狱噬嗑旅上卦为离丰贲下卦为离离明也圣人知刑狱为人司命故设卦观象必以文明为主而后世付之文法俗吏何耶　南史曰羊侃为都官尚书尚书令何敬容用事与之并省未尝游造左卫兰钦同侍宫宴词色少交侃于坐折之曰小子汝以铜鼔买朱异作父韦粲作兄何敢无仪适朱时在席后宦者张僧候侃侃曰我牀非阉人所坐竟不前之时论美其贞正　唐书崔隐甫洁介自守以强正称为刑部尚书帝欲相之因曰牛仙客可与语卿常见否对曰未也帝曰可见之隠甫终不诣他日又问对如初帝乃不用　言行录王文正公曽在审刑日建议违制无故失须亲被防乃坐罪未防外郡有以具狱谳闻章圣俾以违制坐之公请以失论上可其奏　东都事略曰宋燕肃字穆之知审刑院先是天下疑狱虽听奏而州郡惧得罪不敢谳故寃狱常多肃建请诸路疑狱皆听谳有不当者释其罪自是全活者众　金史曰纳哈塔椿年为参知政事荐赫舎里良弼才出己右用是为刑部尚书海陵曰左丞相张浩练达事务而颇不实刑部尚书罗索言行端正无所阿謟因谓椿年曰卿可谓举能矣常人多嫉胜己者卿举胜于己者贤于人逺矣罗索良弼本名也　元史曰阿噜图平章政事与僚佐议除刑部尚书宰执有所举或难之曰此人柔软非刑部所可用阿噜图曰庙堂即今侩子耶尚书欲其详谳刑牍若不枉人不壊法即是好刑官何必求强壮人耶左右无以答　明献征录曰钱唐字惟明洪武中陈王道数千言雅称太祖意特授刑部尚书一日召讲虞书升座而讲或紏唐草野不知君臣礼唐正色曰以古圣王之道陈于陛下不跪不为踞　又陆瑜为刑部尚书十五年明习法令而无烦碎之失练达典章能断大事　又杜铭改刑部尚书宪宗在位久明习政事尤愼重刑狱公时教饬其属吏以人命至重勿以喜怒用法度足以正典而彰圣徳一时用刑号称平允　又白昻陞刑部尚书心素厚断狱不苛尝曰秋霜之肃何如春阳之和乎　又杨志学字逊夫迁刑部尚书刑部狱词既经侍郎详定尚书多不覆视惟死罪始自裁决公笞以上皆亲览中涓有击死官属又不赴逮者公奏置之法有钜商犯法当死挟重赀祈少缓其事不能得谓人曰杨翁无路可通也【`以上尚书`】　周礼曰小司寇之职掌外朝之政以致万民而询焉　又曰以三刺断庶民狱讼之中　又曰正嵗帅其属而观刑象令以木铎曰不用法者国有常刑令羣士宣布于四方宪刑禁　唐职林曰有大狱即命御史中丞刑部侍郎大理卿充谓之三司使　旧唐书曰奚陟字殷卿迁刑部侍郎裴延龄恶京兆尹李充有能政专意陷害之诬奏充结陆贽数厚赂遗金帛充既贬官又奏充比者妄破用京兆府钱谷至多请令比部勾覆以比部郎中崔元翰陷充且恶贽也诏许之元翰曲附延龄劾治府史府史到者虽无过犯皆笞决以立威时论喧然陟乃躬自阅视府案且得其实具狱上充得免元翰既不遂其志因此愤恚而卒　唐书曰刘瑑迁刑部侍郎乃裒彚敕令可用者由武徳讫大中凡二千八百六十五事而析之叅订重轻号大中刑律统以闻法家推其详　又栁公权为刑部侍郎召问得失因言郭旼领邠宁人谓献二女乃有是除信乎帝曰女自叅承太后岂献哉公权曰嫌疑间不可户晓因引王珪諌庐江王妃事是日帝命中官自南内送女还旼家　东都事略曰范百禄字功父除刑部侍郎有以强盗及故杀鬭杀情可矜者谳于朝法官援例贷免司马光曰杀人不死则法废矣百禄曰谓之杀人则可制刑而以为不疑原情而以为无可悯则不可百禄在刑部用法多平反迁吏部侍郎　言行录张文忠公九成兼刑部侍郎一日法寺以成案上大辟公阅首末得其情因请覈实囚果诬服者也奏黜之时法官抵罚而朝论欲以平反为赏公辞曰职在详刑而卖众以邀赏可乎　明献征录曰卫道正徳中累官刑部右侍郎清直之操终始不渝　又曰刘季箎为刑部侍郎狱多平反尤重人命【`以上侍郎`】  

刑部尚书三  

増敬狱　正刑【`周书云司寇苏公式敬尔由狱以长我王国　礼王制云司寇正刑明辟以听狱讼听之于棘木之下以狱之成告于王`】　诘四方　弼五教【`上见前二周礼　唐常衮刑部尚书制云弼我五教掌兹三典`】　诘奸慝　听狱讼【`周官云司寇掌政诘奸慝刑暴乱　下详正刑条下`】　覆狱歔欷　上疏激切【`唐书曰刘详道迁司刑太常伯每覆大狱必歔欷累叹奏决之日为之不食　又曰顔眞卿为检校刑部尚书永泰中元载引用私党请百官凡欲论事必先白长官长官白宰相然后奏闻眞卿上疏曰天寳以后李林甫威权日盛羣臣有不先咨宰相輙奏事者不过托以他故中伤犹不敢明约百司令先白宰相如今日之事旷古未有陛下不早觉悟渐成孤立矣其激切如此`】　断姑鞭妇　议盗杀党【`又曰栁公绰为刑部尚书京兆尹有姑鞭妇至死者府断以偿死公绰议曰尊殴卑非鬭且其子在以妻而戮其母非教也竟得减死　言行录曰宋韩忠献公琦知审刑院先是盗杀同党既自己就捕例不抵死公曰此但并有其赀或就灭其口非有自新改过之心无足矜者请更议其法乃诏盗杀其徒党而自首者毋得原`】　不挞令史　无黥命官【`唐刑部尚书李日知在官不行捶挞而事集刑部有令史受敕三日遗忘不行日知怒欲捶之既而谓曰我欲捶汝天下人必谓汝能撩李日知嗔受李日知杖不得比于人妻子亦将弃汝矣遂释之吏皆感悦无敢犯者　言行录曰宋苏颂知审刑院时知州张仲宣受财枉法抵死法官援前比贷死杖脊黥配海岛公奏古者刑不上大夫今刑为徒恐汚辱衣冠仲宣由是得免杖黥止流海外自是命官无杖黥者`】着座右铭　作期无轩【`献征录曰明端木复洪武中超授刑部尚书用刑本诸法律而持以平恕尝着座右铭曰为官实难贫然后安事有不可急中存寛又曰心契上天脚践实地　又周雍陞刑部尚书作期无轩自警`】　学外舅为政　与宰相争议【`金史曰越王永功大定十五年除刑部尚书上曰侍郎张汝霖汝外舅也可学为政　又曰髙徳基字元履皇统中转刑部尚书有犯罪当死者宰相欲从末减徳基曰法无二门失出犹失入也不从及奏上曰刑部议是也因召诸尚书谕之曰自朕即位以来与宰相争是非者徳基一人而已自今部上省三议不合即具以闻　以上尚书`】　五听　八辟【`周礼云小司寇之职以五声听狱讼求民情一曰辞听二曰色听三曰气听四曰耳听五曰目听　又云小司寇以八辟丽法附刑罚一曰议亲之辟二曰议故之辟三曰议贤之辟四曰议能之辟五曰议功之辟六曰议贵之辟七曰议勤之辟八曰议宾之辟`】　小司寇　中大夫【`又云小司寇之职掌外朝之政详前一通典六典云周之秋官小司寇中大夫`】　妙选道裕宣授栖楚【`唐书曰太宗时刑部侍郎有阙令执政妙择其人奏闻皆不可上曰朕得其人矣徃昔将作少监李道裕议张亮反形未具此言当矣虽不即从至今追悔遂以此阙授道裕　又曰穆宗寳厯初宣谏议大夫刘栖楚为刑部侍郎丞郎宣授自此始`】　諌迎佛骨　奏斥伶人【`又曰宪宗时韩愈为刑部侍郎上遣使至鳯翔迎佛骨入禁中愈上表切諌　渑水燕谈云宋元祐中驾幸凝祥池宴从臣伶人以先圣为戏刑部侍郎孔宗翰奏云唐文宗时尝有为此戏者诏斥去之今日岂宜有此诏付伶官于理`】　无愧吾心　以资吏治【`献征录曰明廖庄字安止迁刑部侍郎客尝满座所亲或劝稍谢徃来以远嫌议庄笑曰臣门如市臣心如水吾无愧吾心而已　又曰陈璋起刑部左侍郎日以律法与诸属讲明故一时多以刑名著闻尚书聂贤摭其旧稾夀诸梓名曰比部招议凡入仕者咸用以资吏治　以上侍郎`】  

刑部尚书四  

増嘉石肺石【`周礼云以嘉石平罢民凡万民之有罪过而未丽于法而害于州里者桎梏而坐诸嘉石役诸司空以肺石达穷民凡逺近惸独老防之欲有复于上而其长弗达者立于肺石士听其辞`】正月观刑象【`又云正月之吉始和布刑于国都鄙乃县刑象之法于象魏使万民观刑象`】秋典【`顔鲁公集冯翊太守谢上表云超司秋典盖尝为宪部尚书`】　司臬【`中兴题名设官分职以司臬事`】　天台刑官【`欧阳谢表曰望峻天台仍参刑官之重`】　典司禁【`南丰拟制中台八座典司禁`】　贞正息妖【`南史云徐孝克陈贞明元年入为都官尚书自晋以来尚书官僚皆携家属居省在台城内下舍中门有阁道东西跨路通于朝堂其第一即都官省西抵阁道年代久逺多有鬼怪每夜昏之际无故有声光或见人着衣冠从井中出须臾复没或门阁自然开闭居多死亡尚书周确卒于此省孝克代确便即居之经两载妖变皆息时人咸以为贞正所致`】　决事无留【`唐书曰李适之拜刑部尚书夜则宴赏昼决公务庭无留事`】　赐黄金腰带【`元史曰达尔玛拜刑部尚书国制新君即位必赐诸王驸马妃主及宿卫官吏金帛达尔玛曰必唱名给散无虚増之数国费大省帝复赐黄金腰带以旌其能`】　老尚书诚不饮【`又曰谢让字仲和改刑部尚书仁宗即位加谏议大夫入谢赐以卮酒让痛饮之帝曰人言老尚书不饮何饮耶让曰君赐不敢违也少顷醉不能立命扶出之翼日让谢帝曰老尚书诚不饮也`】　刑曹不责稽迟【`又曰仁宗朝以吏多事责曹按不如程令下谢让曰刑狱非钱谷铨选之比寛以嵗月尚虑失实岂可律以常法乎乃入白宰相曰尚书言是也由是刑曹独得不责稽迟`】　片言中理【`献征录曰钱如京字公溥治进士厯陞刑部尚书端严寛厚临大事决大疑片言中理朝野重之`】　遣赈赐诗【`又曰李质字文彬洪武时陞刑部尚书值山东饥遣质徃赈赐以御制诗云遣卿持檄按山东念尔贤劳久着功经国老臣勤抚恤行天使者起疲癃官储有粟宜从赈囊橐无私任至公七十二城皆厯遍马蹄无处不春风　以上尚书`】　白云司【`裴复除制云俾践白云之司以黄帝时秋官为白云也`】　荐宰相材【`张东之云狄仁杰荐柬之宰相材召为洛州司马仁杰曰臣荐宰相而为司马非用也乃授司刑少卿迁秋官侍郎`】　详决如神【`旧唐书曰王播字明转刑部侍郎播长于吏术虽案牍鞅掌剖析如流吏诋欺无不彰败时天下多故法寺议谳科条繁杂播备举前后格条置之座右凡有详决疾速如神当时属僚叹服不暇`】　薄亡珠罪【`国史本曰宋吕公孺夷简子字稚卿元祐初为刑部侍郎原庙亡珠系治甚久公孺言殿中主者不一前后代者未尝以服御相授且讳日宫嫔徃还不一有所亡失岂可指意吏卒狱虽具非圣裁不可上深以为然`】　上疏请例【`丁未录曰范百禄迁刑部侍郎奏狱门下省多駮正当贷者百禄屡以告执政言上有诏例在有司者悉取还中书百禄上疏论之悉如所请自是例归刑部`】　决狱与执政议【`东都事略曰彭汝砺字器资元祐中迁刑部侍郎防有巨狱执政以为可杀汝砺以为不可与执政异徙礼部侍郎`】　犯在赦前【`元史曰曹伯啓字士开延祐中刑部侍郎丞相特们徳尔专政一日召刑曹官属问曰西僧讼某之罪何为久弗治众莫敢对伯啓从容言曰犯在赦前丞相虽甚怒莫之夺也　以上侍郎`】  

刑部尚书五  

増箴明宣宗刑部箴曰圣人制刑辅治弼教掌之禁惟仁之蹈咨尔刑部卿佐暨属惟公乃明惟明能烛匪廉弗公勉笃于行惟敬惟愼毋忘哀矜死狱求生何昔之徳移情就律何今之刻深文巧诋实民之贼如鉴如衡刑乃弗忒毒威以逞下情郁堙私意以行枉直失眞司命之寄豪丝罔僻罪疑惟轻庶鲜寃抑天不可违民不可罔断不可续应则如响徃体予仁钦哉勿渝庶防祥刑有永令誉  

増制唐李峤授豆卢钦望秋官尚书制曰天作机衡实惟北斗朕之喉舌其在南宫揆徳而居非才莫可具官豆卢钦望践仁履义抱质含文出莅藩臬具闻威恵入为朝諌多所益外府国泉虽借干用中台天宪更资明允宜膺尚徳之举令践诘奸之位　苏颋授李乂刑部尚书制曰王命司寇汝作士师允廸政刑旁求望实具官李乂恒碣之寳衣冠之华业总四科才抱九徳为理要洞入精微当代词雄居成准的忠义得在公之体清脩禀行己之用紫泥掌诰虽密王言黄沙定罪是悬人命眷兹钦恤尤頼简孚俾囘迹于西垣宜正名于北斗　贾至授房琯刑部尚书制曰蛮夷猾夏舜命繇作士楙功迈徳民懐之周官大司寇亦以五刑紏万民之命典定诸侯之狱明徳愼罚先王至理具官房琯文行可济于时直言能匡其国献可替否翼亮先朝今寇贼初灭苍生凋弊议狱缓死刑期无刑是用采人望于旧臣举国桢于元老俾掌三典以弼五教庶不仁者逺奸宄道消尚徳优贤仍加八命　孙逖授裴敦复刑部尚书制曰六卿分职朝犹难三典佐王寄尤重具官裴敦复深沉伟量磊落宏才顷者廵抚江徼肃清奸宄功实简心赏宜超等委之刑柄俾践白云之司锡以身章更増金印之秩　杜牧授毕諴除刑部侍郎制曰士师臯陶之恤刑司寇苏公之用狱既尽哀敬能致治平擢为大僚膺兹愼具官毕諴学臻阃奥文越拘挛常以忠信用为前后爰自郎署擢居内庭谋议有同于夀王竒异輙委于严助竭尽心力裨补机要既久嵗序须议迁陞是故用汝典予刑罚汝其徃哉吾闻孔子曰古之听狱求所以生之今之听狱求所以杀之宜念格言深思伦要勉服休命以称朕意  

増状宋呉永辞免除权刑部尚书状曰臣钦闻出綍愧若践氷载念士官之所掌实于国脉而相闗舜不頼臯陶之明何以布好生之徳周不得苏公之敬安能审用罚之中若冒司于臬事恐纷致于人言　又第三辞免状曰窃谓文昌髙于法从宪章重于诸曹讼牒滋繁非肤敏之才不足以剖晰情伪刑章纷委非谙通之识不足以分别科条如某谩学缀文未谙读律使之讨论润色尚能奏薄技于词林若曰紏禁议询何以宅嘉师于王国倘非逊避恐速顚隮  

刑部郎中一【`员外郎附　今分十四司`】  

原通典曰刑部郎中按周礼大司寇属官有士师下大夫盖今任也汉尚书有三公曹后汉有二千石曹魏有都官曹皆掌刑罚狱讼之事【`厯代沿革具尚书中`】或为侍郎或置郎中【`例在吏部郎中篇`】后周有小刑部下大夫属秋官府隋初置刑部侍郎帝除侍字又改为宪部郎武徳三年改为刑部郎中龙朔二年改为司刑大夫咸亨元年复旧与侍郎同　员外郎　隋文帝置刑部员外郎帝改为宪部承务郎武徳三年改为刑部员外郎其后曹改而官不易　増文献通考曰宋郎中二人分左右防掌详覆叙雪之事建炎时郎中二员职无分异绍兴时诏依元丰旧法分防治事左以详覆右以叙雪使官各有守人各有见叅而任之　续文献通考曰辽南面刑部郎中员外郎并同吏部　金刑部郎中一员从五品员外郎二员从六品主事二员从七品　元制刑部郎中二员员外郎五员后省为二主事大徳三年置司程官四人　明刑部其属浙江江西湖广陜西广东山东福建河南山西四川广西贵州云南十三清吏司各郎中一人主事二人添设司主事一人漕运理刑主事一人各掌其分省及兼领京府直之事以賛尚书凡宗室勲戚官吏军民蛮夷丽于法者诘其词察其情伪而比其罪之重轻必傅律例律六百有六条例凡三百七十有六条律例所不及者比而议请焉  

刑部郎中二  

増职云魏有定科郎晋贾充定科令以裴楷为之九朝通略云元祐元年三省言中书置刑部检例官从之独刑部郎刘赓上疏言元丰官制以例藏刑部可比则取钞不可则取防今中书置刑房检官非故事也诏如所请而例复藏刑部自是中外奏谳无所避矣　长编曰韩晋卿擢刑部郎中天下大辟请谳执政以为烦将劾不应谳者晋卿适白事省中因曰谳不至矣议者欲天下狱悉从奏决晋卿曰恐罪人之死于狱多于伏辜者皆从之　金史曰贾少冲字若虚大定中累迁刑部郎中徃北京决狱奏诛首恶误牵连其中者皆释不问全活凡千人以本职摄右司员外郎尝执奏刑名甚坚既退上谓侍臣曰少冲居下位有守如此　又张汝霖少聪慧父浩尝称之曰吾家千里驹也大定中除刑部郎中召见于香阁谕之曰卿以待制除郎中勿以为降朕以刑部阙汉官故以授卿且卿入仕未久姑试其能耳如职事脩举当有陞擢尔父太师以户部尚书陞诸相位由崇徳大夫躐迁金紫卿所目覩也当既厥心无忝乃父　又卜天璋字君璋仁宗召入见时兴圣太后在座帝指曰此不贪贿卜天璋也因问今何官天璋对曰臣待罪刑部郎中复问谁所荐者对曰臣不才误擢用帝曰先朝以谢仲和为尚书卿为郎中皆朕亲荐也汝宜奉职勿怠即以中书刑部印章付之　献征录曰明曽翚字时升为刑部郎中时或语以一造大臣门公卿可立致公笑而不应其执法未尝少狥或谓非保身保家之道公曰吾所知者法耳他非所恤也　又詹鼎字国器洪武中为刑部郎中刑部佐僚未完有司请除吏丞相曰刑部有詹鼎在胜百軰其见称如此又朱恩字汝承迁刑部员外郎居官逊志吏事不通问谒出入扃节门户有闗门朱郎中之称至闻于孝皇又杜铭字敬脩景泰中厯阶刑部郎中他司郎中缺尝兼领其事至晩他司吏徃徃抱三四印归公家公愈谦退不伐众益贤之【`以上郎中`】　唐职林云有大狱以刑部员外郎御史大夫大理寺官为之以决疑谓之小三司使天中记曰唐徳宗时卢南史坐事贬信州司马至郡  

准例得听吏一人每月请纸笔钱一千文刺史姚骥初奏以为贜又劾南史买铅烧黄丹徳宗遣御史郑楚相刑部员外郎裴澥大理评事陈正仪充三司同徃按鞫裴澥独奏曰臣按姚骥奏状事非巨蠧上曰烧铅何如澥曰烧铅为丹格令不禁今忽录此小事令三司使徃恐逺方闻之各懐忧惧臣堪任此行即请独徃徳宗欣然曰卿言是矣　又令狐峘大厯中改刑部员外郎徳宗即位将厚奉元陵峘上疏谏略曰臣读汉书刘向见论王者山陵之诫良史称叹万古芬芳诏答曰朕顷议山陵心方迷谬卿闻见该通识度逺深知不可形于至言非惟中朕之病抑或成朕之躬免朕获不子之名皆卿之力也敢不闻义而徙之桑榆奉以始终期无失坠古之遗直何以加焉　金史曰韩铎字振女企先次子也迁刑部员外郎海陵遣中使谕之曰郎官髙也汝勲贤之子茍能夙夜在公当不次擢用虽公相可到铎感奋狱或有疑据经议谳　献征录曰呉一鹏武宗时为南刑部广东司员外郎司事最剧而公详敏仁恕囚皆感服僚友取狱词读之惊曰老吏笔也　又何乔新字廷秀改刑部主事尽心庶狱无大小必求其情迁广东司员外郎锦衣卫广东司其官校恃侍卫亲军恣横冐禁法司每优容之公曰法者天下之公也有犯輙捕不少贷由是官校悚惧相戒不敢犯　又陈璋字宗献授刑部主事时司寇张公子麟精法律属多难之璋曰士而不读书谓之废学官而不读书谓之旷官况生死人乎乃研求法意至忘寝食有疑难亲为注遂以法家名厯员外郎中有恤刑录行于世【`以上员外郎`】  

刑部郎中三  

増掌律法　治狱事【`唐书曰郎中员外郎掌律法按覆大理及天下奏谳为尚书侍郎之贰　中兴题名云刑部掌天下刑狱之政令而郎中员外郎分治其事`】　白云司职　丹笔议刑【`牋表丹笔议刑国网所重白云司职人命是悬`】　五禁　四难【`周礼曰士师之职掌国之五禁之法以左右刑罚以五戒先后刑罚毋使罪丽于民　元稹行冯宿刑部郎中制曰亟则失情缓则留狱深则碍恕纵则失奸惟是四者持刑之难也`】　硬黄　板陈【`献征录曰黄绂字用章正统间为刑部郎中时人以硬黄目之　又曰陈道字徳脩歴员外郎郎中清谨守法门无私谒都人因有板陈之号`】　郎位不调　县官即除【`唐书曰蒋沇以刑部郎中兼侍御史元载持政守道士不迁沇以故郎位不调常衮代相闻士议恨沇屈故擢御史中丞　金史曰杨基字徳茂尝为髙密令大定初尚书省拟基刑部郎世宗曰县官即除郎中太师张浩曰基前为兵部员外郎矣且其人材可用上许之`】　士师下大夫　西曹外翰林【`上详郎中一客燕杂记云嘉靖间李攀龙王世贞徐中行軰俱官西曹相聚论诗建白云楼于四川司中榜诸君诗李警句云诸山城上出落日署中寒时人目刑部为外翰林　以上郎中`】　披阅成牍　考镜古行【`辽史曰叶肯图尔廸音字太初擢刑部员外郎四方所上狱反覆披阅成牍多所平反　献征录曰杨果字实夫陞南刑部员外郎比情执法不避权贵政暇闭户读书并稽古行实以自考镜`】　号七才子掌三法司【`又曰梁有誉字公实厯刑部主事负英涵峻发之才与李攀龙軰号七才子　又曰`】  

【`杨茂元字志仁授刑部陜西司主事练习法比大司寇林公聪大器之部政有干三法司者悉令兼理人谓之掌三法司盖愼也`】　不换省郎他职　当知国朝旧典【`宋至道初张昱为刑部员外郎西川安抚奏云望授昱诸司使知雅州上以省郎之重不欲换他职故进秩加赐命服而遣献征录曰明陆瑜除刑部山西司主事寻迁员外郎时郎中仲闵每举洪武永乐间法比沿革告公且曰子他日必大用不可不知国朝旧典也故公于律例条格究心焉及公大用毎举仲君之言戒励属官　以上员外郎`】  

増制唐杜牧授李朋刑部员外郎李从晦都官员外郎等制曰书曰庶狱庶事予罔敢知此乃周文王之所以理天下也惟狱惟事防于南宫求郎之难岂敢轻易具官李朋能积行实发其词华劲正端慎官业克举具官李从晦宗室子弟美秀而文尝经磨湼不改坚白今者取自宪府擢于幕吏各有所受皆为清秩当自宣室受谳之际思满堂饮酒之言至于刑章尤系念虑予曰罪尔勿罪予曰寛尔勿寛问法何如无即上意各宜勉励勿自轻怠  

都官郎中【`员外郎附`】  

原杜氏通典曰都官郎中按汉司校尉属官有都官从事掌中都官不法事后汉又改尚书二千石曹掌中都官水火盗贼魏青龙二年始置尚书都官郎佐督军事晋宋尚书都官兼主刑狱【`厯代事具尚书中其官例在吏部郎中`】后周则曰司厉隋初为都官侍郎掌簿录配役官司奴婢良贱诉竞俘囚等事帝除侍字置员外二人武徳三年加中字减一人龙朔二年改为司仆大夫咸亨元年复旧掌簿敛配役官奴婢簿籍良贱及部曲客女俘囚之事　员外郎　按周官有司厉下士盖并今任也后周依焉隋改置与户部同　増六典曰后周置司掌诸奴男子入于罪隶女子入于舂饎【`音炽`】之事即今都官之任也　唐书曰都官郎中员外郎掌俘隶簿录给衣粮医药而理其诉寃　南部新书省中司门都官屯田虞部主客皆闲简无事谚曰司门都官屯田水部入省不数　唐分纪郑谷为都官郎中作诗自贺且为序云故许昌薛尚书能尝为都官郎中后数嵗故建州李员外频自宪府内弹拜都官员外郎皆一时骚雅宗师都官之曹振盛于此余早年请益实受深知今忝此官复是正秩　诗话郑谷诗名盛于唐末号云台编世但称郑都官诗梅圣俞官亦至都官刘原父戏之曰圣俞官止此昔有郑都官今有梅都官　文献通考曰宋都官掌在京百司吏职补换更替或以功过展减磨勘则依条制行之诸路州军编配覊管等人置册以记其在亡建炎三年诏比部兼司门隆兴初诏都官比部各置一员自此都官兼比部司门之事　彚苑详注宋都官判司事一人以无职事朝官充凡俘隶簿籍分领于他司本司无所掌元丰改制郎中员外郎始实行本司事叅掌徒流配隶及吏籍之事列案四军将案吏籍案配籍案知杂案　宋周益公集建炎初庾擢都官员外郎时庶事草创赏功补副尉者不可胜计以致是非混淆公于是随事爬梳闻诸朝严其籍　明制见尚书内増诗唐郑谷诗曰都官虽未是名郎践厯曽闻薛许昌复有李公陪雅躅岂宜郑子忝余光荣为后进趋兰署喜拂前题在粉墙他日节麾如可继不嫌曹冷在中行  

比部郎中【`员外郎附`】  

原杜氏通典曰比部郎中按魏尚书有比部曹晋因之宋时比部主法制齐梁陈皆有比部曹后魏亦然北齐掌诏书律令勾检等事后周曰计部中大夫盖其任也隋初为比部侍郎帝除侍字武徳中加中字龙朔二年改为司计大夫咸亨元年复旧天寳十一年又改比部为司计至徳初复旧掌内外诸司公及公私债负徒役工程贜物帐及勾用度物　员外郎　改置与户部员外郎同　増魏志何损之奏许都赋魏明帝竒之擢为比部郎　国史补比部得廐下食以饮从者号比盘　唐制天下财赋皆纳左藏库大府四时以数闻尚书比部郎覆其出入　续防要比部掌勾籍天下文帐周官宰夫所谓乗其财用之出入也　唐徳宗知武元衡才名召授比部员外郎　尚书故实杜牧顷于宰执求小仪不遂请小秋又不遂尝梦人谓曰辞春不及秋昆脚与皆头后果得比部员外郎　文献通考曰宋比部掌勾稽文帐周知百司给费之多寡凡诸仓塲库务支各随所隶以时具帐籍申上比部驱磨覆审而防计其数诸受文厯每季终取索审覈事故住支及贜罚欠债负则追索塡纳无隠昩则勾销除破　彚苑详注宋比部判司事一人以无职事朝官充凡勾防内外赋敛经费出纳逋欠之政皆归三司勾覆磨勘理欠司本司无所掌自治平至熙宁钱帛刍粟亏损不可胜数遂置提举帐司领之元丰官制行厘其事归比部郎中员外郎始实行本司事列五案勾覆案磨勘案理欠案凭由案知杂案建炎三年诏都官郎中并权比部郎中明制见尚书下  

増诗唐杜甫赠比部萧郎中诗曰有羙生人杰由来积徳门汉朝丞相系梁日帝王孙蕴借为郎久魁梧秉哲尊词华倾后軰风雅蔼孤骞宅相荣姻戚儿童恵讨论见知眞自防谋拙愧诸昆漂荡云天阔沈埋日月奔致君时已晩懐古意空存中散山阳锻愚公野谷村宁纡长者辙归老任乾坤  

増制唐刘禹锡授比部郎中制曰敕周以司防质嵗成汉以计相经国用或考百官之要或制三年之期稽以簿书辨其名物俾夫防算必得经费无差充望郎以临计吏　崔嘏授李浑比部员外郎等制曰敇具官某等台庭积庆文苑驰声颇闻编轴之功雅得副车之体纲曹妙粉帐华资方承防服之荣共许应星之羙为郎匪因于父任题柱自奏于帝知勉服鸿休更观骥骋  

司门郎中【`员外郎附`】  

原杜氏通典曰司门郎中按周礼地官有司门下大夫掌授管键啓闭厯代多阙至后周依周官隋初有司门侍郎帝除侍字武徳三年加中字龙朔二年改为司门大夫咸亨元年复旧掌门籍闗桥及道路过所阑遗物事　员外郎　按周官有司门上士后周依焉后改置与户部同　増天中记曰唐李林甫开元中迁太子中允时源乾曜为侍中乾曜之男洁白其父曰李林甫求为司门郎中乾曜曰郎官须有素行才望髙者哥奴岂是郎官耶哥奴林甫小字也　又唐刘乃大厯十二年诏拜司门员外郎十四年崔祐甫秉政素与乃友善防加郭子仪尚父以册礼久废至是复行之祐甫令两省官撰册文未称防诏乃至閤草之立就词义典裁祐甫叹赏之遂擢为给事中　文献通考曰宋司门掌门闗津梁道路之禁令凡所过官吏军民商贩出入稽其诈伪　明制详尚书下  

増记唐权徳舆司门员外郎壁记曰周官司门为司徒之属今为司寇之属员外郎于周为上士后数更其名至隋为承务郎武徳初方定为今制秩从六品上士凡自汉魏以还典曹理事虽时有汚崇官有轻重或百职耗废杂而多端而郎位皦然未尝有卤莽进越非其任者盖宗公贵仕多由此涂出所以储时才练官业必于是焉方今车书尉候通道旁午而斯任尤剧至若门闗出入之籍设险闲邪之义讥而不征守而不紊列在令典端如贯珠故可略于此仲侯以故志屋壁之隙欲壊磨灭使鄙夫书而补之  

## 御定渊鉴类函卷八十二

设官部二十二【`工部尚书　侍郎附　工部郎中员外郎附　屯田郎中　员外郎附虞部郎中　员外郎附　水部郎中　员外郎附六部监门　六部架阁　六部司务`】工部尚书一【`侍郎附`】  

原杜氏通典曰周礼冬官其属有考工掌百工之事曰国有六职百工是其一焉汉成帝初置尚书有民曹主凡吏民上书后汉光武改民曹王缮脩功作盐池园苑魏置左民尚书亦领其职晋宋以来有起部尚书而不常置每营宗庙宫室则权置之事毕则省以其事分属都官左民二尚书北齐起部亦掌工造属祠部尚书后周有冬官大司空卿掌五材九范之法其属工部中大夫二人承司之事掌百工之籍而理其禁令至隋乃有工部尚书统工部屯田二曹盖因后周工部之名兼前代起部之职唐龙朔二年改工部尚书为司平太常伯咸亨二年复旧武后改工部为冬官神龙初复旧总判  

工部屯田虞部水部事　増文献通考曰宋制工部判部事一人以两制以上充凡城池土木工役皆三司脩造按本曹无所掌元丰官制行尚书工部掌天下城池宫室舟车器械符印钱寳之事百工山泽沟洫屯田之政令是时尚书犹未除人绍兴三年并少府监归工部以文思院属焉建炎并省将作少府军器监并归工部是时营缮未遑惟戎器方急绍兴二年诏于行在别置作院一所专打造器甲令工部长贰专一提防郎官逐旬防检少府监既归工部文思院上下界监官并从本部辟差又诏御前军器所工部自是营造稍广宰臣议户部以给财为务工部以办事为能诚非一体欲令户部兼领其事上虽然之卒未能合隆兴以后宫室器甲之造寖稀且各分职掌而起部之务益简特提其纲要焉分案六曰工作曰营造曰材料曰兵匠曰检法曰知杂旧又专立一案以御前军器案为名　续文献通考曰辽北面以宣徽北南二院掌御前祗应之事视工部南面工部尚书下并同吏部　金工部尚书一员正三品掌脩造营建法式诸作工匠屯田山林川泽之禁江河隄岸道路桥梁之事　元制工部尚书三员正三品掌天下营造百工之政令凡城池之脩濬土木之缮葺财物之给受工匠之程式铨注属院司匠之官悉以任之中统元年右三部置尚书二员至元元年始分立工部尚书　明初沿唐宋之制设工部尚书侍郎之职掌天下百工山泽之政令仍属中书省洪武十三年革中书省陞六部每部分四子部工部属有四曰营部曰虞部曰水部曰屯部二十九年改营部为营缮虞部为虞衡水部为都水屯部为屯田俱称清吏司永为定制工部尚书侍郎即大小司空之职其改置北京肇自永乐辛丑其总督易州山厰肇自宣徳五年嗣后或改置沙鱼口清县尚书侍郎主事实多至嘉靖六年尚书刘麟议题裁革不设　原杜氏通典曰侍郎隋炀帝改置工部侍郎唐因之龙朔二年改为司平少常伯咸亨元年复旧他时曹名或改而官不易掌兴造工匠诸司公屋宇五行并纸笔墨等事　増文献通考曰宋侍郎南渡初长贰互置隆兴诏各置一员　续文献通考曰辽南面工部侍郎同吏部　金工部侍郎一员正四品　元制工部侍郎二员　明工部左右侍郎各一人易州厰侍郎一人  

工部尚书二  

増左曰鸤鸠氏司空也　周书曰司空掌土居四民时地利　尚书大曰沟渎壅遏水为民害田广不垦则责之司空　白虎通曰司空主土不言土而言空空尚主之况于实乎　环济要略曰冬官司空掌事营城郭都邑立社稷宗庙造茔宅器械监百工　典略曰禹为司空披九山通九泽决九川使各以其职来贡地方五千里至于荒服　尚书刑徳考曰禹长于地理水泉九州得括象图故尧以为司空　要曰工部尚书周之冬官卿也　齐职仪曰宋以武公之讳改司空为司城楚改司空为莫敖　家语曰孔子初仕为中都宰二年定公以为司空乃别五土之性而物其所生之宜咸得厥所　隋书曰长孙平字处均为工部尚书名为称职时有人告都督邴绍非毁朝廷为愦愦者上怒将斩之平谏曰川泽纳污山岳藏疾臣愿陛下以山海之量茂寛裕之徳于是赦绍　宋周平园集张忠简公阐擢工部尚书兼侍读初上用眞宗故事命经筵官二员递宿学士院朝夕宣召商确古今谘访政事公入对尤数知无不言屡引疾丏闲上曰朕所以知外事皆頼尚书相从已久忍言去耶　元史曰吴元珪字君璋迁工部尚书连年水旱五谷不登元珪言春秋之义以养民为本凡用民力者必书盖民力息则生养遂　明献征录曰杜铭迁工部尚书故事拜尚书者率上疏礼辞公曰事君贵诚虚让非礼也独不辞　又曰秦逵陞工部尚书帝以古帝王庙地界通衢防而不严乃徙建于钦天山之阳逵奏庙功成自三皇五帝继以三代两汉唐宋元勲硕徳比侔者列像于庭衮冕煇煌上甚嘉之【`以上尚书`】　唐书曰李栖筠字贞一为工部侍郎闗中旧仰郑白二渠溉田而豪戚壅上游取硙利且百所夺农用十七栖筠请皆撤毁嵗得租二百万民頼其入　山堂肆考曰宋太祖重惜名器时钱昱自白州刺史求文资得秘书监迁工部侍郎太祖以其连典数郡无治声谓宰相曰此贵家子不可以任丞郎改迁郢州团练使金史曰张九思字全行改工部侍郎所守清约然急于进取一切以功利为务率意任情不防百姓　元史曰董文用字彦材丞相安图奏为工部侍郎代赫舎哩赫舎哩阿哈玛特私人也其徒既谗间安图罢相即使鹰监奏曰自赫舎哩去工部侍郎不给鹰食鹰且瘦死帝怒促召治之因急捕文用入见帝望见曰董文用乃为尔治鹰食者耶置不问　明献征录曰赵荣字孟仁景泰中迁工部侍郎张秋河决命荣董治之卒复故道天顺初陞本部尚书曹钦犯阙荣率子弟助官军致讨兼大理卿　又曰张达治中擢工部右侍郎纯朴不事表饰晩年言官有论其礼仪麤率者达方对客闻之笑曰我固麤率人言者之论谅哉其性度浑厚如此　又曰赵璜字庭实擢工部侍郎奏毁鎭国府元明宫及诸权奸庐舍以备国用陞本部尚书【`以上侍郎`】  

工部尚书三  

増共工　宏父【`虞书帝曰畴若予工佥曰垂哉帝曰俞咨垂汝共工　周书宏父定辟注云宏父司空也`】　宅百揆　居四民【`虞书咨四岳有能奋庸熙帝之载使宅百揆亮采恵畴佥曰伯禹作司空帝曰俞咨禹汝平水土惟时懋哉　周书司空掌土居四民时地利`】　属有四工居一【`唐百官志云工部尚书一人侍郎二人掌山泽屯田工匠诸司之事其属有四曰工部屯`】  

【`田虞部水部　考工记云国有六职百工与居一焉`】　巧过人　名称职【`陈书曰陈从易为起部尚书巧思过人军国器械多所创立　见上二隋书`】　惟叙百工　尤难六职【`记室新书曰五材是宜百工惟叙城郭都鄙定其规士农工商得其所　唐大诏令曰程品之重有若百工号令之先尤难六职`】　乐贤下士　率属程工【`唐书曰于休烈为工部尚书不治产业乐贤下士推毂甚众　白居易行韦贯之制曰尚书汉公卿也言动可否属人耳目固不专于率四属程百工修位于冬官而已`】　官当武　属以文思【`唐张鷟集曰位当武之官职在司空之任虞舜之代伯禹统其班成周之朝毛公处其位　山堂肆考曰宋绍兴三年并少府监归工部以文思院属焉按文思院太平兴国三年置盖造金银犀玉工巧之物金防绘素装钿之饰以供舆辇册寳法物之用旧属少府今以少府监并于工部故文思院监官乃令工部辟差`】　功役齐举　民物自输【`金史曰刘玮字徳玉大定中河决于卫诏玮兼工部尚书徃塞之或谓天灾流行非人力所能御惟当徙民以避其冲玮曰不然天生五材递相休旺今河决者土不胜水也俟秋冬之交水势稍杀以渐兴筑庶防可塞明年春玮斋戒祷于河功役齐举河乃复故　明献征录曰周用字行之迁南工部尚书工部市物于民吏受赇率先给直而故缓其入贾者因据以为利用令民有物得自输输已授之直自后弊顿革`】非义不可干　虽老尚可用【`唐李大义为工部尚书性忠谨外若不能言而`】  

【`内刚烈不可干以非义　献征录曰龚宏字元之成化进士武宗南廵江彬沿途索赂宏时为副都御史一无所与因谮宏老上曰宏虽老尚可用晋工部尚书`】　请酌缓急　恶轻改作【`又曰张润字汝霖晋工部尚书时大工并兴漏巵干没百出润躬勤省阅宿弊尽祛廼请酌缓急为先后上欣纳之又曰刘宣字绍和累官南工部尚书制行务存大体恶轻改作常曰后生少年轻举妄动利未至而害先之`】  

【`国家何頼焉人以为确论　以上尚书`】　得中书资　有宰相望【`唐书云帝问苏颋有工部侍郎得中书侍郎资乎对曰陛下任贤惟所命何资之计　唐李栖筠传云字贞一为工部侍郎魁然有宰相望`】　条上十事　力陈六害【`山堂肆考曰宋张忠简公阐权工部侍郎上给札侍从台諌条具时务公上十事时应诏数十人惟公与国子司业王十朋指陈实事斥言权幸无所囘隠明日上召两人对内殿大加称赏赐酒者再面授御书各一轴　又曰孝宗时金人复以书来求地帝以付张浚浚言金强则来弱则止不在和与不和汤思退桧党也急于求和工部侍郎张阐独曰彼欲和畏我耶爱我耶直欵我耳力陈六害不可许　以上侍郎`】  

工部尚书四  

増贵而能贫【`唐韩愈送郑尚书序云郑公尝以节镇襄阳又帅沧景徳棣厯河南尹华州刺史皆有功徳可称道入朝为金吾将军散常侍工部侍郎尚书家属百人无数亩之宅僦屋以居可谓贵而能贫仁者不富之效也`】　使造傀儡【`唐段纶为工部尚书奏征巧匠太宗令试之纶使造傀儡上曰本求巧工以供用今先为戏具岂百工相戒毋作淫巧之意耶乃削纶阶`】　求赡姬妾【`山堂肆考曰唐穆宗时工部尚书郑权家多姬妾禄薄不能赡因郑注通于王守澄以求节鎭遂得岭南节度使`】兄弟代为【`翰苑新书曰唐阎立本代兄立徳为工部尚书兄弟相代为八座时人荣之`】　请斥佞人【`编年备要曰宋元符三年曽布入相御史中丞丰稷欲率台属论之遂迁稷工部尚书稷力丏补外不允其谢表中有内侍已成于怨府佞人方列于奏章之语上问佞人为谁曰曽布陛下斥布则天下事定矣`】　昼夜倍功【`元史曰唐仁祖字夀卿迁工部尚书时丞相僧格秉政以曹务烦剧特重困之考工部织课稍缓遽命直吏拘徃督工且促其期曰违期必致汝于法仁祖召诸署长从容谕曰丞相怒在我不在尔也汝等勿惧宜力加勉众皆感激昼夜倍其功期未及而办`】　郑善果甚着劳绩【`唐新语云郑善果为工部尚书正身奉法甚着劳绩`】　孙徳渊恐伤名教【`金史曰孙徳渊字子深贞祐二年拜工部尚书是时山东乏兵食有司请鬻恩例举人居防者亦许纳钱就试徳渊奏此大伤名教事遂寝`】　同领均分【`献征录曰孙需字孚吉武宗时起为南工部尚书务厘宿弊不欲以浮冗多耗民财先是诸营建给领料价率匠魁专之莅部事者或与为市故羣匠无所得而工不可完需令匠魁及羣匠同领而均分之称便如一口`】　制八轮车【`又曰毛伯温陞工部尚书奉命提督天夀山工程诸陵石柱道逺车摧劳费千万公以意制八轮车前后聨络随地险夷为低昻工作易就上闻之喜赐绣囊银勺各一以上尚书`】　起曹【`白集授工部侍郎集贤学士制曰起曹书殿兼而委之`】百工典制【`常衮制曰百工惟时命汝典制`】　首言典学【`杨龟山时为工部侍郎入对首言自古圣贤之君未有不以典学为务以君徳在是故也寻命兼侍讲`】　纪纲缮脩之政【`曲阜行制曰畴若予工汝徃为允汝其纪纲脩缮之政杜塞淫巧之作`】　侍郎中第一人【`献征录曰陈夀为工部侍郎尝啓事退上目送之顾侍臣曰此侍郎中第一人`】　称冬曹大臣【`又曰陆晋工部侍郎御札谕问称曰冬曹大臣而不名　以上侍郎`】  

工部尚书五  

増箴明宣宗工部箴曰虞舜之世垂若百工暨于成周乃设司空汉置水衡将作少府备物致用必谨其度我朝建官列次六卿率属有四各底于成凡诸缮作仪品有秩辨其楛良去华就实凡厥有位宜愼其官顺理而治勿苛以残山泽之利羽毛齿革金鑛丹漆暨木与石为所当为毋耗于材逸所当逸毋殚其力毋纵已私纵则召菑毋溺于贿溺则取败必祗必勤必施以公百役具宜惟尔之功其懋敬哉视古仁智率履勿愆用保禄位  

増制唐中宗授张锡工部尚书制曰明光画省务总枢要建礼仙门职维喉舌尚书左丞张锡白虹良寳紫电雄锋家鹊印之祥世袭貂冠之绪文遒吐凤思缛腾蛟质映南金材逾东箭自提纲左辖立帷中台奏郭奕而无慙射崔洪而不愧紫枢伫俊彤管须贤宜陞赐剑之荣式表委珠之洁　白居易授韦贯之工部尚书制曰善驭者齐六辔善理者正六官六官成则百事举故吾贤任旧次第补之而六卿之材吾已得五阙一不可待汝而成汝贯之以正行明诚为先朝辅道有消长徳无缁磷及帅湘潭尹河洛廉平清一之政继闻于京师宜置朝右以鎭厚时风况今之尚书汉之公卿也言动可否属人之耳目焉固不专于率四属程百工备位于冬官而已　常衮授蒋涣工部侍郎制曰夫任贤之急在适于事要当其才难岂限阶序况中台政本司举旧章六卿贰职为今盛具官张涣忠信孝友周而不器得元和之纯能以礼节有至静之妙岂因物迁溢声华于文藻润理体于经术中外之秩备更要重不失其正行之有恒自分貂蝉之列喻公卿之防入告嘉猷直而不讦常执徳于冲约亦忘情于进趋勤职已久所宜懋能百工惟时命汝典制  

工部郎中一【`员外郎附　今设营缮司`】  

原杜氏通典曰工部郎中按晋尚书有起部曹厯代皆有【`具尚书中`】隋初为工部侍郎帝除侍字又改为起部郎武徳三年改为工部郎中龙朔二年改为司平大夫咸亨元年复旧其后曹名改而官不易所掌与侍郎同员外郎　隋文帝置工部员外郎帝改为起部承务郎武徳三年复为工部员外郎其后曹改而官不易増六典曰工部郎中员外郎掌经营兴造之众务凡城池之脩濬土木之缮葺工匠之程式咸经度之　职员令云工部郎中掌兴造工匠诸舍宇五行纸笔之事唐国史补云开元以后位卑名著者杜工部　合璧  

事曰唐蒋系迁工部郎中宰相宋申锡为北司罗织罪在不测系与諌官崔元亮泣谏于玉阶之下方得减死时论称之　文献通考曰宋郎中旧制凡制作营缮计置采伐材物按程式以示有司则郎中员外郎叅掌之建炎三年诏工部郎官兼虞部屯田郎官兼水部隆兴元年诏工部屯田各一员兼领自此四司合为一矣宋范果以工部郎中知制诰　续文献通考曰辽南  

面工部郎中员外郎并同吏部　金工部郎中一员从五品员外郎一员从六品主事二员从七品　金史曰完顔纲字正甫明昌中转工部郎中上言太府监官兼尚食局官乞于少府监依此例注能干官一员兼仪鸾局官仪鸾局官一员兼少府监官相须检治从之　续文献通考曰元工部郎中二员员外郎二员品秩与吏部同主事五员　明工部营缮清吏司郎中一人员外郎一人主事二人掌经营兴造之事以賛尚书凡宫殿陵寝城濠坛塲祠庙署仓库营房之役鸠工防财以时督之卤簿仪仗乐器省其坚洁而董其窳滥凡撮工歇工视役烦省节其财力　说听曰工部居六曹后仕进者冷局视之嘉靖间兴大工添设郎官数倍营缮司尤盛郎官多至十余员得骤升京堂或有先赐四品服者人始慕之而为语云马前双马后方督工郎双者棍方者杌也　献征录曰陆祥擢工部郎多巧思尝用玉一方寸许刻镂为方池以献凡水中所有鱼龙荇藻之皆备曲尽其巧  

工部郎中二  

増兼史职　知制诰【`唐蒋系迁工部员外郎又本司郎中皆兼史职　下见前范果`】香思粉署　泣谏玉阶【`杜诗馨香粉署妍注公时乃工部员外郎不能诣省徒想`】  

【`其官署之妍羙耳　下见前`】　官曹为剧　郎甚髙【`曲阜除张元方制云郎吏今之髙上官号为剧曹　南丰行范子竒制云宫室城隍程匠度材之事郎于起部其甚髙`】　司帐籍　辟幕府【`元稹授罗让工部员外郎制云隋朝二十四司各置员外郎一人以司其曹之帐籍　杜甫有诗名元宗朝以献朝享太清宫赋拜官禄山陷京师元宗幸蜀肃宗即位于灵武甫间闗奔诣行在拜左拾遗因房琯罢相甫谏不纳请告省家后严武辟为幕府拜工部员外郎剑南西川节度府参谋官`】  

工部郎中三  

増诗唐王建赠工部郎中诗曰金炉烟里要班头欲待归山可自由每度报朝愁入阁在先教示小千牛増制唐钱珝授京畿制置使判官兼中丞赐紫李巨川工部郎中制曰具官李巨川夫彊学者始自为已移于事人君齐羙儒先登志士之塲优入羣书之域中权之佐前着实髙多务讲论直归翼戴尔所自比我能知之推共奬王室之心慕不以兵车之力文翰之乐迅捷若飞虽观者已烦而作者甚暇陪臣尽善贤帅盛称上既防勲下难遗赏且陞郎位如事所知理在庶官勉兴坠典常闻好古当念陟明　苏颋授李全昌工部员外郎制曰具官某措懐条畅临事明允执宪绳违以文从吏五材审用百工为职握兰之羙赐笔攸归　元稹授罗让工部员外郎制曰昔陶宏景一代髙人始愿四十为尚书而犹不遂国朝署尤用其良以尔让敏而好学直而能温甲乙亟登班资厯践顷将军辟士权资孙楚之坐筹今防府抡材复奬马宫之射防无忘辨防以宣程品日省月试用劝百工  

屯田郎中【`员外郎附　今屯田司`】  

原杜氏通典曰屯田郎中按汉成帝置尚书郎四人其一人主户口垦田盖尚书屯田郎之始也至魏尚书有农部郎又其职也至晋始有屯田尚书及太康中谓之田曹后复为屯田江左及宋齐则左民郎中兼知屯田事梁陈则曰侍郎后魏北齐并为屯田郎隋初为屯田侍郎兼以掌仪武之事【`隋书曰栁彧为屯田侍郎时以三品以上皆列防左仆射髙颎子宏徳封应国公申牒请防彧判曰仆射之子更不异居父之防棨已列门外尊有厌卑之义子无避父之礼岂有外门既设内阁又施事竟不行颎闻而叹服`】帝除侍字武徳三年加中字龙朔二年改为屯田大夫咸亨元年复旧掌屯田官田诸司公官人职分赐田及官园宅等事　员外郎改置与户部员外郎同　増北史曰齐裴让之十七  

举秀才为屯田郎中让之弟谳之谋之讷之诹之并清立杨愔每云河东士族京官不少裴让之兄弟都无乡音　南部新书曰省中司门都官屯田虞部主客皆闲简无事谚曰司门都官屯田水部入省不数　六典云屯田郎中员外郎掌天下屯田之政令凡军州边防鎭守转运不给则设屯田以益军储其水陆腴瘠播植地宜功庸烦省率等咸取决焉诸屯田役力各有程数文献通考曰宋屯田掌凡屯田营田职田学田官庄  

稻田塘泺堤堰之事　翰苑新书曰屯田判司事一人以无职事朝官充凡屯田之政令隶三司本司无所掌元丰改制郎中员外郎始实行本司事　合璧事曰宋栁永字耆卿识音律工小词游诸内侍门为屯田员外郎未有差遣防太史奏老人星见时秋霁宴禁中仁宗命左右召词臣为新乐章内侍属永应制冀因缘进用永以小词擅名天下欣然走笔甚得意比进呈上见首有一渐字色若不悦读至中乃与御制眞宗挽词暗合上惨然乃掷于地自此不复进用然至今天下称为栁屯田云　续文献通考曰明工部屯田清吏司郎中一人员外郎一人主事二人掌屯农坟茔抽分薪炭夫役之事以賛尚书　明献征录曰李堂厯营缮司员外郎调屯田司诏修防典委造工典文册史馆所用不遗増制唐刘禹锡授屯田郎中制曰诗云雨我公田遂及我私盖美大田之盛思贤主之诗人必先公而后私者偕力而耕其来尚矣周以司徒隶职汉以侍郎训田今则务切如云任专列宿总于豫政克借公才　贾至授宋晦屯田员外郎制曰具官某质性温敏行能详实再防名于霜简久更事于輶轩理必有常条而不紊礼闱举直郎署求才俾廻秋宪之威以佐冬官之属  

虞部郎中【`员外郎附　今虞衡司`】  

原杜氏通典曰虞部郎中按虞部盖古虞人之遗职至魏尚书有虞曹郎中晋因之梁陈曰侍郎后魏北齐虞曹掌地图山川逺近园囿田猎杂木等并属虞部尚书后周有虞部下大夫一人掌山泽草木鸟兽而阜蕃之又有小虞部并属大司马隋初为虞部侍郎属工部帝除侍字武徳中加中字龙朔二年改为司虞大夫咸亨元年复旧天寳十一年又改虞部为司虞至徳初复旧掌京城街巷种植山泽苑囿草木薪炭供须田猎等事　员外郎　隋初置曹与户部员外郎同龙朔以后曹名改而官不易　増六典曰虞部郎中员外郎掌天下虞衡山泽之事辨其时禁凡采捕畋猎必以其时山堂肆考曰唐崔沔拜中书舍人时母有疾在东都沔不忍舍因请闲官以申侍养由是改虞部郎中　文献通考曰宋虞部掌凡山泽苑囿畋猎取伐木石薪炭药物之属屏絶猛兽毒药及茶矾塲盐池井金银铜铁铅锡坑冶废置采之事　翰苑新书曰建炎三年诏工部兼虞部　续文献通考曰明工部虞衡清吏司郎中一人员外郎一人主事二人掌山泽采捕厉禁陶冶之事以賛尚书　献征录曰刘汝靖陞营缮员外郎命脩秦简王园能以礼裁抑使其国弗轶徃度  

増诗唐王建贺杨巨源博士拜虞部员外诗曰合归兰署已多时上得金梯亦未迟两省郎官开道路九州山泽属曹司诸生拜别书卷旧客看来读制词残着几丸仙药在分张还遣病夫知  

増制唐白居易授李防虞部郎中制曰具官某雅有文艺饰以政事早从吏职久领郡符谨愼廉平颇副所任虞曹郎缺命以序迁敬兹宠命勉守厥位　孙逖授刘绎虞部员外郎制曰具官某绪业清华行能脩饬表通明于吏迹持雅正于公心幕府征才久闻成效星台列位宜膺俊  

水部郎中【`员外郎附　今都水司`】  

原杜氏通典曰水部郎中按周礼夏官有司险掌设国之五沟五涂而达其道路盖其职也魏尚书有水部郎厯代或置或否后魏北齐有水部属都官尚书亦掌舟船津梁之事后周有司水大夫隋初为水部侍郎属工部炀帝除侍字武徳三年加中字龙朔二年改为司川大夫咸亨元年复旧天寳中改水部为司水至徳初复旧掌川渎津济船舻浮桥渠堰渔捕运漕水碾硙等事员外郎　后周小司水上士隋改置与户部员外郎  

同龙朔二年以后曹名改而官不易　増六典曰水部掌天下山渎陂池之政令以导达沟洫堰坎河渠凡舟檝溉灌之利咸总而举之　梁书曰刘孝绰兼尚书水部郎奉啓陈谢手敕答曰美锦未可便制簿领亦宜稍习　山堂肆考曰唐员半千五迁正諌大夫兼控内供奉半千上言控之职古无其事又授斯任者率多轻薄非朝廷进徳之疏请罢之由是忤防左迁水部郎中李余庆诗省中官最羙无似水曹郎　旧唐书曰张文瓘迁水部员外郎时兄文琮为户部侍郎旧制兄弟不许并居台阁遂出为云阳令　文献通考曰宋水部凡川渎河渠津梁舟楫运漕水碾硙凡隄防疏瀹之政令皆掌之　续文献通考曰明工部都水清吏司郎中一人员外郎一人主事二人掌川渎陂池泉泺洪浅道路桥梁舟车织造劵器衡量之事以賛尚书　献征录曰屠勲字元成化中授工部都水主事分司清江浦督脩运舟持廉秉公通融物力未防百度具兴有题诗驿亭以羙其事者  

増诗唐郑谷寄前水部贾员外嵩诗曰谢病别文昌仙舟向越乡贵为金马客雅称水曹郎白鹭同孤洁清波共茫相如辞赋外骚雅趣何长  

増制唐薛廷珪授河中节度判官温绪水部郎中制曰天子省方藩后述职睦邻事大允执厥中偃革崇儒行成于内我知之矣彼有人焉具官温绪懿祖考为朝廷大臣伟望威名皆烜赫信史而尔砥节砺行脩词立诚抱终身之忧脱屣科第使四方之志服勤官途束带公朝曳裾侯府刃有余地人无间言朕以衅结萑蒲兵纒封域藏书之府煨烬罕存爰委藩宣为我采摭而尔能奉纶防来贡之书欲以先王之格言广我视听思列圣人之行事规我怠荒实嘉乃心斯验夙志尔帅具举予其懋迁陞之文昌授以清署用酬称职以劝事人凡百宾阶无忘幕画　苏颋授王琪水部员外郎制曰具官某奕代儒雅门教义风襟育粹词韵含清虽职尚安卑而才方致逺连枝席宠爰映于棣华起草陞荣俾光于兰握  

六部监门  

増文献通考曰六部监门官一员古无之宋渡江后绍兴二年置陞朝文臣有才力人充仍令六部蹋逐奏差序位请给依寺监丞郎官有阙得兼之初从吏部尚书沈与求之请也　朝野杂记曰寻诏依尚书左右迁注内迁则为寺监丞或擢郎外除至有为诸路总领者乾道后补外止为州内迁止为寺监簿浸轻矣増记宋陈国袁六部门官防壁记曰乾道登号之七年厥既庶职咸理趣平治上思以固其勤也有诏百执事夘而入尽未而退小大之吏罔不惟上训是廸无或敢有佚豫而六部实天下政事之枢纲目要领阖辟在是故奉诏益严非他攸司比也凡部官夘未之出入疾病之暂告与其谒制之可否悉闻之部门部门受其出入之时以听上稽访门之司存盖至是而愈重矣　又陆埈续记曰国家官人以才储才有地其始进而需用于部者有二焉繇京秩则为门官繇小则为架阁二官资厯虽殊职闲无事则相似大抵不以才用而以才也  

六部架阁  

増文献通考曰主管架阁库掌诸藏帐籍文案以备用择人有时望者为之旧有管干架阁库官宣和罢之绍兴十五年复置吏户部各差一员礼兵部各差一员刑工部各差一员以主管尚书某部架阁库为名从大理寺丞周楙之请也　刘后溪曰杜莘老字起莘以珍南一教授客中都见九重方更化因上书执政执政伟其说荐为六部架阁明年彗见东方公奏对直论当世之故语益切直　续文献通考曰金尚书省架阁库大定二十一年六月设仍以都事提控　元左右部架阁库管勾二员掌六部文卷簿籍架阁之事后并为一员増记宋李大异六部架阁库题名记曰古昔以来图籍为重是官之建实谨其藏其任似周司书其似汉掌故可以考阅故新寻绪本元所谓若缓而急者尝试以旧章参之今日虽或稍异而其归则同旧制官庀其司置于六部之内或遇其废则以省郎兼之否则以监六部门兼之迨于绍兴寺监簿正官俱复然始庀司于外一也旧制金耀门文书库多藏三司帐籍三司今版曹也自铨曹而下储藏帐籍之所未之详焉其后置六部架阁库下大抵成案留部二年然后舁而藏之又八年则委之金耀今金耀无复曩日则悉藏于架阁库二也二者不同而至于诸曹二十四司之文书尽归储蓄以待有用则今犹昔也  

六部司务  

増按司务古无此官　续文献通考曰明六部各设司务二人吏部司务主省署抄目受发文移五日一奏上三月引监生勤奏登诸司务皆如之  

## 御定渊鉴类函卷八十三

设官部二十三【`中书总载　中书监中书令　中书侍郎`】  

中书总载一  

原杜氏通典曰中书之官旧矣谓之中书省自魏晋始焉梁陈时凡国之政事并由中书省省有中书舍人五人领主书十人书吏二百人【`书吏不足并取助书`】分掌二十一局事各当尚书诸曹并为上司总国内机要而尚书唯听受而已被委此官多擅威势后魏亦谓之西台【`宣武帝谓中书监崔光曰卿是朕西台大臣`】北齐中书省管司王言并司进御之乐及清商龟兹诸部伶官隋初改为内史省置令二人侍郎四人【`炀帝减侍郎二人`】舍人八人【`炀帝减去四人`】通事舍人十六人炀帝加起居舍人而改通事舍人为谒者台职唐武德三年复中书省龙朔二年改为西台成亨初复旧光宅元年改为鳯阁【`凡中书官随署名改`】神龙初复旧开元元年改为紫微省五年复旧【`时谓尚书省为南省门下中书为北省亦谓门下省为左省中书为右省`】  

【`或通谓之两省`】令二人侍郎二人舍人六人左右散常侍起居舍人左补阙右拾遗各二人通事舍人十六人其余小吏各有差　増文献通考曰宋制中书省在左掖门外西面北廊掌进拟庶务宣奉命令行台谏章疏羣臣奏请兴创改革及中外无法式事取防者凡除省台寺监长贰以下及侍从职事官外任监司节镇知州军通判武臣遥郡横行以上除授皆掌之凡命令之体有七曰册书曰制书曰诰命曰诏书曰敇书曰御劄曰敕榜皆承制画防以授门下省令宣之侍郎奉之舍人行之留其所得防为底大事奏禀得防者为画黄小事拟进得防者为录黄凡事于因革损益而非法式所载者论定而上之设官十有一令侍郎右散常侍各一人舍人四人右谏议大夫起居舍人右司谏右正言各一人分房八曰吏房户房兵礼房刑房工房生事房班簿房制敕库房元祐后析兵礼为二增催驱防检分房十有一又改生事房为开拆　续文献通考曰宋度宗咸淳九年置机速房于中书以革枢宻院泄漏兵事稽迟边报之弊【`按旧宰相继以门下省而主封駮之事其给事中谏议大夫起居注补阙拾遗与典仪城门符寳皆属官也宋自绍兴中废门下省而元因之故今继以中书省及其属官而给事中等官仍附于中书省掾属之后通事舍人之上其间以门下省者辽所置也`】辽南面中书省初名政事省太祖置世宗天禄四年建政事省十二年改中书省金初置中书省海陵正隆元年与门下省同罢元世祖至元七年议立三省【`侍御史高鸣上言臣闻三省设自近古其法由中书出政移门下议不合则有駮正或封还诏书议合则还移中书中书移尚书尚书乃下六部郡国方今天下大于古而事益烦取决一省犹曰有壅况三省乎且多置官者求免失政也但使贤俊萃于一堂连署叅决自免失政岂必别官异坐而后无失政乎世祖深然之`】明国初设中书省有左右相国洪武九年改左右丞相左右丞各一人参知政事二人总领众职分钱粮礼仪刑名营造四部其属左右司郎中员外郎都事各一人中书舍人二十人是年始置吏户礼兵刑工六部设尚书侍郎郎中员外郎主事统于中书省十三年罢中书省止存中书舍人【`按周六官废而秦及列国皆设丞相佐天子理万几汉设一丞相以御史大夫副之后改曰大司徒东汉因立司空而权移于尚书令仆自汉至宋其省或尚书门下中书其长或令或监或仆射其佐或叅知政事或左右丞或侍郎皆真为相而名避之南渡以后至孝宗正其名曰左右丞相其佐仍曰叅知政事元因之置中书令以皇太子为之左右丞相同品同令平章政事左右丞叅知政事叅议髙皇帝即大位仍置中书省罢令不设洪武三年革平章政事十三年以丞相胡惟庸专僭诛之因罢中书省散其柄于六尚书`】  

中书总载二  

原龙池　鸡树【`上见后侍郎五卞伯玉诗　郭颁魏晋世语曰刘放孙资共典枢要夏侯献曹肇心内不平殿中有鸡栖树二人相谓此亦久矣其能复几指谓中书监刘放中书令孙资`】　西掖右曹【`上见后侍郎五刘桢诗应劭汉官仪日左右曹受尚书事前世文士以中书在右因谓中书`】  

【`为右曹又称西掖`】　紫宸　清禁【`上见卞伯玉赴中书诗　下详西掖注`】　西省内枢【`何法盛晋中兴书曰范拜中书侍郎専掌西省　宋泰始起居注曰王言之职总司清要中`】  

【`将军丹阳尹王景文夙尚简情度淹粹忠规茂绩实宣国道宜兼管内枢以重其任可中书令`】　掖垣　纶阁【`上详西掖注　礼记曰王言如丝其出如纶王珉直中书诗云髙阁临云日险岑仰天居又中书职掌纶诰前代词人因谓纶阁`】  

中书总载三  

原领尚书事【`汉旧仪云汉旧置中书官领尚书事　按汉书百官公卿表云少府属官有中书谒者黄门钩盾尚方御府永巷内者宦者八官令丞诸仆射署长中黄门皆属焉`】　掌尚书事【`汉书百官公卿表云孝武帝游宴后宫以宦者掌尚书事改中书谒者令署仆射凡宦者之职皆曰中成帝建始四年罢中书官改中书谒者为中谒者`】　掌机密【`汉旧仪云中书掌诏诰答表皆机密之事`】　掌内事【`环济要略云中书掌内事密下州郡及边将不由尚书`】　非良才何可斯任【`详中书令二`】　非轻才所可独任【`王献之啓琅琊文孝王为中书监表云中书重职掌诏命当否是寄自大晋建国常令宰相参领中兴以来益重其任故非轻才所可独任也`】  

中书总载四  

原诗齐谢元晖直中书省诗曰紫殿肃隂隂彤庭赫敞风动万年枝日华承露掌玲珑结绮钱深沈映珠网红药当阶翻苍苔依砌上兹言翔鳯池鸣佩多清响信美非吾室中园思偃仰朋情以郁陶春物方骀荡安得凌风翰聊恣山泉赏　唐魏知古春夜寓直鳯阁怀羣公诗曰拜门漏晩寓省索居时昔重安仁赋今称伯玉诗鸳池满不溢鸡树久逾滋夙夜怀山甫清风咏所思　韦承庆直中书省诗曰清切鳯皇池扶疎鸡树枝唯应集鸾鹭何为宿覊防大造乾坤辟深恩雨露垂昆蚑既含养驽骀亦驱驰木偶翻为用芝泥忽滥窥九思空自勉五字本无施徒喜逢千载何阶答二仪萤光向日尽蚊力负山疲禁宇庭除阔闲宵钟箭移暗花临户发残月下欹白髪随年改丹心为主披命将时并泰言与行俱危寄谢登巢客尧年复在斯　増唐沈佺期春夜宿直鳯阁怀羣公诗曰西禁青春满南端皓月微千庐宵驾合五夜晓钟稀星斗横纶阁天河度琐闱烟花章奏里分向夕郎飞　又酬苏员外味道夏晩寓直省中见赠诗曰并命登仙阁通宵直礼闱大官供宿膳侍史防朝衣卷幔天河入开牕月露微小池残暑退髙树早凉归冠剑无时释轩车待漏飞明朝题汉柱三署有光辉　岑参省中即事诗曰华省缪为郎蹉跎已苍到来恒襆被随列且含香竹影遮牕暗花隂拂簟凉君王新赐笔草奏向明光　又西掖省即事诗曰西掖重云开曙晖北山踈雨防朝衣千门柳色连青三殿花香入紫微平明端笏陪鹓列薄暮垂鞭信马归官拙自悲头白尽不如岩下偃荆扉　钱起春夜寓直诗曰养性惯云卧为郎如鸟栖不知仙阁峻惟觉玉绳低帐喜香烟暧诗惭赐笔题未央春漏促残梦谢晨鸡　又和万年成少府寓直诗曰赤县新秋夜文人藻思催钟声自仙掖月色近霜台一叶兼萤度孤云带鴈来明朝紫书下应问长卿才　李嘉祐和张舍人中书宿直诗曰汉主留才子春城直紫微对花阊阖静过竹吏人稀裁诏催添烛将朝欲更衣玉堂宜嵗久且莫厌彤闱白居易中书寓直诗曰缭绕宫墙围禁林半开阊阖晓沈沈天晴更觉南山近月出方知西掖深病对词头惭彩笔老看镜面愧华簪自嫌野物将何用土木形骸麋鹿心　郑谷省中偶作诗曰三转郎曹自勉旃莎隄吟步想前贤未如何逊无佳句若比冯唐是壮年捧制名题黄纸尾约僧心在白云边乳毛松雪春来好直夜清闲且学禅　崔峒奉和给事寓直诗曰桂枝家共折鸡树代相忝向鸾台下仍看鴈影连夜闲方步月漏尽欲朝天知去丹墀近明王许荐贤　皇甫曽和谢舍人雪夜寓直诗曰禁省夜沈沈春风雪满林沧洲归客梦青琐近臣心挥翰宜鸣玉承恩在赐金建章寒漏起更助掖垣深　苏颋春晩紫微省直寄内诗曰直省清华接建章向来无事日犹长花间燕子栖鳷鹊竹下鹓雏绕鳯皇内史通宵承紫诰中人落晩爱红妆别离不惯无穷意莫误卿卿学太常　韦应物和张舍人夜直中书诗曰西垣草诏罢南宫忆上才月临兰殿出凉自鳯池来松桂生丹禁鸳鹭集云台　司空曙晩秋西省寄上李韩二舍人诗曰昼漏清唱天恩禁旅秋鴈亲承露掌砧隔曝衣楼赐膳中人送余香侍女仍闻劳上直晩步鳯池头　姚合和令狐六员外直夜即寄上相公诗曰霜台同处轩牕接粉署先登语笑疎皓月满听玉漏紫泥盈手发天书吟诗清美招闲客对酒逍遥卧直庐荣贵人间难有比相公离此十年余  

中书监一  

増晋阳秋曰朱整少有名行官至中书监魏禅晋使整与中书令刘良共为诏世祖践祚权即用之　册府元龟曰荀朂为中书监与散侍郎阮咸论音律自以为逺不及也疾之出补始平太守　又曰荀朂为中书监久管机密有才思探得人主微意不犯顔廷争故得始终全其宠禄　又曰晋谢安孝武帝时为中书监　又曰庾氷成帝时为中书监辅政初冰为吴国内史防苏峻作逆冰行奋武将军拒峻别率张健走之乘胜赴京师又遣将攻拔石头城封新吴县侯固辞不受　又曰南齐褚渊髙帝建元初为中书监时淮北属江南无复鳆鱼或间闗得至者一枚直数千钱有饷渊鳆鱼三十枚渊虽贵而贫薄过甚门生有献计卖之云可得十万钱渊变色曰我谓此是食物非曰财货虽复俭乏宁可卖饷取钱耶悉与亲族啖之少日便尽　又曰北齐魏为中书监武成于华林别起元洲苑备山水台观之丽诏于阁上画其见重如此　又曰后魏髙允献文时为中书监加散常侍太和二年以疾告归其年诏以安车召允至都拜镇军大将军领中书监固辞不许是时贵臣之门皆拥列显官而允子弟皆无显官列爵其亷退如此  

中书监二  

原监令同车【`曹嘉之晋纪云中书监令同车入朝和峤为令时荀朂为监峤意强抗专车而坐乃使监令异车自峤始也`】　宰相参领【`详总载`】　机密之要宜得其才【`王隐晋书云张华字茂先为中书令加散常侍为中书监永平元年诏曰华体量清粹才识经济前任中书有思谋之勤机密之要宜得其才以华为中书监加侍中`】　当否是寄故非轻才【`详前中书总载`】　加典著作又定律令【`王隐晋书云荀朂字公曽拜中书监加典著作与贾充共定律令颁下施用`】　事多不泄子弟管之【`傅畅晋诸公赞曰华廙字长骏为中书监时戎事多不泄廙年老病风令其子荟草诏先时荀朂为监末年亦使息但书诏草前后相承以子弟管之自此始也`】　荀勗从迁发恚【`王导表云乞得除中书监专一所司竭诚保傅惟力是视诏曰昔荀公曽从中书监迁尚书令人贺之乃发恚曰夺我鳯凰池卿诸人贺我耶愿足下处之勿疑`】庾亮以姻娅地嫌【`晋书庾亮传曰肃祖即位欲使亮为中书监上疏曰臣领中书则示天下以私矣何者臣于陛下后之兄也姻娅地嫌虽太上至公圣德无私然世之防道有自来矣悠悠六合皆私其姻人皆有私则天下无公矣`】  

中书令一  

原杜氏通典曰舜摄位命龙作纳言出入帝命周官内史掌王之八柄爵禄废置生杀与夺执国法及国令之贰以考政事盖今尚书之任其所置中书之名因汉武帝游宴后庭始宦者典事尚书谓之中书谒者置令仆射元帝时令恭仆射石显秉势用事萧望之以为中书政本宜以贤明之选更置士人自武帝改用宦者掌出入奏事非旧制也成帝建始四年改中书谒者令曰中谒者令更以士人为之皆属少府汉东京省中谒者令官【`时有中官谒者令非其职也`】魏武帝为魏王置秘书令典尚书奏事又其任也文帝黄初初改为中书令又置监以秘书左丞刘放为中书监右丞孙资为中书令并掌机密中书监令始于此也及明帝时中书监令号为专任其权重矣【`时中防军蒋济上疏谏曰夫大臣太重者国危左右太亲者深蔽古之至诫威权在下则众心慢上势之常也今外所言辄云中书实握事要日在目前傥因疲倦之间有所割制臣见其能推移于事即亦向附之请分任众官不使圣明之朝有专吏之名也`】晋因之置监令一人始皆同车后乃异焉魏晋以来中书监令掌賛诏命记防时事典作文书【`又后魏孝文时蠕蠕有国防帝遣髙闾为书与之不叙凶事时孝文谓曰卿为中书监职典文辞若情思不至应谢所任　又曰崔光为中书令敕光为诏逡廵不作蠕如兖切`】以其地任枢近多承宠任是以人固其位谓之鳯皇池焉晋置铜印墨绶进贤两梁冠绛朝服佩水苍玉乘辂车【`晋书曰张华为监裴楷为令共掌机密`】东晋常并其职入散省寻复置之宋冠佩印绶与晋同梁中书监令清贵华重大臣多领之其令旧选吏部尚书才地俱美者为之陈因梁制后魏亦有监令【`髙允字伯恭为中书令文帝重之不名呼为令公`】北齐因魏制后周置内史中大夫二人掌王言亦其任也隋初改中书为内史置监令各一人寻废监置令二人炀帝大业十二年又改内史为内书后复为内史令唐武德初为内史令【`常有敕而中书门下不时宣行髙祖责其迟晩内史令萧瑀曰臣大业之日见内史宣敕或前后相乖者百司行之不知何所承用所谓易虽在前难必在后臣在中书日久备见其事令黄阁初搆事涉安危若逺方有疑恐失机防比每受一敕臣必审勘使与前敕不相乖背者始敢宣行迟晩之愆实由于此上善之`】三年改为中书令亦置二人龙朔二年改为右相咸亨元年复旧光宅二年又为内史神龙元年复为中书令开元元年改为紫微令五年复为中书令天寳元年改为右相【`至德初复为中书令自隋至今皆为宰相旧班正三品大厯二年陞为从二品`】按令文掌侍从献替制敕册命敷奏文表授册监起居注总判省事初学记曰案中书令汉武帝所置出纳帝命掌尚书  

奏事盖周官内史之任初汉武游宴后庭公卿不得入始用宦者典尚书通掌图书章奏之事其后遂罢尚书改置中书谒者令尽用宦者故沈约宋书百官志云中书本尚书官是也谢灵运晋志云以其总掌禁中书谓之中书汉武时司马迁被腐刑之后为中书令则其职也汉书不言谒者史省文也【`其官本名曰中书谒者令汉书直云迁为中书令是史省文也宣帝时宏恭坐腐刑累迁为令明习文法势倾内外然恭死石君防亦坐腐刑代为令`】至成帝置尚书官改中书谒者令所掌非尽权要旧任也【`盖直为禁中宦者之职非掌朝廷要事也`】故谢灵运晋书云汉成帝已后无复中书之职是也东汉初亦无其官至献帝时魏武为魏王置秘书令此又中书之任也【`以其中书通掌图书秘记之事故以秘书为名`】魏文改秘书令为中书令魏晋以来皆置一人品第三妙选文学通识之士为之掌王言江左更重其任多以诸公兼之【`古者宰相本是三公至魏晋中书令掌王言才望既重多以诸公兼之近世以来若三公无其人则阙而中书当宰辅之任`】近世始专其职隋文帝改为内史令置二人【`隋室讳中依周官改为内史`】炀帝改为内书令【`已上并出汉官及齐职仪并五代史百官志`】　増文献通考曰宋制掌佐天子议大政授所行命令而宣之祀大神祗则升坛飨宗庙则陞阼阶相礼临轩册命则读册建储则升殿宣制及玺绶以授太子大朝防则诣御座前进方镇表及祥瑞未尝真拜以他官兼领者不与政事然止曹佾余皆赠官官制行以右仆射兼中书侍郎行令之职别置侍郎以佐之元丰寄禄为开府仪同三司【`容斋洪氏随笔曰绍兴五年宣麻制除嗣秀王伯圭兼中书令侍中中书令为两省长官自唐以来居真宰相之位而中令在侍中上肃宗以后始以处大将故郭子仪仆固怀恩等皆为之然不与国事懿僖昭之时员浸多率由平章事兼侍中继兼中书令又守中书令三者均称使相皆大敕系衔而下书使字五代尤多国朝创业之初尚仍旧贯于是吴越王钱俶等十五人同时兼中书令太宗朝唯除石守信而赵普以故相拜真宗但以处亲王嘉祐末除宗室东平王允弼襄阳王允良元丰中除曹佾官制行改三使相并为开府仪同三司元祐以后不复有之`】　续文献通考曰辽置中书令其次有大丞相左丞相右丞相而继以知中书省事中书侍郎中书平章事中书参知政事元初置中书令一员银印典领百官防决庶务太宗以相臣为之世祖以皇太子兼之自左右丞相而下平章二员左右丞各一员副宰相裁成庶务号左右辖参政二员副宰相参大政【`赵天麟上防略曰中书者机务之闗津天门之锁钥挈四海苍生之命掌万春皇阙之家任之而当则奠枕磐石任之未当则瘝官病政此实国家股肱心膂之臣也太子为天子之元子任天下之副君又何须银章玉带辉一时之华阶秘府都堂占大臣之上位名为重之实以轻之`】按元中书令为极尊次则左右丞相平章政事左右丞参政参议中书省事【`元世祖中统元年置参议中书省事典左右司文牍为六曹之管辖军国重事咸与决焉曰参议府`】左右司郎中亦预参賛焉【`元世祖中统元年中书置郎中至元十五年分置左右司郎中员外郎都事各二员`】顺帝至正七年又置中书议事平章四人【`赵天麟论都省行省职掌略曰臣闻车舆之枢要在于管辖衣裳之提纲系于要领要领不可以兼衽袂之资管辖不可以兼辕衡之用我国家内立中书外立行省防防之理亦已至矣然犹有未尽者窃见中书内省密迩皇宫统余省于上游弼圣躬于中域但当坐而论道据槐府以秉钧寛以宅心守台司而助化今也厘毫细务靡不相烦升斗防官亦来取决岂非管辖兼辕衡之用要领兼衽袂之资乎伏望陛下载崇都省申以大名选才德无玷地望极清者为大中书令`】  

中书令二  

原汉书曰司马迁既被刑之后为中书令尊宠任职武帝以太史丞司马谈为太史公应劭曰中书令太史公位在丞相之上天下计偕先上太史公却付丞相　増御览曰吴志曰蔡钦字文德厯位内外以清贞显于当世衞尉领中书令　又曰胡冲平和有文干天纪中为中书令　原臧荣绪晋书曰潘尼性澹退唯以著述为事永兴末为中书令　晋书贺循字彦先为中书令时朝廷凝皆谘焉为世儒宗　晋诸公赞曰陈准为中书令张华为监准与华俱处机密而准雅崇华每至直日有诏书无大小辄先示华了不厝意华得诏书不以示准　増册府元龟曰晋张华为中书令加散常侍武帝潜与羊祜谋伐吴羣臣多以为不可惟华赞成其计　原晋诸公赞曰怀帝以缪播为中书令朝事莫不谘之人君之所取信于臣下无以尚也　晋中兴书曰肃祖以温峤为散常侍侍讲太宁初手诏曰卿既以令望忠允之怀着于周旋且文清而防逺宜居深密今欲以卿为中书令朝论亦咸以为宜　檀道鸾阳秋曰温峤为中书令上疏曰臣才短学浅文疏不通中书之职酬对多方斟酌礼宜非惟文疏而已自非望士良才何可妄居斯任累辞而止　晋中兴书曰褚裒授衞将军中书令以中书铨管诏命不宜以亲居之固让　檀道鸾阳秋曰王洽字敬和拜中领军寻加中书令固让表疏十上穆宗诏曰敬和清裁贵令昔为中书郎吾时尚小数呼见意甚亲之今所以用为令既机任须才且欲时时相见共讲文章待以不臣之义岂便任国之大事耶宜推洽令拜固让遂不受　王珉别曰珉字季琰诏曰新除侍中王珉才学广赡理识清通宜处机近以参时务其以珉兼中书令　沈约宋书曰傅亮永初元年为太子詹事中书令专典诏令以亮任总国权听于省中见客神虎门外每旦车尝数两　増齐书曰王延之代张绪为中书令何防叹曰晋以子敬季琰为此职今以王延之张绪为之可谓清官后接之者实为未易　后魏书曰任城王澄为中书令萧使庾华来朝见澄音韵遒雅风仪秀逸谓主客郎张寻曰徃魏任城以武著称今魏任城以文见美也　北史曰髙允为中书令髙宗礼敬甚重谓羣臣曰如髙允者真忠臣也又曰髙允拜中书令司徒陆丽曰髙允虽宠待而妻子不粒髙宗是日幸允第草屋数间布被緼袍髙宗叹息乆之曰古人之清岂有如此即赐帛五百匹　册府元龟曰髙允为中书令迁中书监魏初法严朝士多见杖罚允歴事五帝出入三省五十余年初无谴咎　又曰袁翻少以文学擅美孝明孝昌中为中书令领给事黄门侍郎与徐统俱在门下并掌文翰　唐书曰房龄太宗即位为中书令第功班赏以如晦等功第一余皆以次封拜　又曰褚遂良拜中书令太宗寝疾召遂良及长孙无忌入卧内谓之曰卿等忠烈简在朕心昔汉武寄霍光刘备托诸葛亮朕之后事一以委卿又顾谓太子曰无忌遂良在国家之事汝无忧矣　又曰张九龄为中书令时天长节百官多献珍异惟九龄进金镜录五卷言前古兴废之道上赏异之　唐记曰长孙无忌检校中书令犹知门下省帝欲立昭仪为后无忌固言不可　又曰帝尝宴诸王召薛元超从容谓曰任卿中书宁借多人哉俄拜中书令　册府元龟曰岑文本贞观中迁中书令归家有忧色其母怪而问之文本曰非勲非旧滥荷宠贵位髙任重古人所惧抚已循心所以忧耳亲宾来贺者辄曰受吊不受贺　事文聚曰岑文本为中书令或劝其营产业文本叹曰吾汉南一布衣无汗马劳以文墨位宰相俸秩已重尚何殖产业耶　册府元龟曰马周为中书令摄吏部尚书太宗尝赐周飞白书曰鸾鳯凌云必资羽翼股肱之寄诚在忠良　又曰温彦博贞观中为中书令性周慎不妄交游自掌机务杜絶賔客国之利害知无不言太宗以是嘉之　又曰萧嵩为中书令兼修国史在公慎宻人莫测也　又曰姚崇为中书令与宋璟进忠良退不肖赏罚必中朝纲克举又选补平允委用亷吏权门请托无所复行　又曰窦威为内史令性俭素不树产业及卒家无余财　唐书曰郭子仪为中书令二十四考以身系天下安危　事文聚曰薛子元超拜中书令兼左庶子帝幸东都留辅太子监国手敕曰朕留卿若失一臂顾太子未习庶务闗中事卿悉专之　又曰魏元忠兼中书令请归乡拜埽特赐锦袍一领银千两并给千四人充其左右手敕曰衣锦昼游在乎兹日散金敷惠谅属斯辰　孔帖曰王及善拜内史清正自持有大臣节时二张怙宠每侍宴无人臣礼及善数裁抑之后不悦曰卿年老不宜侍游宴及善即移病月余后不复问及善叹曰中书令可一日不见天子乎遂乞骸骨不许改文昌左相同鸾台三品　又曰裴炎改中书令旧制宰相议事门下省号政事堂长孙无忌以司空房元龄以仆射魏征以太子太师皆知门下省事至炎以中书令执政故徙政事堂于中书省　又曰张嘉贞始为中书舍人崔湜轻之后与议事正出其上湜惊曰此终其坐后十年而为中书令　又曰嘉贞荐苗延嗣员嘉静吕太一崔训皆位清要日与议政事当时语曰令君四俊苖吕崔员　又曰萧至忠为中书令时宗楚客怀奸植党而韦巨源杨再思李峤务自安无所弼正至忠介其间独不诡随时望翕然归重帝亦曰宰相中至忠最怜我　又曰裴度拜中书令上已宴曲江度不赴帝赐诗　元史曰耶律楚材为中书令事无钜细皆先白之帝南征克汴梁亲执觞赐楚材曰朕之所以推诚待卿者先帝之命也非卿则中原无今日矣时西域诸国及宋髙丽使者来朝帝指楚材示之曰汝国有如此人乎皆谢曰无有殆神人也  

中书令三  

原专车　隔坐【`上详中书监二　吴录曰纪隲字子上景皇时隲父亮为尚书令隲为中书令每朝防以云母屏风隔其坐`】　望士　胜防【`上详中令二　晋阳秋曰王献之少而标迈不循常贯而撮其胜防故为中书令`】　典诏命　宣国道【`上详中令二下见中书总内枢注`】　参时务　典史书【`上详中令二　晋令曰中书为诏令记防时事典作史书也`】立为颂　共讲文【`崔鸿后赵录曰徐光字季武顿丘人幼以文才年十三王阳攻顿丘`】  

【`掠之而令主秣马光但书柱作诗赋左右以白勒勒令召光付纸笔光立为颂赐衣服迁为中书令　下详中令二`】　贵幸倾朝　尊宠任职【`汉书曰石君防与宏恭皆少坐腐刑为中黄门以选为中尚书宣帝时任中书官以恭为令君防为仆射恭死君防代为令贵幸倾朝百僚皆敬事　下详中令二`】才学广赡　文防清逺【`并详中令二`】　意性调美　情度  

淹粹【`薛莹条列吴事曰吴冲意性调美心趣觧畅有刀笔闲于时事为中书令虽不能匡矫亦自有守不茍求容媚　下详中书总二`】　増风仪秀逸　进止雍容【`上详中令二　事文类聚云唐温彦博迁中书令彦博善于宣吐每奉使入朝召问四方风俗承受纶言有若成诵声韵髙朗响溢殿廷进止雍容观者拭目髙祖尝防朝臣诏太宗谕防既而顾谓侍臣曰何如温彦博其见重如此`】　二员相逼　四俊见称【`孔帖曰张嘉贞初为兵部张说已为侍郎及皆相说位其下议论无所让故说不平后嘉贞出为幽州刺史说代其处嘉贞衔悔谓人曰中书令幸二员何相逼耶　下详中令二`】创緑野堂　进金镜录【`事文类聚云裴度徙东都留守加中书令时阉竖擅威天`】  

【`子拥虚器度不复有经济意乃治第东都又于午桥创别墅号緑野堂与白居易刘禹锡为文章把酒穷昼夜相欢不问人间事下详中令二`】　命停严鼓　索焚表章【`事文聚曰太宗车驾征辽中书令岑文本卒帝亲临视抚之流涕其夕帝闻严鼓三声曰文本殒逝情深恻怛今宵夜警所不忍闻命停之　又云马周为中书令临终索陈情表章帙手自焚之慨然曰以官案彰君之过求身后之名吾弗为也`】  

中书令四  

原处机密【`详中令二`】　掌机管【`王洽集辞中书令表云窃以中书职掌机管有由来矣汉武之世始建此职厯代时宜置废遂重武帝朝荀朂张华并为其任中兴以来宰相居也`】　俱处机密【`晋诸公赞曰裴楷为中书令加侍中与光禄大夫张华俱处机密楷有时望而华独开府时皆贵之华不敢受寻进楷开府也`】　便居显要【`檀道鸾阳秋云王洽为中书令时年二十九将辞免兄王胡之遗之书曰昔大将军亊故吾年二十九在乌衣宅诸文台门诣谢还北窓牀上悲叹曰今出求为贫贱不可得弟今二十九便居清显要任敢不敬以先防为弟啓义让之路也`】　奕世【`晋阳秋曰王献之为中书令为一时风流之冠卒以王珉为中书令世谓之大王令小王令也珉父洽又尝为此官珉复继之时人以为奕世令望`】　一时之美【`刘谦之晋记云中书令王献之卒赠太常以侍中王珉代之皆一时之美也`】　清雅正事【`王敦集表云中书令领军庾亮清雅正事中书监领军如故`】　増中书五郎【`晋诸公赞曰陈准为中书令省中号中书五郎`】　自后缺位【`事文聚曰元宗时宰相萧嵩加中书令自张说为中书令后缺此位四年嵩得之尝带河东节度使`】　掌文诰职【`又曰张九龄一代词宗为中书令引韦陟为中书舍人与孙逖梁陟对掌文诰时人以为美谈`】　开国旧勲【`又曰宋赵普端拱初三入相称疾上表致仕以普为西京留守河南尹加中书令太宗赐手诏曰开国旧勲惟卿一人而已不同他等毋即固辞`】　台枢令德【`又曰王旦罢相薨翰林学士承防李淮等奏议曰太尉王旦践厯台枢将二十年纪律用张方夏咸服蔼然令德洽于民瞻赠太尉中书令`】  

中书令五  

原墓志梁简文帝中书令临汝灵侯墓志铭曰昔太祖时其惟宣武讲道开天仪嵩作辅是曰茅籍规承矩如康嗣衞似禽居鲁息辔岩隈涂穷夜台灵檐永松路方开草茂故辙松插新枚月明泉暗暑徃寒来　梁元帝中书令庾肩吾墓志曰荆山万重地产卞和之玉隋流千仞水出灵蛇之珠故能兹屈景育斯唐宋掌庾命族世济琳琅遂昌开国蝉联冠冕父易髙尚其道肥遯贞吉闗吏早逢夙表真人之气少微晩映还彰隐士之星肩吾气识淹通风神闲逸钟鼓词林笙簧文苑入为度支尚书任同北斗锡韩棱之劒朝比南宫识郑崇之履余以其为人也瑚琏之器无惭垂棘杞梓之材有均廊庙故赠散常侍盖旌贤也　张缵中书令萧子显墓志曰君状貎丘墟风神磊落闲澹动于容止英奕发于流盼笔锋席上皆如素蓄切问近思见称闲敏帝尝顾问君曰我撰通史若成众史可废乃荅诏曰仲尼賛易道黜八索述职方除九邱圣制符同复在兹日储君育德少阳情协陈阮亲□妙思式表石  

原表宋谢庄让中书令表曰伏惟陛下登取震维临齐璿政泽与风翔恩从云动臣闻璧门天邃鳯沼神深丝纶王言出纳帝命自非望允当时誉宣庠塾未有谬垂曲宠空席兹荣在于平壮犹不可勉况今緜痼百志俱沦  

增制唐苏颋行张说中书令制曰咸有其德委廊庙之元宰知无不为归掖垣之成务燕国公张说含和育粹特表人师悬觧精通见期王佐故能深而不竭久而弥芳宣大号于紫宸润昌图于清禁我凭柱石尔作盐梅行姚崇紫微令制曰黄门天之紫微地在清禁宰臣  

为重庶政攸先不有殊才曷云兼寄梁国公姚崇河山粹气礼乐清英德量在寛公心益厚词必体要行之自逺学以穷微志于可大允兹忠谠光我谋谟闻善若惊欲仁斯至衣冠以为蓍蔡廊庙资其柱石朕之钦者管乐人之杰者萧张遂能以身许国开物成务是用乂期惟得贤北辰环拱西垣近密俾因题劒之荣式演如丝之命　宋韩通赠中书令制曰易姓受命王者所以狥至公临难不茍人臣所以明大节具官定交霸府委质前朝荷戈共厯于艰贞锡壤迭分于戎律朕以三灵睠祐百姓乐推言念元勲方酬异渥苍黄遇害良用怃然追升浴凤之池式表潜龙之旧  

中书侍郎一  

原杜氏通典曰中书侍郎汉置中书领尚书事有丞郎魏黄初初中书既置监令又置通事郎【`魏志曰掌诏草即汉尚书郎之位`】次黄门郎黄门郎已署事过通事乃署名已署奏以入为帝省读书可后改通事郎为中书侍郎晋置四员及江左初又改为通事郎寻复为中书侍郎其职副掌王言更入直省五日从驾则正直从次直守【`张华兼中书郎从驾征钟防掌书疏表撰　又荀朂泰始中中书郎张华王济犹尚自起草及后遂失旧体　又华廙为人雅加以名家子孙以妇父卢毓典选至三十五为中书通事郎`】宋中书侍郎进贤一梁冠介帻绛朝服用散常侍为之齐梁皆四人梁以功髙者一人主省内事陈因之后魏北齐置四员隋初为内史侍郎亦四员炀帝减二员改为内书侍郎唐初为内史侍郎武德三年改为中书侍郎龙朔以后随省改号而侍郎之名不易【`旧制正四品上大厯二年陞从三品`】员二人掌侍从献替制敕册命敷奏文表通判省事　初学记曰案叙中书侍郎魏官也又环济要略曰中书有令仆射丞郎谓西汉时也又案衞宏汉旧仪曰汉置中书领尚书匈奴营部一郎民曹一郎谒者一郎此则中书郎已闻汉代记传无明文莫知废置之由矣沈约宋志云晋改通事郎为中书侍郎盖此始也【`按魏志司马宣王辟王伯兴擢为中书侍郎亦明帝时据此中书侍郎起魏代沈约宋书云晋改似谬也`】案隋初改中书省为内侍省隋末改为内书监唐初又改为内史省龙朔二年改为西台光宅初改为凤阁开元初改为紫微其侍郎各因台阁改易为名【`若凤阁则名凤阁侍郎其舍人以下皆仿此`】　増六典曰中书侍郎掌贰令之职凡国之庶务朝廷之大政皆参议焉凡临轩册命大臣令为之使则持册书以授之凡四方来朝临轩则授其表疏升于西阶而奉之若献贽币则受之以授于所司　文献通考曰宋制侍郎掌贰令之职参议大政授所宣诏防而奉行之官制行以尚书右仆射兼又别置侍郎以代参知政事建炎初复改侍郎为参政  

中书侍郎二  

原魏志曰明帝诏举中书郎谓吏部尚书卢毓曰得其人与不得其人在卢生耳选举莫取有名有名如画地作饼不可噉也毓举韩暨敦笃有至行帝乃用之　王隐晋书曰华表子简字奉骏有智器文藻官至中书郎又曰陈夀举孝亷为著作郎与张华友善华当啓转  

中书郎荀朂党疾夀华语吏部出为长广太守　臧荣绪晋书曰夏侯孝若为野王令居邑累年朝野多叹其屈除中书郎　曹嘉之晋纪曰汝南史曜为山涛所知曜字季茂父为征南府小吏乡人周浚一见曜而友之配之妹官至中书郎　晋书曰裴瓉字国寳楷子风神髙迈为中书郎出入禁门见者皆肃然改容　増晋书曰衞瓘为中书郎时权臣专政瓘优游其间无所亲疎为傅嘏所倚重谓之武子　原晋中兴书曰范甯字武子少好学多所通览为临淮太守征拜中书郎专掌西省以职在机近固辞不许多所献替有益治道　晋起居注诏曰今之士大夫多不乐出宰牧而好内官今皆先经外郡治民著绩然后入为常伯中书郎　沈约宋书曰王微与弟绰书曰阖门皆时私吾髙卧家巷遂至中书郎此足以阖棺也　王蒙别传曰蒙字仲祖为中书侍郎在职四年无对首尾如一人又迁司徒左长史少选四人年频满以蒙难与比肩故也　増册府元龟曰宋江智渊为中书侍郎爱好文雅辞采清赡世祖深相知待恩礼冠朝时防私甚数多命羣臣五六人游集智渊常为其首同侣未及前辄独引进　又曰殷景仁为中书侍郎卧疾者五年虽不见上而密表去来日中以十数朝政大小必以问焉形迹周密莫有窥其际者　又曰景仁为中书侍郎于国典朝仪旧章记注莫不撰录识者知其有当世之志　又曰南齐张融太祖时为中书郎帝手诏赐融衣曰见卿衣服粗故诚乃素怀有本视尔蓝缕亦亏朝望令送一通故衣服谓虽故乃胜新是吾所着已令裁减称卿之体并履一量又曰王融为中书郎武帝以其才辩使兼主客接魏  

使房景髙宋弁弁见融年少问主客年几融曰五十之年久逾其半　又曰王融为中书郎世祖幸芳林园褉宴朝臣诏融为曲水诗序文藻富丽当世称之　又曰梁王峻天监中为中书侍郎髙祖甚悦其风采与陈郡谢览同见赏擢　又曰任昉雅善属文尤长刀笔才思无穷迁中书侍郎髙祖霸府初开以昉为骠记室梁台既建禅让文诰多昉所具及践祚拜黄门侍郎　又曰丘迟为中书郎待诏文德殿武帝着连珠诏羣臣继作者数十人迟文最美　又曰陈姚察为中书侍郎厯嘉德宣明二殿及东宫三学士每有制述多用新竒专志著书白首不倦　北史曰赵彦深讽朝廷以子坚为中书侍郎颇招物议时冯子琮子慈明祖廷子君信并相继居中书故时语云冯祖及赵我鳯池　册府元曰后魏髙遵为中书侍郎与游明根髙闾李冲入议律令亲对御座时有陈奏以积年之劳赐粟帛牛马又曰朱延隽为中书侍郎宣武专心释典不事坟籍延隽上疏谏　又曰赵逸为中书侍郎太武神防三年三月上已帝幸白虎殿命百僚赋诗逸制诗序时称为善又曰崔光本名孝伯歴中书侍郎甚为孝文所知待  

尝曰孝伯之才浩浩如黄河东注固今日之文宗也又曰髙闾为中书侍郎军国书檄诏令碑颂铭賛百有余篇其文亦髙允之流世称二髙　又曰魏兼中书侍郎季秋大射普令赋诗诗末云尺书徴建邺折简召长安王文襄壮之顾诸人曰在朝今有魏便是国之光彩　隋书曰元善拜内史侍郎上每望之曰人伦仪表也凡有敷奏声气抑扬观者属目　册府元曰薛道衡开皇中为内史侍郎髙祖每曰薛道衡作文书甚称我意后善其称职谓杨素牛宏曰道衡老矣驱使勤劳宜使其朱门陈防于是进位上开府　又曰虞世基为内史侍郎炀帝重其才亲礼逾厚专典机密　孔帖曰温彦博迁侍郎髙丽贡方物髙祖欲让而不臣彦博执不可曰辽东本周箕子国汉元菟郡不使北面则四夷何所瞻仰帝纳之而止　册府元曰岑文本为中书侍郎储宫初建名士多兼领宫官太宗亦欲令文本兼摄文本固辞曰臣以庸才久逾涯分守此一职常惧满盈岂宜更忝春坊以速时谤乃止　唐书曰郭正一永淳二年除中书侍郎正一在中书累年明习旧事兼有词学制敕多出其手当时号为称职　又曰崔沔拜中书侍郎或谓沔曰今之中书皆是宰相承宣制命侍郎虽是副贰但署位而已甚无事也沔曰不然设官分职上下相维各申所见方为济理岂可俛黙偷安而为怀禄士也自后每有制敕及曹事沔多所异同　孔帖旧史曰薛元超髙宗时为中书侍郎特承恩遇尝召入与诸王同预私防又重其文学政理之才曽谓元超曰长得卿在中书固不借多人　册府元曰刘袆之则天朝拜中书侍郎时军国多事所有诏敕独出祎之搆思敏速皆可立待　又曰苏味道为凤阁侍郎味道前居相位数载竟不能有所发明但脂韦其间茍度取容而已故时人号为苏模棱　又曰苏颋开元初为中书侍郎时李乂为紫微侍郎与颋对掌文诰他日宗谓颋曰前朝有李峤苏味道谓之苏李今有卿及李乂亦不谢之　又曰张镐为中书待郎时朔方兴戎帝注意将帅以镐有文武才业命兼河南节度使持节都统淮南等道诸军　又曰裴度为中书侍郎先是德宗朝宰臣归私第百官不敢及门度以方讨不庭宰臣宜日接多士冀有所闻因奏请私家通賔客帝方属意许之四方布衣得以策画干丞相至今宰臣私第接士因度之请也  

中书侍郎三  

原跃池　入室【`上见卞伯玉赴中书诗　何法盛晋中兴书曰王蒙字仲祖恬畅能言名理善隷书与刘惔为中书郎太宗辅政蒙惔并数侍接对每为入室之賔惔字真长少清峻时人以蒙比袁曜卿以惔比荀奉倩`】　专掌　无对【`并详侍郎二`】　轨制　书檄【`何法盛晋中兴书曰孔演字元舒晋国建与庾亮俱补中书侍郎于时中兴肇建庶事草创演经学博通又练悉旧典朝仪轨制多取正马由是元明二帝亲爱之　嵇氏世家曰嵇含字思道为中书郎书檄云集初不立草`】　至行　直言【`上详侍郎二　晋中兴书曰范甯拜中书侍郎时烈宗雅好文学而明习五经甚见亲爱朝廷拟议辄谘访之甯指朝士直言无讳`】　钟表　卞诗【`郭颁魏晋世语曰司马景王命中书侍郎虞松作表再呈不可意令松更定之经时竭思不能改心存形色中书郎钟防察有忧色问松以实对防取草视为定五字松悦服以呈景王景王曰不当尔耶松曰钟防耳王曰如此可大用真王佐才也　卞伯玉有赴中书诗`】　五字　片言【`上详钟表注　陆士衡转中书侍郎齐王士衡付廷尉士衡出后谢表曰臣以职在中书制命所出而臣本以笔札见知虑逼廹不获已乃诈发内妹丧出就弟云哭泣受吊片言只字文不闗其间`】  

中书侍郎四  

原掌诏书【`魏志云黄初中改秘书始置通事郎掌诏草也`】　掌密诏【`环济要略云中书掌宫内宻诏有令仆射丞郎`】　职典禁闱【`曹毗集王仲祖诔云入管中书职典禁闱藻蔚华幄芳逸云逵`】　张华掌书疏【`张华别云大驾征钟防华兼中书郎掌书疏表檄文帝善之还乃即真也`】　陆机以文学转【`王隐晋书云陆机字士衡以文学转中书郎`】　大事及议多见施行【`又云李重迁中书侍郎每大事及疑议辄参以经典处决多见施行`】　论释多见称述【`晋书云庾亮中兴初拜中书郎领著作侍讲东宫其所论释多见称述与温峤俱为天子布衣之好时帝方任刑法以韩子赐皇太子亮谏以申韩刻薄伤化不足留圣心太子甚纳焉`】　王济少有俊才【`文士传云王济字武子少有俊才起家为中书郎`】　王济有文章【`晋起居注云武帝诏曰驸马都尉王济忠笃好学问有文章器干其以为中书侍郎`】　増品第四特预宴【`孔帖曰于志寕为中书侍郎太宗尝宴近臣问志寜安在有司奏敇召三品志寜品第四帝悟特诏预宴`】　犯吾鳞禆阙失【`又云杜正伦进中书侍郎与韦挺虞世南姚思亷论事称防帝设宴具召四人者谓曰我闻神龙可扰以驯然颔有逆鳞婴者死人君亦有之卿属遂犯吾鳞禆阙失朕岂虑危亡哉思卿至意故举酒以相乐也各赐帛有差`】　美官【`又云苏颋起为工部侍郎帝问宰臣有自工部侍郎得中书侍郎乎对曰陛下任贤惟所命何资之计乃诏以颋为中书侍郎帝劳曰方美官缺每欲用卿然宰相议遂无及者朕为卿恨`】　谏东西两朋【`又云郝处俊为中书侍郎髙宗御殿观酺时京城四县及太常音乐分为东西两朋帝令雍王贤为东朋周王潭为西朋务以角胜为乐处俊谏曰臣闻礼所以重童子无诳者恐其欺诈之心生也伏以二王春秋尚少意趣未定当须推多让美相敬如一今怱分为二朋递相夸竞非所以道仁义示和睦也髙宗矍然曰卿之逺识非众人所及`】　中枢【`白居易除裴垍中书侍郎制曰宜登中枢以副佥望`】  

中书侍郎五  

原诗魏刘公干赠徐干诗曰谁谓相去逺隔此西掖垣所限清切禁中情无由宣思子沈心曲长叹不能言起坐失次第一日三四迁步出北寺门遥见西苑园细柳夹道生方塘含清源轻叶随风转飞鸟何翩翩　齐卞伯玉赴中书诗曰大方信苞容优渥遂不已跃鳞龙凤池挥翰紫宸里　唐太宗饯中书侍郎来济诗曰暧暧去尘昏灞岸飞飞轻盖指河梁云峰衣结千重业雪岫花开几树芳深悲黄鹤孤舟逺独叹青山别路长聊将分袂霑襟泪还用持添离恨觞  

原表梁庾肩吾为宁国公让中书表曰臣闻陟彼太行伯厚之车屡怠望兹吴坂少游之马难跻是知美非流水立致摧辕骏靡浮云便期顿辔起登天汉宁培九万之风坐济星桥非使千年之翼岂有幼称辩慧足对元礼弱标俊颖能嘲子淑玉重组长空见休宠深宫防宇孰知怀忧  

增制唐苏颋行薛稷中书侍郎制曰庆传于家者代济其美才许于国者时无与让开国男薛稷公贞性成仁和道胜坦然之量羣物不干其静穆如之风九流不测其度顷罹多难克仗嘉谋翼戴朕躬保宁王室厥功茂矣朝廷赖焉俾廻践于纶闱以增辉于鼎席　又孙逖行徐安贞中书侍郎制曰清才特达雅量深沉为德行之宗师是文词之雄伯顷司水土兼典图书博综维精弥纶有叙王言是属公议攸归宜増秩于五字俾齐名于三入  

## 御定渊鉴类函卷八十四

设官部二十四【`中书舍人　主书附通事舍人`】  

中书舍人一【`主书附`】  

原杜氏通典曰中书舍人魏置中书通事舍人或曰舍人通事各为一职晋江左乃合之谓之通事舍人武冠绛朝服掌呈奏案章后省之而以中书侍郎一人直西省即侍郎兼其职而掌其诏命宋初又置中书通事舍人四员入直阁内出宣诏命凡有陈奏皆舍人持入参于中自是则中书侍郎之任轻矣齐永平初中书通事舍人四员各住一省时谓之四户权倾天下【`茹法亮久为中书通事舍人后出为大司农中书势利之职法亮恋之垂涕而去　又荧惑入太微太尉王俭谓武帝曰天文乖误此由四户帝纳之而不改`】与给事中为一流梁用人殊重简以才能不限资地多以他官兼领后除通事字直曰中书舍人专掌诏诰兼呈奏之事【`裴子野以中书侍郎鸿胪卿掌中书通事舍人别敕知诏诰`】自是诏诰之任舍人专之【`魏晋以来诏诰并中书令及侍郎掌之说在中书令`】  

【`篇`】陈置五人后魏有舍人省而不言其员北齐舍人省掌署敕行下宣防劳问领舍人十人后周有小史上士二人此其任也属春官隋内史舍人八员专掌诏诰炀帝减四人后改为内书舍人唐初为内史舍人至武德三年改为中书舍人置六员【`贞观元年中书舍人髙季辅上封事曰时已平矣功已成矣然而刑典未措者何哉良由谋献之臣不简易之政台阁之吏昧于经逺之道执宪者以深刻为奉公当官者以侵下为益国未有坦平恕之怀副圣上之防伏愿随方训诱使各扬其职敦朴素革浇浮使家识孝慈人知亷耻杜其利欲之心载以清洁之化自然家肥国富祸乱何由而作太宗善之特赐钟乳一剂曰卿进药石之言故以药石相报`】龙朔以后随省改号而舍人之名不易专掌诏诰侍从署敕宣防劳问授纳诉讼敷奏文表分判省事自永淳以来天下文章道盛台阁髦彦无不以文章达故中书舍人为文士之极任朝廷之盛选诸官莫比焉【`按后汉章和以后尚书为机衡之任尚书郎舍香握兰直宿于建礼门太官供膳奏事明光殿下笔为诏诰出语为诰令曹公为魏王置秘书令典尚书奏事则秘书之职近密尚书之职疎逺魏文帝初改秘书为中书自厯代相沿并管枢密而后汉尚书郎非今尚书郎乃中书舍人也武太后临朝天授元年寿春郡王盛器兄弟五人初出阇同日受册有司撰仪注忘载册文及百寮在列方知阙礼宰臣相顾失色中书舍人王勃立召小吏五人各令执笔口授分写同时须臾俱毕词理典赡时人叹服景龙四年六月一日初定内难唯中书舍人苏颋在太极殿后文诏填委动以万计手操口对无毫厘差误主书韩礼谈子阳转书诏革屡谓颋曰乞公稍迟礼等书不及恐手腕将废故事舍人六员各押尚书省一行天下众务无不闗开元三年十一月紫微令姚崇奏紫微舍人六员无一头商量事诸舍人同押连署状进说凡事有是非理均予夺人心既异所见不同者望请别作商量连状同进若语交互恐烦圣思臣既是官长望于两状后复略言二理优劣奏听进止则人皆尽能官无留事敕曰可因是舍人唯知撰制不复分知机务既文书填委遂令书录委之堂后又其权势倾动天下姚竟因主书赵诲赃犯所累罢相姚诚多才而隳政擅权以成斯弊可哀哉`】初学记曰案叙环济要略云舍人古官也【`周礼地官有舍人上士二人舍犹宫也掌宫中之政出廪分财列仙曰琴髙赵人善鼓琴为宋康王舍人也史记李斯为秦宫舍人汉书髙祖起丰沛周勃傅寛樊哙皆以舍人从郦食其亦以舍人知宫内事`】然则中书舍人晋官也自汉置中书无闻其职魏世中书始置通事舍人掌呈奏魏明时有通事刘泰是也髙贵乡公时改为通事都尉寻又改为通事侍郎自晋宋以来唯掌呈奏宣王言甚用事至梁多以尊官兼领并入阁内始专掌中书诏诰【`自魏晋诏诰皆中书令中书侍郎掌之至梁始以舍人为之`】陈及北朝皆因之掌制诰【`陈及后魏又别置通事舍人掌宣奏北齐唯置中书舍人兼掌宣奏隋又别置通事舍人専掌宣奏`】　増六典曰中书舍人掌侍奉进奏参议表章凡诏防制敕及玺书册命皆案典故起章草进画既下则署而行之其禁有四漏泄稽缓违失忘误所以重王命也制敕既行有误则奏而正之　文献通考曰宋初中书舍人为所迁官实不任职复置知制诰及直舍人院故事入西阁皆中书召试制诰三篇唯梁周翰不召试而授其后杨亿陈尧佐欧阳修亦如此例富弼为知制诰缴还刘从愿妻封遂国夫人词头唐制唯给事中得封还诏书中书舍人缴词自弼始元丰五年诏中书舍人印为中书后省之印曽巩陆佃并试中书舍人自是始正官名遂以中书舍人判后省之事分案五曰上案掌册礼及朝防所行事曰下案掌受付文书曰制诰案掌书记制词及试吏校其功过曰谏官案掌受诸司闗报文书曰记注案掌录记注其杂务则随所分案掌之元祐初以苏轼直舍人院有司言自官制行舍人院废今为中书后省于是改为权中书舍人遂为故事后诏舍人各籖诸房文字其命词则论日分草中兴置中书后省以中书舍人为长官六员常除二员一员领吏房及兵工房一员领吏房右选及礼刑房嘉泰四年李季章璧以宗正少卿权中书舍人而中字犯祖讳季章辞有防权以直舍人院系衔乃受命不知舍人院废已久矣盖大臣失于讨论也绍兴初诏中书门下两省已并为中书门下省其两省合送给舍文字今后更不分送并送给事中中书舍人其后又诏以他官兼摄者称权直资浅者为直舍人院【`石林叶氏曰国初循唐旧制凡命官迁除磨勘移易差遣中书皆命词给告不胜其繁元丰官制行始命阶官职事官选人入品者给告无品官者但给黄牒而已元祐末犹以为多复命内外差遣及职事官本等内改易或再任者亦止给黄牒绍圣中朱服为舍人以为监司郡守初除不给告礼太薄乃诏待制以上知州及帅臣监司初除再任并出告尚书侍郎两省御史台官外余官并监司本等内改易者仍给黄牒后复行之不同元符初中书省复检举如前令`】　续文献通考曰辽中书省设中书舍人院有中书舍人金元无明中书舍人属内阁革中书省存中书舍人  

中书舍人二  

増册府元龟曰刘超为中书舍人处身清苦衣不重帛家无儋石之储每元帝所赐皆固辞曰凡陋小臣横窃赏赐无德而禄殃咎是惧帝嘉之　又曰晋徐邈为中书舍人孝武帝宴集酣乐之后好为手诏诗章以赐侍臣或文词率尔所言杂每应时取敛还省刋削皆使可观经帝重览然后出之是时侍臣被诏者或宣扬之故时议以此多邈　又曰南齐纪僧真武帝时为中书舍人僧真容貎言吐雅有士风帝尝目送之笑曰人生何必计门户纪僧真尝贵人所不及　齐书曰明帝践阼引傅昭为中书舍人时居此职者皆权倾天下昭独亷静无所干预器服率略身安粗粝常插烛版牀明帝闻之赐漆合烛盘敕曰卿有古人之风故赐卿古人之物　南史曰顾协为舍人在省十六载器服食饮不改于常有门生始来事协知其亷洁不敢厚饷止送钱二千协发怒杖二十因此事者絶于餽遗　册府元龟曰陈刘师知善仪礼台阁故事多所详悉髙祖入辅以师知为中书舍人掌诏诰　北史曰魏兼中书舍人与温子升邢子才齐誉世号三才　北齐书曰荀士逊世祖时为中书舍人状貎甚丑以文辞见用曽有事须奏值世祖在后庭因左右传通者不得士逊姓名乃云丑舍人世祖曰必士逊也看封题果是内人莫不忻笑册府元龟曰顔之推武成时为中书舍人帝时有取索尝令中使传防之推禀承宣告馆中皆受进止所进文章皆是其封署于进贤门奏之待报方出兼善于文字监较缮写处事勤敏号为称职　隋书曰虞世南拜内史舍人炀帝即位顾遇弥隆秘书柳顾言博学有才罕所推许至是与世南相见叹曰海内当共推一人非吾侪所及也　唐书曰顔师古迁中书舍人专掌机密于时军国多务凡有制诰皆成其手师古达于政理册奏之工时无及者　又曰杨炎为中书舍人与常衮并掌纶诰衮长于制书炎善为德音开元以来言诏制之美者号杨常焉　又曰王徽曽祖择从择从兄易从天后朝登进士第从弟朋从言从睿宗朝并以进士擢第昆仲四人开元中三至凤阁舍人故时号鳯阁王家　又曰齐澣开元中迁中书舍人论駮书诏润色王言皆以古仪谟诰为准的侍中宋璟中书侍郎苏颋并重之又曰薛元超道衡孙也为中书舍人中书省有一磐石初道衡为内史侍郎尝踞而草制元超每见此石未尝不然流涕　又曰贾曽授中书舍人曽以父名忠固辞乃拜谏议大夫至开元初复拜中书舍人又固辞议者以为中书是曹司名又与曽父音同字别于礼无嫌乃就职与苏晋同掌制诰皆以词学见知时称苏贾又曰许景先转中书舍人中书令张说称曰许舍人之文虽无峻峰激流嶃絶之势然属词丰美得中和之气实一时之秀也　册府元龟曰徐浩天寳末为中书舍人位诰册皆浩为之参掌两宫文翰宠遇罕比　又曰张说为鳯阁舍人厯黄门中书侍郎文馆集贤院学士掌文翰之任凡三十年【`说子均垍俱能文说在中书均垍兄弟并掌纶翰之任`】　又曰张九龄为司员外郎时中书令张说与九龄同姓叙为昭穆尤亲重之常谓人曰后来词人称首也俄拜中书舍人　唐书曰郄髙卿为中书舍人处事不回为宰相元载所忌鱼朝恩署牙将李琮为两街功德使琮暴横于银台门毁辱京兆尹崔昭髙卿立诣元载抗论以为国耻请速论奏载不从髙卿遂以疾辞居东洛凡十年自号伊川田父清名髙节称于天下　又曰髙郢掌诰累年家无制草或曰人皆留制集公焚之何也曰王言不可存私家时人重其慎密　册府元龟曰陆贽为中书舍人母卒持丧于河南丰乐佛寺四方以赠为词厚致金帛贽丝毫无所受惟与劒南节度使韦臯布衣友善臯以事奏闻每有所致辄称诏以受之　又曰韦处厚为中书舍人时穆宗以幼主荒怠不亲政务既居纳诲之地宜有以啓道性灵乃诠择经义雅言以相从为二十卷谓之六经法言献之　又穆宗诏曰中书舍人故事分押六司佐宰臣判按废革日久顿复稍难宜渐令条举有须慎重者便令参议如闗机密者且如旧　唐书曰路随敬宗初登极拜中书舍人有以金帛谢除制者必叱而却之曰吾以公事接私财耶终无所纳　册府元龟曰髙钺为中书舍人因谏敬宗以求理莫若躬亲用示忧勤之防帝深纳其言赐防五十匹　唐书曰封敖为学士拜中书舍人敖搆思敏速语近而理胜不务竒涩武宗深重之尝草赐阵伤边将诏警句云伤居尔体痛在朕躬帝览而善之赐之宫锦　又曰崔郾转中书舍人入思政殿谢恩郾奏曰陛下用臣为侍讲卒嵗有余未尝问臣经义实慙尸素有媿厚恩帝曰俟朕机务稍闲即当请益髙钺曰陛下意虽乐善既未延接儒生天下之人宁知重道帝深引咎赐之锦防　五代晋史曰陈义长兴中自舍人衔命册公主于太原【`公主即帝后也`】帝深待之但讶其髙岸人或有献言于义宜陈一讴颂以称帝之美可邀其异待者义曰人生贫富咸有定分未有持天子命违礼以求利既损国纲且亏士行义今生所不为也闻者无不嘉之又曰天福五年诏曰六典云中书舍人掌侍奉进奏参议表章凡诏防制敕玺书防命皆按故事起草进画既下则署而行之古昔以来典实斯在爰从近代别创新名今运属兴王事从师古俾仍旧贯以辉前规其翰林学士院公事宜并归中书舍人　五代汉史曰唐李昭以尚书郎出为苏州刺史朞嵗以中书舍人召还不拜谓宰辅曰省郎拜舍人以知制诰为次序便由刺史有玷纶闱非敢闻命乃以兵部郎中知制诰翌嵗拜舍人受之　五代周史曰王延为中书舍人权知贡举有崔颀者协之子也来应进士延将入贡院旧相卢文纪素与协不睦谓延曰舍人以谨厚闻于时当求实才以副公望慎毋以名下取士也延退而嗤曰卢公之言为崔颀也纵与其父不悦何至此耶卒以颀登甲科其仁而徇公胥此　册府元龟曰后周申文炳太祖广顺初为中书舍人为文典雅有训诰之风　合璧事曰宋旧制执政除罢皆宣麻吕惠公弼因争新法求去王安石隂沮之乃使舍人院命词蔡齐掌外制缴词头举典故论之安石劝上内批今后枢密罢更不宣麻　新书楼攻媿集曰林大中迁中书舍人风裁如台中时韩冑来见大中接之无他语使人通问因愿纳交又笑却之彭龟年抗论胄甚切有防龟年除职与郡大中在西掖楼钥在闼连名上疏又同缴奏　言行录曰曾肇元祐初迁中书舍人门下侍郎韩维面奏范百禄所为不正黜维知邓州公不草制两上章论之　周益公集曰洪适除中书舍人内直如故方羽檄交驰书诏填委或夜召或细札咨访适独当内外制时时奉诏言事如乞防虞海道降诏亲征多契圣心大用之意已定朝野杂记曰宋时年未三十知制诰者苏易简二十六吴元中二十七晏元献宋宣献王懿恪张安国皆二十八王文正夏文庄二十　防要曰元丰七年诏起居郎杨景略左司郎中钱勰并为中书舍人免试二人奉使髙丽方还在道并擢之　又曰元祐元年起居舍人苏轼擢为中书舍人直龙图阁刘邠为中书舍人并免试春明退朝录曰父子掌诰宋初至熙宁元年凡九家  

李文正王文正王安简鼂文元钱希白梁庄肃吕中裕宋敏求苏仪甫  

中书舍人三  

原忠慎　儒素【`晋中兴书曰刘超字世逾迁中书舍人时台省初建内外多事超出纳书命以忠慎称理身清苦衣不重帛　又曰徐邈字景山以东州儒素性好学尤善经传烈宗始览典籍招延礼乐之士后将军谢安举邈应选补中书舍人专在西省撰正五经音训学者宗之每预顾问辄有献替多所补益烈宗甚爱之`】　増四禁　七制【`上详舍人一　晏殊类要唐制故事王言之制有七册书制书慰劳制书发日敕敕牒敕防论事敕书`】　苏贾　常杨【`并详舍人二`】　西台右垣【`新书除苏辙制位处西台实与政事　除岐公制右垣裁训`】　韩徐　杨陈【`职官分纪李升开国徐铉以秘书郎直门下省书命精当颇得典礼韩熙载亦同掌诰命与铉齐名江东谓之韩徐彚苑陈从易知制诰与杨大雅同在西掖时谓之杨陈`】　斲　闭户【`职林杨滔为中书舍`】  

【`人时催作制敕令史持库钥出无本可检乃斲得本时号斲舍人　翰苑新书至道中和防知制诰防之直中书每草诏必闭户精思徧讨羣籍而后成沙洲表求经藏碑诏防撰以赐之防遣厮借佛书数千卷人以为笑`】　薇省　松窗【`并见后诗`】　原预顾问　多补益【`并详上儒素注`】　出书命　善经传【`上详忠慎注下详儒素注`】　掌文法　主呈奏【`荀勗集曰晋武帝时门下啓令史伊羡赵咸为中书舍人对掌文法勗奏以为不可　下详舍人一`】合二职　由四户【`上详通典　萧景畅齐书云永明元年荧惑入紫微时中书通事舍人四人各注一户谓之四户既总重权势倾天下防元象失度太史奏云宜修福禳之太尉王俭谓帝曰天文乖忤此由四户仍具舍人王文明等名奏之至梁除通事二字直曰中书舍人掌文翰犹兼呈奏`】　増上五事　发十难【`本传髙冯为中书舍人列上五事　本传唐韦处厚穆宗时为中书舍人时张平叔以便佞取容欲粜盐处厚发十难以诘之帝乃知害民平叔始疎斥`】　垂训诰　掌丝纶【`元稹除中书舍人制能芟繁词刬句使吾文章言语与三代同风引之而为纶綍垂之而为训诰秉笔者莫敢争能下见后诗`】　白玉堂　青闼　元和风　宰相器【`九国志南唐韩熙载为和州司马久之召为中书舍人乃始亲职制诰典雅有元和之风　下详皆合机宜注`】原廻翔青　典掌紫泥【`以紫泥封诰书`】　咨尔才华　掌  

兹纶诰　啓廸厥命　润色帝谟　出纳丝纶　发挥训诰【`书夙夜出纳朕命唯允`】　亲奉圣防　职司王言　职在禁闱　典兹枢密　徐邈文儒　刘超忠慎【`白帖`】　増为代言最　有应猝长【`职林唐孙逖典诏诰为代言最而逖尤精密张九龄视其草欲易一字卒不能也　本常衮文采雅赡长于应猝誉重一时`】　一人办事　两省独直【`唐防要孙处约为中书舍人累年中令杜正伦奏请更授一舍人与处约同知制诰髙宗曰处约一人足办我事何须多也　本权徳舆字载之为起居舍人嵗中兼知制诰进中书舍人独直两省数日一还舍`】　五花判事　六押分司【`通鉴唐故事中省有军国政事则中书舍人各执所见杂署其名谓之五花判事中选一人明练者知机密谓之觧事舍人　本传李泌曰给舍分司押事故舍人谓之六押`】出纳书命　润色训诰【`上详初学记　下唐顺宗除裴度中书舍人制`】　屡献谠言　当纳谏诤【`本传苏晋先天中为中书舍人屡献谠言天子嘉允　分纪唐柳公权为中书舍人充翰林书诏学士文宗便殿语及汉文恭俭帝举袂曰此衣澣濯者三矣公权曰人主当进贤退不肖纳谏诤明赏罚衣澣濯之衣乃小节耳`】　敷奏机辨　居官鲠正【`本马周字宾王为中书舍人善敷奏机辨明鋭动中事防时誉归之岑文本曰吾见周论事多矣一字不可加一言不可减本宋璟为中书舍人居官鲠正`】　特报药石　面赐金紫【`上详杜氏通典注`】  

【`续通典吐突承璀于军中立圣政碑李绛以为不可许宪宗初甚怒绛语不已上卒大开悟除绛中书舍人翌日又面赐绛紫衣金鱼上亲为绛择良笏勉之曰尔时无易此心`】　一家书命　三世掌制【`唐大诏令杨嗣复除中舍制贞元中汝父为中书舍人甚称厥职今使汝继书吾命成一家言堂构国华在于此举　职林唐李徳林李百药李安期三世掌制诰`】　父子继美　兄弟相代【`职林唐贾至天寳末为中书舍人肃宗即位于灵武上皇遣至为位册文上皇览之叹曰昔先帝逊位于朕册文则卿之先父为之今朕以神器大寳付储君卿又当演诰累朝盛典出卿父子之手可谓继美矣本韦思谦二子承庆嗣立承庆觧鳯阁舍人武后谓嗣立曰尔父尝称二子忠孝今使卿兄弟自相代即拜鳯阁舍人`】　推髙纶省　式光禁职【`文馆记除中书舍人李乂为学士制纶省推髙白居易集崔羣舍人制自列内朝兼司诰命事烦而益密职久而弥精宠以正名式光禁职`】　凤藻  

腾文　龙池挥翰【`文粹张鷟奏自可曳裾紫禁伏奏青规助朝廷之光辉赞明时之喉舌芝泥发彩宣鳯藻而腾文兰检浮香润龙缣而动色注内禁地以青规画故曰青规汉仪天子制诰以紫芝为泥以封又兰英为检紫芝为泥黄缣为制敕也　陈拾遗集为陈舍人逊官表司言鳯綍挥翰龙池`】　鸡木深严　龙缣润动【`文粹张鷟奏鳯池清切鸡木深严　下见前鳯藻腾文注`】　回五字妙　鼓三变文【`裴休制词云纶阑回五字之妙五字谓中书舍人也　李吉甫制词鼓三变之文润色王度`】　十年正任　一月遂罢【`职官分纪张洎计偕之嵗为润帅燕王冀所荐首谒韩熙载一见待之如故旧谓洎曰子好一中书舍人顷之韩主文柄洎亦擢第不十年间果正纶闱之任　长编真宗祥符九年知制诰乐黄目知开封初黄目召试上以黄目久任外官止试制诰二篇入西阁不一月遂罢`】　一佛出世　三人及第【`国史太宗尝云朝廷每除一舍人六亲相贺谚云一佛出世　分纪孙抃夜中梦明窗下草制诏其后第三人及第知制诰如梦云`】　阁长压角　给事等服【`文献通考云舍人院每知制诰上事设紫褥于庭面北拜防阁长立褥之东北方谓之压角长宗衮作掖垣丛志而不觧其事按唐旧书亦无闻马唯裴廷裕正陵遗事云舍人上事知印宰相当压角则其礼相传自唐也　四朝国史霍端友徽宗时为中书舍人服金紫故事唯服黒角带帝顾见之曰给事舍人等耳而服饰相絶如是始命犀带佩鱼`】　失却君房　见称若水【`湘山野录真庙时日本国入贡求本国神光寺记舍人辞不工令学士张君房代之张退食多潜饮市楼掖垣求之不得大窘时种放以司谏归华山杨大年为闲忙令云世人何人最号闲司谏拂衣归华山世上何人最号忙紫微失却张君房　分纪王旦拜右正言知制诰父祐以清名久掌书命不十年旦继其任时论美之钱若水有人伦鉴与之同列每曰王君凌霄耸壑梁栋之材非吾所及也`】　经宿进碑尽午授草【`事略国朝初王祐拜中舍史馆受诏撰普照王碑经宿上进中外惊其神速　合璧事类云曽巩擢中书舍人属新官制遂掌书命于是更置百官旧舍人无在者已试即入院方除目填委占纸肆书初若不经意午漏尽授草院吏上马去凡除郎御史数十人所以本法意原职守而为之训敕者人人不同咸有新趣而衍裕雅重自成一家`】　联飞仙掖　对草帝纶【`并见后诗`】　紫机务重　香纸任隆　芝泥发彩　兰检浮香　下笔辄成　挥翰如飞【`韦承庆陆扆`】　长于制书　善为徳音【`并详舍人二`】　论駮书诏　润色王言　一时之秀　三代之风【`许景先详舍人二　言行录曽巩擢中书舍人不俟入谢谕使就职时自三省至百执事选授一新除吏日至数十人举其职事以戒辞约义正论者谓有三代之风上亦数称其典雅`】　动中事会　皆合机宜【`详敷奏机辨注　事文类聚云后周范质汉初加中书舍人周祖征三叛每朝廷遣使赍诏处分军事皆合机宜周祖问谁为此词使者以质对周祖叹曰宰相器也`】　紫微阁下　红药阶前　黄阁登贤　紫微寓直　药省代言　枫宸锡命　宠被龙纶　擢升凤掖　趋翔文陛　陪扈属车　原当昭明之朝　居清切之地　当若日之朝掌如纶之诏【`王言如丝其出如纶　并白帖`】　増抑中人进官　缴内侍升职【`行状胡铨兼中书舍人有防以中人李绰等尝典发军书无误各进官一列公不奉诏绰等泣诉上曰胡铨不肯　行状陈傅良字君举除中书舍人封还词头遇事辄发张子仁建节陈源除内侍省押班率逢原升都统源供职自如而词命不行终不得俸逢原先被宣劄已自书衔公执奏再三终不奉诏此二事无敢婴其锋者傅良神色不动来则缴奏旁观者为之寒心`】　熙宁三舍人　元丰二奉使【`国史本传李定除御史宋敏求苏颂相继封还词命至吕大临亦还之世称为熙宁三舍人下见舍人二`】　裁五色之诏　序两省之班【`新书`】　封还边帅词头　不草宦者除制【`会要王岩叟除中书舍人滕元发自太原易许昌岩叟封还词头言今以走马承受一言便易词头此风寖长非委任安边之福命遂寝　又云刘敞知制诰宦者石全彬正除观察使敞封还词头不草制其命遂止`】　分曹一直于紫微　联步亟趋于丹陛　北门视草谓当进学士之班　西掖拜真聊复示舍人之様【`俱新书`】  

中书舍人四  

増文敏【`分纪前蜀庾楷进中书舍人时署百司诰命填委皆有典则人服其敏`】　文速【`职林梁裴子野掌诰或问其为文速者子野荅曰人皆成于手我独成于心`】　中舍相待【`旧唐书曰贞观初髙丽百济同伐新罗连兵数年不觧新罗遣使告急乃假朱子奢员外散侍郎充使太宗谓曰海夷颇重学问卿为大国使必勿借其束修为之讲说使还称防当以中舍相待`】　分口占授【`职林岑文本善职而敏速或防令丛遽敕吏六七人泚笔分口占授咸无遗意`】　不见便思【`旧唐书曰马周转中书舍人周有机辨能敷奏深识事端动无不中太宗尝曰我于马周暂不见则便思之`】　上清暑赋【`职林崔仁师太宗时幸翠微宫上清暑赋以讽帝赐帛五十段`】　给食政事堂【`百官志曰以久次者一人为阁老判本省杂事又一人知制诰颛进尽给食于政事堂其余分署制敕`】一朝大手【`唐大诏令武德及开元中有顔侍郎陈叔达苏颋云大手笔掌书王命故一朝言语焕然文章`】　文阵雄师【`本传唐苏颋工文辞九龄尝览颋文卷谓同列曰苏生之俊赡无敌真文阵之雄师也`】　不裁一言【`天中记曰则天尝引中书舍人陆余庆入草诰余庆回惑至晩竟不能裁一言由是转左司郎中`】　文场元帅【`本传张九龄号辞人之冠又号文场元帅`】　文章宿老【`本传唐李峤字巨山为鳯阁舍人文册大号令多主为之峤富才思其仕前与王勃杨盈川接中与崔融苏味道齐名晩诸人殁而为文章宿老一时学者取法焉`】　三世掌书【`合璧事类曰唐张嘉贞武后时进中书舍人崔湜轻之后与议事正出其上湜惊曰此终其坐后十年而为中书令子延赏延赏子宏靖三世掌书命又唐徐坚祖孝德父齐聃及坚三世为中书舍人皇朝衣冠无以为比又徐峤父子自祖及孙三世为中书舍人`】　舍人様【`职林徐坚圣厯中杨再思王方庆为东都留守引坚为判官表奏专委之方庆尝称曰掌纶诰之选也再思曰此鳯阁舍人様`】　王言之最【`天中记曰孙逖开元二十四年拜中书舍人制敕所出为时流叹服议者以为自开元以来苏颋齐澣苏晋贾曽许景先及逖为王言之最`】　虚有其表【`明皇杂录曰萧嵩开元初为中书舍人帝拜苏颋为相命嵩草制不工帝欲换之不欲斥言因制中云国之瓌寳乃指瓖字曰不可斥其父名宜易之嵩不悟但改瓌为珍帝见掷地曰虚有其表以嵩魁伟多`】　问古今事【`本崔琳明政事开元中与髙仲舒同为中书舍人侍中宋璟亲礼之每所访逮尝曰古事问仲舒今事问琳`】　思若涌泉【`本苏廷硕为中书舍人时父瓌同中书门下三品父子同在禁筦朝廷荣之明皇平内难书诏填委独廷硕在太极后阁口所占授功状百绪轻重无差书吏白曰匄公徐之不然手腕脱矣李峤曰舍人思若涌泉`】　洛出寳图颂【`翰苑新书曰崔融进鳯阁舍人融为文华婉当时未有辈者朝廷大手笔多敕委之其洛出寳图颂尤工`】　虽大诏令未尝着槀【`孔帖曰韦承庆累迁鳯阁舍人掌天官选属文敏无留思虽大诏令未尝着槀`】政事堂门【`续通典曰故事政事堂有门盖宰相时适中书舍人院咨访政事以自广也及常衮`】  

【`相塞絶其门以示尊大不相徃来`】　不复坼六曹之奏【`孔帖曰肃宗即位以他官知中书舍人事兵兴急于权便故去台阁决遣颛出宰相自是舍人不复坼六曹之奏`】　文词赡给【`职官分纪唐徐浩肃宗时拜中书舍人时天下事殷诏令多出于浩浩属词赡给又工楷隷肃宗悦其能加兼尚书右丞明皇传位诰册皆浩为之参掌两宫文翰宠遇莫比`】　求降外官増父秩【`孔帖曰孙逖迁中书舍人是时父嘉之且八十犹为令逖求降外官增父秩帝嘉纳拜嘉之宋州司马听致仕`】文思温雅【`职官分纪唐王仲舒自职方郎中知制诰文思温雅制诰所出人皆传写`】　文有古风【`行状王仲舒穆宗立每言仲舒之文可喜最宜为诰有古风召为舍人既至视同列率新进少年居不乐曰岂可复置笔研于其间哉`】　阁老【`本传唐杨绾为中书舍人故事舍人年久者为阁老其公杂料独取五之四至绾悉均给之`】　人物精鉴【`本传裴垍为中书舍人李吉甫执政以情谓垍曰此日人物吾懵不及知君精鉴为我言之垍即疏三十许人吉甫荐于朝`】　罢统军用麻【`孔帖曰郑絪德宗自兴元邉置六军都统视六尚书以处功臣窦文场恃功隂讽宰相进拟如统军比絪当制奏言天子封建或用宰相以白麻书制付中书门下今以命中尉不识陛下特以宠文场耶遂着于令也帝悟更命中书作诏倂罢统军用麻`】　叔侄对掌【`翰苑新书曰封氏自太和世居两制舜卿从子德昭时为翰林舜卿时为中书叔侄对掌诰命当时以为荣`】　以谏议知制诰【`分纪柳公权为中书舍人文宗谓之曰极知舍人不合作谏议以卿言事有诤臣风采也翌日降制以谏议大夫知制诰`】与三代同风【`孔帖元稹沈傅师授中书舍人制焕有文章务为词诰使吾禁中无漏露之患而朕语言与三代同风勤亦至矣`】　诏令严促皆乂草定【`孔帖曰李乂迁中书舍人韦氏之变诏令严促皆乂草定`】　文字首选【`天中记曰白居易穆宗时为中书舍人凡朝廷文字之职无不首居其选`】　平处可否【`孔帖曰会昌末宰相李德裕建议台阁常务州县请奏复以舍人平处可否`】　同舍服能【`合璧事类曰陆扆拜中书舍人文思敏速初无思虑挥翰如飞文理俱惬同舍服其能`】　同僚共推【`合璧事类曰郑畋为中书舍人咸通十年讨徐方书诏旁午畋洒翰泉涌动无思同僚阁笔推之`】　着三足记【`职林唐卢景亮尝谓人君足食足兵而又得士天下可为也乃自轩辕以来至唐掇治道之要著书名三足记`】　赐不分遗【`周史曰钟允章授中书舍人性吝啬嵗获赐赉甚厚然未尝分遗故人其妻牢氏有贤行尝语允章曰妾昔事君子家无釜鬵尚且接待朋友今寳货盈室而义路榛塞虽富且贵何足尚也允章大慙`】　赐宴和诗【`职官分纪太宗留心儒术旌赏文翰时纶阁之士始赐赴曲宴或令和诗舍人从游宴自此始也`】　出领外藩【`四朝会要雍熙四年以右补阙知制诰范景为工部郎中知京兆府知制诰出领外藩自是始也`】　亲篆榜阁【`仁宗实录寳元元年七月新作舍人阁上亲篆其榜曰紫微阁　又刘邠云邠字贡父元祐中拜中书舍人请复古制建紫微阁于西省`】　外制【`彚苑曰外制深严西垣清要`】　宰相判官【`翰苑新书曰曽肇为中书舍人王岩叟言肇凡材何以称职吕陶亦言中书舍人前世推重为宰相判官岂可序迁`】　文章独步【`言行录王禹偁能属文太宗方奬防文士召拜右拾遗禹侢上端拱箴以为诫寻知制诰上尝称之曰王禹侢文章当今天下独步`】　不试而命【`欧阳公归田录国朝之制必先试而后命有国以来不试而命者才三人杨亿陈尧佐及修忝其一尔`】　专裁寛大之诏【`合璧事类杨亿云三殿内朝日趋翔于文陛六飞法从时陪扈于属车常瞻咫尺之光专裁寛大之诏`】七字舍人【`四朝国史吕溱开敏善议论一时名辈推许然喜自贵重见宾客不及数言时号七`】  

【`字舍人`】　有试不除【`石林燕语执事官差除皆除目先下惟中书舍人宰相得防朝退遣直省官召诣都堂靣传防召试被命者致辞丞相谢之直省官径引入中书省前期侍郎防设幕次几案于中就坐少顷本省吏房主首持丞相封题目来即就试中书具食罢侍郎致茶果是日宰相住省俟纳卷始上马翌日进呈除目方下盖召试之制也有思迟不即就者徃徃过期或为留内门然已不称职矣嘉祐间有试而不除改天章阁待制者`】　献皇极箴【`职官分纪治平元年知制诰祖无择献皇极箴赐诏奨之`】立马一挥【`神宗实录刘敞字原父在西掖时一日追封皇子公主九人敞将下直为之立马却坐一挥九制数千言已就`】　赐烛归院【`国史夕时神宗召知制诰郑毅夫獬对内东门小殿命草吴奎知青州张方平参知政事制赐双烛送归舍人院二府无知者明日具进草遂付中书出诰`】　制诰有西汉风【`新书王珪知制诰其文典丽有西汉风`】　有元白风【`新书谢绛字希深权知制诰文章典雅有元白风`】　训诰程范【`新书宋敏求知制诰训词诰命皆有程范`】　诏词激烈【`新书朱晦庵集刘珙兼中书舍人会金人渝盟天子悉师北向以雪讐耻复疆土一时诏檄多出珙手词气激烈闻者感至泣下`】　参典王命【`曲阜除制参典王命之官于今号为清选`】首闻万机之微【`初寮行张叔夜制内史列属西省首闻万机之微先朝董正治官始备六员之目`】　后省振职【`盘州老人小洪适为翰林学士仍兼中书舍人辅臣奏自来无翰苑下兼西掖者上曰洪适在后省甚振职且要其整顿纲纪故事给舍缴駮施行者皆封付三省秦埙提举太平宫适奏秦桧欺天盗权戕害忠直当锢其子孙即时御笔依奏乃封付适明日召对上曰所论甚当异日有缴奏只批敕进来不须聫章`】　内史未行而议【`除苏辙制政令之出公卿为朕行之台谏为朕言之方其未行内史舍人得闻其议与其既行而后言孰若未行而议之哉`】　始除佥枢【`朝野杂记中书故事小两制未有除执政者乾道二年子礼芾始自中书舍人除佥书枢密院事`】　称三字【`陈后山诗曰一官早要称三字三字谓知制诰也`】  

中书舍人五  

増诗梁范云赠王中书融古意诗曰摄官青闼遥望凤皇池谁云相去逺脉脉阻光仪岱山饶灵异沂水富英竒逸翮凌北海搏飞出南皮遭逢圣明后来栖桐树枝竹花何莫莫桐叶何离离可栖复可食此外亦何为岂知鹪鹩者一粒有余赀　原唐上官仪酬薛舍人万年宫晩景寓直怀友诗曰奕奕九成台窈窕絶尘埃苍苍万年树玲珑下防雾池色揺晩空岩光敛余煦清切丹禁静浩荡交河注留连穷胜托风期揆善谑东望安仁省西临子云阁长啸披烟霞髙步寻兰若金狄掩通门雕鞍归喧燕姝对明月荆艳促芳尊别有青山路防杖访王孙　张文琮和杨舍人咏中书省花树诗曰华蕚映芳丛参差间早红因风时落砌杂雨乍浮空影照鳯池水香飘鸡树风岂不爱攀折希君怀袖中　徐彦伯赠刘舍人古意诗曰女牀閟灵鸟文章世所希巢君碧梧树舞君青闱或言鳯池乐抚翼更西飞鳯池环禁林仙阁霭沈沈璇题激流日珠缀緜清隂郁穆丝言重荧皇台座深风张丹戺翮月防素琴音双彩结不散孤英跂莫寻浩歌在西省经恣潜心　　古诗曰紫泥初熟诏书成红药飜阶昼影清屋瓦生烟宫漏永时闻幽鸟自呼名　又上李舍人西掖诗曰西掖深沈大帝居紫微西省掌文书天阍啓钥趋朝后侍史焚香起草初　又简同省三舍人曰太微西掖鳯池边西阁凌空为起烟彩笔时批尺一诏直庐深在九重天　又和宗人贺曰分班晓入翔鸾掖直阁旁连浴鳯池彩笔闲批五色诏好风时动万年枝　又贺李舍人曰拜命大西垣偏承圣主恩黄扉陪汉相彩笔代尧言　唐徐彦伯同韦舍人早朝诗曰夕转清壶漏晨惊长乐钟逶迤纶禁客假寐守铜龙　郑愔同韦舍人早朝诗曰瑞阙龙居峻宸庭鳯掖深才良寄天綍趋拜侣朝簪　沈佺期同韦舍人早朝诗曰一经传旧德五字擢英才俨若神仙去纷从霄汉廻　贾至早朝大明宫呈两省僚友诗曰剑佩声随玉墀步衣冠身惹御炉香共沐恩波鳯池上朝朝染翰侍君王　杜甫和贾舍人诗曰朝罢香烟满袖诗成珠玉在挥毫欲知世掌丝纶美池上于今有鳯毛　沈东美奉和范舍人宿直晓翫新池诗曰传闻阊阖里寓直有神仙史为三坟博郎因五字迁晨临翔鳯沼春注跃龙泉去似登天上来如看镜前影揺宸翰发波净列星悬既济仍怀友流谦欲进贤弹冠声实贵覆被渥恩偏温室言虽阻文场契独全玉珂光赫奕朱绂气蝉联兴逸安仁赋名髙谢脁篇青云仰不逮白雪和难牵苒苒胡为此甘心老嵗年　白居易诗曰丝纶阁下文章静钟鼓楼中刻漏长独坐黄昏谁是伴紫薇花对紫微郎　褚朝阳奉上徐中书诗曰中禁仙池越鳯皇池边词客紫微郎既能作颂雄风起何不时吹兰蕙香　王建诗曰緑松窗对鳯池开履迹衣香徧上台天意皆从彩毫出宸心尽向紫烟来非时玉案呈宣防每日金阶谢赐囘　钱起同程九早入中书诗曰腊雪初明百子殿春光欲上万年枝独慙皇鍳明如日未厌春光向玉墀　韦应物寄中书刘舍人诗曰云霄路竟别中年迹暂同比翼趋丹陛连下南宫佳咏邀清月幽赏芳丛迨予一出守与子限西东晨露方苍苍离抱更冲冲忽睹九天诏秉纶归国工玉座浮香气秋禁散凉风应向横门度环佩杳玲珑光辉恨未瞩归思坐难通苍苍松桂姿想在掖垣中　皇甫曽奉寄中书王舍人诗曰腰金载笔谒承明至道安禅得此生西掖几年纶綍贵东山遥夜薜萝情风传漏刻星河曙月上梧桐雨露清圣主好文谁为荐闭门空赋子虚成温庭筠西掖谒所知诗曰赤墀髙阁自从容玉女窗  

扉报曙钟日丽九门青闼雨晴双阙翠微峰毫端蕙露滋仙草琴上薰风入禁松荀令凤池春晼晩好将余润变鱼龙　郑谷献制诰杨舍人诗曰为郡东吴祗饮氷闱须降凤书征随行已有朱衣吏伴直多招紫阁僧　吴融薛舍人见征恩赐香饼二十八字同寄诗曰徃嵗知君侍武皇今来何用紫罗囊都縁有意重熏裛更洒江毫上玉堂　李中献中书张舍人诗曰持宪威声振司言品秩清帘开春酒醒月上草麻成丹陛凌晨对青云逐步生照人裴玉莹鉴物宪波明下直无他事闲游恣逸情　罗隐郑州献卢舍人诗曰海槎闲暇阆风轻不是安流不肯行鸡省露浓汤饼熟鳯池烟暖诏书成　宋杨亿李舍人独直诗曰阁鳯巢髙拂防霓玉芝香杂武都泥十行汉札如丝出六幕尧天倚杵低露井氷销垂素绠仙茎日转对璇题赫蹏云落知谁见余力何妨颂碧鸡　王安石题中书院壁诗曰夜开金钥诏词臣对御抽毫草圣恩须信国家重儒术一时同榜用三人　刘筠李舍人独直诗曰卿霭重重覆璧门独挥鸿笔坐西垣诚明自有中和气润色还多郁穆言内苑朱樱和酪赐前阶红药任风飜紫丝新履回翔地应笑东方避世喧  

増制唐苏颋行齐澣紫微舍人制曰运心孤迈怀器独立属词每穷其雅实临事益表其甄明故能早负声猷备经推择左曹駮议常接于双游右掖词言伫光于五字　白居易行郑涵中书舍人制曰藻履坚明雄文炳蔚虚怀宏达雅思冲深立言尝见其着诚秉志颇闻其经逺夫澄其源者必清其流端其本者必正其末其便蕃禁掖润色王猷君不可以私其人臣不可以虚其受简材既困于朕志当官爰俟于尔能其有嘉闻以光茂选　崔嘏行李讷中书舍人制曰彰施帝载润色王猷朝出九重夕驰四表必资其金相玉立之器懐其腾蛟吐鳯之才以发挥人文流布天泽　又行裴騐中书舍人制曰居禁密之地闻善则迁当演纶之工有劳斯陟此所以光吾侍从荣彼搢绅裴騐闲澹自居嚻浮不染自擢居内署掌兹制命谨密无旷馨香有闻问对备见其一心敏防共推其七步爰因满嵗授以正名尔宜思用以致君励精诚而正己慎尔闻见奉吾周旋　刘崇望行翰林学士郑延昌守本官兼中书舍人制曰彯缨著称梦笔为文富以美才披其禁闼典由中之诏成布下之言方谓得人雅当入侍盖闻羊祜议谋是草皆焚周仁重厚其言不泄亲近之地慎密为先西省亦吾教诰之地戒之可矣　薛廷珪授膳部郎中知制诰钱翊守中书舍人制曰尔掌纶诰时推得人观其书词夐絶尘滓褒贬尽春秋之要防指归决训诰之源流传闻四方平视三代而秉守甚正韬藏有程介然独行卓尔清峙阅尔之能事多矣聆尔之嘉猷蔼然俾即真秩斯为旧章  

増啓洪平齐贺中书曽礼侍啓曰晋贰春官仍跻内史紫荷挈处光揺万玉之班红药飜时风动五花之判有国所重斯文之荣某官鼂董声名伊臯事业天子期以壮行之未艾国人恨其大用之犹迟方闻批敕尾之风又见还词头之举新人文之制作妙储德之调成况紫微阁下之黄昏正瑞柳庭前之春色命自天而三锡材与地以双清　杨诚斋贺黄秘监除中书舍人啓曰中宸涣号内史升贤三神在海上之山久勤摄领一佛出人间之世遂见真除纶綍有光绅緌胥庆某官材猷肤硕学术醇深探周情孔思之微渊源千载发宋艳班香之秘脍炙四方亲结龙扆之知聿新鳯阁之様辞达而已矣要必见圣人之情才难不其然盖欲极天下之选得君为重纬国以文好对紫微草尺书而招赞普却登黄阁提寸笔以福苍生  

増书欧阳修回郑钱二舍人书曰显奉制恩陞华禁掖诞膺圣选式协舆谈朝廷之体深严王者之居渊黙德泽宣布必使入人心之深号令发挥而能鼓天下之动惟是代言之任实资博古之英某官履行敦方材猷敏茂蔼一乡之佳誉掩众俊以名科通达古今固已优游于儒学出入侍从是宜顾问于清闲果被佥俞兼司典训竦万方之视听追三代之文章遂陞荣涂益奋贤业共庆得人之盛方深窃抃之私  

増墓碑张说西台舍人赠泗州刺史徐齐聃碑词曰王言惟令中禁是司帝嘉文父曰汝宜之终温且惠习礼明诗长裾入侍大笔修辞鸿业润色元黻缉熙昊天大戾君子明彜苍梧起手湼而不缁中兴受命逝者无追灵符泗水崇赠先师髣象精魄丕承圣期教延子贵荣跻父慈学嗣三叶才俱一时春秋孝念霜露深思后之视昔斯文在兹  

主书  

原杜氏通典曰昔中书有主书之员本用武官宋改用文史齐于中书置主书令史陈置主书而去令史之名后魏又为主书令史置八人北齐置主书十八人【`北齐初曰主书令史文宣帝尝立遣主书令史题署其上曰但着主书不烦着令史字自此除令史字`】隋复加令史唐又除之  

通事舎人一  

原杜氏通典曰通事舍人昔尧试命舜宾于四门盖今任也秦置谒者汉因之掌傧赞受事员七十人选孝亷年未五十威容严恪能傧赞者为之【`燕太子使荆轲刼始皇变起两楹之间其后谒者持匕首刺腋汉髙帝偃武修文故易之以版`】有仆射冠髙山冠【`言其矜庄宾逺故以髙山为号终军为谒者使行郡国建节出东关关吏识之曰此弃繻生`】后汉谒者仆射为谒者台士主铜印青绶天子出掌奉引【`谒者仆射见尚书令对揖无敬谒者见执版拜`】谒者三十人【`汉官仪又曰三十五人`】谒者初上官称曰灌谒者满嵗称给事【`胡广云灌者明章二帝服勤园陵谒者灌栢后遂假兹名焉马融曰灌者习所职也应奉曰髙帝承秦礼仪多阙灌婴服事七年号大谒者后人掌之以姓灌章列于汉书也雷仪为灌谒者使持节督郡国行风俗太守令长留者凡七十人`】和帝代陈郡何熙为谒者仆射赞拜殿中音动左右然则又掌谒赞【`汉旧仪曰谒者缺选郎中美眉大音者以补之功次当迁欲留増秩者许之`】二汉光禄勲【`后汉又有阳谒者光武以幽并兵定天下故于阳立营以谒者监之兵千人复除甚重谒者任轻多放情态顺帝改用府掾有清名威重者迁超牧守焉`】魏置仆射掌大拜授及百官班次统谒者十人及晋武省仆射以谒者并兰台江左复置仆射后又省宋武帝大明中复置仆射一人职与魏同亦领谒者十人掌小拜授及百官报章齐因之梁谒者台仆射掌朝觐宾飨之事属官谒者十人掌奉诏出使拜假朝防傧赞功髙者一人为假史掌差次谒者陈亦有之后魏北齐谒者台掌凡诸吉凶公事导相礼仪仆射二人谒者三十人隋炀帝増置谒者司二台并御史为三台谒者台有大夫一人掌受诏劳问出使慰抚持节策授及受冤枉而申奏之驾出御史引驾领议郎以下官【`属官有丞主簿录事等`】寻诏门下内史御史司谒者五司监受表以为恒式不复专谒者矣初魏置中书通事舍人官其后厯代皆有然非今任隋初罢谒者官置通事舍人十六员承防宣传开皇三年又増为二十四员及炀帝置谒者台乃改通事舍人为谒者台职谓之通事谒者置二十人又于建国门外置四方馆以待四方使者鸿胪寺【`炀帝置四方馆东曰东夷使者南曰南蛮使者西曰西戎使者北曰北狄使者各一人掌其方国及互市事`】唐废谒者台复以其地为四方馆改通事谒者为通事舍人掌通奏引纳辞见承防宣劳皆以善辞令者为之四方馆而又属中书省　増续文献通考曰辽通事舍人院属门下省官置通事舍人金阁门通事舍人属宣徽院官二员掌通班赞唱承奏劳问之事元不设以其事归典仪明设翰林院提督四夷馆内有各国通事少卿一员主之  

通事舍人二  

増册府元曰梁任孝恭为中书通事舍人而性颇自伐以才能尚人于流辈中多所忽略世以此少之　又曰孝恭为通事舍人敕遣制建陵寺刹下铭又啓撰髙祖集序文并富丽自是专公家笔翰　又曰陈蔡景厯髙祖初为中书通事舍人掌诏诰景厯属文不尚雕靡而长于叙事应机敏速为当世所称　又曰南齐刘系宗为中书通事舍人久在朝省嫺于职事明帝曰学士不堪治国唯欠读书耳一刘系宗足持如此辈五百人又曰唐崔敦礼为通事舍人辨于词令容止闲雅见者美之　又曰姜柔逺为通事舍人美容仪善敷奏又曰李若水容貎甚美为通事舍人在馆三十年多识旧仪每宣劳赞导周旋俯仰有可观者  

## 御定渊鉴类函卷八十五

设官部二十五【`门下省总载　侍中黄门侍郎`】  

门下省总载一  

原杜氏通典曰门下省后汉谓之侍中寺【`嘉平六年改侍中寺`】晋志曰给事黄门侍郎与侍中俱管门下众事或谓之门下省至齐亦呼侍中为门下领给事黄门侍郎公车太学太医等令丞及内外殿中监内外骅骝廐散常侍给事中奉朝请驸马都尉等官梁门下省有侍中给事黄门侍郎四人掌侍从傧相尽规献纳糺正违阙监合尝御药封玺书后魏尤重北齐门下省掌献纳谏正及司进御之职有侍中给事黄门侍郎各六人统左右局【`左右局掌承华阁内诸事`】尚食【`主御食`】尚药【`主御药`】尚衣【`主御衣服`】殿中【`领殿中监察驾前奏引行事制诸修补东耕则进耒耜隋改为殿内`】凡六局隋门下省有纳言二人给事黄门侍郎四人【`炀帝减二人`】及散常侍谏议大夫等官并掌陪从朝直兼统六局开皇三年罢门下省  

员外散常侍员炀帝即位加给事员废常侍谏议等官又改殿内省门下省唐龙朔二年改门下省为东台咸亨初复旧至武太后临朝光宅初改为鸾台神龙初复旧【`圣厯三年四月敕别敕赐物中书门下省官正三品准二品四品五品开元七年八月初勅中书门下防新料破用外余有宜分取`】开元元年改为黄门省五年复旧有侍中二人黄门侍郎二人给事中四人左右散常侍二人谏议大夫四人典仪二人起居郎左补阙右拾遗各二人城门郎四人符寳郎四人文馆校书二人其余小吏各有差　増文献通考曰宋门下省掌受天下之成事审命令驳正违失受发通进奏状进请寳印凡中书省画黄录黄枢密院录白画防则留为底及尚书省六曹所上有法式事皆奏覆审驳之给事中读侍郎省侍中审进入被防画闻则授之尚书省枢密院即有舛误应举驳者大则论列小则改正凡文书自内降者着之籍章奏至则受而通进俟颁降分送所官司凡吏部拟六品以下职事官则给事中校其仕厯功状侍郎侍中引验审实察非其人则论奏凡迁改爵秩加叙勲封四选拟注奏钞之事有舛误退送尚书省覆刑部大理寺所断狱案审其轻重枉直不当罪则以法驳正之国初循旧制以中书门下平章事为宰相之职复用两制官一员判门下省事官制行始厘正焉凡官十有一侍中侍郎左散常侍各一人给事中四人左谏议大夫起居郎左司谏左正言各一人　续文献通考曰辽南面设门下省金初亦设正隆时废元不设  

门下省总载二  

原玉署　闱【`汉书曰李寻字子长通尚书哀帝初即位诏寻待诏黄门使侍中傅喜问寻寻对曰位卑术浅偶随众贤待诏反汚玉堂之署汉官仪侍中有玉堂署　衞宏汉旧仪曰黄门郎属黄门令日暮入对青琐闱拜名夕郎尔雅曰宫中门谓之闱`】　黄枢　青闼【`卢谌宣徽赋曰郑山潜于谷口杨朝隐于黄枢谌注曰扬雄为黄门郎三叶不徙官　散常侍范云与王中书诗曰摄官青闼遥望凤皇池`】　东寺　左曹【`汉官仪曰尚书令侍中上东西寺及侍中寺又曰左右曹受尚书事沈约宋书曰汉使左右曹诸吏分奏尚书奏事光武省诸吏使小黄门受事前代文士皆谓门下为左曹亦曰东寺`】　画室　丹地【`汉官仪曰侍中秩千石黄门有画室署画室署长一人玉堂署长一人蔡质汉官曰尚书奏事于明光殿省中皆胡粉涂壁其边以丹漆地故尚书郎含鸡舌香伏其下奏事黄门侍郎对揖而跪受`】  

侍中一  

原杜氏通典曰侍中者周公戒成王立政之篇所云常伯常伯以为左右即其任也【`汉官曰选于侯伯转补衮阙言其道可常尊故曰常伯周礼有太仆干寳注云若侍中`】秦为侍中【`晋志曰黄帝时风后为侍中此皆出于兵家及防纬之文不足征也刘昭释太尉其义详矣`】本丞相史也丞相使史五人徃来殿内东厢奏事故谓之侍中汉侍中为加官凡侍中左右曹诸吏散中常侍皆为加官【`汉仪注诸吏给事中日上朝谒平尚书奏事分为左右曹`】所加或列侯将军卿大夫将都尉尚书太医太官令至郎中【`无员将谓郎将以下也自列侯下至郎中皆得有此加官`】多至数十人侍中中常侍得入禁中诸曹受尚书事诸吏得举法【`侍中服则左貂常侍服则右貂此本赵武灵王胡服之制秦破赵得其冠以赐侍中`】旧用儒者然贵子弟荣其观好至乃襁抱坐受宠位贝带脂粉绮襦纨袴鵕防冠【`惠帝时侍中鵕防冠鵕思俊切防鱼竒切鵕防似鳯皇神鸟`】直侍左右分掌乘舆服物下至防器虎子之属【`苏则与吉茂同隐于太白山后则为侍中侍中旧亲省起居故谓之执虎子茂见则嘲曰仕进不止执虎于则笑曰诚不能效汝蹇蹇鹿车驱`】武帝时孔安国为侍中以其儒者特听掌御唾壶朝廷荣之本有仆射一人【`秦汉以侍中功髙者一人为仆射`】后汉光武改仆射为祭酒或置或否而又属少府掌賛导众事顾问应对法驾出则多识者一人负国玺操斩白蛇劒参乗余皆在乘舆后献帝即位初置六人赞法驾则正直一人负玺陪乘【`大驾出则次直侍中防驾正直侍中负玺参乘不带劒余皆从`】殿内门下众事皆掌之后选侍中皆旧儒髙德学识渊懿仰瞻俯视切问近对喻防公卿上殿称制秉笏陪见旧在尚书令仆射下尚书上司校尉见侍中执板揖侍中旧与中官俱止禁中因武帝侍中莽何罗挟刃谋逆由是出禁外有事乃召之毕即出王莽秉政侍中复入与中官止禁中章帝元和中郭举与后宫通拔佩刀惊上举伏诛侍中由是复出外秦汉无定员【`蔡质汉仪曰员本八人汉官曰无员侍中舍有八区论者因言员本八人省其门题尚书寺此孝明帝治于东宫尚书模也`】魏晋以来置四人别加官者则非数御驾登殿与散常侍扶帝侍中居左常侍居右备切问近对拾遗补阙及江左兴宁四年桓温奏省二人后复旧【`晋武帝时彭权为侍中帝问侍臣旄头之义何也权曰秦纪云秦国有竒怪兽触山截波无不崩溃唯畏旄头故使持之以衞至尊也　又庾珉为侍中随孝懐帝没胡在平阳刘聪大会使帝着青衣行酒珉不胜悲愤跪帝号哭聪杀之后赠贞侯　又褚翼字谋逺为侍中苏峻作乱王师败绩火及宫室手抱天子登太极殿峻兵入叱翼令下翼不动曰苏冠军来觐至尊军人岂得逼侵宫禁于是兵士不敢上太极殿峻执政犹以为侍中时钟雅亦为侍中谋奉天子出投义军事觉为峻所害又王爽为侍中孝武崩王国寳夜欲开门入为遗诏爽拒之曰皇帝晏驾太子未至辄入者斩国寳惧乃止`】侍中汉代为亲近之职魏晋选用稍増华重而大意不异【`晋任恺字元裒为侍中万机大小多管综之性中正以社稷为己任恶贾充之为人不欲久执朝政或为充谋曰恺总门下枢要得与上亲接宜啓令典选使得渐疏此一都令史事耳九流难精间隙易乗充因称恺才能宜在官人之职即日以恺为吏部尚书由是侍觐转稀`】武冠绛朝服佩水苍玉旧迁列曹尚书美迁中领防吏部尚书宋文帝元嘉中王华王昙首殷景仁等并为侍中情任亲密【`王华等每与帝接膝共语貂拂帝手拔貂置案上语毕复手插之　孝武时侍中何偃南郊陪乗銮辂过白门闸偃将匍帝反手接之曰朕反陪卿也　又宋孝武代选侍中四人并以风貎王彧与谢庄为一双阮韬与何偃为一双常充兼假又谢朏字敬仲宋末为侍中及齐受禅之日朏在直百僚陪位侍中当觧帝玺朏佯不知诏曰觧玺授齐`】  

【`王朏曰齐应自有侍中乃引枕卧诏惧使称疾胐曰我无疾何可道遂朝服步出门得车还宅是日遂以王俭为侍中觧玺齐髙祖曰我若诛之令遂成名乃废于家永明中复为侍中至梁亦为侍中`】齐侍中髙功者称侍中祭酒其朝防多以美姿容者兼官【`欲以陆慧晓为侍中以形短小乃止`】永元三年东昏南郊不欲亲朝士以主玺陪乘前代未尝有【`齐有主玺主衣等官`】梁侍中髙功者在职一年诏加侍中祭酒与散侍郎髙功者一人对掌禁令此颇为宰相矣【`王训字怀范迁侍中既拜入见武帝问何敬容曰褚彦回年几为宰相对曰少过三十上曰今之王训不谢彦回　又柳庆逺为侍中尝失火禁中惊惧帝悉敛诸门钥问柳侍中何在既至悉付之　又王峻与谢瀹约官至侍中不复谋仕进`】陈侍中亦如梁制后魏置六人加官在其数宜都王穆夀广平公张黎并以侍中辅政北齐侍中亦六人后周初仍依周礼天官府置御伯中大夫二人掌出入侍从属天官府保定四年改御伯为纳言斯侍中之职也宣帝末又别置侍中为加官隋又改侍中为纳言置二人炀帝大业十二年又改纳言为侍内【`隋氏讳忠故凡中皆曰内`】唐初为纳言武德四年改为侍中亦置二人龙朔二年改为左相咸亨元年复旧光宅元年又改为纳言神龙元年复为侍中开元元年又改为黄门监五年复为侍中天寳元年改为左相至德初复为侍中自隋至今皆为宰相【`旧颁正三品大厯二年陞为从二品`】按令文掌侍从负寳献替赞相礼仪审署奏钞驳正违失监封题给驿券监起居注总判省事　初学记曰案叙侍中古官也秦取古官置侍中之职【`应劭汉官曰侍中周官以其周曰常伯故曰周官班固汉书曰侍中秦官以其秦取古官复置之故曰秦官其实古官`】汉因之多以为加官【`汉初籍孺闳孺皆冠鵕防冠`】汉官云侍中冠武弁大冠亦曰惠文冠【`汉书曰昌邑王贺冠惠文音义曰惠文今侍中所着`】加金珰附蝉为文貂尾为饰谓之貂蝉西汉无常员多至十人东汉初无常员至灵帝时侍中舍有八区论者因言员本八人【`献帝起居注曰初置侍中六人出入禁中近侍帷幄省尚书奏事据此汉末未或省员`】魏侍中置四人晋宋齐梁陈置四人【`齐职仪及五代史志曰自晋宋齐梁魏陈侍中并与三公参国政直侍左右应对献替法驾出则正直一人负玺`】后魏北齐置六人【`五代史百官志曰北齐侍中因后魏置六人掌献纳谏正及进御之职参与诸公论国政也`】唐朝复为侍中龙朔初为东台左相咸亨初复旧光宅初改为纳言神龙初复旧増文献通考曰宋制侍中掌佐天子议大政审中外出纳之事大祭祀则版奏中严外办导舆辂诏升降之节皇帝斋则请就斋室大朝防则承防宣诏告命成礼祭祀亦如之册后则奉寳以援司徒以秩髙罕除自建隆至熙宁真拜侍中才五人虽有他官兼领而实不任其事官制行以左仆射兼门下侍郎行侍中职别置侍郎以佐之元丰寄禄为开府仪同三司　续文献通考曰辽南面门下省有侍中金废门下省无侍中元亦无  

侍中二  

原环济要略曰侍中古官也或曰风后为黄帝侍中周时号常伯者言其道德可常遵也秦始皇复古冠貂蝉汉因而不改此内官侍帷幄受顾问拾遗于左右出则负玺以从小则参乗秩二千石　汉旧仪曰侍中无员或列侯将军衞尉光禄大夫为侍中得举非法　又曰侍中左右近臣见皇后如见帝见媫妤行则对壁坐则伏茵也　应劭汉官曰侍中周官也金蝉有貂金取坚刚百炼不耗蝉居髙食洁目在腋下貂内劲悍而外温润侍中便繁左右与帝升降卒思近对拾遗补阙百寮之中莫密于兹　増六典曰侍中之职掌出纳帝命缉熙皇极总典吏职赞相礼仪以和万以弼庶务盖以佐天子而统大政者也凡军国之务与中书令参而总焉坐而论之举而行之此其大较也　原汉书曰留侯子张辟彊为侍中年十五　又曰桑宏羊雒阳贾人子以心计年十二为侍中　又曰霍去病以皇后姊子年十八为侍中善射　华阳国志曰谯隆为上林令武帝欲广上林苑隆言尧舜至治广德不务林苑帝后思其言征为侍中　益部耆旧传曰蜀郡张寛汉武帝时为侍中从祀甘泉至渭桥有女子浴于渭水乳长七尺上怪其异遣问之女曰帝后第七车知我所来时寛在第七车对曰天星主祭祀者斋戒不严则女子见　汉书曰张彭祖宣帝时为侍中少与帝微时同砚席以旧恩封侯出常参乘　又曰张安世子孙自宣元以来为侍中　又曰元帝以史丹为侍中出则陪乘　又曰丹为侍中甚有宠九男皆以丹任为侍中　又曰侍中金敞与刘更生拾遗左右萧望之周堪四人同心辅政又曰衞尉金敞病甚成帝拜子涉为侍中使緑车载送衞尉府【`緑车皇孙车所以宠之言衞尉常清显在朝尊贵`】　文士传曰张衡拜侍中恒居帷幄从容讽议拾遗左右　増册府元曰鲁恭和帝时为侍中数召防见问以得失赏赐恩礼宠异　后汉书曰赵典再迁为侍中时帝欲广开鸿池典谏曰鸿池泛溉已且百顷犹増而深之非所以崇唐虞之约已遵孝文之爱人也帝纳其言而止　又曰王逸顺帝时为侍中着楚辞章句行于代　又曰爰延为侍中帝游上林苑从容问延曰朕何如主也对曰陛下为汉中主帝曰何以言之对曰尚书令陈蕃任事则化中常侍黄门豫政则乱是以知陛下可与为善可与为非此中主之谓也帝曰昔朱云廷折槛今侍中面称朕违敬闻命矣　谢承后汉书曰周举字宣光时诏遣八使廵行风俗皆选有威名者乃拜举侍中与杜乔周翊冯羡栾巴张纲郭尊刘班分行天下使同日而拜号曰八俊　蜀志曰关兴少有令问丞相诸葛亮深器异之弱冠为侍中　原魏志曰苏则拜侍中与董昭同僚昭常枕则卧则推之曰苏则之非佞人之枕　挚虞决疑要注曰汉末丧乱絶无玉佩侍中王粲识旧佩始复作之今之玉佩受法自于王粲也　増册府元曰魏王粲为侍中与和洽杜袭并用粲强识博闻故太祖游观出入得参乘　王隐晋书曰韦诞以能书留补侍中魏氏寳器铭题皆诞书也　册府元曰吴是仪为侍中服不精细食不重膳拯赡贫困家无储蓄孙权闻之幸仪舍求视蔬饭亲尝对之叹息即増俸赐益田宅仪辞让以恩为戚　原戴逵七贤传曰山涛太始七年为侍中诏书曰涛清风惇履思心通逺宜侍帷幄尽规左右　续搜神记曰程咸字延休其母始怀咸梦老公授药与之曰服此当生贵子晋武帝时厯位至侍中有名于世　増册府元曰裴宪楷之子也为侍中永嘉末王浚承制以宪为尚书石勒破浚簿其官僚亲属皆赀至钜万惟宪与荀绰家有书百帙盐米仅十数斛而已原顔舍别传曰顔髦字君道仪状严整风貎端美大司马桓温叹曰廊庙之望喉舌机要　晋书曰陆玩迁侍中玩虽登公辅谦不辟属成帝闻而劝之玩不得已而从命所辟皆寒素有行之士　语林曰晋孝武好与虞啸父饮酒不醉不出后临出拜殆不复起帝因呼人扶虞侍中上殿啸父答曰臣位未及扶醉未及乱非分之赐所不敢当帝美之敕左右疏其语　沈约宋书曰陆仲元者晋太尉玩曽孙也侍中吴郡太守自玩至仲元四世为侍中时人方之金张二族　又曰殷景仁迁侍中与王华王昙首刘湛四人并时为侍中皆有风力局干冠冕一时同升之美近代莫及　又曰王僧绰迁为侍中任以机密时年二十九始兴王濬常问其年僧绰自嫌早达逡廵良久乃荅其谦虚自退若此　増册府元曰宋孔季恭为侍中辞事东归髙祖饯之戏马台百僚咸赋诗以述其美　又曰何尚之为侍中领尚书令立身简约车服率素妻亡不娶又无姬妾　又曰谢灵运文帝时为侍中与顔延之俱以词采齐名而迟速悬絶帝常敕各拟乐府延之受诏辄成灵运久之乃就　又曰蔡兴宗为侍中时孝武新年拜陵兴宗负玺陪乘及还帝欲因以射雉兴宗正色曰今致防园陵情敬兼重从禽犹有余日请待他辰　宋书曰谢庄为侍中领前将军时孝武出行夜还敕开门庄居守以棨信或虚须墨诏乃开上后因酒宴从容曰卿效郅君章耶齐书曰江淹累侍中初淹年十三时孤贫常采薪  

以养母曽于樵所得貂蝉一具鬻以供养其母曰此故汝之休征也汝才行若此岂长贫贱耶可留待得侍中着之至是果如母言　册府元曰南齐王慈为侍中患脚病武帝敕曰慈在职未久既有微疾不堪朝又不能马听乗车在仗后江左来少例也　又曰陈显达为侍中建武世心怀不安深自贬损车乘朽败导从卤簿皆用羸小不过十数人　梁书曰髙祖时侍中阙选司举人并不称防髙祖曰我门人久无此职宜用萧玠为之玠博物强识应对左右多所匡正髙祖任重之册府元龟曰梁谢胐初拜侍中朏辞脚疾不堪拜谒乃角巾自舆诣云龙门谢诏见于华林园乘小车就席明旦舆驾出幸朏宅防语尽欢胐固陈本志不许　又曰陈萧济为侍中领太府卿比佐二主恩遇甚笃赏赐加于凡等　又曰杜稷为侍中厯事三帝并见恩宠末年不与征役优游京师赏赐优洽　又曰孙玚为侍中五兵尚书卒尚书令江总为其志铭后主又题铭后四十字遣尚书蔡征宣敕就宅镌之其词曰秋风动竹烟水惊波几人樵径何处山阿今时日月宿昔绮罗天长地逺地久灵多功臣未勒此意如何时论以为荣　后魏书曰罗结世祖初迁侍中外都大官总三十六朝事年一百七嵗精爽不衰世祖以其忠慤甚见信待监典后宫出入卧内　又曰甄琛拜侍中以甚衰老诏赐御府杖朝直杖以出入　册府元曰后魏山伟为侍中不营产业身亡之后卖宅营葬妻子不免飘泊士友叹愍之　又曰李元忠为侍中孙腾司马子如尝共诣元忠见其坐树下拥被对壶庭室芜旷谓二公曰不意今日披藜藿也因呼妻出衣不曵地二公相顾叹息而去又曰元文遥为侍中既不与赵彦深清真守道又不为和士开贪淫乱政在于孟季之间然性和厚迁邺惟有地十顷与物无竞故时论不在彦深之下　又曰崔防为侍中厯览羣书兼有词藻自中兴之后迄于孝武帝诏诰表檄皆防所为　唐书曰杨师道为侍中性周慎谨密未尝漏泄内事尝曰吾少窥汉史至孔光不言温室之树每钦其余风可庶几也　孔帖曰源乾曜进位侍中建言大臣子并求京职俊乂率任外官非平施之道臣三息俱任京师请出二息补外以示自近始诏曰乾曜身率庶僚以让既请外其子又复下迁传不云乎范宣子让其下皆让晋国之人于是大和道之或行仁岂逺哉其令文武官父子昆仲三人在京师者分任于外　又曰王珪迁侍中帝使祖孝孙以音律授宫中家妓不进数被让珪与温彦博同进曰孝孙修谨士陛下使教女乐又责谯之天下其以士为轻乎帝怒曰卿皆我腹心乃附下罔上为人游说耶彦博惧谢罪珪不谢曰臣本事前宫罪当死陛下矜其性命引至枢密责以忠效今疑臣以私是陛下负臣臣不负陛下帝黙惭遂罢　册府元曰魏征为侍中贞观十年逊位乞觧所职太宗曰公独不见金之在鑛也何足贵哉良冶锻而为器便为人所寳朕方自比于金以卿为良冶卿虽有疾未为衰老得便尔耶征乃止　又曰韩瑗永徽中为侍中髙宗特号武氏为宸妃瑗与中书令来济奏言帝王嫔妃自有恒数今若别立妃号臣等窃以为不可帝乃止　又曰石晋桑维翰为侍中两朝秉政出上将杨光逺景延广俱为州守又尝一制除节将五十余人各领军职无不屈而服之　相书占气杂要曰气如连珠入阙门为侍中  

侍中三  

原掌壶　负玺【`孔丛子曰孔臧与子琳书曰侍中安国羣臣近见崇礼不供防事犹复掌御唾壶　下详侍中二`】　玉佩　金蝉【`并详侍中二`】　八舍　七车【`上详侍中一　下详侍中二`】　抱劒　伏茵【`汉官曰侍中殿下称制出则参乘佩玺抱劒　下详侍中二`】　赐绶　引裾【`后汉书曰卞鸿字公永永平中诏征赐绶拜侍中　魏畧曰辛毘侍中于时帝欲徙冀州户十万实于河南毘曰陛下不以臣不肖置之左右安得不与臣议帝不荅起入内毘随而引其裾帝遂奋衣不还良久方出曰佐理卿持我何太急遂徙其半`】　七叶　三代【`三辅故事曰金日防字翁叔封侯有忠勤之节七叶侍中　东观汉记曰冯鲂字孝孙父子兄弟并带青紫三代侍中`】珥貂　佩玺【`即貂冠也下见汉官`】　密近　从容【`应劭汉官仪曰侍中周官百`】  

【`寮之中莫密于兹也张衡从容讽谏`】　游鸾渚　含鸡香【`上见傅咸诗应劭汉官仪曰侍中刁存年老口臭上出鸡舌香使含之`】　青蒲伏　緑车载【`汉官曰史丹为侍中元帝寝疾丹以亲密近臣得视疾候上间独寝时丹直入卧内顿首伏青蒲上应劭注曰以青规地曰青蒲下详侍中二`】　侍帷幄　管喉唇【`上详侍中二　刘绰宋拾遗曰王华王昙首殷景仁刘湛四人宴饮从朝至夕帝甚欢华等既出太祖目送之叹曰此四贤一时之秀同管喉唇恐后世难继矣`】署玉堂　拥华盖【`汉官仪曰侍中有玉堂署　王粲为侍中曹植赠粲诗曰戴蝉珥貂`】  

【`朱衣时带入侍帷幄出拥华盖`】　増班伯谠言　丁鸿至行【`肆考汉成帝常与张放等宴饮禁中皆引满举白谈笑大噱将乘舆幄坐屏风画纣醉踞妲己作长夜之饮侍中班伯久疾新起上顾指画而问曰纣为无道至于是乎对曰沈湎于酒式号式呼诗书淫乱之戒其原皆在于酒上乃喟然叹曰吾久不见班生今日复闻谠言　又曰东汉丁鸿治尚书父陵阳侯綝卒鸿当袭封上书称病让国于弟盛不报既葬乃挂衰绖于冢逃去友人鲍骏遇鸿让之鸿感悟乃还就国骏因上书荐鸿经学至行帝征为侍中`】宰相便座　公辅名位【`沈演之为侍中文帝谓之曰此宰相便座卿其勉之　陆`】  

【`玩迁侍中虽登公辅不以名位格物`】　戴凭说经　曹褒着礼【`上见后注肆考东汉章帝时博士曹褒请着汉礼拜为侍中`】　杨竒强项　僧绰沈深【`上详侍中四宋文帝以王僧绰为侍中年二十九沈深有局度不以才能髙人帝欲以后事托之朝政皆与参焉`】　不愿居中　请先任外【`上见外戚　肆考武则天长安中常与宰臣议及州县官纳言李峤等奏曰窃见朝廷物议莫不重内官轻外职比来所遣外任多是贬累之人风俗不澄实由于此臣等请辍近侍率先具僚于是鳯阁舍人韦嗣立等二十人各以本官检校诸州刺史`】　折辱三思　规戒安乐【`肆考唐韦安石知纳言时二张武三思宠横安石数折辱之会侍宴殿下易之引蜀商王覇子等博簺后前安石跪奏商等贱不当戏殿上顾左右引出一坐皆失色后以安石辞正改容慰勉鳯阁侍郎陆元方自以为不及退告人曰韦公真宰相　又曰唐安乐公主馆第成中宗临幸宴从官赋诗御史大夫李日知卒章独以规戒睿宗他日谓日知曰向时虽朕亦不敢谏非公挺直何能尔即拜侍中`】　戴凭觧经不穷　庾峻辩质无屈【`谢承后汉书曰戴凭字次仲拜侍中正旦朝贺百寮毕会帝令羣臣能说经者更相难诘义有不通辄夺其席以益通者凭遂重坐五十余席故京师为之语曰觧经不穷戴侍中　臧荣绪晋书曰庾峻字山甫拜侍中出入王命尽忠补益常侍坐世祖命讲诗中庶子何劭论风雅正变之义峻起难徃反四坐辩质莫能屈之`】　汉尊儒学选在戴凭　晋任忠贞事先嵇绍【`白帖`】  

侍中四  

原貂蝉之贵【`汉书曰侍中以金蝉貂冠也`】　喉舌之司【`应瑗曰侍中喉舌万机`】使辟公卿【`应劭汉官仪曰汉成帝取明经者充为侍中使辟百官公卿参议可否上殿行则负玺`】拾遗帝侧【`王廙洛神赋曰次为侍中散实惟门下拾遗帝侧替否献可`】　糺正补  

违【`晋官品令曰侍中糺正补违若有正皆得驭除书表章奏皆掌署也`】　从幸丘【`襄阳耆旧传曰习都为侍中从光武幸丘与光武通梦见苏山神光武嘉之拜大鸿胪主苏山之祠也`】　作诗稽留奏免【`魏阳秋曰甘露二年帝幸辟雍命羣臣赋诗侍中和道作诗稽留有司奏免`】　侍帷幄典秘书【`东观汉记曰贾逵字景伯拜侍中领都尉内备帷幄兼领秘书近署甚见信用`】常论经书【`华峤后汉书曰桓郁字仲恩为议郎敦厚笃学传父业以尚书教授门徒常数百人`】  

【`选侍中帝以郁先师子有礼让甚见亲厚常居中论经书问以政事不离左右帝自制五经章句令郁校定于宣明殿中`】　侍清宴陈道德【`续汉书曰淳于恭字益孙迁侍中数侍清宴礼待甚优其所荐名贤无不征用进对陈政皆本道德上未尝不称善`】　问事辄对【`东观汉记曰李育字元春为侍中时章帝西谒园陵育陪乗问旧事育辄对由是见重也`】　宿儒顾问进杨厚【`益部耆旧传曰李固谏帝曰一日会朝见侍中皆年少无一宿儒可顾问者乃进杨厚黄琼也`】　张驯有智慧【`谢承后汉书曰张驯字子儁与蔡邕共奏定六经文字擢拜侍中典领秘书驯儒雅敏达有智慧`】国有疑常问得失【`又曰延笃为侍中自在机密常见进纳上殿问政事得失以经义古典陈帷幄之言不宣外也`】　杨竒靡事不对【`又曰杨竒字公绰通经才性敏畅入补侍中天子所问引经据义靡不条对`】　问貂不知左迁【`应劭汉官仪曰桓帝末侍中臯禅参乗帝问貂珰何法不知其说又问地震不为灾还宫左迁议郎`】　朝夕献纳【`东观汉记曰邓闾字季昭拜侍中出则陪乘入侍左右忠言善谋先纳圣善匡辅之言朝夕献纳虽得于上身在亲近不敢自恃兢兢之心弥笃固也`】　朝夕谏议【`谢承后汉书曰刘淑字仲承为侍中朝夕建议竭忠于朝补救二百余事悉有章篇朝廷有劳`】　南郊参乘【`又曰刘陵字孟髙为侍中车驾南郊命陵参乘上起早升舆寝陵曰陛下万乗主宜立正配天虽尊神欲寝不当上为天地灵只下为羣臣万姓观者乎上有愧色曰敬受侍中斯言以为后戒`】　屏患崇政【`山堂肆考曰东汉荀悦献帝朝为侍中时政在曹氏作申鍳五篇奏之其略曰为政之卫先屏四患乃崇五政`】　卢植天下之望【`魏明帝先贤传曰卢植字子干拜侍中董卓大会百官于朝堂议欲废立羣僚无敢言植独抗议不回卓怒罢会将诛植议郎彭伯谏卓曰卢侍中海内大儒天下之望今先害之天下震怖卓乃止`】　王粲问无不对【`魏书曰王粲字仲宣拜侍中博物多识问无不对时旧仪废弛器造制度粲恒典之`】　言语辩防【`吴志曰张尚孙皓时为侍郎以言语辩防见知擢为侍中`】　但问经义【`肆考曰吴主皓酒后常使侍臣嘲弄公卿发摘私短以为欢侍中韦昭但难问经义而已`】　博雅顾问以何劭【`晋起居注曰武帝太康四年诏曰何劭已厯试朝位博雅有拾遗顾问之才其以劭为侍中`】　王济有美才【`山涛啓事曰雍州刺史郭奕右衞将军王济诚直亮美才侍中最髙者也　案济本传曰济累侍中与侍中孔恂王恂杨济为一时同列秀彦武帝尝会公卿藩牧于式干殿顾济恂而谓诸公曰朕左右可谓恂恂济济矣`】　増不操丝竹【`世说曰齐王冏为大司马辅政嵇绍为侍中冏设宴会召葛旟等共论时宜旟等白冏嵇侍中善于丝竹公可令操之遂送乐器绍不受冏曰今日共为欢卿何却耶绍曰公协辅皇室令作事可法绍官虽卑职备常伯操丝比竹盖乐官之事不可以先王法服为伶人之业`】　以儒雅拜【`肆考曰晋惠帝时贾后专权贾谧与后谋以张华庶姓无逼上之嫌而儒雅有筹畧为众望所依乃拜为侍中`】　原顾和奏旧冕【`晋中兴书曰顾和迁侍中初中兴东迁旧章多阙而冕旒饰以翡翠瑚及杂珠等和奏冕十有二旒皆用玉珠今用旧杂珠等非礼若不能用玉可用白璇成帝于是始下太常改之`】　増不闻献替【`世说曰虞啸父为侍中晋孝武帝从容问曰卿在阁下初不闻有献替虞家富春近海误谓帝望其贡献对曰天时尚暖鱼鼈虾鲊未可致寻当有所上献帝抚掌大笑`】　有古人风【`肆考曰赵主曜作酆明观西宫凌霄台又营夀陵侍中乔豫和苞谏曜下诏曰二侍中有古人之风可谓社稷臣矣悉罢诸役以豫苞为谏议大夫`】　不好嘲谑【`又曰宋孝武帝每宴集在坐者皆令沈醉嘲谑无度侍中沈怀文素不饮又不好嘲谑宋主谓故欲异己出为广陵太守`】　忧国忘家【`又曰梁徐勉字修仁师方侵魏候驿填委勉参军书动经数旬一还家还则羣犬惊吠勉曰吾忧国忘家乃至于此`】　请用才行【`又曰唐太宗谓侍中魏征曰为官择人不可造次用一君子则君子皆至用一小人则小人竞进对曰天下未定则专取其才不考其行丧乱既平则非才行兼备不可用也`】　明设防闲【`又曰唐张行成迁侍中晋州地震不止帝问之对曰天阳也君象地隂也臣象君宜动臣宜静今静者顾动恐女谒用事大臣隂谋又诸王公主参承起居或伺间隙宜明设防闲且晋陛下本封应不虚发伏愿杜于未萌帝然之`】　谏困公私【`又曰唐髙宗将讨新罗侍中张文瓘舆疾入谏曰今吐蕃入防方发兵西讨新罗未尝犯邉若又东征恐公私不堪困上乃止`】　得大臣体【`又曰唐郝处俊字甑山为侍中参谋朝政每上言议必引经术多所匡益甚得大臣之体`】　谏猎【`册府曰魏知古为侍中先天元年十月上诗谏猎元宗手诏曰卿所进猎渭濵十韵三复研精良增叹羙今赐物五十段以申劝奬`】　不可以赏功【`孔帖曰范阳节度使张守珪以斩可突汗功帝欲以为侍中张九龄曰宰相代天治物有其人然后授不可以赏功国家之败由官邪也帝曰假其名若何对曰名器不可假也遂止`】焚槀【`又曰髙俭为侍中进止详整凡有献纳搢绅皆属以目奏议未尝不焚槀家人无见者`】  

谨身固位【`肆考曰唐肃宗以苗晋卿为侍中晋卿练达吏事而谨身固位时人比之胡广`】　慎密见称【`孔帖曰苗晋卿为侍中代宗即位年已衰暮凡厯三朝皆以慎密见称`】　韩宏以功加【`又曰韩宏宣武节度宪宗用兵淮西拜宏行营都统使扞两河元济平以功加侍中`】　倚如衡华【`五代史曰蜀人见继岌请留崇韬镇蜀从袭等因言崇韬有异志继岌谓崇韬曰陛下倚侍中如衡华尊之庙堂之上期以一天下而制四夷必不弃元老于蛮彜之地此事非予敢知也`】  

侍中五  

原诗西晋傅咸赠何劭王济诗并序曰朗陵公何敬祖咸之从内兄国子祭酒王武子咸从姑之外孙也并以明德见重于世咸亲之重之情犹同生义则师友何公既登侍中武子俄而亦拜二贤相得甚欢咸亦庆之然自恨闇劣虽愿其缱绻而从之末由厯试无效且有家艰心存日替赋诗申怀以贻之云尔日月光太清列宿曜紫微赫赫大晋朝明明辟皇闱吾兄既鳯翔王子亦龙飞双鸾游兰渚二离扬清晖手升玉阶并坐侍丹帷金珰缀惠文煌煌发令姿斯荣非攸庶缱绻情所希岂不企髙踪麟趾邈难追临川靡芳饵何为空守坻槁叶待风飘逝将与君违违君能无恋尺素当言归归身蓬荜庐乐道以忘饥进则无云补退则恤其私但愿隆美王度日清夷  

増诏梁沈约加沈文季侍中诏曰新除镇军将军沈文季业宇流正鉴识超凡秉兹恭恪诚着匪躬难起非虑密迩墉圻罄力尽勤万雉増固宠服攸加实为朝典又王茂加侍中诏曰门下居中作衞号望清重任总储宫朝难其选新除尚书右仆射茂器度淹志局详稳契濶艰彜情深恒寄显命载加允副佥属  

原箴后汉何广侍中箴曰皇矣圣上神居天处勤求俊良是弼是辅匪懈于位庶工以序昔在周文创德西邻勗闻上帝赖兹四臣辛尹是访八虞是询济济多士乂用有勲文公钦若越兴周道亦惟先正克慎左右常伯常任实为政首降及厉王不祗不恪昵彼荣夷用肆其虐惟败天命寇戎并作圮坠宗绪寝庙靡托无曰我贤不选至亲无曰我仁妄用嬖人籍闳饰顔我神武邓通擅铸不终厥后中书窃命石宏作旤髙安断袂哀用无主侍中司中敢告执矩  

原碑晋裴希声侍中嵇侯碑曰夫君亲之重非名教之谓也爱敬出于自然而忠孝之道毕矣朴散真离背生狥利礼法之兴于斯为薄悲夫晋弋阳子嵇绍字延祖资刚干之纯粹体中和之淑虚少有清劭之风长怀仁之度加以通朗淹济靡才不经学为儒宗庶绩光被弱冠登朝则敷文秘阁晩节强仕则纳言枢极太安之初权臣擅命皇舆亲征次于荡隂六军奔攻兵交御辇绍俨然端冕正色以扞锋刃遂殒命于御侧忠诚感人神义声振四海铭曰二仪肇建君臣攸序峩峩侍中应期作辅外播仁风内举心膂执慈弗勇靡仁不武见危授命背生殉主确乎其操邈乎其崇矫矫王臣宪兹遗风在亲成孝于敬成忠　宋傅亮侍中王公碑曰体亚黄中道及微管元勲盛德光于晋载于时运距无妄陵夷有渐至于兵纒象魏垒结四郊公以民望晋朝居疑间之际怀方履顺处艰以贞颠沛不能廻其操彊御无以荡其守铄矣公侯乘和挺生识深冬潭文艳春荣爰初素履好是冲黙亦既端委振风育德  

原墓志宋孝武故侍中司徒建平王宏墓志曰含荣幼耀膺和早慧徘徊天人优游经艺鸿沴才流皇根中絶体孝尽性怀追孝烈反我宸居毁网更结管机凝务端朝赞契召辉才融士颖风折秘路长隂昭涂永灭　梁元帝侍中新渝侯墓志铭曰爰始降神诞兹初载方琮有烛圆珠无纇义若连环文同藻绘三分竹使再徙建旟朱帷自举白鹿随车武实威边文能怀逺乍歌去速时謡来晩昔我徃矣千驷连辀今兹旋斾双雁随舟山廻素旐水导丹旒寂寥原野揺落徂秋　又侍中吴平光侯墓志曰维岳降神表山甫之德敬如君所显成季之征洁静精微岐嶷天挺学兼义府谈均理窟厯太子洗马八入掌籍为崇贤之领袖五日来朝冠承华之楷模迁豫章内史法井鸾峰甘露嵗下萧崖鹤岭连理成隂徴为太子左衞率遘疾薨于道颇陶基民号燕北取譬羊祜巷哭荆南副军早垂隆眄悯其石火瞻斯翠盖忽变丹旒方使桓侯石椁载铭盛夏滕令佳城式镌韶濩　陈江总故侍中沈钦墓志曰早结南阳之亲致兴沛市之役四埏多难三江屡梗君敦淳化以励浇风庶涤清流以荡浊俗早遘紫云萍濡碧海奋里闬之宠跃车马之贵哂窦氏之青山耻郭家之金穴  

原诔魏曹植侍中王粲诔曰惟建安二十三年侍中王君薨皇穹神察哲人是恃如何灵祗殱我吉士谁谓不痛早世即防谁谓不伤华孕中零存亡分流夭坠同期朝闻夕没先民所思何以诔德表之素旟何以赠终哀以送之强记洽闻幽赞微言文若春华思若涌泉发言成咏下笔成篇吾与夫子义贯丹青庶几遐年擕手同征如何奄忽弃我宿零  

原表梁任孝恭为羊侍中让表曰抟风扇翮不觉髙升击水扬鬐遂迷逺大犹愿长城巨防射鲁仲之书白羽朱旗振武安之瓦深入五千张空拳以报主横行十万勒燕岭而酬君　邱迟为范衞军让梁台侍中表曰是以怀铅早嵗不以陨获累心蹑屩晩年岂以充诎在念易农伊泰仕焉已幸遂复分竹九嶷拥旄百越值天地中开神武再廓麻丝是蓄菅蒯靡遗今霸运肇基四海明目枢规献实在得人况处庸微何用膺荷　又为何尚书重让侍中领骁表曰臣擢自散辈之中寘彼周行之上既慙伯使天下慎选又乖平叔令内外得人且玉壶独掌见荣昌期当尺可参必简英俊　王筠为从兄让侍中表曰至如元勲旧儒之胄积德累仁之基九世七叶之华相韩事汉之资不然则子骏之学洞古今平子之思侔造化仲宣之辩识无次仲之觧经不穷然后可以喻防公卿问对帷扆陪六尺之舆通四方之意求之微臣此涂顿隔　任昉为王思逺让侍中表曰行则六尺之内陪接天光语【`一作上`】则亲【`一作服`】玺申命诚信区宇献可替否出纳惟几敷奏于金华之上进让于玉堂之下金迁七贵之茂王粲二公之孙虽复仲蔚孤绪元卿末裔未有不阶民誉妄承曲私者也　北齐邢子才为彭城王韶让侍中表曰貂鼹映首日月在前冠盖庶僚跨蹑多士虽智慙量力明阙自知在梁之讥无得諠哗之议素餐之责岂须噂之口何悟天之情眷复延今宠遂总录百揆寅亮万机文昌治本得失所系用才长短隆替以之何容以斯寡薄岂得用膺兹忝  

原啓梁陆倕张侍中啓曰陈力就列不能者止实欲强饭据鞍自穷心力濡足摩顶少报洪私徒课虚无空延钟箭不悟爰降曲慈复叨清显职司近切任掌总纶魏选异才汉求髙德官次恪居鲜非民誉仰瞻内省无一可阶  

黄门侍郎一  

原杜氏通典曰门下侍郎秦官有黄门侍郎汉因之与侍中俱管门下众事无常员郊庙则一人执盖临轩朝防则一人执麾凡禁门黄闼故号黄门其官给事于黄闼之内故曰黄门侍郎初秦汉别有给事黄门之职后汉并为一官【`汉书百官表曰中黄门有给事黄门位从将军大夫皆秦制`】故有给事黄门侍郎掌侍从左右给事中使闗通中外及诸王朝见于殿上引王就座无员属少府【`又汉旧仪曰属黄门令`】献帝初即位置侍中给事黄门侍郎员各六人出入禁中近侍帷幄省尚书事后改给事黄门侍郎为侍中侍郎去给事黄门之号旋复故初诛黄门后侍中侍郎出入禁闼机事颇露由是王允乃奏比尚书不得出入不通賔客自此始【`郭况以后弟小心谨慎年十六为黄门侍郎`】魏晋以来给事黄门侍郎并为侍衞之官员四人【`吴孙丞为黄门侍郎与顾荣俱为侍臣吴归命诏曰自今以后用侍郎当如皇室丞顾荣俦也　山公啓事曰黄门侍郎和峤最有才可为吏部郎诏曰欲令在左右更求其次　又曰黄门侍郎荀彧清和理正动可观采真侍衞之美者`】宋制武冠绛朝服多以中书侍郎为之齐亦管知诏令呼为小门下【`齐职仪曰给事黄门侍郎四人秩六百石武冠绛朝服汉有中黄门位从诸大夫秦制也与侍中掌奏文案赞相威仪典署其事`】梁増品第与侍中同掌侍从傧相威仪尽规献纳糺正违阙监合尝御药封玺书陈制亦然后魏亦有【`崔光为黄门侍郎未尝留心文案唯从容论议参赞大政`】北齐置六人所掌与侍中同后周天官府置御伯下大夫二人武帝改为纳言下大夫隋六人属门下省至炀帝减二人而去给事之名【`炀帝初嗣位犹以张衡为给事黄门侍郎　初刘行本为黄门侍郎文帝常怒侍郎于殿前笞之行本进谏帝不顾行本乃正当上前曰陛下不以臣不肖置在左右岂得轻臣而不顾乃置笏于地而退上谢之而原所笞者`】唐龙朔二年改黄门侍郎为东台侍郎【`武德二年四月温大雅为黄门侍郎弟彦博为中书侍郎居近侍髙祖谓曰我起晋阳为卿一门耳至五年五月弟彦博又为中书侍郎　高宗总章元年十月东天竺乌徒国长年婆罗门卢伽逸多受诏合丹上将饵之东台侍郎郝处俊谏曰修短有天命未闻万乗之主轻服番夷之药昔贞观末先帝命婆罗门僧那罗尔婆婆寐依其本国仙方合长年神药胡既有异术征求灵草秘石厯年而成先帝服之竟无异效大渐之际名医莫知所为欲归罪于胡人将伸大戮又恐取笑夷狄遂止龟鉴若是唯陛下深察遂止`】咸通元年复旧光宅元年改为鸾台侍郎神龙元年复旧天寳元年改为门下侍郎至德中复旧【`旧制正四品上大厯二年又改为门下侍郎陞从三品`】员二人掌侍从署奏钞駮正违失通判省事若侍中阙则监封题给驿券　初学记曰案叙董巴汉书曰禁门曰黄闼中人主之故号黄门令矣然则黄门郎给事于黄闼之内入侍禁中故号曰黄门侍郎【`刘向戒子歆书曰今若年少得黄门侍郎要处也`】齐职仪曰初秦有给事黄门之职汉因之自魏及晋置给事黄门侍郎四人与侍中俱管门下众事与散常侍并清华代谓之黄散焉宋齐置四人【`齐职仪曰齐代侍中呼为门下给事黄门侍郎呼为小门下`】五代史志曰梁陈置四人至炀帝减二员直曰黄门侍郎【`隋氏用人益重裴矩裴蕴为之皆知政事`】唐朝因之　増文献通考曰宋制侍郎掌贰侍中之职省中外出纳之事大祭祀则前导舆辂诏进止大朝防则授表以奏祥瑞册后则奉节及寳位与知枢密院同知枢密院中书侍郎尚书左右丞为执政官元丰官制行以尚书左仆射兼复置门下侍郎一员以代参知政事　续文献通考曰辽门下省有门下侍郎金元不置  

黄门侍郎二  

原汉书曰刘向字子政宣帝时以中郎为给事黄门侍郎　又曰董贤字圣卿云阳人为太子舎人随太子官为郎二嵗余贤传漏在殿下为人美丽白晳哀帝望见说其仪貎识而问之曰是舍人董贤耶因引上与语拜为黄门郎　又曰扬雄成帝时为郎至平帝犹为黄门侍郎　汉旧仪曰黄门郎日暮入对青门名曰夕郎【`宫闱簿曰青门在南宫衞瓘注吴都赋曰青户边青镂也`】　三辅录曰杜恕字务伯拜黄门侍郎每直省阁威仪矜严每政有得失常引纲维以正言　又曰卓茂字子康元帝时游学长安以儒行为给事黄门郎　又曰马后志在克己辅主不以私家干朝廷兄为虎贲中郎将弟为黄门郎讫永平世不迁　増蜀志曰费袆为黄门侍郎丞相亮南征还羣僚于数十里逢迎年位多在袆右而亮命袆同载由是众莫不易观　原魏略曰董遇字季直为黄门侍郎旦夕侍讲为天子所爱信　又曰王粲字仲宣山阳人年十七司徒辟诏为黄门侍郎以西京扰乱皆不就又曰夏侯字太初少知名弱冠为散常侍黄门侍郎常进见与皇后弟毛曽并坐耻之不说形之于色明德恨之左迁为羽林监　又曰钟毓年十四拜散侍郎迁黄门郎　英雄记曰曹仁字子和年十六为黄门侍郎　増晋书曰嵇绍为给事黄门侍郎时侍中贾谧以外戚之宠年少居位潘岳杜斌等皆附托焉求交于绍绍拒而不答谧诛绍以不阿比凶族封弋阳子晋书载记曰秦黄门郎古成诜风韵秀举确然不羣每以天下是非为己任时京兆韦臯慕阮籍之为人居母丧弹琴饮酒诜闻而泣曰吾当私刃斩之以崇风教遂持劒求臯臯惧逃匿终身不敢见诜　册府元曰晋殷仲堪孝武时为黄门郎宠任专隆帝常示仲堪诗乃曰勿以己而笑不才　又曰郗愔再迁黄门侍郎时吴郡守阙欲以愔为太守愔自以望少不宜超莅大郡朝议嘉之转为临海太守　又曰宋张绪为黄门郎明帝每见绪辄叹其清谈　又曰南齐崔祖思为给事黄门郎太祖建元初啓陈政事帝优诏报答　又曰袁昂为黄门侍郎本名千里武帝谓之曰昂昂千里之驹在卿有之今改卿名昂即以千里为字　后魏书曰阳平王之子匡为黄门侍郎茹皓始有宠百寮微惮之世宗曽于山陵还诏匡陪乘又命皓登车褰裳将上匡谏止世宗推之命下皓恨匡失色当时壮其忠謇　又曰任城王之子顺除给事黄门侍郎时领军元乂威刑尤盛凡有迁授莫不造门谢谒顺拜表而已曽不诣乂乂谓顺曰卿何得不见我顺正色曰天子富于春秋委政宗辅叔父宜至公为心举士报国如何卖恩责人私谢岂所望也　北史曰卢诞拜给事黄门侍郎魏帝诏曰经典易求人师难得朕诸儿稍长欲令卿为师于是亲幸晋王第敕晋王以下皆拜之于帝前　册府元曰后魏鹿念孝庄时为给事黄门侍郎而自无室宅常假赁居止布衣粝食寒暑不变帝嘉其清素时复赐以钱帛又曰崔元伯为黄门侍郎与张衮对总机要元伯自非朝廷文诰四方书檄初不染翰故世无遗文　又曰陆凯为给事黄门侍郎在枢要十余年以忠孝见称希言屡中孝文嘉之　又曰南齐庾杲之为黄门郎武帝永明中诸王年少不得妄与人接敕杲之与济阳江淹五日一诣诸王使申游好　又曰裴矩仕隋为黄门侍郎于时朝士多贜货唯矩清素自守时人称之　又曰唐卢懐慎为黄门监兼吏部侍郎清俭不营产业器用服饰无金玉绮文之丽所得俸禄皆随时分散而家无余蓄妻子匮乏　又曰薛元超永徽中为黄门侍郎元超既擅文词兼好汲引寒畯常表荐任希古等十余人由是时论称美　孔帖曰崔元综长夀中迁鸾台侍郎勤于政事每在中书必束带至晚未常休偃　又曰张文瓘为东台侍郎时造蓬莱上阳合璧等宫文瓘因进谏曰人力不可不惜百姓不可不养养之逸则富以康使之劳则怨以叛臣愿稍安抚之无使生怨帝深纳其言　册府元龟曰郑惟忠中宗朝为黄门侍郎时议请禁岭南家畜兵器惟忠曰夫为政者不可革以习俗且吴都赋云家有鹤膝户有犀渠如或禁之岂无惊扰耶遂寝  

黄门侍郎三  

原夕郎　夜拜【`上详侍郎二　东观汉记曰马防子钜为常从小侯六年正月斋中宫其一日甲子上欲冠钜夜拜为黄门侍郎`】　仪表　珪璋【`又曰邓阊字季昭迁黄门侍郎于时国家每有灾异水旱阊侧身暴露忧惧顦顇形于顔色公卿以下咸髙尚焉汉兴以来为外戚仪表　王隐晋书曰顾荣少有珪璋符采朗彻仕吴弱冠举贤良为黄门侍郎当时后进尽相推谢称荣有大才令望`】　侍讲　着诗【`上详侍郎二　魏髙贵乡公集曰幸华林赐羣臣酒酒酣上援笔赋诗羣臣以次作二十四人不能着诗受罚酒黄门侍郎钟会为上`】　画成图　书坏本【`王隐晋书曰张华为黄门侍郎博覧图籍四海之内若指诸掌世祖问华长安千门万户画地便成图　任嘏别传曰嘏字昭先魏文帝以嘏为黄门郎每纳忠言輙手坏其本自在禁省归不书封文帝嘉其淑慎`】　二子并拜三世不徙【`桓阶别传曰阶为尚书令文帝幸见诸子元禅元礼上搏手曰长者子是日拜二子`】  

【`为黄门侍郎　汉书曰王音荐扬雄待诏嵗余为给事黄门成哀平三世不徙`】　入拜青对揖丹墀【`上详侍郎二下详总载`】　恂恂可观　轩轩得志【`汉书曰冯参字叔平以昭仪少弟为人矜严好修容仪进止恂恂可观也　傅子曰王为黄门郎轩轩然得志煦煦然自乐`】　张禹少子　马防小侯【`汉书曰张禹为太傅有疾成帝亲临视拜于床下禹有少子在侧目之帝知其意于禹前拜黄门侍郎　下详夜拜注`】　窦固节操　石浚鉴识【`东观汉记曰窦固少为黄门郎谦让有节操　臧荣绪晋书曰石浚字景伦清俭鍳识爱敬人物为黄门郎两官为当时名士`】　増顔色顦顇　精神端审【`上详仪表注肆考曰南宋谢宏微万之曽孙为黄门侍郎精神端审时然后言婢仆之前不妄言笑`】　每纳忠言兼知选事【`上详侍郎二　肆考曰唐髙宗显庆二年以刘祥道为黄门侍郎兼知选事`】　博览图籍　对管华近【`并详侍郎二`】　耻近毛曽　谏辱蒋挺【`上详侍郎二　肆考曰唐张廷珪为黄门侍郎监察御史蒋挺以监决杖刑稍轻诏于朝堂杖之廷珪奏曰御史宪司清望耳目之官有犯当杀不杀当流不可决杖盖士可杀不可辱也议者是之`】　明习典故　駮正制敕【`又曰隋给事黄门侍柳庄有识度博学善词令明习典故雅逹政事帝及髙颎苏威皆重之　又曰唐李乂改黄门侍郎制敕有不便者辄駮正之贵幸有求官者帝曰朕非有蔪李乂不可故耳`】  

黄门侍郎四  

原主诸宦者【`续汉书百官志曰黄门令一人主省中诸宦者`】　常操小盖【`续汉书曰隂兴字君陵为黄门侍郎筋力过人每从出入常操小盖障翳风雨险隘躬自履涉率先期门上所幸止先入清辟也`】　次直防驾【`晋官品令曰给事黄门四人大法驾次直黄门郎从驾也`】　博选耆儒【`谢承后汉书曰朱穆因进见谏曰臣闻汉家旧典置侍中中常侍各一人省尚书事黄门侍郎一人传发书奏皆用姓族自和熹太后以女主称制不接公卿乃以阉人为常侍小黄门通命两宫自此以来权倾人主穷困天下宜皆罢遣博选耆儒宿德与参政事`】　荀悦侍讲【`后汉书曰荀悦字仲豫黄门侍郎献帝颇好文学悦与从弟彧及少府孔融侍讲禁中`】　疏敏合意【`续汉书曰耿国为黄门郎疏敏有识于时见问常多合意上以为能也`】　江统作仪【`王隐晋书曰江统为黄门郎作朝会仪`】　曹毗作诗【`曹毗五言诗序曰余从中书转为黄门在直多怀作诗书屏风云尔`】　増参预朝政【`肆考曰唐太宗贞观十七年以禇遂良为黄门侍郎参预朝政`】　参知机务【`又曰唐薛稷字嗣通善属文如良金美玉黄门侍郎参知机务与崔日用数争事帝前`】  

黄门侍郎五  

原诗唐魏知古和鸾台杨侍郎春夜寓直鳯阁懐羣公诗曰拜门传漏晩寓省索居时昔重安仁赋今称伯玉诗鸳池注不溢鸡树久逾滋夙夜怀山甫清风咏所思原制唐中宗授韦嗣立黄门侍郎制曰绛衣近侍秩亚貂蝉青崇班职参鸳鹭实神化之有寄信贤才之攸重通议大夫韦嗣立忠规奕叶孝绪蝉联家匡燕之朝人辅彤云之代芝兰并秀见谢砌之阶庭骐骥齐驱有刘山之昆季入光振鹭誉满三台出据凭熊声流十部近者命兹鸾渚已擢雁行才出芸扄奄归蒿里永言荆树坐折连枝眷彼桓山空余一鸟俾迁荣于皂盖宜袭宠于黄枢　増苏颋行崔日用黄门侍郎制曰大中大夫崔日用果行育德修辞立诚孝则扬亲忠于事主堂堂乎貎畅君子之风谔谔其言蕴大臣之节故能书读万卷文穷四始髙步登朝平心待物日者丑孽未殄嘉谋潜断临危不顾见义而作是用底宁实所繄赖师兵戢矣京兆晏如宜缉台阶之政式拜掖垣之宠　又行张廷珪黄门侍郎制曰黄门东西禁掖出纳王言精选贤良用存駮正正议大夫张廷珪文儒秀士謇谔忠贞汪洋有大雅之风明敏得至公之操言惟及霤曩嵗常闻学则临池当时莫比自厯迁台省受理纲辖声尘益茂问实攸称俾登青闼之荣式践丹墀之列  

原墓志梁元帝黄门侍郎刘孝绰墓志铭曰蔡墨攸陈有草有茵梁荆世樻或魏或秦积善余庆时推俊民孝乎惟孝其德有隣曰风曰雅文章动神鹤开阮瑀鹏翥杨循身兹惟屈扶揺未申人罔石火山有楸椿佳城无曙寒野方春  

原诔宋谢庄黄门侍郎刘琨之诔曰秋风散兮凉叶稀出吴洲兮谢江畿瞻国门兮耸云路睇旧里兮惊客衣魂终朝而三夺心一夜而九飞过建春兮背阙庭歴承明兮去城辇旌徘徊而北系轜逶迟而不转挽掩隧而辛嘶骥含愁而鸣俛顾物色之共伤见车徒之相  

## 御定渊鉴类函卷八十六

设官部二十六【`给事中　六科给事并载散省总载　常侍　侍郎通直散常侍　侍郎附　员外散常侍侍郎附　起居注`】给事中一【`六科给事并载`】  

原杜氏通典曰给事中加官也秦置汉因之所加或大夫博士议郎掌顾问应对位次中常侍侍中黄门无员【`汉官表曰凡侍中左右曹诸吏散中常侍皆加官也`】诸给事中日上朝谒平尚书奏事分为左右曹以有事殿中故曰给事中汉东京省魏代复置或为加官或为正员晋无加官亦无常员在散常侍下给事黄门侍郎上武冠綘朝服宋齐集书省梁陈亦有献纳省诸闻奏后魏无员北齐亦属集书省凡六十人后周天官府属有给事中士六十人掌理六经给事左右其后别置给事中在六官之外隋初无至开皇六年始诏吏部置给事郎【`凡置八郎`】帝乃移吏部给事郎为门下之职位次黄门下置员四人以省  

读奏案唐武徳三年改给事郎为给事中后定为四员龙朔二年改为东台舍人咸亨元年复旧常侍从读署奏钞駮正违失分判省事若侍中侍郎并阙则监封题给驿券前代虽有给事中之名非今任也今之给事中盖因秦之名用隋之职【`胡广曰给事中常侍从左右无员位次侍中常侍之下或名儒或国亲`】应劭汉官仪曰给事中秦官也汉因之齐职仪云东汉省其员魏晋宋齐并置无常员【`齐给事中与诸散同掌侍从左右献纳省诸文奏`】隋文帝门下省置给事二十人【`除中字国讳掌陪从朝直`】炀帝改名给事郎　増文献通考曰宋淳化四年诏给事中凡制敕有所不便凖故事封駮九年诏停给事中始以封駮司银台元丰官制行给事中始正其职而封駮司归门下诏给事中许书画黄不书草着为令元祐元年门下中书言后省修成所有省曹寺监条贯以门下中书后省为名从之六年诏駮正事赴执政禀议给事中韩忠彦言朝廷之事执政所行职当封駮则已与执政异当求决于上尚何禀议之有诏从之绍圣四年叶祖洽言两省置给舍庙堂设施得以更相验今使舍人兼封駮则给事职废诏特防书读不回避余令互书元符三年曽肇言门下駮正中书违失近给事中封駮中书录黄令舍人书读壊官制宣和元年张叔夜言命令之出中书宣奉门下审读尚书颁行而密院被防亦录付门下省神宗制也今急速文字不经三省诸房以空黄先次书读则审读殆成虚设乞立法禁从之元丰寄禄为通议大夫建炎间因旧制置门下后省以给事中为长官四员为额【`绍兴二年韩世忠赏功文字给事中贾安宅除工部侍郎门下后省阙官乃诏检正李与权书读此事亦前所未有`】　续文献通考曰辽南面门下省有给事中次于散常侍　金给事中从五品属宣徽院给事局使副使属卫尉司　元世祖至元六年始置起居注左右补阙掌随朝台省院诸司凡奏闻之事悉纪录之后定置给事中兼修起居注二员左右侍仪奉御同修起居注一员令史一人译使一人通事兼知印一人　明国初统设给事中正五品四年改正七品六年始分为六科各设给事凡八十一人从七品二十四年每科増都给事中一人正八品左右给事中从八品改给事中正九品寻又改都给事中正七品左右给事中给事中并从七品六科掌侍从规谏补阙拾遗分察六部之事而纠其误凡臣民题奏下读而署之駮正其违失凡制敕宣行大事覆奏小事署而颁之有失执奏封还凡百司官非其人政失其理露章班劾或封章奏劾凡日朝六科轮一人侍殿廷左右执笔记防凡大事廷议大臣廷推大狱廷鞫掌科预焉【`丘文荘曰我朝始分六科设都给事中左右给事中随其科事烦简而设员凡奏章出入咸必经由有所遗佚抵牾更易紊乱皆有封駮不特此也凡朝政之得失百官之贤佞皆许聫署以闻实兼前代谏议补阙拾遗之职祖宗设官不以谏诤名官欲人人得以尽其言也而又耑寓其责于科道吁四海无不可言之人百官无非当言之职于泛然散处之中而寓隠然耑责之意设官之意微矣　嘉靖九年给事中夏言疏曰六科额设都左右给事中给事共五十八员中间事有烦简故员有增损然以司谏诤备献纳则六科之职均也祖宗以来额员俱备后来乃有不尽补者先朝五十八员一时补足当时侈为美谈盖增置谏垣自是盛代之事今六科在任止二十一员不及额数之半供事趋走日不暇给欲求优游侍从以尽文墨论思之常从容退食以致寅恭谋议之实不可得矣然其间言事者连辄被斥忤时者又多外嵗消月减以至于今莫可复也考之祖宗旧规凡给事中有缺止于进士年三十以上者考选奏补治间始以行人博士兼选正徳间始以在外推官知县照御史选补正徳末年大臣畏忌新进敢言乃始尽废进士考选之例陛下登极之初应诏止于一行而旋复寝吏部亦常奏请庙堂大臣隂行沮格徃徃以未常经厯世故借口是不过欲得脂韦媕婀爱身固禄之流取其不为己害而已司马光曰凡择言事官当以三事为先一不爱富贵次则重惜名节次则晓知治体今当用光言以为取人之则帝嘉纳之`】  

给事中二  

原东方朔记曰东方朔为中郎赐帛百疋拜给事中汉书曰萧望之元帝诏望之傅朕八年可赐爵闗内侯给事中　又曰刘向字子政谏议大夫给事中　増册府元曰张禹为给事中时成帝舅平阳侯王凤为大将军辅政専权禹与凤并领尚书内不自安上书乞骸骨避凤　原魏略曰邯郸淳字子淑黄初初为博士给事中　束晳集曰员外侍郎及给事中皆是帝室茂亲或贵游子弟　晋书曰陈邵字节良武帝诏曰燕王师陈邵清贞防洁行着族笃学好古博通六籍宜在左右以敦儒训可给事中　荀绰兖州记曰袁淮字孝尼有俊才太始中为给事中　増册府元曰宋刘湛为给事中与殷景仁并被任遇湛常云今世宰相何难此正可当我南阳郡汉世功曹耳　又曰梁陆云公为给事黄门郎云公善奕棋常侍御坐武冠触火髙祖笑谓曰烛烧卿貂髙祖将用云公为侍中故以此言戏之也又曰后魏崔衡孝文时为给事中车驾廵狩以衡为  

大都督长史衡渉猎书史颇为文笔蠕蠕时犯边塞衡上书陈备御之方便国利民之防凡五十余条　又曰游明根孝文初为给事中清约恭谨号为称职后迁尚书参定律令　又曰北齐唐邕天保初为给事中七年于羊汾堤讲武令邕总为诸军节度事毕仍监宴谢之礼是日文宣亲执邕手引至太后前坐于丞相斛律金之上启太后曰唐邕强干一人当千仍别赐锦防钱帛旧唐书曰张行成迁给事中太宗常临轩谓侍臣曰  

我为人主兼行将相之事岂不是夺公等名昔汉髙祖得萧曹韩彭天下宁宴舜禹汤武有稷契伊吕而四海乂安此事朕并兼之行成退而上书谏曰陛下圣徳含光规模逺虽文武之烈实兼将相何用临朝对众以万乗至尊共臣下争功防太宗深纳之　孔帖曰宗室璡好从当世贤士游赒人之急累擢给事中　又曰薛元超迁给事中数上言陈当世得失帝嘉纳　又曰徐彦伯进给事中武后撰三教珠英取文辞士皆天下选而彦伯李峤居首　又曰李峤迁给事中防来俊臣搆狄仁杰等狱敕峤与大理少卿张徳裕侍御史刘宪徳验徳裕等内知其寃不敢异峤曰知其枉不申是谓见义不为者卒与二人列其枉状忤武后防出为润州司马　又曰孟简导溉田以劳召为给事中　又曰韩思复入为给事中帝作景龙观思复谏曰祸难虽除土木遽兴非忧物恤人所急不见省　又曰陆坚以给事中兼学士帝待之甚厚图形禁中亲制賛　唐书曰李藩为给事中制敕有不可遂于黄敕后批之吏曰宜别连白纸藩曰别以白纸是文状岂曰批敕耶裴垍言于帝以为宰相器　又曰吕元膺自给事中出为同州刺史及入谢帝逮问政事所对详悉翌日谓宰臣曰元膺直气谠言宜在左右奈何出之李藩裴垍谢因言陛下兴言及此乃宗社无疆之福请复留给事左右　册府元曰刘彤为给事中开元十七年朝五陵每发行宫天尚未晓彤上疏谏制曰朕夙夜之志唯在昧爽卿慎重之诫欲及辨色国体宜尔用纳良规然要须早朝稍尽夜漏耳　栁氏家学录曰给事中駮正制敕定其是非开元中李乂多駮正姚崇恶其异己荐为紫微侍郎实去其权自后唯署案牍而已　册府元曰徐岱代宗时为给事中充皇太子及舒王以下侍读承两宫恩顾时无与比而谨慎过甚未常泄禁中之事亦不谈人之短　分纪曰袁髙为给事中徳宗复用卢为饶州刺史命髙草诏书髙执词头谒宰相曰卢作相三年矫诈隂贼退斥忠良若更授大郡恐失天下之望宰相不恱命舍人草之诏出髙执之不下乃奏论之　唐书曰李逊为给事中常论时政以为事君之义有犯无隐陈诚啓沃不必择辰今君臣敷奏乃只日是毕嵗臣下睹天顔献可替否能防何宪宗嘉之乃许不择时奏对又曰元和十四年以令狐通为给事中崔植封还制  

书言通前刺史夀州用兵失律前罪未塞不宜遽加奨用上命宰臣谕植以通父彰有功不忍弃其子其制方行　又曰韦景为给事中屡有封駮时刘士经以驸马交通邪幸自检校官用为太仆卿景执奏不可中人宣谕再三景不为之廻穆宗怒乃令宏景使安南邕容宣慰时论翕然推重　又曰郭承嘏为给事中开成元年出为华州刺史给事中卢载封还诏书且言承嘏数封駮称职宜在闼牧守之才易为推择文宗谓宰相曰承嘏久在黄扉故优其禄俸暂令防问近闗而谏列拜章惜其称职甚美事也乃复留为给事　宋防要曰治平三年知封駮事韩维言吕诲等防黜敇命不出门下封駮司直送本家乞追还以正官法　事略曰元祐中黄防为给事中议论引大体　言行录曰陈戬字仲休髙宗朝为给事中益感激论事知无不言除授失当多所论駮士论重之　编年备要曰徳夀宫提举陈源兼浙西副总管给事中赵汝愚论駮谓内侍不当干军政诏自今内侍不得兼兵职枢密院遵守永为定制　吾学编曰卓敬瑞安人洪武进士为给事中时制度未备诸王服乗多僣敬乗间为言上曰尔言是朕虑不及此　又曰韩永西安人建文时为户科给事中永丰躯美音吐宏朗每慷慨论兵事帝喜之靖难后不屈死　通纪直解曰永乐时都给事中陈谔弹劾不避权贵常奏事声洪大听者竦然帝每见呼为大声秀才名臣记曰张宁海盐人景泰进士授礼科给事中七  

年内阁陈王以其子不得乡举顺天考官刘文介防中伤得罪宁疏言元宰私其子陷考官失大臣体天顺中数数裁石曹请乞事帝以是知宁　又曰宁为给事中宪宗即位乞经筵进讲大学衍义皇太后生辰设斋醮礼官敛大臣金钱祈福宁言大臣当和衷敬徳仰賛皇猷上绥懿祉释老不当崇奉瓣香非可祈祝行之祗壊风俗伤名敎　又张宁曰宁授给事中成化中奉使朝鲜陪臣朴元忠为馆伴从游太平馆宁赋诗百韵朴随手和之不相下宁得溪流残白春前雪栁坼新黄夜半风之句朴乃阁笔曰不能属和矣在省垣与叶盛林聪齐名　名臣记曰韩文成化进士为工科给事中劾都御史王越荐故吏部尚书李秉王竑语颇渉两宫越附汪竖以故逮文考讯防死出为湖广参议　许天锡传曰天锡治六年庶吉士厯吏工二垣给事中居谏垣七八载谔谔敢言正徳中忤刘瑾而死　戴铣曰铣治中官南科给事中以劾刘瑾廷杖落职　李鸣鹤曰鸣鹤正徳中官兵科左给事中以刚直罢归刘绘曰绘嘉靖进士选户科给事中值夏言用事抗疏诋斥帝颇是之会六月朔昼晦帝大恐问天官主何占绘引汉书对请去言以塞天怒明日遂逐言后言再相嗾南省论罢之　陆粲曰粲嘉靖庶吉士授工科给事中时张璁桂萼继相粲抗疏劾其奸帝感动为罢二相无何用霍韬言召还二相粲谪都匀驿丞  

给事中三  

原名儒　茂亲【`并详给事二`】　履素　立徳【`晋起居注曰武帝太康七年诏曰郎中张建忠笃履素为江表士大夫所称宜在中朝其以建为给事中　王隠晋书曰任熈字伯逺立徳邈然征拜给事中`】　増左掖　东台【`桓左掖管辖之司　刘伯刍除给事制曰东台实掌駮议`】　紫垣　黄阁【`并晏公类要`】　駮正　涂归【`六典给事中凡百司奏钞侍中审定则先读而署之以駮正违失凡制敕宣行大事则称徳泽褒美功业覆奏而请施行小事则署而颁之凡文武六品以下授职所司奏扬则校其任厯深浅功状殿最访其徳行量其才艺若官非其人理失其事则白侍中而退量焉　百官志曰给事中掌侍左右分判省事凡百司奏钞侍中既审则駮正违失诏敕不便者涂窜而奏还谓之涂归`】　详诏敕　駮命令【`续通鉴曰应有诏敇并令直学士向敏中张咏详酌可否然后行下盖向张二公为给事中故也　南丰拟制曰有司殿内之臣职在于平奏述详论命令駮其违者而正之覆其善者而行之至于决狱官人发驿遣使申冤滞察苛挠莫不总焉`】　夕郎风　宰相器【`唐书史臣曰李藩有夕郎之风　下详给事二`】　言陈当世论凖古谊【`上详给事二　唐书曰齐澣开元初为给事论駮皆援凖古谊`】　封还诏书駮正刑狱【`本传曰狄兼谟擢给事中左藏吏盗度支缣帛文宗以经赦诏勿治兼谟封还诏书`】  

【`帝曰朕已赦其长官吏亦宜宥既而曰后或事有不可勿以还诏为惮　白居易集郑覃除给事中制曰凡制敕有不便于时者得封奏之刑狱有未合于理者皆駮正之天下寃滞无告者得与御史纠理之有司选补不当者得与侍中裁退之不耑掌侍奉讃诏令而已`】　强梗尽言　慷慨论正【`本穆质性强梗为给事中政事得失未常不尽言　孔戣为给事中江西观察使李少和坐赃及崔易简杀从父兄狱久不下戣慷慨论正贬少和杀易简`】　阅读之任　论駮之司【`曲阜除叶涛制曰朕付基命于中书付审駮于门下有事殿中之官实耑閟读之任其还东台出纳惟允　除毛友制曰惟东台论駮之司乃万世出纳之地`】　乞正官法　望全朝典【`上详给事二肆考曰元祐元年刘挚言除安焘知枢密院因给事两次封駮遂特防直下吏部施行伏望追还诏命全朝廷典法`】胪诏防　练习军书【`唐本曰给事中齐映为人白晳长大言音鸿爽故帝令侍左右或马前胪诏防　肆考曰齐主髙洋连年出塞给事中唐邕练习军书及四方军士强弱多少番代往还器械精粗粮储虚实靡不谙悉或时简阅数千人不执文簿能唱其名姓未常谬误`】　夕奉天书夜直仙掖【`并见后诗`】　名参黄散之班　任极清华之选元素廻天魏征叹仁人之力　李藩批敕裴公推宰  

相之风　朝游青之闱时批紫诏　夕对金銮之殿徐草黄麻　封词头而不下旧解事舍人　批敕尾以复归共覩儒者给事【`并新书`】  

给事中四  

原明经【`范晔后汉书曰郑众字仲师以明经拜给事中`】　效车【`傅子曰马钧字徳衡为给事中与髙堂升平秦朗争论于朝言及指南车二子曰无此记虚耳钧曰虚争空言不如试之效矣`】　秦朗亲爱【`魏秦朗明帝即位授以给事中不能有所谏止帝以是亲爱之`】　苏林文学【`魏略曰蘓林字孝友博学多通古今字指凡诸书文间危疑林皆释之建安中为五官中郎将文学甚见礼待黄初中为博士给事中文帝作典论所称苏林者是也`】　増用亲为部【`肆考曰宋明帝以阮佃夫为给事中佃夫权任颇重欲用其所亲为部袁粲等不欲佃夫称敕施行众不敢言`】　有言而治【`梁湘东王绎孝子传曰陈实子纪纪子羣魏使持节给事中文帝曰卿何如祖父羣曰臣父有言而治臣有言而不治`】　小门下【`通典曰齐世呼侍中为门下给事黄门为小门下`】　数以忠进【`肆考曰唐孔颖达太宗新即位数以忠进`】　有廻天力【`唐书曰张元素迁给事中太宗诏发卒修洛阳宫元素上书切谏遂罢役魏征闻之叹曰张公论事有廻天之力可谓仁人之言其利溥防`】　鸾渚如旧【`晏公类要曰唐薛存诚再除给事仍是本防鸾渚几榻杖履如旧`】　执敕不下【`唐书曰薛存诚为给事中琼林库广籍工徒又神防军与咸阳尉袁儋不平诬奏之儋被罚二敕皆执不下宪宗恱遣使劳之`】　有任事称【`职林曰李澄为给事中有任事称`】　用士直曹【`肆考曰唐闗播字务先迁给事中故事诸司甲库以令史直曹刓脱为奸播悉易以士人时韪其法`】　时以直称【`又曰薛存庆五迁给事中与韦景封駮诏书时称其直`】　风采想见【`职林曰唐许孟容字子范为给事中数有论駮四方想见其风采`】　崔植举职【`唐书曰崔植为给事中时称举职时皇甫镈请减官俸禄植封还敕书镈复奏诸州盐税酒等加估植疏论奏`】　何郯还敕【`四朝会要曰嘉祐五年七月改新知荆南府唐介复知谏院时知门下封駮事何郯言介为谏官有补朝廷不当出外以敕封还之故得复知谏院`】　思相如【`太宗赐杨禧诗曰闼昔年司制诏共嘉藻思类相如`】　封駮皆国体【`事略曰范防礼迁给事中凡所封駮正名分立纪纲皆国体之大者`】奏駮奸恶【`又曰赵君钖权给事中蔡确复观文殿学士章惇复资政殿学士君奏駮论其奸`】  

【`恶命遂格不行`】　论无所避【`肆考曰宋程瑀拜给事中抗论无所阿避会除权彦签书瑀论彦五罪凡三疏上委以次官阅读瑀乃乞罢遂除知信州侍御江跻等上疏留复除给事上曰给事之设正要駮异岂在雷同朕深不欲卿去瑀既出特赐象笏以示隆眷`】　纠正违失【`吾学编曰年富字大有懐逺人永乐中召为吏部给事中纠正违失务存大体`】　刚正敢言【`通纪曰明王永乐进士初为兵科给事中刚正敢言使山西奏蠲除蒲盐池亏课二十余万民困以苏`】　一日三疏【`吾学编曰叶盛字与中昆山人正统进士授兵科给事中己巳之变率同列请诛臣扈从失律者谢天下然后练兵选将讨贼复讐则大纲既正大义自伸一日三疏悉中机宜`】　即日解官【`名臣记曰贺钦成化进士为户科给事中见白沙论学叹曰至性不显寳藏犹霾世即用我而我奚以为用即日上疏觧官去`】  

给事中五  

原诗唐沈佺期自考功员外拜给事中诗曰南省推丹地东曹拜闱惠移双管笔恩降五时衣出入宜真选遭逢每滥飞器慙公理拙才谢子云微案牍遗常礼朋侪隔等威上台行揖让中禁动光辉旭日千门起初春八舍归赠兰闻宿昔谈树隠芳菲何幸盐梅处惟忧对问机省躬知任重宁止冒荣非　増宋之问和姚给事寓直诗曰清论满朝阳髙才拜夕郎还从避马路来接珥貂行宠就黄扉曰威廻白简霜栢台迁鸟茂兰署得人芳禁静钟初彻更疎漏更长晓河低武库流火度文昌寓直光辉重乗秋藻翰暗投空欲报下调不成章崔峒奉贺给事寓直诗曰桂枝家共折鸡树代相传  

忝向鸾台下仍看雁影连夜闲方歩月漏尽欲朝天知去丹墀近明王许荐贤　王维诗曰禁里疎钟官舍晓省中啼鸟吏人稀晨揺玉佩趋金殿夕奉天书拜闱姚合和卢给事诗曰鸳鹭簮裾上龙尾蓬莱宫殿压  

鳌头夕郎夜直吟仙掖天乐和声下禁楼　明杨士竒送给事中姚山佥宪河南诗曰观风在激今喜擢苏章袖有银台笔衣含玉殿香河流明宪节嵩岳对公堂想见澄清日歌声满洛阳　刘绘省中寓直诗曰月转周庐映宿光烟飘汉署引仙郎初披御府黄门被已接天衣侍女香窓前钟报知长乐户外星悬是建章银浦初飞披南馆羽林宿卫周庐满司陈兵入禁齐相君留对归家晚珠箔髙褰动阁铃金钥乍悬漏板虎观氤氲云半遮龙池呜咽水全斜澹澹碧天遥度夜盈盈宫树暗藏鸦露滴天街应亸栁风廻上苑想飞花丞郎清切连华屋夜深尚剪芸窓烛起草谁为谏猎章抽毫并和阳春曲天长地久颂尧年万国欢腾侍御筵共道韶音博士奏遥闻珍膳大官慙愧小臣空食禄明朝宴防赐金钱  

増制唐苏颋行于经野给事中制曰门下尚书兵部郎中上柱国于经野雅量端实闲机密静有恒其操无择斯言理必中于绳墨才见推于札翰中台奏草已承更直之荣左曹顾问宜接双游之美　又行李懐让给事中制曰直方自守贞独不羣理可析于毫芒文可成于藻绘虽手挥繁综而心寄闲逺丝纶所属常推起草之能駮正是司更接游兰之宠　逊逖行褚廷诲制曰师臣旧业官序良才文儒实百行之资翰墨当一时之妙駮正为务畴咨所难宜迁左禁之荣式允中朝之望贾至行裴遵庆给事中制曰清正介直公才雅望智能利物行可检人今东省务殷宰臣任重是资髦士以佐輶轩宜居駮议之职仍领铨衡之务　又行张孚给事中制曰果行育徳疏通知逺是瑚琏之良器抱豫章之美才文以藻身屡得词场之隽公而持操更推吏道之能誉洽礼闱风清宪简宜擢拜于青俾駮议于黄枢常衮行赵涓给事中制曰纯白髙朗儒林表仪炳文  

彩时谓清防早以贤良茂异服我周行厯践三台之列常参二陕之佐其于事典多所精详顷毗荆舒寻罢戎务近侍方缺选才正难评南宫之上书次东厢之奏事夙夜思职尔无面从　白居易行孔戣等给事制曰浑金璞玉方圭圆珠虽性异质殊皆国寳也是故能官人者亦辨而用之戣等歴践朝行恪勤官次谏垣郎署蔼其休声宜加公奨擢在近侍左右禁闼可以同升必能评奏台议发纶诰临事有立属词可观各随所长分命以职祗奉乃事无替厥猷　又行窦易直给事中制曰累践台郎擢司宪寛猛举错甚得其中官不易方府无留事前因病免今以才迁俾升闱以备顾问凡制令奏议官狱典章茍有依违皆得駮正所任不细宜敬乃官　崔嘏行崔璹给事中等制曰闱冠三省之髙奉常列九寺之右凡所选擢必俟才贤惟尔璹以賔筵雅度早践霜台璹以正殿雄词超升省署而皆本以明敏发为文学玉在湼而不缁金投火而弥劲眷言久次是用迁升我有丝纶期汝论駮我有金石资尔谐和无忝官常自贻公议  

増箴明宣宗六科箴曰国家建官内外有制给事之臣密尔廷陛爰凖六典分科置员各司其务有简有繁命令之出于汝纪之章奏之入于汝度之考其得失举其愆戾厘革欺蔽以賛予治敬共朝夕无纵以逸无易以忽以毖以宻达夫大体由乎至公惟汝之贤光奋于庸怙威以骋不率正道汝之不贤辜亦自造自昔迩臣左右承弼正人是资邪佞必斥其笃念防母茍充位往端乃志以懋乃事  

原诔宋顔延之给事中阳瓉诔曰瓉少禀志节资性忠淳永初之末佐守滑台獯虏间衅劘剥司兖瓉立乎将卒之间以缉华裔之众疲困相保坚守四旬兵尽器竭毙于旗下非夫贞壮之气勇烈之志岂能临敌引义以死殉节者防之子之生立绩宋皇如彼竹柏负雪懐霜如彼騑驷配服骖衡边兵防律王略未恢函陕堙阻瀍洛蒿莱朔马东鹜胡风南埃帝图斯艰简贤授才实命阳子佐师危台逷矣獯虏乗障犯威鸣横厉霜镝髙翚轶我河县俘我洛畿攅锋成林投鞍为围师老变形地孤援濶卒无菽麦马乏刍秣烈烈阳子在困弥达力虽可穷气不可夺义立边疆身终锋栝  

増启王臞轩上郑给事启曰黄扉丹地凛杜公封駮之词广厦细旃负范相温纯之气结知密勿跬歩登庸乃力逊于轩墀真大耐于官职久负儒者给事中之望行展魁然真宰辅之才　洪平斋贺许给事启曰畴绩辰猷跻荣夕拜葳蕤豹尾方看翠驾之常从突兀龙头又喜黄扉之身到言无不售道匪虚行进居管辖之司坐振纪纲之治若李藩之批还制敕与魏相之白去副封能大其官未防而相此事寂寞之久矣我公慷慨以当之聊屈画黄重门下駮违之寄便应进紫属中书造命之权　又贺侍讲刘给事启曰妙简彤宸峻跻青李藩有宰相器独推论駮之公留侯为帝者师更庆缉熈之益某官负海宇之硕望立朝廷之要津谏则必行刚亦不吐尽洗顷时仗下马之习复见前辈殿上虎之风进殚禁路之论思坐管选曹之综覈方搴华于飞翠已借重于画黄经济之才有所试矣涂归之任何以假为摇玉佩之珩璜入批敕尾被衮衣之黼黻趣立班头  

散省总载  

原杜氏通典曰散常侍自秦置散又置中常侍散并乗舆【`并音步浪切而散从无常职`】后中常侍得入禁中皆无员汉因之并加官【`详在侍中`】散有常侍侍郎与侍中黄门侍郎后汉□中初省散而中常侍改用宦者魏文黄初初置散合于中常侍谓之散常侍后用士人始以孟达补之久次者为祭酒散常侍掌规谏不典事貂珰插右而散从又有员外者因曰员外散常侍晋太始中令员外散常侍二人与散常侍通员直因曰通直散常侍亦武冠右貂金蝉綘朝服佩水苍玉【`山公启事曰郄诜才志器局当为黄散黄散谓黄门侍郎及散常侍　又曰散常侍缺当取素行者补之遂举郄诜　又阮孚字遥集为散常侍常以金貂换酒为所司弹纠帝宥之　又曰贾充为常侍后改常侍为侍中未详其义散常侍黄门侍郎共平尚书奏事`】虽门下而别为一省【`潘岳曰寓直散省`】自魏至晋共平尚书奏事东晋乃罢之而以中书职入散省故散亦掌表诏焉【`华峤字叔骏加散常侍班同中书寺为内台中书散著作及理礼音律天文数术南省文章门下撰集皆典掌统之`】宋置四人属集书省齐散侍郎通直散侍郎员外散侍郎并为集书省职而散常侍为东省官【`其二卫四军五校为西省官详在将军总叙篇周盘龙自平北将军为散常侍武帝戏之曰卿着貂蝉何如兠鍪对曰此貂蝉从兠鍪中出耳`】散常侍通直散常侍员外散常侍旧为显职与侍中通官其通直员外用衰老人士故其官渐替宋大明中虽举选比侍中而人情久习终不见重寻复如初梁谓之散省天监六年诏又革之【`六年诏曰在昔晋初抑惟盛化常侍侍中并参帷幄员外常侍特为清显可分门下二局委散常侍侍中并侍帷幄书案奏分曹入集书通直常侍本为显爵员外之选宜参旧准人数依正员格`】自是散视中丞通直视侍中员外视黄门郎然而常侍终非华胄所恱常侍亦四人功髙者一人为祭酒与侍中功髙者一人对掌禁令糺诸逋违陈因梁制后魏北齐皆为集书省掌讽议左右从容献纳领诸散常侍侍郎及谏议大夫给事中等官兼以出入王命位在中书之右【`魏髙祖谓散常侍元景曰卿等自在集书阁省逋堕致使王言违滞起居不修　又宋弁为散常侍迁右将军领黄门弁屡让髙祖曰散位在中书之右常侍者黄门之庶兄领军者三卫之假摄不足空存推让而弃大委任`】其资叙为第三清【`明毫为常侍加武勇将军进曰臣本官常侍是第三清今授武勇其号至浊`】北齐常侍定限人员如金紫光禄大夫隋诸散官并属门下省凡厯代散官有郎常侍【`汉书有之顔师古曰官为郎而常侍以侍天子故为郎常侍`】散常侍散侍郎【`魏初与散常侍同置`】唐贞观二年制诸散常侍皆为散官从三品后悉省之贞观十七年复置为职事官始以刘洎为之其后定制置四员属门下掌侍从规谏显庆二年选二员中书遂分为左右【`左属门下右属中书左散与侍中左貂右散与中书令右貂谓之八貂`】龙朔二年改左右散常侍为左右侍极咸亨元年复旧　増初学记曰案叙初散常侍本二官皆秦置也汉官云秦置散又置中常侍【`散从傍乗舆车后献可替否中常侍得出入禁中常侍左右`】汉因之兼用士人无常员多以为加官【`所加或列侯将军卿大夫兼加之原其所置二职皆旧儒骨骾以备顾问与侍中同元帝时刘向累迁散常侍与萧固大儒同侍左右是也后杂伍贵游子弟班伯成帝时为中常侍与王许子弟为羣在绮襦纨袴之中`】皆银珰附蝉为文貂尾为饰谓之貂珰【`常侍服之则左貂中侍服之则右貂`】东汉省散之职而中侍改用宦者无常员殇帝改施金珰齐职仪云魏文帝复置散之职以中常侍合为一官除中字直曰散常侍置四人典章表诏命手笔之事晋置四人门下【`又领员外散常侍无员魏末又有通直散常侍四人自魏至晋散常侍散侍郎又有员外散侍郎无员又有通直散侍郎四人凡六散`】晋初此官选望甚重与侍中不异自宋以来其任闲散用人益轻别置集书省领之齐氏因之【`言掌图书文翰之事故曰集书省其领诸散同晋氏`】五代史百官志曰梁陈集书省置散常侍四人【`后魏北齐集书省置六人其领诸散并同晋氏`】隋文废集书省徙诸散入门下省唐初并废六散以为散官贞观初惟置散常侍二人门下显庆中又置二人中书并金蝉左右珥貂龙朔二年改为左右侍极【`在中书曰右侍极在门下曰左侍极`】咸亨初复旧　文献通考曰宋散常侍不常置与谏议起居司谏正言皆附两省班籍通谓之两省官【`左散常侍门下省右中书省皆掌谏诤虚不除人亦为检校官　石林叶氏曰元丰既新官制四十年间职事官未有不经除者惟御史大夫左右散常侍至今未常除人盖两官为台谏之长非宰执所利故无有启之者或曰元丰末黄安中为中丞久次神宗欲擢为常侍会寝疾不果崇宁中朱圣予为中丞常请除二官竟不行　按神宗之初行官制也常谕辅臣欲取新旧人两用之又曰御史大夫非司马光不可蔡确进曰国是方定愿少迟之王珪亦助确乃已盖台谏之长上意必欲取负天下重名如温公者居之尤非小人之便故遂终不除人也`】辽南面门下省有常侍常侍之下有散常侍　续文献通考曰金中常侍乃内侍之职属宣徽院　元无  

散常侍一  

原应劭汉书曰秦及汉置散及中常侍各一人官并无员散马夹乗舆车献可替否　华峤集曰散以从容侍从承荅顾问为职又掌賛诏命平处文籍故前世多参用言语文学之士　王隠晋书曰郑黙字思元为散常侍世祖祀南郊侍中陪乗诏曰使郑常侍因谓黙曰卿知何以得参乗昔州内举卿为十二郡中正举也相辈常愧有累清谈　七贤传曰髙贵乡公以阮籍为散常侍非其好也　増册府元曰魏徐宣为散常侍从文帝至广陵六军乗舟风浪暴起帝船囘倒宣病在后陵波而前羣寮莫先至者帝壮之　又曰后汉张允初仕晋为左散常侍天福初以国朝频有肆赦乃进駮赦论帝览而嘉之宣付史馆　原晋中兴书曰庾阐有文章才义议者以为宜综国史于是召为散常侍　又曰谢万升平五年诏曰前西中郎谢万才义简亮宜居献替其为散常侍　晋书曰周处除楚内史又征为散常侍处曰古人辞大不辞小乃先之楚郡　又曰何劭字敬祖曽之子也少与武帝同年有总角之好及帝即位转散常侍甚见亲重　増册府元曰王述海西公太和中迁散常侍受职不为虚让其有所辞必于不受其子坦之谏以为故事应让述曰汝谓我不堪耶坦之曰非也但克让自美事耳述曰既云堪何为复让人言汝胜我定不及也　又曰温峤为散常侍初为刘琨奉使建业其母崔氏固止之峤絶裾而去其后母亡峤阻乱不获归葬由是固让不拜苦请北归　又曰宋向弥为散常侍治身俭约不营室宇无园田商货之业时人称之　又曰梁吕僧珍为散常侍恩遇隆密性恭慎每侍坐屏气鞠躬毕食未常举箸尝因醉后取一柑食之髙祖笑谓曰便是大有所进禄俸之外又月给钱十万其余赐赉不絶于时　又曰陈袁宪为散常侍以久居清显累求解任宣帝曰诸人在职屡有谤书卿处事已多可谓清白别相甄录且勿致辞　又曰司马申为散常侍歴事三帝内掌机宻至于仓卒之间军国大事指挥断决无有滞留　又曰后魏李孝伯为散常侍方慎忠厚太武宠眷以宰辅遇之　又曰郭祚为散常侍常以立冯昭仪百官夕饮清徽后园孝文举觞赐祚及崔光曰郭祚忧劳庶事独不欺我崔光温良博物谓之儒秀不劝此两人当劝谁也其见知若此　又曰于忠为散常侍领左卫常因侍宴宣武赐之劒杖举酒属忠曰卿世秉贞节故常以禁卫相委昔以卿行忠赐名曰忠今以卿才堪御侮以朕御劒杖相赐循名取义意在不轻其出入周旋常以自防也　后魏书曰髙祖以李彪为散常侍既谓郭祚曰朕误授矣祚对曰圣诏岂容差异髙祖沈吟曰此自应有让朕欲别授一官须臾彪有启云伯石辞卿子产所恶臣欲之已久故不敢让髙祖叹谓祚曰卿之忠谏李彪正辞使朕迟廻不能复决遂不移官　典略曰贺琛为梁散常侍梁主与语常移晷刻故省中语曰上殿不下有贺雅琛容止都雅故人呼之　册府元曰唐刘兹贞元二年为左散常侍平章事在位防谨畏慎多所退让嵗余罢平章事守本官  

散常侍二  

原参乗　挟帝【`上详常侍一　齐职仪曰御驾登殿侍中与散常侍对挟帝侍中居左常侍居右`】　插貂珰　赐牀帐【`魏略曰散常侍比于侍中貂珰插右黄初中始置四人出入侍从与上谈议不典亊　晋起居注曰太康七年诏曰尚书冯翌忠亮在公歴职内外勤恪匪懈而疾未瘥屡求放退其以卿为散常侍赐钱二十万牀帐一具`】　掌规谏　赞诏命【`魏志曰文帝延康元年置散常侍与侍中同掌规谏　下详类聚`】　夹乗舆　侍廊庑【`上详类聚　环济要略曰散常侍入侍左右出则待事于廊庑之下`】　増车给追锋　门施行马【`册府元曰司马望为散常侍时髙贵乡公好才爱士望与裴秀等并见亲待数侍筵宴公性急秀等居内职急有诏便至以望外官特给追锋车一乗虎贲五人　又曰丁潭为散常侍康帝即位屡表乞骸骨诏以光禄大夫还第门施行马禄秩一如旧制`】　原庾阐文章　孟达容观【`上详类聚　蜀志曰孟达字子度自蜀降魏文帝喜达之姿才容观以为散常侍`】　増郑思元参乗　司马骏侍讲【`上详类聚　傅畅晋诸公賛曰司马骏八嵗为散常侍侍讲十二嵗迁步兵校尉也`】  

散常侍三  

原朝夕规献【`应璩新诗曰散常师友朝夕进献规`】　王永元时论称之【`吴志曰王蕃字永元孙休即位与贺劭薛莹虞汜俱为散中常侍皆加驸马都尉时论称之`】　俱掌直谏【`王隠晋书曰傅为散常侍及受禅进爵为子加驸马都尉与皇甫陶共掌谏职`】　表奏之省【`晋中兴书曰兴宁二年桓温奏省散常侍二人复置四人凡以省文书表奏意异者为散常侍比于侍中貂珰插右`】　貂珰之辉【`王隠晋书曰顾凯之拜散常侍表曰不悟陛下圣恩所加登之常伯之列饰以貂珰之辉`】　谢万宜居献替【`详类聚`】　王恂宜进拾遗【`晋起居注曰太始元年诏曰给事黄门侍郎王恂笃志好学不殒先业久歴朝班职用有效宜拾遗左右其以恂为散常侍`】　谯周博物洽闻【`干寳晋纪曰诏都尉谯周闲居中道不仕危国蜀亡之际劝刘禅归命有忠君济民之谋又躭习典艺博物洽闻朕甚嘉之以为散常侍`】　程咸博学洽通【`王隠晋书曰程咸字延祚太始十年诏曰黄门郎程咸博学洽通文藻清敏其以为散常侍`】  

散常侍四  

原表梁任昉为范云让散常侍吏部尚书表曰夫铨衡之重闗诸隆替逺惟则哲在帝犹难汉魏以降达识继轨雅俗所归惟称许郭齐季陵迟官方淆乱草创惟始义存改作恭已南面责成斯在岂宜妄加宠私以乏王事附蝉之饰空成宠章求之公私授受交失近世侯者功绪参差或足食闗中或成军河内或盛徳如卓茂或师道如桓荣四姓侍祀已无足纪五侯外戚且非旧章而臣之所附唯在恩泽臣去嵗冬初国学之老博士耳今兹首夏将亚冡司虽千秋之一月九迁荀爽之十旬逺至方之微臣未为速达臣虽无识惟利是视至于名损实为国为身知其不可不敢妄冒陛下不弃菅蒯爱同丝麻傥平生之言犹在听览宿心素志无复二辞矜臣所乞特囘宠命则彛章载穆微臣知免　陈徐陵让散常侍表曰臣闻五十知命宗师之格言六百辞满通贤之髙槩昔墨子诸生褰裳求楚鲁连隠士髙论却秦况乎谬知已宁无感激洪私过误寘以通班司宪文昌遂谐常伯今者昆吾小器谛视不见黄钧天并奏静听能闻钟鼓虽神农分药岐伯提针防众因縁难可匡救陛下嗣临寳厯光阐大猷属意铨衡留情槱棫燕台装玉傥不精真齐客吹竽谅宜澄简南郊奉乗当求郑黙之才西省文辞应用罗含之学  

原墓志梁元帝散常侍裴子野墓志铭曰防原博闻裁为典坟比良班马等丽卿云薰莸既别泾渭以分圣皇御极钦贤盱顾储后特圣降情文苑既匹严朱复同徐阮如何不慭卜期不逺  

原诔晋潘岳散常侍夏侯湛诔曰英英夫子灼灼其儁飞辩摛藻华繁玉振畴昔之游二纪于兹斑白手何欢如之居吾语尔众实胜寡人恶俊异世疵文雅执防疲长沙投贾无位尔髙耻居物下子乃洗然变化易容慨然叹曰道固不同为仁由已匪我求谁毁谁誉何去何从莫湼匪缁莫磨匪磷子独正色居屈志申我闻积善神降之吉宜享遐纪长保天秩如何斯人而有斯疾曽未知命中年殒卒　晋刘琨散常侍刘府君诔曰爰自上叶帝尧之堂堂汉祖豁豁髙韵茂载孝景克绍前训穆矣靖王开国作镇惟祖惟父乃光有晋积行累仁世笃忠顺是用感和诞育竒儁淑质英挺金声玉振嗟乎君侯乃寝斯疾命不可延中年殒卒冲飚摧华阆风雕实如可赎兮人百其质存若烛龙衔曜没若庭燎俱灭搢绅頽范于髙模国弥悴于陨哲  

散侍郎一  

増干寳晋纪曰处士冯恢志行过人以为散侍郎张华曰臣请观之若不见臣上也见而有傲世之荣次也敬而为賔主者固俗士也及华至恢待之恭于是时人少之　唐书曰髙祖初平长安拜舞人安比奴为散侍郎礼部尚书李纲谏曰臣按周礼均工乐胥不得预于仕伍虽复才如子野妙等师襄皆终身继世不易其业今新定天下行赏未遍髙才硕学犹滞草莱而先令舞胡致位五品鸣玉曵组趋驰廊庙故非创规模贻子孙之道也　华峤谱叙曰华歆三子表字伟容年二十余为散侍郎时同寮诸郎共平尚书事并厉锋气要名誉尚书事至或有不便故遗漏不视及书者去即深文论駮唯表不然事有不便輙与尚书共论尽其意主者固执不得已然后共奏司空陈恭等以此称之  

散侍郎二  

原掌问应对【`应劭汉官仪曰汉武元鼎三年初置散俱掌问应对世祖省之按汉初有散侍郎常侍省皆为郎赀满五万为常侍郎张释之以赀为常侍盖为此官也`】　为賔宴臣【`桓氏家曰延康元年初置散之官皆选新旧文武之才以为賔宴之臣故桓范为散侍郎官也`】　张贺七嵗拜散【`汉书曰张贺年七嵗拜散`】　帝室茂亲【`束晳集曰员外侍郎皆帝室茂亲贵游子弟`】　钟毓十四为散【`魏志曰钟毓年十四为散侍郎机防谈笑有父风`】　皆贵子弟【`又曰孟康字公休以郭后外属并受九亲赐拜散侍郎是时散侍郎多贵子弟或以髙才英儒充其选而康以外属杂其间故皆轻之不复呼其姓氏而谓之阿元康既有才敏又好学在冗官博读书遂有文义雅而切要众人更嘉之`】　诏集羣书【`魏书曰刘劭字孔才为散侍郎受诏集五经羣书以类相从作皇览`】　撰正音训【`晋书曰徐邈字仙民少与乡人夀齐名孝武帝招延儒学之士邈既东州儒素太傅谢安举以应选补中书舍人在西省侍帝虽不口章句然开释文义标明防趣撰正五经音训学者宗之散常侍`】　荀顗擢拜【`又曰荀顗顗字景倩以父勲除中郎宣帝辅政见顗竒之曰荀令君之子也擢拜散侍郎`】　谢颐显侍【`谢知表曰兄頥除员外散侍郎显侍帷幄`】　清和著称【`晋中兴书曰王悦弱冠有髙名每侍讲东宫以清和著称除散侍郎`】　知名美称【`又曰王洽字敬和王导诸子中最知名与荀羡俱有美称弱冠除散中书侍郎`】  

通直散常侍一【`侍郎附`】  

原杜氏通典曰通直散常侍按魏末散常侍又有在员外者晋太始十年武帝使二人与散常侍通员直故谓之通直散常侍齐梁防轻北齐张景仁除通直散常侍及奏御笔防除通直字遂为正常侍　通直散侍郎初晋武帝置员外散侍郎及太兴中元帝使二人与散侍郎通直故谓之通直散侍郎按歴代常侍或有员外者或有通直者故史中谓员外散侍郎或单谓之员外郎谓通直散侍郎或单谓通直郎其非员外及通直者或谓之政员散侍郎或单谓之政员郎  

通直散常侍二  

増臧荣绪晋书曰太始十年诏程咸歴职左右劬劳内侍乃心在公夙夜不懈以咸为散常侍左通直郎晋起居注曰太始十年诏东平王懋为员外常侍通殿中直散常侍通直之号盖自此始也　又曰恵帝永宁元年诏曰散常侍琅邪王睿日新匪懈宜在机近其令睿通直也　朱凤晋书曰左军陈与謇之子以父老求去职宿卫不宜旷诏以为通直常侍　南史曰鲍泉常乗髙幰车从数十左右繖盖服玩甚精道逢国子祭酒王承承疑非旧贯遣访之泉从者荅曰鲍通直承怪焉复欲辱之遣逼车问鲍通直复是何许人而得如此都下少年遂为口实见尚豪华人相戏曰鲍通直复是何许人而得如此以为笑谑　隋书曰许善心加通直散常侍聘于隋遇髙祖伐陈礼成而不获反命留絷賔馆及陈亡髙祖遣使告之善心素服号哭经三日诏拜通直散常侍善心哭尽哀垂涕受诏上顾左右曰我平陈国唯见此人既能懐其旧君即是我诚臣也赐物千段马二十匹　册府元曰隋何妥为通直散常侍纳言苏威兼领五职髙祖甚亲重之妥奏威不可信任又以掌天文律度皆不称职上八事以谏威大衔之　又曰后周辛庆之为通直散常侍任遇虽隆而率俭素车马衣服不尚华侈　后魏书曰李瑾字道瑜美容貌颇有文才迁通直散侍郎与黄门王遵业尚书郎卢观典领仪注临淮王彧谓瑾等三俊共掌帝仪可谓甥舅之国王卢即瑾之外兄也  

员外散常侍一【`侍郎附`】  

原杜氏通典曰员外散常侍魏末置齐梁用人卑杂又朱异为员外常侍侍中中领军中书舍人四职并驱卤簿近代未之有也又贺琛字国寳迁员外散常侍旧尚书南座无貂自琛始　员外散侍郎晋武帝置晋代名家身有国制者起家多为员外散侍郎  

员外散常侍二  

原公族闲任【`晋诸公赞曰扶风王骏齐王攸皆为魏员外散常侍于时公族务在闲任故置外位也`】　登之常伯【`详散常侍篇`】　嘉之宜补【`王隠晋书曰吏部李重启太常博士曹嘉之宜补员外常侍`】　孙朝宜给【`晋起居注曰咸康八年司徒王导表员外常侍孙朝告老宜给本官秩以终余年`】　天锡归国【`晋张天锡字纯嘏绛丘人为符融征南司马于阵归国诏曰昔孟明不替终显厥功岂以一眚而废才用其以天锡为散常侍左员外`】　苻朗归化【`载记曰苻朗为青州刺史在任甚有称绩后晋遣淮南太守髙素伐青州朗遣使诣谢于彭城求降表朗许之诏加员外散侍郎既至州风流迈于一世超然自得志凌万物所与晤言不过一二人而已`】　増三益不亚【`后魏书曰梁三益字敬安于南阳内附髙祖与语善之曰三益三益殊不亚拜员外散侍郎`】  

起居注一  

原杜氏通典曰起居周官有左右史记其言事盖今起居之本汉武帝有禁中起居后汉马皇后撰明帝起居注则汉起居注在宫中为女史之任又王莽时置柱下五史秩如御史听事侍傍记其言行此又起居之职自魏至晋起居注则著作掌之其后起居皆近侍之臣录记也录其言行与其勲伐歴代有其职而无其官后魏始置其起居令史每行幸宴防则在御左右记录帝言及宴賔客训荅后又别置修起居注二人以他官领之北齐有起居省后周有外史掌书王言及动作之事以为国志即起居之职又有著作二人掌缀国录则起居注著作之任自此而分也至隋初以吏部散官及校书正字有叙述之才者掌起居之职以纳言统之至帝以为古有内史外史今著作如外史矣宜置起居官以掌其内乃于内史省置起居舍人二员次内史舍人下【`庾自直崔濬祖虞世南蔡允恭等皆为此职`】唐贞观二年省起居舍人移其职于门下置起居郎二人显庆中复于中书省置起居舍人遂与起居郎分掌左右龙朔三年改为左右史【`郎为左史舍人为右史`】咸亨元年复旧天授元年又为左右史神龙初复旧每皇帝御殿则对立于殿【`左郎右舍人`】有命则临陛俯听退而书之以为起居注凡册命啓奏封拜薨免悉载之史官得之以撰述焉【`令狐徳棻吕才萧钧褚遂良上官仪李安期顾允髙智周张大素凌季友等并为起居皆有名贤者`】　増文献通考曰宋沿唐制起居郎门下起居舍人中书号小两省官皆为虚名不典本省事而典职者自号修起居注凡二人天子御正殿记注官不侍左右惟朝防对立于香案前常日则更番递直于崇政殿延和殿行幸则从上出入皆所以书言动熈宁初诏谏议官兼修注者因后殿侍立许奏事元丰中兼修注王存乞复起居郎舍人之职使得尽闻明天子徳音退而书之神宗亦谓人臣奏对有颇僻谗慝者若左右有史官书之则无所肆其奸矣故事左右虽日侍立而欲奏事必禀中书俟防存因对及之乃诏虽不兼谏职者亦许直前奏事五年官制行罢修注而郎舍人始専其职起居郎舍人掌记天子言动御正殿则俟于门庑外便殿则侍立行幸则从大朝防则对立于殿下螭首之侧凡朝廷命令赦宥礼乐法度损益因革赏罚劝惩羣臣进对文武臣除授及祭祀燕享临幸引见之事四时气四方符瑞户口増减州县废置皆书以授著作官六年诏左右史分记言动元祐元年仍诏不分七年诏迩英阁讲读罢有留身奏事者许侍立绍圣元年中丞黄履言所奏或干机宻难令旁立乃止隆兴元年胡铨奏记注之失有四一人主不当观史【`国朝梁周翰以起居注每月进御庆厯中欧阳修乞更不进本仁宗从之今望遵仁宗所行之训`】二立非其地【`国朝记注之臣立于座后欧阳修谓当人主言动而书乃立于前修罢复故今乃立于殿之东南隅言动不闻乞复欧阳修之制`】三前殿不立【`前朝古制前后殿皆侍立而前殿不立又左右司分日而立无言动之异欲乞于前后殿皆分日侍立`】四奏不直前【`臣欲直前奏事阁门以不预牒却之尝预牒矣又以无班为词是虽有直前之名而无可奏之时矣乞左右史奏事直前不必预牒及有无班次为拘也`】诏前殿依后殿侍立余并依旧制淳熈间罗春伯防自户部员外郎除左史避曽祖讳以太常少卿兼侍立修注官其后两史或缺则降防以某人权侍立官盖自此始元丰寄禄起居舍人为朝散郎　续文献通考曰辽南面门下省属有起居舍人院其官曰起居舍人曰知起居注曰起居郎　金特设记注院修起居注掌记言动　元世祖至元五年中书省臣言前代朝廷必有起居注故善政嘉谟不致遗失因以翰林待制兼起居注　明初设起居注寻设太史监后俱裁革悉属翰林院  

起居注二  

増册府元曰唐贞观中每日朝退太宗与羣臣参议政事即令起居郎一人执简记录故贞观注记称为毕备　唐杜正伦知起居注太宗常曰朕坐朝欲出一言即思此言于百姓有利益否所以不能多言正伦曰臣职当修起居注不敢不尽其愚直若一言乖于道理则千载累于圣徳非直当今损于百姓也愿陛下慎之褚遂良太宗谓遂良曰卿知起居记录何事得观之否对曰今之起居古左右史也书人君言事且记善恶以为检诫不闻帝王亲自观史上曰朕有不善卿必书之耶遂良曰臣职当载笔君举必记　唐书曰邢文伟滁州全椒人时右史官缺髙宗谓侍臣曰邢文伟事我儿能减膳切谏此正直人也遂擢拜右史　孔帖曰张说既领集贤院荐韦述为直学士迁起居舍人从封泰山奏东封记有诏褒美　唐书曰张次宗有文学稽古厉行开成中为起居舍人每入阁左右史立于螭头之下宰相奏事得以备录宰臣既退上召左右史更质证所奏是非故开成政事详于史氏次宗尤称奉职　又曰魏謩转起居舍人帝谓之曰以卿论事忠切有文贞之风故不循月限授卿此官　又曰魏謩为起居舍人帝索起居注謩奏古置左右史书得失人主不可取观向者取观史事为失职陛下一见则后来所书必有讳屈善恶不实不可以为史乃止　防要曰冯定请左右史随宰相入延英殿记事宰相不乐　嘉话录曰开成末韦绚自左补阙为起居舍人时杨嗣复以除起居舍人于殿下先奏曰左补阙韦绚新除起居舍人未申谢奏取进止帝颔之李珏招而引之绚即置笔札于玉阶栏槛之右疾趋而置词舞拜焉　册府元曰后唐赵熈为起居郎明宗天成二年熈奏今后凡内中公事及诏书奏对应不到中书者伏乞委内臣一人旋具钞录月终闗送史馆　东都事略曰梁周翰太祖召兼史馆修撰迁起居舍人兼起居郎固言皇帝宣谕之言侍臣论列之事望修为时政记仍令郎与舍人分直崇政殿以记言动别为起居注每月先进御后降付史馆起居注进御自梁周翰始也　仁宗实录曰初修起居注缺中书拟人而彭乗在选中上指乗曰此老儒也雅有恬退名无以易之及召见谕曰卿先朝旧人久补外未常自言对曰臣生孤逺自量其分敢过有所望耶上颇嘉之　东都事略曰欧阳修仁宗朝召知谏院未防修起居注每劝上延见大臣访以政事　防要曰至和中知制诰贾黯言延英召侍臣讲读其咨访之际动闗国政体乞令修注官侍阁中　言行录曰朝廷欲用苏轼为起居舍人公起于忧患不欲骤履要地力辞之宰相蔡持正曰公囘翔久矣朝中无出公右者公固辞持正曰今日谁当在公前者公曰昔林希同在馆中年且长持正不许　又曰轼为右史奏曰窃见韩维读三朝寳训至真宗皇帝恶杀生因论陛下在宫中不忍践履虫蚁其言可以推明圣徳臣忝备位右史谨书其事于册又录一本上进望陛下采览无忘此心以广好生之徳臣不胜大愿　又曰王岩叟元祐中为起居舍人入侍迩英司马康讲洪范至又用三徳上曰只此三徳为更有徳公退而上书曰陛下既能审而问之必能体而行之三徳者人君之大本得之则治失之则乱臣备职史官敬已书之于册以示万世　周文忠行状曰公以起居郎直前奏事上曰有近作可多进来属初御经筵公奏祖宗置经筵非为分章析句正欲人主从容访问以禆圣徳　中兴防要曰绍兴二十八年诏起居郎舍人自今后许依讲读官奏事先是起居郎洪遵言臣幸得以记注陪侍经幄伏闻元祐中起居舍人吕陶尝乞讲读臣僚再留奏事并许侍立以见讲退犹且入侍何由不许奏事乞下讲筵所依讲读官例施行故有是诏续文献通考曰元英宗至治二年御史言朝廷虽设起居注所录皆臣下闻奏事目上之言动宜悉书以付史馆从之　明名臣记曰宋濓改起居注侍太祖论黄石公三略濂曰尚书典谟帝王大经大法靡不毕具愿陛下留意  

起居注三  

原记事记言　谨月谨日【`晋起居注曰古者天子诸侯二史左史记言右史记事谷梁曰春秋之防谨而月之谨而日之`】　増置劄玉陛　操笔赤墀【`上详起居二　职林郑覃曰记注操笔赤墀下其书为后世法不可用党人`】　对仗承防　珥彤记事【`唐百官志曰永徽已后左右史惟得对仗承防已后谋议皆不得预闻姚璹请撰时政记　文选书笏珥彤记事于僊室`】　紫宸咨访　赤墀记注【`周墀曰文宗时墀兼起居舍人帝御紫宸殿或召左右史咨访所宜最为天子钦瞩　下见前注`】　赋偃松篇　制春台章【`职林曰开元中起居舍人蔡孚赋东都龙兴观偃松篇宗赐和御书刻石记之　下详起居四`】入记吾言　俾伺朕居【`白集温造制曰擢为右史入记吾言　元微之集行髙钺制曰俾伺朕之起居遂编之于简牍`】　分直崇政　立侍迩英【`上详起居二长编曰仁宗朝讲读官侍迩英者皆立每问事则众人齐对颇纷扰乃诏皆坐唯当讲读者以次立而记注亦坐石昌言奏记注官当立侍密迩徳音以详记录不可坐遂令侍立`】　为郎七年　脩注十载【`言行录曰陈尧佐居官不妄进取为起居郎七年不迁　下详起居二`】　名髙三俊　职聨两省【`宋陈后山寄张文潜舍人诗曰名髙三俊上官立右螭傍　初寮制左右置史载笔螭坳职聨两省`】　退匿楹间　对立殿下【`上详起居二下详通考`】　宻迩徳音陪侍经幄【`上详立侍迩英注下详起居二`】　黄屋深知　赤墀亲  

擢　出綍中宸　记言右陛　濡珥彤之笔　绣汗青之简　占柱下之一星　冠螭头之二史　侍玉皇之香案　防金匮之图书　大君有命眷来载笔之臣左史记言爰约系年之法　宣精柱下仰隣北极之尊濡翰螭头肃对紫宸之仗　当用第一流日侍供赤  

墀之立　缀班小两省地清严青之移【`俱翰苑新书`】  

起居注四  

原勿籍【`左曰晋侯使巩朔献齐防于周王辞焉以巩伯宴而私贿之使相告之曰非礼也勿籍`】増录动作【`唐六典曰起居郎掌录天子之动作法度以修记事之史凡记事之制以事系日以日系月以月系时以时系年必时书其朔日甲乙以纪厯数典礼文物以考制度迁拜恩赏以劝善诛伐黜免以惩恶季终则授之于国史焉`】　第一流【`会要曰唐人言左右史当用第一流`】　第二首【`又曰正直第二螭首和墨濡翰皆即螭首之坳处由是谚谓螭头有水官既宻侍号为清美官`】　谏罢封禅【`职林曰唐贞观有事泰山褚遂良为起居郎谏罢封禅之事`】　文史博渉【`又曰褚遂良文史博渉工楷太宗召令侍书`】　职在司言【`实录曰唐宗亲制春台望一章起居舍人蔡孚奏臣职在司言请宣示百僚及编国史`】　请纳封事【`唐吴兢曰兢为起居郎上疏宗请容纳封事`】　陈政得失【`职官分纪曰髙钺为起居郎陈政得失穆宗嘉之`】　文章俊防【`郑仁表曰仁表为起居郎文章俊防自谓门第人物文章俱美常曰天瑞有五色云人瑞有郑仁表`】赍纸螭下【`六典曰文宗敕左右省起居赍纸砚及笔于螭头下记言记事`】　侍从班  

【`嘉话录曰左史得申谢自开成中至武宗即位随仗而退无复簮笔之际不得宻迩天顔故后人谓两省为侍从班则登其选不为不逹矣`】　左侍极【`唐栁玭家曰玭为左史其着序训自称左侍极`】立堦非地【`程大昌演繁露李诚营造式螭首施之对柱及殿四角今二史所立东南偏其立殿角随堦之螭欤以其堦为右螭遂认为唐螭非其地也`】　系鞋造殿【`职林曰驾御垂拱殿则同侍从官俱朝而退至崇政殿则与日参官同朝退出殿门则就次系鞋而入造亸殿拱立`】　一时清选【`白居易行萧俛起居舍人制曰记事之官一时清选`】　号为要地【`栾城集曰左右史官号为要地宻侍殿陛足以观进退之详`】　缀两省班【`长编曰熈宁八年范百禄奏今修起居注则缀两省班知谏院绌而不与`】　兼谏院职【`防要曰熈宁二年同脩起居注陈襄兼起居舍人知谏院兼起居舍人同知谏院范纯仁同脩起居注`】　朕自知卿【`言行录曰胡铨字衡为起居郎直前奏事云陛下登极首召除曽未浃旬又擢左史上曰朕自知卿`】  

起居注五  

増诗唐杜工部赠起居田舍人诗曰献纳司存雨露边地分清切任才贤舍人退食封事宫女开函近御筵晓漏追趋青闼晴窓防检白云篇雄更有河东赋惟待吹嘘送上天　韩翃访王起居不遇留赠诗曰双龙阙下拜恩初天子令君注起居载笔已齐周内史论诗更似谢中书行闻漏滴随金仗入对炉烟侍玉除姚合寄裴起居诗曰千官晓立炉烟里立近丹墀是起居彩笔専书皇帝语书成防卷太平书　又寄丘起居诗曰官清立在金炉北仗下归眠玉殿西　又寄刘起居诗曰九衢寒露敛双阙曙光分彩仗迎春日香烟接瑞云佩声清漏间天语侍臣闻莫笑冯唐老还来谒圣君　许浑寄李定言右史诗曰才归龙尾含鸡舌更立螭头运兔毫阊阖欲开金漏尽冕旒初坐御香髙　郑谷寄左省张起居诗曰含香复记言清秩称当年防笔非常笔朝天最近天　元微之夸白乐天诗曰我是玉皇香案吏谪居犹得近蓬莱  

増制唐苏颋行贺知章起居郎制曰业优词学时重才行禀精微之髙妙体仁恕以明达必能书法不隠立言可观宜囘职于版图伫擅声于铅笔　孙逖行杨齐宣起居郎制曰规行介立守道安贞雅致表于文辞清标于绪业顷参谏职考绩已深自闻谢病嵗年滋久虽宰臣立节每避举亲而公器湏才终难滞用宜发命于中防俾分官于左言　贾至行裴综起居郎制曰左史记事君举必书先王之制也晋则董狐书法不隠楚则倚相能读典坟善恶成败实由其言慎择端士求难其人殿中侍御史裴综绪业清纯言行惇敏俾之直笔庻朂厥官　李峤行太子舍人刘如玉等右史制曰敕如玉等并言芳兰芷行温圭璧或誉满铜楼或名髙石室记言之重选众尤难宜博辨之才俾居良史之任苏颋行崔铣起居舍人制曰识逺心明懐才蕴艺缺碑尽记亡箧不遗实朝序之英髦为士林之俊拔趋侍西掖洽闻东观期书法以无隠俾举能而有声  

増启洪平斋贺黄左史启曰省畴庸螭坳振武立雷霆之下屡闻劘砺以责难司雨露之边更许直前而论事某官瑞应魁衡声摩奎璧夙着六君子之望坐追三谏臣之风黑白既分丹青自炳圣朝举无缺事可少缓于箴规人主蔑有戏言正欲明于记注进跻左墄宻侍前旒移畴昔皂囊剀切之诚示此日青史简严之笔夹玉皇之香案共钦稽古之荣筑宰相之沙堤伫究济时之业　杨诚斋贺聂左史启曰南衙涣号东史升贤虽君举必书均号司存之切而王直诸左益知位置之亲某官螭头坳处久称解事之舍人龙尾道中遂进读书之倚相柱下之光可继瓯中之姓有人　陈筼窓贺徐左史启曰乌府畴庸螭坳正位南司五院方严执法于殿中东极一星复擅典书于柱下某官心正意诚之功夙讲明于韦布任重道逺之器独简记于冕旒顷由别院之声名径主一台之风宪永惟四海理乱之本实系九重言动之间若弩有牙如车斯輹虽尧舜在上无明争显谏之劳然佚狐在前有隂警潜规之助铺陈久大绘画升平要令荧煌垂汗简之华然后卓荦纪面槐之业　洪平斋贺林殿院除左史啓曰台端畴绩左墄跻荣红云之近玉皇独耸螭头之望黄道之开阊阖仍催豹尾之班某官峻跻记注妙絶版曹扈甘泉之跸则入内以告猷对紫宸之仗则直前而奏事一星之曰柱史姑防石室之藏六符之验泰阶即上沙堤之路　危防斋贺魏右史启曰恩涣席前班髙柱下秘书不是监昔有是言右史用名流实聮法从某官龙池入觐蔚为华国之儒鸡舌含香快吐济时之略惟斯文之未坠知上眷之益隆礼乐司存冠九卿之妙选蓬莱身到总三馆之清流才与地以双清命自天而三锡屈司记注以阐才猷  

## 御定渊鉴类函卷八十七

设官部二十七【`补阙拾遗总载　补阙　拾遗符寳郎　文馆　典仪城门郎附　增枢宻院总载　枢宻使知枢宻院　签书枢宻院`】  

补阙拾遗总载  

原杜氏通典曰补阙拾遗武太后垂拱中置补阙拾遗二官以掌供奉讽谏天授二年各増置通前为五员三年举人无贤愚咸皆擢用髙者试凤阁侍郎给事中次或试员外郎侍御史补阙拾遗校书郎当时颇为滥杂著于謡诵【`謡曰补阙连车载拾遗平斗量把推侍御史盌脱校书郎景云二年补阙辛替否论时政上疏`】自开元以来尤为清选左右补阙各二人内供奉者各一人左右拾遗亦然【`两省补阙拾遗凡十二人`】左属门下右属中书　増唐六典曰拾遗唐垂拱中创立才可则登不拘阶级言国家有遗事拾而论之故以名官焉【`史记汲黯曰臣愿为中郎署长出入禁闼补过拾遗汉书元帝初立给事中刘向侍中金敞拾遗于左右后魏初置内侍长主拾遗应对又孝文帝命侍中邱惟拾遗左右垂拱中因其义而创立`】　文献通考曰宋端拱  

初改左右补阙为左右司谏左右拾遗为左右正言【`真宗天禧初用刘鲁宗道为左右正言`】元丰肇新官制左右司谏左右正言各一人同掌规谏讽谕凡朝廷有阙失大事则廷诤小事则论奏分两省寄禄左右司谏为朝奉郎左右正言为承议郎淳熈十五年兵部侍郎林栗奏言谏诤之官尚有阙员居其位者往往分行御史之职至于箴规阙失寂无闻焉愿依唐制置拾遗补阙左右各一员専掌谏诤不许纠弹从之以许深父薛象先充其职班着在监察御史上光宗立复省　续文献通考曰辽南面门下省左谏院有左补阙左拾遗二员中书省右谏院有右补阙右拾遗二员金谏院有左右补阙左右拾遗元世祖至元六年始置左右补阙明属台省不设  

补阙一  

増六典曰补阙唐垂拱中置或才职相当不待阙而授官国家有过阙而补正之故以名官焉　孔帖曰张九龄迁左补阙有才鉴改司勲员外郎　又曰樊泽擢左补阙泽有武力善兵法议者谓为将相器常召对延英徳宗叹其论兵与我意合　册府元曰归登为右补阙凡三任十五年同列当出其下者多以驰骛至显官而登与右拾遗蒋武退然自守不以淹速介意　唐书曰贞元中韦渠牟为右补阙内供奉僚列初轻之上在延英既对宰相多使中贵人召渠牟于官次同辈始注目矣　卢景亮曰景亮迁右补阙朱泚反劝徳宗曰罪已不至则感人不深帝然之志义崒然与穆质同在谏诤地书数上鲠亮无所囘　唐书曰王源中迁左补阙时典禁军者不循法度源中上疏略曰台宪者纪纲之地府县者责成之所设有罪犯宜归司存安有北军势重于南衙辇下权倾于仗内乞还法司庶守职分宪宗可其请　又曰独孤郁李正辞严休复自拾遗转补阙参谢之际宰相裴垍廷语之曰独孤与李二补阙孜孜献纳今之迁职可谓酬劳无愧矣严补阙官业或异于斯昨者进拟不无疑缓休复悚恧而退　通典曰郑余庆之子澣为右补阙献疏切直余庆入朝宪宗谓之曰卿之令子朕之直臣可更相贺遂迁舍人　唐本曰崔邠迁补阙上疏论裴延龄以鲠亮知名　孔帖曰髙元裕以右补阙召道商州防方士赵归真擅乗驿马元裕诋曰天子置驿尔敢疾驱邪命左右夺之还以闻又曰韦处厚擢左补阙李绛请间言古帝王以纳谏  

为圣拒谏为昏今不闻进规纳忠何以知天下事帝曰韦处厚路随数上疏其言忠切顾卿未知耳由是中外推其靖密　唐书曰文宗以魏謩为补阙常言于臣曰太宗皇帝得魏征采拾阙失弼成圣政今我得魏謩于疑似之间必极匡谏虽不敢希及贞观之政庶防处于无过之地命授謩左补阙诏中书善为之词　又曰韦温为左补阙忠鲠救时宋申锡被诬温昌言曰宋公履行有素不当有此是奸人陷害也吾等谏官岂避一时之雷霆而致圣君贤相蔽恶之名耶因率同列伏阁切争由是知名　天中记曰王直方开成中为右补阙上疏曰陛下即位之始宣徽敎坊悉令停减人数闻近来稍不如此乐工子弟赐与至广臣伏以圣体未安加以声色之翫侵蠹圣祚得不忧乎帝览奏嘉叹　又曰韦温为右补阙羣臣请上尊号温上疏谏曰徳如三皇止称皇功如五帝止称帝今嵗三川水灾江淮旱歉恐非崇饰徽称之时帝深嘉之　旧纪曰大中十一年右补阙陈嘏左拾遗王谱等上疏谏遣中使往罗浮山迎轩辕先生诏荅云阅示来章深纳诚意　防要曰宋淳化中右司谏张观上章言拾遗补阙武后所置相循授任二百余年方自圣朝载新名目言责之重与古无比　言行录曰江公望居司谏言君臣一体人君元首也左右大臣股肱也谏官御史耳目也股肱不力则百事隳耳目不明则四方塞一体病则元首为之不康是职也曷可轻付防　又曰韩魏公琦为谏官三年所存谏稾欲敛而焚之以效古人谨宻之义然恐无以见人主从谏之美乃集七十余章曰谏垣存稾自序于其首大略曰谏主于理而以至诚将之　宋史曰韩琦为右司谏朝廷欲以知制诰宠其尽言琦曰谏行足矣因取美官非本意也　言行录曰傅尧俞为司谏常论谏上不从因曰卿何不言蔡襄尧俞对曰若襄有罪陛下何不自朝廷明正典刑安用臣等言上曰欲使台谏言其罪以公议出之尧俞曰若付公议臣不见其罪臣身为谏官使臣受防言事臣不敢也　中兴系年录曰赵鼎除殿中范宗尹言于上曰故事无自司谏除殿中者乃进侍御史上谓宗尹曰鼎在言路极举职所言四十事已施行三十六外廷不知也　言行录曰吕希哲除右司谏辞未获命苏轼在迩英戏希哲曰法筵龙象当观第一义希哲笑而不言　又曰王岩叟元祐元年迁左司谏一日并命执政其间有不协士望者岩叟方权给事中即缴奏并以谏职上疏既而命下遂不由门下省以出岩叟复上疏曰命令斜出尤损纪纲凡八上章命竟寝　又曰陈瓘为司谏先是因防朝见蔡京视日久而不瞬语人曰京之精神如此他日必贵然矜其禀赋敢敌太阳吾恐此人必无君自肆寻居谏省遂攻其恶长编曰丰稷为左司谏王灏荆王頵令成都承受  

宦者造锦衣稷即奏劾监察御史赵机同时进对退谓稷曰闻使君言使机汗流浃背给事中赵君锡曰谏官如此天下必太平也　防要曰元祐六年三月中书舍人郑雍言左司谏杨康国除吏部员外郎按故事台谏官言事称职者不次进擢其次亦叙迁美职或谬妄不职则明示降黜今康国除员外郎谓以称职而迁则员外在司谏之下谓以妄言而黜则未见降黜之因诏改郎中  

补阙二  

増伏阁　当官【`上详补阙一　本崔沔荐为左补阙性舒迟进止雍如也当官则正言不可得而诎`】　徳舆为助　归登寄名【`合璧权徳舆贞元中为左司谏章奏不絶抵排奸幸与阳城为助　肆考裴延龄得幸徳宗欲以为相补阙熊执易上疏论之疏成示僚友薛归登归登愕然动容曰愿寄吾名雷霆之下安忍以君独当`】　实难其人　不负所职【`元稹杨汝士授右补阙敕曰我国家设司谏署以神明其耳目凡在兹选实难其人　言行录曰韩魏公为司谏王沂公见公论事切直有本末喜谓公曰比年台谏官多畏避为自安计不则激发近名如君固不负所职`】　赏一隠逸　罢二外台【`会要宋咸平中终南山处士种放对便殿寻授左司谏真宗曰赏一隠逸可劝天下　言行录曰萧燧拜左司谏首言辩邪正然后可为治上以外台耳目多不称职燧疏二人乃大珰甘升都承防王抃所主上即罢之`】　献疏切直　挺议鲠固【`上详补阙二通典曰独孤郁迁司谏吐突承璀讨王承宗郁执不可挺议鲠固号称职`】  

补阙三  

増嘉其切直【`本辛替否迁司谏谏复斜封官上嘉其切直`】　恐壊纲纪【`薛廷老唐敬宗政事日僻补阙舒元褒李汉入阁论奏比来除拜不由宰司进拟恐壊纲纪帝厉语曰更论何事元褒曰宫中兴作太甚帝色变`】　恐伤大体【`肆考唐刘寛夫为右补阙陈岵进注维摩经得濠州刺史寛夫因论之敬宗怒曰陈岵非因僧得郡谏官安得此言湏推排首末来寛夫曰昨论陈岵之时不记发言首末惟握笔草状即是微臣若寻究推排恐伤大体帝嘉其引过欣然释之`】　誉望蔚然【`本唐崔植与郑覃同时为补阙皆贤宰相后每朝廷有失两人者更疏论执誉望蔚然`】　数移大事【`本韦顗字周仁歴补阙与李正辞李约更进讽谏数移大事`】　铁补阙【`唐干宁中杨贻徳号铁补阙`】出自宸选【`仁宗正史明道中执政除其亲旧二人为正言司諌上谓曰祖宗法制台谏官湏出`】  

【`自宸选若大臣自除则大臣过失无敢言者执政惶恐`】  

补阙四  

増诗唐杜甫赠陈二补阙诗曰献纳开东观君王问长卿皁雕寒始急天马老能行　韩退之送李补阙诗曰礼乐中朝贵文章大雅存江湖多放逸献替欲谁论驷马归城阙双鳬去海门还从清切禁再沐圣朝恩　钱起送边补阙省觐诗曰东去有余意春风生赐衣凤凰衔诏下才子采兰归　又诏许昌崔明府拜补阙诗曰儒者久营道诏书方问贤至精一耀世髙歩谁同年何树可栖凤髙梧枝拂天脱身鳬舄里载笔虎闱前　皇甫冉詶李补阙诗曰夕宿灵台伴烟月晨趋建礼逐衣裳偶因麋鹿随丰草谬荷鹓鸾借末行纵有谏书犹未献春风拂地日空长　皮日休送令狐补阙归朝诗曰文如日月气如虹举国重生正始风且愿仲山居左掖只忧徐邈入南宫朝衣正在天香里谏草应焚禁漏中为说明年今日事晋廷新拜黒头公  

増制唐孙逖杨齐宣左补阙制曰耿介不羣精明有识传清白之素业着词华之令名达礼云终外除将及宜承密命更列近臣　常衮行薛兼适左补阙制曰兄弟致美士林推重词清行洁政以干称在烦剧而有余守贞方而不易文章侍从朝夕论思参我諌臣以箴朝阙白居易行卢文玫起居郎刘从周补阙等制曰君有  

举左史得书之政有阙谏官得补之二职者歴朝之清选也卢文玫等端士之操终然不渝时所称论并宜甄奨况学术词藻见推于众并命清贯佥以为宜记事尽规各伫能效  

増书宋欧阳修上范司谏书曰天下之得失生民之利害社稷之大计惟所见闻而不系职司者独宰相可行之谏官可言之耳故士学古懐道者仕于时不得为宰相必为谏官谏官虽卑与宰相等宰相尊行其道谏官卑行其言言行道亦行也九卿百司郡县之吏守一职者任一职之责宰相谏官系天下之事亦任天下之责然宰相九卿而下失职者受责于有司谏官之失职也取讥于君子有司之法行乎一时君子之讥着之简册而昭明垂之百世而不冺甚可惧也夫七品之官任天下之责惧百世之讥岂不重耶非材且贤者不能为也増启宋李梅亭贺董司谏启曰进司补阙仍侍迩英责重寄隆益可告嘉猷于后谋从言听转当下膏泽于民某官缉日月之光良多启沃犯雷霆之怒大有激不卖直以取名唯格王而正事简在中扆遂升左垣考司谏七品官之阶虽云序进然大人一正君之事正属司存自古建久安之势成长治之业莫若杜羣枉之路开众正之门国人曰贤左右皆曰贤无使滞淹之久君心以正逺近一以正切防浸润之行阃内阃外不容二心宫中府中当为一体舍豺问貍则民不服如鹰逐雀则君自尊察嫠妇之私忧囘仓公于惊走庶淮南知惮于汲黯而昌无惑于阳城名节皎然芬芳多矣　刘后村贺汤司谏启曰孚号于廷名官以谏圣朝无阙事不待批于龙鳞天子有诤臣尤急闻于骨鲠某官渊乎似道浩然至刚栖迟乐衡泌之间征起遇风云之防公每抗论众亦望风援礼以杜家臣之僣奋笔以诛世卿之萌谓君然后有反坫塞门谓盗岂容窃大弓寳玉郑公所上百奏莫不切心陆生每着一篇必称善后宫敬惮于质肃贵珰欲避于淳夫乃冠伏蒲之清班以旌折槛之直气有若仲山甫之补衮方嘉赖之欲如种明逸之拂衣胡可得已　王格斋贺郑正言除司谏启曰脩名盖代厚徳镇浮孤忠上简于龙光清贯亟跻于鹭序冠峩豸角隂见晛而已消手批龙鳞木从绳而自直属时睿哲渴想忠规乃眷廷绅孰任尽言之责肆诏綍延登已试之英  

拾遗一  

増唐书曰李邕少知名长安初内史李峤及监察御史张廷珪并荐邕词髙行直堪为谏诤之官由是召拜左拾遗　又曰邕为左拾遗御史中丞宋璟劾张昌宗兄弟反状则天不应邕在阶下大言曰璟所陈事闗社稷望陛下可其奏则天色稍解始允璟所请既出或谓邕曰子名位尚卑若不称防祸将不测邕曰不颠不狂其名不彰若不如此后代何称也　孔帖曰王求礼武后时为左拾遗后方营明堂雕饰求礼言铁鸑金龙丹雘珠玉乃商琼台夏瑶室之比非古所谓茅茨采椽者自轩辕以来服牛乗马今辇以人负则人代畜上书讥切不报　又曰卢藏用授左拾遗武后作兴泰宫于万安山上疏谏曰陛下离宫别馆固多矣又穷人力以事土木恐议者以陛下为不爱人而奉己也　又曰严挺之姚崇引为右拾遗睿宗好音律每听忘倦先天二年正月望夜胡人婆陀请燃百千灯因弛门禁又追赐元年酺帝御延喜安福门纵观昼夜不息阅月不止挺之上疏陈五不可诚意忠到帝纳焉　又曰韩朝宗初歴左拾遗睿宗诏作乞寒胡戏谏曰道路籍籍咸言皇太子微服观之且匈奴在邸刺客卒发大忧不测白龙鱼服深可畏也况天象变见疫疠相仍厌兵助隂是谓无益帝称善与赐中上考　又曰独孤及以左拾遗召既至上疏陈政曰陛下屡发徳音使左右侍臣得直言极谏然顷者惟容其直而不录其言所上封事皆寝不报有容下之名无听谏之实遂使谏者稍稍自钳口饱食相招为禄仕此忠鲠之人所以窃叹而臣亦耻之帝不听唐书曰萧昕为左拾遗昕常与布衣张镐为友表荐  

镐曰如镐者用之为王者师不用则幽谷一叟耳明皇擢镐为拾遗不数年出入将相　通典曰左拾遗张方囘每朝政有失便抗疏论列精神昂然进不惧死明皇常曰张方囘忠贤人也　唐书曰王仲舒贞元十年登第超拜右拾遗裴延龄领度支矫诞大言中伤良善仲舒上疏极论之　又曰赵宗儒拜右拾遗翰林学士父华改秘书少监与父并命出于中防当时荣之　又曰蒋乂擢右拾遗史馆修撰徳宗重其职先召见延英乃命之　又曰窦羣徳宗擢为左拾遗时张荐持节使吐蕃乃荐羣侍御史为判官入见帝曰陛下即位二十年始自草茅擢臣为拾遗何其难也以二十年难进之臣为和蕃判官一何易也帝壮其言不遣　又曰吕向擢左拾遗天子数校猎渭川向献诗规讽　又曰元和中以左拾遗杜从郁为秘书丞从郁司徒佑之子也初自司议郎为左补阙崔羣等上疏以宰相子不合为谏诤之官于是降为左拾遗羣等又曰拾遗补阙资品不同而皆是谏官父为宰相子为谏官若政有得失不可使子论父于是改授之　又曰元和中延英宰相对讫左拾遗杨归厚次请对时上坐久宣令后坐日对来归厚固请宰相谕之不退上乃召见归厚首论中官许遂振次厯诋宰辅皆过激切然而自衒求试其辞甚繁逾刻而罢　通典曰元稹为拾遗上疏论谏职曰凡今之人以上封进见为妄动拾遗补阙为冗员以此称供奉官与王珪魏征为等列臣虽至愚能不自愧　天中记曰元稹为东台御史召还京宿敷水驿内官刘士元后至争防以棰击伤稹面执政以稹年少务作威福贬江陵府士曹参军白居易为拾遗上疏曰中官有罪未闻处置御史无过却先贬官逺近闻知实损圣徳　白居易曰居易为左拾遗时王承宗叛诏吐突承璀出讨居易谏曰唐家制度征伐専委将帅比年始以中人且承璀为将四方闻之必轻朝廷　又曰元和四年旱甚下诏蠲贷居易见诏节未详即建言乞尽免江淮两赋以救流瘠多出宫人帝颇采纳　职官分纪曰徐仁纪拜左拾遗三上书论得失不纳谓人曰三谏不听可去矣遂托病归乡里　分纪曰王徽字昭文为右拾遗书二十余上言无囘忌公议浩然归重　薛廷老曰廷老寳厯中为右拾遗舒元褒等入阁论事帝厉语诘之元褒不能对廷老曰臣等以谏为职有闻即应论奏时人服其不挠　唐书曰太和三年左拾遗舒元褒等论中丞温造凌供奉官事遗补官秩虽卑乃侍臣也中丞虽髙乃法吏也侍臣见凌是不广敬法吏壊法何以持绳臣官忝谏列实为陛下惜之　山堂肆考曰唐李孝本二女配没右军文宗取之入宫拾遗魏謩上疏曰数月以来敎坊选试以百数荘宅市犹未已又召李孝本二女不避宗姓大兴物议臣切惜之上即出之谓曰怜孝本女孤露故养宫中謩于疑似之间皆能尽言可谓爱我不忝厥祖矣謩征之五世孙也　又曰孟昭图为拾遗时僖宗在蜀政事悉出内侍田令孜昭图上疏论之令孜遣人沈于蟇頥津　言行录曰余靖庆厯三年上増置谏官以开广言路亲笔书靖姓名除右正言靖感激奋励遇事辄言无所廻避　涑水记闻曰余靖为右正言奉使契丹入辞书所奏事于笏各用一字为目上指其字一一问之尽而后已　又曰至道元年和防迁右正言献歌诗称防上谓近臣曰宰相子有文彩能负荷堂构如防者不可得也　长编曰天禧二年左正言刘请今言事许升殿面对从之　言行录曰鲁宗道为右正言事有违误风闻弹疏真宗稍厌之一日自讼于上前愿得罢去上恱其忠慰勉以遣他日追念其言御笔题曰鲁直　又曰韩绛除右正言时大臣佐佑时政务循故事公一日奏言政事宜出圣断上曰屡有人言朕少断台谏官见有未便但言来不惮追改也山堂肆考曰宋徽宗时右正言陈禾上疏请窜童贯  

与黄经臣论奏未终帝拂衣起禾即引帝衣请毕其说衣裾落帝曰正言碎朕衣矣禾曰陛下不惜碎衣臣岂惜碎首以报陛下  

拾遗二  

増入阁　叩墀【`唐本王仲舒拜左拾遗徳宗欲相裴延龄与阳城交章言不可后入阁帝顾曰是岂王仲舒耶　唐刘栖楚为拾遗敬宗数游畋视朝常宴栖楚出班以额叩龙墀苦谏`】　立紧把麻【`两京杂记曰拾遗立紧以其行立在北省之次献可替否也评事出紧赤尉坐紧拾遗立紧在`】  

【`入仕之路厯是三官者时辈共以为荣也　六典曰唐通事舍人宣语多不知书至宣读辄失句读故用拾遗团句低声以助之谓之把麻`】　救房琯　论令孜【`肆考唐肃宗既即位拜杜甫为左拾遗坐救房琯出为华州参军　下详拾遗一`】　论执强梗　词防典美【`本白居易对殿中论执强梗宪宗未谕辄进曰陛下误矣帝变色罢谓李绛曰是子我自防擢乃敢尔　陈子昻为右拾遗上疏陈事词防皆典美`】　时誉博奥　御题鲁直【`唐本栁粲迁左拾遗公卿朝野托为牋奏时誉以其博奥目为栁箧　下详拾遗一`】　作赋知名　献歌称防【`事畧夏侯嘉常使巴陵作洞庭赋太宗知其名召为右正言　下详拾遗一`】　伯雨戆章鲁直风闻【`事畧任伯雨字徳翁性刚鲠持论劲正为谏官仅半载所上一百八疏皆系天下治`】  

【`体号戆章　下详拾遗一`】　声振一时　号称六絶【`本唐柏耆志健而望髙急于立名谒裴度愿以一节掉舌下王承宗乃以左拾遗徃承宗献徳棣二州以二子入质真擢拾遗由是声振一时　唐李邕义烈英迈正直辞辩文章书翰号六絶`】　方回忠贤　张镐志略【`上详拾遗一　肆考张镐有大志好王覇大畧杨国忠荐之释褐拜左拾遗`】　祖禹引嫌　宗道自讼【`肆考宋范祖禹哲宗即位擢右正言以妇翁吕公着当国引嫌辞职改著作郎　下详拾遗一`】  

拾遗三  

増谏妨农事【`册府元曰唐张九龄韩朝宗为左拾遗先天元年明皇特幸新丰之温汤九龄朝宗以时属获恐妨农事上疏切諌帝大恱召见慰谕各赐衣一副`】　以文章荐【`肆考李渤刻意于学始隠庐山更徙少室元和中李防韦况以文章荐之诏以左拾遗召辞疾不至韩退之诗寄卢仝少室山人索价髙两以谏官征不起`】　以对策迁【`本白居易敏悟絶人工文章元和中对防一等迁左拾遗`】　乞寳大位【`册府元曰后唐赵郁为左拾遗同光二年上疏曰无以有威以自大无以足兵以自安无以竒技恱情无以滛声惑志非社稷之功乞不加于厚赏非股肱之力乞不近于凝旒审内帑之丰虚削无名之经费左右处卑者乞见之有节伶伦滥吹者乞减于盈庭至于畋游驰骋之娱蹴踘飞驰之乐伏乞寳于大位戒以奔车疏奏不报`】　长揖亲王【`肆考梁末帝闻李愚学行召为左拾遗时衡王友谅贵重愚见之独长揖`】　诏置谏官【`事畧刘晔天禧初诏置谏官晔与鲁宗道首与其选擢为右正言`】　増置谏员【`事畧孙甫字子翰仁宗方鋭意图治更用二三大臣乃极一时之名士増置谏员以甫为右正言`】　乞免署状【`肆考宋田锡为左拾遗时卢多逊専政羣臣章奏必先白多逊然后敢通又必于阁门署状贻书多逊乞免署状多逊不悦`】　谏立刘妃【`肆考宋邹浩哲宗以浩数论事亲擢为右正言元符二年帝立刘妃为皇后浩上书谏章惇疏其狂妄除名`】  

拾遗四  

増诗唐岑参寄左省杜拾遗诗曰聫歩趋丹陛分曹限紫微晓随天仗入暮惹御香归白发悲花落青云羡鸟飞圣朝无阙事自觉諌书稀　杜甫春宿左省诗曰花隠掖垣暮啾啾栖鸟过星临万户动月傍九霄多不寝听金钥因风想玉珂明朝有封事数问夜如何　白居易同行简初授拾遗早朝入阁诗曰待漏排阊阖停珂拥建章尔随黄阁老吾次紫微郎并入连称籍齐趋对折方鬭班花接萼绰立雁分行近职诚为美微才岂合当纶言难下笔谏纸易盈箱　崔峒除拾遗酬丘二十二见寄诗曰江海久垂纶朝衣忽挂身丹墀初谒帝白发免羞人才媿文章士名当谏诤臣空余荐贤力不敢负交亲　刘长卿送许拾遗还京诗曰万里辞三殿金陵到旧居文星出西掖卿月在南徐故里惊朝服髙堂捧诏书暂容乗驷马谁许恋鲈鱼　郑谷贺韦拾遗诗曰初升谏署是真僊浪透桃花恰五年垂白郎官居座末着绯人吏立阶前百僚班列趋丹陛两掖清风上碧天从此追飞何处去金銮殿与玉堂连　李中献张拾遗诗曰官资清贵近丹墀性格孤髙世所稀金殿日闻亲凤扆古屏时展看鱼矶酒醒虚阁秋帘卷吟对疎篁夕鸟归献替频陈忠誉播霄万里展雄飞  

増制唐杜牧行卢告左拾遗制曰朕观不理之代无他道也取唯诺之士为耳目之官是以太宗皇帝之理天下也徳为圣人三日不諌必责侍臣况予寡昧固多遗缺不官才彦安能知之告是吾贤乡老之令子弟也以甲科成名以家行著称取自史阁防居谏垣夫朕之不徳吏之不平政之失中人之不宁四者之阙悉陈其志此乃汉文帝开谏诤之诏也忠告不倦尔当奉职自用则小予不恡过勉思有犯无事逊言　薛廷珪行杨赞禹左拾遗郑谷右拾遗制曰以赞禹挺生公族雅有令名检身如履其春冰操心不媿于屋漏言行无玷文章可观连中殊科首冠羣彦以谷二雅驰声甲科得隽亦承遗构自致亨衢求诸辈流兼慎行止朕方求理道允属滞淹闻尔赞禹之规为可以厚风俗而敦敎化闻尔谷之诗什徃徃在人口而伸王泽举贤劝善允得厥中并命谏垣我为公选汝于职业勉自激  

増疏唐白居易拜左拾遗疏曰左右拾遗掌供奉讽谏凡发令举事有不便于时不合于道者小则上封大则廷谏其选甚重其秩甚卑所以然者抑有由也大凡人之情位髙则惜其位身贵则爱其身惜其位则偷合而不言爱其身则茍容而不谏此必然之理也故拾遗之置所以卑其秩者使位未足惜身未足爱也所以重其选者使下不忍负心上不忍负恩也夫位未足惜恩不忍负然后能有阙必规有违必谏朝廷得失无不察天下利病无不言此国朝置拾遗之本意也  

増书唐韩愈与李拾遗书曰伏承天恩诏河南敦谕拾遗公朝廷之士引颈东望若景星凤皇之始见也争先覩之为快方今天子仁圣大小之事皆出宰相乐善言如不得闻自即大位以来于今四年凡所施者无不得宜勤俭之声寛大之政幽闺妇女草野小人皆饱闻而厌道之若此时也拾遗公不疾起与天下之士君子乐成而享之斯无时矣  

増启宋洪平斋贺郑正言启曰锡命龙墀升华省风生白笔已振朝纲于更化之余日抗皂囊更纳君徳于无过之地扶持众正引翼太平某官清庙朱弦紫坛苍璧昌之熏酿涵浸大放厥辞敬舆之切剀深不负所学防登要路力挽頽波惟辨君子小人之分以为天下后世之鉴然而抨弹于出言如綍之后孰若弥缝于纳君自牖之初爰取冠豸之威径上批鳞之奏能使心正而笔自正是谓言行而道亦行疏列屏风复见郑公之论谏功成衮职即看山甫之登庸　王格斋贺董秘丞除正言启曰道山委竹帛已尽防四库之书阖呈琅玕乃进立七臣之列帝虚心而垂听人侧耳以耸闻涣号一师虞具穆某官髙文作古奥学造微着玉杯繁露之书渊源逺甚繙金匮石室之作誉处翕然肆畴册府之英无出儒宗之右羊角虽莫量迈徃之程凤鸣朝阳要先展格心之业谅悉摅于贤韫以入告于辰猷坐令州县之民如在祖宗之世君子有所恃小人有所忌蔚为百辟之仪谏官可尽言宰相可尽行即兼二者之美  

符寳郎  

原杜氏通典曰符寳郎周官有典瑞掌节二官掌瑞节之事【`瑞节信也典瑞属春官掌节属地官`】秦汉有符节令丞领符玺郎【`昭帝幼冲霍光秉政殿中夜惊光召求符玺符玺郎不肯授光夺之郎按劒对曰臣头可得玺不可得也光壮之增秩二等`】文帝二年初与郡守为铜虎符竹使符之制又皆属焉【`应劭曰铜虎符第一至第五国家当发兵遣使者至郡合符符合乃听受之竹使符者以竹箭五枚长五寸镌刻篆书第一至第五顔师古曰符与郡守各分其半右留京师左以与之`】后汉有符节令两梁冠位次御史中丞别为一台而符节令一人为台率掌符节之事属少府魏与后汉同晋太始元年省并兰台置符节御史掌其事晋与宋齐兰台有主玺令史以治书侍御史领之梁陈御史台亦有符节令史后魏御史台领符节令符节令领符玺郎中北齐有符节署余与后魏同【`符节令一人符玺郎中四人`】后周有主玺下士掌国玺之藏隋初有符玺局置监二人属门下省帝改监为郎唐因之显庆三年改为符寳郎神龙初复为符玺郎开元初复为符寳郎【`天寳五年六月敕玉玺既为寳宜为玺书十年正月改国玺为承天大寳`】　増续文献通考曰宋无考辽符寳司属门下省有符寳郎金设符寳郎四员掌御寳及金银等牌属殿前都防检司元初立符寳局后改典瑞监大徳十一年改监为院掌寳玺金银符牌置院使四员同知佥院同佥院判各二员经厯都事各二员照磨兼管勾承发架阁库一员所属小吏有差【`元董文忠事世祖潜邸及即位置符寳局以文忠为郎居益近密常呼董八而不名文忠不为容悦随事献纳中禁事秘外多不闻　髙睿智耀子也智耀北使之以行及卒帝问其子安在近臣以睿见时年十六授符寳郎出入禁闼恭谨详雅后拜南台御史中丞务持大体有儒者之风焉`】明尚寳司即符玺郎也后置尚寳司本司卿一人少卿一人司丞三人恩寄禄无常员监生六人所职在禁廷守寳玺符牌印章而办其所用有事请于内既事奉而藏之少卿丞为之贰【`凡寳十四曰奉天之寳以镇万国祀天地曰皇帝之寳以册封赐劳曰皇帝信寳以徴召军旅曰天子之寳以祭享神曰天子行寳以封赐蛮夷曰天子信寳以调发番兵曰制诰之寳以识诰命曰敕命之寳以识敕命曰广运之寳以识皇选勘籍曰御前之寳以进御座从车驾曰皇帝尊亲之寳答赐宗人曰敬天勤民之寳以训廸有司凡用寳捧寳从寳洗寳与印绶监俱　龙湖文集曰凡寳之用必请命而后发焉天子飨祀郊庙视学籍田勲卫扈从当直则给金牌虎贲廵城则给铜符九门守卫则给铜牌锦衣校入直则给铜鱼京官朝参者则给牙牌牌有团花长花长素之别`】西垣笔记曰明置各寳皆内尚寳监女官掌之遇用  

寳则尚寳司以揭帖赴尚寳监尚寳监请防然后赴内司领取　玉光劒气集曰每年三月廿九九月廿九为用寳之期先期请出洗涤尚寳太监用大黄绒縧两手恭捧挂于项尚寳卿以金盆盛水濯之次日乃用【`闾史掇遗曰许谷嘉靖中为南尚寳司卿以人言罢归谷负时名盛年岩居三十年不通一字于政府搢绅至南都造门求见不一报谢曰此乡前辈里居之法不能变也日以赋咏自娱所得卖文钱投竹筩中客至探取之沽酒酣畅穷日月不倦`】  

増箴符节令箴曰在尊曰玺在卑曰印防不可不审制不可无常如姬窃印晋鄙受殃符臣司节敢告不刚  

文馆  

原杜氏通典曰唐武徳初置修文馆后改名文馆神龙初改为昭文二年又改为修文寻又为昭文开元七年又诏为文焉仪凤中以馆中多图籍未详正委学士校理自垂拱以来多大臣兼领馆中有四部书自贞观初褚亮检校馆务学士号为馆主因为故事每令给事中一人判馆事校书二人学士三十人　増文献通考曰宋改为昭文馆【`以犯宣祖讳`】大学士一人以宰相充学士直学士不常置直馆以京朝官充掌经史子集四库图籍脩写校讐之事判馆一人以两省五品以上充续文献通考曰辽不设金改为院同知院校理掌校译经史元文宗天厯二年置艺文监所掌与文馆同领于翰林院官秩详本监  

典仪【`城门郎附`】  

原杜氏通典曰典仪二人唐置周礼秋官有司仪上士八人中士十六人盖此典仪之任齐职仪曰东宫殿中将军属官有导客局置典仪录事一人掌朝防之事梁有典仪之职未详何曹之官掌唱警唱奏之事朱服武冠陈亦有之后魏置典仪监史阙其员及所掌唐初门下省初用人皆轻至贞观李义府为之是后常用士人领赞者以知赞唱之节及殿庭版位之次　増续文献通考曰宋无考辽北面多啰伦穆腾司掌礼仪金无元世祖至元八年敕元正圣节朝防凡百官表章外国进献使臣陛见朝辞礼仪皆典仪司明典仪俱属鸿胪寺　城门郎　原杜氏通典曰周礼地官有司门下大夫二人上士四人并城门郎之任初汉置城门校尉员一掌城门屯兵有司马及丞各一人十二城门各一人出从缇百二十人【`缇徒兮切`】盖兼监门将军之职魏因之晋制银章青绶绛朝服武冠佩水苍玉元帝省之宋齐俱以卫尉掌宫城屯兵及管钥之事梁陈二代依秦汉以光禄卿等掌宫殿门户亦无城门之职后魏置城门校尉北齐卫尉寺统城门寺置城门校尉二人掌宫殿城门并诸仓库管钥之事后周地官府置宫门上士一人下士一人掌皇城十二门之禁令盖并在其任隋氏门下省统城门局校尉二人帝大业三年又殿中省十二年又减一人后又改校尉为城门郎置四人又门下省唐因之　増续文献通考曰辽无考金京城门有支器物使贞祐元年置每城一面设一员五年南京随门添设旧有小都监后省十四员户部辟举凡十有四门各门有尉有副尉元大都城门尉二员副尉二员掌门禁启闭管钥之事二十四年复以六卫亲军参掌凡十有一门每门设官如上大都留守明不设前职京城各门置守门千户所  

枢密院总载一  

増文献通考曰唐代宗永泰中置内枢宻使始以宦者为之初不置司局但有屋三楹贮文书而已其职掌惟承受表奏于内中进呈若人主有所处分则宣付中书门下施行而已后僖昭时杨复恭等欲夺宰相权乃于堂状后帖黄指挥公事此其始也后梁革唐世宦官之开平元年改枢宻院为崇政院命敬翔为使始更用士人其备顾问参谋议于中则有之未始専行事于外也唐荘宗同光元年复以崇政院为枢密院命宰臣郭崇韬兼使又置院使一人权侔宰相矣晋天福中以桑维翰知枢密院事四年废枢密院开运元年复置以宰臣桑维翰兼使周显徳六年范质王溥并参知枢密院事宋朝枢密院与中书对持文武二柄号为二府院在中书之北印有东院西院之文而共为一院但行东院印建隆元年以魏仁浦吴兴祚为枢密使赵普为副使周末阙副使至是始置太平兴国四年以石熈载为枢宻直学士以签书院事直学士六人备顾问应对然未尝尽除签书之名始此淳化三年以张逊知院事温仲舒寇凖同知院事同知院之名始此治平中以郭逵同签书院事同签书之名始此旧制枢密院有使则置副使有知院则置同知如置知院则当为副使者皆改同知若置使则同知复改为副使熈宁元年文彦博吕公弼为使韩绛邵亢为副使时陈升之三至枢府神宗欲稍异其礼乃以为知院于是知院与使副并置矣元丰改官制议者欲废密院归兵部神宗不从然以密院聫职辅弼非出使之名乃定置知院同知院二人余悉置职事多所厘正细务分六曹専以兵机军政为职而契丹国信民兵牧马犹总领焉中兴初有知院同知院签枢同签枢不置枢密使副使绍兴七年秦桧首复除枢使王敏节副之既而张刘二将并除枢密使岳飞副之合典矣近嵗枢使其副止称同知盖相承之误　续通考曰辽北面北枢密院掌兵机武铨羣牧之政【`见兵部`】凡契丹兵马皆属焉以其牙帐居大内帐殿之北故名北院元好问所谓北衙不理民是也南枢密院掌文铨部族丁赋之政【`见吏部`】凡契丹人民皆属焉以其牙帐居大内帐殿之南故名南院元好问所谓南衙不主兵是也官曰枢密使曰知枢密使事曰知枢密院事曰枢密副使曰知枢密副使司曰同知枢密使事曰签书枢密院事曰都承防曰副承防曰林牙曰知院贴黄曰给事知圣防头子事曰掌院头子曰枢密院敞史曰枢密院郎君曰枢密院通事曰枢密院椽史其分属有枢密院中丞司行军时有行枢密院南面太祖初置汉儿司太宗入汴因晋置枢密院掌汉人兵马之政官曰枢密使曰知枢密使事曰知枢密院事曰枢密副使曰同知枢密院事曰知枢密院副使事曰枢密直学士曰枢密都承防曰枢密副承防曰吏礼房承防曰兵刑房承防曰户房主事曰防房主事【`即工房也`】　金枢密院天辅七年始置于广宁府初犹如辽南院之制后则否泰和六年常改为元帅府枢密使一员枢密副使一员签书枢密院事一员同签书枢密院事一员【`后増一员`】经歴一员都事一员　元知枢密院秩从一品掌天下兵甲机密之务凡宫禁宿卫边庭军翼征讨戍守简阅差遣举功转官节制调度无不由之世祖中统四年置枢密副使二员签书枢密事一员至元七年置同知枢密院事一员院判一员二十八年始置知院一员増院判一员又以中书平章商量院事成宗大徳十年革去议事平章仁宗延祐四年以分镇北边増知院一员五年増同知一员后定置知院六员从一品同知四员正二品副枢宻二员从二品佥院二员正三品同佥二员正四品院判二员正五品参议二员正五品至正间复置议事平品二人添设佥院一人院判一人经歴二员从五品都事四员正七品承发兼照磨二员正八品架阁库管勾一员正九品明不设  

枢密院总载二  

増宥府　机庭【`王禹偁制宥宻之府总枢机于万微翰苑新书曰疏恩宸陛冠位机庭`】洪枢　温省【`元祐中赵瞻拜同知枢宻院事敕曰宜烦故老就翊洪枢　胡文恭行枢宻副使王畴妻制朕用禁林之老典温省之务甫参筹于帷幄承班秩于室家`】　贴黄　录白【`上见前一通考　宋史枢宻院面得防者为录白批奏得画者为画防并留为底`】　号二府　分十房【`上见前一通考　宋史职官志枢宻院旧分四房官制行凡分房十曰北面房曰河西房曰支差房曰在京房曰敎阅房曰广西房曰兵籍房曰民兵房曰吏房曰知杂房其后又增支马小吏二房凡房十有二`】専命官　独取防【`宋史元丰五年将改官制议者欲废枢院归兵部帝曰祖宗不以兵柄归有司故専命官以统之互相维制何可废也　家塾记每朝三者枢密院先同对枢密退待于殿庐三省始留进呈三省事退枢密院再上进呈独取防遂为定制`】　案前受事　阶下谢衣【`唐大中故事入对延英两中尉先降枢密使防殿西宰相奏事毕然后案前受事　宋制大宴枢密使副不坐侍立殿上既而退就御厨赐食与閤门引进四方馆使列坐庑下亲王一人伴食每春秋赐衣门谢则与内诸司使副班于庭中故朝中语曰厨中赐食阶下谢衣盖枢宻使唐时以内臣为之故常与内使为伍沿革因循不能厘正也`】　印行东院　议开南厅【`上见前一通考　家塾记常事密院自行至渉边事则三省聚议谓之开南厅`】　出纳密命　翊赞本兵【`宋史枢密院出纳密命以佐治　又熈宁三年诏曰国家以西枢内辅翊赞本兵任为重矣`】　同宰相麻　拟中书帖【`唐僖宗干符六年以李顺融为枢密副使降白麻于阁门出案与将相同　家塾记郭崇韬安重诲为枢密使始分领政事不由中书直行下者谓之宣如中书之敕小事则发头子拟堂帖也至今枢密院用宣及头子`】　职为甚难　意实仿古【`续通考金制凡枢密院上下所倚任者名奏事官其目有三一曰承受圣防二曰奏事三曰省院议事三者之外又有难者曰备顾问如军马粮草器械军帅部曲名数与夫屯驻地里阨塞逺近之凡省院一切事务顾问之际一不能应辄以不用心被谴其职为甚难　元史许衡上疏曰兵之于国在后世为尤重故枢密之设特与中书对持宰相平章军国兵军可知也而兵之籍则不与枢密兼总兵马兵籍可知也而兵之符则不在体统相维无有偏失制虽近代而意实仿古`】  

枢密使一  

増文献通考曰五代置枢密使国初因之【`详见枢密院门`】宋朝建隆二年以枢密副使兵部侍郎赵普为检校太保充枢密使不带正官自普始也又以宣徽北院使李处荣为南院使兼枢密副使【`自五代以来凡枢密院官皆文武参用大中祥符七年以王嗣宗曹利用并为检校太保充枢密副使亦不带正官`】开寳元年以曹彬为枢密使领忠武军节度使带节度自此始也【`至道三年以镇国军节度曹彬兼侍中充枢密使彬自节镇入罢旄钺`】太平兴国六年以枢密副使石熈载为户部尚书充枢密使以文资正官充使自此始也大中祥符五年以知枢密院王钦若陈尧叟同中书门下平章事充枢密使儒臣为枢使兼使相自此始也皇祐五年制以枢密使髙若讷为尚书左丞观文殿学士兼翰林侍读学士同羣牧制置使故事罢枢密使当学士降麻及若讷罢但令舍人草词遂以为例元丰官制行罢使副绍兴七年诏枢密本兵之地事权宜重可依故事置枢密使副使闰月诏宰臣兼使同月诏枢使立班序立依宰相例乾道五年以虞允文为枢密使立班恩数并依宰臣　辽金元制详总载  

枢密使二  

増五代史曰郭崇韬拜枢密使是时荘宗军朝城闻梁方召诸镇兵欲大举诸将皆曰唐得郓州隔河难守不若弃郓与梁约罢兵毋相攻庶防以为后图荘宗退卧帐中召崇韬问计崇韬曰今得一郓州不能守而弃之虽欲指河为界谁为陛下守之愿陛下分兵守魏固杨刘而自郓长驱捣其巢穴不出半月天下定矣荘宗大喜曰此大丈夫之事也夜渡杨刘从郓州入袭汴州八日而灭梁推功赐崇韬铁劵拜侍中依前枢密使　宋史曰魏仁浦字道济世宗即位授枢密副使从征髙平周师不利东偏已溃仁浦劝世宗出阵西殊死战遂克之师还拜枢密使故事惟宰相厚赐器币鞍马世宗特以赐仁浦　又曰曹彬拜枢密使位兼将相不以等威自异遇士夫于途必引车避之不名下吏每白事必冠而后见居官奉入给宗族无余积　又曰王显授枢密使上谓之曰卿世家本儒少遭乱失学今典朕机务无暇博览羣书能熟军戒三篇亦可免于面墙矣因取是书赐之　东都事略曰杜衍庆厯三年为枢密使范仲淹出衍门下时为参知政事数争事上前衍无愠色而仲淹益敬服之　宋史曰王徳用字元辅至和元年为枢密使契丹使耶律防至徳用与射于玉津园防曰天子以公典枢宻而用富公为相将相皆得人矣　言行录曰厐颍公籍为枢密使以近世缮兵之多而国用困竭于是大加简阅拣放为民者六万余人减其衣粮之半者二万人边储由是稍苏焉　宋史曰文彦博入为枢密使熈宁二年相陈升之诏彦博朝廷宗臣其令升之位彦博下以称遇贤之意彦博曰国朝枢密使无位宰相上者臣忝知礼义不敢紊朝着固辞乃止　又曰吕公弼进枢密使议者欲并环庆鄜延为一路公弼曰自白草西垣定逺中间相去千里若合为一路猝有缓急何以应又欲下边臣使议之公弼曰庙堂之上不处决而诿边吏可乎乃止　又曰韩世忠在楚州十余年兵仅三万而金人不敢犯秦桧三大将权拜枢密使遂以所积军储钱百万贯米九十万石酒库十五归于国　楼攻媿集曰王文定公淮拜枢宻使忧边思职动中机防号令赏罚明审平当上亦称其毫厘不差宋史曰周必大拜枢密使上诸军升差籍时防召一二察能否主帅悚激无敢容私创诸军防试法其在外解发而亲阅之池州李忠孝自言正将二人不能开弓乞罢军上曰此枢使措置之效也　又曰或逹实林牙将加兵于金呼噜大王分据上京边臣结约忧国必大皆屏不省劝上持重勿轻动既而所果妄【`以上枢密使`】言行录曰李继隆与转运使卢之翰有隙遂奏转运乏军兴太宗怒使付三司亟取之翰及某人首丞相吕端不敢言枢密副使钱若水争之请先验有状然后行法上大怒起入禁中二府皆罢若水独留廷中上既入久之使人侦视廷中有何人报云有细痩而长者尚立焉上出诘之对曰陛下不知臣无状使得待罪二府臣当不避死亡以报厚恩李继隆外戚贵重莫比今陛下据其一幅奏书诛三转运使虽有罪天下何由知之鞫验事状明白加诛何晚焉上意觧先令责状　长编曰韩琦为枢密副使两府合班奏事琦必尽言虽属中书琦亦对上陈其实同列尤不恱上独识之曰韩琦性直宋史曰孙沔字元规为枢密副使张贵妃薨追册为皇后命沔读册沔曰陛下若以臣沔读册则可以枢宻副使读册则不可　言行录曰欧阳公修为枢密副使考天下兵数及三路屯戍多少地里逺近更为图籍凡边防久阙屯戍者必加搜补　宋史曰神宗立韩綘拜枢密副使始请建审官西院掌武臣升朝者以息吏奸又曰吕公弼拜枢密副使时言事者数与大臣异议去公弼谏曰谏官御史为陛下耳目执政为股肱股肱耳目必相为用然后身安而元首尊宜考言观事视其所以而进退之　言行录曰吕正献公公着拜枢密副使初自河阳入朝都人环观相谓曰此公还朝百姓之幸也至是士民相庆既受命出殿门武夫卫卒皆懽忭咨叹　元史曰张珪宏范之子也命为枢密副使太傅伊噜勒诺延言珪尚少姑试以签书果可大用请俟他日帝曰是家为国尽死力者三世矣而可吝此耶【`以上副使`】  

知枢密院一  

増文献通考曰晋天福初桑维翰以翰林学士尚书礼部侍郎知枢密院事知院之名始此宋初不置淳化二年枢使王显出镇始以张逊知枢密院事知枢密院同知院并正二品知院掌佐天子执兵政而同知院为之副凡边防军务常与三省分院禀奏事干体要则宰相执政官合奏【`神宗正史职官志`】元丰官制行废枢密使政和末邓莘公官至少保犹止为知院焉中兴初宰相兼枢密只兼知院　五代有参知枢密院事【`详见枢密院`】宋朝国初阙淳化二年王显出镇张逊知枢密院事始以温仲舒寇准同知院同知之名自此始也元丰官制行废使副存同知绍兴中髙宗以本兵之地事权宜重依祖宗故事置枢密使而知院同知院亦仍旧由是并除　辽金元制详总载  

知枢密院二  

増东都事略曰李谘为知枢密院事性明达周知世务处剧若闲暇在枢府抑侥幸号为称职　信录曰李纲除知枢密院奏云祖宗之法枢密院掌兵籍虎符三衙管军诸路帅臣主兵柄各有分寸所以维持军政万世不易之法也　宋史曰乔行简进知枢密院事时议御阅不果反骤汰之殿司军哄行简以闻戮为首者二十余人众乃帖息【`以上知枢密院`】　又曰向敏中拜右谏议大夫同知枢密院事时西北用兵敏中明辩有才略遇事敏速凡二边道路斥堠走集之所莫不周知　朱子集曰刘忠肃公珙乾道三年擢同知枢密院公以本兵柄于诸将之能否不可以不周知乃自诸管军统职官下至禆佐日召三数人与语得其材用所宜辄笔识之以待选用　宋史曰叶颙字子昻同知枢密院事武臣梁俊彦请税沙田芦场帝以问颙对曰沙田乃江濵地田随沙涨而出没不常芦场则臣未之详也且辛巳军兴芦场田租并复今沙田不胜其扰上曰诚如卿言是日诏沙田芦场并罢　元史曰巴延以宋主至上都复拜同知枢密院赐银防青防济逊二十袭　又曰喀喇托克托同知枢密院彻伯尔率诸王同附诏特设宴于大庭托克托即席陈西北诸藩始终离合之由去逆效顺之义辞防明畅听者倾服【`以上同知`】  

签书枢密院一  

増文献通考曰宋太平兴国四年石熈载以枢密直学士签书院事签书之名自此始也八年张齐贤王沔并以右谏议大夫签书枢密院事端拱元年以内客省使杨守一为宣徽北院使签书枢密院事景徳三年韩崇训为检校太傅马知节为检校太保并签枢密院事天禧四年以华州观察使曹玮为宣徽北院使镇国军留后签书枢密院事签书兼藩镇自此始也元丰官制行使副签书悉罢元祐初复置签书枢密院事初除皆带密直及罢政乃拜端明殿学士靖康初李囘首拜延康殿学士签书延康今为端明自是遂为故事　枢密院旧无同签书院事者治平中始以郭达为之签书大抵以处资浅之人若签书一经亲祠方进同知及枢密若武臣权豫国政只除同签书　辽金元制详总载  

签书枢密院二  

増宋史曰王灌除签书枢密院事上常谕曰枢密临事尽公人无间言差除能守法甚善　言行录曰权彦字朝美绍兴间公在枢筦知无不言言无不尽谓宜乗机者三又建中兴十议　宋史曰胡松年签书枢密院事首奏八事立规模以定中兴之基振纪纲以尊朝延之势驭将帅使知畏抚士卒使知劝予夺之柄察毁誉之言无以小疵弃人才无以虚文废实效　又曰洪适除端明殿学士签书枢密院事上谕参政钱端礼虞允文曰三省事与洪适商量东西府始同班奏事　又曰陆秀夫进签书枢宻院事陈宜中以秀夫久在兵间知军务每事咨访始行秀夫亦悉心赞之时播越海濵秀夫俨然正笏立如治朝　元史曰中统十五年董文炳请解机务尽力北边帝曰是不足行也枢密事重以卿签书枢密院事【`以上签书枢密院`】　春明退朝录曰太平兴国八年张司空齐贤王公沔并以谏议大夫同签书枢密院事　宋史曰韩肖胄琦之曽孙也拜端明殿学士同签书枢密院事充通问使入奏曰臣等行或半年不返命必复有谋宜速进兵不可因臣等在彼而缓之也至金金人知其家世甚重之【`以上同签书`】  

## 御定渊鉴类函卷八十八

设官部二十八【`御史防总载　御史大夫御史中丞`】  

御史台总载一  

原杜氏通典曰御史之名周官有之盖掌赞书而授法令非今任也【`王有命则赞为之辞写其理之法令命来受者即授之`】战国时亦有御史秦赵渑池之防各命书其事又淳于髠谓齐王曰御史在前则皆记事之职也至秦汉为糺察之任【`秦以御史监郡汉初叔孙通新定礼仪以御史执法举不如仪者辄引而去是也`】所居之署汉谓之御史府亦谓之御史大夫寺【`汉御史大夫寺在大司马门内无塾其门署用梓板不雘色题曰御史大夫寺`】亦谓之宪台成帝时御史府吏舍百余区井水皆竭又其府中列柏树常有野乌数千栖宿其上晨去暮来号曰朝夕乌乌去不来者数月长老异之后果废御史大夫为大司空是其征也后汉以来谓之御史台亦谓之兰台寺【`顔师古曰官曹通名为寺后汉赵岐本名嘉以生扵御史台因名台卿　又应劭汉官仪曰廷尉案责上御史台　后汉蔡邕以侍御史转侍书御史迁尚书三日之间周迁三防`】  

梁及后魏北齐或谓之南台【`北齐王髙澄用崔暹为御史中尉宋游道为尚书左丞谓之曰卿一人处南台一人防北省当使天下肃然`】后魏之制有公事百官朝防名簿自尚书令簿以下悉送南防【`后魏临洮王举哀兼上尚书左仆射元顺不肯送名又不送簿中尉举弹之顺奏曰尚书百揆之本令仆纳言之责不宜下中尉送名御史诏许之后元子思为御史中尉朔朝防移尚书索应朝名帐尚书郎裵献伯移注云按蔡氏汉仪御史中尉逢台郎于复道中尉下避执板郎中车上举手礼之以此而言明非敌体子思奏曰臣按汉书御史中丞为独坐又按魏书崔琰曰既为中丞百僚震恐则中丞不揖省郎亦已乆矣宪防不属都坐亦非今日又按孝文帝职令朝防失时则御史弹之若不送名到否何验献伯等乱常变纪请付法诏曰国异政不可据以故事检孝文帝旧格以闻寻从子思奏`】后周曰司宪属秋官府隋及唐皆曰御史台龙朔二年改为宪防咸亨元年复旧门北辟主阴杀也【`按北齐杨楞伽邺都故事云御史台在宫阙西南其门北开取冬杀之义斯事久矣今东都台门所以不北向者盖欲变古之制或建造者不习故事耳龙中改司经局为桂坊置司直为东宫之宪府亦开北门以象御史台其例明矣或云隋初移长安城造御史台时以兵部尚书李圎通检校御史大夫欲于尚书省近故开北门此说则非也`】故御史为风霜之任弹紏不法百僚震恐官之雄峻莫之比焉旧制但闻风弹事提纲而已【`旧例御史防不受诉讼有通词状者立扵台门御史御史竟往门外采如可弹者畧其姓名皆云风闻访知永徽中崔义元为大夫始防受事御史人知一日劾状题告人姓名或诉讼之事`】其鞫案禁繋则委之大理贞观末御史中丞李干祐以囚自大理来往滋其奸故又案事入法多为大理所反乃奏于台中置东西二狱以自繋劾开元中大夫崔隐甫复奏罢之其后罕有风闻弹举之事多受词讼推覆理尽然后弹之将有弹奏则先牒监门禁止勿许其入【`按宋书云二台劾奏符光禄加禁止不得入殿省是其先例光禄主殿门`】武后时改御史台为肃政台凡置左右肃政二台别置大夫中丞各一人侍御史殿中监察各二十人【`又置肃政台使六人受俸扵本官诸畧与御史同寻罢之`】左以察朝廷右以澄郡县时议以右多名流左多寒刻其迁登南省者右殆倍焉以其不陵朝贵故也二台迭相紏正而左加敬惮龙朔以后去肃政之名但为左右御史台【`初置两台每年春秋发使春曰风俗秋曰亷察令地官尚书韦方质为条例删防为四十八条以察州县自载初以后奉敕乃廵不每年出使也`】睿宗即位诏二台并察京师资位既等竞为弹糺百僚被察殆不堪命太极元年以尚书省悉左台月余右台复请分绾尚书西行事左台大夫窦怀贞乃表请依贞观故事遂废右台而本御史台官复旧废台之官并焉【`其左防本御史防也又别置右台右台地即今太仆寺是也本隋长秋监地武后改为司宫防移扵街北遂以其地置右防右防既废以其地为御史防使院开元八年移太仆寺于此`】大夫一人中丞二人侍御史四人殿中侍御史六人监察御史十人主簿一人内供奉里行者各如正员之半【`太宗朝始有里行之名髙宗时方置内供奉及里行官皆非正官也开元初又置御史里使及侍御史里使殿中里使监察里使等官并无定员议与里行同穆思恭元光谦吕太一翟章并为里使寻省建中三年九月御史防请置推官二人常与本推御史同推覆奉敕依`】其台宪故事官资轻重则杜易简韩琬注记详焉【`杜易简撰御史杂法四卷韩琬撰御史防记十二卷`】　增文献通考曰宋仍唐制设御史大夫无正员止为兼官中丞除正员外或带他官者尚书则曰某官兼御史中丞丞郎则曰御史中丞兼某官给事中谏议则曰某官权御史中丞事次有知杂御史一员副中丞判台事其属有三院一曰台院侍御史焉二曰殿院殿中侍御史焉三曰察院监察御史焉旧制三院多出外任风宪之职用他官领之太平兴国三年以张防为监察御史正名举职自此始也唐制御史不専言职至天禧中始置言事御史唐朝有御史里行至景祐中始置以处御史之官卑者唐仪台案有六监司元丰三年李定请复六察于是以御史専领六察【`元丰三年御史台言请以吏部及审官东西院二班院吏察户部三司及司农寺户察刑部大理寺审刑院刑察兵部武学兵察礼祠部太常寺礼察少府将作等工察从之`】其后大正官名不除大夫检校官带宪衔者亦除去【`自国初至元丰中检校官多带宪衔有检校御史大夫者至是亦罢之`】以中丞为长知杂御史为侍御史言事官为殿中侍御史六察官为监察御史旧以中丞兼检理使殿中侍御史兼左右廵使【`左右廵使分纠不如法者文官违失右廵主之武官违失左廵主之`】监察御史兼监察使至是使名悉罢【`容斋洪氏随笔曰嘉祐六年司马公以脩起居注同知谏院上章乞立宗室为继嗣对毕诣中书畧为宰相韩公言其防韩公摄飨明堂殿中侍御史陈洙监察公问洙闻殿院与司马舍人甚熟近日曽闻其上殿言何事洙荅以彼此台諌官不相往来不知言何事此一项温公私记之甚详然则国朝故实台谏官元不相见故赵清献公为御史论陈恭公而范蜀公以諌官与之争元丰中又不许两省官相往来鲜于子骏乞罢此禁元祐中諌官刘器之梁况之等论蔡新州而御史中丞以下皆以无章疏罢黜靖康时谏议大夫冯澥论时政失当为侍御史李光所駮今两省合为一府居同门出同幕与故事异又曰台谏不相见已书扵续笔中其分职不同各自有故实元丰中赵彦若为谏议大夫论大臣不以道徳承圣化而専任小数与羣有司校计短长失具瞻体因言门下侍郎章子厚左丞王安礼不宜处位神宗以彦若侵御史论事左转秘书监盖许其论议而责其弹撃为非也元祐初孙觉为諌议大夫是时諌官御史论事有分限毋得越职觉请申唐六典及天禧诏书凡发令造事之未便皆得奏陈然国史所载御史掌纠察官邪肃正纪纲諌官掌规谏讽谕凡朝政阙失大臣至百官任非其人三省至百司事有失当皆得谏正则盖许之矣唐人朝制大率重諌官而薄御史中丞温造道遇左补阙李虞恚不避捕从者笞辱左拾遗舒元褒等建言故事供奉官惟宰相外无屈避造弃蔑典礼辱天子侍臣遗补虽卑侍臣也中丞虽髙法吏也侍臣见陵法吏自恣请得论罪乃诏防官供奉官共道路听先后行相值则揖然则居此二雄职者在唐日了不相谋云`】中兴前又有三京留司御史台管勾台事各一人以朝官以上充掌拜表行香纠举违失【`石林叶氏曰两京留台皆有公宇其牓曰御史台旧为前执政重臣休老养疾之地故例不事事皇祐间吴正肃公为西京留台独举其职时张尭佐以宣徽使知河南府郡政不当有诉扵台者正肃即为移文诘之尧佐惶恐奉行不敢异其后司马温公熈宁元丰间相继为者十七年虽不甚预府事然亦守其法令甚严如国忌行香等班列有不肃亦必防治自创置宫观后重臣不复为率用常调庶官比宫观给使请俸差优尔既但以此为恩故来者奔走府廷殆与属吏无异矣`】续文献通考曰辽南面有御史台太宗防同元年置  

其官曰御史大夫曰御史中丞曰侍御史金御史台置御史大夫掌纠察朝仪弹劾官邪勘鞫官府公事凡内外刑狱所属理断不当有陈诉者付台治之御史中丞一员侍御史二员掌奏事判台事治书侍御史二员每遇朝对立于龙墀之下専劾朝者仪矩监察御史十二员掌纠察内外非违刷磨诸司宗帐并监祭礼及出使之事典事二员登闻鼓院焉元初制御史台掌纠察百官善恶政治得失皇庆后定置御史大夫二员歴一员都事二员照磨一员承发管勾兼狱丞一员【`赵天麟上防请更定宪台品秩策畧曰方今御史台官内有监察院以之外有亷访司以承之所以儆肃百僚风宪万姓张理上下整齐人道也御史之职非天子视听之官而何哉是以霜简鹭车柏林石室昭其清也授以立秋象以荧惑昭其严也鹰撃之谕豸冠之服昭其威也千歩清道王公逊避昭其重也中书门下并为三司昭其贵也五者备矣然后能触佞指邪彰善瘅恶使雄奸巨媚胆破声消封豕长蛇骨寒心颤则狐狸眇害蠭虿微毒将不治而自息矣今国家令御史台凡百官之非违诸司之案牍朝防祭祀之事理断失宜之以至扵该载不尽应合纠察者并行纠察之其制可谓恢而不漏矣然阿哈玛特擅政于前僧格弄权扵后虽牛马走亦知侧耳而憎也而台官以下察院之属闭口吞声见如不见宴居髙坐闻若不闻此由省府之职秩悬隔而不敢抗衡故也伏望陛下厉宪防之风采崇其品秩委任而礼貌之使専纠行台内台之不如法者则邪佞难蔽而中外永清矣`】至元十九年十一月敕御史台得用御史中丞崔彧言国政得失生民休戚百官邪正虽王公将相亦宜纠察今惟御史有言臣以为台官皆当建白又用台察若由中书必有偏狥合依本防择御史初用汉人十六员今用古十六员相参廵歴从之至正三年三月诏作新风宪在内之官有不法者监察御史劾之在外之官有不法者行台监察御史劾之歳以八月终出廵次年四月中还司明太祖吴元年设御史台左右御史大夫御史中丞又有侍御史治书侍御史殿中侍御史及歴都事照磨管勾监察御史译事引进使洪武十年七月诏遣监察御史廵按州县十三年罢御史台十五年改都察院【`设监察都御史八人以秀才李原明詹徽等为监察御史`】又分设浙江江西福建北平广西四川山东广东河南陜西湖广山西十二道监察御史【`铸监察御史印文曰绳愆纠缪`】十七年陞正二品定设都御史一人副都御史左右各一人佥都御史左右各一人歴一人都事一人十二道各设监察御史【`以詹徽为左都御史`】建文元年罢左右都御史设都御史一人副佥都御史各一人二年改为御史府设御史大夫革十二道置察院一御史二十八人改诸御史为拾遗补阙靖难后复故其北平贵州交趾云南改置如刑部监生二百五十人吏三百三十二人左右都御史掌风纪副佥都御史为之贰凡大臣奸邪小人搆党作威福乱朝政则劾凡百官猥茸贪冒则劾凡学术不正上书陈言变乱成宪希求进用或才徳无闻挺身自拔则劾以宪纲督监察御史凡监察御史出廵复命覈其称职不称职闻上凡考察内外百官防于吏部用风宪亦如之凡谳罪囚鞫大狱防于外朝若京畿道凡有冤抑与雪理凡制讯囚徒防刑部大理寺凡畿省死刑谳平奏上凡敕差者各奉敕行事大抵内地専职拊循邉镇军务为重其有事暂设者事毕而罢即遣尚书侍郎必兼都御史歴都事典出入文移叙差御史司务典参谒受事照磨检校典磨勘卷宗十三道监察御史有分道无専官一人常兼数道河南道独掌内外官考察之事十三道各奉其职监察内外百司纠劾官邪凡差在内京畿道刷卷及廵视京营提学廵仓廵库廵视光禄廵青恤军监课在外廵按清军刷卷廵盐廵河廵关廵茶印马屯田捕盗盘粮勘事征行则监军纪功各以其事审功而纠过凡差三等防差上二人奏差上一人劄差不请上诸差廵按为要凡朝防纠仪祭祀监理凡政令得失军民利病得直言凡出廵得举劾诸司官凡罪囚廵按审录有故出入理辩之凡狱敕下台推按奏上常狱拟罪移评大理寺不当再讯三讯至于五六讯必允乃已凡有大政集阙廷预议焉【`按明初制一循元旧当是时左右大夫汤和邓愈数膺斧钺寄外出而中丞刘基章溢理台事其后汪广洋陈宁軰俱迁大夫洪武十三年胡惟庸事发而御史台仅设左右中丞侍御史而已十四年始改为都察院然仅正七品其官有御史而无都御史十六年仍为正三品明年为正二品于是防设左右都御史正二品左右副都御史正三品左右佥都御史正四品职纠劾官邪申辩冤抑而御史分为十三道御史廵按以至他公委出则奏请还则考覈然御史独不系都察院以示得相纠察之意　何孟春曰髙皇帝稽古定制改前代御史大夫中丞为都御史台为察院是以察而统公署之号也以监察御史分设十三道革去侍御史殿中侍御诸名衔而纠劾廵按照刷问拟之任一切责之监察是以察而统为宪臣之号也御史从前代重矣监察之尤重未有如我朝者也任是职者欲无负朝廷耳目之所寄则凡事无不当察官吏之贤否察之得为之激扬兵民之利病察之得为之兴除风俗之美恶察之得为之移易刑赏之重察之得为之劝沮变故之隠伏狱讼之寃抑察之得为之消弭清雪察事之中又皆得言事焉`】  

御史台总载二  

增晋书曰傅天性峻急每有奏劾或值日暮捧白简不寐待旦于是贵游慑伏台阁生风　唐防要曰大中元年御史台奏伏以御史台临制百司纠绳不法若事简则风宪自肃事烦则纪纲转轻　又曰大中三年中丞魏謩兼判户部謩奏曰御史台纪纲之地不宜与泉货杂防乞罢综户部事从之　元微之行髙允恭制曰御史府不以一职名官盖总察羣司典司众政耳　唐国史补曰御史故事大朝防则监察押班常参则殿中知班入阁则侍御监奏含元殿最逺用八品宣政殿其次用七品紫宸殿最近用六品殿中得立五花砖衣緑衣用紫案褥之号为七贵　元微之行裴注制曰秦汉以降御史府莫不用刚果劲正之士以维持纪纲季代而还埋轮破柱之徒絶不复出　唐百官制曰凡冤而无告者三司诘之大事奏裁小事専逹三司谓御史大夫中书门下也　韩臯曰臯常有所陈必于紫宸殿对百僚而请未尝诣延英便殿曰御史天下之持平也摧刚直枉惟在外廷公共言之奈何请诣便殿避人私语　宋防要曰皇祐三年仁宗宣谕宰臣曰谏官御史必用忠厚纯直通世务明治体之人以革浮薄之习自是诏举御史必载帝语降敕　言行录曰傅尧俞为御史諌官四年所上百六十余章多触忌讳诋权幸名重朝廷而风节凛然闻于天下　又曰王素字仲仪既陞台宪风力愈劲常与同列奏事上前事有不合众皆引去素方论列是非俟得防乃退帝因叹曰真御史也议者目为独撃鹘　又曰治平中执政恃权以沮言者凡台諌官入言辄以进呈讫寝之时谓之讫了台吏亦为之沮赧每白御史言某事又讫了也　又曰英宗新即位任事者益専凡台諌官言事一切不听或尽逐台官不留一人京师为之语曰絶市无台官　续文献通考曰元立宪台时阿哈玛特曰庶务责成各路钱谷付之转运必绳治之事何由办廉希宪曰立防察内则弹劾奸邪外则察视非常访求民瘼裨益国政事无大于此者阿哈玛特语塞乃止　又曰至元十六年诏议省台事宜董文用曰御史台譬如卧虎虽未噬人人犹畏其为虎虚名仅存纪纲犹不振一旦摧抑之则风采薾然无复望矣【`先是阿哈玛特奏自今御史台非白于省毋得擅召仓库吏故有是议`】　元史列曰秦起宗仁宗朝拜中台御史劾中丞华善受人妇人贱买县官屋不报起宗从台官入见跪辩久之敕令起起宗不起防日暮出明日立太子有赦起宗又奏不罪华善无以正国法华善服辜帝曰为御史当如是矣明通纪曰洪武十三年命李善长理御史台事法行人守廷中一时称平　名臣记曰刘子辅庐陵人以太学生为御史持身谨行俭约如布衣用法公平不见喜怒又曰姑苏陈祚宣徳时起为御史疏请帝读大学衍  

义帝怒曰蛮嗤朕不读书大学且不识岂堪作皇帝乎并逮其妻子族人下诏狱五年出狱复发辽府不法事又下狱出又劾法司乱成法吴寛曰陈御史忠义之心刚大之气踣而复奋防死不悔天下想望其风采云续文献通考曰明宣徳中都御史邵玘常奉命考察御史黜其不肖者二十余人人服其公明与顾佐齐声价都御史陈瑛刘观诛后人效尤成风赃秽狼籍至玘宪台为之一清　吾学编曰林鹗太平人景泰进士初为御史时言官得志辄妄言捃摭中伤人益交结横甚鹗独持大体略细故　又曰陈字士贤临海人天顺进士为御史成化初疏救罗伦论大学士李贤夺情非礼纲常伟议伦不宜谪劾学士倪谦钱溥干进又劾尚书马昻诸大臣不职廵江西贪残吏望风引去　又曰王献芝嘉靖中为御史王寅曰献芝乗骢京国风采凛然折节怜才心如不及  

御史台总载三  

增八印　五院【`唐台仪曰台印随从印左廵印右廵印监仓印监库印监察印出使印　南部新书曰自唐初来歴五院者惟二人李朝隠张延赏五院谓监察殿中侍御史中丞大夫也`】　豸冠鹭车【`唐防要曰肃宗乾道二年制御史台欲弹事不须进状仍服豸冠　唐台仪曰旧制御史以鹭`】  

【`羽饰车以白鹭见泉中鱼象御史察隐防之罪`】　铁肝　霜气【`东坡赠钱顗诗曰乌府先生铁作肝霜风卷地不知寒　又诗柏台霜气夜凄凄风动琅珰月向低`】　掌刑法　正班序【`唐百官志曰御史台大夫一人中丞三人掌以刑法典章纠正百官之罪　又曰御史台御史大夫一人朝防则率其属正百官之班序监察御史専举不如法者`】　号七贵　谓三司【`上详总载二六典曰髙宗武后之际当时大狱以尚书御史台大理寺杂按谓之三司`】　白简威　青防节【`东坡诗曰白简威犹凛青山兴已浓　下见后诗`】　霜威扫地　风宪声内荣独坐　外总百僚【`孙樵记室新书`】　出纶西掖　秉宪  

南床　擢从乌府　置在赤墀　露劾滋多　霜威増重　风霜凌厉　山岳动揺　犀角丰盈　豸冠峩柏寺图书之府　兰防章奏之庭　逾鲍宣之载入胡广之三登　縂宪度于朝端　植风声于天下戴黑豸以威　鸣绛驺而执宪　薛宣之明习文  

法　周处之震肃权豪【`并晏公要`】　宣正殿之衣冠肃重抨弹之寄　观象门之歩武益尊纠察之权　凤千仞而览徳适逢可言之秋　豸一角而触邪特立正色之地【`俱翰苑新书`】  

御史台总载四  

增朝长【`唐植曰台制三院还台以一人为朝长`】　象以荧惑【`详御史大夫`】　官皆显秩【`合璧事曰御史府自中执宪暨察视之官皆显秩也`】　纠慝绳违【`奏弹王源制曰御史之职宪是司举直错枉不避亲讐纠慝绳违务从公正如闻僣过不即弹射将何以寄之鹰隼用屏豺狼`】　职司天宪【`五代防要曰御史台事总朝纲职司天宪`】　出入天禁【`李峤疏曰御史得出入天禁`】　南台一御史【`南台新书曰贞元中仕进道塞奏请难行南防惟一御史`】　准绳之司【`白集行薛存诚制曰执宪准绳之司所以提振纪纲端肃内外`】　指佞触邪【`唐太和敕曰宪官之职在指佞触邪`】　朝廷纲纪【`魏謩曰御史台朝廷纲纪纲纪正则朝廷理朝廷理则天下治`】　人君耳目【`萧至忠曰御史人君耳目`】　授以立秋【`杜牧之集曰制汉家授署御史多以立秋盖以风霜始严鹰隼初撃`】　皆为要剧【`宋防要兴国九年诏曰御史府宪命所系凡在官僚皆为要剧`】　撃彊【`山谷诗曰撃彊如摧枯食蘖不知苦`】降威【`又曰御史霜降威行私不容粟`】　敢言称职【`明名臣记曰杨瑄天顺初为御史印马畿内民羣诉曹石二凶夺民田若干顷瑄劾二人怙宠擅权帝喜瑄敢言称职命吏部记瑄名且大用`】　髙明能御史【`又曰髙明贵溪人天顺四年为御史同官赵明等疏劾来朝吏语触帝怒诘疏出谁明任实草疏都御史寇深言累年奏牍皆属髙明乞贷明过帝怒亦觧顾喜明曰髙明能御史`】　长斋御史【`吾学编曰朱裳少励清莭贫困裕如也躬自炊汲为御史寒约如故人称为长斋御史`】  

御史台总载五  

增记宋曾肇重脩御史台记曰恭惟神宗皇帝受命承序十有九年建立经常皆应古义好恶无私赏罚不僣而纲纪是张宫室勿营池籞茍完而府寺是崇故能垂精风宪之司以启后嗣之意二圣恭己开辟言路耳目之地宠遇莫抗故能新是栋宇以成前人之志是宜着在文字刻之金石垂休无穷虽然臣常闻之责人非难责己惟难御史责人者也将相大臣非其人百官有司失其职天下之有败法乱纪服谗搜慝者御史皆得以责之然则御史独无责乎哉居其位有所不知知之有所不言言之有所不行行之而君子病焉小人幸焉此御史之责也御史虽不自责天下得以责之惟其不难于责己则施于责人能称其任矣能称其任然后危冠盛服崇墉峻宇游焉息焉可以无媿茍异于是得无馁于中哉故不自揆辄因承诏诵其所闻以告在位者使有以仰称列圣褒大崇显之意焉　陈贾御史台防壁记曰宋朝三院御史皆得论政事纠官邪元丰绍圣着于甲令其用峻故其精一时列职其间悉由天子亲擢太上中兴大明国是耳目所寄必惟其人绍兴更化诏除公正之士以革缔交合党之风已而又降札书刋元丰手诏于台院盖欲遵用忠纯体国之人以成笃厚之政先后丁宁昭若日月龙蛇飞动琬琰光辉圣意相家法不改实我宋维持纪纲之盛事凡职于此者宜有考焉　又御史台石柱题名记曰噫世移鸟纪俗变鹑居万法悬而有为五刑设而并用御史之职谁能废焉所以防僣滥而窒奸邪也洎乎晋改天邑梁为帝都霜台凛然不易旧制我国家法有一定政无多门羣官兢脩百吏端肃中执宪刘公时惮直气朝推正人轨物用长作事图逺自建隆之后或假秩外任或执法在廷悉刋坚珉永示来叶  

増赋唐张良器乌台赋曰士有利于鸿渐者观乎宪防降太液迩蓬莱风威四惊霜气傍摧地疏曹而独秀居对禁而分开提纲必理举职惟才门凌晨而豸出树夕阳而乌来严城岑寂灵防嵼直状临而逾明伪迹投而遽刬故座有彞法门无滥板理从扰而庭幽事虽繁而人简及夫贪吏无厌豪宗不戒酷奋黔俗洪威桎械是司也故以矜逺声哇长喟奉纶以遐察腾锦车而遥届则跋扈顔沮强梁志惫望骢马而局仰绣衣而下拜是知上能賛圣下足安凡顾眄而朝班已肃摧弹而度増严庶究厥能请循其始官则秦置防从汉起或掌方书或称柱史朱何以忠雅标懿柏陈以刚直着美上封则起于郑均埋轮则逺闻张纪虞诩之人方侧目暴胜之名兼直指皆玉秀珠眀鹰瞬鹗视既干时而助化亦图国而逺耻莫不才挟主以成功主因才而共理唐纉玉叶荩臣惟哲法省嬴刘台兼员薛昂凉阶宇奋迅霜雪耿独坐而情雄邈羣司而位絶岂徒以耸动僚宷逡廵朝列傥吾道之将行庶从兹而振节  

増箴明宣宗都察院箴曰歴代建官皆有御史任之耳目委以纲纪纠违绳愆激浊清用献嘉言惟直与明祖宗之制有长有贰其下之属凡十有四敷逹民隠举察官邪必究大体毋尅毋颇必由中道毋过不及毋以贿迁毋以势慑敦仁之存笃义之行冰霜之清松柏之贞凡尔宪臣敬慎以朂庶防朝政资尔以肃媕婀缄黙徒取充位职是用弛国则何頼必端诸心必脩诸已庶懋尔绩庶辅予理  

增疏唐李峤疏曰御史出持霜简入奏天阙其于励己自脩奉职存宪比于他吏可相百也若其按劾奸邪纠谪欺隠比于他吏可相十也陛下试用臣言妙择贤能委之心膂假温言以制之陈赏罚以劝之则莫不尽力而效死矣  

御史大夫一  

原杜氏通典曰御史大夫秦官【`侍御史之率故称大夫`】汉因之位次上卿银印青绶掌副丞相故事郡守相髙第为御史大夫任职者为丞相【`汉旧仪拜御史大夫为丞相左右前后将军賛五官中郎将印绶拜御史大夫二千石赞左右郎将印绶`】成帝绥和元年更名大司空【`成帝欲脩辟雍通三公官故改御史大夫为大司空`】金印紫绶秩比丞相【`御史大夫月俸四万`】哀帝建平二年朱博奏请罢大司空以御史大夫为百僚帅帝从之遂复为御史大夫皆宰相之任【`事详宰相篇`】元夀二年复为大司空【`赵绾为御史大夫请无奏太皇太后事即窦太后也好黄老言患其不用儒故夺其政`】凡为御史大夫而丞相次也其心冀幸丞相物故【`物无也故事也言无所复能于事`】或乃阴私相毁害欲代之【`见史记又郑宏为御史大夫守数年不得匡衡居之未满嵗而丞相死即代之`】后汉初废御史大夫【`更始至长安以隗嚻为御史大夫建元元年光武东廵泰山以张纯视御史大夫从封禅礼毕罢`】至建安十三年罢三公官始复置之以郄虑居焉【`华歆亦为之`】不领中丞置长史一人魏黄初二年又改御史大夫为司空末年复有大夫而吴有左右焉【`晋书曰魏以司空何曾为晋国丞相以王沈为御史大夫是也吴孙休以丁宻孟宗为左右御史大夫`】晋初省之此皆为三公非今御史大夫也【`今御史大夫即汉以来御史中丞是也后代或置大夫皆中丞之互名非汉旧大夫之任唯刘聪僣号置御史大夫亚于三公颇似汉制也`】初学记曰案御史秦官大夫率领也【`应劭曰周官宗伯之属有御史掌賛书注曰御侍也进也战国以为纠察之官兼典史官秦赵防渑池各领御史监察御史置大夫以领之`】汉因之成帝改曰大司空【`汉书曰何武建言依古置三公官改御史大夫为大司空改丞相为大司徒与大司马为三公也`】献帝时魏武为魏王复置大夫魏文黄初初复省置之歴晋宋之后咸因之并以中丞为台主【`已上并见汉官及齐职仪`】至隋氏复置大夫【`五代史百官志曰隋室讳中置大夫省中丞`】唐朝因之龙朔二年改大夫为大司宪咸亨初复旧　増文献通考曰唐制大夫一人正三品其属有三院【`见御史台总载`】大事奏裁小事専逹凡有弹劾御史以白大夫大事以方幅小事署名而已【`韦思谦为御史大夫性谔顔色庄重不可犯见王公未尝屈礼或以为讥荅曰耳目官固当特立雕鹗鹰鹯岂众禽之偶奈何屈而狎之　御史大夫李承嘉常召诸御史责曰近日御史言事不谘大夫礼乎萧至忠曰故事台中无长官御史人君耳目比肩事主得自弹事若先白大夫而许则弹大夫者不知白谁也`】宋不除大夫以中丞为台长【`自宋初置元丰中检校官多带宪衔有检校御史大夫者官制行并除去`】元丰更官制神宗欲以司马光为之宰相蔡确王珪以为不可遂止卒不除人　续文献通考曰辽金御史台并有大夫【`详总载　金海陵天徳三年谓御史大夫赵贤徳曰汝等多狥私情未闻弹劾朕甚不取自今百官有不法者必当举劾毋惮权贵`】元御史台皇庆后定置御史大夫二员【`元年正月敕振举台纲帝谕御史大夫塔思不花曰凡大臣不法卿等劾奏母避朕自裁之`】明初设左右御史大夫【`以汤和邓愈为之`】洪武十三年罢【`详总载`】  

御史大夫二  

増汉书曰倪寛为御史大夫以称意任职故乆无所规谏官属易之　册府元曰汉萧望之为御史大夫除薛广徳为属数与论议器之荐广徳行宜充本朝【`明行脩宜扵本朝任职`】为博士论石渠　又曰张忠为御史大夫署颍川孙寳为主簿上书荐寳明质直宜备近臣为议郎谏大夫　又曰孔光为御史大夫举东平王太傅师丹议论深博廉正守道征入为光禄大夫　又曰贡禹为御史大夫列于三公自禹在位数言得失书数十上又曰隋张衡为御史大夫炀帝欲大汾阳宫令衡与  

纪整具圗奏之衡乗间进谏曰比年劳役繁多百姓疲弊伏愿留神稍加节损帝意甚不平后常目衡谓侍臣曰张衡自谓由其计画令我有天下也　又曰唐杜淹为御史大夫判吏部尚书参议朝政当涂用事法令明肃为人所称　孔帖曰刘仁轨常为御史袁异式所劾及拜大司宪异式尚在台不自安因醉以情自解仁轨持觞曰所不与公者有如此觞后既执政荐为司元大夫　又曰韩思复迁御史大夫性恬淡不喜为绳察又曰苏珦进肃政台御史大夫后营大像白司马坂  

糜用亿计珦上疏切谏见纳　唐书曰肃宗幸灵武李岘应召至行在拜扶风郡太守兼御史大夫既京师宗还京岘兄峘自蜀至又兼御史大夫兄弟俱判台事自国初以来兄弟并拜大夫未有其比士庶皆赋羙之　又曰崔縦拜京兆尹兼御史大夫数奏李怀光刚愎反覆宜阴备之及幸梁州左右或短之曰纵素善怀光必不来矣帝曰他人不知纵吾可保不数日纵至拜御史大夫　册府元曰顔真卿肃宗在灵武时为御史大夫洎銮舆将复宫阙遣左司郎中李先行陈告宗庙之礼有司撰祝文称嗣皇帝真卿为礼仪使谓崔器曰上皇在蜀可乎器遽奏改之中防宣劳以为名儒逹识　又曰韦陟至徳中为御史大夫时右拾遗杜甫上表论房琯尚有大臣度真宰相器圣朝不容词防迂诞帝令崔光逺与陟及顔真卿同讯之陟入言甫所陈谠言论房琯被黜不失諌臣大体帝由此益疏之　孔帖曰崔涣迁御史大夫元载辅政与中官董秀盘结固宠涣疾之因进见慨然论元载奸邪帝黙然　又曰李栖筠元载当国恣横代宗不能堪阴引刚鲠大臣自助拜栖筠为大夫始栖筠见帝敷奏明辩不阿附帝心善之故制麻自中授朝廷莫知也　又曰故事赐百官宴曲江教坊倡顐杂侍栖筠以任国风宪独不往台遂以为法　又曰李绛迁御史大夫穆宗数游畋绛率其属叩延英切谏不纳　又曰薛苹加御史大夫所居守法度务在安人治身觳薄所衣緑袍更十年至绯衣乃易又曰李景让大中中进御史大夫甫视事即劾免侍  

御史孙玉汝等威肃当朝为大夫三月防宣宗择相尽书当者之名置器中黙祷宪宗前射取之而景让名不与世谓除大夫百日不得为相而有他官相者谓之辱台景让不平见宰相自陈考深当代即拜四川节度使匄致仕　五代后唐史曰天成元年六月以李琪为御史大夫自后不复除　元史列曰姜卫至元十四年召拜江南诸道行台御史大夫奏曰陛下以臣为耳目臣以监察御史按察使为耳目倘非其人是人之耳目先自闭塞下情何由上逹帝嘉之命御史台清其又曰桑莭至治中为江南行台御史大夫时承平日  

久内外方以观望为政桑莭独持风裁御史行部必敕厉而遣之湖东三寳珠儒者也性廉介所至搏撃贪猾无所贷御史有以私请者拒不纳则诬以事劾之章至桑莭怒曰若人之廉孰不知之乃敢为是言耶即奏杖御史而白其诬　又曰太平字允中姓贺氏名惟一至正六年拜御史大夫故事台端非国姓不以授太平固辞诏特赐姓古而改其名　又曰额琳沁巴勒性刚正动有礼法拜御史大夫尽中外廉能之官置诸风宪一时号称得人　吾学编曰轩輗天顺初召为左都御史严毅遇人嵗时诣礼部拜表庆贺屏居一室撤烛朝服端坐寂无一言鼓严出行礼毕竟御肩舆归僚侪闻輗来辄避去不乐与輗处　又曰马文升字负图钧州人治元年入台为左都御史是春帝籍田杂剧出狎语文升厉色曰新天子当知稼穑艰难岂宜以此凟乱宸聪即斥去二御史纠仪下狱文升言即位之初不宜辄罪言官遂得释  

御史大夫三  

原宪台　法冠【`谢灵运晋书曰汉官尚书为中台御史为宪防谒者为外防是为三台自汉罢御史大夫而宪防犹置以丞为台主中丞是也　下详侍御史`】　火精　霜简【`黄石公阴谋秘法曰荧惑火之精御史之象主禁令刑罚收捕纠正崔篆御史箴曰简上霜凝笔端风起汉书孙寳谓侯文曰今鹰隼始撃以成严霜之威`】　副相　次卿【`并详通典`】　青绶　苍佩【`汉书曰御史大夫位次上卿银印青绶佩水苍玉`】　赐金　弄印【`又曰薛广徳为御史大夫乞归上赐黄金六十斤安车驷马　下详后注`】　亚相　宪防　柏台　乌府【`白帖`】增南防　北门【`挥麈录曰唐髙宗改三省为三防故呼御史防为南防赵璘之因话录武`】  

【`后朝有左右肃政之号当时亦谓左台右台宋朝李建中为分司西京留司御史世以西台目之　下详揔载一`】　盛门　髙位【`肆考曰唐李叔明初与弟仲通俱尹京兆及兼御史中丞并节制劔南又与子升俱兼大夫蜀人推为盛门　又曰唐韦挺拜御史大夫太宗谓曰卿此拜独朕意左右大臣无为卿地者挺谢曰臣驽劣不足以辱髙位且臣非勲旧而超防藩故僚之上愿后臣以劝立功者上不许`】　明法律　理冤滞【`上详前注　肆考曰唐薛谦光拜御史大夫时僧慧范恃太平公主权势夺民邸肆谦光将加弹奏或请寝之谦光曰宪防理冤滞何所廻避朝弹暮黜亦可矣`】　振纲纪折豪强【`明吾学编曰髙明天顺四年帝谓寇深曰髙明可都御史南京南京久弛縦明振纲纪劾罢诸贪残吏　又曰吴廷举字献臣嘉靖初晋右都御史理南畿折豪强植贫弱禁私驿止妄工南圻肃然`】原侍御之率　刀笔之吏【`上详通典　汉帝集曰武帝作柏梁防诏羣臣二千石有能为七言者乃得上坐御史大夫曰刀笔之吏臣执之`】　无以易尧　莫敢难错【`汉书曰齐人方与公谓御史大夫周昌曰君之吏赵尧年虽少竒士也君其必异之是代君位昌笑曰刀笔之吏安能至是及昌相赵髙祖以御史大夫印弄之谁可以为者视赵尧曰无以易尧遂拜之　又曰晁错迁为御史大夫请诸侯有罪过则削其地收其版郡奏上上令公卿列侯宗室集议莫敢难错独窦婴争之由此与婴有隙诸侯皆疾错也`】　奏去副封　涕对具狱【`汉杂纪曰故事上书为二封其一曰副领尚书者先发一副封有不善屏去不奏魏相为御史大夫奏去副封以防拥蔽　汉书曰张欧为御史大夫上具狱事可者却之不可者不得已而为之涕泣而谢之其爱人若此年老请免天子亦宠以上大夫禄归老于家`】　请造白金　愿罢沧海【`又曰张汤为御史大夫丞上请造白金与五铢钱笼天下盐铁排富商大贾　又曰公孙为御史大夫时又东置沧海北置朔方之郡宏諌以为罢敝中国以奉无用之地愿罢沧海専奉朔方上许之`】　饰诈钓名　舞文辅法【`又曰汲黯谓上曰公孙位在三公俸禄甚多然为布被此诈也上问谢曰有之夫三公为布被诚饰诈以钓名今臣位为御史大夫九卿以下无差诚如黯言　又曰张汤为御史大夫舞文巧诋以辅法`】　张欧请免　卜式贬秩【`上详前注　汉书曰卜式为御史大夫言郡国不便盐铁而船算可罢上由是不恱明年当封禅式又不习文章贬秩为太子太傅以倪寛代之`】　增廉洁节俭经术文雅【`肆考曰汉元帝诏刚强坚固确然无欲大鸿胪冯野王是也心辩善辞可使四方少`】  

【`府五鹿充宗是也防洁节俭太子少傅张谭是也其以谭为御史大夫　又曰汉成帝时御史大夫缺谷永上言少府薛宣逹扵从政举错时当经术文雅足以谋王体断国命身兼数器唯陛下留神考察上拜宣为御史大夫`】　请立明堂　谏御楼船【`又曰汉武帝雅向儒术窦婴田蚡俱好儒推毂赵绾为御史大夫绾请立明堂荐其师申公　汉书曰薛广徳为御史大夫直言极谏上欲御楼船广徳请从桥`】宰相避路　贵戚泥楼【`唐防仪曰唐制御史大夫与御史中丞午后三刻出廻避`】  

【`宰相如午前出宰相廻避大夫中丞　本曰唐李景让为御史大夫内臣贵戚有看街楼阁皆泥之畏其弹劾也`】　隐甫称职　杜淹侵官【`肆考曰唐崔隐甫拜御史大夫初台中自监察御史以下皆得専事无所承谘隐甫始一切令归禀乃得行有忤意辄劾之多贬黜者台吏侧目威名赫然　又曰唐杜淹为御史大夫建言诸司文案稽期请以御史检促太宗以问仆射封伦伦对曰设官各以其事治御史劾不法而索案求疵是太苛且侵官淹黙然`】　冠鸳鹭之序　奋鹰隼之威【`白帖`】　诸侯皆疾鼂错　羣臣多附安国【`上详莫敢难错注　汉书曰韩安国为御史大夫匈奴来请和亲安国曰千里而战即兵不获利得其地不足为广有其众不足为强不如和亲羣臣多附安国议上许之`】  

御史大夫四  

原张苍明习计籍【`汉书张苍曰苍秦时为柱下史眀习天下图书计籍迁为御史大夫`】周昌直言【`汉书曰周昌为御史大夫昌为人强力敢直言自萧曹等皆下之昌常从燕入奏事`】  

【`髙帝方拥戚姬昌还走髙帝逐得昌项问曰我何如主也昌仰曰陛下即桀纣之主也于是上笑然犹惮昌`】増博士退服【`事文聚曰汉梁相褚大通五为博士倪寛为弟子及御史大夫缺征褚大`】  

【`大自以为得御史大夫至雒阳闻寛为大夫褚大笑及至与寛议封禅于上前大不能及退而服曰上诚知人`】原张汤奏事【`汉书曰张汤为御史大夫每朝奏事语国家用日旰天子忘食丞相取充位而`】  

【`已`】　张欧长者处官【`汉书张欧曰武帝元朔中代韩安国为御史大夫欧为吏未尝言按人剸以诚长者防官官属以为长者亦不敢大欺师古注曰剸与専同又音之兖反`】　延年治甚有名【`汉书杜延年字幼公御史大夫周之子也明法律为西河太守治甚有名五凤中征入为御史大夫延年居父官府不敢当旧位坐卧皆易其处`】　不法【`又曰丞相司直繁延夀奏御史大夫萧望之知御史有令不得擅使望之多使守史自给车马之杜陵防视家事小史冠法冠为妻先引又使买卖私所附益凡十万二千`】　少翁数言得失【`贡禹字少翁事详大夫二`】　位次丞相【`汉书朱博曰博为大司空奏言髙皇帝置御史大夫位次丞相`】　长卿直言諌争【`汉书曰薛广徳字长卿迁御史大夫广徳为人温雅有醖借及为三公直言谏争`】　宰相之副九卿之右【`汉书朱云曰元帝时琅邪贡禹为御史大夫而华阴守丞嘉上封事言治道在于得贤御史大夫宰相之副九卿之右不可不平陵朱云兼资文武忠正智略可使以六百石秩试守御史大夫以尽其能`】　霜台　乌台　职司宪　纠辖朝纲　恪居司宪　慎守国章【`白帖`】　増弗以私害公【`山堂肆考曰唐敬括拜御史大夫隐然持重弗以私害公`】　劾奏易之【`又曰唐魏元忠为御史大夫尝劾奏张易之等罪易之诉于太后反诬元忠`】　尝粪验疾【`事文聚曰御史大夫魏元忠卧疾诸御史尽省之郭覇独居后请视元忠便液以验疾之轻重元忠惊悚覇曰大夫粪味甘或不瘳今味苦当即愈矣元忠刚直殊恶之`】不引大体【`山堂肆考曰唐李朝隠天下以其有素望每御史大夫缺冀朝隐得之及居职不引大体惟先细务由是名少衰`】　劾降崔漪【`又曰唐顔真卿为御史大夫方朝廷草昧而真卿执法如平日侍郎崔漪諌议李何忌皆被劾斥降广平王总兵二十万往长安辞日当阙不敢乘马王府都虞管崇嗣先王而真卿劾之帝还奏慰荅曰朕子每出谆谆教戒故不敢失崇嗣老而躄卿姑容之百官肃然`】经术可尚【`又曰初唐李宗闵恶郑覃在禁中数言事奏罢其侍读文宗从容谓宰相曰殷侑术颇似郑覃宗闵对曰覃侑术诚可尚然议论不足聼李徳裕曰覃侑议论他人不欲闻惟陛下欲闻之幸甚后旬日宣制出除覃御史大夫`】　不急细事【`又曰唐崔纵为御史大夫处大体不急细事狱讼成付僚属而已`】　备员执法【`明吾学编曰练子宁名安以字行洪武进士建文初改御史大夫李景隆奸邪怀异志屡败召还子宁执景隆于朝数其罪请诛之不聼愤激叩首言此卖国贼臣备员执法不能除奸请先伏诛遂罢朝`】　务持风纪【`名臣记曰戴字廷珍浮梁人天顺进士治中改左都御史务持风纪虽簿书之细必极精覈帝亲鞫大狱诸司震悚从容应对时有开析天威顿霁`】  

御史大夫五  

原制唐中宗授杨再思检校左台大夫制曰避车要秩非徳靡升専席雄班惟贤是属侍中杨再思衣冠旧齿廊庙宏材寒暑不易其心始终弗其度在明时而有立居暗室以无欺投水陈谟迈汉朝之三杰霑沙作相掩虞日之五臣森乎抱松柏之心凛乎贯冰霜之气伫因献替兼肃权豪宜分务于鸾扃俾效能于乌署　又授苏右台大夫制曰乌台峻秩望总铁冠苍佩崇班威髙石室诚副相之荣级实次卿之通任前岐州苏词吞楚泽量湛黄陂既光大厦之材堪入巨川之用西京展道掩题舆右辅凭熊风超露冕朱帷雾撤初停州县之劳白简霜凝宜屏权豪之气　増苏颋授尹思贞御史大夫制曰国之副相位亚中台自非直孰司天宪将作大匠尹思贞刚不防缺清而畏知简言易从庄色难犯征先王之体要敷袵必陈折佞臣之怙权拂衣而谢故以事闻海内名动京师鹰隼是撃狼自逺必能条理前发挥旧章宜承弄印之荣式允登车之志　又授宋璟御史大夫制曰三台副职百僚之师纪纲是任莅事惟能国子祭酒宋璟含纯粹之徳秉清刚之气吉人之寡敷言有训君子之慎择行无违正色而自具阳秋立诚而不僣风雨必能静専动直献忠纳规常闻沃心之任靡惮犯顔之情使其坐以镇俗毅然当朝则不能者退不仁者逺王臣懦夫有立俾光天宪式副人瞻  

増记唐李华御史大夫壁记曰秦官有御史大夫在汉为三公职副丞相丞相阙则大夫迁或名司空或复旧号史足征也议大政必下丞相御史其廷署古曰府近曰台其衣冠章绶品秩所视载扵甲令圣朝臣唐虞髙尚之贤内周汉不宾之俗登人于五福荐乐于九歌帝徳广运而瑞草生天威震动而神羊至故柱石骨鲠之老更拜焉距义宁至先天登宰相者十二人以本官参政事者十三人故相任者四人借威声以棱徼外按戎律者八人官或改称大司宪台或分为左右肃政罢置不恒从所宜也  

御史中丞一  

原杜氏通典曰初汉御史大夫有两丞一曰御史丞一曰中丞亦谓中丞为御史中执法【`汉髙帝诏征贤良御史大夫下相国相国下诸侯王御史中执法晋灼曰所谓中执法乃中丞也`】中丞在殿中兰防掌图籍秘书【`汉中丞有石室以藏秘书图防之属以其居殿中故曰中丞`】外督部刺史内领侍御史十五员受公卿奏事举劾案章盖居殿中察举非法也及御史大夫转为大司空而中丞出外为御史台率即今之御史大夫任也【`自此以后并如今御史大夫也`】周官小宰之职掌建之宫刑以理王宫之政令凡宫之纠禁又其任也【`周礼少宰注曰若今御史中丞`】初御史大夫更官大司空置长史而中丞官职如故武帝时以中丞督司司督丞相丞相督司直司直督刺史刺史督二千石下至墨绶【`汉中丞故二千石为之或迁侍御史髙第执宪中司出为二千石`】哀帝元夀二年御史中丞更名御史长史后汉光武复改为中丞两梁冠铜印青绶与尚书令司校尉朝防皆専席而坐京师号为三独坐言其尊也凡中丞以下并官属少府【`以下谓侍御侍书等`】魏初改中丞为宫正举鲍勋为之百僚严惮【`陈羣及司马宣王举勋为之`】后复为中丞晋亦因汉以中丞为台主与司分督百僚自皇太子以下无所不纠初不得纠尚书后亦纠之【`刘暾字长叔兼中丞奏免尚书仆射等十余人朝廷嘉之遂以即真晋元帝即尊号省司直置中丞皇太子以下悉听纠劾之`】中丞専纠行马内司専纠行马外虽制如是然亦更奏众官实无其限宋中丞一人每月二十五日绕行宫垣白壁【`汉志执金吾每月一日绕行宫城疑是省金吾此事并中丞也`】铜印墨绶进贤两梁冠佩水苍玉介帻绛朝服【`职官录兼曰青绶`】孝武帝孝建二年制中丞与尚书令分道虽丞相下朝相值亦得断之余内外众官皆受停驻【`孝文帝元嘉十三年有司奏御史中丞刘式之议每至出行未知制与何官分道旧制法唯称中丞専道诏荷诏信唤众官应诏者得行制令无分别他官之文皇太子不宜与众同例中丞应与分道州刺史丹阳尹建康令并是京辇土地之主或检校非违或赴救水火事应神速不宜稽驻并各分道又寻六门则为行马之内且禁衞非违并由二卫及领军未详京尹建康令门内之从及公事亦得与中丞分道与否其六门内既非郡县部界即不合依门外也`】齐中丞职无不察専道而行驺辐禁呵加以声色武将相逢辄至侵犯若有卤簿至相殴撃【`齐沈冲与兄渊淡三人并歴中丞`】梁国初建又置御史大夫天监元年复曰中丞中丞一人掌督司百僚皇太子其在宫门行马内违法者皆纠弹之虽在行马外而监司不纠亦得奏之専道而行逢尚书丞郎亦得停驻其尚书令仆御史中丞各给威仪十人其八人武冠绛韝【`音沟`】执青仪囊题云宜告官以受词讼一人缃衣执鞭杖依行列行七人唱呼入殿引喤至阶一人执仪囊不喤自齐梁皆谓中丞为南司【`梁江淹字文通为中丞齐明帝曰今君为南司足以震肃百僚也淹乃弹中书令谢朏等以久疾不预山陵公事又奏收梁益二州刺史赃贿付廷尉理罪临海永嘉二太守及诸郡二千石大县长官等多被劾理内外肃然明帝曰君可谓近世独出　又何敬容为宰相妾弟盗米执送领军敬容以书解之领军将军河东王誉封其书以奏武帝怒付南司推劾中丞张绾奏敬容挟私罔上合弃市诏特免职旧例仆射中丞坐位东西相向元日大防张绾为中丞兄绩为仆射及百官就列兄弟并道驺分趋两途前代未有时人荣之喤音横`】陈因梁制【`陈徐陵为中丞奏弹司空安成王顼导从南台官属列奏案而入陈主为敛容正坐陵进读奏时安成王在殿上侍立陵命殿中侍御史引下遂劾免之`】江左中丞虽亦一时髦彦然膏粱名士犹不乐【`王球甚矜曹地遇从弟僧朗除御史中丞球谓曰汝为此官不复成膏粱矣　齐王僧防迁御史中丞甲族由来多不居宪职王氏分枝居乌衣者为官微减僧防为此官乃曰此是乌衣诸郎坐处我亦可试为耳`】后魏为御史中尉督司百僚其出入千歩清道与皇太子分路王公百辟咸使逊避其余百僚下马弛车止路傍有违缓者以棒棒之其后洛阳令得与分道【`元至为洛阳令与中尉李彪争路俱入见彪曰御史中尉辟乗华羽盖驻论道劔鼓安有洛阳令与臣抗衡至曰臣神州赤县主普天之下谁非编民岂有俯同众官趋避中尉孝文遂令分路`】自东魏徙邺无复此制北齐武成以其子琅邪王俨兼为御史中丞欲荣宠之复兴旧制俨出北宫凡京畿之歩领军之官属中丞之威仪司徒之卤簿莫不毕备【`时俨总领四职`】武成观之遣中使驰马趋伏不得入自言奉敕赤棒应声碎其鞍马腾人颠观者倾京邑【`北齐髙恭之字道穆为御史中丞帝姊夀阳公主行犯清路以赤棒呵之不止道穆令卒棒破其车主泣诉于帝帝不责谓道穆曰家姊行路相犯极以为愧`】后周有司宪中大夫二人掌司寇之法辩国之五禁亦其任也隋以国讳改中丞为大夫唐因隋亦曰大夫龙朔二年改为大司宪咸亨初复旧武后改置左右肃政防御史大夫各一人太极初复旧掌肃清风俗弹纠内外总判防事自周隋以来无仪卫之重令行出道路以私匹马从之而已【`故事侍御史以下与大夫抗礼光宅元年九月韦思谦除左肃政大夫遂坐受拜或以言思谦曰国家班列自有差奈何姑息其后大夫又与之抗礼至开元十八年有敕申明隔品致敬其礼由之不改至二十四年六月李适之为大夫又坐受拜其后与之抗礼至今不改故事大夫与监察竞为官政畧无承禀至开元十四年崔隠甫为大夫一切督责之事无大小悉令咨决稍有忤意列其罪前后贬黜者过半羣僚侧目上常谓曰卿为大夫甚副朕意`】初学记曰百官志御史中丞秦官也掌贰大夫汉因之受公卿章奏纠察百僚休有光烈至成哀间改大夫为大司空而中丞更名御史长史出外为台主光武复曰中丞献帝权置大夫而中丞不省魏初罢大夫改中丞名宫正复为台主寻又改曰中丞晋宋之后并因之【`已上并见汉官及齐职仪`】后魏书官氏志云后魏改中丞为中尉五代史百官志曰北齐又改为中丞隋室讳中省中丞増持书御史之品以代之唐初因之贞观末省持书侍御史又置中丞龙朔二年改为司宪大夫咸亨初复旧　増文献通考曰唐中丞二人正四品贰大夫掌纠正百官罪恶宋承唐制无大夫以中丞为台长无正员以两省给谏权自中丞以下掌纠绳内外百官奸慝肃清朝廷纲纪大事则廷辩小事则奏弹凡除中丞而官未至者自正言而上皆除右谏议大夫权熈宁初言者以为躐等乃诏以本官职兼权【`熈宁五年以知杂侍御史邓绾为中丞初除諌议大夫王安石言碍近制除待制或可乃以绾为龙图阁待制权御史中丞中丞不迁諌议大夫自绾始九年邓渊甫自正言知制诰为中丞以宰相属官不可长宪府于是复迁右諌议大夫权元丰五年以承议郎徐禧为知制诰权中丞禧言中丞纠弹之官赴舍人院行词疑若未安会官制行罢知制诰职乃以本官试中丞`】中丞职任雄峻南渡初除官最多隆兴后被擢者少淳熈十年黄洽复为之又三年再命蒋继周时施师防在政府有咄咄逼人之疑嘉定六年除章良能初王宾以中丞兼侍讲绍兴十二年万俟卨又以中丞兼侍读由是言路始兼经筵【`宋初台諌例不兼讲读盖以宰执间侍经筵避嫌也神宗命吕正献亦止命时赴讲筵中兴后兼者三人皆出上意绍兴时万俟卨罗檝以中丞諌议兼盖以秦桧之弟若孙相继为说书便于导桧死遂罢兼庆元后台丞諌长暨副端正言司諌以上无不预经筵者`】旧防令两院御史每上下半年分诣三省枢宻院取索诸房文字防检监察御史轮诣尚书六曹凡奉行稽违付受差失咸得纠弹渡江后稍阙不举绍兴三年因御史台主簿陈祖礼有言始复其旧　续文献通考曰辽金俱有御史中丞【`详总载`】元御史台外置行御史防有御史中丞【`至元二十六年以董文用为御史中丞文用曰中丞不当理细务宜举用贤才乃举胡祗遹王恽等十余人为按察使徐琰魏初为行防中丞当时以为极`】明初设御史台有御史中丞【`以刘基章溢为之`】十三年罢【`详具緫载`】  

御史中丞二  

増谢承后汉书曰陈谦字伯让拜御史中丞执法奉宪多所纠正为百僚所敬尚书举序位旌贤常谘问谦自陈蕃虽尊为宰相论议褒贬每往质疑皆服其清识髙亮　晋书曰熊逺为御史中丞时尚书刁协用事众皆惮之尚书郎卢綝入直逢协于大司马门外协醉使綝避之綝不囘协令人牵綝堕马至协车前而后释逺奏免协官诏令白衣领职　册府元曰晋范泰为御史中丞坐议殷祠事谬白衣领职　南史曰郑鲜之字道子性刚直宋武起义兵迁御史中丞甚得司直之体外甥刘毅权重当时朝野莫不归附鲜之尽心武帝独不屈意于毅毅甚恨焉　宋书曰荀伯子迁御史中丞莅职勤恪有匪躬之称立朝正色外内惮之　又曰萧开拜御史中丞世祖与刘秀之诏曰今以开为宪司冀当称职但一往服领已自殊有所震及在任百僚畏惮之八年入为侍中诏曰开前在宪司奉法直绳不阿权戚朕甚嘉之可更授御史中丞　册府元龟曰宋孔顗代庾徽之为御史中丞先是徽之在职性豪丽服玩甚华顗代之衣冠器用莫不粗率　梁书曰乐蔼迁御史中丞初蔼发江陵无故于船得八车辐如中丞健歩避道者至是果迁焉　又曰王僧孺兼御史中丞僧孺幼贫其母鬻纱布以自业携僧孺至市道遇中丞卤簿驱迫坠井中及是拜日引驺清道悲不自胜　潜确书曰梁任昉为中丞后进宗之到漑刘孝绰车轨日至号兰防聚　后魏书曰李彪迁御史中丞为髙祖所宠性刚直多所弹纠逺近畏之豪右屏气髙祖常呼为李生又从容谓羣臣曰吾之有李生犹汉之有汲黯又曰崔暹为御史中尉尚书移牒索御史监选不与  

及暹为仆射还索御史宋游道判云崔仆射昔在宪司笼驾北省今居礼阁控制南司遂不与　唐书曰张易之言渉不顺御史中丞宋璟请穷究其状太后不恱内史姚璹恐忤防遽宣敕令出璟曰天顔咫尺亲奉徳音不烦宰相擅宣王命太后意觧乃收易之等就狱寻诏原之命诣璟谢罪璟拒而不见曰公事当公言之若私见法无私也　又曰御史中丞姚廷筠奏称律令格式悬之象魏奉而行之事无不理比见诸司僚宷不能遵守章程事无大小皆悉闻奏自今以后若縁军国大事及牒式无文者任奏取进止其余据章程合行者各令准法处分其故生疑滞致有稽失者请令御史随事纠弹上从之　又曰卢奕怀慎之少子也与兄奂齐名天寳十一年为御史中丞始怀慎及奂并为此官父子三人为中丞清节不易时人美之　李华崔沔集序曰崔沔为中丞数发太仓减上林禽鸟之给以赈艰食陜东之人仆而复起中官犯法执以按劾权宠屏息朝章盛行　又曰沔升御史中丞节髙天下　孔帖曰吕諲拜御史中丞所陈事无不顺纳帝复两京诏尽繋羣臣之汚贼者又诏御史大夫李岘及諲领使諲于权宜知大体不及岘而援律傅经过之当时惮其持法　唐书曰齐映为御史中丞从徳宗幸梁州每遇险映常执辔防马惊跳奔益甚上惧伤映令舍辔映坚执乆之乃止问其故对曰马奔踶不过伤臣而舍之或犯清尘臣万死何以塞责上嘉叹无已　册府元曰裵度为御史中丞奏崔从为侍御史度作相又奏从自代为御史中丞孔帖曰温造进中丞弹撃无所回畏威望隐然　又  

曰崔从为中丞荐引御史务取质重廉退者李翛以宠得京兆尹为庄宪山陵桥道使务以减末徭费为功至不治道輴车留渭桥久不得进从三劾之　又曰归融拜御史中丞湖南观察使卢周仁取羡钱亿万进京师融劾周仁违诏书狥私希恩恐海内效之　唐书曰狄兼谟迁中丞帝曰御史防朝廷纪纲纪纲正则朝廷正朝廷正则天下正畏忌顾望则职事废矣卿梁公后当嗣家声兼谟顿首谢　又曰文宗谓宰臣曰丁居晦作中丞何如因悉数大臣而品第之叹曰宋申锡堪任此官惜哉　文宗又曰居晦作此官朕曽以时谚谓杜甫李白軰为四絶问居晦曰此非君上要知之事常以此记得居晦今所以擢为中丞　又曰牛僧孺可为大夫宰臣郑覃曰顷为中丞未常搏撃恐无风望上曰不然鸾凤与鹰隼事异　册府元曰李珝为御史中丞帝御紫宸殿宰臣李固言奏曰李珝在防虽无甚过以为人疎易不称此官此官乃天下纲纪有司准绳茍用人非当则紊乱典章帝曰李珝官业应不堪然为人岂不长厚耶固言对曰臣所奏縁与御史中丞不相宜人即长厚但宪司弹奏事亦至难官要得其宜者　唐书曰薛存诚为给事中琼林库使奏召工徒太广存诚以为此皆奸人窜名以避征徭不可许咸阳尉袁儋与军镇相竞军人无礼遂肆侵诬儋反受罚二敕继至存诚皆执之上闻甚恱命中使嘉劳由是拜御史中丞　又曰孔纬为御史中丞纬志气方雅嫉恶如讐既緫宪纲中外不绳而自肃　孔帖曰卢坦迁中丞初诸道长吏罢还者取本道钱为进奉帝因敕令一切禁止而山南节度使栁晟浙西观察使阎济美格诏输献坦劾奏之又曰后蜀范仁恕拜中丞以为郡王册使仁恕谓中  

丞居风宪之地不宜持节籓邸时人韪之　宋实录仁宗谕执政曰张升清直可任风宪乃以为御史中丞时富弼为相欧阳修为翰林学士论者以为三得人也仁宗以升切指时事无所避曰卿孤特乃能如是升曰臣朴学愚忠仰托睿圣是为不孤今陛下之臣持禄养交者多而赤心报国者少似陛下孤立也仁宗为之感动言行录曰王举正皇祐中为中丞防张尧佐一日领  

四使留百官班廷议不可又狄青为枢宻使力争不能夺因请改言职上称其得风宪之体遂除观文殿学士东轩笔录曰御史台有阍吏隶防中四十年以所执  

之梃待中丞贤否贤则横其梃不贤则直其梃范讽为中丞一日视其梃直问曰尔梃忽直岂我之失耶吏曰昨日中丞召客谕庖人造食指挥者数四去又教戒之数四大凡役人者授以法观其成何俟喋喋之烦若宰天下如此不亦劳乎某心鄙之不自知其梃之直也范大笑惭明日视之梃复横矣　长编曰仁宗以夏竦为枢宻使台谏交奏上未省遽起中丞王拱辰引上裾前后合十八疏乃罢　言行录曰唐介字子方召为御史中丞英宗面谕曰卿在先朝有直声今出自朕非由左右言也　又曰苏辙为御史中丞时元丰旧党分布中外多起邪谗以揺撼在朝吕微仲刘莘老遂欲引用其党以平旧怨谓之调停辙于延和面论其非退以劄子奏入宣仁后命宰执于帘前读之仍谕之曰苏辙疑吾君臣兼用邪正言极中理自此参用邪正之说衰矣又曰傅献简除御史中丞哲宗登极上疏言陛下使  

臣拾遗补阙以辅盛徳明善正失以平庶政举直错枉以正大臣臣当竭其力以死继之　东都事略曰胡宗愈元祐中为中丞进六事曰端本正治知难加意守法畏天且言陛下从吉之初留神于此六者则治道成矣系年录曰宰相吕颐浩専恣中丞赵鼎论之迁鼎翰  

林学士鼎引司马光故事以不习骈俪不就迁吏书复辞章十数上颐浩罢鼎即出视中丞事　元史列曰程思廉为云南行御史台中丞始至蛮夷酋长来贺词若逊而意甚倨思廉奉宣上意绥怀逺人且明示祸福使毋自外闻者慑服　又曰叶李被召至京师世祖见于披香殿劳问卿逺来良苦赐坐赐宴更命五日一入议寻拜御史中丞固辞得许因叩首谢曰臣今虽不居此职然御史台天子耳目常行事务可以呈省至若监察御史奏疏西南两台咨禀事闗军国利及生民宜令便宜闻奏以广视听不应一一拘牵遂成文具请诏台臣言事各许实封制曰可　又曰张珪武宗时中丞久阙方议择人仁宗时在东宫曰必欲得真中丞惟张珪可即日召拜中丞武宗崩仁宗将即位廷臣用太皇后防行大礼于隆福宫法驾已陈矣珪言当御大明殿御史大夫止之曰议已定虽百奏无益珪曰未始一奏讵知无益入奏帝悟移仗大明　又曰郝天挺皇庆中拜御史中丞入见首陈纲纪之要以猎为喻曰御史职在撃奸犹鹰焉禽之弱者易获也其力大者必借人力不然不惟失其前禽仍或有伤鹰之患矣帝嘉其言又曰伊埒布哈拜江南行御史台中丞陛辞之日帝御嘉徳殿慰劳之且赐以上尊金币皇太子书成徳诚明四大字赐之　又曰多尔济巴勒拜御史中丞监察御史劾奏博尔克布哈章甫上黜御史大夫额琳沁巴勒多尔济巴勒曰若此则台纲安在乃再章劾奏并留大夫不允台臣皆上印绶辞职帝谕多尔济巴勒曰汝其母辞对曰宪纲堕矣臣安得独留帝为之出涕　明名臣记曰章溢字三益龙泉人洪武元年拜御史中丞务存大体不屑细故或以为言溢曰宪防百司仪表居其职者当先养人廉耻使避而不犯岂直恃搏撃为哉　又曰顾佐太康人宣徳三年都御史刘观被斥帝问杨士竒杨荣廷臣孰可掌宪者士竒言通政使顾佐歴内外台有风采荣亦言佐尹京威廉帝喜曰佐乃能如此擢右副都御史　又曰耿九畴字禹范卢氏人景泰四年改右副都御史防有防市羊角为上供灯九畴疏论曰昔宋神宗买浙灯苏轼谏止今买羊角制灯无乃是帝遂止  

御史中丞三  

原専席　分路【`续汉书曰傅宣字巨公拜御史中丞与司隶校尉尚书防同并専席而坐　魏氏春秋曰故事御史中丞与洛阳令相遇则分路而行以令主多逐捕不欲稽留`】　石室　兰台【`并详通典`】　绛驺　白简【`沈约宋书曰顔延之为御史中丞何尚之与延之书曰绛驺清路白简深劾取之仲容或有耶`】　増尽忠　秉义【`新书晋武帝诏曰马紞有尽忠之心以为中丞　又晋明帝诏曰史光有居正秉义之心可为中丞`】　豹直　鹰【`潜确书曰御史初入台陪直比五日为伏豹取不出之义众官皆出彼独潜谓之豹直　下详中丞二`】　台率鬼参【`上详通典　海录碎事曰御史上事日吏人参谒亦无通賛忽于堦下齐拜黙而退谓之参`】原肃内外　分黒白【`傅宣列曰宣为御史中丞明法直绳内外震肃甚有威风　汉书曰薛宣字贡君为中丞执法殿中外緫部刺史郡国二千石所贬退称进白黒分明由是知名`】　无廻避　不吐茹【`续汉书曰马严字威卿拜御史中丞赐冠帻衣服车马严举劾案章申明旧典奉法察举无所廻避百僚惮之　王隐晋书曰熊逺字孝文迁御史中丞中宗每叹其公忠谓逺曰卿在朝正色不茹柔不吐刚忠亮至劲可谓王臣`】　増明宪法　练朝仪【`南史曰宋孔琳之为御史中丞明宪直法无所屈挠奏劾尚书令徐羡之百僚震肃莫敢犯禁　下详青箱御史注`】　驾北省望南宫【`上详中丞二　山堂肆考曰唐尚书省东西隅有小槗相承曰抝项桥言侍御中丞及殿`】  

【`中乆次者至此必抝项望南宫也`】　原周处正绳　陈谦奉法【`王隐晋书曰周处字子隐为御史中丞奏征虏将军石崇大将军梁王彤等正绳直笔权豪震肃　续汉书曰陈谦字伯让拜御史中丞执宪奉法多所纠正为百僚所敬也`】　耳目之官　管辖之任　提举宪　纠辖周行【`白帖`】　钟雅阿挠　减宣酷暴【`晋中兴书曰王导称疾不朝而出送郗鉴入台奏导専任无敬御史中丞钟雅阿挠不纠并宜弹肃虽事寝不行举朝惮之　史记曰减宣为御史中丞称为敢决治政酷暴`】　增乌衣郎官　青箱御史【`上详通典　南史曰王准之自曾祖彪之博闻多识练悉朝仪其家世相并谙江左旧事缄之青箱世谓之王氏青箱除御史中丞为百僚所仰自彪之至准之四世此职焉`】　曰真宰相　可谓王臣【`唐本曰武元衡迁中丞延英对罢徳宗目送之曰真宰相持平无私纲条悉举　下详前注`】荐未相识　事必先白【`东轩笔录曰孙忭为御史中丞荐唐介吴中复为御史人或问曰君未尝与二人相识而遽荐之何也荅曰昔人耻为呈身御史今岂求识面台官也后二人皆以风力闻于天下　归田录曰御史台故事三院御史言事必先白中丞自刘子仪为中丞始榜防中今后御史有言不须先白中丞至今如此`】　出自朕　不辱吾笔【`上详中丞二　事文聚曰程琳权御史中丞宰相张知白曰是不辱吾笔矣`】　气貌孤峻　风望整严【`唐书曰崔从气貌孤峻正色立朝弹奏不避裴度为中丞荐从自代又曰髙元裕开成中迁中丞风望整严上言曰御史府纪纲之地官属用宜得实才其不称者臣请出之`】　畏其笔端　为之纸贵【`南史曰宋刘瑀为御史中丞恃性使气在朝之士莫不畏其笔端　徐省为志曰刘宋江文蔚为中丞自王义之后旷数百年未有危言激论如此之彰灼者故权右振竦朝野喧腾誊写弹文为之纸贵`】　法始自贵　恩不假人【`言行录曰宋韩绛权御史中丞孙沔吕溱等守籓犯法从官聮章请贳其罪绛曰法自贵者始更相救援则公道废矣遂并劾之　事畧曰杜衍为中丞自宰相而下畏之曰是不肯以恩意假人者也`】　督察万里　呵止半坊【`详后司马子端御史表　唐书舒元褒上疏曰元和长庆中中丞呵止不过半坊今乃至两街谓之笼街喝道其崇髙自大亦甚矣`】　六事留神　三官得告【`上详中丞二　宋防要曰禁中惟有三官得告宰相告于中书翰林学士告于本院御史告于朝堂皆用朱衣吏谓之三告官`】　取扇以赐　呼官不名【`言行录曰张咏为御史中丞时真宗令进所著述且称文善取常执绡金龙扇以赐之曰美今日献文事　胡澹庵集曰辛次膺除御史中丞力辞诏今后行事陪位立班从驾非泛朝谒并与告次膺纠弹不为苛察闻者知惧章疏一出天下韪之上方励精政事眷遇隆厚呼其官而不名`】　抨弹之勇　严猛之称【`杜牧中丞崔璪制曰抨弹之勇正当时病　天中记曰御史中尉郦道元字善长素有严猛之称司州牧汝南王恱嬖近左右邱念常与卧起及州官多由于念念匿于恱第时还其家道元收念付狱恱启灵太后请全之敕赦之道元遂尽其命因以劾恱`】　刘瑀使气　张缅图形【`上详畏其笔端注南史曰梁张纳为中丞号为劲直武帝遣图其形于台省以励当官`】　驱迫坠沟　呼过阙【`上详中丞二　山堂肆考曰宋御史中丞刘温叟好古执礼一日晚过明徳门西阙前宋太祖方与黄门数人登楼温叟知之令呼依常而过翌日请对且言人主非时登楼则下必希望恩赏臣所以呼道而过欲示众以陛下非时不登楼也宋主善之`】　半年始授　三月即真【`又曰宋御史中丞刘温叟卒有请除中丞者太祖曰必得纯厚如温叟者乃可命太子宾客邉光范兼判御史台事居半嵗始授中丞其不轻任人如此　纲目曰唐舒元舆权知御史中丞防帝录囚元舆奏辩剖断详悉明审不三月即真`】　平雪讐嫌　不避权贵【`明名臣记曰林聪陞右副都御史天顺五年曹钦反起大狱牵连寃滥冒功者至割乞儿头上功都人不敢夜出聪时署院事力请禁戢平雪讐嫌　又曰王云鳯和顺人成化进士正徳十年起家副都御史上疏乞休云凤正色立朝不避权贵当官孤立直行已意以故上下多龃龉`】　弹奏无所屈挠　秉直不惮强御【`晋中兴书济阳录曰江绘为御史中丞既到职弹奏无所屈挠时元显専政多行骄横绘宻啓之　晋书曰李熹字季和迁御史中丞当官秉直不惮强御`】　减宣微文深诋　杜周外寛内深【`上详中丞二　史记曰杜周与减宣相编更为中丞十余嵗其治与宣相放然重迟外寛内深次骨`】　汉推明习在薛宣　晋择重威任先庾峻【`白帖`】  

御史中丞四  

原掌兰台【`汉官典职曰中丞掌兰台`】　总兰台【`汉官解诂曰建武以来省御史大夫官属入侍兰台兰台有十五人特置中丞一人以总之此官得举非法其权次尚书`】　避车住揖【`汉书典职曰御史中丞遇尚书郎避车执板住揖车过乃去`】　纠察百僚【`汉旧仪曰御史中丞内掌兰台外督诸州刺史纠察百僚`】　太微四星【`天官书曰太微南四星为端星左右星为掖门又太微南四星为执法星`】　在殿内察非法【`续汉书百官志曰御史中丞在殿内掌察举非法`】监国得失【`王充论衡曰兰台之官监国得失掌兰台`】　课第刺史【`汉书曰陈咸为`】  

【`中丞总领州郡奏事课第诸刺史执法殿中公卿以下皆敬惮之`】　居殿中举不法【`韦昭辩释名曰中丞自御史大夫下丞有二其一别居殿中举不法故曰中丞`】　百僚震悚【`东观汉记曰樊准为御史中丞举正非法百僚震悚　又谢承后汉书曰傅贤拜御史中丞执宪公平百僚敬服`】一月而迁【`防稽典录曰盛吉拜司徒一月而迁中丞也`】　羣僚惮之【`东观汉记曰何熈字日温为御史中丞羣僚惮之`】　太子得纠【`晋书傅咸奏曰司中丞得纠太子而不得纠尚书臣所未譬朝廷无以易之`】　百僚未惮【`山公啓事曰御史中丞刁攸旧人年衰百僚未甚为惮坐治政事故尚书可也`】　周浚有才用【`又曰御史中丞周浚有才用也`】　孔显有才能【`又曰孔显有才能果劲不挠以为御史中丞诏可之`】　寛而不纵【`晋书曰侯史光字孝明太始初诏曰光忠亮笃素有居正执义之心歴职内外恪勤在公其以光为御史中丞虽屈其列校之位亦所以伸其司直之才光在职寛而不纵太保王祥乆疾废朝光奏请免之诏优祥而寝光奏后迁少府`】弹奏不畏强御【`晋中兴书曰邓隗为御史中丞劾奏南中郎将王含以族彊显贵骄傲自恣事虽被寝王氏深忌嫉之隗之弹奏不避强御皆此也`】　奏劾少府浊【`王隠晋书曰傅咸字长虞迁御史中丞奏劾少府夏侯陵取官田立私屋近小人委以家计令工匠窃盗官物附益于私所营惟利丑问充斥大臣浊无以为训奏上免陵官`】　威而不尅【`荣绪晋书曰庾峻为御史中丞威而不尅`】　増奏弹夜警【`晋中兴书曰王恬字元愉为御史中丞值海西公废太宗即位未解严大司马桓温屯中堂夜吹警角恬奏劾大不敬请治罪明日桓见奏事叹曰此儿乃敢弹我真可畏尚`】法鞭储傅【`梅陶自序曰余居中丞曽以法鞭皇太子傅亲友莫不致谏余笑而应之堂髙由陛`】  

【`皇太子所以崇于上由吾奉王者法吾其枉道曲媚乎皇太子将见延请赐以清防于是太子礼敬之如师`】中司　独坐　执宪【`提纲`】　纠职【`周礼`】　奏劾赃吏【`事文聚`】  

【`曰梁陆杲为御史中丞性鲠直无所顾望时山阴令虞眉在任赃汚杲劾之中书舍人黄睦之以眉事托杲杲不荅武帝闻之以问杲杲曰有之帝曰识睦之否荅曰不识时睦之在御侧上指示曰此人是也杲谓曰君小人何敢以罪人属南司睦之失色`】　簪裾预燕【`南史曰任昉为中丞簮裾辐辏预其燕者殷芸到溉刘孺显刘孝绰陆倕而已号曰龙门之游虽贵公子孙不得预也`】　乞弛盐禁【`肆考曰魏宣武朝中尉甄琛言一家之长必惠养子孙天下之君必惠养兆民未有为人父母而吝其醯醢富有羣生而拥其一物者也今县官鄣防河东盐池而其利是専口腹而不及四体也乞弛盐禁与共之魏主从其言`】奸赃缩气【`唐本魏謩迁中丞发杜中立奸赃威权缩气`】　自辟三院【`通典曰宪`】  

【`府故事三院御史由大夫中丞自辟独孤朗为中丞时崔沔郑居中不由宪长而除授朗拒不纳`】　多所駮异【`肆考曰唐窦参为中丞举劾无所回忌徳宗数召见与语天下大事或决大议帝深器之然多与宰相駮异`】　余庆下人【`唐郑余庆迁御史中丞务谦谨下人常引御史坐与论议`】　宣慰淮西【`肆考曰唐宪宗时诸军讨淮西久未有功上遣御史中丞裴度为行营宣慰察兵形胜度还言淮西必可取之状`】　内外肃清【`唐本传曰牛僧孺迁中丞按治不法内外肃清`】　宣慰河北【`肆考曰唐武宗遣御史中丞李回宣慰河北三镇回至河朔何宏敬王元逵张仲武皆具櫜鞬郊迎立于道左不敢令人控马让制使先行自兵兴以来未之有也囘明辩有胆气三镇无不奉诏`】　诋诃纷然【`唐李绅为中丞宰相李逢吉忌其刚乃以韩愈为京兆尹兼御史大夫免台参以激绅后果不相下诋诃纷然遂两罢之`】　平直无枉【`十国志曰南唐髙文蔚持宪平直无所阿枉`】　封识宛然【`纲目曰宋太祖闻中丞刘温叟清介遣吏以钱五百千赐之温叟受之封于西舍次年重五送角黍纨扇所遣吏即前送钱者见西舍封识宛然`】　耸闻风采【`言行录曰宋孔道辅为中丞论废郭后事天下耸闻风采`】　论崇节俭【`事略曰薛奎仁宗朝拜御史中丞上疏论崇莭俭屏声色`】乞立根本【`归田录曰宋仁宗嘉祐中以包拯为中丞拯言东宫虚位日乆天下以为忧夫万物皆有根本太子者天下之根本也根本不立祸孰大焉帝曰徐当议之`】　弹新参偏见【`闻见录曰熈宁间王安石初拜参政吕献可任御史中丞将入对司马光亦将侍讲迩英于路问曰今日请对欲言何事献可举手曰袖中弹文乃新参也光愕然曰奈何论之献可曰王安石虽有时名然好执偏见不通物情置之政府则天下必受其此乃心腹之疾顾可缓耶未几安石变法百姓骚然光退居洛阳每曰吕献可之先见余所不及`】　丰稷读传【`九朝通略曰宋丰稷为中丞宦官寖盛稷怀唐书上殿为读仇士良数行上曰已谕之矣稷伪不闻读毕`】　不求福报【`归田录曰宋淳熈中以黄治为御史中丞治为人质直端重有大臣体常言居家不欺亲仕不欺君仰不欺天俯不欺人幽不欺鬼神何用求福报哉`】何玮死义【`元本曰何玮授御史中丞成宗崩丞相阿古台奉皇后防集羣臣议祔庙及摄政事玮难之阿古台变色曰中丞谓不可行独不畏死耶玮从容曰死畏不义耳苟死于义夫复何畏`】　不严而肃【`元列传曰董士拜江南行御史台中丞防威素着不严而肃凛然有大臣风`】　论救纳琳【`元本曰多尔济拜御史中丞御史纳琳言事忤防帝怒叵测多尔济救之一日至八九奏曰臣非爱纳琳不愿陛下有杀御史之名帝曰为卿宥之左迁为昌平令多尔济又曰以御史宰京邑无不可者但以言事而得左迁恐后之来者不肻复言矣帝不允后数日帝读贞观政要多尔济侍侧帝顾谓曰魏徴古之遗直也对曰直由太宗太宗不聼征虽直将焉用之帝笑曰卿意在纳琳耶当赦之以成尔直名也`】　风采凛然【`明名臣记曰吴纳字敏徳常熟人洪熈中歴陞南京院佥副都御史在台十余年昌词义色风采凛然虽心存恕厚而奸赃不法之徒自然消阻`】　宣布恩威【`吾学编曰杨信民新昌人正统间南海盗起陞佥都御史守其地信民宣布恩威奨励士卒屡战屡防抚归数万人`】  

御史中丞五  

原诗梁刘孝绰赠任中丞诗曰歩出金华省遥望承明庐壮哉宛洛地佳丽实皇居虹蜺拖飞阁兰芷覆清渠白云夏峰尽青槐秋叶疎但愿长闲暇酌醴焚枯鱼隋江总赠孔中丞奂诗曰我行五岭表辞乡二十年闻鸎欲动咏披雾即依然畴昔同寮寀今随年代改借问藏书处唯君故人在故人名宦髙清简肃权豪谁知怀九叹徒然泣二毛　増唐杨巨源送裵中丞出使诗曰一清淮甸假朝纲金印初迎细柳黄辞阙天威和雨露出闗春色避风霜　又上裴中丞诗曰六年西掖汤诰三防东堂揔汉科政引风霜成物色语回天地到阳和清威更助朝端重圣泽曾随笔下多　刘禹锡送源中丞充新罗册立使诗曰相门才子称华簮持节东行捧徳音身带霜威辞凤阙口天语到鸡林　柳宗元诗曰宪府初迹丹墀共拜嘉分行参瑞兽墨乱宫鸦　方干上杭州杜中丞诗曰昔日雄才登上第今将重德荅明君苦心多为安民术援笔皆成出世文寒角细吹孤峤月秋涛横卷半江云掠天逸势应非乆一鹗那栖众鸟羣　宋杨亿诗曰际晓乘驺入九逵内朝簮笔坐前墀天家御史非凡格曾向昆仑服紫芝　元贡性之和中丞马伯庸赠别诗曰江南驿使路遥遥逺赴龙门看海潮桂殿且留脩月斧银河未许渡星轺隔花立马听更漏带月鸣珂趂早朝祗恐淮南春色动万竿烟雨緑相招  

増制唐苏颋行崔沔御史中丞制曰纯至之心求忠出孝精微之用博学多文故能清以激贪静而镇躁顷摄官持宪履绳绪墨临事不诎在公则闻宜正三独之名以光二丞之秩　孙逖行萧谅御史中丞制曰直道有恒澄心不挠果断之用操利器于笔端通明之识置烦文于度外所歴清要必闻声实将求独坐更伫兼才斯正色于准绳俾生风于台阁　常衮行张献恭御史中丞制曰正以居业直以辅仁行三复而无玷刚百链而不缺阶歴要重发挥刑政分总戎诘禁之柄处导风宣俗之长交脩文武俦诸古人而贞方侃然清峻自处端本静末未常及私固可以准绳朝廷课第郡国入正二丞之列俾分三独之尊　张九龄行卢绚裴寛御史中丞制曰卢绚等动有风规成礼乐之度行为操准是衣冠之则顷登台阁载光天地可以轨仪三独端肃百僚绳纠所归澄清斯在宜展举能之劾俾申执宪之诚白居易行薛存诚御史中丞制曰庶官之政得人则举况中执宪准绳之司所以提振纪纲端肃内外盖一职脩者其斯任之谓与给事中薛存诚自郎署列于左曹居必静専言皆谠正章疏駮议多所忠益可以执宪立于朝端况副相方缺台纲是领纠正百官尔得専之夫直而不绞威而不猛不附上而急下不犯弱而违强率是而行号为称职敬服斯命往其懋哉  

原箴晋傅咸御史中丞箴曰百官之箴以箴王阙余承先君之踪窃位宪台惧有忝累垂翼之责且造斯箴以自朂励不云自箴而云御史中丞箴者凡为御史中丞欲通以箴之也煌煌天文众星是环爰立执法其晖有涣执宪之纲秉国之宪鹰虎视肃清违蹇匪躬是曰王臣既直其道爰顾其身身之不顾孰有弗震国若否山甫是明焉用彼相莫扶其倾淮南构逆实惮汲生赫赫有国可无忠贞忧责有在绳亦必直良农耘勿使能植无礼是逐安惜翅翼嗟尔庶僚各敬乃职无为罚先无怙厥力怨及朋友无惭于色得罪天子内省有恧是用作箴惟以自敕　卞敬宗司直箴曰惟兹宪台皇威斯翼昔有二鲍豪彊屏息良臣献箴敢告司直  

増表北齐司马子端为中丞御史表曰周兴铁柱汉制绣衣簮白笔而绳违驭骢马而明目故能出则督察万里入则纠劾百僚防而言惟贤是寄必须名髙河朔价重汉南谔谔清风翩翩妙技心焉靡石直也如弦宋吕中丞辞免中丞表曰臣品出中下能乏寸长嗣承阀阅之基粗知仁义之训惟坚信道不悟违时出入谏垣者九年迁谪麾符者四郡向因陛见得近天光被圣训之垂褒为孤忠而有立自惟疎逺之迹曷胜特逹之知一身至微万死宁报匪徒简拔益厚恩辉旋自内朝之班进陟中司之任不离言职更践清除行匪风节之着闻言厌搢绅之绪论忧畏之甚啓处靡遑  

## 御定渊鉴类函卷八十九

设官部二十九【`治书侍御史　侍御史殿中侍御史　监察侍御史兰台令史御史主簿`】  

治书侍御史一  

原杜氏通典曰治书侍御史旧御史中丞也初汉宣帝元凤中感路温舒尚德缓刑之言秋季后请谳时帝幸宣室斋居而决事令侍御史二人治书治书御史起于此也后因别置冠法冠有印绶与符节郎共平廷尉奏事罪当轻重后汉亦二人铜印青绶明法律者为之【`蔡质汉仪曰御史髙第者补之`】凡天下诸谳疑事掌以法律当其是非自桓帝之后无所平理茍充其位而已魏置持书执法掌奏劾而持书侍御史掌律令二官俱置【`宋史曰魏置御史八人有持书曹掌考课不知余复何曹`】晋置四人太始四年又置黄沙狱持书侍御史一人秩与中丞同掌诏狱及廷尉不当者皆理之后并江南遂省黄沙持书侍御史及太康中又省  

持书侍御史二员魏晋以来持书侍御史分掌侍御史所掌诸曹若尚书二丞宋代掌举劾齐梁并同皆统侍御史自宋齐以来此官不重自官转持书者谓之南奔【`梁谢畿卿自尚书三公侍为持书侍御史颇失志多陈疾台事略不复理是也`】梁天监初始重其车前依尚书二丞给三驺执盛印青嚢旧事纠弹官印绶在前故也后魏掌纠禁内朝防失时服章违错飨晏防见悉所监之北齐亦有焉后周有司宪上士二人亦其任也隋又为持书侍御史台中簿领悉以主之唐永徽初髙宗即位以国讳故改持书侍御史为御史中丞龙朔二年改为司宪大夫咸亨元年复为中丞三人亦时有内供奉【`本有一人圣歴中加二人寻省先天中复置`】职副大夫通判台事【`开元二十一年三月置京畿都采访处置使以中丞为之`】　増续文献通考曰宋无元侍御史之下有持书侍御史二人明罢御史台不设  

治书侍御史二  

原冠法冠　评疑谳【`胡广汉官仪曰御史四人持书皆法冠法冠者秦始皇灭楚以其君冠赐御史一名柱后一名獬廌兽名一角知人曲直触邪佞故执法者冠之　续汉书百官表注曰治书侍御史秩六百石评天下诸疑谳事`】　纠察六品　慰劳四方【`续汉书百官志曰治书侍御史纠察六品以下惠帝以后无所平治备位而已魏氏春秋曰荀寓字景伯为治书侍御史慰劳四方`】増周迁三台　意出众表【`后汉书曰蔡邕以侍御史迁持书御史又迁尚书三`】  

【`日之间周迁三台　事文聚曰刘子翊为持书侍御史每朝廷疑议子翊为之辩析多出众人意表`】典行台狱　持协律令【`魏志曰明帝幸许昌召王观为治书侍御史典行台狱时多仓卒喜怒而观不阿意顺旨　事文聚曰乘舆临堂则持书侍御史持协律令于堦侧以备顾问`】　谏用干子　劾奏刘昉【`隋书曰柳彧迁治书御史于时刺史多任武将不称职彧上表曰伏见诏书以上柱国和干子为杞州刺史其人年垂八十钟鸣漏尽弓马武用是其所长治民涖职非其所解上善之干子竟免　又曰梁毗为治书御史时京师饥上令禁酒刘昉使妾赁屋当垆酤酒毗劾奏昉有诏不治昉郁郁不得志`】  

治书侍御史三  

原评廷尉狱事【`汉百官公卿表曰宣帝令侍御史二人治书评廷尉狱事`】　治廷尉奏事【`汉官典职曰治书侍御史二人治廷尉奏事罪当轻重`】　明法律【`百官表注曰治书侍御史明法律者为之`】　准绳之官【`缪世应石鉴碑曰君为治书御史朝廷以公雅节不羣直方其道仍授准防之官频居爪牙之任鹰跱虎视而庶僚风靡`】　石鉴直方【`详上`】　诏王仲为治书【`晋起居注武帝诏曰故司空王基夙爲先帝授任基子尚书仲其以为治书御史`】后来之俊【`山公啓事曰治书侍御史王啓识朗明正后来之俊也`】　诏陈夀为  

治书【`王隐晋书陈寿曰杜预将之镇入辞啓曰蜀有陈寿才史通博宜补黄防之职帝曰卿何说晚夀可作治书侍御史不湏对惟正诏即手诏用夀为治书侍御史`】　増道恱正己【`后魏书曰髙道恱拜治书侍御史正己当官弹强御暴奏举任城王澄等免官髙祖诏褒羙之`】　髙柔省讼【`魏志曰髙柔为治书侍御史执法民间数有诽谤妖言帝疾之有妖言辄杀而赏告者柔上疏曰今妖言者必戮告之者辄赏旣使过误无反善之路又将开凶狡之羣植诬罔之渐诚非所以息奸省讼缉熙治道也`】　端笏整容【`隋书曰柳彧为持书侍御史时左仆射杨素当涂贵重常以小谴勅送南台素恃贵重坐彧牀彧自外来于堦下端笏整容谓素曰奉勅理公之罪素遽下彧据案而坐立素于庭辩诘事状素由是衔之`】百僚敬惮【`事文聚曰栁彧为持书侍御史当朝正色百僚敬惮上嘉其直谓彧曰大丈夫当`】  

【`立名于世无茍容而已赐钱十万米百石`】　百僚震栗【`又曰梁毗陆知命并拜持书侍御史在朝俨然正色时齐王颇骄纵昵近小人知命劾奏百僚震栗`】　服赐其公【`又曰游元兼持书侍御史宇文述军败帝令元理其狱述时贵幸势倾朝廷遣家僮造元有所请属元不之见持之愈急仍以状劾之帝嘉其公正于是赐朝服一袭`】　伏伽诚直【`唐书曰孙伏伽拜治书侍御史时军国多事赋敛繁重伏伽屡奏请改革旧政髙祖并纳之因谓裴寂曰隋末无道上下相蒙朕拨乱反正志在安人毎虚心接待冀闻谠言然惟李纲差尽忠款孙伏伽可谓诚直余人犹踵风俛眉而已岂朕所望哉`】　制出无喜【`事文聚曰孙伏伽为治书侍御史先被内旨而制未出归卧其家无喜色顷之舆吏至门子弟惊白伏伽徐起见之人称其有量`】　不复议谳【`风俗通曰顷者廷尉多墙面而茍充兹位治书侍御史不复议谳里语曰县官漫漫冤死者半`】  

治书侍御史四  

増诗梁吴均入兰台赠王治书僧孺诗曰故人扬子云校书麟阁下寂寞少交游纷纶冨文雅予为陇西使寓居洛阳社相思非不深行行避騘马  

侍御史一  

原杜氏通典曰侍御史于周为柱下史老聃尝为之秦时张苍为御史主柱下方书亦其任也又云苍为柱下御史【`史记如淳曰方板也谓事在板上也秦以上置柱下史苍为御史主柱下事或曰主四方文书也又职官录曰秦改柱下史为侍御史`】一名柱后史谓冠以铁为柱言审固不挠也亦为侍御史汉因之凡十五员【`汉旧仪曰汉御史员四十五人皆六百石其十五人俱给事殿中为侍御史宿庐在石渠门外二人尚玺四人持书给事二人侍前中丞一人领录三十人留寺理百官事`】侍御史御史大夫自调更告入归官比丞相史史白录【`白录着录而已`】惠帝初遣御史监三辅郡其后又置监御史【`汉官仪曰侍御史出督州郡赋税运漕军粮侍御史至后汉复有护漕都尉官建武七年省晋太元六年又置督运御史官`】其举郡国孝廉第四科云有能按章覆问文中御史后汉亦有侍御史员察举非法受公卿郡吏奏事有违失举劾之凡郊庙之祀及大朝防大封拜则一人监威仪有违失则劾奏以公府属髙第补之或故牧守议中为之唯德所在初上称守满岁拜真出剧为刺史二千石平迁补县令见中丞执板揖顺帝复絶他专用宰士有三缺三府各一举劾案章事无大小尚书受成而已威烈赫奕莫之敢犯真御史守中丞持书服其冠绂上事言守关移称真又按二汉侍御史所掌凡有五曹一曰令曺【`掌律令`】二曰印曹【`掌刻印`】三曰供曺【`掌斋祀`】四曰尉马曹【`掌廏马`】五曰乗曹【`掌车驾`】豹尾之内便为禁省魏置御史八人当大防殿中御史簮白笔侧陛而坐帝问左右此何官何主辛毗曰此谓御史旧时簮笔以奏不法如今者直备位但毦笔耳晋侍御史九人颇用郡守为之【`山公啓事曰旧时御史颇用郡守今防二千石有才能尚少者可用不诏使八座详之毦音饵`】品同持书而有十三曹【`十三曹者谓吏曹课第曹直事曹印曹中都督曹外都督曹媒曹符节曹水曹中垒曹营军曹法曹算曹及江左初省课第曹置库曹掌廏牧马牛市租后分库曹置左库外左库二曹`】宋代多并诸曹凡十御史焉自汉以来皆朝服法冠齐有十人梁陈皆九人居曹纠察不法后魏御史甚重必以对策髙第者补之侍御史与殿中侍御史昼则外台受事夜则番直内台御史旧式不随防主简代延昌中王显有宠于宣武为御史中尉始请革此后踵其事每一中尉则更简代御史北齐有八人亦重其后周有司宪中士则其任也隋侍御史八人自开皇之前复踵后魏革自开皇之后始自吏部用不由台主仍依旧入直禁中大业中始罢御史直宿台内文簿皆持书主之侍御史但侍从纠察而已由是资位少减唐自贞观初以法理天下尤重宪官故御史复为雄要【`贞观十一年呉王恪好畋猎损居人田苗侍御史栁范奏弹之太宗因谓侍臣曰权万纪事我儿不能匡正其罪合死范进曰房龄事陛下犹不能谏止田猎岂可独坐万纪乎`】其将除拜皆吏部与台长官宰相议定然后依例补奏其内诏别拜者不在其限麟徳以来用人尤重【`髙宗常问羣臣求可为御史者佥举万年尉杨子失其名居数月复问之羣臣复举焉上曰吾闻斯人常以亵服居公堂视事其可以为准绳司乎由是百官羣僚必表而视事`】授之命不由铨管及李义府掌大宠任既重始得补之【`神龙三年吏部尚书苏瓌案问郑普思其妻有宠于韦庶人特勅命对御辩析上屡抑瓌而理普思侍御史范献忠歴阶曰臣请先罪苏瓌上问其故曰苏瓌国之大臣荷荣贵乆矣不能斩逆贼而后闻奏令使惑天聦揺动刑柄而普思反状昭露陛下曲为申理此则王者不死令圣躬万福岂有剩天子邪臣请先死终不能事普思上意乃觧狱遂定`】自义府之后无出于吏部者【`旧御史逢长官于途皆免帽降乘长官执辔辞而止焉干封中王本立为侍御史意气颇髙途逢长官端揖而已自是诸人或降而立或一足至地或侧鞍弛重无恒开元以来但举鞭耸揖而已`】侍御史凡四员【`本二员显庆中加二员干封二年二月韦仁约除御史与公卿相见未尝行拜礼或勉之约曰鹗雕鹰鹯岂众禽之偶奈何设拜以狎之且耳目之官固当特立乃曰御史衔命出使不能动揺山岳震慑州县诚旷职耳`】内供奉二员【`侍御史内供奉与殿中御史内供奉监察御史里行其制并同皆无职田庶仆台例占阙者得职田庶仆无阙可占则嵗两时请地子于太仓每月受俸及庶仆于太府`】掌纠察内外受制出使分判台事又分直朝堂与给事中中书舍人同受表里冤讼迭知一日谓之三司受事其事有大者则诏下尚书刑部御史台大理寺同案之亦谓此为三司推事【`后汉永安中侍御史寒朗共三府案楚狱亦今三司之例`】武后时刑狱滋章凡二台御史多苛刻无恩以诛暴为事猜阻倾夺更相陵搆此其为也神龙以来稍革之其后名流慎侔于贞观永徽矣侍御史之职有四谓推【`推者掌推鞫也`】弹【`掌弹举`】公【`知公事`】杂事【`台事緫判`】定殿中监察以下职事及进名改转台内之事悉主之号为台端他人称之曰端公其知杂事者谓之杂端最为雄剧食坐之南设横榻谓之南牀殿中监察不得坐【`亦谓之痴牀言处其上者皆骄傲自得使人如痴是故谓之痴牀`】凡侍御史之例不出累月则迁登南省故号为南牀百日察其行止出入揖让去就殿中以下皆禀而随之先后亏失者有罚其太极以前二台朝列之制侍御史与殿中随仗入分居两行【`东行在侍中黄门侍给事中后起居郎常侍正谏议大夫御史中丞下西行在中书令侍郎舎人后起居舍人常侍谏议大夫御史中丞大夫下`】承诏者各五日有防召御史不呼名则承诏者出【`承诏御史旧在西开元初仍制在东`】侍御史或阙则假殿中承之【`自至徳以来诸道使府参佐多以省郎及御史为之谓之外台则皆检校里行及内供奉或兼或摄诸使官亦然`】　増文献通考曰故事御史台不受讼有诉可闻者略其姓名托以风闻其后御史疾恶者少通状壅絶开元十四年乃定授事御史一人知其日劾状题告事人姓名其后宰相以御史权重建议弹奏先白中丞大夫复通状中书门下然后得奏自是御史之任矣建中元年以侍御史分掌公推弹自是杂端之议矣元和八年命四推御史受事周而复始罢东西分日之限宋仍唐制侍御史贰中丞隶台院天禧中置言事御史后久不除庆歴五年复置今御史台中丞防盖御史得兼谏职也　续文献通考曰辽防同元年置侍御史金侍御史二员　事文聚曰元置侍御史二人位御史中丞之下　明初有侍御史后罢【`详縂载一`】  

侍御史二  

増后汉书曰杜诗为御史安集洛阳时将军萧广放纵兵士暴横民间百姓惶扰诗勅晓不改遂格杀广还以状闻世祖召见赐以棨防焉　又曰光武间杜林还三辅乃征拜侍御史引见问以书故旧及西州事甚恱之赐以车马衣被　册府元龟曰张纲为侍御史时顺帝委纵宦官有识危心纲常感激慨然叹曰恶满朝不能奋身出命埽国家之难虽生吾不愿也退而上书书奏不省　又曰刘陶为侍御史灵帝时钜鹿张角伪托大道妖惑小民陶与奉车都尉乐松议郎袁贡连名上疏言之帝殊不悟　魏书曰袁绍有姿貌威容能折节下士太祖少与交以大将军为侍御史　册府元曰北齐杜弼为侍御史台中弹奏皆弼为之诸御史出使所上文簿委弼覆察然后施行　隋书曰栁调为侍御史仆射杨素常于朝堂见调因戏之曰栁条通体弱独揺不须风调正色曰调信无可取公不当以为侍御史调信有可取不应发此言素甚竒之　又曰游元为侍御史奉使于黎阳督运会杨感作逆囚之屡胁以兵竟不屈被害　又曰陈孝思大业初为鲁郡司法书佐郡内号为防平太守苏威常欲杀一囚孝思谏至于再三威不许孝思自解衣请先受死良乆威意乃解谢遣之渐加礼敬及威为纳言奏孝思为侍御史　唐书曰李素立髙祖命授七品清要官所司权拟雍州刺史录参军髙祖曰此官要而不清又拟秘书郎髙祖曰此官清而不要遂擢授侍御史　唐书曰贾言忠干封中为御史时朝廷有事辽东言忠奉使往支军粮及还髙宗问以军事言忠画其山川地势且陈辽东可平之状髙宗恱　又曰刘思立髙宗时为侍御史属河南河北旱遣御史中丞崔谧等分道存问赈给思立恐妨农务上疏谏谧等遂不行　职官分纪曰王义方奏李义府犯状帝怒出义方为蔡州司戸义府云王御史妄相弹奏得无媿乎义方对云仲尼为鲁司寇七日诛少正卯于两观之下义方旬有六日不能去奸邪于双阙之前实以为媿　韩瑗曰唐自韩瑗与遂良相继死内外以言为讳将二十年时造奉天宫御史李善感上疏极言时人喜之谓之凤鸣朝阳　唐书曰狄仁杰为侍御左司郎中王本立怙宠自肆仁杰劾奏其恶武后有诏原之仁杰曰陛下惜有罪亏成法臣愿先斥为羣臣戒由是本立抵罪朝廷肃然　山堂肆考曰桓彦范等共荐阳峤为侍御史杨再思曰峤不乐搏撃之任如何彦范曰为官择人岂必待其所欲乃引为左防侍御史孔帖曰徐有功起为左肃政台侍御史辞曰臣闻鹿  

走山林而命繋庖防者势固自然陛下以法官用臣臣守正行法必坐此死矣后固授之天下闻有功复进洒然相贺　又曰韦虚心迁侍御史神龙中按大狱仆射窦怀贞侍中刘幽求有所轻重虚心据正不挠景龙中属羗叛既禽捕有诏悉诛虚心惟论酋长死原治其余山堂肆考曰崔咸为侍御史穆宗复以裴度为司空  

度至京师朝士填门度留之饮京兆尹刘栖楚附度耳语咸举觞罚度曰丞相不应许所由官呫嗫耳语度笑而饮之栖楚不自安趋出左右莫不壮之　温造曰敬宗朝夏州节度使李祐入朝违诏进奉侍御温造弹之祐趋出待罪股战流汗惊谓人曰吾半夜入蔡州城擒吴元济未尝心动今日胆落于温御史矣　山堂肆考曰宋张霭为侍御史太祖方弹雀于后苑霭亟请入奏事及帝见所奏乃常事遂大怒霭曰臣以为尚亟于弹雀帝色愈厉以斧柄撞堕霭二齿霭徐拾之帝曰欲讼朕邪霭曰臣不能讼陛下自有史官书之耳　宋防要曰唐介字子方为侍御史极言宰相文彦博知益州日进灯笼锦媚张贵妃致位宰相且论其専政仁宗怒甚贬英州别驾帝虑介或道死有杀直臣名命中使防之由是介直声闻天下　言行录曰彭思永字季长仁宗朝为侍御史时张尧佐以妃族进王守忠以亲侍帷幄宠参知政事阙员尧佐朝暮待命守忠亦求为节度使思永独抗疏极言而尧佐守忠之言遂格　又曰刘摰擢侍御史挚自熈宁以言去位逾十六年乃复任言责一时奸佞刻薄之吏事状显著皆正色弹劾多所贬黜中外肃然　九朝通略曰贾黯除中丞新除侍御史吕诲常弹黯过失迁延引避黯言常荐诲为御史知其方正谨厚一时公言非有嫌忌愿得终与共事诲乃就职　元史列曰世祖时川陜盗起省臣患之请専戮其尤者以止盗朝论将从之侍御史髙鸣谏曰制令天下上死囚必待论报所以重用刑惜民生也今从其议是开天下擅杀之路害仁政甚大帝曰善令止之又曰王夀元贞三年擢御史台侍御史论事剀切奏宰相内统百官外均四海位尊任重不可假非人臣愿推爱君思治之心邪正互陈成败对举庶几上悟天衷惩其既往知所进退  

侍御史三  

原廌冠　铁柱【`上详治书御史下详通典`】　绣衣　白笔【`上详绣衣直指下详通典`】　避马　埋轮【`续汉书曰桓典字公雅为侍御史是时宦官乱政典执政心无`】  

【`所回避常乘骢马京都畏之为语曰行行且止避骢马御史　又曰张纲字文纪迁侍御史汉桓帝八使廵行风俗八使同日拜谓之八彦皆宿儒要位唯纲年少官微受命各之部而纲独埋车轮于洛阳都亭曰狼当道安问狐狸遂奏大将军梁冀兄弟罪恶京师震竦`】　横劔　持防【`续汉书曰种暠字景伯顺帝时为侍御史监护太子承光宫中常侍髙梵受勅迎太子不赍诏书以衣车载太子欲出太子太傅髙襄不知所以力不能止开门临去暠至横剑当车曰御史受诏监防太子太子国之储副天命所系常侍来无一尺诏书安知非挟奸邪今日之事有死而已梵驰奏之诏报太子乃得去杜乔退而叹息媿暠临事不惑帝亦嘉其持重称善良乆　益部耆旧曰杨仁字文义明帝引见问当代政治之事仁对上大竒之拜仁侍御史明帝崩是时诸马贵盛各争入宫仁披甲持防遮勅宫门不得令入章帝既立诸马更譛仁刻峻于是上善之`】　增白　皂雕【`唐书曰王宏义迁侍御史始贱时求旁舍不与乃誊文言园有白兔县集众捕逐畦蓏无遗内史李昭徳曰昔闻苍鹰狱吏今见白御史　又曰王志愔为侍御史以刚鸷为治所居人吏畏詟呼为皂雕御史言其顾瞻如雕鹗之视燕雀也`】　脆梨　贞柏【`贾言忠撰监察本草曰里行及试员外为合口椒殿中曰生姜侍御为脆梨渐入佳味　续通典曰御史台侍御史防前有两株柏唐緫章中李元同张仁祎为侍御史所植也杜易简为之賛曰爰有贞柏徙植清台麝条霜劲蚕叶风开始逢鹊喜终见乌来`】　宪府　法星【`上详柳诗见总载　刘禹锡送杨侍御归朝诗鸷鸟得秋气法星悬青旻`】　原劾霍光　收梁冀【`汉书白严延年迁侍御史劾霍光専废立无人臣礼　续汉书曰陈翔字子麟迁侍御史元日朝贺梁冀威仪不整请収理罪时人竒之`】　増服廌冠　悬豹尾【`上详治书御史　后汉舆服志曰大驾属车八十一乗皆尚书御史所载最后一车悬豹尾薛综注曰侍御史载之`】　乗骢马　轫乗舆【`上详前　东观汉记曰申屠刚字巨卿建武初拜侍御史迁尚书令多直无所屈挠陇蜀未平上常欲近出刚止不听刚以头轫乗舆使马不得前`】　用稀姓　识大体【`事文聚曰宋景祐中有郎吏皮仲容街衢为一薄子所戏遽前贺之闻君有台宪之命仲容立马媿谢乆之徐问何以知之对曰朝廷所制台必用稀姓者故以君姓知之尔盖是时三院御史乃仲简论程掌禹锡也闻者以为笑　册府元曰唐卢羣贞元中为侍御史有人误告故尚父子仪嬖人张氏宅中有寳玉者张氏子孙又与尚父子孙相告讦诏促其狱羣上奏言皆子仪家事子仪有大勲伏望陛下赦而弗问使私自引退帝从之时人赏其识大体也`】　澳耻呈身祐惊落胆【`本唐韦澳方静寡欲不肯见髙元裕曰恐无呈身御史　下详侍御史二`】  

柱里柱外　南省南牀【`唐职林曰每出入行歩侍御史在柱里殿察两院在柱外　下详通典`】　京尹避路　大夫抗礼【`唐台仪曰故事京尹遇侍御诸衢当避　本崔隐甫奏侍御以下皆与大夫抗礼`】　得兼諌职　免判理寺【`上详文献通考　事略御史知杂吕诲奏风宪纠绳百司刑名出入当举劾若令判大理寺于体有妨许之`】　名望素髙　风力愈劲【`三国吴志杨廷式强正忠直名望素髙及为宪防人皆属望　下详总载`】入苑奏事　至台讲兵【`上详侍御史二　山堂肆考曰宋张浚为侍御史好谋略有大志数招诸将至台讲论用兵筹策`】　乞伸枉滥　请威权【`山堂肆考曰武后朝侍御史魏靖上言陛下既知来俊臣之奸处以极法乞详覆俊臣等所推大狱申其枉滥太后命监察御史苏颋按覆由是雪寃者甚众　又曰宋赵瞻字大观为侍御史上疏请威权明功罪广聦明更积英宗嘉纳之`】　原倪寛语经　戴礼治剧【`汉书曰倪寛举侍御史见上语学上恱之从问尚书一篇擢为中大夫　谢承后汉书曰戴礼雅有威重拜侍御史以能治剧出为丹阳东都尉`】　増鹰鹯岂众禽　雕鹗视燕雀【`上详通典　下详皂雕注`】　原李恂写山川　周腾观星象【`续汉书曰李恂迁侍御史持节使幽州宣布恩泽慰抚北狄所过皆写图山川屯田聚落百余卷悉封奏上肃宗嘉之　豫章记曰周腾字叔逹为侍御史桓帝当郊平明应出腾仰观曰今策马星不动上当不出详星`】　増对仗斥义府　举觞罚裴度【`山堂肆考曰李义府嘱大理寺丞枉法出淳于氏髙宗知而不问侍御史王义方上疏奏之对仗斥义府令下义府顾望不退义方三叱义府始趋出义方乃读弹文　下详侍御二`】　原陈咸归于乡里　惠伯遁入山林【`东观汉记曰陈宠曽祖父咸哀平间以明律为侍御史王莽簒位父子相将归乡里闭门不出乃收家中律令文书壁藏之以俟圣主咸常戒子孙曰为人议法当依于虽有百金之利慎毋与人重　陈留风俗曰桓烈字惠伯为侍御史以王莽之初遁入山林世祖即位就其家食以二千石禄以旌其徳`】　増讼言楚狱之冤　奏正唐室之号【`山堂肆考曰东汉明帝时穷治楚狱连系数千人侍御史寒朗心伤其冤上言讼之帝意解自幸洛阳狱录囚徒理出千余人时天旱即雨　又曰张柬之既迁则天于上阳宫中宗犹以皇太子监国告武氏之庙侍御史崔潭奏曰方今国命初复正其徽号自当称唐以顺万姓之心奈何告武氏庙哉宜毁此庙复唐鸿业中宗深纳之`】  

侍御史四  

原周曰柱下秦为御史【`六典曰周官宗伯属官御史掌国都鄙及万民之治今以賛宰凡治之者受法令焉以其在殿柱之间亦谓之柱下史秦改为侍御史`】　注言行【`汉旧仪曰侍御史周官也汉兴袭秦因而不改掌注言行纠诸不法`】　察辞诏【`汉官辩诂曰惠帝三年相国奏遣御史监三辅察辞诏凡九条监者三嵗更常以月中奏事也`】　举非法【`续汉书百官志曰御史秩六百石掌举察非法`】　察百僚督州郡【`汉官典职曰侍御史纠察百僚督州郡`】　治诏狱【`晋百官奏事箴曰侍御史一人与御史同掌治诏狱及廷尉不当者皆治之`】　监祭祀【`晋百官表曰侍御史职掌诸曹其治事纠察不法监祭祀朝防`】　掌殿门宿衞【`晋百官表注曰侍御史掌殿门以内案防宿卫署在殿中者皆总摄`】　増哄堂【`山堂肆考曰侍御史凡上堂絶言笑有不能忍者杂端大笑则阖坐皆笑谓之哄堂哄堂笑不罚`】　五术【`潜确书曰察风化听謡讼审其哀乐纳市价观其美恶询簿书考其争讼覧车服等其奢俭省作业察其趋舍`】　原不入殿案行【`傅咸集百官表曰侍御史不得入殿案行`】　程邈作大篆【`衞恒集曰程邈为御史得罪始皇系云阳十年于狱中作大篆少者増益多者减省方者使员员者使方奏之始皇善之出为御史`】察视之官【`东观汉记曰郑璩字平卿拜内史上疏曰臣斗筲之小吏擢在察视之官职任过分`】  

【`当刺斜矫枉诏书示官府曰璩尽节刚正亦何陵迟之有赐璩素六十匹由是显名`】　上以为能【`史记曰张汤补侍御史案事治陈皇后蛊狱深竟党与上以为能　又曰赵禹以刀笔吏积劳稍迁为御史上以为能`】　尹齐不避贵势【`汉书曰尹齐以刀笔吏稍迁至御史事张汤汤数称以为廉武帝使督盗贼斩伐不避贵势`】　延年劾霍光【`又曰严延年迁侍御史是时大将军霍光废昌邑王尊立宣帝宣帝初即位延年劾奏光擅废立无人臣礼奏虽寝然朝廷肃焉敬惮`】　班固作哀辞【`班固集马仲都辞曰车杨文侯马仲都明帝舅也从车驾于洛川浮桥马入水溺死帝顾谓侍御史班固为上作哀辞也`】　杨秉有宰相之才【`谢承后汉书曰杨秉拜侍御史多所弹劾名由此显京师咸称有宰相之才`】　刁曜有边臣之节【`又曰刁曜拜御史自在朝廷堂堂谔有邉臣之节`】　郑均月余而迁【`东汉记曰郑均拜侍御史月余迁尚书`】　朝野称当【`王隐晋书曰庾峻字山甫博学有才思长安有大狱乆不决转峻为侍御史往断之朝野称当`】正直之望【`傅畅晋诸公賛曰刘暾字长叔遵其家业用心厉正为侍御史武库失火尚书郭彰`】  

【`与暾典知修复彰以后亲傲呵暾曰我不能截卿角邪以御史着法冠有两角故也暾作色曰天子法冠而欲截角何不敬邪索纸笔奏之彰伏不敢言于是正直之望着于内外`】　刘暾奏王浑【`又曰刘暾奏司徒王浑国厚恩备位司不能上佐公家下遂万物举动无大臣之节请免官`】　増獬廌不识字【`事文聚曰则天时授侯思止为游击将军髙元礼呼之为侯大曰国家用人不次若言侯大不识字即奏曰獬廌兽亦不识字而能触邪则天果如其问思止以獬廌对天授三年乃拜左台侍御史`】　朝廷雄职【`本王义方曰陛下拜臣侍御史滥朝廷之雄职`】　劾京兆尹【`山堂肆考曰唐开元初杨玚为侍御史与御史大夫李杰将劾京兆尹崔日知反为所搆玚廷奏曰纠弹之司若遭恐胁以成奸臣之谋则御史台固可废矣`】　十月一转【`续通典曰王播奏侍御史旧例在任十月一转`】　辱台【`山台肆考曰宋制御史入台满十旬无章疏者有辱台之罚`】　不尚沽激【`又曰宋何郯字圣从为御史言事不尚沽激`】　画像便殿【`晁以道曰仁宗贬唐介岭南遣中使赐介金又画其像置之便殿`】　犬马不及言【`事文聚曰宋皇祐中侍御史宋禧上言乞宫中养罗江狗以备不虞上曰养兵百万威制夷狄尚不可备不虞卿令宫中养狗无谓也曹颖叔言朝言不及犬马而禧被黜于是有宋罗江之号`】　还告居家【`范忠宣与吕诲等论奏濮王典礼不听于是还所授告家居待罪`】　弹蔡确章惇【`言行录曰刘摰为侍御史劾蔡确其罪有十又论章惇凶悍锐无大臣体皆罢`】　争濮王礼【`又曰范纯仁为侍御史时方议濮安懿王典礼纯仁引谊据语斥大臣尤切由是名震天下`】　伸谏省气【`楼攻媿集曰林大中除侍御史邓司谏绎以忤防移将作监大中请曲加优容许复旧职丞相留公丐去大中率同僚奏乞宣谕使安相位遂不果去身居言职而伸谏省之气诵丞相之贤他人不敢为也`】  

侍御史五  

原诗晋潘尼赠侍御史王元贶诗曰昆山积琼玉广厦构众材游鳞萃灵沼抚翼希天阶膏兰孰为消济治由贤能王侯厌崇礼回迹清宪台蠖屈固小往龙翔廼大来协心毗圣世毕力賛康哉　唐苏味道赠封御史入台诗曰故事推三独兹晨对两闱夕鸦共鸣舞屈草接芳菲盛府题青槖殊章动绣衣风连台阁起霜就简书飞凛凛当朝色行行满路威唯当击隼去复覩落雕归又奉怀台中诸侍御诗曰薄游忝霜署直指戒氷心  

荔浦方南纪蘅臯暂北临山晴闗塞断川暮广城阴场圃通圭甸沟塍碍石林野童来捃拾田叟去讴吟蟋蟀秋风起蒹葭晚露深帝城犹郁郁征防骎骎回忆披书地劳歌谢所钦　元希声赠皇甫侍御赴都诗曰东南之美生于防稽牛斗之气蓄于昆溪有瑶者玉连城是齐有威者凤非梧不栖【`其一`】猗嗟众珍以况君子公侯之胄必复其始利器长材温仪峻峙【`其二`】道心惟微厥用充塞徳晖不泯而映国静以有神动而作则九臯千里其声不忒【`其三`】粤在古昔分官厥初刺邪矫枉非贤勿居棱棱直指烈烈方书苍玉鸣佩绣衣登车【`其四`】绰绰夫君是膺柱下准绳有望名器无假宠盖伯山气雄公雅立朝正色我能者【`其五`】载怀朋情常接闲宴好洽昆弟官聮州县如彼松竹春荣冬蒨柯叶蔼然不渝霜霰【`其六`】防合非我闗山坐违离鸿晓引别叶秋飞騑骖徐动樽饯相依逺情超忽岐路光辉【`其七`】金石其心芝兰其室言语方间音徽自溢肃子风威严子霜质赠言嵗暮以保贞吉【`其八`】　増张九龄酬赵侍御使西军诗曰石室先鸣者金门待制同操刀常愿割持斧竟称雄　又曰忽枉兼金讯非徒秣马功气清蒲海外声满柏台中　李峤和杜侍御太清台宿直诗曰貂冠朝彩振乌署晓光分欲啸迁乔侣先飞掷地文　岑参送裴侍御赴诏入京曰羡他骢马郎元日谒明光立处闻天语朝回惹御香台寒柏树緑江暖柳条黄惜别津亭暮挥戈忆鲁阳又送韦侍御归京诗曰闻欲朝龙阙应须拂廌冠风霜随马去炎暑为君寒　又送郑侍御归东台诗曰红亭酒瓮香白面绣衣郎砌冷虫喧坐帘疎雨到牀钟催离兴急逐醉歌长关树应先落随君满路霜　张谓送韦侍御赴上都诗曰天朝辟书下风宪取才难更谒麒麟殿重簮獬廌冠月明湘水夜霜重桂林寒别后头堪白时时镜里防　杜甫送何侍御归朝诗曰舟楫诸侯饯车舆使者归山花相映发水鸟自孤飞春日垂霜天隅把绣衣故人从此去寥落寸心违　又赠窦侍御诗曰窦侍御之子凤之雏年未三十忠义俱骨鲠絶代无炯如一段清氷出万壑置在迎风寒露之玉壶李白赠钱侍御诗曰绣衣柱史何昻藏铁冠白笔横秋霜三军论事多引纳阶前虎士罗干将　孟浩然和李侍御渡松滋江诗曰南纪西江濶皇华御史雄截流宁假楫挂席自生风寮寀争攀鹢鱼龙亦避骢坐听白雪唱翻入櫂歌中　刘长卿赠杨侍御诗曰肃穆乌台上雍容粉署中含香初待漏持简旧生风吏偏惊隼贪夫辄避　又饯张侍御诗曰劲直随台柏芳香动省兰璧从全赵去鹏自北溟星象衔新宠风霜带旧寒钱起青泥驿迎献王侍御诗曰馆埽清昼使车出  

明光森森入郭树一道引飞霜仰视騘花白多惭绶色黄鹪鹩无羽翼愿假宪乌翔　又送裴頔侍御使蜀诗曰柱史才年四十强防髥发羙清朝天绣服乗恩贵出使星轺满路光锦水繁华添丽藻峨眉明月引飞觞多才自有云霄望计日应追鹓鹭行　严维郯中赠张侍御诗曰辟疆年正少公子贵游还早列公卿位新参柱史班千夫驰驿道驷马入家山深巷乌衣盛髙门画防闲　韩翃送刘侍御赴陜州诗曰金羁映骕骦后佩干将把酒春城晚鸣鞭晓路长带冰新溜涩间雪早梅香明日怀贤处依依御史牀　杨巨源赠李寓侍御诗曰路入桑干塞鴈飞冬郎年少有光辉春风走马三千里不废看花惹绣衣　许浑酬河中杜侍御诗曰文章已变南山雾羽翼应抟北海风春雪预呈霜简白晓霞先染绣衣红　宋王安石送康叔侍御诗曰诏取名郎入宪台此时方急济时才圣聦应已虚心待奸党宁无侧目猜白笔岂知权可畏皂嚢还请上亲开信闻谠论能医国飞报频随驿来  

増制唐李峤行崔升侍御史制曰学可从政文能案章干局并优清勤咸着丹墀持法既伫良才白简绳违尤资器识宜膺石室之命俾参铁冠之侣　苏颋行张游侍御史制曰清方自居専直不挠秋风始击每励鹰鹯歳寒后凋斯见松柏国储在于红粟王宪持于白简式寄人天之重更闻台阁之迁　又行游子骞侍御史制曰砥操砺行慎言检迹清公乃持法之端词学皆养能之要临事必果已畏神羊执心不回先闻击隼宜在鸾阶之列用成乌府之迁　崔嘏行卢就朱杭侍御史制曰侍御史居其府则掌领推按纠绳愆尤立于朝则正其视瞻峻彼风范官号清重才资鲠直拔而用之不在阶级尔就尔杭立身有文能用嘉猷参于将席宪丞上请咸曰得人呜呼神羊在庭屈轶在砌触邪指佞二物可师无为畜缩以孤我诚臣之举  

增啓宋洪平斋贺侍御啓曰榻前承渥柱里升班物情大旱之余适苏霖雨天象太微之次首应法星某官簮笔乌台伏蒲省上不为危言而骇聴下不为矫节以沽名唯致辨扵君子小人之间而防维于宦官女子之际外邪不入元气自充堂堂不挠为儒宗谋猷唯旧行行且止避御史风采又新当令文靖之警君复闻于世毋使清献之论事専美于前　汪龙溪贺柴侍御啓曰妙简宸衷宠司宪独坐之长御史乆虚不除横之亚中司此甚茂朝有正士人无异言某官徳齿朝之逹尊忠亮国之司直分南台之纠察威望日隆賛东阁之辨章弥纶嵗乆以详练之老而纠弹于万务以清明之徳而表率于百僚羣阴见晛而消百度从绳则正猛兽之卫藜藿有以知朝廷之尊和羮之作盐梅殆将斡钧衡之造　方秋崖贺林侍御啓曰出纶西掖执宪南牀天子明明用臯陶而不仁者逺矣王臣如行父见无礼者诛之某官二典三谟之学问五音六律之辞章观世之宏规虽伊管未能逺过读责难之确论非仁义不敢前陈适当不讳之朝乆立得言之地接武防龙簉羽鹓鹭缀赤墀供奉之班当道豺狼安问狐狸凛白笔抨弹之志  

殿中侍御史一  

原杜氏通典曰殿中侍御史魏置也初魏兰台遣二御史居殿中察非法即殿中侍御史之始也晋置四人江左多置二人【`宋徐爰自殿中侍御史转兰防侍御史`】梁有四人掌殿中禁卫内事后魏北齐皆有之隋初改曰殿内侍御史置十二人至炀帝省唐置六员【`初有二员贞观二十二年増二员开元中加二员`】内供奉三员初掌驾出于卤簿内纠察非违余同侍御史唯不判事咸通以前迁转及职事与侍御史相亚自开元初以来权归侍御史而迁转犹同兼知库藏出纳及宫门内事知左右廵分京畿诸州诸衞兵禁隶焉弹举违失号为副端阁门之外百僚班序有离立失列言嚻而不肃者则纠罚之其正冬大防则戴元豸乗马加饰【`大夫中丞加金勒珂佩`】具服上殿供奉左右或缺则吏部以他官摄之其郊祀廵幸大备卤簿出入由旌门者监其队伍初武后时有殿中里行及员外殿中御史官或有起家为之而即真者神龙以来无监察则有里行　増文献通考曰宋制殿中侍御史二人正七品掌言事分纠大朝防及朔望六参官班序旧制侍御史兼知杂事殿中侍御史兼左右廵使监察御史兼察使官卑而入殿中监察御史者谓之里行元丰八年诏殿中侍御史兼察事监察御史兼言事【`石林叶氏曰唐三院御史谓侍御史与殿中侍御史监察御史也侍御史所居曰台院殿中曰殿院监察曰察院此其公宇之号非官称也侍御史自称端公知杂事则称杂端而殿中监察称曰侍御近世殿院察院乃以名其官盖失之矣而侍御史复不称台院止曰侍御端公杂端但私以相号而不见于通称各从其所沿袭而已`】　续文献通考曰元制殿中侍御史二人凡大朝防百官班序其失仪失列则纠罚之在京百官到任假告事故出三日不报者则纠举之大臣入内奏事则随以入凡不可与闻之人则纠避之明初有殿中侍御史后罢  

殿中侍御史二  

増唐书曰张行成为殿中侍御史纠劾不避权威太宗以为能谓房龄曰观古今用人必因媒介若行成者朕自举之无先容也　又曰王无竞转殿中侍御史旧例每日更直于殿前正班时宰相宗楚客杨再思常离班偶语无竞前曰朝礼至敬公等大臣不宜易以慢朝典楚客等大怒转无竞为太子舍人　孔帖曰柳泽转殿中侍御史监南时市舶使右威衞中郎将周庆立造竒器以进泽上书曰庆立雕制诡物造作奇器乃治国之巨蠧明王所宜严罚者也明皇称善　又曰张镒累迁殿中侍御史乾元初华原令卢枞以公事谯责邑人齐令诜令诜宦人也衔之诬枞罪镒按验当免官有司承风以死论镒不直之乃白其母曰今理枞枞免死而镒坐贬嘿则负官贬则太夫人忧敢问所安母曰儿无累于道吾所安也遂执正其罪　李珏曰珏字待价为殿中侍御史宰相韦处厚曰清庙之器岂搏击才比除礼部员外郎　山堂肆考曰宋何郯为殿中侍御史常极陈夏竦奸状仁宗谕曰古有碎首谏者卿能之乎对曰君不从諌则臣碎首今陛下从谏如流臣何敢掠美　又曰厐籍庄敏入为殿中侍御史中丞孔道辅谓人曰今之御史多承望要人风防阴为之用独厐公天子御史耳　言行录曰赵抃除殿中侍御史先是吕溱出守徐蔡襄守泉吴奎守夀韩绛守河阳欧阳修乞蔡贾黯乞荆南抃上言近日正人如修辈无几今皆欲请郡者以不能謟事权要伤之者众矣修等由此不去一时名臣頼之以安　又曰河东阙漕使章郇公言文彦博有名称吕许公曰可召来面询之召至堂上许公不交一言但睥睨而已及退许公叹曰此大有福人何所任用不可遂自殿中侍御史差委不十年出将入相　东都事略曰吕诲为殿中侍御史弹劾无所避公主夜扣禁门劾奏公主阁宦者窜逐之弹枢密使宋庠不称具瞻之望陈升之为枢宻副使诲与唐介赵抃论升之交结中人不可大用章十八上卒与升之俱罢宋实录曰治平二年以范纯仁为殿中侍御史吕大  

防为监察御史里行近制御史有阙则命翰林学士御史中丞迭举二人上自择取一人为之至是阙两员举者未上内出纯仁大防姓名而命之　言行录曰傅尧俞英宗即位迁殿中侍御史皇太后同听政上疾平尧俞上疏请太后还政未听颇闻内侍任守忠有惎语尧俞又上疏太后遂还政而逐守忠等　东都事略曰蒋之竒英宗立为殿中侍御史献谨始五事一曰进忠贤二曰退奸邪三曰纳諌争四曰逺近习五曰闲女谒系年录曰殿中侍御史常同为御史不数月劾罢监司之不才者二十有三人中外耸然　宋防要曰庆厯五年殿中侍御史梅摰监察御史李京并为言事御史唐制御史不専言职故天禧中始置言事御史六员其后乆不除至是始除之　系年录曰绍兴三十一年杜莘老为殿中侍御史入见上曰知卿不畏强御故有此授自是用卿矣　杨诚斋集曰绍兴末金人谋南侵宦官张去伪阴沮战议且请避狄陈俊卿为殿中侍御史请斩之上愕然曰公仁者之勇  

殿中侍御史三  

増蹈道依仁　嫉邪忿佞【`山堂肆考曰武后思徐有功用法平恕权拜左台殿中侍御史宗城潘好礼著论称有功蹈道依仁固守诚莭不以贵贱死生易其操履　又曰唐崔沔除殿中侍御史以嫉邪忿佞为己任`】　出入柱外　供奉墀下【`上详侍御史　韦绚曰上官仪位宰相时以雍州司士韦绚为殿中侍御史或疑非迁仪曰此野人语耳御史供奉赤墀下接武夔龙簉羽鹓鹭岂雍州判佐比乎`】　缀供奉班　均御史职【`五代防要唐天成二年御史防奏曰每遇入阁日欲依常朝例差殿中侍御史二贠押钟鼔楼位各缀供奉官班出入所冀共为纠察从之　职林唐法殿中侍御史迁拜及职事与侍御史均`】　辛辣不患　纠劾为能【`贾言忠本草殿中为萝卜亦曰生姜虽辛辣而不为患　白集裵廙制曰贞观中张行成为殿中侍御史纠劾廵察时以为能`】　铁面御史　骨鲠殿院【`东坡集曰赵抃为殿中侍御史弹劾不避权幸京师号为铁面御史　中兴系年录曰杜莘老为殿中侍御史极言无隐取众所指如王继先张去伪辈悉击去之及罢去朝士祖道都门以诗文称述者百余人都人至今以为美谈虽宿卫武夫府寺贱隶诵说前朝骨鲠敢言之臣必曰杜殿院云`】　论宰相回佞　言大臣奸邪【`上详殿中二　言行录曰汪彻为殿中侍御史上言昔庆厯初京师一日无云而震仁宗以天变如此由夏竦奸邪亟命黜之前日无云而雷人情骇异其变盖在大臣`】  

殿中侍御史四  

増左雍以能擢【`曹氏曰左雍起于辟吏武帝以为能擢为殿中侍御史`】　孙綝习事补【`山公啓事曰中书属通事令史孙綝限满乆习内事才宜殿中侍御史须空补之不审可否诏曰可`】见恶能讨【`山堂肆考曰魏宋游道为殿中侍御史台中语曰见恶能讨宋游道`】　治狱  

无枉【`唐崔仁师本传曰仁师定州人贞观中为殿中侍御史青州男子谋逆有司捕支党系狱诏仁师按覆止坐其魁恶十余人他悉原纵大理少卿孙伏伽曰足下平反者多恐人情贪生见其徒侣得免未肯甘心奈何仁师曰治狱主仁恕岂有知枉不申为身谋哉及勅使覆讯诸囚皆叩头曰崔公仁恕无枉请速就死无一人异辞者`】　大政与议【`张行成曰行成为殿中侍御史纠察严正常侍宴太宗语山东及闗中人意有同异行成曰天子四海为家不容以东西为限是示人以隘矣帝称善自是有大政事令与议焉`】起家即真【`通典曰武后时殿中侍御史官或有起家为之而即真者`】　申理元忠  

【`山堂肆考曰武后时诸张譛宰相魏元忠太后怒下元忠狱苏安恒等上疏极言竟贬元忠髙要尉殿中侍御史王晙复奏申理元忠宋璟曰魏公幸已得全今子复冐威怒得无狼狈乎晙曰魏公以忠获罪晙为义所激颠沛无恨`】　呈身御史【`宋防要曰皇祐中诏中丞孙抃举御史抃荐吴中复或曰公平生不识中复何由荐之抃曰昔人耻为呈身御史今我岂求识面防官遂除殿中侍御史`】  

殿中侍御史五  

増制唐苏颋行郑溥殿中侍御史制曰志蕴公忠才兼学行守文法以明练循宪章以清直神羊共触常闻避马之雄夕鸟明飞俾叶迁莺之举　贾至行敬昭道殿中侍御史制曰见素为质怀清守道学以润身文能比事自乗骢晓谒絷隼秋飞或出禀王纶或入持天宪使者之命往则有功按罪人之赃居而不挠因其绩用采以声华冝叶嵗迁允符时议  

增状宋洪咨防辞免殿中侍御史状曰窃惟柱后惠文之官尤重殿中执法之职脩明于国是用整肃于朝纲如某者误搜拔滥厠纠绳方包不称之羞忽冒非常之擢周旋乌府供奉赤墀纯仁之内出姓名固誓图于美报唐介之愿解言职正恐负于隆知欲望朝廷特赐敷奏光摩日月别求防龙接武之英威厉风霜庶折豺狼当道之气  

增啓宋洪平斋贺徐殿院啓曰显膺宸綍荣副台端宣正殿之衣冠夙重抨弹之寄观象门之歩武益尊纠察之权朝廷以清天下之庆某官南州硕望东鲁钜儒一唱音遗豁如黄钟大吕之奏万仭壁立然孤峰絶岸之风国人同辞而曰贤天子一见而恨晩既堂堂峩廌于乌府爰进进簉鹓于赤墀露劾滋多霜威増凛铁面御史之气象今复见焉鱼头参政之勲名斯在下矣某寄身宪节拭目恩纶雕鹗之在秋天喜有顺风之便燕雀之贺厦屋知无凌雨之虞　刘后村贺谢殿院啓曰出綍枫宸提纲柏府古者国有拂士莫如諌争之臣故事防无长官尤重杂端之任賛书初下舆望翕归自昔明目逹聦之朝必用犯顔敢諌之士有希文永叔实开天圣庆厯之太平无元城了翁谁为元祐建中之命脉某官顷峩廌角亲捋虎防举扇障元规之尘安能凂我裂麻阻延龄之相不亦壮哉贵珰咸惮于淳夫掖庭知有于质肃皆谓霜棱之劲宜居风宪之雄观三院之壁题姓名可考由中司而柄任典故则然  

监察侍御史一  

原杜氏通典曰监察侍御史隋置也初秦以御史监理诸郡谓之监察御史汉初罢其名至晋太元中始置检校御史以吴混之为之掌行马外事【`晋志曰古司隶知行马外事晋过江罢司隶官故置检校御史専掌行马外事`】亦兰台之职【`及有禁防御史`】宋齐以来无闻后魏太和末亦置此官宿直外台不得入宿内省北齐检校御史十二人后周司宪旅下士八人盖亦其职隋开皇二年改检校御史为监察御史凡十二人炀帝増置十六员掌出使检校唐监察御史十员【`初有四贠贞观二十二年加二员显庆中加二贠开元中加二员`】里行五员掌内外纠察并监祭祀及监诸军出使等监察御史职知朝堂正门无籍非因奏事不得入至殿庭在西凤阙南待殿中侍御史以上从观象门出若从天降至开元七年三月勅并令随仗入阁【`隋末亦遣御史监军垂拱三年十一月鳯阁侍郎韦方质奏言旧制有御史监军今未差遣恐亏失莭度武后曰将出师君授之以斧钺阃外之事皆使裁之如闻比来御史监军乃有控制军中大小之事皆须承禀非所以委専征也以卑制尊理便不可不许`】罪人当笞于朝者亦监之分为左右廵纠察违失【`髙宗时御史韦仁约奏劾中书令禇遂良抑买宅地遂良贬为同州刺史　万嵗通天元年五月监察御史纪履忠劾奏御史中丞来俊臣犯状有五一専擅国权二谋害忠善三赃贿贪浊四失礼义教五淫昏狠戾论兹五罪合至万诛请下狱理罪　长安四年三月监察御史萧至忠弹凤阁侍郎同凤阁鸾防三品苏味道汚贬官御史大夫李承嘉常召诸御史责之曰近日弹事不咨大夫礼乎众不敢对至忠进曰故事台中无长官御史君耳目比肩事主得各自弹事不相闗白若先白大夫而许弹事如弹大夫不知白谁也承嘉黙然惮其刚正`】以承天朱雀街为界每月一代将晦即廵刑部大理东西徒坊金吾及县狱若搜狩则监围察断絶失禽者量宜劾奏【`景龙三年监察御史崔琬弹奏宰相宗楚客纪处纳等骄恣跋扈请收劾之旧制大臣有被御史弹者皆俯偻趋出待罪朝堂今楚客等瞠目作色称以忠鲠被诬中宗令琬与楚客约为兄弟时人窃号为和事天子`】开元初革以殿中掌左右廵监察或权掌之非本任也职务繁杂百司畏惧其拜多自京畿县尉【`京畿即赤县也`】又有监察御史里行者太宗置自马周始焉【`始马周以布衣有诏令于监察御史里行遂以为名后髙宗时王本立自忻州定襄县即为之凡里行受俸于本官多复本官者自王大賔后罢本官俸方有即真者`】武后时复员外监察试监察或有起家为之而即真者又有台使八人俸亦于本官请余同监察【`时人呼为六相`】吏部式其试监察神龙以来无复员外及试但有里行凡诸内供奉及里行其员数各居正官之半唯俸禄有差职事与正同【`开元五年监察御史杜暹往碛西覆屯仓郭防瓘与史献等不叶更相执奏诏暹按其事实史献以金遗暹暹固辞左右曰公逺使絶域不可失蕃人情暹不得已受而埋于幕下既去出境乃移牒令取收之`】増文献通考曰唐监察御史后増至十五人正八品下掌分察百僚廵按州县狱讼军戎祭祀营作太府出纳皆莅焉知朝堂左右厢及百司纲目凡十道廵按以判官二人为佐务繁则有支使其一察官人善恶其二察户口流散籍帐隐没不均其三察农桑不勤仓库减耗其四察妖猾盗贼不事生业为私蠧害其五察徳行孝弟茂才异数藏器晦迹应时用者其六察吏豪宗兼并纵暴贫弱冤苦不能自申者凡战伐大克获则数俘馘审功赏然后奏之屯田铸钱岭南黔府补亦视功过纠察决囚徒则与中书舍人金吾将军莅之国忌斋则与殿中侍御史分察寺观莅宴射习射及大祀中祀视不如仪者以闻初开元中兼廵驿至二十五年以监察御史检校两京馆驿大厯十四年两京以御史一人知驿号馆驿使监察御史分察尚书省六司繇下第一人为始出使亦然兴元元年以第一人察吏部礼部兼监察使第二人察兵部工部兼馆驿使第三人察户部刑部嵗终议殿最元和中以新人不出使无以观能否乃命颛察尚书省号曰六察官开元十九年以监察御史二人莅太仓左藏库三院御史皆初领繁剧外府推事其后以殿中侍御史上一人为监太仓使第二人为监左藏库使凡诸使下三院御史内供奉其班居正台监察御史之上宋初御史多出外任风宪之职以他官领之太平兴国三年诏本司自荐属官俾正名举职天禧元年诏别置御史六员不兼他职月须一员奏事専任弹举有急务听非时入对以殿中丞刘平为监察御史用新诏也嘉祐四年中丞韩绛请置里行从之熈宁三年除秀州军事推官李定权监察御史里行用人为御史自定始也宋敏求缴词头云去嵗骤用京官今又幕职官便升朝着峻处纠绳之地臣恐未厌众议五年诏秘书殿中内侍省不隶六察如有违慢委言事御史弹奏七年大正官名以言事官为殿中侍御史六察官为监察御史掌吏户礼兵刑工之事在京百司而察其谬误八年诏监察御史兼言事殿中侍御史兼察事徽宗时辟雍大成府等学太官局翰林仪鸾司东西上阁门客省引进四方馆皆不隶台察崇宁间大臣欲其便已而南防御史亦有不言事者自大观臣僚申请而殿中六尚辟雍大成府等学太官局翰林仪鸾司皆隶六察自余应求有言而东西上阁门客省引进四方馆复隶御史自胡舜陟申请而本防始増入御史言事之文乾道二年诏自今非曾两任县令不得除监察御史着为条令庆元二年侍御史黄黼言御史防有三院其一为监察御史髙宗时常置六员孝宗常置三员今分察之任止二人乞増置一员从之以后常置二员【`容斋洪氏随笔曰唐元和中御史中丞王播奏监察御史旧例在任二十五月转准具员不加今请仍旧其殿中侍御史旧十二月转具员加至十八月今请减至十五月侍御史旧十月转加至十三月今请减至十二月从之案唐世防官虽职在抨弹然进退从违皆出宰相不若今之雄观其迁序定限可知矣国朝未改官制任监察满四年而转殿中又四年转侍御又四年解台职始转司封贠外郎元丰五年以后升沉迥别矣`】续文献通考曰金监察御史尚书省具才能者疏名进呈以听制俟任满御史防奏其能否仍视其所察公事具书于解由以送尚书省如所察事皆无谬戾为称则有陞擢庸常者临期取防不称者降除任未满者不许改除大定二十七年前常令六十以上者为之后台官以年老者多废事为言乃勅尚书于省六品七品内取六十以下廉干者备二十九年令防官得自辟举明昌三年复命尚书省拟注【`每一缺则具三人或五人之名`】取防授之贞祐元年减定监察御史为十二贠兴定四年减四贠五年勅监察御史所弹事同列不得与闻着为令御史秩正七品司耳目之寄任刺举之事元世祖时立御史防以姚天福为监察御史每廷折权臣上嘉其直赐名巴尔斯谓其不畏强御犹虎也仍厚赐以旌之天福曰臣职居纠弹惟尸禄是惧敢贪厚赏以重臣罪乎时置二大夫纲纪无统天福言于上曰古称一蛇九尾首动尾随一蛇二首不能寸进今防纲不振有二首之患不急拯之久将不可理矣上召伊苏特穆尔慱啰谕之博啰以年幼自劾明制详总载  

监察侍御史二  

増唐书曰李素立武徳初为监察御史时有犯法不至死者髙祖特令杀之素立谏曰三尺之法与天下共之法一动摇则人无所措手足陛下甫创鸿业遐荒尚阻奈何辇毂之下便弃刑书臣忝法司不敢奉旨髙祖从之　马周传曰周客郎将常何家为何条二十余事皆当世切务太宗怪问何曰此非臣所能家客马周教臣言之客忠孝人也帝即召之未至遣使四辈趣之及见与语帝大恱拜监察御史上言比来乐工圉人超授官爵鸣玉曳履与士君子比肩臣窃耻之帝善其言　孔帖曰魏元忠迁监察御史帝常从容问外以朕为何如主对曰周成康汉文景也然则有遗恨乎曰有之王义方一世豪英而死草莱议者以陛下不能用贤帝曰我适用之闻其死顾已无及元忠曰刘藏器行副于才陛下所知今七十为尚书郎徒叹彼而又弃此帝黙然慙分纪李善感为监察御史里行永淳初造奉天宫于  

嵩阳县又于蓝田造万全宫善感极谏时人以此称之陆元方曰元方为监察御史则天使安辑岭外将  

渉海风涛甚狂舟人不敢举帆元方曰我受命无私神岂害我遽命济而风息　职林曰姚崇用齐澣为监察御史弹劾违犯先于风教当时以为称职　孔帖曰孔祯歴监察御史门无宾谒时称其介　又曰李华迁监察御史宰相杨国忠支娅所在横猾华出使劾按不挠州县肃然　又曰韩琬拜监察御史先天中赋绢非时人多徙亡琬曰御史乃耳目官知而不言尚何頼移檄罢督乃闻诏可　通鉴曰宗有胡人言市舶利上命监察御史杨范臣往求之范臣奏曰御史天子耳目之官必有军国大事臣虽冒触炎瘴死不敢辞此特胡人惑求媚无益圣徳上慰谕而罢　唐书李勉拜监察御史属朝廷右武勲臣恃宠多不知礼大将军管崇嗣于行在朝堂背阙而坐勉劾之肃宗叹曰吾有李勉始知朝廷尊矣　孔帖曰张建封马燧表擢监察御史军中事多所诹访即表其能于朝杨炎将任以要职卢不喜出为岳州刺史　徐晦杨凭得罪独晦至蓝田慰饯李夷简擢为监察御史　册府元曰张着为监察御史冠廌冠弹京兆尹兼御史中丞严郢于紫宸殿帝即位之初侍御史朱敖请复制朱衣廌冠于内廊有犯者御史服以弹帝许之又令御史得専弹举不复闗白于中丞大夫至是着首行乃削郢御史中丞而着特赐绯鱼袋　韦表微曰表微擢进士授监察御史不乐曰爵禄譬滋味也人皆欲之吾年五十拭镜防白冒游少年间取一班一级不见其味也将为松菊主人不媿陶渊明云　元稹曰稹拜监察御史按狱东川因劾奏节度使严砺违诏擅赋凡十余事　剧谈录曰河南伊阙县前每僚佐有入台者即水中滩出石砾金沙清彻可爱牛僧孺为尉一日报滩出县僚共观之有老吏曰此必分司御史若是西防当有一双鸂僧孺因举杯祝曰既成有滩何惜鸂言讫一双鸂飞下滩中不旬日僧孺拜察院　分纪曰杨虞卿为监察穆宗初立多逸游荒恣上疏切谏帝令宣付宰臣云虞卿所上议切谏可览宰臣令狐楚等因以纳谏为贺　宋程伊川撰程颢行状曰颢权监察御史里行前后进说甚多要以正心窒欲求贤育才为先常言人主当防未萌之欲神宗俯身拱手曰当为卿戒之　东都事略曰张戬召为监察御史里行每进对必陈古道引大体不举苛细论王安石变法非是乞罢条例司及追还常平使者刘元城集曰刘摰除监察御史欣然就职语家人曰  

趣装无为安居计未及陛对首上疏论事　言行录曰傅尧俞为监察御史里行朱晦子颖士以内降监汳口镇而都水监复荐之尧俞言密院既不治颖士求内降罪而都水又安知其可用而举之上下相结迭为阿徇其盗名器将不但一汳口而已乃罢颖士权幸惮焉诗防小传曰元王约至元中拜监察御史请建皇储及修史事转御史台都御史出赈河间饥民均覈有方全活甚众　又曰李元礼元贞初拜监察御史弹劾无所回挠有防建五防山佛寺皇太后将临幸元礼上疏言其不可行者有五博果宻以国语译而读之抗言曰他御史惧不肯言唯一御史敢言诚可赏也以章上闻帝沉思良乆曰御史之言是也　又曰马祖常拜监察御史直声震一时防特们徳尔専政祖常率同列劾其十罪仁宗黜之奸臣复相左迁开平县尹　又曰许有壬转江西行防御史劾贪除暴部内肃然拜监察御史元史列曰魏初拜监察御史帝宴羣臣于上都行宫有不能釂大巵者免其冠服初上疏曰臣闻君犹天也臣犹地也尊卑之礼不可不肃昨闻锡宴大臣威仪勿谨非所以尊朝廷正上下也疏入帝欣纳之仍谕侍臣曰自今毋复为此举　又曰贡师泰泰定四年释褐除绍兴路緫管府推官考满入翰林歴待制拜监察御史自世祖以后省防之职南人斥不用及是始复旧制南士复得居省防自师泰始时论以为得人　又曰赵师鲁泰定中拜监察御史时大礼未举师鲁言天子亲祠郊庙所以通精诚逆福厘生烝民阜万物百王不易之礼也宜鉴成宪讲求故事对越以格纯嘏帝嘉纳焉又曰余阙转中书刑部主事与当路议不合拂衣竟归复召拜监察御史知无不言言多峭直无忌或劝之稍逊以避祸阙弗荅　吾学编曰尹昌隆洪武中改监察御史建文即位初朝晏昌隆谏曰太祖髙皇帝鸡鸣而起昧爽而朝陛下嗣守大业固宜追绳祖武今乃溺于晏安臣恐非社稷福也帝曰昌隆言中朕过礼部可颁示天下使人知朕过　又曰曾凤韶庐陵人建文初为监察御史防藩王入觐驰皇道入且不拜凤韶侍班言殿上宜展君臣之礼宫中乃叙叔侄之伦由皇道不拜大不敬帝以至亲勿问　牟伦曰牟伦叙州青城人永乐中任监察御史以直谏谪戍甘肃有留别京师诸友诗　明诗小传曰邹亮少善为文援毫无停思轻侠无行常薄游为人所击周文襄爱其才训诫之乃折节好学为名儒正统初用郡守况钟荐擢为监察御史明名臣记曰于谦宣徳元年授山西道御史从讨汉庶人庶人就防帝命谦数庶人罪辞严义正庶人流汗伏地帝喜师还赏谦属意且大用谦　又曰韩雍吴人正统进士为监察御史奉命录囚砀山学教谕责膳夫祝磨儿磨儿父令逸去告教谕杀磨儿弃其尸他御史坐教谕死以尸不得故辄称冤防黄河旁有尸支解者磨儿父执儿尸也教谕竟诬服雍疑不决遣人踪迹获磨儿教谕得释　姚绶曰绶天顺中拜监察御史成化初出知永宁府解官归作沧江虹月之舟游泛吴越间作室曰丹邱自称丹邱先生　名臣记曰许进字季升灵宝人成化进士除监察御史道士以黄白术干湖广李緫兵不遂诬总兵反汪直欲为己功逮李百口至京煆成狱下法司谳进发道士奸即日磔道士于市　熊卓曰卓治中拜监察御史值雷震养鹰坊疏陈时事帝嘉纳之刘瑾之乱大臣科道同日勒令致仕四十八人以其名榜示天下卓其一也  

监察侍御史三  

増兰防　松防【`上详通典　因话录曰察院诸防各有他名防昌初监察御史郑路所葺礼察防谓之松防南有古松也吏察主朝官名籍谓之朝簿防`】　分察　兼廵【`六典曰监察御史掌分察百僚廵按郡县纠视刑狱肃整朝仪又五代防要御史台六贠监察谓之分察使　下详文献通考`】咏竹　裂麻【`剧谈录曰唐吕太一拜监察御史里行自负才华而不即真因咏院中丛竹以寄意曰濯濯堂轩竹青青耐嵗寒心贞徒见赏箨小未成竿宋鞠咏咏为监察御史言钱惟演交结丁谓不赴亳州意圗入相谓人曰若相惟演当取麻制裂之`】　论权嬖　劾奸邪【`唐裵度度迁监察御史论权嬖梗切　元列刘敏中至元中拜监察御史权臣桑哥秉政敏中劾其奸邪不报遂辞职归`】言纪纲　陈得失【`事略曰吕大防除监察御史里行首言纪纲赏罚之际未厌四方之`】  

【`望者有五　言行录曰彭汝砺权监察御史里行汝砺在言职非唐虞三代不论初对上十事陈得失利病多人所难言者`】　整肃朝仪　疏论宫市【`上详前　韩愈愈操履坚正鲠言无忌迁监察御史上疏极论宫市徳宗怒贬阳山令`】　决狱乃雨　受命息风【`徳宗实录曰顔真卿字清臣为监察御史五原有冤狱乆不决真卿至辩之天方旱狱决乃雨人呼为御史雨　下详监察二`】　素立守法　商隐雪冤【`上详监察二　山堂肆考曰唐李商隐擢监察御史睦州刺史马昭泰性鸷刻人惮其强尝诬系桐庐令李师旦二百余家为妖蛊有诏御史覆验皆称病不肯往商隐曰善良方防枉不为申理可乎因请行果雪其冤`】　举弟自代　与兄并居【`唐列韦贯之始为监察御史举其弟纁自代及为左补阙纁代为侍御史　又杨收与兄假并遗直之子假自浙西观察判官入为监察御史收亦自西川入为监察御史当世荣之`】　台阁生风　豪贵敛手【`陈子昻集受宪监察御史绣衣始拜珥笔升朝台阁以之生风豪贵由是敛手`】　平仲气节　桑慥志行【`山堂肆考曰唐段平仲擢监察御史磊落有气节遇事敢言　又曰宋天圣中以太常丞桑慥为监察御史慥有志行朝廷闻其名而面命之`】　争论新法　极陈时【`上详监察四　事略曰王岩叟召为监察御史上疏极陈时事之弊以为不絶害源百姓无由乐生不屏羣邪太平终是难致`】　疏忤安石　奏劾李珣【`山堂肆考曰钱顗无锡人熈宁初为监察御史里行上疏忤王安石贬衢州监税顗将出防于坐上大骂同时御史孙昌龄谓其奴事安石求为美官遂拂衣上马赴贬所苏轼送以诗有乌府先生铁作肝霜风卷地不知寒之句世因号铁肝御史　刘元城集刘庠除监察御史里行时禁销金李珣先犯令庠言法行自贵近始遂劾之英宗曰朕岂私一李珣邪珣乃仁宗外家若行之天下谓朕何`】　赐绯鱼袋　辩玉玺文【`上详监察二　元杨桓至元末桓拜监察御史有得玉玺于穆呼哩曽孙硕徳家者桓辩识其文曰此歴代国玺也亡之乆矣今皇太孙龙飞而玺复出其彰瑞应于今日乎成帝即位疏上时务二十一事帝嘉纳之`】　谏幸佛寺　奏罢灯山【`上详监察二　赵师鲁传师鲁拜监察御史时元夕令出禁中命有司张灯山为乐师鲁上言观灯事虽微而纵耳目之欲则上累日月之明疏闻遽命罢之赐酒一上尊以嘉忠直`】严明不苛　劲直有才【`吾学编曰明轩輗陞监察御史正统元年与御史十六人出清理军政清修苦节严明不苛人畏服之　又曰魏冕建文时为监察御史劲直有才名靖难兵至有约开门者冕率同僚十八人即殿前殴之几毙防辍朝冕及邹瑾大呼请速加诛臣等义不与此贼同生不听靖难后自尽法官请追罪夷其族`】  

监察侍御史四  

増判滞狱【`山堂肆考曰唐李程为蓝田尉有治狱十年不决程单言辄判京兆以状闻拜监察御史`】可使推捕【`又曰唐李义琛歴监察御史贞观中文成公主贡金遇盗于岐州主名不立太宗召`】  

【`羣御史至目义琛曰此人神情爽拔可使推捕义琛往数日获盗帝喜为加七阶`】　夜加二阶【`唐史曰韩思彦为监察御史昌言当世得失髙宗夜召加二阶`】　时号四其【`又曰郭霸自陈讨徐敬业臣誓抽其筋食其饮其血絶其髓武后大恱授监察御史时号四其御史`】　歴囿按状【`事文聚曰唐赵涓永泰初为监察御史时禁中失火与东宫稍近代宗深疑东宫涓乃周歴壖囿按据迹状乃上直中官遗火也徳宗时在东宫常心感涓及涓刺衢州年考既深与韩滉不相得奏免涓官徳宗见其名谓宰臣曰岂永泰初御史赵涓乎对曰然即拜尚书左丞`】　张锡刚正【`张锡锡为御史言丁谓不当徙内地昭应灾不当以罪人京师之人皆曰张御史貌柔和而心刚正真御史也`】　期以大用【`宋程明道权监察御史里行神宗素知明道从容咨访比二三见遂期以大用每将退必曰频求对来欲常相见耳`】　叹为得体【`刘述之序程明道为御史里行神宗召对问所以为御史对曰使臣拾遗补阙禆賛朝廷则可使臣掇拾臣下短长以沽直名则不能神宗叹赏以为得御史体`】　张戬狂直【`渊源录曰张戬字天祺除监察御史争新法章数十上最后言今大恶未去横敛未除不正之司尚存无名之使方扰又诣中书争之王安石以扇掩面而笑戬曰戬之狂直宜为参政所笑天下之人笑参政亦不少矣`】　开口椒【`贾言忠本草监察为开口椒毒微歇里行及试员外为合口椒`】　分僚百司【`职官志监察御史从七品掌吏戸礼兵刑工之事分僚百司而察其谬误凡察事小事则举正大事则纠劾籍记其多寡当否嵗终条具殿最以诏黜陟`】　分六察【`防要乾道八年宰执进呈御史台事分隶六察虞允文奏曰祖宗时监察御史却许言事上曰今既分隶六察可许随事弹奏自此防纲肃清矣`】戮力戎事【`吾学编曰明髙朔朝邑人洪武中为监察御史诸所论奏皆国家机要当上心建文`】  

【`时尤戮力戎事相与激发忠义靖难后帝召朔朔服丧服入见大哭语又不逊遂族朔`】　有志节【`又曰董镛建文时为监察御史有志节效忠本朝者时时会镛所誓不负此心将校怀贰不力战辄露章劾之`】才识宏博【`又曰李秉字执中正统元年进士为监察御史才识宏博议论持正已负公辅之望`】监察侍御史五  

増诗唐韩愈赴江陵途中寄赠诗曰适当除御史诚当得言秋拜疏移閤门为忠宁自谋上陈人疾苦无令絶其防下陈畿甸内根本理宜优　宋王安石送沈兴宗察院出湖南诗曰谏书平日皂囊中朝路争看一马騘汉节既曾冲海雾楚帆聊复借湖风皇华命使今为重直道酬君逺亦同投老承明无补助得为湘守即随公増制唐苏颋行郑繇监察御史制曰心坚而静体密而和文章掞发学思该敏谏臣谠议乆别瑶墀御史直绳宜迁石室　孙逖行蒋冽等监察御史制曰修身有裕从事惟明标丽则于文塲効公清于吏道方期逺致必借兼才宜膺刈楚之求俾叶持绳之寄　常衮行崔炎监察御史制曰慎学润身工文饬吏错薪刈楚竹箭有筠莅事咸许于宓生遗风尚于绛老公才可擢朝聴用彰宜甄避蝗之美式践栖乌之列　崔嘏行萧邺李元监察御史制曰御史府居朝廷之中杰出他署盖以圭表百吏纠绳四方故其属者必在坚明劲峭临事而不挠不独取谨厚温文修整咨度而已尔等皆以词华升于俊秀从事贤侯之府驰声馆阁之中筹画居多操持甚固是宜持此霜简峻其风标使避马之謡不独美于桓典埋轮之志无所媿于张纲勉服宠荣无忘职业  

増啓宋真德秀贺盛察院啓曰诞颁芝检分纠柏台言路置六察官实司公道之脉圣朝用一正士可立太平之基汉诏风驰周行霜凛某官英姿挺特素节髙严卓尔不羣行庶几乎大雅晬然见面望而知为吉人自登百辟之聮浸结九宸之眷容台礼乐甫参议论之官宪府纪纲亟任抨弹之寄方将龟镜国家之治乱泾渭天下之是非为正论之指南斥憸朋于有北坐令海内如庆歴嘉祐之隆平肯使吴中独敬舆希文之専美　杨诚斋贺金察院啓曰光被宸恩擢司风宪雷行凤检方进登天下之正人霜肃乌台俾尽吐中之素蕴某官髙文作古雅望镇浮政所去而见思材无施而不可顷自流钱之府往仪振鹭之羣子衿青青士有文武兼资之略王臣帝思风节不挠之英遂承渥于枫宸俾察防于柏寺邪朋屏迹雪见晛而自消善宁居虎在山而不采顾念虽资于弹劾亦难乆屈于回翔风采凛然今已杜羣枉之门而开众正之路钧衡近止行当建万世之策而举三代之隆  

兰台令史  

原冠一梁　秩第九【`汉书百官表曰兰台置令史十八人朝服进贤一梁冠官秩第九与御史共诏　所典平处事宜别掌录上事立草者也`】　景伯作颂【`华谭汉书曰贾逵字景伯有赡才能通今古时有神爵集宫殿上召见勅兰防给笔札作神爵颂除兰台令史`】　武仲能文【`魏文典论曰傅毅之文与班固同与弟书曰武仲以能文为兰防令史`】　班固作本纪【`续汉书曰班固除兰台令史与陈宗尹敏共作世祖本纪也`】　李尤撰汉记【`魏文帝兴论曰李尤字伯宗少有文章贾逵荐尤有相如雄之风拜兰台令史与刘珍等共撰汉记`】  

御史主簿一  

原杜氏通典曰汉有御史主簿【`张忠为御史大夫署孙寳为主簿`】魏晋以来无闻至隋大业三年御史台始置主簿二人【`隋兼置录事员二人`】唐置一员掌付事勾稽省署抄目监印给纸笔其俸禄与殿中御史同武德末杜淹为大夫以吏部主事林怀信为之贞观中自张济为此官之后遂为美职管辖台中杂务公防库检督令史奴婢配勲散官职事每食则执黄卷书其谴罚【`录事以下小吏各有差`】　増文献通考曰宋御史防置推直官二人専治狱事凡推直有四推曰台一推台二推殿一推殿二推主簿一人掌受事发辰勾检稽失兼簿书钱谷之事元丰官制行定员分职里行推直悉罢检法官掌检详法律【`元祐三年改为主簿绍圣三年董敦逸奏复置`】主簿掌勾稽簿书各一人绍兴初诏检法主簿特令殿中侍御史奏辟绍熈中侍御史林大中以论事不合去所奏辟检法官李谦主簿彭龟年亦乞同罢嘉定元年刘渠除检法官范之柔除主簿以后二职皆阙  

御史主簿二  

増在北　入门【`唐职林曰宪台之礼杂端在南榻主簿在北榻　五代防要曰后唐天成四年勅诸道賔从即随府罢防主簿既为正秩况入门显自勅恩须终考限朱颖宜仍旧`】　防检文字　钩考簿书【`续防要曰元丰三年李定请増置主簿一员防检六案文字元祐元年大理寺左断刑架阁库専委主簿主管　下详通典`】  

御史主簿三  

増诎身【`孙寳录曰西汉孙寳张忠署为主簿寳徙入舍祭灶请比邻忠怪之使所亲问曰今两府髙士俗不为主簿子既为之徙舍甚恱何也寳曰髙士不为主簿而大夫君以寳为可一府莫言非士安得独自髙道不可诎身诎何伤且不者可无不为况主簿乎忠闻之甚慙上书荐寳明质直宜备近臣`】选属【`唐髙元裕建言纪纲地官属湏选详中丞`】　分治职事【`防要曰元丰六年九月中丞黄履言本防有主簿兼检法官二员乞复置分治职事诏置主簿并检法官一员`】　分掌班籍【`又曰中丞黄履奏本防主簿检法官系分掌班籍参预定刑所领职事与他司不同`】  

## 御定渊鉴类函卷九十

设官部三十【`诸卿总载　少卿附　太常卿少卿　太常丞　太常官属`】诸卿总载一  

原杜氏通典曰夏制九卿【`记曰夏后氏官百天子有三公九卿也亦有六卿殷周皆`】殷亦九卿【`伊尹曰三公调隂阳九卿通寒暑`】周之九卿即少师少傅  

少保冡宰司徒宗伯司马司宼司空【`三代诸卿虽名号不同然其官职相沿与周不异`】汉以太常光禄勲卫尉太仆廷尉大鸿胪宗正大司农少府谓之九寺大卿后汉九卿而分属三司【`太常光禄勲卫尉三卿并太尉所部太仆廷尉大鸿胪三卿并司徒所部宗正大司农少府三卿并司空所部`】多进为三公各有署曹史随事为员九卿有疾使者临问加赐钱布【`尚书令陈忠常欲褒崇大臣故奏建此礼`】魏九卿与汉同【`九卿名数与汉同`】晋以太常等九卿【`即汉九卿`】兼将作大匠太后三卿大长秋皆为列卿各置丞功曹主簿五官等员太康四年増九卿礼秩【`元帝以贺循为太常而散骑常侍如故循以九卿旧不加官唯拜太常而已`】宋齐及梁初皆因旧制【`宋卿尹皆银章青绶进贤两梁冠佩水苍玉卫尉则武冠晋服制以`】  

【`九卿皆文冠乃进贤两梁冠非旧也`】梁武帝天监七年以太常卿加置宗正卿以大司农为司农卿三卿是为春卿加置太府卿以少府为少府卿加置太仆卿三卿是为夏卿以卫尉为卫尉卿廷尉为廷尉卿将作大匠为大匠卿三卿是为秋卿以光禄勲为光禄卿大鸿胪为鸿胪卿都水使者为大舟卿三卿是为冬卿凡十二卿皆置丞及功曹主簿后魏又以太常光禄勲卫尉谓之三卿太仆廷尉大鸿胪宗正大司农少府为六卿各有少卿【`太和十五年初置少卿官掌同太卿`】北齐以太常光禄卫尉宗正太仆大理鸿胪司农太府是为九寺【`晋荀朂曰九寺可并于尚书后魏亦有三府九寺则九卿称寺乆矣然通异名不连官号其官寺连称自北齐始也`】置卿少卿丞各一人各有功曹五官主簿录事等员隋九寺与北齐同【`自昔三代以上分置六卿比司百官至秦及汉虽事不师古犹制度未繁后汉有三公九卿而尚书之任又益重矣魏晋以降职制日増后周依周礼制六官而年代短促人情相习已乆不能革其视听故隋氏复废六官多依北齐之制官职重设庶务烦滞加六尚书似周之六卿又更别立寺监则户部与太府分地官司徒职事礼部与太常分春官宗伯职事刑部与大理分秋官司寇职事工部与将作分冬官司空职事其余百司之任多于斯欲求理要实在简省`】帝降光禄以下八寺卿阶品于太常而少卿各加置二人【`始开皇中诸司署唯典掌受纳至炀帝署令为判首取二卿同判丞唯知检局令阙丞判`】唐九寺与北齐同卿各一人少卿各二人丞以下有差龙朔二年改九寺之名凡卿皆加正【`若太常卿为奉常正卿他皆若此`】后各复旧　初学记曰案释名云卿庆也言万物皆庆頼之也又卿章也言贵盛章着也案古者天子诸侯皆名执政大臣曰正卿自周以来始有三公九卿之号大率九卿多秦汉官也汉世虽号九卿其官无卿字至梁始加卿字其后并因之梁又象四时置十二卿陈氏因之后魏依南齐以前置九卿又各加少卿焉北齐隋因之【`厯代九卿废置不同自汉以来皆数少府北齐及隋则不数后汉省卫尉东晋及宋齐省太仆齐宋以前无太府`】増文献通考曰宋初虽有九卿皆以为命官之品秩而无职事元丰正名始有职掌中兴并省冗职除太常寺大理寺不罢外宗正以太常兼而卫尉太仆并兵部太府司农并戸部光禄鸿胪并礼部绍兴复置宗正太府司农余遂废  

诸卿总载二  

原法河　括海【`春秋汉含孶曰三公象五岳九卿法河海二十七大夫法山陵　谢承后汉书曰李淑諌更始曰夫三公上应垣宿九卿下括河海`】　钮　犀印【`汉官仪曰卿秩中二千石孝武皇帝元狩二年令通官印方寸大小官印五分王公侯金二千石银印钮　司马彪汉书曰二千石以下至四百石佩防印皆以黒犀`】　藻衣　花绶【`汉官仪曰衣裳公侯华虫卿大夫藻衣又曰卿秩中二千石绶青地桃花三彩`】　缇扇　朱轓【`续汉书曰卿以下有騑者缇扇汗青翅尾　又曰秩中二千石皆皂盖朱轓`】　九列　六命【`六卿　周礼王之卿六命`】　増建旜带绶【`周礼春官司常掌九旗之物名及国之大阅賛司马颁旗物王建大常诸侯建旗孤卿建旜`】  

【`东汉马防位至九卿身带三绶宠贵至盛也`】　执珪　佩玉【`上详总载三东汉左雄言九卿位亚三事班在六官行有佩玉之节`】　原参三槐　位九棘【`帝王世纪曰九卿者所以参三公也又周礼曰面三槐三公位焉　又曰朝士掌外朝之法左九棘孤卿大夫位焉郑元注曰树棘以为位者取其赤心而外刺象赤心三刺`】　民之主　君之佐【`左国卿君之贰民之主也　又曰君之卿佐是为股肱`】　辞髙位　治大官【`左齐侯使敬仲为卿辞曰羁旅之臣敢辱髙位以速官谤　国语晋悼公使张老为卿辞曰臣不如魏绛之智能治大官若在卿位内外必平`】四时不失　六卿分掌【`说苑曰九卿者不失四时通于地理举于九卿　韦昭辨`】  

【`释名曰六卿分掌诸官卿孤不掌杰然特立也`】　周倡九牧　汉置十二【`尚书周官六卿分职各率其属以倡九牧阜成兆民孔传曰卿官大夫士法其所分各率其属治其所分之职以倡导九州牧伯为政大成兆民之性命皆能其官则政治理也刘熈释名曰汉十二卿一曰太常二曰太府三曰太仆曰卫尉四曰光禄勲五曰宗正六曰执金吾七曰大司农八曰少府九曰大鸿胪十曰廷尉十一曰大长秋十二曰将作大匠`】　章善明理　背邪向正【`白虎通曰卿之为言彰也彰善明理也　应劭汉官仪曰卿彰也言当背邪向正彰有道徳`】　马安四至　段宏再登【`汉书曰汲黯姊子司马安少与汲黯并为太子洗马安文深巧善宦四至九卿　又曰濮阳段宏始事盖侯信信任宏官亦再至九卿`】　惟月之位　代天之工【`白帖`】  

诸卿总载三  

原掌建治经纶国体【`王防课事曰卿考课一曰掌建国制治二曰九卿时序以考事典三曰经纶国体以考奏议四曰共属众职以考总摄五曰明慎用刑以留考狱也`】　通不通利不利【`说苑曰九卿者不失四时通沟渠补隄防种树木羙五谷于是通于地理者也而通不通利不利如是者举焉`】　贱不临贵以为上卿【`说苑曰齐桓公使管仲治国管仲对曰贱不能临贵桓公以为上卿而国不治桓公曰何故管仲对曰贫不能使富桓公赐之齐国市之一年而国不治桓公曰何故对曰疎不能制亲桓公立以为仲父齐国大安遂霸天下`】　知其君子以为上卿【`又曰秦缪公见百里奚牛肥问对曰臣饮食之以时使之不以暴有险先后之以身是以肥也缪公知其君子以为上卿`】　三珪【`庄子楚昭王延屠羊说以三珪之位司马彪曰诸侯三卿皆执三珪`】　再见【`史记虞卿防屩担防一说赵孝成王赐金百镒再见以为上卿`】　卿才　増在于徳【`九卿之事常在于徳`】　成其天【`天子立三公九卿所以顺成其天道`】　列侯参议【`要古之上卿次公一等至于西汉每与列侯参决朝议`】　一国之髙【`淮南子举一国之髙以为九卿`】明白名卿【`东观汉记牟容为大司农性明白号曰名卿`】　狥忘实【`天中记曰`】  

【`唐麟徳二年将有事于泰山有司议依旧礼皆以太常卿为亚献光禄卿为终献刘祥道駮曰昔在三代六卿位重故得佐祠汉魏以来权归防省九卿皆为常伯属官今登封大礼不以八座行事而用九卿无乃狥虚名而忘事实乎髙宗从其议竟以司徒徐王元礼为亚献祥道为终献`】　长庆名卿【`唐列韦洪景以直道进议论持正有守当时风教所倚赖为长庆名卿`】　膺名称重【`续通典唐长庆元年给事韦洪景封还驸马刘士经为太仆卿制惟月膺名象河称重`】  

太常卿一  

原杜氏通典曰今太常者亦唐虞伯夷典三礼兼防典乐之任也周宗伯为春官掌礼秦改曰奉常汉初曰太常欲令国家盛太社稷常存故称太常【`顔师古曰太常者王之旌也画日月马王者有大事则建以行礼官主奉持之故曰奉常后改为太尊大之义也`】恵帝更名奉常景帝六年更名太常后汉秩与汉同每祭祀前奏其礼仪及行事賛天子每选试博士奏其能否大射养老大防皆奏其礼仪每月前晦察行陵庙助祭则平冕七旒汉旧常以列侯忠孝敬愼者居之后汉不必侯也旧制陵县悉属嵗举孝亷后汉则否【`桓荣及子郁皆为太常初荣受尚书章句减其烦辞后郁又删定由是有桓君大小太常章句`】建安中为奉常魏黄初元年改为太常魏晋皆银章青绶进贤两梁冠绛朝服佩水苍玉【`魏夏侯元为太常多所任改`】宋齐皆有之旧用列曹尚书好选曹尚书领防梁视金紫光禄大夫陈因之后魏为上卿兼置少卿官【`周礼有小宗伯中大夫二人即其任`】北齐曰太常寺置卿及少卿丞各一人掌陵庙羣祀礼乐仪制天文术数衣冠之属后周建六官置大宗伯卿一人【`掌礼以佐皇帝和国`】是为春官隋曰太常与北齐同炀帝加置少卿二人唐因之龙朔二年改太常为奉常【`少卿及丞隋寺名光禄以下诸寺准此`】咸亨元年复旧光宅元年改太常为司礼神龙初复旧卿一人掌礼仪祭祀总判寺事少卿二人通判【`余寺少卿职并同太常少卿本一员神龙中加一员`】领丞一人主簿二人博士四人太祝三人奉礼协律各二人斋五百五十二人【`其余小吏各有差`】郊社太公庙太乐鼓吹太医太卜廪牺等署各有令【`其郊社及太公庙两京皆有`】　初学记曰案太常汉官也宋百官春秋云在昔唐虞伯夷作秩宗典三礼周则春官宗伯掌礼乐并其任也汉曰太常【`如淳曰当典也常典三礼故曰太常`】王莽改曰秩宗东汉又曰太常【`五代史百官志云`】至梁加卿字曰太常卿其后因之　増文献通考曰宋初太常寺皆以禁林之长主判【`续会要曰皆以两制充`】而礼院自有判院同判院祥符中祥瑞繁缛别建礼仪院辅臣主判而知制诰为知院天禧末罢知院天圣中省礼仪院而寺与礼院事旧不相兼康定元年置判寺同判寺并兼礼仪事元丰正名始専其职焉卿掌礼乐郊庙社稷坛壝陵寝之事【`礼之名有五吉賔军嘉凶皆掌其制度仪式祭祀有大祠有中祠有小祠其犠牲币玉酒荐献器服名辨其等掌乐伟乐舞乐章凡亲祠及四孟月朝献景灵宫郊祀太庙掌賛相礼仪升降之节及朝会燕飨上寿封册之仪若礼乐有损益及祀典神祗爵号与封袭继嗣之事当考定者拟上于礼部凡太医政令以时颁行`】元祐诏太常寺置长贰余寺监长贰并互置中兴并省寺监独存太常又命太常兼宗正绍兴复隆兴元年诏光禄寺并归太常寺兼领掌社稷及武成王庙诸坛斋官习乐之事丞一员罢卿旧不除人【`绍兴二十五年除张扶执政以为言遂改宗正复言之乃除祭酒开禧间忽除陈谠俄亦改秘书监`】少卿元祐初除吕纯礼御史论门防得官不可任奉常于是外补建炎初并省冗职诏太常少卿一员兼宗正少卿【`宋初太常少卿博士寺丞俱为寄禄官少卿后来为朝议大夫博士承议丞奉议`】　续文献通考曰辽南面太常寺官曰太常寺卿曰太常少卿曰太常寺丞曰太常寺主簿其下有博士賛引太祝奉礼协律其所属大乐署有署令署丞鼓吹署亦有署令署丞法物库掌圗籍有法物库使法物库副使金太常寺皇统三年正月始置太庙廪牺郊社诸陵大乐等署隶焉卿一员少卿一员丞一员掌礼乐郊庙社稷祠祀之事博士二员掌检讨典礼阅官一员检讨二员太祝掌奉祀神主奉礼掌设版位执仪行事协律掌以麾节乐调和律吕监视音调元置太常礼仪院掌大礼乐祭飨宗庙社稷封赠諡号等事仁宗复太常礼仪院为太常大厯二年定置院使二员同知二员佥院二员同佥官二员院判二员经厯一员都事一员照磨兼管勾承发架阁一员属官博士二员奉礼二员奉礼兼检讨一员协律二员太祝十员礼直管勾一员明初置太常司设卿少卿司丞其属有博士典簿协律賛礼司乐太祝等官职専祭祀之事洪武三十年改司为寺永乐十九年定北京在留都省加南京二字正卿少卿多用科目出身者推陞北寺间用乐舞生累资陞至卿寺甚或加礼部侍郎尙书掌寺事至隆庆改元乃重推甲科出身者补任本寺卿一人少卿二人提督四夷馆少卿一人其属典簿二人博士二人神乐观提防一人知观二人协律郎二人賛礼郎九人司乐二十二人天地朝日夕月各坛祠祭署祈谷殿祠祭署诸陵十二祠祭署各奉祀一人祀丞一人吏目一人吏十一人卿掌祭祀礼乐之事总其官属籍其政令以听礼部少卿寺丞为之贰凡天神地祗人嵗祭有常先嵗孟冬进明年祭日帝御奉天殿受之颁诸司凡帝祭賛相礼仪大臣摄事亦如之若祭先期请省牲大祀帝先省大臣继省之进版铜人上殿奏斋戒示诸司凡荐新品物移光禄寺凡国有册封冠婚营缮出师嵗时旱涝大灾难请告郊庙社稷凡新王之国若朝还谒辞于寝庙凡祭涤器防理香烛玉帛整拂神幄必恭洁凡玉三等【`曰苍玉曰黄琮曰玉制`】帛五等【`曰郊祀曰奉先曰展亲曰礼神曰报功`】牲四等【`曰犊曰牛曰太牢曰少牢`】乐四等【`曰九奏曰八奏曰七奏曰六奏`】凡舞二【`曰文舞曰武舞`】凡乐器不徙凡陵园之祭无乐凡祭掌燎防燎读祝奏礼对引司香进俎举麾陈设支导引设位典仪通賛奉帛执爵司尊司罍洗卿贰属各供其事凡宴防率其属奏乐提督四夷舘翰林院典簿典勾校金谷察视礼数省署文移博士讲习礼文请帝填名祝版大礼导賛其仪神乐观提防知乐领乐生舞生而时教肄之进退其考賛礼设君臣之位以奉祭祀之礼拜跪之节皆賛导焉而承之协律郎司乐考协雅乐凡舞人韵声人籍覈其名数而审肄之凡淫声过声凶声慢声舞失节者皆禁纠之凡帝至祀所夜警晨严凡祭先期演乐太和殿凡大祀乐生七十二人舞生一百三十二人凡坛署典守坛塲殿宇厨库林木时洒埽之以共其祀事陵署亦如之牺牲所凡三视牲牢咸有数养而涤之籍田谷纳于神仓供五斋三酒之用穰藁饲牲【`穆宗隆庆中革太常寺协律等官四十八员存者二十九员从礼部疏寺卿陈庆上防固争以郊坛典礼烦重今防拟裁革未免阙人废事请下礼部熟计部议复持前说上报可于是吏部奏革协律等官庆内益不平乃上疏谓本寺非部所属何得擅主裁革礼部亦言国家设六部分理天下诸务为政事根柢今以本部理太常之事为侵扰则戸部之于钱粮兵部之于士马皆为侵扰矣惟圣明独断以一政体疏并下吏部吏部覆太常所掌乃祠部一事固不可槩为部属亦难谓全无统属其公移往来宜各仍旧帝从之`】  

太常卿二  

原汉书曰太常秦官掌宗庙礼仪　汉书觧诂曰太常掌社稷郊畤事重职尊故在九卿之首　卫宏古文官书曰太常主导賛助祭皆平冕七旒元上纁下画华虫七章汉陵属三辅太常月一行　史记曰叔孙通为奉常赐金五百斤通因进言曰诸弟子儒生随臣乆矣与共为仪愿陛下官之髙帝悉以为通出皆以五百金赐诸生诸生曰叔孙生圣人也知当世务　増册府元曰汉赵典桓帝时为太常以諌诤违旨免官就国防帝防时禁藩国诸侯不得奔吊典慨然曰身从衣褐之中致位上列且乌鸟反哺报徳况于上邪遂觧印绶符策付县驰到京师州郡及大鸿胪并执处其罪而公卿百僚嘉典之义表请以租自赎诏许之　原华峤后汉书曰刘恺为太常论议常引正大义诸儒为之语曰难经伉伉刘太常　东观汉记曰桓荣为太常上幸太常府荣东面坐设几防賔子郁以明经复为太常　増后汉书曰桓荣拜太常荣初遭仓卒与族人桓元卿同饥厄而荣讲诵不息元卿嗤荣曰但自苦气力何时复施用乎荣笑不应及为太常元卿叹曰我农家子岂意学之为利乃若是哉　又曰灵帝欲以羊续为太尉时拜三公者皆输东园礼钱千万令中使督之名为左驺其所之徃輙迎致礼敬厚加赐赂续乃坐使人于单席举缊袍以示之曰臣之所资惟斯而已左驺白之帝不恱以此故不登位而徴为太常　又曰杨赐以病罢居无何拜太常诏赐御府衣一袭所服冠帻绶玉壶革带金错钩佩　原应劭汉官仪曰北海周泽字雉都为太常恒斋有疾其妻怜其年老被病闚内问之泽大怒以为干斋史叩头争之不听遂送诏狱并自劾谢论者讥其激发不实又谚曰居世不谐为太常妻一嵗三百六十日三百五十九日斋一日不斋醉如泥既作事复低迷　増册府元曰后汉杨震为太常先是博士选举多不以实震举荐明经名士陈留杨伦等显传学业诸儒称之　又曰徐璆献帝末为太常璆少履清髙立朝正色称扬后进惟恐不及　又曰蜀杜琼字伯瑜为太常为人静黙少言阖门自守不与世事蒋琬费袆等皆器重之　魏书曰常林从光禄勲为太常晋宣王以林乡邑耆老每为之拜或谓林曰司马公贵重君宜止之林曰司马公自欲敦长防之序以为后生之法贵非吾所制也言者慙而蹜踖　又曰邢颙字子昂时人称徳行堂堂邢子昂文帝以为太常卿　册府元曰魏陈泰字元伯髙贵乡公时为太常及司马文王防朝臣谋废立泰不至使其舅荀觊召之垂涕而入文王谓曰元伯何以处我对曰诛贾充以谢天下文王曰不可为更思其次泰曰但见其进不见其次文王乃不复问魏志王朗曰西京太常行陵赤车千乗　益部耆旧曰赵典字仲任为太常虽身处上卿而布被瓦器臧荣绪晋书曰咸熈五年诏曰华表【`字伟容`】清贤履道内贞外顺厯位忠恪言行不玷其以表为太常卿　傅畅晋賛曰刘寔为太常与诸博士穷道义以理趣　册府元曰晋蔡谟成帝时为太常彭城王绾上言乐贤堂有先帝生画佛象经厯冦难而此堂犹存宜勅作颂帝下其议谟曰佛者夷狄之俗非经典之制先帝量同天地多才多艺因暇时而画此象至于雅好佛道所未承闻　又曰王彪之为太常领崇徳卫尉时或谓简文曰武陵第中大修器仗将谋非常也简文以问彪之彪之曰武陵王志意尽于驰骋田猎耳愿深静之以懐异同者弗复以此为言简文甚恱　东齐记事曰燕龙圗肃判太常建言今之乐太髙始下诏求知音者　北齐书曰赵彦深拜太常卿不脱朝服先入见母跪陈防小孤露防训至此母子相泣乆之　北史曰李元忠尝为太常卿后自中书令复求为太常以其有音乐而多羙酒故神武欲用为仆射文襄言其放达常醉不可委以台阁其子闻之请节酒元忠曰我谓作仆射不胜饮酒乐尔爱仆射时宜勿饮酒　后周书曰长孙绍逺为太常广召工人制乐器土木丝竹各得其宜惟黄钟不调绍逺每以为意常因退朝经韩使君佛寺前过浮圗三层之上有鸣铎焉忽闻其音雅合宫调取而配奏方始克谐　册府元曰隋牛宏为太常卿时议置明堂诏宏条上故事文帝甚敬重之时杨素恃才矜功轻侮朝士惟见宏未常不改容自肃　又曰唐王雅为太常卿宋申锡狱自内起宰相重臣无敢言者雅与京兆尹崔琯上疏请付外考验其事由是狱情少缓申锡止于贬官内外翕然推重之　又曰杜黄裳为太常卿时顺宗即位王叔文权黄裳终不造其门后语其子壻韦执谊令率百官请皇太子出以安人情执谊遽曰丈人才得一官寜可复开口议禁中事也黄裳勃然曰黄裳受恩三朝岂可以一官见卖拂衣而去　唐书曰窦诞为太常奏用音声博士皆为大乐鼔吹官僚于后弹胡琵琶胡人白胡达竹伯夷积劳计考并至大官自是以声伎入流品者盖以百数　宋史礼乐志曰宋太祖干徳二年以雅乐声髙近于哀思不合中和诏判太常寺和岘改定岘以王朴律准较洛阳司天台影表石尺制律吕音始和畅　宋实录曰贾黄中判太常礼院每详定典礼损益得中　职略曰宋天圣同礼院王晖言开国以来礼仪沿革文字重复编成六十卷名礼阁新义又曰治平修礼书百卷名曰太常因革礼初欧阳修同判太常寺奏礼院文字散失请差官编修嘉祐张洞奏用姚辟蘓洵编纂至是成书　东都事略曰英宗即位中书奏请尊濮安懿王礼诏令礼官检详典礼以闻范镇时判太常寺上言汉宣帝于昭帝为孙光武于平帝为祖则其父容可称皇考而议者犹非之今陛下既考仁宗又考濮王则其失非特汉宣光武之比矣　又曰杨杰元丰中官太常者连数任一时礼文之事杰与讨论　又曰熈寜初刘攽知太常礼院防建言讲官愿得坐讲下太常议攽曰侍臣侍见天子应对顾问日讨论不可安坐自若避席立语乃古今常礼时议者不一卒如攽言　言行录曰刘敞判太常兼礼仪事上初即位有疾皇太后临朝疾愈乃归政适有小人言二宫不欢諌者或讦而过直敞谓当以义理感讽两宫时进读史记至尧授舜以天下敞因諌说舜至侧防尧禅以位非有他道惟其孝友之徳光于上下上知其以讽諌也慈夀闻之亦大喜　元史徐世隆曰世隆中统初为燕京等路宣抚使宣抚使罢世隆还东平请増宫县大乐文武二舞令旧工教习以备大祀制可除世隆太常卿以掌之  

太常卿三  

原拜子　奏妻【`后汉桓荣从少傅太常明帝即位尊以师礼拜子为郎　周泽`】　増闲职　清选【`齐书曰张环以雍州刺史拜太常自谓闲职　白居易制立国之本礼乐为先今之太常兼掌其事厯代迄今谓之清选`】　容台　礼寺【`要太常曰容台天中记唐曰司礼寺又曰礼院`】　原掌神祗　典天地【`周礼春官宗伯之职掌建之天神人地祗之礼以佐王建保国郑注建立也立天神地祗人之礼者谓祀之祭之享之礼吉礼是也保安也所以立安国者也　晋中兴书曰元帝建武元年诏曰太常职典天地兼掌宗庙其为任可谓重矣是以古今选建未尝不妙简时望兼儒雅逺通天人洽畅神祗`】　立郊庙　掌礼仪【`尚书孔传曰秩宗郊庙之官秩序也　百官志曰太常掌礼仪`】　定仪法　言礼乐【`史记叔孙通曰恵帝即位乃谓通曰先帝园陵寝庙羣臣莫习徙通为奉常定宗庙仪法及稍定汉诸仪法皆通所论著也　续汉书张奋拜太常上疏言汉当改作礼乐图书着明王者治定制礼功成作乐谨条礼乐异议三事愿下有司以时者定`】　増作礼　起朝仪【`合璧事曰魏郑公常以小戴礼综彚不伦更作礼一十篇帝羙其书　叔孙通`】　有四院　下六曹【`六帖曰唐制藏大享之祭服兼四院一曰太府院藏瑞应及代国所藏之寳禘祫则陈于庭二曰御衣院藏天子祭服三曰乐县院藏六乐之器四曰神庙院藏御廪及诸器　山堂肆考曰唐崔日知太常卿以厯年乆每朝士参集尝与尚书同判时人号为尚书里行一说宋朝太常在六曹尚书之下与尚书丞郎同幕次故谓之尚书里行`】　相百里戴七旒【`上见后表　要戴元冕之七旒驱赤车之千乘`】　中华殿　望省楼【`国朝纂异曰唐令狐徳棻为卿髙宗召宰相坐中华殿问王伯孰先徳叶对以清心简事为本　又曰崔日知恨不居八座为太常卿起楼与尚书省相对人谓之崔公望省楼`】　父业　陈母训【`山堂肆考汉桓荣子郁父业亦为太常　下详卿二`】　原舜咨秩宗　秦曰奉常【`应劭汉官仪曰古官也舜典帝曰咨伯夷汝作秩宗百官公卿表曰太常古官云伯夷也　汉百官公卿表曰太常卿一人秦奉常也`】　増造庐特赐　卖宅自给【`晋中兴书曰贺循字彦先拜太常中宗践阼下令曰循氷清玉洁行为俗表位处上卿而居身服物盖周形而已屋才庇风雨孤常造其庐特为慨然其赐六尺牀荐席褥并钱二十万以表至徳　魏志曰和洽字阳正为太常清贫卖田宅以自给明帝闻之加赐谷帛`】　孙通赐金　桓荣设几【`史记曰髙祖灭秦已登尊号羣臣饮争功醉妄呼防劒击柱髙祖患之于是叔孙通进说遂设緜蕝野外习之月余通曰可试观上使行礼毕复置法酒无敢谊哗失礼者髙祖曰吾乃今日知为皇帝之贵也拜通太常赐金五百斤　华峤后汉书曰桓荣字春卿以少傅太常明帝即位尊以师礼甚见亲重拜之乘舆每常幸太常府令荣东面坐设几杖会百官`】　还第摄事　干斋怒妻【`晋起居注曰安帝二年太常临川王寳启府舍窄狭不足移家母钟年髙违离靡寜乞还第摄事诏听之　下详卿二`】　宗官典礼　常臣司宗【`周礼春官注曰唐虞厯三代以宗官典国之礼汉之太常是也　下见扬雄箴`】　六乐九仪　三牲七祀【`上详卿五　张鷟曰圣朝道方万古业降百祥辑五瑞而礼羣卿荐三牲而尊七祀八通道俱申涤濯之诚七里神坛并被严宗之贶故使白鹤扬彩向清庙而归飞赤鴈呈姿对祠宫而振羽`】　选童按乐　为母导舆【`山堂肆考曰唐王涯字广津文宗时拜太常帝以乐府之音郑卫太甚欲闻古乐命涯询于旧工取开元雅乐选乐童按之命曰棃园乐上恱　又曰唐崔邠字处仁为太常卿故事太常始视事大阅四部乐都人纵观邠乃自第去防亲导母舆都人荣之`】　终无折衷　多所厘正【`晋后略曰成奉位至太常好生异议终无折衷　言行录曰曽肇同知太常礼院肇在职多所厘正上亲祀皇地祗于北郊盖自肇发之`】　濮安典礼　温成庙制【`上详卿二　言行录曰宋韩维知太常礼院先是温成皇后立庙用乐维上疏乞诏有司议庙制以明陛下不私后宫之意`】　议讲官礼　献旋宫圗【`上详卿二　事略宋太常寺音律官田琮以上所御九弦琴五阮并协律以旋宫相生之法画为圗献上上善之`】　原官属称有恩　朝野叹渊学【`汉书杜有陵为太常治诸陵县官属称其有恩　晋中兴会稽录曰贺循字彦先拜太常与刁协同议先朝旧事以此校循所奏无不符同朝野咸叹循之渊学`】　洽神人和上下　统百官谐万民【`尚书周官宗伯掌礼洽神人和上下孔曰主国礼治天神地祗人之事国之五礼如上尊下卑等别者也周礼曰三曰礼典以和国以统百官以谐万民郑注云礼典宗伯之职也`】　当文明之代　居礼乐之司【`白帖`】  

太常卿四  

原杜业数言得失【`汉书杜业有才能以列侯选为太常数言得失不事权贵后坐法免`】周泽数有直言【`东观汉记曰周泽少修髙节耿介特立拜太常果敢直言数有据争朝廷嘉其清庶`】　桓荣东面几杖天子亲自执经【`华峤后汉书曰桓荣太常明帝令荣东面坐设几杖天子亲自执既罢悉以大官供具赐太常家其恩礼若此`】　设职官科限【`续汉书张奂拜太常卿设职官科限素有清节当可否之间强御不可夺也`】　常引正大义【`详卿二`】　韩暨多所匡政【`魏志韩暨字公至太常时新都洛阳制度未备暨多所匡政`】坐宗庙事免【`魏志王肃太常时大将军曹爽専权任用何晏邓飏等肃与太尉蒋济司农`】  

【`桓范论及时政肃正色曰此辈即恭石显之属复称说邪爽闻之戒何晏等曰当共慎之公卿已比诸君前世恶人矣坐宗庙事免`】　増以侍中出【`肆考曰魏城阳王徽与黄门侍徐纥毁侍中元顺出为太常卿顺奉辞时纥侍侧顺指之曰此魏之宰嚭魏国不亡此终不死纥胁肩而出顺叱之曰尔刀笔小才止堪供几案之用岂应污辱门下斁我彛伦因振衣而起太后黙然`】　原王祥南面几杖帝北面乞言【`晋书曰王祥拜太常天子幸太学命祥为三老祥南面几杖以师道自居天子北面乞言祥乃陈明王圣帝君臣政化之要以训帝百辟闻之莫不砥砺`】　以太庙事免【`晋书张华为太常以太庙栋折免官徐广晋诸公賛曰张华为庙地发屋`】　柔而能整【`晋书曰郑黙字思元太常山涛欲举一亲为博士谓黙曰卿以尹翁归令吾不敢复言黙为人敦重柔而能整皆此也`】儒素有学【`山公啓事云彭权儒素有学宜太常选`】　病不能从【`晋书曰邓攸为`】  

【`太常时帝南郊攸病不能从车驾过攸问疾攸力病出拜有司奏攸不堪行郊而拜左道坐免攸每有进退无喜愠之色乆之尚书左仆射`】　虞松考正旧仪【`晋起居注元康六年以后不常亲郊社制度废弛太常虞松考正旧仪无不悉备`】　贺循议兄弟不为后【`晋中兴书曰贺循拜太常时宗庙始建旧仪多阙或以为恵懐二帝应各为世则颍川世数过七宜在迭毁事下太常循议以为礼兄弟不相为后不得以承代为世`】　蔡谟奏宜临轩作乐【`又曰济阳蔡谟拜太常咸寜四年临轩门下奏非祭祀燕享则无设乐谟奏宜有金石显宗纳焉临轩作乐自此始也`】　増諌徴散乐【`山堂肆考曰初齐髙纬之世有鱼龙山车等戏谓之散乐隋炀帝征之太常卿髙隶諌不聴退谓丞李懿曰周天元以好乐而亡殷鉴不逺`】　捉笔赋诗【`唐职林杨师道字景猷太宗时为太常卿赐宴帝曰闻公每酣捉笔赋诗如宿搆试为朕为之师道再拜少选辄成一坐嗟伏`】　请笾豆皆加【`合璧事曰唐韦縚开元时太常卿唐兴礼文虽具至显庆中许敬宗建言笾豆已多縚建言请宗庙笾豆皆加十二`】　以祭酒【`山堂肆考曰唐元载秉政忌杨绾奏为祭酒天下清议悉归于绾乃绾为太常充礼仪使郊庙礼废绾振起之`】　礼乐之司【`刘賔客集为杜佑谢男师损等授官表曰太常实礼乐之司非儒者勿复`】　声乐之司【`韩愈为权徳舆墓碑本寺礼仪声乐之司官属亦妙选才也`】　仰三珪【`权徳舆酬太常诗正名推五字贵仕仰三珪`】　彭年该洽【`笔谈宋陈彭年博学于书史礼文尤所详练常摄太常卿导乘舆误行黄道上有司止之彭年正色囬顾曰自有典故礼曹素畏其该洽不复诘问`】　论轻假中官【`山堂肆考曰司马光知礼院时中官凌允言死诏特给卤簿光论名器不可假人允言近习之臣非有元勲大劳而赠三公给卤簿其为繁缨不亦大乎`】　总政兼夷防事【`乐城赵君锡制太常总礼乐之政兼伯夷后防之事`】　奉龙旂【`张文潜诗平生秉周礼投老奉龙旂`】　请専配上帝【`东都事略曰宋赵君锡同知太常礼院时近臣有请英宗于明堂配昊天上帝及五帝君锡与礼官建言専配上帝以称严父之意`】　请别建置【`明宣宗实录曰宣徳七年太常寺奏永乐中本寺寄处故元万寿宫承庆堂祭器神帛品物皆贮于内请别建置帝谕工部尚书吴中曰太常専奉神明亟寻洁浄之居徙之`】　改书堂扁【`春明梦余录曰明太常寺在皇城西后府之南东向中为崇正堂后堂左右为官舍堂后为香帛库库北为浴堂南为柴库右为祭器库又明一统志曰太常寺在后府南典簿防附焉外有神乐观牺牲所各祠祭署亦隶之`】  

太常卿五  

原诗宋顔延之赠王太常僧逹诗曰玉水记方流璇源载圎折蓄寳每希声虽秘犹彰彻聆龙九渊闻凤窥丹穴厯听岂多士岿【`一作唯`】然觏时【`一作世`】哲舒文广国华敷言逺朝烈徳煇灼懋芳风被乡耊侧同幽人居郊扉常昼闭林闾时晏开亟廻长者辙庭昏见野隂山明望松雪静惟浃羣化徂生入穷节豫往诚欢歇悲来非乐阕属羙谢繁翰遥懐具短劄　増唐杜审言送郑卿入京诗曰帝坐蓬莱殿思追社稷臣长安遥向日宗伯正乘春　杜甫赠太常卿张均诗曰气得神仙迥恩承雨露低相门清议众儒术大名齐轩冕罗天阙琳琅识介珪伶官诗必诵防乐典犹稽健笔凌鹦鹉铦锋莹鸊鹈友于皆挺拔公望各端倪通籍逾青琐亨衢照紫泥灵虬传夕箭归马散霜蹄能事闻重译嘉谟及逺黎弼谐方一展班序更何跻　明髙启夜宿太常斋宫诗曰鸟散庙堧空清香肃閟宫太常斋禁宻列祖享仪崇井叩铜瓶月墀鸣玉佩风听钟车驾庭燎已燑燑増制唐蘓颋行姜皎太常卿制曰命卿之贵以象冬春化人之本孰逾礼乐殿中监姜皎学皆为已闻义思齐忠以事君立言成则自立屯险爰凭翊戴鸣谦满于视听好让存于终始故可铭之彞光我簮绂在昔唐典惟清乃命洎于周官以和为重宜守太常卿勲封如故常衮行杨绾太常卿制曰舜以伯夷作秩宗汉以列  

侯掌郊庙至于圜丘大射之制礼官博士之论莫不综详得失而折衷焉故事职尊冠九卿之首朝议大夫杨绾常在于道亦周于仁文以君子之言生知圣人之意廼者崇进名儒俾其宣明师训讲求三代稽合五经济济诸生诲之不倦饱于道徳之富成其礼譲之风况恭俭忠信守而弥固一时模表清议所髙固可以处杨震桓荣之位领曲台太子之重勉思厥服以称任贤　元稹行赵宗儒太常卿制曰昔叔孙通徒以緜蕞草具之功遂获封侯之赏况朕始见天地朝祖宗哀励祗严不克是惧惟尔肇自清庙逮予还宫賛导法仪逾于四百俛伏趋数讫无尤违夫何叔孙用是为比顾此冲昧实頼老成不有甄升孰明勤荩奉常正秩左揆兼荣六乐九仪兴替在此无忘勖率以厚人伦  

原賛晋潘岳故太常任府君画賛曰堂堂我君鉴象开庆逸徳宣猷含真履素味道无闷守终纯固弓舆爰集抚翼清举翰飞公庭龙升天路初掌万国流化千里遂管秘籍辨章旧史入登常伯出作卿士外内惟允庶绩咸理中节日新令问不已济济儒林翼翼国子　孙绰太常碑賛曰海岱协灵育此多士峩峩君侯东国之纪金徳发耀英风劭起文齐游夏行俦鲁史有邈其升令问不已人亦有言徳崇誉髙束帛旣贲旌节仍招仪刑朝堂流风丹霄将振华衮永焕皇朝  

原箴汉雄【`初学记作崔骃`】太常箴曰翼翼太常实为宗伯穆穆灵祗寝庙奕奕称秩元祀班于羣神我祀既祗我粢孔蠲匪愆匪忒公尸攸宜弗祈弗求惟徳之报不矫不诬庶无罪悔无曰我材轻身恃筮东邻之牺牛不如西邻之麦鱼秦殒望夷隠毙钟巫常臣司宗敢告执书増明宣宗太常寺箴曰为国之要事神理民太常典祀式交百神昔予祖考致严祀享厥有纯诚敬恭恊相朕承丕绪思用允廸尔祗尔肃以辅以翼仪度必饬粢盛必洁无黩无慢凛乎对越事神之本惟心之防岂直临事平居有严神之鉴矣来歆来止神之歆矣民之福矣无曰防寞洋洋有临汝惟懋哉其慎其钦  

原墓志梁元帝太常卿陆倕墓志铭曰如金有鑛如竹有筠体二方拟知十可邻两升凤诏三侍龙楼南皮朝宴西园夜游词锋飇竪逸气云浮日往月来暑流寒袭东耀方逺北芒已及坠露晓团悲风暮急　沈约太常卿任昉墓志铭曰天才俊逸文雅宏备心为学府辞同锦肆含华振藻鬰焉髙致川谿望归岩阿待阙幽光忽断穷灯黯灭尔有令问兰薫无絶  

原表梁陆倕为王光禄转太常让表曰昔者楚徳方盛孙叔濯衣汉道克隆【`一作昌`】王阳结绶故拜命无辞受爵不让况宗卿清重厯所难汉晋以降莫非素范辞爵则桓郁张奋让封则丁鸿刘恺潘尼之文雅深纯华表之从容退黙自此迄兹风流继轨以臣况之曽无等级陈沈炯为周宏正让太常表臣闻玉舄【`一作为`】雕楹不  

取材于蟠木丹朱绣黼岂袭冕于萝薜何则适用各有所宜朝野不可一防叔孙之分定礼仪【`一作野外定礼`】倍资典实刁协之躬为唱引岂易其仪賔主阙对【`一作九賔阙相`】封禅失仪责以司存云谁之咎况南史执简转见违才君举必书尤难妄冒　増唐髙郢谢再除太常卿充礼仪使表曰秩宗之任典司三礼奉常之班列九卿前古以来用人为重非有望实不宜谬居臣昔叨此官已为乘之惧今复再歴信増濡翼之忧况専职礼仪别防委遇眀时大礼方奉郊禋未学謏闻何徴损益饮氷斯切俟驾靡遑  

原传梁王僧孺太常敬子任府君曰耻一物之不知惜寸隂之徒靡下帷闭戸投斧悬梁虽元晏书淫文胜经溢康成之忽忘所往公叔之颠坠硎岸无以异也若夫大才卓尔动称絶妙辞赋极其清深笔记尤尽典实若闻金石似注河海少孺速而未工长卿工而未速孟坚辞不逮理平子意不及文孔璋伤于健仲宣病于弱其有集论尚书穷文质之敏驻马停信极舋舋之功莫尚于斯焉君职等曹张声髙左陆时乃髙辟雪宫广开云殿秋牕春戸冬燠夏清九醖斯浮百羞并荐云销月朗聿兹游客朋来旅见辞人才子辩圃学林莫不含毫咀思争髙竞敏乃整袂端襟翰飞纸落豪人贵仕先达后进莫不心服貎惭神气将索顾余不敏厠夫君子之末可称契是为神交二三君子唯以从游日暮亭号昭仁庶子云咫尺康成斯在借此嘉言将无絶乎千载増序宋杨杰太常祠祭总要序曰凡太常典礼少府共服器光禄共酒齐黍稷果实醯醢将作共明水明火太府共香币太仆共牛羊司农共豕俎有司应命人或为之骚然熙寜四年冬诏以诸寺监祠事隶于太常所以肃奉神之礼也太常初置主簿杰首被命至局之日寺监羣吏各执故习惘然不知祭酒之聫事杰乃集诸司所职为旁通一卷以示之于是上知其纲下知其目大事从其长小事则専达郊庙羣祀焕然易明有司百执各其职职事相聫罔不修举命曰熈寜太常祠祭总要云  

増劄子宋张孝祥太常劄子曰陛下祗见郊庙靡爱圭币懐柔百神独声诗之荐未称明徳伏覩太常所奏乐章第其篇叙则有详略之不同稽之文义则或违牾之弗协三嵗之祝祠四时之常祀率用此也而习熟所传有司弗议臣甚惧焉恭惟真宗仁宗实始亲制荐飨乐章所以申景铄宣至和假三灵之驩者炳然与日星较着而当时辅臣奉诏而作者亦皆依末光垂典册雅颂所编不足道也臣愚欲望圣慈深诏迩臣取凡太常乐章更定篇次标列部分具以奏御陛下万几之暇用列圣故事择宗庙郊禖亲祠所用骏发睿思肆笔而成其余命大臣与两制儒馆之士一新撰述裒为成书下之太常庶几追继韶濩施之无穷  

太常少卿一  

増六典曰凡有事于宗庙少卿率太祝斋郎入荐香烛整拂神幄出入神主将享则与良醖令实樽罍　后魏书曰景明初班职令太常少卿第四品上第一清明礼兼天文隂阳者为之　又曰元顺为太常少卿以父忧去职哭泣欧血身自土时年二十五便有白髪免防抽去不复更生世人以为孝所致　北史曰魏斛斯徴字士亮为少卿博览羣书尤精三礼兼觧音律自魏雅乐乆废徴博采遗逸其乐始备乐有錞于者近代絶无此器或自蜀得之皆莫识徴见之曰此錞于乐也遂依干寳周礼注为芒筒振之其声极清众乃叹服　三国典略曰齐太常少卿袁聿脩与廵省河南兖州刺史邢邵为故旧邵尝于省中呼聿脩为清至是送防为信聿脩不受与邵书曰田李下古人所谨邵报书曰昔为清郎今为清卿矣　山堂肆考曰唐太宗使少卿祖孝孙以乐律授宫中音乐伎不进数被让王珪与温彦博同谏曰孝孙脩谨士陛下使教女乐又责诮之臣窃以为不可　职林曰唐于休烈为少卿恭俭温仁亲贤下士　又曰元澹字行冲景云中授少卿行冲以系出拓防恨史无编乃撰魏典二十篇学者向之有人得铜器似琵琶人莫能辨行冲曰此阮咸所作也雅乐家遂谓之阮咸　册府元龟曰唐李勉为太常少卿肃宗时将大用勉防李辅国恃宠欲勉降礼于已勉不之屈竟为所抑　分纪曰唐韦万石上元中少卿当时郊庙乐调及防会杂乐皆万石増损之时谓称职　职林曰郑肃元和中转太常少卿肃能为古文而尤长于经学博士以下必就肃决之据经条答　唐书曰冯定字介夫为少卿文宗每听乐诏奉常习开元霓裳羽衣舞以云韶乐和之舞曲成定总乐工阅于庭定立于其间文宗以其端严若植问知其姓氏因吟其送客西江诗赐以禁中瑞锦诏悉所着以上遂谏议大夫　事文聚曰宋张载字子厚嘉祐三年登第熈寜二年赐对除崇文舘校书同知太常礼院事　分纪曰宋英宗赐少卿孔叔謩金紫叔謩以劳当上不欲以卿监当筦库之务故有赐后以为例　又曰鲜于侁字子骏元祐初为少卿防罢太祝侁言神考厘定官制太常设奉礼太祝诚不可废乞复置仍请自朝廷有学行者授之职诏从之　元史列曰王约使髙丽还报称防除太常少卿寻诏约同宗正御史谳狱京师约辞职在清庙帝不允　吾学编曰卢原质寜海人洪武二十八年陞太常少卿事建文帝屡有建白靖难后召见不屈死之又曰廖升洪武二十九年擢太常少卿建文元年勅  

修髙皇实录升及翰林侍讲学士髙防志为副总裁升愽雅有史才朗达负气闻忠诚伯茹常等自龙潭还恸哭与家人诀自缢死　明诗小曰李开先嘉靖中擢太常少卿防九庙灾上疏自陈竟罢归归而治田产蓄声伎徴歌度曲为新声小令搊弹放歌自谓马东篱张小山无以过也  

太常少卿二  

増清卿　髙【`上详少卿一　曲阜集行范育太常少卿制太常贰卿尤为髙台省侍从多出此途`】　讽中令　諌议【`唐职林曰薛稷迁太常少卿会钟绍京为中书令稷讽使让因入言于帝曰绍本胥史素无才望今特以勲进师长百僚恐非朝廷具瞻之美帝然之遂许让中书令下详少卿一`】　闲廏稍备　经学尤长【`山堂肆考曰唐姜时转太常少卿时国马缺乏请以诏书市马六胡州卒得马三千闲廏稍备　下详少卿一`】　専任礼乐　特赐金紫【`曲阜集温益除太常少卿制奉常巨卿不常置为之少者益専寺任礼乐之事皆取决焉　下详少卿一`】　请辍游幸　议定配享【`山堂肆考曰宋吕公着嘉祐中同判太常寺数言濮王在殡及请防北使毋用乐上元辍游幸废温成皇后庙多见听用　又曰宋秦观撰鲜于侁行状鲜于侁为太常少卿会议神宗配享功臣或欲用王荆公吴文惠者侁曰冨文忠勲德天下具知宜配享其议遂定`】俾居卿副　必谨择人【`公是集行吕务简制俾居列卿之副　闻见近录曰神宗诏执政诣天章阁议官制除目至太常少卿帝曰此必谨择人可除范纯仁王巩`】  

太常少卿三  

増诗唐杜牧送崔少卿诗曰帝命诗书将坛登礼乐卿三邉要髙枕万里得长城对客犹裦博填门已斾旌腰间五绶贵天下一家荣野水差新燕芳郊弄夏鸎别风嘶玉勒残日望金茎榆塞孤烟媚银川緑草明戈矛虓虎士弓箭落雕兵魏绛言堪采陈汤事偶成若湏垂竹帛静胜是功名　柳宗元贺宏农公诗曰响切晨趋佩烟浓近侍香司仪六礼洽论将七兵合乐来仪凤尊祠重饩羊卿材优柱石公器擅岩廊  

増制唐孙逖行韦恒太常少卿制曰神清气爽识逺心防周才可以求备雅望期于必复自登近宻已积嵗年淑慎有恒闲和易退奉常之亚称职为难宜囬夕拜之荣俾在春官之属　白居易行陈中师太常少卿制曰筮仕立身皆有本末不背俗以矫迹不趋时以沽名从容中道自致闻望如玉在佩动必有声为时所称何用不可朕以立国之本礼乐为先今之太常兼掌其事贰兹职者不亦重乎厯代迄今谓之清往服是命行覩有成  

増记唐独孤及太常少卿防壁记曰太常掌玉帛钟鼓等威文物以报本乎天地神祗人凢吉凶军賔嘉之礼唐虞谓之秩宗周谓之宗伯秦谓之奉常汉谓之太常其掌一也后魏始建少卿官少小也用别二卿大小之序亦犹宗伯有小宗伯列国有上卿下卿郡有守丞亦位亚一等以少参长而佐其成务焉故事自御史中丞给事中中书舍人秩为亚卿者必于是司故官因职雄地以人贵余八卿不敢与太常齿云  

太常丞一  

原杜氏通典曰太常丞秦置一人汉多以博士议郎为之后汉凡诸丞皆掌行礼及祭祀小事总署曹事举庙中非法皆铜印墨绶进贤两梁冠【`职官要录曰晋宋九卿丞皆进贤一梁冠介帻皂衣铜印黄绶齐梁墨绶`】厯代皆有梁旧用员外郎尚书郎天监七年改视尚书郎陈因之后魏北齐亦有之隋有二人唐因之分判寺事【`余寺丞职并同`】　増文献通考曰宋皇祐中诏特差近上知礼官一员兼丞事建炎三年省绍兴复置　续文献通考曰辽金元皆有之明太常丞二人正六品  

太常丞二  

増推髙　畏直【`职林曰温辅国居邺薛嵩荐于朝授太常丞辅国一谢嵩即去屏处郊野世推其髙　山堂肆考曰宋石待问眉山人少以诗赋名累官至太常丞时丁谓畏其直钱易竒其文杨亿李谔服其议论`】　賛郊礼　记夷曲【`胡文恭行王珪制丞诸乐卿賛我郊礼　唐职林曰天后时李嗣真为太常丞闻东夷三曲一遍授胡琴弹之无一声遗忘`】　论圣学　撰庙碑【`宋李浩行状曰浩孝宗即位以太常丞召至阙首论圣学以为人主务学则其余嗜好无间而入矣　明诗小曰张羽洪武初举贤良不出徴起廷对称防擢太常司丞兼翰林院同掌文渊阁事十六年帝亲藁滁阳王事实命羽撰庙碑当时以大制作推重如此`】　廵视坛壝　参总礼乐【`中兴系年录曰太常丞一人以礼乐久次官髙者充掌检校乐器廵视坛壝　南丰拟制曰丞于奉常参总礼乐之事`】请复庙享　诏阅工器【`山堂肆考曰宋范希纯为太常丞旧制太庙荐享逐室设`】  

【`常食一牙盘元丰四年奏罢之希纯奏请复旧制易其名曰荐羞　又曰宋绍兴十一年时太乐废诏太常丞周执羔辑旧闻阅工器而乐始备`】　原谷永数言得失　覆之决定疑议【`汉书曰谷永为太常丞数上疏言得失建始三年冬日食地震同日俱发诏举方正直言极谏之士太常阳城侯刘庆忌举永待诏公车对防与杜钦俱为上第皆以其书示后宫　陶氏家曰陶覆之为太常丞凡宗庙疑议多所决定时人为之语曰定礼决疑问陶覆之`】  

太常丞三  

原秩比千石总署曹事【`续汉书百官志曰太常丞一人秩比千石总署三曹事`】増五礼六乐自出【`王氏彚苑曰汉太常丞以博士议郎为之盖五礼六乐所自出`】脩七祀【`又曰唐因隋太常丞凡享太庙则修七祀于西门之内`】居官不妄进取【`言行录曰宋陈尧佐居官不妄进取为太常丞十三年不`】  

太常官属　【`主簿　博士　奉礼郎　协律郎郊社署　鼓吹署　太医署太卜署廪牺署`】  

原杜氏通典曰主簿汉有之【`汉卤簿之制太常驾四马主簿前车八乗`】魏晋亦有焉梁天监七年十二卿各置主簿一人陈因之北齐有功曹五官主簿二人【`厯代诸主簿多说在列卿篇`】唐置二人掌付事勾稽省署抄目监印给纸笔等事【`余寺主簿并同职`】　増文献通考曰宋皇祐中宋祁乞増置一员勾检在寺文书及掌出纳遂除胡瑗后省不置元丰正名初除王子竒建炎三年省绍兴十年复置【`言行录曰宋李浩除太常寺簿轮对陈无逸之戒且论宿卫大将恩宠太过髙宗感其言宿将旋就第宋自秦桧扼塞言路士风寝衰至是浩与王十朋冯方查籥胡宪始相继有所开陈时号五贤闻者兴起太学之士至为五贤诗以述其事`】　续文献通考曰元无明有典簿二人【`详太常卿`】　原杜氏通典曰博士魏官也魏文帝初置晋因之掌引导乘舆王公以下应追諡者则博士议定之【`秦有博士数十人两汉太常属官皆有博士掌以五经敎子弟则今国子博士是也`】端委佩玉朝之大典必于询度厯代皆有隋有四人唐因之甚为清资位与补阙同掌撰五礼仪注导引乘舆賛相祭祀定诔諡及守祧庙开闭埳室及祥瑞之事【`中宗将为韦后父鄷王陵庙各置五品令太常博士杨孚曰兴寜永康陵尚置七品令鄷王不可上逾先帝　又勅武氏崇恩庙斋郎以五品子充孚曰太庙斋郎尚取七品以下子武氏不宜取五品也上曰太庙可凖崇恩置孚曰崇恩为太庙之臣太庙为崇恩之君以臣准君犹为僣逆以君准臣奈天下何事皆寝`】　増文献通考曰宋祥符中置博士二人后四员元丰正名初除何洵直博士掌讲定五礼仪式有改革则据经审议凡于法应諡考其行状撰定諡文有祠事则监视仪物掌凡賛道之事中兴省丞簿而太常博士如故绍兴九年谏议大夫曾统言祖宗朝太常博士四员今见一员添置一员隆兴元年从王太寳等议并省博士一员　续文献通考曰辽金皆有博士元博士二员正七品明博士二员【`详卿一`】　原杜氏通典曰奉礼郎汉大鸿胪有理礼郎四十七人晋理礼郎四人属太常令后魏理礼郎四人北齐有奉礼郎三十人属鸿胪寺之司仪署后周有理礼中士下士各一人隋有奉礼郎十六人属太常寺炀帝减置六人唐初有理礼郎四员掌设板位执仪行事至永徽二年以庙讳改为奉礼郎开元二十三年减二员【`奉礼本名理礼国家撰五代史志至永徽七年乃成于时此官已改故隋书百官志谓北齐及隋理礼皆为奉礼奉礼之名虽见于前史其改始自永徽`】　増文献通考曰宋奉礼郎品秩见前掌奉币帛授初献官大礼则设亲祠板位太祝掌读册授搏黍以嘏告饮福则进爵酌酒受其虚爵　续文献通考曰辽有奉礼郎金奉礼郎从八品元奉礼郎二员又有奉礼兼检讨一员并从八品明有賛礼郎九人【`掌详卿一`】　原杜氏通典曰协律郎汉曰协律都尉李延年为之【`武帝以李延年善新声故为此官`】后汉亦有之魏杜防亦为之【`魏武平荆州初得杜防知音识旧乐故为此官`】晋改为协律校尉后魏有协律郎又有协律中郎北齐及隋协律郎皆二人唐因之掌举麾节乐调和律吕监试乐人典课　増文献通考曰宋协律郎朝宴亲郊则遣官摄事崇寜后协律郎隶大晟府又有按协声律制撰文字韵谱等官以京朝官人或白衣士人通乐律者为之续文献通考曰辽及金元皆有之明协律郎二人【`掌并`】  

【`详卿一`】　原杜氏通典曰两京郊社署周官有典祀掌以时祭祀秦汉有太祝令丞属奉常景帝改为祠祀武帝更曰庙祀后汉祠祀属少府魏晋有太祝令丞宋曰明堂令丞掌祀五帝之事齐有太祝及明堂二令梁有明堂太社二令并属太常北齐太庙令兼领郊祀崇虚二丞【`郊祀掌五郊羣神崇虚掌五岳四凟神`】后周有司郊上士中士司社中士下士隋太常寺置郊社署令丞各一人唐因之掌郊社明堂祠祀祈祷及茅土衣冠等事　増文献通考曰宋嘉祐元年置郊社令命石祖元为之熈寜元年郊社局令张伯世言局有郊社名而不主四郊之事于是始主四郊坛壝之事【`按唐六典两京郊社局令各一人掌五郊社稷明堂之位然则郊社令通管五郊之事乞自今兼令勾当四郊坛壝之事使得廵视提举所贵官正其名郊兆寛洁从之郊社令掌廵视四郊及社稷之坛壝掌凡埽除之事祭祀则省牲`】渡江初阙绍兴十九年始除韩彦直为太社令请给并依五监主簿例　续文献通考曰金郊社署隶太常承安三年设祝史斋郎百六十人作班只儤使周年一替大安元年奏兼武成王庙署令一员丞一员掌社稷祠祀祈祷并防舍祭器等物元郊祀署属太常秩从六品大徳元年始置令二员丞一员明洪武二十四年设各祠祭署奉祀祀丞【`详卿一`】　原杜氏通典曰鼓吹署周礼有鼓人掌六鼓四金之音后汉有承华令典黄门鼓吹属少府晋置鼓吹令丞属太常元帝省太乐并鼓吹哀帝复省鼓吹而存太乐梁有鼓吹令丞又有清商署北齐鼓吹令丞及清商部并属太常隋有鼓吹清商二令丞至炀帝罢清商署唐鼓吹署令丞各一人所掌颇与太乐同　増文献通考曰宋鼓吹局令一人丞一人崇寜后隶大晟府【`详见太乐署`】　续文献通考曰辽鼓吹署有令丞金太乐署兼鼓吹署【`详太乐`】　元无明亦不置　原杜氏通典曰太医署周官有医师上士下士掌医之政令秦两汉有太医令丞【`汉官仪曰太医令周官也秩千石丞三百石`】亦主医药属少府【`后汉又有药丞有医士长`】魏因之晋铜印墨绶进贤一梁冠绛朝服而属宗正过江省宗正而属门下省宋齐隶侍中梁陈因之后魏有太医博士助教北齐又曰太医令丞后周太医下大夫隋太医署令二人唐因之主医药针灸按摩呪禁各有博士【`武德中关中多骨蒸病得之必死递相染此许允宗每疗皆愈或谓曰何不著书以贻将来荅曰医乃意也在人思虑有脉幽隐苦其难别意之所解口莫能宣古之名手唯是别脉然后识病之源药有正相当者唯须单用一味直攻彼病立即可愈今人不能别脉莫识病源以情意度多用药味譬之于猎不知处多发人马空广遮围或冀一人偶然逢也如此疗病不亦疎乎旣不可言故无著述　甄权贞观中百余岁撰脉经针方明堂人形圗其弟立亦逹医术撰本草音义七卷古今录验方五十卷`】　増文献通考曰五代时有翰林医官使宋制翰林医官院使副各二人并领院事以尚药奉御充或有加诸司使者直院四人尚药奉御六人医官医学祗无定员掌供奉医药及承诏视疗众疾之事典二人徽宗时置翰林院勾当官一员以内侍省押班都知充总天文书艺圗画医官四局崇寜元年诏医官有劳转皇城使实及五年方许除遥郡刺史又七年除遥郡团练又十年以上方许除遥郡防御使医官有和安成和成安成全大夫【`旧为军器库使`】保安大夫【`旧为西绫锦使`】保和大夫【`旧为易使`】翰林良医【`旧为翰林医官使`】和安成和成安成全郎【`旧为军器库副使`】保和郎【`旧为西绫锦副使`】保安郎【`旧为易副使`】翰林医正【`旧为翰林医官副使`】翰林医官翰林医效翰林医痊翰林医愈翰林医证翰林医诊翰林医翰林医学旧诸司使副有医官使及副使盖自太医丞直院转医官副使叙年格一同武官但为东班使额耳【`谓自法酒库以上至皇城使`】政和初既易武阶而医官之名亦遂易焉凡十有四阶立和安大夫视榷易使以上翰林良医视医官使其和安以下视东副使若医官副使则以医正易之【`官制旧典曰此名皆大臣所撰无所稽据传曰登髙能赋可以为大夫今乃以杂流为之可见当时大臣之不学也`】　续文献通考曰元世祖中统元年置宣差提防太医院事给银印掌医事制奉御药物领各属医职不隶太常院至治二年定制院使十二员同知佥院同佥院判各二员经歴都事各一员照磨兼承发架阁库一员吏不录所属八诸路恵民药局成宗元贞三年置初太祖于燕京等十路置局官给银五百锭为本月营子钱以备药物择良医主之以疗贫民世祖末年以失陷官本罢之后复置令各路正官提调医学提举司至元九年置掌考校诸路医生课艺试验提举一员副提举一员明初置医学提举司洪武十四年更设太医院令丞吏目御医如文职授散官嘉靖中定本院院使一人院判二人其属吏目一人御医十八人所属衙门恵民药局大使一人副使一人生药库大使一人副使一人吏九人院使掌医疗之法院判为之贰【`按元明太医院俱不属太常而别为一衔今姑附此`】　原杜氏通典曰太卜署殷官太卜为六太周官太卜掌三兆之法秦汉有太卜令后汉并于太史自后无闻后魏有太卜博士北齐有太卜局丞后周有太卜大夫小卜上士占中士隋曰太卜令丞一人唐因之　増文献通考曰宋以太卜隶司天台然不置専官　原杜氏通典曰廪牺署周礼有牧人掌牧六牲以供祭祀秦汉内史左冯翊廪牺令丞并掌牺牲鴈骛后属大司农后汉河南尹属官有廪牺丞魏晋宋齐梁陈后魏北齐隋皆有之唐令丞各一人掌牺牲粢盛之事　増文献通考曰宋廪牺属光禄寺有牛羊司供应所掌大中小祀之牲牷及大官宴享膳羞之用监官三人以诸司使副及三班使臣充监栈圈三人以三班使臣充  

太常主簿  

増深礼乐　检文书【`中兴防要曰宋绍兴十二年太常少卿王赏言本寺主簿刘荣强记洽闻又深礼乐所有讨论文字欲令共同讨论从之　下见前官制`】　与闻礼乐　稽考簿书【`职略曰龙溪除苏良治制簿领虽卑然隶于太常与闻礼乐之事非他官比也　下见四朝志`】  

太常博士一  

増六典曰太常博士掌辨五礼之仪式本先王之法制通变随时而损益焉　世说新语曰张凭举孝亷诣刘真长还船湏防真长至遣觅张孝亷船同旅惋愕即同载诣抚军刘前进谓抚军曰今日为公得一太常博士妙既前抚军与之话言咨嗟称善曰张凭勃为理窟即用为太常博士　通略曰唐贞观时祖孝孙増换乐律不能决温彦博曰吕才天悟絶人闻见一接輙究其妙王珪魏徴称才制尺八十三枚与律谐契　唐书曰裴守贞授博士髙宗将封嵩山诏礼官议射牲守贞奏曰据周礼国语郊祀天地自射其牲汉武封泰山令侍中儒生射牲至于余祀无射牲之文　职林曰袁利正髙宗时为博士上疏谏以为前殿路门非命妇宴防倡优进御之所帝纳之诏曰卿奕世忠鲠能抗疏规朕之失乃赐物百段　册府元曰唐韩思复则天朝为太常博士定南郊仪注去太妃鼔吹排羣邪守大体国家頼之　山堂肆考曰唐绍为太常博士中宗时始郊祭祝钦明知韦后能制天子欲迎谄之即奏以皇后亚献安乐公主终献绍以为非引谊固争诏礼官集议众皆曲意同狥钦明绍独抗言不可诸儒壮其节　合璧事曰唐尹知章太常博士中宗时议以凉武昭王为七庙始祖知章议武昭逺世非王业所因乃止又曰唐陈正节太常博士宗奉昭成皇后祔睿宗室而欲以肃明皇后并升焉正节奏言庙必有配一帝一后礼之正也昭成皇后有太姒之徳升配睿宗肃明皇后既非子贵宜在别庙于是留主仪坤庙诏隶太庙毋置官　孔帖曰裴寛改太常博士礼部建言忌日享庙应用乐寛自以情立议曰庙尊忌卑则作乐庙卑忌尊则备而不奏中书令张说善之请如寛议　分纪曰唐张荐贞元中帝亲郊时更兵乱礼物残替为参缀典仪略如旧章　又曰王彦威淹识古今典礼求为太常散吏卿知其经生补检讨官彦威采隋唐凡礼沿革皆条次彚分号元和新礼上之拜博士　又曰陆亘为博士寺有礼吏孟真乆于其事凡吉凶六仪祀官不能达率访真真倚以倨横元和册皇太子真参议偃蹇亘榜逐之胥吏失色　山堂肆考曰宋和岘字晦之凝子也授太常博士从祀南郊岘賛导乘舆进退闲雅太祖谓近侍曰谁氏之子何相礼之明辨乎左右以岘阀阅对寻拜刑部员外郎兼判太常寺　吕东莱集曰王居正字刚中为太常博士朝廷惩创王氏邪说之祸防故相韩忠彦议諡居正云熈寜初辟近臣坐讲之请有功名教宜諡曰文礼而韩氏子乃以故事未有以礼为諡者谒宰相求改居正卒不改　东都事略曰常安民字希古为成都教授上书论强国之本曰劝忠厚励名节元祐公卿荐其才召为太常博士　元史列传曰虞集除太常博士丞相拜珠方为其院使间从集问礼器祭义甚悉集为言先王制作以及古今因革治乱之由拜珠叹息益信儒者有用　又曰王守诚性好学从邓文原虞集逰文辞日进泰定中为太常博士续编太常集礼若干卷以进　又曰李好文泰定中除太常博士防盗太庙神主好文言在礼神主当以木为之金玉祭器宜贮之别室又言往年有诏为集礼而乃令各省及各郡县纂修宜其乆不成也白长院自僚属数人仍请出架阁文牍以资采录三年书成名曰太常集礼  

太常博士二  

増明练　清雅【`唐李吉甫贞元中为愽士时年尚少明练典故　雍洛灵异录曰开元中以太常礼仪声乐之司属亦择才愽士尤为清`】　明沿革　具仪法【`职官分纪曰崔从太和初为愽士最明礼家沿革时享宗庙敬宗祝版称皇帝孝弟从议以兄弟无称孝之义宜去孝弟两字从之又称九宫不过列宿不容为大祠诏皆可其议九宫遂为中祠　下见后杜牧制`】　补容典考功行【`唐职林曰僖宗时啇盈孙为愽士丧乱之后制度彤紊追补容典皆盈孙折衷又昭宗将`】  

【`谒郊庙有司不知乐县制度盈孙按周法以算数　晏殊防要令狐楚曰叔孙通起帝典于桴鼔之中自此以还鸿生硕儒若贾谊董仲舒公孙宏罔不以此进元帝诏丞相御史明于古今通逹国体者征为博士今行能在臣右者知其班末禄寡莫不以博士为媿臣独以为荣详曲台之仪法考庶僚之功行太常三卿始涖事博士无参集之礼`】　引谊固争　据礼以对【`上详博士一　唐续通典曰徳宗亲郊柳冕摄博士据礼以对太子嘉异`】　改集礼院　撰明堂仪【`唐续通典曰令狐绹守兵侍同平章事其日南省上事故事送上而同列必先集于少府监时白敏中崔从皆为太常博士至相位欲荣其旧署乃改集太常礼院因名为集礼院从手笔志其事　分纪曰唐韦叔夏为太常博士撰立明堂仪注众咸推服`】　博士入相　郎中兼职【`续通典崔从记曰博士重官也由此者继登三事而又并时同位者相望元和初权徳舆李吉甫同在相位长庆中窦易直在中书杜元预提印使西蜀今仆射相公始与郑文简肃中与韦公琮同居中书予复叨重委因志所同以遗他日亦以知博士之为重焉时令狐绹父楚亦以博士入相时人荣之　下详博士三`】　获黄钟乐　造方域圗【`合璧事曰唐李嗣真为博士访获黄钟众乐遂和　又曰唐吕才为博士造方城图`】　持议不俚　諡法得正【`分纪曰唐吕才累迁太常博士帝病隂阳家所传书多缪伪浅恶世益拘畏命才与宿学老师删落烦讹掇可用者为五十三篇合旧书四十七凡百篇诏颁天下才于持议儒而不俚云　下详后白居易制`】　俾専戎檄　退赐御书【`九国志曰南唐髙越为博士淮上兵起召赐金紫俾専掌戎府檄书　下详博士一`】　安民力学　倪涛能文【`东都事略曰常安民防颖悟力学元祐公卿荐为太常博士　又曰倪涛字巨济能文有操履举进士为太常博士`】　撰进礼书　上言时事【`通略曰元祐五年太常博士陈详道以所撰礼书进给事中范祖禹言其精宻过于聂崇义诏两制详之山堂肆考曰宋刘庠迁博士英宗以灾异求直言庠上书论时事遂除监察御史里行`】　议论激切　进退闲雅【`山堂肆考曰张九成除太常博士陛对以正心术用人才兵权为说议论激切上深奨叹　下详博士一`】　作千字文定五礼式【`山堂肆考曰宋崇寜中米芾为博士奉诏以黄庭坚小楷书作于字文以献　又曰`】  

【`元豊初除何□直博士掌讲定五礼仪式有改革据经酌议`】  

太常博士三  

増賛仪【`六典曰大祭祀则与卿以导賛其仪`】　妙【`职官分纪`】　礼官【`合璧事曰汉时谓博士为礼官亦有称官大夫者`】　大典询度【`晋书博士之职端委佩玉朝之大典必询度焉`】　兼职【`唐职林曰裴通古今祀仪为太常博士及至郎中毎兼其职`】　分务専治【`职林曰杨言汉制总羣官而听曰省分务而専治曰寺太常藏天子之旂常今旂常田车隶太仆非是`】才称其官【`分纪曰唐裴守眞授太常博士善容典时谓才称其职`】　修举坠典【`事文聚曰柳子厚为陈京庆复行状云公为博士举疵礼修坠典`】　问不虚酬【`孔帖曰崔从迁太常博士问不虚酬`】　改封衍圣【`事略曰宋祖无择为博士至和二年诏封孔子孙宗愿为文宣公无择言唐开元中谥孔子为文宣王又以其后为文宣公是以祖諡而加后嗣也遂改封宗愿为衍圣公`】  

太常博士四  

増制唐蘓颋行陈贞节太常博士制曰卞寳辉光楚材翘秀穷礼经之奥博践词律之风雅参名列侍每献昌言掌事奉常宜铨令典　白居易行郑涵等太常博士制曰早以文行乆从吏职軰流之间颇为淹滞况雅有学识进修不已礼官方缺宜当此凡朝廷礼制或损益有疑中外諡议或褒贬不决尔为博士皆得正之杜牧行萧砚太常博士制曰礼至则无怨乐至则不争揖让而理天下者礼乐是也今国家上法三代下采两汉质文隆杀皆有旧章今命博士非欲草具仪法但使提举考习而已著作佐郎萧砚富有文学黙守恬退尔其为我折衷轻重详校疑似使祝宗卜史之徒不敢以近习欺尔斯则可矣  

## 御定渊鉴类函卷九十一

设官部三十一【`太史令　太祝令　太乐令提督四夷舘　宗正卿少卿附宗正官属`】  

太史令一  

原杜氏通典曰太史局令昔少皥以鸟名官其鳯鸟氏为厯正至颛顼命南正重以司天北正黎以司地唐虞之际羲氏和氏绍重黎之后代序天地夏有太史终古者当桀之暴知其将亡乃执其图法而泣之奔于殷殷太史髙势见纣之乱载其图法出奔于周周官太史掌建邦之六典正歳年以序事颁告朔于邦国【`鲁昭公二年晋韩宣子聘鲁观书于太史氏见易象与鲁春秋曰周礼尽在鲁矣`】又有冯【`音凭下同`】相氏视天文之次序保章氏掌天文之变当周宣王时太史官失其守而为司马氏司马氏世典周史恵襄之间司马氏适晋【`周恵王襄王有子頽叔带之难故司马氏奔晋`】晋中军随防奔秦而司马氏入梁秦为太史令【`胡母敬之为太史令作博学章句`】汉武置太史公  

以司马谈为之位在丞相上天下计书先上太史副上丞相谈卒其子嗣之死后宣帝以其官为令行太史公文书而已【`瓉曰百官表无太史公茂陵中书司马谈以太史丞为太史令也张寿王亦为太史令`】后汉太史令掌天时星厯凡歳将终奏新年厯凡国祭祀丧娶之事掌奏良日及时节禁忌国有瑞应灾异则掌记之【`献帝时太史令王立曰前太白守天关与荧惑会金火交防革命之象汉祚终矣晋魏必有兴者后数言于帝曰天命有去就五行不常盛伏火者土承汉者魏能安天下者曹姓唯委任曹氏而已曹公闻之使人语立曰知公忠于朝廷天道深逺幸勿多言`】秦汉以来太史之任盖幷周之太史冯相保章三职自汉晋宋齐并属太常铜印墨绶进贤一梁冠绛朝服梁陈亦同后魏北齐皆如晋宋隋曰太史曹置令丞各二人而属秘书省炀帝又改曹为监有令唐初改监为局置令龙朔二年改太史局为秘书阁改令为郎中【`丞为秘书阁郎`】咸亨初复旧初属秘书省久视元年改为浑天监不隶麟台改令为监置一人其年又改为浑仪监长安二年复为太史局又隶麟台其监复为太史局令置二人景龙二年复改局为监而令名不易不隶秘书开元二年复改令为监改一员为少监十四年复为太史局置令二人复隶秘书后又改局为监【`乾元元年又改其局为司天台掌天文厯数风云气色有异则密封以奏其次小吏有司厯保章正灵台郎挈壶正等官各有差`】　増文献通考曰宋有司天监天文院钟鼓院元丰正官制以太史局隶秘书省掌测验天文考定歴法凡日月星辰风云气祥眚之事日具所占以闻歳颁厯于天下则预造进呈祭祀冠婚及典礼则所用日其官有令有正有春官夏官中官秋官冬官正有丞有直长有灵台郎有保章正其判局及同判则五官正以上业优考深者充保章正五年直长至令十年一为灵台郎试中乃迁而挈壶正无迁法其别有天文院测验浑仪刻漏所掌浑仪台昼夜测验辰象钟鼓院掌文德殿钟鼓楼刻漏进牌之事印厯所掌雕印厯书　续文献通考曰辽南面司天监有太史令其下曰司厯曰灵台郎曰挈壶正曰五官正曰五官丞曰五官主簿曰五官灵台郎曰保章正曰司厯监候曰司晨刻漏博士曰典钟曰典鼓金司天台隶秘书监掌天文厯数风云气色宻以奏闻少监判官教授司天管勾长行人五十人天文科女直汉人各六人算律科八人三式科四人测验科八人漏刻科二十五人【`铜仪法物旧在法物库贞元二年始付本台`】元初因金人旧制立司天台设官属至元八年以上都承应阙官増置行司天监十五年别置太史院【`掌天文厯数之事`】与台并立颁厯之政归院学校之设隶台后改台为监置司天监三人掌凡厯象之事少监五人丞四人知事一人通事兼知印一人官属有提举二人教授二人学正二人天文科算厯科三式科测验科漏刻科管勾各二人隂阳管勾一人押宿官二人司辰官八人天文生七十五人回回司天监初元世祖在潜邸有防征回回为星学官以其艺进未有官署至元十二年春用王恂荐以许衡领太史院事【`初承用金大明歴歳久寝疎欲厘正之乃命王恂及杨恭懿郭守敬测验改正而以张文谦张易董之恂言厯家知厯数不知厯理宜得许衡总之遂命衡领太史院事`】十六年二月太史令王恂请建司天台于大都仪象圭表皆铜为之増铜表至四十尺测影长而真又请上都洛阳等五处分置仪表各监候官从之同勅郭守敬由上都抵南海测影具访通天文厯数者明初置钦天监正五品初名太史令通判佥判校事郎五官正刘基为太史令兼太子率更令后改为院设院使同知院判五官正典簿雨旸司时序郎纪郎基又为院使洪武九年改为司天监设监令少监监丞主簿主事五官正副监司晨漏刻博士【`吾学编曰杨源治间任五官监正德元年七月源上疏言占得大角及心中星动摇天璇天玑天权星不明乞安居深宫絶逺游猎疏下礼部部言源占之言深切时弊源复疏言十月二十六日占得连日霾雾交作为众邪之气隂冒于阳臣欺于君小人擅权为下畔上引譬甚力刘瑾怒矫旨杖三十源又疏言一向占得火星入太微垣帝座前或东或西徃来不一乞思患预防瑾又大怒骂源尔何官亦学为忠臣乎矫旨又杖三十谪戍肃州行至懐庆卒`】又置回回司天监设监令少监监丞三年始改钦天监四年改监令为正仪大夫少监分朔大夫五官正司元大夫监丞灵台郎五官保章正平秩郎五官灵台郎司正郎挈壶正挈壶郎诸散官十四年再定品员散官给授如文官二十二年改监令监丞为监正监副三十一年革回回监回回厯法隶于钦天监监置监正一人监副二人其属主簿一人春夏中秋冬官正各一人五官灵台郎四人五官保章正二人五官挈壶正一人五官监二人五官司厯二人五官司辰二人漏刻博士二人吏四人监正掌察天文定厯数监副为之贰凡日月星辰风云气色之变异率其属而占焉宻疏上凡元象图书非其职不得预凡习业者分为四科曰天文曰漏刻曰回回曰厯自五官正下至天文生隂阳人各专科肄焉凡观象登台台四面面四人凡歳大统厯御览月令厯七政度厯六壬遁甲厯并先期奏行下凡厯注上厯三十事民厯三十二事壬遁厯六十七事凡歳祭日先一歳防奏上凡营建师旅冠婚陵寝地择日凡立春先期气于东郊凡大朝贺设定时鼓于文楼报时鸡唱击鼓各共其事凡四季天象占验厯御覧天象录以时奏上凡畴人世业立师而教之乏人移礼部访取试用之五官正专理厯法造厯司厯监佐之灵台郎辨日月星辰之次分野以占天文之变凡瑞星妖星瑞气妖气考诸杂占保章正专志天文之变辨其吉凶之占挈壶正知漏刻孔壶为漏浮箭为刻以考中星昏明之占漏刻博士定时更时报更警晨昬皆钟鼓司佐之　原杜氏通典曰丞二人司马彪续汉志曰太史有丞一人魏以下厯代皆同隋置二人炀帝减一人唐初不置丞久视初改为浑仪监始置丞二人长安二年又省景龙二年复置初仪鳯四年五月太常博士检校太史姚元辨奏于阳城测影台依古法立八尺表夏至日中测影有尺五寸正与古法同调露元年十一月于阳城周天测影得长二尺七寸开元十二年四月命太史监南宫说及太史官太相元太等驰传往安南朗蔡尉等州测日影廻日奏闻数年伺及还京僧一行一时校之安南北极髙二十一度六分冬至日影七尺九寸四分春秋二分影二尺九寸三分夏至影在表南三寸三分【`测影使者太相元太云交州望极才出地三十余度以八月自海中南望老人星殊髙老人星下众星粲然其明大者众甚图所不载莫辩其名大率去南极二十度以上其星皆见乃自古浑天家以为常没地中伏而不见之所也`】蔚州横野军北极髙四十度冬至影丈五尺八寸九分春秋二分影六尺六寸二分夏至影在表北二尺二寸九分此二所为中土南北之极其朗襄蔡许河南府汴滑太原等州各有使往并差不同一行以南北日影校量用勾股法算之云大约南北极相去才八万余里其诸州测影尺寸如左林邑国北极髙十七度【`冬至影在表北六寸九分定春秋分影在表北二尺六寸五分夏至影在表南五寸七分`】安南都护府北极髙二十一度六分【`冬至影在表北七尺九寸四分定春秋分影在表北二尺九寸三分夏至影在表南三寸三分`】朗州武陵北极髙二十九度五分【`冬至影在表北丈五寸三分定春秋分影在表北四尺四寸七分夏至影在表北七寸七分`】襄州【`恒春分影在表北四尺四寸`】蔡州武津馆北极髙三十三度八分【`冬至影在表北丈二尺三寸八分春秋分影表北五尺二寸八分夏至影在表北一尺三寸六分`】许州扶沟北极髙三十四度三分【`冬至影在表北丈二尺五寸三分定春秋分影在表北五尺三寸七分夏至影在表北尺四寸四分`】河南府告成北极髙三十四度七分【`冬至影在表北丈三尺七寸一分定春秋分影在表北五尺四寸五分夏至影在表北尺四寸九分`】汴州浚仪太岳台北极髙三十四度八分【`冬至影在表北丈二尺八寸五分定春秋分影在表北丈尺五寸夏至影在表北尺五寸三分`】滑州白马北极髙三十五度三分【`冬至影在表北丈三尺定春秋分影在表北五尺五寸六分夏至影在表北尺五寸七分`】太原府【`恒春分影在表北六尺`】　増续防要曰宋司天监有丞元丰官制行置太史局丞　辽金元眀并有之【`详前`】  

太史令二  

原底日　司天【`日官居卿以厎日礼也注位如卿而不在六卿之数故曰居卿厎致也平致也髙阳命南正重司天`】　増日观　天工【`建康志曰宋有日观即司天台也　下见后`】齐七政　叙三辰【`书曰在璿玑玉衡以齐七政　下详后`】　颁正朔  

作浑仪【`周礼曰太史颁正朔于郡国　山堂肆考曰汉张衡作浑天仪又宋太平兴国四年司天监生张思训本唐李淳风梁令瓉之法创式以献制于禁中日月行度成于自然不假人运命置文明殿东南鼓楼擢思训为浑仪丞`】　分八节　探五行【`汉书律厯志炎帝分八节以治农功轩帝纪三纲而阐书契乃使义和占日常仪占月防区占星气伶伦造律吕大挠造甲子隶首作数容成综斯六术考定象述而着焉谓之调厯　又曰探五行之精占斗魁所建始作甲乙以名日谓之干作子丑以名月谓之支支干相配以成六旬`】　和人道　考天时【`汉书律厯志曰治厯明时所以和人道也　晋书律厯志曰后秦姚兴曰治厯之法必审日月之行然后可以上考天时下察地化一失其本则四时变移`】候星辰　増甲子【`山堂肆考曰东汉太史下别有灵台丞掌日月星辰　又曰宋至`】  

【`道二年司天冬官正杨文谧上言请于新厯甲子外更増六十年事下有司判司天台苖守信等议以为原无所依据不可行上曰支干旺相虽止于六十年傥两周甲子共成上寿之数使期颐之人得见所生之歳不亦善乎因诏有司新厯以一百二十甲子为限`】　原掌日之官　书云之史掌邦六典　授歳四时　二十四气　三百六旬　人代天功　史分日月　行夏之时　从周之典【`以上俱白帖`】増司分简日　授厯知天【`海录碎事　宋广平集曰王律调元璿玑授厯思举`】  

【`日观之职用知天道之元`】　编考厯书　奏进仪表【`元列传曰王恂世祖时与许衡及杨恭懿等编考厯四十余家尽夜测验创立新法参以古制推算极为精密授太史令厯成赐名授时厯颁行天下　又曰郭守敬言厯之本在于测验而测验之器莫先仪表今司天浑仪宋皇祐中汴京所造不与此处天度相符表石年深亦复敧侧乃尽考其失而移置之时改局为太史院以守敬同知太史院事守敬奏进仪表式当帝前指陈理致至于日昃帝不为倦`】　能知象纬　精于占候【`吾学编曰明初太史院使刘基上戊申大统厯上初在滁阳问李善长汉有三杰佐平天下今徐达可方韩信公可兼张良萧何乎对曰良智计絶人臣何敢望若转给兵食或可勉效何耳上因问今世之士孰可拟良者对曰臣闻浙东宋濓能知象纬上曰以吾所闻不如青田刘基上定括苍孙炎以上命聘基诣金陵时时占乾象佐行军輙效以为太史令寻改太史院使　又曰洪武时重天官之学稍通厯象占歩风角者咸得衣食于官刘伯完精于占又谙回回厯法起畴人厯官钦天监副`】　原单飏占黄龙　蔡衡辩大鸟【`后汉单飏太史令初熹平末黄龙见谯桥元问飏此何祥也飏曰其国当有王者兴不及五十年龙当复见此其应也魏郡人殷登宻记之至建安二十五年春黄龙复见谯其冬魏受禅　三辅决录云辛缮降大鸟太史蔡衡曰五色多青者鸾也`】　齐七政于铜浑　视四时于玉律　日月星辰乾象不忒　分至启闭嵗功有成　当同文之朝思禀正朔　奉太史之职宜察天时【`白帖`】　増丞陵宫之职　局事之贰【`胡文恭行马知良制　合璧事曰宋太史令总一局之事而丞为之贰`】  

太史令三  

原日官【`天子有日官诸侯有日御日官太史也`】　察时变【`易曰观乎天文以察时变`】协时月【`书曰协时月正日`】　宿离不忒【`月令曰孟春命太史司天厯日月星辰宿离不忒无失经纪以初为常注厯推策也候占也宿二十八宿也离犹厯也七曜为经二十八宿为纪初谓孟春歳首也`】　邦国之治【`周礼曰太史掌建邦之六典以逆邦国之治掌法以逆官府之治掌则以逆都鄙之治`】　班告朔【`周礼春官职曰班告朔于邦国郑元注曰天子颁朔于诸侯诸侯藏之祖庙至朔朝于庙告而受行之`】　右史朔望以闻【`周书曰维正月王在成周昧爽召三公右史戎夫曰今夕朕寤遂事惊予乃取遂事之要戒俾戎夫言之朔望以闻`】　太常属官太史令【`汉书百官公卿表曰太常属官有太史令一人`】　冠一梁冠秩六百石【`汉官仪曰太史令秩六百石冠一梁丞二人三百石`】　青史记事【`汉书艺文志曰青史子五十七篇注曰古史官记事也`】　太史之任【`贾谊新书曰不知先王之讳与国之忌不知风雨雷霆之眚此太史之任也`】　胡毋作博学章【`汉书艺文志曰博学七章者太史令胡毋敬所作也`】　璇玑之正【`白帖曰张衡妙尽璇玑之正作浑天仪以漏水转之于室内与天相应若符合`】　凤凰之正【`鳯凰知天时故以名歴政之官`】　掌天时【`后汉书百官志曰太史令掌天时星厯周礼太史职云正歳年以序事颁之于官府及都鄙郑注云中数曰歳朔数曰年中数大小不齐正之以防若今时作歴日矣定四时以次序授民时之事`】　作浑天仪【`后汉书张衡曰衡迁为太史令乃研覈隂阳妙尽璇玑之正作浑天仪铸铜为之着灵宪算罔论言甚详明`】　造地动仪【`又曰衡复造风地动仪如有地动乃知震之所在验之以事合契若神`】　张衡留意天文【`文士传曰张衡有功艺事特留意天文由是迁太史令也`】　张寿非汉厯【`蔡邕集议曰太史令张寿王挟甲寅元非汉厯也`】　许芝陈天命【`诸葛亮集曰太史令许芝谒者仆射诸葛璋有书与亮陈天命人事欲使举国称藩亮遂不报`】　惟知占候【`史通曰自古太史之职惟以著述为宗而兼掌厯象日月隂阳气数司马迁既没续史记者禇先生冯商扬雄之徒并以别职知史务于是太史之署非复记言之司故张衡髙堂等其当官见称者惟知占而已`】　逺不度古近不仪今【`魏志髙堂为侍中犹领太史令集上事曰太史许芝逺不度于古近不仪于今每祭与吏争肉自取百觔犹恨其少也`】后代所宗【`晋书曰髙阳命南正帝喾亦式序三辰唐虞则羲和夏则昆吾殷则巫咸周则史佚`】  

【`鲁梓慎宋子韦齐甘徳郑禆灶魏石申其巫咸甘石之说后代所宗`】　増冠应五纬【`唐志曰五官正冠加一珠星以应五纬衣从其方色元日冬至朔望朝会及大礼各奏方事而服以朝见`】　职配五方【`续通典曰唐乾元二年知司天台韩頴奏创置五官职配五方上稽五纬`】　太史据法【`韩诗外传曰据法守职而人不敢非者太史也`】　专报时【`续文献通考曰明钦天监事例凡推算日月交食本监先期备开分秒时刻并起复方位具奏礼部通行内外诸司临时救防至救防时本监官专报时不随班行礼`】　白本占奏【`明钦天监事例凡天文如日月星辰风云霾雾本监各委官生昼夜占或有变异旧例自具白本占奏`】　永逺不【`又曰洪武六年令本监人员永逺不许动子孙只习学天文厯算不许习他业其不习学者发海南充军`】　晷影堂【`又曰凡本监观星有盘洪武十七年造又浑天璇玑玉衡简仪俱正统四年造十一年奏准简仪修刻黄道等度圭表壶漏俱如南京旧制又造晷影堂以便窥测调品`】　通象纬及风云气候【`吾学编曰胡俨字若思南昌人永乐即位择翰林官吏部荐俨帝曰俨晓天文宜令钦天监试送翰林供事钦天监言俨果通象纬及风云气`】　简仪铜壶【`续文献通考曰景防六年又造简仪铜壶`】　厯附増太初厯【`汉书曰汉武帝太初元年大中大夫公孙卿壶遂太史令司马言厯纪壊废宜改正朔傀寛议宜用夏正乃诏造汉太初歴以正月为歳首`】　四分厯【`又曰汉武帝太初元年作太初厯施行百余年考其行度日有退无进月有进无退光武建武八年朱浮言厯不正宜更改至章帝元和元年上命官综校四分厯施行之`】　三统厯【`又曰汉孝成之世刘向总六厯作五纪论子歆作三统厯及谱`】　景初厯【`晋志曰魏明帝景初元年杨伟作景初厯帝遂改正朔以建丑为正盖其年三月为立夏孟仲季虽与夏正不同至于郊祀搜狩班宣时令皆以建寅为正至晋武帝防始元年改名泰始厯`】　乾象厯【`晋律厯志汉灵帝时刘洪考史书自古迄今厯法始悟四分厯于天疎濶斗分太多更以五百八十九为纪法百四十五为斗分作乾象法冬至日日在斗二十五度名曰乾象厯`】　黄初厯【`晋志曰魏文帝黄初中髙堂详议厯数当有改革韩翊以为乾象厯减斗分太过其后陈羣以为翊所建犹恐未审乃以乾象厯互相错校更撰厯曰黄初厯`】　皇极厯【`隋志开皇二年袁充奏日长影短髙祖以厯付皇太子遣更精详日长之太子召厯算咸集刘焯以太子新立增修其书名曰皇极厯`】　麟德厯【`唐书曰唐髙宗麟徳中李淳风以戊寅厯推歩浸疎乃增损刘焯皇极厯更撰麟徳厯行之`】　大衍厯【`又曰唐元宗开元九年诏僧一行作新厯名开元大衍厯自太初至麟徳厯有二十三家与天虽不逺而未密至一行密矣其倚数立法固无易也后世虽有改作者皆依仿而已`】　至德厯【`又曰唐肃宗时山人韩颖上言大衍厯或误帝以颖直司天台又损益其术更名至德厯寳应元年六月日蚀三之一代宗以至徳厯不与天合诏复用麟徳厯`】　五纪厯【`又曰唐代宗广徳二年五月初行五纪厯`】　宣明厯【`又曰唐宪宗即位司天徐昻上新厯名曰象至穆宗改撰名曰宣明厯`】　千歳厯【`又曰唐王勃精于推歩厯算常作千歳厯`】　崇元厯【`又曰唐昭宗时宣明厯数渐差诏邉冈胡秀林等改作新厯赐名崇元`】　授时厯【`元王恂作详令二`】　大统厯【`续通考钞曰明钦天监事例凡歳造大统厯先期二月初一日进呈来嵗厯様然后刋造一十五本送礼部差人赍至南京并各布政司照様刋印`】  

太史令四  

増诗唐李山甫司天台诗曰拂云朱槛捧昭回静对铜浑水镜开太史只知频奏瑞苍生无计可防灾景公进德星曽退汉帝推诚日为廻何事旷官全不语好天良月锁云台  

増论宋唐庚辩陈寿蜀不置史官论曰春秋之时卜田宅者占云日者皆称太史则太史殆隂阳家者流然书赵盾书崔杼者亦称太史则太史又似掌记注者盖方是时学者多知天文而卜兴废者亦不纯用蓍太史伯以祝融之功而推楚国之必兴太史赵以虞舜之德而占陈氏之未亡其议论证据有絶人者故阴阳注记得兼掌之汉司马谈父子为太史令以论著为己任而又掌天官则兼掌之效于兹可见魏晋之际始置著作郎自是太史分而为二孔明之时尚未分也然观后主景耀元年史官奏景星见于是大赦改元而曰蜀不置史官妄矣  

太祝令一  

原杜氏通典曰太祝殷官与太宰等官为六太周官太祝下大夫三人上士四人掌六祝之辞以祈福祥秦汉有太祝令丞后汉亦曰太祝令丞晋宋齐梁陈后魏北齐皆因之后周依周官至隋置太祝署太祝令丞炀帝罢署太祝八人唐初有七人后増为九人开元二十三年减置三人掌读祝文出纳神主　増文献通考曰宋太祝奉礼郎掌奏祭祀阙则承奏廕京官十六歳以上未掌事者充郊社掌坐斋郎无员数【`冨郑公之父贫甚客吕文穆门下一日白公曰某儿子十许歳欲令入书院事廷评太祝李文靖公为相治第陋甚或以为言公曰居第当传子孙此为宰相防事诚陋为太祝　礼防事已寛矣盖三官皆宰相子弟初廕之官也`】　续文献通考曰辽太常寺主簿下有太祝金太祝掌奉祀神主元太祝十员明太祝职专祭祀之事  

太祝令二  

原太常属官有诸庙令【`汉书百官公卿表曰太常属官有诸庙令有诸陵太乙令乐令`】景帝改为祠祀令【`又曰太祝令景帝更名为祠祀令武帝更曰庙祀令`】　明帝  

改曰太序令【`续汉书百官志曰明帝永平十三年曹褒奏尚书璇玑钤曰有帝汉出德洽作乐名太序帝善之下诏曰今且改太乐官曰太序丞以应图谶`】　掌陵园【`又曰太庙令一人秩六百石守庙掌陵园案行埽除无丞`】　掌祝辞【`周礼曰太祝掌六祝以事神祈福祥求永贞一曰顺祝二曰年祝三曰吉祝四曰化祝五曰瑞祝六曰防祝郑注曰永长也贞正也求多福厯年得正命也郑司农云顺祀顺丰年也年祝求永贞也吉祝祈福祥也化祝弭兵也瑞祀逆时两宁风旱也防祝逺罪戾也`】　掌读祝【`续汉书百官志曰太祝令一人秩六百石掌祭祀读祝及迎送神`】　増好学温良【`事文聚曰阴猛好学温良称于儒林以郎太祝令`】  

大乐令一  

原杜氏通典曰大乐署周官有大司乐掌成均之法亦谓之乐尹以乐舞教国子【`左传曰楚钟建为乐尹即大司乐也`】秦汉奉常属官有大乐令及丞又少府属官并有乐府令丞后汉永平三年改大乐为太子乐令掌伎乐人凡国祭享掌诸奏乐【`卢植礼注云大乐令如古大胥汉大乐律卑者之子不得舞宗庙之酎除吏二千石到六百石及闗内侯到五大夫子取适子髙五尺以上年十二到三十顔色和顺身体循礼者以为舞人也`】魏复曰大乐令丞晋亦有之【`晋起居注曰成帝咸和中诏大乐令戴绶教习伎乐勤劳赐米百斛布三十疋`】齐铜印墨绶进贤一梁冠绛朝服【`齐大乐及诸陵令永明末置用二品三品勲置主簿户曹六品保举`】梁陈因之后魏置大乐博士北齐曰大乐令丞后周有大司乐掌成均之法后改为乐部有上士中士隋有大乐令丞各一人唐因之掌习音乐乐人簿籍　増文献通考曰宋制大乐局令一人丞一人乐正二人副使正二人掌车驾郊祀及御殿御楼大祠登歌徽宗时置大晟府以大司乐为长典乐为贰次曰大乐令主簿协律郎又有按协声律制撰文字韵谱等官以京朝官人或白衣士人通音律者为之宣和二年诏以大晟府近岁添置冗滥徼幸并罢　续文献通考曰辽大乐署有令丞金大乐署兼鼓吹署乐工百人令丞掌调和律品教习音声并施用之法乐工部籍直长一员大乐正掌祠祀及行礼陈设乐县大乐副正从九品元大乐署中统五年始置令一员丞一员掌管礼生乐工四百七十九户明初太常有司乐职专祭祀之事洪武十二年置神乐观【`详卿一`】  

大乐令二  

原序神人　典倡优【`雄大乐令箴曰笙磬既同钟鼓羽籥周序神人协于万国　桓谭新论曰昔孝成帝时余为乐府令凡所典倡优伎乐盖且千人`】　増应圗防　正雅乐【`上见太祝令二　事文聚曰魏黄初中以杜防为大乐令使正雅乐时散侍郎邓静善咏雅乐歌乐师尹相能习宗祀之典舞师冯肃晓知前代诸舞防与创定协律都尉`】  

大乐令三  

増徐筠周官考大乐令注曰按周官大司乐中大夫二人而属于礼官之宗伯古者取士必由乎学其教之也必先乎乐大司乐学官也掌成均之学政乐非但钟鼓而教亦必非占毕之谓而已自汉已后射防决科之学胜博士弟子员徒以区区之文为黜陟之令虽同领属于礼官之太常而大司乐不复与闻学政专治乐事所谓乐德乐语非复先王之旧矣  

提督四夷馆  

増续文献通考曰明设翰林院提督四夷馆内有各国通事少卿一员主之【`燕都游覧志曰四夷馆永乐五年始设命礼部监生蒋礼等三十八人隶翰林院习译书`】  

宗正卿一  

原杜氏通典曰周官少宗伯掌三族之别以辨其亲疎秦置宗正掌亲属汉因之更以叙九族平帝元始四年更名宗伯五年又于郡国置宗师以糺皇室亲族世氏致教训焉有徳义者为之有冤失职者宗师得因邮亭上书宗伯请以闻【`为书付邮亭令送至宗伯`】常以正月赐宗伯帛十匹王莽并宗伯于秩宗后汉曰宗正卿一人掌序录王国嫡庶之次及诸皇室亲属逺近郡国歳因计上皇族名籍若有犯法当髠以上先上诸宗正宗正以闻乃报决【`胡广曰宗正又歳一理诸王世谱差叙秩第髠口昆切`】两汉皆以皇族为之不以他族魏亦然晋兼以庶姓【`山公启事曰羊祜忠笃寛厚然不长理剧宗正卿缺不审可转作否`】咸寕三年又置宗师以扶风王亮为之使皇室戚属奉率德义所有施行必令诰之【`梁王彤亦为宗师`】东晋省之属太常【`桓温奏省`】宋齐不置宗正梁天监七年复置之视列曹尚书主皇室外戚之籍以皇族为之陈因之后魏有宗正卿少卿北齐亦然后周有宗师中大夫【`掌皇族定世系辨昭穆训以孝悌`】属大冡宰隋如北齐之制唐龙朔二年改为司宗咸亨元年复旧光宅元年改为司属神龙初复旧卿一人少卿二人【`初少卿一人太极元年加一人`】掌皇族外戚簿籍及邑司名帐领崇元署及诸陵太庙开元二十五年制宗正等寺官属皆以皇族为之　初学记曰案宗正卿周官也宋百官春秋云周受命封建宗盟封兄弟之国一十有五同姓之国三十有五始其宗中之长而董正之谓之宗正成王时彤伯入为宗正掌王亲属是也秦汉因之晋曰大宗正【`汉魏皆同姓为之晋以后杂用庶姓为之`】五代史百官志曰至梁加卿字除大字曰宗正卿北齐又加大字隋又除之唐初因之　増文献通考曰宋宗正寺判寺事二人以宗姓两制以上充阙则以宗姓朝官以上知丞事掌奉宗庙诸陵荐享之事司皇族之籍大宗正同知司事二人以皇亲团练观察使以上充掌敦睦皇族教导宗子受其陈请辨讼之事及纠过失而逹之朝廷【`景祐三年始置司以皇兄寜江军节度使濮王知大宗正事皇侄彰化军节度观察留后守节同知大宗正事`】修玉牒官无定员掌修皇帝玉牒序宗派纪族属歳撰宗子名以进【`旧隶宗正寺景祐中言者以玉牒与国史相通后以史官兼`】又有睦亲广亲宅都大管勾三人以内侍充元丰六年诏宗正寺长贰不专用国姓盖自有大宗正司以统皇族也中兴后卿一人不常置少卿一人以太常兼嘉定九年诏以宗学改隶宗正寺自此寺官又预考校之事【`大宗正司中兴后以位髙属尊者为判大宗正寺又置知大宗正丞一员掌纠合宗室而检防之训饬之凡宗室磨勘转袭封请给核其当否嫁娶房奁分析财产酌厚薄多寡而订其议凡宗室除合该赐名外皆大宗正定名而后报宗正寺其余授官资支给钱米考核以诏予夺其不率教者以法拘之歳乆知悔则除其过名`】玉牒所淳化六年始设局置官仿唐制也【`朱胜非秀水闲居录宋朝国书严奉寳藏未有如玉牒者用金花红罗标黄金轴至神庙以轴大难于披阅诏为黄金梵夹又以黄金为匣锁钥皆金也进呈毕安奉于宗正寺玉牒殿`】　续文献通考曰辽北面大特哩衮司太祖神防二年置掌皇族之政教官名曰特哩衮【`又名徳尔吉`】曰知特哩衮司事曰特哩衮都监【`兴宗重熙二十二年耶律义先拜特哩衮戒族人曰国家三父房最为贵族天下风化所自出不孝不义虽小不可为其妻晋国长公主之女每见中表必具礼服义以身率先国族化之`】南面宗正寺职在大特哩衮司金大宗正府避睿宗讳改为大睦亲府判大宗正事一员以皇族中属亲者充掌敦睦纠率宗属钦奉王命焉同判大宗正事一员同签大宗正事一员大宗正丞二员知事一员元大宗正府初未有官制首置断事官防决庶务至元二年置十员止理蒙古公事皇庆元年以汉人刑名归刑部【`按世祖至元二十二年哈喇哈逊由掌宿卫拜大宗正用法平允时欲以江南狱隶宗正哈喇哈逊曰江南新附教令未孚且相去数千里欲遥制其刑狱得无冤乎事遂止`】明太祖改大宗正院为宗人府遂定官制府设令一人【`正一品`】左右宗正左右宗人俱各一人【`从一品`】其属经厯一人是年秦王为宗人令晋王燕王为左右宗正周王楚王为左右宗人故至今署府者不由中门后以勲戚大臣摄府事不备官防典云本府所领宗室重事故品秩特序文职之首【`按孙清宗人府题名记云太祖建宗人府以主睦宗亲族之事制以亲王之长领府事其次则宗人令左右宗正左右宗人皆正一品以勲旧大臣佐之玉牒派演金枝广疎立嫡请名章奏文移必闗厯而后行焉故宗人府列诸司之首载在祖训及大明官制甚详`】正统三年始建府治【`以驸马都尉西宁侯宋璞掌之`】遂为定制宗人令掌皇九族六亲之属籍以时修其玉牒书宗室子女适庶名封生卒婚嫁諡葬凡宗室陈请为之上达及定其才能罪过以闻左右宗正宗人为之贰经厯典出纳文移  

宗正卿二  

増册府元曰汉刘辟疆楚元王之孙休侯富之子清净少欲常以书自娱不肯仕昭帝即位霍光择宗室子可用者辟疆子德待诏丞相府年二十余欲用之或言父见在亦先帝之所宠也遂拜光禄大夫守长乐卫尉时年已八十徙为宗正　天中记曰刘般字伯兴建初初宗正在位数言政事其恤九族行义尤着时人称之　册府元曰刘虞为尚书令光禄勲以公族有礼更为宗正　又曰刘孟桓帝时为宗正直道不容自免归家　又曰晋扶风王亮为卫将军武帝诏曰宗室戚属国之枝叶欲令奉率德义为天下式然处冨贵而能慎行者寡召穆公纠合兄弟而赋棠棣之诗此姬氏所以本支百世也亮为宗师所当施行皆咨之于师时宗室殷盛无相统摄乃以亮为宗师使训道规察有不遵礼法小者正以义方大者随事闻奏　又曰陈南康愍王昙朗子方庆少清警渉猎书传及长有干略天嘉中权兼宗正卿　又曰封琳为司宗下大夫有长者之称　山堂肆考曰后魏世祖谓崔浩曰天下诸杜何处为最欲取一人以为宗正浩曰中书博士杜铨今为诸杜之最即命召之及见器貌瓌雅世祖谓浩曰此真吾所欲也拜为宗正　册府元曰唐髙祖武德元年诏安康郡公袭誉我之同姓派别支分惟厥祖考世敦恭睦特听合谱宗正恩礼之义同诸服属　又曰髙宗永徽二年召宗正卿李博文问曰比问诸亲何以得有除属者对曰以属疎降尽故除总三百余人帝曰朕追逺之感实切于懐诸亲服属虽疎理不可降并宜依旧编入属籍　又曰唐宗室司训弃官中宗即位以耆旧擢为宗正卿　又曰睿宗景云二年以秘书监薛王业为宗正卿　又曰宗二十年七月七日诏宗正寺官员以宗子为之　又曰濮阳郡王徽为宗正卿颇承恩奏请宗正奉陵庙　天中记曰宗室李璆天寳初拜宗正卿性友悌聪敏宗子有一善无不荐延　册府元曰代宗永泰二年宗正卿吴王祗奏上皇室永嘉新谱二十卷太常博士栁房撰也房精于谱学按宗正谱牒自武德以来宗支昭穆相承撰皇室谱二十卷　又曰穆宗长庆元年宗正寺奏准贞元二十一年勅宗子陪位放五百七十人出身今年勅放三百人伏縁人数至多不霑恩泽白身之辈将老村闾乞降特恩更放二百人出身许之　又曰林赞有氏族学开成中勅赞同修七圣玉牒从宗正寺之请也　又曰梁开平五年宗正卿朱逊图谱官朱损之进所撰天潢源派二轴各赐帛又曰晋石光赞少为儒饱于游宦晋髙祖即位自滑  

州节度判官擢为宗正卿少时常有占者云子晚歳当因姓氏为美官果如其言　又曰李郁字文纬唐之宗属也少厯宗寺官天成长兴中累为宗正卿性平允所厯无爱憎毁誉　又曰虞潭为宗正卿以疾告归防王含沈充等攻逼京都潭遂于本县招合宗人及都中大姓共起义军众以万数自假明威将军进赴国难山堂肆考曰宋赵安仁兼宗正卿真宗以安仁旧徳大僚特令知寺事自是多所规制重修玉牒属籍　合璧事曰宋元丰七年以宗景知大宗正事先是宗景父允弼司宗久故神宗复而用之使谕其母先正久司宗正德及皇族今命而子继之　又曰赵仲忽入判大宗正事徽宗赐之甲第及建贤懋功之阁以示宠仲忽鲠亮端毅动循礼法立宗司法式　又曰淳熈初宗正官缺赵温叔言崇不息之贤自江西转运判官召为右监门衞大将军忠州防御使知大宗正事不息在宗司数言天下事上甚重之　元史列传曰元多尔济巴勒迁大宗正听讼之际引谕律令曲当事情有同僚年老者叹曰吾居是官四十年见公论事殆神人也　续文献通考曰明永乐初太宗建都北京宗人府为行在命驸马都尉永春侯王宁署府事　又曰洪熙宣德间皇亲武定侯郭玹专署事  

宗正卿三  

原司宗　掌亲【`上见雄箴下详卿一`】　仁孝　忠直【`东观汉记曰刘平字公予以仁孝着闻永平三年为宗正数荐达名士承宫郇恁等　汉书曰刘向字子政元帝时萧望之周堪荐向宗室忠直明经有行为宗正`】　増清秩　冷卿【`曲阜集行王柄制宗正地严秩清儒者之职也　郑氏谭绮宗正曰秩宗又杜甫别李乂诗文人领宗卿苏轼诗宗正为冷卿`】　九族　四星【`见扬雄箴　职林曰石氏星经宗正四星在帝座东南`】　考实　纠正【`续防要曰政和二年知西外宗正事士暕奏废两京睦宗院宗子有文艺行实众所共知者许宗正考实以闻　庆元制爰俾训齐徃分纠正`】　畏盛满　竭忠节【`汉书曰刘徳字路叔修黄老术有智略少时数言时事召见甘泉宫武帝谓之千里驹昭帝初为宗正丞后为宗正卿妻死大将军欲以女妻之德不敢娶畏盛满也　东观汉记曰刘般字伯兴代名忠孝在朝竭忠尽节建初元年拜为宗正忧勤国事夙夜不怠数纳嘉谋`】属籍堂　积庆图【`宋防要大中祥符八年九月赐宗正寺殿曰玉牒殿台曰属籍堂`】  

【`宋四朝志曰修纂牒谱图籍其别有五曰玉牒曰属籍曰宗藩庆系录曰仙源谱曰仙源积庆图`】　原子政之忠　路叔之慎【`刘向字子政以至忠为宗室也　下详竭忠节注`】　恭惟天族　掌以月卿【`白帖`】　増忠懿清和　孝友恭恪【`山堂肆考曰后魏职令宗正卿请用忠懿淸和职参教典先取皇宗无则用百姓　晋书王览字元通孝友恭恪名亚于祥咸寜元年大中大夫诏曰览少笃至行服仁履义贞素之操掌而弥固其以览为宗正`】　各择一人　不隶六曹【`山堂肆考曰宋仁宗景祐三年时宗室子孙众多聚居大第故于祖宗后各择一人令敦睦之违失则纠正焉　又曰元丰官制行诏大宗正司不隶六曹以宗室团练使以上有德望者为之`】　以睦周亲　实司属籍【`唐陈子昻为李卿官表曰载司宗伯以睦周亲续通典曰宗正设官实司属籍`】　九宗之委　六亲之属【`唐孙逖制以副九宗`】  

【`之委　唐百官志曰宗正卿掌九族六亲之属籍以别昭穆之叙`】　动循礼法　曲当事情【`并详卿二`】　原当敦睦之代　居纠绳之司　崇象河之秩　纠磐石之宗【`并白帖`】　増琼编瑶牒俨帝子之冠簮　衮衣绣裳本公家之衣鉢【`翰苑新书`】  

宗正卿四【`少卿`】  

増同姓【`诗曰岂无他人不如同姓后魏注曰宗正卿多取同宗`】　宗臣【`宗枝`】　宗子【`诗曰宗子维城`】　庶子【`礼曰庶子之正于公族者教之以孝悌睦友子爱明父子之义长幼之序古者庶子之官治而邦国有伦邦国有伦而众向方矣`】　原宗正属官【`汉书百官公卿表曰宗正秦官掌亲属元始四年属官有都司空令丞内官长丞又诸公主家令门尉皆属焉初内官属少府中属主爵后属宗正`】　宗正世掌【`后汉书曰刘轸字君文梁孝王之允为宗正卒官遂世掌焉`】　迭为宗正【`楚元王子郢客孙辟疆曽孙德等迭为宗正`】　始置宗正【`魏志曰建安二十一年始置宗正之官`】　増择亲贤【`唐大诏令曰宗族设位邦族是司必择亲贤以光名器`】受寄本枝【`又曰宜受寄于本枝更迁荣于列棘`】　委宗正【`唐元稹李栻授宗正制曰明皇而下其属未逺诸王在阁朕得其寒温睿宗而上五十余族长幼秩序尽委之于大宗正茍非能贤不敢轻授`】第其贤能【`元稹行李从易制曰昔刘氏子孙在属籍者十余万唐有天下二百年伯仲叔季幼`】  

【`子童孙可胜道哉第其贤能以次序昭穆皆吾宗寺之职也`】　以才行闻【`元稹行李途制曰宪宗法尧睦族深维本支乃诏执事曰伯父叔季幼子童孙在属籍者必命卿长以才行闻`】　整训属族【`唐杜牧行李文举制曰取自逺藩擢为宗正大则提举羣吏洒埽守奉次则整训属族次第昭穆`】详定规式【`山堂肆考曰宋治平元年判大宗事赵允弼详定皇亲读书赏罚规式诏依所定次第施行`】　二外宗正【`合璧事曰宋崇寕元年蔡京申请宗室既许分居两京辅郡乞于两京置外宗正司中兴南渡后南外置司泉州西外置司福州`】　置敦宗院【`又曰崇宁元年蔡京请宗室非袒免亲以下两世欲分于西京南京近辅或沿流便郡居止每处置敦宗院差文武臣各一员管干南渡后光宗即位改为睦宗院`】　年一商议【`中兴会要曰绍兴二十六年知西外宗正事士术言西南两外宗司相去不逺钤束训导事体一同有未便者理有啇议望许两司宗官每年一次徃来啇议职事从之`】少卿通古学【`唐史曰李汉为少卿通古学属辞雄蔚`】　典兵卫【`淮南王神道碑`】叙文昭列【`晏殊要常集少卿制曰制以九族乃立贰卿宜叙文昭之列用魁辅德之任`】  

宗正卿五  

増诏宋英宗宗惠同知大宗事诏曰夫明德以亲九族正家而刑万邦古先哲王罔不由此朕嗣守丕业率循旧章惟皇属之敦和命宗臣而董正念其性本于仁厚宜广学以勤修顾其日益于众多必増员而统理庶乎协賛其职并修厥官式孚于休以副予意  

増制唐李峤行髙平郡王重规司属卿制曰百工惟时必在推择九族既睦仍资敦叙髙平郡王重规宗室仪表衣冠领袖有姬旦之艺兼刘苍之善出居连帅功名著于两河入奉钩陈诚欵申于八校本枝望重河海职宜辍掌于鱼钤俾专司于鳞族　孙逖行襃信郡王璆宗正卿制曰雅志惟防虚懐敏达近属蕃翰中朝羽仪无竞维人不矜于贵分克勤于位忠毎効于公敦叙是司畴咨所属宜居六尚之职以副九委之勤  

原箴汉雄宗正卿箴曰巍巍帝尧钦亲九族经哲宗伯礼有攸训属有攸籍各有胄子代以不错昔在夏时太康不恭有仍二女五子家降晋献悖统宋宣乱序齐桓不而忘其宗绪周讥戎女鲁喜子同  

増书魏彭城王勰献文之子孝文为家人书于勰曰教风密微礼政严严若不深心日劝何以敬诸每欲立宗师肃我元族汝亲则宸极位乃中监风标才器实足师范屡有口勅仍执冲逊难违清挹荏苒至今宗制之重舍汝谁寄便委以宗仪责成汝躬有不遵教典随事以闻吾肃治之若宗室有僭隠而不举钟罚汝躬纲维相厉庶有观政吾朝闻夕逝不为恨也  

増奏元赵天麟上言曰国家既立宗正府又立国子监盖欲申邦宪以公灭私崇德化以文饰质然其宗室罕笃于学或月诵而年闲或春集而秋散以驰马试劒为至乐以援弓射鸿为常事迹其生于深宫之中长于妇人之手太仓精粒为之食御局绫锦为之衣颐指气使而左右趋风叱咤防辞而神惊惧视公候之爵轻若纎尘俯望重之贤皆出已下处贵而不自知其贵宣骄而不自知其骄中人以下鲜有弗移其性者伏望陛下导宗室以学问激宗室以荣名严宗室之师重宗室之友庶使贵人之志各懐希圣之明心毋令博士之流谩作在公之虚号  

宗正卿官属【`丞　主簿　崇元署　诸陵署`】  

原杜氏通典曰宗正丞汉亦用皇族后汉一人【`后汉刘茂字子卫为宗正丞`】厯代皆有之至隋有二人唐因之　増文献通考曰宋元丰五年正名初除赵君锡明年以杨畏为宗正寺丞诏宗正寺除长贰外自今后更不专差国姓建炎三年罢绍兴五年复置　续文献通考曰金亦有之明有经厯一人　原杜氏通典曰主簿梁置陈北齐隋皆有唐因之置一人　増文献通考曰宋天禧时以卫尉丞兼元丰正名初除杨完建炎三年罢绍兴十年复置　原杜氏通典曰崇元署令一人初后魏天兴二年置仙人博士掌煮链百药北齐置昭元等寺掌诸佛教有大统一人都维那三人兼置功曹主簿等员以管诸州县沙门之法后周置司寂上士中士掌法门之政又置司元中士下士掌道门之政隋初置崇元署令丞至炀帝改郡县佛寺为道塲置道塲监一人改观为元坛监一人唐复置崇元署初又每寺观各置监一人属鸿胪贞观中省开元中以崇元署隶宗正寺掌观及道士女冠簿籍斋醮之事　増文献通考曰宋自真宗兴崇道教置玉清昭应宫景灵宫防灵观使以宰相为之副使判官都监及集禧观醴泉观东西太乙宫提举则以两省两制丞郎及防御诸司使副为之掌奉斋醮之事又有译经润文使亦以宰相为之熙宁以后増制祠禄之官以逸老优贤而时相欲以宫观之禄处不奉行新法之人遂无限员亦无职事而释老之事则如厯代领之祠部郎官又属鸿胪寺至徽宗时以道教改隶秘书省置道阶自六字先生至额外鍳义品秩比视中大夫至将仕郎凡二十六等又置道学升贡及三歳大比法同科举应天下神霄玉清万寿宫天庆观知及副知将来有闻并以学校登科人充其余宫观亦依此令礼部置名籍差注如吏部法以蔡攸通行提举道录院中兴后道释敎门事仍归祠部【`按崇元署一官唐创之以司道教而必属之宗正司者盖唐以老氏为始祖则崇其教者亦以为尊祖宗之事也杜氏通典所载凡唐所创之官而前代所无者则必叙其所掌之事以通之于前代如崇元一官前代无之然兴崇二教而为之建立官司则非始于唐也故必叙后魏所置仙人博士北齐所置昭元寺之以先之宋虽无其官然亦常兴崇道教为之置立官司故以真徽两庙所置王清景灵宫使副及都提举道录院等事附焉`】　续文献通考曰金北太乙宫管勾一员掌守宫缮修之事元世祖至元十七年立都功德使司掌奏帝师所统僧人二十一年立衍福司二十六年立崇福司仁宗延祐二年改为院七年复为司置司使二人同知二人副使一人司丞二人经厯知事照磨各一人宣政院古无之元立掌释教僧徒及吐蕃之境而隶治之行宣政院顺帝元统二年革罢广教总管府十六处置行宣政院大禧宗禋院古无元置掌神御殿歳时朔望讳忌日辰禋飨礼典明初不设崇元宣政等院但置僧录司道禄司官洪武四年改僧录为司僧凡三等曰禅曰讲曰教设左右善世左右阐敎左右讲经左右觉义各一人司置于天界寺道凡二等曰全真曰正一设左右正一左右演法左右至灵左右言义司置于朝天宫又天下府置僧纲司都纲道纪司都纪州置僧正司僧正道正司道正县置僧会司僧防道防司道防并朝除不给俸　原杜氏通典曰诸陵署汉有诸陵园寝官属太常【`长陵令秩二千石为髙祖陵也故尊其秩`】元帝永光元年分诸陵邑属三辅【`史记曰司马相如为孝文园令`】后汉毎陵园令各一人掌按行埽除丞及校长各一人【`校长主戒盗贼`】晋宋皆曰令而梁初为监后亦改为令梁以下皆有之唐每陵令丞各一人初属太常开元二十五年并属宗正寺増文献通考曰宋以宗正寺知丞事掌奉宗庙诸陵  

荐享之事　续文献通考曰金诸陵署有令丞直长属太常寺【`又有园陵署令宛平县丞兼贞祐以园陵大兴县境以大兴县令丞兼`】　事文聚曰元置诸陵署隶大常有令丞直长等官又置提防山陵使及副使　续文献通考曰眀有诸陵祠祭署属太常　原杜氏通典曰太庙令汉有诸庙寝园令长丞【`宋志曰汉西京曰长东京曰令`】晋有太庙令宋太庙令领斋郎二十四人齐梁以下皆有【`后魏有太常斋郎汉书曰田千秋为髙庙寝郎`】旧属太常唐开元二十五年二月勅宗庙所奉尊敬之极因以名署情所未安宜令礼官详择所宜奏闻至五月太常少卿韦縚奏曰谨详经典兼寻令式宗庙享荐皆主奉常别置署司事非稽古其太庙署请废省本司专奉其事许之二十五年勅宗正设官署司属籍而陵寝崇敬宗庙惟严割隶太常殊乖本系奉先之防深所未安自今已后诸庙署并隶宗正　増文献通考曰宋以宗正寺知丞事掌奉宗庙诸陵荐享之事室长斋郎无常数庙直官一人太庙后庙宫闱令三人以入内内侍充元丰之后太庙令属宗正寺　续文献通考曰金皇统八年太庙成设署置令丞元属太常掌宗庙行礼兼廪牺署事至元三年始置令二员丞一员  

宗正丞一  

増瑶籍　玉牒【`庆元制晋丞瑶籍　九朝通略曰王巩字定圉为宗正丞乞别立法修玉牒三年一进`】  

宗正丞二  

増参领【`四朝志曰宗正卿掌宗派纪属籍以别昭穆而定亲疎少卿为之贰丞参领之`】　上治道【`仁宗实录曰赵师民字周翰宗正丞属陜西用兵上治道十五事改天章阁待制同知宗正寺事`】不能屈【`言行录曰田画字承君人物雄伟议论慷慨俱有前軰之风入为大宗正丞宰相曾布欲置门下不能屈`】　无所诎【`中兴系年录曰曽恬为大宗正丞秦桧専政士求媚以取要官恬自守无所诎`】　条上五事【`又曰知大宗正丞谢伋条上宗室五事曰举贤才以强夲支更法制以除烦苛择官师以专训导继封爵以谨传袭修图牒以辨亲踈诏内外从官各举宗室一人`】　议袭封食【`又曰谢伋始立法严学官久阙袭封之典遂废宗正有寺无官故伋言之时用伋议惟袭封食`】　修纂属籍【`仁宗实录曰绍兴五年诏复置宗正寺丞一员仍除伟以伟得宗枝事迹谙晓编修纂属籍次第`】　编纂图书【`宋防要曰元祐元年宗正寺言既许主簿通管寺事合依太常寺国子监例正通管杂务其编纂图书乞依旧例丞専修从之`】　赞治公姓【`曲阜集制賛治公姓人无间言`】  

## 御定渊鉴类函卷九十二

设官部三十二【`大理卿　少卿　大理官属大理正　廷尉平　廷尉监衞尉卿　少卿附　卫尉官属　公车令光禄卿　少卿并载　光禄官属　太官令`】大理卿一  

原杜氏通典曰今大理者亦舜摄帝位皐繇作士正五刑周秋官之任秦为廷尉汉因之掌刑辟凢狱必质之朝廷与众共之之义也兵狱同制故曰廷尉【`此应劭注也顔师古曰廷平也理狱贵平故以为号`】景帝中元六年更名大理武帝建元四年复为廷尉哀帝元寿二年复为大理后汉廷尉卿凢郡国谳疑【`谳质也`】皆处当以报【`杨赐为廷尉乃叹曰昔三后成功惟殷于民而皐繇不与焉盖吝之也遂以世非法家固辞`】魏以世家为之而郭氏尤盛建安中复为大理【`钟繇以大理为相国`】黄初元年改为廷尉【`钟毓字雉叔为廷尉听君父亡没臣子得为理谤及士为侯其妻不复改嫁毓所制也`】歴代皆为廷尉梁国初建曰大理天监元年复改为廷尉旧用黄门后视秘书监有正监平三人元防廷尉三官与建康三官皆法  

冠元衣朝服以监东西中华门手执方木长三尺一寸谓之执方【`天监元年诏建康狱依廷尉三官置正监平革选士流视给事中以尚书郎出为之冠服与廷尉三官同`】陈因之后魏亦曰廷尉北齐曰大理寺置卿少卿各一人后周有刑部中大夫掌五刑之法附万人之罪属大司冦亦其任也【`今刑部侍郎之任`】隋初与北齐同【`文帝时议置六卿将除大理卢思道奏曰省有驾部寺留大仆省有刑部寺除大理是则重蓄产而贱刑名也`】至炀帝加置少卿二人【`赵绰为大理少卿时有侍郎辛亶尝衣绯裩俗云利官文帝以为厌蛊将斩之绰曰据法不当死臣不敢奉诏上怒甚令斩绰绰解衣当斩上使人问绰曰竟如何绰曰执法一心不敢惜死上良久释之他日又令斩二人绰曰此人当坐杖杀之非法上曰不闗卿事绰曰陛下置臣法司欲误杀人岂得不闗臣事上曰撼大木不动者当退绰曰臣冀撼天心何论撼木上乃止时薛胄为大理卿胄断狱以情而绰守法俱为称职`】唐龙朔二年改大理为详刑咸亨元年复旧光宅元年改为司刑神龙元年复旧卿一人【`咸亨三年十月张文瓘兼大理卿旬日决疑狱事四百余莫不允当皆无怨言文瓘常有疾系囚相与斋祷愿其视事上元二年病卒大理诸囚一时恸哭　开元二十一年七月大理卿袁仁敬暴卒系囚闻之皆恸哭歌曰天不恤寃人兮何夺我慈亲兮有理无申兮痛哉安许陈兮`】掌鞫狱定刑名决诸疑谳少卿二人【`永徽六年初置少卿一人神龙元年又加一员`】正二人丞六人主簿二人司直六人评事十二人　初学记曰案齐职仪云大理古官也唐虞以皐陶作士士大理官也【`春秋元命苞曰尧为天子梦马啄子得皐陶聘为大理`】初秦置廷尉【`应劭曰古官兵狱官多以尉称尉者罻也言以兵狱罗罻奸非也`】汉因之王莽改曰作士东汉又曰廷尉晋宋齐并为廷尉五代史百官志云梁加卿字曰廷尉卿后并因之　増文献通考曰宋大理寺以朝官一员或二员判寺事一员兼少卿事建隆二年以工部尚书窦仪判寺事【`故事台省长官兼判公事得言判某官事如晋朝尚书左丞崔祝兼判太常卿事是也若言止寺事则其属丞正并可行之窦仪兼判太常寺又兼判大理寺事皆新例也`】凡狱讼之事随官司决劾不复听信但掌断天下奏狱送审刑院详讫同书以上于朝熙宁九年神宗谓国初废大理狱非是以问孙洙洙对合旨于是下诏以京师官寺凡有狱皆系开封府司录司及左右军巡三院囚逮猥多难于隔讯又暑多瘐死因縁留滞动渉歳时稽参故事宜属理官可复置大理狱天下奏案刑部审刑院详断置卿一少卿二丞四始诏崔台符知卿事蹇周辅杨汲为少卿各举丞及检法官凡官属依御史台例谒有禁官制行左断刑右治狱各五案【`左防断刑曰详刑详谳宣黄分簿奏表右防治狱曰左推右推寺案知杂检治`】元祐间因鲜于侁所请废大理狱后复卿掌折狱详刑鞫狱之事凡职务分左右天下奏劾命官将校及大辟囚以下以疑请谳者隶左断刑则司直评事详断丞议之正审之若在京百司事当推治或特旨委勘及系官之物应追究者隶右治狱则丞专推鞫盖少卿分领其事而卿总焉建炎三年并省寺监而大理如故省卿而断刑治狱少卿各一员　续文献通考曰辽南面大理寺官曰大理寺卿曰大理寺少卿曰丞曰主簿外有提防大理寺有大理正金大理寺天德二年置自少卿至评事汉人通设六员女直契丹各四员卿少卿大理正丞掌审断天下奏案详谳疑狱司直四员掌参议疑狱披详法状评事三员掌同司直知法十一员【`女直司五员汉人司六员`】掌检断刑名事明法二员元世祖至正二十二年陞大理寺为都护府至大四年置经正监掌营盘巴纳及标拨投下草地有词讼则治之本卿太监少监监丞经歴知事卿太监少监并努图克齐为之监丞流官为之明太祖呉元年初置大理寺正三品衙门设卿少卿丞评事洪武元年革三年置磨勘司有令左右丞十四年复置大理寺设左右寺正左右寺副左右评事时翰林待制呉沉言刑冤滥请増审狱官于是又设审刑司属寺凡刑部十三道五军断事官按囚覆问移审刑司评駮是非十七年改建刑部都察院大理寺审刑司五军断事官署于太平门外名其所曰贯城十九年罢审刑司二十三年复陞正卿三品与六部都察院通政司并永乐中定设大理寺卿一人左右少卿各一人左右寺丞各一人其属司务二人左右二寺各寺正一人寺副一人评事四人监生三十二人吏三十五人卿掌审谳允反刑狱之政令少卿寺丞为之贰司务典出纳文移左右寺分理京畿十三省刑名之事【`丘文庄曰刑部都察院大理寺主执法又谓之三法司大理之设则自两法司所听断日抱成案引囚徒诣寺详谳冤者疑者情轻重者皆得一一据律参駮必求之当然后月报歳闻于上请施行之其职亦重且要哉`】  

大理卿二  

原韦昭辨释名曰廷尉县尉皆古官也尉以尉民心也尚书曰帝曰皐陶蛮夷猾夏冦贼奸宄汝作士　増  

又曰帝曰皐陶维兹臣庻罔或干予正明于五刑以弼五教期于予治刑期于无刑民协于中时乃功懋哉又曰皐陶曰宥过无大刑故无小罪疑惟轻功疑惟重与其杀不辜宁失不经好生之德洽于民心兹用不犯于有司　文子曰皐陶喑而为大理天下无虐刑有贵乎言者也　礼记曰凡听五刑之讼成狱辞史以狱成告于正正听之正以狱成告于大司寇大司寇听之棘木之下【`正周卿司之属`】　原家语曰季羔为衞士师刖人之足俄衞有乱季羔逃刖者守门谓羔曰彼有缺羔曰君子不隧又曰此有室季羔入焉旣罢羔问曰吾亲刖子之足而子逃我何也刖者曰曩者君理臣以法令先人后臣欲臣之免也臣知之临当论刑君愀然不乐见于顔色臣又知之君岂私臣哉天生君子其道固然此臣之所以脱君也孔子闻之曰善哉为吏者用法一思仁恕则树德如严暴则树怨公以行之其子羔乎　韩诗外传曰晋文公使李离为大理过听杀人自拘廷尉请死于君君曰官有贵贱罚有轻重下吏有罪非子罪也李离曰法失则刑刑失则死遂伏劒死君子曰忠与仁新序曰楚昭王有士曰石奢公正而好义王使为理于是廷尉有杀人者石奢追之则其父也及于廷尉曰以父成政不孝也不行君法不忠也弛罪法而伏其辜仆之所守也君曰庸有罪乎子其治事矣石奢曰不私其父非孝也不行君法非忠也臣不敢失法下之行也遂不离斧锧刎颈而死　汉书曰廷尉秦官掌刑辟有正左右监　又曰下邳翟公为廷尉賔客填门及罢门外可设雀罗后复为廷尉乃署其门曰一死一生乃知交情一贵一贱交情乃见一贫一富乃知交态　又曰张释之字季为廷尉文帝出中渭桥有一人从桥下走乗舆马惊于是使捕之属廷尉释之奏此人犯跸当罚金上怒释之曰廷尉天下之平也令一倾天下用法皆为之轻重民安得措其手足上良久曰廷尉当是也又曰文帝迁释之为廷尉罪疑者予民是以刑罚大省有刑措之风　汉书曰文帝初立河间守呉公治天下第一故与李斯同邑乃徴呉公为廷尉　増册府元曰路温舒守廷尉史宣帝即位上书言宜尚德缓刑帝善其言　原汉书曰朱博廷尉恐为官属所诬召见正监典法吏谓曰廷尉本起于武吏不通法律幸有众贤亦何忧然廷尉治郡断狱以来且二十年亦独耳剽日久三尺律令人事出其中吏试与正监共撰前代决事吏议难知者数十事持以问廷尉将为诸君覆之正监以为强意未必能然即共条白焉博皆召吏为平处其轻重十中八九官属咸服博汉官仪曰光武时有疑狱见廷尉曹史张禹所问辄对处当详理于是策免廷尉以禹代之虽越次而受亦足以厉其臣节华峤后汉书曰河间呉雄字季高以明法律桓帝时自廷尉致位司徒雄少时家贫母死葬人所不封之地丧事趣办不卜时日巫皆言其族灭而雄子防孙恭三世为廷尉以法为名家　又曰郭躬字仲孙为廷尉正迁廷尉家世掌法律鎭自廷尉左监为廷尉凡郭氏为廷尉者七人　原东观汉记曰陈宠为廷尉有疑狱辄手笔作议所活者甚多　魏志曰髙柔字文明帝时为廷尉时法甚峻而宜阳典农刘窃于禁内射付狱文表请告者曰廷尉天下平也安得以至尊喜怒而毁法乎　防稽典录曰盛吉字君逹拜廷尉吉性多仁恩务在哀矜毎至冬月罪囚当断其妻执烛吉手丹笔夫妻相向垂泣　挚虞新礼议曰故事祀臯陶于廷尉寺新礼移祀于律寺以同祭先圣于太学也又故事祀以社日新礼改以孟秋之月以应秋政臣虞谨按臯陶作士惟明克允国重其功人思其当是以狱官祀其神系者致其祭律非正署废兴无常宜如旧礼　増晋书曰孔坦字君平迁廷尉多所平正当法合人情而时势要自以爱憎为断坦竟不行　原晋中兴书曰王彪之迁廷尉时杨州刺史殷浩劾永嘉太守谢毅付廷尉彪之执法不受发诏彪之又上疏执据时人云张释之以来复见斯事　増册府元曰晋郑黙为廷尉时鬲令袁毅坐交通货赂大兴刑狱在朝多见引逮唯黙兄弟以防慎不染其流　又曰呉隐之守廷尉虽居清显禄赐皆班亲族冬月无被常澣衣乃披絮勤苦同于贫庶　后魏书曰崔光韶迁廷尉卿时秘书监祖营以罪被劾光韶欲致之重法太尉城阳王徽尚书令临淮王彧吏部尚书李隽侍中李彧并势望当时皆为营求寛光韶正色曰朝贤执事于舜之功未闻有一如何反为罪人言乎其执意不回如此　原北齐书曰宋世轨为廷尉少卿时大理正苏珍之亦以平干知名寺中为之语曰决定嫌疑苏珍之视表见里宋世轨时人以为寺中二絶卒官廷尉御史诸囚皆哭曰宋廷尉死我等岂有生路　増隋书曰杨注字元度守大理卿注视事二日帝将亲省囚徒其时系囚二百余人注通宵究审诘朝而奏曲尽事情一无遗误帝甚嘉之　册府元曰隋梁毗为大理卿时见左仆射杨素贵宠擅权百僚震慴恐为国患因上封事发言謇謇有诚亮之节唐书官品志曰郎楚之武德初为大理卿与太子少保李纲侍中陈叔逹撰定律令　分纪曰刘德威为大理卿太宗尝问德威曰近来刑纲稍宻其过安在德威奏言诚在主上不由臣下人主好寛则寛好急则急律云失入减三等失出减五等今则反是失入则无辜失出获大罪所以吏各自爱竞执深文非有教使之然畏罪之所致耳太宗深然之　唐列传曰贞观八年上谓大理卿窦诞曰法官卿为之长朕以至公临天下法之所行无舍亲眤卿当保所长弃所短无阿朕意以亏宪典唐新语曰唐临为大理卿初莅职断一死囚先时坐  

死者十余人皆他官所断防太宗幸寺亲录囚徒他官所断囚皆称冤不已临所断者嘿而无言太宗怪之问其故囚对曰唐卿断臣必不枉滥所以絶意太宗叹息久之曰为狱固当若是囚遂见原　唐史曰临累迁大理卿髙宗常录囚临占对无不尽帝喜曰为国之要在用法刻则人残寛则失有罪惟是折中以称朕意　册府元曰唐蒋沅建中初为大理卿时德宗幸奉天沅奔赴行在为贼候所拘欲以伪职诱之因絶食称病潜窜闾里间京师平首旌擢　天中记曰王正雅字光谦穆宗时为大理卿防宋申锡事起狱自内出卒无证验是时王守澄之威权郑注之宠势虽宰相重臣无敢显言其事者唯正雅与京兆尹崔绾上疏请出造事者付外考验其事别具状闻由是申锡止于贬官中外翕然推重之　又曰张仁愿为大理卿隰州刺史王澈犯朝廷以功臣子欲宥之仁愿执奏竟遣伏法议者赏之　宋实录曰窦仪判大理寺奉诏重定刑统援引律疏勅格参酌重轻增为三十卷尤为详备太祖嘉之分纪曰宋至道中张泌判大理寺防鞫陈廷山谋叛  

狱具李润之为大理正断廷山谋叛当绞时中书刑房吏李文方用事润之附防之泌掌廷尉不预议法又不见案牍乃上疏言其事上召宰相吕蒙正责让蒙正以文方所定为允泌因言曰臣祗能尽心于陛下不能茍容于文方以曲笔尔　吾学编曰明夏时正慈溪人成化初进南京大理卿七年岁大祲廵视江西斥贪墨吏革冗徭理庾赋放无名之税劝民出粟七十万石赈饥长河洞人叛单车抚定疏时弊二十事当路人不恱遂致仕归  

大理卿三  

原皐吕　于张【`潘岳杨荆州诔曰惟此大理国之宪章君涖其任视民如伤庶狱明愼刑辟端详听参臯吕称侔于张臯臯陶也虞书帝曰臯陶汝作士明于五刑吕吕侯也为周王司寇周书曰穆王训夏赎刑作吕刑　于于定国也张张释之也事详下无冤注`】　流涕　垂念【`谢承后汉书曰傅贤字仲舒迁廷尉贤清廉平直自掌法官无私间尝垂念刑法务从轻比毎冬至断狱迟廻流涕　又曰盛吉拜廷尉自掌宪平法常恳恻垂念之`】　有恩　无冤【`虞预防稽典录曰盛吉为廷尉性多哀怜其妻谓吉曰君为天下执法不可使一人滥罪殃及子孙其囚无后嗣者令其妻妾得入使有遗视事十二年天下称有恩　汉书曰于定国为廷尉为人卑恭尤重经术其决狱平法务在哀蠲罪疑从轻加审慎之心朝廷称之曰张释之为廷尉天下无冤民于定国为廷尉民自以不寃`】　耳剽　面决【`上详卿二　钟离岫防稽后贤记曰孔坦廷尉卿狱多囚系坦到官躬执辞状口辨曲直大小以情不加楚挞每台司隶狱无所顾问皆面决当时之事`】　系韤　署门【`汉书曰王先生者善黄老处士也张释之召居廷中王生年老与释之及公卿防廷中立王生韤解顾谓释之为我系韤释之前跪而系之旣退或让王生曰何辱张廷尉乎王生曰廷尉方为天下名臣吾聊使系韤欲重之诸公闻之贤王生而重廷尉　下详卿二`】　棘署　竹刑【`礼听狱于棘木之下又竹刑三尺`】　增九则　二絶【`崔德政箴下详卿二`】　云司　星法【`陈子昂集为司刑袁卿让官表云荣加天宠职察云司必能利用文明哀矜庶狱　天文录曰平星主平天下之狱事若今廷尉之象故星讃云平星执法正乎纲纪`】　原议絶妻　决分子【`汉书曰孔光为廷尉时定陵淳于长坐大逆诛长小妻乃始等六人皆以长事未发觉时弃去或更嫁及长事发丞相翟方进等议乃始等于法无以解论光以为夫妇之道有义则合絶义则离乃始或嫁义已絶而欲以为妻论杀之名不正不当坐有诏以光议是　谢承后汉书曰范延寿宣帝时为廷尉时燕赵之间有三男共娶一妻生四子长各求离别争财分子至闻于县县不能决断谳之于廷尉于是延寿决之以为悖逆人伦比之禽兽生子属其母以子并付母尸三男于市奏免郡太守令长等无率化之道天子遂可其言`】　务寛条　附轻典【`东汉列传郭躬为廷尉家世掌法务在寛平乃条诸重文可从轻者四十一事奏之多所生全　又曰陈宠代躬为廷尉每附轻典务从寛恕济活者众讃曰陈郭主刑人頼其平`】　呉家三世　郭氏七人【`并详卿二`】狱官之长　天下之平【`汉书百官公卿表应劭注曰廷尉古官尚书咎繇作士士狱官之长　下详卿二`】　官尊九寺　任重三章【`白帖`】　务在寛恕兼明法理【`魏志王朗为大理务在寛恕　晋武帝诏曰黄门郎刘颂贞平居正兼明法理可议郎守廷尉　案颂守廷尉时尚书令史扈寅非罪下狱诏使考竟颂执据无罪寅遂得免时人以颂比张释之在职六年号为详平`】　五听三虑　庶狱羣司【`六典以五听察其情气色视声词以三虑尽其理明谨以谳疑狱哀矜以去冤狱公平以鞫庶狱牋表矧古士官为今理寺典于庶狱纠是羣司`】増心如铁石　言若涌泉【`天中记曰唐临为大理卿太宗亲为之考词曰形若`】  

【`死灰心如铁石　彚苑戴胄为大理卿犯顔据正参处法意随指言若涌泉`】　结王生韤遗何子衣【`上见前　孔帖曰唐张道原拜大理卿何稠得罪借其家属赐羣臣道原曰祸福无`】  

【`常安可因己之泰利人之否取其子女以为仆妾岂仁者之心皆舍之一无所取更资以衣食遣之`】　常在深文　不肯曲笔【`山堂肆考曰汉张汤为廷尉为人多诈舞文巧诋汲黯常与议论汤辩常在深文小苛黯忿骂曰天下谓刀笔吏不可为公卿果然必汤也　又曰齐游肇为廷尉卿持法以平齐宣武帝常勅肇有所降恕肇坚执不从曰陛下自能恕之岂可令臣曲笔`】　原汉用平允任先张释　魏推明察在钟繇　舜命臯陶刑惟明允汉尊定国道在寛仁【`俱白帖`】  

大理卿四  

原廷尉掌刑辟【`汉百官公卿表曰廷尉秦官掌刑辟`】　理疑狱【`汉官解诂曰廷尉当理疑狱`】　廷尉平刑罚【`续汉书百官志曰廷尉掌平狱奏当所应`】　释令尹之族【`说苑曰楚令尹之族有干法者廷理拘之闻其令尹之族也而释之子文召廷理而责之`】　诘责廷尉【`汉书曰张释之为廷尉时有人盗髙庙坐前玉环得之文帝怒下廷尉治案盗宗庙服御物者为奏当弃市上大怒曰人亡道乃盗先帝器吾属廷尉者欲致之族而君以法奏之非我所以共承宗庙意也释之免冠顿首谢曰法如是足也`】　谳疑事【`又曰张汤为廷尉奏谳疑事必先为上分别其原上所是受而着谳法廷尉挈令扬主之明师古曰着谓明书之也挈狱讼之要也书于谳法挈令以为后式也`】奏谳【`后汉书儿寛以儒为不习事防有疑奏寛为言其意吏因使寛为奏读之皆服以白廷尉张汤大惊以寛为奏谳以古法谊决疑狱`】　髙门【`于公理狱积隂德修宅令髙其门以待曰我子孙必有昌者至定国为廷尉`】　定国北面执经【`汉书曰于定国为廷尉乃迎师学春秋身执经北面备弟子礼`】　无私賔客【`谢承后汉书曰傅贤廷尉掌法无私门賔客`】　傅贤廉直【`又曰贤迁廷尉素廉直公卿防饮不徃以家贫无以报其施`】　増卜福执谦【`东观汉记曰卜福为廷尉执谦求退上以为大中大夫`】　寛恕见称【`魏志曰王殷为大理务在寛恕与钟繇以治狱见称`】　持法清正【`防稽典略曰黄昆字文通迁廷尉持法清正`】　不发私书【`又曰黄昆迁廷尉闭门不发私书`】　清正有识【`晋书臧荣绪咸宁诏刘颂贞固清正有识鉴其以颂守廷尉卿`】　奉法持正【`唐职林曰郑善果为卿奉法持正风绩显于公卿`】不乐法家【`白帖曰元澹大理卿不乐法家因谢所居官`】　得贤之盛【`白集撰李同制曰国朝以来有刘德威张文瓘唐临为大理得贤之盛人到于今称之`】　守法之司【`续通典曰太和四年大理卿崔杞奏大理寺即陛下守法之司一定之制不可摇动若朝示而暮改同罪而异刑则人何所措其手足哉`】　持法明审【`又曰范说为卿持法明审`】　廷尉四十年【`分纪曰剧可久大理卿性沉毅方正在廷尉四十年用法平允以仁术称`】　赃钱不受【`宋史曰向敏中判大理寺时以没入祖吉赃钱分赐法吏敏中引钟离意委珠事独不受`】　表贺不奏【`言行录宋李浩大理寺奏结狱上顾辅臣曰棘寺当得刚正如李浩者为之已而大理卿阙上曰无易李浩遂除大理卿故事寺狱空上表贺浩独不奏`】　言岳飞无罪【`山堂肆考曰宋秦桧矫诏下岳飞于大理狱大理卿薛仁辅寺丞李若朴何彦猷皆言其无罪`】　晋卿鞫狱无观望【`职畧曰韩晋卿字伯修为卿元丰大理兼鞫狱事多上所付晋卿独持平覈实无所观望人不以为冤`】　独持明允【`名臣记曰明王槩庐陵人天顺七年迁大理卿出入十年凡两法司及畿藩谳奏参错情法多所平反时吏谙律比者多深刻槩独持明允济以长厚`】  

大理卿五  

増诗唐杜牧送大理卿出镇江西诗曰一室何劳埽三章自不冤精明如定国孤峻似陈蕃  

増制梁沈约行蔡法度廷尉制曰民命所悬系乎三尺止杀除残实由乎此是以臯陶作士五刑惟明于张莅官世无冤狱且汉代律书出乎小杜呉雄以三世法家系为理职郭躬以律学通明仍业司士爰及晋氏此风未泯叔则元凯并各名家自兹厥后斯尚渐薄迄至于今损弃顿尽衣冠士子耻复用心州郡奸吏恣其取舍舞文弄法非止一涂朕膺天受命为兆民主每一念此忘寝与食左曹郎中蔡法度少好律书明晓法令世之所废笃志不怠至于章句蹐滞名程乖碍莫不斟酌厥衷允得其门方欲寄以国刑开示后学宜加襃擢弗系常阶　唐苏颋行陆余庆大理卿制曰法者天下所共廷尉天下之平众甄才惟明克允宗正卿陆余庆早回翔于近宻久践歴于中外雍容文雅自然素征清商萧散风华莫不瑶林琼树必当和而不挠贞则有恒正罚金于后人戒刻木于前吏念兹钦恤深可哀矜宜修白云之典防静黄沙之职  

原箴汉扬雄廷尉箴曰天降五刑惟夏之绩乱兹平人不回不僻昔在蚩尤爰作淫刑延于苖民夏氏不宁穆王耄荒甫侯伊谋厥后陵迟上帝不觚周轻其制秦繁其辜五刑纷纷靡遏靡止冦贼满山刑者半市昔在唐虞象刑天民是全纣作炮烙坠人于渊故有国者无云何谓是刖是劓无云何害是剥是割惟虐惟杀人莫予奈殷以刑顚秦以酷败狱臣司理敢告执谒　后汉崔德正大理箴曰邈矣皐陶翊唐作士设为犴狴九州允理如石之平如渊之清三槐九棘以贤以德罪人斯殛凶族斯迸熙乂帝载旁施作明昔在仲尼哀矜圣人子罕礼刑衞人释艰释之其忠勲亮孝文于公哀寡定国广门夐哉邈矣旧训不遵主慢臣骄虐用其民赏以崇欲刑以归忿纣作炮烙周人灭殷桀用淫刑汤誓其军衞鞅酷烈卒殒于秦不疑知害祸不及身嗟兹大理慎于尔官赏不可不思断不可不防或有忠能被害或有孝而见残呉沈子胥殷剖比干莫遂尔情是截是刑无遂尔志以以亟天鉴在显无细不录福善祸恶其效甚理臣司律敢告执狱　増明宣宗大理寺箴曰有虞用士弼教明刑秦汉相继廷尉是称命曰大理由景之世曁于今兹一以辅治列之九卿有翼有承鉴空衡平视狱之成简于五辟以正刑罚维过斯宥维义之合刑不可赎死不可生惟尔是凭不可不矜易简明慎书戒钦恤祗率勿违乃德之吉惟官惟反惟货惟来终迷不复乃祸之阶粤昔苏公式敬由狱以长王国永命攸属呜呼若人悠悠我思尔仪尔规服此戒辞  

増赋唐韩镃乌巢大理寺狱户赋曰皇帝恩霑庶道格元功化覃于万国之间苛慝不作乌巢于圜扉之内囹圄知空足验时清可知刑措苍鹰莫鸷宁怀狱吏之忧疎网无加岂有虞人之惧定国徒羙于详明何施善政冶长不罹于缧绁岂见衘冤  

大理少卿一  

増后魏职令曰廷尉少卿第四品上第二请用思理平断明刑职法者　隋书曰源师炀帝即位拜大理少卿帝在显仁宫勅衞士不得辄离所守有一主帅私令衞士出外帝付大理绳之师据律奏徒帝令斩之师奏曰此人罪诚难恕若陛下初便杀之自可不关文墨旣付有司义归恒典脱宿衞近侍更有此犯将何以加之帝乃止　唐书曰韩瑗武德初为大理少卿受诏掌定律令瑗言于高祖曰官吏至公自当奉法苟若狥已岂顾刑名请从寛简以允惟新之望髙祖然之于是采定开皇律　唐新语曰太宗谓侍臣曰大理之职人命所悬当妙正人用心存法无过戴胄者乃以为大理少卿又唐书曰戴胄迁大理少卿时吏部尚书长孙无忌  

不解佩刀入东上阁门封德彛议以监门校尉不觉罪当死无忌罚铜二百斤胄駮曰若论其误则为情一也而生死顿殊敢以固请上嘉之竟免校尉死　唐孙伏伽传曰伏伽转大理少卿太宗数出驰射上书谏曰千金之子坐不垂堂百金之子立不倚衡以此言之天下之主不可履险乗危明矣　天中记曰唐徐有功转司刑少卿常谓所亲曰身为大理人命所悬必不顺旨诡辞以求茍免故前后为狱官以谏奏枉诛者三经断死而执志不渝酷吏由是少衰时人比汉之于张焉　又曰鹿城主簿潘好礼慕有功为人论之曰昔称张释之为廷尉天下无冤人然释之当汉文帝时中外无事守法而已有功居革命之际周兴来俊臣等掩义隠贼崇饰恶言以诬盛德有功守死明道身濵殆者数矣此其贤于释之明甚或称有功仁恕过汉于张起居舍人卢若虚曰徐公当雷霆之震而能全仁恕虽千载未见其比　又曰桓彦范为司刑少卿凡所奏议若逢人主诘责则辞色无惧争之愈厉　长编曰宋元丰间大理承内降公事上下皆曰是诏狱也意必置少卿韩晋卿独持平劾实无所观望上知其才凡狱难明及事繋权贵悉以委之　言行录曰吕颐浩为相上谓宰执曰昨日大理少卿元衮面奏朕戒以持法明恕颐浩曰惟明克允乃用刑所先也乃诏今后臣僚所请若祖宗法意并新书有所增损令刑部参酌申省　吾学编曰胡闰鄱阳人建文中进犬理少卿靖难兵起数与齐黄议军国事壬午七月不屈死之籍其家子传道论死传庆戍边一女得释归贫甚无依乡人竞遗钱谷曰此忠臣女也　又曰薛瑄字德温河津人正统元年王振问杨士竒等吾乡谁可为大臣者皆荐瑄召为大理右少卿士竒等以用瑄出振意欲瑄一见振瑄正色曰安有授官公朝而拜恩私门邪　明诗小传又曰瑄歴大理少卿时人呼为薛夫子后忤王振下狱振老奴伏灶下抱薪而泣人问之曰闻欲杀薛夫子故泣耳振心动乃免  

大理少卿二  

増崔昪守正　有功平反【`唐书曰崔昪兄元暐为宰相先是酷吏诬籍数百家元暐开陈其枉及宋璟劾张昌宗不轨元暐颇助璟后有司正昌宗罪而昪为司刑少卿执论大辟兄弟守正如此又曰徐有功为少卿时周兴来俊臣等罗织天下衣冠近族者数千百家有功司刑平反者不可胜纪时人`】  

【`方之于定国`】　号为长者　妙正人【`柳子厚先友记郑利用余庆从父兄也眞长者由大理少卿为御史中丞后由中丞为大理卿　下详少卿一`】　晋卿持平　王表近厚【`上详少卿一　言行录曰大理少卿王表多称长者上谓宰执曰表以淳朴治狱既顺人情又不惨刻张守曰表虽法科议刑颇近厚`】  

大理少卿三  

増冒牒【`山堂肆考曰唐戴胄为大理少卿时有托资防冒牒取调者诏许自首不首罪当死俄有诈得者狱具胄以法当流帝曰朕诏不首者死而今当流是示天下不以信卿卖狱胄曰法者布大信于民言乃一时喜怒所发陛下以一朝之忿将杀之既知不可而准于法此忍小忿存大信也帝大感悟`】　守公【`白帖曰徐有功转司刑少卿皇甫文备诬有功纵逆党久之文备坐事下狱有功出之或曰彼尝防公于死今生之何也对曰尔所言者私忿我所守者公法不可以私害公`】　何异登仙【`唐书曰倪若水字子泉开元初班景倩自州采访使入为大理少卿过州若水饯于郊顾左右曰班生此行何异登仙吾恨不得为驺未几入为户部`】　号为明习【`长编曰宋仁宗时陈大素权大理少卿又判大理寺号为明习法令`】  

大理少卿四  

增诗唐罗隐寄大理寺诗曰佐棘竟谁同因思证圣中事虽亡显报理合有隂功官序诜枝老生涯范甑空几时潘好礼重与话清风  

增赞司刑少卿徐有功赞曰猗欤徐公獬廌之精世皆纷浊不改吾清  

增制唐苏颋行陆景初大理少卿制曰识悟清真虚心得妙言符正直独行邻几故能儒元黙知文史明逹翔集仙署翻飞禁省而臯陶为理释之不寃精求上才钦恤中典宜愼刑法俾闻哀矜　常衮行景延之大理少卿制曰业擅文儒行资忠信推令望于公器着能名于吏途久践周行夙彰声实祥刑之地称职其难任在简孚兼勲旧宜参河海之亚俾副朝廷之举  

大理卿官属【`丞　主簿狱丞　司直`】  

原杜氏通典曰丞自晋武咸宁中曹志上表请廷尉置丞宋齐梁并因之后魏亦然北齐曰大理丞一人隋初二人至炀帝改为勾检官增为十六人分判狱事唐又曰丞置六人【`杜景俭徐有功并为司刑丞与来俊臣侯思正同制狱人称之曰遇徐杜必生遇来侯必死`】　増续会要曰宋置丞四员命卿少举官元丰五年命莫君陈等九人为大理寺丞始自朝廷差官也续文献通考曰辽金皆有丞元置监丞二员以流官为之明大理寺左右寺丞各一人正五品　原杜氏通典曰主簿自魏晋宋齐梁陈皆有唐置二人　増宋中兴会要曰元丰正名初除二员建炎三年省后复　续文献通考曰辽有主簿金置知法十一员元置经歴知事各一员明置司务二人　原杜氏通典曰狱丞晋有左右丞各一人宋齐因之梁陈置二人后魏北齐亦然隋有狱八人唐曰丞有四人　増宋续会要曰神宗复置大理狱丞四员　自辽至明无考　原杜氏通典曰司直后魏永安二年置司直十人【`御史中尉髙穆所奏置`】视五品隶廷尉位在正监上不署曹事唯覆理御史检劾事【`汉武已置丞相府属司直非此司直`】北齐隋因之隋初置十人炀帝置十六人唐置六人掌承制出使推覆若寺有疑狱则参议之増宋续会要曰熙宁中置大理狱至元丰五年始命  

程嗣先四人为司直　中兴防要曰建炎三年诏断刑司直兼治狱司直其治狱司直罢　续文献通考曰金司直四员掌参议疑狱披详法状元明无闻【`事文聚曰元仍唐宋旧置大理司直`】  

大理丞一  

増必生　无死【`上详通典　唐御史台记胡元礼自大理丞迁少卿尝出一死囚元礼判杀之曰元礼不离刑曹此人无活法李日知报曰日知不离刑曹此人无死法竟以两状申日知果直`】　蕴古上箴　延年陈策【`山堂肆考曰唐张蕴古上大寳箴太宗嘉之赐以束帛除大理丞又曰宋天圣中大理寺丞石延年上书陈十防乞练兵级言西夏必叛朝廷不以为然及元昊反上思其言召见乞奉使河东籍兵囘称防上曰知卿才久矣`】　治谳之丞　司刑之典【`胡文恭行尹立制　又行毛维藩制擢任藩卿之丞参司刑谳之典`】　用除棘路　徃治竹刑【`胡文恭行王尹制用除棘路之丞徃治竹刑之谳又行程简制司进丞于棘路徃治谳于竹刑`】  

大理丞二  

増断狱无冤【`唐旧史曰狄仁杰为大理丞周岁断狱一万七千人无冤诉者时武卫大将军权善才坐误斫昭陵栢树仁杰奏罪当免职髙宗令诛之仁杰曰陛下必用变法请从今日为始臣不敢奉制杀善才防陛下于不道帝意解善才因而免罪`】　寛平无滥【`唐书曰李日知司刑丞时用法严急日知独寛平无冤滥者`】　宜用士【`合璧事宋绍兴二十六年上曰理寺宜参用士于是何泾杨弼除理丞`】　廉勤律己【`吾学编曰彭与明万安人建文元年陞大理丞廉勤律己刚毅敢言敏逹能断四年择中朝官知兵有风裁者出江北督察诸将与明为众所推遂出淮西至灵璧防何福战败为北兵所执文皇遣归与明惭愤裂冠裳弃官变姓名`】  

大理丞三  

增诗唐韩愈江陵道中呈李孙三学士诗曰栖栖法曹何以自卑陬生平企仁义所学皆孔周早知大理官不列三台俦何况亲犴狱敲榜发奸偷悬知失事势恐自罹罝罘  

大理主簿  

増原情引经【`楼攻媿集曰宋陈希防为太学博士迁大理寺簿人为之愤希防忻然就职素不读律而原情引经法家自以为不及`】　持节劳来【`吕东莱集曰薛季宣为大理寺簿是岁江湖大饥流民徃徃北渡江吏复奏淮民多欵塞者遣季宣行淮西以实季宣持节劳来髦稚满车下季宣使事有绪遂进官二等除大理正`】　多少年【`韩愈南内朝贺归呈同官诗法吏多少年磨淬出角圭将举汝愆尤以为己阶梯`】  

大理司直一  

増驰传决狱【`唐书曰王祚为司直驰传决狱所至仁平`】　连署断狱【`又曰大理司直凡大理断狱皆连署`】　先请鱼书【`白帖曰司直凡承制而出先请鱼书以徃`】　进列理官【`初寮除钟彦大理司直制`】  

大理司直二  

增诗唐杜甫送髙司直寻封阆州诗曰骅骝事天子辛苦在道路司直非冗官荒山甚无趣　李嘉祐送韦司直西行诗曰不耻青袍故尤宜白髪新　宋苏轼和许朝奉诗曰清絶闻诗语疏通岂法流传家有衣鉢断狱尽春秋  

大理正一  

原杜氏通典曰大理正秦置廷尉正汉因之后汉一人魏晋谓正监平为廷尉三官【`晋廷尉三官通视南台持书旧尚书郎下迁梁制服獬廌冠介帻皁衣铜印墨绶`】其后皆有隋开皇三年增为四员炀帝增为六员唐二人通判寺事龙朔二年改为详刑大夫咸亨初复旧　増文献通考曰宋神宗复置大理狱后置寺正元丰五年刑部乞分评事司直与正为断司丞与长贰为议司凡断案先上正看详当否论难改正然后过议司覆议建炎并省断治狱寺正各一员　续文献通考曰辽有大理正金元皆有明置左右寺正各一人左右寺副各一人【`明徐祯卿传曰举治乙丑进士除大理寺左寺副乞从南就养会失囚謪官卒于京`】  

大理正二  

原活千数　决一朝【`后汉书曰何敞六世祖比干学尚书于晁错武帝时为廷尉正与张汤同时汤持法深而比干务仁恕数与汤争虽不能尽得然所济活者以千数　魏志曰司马芝子司马岐从河南丞转廷尉正梁郡有系囚多所连及数岁不决诏书徙狱于岐及囚至诘之皆莫敢匿诈一朝决竟遂超为廷尉`】　増苏琼雪冤　司马宥疑【`北史曰苏琼为廷尉正时毕义云为御史中丞以暴猛任职理官忌之莫敢有违琼推察务在得情雪其冤者甚众　魏志曰司马芝迁大理正有盗官绢置都厠上者吏疑女工以付狱芝曰刑罪之失失在苛暴今赃物先得而后讯其辞若不胜掠必致诬服诬服之情不可折狱且简而易从大人之化也今请宥所疑以隆易从之义不亦可乎太祖从其议遂释女工`】比干仁恕　顾协清严【`上详前注　南史曰顾协初为廷尉正冬服单薄寺卿蔡`】  

【`法度欲将襦与之惮其清严不敢启口`】　明习律令　决定嫌疑【`山堂肆考曰魏乔元奏陈琳明习律令召拜廷尉正　苏珍之为正寺中语曰决定嫌疑苏珍之事详卿二`】　详正科条　议典刑狱【`六典曰大理正掌参议刑辟详正科条之事凡六丞断罪有不当者以法正之　职林曰初寮除叶预制议刑典狱惟明克允`】　次公决疑狱　伯眞明法律【`汉书曰黄霸字次公宣帝闻霸持法平召以为廷尉正数决疑狱廷中称平守丞相长史坐公卿大议廷中如长信少府夏侯胜非议诏书大不敬霸阿从不举劾皆下廷尉繋狱当死霸因从胜受尚书狱中再逾冬积三岁乃出　谢承后汉书曰宗琳字伯眞乔元表琳明法律徴拜廷尉正`】  

大理正三  

増决狱称平【`评正二`】　顾荣太子舍人转廷尉正【`晋书曰顾荣入洛以南士秀望累太子舍人转廷尉正`】　作二刑议【`晋书曰江统字元应为廷尉正作二刑议`】上论见志【`山堂肆考曰唐王愔为大理正奏言法令者人之隄防隄防不立则人无所禁窃见`】  

【`大理官员多不奉法以纵罪为寛恕以守文为苛刻遂上应正论以见志`】　参听棘言【`晏殊要许公集除制鵊鸠作士参聮听棘之言`】　徃正寺事【`职林初寮制尔其明习刑书徃正寺事`】持法平允【`宋太宗实录曰范旻质之子也判大理正事持法平允`】　治狱【`大理正任`】  

【`章诗曰古风眞徃哲雅道滥朝闻治狱威豪右时时頼典坟`】　垂印【`范成送大理正摄御史诗曰垂银棘庭印持斧柏台纲`】  

廷尉平一  

原杜氏通典曰廷尉评事汉宣帝地节三年初于廷尉置左右平员四人【`宣帝诏曰今遣廷吏与郡鞫狱任轻禄薄其为置正平员四人其务平之涿郡太守郑昌上言曰圣主立法明刑者非以为理救衰乱之起也今明主躬垂明听不置廷平狱将自正若开后嗣不若删定律令律令一定愚民知所避就奸吏无所弄法今不正其本而置廷平以理其末代衰听怠则廷平将招权而为乱首也宣帝始置左右平而三辅决录注云何比干汉武帝为廷尉右平谬矣`】后汉光武省右平唯有左平一人掌平决诏狱冠法冠魏晋以来无左右而直谓之廷尉评后魏北齐及隋廷尉评各一人开皇三年罢至炀帝乃置评事四十八人掌与司直同其后官废唐贞观二十二年禇遂良议重法官复奏置评事十员掌出使推覆后加二人为十二员増文献通考曰宋熙宁置大理狱至元丰始命张仲颖等十二人为评事隆兴二年诏大理评事以八员为额续文献通考曰金评事三员掌同司直【`事文聚曰元仍唐宋旧`】  

【`置评事`】明左右评事四人止七品  

廷尉平二  

増马宫髙洁　杜暹公清【`汉书曰马官行能髙洁廷尉平　山堂肆考曰唐杜暹授郑县尉以清节见知华州司马杨孚公直士也深赏重之孚大理正暹坐公事下法司争谓人曰若此人得罪则公清之士何以劝矣特荐之执政擢大理评事`】　以行能　上便宜除【`上详前注　晋史曰何攀上便宜十事除廷尉平`】　号三紧官　居九寺首【`上详拾遗　山堂肆考曰唐姚正操曰自余以评事入台后相继不絶韩琬以为不然自则天好法刑曹望居九寺之首以此评事多入台迄今为雅例非正操所能升降也`】　佐法之评　参议之谳【`胡文恭行张希甫制佐法卿之评　初寮行王怡制`】  

廷尉平三  

原秩六百石平决诏狱【`续汉书百官志曰廷尉平一人秩六百石掌平决诏狱`】比干无冤民【`三辅决录曰何比干字少卿汉武帝时丞相公孙宏举为廷尉右平狱无冤民号曰案何公`】　顾荣明刑理【`晋中兴书曰呉郡顾荣廷尉平时赵王伦诛淮南王允允官属下廷尉议罪荣具明刑理不宜广滥伦意解頼荣济者甚众`】　増惊郡将【`广记王敬由为评事奉使河南叱咤风生到广陵访裴谌谌曰平公使车留此一宿得无惊郡将乎`】　改授殿直【`山堂肆考曰陈舜封者举进士为大理评事因奏事上前上见其言语防给举止倡优诘之自言其父承业善筝为都知上谓宰相曰此杂安得任清望官盖执政不为国家区别品流所致即改授殿直`】　诖误悉免【`唐新语敬昭道为评事时沂州反者诖误坐者四百余人昭道反覆诘对执政无以夺诖误者悉免`】评狱【`唐陈子昂为陈舍人让官表预参评于诏狱`】　罗织【`唐书曰则天时御史中丞来俊`】  

【`臣司刑评事康晔衞遂忠等同恶相济招集无頼数百人令其告事共为罗织千里响应`】　青云姿【`岑参送顔评事诗伫闻明主用岂青云姿`】　近要【`杜甫送王评事诗廷评近要津`】　初衔命【`刘长卿西庭夜宴喜评事兄拜命诗棘寺初衘命梅仙已误身`】  

廷尉监一  

原杜氏通典曰廷尉监秦置廷尉监汉有左右监【`邴吉字少卿为廷尉监`】光武省右监唯有左监一人魏晋以来无左右而直云廷尉监隋开皇三年罢大理监  

廷尉监二  

原常从轻比【`谢承后汉书曰陈咸为廷尉监议人常从轻比`】　多所全活【`又曰陈咸字子成为廷尉监论报多恩多所全活皆称恩也`】　陆鸾圗像【`晋起居注曰廷尉监陆鸾求增筑评堂图画先贤像`】　陈咸称恩【`详上`】  

衞尉卿一【`少卿并载`】  

原杜氏通典曰衞尉秦官掌门衞屯兵有丞汉因之【`汉旧仪曰卫尉寺在宫内胡广云主宫阙之内衞寺于周垣下为区庐者若今之伏宿屋`】景帝初更名中大夫令后元年复为衞尉又有长乐建立早甘泉衞尉皆掌其官其职略同而不常置【`顔师古曰各随所掌之宫以为官名`】后汉有衞尉卿一人职与汉同晋银章青绶五时朝服武冠佩水苍玉掌冶铸领冶金【`凡领五千三百五十冶在江北而江南唯有梅根及冶塘二冶皆属扬州不属衞尉`】晋江左不置衞尉宋孝武复置南齐掌宫城管钥【`南齐宫城诸却敌楼上本施鼓持夜者以应更唱髙帝以鼓多警眠遂改以铁磬`】梁衞尉卿位视侍中职与汉同卿毎月丞毎旬行宫徼紏察不法陈因之后魏亦有之北齐为衞尉寺有卿及少卿各一人隋文帝开皇三年废衞尉寺入太常及尚书省十三年复置掌军器仪仗帐幕之事而以监门衞掌宫门屯兵唐因之龙朔二年改衞尉为司尉咸亨初复旧光宅元年又改为司衞神龙初复旧卿一人少卿二人【`初少卿一人太极元年加一人`】领武库武器守宫三署署各有令　初学记曰案齐职仪云衞尉秦官也【`盖周礼宗伯官正之职尉者罻也言以罗罻令主奸非`】汉因之自王莽及后汉初并省至献帝复置魏晋宋齐因之五代史百官志云至梁加卿字曰衞尉卿后代并因之　増文献通考曰宋衞尉寺判寺事一人以官以上充凡武库武器并归内库及军器库以他官及内侍典领守宫归仪鸾司本寺无所掌卿少卿丞皆为寄禄官元丰官制行置卿少卿丞主簿各一人卿掌仪衞兵械甲胄之政令少卿为之贰丞参领之凡内外作坊输纳兵器则辨其名数验其良窳以归于武库不如式者罚之时其曝凉而封籍其数若进御及颁给则按籍而出之毎季委官检视岁终上计帐于兵部掌凡幄帟之事大礼设帷宫张大次小次陈卤簿仪仗长贰昼夜廵徼察其不如仪者押仗官则前期禀差凡仗衞供羽仪节钺金鼓棨防朝会亦如之宴飨賔客供幕帟茵席视其敝者移少府军器监修焉所隶官司十有三中兴后废衞尉并入工部　续文献通考曰辽之先世未有城郭沟池宫室止因氊车为营硬寨为官御帐之官不得不谨出于贵戚为侍衞着帐为近侍北南部族为护衞武臣为宿衞亲军为禁衞百官番宿为宿直奉宸以司供御三班以肃朝会而硬寨则以严晨夜焉金衞尉司【`大安元年拟隆庆官人数定之`】中衞尉掌总中宫事务副尉左常侍掌周护道从仪仗之事右常侍常侍官护衞三十人奉引八十人执旗二人元世祖至元二十年立衞尉院改军器监为武备监隶衞尉院二十四年罢院立大仆寺遂不置明凡供奉仪仗导从诸务俱属锦衣衞不设此官  

衞尉卿二  

原汉官解诂曰衞尉主宫阙之内衞士于周垣下为庐各有员部凡居宫中者皆施籍于掖门案其姓名若有医巫僦人当入者本官长吏为之封启传审其印信然后内之人未定又有籍皆复有符符用木长二寸以当所属官两字为铁印亦太卿炙符当出入者案籍毕复齿符识其物色乃引内之也其有官位得出入者令执御之官传呼前后以相通从昬至晨分部行夜夜有行者辄前曰谁谁若此不解终岁更始所以重慎宿衞也东观汉记曰光武二十三年太尉鲍昱兼衞尉永元  

二年司徒丁鸿兼衞尉　魏志曰辛毗为衞尉潘平与徐邈胡质皆忧国私不营产业赐谷二千斛钱三十万布告天下　又曰田豫为并州刺史徴为衞尉屡乞逊位司马宣王以豫克壮书喻未听豫书荅曰年过七十而以居位譬犹钟鸣漏尽夜行不休是罪人也遂引疾拜大中大夫　晋书曰石崇拜衞尉与潘岳谄事贾谧与之亲善号二十四友广成君毎出崇降车路左望尘而拜其卑佞如此　沈约宋书曰南郡王义宣子恢为侍中领衞尉晋氏过江不置衞尉世祖欲重城禁故复置衞尉自恢始　増册府元曰梁萧范为衞尉夜中行城常因风使鞭棰宿衞欲令帝知其勤及侄修在职夜必再廵而不欲人知或问其故曰夜中警逴实有其劳主上慈爱闻之容或赐止违诏则不可奉诏则废事且胡质之清尚畏人知此职司之常何足自显闻者叹服　又曰唐殷侑文宗初为衞尉卿防沧镇不定兵久未解诏令五品已上都省集议时宰臣方务翦除贼冦莫敢异议独侑抗疏其略云伏愿以宗社安危为大计以善师攻心为神武以含垢安人为逹图以漏网吞舟为至德帝虽不纳深所嘉叹  

衞尉卿三  

原千列　八屯【`班固西都赋曰周庐千列徼道绮错张衡西京赋曰衞尉八屯警夜廵昼徼道外周千庐内附`】　周庐　夹道【`汉官解诂曰衞尉掌宫阙周庐殿屯陈夹道当兵交防胡广注曰宫阙之内周庐殿各陈屯交兵士以示威武交防以遮妄出入者`】　周衞　廵警【`汉武帝栢梁诗衞尉曰周衞交防禁不时　下见八屯注`】　交防　屯兵【`并详周庐注`】　严衞　列卿　増废职　弃官【`上见后扬防箴　山堂肆考唐中宗神龙中以杨元琰为衞尉卿先是元琰知武三思寖用请弃官为僧上不许敬晖闻而笑之元琰曰功成名遂不退将危此由衷之请非徒然也及晖等得罪元琰独免`】　原禄赐亲戚　身无爱惜【`呉志曰严畯常为孙权立呉及称尊号畯为衞尉禄赐皆散之亲戚知故家常不充　续汉书曰隂兴为衞尉每将逺征身行劳问无所爱惜`】　官尊九寺　职重八屯【`西京赋`】　増石崇卑佞　铫期谏诤【`上详卿二　后汉书曰铫期颍川人也拜衞尉卿期重于忠义忧国忧主其有不得于心必犯顔谏诤`】　原入清近之地　居警廵之司【`白帖`】  

衞尉卿四  

原衞尉属官【`汉书百官公卿表曰衞尉属官有公车司马衞士旅贲三令丞衞士三丞又诸屯衞候司马二十二官皆属焉`】　衞尉所掌【`又曰衞尉掌官门衞士屯兵公车令北宫衞士左右都候宫掖门司马皆属焉`】　典宿衞【`东观汉记曰赵熹为卫尉性周宻尽心事上内典宿衞夙夜匪懈恩宠甚厚母殁乞身行服帝不许`】　奉宿衞【`又曰窦固字孟孙为衞尉奉两宫宿衞而见重当世恭谨下士赈施宗族甚有名称`】　赵孝笃行欲宠异之【`华峤汉书曰赵孝字长平拜长乐衞尉复徴弟礼为御史中丞礼亦恭谦行已于孝帝嘉其兄弟笃行欲宠异之诏礼十日一就衞尉府大官送供具令共相对尽欢数年礼终帝令孝从官属送丧归葬天下荣之`】　马光周宻特亲爱【`后汉书曰马光为衞尉小心周宻丧母过哀帝以是特亲爱之`】　増金敞虽帝亦难  

【`册府元曰汉金敞为衞尉为人正直敢犯顔色左右惮之虽帝亦难焉`】　冯石为帝所宠【`又曰后汉冯石为衞尉能取悦当世为安帝所宠`】　原辛毗以清平闻【`详卿二`】裴楷以才行转【`晋起居注河南尹裴楷才行清茂转衞尉也`】  

衞尉卿五  

原箴汉扬雄衞尉箴曰茫茫上天崇髙其居设置山险画为防御重垠累垓以难不律阙为城衞以待暴卒国以有固人以有内各保其守永攸不败维昔庶僚官得其人荷戈而歌中外以坚齐桓怵惕宿衞不勅门非其人戸废其职曹子剽剑遂成其诈轲挟匕首而衞人不寤二世妄宿败于望夷阎乐矫诏防者不推尉臣司衞敢告执维  

原碑汉孔融衞尉张俭碑铭曰其先张仲实以孝友左右周室晋主夏盟而张老延君誉于四方君禀乾纲之正性蹈髙世之殊轨氷洁渊清介然特立虽史鱼之励操叔向之正色未足比焉中常侍同郡侯览专权王命虎肆虐威震天下君以西都督邮上览祸乱凶国之罪鞫没奸以巨万计俄而制书按验部党君为览所防亦章名捕逐当世英雄授命殒身以籍济君厄者盖数千人故克免斯艰旋宅旧宇众庶怀其德王公慕其声州宰争命辟大将军幕府公车特就家拜少府皆不就也复以衞尉徴明诏严切勅州郡乃不得已而就之铭曰桓桓我君应天淑灵皓素其质允廸忠贞肆志直道进不为荣赴防骄臣发如震霆凌刚摧坚视危如宁衞尉卿官属【`丞　主簿　武库署　武器署守官署　左右都候`】  

原杜氏通典曰衞尉丞秦汉多以博士议郎为之后汉一人魏晋并同宋孝武增置一人梁亦有之后魏北齐并有隋因之唐置二人　増文献通考曰宋一人　原杜氏通典曰主簿一人汉衞尉驾四马主簿前车以乗晋有衞尉主簿二人宋齐梁陈因之北齐隋亦有二人唐因之　増文献通考曰宋主簿一人　原杜氏通典曰武库署令丞于周官司甲司弓矢等下大夫司戈盾等中士下士盖其任也两汉曰武库令属执金吾后汉又有考工令丞属太仆主造兵器成付武库令晋魏因之晋后属衞尉宋齐武库令丞属尚书库部梁陈属衞尉卿北齐亦有后周如周官隋如北齐唐因之各一人天寳六载四月勅改仪制令庙社门宫门每门各二十防东宫每门各十八防一品门十六防嗣王郡王若上柱国带职事二品散官光禄大夫以上鎭国大将军以上各同职事品及京兆河南太原府大都督大都护门十四防上柱国带职事三品上护军带职事二品若中都督上都护门十二防国公及上护军带职事三品若下都督诸州门各十防并官给贞元五年十二月中书门下奏应请列防官准仪制令正一品开府仪同三司嗣王郡王并勲官上柱国柱国等带职事三品以上并许列防准天寳六载四月勅文加散官光禄大夫鎭国大将军以上各同职事品近日散试官便带高阶者众恐须商量者伏请准旧制令本文取带三品以上正员职事为定勅旨依　原杜氏通典曰武器署令丞隋行台尚书省有武器监令唐永徽中始置各一人掌祭祀及朝会巡幸及公卿婚葬卤簿之事　増文献通考曰宋武库武器并归内库及军器库以他官及内侍典领军器凡四库勾当官并二人衣甲弓枪弩劔三库悉以诸司使副及内侍充什物库以三班使臣充掌禁兵器铠甲供军什器储防之物辨其出纳　原杜氏通典曰守宫署汉有守宫令丞掌御纸笔墨及诸财用并封泥之事属少府晋及北齐属光禄勲北齐守宫令掌张设之事梁陈属大匠卿隋属衞尉寺唐置令一人掌诸铺设帐幕氊褥牀荐几席之事【`广德二年二月勅文京兆府诸司诸使幕士丁匠总八万四千五百人数内宜月支二千九百四十四人仍令河东关内诸州府据戸口分配不得偏出京兆府余八万一千一百一十四人并停`】　増文献通考曰宋守宫署归仪鸾司仪鸾司勾当官四人以诸司使副及内侍充掌奉乗舆亲祀郊庙朝会廵幸宴飨及内庭供帐之事凡三库一曰金银器皿帟幕什物二曰香烛三曰氊油牀椅铁器杂物监门二人以三班使臣充　原杜氏通典曰左右都候周礼司寤氏有夜士干寳注曰今都候之属后汉各一人主劔防士徼循宫及天子有所考【`宫中诸有奏劾罪左都执防车防送付诏狱在宫大小各付所属见尚书令仆射尚书皆执板拜见对楫`】属衞尉后无  

公车令一  

原杜氏通典曰公车司马令周官秦属衞尉汉因之掌殿司马门夜徼宫中天下上章四方贡献及阙下凡所徴召公车者皆总领之后汉有丞一人丞晓讳掌知非法尉主阙门兵禁戒非常晋江左以来直曰公车令宋以后属侍中隋有公车署置令丞唐无  

公车令二  

原衞尉属官有公车令【`汉书百官公卿表曰衞尉属官有公车司马令丞各一人`】铜印墨绶冠集贤冠【`晋百官表注曰公车司马令一人周官也铜印墨绶绛服冠集贤一梁冠官品第七月俸二十七斛`】　领徴召【`详通典`】　掌阙门【`续汉书百官志曰公车司马令一人秩六百石掌宫南阙门之事`】　释之劾奏不敬【`汉书曰张释之为公车令顷之太子与梁孝王共车入朝不下司马门于是释之追止太子梁王毋入殿门遂劾不下公门不敬奏之薄太后闻之文帝免冠谢曰敎儿子不谨薄太后使使承诏赦太子梁王然后得入文帝由是竒释之拜为中大夫`】周乗不畏强御【`周乗字子车召为公车令不畏强御以见恶幸臣拜交州刺史也`】光禄卿一【`少卿并载`】  

原杜氏通典曰秦有郎中令【`主郎内诸官故曰郎中令`】掌宫殿掖门戸有丞汉因之至武帝太初元年更名光禄勲【`王莽改光禄勲为司中`】后汉曰光禄勲所掌同典三署郎更直执防宿衞考其德行而进退之【`汉东京三署有德应四科者岁举茂才二人德行二人及三署罢省光禄勲犹依旧举四行衣冠子弟以充之`】郊祀之事掌三献光禄勲居禁中【`如宋之殿中御史`】有狱在殿门外谓之光禄外部两汉自光禄大中中散谏议等大夫及谒者仆射羽林郎郎中侍五官武贲左右等中将奉车驸马二都尉车户三将【`如淳曰主车曰车主户衞曰户`】并属光禄勲建安末复改光禄勲为郎中令魏黄初元年复为光禄勲东晋哀帝兴宁二年省光禄勲并司徒孝武宁康元年复置自魏晋以后无复三署郎而光禄不复居禁中唯外官朝防则以名到焉二台奏劾则符光禄加禁止解禁止亦如之【`禁入殿省光禄主殿门故也`】其宫殿门戸至宋文犹属焉梁除勲字谓之光禄卿卿旧视列曹尚书天监中视中庶子职与汉同后魏又置少卿北齐曰光禄寺置卿少卿兼掌诸膳食帐幕隋文帝开皇三年废光禄寺入司农十二年复置初有卿及少卿各一人炀帝加置二少卿【`虽取汉代旧名而其职则别`】唐龙朔二年改光禄寺为司宰寺咸亨初复旧光宅元年为司膳卿神龙初复旧卿一人掌终献行事少卿二人领太官珍羞良醖掌醢等四署署各有令丞初学记曰案光禄卿汉官也齐职仪云初秦置郎中令掌宫殿掖门戸及主诸郎之在殿中侍衞故曰郎中令【`汉官仪曰郎中令属官有五官中郎将左右中郎将曰三署署中各有中郎议郎侍郎郎中皆无属外多至千人主执防衞宫陛及诸虎贲郎羽林郎皆属焉谓之郎中令者言领诸郎而为之令长`】汉因之至武帝更名光禄勲【`应劭曰光明也禄爵也勲功也言光禄典郎谒者虎贲羽林举不失德赏不失劳故曰光禄勲应劭郑并曰勲犹阍也今光禄勲则古阍之职`】后汉献帝又为郎中令魏文又为光禄勲后世因之五代史百官志云至梁加卿字曰光禄卿除勲字后代因之北齐兼掌肴膳隋则全掌肴膳不复掌宫殿门唐初因之　増文献通考曰宋光禄寺判寺事一人以朝官以上充古者其属有太官珍羞良醖掌醢四局今分隶御防法酒库古者祭祀则省牲镬濯漑三公摄祭为终献今并以他官摄本寺但掌供祠祭酒醴果实醢醯菹薪炭及防进胙之事卿少卿丞为寄禄官元丰官制行置卿少卿丞主簿各一人元祐三年诏长贰互置政和六年监察御史王桓等言祭祀牲牢之具掌于光禄而寺官未尝临视请大祠以长贰朔祭及中祠以丞簿监视宰割礼毕颁胙有故及小祠听以其属摄从之中兴后废光禄并入礼部　续文献通考曰辽南面初设光禄寺后以太宗讳改崇禄寺其官曰卿少卿丞主簿金燕飨御膳之事皆掌于宣徽院而光禄寺不设元光禄寺隶宣徽院掌起运米麴诸事领尚饮尚醖局沿路酒坊各路布种事延祐七年定置卿四员少卿二员丞二员主事二员明置光禄寺卿一人少卿二人寺正二人其属典簿二人录事一人大官珍羞良醖掌醢四署各置正二人署丞四人监事四人司牲局司牧局各大使一人吏二十五人卿掌祭享宴劳酒醴膳羞之事辨其名数会其出入量其丰约以听于礼部少卿寺丞为之贰凡祭祀请省牲进饮福酒胙凡荐新移太常寺凡丧供其祭物凡牲果菜杂物取之上林苑不给市诸民视时估十加一凡市直季支天财库钱钞凡贡献果鲜防料省受之凡器皿移工部及幕工兼作之岁省其成败凡筵宴酒饭番夷贡使降人茶饭物料下程差其等而供之凡防役久得为王典膳移吏部凡传奉宣索籍记覆奏之监以科道官各一人察其出入而纠禁其奸  

光禄卿二  

原首九列　总三署【`庾氷集用乐谟诏草曰光禄九卿列首且职典吏署　续汉书曰杜林字伯山为光禄卿内奉宿衞外总三署周密敬愼举称平`】　叹至德　荐名士【`孟宗别传曰宗为光禄勲大会宗先少酒偶有强者饮一杯便吐传诏司察宗吐饭察者以闻上乃叹息曰至德清纯如此　续汉书曰杜林举称平数荐名士`】　入卧内　緫从官【`汉书曰周仁景帝时为郎中令为人隂重不泄常衣补衣溺袴期为不清洁以是得幸出入卧内于后宫秘戏仁常在旁终无所言上时问人仁曰上自察之亦无所毁　柏梁诗光禄勲曰总领从官栢梁台`】　辩弃甲问投蜺【`魏志曰王肃字子雍为光禄勲时有一鱼长尺集武库之屋有司以为吉祥肃辩之曰鱼生于泉而见于屋介鳞之物失其所也边将其殆有弃甲之变乎其后果有东关之败　谢承后汉书曰杨赐宇伯钦拜光禄勲位特进又嘉德殿前有青赤气诏特进遣中使问赐祥异祸福吉凶所在以赐博学硕儒故宻谘问宜极陈其意赐上疏陈请案春秋防天投蜺海内乱今妾嬖阉尹共专国朝之所致也`】　宣王拜林　景帝问袤【`魏志曰常林徙光禄勲太常晋宣王以林乡邑耆德每为之拜或谓林曰司马公贵重君宜且止之林曰司马公自欲敦长幼之序以为后生之法贵非我之所畏也言者慙恧蹜踖而退又曰郑袤为光禄勲毋邱俭作乱景帝自征之百官祖送时袤疾不在会上谓王肃唯不见郑光禄为恨袤闻自舆追上上笑曰固知生必来也遂与同载问以计谋帝甚重之`】　安世挞奴　曜卿赐谷【`汉书曰张安世字孺子为光禄勲有醉小便殿上主事白行法安世曰何以知其不覆浆水邪郎有滛官婢婢兄自言安世曰奴以恚怒诬汚衣冠告署挞奴其隐人过皆此也　魏志曰袁涣字曜卿为中令时言刘备死君臣皆贺涣以尝为备吏独不贺卒于官太祖为之流涕赐谷二千石太仓谷千斛赐郎中令家垣下谷千斛与曜卿家上言官法下言亲故`】　増异政被徴　忠言见采【`山堂肆考曰东汉刘昆初为江陵令县有火灾昆向叩头多降雨止风后为农太守虎皆子渡河光武闻之异之徴为光禄勲帝问昆曰前在江陵反风灭火后守农虎北渡河行何德政而致是乎昆对曰偶然耳帝叹曰此长者之言也顾命书诸策　束汉桓帝时封赏逾制内宠猥盛光禄勲陈蕃上疏言之帝采其言出宫女五百余人封侯者降为乡侯`】　轻财好义　修已守道【`又曰汉杨恽为光禄勲恽轻财好义殿中称其公平然伐其能好发人隂伏由是多怨卒免为庻人　晋成帝时顔含为光禄勲郭璞常欲为之筮含曰年在天位在人修已而天不与者命也守道而人不知者性也自有性命无劳蓍龟`】石建恣言　陈蕃上疏【`史记曰汉建元二年郎中令王臧以文学获罪皇太后以为儒者文多质少以石建为郎中令事有可言屏人恣言极切至廷见如不能言者是以上乃亲尊礼之　下详前`】原宿衞宫省　居守京师【`东观汉记曰马防字公平为光禄勲宿衞宫省上数`】  

【`幸防府赏赐饮食　续汉书曰李通字次元为光禄勲帝每征讨四方常令通居守京师鎭抚百姓修宫室起学官`】　増延之俭约　孟宗清纯【`册府元龟曰晋顔延之为光禄勲居身俭约不营财利布衣蔬食独酌野旁若无人　下详前注`】　子横觥觥　伯春恂恂【`后汉书曰郭宪字子横为光禄勲时匈奴数犯塞帝患之乃召百僚廷议宪以为天下疲敝不宜动众谏诤不合乃伏地称瞀不复言帝令两郎扶下殿宪亦不拜帝曰常闻关东觥觥郭子横竟不虚也宪遂以病辞退卒于家　乡里谚曰乡里恂恂邵伯春`】　石建奏事谨愼　鲁恭举清平【`汉书石奋传曰石建为郎中令奏事下建读之惊恐曰书马者与尾为五今乃四不足一获谴死矣其为谨愼他皆如是　续汉书曰鲁恭迁光禄勲举清平京师贵戚莫能枉其正`】  

光禄卿三  

原张湛正谏【`续汉书曰张湛字子孝拜光禄勲光武临朝或有惰容湛辄谏其失常乗白马帝每见湛辄言白马生且复见矣`】　诱进好学【`又曰杜林为光禄勲郎有好学者辄见诱进朝夕满堂士以是髙而慕附之`】　时亮天工【`傅元太常赵喜咨进赞曰时亮天工四门顺轨`】　陈蕃切谏【`东观汉记曰陈蕃为光禄勲上疏切谏曰鄙谚云盗不过五女门以女能贫家也今后宫之女数千食肉衣绮岂不贫乎`】　増袁彭清洁【`册府元曰袁彭为光禄勲行至清为吏粗袍粝食终于议尚书胡广等追表其有清洁之羙比前朝贡禹第五伦求蒙显赠当时皆嗟叹之`】　以清廉称【`东观汉记曰孙湛为光禄勲以清廉见称与周泽相`】　周泽清廉【`册府元曰后汉周泽为光禄勲清廉果于从政`】　原以明经拜【`后汉刘昆以明经徴拜为光禄勲`】三日拜司空【`后汉书曰茍爽为光禄勲视事三日进拜司空`】　増顔含不识降礼【`册府元曰晋顔为光禄于时论者以王导帝之师傅名位隆重百僚宜为降礼太常冯怀以问于含曰王公虽重礼无偏敬降之言或是诸君事宜鄙人老矣不识时务旣而告人曰吾闻伐国不问仁人向冯祖思问佞于我我有邪徳乎`】　置惟允【`庾氷集晋乐谟诏曰光禄典吏署置惟允其以前散常侍谟为光禄勲也`】　文辞粲然【`臧荣绪晋书曰应詹字思逺光禄卿讽议于时优防文籍爱人好士文辞粲然`】　应詹无所明【`晋书中兴南顿应录曰王敦徙应詹为光禄詹以敦专制自树故优游讽咏一无所标明也`】　即日为护军【`王隐晋书应詹传曰詹迁光禄勲王敦作逆帝问如何答曰陛下宜奋赫斯之威臣等负戈前驱愿不俟命以讨逆社稷之计也即日以詹为防军`】郑黙不矜物【`王隐晋书曰郑黙字思转光禄勲寛中博爱谦虚温谨不以才地矜物事上`】  

【`以礼遇下以和虽僮竖厮养之人皆遇之以恩`】　曜卿不得擅竒【`南史曰王惠字令明宋国初建当置郎中令武帝难其人谓傅亮曰今用郎中令不可减袁曜卿也旣而曰吾得其人矣曜卿不得独擅其竒乃以惠居之`】　屏风屈曲【`册府元曰宋王逺为光禄勲世为之语曰王逺如屏风屈曲从俗能蔽风露`】　紫禁沧洲【`明农丈人集曰张元易于光禄署中种竹甚蕃黎惟敬秘书题曰紫禁沧洲`】　有功艺苑【`明诗小传曰冯惟讷嘉靖中歴官藩伯以病请老特进光禄寺卿予致仕惟讷仕宦三十年圗书诗卷外无长物撰汉魏六朝诗纪自上古以迄陈隋网罗放失殊有功于艺苑`】  

光禄卿四  

増诗唐苏颋送光禄姚卿还都诗曰汉室有英台荀家多宠才九卿朝已入三子暮同来不授纶为草还司鼎用梅两京王者宅驷马日应廻　罗隐送光禄崔卿赴阙诗曰十年目断望西辕此日殷懃圣主恩上国已留虞寄命中朝应听范汪言官从府幕归卿寺路向干戈见禁门鹓侣寂寥曹署冷更堪呜咽问田园  

増制唐苏颋行房光义光禄卿制曰上卿之贵爰因德终献之礼必由才致上柱国房光义门承胄绪地聨姻戚雅容端操惟玉有温择行践言复圭无玷顷祗班序尤称望实兰猗趋职以仗于谁何柏梁赋诗俾闻于总领  

原箴汉扬雄光禄勲箴曰经兆宫室画为中外廊殿门闼限以禁界国有周衞民有藩篱各有攸保守以不岐昔在夏殷桀纣淫特牛之饮门户荒乱虽执防谒者参差殿中成市或室内鼓鼙其廊庙而聚夫逋逃四方多罪载号载呶内不可不省外不可不清德人立朝义士充庭禄臣司光敢告执经　増明宣宗光禄寺箴曰周官善庖实肇光禄汉列九卿唐总四属国朝建置率循勿易享祀賔燕咸其所职先王之礼丰俭有宜惟敬惟诚仪式行之粢盛必备牺牲必洁执事有恪俨乎对越羣贤在朝四裔防同廪之饩之必精必丰朝夕膳羞必谨恒度毋俭公费而纵私躯毋骋奢侈毋肆暴殄毋作愆过以蹈常典正已率下咸敬愼之用永终誉光我训辞  

光禄卿官属【`丞　主簿　珍羞署良醖署　　掌醢署`】  

原杜氏通典曰光禄丞汉二人多以博士议郎为之后汉一人魏晋因之铜印黄绶梁陈视员外郎【`其员外说在通直散常侍郎中`】后魏北齐并有之隋有三人唐置二人　増文献通考曰宋元丰官制行置丞一人　续文献通考曰元丞二员明寺正二人从六品【`隆庆四年正月吏部覆户科杨镕奏请以举人出身知县敎官亷能素著者入补光禄寺署正而间以例贡参之优其超擢或径于听举人中除补从之`】原杜氏通典曰主簿汉置晋宋齐梁陈并有之北齐  

曰功曹五官主簿隋二人唐因之　増文献通考曰宋置一人　续文献通考曰辽亦有元主事二员明置典籍二人　原杜氏通典曰珍羞署令丞于周官有笾人掌四笾之实盖其任也后汉少府属官有甘丞主膳具晋太官令有饧官果官吏各二人自后无闻北齐肴藏令属光禄寺后周有肴藏中士下士隋如北齐唐因之长安中改为珍羞神龙初复旧开元初又改之有令丞各一人　増文献通考曰宋珍羞署隶御防有供备库【`太平兴国二年改为内物料库`】有使及副使掌供尚食及内外膳羞米麫饴枣豆百品之料监官二人以三班及内侍充监门一人以三班充外物料库掌给皇城外诸宫院油盐米麫之品监官二人以三班内侍充　续文献通考曰元世祖至元十三年始立尚珍署后罢入有司二十五年复置掌济宁等处田土子粒以供酒材设逹噜噶齐一员令一员丞一员吏目一人明珍羞署署正二人丞四人供宫膳茶饭之事　原杜氏通典曰良醖署令丞于周官酒正中士下士掌酒之政令后汉汤官丞主酒属少府晋有酒丞一人齐食官局有酒吏梁曰酒库丞北齐有清漳令丞主酒后周如古周之制隋曰良醖署令丞各一人唐因之　増文献通考曰宋良醖署属御防有内酒坊使掌造法糯酒常料之三等酒以供国之用监官三人监门二人以三班内侍充都麯院掌造麴以给内酒坊之用及出鬻而其直监官二人以京朝官及诸司使副内侍充法酒库掌造供御及祠祭【`周太祖平河中得酒工王思善造法麴因立法酒库置之`】凡祭祀共五齐三酒以实樽罍监官二人以朝臣及三班使臣内侍充　续文献通考曰元良醖署中统四年立御酒库设金符宣差至元十一年始设提防十六年改尚醖局掌醖造诸王百官酒醴提防一人大使一人副使二人直长一人有大都上都二局上都少副使一人品秩同【`珍羞尚饮醴源良醖旧本光禄所属元与光禄并隶宣徽`】明良醖署署正二人丞四人供献殿宫膳均给内外官人夷匠之事　原杜氏通典曰掌醢署令丞于周官有醢人掌四豆之实自后无闻至齐诸公府有酿食典军二人后周有掌醢中士下士隋曰掌醢署令丞各一人唐因之　増文献通考曰宋属御防有油醋库监官一人以京朝官充掌造油醯胾以供国膳羞内外之用　续文献通考曰明掌醢署署正二人丞四人供祭祀茶饭斋祷之事  

太官令一  

原杜氏通典曰太官署令丞于周官为膳夫庖人外饔中士下士盖其任也秦为太官令丞属少府两汉因之桓帝延熙元年使太官令得补二千石魏亦属少府晋属光禄勲宋齐属侍中梁门下省领太官陈因之后魏分太官为尚食中尚食知御膳隶门下省而太官掌百官之属光禄卿北齐因之后周有典庖中士内膳中士隋如北齐唐因之各一人　増文献通考曰宋隶御防勾当官五人以朝官并诸司使副内侍都知押班充掌供御之膳羞及内外饔饩割烹煎和素膳之事元祐初罢太官令二年复置崇宁二年置尚食局太官令惟掌祠事　续文献通考曰明太官署署正二人丞四人供祭祀宫膳节筵给夷济贫之事  

太官令二  

原司王饔　掌御膳【`扬雄太官箴曰时惟膳夫实主王饔　续汉书百官志曰太官令一人掌御饮食`】　掌六清之饮　正百品之羞【`应劭汉书百官公卿表注太官令职在典王饔掌六清之饮陈八珍之愼口实之御防有败之奸　又曰太官令职在正百品之羞纳四棐之贡`】  

太官令三  

原少府属官有太官令【`汉书百官公卿表曰少府属官有太官令主膳食导官令太官之别主酒`】　秩六百石【`汉官仪曰太官令一人秩六百石掌鼎俎具`】　着两梁冠【`又曰尚书陈忠奏太官宜着两梁冠也`】　谒者皆缃帻单衣【`又曰太官谒者皆缃帻大冠白绢单衣`】　奴婢皆缇蔽【`汉旧仪曰太官汤官奴婢各三千人置酒皆缇蔽膝上食用黄金口器`】　职在鼎俎不陈阶位【`应劭注汉官仪百官表曰太官云云`】职役斯碎非文雅使【`蔡邕书曰太官令职役斯碎非文雅所使`】　炉炭赤红而发不絶【`韩非子曰晋文公之时宰臣上炙而髪绕之文公召宰人而谯之宰人曰有死罪三援砺砥刀利犹干将也切肉肉断而发不断臣之罪一也援木而贯脔而不见发臣之罪二也奉炽炉炭火尽赤红而炙熟而髪不烧臣之罪三也堂下得无微有疾臣者乎公曰善乃召其堂下而谯之果然乃诛之`】　增治吐炎而发不销【`谢承后汉书曰鲁国陈正叔为太官令时黄门郎宿与正叔有隙因进食以发贯炙中光武见髪勅斩正叔正叔曰臣有当死罪三炽以炉炭増治吐炎燋炉烂肉而髪不销臣罪一也防出佩刀砥砺五石亏肥截骨不能断髪臣罪二也臣与丞及庖人六目而视不如黄门两目臣罪三也诏赦之黄门`】　时苖寿春令为太官【`魏略曰时苖为寿春令官太官令领中都中正定九品之正也`】　张登在职勤为太官【`魏志王朗集曰朗荐张登诏曰登忠义彰著在职功勤名位虽卑直亮宜显饔膳近任当得此吏今以登为太官令`】　増供膳食之事【`六典曰太官令供膳食之事丞为之贰凡祭之日则白卿诣防省牲取明水于隂鉴取明火于阳燧帅宰人以銮刀割牲取其毛血实之于豆遂烹牲焉又有帅进者实簠簋设于幕之内`】　赐爵南郡公【`后魏书曰毛循之能为南人饮食手自煎调多所适意世祖亲待之进太官尚书赐爵南郡公加冠将军常在太官主进御膳`】  

## 御定渊鉴类函卷九十三

设官部三十三【`司农卿　少卿附　司农官属太仆卿　少卿附　太仆官属车府令　鸿胪卿　少卿附　鸿胪官属太府卿　少卿附　太府官属`】司农卿一【`少卿并载`】  

原杜氏通典曰少皥氏以九扈为九农正【`扈鸟也扈有九种以为农号各随其宜以教人事`】舜摄帝位命弃为后稷周为太府下大夫秦为治粟内史掌糓货汉景帝更名为大农令武帝太初元年更名大司农掌九糓六畜之供膳羞者【`见宋志汉书曰主谷货`】凡郡国诸仓农监都水六十五官皆属焉【`母将隆字君房为执金吾上发武库兵送董贤及乳毌隆以为武库兵器天下公用缮修造作皆度大司农钱自乘舆不以给供养劳赐一出少府盖不以本藏给末用不以人力供私费也`】后汉大司农掌诸钱谷金帛郡国四时上月旦见钱谷簿其逋未毕各具别之边郡诸官请调度者皆为给报损多益寡取相给足初郡国盐官鐡官并属司农中兴皆属郡县建安中为大农魏黄初元年又改为司农【`大司农桓范出奔谓曹爽曰大司农印在吾手所在`】  

【`得开仓而食范为司农以清省称`】晋初因之渡江哀帝末省司农并都水孝武复置宋齐皆有之梁司农卿位视防常侍主农功仓廪陈因之后魏曰大司农北齐曰司农寺有卿少卿各一人掌仓市薪米园池果实后周有司农上士一人掌三农九谷稼穑之政令属大司徒隋初与北齐同帝置少卿二人【`颍川太守赵元淑入朝防司农不时纳诸郡租谷元淑奏之帝曰如卿意者防时当了元淑曰不过十日即日拜元淑为司农卿纳天下租如言而毕`】唐龙朔二年改司农为司稼咸亨初复旧卿一人少卿二人掌东耕供进耒耜及国仓储之事领上林太仓钩盾导官四署【`署各有令丞`】　应劭汉官仪曰大司农古官也高祖受命惩秦之弊与民休息逮文景国家无事家给人足京师之钱累百巨万贯朽而不校太仓之粟陈陈相因充溢露积腐败而不食　臧荣绪晋书曰哀帝兴宁二年省司农之职至孝武宁康中复置　沈约宋书曰大司农卿一人称弃后稷其职也　齐职仪曰司农卿耕借则掌其礼仪　初学记曰案叙司农卿汉官也汉官云初秦置理粟内史掌谷货汉因之【`按尧命羲和四子敬授人时舜二十二官弃为后稷播时百谷盖其任也周官冢宰之属有太府下大夫郑元注曰太府主治藏之长若今时司农也并司农之任`】王莽改大司农曰羲和后又改为纳言东汉复为大司农五代史百官志云梁加卿字曰司农卿省大字后魏又加大字北齐又除大字隋氏因之唐初因之　増宋史曰宋置司农寺判寺事二人以两制朝官以上充熙宁二年置制置三司条例司立常平敛散法三年诏以常平新法付司农寺而农田水利免役保甲等法悉自司农讲行　又曰元丰官制行始正职掌寺监不治外事旧事职务悉归户部右曹司农掌仓储委积之政令总苑囿库务之事而谨其出纳凡京都官吏禄廪诸路岁运至京师悉掌焉凡苑囿行幸排比及荐飨进御颁赐植藏之物与造麴蘖储薪炭皆戒有司先期办具以待给用天子亲耕籍田有事于先农则卿奉耒耜少卿率属及庻人以终千亩所官属凡五十仓二十有五建炎三年罢司农寺以事务并仓部绍兴四年复置　续文献通考曰辽南靣有司农寺　又曰金初置劝农使司兴定二年罢改立为司农司使副使掌劝课天下力田之事其司农司兼采公事者大司农一人卿与少卿各三人陜西并河南二路置行司农司至大元年归德许州河南陜西各置卿少卿等官卿以下迭出廵按察官吏臧否而黜陟之十年之间民政脩举实頼其力　又曰元世祖至元七年置大司农司凡农桑水利学校饥荒之事悉掌之十四年罢以按察司兼领劝农事十八年改立农正院二十年又改立务农司是年又改司农寺达噜噶齐一人司农卿二人二十三年仍为大司农司仁宗皇庆二年定置大司农四人陞从一品卿少卿各二人　又曰行大司农司设劝农营田司使副使　又曰分司农司顺帝至正十三年立【`先是脱脱言京畿近水地利召募江南人耕种粟麦可岁百万余石不烦海运京师足食于是立分司农司以右丞乌兰哈达左丞乌克逊良祯兼大司农卿给分司农司印西自西山南自保定河间北抵檀顺东及迁民镇凡官地及元管各屯田悉从分司农司立法佃种又仿前集贤学士虞集议于江淮召募能种水田及修筑围堰之人各千人为农师所募农夫人给钞十锭期年散归`】　又曰明司农之职总于户部不设司农卿及行司农等官惟上林苑监仍旧  

司农卿二  

原史记曰韩信归汉以为治粟内史　汉书曰武帝天汉元年以桑宏羊为大司农置丞数十部于郡国　又曰宣帝地节四年北海太守朱邑以治行第一入为大司农　华峤后汉书曰郑众字仲师为大司农在位以清正称其后受诏作春秋删十九篇　东观汉记曰牟融为大司农性明逹朝廷称为名卿　又曰髙诩字季回以儒学征拜大司农在朝以清白方正称　魏志曰梁习为并州二十余年政治为天下最乃征拜为大司农　増唐书曰太宗朝孙伏伽迁大理卿时司农市木橦倍直与民右丞韦悰劾吏隠没事下大理讯鞫伏伽曰缘官市贵故民直钱臣见司农识大体不见其罪帝悟顾悰曰卿不逮伏伽逺矣　又曰唐髙宗谓韦宏机曰宫馆隋代所造渐将摧毁频欲修葺又费财力如之何宏机曰臣任司农向已十年前后省费今见贮钱三十万贯可以供葺理上悦　又曰肃宗时第五琦以户部侍郎判度支河南等道度支转运租庸盐铁铸钱司农太府山南东西江西淮南馆驿等使　又曰郭钊【`暧子也`】累官司农卿宪宗寝疾宦竖或妄议废立者穆宗问计于钊答曰殿下为太子当旦夕视膳何外虑乎时称得元舅体　宋史曰王济判司农寺时周伯星见济乘间言曰昔唐太宗以丰年为上瑞臣愿陛下日慎一日居安虑危则天下幸甚受诏与刘综改定茶法颇易旧制由是忤丁谓　又曰孝宗朝李浩以台州除司农少卿时朝廷和籴米八万董其事者贱籴湿恶隠尅官钱户部不敢诘浩白发其奸下有司穷竟户部欲就支稽见数大理附防之浩争曰非但惠奸且亏军食上是其言　又曰李椿除司农卿椿防大农岁用米百七十万斛而省仓见米仅支一二月叹曰真所谓国非其国矣力请岁储二百万斛为一年之蓄　又曰髙防字仲一上亲擢为司农少卿时仓地卑下夔始用板米以是不腐　元史曰元世祖时张文谦拜大司农卿奏立诸道劝农司廵行劝课请开借田祭先农先蚕时阿哈玛特専政议拘民间铁官铸农器髙其价以配民谦于帝前极论罢之　又曰二十六年董文用为大司农时欲以民田为屯田文用固执不可乃止  

司农卿三  

原六府　万石【`崔瑗鲍德诔曰乃司大事掌是六府三事允功乃修乃聚　汉武帝柏梁诗大司农曰陈粟万石簸之`】　天仓　国渊【`韩阳天文要集曰天仓者大司农也　史游急就篇曰司农少府国之渊也`】　司金　掌帛【`上见雄大司农箴　续汉书曰大司农卿一人中二千石掌诸钱谷金帛`】　周曰太府　莽改羲和【`上详前叙注汉书曰平帝元始元年改太司农曰羲和以刘歆为之`】　髙诩方正　牟融明达【`并详聚`】延年盗钱　赵典交德【`汉书曰田延年为大司农坐盗都内钱三十万自杀　续汉书曰赵典字仲经为大司农闭门却扫非德不交`】　表陈盗贼所由　谏以农桑为务【`续汉书曰李固为大司农时牧守多其宗亲有诏持拜不由选试固乃上表具陈盗贼所由兴良由牧守多非其人焉　魏志云司马芝为大司农先是诸典农各部吏民末作治生以要利入芝奏曰王者之治崇本抑末务农重谷臣愚以为不宜复以商事杂乱专以农桑为务于国计为便明帝从之`】　汉崇儒学选在康成　晋宠贞廉任先崔氏【`汉书曰郑字康成征为大司农　白帖云晋崔洪为司农手不执珠玉口不言货财`】  

司农卿四  

増杖乃奏【`唐书曰常宏机擢司农少卿主东都营田苑宦者犯法杖乃奏髙宗嗟赏赐绢五十匹曰后有犯治之毋奏司农卿`】　倒用印【`唐书曰朱泚反伪迎天子遣将韩旻领鋭师三千疾驰奉天段秀实谕大吏岐灵岳窃取姚令言印不获乃倒用司农印追其兵旻至骆驿得符还`】　安车征郑【`续汉书曰郑公车征为大司农给安车一乘所过长吏送迎`】　天子器耿【`续汉书曰耿国字叔虑为大司农晓边事能议论数上便宜事天子器之`】　置绫梁阁【`唐书曰初宰相杨炎欲城原州诏中使白段秀实秀实言方春不可兴土功请须农隙炎谓沮已遂召为司农卿秀实自泾州被召戒其家曰若过岐朱泚必致赠遗慎毌纳至岐泚果致大绫三百家人拒不纳遂致都秀实怒曰吾终不以污吾第以置司农治堂之梁间吏后以告泚泚取视封帕如故`】　六宫餐钱【`唐书曰度支度六宫餐钱移司农司农季一出付吏大吏尽举所给于人权其子钱以给之既不以时黄门来督责慢骂杜中立为司农卿取钱纳帑舍率五日一出吏不得为奸后遂以为法`】　鄙其聚敛【`唐书曰窦静字元休检校并州大总管太宗即位授司农卿赵元楷为少卿静鄙其聚敛因防官属大言曰如炀帝奢侈竭四海自奉司农湏公矣今天子躬节俭屈一人安兆庻恶用公哉元楷大惭`】　不贵文学【`唐书曰薛珏入为司农卿是时诏举堪刺史县令者且百人延问民间疾苦得失取尤通逹者什二宰相欲校以文词珏曰求良吏不可贵文学宜以上爱人之本为心也宰相多其计所用皆称职`】　即荐于朝【`唐书曰武宗时萧祜字祐之少贫窭隠居以孝养闻司农卿李实督官租祜居丧未及输召至将责之防有赐与倩祜为奏实称善即荐于朝终制为左拾遗`】　六迁少卿【`唐书曰韦凑为相王府属时姚崇兼府长史尝曰韦子识逺文详吾恨晚得之六司农少卿`】　四迁司农【`宋史曰宁宗时李大性四迁为司农卿`】谨始五箴【`宋史曰宁宗即位刘光世除侍御史改司农少卿入对献谨始五箴又论人主有六`】  

【`易六难上悚然嘉纳`】　士人除授【`宋史曰莫济除司农少卿自礼部员外郎除魏杞奏曰济尝中词科且掌南宫牋奏恐议者以为蹊径未是上曰中都官初不分清浊如司农责任亦甚重以士人除授亦无害也`】　斥卖祠庙【`宋史曰新法行鬻河渡坊场司农并斥卖天下祠庙宋阏伯微子庙皆为贾区张方平上言宋王业所基阏伯封于商丘以主六火防子为始封之君是二祠者亦不得免乎帝震怒批牍尾曰慢神辱国莫甚于斯于是天下祠庙皆得不鬻`】　原郑宏科遣徒【`后汉书郑宏字巨君大司农在位一月科遣诸徒七百人宏举吏范固为尚书谓宏曰旧常一岁不遣数百明府一月遣近千人何其多也宏曰不应遣一人为多如是遣万人为少也`】　郑庄言长者【`汉书曰郑当时为大司农每朝候上说未尝不言天下长者其推毂士及官属丞史山东诸公以此翕然称郑庄也`】　郑众諌改【`华峤后汉书曰郑众字仲师为左冯翊政有明迹建初六年代邓彪为大司农是时朝议欲改农田盐铁事众谏以为不可诏数切责至被奏劾众执之不移`】　左雄谏加捶【`谢承后汉书曰刘据为大司农以职事被谴召将加捶扑左雄谏曰九卿位亚三公班在大臣行有佩玉之节动有庠序之仪孝明皇帝始有扑罚皆非古典帝从而改之其后九卿无复捶扑者`】　増司农尤丛剧【`唐书曰文宗朝杜中立以驸马都尉司农卿绳吏急反为中伤左徙庆王傅久之复拜司农卿入奏帝曰卿用法深信乎对曰毂下有司养名不肯事如司农尤丛剧陛下无信流言假臣数月事可济帝许之`】　司农不缴奏【`宋史曰邓绾上书谀佞王安石以侍御史判司农寺时常平水利免役保甲之政皆出司农故安石借绾以威众富弼在亳不散青苗钱绾请付吏究治畿县民诉助役诏询其便否两行之绾与曽布輙上还堂帖中丞杨绘言未闻司农得缴奏者不报`】　原仲卿居处节俭【`汉书曰朱邑字仲卿为大司农居处节俭然性公正不可交以私天子器之朝廷敬焉`】　子优居职脩治【`东观汉记云牟融字子优大司农居职脩治又善议论朝廷皆服其能帝数嗟叹以为才堪宰相`】　湛重家贫妻裾谷食【`谢承后汉书曰湛重字文叠补大司农在位历载家至贫妻子裾谷给之食也`】　王思苛碎下吏嗷然【`魏畧云王思正始中为大司农为人苛碎而喜怒无度下吏嗷然不知所如`】  

司农卿五  

原箴汉雄大司农箴曰时维大农爰司金谷自京徂荒粒人自斛肇自厥初实施【`一作求`】惟食厥僚后稷有无迁易实均实赢惟都作程旁施衣食厥民攸生上稽二帝下阅三王什一之征为民作常逺近贡篚百则不忘帝王之盛实在农植季周烂漫而东作不勅膏腴不获庻物并荒府库殚虚靡积仓箱凌迟衰微周卒以亡秦大半二世不瘳泣血之求海内无聊农臣司均敢告执繇　晋张华大司农箴曰家有庐井王有廪籍阜茂丰物和钧闗石在周之季不防政首弃稷弗务不籍千畆匮神乏祀败于戎丑穑臣司农敢告左右  

原墓志陈江总司农陈暄墓志铭曰其文防骫其笔纵横背碑即诵据马俄成诽谐见赏调笑忘情两宫宠官四主恩荣万事依息一朝追送畴昔命觞文可吟讽今日酹酒长悲且恸  

原诔后汉张衡大司农鲍德诔曰昔君烈祖丕显奕世敬叔生牙美管交赖至于中叶种德以迈种德伊何去虚适参建旄屯留其茂如林降及我君总角有声遗万谷宠禄斯丁守约勤学克劳其形濬哲之资日就月成业业学徒童求我舍厥往着去风即雅济济京河实为西鲁昔我南都惟帝旧乡同于郡国殊于表章命亲如公弁冕鸣璜若惟允之实耀其光导以仁惠敎以义方习射矍相飨老虞庠羗髦作虐艰我西邻君斯整旅耀武月频蠢蠢戎虏是慴是震知德者鲜惟君克举既厌帝心将处台辅命有不永时不我与天实为之孰其能御股肱或毁何痛如之国丧遗爱如何无思増制唐元稹授裴武司农卿制曰敕农天下之大本也故国有九列而司农氏居其一焉前代非牟融之循理康成之儒学不在兹选今海内无事思与公卿等立根柢以制四方于是外选方伯之善于其职者入补兹任具官裴武予闻其先始以孝友书于国籍其后果有丞相为唐名臣贤彦因仍代济不乏武亦嗣其忠孝益炽家声郁为元僚所至称理尝居内史屡入正卿自华至荆无非剧地键辖豪右衣食防嫠严而不残仁而有制镇定南服予方赖之而亟请来朝因求内任嘉其恋我难夺乃诚假以秩宗之荣用制国泉之重费而不诎尔其勉之可检校礼部尚书兼司农卿余如故　薛廷珪授司农卿制曰书曰昔我先正五世后稷以服虞夏之衰也弃稷不务先公不窋用失其官至于武王昭前人之光明事神保人莫不欣喜训诰具在朕安敢失坠而叔世偷薄乃不知稼穯之艰率以三署为华轻其职任寝以成俗嘻郑汉之名儒也韩信汉之上将也尚闻征拜或至就加来奉畴庸得不寅畏敬授羲和之职往修后稷之官丰阜有闻陟劝斯在  

増记宋张维司农寺壁记曰窃谓六卿非古也周官六卿与三少为九汉儒附防之说也今仿周制以户部掌国计而司农犹为列卿赘矣况仓储出纳自昔太仓令主之葢大司农之属犹今之仓部也以列卿而行太仓令日惟仓部要束是听位虽髙势出仓部下至于军饷给发罢于奔命世号为走卿辱矣维下走也不敢谓辱而惟赘是羞又安能纪事乎  

司农卿官属一【`丞　主簿　上林署　太仓署钩盾署　导官署　苑总监诸仓监　司竹监　诸屯监　騪粟都尉均输令　干官长　借田令　典农中郎将典农校尉劝农谒者`】  

原杜氏通典曰司农丞秦曰理粟内史丞有二人汉为大司农丞亦二人【`续汉书百官志云司农丞秩比千石汉宣帝建始中于公三为之`】或谓之中丞【`耿寿昌为大司农中丞奏设常平仓给北边省转漕　又桑宏羊为大司农中丞管诸计防事`】平帝又置大司农部丞十三人人部一州劝农桑后汉司农丞一人部丞一人【`部丞主帑藏`】魏晋因之铜印黄绶【`宋齐以来墨绶`】进贤一梁冠介帻皁衣后魏北齐皆有司农丞隋置五人唐六人　増宋史曰熙宁新法行吕惠卿请置司农寺丞一员五年增置丞四员仍与簿轮出按察逐年保甲元丰四年减丞一员建炎时罢司农寺绍兴三年复置丞二员凡有合行事务申户部施行四年复置如旧制　金司农丞一员　元司农丞二员　原主簿晋太康中置自后无闻梁陈又有北齐亦然唐因之増宋史曰治平中已置熙宁新法行诏增一员后置  

六员元丰四年减三员元祐五年以本寺主簿兼检法绍圣四年罢主簿添丞一员绍兴四年复置寺十年复置簿　元史曰大司农不置簿置经歴都事架阁库管勾照磨等官　原上林署汉水衡都尉之职【`说在都水篇`】后汉曰上林苑令丞主苑中禽兽颇有人居皆主之魏晋因之江左无闻宋初复置隶尚书殿中曹齐因之梁陈属司农北齐及隋亦然唐因之有令二人丞四人掌诸苑囿池沼种植蔬果藏氷之事　増文献通考曰宋四园苑提举官无常员以三司判官内侍都知诸司使以上充东曰宜春南曰玉津西曰琼林北曰瑞圣监官各二人以诸司使副或内侍三班使臣充又有西京宫苑司勾当官一人元丰后四园苑属司农　续文献通考曰金上林署属工部官曰上林署提防　又曰元置上林署令署丞各一掌宫苑栽植花卉供进蔬果苜蓿以饲駞马备煤炭以给营缮所属有养种园提领花园管勾苜蓿园提领等官隶大都留守司不隶司农　又曰明洪武间议开上林苑比图上上曰妨农业不可遂止永乐五年始设宣徳十年更定四署今上林苑监左右监正左右监副左右监丞各一人其属典簿一人良牧蕃育林衡嘉蔬四署各典署一人署丞一人掌苑囿园池牧畜种之事凡禽兽草木蔬果率其属督养户栽户以时经理而畜殖之以供祭祀宾客宫府之膳羞凡苑地东至白河西至西山南至武清北至居庸闗西南至浑河并禁围猎典簿司校文移良牧署牧牛羊豕蕃育署育鹅鸭鸡皆籍其牝牡之数而课孳卵焉林衡署典果实花木嘉蔬署典莳艺瓜菜皆计其畦町树植之数而以时苞进焉　原太仓署于周官有廪人下大夫上士秦官有太仓令丞汉因之属大司农【`汉百官公卿表云司农属官有太仓令`】后汉令主受郡国传漕谷【`梁冀别传云孙寿姊妹夫宗所不知书因寿气力为太仓令`】其荥阳敖仓官中兴皆属河南尹晋有太仓令一人铜印墨绶朝服进贤一梁冠品第七月俸月二十斛品俸与上太医令同江左以来又有东仓石头仓丞各一人北齐亦然后周曰司仓下大夫隋有令二人丞六人唐有令三人丞二人掌仓廪出纳　増宋史曰宋京城诸仓总二十五名监官毎界二人以京朝官及三班使臣充元丰后二十五仓属司农凡官吏军兵禄食及纲运受纳封桩支用月具报数以报司农乾道五年诏粮纲有欠从本寺断遣南北省仓草料塲和籴塲隶焉监仓官分上中下界司其出纳诸塲皆置监官外有监门官排岸司四掌水运纲船输纳雇值之事【`政和六年浙西诸州各置排岸一员从两浙运副应安道请也`】下缷司掌受纳纲运检察斛面官主交量各分其事以佐本寺　又曰中兴后又有丰储仓初绍兴以上供米余数桩管别廪以为水旱之助后又増广籴置监官二员监门官一员淳熙间命右司为之提领后以属检正非奉朝廷指挥不许支拨凡外州军起到桩管米从司农寺差官盘量据纳到数报本所桩管监官监门官在外则镇江建康亦置仓焉【`元明太仓俱归户部`】　原钩盾署汉钩盾令官者典诸近园苑逰观之事属少府后汉亦有之晋大鸿胪属官有钩盾令自后无闻北齐如晋制隋如北齐令三人丞十二人唐因之令二人丞四人掌薪炭鹅鸭薮泽之物【`天宝五载九月侍御史杨钊充木炭使自后相承或以京尹或以户部侍郎为之`】　増宋史曰宋以后不置宋司农寺置内柴炭库掌诸薪炭以给宫城及宿卫班直军士薪炭席荐之物炭塲掌储炭以供百司之用元史曰上都大都柴炭局隶宣徽院　原导官署【`导择`】  

周有舂人秦汉有令丞属少府汉东京令丞主舂御米及作干糒【`续汉书百官志云导官令一人六百石主舂御米又环济要畧云导官令掌诸御米飞面糒音备`】属大司农歴代皆有之唐置令二人丞四人掌舂碾米麴油烛之事　増宋史曰宋以后不置宋司农寺置都面院掌造麴以供内酒库酒醴之用水磨务掌水硙磨麦以供尚食及内外之用　元史曰元供膳司掌供给应需货买百色生料至元二十二年始置隶司农置逹噜噶齐提防令丞等官其属辅用库大使掌规运息钱以给供需兴中州油户提领所岁办油以供内庖蔚州麫户提领所掌办白麫　原苑总监自隋而置东西南北各有监及副监唐因之兼有丞主簿等官以掌苑内宫馆园池之事　诸仓监后汉河南尹属官有荥阳谷仓长丞梁司农有左中右三部仓丞陈因之隋诸仓各有监官唐因之掌仓廪出纳　司竹监汉有司竹长丞魏晋河南淇园竹各置官守之后魏有司竹都尉隋曰司竹监唐因之有监副监丞掌植养园竹事　诸屯监隋置诸屯监及副监畿内者隶司农自外者隶诸州唐因之置监及丞掌营种屯田勾当功课畜产等事増续文献通考曰元世祖置屯田打捕总管于延安  

设逹噜噶齐总管同知等官又置屯田打捕所于北京顺帝至正十年置河北江南都总制营田使司其属有屯田总管府凡五各路又有屯田万户府所置不一所领亦不专司农卿也　原騪粟都尉【`騪音捜索也`】汉武帝军官不常置又有理粟都尉桑宏羊为之　均输令按汉百官公卿表司农属官有均输令后汉省　干官长汉有之【`如淳曰干音管或作干主均输之事所谓干盐鐡而榷酒酤也晋灼曰此竹箭干之长官也均输自有令顔师古曰如说近是也纵作干读当以干持财货之事耳非谓箭干也`】初干官属少府中属主爵后属大司农　増宋史曰熙宁六年以司农间遣属官出视诸路力有不给乃置干当公事官以叶康直等四人为之九年以干当公事官所至輙用喜怒罢之从熊本请也　原借田令按周为甸师汉文帝初立借田置令掌耕园庙社稷之田【`汉书百官公卿表云司农属官有借田令`】汉东京及魏并不置晋太始十年复置【`杜预奏事云借田令本以借田千畆十顷之田计其案行周旋不过十里凡宗庙粢盛御用膳羞及羣神之调于是取所借户口足以当一县一邑所供至重事贵临履也`】江左省宋文帝元嘉中又置　増续文献通考曰宋借田令掌帝借耕耨出纳之事植五谷蔬果藏冰以待用元丰三年诏借田令隶太常寺渡江初阙绍兴十五年初除康与之为借田令　原典农中郎将　典农校尉并曹公置晋武帝太始二年罢农官为郡县后复有之隋炀帝罢典农官　劝农谒者梁武天监九年置视殿中御史自騪粟以下尽属司农今并无  

司农卿官属二  

増唐书曰中宗朝监察御史魏傅弓嫉中人辅信义欲劾奏其奸窦怀贞曰是安乐所信任奈何绳之傅弓曰王纲坏矣正坐此属今日杀之明日诛无所悔傅弓者钜鹿人忠謇士也终司农丞　宋史曰熊本判司农寺丞神宗曰熊本不伤财不害民一旦去百年之患可嘉也　又曰王觌熙宁间除司农寺主簿转为丞司农时为要官进用者多由此选觌拜命一日即求外　杨诚斋集叶颙字子昂迁司农寺丞在朝三年非公事未尝至丞相府枢宻王纶知其恬退而未知其德性一日官诰院失锦令治之颙请寛慢藏之罪于是纶大喜谓其客曰叶寺丞介而通严而恕真重器也　宋史曰神宗患司农图籍不肃选官厘整宇文昌龄以使防路入辞留为寺主簿　又曰孙覧知尉氏县有屯将遇下虐士卒谋因大阅杀之覧驰徃呼谕安之已而屯将至览命吏趣具奏众意遂安神宗壮其材以为司农主簿舒亶判寺欲引覧自助覧拒不答　又曰王自中少负竒气淳熙中登进士第为分水令枢宻王蔺荐之召对帝壮其言改秩为借田令　又曰乾道中谢深甫知处州青田侍御史葛泌等交荐之孝宗召见谕宰臣曰谢深甫奏对雍容有古人风除借田令  

太仆卿一【`少卿并载`】  

原杜氏通典曰周官有太仆下大夫掌正王之服位出入王之大命似今太仆之职一云周穆王置太仆正以伯冏为之秦因之在周官则校人掌马巾车掌车及置太仆兼其任也汉初夏侯婴常为之领五监六廏皆有令【`或曰六廏谓未央承华騊駼龙马辂軨六廏也马皆万匹武帝承文景蓄积海内殷富廏马有四十万匹时匈奴数冦边遣卫青霍去病发十万并负私从马凡十四万匹穷追大破匈奴汉马死者十余万匹匈奴虽病逺去而汉亦马少无以复往于是汉久不北击匈奴数岁灭两越是时天子廵边亲至朔方勒兵十八万以见武节`】王莽改太仆为太御后汉太仆与汉同亦掌车马天子毎出奉驾上卤簿用大驾则执驭【`初汉西京置六廏东京约省唯置一廏`】魏因之晋初有之银章青绶五时朝服进贤两梁冠佩水苍玉领典牧乗黄骅骝龙马等廏令自元帝过江之后或置或省太仆旣省故骅骝廏为门下之职晋宋以来不常置郊祀则权置太仆执辔事毕则省齐亦然梁太仆卿位视黄门侍郎统南牧左右牧龙廏内外廏陈因之后魏兼置少卿【`太武帝平统万赫连昌定陇右秃髪沮渠等河西水草善乃以为牧地六畜滋息马三百余万匹馲驼将半之牛则无数孝文帝迁洛阳之后复以河阳为牧塲恒置戎马十万匹以拟京师军警之备毎岁自河西徙牧于并州渐南欲其习水土而无死伤也而河西之牧滋甚`】北齐太仆寺统骅骝左右龙左右牧乘黄车府署卿及少卿各一人后周如古周隋如北齐炀帝加署少卿一人唐龙朔二年改太仆为司驭咸亨初复旧光宅元年改为司仆神龙初复旧卿一人掌驭五辂少卿本一员景云元年加一员领乘黄典廏典牧车府等四署署各有令天下监牧置八使五十六监【`贞观初仅有牧牝三千匹从赤岸泽徙之陇右十五年始令太仆卿张万岁勾当羣牧至麟徳四十年间马至七十万六千匹置八使领六监初置四十八监跨兰渭秦原四州之地犹为隘狭更析八监布于河曲其时天下以一缣易一马仪鳯三年少卿李思文检校陇右诸牧监方称使尔后或戎狄外侵或牧圉乖散洎乎拱渐耗大半开元初牧马二十四万匹十三年加至四十五万匹初有牛三万五千头是年有五万头初有羊十一万二千口是年有二十万六千口盛于拱`】　汉书百官表曰太仆掌舆马属官有大廏未央廏家马三令各五丞一尉又车府路軨马骏马四令丞又龙马闲驹槖泉騊駼承华五监长丞又边郡六牧师苑令各三丞又牧槖昆蹄令丞皆属焉武帝太初元年更名家马为酮马应劭注乳马取其汁挏治之味酢可饮因以名官也文曰所主总酮杂合非上选所别异之马也如淳曰主乳马以韦革为夹兜受数斗盛马乳挏取其上肥因名酮马今梁州亦名马骆为酒马【`挏音徒孔切`】　汉旧仪曰太仆牧师诸苑三十六所分布北边以郎为苑监官奴婢三万人分养马三十万头择取给六廏牛羊无数以给牺牲　齐职仪云太仆本周官也葢谓众仆之长曰太仆秦因之掌舆马歴两汉魏及晋西朝咸置之至东晋元帝省之后复置至成帝又省之并入宗正宋齐因之五代史百官志云梁又置之加卿字曰太仆卿后皆因之唐初因之后改司驭司仆神龙初复旧　増宋史曰太仆寺掌车辂廏牧之令国有大礼供其辇辂属车前期戒有司教阅象马凡仪仗既陈则廵视其行列后妃亲王公主执政官应给车乘者视品秩而颁之总国之马政凡阅马差次其髙下岁终钩覆帐籍以上驾部若有事于南北郊升辂则卿授绥旧判寺事一人以朝官以上充凡国廏牧车舆之政令分隶羣牧司骐骥院诸坊监本寺但掌天子五辂属车后妃王公车辂给大中小祀羊元丰官制行始归本寺元祐二年诏外监事令本寺依羣牧司旧法施行应内外马事専隶太仆直逹枢宻院更不经尚书省及驾部崇宁二年诏太仆寺依旧制不治外事归尚书驾部应马事上枢宻院所隶官司中兴后废太仆寺并入兵部又有羣牧司制置使一人景德四年置先以枢宻使  

副为之咸平三年以两省以上官充副使一人以阁门以上及内侍都知充都监二人以诸司使以上充判官二人以京朝官充掌内外廏牧之事周知国马之政而察其登耗焉凡受宣诏文牒则以时下于院监大事则制置使同签署小事则专遣其副使都监多不备置判官都监毎岁更出诸州廵坊监防印国马之蕃息者续文献通考曰辽南面有太仆寺及诸牧监　又曰金不置太仆寺而尚廏局属殿前都提防司明昌四年置诸羣牧所又提举圉牧所泰和三年隶各路统军司又曰元太仆寺掌阿克塔斯马匹受给造作鞍辔之事二十四年又别置尚乘寺以管鞍辔而本寺止管阿克塔斯马匹二十五年隶中书至大四年定大仆寺卿少卿等官　又曰尚乗寺掌上御鞍辔舆辇阿克塔斯羣牧骟马驴骡及领随路局院鞍辔等造作支行省岁造鞍辔理四集赛阿都齐词讼起取南北逺方马匹置卿少卿等官　又曰明洪武六年置太仆寺于滁州永乐元年改北平行太仆寺为北京行太仆寺正统六年定为太仆寺于是顺天等府及山东河南马政悉属于北惟两淮及江南北仍属南京【`至宏治时属于南者印烙不至滁而悉总于北矣`】太仆寺卿一人掌牧马之政令而听于兵部少卿三人一佐寺事一督营马一督畿马寺丞八人分理京卫畿府及山东河南六郡马政　又曰行太仆寺洪武三十年置山西北平陜西辽东等处行太仆寺藩臬不得预马事考马官苑马寺亦如之　又曰苑马寺永乐时置于陜西甘肃辽东亦有苑马寺  

太仆卿二  

原帝王世纪曰穆王即位命伯冏为太仆今尚书君牙伯冏二篇是也　汉书曰夏侯婴为沛公太仆长奉车婴自上初起沛常为太仆竟髙祖世以太仆事惠帝惠帝崩以太仆事髙后髙后崩代王之来婴与东牟侯入清宫以天子驾迎代王共立文帝复为太仆　又曰公孙贺字子叔少为士从军数有功武帝初为太仆后八岁代石庆为丞相子敬声代为太仆父子并歴公卿【`上林赋孙叔奉辔卫公参乘郑注曰孙叔者太仆贺也`】　东观汉记曰祭肜字次孙膂力过人尝贯三百斤弓入为太仆从至鲁明帝指子路室曰此太仆室也太仆吾之御侮　续汉书曰赵岐字台卿献帝以为太仆持节安慰天下　王隠晋书曰武帝以羊琇为太仆卿逊位加特进　晋书赞曰郭展为太仆留心于养生是以廏马充多其后征吴得以济事　増唐书曰郭元振为凉州都督治凉五岁善抚御令行禁止道不拾遗睿宗立召为太仆卿将行安西有剺面哭送者旌节下玉门闗去凉州犹八百里城中争具壶浆欢迎　宋史曰司马池通判留守司枢宻使曹利用奏为羣牧判官利用尝委括大臣所负马价池曰令之不行由上犯之公所负尚多不先输何以趣他人利用惊曰吏绐我已输矣亟命送官数日而羣负者皆入　又曰内侍皇甫继明给事章献太后閤兼领估马司自言估马有羡利乞迁官事下羣牧司阅无羡利继明方用事自制置使以下皆欲附防为奏池独不可【`池司马光父`】　明献征录曰正德朝孙绪为太仆卿时大司马王德华交结钱宁势颇张移文太仆语涉不逊绪以书数之王引咎先是淮安鳯阳诸郡饥馑马俱小弱绪察其故咸与交兑省费至于万缗民赖之不破产者千余家　又曰金弼为太仆少卿慨然以马政修举为已任屡奉命督理亏耗者自卫使郡守而下悉听决无不畏法有顺圣川者水草甘肥永乐中尝牧马蕃息天顺初命弼徃视定筑二城用养天闲之马増二驿于中道以便徃来诏嘉纳之　又曰治间张谦陞南京太仆寺卿一以正率下刬除积弊禁革贪汚岁省费甚钜寻奏马政便民四事多见施行　又曰南太仆署在滁阳地僻事简嘉靖间胡铎以顺天府尹改官南太仆优游职业闭门著述　又曰嘉靖朝田濡为南太仆寺马政之弊也南畿苦赋北畿苦养濡请以额马赋十之三其七以金代而输之北寺即有军兴以便宜召买使两畿民力有所苏息上嘉其议行之后二十余年山东河南相踵以请数省民不困而冋寺有余藏常输以给边其议葢自濡发之　又曰周仕嘉靖中以髙州守荐为陜西苑马寺少卿在任三年诸所建置有禆马政  

太仆卿三  

原前驱　驭驾【`周礼曰太仆王出入则自左驭而前驱郑注云前驱如今导引也道而居左自驭不骖乘辟王也　续汉书曰太仆周官秩中二千石掌车马天子出入大驾则奉小驾则驭`】　拭舆　数马【`汉武帝柏梁诗太仆曰牧拭舆马待警来汉杂事曰石庆为太仆御出上问车中几马庆以防数马举手曰六马庆于兄弟中最为简易而犹如此`】　建路鼓　箴乘舆【`周礼曰太仆掌正王之服位出入王之大命建路鼓于大寝之门外而掌其政　　魏志曰潘尼字正叔侍中为太仆造乘舆箴`】　次孙清　子尼俭【`续汉书曰祭肜为太仆卿朝廷闻肜素清有道而衣无兼副有功效拜之日赐钱百万马三匹衣被刀劒下至杯案什物无不悉备上尝叹之以为可属大任　魏志曰国渊字子尼为太仆居列卿位布衣蔬食禄赐散故旧宗族以恭俭自守`】　冯鲂髙第　马元省费【`续汉书曰冯鲂为魏郡太守以髙第入代赵憙为太仆　东观汉记曰马元字淑山拜太仆视事减省诸费岁千万以上`】　増封还制书　不易赐马【`唐书曰刘昌为四镇北庭行营兼泾原节度使子士泾累迁少卿家积财内交权近善胡琴故得幸于贵人后迁太仆卿给事中韦宏景与薛存庆封还制书上疏论之宪宗曰昌有功于边士泾又尚主官少卿已十余年制书宜下宏景等乃奉诏宋史曰吕公弼为羣牧使英宗居藩得赐马颇劣欲易不可至是帝谓曰卿曩岁不与朕马是时固已知卿`】  

【`矣`】　原守清近之臣　居仆御之任　蒋叠数言便宜傅元陈事精灼【`东观汉记曰蒋叠字伯重为太仆久在台阁文雅通逹明故事在九卿位`】  

【`数言便宜奏议可观　王隠晋书曰傅为太仆时比年不登羗胡扰边诏公卿防议随诏所问谏诤精灼虽不尽施行而常见优容也`】　梁松为请托免　张閤以简质闻【`续汉书曰梁松为太仆永平二年为松请托郡县事觉免　魏志曰永宁中太仆东郡张閤以简质闻`】　周用忠良任先伯冏　汉推亷正选在万年【`穆王命伯冏曰小大之臣咸怀忠良其侍御仆从防非正人　汉杂事云陈万年为太仆执正亷平内行脩洁`】  

太仆卿四  

原正于羣仆【`尚书冏命穆王命冏为太仆正正于羣仆侍御之臣`】　在朝尽节【`东观汉记曰刘般为太仆在朝尽节夙夜不怠`】　厎闲王御【`傅太尉杨彪铭云宾于太仆厎闲王御`】増特赐锦袍【`唐书曰张暐为殿中监太仆卿天宝初暐还乡拜墓特赐锦袍施缯防御赐诗`】  

【`以宠异之乘传来往敕郡县供拟暐髪华皓在舆中子弟车马连接数里`】　以笏起草【`宋史曰钱惟演呉越王俶子入朝为神武军将军博学能文词召试学士院以笏起草立就真宗称善改太仆少卿献咸平圣政录`】　旧臣练逹【`献征录曰洪武二十三年监牧日蕃太祖留心马政以朱守仁旧臣练逹特拜太仆寺卿首奏都督府衙门各立草塲俱于江北龙泉滁州等处牧放马匹所辖十四监九十八郡克举职孳息日盛屡荷赏赉诏省天下寺观惟龙泉寺以守仁奏留二僧看守马神庙遵守至今`】　马大蕃息【`献征录曰永乐十年命杨砥简阅北京郡县马匹陞太仆寺卿明年兼苑马寺卿砥率厉僚属凡孳牧之法与民之利病悉条奏行之马大蕃息`】　原视朝正位军旅赞鼓【`周礼曰太仆职主视朝正位军旅田役赞王鼓救日月亦如之`】　燕相其法射赞弓矢【`周礼曰王燕饮则相其法王射则赞弓矢郑注云相左右也赞谓授之受之`】  

太仆卿五  

原诗晋孙楚太仆座上诗曰朝钦厥庸出尹京畿廻授太仆四牡騑騑緑珥盈箱翠叶葳蕤勲齐庭实増国之辉原箴汉雄太仆箴曰肃肃太仆车马是供锵锵和銮驾彼时龙昔在上帝廵狩四宅王用三驱前禽是射纣作不令武王征殷檀车孔夏四騵孔昕仆夫执鞗载骍载骃我舆云安我马云闲虽驰虽驱匪逸匪愆昔有淫羿驰骋忘归景公千驷而淫于齐诗好牡马牧于坰野辇车就牧而诗人兴鲁廏焚问人仲尼厚丑孟子盖恶夫廏多肥马而野有饿殍仆臣司驾敢告执皁　増明宣宗太仆寺箴曰军国所用马为之最军国之政马政亦大肆予慎之有駜如云既克内闲亦涣其羣畴厥庻民析之畜牧司其政令命汝太仆政令攸宜阅省以时不愆不忘乃蕃乃滋蚩蚩之甿国家之本甿既阜丰马息斯奋尔笃于民毋侵毋尅尔勤于职必敬乃德鲁僖无邪卫文渊塞尔师古人厥功懋焉  

原诔晋傅永宁太仆厐侯诔曰烝烝孝敬行着闺庭如兰之芳如金之贞在乱不囘处暗斯明仁象春日威配秋霜慈恩雨施惠化风嘉善献亲疾恶若讐品定人伦清浊异流将继四祖世据削定天假其年主优其禄等勲伊吕比寿东岳  

増制唐蘓颋授王希隽太仆卿制曰黄门仆臣之任王命斯允在德而举其名必彰具官王希隽门承旧阀器蕴通才立言可以敏事为政可以居剧登于副尹声满于字人试乃列卿眷逾于数马巾车是属建鼓攸司爰赖服勤宜膺宠可太仆卿勲封如故　孙逖授王昱太仆卿制曰门下列彼九卿正于羣仆允膺兹命必借兼才具官王昱韬是明断资其理识成务有余奉公不挠自持军律兼委使车能啓刑书以惩贪吏到官未几除恶已多能则然赏善宜及俾升荣于左驭仍受任于北京  

增封駮给事中韦宏景等封还刘士泾除太仆卿制书曰伏以司仆正卿位居九列在周之命伯冏其人所以惟月应名象河称重汉朝亦以石庆之谨愿陈万年之行洁皆践斯职谓之大僚今士泾戚里常人班叙散秩以父任将帅家冨赀财声名不在于士林行义无闻于朝野忽长卿寺有渎官常以亲则人物未贤以勲则宠待常厚今叨显任诚为谬官其刘士泾新除太仆卿敕未敢行下  

太仆卿官属一【`丞　主簿　乘黄署典廏署　典牧署`】  

【`诸牧监`】  

原杜氏通典曰太仆丞秦汉有两人后汉一人【`汉书张敞字子髙为太仆丞`】魏晋因之东晋或省或置梁有丞陈因之后魏北齐丞一人隋三人唐因之　增续文献通考曰宋太仆寺置丞簿各一人　元置丞二人　明置寺丞八人行太仆寺及苑马寺寺丞无定员　原主簿梁置一人北齐亦一人隋二人唐因之　增续文献通考曰元不设主簿明置主簿一人勾省文移　原乘黄署后汉太仆有未央廏令魏改为乘黄廏乘黄古之神马因以为名【`乘黄亦名飞黄背有角日行万里淮南子云天下有道飞黄伏皁一云神黄兽名龙翼马身黄帝乘而仙`】晋以下因之宋属太常铜印墨绶进贤一梁冠绛朝服歴代皆有悉掌乘舆唐令丞各一人掌乘舆车辂　典廏署于周官有校人圉师趣马掌十二闲之马汉西京太仆有龙马长东京有未央廏令掌乘舆及宫中之马魏为骅骝廏晋有骅骝龙马二廏自宋以后分骅骝廏属门下梁太仆有龙廏及内外等廏陈因之北齐有骅骝左右龙等署后周有左右廏各上士一人隋如北齐唐改龙廏为典廏署令二人丞四人掌在廏系饲马牛及杂畜事　典牧署于周官牧师下士四人掌牧马而颁之秦汉边郡置六牧师令【`说在诸牧监篇`】魏晋以下因之隋有典牧牛羊等署各置令丞唐有乘黄等四署令丞各四人掌外牧及造酥酪脯腊之事　诸牧监汉太仆有牧师诸苑三十六所在北边西边以郎为苑监官魏置牧官都尉晋因之自后无闻北齐有左右牝牡驼牛羊等署令后周曰典牝典牡上士中士又有典驼典羊典牛中士隋曰典牧署牛羊署令丞唐初因之分曰牧监置监副监丞主簿　增宋史曰太仆寺所隶官司十车辂院掌乘舆法物凡大驾法驾小驾供辇辂及奉引属车辨其名数与陈列先后之序　左右骐骥院左右天驷监掌国马别其驽良以待军国之用　鞍辔库应奉御马鞍勒及以鞯辔给赐臣下　养象所掌调御驯象驼坊车营致逺务掌分养杂畜以供负载般运　牧  

养上下监掌治疗病马及申驹数元丰末废畿内牧马监元祐初置左右天廏坊听民间承田牧地绍圣初置孳生监中兴后废太仆并入兵部　元史曰资乘库置提防大使等官掌支鞍辔等物隶尚乘寺【`元史又有典牧监置卿监等官掌孳畜之属詹事院羣牧监置卿少卿等官掌中宫位下孳畜隶徽政院羣牧监至大三年立至治三年罢皆不属太仆寺`】  

太仆卿官属二  

增明归有光马政职官志曰唐六典载太仆卿之职掌国廏牧车舆之政令总乘黄典廏典牧车府四署又诸监牧之官属凡国有大礼大驾行幸则供其五辂属车之属凡监牧所通羊马籍帐则受而防之以上于尚书驾部以议其官吏之考课凡四仲之月祭马祖马步先牧马社六典定于开元中其书仿周官叙太仆之职为详别有尚乘局亦具六典及百官志宋初有飞龙廏天廏坊骐驎院后置羣牧司廏牧之政皆出于羣牧而太仆但掌天子五辂属车后妃王公车辂元丰改官制羣牧之职并归太仆元祐初令内外马军专隶太仆直逹枢宻院不由尚书省崇宁初诏太仆寺不治外事如旧制渡江后省寺入兵部其详具宋史元太仆寺掌阿塔思马又有尚牧监尚乘寺具元史余观汉表志及唐六典太仆不徒奉乘舆自天子之六闲外至诸院皆隶之武帝别置奉车驸马都尉始分乘舆之事唐因隋尚乘局内廏别设官本朝太仆寺统羣牧监后废监令民养马而太仆专领之内廏自有御马监惟或乏马于太仆取之而卤簿仪仗陈设大驾驾部与环卫司也皆不复闗于太仆南京太仆寺故留京若行太仆寺苑马寺亦并建无所统一辽东山西陜西有行太仆辽东陜西又有苑马甘肃有行太仆而旧亦有苑马苑马之设辽东则有永宁监清河苑深河苑陜西长乐监则有开盛安定广宁苑灵武监清平万安苑皆前代善水草之地苑马之设最盛惟不领于太仆与古异　明防典曰马政有太仆苑马寺専理而统于兵部凡太仆寺南京太仆寺行太仆寺苑马寺各以地方分属而少卿之廵视提督寺丞之分管亦各有分地凡各属皆有管马官府以通判州以判官县以丞簿卫以指挥所以千百户宏治十八年令各州县马不及五百匹者罢管马官以掌印官带管此马政之大概也若内廏马匹则领于御马监部寺不得与云  

车府令一  

原杜氏通典曰秦有车府令以赵髙为之历代皆有汉魏属太仆宋齐以后属尚书驾部北齐以下又属太仆唐置令丞各一人掌王公以下车马  

车府令二【`未央廏令附`】  

原赵髙强力【`史记云秦王闻赵髙强力通法狱举为中车府令`】　太仆属官【`汉书百官公卿表云太仆属官有车府令`】　主乘舆车【`续汉书百官志云车府令一人六百石主乗舆诸车`】　主乗舆马【`又云未央廏令一人六百石主乘舆及廏中诸马`】　曹裒笃学【`东观汉记云曹裒笃学有大度举孝亷拜车府令`】　官品第七【`晋百官表注云车府令铜印墨绶朝服进贤一梁冠官品第七月俸月二十斛`】　上官忧不在马【`汉书上官桀传云桀未央廏令上体不安及愈见马瘦上大怒曰令以我不复见马桀曰圣体不安日夜忧愳诚不在马泪数行下上以为忠`】　徐匡执法守正【`后汉书吴良传云永平中车驾近出而信阳侯阴就干突禁卫车府令徐匡钩就车御者送狱诏书谴匡匡乃自系良上言曰信阳侯就倚恃外戚干犯乗舆无人臣礼为大不敬匡执法守正反下于理臣恐圣化由是而弛帝虽赦匡犹左转良为即丘长`】　刘训将兵据门【`东观汉记云刘训拜车府令时东州郡国相惊有贼转至京师吏民惊皆奔城郭训即夜诣省欲令将近兵据门以御之也`】  

鸿胪卿一【`少卿并载`】  

原杜氏通典曰周官大行人掌大宾客之礼【`周礼又有象胥干宝注云若晋鸿胪也`】秦官有典客掌诸侯及归义蛮夷【`史记曰韩信亡楚归汉为连敖徐广注云连敖典客`】汉改为鸿胪【`应劭曰郊庙行礼赞导九宾鸿声也胪传也所以传声赞导故曰鸿胪`】景帝二年令诸侯王薨列侯初封及之国大鸿胪奏諡诔防【`应劭曰皇帝延诸侯王宾王诸侯皆属大鸿胪故其薨奏其行迹赐与諡及哀防诔文`】列侯薨及诸侯太傅初除之官大行奏諡诔防【`周礼有大行人小行人主諡官故以名之臣瓒曰大行是官名掌九仪之制以宾诸侯者顔师古曰事之尊重者遣大鸿胪而轻贱者遣大行人`】建中六年改大鸿胪为大行令武帝太初元年更名大鸿胪又更名其属官行人为大行令【`其属官又有郡邸长丞主诸郡之邸在京师者至后汉省但令郎理郡邸`】秦时又有典属国官掌蛮夷降者汉因之成帝和平元年省之升大鸿胪【`王莽改曰典乐`】后汉大鸿胪卿一人二千石诸王入朝当郊迎典其礼仪及郡国上计余职与汉同凡皇子拜王赞授印绶及拜诸侯诸侯嗣子及四方夷狄封者台下鸿胪召拜之王薨则使使吊之及拜王嗣魏及晋初皆有之自东晋至于宋齐有事则权置兼官毕则省梁除大字但曰鸿胪卿位视尚书左丞常导防赞拜【`职官录曰旧视防常侍天监中视中丞吏部`】后魏曰大鸿胪北齐曰鸿胪寺有卿少卿各一人亦掌蕃客朝及吉凶吊祭后周司宼有蕃部中大夫掌诸侯朝觐之叙有宾部中大夫掌大賔客之仪隋文帝开皇三年废鸿胪寺入太常十二年复置领典客司仪崇元三署至炀帝置少卿二人唐龙朔二年改鸿胪为同文咸亨初复旧光宅初改为司賔神龙初复旧卿一人掌賔客凶仪之事及册诸蕃少卿本一员景龙二年加一员领典客司仪二署署各有令　韦昭辨释名曰腹前肥者曰胪此主王侯及蕃国言以京师为心体王侯外国为腹胪以养之也辨云鸿胪本故典客事掌賔礼鸿大也胪陈序也欲大以礼陈序賔客　东观汉记曰大鸿胪汉旧官建武元年复置属官大行丞一人大行丞有治礼员三十七人主斋祠傧赞九賔之礼又有中都官升食以下功次相补　增宋史曰鸿胪寺旧置判寺事一人以朝官充元丰官制行置卿少卿等官掌朝贡宴劳给赐送迎之事及国之凶仪中都祠庙道释籍帐除附之禁令凡外国君长使价朝见辨其等位以賔礼待之授以馆舍而颁其见辞赐予宴设之式有贡物则具其数报四方馆引见以进诸蕃封册即行其礼命若凶仪之节宗室以服臣僚以品辨其丧纪而诏奠临赙赠之制及具卤簿仪物中兴后废鸿胪不置并入礼部　续文献通考曰辽南面有鸿胪寺置卿少卿等官又有北面客省局南面客省局置使副使等官金以鸿胪寺分属宣徽院客省引进閤门诸使而鸿胪寺不设　元以礼部防同馆掌接伴引见外国之来朝贡者以通政院廪给司掌各省四方边逺使客饮食供张等事而鸿胪寺不设　明洪武初置侍仪司九年改为殿庭礼仪司三十年始改鸿胪寺设卿一人少卿二人掌朝防賔客吉凶礼仪之事凡日朝朔望大朝防宴享经筵进厯进春册封祭祀传制奏防外国见谢辞率其属而供事焉　永乐十九年定北京在留都者加南京二字南京正卿例用科目出身而在北者多以监生选鸣賛出身者累资陞正卿至嘉隆后方以科目出身者推陞其别途出身者太常寺至少卿而止鸿胪寺至左少卿而止  

鸿胪卿二  

原汉杂事曰萧由为陈留太守入为鸿胪卿不任賔賛乃还官　襄阳耆旧传曰习郁为侍中时从光武幸黎丘与帝通梦见蘓山神光武嘉之拜大鸿胪录其前后功封襄阳侯使立蘓岭祠刻二石鹿夹神道百姓谓之鹿门庙或呼蘓岭山为鹿门山　魏略曰常林性既清白当入官又严少府寺与鸿胪对门时崔林为鸿胪性阔逹不与林同数数闻林挝人吏声不以为可林尝夜挝吏吏不胜其痛嚾呼嗷嗷其明崔出门与林语曰闻卿为廷尉尔耶林不觉答曰不也崔曰君不为廷尉昨夜何故考囚乎林惭笑　又曰韩宣字景然明帝时为大鸿胪始南阳韩暨以宿德在宣前为大鸿胪及宣在位亦称职鸿胪中为之语曰大鸿胪小鸿胪前后治行曷相如　增蜀志曰后汉杜瑜字伯瑜后主立为大鸿胪为人静黙少言阖门自守不与外事　原山涛啓事曰鸿胪职主故事前后为之者率多不善了今缺当选御史中丞刁攸旧能人也不审于尔宜否　增吴志曰张俨字子节呉人也弱冠知名早歴显位以博闻多识拜大鸿胪使于晋吴主孙皓谓曰南北通好以君有出境之才故相屈行对曰皇皇者华臣其荣惧无古人延誉之美磨锋淬锷思不辱命既至车将军贾充尚书令裴秀侍中荀朂等欲傲以所不知而不能屈尚书仆射羊祜尚书何祯并结缟带之好　魏书曰李安世天安初为主客令齐使刘纉来聘安世美容貌善举止纉等自相谓曰不有君子其能国乎纉呼安世为典客安世曰三代不共礼五帝各异乐安得以亡秦之官称于上国纉曰世异之号凡有几也安世曰周为掌客秦改典客汉名鸿胪今曰主客君等不欲影响文武而殷勤亡秦　隋书曰蘓防字伯尼炀帝方勤逺略朝贡前后相属帝从容谓宇文述虞世基等曰遐陬率服观礼华夏鸿胪之职湏归令望宁有多才艺美容仪可以接对賔客者为之乎咸以防对帝然之即日拜鸿胪少卿唐书曰宇文士及尚炀帝女南阳公主为尚辇奉御  

从幸江都迁鸿胪少卿后归髙祖　又曰刘义节为鸿胪卿时倾府库为军赏帑财大乏义节曰今京师屯兵多樵贵帛贱若伐街苑树为薪以易布帛岁数十万匹可致　又曰贾耽字敦诗为汾州刺史七年政有异绩召授鸿胪少卿后至平章事　又曰永泰初髙涣为鸿胪卿日本使尝遗金帛不纳惟取牋一畨为书以贻之宋史曰景德间戚纶判鸿胪寺纶以三公尚书九列  

之任唐末以来有司渐繁纲目不一宜采通礼六典令式比沿革着为大典时论称之　又曰孔宗瀚元祐初以司农少卿迁鸿胪卿上言孔子之后袭封者请不兼领他官终身在乡里从之　明献征录曰英宗复辟擢杨宣为鸿胪寺少卿凡朝廷宴享朝贺大礼皆出职掌宣脩干美髯奏对明畅日见宠遇宪宗立陞鸿胪卿时荆襄叛防刘千斤伏诛戎帅械系余党多误陷于辜者宣亟上章论救大要欲重人命谨天戒辞甚婉切有诏法曹详鞫竟得矜宥【`是年因灾变下诏修省故云`】　又曰正德庚午阉刘瑾擅权张永奏瑾大恶诏多官廷鞫驸马蔡震诘瑾考掠成狱时王希孟为刑部主事读狱辞慷慨听者悚然由是铨司器之太宰杨一清选授鸿胪少卿前未有超擢如此者  

鸿胪卿三  

原掌蛮　序客【`上详通典下详聚`】　迁公　慙长【`东观汉记曰鸿胪三十六人其陈宠左雄朱宠龚参施延并迁公　谢承后汉书曰陈纪字元方遭父太丘长实忧呕血絶气豫州嘉其至行表上尚书图画百城以励风俗袁绍以太尉让纪纪不受拜大鸿胪卒官子羣为三公天下以为公惭卿卿慙长`】　增授印绶　主斋祠【`凡皇子拜王賛授印绶详前　主斋祠傧賛九宾之礼详前`】　原掌四方夷　賛九宾礼【`上详通典下详聚`】　增傧賛九宾　罗条百职【`汉扬雄大鸿胪箴详后`】　赐连环诗　建髙士堂【`献征录云鸿胪卿杨宣克自勤恪虽大寒暑风雨未尝一日阙朝前后赏赍甚多若御制连环诗一统志通鉴诸书之赐尤殊恩也　又云周文兴江山人居江郎山故号江郎先生正德戊辰举进士以疾苦遍游太华终南衡岳匡庐授比部主事屡迁鸿胪寺卿即致仕归晚年移居武林徜徉湖山总制胡梅林廵抚阮函峰为建髙士堂以居之`】　原韦彪议贡举　崔林求故事【`后汉韦彪字孟逹为大鸿胪是时陈事者多言郡国贡举率非功次故守职益懈而吏士凌迟彪上议曰忠孝之人持心近厚鍜链之吏持心近薄然其要归在于选二千石二千石贤则贡举皆得其人帝深纳之　魏书崔林字德儒为大鸿胪时龟兹王遣侍子来朝朝廷褒赏其王甚厚余国各遣子来朝间使连属林恐所遣或非真的道路防送所损滋多劳所养民资无益事为夷狄笑乃移书炖煌喻防并录前世待遇诸国丰约故事使有恒常`】　当柔逺之朝　遵典属之任【`典属国鸿胪卿蘓武为之`】　汉尚勲贤宠崇郭况　魏推恒准选在崔林【`东观汉记曰郭况为鸿胪上数幸其宅饮酒赏金帛甚盛京师号况家为金穴言富实也　魏志崔林为鸿胪待遇诸外国故事皆有恒准`】  

鸿胪卿四  

原抚柔逺宾【`汉官解诂云鸿胪賛通四门抚柔逺宾`】　职掌九宾【`张曲司空陈公诔云后作鸿胪职掌九賔辑宁侯卫懐柔逺人`】　允正九仪【`傅杨彪铭云宾于鸿胪允正九仪`】增雅学逹理【`后魏职令鸿胪少卿请用雅学详当明枢逹理者`】　才任专对  

【`前凉录晋使者俞归至张重华知张鉴才任专对拜典客令归责供给礼薄鉴曰敝国僻小隔絶皇风行台抚临万里倾跃今大义未崇先存口实非昭德示训之谓也归改容谢之`】　停给礼宾【`唐书曹王臯朝京师荐王锷文虽不足而它可试德宗擢为鸿胪少卿先是天宝末西域朝贡及安西北庭校吏岁集京师者数千人陇右旣陷不得归皆仰给鸿胪礼宾月四万缗凡四十年名田养子孙如编民至是锷悉隶名王以下无虑四千人畜马二千皆停给宰相李泌尽以隶左右神防军以其长署牙将岁省五十万缗`】　骤歴台省【`天中记裴光庭开元中擢鸿胪少卿性静黙寡交游虽骤歴台省人未之许既而以职业称议者更推之`】　骤登峻秩【`献征录成化间施纯陞鸿胪寺卿纯习礼度毎旦侍朝为磬折状甚恭特宠眷擢礼部侍郎未几陞尚书加太子少保纯长身伟然出羣表不十数年骤登峻秩前此所未有也`】局闲事省【`献征录嘉靖间胡森为南鸿胪寺卿以局闲事省减去直役谈说理学讲明国是`】鸿胪卿五  

原箴汉雄大鸿胪箴曰荡荡唐虞经通陔极陶陶百王天工人力画为上下罗条百职人有才能僚有级差迁能授官各有攸宜主以不废官以不隳昔在三代二季不蠲德慢道署非其人人失其材职反其官宷寮荒髦国政如漫文不可武武不可文大小上下不可夺伦鸿臣司爵敢告在邻　增明宣宗鸿胪寺箴曰祗祗万咸统于一朝觐防同其仪有秩咨尔鸿胪卿贰暨属时惟尔官必庄以肃必考于度必协于中无简无烦周旋雍容惟动以周惟一靡慝敬慎尔仪庻光尔职原碑汉邯郸淳鸿胪钟纪碑铭曰内苞九德外兼百行川深沦于不测瞻智应于无方裕足以容众矜严足以正已然后研几道艺涉览文学凡前言徃行竹帛所载靡不悉该于穆上德时惟我君固天纵之允钟厥纯命世作则实绍斯文遭险龙潜抗志浮云所贵在已乐存事亲虽处亩天子屡闻  

増制唐常衮授蒋涣鸿胪卿制曰朕方脩文德以抚区外则重译象胥之事九仪相賛之职正用髦硕俾之典领具官蒋涣顔子之德行张仲之孝友能积其厚以业于身恭俭之训可以轨俗学通文变髙视一时时属逺人之叙参授大宾之任韩暨以宿德而拜陈纪以至行而迁求旧任贤正当此待遇诸国宜约故事使有准以明等威也可检校刑部尚书兼鸿胪卿防官勲封如故主者施行増铭明许宗鲁鸿胪寺少卿胡侍墓志铭曰陟卿礼寺左肃朝章寅恭賛导乎百司轨度仪刑乎四裔瞻天咫尺身依斧扆之荣捧日周旋晋接冕旒之贲叔孙制礼体统正而朝廷尊公西立朝应对谐而賔客悦  

鸿胪卿官属一【`丞　典客署司仪署`】  

原杜氏通典曰鸿胪丞秦曰典客丞汉为鸿胪丞【`萧望之为之`】魏晋亦然梁陈后魏北齐皆有之后周曰賔部上士隋如北齐唐因之有二人主簿一人　増宋史曰元丰官制鸿胪寺丞主簿各一人　续文献通考曰明鸿胪寺左右寺丞各一人主簿一人　原典客署周官有掌客上士中士秦官有典客汉改为鸿胪鸿胪属官有大行令丞【`本名行人武帝改为大行令丞`】魏改大行令为客馆令晋改为典客宋分置南北客馆令齐梁陈皆有客馆令丞后魏初曰典客监太和中置主客令北齐有典客署后周置东南西北四掌客上士下士隋初又曰典客署置令丞帝改为典藩署唐为典客署置令丞各一人掌二王后蕃客辞见宴接送迎及在国夷狄　司仪署周官有司仪上士中士汉大鸿胪有理礼郎自后无闻后魏置司仪官北齐置署令丞后周置上士等员隋如北齐唐因之置令丞各一人掌凶事仪式及防葬之事　增宋史曰鸿胪寺官属十有二　又曰徃来国信所掌大辽使介交聘之事　又曰都亭西驿及管干所掌河西蕃部贡奉之事　又曰礼宾院掌北诸国朝贡馆设及互市译语之事　又曰怀逺驿掌南诸国贡奉之事　又曰中太一宫建隆观等各置提防所掌殿宇斋宫器用仪物陈设钱币事　又在京寺务司及提防所掌诸寺葺治事　又传法苑掌译经润文　又左右街僧录司掌寺院帐籍及僧官补授事　又同文馆及管勾所掌髙丽使命【`已上并属鸿胪寺中兴后废鸿胪并入礼部`】　续文献通考曰明鸿胪寺官属有司宾署丞一人司仪署丞一人鸣賛八人序班五十四人又设通事司宾典外国朝贡辨其等而教其礼仪司仪典陈设引奏礼仪皆以署丞领之鸣賛賛礼凡内賛通賛对賛接賛传賛各供其事序班侍班齐班纠仪引人举案及传賛【`初通事缺人见在通事假访保名横行求索视利轻重为出入嘉靖时魏滰为鸿胪寺卿疏革其凡选补各国通事除丁忧縁事不作缺其见缺十人以上及一国全缺者在外行各边镇廵毎缺精选一人送部诏从之`】  

鸿胪卿官属二  

原晋志曰王敦为鸿胪卿谓阮修曰卿常无食鸿胪丞差有禄能作否修遂为丞　增宋史曰邓肃字志宏少警敏能文入太学所与游皆天下名士时东南贡花石纲肃作诗十一章言守令捜求扰民用事者见之屏出学钦宗嗣位召对便殿授鸿胪寺主簿　明献征录曰齐政字以德宣德间吏部从太学诸生选为鸿胪序班或谓政且登科甲政曰此古九宾之职也愳不能称耳卒就职己酉改鸣賛正统丙辰九载考最陞本寺主簿仍专鸣賛事后擢寺丞景泰间再擢少卿天顺复辟遂为正卿政体质魁梧音吐洪亮日侍廷而礼制习熟动无所失及年既老恭敬愈甚故累朝宠眷遂以诸生至九卿  

太府卿一【`少卿并载`】  

原杜氏通典曰周官有太府下大夫掌贡赋之贰受其货贿之入颁其货贿于受藏之府歴代不置然其职在司农少府至梁天监七年置太府卿位视宗正掌金帛府帑又闗津市肆陈因之后魏太和中又改少府为太府卿兼有少卿掌财物库藏【`王显谓杨固曰吾作太府卿库藏充实固曰减百官之禄及赃赎悉入京藏以此充府未足为多且有聚敛之臣寜有盗臣`】北齐曰太府寺亦有卿少卿各一人又兼掌造器物后周有太府中大夫掌贡赋货贿以供国用属大冢宰隋初与北齐同所掌左右藏及尚方司染甄官等署炀帝置少卿二人又分太府寺置少府监管尚方织染等署而太府但管京都市及平凖左右藏唐龙朔二年改太府为外府咸亨元年复旧光宅元年改为司府神龙元年复旧卿一人少卿二人【`龙朔元年置少卿二人分监两都事太极元年又加一人`】领两京诸市平凖左右藏常平等九署署各有令丞　六典曰太府卿之职掌国赋货之事总京都四市平凖左右藏常平八署之官属举其纲目修其职务以二法平物一曰度量二曰权衡　增宋史曰太府寺旧置判寺事一人以两制或带职朝官充同判寺一人以京朝官充凡廪藏贸易四方贡赋百官奉给皆隶三司本寺但掌供祠祭香币帨巾神席及校造斗升衡尺而已元丰官制行始正职掌置卿少卿等官掌国财货之政令及库藏出纳商税平准贸易之事凡四方贡赋之输于京师者辨其名物视其多寡别而受之储于内藏者以待非常之用颁于左藏者以供经常之费凡官吏军兵奉禄赐予以法式颁之先给历从有司检察书其名数钩覆而后给焉供奉之物则承防以进审奏得画乃听除之若春秋授军衣则前期进様定其颁日畿内将校营兵支请月具其数以闻凡商贾之赋小贾即门征之大贾则输于务货之不售者平其价鬻于平准岁以香茶盐钞募人入豆谷实边即京都阙用物预报度支凡课入以盈亏定课最行赏罚大祀晨祼则卿置币奠玊则入陈玉帛余祀供其帨巾建炎诏罢太府寺以其所掌职务拨隶金部绍兴四年复置　续文献通考曰辽南面有太府监　金为太府监置监少监掌出纳国财用钱谷之事　元太府监太卿六员太监六员少监五员掌钱帛出纳之数中统四年置至元四年为宣徽太监凡内府藏库悉隶焉大德九年改为院院判参用宦者至大四年复为监　明不设  

太府卿二  

增唐书曰杨隆礼隋齐王暕孙开元初为太府卿时御府财物羡积如丘山隆礼性详宻出纳虽寻尺皆自按省凡物经杨卿者无不精丽岁常爱省数百万任职二十年年九十余子慎矜继之而败　又曰慎矜擢监察御史知太府出纳慎矜髙置风格始议贡物有污伤责州县偿所直转轻赍入京师自是天下调发始烦天宝二年权判中丞太府出纳如故　又曰杨国忠判度支明皇观左藏库喜其货币山积面赐国忠金紫权太府卿国忠专钱谷之任出入禁中日加亲幸　宋史曰孝宗时廷臣上言四川岁籴军粮名为和籴实科籴也李蘩时以仓部郎总领四川财赋乃诏蘩与制置使范成大同相度蘩请变科籴为官籴岁于经费之中斟酌损益眡时不使亏毫忽之价出纳眡量勿务取圭撮之赢讫如其议民乐与官为市逺迩讙趋军饷坐给而田里免科籴始知有生之乐范成大驿言闗外麦熟倍于常年实由罢籴民力稍纾得以尽于农亩孝宗览之曰免科籴一年田间和气若此乃知民力不可重困也擢蘩为太府少卿　又曰光宗朝殿中侍御史刘光祖以论带御器械吴端徙太府少卿彭年为太学博士上疏乞复其位贻书宰相云祖宗尝改易差除以伸台谏之气不闻改易台谏以伸幸臣之私  

太府卿三  

增夏卿　藏府【`通典曰梁天监中象四时置十二卿夏卿注云太府少府太仆　藏府见下`】孙诏节　尹卿笔【`北史曰后魏孙诏为司府少卿帝问卿年何老对曰臣年虽老臣节`】  

【`尚少　唐书曰武后时召尹思贞为司府少卿时卿侯知一亦厉威严吏为语曰不畏侯卿杖祗畏尹卿笔其家坎地获古防十二俄而门树防时人异焉`】　崔珙威名　袭誉严慤【`唐书曰崔珙有威名精吏治以防萃异等擢太府卿为岭南节度使入对延英文宗访治抚后先珙对精亮有理趣帝咨嗟逾久　又李袭誉召为太府卿为人严慤在位以威肃闻`】　原位列月卿　职司天府　居监临之官　典出入之务　汉用公勤任先蔡议　魏推清白在常林　领贡献于四方彼无虚月　掌财用于五库我有司存【`白帖`】  

太府卿四  

原司府【`古名少府唐曰司府`】　藏府【`周礼曰太宰贡之入颁其货于受藏之府`】　增固请终制【`唐新语曰睿宗朝狄光嗣有母丧除太府少卿光嗣频表不起乃降敕曰朕念卿家门忠于王室夺卿情理以答殊勲卿屡表固陈词理恳至循环省览有足可矜今遂所请用劝浮薄待卿情理云毕更俟后命仍编入史`】　不掩人功【`宋史曰王纶使北死孝宗访其孙之未禄者三人官之柟其一也自韩侂胄起兵端天子思继和好息民凡七遣使无成续遣方信孺徃有成说矣归白忤侂胄意得罪乃以柟持书北行金知侂胄已诛和议遂决柟归奏和议之成皆方信孺备尝险阻再三将命之功臣因人成事乞录信孺功朝论以柟不掩人已多之迁太府卿`】　度支出纳相闗【`唐书曰唐制度支与太府交相闗制出物旬计见物月计符按覆覈有御史以监董之则财用不得回隠裴延龄诡言培粪土得银十三万両它货且百万已弃而获皆羡余也悉移舍以供别敕太府卿韦少华劾其妄`】　三迁皆仍太府【`元史曰曼济勒台侍仁宗于潜邸出入恭谨涖事敏逹仁宗悦之及立为皇太子以为典用太监迁利用卿泰定四年转太府卿三迁皆仍太府`】　财赋总于他官太府司其出纳　财赋纳于左藏四时以其数闻【`翰苑新书`】  

太府卿五  

増制唐常衮授吕崇贲太府卿制曰门下九卿之重参理于佐六府孔脩颁货于列藏历代右职莫非髙具官吕崇贲忠谨良实居简向方能用晦于精辨亦体微于刚贞峻节孤立清心确然以长才之有余应羣务而多适拥旄乘塞周歴大藩薄于战功经以事典用明既富之教必厚丰财之德自顷艰阻有司旷废府寺寂寥卿府虚设寖成其朕甚惧焉今再举旧章各归其局出纳之地眷求惟精兼领三尚之烦以荣四至之列可行太府卿防官勲如故　白居易授裴武太府卿制曰敕聚九州之赋辨百货之名按其度程谨其出纳孰为主者外府上卿务殷崇秩不易其具官裴武有通敏之识有倚办之才以兹器用早膺任使小大之务防不励精累有勤绩存乎官次而受藏之府国用所资若非使能何以集事俾升显列仍委剧务尔宜率其官属钦乃职司会帑藏出入之要脩权量平校之法以遵成式无使改易谨而守之斯为称职  

増记宋耿秉太府寺防壁记曰周官三百六十名存于今而职不异者太府一官耳周制下大夫二人上士四人下士八人设属若是其众非以其事繁而职重欤故郑氏谓为主治藏之长秦汉迄隋并置不常上下千载何寂寂咸无可纪也岂出纳之吝仅云有司他非所及抑卓伟之才偶不相值耶若曰士举不逮古则焉敢厚诬独唐开元中杨隆礼任职二十年有公清之誉性特详宻虽寻尺皆自按省凡物经杨卿者无不精丽吾犹憾焉以其未闻君子之大道也国初省部寺监惟以寄禄寺则光禄太常宗正卫尉司农大理或以卿或以贰或以丞各寓一阶别设主判之官以典事惟太府则否其职悉入三司诸按故主判之任罕置逮元丰厘正中更多故岁久莫详髙宗中兴驻跸临安任职者始可以岁月考  

太府卿官属一【`丞　主簿　诸市署　平准署左右藏署　常平署`】  

原杜氏通典曰太府丞于周官为太府上士之任自后无闻梁太府丞一人陈因之后魏北齐各一人后周曰太府上士隋又曰太府丞唐因之有四人　主簿亦周官太府下士之任自后无闻梁置一人陈因之后魏亦然隋置四人唐因之减一人　增宋史曰元丰官制置丞簿各二人元符元年増置丞一人崇宁中置药局又添丞一人宣和三年减罢建炎罢太府寺绍兴元年复以章亿守太府寺丞续添置三人绍兴四年复置太府寺共三丞　续文献通考曰金置丞二人元置五人有经历知事照磨无主簿　原诸市署周官有司市下大夫掌市之理汉京兆尹属官有长安市长丞后汉则河南尹属官雒阳市长丞魏晋因之东晋则丹阳尹管之宋齐因之梁始隶太府陈因之后魏有京邑市令北齐则司州牧牧领东西市令丞后魏司市下大夫隋初京市令丞属司农帝改隶太府唐因之毎市令一人丞二人　平准署周官有货人中士下士主平定物价秦置平准令汉因之秩六百石掌知物价及主练染作彩色后汉平准令丞隶大司农嘉平四年改平准为中准使宦者为之列于内署自是诸署悉以阉人为令丞魏少府属官有平准令宋惟掌染顺帝即位以帝讳准故曰染署齐又曰平准属少府梁陈则曰平水令丞北齐平准属司农后周曰平准中士下士隋初如北齐炀帝改隶太府唐因之令二人丞四人掌官市易　左右藏署周官有职币上士中士掌财之币又外府中士主泉藏有玉府掌王之金玊兵器之藏内府中士主货贿藏在内也职内上士主泉货所入葢其任也汉少府属官有中藏府令丞魏因之晋有左右藏令属少府晋江东置御史掌库曹后分库曹曰外左库内左库至宋省外左库而内左库直曰左库齐梁陈曰右藏北齐曰左右藏令属太府寺后周曰外府上士中士隋如北齐唐因之置左藏署令三人【`掌库藏钱布帛杂防`】右藏署令二人【`掌铜鐡毛角玩弄之物金玉珠宝香画防色进贡杂物`】　常平署汉宣帝时耿寿昌请于边郡皆筑仓谷贱时増价而籴贵时减价而粜名曰常平仓常平之名起于此也后汉明帝置常满仓晋又曰常平仓自后无闻梁亦曰常平仓而不籴粜陈因之后魏太和中虽不名曰常平亦各令官司籴贮俭则出粜隋曰常平仓唐武德中置常平监官以均天下之货【`市肆腾踊则减价而出田啬丰羡则増籴而触长之`】后省监置常平署令一人掌仓粮管钥出纳粜籴凡天下仓廪和籴者为常平仓正租为正仓地子为义仓【`天宝八年通计天下仓粮正并和籴等见数凡一亿九千六百六万二千二百二十石`】　增宋史曰太府寺所隶官司二十有五左藏东西库以给官吏军兵奉禄赐予内藏库受嵗计之余积以待国非常之用奉宸库掌供内廷金玉珠宝祗库掌受钱帛器皿衣服以备颁给赐予元丰库受诸路积剰及常平钱物凡封桩者皆入焉布库茶库杂物库以备赏给支用粮料院以法式颁诸司诸军廪禄奉料审计司审其给受之数以法式驱磨【`以上即左右藏署之遗制`】市易上下界以平百物以通边籴杂买务杂卖塲以供宫府所需以受币余之物而皆隶于都提举市易司汴河上下锁蔡河上下锁舟船木筏之征店宅务掌官屋邸店出僦修造之事榷货务掌折博斛斗金帛之属交引库交引钱钞抵当所听民质取香药库石灰塲以通出纳和济局惠民局以济民疾【`以上即诸市署平准署之遗法常平署隶司农详司农卿`】　续文献通考曰金太府监官属左右藏库使支应所都监太仓使酒坊使典给署市卖司平准务各使皆隶焉【`典给署本钩盾署古属司农寺金初曰钩盾使明昌三年改掌宫中所用薪炭氷烛`】　又曰元太府监官属内藏库提防大使副使左右藏库提防大使副使掌出纳御用诸王缎匹纱罗香货及支金玉并和买纱罗布绢丝锦木棉衣服等物  

太府卿官属二  

原汉书曰赵广汉亷洁下士有名誉州郡举茂才为平准令　増唐书曰天授中裴守贞为司府丞推覈诏狱多裁恕全免数十姓不合武后防出为汴州司马　宋史曰李孟傅参知政事李光防子也光南谪之日才六岁以光遗表恩累官至太府丞韩侂胄欲见之孟傅曰行年六十去计已决不敢闻也孟傅博学多闻持身甚严时推能世其家  

## 御定渊鉴类函卷九十四

设官部三十四【`秘书监　少监附　秘书丞秘书郎　校书郎正字附　著作郎著作佐郎　殿中监　丞　尚食局　尚药局尚舍局　尚乘局　尚辇局并附　尚衣监`】秘书监一【`少监幷载`】  

原杜氏通典曰周官太史掌建邦之六典又有外史掌四方之志三皇五帝之书汉氏图籍所在有石渠石室延阁广内贮之于外府又有御史中丞居殿中掌兰台秘书及麒麟天禄二阁蔵之于内禁后汉图书在东观桓帝延熙二年始置秘书监一人掌典图书古今文字考合同异属太常后省魏武帝又置秘书令典尚书奏事文帝黄初初乃置中书令典尚书奏事而秘书改令为监掌艺文图籍之事初属少府后乃不属其兰台亦蔵书籍而御史掌之晋武帝以秘书幷入中书省其秘书著作之局不废惠帝永平中复别置秘书监并统著作局掌三阁图书自是秘书之府始居于外其监铜印  

墨绶进贤两梁冠绛朝服佩水苍玉【`华谭为秘书监自负宿名意甚不快曰臣老矣将死秘阁汲黯之言复存于今日上不悦`】宋与晋同梁曰秘书省【`任昉字彦升为秘书监自齐永元以来秘阁四部篇卷纷杂昉手自讐校由是篇目定焉`】陈因之后魏亦有之后周秘书监亦领著作监掌国史【`说在秘书丞注`】隋秘书省领著作太史二曹炀帝增置少监一人后又改监少监并为令唐武徳初复改为监龙朔二年改秘书省为兰台改监为太史少监为侍咸亨初复旧天授初改秘书省为麟台神龙初复旧掌经籍图书监国史领著作太史二局太极元年增秘书少监为二员通判省事其后国史太史分为别曹而秘书省但主书写勘校而已【`汉初御史中丞掌兰台秘书图籍之事至魏晋其制犹存故歴代营都邑置府寺必以秘书省及御史台为邻`】虽非要剧然好学君子亦求为之【`魏征后为秘书监奏引学者校定四部书自是秘府图籍灿然毕备`】　初学记曰按秘书监后汉桓帝置也掌图书秘记故曰秘书后省至献帝建安二十一年魏武为魏王置秘书令【`按汉官及齐职仪秦汉置尚书通掌图书秘记章奏之事汉武罢尚书官置中书掌其事汉武罢中书官又置尚书汉献帝置秘书令典尚书奏事当中书之任则知中书本尚书之任秘书本中书之任`】初汉制尚书中书属少府【`按汉官初秦代少府遣吏四人于殿中主发书故号尚书尚犹主也中书本尚书之官故总属少府`】而秘书本中书之官故魏初犹隶少府及王肃为监以为魏之秘书即汉之东观之职安可复属少府自此不复焉唐改曰兰台又改名太史又改曰麟台【`初汉御史中丞在殿中掌兰台秘书图籍唐以秘书省为兰台即因斯义也汉西京未央宫中有麟阁亦藏秘书即雄校书之处也改秘书为麟台亦因其义也春秋韩宣子聘鲁观书于太史氏古者太史掌书改监为太史亦因其义`】　増文献通考曰宋太平兴国二年始建崇文院昭文馆史馆集贤院皆总为崇文院端拱初建秘阁亦在崇文院中【`择三馆书籍真本幷内出古畵墨迹等蔵之`】淳化元年诏秘阁次三馆秘书省仍京百司时秘书省虽有监少监丞郎校书郎正字著作郎佐皆以为寄禄官常带出入【`秘监即中大夫`】郎官至秘书监有特令供职者有以他官兼领者有以判秘阁官兼判者【`至道中以翰林学士承防兼秘书监淳化中李至自前执政以礼部侍郎兼秘书监祥苻九年杨亿以秘书监判秘阁兼秘书省事见麟台故事`】凡邦国经籍图书悉归秘阁而秘书所掌常祭祀祝版而已元丰正名以崇文院为秘书省既罢馆职【`国初三馆直馆直校勘通谓之馆职必试而后命不试而命者皆异恩`】尽以三馆职事归秘书省置秘书省职事官自监少至正字不领他局监掌书籍图史天文厯数之事属有五著作郎著作佐郎秘书校书正字各以职于长贰元祐中复置集贤院校理自校理而上职有六等随官资除授或领内外职任不必专在馆中绍圣初罢之宣和初改元丰之制増定为十八员以仿唐登瀛之数政和五年诏秘书省殿以右文为名改集贤殿脩撰为右文殿脩撰建炎三年罢绍兴元年复置【`旧秘书省建于禁中至是权寓临安府法寺十四年创新省于天井巷之左少监防操援政和故事乞置提举官遂以授礼部侍郎秦禧后又以孟忠厚为醴泉观使月局如宰执`】五年立定十八员为额太史局文德殿钟漏所焉　续文献通考曰辽南面秘书监官有监少监监丞主簿外有秘书郎正字所属著作局有校书郎统和中杨佶尝居此职金秘书监以著作局笔砚局书畵局司天台焉监少监丞各一员秘书郎二员通掌经籍图书校书郎一员以翰林官兼掌校勘在监文籍笔砚局直长掌御用笔墨等事泰和七年以女直应奉兼书画局直长掌御用书画纸札著作局著作郎著作佐郎各一员掌脩日歴【`宋制惟日歴非编脩官不预金著作局设郎与佐郎以学士院兼领之`】元制秘书监掌厯代图籍幷隂阳禁书设卿四员大监少监各二员监丞二员典簿一员其属著作郎二员著作佐郎二员秘书郎二员校书郎二员辨验书画直长一员延祐元年定置卿四员参用宦者二人眀不设秘书监图籍禁书藏之内府  

秘书监二  

原秘署　仙室【`鱼豢魏略曰兰台台也而秘书署耳华峤后汉书曰学者称东观为老氏蔵室道家蓬莱山王融曲水诗序曰纪言事于仙室谓蔵室也`】　芸台　蓬观【`鱼豢典略曰芸香辟纸鱼蠧故藏书台称芸台　下详仙室注`】　延阁　秘府【`刘歆七略曰武帝广献书之路百年之间书积如邱山故外有太常太史博士之蔵内则延阁广内秘室之府　汉书曰天下文籍悉在广内秘府之室谓之秘书`】　増木天　大蓬【`合璧事曰内诸司舍惟秘阁最宏壮阁下穹窿髙敝谓之木天　翰苑新书云秘书监曰大蓬`】　病坊　华省【`要曰唐以秘书望虽清雅而实非要剧权贵子弟及好利夸侈者率不好此职以监为宰相病坊丞及著作郎为尚书郎病坊秘书郎及着作佐郎为监察御史病坊　宋广平集云睠彼兰台古称华省`】　五絶　四部【`翰苑新书云职林秘书省内有落星石薛少保画鹤贺监草书郎余令画凤号为四絶元和中韩公武为秘书郎挟弹中鹤一眼时谓之五絶　彚苑详注云梁任昉为秘书监自齐永元以来秘阁四部篇卷纷杂昉手自讐校`】　原典图书　掌秘奥【`上详通典　温峤举荀崧为秘书监曰夫国史之典将以明得失之迹谓之实录使一代之典焕然可今之秘书著作是也散常侍崧文质彬彬思义通博厯位先朝莅事以穆宜掌秘奥宣明史籍`】　考同异　校古今【`上详通典　王隐晋书曰恵帝永平元年诏云秘书监总理籍考校古今课试署吏领有四百人宜专其事`】　典文章　综经籍【`莘峤集曰诏尚书曰亭候峤体素简文学该通经覧古今博闻多识著书寔录有良史之志故转为秘书监其加散常侍班同中书寺为内台使中书散及著作理礼音律天文数术南省文章门下撰集皆典统之　下详校古今注`】　撰皇览　次竹书【`魏志曰王象字羲伯散常侍领秘书监撰皇览傅畅晋书賛曰荀勗领秘书监太康二年汲郡冢中得竹书勗躬自撰次注写以为中经列于秘书阙文多所证明`】　着阳秋　典文字【`何法盛晋中兴书曰孙盛字安国为秘书监加给事中蔫尚好学自少及长常手不释卷既居史官乃着三国阳秋　下详通典`】　増羣玉　蓬莱殿【`穆天子穆天子西登昆仑见王母癸巳至于羣玉之山所谓防府也杨亿代谢表自草紫泥之诏遂违羣玉之　彚苑详注云唐藏书之地有昭文崇文之馆有集贤书院有修文文同文以至蓬莱书殿曰乾元脩书院曰秘书内外省曰内库曰三馆曰秘书秘府曰兰台麟室`】　可设罗　宁抱椠【`西京杂记曰省内本统经史及太史厯象后并属别惟主寓书校勘而已自是门可设罗　通略曰绍兴三年时士大夫以登台阁陞禁从为显官不以官之迟速为荣滞时语曰寕登瀛不为卿寕抱椠不为监`】隠士征　耆德除【`元史曰李孝光字季和隐居雁荡山五峰下四方之士逺来受学名`】  

【`誉日闻至正七年诏征隐士以秘书监著作郎召赴京师见于宣文阁进孝经图说帝大悦赐上尊明年陞秘书监　又曰宋道字道善记诵避地襄阳已而北归屏居河内者十有五年赵璧经略河南荐之歴任太常少卿至元十六年太子以耆徳召见侍讲经筵开谕为多十八年除秘书监`】　原崇儒术掌秘书【`王肃论秘书表云中书郎在尚书丞郎上秘书丞郎宜次尚书郎下不然宜次御史下迁比尚书郎此陛下崇儒术之盛防也又云昔时秘书掌国秘宻`】　东壁东观　兰台麟台【`石氏星经曰东壁之星主文籍东观事见仙室注汉书曰御史中丞掌兰台秘书图籍又鱼豢魏略曰薛夏为秘书丞时秘书掌公事移兰台兰台自以台也秘书丞特为署耳谓夏不得移当有坐者夏报曰兰台为外台秘书为内阁台也阁也何不相移之有兰台无以折之后遂以为常麟台详叙事`】　幽賛符命　宣眀史籍【`傅畅晋书賛曰庾峻自司空长史迁秘书监幽賛符命天文地理因有述焉下详掌秘奥注`】　増防预朝政　假直秘省【`唐书曰贞三年魏征以秘书监防预朝政　翰苑新书云李邕见特进李峤自言读书未徧愿一见秘书假直秘书省未防辞去峤惊试问奥篇隐帙了辨如响`】　师古详敏　荀崧通博【`又云唐太宗以顔师古体业淹和器用详敏命为秘书监所有竒书难字众所共惑者随疑判析曲尽其源　下详掌秘奥注`】　总领秘书得与内宴【`宋史曰太平兴国间参知政事李至以目疾求觧机政防建秘阁命以吏部侍郎兼`】  

【`秘书监三馆书置阁中俾至总之至每与李昉王化基等观书阁下上必遣使赐宴三馆学士皆与焉至是陞秘阁次于三馆上尝幸秘阁出草书千字文为赐隋书曰炀帝嗣位栁拜秘书监封汉南县公帝退朝之后便命入阁言宴讽咏终日而罢帝毎与嫔后对酒逢时兴防輙命与焉　以上秘书监`】　贰书省　数耆旧【`彚苑详注云除上官均制还贰书省岂惟典领国籍为缙绅之荣庶以集贤材增朝廷之重　黄山谷诗云儒林数耆旧少监发新斑`】　上官体　员外监【`上官仪贞观初擢进士第迁秘书郎太宗毎属文遣仪视槀宴私未尝不与髙宗即位为秘书少监仪工诗其词绮错婉媚贵显者多效之为上官体　中宗时郑普思以妖幻位秘书员外监支党徧岐陇间苏瓌捕繋穷治之`】　班左忠臣　台阁散地【`唐书曰太宗尝叹五去圣逺传习寖讹诏顔师古于秘书省考定多所厘正既成悉诏诸儒议于是各执所习共非诘之师古随方晓答证据该明人人叹服拜秘书少监一时人谓杜征南顔秘书为左邱明班孟坚忠臣　宋史曰太宗端拱三年下诏曰九寺三监国之羽仪制度声名往往而在各有副贰率其司存品秩素髙职任尤重郎吏授斯为旧章比闻缙绅之流颇以台阁自许目为散地甚无谓焉朕将振之自我而始于是以兵部郎中孔承恭等为太常光禄诸寺少卿以郎中魏羽等为秘书少府将作诸监少监`】　制草立就　执经从行【`又曰王安中歴秘书省著作郎政和间天下多言瑞应廷臣輙笺表贺徽宗观安中作称为竒才他日特书制诏三题使具草立就上即草后批可中书舎人未防自秘书少监除中书舍人　元史曰泰定初虞集迁秘书少监天子幸上都以讲臣多髙年命集与集贤学士王结执经以从行经筵之制取经史中切于心徳治道者用国语汉文两进读润译之际毎一时精于其学者为之犹数日乃成一篇集为反覆以通之然后得以无忤`】　疏留刘攽诏趣尹焞【`宋史曰哲宗初刘攽起为秘书少监以疾求去于是给事中孙觉胡宗愈中书舎人`】  

【`苏轼范百禄言攽博记能文章政事侔古循吏守道不囘宜优赐之告使留京师　又曰髙宗时诏以秘书郎兼说书趣起尹焞焞入见就职明年授秘书少监`】　父子并命　兄弟继职【`翰苑新书云赵崇儒拜翰林学士时父骅迁秘书少监徳宗欲宠其门一日并命　又云王珣为秘书少监数年而弟瑨继其职以上秘书少监`】  

秘书监三  

原仙省　秘省　秘阁　典籍【`传曰孙伯黡司晋之典籍`】　司典【`又汝司典之后`】　増飞白书【`翰苑新书云宋太宗飞白秘阁二字赐李至`】　紫章服【`又云淳熈五年孝宗幸秘书省御制诗一首赐宰臣史浩以下秘书监陈骙少监郑丙赐紫章服`】　原仪依御史【`王肃论秘书表云武帝初置秘书仪依御史台文帝屡有优诏丞郎之比黄门郎秘书径迁中书不宜与他官为连者也`】　职为近密【`又云臣愚以为秘书职于三台上为近宻`】　兼掌国史【`王隠晋书云贾谧字长渊元康末起为秘书监兼掌国史`】　増秘阁遗逸【`晋谢灵运为秘监称秘阁遗逸`】　原以辨经纬【`北堂书钞温峤表荀崧为秘书监秘书著作宜得文史之才以辨经纬`】　増三入东观【`华峤集峤表曰伏见诏书以臣为秘书监加位常伯昔刘向父子世典史籍马融通博三入东观非臣疎浅所敢比迹`】　瀛洲通籍【`合璧事云秘府藏书云委简编之富瀛洲通籍朋来俊乂之防`】　规讽得失【`唐书曰虞世南为秘书监太宗引之谈论及古今帝王行政得失必存规讽太宗尝谓侍臣曰朕因暇日毎与世南商略古今朕有一言之善世南未尝不悦有一言之失未尝不怅怅其恳诚若此`】　脩书学士【`又曰明皇时诏勾校秘书乃拜马懐素为秘书监以博士尹知章等分部撰次懐素奏秘书少监卢俌崔沔为脩图书副使秘书郎田可封康子元为判官然懐素不善著述未能有所绪别及怀素卒复诏秘书馆并号脩书学士草定四部人人意自出无所统一逾年不成乃以元行冲知丽正院由是秘书省罢撰辑而学士皆在丽正矣`】　秘书外监【`又曰贺知章授秘书监晚节尤放诞遨嬉里巷自号四明狂客及秘书外监天宝初请为道士还乡里以宅为千秋又求周宫湖数顷为放生池有诏赐镜湖剡川一曲`】　图书养性【`宋史曰杨徽之真宗尹京时妙僚佐及即位加礼部侍郎以衰疾求近职改兵部侍郎兼秘书监入谢命坐劳之曰图书之府清净无为俾卿得以养性也`】　询访旧事【`又曰真宗时郭贽以集贤院学士知河南府归朝献诗自陈进秩吏部俄兼秘书监初真宗未出阁贽已授经上尝至其家至是在秘府屡赐对询访旧事`】同在馆阁【`东都事略宋绶年十五召试中书真宗竒其文令于秘阁读书久之试学士院为集`】  

【`贤校理与父皐同在馆阁`】　欲重此【`文献通考曰元丰间初除龙图阁学士王胜之为秘书监时寄禄官已正议大夫盖神宗欲重此又胜之雅有文学故也`】　更迭补外【`防要曰孝宗乾道元年诏馆职所以招延天下英俊茍不亲吏事知民情则将来难备公卿之任今后当更迭补外`】　白头老监【`宋史曰张齐贤子宗诲以秘书监致仕尝事干谒其子劝之学贺秘监衣羽服优防何必更事请谒宗诲曰吾作白头老监枕书而眠何以贺老流沙之服为哉`】　蔵书之府　天下之图　原秘府谓秘书【`汉书艺文志云孝武世建藏书之防置写书之官下及诸子传说皆充秘府于是天下文籍悉在天禄石渠之间广内秘府之室谓之秘书成帝时刘向父子以本官典其事后则图籍在东东有校书傅毅马融之徒`】　増秘省多文士【`后魏书世祖拜伊馥为尚书郡公馥辞曰尚书务殷公爵至重非臣年少愚近所宜荷任请过防世祖问其所欲馥曰中秘二省多诸文士若防矜不已请参其次世祖贤之遂拜为中防将军秘书监`】　秘书不是监【`翰苑新书云太常不常卿秘书不是监以其清重不与他职比也`】　胜汝枝头干【`石林燕语元祐初用治平故事命大臣荐士试馆阁多一时名士在馆率论资考次未有越次进用者皆有滞留之叹张文潜晁无咎俱在其间一日见蘓子由以中书舎人除户部侍郎无咎意以为平缓曰子由此除不离核谓如果之粘也文潜遽曰岂不胜汝枝头干乎闻者皆大笑按东北有果如李每熟不得摘輙便槁土人因取藏之故谓之枝头干`】　筮遇干之畜【`翰苑新书云唐崔羣筮易遇干之大畜果除秘书监`】　典校在禁中【`唐六典云汉书府在外则有太常太史博士掌之内则有延阁广内石渠之藏刘向扬雄典校皆在禁中谓之中书犹今言内库书也后汉藏书东亦在禁中也`】　蓬岛窥国史【`杨亿代谢表　以上秘书监`】　雅好脩饰【`唐书曰王绍宗以不附徐敬业武后召赴东都谒殿中褒慰良厚擢太子文学累秘书少监使侍皇太子绍宗雅好脩饰当时公卿莫不慕悦其风`】　负才凌籍【`又曰李益故宰相揆族子于诗尤所长毎一篇成乐工争以赂取之宪宗雅知名召为秘书少监自负才凌籍士众不能堪`】　如尚书丞郎【`又曰韦绳天宝初入为秘书少监明皇尚文视职如尚书丞郎绳以善职称`】　脩五朝大典【`楼攻媿集云汪大猷字仲嘉除秘书少监职当脩神宗以来防要大猷率属分纂上闻为置局命宰臣提举书奏五朝之大典始备　以上秘书少监`】  

秘书监四  

原诗宋顔延之和谢监灵运诗曰弱植慕端操窘歩惧先迷寡立非择方刻意借穷栖伊昔遘多幸秉笔侍两闱虽惭丹雘施未谓元素睽徒遭良时诐王道奄昏霾人神幽眀絶朋好云雨乖吊屈汀洲浦谒帝苍山蹊倚巗听绪风攀林结留荑跂予间衡峤曷月瞻秦稽皇圣昭天德丰泽振沈泥惜无雀雉化何用充海淮去国还故里幽门树蓬藜采茨葺昔宇翦棘开旧畦物谢时既晏年往志不偕亲仁敷情昵兴玩究辞凄芬馥歇兰若清越夺琳珪尽言非报章聊用布所懐　梁呉均赠栁秘书诗曰蘼芜与丹桂竒心复竒骨已蔽苍龙门又影凤凰阙紫云依夜来清风扶晚发鹓鹭若上天寄声谢眀月　刘孝绰校书秘书省咏懐诗曰终朝守玉署方夜劳石扉未能奏缃绮何由辨国围坐销风露质游聮珠璧晖偶怀笨车是良知髙盖非既言谢端木无为陈巧机　沈约奉和竟陵王抄书诗曰教微因弛辔维峻属贞期义乖良未逺斯文焕在兹超河综絶礼冠楚缀沦诗披縢辨蠧册酌醴访深疑澄流黜往性泛略引前滋汉壁含遗篆名山多逸词緑编方委阁素简日盈辎空幸防鹓鹭比秀恧琼芝挹流既知广复道还自嗤庾肩吾和刘眀府观湘东王书诗曰陈王擅书府河间冨典坟五车方累箧七阁自连云松椠【`铿连及`】芳帙气柏熏【`许运反`】起厨文羽陵青简出妫泉緑字分方因接游圣暂得奉朝闻楼霞早发林殿日先曛洛城复接眼归轩畏后羣　周庾信麟趾殿校书和刘仪同诗曰止戈兴礼乐脩文盛典谟壁开金石篆河浮云雾图芸香上延阁碑石向鸿都诵书征博士眀经拜大夫璧池寒水落学市旧槐疎髙谈变白马雄辩塞飞狐月落将军树风惊御史乌子云方汗简温舒正削蒲连云虽有阁终欲想江湖　増唐郑谷秘阁伴直诗曰秘阁鎻书深墙南别晚岑吏人同野鹿庭木似山林浅井寒芜入廊叠藓侵闲看薛稷鹤共起五湖心　白居易秘省后防诗曰槐花雨润新秋地桐叶风飘欲夜天昼日后防无一事白头老监枕书眠　宋吕祖谦车驾幸秘书省诗曰紫青丹极与天邻阖辟乾坤系笑颦独为斯文囘一顾坐令吾道重千钧先王旧物参差见列圣眀谟次第陈墨客区区感荣遇岂知深处在彞伦　刘克荘赠袁秘监诗曰近日频闻有峻除人君相重师儒细旃坐稳方轮讲羣玉峰髙未要扶别后曾过东阁否新来已乞鉴湖无几时供帐都门外真写先生作画图　黄庭坚和孙少监诗曰道山隣日月清樾深牖户同舎多望郎闲官无窘歩少监巗壑姿宿昔廊庙具行趋补衮职黼黻我王度　朱子寄胡文定及刘恭父诗曰先生去上芸香阁阁老新峩豸角冠留取与人卧空谷一川风月要人看  

原箴后汉崔瑗东观箴曰洋洋东观古之史官三坟五典靡义不贯左书君行右记其言辛尹顾访文武眀宣倚相见寳荆国以安何以季代咆哮不防在强奋矫戮彼逢干卫巫监谤国莫敢言狐突见斥淖齿见残焚文坑儒嬴反为汉巫蛊之毒残者数万吁嗟后王曷不斯鉴是以眀哲先识择木而处夏终摰周耼晋黍或笑或泣抱籍遁走三叶靖公果防厥绪宗庙随夷逺之荆楚麦秀之歌亿载不腐史臣司艺敢告侍后  

原诏唐太宗正授顔师古秘书监诏曰秘府望华史官任重众而举厯代攸难守秘书监顔师古体业淹和器用详敏学该流略词兼典丽职司图书亟经嵗序朱紫既辨著述有成宜正名器允兹望实可秘书监増制唐李峤授王方庆麟台监制曰鸾台芸阁秘文蓬山奥府是为国重尤切帝难银青光禄大夫行凤阁侍郎王方庆钟鼎髙门簪缨旧徳学富古今才优舒向自参机密亟改凉暄西垣掌诰虽借谟猷东观属词更资通博宜辍凤凰之省俾缉麒麟之署可麟台监仍监脩国史勲封如故主者施行　蘓颋授马懐素秘书监制曰黄门廼睠文籍填于外府旁求儒雅掌彼中绳左散常侍常山县开国公仍每日入内侍读马懐素有舒向之风擅东南之美贯穿从学博而多能沈郁成章丽而有则自朝趋闼日侍金华事必讨论言惟润色故可以发挥秘奥详覈异同可秘书监余如故主者施行白居易授许季同秘书监制曰敕大理卿许季同国  

朝以来有刘徳威张文瓘唐临为大理卿有魏征虞世南顔师古为秘书监则设官之重得贤之盛人到于今称之今季同以眀慎钦恤理刑狱以文学博雅掌图籍由廷尉而长秘府论者荣之宜自重其官自逺其道又思与刘张唐魏虞顔为比不亦自多乎可秘书监余如故  

原表晋华峤谢秘书监表曰刘向父子世典史籍马融博通三入东观非臣庸贱所敢拟迹  

増记宋张宦馆阁续题名记曰上即位之五年实绍兴改元嵗在辛亥二月诏以多难未弭人才为急其复秘书省直监及少监丞著作郎佐校书正字等以待四方隽杰之士又防酌旧制校书郎正字召试学士院而后命之自是采求阙文补缀漏逸而四库书籍亦云略备矣越三载即秘书省复建史馆以脩神宗哲宗两朝实录本省官兼检讨校勘官侍从官充脩撰眀年诏仿唐十八学士之数监少丞外置著作佐郎秘书郎各二员校书郎正字通十二员立为定额又眀年移史馆于省之侧别为一所以增重其事而校勘官或以他官兼之至绍兴九年脩徽宗皇帝实录乃即史馆开实录院以本省官或他官兼检讨以脩撰官如史馆例眀年诏罢史馆幷为实录院以正名实而著作局惟纂脩日歴焉凡在兹均谓之馆职所以蓄储英髦以备任使台谏禁从于此乎取之  

秘书丞一  

原杜氏通典曰秘书丞魏武帝置一人典尚书奏事后文帝黄初中欲以何祯为秘书右丞其后遂有左右二丞刘放为左丞孙资为右丞后省晋复置秘书丞铜印墨绶进贤一梁冠绛朝服【`嵇绍司马彪傅畅王谧等并为此官`】宋为黄绶余与晋同齐梁尤重【`齐王俭字仲宝为秘书丞上表求校坟籍依七略撰七志四十卷献之　梁刘孝绰除秘书丞武帝曰第一官当与第一人张率字士简吴郡人迁秘书丞武帝曰秘书丞天下清官东南冑绪未有为之者今以相处卿定有名称也`】陈隋印绶与齐同厯代皆有【`后周桞虬为秘书丞时秘书虽领著作不防史事因虬为丞始命监掌焉`】唐龙朔二年改为兰台大夫咸亨初复旧掌府事勾稽省署抄目　初学记曰案秘书丞魏官也齐职仪云初汉献帝置秘书令有丞二人盖中书之任也魏文分秘书立中书以秘书左丞刘放为中书监以秘书右丞孙资为中书令而秘书改令为监别掌文籍自置丞一人多以秘书郎迁之其后何祯上许都赋帝异之拜秘书郎后月余祯关事帝问曰吾本用祯为丞何故为郎案主者罪遂改为丞时秘书本有一丞尚未转遂以祯为右丞右丞置自祯始也至宋省一丞后代并因之  

秘书丞二  

原鹿车　铜印【`王肃表秘书丞郎仪宜比尚书郎侍御史今尚书郎侍御史乗犊车奏事用尺一秘书丞郎乗鹿车犹用尺不得朝服奏恐非陛下崇儒之本意　下详通典`】　近日月　奏文赋【`王肃论秘书表云青龙中议秘书丞郎与博士议郎同职近日月宜在三台上　魏略曰严苞以髙才黄初中入为秘书丞数奏文赋帝甚异之`】　谓薛君　用何祯【`鱼豢魏略曰薛夏宇宣声天水人东诣京师文帝嘉其才黄初中引为秘书丞帝与夏推论书未尝不终日也每呼之不名而谓之薛君　下详叙事`】　増职清华　兼史事【`彚苑详注云制秘府丞属职任清华　后周书桞虬为秘书丞时秘书虽领著作不史事自虬为丞始令兼掌焉`】　补谏职　真秘书【`宋史曰徽宗即位韩宗武为秘书丞哲宗将祔庙中防索省中书画甚急宗武上言先帝祔庙陛下哀慕方深而丹青之玩取索不已播之于外惧损圣徳疏入皇太后见之怒曰是皆内侍数辈所为欲尽加罚帝委曲申救乃已明日太后对宰相奨叹令俟谏官员用之　又曰虞允文过三馆问谁可为秘书丞者佥以尤袤对亟授之张栻曰真秘书也`】　原雅有文才　徧观今古【`王隠晋书曰嵇绍字延祖雅有文才又晓音律山涛启武帝可为秘书郎帝曰绍既如此便可为丞　又曰庾峻少好学有文才转秘书丞徧观古今闻见益广`】　比黄门　位次议郎【`王肃论秘书表云魏武帝优诏丞郎之比黄门郎　又云秘书丞郎位次与博士议郎同`】　啓定四部　诏防秘书【`晋起居注云秘书丞桓石绥啓校定四部之书诏遣郎中各掌一部　虞预晋书何祯字元干为尚书郎少而好学特诏防秘书`】　増司文天阁　召试翰林【`王仲宝撰褚渊碑文云俄迁秘书丞司文天阁　宋史曰淳化初冦凖掌荐钱若水等五人文学髙第召试翰林若水最优擢秘书丞直史馆`】　优诏特迁　召对除授【`又曰淳化中蜀寇叛命查道以著作佐郎通判遂州至道三年有使两川者得道公正清洁之状以闻优诏嘉奨迁秘书丞　又曰虞允文绍兴十三年登进士第秦桧当国蜀士多屛弃桧死有荐允文者召对言事上嘉之除秘书丞`】  

秘书丞三  

原出宜为郡【`王肃云秘书丞郎俱秩四百石宜比尚书郎出则宜为郡阶`】　起家为丞【`龙安记云王谧字雅逺少有美誉诏令为后进冠冕起家为秘书丞也`】　増分局采借【`晋阳秋太元十八年王谧为秘书丞表前尚书殷允中书郎张敞太子后率郗俭之故太常桓石秀皆多书之家请秘书郎分局采借`】　此君可共谈【`魏略曰薛夏字宣声博学有才黄初中为秘书丞征东将军曹休来朝时帝方与夏有所谘论而休适至引入坐定帝顾夏谓休曰此君秘书丞天水薛宣声也可共谈其见遇如此`】　惟得此一人【`合璧事云隋姚察入为秘书丞文帝谓朝臣曰姚察学行当今无比我平陈惟得此一人`】　非承平故事【`宋史曰雍熈中李昉在相位上欲用其子宗讷为尚书郎昉恳辞以为非承平故事乃改秘书丞`】　提防五房事【`又曰太宗时栾崇吉为中书刑房堂后官改太子右赞善大夫未防迁殿中丞时以堂后官著作佐郎杨文质为秘书丞提防五房事上召见谓曰汝见擢用栾崇吉否当自勗励`】  

原表齐王融拜秘书丞谢表曰臣闻升离戒晨隂墙不照其景肤云停夕幽草或漏其津至如眀兼就日泽深行雨不有圣德谁或其然所以钦至道而出青皋舍布衣而望朱阙懐禄仕在代耕期荣不谋入用岂悟特擢之例事均延祖置左之恩任光元干逾溢情涯普烛身表畏翘车而必让诫濡翼之愿辞既圣主谓其可施故愚臣黙思自勉  

秘书郎一【`校书郎正字附`】  

原杜氏通典曰按后汉马融【`字季长`】为秘书郎诣东观典校书及魏武建国又置秘书郎尝以刘劭为之出乘鹿车晋秘书郎掌中外三阁经书覆校残阙正定脱误进贤一梁冠绛朝服亦谓之郎中武帝分秘书图籍为甲乙丙丁四部使秘书郎中四人各掌其一【`钟防左太冲刘隗等并为此官`】齐秘书郎皆四员尤为美职皆为甲族起家之待次入补其居职例十日便迁【`宋王敬乜子恢之召为秘书郎敬求为奉朝请与恢之书曰秘书日有限故有竞朝请无限故无竞吾欲使汝处无竞之地文帝许之`】梁亦然【`张纉字伯绪为秘书郎固求不迁欲徧观阁内图籍`】自齐梁之末多以贵游子弟为之无其才实厯代皆有北齐又谓之郎中隋除中字亦四员唐亦四员分赏四部经籍图书分判校写功程事龙朔中改为兰台郎咸亨初复旧开元二十八年减一员初学记曰秘书郎魏官也初汉献帝置秘书令有丞  

郎盖是中书之任魏文分秘书为中书而秘书别掌文籍领秘书丞及秘书郎中郎其任也至宋除中字直曰秘书郎此职与著作郎自置以来多起家之在中朝或以才授厯江左多仕贵游而梁世尤甚当时谚曰上车不落为著作体中何如则秘书言其不用才也至北齐又加中字至隋又除中字【`出齐职仪及五代史百官志`】唐初因之天授初曰麟台郎神龙初复旧　増文献通考曰宋初为寄禄官元丰后掌校写分贮集贤院史馆昭文馆秘阁经籍图书则秘书郎主之元祐四年秘书郎并除陞朝官知县以上资序人任满除集贤校理绍兴初罢校理　原杜氏通典曰秘书校书郎汉之兰台及后汉东观皆藏书之室亦著述之所多当时文学之士使讐校于其中故有校书之职【`初汉成帝时已命光禄大夫刘向于天禄阁校经传诸子诗赋歩兵校尉任宏校兵书太史令尹咸校数太医监李柱国校方伎后以诸大夫扬雄等亦典校于其中`】后汉兰台置令史十八人【`秩百石属御史中丞`】又他官入东观皆令典校秘书或撰述传记【`后汉明帝以班固为兰台令史撰光武本纪及诸传记又以傅毅为兰台令史与班固贾逵共典校书`】盖有校书之任而未为官也故以郎居其任则谓之校书郎【`明帝召班固诣校书部除兰台令史后迁为郎典校秘书　又刘珍与校书郎刘騊駼马融校定东观五经传记百家艺术整齐脱误定正文字騊徒刀切駼大呼切　又杨忠字子山徴诣兰台拜校书郎　又窦章为东观校书郎`】以郎中居其任则谓之校书郎中【`后汉蔡邕拜郎中校书东观　又马融为校书郎中诣东典秘书`】当时重其职故学者称东观为老氏藏室道家蓬莱山焉至魏始置秘书校书郎晋宋以下无闻至后魏有秘书校书郎北齐亦有校书郎后周有校书郎下士十二人属春官之外史隋校书郎十二人帝初减二人寻更増为四十人唐置八人掌讐校典籍为文士起家之良其宏文崇文馆著作司局并有校书之官皆为美职而秘书省为最　増文献通考曰宋初为寄禄官元丰后校书郎四人掌校讐典籍刋正讹谬各于其职于长贰元祐初立试中人除馆职法人除正字京官除校书郎建炎初罢绍兴复置必召试学士院而后用之原杜氏通典曰秘书正字后汉桓帝初置秘书监掌图书古今文字考合同异其后监令掌图籍之纪监述作之事不复专文字之任矣今之正字盖令监之遗职校书之通制厯代无闻齐集书省有正书北齐秘书省有正字隋置四人唐因之掌刋正文字其官资轻重与校书郎同【`贞元八年割校书四员正字两员属集贤殿`】　増文献通考曰元丰后正字二人所掌与校书郎同  

秘书郎二  

増谨畏　简素【`唐书曰薛元敬与及族兄徳音称河东三凤武徳中为秘书郎是时与房杜处腹心之寄更相结附元敬谨畏未尝申欵曲　沈约宋书曰萧惠开家虽贵戚而车服简素初为秘书郎秘书著作并名家年少恵开意趣与之多不同比肩或三年不共语`】　原耽美书　删旧文【`蜀志曰郤正字令先安贫好学博覧坟籍弱冠能属文迁秘书郎性澹于荣利极耽意文章及当代美书王隠晋书曰郑黙字思为秘书郎删省旧文除其浮着魏中经簿中书令虞松谓黙曰而今而后朱紫`】  

【`别矣`】　赋三都　着中经【`又曰左思字太冲专精三都赋絶人伦之事自以所见不博求为秘书郎　下详删旧文注`】　掌三阁　定四部【`上详通典　下详秘书丞`】　别朱紫　澹荣利【`上详删旧文注下详耽美书注`】　増千字诗　三元颂【`翰苑新书曰宋袁在陈释褐为秘书郎尝制千字诗当时以为盛作陈后主召入禁中使为月赋染翰立成后主曰观此谢希逸不能专美于前矣　又云唐岑文本除秘书郎元日奏借田三元颂文致华赡`】　白玉堂　芸香阁【`又云杜甫赠故相张九龄诗上君白玉堂注曽为秘书郎也　又云陈子昂集髙府君墓志祖钦仁检校秘书郎持三寸笔终入芸香之阁`】　论台谏　奨防退【`宋史曰陈公辅政和三年上舍及弟累迁秘书郎言蔡京王黼用事二十余年台谏皆缘以进愿择人臣中不附权幸慷慨论事者列之台谏钦宗嘉之擢为右司谏　又曰淳熈元年朱熹始拜命上欲奨用廉退以励风俗龚茂良行丞相以熹名进除秘书郎`】　神清韵逺　耸壑昂霄【`唐书曰孔季诩初擢制科授秘书郎陈子昂尝称其神清韵逺可比卫玠又曰房龄校讐秘书省髙孝基谓裴矩曰仆人多矣未有如此郎者但恨不见其壑昂霄耳`】　地惟兰省　职在芸台　职在校文　官惟司典【`白帖`】　王安期对筞　殷仲容书賛【`事文聚云王承字安期七嵗通易补国子生十五对防髙第除秘书郎中　唐书曰李嗣贞擢太常丞天后竒其风度应对召相王府防军阁元静图之吏部郎中杨志诚为賛秘书郎殷仲容书　以上秘书郎`】贾长头　李浪子【`后汉书曰贾逵自童子时入太学诸儒为之语曰问事不休贾长头显宗时神雀集宫殿帝敕兰台给笔札使逵作神雀颂拜为郎与班固并校书应对左右　宋史曰李彦懐州人大观二年上舍及第授秘书省校书郎彦俊爽美风姿为文敏而工然生长闾阎习鄙事应对便防善谐谑能蹴踘每缀街市俚语为辞曲人争传之自号李浪子`】　注前经　试馆职【`韩愈答张辙诗曰渍墨窜旧史磨丹注前义苑手秘寳文堂耳惊霆　宋史曰郑鉴召试馆职上问今合除何官龚茂良曰前此学官召试往往止除正字上曰可除校书郎赏其尽言`】　九龄调　崔羣擢【`唐书曰张九龄擢进士始调校书郎以道侔伊吕科防髙第　又曰崔羣字敦诗陆贽主贡举梁肃荐其有公辅才擢甲科举贤良方正授秘书省校书郎`】　奏房琯　召蘓辙【`又曰房琯开元中作封禅书说张说说竒之奏为校书郎　宋史曰苏辙坐兄以诗得罪五年不得调哲宗立以秘书省校书郎召`】检通鉴　撰鸡林【`又曰司马康字公休敏学过人以明上第父光脩资治通鉴奏康`】  

【`检阅文字韩绛荐为秘书由正字迁校书郎　又曰王云举进士从使髙丽撰鸡林志以进擢秘书省校书郎`】读未见书　俪前代事【`楼攻媿集云王淮为校书郎既入馆屛去人事益读未见`】  

【`书休假亦入抵暮始归　唐书曰段文昌子成式字柯古推防为校书郎博学强记多竒篇秘籍侍父于蜀以畋猎自放文昌遣吏自以其意谏止眀日以雉兎徧遗幕府人为书因所获前代事无复用者众皆惊叹以上校书郎`】　擢麟台　授供奉【`又曰陈子昂字伯玉初举进士上书武后召见金华殿子昂貎柔雅少威仪而占对慷慨擢麟台正字　又曰仪凤中魏元忠上封事洛阳宫髙宗善之授秘书省正字仗内供奉`】　谏微行　改使馆【`宋史曰曹辅第进士政和间厯秘书省正字时帝多微行蔡京谢表有轻车小辇七赐临幸自是邸报闻四方而臣僚阿顺莫敢言辅上疏谏上令赴都堂审问太宰余深曰辅小官何敢论大事辅对曰大官不言故小官言之官有大小爱君之心一也少宰王黼顾左丞张邦昌右丞李彦曰有是事乎皆应曰不知辅曰兹事虽里巷细民无不知相公当国独不知焉用彼相矣黼怒其侵已奏不重责辅无以息浮言遂编管郴州　又曰范如圭召试秘书省正字秦桧力建和议金使来无所于馆将虚秘书省以处之如圭亟见宰相赵曰秘府谟训所藏可使金使居之乎竦然为改馆`】试策媚京　以书责桧【`又曰蔡嶷崇寕五年以诸生试防揣蔡京复相即对曰熈丰之徳业足以配天不幸继之以元祐绍圣之纉述足以永赖不幸继之以靖国于是遂擢为第一以所对颁天下甫觧褐即除秘书省正字未防至中书舍人自布衣至侍从才九月　又曰秦桧议和秘书省正字范如圭与同省十余人合议幷防争之既具草骇遽引却者众如圭独以书责桧曰公不防心病狂奈何作此草奏与史官六人上之遂谒告去`】　乆披缃帙　粗定铅黄　频分温媪之疑　仍惧鲁鱼之谬【`并见翰苑新书以上正字`】  

秘书郎三  

原芸阁　典校　讐校　芸署【`并见白帖`】　増不肯调【`唐书曰窦威入隋授秘书郎当迁不肯调者十年故学益博而诸兄以军功位通显薄威闲冗更谓曰昔仲尼积学成圣犹栖迟不偶汝尚何求耶威笑不答`】　老秘书【`宋史曰张阐为秘书郎秦桧每荐台谏必先谕以己意尝谓阐曰秘中乆次欲以台中相处何如阐谢曰丞相见知得老死秘书幸矣桧黙然竟罢之`】　清而不要【`唐书曰李素立武徳初以亲防官起授七品清要有司拟雍州司户参军帝曰要而不清复拟秘书郎帝曰清而不要乃授侍御史`】　望不过此【`又曰太宗朝岑文本为中书令或劝其营产业文本叹曰吾汉南一布衣入闗所望不过秘书郎县令耳今位宰相俸稍已重尚何殖产业耶`】　原王谧有美誉【`晋中兴琅琊王录云谧弱冠有美誉拜为秘书郎`】　周顗有重名【`汝南周录云顗字伯仁少有重名袭父爵武陵侯拜秘书郎`】　増东观十年不调【`后汉书曰马融滞于东十年不得调才髙博洽为世通儒`】　原王凌留秘阁吏【`魏志王基云是时青土初定刺史王凌特表请基为别驾后召为秘书郎凌复请还顷之司徒王朗辟基凌不遣朗书劾州曰凡家臣之良则升于公辅公臣之良则入于王职是故古者侯伯有贡士之礼今州取宿卫之臣留秘阁之吏所希闻也`】　钟防敏达夙成【`魏志云钟防字士季敏逹夙成正始中以为秘书郎`】刘隗除秘书郎【`晋书曰刘隗字太连少有文翰除秘书郎`】　郤正博览坟  

籍【`详耽美书注`】　増归朝特授秘书【`唐书曰甄济少孤好学居青岩山十余年天寳十载以右拾遗召安禄山入朝求济于帝乃授范阳掌书记后济察禄山有反谋佯病归旧庐禄山反使蔡希徳封刀召之曰即不起断其头见我济色不为动引颈待之希徳欷歔嗟叹止刀以实病告后广平王平东都济诣军门上谒肃宗诏馆之三司署使汗贼官罗拜以愧其心授秘书郎　以上秘书郎`】　复礼乡【`又曰徐岱嘉兴人世农家子于学无所不通辨论眀鋭座人常屈大厯中刘宴表为秘书郎察使李栖筠钦其贤署所居为复礼乡名达于朝擢偃师尉`】　椀脱郎【`又曰武后时官滥人謡曰补阙连车载拾遗平斗量杷推侍御史椀脱校书郎`】　赐秘书副【`事文聚云班防与刘向校秘书每奏事防受诏进读羣书上器其能赐以秘书之副`】　入红兰省【`元稹酬白居易诗曰并入红兰省偏亲白玉规盖为校书记`】　以非急务【`事文聚云卢植在东校书帝以非急务转为侍中`】不借请托【`唐书曰李建贞元中补校书郎德宗思得文学者或以建闻帝问左右宰相郑珣瑜曰臣为吏部时当补校书者八人他皆借贵势以请建独无有帝喜擢左拾遗`】　耻由父任【`宋史曰李宗谔宰相昉子也七嵗能为文耻以父任得官独由乡举第进士授校书郎`】　宜在朝廷【`又曰孙复居泰山学春秋范仲淹冨弼皆言复有术宜在朝廷除秘书省校书郎`】　十九授校书【`杜甫送李校书诗曰李舟名父子清峻流辈伯人间好少年不必湏白晳十五富文史十八足賔客十九授校书二十声辉赫`】　赐童子出身【`宋史曰李淑参知政亊若谷子也年十二真宗幸亳献文行在所真宗竒之命赋诗赐童子出身试秘书省校书郎　以上校书郎`】　脩书成【`东都事略曰范祖禹字淳父司马光辟同编修资治通鉴书成上章荐之曰臣诚不及也由臣顽固纂次淹乆致其沈沦而祖禹安恬静黙若将终身者除秘书省正字`】　掌制手【`宋史曰周必大绍兴二十年第进士中博学宏词科召试馆职髙宗读其防曰掌制手也守秘书省正字馆职复召试自此始`】　朋字未正【`明皇杂录云刘宴以神童为校书省正字上问晏曰正字正得防字晏曰天下字皆正惟朋字未正帝大竒之`】　先进钧礼【`唐书曰萧颖士开元间举进士对防第一补秘书正字于时裴耀卿席豫张均宋遥韦述先进器其才与钧礼`】　豪健恃才【`又曰王翰并州人少豪健恃才及进士第喜蒱酒张嘉贞为本州长史伟其人厚遇之张说至益加礼及说辅政召为秘书正字`】　文字生知【`宋史曰雍熙初杨亿年甫十一太宗闻其名诏江南转运使张去华就试词艺送阙下连三日得对试诗赋五篇下笔立成太宗深加赏异宰相削草为贺翌日下制曰汝方髫龀不由师训精爽神助文字生知越长絶尘一日千里予有望于汝也即授秘书省正字`】　三洪齐名【`又曰洪适字景伯皓长子也与弟遵同中博学宏词科后三年弟迈亦中是由是三洪名满天下改秘书省正字`】　梁颢有子【`又曰梁适翰林学士颢之子也少孤尝辑父遗文及所自着以进真宗曰梁颢有子矣授秘书省正字　以上正字`】  

秘书郎四  

増诗唐李商隠代秘书赠文馆诸校书诗曰清切曹司近玉除比来秋兴复何如崇文馆里飞霜后无限红梨忆校书　陆寄韦校书诗曰万古风烟满故都清才捜括妙无余可中寄与芸香客便是江南地里书宋贺方回寄黄鲁直校书诗曰材如梓各称良海  

内知名独豫章终嵗且留天禄阁入看应号紫微郎増制唐元稹授张籍秘书郎制曰敕张籍云王泽竭而诗不作又曰采诗以观人风斯亦警予之一事也以尔籍雅尚古文不从流俗切磨讽兴有助政经而又居贫晏然防退不竞俾任石渠之职思闻木铎之音可守秘书郎　白居易授王建秘书郎制曰敕太府丞王建太府丞与秘书郎品秩同而禄廪一今所转移者欲职得宜而才适用也诗人之作丽以则建为文近之矣故其所着章句往往在人口中求之辈流亦不易得帑藏之吏非尔官也而翺翔书府吟咏秘阁改命是职不亦可乎可秘书郎  

増状宋朱子辞免秘书郎状曰窃惟国家开建图书之府所以储蓄秀异之才试有程未始轻授郎以奉守为职虽异典校之官然自昔相承或用以处老成耆徳之士如熹凡陋岂所克堪今若贪冒宠荣不自量度此必坐取嘲笑以累圣主知人之眀又况顷年屡以多病恳辞召命已圣慈洞照肺腑既怜其爱君忧国粗有畎畆夙夜之诚而又知其衰朽无庸重闵劳以官职之事故凡所以假借褒嘉惠养全活之意虽非愚贱之所当得然天地父母委曲生成之防则有以不可终辞者今乃欲因圣主前日所以假借养之资而遂夤縁以冒进擢无涯之宠则是古人所谓登龙断以罔市利者是以恐惧囘皇不敢祗受  

原弹文梁沈约奏弹秘书郎萧遥昌文曰谨按兼秘书郎臣萧遥昌盛戚茂年升华秘馆淑慎之迹未彰违惰之容已及宜寘徽网以肃朝风请以见事免遥昌所居官  

増记唐权徳舆秘书郎壁记曰按六典秘书郎四人从六品上分掌四部书以甲乙丙丁为之目昔汉武帝聚天下文籍于广内谓之中秘书魏晋之际秘书与中书或分或合故云职近日月宜居三台之上丞郎之位与南宫相亚国初思汉庭延阁之制薄江左贵游之始以岑江陵虞永兴褚河南迭为之厥后彬彬多文学之士今年春荥阳郑君具瞻自泾阳尉承诏授任今中书相君之令弟也在昔郑黙领中外三阁始删烦文而朱紫不杂开元初君之王考颍川叔祖刑部皆由礼官博士继登其任诸父诸兄或觧巾以司讐校或功次而奉朝请含章筮仕多在于斯犹桓公武公之代为卿士盖善于其职而宜之之义也  

著作郎一  

原杜氏通典曰著作郎汉东京图书悉在东观故使名儒硕学入直东观撰述国史谓之著作东观皆以他官领焉盖有著作之任而未为官员也【`兰台令史班固傅毅洛阳令陈崇长陵令尹敏司校尉孟冀及杨彪等并著作东`】魏眀帝太和中始置著作郎官中书省専掌国史【`卫顗字伯儒以侍中尚书典著作`】晋元康二年诏曰著作旧属中书令秘书既典文籍宜改中书著作为秘书著作于是改秘书后别自置省谓之著作省而犹秘书著作郎一人谓之大著作専掌史任进贤两梁冠介帻绛朝服宋齐与晋同梁制一梁冠而无印绶后魏北齐并有著作郎后周为著作上士二人掌缀国录属春官之外史隋于秘书省置著作曺著作郎二人唐为著作局置著作郎二人亦属秘书省龙朔三年改著作郎为司文郎中咸亨初复旧初著作郎掌脩国史及制碑颂之属分判局事　初学记曰案著作郎魏官也魏晋之际多中书兼国史之职史官在焉故魏代王沈为中书著作郎晋初缪征为中书著作郎并是也唐初因之　増文献通考曰宋旧为寄禄官【`郎后为奉议郎佐郎后为宣敎郎`】元丰正名掌脩纂日厯祭祀祝辞则著作郎主之【`初除林希为大着丰稷为小着皆一时`】日厯所秘书省著作郎著作佐郎掌以宰相时政记左右史起居注所书防集脩撰为一代之典旧于门下省置编脩院専掌国史实录脩纂日厯官制行属秘书省国史院　续文献通考曰金元因唐制为著作局有著作郎著作佐郎亦于秘书监至眀此官不设  

著作郎二  

原待诏　刊石【`晋元康元年诏曰著作郎旧中书大兴二年依汉故事召陈郡王隐待诏著作单衣介帻月朔诣于著作省班次依佐郎也　晋中兴书曰孙绰为散常侍领大著作转廷尉著作如故于时才笔之士绰为冠故温王郗庾诸公之薨必湏绰铭而后刋石`】　才笔　史法【`上详刋石注　王隠晋书曰何嵩善史法为著作`】　秘省　史才【`白帖`】　司文籍　议限断【`上详通典　王隐晋书曰陆士衡以文学为秘书监虞濬所请为著作郎议晋书限断`】　増列学士　为史官【`唐书曰太宗为天防上将军作文学馆聘贤才许敬宗以著作郎与十八学士之列　下详后著作佐郎初学记注`】　编御制　陈中道【`唐书曰著作郎邓隆上表请编录御制诗集太宗谦让不许　宋史曰杨时字中立师事程颐程颢学者号山先生防有使髙丽者国王问山安在使囘以闻召为秘书郎迁著作郎及面对陈元祐熙丰愿姑置勿问一趋于中而已于是元祐诸臣皆次第牵复`】　兰台兼领　秘阁储英【`上详通典注宋史曰孝宗时黄洽由秘书郎迁著作郎上谕词臣秘阁储英俊为异时公卿用行黄洽词可及之`】　原职闲禀重　书记功【`阎纂集四言诗啓云臣少学博士祭酒邹湛谓可著作语秘书监华峤峤报书云著作郎职闲禀重势贵多争不暇表其才用臣遂纠思草莱无朝廷文翰武功勤劳乆迹之事　温峤表云夫国史之典明得失之迹以讽其上记功书过谓之实录今之秘书著作宜得文史之才以辨经纬`】　应亨五叶　崔骃三世【`应亨集譲著作表云自司校尉奉至臣五世著作不絶乡族以为美谈　又云崔骃三世相继其后无闻若乃谈迁接武彪固踵迹向歆着美亦各一世之良也`】　増诡浮屠行　撰百家【`唐书曰萧徳言系出兰陵明左氏春秋以国子生为岳阳王賔客陈亡诡浮屠行亡归江南仁夀中授校书郎贞时歴著作郎　又曰孔至歴著作郎明氏族学与韦述萧頴士齐名撰百家例以张说等为近世新族刬去之说子垍方有宠怒曰天下族姓何预若事而妄纷纷者耶至曰大丈夫奋笔成书奈何因人动揺卒不改`】　取世家子　试政事堂【`又曰文宗欲以真源临真二公主降世族诏取世家子以闻杜中立及校书郎卫洙得召见禁中拜著作郎　宋史曰王曽召试学士院宰相冦准竒之特试政事堂授秘书省著作郎`】　占对眀畅　文义汪洋【`又曰向敏中褐将作监丞通判吉州转运使张齐贤荐其材代还为著作郎召见便殿占对明畅太宗善之　东都事略曰张文潜从苏辙学辙见其文爱之苏轼亦深知之称其文汪洋澹泊有一唱三叹之声云元祐初为著作佐郎改著作郎在馆八年`】　原地居华省　职在脩文　汉用史才任先班固　晋推经术在李充【`并为著作郎`】　汉推良史在孟坚　晋重名儒任先度【`白帖`】  

著作郎三  

原料简四部【`晋阳秋云孝武好覧文艺敕著作郎徐野民料简四部书凡三万六千卷`】　分作四部【`晋中兴书云李充为大著作郎于时典籍混乱充删除烦重以相从分作四部秘阁以为永制`】　増洁身不就【`唐书曰权皋擢进士第安禄山表署幕府皋度禄山且反逸去画夜南奔客临淮为驿亭保禄山反天下闻其名争辟为属皋终不就曰吾洁身乱世以全吾志欲持是受名耶以著作郎召不就自中原乱士人率渡江李华栁识韩洄王定皆仰髙节`】　子翼詈人【`又曰刘子翼字小心在隋为著作郎峭直有行尝面折僚友短退无余訾李百药曰子翼詈人人都不憾`】　元舆浮诞【`又曰舒元舆自负才过人鋭进取太和五年献文阙下不得报上书自言文宗得书髙其激昂出示宰相李宗闵以浮躁诞肆不可用改若作郎`】　直笔东观【`北齐书曰天保二年诏中书令兼著作郎魏撰后魏史初帝令羣臣各言志曰臣愿得直笔东早出魏书故帝使专其任`】　东观防成【`宋制左右史记言动之详宰政记时政之要以授东防而成书`】　异等改官【`金史曰孟宗献发觧第一是嵗宗献府试省试廷试皆第一号孟四元故事状元官从七品阶承务郎世宗以宗献独异等与从六品改著作郎`】　原官在芸香　职惟笔削【`白帖`】　卫顗典著作【`魏志卫顗云顗受诏典著作又为魏官仪凡所撰述数十篇好古文鸟篆草无所不善`】王沈典著作【`晋书云王沈为秘书监正元中迁散常侍侍中典著作撰魏书多为时讳未若陈夀之实录也`】　荀勗领著作【`晋书荀朂以中书兼领著作`】　孙盛领著作【`晋中兴书太康孙录云孙盛字安国以秘书监领著作干宝以散常侍领著作孙绰以散常侍及陈夀并领大著作`】　谢沈有史才【`晋中兴书谢沈云沈字静思何充庾冰并称沈有史才迁著作郎撰晋书三十余卷时年五十二沈先着后汉书百卷及毛诗汉书外所著述及诗赋文论皆行于世其才学在虞预之右`】　张载不经史【`王隠晋书曰张载才不史能作晋书`】　増应推崔孝伯【`后魏书曰韩显宗除著作郎髙祖尝谓显宗及程灵虬曰著作之任国言是司卿等之才朕自委悉若欲取古人班马之徒固自辽阔若求之当代文学之能卿等应推崔孝伯`】　凤凰将九子【`翰苑新书曰何承天除著作郎撰国史承天时已老而诸佐郎并名家年少荀伯子嘲之常呼为妳母承天曰卿当云凤凰将九子何言妳母`】　非蘓轼不可【`王巩闻见录云神宗与宰执议更官制至著作郎则曰非苏轼不可`】　原杨彪著作东观【`续汉书云杨彪博议多文著作东按华峤书曰彪与马日防卢植蔡邕等著作东`】　庾亮侍讲东宫【`庾亮别云亮拜中书郎领著作侍讲东宫其所论说多见称述`】  

著作郎四  

原诗北齐邢子才酬魏冬夜直史馆诗曰年病从衡至动息自不安兼豆未能饱重裘讵觧寒况乃冬之夜霜气有余酸风音响北牖月影度南端灯光眀且灭华烛新复残衰顔依改壮志与时防体羸不尽带发落强扶冠夜景欲近夕息故无寛忽有清风赠辞义婉如兰先言叹三友末言慙一官丽藻髙郑卫専学美齐韩审喻虽有属笔削少能干髙足自无限积风良可抟空想青云易寕见赤松难寄语东山道髙驾且盘桓増制唐李峤授崔融著作郎制曰鸾台具官崔融长才广度赡学多闻词丽班行髙曽史外台美其方正中省推其良直永言司典尤俟得人载笔西垣既借微婉防文东观更资博通宜升著作之庭兼就记言之地可著作郎仍兼右史内供奉官　苏颋授吴兢著作郎制曰黄门具官吴兢祗服言行贯穿典籍蕴良史之才擅巨儒之义顷専笔削仍侍轩阶宜著书于麟阁复载籍于鸿都可行著作郎兼昭文馆学士余如故主者施行原表梁沈约到著作省表曰臣约言即日被召以本官兼今职臣艺不博古学谢専家乏懐铅之志慙梦肠之术聮事乖善握兰惭良谬勒断蛇之符预刋氷河之业路遥难骋才弱未胜而神工曲造雕绚弥叠珥笔史观记言文府趋奉载腆懵交顔  

増记唐李华著作郎防壁记曰汉太史公既没其子迁缄金匮石室之文降及东京永平中特诏班固著作东观继其事者杨彪蔡邕由是太史但掌天文律厯而已魏太和年肇以著作名官为中书属晋元康年改秘书朝服单衣介帻始亲职必撰名臣厯宋齐梁陈官品第六元魏髙齐周隋秩从五品魏则王沈以侍中兼之卫顗以尚书带之至于有晋若史才之美陈夀自佐郎迁元舅之尊庾亮以中书领宋则徐爰何承天齐则沈约裴子野梁则陆云公姚察陈则顾野王张正见后魏则崔光髙允北齐则邢子才魏周则苏亮栁虬隋则虞绰王邵皆一朝名也贞观初诏梁文昭公郑文贞公统英儒盛才脩五代史天子亲垂笔削与春秋同符巍巍乎史氏之光耀也因是开馆于内别立史官多以著作郎领带其职而旧司所掌惟碑志祭祝之文在焉然以其能综羣言且居百乗出典下国转为郎官或上迁秘书少监或擢拜中书舎人固不易其任也唐之建官罔非俊乂若虞永兴徳涵大雅魏侍中才髙王佐郑吏部絶韵锵鸣崔司业雄词飞动皆厯焉  

著作佐郎一  

原杜氏通典曰著作佐郎魏置亦属中书晋佐著作郎八人进贤一梁冠绛朝服秘书监自调补之【`太元四年诏秘书无监使吏部佐著作郎有监复旧　又阎纂集云邹湛谓秘书监华峤曰阎纂可佐著作峤曰比势贵多争不暇求才按此则大著作秘监自调也`】晋制佐著作郎始到职必撰名臣一人宋初以国朝始建未有合撰者其制遂废宋齐以来遂迁佐于下谓之著作佐郎亦掌国史集注起居梁初周舍裴子野皆以他官领其职官制与大著作同陈氏为令仆子起家之后魏有著作佐郎北齐有著作佐郎各二人后周有著作中士四人掌缀国录隋于秘书省置著作曹佐郎八人炀帝加佐郎为十二人唐为著作局置佐郎四人【`开元二十六年减佐郎二人`】亦属秘书省【`自宋以后国史悉属秘书`】龙朔二年改著作佐郎为司文郎咸亨初复旧著作佐郎徒有撰史之名而实无其任其任尽在史馆矣其属官有校书郎二人后魏著作省置校书郎北齐著作亦置校书郎二人隋亦同掌讐校书籍若本局无书兼校本省典籍正字二人【`隋著作曹置正字二人今减一人掌同校书`】初学记曰案著作佐郎魏代置掌贰大著作郎脩国史初俱中书谓之中书著作佐郎晋帝时与大著作郎同秘书后代因之【`出宋书百官志`】唐因之【`张华年四十得河南尹丞不拜转著作佐郎　沈约宋书曰后汉以来太史但掌天文律歴而已其国记撰述悉在著作江左王导表著作为史官是也`】  

著作佐郎二  

原西观　南郊【`张隐文士曰束晳字广防元康四年晚应司空府八月余亦除著作佐郎著作西换晋书草创三帝纪及十志　晋中兴书曰郭璞太兴元年奏南郊赋中宗嘉其才以为著作佐郎`】难限断　赋蒙汜【`晋纪曰束晳秘书监贾谧请为著作郎难陆士衡晋书限断　又曰`】  

【`张载字孟阳作蒙汜赋太仆傅见赋叹息以车迎载言谈终日深相贵重载遂知名起家徴为著作佐郎`】撰三国　创十志【`张华别曰陈夀好学善著述师事同郡谯周少仕蜀在阁为郎`】  

【`除中书著作郎撰三国志　下详西注`】　増嗜汉书　议郊祀【`唐书曰郝处俊好学嗜汉书崖略暗诵贞中第进士觧褐著作佐郎　宋史曰杜镐为南唐集贤校理入直澄心堂江南平江左旧儒多荐其能改崇文院检讨太宗将祀南郊彗星见宰相赵普召镐问之镐曰当祭而日食犹废况谪见如此乎普言于上即罢其礼翌日迁著作佐郎`】　善规益　恬进取【`又曰王着善书笔迹甚媚颇有家法太平典国间转运使侯陟以名闻召见赐绯加著作佐郎直御书院太宗听政之暇常以书文笔法为意诸家字体洞臻精妙尝命中使持御札示着着曰未尽善也太宗临学益勤又以示着着答如前中使诘其故着曰帝王始攻书或骤称善则不复留心矣乆之复以问着着曰功已至矣非臣所能及其后真宗尝对宰相语其事且嘉着之善于规益于侍中待诏中亦无其比　又曰郎简厯任县令调随州推官及引对真宗曰简厯官无而无一人荐是必恬于进取者特改秘书省著作佐郎`】　原傅叹赋夏湛壊书【`上详赋蒙汜注　张华别云陈夀好学善著述除著作佐郎当时夏侯湛等多欲`】  

【`作魏书见夀所作即壊已书`】　増文学清　天子门生【`唐书王义方曰臣去嵗冬初云阳下县丞耳今春及夏陛下授臣著作佐郎极文学之清　宋史曰赵逵绍兴二年对防论君臣父子之情甚切擢第一时桧意有所属而逵对独当帝意桧不悦授逵左丞事郎签书劒南东川帝尝问桧赵逵安在桧以实对久之帝又问乃除校书郎逵单车赴闗征税者希桧意捜行槖皆书籍才数金而已既就职未尝谒桧赓御制诗有皇心未敢宴安图之句桧见之怒曰逵犹以为未太平耶欲挤之未及而死帝临哭桧还即授著作佐郎兼权礼部员外郎帝临景灵宫秘省起居惟逵一人帝谓之曰卿始终皆朕自擢自卿登第后为大臣沮格乆不见卿秦桧曰荐士未尝一语及卿以此知卿不附权贵真天子门生也`】  

著作佐郎三  

増等身课【`宋史曰贾黄中幼聪悟方五嵗父玭毎旦令正立展书卷比之谓之等身书课十五举进士授校书郎集贤校理迁著作佐郎`】　著作林【`又曰范纯仁以著作佐郎知襄城县襄城民不蚕织劝使植桑有罪而情轻者视所植多寡除其罚民益赖慕后呼为著作林`】　原并有史才【`晋中兴书曰华谭为秘书监时晋陵朱凤吴郡呉震等以单族二人并有史才白首衡门后谭知之荐二人擢补着作佐郎并皆称职`】　典治文义【`石瑞纪著作郎邱众表称世祖武皇帝擢臣负薪之中授臣著作佐郎典治天下文义数术乃撰诸志也`】　増内省参纂【`唐书曰敬播贞观时擢进士第时顔师古孔頴达撰次隋史诏播诣秘书内省参纂再迁著作佐郎`】　奉诏至家【`又曰阳城隐中条山陕虢观察使李泌数礼饷城受之欲辟致之府不起乃荐诸朝诏以著作佐郎召泌使参军事韩杰奉诏至其家城封还诏书`】　便殿读古【`宋史曰吕文仲入朝为少府监丞预脩太平御览广记文苑英华改著作佐郎太平兴国中上每御便殿观古碑刻輙召文仲读之尝令读文又令读江海赋皆有赐赉`】草定书疏【`又曰杨亿为著作佐郎太宗知其贫屡有霑赉时公卿表疏多假文于亿名称益着真宗在京府征之为首僚邸中书疏悉亿草定`】　两防制科【`又曰张方平举茂才异等为校书郎又中贤良方正迁著作郎当召试馆职仁宗曰是非两防制科者乎何试也命直集贤院`】  

殿中监【`丞　尚食　尚药　尚舍尚乘　尚辇附`】  

原杜氏通典曰魏置殿中监官晋宋并同齐有内外殿中监各八人梁陈因之其资品极下后魏亦有殿中监北齐有殿中局置监四人属门下省掌驾前奉引隋改为殿内局置监二人大业三年分门下太仆二司取殿内监名以为殿内省有监少监丞各一人掌诸供奉领尚食尚药尚衣【`尚食即旧御府`】尚舎【`即旧殿中局`】尚乗【`领左右六闲及诸闲`】尚辇等六局【`汉仪注曰省中有五尚即尚食尚冠尚衣尚帐尚席或云秦置六尚谓尚冠尚衣尚食尚沐尚席尚书若今殿中之任`】每局各置奉御二人以总之置直长以贰之属门下省唐改为殿中省加置少监二人丞亦二人其官局职任一如隋制为一司不属门下龙朔二年改殿中省为中御府改监为中御太监少监改丞为中御大夫咸亨初复旧　丞隋置一人唐加一人　増文献通考曰宋制殿中省判省事一人以无职事朝官充旧有六尚之局名别而事存今尚食归御厨尚药归医官院尚衣归尚衣库尚舎归仪鸾司尚乗归骐骥院内鞍辔库尚辇归辇院皆不领于本省元丰正官制置监少监丞各一人监掌供奉天子玉食医药御幄帟舆辇舍次之政令少监为之贰凡总六局又置提举六尚局及管干官一员旧殿中省判省事一人以无职事朝官充虽有六尚局名别而事存凡官随局而移不领于本省所掌惟郊祀元日冬至天子御殿及禘祫后庙神主赴太庙供其繖扇而殿中监视秘书监为寄禄官而已后权太府卿林顔乞复殿中省六尚以严奉至尊于是徽宗乃出先朝所度殿中省图命三省行之而其法皆左正言姚祐所裁定嵗崇寕二年也三年蔡京上脩成殿中省六尚局供奉库务敕令格式看详凡六十卷仍冠以崇寕为名政和元年殿中省尚伸上编定六尚供奉式靖康元年诏六尚局并依祖宗法又诏六尚局既罢格内嵗贡品物万数尚为民害非祖宗旧制其并除之　续文献通考曰辽殿中司于御史台官曰殿中曰殿中丞其属有尚舎局奉御尚乗局奉御尚辇局奉御尚食局奉御尚衣局奉御金殿中监事多领于殿前都防检司元初殿中监事皆领于四集赛而兼宿卫四集赛者太祖功臣博勒呼博尔济穆呼哩齐拉衮四族也命其世领集赛之长集赛云者犹言番直宿卫也凡集赛内执事之名不一【`如主弓矢主书写主司阍主典车马主衣服之`】悉世守之又置侍正府即殿中监职也秩正二品侍正十四人同知二人佥府二人侍判二人掌内庭近侍之事奉御二十四人【`尚冠尚衣尚鞶尚沐尚饰尚辇奉御正副各二员`】明奉御诸事俱属内侍此官不设　原杜氏通典曰尚食局奉御始秦置六尚有尚食焉【`如淳曰谓掌天子之物曰尚`】后汉以后幷其职于太官汤官北齐门下省又有尚食局置典御二人后周有尚膳上士中士凡进食先尝之隋分属殿内改典御为奉御有二人唐因之龙朔二年改为奉膳大夫咸亨初复旧直长隋置六人唐因之减置五人　増文献通考曰宋尚食掌膳羞之事典御二人奉御六人下有膳工　续文献通考曰辽有尚膳殿中司属有尚食局奉御元主奉烹膳者曰博尔赤　原杜氏通典曰尚药局奉御自梁陈以后皆太医兼其职北齐门下省有典御二人隋如北齐之制后改为奉御而属殿内唐因之龙朔二年改为奉医大夫咸亨初复旧直长隋置四人唐因之　増文献通考曰宋尚药掌和剂诊之事典御二人奉御六人下有医师　原杜氏通典曰尚舍局奉御周礼有掌舎掌王行所止之处帷幕幄帟之事汉少府属官有守宫令丞掌宫殿陈设魏殿中监掌帐设监护之事晋宋以下其职并在殿中监隋炀帝置殿内监改殿内局为尚舎局置奉御二人唐因之龙朔二年改为奉扆大夫咸亨元年复旧直长隋置八人唐因之而减二人　増文献通考曰宋尚舎掌次舎幄帟之事典御二人奉御六人下有幕士　续文献通考曰辽有殿幄局有寝殿殿中司属有尚舍局奉御　原杜氏通典曰尚乗局奉御自秦汉以来其职皆在太仆北齐太仆骅骝署有奉御十人管十二闲马隋炀帝取之置尚乗局置奉御二人唐因之増置奉御四人龙朔二年改为奉驾大夫咸亨元年复旧【`尚乗奉御掌六闲马一曰飞黄闲二曰吉良闲三曰龙媒闲四曰騊駼闲五曰駃騠闲六曰天花闲`】开元中减二人先是别置廏使因焉犹属殿中【`武后万嵗通天二年五月置仗内闲廐令殿中丞袁懐哲检校至圣歴二年改为少监闲廐使自后他官相循为之`】直长隋置十四人唐减四人　増文献通考曰宋尚乗归骐骥院　续文献通考曰辽殿中司有尚乗局金殿中监有尚廏局【`太仆寺`】尚乗之职旧本殿中监元又立尚乗寺秩从三品掌上御鞍辔舆辇羣牧驴骡及鞍辔造作支逺方马匹等事资乗库提防大使属之　原杜氏通典曰尚辇局奉御周官小司徒中大夫掌六畜车辇又宗伯巾车下大夫掌王后之五辂辇车组挽有翣羽盖【`古谓人牵为辇春秋宋万以乗车辇其母秦始皇乃去其轮而舆之汉代遂为人君之乗后汉有乗舆六辇魏晋小出则乗之及过江左孝武太元年中谢安率意而作及破符坚得之形制无差大小如一时人叹其黙识宋武破慕容超获金钲辇古之辇舆大率以六尺为度齐武帝造大小二辇舆雕饰甚工不下棢辕轭悉金花银兽　梁大辇中方八尺左右开视金鸾拱振　隋`】  

【`有六辇大礼皆乘之`】汉魏晋并太仆属官车府令掌之东晋省太仆遂尚书驾部宋齐梁陈车府乗黄令丞掌之后魏北齐则乗黄车府令兼掌之后周则司车辂主之隋又乗黄车府令丞掌之炀帝置殿内省尚辇局奉御二人唐因之龙朔二年改为奉辇大夫咸亨元年复旧直长四人隋置唐因之　増文献通考曰宋尚辇掌舆辇之事元丰中神宗欲复建此官而度禁中未有其地但诏御辇院不省寺令专达焉　续文献通考曰辽殿中司有尚辇局金有尚辇局使【`金各局俱有直长`】元侍正府尚饰奉御兼尚辇  

尚衣监一  

原杜氏通典曰尚衣监奉御周官有司服中士掌王之服辨其名物战国有尚衣尚冠之职秦汉有御府令丞掌供御服而属少府后汉有掌宦者典官婢作中衣服魏因之晋属光禄勲江东省宋大眀中改尚方曰左右御府各置令丞一人后废帝初省御府置中署右尚方其后又置初宋氏用三品勲位眀帝改用二品准南台御史掌金银防帛凡诸造作以供奉及妃主六宫梁陈其职在尚方后魏有掌服郎北齐门下省统主衣局都统子统各二人后周有司服上士二人中士二人隋分属殿内省其后又改为尚衣局置奉御二人唐因之龙朔三年改为奉冕大夫咸亨元年复旧直长隋置八人唐因之减二人　増文献通考曰宋尚衣掌衣服冠冕之事下有衣徒　续文献通考曰辽有尚衣裁造殿中司有尚衣局奉御元侍正府掌内庭近侍之事奉御二十四人为尚冠尚衣尚鞶尚沐尚饰尚辇各奉御二员副奉御二员明此官不设  

尚衣监二  

原陶正　复陶【`曰昔虞阏父爲周陶正注陶正复陶也主君上之衣服`】　罢齐三服官【`汉元帝诏罢齐三服官注春献冠帻为首服纨素为冬服轻绡为夏服`】　止害女工物【`汉哀帝诏齐三服官织绮绣难成害女工之物宜皆止无作输纳也`】　法天地之数举四时之宜【`丞相萧何御史大夫周昌等议春夏秋冬天子所服当法天地之数中得人和故自天子王侯有上之君及兆人能法天地顺四时奉宗庙天子之大礼臣请法之中谒者赵尧举春李舜举夏倪汤举秋贡禹举冬各奉一时制可注云各主一时礼物朝祭事`】  

## 御定渊鉴类函卷九十五

设官部三十五【`三老五更　国子祭酒　司业附监丞　主簿典簿附　助敎学正学录附　博士　太学博士　广文馆博士四门博士　律学博士　书学博士算学博士并附学生`】  

三老五更一  

原杜氏通典曰三老五更者三代所尊也【`三者道成于三谓天地人也老者旧也夀也诗云方叔元老书称无遗我黄耉之言则防所愆五者训于五品更者更也厯世长乆更相代言其能以善道改更已也故三老五更皆取有道夫妻男女完具者为之郑曰老更互言之耳皆老人更知三从五事者也蔡邕曰更当为叟字之误也`】天子父事三老兄事五更亲袒割牲执酱而馈执爵而酳【`音孕潄也所以洁口`】三公设几九卿正履祝骾在前祝饐在后【`骾音梗饐音咽`】使者安车輭轮送迎至家天子独拜于屏其眀日三老诣阙谢以其礼遇太尊故也　后汉眀帝以李躬为三老桓荣为五更安帝以鲁丕李充为三老灵帝又以袁逢为三老赐以玉杖【`玉杖长九尺端以鸠为饰鸠者不咽之鸟欲老人之不咽也`】　魏髙贵乡公即位幸太  

学将崇先典命王祥为三老【`祥字休征`】郑小同为五更祥南面几杖以师道自居天子北面乞言陈眀王圣帝君臣政化之要以训之闻者莫不砥砺　后魏孝文养老于眀堂以尉元为三老【`元字荀仁`】游眀根为五更【`眀根字逺志`】帝再拜三老肃拜【`郑众云但俯下手今时撎拜是也撎音于志反即今之揖也`】给三老上公之禄五更元卿之禄　后周武帝保定三年诏以太傅燕国公谨【`于谨`】为三老赐延年杖帝幸太学以食之三老入门皇帝迎拜门屏之间三老答拜有司设三老席于中楹南向太师晋国公防升阶设几于席三老升席南面凭几而大司徒楚国公宁升阶正舄皇帝升立于斧扆之前西面有司进馔皇帝跪设酱豆亲自袒割三老食讫皇帝又亲跪授爵以酳有司彻讫皇帝北面立访道三老乃起立于席后皇帝曰猥当天下重任自惟不才不知政治之要公其诲之三老答曰木受绳则正后从谏则圣自古眀王圣主皆虚心纳谏以知得失天下用安惟陛下念之云云三老言毕皇帝再拜受之三老答拜礼成而出其余厯代皆无  

三老五更二  

原崇至敬【`魏氏春秋云甘露二年诏曰古者必有三老五更以崇至敬`】　若讲师【`续汉书云养三老五更先吉日司徒上太傅若讲师故三公人名用其徳行年耆髙者三公一人为三老次卿一人为五更皆服絺绤大袍单衣皁縁领袖中衣冠进贤扶玉杖五更亦如之`】　桓荣尚书赐爵【`东观汉记云眀帝永平二年诏曰五更沛国桓荣以尚书授朕十有余年其赐爵关内侯食邑二千戸`】李躬学眀赐爵【`又云三老常山李躬年耆学眀以二千石禄养终身`】　王祥秉义淳固　小同温恭孝友【`魏氏春秋云甘露二年诏曰关内侯王祥秉义淳固郑小同温恭孝友可以祥为三老小同为五更于是天子乃亲率羣司躬行古礼`】  

国子祭酒一【`司业附`】  

原杜氏通典曰孙卿在齐为三老称祭酒【`胡广曰凡官名祭酒皆一位之元长古者宾得主人馔则老者一人举酒以祭地故以祭酒为称汉之侍中魏之散常侍功髙者陞为祭酒用其义也公府有祭酒亦因其名`】汉吴王濞年老不朝为刘氏祭酒则祭酒之名久矣又汉置博士至东京凡十四人而聪眀有威重者一人为祭酒谓之博士祭酒盖本曰仆射中兴转为祭酒【`昭帝增博士弟子员满百人宣帝末增倍之元帝时诏能通一经者皆复数年郡国置五经百石卒史成帝末增弟子员三千人平帝时王莽增元士之子得受业如弟子以为员岁课甲科四十人为郎中乙科二十人为太子舍人丙科四十人补文学掌故后汉安帝薄于艺文博士倚席不讲学舍頽鞠为园蔬牧儿刍竖至于薪刈其下顺帝感翟酺之言乃更脩黉宇凡所搆二百四十房千八百五十室试明经下第补弟子增甲乙之科员各十人除郡国耆儒皆补郎舍入`】魏因之晋武帝咸宁四年初立国子学置国子祭酒一人国子周之旧名周官有师氏之职即魏国子祭酒【`周礼师氏以三徳三行敎国子有保氏而养国子以道敎之六艺也`】晋视侍中列曹尚书【`刘毅绍并为此官`】宋代不置学则助敎唯置一人而祭酒博士常置也眀帝太始六年以国学废初置总眀观祭酒一人有元儒文史四科科置学士各十人齐髙帝建元四年有司奏置国学祭酒准诸曹尚书博士准中书郎助敎准南台御史选经学为先若其人难备给事中以选眀经者以本位领其后国讳废学永眀三年立学尚书令王俭领祭酒学既建乃省总眀观八年国子博士何单为祭酒疑所服陆澄等皆不能据遂以元服临试月余日博议定乃服朱衣齐梁号为国师【`梁王承字安期为国子祭酒承祖俭父暕并居此职三代为国师前代未有当时以为荣暕音简`】陈后魏亦曰国子祭酒其初定中原先立太学置五经博士北齐国子寺有祭酒一人隋开皇十三年国子寺罢隶太常【`凡国学诸官自汉以下并属太常至隋始革之`】又改寺为学仁夀元年罢国子学唯立太学一所省国子祭酒博士置太学博士总知学士炀帝即位改国子学为国子监依旧置祭酒唐因之【`龙朔元年东都亦置`】龙朔二年改为司成馆又改祭酒为大司成咸亨初复旧光宅元年改国子监为成均监神龙元年复旧领国子学【`学生三百人`】太学【`学生四百人`】四门【`学生五百人俊士八百人`】律学【`学生五十人`】书学【`学生三百人`】算学【`学生三十人凡六学生徒二千二百一十人每学各置博士以总学事及有助敎等员天寳九年又于国子监置广文馆领学生为进士业者置博士助敎各一人品秩并与太学同`】置祭酒一人掌监学之政皇太子受业则执经讲说皆以儒学优重者为之天寳九载置广文馆学生进士　晋百官表注曰博士祭酒一人掌国子学介帻皁朝服进贤两梁冠佩水苍玉秦燔书籍而置博士之官博者博通于艺事也沈约宋书曰博士秦官也常通古今员多至数十人  

有仆射光武增为十五人盖一经有数家之学故也皆敎弟子光武改仆射曰祭酒　齐职仪曰晋令博士祭酒掌国子生师事祭酒执经葛巾单衣终身致敬　增文献通考曰宋国子监判监事二人以两制或带职朝官充凡监事皆之祭酒掌国子太学武学律学小学之政令凡诸生之隶于太学者立三舎法崇宁立辟雍置大司成一人为师儒之首总辟雍太学之政令位诸曹侍郎上宣和罢中兴初并国子监归礼部绍兴三年置国子监十二年置祭酒十三年始复建太学　续文献通考曰辽南面国子监太祖置于上京中京国子学隶焉官曰祭酒司业监丞主簿　金海陵天徳三年初置国子监国子学太学皆隶焉　元世祖至元初以许衡为集贤馆大学士国子祭酒敎国子与古大姓四集赛人员选七品以上朝官子孙为国子生随朝三品以上官得举凡民之俊秀者入学为陪堂生伴读至元二十四年始置监祭酒司业掌学之敎令皆徳尊望重者为之皇庆二年置崇文阁于国子监外别有国子学古国子监准汉人国子监例置官亦同　眀太祖吴元年定国子学官制设祭酒等员十年置中都国子学十四年更定祭酒一人司业二人其属监丞二人博士五人助敎十五人典簿一人学正十人学录七人典膳一人掌馔二人十五年相地于都城之北改国子学为国子监颁敎条及禁例于天下十六年命曹国公李文忠领国子监事车驾时时临视以故监官不得中防而坐中门而行二十六年革中都国子学祭酒掌国学举人贡生官生恩生例生及年幼勲臣训敎之事凡训敎诸员奉监规而损益焉要在眀体适用以孝弟忠信礼义亷耻为本尊师亲友读书写字为业有不率者扑之不悛徙谪之其率敎者有升堂积分及超格序用之法以廪馔赡师生以力役给厨膳以赐予示恩赉以宁假悉人情以拨歴练吏事以考选汰冗滥太祖亲制条规十八款于监仍令天下各学勒卧碑以示诸生成祖永乐元年设北京国子监列为二监至十九年定鼎北京于留都加南京二字二监虽并列而治法本原实始于南　原国子司业杜氏通典曰炀帝大业三年于国子监初置司业一人礼曰乐正司业父师司成因以为名唐置二人副贰祭酒通判监事龙朔二年改为少司成咸亨初复旧凡祭酒司业皆儒重之官非其人不居增文献通考曰宋元丰正官名置司业一人绍兴十三年始复建太学隆兴并省司业不与祭酒并除乾道七年乃并除如故辽金元皆设眀置二人上幸太学祭酒及司业执经讲义  

国子祭酒二【`司业附`】  

原蜀志秦宓曰先主既定益州广汉太守夏纂请秦宓为师友祭酒领五官掾　晋中兴书云杜夷素以儒称秉操贞素中宗以为儒林祭酒　增前秦录曰建元七年髙平苏通长乐刘祥并以硕学耆儒尤精二礼坚以通为礼记祭酒居于东庠祥为仪礼祭酒处于西序坚每月朔旦率百僚亲临讲论　隋史曰隋元善赐爵江阳县公后迁国子祭酒帝亲临释奠命善讲孝经于是敷陈义理兼以讽谏上悦曰闻江阳之说更啓朕心唐书曰张后以经授秦王及太宗即位为睦州刺  

史因入朝乞骸骨太宗曰卿气力犹强欲何官也后陈谢不敢太宗曰朕昔从卿受经卿从朕求官何所疑后顿首愿得国子祭酒从之　又曰褚无量字度擢眀经累除国子博士迁司业中宗将南郊祝钦眀郭山恽建言皇后为亚献无量与太常博士唐绍蒋钦绪等上书引礼固争不得及眀皇为太子释奠国学令讲经建端义博敏而辩即位迁国子祭酒　又曰太宗以孔颖达在东宫数有匡谏拜国子祭酒仍侍讲东宫太宗幸国学观释菜命颖达讲孝经既毕頴达上释奠颂手诏褒羙先是与顔师古等诸儒受诏撰定五经正义下诏曰卿等博综古今义理该洽考前儒之异说符圣人之幽防实为不朽付国子监施行　又曰韩愈拜国子祭酒奏儒生为学官日使会讲生徒奔走听闻皆相喜曰韩公来为祭酒国子监不寂寞矣　又曰郑覃故相珣瑜之子以宰相兼判国子祭酒奏太学置五经博士各一人缘无职田请依王府官例赐禄廪从之宋史曰宋初崔颂判国子监建隆三年夏始会生徒讲说太祖遣中使以酒果赐之每临幸国学召颂与语因及经史颂应答无及郊祀以颂摄太仆升车执绥上问以一时典礼颂占对闲雅上甚重之　又曰邢昺咸平中为国子祭酒景徳二年上幸国子监阅库书问昺经版防何昺曰国初不及四千今十余万斯儒者逄时之幸也上方兴起道术令昺与张雍杜镐孙奭举经术该博徳行端良者以广学员　又曰吕公着为祭酒所举学官如王回吴政姜潜张载皆一世大儒王存顾临为元祐名臣常秩吴申黄履朱临盛侨亦显于世处士陈颐隐居不仕公命博士即其家敦请以为太学正颐固辞公即命驾过之　又曰李纲之罢太学生伏阙上书乞留纲与种师道军民集者数十万朝廷欲防禁之吴敏乞用杨时以靖太学时得召对言诸生伏阙纷纷忠于朝廷非有他意但择老成有行谊者为之长贰则将自定帝曰无逾于卿遂以时兼国子祭酒　元史曰许衡为中书左丞论阿哈玛特専权防上蠧政害民若干事不报因谢病请解机务帝乆欲开太学乃以为资政殿大学士兼国子祭酒衡闻命喜曰此吾事也国人子大朴未散视听专一若置之善中涵养数年将必为国用乃请征其弟子王梓刘季伟韩思永耶律有尚吕端善姚燧髙凝白栋苏郁姚炖孙安刘安中十二人诏驿召之来京师分处各斋以为斋长时所选弟子皆幼穉衡待之如成人爱之如子出入进退其严若君臣其为敎因觉以眀善因眀以开蔽相其动息以为张弛课诵少暇即习礼或习书算少者则令习拜跪揖让进退应对或射或投壶者罚读书若干遍久之诸生人人自得下至童子亦知三纲五常之道　又曰许衡告老去以王恂为国子祭酒祭酒之制实始于此　眀献征录曰洪武时太学初成中外嵗贡生徒日伙适选愞者掌之师生相讦敎尼不行十六年以文渊阁大学士宋讷为国子监祭酒请于上严立学规诸生皆知敬畏上虑功臣子弟有不服扑罚者命曹国公李文忠兼领监事由是贵胄肃然受敎年八十卒于官上自制文遣官致祭其后岁辛未太学生有连举大魁者上思讷曰此宋祭酒训廸之功也凡诸生守官称职者多出讷门上每举讷为敎国子者楷法　又曰李懋字时勉以字行正统六年为祭酒严毅正大极意造就人才初至令坐堂一月后乃散处于厢房列格致诚正四号号房有家室者居外晨入馔堂读书俱朔望升堂其于四号督励尤切夜读务尽二更将五更复令膳夫提铃循号房唤起读书或自潜行以察勤惰无灯者令人暗记眀示责罚自是灯光达旦书声不歇学者感激竞相劝勉诸生贫病者节缩餐钱力为赡给  

国子祭酒三【`司业附`】  

原传经　讲学【`戴逵为儒林祭酒刻石经　下详书钞`】　增儒宗　散地【`后周卢诞有名于时文帝以诞儒宗学府乃拜国子祭酒　唐书曰肃宗时杨绾为吏部侍郎元载秉政忌绾望髙宦者鱼朝恩判国子监既诛因是建言太学当得天下名儒即拜绾国子祭酒外示尊重而实以散地处之　权徳舆书以刘秩为祭酒置之国庠似在散地`】　虎闱　槐市【`王元长曲水诗序入虎闱而齿胄注周礼曰师氏以三徳敎国子居虎门之左蔡邕眀堂月令论曰周官有闱门之学翰曰虎闱敎国子之学所也　淮南子太学曰槐市又三辅黄图云元始中起眀堂列槐树数百行朔望诸生持经书及当郡所出物于此买卖号槐市`】　清官后　儒人师【`齐书曰张绪字思曼清简寡欲建元元年立国学以绪为太常卿领国子祭酒何防叹曰晋以子敬季琰为此职今以王延之张绪为之可谓清官后接之者实为未易　元史曰翚为国子祭酒性刚正不佞佛帝师至京师有防朝臣一品以下皆乗白马郊迎大臣俯伏进觞帝师不为动惟翀举觞立进曰帝师释迦之徒天下僧人师也余孔子之徒天下儒人师也请各不为礼帝师笑而起举觞卒饮众为之栗然`】　懐珍果　判祥瑞【`陈书曰徐孝克孝穆弟也性至孝为国子祭酒孝克每侍宴无所食噉而膳羞损减宣帝以问中书舎人管斌斌伺之见孝克取珍果纳绅带中归以遗母宣帝闻之嗟叹良久乃敕自今宴享孝克前馔并遣将还以饷其母时论羙之　唐书曰则天称制不恡官爵取悦当时国子祭酒多授诸王驸马都尉贞观故事祭酒上日皆讲五经题至是诸王驸马为祭酒者赴上惟判祥瑞三牒而已至于博士助敎虽有学官之名多非儒雅之实`】　原选有道人　宜素业士【`汉旧仪曰博士祭酒选有道之人习学者祭酒国子卿大夫之子弟　孔俨用阮叔为儒林祭酒敎云方当庠序之敎宜素业士`】　汉擢荀卿　晋选刘毅【`并为祭酒也见白帖`】　增请崇文学　宜处老成【`唐书曰萧昕代宗时擢国子祭酒请崇文学以立敎本帝悟其言诏羣臣有籍于朝及神防六军肄业者听补生徒　宋史曰元祐中郑穆以寳文阁待制兼祭酒每诸生请益无间寒暑六年请老范祖禹上言穆虽年七十精力尚强祭酒居师资之地正宜处以老成愿毋轻听其去不报`】　卢诞人师　虚斋理学【`后周卢诞本名恭祖拜给事黄门侍郎文帝诏曰经师易得人师难求因赐名诞拜国子祭酒　眀蔡清号虚斋晋江人正徳时拜南京国子监祭酒命甫下而卒所着有易经四书引太极图宻箴世宗特命颁行纂列姓名于理学名臣录`】宿儒并命　师范齐名【`宋史曰冯元字道宗仁宗朝判国子监故事国子监必宿`】  

【`儒典领元与孙奭三命舆论大服　眀陈敬宗为南京祭酒以师道自任时北监祭酒李时勉约束诸生身敎亦严世称南陈北李`】　两为祭酒　五居国学【`元欧阳元三任成均两为祭酒　又耶律有尚字伯强辽东丹王十世孙受业许衡之门称髙第弟子衡为祭酒奏门人为斋长以伴读有尚其一也衡告老还乃以有尚等为助敎及有尚去而国学事废廷议以为非有尚无足以继衡者除国子司业奏立学馆二十四年朝廷大啓学舎始立国子监官增广弟子员于是有尚陞国子祭酒儒风为之丕振有尚前后五居国学身为学者师表数十年海内宗之犹昔之宗衡也`】　原安车迎君宾　执经问行齐【`汉书龚胜云胜字君宾王莽遣使者拜为讲学祭酒称疾不应征后莽奉玺书太子师友祭酒印绶安车驷马迎胜胜曰今年老矣岂以一身事二姓哉　臧荣绪晋书曰杜畿字行齐除国子祭酒皇太子礼之执经问焉`】　增遣使起之于家　重臣多出其门【`眀谢铎治间擢南京国子监祭酒致仕归荐者以十数特擢礼部右侍郎管国子祭酒事命吏部遣使即其家起之　又胡俨永乐间为国子祭酒方岳重臣率多出其门`】　道足以镇雅黜浮　学足以起顽立懦【`眀林俊谓祭酒谢铎　以上祭酒`】　宗元羙阳城　胡寅责髙闶【`唐阳城为国子司业后出为道州刺史太学诸生何蕃等二百人顿首阙下请留城栁宗元与蕃等书曰昔李膺嵇康时太学生徒仰阙执诉仆谓迄今千百年不可复见乃在今日诚诸生见赐甚盛将亦阳公渐渍导训所致乎　宋绍兴时闶为司业既请行经义课试之法新学成奏补试者六千人且乞临雍继率诸生上表以请于是帝幸太学秦禧执经闶讲易泰卦胡寅闻之以书责闶曰阁下为师儒之首不能建大论眀天人之理乃阿柄臣希合风防求举太平之典欺天防人孰甚焉平生志行埽地矣`】　四辅为司业　三人皆髙年【`眀吴源字性传洪武三年与杜斆龚斆赵民望李祐俱召为四辅官兼太子宾客后上以源贤复召为国子监司业又王嘉防字原体洪武十五年为国子右司业时宋讷为祭酒太学生常数千人嘉防与讷及左司业龚斆严立楷范三人者春秋已髙须翯如正其衣冠旦夕端坐诸生云集阶下肃然望而畏之以是士率敎多所造就上知其劳眷待殊厚盖洪武时有左右两司业也以上司业`】  

国子祭酒四【`司业附`】  

原成均【`国子监也`】　太学【`国学`】　增为终身【`宋书丘灵鞠领东观祭酒曰人居官愿速迁使我为祭酒终身不恨也`】　久不调【`眀献征录曰陈敬宗字光世永乐时为南京祭酒平生刚介官太学二十余年诸生位有至卿贰者而敬宗独久不调意豁如也`】　原奏立国子学【`晋诸公賛云裴頠惠帝时拜为国子祭酒奏立国子太学起讲堂筑门閤刻石以写五经`】　上疏兴国学【`晋中兴书陈郡袁录云袁环字山甫为国子祭酒时屡经防乱礼敎陵迟上疏求立学徒帝从之国学之兴自环始也`】　刘毅博学多闻【`臧荣绪晋书云武帝诏曰刘毅博学多闻其以毅为散常侍国子祭酒`】　刘智学行优着【`又云咸宁四年诏曰南阳王师刘智学行优着其以智为国子祭酒`】　戴逵逺槩发胄子【`王珣啓戴逵为祭酒云前国子博士戴逵绰有逺槩堪发胄子之`】　庾纯儒行训导国子【`臧荣绪晋书云咸宁三年诏曰议郎庾纯笃学好古敦说诗书儒行也宜训导国子　以上祭酒`】　增贰成均【`唐栁宗元为国子司业阳城遗爱碣云帝求师儒贰我成均进退作则动言是效`】　命乐正【`宋苏辙除盛乔制云命乐正之官辅司成之位徃祗厥职毋使阳城韩愈之流専羙前世`】　参掌礼仪【`唐韦叔夏精通三礼迁成均司业久视元年特下制曰礼仪国家所重司礼博士未甚详眀成均司业韦叔夏太子率更令祝钦眀等博涉礼经多所该练委以参掌冀典式自今司礼所修仪注并委叔夏等刋定讫然后进奏`】　诵诗规讽【`唐郭山恽景龙中累迁国子司业帝昵宴近臣及修文学士诏徧为伎工部尚书张为谈容娘舞将作大匠宗晋卿为浑脱舞左卫将军张洽为黄麞舞给事中李行定歌车驾西河曲各有所陈皆鄙黩山恽惟知诵诗乃诵鹿鸣蟋蟀二篇未毕中书令李峤以其近规讽止之帝嘉其直下诏褒咨`】　崇敬建议【`又归崇敬字正礼大歴中授国子司业时皇太子欲以仲秋月于国学行齿胄之礼崇敬以国学及官名不称请改国子监为辟雍省又以祭酒之名非学官所宜按周礼师氏掌以义诏王敎国子请改国子为太师氏又司业者礼记云乐正司业正长也言乐官之长司主此业按周颂设业设虡则业是悬钟磬之栒虡也今太学于义则无所取请改司业一为左师一为右师诏下议者以为习俗既久重难改作其事不行`】阳城下迁【`又阳城下迁国子司业引诸生告之曰凡学者所以学为忠与孝也诸生有久不省亲者乎眀日谒城还养者二十辈有三年不归侍者斥之简孝秀徳行升堂上沈酗不率敎者皆罢之躬讲经籍生徒斤斤皆有法度`】　经义课试之始【`宋髙闶字抑崇绍兴时为国子司业时兴太学闶奏宜先经术帝曰士习诗赋已久遽能使之通经乎闶曰先王设太学惟讲经而已国初犹循唐制用诗赋神宗始以经术造士遂罢诗赋又虑不足以尽人才乃设词学一科今宜以经学为主而加诗赋帝然之闶于是条具其法以六经语孟义为一塲诗赋次之史论时务防又次之太学课试及郡国科举尽以此为法`】　郡国升补之制【`宋史郡国士补国学监生之制亦闶所立　以上司业`】  

国子祭酒五  

原表齐王融为王俭让国子祭酒表曰窃以庠均义重振古所崇资师道尊有来攸尚匪曰兰芷畴变入室之情不自朱蓝何迁素丝之质况臣仁慙富似徳谢润身识陋令经器非匣重何以升坠道于殊年反斯文于遥日将使良玑脩竹无增莹羽敬逊务时遂骞星岁　又表曰臣闻脩瓦方湛弱露霑而取覆悬衡纪正轻尘委而必移况臣才非应俗用乖知治取其集氷饮水旌悬轮骛方臣之念未足言矣　后魏温子升为安丰王延眀让国子祭酒表曰臣闻寳劒未砥犹乏切玊之功羙箭阙羽尚无冲石之势况才非会稽之竹质谢昆吾之金至于敷敎东序流训上庠置樽酌悬钟待叩必须蕴朱蓝以成彩立规矩以为式垂三行于贵游六艺于胄子而臣学愧聚沙问慙攻木虽歴文史不治章句于兹旷官青衿何仰　增唐李峤让成均祭酒表曰东序蚁学称为敎化之宫西胶席门实应文章之宿论姬孔之制度谈夏商之损益方期遗典坠业有可发眀岂伊曲学謏闻所堪尸忝伏望俯停庸瘵改命耆儒则授几肆筵还知入庙之礼襃衣博带不濡在梁之翼  

监丞一【`主簿　典簿附`】  

原杜氏通典曰监丞隋置二人唐一人　增文献通考曰宋辽一人金二人眀昌二年增一人兼提控女直学元一人专领监务眀置二人监丞坐绳愆防参领监事凡师生怠敎不率敎及廪膳不洁并纠惩之而坚眀其约束师生有过书而识之建文时陞监丞为堂上官永乐初复旧仍为属官　原主簿杜氏通典曰北齐置隋一人唐因之　增续文献通考曰宋置主簿一人以京官或选人充掌文簿以勾考其出纳元置典簿一人掌提调诸生饮膳与凡文牍簿书之事眀因之典簿典出纳文移受支金钱季报课业  

监丞二【`主簿　典簿附`】  

增南丞改北【`眀献征录曰张显字缉熙洪武中被荐自王府敎授为国子学正秩满陞监丞莅事公勤六馆皆敬重之乃条陈百务成法益备时北监初建惟司业贝泰署印敎尼不行朝议以显素谙典章乃奏改北诏报可遂兼程以往经理学舎劝惩淑慝百废毕兴辅泰所不逮泰旧尝为南监助敎显降意下之协恭和衷严申学规激励后进于是诸生数千人肃然敬服莫不以显为能尽职`】　翰检为丞【`又曰林大猷字子道举乡荐迁国子学录勤于啓廸执经从游者无虑数百轮番听讲又约日通集太学诸生听讲谓之普讲祭酒耿裕待以賔礼进监丞满九载陞翰林院检讨仍管监丞事　以上监丞`】　擢恬退【`宋史曰韩维字持国仁宗患缙绅奔竞谕近臣曰恬退者旌擢则躁求者知耻于是宰相文彦博宋庠等言维好学嗜古安于静退乞加甄录以厚风俗除国子监主簿`】　兼书库【`宋国子监有书库官以京朝官充掌印经史羣书以备朝廷宣索赐予之用隆兴间诏主簿兼书库`】　力学多通【`唐书曰樊宗师字绍述始为国子主簿力学多通韩愈称宗师议论有经据尝荐其材云`】　论事不合【`宋史曰王庭珪字民瞻除国子主簿论事与时宰不合乞去主管台州崇道观`】　成儒名尽子职【`眀献征录曰萧现庐陵人举眀经为邑学训导每得俸给必制衣服备甘旨以奉父母扁其堂曰养志眀初陞国子典簿见诸生有三年省祭及为养亲而行者必委曲成就之有不顾父母之养者輙呵责之祭酒张显宗司业张智礼重之亟称其孝友学者称为养志先生`】　仕不近利学不近名【`又曰赵鲁字尚确山阴人宣徳初领乡荐歴任敎谕正统十二年始陞国子监典籍日端坐观书咏诗校对讹缺或忘寝食暇则鸣琴自娱祭酒陈敬宗谓人曰赵尚确仕不近利学不近名对之坐谈简淡有味令人兴起今之黄叔度也久之迁典簿益勤敏尽职不以为卑及秩又满引年致仕行李无一长物惟囊书数百卷而去　以上主簿典簿`】  

助敎一【`学正　学录附`】  

原杜氏通典曰晋咸宁四年初立国子学置助敎十五人以敎生徒江左及宋并十人【`宋置易尚书毛诗礼记周礼仪礼左公羊谷梁各为一经论语孝经为一经合十经助敎分掌`】宋齐并同梁国子助敎旧视南台御史品服与博士同陈因之后魏亦有之北齐置十人隋置四人唐国子助敎三人诸府州县各有助敎职员【`府州二人县一人学生各有差`】　增续文献通考曰辽国子学太学并置助敎金国子学助敎二人太学助敎四人元国子学助敎四人分掌各斋生员眀置助敎十五人与学正学录坐正义崇志广业脩道诚心率性堂专职敎诲严程课讲解经义文字约之规矩　学正学录续文献通考曰宋国子正录大观初置掌行学规纠不如规者罚之太学正录仁宗朝胡瑗掌太学其正录第补诸生熙宁末兴三舎始迁官为正录如学官之制正录各五人元置学正学录各二人督习课业眀因之置学正十人学录七人其职掌与助敎同  

助敎二【`学正　学录附`】  

增二盖齐名【`唐书曰盖文达博涉经史刺史窦抗尝广集儒生令相问难大儒刘焯刘思孔颖达咸在坐文达亦参焉既论难皆出诸儒意表抗大竒之问盖生所受学刘焯曰此生岐嶷出自天然以多问寡焯为师抏曰可谓氷生于水而寒于水矣武徳中为国子助敎其宗人文懿亦以文业知名当时称二盖焉文懿武徳初歴国子助敎尝开讲毛诗发题公卿咸萃更相问难文懿发风雅甚得诗人之致贞观中终国子博士`】　三国释憾【`又曰朱子奢授国子助敎贞观初髙丽百济同伐新罗连年不解兵帝假子奢员外散侍郎持节谕防释三国之憾子奢有仪观夷人尊畏之二国上书谢罪赠遗甚厚`】　恬静安职【`眀献征录曰金砺字汝用以乙榜为敎职九年秩满需次者久之永乐庚辰宜陞国子典籍大学士杨士竒雅重之九年秩又满乃书最以去既归省先墓及复任又久之乃得陞助敎恬静安职絶无外慕人以为贤云`】　模范端重【`又曰罗用俊为国子助敎为人孝友严正重义轻利所至以身为敎士敬信之去则立主祀于名宦祠在南监日久模范端重公卿大夫咸加尊礼`】　挟策趋门下【`元史曰虞集除国子助敎即以师道自任诸生时其退每挟防趋门下卒业他馆生多相率诣集请益`】考最不自陈【`眀献征录曰欧阳贤永乐间为南京国子助敎九年考最凡考最复职者皆援例自陈得陞众谓贤曷自陈曰吾常戒学者宜安命乃今自蹈之耶卒不自陈　以上助敎`】　系籍圣贤【`宋史曰度宗时国子正余安裕乃谢枋得之甥少从枋得学客有盛谈安裕于枋得者枋得笑曰昔吕东莱中宏词科而归学者羣登其门请升讲坐陈同父劝东莱勿许曰伯恭未是系籍圣贤岂可升坐东莱问其故同父曰官为宰相可以生杀废置人官为台谏可以弹駮荣辱人官为国子监可以考校舎法去取人开口髙谈道徳性命纵有错谬人无敢争辩者畏其势也此三等谓之系籍圣贤东莱大笑而止今安裕为国子正乃系籍圣贤宜乎子之敬畏而称颂之也客大慙按熙宁中兴三舎始选学正凡五人掌行学规诸生之戾规矩者待以五等之罚`】　一命为正【`又曰周彦字羙成元丰间初游京师献汴都赋万余言神宗异之命侍臣读于迩英阁召赴政事堂自太学诸生一命为正`】　大儒为正【`宋眞徳秀魏了翁皆为国子正`】　纂辑本末【`宋史袁枢字机仲一日上谓龚茂良曰史书编年事多间断莫详始末茂良对曰近有太学录袁枢尝取资治通鉴各分条目辑为一书谓之通鉴记事本末颇便观覧上曰可速进之遂呈御览`】　越格进用【`楼攻媿集陈止斋良授泰州敎授未赴防太学录阙叅政龚茂良行宰相事奏曰太学录一阙睥睨者众臣欲择取名儒为士林所推者越拘挛而用则人自服矣上问为谁以傅良对上曰是朕所素知者除命一下果无异辞`】　上舎特除【`宋绍兴四年诏太学生黄伦升补上等上舎特与补左承务郎除太学录焉`】　伯衡恬静寡欲【`眀献征录蘓伯衡字平仲浙江金华人文定公辙九世孙也元末举乡贡进士入明选为国子学录迁学正屹然以师道自任敎胄子者五年近臣有荐其才于上者即日召见亲擢为翰林国史院编修伯衡以瞆疾辞不受寻乞省觐归洪武十年宋濓以学士承旨请老既入谢上问曰今在外文学复有如卿者乎其举以自代濓曰伯衡臣乡人也博学饬行为文词蔚赡有法要不可以微疾废上许而亟征之甫就馆舎自宰执以下咸躬徃询及輙以疾对明日入见固辞乃赐表里寳钞遣归二十一年防试复征聘伯衡为考试官事竣复辞归伯衡为人恬静寡欲容貎不逾中人而学问可以兼天下有集六卷宋濓刘基序之`】　萧执陪祀应制【`又萧执字子所乡荐上第为国子学录蓄学日富尤长于诗洪武五年夏至上将有事于北郊前期驾诣斋宫召宋濓等率文学能赋之士从焉于是执偕礼部尚书陶凯等十二人趋入斋殿以见上顾问曰今兹祀事是将天宇澄霁克厌朕心尔等以文职陪祀宜即时物所有赋咏以来因命赋殿下栁桧并荷露退而诗成以次呈献上亲览之品第有差既而复命赋诗者徃殿后观栀子花人给纸一俾各赋诗诗成叙进如初执最在后上阅其诗喜动顔色命起居注刘季道出诸诗令在侍者徧观之执班列最逺则又召使前焉为上所宠睠如此　以上学正学录`】博士一【`太学博士　广文馆博士　四门博士律学博士　书学博士　算学博士附`】  

原杜氏通典曰国子博士班固云按六国时徃徃有博士掌通古今【`又曰博士秦官汉因之`】汉博士多至数十人冠两梁武帝建元五年初置五经博士宣帝成帝之代五经家法稍增置博士一人博士选有三科髙第为尚书次为刺史其不通政事以久次补诸侯太傅【`元鼎中徐偃为博士使行风俗偃矫制使胶东鲁国鼔铸盐铁还奏事张汤劾偃以矫制法至死偃以春秋之义大夫出疆有可以安社稷利万人専之可也汤不能诎`】后汉博士凡十四人【`易施孟梁丘京氏尚书欧阳大小夏侯诗齐鲁韩毛礼大小戴春秋严顔各一博士`】掌以五经敎子弟国有疑事掌承问对旧时从议郎为博士其通叡异艺入平尚书出部刺史诸侯守相久次转谏议大夫中兴髙第为侍中小郡若都尉博士限年五十【`其督邮板状曰生事爱敬丧没如礼理易尚书孝经论语兼崇载籍穷微阐奥师事某官经眀受谢见授门徒尚五十人以上正席谢坐三郡三人隠居乐道不求闻达身无金痍痼疾三十六属不与妖恶交通王侯赏赐行应四科经任博士下言某官某甲保举顺帝讳保故称守`】安帝以博士多非其人诏命三公将军中二千石举博士各一人务得经眀行髙卓尔茂异是时羣僚承风凡所旌贡绰有余裕后旋复故遂用陵迟初平帝元始四年改博士为博士师后汉兼而存之并择儒者【`桓荣鲁防戴凭等并为博士`】魏及西晋朝博士置十九人武帝咸宁四年初立国子学置国子博士一人皆取履行精淳通眀典义若散常侍中书侍郎太子中庶子以上乃得召试诸生有法度者及白衣试在髙第拜郎中【`元帝时荀崧上疏曰昔咸宁太康永嘉之中侍中常侍黄门通洽古今行为世表者领国子博士`】宋齐诸博士皆皁朝服进贤两梁冠佩水苍玉梁国学有博士二人天监四年置五经博士各一人【`魏晋宋齐并不置五经博士至此始置焉`】旧国子学生限以贵贱武帝欲招来后进五馆生皆引寒门隽才不限人数陈因之后魏北齐并有之【`魏崔逸为国子博士每公事逸常被诏独进博士特命自逸始也`】隋仁夀元年省国子博士大业三年复置一人唐增置二人龙朔二年改为司成宣业咸亨初复旧诸州府亦有经学博士一人　汉旧仪曰孝文皇帝时博士七十余人朝服端章甫冠　又曰武帝初置博士取学通行脩博识多艺晓古文尔雅能属文章为髙第朝贺位次中都官吏称先生不得言君其弟子称门人　应劭汉官仪曰博士秦官也博者通于古今士者辨于然否孝武建元五年初置五经博士太常差次有聪眀威重者一人为祭酒总领纲纪　增文献通考曰宋国子监无博士有直讲八人熙宁改为太学博士元丰定制亦无国子博士大观元年乃置国子博士四员国子正录二员与太学官分掌敎道中兴后置国子博士二员　续文献通考曰金国子博士二员分掌敎授生员考艺业　又曰元国子博士二员掌敎授生徒考校儒人著述敎官所业文字　又曰眀国子监博士五人坐博士防分经训敎　原太学博士杜氏通典曰晋江左增置国子博士十六人谓之太学博士品服同国子博士梁置太学博士八人陈因之后魏亦然北齐国子寺有太学博士十人后周置太学博士下大夫六人隋初置太学博士五人仁夀元年罢国子惟立太学置博士五人大业三年减置二人唐因之助敎后魏置北齐亦有之置二十人后周曰太学助敎上士隋又曰太学助敎五人大业三年减三人唐因之　增文献通考曰宋太学博士元丰改直讲为之绍圣元年令太学博士正录令国子监长贰荐举召试而后除绍兴十二年置太学博士三员　原杜氏通典曰广文馆博士一人助敎一人并以文士为之唐天寳九载置　四门博士后魏书刘芳表云太和二十年立四门博士于四门置学按礼记曰天子设四学郑注云四郊之虞庠也今以其辽逺故置于四门请移与太学同处从之北齐二十人隋五人唐三人助敎北齐国子寺有二十人隋初则五人唐因之直讲四人唐初置无员数长安四年始定为四员大成二十人唐置取贡举及第人简聪眀者试书日诵得一千言并日试策所习业等十条通七然后补充仍散官禄俸赐会同直官例给武后长安中省而置直讲定为四员　又曰律学博士晋置属廷尉卫凯奏请律学博士转相敎授东晋以下因之梁曰胄子律博士属廷尉陈亦有律博士后魏北齐并有之隋大理寺官属有律博士八人唐因之而置一人移属国学置助教一人从九品上　又曰书学博士唐置三人又置典学二人【`贞观六年正月命整治御府古今工书钟王等真迹得千五百一十卷太宗尝谓侍中魏征曰虞世南死后无人可以论书征曰褚遂良下笔遒劲甚得王逸少体太宗即日召令侍读常以金帛购求王羲之书迹天下争赍古书诣阙以献当时莫能辨其真伪遂良备论所出一无所误武后神功元年谓凤阁侍郎王方庆曰卿家多书合有右军遗迹对曰臣十代再从伯祖羲之书先有四十余纸徃贞观十二年太宗购求先并已进讫臣十一代祖导十代祖洽九代祖珣八代祖昙首七代祖僧绰六代祖仲寳五代祖骞髙祖规曾祖褒并九代三从伯祖晋中书令献之以下二十八人书共十卷今进上后御武成殿示羙羣臣仍令中书舎人崔融为寳章集以叙其事复赐方庆当时以为荣`】　又曰算学博士二人典学二人  

博士二  

原典仪曰公仪休者鲁博士也为鲁相无所变更百官自正使食防者不得与下争利　汉书曰贾谊洛阳人年十八以能诵诗属书称于郡中文帝召以为博士是时年二十余最为少每诏令议下诸老先生未能言谊尽能为之对人人各如其意所出　鲁国先贤传曰汉文帝时闻申公为诗最精以为博士申公为诗传号曰鲁诗　汉书曰公孙对防时百余人太常奏第居下天子擢对为第一召入见容貎甚丽拜为博士待诏金马门　殷氏世传曰殷亮字子华建武中征拜博士迁讲学大夫诸儒讲论胜者赐席亮重席至八九帝嘉之曰学不当如是耶　李郃别曰郃上书太后数陈忠言其辞不能尽施用辄有防诏褒賛焉博士着两梁冠朝防随将大夫例时贱经学博士乃在市长下公奏以为非所以敬儒徳眀国体也上善公言正月大朝引博士公府长史前　东观汉记曰桓荣授皇太子经每朝令荣于公卿前说经上曰得卿防晚因除博士又曰薛汉字子公才髙名逺兼通书传无不招览道术尤精敎授常数百子弟自逺方至者着为录　范晔后汉书曰董钧字文伯永平初为博士时草创五郊祭祀及宗庙礼乐威仪章服辄令钧参议多见从用为当世通儒　增后周书曰熊安生字植之初仕北齐为国子博士周武帝入邺安生遂令埽门家人怪而问之安生曰周帝重道尊儒必将见我矣俄而帝幸其第诏不听拜亲执其手引与同坐谓曰朕未能去兵以此为愧安生曰黄帝尚有阪泉之战况陛下恭行天罚乎帝又曰齐氏赋役繁兴竭人财力朕救焚拯溺思革其欲以府库及三台杂物散之百姓何如安生曰昔武王克商散财发粟陛下此诏异代同羙帝又曰朕何如武王安生曰武王伐纣悬首白旗陛下平齐兵不血刃愚谓圣略为优帝大悦赏赐优厚令随驾入朝并敕所在供给至京　隋书曰马光隋开皇初髙祖征山东文学之士光与张仲让孔龙窦士荣张买奴刘祖仁等俱至并授太学博士时人号为六儒　唐书曰徐旷字文逺博通五经时耆儒沈重讲太学授业常千人文逺从之质问不数日辞去或问其故答曰先生所说纸上语耳若奥境彼有所未见者尚何观重知其语召与反覆研辨嗟叹其能窦威杨感李密王世充皆从受学隋开皇中累迁太学博士后归髙祖仍为国子博士髙祖幸国学亲释奠文逺发春秋题讲难风生随方占对莫能屈帝异之　又曰陆元朗字徳眀补太学博士髙祖已释奠召博士徐文逺浮屠慧乗道士刘进喜各讲经徳眀随方立义徧析其要帝大喜曰三人者诚辨然徳眀一举辄蔽可谓贤矣赐帛五十匹迁国子博士　又曰郑防以私撰国史坐谪眀皇爱其才欲置左右以不事事更为置广文馆以防为博士防闻命不知广文曹司何在诉宰相宰相曰上增国学置广文馆以居贤者令后世言广文博士自君始不亦羙乎防乃就职久之雨壊庑舍有司不复脩完寓治国子馆自是遂废　又曰韩愈再为四门博士才髙数诎官又下迁乃作进学解以自喻　又曰归崇敬擢眀经调国子直讲举博通坟典科对第一迁四门博士　宋史曰宋处士王昭素博通九经着易论三十三卷太祖征为国子博士令讲乾卦九五飞龙在天敛容曰此正当陛下今日之事因示讽谏太祖大悦又问治世养身之术昭素曰治世莫若爱民养身莫若寡欲太祖爱其言书于屏几　又曰孔维太平兴国中就拜国子周易博士代还迁礼记博士十七年使髙丽王治问礼于维维对以君父臣子之道升降等威之序治悦称之曰今日复见中国之夫子也　又曰李觉字咸熙太平兴国中举九经起家迁礼记博士赐绯鱼雍熙三年与右补阙李若拙同使交州黎桓谓曰此土山川之险中朝人乍歴之岂不惧乎觉曰国家万里列郡四百地里平易亦有险固此一方何足云哉桓黙然色沮使还迁国子博士　又曰孙奭字宗古为国子监直讲太宗召奭讲书至事不师古以克永世匪说攸闻帝曰此至言也商宗乃得贤相如此邪因咨嗟久之赐五品服　又曰太宗时判国子监李至上言本监先校定诸经音疏其间文字讹谬尚多盖前所遣官多专经之士通春秋者未习礼记习周易者不通尚书故未得周详伏见国子博士杜镐直讲崔颐正孙奭皆苦心强学博贯九经问义质疑有所依据望令重加刋正从之　又曰胡瑗字翌之授光禄寺丞国子监直讲先是瑗敎授湖州敎人有法科条纤悉备具庆厯中兴太学下湖州取其法着为令既居太学其徒益众太学至不能容取旁舍处之礼部所得士瑗弟子十常居四五随材髙下喜自修饰衣服容止徃徃相虽不识者知其为瑗弟子也　又曰孙复字眀复范仲淹富弼荐其经术宜在朝廷除秘书省校书郎国子监直讲后贬通判未行翰林学士赵槩等十余人言复经为人师不宜使佐州县仍留直讲　元史曰尚野字文蔚大徳间为国子博士诲人先经学而后文艺每谓诸生曰学未有得徒事华藻若持钱买水所取有限能自凿井及泉而汲之不可胜用矣　眀献征录曰赵俶字本初洪武六年除国子博士既敎胄子随扣辄应莫不乐得经师上一日御奉天殿俶偕诸儒侍侧召至前谕之曰经学必宗孔子毋以仪秦纵横语示诸生也俶顿首谢归告诫士子屏去战国防诸书勿读眀年诏择诸生之聪悟能文者二十五人命俶领而颛敎之且令修词以汉司马迁班固唐韩愈宋欧阳修苏轼为法寻于诸生中擢李扩黄义等入文华武英二堂说书多至大用俶自专师席旦夕诲迪不倦士多成业  

博士三  

增给札　被酒【`宋史曰徽宗时陈旸为太学博士礼部侍郎赵挺之言旸所着乐书二十卷贯穿眀备乞援其兄祥道进礼书故事给札　又曰郭忠恕周广顺中为宗正丞兼国子书学博士改周易博士建隆初被酒与监察御史符昭文竞于朝堂御史弹奏忠恕叱台吏夺其奏毁之坐贬`】　原稽同异　辨然否【`汉官解诂云博士稽合同异讲语五始　下详汉官仪`】　延问得失用质疑滞【`汉书云翼奉字少君治齐诗与萧望之匡衡同师元帝初即位诸儒荐之征待诏宦`】  

【`者署数言事晏见天子敬焉后迁博士上延问得失晋中兴书陈郡谢录云谢沉字行思时朝议七庙毁于是征太学博士用质疑滞`】　儒者髙之　学人逺至【`续汉书云桓荣为博士荣之官车驾亲幸儒者髙之　谢承后汉书云路仲翁好学家居受业者自逺方而至上闻其名征为博士`】　长孺通尚书　仲舒治春秋【`汉书云韦贤字长孺为人质朴少欲笃志于学兼通礼尚书以诗敎授号称邹鲁大儒征为博士　又云董仲舒以治春秋孝景时为博士下帷讲诵弟子以久次相授或不见其面`】　灾异问子思　大议访范叔【`又云平当字子思以眀经为博士每有灾异輙傅经术言得失也　东观汉记云范叔迁博士每有大议辄见访问`】　髙堂议飨防　叔孙起朝仪【`魏志云髙堂隆字叔平为博士文帝初践阼羣臣或以为宜飨防隆曰唐虞有遏宻之哀髙宗有不言之思是以至徳雍熙光于四海以为不宜为防帝敬纳之　史记叔孙通为博士号稷嗣君征鲁诸生共起朝仪`】　子叔善苍雅　孝友通字指【`魏略云邯郸淳字子叔博学有文章又善苍雅虫篆许氏字指初平时从三辅客荆州荆州内附太祖素闻其名召与相见甚敬异之以淳为博士　又云蘓林字孝友博学多通古今字指凡诸书篆文间危疑林皆释之黄初中征拜为博士`】　孔光奉使称旨　江统学义著名【`汉书孔光传云成帝即位举光为博士数使录寃狱行风俗赈赡流民奉使称旨由是知名以髙第为尚书　王隠晋书云江统字应元以学义著名为国子博士`】　朱云登堂论难　子华重席讲学【`汉书朱云传云云字游是时少府五鹿充宗贵幸为梁丘易自宣帝时善梁丘氏说元帝好之令充宗与诸易家论充宗乗贵辩口诸儒莫能与抗有荐云者召入摄齐登堂抗首而请音动左右既论难连拄五鹿君故诸儒为之语曰五鹿岳岳朱云折其角由是为博士　下详殷氏世`】  

博士四  

原射策甲科【`汉书云匡衡射防甲科为博士`】　四海渊源【`汉成帝纪阳朔二年诏曰古之立太学将以成先王之业流化于天下也儒林之官四海渊源宣眀古今温故知新通达国体故谓之博士`】　瘦羊博士【`东观汉记云甄宇拜博士每腊诏赐博士人一羊羊有大小肥瘦时议欲杀羊分肉宇因取瘦者自是不复争后召防诏问痩羊博士所在京师因以为号`】　上言制乐【`续汉书云鲁充为博士受诏议立七部三雍大射养老`】　道之渊薮【`魏志云髙柔字文惠眀帝时博士执经柔上疏曰博士者道之渊薮六艺所宗宜随学行优劣待以不次之位`】　端委佩玉【`晋中兴书曰博士之职非徒博习旧说训敎学徒而已端委佩玉朝之大典必询度之`】　阐胄子【`晋起居注咸宁二年诏曰甄城公曹志为笃行道履先觉宜在儒林阐胄子`】　叅训国子【`晋中兴书荀崧上疏云国子博士一则应对殿堂奉酬顾问二则以叅训国子`】　礼义所寄【`晋中兴书郭璞云秦博士典敎职礼仪所寄也`】　增长于乐府【`唐书曰张籍第进士韩愈荐为博士为诗长于乐府`】　称九经库【`又曰谷那律贞观中迁国子博士淹识羣书禇遂良尝称之为九经库`】被诏独进【`后魏崔景隽好古博涉以经眀行脩为髙祖所知赐名为逸迁国子博士每有公事`】  

【`逸尝被诏独进博士特命自逸始`】　顾见讲坐【`宋史曰端拱元年初令学官讲说太宗幸国子监谒文宣王毕升辇将出西门顾见讲坐左右言博士李觉方聚徒讲书上即召觉令对御讲觉曰陛下六飞在御臣何敢輙升髙坐上因降辇令有司张帝幕设别座诏觉讲周易奉卦从臣皆列坐觉因述天地感通君臣相应之防上甚恱特赐帛百匹`】　说经苑中【`又曰真宗尝访达经义者李至以直讲崔颐正对帝曰朕无事乐闻讲诵翌日召颐正于苑中说尚书大禹谟赐以牙绯自是日令赴御书院待对说尚书至十卷颐正年老步趋艰难表求致仕`】　书画博士【`又曰米芾召为书画学博士诏赐应对便殿`】砥砺词章【`眀献征录曰徐祯卿字昌国始举进士为大理评事不能其职已而降为五经博士`】  

【`与李梦阳何景眀数子友相与砥砺词章既殚力精思而杰然有立`】　当代称博物【`隋书曰王頍字景文二十尚不知书为其兄颙所责怒乃感激读书叹曰书无不可读者勤学累载遂徧通五经周武帝引为露门博士每有议决多頍所为而性识甄眀精力不倦好读诸子徧记异书当代称为博物开皇中授国子博士`】　弟子如朋友【`元史曰黄溍为国子博士视弟子如朋友未尝以师道自尊轻纳人拜而来学者滋益恭`】　孔氏世为博士【`阙里志曰孔子之后孔慎生鲋为陈渉博士鲋弟子襄为孝惠博士襄生忠忠生武及安国安国生延年皆以治尚书为武帝博士延年生霸亦治尚书昭帝末年为博士霸生光经学尤眀成帝初即位举光为博士`】　原张禹经学精习【`汉书张禹传云太子太傅萧望之奏禹经学精习举为博士`】　鲁平兼通五经【`东观汉记云鲁平字叔陵专心于学朝夕孜孜兼通五经`】　张元兼通数家【`又云张元字君夏为博士其学兼通数家`】长卿以诗敎授【`汉书曰薛广徳字长卿以鲁诗敎授楚国龚胜舎师事焉萧望之为御史`】  

【`大夫除广徳为属数与论议器之荐广徳经行宜充博士论经石渠`】　陈元博士第一【`华峤后汉书陈元字襄孙时议欲立左氏传博士范升奏以为左氏浅末不宜立元闻之乃诣阙上疏力争更相辨对凡十余上帝卒立左氏学太常选博士四人元为第一`】　曹褒陈制礼仪【`后汉曹褒拜博士会肃宗制定礼乐乃上疏曰昔者圣人受命而王莫不制礼作乐以着功徳功成作乐化定制礼今皇天降祉嘉瑞并臻制作之符甚于言语宜定文制着成汉礼事下太常上不可许复上疏陈制礼仪`】　增戴凭解经不穷【`戴凭习京氏易年十六郡举眀经征试博士拜为郎凭曰博士说经皆不如臣而坐居上是以不得就席帝召郎上殿令与诸儒难说多所解释帝善之拜为侍中后正旦贺百僚毕集帝令羣臣能说经者更相诘难义有不通辄夺其席以益通者凭遂重坐五十余席京师语曰解经不穷戴侍中`】原乐详五业并授【`魏略曰乐详字文裁少好学黄初中征拜博士于时太学初立有博士十余人学多褊狭又不熟悉略不亲敎备员而已惟详五业并授或遇难质而不详无愠色以杖画地牵譬引至忘寝食`】　卢浮脩行眀经【`晋起居注云武帝太熙元年诏曰卢浮脩行眀经以为国子博士`】　增贾至请广学员【`唐书曰肃宗时贾至议今乡举取人未尽请广学校增国子博士员十道大州得置太学馆诏博士领之召置生徒使在桑梓者乡里举焉在流寓者庠序推焉议者多附其议`】　老师宿儒耻出其下【`本孔颖达大业初举眀经髙第授河内郡博士帝召天下儒官集东都诏国子秘书学士与论议颖达为冠又年最少老师宿儒耻出其下隂遣客刺之匿杨元感家得免`】  

博士五  

增诗唐杜甫赠郑防博士诗曰诸公衮衮登台省广文先生官独冷甲第纷纷厌粱肉广文先生饭不足先生有道出羲皇先生有才过屈宋徳尊一代常坎轲名垂万古知何用杜陵野客人更嗤被褐短窄如丝日籴太仓五升米时赴郑老同襟期得钱即相觅沽酒不复疑忘形到尔汝痛饮真吾师清夜沉沉动春酌灯前细雨檐花落但觉髙歌有神焉知饿死填沟壑相如逸才亲涤器子云识字终投阁先生早赋归去来石田茆屋荒苍苔儒术于我何有哉孔丘盗跖俱尘埃不须闻此意惨怆生前相遇且衔杯　宋王安石再至学省作诗曰平生扰扰复胶胶学省重来岁又交马醉遭官长骂读书惭被学生嘲何为眷恋米五斗便可经营把一茆好买江干千个竹待看烟雨长春梢　眀祭酒陈敬宗赠典籍赵鲁诗曰充栋羣书万玉林纵观窥见圣人心毎随松影移瑶席时对梅花奏緑琴但学古人敦素履不同时俗论浮沉公余最是怡情处青鸟时时送好音  

增敕眀太祖敕国子监博士钱宰致仕敕曰朕昔勘定四方即开学校延师儒俾勋贤之子弟凡民之俊秀莫不从学敎之以经史六艺眀体适用布列中外以共保太平于无穷国子学助敎钱宰学问老成训导有方在学数年绰有成效朕方嘉诸生有所矜式而年满七十恳辞还乡特授文林郎国子博士致仕尔尚师表一乡训诱后进以禆治政庶防不愧卿大夫之敎则朕犹有望焉  

原箴汉雄博士箴曰洋洋三代典礼是脩画为辟雍国有学校侯有泮宫各有攸敎徳用不陵昔在文王经营其轨朂于徳音而思皇多士多士作桢惟周以宁国人兴让虞芮质成公刘挹行潦而浊乱斯清官操其业士执其经昔圣人之绥俗莫羙于斯化故孔子观夫人之学而知为王之易大舜南面无为而袵席平还师阶级之间三苖以懐秦作无道斩决天纪漫彼王迹而坑术士  

原表梁丘迟为王博士让表曰臣闻抚臆可以言心量能则知所止是故矫亲鲁门简业事亡杂吹齐雅分声遽逝臣才行过污文质无亷疎达谢于谷杜浃洽乖夫刘杨非除部养之勤岂通掌故之业  

增记唐栁宗元四门助敎防壁记曰周人置虞庠于四郊以养国老敎胄子祭统曰天子设四学盖其制也易传太初篇曰天子旦入东学昼入南学夕入西学暮入北学蔡邕引之以定眀堂之位焉大戴礼保傅篇曰帝入东学以贵仁入南学以贵徳入西学以贵信入北学以尊爵贾生述之以眀太子之敎焉故曰为大敎之官而四学具焉叅眀堂之政原大敎之极其建置之道也后魏太和中立学于四门置助敎二十人隋氏始隶于国子而降置五人国朝始合于太学又省至三人员位弥简其官尤难非儒之通者不列也四门学之制掌国之上士中士下士凡三等侯伯子男凡四等其子孙之为胄子者及士庶人之子为俊士者使执其业而居其次就师儒之官而考正焉助敎之职佐博士以掌鼓箧榎楚之政令分其人而敎育之其有通经力学者必于岁之杪升于礼部防简试焉  

学生  

原顺帝二百人【`胡伯始汉官仪云顺帝时学生二百人`】　丙科补文学【`又云弟子丙科补文学`】　郭宪游志太学【`汝南先贤云郭宪字子横体忠烈之节游志太学贯通秘奥光武嘉之`】　孔嵩游集帝学【`谢承后汉书云孔嵩字仲山与范式俱在太学`】下牀以拜仇香【`后汉书仇香传云香在太学符融与郭泰赍刺就房谒之遂请留宿泰嗟叹下牀为拜`】　仇香不与賔言【`又云仇香在太学符融与香比宇有髙名宾客如云香终日不与宾客言融竒之乃邀与之语香髙揖正色曰天子设太学岂但使人游谈`】　汉末至五千人【`挚虞决疑要注云汉末弟子五千人与博士习礼仪`】　通二经补文学【`又云弟子满二岁通二经者补文学掌故`】　通一经称弟子【`又云魏时募学者好诵太学为门人满三年通一经者称弟子`】　上书以请嵇康【`王隠晋书云晋文王上书请嵇康为博士`】　增踵堂八千余人【`唐太宗时太学四门学小学三学生至三千二百四方秀艾挟防素坌集京师文治煟然勃兴于是新罗髙昌百济吐蕃髙丽等国并遣子弟入学鼔笥踵堂者凡八千余人虽三代之盛所未闻也`】　能通一经入贡【`唐书云自屯营飞皆给博士授经能通一经者听入贡限`】能通一经署吏【`又云其三学诸生能通一经者署吏`】　诸生闭之空舎【`又云何蕃和州人事父母孝学太学岁一归父母不许间二岁乃归复不许凡五岁慨然以亲老不自安揖诸生去乃共闭蕃空舎中众共状蕃义白阳城请留之`】　伏阙请留李纲【`宋史曰陈东字少阳俶傥负气以贡入太学钦宗即位率其徒伏阙上书请诛蔡京梁师成等六贼及罢李纲复率诸生伏宣徳门上书军民从者数万传旨慰谕者旁午众莫肯去喧呼震地因亟命纲入复领行营遣抚谕乃稍引去髙宗即位东复上书为汪潜善等谮杀之`】　上书攻贾似道【`又曰叶李字太白少有竒质补京学生时贾似道复入相益骄恣自颛中外无敢指议李乃与同舎生康棣而下八十三人伏阙上书攻似道似道大怒知书槀出于李嗾其党诬以罪窜漳州似道死乃得自便`】　别为书荐其人【`元史曰故事伴读生以次出补吏莫不争先出时有一生亲老且贫同舎生有名在前者因博士以告祭酒曰我齿颇少请让之祭酒刘赓曰让徳之恭也从其让别为书荐其人朝廷反先用之自是六馆之士皆知让之为羙徳也`】积分可得文学之士【`又曰国学旧法每以积分次第贡以出官执政用监丞张起岩议欲废之而以推择徳行为务许有壬为中书左司员外折之曰积分虽未尽善然可得博学能文之士若择徳行其名固佳恐皆厚貎深情专意外饰或懜不能识丁矣`】  

## 御定渊鉴类函卷九十六

设官部三十六【`少府监　少监　丞　主簿　中尚署　织染署　掌冶署　暴室等丞增文思院　绫锦院　染院　裁造院　文绣院符节令附　将作监　丞　主簿　左校署　右校署　甄官署　中校署　东园主章　令增修内　司东西八　作司竹　木务事　材塲麦　塲　窑务丹　粉所作坊　物料库退材塲帘　箔塲附　军　器监　丞主簿　甲坊署　弩坊署增　东西作坊　作坊物料库皮角塲　附　都水　使者丞　主簿舟楫署河渠　署附　内侍省　内侍内　常侍内给事内　寺伯掖　庭局宫　闱局奚　官局`】  

【`内　仆局内府局　增入内　内侍省　内侍省御　药院内东　门司合同凭由　司管勾往来　国信所后院造作所　龙圗天章寳　文阁勾当军　头引见　司翰林　院勾`】  

【`当　官内使　监尚宫　局尚衣　局尚服　局尚食　局尚寝　局正功　局宫正　司内官监神宫　监尚寳　监尚衣　监尚膳　监司设监司礼监　御马监直　殿监宫门　承制宫　门守门　官内承　运库司　钥库巾　防局针　工局织　染局顔料　局司苑　局司牧局内`】  

少府监一【`官十　一　监大　长秋内　谒者监附少监　丞主簿中　尚署织染署掌　冶署　暴室等丞文思院`】  

原杜氏通典曰少府秦官汉因之是爲九卿掌山海池泽之税以给供养【`应劭曰山海池泽之税名曰禁钱以给私养自别爲藏少者小也故称少府顔师古曰大司农供军国之用少府以养天子也天子曰少府诸侯曰私府汉时官有私府长掌禁钱后光武改属司农也王莽曰共工`】后汉少府卿一人掌中服御之诸物衣服寳货珍膳之属朝贺则给璧【`后汉东平王苍爲骠正月朔朝苍当入贺故事少府给璧时隂就爲少府骄慢不奉法漏将尽而求璧不得苍朱晖遥见少府主簿持璧乃往绐曰试请覩之既得而驰奉之就复以他璧朝绐音徒改反`】凡中书谒者尚书令仆射中常侍黄门御史中丞以下皆属焉晋制银章青绶五时朝服进贤两梁冠绛朝服佩水苍玉哀帝末省并丹阳尹孝武复置宋少府领左右尚方御府东冶南冶平准等令丞齐又加领左右银锻署梁少府爲夏卿位视尚书左右丞陈因之后魏少府谓之六卿【`以少府宗正太仆廷尉司农鸿胪爲六卿`】至孝文太和中易制官品遂改少府爲太府北齐无少府其尚方等署皆隶太府至隋炀帝大业五年又分太府爲少府监置监及少监复领尚方织染等署后又改监少监并爲令唐武徳初置军器监废少府监贞观元年五月分太府中尚方织染坊掌冶坊署置少府监龙朔二年改爲内府监咸亨元年复旧光宅元年改爲尚方监神龙元年复旧监一人【`緫判`】少监二人【`通判初少监一人太极元年加一人`】领中尚左尚右尚织染掌冶等五署【`开元十年五月于北都置军器监二十六年五月废`】　丞汉有六人后汉省五而有一人其后歴代皆一人【`山公啓事曰中衞昱往爲少府丞甚有损益后坐卖偷石事兔官今太子门夫缺不审可参不也`】唐置四人　主簿晋置二人自后歴代一人唐有二人　中尚署周官爲王府秦置上方令汉因之后汉主作手工作御刀劒玩好器物及寳玉作器【`宦者蔡伦为尚方令监作秘劒及诸器械莫不精工坚密为后代法`】两汉又有考工令主作兵器其职稍同【`考工令作兵器兵器成则执金吾入武库及主织防诸杂工初属少府中属主爵光武时属太仆`】汉末分尚方爲中左右三尚方魏晋因之自过江惟置一尚方哀帝以隶丹阳尹宋武帝践祚以相府作部配台谓之左尚方而本署谓之右尚方并掌造军器又以相府细作配台即其名置令一人隶门下孝武大眀中改曰御府【`御府二汉已有之典官婢作艺衣服补浣之事魏晋犹置其职江左乃省焉`】后废帝初省御府置中署隶右尚方则汉之考工令如宋之尚方令尚方令如宋中署矣齐置左右尚方令各一人梁有中左右尚方北齐亦有三尚方隶太府隋炀帝分少府唐省方字有中左右三尚署令丞各一人【`中署掌宫内营造杂作左署掌车辇繖扇胶漆画镂等作右署掌皮毛胶墨杂作席荐等事开元以后别置中尚使以监之`】　织染署令一人周礼天官典丝掌受文质采组焉染人掌染线帛秦置平准令【`韦昭释名曰平准令主染色染有均平之法故准而则之`】汉因之及主物价綀染初少府属官有东织西织成帝省东织更名西织为织室北齐中尚方领泾州雍州丝局定州防绫局丞后周有司织下大夫隋有司织司染二署炀帝合为织染一署令掌织纴组绶绫锦冠帻并染色等唐因之有令丞　掌冶署秦及汉郡国有铁官【`诸郡国出铁者置铁官长丞`】晋冶令掌工徒鼔铸隶衞尉江左以来省衞尉始隶少府宋有东冶南冶各置令丞一人而属少府齐因之江南诸郡县有铁者或置冶令或置冶丞多是呉所置梁陈有东西冶【`东冶重西冶轻其西冶即宋齐之南冶`】北齐诸冶属太府后周有冶工铁工中士隋有掌冶署令丞唐于京师置冶署有令丞各一人掌造铸金银铜铁涂饰琉璃玉作等事　暴室丞【`后汉暴室丞宦者也主中妇人疾病者就此室理之其皇后贵人有罪亦就此室属少府其后无之`】海丞【`汉平帝置少府海丞一人掌海税后无`】果丞【`与海丞同置掌诸果实后无`】  

增文献通考曰宋少府监判监事一人以朝官充凡天子器玩后妃服饰雕文错彩工巧之事分隶于文思院后苑造作所本监但掌造门防神衣旌节郊庙诸坛祭玉法物铸牌印朱记百官拜表案褥之事诸州铸钱监并属少府监官各一人以京朝官及三班使臣充元丰正官制置监少监丞主簿各一人掌百工伎巧之政令所隶官属五　文思院掌造金银犀玉工巧之物金防绘素装钿之饰以供舆辇册寳法物及凡器服之用监官文臣一员武臣二员　绫锦院掌织絍锦绣以供乘舆及凡服饰之用监官三人以京朝官诸司使副及内侍充　染院掌染丝枲币帛监官二人以京朝官及内侍充　裁造院掌裁造服饰监官二人以京朝官及内侍充　文绣院掌纂绣以供乗舆服御及賔客祭祀之用建炎初以将作少府监并归工部绍兴三年复置将作监少府事緫焉　续文献通考曰金少府监置监正少监各一人丞二人尚方织染文思裁造文绣等署隶焉元世祖至元十九年以大都留守兼知少府监事二十一年并少府监于留守司其属亦备于留守司而中尚监乃特立者又创章佩监明初设文思院等衙门掌造作诸事后俱裁革以其事归工部凡少府将作等监皆不设  

少府监二  

原纪经九品【`见扬雄箴`】　考定百工【`傅太尉杨彪铭曰莅于少府考定百工`】君髙大儒【`东观汉记曰牟长字君髙建武中拜少府诏曰少府大儒不失法度其见优如此`】义山通士【`魏书袁子曰或云故少府杨阜岂非忠臣哉见人主之非则勃然怒而触之与人言未尝不道也岂非所谓王臣蹇蹇匪躬之故者欤荅曰然可谓通士忠则吾不知也`】　掌服御衣物掌山海池泽【`并详通典案少府中二千石属官有尚书符节太医太官汤官导官乐府若卢`】  

【`考工室左弋居室甘泉居室左右司空东织西织东园匠十二官令丞又胞人都水均官三长丞又上林中十池监又中书谒者黄门钩盾上方御府永巷内者宦者八官令丞诸仆射署长中黄门皆属焉`】　薛宣兼数器【`汉杂事曰薛宣为少府谷永上书荐宣曰才茂行洁身兼数器`】　王谌有容止【`襄阳记曰王谌为少府有容止操行`】　统尚方御府【`魏志曰王观为少府曹爽使材官张逹斫家屋材及诸私用之物观闻之皆录夺以没官少府统三尚方御府内藏玩弄之寳曹爽等奢放多有干求惮观守法乃徙为太仆也`】　杨阜数谏争【`魏书曰杨阜字义山迁少府每朝廷防议常侃然以天下为己任数谏争不听屡乞逊位未许防卒家无余财`】　常林性清白【`魏志曰常林文帝时为少府林性既清白当官又严`】　增兼领将作少府【`唐书曰韦机为司农卿时省惜常费给修隋代宫室髙宗大悦诏兼将作少府二官又详司农卿`】　诏爲将作少府【`详秘书少监`】　少府权领钩考【`宋史钱暄惟演子知台州进少府监权盐铁副使钩考诸路逋租南浙转运使负课当坐暄上言浙部仍岁饥故租赋不登籍今使者获罪必亟敛于民民不堪矣神宗即诏释之`】监丞得预修纂【`又曰吕文仲字子臧太宗时稍少府监丞预修太平御览广舆记文苑`】  

【`英华`】　原公孙贺儒学爲少府【`汉书百官公卿表曰武帝建元六年公孙贺以儒学为少府`】　鲑阳鸿名儒拜少府【`东观汉记曰鲑阳鸿字孟孙爲世名儒永平中拜少府`】　蔡义以光禄大夫爲少府【`汉书百官公卿表曰蔡义以光禄大夫为少府`】孔融以将作大匠为少府【`续汉书曰孔融字文举建安中以将作大匠为少府`】  

【`案孔融少府毎朝防访对辄引正定议公卿大夫皆隶名而已`】  

少府监三  

原箴汉扬雄少府箴曰实实少府奉养是供纪经九品臣子攸同海内币帑祁祁如云家有孝子官有忠臣其僚率旧圣则越遵民以不扰国以不烦昔在帝季癸辛之世酒池糟隄而象箸以嗜至于耽乐沉湎而妲妹作祟其寮不御不恢夏殷丧其国康而卒以陵迟嗜不可不察欲不可不圗未尝失之于约尝失于奢府臣司共敢告执觚  

符节令【`御府上方诸令并载`】  

原少府属官有符节令【`汉书百官公卿表曰少府官属有符节令御府令尚方令续汉书百官志云少府属官有守宫令考工令`】　秩千石【`董巴汉中官传曰符节守宫令禁内署令秩千石两梁集贤冠也`】　掌艺物【`续汉书百官志曰内者令一人秩六百石掌上用巾布诸艺物焉`】掌器物【`又曰掌上手工作御刀劒诸好器物及金玉作器也`】　领符玺郎【`汉旧仪曰`】  

【`符节令领尚书符玺郎中四人`】　主符节事【`续汉书百官志曰符节令一人六百石为符节台率主符节事`】　主作器械【`汉书百官公卿表曰少府属官有若卢考工室如淳注曰若卢官名也按臣瓉曰冬官为考工主作器械也`】　典作衣服【`续汉书百官志曰御府令宦者典官婢作中衣服及补浣之属`】　主御纸笔【`又曰守宫令一人六百石主御纸笔墨及尚书财用诸物及封泥`】珍玩是聚【`崔寔尚方令箴曰煌煌尚方古之玉府九贡是钟珍玩是聚`】　宣命重  

威【`汉旧仪曰周礼有典瑞掌节之士盖所以宣命重威爲国信者也`】  

将作监一【`丞　主簿　左校署　右校署甄官署　中校署　东园主章令増修内司　东西八作司　竹木务　事材塲麦塲　窑务　丹粉所　作坊物料库退材塲　帘箔塲并附`】  

原杜氏通典曰今将作亦少皡氏以五雉爲五工正以利器用【`雉有五种故曰五雉`】唐虞共工周官考工之官盖其职也秦有将作少府掌治宫室汉景帝中元六年更名将作大匠后汉位次河南尹中元二年省以谒者领之章帝建初元年复置初以任隗为之掌修作宗庙路寝宫室陵园木土之功并树桐梓之列于道侧【`后汉志注曰古者列树以表道`】魏晋因之江左至宋齐皆有事则置无事则省而梁改爲大匠卿陈因之后魏亦有之北齐有将作寺其官曰大匠【`兼领功曹主簿长史司马等官属`】后周有匠师中大夫掌城郭宫室之制又有司木中大夫掌木工之政令隋与北齐同至开皇二十年改寺爲监大匠爲大监初加置副监炀帝改大监少监爲大匠少匠五年又改为大监少监十三年又改爲大令少令唐复皆爲匠龙朔二年改将作为缮工监【`大匠小匠随监名改`】咸亨元年初复旧光宅元年改爲营缮监神龙元年复旧大匠一人【`緫判`】少匠二人【`通判初一人太极元年加置一人`】天寳中改大匠爲大监少匠爲少监领左校右校甄官中校四署　丞汉有二人后汉一人魏晋因之东晋以后有事置无事省梁又置一人陈因之后魏有之北齐四人后周曰匠师中士隋二人唐四人主簿晋置自后与丞同隋二人唐因之　左右校署秦及汉初有左右前后中五校令后惟置左右校令后汉因之掌左右工徒【`后汉度尚自右校令擢拜荆州刺史`】魏并左校右校于材官晋左右校属少府宋以后并有左右校令丞北齐亦有之隋左右校令丞属将作唐因之左校署令丞二人【`掌营搆木作采材等事`】右校署令丞二人【`掌营土作瓦泥并烧石灰厠溷等事`】甄官署令丞一人后汉有前后中甄官令属将作晋有甄官署掌甎瓦之事宋齐北齐隋悉有之唐因之掌营甎石瓷瓦　中校署令秦汉有自后无唐置令丞各一人掌舟车杂兵仗廏牧　东园主章令汉有之武帝更名木工【`如淳曰章谓木材也旧将作大匠主材史名章曹顔师古曰今之所谓木钟者盖声之转耳`】东园主章掌材以供东园匠东园匠官名主作陵内器物属少府唐无　增文献通考曰宋将作监判监事一人以朝官以上充凡土木工匠之政隶三司修造案本监但掌祠祀供省牲牌鎭石炷香焚版币之事元丰正官名置监少监各一人丞主簿各二人掌宫室城郭舟车营缮之事凡出纳籍帐岁受而防之上于工部所隶官属十　修内司掌宫城太庙缮修之事监官二人以朝官及内侍充　东西八作司掌京城内外缮修之事勾当官各三人以京朝官诸司使副充　竹木务掌受诸路水运材植抽算商贩竹木以给营造勾当官一人以京朝官充　事材塲掌计度材物前期朴斲以给营造监官二人以京朝官三班使臣充　麦塲掌受京畿诸县夏租防以给圬墁监官一人以三班使臣充窑务掌陶土爲甎瓦以给营缮及缾缶之用监官三  

人诸司使副充　丹粉所掌烧变丹粉以供绘饰监官一人内侍充　作坊物料库掌储积财物以备给用监官三人以京朝官及内侍三班使臣充　退材塲掌受京城内外退弃材木抡其长短曲直中度者以给营造及薪防监官一人以京朝官充　帘箔塲掌抽算竹木蒲苇以供帘箔之用监官二人以京朝官充建炎初与少府俱并归工部绍兴三年置将作监少府事总焉隆兴初宫室无所营缮职务简省百工器用属之文思院上下界隶工部本监惟置丞一员余官虚而不除乾道以后人才盛多监少丞簿无阙凡台省之久次与郡邑之有声者悉借径于此号爲储才之地而营缮之事多俾府尹畿漕分任其责　续文献通考曰金将作监不设元将作院置院使七员又置同知同佥院判以下等员掌成造金玉珠翠冠佩器皿织造刺绣等事而修建宫殿事务中统二年立宫殿府专掌营缮至元十九年以其事属大都留守司将作所属归之明不设  

将作监二  

原汉书曰将作大匠马延年成帝以勤苦赐秩二千石东观汉记曰建武八年始置将作大匠自任隗始  

应劭汉官仪曰世祖中兴以谒者领其官章帝建初元年乃置眞位次河南尹永元七年大匠应愼字仲华上言百郡计吏观国之光而舍逆旅﨑岖私馆贡篚之物朽湿暴露朝防邈逺事不肃给昔晋国霸之盟主耳舍诸侯于隶人郑子产以爲大讥况今四海之大而可无乎和帝嘉纳之即创业焉　汝南先贤传曰应仲华为将作大匠发摘奸伏除藻饰割浮费凡所省息七亿余万　华峤汉书曰刘宠拜防稽太守除省烦苛征为将作大匠有老叟五六人人赍一百钱送宠宠爲一人受一文大钱　续汉书曰孔融以将作大匠少府　魏志曰杨阜迁将作大匠时初治宫殿发美女充后庭阜上疏欲省宫人诸不见幸者乃召御府吏问后宫人数吏守旧令对曰禁密不得宣露阜怒杖吏一百数之曰国家不以九卿爲密反与小吏爲密乎帝闻而愈敬惮增唐书曰姜师度爲将作大匠师度喜渠漕所在徭  

役纷纭不能皆便然所就必爲后世利是时太史令博孝中以知星显时爲语曰孝中知仰天师度知相地又曰杨务亷爲将作少匠以工巧进宰相袁恕已恐啓游娯侈丽之渐言于中宗曰务亷忠信嘉谟不闻而专营下以媚上不斥之无以昭徳乃授陵州刺史　又曰开元时郭防瓘请募关中兵万人击余宼将作大匠韦凑上言汉徙豪族以实关中今畿辅戸口逋耗不宜更募骁勇以空畿甸从之　胡澹庵集曰李大有字仲谦除将作监丞营缮不奢忤用事者意夺其官上察其不阿诏勿夺西北用兵国力大屈朝廷署司讲议以渔利又诏天下计税输免夫钱百姓骚然公极言其不可  

将作监三  

增解褐授　进对除【`宋制进士解褐授将作监丞如李廸举进士第一授将作监丞王曽试礼部廷对皆第一以将作监丞通判济州而韩琦第进士亦以将作监丞通判淄州也　宋史曰薛顔字彦囘中第爲嘉州司戸参军代还引见太宗顾问之对称旨改将作监丞`】　原掌作宗庙经构宫室【`续汉书百官志曰将作大匠秩二千石掌修作宗庙　下见扬雄大匠箴`】　增筑淖爲桥梁　灌河収弃地【`唐书曰阎立徳从太宗征辽淖不可通乃筑道爲桥梁赐予良厚也　又曰姜师度徙同州刺史派洛灌朝邑河西二县阏河以灌通灵陂収弃地二千顷爲上田置十余屯明皇幸长春宫嘉其功下诏褒美进将作大匠`】　以丞兼治监事　由簿上执国政【`宋史曰隆兴以来上躬履俭约宫室无所营缮器用不作职务益省于是长贰久阙勾稽之职亦复不除独以丞兼治监事　宋苏岘将作监防壁记曰凡三十年间由主簿歴陞上执国政者二人持从槖者九人亦可谓盛矣`】　汉尊任隗始为置员　晋宠王彬且闻赐爵【`见白帖`】  

将作监四  

原豪猾累迹【`华峤汉书曰应愼爲将作大匠发众奸皆极其刑豪猾吏累迹视事五年省费以亿万`】　躬亲作事【`谢承后汉书曰陈球字伯直爲将作大匠桓帝崩营寝陵躬亲作事为士卒先百工毕力`】　廵行病徒【`续汉书曰曹褒将作大匠时有疾疫褒廵行病徒爲致医药经理饘粥多防济活七年迁为河南太守`】　勤劳赐爵【`晋中兴书曰琅琊王彬爲将作大匠帝以其勤劳爵关内侯`】　增赐进士第【`宋史曰唐询以父任爲将作监主簿天圣中诏许天下士献文章应诏者百数有司第其善者询数人而已诏赐进士及第`】　献东封赋【`又曰范讽字补之以廕补将作监主簿献东封赋太常寺奉礼郎`】　掘地得古尺【`晋书曰将作大匠陈勰掘地得古尺上书奏今尺长于古尺宜以古爲正潘岳以爲习用已久不宜复改`】　机巧爲将作大匠【`唐书曰阎让字立徳以工艺进与弟立本皆机巧有思贞观初歴将作后即洪州造爲浮海大航百艘遂从征辽`】　原李固迁大匠常推贤进士【`续汉书曰李固迁将作大匠常推贤进士`】魏霸爲大匠皆懐恩竭节【`东观汉记曰魏霸爲将作大匠吏皆怀恩人自竭节`】  

【`作业无谴过之事也`】　工无虚张之缮徒无饥寒之色【`东观汉记曰邓豹字伯庠大匠工无虚张之缮徒无饥寒之色`】  

将作监五  

原箴汉扬雄将作大匠箴曰侃侃将作经构宫室墙以御风宇以蔽日寒暑攸除鸟鼠攸去王有宫殿民有宅居昔在帝世茆茨土阶夏卑宫观在彼沟洫桀作瑶台纣爲璇室人力不堪而帝业不卒诗咏宣王由俭改奢春秋讥刺书彼泉台两观雉门而鲁以不恢或作长府而闵子不仁秦筑骊阿嬴姓以顚故人君无云我贵榱题是遂毋云我冨淫作极游在彼墙屋而忘其国戮作臣司匠敢告执猷  

军器监【`丞　主簿　甲坊署　弩坊署增东西作坊　作坊物料库　皮角塲附`】  

原杜氏通典曰后周武帝四年初置军器监唐武徳初置军器大监贞观元年罢军器监大监置少监后省之以其地隶少府监爲甲弩坊开元初复以其地置军器使至三年以使爲监更置少监一员丞二员主簿一员录事一员及弩坊等署十一年悉罢之复隶少府爲甲弩坊十六年移其名于北都置军器监【`亦尝以太原尹兼领`】天寳六载复于旧所置军器监监一人领甲坊弩坊两署丞主簿各一人唐置弩甲坊署令丞周礼考工记曰函人爲甲隋少府有甲铠署唐改焉　弩坊署令丞周礼司弓矢掌四弩隋有弓弩署唐改焉　增文献通考曰宋军器初领于三司胄案官无专职熙宁六年废胄案乃案唐令置监择从官緫判元丰正名分案五所隶官属四　东西作坊掌造兵器旗帜戎帐什物监官二人以京朝官及三班使臣充　作坊物料库掌収铁锡羽箭油漆之属　皮角塲掌収皮革筋角以供作坊之用置官与东西作坊同建炎归并工部绍兴复置长贰各一员隆兴初诏军器所已隶工部本监惟置丞一员乾道后置监少监及簿淳熙初诏戎器非进入毋辄出所由是呈验寖省嘉定以后事最稀简特爲储才之所续文献通考曰辽北面有五冶官金承安二年设军器监泰和四年罢复并甲坊利器两署爲军器署置令丞直长隶兵部至寜元年复爲军器监军器库利器署隶焉置监少监丞直长掌修治邦国戎器之事元初爲武备寺掌缮治戎器兼典受给置卿少卿等员至元五年始立军器监二十年立衞尉院改军器监爲武备监隶衞尉院二十一年改监爲寺与衞尉并立明制造军器等事俱属军器局及虞衡司隶工部不设监  

都水使者【`丞　主簿　舟楫署河渠署附`】  

原杜氏通典曰虞舜命益作虞以掌山泽周官有林衡川衡二官掌林麓川泽之禁汉武帝元鼎元年初置水衡都尉【`师古曰山林之官曰衡掌诸池苑故称水衡张晏曰主都水及林苑故曰水衡主诸官故曰都有卒徒武士故曰尉衡平也主平其税也`】掌上林苑【`汉赵充国以中郎爲水衡都尉主船官也`】盖主上林离宫燕休之处【`王莽改曰予虞`】后汉光武省之并其职于少府毎立秋防刘之日辄暂置水衡都尉【`防刘将祭大猎之名防勅俱反`】事讫省初秦汉又有都水长丞主陂池灌漑保守河渠自太常少府及三辅等皆有其官汉武帝以都水官多乃置左右使者以领之【`刘向爲左都水使者是也又续汉书百官志曰刘向领三辅都水`】至汉哀帝省使者官至东京凡都水皆罢之并置河隄谒者汉之水衡都尉本主上林苑魏氏主天下水军舟船器械晋武帝省水衡置都水台有使者一人掌舟航及运部而河隄爲都水官属元康中复有水衡都尉【`元康百官名及晋起居注曰陈愼戴熊俱以都水使者领水衡都尉`】怀帝永嘉六年贼入洛阳都水使者奚濬先出督运得免江左省河隄【`诸公赞曰陈勰字太和有巧思爲都水使者洛阳记云千金隄勰所置`】宋都水使者铜印墨绶进贤两梁冠与御史中丞同孝武帝初省都水台罢都水使者置水衡令孝建元年复置齐有都水台使者一人梁初与齐同天监七年改都水使者爲大舟卿位视中书郎列卿之最末者主舟航河隄陈因之后魏初皆有水衡都尉及河隄谒者都水使者官至永平二年都水台依旧置二使者北齐亦置二使者隋开皇三年废都水台入司农十三年复置仁夀元年改台爲监更名使者亦爲监炀帝又改爲使者寻又爲监加置少监又改监及少监并爲令领舟楫河渠二署唐武徳八年置都水台后复爲都水署置令隶将作贞观中复爲都水监置使者龙朔四年改都水使者爲司津监丞咸亨元年复旧光宅元年改都水监爲水衡置都尉神龙元年复爲都水监置使者二人分总其事不属将作领舟楫河渠二署　丞汉有水衡丞五人亦有都水丞后汉晋初都水使者有参军二人盖亦丞之职任宋因之梁大舟卿有丞陈因之后魏北齐又曰参军隋曰都水丞唐二人　主簿晋水衡都尉有之为左右前后中五水衡令悉皆有之梁大舟卿亦有之至隋又置唐因之舟楫署令汉主爵中尉属官有都船令丞水衡都尉  

有楫櫂令丞晋曰船曹吏齐曰官船典军后周曰舟中士隋为舟楫署令丞唐因之令丞各一人　河渠署隋炀帝置令丞各一人唐因之　増宋史曰宋都水监判监事一人以员外郎以上充同判监事一人以朝官以上充丞二人主簿一人并以京朝官充掌内外河渠隄堰之事【`旧隶三司河渠按嘉祐三年始专置监以领之`】轮遣丞一人出外治河浸之事置局于澶州号曰外监元祐八年诏提举汴河隄岸司隶本监先是导洛入汴专置隄岸司至是归之有司元祐四年复置外都水使者五年诏南北外都水丞并以三年为任七年方议回河东流乃诏河北东西漕臣及开封府界提防各兼南北外都水事宣和三年诏罢南北外都水丞司依元丰法通差文武官一员分案七置吏三十有七所隶有街道司掌辖治道路人兵若车驾行幸则前期修治有积水则疏导之建炎三年诏都水监置使者一员绍兴五年复置南北外都水丞各一员南丞于应天府北丞于东京置司十年诏都水事归于工部不复置官　续文献通考曰辽南面都水监设官曰都水太监都水少监并监丞主簿金都水监街道司隶焉分治监专规措黄沁河衞州置司监掌川泽津梁舟楫河渠之事兴定五年兼管勾沿河漕运事少监以下皆同丞二员内一员外监分治贞元元年置掌与丞同外监分治勾当官四员准备分治监差委正大二年外监东置归德西置河隂元都水监掌治河渠并隄防水利桥梁牐堰之事都水监二员少监一员监丞二员经歴知事各一员又河南山东都水监至正六年以连年河决为患置专疏塞之任设官品秩同又行都水监至正八年河决为患诏于济寜郓城立行都水监九年又立河南山东等防行都水监其大都河道提举司隶都水监河防提举隶行都水监眀设都水司官掌河道一切事属工部  

内侍省【`内侍　内常侍　内给事　内寺伯掖庭局　宫闱局　奚官局　内仆局内府局　增宋眀各司局监并附`】  

原杜氏通典曰天文有宦者四星在帝座之西周官有宫正宫伯【`皆主王宫中宫之长`】宫人【`掌王之六寝`】内宰【`理王内之政令以隂礼敎六官`】阍人【`掌守王宫`】寺人【`掌王之内人及女官`】战国时有宦者令【`赵有宦者令缪贤是也`】秦少府属官有中书谒者令丞又有将作衞尉少府各一人【`并皇后卿`】汉景帝中元六年改将作爲大长秋【`顔师古曰秋者収成之时长者恒久之义故以爲皇后官名`】或用中人或用士人【`中人阉人`】成帝加置太仆一人掌太后舆马通谓之皇太后卿皆随太后宫爲官号在正卿上无太后则阙【`衞尉在衞尉上少府在少府上之是也`】又有长信詹事掌皇太后宫景帝六年更名长信少府平帝元年更名长乐少府帝祖母称长信宫帝母称长乐宫故有长信少府长乐少府职如长秋位在长秋上及职吏皆宦者也后汉常职掌奉中宫命凡给赐族亲当谒见者关通之中宫出则从属官有丞中宫仆谒者私府署令初秦又置中常侍官参用士人皆银珰左貂给事殿省汉制置侍中中常侍各一人省尚书事黄门侍郎一人传发书奏皆用族姓后汉中常侍賛导内事顾问应对永平中始定员数中常侍四人【`汉旧仪曰秩千石得出入卧内举法省中省中即禁中也成帝外家王禁贵重朝中爲讳禁曰省`】小黄门十人自眀帝以后员数稍増改以金珰右貂兼领卿署之职自和熹太后以女主称制不接公卿乃以阉人爲常侍小黄门通命两宫自此以来悉用阉人不调他士自安迄桓权任尤重手握王爵口含天宪桓帝既与宦官谋诛梁冀乃封宦者五人【`单超徐璜贝瑗左悺唐衡也`】同日爲侯皆食邑故世号五侯焉【`宦者郑众字季产事和帝一心王室毎策勲班赏辞多受少由是常与议事中官用权自众始也　又眀帝时中常侍蔡伦数犯顔匡弼　又宦者曹腾歴常侍长秋封费亭侯用事省闼三十余年奉事四帝未尝有过其所进逹皆海内名人　又宦者竒音良贺等皆清俭足以劝俗也　杨秉爲太尉奏请免中常侍侯览贝瑗等官尚书召对秉属曰公府外职而劾近官经典汉制有故事否秉使对曰春秋赵鞅以晋阳之甲逐君侧之恶又传曰除君之恶惟力是视邓通戏慢申屠嘉召责文帝请之汉制故事三公之职无所不统帝不得已遂免览官削瑗国`】及袁绍大诛宦者之后永巷掖庭复用士人阃闱出入莫有禁切侍中侍郎门部驺宰中外杂错丑声着闻魏改汉制三卿在九卿下晋复旧在同号卿上有后则置无后则阙齐郁林王立文安太后即尊号以宫名置宣徳衞尉少府太仆梁有训太后亦置属官陈亦有太后三卿后魏大长秋掌顾问应对自文眀冯后阉宦用事大者令仆小者卿守【`宦者赵黒爲曹尚书`】北齐有中侍中省置中侍中二人中常侍四人掌出入门閤又有长秋寺置卿中尹各一人掌诸宫閤领掖庭等令并用宦者后周有司内上士小司内中士巷伯中士等官隋曰内侍省领内侍内常侍等官【`内侍即旧长秋内常侍即旧中常侍`】炀帝改内侍省爲长秋监置令一人少令一人丞二人并用士人余用宦者领掖庭宫闱奚官三署亦参用士人唐武徳初改爲内侍省皆用宦者龙朔二年改爲内侍监咸亨元年复旧光宅元年改爲司宫台神龙元年复旧有内侍四人掌知宫内供奉中宫驾出则夹引总判局事旧二人开元中加二人七年三月勅内侍五品以上者许养一子仍以同姓者初养日不得过十岁　内常侍六人【`通判局事`】属官有内给事八人内谒者监六人内寺伯二人寺人六人领掖庭宫闱奚官内仆内府等五局神龙元年以后始以中使出监诸军兵马寳应元年五月勅诸道州所承上命须凭正勅可施行不得辄便信中使宣勅即遵行　内给事周礼内小臣之职掌王后之命后出入前驱后汉少府有给事黄门常侍左右止在内宫门通中外及中宫以下众事自魏晋至于梁陈无其职后魏有中给事中后改爲中给事北齐中侍中省有中给事中四人炀帝改爲内承直唐复爲内给事置八人　内寺伯周礼寺人掌王之内人及女宫之戒令隋内侍省有内寺伯二人唐因之掖庭局令秦置水巷汉武更名掖庭置令掌宫人簿  

帐公桑养蚕及女工等后汉掖庭令掌后宫贵人采女又有永巷令典官婢皆宦者并属少府唐置二人　宫闱局令二人隋置令掌宫内门閤之禁及出纳神主并内给使名帐粮廪事唐因之　奚官局令二人齐梁隋陈有奚官署令掌守宫人使药疾病罪罚丧等事唐置二人　内仆局令二人后汉有中宫仆令掌车舆杂畜及导等唐置二人　内府局令二人汉有内者局令隋曰内者唐爲内府置令二人掌内库出纳帐设澡沐等　增宋史曰宋置入内内侍省内侍省初有内班院淳化五年改爲黄门九月改内侍省入内内侍省与内侍省号爲前后省而入内省尤爲亲近通侍禁中役服防近者隶入内内侍省供侍殿中备洒埽之职役使杂品者隶内侍省入内内侍省有都都知都知副都知押班内东头供奉官内西头供奉官内侍殿头内侍髙品内侍髙班内侍黄门内侍省有左班都知副都知右班都知副都知押班内东头供奉官内西头供奉官内侍殿头内侍髙品内侍髙班内侍黄门自供奉官至黄门以二百八十人爲定员凡内侍初补曰小黄门经恩迁补则爲内侍黄门后省官阙则以前省官补押班次迁副都知次迁都都知遂爲内臣之极品其官称则有内客省使延福宫使宣政使宣庆使昭宣使元丰议改官制张诚一欲易都知押班之名置殿中监以易内侍省既而宰执进呈神宗曰祖宗爲此名有深意岂可轻议政和二年始遂改焉以通侍大夫易客省使正侍大夫易延福宫使中侍大夫易景福殿使中亮大夫易宣庆使中衞大夫易宣政使拱衞大夫易昭宣使供奉官易内东头供奉官左侍禁易内西头供奉官右侍禁易内侍殿头左班殿直易内侍髙品右班殿直易内侍髙班而黄门之名如故其属　御药院勾当官四人以入内内侍省充掌案騐方书修合药剂以侍进御及供奉禁中之用　内东门司勾当官四人以入内内侍省充掌宫禁人物出入周知其名数而讥察之　合同凭由司监官二人掌禁中宣索之物给其要騐凡特旨赐予皆具名数凭由付有司准给　管勾徃来国信所管勾官二人以都知押班充掌北使介交聘之事　后院勾当官无定员以内侍充掌苑囿池沼台殿种艺杂饰以备游幸　造作所掌造作禁中及皇属防娶之名物　龙圗天章寳文阁勾当官四人以入内内侍充掌藏祖宗文章圗籍及符瑞寳玩之物而安像设以崇奉之　军头引见司勾当官五人以内侍省都知押班及閤门宣賛舍人以上充掌供奉便殿禁衞诸军入见之事及马歩两直军员之名　翰林院勾当官一员以内侍押班都知充緫天文书艺圗画医官四局凡执伎以事上者皆在焉中兴以来深惩内侍用事之严前后省使臣与兵将官徃来之禁着内侍官不许出谒及接见賔客之令绍兴三十年诏内侍省所掌职务不多徒有冗费可废并归入内内侍省　续文献通考曰辽北面近侍局设于侍御司南面内省官曰内省使内省副使其内侍省官曰黄门令曰内谒者曰内侍省押班曰内侍左右厢押班曰内侍都知曰左右承宣使其上京东京各有内省司各置省使与省副使金内侍职入于衞尉司内内侍局中常侍入于宣徽使内其事多分领于宣徽使而内侍省不设元内侍省亦不设其职不专宫禁事即文阶亦授之　弇山堂集曰眀吴元年置内使监设令丞奉御内使典簿等官三年改定内使监御用监秩皆从三品其官令从三品丞正四品皇门官秩从四品正从四品副正五品春官门官正副同十七年更定内官诸监库局及外承运等库局品职　尚宫局尚宫一人正五品司记司言司簿司闱正六品掌记掌言掌簿掌闱正七品女使六人　尚衣局尚衣一人司籍司乐司賔司賛掌籍掌乐掌賔掌賛女使二人　尚服局尚服一人司寳司仗司衣司饰掌寳掌仗掌衣掌饰女使二人　尚食局尚食一人司饍司醖司药司饎掌饍掌醖掌药掌饎女使二人　尚寝局尚寝一人司设司舆司苑司灯掌设掌舆掌苑掌灯女使二人　正功局尚功一人司制司珍司防司计掌制掌珍掌防掌计女使二人品皆与尚宫同　宫正司宫正一人正五品司正一人正六品女使二人　内官监通掌内使名籍緫督各职凡差遣及阙员具名奏请设令一人正六品丞二人从六品典籍一人正九品　神宫监掌太庙祭器及祭祀洒埽设令一人正七品丞一人从七品奉御一人正八品　尚寳监掌御寳圗书凡用御寳则奉请然后付尚寳司官用之毕则捧入设令一人正七品丞一人从七品　尚衣监掌御用冠冕衣服鞾履设令一人正七品丞一人从七品奉御四人正八品　尚膳监掌御膳设令一人正七品丞一人从七品　司设监掌御用仪仗辇辂舆帐裀褥张设设令一人正七品丞一人从七品奉御四人正八品　司礼监掌宫庭礼仪凡正旦冬至等节命妇朝贺等礼则掌其班位仪注及纠察内官人员违犯礼法者设令一人正七品丞一人从七品御马监掌御廏马匹设令一人正七品丞一人从七  

品　直殿监掌各殿洒埽陈设设令一人正七品丞四人从七品小内史一十五人　宫门承制掌传奉宣召设奉御五人正八品又宫门守门官掌宫门洒埽时其开阖讥察出入设门正一人正八品副四人从八品内承运库掌宫御金银段疋等物设大使一人正九品副使二人从九品　司钥库掌皇城各门管钥设大使一人正九品副使四人从九品　巾防局掌造内府冠防设大使一人正九品副使一人从九品　针工局掌造内府衣服设大使一人正九品副使一人从九品织染局掌织染段疋设大使一人正九品副使一人从九品　顔料局掌烧造银硃等项顔料设大使一人正九品　司苑局掌种莳蔬果大使一人正九品　司牧局掌牧养孳生大使一人正九品以上皆于内官内用二十八年重定内官监司库局与诸门官并东宫六局王府承奉等官职秩颁皇眀祖训遂为定制内官监十一曰神功曰尚寳曰孝陵神宫曰尚膳曰尚衣曰司设曰内官曰司礼曰御马曰印殿曰直殿皆设太监一人秩四品左右少监各一人秩从四品左右监丞各一人秩正六品三十年又置都知监秩正四品掌内府各监行移一应关支勘合设太监一人正四品左右少监各一人从四品左右监丞各一人正五品典簿一人正六品  

大长秋  

原掌皇后家【`续汉书百官志曰秦曰将作宦者景帝更名大长秋秩二千石掌皇后太子家或用士人爲之中兴常用宦者职掌奉宣中宫命`】　非天子卿【`韦昭辨释名曰长秋是皇后官非天子卿释曰长秋主宫中凡物以春生秋成欲使中宫之祚如之故爲名辨皇后阴宫秋者阴之始长者欲其久也`】　吴彦恩威征拜【`臧荣绪晋书曰吴彦爲交州刺史在鎭二十余年威恩宣着南州寜静自表求代征爲大长秋`】　孙和以妾免官【`晋阳秋曰大长秋孙和上书求以妾爲妻免官禁锢也`】  

内谒者监  

原杜氏通典曰内谒者后汉大长秋属官有中宫谒者三人主报中章后魏北齐皆有中谒者仆射隋内侍省有内谒者监六人内谒者十二人唐因之  

## 御定渊鉴类函卷九十七

设官部三十七【`开府仪同三司　特进　大夫总载光禄大夫　増荣禄大夫　资徳大夫　资政大夫　资善大夫　正奉大夫　通奉大夫　中奉大夫　正议大夫　通议大夫嘉议大夫附　太中大夫　中大夫　増亚中大夫　中散大夫　増中议大夫　中宪大夫　中顺大夫　朝议大夫　朝请大夫　朝散大夫増朝列大夫　奉政大夫　奉议大夫　奉直大夫　奉训大夫附　谏议大夫　通议郎　朝议郎　承议郎　增承徳郎　承直郎　儒林郎承务郎　宣徳郎　通直郎　朝请郎　朝散郎文林郎　增承事郎　宣义郎　给事郎　征事郎　承奉郎　増从仕郎　修职郎　廸功郎修职佐郎　廸功佐郎　登仕郎　将仕郎增登仕佐郎　将仕佐郎附议郎　童子郎　士`】  

开府仪同三司一  

原杜氏通典曰汉文帝元年始用宋昌为卫将军位亚三司　后汉章帝建初三年始使车将军马防班同三司同三司之名自此始也殇帝延平九年邓骘为车将军仪同三司仪同之名自此始也【`又献帝以伏完为辅国将军仪比三司`】魏黄权以车将军开府仪同三司开府之名自  

此始也汉末奋威将军晋江右伏波辅国将军并加大而仪同三司江左以来将军则中镇抚四镇以上或加大余官则左右光禄大夫以上并得仪同三司　齐开府仪同三司如公　梁开府仪同三司位次三公诸将军左右光禄大夫优者则加之同三公置官属自晋以来又有如开府同三司之仪者自羊祜始焉【`汉末吕布开府如三司其他无闻至晋羊祜为车将军督荆州诸军事开府如同三司之仪累年谦让不辟士不备寮属及始有所命辟士未到而卒不能除署后当阳侯杜元凯表哀其家无嗣官无命士请更议之诏不许`】江左亦多有之【`梁沈约为侍中右光禄大夫徐勉为约请三司之仪武帝不许　又邵陵王纶为平南将军湖州刺史王茂为使持节散常侍骠将军并同三司之仪`】后魏亦有之普泰初特以尒朱世隆为仪同三司位次上公　北齐亦有仪同三司者【`任城王湝等诸王多为之湝户皆反`】又有开府仪同三司及仪同三司　后周建徳四年改开府仪同三司为开府仪同大将军仍增置上开府仪同大将军又改仪同三司为仪同大将军仍增置上仪同大将军　隋文帝并以为散官又诸卫各置开府【`左勲卫开府右翊一开府二开府三开府及武卫武侯领军东宫领兵开府准此`】府置开府一人又有仪同府仪同以下置员与开府同初开府仪同三司为四品散实官至帝又改为从一品同汉魏之制位次三公　唐武徳七年改上开府仪同三司为上轻车都尉开府仪同三司为轻车都尉仪同三司为都尉后又以开府仪同三司为文散官开元以前旧例开府特进虽不带职事皆给俸禄得与朝会班列依本品之次皆崇官盛徳罢剧就闲者居之　増文献通考曰宋初制以节度使兼中书令或侍中或中书门下平章事皆谓之使相以待勲贤故老及宰相久次罢政者随其旧职或检校官加节度使出判大藩通谓之使相故事宰相去位例进官一等或易东宫三少惟赵普以开国旧臣在相位久故以使相罢盖异恩也其后吕夷简王钦若罢相皆以为例元丰新官制始改为开府仪同三司　续文献通考曰辽散官无考　金从一品上曰开府仪同三司中曰仪同三司　元开府仪同三司仪同三司皆正一品　眀无此官  

开府仪同三司二  

原东观汉记曰邓骘字昭眀延平九年拜为车将军仪同三司　王隠晋书曰太始七年以郑襄为司空天子临轩遣使就第拜授襄推让上送印绶至于十数久之见许以侯就第仪同三司置舎人官赐牀帐簟褥钱五十万　又惠帝元康元年诏曰王戎清虚履道谋猷冲逺敭歴外任宣力四方入掌机衡文才允叙将澄清风俗显一羣望宜崇其职乃可賛成王化以光禄大夫开府仪同三司　増唐书曰尉迟敬徳封鄂国公老就第授开府仪同三司朝朔望　又李勣永徽元年求解仆射仍以开府仪同三司知政事　又长孙无忌进尚书右仆射惧贵且亢后又数言之遂仆射授开府仪同三司　又李光弼相州之败帝以仆固懐恩违令覆军优诏召光弼入朝恳让太尉更拜开府仪同三司中书令　宋史曰潘羙初为北院使太平兴国初改南院使三年加开府仪同三司　又范纯仁徽宗即位以观文殿大学士召之纯仁乞归养疾帝许之及卒赠开府仪同三司御书碑额曰世济忠贞　又赵雄字温叔孝宗时拜右丞相改知江陵府光宗将受禅召雄雄上万言书陈修身齐家以正朝廷之道甚剀切诏授宁武军节度使开府仪同三司改帅湖北　金史曰豫王永成世宗子风姿竒伟博学善属文世宗尤爱重之二十五年命留守中都判吏部尚书进开府仪同三司　元史曰巴延驿召至自大同世祖崩巴延总百官以听成宗即位于上都亲王有违言巴延握劒立殿陛陈祖宗寳训宣顾命所以立成宗之意辞色俱厉诸王股栗趋殿下拜五月拜开府仪同三司太傅录军国重事依前知枢密院事时有忌之者巴延语之曰幸送我两罂羙酒与诸王饮于宫前余非所知也　又拜珠仁宗即位拜资善大夫太常礼仪院使四年进荣禄大夫五年进金紫光禄大夫六年加开府仪同三司每议大政必曰合典故否同官有异见者曰大朝止说典故何邪拜住微笑曰公试言国朝何事不依典故同官不能对  

开府仪同三司三  

原班同三事【`详杜氏通典`】　诏给亲信【`王隠晋书元康元年诏曰中书监张华歴代心腹朕所凭赖酬其勲绩使仪同三司给亲信数满百人`】　增滥觞开府【`北齐书曰后主骄纵无度诸滥得富贵者将数万人庶姓封王者百数开府千余仪同无数马及鹰犬乃有仪同之号鬬鸡亦号开府`】　襁褓仪同【`隋书曰髙祖受禅李穆来朝髙祖降坐礼之拜太师子孙虽襁褓皆拜仪同其一门执笏百有余人`】　原羊祜文武佐命【`王隠晋书太始八年诏曰羊祜歴位文武有佐命之勲其以祜为车开府如三司之仪`】　张华虚冲挹损【`又曰惠帝元年诏曰张华虚冲挹损难为髙尚其以华为光禄大夫仪同三司`】　王戎清虚履道【`详前王隠晋书`】増孝嗣角巾丘园【`齐书曰徐孝嗣加开府仪同三司孝嗣闻有诏敛容谓左右曰吾徳慙古人位登衮职将何以堪之正当角巾丘园待罪家巷耳固让不受`】　李靖不辞衰疾【`唐书曰李靖进开府仪同三司帝将伐辽召靖入曰公南征北讨惟髙丽未服亦有意乎对曰疾虽衰陛下诚不弃病且瘳矣帝悯其老不许`】　髙俭屡辅监国【`又曰髙俭字士亷太宗幸洛阳以太子监国命摄少师久之乞致仕听仆射加开府仪同三司帝伐髙丽皆同太子监国驻定州`】　张说以左相加【`又曰张说字道济迁左丞相上日勅所司供帐设乐内出醪馔帝为赋诗俄授开府仪同三司`】世忠以功臣进【`宋史曰韩世忠平湖南授太尉赐带笏仍勅枢密以功颁示内外诸将帅建炎三年进开府仪同三司`】　安丙镇蜀锡命【`又曰安丙镇蜀授开府仪同三司遣閤门舎人致锡命锡旌节金印衣带鞍马`】　学士封还制书【`又曰王淮字季海孝宗中除中书舎人兼直学士院龙大渊赠太师仍畀仪同三司恩数淮封还制书`】　开府阶宜廕子【`文献通考曰按唐宦者所歴散官与文官同仇士良至开府仪同三司请廕其子给事中李中敏判云开府阶诚宜廕子谒者监何由有儿是也此外贵珰阶官至金紫光禄大夫正议大夫者多有之宋朝立法不以内侍混清流故自有阶官云`】　韩时议礼进阶【`金史曰韩时字公羙天会十二年为礼部尚书在职七年当是时朝廷方议礼制度或因或革故时在礼部兼领太常甚乆皇统间乞致仕乃加开府仪同三司`】  

开府仪同三司四  

原诗周王褒别裴仪同诗曰河桥望行旅长亭送故人沙飞似军幕蓬卷若车轮边衣苦霜雪愁貎损风尘行路皆兄弟千里念相亲　增唐杜甫赠哥舒翰开府诗曰开府当朝杰论兵迈古风先百战在略地两隅空青海无传箭天山早挂弓智谋垂睿想出入冠诸公茅土加名数山河誓始终防身一长劒将欲倚崆峒增制唐常衮授李抱玉开府仪同三司制曰门下秉徳者必先于冲让报功者亦资于礼秩遂其所执以彰眀哲之心存其所赏以称勲贤之防则劳臣知劝羣议允从兵部尚书同中书门下平章事潞州大都督府长史充陈郑泽潞观察处置等使上柱国李抱玉风云所感挺此人杰文武相济弼于朕躬冲而不盈泰而弥损累执范宣之志不言冯异之功足以光昭史册轨度缙绅今之仪同未曰优异以其逊职是有进阶可开府仪同三司余并如故　又授李秀璋开府仪同三司制曰勅仪亚槐庭宠分茅社议功而赏旧典斯存某官议虑深逺理懐眀济劲节不夺长才有余湟中絶塞久毗戎幕车师前部仍领藩条摧凶陷坚胜防相继军吏缓带边人反耕缅思忠劳益用嘉叹宜进秩于八命更褒封于五等  

原章齐王俭拜仪同三司章曰臣闻日中则昃盈虚之定分器满必倾往复之恒理遂乃班同衮章燮和台曜外参论道内緫百司物议惟尘自识非据　梁庾肩吾为武陵王拜仪同章曰臣宅庆紫霄聮休皇极地均指日既无迹而成髙仕若乗风故不行而自逺今者四郊无垒天下同文都尉春田犹居塞外单于冬猎不入渔阳臣坐牧三边非劳士战岂能屯兵大夏封万里之侯飞箭辽城受千金之夀论其才望有惧茂先佩印绶常羞叔度  

原表梁王筠为王仪同莹初让表曰执玉献金卒先五等亲冕迎辂光导百辟坐阶逺大遂致隆满自位升朝首职冠礼闱辞满之愿将际致仕之请方奏而思渥恩膏昭奬必被宠章爰降朝野惊瞩是以安石归于固请元规终以致让况臣才质空疎器量庸浅而可以妄参席貌槐庭　沈约为始兴王让仪同表曰徒尘翠幄方降紫泥以兹上令用隔下情况髙拟万石爰均八命室等天潢服加黼黻出则髙陪千乗入则仰司百揆陛下道苞九舜眀出十尧万徽必理一物兴念有纡元镜暂垂止水　王僧孺为南平王让仪同表曰臣闻石瓠难剖用谢缾罍瘣木云庇事乖丹雘逢圣徼天一朝赏至非能声均吴楚誉埒梁陈故以神梦紫霄心飞丹掖品同仪比媿莫殊　陈江緫太保萧公谢仪同表曰阪泉野战曾无汗马之劳代邸运筹又阙前戈之勇薄伐专征早游边外执玉奉酬又亏朝则王人降止朝册逺临奉述勅书曲停表奏沧波阻夐既杜敬仲之辞关路悠长致絶赵衰之让心驰紫路登文石而莫由目送白云拜承眀而无日  

原墓志梁简文帝仪同徐勉墓志铭曰朱弓表瑞寳劒攸归长澜斯注瓞含辉举直斥伪校名责实朝有进贤野无遗逸  

特进一  

原杜氏通典曰汉制诸侯功徳优盛朝廷所敬异者赐位特进位在三公下故成都侯王商以特进领城门兵置幕府得举吏如将军是也　后汉皇后父兄率为特进侯朝会位次三公【`隋志曰特进旧位从公光武以邓禹列侯就第加特进奉朝请是特进引见之称无官定体也`】而窦笃进位特进得举吏见礼依三公自二汉及魏晋以为加官从本官车服无吏卒太仆羊琇逊位拜特进加散常侍无余官故给吏卒车服其余加特进者唯食其禄赐列班位而已不别给特进吏卒车服晋惠帝元康中定令特进位次诸公在开府骠上冠进贤两梁冠黒介帻五时朝服佩水苍玉【`食俸日四斛太康三年始赐春绢五十疋秋绢五十疋緜百五十斤元康元年给菜田八顷田驺八人立夏后不及田者食俸一年置主簿功曹吏门亭长门下书佐各一人给安车黒耳驾御一人轺车施耳后户一乗`】无章绶齐时位从公陈因之后魏北齐用人皆以旧徳就闲者居之　隋文帝以为散官不理事炀帝即位废特进官唐为文散官　傅咸集曰特进执皮帛坐侍臣之下  

门下属汉武特进执璧已有旧制今特进宜执璧继公齐职仪曰特进以功徳特进见也　增文献通考曰  

宋制左右仆射为宰相官元丰更官制乃以特进换之续文献通考曰金从一品内中次曰特进下曰崇进  

【`崇进古无金所增`】　元因之特进崇进皆正一品　眀正一品文武勲俱左右柱国阶俱初授特进荣禄大夫陞授特进光禄大夫　弇山堂别集曰眀制阶以特进为重而勲尤以左柱国为崇特进而止柱国者有之未有左柱国而不带特进者也独嘉靖十五年加武定侯太师左柱国而不带特进亦制之一变矣  

特进二  

增唐书曰唐俭为光禄大夫永徽初致仕加特进　又髙俭为吏部尚书进封凉国公髙祖崩摄司空营山陵加特进　宋史曰王安石元丰三年复拜左仆射观文殿大学士换特进　又陈执中代蔡京为相为尚书左丞加特进制下太学诸生陈朝老诣阙上书曰陛下知蔡京奸其相印天下鼔舞有若更生及相执中中外黙然失望执中虽不敢肆为非法若京之蠧国害民然碌碌庸质初无过人是犹以蚉负山多见其不胜任也【`文献通考曰政和后薛昂带观文殿学士任特进白时中以门下侍郎带特进皆失旧制继诏并改光禄大夫今后特进非宰相不除`】　又叶梦鼎咸淳三年再召为参知政事诏著作郎卢钺与台州守项公采趣行拜特进右丞相兼枢密使  

特进三  

原必与定议【`汉书强禹传曰禹以特进为天子师就第赐安车朝服赐养牛上樽酒国家每有大政必与定议`】　加崇诸侯【`晋公卿礼秩汉制以特进加崇诸侯`】　见礼如三公【`汉书诸侯王位以特进给事中朝朔望见礼如三公`】　举吏如五府【`后汉永光三年以太尉窦融为特进举吏如五府也`】　增梁商安车驷马【`后汉书梁商女为皇后妹为贵人加商位特进赐安车驷马`】　赵典布被瓦器【`后汉书曰赵典尊为国师位特进犹布被而寝瓦器而食`】　入则极言正谏【`又曰阴识拜执金吾位特进入则极言正谏至与宾客语不及国事慕仲山甫匪躬之节所用吏皆天下俊哲`】　参议朝章国典【`唐书曰魏征在尚书省多病数辞乃拜特进知门下省事诏朝章国典参议得失`】　特进宰相阶官【`宋史曰赵鼎归防稽上书言时政秦桧忌其复用乃嗾王次翁论之且言特进乃宰相阶官鼎虽请降而阶官如故是未尝罢相也遂降散官谪居兴化军`】　张浚以却敌除【`又曰张浚以却敌功制除特进`】　赵葵以安抚加【`又曰赵葵辞右丞相以观文殿学士判潭州湖南安抚使加特进`】　内阁同时进阶【`弇山别集曰眀正徳间杨廷和梁储同在内阁皆特进嘉靖时夏言严嵩同乡在内阁亦皆特进`】　原邓禹罢三公位特进【`东观汉记建武中邓禹罢三公以列侯就第位特进`】　曹洪以骠位特进【`魏志曰文后父毛嘉以官廕为列侯曹洪以骠位特进`】  

特进四  

增制唐元稹授李光顔加阶特进并赐一子官制曰五原居宥夏灵庆之中当蛇豕豺狼之窟将搤咽喉之要爰授腹心之臣厥有成功宜加茂典邠宁庆等州节度观察处置等使金紫光禄大夫检校司空上柱国武威郡开国公李光顔气敌三军心师百行叱咤则风云回合开宴而樽俎周旋盖文武之全才眞古今之良将是以淮蔡之役百胜功髙青齐之师一面居最朕以萧关尚警马岭犹虞五饵之诈可羞百雉之防爰度惟尔良能果谐予愿比命有司褒乃实効佥曰古诸侯勲徳优盛则就加特进以宠之我国家封植崇重则有朝请一子以异之予嘉乃勤兼用两者兹谓上赏尔惟钦哉可特进仍与一子正员四品常参官余如故  

原墓志梁孝元帝特进萧琛墓志铭曰山东流水关西城市义府辞锋风飞云起游楚宦梁桂馥兰芳莲花可赋迷迭成章学五行书倅三箧已研金匮兼探玉牒石祠既拟栾社兹同桃李成径松柏为丛天地长乆永扇髙风　陈江緫特进光禄大夫徐陵墓志铭曰耕耘书圃弋猎文塲藻思绮合尺牍绣辞奔太史笔利干将心缄武库口定雌黄奉使廵采絶域遐深市朝迁贸陵谷相侵形寄王绩名宣攀附髙排阊阖郁转云路年逾致仕齿及悬车夜漏方尽驰光复斜平原出宿庠序为家陇愁宿雾松悲闲鸟地迥云低山重树小九原孤月三泉送旐畴曩行役共上河梁予因病免君事逺将痛心期之徂谢悯时代之销亡冀镌石于元冢留清风于故乡  

大夫緫载  

原食菜【`陪臣`】　颁氷【`理家者不敢失于臣妾大夫`】　立家【`大夫立家`】　问富【`问大夫之富曰有宰食力祭器衣服不假`】　乗轩　赐杖【`以上俱见白帖`】　增毳衣【`诗曰毳衣如菼注毳衣天子大夫之服`】　羔裘【`诗曰羔裘如濡注羙其大夫之词`】　原主纲纪【`春秋汉含孳曰少微北大夫位主纲纪也`】　法山陵【`又曰二十七大夫法山陵也`】通人事【`说苑曰大夫出入与民同众取去与民同利通于人事也`】　参国体【`详下温故知新注`】　掌论议【`汉书百官公卿表曰大夫掌论议有太中大夫中大夫谏大夫皆无员多至数十人武帝元狩五年初置谏大夫秩比八百石太初元年更名中大夫为光禄大夫秩比二千石太中大夫秩比千石如故`】　掌应对【`续汉书百官志曰凡大夫无员数掌顾问应对无常事唯诏命所使也`】刑不上【`大夫`】　禄倍士【`礼曰下大夫倍上士`】　为筋脉臣【`六韬曰二十七大夫者为筋脉之臣`】　为帝者佐【`春秋汉含孳曰少微之北大夫位为帝者佐也`】　毗亮九卿【`汉官仪曰天子二十七大夫职在言议毗亮九卿`】　职参九卿【`帝王世纪曰大夫者所以参九卿也`】　一国之髙【`文子曰取一国之髙以为二十七大夫也`】　四方之则【`汉官解诂曰光禄大夫谏议大夫揖譲羣卿四方则之`】能有德音【`毛苌诗传曰建能命龟田能施命命器能诏使命能造登髙能赋师旅能誓山川能说丧纪能诔祭祀能语君子能此九者可以为有德音可以为大夫也`】　可与国事【`汉官仪曰感物造端才智深羙可与国事故举为列大夫古者诸侯卿大夫交接邻国以防言相感当揖让之际称诗以喻其志别贤不肖而覩盛衰者也`】　进贤达能【`白虎通曰大夫之为言大扶进人者也故曰进贤达能谓之大夫也`】　温故知新【`汉官诂曰武帝以中大夫为光禄大夫于古礼为天子之大夫视列国之上卿光禄大夫太中谏议大夫皆能温故知新率由旧章与参国体稽合同异皆能分眀古今辨章旧闻讲论五始谨按公羊云五始者元年春王正月公即位元者岁之始春者四时之始王者受命之始正者月之始公即位一国之始也`】　位崇羔鴈【`三命为大夫`】　象法山陵【`白帖`】　常在于仁【`说苑曰大夫者行犹举绳不伤于言言达于世不害于身通于关梁实于府库如此者举以为大夫故大夫之事常在于仁也`】　大夫不可徒行【`论语曰顔渊死顔路请子之车以为之椁孔子曰以吾从大夫之后不可徒行也`】大夫致仕赐之几杖【`曲礼曰大夫七十而致仕若不得谢则必赐之几杖行役以妇人适四方乗安车自称曰老夫于其国则称名越国而问焉必告之以其制`】  

光禄大夫一【`荣禄大夫　资徳大夫　资政大夫资善大夫　正奉大夫通奉大夫　中奉大夫　正议大夫通议大夫　嘉议大夫附`】  

原杜氏通典曰秦时光禄勲属官有中大夫汉武帝太初元年更名光禄大夫【`汉志曰夫者扶也肤也诗曰殷士肤敏祼将于京眀当以其肌肤知能侍君父也`】银章青绶掌议论属光禄勲无常事唯顾问应对诏命所使无员后汉光禄大夫三人凡诸国嗣王之防则掌吊多以为拜假赠之使及监防防事魏氏以来无员转优重不复以为使命之官其诸公告老皆加拜此位及在朝显职复用加之【`魏文帝以杨彪为光禄大夫赐几杖衣袍因朝防引见命彪着布单衣鹿皮冠杖而入待以宾客之礼`】及西晋受命置左右光禄大夫假金章紫绶而光禄大夫如故加金章紫绶并与卿同进贤两梁冠黒介帻五时朝服佩水苍玉并禄赐班位吏卒皆与特进同复以为优崇之制而诸公逊位不复加之其以为加官者唯假章绶禄赐班位而已不别给车服吏卒也或更拜上公或以本封食公禄其诸卿尹中朝大官年老致仕者及内外之职如此者前后甚众由是或因得开府或进加金章紫绶又复以为礼赠之官本已有卿官者不复重给其余皆给其假银章青绶者位在金紫将军下诸卿上泰始中唯太子詹事杨珧加给事中光禄大夫加兵之制诸所供给依三品将军【`晋宣帝子平原王干拜光禄大夫加侍中特假金章紫绶班次三司`】其余自如旧制终武惠孝懐三世【`食俸日三斛太康二年始给春绢五十疋緜百斤惠帝元康元年始给菜田六顷田驺六人置主簿功曹史门亭长门下书佐各一人`】宋氏因之齐左右光禄大夫皆据旧齿位从公开府置佐吏如公年重加亲信二十人魏晋以来无员以左右光禄大夫光禄三大夫皆银章青绶其重者诏加金章紫绶则谓之金紫光禄大夫其重者既有金紫之号故谓本光禄为银青光禄大夫【`晋时王翘之为银青光禄大夫`】乐安任遐为光禄就王晏乞一片金晏乃啓转为金紫是也犹属光禄勲梁又有左右金紫光禄大夫视吏部尚书左右光禄大夫视诸曹并养老病陈因之自晋以后多为兼官后魏有光禄大夫金紫银青光禄大夫北齐皆以旧徳就闲者居之与特进同后周有左右金紫左右银青四光禄大夫隋有光禄大夫左右光禄大夫皆为散官不理事唐初犹有左右之名贞观以后唯曰光禄大夫金紫光禄银青光禄并为文散官【`按前代光禄大夫始加金章紫绶及银章青绶者并尊崇之皆在光禄之上后魏定令误遂因仍不改`】　汉官解诂曰武帝以中大夫为光禄大夫与博士慎以儒雅之选异官通职周官所谓聮者也　汉官仪曰光禄大夫秩比二千石不言属光禄光禄勲门外特施行马以旌别之　百官表注曰光禄大夫古官也银章青绶诗云三事大夫莫不夙夜职掌言议毗亮论道献可替否賛徳化　増文献通考曰宋元丰更官制以金紫光禄大夫换吏部尚书银青光禄大夫换五部尚书以光禄大夫换尚书左右丞【`时宰相王珪任礼部侍郎同平章事上以珪久不进官因改官制乃特授银青光禄大夫`】　金正二品上曰金紫光禄大夫从二品上曰光禄大夫元正一品曰金紫光禄大夫从一品曰光禄大夫眀正一品授特进光禄大夫从一品授光禄大夫　荣禄大夫金置正二品下曰银青荣禄大夫从二品下曰荣禄大夫元正一品下银青荣禄大夫从一品下荣禄大夫眀正一品初授特进荣禄大夫陞授特进光禄大夫从一品初授荣禄大夫陞授光禄大夫　资徳大夫资政大夫资善大夫三阶皆金置为正三品元为正二品眀因之正二品初授资善大夫陞授资政大夫加授资徳大夫　正奉大夫通奉大夫中奉大夫三阶宋大观间新置金为从三品元为从二品眀从二品初授中奉大夫陞授通大夫加授正奉大夫　正议大夫通议大夫　嘉议大夫　原杜氏通典曰正议大夫通议大夫皆隋置散官盖取秦大夫掌议论之义唐并因之　增续文献通考曰宋元丰间更官制以正议大夫换六部侍郎并作一等以通议大夫换给事中而嘉议大夫则金所置也金为正四品元为正三品眀正三品初授嘉议大夫陞授通议大夫加授正议大夫  

光禄大夫二  

原汉书曰杜陵王仲翁出入苍头庐儿呼甚宠萧望之守门顾谓望之曰不肯碌碌反抱关乎望之曰人各有志　又元帝以少傅周堪为光禄大夫秩中二千石领尚书事　东观汉记曰张湛字子孝为光禄大夫数正谏威仪不如法度者湛常乗白马光武每有异政輙曰白马生且复谏矣　樊英别曰诏书告南阳太守曰五官中郎将樊英委荣辞禄不降其节今以英为光禄大夫赐归家所在县给糓千斛常以八月存髙年致牛一头酒三斛　魏志曰黄初四年光禄大夫杨彪诏给吏卒门施行马　增太平御览曰晋王蕴字修仁烈宗将纳后访于公卿对曰王蕴地望可与国婚后既立征拜金紫光禄大夫　又晋顾和字君季荣族子也二岁失父总角便有清操弱冠知名荣雅器之康帝即位为尚书仆射更拜银青光禄大夫又迁左光禄大夫唐书曰魏征进左光禄大夫郑国公多病辞职帝曰公独不见金在鑛何足贵邪善冶锻而为器人皆寳之朕方自比于金以卿为良匠而加砺焉卿虽疾未及衰庸得便尔　又李靖斥地自阴山北至大漠萧瑀劾靖持军无律纵士大掠散失竒寳帝召让之靖无所辨顿首谢帝辞曰赦公之罪录公之功乃进右光禄大夫赐绢千疋増户至五百既而曰向人譛短公朕今悟矣　又刘洎字思道拜尚书右丞洎健于职于是尚书复治如魏征时累加银青光禄大夫　又郭暧尚升平公主主坐事留禁中朱泚乱逼署暧官辞以居防被疾既而与公主奔奉天徳宗嘉之释主罪进暧光禄大夫　又裴度平淮西防勲进金紫光禄大夫文馆大学士晋国公　宋史曰元丰官制行王珪由礼部侍郎超授银青光禄大夫及哲宗立进金紫光禄大夫　又留正庆元时复观文殿大学士初刘徳秀自重庆入朝未为正所知谒正客范仲黼请为言正曰此人若留之班行朝廷必不静乃除大理簿徳秀憾之至是为谏议大夫论正四大罪自是弹劾无虚岁乃责授中大夫分司西京眀年许自便复光禄大夫提举洞霄宫俄复观文学士金紫光禄大夫　又谢深甫字子肃庆元时参知政事内侍王徳谦建节深甫三疏力陈不可蹈大观覆辙徳谦竟斥进金紫光禄大夫拜右丞相累乞避位宁宗曰卿能为朕守法度惜名器不可以言去　元史曰巴延平宋又擒反者乃进金紫光禄大夫知枢密院事　又李孟请告归其父母十二月入朝帝大恱慰劳甚至延祐元年进金紫光禄大夫　又李好文为翰林学士承旨皇太子深敬礼之屡引年乞致仕至再三遂拜光禄大夫河南行省平章事仍以一品禄终其身　又尚文为尚书右丞武宗仁宗之世屡延致访以国事进阶自光禄大夫转银青光禄大夫　弇山堂别集曰洪武三年大封功臣李善长徐达皆特进光禄大夫左柱国常茂冯胜李文忠邓愈皆荣禄大夫右柱国　又世宗初政遣行人赍勅谕特进光禄大夫上柱国大学士刘健曰卿年近九旬体履康泰全名盛福求之当代实鲜其伦又勅谕光禄大夫大学士谢迁曰行将起卿于家得闻猷告以辅朕不逮  

光禄大夫三  

原次丞相【`汉书曰谷永字子云为光禄大夫秩中二千石位次丞相`】　亚九卿【`蜀志曰谯周字允南迁光禄大夫秩中二千石位亚九卿`】　登贤俊【`续汉书百官志曰光禄大夫掌襚祠赠防防事立嗣王存问耆老延登贤俊`】　给牀帐【`晋纪曰光禄大夫致仕多逊位者给牀帐褥席赐钱二十万给吏卒门施行马`】　长公当舆【`汉书曰夏侯胜字长公为光禄大夫时昌邑王嗣立数出胜当乗舆前谏曰天乆阴而不雨臣下有谋上者陛下出欲何之王怒谓胜为妖言缚以属吏也`】　子横断鞅【`汝南先贤曰郭宪字子横为光禄大夫帝欲到三辅宪谏曰天下未定车驾未可廵遂行宪乃当车防佩刀以断车鞅帝不止到农颍川兵起乃还上曰悔不用光禄大夫言`】　樊宏谦卑【`华峤汉书曰樊宏字靡卿为光禄大夫位特进宏为人谦卑畏慎不敢茍进`】　鲁芝清约【`晋录曰光禄大夫鲁芝清约俭啬耆艾不渝上赐绢三百疋`】　秩二千石【`汉书贡禹曰禹字少翁为光禄大夫顷之上书曰赖陛下神灵拜光禄大夫秩二千石俸钱月万二千禄赐愈多诚非草茆愚臣所当也伏自念终亡以仰报厚徳日夜慙媿而已`】　官品第二【`晋百官表注曰光禄大夫官品第二俸月三十五斛`】　出则奉车【`汉书曰霍光字子孟为光禄大夫出则奉车入侍左右出入禁闼二十余年小心谨慎未尝有过甚见亲信`】　出则骖乗【`又曰金日防为光禄大夫既亲近未尝有过失上甚信爱之赏赐累千金出则骖乗入侍左右`】　入朝不趋【`晋诸公賛曰扶风王朝晚乃叙用为光禄比秩三司不开府辟士劒履上殿入朝不趋`】　太官致膳【`晋中兴书曰琅琊顔含拜右光禄大夫门施行马赐牀帐被褥敕太官四时致膳固辞不受于时论者以王导帝之师傅名位隆重百寮宜为降礼太常冯懐以问于含含曰王公虽重理无偏敬降礼之言或是诸君事宜鄙人老矣不识时务`】倪寛经学【`汉书曰倪寛以侍御史见上语经学上恱之问尚书一篇擢为中大夫`】　房凤眀经【`又曰王根荐房凤眀经通达擢为光禄大夫`】　蔡义说诗【`又曰蔡义为光禄大夫给事中昭帝召见义说诗甚悦之迁御史大夫`】　荀善论【`荀氏家曰字道眀性雅静善谈论迁光禄大夫`】　增股肱之寄【`马周摄吏部尚书进银青光禄大夫帝尝以飞白书赐周曰鸾凤冲霄必假羽翼股肱之寄要在忠力`】　公清之相【`宋史曰李宗勉为左丞相兼枢密使守法度抑侥伟不私亲党召用老成乐闻谠言赵汝腾尝以宗勉为公清之相以光禄大夫观文殿大学士致仕`】尚书存问【`弇山别集曰眀嘉靖初勅谕光禄大夫户部尚书韩文曰卿一时耆硕人望攸归已`】  

【`有旨起用特先遣行人赍勅存问`】　眞人考满【`又曰世宗时眞人陶仲文以少师一品六年考满加特进光禄大夫`】　原主父言世务【`汉书曰主父偃上书言世务书奏上召见谓曰公皆安在何相见之晚也乃迁为郎中偃数上书言事迁谒者中郎中大夫岁中四迁案汉武改为光禄大夫`】吾丘对寳鼎【`又吾丘夀王传曰夀王字子贑为光禄大夫汾阴得宝鼎武帝嘉之荐见宗庙藏于甘泉宫羣臣皆上夀贺曰陛下得周鼎夀王独曰非周鼎上闻召而问之对曰臣闻周徳始乎后稷长于公刘大于太王成于文武显于周公徳泽上昭天下漏泉无所不通上天报应鼎为周出故名曰周鼎今汉自髙祖继周亦昭徳显行布恩施惠六合和同至于陛下恢廓祖业功徳愈盛天瑞并至珍祥毕见昔秦始皇亲出鼎于彭城而不能得天祚有徳而寳鼎自出此天之所以与汉廼汉寳非周寳也`】　灌婴数力战【`又曰灌婴数力战拜为中大夫案汉武光禄大夫也`】　汲黯数切谏【`又曰汲黯召为中大夫以数切谏不得久留内迁东海太守`】　周堪领尚书【`又曰周堪为河东太守诏曰先帝贤而傅朕出而试之三老官属咏颂其羙每使者过郡靡人不称令征堪为光禄大夫秩中二千石领尚书事`】邓晨监诸将【`后汉书邓晨曰晨字伟卿光武尝与兄伯升及晨俱之宛与穰人蔡少公等防语少公颇学图谶言刘秀当为天子或曰是国师公刘秀乎光武戏曰何用知非仆邪坐者皆大笑晨心独喜建武三年征晨还京师数防见说故旧平生为欢晨从容谓帝曰仆竟辨之帝大笑从幸章陵拜光禄大夫使持节监执金吾贾复等击平邵陵新息贼`】　常惠勤劳拜【`汉书常惠曰惠少时家贫自奋应募随栘中监蘓武使匈奴并见拘留十余年昭帝时乃还汉嘉其勤劳拜为光禄大夫`】　谷永才能征【`汉书曰谷永待诏公车为上第永既隂为大将军王凤所说能实最髙由是擢为光禄大夫永奏书谢凤曰永斗筲之才质薄学朽无一日之雅左右之介将军说其狂言擢之皁衣之吏厠之诤臣之末`】增以侍郎进阶【`宋史曰孙固字和父元祐时为门下侍郎以年髙数乞骸骨太皇太后曰卿先帝东宫时旧臣今帝新听政勉留辅导或体中未安取文书于家治之可也固感激强起视事累官光禄大夫`】加银青留相【`金史曰张万公字良辅幼聪悟善读书父梦至一室牓曰张万相公读书堂已`】  

【`而万公生因以名焉章宗时为相屡上章以病告加银青光禄大夫`】　呼光禄不名【`元史曰许国祯字进之世祖在潜邸以医征至国祯纳谏从征云南机密皆得参预朝夕未尝离左右或在告帝輙不恱世祖即位录前劳迁礼部尚书上疏言慎财赋禁服色设谏官建学校等事多施行凡所荐则皆知名士帝与近臣言及勲旧大臣因谓国祯曰朕昔出征同履艰难者惟卿数人在尔遂拜集贤大学士进阶光禄大夫每进见帝呼为许光禄而不名由是内外诸王大臣皆以光禄呼之`】　赐上尊命饯【`又曰程钜夫皇庆间为翰林学士承旨后以病乞骸骨不允命近臣抚视且劳之曰卿世祖旧臣惟忠惟贞其勉加餐粥少留以副朕心钜夫请益坚特授光禄大夫赐上尊命廷臣以次饯于齐化门外给驿南归`】　原鼂错髙第乃迁【`汉书曰鼂错对策当时有百余人惟错为髙第乃迁中大夫谨按汉武改中大夫为光禄大夫`】　陈宫文武擢拜【`会稽典录曰上见天下郡郎制曰文左武右陈宫乃正中立上问此何郡郎对曰有文有武未知所如又问何施答曰文为顔氏春秋武为孙吴兵法上擢拜大夫`】　武陔朝论归羙【`晋诸公赞曰武陔迁为右光禄开府公以身率职朝论归羙`】　贺循儒者为荣【`晋中兴书曰贺循字彦先拜左光禄大夫开府仪同三司帝亲临轩遣使持节加左右循病虽口不能言而指麾左右推去章服车驾亲幸执手流泪太子亲临者三焉往还皆拜儒者以为荣`】　増常衮散官无封【`唐书曰常衮为相散官才朝议而无封爵郭子仪言于帝遂加银青光禄大夫`】赵葵宣力特授【`宋史曰赵葵平李全帝曰卿父子兄弟宣力甚多卿在行阵又能率先士`】  

【`卒捐身报国尤儒臣所难特授光禄大夫右丞相兼枢宻使四上表力辞言宰相须用读书人`】　原王延世河决塞隄【`汉书沟洫志曰成帝初河决河隄使者王延世三十六日河隄成上曰东郡河决流漂二州校尉延世隄防三旬立塞其以五年为河平元年卒治河者为着外繇六月惟延世长于计防功费约省用力日寡朕甚嘉之其以延世为光禄大夫秩中二千石赐爵关内侯黄金百斤`】　徐自为五原筑障【`汉书匈奴曰太初三年句黎胡单于立汉使光禄徐自为出五原塞千余里筑城障列亭至卢朐按师古曰卢朐山名也胊音劬`】　言楚词武帝甚恱【`又朱买臣曰严助贵幸荐买臣召见说春秋言楚词帝甚恱之拜为中大夫`】　举贤良武帝嘉之【`又董仲舒曰武帝即位举贤良文学之士前后百数而仲舒以贤良对防焉制曰朕欲闻大道之要至论之极今子大夫裒然为举首朕甚嘉之`】　论辨便宜大臣数屈【`又严助曰举贤良对防百余人武帝善助对由是独擢助为中大夫因言国家便宜令助与大臣辨论中外相应以义理之文大臣数诎帝尤亲幸焉`】时访大议据经以对【`蜀志曰谯周迁光禄大夫周虽不与政事以儒行见礼时访大`】  

【`议輙据经以对而后生好事者亦咨问所疑焉`】　荀勗以左光禄开府【`王隐晋书曰荀勗字公曾为光禄大夫仪同三司开府辟召时诸州郡大水兖土尤甚朂陈宜立都水使者其后门下啓通事令史伊羡赵咸为舎人对掌文法诏以问勗勗曰增置文法之职适恐更耗扰蠧国臣窃谓不可`】　刘寔以右光禄开府【`又曰刘寔字子真加侍中特进右光禄大夫开府仪同三司领冀州都督`】増敭歴省台五十余年【`元史曰赵世延为御史丞劾奏权臣特们徳尔诏夺其官`】  

【`及仁宗崩特们徳尔复相鋭意报复属其党诱世延弟诬告世延罪逯至系刑曹再岁其弟自以所诉涉虚亡去乃得释泰定元年复为御史中丞有旨赵世延顷为权奸所诬中书宜徧移天下昭雪其非辜仍加翰林承旨进阶光禄大夫世延歴事九朝敭歴省台五十余年`】　雄文大册皆出其手【`又曰欧阳歴事累朝且修三史超授翰林学士进阶光禄大夫凡宗庙朝廷雄文大册播告万方制诰皆出其手`】原常林告老为光禄大夫【`魏志曰常林时论以林节操清峻欲致之公辅而林`】  

【`遂称疾笃拜光禄大夫`】　卞壸乞解拜光禄大夫【`晋书曰卞壸防洁俭素居甚贫约息当婚诏特赐钱五十万固辞不受后患面创累乞解职拜光禄大夫加散常侍`】  

光禄大夫四  

原表梁丘迟为栁仆射让光禄表曰窃闻敬孙以规献为职品常贵飞翠鸣玊升降禁眀臣以痁疾岂伊或忝匪称其服终朝三禠近取诸身皎日非喻臣之庸薄久尘物论假以克壮报效无阶而婴离沉痼日月滋甚圣朝留簮履之旧愍降帷盖之余矜荣不徒行事存宠渥  

原诔魏曹植光禄大夫荀侯诔曰如氷之清如玉之洁法而不威和而不防百寮士庶欷歔霑缨机女投杼农夫辍耕轮结辙而不转马悲鸣而倚衡  

太中大夫一【`中大夫　亚中大夫　中防大夫中议大夫　中宪大夫　中顺大夫朝议大夫　朝请大夫　朝散大夫朝列大夫　奉政大夫　奉议大夫　奉直大夫`】  

【`奉训大夫附`】  

原杜氏通典曰太中大夫秦官亦掌议论汉因之【`哀帝初立御史大夫王嘉奏曰苏令发起为盗欲遣大夫为使时见大夫无可使者召盩厔令尹逢拜为谏议大夫遣之今诸大夫有材者甚少宜预养也`】后汉置二十人【`隗嚣广置职位以自髙郑兴止之曰夫太中大夫使持节官皆王者之器非人臣所当置也　胡广云谏议光禄太中中散大夫此四等于古礼皆为天子之下大夫列国之上卿`】魏以来无员晋视中丞吏部绛朝服进贤一梁冠介帻太始末诏除王览为太中大夫禄赐与卿同梁北齐皆有唐亦有之　増宋元丰官制行以太中大夫换谏议大夫神宗以寄禄官等给减少遂以太中大夫为宰相官故蔡确时右谏议大夫参知政事先换太中大夫及拜相则依前太中大夫守尚书右仆射兼中书侍郎遂为定制其后又以太中大夫以上为侍从官【`元丰中自太中大夫至金紫止六阶昔之五部尚书今为一官六部侍郎为一官是十一官并为两官矣左右丞左右谏议亦并四官为两官其后增置通奉正奉宣奉三阶自太中大夫以上惟宰执侍从乃得迁`】金为从四品元眀为从三品　中大夫秦官汉武改为光禄大夫自后无闻北齐有之唐又置之【`龙朔二年七月制诸王嫡子封郡王者出身从四品下叙`】　宋元丰更官制以中大夫换秘书监而殿中监本一等其时偶阙任殿中监者故只着秘书监神宗以太中大夫为宰相官故初除执政只授中大夫是时拜翰林学士蒲宗孟王安礼为左右丞两人寄禄官皆未至大夫只除中大夫守之金元眀品同上亚中大夫元置金增置少中大夫元延祐改亚中大夫金从四品上曰太中大夫中曰中大夫下曰少中大夫元从三品上曰太中大夫中曰中大夫下曰亚中大夫眀从三品初授亚中大夫陞授中大夫加授太中大夫原中散大夫王莽所置后汉因之后置三十人【`汉官曰光武中`】  

【`兴置`】魏晋无员齐梁视黄门侍郎品服冠帻与太中同陈亦有之唐又置之　増宋更官制惟光禄大夫及中散朝议二大夫分左右金元以后无　中议大夫中宪大夫中顺大夫金增置正五品上曰中议大夫中曰中宪大夫下曰中顺大夫元为正四品眀正四品初授中顺大夫陞授中宪大夫加授中议大夫　原朝议大夫隋置散官以取汉诸大夫得上奉朝议为名唐因之　增宋元丰更官制自朝议至中大夫凡三阶金元无眀有原朝请大夫隋置散官取汉将军公卿年髙徳重者  

以列侯就第特进奉朝请之义唐因之【`龙朔制诸王众子封郡公者出身从五品上叙`】　増宋金元俱有眀为从四品　原朝散大夫隋置散官唐因之自正议以下今并为文散官　增又续文献通考曰宋金元俱有眀无　朝列大夫金置旧曰奉徳大夫天徳二年改朝列金从五品上曰朝请大夫中曰朝散大夫下曰朝列大夫元因之为从四品眀从四品初授朝列大夫陞授朝散大夫加授朝请大夫奉政大夫奉议大夫金增置元改奉政为朝政眀如  

金制金正六品上曰奉政大夫下曰奉议大夫元正五品上曰朝政大夫下曰奉议大夫眀正五品初授奉议大夫陞授奉政大夫　奉直大夫奉训大夫金增置元眀俱因之金从六品上曰奉直大夫下曰奉训大夫元为从五品眀从五品初授奉训大夫陞授奉直大夫  

太中大夫二  

原数存问【`东观汉记曰张湛为太中大夫病居东门舎人号东门君帝数存问`】　数引见【`又曰张纯字伯仁为太中大夫在朝累世眀习故事建武初旧典多阙每有疑议辄以访纯一日或数四引见`】　赐牀帷【`臧荣绪晋书曰爰郡字文伯老乞骸骨诏听如所上拜太中大夫赐钱三十万牀帷荐褥禄赐与卿同`】　给安车【`傅子曰魏眀帝以管宁为太中大夫赐朝服一具衣一袭被一领给安穏犊车一乗`】　増示优异【`合璧事曰中大夫班品甚崇禄饩亦厚着为定员有阙则补惟左右近侍得以岁月躐次而至所以示优异也`】　进一阶【`唐书曰李朝隠为侍御史执罢斜封官千四百员迁长安令宦官闾兴有所干请曵去之睿宗嘉叹后御承天门对百官及朝集使褒谕其能进太中大夫一阶`】　原桥元谦俭【`张璠汉记曰桥元字公祖谦俭下士不以王爵秩亲拜太中大夫及卒家无余业当时称为名臣`】　韩暨髙洁【`魏志韩暨传眀帝景初二年诏曰太中大夫韩暨澡身浴徳志节髙洁年逾八十守道弥固可谓纯笃老而益劭者也`】　増独行君子【`魏志曰管宁字幼安北海朱虚人年十六防父中表愍其孤贫咸共赠赙悉辞不受长八尺羙眉与平原华歆同郡邴原相友黄初四年诏公卿举独行君子司徒华歆荐之文帝以为太中大夫固辞不受`】　一体忠臣【`唐书曰刘袆之为中书侍郎时司门员外郎房先敏坐累贬卫州司马诉于相府内史骞味道谓曰太后旨袆之曰乃上从有司所奏耳后闻以味道归非于上贬青州刺史加袆之太中大夫因曰君为元首臣为股肱以手足疾移于腹背尚为一体乎袆之引咎于己忠臣也`】　原最为髙大【`韦昭辨释名曰太中大夫在中最为髙大也`】　増书生知兵【`宋史曰理宗时王居安以敷文阁待制知福州升龙圗阁直学士转太中大夫将行盐宼起宁化居安以书谕汀守曰土瘠民贫业扵盐可尽禁邪且彼既执三首恶以自赎他可勿治部使者遣军将提兵往军溃事闻命居安留招捕贼即引退居安以书生于兵事不学而知`】　原文帝恱贾谊【`汉书曰贾谊年二十余最为少毎诏令议下诸老先生未能言谊尽为之对人人各如其意所出文帝恱之超迁至太中大夫`】　朝廷访郑兴【`续汉书曰郑兴为太中大夫数上便宜多见用朝廷每有大议辄访焉`】　増诸儒相论议【`东汉书曰鲁丕字叔陵迁中散大夫时贾逵荐丕道艺深眀和帝朝会召见诸儒相难数事帝善丕说`】　襜襦衣之【`又曰来歙字君叔南阳新野人有大志慷慨治春秋左氏东诣洛阳见上喜曰君叔独劳苦即襜襦衣歙拜太中大夫`】　原田豫食卿禄【`魏书曰田豫为卫尉乞逊位未听尝曰年过七十而以居位譬犹钟鸣漏尽而夜行不休是罪人也遂固称疾笃因拜太中大夫食卿禄焉`】　袁奥从卿例【`晋录曰太中大夫新蔡男袁奥志髙表行所宜优异可从九卿崇重之例别给吏四人`】　増诏肩舆以朝【`唐书曰韦思谦垂拱初同凤阁鸾台三品转纳言辞疾不许诏肩舆以朝听子孙侍以太中大夫致仕`】　事经韩大夫【`宋史曰太中大夫韩璹字君玉先出使吏事絶人阅案牍终身不忘澶州民懐思之他日郡守欲有所为民必曰此事已经韩大夫矣以故辄止`】　十转至太中【`元史曰宋本字诚夫元统间为集贤院直学士兼国子祭酒兼经筵官本阶官自承务郎十转至太中大夫`】　布衣叨三品【`又汪泽民字叔志至正三年朝廷修辽金宋史召泽民赴阙除国子司业与修史书成迁集贤直学士阶太中大夫即移书告老大学士华善欲留之泽民曰以布衣叨荣三品志愿足矣遂致仕归`】　门亦施行马【`太平御览曰光禄大夫门施行马泰始中华表为太中大夫禄赐与卿同门亦施行马`】　原说诗髙祖之前【`汉书曰陆贾拜太中大夫贾时时前称说诗书髙祖骂之曰乃公居马上得之安事诗书贾曰居马上得之宁可马上治之乎`】　侍讲华光之内【`后汉书曰刘寛字文饶典歴三郡温仁多恕灵帝初征拜太中大夫侍讲华光殿`】　曼倩敖弄公卿【`汉书曰东方朔字曼倩为太中大夫给事中观察顔色直言切谏上常用之自公卿在位朔皆敖弄无所为屈`】　文举爱才乐酒【`张璠汉记曰孔融字文举拜太中大夫虽居家失势宾客日满其门爱才乐酒尝叹曰坐上客常满尊中酒不空吾无忧矣`】　鲁丕道艺深眀【`详诸儒相论议注`】　嵇康风姿清秀【`晋书曰嵇康字叔夜风姿清秀髙爽任真与魏宗室婚拜中散大夫`】　朝贺待以师礼【`谢承后汉书曰陈嚣字子公拜太中大夫年七十每朝贺帝待以师之礼`】　致仕秩与卿同【`见门亦施行马注`】　定官名兴礼乐【`汉书曰贾谊迁太中大夫奏为汉兴三十余年天下和洽宜改正朔易服色立制度定官名兴礼乐乃草具其仪法`】　増蠲逋负还流人【`宋史曰韩忠彦拜尚书左仆射兼门下侍郎上用其言数下诏蠲天下逋负尽还流人而曽布为右相恶其忠直敢言多不协言事者助布排忠彦以钦圣欲复废后为忠彦罪降为太中大夫`】　原使南越尉佗称臣【`汉书曰陆贾使南越赐尉佗印为南越王卒令佗称臣奉汉约归报命髙帝大恱拜贾为太中大夫`】　会东郡盗贼请降【`续汉书曰耿纯字伯山以威信着于卫地遣使拜太中大夫使与大兵会东郡闻纯入界盗贼九千余人皆诣纯请降大兵不战而还`】　行风俗多所举称【`汉书曰盖寛饶为太中大夫使行风俗多所举称贬黜奉使称意`】　在朝廷数上便宜【`续汉书曰梁统字仲宁拜太中大夫在朝廷数陈便宜以为当今法令既轻下奸不胜宜重刑罚以遵行旧典`】　召见宣室对得失【`汉书曰王嘉字公仲为长陵尉鸿嘉中举敦朴能直言召见宣室对政事得失迁太中大夫`】　征诣眀堂问治乱【`又曰武帝初臧绾请立眀堂以朝诸侯不能就其事乃言师申公于是上使使束帛加璧以安车蒲轮迎申公问治乱之事对曰为治者不在多言顾力行何如耳是时上方好文辞见申公对黙然然已招致即以为太中大夫`】  

谏议大夫一  

原杜氏通典曰谏议大夫秦置谏议大夫掌议论无常员多至数十人属郎中令至汉武帝元狩五年始更置之后汉增谏大夫为谏议大夫【`后汉书曰来歙父仲哀帝时为谏议大夫误矣`】亦无常员二汉并属光禄勲【`韦彪字孟达上疏曰谏议之职应用公直之士通才誉正有补益于朝者今或从征试辈为之不宜也自后无闻矣`】后魏亦曰谏议大夫北齐有七人属集书省后周地官府有保氏下大夫规谏于天子盖此其任也隋亦曰谏议大夫置七人属门下省帝废之唐武徳五年复置属门下【`王珪为谏议大夫尝有谏论太宗称善遂诏每宰相入内平章大计必使谏官随入与闻政事　贞观十七年太宗问谏议大夫禇遂良曰舜造漆器禹雕其俎当时谏者十有余人食器之间苦谏何也对曰雕琢害农事纂组伤女工首创奢淫危亾之渐漆器不已必金为之金器不已必玉为之所以争臣必谏其渐及其满盈无所复谏上然之`】龙朔二年改谏议大夫为正谏大夫【`武后临朝垂拱二年特置匦四区共为一室列于朝堂令正谏大夫补阙拾遗等一人充使知匦事每日有所投书至暮即进天寳九载改匦为献纳至徳元年复改为匦`】后又置谏议大夫属中书【`延载元年山人武什方拜正谏议大夫平章事`】开元以来废正谏大夫复以谏议大夫属门下凡四人掌侍从规谏【`至徳元年九月制谏议大夫论事自今以后不须令宰相先知乾元二年四月两省谏官十日一上封事直论得失无假文言冀成殿最用存沮劝大厯七年二月其四员外内供奉不得过正员数贞元四年五月分为左右各四员其右谏议隶中书省`】　初学记曰百官志谏议大夫秦官也汉初不置至武帝始因秦置之无常员皆名儒宿徳为之隶光禄勲【`汉武改郎中令为光禄勲`】光武增议字为谏议大夫置三十人属光禄勲魏依汉氏而晋宋齐并不置五代史百官志云梁陈亦置北齐依后魏集书省置谏议大夫七人隋门下省置七人唐因之减置四人増宋史曰宋门下省置左谏议大夫左司谏左正言  

各一人同掌规谏讽谕凡朝政阙失大臣至百官任非其人三省至百司事有违失皆得谏正国初虽置谏院知院官凡六人以司谏正言充职而他官领者谓之知谏院正言司谏亦有领他职而不预谏诤者　事文聚曰元丰正名左右谏议大夫为谏垣之长专言责焉左隶门下省右隶中书省靖康元年诏台谏天子耳目之官宰执不当荐举当出亲擢立为定制建炎三年诏谏议大夫不隶两省别置局于后省之侧许与两省官相见议事以登闻鼔院隶焉绍兴二年诏中书门下后省谏院官吏并依旧赴三省内原置局处使职　续文献通考曰金谏院无所属设左右谏议大夫皆正四品元谏院掌规谏遗阙左右各立谏议大夫眀谏议属台省不设此官  

谏议大夫二  

原方正　忠謇【`汉书曰孔光字子夏经学尤眀匡衡举孔光方正为谏议大夫　谢承后汉书曰虞承字叔眀拜谏议大夫雅性忠謇在朝堂犯顔谏争终不曲挠散俸禄赈给诸生言徳无比`】　清慎　谅直【`司马彪续汉书曰周举字宣光梁商表为从事中郎商疾甚帝问遗言对曰臣从事中郎周举清慎髙亮可谏议大夫　谢承后汉书曰傅翻字君成转谏议大夫天性谅直数陈谠言武帝常嘉之`】献颂　眀经【`王褒献圣主得贤臣颂拜谏议大夫下韦元成事详后谦逊接人注`】  

増置印　请纸【`唐大歴十二年谏议大夫薛之舆奏谏官所上封章皆机宻每进一封须门下中书两省印署文牒则有奏人且先知请别赐谏院印以免漏泄至太和九年始置谏院印　白居易与元稹书曰仆为谏官月请谏纸诗曰月慙谏纸二百张`】　剧饮　壊麻【`唐书曰阳城为谏议大夫未肯言韩愈作争臣论讥切之城不屑方与二弟延宾客日夜剧饮客欲谏止者城揣知其情强饮客客辞即自饮满醉仆席上不能听客语居位八年人不能窥其际及裴延龄诬逐陆贽张滂李充等帝怒甚无敢言城曰吾谏官不可令天子杀无罪大臣乃约拾遗王仲舒守延英阁上疏极论延龄罪申直贽等累日不止闻者寒惧城愈励帝大怒召宰相抵城罪顺宗方为皇太子为开救得免　帝欲相延龄城显语曰延龄为相吾当取白麻壊之哭于廷帝不相延龄城之力也`】　原论得失　陈谠言【`汉书曰王吉字子阳为谏议大夫是时宫室车服甚盛外戚贵宠吉上疏论得失　下详谅直注`】　乗髙车止灵台【`东观汉记曰郭丹字少卿从师长安买符入函谷关慨然叹曰丹不乗使者车不出此关既至京师尝为都讲更始二年为谏议大夫持节归南阳自去家十三年果乗髙车出关　三辅决录曰第五颉字子陵为谏议大夫洛阳无主人乡里无田宅寄止灵台中或十日不炊`】　増改秘书　仍直舎【`唐书曰张荐贞元时擢谏议大夫兼史馆修撰方裴延龄用事中伤俊良荐将疏其恶延龄知之言于帝曰谏议论朝政得失史官书人君善恶不可兼乃改荐秘书少监　宋史曰元祐元年王岩叟言近旨两省谏官出入各异户勿与给事中中书舍人通实欲限隔谏官不使在政事之地恐知本末数论列尔寻诏谏官直舍仍旧`】　奉朝请　闻奏事【`宋史曰庆厯三年田况言谏争之臣不得日奉朝请臣在谏院每闻一事皆诸处采问比及论列或至后时今若令谏官日奉朝请则可以日闻朝廷之事矣诏每日赴内朝　金史曰髙汝砺为谏议大夫时遇奏事台臣亦令回避汝砺上言国家置谏议以备侍从盖欲周知时政以参得失今与诸侍卫之臣旅进旅退殿廷论事初不得闻乞自今以往有司奏事谏官得以与闻从之`】　原天子纳善　好事从游【`汉书曰贡禹字少翁元帝征禹为谏议大夫数虚己问以政事时年谷不登禹奏言宫室制度从俭省天子纳其善言　又曰雄字子云以耆老久次转为谏议大夫以疾免复召为谏议大夫家素贫嗜酒人希至其门时有好事者载肴酒以从游学`】　持节南阳　作赋东观【`上详乗髙车注　常璩华阳国志曰李尤字伯仁贾逵荐尤有雄之才眀帝召入作东观辟雍徳阳诸观赋铭遂拜谏议大夫`】　召入作赋　从幸为歌【`上详作赋东观注　汉书曰王褒字子渊为谏议大夫褒从猎所幸之宫观为歌颂论者以为淫靡不急`】谦逊接人　质朴守正【`汉书曰韦元成字少翁以父任为郎常侍少好学修父业尤谦逊下士出遇知识步行辄下从者与载送之以为常其接人贫贱者益加敬由是名誉日广以眀经擢为谏议大夫　又曰夏侯胜字长公为谏议大夫给事中胜为人质朴守正简易亡威仪见时误谓上为君相字于上前亦以是亲信`】　増可兼起居　与言得失【`唐书曰李让夷字达心开成初起居舍人李褒免文宗谓李石曰褚遂良以谏议大夫兼起居郎今谏议谁欤可言其人石以冯定孙简萧仿李让夷对帝曰让夷可也　又曰宋璟神龙初为吏部侍郎中宗嘉其直令兼谏议大夫内供奉仗下与言得失`】　茍指朕过【`又曰徳宗唐安公主道薨帝悼之甚诏厚其时姜公辅以谏议大夫同中书门下平章事谏曰即贼平主必归今行道宜从俭以济军兴帝怒谓陆防曰唐安之令累甓为浮图费甚寡约不容宰相关预茍欲指朕过耳贽曰公辅官谏议职宰相献替固其分也`】　原朝夕论思出入讨议　耳目之官　献纳之地【`白帖`】　何武贤良  

征　孔光经学举【`汉书曰何武字君公王音举武贤良方正征对防拜谏议大夫　下详方正注`】　増赐食防编次　垂拱殿伏奏【`宋史曰陈彭年真宗时为右谏议大夫兼秘书监诏就赐食防编次太宗御集　又曰孔道辅眀道二年为右谏议大夫会郭皇后废辅率谏官孙祖徳等十人诣垂拱殿伏奏`】  

谏议大夫三  

増得体【`宋史曰田锡字表圣太平兴国间释褐居谏官即上疏极言时政眞宗时上御览三十卷御屏风五卷上对宰相称锡得争臣之体即日擢右谏议大夫`】　知体【`金史曰髙汝砺字岩夫章宗时为左司中一日奏事紫宸殿时侍臣皆回避上所御凉扇偶堕案下汝砺以非职不取以进奏事毕上谓宰相曰髙汝砺不进扇可谓知体矣未防擢为左谏议大夫`】　出为郡【`汉出谏官为郡守萧望之为平原太守上疏曰陛下忧人出谏官为郡甚大惠也所谓忧末而弃本朝无正人则不知过国无达士则不闻善`】问廷争【`唐书曰刘栖楚为右拾遗敬宗立视朝常晏数游畋失徳栖楚极谏遂頟叩龙墀血被面帝动容使去栖楚曰不听臣言臣请死于此有诏慰谕后谏官对延英帝问向廷争者在邪以谏议大夫召之`】旌直臣【`宋史曰窦偁字日章太宗尹京时为判官时贾琰为推官偁不乐其为人太宗尝宴诸王`】  

【`偁琰与会琰言矫诞偁叱之曰巧言令色心独不媿乎上愕然因罢会出偁为彰义节度判官太平兴国六年迁左谏议大夫进参知政事上谓偁曰汝何能臻此偁曰陛下不忘旧臣太宗曰非也卿能以公正责贾琰朕旌直臣尔`】　原安集关西【`华峤后汉书曰郑兴更始立拜为谏议大夫使安集关西`】　称行天下【`后汉书曰江革少孤奉母避乱采拾以为养母殁赴聘官谏议大夫既而谢病归元和中天子思革至行诏长吏岁时存问致羊酒以终厥身如有不幸祠以中牢巨孝之称行于天下`】　増见卿延英【`唐书曰郑覃为谏议大夫穆宗不防政事数荒昵覃与崔郾等廷对极谏帝不怿顾宰相萧俛曰是皆何人俛曰谏官也帝意乃诏覃曰阁中殊不欵款后有为我言当见卿延英也`】　屈居谏议【`又曰栁公权为学士与周墀同对论事不阿墀为懦恐公权益不夺帝徐曰卿有争臣风可屈居谏议大夫`】更日供奉【`又曰戴胄拜谏议大夫与魏征更日入供奉`】　轩轩甚得【`又曰孔戣`】  

【`字君严累擢谏议大夫条上四事中人刘希光受贿二十万缗抵死吐突承璀坐厚善逐为淮南监军太子舎人李涉知帝意投匦上言承璀有功不可弃戣得副章不肯受面质让之涉更因左右以闻戣劾奏涉结近幸营防上听诏斥涉峡州司马宦宠侧目人为危之戣独自以适所志轩轩甚得`】　以髙节擢【`又曰髙元裕字景圭为右补阙敬宗视朝不时稍稍决事禁中宦竖恣放大臣不得进见元裕谏曰今西头势乃重南衙枢宻之权过宰相帝颇悟换侍御史士皆相贺李宗闵髙其节擢谏议大夫`】　不辱吾笔【`宋史曰程琳字天球以右谏议大夫兼御史中丞宰相张知白大器之当除命喜曰不辱吾笔矣`】　以戒贪进【`又曰王旦执政凡所荐人皆人未尝知谏议大夫张师徳两诣旦不得见意为人所毁以告向敏中为从容眀之及议知制诰旦曰可惜张师徳敏中问之旦曰累于上前言师徳名家子有士行不意两及吾门状元及第荣进素定但当静以待之耳若复奔竞使无阶而入者当何如也敏中启以师徳之意旦曰旦处安得有人敢轻毁人但师徳后进待我薄耳敏中固称有阙望公弗遗旦曰第缓之使师徳知聊以戒贪进激薄俗也`】　谏议尚左【`又曰吕端以右谏议大夫拜参知政事岁余左谏议大夫宼准亦拜参知政事端请居准下太宗即以端为左谏议大夫立准上`】　故事入直【`金史曰杨伯仁世宗时为谏议大夫金故事谏官词臣入直禁中上闵其劳免其入直`】　愚而不正【`又曰世宗时张汝霖为御史大夫陵主簿髙徳温大收税户米逮狱汝霖具二法上时徳温有女在宫掖世宗责其顾狥汝霖跪谢上顾左谏议大夫杨伯仁曰台官不正如何伯仁对曰罪疑惟轻故具二法上请在陛下裁断耳且人材难得与其材智而邪不若用愚而正者上作色曰卿等皆愚而不正者也`】　是益两参政【`宋史曰王安石在台阁侍从时每为人言唐太宗令谏官随宰相入阁最切于治道后世所当遵行也及入司政事而孙莘老李公择在谏职熟闻荆公此论遂列奏请举行荆公乃曰是又益两参知政事矣不许`】　惟喜谏议得君【`后魏书曰张普惠为谏议大夫任城王澄谓普惠曰不喜君得谏议惟喜谏议得君`】原眀洛水必不入【`楚国先贤曰陈宣字子兴拜谏议大夫建武十年洛水溢出城门`】  

【`校欲筑塞之宣曰昔周公卜洛以安宗庙为万世基水未尝入城门今数为灾异人主之过不可塞之无益昔王尊尚修巳以禳灾异况朝廷乎固知水必不入言絶而水退也`】　谏幻人不宜设【`谢承后汉书曰陈禅字纪山拜谏议大夫永宁元年西南夷掸国王献乐及幻人熊吐火自支易牛马头眀年元防作之于庭安帝尝与羣臣共观大竒之禅独离席举手谏曰昔齐鲁为夹谷之会齐作侏儒之乐仲尼诛之帝王之庭不宜设此尚书陈忠劾奏禅廷讪朝政请下禅狱诏勿收左转为元菟城障尉也`】　増未尝不循序而进【`宋史曰徐俯字师川为司门郎建炎初致仕郑湛胡直儒汪藻等荐于髙宗遂以为谏议大夫中书舎人程俱言俯以前任省郎遽除谏议自元丰更制以来所未有考之古今非阳城种放未尝不循序而进愿姑以所应者命之不报`】　展尽厎蕴凡二百余奏【`唐书曰魏征事太宗日益亲或引至卧内访天下事征亦自以不世遇乃展尽底蕴无所隠凡二百余奏无不剀切当帝心者由是拜尚书右丞兼谏议大夫`】　居职七日上事六十章【`宋史曰张舜民字芸叟徽宗立擢右谏议大夫居职方七日上事已六十章`】  

谏议大夫四  

增诗唐杜甫赠郑谏议诗曰谏官非不达诗义早知名破的由来事先孰敢争思飘云物外律中神惊毫发无遗恨波澜独老成　武元衡送张谏议赴阙诗曰诏书前日下丹霄头戴儒冠脱皂貂笛怨栁营烟漠漠云愁江馆雨潇潇鹓鸿得路争先翥松桂凌霜贵后雕归去朝端如有问玉门关外老班超　王建寄韦谏议诗曰百年防是暂时间头白求官亦未闲独有龙门韦谏议三征不起恋青山　宋王安石送郓州知府宋谏议诗曰盛世千龄合宗工四海瞻天心初吁俊云翼首离潜徳望完圭角仪刑壮陛亷徐鸣苍玉佩尽校碧牙签纶掖清光注銮坡茂渥霑文眀诚得主政瘼尚烦砭右府参机务东涂賛景炎庙谟资石画兵略倚珠钤坐镇均劳逸斋居养智恬讴謡喧井邑惠化洽苍黔进律朝章旧疏恩物议佥通班三殿邃徙部十城兼首路龙旗盛提封虎节严颁春回绀幰问俗卷彤襜舟楫商岩命熊罴渭水占治装行入觐金鼎重调盐  

原箴后汉崔寔谏议大夫箴曰于昭上帝迪兹既哲匪于水鉴惟人是察处有诵训出有旅贲木铎之求爰纳遒人各有攸讯政以不纷昔在大禹拜承昌言癸辛暴戾虐及于天逮于周厉慢徳不蠲煦煦胥谗人谤乃作不顾厥愆是讨是格庶不堪流之彘宅防人之口譬诸防川岂不速止溃乃潺湲潺湲尚塞言拥为贼黙黙之患用顚厥国谏臣司议敢告执翼  

增论唐韩愈争臣论曰或问谏议大夫阳城于愈可以为有道之士乎哉学广而问多不求闻于人也行古人之道居于晋之鄙大臣闻而荐之天子以为谏议大夫人皆以为华阳子不色喜居于位五年矣视其徳如在野彼岂以富贵移易其心哉愈应之曰是易所谓恒其徳贞而夫子凶者也阳子在位不为不乆矣闻天下之得失不为不熟矣天子待之不为不加矣而未尝一言及于政视政之得失若越人视秦人之肥瘠忽焉不加喜戚于其心问其官则曰谏议也问其禄则下大夫之职也问其政则曰我不知也有道之士固如是乎哉通议郎【`朝议郎　承议郎　承徳郎　承直郎儒林郎　承务郎　宣徳郎　通直郎朝请郎　朝散郎　文林郎　承事郎　宣义郎给事郎　征事郎　承奉郎　从仕郎　修职郎廸功郎　修职佐郎　廸功佐郎　登仕郎将仕郎　登仕佐郎　将仕佐郎附　议郎童子郎士`】  

原杜氏通典曰通议郎隋置散官【`隋文帝于吏部别置通议朝议朝请朝散给事承奉儒林文林等八郎武屯骁游飞旅云羽八尉其品则正六品以下从九品以上上皆为郎下皆为尉散官番直常出入使监校至帝皆罢`】唐改通议为奉议郎【`显庆制县公出身正六品上叙`】　増宋有金元眀无　原朝议郎承议郎并隋置散官唐因之【`显庆五年八月制郡公出身以正六品下叙`】　増宋无朝议郎有承议郎金元眀俱无　承徳郎承直郎承徳郎金所更定承直郎古无此阶宋崇宁二年置承直郎以下七阶换旧制选人七阶金正七品上曰承徳郎下曰承直郎元为正六品眀正六品初授承直郎陞授承徳郎　原儒林郎承务郎儒林郎隋置散官盖取前史儒林传之义唐因之承务郎唐置盖因隋尚书省二十四司承务郎之名也　増宋至眀俱有金从七品上曰承务郎下曰儒林郎元为正七品眀从六品初授承务郎陞授儒林郎儒士出身　原宣徳郎隋置散官唐因之　増宋政和间避宣徳门改为宣敎郎金元无眀正六品内宣徳郎吏才干出身　原通直郎隋置三十人盖采晋宋以来诸官皆有通直谓官髙下而通为宿直者也因此为名唐因之　増宋自通直郎以上系陞朝官金元以后无　原朝请郎隋置散官盖采晋宋齐梁陈并有奉朝请为名唐因之【`显庆制侯出身正七品上叙`】　増宋有金元以后无　原文林郎隋置散官盖取北齐文林馆征文学之士以充之义唐因之　増宋至眀俱有　承事郎古无此阶宋元丰更官制以承事郎为状元及第宰相任子之初官金正八品上曰文林郎下曰承事郎元为正七品眀正七品初授承事郎陞授文林郎儒士出身　原宣义郎隋置游尉散官唐改为宣义郎盖取梁宣义将军之名【`显庆制男出身从七品上叙`】　増宋有金元无眀正七品内宣义郎吏才干出身　原给事郎征事郎承奉郎隋置散官唐因之　増宋无给事征事元丰更官制以承奉郎为执政任子初官金从八品有征事郎元为从七品眀改为征仕郎　从仕郎金置从八品上曰征事郎下曰从仕郎元为从七品眀从七品初授从仕郎陞授征仕郎　修职郎廸功郎宋所更定金元无眀正八品初授廸功郎陞授修职郎　修职佐郎廸功佐郎眀从八品初授廸功佐郎陞授修职佐郎　原登仕郎唐置　将仕郎隋置散官唐因之自通议以下今并为文散官　増续文献通考曰宋政和年间改登仕郎为修职郎改将仕郎为廸功郎以从政修职廸功郎易通仕登仕将仕郎其通仕登仕将仕三阶系奏补未出官人金复置正九品上曰登仕郎下曰将仕郎元为从八品眀正九品初授将仕郎陞授登仕郎　登仕佐郎将仕佐郎金大定十四年增置从九品上曰登仕佐郎下曰将仕佐郎元为从八品眀从九品初授将仕佐郎陞授登仕佐郎【`杜氏通典唐散官自五品依本品衣服而无禄俸不朝会自六品以下黄衣执笏于尚书省分番上下两番以上即便随番许练通时务者始得参选武徳令职事髙者散官次一阶不至者为兼职事卑者不散官贞观十一年改令职事髙者为守职事卑者为行其次一阶依旧为兼与当阶者皆散官官阶相当无行无守其子孙用廕皆依散官其后例分错难可悉举干封元年正月制内外官九品以上加一阶一品以上加二阶八品以下更加勲转干封以前未有泛阶应入三品皆以恩旧特拜入五品者多因选叙计阶至朝散大夫以下奏取进止每年量多少进叙余依本品授官若满三计至即一切听入干封以后始有泛阶入五品三品　正续文献通考宋初省台寺监之官特以寄禄皆不领本职神宗元丰三年始按唐六典肇新官制凡省台寺监领空名者一切罢去而易之以阶文阶自开府至将仕为二十四金郎阶比旧少朝议朝请朝散朝奉承议奉议通直宣义征事给事承奉从仕从政修职廸功诸名而承徳承直承务承事征事从仕登仕将仕皆金所更定也　元四十二阶自一品至五品为宣授六品至九品为勑授勅授则中书署牒宣授则以制命之一品至五品者服紫六品至七品者服绯八品至九品者服緑　眀会典散官自荣禄大夫至登仕佐郎九等十八级有初授陞授加授以歴考为差在京文职初授散官春秋题或遇覃恩槩与陞授惟考满仍旧洪武二十六年定凡白身人入仕并杂职人等初入流者与对品初授散官任内歴俸三年初考称职与陞授散官又歴俸三年再考功迹显著者方与加授散官若考覈平常者止与初授凡封赠文官散官如上阶特进荣禄大夫光禄大夫之非特奉旨者不与`】  

议郎  

原令说尚书【`续汉书曰桓荣字子春少学长安习欧阳尚书上召荣令说尚书甚善之拜为议郎`】使祠陵庙【`益部耆旧曰李尤字伯仁为议郎安帝寝疾使尤祠陵庙肃慎斋洁辞祝俱羙上`】  

【`疾有瘳`】　徳行髙妙【`东观汉记曰黄琼字世英以徳行髙妙公车征拜议郎`】　笃行清苦【`谢承后汉书曰石苞字延博为诸生笃行清苦学五经征拜议郎`】　秩比六百石【`汉旧仪曰议郎郎中秦官也议郎秩比六百石特征贤良方正敦朴有道第公府试博士者拜郎中也`】议郎十二人【`又曰议郎十二人不属署不直事侍御史迁补博士诸侯王郎中令`】　孔光眀经学【`汉书曰孔光经学尤眀年未四十举为议郎也`】　召驯有志行【`东观汉记曰召驯字伯春以志行称郷里号之曰徳行恂恂召伯春以眀经学有志行能讲论拜议郎`】　甄宇以儒学拜【`又曰甄宇字子晋以儒学拜议郎`】　张承以方正拜【`魏志曰张承字公先少知名以方正拜为议郎`】　刘淑诸儒之表【`谢承后汉书曰刘淑字仲承举贤良方正对防十二科为天下诸儒之表擢为议郎`】　赵享质禀纯粹【`晋起居注太康中诏曰议郎赵享质禀纯粹思议通济学之有旧方欲叙授而得此荐意常念之`】　吴良疏荐为议郎【`后汉书吴良传东平王苍上疏荐良显宗以示公卿曰前以事见良须发皓然衣冠甚伟夫荐贤助国宰相之职萧何荐韩信设坛而拜不复考试今以良为议郎`】　蘓章髙第为议郎【`后汉书曰蘓章少博学能属文安帝举贤良方正对防髙第为议郎`】  

童子郎  

原谢亷通经【`后汉书曰左雄奏征海内名儒为博士使公卿子弟为诸生有志操者加其俸禄汝南谢亷河南赵建年始十二各能通经雄并奏拜童子郎于是负书来学云集京师`】　伯达试经【`魏志曰司马朗字伯达年十二试经为童子郎监试者以其身体壮大疑朗匿年劾问朗曰朗之内外累世长大朗虽穉弱无仰髙之风损年以求早成非志所为也监试者异之`】　六品子弟【`晋要事曰咸康七年尚书仆射诸葛恢奏恭皇后今当山陵依旧公卿六品清官子弟为挽郎非古也岂有牵曵国士为之役夫请悉罢之`】　委貌冠都布衣【`续汉书百官志曰輼车拂挽为公卿子弟六卿十人挽两边白索帻委貎冠都布衣也`】  

士  

原能治上官【`周书曰人生成人能治上官谓之士人`】　使不辱命【`论语孔子曰行已有耻使于四方不辱君命可谓士也`】　通古今辨然否【`白虎通曰通古今辨然否谓之士`】　无生得贵由士而起【`又曰王者太子亦称士何举从下升以为人无生得贵者莫不由士起是以舜时称为天子必先试于士故士冠礼云天子之元子犹士也案士冠礼郑注曰元子世子也无生而贵皆由下升贾疏曰天子之元子虽四加与十二而冠其行事犹依士礼也故云犹士也元子尚不得生而贵则天下之人亦无生而贵者也`】  

## 御定渊鉴类函卷九十八

设官部三十八【`东宫官总载　太子六傅总载太子太师　太子太傅　太子太保增太子少师　太子少傅　增太子少保太子賔客　太子詹事　丞　主簿　司直附太子中庶子　中允　左右賛善　左右谕徳增司直郎　司议郎附　中舍人　太子洗马太子舍人　通事舍人附　崇文馆学士　文学校书　正字附`】东宫官緫载一  

原杜氏通典曰凡三王教世子必以礼乐乐所以修内礼所以修外礼乐交错于中发形于外是故其成也怿恭敬而温文【`中心也怿恱也`】立太傅少傅以养之欲其知父子君臣之道也【`言养者积浸成长也`】太傅审父子君臣之道以示之少傅奉世子以观太傅之徳行而审谕之【`谓说其义也`】太傅在前少傅在后【`谓其在学时也`】入则有保出则有师【`谓燕居出入时也汉班彪上书曰昔成王为孺子出则周公召公史佚入则太颠闳夭南宫适散宜生左右前后皆正人也`】是以教谕而徳成也秦汉以下始加置詹事中庶子及诸府寺等官亦有以他官而监防者【`后汉顺帝立太子居承光宫以侍御史种`】  

【`暠监防有中常侍卒乗衣车来载太子太子太傅髙褒忧惧不能止开门将出而暠至手劒当车曰太子国之储副天命所系常侍来无尺一何以得将太子去何知不与内宠奸臣共挟邪谋今日之事冇死而已乃遣褒诣台啓白得中决勅乃听之`】自魏眀帝以后久旷东宫制度阙废官司不具【`吴孙权即位孙登为太子兼置四友等官以诸葛恪为左辅张休为右弼顾谭为辅正都尉陈表为翼正都尉是为四友于是东宫号为多士`】晋初詹事左右率庶子中舍人诸官并未置唯置卫率令典兵二傅并摄众事至咸宁元年始置詹事以领宫事宋孝武置东宫率更令等官其中庶子庶子中舍人舍人洗马各减旧员之半后周加置太子諌议员四人至隋罢詹事分东宫置门下坊典书坊【`北齐已有典书坊`】以分统诸局【`比门下内史二省`】门下坊有左庶子二人内舍人四人录事二人统司经宫门内直典膳药蔵齐师等六局典书坊有右庶子二人舍人通事舍人各八人领内坊唐置詹事府以统众务置左右二春坊以领诸局【`龙朔二年改门下坊为左春坊典书坊为右春坊咸亨初复旧景云元年又改为之`】左春坊置左庶子二人中允二人司议郎四人录事二人左谕徳一人左賛善大夫五人崇文馆校书郎八人亦统六局【`六局之中唯改齐师为典设余局名与隋同其六局长官唯司经置洗马宫门置大夫余各置监以局名冠之所冠如其名龙朔中改宫门大夫如诸监并为郎遂为永制也`】右春坊置右庶子二人中舍人二人舍人四人录事二人右谕徳一人右賛善大夫五人通事舍人八人兼领内坊【`内坊置典内二人掌阁内诸事诸坊局小吏各有差`】因隋制也　増文献通考曰宋东宫有六傅下至率更令仆古官存而无职司至道元年建储闱置賔客二人左右庶子谕徳中舍各一人并以他官兼充左右春坊铸印置吏员反太子登极则省春坊司累朝皆然真宗在东宫建堂习射名继照堂有勾当官三人【`以诸司使及内侍充`】仁宗在东宫肄学建堂名资善堂有都监一人【`以入内侍都知班充`】　宋史曰资善堂有翊善賛读直讲说书皇太子宫小学教授资善堂小学教授等官翊善賛读直讲皆旧制说书而下中兴以后増置资善堂自仁宗为皇子时为肄业之所毎皇子出就外傅选官兼领元丰八年哲宗初开讲筵诏讲读官日赴资善堂以双日讲读仍轮一人宿直靖康时诏皇太子出就外傅就善堂置学舍令国子监供监书至绍兴时孝宗封建国公出就资善堂聴讲先是宰臣赵鼎得防于宫门内造书院至是始成以为资善堂命儒臣为直讲翊善悉如资善故事以左史范冲充翊善右史朱震充賛读时称极选孝宗淳熙七年皇孙英国公始就傅诏置皇太子宫小学教授一员　续文献通考曰辽南面东宫三师府太子賔客院太子詹事院左右春坊司经局太子家令寺太子率更寺太子仆寺太子左右卫率府北面有皇太子惕隠司掌皇太子宫帐之事着帐郎君院内设皇太子祗应司金天徳四年始定制宫师府三师三少詹事院詹事三寺十率府皆焉左右谕徳为东宫僚属有左右賛善司经正副典食令丞【`属詹事院`】掌饮令丞【`属宫师府`】内直郎家令丞仆正左右卫率府【`皆属宫师府`】元大徳十一年置宫师府至元十五年初立詹事院以谔勒哲为右詹事赛音为左詹事副詹事詹事丞院判各二员别置宫臣賔客二员左右谕徳左右賛善各一员校书郎二员中庶子中允各一员三十一年太子薨乃以院之钱粮选法工役悉归太后位下改为徽政院以掌之天厯元年改为储庆使司未几改为储政院置院使佥院同佥院判司议长史等官至正十三年复立詹事院顺帝至正七年立端本堂以李好文为太子谕徳归为賛善张仲为文学皇太子以是日入肄业托克托领端本堂事端本堂虚中以俟至尊临幸太子与师傅分东西向坐授书其下僚属以次列坐有家令司置家令丞各二人典膳署珍蔵文成供须三库柴炭局备用库嘉醖局典仓署备物等库皆属焉左右卫率府置率使副使佥事等官至大元年拨江南行省万戸府精粹汉军为东宫卫军凡侍卫緫管仪卫等司皆属焉眀洪武初置大本堂取古今图书充其中召四方名儒教太子亲王诸儒专经面授分畨夜直已而太子居文华堂诸儒臣迭班侍从又选才俊之士日充伴读是时东宫官有同知詹事院事副詹事左右詹事丞左右率更令率府使副使谕徳賛善文学中舍正字侍正洗马庶子皆勲旧大臣兼之不别设府僚十四年设左右司直郎左右清纪郎十五年置左右春坊各设大学士又置司经局设洗马校书正字二十二年以官聨无统始置詹事院二十五年改院为府置詹事一人少詹事二人丞二人其属主簿录事各一人通事舍人二人其左右春坊置大学士一人庶子谕徳中允賛善各一人司直郎清纪郎司諌各一人司经局置洗马一人校书二人正字二人本府堂上官与翰林院官互兼职事凡讲读纂修考试等官皆与本院同坊局虽各有印然事则詹事统之自永乐定鼎北京以后南京詹事府不设官止设主簿一员  

东宫官緫载二  

原诗宋顔延之直东宫荅郑尚书道于诗曰皇居体环极设险祗天工两闱阻通轨对禁限清风  

原箴晋温峤侍臣箴曰勿谓其微覆篑成髙勿谓其细巨由纎毫故曰善不积不足以成名话言如丝而万里来享无以处极而利在永贞是以太子之在东宫均士抗礼以卑厥情入学齐齿言称先生不以言自臧不以贵为荣思有虞之烝烝尊周文之翼翼晨昬靡违夙兴宴息师傅是瞻正人在侧屏彼佞防纳此亮直故傅敬徳义臣思尽忠或稽古训导惟道之不融或造膝诡辞惧咎之蕴崇惴惴兢兢思二雅之遗风鉴乎九三天禄永终近臣司规敢告常从  

増论眀王鏊论东宫官曰今国家之东宫官以序进未必皆天下之选学之日晨而授书授毕而退日中进讲讲毕而退况祁寒暑雨学皆间歇间歇之日所与宴游者谁欤所与居处出入者谁欤不可得而知也又近世之患在上下不交然为太子亦且未同于为君今则俨然端黙有言且不敢进又况为君之日乎求上下交而徳业成胡可得也国初建大本堂取古今图书充其中延四方名儒教太子亲王分畨夜直时时赐宴赋诗讲论文学无虚日仁宗于邸宴劳东宫之官如家人父子有从学诗学表至有以暗遂眀之喻则本朝之初未甞如今制也英宗幼冲当时大臣无深识逺虑阿时所好名为尊君卑臣非祖宗之法本然今虽未能如古之制亦宜稍略君臣之仪敦师友之分使宫僚日侍左右从容诵读讲读之暇宴饮出入起居皆得周旋其间至暮乃退宫僚有失从三师纠正之斥逐邪人不使得预其间如此所谓一人元良万方以贞三代所以长久者用此道也  

太子六傅緫载一【`三太三少`】  

原杜氏通典曰太子师保二傅殷周已有【`二傅谓太傅少传诗小弁篇太子之傅作焉以刺幽王弁音歩干反`】逮乎列国秦亦有之【`孝公时商鞅设法黥太子师傅是也`】汉髙帝以叔孙通为太子太傅位次太常后亦有少傅【`夏侯胜字长公为太傅卒官太子以甞受尚书于胜素服五日以报师傅之恩儒者以为荣　又万石君石奋韦元成丙吉并为太傅`】后汉太傅礼如师不领官属而少傅主太子官属汉魏故事太子于二傅执弟子礼皆为书不曰令少傅称臣而太傅不臣晋太始三年武帝始建置东宫各置一人尚未置詹事官事无大小皆由二傅少傅立草太傅书真以为储训并有功曹主簿五官秩与后汉同皇太子先拜诸傅然后答之如弟子事师之礼二傅不得上疏曲敬武帝以储副体尊遂命诸公居之以本位重故或行或领时侍中任恺武帝所亲敬复使领之盖一时之制也咸康元年以给事黄门侍郎杨珧为詹事掌宫事二傅不复领官属及杨珧为卫将军领少傅复省詹事遂崇广傅训命太尉贾充领太保司空齐王攸领太傅所置吏属复如旧二傅皆进贤两梁冠黒介帻五时朝服佩水苍玉其后太尉汝南王亮车将军杨骏司空卫瓘石鉴皆领傅保犹不置詹事以终武帝之代恵帝元康元年复置詹事【`二傅给菜田六顷田驺五十人夏后不及田者食俸一年又给赤耳安车各一乗`】及愍懐建宫乃置六傅三太三少【`晋书曰东宫旧制月请钱三十万以备众用愍懐太子恒探取三月以供嬖宠`】以景帝讳师故改太师为太帅通省尚书事詹事文书闗由六傅【`职官要录曰晋太子六傅各有丞一人`】自元康之后诸傅或二或四或六渡江之后有太傅少傅不立师保【`山涛啓事曰太子保傅不可不髙尽天下之选羊祜秉徳尚义可出入周旋令太子毎覩仪型方任虽重比此重为轻又可朝防与闻国议`】宋有太傅少傅各兼丞一人其保傅并银章青绶齐与宋同武帝时以王俭为少傅旧太子敬二傅同至是朝议接少傅以賔友之礼梁太傅位视尚书令少傅视左仆射【`职官要录曰三少旧视左仆射冠服同三太也`】陈因之自宋以下唯有傅而无师保后魏太师太傅太保谓之东宫三师少师少傅少保谓之东宫三少【`孝眀在东宫宣武皇帝欲以崔光为太子师傅光固辞帝令太子南面再拜宫臣皆从太子拜光北面立不敢荅拜唯西向拜谢而出乃授光太子少傅`】北齐皆有之出则三师在前三少在后后周不置隋与北齐同唐六傅不必备唯其人太子出则乗辂备仪以为后从贞观中太宗撰太子接三师之仪出殿门迎太子先拜三师答拜毎门让三师坐与三师书前名惶恐后名惶恐再拜【`先天元年十二月诏东宫三师三少宜开府置令丞各一人詹事府寻罢`】　増文献通考曰宋师傅不常设仁宗升储置三少各一人李昉以参知政事兼掌賔客及陞左相遂进兼少傅此宰相兼宫僚之始也丁谓兼少师冯拯兼少傅曹利用兼少保是时实为东宫官余多以前宰执为致仕官亦随本官髙下除授太子少师少傅少保以待前执政其少师非经顾命不除若本官至尚书即除少傅丞郎给諌只除少保若因迁转则递进一官至太师即迁司空矣天禧末皇太子同聴政乃以首相兼少师枢宻曹利用兼賔客自后神宗钦宗孝宗光宗在东宫皆不置开禧三年史弥逺自詹事入枢府乃进兼賔客已而太子侍立遂以钱象祖兼太子少傅眀年景献太子立并置二相钱左相改兼少师史右相兼少傅　续文献通考曰辽南面东宫三师府金东宫宫师府三师三少掌保防东宫道以徳义哀宗为太子时春宫所拟师保賛谕之臣多非其人完顔素兰上言太子天下之本正本之道在选人以辅导之耳陛下更选贤如周召之徒者使之夹辅则成周之治不足侔矣从之元置宫师府立太子太师少师太傅少傅太保少保等官眀置太子太师太子太傅太子太保从一品以道徳辅教太子而谨防翼之太子少师太子少傅太子少保正二品奉太子以观三公之道徳而教谕焉太子賔客正三品侍太子规诲賛相礼仪而先后之皆为东宫官而不列于詹事府【`或曰东宫公孤初莅詹事府也`】无定员无专授为勲戚文武大臣兼官或加官赠官洪武初以左丞相李善长为太子少师右丞相徐达为太子少傅俱领詹事二十五年立皇太孙以宋国公冯胜颍国公傅友徳兼太子太师曹国公李景隆凉国公蓝玉兼太子太傅开国公常升全宁侯孙恪兼太子太保詹徽为太子少傅兼吏部尚书茹玮为太子少保兼兵部尚书  

太子六傅緫载二  

原承华【`太子门名文选曰遵彼承华又曰髙歩承华皆谓太子储宫`】　博望【`太子苑名`】东朝【`太子朝也文选曰东朝既建`】　小辇【`晋山涛为少傅帝赐小辇乗之以训太子`】　司业　司成【`礼曰乐正司业父师司成一人元良万国以贞注贞正也司主也言乐正教以乐父师教以成也`】　尊敬【`诗曰尊敬师傅又汉诏曰国之将兴尊师礼傅也`】　辅翼【`礼曰师也者教之以事而谕诸徳也保也者慎其身而辅翼之而归诸道也`】　禁嗜【`贾谊书曰文王使太公望傅太子发发嗜鲍鱼望曰鲍鱼不登于俎安有以非礼之物养太子哉`】　赐金【`汉书疏广疏受乞骸骨上赐黄金二十斤皇太子赠以五十斤`】　襁褓之训【`贾谊疏曰古之王者太子在襁褓之中置三公导之以教训去邪人选端士太子见正言行正道三代长久以其辅翼之功`】　羽翼之贤【`汉恵为太子用张良防迎四皓为太子客髙祖见之曰羽翼已成不可摇动矣`】　迎于崇贤【`晋东宫故事皇太子诣崇贤门迎师傅`】　讲于宣武【`山涛详少傅`】　増崇敬师傅【`晋书武帝时有司奏东宫二傅礼仪不同帝曰崇敬师傅所以尊教前世之令典也何论臣与不臣其令太子拜之`】即置辅弼【`唐书太宗谓于志宁曰古者太子既生士负之即置辅弼成王幼小周召为师是也`】不受兼官【`宋史真宗末丁谓擅权用事至除吏不以闻李廸愤然不协时议二府皆进秩兼东`】  

【`宫官廸以为不可既而帝御长春殿内出制书置榻前谓辅臣曰此卿防兼东宫官制也廸进曰东宫官属不当増置臣不敢受此命`】　五辞制命【`元史许衡世祖时召至京师时王文统以言利进为平章政事许衡姚枢入侍言治乱休戚必以义为本文统患之且窦黙日于帝前排其学术疑衡与之为表里乃奏以枢为太子太师黙为太子太傅衡为太子太保阳尊用之实不使数侍上也黙以屡攻文统不中欲因东宫以避祸与枢拜命将入谢衡曰此不安于义也姑勿论礼师傅与太子位东西乡师傅坐太子乃坐公等度能复此乎不能则师道自我废也枢以为然乃相与懐制之殿下五辞乃免`】　无所闗掌【`弇山堂别集眀髙祖因胜国之制自太子太师至賔客皆无所闗掌而詹事以下至于坊局始寔为宫臣`】　被以虚名【`又洪武元年丞相李善长徐达平章常遇春带太子少师少傅少保右都督冯胜带詹事平章廖永忠赵镛带副詹事御史大夫汤和邓愈带左右谕徳中丞刘基章溢带賛善大夫善长基溢理省台几事烦委日不暇给而逹遇春等诸大将帅征讨之不遑然则以虚名被之而已所日授经者宋濓軰耳`】　辅臣领三少【`宋史天禧四年以资政殿大学士王钦若为司空职如故钦若以辅臣兼领东宫三少品序非便表换故有是命`】　三品兼三少【`弇山堂别集东宫三少以上旧制惟尚书都御史得兼之洪熙初推恩大学士杨士竒以礼部左侍郎加少保杨荣以太常卿加太子少傅金幼孜以戸部右侍郎加太子少保无何俱进尚书景泰间备署宫官且以易储推恩吏部左侍郎江渊礼部左侍郎王一宁戸部左侍郎萧镃兼太子少师吏部左侍郎俞山太子少兵部右侍郎俞纲左副都御史罗通大理卿萧维祯通政使李锡俱太子少保前后所无`】　原当元良之日　居辅翼之司　属监抚之余　敦师资之本【`白帖`】　増三师不为表首【`宋史太祖时御史台议欲以左右仆射合为表首太常礼院以东宫三师为表首礼部尚书窦仪援典故以仆射合为表首者六而谓三师无所据朝议是之`】　三师在尚书上【`弇山堂别集三师至賔客多为虚衔以待文武大臣之资重或有功者然三师在尚书上賔客在侍郎上`】　十日一赴资善【`宋史仁宗为皇太子宰相丁谓冯拯兼少师少傅枢使曹利用兼少保参政王曽枢副钱惟演兼賔客谓等因请师傅十日一赴资善堂賔客以下只日互陪侍讲学上从之`】　布衣荐为师傅【`元史李孟字道复以事至京师时武宗仁宗皆未出閤诏求名儒辅导有荐者曰布衣李孟有宰相才宜令为太子师傅`】　原况当尊敬之朝　宜慎父师之选　汉择名儒任先疏广　晋崇硕徳选在山涛　汉用名儒任先疏受　晋推硕徳选在羊公【`并见白帖羊公即羊祜`】  

太子六傅緫载三  

原表吴张俨请立太子师傅表曰昔贾谊为汉文帝陈周成王为太子以周公为太傅召公为太保吕望为太师又立三少皆上大夫使与太子居处左右前后皆正人也眀礼义以导习之故能光熙文武兴隆周室伏惟陛下命世应期顺干作主皇太子以天然之姿为国上嗣朝廷以四海未定国家多事师傅之官阙而未备臣愚以为髙祖初基天下造创引张良叔孙通出为师保入与朝政宜博采周汉依旧仪用将相名官辅弼太子于是以熙賛洪业増辉日月实为光大也  

原箴晋傅少傅箴曰近朱者赤近墨者黒声和则响清形正则影直　増齐王攸为太傅献箴曰保相之才必择贤眀昔在成周旦奭作傅　后周萧圆肃为少傅作箴曰东序养徳震方主器三善既备万国以正姬周长久实系元良嬴秦短祚亦由少阳  

太子太师  

原九徳六行【`薛综让少傅表云先王之建立太子必择九徳之师六行之傅`】　教事谕徳【`详白帖六傅`】　秩与卿同【`晋公卿礼秩云太子太师秩与卿同`】　位在卿下【`晋宫品令云太子太师品第三视尚书令位在卿下银印青绶佩水苍玉进贤两梁冠五时朝服`】　増忠謇贵重【`唐太宗时太子承干与魏王交恶帝曰当今忠謇贵重无逾魏征我遣侍皇太子一天下之望羽翼固矣即拜太子太师徴以疾辞诏荅曰汉太子以四皓为助我頼公其义也公虽卧可拥全之`】太师名徳【`唐书曰杨炎当国顔真卿为礼仪使以直不容换太子少师及后卢为相益不喜改太子太师并使罢之李希烈陷汝州乃建言遣真卿往谕时朱滔王武俊田恱李纳使者皆在坐谓希烈曰闻太师名徳久矣公欲建大号而太师至求宰相孰先太师者真卿叱之曰若等闻顔常山否吾兄也吾年且八十官太师吾守吾节死而后已岂受若等胁邪`】　诣崇贤门【`见六傅緫载二`】　集詹事府【`唐书曰冯定为太子詹事郑覃兼太子太师上日欲防尚书省定据礼当集詹事府诏可论者多其正`】卢钧八十【`又曰卢钧守太子太师帝元日大飨含元殿钧年八十升降如仪音吐洪畅举朝咨`】  

【`叹`】　王溥三【`宋史王溥为太子太保服阕加太子太傅开寳二年迁太子太师中谢日太祖顾左右曰溥十年作相三迁一品福履之盛近世未见其比`】　原四皓为太师【`史记外戚世家汉髙祖以商山四皓为太子太师`】　何劭领太师【`王隠晋书何劭字敬祖以本官领太子太师初杨骏以世祖毎注情于广陵王遹而贾后无子遂立遹为太子欲令亲万机而年尚小故盛选六傅以劭领太师通省尚书事`】  

太子太傅  

原太傅古官【`汉书百官公卿表曰太子太傅古官也属洗马舍人`】　与卿同班【`晋公卿礼秩曰太子太傅与卿同班`】　位次太师【`汉官觧诂曰太子太傅日就月将琢磨玉质言太子有玉之质琢磨以道也位次太师`】　傅其徳义【`大戴礼昔周成王幼在襁褓之中周公为太傅傅其徳义`】　宜用贤才【`后汉光武大防百官曰谁可辅导太子者羣臣承意皆言太子舅执金吾阴识可博士张秩曰今陛下立太子为隂氏乎为天下乎即为阴氏则阴侯可为天下则宜用天下贤才上曰欲署者以辅太子也今博士不难正朕况太子乎即拜秩为太傅`】　卫绾谨慎【`史记曰卫绾为太子太傅为人谨慎景帝为太子时帝召称病不行`】　彭祖防直【`汉书曰严彭祖迁太子太傅防直不事权贵或说曰天时不胜人事君以不修小礼曲意于贵人左右之助愿少自勉强祖曰凡通经术固当修行先王之道何可委曲从俗茍求富贵乎`】　公卿祖道【`又曰疏广为太傅兄子受为少傅在位五年皇太子年十二通孝经论语广谓受曰吾闻知足不辱知止不殆功遂身退天之道也即日父子俱称疾上疏乞骸骨上许之公卿大夫设祖道供帐东都门外道路观者皆曰贤哉二大夫`】　増博选名儒【`又曰建武十九年东宫初建师保多阙班彪上言宜博选名儒有威重通政事者以为太子太傅`】原太子往拜【`晋书曰贺循为太子太傅自以枕疾废顿臣节不修累表固让不许命皇太子`】  

【`亲往拜焉`】　命选官属【`魏志曰凉茂字子修为太子太傅时何防为少傅特命二傅与尚书并选太子官属`】　増并摄众事【`晋书曰晋初东宫不置詹事以太傅少傅并摄众事`】　召访政理【`唐书曰赵宗儒泰和初进太子太傅文宗召访政理对曰尧舜之化慈俭而已愿陛下守之帝纳其言`】　优以二俸【`弇山堂别集曰眀宣徳初夏原吉以少保仍兼太子少傅嘉靖初杨一清以少师兼太子太傅欲优以二俸也`】　原叔孙愿伏诛【`史记曰叔孙通为太子太傅髙祖欲以赵王如意易太子通谏曰太子仁孝天下皆闻之吕后与陛下攻苦食淡其可背哉陛下必欲废适而立少臣愿先伏诛以颈血汚地`】　窦婴因谢病【`又窦婴傅孝景帝立栗太子以婴为傅后废栗太子婴争弗能得因谢病屏居蓝田南山下`】　石奋以恭谨迁【`乂石奋无文学恭谨无与比迁太子少`】　邓禹以名臣拜【`续汉书孝眀皇帝以邓禹先帝名臣拜太子太傅进见东宫周旋顾问甚有优宠`】　仲翁深见器重【`汉书曰疏广字仲翁为太傅广兄子受为少傅初太子外祖父特进平恩侯许伯以为太子少白使其弟舜监护太子家上以问广对曰太子储君师友必择天下俊英今官属已备若亲防外家非所以广太子徳于天下也上善其言以语丞相魏相相免冠谢曰此非臣等所能及由是深见器重`】　程秉以名儒徴【`吴志程秉传秉字徳孺孙权闻其名儒以礼徴秉既到拜太子太傅`】　王导以骠领【`晋中兴书王导以骠将军仪同三司领太子太傅`】齐王以司空行【`晋百官公卿表注齐王攸为司空行太子太傅事`】　王导旦夕陈諌【`晋书王导为太傅初帝爱琅琊王裒将有夺嫡之议以问导对曰立子以长且绍又贤不宜改革帝犹疑之导旦夕陈谏故太子卒定`】　张湛称疾不朝【`后汉书张湛为太子太傅及郭后废因称疾不朝`】　贺循正定制度【`虞预晋书贺循为太傅朝廷初建动有疑议宗庙制度皆循所正定朝野谘询`】　李熹训导尽规【`晋书李熹字季和为太傅在位累年训导尽规`】増张温文辞占对【`吴志张温少修节操孙权闻之问曰温当今与谁为比顾雍曰当今无比召到延见文辞占对观者倾竦权改容加礼拜议郎选曹尚书寻迁太傅`】　士防朝望国华【`唐书太宗伐髙丽髙士亷摄太傅仍典朝政太子下令摄太傅申国公髙士亷朝望国华仪型攸属忝膺监守实资训导比日听政常屈同榻庶因咨白以袪蔽但据案奉对情所未安所司宜别以一案供太傅`】原夏侯胜受诏撰论语说【`汉书夏侯胜为太傅受诏撰尚书论语说上赐金百斤`】萧望之以论语授太子【`又曰萧望之为太傅以论语礼服授太子`】  

太子太保  

原辅翼归道【`详六傅緫载`】　教谕徳成【`详东宫緫载`】　増朝婴夕侧【`楚语钟仪曰其为太子也师保奉之以朝于婴齐而夕于侧也`】　以徳导人【`唐书太宗立晋王为太子特进萧瑀为太保上曰三师以徳导人礼卑则太子无所取则乃诏撰三师仪注`】　原召公为太保【`大戴礼云昔者周成王幼在襁褓之中召公为太保保者保其身体也`】　陈略为太保【`臧荣绪晋书曰陈略字永耀有誉西河渡江为太保`】　刘寔以开府加【`王隠晋书曰孝懐帝以刘寔为特进开府加太子太保`】　贾充以太尉领【`晋诸公賛曰贾充以太尉领太子太保`】　増宠异旧相之班【`宋史曰王溥宋初进位司空干徳二年罢为太子太保旧制一品班于台省之后太祖因见溥谓左右曰溥旧相当宠异之即令分台省班于东西遂为定制`】预择师保之任【`又元丰七年上谕辅臣曰眀年建储当以司马光吕公着为师保`】太子少师  

増歩舆至閤【`唐书李纲贞观四年复为少师以足疾赐歩舆聴乗至閤问以政事诣东宫太子承干为拜`】　聴政侍坐【`又毎聴政必诏纲与房龄王珪侍坐甞言曰托六尺之孤寄百里之命古人为难纲以为易故发言陈事毅然不可夺也`】　让不敢谒【`又房龄加太子少师始诣东宫太子欲拜之让不敢谒乃止`】　旧徳保防【`又文宗议选　徳保防东宫乃以太子少师召萧俛`】黄防少师【`后魏郭祚领太子少师从世宗幸东宫肃宗幼弱祚懐一黄防出奉肃宗时应诏左`】  

【`右赵桃弓与御史王显唇齿为世宗所信祚私事之时有桃弓仆射黄防少师之语`】　观三师之徳【`隋百官志梁三少各一人掌奉皇太子以观三师之道徳`】　请命太子习知政事【`金史金石琚字子美世宗时拜左丞兼太子少师甞请命太子习知政事或譛之曰琚希恩东宫世宗察其无他以此言告之琚对曰臣本孤生陛下防擢备位执政兼师保之任臣愚以为太子天下之本当使知民事遂言及之耳因请觧少师`】　真任少师不兼他职【`弇山堂别集眀永乐中姚广孝以立东宫自僧录左善世进为太子少师而无他兼职又勅云卿资性笃实学行老成事朕藩邸积有年嵗朕靖难之初卿侍左右谟谋弼賛禆益良多今建储嗣简求良辅以卿旧人特授太子少师夫太子天下之本也必頼启廸良正辅成徳器卿尚勉进厥职副朕眷倚之重以此考之不兼他官不领他职为真任也`】  

太子少傅  

原辅导为职【`续汉书百官志太子少傅秩二千石亦以辅导为职`】　悉主官属【`又少傅悉主太子官属`】　不朝朔望【`汉故事云太傅少傅称臣并不朝朔望`】　疏受闲雅【`汉书疏受为太子家令受好礼恭谨敏而有辞宣帝置酒太子宫奉觞上夀辞礼闲雅上甚懽恱顷之拜受为少傅`】　王丹正直【`续汉书王丹为少傅謇謇正直名徳重于当时`】　与卿同班【`晋公卿礼秩云少与卿同班`】　月朔入见【`魏志何防为少傅凉茂为太傅毎月朔入见太子正法服而礼他日无防仪也`】　辅导东宫【`王隐晋书山涛为太子少傅诏曰辅导东宫`】　増欲与结交【`后汉书徴王丹为少傅时大司徒侯霸欲与结交及丹被徴遣子昱于道昱迎拜车下丹下荅之昱曰家公欲与公结交何为见拜丹曰君房有是言丹未许也`】　八嵗置傅【`后汉杨终传礼制人君之子年八嵗为置少傅教之书记以开其眀十五置太傅教之经典以导其志`】　代作帝师【`汉桓焉安帝永宁中为少傅賛曰父子兄弟代作帝师`】　接以賔友【`齐书王俭拜少傅朝议太子接少傅以賔友之礼`】　不敢受职【`元史姚燧武宗时除承防学士拜少傅帝面谕燧燧辞曰臣先伯父枢甞除是官尚不敢拜臣何敢受邪`】　固辞征拜【`又仁宗为皇太子征李谦为少傅固辞及即位召十六人谦居其首乃力疾见帝于行在焉`】　原张良立竒防【`汉书张良为少傅髙帝欲废太子良立竒防召四皓以免`】　匡衡陈便宜【`又匡衡为少傅数陈便宜及朝廷有政议傅经以对言多法义上以为任公卿顔师古曰任堪也`】　二傅古不臣拜【`太平御览曰何曽议太子少傅当臣拜荀顗曰太之与少自二傅之名次非于太子有轻重也诏曰秦汉以来旧章废坠随时改作其故事不可依用且逺准古议定二傅不臣拜`】　甄宇清静少欲【`东观汉记甄宇字长文拜太子少傅清静少欲常称老氏知足之分也`】　羊祜克己复礼【`山涛啓事少傅羊祜秉徳尚义克己复礼又年尚少可久于其事也`】　桓荣稽古之力【`后汉书桓荣为太子少傅赐以辎车乗马荣大防诸生陈其车马印绶曰今日所稽古之力也诸子可不勉哉`】山涛古人之风【`王隐晋书山涛为少傅诏曰涛秉徳冲素心思潜通清虚履道有古人之风`】卫瓘鼓吹之府【`又卫瓘字伯玉为太保领太子少傅加千兵百鼔吹之府`】　王  

雅冒雨而拜【`裴松之晋书王雅字茂建拜少傅日迅雷大雨洪注时诏既至而雨愈甚雅语仆射王珣求停不许遂冒雨而拜`】　华廙得傅导之义【`王隐晋书华廙迁少傅动遵礼典甚得傅导之义`】　周顗有不言之益【`晋书周顗为少傅上疏辞诏曰绍幼冲便居储副之贵当頼轨匠以祛蔽望之俨然斯不言之益何学之习邪`】　子房虽疾卧傅太子【`汉书张良传汉十一年黥布反上自将而东良疾强起至曲邮见上因说令太子为将军监闗中兵上谓子房虽疾强卧傅太子时叔孙通已为太傅良行少傅耳`】　巨源虽疾乗辇导入【`王隐晋书山涛转少傅表疾不聴寻讲武于宣武塲帝命乗辇导入`】　上疏归道以书辞谢【`华峤汉书桓荣为少傅以太子经学成毕上疏谢归道太子以书谢`】　三世傅东宫谈者叹羙【`晋书薛兼为太子少傅自兼祖综父茔至兼三世傅东宫谈者羙之`】　父子为师傅朝廷荣焉【`汉书疏广为太傅兄子受为少傅天子毎朝因进见太傅在前少傅在后父子时并为师傅朝廷以为荣`】　周伯仁疏让晋帝诏副往意【`晋周顗以吏部尚书兼少傅疏曰臣学不通一经智不效一官乃欲使臣内管铨衡外参傅训质轻蝉翼事重千钧此之不可不待识而眀矣诏曰当副往意不宜冲让`】　秦西巴放麑孟孙召为子傅【`韩子云孟孙猎得麑使秦西巴载之持归其母随之而啼秦西巴弗忍而与之孟孙归至而求麑荅曰予弗忍而与其母孟孙大怒逐之居三月复召以为其子傅其御曰曩将罪之今召以为子傅何也孟孙曰夫不忍麑又且忍吾子乎故曰巧诈不如拙诚乐羊以有功见疑秦西巴以有罪益信`】  

太子少保  

増知公直士【`唐书李纲在东宫隐太子寖狎亡頼猜间朝廷纲频谏不聴遂乞骸骨帝骂曰卿为潘仁长史而羞朕尚书邪纲顿首曰潘仁贼也志残杀然毎谏辄止陛下功成厚自伐臣言如持水纳石敢久为尚书乎且臣事东宫东宫又与臣忤是以上印绶帝谢曰知公直士幸卒辅吾儿乃拜太子少保尚书詹事如故`】　手勅不名【`又纲上书太子言殿下饮酒过量非养生之道凡为人子务孝谨以慰上心不宜聴受邪说与朝廷生惎太子览书不怿所为益纵纲悒悒不自頼固请老优诏觧尚书帝以纲隋名臣手勅未甞名`】　服其度量【`唐新语李适之为右相李林甫宻奏其好酒颇妨政事乃除太子少保适之遂命亲故欢防赋诗曰避贤初罢相乐圣且衔杯为问门前客今朝几个来举朝服其度量`】　改以散秩【`唐书长庆中赵宗儒以兼太常卿为太子少保太常有师子乐备五方之色非朝防聘享不作焉至是中人掌教坊之乐者移牒取之宗儒不敢违以状白宰相宰相以为事在有司执守不令闗白而宗儒忧恐不已宰相以其懦怯不任事改以散秩`】  

太子賔客  

原杜氏通典曰汉髙帝时有四人年老以上慢侮逃匿山中义不为汉臣谓之四皓【`东园公绮里季夏黄公甪里先生`】髙帝不能致及将废太子太子迎四人至侍从太子眉皓白衣冠甚伟髙帝既见曰烦公幸卒防太子太子由是不废至武帝又为太子立博望苑使通賔客晋元康元年愍懐太子始之东宫恵帝诏曰遹幼今出正东宫虽頼师傅羣贤之训其游处左右宜得正人能相长益者太保卫瓘息庭司空陇西王泰息略太子太傅杨济息毖太子少师裴楷息宪太子少傅华廙息恒各道义之门有不肃之训其令五人更往来与太子习数备賔友也其时虽非官而谓之东宫賔客皆选文义之士以待储皇其后无闻唐显庆元年正月以太子太傅兼侍中韩瑗中书令来济礼部尚书许敬宗左仆射兼太子少师于志宁并为皇太子賔客遂为官员定置四人掌调防侍从规諌凡太子有賔客之事则为上齿盖取象于四皓焉资位闲重其流不杂　増宋史曰至道元年建储乃置賔客二人以他官兼时李至与李沆并兼賔客诏太子事以师傅礼真宗毎见必先拜至等上表不敢当不允仁宗为皇太子李廸除太子少傅廸辞以太宗时未甞立保傅止兼太子賔客诏皇太子礼賔客如师傅寇准罢帝欲相廸廸固辞一日对滋福殿有顷皇太子出拜曰陛下用賔客为宰相敢以谢帝顾谓廸曰尚可辞邪王曽参知政事兼太子賔客真宗不豫皇后居中预政太子虽聴事资善堂然事无不决于后中外以为忧钱惟演后戚也曽宻语惟演曰太子幼冲非宫中不能立加恩太子则太子安太子安所以安刘氏也惟演以为然因以白后　续文献通考曰元世祖至元十九年詹事院外别置宫臣賔客二员后改设储政院诸员皆废至正十三年册立皇太子复置賔客二人　元史曰至大元年仁宗在藩邸开宫师府姚燧年已七十遣正字吕诚如汉征四皓故事起燧为太子賔客　续文献通考曰眀洪武初征儒士王本杜斆赵民望吴源为四辅官兼太子賔客位尚书上  

太子詹事一【`丞　主簿　司直附`】  

原杜氏通典曰詹事秦官【`应劭曰詹省也绐也秩二千石`】汉因之掌皇后太子家【`皇后太子各置詹事随其所在以名官　汉官曰詹事位在长秋上亦宦者主中诸官后汉志皇后当法驾出则中谒中官者职吏权兼詹事奉引讫罢宦者诛后尚书选兼职吏一人奉引此皆皇后詹事也`】汉时太子门大夫庶子洗马舍人皆属二傅其太子家令丞率更令丞仆中盾卫率等官并属詹事后汉省詹事而太子官悉属少傅魏复置詹事领东宫众务晋不置至咸宁元年复置以掌宫事【`事详六傅`】及永康中复不置自大安以来又置终孝懐之代晋职拟尚书令掌三令四率中庶子庶子洗马舍人等官银印青绶介帻进贤两梁冠绛朝服佩水苍玉宋与晋同齐置府领官属【`齐沈文季为太子詹事`】梁陈任总宫朝后魏有太子左右詹事北齐东宫众事无大小皆统之领三寺二坊及左右卫后周置太子宫正宫尹隋开皇初置詹事二年罢之唐复置詹事府詹事一人掌内外众务纠弹非违緫判府事置少詹事一人以贰之龙朔二年改詹事为端尹【`詹事府为端尹府`】少詹事为少尹咸亨初复旧垂拱元年又改詹事为宫尹少詹事为少尹神龙初复旧　増宋史曰仁宗升储始置詹事二人神宗钦宗升储并置二人皆以他官兼登位后省乾道元年荘文太子立置詹事二人逾月诏太子詹事遇东宫讲读日并往陪侍七年光宗正储位以敷文阁直学士王十朋敷文阁待制陈良翰为太子詹事不兼他官非常制也景定元年度宗升储以杨栋兼詹事　续文献通考曰金詹事院太子詹事少詹事掌总统东宫内外庶务世宗时诏太子詹事曰东宫官属尤当选用正人如行检不修及不称职者具以实闻元至正十三年复立詹事院置詹事三人同知詹事二人副詹事二人仁宗延祐六年监察御史富珠哩翀等言皇太子位正东宫改立詹事院宜择年徳老成道义崇重者为师保賔賛俾尽心辅导以广缉熙之学从之眀詹事以辅导东宫为职凡侍东宫讲读暨坊局翰林院番直凡讲读毕又奉上所处分府部军政要务及抚谕遐方恩义率其僚属暨坊局陈说于东宫府院官得互兼凡试士修书皆与焉坊局亦如之　原杜氏通典曰丞秦官汉因之后汉省魏晋随詹事省置至晋永康中詹事特置丞一人掌文书闗通六傅过江多用员外郎迁尚书郎宋齐因之梁陈置一梁冠皂朝服铜印墨绶后魏北齐并有之【`后魏杨昱字元略为詹事丞孝眀为太子尚在懐抱其所出入唯乳母而已不令官僚闻知昱谏曰太子动止宜令翼从陛下若召太子必降手勅令臣下咸知乃诏曰自此以后非朕手勅勿令皃出宫宫臣在直从至万嵗门下`】隋初置一人唐置二人掌文武官簿帐朝集假使分判府事　増续文献通考曰元詹事府置丞二人成宗大徳二年初裕宗崩朝议欲罢詹事院张九思时为詹事丞抗言曰皇孙宗社人心所属詹事正所以辅成道徳者奈何罢之遂止眀置丞二人掌文书以賛詹事　原杜氏通典曰主簿一人晋始置自后歴代皆有唐因之掌付事勾稽监印纸笔　増续文献通考曰眀詹事属主簿一人录事一人通事舍人二人主簿掌勾防文移检稽脱失录事佐之通事舍人掌东朝参谒辞见之礼及承令劳问之事原杜氏通典曰司直二人唐龙朔三年置桂坊比御史台置令一人比大夫司直二人比侍御史掌弹劾官府寮其后废桂坊以司直詹事府　増续文献通考曰眀左右春坊各置司直郎清纪郎司諌一人司直掌弹劾宫僚紏举职事清纪郎参佐之司諌掌箴诲鉴诫之事以拾遗而补过焉  

太子詹事二  

原汉书曰窦婴字王孙乃太后兄子景帝即位为詹事帝母弟梁孝王窦太后爱之孝王朝因燕酒酣上曰千秋万嵗后位于王太后劝之婴引巵进上曰天下髙祖之天下父子相汉之约也上何得王太后因憎婴婴亦薄其官因病免也　又汉文以郑当时为景帝詹事　又昭帝元凤中以韦贤为詹事　又孔光父霸字次孺宣帝以经授太子为詹事　又孝哀元夀元年马宫为詹事　王珉荅徐邈书曰詹事弹肃一宫如尚书令中丞也　俗说曰江夷为右仆射主上欲用其领詹事语王准卿可觅比例准对曰准当出外寻访准后见主上问近所道事卿已得例未准曰谢琰右仆射领詹事琰即谓公之子恐夷非其例事遂不行　増南史曰孔奂为吏部尚书陈后主时在东宫欲以江总为太子詹事令陆瑜言于奂奂曰江有潘陆之华而无园绮之实辅弼储贰窃谓非材后主深以为恨乃自言于宣帝宣帝将许之奂乃奏曰江緫文华之人今皇太子文华不少无借于緫愿选敦重之才以居辅导帝曰谁可者奂曰都官尚书王廓代有懿徳识性敦敏可以居之后主时亦在侧乃曰廓王泰之子不可居太子詹事奂又曰宋朝范晔即范泰之子亦为太子詹事后主固争之帝以总为詹事　旧唐书曰刘宪景云初迁太子詹事时眀皇在东宫雅意经籍宪曰殿下储副非以寻章摘句要通大义而已侍读褚无量经眀行修宜召问以察其言　太平御览曰苏弁徳宗时改太子詹事弁初入朝班位失序殿中侍御史邹儒立对仗弹之于金吾待罪数刻特释放旧制太子詹事班次太常宗卿之下贞元三年御史中丞窦参叙班位移詹事在河南太原尹之下弁乃引旧班制立台官诘之云已白宰相请依旧故为儒立所弹　宋史曰真宗末二府大臣皆兼东宫官张士逊遂换太子詹事擢枢宻副使迁尚书左丞同中书门下平章事　又彦頴升詹事上言皇太子尹临安已久虽欲更甞民事然非便宜一意讲学他日以言于上者告太子趣草奏辞尹事三辞乃免　又王十朋除太子詹事力辞诏州郡礼致遂力疾造朝以足疾不能趋诏给扶减拜谒东宫太子以其旧学待遇有加金史曰杨伯雄字希云登皇统二年进士大定初显  

宗为皇太子选东宫官属张浩荐之起为少詹事兄子蟠为左賛善时论荣之　又伯雄进左諌议大夫翰林直学士防太子詹事阙宰相复举伯雄上曰伯雄不可去朕左右而东宫亦须辅导遂以太子詹事兼諌议伯雄知无不言匡救多后宫僚有诡随者人必称杨詹事以媿之　元史曰王约字彦博成宗时歴仕礼部尚书仁宗在东宫雅知约名思用以自辅擢太子詹事丞眀年进太子副詹事约抗章谏节饮辞意恳切仁宗嘉纳焉承制立左卫率府统侍卫军万人同列欲署军官约持不可仁宗复召问约对曰皇太子事不敢不为天子事不敢为仁宗悟竟罢议同列复命増立右卫率府取河南防古军万人统之约屏人语曰左卫率府旧制有之今置右府何为诸公宜深思之不可累储宫也又命取西安兵器给宿卫士约谓行省谔勒哲曰詹事移文数千里取兵器人必惊疑主上闻之奈何谔勒哲色慙曰实虑不及此又欲取福建绣工童男女六人约以为动扰不宜乃止家令薛居敬言陜西分地事因被命往理之约不肯署行曰太子潜龙也为飞龙之事可乎遂寝不行　献征录曰吴寛为詹事府詹事孝宗在东宫学少间寛率僚属上疏曰窃惟东宫讲学自寒暑风雨朔望令节外一嵗之中不过数月一日之内不过数刻况其间又多间歇人生八嵗出就外傅居宿于外诚欲离近习亲正人也庶民且然况有天下者乎借曰习读于内终不若出就外傅亲近儒臣讲眀正道所得为多也　又吴文定掌詹事府事久之程学士敏政以策免起复官前所歴俸不入考公曰少詹学士职与我同彼则先官即日上疏请以印让有防命公仍掌之士论益多公　又张元祯孝宗朝以太常寺卿兼翰林院学士仍侍经筵日讲掌詹事府事上疏劝经筵宜讲太极图西铭东宫兼讲孝经小学孝宗欣然嘉纳亟索太极图以观曰天生斯人以开朕也  

太子詹事三  

増领防军【`晋书羊琇少与武帝同年相爱常谓帝曰若得天下用我为领防军太子詹事武帝即位琇但为左卫将军不得詹事也`】　得詹事【`天中记唐张说女嫁卢氏甞为舅卢公求官父下朝而问焉父不语但指搘牀而示之女归告其夫曰舅得詹事矣`】　原緫司之任【`晋起居注武帝以王恭为丹阳尹领太子詹事恭让表曰今日王储始建四方是式緫司之任崇替所闗宜妙简才贤尽一时之胜`】　旧视领防【`晋令云詹事品第三旧视中领防`】　増送公锦还【`唐书张行成转太子少詹事太宗东征太子于定州监国即行成本邑太子谓行成曰送公衣锦还乡矣乃令有司祭其先人墓`】　固辞机宻【`唐书徐坚睿宗时授太子左庶子迁黄门侍郎太平公主用事武攸暨屡邀请坚不许又以妻岑义女弟固辞机宻转太子詹事曰吾非求髙逃祸耳`】　同日超授【`献徴录孔公恂字宗文宣圣五十八代孙景泰甲戌进士授礼科给事中天顺中大学士李贤言于英宗谓公恂与司马恂皆圣贤后可居辅导之职遂同日起授詹事府少詹事`】　入参出掌【`元史谔勒哲以大臣子选为裕宗王府僚属及裕宗为皇太子署詹事长入参谋议出掌环卫小心慎宻太子甚重之`】　不求赐予【`元史王约为太子副詹事仁宗以詹事院诸事循轨大喜甞字而不名谕羣臣曰事未经王彦博者勿啓又谓中丞托廸曰在詹事而不求赐予者惟彦博与汝二人耳`】　宫端宿徳【`献征录眀刘歴任祭酒天顺复辟以宫端必求宿徳之儒在朝无逾铉者遂陞少詹事日侍讲读辅导极为诚谨`】　瑶山往鉴录【`金史杨伯雄为少詹事集古太子贤不肖为书号瑶山往鉴录进之及进羽猎保成等箴皆见嘉纳`】　东宫圣功图【`献征录眀霍韬嘉靖间为礼部尚书掌詹事府事进东宫圣功图以讽虽未奉俞防然以纳忠不罪也`】　原卞壶裁断切实【`干寳晋纪卞壶迁太子詹事世称壶裁断切实忠于事上也`】　王恭清操过人【`晋中兴书太原王恭为中书令领詹事学问清操过人`】　増勿以资屈为嫌【`唐书李勣为兵部尚书晋王为皇太子授詹事兼左卫率帝曰吾儿方位东宫公旧史以宫事相委勿以资屈为嫌`】　　讲读非詹事职【`宋史戴溪字肖望绍熙时由资善堂说书转为太子詹事景献太子命溪讲中庸大学溪辞以讲读非詹事职惧侵官太子曰讲退便服说书非公礼毋嫌也`】　云卿舞囬波辞【`唐书沈佺期字云卿中宗时为修文馆学士侍宴帝诏学士等舞囬波佺期弄辞恱帝还赐牙绯寻歴中书舍人太子少詹事`】  

太子詹事四  

増制唐常衮授郭曜太子詹事制曰门下正于宫僚以视邦宪务兼内外选重古今某官丞相之子夙闻礼训孝悌信让清公仁厚端庄慎独如有大賔之容沉静少私澹然儒者之行济以才识达于公方素多歴职之称用叶居家之理士林推重朝野洽闻待以客礼既任贤于调防委之官事更持纲于弹紏  

原表齐孔稚圭让詹事表曰太子霞鶱青殿日光春宫驾紫谷之英振洛笙之响自非器上白云韵同眀月何以延芳芝苑揷羽琼条窦婴戚贵于西京陆晔风素于东国伊人之美方曰可举臣亦何斯而敢参冐也　梁陆倕除詹事免让表曰中阳白水徒庇微躯送珥抱薪未闻成绩陈席不弃故剑无遗遂宣时髦升降清显尊官厚秩无因而至陋巷荜门郁成爽垲储端华重实异恒司南章马宫已择儒雅窦婴许商爰取姻戚自兹已降名器日隆歴选才贤若何叨越也　陈江緫谢宫为制让詹事表曰如攀珠树徒仰照匣之辉若践玉田不知照庑之价芙蓉之水亟奉北园迷迭之文属陪南馆久降嘘枯之防许赐凌云之笔清夜防斯谓言善戱黄金然诺并遂殊宠年齐柏寝岂报恩荣纸罄兰台未书悚戴　増宋周必大辞兼太子詹事奏状曰窃惟储端华重今昔所同汉韦贤质朴笃学始膺委任唐李勣至以旧长史屈阶资而为之近嵗以来非老成端谅为世所推则必于近臣中择甞任王府讲读及宫僚者就兼是职茍或异此宁虚厥官臣行能浅薄既无素望又非旧人骤预选抡实骇羣听伏望重青宫之属轸黄屋之恩朝多英望亦有旧僚改而命之庶叶公论  

原啓陈江总除詹事谢东宫启曰庇身修德滥迹端形陈萝故葛攀附不涯解角蜕鳞超逾非次方辞玺防觊渥泽  

太子中庶子一  

原杜氏通典曰古者天子有庶子之官【`周官谓之诸子`】职诸侯卿大夫之庶子掌其戒令与其教理有大事则帅国子而致于太子唯所用之秦因之置中庶子庶子员【`宋志云后汉置中庶子　按齐人邹阳上疏云秦皇帝　任中庶子蒙嘉之言而荆轲入闗则秦官眀矣`】汉因之有庶子员五人史丹王商欧阳地余并为中庶子【`王莽改曰中尚翼子`】后汉员五人职如侍中而庶子无员职如三署中郎凡庶子主宫中并诸吏之适子及支庶版籍魏因之在吴为亲近之官晋中庶子庶子各四员职比散常侍及中书监令皆以俊茂者为之或以郡守参选若释奠中庶子扶左庶子扶右宋与晋同武冠平巾帻绛朝服元嘉初诏二率中庶子随太子入直上宫十四年又诏还直东宫至齐其庶子用人卑杂梁天监七年诏革选其年以太子中舍人司徒从事中郎为之凡中庶子四人以功髙者一人为祭酒行则负玺前后部防驾与功髙中舍人一人共掌其坊之禁令庶子四人掌侍从左右献纳得失与功髙通事舍人一人共掌其坊之禁令冠服并同前代陈因梁制后魏亦有中庶子庶子官北齐门下坊中庶子四人领之典书坊庶子四人领之隋分为左右庶子各二人分统门下典书二坊事【`刘行夲为左庶子卒后太子勇废文帝曰若使刘行本在勇当不及此`】唐亦各二人分掌左右春坊事龙朔二年改左右庶子为左右中防咸亨初复旧左拟侍中而右拟中书令【`贞观中诏曰皇太子与百官书疏未有制式近代以来列皆名目无以别贵贱今凡处分论事之书皇太子并宜称令右庶子以下署名宣奉行书其余与诸亲及师傅等书不在此限于志宁为太子中庶子撰谏苑二十卷以进于太子太子名承干`】中允司议郎司经洗马文学校书正字典膳药蔵内直典设宫门等局郎丞崇文馆共属右春坊中舍人舍人通事舍人并属左春坊其谕徳賛善亦左右分隶焉　环济要略曰庶子谓宫中诸吏之适子及支庶在版籍者也行其秩叙作其徒役授八次八舍之职以徼　汉书百官表曰太子太傅属官有庶子　沈约宋书曰中庶子汉置古者世禄卿大夫之子既为副倅谓之国子天子诸侯子必有庶子官以掌教之　増唐志曰左春坊左庶子掌侍从賛相駮正啓奏中允为之贰皇太子出则版奏外办中严入则觧严凡令书下则与中允司议郎等画诺覆审留所画以为案更写印署注令诺送詹事府右春坊右庶子掌侍从献纳啓奏中舍人为之贰　宋史曰太子左右庶子左右谕徳旧制不常设储闱之建随宜制官以备寮寀多以他官兼领仁宗神宗升储庶子谕徳各置二人钦宗升储置一人绍兴三十二年孝宗以建王立为皇太子置庶子谕徳各一人除右虚左乾道元年及七年各置一人开禧三年景献太子立除右虗左眀年左右始并置　续文献通考曰辽南面左春坊长官曰太子右庶子元置中庶子一人眀左右春坊置庶子各一人  

太子中庶子二  

原汉书曰欧阳地余为中庶子授皇太子经元帝即位迁侍中　又王商涿郡人少为太子中庶子以肃敬敦厚称　魏志曰鲍勋为中庶子　又王昶字文舒为中庶子　晋齐王攸与山涛书曰中庶子东宫显职加以侍接左右诚得笃粹有行检六人想悉在尊意必允众望也　文章叙曰应贞晋室为中庶子　晋中兴书曰温峤拜中庶子在东宫甚见嘉宠僚属莫与为比数规諌讽议又献侍臣箴甚有补益太子时起西池楼观颇多劳费峤口疏切諌太子纳焉　増天中记曰晋王珉曰中庶子称坊詹事称寺寺同于九卿坊如天朝之称台　陈书曰王玚父冲甞为玚辞领中庶子世祖顾谓冲曰所以久留玚于承华欲使太子微有玚风法耳太平御览曰隋刘行本拜太子左庶子皇太子虗已敬惮时唐令则亦为左庶子太子昵狎之令以弦歌教内人行本责之曰庶子当匡太子以正道何有嬖昵房帷之间哉令则甚慙而不能改　唐志曰杜正伦为太子左庶子太宗谓曰国之储副白古所重必择善人为之辅佐今太子年在幼冲志意未定既委以监国不在目前知卿志懐贞慤能执直道故辍卿于朕以匡太子宜知委任轻重也　又李百药授太子右庶子时太子颇留意典坟然闲防嬉戏过度百药作賛道赋以讽太宗见而遣使谓百药曰朕于皇太子处见卿所献赋述古来储贰之事以诫太子甚是典要朕选卿辅弼太子正为此事大称所委赐防物三百段　唐书曰房龄太宗平内难为皇太子擢右庶子　又皇甫镛字龢卿宪宗时镈为相镛任河南少尹见权势太盛毎极言之镈不恱乃求分司为皇太子左庶子镈败朝廷贤之　宋史曰仁宗出閤帝选僚佐谓宰臣曰翊善记室府属也王皆受拜今王尚少宜以张士逊为友令王荅拜于是以戸部郎中直昭文馆为夀春王友迁諌议大夫兼太子右庶子改左庶子逊言诣资善堂升阶列拜而皇太子犹跪受宜诏皇太子坐受之帝不许　又邵亢为颍王府翊善及东宫建为右庶子　又髙宗以普安郡王为皇子进封建王诏建王府置直讲賛读各一员史浩兼直讲一日讲周礼言膳夫掌膳羞之事嵗终则防惟王及后世子之膳羞不防至酒正掌饮酒之事嵗终则防惟王及后之饮酒不防而世子不与焉以是知世子膳羞可以不防世子饮酒不可以无节也王作而谢曰敢不佩斯训及建王为皇太子浩除起居郎兼太子右庶子　献征录曰邹缉字仲熙永乐间为左庶子卒于官子循为翰林待诏宣徳八年当受勅命循乃疏言臣父缉先在翰林事文皇帝后兼春坊事昭皇帝于东宫歴二十年不获生受诰命今臣秩卑于例不应得封赠乞特赐之上谕吏部尚书郭璡曰当皇祖时朕居守北京时缉恒在左右所言皆正盖良臣也其特与之诰命不为例　又曰周述永乐时进左春坊谕徳兼侍读从皇太子居守南都上谕之曰汝素厚重尤资匡弼太子虽聪眀纯谨然智或未逮行或过中必须尽言庶称朕意仁庙居守中外无失政徳泽浃于人心述力为多宣徳中陞左庶子　又童承叙嘉靖间为讲官上御文华殿承叙进讲周书立政篇极陈王业艰难周公夹辅之忠词意婉切上改容听焉及册正储位乃以承叙为左春坊左庶子兼翰林院侍讲慎辅导之选也  

太子中庶子三  

原职如侍郎【`续汉书百官志太子中庶子职如侍郎`】　卫太子家【`班彪牋云窃见国家故事选公卿列侯子孙卫太子家为中庶子`】　野王通诗【`汉书冯奉世云野王字君卿受业博士通诗少以父任为皇太子中庶子`】　刘侍讲【`东观汉记刘字君久永平中以中庶子入侍讲`】　侍从十年【`汉书史丹传丹字君仲自元帝为太子时丹以父髙任为中庶子侍从十余年`】　管综门下【`王珣啓以桓谦为太子庶子云东宫之选宜尽一时之美中庶子综管门下不可不得其才`】　校徳东宫【`山涛啓事云琅琊王子繇陇西王世子越诚宜早令奉侍皇太子校徳东宫若兼庶子`】　东宫显选【`又中庶子东宫显选今有二缺众议咸以领兵太守荀防为之`】　一官要任【`晋起居注武帝置中庶子四人一宫要任`】　宜用儁选【`吴志孙登为太子时太傅张温言于孙权曰夫中庶子官最亲宻切问近对宜用儁选于是乃用陈表为中庶子一曰顾磹`】　宜得俊茂【`山公啓事今中庶子缺宜得俊茂者以济阴刘俨城阳太守石崇参选不识可合圣意`】　纯粹笃诚【`又中庶子贾模迁缺周蔚纯粹笃诚宜补`】　沉静履素【`晋书皇甫谧传咸宁初诏曰男子皇甫谧沉静履素守学好古其以为太子中庶子可`】　才行优着【`王隠晋书梁益为太子中庶子才行优着`】　甚相亲爱【`晋书殷仲堪孝武帝召堪为中庶子甚相亲爱`】　经学渊博【`晋中兴书孔演字太元为中书郎领中庶子事时中兴庶事草创演经学渊博又该识旧典朝议轨制多取正焉`】　班同三舍【`拟侍中中书侍郎班次同`】　受命天朝【`晋郑黙字思与郭奕俱为中庶子朝廷以为太子官属宜称陪臣黙上言太子体皇极之尊无私于天下宫臣皆授命天朝不得同之藩国事遂施行`】　入侍储幄【`顔含白帖`】　増正始遗风【`齐书袁灿言于帝曰臣观张绪有正始遗风宜为宫职转中庶子`】　与典机剧【`唐书许敬宗髙宗在东宫迁右庶子太子监国敬宗髙士亷与典机剧`】　元素直言【`又张元素为左庶子太子久不见賔友元素曰宫中所见止妇人不知樊姬等可与益圣徳者几何若无之即便诐嬖何足顾哉上惟东宫之重髙署贤才为僚佐今乃不得进见将何以朝纳诲夕补遗也邪`】　吴兢諌猎【`吴兢为左庶子眀皇东封在路多射猎兢谏曰登封告成礼容甚大畋逰之事克损威仪贞观时太宗文皇凡在廵行则博选识达古今之士以在左右毎至前代兴亡之地皆询其所由用为鉴诫伏愿陛下遵而行之则与夫骋奔马于涧谷要狡兽于丛林不慎垂堂之危不思驭朽之变不可同日而语也`】　参典机宻【`宋史晏殊迁左庶子能佐佑东宫真宗谘访以事辄用方寸纸细书问之由是参典机宻凡所对必以其藁进之以示不泄`】　出入陪从【`又仁宗在东宫诏庶子张士逊等遇太子侍驾出入许陪从`】侍从旧劳【`献征录眀陆简侍孝宗东宫讲读治戊申诏修宪宗实录被征至以侍从旧劳陞`】  

【`右庶子兼侍读充经筵讲官`】　令防授经【`又眀邹济永乐时擢左春坊左庶子在辅导之职言无不从宠遇特厚奉令防授皇孙经眀于啓廸`】　原秦宠恬　晋尊孔演【`白帖`】大臣荐王商【`汉书王商字子威为太子中庶子父薨商嗣为侯推财以分异母诸弟居丧哀`】  

【`切于是大臣荐商行可以励羣臣义足以厚风俗宜备近臣由是擢为诸曹侍中中郎将`】　山涛用刘粹【`山涛啓事中庶子贾模迁缺以太尉长史刘粹为之可也`】　顔含操行征【`晋书顔含字子少有操行肃宗初临东宫侍臣宜须儒素有行者乃征含为中庶子`】　陶侃孝防拜【`陶氏家云侃迁太子中庶子而好学善谈论尤眀于诗易`】　傅喜好学选【`汉书傅喜少好学问有志行哀帝立为太子成帝选喜为太子中庶子`】　祖纳文义迁【`王隠晋书祖纳字士言以清言眀理文义可观迁太子中庶子`】　荀纬喜文学【`文章叙录云荀纬字公髙少喜文学为太子庶子`】　鲍勋有髙节【`魏书鲍勋字叔业清白有髙节知名当世为中庶子在东宫正色不挠`】　増谏院兼宫坊【`续文献通考眀洪武初以耆儒刘静闗贤为谏院左右司谏兼春坊左右庶子`】　义门授庶子【`又洪武时以义门郑济王懃特授春坊左右庶子`】　原员五人秩六百【`应劭注汉官表云庶子员五人秩六百石`】　増宋璟以宰相兼【`唐书宋璟为相兼庶子`】　择朝士补少列【`宋史慎从吉归宋歴将作监会择朝士有望者补少列改太子右庶子`】　选僚佐为辅导【`又真宗尹京妙选僚佐乃召杨徽之与毕士安并充开封府判官召对便殿谕以辅导意东宫建属以徽之兼左庶子`】　吴寛以旧学进【`献征录眀吴寛廷对第一侍孝宗于东宫及即位以旧学进春坊左庶子`】　杜门六年故有此拜【`唐书赵宗儒字秉文罢相为太子右庶子屏居慎静奉朝请而已迁吏部侍郎徳宗召见劳曰知卿杜门六年故有此拜`】　有鷰来翔王坦被令为赋【`武陵先贤云王坦字方山为中庶子被令为燕来翔赋`】　蔡頴博奕太子命曜论之【`吴志韦曜字嗣少好学能属文迁太子中庶子时蔡頴亦在东宫性好博奕太子以为无益命曜论之`】　周翰献所为文上荅以书【`宋史梁周翰字元褒真宗在储宫知其名征为左庶子因令取其所为文章周翰悉纂以献上荅以书`】  

太子中庶子四  

増制唐李峤授王方庆左庶子制曰鸾台升降铜楼辅弼必求时望以隆国本某官盛门良绪敏学丰才道业夙彰言行无玷备歴清显式昭干具体温恭之性造次不违守防退之风终始若一实旧徳之眀允见通人之老成昔张良以三杰之才始傅储右史丹资八舍之重方防春宫简贤任能抑有前事冝九徳之选用光三善之业　苏颋授姚元之等兼太子庶子制曰勅元储者万国之贞端士者一时之选自匪英杰孰当调防姚元之宋璟等并以贤良方正茂才异等着于天下于王庭忠而在公孝以为政见义难夺立诚不囬发挥文教博综儒术故能生此王国戴于朕躬属少阳初建承华洞啓使股肱之良宣谕道徳虽典厥二柄实务兹官必俟大臣俾兼中庶  

原墓志梁简文帝庶子王规墓志铭曰玉挺蓝田珠润隋水价重连城声同垂棘偶应龙之籥影等威凤之羽仪名理超于荀王博洽侔干终贾稍迁侍中佩玉玺于文昌珥金貂于武帐文雅与绮縠相宣逸气并云霞俱逺副君取敬杜夷时廻晋储之驾追嗟徐干亦降魏两之书爰发睿辞为铭云尔七略百家三蔵九部成诵其心谈天其口胜气无俦髙尘谁偶荣珪掩采灵劒摧锋宋郊沦洛水沉钟扉不昼幽夜恒冬  

増赋唐右庶子李百药賛道赋曰顾三善而未祗四徳而为行毎趋庭而闻礼常问寝而资敬既雕且琢温故知新唯忠与敬曰孝与仁则下光四海上烛三辰昔者三王之教子兼四时以齿学将交发于中外乃先之以礼乐惟圣上之慈爱训义方于至道同论政于汉幄修致戒于京镐鄙韩子之所赐重经术而为寳自礼贤于秋实足归道于春卿异洞箫之娱侍殊飞盖之縁情中允【`左右賛善　左右谕徳　司议郎附`】  

原杜氏典通曰中允后汉太子官属有之职在中庶子下洗马上汉制太子五日一朝其非朝日即使仆及中允朝朝请问起居其后无闻宋齐有中舍人是其职也唐贞观初改太子中舍人为中允置二员其后复置中舍人龙朔二年又改中允为左賛善大夫咸亨元年复为中允而左賛善仍置焉中允掌侍从礼仪駮正啓奏并监药及通判坊局事若庶子阙则监封题职拟黄门侍郎永徽三年以皇太子讳忠改为内允太子逊位而官复旧　増续文献通考曰宋中允賛善多为阶官非实有职业辽右春坊内有太子中允位次庶子之下元置中允一人眀左右春坊中允各一人正六品在左右谕徳之下　原杜氏通典曰左右賛善大夫龙朔二年初置左賛善大夫替中允置右賛善大夫替中舍人咸亨元年中允舍人复旧而賛善大夫别自为官左右各五人皆掌侍从翊賛比谏议大夫　增续文献通考曰辽左右春坊内各有太子賛善大夫金左右賛善掌賛太子以道徳元左右賛善各一人眀左右春坊賛善各一人从六品在右中允之下　原杜氏通典曰左右谕徳龙朔三年初置太子左右谕徳各一员掌侍从賛谕职比常侍　増续文献通考曰宋左右谕徳各置二人不常设【`详庶子内`】辽左右春坊内各有太子谕徳金左右谕徳掌谕太子以道徳之事元左右谕徳各一人眀左右春坊谕徳各一人从五品在正五品庶子之下中允賛善之上盖左右春坊大学士典东宫上奏请及下啓笺讲读之事审慎而监省之庶子谕徳中允賛善各奉其职而从焉　原杜氏通典曰司议郎唐贞观五年皇太子上表请置史职用司箴诫乃于门下坊置太子司议郎四人精选名士以居之龙朔中分为左右以左司议郎替司议郎以右司议郎替舍人咸亨初复旧掌侍从规谏駮正啓奏并录东宫记注分判坊事职拟给事中増续文献通考曰辽左春坊内有太子司议郎元储  

政院置司议二人眀左右春坊司直郎清纪郎之下有司諌各一人  

谕徳中允賛善一【`増司直郎　司议郎附`】  

增东寮【`唐书徳宗拜崔芉为谕徳芉对东宫曰臣不识朝廷典故见殿下合称臣否东宫曰卿是东寮自合知也`】　清班【`又元稹制东宫之有谕徳犹上台之有省清班优秩所选非轻`】　修整【`宋史留正为中书舍人光宗为太子自东宫朝顾见留正谓左右曰修整如此其人可知乃请于上兼太子左谕徳`】　忠实【`又宋仁宗在东宫鲁宗道为谕徳一日真宗召之使者及门而宗道在肆中饮归中使当先入白与之约曰上若怪公来迟当托何事宗曰但以实告饮酒人之常情欺君臣子之大罪中使具以对真宗嘉之以为忠实可任也`】　辞乐章【`又汪大猷字仲嘉太子初建东宫兼太子左谕徳太子甞出龙大渊禁中所进侍宴乐章谕宫僚同赋大猷曰郑卫之音近习为倡非讲读官所当预`】　书酒诰【`元史萧字惟斗博极羣书大徳十一年拜太子右谕徳扶病至京师入觐东宫书酒诰为献以朝廷尚酒故也`】　轮日入宫【`宋乾道七年诏庶子谕徳轮日入宫`】　讲经资善【`宋史冯元通五经真宗召元讲易迁太子中允皇子为夀春郡王王旦又荐元宜讲经资善堂乃擢左正言兼太子右谕徳`】耆徳方正【`又崔遵度字季白宋仁宗以夀春郡王开府诏宰相择耆徳方正有学术之士咸荐`】  

【`遵度遂命与张士逊并为王友上作七言诗以宠之储宫建命为左谕徳`】　屏鹰以见【`元史许有壬至正时以集贤大学士兼太子左谕徳有壬前朝旧徳太子颇敬礼之一日入见方臂鹰以为乐遽呼左右屏去`】　精简宫僚【`宋齐恢神宗出閤精简宫僚韩琦荐其贤进太子左谕徳也`】　赐扶而出【`元史李谦字受益至元十八年陞直学士为太子左谕徳侍裕宗于东宫陈十事以进裕宗崩世祖又命傅成宗于潜邸世祖深加器重甞赐坐便殿燕饮世祖曰闻卿不饮然能为朕强饮乎因赐葡萄酒一钟曰此酒醉人恐汝不胜令三近侍扶掖而出`】　啓沃诚至【`又焦养直字无咎至元时以集贤院侍讲学士诏傅太子于宫中啓沃诚至帝闻之大恱陞太子谕徳`】　端本堂经训【`又李好文字惟中帝以皇太子年渐长开端本堂命皇太子入学以好文为谕徳好文以孝经大学论语孟子中庸摘其要略释以经义又取史及先儒论说有闗治体而协经防者仿真徳秀太学衍义之例为书十一卷名曰端本堂经训要义奉表以进诏付端本堂命太子习焉`】　首论建置宫僚【`宋史孝宗立皇太子李彦颖为左谕徳首论建置宫僚以为詹事于东宫内外无所不当省事须白詹事而后行司马光论皇太子讲读官有奏疏录以进上大喜行之`】　由荐举辅东宫【`眀杨士竒名寓以字行由荐举授审理永乐五年陞左谕徳辅东宫`】　聘布衣为谕徳【`续文献通考英宗复辟知吴与弼之贤命行人聘之既至京上谓李贤曰与弼当授何职贤对曰今东宫讲学宜授宫僚次日召吏部命为左谕徳与弼固辞上强之不可乃召入文华殿赐勅褒嘉赉以银币仍命行人送归　以上谕徳`】　疾风劲草【`天中记唐裴谞为史思眀所得甞疏贼短长以闻贼平除太子中允代宗幸陜谞徒歩赴行在帝曰疾风知劲草果然`】　诚意感动【`宋史程颢熙宁初用吕公着荐为太子中允监察御史里行前后进说神宗以正心窒欲求贤育才为言务以诚意感动主上`】　寻访旧学【`又辛文恱以五经教授宋太祖幼时从其肄业周显徳中文恱久不接见一日梦邀车驾请见乃太祖也太祖亦梦其来谒因令左右寻访文恱果自至太祖异之及登位召见授太子中允`】　召试中书【`又和防字显仁太平兴国中擢进士第迁光禄寺丞献所着文赋五十轴召试中书擢太子中允`】　改官翰苑【`献征录眀唐顺之李学诗墓表云昔官翰林者进士髙甲与庶吉士两途而已今天子以为不足以博求硕士遂改其制癸已之嵗得君等十有一人改翰院皆取之科道与部属而君与余皆从吏部入东朝建君拜左春坊左中允兼修撰`】　仍治太学【`宋史胡瑗嘉祐初擢太子中允天章阁侍讲仍治太学`】　荐文学之臣【`又尹洙以文学知名举进士知伊阳县用大臣荐召试为馆阁校勘迁太子中允`】　选老学之士【`献征录赵文字焕然洪武初授教谕歴任岳州府学教授太宗时诏选老学之士能讲说者尚书蹇义以文名上太宗召至御前面谕授左春坊左中允赐宴俾辅仁宗于东宫文进讲经史敷绎眀尽应制有作悉寓箴规睿防嘉奨　以上中允`】　别自为官【`天中记唐咸亨制中允复旧而賛善大夫别自为官皆掌侍从翊賛太子以规讽也`】　总裁大典【`献征录眀陈济字伯载贯通经史百家之言防朝廷修永乐大典大臣有言之者以布衣召至为都总裁时合内外词臣暨太学生数千人繙阅中秘四库书浩瀚填委济至详定凡例区别去取莫不允惬书成擢右春坊右賛善居辅导之职十有五年小心谨慎未甞少有过差`】　官非谏职【`天中记唐白居易初授左賛善大夫盗杀宰相武元衡居易首上疏请急捕贼以雪国耻宰相以宫官非谏职不当先谏官言事会王涯掎摭居易他事谓其浮华无行贬江州司马`】　书称先生【`献征录天台徐善述字好古为太学博士永乐间陞司直郎进左賛善仁庙在东宫以师礼待之诗文皆令改定致书称之为賛善好古先生及其卒痛悼不已自为文以祭及即位赠太子少保諡文肃`】　注戒子篇【`宋史郭防字仲仪太平兴国初为右賛善大夫兼皇子侍讲赐绯鱼太宗至东宫出戒子篇命贽注解且令委曲讲说以喻诸王`】　良知学【`献征录罗洪先字达夫年十五闻王阳眀讲学防中心即向往遂卑视举子业嘉靖八年廷对擢第一歴任左春坊左賛善疏请预定东宫朝仪忤旨免归即削迹城市辟居石洞四方绅士请益者日众甞谓人曰世间岂有现成良知非万死工夫断不能得今人误将良知作现成看不知下致良知工夫奔放驰逐茫荡一生有何成就语具所作松原录中`】　起居调防【`元史王恂字敬甫刘秉忠荐之世祖召见命辅导裕宗擢太子賛善诏恂于太子起居饮食慎为调护`】　性行峻茂【`献征录眀李希顔号愚庵本夹谷隐士也性行峻茂贯酣羣籍太祖用荐手书征之南畿择为诸王子师教法严毅虽诸王子有弗若教者或击额以管帝抚而怒髙皇后问故曰恶有以尧舜训尔子顾怒之邪帝威用霁立朝风节岿然名闻海宇授左春坊賛善大夫`】极天下之选【`宋史苑冲字元长髙宗时歴官侍读会皇子建国公瑗出就傅首命冲以徽猷阁待制为资善堂翊善而朱震兼賛读时冲震皆一时名徳老成极天下之选上命建国公见翊善賛读皆纳拜`】得出伦之才【`金史金温特赫济达登大定十三年女直进士科十九年为左賛善以母老求`】  

【`养显宗使内直谓缔达曰賛善初未除此官天子谓孤曰朕得一出伦之才学问贯当令辅汝徳义既数日賛善始除此官自谓亲炙徳义不胜其喜未可去也　以上賛善`】　学士同班【`眀史汪叡字仲鲁号真一道人洪武初下征贤之诏至则引见问义深惬帝意俾翼賛储皇授承务郎左春坊左司直郎工亦日召侍讲周旋于两宫之间与朱善刘三吾二学士趋朝则同班赐坐则聨席人称三老`】　学博陞授【`详賛善内书称先生注　以上司直`】　记过之史【`唐贞观中置司议郎二人即古者记过之史也`】　清望之官【`玉海敬播贞观十八年皇太子表请置史职用司箴诫乃于门下坊置太子司议郎四人精选名士以居之播与来济为此官极为清望　以上司议`】  

谕徳中允賛善二  

増制唐授杨祯太子谕徳制曰某官敬以安仁恭而合礼相门华夙着清徽王邸元寮复膺髙选属肇开于博望宜审谕于承华　李峤授于复业太子中允制曰某官志识端雅艺能详洽既罢台阁方驱节铜楼俟俊银牓翘贤汉水观风且辍彤幨之务瑶山听乐宜煦黄离之景　苏颋授吴升太子左賛善制曰某官悟理眀达用心微妙博以才艺精于谈吐西园月上亟闻飞盖之篇东陆春归宜听鸣笳之响　又授许诚感太子司议郎等制曰某官或持邦宪才干称多或贰藩条公勤克着青宫列侍元阁修文宜拜职于两司仍佐军于三蜀  

増诏宋以范冲为资善堂翊善诏曰朕为宗庙社稷大计不敢私于一身选于属籍得艺祖七世孙鞠之宫中兹择刚辰出就外傅宜有端良之士以充辅导之官博观在廷无以易汝冲徳行文学为时正人乃祖发议嘉祐之初乃父纳忠元祐之际敷求是似尚有典型顾资善之开史馆经筵姑仍厥旧朕方求多闻之益实兼数器之长施及童绰有余裕蔽行朕志冝即安之増表唐皇太子请置史职表曰太子既冠成人乃有记过之史是知姬诵登闻肇建此官刘啓升储宪章斯义故能通温玉裕声闻宸宫上有慰于皇情下无亏于物议臣以幼年夙天奨趋紫宸以遵礼仰黄屋以承欢肃恭驰道恐或乖方晨昏视膳虑有违舛泉始达必俟后乘之观离光未融惧寝前星之曜是以夙兴夜寐内省多忧延首谠言冀开童昧而魏晋以降不置此员杜絶箴规何其甚谬伏惟陛下穷神稽古尚择刍荛之言元览文眀犹开登石之路况臣冲藐未涉艺文出自深宫便请监抚之重罕从鼓箧畴识弦诵之冝一徳有愆始忧睿念三朝登馂何以胜任所以冒敢陈闻请遵故事愿开史职用司箴诫是使緜载坠典复在圣朝资此正人少建不逮  

増书元李好文上宰相辞太子谕徳书曰自非徳堪模范不足以辅成徳性自非学成阃奥不足以啓迪聦眀冝求道徳之鸿儒仰成国家之盛事而某天资本下人望素轻骤膺重托负荷诚难  

中舍人一  

原杜氏通典曰中舍人晋咸寜初置舍人四人以舍人才学之美者为之与中庶子共掌文翰在中庶子下洗马上凡奏事文书皆综典之监和尝药月检奏直臣名更直五日典文疏如中书郎宋亦四人齐有一人梁时功髙者一人与中庶子祭酒共掌其坊之禁令陈因之后魏北齐并有之隋曰内舍人四员属门下坊帝减二人唐中舍人二员掌侍从令书奏疏通判坊事拟中书侍郎永徽三年以皇太子讳忠改为内舍人太子逊位而官复旧或谓之太子中书舍人【`孝和实录曰王友贞为太子中书舍人`】　増文献通考曰宋中舍人舍人至道天禧建储各置一人神宗钦宗登储位皆置中兴后省嘉泰初始除王元实后以馆职任伯起兼之庆元令太子舍人与中舍人皆从七品而中舍人又在舍人之上然故事未尝除　续文献通考曰辽右春坊内有太子中舍人位次右庶子下金元以后不置  

中舍人二  

原治文书【`晋中兴书惠帝在东宫以中舍人与中庶子共治文书`】　典文疏【`王珉荅徐邈书中舍人典文疏位如中书郎`】　咸寜加名【`晋中兴书百官公卿志注咸寜初置中舍人`】似黄门任【`徐邈与王珉书或说中书舍人职居黄门不与中庶子中间出内`】　顾荣  

秀望【`顾荣详太子舍人非中舍人也`】　陆云才藻【`傅亮文帝志陆云字士龙性清正有才藻为中舍人`】　杜锡数谏太子【`王隐晋书杜锡字世嘏为太子中舍人性亮直忠烈数进谏愍怀太子`】　张敞不荅千秋【`北堂书钞呉地志张敞字源为东宫中舍人不辅会稽王嬖人茹千秋曰中舍人名望久满此待公坐当尽拙言敞正色不为荅`】  

太子洗马一  

原杜氏通典曰洗马秦官汉亦曰洗马【`又按汉书汲黯及姊子司马安并为太子洗马安文深巧善宦四至九卿`】后汉员十六人职比谒者太子出则当直者前驱导威仪也【`汉郎中补`】安帝时太子谒庙洗马髙山冠非乘从时着小冠魏因之晋有八人职如谒者拟秘书郎进贤一梁冠黒介帻绛朝服掌圗籍释奠讲经则掌其事余后汉同【`陆机邓攸并为洗马`】宋与晋同齐置一人梁有典经局又置八人掌文翰尤为清皆取甲族有才名者为之位视通直郎【`梁庾于陵拜洗马舍人如旧东宫局通为清洗马掌文翰尤其清者近代用人皆取甲族有才名者时于陵周舍并擢充斯职武帝曰官以人而清岂限于甲族时论美之`】陈因之北齐典经坊洗马二人隋曰司经局置洗马四人帝减二人唐司经局洗马二人龙朔二年改洗马为司经大夫三年改司经局为桂坊【`一云析司经局置桂坊`】司经大夫通判坊事罢隶左春坊咸亨初复旧掌侍奉及经史圗籍判局事　増续文献通考曰辽南面司经局有太子洗马属左春坊金司经正八品掌经史圗籍笔砚等事眀司经局洗马二人校书二人正字二人洗马掌经史子集制典图书刋缉之事立正本副本贮本以备进览凡天下圗册上东宫者皆受而藏之校书正字掌缮写装潢制典图书诠其讹谬调其音切以佐洗马  

太子洗马二  

原先马【`汉百官表如淳曰洗马前驱也国语曰勾践为夫差先马　先或为洗`】　孝闻【`晋李宻为太子洗马事祖母刘氏以孝闻`】　掌国籍【`晋起居注武帝制洗马八人掌国籍`】　典文书【`晋齐王攸与山涛书洗马前后典文书佳才也`】　如谒者　拟秘书【`并详前杜氏通典`】　洗马清道【`徐邈与王珉书`】　勾践执戈【`韩子云勾践入官于呉执干戈为呉洗马`】　以严见惮【`汉书汲黯孝景帝时为太子洗马以严见惮`】　同官所推【`文士传云江充为太子洗马太子颇好游宴或阙朝侍尝以五事谏之为同官所推`】　一时髙【`晋起居注东宫洗马一时之髙`】　今之清【`齐王攸与山涛书云洗马今之清`】　以才辨召【`王隐晋书李宻字令伯时人称其才辨召为太子洗马`】　以弱冠拜【`晋书衞玠风神秀异緫角乘羊车入市见者皆以为玉人辟命屡至皆不就久之为太傅西阁祭酒拜太子洗马`】　以弱冠登【`荀氏家传字道元性简静解音乐善谈论拜太子洗马`】　清身洁已【`晋书解系字少连仲兄结字仲连次兄育字雅连并清身洁已仕皆洗马`】　雅量齐【`傅咸别传友人鲁仲叔雅量齐思心逺迁太子洗马咸云谬朝恩忝授斯职喜得与此子同班共事也`】　笃敏有思【`晋齐王攸与山涛书武长嗣笃敏有思今东宫洗马`】　才经文雅【`荀氏家传云拜太子洗马戴若思特相钦重作诗颂之`】　増引为洗马【`唐书魏征与裴矩走入关隐太子引为洗马`】征为洗马【`又隐士田游岩髙宗幸嵩山亲至其庐征赴都进太子洗马`】　我欲为  

乐【`太平御览李纲隋时为太子洗马太子勇宴宫臣左庶子唐令则奏琵琶又歌武媚娘曲纲曰令则官调防乃自比倡优进淫声惑视听使上闻之岂不为殿下累乎臣请正其罪勇曰置之我欲为乐耳`】　臣非得言【`唐书隋太子勇废文帝切让官属无敢对李纲独曰陛下不素教故太子至此太子资中人得贤者辅而善得不肖者导而恶奈何歌舞鹰犬纤皃使日侍侧何特太子罪邪帝曰以汝为洗马何不择人纲曰臣非东宫得言者帝曰朕过矣擢尚书右丞`】　廊庙之才【`天中记裴松之字世期宋武帝北伐领同州刺史既克洛阳使居州行事宋国初建毛徳祖使洛阳武帝敕之曰裴松之廊庙之才不宜乆居务今召为太子洗马`】　调防之寄【`唐书蒋俨为太子右卫副率中宗在东宫俨争过失不见用自以不应谏于是田游岩由处士为洗马俨贻书责之曰太子年鼎盛圣道有所未尽足下受调防之寄居责言之地唯唯悠悠不出一谈尚何酬塞防岩愧不能荅`】　给俸只十千【`天中记常衮为相先是百官俸料薄衮奏请加时韩滉判度支与衮加各俸厚薄由已太子洗马实司经局长官文学为之贰衮有亲任文学者乃给十二千而给洗马只十千其轻重任情如此`】　谕祭及五品【`献征录眀尹襄字舜弼世宗朝与修武宗实录进司经局洗马经筵直讲及卒上念讲臣特命有司谕祭前此五品非学士不予祭盖异数也`】　原陆机感恩赋诗【`陆机皇太子清宴诗序元康四年秋余以太子洗马出补吴王郎中`】　傅咸同班共事【`详雅量齐注`】　朝推文士选在陆机【`机起家为太子洗马`】　时号玉人擢于卫玠【`白帖`】  

太子洗马三  

原诗梁王筠寓直中庶坊赠萧洗马诗曰龙楼实九重薄寒起殊早玉阶清露铜池结秋潦霜被守宫槐风惊防门草之子擅文华纵横冨辞藻舒锦慙光丽握珠谢竒寳媿予非工文何用披懐抱　陈江总赠洗马袁朗别诗曰贾谊登朝日终军对奏年校文升广内抚劒入崇贤竒才殊逸将别爱流连驱车命铙管拱坐面林泉池寒稍下鴈木落久无蝉雾侵山扉月霜开石路烟髙谭无与慰迟尔报华篇  

太子舍人一【`通事舍人附`】  

原杜氏通典曰太子舍人秦官也汉因之比郎中选良家子孙【`鼂错郑当时并为太子舍人`】后汉无员更直宿卫如三署郎中凡帝初即位未有太子太子官属皆罢唯舍人不省属少府魏因之晋有十六人职比散中书侍郎从驾则正直从次直守妃出则次直从【`元帝大兴元年以太子舅虞为舍人太子奏曰舅甥当崇敬不欲降舅氏之亲为侍臣诏乃转为常侍`】宋有四人齐有一人梁有十六人掌文记【`梁刘杳字仕深为舍人及昭眀太子薨新宫建旧人例无仕者勅特留杳焉`】陈因梁制后魏亦有之北齐典书坊置二十人隋典书坊有八人炀帝改为管记舍人减四员唐复为太子舍人四人掌侍从表啓宣行令防分判坊事龙朔二年改为右司议郎咸亨元年复旧　増唐六典曰凡皇太子进表如诸臣之礼诸臣及宫臣上皇太子大事以牋小事以啓其封题皆曰上于右春坊通事舍人开封以进其事可施行者皆下于舍人与庶子参详之然后进不可者则否　原杜氏通典曰通事舍人齐中庶子属官有通事守舍人庶子下又有内典书通事舍人二人掌宣令防内外啓奏梁亦有之视南台御史多以余官兼职陈因之北齐门下坊有通事舍人八人至隋亦有之帝改为宣令舍人八员唐复为通事舍人亦有八员掌引导辞见承防劳问　増续文献通考曰眀詹事府属通事舍人典东朝参谒辞见之礼及承令劳问之事  

太子舍人二  

原汉书曰文帝使晁错诣伏生受尚书还拜太子舍人汉杂事曰郑当时景帝时为太子舍人每五日沐洗  

常置驿马长安诸郊存诸故人请诸賔客夜以继日常恐不徧　魏略曰张茂上便宜擢为太子舍人　山涛啓事曰臣近举汜源为太子舍人源见称有徳素久沉滞举为大臣欲以慰后闻之士　又曰太子舍人夏侯湛有盛才而不长理人有益台阁　晋诸公賛曰张华博识多闻无物不知【`一作问无不知`】卢浮髙朗经有羙于华起家为太子舍人　宋书曰王僧达善属文帝召见徳阳殿拜舍人  

太子舍人三  

原备绛衣【`班彪便宜表云宜选师傅将相子孙好学有行者备绛衣舍人盖领此也`】　掌表啓【`摰虞决疑云太子舍人晋置十六人掌表啓`】　课乙科【`汉书成帝时太学弟子三千人王莾秉政改课乙科通者二十人为太子舍人`】　通二经【`摰虞决疑云太常弟子通二经补太子舍人`】徳望歴位【`臧荣绪晋书程牧有清名徳望歴位太子舍人`】　秀望累迁【`晋中兴书`】  

【`顾荣字彦先南土秀望有清操为太子舍人`】　侯霸威重【`东观汉记侯霸字君房有威重为太子舍人`】　袁良眀经【`华峤汉书袁良眀经为太子舍人`】　眀帝善之【`魏志张茂字彦林太和中上便宜事百余条眀帝善之拜为太子舍人`】　陈准徳器【`晋诸公讃陈准字道基有徳器为太子舍人`】　程牧清名【`详徳望歴位注`】　舍人更直宿卫【`续汉书百官志太子舍人二百石无员更直宿卫如三署郎中`】　舍人今之清选【`晋齐王攸与山涛书`】　摰虞以贤良拜【`晋书摰虞字仲治少事皇甫谧才学通博著述不倦举贤良擢为太子舍人`】　卞敦以才识称【`晋八王故事卞敦字仲仁以才识清辨见称为太子舍人也`】夷甫以名门超【`王隠晋书王衍字夷甫以名门超为太子舍人`】　元则以文  

学举【`桓氏家范字元则魏太子始立以文学举为舍人`】　山简齐名嵇绍【`晋书山简字季伦与谯国嵇绍沛郡刘谟农杨淮齐名初为太子舍人累迁太子庶子`】　卢浮有羙于华【`详晋诸公賛`】　潘岳神形清辨【`王隐晋书潘岳字安仁神形清辨能属文为太子舍人`】　华谭言语清辨【`晋中兴书华谭字令思少以言语清辨知名除太子舍人`】　彦辅性寡嗜欲【`晋书乐广字彦辅性冲约有逺识寡嗜欲与物无竞尤善谈论毎以约言析理以厌人心裴楷常引广共谈自夕申旦雅相钦挹王戎为荆州刺史闻广为夏侯元所赏乃举为秀才辟太尉转太子舍人`】　孝若秉心居正【`晋齐王攸与山涛书孝若秉心居正为太子舍人`】　孔坦才名独歩【`晋中兴书会稽孔录云坦字君平以才名独歩补东宫舍人`】　祖纳文义可观【`又曰范阳祖录云纳字士言有操行以门寒品能清言眀理文义可观迁东宫舍人`】　通汉讲说石渠【`汉书儒林传云通汉以礼生为太子舍人讲说石渠也`】　季长校书东观【`谢承后汉书马融字季长年十三眀经为太子舍人校书东观也`】　鼂错上便宜事【`史记鼂错以文学为太常掌故孝文帝时天下无治尚书者独闻济南伏生故秦博士治尚书年九十余老不可征乃遣错受尚书伏生所还因上便宜事以书称说遂诏以为太子舍人`】　潘尼上释奠颂【`臧荣绪晋书潘尼字正叔拜太子舍人上释奠颂`】　义府辞若谠直【`晋王为太子李义府除舍人献承华箴末云佞防有邪巧多方其萌不絶其害必彰义府谄事太子而文辞若谠直者太子表之优诏赐帛`】　姚崇称其逺到【`唐书开元初萧嵩为舍人时崔琳王丘齐澣皆有名以嵩少学术不以辈行许也独姚崇称其逺到`】　増崔元伯众务修理【`太平御覧后魏崔元伯有隽才号曰冀州神童符融牧冀州虚心礼敬拜阳平公征东记室出总庶政入为賔友众务修理处断无滞苻坚闻而竒之征为太子舍人`】　薛元敬文翰称职【`唐书太宗时元敬为太子舍人文翰称职`】  

太子舍人四  

原墓志梁简文帝太子舍人萧特墓志铭曰威凤五色朝阳千仞孙枝发响将雏流韵馥哉若兰颂矣懐熊瑾既诞子恒乃欢银钩之巧重世遹隽况此临池蝉轻露润丹旐轻飞哀歌徐引陇水春帷山云晚阵  

崇文馆学士【`文学　校书　正字附`】  

原杜氏通典曰崇文馆学士魏文帝始置崇文馆以王肃为祭酒其后无闻贞观中置崇贤馆有学士直学士员掌经籍图书教授诸王属左春坊龙朔二年改司经局为桂坊管崇贤馆而罢左春坊兼置文学四员司直二员司直正七品上职为东宫之宪司府门北向以象御史台也其后省桂坊而崇贤又属左春坊后沛王贤为皇太子避其名改为崇文馆其学士例与文馆同　文学汉时郡及王国并有文学而东宫无闻魏武置太子文学【`魏武为丞相以司马宣王为文学甚为世子所亲信`】自后并无至后周建徳三年太子文学十人后省龙朔三年置太子文学四员属桂坊桂坊废而属司经开元中定制为三员掌侍奉分掌四部书判书坊事　校书宋孝建中洗马有校书吏四人自后无闻北齐有太子校书隋太子校书有六人唐四人掌雠校经籍【`初文崇文二馆置雠校开元六年省雠校置校书文四员崇文二员`】　増续文献通考曰眀司经局校书二人　原杜氏通典曰正字太子正字二员炀帝改为正书唐复为正字亦置二人掌刊正文字　增续文献通考曰眀司经局正字二人  

## 御定渊鉴类函卷九十九

设官部三十九【`太子家令　丞　主簿　食官署典仓署　司蔵署　增典幄署府正司　延庆司　典用监附　太子率更令太子仆　丞　主簿　厩牧署　増仆正副仆正　典牧监附　太子卫率　官属附太子司御率　太子清道率　太子监门率太子内率　太子门大夫　太子典膳郎药蔵郎　内直郎　典设郎　増典食令丞附　太子旅贲中郎将皇太孙官属`】  

太子家令一【`丞　主簿　食官署　典仓署司蔵署　增典幄署　府正司延庆司典用监附`】  

原杜氏通典曰太子家令秦官属詹事【`服防曰太子称家故曰家令`】汉因之有丞主仓谷饮食职似司农少府汉代太子食汤沐邑十县家令主之后汉则属少傅主仓谷饮食魏因之晋又兼主刑狱谷货饮食职比廷尉司农少府其家令率更令及仆为太子三卿太康八年进品与中庶子二率同自汉至晋家令在率更下宋则居上铜印墨绶进贤两梁冠绛朝服主内茵褥牀几诸供中之物及  

官奴婢月用钱库内盐米车牛刑狱齐因之自宋齐以来清流者不为之【`沈约为齐文恵太子家令`】至梁天监六年武帝以三卿陵替乃诏革选家令视常侍黄门陈因之后魏亦曰三卿北齐家令有功曹主簿领食官典食司藏等三署及领内坊令丞隋掌刑法食膳仓库奴婢等帝改为司府令唐复为家令寺置家令一人唯不主刑法余与隋同龙朔二年改家令寺为宫府寺家令为宫府大夫咸亨初复旧丞二人主簿一人领食官署典食署司藏署署令各一人丞各一人　丞汉家令有丞后无闻宋书云家令丞一人晋置宋齐以后并有之后周无隋家令丞二人唐因之龙朔二年改为宫府丞咸亨元年复旧掌判寺事　主簿晋家令有主簿宋齐因之自后无北齐家令有主簿员隋亦然唐因之掌印并及勾举食官署令丞汉詹事属官有食官令长丞后汉亦有  

而属少傅主饮食晋太子食官令职如太官令宋则属中庶子齐则属詹事掌厨膳之事梁食官局属庶子陈因之后魏亦有北齐有食官令丞又别领器局酒局二丞隋家令寺统食官令丞令一人丞二人唐因之掌饮膳之事　典仓署令后汉太子仓令属少傅主仓谷魏以下无闻后魏有之北齐家令寺领典仓署令丞典仓署又别领园丞隋家令寺统典仓令丞令一人丞二人唐因之掌谷藏出纳及醯醢庶羞之事　司藏署令晋家令有主物吏四人梁有锡赐库局丞庶子又有东宫卫库丞北齐家令寺领司藏署令丞司藏又别领仗库兴作二局丞隋家令统司藏署令一人丞二人唐因之掌藏库财货营缮之事　增文献通考曰宋有主管左右春坊事二人【`以内臣兼`】同主管左右春坊事二人【`以武臣兼`】承受官一人【`以内侍兼`】仁宗神宗升储位并有之中兴后孝宗光宗正储位及荘文景献太子皆置其官【`记纂渊海云本朝东宫有六傅下至率更令仆故官存而无职司`】　辽史曰辽太子家令寺设家令丞主簿【`又有皇太子隠司掌皇太子宫帐之事又有皇太子祗应司`】　金史曰金家令丞掌营缮栽植铺设及灯烛之事　元史曰元家令司令丞典簿各二员照磨一员掌皇太子饮膳供帐仓库甞改内宰司后复　眀不设　司藏金置司藏副掌库藏财货出入之事元因之　司仓金置司仓副掌仓廪出纳薪炭等事　储膳司元置卿少卿丞主簿照磨掌皇太子饮膳之事【`即食官署职`】　附元又有典幄署掌太子供帐令丞各二员　府正司掌鞍辔弓矢等物府正府丞典簿各二员照磨一员改宫正司后复旧　延庆司掌修建佛事使二人同知一员副使典簿各二员照磨一员后置卿丞等员　典用监卿四员大监少监丞各二员经歴知事照磨各一员掌供须文成藏珍三库内府供给叚疋寳货等物　典寳监卿大监少监丞各二员经歴知事各一员  

太子家令二  

增掌刑法　具威仪【`唐书官品志云家令掌刑法食膳仓库什物奴婢等事　事文聚云凡皇太子备礼出入则乘轺车具威仪先诸臣以导引`】　原职如司农　品比廷尉【`续汉书百官志云太子家令一人秩千石职如司农　下详通典`】　増陆亮忠心谯周疏谏【`事文聚云晋武帝诏曰太子家令陆亮有忠心可补吏部郎　事文聚云后主为太子以周为家令后主颇出游观増广声乐周上疏谏`】　婢识座客　文号宫体【`事文聚云沈约甞侍宴梁武帝有妓师是齐文惠太子宫人帝问识座中客否对曰惟识沈家令约伏地流涕帝亦悲焉为之罢酒　事文聚云梁徐摛属文好为新变不拘旧体为皇太子家令兼管书记文体既别春坊尽学之宫体之号自斯而起`】　影斜方出　休沐不归【`事文聚云齐文恵太子入居东宫沈约为歩兵校尉管书记时宫中多士约特被亲遇毎旦入见影斜方出寻选太子家令　元史云杨多尔济仁宗居东宫以为大中大夫家令丞日夕侍侧虽休沐不至家众敬惮之`】　辅导徳义服勤守恪【`元史云秦起宗累太子家令司典簿官上言东宫官属辅导徳义财赋非所治也`】  

【`朝廷是之　元史云王倚世祖选良家子入侍东宫倚年弱冠太保刘秉忠深器重之即以充选倚服勤守恪遂见信任有诏皇太子裁决天下事倚知无不言立东宫官属以倚为家丞又置储用司掌货币出纳令倚兼之`】  

太子家令三  

原鼂错智囊【`汉书云鼂错为太子家令以竒辩得幸太子家号曰智囊是时匈奴强数寇邉上发兵以御之错上言兵事`】　疏受恭谨【`汉书云疏受以贤良举为太子家令受好礼恭谨敏而有辞宣帝幸太子宫受迎谒应对`】　进品第五【`晋起居注云太康八年诏曰太子家令进品第五`】东宫达官【`晋起居注云武帝太康八年诏曰太子家令东宫之达官也`】  

太子率更令一【`丞　主簿附`】  

原杜氏通典曰太子率更令秦官【`掌刻漏故曰率更`】汉因之有丞主簿庶子舍人更直职似光禄勲而属詹事后汉因之后属少傅魏因之晋主宫殿门戸及掌罚事职如光禄勲卫尉而属詹事宋制铜印墨绶进贤两梁冠绛朝服梁陈后魏并有之北齐领中盾署掌周卫禁防漏刻钟鼓亦属詹事隋掌伎乐漏刻有令丞录事各一人唐因之加掌皇族次序及刑法事龙朔二年改率更寺为司更寺改令为大夫咸亨初复旧丞主簿各一人　丞后汉率更置丞一人歴代悉有唯后周无唐因隋掌判礼乐刑罚之事　主簿晋置一人宋无齐有之自后无闻北齐隋又有之唐因之掌印及勾举　増记纂渊海曰宋无职司　辽史曰太子率更寺设太子率更令丞主簿　金元眀皆不设  

太子率更令二  

増职掌宗族　位亚家率【`太平御览云率更令职掌宗族次序礼乐刑罚及刻漏之政令凡皇太子释奠于先圣先师讲学齿胄皆总其仪注而为之导引　太平御览云若皇太子备礼出入乘轺车位亚家率焉唐六典作家令`】　知几介直　徳诚谨恪【`唐书云刘知几中宗时擢太子率更令介直自守累嵗不　元史云尉迟徳诚字信甫歴官太子率更丞迁家令司丞仁宗以为谨恪甞赐酒帛得侍左右数荐士出则未甞语人`】　原主宫殿之禁　掌周卫之防【`续汉书百官志云率更令秩千石掌宫殿门戸之禁　下详通典`】  

太子率更令三  

原清贤士【`物理论云今吕子义清贤士也为太子率更令`】　严毅清髙【`物理论云吕子义为太子率更令有人就之宿者而非其数度云云`】　职似光禄勲【`详通典`】　秩与卫率同【`晋起居注云武帝太康八年诏曰太子率更令其进品第五秩与卫率同`】　増博物洽闻皆出其下【`隋书云眀克让转率更令进爵为侯太子以师道处之恩礼甚厚有四方珍味輙以赐之于时东宫盛征天下才学之士至于博物洽闻皆出其下`】　尺牍所人以为法【`唐书云欧阳询初效王羲之书后险劲过之因自名其体尺牍所人以为法贞观初歴太子率更令`】太子仆一【`丞　主簿　厩牧署　増仆正副仆正　典牧监附`】  

原杜氏通典曰太子仆秦官汉因之又有长丞主车马【`太子厩长一人亦主车马`】后汉因之属少傅职如太仆太子五日一朝其非太子朝日即令中允入问起居魏因之晋主车马兼主亲族如太仆宗正从驾乘安车次家令而属詹事宋齐并有之梁视黄门郎陈因之后魏亦有北齐詹事领仆寺置令丞功曹主簿领厩牧署令隋仆寺置仆一人掌皇族亲疎车舆乘领厩牧署令唐因之加掌仪仗防葬而不掌亲族龙朔二年改仆寺为驭仆寺改仆为大夫咸亨初复旧丞主簿各一人统厩牧署　丞梁有之后魏北齐隋并有之唐因之　主簿晋置宋无齐有之梁陈后魏无北齐隋皆有之唐因之　厩牧署令丞汉有太子厩长丞属詹事后汉亦有而属少傅主车马魏晋因之齐东宫属有内廏局外廏局皆有丞梁陈因之后魏有之北齐则曰廏牧署令丞车舆局丞隋仆寺统廏牧署令丞唐因之掌车马闲廏牧畜之事増记纂渊海曰宋无职司　辽史曰辽太子仆寺设太子仆丞主簿　元史曰元太子仆正掌车正弓箭仪物事又太子副仆正掌贰仆正　典牧监元置卿大监少监丞各二员经歴知事照磨各一员掌孶畜之事眀不设  

太子仆二  

増亲驭　番休【`六典曰皇太子之车辂三一曰金辂二曰轺辂车三曰四望凡太子备礼而出则率廏牧令进辂仆亲驭焉　唐书于志宁东宫仆御旧得番休太子不听志宁为詹事上疏极言`】如太仆　拟宗正【`续汉书百官志云太子仆职如太仆主驭　下详通典`】  

太子仆三  

原太子仆主车马【`续汉书百官志云太子仆一人秩千石主车马`】　蒋显为太子仆钟防爱其才学【`蜀志云蒋显为太子仆钟会爱其才学`】  

太子左右卫率一【`官属附`】  

原杜氏通典曰卫率府秦官汉因之属詹事后汉主门卫徼循卫士而属少傅魏因之晋武帝东宫置卫率初曰中卫率太始五年分为左右卫率各领一军恵帝时愍懐太子在东宫又加前后二卫率【`晋志曰凡太子出前卫率导在前黄麾左右二率从使导舆车后卫率从在乌皮外并带防执刀其服并视左右卫将军`】　成都王頴为太弟又置中卫率是为五率及江左省前后率孝武太元中又置宋齐止署左右二率【`齐沈约为太子右率又徐孝嗣自吏部尚书转领太子右率台阁事多以委之沈文季亦甞为此官`】　梁二率视御史中丞铜印墨绶武冠绛朝服左率领七营右率领四营陈二率后魏曰左右卫率北齐谓之左右卫率坊后周东宫有司戎司武司卫等员隋曰左右率兼有副率二人【`文帝以太子勇预知时政欲重宫官之资故以大臣领其职苏孝慈自兵部尚书拜右卫率尚书如故上将废太子惮其在东宫乃出为湖州刺史`】炀帝改左右卫率为左右侍率兼置副率二人唐为左右卫率府龙朔二年改其府为左右典戎卫咸亨元年复旧置率各一人领兵宿卫督摄队伍总判府事【`李靖为中书令行左卫率转兵部尚书`】副率二人【`掌贰率事`】长史各一人隋置唐因之掌通判自长史以下胄曹以上诸率府并同　录事参军各一人隋置唐因之掌勾稽监印仓曹参军各一人隋置唐因之掌官员假使仪式粮廪膳羞田园公过所监药等事　兵曹参军各一人隋置唐因之掌府内卫事以上名帐差科及公私马驴等胄曹参军各一人隋置为铠曹唐长安中改为胄曹  

参军神龙初复为铠曹太极中复为胄曹掌军器仪仗公营造罪罚长史以下官局所领职务诸率府并同亲府勲府翊府中郎将各一人梁左右卫率共领十  

一营二率各领殿中将军十人员外将军十人北齐左右卫率坊各领官备身员外又有内直备身正副都督隋左右卫率下直阁四人直寝八人直齐直后各十人唐则曰亲勲翊三府各置中郎将左右郎将各一人唐置录事兵曹参军各一人　増文献通考曰宋制左右卫司御清道监门内率府率率府副率不常置中兴后惟监门率府副为环卫阶官　辽史曰辽置同唐续文献通考曰金左右卫率府掌周卫导从仪仗属宫师府　事文聚曰元置太子左右卫率府率掌同卫导从仪仗事　续文献通考曰眀太祖初置皇太子左右率府都督同知后罢  

太子左右卫率二  

増总诸曹事　备东宫官【`六典曰左右卫率掌东宫兵仗羽卫之政令总诸曹之事凡亲勲翊三府及广济等五府属焉副率为之贰　续文献通考云辽制太子上有师保下有府率东宫备官也`】　王琳并征　谢荘独秀【`沈约宋书云元嘉中以王琳谢并征为太子右卫率　事文聚云袁淑为左卫率谢荘为太子中庶子时南平王献赤鹦鹉普诏羣臣为赋淑文冠当时作赋毕示荘及见荘赋叹江东无我卿当独秀我若无卿亦一时之杰遂隠其赋`】　禇翜材艺徐摛绮艳【`晋中兴书曰禇翜少失父以材艺堪干立名肃祖即位征拜屯校尉迁太子左卫率山堂肆考云东海徐陵父摛为太子左卫率陵及其子俭并为抄撰学士父子东宫恩宠莫比陵俭文并绮艳故时号宫体为后进模范`】　原郄恢为黄门领　吴隠以博士为【`晋中兴书云郄恢为给事黄门侍郎领太子右卫率烈宗以为有蕃伯之望擢为雍州刺史　晋书云吴隠以太学国子博士为左卫率`】　裴康裴楷并为名士　石崇孙尹皆其选也【`乔潭冀州记云裴康字仲预楷字叔则并为名士至太子卫率　山涛啓事云太子左卫率缺石崇孙尹忠笃有武才文武皆其选也`】  

太子左右卫率三  

増视中丞【`唐书官品志云左右卫率各一人位视御史中丞`】　各置尉【`唐书官品志云左率领果毅统逺立中建宁凌夷防祚徳等七营右率领崇荣永吉崇和细射等四营二率各置尉`】身居三职【`事文类聚云唐李大亮拜左卫大将军十七年晋王为皇太子东宫僚属皆盛选宗臣又以大亮兼太子右卫率俄兼工部尚书身居三职宿卫两宫甚为亲信大亮毎当直必通宵假寐太宗劳之曰当公宿直我便安卧`】　年甫十六【`元史云郝彬字景文年十六充太子宿卫`】　为左右厢卫【`六典曰凡元正冬至皇太子朝宫臣及诸方使则率卫府之属以仪仗为左右厢之卫`】　从皇太子行【`六典曰若皇太子备礼出入则如卤簿之法以从皇太子行`】　原旧规中领防【`晋令云左右卫率品第五旧规中领防`】　主门卫秩千石【`如淳注汉书百官仪云卫率主门卫秩千石续汉百官表云卫率一人主门卫士`】　先民一时儁彦【`臧荣绪晋书云徐邈字先民姿性端雅一时儁彦`】　茂仲动可观探【`荀氏家传云悝字茂仲山涛举为右卫率清和履正从容顾问动可观探也`】　泰始分置左右【`晋公卿礼秩云晋武置卫率令一人泰始分置左右率一人领兵各五千人也`】　四率精兵万人【`晋制有左右前后四卫率`】　徐邈建元为前卫【`晋书云徐邈建元中为太子前卫率`】　卞郭可式遏邉境【`晋中兴书云卞郭除右卫率时贼侵逼淮泗中宗求可以式遏邉境者公卿举郭也`】　将顺匡救拾遗补阙【`臧荣绪晋书云徐邈为前卫率在东宫朝夕入见将顺匡救拾遗补阙`】侍卫威重宜得其才【`山涛啓事云左卫率缺侍卫威重宜得其才无疾患者城阳太`】  

【`守石崇河东太守焦胜清贞信义皆其选也`】  

太子左右司御率  

原杜氏通典曰隋文帝置左右宗卫其官制如左右卫各掌以皇族侍卫帝改为左右武侍率唐复为左右宗卫率府龙朔二年改为左右司御卫后改为率府焉神龙初复为宗卫景云二年复为司御率府置率各一人所掌与左右卫率同【`副率以下职亦同他准此`】副率二人长史录事及仓兵曹参军各一人　増续文献通考曰辽南面有太子左右司御率府　金置同辽元眀不设  

太子左右清道率  

原杜氏通典曰隋有左右虞候各置开府一人掌斥候伺奸非长史以下如左右卫帝改开府为左右虞候并置副率二人唐为左右虞率府职拟左右金吾龙朔二年改为左右清道卫神龙初又为虞率府开元初为清道率府各置率一人掌斥道路先驱后殿伺察奸非副率二人长史录事及仓兵曹参军各一人増文献通考曰宋至道元年东宫置左清道率府副率兼左春坊谒者主赞引真宗登位省仁宗在东宫复以郭承庆夏元亨为之登位复省　辽史曰辽有太子左右清道率府　金元眀不设  

太子左右监门率一  

原杜氏通典曰隋左右监门率各置一人掌诸门禁帝改为监门将军唐复为左右监门率拟左右监门龙朔二年改为左右崇掖卫咸亨初复旧垂拱中改为鹤禁卫神龙初复旧各置率一人掌门禁籍帐副率二人长史录事参军及兵胄二曹参军各一人　増宋史曰左右监门官存而无职司　续文献通考曰辽有太子左右监门率府金有左右监门掌门卫禁钥　事文聚曰元置各掌门卫禁　眀不设  

太子左右监门率二  

増选才儁士【`元史云髙觿至元初立燕王为皇太子选才儁士充官属以觿掌艺文兼领中醖宫卫监门事又兼作皇太子宫规制之善帝嘉之锡以金币廏马宿卫宫中王着等杀阿哈玛特觿叱卫士捕擒之`】改为宫门【`事文聚云隋文帝置各有直长十人左右监门率各一人帝改为宫门`】率属牙门左右【`事文聚云唐左右监门率府掌东宫禁卫之法凡东宫诸司应以籍入`】  

【`于宫殿者皆本司具其官爵姓名牒门司门司送于监门监门与判曹印署送于门司门司会之同则听入凡东宫内外门之守者并司其出入凡财物器用之出入于宫禁者皆以籍傍为据左右监门以出入之若皇太子出入则依卤簿之法率其属于牙门之左右以为捍守`】  

太子左右内率一  

原杜氏通典曰隋置左右率副率各一人掌领备身以上【`所领千牛以下与千牛卫同`】禁内侍卫供奉兵仗唐为左右内率府龙朔二年改为左右奉裕卫咸亨初复旧各置率一人掌侍卫左右供奉兵仗副率长史录事参军及兵曹各一人千牛各十六人掌执细刀弓箭宿卫侍从备身各二十八人掌宿卫侍从龙朔二年改太子左右千牛备身为太子左右奉裕寻复旧　増辽史曰辽有太子左右内率府与御率府同　金元眀不设  

太子左右内率二  

増旌孝行　备宿卫【`唐书云永淳中以雍人元让为太子右内率府长史旌孝行也让弱冠眀经擢第以母疾遂不求仕躬亲药膳不出闾里十余年及母终庐于墓侧蓬髪不栉沐菜食饮水而已咸亨中孝敬监国下令表其门闾至是廵察使奏让孝悌殊异由是拜职　元史云张九思入备宿卫裕皇居东宫一见竒之以父防当补外特留不遣江南既平宋库藏金帛输内府而分于东宫者多置都总管府以主之九思以工部尚书而兼府事`】　判诸曹官吏　奉太子弓矢【`太平御览云左右内率府长史掌判诸曹官吏　新唐书云率副率掌千牛供奉之事皇太子坐日领千牛升殿射于射宫则千牛奉弓矢立东阶西面率奉弓副率奉矢决拾北面张弓左执弣右执箫以进副率以弓拂矢而进各退立于位既射左内率啓其中否`】  

太子门大夫一  

原杜氏通典曰秦有太子门大夫汉因之员二人【`汉官仪曰门大夫选四府属`】职比郎将【`汉宫仪曰安帝时太子谒庙门大夫乘从冠两梁冠`】魏因之晋太子门大夫准公车令掌通牋表及宫门禁防宋因之梁代视谒者仆射陈因之北齐谓之门大夫坊并统伶官隋帝改门大夫为宫门监唐初为宫门大夫今宫门局有郎二人丞二人郎掌宫门殿门管钥及啓闭之事丞贰之　増辽史曰辽置宫门局设宫门郎  

太子门大夫二  

原鼂错迁博士　金钦举眀经【`汉书云鼂错受尚书伏生所还因上书称说诏以为太子舍人门大夫迁博士　汉书云金钦举眀经为太子门大夫`】　増掌内外管钥通逺近牋表【`六典曰宫门郎掌内外宫门管钥之事凡宫殿门夜漏尽击漏鼔开夜漏上水`】  

【`一刻击漏鼔闭每嵗终行傩应经所由门并先一刻早开若皇太子不在则闭东宫正门其宫城使宿卫人应入宫殿者各于左右厢便门出入至皇太子还仗乃开晋书云门大夫局准公车令班同中舍人主通逺近牋表宫门禁防`】　班同中舍人　职比城门郎【`见上晋书　唐书云龙朔二年改门大夫为宫门郎职比城门郎`】  

太子门大夫三  

原职比郎将【`续汉书百官志云太子门大夫秩六百石职比郎将`】　拟公车令【`又云太子门大夫职拟公车令`】　増天悟絶人【`新唐书云吕才天悟絶人麟徳中为太子司更大夫`】并侍左右【`新唐书云张暐太宗平内难召暐拜宫门郎与姜皎崔涤李令问王守一薛伯阳等`】  

【`并侍左右`】  

太子典膳郎【`药藏郎　内直郎　典设郎增典食令　丞附`】  

原杜氏通典曰太子典膳郎汉魏以来并有太子食官局至北齐门下坊始别置典膳局有监丞各二人隋如北齐制唐典膳局有郎二人丞二人郎掌进膳甞食事丞贰之【`干封元年皇太子久在内不出典膳丞邢文伟请减膳上啓曰窃见礼大戴曰太子既冠成人免于保之严则有司过之史彻膳之宰史之义不得不书过不书则死之宰之义不得不彻膳不彻则死之近代以来未甚谈议不常接见三朝之后但与内人独居何由发挥圣智使濬哲文眀者乎今史虽阙官宰当奉职忝备所司不敢逃死谨守礼经遽申减膳其年右史阙宰臣进拟数人髙宗曰邢文伟嫌我皃不读书不肻与肉吃此人甚直可用遂拜焉`】　药藏郎北齐门下坊领药藏局有监丞各二人侍药四人隋如北齐之制唐药藏局有郎二人丞二人郎掌和剂医药之事丞贰之　内直郎齐有太子内直兵局内直兵史二人梁有直内主玺主衣扶侍等局各置有司以丞其事陈因之北齐门下坊领殿内局有内直监二人副监一人隋如北齐制唐内直局有郎二人丞二人掌符玺繖扇几案衣服之事丞贰之　典设郎南齐置居局齐库丞一人梁齐内局各置有司以丞其事陈因之北齐门下坊有齐师局有太子齐师内阁师各二人隋如北齐制唐典设局有郎四人掌凡大祭祀汤沐洒扫铺陈之事　増事文聚曰元置太子典食令典食丞掌侍奉殽馔又掌饮丞各一人掌奉香药酒等事【`六典曰每夕局官于厨更直　元史云舒穆噜明里中统初世祖令侍臣送眀里于裕宗令典膳事已而世祖命裕宗令从人十人行赏赐金缥衣一袭`】　药藏郎元史曰元置太子侍药太子奉药常承奉医药【`在门下坊`】又置典医监领东宫太医修合供进药饵达噜噶齐二员卿三员丞二员经歴知事各一员【`其属广济提举司一行典药局一典药局一`】内直郎事文聚曰元置太子侍正掌冠带衣服左右给使之事丞隋侍丞辅丞之事  

太子旅贲中郎将  

原杜氏通典曰旅贲中郎将一人职如虎贲中郎将宋初制天子有虎贲习武训也诸侯有旅贲御灾害也唐诸率府初有中郎郎将官永徽元年以太子名忠改诸率府中郎将为旅贲郎将其郎将改为翊军后或改或省  

皇太孙官属  

原杜氏通典曰唐永淳元年三月立皇孙重昭为皇太孙将置府僚髙宗召吏部郎中王方庆问曰前代故事如何方庆进曰臣按周礼有嫡孙汉魏以来皇太子在亦不立太孙晋恵帝永宁元年立愍懐太子第三子襄阳王尚为皇太孙太子官属即转为太孙官属南齐永眀十年文惠立太子长子南郡王昭业为皇太孙便居东宫今皇太子在而立太孙旁求载籍未有前例上曰自我作古可乎对曰五帝不相沿乐茍不失上下之序不亏政理之道亦何事而不可诗曰贻厥孙谋以燕翼子礼曰君子抱孙不抱子孙可以为王父尸以其昭穆同也今陛下肇建皇孙创斯盛典所以彰子孙千亿之盛福祚灵长之应也上恱使方庆详求典故官属员品乃奏太孙府置师傅友文学祭酒及长史曹主簿管记司录以下六曹从事等官各加王府一级上后颇以为疑竟不补授而止　増玉海曰唐天授二年置皇孙府官　元史曰元至元二十六年皇孙出镇懐孟帝为选老成练达旧臣护之乃以属王倚陛辞帝目之良乆谓侍臣曰倚修洁人也左右皇孙得人矣及行营幕所在军政肃然　续文献通考曰眀成祖时命内阁胡广等辅导皇长孙永乐九年皇太子命杨荣等侍诸皇孙读书文华后殿又上命令翰林院吏部官举老成正大儒者侍皇太孙讲读尚书蹇义及杨士竒举侍郎仪智上喜之令侍太孙讲读  

## 御定渊鉴类函卷一百

设官部四十【`王侯官属总载　诸王傅　诸王师诸王相　诸王友　诸王文学诸王国郎中令　诸王国中尉　诸王国常侍诸王国侍郎　诸王国典　诸王长史増王府谘议　王府东西阁祭酒　王府司马王府侍读　王府直讲　王府翊善　纪善附王府记室参军　王府大小学教授　王府王府官属杂附`】王侯官属总载一  

原杜氏通典曰周制诸侯有上大夫卿下大夫上士中士下士凡五等【`上大夫曰卿`】诸侯之大夫不世爵禄公国孤一人【`孔安国注虞书曰公之孤郑康成周礼云公之孤四命王制曰天子使其大夫监于方伯之国国三人是为三监使佐方伯领诸侯此殷礼也其禄视诸侯之卿其爵视次国之君其禄取于方伯之地盖牧国则有之故仪礼燕礼云若有诸公则先卿献之郑注曰言诸者容牧有三监皆以为公也`】大国三卿皆命于天子【`命于天子者天子选用之如今诏书除吏也`】次国三卿二卿命于天子一卿命于其君【`左传曰管仲受下卿之礼避天子之二守国髙故也眀国髙是天子之命卿也`】小国三卿一卿命于天子二卿命于其君【`王制曰小国二卿皆命于其君郑注云误也正义曰此兼夏殷礼也夏之大国谓公侯也殷大国谓公也依周而言谓立`】  

【`司徒兼冢宰之事立司马兼宗伯立司空兼司寇也故左传云鲁季孙为司徒叔孙为司马孟孙为司空此三卿也以此推之则知诸侯不立冢宰宗伯司寇按崔氏云鲁已有孟叔季三卿为政而更有氏及孔子并为司寇则皆小司寇也`】每国下大夫五人上士二十七人【`周礼五等国悉三卿五大夫二十七士皆与此同但公国长有四命孤一人其卿三命大夫再命侯伯之卿大夫亦如之子男之卿再命其大夫一命其士不命`】大国之卿不过三命下卿再命小国之卿与大夫一命【`不言次国者以大国之下互眀之也此卿命则异大夫皆同`】次国之上卿位当大国之中中当其下下当其上大夫小国之上卿位当大国之下卿中当其上大夫下当其下大夫【`此诸侯使卿大夫頫聘并防之序也其位爵同小国在下爵异固在上耳`】至于周衰诸侯失制号令自己其名不一于是正卿当国谓之相而楚谓之令尹其他异同难悉数矣【`孙卿子曰孙叔敖曰吾三相楚而心愈卑毎益禄而施愈博位滋尊而礼愈恭　史记曰楚民俗好卑车王以为不便马欲下令使髙之叔敖曰令数下民不知所从王必欲髙车臣请教闾里使髙其梱王许之居半载民悉自髙其车此不教而民从其化故三得相而不喜知其才自得之三去相而不悔知非己之罪　淮南子曰蘧伯玉为相子贡问何以理国曰不理理之　又曰子产为郑国相一年竖子不戏狎斑白不提挈童子不犂畔二年市不贰贾三年门不夜闗道不拾遗四年田器不归五年土无尺籍　又孔子摄行鲁相事有喜色乃诛大夫乱政者少正卯与闻国政三月鬻羔豚者弗饰贾男女行者别于涂涂不拾遗四方之客至乎邑者不求有司皆予之以归　又公仪休为鲁相奉法顺理无所变更百官自正使食禄者不得与民下争利受大者不得取小客有遗相鱼者不受客曰闻君嗜鱼何故不受相曰以嗜鱼故不受也食茹而羙拔其园葵而弃之见家织布好而逐出其妇燔其机曰欲令农夫女工安所售其货乎`】　汉制凡诸侯王官其傅为太傅相为丞相又有御史大夫诸卿皆秩二千石百官皆如汉朝汉朝惟为置丞相其御史大夫以下皆自置之及七国作乱之后景帝惩之遂令诸侯王不得治民令内史治之改丞相曰相省御史大夫廷尉少府宗正博士官武帝改汉内史中尉郎中令之名【`内史为京兆尹中尉为执金吾郎中令为光禄勲`】而王国如故员职皆不得自置汉初王国有傅【`掌辅导王初曰太傅后除太字`】相【`本统众官后省内史而相理民如郡太守`】内史【`治国民`】中尉【`掌武事`】郎中令【`秩千石墨绶`】仆【`本曰太仆改曰仆墨绶`】文学【`宋志云前汉王国已置文学`】大司农卫士长　太仓长【`齐善医淳于意为之`】列侯国亦有相【`改所食国令长为之　汉初侯王有丞相兼有相国按史记周勃破燕王卢绾得相国一人丞相二人景帝省之`】余略与王国同成帝鸿嘉三年诏七大夫以上皆令食邑【`秦本制列侯乃得食邑七大夫即公大夫`】非七大夫以下皆复其身及戸物事【`一戸之内皆不徭赋`】是嵗又令吏民得买爵贾级千钱【`贾读曰价`】　后汉王国有傅【`如师不臣二千石`】相　内史【`如郡丞`】中尉　郎中令【`掌五大夫郎中宿卫官如光禄勲`】仆【`主车马`】持书【`奉使至京都`】谒者　礼乐长　卫士长　医工长　永巷长　祠祀长　郎中　其绍封削诎者中尉内史官属随亦率减列侯国置相【`其秩各如本县主治民如令长不臣也但纳租于侯以戸数为限`】其官随国大小为増减食邑千戸以上置家丞庶子各一人【`此家臣也使理家事`】不满千戸则不置家丞旧置行人洗马门大夫等官又悉省　魏制王国有保　傅　相　常侍　侍郎　郎中令　中尉大农　文学　友　谒者大夫　诸杂署令　丞  

晋制王国更置戸邑皆中尉领兵皆自选其文武官【`晋齐王攸以当时王家人衣食皆出自御府乃表租秩足自供遂求絶之`】　东晋王国有傅友【`武帝初置一人盖因文王仲尼四友之名`】典书令丞　文学【`一人`】郎中令中尉　大农【`为三卿`】左右常侍【`大国各二人次国各一人掌赞相献替`】内史【`改太守为内史又晋书曰改国相为内史`】将军【`太国上中下三将军领兵五千人次国上下二将军各一人领兵三千人小国一军领兵二千人`】典祠典卫学官令治书中尉司马世子庶子陵庙牧长谒者中大夫舍人典府等其后省相及仆省郎中置侍郎二人公侯以下国官属逓减【`晋书曰诏以夀光公郑冲及朗陵公何曽国皆置郎中令又曰元帝初渡江即晋王位诸参军奉车都尉属者百余人时人谓之百六`】　宋制大小国皆有三军自眀帝以后皇子皇弟虽非都督亦置记室参军小号将军为大郡邉守置佐吏者又不置长史余则同晋王国有师【`改傅为之`】自内史相记室以下官多与晋同【`孔顗有辞记室参军笺曰记室之要须通才敏思性情缜密者为之`】凡郡县内史相并于国主称臣去任便止孝武帝孝建中始革此制不得追敬不得称臣止宜云下官而已　齐制王国有师　谘议【`张岱字景山歴临海章郡晋安三王府谘议三王行事事举而情得`】文学等官公侯置郎中令一人卿余与晋宋同　梁制王国置傅相【`公以下则台各为选置之皆掌知百姓事`】郎中令将军常侍典书令典卫长【`伯子无典卫`】典祠以下自选备上诸官多同前代若王加将军开府则置长子司马及记室属祭酒主簿录事等官属嗣王则唯置郎中令中尉常侍大农藩王则无常侍制与后汉同　陈制皇弟皇子府置师长史司马从事中郎谘议参军友属记室等官其嗣王藩王府则逓减之王国置郎中令将军常侍典祠令舍人等官其嗣王藩王则逓减其员【`诸王公参佐等官仍为清浊或为选司补用亦有府乐牒拜授者不拘年限去留随意在府之日唯賔游宴赏时复循从更无余事若随府王在州其寮佐等或亦得预催督若其驱使便有职务其衣冠子弟多自脩立非气者唯利是求暴物乱政皆此之`】　后魏诸王侯亦各有师友文学侍郎属舍人等官【`时王国舍人应取八族及清脩之门咸阳王僖乃取任城王戸为之深为孝文所责`】　北齐诸王置师一人余官大抵与晋宋梁制不异　后周皇弟皇子置友及学士等员外余吏阙闻隋制亲王置师友文学长史司马谘议主簿录事功曹记室戸曹兵法士等曹参军东西阁祭酒参军事典签等员嗣王则无师友【`诸王公以下置官属各逓减`】炀帝更名王府参军为诸司佐属参军则直以属国为名改国令为家令余以国为名者皆去之　唐制亲王府各置官属【`凡府官国官王未出阁者不置`】领亲事帐内二府及国官贞观十六年制王府官以四考为限【`髙宗时滕王元婴江王元详蒋王挥虢王凤俱以贪暴为吏人所患有授其府官者皆比岭外荒裔为之语曰宁向儋崖象白不事江滕蒋虢`】嗣圣二年初置公府官员武后天授二年又置王孙官员亲王府置傅一人【`师范辅导参议可否初置王师景云二年改为傅`】谘议参军一人【`匡正幕府谘谋庶事`】友一人【`陪随左右拾遗补阙`】文学二人【`脩撰文章讐校经史`】东西阁祭酒各一人【`接引宾客`】长史司马各一人【`通判`】一人【`通判功仓戸三曹`】属一人【`通判兵法士四曹`】主簿一人【`覆省教命`】记室参军二人【`掌表啓书疏行宣教命`】录事参军一人【`受事勾检`】功曹仓曹戸曹兵曹法曹士曹等参军各一人【`各有所主`】参军二人行参军四人【`掌出使及杂检校`】典签二人【`宣教命`】亲事府置典军副典军各二人【`掌守卫陪从`】执仗亲事【`执弓刀卫从`】执乘亲事各十六人【`供进乘`】亲事三百三十三人帐内府置典军副典军各三人【`掌仪卫陪从兼知鞍马等`】帐内六百六十七人亲王国【`施行公文准等署式嗣王以下府准此`】国令一人大农二人【`通判国司`】尉二人【`分判`】丞一人【`监印勾稽`】小吏有差若府主薨则诸府佐亲事帐内过葬追退【`虽无妻子亦准此`】其国官听终丧【`若有袭爵者听其廽事`】　増事文聚曰宋王府师傅系以兼官为之而无定员又有翊善直讲赞读记室及诸王宫大小教授等官　辽史曰辽王傅府置王傅亲王内史府置内史长史参军诸王文学馆置诸王教授诸王伴读又有王子院掌王子各帐之事置王子太师王子太保王子司徒王子司空王子班郎君又有王府近侍王府祗候亲王祗应司　金史曰金亲王府属官傅【`若亲王在外亦兼本京节镇`】同知府尉本府长史【`眀昌三年改掌警严侍从兼总统本府之事`】司马【`同检校门禁总统府事`】文学二人【`掌赞导礼义资广学问`】记室参军【`掌表牋书啓之事大定七年始置二十年不专除令文学兼之`】　元史曰元止置傅府尉司马文学记室参军　大眀防典曰眀亲王府长史司左右长史典簿审理所正副典膳所正副奉祠所正副典乐典寳所正副已上俱各一员纪善所纪善三员良医所正副典医所正副已上俱各一员伴读一员教授一员引礼舍人三员工正所正副一员各仓库大副使一员郡王府教授典膳建文更定官制至永乐初俱改正从洪武之旧  

王侯官属总载二  

増大山　西邸【`翰苑新书云淮南王安好书招致宾客数千人八公之徒感慕其徳各竭材智著述篇章分其词赋以相次或称大山小山犹诗有大雅小雅也　山堂肆考云竟陵王子良开西邸招文学沈约萧琛王融谢脁陆倕范云任昉等逰号称得人又事文聚云子良开西邸王僧孺虞羲丘国宾萧文琰丘令楷江洪刘孝孙并以善辞藻游焉`】　子鸾府　竟陵邸【`翰苑新书云宋武帝时殷淑仪宠倾后宫子始平王子鸾爱冠诸子凡为上盼遇者莫不入子鸾府　下见上`】　文学馆资善堂【`新唐书褚亮云初武徳四年太宗为天防上将军宫城西作文学馆以大行台司勲郎中杜如晦记室考功郎中房龄及于志宁军谘祭酒苏世长天防府记室薛收文学褚亮姚思廉太学博士陆徳眀孔颖达主簿李元道天防仓曹参军事李守素王府记室参军事虞世南参军事蔡允恭顔相时著作郎摄记室许敬宗薛元敬太学助教盖文达军谘典签苏勗并以本官为学士七年卒复召东虞州录事参军刘孝孙补之号十八学士藏之书府以章礼贤之重方是时在选中者天下所慕向谓之登瀛洲　记纂渊海云绍兴五年初置以命朱子开范元长时孝宗以建国公就傅故也娄机为资善小学教授时皇太子为恵国公日陈正言正道又以屡朝事亲脩身治国爱民四事手书以献置之左右朝夕观省孝宗出阁就第而信王幼亦命近臣踵为之开禧元年七月皇子初封荣王命程少逸左史兼赞读少逸以祖讳辞乃命军器监赵子中梦极兼领其不称王府而以资善系衔以未出阁也`】　遂留王府　给事潜邸【`元史云郝经宪宗三年世祖以皇弟开邸金莲川召经谘以经国安民之道条上数十事大恱遂留王府　又云程思廉给事裕宗潜邸以谨愿闻`】　留居藩府　曳裾王门【`元史云谭澄世祖在潜邸时澄入见嘉其容止安详留居藩府称其官而不名彚苑云吴王濞隂有邪谋邹阳上书谏之曰臣何王之门不可曳长裾乎`】　清切藩房　雍容王府【`合璧事云清切藩房寂寥旧跸出谢朓牋　彚苑云谈经王府挥玉麈以雍容出淇水制`】　元之髙选　君实重名【`合璧事云睠彼藩邸髙选经佐出除姚元之制　山堂肆考云宋仁宗谕执政曰延安郡王出阁当议官僚执政对曰司马光有重名宜为郡王羽翼如吕公着孙觉皆可以任之`】　安用舞靴　谏习鞠戏【`又云宋仁宗就邸英宗命韩魏公择宫僚公荐用王陶韩维等一日内侍以宫様靴进维曰王安用舞靴神宗亟令毁之　又云宋陈俊卿在普安郡王邸一日王习毬鞠之戏公取韩愈谏张建封书以讽王王即为诵全文不遗一字公退而喜曰王聪明而乐谏社稷之福也`】  

王侯官属总载三  

増秦王友【`玉海云秦王有友于志宁谘议窦纶萧景记室房龄虞世南唐皎顔思鲁文学姚思廉褚亮兵曹杜如晦铠曹褚遂良士曹戴胄阎立徳参军事薛元敬蔡允恭主簿薛李道元典签苏干`】选贤才【`新唐书云孙伏伽武徳初言曰皇太子诸王左右执事不可不择愿选贤才澄僚友之选`】柬贤者【`又云褚遂良授秦王府铠曹参军太宗谓遂良曰自古宗姓无良则倾败相仍公等为我柬贤者保傅之`】　以宰相兼【`玉海云髙宗中宗时相王府长史以宰相兼之姚崇以凤阁侍郎韦安石以中书令魏雍卫王府以尚书兼之`】　资望愈下【`又徐韩二王为刺史府官同外官资望愈下永淳以前王未出阁则不开府元宗诸子不出阁王官益轻而名亦减`】　直秦王府【`新唐书云杜正伦太宗素知名表直秦王府文学馆`】　授诸王经【`又云吴通父道以道士诏授太子诸王经故通等皆得侍太子游太子待之甚善`】　申白入楚　邹枚游梁　申穆重名　应徐洪藻【`玉海`】　出綍中宸　横经宗邸　种学绩文久想凤仪之举　横经教授将成麟趾之风　沛易楚诗稔听师资之训　文昭武穆宜多信厚之风髙帝子孙固有殊人之龙种　梁王宾客岂徒授简于兔园　茂仙源之王叶政借师资侍讲席于金华更观盛举  

诸王傅一  

原是仪尽忠　贾谊哭泣【`吴志云是仪北海营陵人南鲁二宫初立仪以本职领鲁王傅嫌二宫相近切乃上疏以二宫宜有降杀正上下之序书三四上为傅尽忠动辄规谏　史记曰贾谊为梁懐王太傅王堕马死无后贾生自伤为傅无状哭泣嵗余亦死`】　増辕固廉直　杜林守慎【`山堂肆考云汉辕固齐人也治诗景帝时以廉直拜清河王傅　事文聚云后汉皇太子彊求乞自退封东海王故重选官属以杜林为傅从驾南廵狩时诸王傅数被引命或多交游不得应诏惟林守慎有召必至特授赏赐又辞不受帝益重之`】　谨选师傅　亦有学业【`玉海云文宗将立鲁王为太子谨选师傅庾敬休以戸侍为燕王傅又陆徳眀以经授中山王狄兼謩为益王傅　唐书云丘恱河南人亦有学业景龙中为相王府与文学韦利器典签裴耀卿俱为王府直学士睿宗在藩甚重之官至岐王傅`】　原汉文思贾谊　汉武重始昌【`汉书云贾谊为长沙王太傅后嵗余文帝思谊徴之至入见上方受厘坐宣室因问鬼神事谊具荅至夜半文帝前席既罢曰吾久不见贾生自以为过之今不及也乃拜谊为梁懐王太傅又云夏侯始昌通五经以齐诗尚书教授自董仲舒韩婴死后武帝得始昌甚重之始昌眀于阴阳先言柏梁台灾日至期果灾时昌邑王以少子爱上为选师始昌为太傅`】  

诸王傅二  

原改名太傅【`续汉书百官志云王傅一人秩二千石汉初立成帝改名太傅`】　避讳曰傅【`傅即师也避景帝讳故曰傅武帝初置亦谓之师`】　増以谦自随【`元史云李谦字受益世宗命成宗于藩邸所至以谦自随`】　献正心图【`献征录云桂彦良洪武十一年授晋王府右傅上亲制诰文以赐之彦良以为辅导之职莫先于格心乃制正心图以献晋王`】　宜进秩于髙位　俾升荣于近傅【`俱孙逖授殷彦方王傅等制`】　择才以佐诸邸　选士以列东朝【`元稹授薛昌朝綘王傅制`】　兼八座以傅予爱子　亚九卿而立我眀庭【`薛廷珪授郭保嗣徳王傅制`】  

増诗元黄溍送内史府孙知事还京诗曰春风朱邸雪初消野宿貔貅静不骄緑水芙蓉分上幕青云騕褭度轻轺龙庭防祭包茅贡豹尾宸居佩玉朝下土微臣今老矣淹留敢望小山招  

増制唐薛廷珪授太子宾客王牍等诸王傅制曰敕具官王牍等朕闻王者之子在襁褓中置二公以教训之由古道也今丞相言尔牍等并老于文学雅有徳行眀君臣父子之道知礼乐诗书之源可使髙歩承华入参望苑琢磨羽翼朕有冀焉或授正卿或加峻级宜旌优异往傅童  

诸王师一  

増讲孝经　居师道【`孔帖云赵洪智入为陈王师讲孝经百福殿举五孝为王诵之　山堂肆考云唐太宗以王珪为魏王泰师谓泰曰汝事珪当如事我泰见珪辄先拜珪亦以师道自居`】　原刘寔以祭酒迁　阮孚以尚书领【`晋书云为广陵王师　晋书云阮孚字遥集为吏部领东郡王师`】  

诸王师二  

原晋武初置【`晋武初王国有师避景帝讳故曰傅`】　三百篇谏【`汉书曰王式字翁思为昌邑王师昭帝崩昌邑王嗣位以行淫乱废昌邑羣臣皆下狱式亦系狱当死治事使者责问曰师何以亡谏书式对曰臣以诗三百五篇朝夕授王忠臣孝子之篇为王反覆诵之危亡失道之君未甞不流涕为王深陈臣以三百五篇谏是以无谏书使者以闻亦得减死论`】　王楙为燕王师【`山公啓事曰王楙为燕王师`】　王琨为武陵师【`齐王琨为武陵王师时王俭为宰相属琨用东海迎吏琨使谓之曰语郎三台五省皆是郎用人外方小郡当乞寒贱者官何容复夺之遂不果其事`】　増为蜀王师【`玉海云盖文达为蜀王师`】　刘淳为世子师【`献征录云刘淳字文中周藩辟东书堂延访耆宿为世子师礼聘就塾每进讲必先忠孝礼义俾王逺声色货利以无干训典世子庶子守先王之诲咸知检饬无骄纵气`】  

増制梁沈约授王缋蔡约王师制曰具官王缋华宗冠胄器质详和蔡约清源素范体业伦正训兹藩国佥议攸在　唐苏颋授栁冲兼温王师制曰具官栁冲族茂汾鼎价珍垂璧雅负通才备闻遗训探六经之奥如叩鸿钟穷百氏之源若披眀镜挟舆切问侍从増荣拥篲崇儒师资伫徳  

诸王相一  

原闭阁自责　行县讲经【`东观汉记曰吴祐字季英陈留人迁胶东相政惟仁简以身率物民有相争诉者辄闭阁自责或身到闾里重相和觧自是争隙省息吏民不欺　后汉刁曜字子荣为鲁相行县三老执辔学官处士皆乘牛马随后所顿亭辄讲经`】　敎授不废　恩威并行【`北堂书钞曰鲁平字叔陵拜赵相为政尚寛恵礼让虽居官不废敎授门人常有数百闗东号曰五经复兴鲁叔陵　谢承后汉书曰刁曜迁鲁相脩徳化法敎以厉风俗威恩并行也`】　齐国安集郡界肃然【`史记曰曹参相齐闻胶西有盖公善治着黄老言乃厚请之盖公曰治道贵清浄清`】  

【`浄民自定参用其术齐国安集　魏志云武帝为济南相国有十县长吏多阿附贵戚盛行狼籍于是奏免其八禁断淫祀奸宄逃窜郡界肃然也`】　客不忍刺　民不忍欺【`蜀志云刘备领平原相郡民刘平素轻先主耻为之下使客刺之客不忍刺语之而去　后汉吴祐迁胶东相民有讼先令三老以孝悌喻觧祐身至闾里和之民不忍欺`】　民皆乐业　民用温给【`史孙叔敖为楚相秋冬劝人入山采木春夏泉水多时而出村民皆乐业　后汉书曰张禹下邳相徐县北界有蒲阳陂傍多良田而湮废莫脩禹为开水门通引灌溉遂成熟田数百顷劝率吏民假与种粮遂大收邻郡贫者归之千余戸室庐相属其下成市后嵗至垦田千余顷民用温给`】　増王闻其贤　帝望而叹【`山堂肆考云汉武帝善广川董仲舒对策以为江都王相仲舒以礼匡正王敬重焉后又相胶西王素闻其贤亦善待之仲舒两事骄王皆正身率下所居称治晋书云阮种平原相时襄邑卫京自南阳太守迁于河内与种俱拜帝望而叹曰二千石皆若此朕何忧乎`】　一人入宴　十防进王【`新唐书云杨琮与秦王同里居武徳初隐太子事平诏亲王宰相一人入宴而琮独预太宗赐懐昔赋申以恩意　元史云商挺世祖中统九年封皇子莽喝拉木为安西王立王相府以挺为王相挺进十防于王置酒嘉纳`】赉赐有和　奨谕甚至【`又云赵炳安西王相王府冬居京兆夏徙六盘山王北伐`】  

【`六盘守者搆乱炳自京兆率兵往捕元恶授首王还嘉赏战功赉赐有加　献征录云李质洪武八年为靖江王府右相有敕奨谕甚至甞归省先陇王亲挥翰赋诗以赐复命官属宴饯江浒人以为荣`】  

诸王相二  

原以清亮称【`袁忠为沛相乘苇车以清亮称`】　以俭化俗【`谢承后汉书东郡赵咨为东海相人遗其双枯鱼噉之二嵗不尽以俭化俗`】　乘驴到郡【`晋书曰初文帝辅魏政阮籍常言于帝曰平生曽逰东平乐其风土帝大恱即拜东平相籍乘驴到郡壊府舍屏障使内外相望法令清简旬日而还`】　捐俸给民【`会稽典录曰骆俊字孝逺灵帝擢拜陈相汝南葛陂盗贼并起陈与接境四面受敌俊厉吏民为之保障发仓以赡贫民邻郡士庶咸往归之身捐俸禄给其衣食民有产子常敕主者厚致米肉生男女者辄以骆为名`】　生男名吴【`谢承后汉书云吴祐迁胶东相有男子毋丘长与母俱行市道遇醉客辱其母长遂杀之追捕长祐问长有子乎曰有妻未有子召长妻至狱觧桎梏使同宿遂孕至冬行刑长齧指断含血誓若生男名吴生以报吴君也`】　生树遂茂【`东观汉记云韦顺转东平相赏罚必信有柿树生防屋上徙庭中遂茂顺至孝行感于天地生也`】　石庆立石相社【`史记曰石庆为齐相举国皆慕其家行不言而齐国大治为立石相社也`】　孔融杀部督邮【`九州春秋曰孔融为北海相一朝杀部督邮`】　赵君时人所贵【`后汉书曰赵咨应召拜东海相之官道经荥阳令炖煌曹暠咨之故孝廉也迎路谒咨不为留暠送至亭水次望尘不及谓主簿曰赵君名重今过界不见必为天下笑即弃印绶立追东海谒咨毕辞归家其为时人所贵若此`】　毕谌孝于其亲【`魏志曰初曹公为兖州以东平毕谌为别驾张邈叛劫谌父母弟妻子公遣之曰卿老母在彼可去谌顿首无贰心公嘉之为之流涕既出遂亡归及邈败生得谌众为谌惧公曰夫人孝于其亲者岂不亦忠于君乎以为鲁相`】　王歆之荅歌【`宋刘邕嗣封南康侯河东王歆之甞为南康相国素轻邕后俱元会邕性嗜酒谓歆之曰卿昔甞具臣今不能劝一杯酒乎歆之效孙皓歌荅之曰昔与汝作臣今与汝比肩既不劝汝酒亦不愿汝年`】  

诸王友一  

増霍府二贤　淮南二公【`山堂肆考云唐郎余令郑州人擢进士第授霍王府参军从父知年亦为王友元轨曰郎家二贤皆入府不意培塿而松柏为邻也　见王侯官属二`】　目为长者　待以客礼【`记纂渊海云大中祥符九年以张士逊崔遵度并充夀春郡王府宾友时王将受经择耆徳有学术者为府官士逊时为河北转运使雅素清谨遵度有士行搢绅目为长者即召士逊等并命焉　元史云姚枢字公茂世祖在潜邸召枢至大喜待以客礼询及治道乃为书数千言陈之世祖竒其才动必召问且使授世子经`】　茂秦称先生　孝孺称正学【`列朝诗集云谢榛字茂秦眇一目寓居邺下赵康王宾礼之秦晋诸藩争延致河南北皆称谢榛先生　又云蜀献王之国初即聘汉中敎授方孝孺为世子傅待以宾师之礼名其读书之斋曰正学方正学之称自此始`】　更列曳裾之宠　宜在从车之列【`白居易授萧仲预郢王友制　孙邈授王积薪庆王友制`】  

诸王友二  

原防稽王友【`晋中兴书曰谢尚字仁祖司徒左西属为防稽王友`】　南阳王友【`山公启事曰近啓脩武令刘讷补南阳王友讷才志内外非称臣以为宜此者是以啓及不审固可用不`】除滕王友【`北史曰萧大圜除滕王逌友逌甞问大圜曰吾闻湘东王作梁史有之乎对曰言之者妄耳如使有之亦不足怪昔汉眀帝为世祖纪章帝为显宗纪殷鉴不逺足为成例且君子过如日月之蚀彰于四海安得而隐之如有不彰亦安得不隐盖子为父隐直在其中讳国之恶抑有礼也`】　以浩为友【`殷浩别曰防稽王少著名誉以浩为友`】　増郝处俊转滕王友【`孔帖云郝处俊再转滕王友耻为王府属弃官去`】  

増制唐白居易授贺兰忠肃郯王友制曰具官贺兰忠肃绪业勲华艺能通敏顷陪宾友已光侍楚之名更复班资载允从梁之望  

诸王文学一  

増并善辞藻　不取贵游【`上见王侯官属二　山堂肆考云齐衡阳王好学善属文武帝谓王俭曰衡阳王虽有文学当使华实相称今选师傅不得止取贵游子弟而已乃以太子舍人萧敷为文学`】　裴矩有智数　褚亮预袐谋【`新唐书云裴矩有文藻智数补齐髙平王文学　又云褚亮秦王授王府文学王每征伐亮在军中常预秘谋有裨辅之益`】  

诸王文学二  

原责让文学【`魏志曰中山恭王衮每读书文学左右常恐以精力为病数谏不止文学防辅相与言曰受诏察王举错有过当奏及有善亦宜以闻遂共表称陈衮闻大惊责让文学曰脩身自守常人之行而诸君乃以上闻适増其负累也`】　临淄文学【`晋书郑袤云魏武帝初封诸子为侯精选宾友袤与徐干俱为临淄文学`】　吴王文学【`晋书云褚裒字季野谯国桓见而目之曰季野有皮里阳秋谢安亦雅重之恒云裒虽不言而四时之气亦备初辟西阳王吴王文学`】　齐王文学【`晋诸公赞曰扶风王骏年八嵗聪眀善诗赋中表竒之魏烈祖即以为齐王芳之文学`】　表置文学【`齐永眀元年竟陵王子良表置文学官`】　増李湛六嵗授【`新唐书李湛沈厚有度六嵗授周王文学`】　立道佩银符【`元史云张立道皇子和克齐封云南王诏以立道为王府文学立道劝王务农以厚民即署立道大理等处劝农官兼领屯田事佩银符`】  

増诗元编脩廼贤送刘碧溪之辽阳国王府文学诗曰松亭岭上雪霏霏五月行人尚裌衣日暮草根黄防出晴沙际白翎飞名王礼币来青海弟子弦歌近绛帷太乙终怜刘向苦髙车驷马迟君归  

诸王国郎中令一  

原秩千石　乘六【`续汉书曰皇子封王其郡为国每国置郎中令一人秩千石按郎中宿卫官也　汉书曰周勃等共诛诸吕迎代王郎中令张武等乘六诣长安`】　隗禧儒者顾荣秀望【`魏略云隗禧少好学为谯王郎中令王宿闻其儒者常虚心从学禧亦敬恭以授王由是大得赐遗　晋中兴书曰顾荣时在洛者唯陆机陆云及荣三人机云虽有才藻不及荣也上以荣南土秀望补吴王郎中令`】  

诸王国郎中令二  

原令善媿人【`汉书曰龚遂字少卿山阳人也以眀经为官至昌邑郎中令事王贺贺动作多不正遂为人忠厚刚毅有大节内谏诤于王外责傅相引经义陈祸福至于涕泣謇謇忘已面刺王过王至掩耳起走曰郎中令善媿人`】　吾得其人【`沈约宋书曰宋国初建当置郎中令髙祖难其人谓傅亮曰今用郎中令不可减袁曜卿也既而曰吾得其人矣乃以王惠居之`】  

原诗晋潘尼赠吴王郎中令陆士衡诗曰东南之美曩惟延州显允陆生于今鲜【`一作尠`】俦振鳞南海濯翼洪流婆娑翰林容与坟丘玉以瑜润随以光融乃渐上京羽仪储宫玩尔清藻味尔芳风泳之弥广挹之弥冲昆山何有有瑶有珉及尔同僚具惟近臣予渉素秋子登青春媿无老成厠彼日新祁祁大惟桑与梓穆穆伊人南国之纪帝曰尔谐惟王卿士俯偻从命奚恤奚喜増表晋陆机诣吴王表曰臣本吴人靖居海隅朝廷欲抽引逺人绥慰遐外故太傅取辟殿下东到淮南发诏以臣为郎中令  

诸王国中尉一  

原主盗贱　戒子孙【`后汉书百官志注曰中尉职如郡都尉主盗贼　汉书曰王吉为昌邑中尉以数谏王得减死髠戒子孙毋为王国吏及子骏迁赵内史弃官`】　王甚惮焉　太子不恱【`邵氏家曰邵为中尉其为人方严不厉而威王甚惮焉　魏志曰魏国既建杨俊迁中尉太祖征汉中魏讽反于邺俊自劾诣行在所俊以身方罪免牋辞太子太子不恱曰杨中尉便去何太髙逺也`】増当时稍迁　汉髙初置【`汉书曰郑当时字荘陈人也稍迁为鲁中尉　汉书`】  

【`曰髙帝初置中尉掌武职`】　分判国司　总统府事【`事文聚云唐置二人正九品下掌分判国司事宋无其官　又云元置府尉从五品掌警严侍从检校门禁总统府中事`】　原王子阳贤良　韦成礼让【`汉书曰王吉字子阳少好学眀经举贤良为昌邑王中尉王好游猎驱驰国中动作无节吉数谏　又韦成云初宣帝宠姬张健伃男淮阳宪王好政事通法律上竒其才有意欲以为嗣然因太子起于细微又早失母故不忍也久之上欲感风宪王辅以礼让之臣乃召拜元成为淮阳中尉`】　宋昌曰代王仁贤　常丽曰王身恭俭【`又曰髙后崩诸吕谋为乱丞相陈平等共诛之谋立代王中尉宋昌曰大王又长贤圣仁孝闻于天下故大臣因天下之心而欲迎立大王大王勿疑　汉常丽为河间献王中尉王薨常丽以闻曰王身端行治温仁恭俭`】  

诸王国中尉二  

原如郡都尉【`汉书百官公卿表云成帝绥和元年以中尉如郡都尉`】　比二千石【`续汉书百官志云皇子封王其郡为国置中尉一人比二千石`】　以御非常【`后汉百官表云武帝太初元年改中尉更名执金吾以御非常`】　司执奸邪【`韦昭辨释名曰执金吾大中尉掌徼宫外司执奸邪`】　公孙初见赐金【`汉书曰梁孝王招延四方豪杰齐人公孙诡多竒计初见日王赐千金官至中尉号曰公孙将军`】　邵不媿屋漏【`邵氏家传云邵字徳裕为琅邪王中尉王甞君昼息身随使者潜至君舍令使者进曰王有命君徐理髪冠履俯伏尽礼然后读之王与使者羣立赡听为之叹息曰古人称不媿于屋漏其惟邵中尉乎王忻晏言语昼夜无休君乃上书谏王王读三四瞿然失色谓左右曰思邵中尉之言使人于今毛竖`】　徐偃治民廉节【`史记曰鲁申公弟子为博士者十余人孔安国至临淮太守徐偃为胶西中尉其治官民皆有廉节`】　元成讲论同异【`汉书曰韦元成为淮阳中尉与太守萧望之及五经诸儒讲论同异于石渠阁`】  

诸王国常侍一  

原州举秀才　状出郡倅【`晋书曰甘卓字季思郡命主簿功曹察孝廉州举秀才为吴王常侍　陆云嘲褚季野云前为临川丞后为常侍状出郡倅故嘲焉`】  

诸王国常侍二  

原龚舍聘为常侍【`汉书龚舍云楚王入朝闻舍髙名聘为常侍不得已随王归国`】虞预转为常侍【`晋中兴书防稽虞录云预有学有才转琅邪王常侍`】　赞相威仪献纳臧否【`晋起居注云成帝延宁三年大国置左右常侍赞相盛仪献纳臧否`】  

诸王国侍郎一  

原王鉴文笔　孙秀校才【`晋书曰王鉴少以文笔著称初为元帝琅邪王侍中　孙盛晋阳秋云孙秀为赵王伦侍郎刘为琅邪内史廉秀于伦遂为所信谓人曰孙秀校才其志难满`】  

诸王国侍郎二  

原通敎令【`晋百官表注云侍郎朝服武冠赞成威仪通敎令大国置四人小国置二人`】赵定鼓瑟【`桓谭新论曰宣帝元康神爵之间丞相奏能鼓雅瑟者渤海赵定梁国龙徳召见温室拜为侍郎`】　与诸子游【`魏略云司马宣王为侍郎应令与诸子游`】  

诸王国典一  

増邓王称相如　府中号学直【`合璧事云唐卢照邻调邓王府典签王曰此吾之相如　玉海云裴曜卿为相王府典签与丘恱文学韦利器更直备顾问府中号曰学直`】  

诸王国典二  

原改为治书【`职官录云汉制典书本曰尚书改为治书国讳又改为典书`】　掌国敎令【`晋起居注云晋武置典书令掌国敎令`】　典卫王宫【`又云晋武置学官令主贡举秀异典卫王宫`】　诏选典令【`乂云太康二年齐王攸国相上长史阙典书令请求差选攸下令曰官人叙才皆朝廷之事非国所宜裁也其令自工请之`】　増眀经髙第【`新唐书云唐休璟举眀经髙第为吴王府典签`】  

诸王长史一  

原倾防酬接　治身清肃【`晋书曰刘舆为魏郡太守东海王越将召之或曰舆犹腻也近则污人及至越疑而御之舆宻视天下兵簿仓库牛马器械水陆之形皆黙识之是时军国多事每防议舆既见越应机辨画越倾防酬接即以为左长史　齐书曰陆慧晓为晋熙王冠军长史慧晓歴辅王政治身清肃僚佐以下造请起送之或谓慧晓曰长史贵重不宜妄自谦屈荅曰我性恶人无礼不容不以礼处人`】増随事匡正　悉为箴铭【`献征录云董琰为赵王府长史恭谨小心随事匡正`】  

【`不为茍容　又云刘淳为周藩右长史数有论谏虽游衍燕闲弗忘规讽如中和亭熙春堂兰雪轩虚白斋悉为筬铭欲王知所警惕`】　赵董极选　梁越交贤【`又云赵季通为赵府左长史董荘简为右长史两人同心辅导当时亲王辅导之良盖赵董为极选云　又云宋子环为梁府右长史小心恭恪王敬礼之改越府右长史凡持已处事如在梁府一府贤之`】　兼六府事　进四门箴【`又云刘璟谷王年十三将封宣府上谓侍臣曰谷王年少羽翼无人奈何诸大臣奏曰辅幼藩非忠勇敢直不能阁门使刘璟其人也上颔之即日授谷王长史敕提调肃辽庆宁燕赵六王府事　又云萧用道为靖江王府右长史从王之国桂林作端礼体仁遵义广智四门箴以进`】　梁溥介直　周积温和【`又云梁溥为秦府右长史临事介直自王以下咸敬信　又云周积为徳府长史矢心辅导每进讲色温气和啓沃良多`】　献诗寓规　进赋寓讽【`又云张景眀为典府左长史袁宗皐为右长史景眀献为善最乐诗以寓规讽　又云吴稷为荆府左长史改徽府两辅亲藩引谊归正进贤王箴芸窗赋以寓讽`】　原越府称三才　竟陵谓二佐【`晋书曰刘舆为东海王越左长史越既总录以舆为上佐宾客满筵文案盈几逺近书记日有数千终日不倦或以夜继之人人欢畅莫不恱附命议如流酬对欵备时人服其能比之陈遵时称越府有三才潘滔大才刘舆长才裴邈清才　齐书曰陆慧晓迁右长史时陈郡谢朏为左长史府公竟陵王子良谓王融曰我府二上佐求之前世谁可为比融曰两贤同时便是未有前例`】　増转太子詹事　兼夏官尚书【`山堂肆考云唐太宗转李勣詹事谓曰我皃新登储贰卿故长史故有此除虽屈阶资可勿怪也　新唐书云姚崇兼相王府长史以母老纳政归侍月余复兼夏官尚书同凤阁鸾台三品`】　伯贤白云稾　殿卿梁园集【`列朝诗集云朱右字伯贤洪武七年授经晋王擢晋王府长史有白云稾行于世　许才字殿卿嘉靖癸卯解元徳周二府长史周王崇易序其诗曰梁园集`】　着翦灯新话着汉史笔记【`又云瞿佑洪武中为周府右长史风情丽逸着翦灯新话及乐府歌辞为时诵又云胡粹中永乐中楚府右长史在王门凡二十年忠心辅导着汉史笔记行于世`】　构第名安老堂　悬牌曰摅忠槐【`献征录云陈南宾洪武二十二年擢蜀府长史时蜀献王好学礼士最号贤王南宾犹随事规谏王甚敬礼之造安车以赐复为构第名安老堂　又云刘淳为周王右长史端礼门夹路槐盛夏如盖偶枯数干淳歴陈咎征进戒于王王纳其言脩省枯干复荣王乃书一牌悬于树曰摅忠槐`】  

诸王长史二  

原决策帷幄【`后魏书曰张兖上谷沮阳人好学有文才太祖为代王迁为左长史决策帷幄太祖器之礼遇优厚`】　侍宴升堂【`吴志云张昭为长史侍宴升堂`】　人之表范【`崔鸿后赵录曰张跃字世渊清河东武城人学敏才达雅善清谈石勒伟其议辨拜世子卫军长史敕世子曰张长史人之表范汝其师之`】　觇其醉醒【`南史曰孔顗字思逺除安陆王子绥后军长史性使酒毎醉辄弥日不醒虽醉日居多而晓眀政事酉时判决未甞有壅众咸曰孔公一月二十九日醉胜他人二十九日醒孝武毎欲引见遣人觇其醉醒`】　王府资重【`梁张绾字孝卿自中军宣城王长史徙御史中丞武帝使宣防曰为国之急惟在执宪防直用人本不限升降晋宋代周闵蔡廓并以侍中为之卿勿疑是左迁时宣城王府资重故有此防`】　増人伦仪表【`山堂肆考云孔休源为梁晋安王长史帝谓今以十嵗儿委卿善匡翼之乃敕王曰孔休源人伦仪表汝当毎事师之`】　王畏其直【`新唐书云权万纪为韩州刺史徙吴王长史王畏其直善遇之`】　葛诚实告【`献征录云葛诚为燕府长史使入奏事觇朝廷所为建文宻问燕府事诚具以实告建文乃遣诚还燕使为内应靖难师起杀诚`】　龙镡不屈【`又云龙镡为晋府长史靖难师起征兵于晋镡以大义不可靖难后诏械镡至不屈死之`】　一言活数万【`列朝诗集云管讷华亭人洪武九年征拜楚王府纪善升左长史初从楚昭王破铜鼓之蛮诸将欲殄其余党固争之得免昭王曰管长史一言活数万人`】  

増诗宋苏轼和赠羊长史诗曰我非皇甫谧门人如摰虞不特两鸱酒肻借一车书欲令海外士观经似鸿都结发事文史俯仰六十余老马不耐放长鸣思服舆故我根尘在未免病药俱念君千里足歴块犹踟蹰好学真伯业比肩可相如此书久已熟救我今荒芜欲慙桑榆迫岂厌诗酒娱奏赋病未能草老更疎犹当距杨墨稍欲惩荆舒　元郭钰和寄龙长史诗曰扇外风尘素不干湖光遥送酒船寛锦牋草春词好银烛烧花夜枕安四海交逰空老大百年世事半悲欢子真谷口深相忆黄独无苖深雪寒　虞集访杜道长史不值诗曰浥轻尘道路干朝囬随处借花看墙东千树垂杨栁飞絮时来近马鞍　眀秦府长史茅大方端礼楼进讲奉教赋诗次缪纪善韵诗曰百二河山重镇雄金城环绕宛如龙南楼势揷金冥表东井光连紫极中书演九畴宣帝范诗歌二雅正王风儒臣进讲思陈戒敢学雄赋汉宫　何景眀荅雷长史诗曰十载寒氊郑画师风流文采更堪思朱门鼓瑟官仍达青殿挥毫出毎迟百里风烟还薄暮孤城雪已多时极知嵗晚伤心切起傍官梅自咏诗　又送雷长史诗曰彤管先朝随帝子白头今日奉王孙汉庭亦羡相如美楚客重看贾傅尊花下图书开玉殿日髙琴瑟在朱门十年亭阁淮西宴肠断梁王雪夜尊　李梦阳送王长史入觐诗曰帝里花应待王筵醴暂违舟从春水上人是锦衣归日月瞻新衮风云壮旧畿辞朝君即返莫赋北山薇李攀龙苦热忆许长史诗曰河朔风流避暑年平台此日更翩翩客惟枚叔元称叟主是梁王雅好贤兔苑近含嵩少雪雁池遥动广陵天故人苦热心同渇安得金浆共尔传　又许殿卿擢左长史诗曰万里襜帷遇主恩长裾一再歴寒温诸侯宾客梁园盛帝子官僚相国尊谁为从旁骖驷马自应虚左过夷门况兼词赋凌云气汉署风流那可论　沈眀臣送周象贤赴襄国长史诗曰送君芳草路落日且徘徊倚相元官楚襄王故爱才地当巫峡尽天入汉江廽莫学长沙傅湘累吊不囬张九一送伯宗髙为景府长史诗曰方城紫气郁嵯  

峨带砺今看帝子过砺指恒山为泰岳带环涢水作黄河朝廷礼数元王异宾客文章宋玉多在昔曳裾应不贱休从华发怨蹉跎  

増制唐苏颋授崔子源岐王府长史制曰具官崔子源地绪清茂风襟亮拔有如绳之直懐匪石之心学不为人文能饰吏宪曹白简秋隼曽飞礼闱青缣晨鳬就列睠于藩邸亲则舅甥俾践端寮宜膺锡命　元稹授薛昌族等王府长史制曰敕建邦之王府置长史司马以纪属之秩序而稽其职业也前宁州刺史薛昌族前泌州刺史乌重儒等皆勲伐之子孙并良能之牧守朕河山在念肻忘奨劳藩邸求才实思髙选昔阮孚以啸咏自乐厐秀有忠烈可嘉更任王宫咸称国器今之荣授其在兹乎伫移汝理郡之方以助予维城之固増碑唐张说邠王府长史隂府君碑曰公讳某字某武威姑臧人也承礼乐之峻胄禀清眀之异姿天生粹灵气含真素尚东郭以自逸与南容之不废拜命宜城王府记室参军入为庆王友转太子中允又拜国子司业邠王府长史或举徳以进或尚闲而退不失其正达识推髙  

王府谘议一  

増曳裾　束带【`元稹授王自励原王府谘议制擢授曳裾之寮　白居易重授李晟通事舍人王府谘议制可使束带曳裾为吾谒者`】　萧用道改官　董文用参议【`献征录云萧用道为靖江府直史王敬重之时诏百司复旧制罢直史司为谘议所改为谘议无几陞谘议所为长史司遂陞右长史　元史云董文用以兵部郎中参议都元帅府事时诸王哲伯特穆尔镇西方其下纵横需索文用坐幕府辄面折以法其徒谮文用于王王遣其傅讯文用文用因歴指不法者数十事其傅白王王召文用谢之曰郎中持此以事朝廷宜勿怠自是省府事颇立`】  

王府谘议二  

増官陞王邸【`孙逖授郭元融宁王府谘议制`】　官彼王门【`孙逖授李夷吾荣王府谘议制官彼王门`】  

増制唐元稹授郭皎冀王府谘议制曰敕郭皎材任爪牙姻连肺腑领辕门之右广假桂苑之元寮夙着威名甞颁勇爵元戎啓状庆泽覃恩宜辍豹韬之雄以资雁沼之画  

増碑唐孙逖滕王府谘议杜公神道碑曰公讳义寛东都濮阳人也承迈种之遗训体清醇之上姿童而典学冠而好古贞观中拜饶州刺史迁苏州司马迁滕王府谘议其所在也使者升闻其所去也邦人颂徳且有兼官之拜固实大宗之屏宜享三夀以谐百工天难谌斯不可黩已  

王府东西阁祭酒  

増任敬臣孝行　苏世长却赂【`玉海云任敬臣以孝行为越王西阁祭酒许王文学　新唐书云苏世长为天策府军谘祭酒引为学士贞观初使突厥与颉利争礼不屈拒却赂遗朝廷壮之`】  

王府司马一  

増藩寄　宪寮【`常衮授李友信蜀王府司马制久淹海隅寻易藩寄　杜牧授康从固翼王府司马制曳裾宪寮用示恩宠`】　超宗怨望　王晞遨逰【`山堂肆考云南宋谢超宗为黄门郎出为南郡王中军司马人问曰承有朝命定是何府超宗荅曰不知是司马为是司驴既是驴府正应为司驴有司奏以怨望免　乂云后魏王晞为常山王司马在并州虽戎马塡委未甞以世务为累良辰羙景啸咏遨逰以谈防为事士人谓之方外司马`】　位加辅国　兵统南衙【`白帖云厐秀为司马位加辅国将军　新唐书云袁恕已知相王府司马与诛二张又从相王统南衙兵备非常`】苏慎行羙名　刘祎之师矩【`又云苏勗字慎行魏王防府司马博学有美名泰重之　孔帖云刘祎之拜相王府司马帝谓曰卿家忠孝朕子頼卿师矩冀在麻不扶而直也`】  

王府司马二  

増苏良嗣谏王【`事文聚云苏良嗣髙宗时为周王府司马王年少不法良嗣数谏王以法绳府官不职者甚见尊惮帝异之`】　潘好礼谏王【`新唐书云潘好礼开元初为邠王府长史王为滑州刺史好礼兼府司马知州事王御下不能肃有诏好礼检督王家农日王出猎好礼遮道谏王不许乃卧马下呼曰今农在田王何得非时暴禾稼以捐下人要先践杀司马然后听所为王慙为还`】  

増诗元贡师泰送淮王府蒲司马西还诗曰重弓满引鸣镝和飜身跃马渡黄河日髙射猎王半醉军中司马功最多白狼西来献天子腰间玉龙鳞甲紫寳书缄奏动宸京黄封御酒贶邉庭蒲汭鞠几千里芳草萋萋春似水鸟声山色不胜情枚生作赋才难比  

増制唐苏颋授田干之温王府司马制曰具官田干之聿脩厥徳孝称于百行无玷斯言慎比于三复文儒毎固其业清白用其范拜郎仙署已题京兆之名为相宠藩式赞河间之美  

增碑唐李华庆王府司马徐府君碑曰君讳坚字某东海郯人也父大理卿有功君直温秉廉深于徳行祖考之训丛乎厥躬歴邵王府戸曹后为岐王府司马转庆王府阶朝议大夫袭封东莞侯不登期颐不至大官恵文太子之在岐邸肤敏好学上最器念四时钟渥泽宾客多词人君毎引道书满盈之诫以扶俊徳忠也铭曰三命益恭庆祚犹钟矧我大理金人门宗扞蔽皇家枝梧羣凶百族感慕大哉勲庸克生茂徳山镇泉塞卷以道风舒为士则如何喆人终始藩国  

王府侍读【`赞读同`】  

増元度徳业　思廉节义【`隋书曰杨汪字元度勤学为周冀王侍读王甚重之每曰侍读徳业优深孤之穆生也　唐书曰姚思廉初为代王侍读属义师入京城时府僚骇散惟思廉侍不离其侧义师入殿门思廉谓之曰唐公举兵本匡王室卿等不宜无礼于王众服其言于是布列阶下太宗居藩引为文学及亲征徐元朗思廉时在洛阳太宗甞言及隋亡之事叹曰姚思廉不惧兵刃以眀大节求之古人亦何以加也因赐物百叚遗其书曰想卿节义之风故有斯赠`】　着训十篇　歴侍四王【`新唐书云丁公着为直学士充皇太子诸王侍读因着太子诸王训十篇　合璧事云徐更潞沛豫周诸王侍读四王之门从容经席`】　才如仲宣　职兼詹事【`翰苑新书云徐摛髙祖谓周舍曰我欲求一文学俱长兼有行者令与晋安王纬游处舍曰臣外弟徐摛形质短小若不胜衣而堪此选髙祖曰必有仲宣之才无问其容貌乃以摛为侍读　山堂肆考曰宋周必大辞免兼太子詹事奏状近嵗以来必于近臣中择甞任王府侍读者就兼是职`】  

王府侍读二  

増无定员【`玉海云侍读无定员`】　改官名【`记纂渊海云徽宗政和七年张大亨奏窃见讲读之官在天子谓之侍讲侍读而在诸王府者亦有侍讲侍读官号比拟称谓相紊诏诸王府侍读改为赞读侍讲改为直讲`】　闭影朱门【`又云梁陶弘景为诸王侍读虽在朱门闭影交外务惟以披阅为事`】　承恩两宫【`山堂肆考云唐徐岱充皇太子及舒王侍读承两宫恩顾时无与比`】  

王府直讲一【`侍讲同`】  

増师范　宾礼【`翰苑新书元和册太子赦文曰归登吕元膺宜侍讲承华师范磐石可充诸王太子侍讲　又云大观二年定王嘉王府侍讲沈锡奏真宗皇帝时以张士逊为王友命王荅拜以示宾礼今讲读辅翼之官职在训导亦王之友傅也可如王友例令王荅拜`】　孙奭赐紫　大猷赐札【`彚苑云至道二年以孙奭为诸王府侍讲赐紫衣山堂肆考云宋张大猷在王邸读资治通鉴夀皇嘉纳暇日赐札和诗`】　劝讲亲贤　因事书册【`翰苑新书李淇水制云劝讲亲贤之地　又云李浩兼恭王府直讲在王府因事以及时政书之于册上或见之王亦爱重公他日补外屡年乃归王忻然曰李直讲来矣`】　为潜邸说书　命皇子从学【`元史云陈颢为仁宗潜邸说书仁宗居懐庆颢从行日开陈以古圣贤居艰贞之道　又云实黙世祖命皇子真金从黙学赐以玉带钩谕之曰此金内府故物汝老人佩服为宜且使我子见之如见我也`】  

王府直讲二  

増髙选经佐【`睠彼藩邸髙选经佐出除姚元之制`】　常参官充【`翰苑新书云太平兴国四年别置侍讲以常参官充`】　校正九经【`又云孙奭为诸王府直讲校正九经正义`】　展阅五经【`山堂肆考云唐萧徳言展阅五经必盥濯束带危坐对之髙宗为晋王时诏徳言讲经授业及升东宫仍兼侍读`】　说宗朱熹【`又云彭年为嘉王府直讲因讲鲁荘公不能制其母曰母不能制当制其侍御之人王问此谁之说对曰朱熹也自后毎讲必问熹说何如`】  

王府翊善【`纪善附`】  

増置一人　为兼官【`翰苑新书云太平兴国四年置翊善一人　又云孝宗初就傅范元长以待制兼资善堂翊善自是率以从官为之其后亲王府不复除第以朝士兼赞读直讲而已`】　谏假山　进浑仪【`又云姚坦为益王府翊善王甞作假山召僚属置酒观之坦独俛首不观曰但见血山安得假山王惊问对曰坦在田舍时见州县督税捕人鞭笞血流满身此假山皆民租赋所出非血山而何太宗亦为假山未成有以坦言告于上者上曰伤民如此何以山为亟命毁之　山堂肆考云黄裳为嘉王翊善因王诞日乃作浑天仪以献更为歌诗以勉王进学如天而不息也`】　充以度支辍为谏官【`又云治平三年以尚书度支郎中王稷臣直集贤院充頴王府翊善　又云邵亢英宗谕颖王曰以翊善端直朴厚辍为谏官矣王出道帝语遂以制诰知谏院`】　申翊宗藩　竭诚亲邸【`又云胡文恭行王涣制云申翊宗藩曽恵训之不倦　又云胡文恭行向士安制云竭诚亲邸`】召对羣玉殿　侍宴太清楼【`山堂肆考云邵亢为頴王府翊善召对羣玉殿`】  

【`英宗访以世务称之曰学士真国器　又云宋治平中宗室四千余人亲王置翊善侍讲记室余则宫院都讲教授嵗时有嘉庆事则侍宴崇政殿或太清楼`】　黄裳宗朱熹　赵鼎荐范冲【`又云宋黄裳字勉仲为嘉王府翊善光宗谕之曰嘉王进学皆卿之功裳谢曰若欲追宗古先哲王当寻天下第一等人乃可帝问为谁裳以朱熹对　又云赵鼎请以行宫新作书院为资善堂命建国公瑗恵读且荐徽猷阁待制范冲兼太子翊善`】  

増制眀李梦阳戏赠周纪善诗曰广文先生何为者十欲出门九借马只今徒歩襄水滨衰漠漠常风尘凤凰在笯鸡啄食苜蓿阑干半青黒君不见楚筵醴罢暮归来甑尘妻子无顔色　王翰送成纪善省亲闗中诗曰端门赐告得驰归雪霁河沟浄不泥寒度雁声天逺近早行林影月髙低河源出塞金绳直岳色连云翠盖齐戏防髙堂称夀毕归期先报蓟门西  

王府记室参军一【`诸参军附`】  

増掌书檄　委文翰【`新唐书云唐皎武徳初为秦王府记室从王征讨掌书檄　又云韦承庆补雍王参军府中文翰悉委之`】　斥巧言　对行优【`合璧事云窦偁为晋府记室贾琰为判官毎诸王宗室宴集琰必怡声下气褒赞防给偁叱之曰贾氏子何巧言令色之甚独不媿于心耶又云毕士安兼冀王府记室参军端拱中诏王府官各上所为文帝问近臣曰文吾既知之其行孰优皆以`】  

【`士安对帝喜曰是也以本官知制诰`】　人物志　王佐才【`新唐书云李守素署天防府仓曹参军通氏姓学世号肉谱虞世南曰昔任彦升通经时称五经笥今以仓曹为人物志可乎　孔帖云杜如晦秦王引为府兵曹参军时府属多外迁王患之房乔曰如晦王佐才也大王欲经营四方舍如晦无共功者王惊曰非公言我几失之`】　专掌文疏　式瞻仪刑【`事文聚云东海王越以孙恵为记室参军专掌文疏毎造书檄或驿马催之应命立成　晋中兴书曰王承少而冲澹太尉王衍雅重之东海王越以为记室参军敕子玭曰闲习仪度不如式瞻仪刑讽味遗言不如亲承音防王参军人伦之表汝其师之`】　出入十年　经营四方【`孔帖云房乔太宗以炖煌公徇渭北谒辕门署渭北道行军记室参军公为秦王授府记室征伐未甞不从众争取珍怪乔独收人物致幕府王甞曰汉光武得邓禹门下益亲今我见乔犹禹也居府出入十年军符府檄驻马即办　下见前杜如晦王佐才事`】　以史馆为　自奉常司【`翰苑新书云大中祥符五年以直史馆晏殊为升王府记室参军又云曲阜行辛雍制云维朕叔父为时贤王宜得良士使从而游以尔朴茂静重有规矩辍自奉常往司管记`】谨恪有守　自处澹如【`又云太宗以王从等为陈王韩王冀王府记室参军谕`】  

【`从等曰诸子生深宫未知世务必资良士赞导为善使日闻忠孝之道卿等谨恪有守故兹谨选各宜勉之又云郑雍元丰中为皇弟嘉王府记室参军在王府几十年不迁而自处澹如土论归重`】　论天  

下事　作富贵箴【`合璧事云神宗初就外傅以韩维为王府记室神宗甞与维论天下事语及功名维曰圣人功名因事始见不可有功名心神宗拱手称善　又云孙觉迁昌王府记室参军王礼之问终身之戒觉为陈诸侯之孝作富贵箴`】　赋诗赐银钟　上书赐黄金【`又云杜淹秦王引为天防府兵曹参军文学馆学士甞侍宴赋诗尤工赐银钟　又云薛授天策府记室参军甞上书谏王畋猎王荅曰览卿所陈知成我者卿也眀珠兼乘未若一言今赐黄金四十铤`】　岂可游外府　屈以重吾府【`汇苑云王励仕梁为河东王功曹王出镇励将随之藩张瓒时典选曰王生才地岂可游外府乎奏为太子洗马　孔帖云韦思谦沛王府长史皇甫公义引为仓曹参军谓曰公非池中物屈公为数旬客以重吾府`】　苏瓌擢参军　世南转记室【`玉海云苏瓌擢豫王府录事参军　新唐书云虞世南陈文帝召为建安王法曹参军至徳初除西阳王友秦王灭建徳引为府参军转记室`】　陈拜起进趋之节　有直谅多闻之益【`翰苑新书云神宗封淮阳王頴王韩维皆为记室参军王毎事咨访维悉心以对至拜起进退趋揖之容皆陈其节又云初寮除李弥大制云朕以贤王将就外傅推兹寮属歴选在廷庶几朝夕正士之亲先有直谅多闻之`】  

【`益擢参王府盖莫汝宜`】  

王府记室参军二  

増衡阳王记室【`沈约宋书曰孔顗署衡阳王义季记室奉牋固辞曰记室之局实惟华要自非文行秀敏莫敢居之顗学不崇实性又疎惰何可以属知秘记秉笔文闱假吹之尤方斯匪滥`】　邵陵王记室【`太平御览三国典略曰顔晃字克眀琅邪临沂人也少孤贫有词采解褐梁邵陵王纶兼记室参军时东宫学士庾信常使于府王使晃接对信轻其尚少曰此府兼记室几人晃荅曰犹少于宫中学士`】博陵王记室【`隋书曰魏澹专精好学善属文齐博陵王济闻其名引为记室`】　以杨  

砺为谕徳【`山堂肆考云宋杨砺字汝砺真宗为襄王时以砺为记室王甚重之及建东宫以为太子右谕徳真宗即位召为翰林学士`】　擢陈荐为谕徳【`又陈荐字彦升神宗为頴王时荐为王府记室参军及升储擢为谕徳`】　讲说帐中常见许重【`元史云董文用世祖在潜藩命文用主文书讲说帐中常见许重`】　军旅文檄悉出其手【`又云张础亷希宪荐于世祖潜邸从伐宋凡征发军旅文檄悉出其手`】  

王府大小学敎授  

増南宫　北宅【`翰苑新书云太宗至道元年以员外郎孙蠙充皇侄皇孙敎授时中书言今皇侄皇孙是环卫之职以敎授为名从之真宗咸平元年以朱昻兼南宅敎授张蔚兼北宅敎授嘉祐以来置诸宫敎授立讲书课试规罚之法　朝野杂记云咸平初命诸王府官分兼南北宅敎授南宫者太祖太宗诸王之子孙处之所谓睦亲宅也北宫者魏悼王子孙处之所谓广亲宅也`】　三省各选　六箴分赐【`山堂肆考云宋元祐中诏诸宫学敎授员阙选所举学官及可为师表可备讲读者补之不足则三省各选京朝官有出身年四十以上者充之　翰苑新书云吴充兼吴王宫敎授以严见惮英宗在藩邸心重之为宗室六箴以献一曰视二曰聴三曰好四曰学五曰进徳六曰崇俭仁宗命分写徧赐皇族英宗书之座右屏`】以经义啓廸　　陈圣贤出处【`又云刘章绍兴中兼普安恩平两王府敎授事王邸阅数嵗以经义史学啓廸掖导受知孝宗自此始　又云周孟阳嘉祐中为泽王润王宫敎授英宗辞命皆孟阳为之赞导勤至陈圣贤出处之方古今祸福之变以为箴规英宗起拜曰往时敎授止于文章笔研尔今长者幸敎之乃至此`】　选履行端慤　举士行朴厚【`又云仁宗甞曰诸宫院教授非止讲习经防亦须选履行端慤者于是以张维翰充　又云治平四年诏诸宫院敎授须举士行朴厚确有经术众所共推者`】　真天子门生　与讲官宾主【`汇苑云绍兴二十五年以赵逵兼普安恩平王府敎授逵时为礼部郎及引对上曰卿乃朕自擢秦桧日荐士曽无一言及卿以此知卿不附权贵真天子门生也　又云吴申为睦亲宅都讲初宗室坐序爵仍自为宾主讲官位主席之东隅申不肻坐且曰宗室当以亲族尊卑为序与讲官分宾主再移书大宗正宗正不能因内朝出二书英宗是之宗室正讲席自申始`】  

王府  

増三命　百石【`太平御览云汉书府比古之元士皆三命也　又云汉旧注曰或曰汉初史辟皆上言故有秩皆比命士其所不言则为百石属其后皆自辟故通为百石云`】　数谏东平有称京师【`东观汉记曰吴良东平王苍辟为西曹数谏正苍多善策苍上表荐良眀帝拜为`】  

【`议郎　晋中兴书曰荀闿字道眀有称京师为之语曰洛中英荀道眀大司马齐王辟以为`】  

王府官属杂附  

増山堂肆考曰汉王骏吉子也迁赵王内史不愿为王府属即弃官去　新唐书曰于志宁识褚亮于囚中迁天策府中郎文学馆学士引亮与同列　玉海曰沛王召王勃为府修撰论次平台秘略　山堂肆考曰唐韦凑入为相王府属时姚崇兼府长史曰韦子识逺文优吾恨晚得之　元史曰陈佑博通经史时诸王得自辟官属穆王府署佑为府尚书赐其父母银十铤锦衣一袭王分土陜洛表为河南府总管　列朝诗集曰桂衡洪武中授谷府奉祠刻意于诗日课不辍　又曰宁献王奨风流海宁胡奎以儒雅名请为世子师傅者七年告老而归为辑其诗文序而之  

## 御定渊鉴类函卷一百一

设官部四十一【`将军总载　大将军　官属并附骠将军　车将军`】将军总载一  

原杜氏通典曰三代之制天子六军其将皆命卿【`一万二千五百人为军`】故夏书曰大战于甘乃召六卿盖古之天子寄军政于六卿居则以田警则以战所谓入使理之出使长之之义其职在国则以比长闾胥族师党正州长乡大夫为称其在军则以卒伍司马将军为号所以异军国之名诸侯之制大国三军次国二军小国一军其将亦命卿也晋献公初作二军公将上军则将军之名起于此也魏献子卫文子并居将军之号【`左传曰晋阎没女寛谓魏献子曰岂将军食之而有不足注曰献子为中军率故谓之将军　又礼记曰将军文子之丧既除而后越人来吊又家语曰卫将军文子问于子贡是也文子为卫之将军名弥牟也`】自战国置大将军  

周末又置前后左右将军至秦将军之名多矣汉兴置大将军骠将军位次丞相车将军卫将军左右前  

后将军皆金印紫绶位次上卿【`后汉志曰汉将军比公者四谓大将军骠车卫将军`】掌京师兵卫四夷屯警孝武征闽越东瓯又有伏波楼船及伐朝鲜大宛复置横海度辽二师宣帝增以蒲破羌权时之制若此非一亦不常设光武中兴诸将军皆称大及天下已定武官悉省【`后汉志曰其前后杂号将军皆主征伐事讫皆罢`】四征兴于汉代四安起于魏初四镇通于柔逺【`镇东西南并后汉末有之镇北魏置`】四平止于丧乱【`魏置`】晋武帝重兵官故军校多朝廷清重之士居之置中军将军以统宿卫七军及五王作难东海王越以顷兴事皆由殿省乃奏宿卫有侯爵者皆罢之时殿中武官并封侯由是出者略尽皆涕泣而去乃以东海国官领左右卫以国兵宿卫晋宋以来以领军护军左右二卫骁游击将军谓之六军【`宋舆服志曰骠车卫将军及诸将军加大者皆金章紫绶武冠佩水苍玉诸军司马银章青绶朝服武冠`】其四安四平左右前后征卤等将军及四中郎将晋代荀羡王胡之并居此官宋齐以来唯处诸王素族无爲者齐以二卫【`左右`】四军【`前后左右将军谓之四军`】五校【`即汉之五校`】骁游击积射彊弩殿中员外殿中武卫七将军殿中司马左右及虎贲之中郎将冗从仆射【`宋志曰冗从仆射汉东京有中黄门冗従仆射非其职也魏代因其名而置冗从仆射职官要录曰本期门之职汉桓帝时置冗从仆射掌诸散从其射事则主帅之`】羽林监武常侍谓之西省而散为东省梁武帝以将军之名高下舛杂命更加厘定于是有司奏置一百二十五号将军以镇卫骠车为二十四班【`内外通用`】四征四中为二十三班【`四中谓军卫抚权`】八镇为二十二班【`东西南北左右前后`】八安为二十一班【`东西南北左右前后`】四平四翊为二十班【`四平东西南北四翊左右前后`】凡三十六号为重号将军又有五德将军【`忠勇军师武臣爪牙龙云麾镇兵翊师宣恵果毅智威仁威勇威信威严威智武仁武勇武信武严武谓五德将军`】以班多者为贵凡十品二十四班品十取其盈数班二十四以法气序制簿悉以大号居后以为选法自小大也前史所记以位得从公故将军之名次于台槐之下至是备其班品序于百官之外凡一百二十五将军后魏将军之名多矣谓骠车卫为三将军末年有八柱国大将军其中六人各督二大将军【`事详柱国将军篇`】凡十二大将军【`元賛元育元廓侯莫陈顺宇文遵达奚武李逺豆卢宁宇文贵贺兰祥杨忠王防此十二大将军`】又各分统开府一人一开府领一军兵是为二十四军分掌禁旅当爪牙御侮之寄自大统十六年以后功臣位至柱国及大将军者众矣咸是散秩无复统御【`后周武帝三年改诸军军士并为侍官`】隋炀帝以左右卫【`隋初旧名`】左右屯卫【`改左右领军为之`】左右御卫【`新加置`】左右卫【`改左右武为之`】凡十二卫各置大将军一人将军二人以总府事【`每卫各置长史录事参军司仓兵铠等参军员军人总名卫士`】盖魏周十二大将军之遗制唐武德初秦王既平王世充及窦建德高祖以秦王功殊今古自昔位号不足以为称乃特置天策上将军以拜焉位在王公上及升储宫遂废天策府二年七月高祖以天下未定事资武力将举闗中之众以临四方乃置十二军分闗中诸府以焉【`以万年道为参旗军长安道为鼔旗军富平道为元武军醴泉道为丹钺军同州道为羽林军华州道为官军宁州道为折威军岐州道为平道军幽州道为招摇军麟州道为苑游军泾州道为天统军宜州道为天节军`】每军将一人副一人取威名素重者为之【`杨恭仁刘宏基长孙顺德等并为其将`】督耕战之备自是士马彊劲无敌于天下五年省七年以突厥寇掠复置十二军后又省之其后定制有左右卫【`隋之翊卫`】左右骁左右武左右威【`左右威隋之屯卫`】左右领军左右金吾【`金吾隋之武卫`】左右监门左右千牛凡十六卫大将军各一人【`左右卫及左右金吾总谓之四卫其余谓之杂卫`】将军总三十人【`左右千牛卫将军各一人余各二人`】左右羽林左右龙武左右神武六军大将军各一人将军各三人皆有卫署【`开元十二年张说奏于三辅防五尺八兵十二万人谓之彍置于南衙每月分番自此以后遂不复简`】其余骠辅国镇军冠军四大将军云麾勇武壮武宣威眀威定逺宁逺游游击等九将军并为五品以上武散官先天二年正月十日敕往者卫士计户取充使二十一入幕六十出军既惮劬劳咸欲避匿今改取二十五以上充十五年即放出频经征镇者十年放出自今以后羽林飞先于卫士中简择开元十一年二月敕同华两州精兵所出地资辇毂不合外支自今以后更不得取同华两州兵防　增文献通考曰开元六年始诏折冲府兵每六歳一简自高宗武后时天下久不用兵府兵之法寖坏番役更代多不以时卫士稍稍亡匿至是益耗散宿卫不能给宰相张说乃请一切募士宿卫十一年取京兆蒲同岐华府兵及白丁而益以潞州长从兵共二十万号长从宿卫歳一番命左丞萧嵩与州刺史共之明年更号曰彍肃宗以后有左右神策军各置大将军一人统军各二人将军各四人后唐长兴三年敕卫军神威雄威及魏府广防以下指挥宜改为左右羽林置四十指挥每十指挥立为一军每一军置都指挥使一人兼分为左右厢应顺元年改左右羽林四十指挥为严卫左右军龙武神武四十指挥为捧圣左右军清泰元年改捧圣马军为彰圣左右军严卫步军为宁卫左右军宋朝承前代之制有左右金吾卫左右卫上将军左右骁卫屯卫领军卫监门卫千牛卫上将军诸卫大将军诸卫将军并为环卫官无定贠皆命宗室为之亦为武臣之赠典大将军以下又为武臣责降散官政和中改禁旅则有殿前司都副指挥使侍卫步军马军都副指挥总之至孝宗时始令节度使领左右金吾卫上将军承宣使领左右卫上将军在内则兼带在外则不带　续文献通考曰辽南面各卫有大将军又有上将军次有将军之职下有折冲都尉果毅都尉二职北面大将军府统所治军之政令官曰大将军曰上将军曰将军曰小将军外有大详衮司与大将军府并官曰大详衮曰都监曰将军曰小将军曰军校曰队帅所属有护军司官曰护军司徒有卫军司官曰卫军司徒有诸路兵马统署司官曰诸路兵马都统署曰诸路兵马副统署【`属大将军府下`】有东都省分掌兵马之政官曰东都省太师有西都省分掌军马之政官曰西都省太师【`属大详稳司下`】　金诸卫有上将军正三品大将军従三品次将军正四品章宗泰和六年伐宋权设平南抚军上将军正三品平南冠军大将军从三品次平南龙骧将军平南虎威将军平南荡江将军殄冦中郎将殄冦郎将殄冦折冲都尉殄冦果毅都尉凡九阶军还罢　元不设　眀设挂印将军称镇守者云南曰征南将军两广曰征蛮将军湖广曰平蛮将军辽东曰征卤前将军宣府曰镇朔将军大同曰征西前将军延绥曰镇西将军宁夏曰征西将军甘肃曰平羌将军蓟州淮安镇守漕运总兵以畿内故不得挂印称将军有大征讨遣总兵则挂平贼将军平邉将军平卤将军征夷将军征卤将军讨贼将军或大将军或前将军副将军印行事事已纳印　王世贞史料曰按洪武中命大将军仪大将军拜前诸将拜后先授节次授钺讫出勒所部建牙鸣鼓角正行列擎节钺鼓吹前导百官以次送出其盛如此今将军有敕有银印而无节钺非将军而总兵者有敕有闗防而无银印又曰将军挂印者事权甚重可以生杀人而大将军为尤重洪武元年以徐中山为征卤大将军至十七年卒虽以常开平李岐阳之才且重然不过副将军而其他有征南征北征西征戎之重寄亦不过将军而已傅颍公之平云南镇北邉张英公之三下交趾统众多者至八十万少亦三十万然皆不得挂大将军印也  

将军总载二  

增丈人　长子【`易经曰师贞丈人吉无咎又曰长子帅师以中行也`】　文武　显允【`诗经曰文武吉甫万为宪又曰显允方叔征伐玁狁`】　鹰扬　虎臣【`诗经曰维师尙父时维鹰扬　又曰矫矫虎臣在泮献馘`】　元老　干城【`又曰方叔元老克壮其猷　又曰赳赳武夫公侯干城`】　拊髀　推毂【`汉书冯唐传文帝拊髀曰吾独不得防颇李牧为将岂忧匈奴哉　又曰古王者之遣将跪而推毂曰阃以内寡人制之阃以外将军制之`】　铁虎　水龙【`合璧事曰蔡祐与齐战被光明甲所向无敌齐人谓之铁虎　晋书曰但畏水中龙指王濬也`】斋斧　授钺【`魏志曰凡将出必斋戒之庙授斧故云斋斧　合璧事曰唐德宗廵狩山南浑瑊以诸军卫入谷口帝临轩授钺用拜韩信故事`】　十策　三箭【`又曰唐李靖屡授开府献十策以圗萧铣　通鉴曰唐薛仁贵高宗时九姓众十余万令骁数十乘挑战仁贵发三矢辄杀三人卤气慑皆降军中歌曰将军三箭定天山壮士长歌入汉闗`】　斗魁　天目【`史记曰斗魁戴匡六星曰文昌宫一曰上将二曰次将　合璧事曰将为天目国命所寄`】　囊沙　背水【`史记曰韩信与龙且夹潍水而阵信夜令人为万余囊盛沙以壅水上流引军半渡击且佯不胜败走且果喜追渡水信使决壅水大至且军大半不得渡急击杀且　又曰韩信击赵使万人先行出背水阵及破赵诸校皆贺因问曰兵法后背山陵前阻水泽今背水阵竟以胜此何术也信曰兵法不曰陷之死地而后生投之亡地而后存乎`】　杜彪　韦虎【`合璧事类曰梁西荆州刺史杜山从膂力过人便马善射所被霞明朱弓四石余力每出挑战魏军惮之号为杜彪　梁书曰魏遣齐王萧寳夤中山王元英围梁钟梁武帝遣弟临川王宏督兵御之宏惧停车不前魏人遗以巾帼且歌之曰不畏萧娘与吕姥但畏合肥有韦虎萧娘即宏吕姥吕僧珍韦虎韦叡也`】　万人敌　一身胆【`史记曰项籍学万人敌　蜀志曰赵子龙将数十值曹操军大出子龙遂前突其阵且鬭且却魏兵追至营子龙大开门魏疑有伏兵引去子龙以劲弩射魏兵魏兵惊骇自相蹂践堕水死者甚多先主明旦至其营视昨战所曰子龙一身都是胆也`】　半段枪　四将印【`明皇实录曰唐哥舒翰为河西衙前将吐蕃大寇邉翰持半段枪当其锋击之职林曰王忠嗣有武畧佩四将印上平戎八策`】　原将兵扞燕　兴师攻翟  

【`史记曰齐景公召穰苴与语兵事大恱之以为将军将兵扞燕晋之师　说苑曰田单兴师十万将兵攻翟往见鲁仲连仲连曰子之攻翟必不能下矣田将军曰单以五里之城十里之郭复齐之国何为攻翟不能下也去上车不与言决`】　增割髪置地　举手指天【`魏志曰太祖出军令无败人田麦犯者死皆下马持麦而行太祖马乃腾入甲中敕主爵议罚对曰春秋罚不加尊太祖曰作法自犯何以率众然孤为军帅不可杀请自刑乃拔劒割髪置地通鉴曰晋安帝时刘裕抗表伐南燕过大岘燕兵不出举手指天喜形于色左右曰公未见敌而先喜何也裕曰兵已过险士有必死之志余粮栖畞人无匮乏之忧卤已入我掌中矣`】　减灶增灶　拔帜立帜【`合璧事曰孙膑减灶虞诩増灶又曰韩信拔赵帜立汉帜`】　提鼓援枹　秉钺抗旌【`国语范蠡应使者曰左提鼓右援枹　终军传曰大将军秉钺抗旌`】　马棰下城　枕席过师【`张耳传曰杖马棰下数城　赵充国曰信威千里从枕席之上过师`】　战胜攻取　雅歌投壶【`汉书汉高帝曰连百万之众战必胜攻必取吾不如韩信汉记曰祭遵为将军取士皆用儒术对酒设乐必雅歌投壶`】　燕颔虎头　虬猿臂【`合璧事曰班超燕颔虎头　又曰郭知运虬猿臂`】　七纵七擒　八遇八克【`栁氏家录曰蜀诸葛亮因八阵以施武经七擒以即戎　合璧事曰唐娄师德武后时猛士讨吐蕃戴红抹额来应诏后共卤战八遇八克`】　降十万　破贼五千【`唐书曰永防元年仆固懐防结吐蕃回纥合围泾阳郭子仪以数出降隂山十万　又曰马璘以百破贼五千李光弼曰吾未见以少击众如马璘者矣`】　说礼敦诗　受成释奠【`左传曰楚子围宋晋文公搜于被庐作三军谋元帅赵衰曰郤縠可臣亟闻其言矣说礼乐而敦诗书乃使縠将中军　鲁颂曰在泮献囚注古者出兵受成于学及其反也释奠于学`】三鼓克齐　三驾屈楚【`左曰庄公三年齐师伐我公将战曹刿请从战于长勺公将鼓之刿曰未可齐人三鼓刿曰可矣齐师败绩　又曰晋悼公归国请以息民魏绛请施舍输积聚以贷行之期年国乃有节三驾而楚不能与争注云三驾三次兴师也`】　亚夫坚壁　度尙焚营【`史记曰汉景帝拜亚夫为太尉将兵击吴楚亚夫言于上曰椘兵剽轻难与争锋愿以梁地委之絶其粮道乃可制也上许之于是防兵荥阳吴攻梁急请救亚夫引兵走昌邑坚壁以守吴兵数挑战终不出乃引去亚夫出精兵追击大破之　山堂肆考曰东汉荆州刺史度尚击桂阳贼卜阳等破其三屯多获珍寳士卒骄富莫有鬭志尚乃宣言兵少须诸郡所发悉至乃幷力攻之申令军中恣听射猎兵喜皆出尚乃宻使人焚其营猎者还莫不涕泣尚慰劳之曰阳等财寳足富数世诸军但不幷力耳今所亡少何足介意众破平之`】徒读父书　常效父法【`史记曰秦王龁伐韩攻上党民走赵赵军数不胜防颇坚壁不出应侯使人反间曰秦之所畏独马服君之子赵括为将耳赵王遂以括代颇蔺相如曰王以名使括括徒能读父书不知合变也王不听　山堂肆考曰南齐斛律光弟羡为幽州刺史善治兵突厥畏之谓之南可汗性节俭不好声色不贪权势至于行兵常效其父金之法`】　解鞍诱敌　驻节劳民【`史记曰汉李广为上郡守尝从百出卒遇匈奴数千广令诸曰前未到匈奴阵二里所止令皆下马解鞍士皆纵马卧防暮匈奴终怪之不敢攻击是夜即引兵而去　汉书曰邓禹师行有纪三辅百姓皆望风相携负以迎军降者日以千数禹所止辄停车驻节以劳来之父老童穉满其车下`】　据鞍顾盼坐帷讲诵【`通鉴曰东汉马援年六十二请击武陵五溪蛮光武愍其老援曰臣尚能披甲上马`】  

【`帝令试之据鞍顾盼以示可用帝笑曰矍铄防是翁也山堂肆考曰东汉张奂为北中郎将匈奴乌桓烧军门屯赤炕烟火相望兵众大恐奂安坐帷中与弟子讲诵自若军士稍安`】　不如竖儒　无逾老臣【`史记蒯通说韩信曰郦生一士掉三寸之舌下齐七十余城将军以数万众歳余乃下赵五十城为将数歳反不如一竖儒之功乎　汉书曰宣帝时先零杨玉叛帝欲命将击之赵充国年七十余上老之使丙吉问充国谁可将者对曰无逾老臣`】　立柱而还　仆碑而进【`汉书曰光武时交趾女子征侧征贰反诏伏波将军马援讨之至浪泊与二征战大破追斩之交趾平援立铜柱为汉界而还　隋书曰史万歳以功加上开府时南宁彝爨靓反诏万歳讨之入自蜻蜓川行数百里见诸葛亮纪功碑铭其背曰万歳之后有胜我者过此由是仆碑而进破其部三十万勒石诵美隋德而还`】　齅地知兵　指节示将【`齐书曰斛律金为淮朔将军主行兵用匈奴法望尘知马歩多少齅地知兵之逺近　梁书曰豫州刺史韦叡攻魏小岘未防出行围栅魏出数百人陈于门外叡欲击之诸将迟疑叡指其节曰朝廷授此非以为饰韦叡法不可犯也遂进击之魏兵败走因急攻之中宿而拔`】　费祎可人　吴进好汉【`通鉴曰魏曺爽寇汉中后主遣祎救之将行光禄大夫来敏诣别求共围棊时羽檄交至人马擐甲严驾已讫祎与对戏了无倦色敏曰向聊试君耳君信可人必能办贼　山堂肆考曰宋杨沂中统制官吴进将所部二千人还临安进勇于战鬭尝对御上曰好汉进闻之刺好汉吴进字作背心每阅兵则披以示众`】　一军皆惊万众莫抗【`史记汉萧何曰诸将易得耳如韩信国士无双王必欲争天下非信无可计事者请王设坛具礼拜之诸将皆喜人人自以为得大将至拜乃信也一军皆惊　晋书曰桓石防小字镇恶从桓温入关车冲为苻健所围垂没石防跃马赴之抜冲于数万众之中而还莫有抗者三军莫不叹服`】　烧舸败魏　融鎻降吴【`三国志曰曹操伐吴孙权遣周瑜程普等与刘备幷力逆操于赤壁瑜部将黄盖曰操军方连船舰首尾相接可烧而走也乃取冲鬬舰十艘载燥荻枯柴灌油其中先以书遗操诈云欲降时东南风急盖以十舰最着前去北军二里余诸船同时发火火烈风猛船徃如箭烧尽北船延及岸上营落人马烧溺死者甚众操军遂败走　晋书曰武帝伐吴吴于江碛要害处并以铁鎻横截之又作铁锥长丈余暗置江中逆拒舟舰龙骧将军王濬作大筏数十令善水者以筏先行遇铁锥锥辄着筏而去又作大炬长十余丈灌以麻油在船前遇销然炬烧之须臾炬炽融液船无所碍孙皓面防诣军门降`】　庆之苍头　继伦黑面【`宋书曰沈庆之元嘉中雍州群蛮入寇命庆之为建武将军庆之好戴狐帽蛮每见庆之军辄曰苍头公来矣　山堂肆考曰宋尹继伦败契丹耶律休格于徐河契丹主相谓曰当避黑面大王以继伦面黒故也`】　投醪饮军　置酒防将【`史记曰楚人有馈箪醪者庄王投之于河令将士迎流而饮之三军皆醉　山堂肆考曰唐张守珪为瓜州刺史卤忽至众失色守珪曰疮痍之余讵可以矢石相角须权以胜之遂置酒城上防诸将作乐卤疑有备不敢攻引去守珪纵兵击败之`】　光弼靴刀　曹彬匣劒【`唐书曰李光弼与史思明战于河阳分遣诸将以刀置靴中曰万一不利我亦自刎不令诸君独死　山堂肆考曰宋太祖遣曹彬伐南唐以匣劒授之曰副将以下不用命者毋惜此劒`】　称疾誓将留湼劝军【`宋史曰曹彬征南城将陷忽称疾不视事诸将问疾彬曰余疾非药石所愈也惟诸君诚心自誓克城之日不妄杀一人则自愈矣诸将焚香为誓彬即称愈　又曰狄青起行伍十余年身已显面湼犹存仁宗敕青傅药除之青指其面曰陛下以功擢臣不问门第臣所以有今日者由此涅耳臣愿留此涅以劝军中`】　岳飞神算　立信长策【`山堂肆考曰宋绍兴中贼杨么败官军于鼎江诏授岳飞清逺军节度使讨之复命张浚视师潭州飞已招降么党黄佐将欲讨么防朝议召浚还防秋飞曰都督能少留八日可破贼浚曰何言之易耶飞遂如鼎州黄佐招杨钦来降钦又说全忠刘铣来降飞诡骂钦复遣去是夜掩贼营降其众数万么赴水死果八日而防书至潭浚叹曰岳侯神算也　又曰宋汪立信咸淳中上言宜出内郡兵以实江淮备外侮又选宗室忠良及有干用大臣以为统制分东西二府以涖其事如此则可为安邉御敌之长策矣`】　霹雳闪电　刀痕箭瘢【`又曰唐长孙晟为秦州道行军总管出讨突厥斩千余级有达官来降者言突厥大畏长总管闻其弓声称为霹雳见其走马称为闪电又曰宋韩世忠尝中毒矢以强弩括取之十指仅全四不能动刀痕箭瘢如刻画然`】　不肯探  

简　何能卧牀【`又曰东汉邓禹表张宗为偏将军赤睂兵大至禹欲就坚城众惮拒后禹乃书诸将名于竹简乱投笥中令各探之宗不肯曰死生有命岂可辞难就逸遂为拒后战却赤眉　通鉴曰东汉马援建武中拜伏波将军击交趾还故人孟冀迎劳之援曰方今匈奴扰邉男儿要当死于邉野以马革裹尸还葬耳何能卧牀上在儿女子手中耶`】　身被三枪　面中六矢【`山堂肆考曰汉盖勲为敌所败身被三枪坚坐不动　通鉴曰唐安禄山令狐潮围雍邱潮与张廵有旧廵使郎将雷万春于城上与潮相闻语未絶贼以弩射之面中六矢而不动`】　原亚夫居细栁　田单在即墨【`亚夫事见上　说苑鲁仲连谓田单曰夫将军在即墨之时坐则织蒉立则杖臿为士卒倡将军有死之心士卒无生之气今将军东有夜邑之封西有淄上之寳黄金横带骋乎淄渑之间是以乐生而恶死也`】　增变帜杂秦军　持帜立赵壁【`战国防曰秦假道韩魏以攻齐齐威王使匡章将而应之与秦交和而令使者数相徃来章为变其帜以杂秦军者言章子以齐入秦王不应如此者三有司请发将击之王曰此不叛寡人明矣曷为击之顷间言齐兵大胜秦王称西藩之臣而谢于齐史记曰韩信张耳击赵赵聚兵井陉口夜半发轻一千人人持一赤帜从间道望赵军戒曰赵空壁逐我若疾入赵壁拔其帜而易之`】　奋矟奔魏军　带箭入棱阵【`齐书曰周盘龙与魏军战其子奉叔陷阵盘龙奋矟奔魏军莫不披靡时奉叔已得出盘龙不知乃东西触击奉叔见其父久不出复跃马入阵父子两萦搅数万人魏军大败高帝嘉盘龙功送金钗十二枚与爱妾杜氏手敕曰饷周公阿杜　山堂肆考曰隋炀帝遣将军陈棱讨杜伏威伏威迎出挑战棱军射中其额伏威怒曰不杀汝矢不抜乃带箭驰入棱阵获所射将使防箭出乃斩之擕其首入棱军而示之`】　挺身说回纥齧指示进明【`通鉴曰唐代宗时回纥与吐蕃合兵围泾阳郭子仪曰今众寡不敌难以力胜不若挺身说之可不战而下也遂以数出使人传呼曰令公来回纥大惊太师药葛罗执弓注矢立阵前子仪免冑释甲投枪而进诸酋长皆下马罗拜子仪亦下马执药葛罗手责以负约药葛罗曰吾为仆固懐防所误负公诚深今请为公尽力以谢过遂与定约而还后回纥大破吐蕃杀获万计　唐书曰肃宗时尹子竒复寇睢阳贺兰进明在临淮拥兵不救城中日蹙张廵乃使南霁云犯围而出告急于临淮进明具食延之霁云曰睢阳之人不食月余矣霁云虽欲独食且不下咽大夫坐拥强兵曾无分灾救患之意岂忠臣义士之所为乎因齧落一指以示进明曰霁云既不能达主将之意请防一指以示信归报座中皆为泣下`】  

将军总载三  

增飞将军【`史记曰汉李广为右北平太守匈奴号曰汉之飞将军避之数嵗不敢入`】　真将军【`又曰汉文帝时匈奴大入邉周亚夫为将军军细栁上自劳军至灞上棘门已而之细栁先驱至军门都尉曰军中闻将军令不闻天子诏上使使持节诏将军曰吾欲劳军亚夫言开壁门天子按辔至中营亚夫以军礼见天子为改容式车文帝曰此真将军矣向者灞上棘门如儿戏耳至亚夫可得而犯耶`】　原将军周官【`周礼曰王六军军将皆命卿郑注云凡军帅不特置于六官六卿之吏自卿以下能任者使兼官焉`】　将军之号【`鹖冠子曰人道何先曰先兵富则骄贵则赢兵者百歳不一用然不可一日忘也将军之号由来逺矣`】　无则必乱【`尸子曰千万之军无将军则必乱`】　以征不服【`汉书李广曰将军者国之爪牙也司马法曰登车不轼防不服振旅抚师以征不服萃三军之心同战士之力故怒形则千里竦威震则万物伏`】　亲戎引枹而鼓【`说苑曰田单为齐上将军攻翟不下明日亲戎结髪径立矢石之所乃引枹而鼔之遂下`】　出征授钺朝堂【`汉魏故事曰夫遣将军出征授节钺于朝堂`】  

大将军一【`官属幷附`】  

原杜氏通典曰大将军战国时官也楚懐王与秦战秦败楚掳其大将军屈匄是矣汉高祖以韩信为大将军【`又窦婴为大将军每朝大议列侯莫敢抗礼`】武帝又置初武帝以卫青数征伐有功以为大将军欲尊宠之故置大司马官号以冠之【`卫青加大司马位冠于大将军上共为一官`】后霍光王凤等皆然成帝绥和二年赐大司马印绶罢将军官后汉光武时吴汉以大将军为大司马【`后汉大将军自为一官其大司马不加于其上`】和帝时以窦宪为之旧大将军位在三公下置官属依太尉宪威权震朝廷公卿希防奏宪位次太傅下三公上长史司马秩中二千石従事中郎二人六百石自下各有增【`宪初为此官威震天下尚书以下欲拜之伏称万歳尚书令韩棱曰礼无人臣称万嵗之制乃止后梁冀为之官属倍于三公府`】自安帝政理衰阙始以嫡舅耿珤为大将军常在京都顺帝即位又以皇后父兄弟相继为大将军如三公【`梁冀别传云元嘉二年又加冀礼仪大将军朝到端门谒者将引増掾属舍人令史官鼔吹各十人风俗通曰桓帝初京师謡曰游平卖印自有平不避豪强及大姓按窦武字曰游平为大将军印绶所加咸得其人`】汉末犹在三公上魏黄初中又有上大将军以曹真为之【`吴亦以陆逊为上大将军以诸葛恪为大将军`】眀帝青龙二年晋宣帝自大将军为太尉然则大将军在三司下矣其后又在三司上自汉东京大将军不常置为之者皆擅朝权至晋景帝为大将军亦受非常之任后以叔父孚为太尉奏改大将军在太尉后位次三司下后复旧在三司上至太康元年琅邪王伷大将军复制在三司下及伷薨复如旧冠绶佩服与大司马同宋唯彭城王义康为之章绶冠佩亦与晋同齐以为赠梁有之陈以为赠后魏北齐为二大与大司马同至后周建德四年增置上大将军隋并以为武散官不理事上大将军従二品大将军正三品唐贞观二年九月敕六军先已各置统军一人今十六卫宜各置上将军一人秩从二品其左右卫及左右金吾卫上将军俸料随军人马等并同六军统军其诸卫上将军次于统军支给自今以后内外文武阙官于文武班中材望相当者参叙仍待以后各依故事于本卫量置卫兵仍举故事置武班朝参其廊下食亦宜加给稍令优重汉不见官属后汉大将军骠将军车将军卫将军有长史一人司马一人【`窦宪为大将军置长史司马员吏官属位次太傅属官`】从事中郎二人掾属二十九人令史及御属三十一人又赐官四十人及鼓吹【`应劭曰鼓吹二十人非常贠`】其领军皆有部曲大将军营五部部校尉一人军司马一人部下有曲曲有军一人曲下有伅伅长一人其不置校尉部但有军司马一人其别营领属为别部司马其兵多少各随时宜门有门魏以司马景王为大将军置掾十人别无属官其骠车府有长史司马晋骠卫将军伏波抚军都护镇军中领四征四镇龙骧典军上军辅国等大将军开府皆为位从公品秩俸赐亦与诸公同加兵者增置司马一人从事中郎二人主簿记室督各一人官属并与公同宋大将军车骠卫将军诸府皆有长史一人参军一人又各置司马一人齐有大将军为赠官无僚属诸骠车卫镇军中军抚军四征四镇等将军凡加大字位从公长史司马诸官属亦同公梁因之诸将军优者亦然陈为赠官无僚属后魏大将军僚属如三公北齐亦然后周大将军有长史司马中郎掾属诸曺参军典籖等贠隋以后无　増王世贞史料曰吴元年徐中山达以中书左相国挂大将军印平吴还上之  

大将军二  

增史记曰武帝伐匈奴以卫青为大将军位在诸公上公卿皆拜唯汲黯独揖有言大将军尊贵不宜尔黯曰大将军有揖客独不贵耶青闻之愈重黯　汉书曰武帝以霍光为大将军辅昭帝田千秋为丞相及昭帝初即位未任听政事一决大将军光千秋居相位谨厚有重名光谓千秋曰始与君俱受先帝遗诏令光治内君侯治外宜有以教督使光无负天下千秋曰唯将军留意即天下幸甚终不有所言　后汉书曰诏邓隲班师朝廷以太后故遣五官中郎将迎拜隲爲大将军军到河南使大鸿胪亲迎中常侍赍牛酒郊劳王主以下望于道既至大防群臣赐东帛乘马　应劭汉官仪曰和帝以窦宪为大将军乃冠三公　又曰梁冀为大将军以三世姻媾援立之功官属皆倍余府　魏志曰太傅司马宣王奏免曺爽皇太后诏召髙文惠假节行大将军事据爽宫太傅谓之曰君为周勃矣　后魏书曰莫题有谋策为大将军平慕容麟赐爵东宛侯后太祖欲广宫宇规度平城四方数十里将模邺洛长安之制运材数百万以题机巧令监定焉　陈思王辅臣论曰知虑深奥渊然难测执节平敌中表条畅恭以奉上爱以接下纳言左右为帝喉舌曺大将军也　晋志曰大司马大将军太尉骠车卫将军诸大将军开府位从公者为武官公皆着武冠平上黒帻　献征录徐达传曰达封公后复佩大将军印镇北平以便宜徙山后顺宁等处军民户三万五千八百口一十九万七千余籍为军者给月廪为民者给田以耕凡置屯二百五十四定垦田一千三百四十三顷北平军府之用皆赖之  

大将军三  

原如三公　次丞相【`续汉书百官志曰顺帝以皇后父梁商为大将军如三公府置长史司马中郎掾二十九人　蔡质汉仪曰汉兴置大将军骠位次丞相车卫将军左右前后皆金紫位次上卿典京师兵卫四夷屯警`】　镇抚四夷　威镇州郡【`北堂书钞曰汉武柏梁诗云大将军曰镇抚四夷未易哉　续汉书曰吴汉为大将军持节北发十郡突更始幽州牧苖曾不肯应调汉斩曾威镇州郡将其兵诣上`】　常居门下　恭以奉上【`汉书曰吴汉为人质厚少文造次不能以辞自达邓禹及诸将多知之数相荐举乃得召见遂见亲信常居门下　下见前曹植辅臣论`】增耿况明经　夏侯学礼【`后汉书曰耿况王莽时以明经为朔调连率光武徇河北加况大将军　魏志曰夏侯惇年十四就师学后为大将军虽在军旅亲迎师受业`】　亮戮马谡防斩许仪【`蜀志曰诸葛亮为大将军出军向祁山马谡统大众在前与魏将张郃战于街亭谡`】  

【`违亮节度大为郃所破亮戮谡以谢众　魏志曰钟防为大将军伐蜀命牙门将许仪在前治道防在后行而桥穿马足陷于是斩仪仪许褚之子有功王室犹不原贷诸军闻之莫不震悚`】　鲍永敝素邓芝素俭【`后汉书曰鲍永初为更始尚书仆射行大将军事虽为将率而车服敝素为道路所识尝衣皂襜褕路称鲍尚书兵马　蜀志曰邓芝为大将军二十余年身之衣服资仰于官不茍于取素俭翛然不治私产妻子不免饥寒`】　梁椿抚纳　王操抚循【`后周书曰梁椿为大将军性果毅善于抚纳所获赏物分赐麾下故每践敌场咸得其力　册府元龟曰王操为大将军侍明帝出顿纪南操抚循将士莫不用命`】　三郡皆平　万口来降【`又曰曺真为大将军督诸军击南安天水安定三郡安定民杨条等略吏民保月支城真进军围之条谓其众曰大将自来我愿早降尔遂自缚出三郡皆平　又曰孙峻为大将军魏镇东将军毋邱俭前将军文钦以淮西之众西入战于乐嘉峻与骠将军吕据左将军留赞率兵袭寿春军及东兴闻钦等败兵进于橐臯钦诣峻降淮南余众数万口来降`】所当皆破　每战先登【`隋书曰乞伏慧周武帝时为熊渠中大夫髙祖为丞相从韦孝寛击尉迟惇于武陟所当皆破授大将军　又曰史万歳仕周为开府仪同三司从梁士彦击尉迟迥毎战先登及迥平以功拜上大将军`】遣人请事　命使驰奏【`明徐达传曰达遣人自军中请事上劳之曰将军忠义出乎天性虽古豪杰之士不能过今所请事悉欲禀命而行此贤臣事君之道吾甚嘉之所请事多可行者将军从宜行之　明张辅曰永乐四年命成国公朱能为大将军征安南师次龙川能遘疾以师授右副将军张辅能薨辅代总其众以进命使驰奏遣鹰扬将军吕毅等督军进攻贼败走`】总中外事　领宿卫兵【`后周书曰于翼为大将军总中外宿卫兵事　唐书曰阿史那社尔为右军大将军太宗征髙丽驻驆之阵领屯卫飞及长上宿卫之兵奋不顾命所向无前`】　邻懐陆逊　敌惮王轨【`吴志曰陆逊为大将军大帝嘉禾五年北征逊遣将军周峻张梁等击江夏新市安陆石阳峻等奄至人皆捐物入城城门噎不得闗其所生获皆加营护将家属来者使就料视若亡其妻子者即给衣粮厚加慰劳发遣令还或有感慕相而归者邻境怀之　周书曰王轨为上大将军解徐州之围擒陈将吴明彻遂为徐州总管威震敌境陈人惮之`】　原晋以为卿号赵始受大名【`续汉百官志曰大将军始自秦汉以为卿号　汉官仪曰将军周官也赵王以李牧为将军破秦始受大名王翦灌婴并为之`】　梁冀赐官　曹真为喉舌【`汉书百官志曰顺帝以皇后父梁冀为大将军赐官及鼓吹　曹植辅臣论曰纳言左右为帝喉舌曹大将军也`】增愿奋击陇蜀　自请定渔阳【`后汉书曰陈俊为琅邪太守行大将军事`】  

【`数上书自请愿奋击陇蜀诏报曰陈州新平大将军之功也负海猾夏盗贼之处国家以为重忧且勉镇抚之又曰耿弇为建威大将军从幸舂陵因见自请北上谷兵未发者定彭宠于渔阳张丰于涿郡还富`】  

【`平获索东攻张歩以平齐地帝壮其意乃许之`】　策书劳冦恂　御座宴张奫【`又曰寇恂为河内太守行大将军事朱鲔使苏茂贾疆度巩河攻温恂因奔击大破之时军食急乏恂转输不絶帝数策书劳问封雍奴侯　隋书曰张奫自高祖作相授大都督领乡兵进开府仪同三司征入朝拜大将军高祖命陞御座而宴之谓奫曰卿可为朕儿朕为卿父赐绮罗千匹绿沈甲兽文具装`】　令禆将餐　命三军趣食【`汉书曰韩信为大将军击赵未至井陉口三十里止舍夜半发选轻二千人人持一赤帜从间道萆山而望赵军戒曰赵见我走必空壁逐我若直入拔赵帜立汉帜令其禆将餐曰今日破赵防食诸将皆莫信阳应诺乃入赵壁擒王歇　隋书曰于仲文初为后周大将军尉迟迥之乱仲文大破迥将檀让军进攻梁都迥守将李子寛遯走初仲文在蓼堤诸将皆曰军士逺来士马疲敝不可决胜仲文命三军趣食列阵大战既而破贼诸将皆请曰前兵疲不可交战竟而克胜其计安在仲文笑曰我所部将士皆山东人果于速进不宜持久乗势击之所以制胜诸将皆以为非所及也`】　尉迟督六军　贺娄授十镇【`周书曰尉迟迥为西魏大将军侯景之渡江梁元帝时镇江陵请脩邻好其弟武陵王纪在蜀称帝将攻之梁元帝大惧乃遗书请救又请伐蜀乃令迥督开府元珍乙弗亚万俟吕陵始叱奴兴綦连宇文升等六军甲士一万二千万匹伐蜀　隋书曰贺娄子干为上大将军开皇中卤寇岷洮二州子干以行军总管勒兵赴之贼闻而遯高祖以子干晓习边事授榆闗总管十镇诸军事`】将兵镇武威　率师平越巂【`后汉书曰窦宪为大将军永元二年将兵镇武威宪以护羌校尉邓训晓羌人方略上表俱行　三国魏志曰郑恪武帝时为大将军天师中率师平越嶲置西宁州`】　原汉祖具礼拜韩信　袁绍耻班下魏武【`汉书韩信曰王欲召信拜为大将军萧何曰王素嫚无礼今拜大将如儿戯耳王必欲拜之择日斋戒设坛场具礼乃可王许之　北堂书钞曰魏武为大将军袁绍为大尉绍耻班在下魏武乃因以大将军让绍`】　增卫青贤汲黯　霍光爱杨敞【`史记曰卫青为大将军既益尊姊为皇后然汲黯与亢礼或说黯曰自天子欲令羣臣下大将军大将军尊贵诚重君不可以不拜黯曰夫以大将军有揖客反不重耶青闻益贤黯　册府元龟曰汉霍光为大司马大将军时杨敞给事幕府为军司马光爱厚之`】　清约不事生产　得禄皆散宗族【`后周书曰司马裔为大将军性清约不事生产所得俸禄并散亲戚　又曰蔡祜为大将军性节俭所得禄皆散与宗族`】　接以师友之道　待以交友之礼【`册府元龟曰后汉窦融为河西大将军班彪避地河西融以为从事深敬待之接以师友之道彪乃为融画策事汉　又曰魏钟防为大将军伐蜀蜀蒋琬子斌为绥武将军汉城护军防至汉城与斌书后主既降邓艾斌诣防于涪待以交友之礼`】  

大将军四  

增言至流涕【`吴志曰陆逊为大将军时中书典校吕壹窃弄权柄逊与太常潘濬同心忧之言至流涕后大帝诛壹深以自责`】　闻之流涕【`晋书郄鍳为大将军徐州刺史时蘓峻为乱京师陷没鍳闻之流涕设坛场刑白马大誓三军登场慷慨三军争为用命`】　宴享极欢【`隋书曰于仲文为大将军高帝初为丞相尉迟迥之乱仲文讨之河南既平勒石纪功树于泗上入朝京师高祖引卧内宴享极欢拜柱国河南道大行台`】　赐宴极欢【`又曰元谐为大将军时高祖为丞相尉迟迥作乱遣兵寇小乡令谐击破之及高祖受禅赐宴极欢进位上大将军`】　原位在三公上【`辨释名曰大将军位在三公之上昭帝时霍光为大将军犹在丞相下`】　奏改三公下【`杜氏通典日晋宣帝为大将军后以叔孚为大尉奏改大将军位三公下`】　军内拜卫青【`汉书曰卫青字仲卿为车将军击匈奴右贤王引兵至塞天子使使者持大将军印于军内拜青也`】　卧内拜曺爽【`魏志曰曺爽字伯昭为武卫将军明帝寝疾乃引爽入卧内拜大将军假节钺都督中外诸军事录尙书事受遗诏辅少主`】　汉时贵戚为之【`辨释名曰大将军汉时贵戚为之或录尚书事`】安帝嫡舅为之【`通典曰安帝以嫡舅耿珤为大将军`】  

大将军五  

原诗晋潘尼送大将军掾卢宴诗曰赠物虽陋薄识意在忘言琼琚尚交好桃李贵往还萧艾茍见纳贻我以芳兰　增明王世贞戚大将军入帅禁旅枉驾草堂赋此赠别诗曰初闻小队驻吴江忽漫花溪隐画艭细栁尚虚金鎻甲前茅时缓碧油幢南中旧部思驰义塞上新城喜受降凭写云台须第一如论国士总无防　张以诚赠萧大将军移镇渔阳诗曰鸣沙城北接云中千里飞狐一道通十万健儿齐上马旌旗猎猎动秋风增制唐苏颋授嗣郑王希言大将军制曰具官希言才推近属行禀中和用沈厚以为谋体直方而成器频升列棘之班常践执金之秩歴官斯久更事逾深必在亲贤用膺心膂宜领右军之寄仍直大将之任　唐李峤授河内高平王重规等大将军制曰昔程李二将分领东西之宅周邵两藩并行南北之化兼此重务允归贤戚具官重规等并麟趾英髦犬牙良翰勲藏天府名入史圗勤诚着于文武美绩宣于中外爪牙任切都辇寄深求贤审官不逾伯叔之国叶心共理伫观兄弟之政  

骠将军一  

原杜氏通典曰汉武帝元狩二年始用霍去病为骠将军定令令骠将军秩禄与大将军等光武中兴以景丹为骠大将军位在三公下明帝初即位以弟东平王苍有贤才以为骠将军以王故位在公上【`苍为骠辅政开东阁延英雄及苍归国有骠时吏丁牧周栩以苍敬贤下士不忍去之遂为王家大夫数十年事祖及孙帝闻褒美之`】数年复罢【`其官属附在大将军后`】　魏晋齐并有之梁杂号中亦有　陈后主以萧摩诃为侍中骠大将军加左光禄大夫特开黄阁施行马防事寝堂置鸱尾如三公制　后魏初加大则在三司上太和中制加大则在都督中外诸军下　后周亦有之　隋开皇中置骠将军府每府置骠车将军各二人十七年颁铜兽符于骠车府炀帝改骠为鹰扬郎将改车为鹰扬副郎将　唐复改为车骠其制如开皇而益复微矣武德元年诏以军头为骠将军军副为车将军【`又诏太子诸率府各置骠将军五贠车将军十贠`】后皆省之显庆元年乃复置骠大将军为武散官　増宋史曰武散官三十一骠大将军从一　续文献通考曰金骠卫上将军为武散官正三品下元武职三十四阶骠卫上将军正二品　防典曰正二品初授骠将军  

骠将军二  

原韦昭辨释名曰骠车卫将军秩皆比三公辨云此三将军秩本二千石　百官表注曰骠将军汉官也长史司马各一人金章紫绶五时朝服武冠佩山玉　汉书曰武帝以霍去病为嫖姚校尉征匈奴屡有功宠冠羣臣始置骠将军　东观汉记曰其将军不常置比公者又有骠将军建武二十年复置骠将军位次公有长史一人　又曰明帝诏曰东平王苍寛博有谋可以托六尺之孤临大节而不可夺其以苍为骠将军　又曰永平二十五年左中郎将刘隆为骠将军即日行大将军事　魏志曰王昶距毋邱俭进位骠将军　世说曰何骠第五以高情避世而骠劝令仕对曰然第五之称何必骠【`按本何准兄充为骠将军准兄弟中第五也`】　增册府元曰晋齐王攸为骠将军开府辟召礼同三司降身虚已待物以信　隋书曰崔彭转骠将军宿卫性谨密在省闼二十余年每当上在仗危坐终日未尝有怠惰之容上甚嘉之每谓彭曰卿当上日我寝处自安又尝曰卿弓马固已絶人颇知学不彭曰臣少爱周礼尚书每于休沐之暇不敢废也上曰试为我言之彭因说君臣戒慎之义上称善　明献征录曰顾成为骠将军右军都督府佥事官其长子统普定卫指挥使是歳命成佩征南将军印总兵征水西叛寇生擒贼首敬德斩之余寇悉降　又曰朱荣为骠将军败贼于嘉林江  

骠将军三  

原位次丞相　位在公上【`汉官仪曰汉置骠将军位次丞相　汉杂事曰董重为骠将军位在公上`】　议定制度　匡赞时俗【`续汉书曰东平宪王苍为骠将军是时四方无虞苍以天下化平宜脩礼乐乃与公卿共议定南北郊冠冕车服制度及祖庙登歌八佾舞数苍以亲辅政尽心王室每有议事上未尝不见从名称日重　北堂书钞曰曺植辅臣论云在朝廷则匡赞时俗百僚侍仪一临事则戎昭果毅折冲厌难者司马骠也按司马骠晋宣王也`】　虚已礼士高佐史【`汉书东平王苍传云苍为骠将军置长史掾史四十人位在三公上辟当世名士`】  

【`虚已礼之　王隐晋书曰梁王彤为骠将军置左右长史司马高佐史也`】　增获丑七万拓地二千【`汉书曰霍去病为骠将军元狩四年春出定襄执讯获丑七万有四百四十三级`】  

【`武帝以五千八百户益封秩禄与大将军等　后周书曰李哲初为西魏骠大将军与田宏同讨信州凡下十八州拓地二千余里`】　出其不意　知其无备【`北魏书曰李逺为骠大将军时东魏北豫州刺史高仲宻请举州来附北齐神武屯兵河阳太祖以仲宻所据辽逺难为应接诸军皆惮此行逺曰北豫逺在贼境高欢又屯兵河阳实难救援但兵务神速若以竒兵出其不意事或可济太祖嘉曰李万歳所言差强人意乃授行台尚书前驱东出太祖率大军继进抜仲密以归　后周书曰陆腾为骠大将军江州刺史陵州木宠獠恃险麄犷诏腾讨之獠因山为城攻之未可拔腾于城下多设声乐及诸杂伎示无战心诸贼果弃其兵仗临城观乐腾知其无备宻令众军俱上纵兵讨击尽破之`】　王沈属文高琳赋诗【`册府元龟曰晋王沈好书善属文为骠将军录尚书事　后周书曰高琳为骠`】  

【`大将军时文州氐酋反琳讨平之师还高祖宴公卿命赋诗言志琳诗云寄言窦车为谢霍将军何以报天子沙漠靖妖氛帝恱曰獯猃陆梁未时欵塞卿言有验国之福也`】　于谨伪降　韦佑潜邀【`又曰于谨为西魏骠大将军从太祖攻齐神武于邙山不利谨率其麾下伪降立于路左齐神武军乗胜逐北不以为虞追过尽谨乃自后击之齐军大乱以此大军得全　册府元龟曰韦祐为骠大将军东魏遣军送粮馈宜阳祐潜邀之转战数十里`】　益张旗帜　广张军声【`后周书曰权景宣为骠大将军破梁司空陆法和司马羊亮于涢水又遣别帅攻拔鲁山多造舟舰益张旗帜临江欲渡以惧梁人　册府元龟曰侯渊为骠将军讨韩楼配卒甚少渊遂广张军声亲率数百深入楼境大破之`】　贾疋志略　李穆忠节【`晋书曰贾疋愍帝时为骠大将军少有志略气望甚伟见之者莫不悦附　北周书曰李穆为都防芒山之战免太祖于难太祖美其忠节乃叹曰人之所贵唯身命耳李穆遂能轻身命之重济孤于难乃特赐铁券恕以十死进骠大将军`】　将吏荷恩　军中効命【`后周书曰陈忻为骠大将军散财施惠得士众心身死之日将吏荷其防德莫不感恸　又曰李哲为骠大将军兵士有疾亲加医药军中感之人思効命`】　如孝寛策与郭贤谋【`又曰韦孝寛为骠大将军镇玉壁武帝志在平齐孝寛乃上疏陈三策尔后定山`】  

【`东卒如孝寛之策　又曰王思政为骠大将军镇宏农郭贤为伏波将军从思政行宏农郡事贤有算略思政重之御邉之谋多与贤参决`】　辞色不挠　声色愈厉【`册府元龟曰张孝珉为骠将军骁勇善战武德三年为王世充所围众寡不敌力屈就擒见世充辞色不挠遂为所杀　又曰武德初刘感以骠将军镇泾州薛仁杲率众围之感婴城拒守后出战被擒仁杲令感语城中云援军已败宜早出降感许之及至城下大呼曰逆贼大饥亡在朝夕秦王率军十万四面俱集城中勿忧各宜自勉以全忠节仁杲执感于城邉埋脚驰射杀之至死声色愈厉`】　杨绍中股　田宏破骨【`后周书曰杨绍为辅国将军从于谨围江陵绍为流矢中股力战不衰事平进骠大将军　又曰田宏为骠大将军每临阵摧锋直前身被一百余箭破骨者九马被十矟朝廷壮之`】　十日即毕　五行前【`又曰韦孝寛为骠大将军镇玉壁欲当其要处置大城乃遣姚岳监筑之岳以兵少为难孝寛曰计成此城十日即毕既去晋州四百余里一日创始二日伪境始知设令晋州征兵二日方集谋议之间自稽三日计其军行二日不到我之城隍足得办矣乃命筑之齐人果疑有大军停防不进版筑克就卒如其言　又曰魏元为骠大将军陜州总管尉迟纲遣元率步五百邀击东魏雒州刺史独孤永业有众二千余人元轻将五行前觇之卒与之遇便即交战杀数十人获马幷甲矟等永业遂退`】　以草塞创　取汁和屑【`隋书曰张定和为骠将军从上柱国李充击突厥先登陷阵敌刺之中颈定和以草塞创而战神气自若敌遂败走高祖遣使者赍药驰诣定和所劳问之　册府元龟曰武德初刘感以骠将军镇泾州薛仁杲率众围之城中粮尽遂杀所乗之马以分将士感一无所噉唯煑马骨取汁和木屑食之`】　不事邉幅　不自矜尚【`后周书曰王罴为骠大将军罴性俭率不事边幅尝有台使至罴为设食使乃裂其薄饼緑罴曰耕种获其功已深舂爨造成用力不少乃尔选择当是未饥命左右撤去之使者大慙　册府元龟曰北齐斛律羡后主武平初为骠大将军兄子武都为兖州刺史羡歴事数帝以谨直见称虽极荣宠不自矜尚至是以合门贵盛上书推让`】　原获獯狁之士脩水战之具【`汉书曰霍去病为骠将军与大将军卫青各五万步数十万伐匈奴出北`】  

【`平二千余里功多于青既还上曰骠将军去病率师躬将所获獯狁之士约轻赍絶大幕封狼居胥山禅于姑衍登临瀚海执讯获丑上为治第令视之对曰匈奴未灭何以家为元狩六年薨上悼之发属国元甲军陈自长安至茂陵为象祈连山　谢承后汉书曰张意为骠将军讨东瓯贼意脩水战之具浮海就攻一战大破所向无敌`】　增贺兰祥清约　长孙澄俭素【`后周书曰贺兰祥为骠大将军荆州刺史性甚清约州境接襄阳岷蜀物产多珍异时与梁通好往来赠遗一无所受　又曰长孙澄为骠大将军操履俭素太祖谓曰我于公间志无所惜公有所须宜即具道澄曰澄自顶至足皆明公恩造即如今者实无所须`】　徒跣持白梃　下马用长矟【`又曰王罴为骠骑大将军镇华州齐神武遣韩轨等袭罴罴不之觉比晓罴尚卧未起闻阁外汹汹有声便身露结徒跣持一白梃大呼而出敌见之惊走　又曰王思政为骠大将军河桥之战思政下马用长矟左右横击一击踣数人`】都督十二年　总兵三十载【`三国吴志曰步隲为骠将军领冀州牧都督西陵十二年邻敌敬其威信　后周书曰陈忻为骠大将军与韩雄里门姻娅少相亲昵俱总兵境上三十余载每有御捍二人相赴常若影响故得数对勍敌常保功名`】　独孤言贺若　赵俨荐胡昭【`又曰独孤信为骠大将军于洛阳被围贺若敦弯弓三石箭不虚发信大竒之言于太祖乃引置麾下授都督　册府元龟曰赵俨为骠将军正始中胡昭养志不仕以经籍自娱俨荐昭曰天真高洁老而弥笃宜征命以励风俗`】　原赵俨叉手上车　纪瞻止家为府【`魏略曰故事四征有官厨财籍转之际无不因緑赵俨自西征为骠叉手上车发到坝上忘持其常所服药雍州闻之乃追送杂药材数箱俨笑曰人言语殊不易我偶问所服药耳何用是为遂不取　晋书丹阳纪录曰纪瞻字士达为骠将军服物制度一按旧典遣使就拜止家为府`】  

骠将军四  

增力追齐将【`册府元龟曰刘雄为骠大将军力战齐将段孝先于长城西军司马进爵为周昌侯`】　追退魏将【`又曰杨摽为骠大将军邙山之战追退魏将侯景太祖嘉之赐帛三百匹`】亟有战功【`北魏书曰叱列伏龟孝明时累征西将军后从太祖征讨亟有战功西魏文帝时`】  

【`进位骠大将军`】　屡有战功【`册府元曰周宇文欣为仪同三司赐爵兴固县公韦孝寛之镇王壁也以欣同行屡有战功加位开府骠将军`】　贺若敦伏甲【`册府元曰西魏贺若敦为骠大将军讨陈将侯瑱于湘州时土人亟乘轻舟载米粟及笼鸡鸭以饷瑱军敦患之乃伪为土人装船伏甲士于中瑱军兵人望见谓饷船之至逆来争取敦甲士出而擒之`】　李子雄伏甲【`隋书曰李子雄为骠大将军炀帝初汉王谅乱帝疑幽州总管窦抗有贰心拜子雄为广州刺史驰至幽州召募得千余人抗从铁二千来诣子防所子防伏甲请与相见因擒抗`】　攻河隂先登【`册府元龟曰宇文庆为骠大将军从高祖攻河隂先登攀堞与贼接战良久中石乃坠絶而复苏帝劳之曰卿之余勇可以贾人也`】　征洮阳先登【`后周书曰梁台为赵平郡大守屡骠大将军孝明帝时从贺兰祥征洮阳先登有功别封绥安县侯`】　以功加柱国【`隋书曰韩洪仕周为大都督高祖受禅进爵为公寻授骠将军平陈之役授行军总管及陈平以功加上柱国`】　功多进柱国【`后周书曰侯莫陈崇为骠大将军开府从擒窦防复宏农破沙苑从战河桥崇功多进位柱国`】　韦孝寛镇玉壁【`后周书曰韦孝寛为骠大将军镇玉壁时晋公护将东讨孝寛遣长史辛道宪啓陈不可护不纳既而大军果不利`】　达奚武镇玉壁【`又曰达奚武授骠大将军屡立大功朝议欲以为柱国武谓人曰我作柱国不应在元子孝前固辞不受以大将军出镇玉壁`】　不烦国家士马【`又曰赵防为大都督行南秦州事又加骠大将军防自以被拔擢倾心下士掳获氐羌抚而使之皆为尽力文帝曰不烦国家士马而能威服氐羌者赵防有之矣`】　不烦国家兵马【`又曰王罴为骠大将军镇华州时茹茹渡河南寇已至幽州朝廷征发士马屯守京城右仆射周专达召罴议之罴不应命谓其使曰若茹茹至渭北者王罴率乡里自破之不烦国家兵马何为天子城中遂作如此惊动繇周家小儿怯懦至此`】　髙市贵幷州功【`册府元曰高市贵为晋州刺史从神武破纥豆陵于幷州有功除骠大将军仪同三司封常山郡公`】　源子恭豫州功【`又曰源子恭永熙中入为吏部尚书加骠大将军以子恭在前豫州战功追赏襄城县开国男`】　樊叔略身先士卒【`隋书曰樊叔略为骠大将军从高祖伐齐叔略步卒精锐每战身先士卒`】李哲身先士卒【`后周书曰李哲为骠大将军与田宏同讨信州哲每率骁勇为前锋所在攻战无不身先士卒`】  

骠将军五  

原诔晋张华魏刘骠诔曰昔在殷周惟伊惟吕穆穆公侯昭兹勲绪如何上天歼我鼎辅金刚玉润水洁冰清郁郁文彩焕若朝荣功遂身退致仕悬舆志邈留侯心迈二疏风凛凛以翼衡云霏霏以承盖旐联翩以飘飖旌缤纷以奄薄  

增碑吕元膺骠大将军论公神道碑曰公讳惟贤字惟贤西土人也少有志尚奋身辕门与元帅哥舒翰犄角扞寇锋刄既即大小数十战摧陷坚阵洎王师失御以智信保全所领之军驰于灵武扈从肃宗与先父洎乎昆弟立勲成効不可备述至德中授夀府典军次授左卫郎将赐紫金鱼袋俄转左监门率又左领军卫将军又特进右领军卫大将军贞元十五年授骠大将军行左武威卫将军上柱国兹以疾终私第诏给卤簿鼓吹所以褒宠也  

增铭唐穆员骠大将军刘海宾墓铭曰公讳海宾彭城人也以义侠闻于汧陇之间洎天下兵兴以身许国累功百战全生万死歴官十七政至于开府仪同三司御史中丞乐平郡王食实封五千户充泾原节度兵马使建中初拜骠大将军后二年长安有朱泚之乱公与故太尉叚秀实约曰公为曺沫我为荆卿期以一劒而复大驾故公先机而发有害其成段公与公是日幷命君子谓二公之死千古如生铭曰赫赫太保自天降忠见危致命有始有终伟哉段公与我同德将灭妖彗载清宸极天之方稔运夺其力悠悠青史异代凄恻原表梁简文帝让骠扬州刺史表曰常愿亲侯【`一作侯服`】就列希同特进之班角巾还第不竞龙骧之赏而天泽无涯名器总集窃以骠之官既为上将神州之重实号中土故以弹压六戎冠冕九牧岂止司绛节金吾缇况复任总皇畿位重连率何则骠之号歴为重元狩之中始自去病永平之建特授刘苍齐宪为公主所申吴汉因群臣之举  

车将军一  

原杜氏通典曰汉文帝元年始用薄昭为车将军【`灌婴周亚夫金日防并为之`】后汉章帝即位西羌反以舅城门校尉马防行车骑将军征之银印青绶在卿上絶席还复罢和帝即位以舅窦宪为车将军征匈奴始赐金印紫绶次司空【`窦宪为车将军辟崔骃为掾宪府贵重掾属三十人皆故刺史二千石惟骃以处士年少权在其间其僚佐故事如太尉后梁冀为之官属倍于余府`】安帝即位西羌宼乱以舅邓骘为车将军征之数年复罢【`又皇甫嵩等为之其官属附见大将军后`】灵帝数以车过拜嬖臣及赠亡人【`应劭曰美职加于顽凶印绶汚于腐尸亏国家之旧伤虓武之重昔年有覩被发之祥知其为戎今假号云集不亦宜乎`】魏车为都督仪与四征同若不为都督虽持节属四征者与前后左右杂号将军同其或散还从文官之例则位次三司晋宋车卫不复为四征所督【`晋羊祜为车将军开府如三司之仪`】后魏制与骠同【`位次升降并同`】隋车属骠府唐省之  

车将军二  

增汉书曰元光年以中尉程不识为车将军屯鴈门吴志曰孙一奔魏以一为车将军仪同三司封吴  

侯　蜀志曰邓芝字伯苖义阳新野人益州从事张裕善相芝往从之裕谓芝曰君年过七十位至大将军封侯延熙六年为车将军涪陵国人杀都尉反芝率军征讨即枭其渠百姓安堵为大将军二十余年赏罚明断善防卒伍  

车将军三  

增取河南地　登燕然山【`汉书曰卫青武帝元光六年拜车将军击匈奴出上谷斩首数百级赐爵闗内侯元朔元年秋青复将三万出雁门斩首数千明年青复出云中遂取河南地为朔方郡　后汉书曰窦宪为车将军大破单于于嵇落山遂登燕然山刻石勒功纪汉威德令班固作铭`】改骠班　作仪同面【`晋书曰贾充为车将军时吴将孙秀降拜为骠大将军武帝以充旧臣欲改班使车居骠之右充固让见听后周书曰伊娄穆字奴千初为太祖内亲信授奉朝请邙山之役力战有功拜为都督丞相府参军事屡抚军将军大都督通直散常侍尝入白事太祖望见恱之字之曰奴千作仪同面见我矣于是拜车大将军`】　斩首四千　将兵八百【`后汉书曰马防建初二年金城陇西保塞羌皆反拜防行车将军事羌豪围南郡都尉于临洮防将数百去临洮十余里鼓噪而前羌人惊走因追击破之遂解临洮围　册府元龟曰吴朱然为车将军右护军赤乌五年征相中魏将蒲忠胡质各得数千人忠要险隘圗断然后质为忠继援时然所督兵将先四出闻问不暇合便将帐下见兵八百人逆掩忠战不利质等皆退`】　屡挫其锐　尽获所掠【`隋书曰王辨为车将军渤海贼帅高士逹众以万数辨击之屡挫其锐帝闻而驰召之及引见礼赐甚厚　后周书曰常善为泾州刺史属茹茹入寇抄北邉善率所部破之尽获所掠拜车大将军`】　赐钱十亿　赐金巨万【`册府元龟曰汉冯绲桓帝时为车将军击武陵蛮彝荆州平定诏赐钱十亿固让不受　又曰陈萧摩诃后主时始兴王叔陵为逆摩诃勒兵追斩之以功授散常侍车大将军封绥逺郡公叔陵所蓄金帛累巨万后主悉以赐之`】　镇守北边　案视诸镇【`后汉书曰杜茂为车大将军光武时与郭凉击卢芳将尹白于繁畤时芳据高柳与匈奴连兵数寇边民帝患之遣谒者段忠将众郡弛刑配茂镇守北邉因发边卒筑亭脩烽火委输金帛缯絮供给军中幷赐邉民茂亦建屯田驴车转运　册府元曰魏源懐为车将军蠕蠕寇边诏懐御之懐至云中蠕蠕亡遁懐旋至恒代案视诸镇凡可以筑城置戍及储粮积仗之处凡表五十八条`】　数有克捷　莫敢亡叛【`北齐书曰可朱浑元为车大将军讨西魏仪同金祚黒智达于东雍擒之又与诸将征伐数有克防降下天保初封扶风郡王　后周书曰李贤为宣威将军魏孝武西太祖令贤率士迎卫时山东人众多欲逃归帝乃令贤以精三百为殿众皆惮之莫敢亡叛加授使持节车大将军仪同三司`】　击周法尚　擒萧寳夤【`册府元龟曰杨文纪仕周为车大将军安州总管长将兵迎陈降将李瑗于齐安与陈将周法尚军遇击走之以功进授开府　又曰魏贺拔岳为车将军尔朱天光为左相大都督讨万俟丑奴擒寳夤王庆云天光虽为元帅而岳功居多`】　田宏尽心　杨素竭力【`后周书曰田宏为都督从太祖复宏农战沙苑解洛阳围破河桥阵宏功居多太祖在同州文武并集乃谓之曰人人如宏尽心天下岂不早定即授车大将军仪同三司　隋书曰杨素仕周为车大将军従齐王宪拔晋州宪屯兵鸡栖原齐主以大军至宪惧而宵遁众多败散素与骁十余人竭力死战宪仅以获免`】　贵宠最盛　功绩显著【`后汉书曰马防为城门校尉行车将军事击金城陇西诸羌破之诏征防还拜车将军贵宠最盛与九卿絶席　魏书曰郭淮嘉平元年征西将军都督雍凉诸军事与雍州刺史陈防协防降蜀牙门将荀安等诏曰昔汉川之役几至倾覆淮在关右三十余年外征寇卤内绥民彝比歳以来摧破廖化擒掳荀安功绩显著今以淮为车将军`】　破安丰王败安康贼【`北魏书曰尔朱兆为车将军元颢之屯于河桥兆进破安丰王延明颢于是退走庄帝还宫论功除散常侍车大将军　后周书曰陆腾为车大将军与安康贼黄众寳战遂大败之`】攻琵琶城　破鲤鱼栅【`又曰李哲为车大将军从开府贺若敦讨乐炽等寻平南出徇地哲先至巴州刺史牟安民开门请降安民子宗彻防犹据琵琶城招谕不下哲攻而克之　册府元曰杨文防仕周为车大将军治冀州事讨平党项羌及击破山獠等又生擒夀阳刘叔仁及别从王谊破贼于鲤鱼栅`】　六防兵　五校出塞【`汉书曰周亚夫为车将军景帝二年七国反亚夫将兵东击吴椘乗六传防兵荥阳至雒阳从故父绛侯客邓都尉问策遂坚壁昌邑南轻兵絶吴饷道竟破吴椘　又曰窦宪为车将军以执金吾耿秉为副发北军五校阳雍营縁邉十二都士及羌兵出塞击匈奴`】　亚夫不出　朱然夜追【`又曰周亚夫为车将军景帝时七国反亚夫东击吴深壁而守使轻絶吴椘兵后吴数挑战终不出顷之吴奔壁东南陬亚夫使备西北已而精兵果奔西北不得入　册府元曰吴朱然拜车将军征柤中魏将李兴等闻然深入断然后道然夜出追之军以胜反大帝遣使拜然左大司马右军师`】　太祖赐玉带　武帝赉竹策【`后周书曰李哲为车大将军讨乐炽等平之军还太祖以所服紫袍玉带及所乘马以赐之　隋书曰杨素周武帝时为车大将军父敷终于大都督及平齐之役素请率父麾下先驱帝之赉以竹策`】　和洪赐金银　裴寛赐金带【`册府元龟曰和洪周武帝时为车大将军每战有功前后赐物万段金银各百铤　后周书曰裴寛为车大将军镇孔城时北齐伊川郡守梁鲊尝在境首抄掠文帝命寛经略焉后鲊行过妻家宴饮既醉寛密知之遣兵徃袭斩之帝嘉焉赐奴婢金带粟帛等`】　金祚破西军　源懐据北蕃【`北魏书曰金祚为车将军邙山之战以大都督从神武破西军除华州刺史文宣受禅加开府仪同三司　后周书曰魏源懐宣武时为车大将军正始元年蠕蠕南寇常代诏懐以本官加使持节前出据北蕃怀至云中蠕蠕亡遁`】　达奚武觇敌　伊娄谦观衅【`后周书曰达奚武为东秦州刺史齐神武趣沙苑太祖遣武追之具知敌之情状以告太祖深嘉焉遂破之进爵髙阳公拜车大将军　隋书曰伊娄谦初仕周为车大将军武帝将伐齐从容问之谦曰伪齐僭擅沈溺倡优麴糵其折冲之将斛律明月已毙谗人之口若命六师臣之愿也帝因使谦与少司寇拓跋伟聘齐观衅`】　于烈愿缓跸　王韶諌班师【`册府元曰于烈宣武时为车大将军咸阳王禧反武兴王杨集始驰告时帝从禽于野直卫无几仓卒莫知所计乃敕烈子忠觇虚实烈时留守已有备因忠奏曰臣虽朽迈心力犹可此等猖狂不足为虑愿缓跸徐还以安物望帝闻之甚慰恱　宋书曰王韶初仕周为车大将军转军正武帝既拔晋州意欲班师韶諌曰齐失纪网主昏于上民惧于下取乱侮亡正在今日愿陛下圗之帝大恱赐缣一百匹`】　我未便可欺　自外无足虑【`魏书曰源懐为车大将军时蠕蠕南寇宣武诏懐御之赐马一匹细铠一具御矟一枚懐拜受乃跨鞍执矟跃马大呼曰气力虽衰尚得如此蠕蠕虽畏壮老我亦未便可欺今奉庙胜之规总骁悍之众足以擒其首帅献俘阙下其时年六十一　后周书曰裴寛为车大将军镇孔城与齐雒州刺史独孤永业相对永业有计谋多谲诈寛每揣知其情出兵邀击无不克之永业尝戒其所部曰但好慎孔城自外无足虑其见惮如此`】　东堂劳王肃　西堂饯桓冲【`北魏书曰王肃宣武时拜使持节都督江东诸军事车将军肃讨击齐军于死虎大破之还京师宣武临东堂引见劳之以肃淮南屡防赏帛四千七百五十匹　册府元曰晋桓冲为车骑将军都督江州梁益交广宁七州孝武饯于西堂赐钱五十万又以酒三百四十石牛五十头犒赐文武送至溧州`】　与刘备同谋　与李玚参决【`又曰汉董承为车将军开府时献帝自都许之后权归曺氏帝忌操专偪乃密诏承结义士共诛之承遂与刘备同谋未发防备出征承与偏将军王服防结谋事泄为操所害　北魏书曰萧寳夤为车骑大将军开府西道行台啓统军李玚为左丞仍为别将军机戎政皆与参决`】　原刘琰不预国政　王堪不能御难【`蜀志曰刘琰字威石车将军然不预国政但领兵千余随丞相亮讽议而已　晋诸公赞曰王堪字世胄行车将军征讨诸军事为石勒所袭堪叹曰我国家大将不能御难何面目复还朝廷遂至被害孝懐悼之`】　增荐卑湛为博士　请驎之为长史【`三国魏志曰张郃河间鄚人明帝时为征西车将军爱乐儒士尝荐同乡卑湛经明行脩诏曰昔祭遵为将奏置五经大夫居军中与诸生雅歌投壶今将军外勤戎旅内存国朝朕嘉将军之意擢湛为博士　册府元曰晋桓冲为车将军闻南阳人刘驎之名请为长史`】　荐应奉为司表覆怜为郡守【`后汉书曰冯绲为车将军讨平荆州蛮贼振旅还京师推功于从事中`】  

【`郎应奉荐以为司校尉上书乞骸骨朝廷不许　后周书曰杨仕西魏为车将军时宏农为东魏守从太祖攻拔之然自河以北犹附东魏父猛先为邵郡白水令与其豪右相知请微行诣邵郡举兵以应太祖许之与王覆怜等隂谋举事遂拔邵郡众推行郡事以因覆怜成事遂表覆怜为邵郡守`】原破单于登山纪功　殄羌贼献防振旅【`上详前登燕然山注　谢承后汉书曰皇甫嵩字义真拜车将军讨平凉羌胡临卤庭埽殄羌人靡有孑遗率整二州献防振旅`】讨武陵平定荆州　破黄巾威震天下【`汉书曰冯绲字鸿卿为车将军南征武陵蛮贼军至长沙贼闻悉诣营乞降追击斩首四千余级受降十万余人荆州平定赐钱一亿固辞不受　华峤汉书曰皇甫嵩拜车将军领冀州牧嵩温恤士卒甚得众情每军行顿止须营慢脩立然后就舍帐军士皆食尔乃甞饭嵩既破黄巾威震天下按黄巾既平嵩奏请冀州一年田租以赡饥民帝从之百姓歌曰天下大乱兮市为墟母不保子兮妻失夫赖得皇甫兮始安居`】　孝孙征羌帝亲幸府　义真讨夷百官祖送【`又曰马防字孝孙行车将军事与长水校尉耿恭同征卢水羌还帝亲驾幸其府　谢承后汉书曰皇甫嵩讨平凉羌夷将士枭万队戎车三千公卿百僚祖送于平乐馆大防`】　拜金日防于卧内牀下　引张温于崇德殿下【`汉书曰金日防为车将军拜于卧内牀下受诏辅少主　张璠汉记曰张温以司空拜加车将军征韩遂丙辰引温于崇德殿下温以军礼长揖不拜也`】  

车将军四  

增安世深辞【`汉书曰张安世宣帝初为车将军光禄勲时大将军霍光薨魏相请以安世为大将军帝亦欲用之安世请间求见免顿首曰老臣耳妄闻言之为先事不言情不达诚自谅不足以居大位继大将军后帝笑曰君而不可尚谁可者安世深辞弗能得后竟拜大司马车将军领尚书事`】　羊祜固辞【`册府元龟曰晋羊祜泰始初为都督荆州诸军事后加车将军开府如三司之仪祜上表固辞`】　从征突厥【`隋书曰钱拔为车将军从杨素北征突厥加上开府炀帝即位汉王谅反于并州又从杨素击每战先登`】　从击突厥【`又曰王仁恭为车将军从杨素击突厥于灵武以功拜上开府赐物三千段`】　纵兵攻城【`册府元曰陈章昭达为车大将军帅师征萧岿于江陵时萧岿与周军于峡山下南岸筑垒名曰安蜀城于江上横引大索编苇为桥以度军粮昭达乃命军士仰割其索索断粮絶因纵兵以攻其城降之`】　率众攻城【`北齐书曰尧雄仕东魏为车大将军行豫州事时西魏以丘岳寳为豫州刺史据项城义州刺史薛显据南顿雄率众攻之一日拔其二城擒显及长史丘岳寳遁走获其妻妾将吏三千人皆送京师`】　力战有功【`后周书曰达奚实为大行台郎中从太祖擒窦防复宏农破沙苑皆力战有功加车将军`】　力战退之【`册府元曰李礼成仕周拜车大将军伐齐之役从武帝围晋阳礼成以兵击南门齐席毗罗率精甲数千拒帝礼成力战退之`】当时名将【`又曰魏邓亮以都督从贺拔岳西征尝先锋陷阵以功拜大都督又以迎魏武功迁`】  

【`左大都督从擒寳防复宏农与沙苑之役并力战有功车大将军开府封长广公以勇敢见知为当时名将太祖谓曰卿文武兼资即孤之孔明也`】　当时骁将【`后周书曰怡峰为车大将军与诸将征讨每战克防沈毅有瞻得士卒心当时号为骁将`】　给三望车【`宋书曰沈庆之为车大将军以郡公就第每従游幸及较猎据鞍陵厉不异少壮太子妃上世祖金镂匕箸及杆杓帝以赐庆之曰觞酌之赐宜以大夫为先也前废帝即位赐庆之几杖给三望车一乘`】　给油络车【`册府元龟曰南齐陈显达车将军开府预废郁林之勲为司空进爵为公甲仗五十人入殿明帝即位进太尉加兵二百人给油络车`】　所向摧殄【`梁书曰胡僧祐为车将军西魏寇至元帝以僧祐为都督城东诸军事魏军四面起攻僧祐亲当矢石奬励将士众咸为致死所向摧殄贼莫敢前`】　所向摧破【`北魏书曰李崇为车将军扬州刺史崇深沉有将畧在州十年尝养壮士数十人寇贼侵边所向摧破号曰卧虎贼甚惮之`】　原马防位同九卿【`华峤汉书曰马防行车将军事位同九卿班同三府也`】　邓鸿在九卿上【`东观汉记曰永平六年邓鸿行车将军位在九卿上絶坐`】增梁椿屡有战功【`后周书曰梁椿屡有战功授车大将军仪同三司大都督战河桥进爵东平公`】　常善屡有战功【`又曰常善为龙骧将军魏文帝大统初屡有战功除泾州刺史属茹茹入寇善率所部破之拜车大将军`】　并将燕赵齐梁楚车【`汉书曰灌婴以车将军从击燕王荼明年从至陈取椘王信还剖符世世勿絶食颖隂二千五百户从击韩王信于代至马邑别降楼烦以北六县斩代左将破卤将于武泉北受诏并将燕赵齐梁椘车击破卤于硰石`】并将梁赵齐燕楚车【`又曰傅寛为车将军幷将梁赵齐燕椘车别击陈豨`】  

【`丞相敞破之因降曲逆从击黥布功益封定食邑五千三百户`】  

## 御定渊鉴类函卷一百二

设官部四十二【`卫将军　左右卫将军　亲卫幷载左右卫官属　亲卫官属附中卫将军并附　骁将军　辅国将军左右武卫将军　左右威卫将军　领军将军防军将军`】  

衞将军一  

原杜氏通典曰汉文帝始用宋昌为卫将军位亚三司其官属附见大将军后凡车骠卫三将军皆金印紫绶武冠绛朝服佩水苍玉晋以陆协为卫将军兼仪同三司加千兵百东晋以后尤为要重后魏初加大则次仪同三司孝文太和中制加大则位在太子太师上歴代多有唐无之  

卫将军二  

增汉书曰文帝至渭桥羣臣奉天子法驾迎代邸皇帝即日夕入未央宫夜拜宋昌为卫将军领南北军　又曰文帝三年遣灌婴击匈奴发中尉材官兵属卫将军  

军长安　晋书曰虞潭为卫将军貌如不武内实坚眀  

卫将军三  

增学问优博　文雅有余【`三国吴志曰士爕为卫将军领交趾太守耽翫春秋为之注解陈国袁徽与尚书令荀彧书曰交趾士府君既学问优博又达于从政保全一郡二十余年虽窦融保河西曷以加之　册府元龟曰宋刘毅为卫将军往征卢循败归后宋高祖与安帝大宴于西池有诏赋诗毅诗云六国多雄士正始出风流毅自以武功不竞故示文雅有余也`】　绥懐逺近　应机征讨【`晋书云羊祜为卫将军时武帝将有灭吴之志以祜为都督荆州诸军事祜率营兵出镇南夏开设庠序绥懐逺近甚得江汉之心与吴人开布大信降者欲去皆听之　又云谢安为侍中都督扬豫徐兖青五州时苻坚强盛诸将败退相继安遣弟石及兄子元等应机征讨所在克防拜卫将军`】　先登陷阵　征兵运粮【`后周书云厍逖昌为卫将军从太祖破窦防复宏农战沙苑昌皆先登陷阵册府元龟曰封子绘为卫将军平阳太守时大军讨复东雍平紫壁及乔山紫谷绛蜀等子绘尝以太守前驱慰劳征兵运粮军士无乏`】　降附马隆　号恸羊祜【`晋书云马隆为司马督时凉州刺史杨欣失戎之和欣为卤所没武帝以隆为武威太守假节宣威将军隆到武威前后诛杀及降附者以万计凉州遂平加授卫将军　又云羊祜为卫将军都督中外诸军事及薨南州人闻祜防莫不号恸吴守边将士亦为之泣其仁德所感如此`】　开门伏甲　背城死战【`北齐书薛循义为东魏卫将军从神武战沙苑退还晋州西魏仪同长孙子彦围逼城下循义开门伏甲士以待之子彦不测虚实于是遁去神武甚嘉之　又曰高季式仕魏为卫将军元象中西寇大至高祖亲率三军以御之阵于北邙师徒大败所亲部曲请季式奔梁季式曰吾兄弟受国厚恩与高王共定天下一旦倾危亡去不义若社稷颠覆当背城死战安能偷生茍活`】　谋灭王敦　从破窦泰【`晋书曰郗鍳为卫将军都督从驾诸军事与明帝谋灭王敦又以鍳为尚书令领诸屯营平钱凤等封高平侯　后周书曰厍逖昌为卫将军西魏文帝大统初进爵为公从破窦泰授车将军`】　原宋昌领北军　宣王总西事【`宋昌事见卫将军二　魏志曰文帝以司马宣王为抚军大将军征吴召宣王曰朕委卿萧何之任不亦可乎车驾还诏曰吾东抚军当总西事吾西抚军当总东事`】　增安世荐苏武全琮表陈炽【`汉书曰张安世为卫将军苏武以故二千石与计谋立宣帝赐爵闗内侯安世`】  

【`荐武明习故事奉使不辱命先帝以为遗言宣帝即时召武待诏宦者署数进见复为右曹典属国　三国吴志曰全琮为卫将军陈炽少有志操能计算琮表称炽任大将军`】　费穆以擒将杨津以守城加【`北魏书曰费穆庄帝时尔朱荣入雒诏穆都督南征诸军事生擒梁将曹义宗以功卫将军进封赵平郡开国公　又云杨津为抚军将军出据灵邱贼帅鲜于修礼起博陵定州危急遂廻师还州战斩贼帅除卫尉卿既而杜雒周围州城津尽力捍守加卫将军`】　姜维降治无戴　索琳破呼延晏【`册府元曰蜀姜维为卫将军讨定汶山平康夷又降治无戴等部落假维节又破魏雍州刺史王经于洮西就为大将军　又曰索琳卫将军及刘曜进逼王城以琳为都督征东大将军讨之破曜日逐王呼延晏遂以功封上雒郡公`】  

卫将军四  

增先驱后击【`后周书曰高琳为卫将军擒莫多娄贷文仍战河桥琳先驱后击勇冠诸将太祖嘉之曰公即我之韩白也齐将东方老来寇琳御之老直前趣琳琳击之老中数创退谓其左右曰吾经阵多矣未见如此健儿`】　回战急击【`北魏书曰贺防岳孝庄时为卫将军讨万俟丑奴于渭南傍水分置精随地形便骆驿置之自将百余隔水与贼相见岳渐前进先所置驿随岳而集贼不测其多少至浅可济岳便驰遁贼谓岳走乃轻追岳岳依横冈伏兵以待之贼以路险不得进岳乃回战急击之贼退走掳获三千人降步兵万余其辎重`】　原中军总宿卫【`晋起居注曰泰始元年置中军将军总宿卫羊祜为之也`】　卫军掌兵卫【`续汉书百官志曰卫尉将军掌京师兵卫`】　增行相州刺史【`北魏书曰李神为卫将军行相州刺史时葛荣兵充斥民多逃散神抚劳兵民小大用命`】　辞荆州都督【`又曰杨津为卫将军孝荘永安初诏津为荆州都督津以前在中山陷寇诣阙固辞竟不之任`】  

左右卫将军一【`亲卫幷载　左右卫官属亲卫官属附　中卫将军并附`】  

原杜氏通典曰汉京师有南北军掌理禁卫【`南军若今诸卫北军若今羽林等军周勃驰入北军是也`】初有卫将军【`详在本篇`】魏末晋文王又置中卫将军武帝接受分中卫为左右卫将军【`以羊琇为左赵序为右`】并置佐吏皆掌宿卫营兵银章青绶武冠绛朝服佩水苍玉宋齐谓之二卫各领营兵每暮一人宿直后增二卫仪从为九十人陈因之后魏永光初又增置左右卫将军各二人北齐二人分掌左右厢所主朱华阁以外各武卫将军二人贰之隋初左右卫大将军各一人将军各二人又各统亲卫帝改左右卫为左右翊卫【`又加置亲卫幷领勲武三卫帝改三卫为三侍非翊卫府皆无三侍其所领军士名为骠`】唐复为左右卫大将军各一人【`掌宫掖禁御督摄队伍`】将军各二人【`贰大将军事`】　长史各一人晋武帝置左右卫各有长史司马东晋省长史歴宋齐梁陈后魏北齐并同至隋左右卫各置长史一人唐因之　录事参军各一人东晋元帝初为镇东大将军置录事参军自后无闻梁皇弟皇子府有录事参军各一人后魏二大公府及第一第二第三品将军府及始蕃王二蕃王三蕃王府各有录事参军官北齐因之隋左右卫府各有录事参军一人唐因之仓曹参军各二人东晋元帝为镇东大将军有仓曹  

参军宋武帝相府亦置后魏与录事参军同置北齐因之隋左右卫府各有仓曺参军一人唐因之置二人兵曺参军各二人歴代皆与仓曺同置　曹参军各一人魏司马景王为大将军有兵宋武帝为相有兵参军隋左右卫府有兵参军唐初因之其后改为骑曹　胄曺参军各一人东晋元帝为镇东大将军有铠曺参军宋武帝为相亦有之齐有左右铠曹各一人隋左右卫府有铠曹行参军一人唐因之长安初改为胄曺神龙初复为铠曹开元初复为胄曺凡自十六卫及东宫十率府录事及兵仓胄等曹参军通谓之卫佐并为美职汉魏以来诸将军有长史以下官属今诸卫所置盖亦因其旧号考其职位则全校微矣其下诸卫官属并同　左右亲卫中郎将府中郎将之名秦汉以来有之非今任也【`别详中郎将五官左右篇`】今中郎将因隋每卫各置开府一贠以统之唐武德七年改开府中郎将亲卫为一府勲卫翊卫各为一府中郎将各一人掌领校尉以下宿卫总判府事唐武德七年改亲卫骠将军为之其勲翊二卫亦然左右郎将一人隋备身府置左右郎将唐因其名武德七年改亲卫车将军为之其勲翊二卫亦然掌二中郎将之职录事参军一人掌受府事兵曹参军一人掌判府事校尉五人　增文献通考曰宋有左右卫上将军大将军将军中郎将郎将并为环卫官无定贠皆命宗室为之亦为武臣之赠自大将军以下又为武臣责降散官　续文献通考曰辽南面有亲卫有勲卫有翊卫而后有左右卫设官曰大将军曰上将军曰将军曰折冲都尉曰果毅都尉　金以旧罕札明安为侍卫亲军立侍卫亲军司以统之其左右卫将军领于殿前都防检　元多称指挥使惟有镇殿者称将军　右卫枢密院秩正三品中统三年初置武卫至元元年改为侍卫八年改为左右中三卫掌宿卫屯从兼屯田国有大事则调度之定置都指挥使三员正三品副都指挥使二员从三品佥事二员正四品经歴二贠从七品知事二员照磨二贠从八品所属十有五　镇抚所镇抚二员　行军千户所十秩正五品达噜噶齐十员副达噜噶齐十贠千户十贠副千户十员弹压二十贠百户二百贠知事十贠　弩军千户所一秩正五品达噜噶齐一员千户一贠弹压二员百户十贠　屯田千户所二秩正五品达噜噶齐二贠千户二员弹压二贠百户十贠　敎官二古字教训一员儒学教授一员掌诸屯卫行伍耕战之暇使之习国字通晓书记初由枢府选举后归吏部　左卫前卫中卫后卫职掌官秩并同右卫俱枢宻院前卫所属多门尉二平则门尉一贠顺承门尉一员后卫所属少屯田千户一所又有唐兀卫亲军都指挥使司贵赤卫亲军都指挥使司西域亲军都指挥使司宗仁古侍卫亲军都指挥使司隆镇卫亲军都指挥使司俱枢宻院左翊古侍卫亲军都指挥使司山东河北古军大都督府  

左右卫将军二  

增神武执手　高祖同榻【`北齐书曰刘丰为汾州刺史与诸将征讨平定寇乱又从神武破周文于河隂丰功居多神武执其手嗟赏之入为左卫将军　册府元龟曰李孝尝拜左卫大将军从平薛仁杲力战有功高祖手敕褒美临朝每赐同榻而坐`】　跃马绕城　先驱破敌【`册府元龟曰宋宗慤竟陵王诞据广陵反慤表求赴讨乃行车大将军沈庆之初诞诳其众云宗慤助我及慤至跃马绕城呼曰我宗慤也事平入为左卫将军又曰斛律光为左卫将军从文宣出塞光先驱破敌还除晋州刺史`】　使赵草守　与贺若合【`梁书曰曺景宗为右卫将军魏军攻徐州诏景宗援之顿邵阳洲立垒与魏城相去百余步魏将杨大眼对桥北岸立城以通粮运每牧人过岸伐刍槀皆为大眼所掠景宗乃募勇敢士径渡大眼城南筑垒亲自举筑大眼来攻景宗破之因得垒城使别将赵草守之因谓为赵草城　后周书曰宇文贵为右卫将军时东魏贺若统以颍川来降东魏遣将尧雄赵育是云寳率众二万攻颍川贵自雒阳率步二千救之东魏行台任祥又率众四万攻颍川方与雄合诸将以彼众我寡不可争锋贵曰古人多以寡制众吾进与贺若合势为计之上者遂入颍川与雄等合战大破之`】博谙旧典　啓求赋诗【`南宋书曰刘湛为高祖相国参军博谙前代旧典后为右卫将军　梁书曰曺景宗为右卫将军破魏军振旅凯入帝于华光宴饮令沈约赋韵景宗不得韵啓求赋诗帝曰卿技能甚多伺必止在一诗景宗醉求作不已诏令约赋韵诗韵已尽唯余竞病二字景宗便操笔斯须而成其辞曰去时儿女悲归来笳鼓竞借问行路人何如霍去病帝叹不已约及朝贤惊嗟竟日`】　不苦众多　毋轻敌小【`梁书曰王珍国为左卫将军魏任城王元澄寇钟离高祖遣珍国因问讨贼方畧对曰臣尝患魏众少不苦其多高祖乃假节与众军同讨焉　宋书曰王景文太宗初即位为左卫将军时六军戒严景文仗士三千人入六门诸将咸云殄小贼易于拾遗景文曰敌固无小蠭虿有毒何可轻乎`】随攻安蜀　持节南康【`陈书曰钱道戢为左卫将军太建二年随章昭达征萧岿`】  

【`攻安蜀城降之以功加散常侍仁威将军　册府元龟曰裵忌髙祖时为左卫将军世祖天嘉初出为持节南康内使`】　诏不肻奉　不得入【`隋书曰来护儿为左翊卫大将军辽东之役渡河至卑奢城高丽举国来战护儿大破之将趋平壌高丽上表请降帝许之诏护儿旋师护儿集众曰今高丽困敝吾欲进兵径趋平壤取其伪主献防而归答表请行不肯奉诏诸将惧尽劝还方始奉诏敕　唐书曰薛讷为左卫大将军元宗即位于新丰讲武以讷为左军节度时元帅与礼官得罪诸部领亦失序惟讷及解琬之军中不动令轻诏讷至军门皆不得入礼毕帝甚加慰劳`】　元夜登高　通宵假寐【`隋书曰元胄为右卫大将军高祖亲顾益宻尝上元夜帝与近臣登高时胄下直帝令驰召之及胄见帝谓曰公与外人登高未若就朕也赐宴极欢　唐书曰李大亮为左卫大将军兼领太子右卫率俄兼工部尚书身居三职宿卫两宫每当宿直必通宵假寐太宗赏劳之`】　珍国乞留　护儿固諌【`梁书曰王珍国为右卫将军辞不拜又授徐州刺史固乞留京师复赐金帛珍国又固让高祖敕荅曰昔田子防固辞绢谷卿体国情深良在可嘉寻征为护军将军　隋书曰来护儿为右翊卫大将军炀帝于鴈门为突厥所围将精溃围而出护儿及樊子盖并固諌乃止`】　褚渊入卫　元康驰驿【`册府元龟曰宋褚渊为中军将军桂阳王休范反渊与卫将军袁粲入卫宫省镇集众心　又曰北齐陈元康为中军将军时王思政入颍城诸将攻之不能抜元康进计于文襄曰公入辅朝政未有殊功今颍城将陷愿乗之足以取大业文襄令元康驰驿观之复曰必可拔文襄于是亲征既至而克赏元康金百铤`】有松石间意　非田舍所吹【`册府元龟曰宋萧思话为右卫将军尝从太祖登钟山北岭中道有盘石清泉帝使于石上弹琴因赐银钟酒谓曰相赏有松石间意　又曰梁张兴世为雍州刺史左卫将军兴世父仲子由兴世致位给事中兴世父将往襄阳爱乡里不肯去尝谓兴世曰我虽田舍老翁乐闻鼔角汝可送一部行田时欲吹之兴世素恭谨畏法譬之曰此是天子鼓角非田舍所吹`】　精锐击贼　以骁果出城【`隋书曰董纯为右卫将军彭城留守大业中彭城贼张大彪等寇掠徐兖纯讨之初闭营不与战贼屡挑不出以纯为怯不设备纯精锐击贼合战于昌虑大破之　册府元龟曰唐张瑾初仕隋世歴职显贵炀帝被围鴈门瑾以骁果出城击贼一日九防帝大恱拜右翊卫大将军`】何以杀壮士　我欲举好人【`册府元曰梁王僧辩为左卫将军讨河东王`】  

【`誉誉将周铁虎有膂力僧辩于阵擒获命烹之铁虎呼曰侯景未灭何以杀壮士僧辩乃宥之及侯景西上铁虎从僧辩克任约获宋子仙毎战有功　隋书曰薛世雄性亷谨文帝尝谓羣臣曰我欲举好人未知诸君识否羣臣曰臣等何能测圣心帝曰我欲举者薛世雄羣臣称善于是拜右翊卫将军`】　善明无宦情　道根如素士【`册府元龟曰南齐刘善明齐台初建为右卫将军辞疾不拜褚渊谓善明曰高尚之事乃卿从来素意今朝廷方相委待讵得便学松乔耶善明曰我本无宦情既逢知己所以戮力驱驰今天地廓清朝廷济济鄙懐既申不敢昩于富贵矣梁书曰冯道根为右卫将军虽贵显而性俭约所居宅不修墙屋无器服侍卫入室则萧然如素士之贫贱者当世服其清退武帝亦雅重之`】　曹真加给事　杜弼为司军【`册府元曰魏曺真为上军大将军都督中外诸军事假节钺与夏侯尚防征蜀击牛渚屯破之特拜中军大将军加给事中　又曰北齐杜弼以中军大将军为行防慕容绍宗军司文襄令陈政务之要弼请口陈曰天下大务莫过赏罚二端若二事得中自然尽美帝曰言虽不多于理甚要握手而别`】　原文度共辅幼主　世瑜亲侍至尊【`晋书曰王坦之字文度领左卫将军又领本州大中正与谢安共辅幼主　晋中兴书曰刘超字世瑜为右卫将军苏峻作逆偪天子世瑜亲侍至尊`】　吴隐之居清显　来护儿甚亲重【`晋书曰吴隐之左卫将军虽居清显而禄赐俱颁亲族　隋书曰来护儿炀帝即位右卫大将军帝甚亲重之`】虞为眀帝所昵　刘超为苏峻不平【`晋书曰虞转右卫将军与南顿王宗俱为明帝所昵并典禁兵及帝不豫宗以隂谋发觉事连帝隐忍不问徙为宗正卿　晋中兴书曰刘超为左卫将军时苏峻逼天子超攀辇悲哀贼给马不肯而悲哀慷慨峻闻之甚不平`】  

左右卫将军三  

增真将军也【`唐书李大亮为左卫大将军太宗谓大亮每行夜自当丙夜遣郎将中郎将行甲乙丁戊等夜身先于人真将军也`】　乃诚臣也【`隋书曰来护儿为右翊卫大将军伐辽会杨元感反攻雒阳护儿闻之召禆将周法尚防议旋军法尚等以无敕不从护儿曰雒阳被围心腹之疾高丽逆命犹疥癣耳即日回军令子宏及整驰驿奏闻帝见宏防恱曰汝父擅赴国难乃诚臣也`】　对南掖门【`梁书曰杨公则为左卫将军高祖义师至新林公则自越城移屯领军府垒北楼与南掖门相对尝登楼望战城中遥见麾盖縦神锋弩射之矢贯胡牀左右皆失色公则曰几中吾脚谈笑如初`】　列东掖门【`梁书曰杨公则为左卫将军从高祖平建康城内出者或被剥夺公则亲率麾下列阵东掖门卫送公卿士庻故出者多由公则营焉`】　固让不受【`册府元龟曰晋庾亮为左卫将军时王敦举兵亮与诸将拒钱凤及沈充之走吴兴元帝又假亮节都督东征诸军事追充事平封永昌县开国公赐绢五千余匹固让不受`】　固辞不受【`册府元龟曰梁蔡道恭为右卫将军时高祖举义师于雍州道恭以功中领军固辞不受`】　李崇平氐功【`北魏书曰李崇自孝文时为都督陇右诸军事击氐杨灵珍从弟建军于龙门破之灵珍走奔汉中孝文在南阳覧表大恱曰使朕无西顾之忧者李崇之功也以崇为都督梁秦二州诸军事孝明时累左卫将军`】　防瓘破贼功【`册府元曰唐郭防瓘为右卫将军北军都护元宗开元二年突厥黙啜遣其子同俄特勒率众寇北庭防瓘击败之斩同俄于城下突厥女壻火拔颉利发石阿失毕与同俄特勒同领兵同俄之死惧不敢归遂与其妻归降防瓘以破贼功拜冠军大将军行右骁卫大将军封太原郡开国公`】　所得不可胜计【`梁书曰曹景宗为右卫将军武帝天监五年魏军攻徐州诏景宗攻破之生擒五万余人其军粮器械牲畜不可胜计`】　所获不可胜计【`册府元龟曰兰钦为左卫将军南征彝獠擒陈文彻所获不可胜计大献铜鼓累代所无`】　原王济领兵未欲转之【`山涛啓事曰右卫将军王济字武子诚亮有美才诏济领禁兵不欲使转之`】　世雄防正于是超拜【`隋书曰薛世雄行军破敌秋毫无犯帝曰世雄防正有古人风超拜右卫将军`】  

左右卫将军四  

原诗梁范云赠沈左卫诗曰伊昔霑嘉惠出入承眀宫游息万年下经过九龙中越鸟憎北树邉马畏南风愿言反鱼蓨津梁肯见通  

增制孙逖授吴王祗左卫将军防制曰左卫将军吴王祗等国之近属朝之多士或同班警卫有避于天伦或列位周行已淹于歳序各移官命用广朝恩　白居易授李演左卫上将军制曰王者法钩陈设环列非勲勤之将信近之臣则何以久张爪牙转置肘腋具官李演常从德宗皇帝南搜于梁籍名功臣谓之定难洎出分戎律入拱宸居内外周旋不懈于位交防之下周庐肃然今之转示益亲信移领左广仍参夏卿夫八屯之警廵七萃之勤惰尔为其正尽得察之宜惜前劳无隳乃勣  

左右骁将军一【`官属与左右卫同后改左右骁将军`】  

原杜氏通典曰汉有骁将军谓之杂号将军武帝以李广为之后省后汉建武元年初改屯卫为骁魏置为中军晋领营兵兼统宿卫梁以来其任逾重天监六年置左右骁领朱衣直阁并给仪从北齐州刺史昌义之首为此职出则羽仪清道入则与二卫通直临轩则升殿夹侍改旧骁曰云陈有左右骁及云【`陈韦翽为骁将军素有名称每大事恒令夹侍左右时人荣之`】永平二年诏云左右骁宜通文武文官则用心腹武官则用功臣所给仪从同太子二卫率后魏北齐并有骁将军之职后周有左右骁率上士至隋开皇十八年置备身府炀帝即位改左右备身府为左右骁卫府所领军士名曰豹其备身府又别置焉唐因隋置左右骁卫府龙朔二年去府字光宅元年改左右骁卫为左右武威神龙元年复旧大将军各一人所掌与左右卫同将军各二人以副之　增宋史职官志曰环卫官有左右骁卫上将军大将军将军　续文献通考曰辽南面有左右骁卫设官曰大将军曰上将军曰将军曰折冲都尉果毅都尉　金海陵正隆五年罢亲军司以所掌付大兴府置左右骁卫所谓从驾军也　元眀无  

左右骁将军二  

增东观汉记曰建武九年以刘喜为骁将军攻涿郡魏志曰董卓立献帝表太祖为骁将军与计事太  

祖乃变姓名间行东归　齐书曰江斆为侍中转都官尚书领骁将军王晏啓武帝曰江斆今重登礼阁兼寄六军慈渥所覃实有优忝但语其事任殆同闲辈天防既欲升其名位愚谓以侍中领骁望实清显有殊纳言上曰斆常启我为其鼻中恶今既以何颖王莹还门下故有此廻换耳  

左右骁将军三  

原出鴈门　出北塞【`汉书曰李广为骁将军出鴈门击匈奴匈奴兵多破广军生得广单于素闻广贤令曰得李广必生致之卤得广广时伤置两马间络而盛之卧行十余里广佯死睨其旁有一儿善马暂腾而上儿马因抱儿鞭马南驰数十里得其余军匈奴数百追之广行取儿弓射杀追以故得脱　魏略曰任城威王彰字子文性勇而黄行骁将军出北塞为卤寇所要彰独与麾下数百突围王闻之曰我黄儿竟大竒也`】　增赐寳钿刀　赐金缕带【`册府元曰唐阿史那社尒为左骁卫大将军贞观十四年授行军总管以平高昌诸人咸即受赏社尒以未奉诏防秋毫无所取军还太宗美其廉慎以高昌所得寳钿刀并杂防千段赐之　后周书曰侯莫陈顺为骁卫将军从太祖征讨拜大都督西魏文帝东讨顺与太尉王盟防留镇长安时赵青雀反盟等奉魏太子出次渭北魏文帝还执顺手曰河桥之战卿有殊功便觧所服金镂玉带赐之`】　董纯赐缣　史祥进位【`隋书曰董纯以功拜柱国进爵为郡公增邑千户转左骁卫将军赐女妓十人缣五千匹　又曰史祥为左卫将军进位上大将军转太仆卿祥从征吐谷浑率众出间道击卤破之俘男女千余口进位左光禄大夫拜左骁卫将军`】　苏定方　来护儿拜【`册府元龟曰唐苏定方为行军总管征贺鲁擒之以功左骁卫大将军　又曰隋来护儿炀帝初拜左骁卫大将军帝甚重之`】　别击北山遣援西济【`又曰马三寳为太子监门率别击叛人刘拔真于北山破之又从平薛仁杲骁卫`】  

【`将军后从柴绍击吐谷浑于岷州前后掳男女数千口累封新兴县公　又曰唐刘基为右骁卫大将军高祖武德二年五月王世充侵西济州遣宏基援之`】　望匄都曼　命释突通【`又曰唐苏定方为左骁卫大将军显庆五年讨思结阙俟斤都曼俘还东都法司请斩之定方请曰都曼之叛罪合诛戮臣欲生致阙廷与之有约今既面缚待罪望匄其余命高宗曰朕屈法伸恩全卿信誓乃命宥之　又云唐屈突通初仕隋大业中为左骁卫大将军通将桑显和降于刘文静遣副将窦琮等与显和追之遂擒通送于长安高祖谓曰何相见晩耶通泣曰通不能尽人臣之节力屈而至为本朝之辱以媿相见高祖曰隋室忠臣也命释之`】　都督七军　经略四镇【`又曰魏仁都亭侯从平荆州以仁行征南将军留屯江宁拒吴众退之三军服其勇苏伯田银反以仁行骁将军都督七军讨银等破之　又云唐郭防瓘为左骁卫将军兼北庭都护开元中以功拜冠军大将军行右骁卫大将军进封太原郡开国公俄转安西副大都护摄御史大夫四镇经略安抚使`】　匈奴避李广　志同亚夫【`汉书曰李广为骁将军在此平郡匈奴号曰汉飞将军避之数嵗不入界　唐书曰段志为左骁卫大将军文德皇后之葬也志与宇文士及分统士马出宿于彰武门太宗夜使宦官三至将军处士及开营纳使者志闭门不纳曰军门不可夜开使者曰此有手敕志曰夜中不辨真伪因停使者至晓太宗闻而叹曰此真将军也周亚夫何以加焉`】　原马成备北边　刘桓攻中山【`后汉书曰马成字君拜扬武将军屯常山以备北邉又代骁大将军杜茂缮治障塞自西河至渭桥河上至安邑太原至井陉中山至邺皆筑堡壁起烽燧十里一在事五六年帝以成勤劳征还京师边人多上书求请后遣成还屯　东观汉记曰光武以刘桓为骁将军攻中山`】  

左右骁将军四  

增为沃沮道总管【`册府元曰厐孝泰为左骁卫将军高宗遣将征高丽孝泰为沃沮道总管时孝泰军于蛇水之上高丽盖苏文益兵击之孝防大败或劝就刘伯英曺继叔之营孝泰曰我事国家两代过防遇高丽不灭吾必不还伯英等何必救我遂与其子一十三人皆死之`】　为弓月道总管【`册府元曰唐契苾何力为右骁卫大将军永徽二年弓月处密叛以何力为弓月道大总管讨平之擒其渠帅处密时健俟斤等以归`】　不愿先受荣爵【`北魏书曰淳于诞宣武末伐蜀以诞为骁将军假冠军将军都督别部司马领乡导统军诞不愿先受荣爵乃固让实官止参戎号`】　不以富贵自处【`册府元曰韩公武为大金吾将军坚辞宿卫改右骁卫将军性甚恭逊不以富贵自处`】  

左右骁将军五  

增制唐苏颋授安金藏右骁卫将军制曰具官安金藏家本孝悌身全忠恳往在周朝困于酷吏共诬良善敢谤太皇不任楚毒并加刑宪金藏乃自刺心肺见其诚节因而寤主实頼斯人则洪演纳肝田光吞舌求之既往未足为喻眷言酬德自可超伦彰其贞固之美拜以谁何之任　钱珝授杨约左骁卫将军并崔敬复左领军卫将军制曰国家之道文武相须故带绶簪冠而处将军之位者必得雄俊之材以对我卿大夫具官杨约智则好谋勇而知礼临戎之用以律甚明具官崔敬复涖事多能理烦益办举其成效可以在庭俾就卫环式昭奬劝使号令有严于宿卫谟明皆称于职官副吾雄俊之求以济相须之道  

辅国将军一  

原杜氏通典曰后汉献帝置辅国将军以伏完为之晋王濬平吴后拜辅国大将军有司奏辅国依比未为达官不置司马不给官诏依征镇给五百大车增兵五百人为辅国营给亲百人官十人置司马　宋明帝泰始四年改为辅师将军后废帝昱元徽二年复故　梁后魏后周隋并有之　唐辅国大将军为武散官　增晋书曰王导为辅国将军导上牋曰今者临郡不问贤愚辄有鼓盖时有不得者或为耻辱导忝荷重任不能崇浚山海而开创乱源取紊彝典谨送鼓盖之物请从导始庶令雅俗区别群望无憾　王隐晋书曰羊琇以辅国将军开府仪同  

辅国将军二  

增定兴州　略晋川【`隋书曰李雄周太祖时为辅国将军从达奚武平汉中定兴州又讨汾州寇录前后功拜骠大将军　北魏书曰奚牧为辅国将军畧地晋川获慕容寳丹阳王买得及离石护军高秀和于平陶以军功拜幷州刺史赐爵任城公`】　领千人　遣百【`册府元龟曰晋刘演为阳平太守石勒之乱演奔刘琨琨以为辅国将军魏郡太守琨将讨勒以演领勇士千人行北中郎将兖州刺史镇廪邱斩王桑走赵固得众七千人为勒所攻演拒战勒退元帝拜为都督后将军假节　又曰南齐刘懐珍仕宋为辅国将军伪长广太守刘桃根领数千人戍不其城懐珍引军次洋水众皆曰宜坚壁伺隙懐珍曰今众少粮单我悬彼固正宜简精锐掩其不备尔遣王广之将百陷其城`】　小舆殿后　单直入【`梁书曰韦叡为辅国将军讨合肥初肥水堰立使王懐静筑城守之魏攻陷懐静城乘胜至叡隄下军监潘灵祐劝退还巢湖诸将请走保三叉叡怒曰将军死绥有前无却因令取繖扇麾憧树之隄下示无动志叡素羸每战以版舆自载督励众军迨班师去贼近恐为所蹑叡遣辎重居前身乘小舆殿后魏人望之不敢逼全军而还　南宋书曰薛安都世祖孝建初为辅国将军豫州刺史鲁爽反安都追爽于小岘见爽便跃马大呼直往刺之应手而倒爽号万人敌安都单直入斩之而反时云闗羽之斩顔良不是过也`】　山图见事　吴喜进才【`南齐书曰周山圗在宋为辅国将军时沈攸之攻郢城世祖令山圗量其势山图曰攸之性度险刻无以结固士心始顿兵坚城之下适所以为离散之渐耳攸之既败平西将军黄回凯归世祖谓山圗曰周公前言可谓眀于见事者矣　南宋书曰吴喜为辅国将军刘休为其府录事参军喜称休才进之明帝得在左右`】　率军赴难　遣使告变【`南齐书曰薛渊为辅国将军沈攸之之难太祖入朝堂渊率军赴难及太祖即位加宁朔将军　又曰张敬儿为辅国将军沈攸之事起敬儿遣使告变太祖大喜进号镇军将军`】　谢琰破坚　庾翼设奇【`册府元龟曰晋谢琰为辅国将军苻坚之役与从兄俱陷阵破坚以勲封望蔡公　又曰晋庾翼为辅国将军假节及邾城失守石城被围翼屡设竒兵潜致粮仗石城得全翼之勲也赐爵都亭侯`】　无所诛戮　申以盟约【`宋书曰刘勔为辅国司马时豫州刺史殷琰叛以勔假辅国将军讨之时琰将降先送山阳王休祐内人出城然后开门琰有疾以版自舆与诸将帅面请罪勔并抚宥无所诛戮自将帅以下财物赀货皆还之　册府元龟辛纂为辅国将军荆州军司以御齐将曺义宗会孝明国防或以对敌欲秘防问纂曰安危在人岂闗是也遂发防还入州城申以盟约`】　断塞闗隘　脩立馆宇【`南齐书曰萧景先为宁朔将军时魏军出淮泗景先断塞闗隘魏军退进号辅国将军　梁书曰韦叡为辅国将军所至顿舍脩立馆宇藩篱墙壁皆应凖绳`】　拔军南奔　表请北伐【`宋书曰王元邈为辅国将军幽州刺史青州刺史沈文秀反元邈欲向朝廷虑见掩乃诣文秀求安军顿文秀令顿城外元邈即立营垒至夜拔军南奔起义比晓文秀追不复及明帝以为持节都督青州刺史将军如故　南齐书曰刘善明为宋辅国将军西海太守行青冀二州刺史至镇表请北伐`】　以火烧舰　以膏焚桥【`宋书曰垣护之为辅国将军南郡王义宣反率大众至梁山与王元谟相持护之见贼舟舰累沓谓元谟曰今当以火平之即使队主张谈等烧贼舰风猛水急贼军以此奔败梁山平寜朔将军徐州刺史封益汤悬侯　梁书曰韦叡为辅国将军魏中山王元英先于邵阳洲两岸为两桥树栅数百步叡装大舰使冯道根防为水军值淮水暴长叡以小舰载草灌之以膏从而焚其桥风怒火盛敢死之士拔栅斫桥道根等身自搏战魏人大溃`】　连战有功　屡战克防【`宋书曰孟懐玉为辅国将军镇丹阳府兵戍石头卢循逼京邑懐玉于石头南岸连战有功为中军谘议参军循平封阳丰悬男　南齐书曰刘懐慎为振威将军从高祖拒卢循于石头屡战克防加辅国将军`】　原无忌乞解任　谢琰拒氐贼【`晋起居注曰辅国将军何无忌表云名臣之资本无殊暨且臣之号出于瓘不谓非才可求　晋中兴书曰谢琰字琼父谢安以琰有军国才用出为辅国将军以精兵八千人拒氐破贼有勲焉`】　增获牛马车乘　输大象金银【`三国吴志曰陆逊为右护军镇西将军进封娄侯拜辅国将军领荆州牧大帝使鄱阳太守周鲂谲魏大司马曹休休果举众入皖乃召逊假黄钺为大都督逆休休既觉知耻见欺诱自恃兵马精多遂交战逊自为中部令朱桓全琮为左右翼二道俱进果冲休伏兵因驱走之追亡逐北径至夹石斩获万余牛马骡驴车乘万辆军资器械略尽休还疽发背死诸军振旅过武昌大帝令左右以御盖覆逊出入殿门凡所赐逊皆御物上珍于时莫与为比逊既立大功大帝嘉逊功德欲殊显之拜为上将军　册府元龟曰宋杜慧度为交州刺史辅国将军高祖永初元年率文武万人南讨林邑所杀过半前后被抄畧悉得还本林邑乞降输生口大象金银古贝等乃释之`】　原王导牋送鼓盖　羊祜开府仪同【`王导事见辅国将军一　王隐晋书曰羊祜以辅国将军开府仪同`】　增吕僧珍为前锋　张宏策督后部【`梁书曰吕僧珍为辅国将军歩兵校尉从高祖平郢城进僧珍为前锋既平建康城高祖命僧珍率所领先入清宫即日以本官带南彭城太守给事黄门侍郎　又曰张宏策为辅国将军督后部军事西台建为步兵校尉`】  

辅国将军三  

増讨破豫州【`宋书曰刘勔为寕朔将军江州刺史晋安王子勋为逆四方响应豫州刺史殷琰反叛征勔还都假辅国将军率众讨破琰除辅国将军广州刺史`】　平定荆州【`南宋书曰吴喜假建武将军时太宗初即位四方反叛喜所至克防步兵校卫封竟陵县侯又辅国将军平定荆州`】　秋毫无犯【`梁书曰张宏策为辅国将军从高祖义师平建康宏策与吕僧珍先入清宫封检府库时城内珍寳委积宏策申勒部曲秋毫无犯`】　师无私犯【`册府元龟曰前秦王猛为辅国将军率诸军讨慕容暐军禁严明师无私犯猛未至邺刼盗公行及猛之至逺近帖然燕人安之`】　慧景援司州【`南齐书曰崔慧景为辅国将军南郡内史太祖建元元年元魏南侵豫章王遣慧景率三千人顿方城为司州声援`】　王茂拒司州【`梁书曰王茂为宁朔将军江夏内史宋顺帝时魏军围司州茂从高祖拒之大破魏将王肃等辅国将军`】　敬宣破桓歆【`册府元龟曰宋刘敬宣初自晋安帝元兴中为辅国将军既破桓歆建威将军江州刺史敬宣固辞言于高祖曰讐耻既雪四海清荡所愿反身草泽以终余年防遇不遗遂复僶俛且盘龙无忌犹未遇宠贤如二弟位任尚卑一朝先之必贻朝野之责不许`】　长民破桓歆【`又曰晋诸葛长民为扬武将军讨桓元以功拜辅国将军又与刘敬宣破桓歆于芍陂封新淦县公`】　追论破军功【`又曰刘荣祖与朱超石大破魏军于平城又攻刘度垒克之高祖大享战士谓荣祖曰卿以寡克众攻无坚城虽古名将何以过此转为太尉中兵参军加建威将军后转右军将军时居父艰起为辅国将军追论平城之功赐爵都乡侯`】　追论讨休之功【`南宋书曰虞邱进讨司马休之有战功军还除辅国将军及卒追论讨休之功进爵为子`】  

武卫将军一【`官属与左右卫同`】  

原杜氏通典曰后汉末曹公为丞相有武卫营及魏文帝乃置武卫将军以主禁旅晋宋齐梁陈隋又有建武奋武广武等将军至隋采诸武之名置左右武卫大将军一人将军各二人以总府事炀帝改所领军士名熊唐光宅元年改为左右鹰扬卫神龙元年复为武卫其制与隋同所掌如左右卫　增宋史职官志曰环卫官有左右武卫上将军大将军将军　续文献通考曰辽南面有左右武卫设官与骁同　金武卫军都指挥使尚书兵部设官都指挥使从三品【`大定二十九年以武卫军六十人兵马一贠副都二贠其职低故设使品正四承安三年陞`】副都指挥使二员从四品副都一员从四品【`初正五品承安三年陞`】判官一员【`承安三年设`】掌防卫都城警捕盗贼　钤辖司钤辖十贠正六品【`初设二员`】都钤辖四员从七品【`兴定二年权设廵把两宅`】都将二十贠从九品【`大安十六年立名`】掌管辖军人防卫警捕之事【`承安元年设万人内军八千九百四十九人忠卫二百人队正四百人`】　元世祖中统三年初置武卫至元元年改为侍卫八年改为左右中前后五卫二十六年枢密院以六卫六千人大都屯田三千人近路迤南万户府一千人总一万人立武卫亲军都指挥使司掌修治城隍及京师内外工役兼大都屯田等事设达噜噶齐一员都指挥使一员俱正三品副都指挥使二员从三品佥事二员正四品经歴二员从七品知事照磨各二员俱从八品所属镇抚所一行军千户所七屯田千户所六敎官二其设官俱与左右中前后卫同  

武卫将军二  

增深惧盈满　愿立功效【`隋书曰李穆初仕周为武卫大将军击曲沔蛮破之授原州刺史穆以二兄贤逺并为佐命功臣子弟布列清显深惧盈满辞不受拜太祖不许　后周书曰陆腾为武卫将军既为太祖所知愿立功效不求内职太祖嘉之`】　释缚焚榇　束马悬车【`册府元曰秦荀苌为武卫将军苻坚遣苌伐张天锡天锡遣司兵赵克哲为先锋与苌等战于赤岸克哲大败天锡惧请降苌至姑臧天锡乗素车白马面缚舆榇降于军门苌释缚焚榇送之长安　又曰杨武通为左武卫将军歴岷简二州总管与周法尚讨嘉州叛獠法尚军初不利武通率数千人为贼断其归路武通于是束马悬车出贼不意频战破之`】　督宿卫禁兵　读孙吴兵法【`又曰魏许禇武卫将军都督中军宿卫禁兵初禇所将为虎士防从征伐太祖以为皆壮士同日拜为将其后以功为将军封侯者数十都尉校尉者百人　又曰高霞寓少读左氏春秋及孙吴兵法后为左武卫大将军邠宁节度使`】赐物三千段　赠帛四百匹【`隋书曰杜彦仕周每战有功赐物三千段奴婢`】  

【`三十口进位上开府开皇中为左武卫将军　又曰杜整为左武卫将军开皇中宻进取陈之策高祖善之于是以行军总管镇襄阳赠帛四百匹`】　原许禇宿卫甚亲　曹摅忧亡流涕【`魏志曰许禇字仲康从太祖讨马超韩遂大破超等禇身斩首级武卫中郎将武卫之号自此始也军中以禇力如虎而痴故号曰虎痴后文帝武卫将军都督中军宿卫禁兵甚亲近焉　北堂书钞曰曹摅为武卫大纵酒作乐酒酣起舞忧亡流涕云`】  

武卫将军三  

增领五百【`北魏书曰宇文福孝文时为武卫将军从征南阳齐遣崔惠景防率众来救孝文敕福领高车羽林五百遏敌归路贼众六道来战福身先士卒贼遂奔溃`】　领二百【`册府元曰唐黑齿常之为左武卫大将军仍检校左羽林军垂拱中突厥犯邉常之率兵拒之蹑至两井忽逢敌众常之见其争下马着甲遂领二百余身当先锋直冲敌皆弃甲而遁`】　将士争奋【`又曰段韶为武卫将军长于计畧善于御众得将士之心临敌之日人人争奋`】　将士闲习【`北魏书曰宇文福为武卫将军从孝文征南阳至邓城福选兵简将为攻围之势帝望福兵军法齐整将士闲习大被褒叹`】破贼一万【`册府元曰唐王君廓为上柱国武德初统兵畧东都王世充将郭士衡许罗汉前后入掠廓击退之拜右武卫将军诏劳之曰卿以三千人破贼一万自古以少制众未之闻也`】　招降二万【`隋书曰郭衍为左武卫大将军讨吐谷浑出金山道纳降二万余户`】　力战功最【`册府元曰唐李高为右三统军从高祖平霍邑围京城力战功最累左武卫大将军`】　力战勲最【`又曰唐钱九陇右武卫大将军从上擒窦建德平王世充又讨刘黑闼于魏州力战破贼策勲为最`】赐御马一匹【`后魏书曰独孤信孝文时为武卫将军孝武西单及之于瀍涧孝武叹曰`】  

【`武卫能捐父母妻孥逺来从我世乱识忠良岂虚言哉即赐御马一匹进爵浮阳公`】　赐吴乐一部【`隋书曰窦荣定初为平东将军从周太祖击却齐人于北芒又从武帝平齐高祖受禅累右武卫大将军寻除秦州总管赐吴乐一部`】　知运击吐蕃【`册府元曰郭知运擢右武卫将军吐蕃入寇陇右知运击败之寻率兵讨吐蕃掩获万计累左武卫大将军赐金银器百事杂防千段`】　常之讨吐蕃【`又曰唐黑齿常之为左武卫将军率兵讨吐蕃军至良非川吐藩大将赞婆引退常之进军追讨获其羊马甲仗而还`】　逐吐谷浑于青海【`隋书曰周法尚拜左武卫将军讨吐谷浑逐捕亡散至于青海赐奴婢马匹等物`】　击吐谷浑于青海【`又曰李景拜右武卫大将军赐缣九千匹女乐一部景忠直为时所许帝甚信之击叛蛮向思多破之又击吐谷浑于青海破之进位光禄大夫`】　率精出其不意【`又曰李彻为左武卫将军时突厥入塞文帝令卫王爽为元帅击之以彻为长史行军总管李充言于爽曰突厥举国据险必轻我而无备精兵之可破也彻奬成其计请同行遂与充率精出其不意掩击大破之`】　以竒兵出其不意【`唐书曰唐休璟为凉州都督吐蕃大将麴莽布支率众屯于洪源休璟以竒兵出其不意掩击大破之斩首三千余级`】  

武卫将军四  

增制唐孙逖授郭元升右武卫将军等制曰少监郭元升忠厚资贞有闻于行守太子家令郑继先衣冠济业不陨其名各在官次颇淹年序宜分职于五校俾增荣于两宫　元稹刘防清左武卫将军制曰敕刘泰清文武并用必推其才久次不则有升叙以尔践更吏职星歳颇淹例当酬劳用进常秩奋我武卫以列周庐斯亦信臣之任也其勤厥职式副予恩  

左右威卫将军一【`官属与左右卫同`】  

原杜氏通典曰隋初有领军府炀帝改为左右屯卫唐因之贞观十二年左右屯卫始置飞出游幸即衣五色袍乗六闲马赐猛兽衣鞯而从焉龙朔二年改左右屯卫为左右威卫而别置左右屯营亦有大将军防官【`寻改左右屯营为羽林`】光宅元年改威卫为豹韬卫神龙元年复旧所掌如左右卫【`龙朔元年左右威卫旧官之员外各置录事参军一人掾三人史四人并左右羽林军统本司事`】　增续文献通考曰辽南面有左右威卫设官与骁卫同　金制无考　元初制左都威卫使司秩正三品使三员副使二员佥事二贠经歴知事照磨各一贠至元十六年以侍卫亲军一万户拨属东宫立侍卫亲军都指挥使司三十一年改隆福宫左都威卫使司中宫右都威卫使司设官同中统三年以世祖五投下特黙齐立总管府秩四品设总管一贠二十一年拨属东宫二十二年改古侍卫亲军都指挥使司秩正三品三十一年改隆福宫右都威卫使司秩仍旧左都威卫属镇抚所镇抚二贠都目一员行军千户所千户二员副千户二贠知事弹压各一员百户二十员屯田左右千户二所千户二员都目一员弹压一员百户每所二十贠弩军千户所千户二员都目一贠弹压一员资食仓大使一员副使一员右都威卫属镇抚司同左行军千户凡五所秩正四品千户五贠副千户五员知事五员百户五十贠弹压五员屯田千户所秩正五品千户二员弹压一贠百户七员都目一人广贮仓秩从九品大使一贠副使一贠攒典一人又忠翊侍卫亲军都指挥使司至元二十九年立屯田府大德十一年增军数立为大同等处指挥使司后改中都威卫使司徽政院寻改枢密至治元年改为忠翊侍卫署都指挥使等官与左右中前后卫同  

左右威卫将军二  

增植性温厚　音词质朴【`册府元曰梁汉颙为威卫上将军虽起于行阵植性温厚军政之暇不倦接纳歴数镇家无余积　又曰唐张士贵贞观中为右屯卫大将军从幸岐阳赐宴士贵诗甚有理致自后频属和士贵音词质朴言论不文多疑其假手`】　同眀殿召见　武门宿卫【`唐书曰薛讷则天时突厥入寇河北以讷摄左威卫将军安东道经畧使临行于同明殿召见讷奏曰突厥凭陵以庐陵王为辞今虽有升储外议犹恐未定若此命不易则狂贼自然款服则天深然之又曰姜确为左屯卫将军宿卫武门及委以园苑之务其屯营飞亦分于确每有游幸即领而从焉`】行敏斩叛将　常之赦官兵【`册府元龟曰王行敏为屯卫将军刘武周入并`】  

【`州遣兵冦上党潞州刺史郭子威以兵自御高祖令行敏驰镇潞州有言子威将叛者行敏斩子威以徇上下肃然　又曰唐黑齿常之为左威卫大将军有所乗马为兵士所损副使牛师奬等请鞭之常之曰岂可以损私马而决官兵乎竟赦之`】　万均追奔至积石　姜确刋颂磨纪功【`又曰唐薛万均为左屯卫将军从李靖等击吐谷浑军次青海率军先路道遇敌于赤海万均击走之追奔至积石山南道大风折旂拔木万均曰敌将至矣宜合为备俄而敌至万均直前斩将于是大溃　唐书曰姜确为左屯卫将军贞观中高昌之役以为交河道行军副总管率众先大军出伊吾趣栁谷其地有班超纪功碑确磨去文刋颂国威而去`】  

左右威卫将军三  

增制唐钱珝授右千牛卫将军李璠右威卫将军制曰具官李璠等朕每据法座命百辟四夷大和防于朝能率其属建黄麾飞驎之旗立于陛前者有卫将军之盛职也璠以忠谨之质周旋于藩邸之中以久得常为贰金吾矣武弁有列乃命陟居既晓玉钤俾登环卫尚书之秩光宠并行　薛廷珪授右威卫上将军契苾璋威卫上将军制曰具官契苾璋尚齿酬劳固闻于茂典念功求旧式劝于后生朕尝因坐朝周视百辟有峨冠担珪华发承弁鹰扬鹗立于墀庑之上者一旦便殿询于宰臣且曰卫将军璋也夙号良将实着军功尝拥节旄兼闻善政自处之环卫委以腹心辟彼污莱尽作文王之囿化其士卒皆为君子之营而耆艾服勤班资不称积薪之叹达我听闻俾升上将之尊不假三师之贵吾于尔辈无吝优防勉服轩裳共致宁谧  

领军将军一  

原杜氏通典曰初魏武为丞相相府自置领军非汉官也建安十二年为中领军以史焕为之文帝受汉禅始置领军将军主五校中垒武卫三营【`魏文帝践阼始置领军将军以曺休为之`】晋武帝初省使中军将军羊祜统二卫前后左右骁七军营兵即领军之任也祜罢复置北军中懐帝永嘉中改中军曰中领军元帝永昌元年复改曰北军中寻复为领军成帝时复以为中而陶侃居之寻复为领军魏晋领军金章紫绶中领银章青绶武冠綘朝服佩水苍玉【`晋郗鍳庾亮纪瞻卞壸陆晔褚翼王彪之会稽王道子沈嘉武陵王导孔安国谢鲲等并为领军`】宋置领军将军一人掌内军齐有领军及中领军领军置长史以下官属梁领军将军管天下兵要谓之禁司与左右仆射为一流中领军与吏部尚书为一流【`梁萧景为领军将军管天下兵要监局官僚皆近幸多骄侈景在职峻切官曹肃然其监局多事唯景及盾长于拨繁继居此职并着声称`】陈因之后魏有领军又有领军将军北齐领军府凡禁卫官皆主之以高归彦为领军大将军领军加大自归彦始隋有左右领军府各掌十二军籍帐差科词讼之事不置将军惟有长史司马诸曹掾属等官炀帝改领军为左右屯卫【`即今左右威卫`】唐复采旧名置领军卫分为左右龙朔二年改为左右戎卫咸亨元年复旧光宅元年改为左右玉钤卫神龙元年复旧各置大将军一人掌宫掖禁备督摄队伍与左右诸卫同将军各一人以副之【`长史齐梁陈并有之北齐有长史司马隋置录事以下诸曺唐因之同左右卫`】　增续文献通考曰辽南面有左右领军卫设官与骁卫武卫威卫同　金元制无考  

领军将军二  

增魏略曰太祖以史涣忠勇为中领军领禁兵　又曰太祖还长安以曹休为中领军　又曰太祖征孙权以尚书令陈群为中领军　晋书曰吴隐之为中领军清俭每月初得禄裁留身粮其余悉分赈亲族家人绩纺以供朝夕时有困絶或并日而食恒布衣不完　晋中兴书曰羊祜字叔子中领军悉统宿卫入直殿中执兵之要事兼内外　齐书曰萧景先武帝少年时与景先共车行车久故壊至领军府西门车辕折俱狼狈景先谓帝曰两人脱先作领军亦不得忘今日艰辛及武帝践阼诏以景先为领军拜日羽仪甚盛倾朝观属拜还未至府门中诏相闻领军今日故当无折辕事耶景先奉谢　梁书曰臧盾中领军为人敏赡有风力职事甚理天监中吴平侯萧景居此职着声称盾复继之高堂隆集曰己巳诏书中领军游击皆青玉佩领军将军三  

原总六军　监五营【`魏畧曰叔述考诗序云余每中领军总六军之要秉举之机贵则情广富则骄奢无度则阶祸矣　续汉书百官志曰北军中一人秩六百石掌监五营魏略云中领军延康中置故汉北军中之官也`】　增给步　赐御马【`北魏书曰长孙肥为中领军将军从道武征中山平之讨破妖贼赵准于九门除肥镇逺将军兖州刺史给步一万　册府元曰唐王君廓为右领军镇幽州会突厥入寇君廓邀击破之高祖大恱赐以御马令于殿庭乗之而出`】　原纪瞻忠亮　隐之清俭【`王隐晋书曰纪瞻字士达朝廷称其忠亮推正才兼文武可领军将军时人素服其严毅虽恒疾病六军敬惮之寻以风病自表请去官遣黄宏就谒军事　隐之事见领军将军二`】　宾客盈座　上殿定谋【`傅元子曰安乡亭侯曹羲为领军将军慕周公之下士賔客盈座　晋中兴书曰纪瞻拜领军会钱凤作逆诏上殿参定谋防事`】　增伪作降文不纳诈告【`册府元龟曰吴胡综为侍中兼左右领军时魏降人或云魏都督河北振威将军吴`】  

【`质颇见猜疑综乃伪为质作降文三条文即流行而质已入为侍中矣　南宋书曰沈攸之为中领军镇淮隂薛安都据彭城引魏为援魏遣清泗间人诈告攸之云安都欲降求军迎接攸之副吴喜纳其说攸之乃集来者告之曰薛徐州早宜还朝今能尔深副本望但遣子弟一人来便遣大军相接君诸人既有心若能与薛子弟俱来者皆即假军以本乡县唯意所欲如其不尔无为空劳往还自此一去不反`】　武力见知全军获赏【`北齐书曰莫多娄敬显为领军将军强直勤干少以武力见知恒从斛律光征讨光`】  

【`每命敬显前驱安置营垒部分将士造次之间行伍整肃深为光所重　又曰皮景和后主武平中为领军将军陈将吴明彻围夀阳拒吴明彻者多致倾覆唯景和全军而还由是获赏除尚书令别封河西郡开国公`】蔡征勤苦　于忠劬劳【`册府元龟曰陈蔡徴为右将军隋军济江后主以征有干`】  

【`用令权中领军征日夜勤苦备尽心力后主喜焉谓曰事寜有以相报　又曰于忠宣武时为侍中领军将军忠面陈让云臣无学识不堪兼文武之任宣武曰当今学识有文者不少但心直不如卿欲使卿劬劳于下我当无忧于上矣`】　谋杀宣王　推立安德【`魏志曰许允齐王时为中领军时姜维寇陇右安东将军司马文王镇许昌征还击维至京师帝于平乐观以临军过允与左右小臣谋因文王辞杀之勒其众以退大将军已书诏于前文王入帝方食栗优人云午等唱曰青头鸡青头鸡青头鸡者鸭也帝惧不敢发文王引兵入城景王因是谋废帝　北齐书曰莫多娄敬显为领军将军从后主于平阳败归并州与唐邕等推立安德王称尊号安德败文武羣臣皆投周军惟敬显走还邺授司徒`】　拂席改服束带下车【`册府元龟曰晋谢鲲为领军将军时羊欣为会稽王世子元显后军府舍人此职本用寒人欣意貌恬然不以高卑见色论者称之欣尝诣鲲鲲拂席改服然后见之　又曰刘懐慎为中领军虽名位转优而恭恪愈至每所之造位任不逾己者皆束带门外下车其谨退如此`】　闭门自守冒刃而前【`隋书曰厍逖士文初仕齐为领军将军周武帝平齐山东衣冠多迎周师惟士文闭门自守帝竒之授开府仪同三司隋州刺史　册府元曰鲁广达为中领军隋贺若弼进军钟山广达率众于白土冈置阵与弼旗鼔相对广达躬擐甲胄手执桴鼔率励敢死冒刃而前隋军退走广达逐北至营杀伤甚重如是者数四焉`】　转鬬数十里　敢死五百人【`又曰唐契苾何力为左领军将军时太宗征辽李勣攻白岩城乌骨城遣兵万余为之声援何力以勍八百遇而合战何力挺身陷阵被槊中腰尚辇奉御薛万单马而进抜何力于群贼中与之俱出束创而战贼乃退何力逐之转鬭数十余里斩首千余级　又曰唐黑齿常之为左领军贠外将军高宗仪凤中吐蕃入寇从河西道大总管李敬元拒之总管刘审礼没于阵敬元欲抽军却阻泥沟而计无所出常之夜率敢死五百人进砍贼营吐蕃大将跋地设弃甲宵遁`】　加鼓吹一部　赐奴婢百口【`又曰李安民为领卫尉太祖即位为中领军封康乐侯寻为领军将军魏兵寇寿春至马头诏安民出征加鼓吹一部　隋书曰李雄后周时领左右军征吐谷浑纵竒兵击破之赐奴婢百口`】　安民论募军　思力諌逐兔【`册府元曰李安民为中领军先是宋泰始以来内外频有贼寇将帅以下各募部曲屯聚京师安民上表陈之以为自非淮北尝备其外余军悉皆轮遣若亲近宜立随身者听限人数帝纳之故诏断众募　唐书曰执失思力为左领军将军贞观五年太宗时逐兔于后苑思力諌曰天授陛下为华夷父母何得自轻倘使万一马有颠蹶将若之何太宗顾而异之又将逐兔思力乃脱巾带跪而固请太宗为之止焉`】　破高丽于瓠芦河　浑主于突伦川【`唐书曰李谨行为燕山道总管右领军大将军咸亨四年大破高丽于瓠芦河之西俘获数千人自是平壤余众走投新罗　又曰契苾何力贞观中为左领军将军与薛万均征吐谷浑万均为贼所攻何力救之获免时吐谷浑主在突伦川何力欲复击之万均惩其前败固言不可何力曰贼逐草木以为生若不袭其不虞便恐鸟惊鱼散安可倾其巢穴耶乃自领骁兵千余直入突伦川袭破吐谷浑牙帐斩首数千级浑主脱身以免俘其妻子而还`】  

领军将军四  

原从容养疾【`晋起居注曰武帝泰始四年诏曰尚书韩伯陈疾解职领军闲无上直之劳可得从容养疾更以伯为领军将军`】　卧护六军【`晋中兴书曰纪瞻以病辞领军乞以常侍侍卫左右帝曰今日之事岂得如君所论但为朕卧护六军所益多矣`】　増听乘舆出入【`南宋书曰王元谟为领军将军太宗即位四方反叛以元谟为大统领水军南讨以脚疾听乘舆出入`】　解玉环赠之【`梁书曰栁惔齐和帝时为侍中领军将军高祖之镇襄阳为惔祖道帝玉环赠之天监二年元会帝谓曰卿所佩玉环是新亭所赠耶因劝之酒惔时未卒爵帝曰吾尝此卿刘越石近辞巵酒邪`】原修车马戒不虞【`汉官解诂曰中垒城门北军士校修尔车马以戒不虞应劭注云汉掌兵官`】  

领军将军五  

增制唐元稹授杜叔良左领军卫大将军制曰具官杜叔良将门之子不坠弓裘颇阅诗书素眀韬略顷以五原近寇御侮才难遂俾敺攘实资毅勇星霜屡换节制斯勤虽不立竒功而无忘慎固尚多毗倚廼命徼廵勉服新恩以彰前効　钱珝授前左武卫将军李俦左领军卫大将军前右监门卫大将军江继美左领军卫大将军制曰具官李俦等王者之居率先警卫将军之令必胜戒严俦与继美皆以绛服青绶常立于西序矣在列甚谨其勤亦多戎容颇称于抱材家食且闻其处困故以左右领军之命并而进之  

护军将军一  

增宋书百官志曰护军将军一人掌外军秦时护军都尉汉因之陈平为护军中尉尽护诸将然则复以都尉为中尉矣武帝元狩四年以护军都尉属大司马于时为都尉矣汉书李广传广为骁将军属护军将军盖防军防诸将军哀帝元夀元年更名护军都尉曰司寇平帝元始元年更名护军都尉东京省班固为大将军中防军将军幕府非汉朝列职魏武为相以韩浩为防军非汉官也建安十二年改防军为中防军置长史司马魏初因置防军主武官领军晋世则不也晋元帝永昌元年省护军幷领军眀帝大明二年复置魏晋江左领防各领营兵江左以来领军不复别营总统二卫骁材官诸军犹别有营也领护资重者为领军护军将军资轻者为中领军中护军官属有长史司马功曺主簿五官受命出军则置参军　隋书百官志曰护军府将军一人掌四中闗津舆驾出则护驾中护军亦同有长史司马功曺五官主簿录事厘其府事其属官东西南北四中府皆统之四府各中郎将一人长史司马录事参军统府录事各一人又有统府直兵及功曺仓曹中兵外兵兵长流城局等参军各一人法田铠等曺行参军各一人又领诸关尉津尉  

护军将军二  

增王隐晋书曰邓攸吏部尚书牧马于家庭妻子素食当时清浄内外肃然为中防军　晋起居注曰武帝泰始七年诏曰中护军职典武宜得堪干其事者左卫将军羊琇有明赡才其以琇为中护军  

护军将军三  

原掌禁兵　典武【`晋起居注曰泰始七年诏曰中护军韩浩与领军史涣皆掌禁兵魏畧曰司马景王为护军典武官事`】　尽护诸将　总统诸军【`史记曰陈平归汉拜为都尉典护军灌婴等咸谗之汉王疑召问平平曰闻汉王之能用人故归大王臣裸身来不受金无以为资诚臣计画有可采者愿大王用之使无可用者金具在请封输官得请骸骨汉王乃谢厚赐拜为护军中尉尽护诸将　魏畧曰司马景王代夏侯元为防军将军总统诸军`】　与参谋议　问以时事【`后汉书班固曰大将军窦宪出征匈奴以班固为中防军与参谋议　魏志曰夏侯元中防军太傅司马宣王问以时事元议以为夫官才用人国之柄也故铨衡専于台阁上之分也孝行存乎闾巷而优劣任之乡人下之叙也`】　陈平参乘　周顗失仪【`史记曰陈平为都尉使参乗典防军绛侯等咸谗之　晋书曰周顗字伯仁代戴若思为防军将军纪瞻置酒请顗及王导等二十人顗荒醉失仪为有司所奏`】　拔用俊杰　任役公平【`世语曰夏侯元字太初元世名知人为中防军抜用武官参防牙门无非俊杰　晋中兴书王羲之为防军将军令所任之患在于任役公平也`】增所向无前　追不敢逼【`魏书曰夏渊行护军将军击破南山贼刘雄并余`】  

【`党梁兴于鄠防之斩兴封博昌亭侯初枹罕宋建因凉州乱自号河首平汉王太祖使渊讨平之太祖下令曰宋建造为乱逆三十余年渊一举灭之虎步闗右所向无前仲尼有言吾与尔不如也　唐书曰段志从讨王世充深入陷阵马倒为贼所擒两挟持其髻志踊其身奋二人俱坠马于是夺其马仗驰归追者数百不敢逼王世充平转右防军`】　諌取徐州　从破栁城【`册府元曰吴吕为护军大帝将欲北取徐州以广其地谏曰不可今曺操逺在河北新破二袁抚集幽冀未暇东顾今徐州地势陆通四面受敌今日得之明日还失举全吴之众未足守也　又曰韩浩为护军太祖欲讨栁城领军史涣以为道逺非计欲与浩共諌浩曰今兵势强盛无不如志且公举无遗防吾与君为中军主不宜沮众遂从破栁城改其官为中护军置长史司马`】　周顗辞正　桓伊忠诚【`晋书曰周顗代戴若思为护军将军及王敦搆逆王师败绩觊奉诏诣敦敦曰伯仁卿负我顗曰公戎车犯顺下官亲率六军不能共事使王旅奔败以此负公敦惮其辞正不知所答又曰桓伊为护军将军卒赠右将军加散常侍谥曰烈初伊有马步铠六百领豫为表令死乃上之诏曰伊忠诚不遂益以伤懐仍受其所上之铠`】　缥被布裙　素簏故絮【`册府元曰吴蒋钦为右护军典领辞讼大帝尝入其室内母疎怅缥被妻妾布裙帝叹其在贵守约即敕御府为母作锦被改易惟怅妻妾衣服悉皆锦绣　晋书曰周顗为护军将军王敦搆逆被害敦使缪坦籍顗家得素簏数枚盛故絮而已酒五瓮米数石在位者服其清约`】　袭破魏军　尽平蛮贼【`梁书曰夏侯亶为中护军与湛僧智破魏军于淮肥　唐书曰高骈为南都护军懿宗咸通七年九月骈上奏复交州尽平蛮贼积歳所侵故地是日帝受百僚贺`】　孙瓒率众　赵俨统军【`册府元曰孙瓒为姚浤安定护军时赫连屈子来侵人懐危惧亡奔者相属瓒独率众拒守　又曰赵俨为闗中护军尽纯诸军屯田客吕并自称将军聚党据陈仓俨率平难将军殷署等攻之贼即破灭`】　原安国击匈奴　充国击武都【`汉书百官公卿表曰韩安国以护军将军击匈奴又曰赵充国为大将军都尉击武都`】　召吏朱祐闻謡问蒋济【`后汉书曰朱祐为防军侍宴从容曰长安政乱公有日角之表此天命也世祖`】  

【`曰召刺奸防军祐乃不敢复言按注云王莽置左右刺奸　魏畧曰蒋济为护军时謡言欲求牙门当得千区宣王与济善以问济济无以解之因戏曰洛下一钱不足则不可行也`】　随何说英布应詹灭王敦【`史记曰汉王与椘大战彭城不利谒者随何将二十人使淮南说英布背楚归汉乃拜何为护军将军　王隐晋书应詹曰王敦作逆明帝问应詹计将安出詹奋然慷慨曰陛下宜奋赫斯之威臣等当得负戈前驱庻凭宗庙之灵有征无战如其不然王室必危帝以詹为都督前锋军事护军将军以灭敦也`】　增蒋钦督水军　唐邕敎田猎【`册府元曰吴蒋钦拜右护军大帝讨闗羽钦督水军入沔还道病卒子台封宣城侯又曰北齐唐邕为防军邕以军民敎习田猎请每月两围武成从之`】　能得人死力　不与众俯仰【`梁书曰昌义之为护军将军性寛厚为将能得人死力及居藩任吏民安之　又曰韦叡为护军将军时武帝方锐意释氏天下咸从风而化叡自以信受素薄位居大臣不欲与众俯仰所行畧如他日`】　原用举不越功亲幸莫与为比【`王隐晋书曰景王为护军将军作用之法举不越功吏无私焉　后汉书曰朱祐为护军尝见亲幸舍止于中`】　增追韩遂至略阳　破曹公于赤壁【`魏志曰夏侯渊为护军将军韩遂在显亲渊欲袭取之遂走渊遂军粮追至略阳城留督将守辎重轻兵步到长离攻烧羗屯斩获甚众　吴志曰周瑜为中护将军曺公入荆州刘琮举众降将士闻之皆恐咸曰不如迎之瑜曰不然操虽托名汉相其实汉贼也将军以神武雄才兼仗父兄之烈兵精足用当为汉家除残去操自送死而可迎之耶瑜请得精兵三万人进往夏口保为将军破之遂破曺公于赤壁`】　防陶侃破郭黙　从道规讨桓谦【`晋书曰庾亮转防军将军镇芜湖后将军郭黙据湓口以叛亮表求亲征于是加征讨都督会太尉陶侃讨破之　宋书曰檀道济为扬武将军从刘道规讨桓谦荀林等率厉文武所向摧破及徐道覆来逼道规亲出拒战道济战功居多安逺护军`】　原子通上疏明帝曰微君吾弗闻善　元嗣留镇太祖曰安可以无护军【`魏志曰蒋济字子通护军将军上疏谏明帝诏曰微护军吾弗闻善言　又曰韩浩字元嗣为中护军从太祖讨张鲁会降议者以浩智畧足以绥边欲留诸军镇汉中太祖曰吾安可以无护军乃与俱还其见亲任如此`】  

护军将军四  

原护军秦官【`汉书百官公卿表护军将军从秦官舍人李斯为之`】　武士管籥【`皇甫谧集曰护军武士军之管籥`】　增魏军即退【`册府元曰蜀刘敏为左护军与王平俱镇汉中魏军袭蜀敏帅所领与平会大将军费祎从成都至魏军即退敏以功封云亭侯`】　曺公引退【`又曰吴吕拜偏将军曺公大出濡须攻破之曺公引退拜左护军虎威将军`】　枭首数千级【`晋书曰应詹为都督前锋军事护军将军假节都督时以王敦作逆朱雀桥南贼从竹格渡江詹击败之斩贼率杜发枭首数千级贼平封观阳县侯`】　击贼数千人【`册府元曰唐程知节为秦王府护军武德三年以百余击王世充贼数千人破之`】　原先主以法正为护军【`蜀志曰法正为护军将军以病卒先主为之流涕者累日`】　王导以赵泳为护军【`晋中兴书曰司徒王导以赵泳为护军孔愉谓导曰中兴以来处此官者周伯仁应思逺今诚乏才岂可以赵泳居之`】  

护军将军五  

原诗晋傅咸荅栾宏诗幷序曰安乐令栾宏太傅钜平侯羊公辟未就而公薨后应司州之命举秀才博文通济之士余失和于府当换为护军司马赋诗见赠答之云尔钜平作宰是贵是钦弓旌仍招嘉命胥寻鸾凤飬仪戢翼幽林未附雅调以和韶音钜平遐逝厉志弥深肃肃京司清风裁迈乃延群彦龙集凤防亦既斯降万里有赖声发响应好盟倾盖  

## 御定渊鉴类函卷一百三

设官部四十三【`前后左右将军　四征将军四镇将军　四安将军四平将军镇军将军以下`】  

前后左右将军一  

原杜氏通典曰前后左右将军皆周末官秦因之位上卿金印紫绶汉不常置或有前后或有左右皆掌兵及四有长史秩千石【`李广为前军赵充国为后将军辛庆忌王商为左将军冯奉世为右将军`】光武建武七年省魏以来复置晋武初又置前军左军右军泰始八年又置后军是谓四军齐亦号左右前后四军陈并有之北齐左右将军领千牛偹身唐无增玉海曰汉五府赵充国神爵二年诏举护羌校  

尉时后将军充国病五府举辛汤充国奏不如汤兄临众诏用临众病免五府复举汤　段防宗曰竟宁中五府举段防宗为西域都护【`表时王商为右将军`】　冯奉世传曰永光二年秋陇西羌反诏召丞相元成御史大夫郑宏  

大司马车将军王接左将军许嘉右将军奉世入议杜邺曰与王音善王商位特进领城门兵得举吏  

如将军府邺说音曰成都侯商以特进领城门兵复有诏得举吏如五府　表曰左将军始于后元二年上官桀右将军始于始元四年王莽前后将军始于元平元年韩増赵充国  

前后左右将军二  

增耿纯就国　李通乞身【`册府元曰耿纯为前将军击王郎将李煇大破之又击更始太守范荆降之封东光侯纯辞就国帝曰文帝谓周勃丞相吾所重君为吾率诸侯就国今亦然也　又曰李通为前将军以天下略定欲避荣宠以病上书乞身诏下羣臣议不允`】　尽心翊卫勠力固守【`又曰北周尉迟纲为前将军太祖与东魏战于邙山不利人心离纲厉将士尽心翊卫又曰李神隽为前将军荆州刺史时梁将曹景宗来攻神隽勠力固守后论功封千乗县开国侯`】　歴  

船大呼　把矟直刺【`又曰北魏杨播为左将军假前将军随孝文南讨至钟离师还诏播为众军殿时春水初长贼众大至播以诸军渡淮未讫身自居后诸军渡尽贼众遂集于是围播数重播身自搏击杀伤甚多水势稍减播领精歴其船大呼曰今我欲渡能战者出贼莫敢动遂拥众而济　又曰北周耿豪为前将军従太祖战于邙山豪谓其部曰大丈夫见贼湏右手防刀左手把矟直斫直刺慎莫皱眉畏死`】世隆不拜　邓翼泣对【`又曰南齐栁世隆授后将军尚书左仆射不拜世隆性爱`】  

【`渉猎啓太祖借秘阁书帝给三千卷　又曰秦邓翼为河间相父羌苻坚车将军慕容垂之围邺以翼为后将军冀州刺史翼泣对使者曰先君忠于秦室翼岂可先叛乎垂遣使喻之翼曰冀州宜任亲贤翼请他役效命垂乃用为建武将军河间太守`】　邓禹诵诗　武陵书奏【`又曰后汉邓禹年十三能诵诗受业长安光武狥河北号禹曰邓将军累前将军右将军　又曰蜀诸葛亮为右将军行丞相事亮言教书奏多可观随相従凡为二十四篇`】　原定防立宣帝　持节攻河东【`汉书曰赵充国字翁孙为后军与大将军霍光定防尊立宣帝　后汉书曰邓禹字仲华为前将军持莭中分麾下精兵二万人遣西入関禹自箕关将入河东河东都尉守关不开禹攻十日破之获辎重千余乗`】觧绶赐仲都　使兵随满宠【`东汉记曰李忠字仲都为右将军封武侯辞`】  

【`时无绶上觧所佩绶以赐之　魏志曰满宠字伯寕拜前将军领豫州刺史代曹休都督州诸军事汝南兵民恋慕大小相率奔随道路不可禁止`】　增元定擒窦泰　长孺获明彻【`册府元曰北魏元定孝武时为前将军従擒窦泰复宏农破沙苑战河桥定皆先锋当其前者无不披靡又曰逹奚长孺为左前军与乌丸轨围陈将吴明彻于吕梁陈遣刘景为声援长孺取车轮数百系以大石流之清水连毂相次以待景军景至船舰碍轮不得进长孺乃縦竒兵大破之及获吴明彻进位大将军`】荅书八十函　取书数千卷【`又曰南宋朱龄石为髙祖镇军参军时刘穆之尝于髙祖坐与龄石荅书自旦至日中穆之得百函龄石得八十函髙祖北伐左将军　又曰北魏李顺为左军军征统万赫连昌克之太武赐诸珍寳顺唯取书数千卷太武善之`】　贾复食六县李雄赐百口【`又曰后汉贾复为左军后定封胶东侯食郁秩壮武下密即墨梃胡阳凡六县又曰李雄领左后军征吐谷浑雄率歩督军粮于洮河为贼所持雄与伪和縦竒兵击破之赐奴婢百口`】功名次充国　威猛亚云长【`又曰汉冯奉世为右将军居爪牙官前后十年`】  

【`为折冲宿将功名次赵充国　又曰蜀张飞为右将军雄壮威猛亚于云长魏程昱等咸称关张万人敌也`】原常惠勤劳有功　师丹防直守位【`汉书曰常惠代苏武为典属国`】  

【`明习外国事勤劳数有功遂为右将军又曰师丹以防直守位为左将军`】　增追杨盛于竹岭　讨祖恱于硖石【`册府元曰后秦姚平为姚后将军时仇池公杨盛攻防祁山执建节王遂逼秦川遣平救之盛引退姚嵩与平追之及于竹岭　又曰崔延伯为后将军幽州刺史梁衍遣赵祖恱偷据硖石诏延伯与都督崔亮讨之亮令延伯守下蔡延伯取车轮去辋削鋭其辐两两接对揉竹为絙贯连相属并十余道横水为桥两头施大辘轳出没任情不可烧斫断祖恱防走路繇是梁军不能赴救祖悦合军见俘`】　重甲跳三丈矛　两搅数万人【`又曰晋郭黙为右将军黙为人勇健尝身被重甲跳三丈矛时人莫不惮之　又曰南齐周盘龙为右将军魏寇淮阳围甬城盘龙子奉叔单马率二百余人防阵魏万余人张左右翼围绕之一骑走还报奉叔已没盘龙方食弃箸驰马奋矟直奔魏阵自称曰周公来魏素畏盘龙骁名即披靡时奉叔已大杀敌得出在外盘龙不知乃冲东撃西奔南北贼众莫敢当奉叔见其父久不出复跃马入阵父子两萦搅数万人魏众大败盘龙父子由是名播北国`】　原文则持军甚严整　公明将军逺斥候【`魏志曰于禁字文则左将军假莭钺禁持军甚严整得贼财物无所私入　又曰徐晃字公明为右将军性俭约畏慎将军逺斥先为不可胜然后战追奔争利士不暇食常叹曰古人患不遭明君今幸遇之当以功自効何用私誉为终不广交援`】　驰至金城图上方略　乐为邉将不愿宿卫【`汉书曰赵充国为后将军年七十余时西羌反上老充国使御史大夫丙吉问谁可将者充国对曰亡逾老臣上遣问度羌卤何如当用防人充国曰百闻不如一见兵难预度臣驰至金城图上方畧然羌戎小彞逆天背畔灭亡不久愿陛下以属老臣勿以为忧　晋书曰河东郭黙为右将军乐为邉将不愿宿衞及赴召谓平南将军刘曰我能御敌而不见用但右将军主禁兵若疆埸有虞被使出征方始配给将卒无素防信不着以此临敌少有不败矣时当为官择才若人臣自择官安得不乱乎`】　李将军后期责之幕府　赵食其失道赎为庶人【`汉书曰李广为前将军与右将军赵食其合军出定襄失道后期大将军长史急责广之幕府上簿广曰诸校尉无罪乃吾自失道吾今自上簿至幕府又赵食其曰武帝以食其为右将军从大将军出定襄迷失道当斩赎为庻人`】  

前后左右将军三  

原为国虎臣【`汉书曰辛庆忌字子真为左将军庆忌居处恭俭食饮被服尤节约然性好舆马号为鲜明唯是为奢为国虎臣遭世承平匈奴西域亲附敬其威信`】　为国爪牙【`汉官仪曰武帝四征四彞有前后左右将军为国爪牙所以扬示威灵折冲万里如虎如龙朝夕御侮`】　金印紫绶【`详通典`】　位诸卿上【`汉官觧诂曰前后左右将军宣元以后虽不出征犹有其官位在诸卿上`】　增威震华夏【`蜀志曰关侯为前将军假节钺攻曹仁于樊魏遣于禁助仁会霖雨汉水溢七军皆没禁降关侯又斩厐徳威震华夏曹操议徙都以避其鋭`】　威震江东【`魏志曰张辽为前将军屯合肥孙权甚惮之初辽为孙雄所围辽溃出复入雄众破走繇是威震江东儿啼不肯止其父母以辽恐之`】　髙颎得民和【`册府元曰隋髙颎为左军大将萧岩之叛诏颎绥集江汉甚得民和`】　寇儁得众心【`又曰北周寇儁为左将军梁州刺史梁人以州处僻逺知无外援遂遣兵图攻儁抚励将士人思効命梁人知其得众心弗之敢逼`】　皇甫嵩连战【`又曰后汉皇甫嵩中平时梁州贼王国围陈仓拜嵩为左将军督军拒之自冬迄春城坚守固贼自觧去嵩进击连战大破之`】刘康祖大战【`又曰刘康祖为左军将军魏永昌王库仁真以长安之众八万与康祖相及于尉武大战一日一夜杀戮填积`】  

前后左右将军四  

增碑唐杨炯撰右将军魏哲神道碑曰公讳哲字知人钜鹿曲阳人也贞观十五年起家补国子博士乔林埽日惊白鳯于词条璧水澄天骇雕龙于义壑班超慷慨常懐万里之心季路生平每负三军之气十六年敕授左翊卫北门长上禄赐同京仍令为飞等讲礼邓司徒之旧事马上读书祭征卤之前闻营中习礼宫花如锦还临拜将之坛槐叶成帷复对闻军之市自皇王眷命大帝应期运璇衡而制八方调玉烛而临四极元菟白狼之野来奉衣簮蟠桃析木之乡尚迷声教太宗文皇帝操斗极把钩陈因百姓之心问三韩之罪胜残去杀上慿宗庙之威禁暴戢兵下籍熊罴之用公丹心白刃夲自轻生六郡三河由来重气乌江讨逆剖项籍于五侯涿野惩奸磔蚩尤于四宰二十年诏除游击将军右武侯信义府右果毅都尉长上如故显庆二年以内忧觧职三年诏除左卫清宫府左果毅都尉谷府折冲都尉并长上如故又以应诏举对防甲科左卫将于时长榆歴歴烽火犹惊髙栁依依邉风尚急四年诏公为铁勒道行军緫管陈兵玉塞按莭金微学常山之蛇拟丽谯之鹤伏尸百万因瀚海而藏舟辟地数千即燕山而筑观武臣雄略气慴西零神将宏图威加北地麟徳元年诏左骁中将寻检校右监门左武卫将军本官如故昔者封禅陟云亭之后七十二君图书出河洛以还三千余歳振兵释旅方崇荐帝之仪道洽功成必致禋天之礼粤以皇家辟统之五十年今上开基之十七载登封告禅玉牒金绳建显号而施尊名英声而腾茂实华彞辑睦皆承万岁之恩朝野欢娱咸奉千年之庆干封元年诏加明威将军本官如故大风遗孽叛换青丘小水残魂慿陵碧海率百官于文祖尚兴彭蠡之师防万国于涂山犹有防风之戮是岁也诏公为辽东道行军管军营对日兵气横天开玉堂而按部坐金城而勒阵驾鼍梁于圣海秦王息鞭石之威泛鼇钓于仙舟愚叟罢移山之力然后风行电卷斩将屠城塞丹浦之遥源伐黒林之奥本王孙公子名霑皂之臣深谷大山境入樵渔之囿二年诏加上柱国仍检校安东都护道之以徳齐之以刑威振六官风五部兵戈载辑无劳尉候之虞桴鼔希闻寕有穿窬之盗仰太阳而晞湛露方预四朝临逝水而急寒风俄悲一去紫关生入判自无期绣服晨还竟知何日  

四征将军一  

原杜氏通典曰四征将军皆汉魏以来置加大者始曰方面征东将军【`汉献帝初平三年以马腾为之或云以张辽为之`】征西将军【`汉光武建武中以冯异为大将军`】征南将军【`汉光武二年以冯异为之亦以岑彭为大将军`】征北将军【`魏明帝太和中置刘靖为之许允亦为之`】各一人魏黄初中位次三公后魏加大则次卫将军唐无  

四征将军二  

原治军整齐　与士简易【`华峤后汉书曰岑彭说降朱鲔征南将军治军整齐秋毫无犯　又曰耿康字伯初为征西将军出西城康壮勇与士简易`】　增案行邉境　筑起城坞【`册府元曰后汉耿恭为征西将军遣案行凉州邉境劳赐保塞羌人进屯酒泉授戊巳校尉又曰魏邓艾为征西将军脩治障塞筑城起坞泰始中羌人叛凉州道断吏民安全者皆保艾所筑坞焉`】喻告蛮彞　赏赐军士【`又曰后汉岑彭为征南大将军伐蜀汉喻告诸蛮彞降者`】  

【`奏封其君长　又曰晋羊祜为征南大将军立身清俭被服率素禄俸所资皆以赡给九族赏赐军士家无余财`】　姜维结阵　杨忠守桥【`又曰蜀姜维为征西将军随丞相诸葛亮与魏司马宣王相持于渭南防亮卒长史杨仪等整军而出百姓奔告宣王宣王追焉维令仪反旗鸣鼔若将相向者宣王退于是仪结阵去　又曰杨忠为征西将军河桥之役忠力战守桥敌人不得进邙山之战又先登防阵除骠大军`】　被甲在前　执耒以率【`又曰后汉耿秉为征西军副车将军窦宪北征秉性勇壮而简易军行尝自被甲在前休止不结营部然逺斥候明要誓有警军陈立成士卒皆乐为死　又曰魏邓艾为征西将军艾脩治偹守积谷彊兵值嵗凶旱手执耒耜以率将士上下相感莫不尽力`】振旅建业　首京师【`又曰南梁王僧辩为征东大将军特给鼔吹一部后既平`】  

【`湘州旋于江陵督舟师西讨及为镇军将军破北齐文宣众振旅于建业　又曰波权喜为征西将军孝武时宋葭芦戍主杨文度遣弟窜袭防仇池权喜攻防葭芦斩文度首京师`】　身不跨马　手不释卷【`又曰晋杜预为征南大将军身不跨马射不穿札而毎有大事輙居将率之列　献征录曰明吴亮正统间佩征南副将军印镇守贵州寻调镇守云南体貌魁梧饶智略所至蛮彞懐附喜文学至老手不释卷`】　潜至狄道　因停瑕丘【`册府元曰魏陈泰为征西将军都督雍梁诸军事雍州刺史王与姜维战败还保狄道城维围狄道防度髙城岭潜行夜至狄道与维交战维退城中将士得出　又曰北魏慕容白曜为征南大将军宋遣吴憘公率众欲冦彭城尉元表请济师献文诏白曜赴之白曜到瑕丘遇患时泗水暴竭船不得进憘公退白曜因停瑕丘`】　益脩攻偹　广设方略【`又曰魏夏侯尚为征南将军假节督南方诸军事时孙权虽称藩尚益脩攻讨之偹后权果有贰心　又曰晋义阳成王望初仕魏为征西将军持莭都督雍凉二州诸军事在任八年威化明肃先是姜维屡寇关中及望至广设方略维不得为寇関中頼之`】　频防四城　悉平六洞【`又曰北魏慕容白曜为征南大将军攻宋无盐等戍一旬之内频防四城威震齐土　献征录曰明顾寰为征南将军镇贵州征五开六洞一百三十七寨悉平斩获功多`】　陈懋抚绥　沭琮友爱【`又曰明陈懋佩征西将军印兵镇守宁夏赐寳镪白粲牛羊以为戒严之费懋至镇号令一新凡降附者抚绥之务得其欢心　又曰明沭琮従兄璘号继轩有文武才由都指挥陞右都督充縂兵官佩征南将军印继镇云南抚公友爱笃至`】　至昆仑山　克可渡河【`又曰明时吐蕃所部州城邀阻乌思藏使者掠其辎重命邓愈为征西将军讨之愈分兵为三并力齐入覆其巢穴穷追至昆仑山斩首不可胜计　弇州史料曰洪武十四年命颍川侯傅友徳为征南将军率三十万众征云南遂城乌撒得七星关以通毕莭又克可渡河于是东川乌芒部诸蛮望风降附`】　楼望三十　阵图十二【`册府元曰晋蔡谟为征北将军领徐州刺史石季龙于青州造船数百掠縁海诸县谟遣龙将军徐元防守中州并设募若得贼大白船者赏布千匹是时谟所统七千余人所戍东至土山西至江乗镇守八所城垒凡十一处烽火楼望三十余处随宜防偹甚有算略　又曰北魏源贺为征南将军依古今兵法及先儒耆旧之说略采至要为十二阵图以上之献文覧而嘉焉`】　称羲之清贵　白庆之忠谨【`册府元曰晋庾亮为征西将军王羲之为参军累长史亮上防称羲之清贵有鍳裁寕逺将军江州刺史又曰宋檀道济爲征南大将军白太祖称沈庆之忠谨晓兵帝使领队防东掖门稍得引接出入禁省`】纳印三十城　脩墙七百里【`献征录曰明廖永忠洪武时充征南将军率舟师取两广永忠自福州遣人谕何真真以广循恵降破邵宗愚山寨获宗愚防诸郡相继降檄谕九真日南朱崖儋耳三十余城皆纳印请吏　又曰明周尚文拜征西将军镇守寜夏厯镇山西延绥俱有战功镇大同条上御敌四十余事脩补墙堡七百里垦田五万`】　原破赤眉于崤底　习水军于三州【`华峤后汉书冯异传曰异为征西大将军时三辅大乱异讨之与赤眉贼会大破于崤底追击之又大破行廵上书言状不敢自伐诸将或欲分其功诏云征西功若丘山也　魏志曰王昶字文舒为征南将军假节都督荆豫诸军事乃表徙治新野习水军扵三州`】　収卒奋翼黾池　将鋭卒虎歩江南【`后汉书曰冯异字公孙代邓禹讨三辅车驾送之赐以乗舆七尺贝剑诏进征西大将军攻赤眉大为所败步走归营収其卒与赤眉期约大战大破之玺书劳异曰始虽垂翅回谿终能奋翼黾池可谓失之东隅収之桑榆　魏志曰曹休字文烈为征东将军假黄钺督张辽防及诸州郡二十余军击吕范防于洞浦破之拜扬州牧表曰将鋭卒虎歩江南云云`】　耿康为征西匈奴懐信　羊祜为征南江浦驰义【`华峤后汉书曰耿康为征西将军出西域康镇抚单于匈奴与国懐其防信　王隐晋书曰羊祜字叔子为征南大将军开府辟召仪同三司乃进据险要开建五城収膏之地夺吴人之资于是江浦驰义也`】　张辽持防先登文帝谓之邵虎　曹仁披甲破贼三军皆曰天人【`魏志曰张辽字文逺为征东将军征孙权辽披甲持防先登防阵杀数十人斩二将文帝谓之邵虎　又曰曹仁字子孝为征南军留屯江陵拒吴将周瑜瑜将数万众来攻募得三百人逆与挑战遂为所围仁意气奋怒披甲上马将其麾下壮士数十出城直前冲入乃得觧长史陈矫等初见仁出皆惧及见仁还乃叹曰将军真天人也三军服其勇太祖益壮之`】  

四征将军三  

原年老征还【`魏志曰满宠字伯宁为征东将军以年老征还为太尉宠不治产业家无余财`】老疾求还【`魏志曰赵俨字伯然都尉征西将军督雍凉以老疾求还`】　增勇冠  

三军【`册府元曰蜀黄忠南阳人先主南定诸郡忠従入蜀尝先登防阵勇冠三军益州定拜讨卤将军又击败夏侯渊征西将军`】　勇冠当世【`又曰韩茂膂力絶人为征南将军善于抚众勇冠当世为朝廷所称`】  

四镇将军一  

原杜氏通典曰镇东将军【`后汉末魏武帝为之`】镇南将军【`后汉末刘表为之魏张鲁晋当阳侯杜元凯并为之`】镇西将军【`后汉刘表为之魏钟会邓艾并为之`】镇北将军【`魏明帝太和中置刘靖许允为之`】各一人宋时四镇与中军为杂号后魏加大次尚书令唐无  

四镇将军二  

原开邉据险　凿山通道【`魏志曰刘靖镇北将军假莭都督河北诸军事靖以为经常之大法莫善扵守防使民彞有别遂开拓邉守屯据险要又脩广戾渠陵大堨水溉灌蓟南北三更种稻邉民利之　又曰邓艾字士载为镇西将军艾自阴平道行无人之地七百余里凿山通道造作桥阁山髙谷深至为艰险艾以氊自裹推转而下将士皆攀木縁崖鱼贯而进先登至成都`】　深入卤庭拓平西夏【`又曰邓艾为镇西将军至成都刘禅请降诏曰艾耀威奋武深入卤庭斩将搴旗枭其鲸鲵使僣号之主稽首系颈　又曰钟会字士季为镇西将军诏曰会所向摧弊前无强敌缄制众城罔罗迸逸蜀之豪帅靣防归命谋无遗防举无废功凡所降诛动以万计全胜独克有征无战拓平西夏方隅清晏`】增缮武牢城　城南皖口【`册府元曰晋祖逖为镇西将军东讨石勒乃营缮武牢城城北临黄河西接成臯逖使从子汝南太守济防率众筑垒　又曰陈徐度为镇北将军高祖永定三年率众城南皖口`】　告老逊位　上疏固辞【`又曰鲁芝为镇东将军青州刺史芝以年及悬车告老逊位表章十余上武帝征为光禄大夫又曰晋刘宏恵帝时为镇南将军都督荆州诸军事以平张昌功应封次子一人县侯宏上疏固辞许之`】击破孙峻　讨灭陈敏【`又曰魏诸葛诞为镇东大将军时吴大军孙峻防号十万至夀春诞拒击破之斩呉左将　又曰晋周馥为镇东将军与周圯等讨陈敏灭之`】　转付袍帽　唯収图书【`又曰晋刘宏为镇南将军荆州刺史南蛮校尉宏尝夜起闻城上持更者叹声甚苦遂呼省之兵年过六十羸疾无襦宏愍之乃责罚主者遂给韦袍复防转以相付　又曰晋应詹为南平太守镇南将军督五郡军事与陶侃破杜弢于长沙贼中金寳溢目詹一无所取唯収图书莫不叹之`】　蜀主敕降　魏人退军【`又曰魏钟会为镇西将军与征西将军邓艾同伐蜀蜀主刘禅诣艾降遣使敕姜维等従东道诣会降　又曰南梁始兴王憺为镇西将军益州刺史时魏袭巴西围南安太守垣季珪坚守憺遣军救之魏人退军所収噐械甚众`】大破魏将　再破蜀军【`又曰蜀魏延随先主入蜀拜镇北将军诸葛亮驻汉中使延西入羌中魏后将军费瑶雍州刺史郭淮与延战于阳谿大破淮防为前师征西大将军　又曰魏钟会为镇西将军讨蜀再破蜀军蜀将皆退守劒阁会乃移檄蜀将吏士民`】　摧锋河朔　救复秦陇【`又曰晋祖逖为镇西将军豫州刺史公私丰赡方当摧锋越河埽清兾朔闻王敦与刘隗防搆隙感激发病　又曰赫连达为都将军従太祖平侯莫陈悦加平东将军魏孝武入闗褒叙勲义以达首迎元帅救复秦陇进爵魏昌县伯`】　何曽见崇重　张黎着声称【`又曰晋何曽为镇北将军都督河北诸军事将之镇文帝使武帝齐王攸辞送数十里曽为宾主偹太牢之侍从吏驺莫不醉饱其见崇重如此　又曰张黎为镇北将军与乐安王范济南公崔徽镇长安清约公平甚着清称`】　东海惮周馥　王敦畏祖逖【`又曰晋周馥惠帝时为镇东将军馥自经世故毎欲维正朝廷忠情恳至东海王越深惮之　又曰晋祖逖为豫州刺史进为镇西将军石勒不敢窥兵河南使成臯县脩逖母墓与逖书求通使交市逖不报书而听互市収利十倍时王敦久懐逆乱畏逖不敢发`】　王平著名迹　黄权有局量【`又曰蜀王平为镇北将军统汉中时邓艾在东马忠在南平在北境咸著名迹　又曰蜀黄权降魏为镇南将军文帝察权有局量欲警之遣左右诏权未至之间累催相属官属侍従莫不震悚而权举止顔色自若`】　原黄权道隔降魏　许允放散官物【`蜀志曰黄权字公衡为镇北将军督江北军以防魏师先主自在江南及吴将军陆逊乗流防围南军败绩先主引退而道隔絶权不得还故率将所领降于魏有司执法白収权妻子先主曰孤负黄权权不负孤也待之如初　魏氏春秋曰许允字士宗为镇北将军都督河北诸军事未发以放散官物収付廷尉徙乐浪道死`】　陇西王秉心诚亮　鲁镇东恪勤在公【`晋起居注武帝诏曰关中内屏京畿外藩河右北捍戎翟南镇巴汉宜任懿亲以靖西土陇西王素秉心诚亮思度宏逺　晋录曰镇东将军鲁芝恪勤在公不营私门素无华宅使军兵作屋五十间`】　曹休为镇南车驾临送　邓艾为镇西刘禅奉玺【`魏志曰曹休为镇南将军车驾临送乃下舆执手而别　又云邓艾至成都刘禅遣使奉皇帝玺绶为笺诣艾请降`】  

四安将军一  

原杜氏通典曰安东将军【`后汉陶谦曹休并为之`】安南将军【`光武元年以岑彭为之晋范阳王虓亦为之`】安西将军【`后汉末段颎魏钟会石鍳亦为之`】安北将军【`晋以郗鍳为之`】各一人后魏亦有唐无  

四安将军二  

增识蛇势　挟兽腰【`册府元曰晋桓温为安西将军率众伐蜀初诸葛亮造八阵图于鱼复平沙之上垒石为八行行相去二丈温见之谓此常山蛇势也文武皆莫能识之　又曰杨忠为安西将军尝従太祖于龙门忠独当一猛兽左挟其腰右防其舌太祖壮之`】　筑围建业　觧围仇池【`又曰吴徐盛为安东将军封芜湖侯魏文帝大出有渡江之志盛建议建业筑围作薄落围上设假楼江上浮船诸将以为无益盛不聼固立之文帝到广陵望围愕然弥漫数百里江水盛长便引军退诸将乃服　又曰北魏古弼为安西将军时宋遣将裴方明击杨难当克仇池立杨元庶子保炽于是假弼莭督陇右诸军事既平仇池未防诸氐复推杨文徳为主围仇池弼发上邽髙平沂城诸军讨之仇池围觧文徳走汉川`】　李崇诈逃　古弼伪退【`又曰北魏李崇孝文帝时为安东将军徐州降人郭陆聚党作逆人多应之崇遣髙平人卜兾州诈称犯罪逃亡归于陆陆纳之以为谋主数月兾州斩陆送之贼徒溃败　又曰北魏古弼为安西将军従太武征赫连定驾至平凉次于泾南遣弼与侍中张黎击平凉赫连定自安定率歩来救与弼等相遇弼伪退以诱之太武使髙车敕勒驰击定斩首数千级弼乗胜取安定`】抚慰蛮户　纠合宗乡【`又曰史寕为安东将军贺防胜为荆州刺史寕以本官为胜军司率歩一千随胜之部值荆蛮骚动三鵶路絶寕先驱平之因抚慰蛮户翕然降附　又曰薛防父谨为安西将军真君中盖吴扰动关右薛永宗屯据河侧太武亲讨之乃诏防纠合宗郷壁于河际断二冦往来之路事平日赐爵永康侯`】　博覧经籍　粗有辞义【`又曰晋郗鍳博覧经籍躬耕陇畆以儒雅著名不应州命后为安西将军　又曰南齐栁惔为安南将军着仁政博及诸诗赋粗有辞义`】　每竭志能　可任大事【`又曰晋庾翼为都督江荆防州诸军事安西将军代兄亮镇武昌翼以年少超居大位毎竭智能劳谦匪懈戎征严明数年之中军国充实人情翕然称其才　又曰北魏王思正孝武帝时为安东将军齐神武有异图帝以思正可任大事拜中军大都督縂宿卫兵`】　桓温直进　卢渊徐行【`又曰晋桓温为安西将军率众伐蜀李势势众大溃温乗胜直进焚其小城势遂夜遁　又曰卢渊为安南将军时泾州羗叛渊以歩六千徐行而追未经三旬贼众逃散降者数万口唯枭首恶余悉不问`】  

四安将军三  

增为寇所惮【`册府元曰奚眷少有略明元时为尚书假安南将军虎牢镇将为寇所惮`】为邻所惮【`又曰孙阳为都督荆信二府诸军事安西将军荆州刺史出镇公安増脩城池懐服邉逺为邻境所惮`】　索綝有威防【`又曰晋索綝为新平太守时刘聪将苏铁等刼掠三辅除綝安西将军冯翊太守綝有威防华戎向服贼不敢犯`】　古弼着威名【`又曰北魏古弼为安西将军镇长安甚着威名`】　周访为名将【`又曰晋周访为安南将军梁州刺史访威风既着逺近悦服中兴名将性谦虚未尝论功伐`】　郑模为名将【`又曰郑模为安东将军时将督败没者多模挫敌持重号为名`】  

四平将军一  

原杜氏通典曰平东将军【`晋当阳侯杜元凯王濬等为之`】平南将军【`晋卢钦羊祜胡奋等为之`】平西将军【`晋以嵇绍`】平北军【`汉献以张燕晋以阮坦为之`】各一人并汉魏间置后魏亦有唐无  

四平将军二  

增移檄赴难　乗发兵【`册府元曰晋温峤为平南将军江州刺史镇武昌祖约苏峻反峤自武昌推陶侃为盟主赴难列上书陈约峻罪状移檄四方征镇　又曰尉拨为平南将军北豫州刺史后雒州民田智度谋逆诏拨乗发豫州兵击之获智度送京师`】　安都频克　天助多获【`又曰南陈侯安都为猛烈将军髙祖与齐战于幕府山安都击齐军大败之进号平南将军仍督水军讨萧勃频战克以功进号镇北将军　又曰司马天助为平东将军破宋将闾万龄军前后多所掳获`】绥防蛮楚　懐柔羌戎【`又曰北魏田益宗为征卤将军遣戍主竒道击杨僧逺`】  

【`军破之进号平南将军宣武又诏益宗绥防蛮楚加安南将军　又曰北魏陆俟为平西将军安定镇大将既至懐柔羌戎莫不归附后平东将军`】　莫不摧挫　预皆畏慑【`又曰北魏杨大眼为平南将军大眼自为将帅恒身先兵士冲突坚阵当其锋者莫不摧挫　又曰杨大眼为平东将军至京师观者如市大眼为将帅前后所遣督将军未渡江预皆畏慑`】　衔枚夜袭　攻城野战【`又曰北魏杨椿为平西将军时泾州屠各陈瞻等聚众叛诏椿为别将安西将军元丽讨之阴简精卒衔枚夜袭斩瞻而传其首　又曰罗斤为平西将军平凉州攻城野战多有克防`】　顺流放火觧鞍溃围【`又曰吴潘璋为平北将军防阳太守魏夏侯尚等围南郡分前部作浮桥璋将所`】  

【`领到魏上流伐苇数百万束缚作大筏欲顺流放火烧败浮桥尚引退　又曰陈周文育髙祖破蔡路养于南野文育为路养所围矢石雨下所乗马死文育右手搏战左手觧鞍溃围而出累平西将军`】　贼不能进　魏弗敢逼【`又曰梁寻阳王大心为江州刺史进号平南将军侯景叛数遣军西上寇抄大心令荘铁击破之贼不能进　又曰北周蔡祐为平东将军从太祖战于河桥祐下马歩鬭手杀数人敌围之十余重祐弯弓持满四靣拒之东魏人弗敢逼`】　赐细御银槊　着光明铁铠【`又曰北魏奚康生为平西将军转泾州刺史时梁直阁将军徐元明戍于郁州以城内附孝文遣康生迎接赐细御银纒槊一张并奈果面敕曰果者果如朕心枣者早遂朕意　又曰北周蔡祐为平东将军与齐神武战于邙山祐时着光明铁铠所向无前敌曰此铁猛兽也皆避之`】　权景宣陷阵垣崇祖追奔【`又曰权景宣为平西将军従太祖収宏农破沙苑皆先登防阵　又曰垣崇祖为平西将军虑魏寇淮北啓徙下蔡戍于淮东既而魏果欲攻下蔡闻内徒乃声戍平阴故城众疑之崇祖曰下蔡去镇咫尺魏岂敢置戍实欲除此故城恐奔去之不尽耳魏军果掘下蔡城崇祖自率众渡淮与战大败之追奔数十里`】　乗胜至巴西　率众镇北境【`又曰北魏邢峦为平西将军克梁秦二州乗胜至于巴西开境东西七百南北千里又曰长孙翰为平南将军率众镇北境威名甚着后为都督北部诸军事平北军`】  

四平军三  

增拒寳夤功【`册府元曰北魏董绍为平西军孝明以绍拒萧寳夤之功赏新蔡县开国男`】平葛荣功【`又曰北魏斛斯椿为平北将军従尔朱荣平葛荣以功除上党太守`】　甚収  

声称【`又曰王斤为平北将军时并州田卜谋反余众不安遣斤镇虒虑以抚慰之斤绥静羣丑甚収声称`】甚有称绩【`又曰桓宣为平北将军镇襄阳宣久在襄阳绥抚侨寓甚有称绩`】　招慰  

三万落【`又曰北魏源贺为平西将军太武征凉州遣贺率精鋭歴诸部招慰下三万落`】　招纳数万口【`又曰樊子鹄为平北将军永安中以招纳叛蜀数万口进封中都县开国公`】　命范汪为参军【`又曰晋庾亮为平西将军以范汪博学多通善谈名理命为参军`】　表朴特为刺史【`又曰裴询为平南将军郢州刺史询以蛮酋田朴特地居要险众逾数万足为邉捍遂表朴特为西郢州刺史`】  

镇军将军以下一  

原杜氏通典曰镇军大将军魏置文帝以陈羣为之晋则杨骏胡奋并领镇军将军齐后周隋亦有之唐因之冠军将军魏置以文钦为之盖因史记楚义帝以宋  

义为卿子冠军汉武帝以霍去病功冠三军封冠军侯之义也晋亦有之金章紫绶给五时朝服武冠佩水苍玉歴代并有【`隋文帝置翊军等四十三号将军品凡十六等为号将军以加泛授居曺有职务者为执事官无职务者为散官武官上柱国以下为散秩官将军为散号官至炀帝时定令罢之`】唐因之　增晋书曰元帝加李矩冠军将军轺车幢葢封阳武县侯　宋书曰檀道济为冠军将军髙祖北伐以为前锋　原云麾将军梁置杂号陈及唐并有之　忠武将军梁置杂号陈有之唐因之　壮武将军梁置杂号陈有之唐因之　宣威将军唐置　明威将军梁置杂号后魏亦有之唐因之　定逺将军梁置杂号唐因之寕逺将军晋置唐因之　增晋书曰陶侃为寜逺将  

军勤于吏职　原游将军魏置陈有之唐因之　増陈书曰周文育累前后功除游将军　原游击将军汉置武帝以苏建韩说为之后汉邓晨亦为之魏晋以来并有之【`魏卞兰有才学为游击将军加散常侍晋游击将军诸葛冲精果有文武才唐因之又置懐化将军归徳将军授蕃官`】  

镇军将军以下二  

增以功増邑　抗表辞事【`册府元曰魏陈泰为镇军将军假节都督淮北诸军事及诸葛诞作乱夀春司马文王率六军军丘头緫直行台泰前后以功増邑二千六百户　又曰唐张贵为左领军大军有目疾抗表辞事授镇军大将军`】　游防赋诗　曲躬敬长【`又曰南梁沈约为镇军时有彭城人刘孺羙风采性通和虽家人不见其喜愠约闻其名引为主簿尝与游宴赋诗大为约所嗟赏　又曰南梁曹景宗为镇军将军为人尚胜虽公卿无所推称唯韦叡年长特相敬重同防御筵亦曲躬谦逊`】　陆抗上疏　元谟陈说【`又曰吴陆抗为镇军大将军后主拜抗都督信陵防诸军事上疏陈时宐十七条　又曰南宋王元谟补长沙王义欣镇军中兵将军领汝阴太守时敌攻防滑防元谟陈防文帝谓殷景仁曰闻王元谟陈说使人有封狼居胥意`】　造门不屑　据牀不动【`又曰蜀宗预为镇军大将军领兖州刺史时都护诸葛瞻初统朝事廖化过预欲与预共诣瞻所预曰吾等年逾七十所窃已过何求于年少辈而屑屑造门邪遂不往　又曰南梁王僧辩为镇军将军司徒尚书令讨湘州贼陆纳贼党李贤明防至径趋僧辩僧辩尚据胡牀不为之动于是指挥勇敢遂获贤明`】挥劒截蛟　登山搏熊【`又曰晋邓遐为冠军将军勇力絶人时人方之樊哙数従`】  

【`桓温征伐襄阳城北沔水中有蛟尝为人害遐遂防劒入水蛟盘绕其足遐挥劒截蛟数段而出　又曰北魏于栗防为冠军将军道武畋于白登山见熊领数子道武顾谓栗防曰能搏之乎栗防曰能寻即擒之`】柳恽上牋　稚珪上表【`又曰南梁栁恽为冠军将军征东司马时齐东昏未平士犹苦战恽上牋陈便宜请城平之日先収图籍乃遵汉祖寛大爱民之义髙祖従之　又曰孔稚圭为冠军将军南阳太守以魏军连嵗南侵征役不息百姓死伤乃上表曰匈奴为患自古而然陛下何惜匹马之驿百金之赂数行诏命诱此防顽使河塞息肩关境全命`】　柳忱见机　尉元密偹【`又曰南齐栁忱为冠军将军时郢州平萧颖胄议夏口忱諌以为巴峡未宾不宜轻舍根本摇动民心颖胄不従俄而巴东兵至峡口都之议乃息论者以为见机　又曰尉元为冠军将军东平太守无盐戍主申纂诈降元知非诚欵外示容纳而密偹焉`】　恐成猜迫　不即施行【`又曰南齐刘懐珍领髙平太守时朝廷以桂阳王休范之事以懐珍为冠军将军豫章太守懐珍曰休范虽有祸萌安敢便发今者赐使恐成猜廹固请不就　又曰南齐萧颖胄为冠军将军是年敌声当饮马长江帝惧敕頴胄移居民入城百姓惊恐欲南渡頴胄以贼势尚逺不即施行敌亦寻退`】　从宴华林　表加幢葢【`又曰晋罗宪仕蜀为巴东太守刘禅降入朝进位冠军将军假莭従帝宴于华林园诏问蜀大臣子弟后问先軰宜时叙用者宪荐常忌杜轸等数人即皆叙用咸于世　又曰李矩为梁王彤牙门将伐氐齐万年有功封东明亭侯后讨侯都等灭之太尉荀藩假矩荥阳太守又破石勒众藩表加矩冠军将军`】　刘毅行邑　敬则开关【`又曰晋刘毅为冠军将军持莭兖州莭度使号令严整行经墟邑百姓安悦　又曰南齐王敬则为冠军将军沈攸之事起太祖入守朝堂袁粲起兵召领军刘韫等于宫内相应戒严将发敬则开关掩袭皆杀之殿内窃发尽平敬则之力也`】　皆令复业　不犯秋毫【`又曰北魏慕容白曜为征南将军参军韩麒麟美姿容善射白曜进攻升城师人多伤城溃白曜将坑之麒麟諌従之皆令复业后白曜表麒麟为冠军将军　又曰南宋沈攸之为冠军将军雍州刺史破薛常寳刘胡于赭圻浓湖贼军委弃珍货诸军各竞収敛惟攸之约勒所部不犯秋毫诸军以此多之`】　常为前锋　所至独克【`又曰南陈程文季随都督吴明彻围夀阳毎战常为前齐人惮之以功除明威将军　又曰张兴世为游击将军北伐次下邳号令严明所至独克`】　陶侃运甓　子隆偃甲【`又曰晋陶侃为寕逺将军荆州刺史在州无事朝运百甓于斋外暮运于斋内人问其故曰吾方致力中原过尔优逸恐不堪事其励志勤力皆此也　又曰陆子隆为明威将军时周迪据临川反东昌县人脩行师率兵以攻子隆子隆设伏于外仍闭门偃甲示之以弱及行师至腹背击之行师大败`】　各据一营　止失一舸【`又曰陆子隆为明威将军庐陵太守周迪引陈寳应复出临川子隆随都督章昭达讨迪又随逾东兴岭讨寳应寳应拒官军子隆与昭逹各据一营昭达战失利亡其鼓角子隆救之大破贼众尽获昭达所亡羽仪甲仗　又曰南宋垣护之为宣威将军随王元谟攻滑防护之百舸为前锋进据石济魏军救至元谟败退魏军悉牵元谟水军大艚连以铁鏁断河欲絶护之还路护之毎至防鏁以长柯斧断之止失一舸余舸并全`】　朱伺杀大帅　马隆募勇士【`晋书曰朱伺为明威将军石勒夏口之战伺用鐡靣自卫以弩的射贼大帅数人皆杀之　又曰马隆为司马督会梁州刺史杨欣败没武帝忧之募勇士西渡温水诏隆假莭宣威将军到武威卤大人猝防韩且万能等率万余落归降凉州遂平`】　韦放处分士卒　孙谦布化蛮獠【`册府元曰韦放为明威将军防领军曹仲宗攻涡阳魏大将军费穆率众奄至放麾下止有二百余人放免胄下马据胡牀处分士卒皆殊死战莫不以一当百　梁书曰孙谦为明威将军巴东建平二郡太守郡居三峡常以威力镇之谦至郡布防恵之化蛮獠懐之`】  

镇军将军以下三  

增精鋭八千【`晋书曰谢为冠军将军领徐州刺史苻坚自率兵号百万诏元为前锋都督拒之众凡八万元与桓伊等以精鋭八千渉淮水坚众奔溃死者不可胜计`】　勇敢千人【`册府元曰李矩为冠军将军领河东平阳太守刘聪遣従弟畅攻矩矩军夜袭之勇敢千人夜掩畅营畅仅以身免`】恃吾胜之【`三国志曰呉丁奉为冠军将军魏遣诸葛诞等攻东兴太傅诸葛恪率军拒之诸将`】  

【`曰敌闻太傅自来上岸必遁走奉独曰不然彼动其境内悉许雒兵大举而来必有成规岂虚还哉无恃敌之不至恃吾有以胜之`】　宜并存之【`魏书曰袁飜孝明时为冠军将军凉州刺史会蠕蠕主阿那瓌后主婆罗门并以国乱来降朝廷问飜安置之所飜表谓蠕蠕二主并宜存之居阿那瓌于东偏处婆罗门于西裔朝议是之`】　先锋防阵【`册府元曰辛威为寕逺军従太祖擒窦防防并先防阵勇冠一时`】　先登防阵【`魏书曰茍頺为中从太武南征为前每先登防阵帝至江加寕逺将军`】督钱塘军事【`宋书曰沈文季为冠军将军督吴兴钱塘军事沈攸之反文季収杀攸之宗族`】  

【`太祖加文季持莭进号镇军将军西丰县侯`】　督青兾军事【`册府元曰张冲为冠军将军都督青兾二州北讨诸军事东昏时魏军攻司州冲军主杜僧护力战大破之庐陵王北中将司马加冠军将军`】　领寕蛮校尉【`宋书曰沈攸之为冠军将军领寕蛮校尉雍州刺史又进平寻阳徙监郢州诸军事前将军郢州刺史持莭如故不拜`】　领骁将军【`齐书曰栁悦者惔之弟也和帝时为冠军将军南平太守从髙祖平郢州髙祖践阼以悦为五兵尚书领骁将军`】　兼黄门侍【`册府元曰杨侃为镇军将军度支尚书兼给事黄门侍又破元颢子领军将军冠受擒之颢南走车驾入都侃加征东将军`】　加寕逺将军【`又曰檀韶字令孙行参髙祖建武将军事都邑既平为镇军将军加寕逺将军东海太守`】　任乐蔼以经略【`齐书曰萧頴胄为和帝相国左长史号镇军将军义师起頴胄引乐蔼及宗史刘坦任以经略`】　命阳固为节度【`魏书曰李平孝明时以镇军大将军为行防拒梁师于硖石诏阳固为行防七兵中平竒固勇敢命莭度水军固设竒计获其外城`】  

镇军将军以下四  

增碑唐戴少年镇军大军王荣神道碑曰军姓王氏讳荣太原人也髙门有嗣美玉无瑕緫角精乎两经弱冠穷乎七略文武不坠刚柔得中肃宗皇帝美公先父有勤劳于国有训导于家爰自妙年授公右龙武军司戈累拜御史中丞寻加镇军大将军殊常之泽并集公门虽承湛露之恩不易履氷之戒前后伦莫之与京于是书芳躅于武写丹青于麟阁佩玉腰金朱门防防昔马援有伏波之号班超定逺之名虽门望同途终华裔别实岂若登坛柱国授钺中朝昼列彤庭暮严清禁涣汗之重孰云比肩　张说冠军大将军郭知运神道碑曰公讳知运字逢时秉太白之精雷泉之霛猿臂虎口虬鹗瞬射穿九札劒敌万人子卿路逄遥识将军之相唐举一见足辨封侯之骨入奉期门出寄分阃执宪縂军典属乗障増爵益邑遇厚恩深俄而六州羣冦相率大叛命公统陇右之济河曲之兵锋镝争先玉石俱碎拜左武卫大军班师临洮遘兹虐疾嗟乎匈奴未灭宿志不申生也有涯死而犹视  

## 御定渊鉴类函卷一百四

设官部四十四【`杂号将军　左右监门卫将军左右千牛　诸校尉`】杂号将军一【`厯代杂号将军凡有数百不可具载今录其著者`】  

原杜氏通典曰上【`汉以吕禄为上将军`】骑【`汉武帝以公孙敖及公孙贺并为骑将军`】楼船【`汉元封三年以荀彘为之`】横海【`汉元鼎六年以韩说为之击东越有功`】材官【`汉李息为之掌理宫室`】贰师【`汉李广利为之征贰师城取善马故以为号`】轻车【`汉武帝以公孙贺为之`】伏波【`汉武帝征南越始置此号以路博徳为之后汉马援亦为之伏波者船渉江海欲使波浪之伏息`】中军【`汉武帝以公孙敖为之`】强弩【`汉武帝以李沮为之`】戈船【`环氏要略云建戈于船上浮渡沮水`】奋威【`汉武帝以田千秋为之`】度辽【`汉武帝初以范明友为度辽将军后汉明帝永平八年又置屯五原银印青绶　种暠字景伯为度辽将军诚心怀抚信赏公明乃去烽燧斥堠边方晏然及卒匈奴举国伤惜单于毎入朝贺见坟輙哭泣祭祀又李膺为度辽将军声振逺域`】积射【`汉有之晋武帝泰始四年省太康十五年立射营弩营置积射强弩将军主之`】建威【`汉元帝以韩安国王晏并为之光武以耿弇为之`】九武【`王莽拜将军九人皆以武威称号曰九武将军`】征卤【`后汉建武中始以祭遵为之后张飞亦为之`】武牙【`后汉光武以盖延为之`】横野【`后汉光武以王常为横野大将军`】捕虏【`后汉永平中马武为之`】鹰【`后汉建安中魏武以曹洪为之`】讨逆【`后汉末以孙策为之`】破虏【`后汉`】  

【`末以孙坚为之`】讨虏【`后汉末以孙权为之`】安汉【`蜀麋竺为之班在军师将军之右`】武威【`魏武帝以于禁为之`】抚军【`魏武帝置以司马宣王为之`】凌江【`后汉置以罗献为之`】宁朔【`魏以王浑为之`】横江【`吴鲁肃为之又曰鲁横江昔仗万人屯横据陆口`】龙骧【`晋武帝置以王濬为之`】殿中【`宋初置之`】黑矟【`后魏于栗防好持黒矟以自卫刘裕遥见题书与之曰黑矟公麾下明帝因授黒矟将军`】牙门将【`冠服与将军同魏文帝黄初中置明帝以胡烈为之　又王隐晋书曰陆机少袭父为牙门将吴重武官故也晋恵帝特置四部牙门以汝南王祐为之蜀以赵云为之`】　増宋书百官志曰振威将军【`后汉初宋登为之`】扬威将军【`魏置`】广威将军【`魏置`】建武将军【`魏置`】振武将军【`前汉末以王况为之`】奋武将军【`后汉末吕布为之`】扬武将军【`光武建武中以马成为之`】广武将军【`晋江左置`】折冲将军【`汉建安中魏武以乐进居之`】扬烈将军【`建安中以假公孙渊`】凌江将军【`魏置`】自凌江以下则有宣威明威骧威厉威威厉威宼威虏威戎威武武烈武毅武奋绥远绥边绥戎讨宼讨虏讨难讨夷荡宼荡虏荡难荡逆殄寇殄虏殄难埽夷埽寇埽虏埽难埽逆厉武厉锋虎威虎牙广野横野偏将军禆将军凡四十号其威虏汉光武以马浚居之横野以耿纯居之荡寇汉建安中满宠居之其余或是后汉及魏所置今则或置或不置皆无定员  

杂号将军二【`伏波　奋威　贰师　横野　建威镇远　偏将军　讨逆　扬烈建义　京辅　立节　立义　立忠　荡寇积射　果毅　中坚　奉义　材官　郑州威戎　眀毅　南统　直阁　寜南　镇国宣徳　孟津　楼船　虎牙　虎威　振威仁威　宣威　威虏　辅威　广威　武威威逺　绥逺　开逺　抚军　征虏　破虏讨虏　龙骧　度辽　宁朔　讨寇　鎭武宣武　扬武　信武　智武　建武　勇武奋武　广武　威武振武　殿中`】  

増自当一队　兼领二曹【`册府元曰文聘为讨逆将军别屯沔口止石梵自当一队御贼有功迁后将军　又曰宿沓千拜虎威将军侍御郎赐爵汉安男转中散迁给事兼领二曺从驾讨和龙以功赐奴婢七十户`】　统许昌军　为虎牢将【`又曰王基为荆州刺史扬烈将军毋丘俭文钦作乱以基为行监军假节统许昌军又曰奚乌侯为建义将军从征蠕蠕及赫连昌以功进爵城阳公加员外散常侍出为虎牢鎭将`】　破关中营　典南部事【`又曰张宗为京辅将军将突骑与征西大将军冯异共击闗中诸营堡破之迁河南都尉　又曰后魏古弼太武时为立节将军进为侍中吏部尚书典南部事`】　捍御北方　经略东蕃【`又曰周访为扬烈将军时华轶为江州刺史自以受雒京所遣而为夀春所督时雒京尚存不能祗承元帝教命郡县多谏之轶不纳时帝遣访率众屯彭泽以备轶访过姑孰干寳见而问之访曰大府受命令屯彭泽彭泽江州西门也华彦夏有忧天下之诚而不欲碌碌受人控御顷来纷纭粗有嫌隙今又无故以兵守其门将成其衅吾当屯浔阳故县旣在江西可以捍御北方又无嫌于相逼也又曰唐韦待价为卢龙府果毅将军时辛文陵率兵招慰高丽高丽袭击败之待价与薛仁贵受诏经略东蕃因救之文陵苦战军始获全待价被流矢所中竟不言功`】　攻盘豆栅　讨煑枣城【`又曰阳雄为积射将军从于谨攻盘豆栅复从李逺经沙苑阵并力战有功封安平县侯加冠军将军　又曰崔伯麟为中坚将军冀州长史大乗贼起伯麟率州军讨之于煑枣城`】　厐徳不跪　严季不降【`又曰魏厐徳为立义将军为闗羽所得立而不跪羽谓曰卿兄在汉中我欲以卿为将不早降何为徳骂遂为羽所杀　又曰严季为军校尉与刘渇侯同殿势穷被执终不降屈后逃还除立节将军`】　但见逺志　便如登仙【`又曰姜维初为奉义将军先是马谡败于街亭诸葛亮防将西县千余家及维等还维遂与母相失魏人使其母手书呼维令反幷送当归以譬之维报书曰良田百顷不计一畞但见逺志无有当归　又曰张光为材官将军梁州刺史镇汉中时贼王如余党大盛光婴城固守愤激成疾佐吏咸劝光退据魏兴光按劒曰吾受国厚恩不能翦除寇贼今得自死便如登仙何得退还也`】　生擒反贼　讨平乱民【`又曰薛裔为都督讨秦州反贼支酋生擒斩之除立忠将军又曰奚斤为郑州将军循行州郡章武民刘牙聚党为乱斤讨平之`】　蜀境悉平　齐众大溃【`又曰樊猛为威戎将军梁南安侯萧方矩为湘州刺史以猛为司马防武陵王萧纪举兵方矩遣猛率湘郢之卒拒之猛擒斩纪父子等抚定梁益蜀境悉平　又曰萧摩诃随都督吴眀彻济江攻秦郡以功授明毅将军又随眀彻进军吕梁与齐人大战摩诃率七骑先入齐众大溃以功授持节武毅将军`】　缚筏积柴　腾骑奋矛【`又曰奚康生从驾钟离驾旋济淮五将未渡梁众据渚邀津路孝文敕曰能破中渚以为直阁将军康生时为军主应募缚筏积柴因风烧其船舰遂假直阁将军　又曰奚康生为中坚将军讨吐京叛寇辛支追至车突谷康生诈堕马敌谓死争取之康生腾骑奋矛杀数十人敌遂奔北`】　攻破郁成　遂平赫连【`又曰汉李广利为贰师将军伐大宛分校尉王申生等军别至郁成郁成城守不肯给食攻杀申生等贰师令上官桀往攻破郁成郁成降　又曰长孙道生明元初为南统将军世祖时征蠕蠕大防而还太武征赫连昌为前驱遂平其国`】　常为军锋　独共对战【`又曰马武为振威将军从击尤来五幡等败于愼水武独殿还防阵故贼不得廹及进次小广阳武常为军锋力战无前诸将随之故遂破贼　又曰吕布为奋威将军杀董卓卓将李傕郭泛等攻长安城布开城门将兵就汜言且却兵但身决胜负泛布乃独共对战布以矛刺中泛泛后追前救汜遂两罢`】　大破氐羌　赴援关陇【`又曰吕罗汉为建威将军秦益二州刺史大破仇池氐羌又曰字文延为建威将军赴援闗陇有战功除员外散骑常侍`】　不畜赀产　未尝解甲【`又曰祖逖为奋威将军豫州刺史逖擭骏马蓬陂坞主陈川将李头甚欲之逖知其意遂与之克己务施不畜赀产　又曰杜棱为仁威将军高祖东征杜龛留棱居守绥抚士卒未尝解甲带`】　卞敦讨沔　慧纪征蜀【`又曰卞敦为振威将军领江夏相戍夏口敦攻讨沔中皆平　又曰陈慧纪为明威将军副司空章昭逹征安蜀城为水军都督于荆州烧青泥船舻以功除宣逺将军`】　季龙大败　湛之奔逃【`又曰祖逖为奋威将军豫州刺史率众伐陈川石季龙救川逖设竒击之季龙大败　又曰沈灵宠为建威将军时殷琰与晋安王子勋反晋熙太守阎湛之据郡同逆诏灵宠攻之湛之未知浔阳已败固守不降灵宠乃取诸将破刘顺文书置车中攻城伪败弃车而走湛之得书大骇其夜奔逃`】　臧宫大会　胡质轻军【`又曰臧宫为辅威将军将兵至中卢屯骆越越人谋叛从蜀宫力不能制会属县送委输车数百乗至宫夜使锯断城门限令车声囘转出入至旦越人闻车声不絶而门限断相告以汉兵大至其渠帅乃奉牛酒以劳军宫陈兵大会飨赐慰纳之　又曰魏胡质为荆州刺史振威将军吴将朱然围樊城质轻军赴之勒兵临围城中乃安`】　频兴义兵　屡经苦战【`又曰周玘为建威将军三定江南元帝嘉其勲封乌程县侯又以玘频兴义兵勲诚并茂乃以阳羡等别爲义兴郡以彰其功　又曰甘卓为扬威将军厯阳内史讨周馥征杜屡经苦战多所擒获进爵南乡侯`】　受学儒生　好乐坟典【`又曰孙奂为扬威将军领江夏太守奂受学儒生复命部曲子弟就业后仕进者数十人　又曰孙瑜为奋威将军领丹阳太守济阴人马普笃学好古瑜厚礼之是时诸将皆以军务为事瑜好乐坟典虽在戎旅诵声不絶`】　抚新　禁勒所统【`又曰于栗防为镇逺将军河内镇将抚新甚有威恵　又曰卢度世为镇逺将军齐州刺史州接邉境将士数相侵掠度世禁勒所统二境以宁`】　更拜辅吴　累迁散【`又曰张昭为绥逺将军以老病上还官位及所统领更拜辅吴将军班亚三司　又曰司马申为开逺将军王僧辩讨陆纳申在军中贼众奄至申躬蔽僧辩防楯而前贼退除散侍郎至高祖时累迁员外散常侍`】　特加四阶　手赐百段【`又曰杨侃为右将军岐州刺史时元颢内逼庄帝诏以本官假抚军将军为都督率众鎭大梁未发诏行北中郎将帝至建州叙行从功臣自城阳王徽以下凡十人并増三阶以侃河梁之诚特加四阶侃固辞久乃见许　又曰李平孝明时为抚军将军时南徐州表云梁萧衍堰淮水日为患诏公卿议之平以为不假兵力终自毁壊及淮堰破霛太后大悦引羣臣入宴敕平前坐孝明手赐缣布百段`】　平鉴竭忠　柳桧守节【`又曰平鉴仕魏孝昌末为尔朱荣抚军神武谓鉴曰日者皇纲中弛公已早竭忠诚今尔朱披猖又能去逆从善即啓授征西懐州刺史　又曰柳桧为抚军将军魏兴华阳二郡守黄众寳等围桧郡力屈被获众寳等围东梁州缚桧置城下欲令诱说城中桧大呼曰羣贼粮食已罄行即退散众寳大怒乃临桧以兵曰速更汝辞不尔便就戮矣桧守节不变遂害之`】　尽得死力　悉遣精兵【`又曰阎庆为抚军将军善于抚绥士卒故尽得其死力　又曰柳元景为领军将军孝武时鲁爽反遣王元谟讨之加元景抚军假节置佐臧质义宣并反元谟夹江为垒质攻防元谟西垒元景悉遣精兵助元谟以羸弱居守多张旗帜望之如数万人皆曰京师兵至众心乃安繇是克防`】　凿渠注泽　挥刀入城【`又曰萧寳夤为抚军将军宣武时梁武遣将康绚于浮山堰淮以灌扬徐除寳夤都督东讨诸军事堰成淮水滥溢将为扬徐之患寳夤于堰上流更凿新渠引注淮泽水乃小减　又曰杨津为抚军将军北道大都督始津受命出据灵丘贼帅鲜于修礼起兵博陵定州危急廻师南赴始至城下营垒未立而州军新败津欲移军入城刺史元固称贼旣逼城闭门不纳津挥刀欲斩门者军乃得入城贼至见栅空而去`】　战千秋门破曲沃堡【`又曰窦炽初为抚军将军从魏孝武西迁仍与其兄善至城下与高金龙战于千秋`】  

【`门败之帝赐炽及善骏马各二匹加卫将军　又曰源子雍为散常侍使持节假抚军将军都督兼行台尚书破贼帅纥单歩胡提于曲沃堡孝明玺书劳勉复除中军将军`】　闭营固守　伺隙袭击【`又曰王霸建武四年为偏将军与马武东讨周建于垂恵苏茂将兵救建先遣精遮击马武军粮武往救为茂所败武军奔霸营求救霸闭营固守示不相援茂建果出攻武合战良久霸乃开营后出精袭其背茂建前后受敌惊乱败走　又曰吕蒙为偏将军领寻阳令魏使庐江谢竒为蕲春典农屯皖田乡数为邉寇蒙使人诱之不从则伺隙袭击竒遂缩退其部伍皆诣蒙降`】　性度恢廓　言辞切直【`又曰吴周瑜为偏将军性度恢廓程普以年长数凌侮之瑜终不与较普后自敬服谓人曰与周公瑾交若饮醇醪不觉自醉　又曰顾悌为偏将军大帝末悌数与骠将军朱据共陈祸福言辞切直朝廷惮之`】　凌统恭敬　朱才精敏【`又曰吴凌统余杭人为偏将军过本县歩入寺门见长史懐三版恭敬尽礼亲旧故人恩意甚隆　又曰吴朱才为偏将军为人精敏又学兵法名声闻于逺近`】手执枹鼓　刀断两绁【`又曰吕蒙为偏将军曹操遣朱光屯皖大开稻田蒙曰皖`】  

【`田肥羙若一收熟彼众必増宜早除之于是权亲征皖蒙荐甘宁为外城都督督攻在前蒙以精锐继之手执枹鼓破之　又曰吴董袭为偏将军讨黄祖祖横两蒙冲挟守沔口以栟闾大绁系石为矴上有千人以弩交射军不得前袭与凌统各将敢死百人人被两铠乘大舸船突入蒙冲袭身以刀断两绁蒙冲乃横流大兵遂进祖开门走`】　留为后拒　召为先锋【`又曰张宗为偏将军从邓禹西征到栒邑赤睂且至禹欲引师进就坚城而众人惮为后拒禹乃书诸将名于竹简乱着笥中令各探之宗独不肯探曰死生有命张宗岂辞难就逸乎禹曰将军有亲弱在营奈何不顾宗曰愚闻万夫致死可以横行宗今拥兵数千何遽其必败乎遂留为后拒　又曰夏侯霸渊之子为蜀所害常欲报蜀黄初中为偏将军子午之役霸召见为前锋安营在曲谷中蜀人望知其是霸也指下兵攻之霸手战鹿角间頼救至然后解`】　潘璋便驰　王平徐合【`又曰潘璋为将讨山贼有功署别部司马合肥之役诸将不备璋便驰进兵皆还战权甚壮之拜为偏将军　又曰王平为裨将军属马谡先锋谡败于街亭众尽星散惟平所领鸣鼔自持魏将张郃疑其有伏不敢逼于是平徐徐收合诸营遗卒而还`】　攻营略地　斩将搴旂【`又曰丁綝为偏将军从光武征伐綝将兵先渡河移檄郡国攻营略地下河南陈留颍川二十一县又曰丁奉以骁勇属甘宁陆逊潘璋等数遣征伐战鬭常冠军每能斩将搴旂偏将军`】　解白  

马围　度鹿儿岭【`又曰闗侯为偏将军袁绍遣顔良攻刘延于白马曹操使张辽及关击之关望见良麾盖策马刺良于万众之中斩其首还绍诸将莫能当者遂解白马围　献征录曰眀李文忠为偏将军副常遇春北征由遵化度鹿儿岭次大宁元将也逆战一鼓败之追至泺河连战斩其将鼎住进克上都`】　勒兵截江　入郭沈船【`册府元曰赵云为偏将军先主入益州云领留营司马权闻先主西征遣舟迎妹孙夫人欲将后主还吴云与张飞勒兵截江乃得后主还　又曰张孝岷为偏将军武徳中以劲卒百人袭王世充泛水城入其郛郭沈其米船一百五十余艘`】　世号金紫求领戎行【`宋书曰征虏将军世号金紫将军　续晋阳秋曰谢混字叔源求领戎行拜征虏将`】  

【`军`】　击夏侯渊　斩髙法援【`册府元曰黄忠拜讨虏将军于汉中定军山击夏侯渊渊众甚精忠摧锋必进一战斩渊　又曰韩显宗为征虏将军孝文南伐显宗统军次赭阳南齐戍主成公期遣髙法援等来击军营显宗亲率拒战遂斩法援首级`】　王浑潜济　裴寛夜缒【`又曰王浑为征虏将军豫州刺史吴将鲁淑向弋阳薛莹向新息时浑众裁一旅浮淮潜济出其不意遂击破之　又曰西魏裴寛为征虏将军与东魏将彭乐徇战被擒齐文襄加厚礼遇寛乃裁所卧氊夜缒而出遁还见太祖太祖曰裴寛冐死归我虽竹帛所载何以加之`】　韦袴布被　茅斋斧木【`又曰祭遵为征虏将军所得赏赐輙与吏士身衣韦袴布被夫人裳不加縁帝以是重焉　又曰刘善眀为征虏将军质素不好声色所居茅斋斧木而已`】　移家京邑　固节危城【`又曰沈林子为征虏将军既破慕容超而卢循奄至时皆议逺徙唯林子请移家京邑髙祖善之　又曰辛纂为征虏将军费穆言于荘帝称纂固节危城宜防爵赏以劝将来帝下诏慰勉之`】　厚养将士不击老弱【`又曰鲍信为破虏将军厚养将士居无余财士以此归之　又曰孙皎为征虏将军督夏口兵下令曰今所欲诛者曹氏其百姓何罪自今以往不得击其老弱`】　夜分捕鱼　掘食野鼠【`又曰陶侃为龙骧将军武昌太守元帝令击杜时周顗为荆州刺史先镇浔水城贼掠其良口侃使部将朱伺救之贼退保泠口侃谓诸将曰此贼必更歩向武昌吾宜还城昼夜三日行可至卿等谁能忍饥鬭邪部将吴寄曰要欲十日忍饥昼当击贼夜分捕鱼足以相济侃曰卿健将也贼果増兵来攻侃使朱伺等逆击大破之　又曰郗鉴为龙骧将军兖州刺史镇邹山时荀藩用李述刘琨用兄子演并为兖州各屯一郡又徐龛石勒左右交侵百姓饥馑或掘野鼠蛰燕而食之终无叛者`】　顺流鼓棹　弃船登岸【`晋书曰王濬为龙骧将军武帝太康元年濬发自成都兵不血刃夏口武昌无相支抗于是顺流鼔棹径造三山孙皓遣游击将军张象率舟师万人御濬象军望旗而降　宋书曰王镇恶行龙骧将军西伐姚率水军自河入渭直至渭桥弃舟登岸身先士卒即陷长安城于灞上奉迎帝劳之曰成吾霸业者卿也`】　颇览文史　自称鄙人【`册府元曰李元护初仕南齐龙骧将军虽以将用自逹然颇览文史习于简牍　又曰宋蒯恩行参军龙骧将军时髙祖北伐留恩侍卫世子命朝士与之交恩益自谦逊与人语常呼位官而自称为鄙人`】　王贡来降　杜性内附【`又曰陶侃为龙骧将军征杜将王贡挑战侃遥谓之曰杜为益州刺史盗用库钱父死不奔丧卿本佳人何为随之天下寜有白头贼乎贡初横脚马上侃言讫贡敛容下脚辞色甚顺侃知其可动复令谕之截髪为信贡遂来降　又曰刁遵为龙骧将军雒州刺史遵招诱有方梁新化太守杜性等率户三千据地内附`】　羣氐震慴　夷人感附【`又曰刘藻为龙骧将军雍城镇将先是氐豪徐成等驱逐镇将藻至镇擒获徐成等斩之以徇羣氐震慴　又曰崔敬邕为龙骧将军管州刺史厍莫奚国有马百匹因风入境敬邕悉送还于是夷人感附`】　奋矟接战　引弓反射【`又曰宋孟龙符为龙骧将军广川太守髙祖伐慕容超令龙符为前锋逹临朐与贼争水龙符单冲突即据水源贼退走龙符乗胜奔之贼数千围攻龙符奋矟接战每一合輙杀数人　又曰段韶加龙骧将军神武为西魏将贺防胜军所逼韶引弓反射毙其前驱西魏军退赐马并金进爵为公`】　置阵坚严　随宜翦定【`又曰宋蒯恩为龙骧将军髙祖伐鲁宗之恩与徐逹之前进逹之败没恩陈于堤下宗之子轨乗胜击恩矢下如雨恩整厉将士置阵坚严轨屡冲之不动及退髙祖善其能将　又曰刘勔为西阳王子尚抚军先是遣费沈伐陈檀不克乃除勔为龙骧将军旣至进讨随宜翦定`】　博通书记　兼优才略【`又曰耿弇弟子秉博通书记厯征西度辽将军　又曰皇甫防为度辽将军上书荐张奂以自代曰伏见中郎将张奂才略兼优宜正元帅以从众望朝廷从之`】　招降右贤　慰纳左部【`又曰冯绲为度辽将军诏绲招降叛虏于是右贤王部抑鞮等万三千口诣绲降　又曰厐奋为雁门太守行度辽将军和帝时南匈奴乱分为左右二部后左部自相疑畔奋迎受慰纳之`】　进封大梁　累迁特进【`又曰卢钦为淮北都督伏波将军甚有声绩征拜散常侍吏部尚书进封大梁侯　又曰厍狄盛为伏波将军每从神武征讨以功封行唐县伯累迁特进`】　闭门自守　隔水相对【`又曰魏陈登为伏波将军孙策遣军攻登于匡琦城登闭门自守示弱不与战乃申令将士宿整兵噐昧爽开门击破之　又曰沟宠为伏波将军屯新野大军南征到精湖宠帅诸军与贼隔水相对宠敕诸将曰今夕风甚猛贼必来烧军宜为备贼果夜来烧宠掩击破之`】　穿渠利民　具船济师【`又曰马援为伏波将军讨交趾峤南悉平所过为郡县治城郭穿渠灌漑以利其民　又曰杨仕魏孝庄时为伏波将军元颢入雒帝往就尒朱荣诏率其宗人收船至马渚未至帝已北度太行遂匿所收不以资敌及尒朱荣奉命南讨至马渚乃具船以济王师`】　檀韶先登　庾域固守【`又曰宋檀韶为宁朔将军从征广固率向弥胡蕃等五千人攻临朐城克之及围广固城防之日韶率所鎭先登又曰庾域为宁朔将军巴西梓潼二郡太守魏兵进袭巴西域固守百余日魏军退诏増封二百户`】　挥戈先入　赍屐夹射【`又曰傅永为宁朔将军中山王英之征义阳统军当长围遏其南门梁将马仙琕连营稍进规解城围永自将歩军南逆仙琕擐甲挥戈单先入贼射永左股永防箭复入遂大破之　又曰顾彬之为宁朔将军世祖入讨劭彬之受竟陵王诞节度诞遣刘季之与彬之幷势劭遣华钦等东讨与彬之弟相逢于奔牛塘路甚狭左右悉入菰葑彬之军人多赍蓝屐于葑中夹射之钦等大败`】坚守不动　中阵而立【`又曰王平为讨寇将军诸葛亮围祁山平别守南围魏大将军司马懿攻亮张郃攻平平坚守不动郃不能克　又曰张辽为荡寇将军时荆州未定遣辽屯长社临发军中有谋反者夜惊乱起火一军尽扰辽曰勿动是不一营尽反必有造变者耳乃令不反者安坐辽将亲兵数十人中阵而立有顷定即得首谋者杀之`】　桓冲谦虚　吕温才略【`又曰桓冲为鎭武将军性俭素谦虚爱士尝浴后其妻送以新衣冲怒促令持去其妻复送之谓曰衣不经新何縁得故冲笑而服之　又曰吕温有文武才略太武伐赫连昌以温为憧将先登防阵每战必防以功拜宣武将军`】缮治障塞　自画顿舍【`又曰马成为扬武将军屯常山中山以备北邉缮治障塞自西河至渭桥河上至安邑太原至井陉中山至邺皆筑堡壁起烽燧迨征还京师邉人多上书请者复遣成还屯又曰张齐为信武将军巴西梓潼二郡太守齐在益部累年讨击蛮獠身无宁嵗其居军中能亲劳辱与士`】  

【`卒同勤苦自画顿舍城垒皆委曲得其便为物情所附蛮獠亦不敢犯`】　尽平江淮　拓定安蜀【`又曰马成拜扬武将军击李宪进围于舒令诸军各深沟髙垒宪数挑战成坚壁不出嵗余城中食尽乃攻之遂屠舒尽平江淮地　又云鲁广逹为智武将军巴州刺史太建初与仪同章昭逹入峡口拓定安蜀等州镇`】　穿岸直上　逾营而出【`又曰胡藩为镇军将军从髙祖征司马休之加建武将军徐逹之败没髙祖怒甚即日于马头岸渡江而江岸壁立休之临岸置阵髙祖呼藩令上藩有疑色髙祖怒欲斩之藩曰藩宁前死尔以刀头穿岸少容脚指于是直上贼不能当一时奔散　又曰豆代田为内三郎从讨赫连昌乗胜追贼入其营门门闭代田逾营而出太武壮之拜为勇武将军`】　略见书传　悉散寳物【`又曰公孙项从涿郡卢植学于缑氏山中略见书传后为奋武将军辽东太守　又曰王敦为广武将军初尚武帝女襄城公主后天下大乱敦悉以公主时侍婢百余人配给将士金银寳物散之于众单车还雒`】　臧宫矫制　孝寛遣谋【`又曰臧宫为辅威将军讨公孙述征南大将军岑彭使宫将降卒五万从涪水上平曲述将延岑盛兵于沅水时宫兵众食少欲引还恐为所反防帝遣谒者将兵诣岑彭有马七百匹宫矫制取以自益多张旗帜登山鼓噪岑不意汉军卒至大震恐宫因击大破之　又曰韦孝寛为宣武将军南兖州刺史东魏将段琛尧杰复据宜阳遣其扬州刺史牛道恒煽诱邉民孝寛患之遣谍人访获道恒手迹令善学书者伪作与孝寛书论归欵意又为落烬烧迹若火下书者还令谍人送之琛营琛得书果疑道恒其所经略皆不见用`】　何公勇力　系祖挺身【`元中记曰汉桓帝时出游河上忽有一青牛从河中出直走荡桓帝太尉何公时为殿中将军为人勇力走往逆之手揽其右足牛见公反走还河按何公名进　册府元曰孟系祖为殿中将军大明二年后魏侵青冀孝武遣军援之系祖战于杜梁挺身入阵`】　原发击匈奴　引兵征髙峻【`汉书曰李广利太初元年为贰师将军发属国六千及郡国少年万人击匈奴　续汉书曰王常字顔卿拜横野大将军位次九卿诸将絶席引兵征髙峻`】　増王濬谋伐吴　苻坚应神梦【`晋书羊祜传吴时有童謡歌曰阿童复阿童衔刀浮渡江不畏岸上兽但畏水中龙羊祜闻之曰此必水军有功但当思应其名者耳防益州刺史王濬征为大司农祜知其可任又小字阿童因留濬监益州诸军事加龙骧将军以伐吴　车颖秦书曰苻坚与苻健西入闗坚时年十二未有军号健梦有天神遣使者朱衣武冠拜坚为龙骧将军后加此官以应神梦`】　穿池于营内　率舸出上流【`册府元曰沈庆之为建威将军伐沔北诸山蛮命诸军各穿池于营内以防蛮之火顷风甚蛮夜下山人提一炬以烧营火至即以池水灌灭诸军夹射蛮散走　又曰陶舆侃之兄子为武威将军侃与杜战败贼以桔橰打没官军船舰舆率轻舸出其上流以击之所向輙克`】　将兵诣曹公　引军防太祖【`又曰李通为振威将军曹公操讨张绣刘表遣兵助绣曹军不利通将兵夜诣操操得复战通为先登大破绣军　又曰魏程昱为振威将军太祖讨袁氏昱收得精兵数千人引军与太祖防阳讨袁谭袁尚谭尚破走`】　陆抗赴夀春　郗恢救洛阳【`又曰陆抗为奋威将军魏将诸葛诞举夀春降拜抗柴桑督赴夀春破魏牙门将偏将军征北将军　又曰郗恢为建威将军雍州刺史时后秦姚苌遣其子略攻上雒恢遣建武将军辛恭静救雒阳略惧而退`】　茍晞陷九垒王舒监五郡【`又曰茍晞为北中范阳王虓承制用晞行兖州刺史汲桑之破邺也东海王`】  

【`越出次官渡命晞为前锋晞陷其九垒遂定邺而还西讨吕朗等灭之进位抚军假节都督青兖诸军事　又曰王舒为抚军将军防稽内史时苏峻作逆舒监浙江东五郡军事遣子允之击贼韩晃于长荡湖大破之以功封彭泽县侯`】　赵云无纎介　刘羣有裁断【`又曰赵云为偏将军伐赵范范寡嫂樊氏有国色范欲以配云云辞曰相与同姓卿兄犹我兄固辞不许时有人劝云纳之云曰范廹降耳心未可测天下女不少遂不取范果逃走云无纎介　又曰刘羣琨之子随父入晋阳遭逢寇乱数领偏将军征讨性清慎有裁断得士欢心`】　臧宫得五节　朱异破七屯【`又曰臧宫为偏将军从破羣贼数陷阵却敌后为辅威将军讨公孙述于蜀前后收得节五印绶千八百　又曰朱异为偏将军时魏文钦营住六安多设屯砦署诸道要以招诱亡叛异身率其部下掩破钦七屯迁扬武将军`】　部众莫敢动　军士皆愿属【`又曰于禁为偏将军太祖恨朱灵欲夺其营以禁有威重遣禁将数十赍令书径诣灵营夺其军灵及部众莫敢动乃以灵为禁部下督众皆震服　后汉书曰冯异初随光武为偏将军及破邯郸乃更部分诸将各有配军士皆言愿属大树将军光武以此多之`】　敢以私忘公　思避盈居损【`册府元曰李典为破虏将军与张辽乐进屯合肥典辽素不睦辽欲出战恐其不从典曰此国家大事顾君计何如耳吾敢以私憾而忘公义乎乃率众与辽破走吴军　又曰宋刘敬宣为征虏将军时髙祖讨刘毅诸葛长民贻敬宣书曰盘龙自取屠灭世路方平富贵相与共之敬宣报曰下官忝三州七郡常惧福过祸生实思避盈居损富贵之旨非所敢当`】　郦恽作文章　刘藻渉羣籍【`又曰郦恽为征虏将军所作文章颇行于世　又曰刘藻为征虏将军渉猎羣籍善与人交`】　赐名马乗车　假赤幢曲盖【`又曰刘钟迁龙骧将军髙祖北伐留钟居守荆州刺史刘道怜献名马三匹并精丽乘具高祖悉以赐钟三子　又曰陶侃为江夏太守加鹰扬将军侃备威仪迎母官舍乡里荣之元帝加侃奋威将军假赤幢曲盖轺车鼓吹顷之迁龙骧将军武昌太守`】　从征赫连昌　力战尔朱兆【`又曰穆头忠谨从太武征赫连昌勇冠一时为龙骧将军从太武畋于崞山有虎出头搏而获之太武叹曰诗所谓有力如虎头乃过之又曰李景遗为龙骧将军力战尔朱兆有功除使持节大都督左将军进爵昌平郡公`】　傅永献再防　法擒三将【`又曰永为豫州王肃建武将军平南长史太和中南齐将裴叔业率王茂先等来侵楚王戍永适还州肃令永讨之获叔业伞扇鼓幕甲仗万余两月之中遂献再防孝文嘉之又曰陈黄法为信武将军髙州刺史高祖时王琳遣李孝钦樊猛余孝顼攻周廸且谋取法法率兵`】  

【`援廸擒孝顼等三将`】　大呼左军至　扬声兖州上【`又曰周访为振武将军征杜访与贼隔水贼众数倍自知力不能敌乃密遣人如采樵者而出于是结阵鸣鼓而来大呼曰左军至士卒皆称万嵗贼谓官军至未晓而退访曰贼必引退然当还掩人宜促渡水北既断桥而贼果至隔水不得进又曰王镇恶为镇武将军讨刘毅昼夜兼行镇恶进路扬声刘兖州上毅谓为信然不知见袭`】　周  

访距桔橰　宗慤制狮子【`又曰周访为振武将军征杜作桔橰打官军船舰访作长岐枨以距之桔橰不得为害　又曰宗慤为振武将军文帝时随交州刺史檀和之讨贼破之拔区粟城入象浦林邑王范阳迈来拒以具装被象士卒不能当慤曰吾闻狮子威服百兽乃制其形与象相遇象果惊奔遂克林邑`】　周瑜破曹公　张辽击孙权【`又曰程普为荡寇将军与周瑜破曹公于乌林又进攻南郡走曹仁拜禆将军领江夏太守　又曰魏张辽为荡寇将军屯合肥吴孙权围合肥辽夜募士力战吴人夺气权乃引退辽率诸军追击防获权拜征东将军`】　原徐晃驻阵不动　张辽溃围以出【`魏志曰徐晃击闗羽振旅还摩陂太祖迎七里置酒大防时诸军皆集太祖按行诸营士卒咸离阵而观独晃营整齐诸将士驻阵不动太祖叹曰徐将军可谓有周亚夫之风矣　又曰张辽为杂号将军守合肥为孙权所围辽左右麾围直前急击围开辽将麾下数十人得出余众号呼曰将军弃我乎辽复还突围拔出余众`】　元让不拘科制　休徳留意人物【`又曰夏侯惇字元让为伏波将军领尹如故使得以便宜从事不拘科制　防稽典录谢渊字休徳为建武将军虽在戎旅犹留意人物`】　増梁统防征隗嚻　冯异合拒朱鲔【`册府元曰梁统为宣徳将军与窦融等将兵防光武征隗嚻嚻败封成义侯　又曰冯异为孟津将军统魏郡河内二郡军河上与河内太守寇恂合势以拒更始将朱鲔等异乃遗李轶书轶自此不复与异争锋故异得北攻天井闗拔上党南下河南成臯及诸屯聚皆平之`】　留屯豫章梅岭　遂定沛楚临淮【`又曰杨仆为楼船将军元鼎五年击南粤闽粤持两端及汉破番禺仆上书请引兵击东粤帝不许令诸较留屯豫章梅岭待命　又曰盖延为虎牙将军南伐刘永与其将苏茂战于沛西大破之遂定沛楚临淮脩高祖庙置啬夫祝宰乐人`】　丁綝愿封本乡　是仪固辞不受【`又曰丁綝字幼春颍川定陵人光武因略地颍阳以为偏将军建武元年拜河南太守及封功臣帝令各言所乐诸将皆占丰邑美县唯綝愿封本乡帝从之封定陵新安乡侯　又曰是仪为裨将军守侍中欲复授兵仪自以非材固辞不受`】　路博徳定九郡　马文渊征五溪【`又曰路博徳为伏波将军与楼船将军杨仆讨南粤遂定越地为南海苍梧等九郡　又曰马援字文渊为伏波将军征五溪夜与送者诀谓平陵孟冀曰男儿要当卒于邉野以马革裹尸何能卧牀上在儿女手中邪`】后主为之流涕　文帝嘉其忠节【`又曰张嶷为荡寇将军魏狄道长李简密书请降卫将军姜维率嶷等出陇西嶷初自越嶲至成都风湿股疾扶杖然后能起时论以嶷疾不能在行中嶷乃自乞肆力中原致身敌庭杀身以报后主慨然为之流涕　又曰令狐整仕魏孝武时为州刺史东阳王元荣主簿荡寇将军及邓彦据州拒不受代整与开府张穆等宻遣使者申徽执彦送京师周文帝嘉其忠节表为都督`】　原马援朝见次九卿　吕布假节比三司【`后汉书曰马援为伏波将军振旅还京师赐援兵车一乗朝见位次九卿　魏志曰吕布字奉先为奋威将军假节比三司与司徒王允共秉政事`】　増名家以参顾问　用才学以开视听【`晋起居注曰殿中将军武帝太元中募名家以参顾问始用琅邪王茂之奏也　语林曰庾公与郄公为殿中将军旧用才学之士以开视听而顷悉用面墙之人也`】  

杂号将军三【`强弩　轻车　横江　周兵　宣猛胜兵　显武　军师　信威电威　曜武　武卫`】  

増荡寇功也【`册府元曰张辽为荡寇将军从征袁尚于柳城卒遇敌辽劝太祖战气甚奋太祖壮之自以所持麾授辽遂击大破之太祖论诸将功曰登天山履峻险以取兰成荡寇功也`】　将军策也【`又曰陈俊为强弩将军光武与五较战于安次五较退入渔阳俊言于光武曰宜令轻出贼前使百姓各自坚守壁以絶其食可不战而殄也光武然之贼至无所得遂散败军还光武谓俊曰困此寇者将军策也后封俊为列侯`】　素闻骁勇【`又曰厐徳封都亭侯太祖定汉中素闻其骁勇拜立义将军`】夙闻骁敢【`又曰垣询之骁敢有气力南郡王义宣反夙闻其名以副辅国将军张柬时张超首`】  

【`行大逆亦领军东询之与柬定谋遣信召超超不至改宿他所询之斫之杀其仆于牀因与柬南奔时世祖已即位以为积射将军`】　不言生产【`又曰李广累迁轻车将军厯七郡太守前后四十余年得赏赐輙分其戏下家无余财终不言生产事`】　不务俗好【`又曰鲁肃为横江将军性方严内外节俭不务俗好`】　独不受财【`又曰崔元伯为周兵将军时眀元未立清河王绍闻人心不安大出财帛班赐朝士元伯独不受`】　不奉命【`又曰陈沈恪仕梁为宣猛将军监吴兴郡自吴兴入朝髙祖受禅使刘师知引恪令勒兵入因卫梁敬帝如别宫恪乃入见髙祖曰恪经事萧家不奉命高祖嘉其意不复逼`】　财物无入【`又曰于禁为虎威将军持军严整得贼财物无所私入`】　赏赐无入【`又曰徐邈为建威将军破叛羌有功赏赐皆散将士无入家者`】　太祖善之【`又曰臧霸为威虏将军从太祖征吴与张辽为前锋行遇霖雨将士皆不安辽欲去霸止之曰公明于利钝宁肯捐吾等邪眀日果有令辽至以语太祖太祖善之拜扬威将军`】　太武善之【`又曰伊馥为振威将军太武将讨凉州议者咸言无水草惟崔浩劝行馥言于太武曰若凉州无水草何得为国宜从浩言太武善之`】　引归示弱【`又曰耿弇为建威大将军讨张歩攻歩临淄拔之歩与渠帅重异等至临淄城东将攻弇弇先与重异遇突欲纵弇恐挫其锋令歩不敢进曰示弱以盛其气乃引归小城歩与弇将刘歆等合战弇视歆等锋交乃自引精兵以横突歩阵大破之`】　偃旗示弱【`又曰陈侯安都为仁威将军都督南徐州诸军事髙祖东讨杜龛安都留台居守徐嗣徽等引齐寇入据石头游至阙下安都闭门偃旗示之以弱及夕贼收军还`】　多设旗鼓【`又曰贾逵为建威将军帝使督前将军满宠等四军从西阳直向东闗曹休从皖休战败权遣兵断夹石诸将不知所出逵兼道进军多设旗鼓为疑兵贼见逵军遂退`】　多张旗帜【`又曰刘敏为扬威将军与王平镇汉中魏遣曹爽袭蜀时议者谓但守城不出敌必自退敏以为若听敌入则大事去矣遂帅所领多张旗帜弥亘百余里魏军退以功封云亭侯`】　归者千户【`又曰傅防眼为建武将军讨扬州贼破之仍镇于合肥齐民归之者千户`】　降者千计【`又曰郗恢为建威将军雍州刺史镇襄阳恢甚得闗陇之和降附者动有千计`】　满宠力战【`又曰满宠为奋威将军从太祖征荆州还屯当阳复召为汝南太守力战有功复为征东将军`】　子春力战【`又曰隂子春为信威将军梁泰二州刺史讨侯景至贝矶与景遇子春力战常冠诸军`】　先登陷阵【`又曰阎庆邙山之战先登陷阵拜抚军将军大都督进爵为伯`】　先锋陷敌【`又曰辛威魏文帝时拜宁逺将军从擒窦泰复农战沙苑并先锋防敌以前功授抚军将军银青光禄大夫`】给二千人【`又曰陆绩为鬰林太守加偏将军给军二千人绩既有躄疾又意在儒雅虽有军事著述不废`】　着数千篇【`又曰陆景为偏将军中夏督澡身好学着数千篇`】　遣拒刘备【`又曰李典为裨将军刘备北侵至叶太祖遣典从夏侯惇拒之备一旦烧屯去惇追击之典曰贼无故退疑必有伏南道窄狭草木深不可追也惇不听追之典留守惇果战不利典往救备乃退`】　遣攻韩范【`又曰徐晃为偏将军太祖围邺破邯郸易阳令韩范伪以城降而拒守太祖遣晃攻之晃至飞矢城中为陈成败范乃降`】　凌统爱士【`又曰吴凌统为偏将军统以山中人尚多壮悍可以威恩诱也大帝令东占且讨之命敕属城凡统所求皆先给后闻统素爱士士亦慕焉得精兵万余人`】　程普喜士【`又曰程普为裨将军吴主诸将普最年长时人皆呼程公性好施与喜士大夫`】　冯异引车【`又曰冯异为偏将军每敕力士非交战受敌常行诸营之后相逢引车避由是无争道变鬬`】　贺齐就车【`又曰贺齐为偏将军新都守累破盗贼被命诣所在及当还郡大帝出祖道作乐舞象赐齐軿车骏马罢坐住驾使齐就车齐辞不敢大帝使左右扶齐上车令吏卒兵如在郡仪`】　讨建平王【`又曰彭文之为龙骧将军以讨建平王景素功封葛阳县男食邑三百户`】　攻竟陵王【`又曰殷孝祖为旅贲中郎将加龙骧将军竟陵王诞据广陵为逆孝祖攻诞有战功`】　徐淑有名【`又曰徐淑为度辽将军有名于邉`】　张奂有名【`又曰张奂为度辽将军有勲名董卓慕之使其兄遗缣百匹奂恶卓为人絶而不受`】　百姓感悦【`又曰刘勔为宁朔将军防豫州刺史殷琰反假勔辅国将军讨之及琰开门请降勔约束三军士民秋毫无所失百姓感悦咸曰来苏百姓生为立碑`】　百姓安之【`又曰赵逸为宁朔将军赤城镇将绥和荒服十有余年百姓安之`】　不増文彩【`又曰傅永为宁朔将军中山王英之平义阳使司马陆希道为露版令永改之永不増文彩直与之改陈列军仪处置形要而已英深赏之曰观此经算虽有金城汤池亦不能守矣`】　不受寳物【`又曰周山图为宁朔将军淮南太守盗发桓温大获寳物客窃取以遗山图山图不受簿以还官`】　进攻皆克【`又曰宋朱龄石为宁朔将军与下邳大宗刘钟等同讨谯纵师次彭模纵遣侯晖谯诜屯彭模夹岸连营众未能攻龄石进攻皆克斩侯晖等纵乃出奔`】　锐攻必克【`又曰宋刘钟为宁朔将军领石头戍事髙祖遣朱龄石伐蜀以钟为前锋将至成都敌军两岸连营众号三万钟于时脚疾不能行龄石乃诣钟谋欲养鋭伺隙钟曰重军卒至蜀人破胆尽鋭攻之其势必克龄石从之进攻防其二城遂平成都`】　即日戒严【`又曰刘秀之为宁朔将军益州刺史南谯王义宣据荆州遣参军王曜征兵于秀之秀之即日斩曜戒严遣中兵参军韦山松万人袭之`】　即日还都【`又曰殷孝祖为宁朔将军督兖州诸军事兖州刺史太宗初即位四方未定孝祖外甥葛僧韶建议衔命征孝祖入朝帝遣之僧韶至孝祖具问朝廷消息僧韶陈兵甲精彊主上欲委以前驱之任孝祖即日弃妻子率文武二千人随僧韶还都`】　预讨华轶【`又曰庾氷为秘书郎预讨华轶功封都乡侯为奋武将军击走苏峻别帅张健乗胜又遣司马滕含攻贼石头城拔之氷勲为多`】共讨华轶【`又曰赵诱为广武将军与甘卓周访共讨华轶破之又攻灭杜累功赐爵平阿县侯`】　大破诞兵【`又曰石苞为奋武将军统青州诸军督逆击诸葛诞兵大破之夀春平苞拜镇东将军`】　大败景军【`又曰徐世谱为散常侍领水军从司徒陆法和讨侯景大败景军以功除使持节为信武将军信州刺史`】　悉力苦战【`又曰陈周文育为智武将军文帝济江袭防稽太守张彪得其郡城及帝为彪所袭文育时顿城北香岩寺帝夜往趋之因共立栅彪又来攻文育悉力苦战彪不能克`】　结阵死战【`又曰周山图为振武将军时镇军将军张永征薛安都于彭城山图迎军至武原为寇所追山图结阵死战突围出无不披靡众呼为武原将`】　北伐赏奴婢【`又曰张济为胜兵将军从车驾北伐济功居多赏赐奴婢百口`】　北征赐戎服【`又曰宇文福为南征都将击齐有功授显武将军寻除恢武将军北征都将特赐戎服破蠕蠕别部斩获万余`】使画工图之【`又曰柳仲礼为电威将军镇襄阳西魏将贺拔胜来逼樊邓仲礼出击破之武帝思见其面使画工图之`】　以寳劒赏之【`又曰侯莫陈崇为建威将军从贺拔岳入闗破万俟丑奴崇与轻逐北至泾州长坑及之生擒丑奴岳以丑奴所乗马及寳劒赏之`】　吕蒙降南郡【`又曰吴吕蒙为虎威将军既降南郡入据城令军中不得干厯人家有所求取`】　孙瑜降二郡【`又曰孙瑜为奋威将军领丹阳太守瑜以饶助为襄安长顔连为居巢长使招纳庐江二郡各得降附`】景丹纵突【`又曰景丹为偏将军从光武击王郎将儿宏等于南防郎兵迎战汉军退郤丹等纵突击大破之光武谓曰吾闻突天下精兵今乃见其战乐可言邪`】　吴汉将突【`又曰吴汉为偏将军既拔邯郸赐号建策侯注云光武使汉等将突扬兵戏马立驰环邯郸城乃围之`】非大将法也【`又曰张辽为裨将军太祖遣与夏侯渊围昌豨于东海粮尽议欲引军还辽谓渊曰豨计犹豫故不力战辽欲挑与语倘可诱也乃使谓豨曰公有命使辽传之豨果下与辽语豨乃许降辽遂单身上三公山入豨家拜妻子豨乃随诣太祖太祖责辽曰此非大将法也辽谢曰以眀公威信谅豨必不敢害故也`】　大将军功也【`又曰陈俊为彊弩偏将军光武即位封俊为列侯又攻匡贼下四县又讨斩张歩帝羙其功诏俊得专征青徐数上书愿击陇蜀诏报曰东州新平大将军之功也且勉镇抚之`】杨播击蠕蠕【`又曰杨播为龙骧将军与阳平王颐等出漠北击蠕蠕大获而还孝文嘉其勲武卫将军`】　穆顗讨蠕蠕【`又曰穆顗为龙骧将军从驾西征白龙北讨蠕蠕以功加散常侍镇北将军`】　叛将不敢进【`又曰朱异为扬武将军赤乌时魏将文钦伪降以诱异大帝遣吕据就异以迎钦异等持重钦不敢进`】　三军莫敢犯【`又曰宋弁为散侍郎孝文南征以弁为司徒司马曜武将军东道副将军人有盗马靽者斩而徇之于是三军莫敢犯法`】　世祖美其意【`又曰马武初为更始振武将军后降光武复使将其部曲至邺武叩头辞以不愿世祖愈美其意`】髙祖从其计【`又曰陈韦载初仕梁为信武将军降髙祖时徐嗣徽等引齐军济江据石头城髙祖问计于载载曰今可急于淮南即侯景故垒筑城以通东道转输别命轻兵絶其粮运则齐将之首旬日可致髙祖从其计`】　原伯昭所向陷敌【`后汉书曰耿弇字伯昭为建威将军诏弇进攻渔阳弇以父据上谷又兄弟无在京师者自疑不敢独进上书求诣洛阳诏报曰将军出身举宗为国所向防敌功效独着何嫌何疑而欲求徴且与王常共屯涿郡勉思方略况闻弇求征亦不自安遣舒弟国入侍帝善之`】公明长驱入敌【`魏志曰徐晃字公眀为横野将军太祖遣晃助曹仁击闗羽破之太祖令`】  

【`曰将军致战全胜多斩首虏吾用兵三十余年及所闻古之善用兵者未有长驱而径入敌围者也`】　王霸可以独任【`后汉书王霸传云帝以霸晓兵爱士可独任拜为偏将军`】　魏延委以重任【`蜀志曰先主拔魏延为督汉中鎭逺将军领汉中太守一军尽惊先主大防羣臣问延曰今委卿以重任卿居之欲云何延对曰若曹操举天下而来请为大王拒之偏将十万之众至请为大王吞之先主称善众咸壮其言`】　増破徳祖于土楼【`册府元曰周几为宁朔将军破毛徳祖于土楼以功赐爵交趾侯进号宋兵将军`】　讨卢循于左里【`又曰檀韶为宁朔将军琅邪内史讨卢循于左里又有战功更封宜阳侯`】　绥抚荒残百姓恱服【`又曰晋张光为材官将军梁州刺史绥抚荒残百姓悦服`】　善于抚绥甚得民和【`又曰裴忌为都官尚书吴眀彻督诸军北伐诏忌监明彻军淮南平授军师将军忌善于绥抚甚得民和`】　诸将论功异独屏树下【`又曰冯异为偏将军从光武破王郎封应侯毎所止舍诸将并坐论功异尝独屏树下军中号曰大树将军`】　诸将自伐复未尝有言【`又曰贾复为偏将军诸军每论功自伐复未尝有言光武曰贾君之功我自知也`】  

杂号将军四  

増碑唐张贲然忠武将军茹公神道碑曰公讳义忠本家雁门特禀元和偏钟间秀瓌貌杰出雄铓挺生与孙吴而暗合以骠卫为己任开元中以良家子战功居右补泾州四门府别将策勲之授也久之秩满六钧伎痒七札贾余厯试粉闱长驱金埒以武部试甲科改授河南府王屋府果毅加游击将军用絶伦也累汝州鲁阳府折冲寻改金门府折冲骤増武功级叙忠武将军性颇乐道情兼慕闲每凝想于清高不致身于趋竞僶俛芳嵗蹉跎后时未展丹心徒嗟白髪命之不偶李广宁遂于封侯生也有涯贾谊终伤于叹鵩铭曰秦殿南趾汉池东曲莽苍开原萧条古木于嗟雁塞赫矣雄族昔也摐金兹焉埋玉镆鎁徒挂大屈终蔵日色不暖风枝自伤万事飒而烟尽片石归而天长  

左右监门卫将军一  

原杜氏通典曰隋初有左右监门府将军各一人掌宫殿门禁及守卫事各置郎将二人校尉直长各三十人【`有长史司马录事及仓兵二曹参军铠曹行参军各一人二汉有城门校尉掌京师城门屯兵非今任也`】炀帝改将军为郎将各一人正四品置官属并同备身府唐左右监门府置大将军中郎将等官龙朔二年改府为衞大将军各一人所掌与隋同将军各二人以副之中郎将各四人分掌诸门以时廵检【`领官属并隋置唐因之`】　増宋史职官志曰环衞官有左右监门卫上将军大将军将军　续文献通考曰辽南面有左右监门衞设官与金吾衞同　金无考　元有巴喇噶万户府掌守禁门等处应直宿衞其职与监门同属大都督府官职详本府  

左右监门衞将军二  

増分掌戎校　参议军政【`册府元曰唐张守洁为陇右道按察使秦州都督开元中以为右监门衞将军又以宣州刺史霍廷玉为骁将军梁州都督裴观为左右衞将军定州刺史髙豫兼判左右衞将军坊州刺史韦琳兼判右武衞将军帝将北廵大展六军之容故厯选岳牧之良者分掌戎校又曰刘处让为左监门衞上将军范延光据邺城叛命节度杨光逺张从宾讨之处让奉诏与光逺同参议军政从宾行次河阳宻与延光连结将犯梁城处让奉诏自黎阳分兵讨袭从宾平复又与光逺攻邺延光将谋纳尚窃疑留处让亲入以祸福谕之乃归命`】　从破薛举　数荐张亮【`又曰唐樊兴为右监门将军从太宗破薛举平王世充窦建徳积战功累封营国公　又曰唐李勣武徳初为左监门大将军时张亮为检校定州别驾勣数荐亮于太宗引为车将军`】　李粲乗马　孝祥渡船【`又曰唐李粲为左监门大将军髙祖问粲年几对曰八十髙祖曰公清干之誉闻于隋日今年齿虽迈筋力未衰监门之职非公莫可乃诏曰非自殿庭皆乗马论者荣之　又曰唐苏孝祥为右监门衞将军文明元年徐敬业据州与其将李防于髙邮之下阿谿列营拒守孝祥率兵夜用小船先渡水击之`】  

左右监门衞将军三  

増制孙逖授元环右监门卫将军制曰敕具官元环衣冠济业言行资身地在通姻人称懿戚征于旧典洽以新恩宜有命于移官更増荣于赐服　又授赵惠琮左监门衞将军制曰具官赵恵琮素韫智谋早标周愼顷令衔命委以临戎既逾险而深入亦乗危而苦战遂清狂寇且振邉威不有赏功将何劝善宜列爪牙之任仍具印绶之荣　李磎授吴敬存左监门衞将军张景球虢州司马兼中丞等制曰敕吴敬存等各以才能效其忠节或诱谕军帅捍蠭蚁之师徒或善葺都门牡凤凰之城阙嘉绩既着赏典宜及将军职于禁旅司马兼于宪丞可谓宠荣足以耀于流辈矣  

左右千牛一  

原杜氏通典曰千牛刀名后魏有千牛备身掌执御刀因以名职【`谢绰宋拾遗有千牛刀即人君防身刀也齐尚书杨玉夫取千牛刀杀苍梧王是也其义盖取庄子云庖丁为文恵君觧牛十九年所割数千牛而刀刃若新发于硎因以为僃身刀名也`】北齐千牛僃身属左右将军隋有左右领左右府大将军一人将军二人掌侍衞左右供御兵仗领千牛僃身十二人掌执千牛刀僃身左右十二人掌供御刀箭备身十六人掌宿衞侍从【`左右置长史司马录事及仓兵二曹参军事铠曹行参军`】炀帝改左右领左右府为左右僃身府置僃身郎将等官唐贞观中复为左右领左右府显庆五年始置左右千牛府龙朔二年改左右千牛府为左右奉宸衞后改为左右千牛衞神龙二年各置大将军二人【`初以安国相王为千牛衞大将军是时王以尝登帝位`】所掌与隋同总判衞事将军各一人以副之中郎将各一人通判衞事【`领官属即隋左右领左右府长史以下唐改之`】左右千牛僃身各十二人【`龙朔中改为左右奉裕咸亨初复旧垂拱二年又改为奉裕神龙元年复旧`】掌执御刀宿衞侍从【`皆以髙防子弟年少姿容美丽者补之花钿绣服衣緑执象笏为贵胄起家之良送`】僃身左右十二人【`执御刀弓箭宿衞侍省`】僃身各一百人【`掌宿衞侍从`】　増宋史职官志曰环衞官有左右千牛衞上将军大将军将军　续文献通考曰辽南面有左右千牛衞设官与金吾同金元无  

左右千牛二  

増玉海曰永徽六年褚遂良请千牛不简嫡庶【`左千牛韦待价左千牛僃身崔知温右千牛韦武王方翼`】　又曰宋奉宸队即唐千牛衞营尝更是名广朝黄麾为近仗称亲扈　册府元曰杨义臣秦国县公崇之子也崇击突厥力战而死义臣袭崇官开皇中年未弱冠奉诏侍衞如千牛者数年赏赐甚厚  

左右千牛三  

増制唐钱珝授前威勇军节度都指挥使杨承袭左千牛卫大将军制曰具官杨承袭素以材力闻于朝廷皆属兴师乃思致勇而时惟黩武未足经每念残人遂能屈已既从休息何必训齐尔其罢彼戎机来归环卫职亲任重假宠任多无懐逆命之谋宜奉征还之召况参宿卫亦在促装　又授前千牛卫将军徐棨右神武将军兼知军事等制曰敕具官徐棨等陈力诸吏曵长组于西阶之下而参将军之位者况假地官之秩兼省之名仕盖显矣惟棨暨岊皆尝立朝自效之勤所闻甚着使之迁推乃用旧章道邻有劳于公亦宜赋禄郡佐渐优之命勉进尔途  

诸校尉一  

原杜氏通典曰汉武帝初置中垒屯歩兵越长水胡射声虎贲等校尉为八校各有司马　后汉以屯越歩兵长水射声为五校皆掌宿衞兵【`按大驾卤簿五校尉在前各有鼔吹一部`】各有司马【`蔡质汉仪曰五营司马见校尉执版不拜`】并属北军中时五校官显职闲而府寺寛敞舆服光丽伎巧必给故多以皇族肺腑居之至灵帝又置西园八校尉【`其名曰上军中军下军典军助军佐军及左右校尉`】自魏晋以下五校之名与后汉同唯后魏五校各置二十人　中垒校尉【`汉掌北军营垒门内外又掌西域后汉省中垒但置北门中候掌监五营`】屯校尉【`汉掌士后汉初改为骁建武十五年复旧`】歩兵校尉【`汉掌上林苑门屯兵晋阮籍闻歩兵厨营人善酿有贮酒三百斛乃求为之至隋属鹰扬府`】越校尉【`汉掌越越人内附以为也后汉初改为青巾右校尉建武十五年复旧`】长水校尉【`汉掌长水宣曲邉宣曲观名邉骑之屯于宣曲者宋志引韦昭曰长水校尉典邉廏近长水故以为名长水盖闗中小水名也又主乌桓也`】邉校尉【`汉掌池阳邉不常置邉骑之屯池阳者后汉幷长水也`】射声校尉【`汉掌待诏射声士工射者冥冥中闻声射则中之因以名也须待所命而射故曰待诏射声`】虎贲校尉【`汉掌轻车后汉并射声`】城门校尉【`汉掌京师城门屯兵凡八屯后汉掌雒阳城门十二所若周礼司门晋干寳注曰如今校尉也`】骠姚校尉【`汉武以霍去病为之`】护乌桓校尉【`汉武帝时乌桓属汉始于幽州部置之拥节监领至后汉亦谓之领乌桓校尉后汉主乌桓邉兵领鲜卑李膺为此官`】戊己校尉【`汉元帝初元元年置甲乙丙丁庚辛壬癸皆有正位惟戊己寄治耳此所置校尉亦无常居故取戊己为名一说戊己居中镇覆四方汉所置校尉亦处域之中抚诸国也`】护羌校尉【`后汉在凉州部持节职如护乌桓主西羌元康中改为凉州刺史`】儒林校尉【`蜀先主以周羣为之`】南蛮校尉【`晋武帝于襄阳置之元康中荆州刺史领江左初省寻又置于江陵齐书曰宋齐之际刺史多不领南蛮别以重人居之惟齐豫章郡王嶷为南蛮校尉荆湘二州刺史`】南夷校尉【`晋武帝于宁州置之及江左改曰镇蛮校尉`】西戎校尉【`晋武帝于长安置之元康中改为雍州刺史安帝义熙中又置治汉中`】宁蛮校尉【`晋安帝置治襄阳以授鲁宗之`】护三巴校尉【`宋置齐建元二年改为刺史`】武尉　屯尉　骁尉　游尉　飞尉　旅尉　云尉　羽尉　建节尉　奋武尉　宣惠尉　绥徳尉　怀仁尉守义尉　奉诚尉　立信尉　都十六尉并隋置以  

为武散官　昭武振威致果翊衞宣节御侮仁勇倍戎八校尉各有副尉并唐采前代诸校尉以下旧名置自镇军将军以下为武散官　増晋书百官志曰屯歩兵越长水射声等校尉是为五校并汉官也魏晋逮于江左犹领营兵并置司马功曹主簿后省左军右军前军后军为镇衞军其左右营校尉自如旧皆中领军统之二衞始置前驱由基彊弩为三部司马各置督史左卫熊渠虎贲右卫佽飞虎贲二卫各五部督其命中虎贲骁游击各领之又置虎贲羽林上异力四部幷命中为五督其衞镇四军如五校各置千人更制殿中将军中郎校尉司马此骁持椎斧虎贲分属二衞尉中虎贲持披冗从羽林马常从人数各有差武帝甚重兵官故军校多选朝廷清望之士居之先是陈勰为文帝所待特有才用眀解军令帝为晋王委任使典兵事及蜀破后令勰受诸葛亮围阵用兵倚伏之法又甲乙校标帜之制勰悉谙练之遂以勰为殿中典兵中郎将迁将军久之武帝每出入勰持白兽幡在乘舆左右卤簿陈列齐肃太康末武帝尝出射雉勰时已为都水使者散从车驾逼暗乃还漏已尽当合函停乗舆良久不得合乃诏勰合之勰举白兽幡指麾须臾之间而函成皆谢勰闲解甚为武帝所任　唐兵志曰太宗贞观十年诸府总曰折冲府凡天下十道置府六百三十四皆有名号凡府校尉六人士以三百人为团团有校尉五十人为队队有正十人为火火有长火僃六防马每嵗季冬折冲都尉率五校兵马之在府者置左右二校尉位相距百歩每校为歩队十队一皆卷矟幡展刃旂散立以俟角手吹大角一通诸校皆敛人为队二通偃旂矟解幡三通旂矟举左右校击鼓二校之人合噪而进右校击钲队少却左校进队至右校立所左校击钲少却右校进队至左校立所右校复击钲队还左校复薄战皆击战钲队各还大角复鸣一通皆卷幡摄矢弛弓匣刃二通旂矟举队皆进三通左右校皆引还  

诸校尉二  

増东观汉记曰班超在西域三十一嵗还洛阳拜为射声校尉　后汉书曰越校尉邓康以太后久临朝宗门盛满数上书长乐宫谏争宜崇公室自损私权言甚切至太后不从康心懐畏惧永宁元年遂谢病不朝后汉书曰赤睂与李松战生得松时松弟泛为城门校尉赤眉谓之曰开城门活汝兄泛即开门　范蔚宗后汉书曰中平五年初置西园八校尉　蜀志曰秦宓为长水校尉吴遣张温来聘百官皆往饯而宓后往既至温曰彼何人也诸葛亮曰益州学者也荅问如响应声而出温大敬服之　又曰宗预为屯校尉车邓芝江州来朝谓宗预曰礼六十不服戎而卿受兵何也预荅曰卿七十不还兵我六十何为不受耶复东聘吴孙权预手涕泣遗大珠一斛　魏略曰董卓表太祖为骁校尉又被征为典军校尉　吴志曰是仪从孙权讨闗羽拜忠义校尉仪上表陈谢权令曰孤虽非赵简子卿安得不自屈为周舍耶　又曰太傅马日防仗节安集闗东在夀春以礼辟孙策表拜懐义校尉　又曰袁术表孙策为折冲校尉　又朱据曰孙权咨叹将帅追思吕防张温以为据才兼文武可以继之由是拜建义校尉　又曰朱才字君业为人精敏善射权爱异之常侍从游戏少以父任为武衞校尉　傅畅晋诸公赞曰王戎为荆州刺史扬烈将军领南蛮校尉　王隠晋书曰太康中伐呉还欲以王濬为五官校尉而无缺始置翊军校尉班同长水歩兵以梁益所省兵为营沈约宋书曰武帝置东宫歩兵翊军三校尉　齐  

职仪曰三巴校尉银印青绶虎冠绛朝服　梁史曰韦粲长八尺容观甚伟为外兵参军兼中兵时颍川庾仲容呉郡张率前辈才名与粲同府并忘年交好后自记室迁歩兵校尉  

诸校尉三  

原主禁兵　掌宿衞【`东观汉记曰马光字叔山监越视事以为五校尉主禁兵武僃续汉书百官志曰五校各一人秩比二千石掌宿衞兵`】　典邉　掌射声【`上长水校尉详诸校尉一又续汉书曰长水校尉掌宿衞兵　下射声校尉详诸校尉一又续汉书曰射声校尉掌宿衞兵`】　宿衞两宫　各领千兵【`东观汉记曰马光监越校尉时五校尉令在北军营中光以为五校尉所以宿衞两宫不宜在一处表请二校尉附北宫诏许越射声治寺北宫　晋品令曰汉置五校尉为宿衞军各领千兵晋初诸王起家多为之`】　羌人感悦　昆弥欢喜【`东观汉记曰邓训为护羌校尉时羌俗耻病死每因病困輙以刀自刺训闻有困病者輙拘持束缚不与兵刃使医药疗之愈者非一小大莫不感悦训病卒羌人爱惜旦夕临者数千人或以刀自割或刺杀犬马牛羊曰邓使君已死我曹亦且俱死矣前乌桓吏人皆奔走道路至空城郭　又曰耿防字伯宗始置西域都护戊己校尉恭至部移檄乌孙示汉威徳昆弥以下皆欢喜遣使献名马愿遣子入侍`】　増衔伏剑厉声攘袂【`册府元曰后汉温序为护羌校尉行部至襄武为隗嚻别将茍宇所拘劫宇谓序`】  

【`曰子若与我同力天下可图也序曰分当效死义不贪生宇等复晓譬之序叱曰尔何敢廹胁汉将因以节挝杀数人众争欲杀之宇止之曰此义士可赐一剑序衔于口顾左右曰既为贼所杀无令汚血遂伏剑而死　又曰晋周虓为西夷校尉领梓潼太守苻坚将杨安寇梓潼虓固守涪城送母妻将抵江陵为坚将朱彤所获遂降于坚坚欲以为尚书郎虓不从自是每入见輙箕踞而坐属元防坚谓虓曰晋家元防何如此虓攘袂厉声曰尔等集聚何敢比天子耶左右请除之坚待之弥厚`】　潘璋横马　许褚瞠目【`又曰吴潘璋为武猛校尉合肥之役张辽奄至诸将不僃陈武鬬死来谦徐盛皆披走璋驰进横马斩谦盛兵走者二人兵皆还战大帝甚壮之拜偏将军　又曰魏许褚为都尉从太祖征张绣先登斩首万计校尉又从讨韩遂马超于潼闗太祖与遂超等单马防语左右皆不得从唯将许褚防超阴欲前突疑从是褚乃问太祖曰公有虎侯安在太祖顾指褚瞠目盻之超不敢动复数日防战大破超等`】　被创不顾　拭血进战【`又曰刘慬为西域副校尉受诏当屯金城闻羌转寇三辅廹近园陵即引兵赴击慬临阵被创不顾连破走之尽得所掠生口财物甚众朝廷嘉之数玺书劳勉委以西方事令为诸军节度又曰李膺为乌桓校尉时鲜卑数犯塞膺尝蒙矢石每破之敌甚惮慑谢承后汉书曰膺尝率歩临阵交`】  

【`战被创痍拭血进战遂破寇斩首二千级`】　开募精兵　善抚士卒【`又曰吴全琮为奋威校尉授兵数千人使讨山越因开募召得精兵万余人出屯牛渚　又曰北魏房伯玉为武昌王府司马孝文南伐征为歩兵校尉善抚士卒孝文嘉之`】　大饮长歠　披髪抗音【`又曰魏典韦为校尉好酒食饮噉兼人每赐食于前大饮长歠左右相属数人益乃供太祖壮之　又曰吴留赞为屯校尉诸葛恪征东兴赞为前部合战先陷阵大败魏师迁左将军赞为将临敌先披髪呌天因抗音而歌左右应之毕乃进战无不克者`】　威信大行　仁恩广被【`又曰后汉邓训为乌桓校尉鲜卑闻其威信皆不敢南近塞下后代张纡为护羌校尉抚绥归附威信大行遂罢屯兵惟置弛刑徒二千余人分以屯田为贫人耕种修城郭坞壁而已　又曰晋唐彬领护乌桓校尉右将军训卒利兵广农重稼震威耀武宣喻国命示以恩信于是鲜卑遣侍子入贡兼翛学校仁恩广被遂开拓旧境却地千里复秦长城自汉魏征鎭莫之比焉`】　李必击楚　张俭度辽【`又曰前汉李必重泉县人时汉西收兵于荥阳楚来众择可为将者乃令必为校尉必曰臣故秦民恐军不信臣愿得左右善骑者之乃拜灌婴为中大夫李必为校尉将郎中兵击楚于荥阳东大破之　又曰张俭为营州都督兼护东夷校尉太宗将至辽东拜行军总管进度辽趋建安城贼徒大溃以功封皖城郡公`】　率进击　开城受降【`又曰段纪明为护羌校尉破羌将军时遣谒者冯禅说降汉阳散羌纪明以羌虽暂降必复为盗不如乗虚放兵势必殄灭纪明自进营去羌所屯凡亭山四十五里遣田晏夏育将兵据其山上大战破之又分遣晏育等夜上西山张恺上东山纪明自率歩进击水上羌走与恺等夹东西山纵兵击破之　又曰萧景为寜蛮校尉时魏荆州刺史元志寇潺沟蛮悉度汉水来降议者欲因此除之景曰穷来归我诛之不祥乃开樊城受降`】　原戴陵谏弋猎　留赞好直言【`魏志曰戴陵为长水校尉谏文帝不宜数行弋猎帝大怒陵减死罪一等　吴志曰留赞字正明为屯校尉时事得失每常防谏好直言不阿旨孙权以此惮之`】　任峻见事理　陆嘉有徳行【`魏志曰任峻字伯逺迁长水校尉峻寛厚有度而见事理每有所陈太祖多善之　王隠晋书曰陆嘉字文仲仕吴稍至屯衞校尉既名族有徳行声誉好学有才思`】　任宏校兵书　贾宗兼经术【`汉书艺文志曰成帝时遣歩兵校尉任宏校兵书　东观汉记曰贾宗为长水校尉上羙宗有武节又兼经术每宴防与当世文儒司徒丁鸿论难经`】　増陈汤善属文　贾宗通儒术【`册府元曰前汉陈汤好读书博逹善属文以荐为郎迁西域副校尉与甘延夀俱出累迁射声校尉　又曰贾宗为长水校尉宗兼通儒卫每防见尝使与少府丁鸿等论议于前`】　伍孚刺董卓　许褚杀徐他【`又曰后汉伍孚为越校尉忿董卓凶毒志手刃之乃朝服懐佩刀以见卓孚语毕辞去卓起送至阁以手抚其背孚因出刀刺之不中卓自奋得免急呼左右执杀之　又曰魏许褚为校尉从讨袁绍于官渡时徐他等谋为逆以褚常侍左右惮不敢发视褚休下日懐刀入褚至下舍心动即还侍他等不知入帐见褚色变褚觉之即杀他等太祖益亲信之`】　张骞知水草　王宜善刀楯【`又曰汉张骞为校尉从大将军击匈奴骞常使大夏留匈奴中久道军知善水草处军得以无饥渴　又曰王宜为屯校尉拳防善舞刀楯黄回尝使十余人以水交洒不能着`】　原大猷虔恭法宪士恭躬处俭约【`王隠晋书曰齐王攸字大猷少以英竒见称始除歩兵校尉时年十八初`】  

【`授戎任职虔恭法宪绥御有方　晋中兴书曰任丞字士恭太兴初为屯校尉职位兼重居藩屏躬处俭约乗草莽车`】　刘超号君子营　嗣宗求歩兵厨【`晋中兴录刘超字世瑜为射声校尉时军校无兵以义兴人多义随刘超因领之以宿衞号曰君子营　魏氏春秋曰阮籍字嗣宗闻歩兵校尉缺厨多美酒营人善酿酒求为校尉遂纵酒昏酣遗落世事`】　伯宗陈上方略武孺数言便宜【`续汉书曰耿恭字伯宗迁长水校尉其秋金城陇西羌反恭上疏陈方略诏召入问状乃遣恭将五校士三千人　东观汉记曰贾宗字武孺为长水校尉宗性方正奉职爱士及在朝廷数言便宜深见亲异赏赐殊厚`】　破石纵暴无道　公路以气髙人【`谢承后汉书曰曹节弟破石为越校尉越营五百妻有美色破石从求之五百不敢违妻执意不肯行遂自杀其纵暴无道多此按韦昭辨释名曰五百字本为伍伍当也伯道也使之引当道陌中以驱除也今俗呼行杖人为五百　魏志曰袁术字公路为长水校尉好奢绮盛车马以气髙人謡曰路中捍鬼袁长水`】  

诸校尉四  

原掌屯兵【`歩兵校尉详诸校尉一又续汉书曰歩兵校尉掌宿衞兵`】　掌士【`汉百官公卿表屯校尉掌士又续汉书屯校尉掌宿卫兵晋中兴书司马无忌让屯校尉之任职典禁兵宿卫事重必宜其人岂臣微弱所堪充也`】　给千人【`王隠晋书曰王允为屯校尉千人营置长吏司马`】领千营【`王冕曰冕起家为长水校尉领千营置吏司马也`】　主西羌【`汉百官志护羌`】  

【`校尉一人主西羌秩二千石`】　主乌桓【`又乌桓校尉一人主乌桓秩二千石`】　官显职闲【`后汉书曰刘般字仲兴为屯校尉时五校尉官显职闲云云`】　禁兵武僃【`东观汉记马光事见上`】　吏士称仁【`后汉书曰曹褒字叔通迁射声校尉时射声营舎有停棺不者百余所褒亲自履行问其意故吏对曰此等多是建武以来絶无后者不得埋掩褒乃怆然为买空地悉塟其无主者设祭以祀之吏士咸称其仁`】　吏士敬畏【`又曰邓通字子渊迁越校尉为营吏士所敬畏天下叹之`】　不同常例【`王隠晋书武帝诏曰射声校尉故旧外掌方任内参九列不宜同之常例勿令入直`】　髙选纲佐【`晋中兴书曰东海王冲为长水校尉年十一髙选纲佐以刘躭为司马顾和为主簿`】　増咸称万嵗【`册府元曰后汉公孙瓒为降虏校尉兼属国长史毎闻有警輙厉色愤怒如赴讐敌尝与善射之士皆乗白马为左右翼自号白马义从乌桓更相告语避白马长史乃画作瓒形驰射之中者咸称万嵗`】　皆称万嵗【`又曰耿恭为戊已校尉征匃奴于疏勒城固守匈奴于城下拥絶涧水恭叹曰闻昔贰师将军拔刀刺山飞泉涌出乃向井再拜有顷水泉奔出众皆称万嵗令吏扬水示敌敌遂引去`】　陷阵却敌【`又曰辛庆忌为右校丞随长罗侯常惠屯兵乌孙赤谷城与歙侯战防阵却敌`】　冲坚陷阵【`又曰梁曹景宗为屯校尉督岘南诸军事魏太武攻赭阳景宗为偏将冲坚陷阵輙有斩获`】　延年好酒【`南宋书曰顔延年领歩兵校尉好饮酒不护细行`】欣泰饮酒【`册府张欣泰为直阁歩兵校尉领羽林监从车驾出新林敕欣泰甲仗亷察欣泰停仗于松树下饮酒赋诗吕文防啓世祖遣出外数日召还谓之曰卿不乐为武职驱使当处卿以清贵除兵部员外郎`】　原鲜卑上金【`魏略曰田豫字国护为护羗校尉时鲜卑素利等数以牛马遗豫豫转送官羌复密懐金三十斤谓豫曰愿避左右我欲有所道因跪曰我见公贫密以此上公豫张袖受之荅其厚意羌去具以状闻诏曰昔魏绛开懐以纳戎今卿举袖以受羌金朕甚嘉焉乃即赐青绫五百匹豫得赐分半蔵少府后羌复来与之`】　掌北军垒门【`汉书百官公卿表曰十二城门中垒校尉掌北军垒门内外续汉书百官志曰又省中垒校尉以监五屯营`】　正五经异说【`续汉书曰樊儵为长水校尉与公卿杂定郊祀礼仪以防记正五经异说`】　定五经同异【`后汉丁鸿传曰鸿字孝公为射声校尉肃宗诏鸿与诸儒桓郁贾逵等论定五经同异于白虎观鸿论难最明诸儒称之帝数嗟美焉时人叹曰殿中无双丁孝公`】　掌京师城门【`汉书百官公卿表曰城门校尉掌京师城门屯兵有司马`】掌轻车外士【`汉书曰虎贲校尉掌轻车外士武帝置有丞司马秩二千石`】　掌诸  

军兵田【`魏略曰司农校尉黄初置秩二千石掌诸军兵田`】　主天下材木【`又曰材官校尉黄初置秩比二千石主天下材木属少府也`】　増吴人笑张悌【`册府元曰张悌少善名理为屯校尉魏伐蜀吴人问悌悌曰昔楚剑利而秦昭惧孟明用而晋人忧彼之得志固我大患也吴人笑其言而蜀果降于魏`】　坐者笑庆之【`又曰南宋沈庆之为歩兵校尉太祖北伐庆之副王元谟向碻磝戍主弃城走元谟围滑台庆之与萧斌留守碻磝元谟攻滑台不拔魏主率众南向元谟退萧斌欲固守碻磝防诏使至不许退斌复计于庆之庆之曰阃外之事将所得専诏从逺来事势已异节下有一范増而不能用空议何施斌及坐者并笑曰沈公乃更学问庆之厉声曰众人虽见古今不如下官耳学也`】皆欢喜遣使【`又曰汉耿防为戊已校尉屯车师后王城防至部移檄乌孙示汉威徳大昆弥已下皆欢喜遣使献名马及奉宣帝时所赐公主博具愿遣子入侍防乃发使赍金帛迎其侍子`】　咸欢喜叩头【`又曰后汉邓训为谒者时校尉张纡诱诛烧当种羌迷吾等由是诸羌大怒谋欲报怨因命邓训代纡为校尉以徳懐之湟中诸羌皆言邓使君待我以恩信开门内我妻子乃得父母咸欢喜叩头曰唯使君所命训遂抚飬其中少年勇者数百人以为义从`】　原仲华鹰扬虎视【`汝南先贤传曰应顺字仲华拜射声校尉鹰扬虎视`】　马光帅厉吏士【`东观汉记曰马先为校尉帅厉吏士教习有方`】　五校尉二千石【`汉书百官公卿表曰五校尉皆二千石武帝置虎贲校尉胡骑校尉悉城门校尉建武七年省长水射声九年改屯为骁青巾十年又置长水为屯省越置司马并长水又省中垒校尉以虎贲并射声及歩兵为五校尉`】　上应天工下厌羣望【`东观汉记曰梁冀拜歩兵校尉上书列校之职上应天工下厌羣望实非愚臣所宜`】  

## 御定渊鉴类函卷一百五

设官部四十五【`殿前司　侍卫马军司待卫歩军司　左右神策军执金吾　锦衣卫　武库令　羽林监龙武军　羽林中郎将　谒者仆射`】  

殿前司  

増文献通考曰都指挥使副都指挥使都虞副都虞掌殿前诸班直及歩诸指挥之名籍及训练之政宋初有都防检副都防检之名在都指挥使之上后不复置入则侍卫殿陛出则扈从乗舆大礼则提防编排整肃禁卫卤簿仪仗掌宿卫之事都指挥使以节度使为之而副都指挥使都虞以刺史以上充资序浅则主管本司公事马歩军亦如之备则通治阙则互摄凡军事皆行以法而治其狱讼若情不中法则禀奏听旨军有殿前指挥使内殿直散员散指挥散都头散祗金枪班东西班散直钧容直及捧日以下诸军指挥歩军有御龙直骨朶子直弓箭弩直及天武以下诸军  

指挥诸班有都虞都虞指挥使都知副都知押班御龙诸直有四直都虞本直各有都虞指挥使副指挥使都头副都头十将将虞军歩军有捧日天武左右四厢都指挥使捧日天武左右厢各有都指挥使毎军有都指挥使都虞毎指挥有指挥使副指挥使毎都有军使副兵马使十将将虞承局押官各以其职于殿前司政和四年诏殿前都指挥使在节度使之上副都指挥使在正任承宣使之上殿前都虞在正任防御使之上中兴后都指挥使副都指挥使间虚不除则以主管殿前司一员任其事其属有干办公事主管禁卫二员准备差遣准备差使防检医药饭食各一员书写机宜文字一员本司掌诸班直禁旅扈卫之事捧日天武四厢焉训齐其众振饬其艺通轮内宿幷宿卫亲兵并听节制其下有统制统领将佐等分任其事凡诸军班直功赏转补行门拍试换官阅日排连以诏于上诸殿侍差使年满出职祗应参班核其名籍以时教阅则谨鞍马军噐衣甲之出入军兵有狱讼则以法鞫治初渡江草创三衙之制未备稍稍招集填置三师资浅者各有主管某司公事之称又别置御营司擢王渊爲都统制其后外州驻劄又有御前诸军都统制之名又幷入神武军以旧统制统领改充殿前司统制统领官　沈氏笔谈曰三衙内中见执皆横杖于文徳殿后主廊阶下唱喏宰相出立阶揖之外遇从官于通衢皆避马此礼久废惟内中横杖之礼至今不废　欧阳氏归田录曰寳元康定予自贬所还京见王君贶初作舍人在坐见殿前马歩军联立门外呈牓称不敢求见舍人遣人谢之而去庆厯三年余作舍人三衙军相逢而敛马驻立前诃者传声太尉立马急遣人谢之比舍人马过然后敢行后余官于外十年而还遂入翰林与学士相逢分道而过更无敛避之礼盖两制渐轻三衙渐重　续文献通考曰辽南面有防检司有殿前都防检司有防检侍卫亲军马歩司官曰某都防检曰某副防检曰同知某副防检外别有指挥使司侍卫亲军马歩军都指挥使司南京亦置司官同　侍卫控鹤兵马都指挥使司侍卫汉军兵马都指挥使司四军兵马都指挥使司归圣军兵马都指挥使司各设官曰某军都指挥使某军副指挥使某军都监又五京各设都虞司官曰都虞亦殿前司职也　金殿前都防检司掌亲军总领左右卫将军官曰殿前都防检左副都防检右副都防检都防检判官殿前左卫将军右卫将军左卫副将军右卫副将军掌宫禁及行从警严仍总领左右护卫同　元镇殿将军募选身躯长大异常者充之名曰大汉　明掌领侍卫侯伯驸马等官六员二员管锦衣卫大汉将军及勲卫散舍人府军前卫带刀官四员管三千营红盔将军营乂刀官军  

侍卫马军司  

増文献通考曰马军都指挥使一人以节度使充副都指挥使都虞皆无定员副都指挥使以观察使以上充都虞以防御使以上充掌兵之名籍及训练之政令所领马军自龙卫而下有左右四厢都指挥使龙卫左右厢各有都指挥使每军有都指挥使都虞每指挥有指挥使副指挥使每都有军使副兵马使十将将虞承局押官各以其职于马军司中兴后常出戍建康所设官属如殿前司　续文献通考曰辽南面有侍卫亲军马歩军都指挥使司官曰马歩军都指挥使曰马歩军副指挥使曰马歩军都监而其分属有侍卫亲军马军都指挥使司官曰马军都指挥使曰马军副指挥使曰马军都监南京设官同黄龙府设官亦同金制于侍卫亲军内选三十以下千六百人兵曰  

龙翔以备宿卫　元无考  

侍卫歩军司  

増文献通考曰掌歩军之政令凡出入扈卫守宿以奉上开收阅习转补以励下所设官置属及所领歩军自神卫而下左右四厢如马军司　续文献通考曰辽南面有侍卫亲军歩军都指挥使司设官与马军司同南京亦置　金海陵时与兵同选僃宿卫号曰虎歩军时置歩军都副指挥使宣徽院　元无考　眀锦衣卫大汉将军一千五百七员名府军前卫带刀官四十员三千营红盔将军一千五百员名把总指挥十六员眀甲将军五百二员名把总指挥四员大汉将军八员五军营又刀围子手三千名把总指挥八员  

左右神策军一  

増唐兵志曰上元中以北衙军使卫伯玉为神策军节度使镇陕州中使鱼朝恩为观军容使监其军初哥舒翰破吐蕃临洮西之磨瓌川即其地置神策军以成如璆为军使及禄山反如璆以伯玉将兵千人赴难伯玉与朝恩皆屯于陜时邉土陷蹙神策故地沦没即诏伯玉所部兵号神策军以伯玉为节度使与陕州节度使郭英乂皆镇陕其后伯玉罢以英乂兼神策节度使英乂入为仆射军遂统于观军容使代宗即位以射生军入禁中靖难皆赐名寳应功臣广徳元年代宗幸陕朝恩举在陕兵与神策军迎扈悉号神策军及京师平朝恩遂以兵归禁中自将之永泰元年吐蕃复入寇朝恩又以神策军屯苑中分为左右厢为天子禁军势居北军右朝恩乃以观军容使知神策军兵马使朝恩得罪以希暹代为神策使希暹得罪以王驾鹤代将十数嵗徳宗即位以白志贞代之及李希烈反河北盗起数出禁军征伐神策之士多鬬死者建中四年下诏募兵以志贞为使及泾军溃变志贞流贬神策都虞李晟自飞狐赴难遂为神策行营节度屯渭北贞元二年益置大将军以下又改殿前射生左右厢曰殿前左右射生军亦置大将军以下四年改殿前左右射生军曰左右神威军置监左右神威军使徳宗幸梁还以神策兵有劳皆号奉天定难功臣自肃宗以后北军増置威武长兴等军名多而废置不一惟羽林神武龙武神策神威最盛总曰左右十军矣贞元十四年诏左右神策置统军以崇禁卫元和二年省神武军眀年又废左右神威军合为一曰天威军八年废天威军以其兵分左右神策军　续文献通考曰辽南面有左右神策军设官与龙虎军同外又有左右神武军有左右神威军皆因古制而増者　金元无  

左右神策军二  

増唐哥舒翰曰天寳十二载破吐蕃洪济大莫门等城收黄河九曲以其地置洮阳郡筑神策宛秀二军蒋乂曰贞元十八年诏问神策军建置本末中书讨求不获集贤学士悉无以对乃访乂条据甚详宰相曰集贤有人哉　柏良器传曰为左神防大将军知军事募材勇以代市贩者中尉窦文场恶之换右领军衞自是军政皆中官专之　李传曰为凤翔陇右节度使是镇常兼神策行营前此用武将始受诏诣军脩谒鄘不可诏为去神策行营号　髙霞寓传曰元和中讨王承宗有功诏藏所获铠仗于神策库以旌之　宦者传曰徳宗以左右神策天威等军委宦者主之置护军中尉中护军分提禁兵威柄下迁政在宦人兴元初诏窦文场监神策左厢兵焉以王希迁监右而马有麟为左神策军大将军军额由此始帝自山南还两军复全忌宿将难制诏文场霍仙鸣分总之废天威军入左右神策久之诏文场为左神策护军中尉仙鸣为右焦希望为左神策中护军张尚进为右髙崇文以左神策行营节度使统左右神策麟游奉天诸屯兵讨刘辟　顺宗实录曰贞元二十一年以范希朝兼右神策京西诸城镇行营兵马节度使甲戌以韩泰充左右神策京西都栅行营兵马节度行军司马王叔文谋夺宦者兵希朝至奉天诸将无至者　武宗纪曰防昌二年幸左神策军阅武  

左右神策军三  

増改作骁衞　易姓鱼氏【`册府元曰唐李建徽为左神武大将军贞元三年以其妻柳氏与郜国公主交往也改作骁衞大将军　又曰唐尚可孤为神策大将军鱼朝恩统禁军爱其勇力甚委遇之俾为养子奏易姓鱼氏名智徳以禁兵三千镇于扶风县后徙武功凡十余年士伍整肃郡县安之`】击李归仁　破仇敬忠【`又曰唐卫伯玊为神策将军乾元二年史思明遣魏将李`】  

【`归仁率铁五千将犯陜州伯玉以数百击破之于彊子坂归仁与其党东走　又曰唐尚可孤为神策军大将建中二年为荆襄应援淮西使统众赴山南累有战功及泾原兵叛诏征可孤军至蓝田贼众稍盛遂营于七盘山城栅而居之贼将仇敬忠等来寇可孤频击破之因收蓝田县`】　廷玉法临淮李晟斩徳信【`又云唐郝廷玊代宗时为神策将军时吐蕃回纥入犯廷玉率兵屯中渭桥军容使鱼朝恩闻廷玉善战欲观其教阅廷玉乃于营内列部位鸣鼔角而出分而为阵箕张翼舒乍离乍合朝恩曰吾在兵间十余年始见郝将军训练耳廷玉谢曰此非末较所长是临淮王之遗法也　又曰唐李晟为神策将徳宗幸奉天晟东讨自莫州繇白石山云蔚之路来赴军于渭桥时汝郑应援使刘徳信以子孙军败于襄城还于渭上晟将收复宫阙数其自闗东縁路剽劫之罪斩之而兼其众`】  

左右神策军四  

増赋唐李庾西都赋曰亲兵百万制以神策紫身豹首金腰火额猎霞张斾剥犀缀革奋目如虎眦振防而猬磔柔六钧贯七札对天仗以司戈分玉墀而执防别有陈旌赐钺阃外四七依榆闗而作镇拒栁营而开壁  

执金吾一  

原杜氏通典曰秦有中尉掌徼循亰师【`如淳曰所谓游徼循禁僃盗贼也顔师古曰徼谓遮绕`】汉武帝太初元年更名执金吾缇二百人【`缇无秩比史食俸`】持防五百二十人舆服从光生满路羣僚之中斯最壮矣旧掌京师盗贼考案疑事郅都甯成王温舒减宣等皆截理横噬虎而冠者也一切理辨亦旋诛黜后汉掌宫外戒司非常水火之事月三绕行宫外及主兵器自中兴但专徼循不与他政魏武秉政复为中尉晋初罢直至后周置武环率武率下大夫各二人隋置左右武府大将军一人将军三人掌车驾出入先驱后殿昼廵夜察执捕奸非烽道路水草所宜廵狩师田则掌其营禁炀帝大业三年改为左右武衞所领军士名佽飞【`汉百官表曰汉有左弋令武帝太初元年更名佽飞掌弋射属少府光武省之隋氏采旧名`】唐初又为左右武府龙朔二年改为左右金吾衞置大将军一人所掌与隋同将军二人副其事【`领官属并隋置唐因之`】　増山堂肆考曰宋朝六军诸衞有左右金吾衞上将军及左右骁衞上将军屯衞上将军监门衞大将军千牛衞上将军诸衞将军并为环衞官无定员皆命宗室为之　续文献通考曰辽南面有左右金吾衞设官与领军衞同　金无考　元世祖至元九年初立阿苏巴图达噜噶齐置属官二十三年遂名为阿苏之军至大二年改立左右阿苏衞亲军都指挥使司掌扈从车驾宿衞城禁兼营潮河苏沽两川屯田供给军储设官与武衞同  

执金吾二  

増六典曰左右金吾衞大将军之职掌中宫及京城昼夜廵警之法以执御非常　唐书曰髙祖以徐世勣为右武大将军诏曰黎州总管同国公世勣本自黎阳拥徒归顺任以藩兵诚效克彰节义不渝夷险无变宜加宠命用超恒序　又曰赵道兴贞观初厯迁左武中郎将号为称职太宗尝谓之曰卿父为隋武将军甚有当官之誉卿今克弓冶可谓不坠家声因授右武将军其父时宇仍旧不改时人以为荣　防要曰建中元年七月以鸿胪寺左右威逺营金吾【`贾耽授鸿胪卿兼左右威逺营使`】　宋淳化五年判左右金吾街仗魏丕以新募千余人引对崇政殿太宗亲得五百七十人至道元年阎承翰等为金吾都监绍兴二年诏街仗司以二百人为额又李显忠首除左金吾衞上将军上曰在内则兼在外则否此正如文臣馆阁庶可见人才隆兴二年复环衞官以才略闻者令兼领如节度使则领金吾左右衞上将军承宣使领左右衞上将军之　辽金元无考  

执金吾三  

原警廵　严衞【`西亰赋曰警夜廵昼白帖曰严衞禁兵也`】　领宿卫　盛车【`华峤后汉书曰执金吾掌从领宿卫　东观汉记曰阴后光武初适新野闻后美心悦之后至长安见执金吾车甚盛叹曰仕宦当作执金吾娶妻当得阴丽华`】　増从九卿　副留守【`山堂肆考曰后汉光武亲征隗嚻颍川盗起帝还宫谓执金吾寇恂曰颍川廹近亰师当以时定念卿独能平之耳从九卿复出以忧国可也　又曰唐太宗初伐髙丽置亰城留守其后车驾不在亰师则置留守以右金吾大将军为副留守`】　原典执金革　徼循亰师【`汉官解诂曰执金吾吾者御也典执金革以御非常也　汉书百官公卿表曰执金吾秦名中尉掌徼循亰师有两丞司马十人`】　徼循宫外　职主先【`韦昭辨释名曰执金吾掌徼循宫外司执奸邪至武帝更名金吾为外卿不在九卿之列也　汉书顔师古注云金吾鸟名辟除不祥天子出职主先以御非常故执此鸟之象因以名官也`】　擒奸讨猾　执禁典兵【`胡广曰衞尉廵行宫中则金吾徼于外相为表里以擒奸讨猾也　汉官解诂曰执金吾执禁典兵`】　法不避贵　语不及国【`汉书曰郅都迁为中尉丞相条侯至贵倨也而都揖丞相是时民朴畏罪自重而都独先严酷至行法不避贵戚列侯宗室见之侧目而视号曰苍鹰　东观汉记曰阴识为守执金吾对宾客语不及国事愼重如此`】　増驺盈巷　兰蕙中林【`山堂肆考曰唐张嘉祐嘉贞弟也方嘉贞为相时嘉祐任左右金吾衞将军昆弟毎上朝轩盖驺盈闾巷时号所居坊曰鸣珂里　又曰吴俶章恭皇后之弟为金吾将军循循有礼逊见重于朝廷韩熙载潘佑称为中林兰蕙`】　常领宿衞　喜见盛事【`又曰后汉耿秉有谋略拜执金吾上毎行幸秉常领宿衞　又曰唐张万福拜右金吾将军时阳城等诣延英门论裴延龄事帝震怒左右惧不测万福大言曰国有直臣天下无虑矣吾年八十喜见盛事徧揖城等劳之`】强力嫉恶　传符警漏【`册府元曰唐田仁防转右金吾衞将军强力嫉恶昼夜`】  

【`廵警自京城至衢路越法者无不立发京师贵贱咸惮之　又曰唐常相除右金吾制晓传银棨之符夜警金吾之漏`】　棰死恶少　劾徙妖巫【`又曰唐杜中立防左右金吾衞大将军亰师恶少优戏道中具驺唱诃衞自谓卢言京兆中立率从吏捕系立棰死之　又曰唐田仁防为右金吾有巫传鬼道惑众自言能活死人市里尊之如神仁防劾之徙于邉`】　上尊下安　内训外察【`山堂肆考曰唐徳宗以山陵近禁屠宰郭子仪人犯禁金吾右将军裴谞奏之或谓曰君独不为郭公地乎谞曰郭公勲髙望重上新即位以为附之者众吾故发其小过以明郭公之不足畏上尊天子下安大臣不亦可乎　又曰徐集熊罴宣力辇毂无尘内训却非之士外察何留之禁`】　领兵咸阳　见上灵武【`又曰唐张献甫累至左金吾李懐光叛吐蕃寇邉献甫领禁兵戍咸阳累年兵农恱安　又曰唐李嗣业为执金吾安禄山反上在灵武诏嗣业赴行在谒见上谓曰今日得卿胜数十万众事之济否实在卿也`】　谙练邉事　好谈时政【`册府元曰唐休璟为左武衞右金吾二衞将军则天时西突厥乌质勒与诸蕃举兵相持安西道絶令休璟与宰相商度事势俄顷草奏便遣施行后安西诸州表至一如休璟所画则天谓魏元忠等曰休璟谙练邉事卿等十不当一也　又曰臧希让为金吾衞大将军好谈时政屡以理体上于公卿诏令集贤院待制`】　破降陈侨　围屠昙朗【`又曰后汉贾复为偏将军拜执金吾先渡河攻朱鲔于雒阳与白虎公陈侨战连破降之　又曰南陈周敷为武将军王琳据有上流熊昙朗杀周文育据豫章敷进兵围昙朗屠之王琳平授平西将军`】　徐奕司直　周赏督奸【`又曰魏徐奕为尚书令太祖以为中尉手令曰昔楚有子玉文公为之侧席而坐汲黯在朝淮南为之折谋诗称之司直君之谓与　又曰周赏为执金吾督大奸猾三辅吏民甚畏之`】　加位特进　拜同正员【`又曰后汉贾复迁执金吾建武十二年复知帝欲偃干戈脩文徳不欲功臣拥众京师乃剽甲兵敦儒学帝深然之遂以列侯就第加位特进　又曰王忠嗣为左威衞郎将大破吐蕃以功最诏拜左金吾衞将军同正员`】　幸郭鏦庄　图万福形【`又曰郭鏦为金吾将军穆宗幸其城南庄赐帛千匹鏦以其庄上献　又曰唐张万福为和州刺史追杀贼将康自劝代宗发诏劳之徴拜右金吾将军诏图形凌烟阁数赐酒衣服`】　兰谟严毅　敬徳抗直【`又曰唐兰谟为武大将军为人严毅勤恪监领之处乃至忘于寝食毎侍太宗常不离左右又曰唐尉迟敬德太宗贞观中为右武大将军素抗直不能容人之非毎见杜如晦等短长必面折廷辨`】遣使西洱　筑城州【`又曰梁建方为右武将军击松外蛮破之羣蛮震扰争`】  

【`来款附建方乗胜遣使往西洱河其帅杨盛将遁使者示以威信盛遂请降　又曰唐张守珪为左金吾员外将军吐蕃防州以守珪为州刺史墨离军使领余众脩筑州城板堞裁立贼暴至城下守珪曰彼众我寡须以权道制之乃于城上置酒作乐以防将士贼疑有僃不敢攻而退守珪乃击败之`】　原马防性矜严　崔琰有威重【`汉书曰马防字孝孙拜金吾性矜严公正数言政事多见采用魏志曰崔琰字季珪中尉琰声姿高畅睂目疎朗长四尺甚有威重朝士瞻望太祖亦严惮焉`】  

増窦抗赐金寳　浑瑊赐锦防【`册府元曰唐窦抗为左武大将军从太宗平薛举勲居第一又从征王世充东都平赐女乐一部金寳万计　又曰唐浑瑊为左金吾衞大将军李希烈遣间谍诈为瑊书与希烈交通瑊奏其状徳宗特保证之仍赐瑊马并鞍辔锦防`】  

执金吾四  

原从六百【`汉官仪曰执金吾车驾出从六百`】　走六千人【`又曰执金吾车驾出走六千二百人也`】　阴识正谏【`续汉书曰阴识拜执金吾位特进入则极言正谏`】　朱浮切谏【`汉书曰朱浮为执金吾六年有日蚀之异浮上疏切谏`】　増吾复何忧【`册府元曰后汉贾复为执金吾建武二年更始郾王尹尊及诸大将未降者尚多帝召诸将议兵事未有言以檄叩地曰郾最强宛为次谁当击之复率然对曰臣请击郾帝笑曰执金吾击郾吾复何忧`】　我便安卧【`又曰唐张万福为金吾将军当其宿直必通宵假寐上劳之曰至公宿直我便安卧`】　原爪牙之军【`诗经曰予王之爪牙`】　辇毂之衞　环列之尹　三月之俸统勾陈之衞　权兰锜之兵  

执金吾五  

増制唐苏颋授李延昌左金吾衞大将军制曰兵戈之容是凭于师律舆马之饰允属于徼廵自匪周才孰当兹任具官李延昌倜傥为用坚刚立诚学优典坟言综韬略自膺刺奸之宠雅叶弹违之务正名不拜何以光于执金教战或忘何以励其投石宜践迹于中尉俾俦能于亚夫　常衮授吴凑左金吾将军制曰将我南军秩髙中尉以禁戎之重任委舅氏之同心具官吴凑涂山介祉章武雅才言而有宗俭而能广逹礼乐政刑之要存忠信孝友之诚清心奉公庶务悉理固可以首当褒进大劝官曹俾执金吾用彰贵任　白居易授田盛金吾将军句当左街事制曰敕具官田盛夫仕宦至执金吾古今之荣重也而盛生勲徳门有文武略居贵介而无佚领谁何而有劳言念徼廵之勤宜仍转迁之命处左摄事以表用能　钱珝授髙彦宏右金吾衞将军制曰敕具官髙彦朕每视朝执金吾率其仗衞陈于陛前退则与大京兆禁暴诘奸以清毂下其职如是非细任也以尔进在周行常为环尹实于廵警素积勤劳比授郡符将观为政属其节制有所荐闻方资宣力之臣难夺举材之请未能出守遂至罢居暂解印于外台复弹冠于近列勉思有宠善戒不虞  

増铭唐独孤及右金吾衞将军阎公墓志铭曰公讳用之初仕彭州参军迁右卫郎将知引驾仗金吾将军李质上殿不解佩刀公诃下殿陛请按以法左右皆振悚自是环衞加肃先是有司以三衞执扇登殿引跸公奏曰三衞皆趫悍有材力不当升阶陛迩御座请以宦者代上曰可遂为故事后左金吾将军其词曰郁郁金吾洵美且静事君之忠贤于爱敬以徳资身其祉宜繁彼美辅佐仪刑闺门礼乐是悦孝慈是敦百嵗之后令徳九原独以令范垂诸后昆  

锦衣衞一  

増续文献通考曰锦衣衞本国初仪銮司先是设拱衞司领校尉都督府寻改拱衞指挥使司又以拱衞司类古衞尉寺改都尉司洪武二年定为亲军都尉府统中左右前后五卫军士而仪銮司焉十五年罢府及司置锦衣衞亲军指挥使司镇抚司理衞中刑名如列衞而兼管军匠谓之南镇抚司北镇抚司本添设专理诏狱成化十四年始给印分司得直逹洪武二十年焚衞刑具尽出其繋囚送刑部审理二十六年又申鞫刑之禁永乐时纪纲幸用事任遇渐异衞凡十八所锦衣中左右前后五所领军士五所各分銮舆擎盖扇子旌节旛幢班剑斧钺戈防弓矢驯马十司分领将军校尉上中上左上右上前上后中后亲军分领将军力士军匠驯象所领象奴养象　本衞掌侍衞之事恩功寄禄无常员恒以都指挥都督领之凡大汉将军力士校尉分番护驾直宿廵察凡大朝驾出入督设卤簿仪仗凡皇城四门日夜番直廵警凡盗贼奸宄街涂沟渠宻缉而时省之凡奉旨鞫狱录囚勘事与三法司从事凡比试幷枪监视焉镇抚司掌衞刑名兼理军匠添设镇抚二人别印分司专理诏狱狱成直逹上下法司覆拟经厯一人典出纳文移镇抚二员成化十四年始増铸印信分理刑管军匠各为一司凡问刑悉照旧例径自奏请不经本衞有事送问问毕仍自具奏俱不呈堂凡鞫问奸恶重情得实具奏请旨发落内外官员有犯送问亦如之俱不用参语成化元年始令覆奏用参语凡东厰及本衞各处送到囚犯治十三年令本司从公审察究问务得真情若有寃枉即与辨理不许拘定成案滥及无辜世宗嘉靖元年禁阉人弟侄勿得陈乞锦衣官以挠国是着为令  

锦衣衞二  

増焚书灭迹　负上出火【`明献征录云朱骥擢指挥佥事佐理衞事有卫卒以妖书首告希重赏者骥斥曰此妄耳取书焚之以灭其迹又云陆炳从世宗幸承天至衞辉行宫失火仓卒侍衞无在者独炳身负上出火中上识其姓名即拜都指挥掌衞事`】　忠勤恭慎　从容赞画【`又云朱希孝为都指挥使管衞事世宗性英察虽朝御稀阔而羣情罔不照悉希孝忠勤恭慎受命督捕校卒无敢希功者　又云周瓒以都指挥充漕运参将感上知遇事有当言从容赞画输挽有法是以粮无挂欠官多余羡`】　异域三十年　锦衣一片地【`又曰孙忠奉使朝鲜往返数四适也先毁盟遂劫去至大金山栁园县后随英宗还京身使异域三十余年　又云杨仁慤任锦衣百户务为寛平輙戒其下曰慎之毋令西曹郎吏腹诽我锦衣一片地有天无日也`】  

锦衣衞三  

増诗元萨都拉西宫春日与吴锦衣赋曰九重春色金银阙冠带将军尽羽林上苑春莺随栁啭西宫午漏隔花深天开阊阖收金鎻帘卷奎光听玉音白发儒臣卖词赋长门应费万黄金　眀王世贞金吾行赠戴锦衣诗曰金吾缇不可当迥若饥鹘搏大荒碧瓦雕甍战崷屼貂裘玉勒纷辉光但令奚雏翦头至赤手卧夺黄金章人间陆海天茫茫岂无英雄遂俛首戴子不肯夸身强邀我坐我堂中牀葡萄暖发茵陈香羽声春激白帝霜五侯七贵他自足要令名姓登词场呜呼戴子一洗金吾色野人媿杀尚书郎  

武库令一  

増唐六典曰武库令两京各一人从六品下【`周礼有司甲下大夫司弓矢下大夫司兵中士司戈盾下士并武库之任也汉属执金吾后太仆属官有考工令丞主作兵器弓弩刀铠之属成则付执金吾入武库又云武库令六百石魏晋因之宋尚书库部属官有武库令掌军器齐因之梁卫尉寺统武库署令丞掌甲兵及吉凶仪仗后周依周官隋衞尉寺统武库署令二人皇朝因之后减置一人`】丞一人从八品下【`汉魏晋时并有武库丞北齐亦同隋有武库丞二人皇朝因之后减置一人`】武库令掌蔵天下之兵仗器械辨其名数以僃国用丞为之贰凡军鼓之制有三一曰铜鼓二曰战鼓三曰铙鼓金之制有四一曰錞二曰镯三曰铙四曰铎弓之制有四一曰长弓二曰角弓三曰梢弓四曰格弓弩之制有七一曰擘张弩二曰角弓弩三曰木单弩四曰大木单弩五曰竹竿弩六曰大竹竿弩七曰伏逺弩箭之制有四一曰竹箭二曰木箭三曰兵箭四曰弩箭刀之制有四一曰仪刀二曰鄣刀三曰横刀四曰陌刀枪之制有四一曰漆枪二曰木枪三曰白干枪四曰扑头枪甲之制十有三一曰光明甲二曰光要甲三曰细鳞甲四曰山文甲五曰乌锤甲六曰白布甲七曰皁绢甲八曰布背甲九曰歩兵甲十曰皮甲十有一曰木甲十有二曰鎻子甲十有三曰马甲旗之制三十有二一曰青龙旗二曰白兽旗三曰朱雀旗四曰元武旗五曰黄龙负图旗六曰应龙旗七曰龙马旗八曰玉马旗九曰鳯皇旗十曰鸾旗十一曰鵕防旗十二曰太平旗十三曰麒麟旗十四曰飞麟旗十五曰飞黄旗十六曰駃騠旗十七曰白泽旗十八曰五牛旗十九曰犀牛旗二十曰金牛旗二十一曰兕旗二十二曰三角兽旗二十三曰角端旗二十四曰吉利旗二十五曰騼防旗二十六曰驺牙旗二十七曰黄鹿旗二十八曰白狼旗二十九曰赤熊旗三十曰辟邪旗三十一曰茝文旗三十二曰刃旗袍之制有五一曰青袍二曰绯袍三曰黄袍四曰白袍五曰皁袍器用之制有八一曰大角二曰纛三曰斧钺四曰鐡蒺藜五曰棒六曰钩七曰鐡盂八曰水斗凡诸道行军皆给鼓角三万人已上给大角十四具大鼔二十面二万人已上大角八具大鼓十四面万人已上大角六具大鼓十面万人已下临事量给其镇军则给二分之二凡大驾亲征及大田廵狩以羝羊豭猪雄鸡衅鼓若皇太子亲征及大将军出师则用猳肫凡有赦则先建金鸡兼置鼓于宫城门之右视大理及府县囚徒至则挝其鼓  

武库令二  

原主兵器【`续汉书百官志曰武库令一人六百石本注曰主兵器丞一人`】　职闲无事【`汉书杜钦曰为武库令职闲无事钦所好也`】　车驾出先驱【`汉官仪曰静官令式道秦官也车驾出在前先驱静清所徼以示重慎`】　车驾出持麾【`后汉书百官志曰武库令右属执金吾本注曰本有式道左右中三人六百石车驾出掌在前清道还持麾至宫门宫门乃开`】　金吾属官有武库令【`汉书百官公卿表`】　铜印墨绶朝服武冠【`晋书百官志曰武库令铜印墨绶朝服武冠官品第七月俸二十斛`】  

羽林监一  

原杜氏通典曰汉武太初元年初置建章营后更名羽林言其为国羽翼如林之盛【`顔师古曰如羽之疾如林之多`】宣帝令中郎将都尉监羽林谓之羽林中郎将领郎百人谓之羽林郎选陇西汉阳安定北地西河上郡凡六郡良家子便弓马者为之一名岩郎言其御侮岩除之下又置羽林左右监【`后汉志曰羽林左监一人主羽林左羽林右监一人主羽林右皆六百石`】取从军死事之子孙养之羽林官教以五兵号曰羽林孤儿【`五兵谓弓矢殳矛戈`】光武中兴以所征伐士劳苦者为之其后复简五营髙手别为左右监羽林父死子继与武贲同所居之署谓之寺【`延熙六年减武贲羽林住寺不任事者半俸`】二汉并属光禄勲【`后汉窦固邓彪并为羽林`】魏羽林左右监与汉同【`夏侯元为右桓范为左`】晋罢羽林中郎将又省一监置一监而已哀帝省宋武帝永嘉初复置江右领营兵江左无复营兵羽林监及虎贲中郎将并铜印墨绶武冠绛朝服其在陛列则鹖尾冠【`鹖鸟每鬬死不止`】绛纱縠单衣江左不复着鹖冠齐因之后魏有羽林监北齐置监十五人后周有左右羽林率属大司马隋炀帝改左右领军为左右屯衞所领兵为羽林唐贞观十二年于武门置左右屯营以诸卫将军领之其兵名曰飞又于飞中简才力骁防善射者号为百扈从游幸则衣五色袍乘六闲马赐猛兽衣韀龙朔二年改左右屯营为左右羽林军武后临朝永昌元年改百为千天授中改军为卫中宗景龙元年改千为万大将军一人【`大足元年左右羽林卫各増置将军一人`】所掌与左右衞同将军各三人以副之【`领官属并唐置`】増续文献通考曰辽南面有左右羽林军设官与千牛同　金无考　明二十二衞中有羽林左卫羽林右衞  

羽林监二  

増汉书百官表曰羽林佽飞期门武帝太初元年置名曰建章营后更曰羽林　又曰甘延夀字君况以良家子善射为羽林投石拔距絶于等伦超逾羽林亭楼由是迁为郎　汉杂事曰窦固以羽林监为中郎将征西寇还中郎印绶复为羽林监　梁冀别传曰冀妻孙夀从弟安以童防拜黄门侍郎羽林监　魏略曰夏侯太初弱冠为黄门侍郎尝进见与皇后弟毛曽并坐耻之不恱形于色明帝恨之羽林监　邺侯家传曰元宗以左右神武军与龙武羽林僃六军之数　玉海曰宋咸平五年加楚王元佐左羽林上将军  

羽林监三  

原次期门　主车【`汉书百官公卿表曰羽林掌送从次期门秩比二千石　汉旧仪曰孝武太初初置羽林象天有羽林星主车`】　冠加鹖毛　位比大夫【`续汉书百官志曰光武左右监皆冠鹖毛谓如双鹖武于文官　又曰光武置左右监秩皆六百石位比大夫`】　増文帝礼遇　宗褒羙【`册府元曰后周陆逞起家羽林监文帝内亲信时辈皆以骁勇自逹唯逞独兼文雅帝由此加礼遇焉　又曰唐张守珪每战皆防斩契丹首领克特汗首于东都明年守珪献防防借田礼毕酺宴宗赋诗以褒羙之拜守珪为右羽林大将军`】　职总亲军位掌禁兵【`又曰唐李徳宪宗元和中为羽林将军有名马穆宗在东宫令近侍讽徳献之徳以职总亲军不敢从　又曰唐李多祚骁勇善射意气感激少以军功位右羽林将军前后掌禁兵北门宿卫二十余年`】　破永宁县　攻廻雒城【`又曰唐衞伯玉为员外诸衞将军肃宗即位兴兵靖难伯玉激愤思立功名自安西归长安初为神策军兵马使出镇陕州行营以功累右羽林军大将军　又曰辛威为羽林监从太祖迎魏孝武因攻廻雒城功居最`】　击破党项　袭至青海【`又曰唐李晟为左羽林将军代宗广徳初凤翔节度使孙志直署晟总游兵击破党项羌髙玉等以功授特进试光禄卿　又曰唐王君防为河西陇右节度使右羽林军将军判凉州都督事开元十六年冬吐蕃大将悉诺逻率众入宼大斗谷又移攻甘州君防袭至青海俘获甚众羽林大将军仍判凉州都督元宗尝于广逹楼引君防及妻夏氏设宴赐以金帛`】　队伍严整　词气感动【`又曰唐长孙全绪为右羽林大将军吐蕃犯长安旣平中书令郭子仪率六军将士自商州旋师长安命全绪为前锋全绪旣进队伍整齐京城士庶迎拜欢呼　又曰唐李多祚为右羽林将军张柬之将诛张易之兄弟谓多祚曰将军在北门几年曰三十年柬之曰将军贵宠当代位极武臣非大帝之恩乎多祚泣曰常感大帝之恩死而不忘柬之曰将军旣感大帝殊泽今大帝之子见在东宫逆竖擅权朝夕危逼宗社之重在于将军诚能报恩正属今日多祚曰茍縁王室惟公所使不顾妻子性命词气感动遂与柬之等诛易之兄弟`】　原曹褒差序礼乐　桓范典集皇览【`魏略汉名臣奏曹褒上疏曰王者莫不制礼作乐诏褒即差序礼乐擢褒羽林左　桓范为羽林左监以有文学与黄象等典集皇覧`】  

羽林监四  

増诗唐李白送羽林陶将军诗曰将军出使拥楼船江上旌旗拂紫烟万里横戈探虎穴三杯拔剑舞龙泉莫道词人无胆气临行相赠绕朝鞭　岑参送羽林长孙将军赴歙州诗曰剖竹向江濆能名计日闻隼旂新刺史虎剑旧将军驿舫宿湖月州城浸海云青门酒楼上欲别醉醺醺　曹唐送羽林贾中丞诗曰四十年前百战身曽驱虎队绕邉尘风悲鼓角榆闗暮日落旌旗陇草春铁马惯牵邀上客金鱼多解乞佳人中别有安邉计谁采髭似白银　李郢赠羽林将军诗曰虬防顦顇羽林郎曽入甘泉侍玉皇雕没夜云知御苑马随仙仗识天香五湖归去孤舟月六国平来两鬓霜惟有桓伊江上笛卧吹三弄送残阳　朱庆余赠羽林郎诗曰紫防年少奉恩初直阁将军尽不如酒后引兵围百草风前驻斾领邉书宅将公主同时赐官与中郎共日除大笑鲁儒年四十腰间犹未识金鱼　僧无可寄羽林卢大夫诗曰将军直禁闱绣服耀金羁羽卫九天静英豪四塞知望云回朔雁隔水射宫麋旧国无归思秋堂梦战时门风荀氏敌剑艺霍家推计日旌旄下萧萧万马随  

増制唐苏颋授周仁轨左羽林大将军制曰周礼命卿六师成务汉图拜将三杰推才具官周仁轨执心刚强临事果卫青奉法必让其功师丹守正毎闻其直羽翼任隆爪牙寄重宜光絶席用应题坐　白居易授王士则右羽林大将军制曰羽林所设上法星文军卫之中号为雄重称兹任不易其人具官王士则勲戚之家义方之子发身学剑余力知书早践班荣累参环列职近而身弥检慎任久而心益恭勤况一僃禁卫四为偏将滞于久次宜有超迁俾领上将仍升右广统良家之竒士训期门之材官宠任不轻无堕于事　苏颋授杨敬述右羽林将军制曰瞻彼元阙卫于丹禁命将择人制军为旅具官杨敬述心坚鐡石器蕴珪璋以俊颖之才有温谦之美附枝中叶则艺极于雕弓咀实含英则词殚于防札自五营髙选千庐入侍忠而作训勤以宣威俾宠谁何正其名秩　白居易授王辅元左羽林衞将军知军事制曰国家设十二衞犹汉之有南北军而左右羽林尤称亲重自诸衞而移领者谓之美具官王辅元生勲阀之家通吏理之事佐戎临郡率着能名可以掌钩陈而护建章僃警廵而严羽卫大将军事假而行之宜励初终副兹宠任  

龙武军一  

原杜氏通典曰唐初有禁兵号为百属羽林永昌元年改羽林百为千景龙元年改千为万仍分为左右营开元二十六年析羽林军为左右龙武军以左右万营焉官属并唐置至徳中分置左右神武军各置官属如羽林之制　増唐官志曰左右龙武军大将军各一人统军各一人将军三人掌同羽林　玉海曰宋龙武军掌郊祀朝会仪仗判司官一人以判金吾街仗将军兼领自左右衞以下官名存而事废太祖太宗朝以处将帅后多以皇族为之　续文献通考曰辽南面有左右龙虎军设官同羽林军　金制无考元有龙翊侍衞亲军都指挥使司　李邺侯家传国初太原从义之师愿留宿衞为心膂不归者六万于渭北白渠之下七县絶户膏腴之地分给义师家为永业于县下置太原田以居其父兄子弟于龙首监置营以处髙祖起第于监内谓之元从禁军义宁元年初下京城为右骁衞将军主之贞观初以尉迟敬徳权领后二年复入领焉累转右卫大将军主禁旅凡二十年太宗乃以元从军为龙武分为左右置将数员分掌之初髙祖好畋猎于元从拣善射者百人分两番于北门长上从猎谓之百太宗时亦然衣以五色赏赐优厚髙宗时渐众改为千于北门别置营垒犹统龙武军武太后朝召入转多改为万而名羽林军分左右置将军员如龙武羽林盛而龙武衰元宗幸蜀六军扈从者千人而已肃宗赴灵武不满百人及收复京师龙武等六军之士存而复上者共不满万　又曰自肃宗以后北军増置威武长兴等军名多而废置不一惟羽林神武龙武神策神威最盛总曰左右十军又曰北军亦从卫兵中选用其法创于太宗之飞其后羽林龙武神策神威之类皆北军也  

龙武军二  

増册府元曰王汉璋为右龙武将军显徳五年正月从征淮南收下海州诏以汉璋为海州刺史　又李甚为右龙武大将军甚西平王晟之子以功勲家累官至库使　又李观贞元初为右龙武将军四镇北庭行营副元师李晟表为泾原节度使吐蕃深畏之　又令狐建为左龙武军使建中四年泾原兵反徳宗自出苑便门建方教射于军中遂以四百人随驾帝令建为后殿又李观为右龙武大将军建中四年泾帅叛观时为  

帝直领卫兵千余人扈从奉天诏都廵警训练诸将戍卒三数日间加召五千余兵列之通衢整肃鼙鼓城内因之増气帝倚頼之赐封二百户　又龙武大将军夏鲁竒擒梁将王彦章以献帝壮之赏绢一千匹  

増制唐薛珪授齐遵等左龙武将军制曰具官齐遵等官之设所以毓材劝能也茍不当其选安以假吾所器而滞尔来者今命尔等为左右龙武将军所以昭勲庸之嗣而用其无瑕者也各旌勤瘁且振淹滞并升环卫之严俱委腹心之寄勉务进脩以图光大  

羽林中郎将一  

原主羽林　掌宿卫【`续汉书百官志云羽林中郎将比二千石主羽林郎无员掌宿卫侍从`】　还宿殿陛　御侮严除【`绩汉书百官志云羽林郎从游猎还宿殿陛岩下室中故号岩郎或说为岩郎取其岩属素整也　下详羽林监一`】  

羽林中郎将二  

増吕罗汉破贼【`册府元曰吕罗汉为羽林中郎上邽休官吕丰屠各王飞鹿等八千余家据险为逆诏罗汉与司马楚之驾前招慰降者九千余户比至盱眙频破贼军擒其将顾俨李观之等以功羽林中郎幢将加建威将军`】　长孙陈击贼【`册府元曰长孙陈为羽林郎征和龙贼自西门出将入犯陈击退之追斩至其城下以功赐爵五等男又从征凉州为都督将领大官殿中给事中进号为子`】原材官自给鞍马【`汉羽林材官取三辅良家之子自给鞍马`】　射絶于  

等伦【`详羽林监二`】  

谒者仆射一  

原置七十人　秩四百石【`汉书百官公卿表曰武帝太初元年置谒者仆射七十人秩六百石　汉官仪曰谒者三十人秩四百石掌报章奏事及丧吊祭享`】　因言便宜　访以邉事【`汉书曰张释之字季时中郎将袁盎知其贤请徙释之补谒者释之旣朝毕因前言便宜事文帝称善拜释之为谒者仆射从行上登虎圈问上林尉禽兽簿十余问尉左右视不能对虎圈啬夫从旁代尉口对响应无穷文帝诏释之拜啬夫为上林令释之前曰夫绛侯周勃东阳侯张相如称为长者此两人言事曽不能出口岂效此啬夫喋喋利口防给哉且秦以任刀笔之吏天下土崩今陛下以啬夫口辨而超迁之臣恐天下随风而靡争口辨无其实文帝曰善乃止诏释之骖乗徐行　续汉书曰耿秉字伯初拜谒者仆射每公卿会议常引秉上殿访以邉事`】　耿秉上方略　季眀有髙才【`又曰永平中召耿秉诣省闼问前后所上便宜方略　张显片言曰谒者仆射季明清逹有髙才多识前代格言为扬雄司马之俦也`】　视河内失火　求天下遗书【`汉书曰汲黯为谒者时河内失火烧千余家上使黯往视之还报曰家人失火屋比延烧不足忧臣过河内贫人伤水旱万余家或父子相食臣谨以便宜持节发河内仓粟以赈贫民请归节伏矫制罪上贤而释之　又曰成帝河平三年谒者陈农使使求遗书于天下按师古注曰言令陈农为使而使之求遗书也`】　江充使匈奴　终军行郡国【`又曰江充拜谒者使匈奴始充自请使匈奴诏问其状充对曰因变制宜以敌为师事不可预图　又曰终军字子云为谒者使行郡国建节东出闗闗吏识之曰此使者乃前弃繻生也军行郡国所见便宜以闻还奏事上甚悦`】　掌朝觐威仪　领台内禁令【`晋百官表注曰谒者仆射一人秦官掌朝觐威仪　又曰诏谒者问免卿校以上官监祠请雨及丧吊祭髙功者兼台内禁令`】　主父偃所言九事　宋叔平奏罢九卿【`主父偃元光元年西入闗上书阙下朝奏暮召入见所言九事其八事为律令一事谏伐匈奴尊立卫皇后及发燕王定国阴事偃有功焉大臣皆畏其口赂遗累千金　谢承后汉书曰宋度字叔平除谒者以诏书赐降俟朝口门门开度顿首让胡掾赐毕奏罢大鸿胪京师称曰宋叔平一史奏罢九卿`】  

谒者仆射二  

原古重武事【`应劭汉官仪曰谒者仆射秦官也古重武事是故设主射以督之`】　尧之尊官【`汉官仪明帝诏曰谒者乃尧之尊官所以试舜宾于四门`】　持匕首剑【`又曰昔燕太子使荆轲劫始皇变起两楹之间其后谒者持匕首刺腋髙祖偃武行文故易之以板`】　冠髙山冠【`胡广汉官仪曰秦灭齐以其君冠赐近臣今谒者仆射所冠髙山冠是也`】　出则奉引【`续汉书百官志曰谒者仆射为天子出则奉引也`】　朝则傧赞【`晋百官表注曰谒者十人掌捧诏书朝防则傧赞`】　大声者补之【`汉官旧仪曰谒者缺选郎中美睂大声者以补之`】　威容者为之【`晋百官表注曰汉皆用孝亷年五十威容严恪能傧赞者为之`】　因流水为排【`魏志曰韩暨为谒者旧时冶作马排每一熟石用马百匹更作人排又费功力暨乃因长流为水排年计其利益三倍于前在职七年器用充实`】　上直持赤帻【`益部耆旧传曰何汝字景伯为谒者上直令持赤帻百僚不觧至晡日果食也`】　次倩魁岸武帝异之【`汉书曰江充字次倩为人魁岸容貌甚壮帝望见异之谓左右曰燕赵固多竒士既至前问以当世政事上悦之遂拜为谒者`】　孟孙瓌玮和帝伟之【`华峤汉书曰何熙字孟孙身长八尺五寸体貌瓌玮与人絶异和帝时拜谒者为威容赞拜殿中音动左右帝伟之`】  

## 御定渊鉴类函卷一百六

设官部四十六【`五官中郞将　三署郞官虎贲中郞将　中郞将　四中郞将郎中　冗从仆射　行人司　奉朝请驸马都尉　奉车都尉　诸都尉　都防`】五官左右中郞将一  

原杜氏通典曰五官左右中郞将皆秦官汉因之并领三署郞从后汉之制郡国举孝廉以补之三署郞年五十以上属五官【`后汉黄琬字子琰为五官中郞将时陈蕃为光禄勲深相敬待每与议事旧制光禄举三署郞以功髙久次才徳尤异者为茂才四行时权富子弟多以人事得举而贫约守志者见遗京师謡曰欲得不能光禄茂才于是蕃琬同心显用志士故蕃琬皆为权富郞所中伤也`】其次分属左右署左右郞将各领左右署郞二署皆有中郞侍郞郞中并属光禄勲魏无三署郞犹置左右中郞将晋武帝省左右中郞将官宋孝武大明中复置银章靑绶武冠绛朝服佩水苍玉齐左右中郞将属西省梁代并分司丹禁今中郞将四十四员郞将六十四员各附诸军诸衞篇唐亦置诸衞中郞将永徽三年八月避太子名改  

中郞为旅贲郞将又改为翊军郞将寻复旧名　増应劭汉官仪曰五官中郞将秦官也秩比二千石三署郞属焉　汉旧仪曰左中郞将秩比二千石主谒者　宋制见左右衞将军等篇中金章宗时伐宋置武臣九阶中有殄宼中郎将　元明无  

五官左右中郞将二  

增太平御览曰郎将星若今之左右郎将也故星赞曰郞将一星主阅具为武备　续汉书曰杨乗字叔节以尚书侍讲蔡邕字伯喈以侍中为左右中郞　后汉书樊英字季齐顺帝备礼征拜五官中郞将数月以病逊位归　魏武令曰告子文沙等悉为侯而子桓独不封而为五官郞将此是太子可知矣　册府元曰裴侠魏孝武时为右中郞将及帝西迁侠将行而妻子犹在东郡荥阳郑伟谓侠曰天下未定何如东就妻子侠曰旣食人禄宁以妻子易图也遂从入闗  

五官左右中郞将三  

原皆主宿衞　出充车【`汉官仪曰凡郞官皆主更直执防宿衞　环济书曰五官中郞将主宿衞殿门出充车`】　明习故事　专掌难问【`续汉书曰张纯字伯仁迁五官中郞将纯在朝歴世明习故事建武初旧章多阙每有疑议辄以访纯自郊庙冠婚防祀礼仪多所正定帝甚重之　东观汉记曰魏应字君伯拜五官中郞将诸儒于白虎观讲论五经同异使应专掌难问`】征武陵蛮　击颍川贼【`又曰臧宫以城门校尉转左中郞将征武陵蛮　续汉书曰皇甫嵩为左中郞将持节与右中郞将朱儁共发五校三河士及募精勇四万余人嵩儁各统一军共讨颍川黄巾贼有大功`】　增甚得众情　数进忠谏【`册府元曰皇甫嵩为右中郞将平黄巾防士卒甚得众情　续汉书曰承宫迁左中郞将数进忠谏论议守正不希世偶朝臣惮其节`】　原单于闻承宫求见　孙权嘉宗预抗直【`后汉书曰承宫字少子迁左中郞将名播匈奴时北单于遣使求得见宫显宗敕自整饰宫对曰彞翟名非识实者也臣状丑不可以示远宜选有威容者帝以大鸿胪魏应代之　蜀志曰宗预为右中郞将使呉孙权问预曰东之与西譬犹一家而闻西更增白帝之守何也预对曰臣以为东益巴丘之戍西增白帝之守皆事势宜然俱不足相问也权大笑嘉其抗直甚爱待之`】　江革恩宠莫与为比　臧宫质朴故常见用【`汉记曰江革拜五官中郞将每朝防帝常使虎贲扶侍进乃拜恒目礼焉时有疾不防辄敕太官送醪膳恩宠莫与为比于是京师贵戚衞尉马廖侍中窦宪慕其行各奉书致礼革无所报受帝闻而益善之　后汉书曰臧宫字君公转左中郞将武溪贼至江陵降之凡将兵二十余年以谨信质朴故常见任用`】　辛庆忌以光禄大夫转　段防宗以金城太守迁【`汉书曰辛庆忌以光禄大夫迁左曹中郞将　又曰段防宗以金城太守迁左曹中郞将光禄大夫使安辑乌孙防宗还奏事公卿议防宗权得便宜以轻兵深入乌孙即诛番兵宣明国威宜加重赏天子赐防宗爵闗内侯黄金百斤是时小昆弥继父卑爰疐拥众欲害昆弥汉复遣防宗使安辑与都防孙建并力`】  

五官左右中郞将四  

原主左署郞【`续汉书百官志曰左中郞将比二千石主左署郞属官有中郞侍郞郎中皆无员`】主右署郞【`又曰右中郞将比二千石主右署郞属官有中郞侍郞郞中皆无员`】　备礼  

征拜【`顺帝时备礼征拜樊英为五官中郞将按后汉书樊英传云天子为英设坛席令公车令导尚书奉引赐几杖待以师傅之礼延问得失英不敢辞乃拜五官中郞将`】　劳以手书【`东观汉记曰马严字威卿为五官中郞将边境有事辄下严处便宜上时初立汲汲欲知下情引纳敕严有所闻见辄言帝令诸上便宜封表遣子以往都使诣省门上自劳以手书`】　増爵临淄侯【`册府元曰蔡敬邕为左中郞将时随中山王英南讨以功赐爵临淄侯`】　封西乡侯【`又曰朱儁为右中郞将讨颍川汝南陈国诸贼悉皆破平之以功进西乡侯`】　章帝甚重之【`又曰魏应为五官中郎将经明行修章帝甚重之数令进见论难于前特受赏赐`】　世祖甚嘉之【`又曰周山图为左中郞将时沈攸之事起世祖为西讨都督启山图为军副世祖留据盆城众议盆城小不如还都山图曰今据中流为四方势援大众致力川岳可为城隍小城不足难也世祖委山图以处分事旬日皆办世祖甚嘉羙之`】原置官属副丞相【`魏志曰建安十六年天子命魏公子丕为五官中郞将置官属副丞相`】  

三署郞官一  

原杜氏通典曰汉中郞将分掌三署郞有议郞中郞【`皆比六百石`】侍郞【`比四百石`】郞中【`比三百石`】凡四等皆秦官无员多至千人【`灵帝时三署郞吏二千余人`】皆掌门户出充车【`其散郞谓之外郞`】故卿校尉牧守待价于此公车特征贤良方正敦朴有道髙节公府掾曹试博士者亦充兹位其下第白衣试博士者皆拜郞中中郞有五官左右三将【`谓五官中郞将左右郞将`】郞中有车戸三将【`如淳曰主车曰车郞主戸衞曰戸郞汉旧仪曰郞中令主郞中左右车将主左右车郞左右户将主左右户郞`】凡郞官皆主更直执防宿衞诸殿门唯议郞不在直中【`汉仪曰三署郞见光禄勲执板拜见五官左右郞将执板不拜于三公诸卿无敬`】郞官故事令出钱市财用给文书乃得出时号曰山郞【`谓以赀财为郞山者财用之所出故取名`】或至岁不得休沐其豪富郞日出游戏或行钱得善部货赂流行转相仿效杨恽【`字子幼`】为中郞将罢山郞其疾病休沐皆以法令有过奏免荐举其髙第有行能者多至郡守九卿三署化之莫不自励宫殿之内翕然同声其后遂以为常【`后汉和帝永元元年初令郞官诏除者得占丞尉以比秩为真`】凡三署郞官二汉并属光禄三署郞有行应四科者岁举茂才二人四行二人【`后汉范滂字孟傅举孝防光禄四行时冀州饥荒盗贼羣起乃以滂为清诏使以按察之滂登车揽辔慨然有澄清天下之志及到州境守令有汚者望风觧印绶而去其所举奏莫不厌塞众议`】又上廉吏六人为长理剧随缺多少万户以上为剧县其缺少者不公府亦然故明帝时馆陶公主为子求郞帝不许赐钱十万曰夫郞官上应列宿出宰百里茍非其人人受其殃【`后汉桓灵间三署见郞七百余人而郡国计吏多留拜为郞太尉杨秉上防谏曰先王建国顺天置官太防积星名为郞位入奉宿卫出牧百姓云云案自近代皆谓郞官上应列宿出宰百里为尚书郞故事凡夫天文有武贲郞位等星皆在太征帝座之后为翊衞之象则应劭杨秉所言三署郞是也而世人谓之尚书郞则误矣征其失也盖自梁陶藻职官要录以汉三署郞故事通为尚书郞循名失实疑误后代`】旧有郎中将右光武中兴悉省【`汉袁盎卜式张骞并为中郞韩信主父偃并为郞中后汉明帝性褊察尝以事怒郞药崧崧走入牀下上将杖撞崧崧曰天子穆穆诸侯皇皇未闻人君自起撞郞上乃舍之又班固二代位不过郞又陈蕃谏灵帝曰昔明帝公主为子求郞赐钱十万今陛下除拜郞吏无有休已以一郞比一把菜耳`】晋议郞迁为太守【`山公启事曰议郞许允宜参充广汉太守`】亦有郞中等官其后虽有中郞将等官而无三署郞矣  

三署郞官二  

增汉书曰冯奉世为郞年四十余乃学春秋读兵书前将军韩增奏为军司空令　又曰刘向年十二以父德任为辇郞旣冠以行修饬擢为谏大夫　后汉书曰张酺永平九年显宗为四姓小侯开学于南宫置五经师酺以尚书教授数讲于御前以论难当意除为郞赐车马衣裳　陈蕃传曰蕃拜尚书时诏下州郡一切皆得举孝廉茂才蕃上防駮之曰三署郞吏二千余人三府掾属过限未除但当择善而授之简恶而去之岂烦一切之诏以长请属之路乎以此忤左右出为豫章太守  

三署郞官三  

增使赋平乐　给札兰台【`汉书曰枚臯上书北阙自陈枚乗之子上得之大喜召入见待诏臯因赋殿中诏使赋平乐馆善之拜为郞　后汉书曰贾逵俶傥有大节尤明左氏传国语为之觧诂五十一篇永平中上防献之显宗重其书写藏秘馆时有神雀集宫殿官府帝勅兰台给笔札使作神雀颂拜为郞与班固并校秘书应对左右`】　送大宛　募使月氐【`汉书曰冯奉世以良家子为郞乌孙大有击匈奴之功而西域诸国新辑汉方善遇欲以安之可使外国者以衞使持节送大宛诸国客　又曰张骞建元中以郞应募使月氐匈奴得之留骞十余岁予妻有子然骞持汉节不失`】数出西域　还到兹【`又曰郑吉以卒伍从军数出西域由是为郞为人彊执习外国事　又曰傅介子元凤中以骏马监使大宛还到兹兹言匈奴使从乌孙还在此介子因率其吏士共诛匈奴使者还奏事诏拜介子为中郞`】　溃围陷阵　鋭精覃思【`又曰赵充国以假司马从贰师将军击匈奴大为所围汉军乏食数日充国乃与壮士百余人溃围陷阵身被二十余创诏征充国诣行在所武帝亲见视其创嗟叹之拜为中郞　后汉书曰陈元习左氏春秋鋭精覃思至不与乡里通以父任为郞建武初元与桓谭杜林郑兴俱为学者所宗`】　格杀猛兽　超逾亭楼【`汉书曰李广为郞常侍数从射猎格杀猛兽文帝曰惜广不逢时令当髙祖世万户侯岂足道哉　又曰甘延寿少以良家子善射为羽林投石防距絶于等伦尝超逾羽林亭楼由是迁为郞`】　应对莫穷体貌甚丽【`又曰东方朔与幸倡郭舍人相难问应声辄对变诈锋出莫能穷者左右大惊上`】  

【`以朔为常侍郞遂得爱幸　又曰车千秋为髙寝郞长八尺余体貎甚丽`】　安世精力　樊梵重慎【`又曰张安世少以父任为郞用善书给事尚书精力于职休沐未尝出　后汉书曰樊梵为郞二十余年三署服其重慎`】　寛饶对策　耿秉言兵【`汉书曰盖寛饶以孝防为郞举方正对策髙第迁谏大夫　后汉书曰耿秉能说司马兵法以父任为郞数上言兵事显宗然其言`】  

三署郞官四  

增与方进交【`汉书曰何武以射防甲科为郞与翟方进交志相友光禄勲举四行迁为鄠令`】与刘歆并【`又曰杨雄奏羽猎赋除为郞给事黄门与王莾刘歆并`】　释之以赀为郞【`又曰张释之与兄仲同居以赀为郞事文帝十年不得调释之曰久宦减仲之产欲免归中郞将袁盎知其贤乃请徙释之补谒者`】　相如以赀为郞【`又曰司马相如少时好读书学击剑以赀为郞事景帝为武常侍为郞数岁上遣相如责唐等因谕告巴蜀民`】  

虎贲中郞将一  

原杜氏通典曰周官有虎贲氏掌领虎士八百人军旅会同君宿于外则守王闲【`闲梐枑行马也梐音陛枑音防`】汉武帝建元三年初置期门比郞中盖以微行出游材力之士执兵从送期之诸门故名期门无员多至千人平帝元始元年更名虎贲郞置中郞将领之故有虎贲中郞将主虎贲宿衞冠插两鹖尾【`后汉崔钧为虎贲中郞将服武弁戴鹖尾`】纱縠单衣虎文锦袴余郞亦然凡有虎贲中郞将虎贲侍郞虎贲郞中节从虎贲皆父死子继若死王事亦如之前贤亦多为者【`后汉马援孔融并为虎贲中郞将迁尚书魏桓阶字伯储为虎贲中郞将迁尚书典`】唐无　増续汉书曰虎贲中郞将秩比二千石虎贲中郞比六百石虎贲侍郞比四百石虎贲郞中比三百石虎贲比二百石皆无员数直宿衞侍从虎贲武皆鹖冠虎文单衣  

虎贲中郞将二  

增尚书牧誓曰戎车三百两虎贲三千人与纣战于牧野作牧誓　周书曰古有虎贲士千人以牛投牛以马投马以车捧车　东观汉记曰马援从陇西太守迁虎贲中郞将　又曰马后不以私家干朝廷兄马防为虎贲中郞将讫永平世不转　又曰太后姊子夏寿等私呼虎贲张鸣与敖戏争鬭上特诏曰尔虎贲将军家国厚恩位在中臣宿衞禁门当进人不避仇雠举罚不避亲戚今者久于殿中交通轻薄畏懦恣縦此皆生于不学之门所致也　又曰马廖任隗皆从羽林监迁虎贲中郞将　汉名臣奏曰丞相薛宣奏汉兴以来深考古义推万变之备于是制宣室出入之义正轻重之罚故司马殿省阙至五六里周衞击刁斗防未然也陛下圣德纯备海内晏然此国家之明制必前后备虎贲　后魏书曰韩茂膂力絶人尤善射太宗曾亲征丁零翟猛茂为将军执幢时大风诸军旗旌皆偃仆于地茂马上将幢初不倾倒太宗异而问之寻征诣行在所试以射深竒之以茂为虎贲中郞将　九州春秋曰袁术为虎贲中郞将张让杀何进术斫閤起火  

虎贲中郞将三  

原冠鹖尾　服虎文【`汉官仪曰虎贲中郞将戴鹖冠鹖鸷鸟之中果劲者毎有攫撮应摧碎鬪不死不止尾上党所贡也汉官典职云虎贲郞戴毛鹖也　续汉书百官志曰虎贲服虎文章服襄邑岁献织成虎文`】　马防不迁　潘岳寓直【`马防事见上虎贲中郞将二　文曰潘岳秋兴赋云余春秋三十有二始见二毛以太尉兼虎贲中郞将典农中郞将寓直散之省`】　增董允解　陈棱开雾【`册府元曰蜀董允为侍中领虎贲中郞将统宿衞允常与胡济等共期游宴严驾已办而郞中董恢诣允脩敬恢年少官微见允停出逡廵求去允不许曰本所以出者欲与同好游谈也今君已自屈方展阔积舍此之谈就彼之宴非所谓也乃命解其守正下士凡此也　又曰陈棱为虎贲郞将发东阳兵击琉球国其日雾雨晦暝将士皆惧棱刑白马以祭海神旣而开雾`】　原主宿衞属官　掌军旅会同【`续汉书百官志曰虎贲中郞将比二千石主虎贲宿衞属官有左右仆射左右陛长各一人仆射主虎贲郞习射陛长主直虎贲朝会在殿中皆无员掌宿衞侍从自节从虎贲乆者转迁才能差高至中郞　周礼曰虎贲氏掌先后王而趋以卒伍军旅会同亦如之舍则守王闲王在国则守王宫国有大故则守王门适四方使则从士大夫`】　增光武叹何汤太武壮韩茂【`册府元曰后汉何汤为虎贲中郞将光武尝叹曰赳赳武夫公侯干城何汤之谓也　又曰北魏韩茂为虎贲中郞将从征统万大破之及从平平凉茂所冲莫不应而殪由是太武壮之`】原孔融三日而迁　张纯一日数见【`续汉书曰孔融拜北军中在`】  

【`职三日而迁虎贲中郞将会董卓废立融毎因对答辄有匡正之言以仵卓旨转为议郞时黄巾防数州而北海最为贼冲卓乃讽三府同举融为北海相融负其高气志在靖难而才踈意广迄无成功　又曰张纯兼虎贲中郞将一日至数见持重慎密时上封事削去草清廉自守`】  

虎贲中郞将四  

原奉书四方【`周礼曰若道路不通有征事则奉书以使于四方`】　如虎奔走【`汉官仪虎贲中郞将古官也尚书称武王虎贲八百人会受于牧野言其猛恣如虎之奔走古有勇士孟贲故曰虎贲盖依此是已`】　增毎有战功【`册府元曰北齐莫多娄贷文为武贲中郎将从神武击尔朱兆于广阿有功时汾州多边宼髙祖往讨之以贷文为前锋遇敌毎有战功`】　所向皆破【`又曰斛斯万善为武贲郞将突厥始毕之围鴈门也万善奋勇击之所向皆破毎敌至必出以当其锋`】　闲于进对【`又曰后汉马援常受齐诗师事颍川满昌后为虎贲中郞将援闲于进对尤善述前世行事毎言及三辅长者下至闾里少年事皆可观听`】　辞气抑扬【`又曰阎毗领武贲郞将典宿衞隋军围辽东城令毗诣城下宣谕贼弓弩乱发矢中所乗马毗顔色不变辞气抑扬事卒而去`】　请击乌桓【`又曰后汉马援为虎贲中郞将击交趾征侧军还谓平陵人孟冀曰方今匈奴乌桓尚扰北边欲自请击之男儿要当死于边野以马革褁尸还葬耳何能卧牀上在儿女手中耶会匈奴乌桓宼扶风援因请行乃许之`】　分击琉球【`又曰陈棱为武贲郞将与朝议大夫张镇周发东阳兵万余人自义安泛海击琉球国分为五军趋其都邑其王浊剌兜率其众逆拒棱遣镇周为先锋击破之`】　为逐贼将军【`又曰张赦提为虎贲郞京畿盗魁自称虎子豹子以赦提为逐贼将军未防获虎子豹子及其党与尽送京师自是淸净`】  

原箴汉崔骃虎贲中郞将箴曰赫矣帝臣爰奋厥武桓桓征夫矫矫其旅王师是成戎事是御惟鸟之鹖惟霆之发出翼王路入司阶闼功惩闲邪忧其萌蘖  

中郞将一【`杂中郞将附`】  

增文献通考曰使匈奴中郞将【`后汉主防南单于以张奂为之后魏天兴四年罢`】平越中郞将【`晋武置理广州主防南越`】司金中郞将【`赵王循为之`】武衞中郞将【`魏以许禇为之`】唐无　匈奴中郞将　续汉书曰张奂字然明与叚纪明皇甫威明号凉州三明并为匈奴中郎将　魏畧曰河北始开冶以王修为司金中郎将修奏记曰修闻枳棘之林无柱梁之质涓流之水无洪波之势是以在职七年忠谨不昭于时功业不见于事力少任重不堪为惧　魏志曰任峻字伯远为典农中郎将数年所在积粟廪仓皆盈　又曰毌丘俭字仲恭河东闻喜人为洛阳典农时取农民以治宫室俭上防曰臣愚以为天下所急除者二贼所急务者衣食诚使二贼不灭士民饥冻虽崇羙宫室犹无益也　魏略曰上以农殖大事将典农以徐邈为颍川典农中郎将所在著称　魏志曰许褚字仲康太祖与遂超等单马会语左右皆不得从唯将褚超负其力阴欲突太祖素闻禇勇疑从是禇乃问太祖曰公有虎侯者安在太祖顾指禇禇瞠目盼之超不敢动乃各罢后数日会战大破超等禇身斩首级迁武衞中郎将武衞之号自此始也　后汉书袁绍传曰魏郡兵反贼有陶升者自号平汉将军独反诸贼将部众逾西城入闭府门具车重载绍家及诸衣冠在州内身自扞衞送到斥丘绍还因屯斥丘以陶升为建义中郎将　汉书曰武帝拜张骞为中郎将使西域　又曰宣帝即位诏曰朕微眇时故掖庭令张贺辅导朕躬贺有孤孙霸七岁拜为中郎将东观汉记曰更始入长安多用羣小时人为之语曰灶下养中郎将　后汉书曰董卓以吕布为都尉誓为父子甚爱信之迁至中郞将卓自知凶恣毎懐猜畏常以布自衞小失卓意防手防掷之布拳防得免而改容顿谢卓意亦解布由是郄怨于卓　蜀志曰霍峻字仲邈南郡枝江人也兄笃于乡里合部曲数百人笃卒荆州牧刘表令峻摄其众表卒峻率众归先主先主以峻为中郎将　又曰刘焉江夏人少在州郡以宗室拜中郎将又曰张飞字翼德涿州人也少与关羽俱事先主羽年长数岁兄事之先主从曹公破吕布还许昌曹公拜羽飞为中郎将  

中郞将二  

原纳叛　迎单于【`续汉书曰皇甫规以西之叛为中郎将讨纳叛　汉官仪曰建武二十四年遣中郎将段桞迎单于五原塞`】　衞绾长者　郅都敢谏【`汉书曰衞绾以戏车为郎事文帝功次迁中郎将醇谨无他文帝且崩时属孝景曰绾长者善遇之及景帝立歳余幸上林诏中郎将骖乗还而问曰君知所以得骖乗乎绾曰臣代戏车士幸得功次迁待罪中郎将不知也上重其醇谨案戏车谓能左右超乗也　又曰郅都为中郎将敢直谏靣折大臣于朝常从入上林贾姬在厠野彘入厠上欲自持兵器救贾姬都伏上前曰陛下纵自轻奈宗庙太后何太后闻之赐都金百斤上亦赐金百斤`】增乌桓迎拜　大食款塞【`册府元曰种暠为使匈奴中郎将时辽东乌桓叛`】  

【`复转辽东太守乌桓望风率服迎拜于界上　又曰唐李嗣业为中郎将天宝时征勃律遂长驱至其城擒勃律王于是拂林大食诸国皆欵塞朝献嗣业之功也`】　赐之金券　衣以锦袍【`又曰唐尧君素大业末为鹰扬郎将兵起从屈灾通镇河中通出战被执城围甚急君素作木鹅置书于颈浮之黄河以求外救髙祖赐之金券许以不死又令妻至城下呼之君素引弓射之　又曰唐王难德为将吐蕃宼河源难徳为军锋賛普有子曰琅支都恃其趫悍来较鬬难徳突往刺之斩其首以归元宗召问之因令驰突作杀琅支都状大壮之衣以锦袍令引遍视都人拜左金吾衞郎将`】　断桥瞠目　驱马疾呼【`通鉴曰张飞字翼徳为中郎将曹操入荆州先主奔江南操追之一日一夜及于当阳之长坂先主弃妻子走使飞将二十拒后飞据水断桥瞠目横矛曰身张翼德可来共决死敌皆无敢近者故得免　册府元曰吴程普为丹阳都尉从孙防征讨防攻祖郎被围普与一共蔽扞防驱马疾呼以矛突贼贼披防因随出拜荡宼中郎将`】　轻钞击　精卒先登【`又曰后汉任尚安帝时为中郎将率羽林缇五营子弟三千五百人代班雄屯三辅虞诩说尚曰兵法弱不攻强走不逐飞今敌皆马日行数百以歩追之势不相及莫如罢诸郡兵各令出钱共市一马如此以万之众逐数千之宼追尾掩截其道自穷尚用其计乃遣轻钞击杜季贡于丁奚城斩首四百余级获牛马羊数千头　又曰贺齐为武威中郎将常讨山贼贼中有善禁者毎当交战官军刀劒不拔弓矢还自射贺曰吾闻金有刃者可禁不能禁无刃之物乃多作劲木白棓有力精卒为先登贼持其善禁了不严备于是官军以白棓击之禁不复行所击杀者万计`】　田豫威名　徐盛忿怒【`又曰田豫为防匈奴中郎将领并州刺史塞外闻其威名相率来献州界宁肃百姓怀之　又曰吴徐盛为中郎将大帝为魏称藩魏使邢贞拜为吴王帝出都亭贞贞有骄色盛忿愤顾谓同列曰盛等不能奋身出命为国家并许雒吞巴蜀而令吾君与贞盟不亦辱乎因涕泣横流贞闻之谓其旅曰江东将相如此非久下人者也`】　使防西域　求佐王师【`又曰后汉郑众明帝时为军司马使与虎贲中郎将马廖击车师至炖煌拜为中郎将使防西域会匈奴胁车师围戊巳校尉众发兵救之迁武威太守又曰张燕为平难中郎将太祖将定冀州燕遣使求佐王师拜平北将军率众诣邺`】　刘隆破交阯　霍峻守葭萌【`又曰后汉刘隆为都尉封亢父侯以中郎将副伏波将军马援击交阯征侧等隆别于禁谿口破之获其帅征贰还更封大国为长平侯　又曰蜀霍峻为中郎将先主自葭萌南还袭刘璋留峻守葭萌城张鲁遣将杨帛诱峻峻曰头可得城不可得帛乃退去`】　诸将恐惧独率兵斫敌　衞士散走遂登门呌呼【`又曰吴徐盛为中郎将督校兵曹公出濡须从大帝御之魏常大出横江盛与诸将俱赴时乗冲遇泛风船落敌岸下诸将恐惧盛独率兵上突斫敌敌披靡退走风止便还大帝壮之　又曰唐薛仁贵为右领军郎将北门长上永徽五年驾幸万年宫甲夜山水至冲突元武门宿衞者走防仁贵曰安有天子有急辄敢惧死遂登门桄呌呼以警宫内帝遽出乗高俄而水入寝殿帝谓仁贵曰赖卿得免沦溺始知有忠臣也赐御马一匹`】  

中郎将三  

原仓库并盈【`魏志曰任峻字远伯为典农中郎将所在积粟仓库皆盈`】　所在著称【`又曰上以典农大事以徐邈为典农中郎将所在著称`】　增殿上皆惧【`通鉴曰汉季布孝惠帝时为中郎将单于尝为书嫚吕太后太后怒召诸将议之上将军樊哙曰臣愿得十万众横行匈奴中诸将皆阿吕太后以哙为然布曰哙可斩也夫以髙帝兵三十余万困于平城哙时亦在其中今哙奈何以十万众横行匈奴中面谩且秦以事边陈胜等起今创痍未瘳哙又靣谀欲摇动天下是时殿上皆惧太后罢朝遂不复议匈奴事`】　殿内翕然【`册府元曰杨恽为中郎将令行禁止宫殿之内翕然同声`】伐山开道【`又曰后汉来歙为中郎将袭畧阳伐山开道从番须囬中径至畧阳斩隗嚣守将金梁因保其城嚻大惊曰何其神也`】　斩山为道【`又曰贺齐为威武中郎将讨丹阳黟歙黟帅陈仆等屯林历山山壁立髙数十丈径危狭贼临髙下石不可攻齐阴募士为作铁戈密于所不备处以戈柘斩山为縁道夜令濳上得数百人四靣鸣皷角贼闻皷声惊乱备险者皆走还大军因是遂上大破仆等`】　一旗先登【`又曰唐李嗣业为中郎将天宝时安西都知兵马使高仙芝征勃律迁嗣业为左右陌刀将于时吐蕃聚众婆勒城据山因水编木为城仙芝至城下谓嗣业曰不午时须破此贼嗣业乃引歩军持长刀上山独引一旗于絶险处先登诸将因之齐上贼大惊溃擒勃律王吐番公主`】　匹马先入【`又曰唐薛仁贵显庆中为右领军郎将与髙丽大将温沙多门战于横山仁贵匹马先入莫不应而倒高丽有善射者于石城下射杀十余人仁贵单马直往冲之贼弓矢俱失手不能举于是生擒之`】　击桂阳贼【`又曰度尚为中郎将时击斩桂阳贼胡兰等诏赐尚钱八万`】　击琅琊贼【`又曰叚纪明为中郎将击琅琊贼东郭窦公孙举等大破之诏赐钱五十万`】　三州清定【`又曰后汉张奂为防匈奴中郎将以九卿秩督幽并凉三州击破岸羗三州清定`】　凉州流通【`又曰后汉来歙光武时为中郎将平陇西旣而人多饥乏流者相望歙乃倾仓廪转运诸县以赈赡之于是陇西遂安而凉州流通焉`】　着二十七篇【`又曰后汉皇甫规为中郎将持节监关西兵讨零吾等破之历迁度辽将军防羗校尉所着赋铭碑赞等凡二十七篇`】　着二十四篇【`又曰后汉张奂师事太尉朱宠学欧阳尚书后为使匈奴中郎将着尚书记难三十余万言又着铭颂书教等凡二十四篇`】　书招隗嚻将【`又曰后汉来歙为中郎将建武七年帝乃使歙以书招隗嚻大将军王遵遵乃与家属东诣京师`】　离间元海部【`又曰晋刘琨为并州刺史领匈奴中郎将刘元海时在离石相去三百里许琨密遣离间其部降者万余落元海惧遂城蒲子而居之`】　与徐璆讨黄巾【`又曰朱隽为镇贼中郎将与徐璆共讨黄巾击贼帅赵斩之余贼复据宛乞降不许因急攻之不克隽谓张超曰贼乞降不受欲出不得所以死战也不如彻围忠见围解势必自出此易破之道也旣而围解忠果出战大破之`】与周瑜困曹仁【`又曰吴吕为横野中郎将与周瑜等围曹仁于南郡时益州将龚肃`】  

【`举军来附瑜表以肃兵益蒙盛称肃有胆用且慕化远来于义宜益不宜夺也大帝善其言乃还肃兵`】原设方略群盗悉破【`东观汉记曰段颎字纪明有文武智略时东郭窦公孙举等聚众三万人为乱遣兵讨之连年不克桓帝诏公卿将有文武者司徒尹讼荐颎乃拜为中郎将颎到施设方略旬月羣盗悉破`】　宣方略匈奴乞降【`谢承后汉书曰张奂字然明为使匈奴中郎将率歩二万宣布方略大破鲜卑匈奴惶惧诣奂乞降声势猛烈其后战栗不敢犯边时休屠等反众大惧奂安坐帏中与弟子讲论自若徐乃设竒破之`】　相如建节使邛筰【`汉书曰司马相如为中郎将建节使邛筰至蜀太守以下郊迎县令负弩矢先驱蜀人皆以为宠于是卓王孙及临邛诸公因门下献牛酒以交欢`】　苏武持节使匈奴【`又曰苏武字子卿以中郎将持节使匈奴副中郎将张胜及常惠以事犯单于召武受辞武谓惠曰屈节辱命虽生何靣目以归汉引佩刀自刺武气絶半日复息匈奴知武不可胁乃幽武穴中絶不饮食天雨雪齧雪与旃毛并吞之数日不死匈奴以为神徙武北海上无人处使牧羝至海上廪食不至掘野防去草实而食之故节旄尽落`】　口对兵事画地成图【`又曰张安世子千秋与霍光子禹俱为中郎将将兵随度辽将军范明友击乌桓还谒大将军光问千秋战鬬方略山川形势千秋口对兵事画地成图无所亡失光复问禹禹不能记曰皆有文书光由是贤千秋以禹为不才叹曰霍氏世衰张氏兴矣`】　口陈西域手画地形【`谢承后汉书曰臧旻有干才逹于从政为汉良吏迁匈奴中郎将讨贼有功还见太尉问其西域诸国土地风俗人物种旻悉口陈且手画地形因竒其才叹曰设班固作西域传又何以如此`】　子幼法令从事郎官化之【`汉书曰杨恽字子幼为中郎将以法令从事郎谒者有罪过辄奏免絶请谒货赂之端令行禁止`】　威明廵视将士三军感悦【`谢承后汉书曰皇甫规字威明以先零陆梁上疏自陈乃以规为中郎将讨降会军士郎将大疫规亲入庵庐廵视将士三军感悦`】  

中郎将四  

增诗唐岑参送刘郎将归河东诗曰借问虎贲将从军凡防年杀人宝刀缺走马貂裘穿山醒别酒闗云迎渡船谢君贤主将岂忘轮台边  

增志唐张说郎将葛君墓志曰公讳威德字某葛氏本梁国宁陵人也公室无陶白之资朝无金张之援不承过庭之训不渐鼓箧之术而能奋飞乔木独拔深济早以武艺妙供奉毎扈游别馆侍跸禁林何尝不左发五豝傍连双兔入陪内仗思马斯才出典外军握兵之要所谓白珪特达青云自致者也  

四中郎将一  

原杜氏通典曰东中郎将【`后汉灵帝以董卓为之`】南中郎将【`后汉献帝以临淄侯曹植为之`】西中郎将【`晋以谢曼桓冲为之`】北中郎将【`后汉以卢植为之建安中以鄢陵侯曹彰为之`】并后汉置江左弥重或领刺史或持节为之银印青绶服同将军后魏灵太后时四中郎将兵数寡弱不足以带京师任城王澄奏宜以东中带荥阳郡南中带鲁阳郡西中带农郡北中带河南郡二品三品亲贤兼称者居之配以强兵则深根固本之计也【`灵太后初从之后复止唐至德后节度都团练使殆其遗职`】　增沈约宋书曰西平中郎将南北东西中郎将后汉号也  

四中郎将二  

原鄢陵代郡　山涛守邺【`魏志曹彰传曰建安二十一年曹彰封鄢陵侯二十三年代郡乌桓反以彰为北中郎将行骁将军彰北征入涿郡界叛兵数千卒至时兵马未集用田豫计固守卤乃退散彰追之射敌应而倒者相属彰铠中数箭意气益厉乗胜逐北至于桑干　晋书曰山涛转北中郎将督邺城守事`】　蒋济请留　任城奏【`魏志蒋济传曰文帝践祚出为东中郎将蒋济请留诏曰天下未宁要须良臣以靖边境如其无事乃还鸣玉未为迟也　任城事详上通典`】增荀羡年少　叔优才宜【`晋中兴书曰荀羡为北中郎将徐州刺史时年二十八郭泰别传曰王叔优问才之所宜于郭泰答曰当以武官显叔优后至北中郎将`】  

四中郎将三  

增文武兼资【`魏志曰蒋济字子通文帝即位为东中郎将后曹仁薨复以济为东中郎将代领其兵诏曰卿兼资文武常有超越江湖吞并吴会之志故复授将帅之任`】　文武器任【`晋起居注曰武帝泰始二年诏邺城守事宜速有人又当得亲亲有文武器任者髙阳王珪今来之国虽当出为蕃辅以才干事亦古之制也其以珪为督邺城守事北中郎将`】　监沔中军事【`册府元曰桓宣监沔中军事南中郎将江夏相镇襄阳十余年间石季龙再攻之宣能得众心毎能以寡弱距守论者以为次于祖逖周访`】　平南将军【`又曰张浦为南中郎将南蛮校尉平南大将军`】　原曹植沈醉太祖罢之【`魏志曰魏太祖以曹植为南中郎将行征卤将军时欲遣救曹仁乃呼有所敕戒植沈醉不能受命于是悔而罢之`】　石崇得鸩傅祗奏之【`晋书曰石崇为南中郎将得鸩鸟雏以与后军将军王恺为鸩害之事时制鸩不得过江为司校尉傅祗所紏诏原之烧鸩于都街`】  

郎中一  

原入贺秦王　上书光武【`韩子曰秦昭王有病百姓为之祷病愈杀牛赛祷郎中阎遏公孙衍出见之曰非社腊之时也奚自杀牛而祠社怪而问之百姓曰人主病为之祷今病愈杀牛赛祷阎遏公孙衍说见王拜贺曰过尧舜矣王惊曰何谓也对曰尧舜其民未至为之祷也今王病而民以牛祷病愈杀牛赛祷故臣以为王过尧舜也王因使人问之何里为之訾其里正与伍老屯二甲注屯罚也　论衡曰郎中王贲上书光武言孝文皇帝时居明光宫断狱三人也`】　使成前书　令校图防【`华峤后汉书曰班固拜为郎中使终成前所著书学者莫不讽诵自为郎中遂见亲近读书禁中或连日继夜毎行廵狩辄献上赋颂朝廷有大议使难问公卿辨论于前赏赐恩宠甚渥然二世位不过郎中　谢承后汉书曰尹敏字功季治尚书拜郎中帝以敏博通经记令校图防`】　増季布摧刚　冯绲赴急【`汉书曰汝阴侯滕公知朱家大侠意季布匿其所侍间果言如朱家指上乃赦布诸公皆多布能摧刚为柔布召见谢拜郎中　后汉书曰冯绲为郎中家富好施赈赴穷急为州里所归`】　周防受书　袁京习易【`又曰周防师事徐州刺史盖豫受古文尚书经明举孝廉拜郎中　又曰袁京习孟氏易作难记三十万言拜郎中`】　髙诩信行　包咸孝廉【`又曰高诩以父任为郎中以信行清操知名王莽簒位父子称盲逃不仕又曰包咸举孝防除郎中建武中入授皇太子论语`】明绛侯无罪　谏邓后临朝【`汉书曰孝文即位爰盎兄哙任盎为郎中绛侯`】  

【`为丞相朝罢上常目送之盎曰绛侯功臣非社稷臣绛侯望盎曰吾与汝兄善今儿乃毁我及绛侯就国人上书告以为反征诣请室诸公莫敢为言唯盎明绛侯无罪　后汉书曰杜根举孝廉为郎中时和熹邓后临朝根以安帝年长宜亲政事乃与同时郎上书直谏`】  

郎中二  

原志羙行励【`谢承后汉书曰张堪字君游年十六受业长安志羙行励诸儒号曰圣童世祖微时见堪志操常嘉焉及即位中郎将来歙荐堪召拜郎中`】　清操自然【`晋录曰会稽相朱则上书言杨泉清操自然征聘终不移其心乃诏拜泉郎中`】　冯唐孝着【`汉书曰冯唐以孝着为郎中署长事文帝辇过问唐曰父老何事为郎家安在`】　黄香求养【`谢承后汉书曰黄香字文强除为郎以父老乃求归供养征拜郎中帝召香在殿下问父年防何何故不入公府`】　刘俭色养【`徐广晋记曰东海刘俭请脩色养居防过礼除郎中`】　增上言世务【`汉书曰主父偃上书阙下是时徐乐严安亦俱上书言世务书奏上因召见三人谓曰公皆安在何相见之晚也乃拜偃乐安皆为郎中`】上述鸿业【`后汉书曰帝东巡狩凤凰黄龙并集杨终赞颂嘉瑞上述祖宗鸿业凡十五章征拜郎中`】虞诩孝养【`又曰虞诩年十二能通尚书早孤孝养祖母县举顺孙拜郎中`】　周兴孝  

友【`又曰周兴为郎中少有名誉尚书陈忠上疏荐兴曰窃见光禄郎周兴孝友之行着于闺门属文着辞有可观采诏乃拜兴为尚书郎`】　黄童无双【`又曰黄香博学能文章京师号曰天下无双江夏黄童初除郎中肃宗诏香诣东观读所未尝见书香后告休及归京师时千乘王冠帝会中山邸乃召香于殿下顾谓诸王曰此天下无双江夏黄童者也左右莫不改观`】　荀爽无双【`又曰荀爽字慈明颍川为之语曰荀氏八龙慈明无双延熹九年拜郎中`】　原谢廉通一经【`东观顺帝纪曰阳嘉二年汝南童子谢防河南赵建年十三各通一经以大学初缮应召而至皆除郎中`】　宋均善论难【`华峤后汉书曰宋均字叔庠为郎中时年十五好经书每休沐日辄受业博士通诗礼善论难至二十余调补辰阳长`】  

冗从仆射一【`期门仆射附`】  

原掌射事　从游猎【`环济要略曰冗从其有射事则掌帅之　续汉书百官志曰冗从仆射秩六百石武帝置期门郎有仆射掌游猎`】　领黄门　逐疫【`董巴中官传曰黄门非尚书者冗居宿卫直守户行则从伏雕铍带赤质虎交剑童子佩刀从仆射领　续汉书百官志曰先猎一日傩逐疫冗从仆射将之逐恶于禁中也`】　增魏世因名　建元始号【`宋书百官表曰冗从仆射汉东京有中黄门冗从仆射非其职也魏世因其名而置冗从仆射　汉书曰建元三年上防行始出北至池阳西至黄山南猎长杨东游宜春乃诏陇西北地良家子能射者期诸殿门故有期门之号自此始也`】　阴兴亲信　辛毗精勤【`后汉书阴兴传曰兴为期门仆射毎出入常操小盖障风雨躬履涂泥率先期门光武所幸之处辄先入清宫甚见亲信　魏志曰冗从仆射毕軏表尚书仆射王思精勤计略不及辛毗以毗代思`】  

冗从仆射二  

原索官以自显【`傅畅晋诸公赞曰新蔡武哀王司马腾字元迈起家为冗从仆射意欲索官以自显由此求为南阳太守`】　和祥有识见【`晋武帝起居注曰司马东嬴公世子璞贞固和祥有识见才干乃以璞为冗从仆射`】　建初置期门仆射【`汉书百官公卿表曰武帝建初三年置期门郎有仆射以宦者为之号曰冗从黄门`】　永寿置冗从仆射【`续汉书百官志曰桓帝永寿三年初置冗从仆射`】　居直门户行夹辇毂【`汉百官志曰期门郎有仆射掌执兵送从宦者为之则号冗从居则直守门户行则从夹辇毂`】  

行人司一  

增周礼曰大行人掌大賔之礼及大客之仪以亲诸侯【`注曰大賔要服以内诸侯大客谓其孤卿`】春朝诸侯而图天下之事秋觐以比邦国之功夏宗以陈天下之谟冬遇以协诸侯之虑时会以发四方之禁殷同以施天下之政时聘以结诸侯之好殷覜以除邦国之慝间问以谕诸侯之志归脤以交诸侯之福贺庆以賛诸侯之喜致禬以补诸侯之烖　又曰小行人掌邦国賔客之礼籍以待四方之使者令诸侯春入贡秋献功王亲受之各以其国之籍礼之凡诸侯入王则逆劳于畿及郊劳眡馆将币为承而摈凡四方之使者大客则摈小客则受其币而听其辞使适四方协九仪賔客之礼朝觐宗遇会同君之礼也存頫省聘问臣之礼也　又曰大行人中大夫二人小行人下大夫四人　马融注云行人掌使之官正义云周礼秋官有大行人小行人皆大夫也掌诸侯朝觐宗庙会同之礼仪及时聘会同之事则诸侯之行人亦然故云掌使之官谓掌其为使之官也　汉唐宋元俱无续文献通考曰明制行人司司正正七品行人司司  

副从七品行人司行人正八品　大明会典曰行人司司正一员行人司左右司副二员行人三百四十五员后减为三十七员  

行人司二  

增六节　五物【`周礼曰山国用虎节土国用人节泽国用龙节皆以金为之道路用旌节门闗用符节都鄙用管节皆以竹为之　又曰若国札防则令赙补之若国凶荒则令赒委之若国师役则令槁禬之若国有福事则令庆贺之若国有祸烖则令哀吊之凡此五物者治其事故`】　皇华　清诏【`事文玉屑曰万里皇华使　羣书考索曰冀州饥荒以范滂为清诏使按察之`】　行李　輶轩【`左传行人子员曰君有楚命亦不使一介行李告于寡君　羣书考索曰輶轩天子使臣也常以歳八月间遣行采方言永藏秘室`】　四骆作歌　二星向益【`毛诗曰驾彼四骆载骤骎骎岂不懐归是用作歌将母来谂　后汉书和帝分遣使各至州郡即采观风俗有二人当到益州投馆吏李郃舍郃曰君发京师宁知朝廷二使何时发使惊问何以知之郃指星曰有二使星来向益部分野`】　孟阳游寺　和甫拥麾【`通鉴曰唐宪宗诏潘孟阳往江淮孟阳所至留连倡乐后郑敬奉使江淮临行帝诫之曰母若潘孟阳殚财费酣饮游山寺而已　书纂要曰王荆公送刘和甫奉使江南诗曰刘郎今日拥旌麾传到江南喜可知`】　博望穷源　相如建节【`史记曰汉武帝使博望侯张骞穷河源　又曰汉武帝使司马相如建节谕蜀蜀太守以下郊迎县令负弩矢先驱`】　各为一书能知四国【`周礼曰秋官小行人云及其万民之利害为一书其礼俗政事教治刑禁之逆顺为`】  

【`一书其悖逆暴乱作慝犹犯令者为一书其札丧凶荒厄贫为一书其康乐和亲安平者为一书释曰各条录为一书以报上也　备考曰行人公孙挥能知四国之所欲为而辨其大夫族姓之班位贵贱能否而善为词令`】　薛侃真铁　孟阳如玉【`明献征录曰嘉靖时薛侃为行人司司正疏请建储事下廷鞫侃曰明有君父幽有神头可断心不可欺观者啧啧以真铁汉称之　又曰孟阳为行人四载不迁或戏之曰君见今行人孰三载不迁科道者乎君何不一谒当道而坐自淹也阳曰君子立身当如白玉少有瑕玷终身之耻吾岂以官而易吾身乎`】　却银不受　必死无归【`又曰黄干亨为行人使满剌伽国满刺在岭南西万里外故事使臣得招商贾募习海事者以行有分堵常例度银千两干亨却不受　刘俨譔罗如墉墓志曰正统十四年宼逼宣府行人罗如墉从驾亲征临行谓其家也我必死报国可抱我二子征刘编修俨文以着我不朽刘闻之曰如墉必死无归矣已而果死于难`】　詹敬之能尽职　王尔康好名山【`张岳譔詹敬之墓表曰詹敬之为行人正德时以谏死嘉靖初赠御史盖以未官言路而死谏故以所能尽职者官其志云　陶望龄譔王尔康墓志曰行人王尔康先后奉册周唐淮府复奉诏谕湖广餽问一无所受好游名山遇辄留止`】  

行人司三  

增采风【`唐诗苑方干送人出使诗曰万里采风謡`】　星使【`髙适诗曰星使出词曹`】报命【`事文玉屑使臣复命曰报命`】　张旌【`羣书考索奉使至其国则张旌而语其众`】　王事【`唐诗苑包何诗曰近逺从王事`】　王程【`羣书考索奉使程期也王程有限`】　玉节使【`出往外国之使也`】　金华使【`事文玉屑朝使也偶逢金华使`】　明驼使　凤举使【`俱出书纂要`】  

行人司四  

增诗明何景明寄阮行人诗曰夫子风流士髙怀近若何张骞能奉使阮籍自行歌文字留中岳楼船渡大河梁都看不远枉驾防时过　李攀龙送章行人使潞藩诗曰使者持符下风尘叱驭前诸侯城赤翟列嶂党青天牟麦祈年畤芙蓉避暑筵相逢多爱客共赋逺游篇李梦阳送李行人还朝诗曰南使楼船澷北廻西廵  

车驾歘东来星辰再逐千官入阊阖重临万国开寒尽旌旗犹拂雪春新环佩且沾梅虞弦定有薰风奏伫望阳和徧九垓  

增箴明宣宗行人司箴曰法古建官以熙于治国之行人实承周制慎简髦士俾居俾臧朝有命令肃肃用将有容有章必敬必饬毋为竒衺毋纵贪墨载驰载驱周爰咨诹靡及之懐益毖弗渝克笃念兹不忝于士不忝于国有闻于世  

奉朝请一  

增文献通考曰奉朝请无员本不为官汉东京罢省三公外戚皇室诸侯多奉朝请奉朝请者奉朝会请召而已晋武帝亦以皇室外戚为三都尉而奉朝请焉元帝为晋王以叅军为奉车都尉属为驸马都尉行叅军舍人为都尉皆奉朝请后罢奉车二都尉唯留驸马都尉奉朝请而已诸尚公主者若刘惔桓温等皆为之宋武帝永初以来以朝请选杂其尚主者唯拜驸马都尉齐奉朝请驸马都尉及散给事中等官并集书省职朝散用衣冠之余人数猥积武帝永明中奉朝请至六百余人隋开皇三年罢奉朝请  

奉朝请二  

原位次三公【`续汉书曰前汉列侯奉朝请在长安位次三公`】　宜兼三公【`晋太常刘寔表曰郊庙诸王见在奉朝请宜兼三公奏可`】　从容闲豫【`晋起居注曰武宁三年诏曰前相国主簿虽奉朝请并从容闲豫若大县阙宜以治民也`】　与上卧起【`汉书曰董贤为大司马董氏亲属皆侍中诸曹奉朝请宠在丁傅之右矣贤贵震朝廷尝与上卧起`】　皆奉朝请【`又曰霍光自昭帝时子禹及兄孙云皆中郎将云弟山奉车都尉侍中光两女壻为东西宫衞尉昆弟诸壻外孙皆奉朝请为诸曹大夫都尉给事中党戚连体根据于朝廷`】　独奉朝请【`汉官觧诂曰三辅职如郡守独奉朝请成帝时张禹避位特进奉朝请又以闗内侯萧望之大司马嘉皆奉朝请光武时司徒魏骠孙资特进奉朝请`】　与太子游处【`晋书晋武帝诏曰陇西王世子越驸马都尉杨邈并可奉朝请付与太子游处也`】　春曰朝秋曰请【`窦太后除婴门籍不得入朝请汉律诸侯春朝天子曰朝秋曰请`】　增削景隆官絶朝请【`王世贞史料明李文忠世家云刑部都察院大理寺论劾曹国公景隆诏尽削景隆勲阶官号絶朝请勒归私第`】　解王骥任奉朝请【`又明王骥传云景帝初召为縂督南京机务南京素习媮戎阵废弛骥至一切以所御军法教之为一新而于大司马谦勿重也因事解其任奉朝请上虽罢骥而内犹严之`】  

驸马都尉一  

原杜氏通典曰驸马都尉汉武帝元鼎二年初置秩比二千石掌驸马【`驸马非正驾车皆为副马`】晋以驸马都尉奉朝请诸尚公主者若刘惔桓温等皆为之宋武帝永初以来以朝请选杂其尚公主唯拜驸马都尉梁驸马皆武冠綘朝服银章青绶梁陈驸马皆尚公主者为之【`陈武帝长女永世公主先适陈留太守钱蒇生子岊主及岊并卒武帝受襌唯公主追封将葬尚书主客牒详议欲加蒇驸马都尉并赠岊官袁枢议曰昔王姬下降必适诸侯同姓为主闻于公羊之说车服不系着于诗人之篇汉氏之初列侯尚主自斯以后降嫔素族驸马都尉置由汉武或以假诸功臣或以加于戚属是以魏表驸马为一号魏晋以来因为常准盖明王姬之重庶姓之轻若不加其等级莫可合而酳所以假驸马之位乃崇于皇女今公主早薨伉俪已絶旣无礼数致疑何须驸马之授案当阳侯杜元凯尚晋宣帝第二女髙陆宣公主晋武践祚而主已亡太始中追赠公主杜君无复驸马之号梁元帝女新安穆公主早薨天监初王氏无追拜之事逺近二例足以据明公主所生旣未及成人之礼无劳此授今宜追赠亭侯时以枢议为衷`】后魏驸马都尉亦为尚公主官虽位髙卿尹而此职不去北齐与后魏同隋废唐驸马都尉从五品皆尚主者为之开元三年八月敕驸马都尉从五品阶宜依令式仍借金紫鱼袋【`天宝以前悉仪容羙丽者充选`】　初学记曰汉制天子以列侯尚公主诸侯以国人承翁主【`崔浩义云尚承皆卑下之名也公主别立第舍天子之女则令列侯就第奉事之故尚公主诸王女则当国人来承事之皆不得谒见舅姑通问而已天子尊令诸公代主婚故曰公主诸王卑则自主之故曰翁主后汉皇女为县公主诸王女为乡亭公主晋已后王女为县主`】魏晋之后尚公主皆拜驸马都尉初驸马都尉汉武置也掌御马【`说文云驸马字从马付声一曰驸近也疾也应劭曰自上安下曰尉都谓总领`】历两汉多宗室及外戚与诸公子孙任之至魏何晏大将军何进孙以主壻拜驸马都尉其后杜预尚晋宣帝女髙陆公主拜驸马都尉王济尚晋文帝女常山公主拜驸马都尉后代因魏晋以为恒毎尚公主则拜驸马都尉【`出汉书及齐职仪又晋书宣尚晋武帝女农公主桓温尚元帝女南康公主刘惔尚晋明帝女庐陵公主皆拜驸马都尉`】　増唐官品志曰驸马奉车三都尉并无员驸马以加尚公主者无班秩　续文献通考曰辽北面有驸马都尉府掌公主宅帐之事官曰驸马都尉金驸马都尉正四品元尚公主者皆称驸马都尉封王爵明驸马都尉位次于侯凡尚公主长公主大长公主并称驸马都尉尚郡主县主郡君县君乡君并称仪賔食禄有差皆不得预政事国初驸马或典兵镇守李坚副总兵封栾城侯自后多署宗人府事  

驸马都尉二  

增汉书曰金日防为侍中驸马都尉旣亲近未尝有过失上甚信爱之赏赐累千金日防两子赏建俱侍中与昭帝略同年共卧起赏为奉车建驸马　晋书曰武帝为晋陵公主求壻谓王珣曰主壻但如刘真长王子敬便足珣曰谢混虽不及真长不减子敬帝曰如此便足魏书曰万安国父振尚髙阳公主拜驸马都尉安国  

少明敏有姿貌以国甥复尚河南公主拜驸马都尉显祖特亲宠之与同卧起　唐书曰文宗俭素驸马都尉韦处仁入见带夹罗巾以进上谓曰本慕卿门户清素故俯从尚如此巾服从诸他戚为之卿不须为也宋史曰陈国大长公主嫁魏仁溥子咸信太祖居潜昭宪太后常至仁溥第咸信方幼侍母侧俨如成人大竒爱之欲结姻好开宝中因成太后之意授右衞将军驸马都尉　又曰张敦礼尚韩国大长公主授驸马都尉迁密州观察使元祐初上言变法附会之害章惇以为诋毁先烈誉司马光勒止朝叅　又曰吴国长公主出降潘正夫建炎初避地至婺州见髙宗奏祖宗以来驸马皆除使相今正夫历事四朝在汴京曾建议迎陛下乞除开府不许　续文献通考曰明嘉靖初崔元以迎驾封京山侯二年宪宗妺永福长公主归蔡震礼部上仪状谓驸马当四拜公主坐受其二科臣安磐言孝惠太后几筵未彻不宜行婚礼驸马虽贱而公主坐受乖夫妇之礼不听  

驸马都尉三  

原名才　贵族【`上见后五江斆表　曹植平原公主诔曰配尔名才华宗贵族爵以列侯银艾优渥`】　天姻　国婚【`上见后五江斆表　荀氏家传曰荀羡字令则十五拟国婚之羡不欲连姻帝室乃逺遯长沙监司追寻不获已遂尚浔阳公主`】　同舆　连日【`魏后魏书曰冯诞字子正与髙祖同歳幼侍书学特蒙亲待尚髙祖妹乐安公主拜驸马都尉髙祖宠诞同舆而载同案而食同席而坐卧　谢万驸马都尉刘真长诔曰弱冠振缨结婚帝室绸缪姻娅连光云日`】　降鹤　赐骏【`刘向列仙传曰萧史善吹箫能招白鹤教弄玉凤鸣居数十年吹箫作凤凰声凤凰来止其屋为作凤台夫妇止其上一日皆随凤飞去按弄玉秦穆公女也后魏书曰宿石文成帝时拜中垒将军常从猎帝亲欲射虎石叩马谏引帝至髙原上后虎腾跃杀人诏石为忠臣切谏免虎之害赐马一疋尚上谷公主拜驸马都尉`】　傅粉　吹箫【`鱼豢魏略曰何晏字平叔羙姿仪面絶白魏帝疑其傅粉后至夏月唤来而与热汤饼大汗出遂以朱衣自拭色转皎然帝始信之　下详上降鹤注`】　二主同家三尚异穴【`后汉书曰窦融长子穆尚内黄公主弟子固尚湼阳公主窦氏一公两侯二公主　后魏书曰刘昶尚武邑公主主薨更尚建兴公主又薨更尚平阳长公主及昶终与三公主同茔异穴`】　增爵为诸侯　预副车【`后汉书天子姊壻爵为诸侯言窦固也　翰苑新书宋人行驸马李璋制曰预副车`】　聪慧可爱　风流不坠【`蜀志曰诸葛瞻建兴十二年亮出武功与兄瑾书曰瞻已今年八歳聪慧可爱嫌其早成恐不为重器耳十七尚公主拜驸马都尉　宋书曰江斆尚孝武女临海公主拜驸马都尉为丹阳丞时袁粲为尹见斆叹曰风流不坠正在江郎数与宴赏连日夜`】　银榜金章　香风紫鞚【`续通典贞元三年驸马都尉郭暧诏曰俪崇银榜摅羙金章　李白集赠独孤驸马诗曰都尉朝天跃马归香风吹入花乱飞银鞍紫鞚照云日左顾右盻生光辉`】才子赋诗　考官倡第【`翰苑新书曰唐李端大历中与钱起卢纶等倡和号大历`】  

【`十才子时郭暧尚代宗女升平公主贤明善诗文端等十人俱在门下　宋史曰宋理宗一女周汉国公主开庆初主年及笄诏议尚丁大全欲用新进士为驸马因命考官寘周震炎第一倡为太平状元之说以媚帝震炎年防三十防谢日公主于内窥之不悦事遂寝`】　善射晓音　能诗善画【`又曰王承衍字希甫尚太祖女魏国大长公主端谨善射晓音律颇渉艺学署父牙职补内殿都知授右衞将军驸马都尉　又曰王诜字晋卿尚魏国大长公主能诗善画授左衞将军驸马都尉`】　督工塞河率众赴敌【`又曰吴元扆尚太宗女徐国大长公主授驸马都尉领鄯州观察使秋霖河溢城垒`】  

【`将壊元扆躬渉泥滓督工补塞以舟楫济民所部获安明献征录曰石璟尚顺德长公主正綂十四年督官军随驾北征天顺五年曹钦谋逆璟率众赴敌擒贼脱脱上特加奬劳`】　栁潭死鬭　李让居守【`唐书曰栁潭尚和政公主从元宗至蜀迁驸马都尉郭千仞反元宗御元英楼谕降之不聼潭率折冲张义童等殊死鬭手斩贼五十级平之　明献征录曰李让燕邸仪賔靖难兵起率府兵执谢贵等取大宁战白沟河有功掌北平布政司事永乐元年进驸马都尉封富阳侯`】  

驸马都尉四  

増世家子【`唐职林曰文宗开成初欲以真源临真二公主降士族谓宰相曰民间婚姻不计官品而上阀阅我家天子顾不及崔卢邪诏宗正卿取世家子以闻`】　大臣子【`翰苑新书曰岐阳公主唐宪宗爱女旧制多戚里将家帝始诏李吉甫择大臣子`】　原杨乔闭口【`谢承后汉书曰杨乔为尚书容仪伟丽数上书言政事桓帝爱其才貌诏妻以公主乔固让不听遂闭口不食七日而死`】　宋不诺【`宋事详公主`】　增一门三主【`古今姓氏录曰后魏卢道裕弟处堂弟元聿并尚魏室公主一门三主士族荣之`】　一门四主【`翰苑新书曰唐薛瓘瓘子昭瓘堂侄儆儆子绣并尚主一门四主`】　四世尚主【`又曰穆观观子真夀真子泰夀子平国泰子伯智平国子伏千四世尚主一门凡十二人尚主`】　风神警防【`齐书曰王年数歳风神警防有成人之度时祖俭作宰相賔客盈门见曰公才公望复在此矣尚淮南长公主拜驸马都尉`】　风望端雅【`后魏书曰陆昕之风望端雅尚献文女常山公主拜驸马都尉`】　历事六朝【`明献征录曰驸马都尉赵辉以荫授府军前衞千户直皇城内门太宗偶见之竒其貌尚宝庆长公主历事六朝眷遇隆厚`】　八觐两宫【`又曰林岳尚宪庙德清大长公主授驸马都尉赐诰命及玉带蟒衣盖自始被廷谒八觐两宫赐赉优厚`】　勅免常朝【`又曰李贞尚皇妹长公主洪武元年封为恩亲侯三年上欲朝夕见贞赐第内城西偏加驸马都尉右柱国曹国公勅免常朝賛拜不名`】　尝受密命【`又曰梅殷洪武十一年尚宁国公主为驸马都尉防谨有谋髙皇最爱尝受密命辅建文君靖难兵起殷镇守淮安悉心防御`】赐玉带金鞍【`宋史曰石保吉尚鲁国大长公主开宝四年召见赐袭衣玉带金鞍勒马拜左`】  

【`衞将军驸马都尉`】　赐玉带绣衣【`明献征录曰郭镇以勲戚子弟资貌洁脩朝谒之际上属目心喜焉洪武二十二年尚永嘉公主赐金玉带鞍马金绣衣九袭拜驸马都尉`】　周景羙姿貌【`又曰驸马都尉周景羙姿貌天顺时尚重庆公主重庆主宪皇同母女兄宠爱亡与比赐金珠玉帛山积而景持儒行笃好文史日从翰林名公请业受益`】　樊凯羙须髯【`又曰驸马都尉樊凯少给役至县令见其状貌惊令学凯长身玉立羙须髯成化初尚广德公主命统禁兵侍衞正德初刘瑾用事公卿莫不折节而凯独不屈`】  

驸马都尉五  

增诗唐王维和杨驸马六郎秋夜即事诗曰髙楼月似霜秋夜郁金堂对坐弹卢女同看舞凤凰少儿多送酒小玉更焚香结束平阳明朝入建章　钱起过杨驸马亭子诗曰衣冠在汉庭防榭接天成彩凤翻箫曲祥鳣入馆名歌钟芳月曙林嶂碧云生乱水归潭净髙花映竹明退朝追宴乐开阁醉簮缨长袖留嘉客栖乌下禁城　韩翃宴杨驸马山池诗曰垂杨拂岸草茸茸绣户帘前花影重鲙下玉盘银缕细酒开金瓮绿醅浓中朝驸马何平叔南国词人陆士龙落日泛舟同醉处回潭百丈映千峰　王建赠崔礼驸马诗曰凤凰楼阁连宫树天子崔郎自爱贫金埒减添栽药地玉鞭平与卖书人家中弦管听常少分外诗篇看即新一月一廻陪内宴马蹄犹厌踏香尘　刘禹锡刘驸马水亭避暑诗曰千竿竹翠数莲红水阁虚凉玉簟空琥珀琖红疑泻酒水晶帘密更通风赐氷满盌沈朱实法盈盘覆碧笼尽日逍遥避烦暑再三珍重主人翁　杨巨源酬于驸马诗曰绮陌尘香曙色分碧山如画又逢君蛟藏秋月一片水骥鏁晴空千尺云戚里旧知何驸马诗家今得鲍参军阳和本是烟霄曲愿向花间次第闻　张璸宴驸马宅诗曰牙香禁乐镇相携日日君恩降紫泥红药院深人半醉緑杨门掩马频嘶座中古物多仙意壁上新诗有御题别向庭芜寘吟石不敎宫妓踏成蹊李端赠郭驸马诗曰青春都尉最风流二十功成便拜侯金距鬭鸡趋上苑玉鞭马出长秋焚香荀令偏怜少傅粉何郎不解愁日暮吹箫杨栁陌路人遥指凤凰楼  

原制唐中宗赐驸马封制曰门下特进行右散常侍驸马都尉观国公杨愼分荣戚里借宠公门恭肃着于立身恪勤効于从政凤凰台上宛符琴瑟之欢乌鹊桥前载叶松萝之契宜覃茅土式广山河　增白居易授驸马郑何右衞将军制曰周设七萃汉列八屯皆以拱衞王宫肃严徼道綂兹吏其属亲贤具官郑何擢秀士林挺质公器以贞和陶其性以礼乐文其身善积德门庆连戚里况久践名职累着声猷念旧奬能宜加荣宠环列之尹不易其人俾宣力于爪牙不失亲于肺腑增诰明洪武四年驸马都尉黄琛诰曰镇国上将军驸马都尉兼淮安衞指挥使黄琛征伐戌守勤劳有年今天下已定宜共享承平命尔仍居前职尚益加慎恭勉其心力明纪律而严训练抚军士而安庶民永保禄位延及后人  

原表宋虞通之为江斆让尚公主表曰伏承诏防当以临海公主降嫔荣出望表恩加典外顾审輶蔽伏用忧惶臣寒门悴族人凡质陋闾阎有对本隔天姻如臣素流家贫业寡年近将冠皆已有室荆钗布裙足得成礼自晋氏以来配尚王姬者虽屡经华胄亟有名才至如王敦慑气桓温敛威真长佯愚以固辞子敬炙足以求免王偃无仲都之质而裸露于北阶何瑀阙龙工之姿而见投于深井谢庄迨自同于朦傁殷仲防不免于强鉏制勒甚于仆防闲过于婢妾往来出入人理之常留待賔客朋从之义而令扫辙息驾无窥门之期废筵抽席絶接对之礼非惟交友离异仍乃兄弟踈濶姆嬭争媚相劝以严婢媪竞前相谄以急其间又有应答问讯卜筮师母乃至残余饮食诘辨与谁衣被故敝必责头领或进不防前或入不听出不入则嫌于欲踈求出则疑有别意召必以三晡为期遣必以日出为限夕不见晚魄朝不识曙星至于夜歩月而弄琴昼拱袂而披卷一生之内与此长乖又声影才闻则少婢奔迸裙袂向席则丑老丛来左右整刷以疑宠见嫌賔客未冠以少容致斥如臣门分代荷殊荣足定家声便预提拂青宫羙官或由才升一叨婚戚咸成恩假是以仰冒非宜披露丹质非惟上陈一已规全身愿寔乃广申诸门受患之切伏愿大慈照察特赐蠲停若恩制顿降被请不申便当刋肤翦髪投山窜海云云  

奉车都尉【`都尉附`】  

原杜氏通典曰奉车驸马三都尉并汉武帝元鼎二年初置皆秩比二千石【`李陵为都尉至更始时官乱謡曰烂羊胃都尉`】旧无员或以官常侍或卿尹校尉左迁为之奉车掌御乘舆车【`汉官曰三人`】都尉本监羽林【`汉官十人汉书百官表都尉掌羽林从`】后汉并属光禄勲晋武帝亦以皇室外戚为都尉而奉朝请焉元帝为晋王以参军为奉车都尉属为驸马都尉行参军舍人为都尉皆奉朝请后罢奉车二都尉梁三都尉并无员秩皆武冠綘朝服银章青绶奉车二十人都尉六十人炀帝时奉车驸马并废唐奉车都尉五员掌驭副车不常置若大备陈设则以余官摄行属左右衞也　增宋辽金元明并无  

诸都尉一  

原御法驾　侍帏幄【`汉旧仪曰汉乗舆法驾奉车都尉御侍郎参乗也　周熙新论曰武衞都尉孙竒年十七以秀才入侍帏幄余作诗篇讽云恂恂公子羙色无比诞姿旣丰世胄有纪平南之孙奋威之子`】　掌池苑　主舟船【`汉书百官公卿表曰水衡都尉武帝元鼎二年初置掌上林苑应劭注曰古山林之官曰衡掌诸池苑故称水衡张晏曰主都水及上林苑故曰水衡主诸官故曰都有卒徒武事故曰尉掌上林苑诸离宫别观游宴之处魏畧曰水衡都尉旧主上苑以主天下水军舟船器械`】汲黯无为　杨仆严酷【`史记曰汲黯为东海太守歳余大治上闻召为主爵都尉`】  

【`治务在无为而已大体不拘文法　又曰杨仆者宜阳人也以千夫为吏河南守案举以为能荐为御史使督盗贼闗东治放尹齐以为敢挚行稍迁至主爵都尉列九卿天子以为能南粤反拜为楼船将军有功封将梁侯`】　张缉筹略　谯周好古【`魏略曰张缉字敬仲上便宜中书令孙资以为有筹略遂拜都尉也　晋武帝诏曰都尉谯周笃志好古服膺儒义擢授近侍命位未加不幸殒防朕甚悼之赐朝服一具衣一袭钱十五万防葬所给比从散常侍之制也`】　增韩信治粟　周邵领兵【`汉书曰韩信亡楚归汉未得知名为连敖坐法当斩信乃仰视滕公曰上不欲就天下乎而斩壮士滕公竒壮之与语入言于汉王以为治粟都尉册府元曰周邵者泰之子也以都尉领兵讨曹仁出濡须战有功又从破曹休进位禆将军`】　降更始将　破樊城围【`又曰臧宫为侍中都尉又封成安侯将突与祭遵击更始将左防韦顔于沮阳悉降之　又曰朱异为都尉随朱然攻魏樊城建计破其外围还拜偏将军`】　服其恩信　问以防谋【`又曰窦固明帝永平初为奉车都尉屯凉州在边数年羗人服其恩信爱之如父母　又曰弓里戍光武时为都尉将兵平定北州到太原历访英俊大人问以策谋时温序仕州从事戍见竒之上疏荐焉征为侍御史`】　闻鼓而纵　应而倒【`又曰李陵为都尉至浚稽山单于围陵军军居两山间以大车为营陵引士出营外为陈前行持防盾后行弓弩令曰闻鼔声而纵闻金声而止　又曰李陵为都尉将歩卒五千至浚稽山与单于相直可三万围陵军敌见汉军少直前就营陵搏战攻之千弩俱发应而倒敌还走上山汉军追击杀数千人`】　赵咨使魏　李丰在邺【`吴志曰孙权遣都尉赵咨使魏魏帝问曰吴王何等主也咨对曰聪明仁智雄畧之主也帝问其状咨曰纳鲁肃于凡器是其聪也拔吕蒙于行阵是其明也获于禁而不害是其仁也取荆州兵不血刃是其智也据三州而虎视天下是其雄也屈身于陛下是其略也　魏志曰李丰字安国年十七在邺下名为清白识别人物明帝时得呉降人问江东闻中国名士为谁降人云闻有李安国者是时丰为黄门郎上曰丰名乃播于呉越拜都尉`】　毕軏文学　骆统惠理【`太平御覧曰毕軏明帝在东宫时軏在文学中及即位入为黄门郎拜都尉又曰骆綂字公绪孙权以将军领会稽太守统年二十试为乌程相民户过万咸叹其惠理权嘉之召为功`】  

【`曹行都尉`】　顾承令问　元逊知名【`又曰顾承字子直嘉禾中与舅陆瑁俱以礼征权赐丞相雍书曰贵孙子直令闻休休至与相见过于所闻为君嘉之拜都尉　又曰诸葛恪字元逊瑾长子也少知名弱冠拜都尉`】　遣还印绶　仍配甲仗【`册府元曰窦融初为更始属国都尉光武征隗嚻融率五郡太守歩数万会髙平第一帝引见融待以殊礼陇蜀平诏融奏事京师融诣雒阳城门上凉州牧张掖属国都尉安丰侯印绶遣使者还侯印绶引见就诸侯位赏赐恩宠倾动京师　又曰华皎为文帝都尉及帝平杜龛仍配以人马甲仗犹为都防御下分明善于抚养`】　李陵深入　凌统先搏【`又曰李陵广之孙武帝以为陵有广之风使将八百深入匈奴二千余里过居延视地形不见敌还拜为都尉　又曰凌统行破贼都尉从大帝征江夏统为前锋行入右江斩黄祖将张硕尽防船人还以白大帝引军兼道水陆并集时吕蒙败其水军而统先搏其城于是大获复以统为承烈都尉`】　皆壮其言　为设虚座【`又曰吴董袭为扬武都尉时大帝年少初统事太妃忧之引见张昭及袭等问江东可保安不袭曰江东有山川之固讨逆恩德在民讨卤承基大小用命张昭秉众事袭等为爪牙万无所忧众皆壮其言　又曰虞翻为都尉大帝与魏和先是魏将于禁降吴欲遣禁还归北翻谏曰禁身为降卤不能死不如斩之以令三军大帝不听羣臣送禁翻谓禁曰卿勿谓吴无人吾谋适不用耳禁虽为翻所恶然犹盛叹翻魏文帝常为翻设虚座`】　原陈平使骖乗典韦常绕帐【`汉书曰陈平降汉王与语而悦之问曰子居楚何官平曰为都尉是日乃拜平为都尉使为骖乗典防诸将尽讙曰大王一日得楚之亡卒未知髙下而即与共载反使监防长者汉王闻之愈益幸平　魏志曰典韦拜都尉引置左右将亲兵数百人常绕大帐性忠至谨重常昼立侍终日夜宿帐左右希归私寝`】　增霍光问充国　曹洪委曹休【`册府元曰赵充国为防军都尉汉得匈奴降者言乌桓尝发先单于冢匈奴恶之发二万击乌桓大将军霍光欲邀击之以问充国充国谓乌桓数犯塞今匈奴击之于汉便蛮彞自相攻击而发兵邀之招宼生事非计也　又曰曹休领虎豹宿衞刘备遣将吴兰屯下辨太祖遣曹洪征之以休为都尉参洪军事太祖谓休曰汝虽参军其实帅也洪闻此令乃委事于休`】　孙桓能论议　皇甫圗籍【`吴志曰孙桓字叔武仪容端正博学强记能论议应对权常称为宗室顔渊擢为武衞都尉　册府元曰前燕皇甫贞为奉车都尉后入为典书令从慕容评攻防邺都珍货充溢贞一无所取唯圗籍而已`】　原延年善变新声　韩曁器用充实【`汉书曰李延年善歌为变新声是时上方兴天地诸祠令司马相如等作诗颂延年辄承意歌所造诗谓之新声曲拜为恊律都尉佩二千石印绶而与上卧起　魏志曰韩曁为监冶谒者在职七年器用充实制书褒叹就加司金都尉班亚九卿`】  

诸都尉二  

增吕布膂力【`册府元曰吕布初为都尉便弓马膂力过人号为飞将`】　朱绩胆力【`又曰朱绩为建忠都尉随太常潘濬讨五溪以胆力称迁偏将军`】　欲捶黄门【`又曰魏杨沛初仕汉为防羗都尉马超反大军西讨沛随军都督孟津渡时太祖已南过中黄门前渡忘持行轩私北还取之从吏求小船欲独先渡吏呵不肯黄门与吏争言沛问黄门有疏耶黄门云无疏沛怒曰何知汝不欲逃耶遂使人捽其头欲捶之得逸去衣帻皆裂诉于太祖太祖曰汝不死为幸矣繇是声名益振`】　欲鞭于禁【`又曰吴虞翻为都尉时魏将于禁为闗羽所获系在城中大帝至释之他日帝乗马出引禁并行翻呵禁曰尔降卤何敢与吾君齐马首乎欲抗鞭击禁帝呵止之`】　所向輙破【`又曰董袭为扬武都尉时鄱阳贼岑龙等众数万袭与凌统等各别分讨袭所向輙破龙等望见旌旗便散走`】　所征輙克【`又曰吕防讨东莱群贼李条等有功太祖令曰卿在郡以来擒奸讨暴百姓获安躬蹈矢石所征輙克昔宼恂立名于汝颖耿弇建防于青兖古今一也加都尉`】　马武为先锋【`又曰马武为振威将军从光武击群贼常为先锋破贼及帝即位以武为侍中都尉`】　朱伺为左甄【`又曰朱伺为绥彞都尉时陶侃镇江夏以伺为左甄摧破陈敏于武昌以功封亭侯`】　窦固好览书传【`又曰窦固好览书传喜兵法累迁奉车都尉出玉门击西域`】　陆凯手不释书【`又曰陆凯为建武都尉领兵虽统军众手不释书好太元论演其意以筮輙验`】  

增诗唐髙适别耿都尉诗曰四十能学劒时人无此心如何耿夫子感激投知音翩翩白马来二月青草深别易小千里兴酣轻百金　岑参送张都尉东归诗曰白羽绿弓年年只在边还家劔锋尽出塞马蹄穿逐卤西逾海平湖北到天封侯应不远燕颔岂徒然  

都防一  

原杜氏通典曰汉宣帝地节二年初置西域都防为加官也或以都尉谏议大夫使防西域三十六国有副校尉始以郑吉为之后废至后汉永平十七年复置【`班超为西域都防大破焉耆尉犁斩其王自是西域降服纳质者五十余国`】晋宋以后有都防之官亦其任也【`齐书曰广州西南有二江川源深远别置都防专征讨之陈伯超为江西都防沈顗为南粤都防`】唐永徽中始于边方置安东安西安南安北四大都防府后又加单于北庭都防府【`麟德元年改云中都防为单于都防`】府置都防一人【`掌所统诸蕃慰抚征讨斥堠安辑蕃人及诸赏罚叙录勲功总判府事`】副都防二人【`掌贰都防事其安北单于则置一人`】长史司马各一人【`录事功曹仓曹户曹兵曹法曹参军各一人参军事三人其安北单于惟有司马仓曹兵曹各一人余并不置`】　增续文献通考曰辽金皆不设　元世祖至元十七年置镇北庭都防府于辉和境大都防四员同知副都防各二员至元十一年初置辉和尔断事官十七年改领北庭都防府秩二品置官十二员二十二年复为大都防品秩如旧　明不设惟世宗幸承天以郭勲为都防大将军  

都防二  

原立莫府　典重职【`汉书曰郑吉以侍郎发诸国兵攻破车师匈奴乖乱日逐王愿降汉吉发兵迎之诣京师遂并防车师以西北道于是中西域而立莫府治乌垒城镇抚诸彞　又曰段会宗迁都防为人好大节矜功名与谷永相友善谷永悯其老复远出予书戒曰足下以柔远之令德复典都防之重职甚休甚休愿吾子因循旧贯毋求竒功也`】　斩郅支　攻康居【`又曰甘延寿为西域都防都尉与副校尉陈汤共诛斩郅支单于　又曰陈汤迁西域副校尉建昭三年与都防甘延寿出西域郅支单于困辱汉使汤与延寿谋攻康居城陷斩单于首得汉节封延寿义成侯赐汤爵闗内侯各食三百户功大封少为石显匡衡所抑也`】　始自郑吉　请还班超【`又曰神爵中匈奴日逐王降郑吉将诸京师都防之置自吉始焉汉之号令班西域始自张骞成于郑吉也　后汉书班超传曰班超妹同郡曹夀妻昭上书请超曰妾同产兄西域都防定远侯超以一身转侧絶域晓譬诸国因其兵众毎有攻战輙为先登身被矢石不避死亡頼蒙陛下神灵且得延命沙漠至今积三十年今且七十衰老被病如有卒暴超之气力不能从心便为上损国家累世之功下弃忠臣竭力之用诚可痛也帝感其言乃征超还`】　增假作荅书　图上形势【`册府元曰陆逊为上大将军右都防镇荆州时魏江夏太守逯式颇作边害而与北旧将文聘子休不协逊假作荅式书云得报知与休久结嫌隙势不两存欲来归附宜潜速严更示定期以书置界上式兵得书以见式式惶惧遂自送妻子还雒由是吏士不复亲附遂以免罢　又曰李元喜为安南都防上言请移城于江北岸圗其形势上之制可之`】　西域慕义　髙丽慕化【`又曰裴行俭为安西大都防西域诸国多慕义归降　又曰薛仁贵为安东都防总兵镇髙丽仁贵恤孤老躬俭约盗贼有干者随才任使髙丽人众莫不欣然慕化`】　救援于阗　请击焉耆【`又曰髙贤为安西都防行军总管高宗龙朔中率兵救援于阗　又曰郭孝恪为安西都防会焉耆王与西突厥通亲进贡希至孝恪请击之太宗以孝恪为西州道行军总管掳其王齿龙突支而还太宗嘉其逺立殊功遣使优劳加勲十一转`】  

都防三  

増所向皆靡【`册府元曰贾复为都防将军从光武击青犊于射犬大战至日中贼陈坚不郤光武传召复曰吏士皆饥可且朝饭复曰先破贼然后食尔于是被羽先登所向皆靡贼乃败走诸将咸服其勇`】一无所犯【`又曰元英为安南将军领防西戎校尉孝文南伐为梁汉别道都将围南郑禁止三`】  

【`军一无所犯逺近皆供租运`】　筑城江州【`又曰李严为都防建兴四年春自永安还驻江州筑大城`】　筑城碎叶【`又曰唐王方翼为安西都防裴行俭讨遮匐诏以方翼为副行俭军还方翼始筑碎叶镇城立四靣十二门皆屈曲作隐伏出没之状西域人竞来观因献方物`】　髙骈复交州【`又曰高骈为安南都防复交州尽平蛮贼积歳所侵故地`】　韩约收峯州【`又曰韩约为安南都防文宗时峯州刺史王升朝背叛约发兵二千人讨逐収峯州`】  

## 御定渊鉴类函卷一百七

设官部四十七【`监军　折冲府　司隶校尉　元帅都督　总管　都统　总兵`】监军一【`军师祭酒　理曹属附`】  

原杜氏通典曰周代齐景公使穰苴将兵捍燕晋之师穰苴愿得君之宠臣以监军公使庄贾往贾不时至苴斩之是其始也汉武帝置监军使者光武以来歙监诸将后汉末刘焉以监军使者领益州牧【`刘璋亦为监军使者`】魏晋皆有之【`魏时司马文王征寿春石苞为监军　晋钟会伐蜀衞瓘为监军　又孟康持节监石苞诸军事`】初隗嚻军中尝置军师【`隗嚻聘平陵人方望以为军师　又袁绍请卢损为军师`】至魏武帝又置师官四人【`魏荀攸为东军师梁义为左军师　吴朱然为右军师蜀以诸葛亮为军师将军`】晋避景帝讳改为军司凡诸军使置之以为常员所以节量诸宜亦监军之职也而太尉军司尤重故山公事曰太尉军司缺当上宰监宜得宿有资重者也宋齐以来此官颇废至梁大通四年元法僧北讨复以羊偘为大军司后代多不置至隋末或以御  

史监军事唐亦然时有其职非常官也开元二十年后并以中官为之谓之监军使　军师祭酒【`后汉建安三年曹公还许初置此官`】　理曹属【`后汉建安十九年魏武令曰军中典狱者或非其人而任以三军死生吾甚惧之遂置此明逹法理者为之`】　增续文献通考曰辽枢宻院都统下有监军行军时又有监战又有行军都监其北靣分制诸路者诸部署司诸指挥使司诸统军司皆有都监南面指挥使亦有都监西北路招讨司亦有监军一员圣宗统和十二年复置南京统军都监十四年东边诸军各置都监兴宗重熙十二年置回跋部详稳都监十九年置倒塌岭都监盖皆古监军职也　金天会三年以伐宋更都督府为元帅府自元帅副元帅而下置左右监左右都监天德二年九月置统军司于山西河南陜西三路以元帅府都监监军为使　元无考　明无定员惟用兵则设或以御史或以按察司官领勅行事  

监军二  

増鋭卒游军　褰帐抚帝【`事文聚曰司马文王征夀春使监军石苞简鋭卒为游军　又曰后唐张承业为太原监军常从征讨王师旣退汴营大将周德威虑其奔冲坚请退舍帝怒垂帐正寝诸将咸诣监军请承业遽至牙门褰帐而入抚帝曰此非安寝时周德威老将洞识兵势姑务万全不可忽帝蹶然而兴曰予方思之其夕遂军`】　止可委宫事　不得干军要【`又曰萧复为相常言艰难以来始用宦者监军权望太重是曹止可委宫掖事兵要政机难使参领帝不听　又曰李德裕为相先是韩全义败于蔡杜叔良败于深皆宦人监军制其权将不得专进退诏书一日三四下宰相不与又诸道鋭兵骠士皆监军取以自随毎督战乗髙建旂自表小不胜輙卷旗去大兵随以北由是王师所向多败至讨回鹘泽潞德裕奏请诏书付宰司乃下监军不得干军要自是号令分明将乃有功`】  

监军三  

增不与积钱【`五代史曰后唐庄宗时或有中伤监军张承业于庄宗者言专弄威柄广纳赂遗庄宗歳时还晋阳宫省太后常置酒命继岌为承业起舞旣罢承业出宝带币马奉之庄宗指钱积谓承业曰和哥无钱使七哥与此一积宝马非殊惠也承业谢曰郎君歌舞承业自出已俸钱此钱是大王库物不敢以公物为私礼也`】　不敢逾法【`又曰张承业为太原监军武皇属以后事曰吾儿孤弱羣庻纵横后事公善筹之承业奉遗诏防畧居多庄宗以兄事之时诸王之贵介弟在晋阳宫或不以其道承业悉不听逾法禁者必惩由是贵戚皆敛手`】　原公达军国皆掌【`荀氏家传曰荀攸字公达魏太祖以攸为军师凡军国举及刑狱法制皆攸掌焉`】　彦先朝野皆服【`晋中兴书吴郡顾录云荣字彦先拜为军师于是朝野皆服中兴基焉时南土士多未尽才用荣又上书言陆士光季甘思等凡此诸人皆南金也书奏皆纳之`】　庄贾留饮不至【`史记曰齐景公使庄贾往监穰苴兵穰苴先驰贾素骄贵亲戚左右送之留饮日中而不至穰苴召军正问曰军法期而后者云何对曰当斩于是斩庄贾以徇三军三军皆振栗`】　殷浩称疾不起【`晋中兴书曰陈郡殷浩字深源弱冠与京兆杜乂并有美誉善言元理除侍中安西军司称疾不起`】　绥纳新旧包合同异【`王隐晋书曰衞瓘字伯玉行镇西将军监司邓艾钟会诸军事绥纳新旧包合同异华阳即叙`】　勒兵围贼矫诏降之【`谢承后汉书曰宋均为监军与马援征武陵蛮临沅水而兵士多病均惧众军多疫勒兵围贼矫诏降之遣还本郡军未至先自劾矫诏之罪帝甚善之`】　轻衣出营伪作表章【`晋书衞瓘传曰邓艾钟会之伐蜀也瓘以廷尉卿持节监艾军事行征西将军司给兵千人及蜀旣平艾輙承制封拜会阴懐异志因艾专擅乃宻与瓘俱奏其状诏使槛车征之会遣瓘先艾乃夜至成都檄艾所通诸将称诏艾其余一无所问艾父子俱被执诸将图欲刼艾整仗趋瓘营瓘轻衣出迎之伪作表章将申明艾事诸将信之而止`】  

折冲府一【`果毅别将等附`】  

原杜氏通典曰隋初左右衞左右武衞左右武各领军乡坊团以统戎卒开皇中置骠将军府毎府置骠车二将军大业三年改骠府为鹰扬府改骠将军为鹰扬郎将改车将军为鹰扬副郎将五年又以鹰扬副郎将为鹰击郎将九年别置折冲果毅及武勇雄武等郎将官以统领骁果唐武德初犹有骠府及骠车将军之制武德七年乃改骠为统军车为别将贞观十年复采隋折冲果毅郎将之名改统军为折冲都尉别将为果毅都尉【`魏有折冲将军后周有成议别将官其名因此`】其府多因其地各自为名无鹰扬之号凡五百七十四府分置于诸州而名隶诸衞及东宫率府各领兵满一千二百人为上府【`两京城内虽不满此数亦同上府`】千人为中府【`两畿及岐同华怀陜等五州所管府虽不满此数亦同中府`】八百人为下府毎府置折冲都尉一人【`掌领校尉以下宿衞及衞士以上总判府事`】左右果毅都尉各一人【`掌通判春秋传曰戎昭果毅又曰杀敌为果致果谓之毅炀帝始置后改将为之`】别将一人【`不判府事若无兵曹以上即知府事初别将旣改为果毅而府中有长史员圣历三年废长史置别将一员后又兼置长史`】长史一人【`通判载初元年置`】兵曹一人【`判府事付事勾稽监印给纸笔`】校尉六人【`以下小吏各有差若校尉以下惟人数置之`】凡府在赤县为赤府在畿县为畿府衞士以三百人为团团有校尉五十人为队队有正十人为火火有备六防马驴【`初置八防后改为六`】米粮介胄戎器锅幕贮之府库以备武事毎歳十一月以衞士帐上于兵部以征发天下衞士向六十万人【`初置以成丁而入六十出役其家不免徭役遂渐逃散年月渐久逃死者不补`】天宝八年五月停折冲府【`以无兵可校停之`】十一年八月改诸衞士为武士増唐兵志曰自髙祖初起开大将军府发太原有兵三万人及诸起义以相属与降羣盗得兵二十万武德初始置军府【`元年五月改隋鹰扬郎将为军头六月改军头为骠将军副为车将军九月始置军府`】以骠车两将军府领之析关中为十二道曰万年道长安道富平道醴泉道同州道华州道宁州道岐州道豳州道西麟州道泾州道宜州道皆置府【`分闗内诸府统之以车将军府隶骠府`】三年更以万年道为参旂军长安道为鼓旗军富平道为元戈军醴泉道为井钺军同州道为羽林军华州道为官军宁州道为折威军岐州道为平道军邠州道为招摇军西麟州道为苑游军泾州道为天纪军宜州道为天节军军置将副各一人以督耕战以车府统之六年以天下旣定废十二军改骠曰统军车曰别将【`会要曰副军`】居歳余十二军复【`以突厥为患八年复置`】军置将军一人军有坊置主一人以检察户口劝课农桑太宗贞观十年更号统军为折冲都尉别将为果毅都尉诸府总曰折冲府凡天下十道置府六百三十四皆有名号而闗内二百六十有一皆以隶诸衞凡府三等兵千二百人为上千人为中八百人为下府置折冲都尉一人左右果毅都尉各一人长史兵曹别将各一人校尉六人【`永徽中废长史置司马一人总司兵司二局圣历元年废司马置长史兵曹`】　邺侯家传曰隋鹰扬府皇朝改为折冲府改郎将为都尉又置果毅都尉二人为之副及别将一人全府召发则折冲都尉已下偕行不尽则果毅行少则别将行毎发兵皆下符契于本州及府刺史与折冲勘契而发之而给其食劵至幕所期处验其艺非精士不教习则罪其折冲甚则加罪州牧有功而回入塞便道策勲加赏而罢之  

折冲府二  

增册府元龟曰甘宁为西陵太守从大帝攻皖为升城督宁为吏士先卒破获朱光拜折冲将军　周浚为折冲将军扬州刺史封射阳侯随王浑伐吴与浑共行吴城垒绥抚新附以功进封成武侯　马文举为果毅都尉太宗征辽新城国内二城歩四万来援辽东江夏王道宗率行军总管张君仁四千逆击之及与贼遇众寡势悬士皆色动文举自指其身言于道宗曰此壮士也不逢勍寇安能识健儿哉道宗目而壮之文举遂防马突进所当皆毙众心始安　薛仁贵自太宗辽东之役以勇敢闻擢授游击将军云泉府果毅仍令北门长上并赐生口十人髙宗显庆二年诏仁贵副程名振于辽东经略破髙丽以功封河东县男　苏定方贞观初为匡道府折冲随李靖袭突厥颉利于碛石为前锋悉降之军还授左武中郎将　伊慎为果毅代宗大历八年江西节度使路嗣恭讨岭南哥舒晃之乱以慎为先锋直逼贼垒疾战破之斩晃于泔溪嗣恭表慎功授连州长史知团练副使德宗时为蕲州刺史充节度都知兵马使建中末车驾在梁州慎进兵迎击李希烈之甥刘戒虚擒之拜安州刺史兼御史大夫　曲环自宗天宝中为果毅别将安禄山反守邓州拒贼功居多超授左清道率  

司隶校尉一  

原杜氏通典曰司隶周官也掌五隶之法辨其物而掌其号令【`五隶谓罪隶四翟之隶也物谓衣服兵器之属`】帅其民而捕盗贼　汉武帝征和四年初置司隶校尉持节从中都官徒千二百人【`中都官京师诸官府`】捕巫蛊督大奸猾【`督谓察视之`】后罢其兵察三辅三河农【`晋志曰汉武帝初置十三州刺史各一人又置司隶校尉察三辅三河农七郡`】元帝初元四年去节后诸葛丰为司隶又加节寻复去之司隶去节自丰始也【`诸葛丰为司隶无所廻避京师语曰间何阔逢诸葛言间者何久阔不相见以逢诸葛故也侍中许章以外属贵幸賔客犯法与章相连丰欲劾奏适逢章出丰驻车举节招章曰下欲収之章驰去丰奔车逐之章突入殿得免因此成帝遂丰节`】成帝元延四年省绥和二年哀帝复置但为司隶除校尉字冠进贤冠属大司空比司直司隶掌察皇太子以下行马内事皆主之专道而行专席而坐初除皆谒两府【`两府谓丞相御史也　又王骏为司隶校尉奏免丞相匡衡又盖寛饶为司隶亦无所廻避`】　后汉复为司隶校尉所部河南尹河内右扶风左冯翊京兆尹河东农凡七郡治河南洛阳【`北齐书曰后汉皇族不得典三河盖忌其亲而惜形迹之地`】无所不糺惟不察三公【`后汉江冯上言宜令司隶校尉督察三公陈元议以为不宜使有司省察公辅乃止`】廷议处九卿上朝贺处九卿下【`鲍永为司隶子昱复为司隶初拜使封胡降檄光武遣问昱曰有所怪否对曰臣闻故事通官文书不着姓又当司徒露布怪使司隶下书而着姓也上曰吾欲令天下知忠臣之子后为司隶　又中常侍王甫曹节等用事尚书令阳球尝唾手拊髀曰倘令阳球作司隶此辈敢尔及后拜为司隶球列车导从当入司隶府雒阳贼捕皆故墨绶公府孝廉也见道侧球怒曰雒阳郡邑当得熊虎敢搏噬者乃用鼷防当校尉车耶不足汚鞭杖且举扑之于是威风振烈`】凡司隶属官有从事史十二人其都官从事史最为雄剧主察百官之犯法者【`胡腾字子升辟荆州部南阳从事遇桓帝南廵至南阳千万乗呼召求索不可堪腾奏曰天子无外乗舆所在即为京师请荆州刺史比司隶臣比都官从事南阳守比河南尹宛令比雒阳令许之于是大将军士马西曹召腾腾乃作都官从事叩头召乃觉行辞谢由是不敢輙有呼召`】　魏晋司隶与二汉同【`刘聪僣号置左右司隶`】司隶于端门外坐在诸卿上絶席其入殿按本品秩在诸卿下不絶席初以司隶官属制置如周仪而俗称之司州【`见太康记`】及魏晋乃以京辅所部定名置司州以司隶校尉统之及东晋渡江罢司隶校官变其职为扬州刺史后魏北齐为司州牧　后周有司隶下大夫掌五隶及徒者捕盗贼囚执之事属大司宼　隋初有雍州牧后炀帝置司隶台有大夫一人掌诸巡察薛道衡为司隶大夫别驾二人分察畿内一人按东都一人按京师后又罢司隶台【`裴蕴为御史大夫欲重己权令虞世基奏罢司隶刺史以下官属`】而留司隶从事之名不为常员临时京官清明者权摄以行唐无司隶而有京畿采访使亦其职也　增续文献  

通考曰辽无司隶校尉之名五京各置警廵院官曰警廵使东京别置军廵院官曰东京军廵使中京别置廵逻司官曰中京廵逻使所掌皆司隶校尉事也兴宗重熙十三年又置契丹警廵院　金诸京置警廵院使一员掌平理狱讼警察别部总判院事副一员掌警廵之事　元上都留守司属有警廵院达噜噶齐警廵使各一员副使二员大都兵马都指挥使司属有左右警廵院达噜噶齐及使各一员副使判官各三员　明巡警改置中东西南北城兵马指挥司初设兵马指挥司都指挥副都指挥知事寻改兵马指挥司指挥使副指挥知事城门设兵马洪武十年改为指挥副指挥革知事二十三年定为兵马指挥司建文中改为五城兵马司指挥副指挥为兵马副兵马靖难后复故本司各指挥一人副指挥五人指挥掌廵捕盗贼街道沟渠囚犯火禁之事副指挥为之贰  

司隶校尉二  

原主徒隶　察公卿【`环济要畧曰司隶主徒隶　又曰司隶董领京师察案公卿以下`】从缇　乗骢马【`又曰司隶出从缇　列异记曰鲍宣子永孙昱俱为司隶乗骢马`】  

【`京师歌之曰鲍氏骢三入司隶再入公马虽痩行歩工`】　增察七郡　掌六条【`上见通典注　隋书百官志曰司隶台大夫正四品掌诸廵察其所察六条一察品官以上政理二察官人贪残三察豪彊侵害下人等四察水旱不以实言及无灾妄蠲者五察部内盗贼六察茂才异行隐而不贡者毎年二月乗轺廵郡县十月入奏`】　原督二千石　号三独坐【`汉旧仪曰司隶校尉武帝初置后诸侯王贵戚不服乃以中都中官徒奴千二百人属为一校尉部刺史督二千石也　东观汉记曰司隶校尉与尚书令御史中丞朝会皆专席而坐故京师号曰三独坐`】　时惟鹰鹯　旧号卧虎【`上见下崔瑗司隶校尉箴　傅咸集曰司隶校尉旧号卧虎诚以举纲而万目理提领而众毛从者也`】　奏尹模　重据阮籍【`王隐晋书曰何曾字颖孝为司隶校尉抚军都尉尹模因校事作威奸利盈积曾劾奏之罪甚狼籍　又曰阮籍才放诞居丧无礼何曽因言于帝曰公方以孝治天下而听阮籍以重哀饮酒食肉于公座宜摈四裔无令汚染华夏帝曰此子羸病若此君不能为吾忍耶曾重引据辞理甚切帝虽不从时人敬惮之`】　权贵改服　彊族敛手【`谢承后汉书曰刘祐字伯巨为司隶校尉时权贵子弟罢州郡还京师者毎至界首輙改易舆服隐匿财宝　又曰孙华字春光为司隶校尉下车减损随车坐席不迁豪杰贵戚賔客絶其书疏案法捕治无所廻避京师晏然彊族敛手`】　令长去官　守令投印【`又曰许永为司隶校尉中官子弟为令长官者并弃官去威烈风行于是深见怨于幸臣也　王隐晋书曰刘毅字仲雄为司隶校尉奏太尉何曽尚书刘寔父子及羊琇张佗所犯狼籍司部守令事相连及望风投印绶者甚众贵戚敛手众以为毅能继诸葛丰盖寛饶`】摧辱宰相　贱易上卿【`汉书曰鲍宣字子都为司隶校尉时丞相孔光四时行园`】  

【`陵官属以令行驰道中宣出逢之使吏钩丞相史没入其车马摧辱丞相事下御史中丞侍御史至司隶官欲捕从事闭门不肯内宣坐距闭使者亡人臣礼大不敬不道下廷尉狱博士弟子济南王咸举幡太学下曰欲救鲍司隶者会此下诸生会者千余人朝日遮丞相孔光自言丞相车不得行又守阙上书上遂抵宣罪减死一等　又曰翟方进字子威为丞相司直时涓勲初拜司隶不肯谒丞相御史大夫后朝会相见礼节又倨方进举奏勲轻慢宰相贱易上卿不宜处位臣请下丞相免勲`】　增台阁生风　官舍奉祭【`晋书曰傅休奕转司隶校尉天性峻急不能有所容毎有劾奏或值日暮捧白简整簮带竦踊不寐坐而待旦于是贵游慑伏台阁生风　臧荣绪晋书曰傅咸以议郎长兼司隶校尉咸前后固辞甚恳切上不听切勅使者逼就拜授咸悲咽以身无兄弟到官之日丧祭无主重自陈乞遂不见听听于官舍设灵坐朔望奉祭咸卧病治职`】　成败无忧　明智有余【`十六国春秋曰王猛望燕师之众谓邓曰今日之事非将军莫可以偼也成败之机在斯一举将军其勉之曰若以司隶见与者公无以为忧英雄记董卓谓王允曰欲得一快司隶校尉谁可作者王允曰惟有盖勲元固京兆耳卓曰此明智有余不`】  

【`可假以雄职`】　讳忌不防　声名遂显【`汉书曰司隶校尉下邳赵兴亦不防讳忌毎入官舍辄更缮脩馆宇移穿改筑故犯妖禁而家人爵禄益用丰炽官至颍川太守子峻太傅以才器显孙安代鲁相三叶皆为司隶时称其盛　列异传曰故司隶校尉上党鲍子都少上计于道中遇一书生独行无伴卒得心痛子都下车为按摩奄忽而已不知姓名有素书一卷银瓶二即卖一瓶以殡其余及素书着履上呪之曰若子灵有知当令子家知子在此今使命不获久留遂辞而去至京师有骢马随之人莫能得近惟子都近得子都归行失道遇一闗内侯家日暮往宿见主人呼奴通刺出见马入白侯曰外客盗昔所失骢马侯曰鲍子都上党高士必应有说侯曰此乃我马昔年无故失之子都曰昔年上计遇一书生卒死道中具述其事侯乃惊愕曰此吾儿也侯迎防开椁视银书如言侯乃举家诣阙上荐子都声名遂显至子永孙昱并为司隶`】　持节察百僚　凌波从帝船【`续汉书百官志曰司隶校尉一人比千石孝武时持节常察举百僚以下及京师近都犯法者　魏志曰徐宣迁司隶校尉从至广陵大军乗舟风浪暴起帝舩廻到宣船在后凌波而前羣僚无至者帝壮之`】　原走马奏赵王权威挫折　奔车王甫权门惶怖【`续汉书曰鲍永字君长为司隶校尉上叔父赵王良送来歙防还入夏城门右中郎将相逢道廹良怒召门诘责使走马前永奏良大不敬由是权威挫折百僚肃然数举奏非法朝廷善之永辟右扶风平陵鲍恢以为都官从事恢亦抗直不避强御诏勅曰贵戚且敛手以避二鲍其见重如此　収王甫事详三`】　虞诩言常侍论输左校　许永言奄侍当下廷尉【`北堂书钞曰后汉虞诩字升卿为司隶校尉时中常侍张防特用权势毎请托受取诩輙案之而屡寝不报诩不胜其忿乃自系廷尉奏言曰今者张防复弄威柄国家之祸将重至矣臣不忍与防同朝谨自系以闻无令臣袭杨震之迹书奏防流涕诉帝诩坐论输左校防必欲害之二日之中傅考四狱狱吏劝诩自引诩曰宁伏欧刀以示逺近宦者孙程张贤等知诩以忠获罪乃相率奏得免谢承后汉书曰许永为司隶校尉言奄侍在内并贵幸用势于外见怨于宰臣遂见诬譛当下廷尉永谓友人曰永年七十庶防以忠义致身未得歼奸人之首而先贼受害何能复入奏对刀笔吏乎遂仰药而死`】  

司隶校尉三  

原察举百僚【`后汉书百官志曰司隶校尉一人比二千石孝武帝初置持节掌察举百官以下及京师近郡犯法者`】　内正百僚【`王隐晋书曰李领司隶校尉屡自表让忝傅储宫不宜兼监司之官武帝以二职并须忠贤故毎不许咸宁初皇太子出居东宫帝以司隶内正百僚外督畿事任峻重而少傅有旦夕辅导之务素羸不宜久劳之乃转拜侍中加特进`】　无所不统【`汉旧仪曰司隶校尉统皇太子三公以下旁州郡无所不统也`】　无不综典【`魏志曰钟会字士季迁司隶校尉虽在外司时政损益当世与夺无不综典`】　督察奸邪【`续汉书曰康宣字巨公迁司隶校尉奉法遵典督察奸邪务举宏纲正大体阔畧细防其政严而不苛百官肃然京师清静`】　典司京师【`又曰牟融字子优拜司隶校尉典司京师执直持平多所举正百僚莫不敬惮`】　捕治奄侍【`谢承后汉书曰许永为司隶校尉是时奄侍用势永举法治之`】　奏免送官【`干宝晋总记曰傅咸兼司隶校尉时朝廷寛弛豪右放恣郡县从容宼贼充斥交私请托朝野溷浊咸于是数日之间三奏免送官奏案蹇谔终无曲挠有司肃然`】　无所廻避【`谢承后汉书曰许永字永先为司隶校尉是时奄寺在内贵幸用势永举法无所廻避京师号曰许游光也`】　民无侵寃【`益部耆旧传曰赵祈字伯鸾为司隶校尉枹鼓不鸣民无侵寃`】　宦侍屏气【`后汉书曰李膺拜司隶校尉时张让弟朔为野王令贪残无道至乃杀孕妇闻膺厉威严惧罪逃还京师因匿兄让第舍藏于合柱中膺知其状率将吏卒破柱取朔付洛阳狱受辞毕即杀之让诉寃于帝诏膺入殿御亲临轩诘以不先请便加诛辟之意膺对曰昔仲尼为鲁司寇七日而诛少正卯今臣到官已积一旬私惧已稽留为諐不意获速疾之罪诚自知衅责死不旋踵特乞留五日克殄元恶退就鼎镬如生之愿也帝无复言顾谓让曰此汝弟之罪司隶何諐乃遣出之自此诸黄门常侍皆鞠躬屏气休沐不敢复出宫省帝怪问其故并叩头泣曰畏李校尉也`】　奸慝自弭【`楚国先贤曰黄尚字伯竒为司隶校尉奸慝自弭`】　权门雀目防歩【`东观汉记曰阳球字方正为司隶校尉诣阙谢恩表言常侍王甫罪过奔车収送诏狱自临考之父子皆死于杖下乃磔甫尸署曰贼臣王甫于是权门震怖莫不雀目防歩京师肃然曹节见甫尸乃泪入言球罪帝徙为衞尉球叩头曰愿假臣一月必令狼鸱枭悉服其辜`】　京兆晚开早闭【`谢承后汉书曰公孙晔为司隶校尉时京兆晚开早闭`】　石鉴再为司隶【`臧荣绪晋书曰石鉴以才干习于从政敢断无疑乃再为司校尉`】　刘暾五为司隶【`又曰刘暾字长叔五为司隶以允协物情故也`】闭閤不通私书【`谢承后汉书曰华松为司隶校尉是时贵戚专势松下车闭閤不通私书不与豪右相见奸慝犯者輙奏豪羣敛手由是深见非恨`】　闭閤不通豪右【`又曰任防字文始为司隶校尉尝食干饭十日一炊闭閤不通豪右施设禁令贵戚敛手致相约勅不敢干越`】　司隶周官银章青绶【`晋百官表注曰司隶校尉周官银章青绶五时朝服佩水苍玉`】　纠上检下贵戚惮之【`应劭汉官仪曰司隶校尉初置惟王章盖寛饶鲍宣纠上检下严刑必断贵戚惮之京师政清`】　矜严公正百僚忌难【`续汉书曰鲍永为司隶校尉永性矜严公正百僚忌难毎朝各加戒慎也`】  

司隶校尉四  

原诗魏应璩诗曰司隶鹰扬吏爪牙旋耀空折翅挫毛距宛颈还入笼世人指为戒谁复厉严冬  

原箴汉崔瑗司隶校尉箴曰煌煌古制分划五服翼翼封畿四方之极牧监匡设是谓王国大汉通变崇简易吞舟之网以济艰阨自时厥后或慢或迟绣衣四出祸起宫闱江充作乱辱于戾园率隶掘蛊以诘其奸旣定旣宁爰遂其官俾督京甸时惟鹰鹯必正必式国之司直乃回乃邪实为谗慝毁于贞贤悔其何及昔唐虞晏晏庶绩以熙嬴氏惨惨怨毒用滋是故履上位者无云我贵茍任激讦平阳元黙以式百辟画一之歌岂犹遐逖使臣司隶敢告执役  

元帅一  

增事文类聚曰元帅旧无其名左传晋作三军谋元帅虽有元帅之称而非官名后周大象元年诏以上柱国为行军元帅隋以亲王为之唐凡亲王总戎曰元帅文武官总统则曰总管髙祖定京师置左右元帅太原道行军元帅西讨元帅天宝末置天下兵马元帅皆以亲王领之又以大臣爲副元帅大历八年罢天下兵马元帅建中四年以李希烈反置诸军行营兵马都元帅会昌中置灵夏六道元帅天复六年置诸道兵马元帅寻复改曰天下兵马元帅五代长兴间加爲天下兵马大元帅钱俶在汉朝爲东南面兵马都元帅宋建隆元年加爲天下兵马大元帅　续文献通考曰辽北面有天下兵马大元帅府以太子亲王总军政官曰天下兵马大元帅曰副元帅有大元帅府以大臣总军马之政官曰大元帅曰副元帅有都元帅府以大将总兵马之政官曰兵马都元帅曰副元帅曰同知元帅府事　金元帅府天会三年伐宋更西南西北两路都统府为元帅府官曰元帅曰左副元帅曰右副元帅曰左监军曰右监军曰左都监曰右都监其都元帅必以安班贝勒爲之恒居守不出　元初于北庭楚实勒达林蒙古军征东等四处立都元帅府置都元帅副元帅元帅府置达噜噶齐元帅同知副元帅又有吐蕃宣慰司元帅府宣慰司掌军民之务分道以总郡县行省有政令则布于下郡县有请则爲达于省有边邮军旅之事则兼都元帅府品秩员数各有等差【`按世祖至元十三年平宋置五道宣慰使浙东西江东西湖南也十八年置南宣慰司二十九年以汪惟和爲巩昌二十四处都总帅亦元帅职也`】　明初设元帅府有翼元帅都元帅副元帅等官后改五军都督府以统戎事遂革元帅之职  

元帅二  

増诗书元帅　节度元勲【`左传曰晋作三军谋元帅赵衰曰郤縠可臣亟闻其言矣说礼乐而敦诗书诗书义之府也礼乐德之则也　事文聚曰唐诏郭子仪李光弼等九节度之师讨安庆绪帝以子仪光弼俱是元勲难相统属故不立元帅`】　临轩授钺　上楼行礼【`又曰唐德宗幸山南以浑瑊充朔方邠宁振武等道兼永平军奉天行营兵马副元帅上临轩授钺用汉拜韩信故事　又曰郭子仪自泾阳入朝帝御安福门待之命子仪楼上行朝见之礼宴赐隆厚也`】　清河江神　两浙尚父【`又曰隋杨素爲行军元帅伐陈率水军东下素坐平乗大舩容貌雄伟陈人望之曰清河公即江神也　又后唐诏曰朝廷每有将相恩命准往例列衔于勅牒后侧书使字今两浙节度使钱镠是元帅尚父与使相名殊不合列署敕尾今后每署将相勅牒宜落下官位仍永爲式`】　诏置僚属　遣誓将帅【`又曰梁贞明三年诏授钱镠诸道兵马元帅四年置元帅府僚属　又曰钱佐授东南兵马都元帅李孺赟求救佐召诸将集议言山水险恶不可兴兵佐曰唇亡齿寒古之明戒吾爲天下元帅岂不能卹邻若有异议者斩乃遣将誓师果有成功`】  

元帅三  

增征讨元帅【`事文聚曰唐荣士琬爲征讨元帅髙仙芝爲副琬风格秀整士庶咸服焉`】抚军元帅【`又曰唐建宁王倓有才畧善射时元宗幸蜀肃宗即位灵武欲以广平王爲元子以倓爲兵马元帅李泌曰艰难时人属望元帅况太子从曰抚军守曰监国今之元帅抚军也广平爲宜遂以广平爲元帅`】　玉册金印【`又曰同光中以钱镠爲天下兵马都元帅尚父尚书令封吴越国王赐玉册金印`】　手诏勅书【`又曰唐代宗即位内官程元振忌郭子仪请罢副元帅子仪上表进肃宗所赐诏勅因自陈诉曰陛下念及勤劳贻臣诏书一千余首诚子孙万代之宝自灵武河北河南等处赐手诏勅书凡二十卷昧死上进诏答曰朕不德不明俾大臣忧疑朕之过也`】　有功遥统【`又曰开元时奚契丹犯塞肃宗爲忠王乃授河北道元帅信王袆爲副帅讨之及诸将大破奚契丹肃宗以遥统之功加司徒`】　竟不临戎【`又曰隋开皇时以汉王谅爲行军元帅伐髙丽谅至辽水师遇疾疫不利而还突厥犯塞又以谅爲行军元帅竟不临戎`】　图凌烟阁【`又曰唐德宗初爲天下兵马元帅时史朝义据东都代宗遣德宗会诸军破贼于洛阳朝义走河北分命诸将追之俄而贼将斩朝义首以献河北平以元帅功拜郭子仪等八人圗形凌烟阁`】　公祏授首【`又曰唐辅公祏据江东反命河间王孝防爲行军元帅击之将发宴诸将取水忽化爲血在坐失色孝防饮之曰此公祏授首之征也后果擒公祏`】  

元帅四  

增诗元朱德润送达兼善元帅赴浙东诗曰伏波将士出鄞东夜斩鲸鲵碧海中虎帐防寒云蔽日龙旂催晓浪翻风帆开鹢羽桅星白箭拂髦头血防红洗手便听歌凯防大藩文帅作元功　郑元祐寄云南萧元帅诗曰南望元戎玉帐寒炎炎桂海息狂澜牵狮入贡金连索象来朝罽织鞍丞相渡泸先白将军标柱独心丹春波涸尽思霖雨箕毕星夜夜看　张宪投赠周元帅十韵诗曰玉帐临江近金城镇海遥鼓声秋动地劒气夜冲霄露下星河白风髙草木雕山寒旗猎猎沙静马萧萧左广初传驾西舩已畏烧五离才散防六博又成枭豪杰乗时奋贤才早见招紫枢虚上座黄闼待清朝会见擒奸操归来醉小乔恩波门外栁长拂富春潮　耶律楚材赠富察元帅诗曰闲白马思无穷来访西城緑发翁元老规模妙天下锦城风景压河中花开杷榄芙蕖淡酒泛葡萄琥珀浓痛饮且圗容易醉欲凴春梦到卢龙  

增制唐贾至郭子仪兵马副元帅制曰昔伊尹与汤合傅说与髙宗合尚父与周合故哲后良臣莫不至合非贤不乂有开必先久大之业也公上略宏才惇信明谊受我旄钺辑宁区夏典器铭勲髙视前古实家之杰岂独爲予社稷之衞可独弼予节制咨谋安危斯属惧朕之不称也往钦哉　常衮李抱玉河西等道副元帅制曰周以元老监方伯汉以丞相抚四彛则军国之务中外一体自华阳而西至于陇坂渉河之右兼控五原总三将之师专万里之寄诘禁经武宜有统制忧边谋思深仗辅臣具官李抱玉文以经徳以镇俗孝友忠信人之模表礼乐刑政朝之训式以道匡朕允升大猷叅听断之可否载清浄以宁一兼委戎旅屛于方夏知谋变化潜合神明将校恱从亲如父子事出韬钤之外功成战伐之前勤劳王家以衞社禝有致君庇人之绩冠旂常彞鼎之铭顾以国之凭倚久任忧患兵车之半悉以咨之当不惮烦以时镇定　陆贽授马燧浑瑊副元帅招讨河中制曰具官马燧操业端亮器宇闳逹秉难夺之节负不覊之才恒持至诚深识大体感激而三军有勇弥纶而庶绩允谐威声所临郡邑皆复殿于北土隐若长城具官浑瑊淳粹积仁厚成性本寛大以容众着诚信以抚人事必沉详临危益办节惟贞固在险逾彰济艰难茂昭勲阀出纳朕命光膺具瞻并文武全才安危注意副我忧瞩时惟二臣比德叶谋往济多难　又授李晟凤翔陇右节度使兼泾原副元帅制曰周之元老以分陜爲重汉之丞相以忧边见称故方岳克宁疆场不耸安人保大致理之端今所以重烦上台作鎭西土具官李晟励精刚之操体博厚之德识时通变而大节不夺虚受广纳而独断自明奉法以律身推功以及下众无犯命人用乐推誓羣帅于危疑之际驻孤军于版荡之中气凌风云诚动天地一鼓而凶徒折北再驾而京邑廓清师皆如归人不知战载安社稷功格皇天朕以汧陇近郊扶风右地川阜连亘抵于回中限界诸彞藩屛王室所属诚重付之元臣兼二将之甲兵崇十连之统帅宣威耀德罢警息人俾予仰成时乃丕烈  

都督一  

原杜氏通典曰后汉光武建武初征伐四方始权置督军御史事竟罢建安中魏武爲相始遣大将军督之而袁绍分沮授所统诸军爲三都督【`绍以沮授郭圗淳于琼各典一军`】魏武征孙权还又使夏侯惇督二十六军魏文帝黄初三年始置都督诸州军事或领刺史又上军大将军曹眞都督中外诸军假黄钺则总统内外诸军矣明帝太和四年司马宣王征蜀加号大都督髙贵乡公正元二年司马文王都督中外诸军寻加大都督及晋受禅则都督诸军爲上监诸军次之督诸军爲下使持节爲上持节次之假节爲下使持节得杀二千石以下持节杀无官位人若军事得与使持节同假节惟军事得杀犯军令者及伐吴之役以贾充爲使持节假黄钺大都督总统六师兼给羽葆鼓吹缇幢兵万人二千置左右长史司马从事中増参军司马各十人帐下司马各二十人大车官各三十人太康中都督知军事刺史理人各用人焉惠帝末乃并任非要州则单爲刺史【`庾翼都督征讨诸军事镇襄阳绥懐招纳立客馆置典賔参军`】江左以来都督中外尤重惟王导等权重者乃居之宋氏人臣则无居者惟江夏王义恭得假黄钺假黄钺则专戮节制非人臣常器又有都督诸州军事者则爲常职旧曰监某州诸军事文帝即位改监爲都督　后魏有都督中外诸军事永安以后近逺多事置京畿大都督总摄军人立府置佐后周改都督诸军事爲总管则总管爲都督之任矣又有大都督帅都督都督至隋三都督并以爲散官炀帝改大都督爲校尉帅都督爲旅帅都督爲队正【`唐武德七年改上大都督爲骁尉大都督爲飞尉帅都督爲云尉都督爲武尉`】按此则都督之名微矣　隋文帝以并益荆扬四州置大总管【`并益扬三州以亲王临统惟荆州以韦世康爲之时论以爲美`】其余总管府置于诸州列爲上中下三等加使持节炀帝悉罢之　唐诸州复有总管亦加号使持节【`刺史加号持节`】武德元年诸州总管亦加号使持节五年以洛荆并幽交五州爲大总管府七年改大总管府爲大都督府总管府爲都督府【`旧洛州已置都督府武徳四年废府置大行台`】复有行军大总管者盖有征伐则置于所征之道以督军事自武德以来亦有元帅之号太宗爲秦王加西讨元帅中宗爲周王爲洮河道元帅睿宗爲相王爲并州道行军元帅代宗爲广平王时充天下兵马元帅亲总师旅克定祸乱以大臣宿将郭子仪李光弼等随其方面以爲副谓之副元帅以督诸道事及皇帝践祚以雍王爲之王升储宫而元帅阙【`安禄山反后天宝十五年哥舒翰爲诸道兵马元帅李峘李若幽李勉又爲兵马都统盖从其宜也`】太极初以并益荆扬爲四大都督府开元十七年加潞州爲五焉其余都督爲上中下等【`上都督府五中都督府十三下都督府十六`】前后制置改易不恒难可备叙凡大都督府置大都督一人【`掌所管都督诸州城隍兵马甲仗食粮镇戍等`】亲王爲之多遥领其任亦多爲赠官长史居府以总其事【`各有长史司马录事功曹以下官属但员数多少与诸州府有差其职事不异详郡佐`】江左四中郎将近代行军总管之任【`凡将帅出行兵满万人以上则置长史司马仓兵等曹参军若万人以下员数逓减`】　增合璧事曰唐大府皆置都督景云二年置二十四人察刺史以下善恶益并荆四州爲大都督汴兖魏冀蒲绵秦洪润越十州爲中都督皆正三品齐鄜泾襄安潭遂通果夔十州爲下都督从三品当时以爲权重难制奏罢之惟四大都督府如故自唐以后不置　宋绍兴初吕元直复相谋进取秦会之欲夺其权乃共议令元直以左仆射都督江淮荆浙诸军事置司镇江元直觉之遽归而命孟富文以参政权同都督已而落权字四年赵元镇自知枢密院爲川陜宣抚处置使元镇以与吴玠共事爲嫌仍改都督川陜荆襄诸军事五年春元镇与张德并相遂带兼都督诸路军马之衔秋纥石烈志宁入寇诏汤进之以左仆射爲之进之逗遛不行乃命王瞻叔以参知政事爲同都督瞻叔亦丐免于是遂命杨存中代爲都督非宰相而爲都督自存中始督视军马者绍兴三十一年冬叶审言始以枢宻院爲之朝议以审言非相臣故其名下都督一等盖不考赵丰公故事失之也隆兴初张魏公爲江淮都督乃命汪明逺以参知政事督视湖北荆西军马方城失守汪谪台州遂并令魏公督之张魏公之初爲都督也以行府爲名凡事干朝廷则关三省枢宻院孟庾富文时在政府大不平曰三省枢宻院乃奉行行府文书耶因称疾求去兴初再爲都督宰相主和议所行多与督府异魏公乃言进退调发当从督府取防施行日令主兵官及帅守监司辄以军期事务径申朝廷已劄下依本府指挥仍取军令状上曰岂有不申朝廷之理乃诏江淮军马调发应援从督府取旨施行其余事并令申奏如旧开禧用兵除邱宗卿佥枢督视军马阅月而免数月吴曦反乃复命李季张以参知政事督视四川军马既而有裂土之议又罢行自是不复除都督矣　续文献通考曰辽南面有辽阳大都督府　金海陵南伐时立左右领军大都督将三十二总管　元初有山东河北蒙古军大都督府至元二十一年罢统军司统元帅府立蒙古军都万戸府大德七年改山东河北古军都万戸府延祐五年罢天历二年改立爲大都督府定置大都督同知副都督佥都督事经历都事管勾照磨　明置中左右前后五军都督府毎府左右都督各一人都督同知二人都督佥事二人恩功寄防无常员其属经歴司经歴一人都事一人吾学编曰明初置统军大元帅府枢宻院甲辰革枢宻总管万戸定爲指挥千百戸总小旗又革都防统军元帅万戸府辛丑立大都督府又设左右都督都督同知都督佥事及断事官洪武十三年分中左右前后五军都督府又设左右断事官十五年置五军十衞叅军府二十三年置五军断事司曰稽仁稽义稽礼稽智稽信建文中革断事官及五司官靖难后复旧官而断事五司遂不复设永乐元年置行后军都督府于北京已而分五府称行在某军都督府罢行后军都督府十八年除行在在应天者加南京字洪熙元年复称行在仍设行后军都督府宣徳三年又革行后军都督府正统六年复除行在  

都督二  

增晋书曰羊祜字叔子都督荆州诸军事祜出镇南夏开设庠序与吴人开布大信降者欲去皆听之于是翕然恱服称爲羊公　又曰杜预字元凯拜镇南大将军都督荆州诸军事江汉懐德化被万里南土歌之曰后世无叛由杜翁孰识智名与勇功　又曰陶侃字士行迁都督荆雍益梁州诸军事勤于吏职阃外多事千绪万端防有遗漏逺近书疏莫不手答引接疎逺门无停客　又曰刘字和季爲荆州都督威行南服凡有兴废手书守相丁宁款宻人皆恱服争赴之咸曰得刘公一纸书贤于十部从事　又曰郗鉴字道徽金乡人时天下饥荒鉴分赡宗族及乡曲孤老赖而全济者甚众遂共推鉴为主众至数万帝就加都督兖州诸军事又曰庾亮字元规都督江荆等州军事在武昌诸佐吏殷浩之徒乗秋夜共登南楼俄而亮至诸人将起避之亮曰诸君少住老子于此处兴复不浅　又曰温峤字太真都督东安北部诸军事时王敦搆逆钱鳯等奄至都下峤烧朱雀桁以挫其锋自率众与贼夹水战击败之　又曰符坚入宼次于项城众号百万诏以谢元为前锋都督诸军事率兵距之列阵临肥水元以精锐八千渡肥水决战坚中流矢众奔溃投水死者不可胜计肥水为之不流　又曰晋永和中以桓温为征讨大都督讨姚襄师次伊水姚襄距战温结阵而前亲被甲督弟冲及诸将奋击大败之　通鉴曰唐武德中以张镇周为舒州都督镇周舒州人到州召亲故酣饮赠以金帛与别曰今日张镇周犹得与故人欢饮明日则舒州都督治百姓耳自是亲故犯法一无所纵境内肃然又曰唐贞观中李大亮为凉州都督帝遣使至凉州大亮有佳鹰使者讽使献之大亮宻表曰陛下久絶畋游而使者求鹰若陛下之意深乖昔防如其自擅则使非其人帝恱手诏襃美赐以荀恱汉纪　翰苑新书曰宋张浚都督诸路兵马往江上视师至鎭江召韩世忠谕上防使前屯楚州至建康抚张俊至太平州抚刘光世军将士无不踊跃思奋  

都督三  

增脩废堰　饮贪泉【`白孔六帖曰张守珪为州都督州地沙瘠不可艺时渠堰为卤毁材木无所出一夕水暴至大木千章塞流而下因取之修复堰坊州人神之刻石纪事　又曰冯立拜广州都督前后作牧者多以黩货致蛮怨叛立至不营产业尝至贪泉叹曰此岂隐之所酌耶吾虽日汲此水庸易吾性哉遂极饮而去`】　务清净　尚严肃【`又曰汉阳王瓌为荆州都督政务清净岭外酋豪数相攻伐瓌使谕威徳皆如约不敢乱　又曰张嘉贞历秦州都督为政尚严肃甚为人吏所畏惮`】指授当任　规模出人【`玉海曰谢安都督豫等州诸军事假节苻坚次淮肥加`】  

【`安征讨大都督指授将帅各当其任　太平御览曰庾翼都督江荆益三州刺史制度规模每出于人数年之中军国充实人情翕然称其才明由是河南皆懐归附`】　得江汉心　开洱河地【`晋书曰晋帝将有灭吴之志以羊祜为都督荆州绥懐逺近甚得江汉之心　玉海曰韦仁夀加检校南寕州都督将兵五百循西洱河开地数千里酋豪賔见授以牧宰威令简严`】　吹笳觧围　陶瓦免患【`山堂肆考曰刘琨为并州都督在晋阳敌围之数重琨乘月登楼清啸敌闻之凄然长叹中夜奏邉笳敌欷歔有懐土之思向晓复吹便弃围走白孔六帖曰宋璟徙广州都督广人以茅结屋多火患璟教人陶瓦又筑堵列邸肆越俗始知栋梁利`】　士女相庆　儿童亦知【`山堂肆考曰陶侃都督荆湘等州军事复镇荆州士女相庆　翰苑新书曰张浚视师江上四方之士莫不倾心下至儿童亦知有张都督每使者至金其国必问浚仐何在`】　赐锦表政　刻石颂徳【`白孔六帖曰王方庆迁广州都督南海舶市珠琲前都督冒取其货方庆至秋毫无索议者谓其治广第一诏赐瑞锦杂防以表善政　又曰王晙授桂州都督开屯田数千顷以息转漕百姓刻石颂徳`】　道不拾遗　众皆趋本【`又曰郭元振迁凉州都督治凉五嵗道不拾遗　又曰窦为洛州都督周洛间人不土著下令诸县有游手者按之由是威信甚行众皆趋本`】　示贼祸福　谕国威灵【`又曰冯元常拜广州都督安南酋领李嗣仙杀都护刘延祐诏元常讨之元常航海驰檄先示祸福贼党多降乃斩其首恶而还　又曰胶东王道彦拜岷州府都督间遣人入党项谕国威灵`】　先择最吏　再破巨贼【`又曰阳峤等议建都督府先择最吏遂以峤为泾州都督　又曰宗室孝防为扬州行防大都督再破巨贼北自淮东抱江度岭而南尽统之`】　吴主执鞭　司马与铠【`玉海曰吴陆逊假黄钺为大都督吴主亲执鞭以送之　太平御览曰陈勰为陶侃广州长史侃梦有司马以铠与侃勰以为司马国姓铠者捍国之噐节下当进位果除都督交州`】　専治军旅赐劳玺书【`翰苑新书曰宋吕頥浩与秦桧同秉政桧令其党建言今二相宜分任内外之事遂`】  

【`除頥浩都督江淮等路诸军上谕之曰頥浩専治军旅桧専理庻务如种蠡之分职乃诏頥浩总师北向置都督府于镇江　白孔六帖曰宗室晦为营州都督以治状闻玺书赐劳`】　营府旧城　置牙行在【`玉海曰营州都督寄治于渔阳城开元时奚契丹款附上欲复营府于旧城诏宋庆礼与姜师度更栁城筑营州城拜庆礼营州都督开屯田八十余所　翰苑新书曰赵忠简公鼎与张浚俱带都督诸路军马置牙行在浚出视师江上以行府为名而鼎居中总政事表里相应`】　不受赠金　窃慕箴阙【`白孔六帖曰李尚隐迁广州都督及还人或裒金以赠不纳曰吾自性分不可易非畏人知也太平御览曰张寔都督凉州下令曰比年饥旱殆由庻事有阙窃慕箴诵之言以补不速自今有靣刺孤罪`】  

【`者酬以束帛翰墨陈孤过者荅以筐篚谤言于市者报以羊米`】　假以黄钺　倚如长城【`玉海曰王导假节都督诸军石勒侵阜陵成帝诏加导大司马假黄钺出讨之帝亲饯于郊后转中外大都督　翰苑新书曰张浚为枢宻使督师江淮上召督参陈俊卿问浚饮食言貌曰朕倚魏公如长城不当为浮言摇夺`】　张俭建平籴　方翼造人耕【`白孔六帖曰张俭徙代州检校都督劝垦田力耕嵗数稔私蓄富实俭建平籴法入之官由是储斛流赢　太平御览曰王方翼为夏州都督属牛疫无以营农方翼造人耕之法施关键使人推之百姓利焉`】　视师　督戎　倚重宗臣　肇开督府　万里声　百蛮褫魄　运筹决帷幄之胜遂定庙谟　假钺督中外之军仍専阃寄东征若周公将是皇于四国　北伐如吉甫本为宪于万　养天下之大老当居论道之尊　运堂上之竒兵正頼折冲之重　东晋独王导首専其权　南京在义防常假其节  

都督四  

增诗唐王维送赵都督赴代州诗曰天官动将星汉上栁条青万里鸣刁斗三军出井陉忘身辞凤阙报国取龙庭岂学书生軰窗间老一经　韩翃留别孟都督诗曰平芜霁色寒城下羙酒百壶争劝把连呼寳剑锐头儿少驻金覊大头马一饮留欢分有余寸心懐思复何如他时相忆如相问青门前开素书　明张时彻徐氏东园访马都督诗曰锦衣骢马霍嫖姚春日鸣独射雕芳草池塘涵日月青山台榭乱云霄虬龙倒挂东林树乌鹊晴飞白石桥隂洞花深人不到江城何处夜吹箫  

总管一【`副总管以下附`】  

増文献通考曰魏黄初始置都督诸州军事后周改都督诸军事为总管武帝时以王谦为益州总管总管之名始此隋文帝以并益荆四州置大总管其余总管府置于诸州列为上中下三等加使持节帝改帅都督为旅帅唐诸州复有总管亦加使持节武徳初邉要之地亦置宋朝马歩军都总管以节度使充副总管以观察以下充有止一州者有数州为一路者有带两路三路者或文臣知州则管勾军马事旧相重臣亦为都总管咸平发三路都总管景徳诏鎭定两路并为一路诸路并去行营之名止为驻泊总管庆厯三年诏近分陜西縁邉为四路各置经略安抚招讨等使自今路分总管钤辖以上许与都总管司同议军事路分都监以下并聼都总管等节制违者以军法论七年析河北四路各置都总管一员如无事止以安抚使总制诸路八年诸州部署并改总管副总管建炎元年李纲言守备当于沿河沿淮沿江置帅府要郡以控扼其帅府文臣一员带安抚使马歩军都总管武臣一员充副总管改路分为副总管遇朝廷起兵则副总管为帅副钤辖都监各以兵从出聼其节制正官愿行者聼绍兴二年诏郡守臣罢带兵职诸路副总管可依旧改充路分钤辖五年诏两淅江南荆湖福建广东可依三路置总管于帅府七年淮东置总管十二年诸路并置州总管一员宋初以朝官及诸司使以上充或一州或一路或两  

路三路亦有无都字者嘉祐诏内臣为钤辖都监者逐路止置一员祖宗时不常置成都大府帅臣第带兵马钤辖而两武臣之为钤辖者与钧礼建炎三年诏要郡守臣兼兵钤辖以武臣为之副改诸路都监为副钤辖绍兴三年守臣罢兼兵职副钤辖改为路分都监而帅府如故其后益泸夔广桂五州牧皆以都钤辖为称而江西赣州以多盗其守臣亦带江西兵马钤辖二十八年鎭江府守杨揆请添鎭江州钤辖从之淳熈间诏诸路训练路钤并要年六十以下曾经从军有才武人充绍熈初诏杂流出身不得注路分州钤都监専注才武及曾任主兵官之人　宋兵马都监有路分掌本路禁旅屯戍邉防训练之政令以肃清所部建炎三年以要郡守臣带本路兵马都监武臣一员充副都监绍兴三年罢守臣兼兵职而副都监如故州都监则以大小使臣充掌夲城屯驻兵甲训练差使之事兼在城廵检资浅为监押　宋有沿邉溪洞都廵检或蕃汉都廵检或数州数县管界或一州一县廵检掌训练甲兵廵逻州邑擒捕盗贼事又有刀渔船战棹廵检江河淮海置捉贼廵检及廵马递铺廵河廵捉私茶盐等中兴后凡沿江沿海皆置廵检一员又置都廵检以总之聼州县守令节制　续文献通考曰明在外府州县于闗津要害处设廵检一员从九品　又曰辽都总管之职北面有东路兵马都总管府其官曰东路兵马都总管曰同知东路兵马司南面五京各有都总管府官曰某京都总管知某府事曰同知某府事有诸军兵马都总管府有归圣军兵马都总管府官曰某兵马都总管曰某兵马副总管曰同知某兵马事曰某兵马判官又有南京兵马都总管府与五州都总管府山后五州都总管府兴宗重熈四年改南京总管府为元帅　金天防六年伐宋毕诏还西南西北二帅以鎭方面诸路各设兵马都总管府海陵天徳二年八月诏改诸京兵马都部署司为本路总管府又以婆速路统军司为总管府正六年海陵南伐置三十二总管诸总管府节镇兵马司都指挥使一员副指挥使二员指挥使一员军使一员总管而下诸府鎭有都军司设都指挥使一员　元立都总管府与总管府各因其所司之事为名皆无典兵之责设官秩髙者三品或四品卑者五品六品　明制兵民钱粮俱统于布按都司及府州县以上总管等官俱不设  

总管二  

增辽东献俘　定襄制敌【`事文聚曰李勣为辽东道行军大总管率兵二万执高藏男建等诏勣献俘昭陵　又曰唐裴行俭为定襄道行军大总管讨突厥行俭曰以谋制敌可也因诈为粮车伏壮士又伏兵踵其后敌果掠车壮士突出伏兵至杀获防尽`】　箭定天山　俘灭三国【`又曰唐薛仁贵副郑仁防为铁勒道行军总管九姓众十余万来挑战仁贵发三矢杀三人敌气慑皆降军中歌曰将军三箭定天山将士长歌入汉闗又曰苏烈为神丘道大总管讨百济俘其王义慈等所灭三国皆生执其王`】　战俘名王　战获乗马【`又曰李大亮为河东道大总管出北道与敌遇蜀浑山大战破之俘其名王　又曰襄邑王神符迁并州总管颉利可汗盗邉神符与战汾东斩级五百获马二千及战沙河获颉利逹官得可汗所乘马及铠`】　霹雳域内　蹀血邉庭【`又曰唐长孙晟为秦川道行军总管出讨突厥晟斩千余级有逹官来降言突厥大畏长孙总管闻其弓声谓为霹雳见其走马称为闪电晋王笑曰将军震怒威行域内　又李靖为定襄道行军大总管率劲三千由马邑趣恶阳岭颉利可汗大惊太宗曰靖以三千蹀血邉庭遂取定襄古未有軰定澡吾渭水之耻矣`】诏召入朝　先登报国【`又曰泉男生授平壤道行军大总管兼持节安抚大使举`】  

【`哥勿南苏仓岩等城以降帝命舍人李防绎就军慰劳赐袍带金扣七事明年诏召之入朝所过州县舍作歌吹右羽林将军李同以飞迎宠　又曰唐张士贵贞观中为龚州道行军总管太宗以其冒矢石先登劳之曰尝闻以忠报国者不顾身于公见之`】　锐士冞入　全军独归【`又曰侯君集李靖讨吐谷浑以君集为碛石道行军总管君集曰王帅已至贼不据险天赞我也若以精兵掩不备必有大利靖然其计简锐士约赍冞入大战破之　又曰李靖为行军总管以江淮兵万人屯大谷时诸将多败独靖全军归俄权检校安州大都督`】　燕逹战功　狄青材勇【`又曰熈宁五年以燕逹权发遣环庆路驻泊总管掌州之役逹有战功故自钤辖躐迁总管　又曰狄青为泾原路兵马副总管上嘉其材勇欲一见之诏令入朝防防逼平原乃令亟往泾原俾图像以进上曰朕之闗张也于是有狄万人之称`】上言耶律患　请持夏国臂【`又曰天圣七年刘平授忻州团练使属上封事`】  

【`言赵元昊连姻耶律必为邉患授邠寕环庆副总管遣中人就赐黄金噐　又曰种子谔李宪措置熈河邉事子谔鄜延路副总管秉常为母所囚子谔入对大言曰夏国无人秉常孺子臣请持夏国臂而来神宗壮之`】  

总管三  

增击下十城【`事文聚曰李大亮擢金州总管府司马王洪烈据襄阳诏大亮安抚樊邓因图之进击下十余城`】　进拔八城【`又曰盖苏文死男生为弟所逐使子诣阙降乃拜契苾何力为辽东道行军大总管安抚大使经略之副李勣同趋髙丽勣已拔新城乘胜进拔八城引兵还与勣防何力率兵五十万先趋平壤掳其王以献`】　玺书襃劳【`又曰马耆王叛郭孝恪请击之即拜西川道行军总管率歩出银山道夜袭破之帝悦降玺书褒劳`】　金瓶赐劳【`又曰秦叔寳事秦王府拜马军总管战羙良川破尉迟防有功帝赐以黄金瓶劳之曰卿不恤妻子而来归我且又立功使朕可食当割以啖尔况子女玉帛乎`】　札授方略【`又曰淳化时以参政赵昌言为川陜两路兵马都总管太宗以蜀防尚有残孽会昌言安抚招讨仍赐御札数幅丁寕授以方略委任雄盛`】　御赐秘略【`又曰景祐四年以御制神武秘畧赐防邉总管钤辖每得代更相授之`】　当今名将【`又唐太宗曰当今名将惟李勣薛万彻江夏王道宗而已贞观二十二年以青丘道行军总管伐髙丽防其城`】　任以藩丘【`又曰唐髙祖诏黎州总管曹国公徐世勣本自黎阳拥徒归顺任以藩岳成效克彰`】　李衍赐锦帛【`册府元曰李衍为义州刺史从韦孝寛镇玉壁城数与贼战齐平以军功进授大将军赐杂防三百匹王谦作乱髙祖以衍为行军总管讨平之进位上大将军赐缣二千匹开皇元年又以行军总管征叛蛮平之进位柱国赐锦帛二千匹大举伐陈又授以行军总管`】　义臣赐御甲【`又曰杨义臣髙祖仁夀初拜为朔州总管赐以御甲`】　王入淮口【`又曰王髙祖时为上大将军陈将吴明彻入防吕梁徐州总管梁士彦与战不利乃退保州城明彻遂堰清水以灌之列船舰于城下以图攻取诏以为行军总管赴救潜于清水入淮口多大木以铁鎻贯车轮横截水流以断其舩路方欲宻决其堰以毙之明彻知之乃破堰而退冀乘决水之势以得入淮比至清口川流已阔水势亦衰舩舰并碍于车轮不复得过因围而蹙之明彻及将士三万余人并噐械辎重并被俘获`】　仲文出汉口【`又曰于仲文开皇中为柱国将军伐陈之役拜行军总管以舟师自章山出汉口陈郢州刺史荀法尚等请降秦王俊皆令仲文以兵纳之`】　李金才破突厥【`又曰李金才为杨素行军总管破突厥于纳逺川进位大将军`】　韩僧夀破突厥【`又曰韩僧夀仕周为中旅下大夫髙祖得政从韦孝寛平尉迟逈毎战有功授大将军至髙祖开皇中检校灵州总管事从杨素击突厥破之`】  

总管四  

增诗唐李乂奉和幸望春宫送朔方大总管张仁亶诗曰邉郊草地腓河塞有兵机上宰调梅寄元戎细栁威虎东道出鹰隼北庭飞玉匣谋中野金舆下太微投醪衔饯酌缉衮事征衣勿谓公孙老行闻奏凯归　刘宪奉和圣制幸望春宫送朔方大总管张仁亶诗曰命将择耆年图功胜必全光辉万乘饯威武二庭宣中衢横鼓角旷野蔽旌旃推食天厨至投醪御酒凉风过凤苑杀气下鸡田分阃恩何极临岐动睿篇　苏颋奉和圣制幸望春宫送朔方大总管张仁亶诗曰北风吹早雁日夕渡河飞气冷葭应折霜明草正腓老臣帷幄算元宰庙堂机饯饮回仙跸临戎觧御衣军装乘晓发师律春归方伫勲庸盛天辞降紫微　郑愔奉和幸望春宫送朔方大总管张仁亶诗曰御跸下都门军麾出塞垣长杨跨武细栁接戎轩睿曲风云动邉威鼓吹喧坐帷将阃外俱是报明恩　元赵孟頫送吴思可总管汀州诗曰七闽南去路﨑岖五马承恩出帝都地气喜闻今有雪民生宁似昔无襦山城酒羙倾鹦鹉雨馆春深聼鹧鸪他日相思应怅恨离筵不忍赋骊驹又赠托克托穆尔总管诗曰将军铁马拥雕弓壮岁分符镇越中山水多情留贺监儿童拍手爱山公紫髯似防君犹壮白髪如丝我已翁说礼敦诗殊不忝看君真有古人风  

都统一【`副都统统制附`】  

增文献通考曰晋孝武帝太元十九年有河西大都统唐天宝末置为天下兵马元帅都统朔方河东北平卢节度使都统之名始于此乾元元年户部尚书李峘除都统淮南江东西节度使宣慰观察处置等使都统之官始于此唐置或总五道或总三道上元末省大中后讨徐州以康成训讨黄巢以荆王铎为都统黄巢之难置诸道行营都统掌征伐兵罢则省虽总诸道兵马不赐旌节宋朝诸军都统制者自渡江已前亦有之然未为官称盖是时陜西河东三路皆以武臣职髙有智畧者为马歩军副都总管遇出师征讨则加以都统制军马之名犹今节制军马之非有司分也建炎元年置御营司遂擢王渊为都统制都统制名官自此始大槩南渡置统制一则兵兴称谓不一诸路起兵有自称统制者州县管押勤王兵者亦有称统制者诸道都总管及诸司便宜差统制者建炎初并罢惟中都主兵朝廷差充统制者仍旧绍兴初诸大将改为行营五防军四年吴玠升宣抚副使其弟为右防军都统制十一年韩世忠张浚岳飞除枢宻使副使罢宣抚司其统领将副并改充御前隶枢宻院各带御前字入衔其兵马就令所部统制官节制而都统皆以屯驻名冠军额之上独川陜如故恩数畧视三衙权任在帅臣之右官卑者称副都统制设属有计议机宜干办公事准遣十九年汉沔两大将改为御前诸军璘称利州西路驻劄御前诸军都统制政称利州东路驻劄御前诸军都统制郭浩时已死故金州无都统制但以知州兼节制嘉定初蜀叛旣平安丙又奏分兴州十军为沔利三军沔州除都统制利州除副都统制矣　唐兴元中置副都统宋绍兴中亦有副统制隆兴二年诏应诸军副都统制并罢乾道三年五月上谓宰执曰朕欲江上诸军各置副都统制一员令兼领军事岂惟储他日统制亦使主将有所顾忌于是以郭则为镇江副都统制张荣为建康副都统制三省枢宻院定制云已复置在外副都统制裨賛主帅商议军事觉察奸弊所有本司文字与都统连衔调发军马并听都统指挥月旦亦许上表平江许浦水军乾道间置副都统以领之　统制统领官三衙及御前军将佐也祖宗时禁兵但以路分都监等领之渡江后大军又有统制同统制副统制统领同统领副统领等其下乃有正将副将准备将之名　续文献通考曰辽北面行枢宻院下有都统所其官曰监军曰行军诸部曰监战曰行军都统曰行军副都统曰行军都监其分列有行军都押司官曰都押曰副押有行军都部署司有左翼军都统所有右翼军都统所有中军都统所有御营都统所其远探军曰小校曰拽剌其曰侦曰人曰拽刺有东征都统所亦号东面行军都统所有号东路行军都统所有东征统军司有东征先锋使司盖皆为髙丽而设也有南征都统所亦号南面行军都统所有南征统军司有南面行营总管府有南面行营都部署司有河南道行军都统所盖皆为宋而设也外此又有北道行军都统所有东北面行军都统所有西北面行军都统所有西南面行军都统所其设官皆同　金国元年置南路都统司以讨张彀天辅五年袭辽主始有内外诸军都统之名时以奚未平又置奚路都统司后改为六部路都统司以遥辇九营为九明安隶焉与上京及泰州凡六处置毎司统五六万人又以渤海军为八明安凡明安之上置军帅军帅之上置万户万户之上置都统天会元年以袭辽主所立西南都统府为西北西南两路都统府后伐宋更为元帅府即此也十年改南京都统司为东南都统司治东京以镇多髙丽后又置统军司于大名府天德二年罢大名统军司而置统军司于河南山西陜西三路以元帅府都监监军为使分统天下之兵又改乌尔古徳哷勒统军司为招讨司以布琳路统军司为总管府正隆末复陞陜西统军司为都统府又设三道都统制府及左右领军大都督将三十二总管以伐宋大定五年复罢降为綂军司元光时招义兵以四万户为一副统两副统为一都统　元以其事分于元帅大都督而都统之名不立　明不设  

都统二  

增出镇河中【`事文聚曰郭子仪上元初诏为诸道兵马都统令率诸镇之师抵范阳诏下为鱼朝恩所沮永泰元年以子仪都统河南节度使行营出镇河中`】　荡涤羣宼【`又曰干符中黄巢掠江淮宰相王铎曰臣忝宰相在朝不足分陛下忧愿自率诸军荡涤羣寇乃拜守司徒平章事荆南节度使诸道行营兵马都统`】　和尚原战【`又曰张忠献公浚乌珠欲窥蜀浚令陜西都统制吴玠于凤翔府之和尚原诱致其来乌珠引众来犯玠与战乌珠中箭而遁俘其将英格贝勒及首领三百甲其众损者过半`】　大人洲战【`又曰李显宗时金主亮来犯公以池州都统移军舒城除御营先锋都统制堠报兵渡淮公领赵康年等与战于大人洲首挫其锋乘胜掩击敌军溺死者千余人`】　立功取节钺【`又曰贼众刘猊次于濠寿之间张俊拒之诏并以淮西军属俊沂中为张浚统制官浚遣沂中至泗州与俊合且使谓之曰上待统制厚宜及时立大功取节钺或有差跌浚不敢私`】　破贼复江州【`又曰和义杨郡王沂中传李成叛江南招讨使张浚议所以破贼王时为右军统制官遂由上流径絶生米渡出贼不意遇其先锋击退之贼将马进锐卒数万来犯浚率歩兵攻其前沂中乃将卒与神武后军统制陈思防出山后夹击乃大破之遂复江州`】  

都綂三  

增诗唐韩愈次潼闗上都统相公诗曰暂辞堂印执兵权尽管诸军破贼年冠盖相望催入相待将功德格皇天　耿纬上裴行军都统诗曰边尘已灭天山外闭阁阴阴日复曛枥上骅驑嘶鼔角门前老将识风云旌旗四面髙秋见丝竹千家静夜闻莫道古来多计策功成惟有李将军  

增制唐常衮授王缙侍中兼河南都统制曰具官王缙有髙妙之行有达之识学该古训文正国风梦帝赉予济川用汝百揆时叙四维克张累陈造之言弥契沃心之道濵海之右自河而南王旅攸同戎车殷会监于方伯之国利用建侯之司大将息人予有御侮镇汉沔淮徐之地统齐梁鲁郑之军总制髙牙纪纲羣帅七伐四征之策成一匡九合之功式遏外虞厎绥多难将授铜符之律爰咨闼之谋往哉汝谐无替朕命陆贽授刘洽检校司空充诸道兵马都统制曰论道经邦允归硕望建牙统众必借雄才中外具瞻安危注意今以二柄委之元臣具官刘洽秉志端亮饬躬简俭博厚足以容众和易足以长人纯孝荣亲尽忠事主分我阃寄殿予大藩扼制淮彞保障楚甸控引漕挽委输京师予嘉乃懋勲亮乃贞节用锡丕命俾扬王休燮賛三台纪纲羣帅式是大任尔惟钦哉　白居易授范希朝京西都统制曰具官范希朝忠贞勤俭以为质惠和智勇以为用一代名将三朝信臣朕以西边列镇三四若有总统则易成功思得良帅有威名者并防诸将岁一廵边乘秋顺令扬其威武则南牧之马引弓之人知我有备不战而去谁可任者无如希朝以尔功在疆场名闻戎惟实与声皆副是今拜尔为大将尊尔为司徒节制进退一令谘禀倚望如右可不慎欤  

总兵一【`副总兵以下附`】  

增续文献通考曰明初凡天下要害处所専设官统兵镇戍其总镇一方者曰镇守独守一路者曰分守独守一城一堡者曰守备有与主将同处一城者曰协守又有备倭提督提调廵视等名其官称挂印专制者曰总兵次曰副总兵曰参将曰游击将军旧制俱于公侯伯都督都指挥等官内推举充任其镇戍地方或遇事增添改革俱本部奏请定夺　治平纂曰明制凡有事征伐则命总兵佩将印领之旣旋则上所佩将印于朝明会典曰凡号令总兵官告都指挥都指挥告指挥  

指挥告千户千户告百户百户告总旗总旗告小旗小旗告军士  

总兵二  

增诗明胡应麟寄戚总戎诗曰闻道嫖姚将提兵大漠间旌旂行汉壁鼓吹出秦关白日双雕下黄云万闲时同投笔吏仗劔过天山　朱笈赠雷总戎诗曰闗西年少拥髙牙长日辕门静塞笳旂猎风云屯虎豹营连星斗抱龙蛇黑山近徙王庭幕青海遥通汉使槎带砺夙盟原不凭将双劒问张华　苏平和韵与尚总戎诗曰将军韬畧擅才雄赫赫声名振海东沙浦晴烟秋减灶天山明月夜张弓星摇佩劒龙光冷日射征袍兽锦红令肃辕门边警息防回谈笑坐春风  

## 御定渊鉴类函卷一百八

设官部四十八【`行台省　节度使　总督　廵抚绣衣直指　廵按御史附`】行台省  

原杜氏通典曰行台省魏晋有之昔魏末晋文帝讨诸葛诞防常侍裴秀尚书仆射陈泰黄门侍钟会等以行台从至晋永嘉四年东海王越帅众许昌以行台自随是也【`越请讨石勒表以行台随军`】及后魏谓之尚书大行台别置官属【`后魏道武帝置中山行台以秦王仪为尚书令以镇之孝文永熈三年以宇文防为大行台以蘓绰为行台度支尚书`】北齐行台兼统民事自辛术始焉【`武帝八年辛术为东南道行台东徐州刺史郭志杀郡守文宣闻之勅术曰江淮初附百姓难向京师留卿为行台亦欲理边民寃枉监理牧守自今以后所统十余州地诸有犯法者刺史先启听报以下先理后表齐代行台兼总民事自术始也`】其官置令仆射其尚书丞皆随时权制【`江左无行台惟梁末以侯景为河南王大行台承制如邓禹故事`】隋谓之行台省有尚书令仆射【`左右任置`】各一人主事四人有考功【`兼吏部主爵司勲`】礼部【`兼祠部主客`】膳部兵部【`兼职方`】驾部库部刑部【`兼都官司门`】度支【`兼仓部`】金  

部工部屯田【`兼水部虞部`】侍各一人每台置食货农圃武器百工监副各置丞【`食货四人农圃一人武器二人百工四人`】录事等员【`食货农圃百工等各二人武器一人`】盖随其所管之道置于外州以行尚书事唐初亦置行台贞观以后废其后诸道各置采访等使每使有判官二人兼判尚书六行事亦行台之遗制  

节度使一  

原杜氏通典曰按唐分天下州县制为诸道每道置使治于所部【`即采访使防御等使也`】其边方有寇戎之地则加以旌节谓之节度使自景云二年四月始以贺拔延嗣为凉州都督充河西节度使其后诸道因同此号得以军事专杀行则建节府树六纛外任之重莫比焉本皆兼度支营田使开元九年十一月勅其河东河北不须别置并令节度使兼统开元中凡八节度使【`碛西河西陇右朔方河东幽州劒南岭南此八节度也后更増加兼改名号`】盖古之持节都督自至徳以来天下多难诸道皆聚兵増节度使为二十余道其非节度使者谓之防御使以采访使并领之采访理州县防御理军事初节度与采访各置一人天寳中始一人兼领之乾元中又置都统使监总管诸道或领三道或领五道皆古方岳牧伯之任也上元末省都统后又改防御使为都团练守捉使皆主兵事而无旌节僚属亦减有副使一人掌贰使事判官二人分判军事自永防以来都团练使稍有加置参谋者若朝觐则置留后择其人而任之宋武帝起义讨桓元既平京口向建业以孟杲为长史总摄后事及讨司马休之伐荆州以中军将军刘道邻监留府事皆留后之任也自后无代无之不复徧举　増合璧事曰后汉刘虞为幽州牧就拜大司马公孙瓒讨乌桓诏令授虞节度晋伐吴诏王濬受杜预王浑节度唐自武徳至天寳以前边防之制其军城镇守捉皆有使而道有大将一人曰大总管已而又曰大都督至太宗时行军征讨曰大总管在其本道曰大都督自高宗永徽以后都督带使持节者谓之节度使然犹未以名官景云二年以贺拔延嗣充河西节度使自此以后接乎开元天寳之间朔方陇右河东河西诸镇皆置节度使縁边之地凡八节度外任之重无比焉至徳以后天下用兵中原刺史亦循其例受节度使之号若诸州在节度使内者皆节度焉宋节度使并兼管内观察处置等使以本州刺史长史为节度观察等使不临本部者以它官知判州府事防御团练使刺史不赴本任亦如之故事节度使不带使相位在卿监下至干徳五年陞节度使班在龙墀内金吾将军上太平兴国二年以节度向拱张永徳并授左卫上将军张美左骁卫上将军皆罢节度节度使无定员恩数与执政同初除鎻院降麻礼尤异焉祖宗以待宗室近属外戚国壻年劳久次若外任除殿帅始授此官亦止一员或功勲显著任帅守于外及前宰执拜者不轻授政和以后宦官秉节钺者盖八员戚里以滥恩破格横迁者亦时有之政和二年诏节度使以下更不带持节字只称某军节度旧制每除必曰使持节某州某军事某州刺史充某州节度某州管内观察处置等使政和中诏正任节度观察留后防御使团练使刺史不带持节五年又诏内侍官非縁制礼乐及开拓一路不除节钺节度使旌节门旂二龙虎旌一节一麾鎗二豹尾二凡八物旗以红缯为之上为涂金铜龙头以揭旌加木盘节以金铜叶为之盘加龙丝为龙旌麾枪亦施木盘豹尾画豹文皆以髹漆为杠文臣以朱武臣以墨旗则绸以红缯节及麾枪则绸以碧油故谓之碧油红斾受赐者蔵于公宇私室别为堂号节堂每朔望次日祭之号衙日唐制有六纛今无也　续文献通考曰辽北面着帐君有节度使所掌非军民事南面节度使设官甚众辽二百余年城郭相望田野益辟冠以节度承以观察防御团练等使分以刺史县令大畧采用唐制其间宗室外戚大臣之家筑城赐额谓之头下州军惟节度使朝廷命之后往往皆归王府　金诸州镇置节度使掌镇抚诸军防刺总判本镇兵马之事兼本州管内观察使事其观察使所掌并同府尹　元都总管之职盖节度使也所掌事各不同　明无  

节度使二  

増唐史曰天寳四载以朔方节度使王忠嗣兼河东节度使忠嗣镇方面专以持重安边为务军中日夜思战多遣间牒见可胜然后兴师故出必有功边人以为自张仁亶之后将帅皆不及　又曰天寳中以髙仙芝为安西四镇节度使仙芝本髙丽人从军安西骁勇善射累官四镇节度使　合璧事曰封常清明皇时为北庭都防持节伊西节度常清性俭出军乘骡私廏裁二马赏罚分明　唐史曰代宗时仆固懐恩叛以郭子仪为河中节度等使懐恩将士皆曰吾辈从懐恩为不义何面目见汾阳王乎　又曰永防中李抱真为泽潞节度副使抱真籍民每三丁一壮者使农隙习射嵗暮都试比三年得精兵二万遂雄视山东为诸道最合璧事曰韩滉为镇海军节度使绥辑百姓境内称治帝在奉天淮汴震骇滉分兵戍河南帝狩梁州又献缣十万匹以镇兵三万助讨贼　唐史曰曹王臯为江西节度使时南方藩镇各闭境自守惟臯数遣使间道贡献又曰贾耽为山南东道节度使遣行军司马樊泽奏  

事行在泽既复命有急牒至以泽代耽牙将张献甫怒请杀泽耽曰天子所命即为节度使矣即日离镇以献甫自随军府遂安　又曰毕諴为邠宁节度使时党项扰边帝与諴论边事諴陈方略帝曰不意颇牧近在禁庭遂命諴招党项降之　又曰李愬为唐邓节度使得吴元济将李祐待以客礼署防兵马使出入帐中同宿密语有窃听者但闻祐感泣声　又曰宪宗时以裴度兼彰义节度使时讨淮西四年不克议者欲罢兵度独无言帝问之对曰臣誓不与贼俱生请自徃督战帝恱从之　又曰栁公绰为山南东道节度使有二吏一犯一舞文公绰判曰吏犯法法在奸吏乱法法亡竟诛舞文者　又曰夏绥节度使李祐进马侍御史温造弹之祐曰吾夜半入蔡州城取吴元济未尝心动今日胆落于温御史矣　又曰牛僧孺罢为武昌节度使过襄阳节度使栁公绰服櫜鞬于舘舍将佐以此礼太过公绰曰竒章公甫离台席方镇重宰相所以尊朝廷也竟行之　又曰李徳裕为西川节度使至镇作筹边楼练士卒葺保障积粮储以备边蜀人粗安　宋史曰赵赞为彰武节度使赞至延州前后分置歩使緜緜不絶所部浑来迎相视夺气莫不畏服　又曰宋主命忠武节度使王全斌等伐蜀全斌等乘胜而前蜀兵大溃  

节度使三  

増戎阃　将坛【`合璧事类曰唐刺史兼都知兵马使制云兼副戎阃　又曰裴度四登将坛`】牙璋　龙节【`唐行军司马制务赞牙璋　常衮集龙节蜺旌降于天下鸾书翠轴锡在掌中`】持幢　赐器【`唐职林自至徳后方镇降拜必遣内使持幢节就防　合璧事类曰牛僧孺为`】  

【`山东道节度赐彝樽龙勺诏曰精金赐器以比况君子`】　设坛　授钺【`元微之制设坛而拜授钺以征　白居易制授钺开府殿我汉南`】　震两河　控万里【`合璧事类曰郗士美讨王承宗遣大将王献督万人为前锋献暴横士美斩以徇下鼓之大破贼宪宗喜曰固知士美能办吾事承宗大震惧防诏班师威震两河　又曰王忠嗣佩四节度印劲兵重地控制万里`】　抚封率长进善诘奸【`除节度使制统节制之师贞否之律抚其四封率彼五长　又旌惟进善节以诘`】  

【`奸`】　南裔肃然　蜀风大变【`合璧事曰宗室复转岭南节度使时安南经畧使髙平正张应继卒其佐李元度胡懐义等肆为奸赃复至诱懐义杖死流元度南裔肃然　又曰蜀人多鬻女为人妾李徳裕为着科约凡十三以上执三年劳下者五嵗及期则归之父母毁浮图私庐数千以地为农先主祠旁有猱村其民剃髪若浮图者畜妻子自如徳裕下令禁止蜀风大变`】　江汉为固南夏以完【`唐书曰宗室臯迁荆南节度使凡战大小三十二未尝败江汉倚臯为固　合璧事曰鲁炅拜襄邓十州节度使时襄汉数百里举无樵烟贼欲剽乱江湖頼昊防其冲故南夏以完`】　谨身节用　俭己寛民【`又曰曲环改陈许节度二州比为寇冲民苦剽卤客他县环谨身节用寛赋敛检条教不三嵗归者襁负　又曰武元衡为西川劒南节度使俭己寛民比三年上下完实蛮彞懐归`】交广晏然　人皆顺【`又曰郑从谠改岭南东道节度先是林邑蛮内侵召兵进`】  

【`援防厐勋乱不复遣而北兵寡弱从谠募土豪署其酋右戢为约束使相捍御交广晏然　又曰毕諴为邠宁节度使遣吏谕人皆顺时戍人尝苦调馈乏諴募士置屯田嵗谷三十万斛以省度支经费`】　解临洺围　筑平津堰【`又曰李抱贞领昭义节度使田恱反围邢及临洺诏抱贞与马燧合神防兵救之败恱于双岗斩其将杨朝光遂解临洺之围　又曰李吉甫为淮西节度使筑富人固本二塘溉田万顷漕渠卑下不能居水乃筑堤淤江以为蓄泄名曰平津堰`】　断山峻堑　治渠筑防【`又曰张献甫代韩游瓌领邠宁节度使邠宁军素骄惮献甫严因游去遂纵掠邀范希朝为帅都将杨朝晟诛首乱者献甫乃得入于是断山峻堑严要地筑烽堡请复盐州及洪门洛原镇屯兵　又曰杜亚拜淮南节度治漕渠引湖筑防得灌溉疏启之道人皆恱赖`】　鼍集城门　乌满防架【`又曰邓景山拜青齐节度使徙淮南为政简肃有鼍集城门邓班谓景山曰鼍介物也失所次金从革之象其有兵乎未几宋州节度使刘展反　又曰栁仲郢为天平节度使仲郢为谏议后每迁必乌集升平第庭树防架皆满五日乃防由是不复集卒于镇`】　器械坚良　举动安重【`又曰辛秘拜昭义军节度使是时承讨恒赵之后潞人雕耗秘至约出入啬用度比四年器械坚良复为完镇　又曰来瑱徙山南东道节度贼围南阳急瑱举动安重贼不得侵`】　四登将坛　六迁大镇【`又曰唐裴度四登将坛　又曰李愬六迁大镇所据元夀旧宅一院而已`】　六开幕府　十领节麾【`又曰栁公绰为节度使六开幕府得人为盛　又曰唐李晟之子十领节麾`】　赐通天犀　饯太液池【`又曰裴度讨蔡为彰义节度及行帝赐通天犀带　又曰崔铦罢相出为淮南节度使帝饯太液池`】  

节度使四  

増节楼【`合璧事曰唐节度使入境筑节楼迎之以鼓角`】　师干【`李绛制曰入参庙算出总师干`】　总军旅【`唐百官志曰节度使总军旅颛诛杀初授具帑抹兵仗诣兵部辞辞日赐双旌双节行则建节树六纛中官祖送次一驿辄以上闻`】　防北门【`合璧事曰唐裴度为河东节度使帝命卢宣谕度曰为朕卧防北门可也`】　当阃寄【`又曰唐元宗求良将委以河北之事问郭子仪子仪荐李光弼堪当阃外之寄`】　亲王领【`又曰唐开元中郯王除安北大都防充安抚河东关内陇右诸蕃部落大使以亲王遥领节度自此始`】　宰相领【`又曰开元十四年河西节度使大使知节度使萧嵩除同中书门下平章事节度如故以宰相遥领节度自此始`】　更九镇【`又曰唐栁仲郢父子更领九镇节度`】　践两镇【`又曰李愬徙节度鳯翔李师道反诏愬改武寜同日践父兄两镇世皆以为荣`】　严法令【`又曰令狐彰拜滑亳魏博节度使躬训吏士检军力农法令严无或敢犯者`】有治名【`又曰唐薛嵩为相卫邢洛等三州节度使谨奉职业颇有治名`】　商贾饶【`又曰徐申进岭南节度使外蕃嵗以珠瑇瑁香文犀浮海而至申于常贡之外未尝賸索商贾充裕`】　诚信懐【`唐袁滋本曰滋徙义成节度使滑用武地滋严备而推诚信务在懐来李师道田季安等畏服之`】　政更惠恕【`合璧事曰王周歴贝州节度使时泾州张彦泽为政苛虐民多流亡周乃更政惠恕问民疾苦去苛弊共二十余事民皆复归歴四镇皆有善政`】　政代寛简【`又曰张洪静徙节宣武承韩洪虐政后代以寛简民便安之`】　推诚遇人【`又曰张泊仪为江陵节度使朴厚不知书推诚遇人民皆便之`】　疏防息灾【`又曰杜佑为岭南节度疏析防闬以息火灾`】　黔人乞留【`又曰李承约拜黔南节度使以恩信抚彝落数年当代去黔南人诣京师乞留为再许一年`】　中人严惮【`又曰吕元膺改河中节度时方镇多务为姑息独元鹰秉正自持监军及中人往来者无不严惮`】衣冠全活【`又曰刘辟反拜髙崇文东川节度使擒之送京师崇文入成都凡衣冠被胁污者崇`】  

【`文咸悉为全活之`】　南蛮如约【`又曰刘潼拜昭义节度使徙西州时李福讨南诏蛮兵不利潼到镇抚以恩信由是蛮皆如约`】　去牙兵饍【`又曰郗士美充昭义节度使昭义自卢从史时日具三百人饍以饷牙兵士美曰卒卫于牙职也安得广费为私恩乃罢之`】　诛舞文吏【`又曰栁公绰为山南节度使诛舞文吏`】　子复入相【`又曰李吉甫年五十节镇淮南五十四复入为相其子徳裕出镇淮南亦复入相如父之年`】　子同受命【`又曰田布正之子也正徙成徳时以布为河南节度使父子同日受命`】　与弟秉节【`又曰崔能授岭南节度使与弟从皆同秉节`】昭义两节【`唐书孟方立曰初昭义有潞邢洺磁四州至是方立自以山东邢洺磁三州为昭`】  

【`义节度而朝廷亦命李克脩以潞州旧军州畀之昭义之有两节度自此始`】　节度用三印【`事祥符中上览河南节度使知许州石晋奏用许州观察印以问宰相王旦旦曰节度军州三印兵仗则节度判官掌书记推官署状用节度印印之田赋则观察判官署状用观察印印之符制属县则大使判署用州印印之`】　降麻非故事【`退朝录曰唐制节大使除仆射尚书侍者谓之纳节皆不降麻止令舎人院草制天禧中丁谓自保信军节度使除吏部尚书参知政事先是公在西阁时草制政和中韩公自武康军节度使除工部尚书三司使降麻非故事也`】　三世节度一家【`合璧事宋吴璘子挺孙曦`】　四世节度二家【`又钱忱髙祖俶曽祖惟演父景臻郑藻大父绅父成之子与裔`】兄弟建节七家【`又吴玠璘钱忱愐韦谦谠吴益盖吴拱挺吴琚环及李孝友等`】　父  

子建节十三家【`又刘光世父延庆钱忱父景臻邢焕子孝掦韦渊子谦吴玠子拱吴璘子挺郭浩孙果杨存中子惔刘锜父武仲吴益子琚珽吴琚子环吴挺子曦`】　原方伯　元戎上将　雄藩　辕门　幕府　分麾　授律　将星人杰　镇抚方城　藩屏国　节制诸侯　纠绳列郡　有国柱石　予王爪牙　建牙大任　分阃重寄作捍方隅　以奬王室　旌旗重寄　河洛要冲  

外威荒服　内抚元　总元帅之任　殿天子之邦蕴佐命之才　有经邦之防　当注意之朝　居建  

牙之任　偶唐虞之代　立方召之勲【`俱出白帖`】  

节度使五  

増诗唐徳宗送徐州张建封还镇诗曰牧守寄所重才贤生为时宣风自淮甸授钺膺藩维入觐展遐恋临轩慰来思忠诚在方寸感激陈情词报国尔所尚防人予是资欢宴不尽懐车马当还期糓雨将应行春犹未迟勿以千里遥而云无已知　张籍送李仆射赴镇鳯翔诗曰由来勲业属英雄兄弟连荣列位同先入贼城擒首恶尽封官库让元公旌幢独继家声外竹帛新添国史中天子欲秦陇地故敎移镇在扶风　刘禹锡送浙江李仆射赴镇诗曰建节东行是旧游欢声喜气满吴州郡人重得黄丞相童子争迎郭细侯诏下初辞温室树梦中先到景阳楼自怜不识平津阁遥望旌旂汝水头　张籍送李司空赴镇襄阳诗曰中外兼权社稷臣千官齐出拜行尘再调公庸盛三受兵符宠命新商路云开旗斾展楚堤梅发驿亭春襄阳风景由来好重与江山作主人　岑参送李太保兼御史大夫充渭北节度使诗曰诏出未央宫登坛近总戎上公周太保副相汉司空弓抱关西月旗翻渭北风弟兄皆许国天地荷成功  

増制唐陆贽授浑瑊京畿金商节度使制曰王者之制安不忘危其道则文武齐政教其人则农战兼务故虽县内不可去兵况密迩冦虞平纪稔慝都邑郊甸骚然靡宁聿求信臣特建戎号济人平难允属勲贤具官浑瑊忠贞博厚温恭简肃持重不挠好谋而成居业克敦其诗书受赐每陈于廊庑能推诚而抚下不伐己以拒人委任中外咸着声绩彞险一贯隠然殿邦朕越在郊坰偪于凶丑授之师律式是戎昭侍卫増严斥堠无爽检身齐众同士伍之劳苦敦阵整旅壮行列之威容静以伐谋动而制胜临危励节予有頼焉王畿之内沃壤千里绵亘商岭屏于南门观风靖人诘禁诛暴俾尔兼领用孚于休　元稹授李愿检校司空宣武军节度使制曰昔者鲁侯伯禽徒以周公之故遂荒大东重耳以定倾之劳子孙不絶于晋昔我太师西平王在徳宗时能复京邑书于彞每懐宗庙之安实念江山之永而又继有英哲克全令人惟弟惟兄莫非颇牧尚想徳施于十代何惮恩积于一门具官李愿生长纨绮之中而素风自得蕴郁骁勇之器而性与温恭怡怡于叔季之间翼翼于班行之内始为夏帅遂着能名旋领徐方防征淮右邻冦隂狡将助防张来犯东郊冀延晷刻尔乃提持戈防淬砺卒徒一战而虿尽殱不时而鸮獍就戮朕以浚郊重镇尤借良材俾为司空以表东夏持我邦宪用清尔人夫九州四海非不广也然而灵武魏博至于大梁断长补短方数千里皆尔为重又何加焉于戏睢阳在尔之东张廵效忠之城未毁彞门在尔之境侯嬴报恩之迹尚存又安知憧憧往来之徒不有以仁义匡于尔者尔服休命其惟戒之　白居易授王佖检校户部尚书灵盐节度使制曰靖边之要将为先夫有统驭之才然后以制节度之任有抚备之略然后以镇彞夏之冲期乎懐遏寇虞慎固封域今予命尔时谓得人具官王佖忠厚立诚果断效用慎始终而行有枝叶践彞险而道无磷缁早练武经累从军职顷逢多垒实佐元戎节着临危功参定难位由劳致名以忠闻自列六卿且司七萃星霜屡变金石弥坚宜申命以北辕俾遏戎于南牧进地官以崇新命极秩以褒旧功中简朕知外谐佥议况五原重镇诸夏长城脩戎政莫先于威声牧边氓莫尚于惠实勉率是道往分朕忧嵗时之间期于报政委望斯在尔其听之　令狐楚授裴度彰义军节度使制曰辅弼之臣军国是頼兴化致理则秉钧以居取威成功则分阃而出所以同君臣之体而一中外之任焉属者问罪汝南致诛淮右盖欲刷其污俗吊彼顽人具官裴度为时降生协朕梦卜精辨宣力坚明纳忠当轴而才谋老成运筹而智略前定司其枢务备知四方之事付以兵要必得万人之心是用祷于上苍择此吉日带丞相之印绶所以尊其名赐诸侯之斧钺所以重其命尔宜大布清问恢壮徽猷感励连营荡平多垒召懐孤疾字育彞伤尔往钦哉无越丕训又授李愬山南东道节度使制曰伐叛除凶必俟乎  

竒略进封超位允答于殊庸具官李愬宗臣之嗣王国克生毅勇畜深温良煦外礼乐战攻之器黙识其源诗书义理之府洞窥其室顷以悬瓠滔天宿兵既久方城压境易帅颇频永懐韬略之家必有弓裘之嗣将执金鼓载持干旄果副眷求克威令推忠厚以感物本信惠而知人一其鬭心厉厥死力乘虚径袭负雪兼行风驱如合于百神雷发若出于九地坚城立溃狡防坐擒遗甿安堵以知归余党释甲而请命古之良将其孰过焉爰择名部俾恢重藩自洛而遥惟襄为大总八郡以澄清秉三军之节制特迁左揆之尊崇兹天秩仍假南台之长峻彼霜威表以勲阶赐之茅社户丰真食门贵延恩洽此宠荣从于茂烈　又授李光顔忠武军节度使制曰具官李光顔崆峒秀气为时生才谦和不流简厚能断本忠信以经武阅诗书以理戎首职北垣声雄大卤受命既平于朔野悬军亦剪其巴庸朕以淮濆负固历纪稽诛自授兵符独运明略分营先得其地险吞敌屡挫于贼常下名城防其赵帜制胜之术动合神百战表于亡躯一心注于报国嵗月滋久坚诚不回当凶妖就执之初是溃党乞降之际单以入其栅垒免胄而服其创残纳之不疑乃见全徳今欃枪已灭申蔡无虞则报功显秩位冝重于三台驭贵殊勲赋亦开于千乘陟论道之优礼奬述职之崇名尔其敬之无替旧服  

总督一  

増明雷礼列卿纪曰嘉靖二十九年北兵入逼京城所过顺永诸州县俱蹂躙于是始设总督大臣一员控制蓟辽保定等处地方　又曰景防二年以后宣大各设廵抚始遣尚书临漳石璞总督宣大军务历成化治正徳间有警则置事宁则止至嘉靖十年始定设相沿至今　又曰成化四年固原满四搆乱始命右都御史项忠总督固原等处军务然事毕则止未有专职成化六年以后命王越总制陕西诸路军马又命马文升节制三边然越奉命出征文升以廵抚节制亦未有专职治十年部议陕西三边冝得重臣专任开府固原乃起王越总制陕西等处军务廵抚以下咸奉约束治十五年命秦纮总制军务遂为定规嘉靖十九年避制字改为总督　又曰湖广自辰沅一带通贵州川东自嘉靖二十七年湖之麻阳镇筸贵之铜仁诸苖叛始设总督军务大臣节制三省　又曰景防元年广东有黄萧养之变广西调军策应及广西有韦万秀之变广东副总兵董兴不调兵应援朝廷乃更制其将命左都御史王翺总督两广军务自总兵以下悉听节制然事平即归非常设成化元年命韩雍总督军务兼理廵抚久之雍请得文武大臣分理其事于是以陈濂抚广东张抚广西而雍专理军务寻以忧去五年御史龚晟等言两广宜设总督兼廵抚乃起雍总督兼廵抚于梧州设总府廵抚复不设仍总于总督永为定制正徳十一年改总督为提督庆四年又改总督闽广　续文献通考曰总理河漕兼提督军务一员永乐九年遣尚书治河后间遣侍或都御史成化治间始称总督河道正徳四年始定设都御史提督驻济宁凡河漕事悉听区处  

总督二  

増明雷礼列卿纪曰王翺字九臯直河间人景防中总督两广军务翺威望素着蛮人闻翺至大惧翺曰蛮人久反要在抚化得宜耳引其酋长犒以金帛酒食多见归顺思恩军民府知府岑英人疑其反侧翺居之桂林城中礼待甚厚由是人思效力　又曰马昻字景髙直沧州人景防中总督两广军务攘懐彞冦抚安军民生擒伪将军周鉄等以功升右都御史　又曰王越字世昌直濬县人成化中以左都御史出延绥韩家坞斩级二百余时敌居河套出没无时越赍七日粮昼伏夜行至敌所且撃且射斩首三百级夺其马牛羊器械无算又出大同破威宁海擒百七十人封威宁伯又曰刘大夏字时雍湖广华容人治中总督军饷周司徒经曰边土粮草半属京贵子弟公素不与此辈合此行以刚取祸矣大夏曰处天下事以理不以势至边召父老讲究得其要领不两月仓有余积中贵子弟亦莫之犯　又曰白昻字廷仪直武进人治中昂以户部侍治河道自髙邮州北二里之杭家嘴至张家沟两岸皆壅土为隄又为闸四凡四阅月而成名曰康济河　又曰丛兰字廷秀山东文登人正徳中总制宣大敌尝深入兰分部诸将或犄或角又据险邀之斩获百有余级　又曰孟鳯字瑞周山东曲阜人正徳中提督宣大有执游僧乞丐为奸细希功者鳯力辨于朝得全活　又曰周南字文化浙江缙云人正徳中总督两广军务广人闻南来不劳而定南乃弛威布徳惟饬长吏劝农寛赋以身先之民得休息　又曰王宪字维纲山东东平州人嘉靖中总制三边敌由花马池入黑水苑宪调榆林各路兵合击之斩三百余级降勅奨励加太子太保　又曰刘天和字养和湖广麻城人嘉靖中总制三边请设重险以卫内除戎器以备外于是有干沟涧诸女墙壕墩之设又制为有脚轻车强弩诸火器短兵之制　又曰王守仁字伯安浙江余姚人嘉靖中总制广西等四省军务时土官岑猛作乱守仁至南宁尽撤防守之兵于是思田二州头目卢蘓王授等悉防其众埽境来归　又曰刘焘字仁甫直天津卫人嘉靖中总督蓟辽时嵗用漕粮悉由通州陆运至牛栏山转输劳费焘疏潮河川水逹于通州更驾小舟转输直抵本镇大为便利　弇州史料曰王忠毅骥初以兵部尚书总督军务偕定西侯蒋贵以大军十五万平麓川走其叛宣慰思任发再以靖逺伯兵部尚书总督军务偕定西侯蒋贵以大军十余万讨思任发之子思机发获妻孥象马辎重而还三复为总督偕都督同知宫聚以大军十余万穷追思机发于孟养破之不能得而还凡三下滇南　又曰王忠毅骥初以尚书提督甘凉军务还部再以尚书总督讨朶儿只伯三以尚书总督军务讨麓川思任发四以靖逺伯总督讨思机发五仍讨思机发六挂征蛮将军印平贵州苖七总督南京守备又曰王襄敏越初以副都御史总督延绥等处军务  

破红盐池卤再以太子太保尚书总督大同诸边军务破威宁海卤三以威宁伯总督破山东墩卤四以太子太傅总督五军十二营兵马五以平邉将军总兵北征六以征西前将军镇守大同七以靖卤副将军镇守延绥八起家太子太保左都御史总督陕西甘凉宁夏延绥军务　又曰杨文襄公一清初以左副都总制三边再以右都起总制平安化王难三以致仕少傅大学士起提督　又曰王襄敏公越初以左副都右都御史连嵗出兵关中破西北卤再以威宁伯提督同保国公朱永破西北卤三以太子太保总制陜西三边破西卤中间一以总兵镇延绥  

总督三  

増携二僮　甫两月【`明列卿纪曰刘大夏治中进右都御史总督两广勅使临门即携二僮以行两广人士闻其来如饥儿之得乳母　又曰刘洪正徳中总督两广时贼林贵等乱恵潮诸郡洪率羣师调狼兵甫两月俘斩八千人余党悉平`】　脩边墙　防糜粥【`又曰王琼总制三边土番侵扰甘肃琼击败之又置下马关门接脩边墙一百八十余里　又唐龙嘉靖中受命总制三边兼理赈济龙上疏平籴捐官逋寛私债抚流移给医药防糜粥等十余事`】　图实效　复旧规【`又曰杨博嘉靖中总督蓟辽疏论练主兵为根本调客兵为权宜兵不在増而在练马不在加而在养乞督边臣以图实效　又曰杨为蓟辽总督条陈边政旧规当复者建昌营黄花镇墙子岭直卫所等四事部议从之`】　不事苛刻　多所全活【`又曰韩雍以左佥都御史讨广西大藤峡贼生擒侯大狗等七百余人斩峡中大藤改名断藤峡进右都御史总督两广雍为人不事苛刻未尝滥杀一人　又曰屠滽总督两广军务斩获猺獞数多赐防縀银两栁州诸处戍军旧皆番调风土殊习比代死亡过半乃为区处分守多所全活`】　去其太甚　未敢私干【`又曰邓廷瓉总督两广性不细故吏有贤劳者辄举荐以励其余或不职特去其一二太甚者　又曰两广都御史熊绣在广征獞苖之负固者余皆以恩抚之性清介与人寡合而人亦未尝敢以私干`】　不许辄进　自缚以归【`又曰朱英成化中总督两广时粤帅喜邀功每有小寇辄张大其势英下令抚辑猺獞各安生业约饬将士寇来不许辄进　又曰闵珪治中总督两广时猺獞相继为乱其讨古田也珪谓罪止首恶乃设重购缉之已而贼果自缚以归`】　革心向化　率属以廉【`又曰吴琛总督两广时罗英等聚众剽掠命兵擒之又殱贼六百余人猺獞大骇诣军门听命日以数万识者谓广寇不可以理喻而革心向化如琛者前此未见也　又曰石永总督湖广川贵等处一崇寛大率属以廉凡事贵实效一切文具埽尽`】民为立祠　士乐效死【`又曰秦纮总制三边军务造兵车置火噐脩城堡关隘一`】  

【`万四千余处在任三年边功孔多既去边民不忍忘为立祠祀焉　又曰杨一清正徳初总制三边于地之险易官之贤否无不周知料敌制胜屡中无失尤善激赏士卒俾乐于効死`】　脩垣守险　酌盈济虚【`又曰石璞总督宣大充饷勤兵脩垣守险景帝赐玺书曰尔忠勤善谋素为邉人信故尔命加太子太保　又曰阎仲宇总督宣大时沿边调集游民军费不赀仲宇酌盈济虚未尝告匮`】　简阅士马　屡有斩获【`又曰许进总督宣大简阅士马屡出竒挫敌得级六十　又曰史琳治中以右都御史提督军务敌至榆林琳乗机进勦屡有斩获`】　防通赋诗　斋沐祷神【`又曰宋礼永乐中请疏防通河为国大利而后人惟颂平江伯而不及礼丘文荘过防通河赋诗曰清江浦上临清闸箫鼔丛祠饮馂余几度防通河上过更无人语宋尚书　又曰乔毅成化中以工部侍治漕河时亢旱水浅舟胶毅斋沐祷于江海之神江潮涌入漕河运船遂通人谓精诚所感`】　望如甘雨称为神明【`献徴录曰姚镆廵抚延绥时值饥馑镆厚抚士卒咸乐为用敌犯泾阳遣游击彭英`】  

【`等奋击之大防已而致政归旋拜总制三边尚书镆闻命就道延绥渴望如甘雨莫不愿效死力　又曰翟鹏为陕西按察使有村豪崔文诬樊玉盗劫玉已诬服鹏鞫得其实人皆称为神明进兵部侍总督宣大敌躏蔚州鹏命保定总兵周彻进勦所获无算时谓数十年来仅有此防`】　不为危言　毕屈羣防【`又曰两广总督潘鉴抚蜀时关南寇马兴率众逼蜀境鉴宻授总兵等方畧捣平其巢两广之起上意简在惜未竟厥用生平不为危言激论而耿介壁立不可干以私焉　又曰王以旂为陕西总督务为镇静能推布腹心毕屈羣防敌犯山丹波罗堡及荘浪髙家堡等俱督兵败之`】　登陴誓军　为民请命【`又曰许论为蓟辽总督有功入为尚书敌掠滦西上曰朕仍欲用许论论至镇敌伺大水峪论登陴誓诸军力战而郤俘馘以闻　又曰石茂华以兵部侍总督陜西时云中和市初成茂华与为期约不使越额稽首受要束后秦陇大饥日夜露祷为民请命天果大雨`】　授计讨平　所向克防【`又曰陈大科为两广总督直岑溪七山等山獞啸聚授计左江诸道讨平之　又曰才寛成化进士因不附刘瑾出总制三边以便冝行事参游等稍缩粉其面红緑其衣巾游示诸营由是军威振肃所向克防`】一日不忘朝廷　十年训练将士【`又曰杨守礼总督三边敌至花马池`】  

【`守礼率众乗城激以重赏敌遂解去以忧归家居一日不敢忘朝廷庚戍敌至京师守礼即驰赴至中途闻命乃止　又曰蘓祐总督宣大居邉十年厉兵秣马训练将士敌惧其威仇鸾拜大将出行边使人谓祐请以首功一级官公少子祐谢曰儿未尝从戎不敢以累将军`】  

总督四  

増诗明何景明送彭总制之西川诗曰江汉兵戈阻郧阳节制移遥怜蜀父老再覩汉旌旂跃马终难据穷猿本易追威名聊一借勲业况当时　其二曰蜀道青天上岷山赤日西九重连授钺万里动征鼙开府松山静悬军玊垒低知公安蜀计诸葛大名齐　李攀龙上济宁朱司空诗曰河堤使者大司空兼领中丞节制同转饷千年军国壮朝宗万里帝图雄春流无恙桃花水秋色依然瓠子宫太史但裁沟洫志丈人何减汉臣风王世贞寄济宁朱司空诗曰十年蓬累卧江东两见脩鳞济上通天畔星为中执法人间水属大司空楼舩昼集沙河雨璧马秋歌瓠子风转饷自来勋第一玺书何日未央宫  

増启明冯琦贺总督张公出镇启曰帝眷元枢国资上畧自天子所出宣南仲之威以我公归入领北军之重有常立武无竞维人阁下徳惟国基器为时栋九塞共传其风采四方尽殚夫威棱北镇蓟门南清粤海书庸上考晋秩中枢帝将决战于边陲公宜运筹于帷幄时方多事国合有人乃于本根之地特简鎻钥之臣非但付以爪牙亦且倚为心膂使我称干比戈之士欢若投醪则彼弯弓牧马之军惊将落胆行且定万世之业非徒折千里之冲  

増序李攀龙送王忬总督蓟辽序曰公既以御史按楚中已而按顺天得者言敌状古北口寨下伏牛马谿谷中者数所公疏请固京师召集郡国入援兵天子由是知公名乃擢为佥都御史督治饷通州再赐金币寻移公山东时东南倭事日严复移公闽粤大具舰募处州卒鼓之数破贼斩首千余级凡五献防上皆赐金币已而又进公副都御史治云中者逾月复以功迁兵部侍督蓟辽诸军  

廵抚一  

増明雷礼列卿纪曰永乐十九年命侍郭敦给事中陶衎往顺天等府安抚军民考察官吏于是有廵抚之命然事罢则止未有专职正统十四年土木之变命都察院右佥都御史邹来学廵抚顺天永平二府紫荆等关景防五年命副都御史李賔廵抚顺天永平二府天顺元年革廵抚成化二年复以佥都御史阎本廵抚顺天永平兼抚河间保定七年又命副都御史杨璿廵抚増大名顺徳广平凡八府成化八年据居庸关中分设二廵抚于是有整饬蓟州山海等处边备廵抚顺天永平二府地方之命设行院于遵化以后相沿不改　又曰正统元年遣都御史李璿出抚辽东遂为定制　又曰洪熈元年宣皇嗣位命大理卿胡槩廵抚蘓松等府并两浙地方宣徳五年擢长史周忱为工部侍总督税粮兼廵抚应天等处遂为定制　又曰正统十三年土木之变遣都御史洪英出抚山东相沿至今　又曰宣徳五年始命于谦廵抚河南山西正统十三年始命都御史朱鉴专抚山西历天顺至成化虽暂议革而寻即复置　又曰正统元年廷议大同与宣府共设廵抚一员景防三年大同始专设廵抚一员遣都御史年富秉钺其地天顺三年又与宣大同设廵抚成化十年又仍专设　又曰宣府廵抚之设正统中自范阳李仪受命以至于今　又曰宣徳五年以侍于谦廵抚山东河南二省始有廵抚之命正统十四年命都御史王来兼抚河南湖广二省景防元年命都御史王暹专抚河南相沿至今　又曰景防三年耿九畴以侍出镇陜西因文移不得径下按察司不肯受于是特改都御史廵抚　又曰宣徳十年遣都御史陈镒出镇延绥景防元年命都御史陆矩参赞军务遂为定制　又曰正统元年三杨学士以宁夏要地特荐御史郭智为都御史镇抚宁夏整备边备于是宁夏始以文臣廵抚　又曰正统元年甘凉多事命尚书王骥出征而侍柴车复以参赞军务出镇甘肃景防元年乃更为廵抚都御史又曰正统三年命都御史贾谅镇守湖广以后或以  

侍或以大理卿出抚景防元年以后专用都御史又曰成化中以郧阳地广蔵奸遣都御史原杰安抚流逋因立郧阳行都司添设都御史提督抚治之　又曰嘉靖三十三年因倭患命尚书张经提督浙江福建直军务又专设都御史廵抚三十六年命廵抚浙江等处官衔遵守至今　又曰正统十三年始命韩雍廵抚江西嗣后自成化至嘉靖中虽裁复不常而暂革复设至今不改　又曰治甲寅汀漳寇起孝庙乃设廵抚宪臣开院于贑以统制之擢金泽为都御史廵抚江西提督南贑等处军务　又曰嘉靖三十六年倭犯闽地始专设都御史廵抚福建　又曰正统十四年两广多事命佥都御史杨信民廵抚继侍孟鉴揭稽广西命侍李棠廵抚成化五年用御史龚晟言以总督兼廵抚而两广廵抚不复设　又曰正统十四年擢都御史李匡廵抚四川遵守至今　又曰正统四年命都御史丁璿出镇贵州事竣回院景防元年命大理寺丞王询廵抚始有专职　又曰正统九年命侍侯璡镇抚云南天顺元年裁革成化十二年大学士商辂建言复设遵守至今　又曰景防元年命都御史王竑总督漕运兼管廵抚遂为定制开治于淮成化八年改廵抚总漕各一员九年复旧正徳十三年又改各设一员十六年复旧嘉靖三十六年又改各设一员四十年复旧  

廵抚二  

増明雷礼列卿纪曰周忱宣徳中廵抚南直时蘓松纳粮粮长私造大斛忱令铸造铁斛发属县依造立济农仓将递年拨运剩米运入以备赈济又脩葺学校先贤祠桥梁濬治河道善政不可枚举　又曰熊槩宣徳中廵抚应天葺先贤范文正胡安定三陆祠宇清还范氏义田童稚皆知槩名而相与颂　又曰成均宣徳中廵抚浙江筑捍海隄民頼之　又曰赵新宣徳中廵抚江西讨平蛮寇又建议以淮漕之舟顺载江西之粟兵农两利　又曰于谦宣徳中廵抚河南行官粮以备赈荒采草束以防河患植桞以防行旅凿井以济道渴美绩甚众　又曰邹来学正统中英宗北狩以右佥都御史廵抚顺天脩喜等口迁蓟州仓于城内百废具举东西晏然　又曰陈镒正统中廵抚陕西值亢旱镒奏免宿逋数十百万人咸呼为黑髯慈父　又曰薛希琏正统中廵抚福建时残冦罗丕复起希琏谕之曰若辈皆良民苟能自新当贳罪降者数万　又曰杨信民正统中廵抚广东时黄萧养作乱信民单谕降贼数十万迨卒广人奏请立庙致祭水旱疾疫必祷焉　又曰李棠正统中廵抚广西俘馘羣酋之叛者以万计及代还不持一物随身书劒亦弃去　又曰蔡锡正统中廵抚湖广嵗饥赈济全活者数万家肖像祝之　又曰王竑景防中总督漕运兼廵抚请发漕米以赈淮掦饥与廵抚周忱借余米以足民食皆先发后闻人称名廵抚必曰王公周公云　又曰李秉天顺中廵抚应天值嵗饥秉出官库充费易仓米以赈民全活甚众　又曰王宇天顺中廵抚大同石亨与侄彪以大同乃旧镇之地恣肆横索宇劾之闻者叹服　又曰盛颙成化中廵抚山东值旱饥颙甫下车祷雨即大注枯槁复起　又曰杨继宗成化中廵抚顺永地方夺还官戚占民庄田权贵敛迹　又曰张蓥成化中廵抚保定值久旱给民牛种俾不废业　又曰王恕成化中廵抚南直时中官王敬乗索竒玩恕言当此凶嵗谓宜遣使赈济而乃横求玩好耶上乃械敬下狱戮之　又曰项忠成化中廵抚陜西满四叛据石城忠披坚城下矢石如雨马文升劝其持重忠曰奉命讨贼久无成功死所甘心舆论伟之　又曰马文升成化中廵抚陜西与项忠讨擒满四贼向恃石城之险文升令万人悉平之立石记平石城嵗月于山崖以示永久　又曰王恕成化中廵抚云南时镇守内臣私市外彞人莫敢问恕劾之奏一切寳玩冝拒絶九阅月疏二十上直声动天下　又曰徐懐治中廵抚顺天值嵗饥请出太仓米及户部银两发州县验口给防畿民赖之　又曰何钧治中廵抚山西时晋王妃父怙势骄横钧欲发其奸其人引咎伏门三日勒令改正乃已　又曰谢士元治中廵抚四川嵗大祲流民不絶士元为广室作糜食之所活不可胜计　又曰张缙治中总督漕运兼廵抚造舟之价必预给漕卒必精壮者淮掦饥奏留粮米万石全活之　又曰陈天祥治中廵抚贵州时诸苖搆乱天祥调兵破诸塞疆土厎宁　又曰边宪正徳中廵抚宁夏御敌于红儿山五日七防事闻奨赉有加　又曰孙燧正徳中廵抚江西宁王宸濠反谓燧曰我往南京汝保驾否燧曰天无二日臣安有二君濠怒令武士缚燧害之  

廵抚三  

増循吏　长者【`明列卿纪曰陆嘉靖中廵抚河南淳徳笃行持身如处女爱民如己子庶几循吏云　又曰徐源治中廵抚山东常祀岳镇东海斋之夕应时澍雨秉性寛仁人称长者`】　却餽金　免重税【`又曰佀钟成化中廵抚保定凡河间淤地为豪右占种者悉还之民又却守关者餽金　又曰史琳治中廵抚保定奏免重税穿滹沱支流以免涨溢`】　凿三堰　税二斗【`又曰李敏景防中廵抚应天挑濬青墩浦横沥塘以通白茆塘凿开三堰于是水得归海田不渰　刘孜天顺中廵抚应天时松江府有荒田四千余顷加税见户孜请召民开佃肥者税三斗瘠者税二斗民欢趋之芜秽尽辟`】　表烈妇　至文庙【`又曰王璟正徳中廵抚山西疏请表诸邑贞烈妇女以扶纲常　又曰郑时成化中廵抚陜西值大饥父子相噬时朔望必至文庙讲书人问之时曰儆以遵王之义自是人心果定`】　忤权贵　黜贪吏【`又曰王懋中正徳中廵抚云南操履清介奏免塲课数事忤权贵致仕歴起右都御史　又曰俞谏嘉靖中以右都御史总督漕运兼廵抚清寃狱黜贪吏所至肃然`】　政先激掦　善于抚防【`又曰彭韶成化中廵抚顺天韶好别白君子小人政先激掦且陈时政以弭天变议粮运以便军民尤为可称云　又曰屠勲治中廵抚顺天勲平恕善于抚防麻峪山有银矿守臣以中防索之勲言其不可诏戒饬中使而矿事不行`】　中外倚重　逺近恱服【`又曰张玊治中廵抚辽阳以守备为夲有徼求以希爵赏者玉正色拒之已而乞骸骨中外方倚重之留之甚至而竟致政归　又曰刘广衡景防中廵抚辽东镇静不扰逺近悦服`】　独与抗礼　辄裁以法【`又曰秦纮成化中廵抚河南巨珰汪直以事至汪声势烜赫他廵抚率屈礼以见纮独与抗礼畧不为屈　又曰孙需治中廵抚河南有镇守中官刘琅剥民自殖与需水火需辄以法裁之`】　不媚权贵　赈贷饥民【`又曰于谦宣徳中廵抚河南尝夜经太行山有羣盗持兵噪而前谦叱之皆惊防以不媚权贵在外十八年又曰薛希琏景防中廵抚山东旱蝗祷于防山雨集蝗息经营赈贷活饥民百八十万`】　多从其言　得损其半【`又曰陈道治中廵抚河南疏请彰徳宜耑设武臣陈州宜増县治多从其言　又曰龚亨廵抚河南时河工负值几数百万亨防河道都御史酌处得损其半民困以纾`】　崇奨学校　首行均徭【`又曰杨宁正统中廵抚江西团集乡兵击斩广东流冦暇则崇奨学校询民瘼而张弛之逺近畏慕焉　又曰韩雍正统中廵抚江西首行均徭嵗办法人悉称便`】　焚香告天　单车抵任【`又曰王守仁正徳中提督南贑军务闻宸濠反即焚香告天起兵勤王讨濠后改抚江西　又曰孙燧正徳中闻廵抚江西之命毅然谢遣家属单车抵任毎见宸濠辄讽以大义`】　不致失所　久而无【`又曰刘敷景防中廵抚浙江海潮漂溢敷举行荒政使昏垫之民不致失所　又曰金泽治中廵抚南贑増髙贑城葺南康等旧城并建学校凡政令皆行之可久而无者`】　勤防民隠　切中时冝【`又曰汪霖成化中廵抚顺天练士卒葺城堡且励守宰俾勤防民隠无或怠违　又曰汪玉嘉靖中廵抚顺天贼杨恭作乱不数日折其首凡防御方畧皆切中时冝有抚畿奏稿二卷`】　各建仓廪　直捣巢穴【`又曰张瑄成化中廵抚福建初郡县无储积瑄命各建仓廪劝冨民出粟以备凶荒民頼之又曰叶盛天顺中廵抚两广时泷水县猺贼鳯二将军叛乱盛防调官军直捣巢穴献俘京师`】　开吴松江　设髙淳县【`又曰毕亨成化中廵抚应天与知府丘霁议开吴松江阔十四丈五尺深一丈五尺　又曰佀钟治中廵抚应天奏设髙淳县以分治漂水民便焉`】　务存节爱兼理缺乏【`又曰王大用嘉靖中廵抚四川自食惟蔬菜厘茶法定赋役诸所兴革务存节爱　又曰汤沐嘉靖中廵抚贵州请查军伍以五年为率指挥以下以在逃多寡为罚不但清勾亦兼理缺乏`】　敝衣数事　名宦二祠【`又曰李纲成化中总督漕运兼廵抚奏准运船遭风漂流粮米免送问以疾卒箱中止敝衣数事而已　又曰徐镛治中总督漕运兼廵抚奏准借太仓银应水陆搬运脚价用卒于官淮人祀之名宦名臣二祠`】　不立崖岸　无所挠枉【`明献征录曰周忱廵抚江南在任二十二年尽心于职为人谦恭不立崖岸明列卿纪曰马文升廵抚陜西奉公伸法无所挠枉事有利于民必极举之`】　特赐防縀　不避貂珰【`明献征录曰洪汉廵抚大同先在广西时平贼有功特赐织金云鹤防縀衣一袭　又曰周季麟廵抚蓟州防勘御马监牧马草埸其所侵民业考诸图籍正之不避貂珰之怒`】　长揖不拜　戅直不阿【`又曰曹凤廵抚延绥时刘瑾擅权见者皆长跪稽首鳯自延绥回院见瑾长揖不拜瑾怒目揖之出　又曰贾锭廵抚陜西时逆瑾恣横锭直戅不阿罚米千斛再疏乞休居林下十有六年暇则课子读书`】　二驴送客　百斛赈饥【`又曰徐节廵抚山西居官甚亷不忍扰民在太平饲二驴于私乡人过郡者以驴送出境驿逓皆不与知　又曰陈九畴廵抚甘肃嘉靖己亥嵗饥九畴输粟百斛赈之民乃少苏`】　独当一面　在镇数年【`又曰延绥廵抚陆矩征闽冦时贼党据山寨自固官军分道并进矩与保定伯梁瑶独当一面刻日破之　又曰大同廵抚郑宁在边镇数年适疆埸无事日延见境内士大夫恣询民瘼次第举行`】　节用爱人　约身谨行【`又曰保定廵抚陆钶时车驾驻跸真定等处诸中贵有厚望者偶语于马前曰君记得送往迎来否钶应之曰记得更记得节用爱人　又曰河南廵抚傅钥居家未尝见其疾言遽色诸子侄侍不威而严僮仆防防如也其约身谨行之效如此`】　以大鱼献　备驼马赎【`又曰广东廵抚杨信民时广多啸聚信民欲亲往谕降藩臬以下皆阻之杨曰吾以诚待之无害也遂出见贼罗拜泣下以大鱼献受之不疑　又曰李侃任山西廵抚有生擒外冦小石爱子者敌备驼马来赎侃归之以结其心`】　人给小学　名录屏风【`又曰陈察任南贑廵抚颁明髙皇大诰辟里社社人给小学　又曰刘防任保定廵抚屡荷殊恩锡明伦大典无逸殿碑文帝常录防名于屏风曰此可大用`】　发未起运米　奏豁无征粮【`明列卿纪曰何鉴治中廵抚应天值蘓松大水民饥鉴以便冝发未起运米十五万石遣官分赈　又曰朱瑄治中廵抚应天奏查嘉定华亭等县坍竭等项无征粮七万应豁除`】　减襄府琉璃瓦　靖叛苖香炉【`又曰樊莹治中廵抚湖广于时水旱连十二州而藩府缮脩未息莹奏减襄府琉璃瓦参以常瓦　又曰秦金正徳中廵抚湖广擒巨盗贺璋等于江讨猺獞于郴桂靖叛苖于香炉峯`】　士民遮道挽留　故人倾心接引【`明献征录曰湖广廵抚车纯服素茹淡萧然如布衣三疏乞归濒行士民遮道挽留车不得前所携惟图书数箧众叹曰是都御史装　又曰四川廵抚戴鱀遇故人倾心接引有范瓉者以所居质钱于鱀期满当徙鱀曰我宁不得居必不使汝老而无归也`】疏止奉令捕豹　吏皆望风解印【`又曰韩文廵抚宁夏留心边事有司奉令捕豹文疏请止之　又曰海瑞廵抚应天威名籍甚中外墨吏皆望风解印权豪怙势之家相戒母敢犯`】  

廵抚四  

増诗明陈一元送谢寤云中丞移镇粤东诗曰喜从文酒接清欢嵗序峥嵘惜别难雄略百蛮开幕府美名六代重词坛防门月照牙旗肃甲帐风画角寒予亦逺行将就道相思红日近长安　谢榛送范中丞尧卿镇贑州诗曰九月防州去天南宿雾开掦帆生逺思秉钺见雄才地转三吴尽山连百粤廽夜深瞻北斗独上郁孤台　吴国伦送厐中丞廵行五路屯盐诗曰羣牧非虚让天王已借筹便宜搜粟令清切负薪忧万里鸣秦塞双熊历禹州归来慰宵旰不齿富民侯　唐顺之寄周中丞备御关口诗曰牙旂髙建白羊东鼓角殷殷瀚海空雪后锦裘行塞外月明清啸满楼中幕南五部思归义蓟北诸军尽立功燕颔书生人共羡一朝投笔去平戎　方逢时郑中丞出塞还邀宴于阅武堂夜别赠诗曰明庭稽颡见呼韩九塞无尘斥堠闲按部龙沙秋欲尽论兵虎帐夜将防干旌晓拂青山影笳鼓晴翻白海澜千古金汤须上防期君谈笑筑寘顔　徐中行寄赠中丞江玉卿自郧台移镇武昌诗曰钧天一震洞庭隂虎观峥嵘白雪林云梦火明秋较猎兰台风起昼披浮湘司马才名大开府羊公惠爱深独有夜郎覊客在武溪烟雨自悲吟　又闻张助甫开府宁夏寄赠诗曰青铜峡口古灵州黑水河穿紫塞流一夜人吹过千山明月总边愁　王世贞送周中丞允文迁抚江西诗曰闻公移镇古洪州童穉惊呼父老留一疏吴天廻菜色十年沧海卷鲸流江云对拥中丞节山雨长飞帝子楼共道衮衣多伫望不知何地更东州　又寄耿中丞子承诗曰黄龙东去海云低元菟城头乌夜啼帐下青新属国军中白马旧安西牙旂月拥诸陵出甲帐天廻万堞齐最是驼酥争捧处不妨飞防醉中题  

绣衣直指一【`廵按御史附`】  

原杜氏通典曰汉公卿百官表侍御史有绣衣直指者出讨奸猾理大狱武帝所制而不常置直指者行无苟私也衣以绣者尊宠之也沈约云绣衣御史光武省顺帝复置魏罢之　増晋至元并不设　续文献通考曰洪武十年七月诏遣监察御史廵按州县　吾学编百官述曰御史诸差廵按为要　春明梦余录曰宪纲开载廵按所至博采诸司官吏行止亷勤公谨者礼待之荐举之污滥奸佞者戒饬之纠劾之如有陈告官吏不公等事须要亲行追问分廵所至不得多用导从饮食供帐只冝从俭  

绣衣直指二  

増汉书曰武帝末郡国盗贼羣起暴胜之为直指使者衣绣衣持斧逐捕盗贼督课郡国东至海以军兴诛不从命者威振州郡胜之素闻隽不疑贤至渤海请与相见不疑曰凡为吏太刚则折太柔则废威行施之以恩然后树功掦名永终天禄胜之敬纳其戒　原又曰江充为直指绣衣使者贵戚近臣多奢僭充皆举劾奏请没入车马令身侍北军撃匈奴奏可充即移书光禄中黄门逮召近臣侍中诸当诣北军者移劾门衞禁止无令得出入宫殿于是贵戚惶恐见上叩头愿得入钱赎罪上许之令各以秩次输钱北军　又曰王贺字翁孺为绣衣御史逐捕魏郡羣盗坚卢等党与及吏畏懦逗留当坐者贺皆纵不诛他郡御史暴胜之等奏杀二千石诛千石以下及通行饮食坐连及者大部至斩万余人贺以奉使不称免叹曰吾闻活千人者封子孙吾所活者万余人后世其兴乎　后汉书曰谯君黄为绣衣使者持节与太仆任恽等分行天下观览风俗所至专行诛赏　増春明梦余录曰旧制御史皆乘驴宣徳间御史胡智言廵按一方则御史以朝廷所差序于三司官之上或同三司出理公务三司皆乘马御史独乘驴颇失观瞻自今请乘驿马许之　吾学编曰于谦廵按江西平反寃狱称为神明民所不便厘革殆尽　又曰韩雍廵按江西防庐陵贼起与廵抚侍杨宁捕斩二百人解防其众　又曰髙明为御史廵按河南纠斥不职吏六十余人黄河南徙民耕淤地亩嵗数斛议者欲履亩坐税明不可曰河徙无常税额不改平陆忽复巨浸常税犹按旧籍民何以堪　又曰樊莹字廷璧廵按云南交人诱边氓盗掠杀吏民方议用兵莹移谕祸福皆纳欵　又曰朱裳为御史寒约如故廵按山西山东有风采称为长斋御史　名山藏曰厐尚鹏字少南南海人为御史按浙江浙民困于甲首钱尚鹏破除其法更行一条鞭浙人大便江以南通行之矿徒倡乱促廵抚勦平释出幼少者千余人还朝浙中排门香灯涕泣攀挽  

## 御定渊鉴类函卷一百九

设官部四十九【`招讨使　副招讨使附　制置使宣抚使　经畧使　安抚使宣谕使　提举　都大提举茶马　茶马御史附提举市舶　承宣布政使　参政参议附`】招讨使一【`副招讨使附`】  

増事文聚曰唐贞元时置招讨使自后随用兵权置兵罢则停后以节度兼度支营田招讨经畧使则有副使判官各一人五代后唐亦以招讨使为都统之副宋因之元有招讨使副招讨　玉海曰庆厯元年诏陜西经畧招讨使夏竦屯鄜州熙宁八年命赵卨为安南道经畧招讨使建炎四年李成围江州以张俊为江南路招讨使绍兴五年岳飞为湖北襄阳招讨使十年乌珠犯三京以韩世忠张俊岳飞兼河南北招讨使三十一年以陜西河东命吴璘京东河北东路命刘锜京西河北西路命成闵为使盖遥领其地十一月又命吴拱李显忠隆兴元年李显忠为淮南京畿京东河北招讨使  

邵宏渊副之　续文献通考曰辽北面邉防官有西南面都招讨司太祖神册元年置招讨使一员选有功者领之有西南面五押招讨司置五押招讨大将军一员有西北路招讨司置招讨使监军一员有西路招讨使司置招讨使官　金招讨司置于西北路西南路东北路三处使一员副使一员　元招讨司秩正三品逹噜噶齐一员招讨使一员　明止设招讨军民等职以待土官  

招讨使二  

増兼招讨使【`事文聚曰唐徳宗初建中二年田悦围邢州次临洺诏河东节度使马燧等救临洺悦兵大败邢州围解以功加右仆射寻又加燧魏博招讨使三年又败悦于洹水诏加魏州大都督府长史兼魏博等四州节度观察招讨使`】　让招讨名【`又曰裴度受淮西宣慰招讨处置使诏出度以韩宏为淮西行营都统不欲更为招讨请袛称宣慰处置使从之`】　贼锋屡挫【`又曰来瑱为颍川郡太守充招讨使肃宗以瑱武略迁兼御史大夫比收河洛屡挫贼锋频来攻皆为瑱所败贼等惧之号为来嚼铁`】　筹画皆出【`又曰五代后唐庄宗与郭崇韬谋讨伐之计时明宗为诸道兵马总管当行崇韬自以宦者相倾欲立大功以制之乃奏曰魏王继岌大功未着宜依故事以亲王为元帅庄宗曰小儿防穉安能独行卿当择其副崇韬未奏庄宗曰无逾于卿乃以继岌为都统崇韬为招讨使率亲军六万进讨西川筹画皆出崇韬继岌承命而已`】  

招讨使三  

増制元稹加裴度幽鎭两道招讨使制曰具官裴度昔者区域之中蜂蚁巢聚蔡有逆孽齐有狡童厥初图征疑议满野茍无司南允罔能济佑我宪考为唐神宗实頼股肱运用心力肆朕小子受景灵冀服于前燕平于后而抚御失理盘牙复生求思弭宁国老尚在是用亟宣恳恻之诚就加招抚之命　崔琮凤翔李业河东李拭并加招讨使制曰邉境未宁固资于选帅轮辕适用必在乎与能无烦易地之劳各副长城之委凤翔节度使检校刑部尚书李业生自将门久知卤态悦诗礼而不倦索韬钤而甚精河东节度使检校礼部尚书李拭早膺儒术克擅文塲防挺瑚琏之资尤通冉季之政并累更重任必播能名朕以右辅之新拓土疆是资绥辑大卤之连控戎落尤借隄防或更戸封之崇或仍旧贯之美各膺新命无替前劳  

制置使一  

増翰苑新书曰唐宣宗大中五年以白敏中充招讨党项行营都统制置等使制置使之名始此宋不常置掌经画邉鄙军旅之事政和中熙秦用兵以内侍童贯为之宣和末姚古为京畿辅郡兵马使靖康初种师道为河东路制置使钱盖为陜西五路制置使建炎元年有招捉盗贼制置使自王渊始三年有行在五军制置使自刘光世始又诸路皆有制置使自江浙陈彦文程千秋始浙西安抚使康元之带本路制置使安抚带制置自此始也四年罢有沿江都制置使绍兴二年有沿海制置使三年有安抚制置大使六年始铸印以某路制置使为名其后尽省惟四川沿海有焉开禧中用兵起丘宗卿守金陵留钥宗卿尝以佥枢督视军马于是赵淳已为江淮制置命宗卿为江淮制置大使已而罢四川宣抚以安子文为制置大使  

制置使二  

増假便宜　听节制【`合璧事曰宋张浚至襄阳自属郡守贰以下皆得诛赏因荐程千秋为制置使假以便宜　又曰郭太尉仲荀制置东南盗贼请监司并听节制许之`】　罗致人才举按监司【`合璧事曰范成大为四川制置使凡人才可用者悉罗致幕下其杰然者则露章`】  

【`以荐　翰苑新书曰席大光在成都得旨位宣抚副使上凡监司不法许以举按`】　筑堡置戍击强抚善【`合璧事曰范成大为四川制置使以为要地奏置路分都监增五寨籍少壮为`】  

【`兵凡吐番扰邉径路十有八悉筑堡置戍　又曰范成大为四川制置使文州蕃部间扰邉奏乞豫为文告倔强者讨击之善良者抚摩之使知畏慕`】　制垣　外阃　擢自价藩　授之制阃　屹然玉垒　倚以金城　文武式万之宪精神折千里之冲　紫殿陞班建碧幢而制阃　緑  

绨驾涤红籀以开藩　犀甲熊旗名在江淮之草木虎符鱼钥光通河洛之图书　分镇逾嵗月共期裴  

相之行营　小队出郊坰复喜严公之使节　昌入廷凑之军信儿郎之帖服　光弼代子仪之将见旗帜之精明【`俱出翰苑新书`】  

宣抚使一  

増翰苑新书曰唐开元元年命毕建等六人宣抚十道十五年河北水灾宇文融为宣抚使二十年河北饥卢从愿为宣抚处置使徳宗初闗播宣抚湖南兴元元年平章事萧复充宣慰安抚使正元八年以水灾命奚陟等宣抚于延英殿临遣元和四年以旱灾命郑敬崔芃孟简裴武宣抚淮南宣歙浙西东山南东道江西鄂岳等道召对告以勤于奉职十四年杨于陵充淄青宣抚使　玉海曰宋时不常置有军旅大事则命执政大臣为之累朝但除向文简范文正富文忠文忠烈韩献肃五人仁宗征侬智高以狄青为宣抚使武臣宣抚自此始建炎三年张魏公以知枢宻院为宣抚处置使其后杜丞相周仲弼孟富文赵元鎭虞彬甫王公明郑仲一沈徳之辈皆自二府出为之若前宰相为宣抚则自渡江以后亦止除李伯纪吕元直朱藏一三人绍兴三年刘光世以使相宣抚淮南武臣非执政而为之自此始二年李光发以端明殿学士为夀春等州宣抚使文臣非执政而为之自此始然自绍兴至嘉防武臣止刘光世韩世忠张俊岳飞吴璘从官止李光发王伯似二人盖重之也　续文献通考曰辽金无宣抚之职　元宣抚司秩正三品毎司逹噜噶齐宣抚各一员同知副使各二员佥事一员　广南西道丽江路隶云南省顺元等处播州思州隶湖广省叙州等处四川省世祖中统元年立十路宣抚司二年诏十路宣抚使量免民间课程劝农桑抑游惰礼高年问民疾苦举文学才识可以从政及茂才异等者列名上闻以听擢用其职官汚滥及民不孝弟者量轻重议罚成宗大徳七年诏遣奉使宣抚廵行诸道并给二品银印仍降诏戒饬之是年奉使宣抚所罢赃汚官吏凡一万八千四百七十三人审寃狱五千一百七十六事泰定帝二年分天下为十八道遣使宣抚按问官吏不法询民疾病审理寃滞凡可以兴利除害从便举行有罪者四品以上停职申请五品以下就决有政绩卓异及晦迹丘园才堪辅治者以名闻顺帝至正五年遣使宣抚廵行天下皆使布宣徳意询民疾苦疏涤寃滞蠲除烦苛体察官吏贤否明加黜陟　明宣抚司皆土官世袭其正官有宣抚同知副使佥事其经厯司有经厯知事则用流官亦不常设洪武元年湖广安定等处宣抚使向思明等遣其溪洞长官硬彻津等以元所授宣抚勅及印章来上请改授官命仍置安定等处宣抚司设宣抚使二又置怀徳军民宣抚司宣抚使一统军元帅二抽拦不夜石三洞各置长官一以干坪洞元帅府设元帅一梅梓麻寮二洞亦各置长官  

宣抚使二  

増就拜平章　第领枢职【`事文聚曰韩绛熙宁二年羌入庆州境以绛为陜州宣抚使赐金缯及织文袍至邉悉与将吏诏兼河东宣抚使就拜同中书门下平章事　又曰佥书郭逵宣抚陕西判渭川上曰第领枢职独重使权自吕余庆以参知政事知成都其后见任执政无守藩者至逵始以佥书出鎭`】　讨平王则　战败智髙【`又曰枢宻直学士明镐讨贝州未下参知政事文彦博请自往督战以彦博为河北宣抚使克贝州平王则又曰广源州蛮侬智髙叛仁宗遣狄青为宣抚使击之至賔州下令具五日粮休士卒贼谍知不为僃是夜青率众半夜度昆仑闗贼逆战于归仁铺大败`】吴璘庭揖　忠彦械诛【`又曰郑刚中为川陕宣抚副使节制诸将三都统入谒必先庭揖然后就坐及吴璘升检校少师来谢语主阍吏求讲均敌之礼刚中曰少师虽尊犹都统制耳倘变常礼是废军容璘惶恐听命　又曰李纲为湖广宣抚使有统制官张忠彦者驻军广州颇扰一路公为宣抚使召之不来公察忠彦乐为郡檄令权知岳阳忠彦果至即械送所司取旨诛之`】　长春置宴　内盘赐酒【`又曰咸平三年诏兵部侍郎参知政事向敏中充河北东路宣抚大使枢宻直学士冯拯陈尧叟充副大使廵按郡国眞宗御长春殿置宴以遣之玉海曰绍兴五年遣韩世忠刘光世张浚等宣抚淮东江东诸路入辞上命升殿出内盘尊斚赐酒并所饮器赐之`】　活饥民百余万　劾大将十一人【`事文聚曰韩琦宣抚陕西属嵗大饥河中同华等州饥民相率东徙选官发仓赈之所活百五十四万余人　又曰虞允文为宣抚劾大将任天锡等十一人诸军为之欢呼`】　冠位斗枢　宣威玉帐　焕服朝纶　光临戎阃　布天恩而军情暖于挟纩　据地利而兵势顺于建瓴　方叔率止师岂但于威蛮　召公主之任尤专于分陜　凉武王而肆伐己髙尚父之勳　命召虎以来宣庶尽淮彞之寇　谢安督征讨之军仅立功于淮水　裴度宣朝廷之意特施惠于蔡城【`俱出翰苑新书`】  

经畧使一  

増合璧事曰唐贞观二年邉州别置经略使此盖使名之起节度兼度支营田招讨经畧使则有副使判官各一人仪凤二年以黑齿常之为河源军经畧大使永淳元年娄师徳为河源军经略副使至徳三年贺兰进明除岭南五府经略兼节度使建中元年除元琇节度始不带五府经略宋不常置咸平五年始以右仆射张齐贤为邠宁环庆泾源路经略使判汾州诸路军马并受节制又以邓州观察使钱若水为并代经略使判邠州自后不除人寳元中夏人入寇始命陕西沿邉大将皆兼经略皇祐间侬智高扰邉诏知广桂州并带经略安抚使自后西南二边常带经略其经略安抚各以直秘阁以上充掌一路兵民之事帅臣任河东陕西岭南路则为经略安抚使南渡之初依旧制广南东路带主管经略安抚司公事西路带经略安抚使绍兴五年令襄阳守臣湖北帅带经略安抚使中书门下省言湖北帅司已移还荆南旧治与襄阳事体颇同诏王庶许依襄阳例带经略安抚后罢而二广如故　续文献通考曰经略使辽金无　元至正十八年命经略使问民疾苦招谕叛逆选官二员为经略使参谋官辟名士一人掌按牍设行军司马一员　明不专设有兵事则暂勅行事嘉靖中以易州昌平州通州为三辅各置经略使一员以文臣领之寻罢  

经略使二  

増寇攘顺化　外蕃贡珍【`山堂肆考曰张公师为安南经略使自为吏已习于海去之则彞防称乱复至则寇攘顺化　又曰徐申字维降为邕管经略使黄洞纳质供赋不敢后外蕃嵗以珠瑇瑁香文犀浮海至申于常赋外未尝賸索商贾饶益`】　筑城据要　弛禁通输【`又曰宋范仲淹为环庆路经略安抚招讨使于延州筑青涧城垦营田复永平废寨熟羗归业数万户于庆州城大顺以据要害夺贼地而耕之　又曰刘徽猷子羽字彦脩为宣抚使移军阆州时吴玠戍河池王彦戍金州二镇皆饥而兴元帅过为禁约闭闗隘塞裦斜不使米粟相通二镇甚病之公乃承制拜利路经略兼知兴元府公至日尽弛其禁通商输粟二镇乃安`】　蛮酋叩谢　元昊钦畏【`事文聚曰李浩为广南西路帅有入对论择帅事者上曰广西朕已得李浩矣浩至镇勤于民事邕管所领覊縻安平州蛮酋聚兵谋为邉患浩遣单使谕以祸福即日叩头谢过　山堂肆考曰郑戬为陕西经略安抚招讨使廵邉至鎭戍军趋莲花堡元昊方拥兵近塞谓其下曰我已遣人使称臣朝廷何为复用此公防诸将其钦畏如此`】　有文武材　袓琼林院【`又曰髙宗以娄师徳为河南经略副使曰卿有文武材勿辞也　又曰咸平四年以兵部尚书张齐贤充泾原邠宁环庆鄜延州保安镇戎渭逺军安抚经略使以知制诰梁颢副之帝命齐贤等驰往仍命宣徽南院使周莹祖于琼林院`】　边上何忧幕府无虑【`又曰范仲淹知庆州兼经略招讨使未防贼兵叩城仲淹挥兵血战贼遂奔北久之种世衡不利于定州人心摇动及见仲淹耀兵号令严明相贺曰邉上自有龙图公为长城吾属何忧　又曰张栻经略安抚广南西路时多盗贼外寇间入塞州兵脆弱栻为之简阅州兵立恩信谨闗防于是幕府无南乡之虑矣`】　寒贼心胆　究马利病【`事文聚曰范仲淹与韩琦叶谋必欲外服灵夏横山之地邉上謡曰军中有一韩西贼闻之心胆寒军中有一范西贼闻之惊破胆　又曰张敬夫经略安抚广南西路朝廷买马横山嵗久弊积邉氓告病而马不时至公究马利病严为之防以穷其根穴由是诸蛮争以善马来嵗额率先期以办`】　绥定八州　节制诸司【`山堂肆考曰元结为容管经略使自谕蛮彞绥定八州民乐其教立石颂徳　又曰沈括笔谈予为延鄜经略使日新一防谓之五司防五司者经畧安抚总管节度观察处置五使也经略安抚司不置佐官以帅权不可不専都总管副总管钤辖都监同签书而下皆受经略司节制`】  

经略使三  

増威名流闻【`山堂肆考曰唐戴叔伦为邕管经略使绥徕彞落威名流闻所至称最徳宗常赋中和节诗遣使者宠赐`】　威声风行【`又曰唐裴行立为安南经略使威声风行`】　管岭外地【`又曰凉公房为凉州经略管岭外十三州之地削衣贬食不立赀产以颁亲旧`】　平岭表防【`又曰王雄大厯中为邕管经畧使平岭表彞防代宗遣使慰劳加金紫光禄大夫`】　移文岢岚【`又曰唐介知太原河东经畧使初代州岢岚军卤数扰邉介遣撤其境上堡栅又移文谕以利害严守以待之`】移檄交阯【`事文聚曰余靖嘉祐五年交阯寇邕州杀五廵检召靖为广西体量安抚使至则`】  

【`移檄交阯召其臣费嘉祐诘责之对曰愿取首恶以献即械送五人至钦州斩于界上`】　不载南物【`又曰余靖知广州唐之蕃舶装船旧皆取税靖奏罢之又靖立法戒当任官吏不得市南药及公归不载南物`】　装无南物【`又曰李浩为广南西路帅律己甚严自岭右归装无南物`】  

经略使四  

増诗宋苏轼送范仲济经略侍郎分韵赋诗得先字且赠以鱼枕杯四马棰一诗曰梁李久乐祸自焚岂非天两防鬬穴中一胜亦偶然谋初要百虑事后乃万全庙堂选世将范氏眞多贤仁风被宿麦緑浪摇秦川号令耸毛羽先声落虗我家天一方去路城西偏投竿困障日卖剑行归田赠君荆鱼杯副以蜀马鞭一醉可以起无令祖生先  

増记宋王介甫桂州新城记曰侬智髙反南方出入十有二州而十有二州之守吏或死或不死而无一人能守其州者岂其材皆不足欤盖夫城郭之不设甲兵之不戒虽有智勇犹不能胜一日之变也天子于是遂推选士大夫所论以为能者付之经略而今尚书户部侍郎余公当广西焉寇平之明年蛮越接和乃城桂州以至和元年八月始作而以二年之六月成夫其为役亦大矣盖公之信于民也久而费之欲以衞其财劳之欲以休其力以故为是有大费与大劳而人莫或以为勤也  

安抚使一  

増事文聚曰梁武帝普通六年魏以郦道元为大使慰抚六鎭大使始此隋文帝开皇九年诏遣柱国韦洸安抚岭外又仁夀四年以杨素为并州道行军总管河北道安抚大使唐贞观初遣大使十三人廵省天下诸州水旱则有廵察安抚存抚之名节度使兼之则有副使天授二年发十道存抚使圣厯中狄仁杰为河北道安抚徳宗贞元又置副使宋旧不常置自咸平二年以翰林学士王钦若为四川安抚使知制诰梁颢为陕西安抚使安抚使之名始此其后景徳三年始置河北沿边安抚使以雄州守臣为之而陕西沿邉诸州亦有安抚使庆厯二年诏置湖南安抚使八年诏置河北四路安抚以韩琦王拱辰贾昌朝等充皇祐四年诏广桂二州带经略安抚使熙宁五年罢诸路经略安抚司崇宁二年置河南安抚使宣和二年置辅郡内颍昌府带京西安抚使宣和三年睦寇猖獗诏杭越州江宁府守臣并带安抚使洪州守臣依江宁府带安抚使建炎元年李纲请防河防淮沿江置安抚使兼马歩军都总管以文臣充二年令将兵处知州带管内安抚使后省四年置鎭抚使罢逐路安抚使后罢鎭抚使置安抚使如故时诸路又有安抚大使自两浙西路刘光世始二品以上为帅即为安抚大使　辽北面邉防官控制西夏者有西南面安抚使控制东路者有九水诸彞安抚使南面东京有东京安抚使　金初名宣抚后改宣抚为安抚以按察司官兼领承安四年罢宣抚使诹议官　元松潘容叠威茂州等处有军民安抚使司隶宣政院逹噜噶齐安抚使同知佥事各一员碉门鱼通雅长河河西宁逺等处军民安抚使亦隶宣政院其各处安抚使官秩僚属大略皆同　明初设安抚司正官有安抚同知副使佥事各一员首领官有知事一员皆系土官袭替  

安抚使二  

増许以便宜　曲赦脇从【`事文聚曰唐马俭为并州路安抚大使许以便宜　又曰狄仁杰字懐英突厥入赵定拜仁杰河北安抚大使时民多脇从于贼仁杰愿曲赦河北一切不问`】帝称文武　士服威爱【`又曰裴行俭字子约仪凤二年诏为安抚大使归至京师将吏为刻石碎叶城纪其功帝劳曰行俭提孤军深入万里兵不血刃可谓文武兼矣　又曰程务挺以左卫大将军为单于道安抚大使御突厥士服其威爱突厥惮不敢寇邉`】　全活饥人　体量官吏【`又曰宋韩琦益州路大饥为体量安抚使琦至蠲租税以募人入粟招壮者刺以为厢禁军檄劒门闗民流移欲东者勿禁全活饥人百九十万　又曰范雍充陕西沿邉州军体量安抚使诏所至察访邉民利害及体量官吏能否`】　录问繋囚　惠爱百姓【`又曰咸平三年以翰林学士王钦若为并州道安抚大使知制诰梁颢为陕西路安抚使录问系囚眞宗谕之曰朕观省风俗尤难其人思之无易卿等各宜宣布徳泽使知勤恤至意　又曰张焘在蜀四年尤着惠爱百姓皆画像以事`】　画像立祠　遮道拜泣【`又曰韩魏公所厯三大镇皆有遗爱人人画像事之独魏人立生祠为塑像邉人尤畏公名凡使契丹及来使者必问韩侍中安否又曰许汾知邓州兼荆南西路安抚使在镇四年一路狱空者八十县邻路饥流诏分赈济活二万有竒百姓遮道拜泣比之召父杜母`】　年职皆同惠政毕举【`合璧事曰许汾知扬州言异时帅臣于经赋之外增上供九万余斛而民不堪愿`】  

【`如旧额上从之文定公许将公之父也尝以学士帅维扬年四十五及公之至年职皆同缙绅荣之　山堂肆考曰眞徳秀为湖南安抚使以周敦頥朱熹等学术勉士罢酤和籴以苏民立惠民仓社仓慈幼仓惠政毕举`】　奔民得渡　剧盗来降【`又曰景徳中丁谓充郓济濮安抚使时契丹南牧民奔杨刘渡舟人邀利不时济人谓取死囚斩于河上诡言取民财者舟人大恐旦夕不敢停济　又曰岳飞知潭州兼荆湖安抚都总管招剧盗曹成成闻飞将至曰岳家军来矣即分道而遁飞至茶陵招之不从乃掩击大破之成遂来降`】　筑馆礼士　输金助国【`又曰余玠安抚四川筑招贤馆以礼士　又曰杨灿袭播州安抚使蜀帅吴曦作乱灿输金钱战马以助国用邉患遂息`】　供帐悉置官库　气象一如盛时【`又曰汪立信为湖南安抚使供帐之物悉置官库所积钱连嵗代潭民纳税贫无告者予钱粟病者加药饵雨雪旱潦军民皆有给赐务兴学校士习为变　又曰李椿知潭州兼湖南安抚使抚摩凋瘵气象一如盛时嵗旱蠲租粜常平米活数万人`】  

増诗唐李洞送安抚从兄彝偶中丞诗曰奉诏向军前朱袍映雪鲜河桥吹角冻岳月卷旗圆僧救焚经火人脩着钓船六州安抚后万户解衣眠  

宣谕使一  

増翰苑新书曰宣谕使旧有之宣谕徳意为职而已不与军事渡江后所遣尤数绍兴二年冬分遣御史五人宣谕东南诸路观风问俗平反狱讼宣布徳意逾年乃还六年又遣范右司直方宣谕川陜九年又遣方察院庭实宣谕三京皆使者职也时李察院寀被旨宣谕江西乃专督捕盗平遂罢为广西提刑是年新复陜西诏楼仲辉以佥书枢宻院往永兴宣谕郑亨仲以秘书少监为参谋予卫卒千人因制置移屯等事宣谕之权自此重矣十一年郑亨仲宣谕川陜始建使名得与邉事三十一年汪中丞彻宣谕京西湖北得旨抚劳将士体访事宜三十三年虞雍公宣谕川陜乃专招军买马其年王瞻叔代之亦参军政盖自郑亨仲后其权在宣抚之亚焉　续文献通考曰辽南面云州设宣谕招抚使司其官曰云州管内宣谕招抚使二员　金元明无考  

宣谕使二  

増节制两路　累奏二防【`玉海曰中丞汪澈为湖北京西宣谕使节制两路军马置司鄂州诏曰凡其所临如朕亲幸　合璧事曰虞雍公之为宣谕也开幕府于襄阳以为荆襄籓篱实在唐邓然胜势在唐州方城其次在樊城其次光化军当先城新野次邓州次唐州又开泌河以通漕运籓篱旣固则襄汉自安此守防也王师进取之路出蔡以睨秦出襄乡以袭许出汝洛出商虢以震河东出商以图陕西此攻防也部分已定累奏以闻而时相欲速和议弃唐邓二州既而朝廷深悔之`】　给亲札寳厯　赐御寳手书【`翰苑新书曰宋吕忠穆公頥浩字元直时诸路盗贼稍息公虑守令不防请分御史循行诸路上乃诏三省选强明亷谨之人台察不足则以郎官摄之皆令引对面给亲札御宝厯回日考其殿最以着赏罚分往诸路并以宣谕为名　又曰绍兴二年遣使宣谕诸路赐以宣谕诏书御寳手厯居他官者并摄御史刘大中胡朱异明槖薛徽言五人同入见上谕曰比所下诏令州县徒挂墙壁皆为虗文今遣卿等务令民被实惠守今民之师帅县令尤亲于民奸赃之吏必须按察公正奉法之人必须荐举如山林不仕者亦当具名以闻平反狱讼观风问俗等事并书于厯朕一一行之非寻常遣使比也五使将行上命各赐内帑帛二百凡五使所按吏总七十有九人荐士五十有七人而大中所劾多大吏槖大中异所举多闻人微言锐于有为而槖大中数言公私利病惟胡防奉承大臣风旨`】　宣明上旨　风示国威　选用儒绅　布宣上意　肃将使指　往厉士心　裴度宣朝廷之意且雷动于郾城　相如谕父老之文示风行于巴蜀【`俱出翰苑新书`】  

提举一  

増合璧事曰自卫李悝制平籴之法汉人因之则谓之常平焉然汉人特置仓而犹领之于大司农也宋淳化中建常平仓景祐元年令转运司与长史举所部官专领之然隶漕臣熙宁遣使提领盖提举常平之所始也二年制置三司条例司言河北陜西已差官提举常平庆惠仓余路欲差胡朝宗张复侯叔猷曽谊等并为提举官九年府界畿内亦専置提举常平仓一员不令司农丞兼领提举常平操常平敛散之法申严免役之政令治荒脩废赈民艰阨则隶提举司嵗察所部亷能而保任之若疲软或犯法则随其职事劾奏哲宗时提举常平司掌常平仓免役市易坊场河渡水利之法因民之有无嵗之丰凶而敛散赈济之凡役钱视其产之厚薄人吏廪禄视其执役之轻重凡市易掌敛市之不售货之滞于民用者乗其贸易以平物价皆举行其政令以裕民力而阜财掌按察官吏之事元祐初罢绍圣九年复置政和改元诏江淮荆浙六路皆置茶盐提举一员宣和三年诏河北京东路推行新法钞盐可添置提举官一员此提举茶盐之所始也茶盐事旧隶发运司元丰间或以转运常平官兼提举或以提刑兼领政和以后始专置官吏既而诸路皆置建炎元年诏提举常平司并归提刑二年复诸常平官还其籴本自青苖钱敛散外常平免役之政皆掌之四年诏逐路提刑司茶盐司并依旧分东西路绍兴二年诏荆湖北路复置提举茶盐司四年诏广西茶盐司官吏并罢其职事委漕臣五年诏诸路提举常平并入茶盐司仍以提举常平茶盐等公事为名九年置经制司改常平官为经制某路干办常平等公事未防经制司罢复为常平官久之复置提举东南以茶盐司兼领四川以提刑司兼领绍兴十五年户侍王鈇言常平法望复置提举官乃命诸路茶盐官改充提举常平茶盐惟四川广西以宪臣领京西以漕臣兼领仍令检察所部州有擅用常平钱物者即以闻仍别置官吏　续文献通考曰辽无提举职官　金提举南京路货事有提举同提举勾当官等员贞祐五年置提举仓场司使副使掌出纳公平及毋致亏贩监支纳官十六员　元随处随事皆立提举司长官设逹噜噶齐有都提举提举同提举副提举不俱置　明户部设寳钞提举司提举工部设大通闗提举司提举南户部设龙江提举司提举各布政司设河渠提举司提举同提举副提举盐课市舶俱设提举司提举洪武初设太仓黄渡市舶司又设于福建浙江广东后俱罢  

提举二  

増庾台【`庆元制`】　庾政【`合璧事`】　上圣徳诗【`又曰张商英提举京西南路常平等公事上元丰圣徳诗一百二十韵上曰卿不废学如此`】　上常平数【`彚苑曰谢师稷迁湖南提举常平赴阙奏事上曰卿到任后有民间利害奏之无隠湖北郡常平多所侵用文书载虚数而已公悉为覈实上奏乞自今诸郡主管官秩满并以实数付之新至者朝廷可其说自是遇有水旱皆赡给`】役书可法【`合璧事曰鲜于侁熈宁初范镇举所知除利漕兼提举常平上曰鲜于侁定利路役书可为诸路法`】　风力世济【`又曰王銕风力世济临事精宻为湖南提举茶盐移淮东`】　拯饥民行荒政【`彚苑曰朱熹提举浙东时浙饥公条具利害奏请拯救活饥民无虑数千万在任按劾赃吏举行荒政一路肃然`】　延父老问疾苦【`又曰潘徳麟江东提举入境发赃吏一人故相有为请者不听竟按逐之行部所过延见父老问疾苦及吏治得失所过肃然`】  

提举三  

増诗宋周益公送邢懐正赴江西仓使诗曰大江西畔米流脂敛散新陈倚绣衣旂展春山千岭暗霜飞暑路万艘归朝家法备农商信台府官闲案牍稀庐阜虎溪天下景未妨行部拟柴扉　杨诚斋送蔡定夫提举正字使广东诗曰诏谓正字当居中肯为朕行绥百蛮梅花迎笑锦嚢古南斗退避文星寒动摇山岳细事耳约束海若收波澜  

都大提举茶马一【`茶马御史附`】  

増彚苑曰宋熙宁七年差李蒲宗闵成都府买茶河西博马并令等提举置都大提举及主管同主管元丰四年羣牧判官郭茂恂又言茶司既不兼买马遂立法以害马政恐误国事乞并茶马场买马为一司从之茶马司始于此　明朱健治平纂曰明制洮州河州西宁各置茶马司其法上马茶百斤中马七十斤下马五十斤而蕃族纳差发马万四千余匹以为常后茶马法弛自治十年至十五年止易马五千四十三匹都御史杨一清奏复金牌旧制禁私贩积官茶四年间共易马万九千七十余匹而茶尚积四十五万余斤一清又恐无专官正徳初请仍设廵茶御史兼理马政行太仆苑马等官并听提调约束　袁黄羣书僃考曰自唐回纥入贡已以马易茶宋人始置茶马司明兴于四川置茶马司一陕西置茶马司四毎三嵗遣官选调邉军赍金牌信符差发附近邉族以纳马而运茶于邉以劳赏之永乐中始遣御史廵陕西茶马正统末停金牌信符而马渐不至成化中定差御史奉勅专理正徳中杨一清颂言金牌差发之为功奏请复旧焉  

都大提举茶马二  

増钞法　邉用【`彚苑曰自赵开行钞法每茶百斤为一大引令商人输引钱市利八百文至绍兴十三年逓増为十一引时物价腾踊茶商取息颇厚明年主管官贾思诚又増为十一引三百文于是诸皆溢额而买马之数复不加多人但知茶马司之富甲天下其实所收引钱视建炎倍増后虽破败不可复减矣　又曰司马公元祐初相置诸路盐钱法皆复其旧独川陕茶以邉用未即罢遣使相视去其甚者`】着科条　精拣汰【`又曰在昔元丰留神武僃摘山市骏具着科条乃诏攸司悉遵成宪乃将使旨实克推行除李起宗制　又曰先朝市马于邉有司幸赏率以驽骀充数绍圣中提举程之邵始精拣汰又以羡茶转入熙泰市战故马多而息厚`】　以产易马　摘山充廏【`彚苑曰元符末程之邵召对徽宗询以马政邵言戎俗食肉饮酪故贵茶而病于难得禁沿邉鬻茶以蜀产易上乗诏可未防易马万匹　又曰除起宗制曰必能为吾僃摘山之利得充廏之良`】　深得宪体　摘抉奸蠧【`明献征录曰明王拜御史察马政悉弊端着能声深得宪体　又曰明王瑛为御史出理马政摘抉奸蠹牧事脩举`】  

提举市舶一  

増彚苑曰唐有市舶使以中郎将周泽为之有广州市舶使宋开寳四年下广南以同知广州潘美尹宗珂并兼市舶使咸平二年令杭州明州各置市舶听蕃官从便哲宗即位二年始诏泉州置市舶旧制虽有市舶司多州郡兼领元丰中始令转运司兼提举而州郡不复预矣后置提举而转运不复预矣后尽罢提举官至大观元年续置建炎初归转运司明年夏复闽浙二司赐度牒直三十万缗为博易绍兴二年置福建市舶令宪臣兼领又诏令提举茶盐司兼领移司泉州十四年命蕃商之以香药至者十取其四又诏沉香荳蔲龙脑之号细香药者十取其一  

提举市舶二  

増金山珠海　蛮賮天珍【`彚苑曰市舶者其利不赀拥金山珠海天子南库也　市舶录曰八蛮之賮五天之珍毎嵗山积`】　来逺通货　梯山航海【`彚苑曰掌蕃货海舶征贸易之事所以来逺人通货物也　又曰扶南襍种安西诸国跨险凭危梯山航海飞艎走浪望防岛而三休大舶参云指麟州而一息`】　三路嵗入　广南课倍【`又曰髙宗问张阐舶司嵗入防何阐对抽解与贸易以嵗计之每嵗三百万缗如此三路所入固已不少　中兴会要曰绍兴二十一年李庄为福建提举上曰提举市舶司广南课倍若用非其人则措置失当商不至矣庄可来定议然后之任`】　仁恕不干预　亷洁不暴征【`唐书曰卢钧为广州刺史南海有蛮舶之利凡为南海者靡不捆载而还钧素性仁恕请监军领市舶使以上不干预　李勉曰拜岭南节度使西南彞舶嵗至才四五柁勉既亷洁又不暴征明年至者乃四十余柁`】  

承宣布政使一【`参政参议附`】  

増吾学编曰承宣布政使司左右布政使各一人左右参政各一人左右参议各一人参政参议因事添设无定员　布政使掌一省之政参政参议为之贰朝廷有徳泽禁令承而播之以先有司三年率府州县掌印及首领官朝觐于京师陈其属吏之臧否而听去留焉十年造户版以登民数田数嵗贡学生府州县卫有差三嵗乡试贡士宗室官军师生以时班其禄俸廪粮祀典神祗谨其时祀水旱疾疫灾伤请免田租赈贫乏孝弟行义贞烈请表扬之鳏寡孤独有飬凡供国之用曰贡曰赋贡有二曰常贡曰暂贡赋有二曰本色曰折色凡役二曰力役曰雇役皆视其土地丰瘠人民多寡而防计之下府州县必均乃已凡出纳钱谷必平凡制用必节凡僚属文武官嵗察其臧否而上下其考以报于抚按以逹于吏部兵部都察院凡诸政务议定而请于抚按有总督提督亦如之曰清军曰分守曰督粮曰邉备曰抚民各专事焉官不僃则兼领之凡万夀圣节一人朝贺于京师大婚大丧立东宫亦如之天子即位则左右布政使来见　献征录曰成化丙戌正月奉旨令各省布按二司堂上官阙员数多六部都察院通政司大理寺三品以上官各举所知一二员明着才行实迹并堪任正贰以闻铨部仍防同内阁从公酌量定以职事日后有犯贪墨连坐举主于是户部尚书马昂等各保举参政副使郎中等官王鋭等五十二员各堪任布按二司正贰官  

承宣布政使二  

増明献征录曰潘原明洪武十四年大兵平云南择名臣重望者镇其地以原明署布政使司事与梅思祖同心抚辑民彞安之　又曰程泰为河南左布政使律已守法以倡僚属一方晏然　又曰张贤为山西右布政使威惠并流逺迩恱服长子纪徒歩入太原道过曲沃曲沃令见其良苦以一驴送之旣见贤贤怪其跨驴也诘之纪具以实对公怒痛棰纪还令驴仍正其罪云又曰刘挺为河南左布政使值寇攘甫息王师凯旋宴犒送迎劳费百出挺处之有方优裕周悉不见声色众服其才　又曰万观为山东右布政使时有蝗灾督有司捕之且防祷于神蝗遂息齐民健讼观计日疏决狱为之清陞左布政使值寇警民大恐观抚循慰谕日夜劳悴百姓頼之　又曰魏棨为福建布政使常行部厯延平郡中不雨者逾月棨斋沐祷坛下澍雨如注上有鲜云一道逶迤里许棨行雨中独不濡见者异之　又曰周琮为参政三任皆名藩而陕西尤为重地琮治七年所部吏民咸便之　又曰王玹为山东布政司左参政分守辽海东宁道以诚信抚之除奸革敝境内肃然又曰袁江为四川右参政督理粮储简书严重公兼  

程之任便道过汴家产颇丰悉让于弟侄而自置宅才值二百缗尔抵蜀廵行郡邑无少休息涤祛奸敝殚厥心力　又曰王慎中为河南参政属嵗大饥天子为遣户部侍郎王公以赈贷之慎中承王公檄为遍厯郡邑周行乡井开廪发粟劝分平籴里豪不得侵冒铢髪饥者得食枯润仆起颂声载途　又曰陶大年为江西右参政时三巢诸酋连结闽广羣盗刼龙南大年时主饷饷每先时办军即异道至牛酒刍粟无不时给师克有济一举殱焉　又曰胡廙为福建右参政福州城河久湮命疏之建伏波将军祠程明道先生道南堂凡可以化民励俗者靡不用心　又曰顾福为右参政分司南阳宗藩军校多不戢毎用理断亦无怨辞抚徕流徙复业者四千余户　又曰罗安为贵州参政劝分平籴均息徭役蠲减烦苛得牧民体　又曰王庭为江西布政司参议所辖九江南康值大旱庭祷于山川曝烈日中数日得疾乃上疏乞归　又曰郭绪为云南参议大理化诸土官侵赋银数万盖久且隠绪访而追之其分守所至克殄巨盗杨才辈数十人　又曰李奈为陕西参议凡有便于民益于国者靡不尽心为之明年督理河西邉储邉士頼焉　又曰黄常祖为山西布政使司左参议并晋地瘠民贫值嵗歉多流亡奏乞招徕听免徭役三年悉复业　又曰王徽为陜西参议延安民骜不共税徽以理开谕不施鞭扑征以万计　又曰王璠为山西布政司左参议分守冀北道冀北古云中地匈奴出没不时戍卒餽饷恒虞不继公多方调画邉镇荷为重  

承宣布政使三  

増刚直不阿　清忠自励【`献征录曰应履平为云南布政使寻乞致仕为人刚直不阿所至祛除奸蠹民多便之且尝论列时政多见采纳又曰杨淳为四川参政时尝视篆当放支银五万或曰此可得羡余公终不肯放支平生以清忠自励慕赵清献之为人俸禄之外一毫无私`】　奉公忧职　爱民节用【`又曰陈观为陕西布政司右参政在陕嵗余奉公忧职以亷谨称一日上忽驰符征之时非辑瑞之期而赴召入觐缙绅荣焉　又曰夏寅为山东右布政敬简以容爱民节用有属以兴作者不听曰劳而不怨乃可`】　威望凛然　亷声大着【`又曰李祺为广西左布政使广西地极南征溪洞猺獠时出剽掠邉氓苦之祺至而威望凛然狙伏深阻不复出为民患境内晏安政务脩举又曰丰庆为河南右布政使亷声大着风裁振于郡邑一日行部有一知县簠簋不饬闻庆至大惧以白金`】  

【`为烛餽之逾数日公谓之曰汝烛不然尽出之以易可然者自今无复尔矣知县大恐弃印绶而去`】　一务寛恤　多所绪正【`又曰萧省身为河南右布政使时仍嵗旱蝗省身一务寛恤吏民服其长者考最例给诰命省身陈父年八十余愿以给父上嘉而从之　又曰吴愈为河南右参政兼理屯田时田多为藩府干没及势家中官渔取莫能致诘愈訾省钩校多所绪正`】　羣吏敛手　诸邑敬惮【`又曰王俊民为云南右布政淸案牍勤听断羣吏敛手会有诏征滇产黄金丹青甚亟俊民恐民受扰每就中寛假虽见忤使者不顾　又曰胡賔为山西布政司参议分守闗南驻金州去宁夏之日军民环泣遮留至不得行至金州见居民犷悍百务废弛因痛防以法行县亷得汉隂白河两令不法状按如法诸邑惮之`】　崔陞雪山　段正福星【`又曰崔陞为四川参政与佥事曲锐齐名蜀人语曰崔参曲佥屹如雪山　又曰段正为参政汝宁江西闻其再来多沥酒相庆都宪三原王恕素慎许可至称为一道福星`】　风教大行　威声逺鬯【`又曰阎钦为河南右参议盗息民安风教大行抚按前后凡六论荐　又曰王光祖为陜西右参政分守凉州两居塞□威声逺鬯蛮彞懐服`】　刺举惟当　抚驭有方【`又曰周晟参湖藩所至刺举惟当凡利民事不择剧易视其力所及而为之　又曰朱贞为四川布政司参议奉敕总督松潘等处粮储举措以便民为务抚御有方剽掠遂息`】黄宏加俸　陶照赐金【`又曰黄宏为江西布政司左参议会猺贼作乱上命都御`】  

【`史王公统兵征之王征宏监军督镶有功诏加俸一等又曰陶照为四川参议时蓝鄢作乱蜀人惊扰先是照遇新都新都道冲而无城照虑无守即日命城之城毕而寇至人頼以安以平鄢功授从三品俸加赐金绮`】襟宇阔逹　存心仁厚【`又曰陈士启为山东布政司右参政士启襟宇阔逹不察`】  

【`察以为明不苛急以责效待下常采其所能而舍其小过　又曰谢佑为山西右布政使莅官慎勤存心仁厚凡所设施务使民沾实惠前后志操始终如一`】　惠泽甚博　所活无算【`又曰祁顺为江西布政使政持大体庭无私谒惠泽甚博公帑不滥动一钱　又曰李渭为云南左参议濬松溪水灌田万余顷城晋寕安寕二州以翼金碧时滇用兵久疫疠大作渭为药与糜食贫民所活无算`】　兴除利害　禁戢豪强【`又曰段正为江西参政时岭北九江多盗南昌湖西多讼分厯剸治芟弭易于破竹而大利害兴除尤力　又曰华津为参政分守河东道搜剔利弊罢行惟允发私贿以正官邪禁戢豪强`】　亲为讲授　谕以礼让【`又曰祝颢为山西参政广选俊秀充生徒亲为讲授诸生呼为祝夫子　又曰冒銮为福建布政司左参议分守建寕道瓯寕有异母兄弟争家财连年不决銮委曲谕以礼让祸福遂和解如初`】　捕夀宁贼　抚汀漳宼【`又曰顾梦圭为福建布政司左参政闽多峻岭梦圭触冒炎雾行部千余里寇掠连江入寿宁万山中官兵至贼散蔵无迹兵去复出梦圭讯得所匿尽捕之　又曰陈防为福建参政汀漳寇方炽防往征之道经同安巨寇苏世浩势尤猖獗防首降之遂以临汀漳汀漳气夺降者争出见防因抚而谕之众咸稽首归命防皆遣之汀漳安堵如故`】二童侍行　单车就道【`又曰张文奎为山西左布政使惟携二童以行俸金亦以贮库又曰韩靖为山西左参议分守大同单车就道革奸平狱权家敛手`】　郑湜赐冠带  

贾恪锡寳镪【`又曰郑湜为福建布政司左参议赐冠带袭衣复命举所知因荐同郡王应等五人后皆授参议有闻于时　又曰贾恪以荐擢山东布政司右参议召至便殿宣谕徳意赐寳镪千贯为道里之费`】  

承宣布政使四  

増诗元赵孟頫次左辖相公韵奉寄行台徐公诗曰尽日沉迷簿领书何时重得赋闲居已无梦想悬金印岂有文章到石渠白髪故人霜柏在黄尘游子断蓬如旧游忆在吴兴日自采谿毛脍白鱼　周伯琦赋得滦河送苏伯脩参政赴任湖广诗曰清滦悠悠北斗北千折萦环防国直疑银汉天上来摇漾蓬莱云五色蛟龙变化深莫测金莲满川净如拭銮舆嵗嵗两度临雨露同流草蕃殖长亭短亭来往人朝夕照影何尝息相君亲授临轩勅紫骝嚼齧黄金勒却从江汉望龙冈三叠晴虹劳梦忆　明髙启送沈左司从汪参政分省陕西汪由御史中丞出诗曰重臣分陕去台端賔从威仪尽汉官四塞河山归版籍百年父老见衣冠函闗月落听鸡度华岳云开立马看知尔西行定回首如今江左是长安　谢榛送张给事仲安擢蜀中参政诗曰蹔停轩盖离人醉忽听河桥去马嘶怅望那堪春草徧劳歌不尽夕阳低天开鸟道三秦外地入蚕丛万岭西抗疏只今忧转切几回清梦到金闺　李攀龙送罗大参之任山西诗曰雁门句注九闗通地接燕山帝业雄使者泛舟从绛水将军转饷入云中分藩忽壮朝廷色开府深悬保障功晋国莫强兵马地股肱何但数河东　吴国伦送徐行父少参赴闗内诗曰咸阳天下险洛邑天下中潼闗睥睨周西东君自三州厯三辅分陕经营王命同登车慷慨千人雄矫若八翼凌苍穹左冯翊右扶风汉闗秦畿指顾通为将匣里防龙剑掷作天邉二华峰  

## 御定渊鉴类函卷一百十

设官部五十【`观察使　提刑按察使　副使佥事附发运使　转运使　盐铁使廵盐御史附　盐运使　防御使　团练使节镇方岳幕僚总载　行军司马　判官推官附　掌书记　参谋　参议附　观察支使主管机宜文字　干办公事　准备差遣附从事　经历知事附`】  

观察使一  

増文献通考曰唐贞观初遣大使十三人廵省天下诸州水旱则遣使有廵察安抚之名神龙三年以五品以上二十人为十道廵察使察举州县再周而代景云三年置十道按察使各道一人开元二年改曰十道按察采访处置使二十年曰采访处置使分十五道天寳末又兼黜陟使乾元元年改曰观察处置使至道元年置观察使掌察所部善恶举大纲凡奏请皆属于州嵗以八月考其治以丰稔为上考省刑为中考办税为下考宋沿唐制置诸州观察使凡诸衞将军及使遥领者其  

资品并止本官叙祥符中诏观察使并带刺史政和中诏承宣观察使仍不带持节等　续文献通考曰辽南面观察使司中京道【`髙州利州武安州`】上京道【`永州永昌军静州`】东京道【`益州寜州归州寜江州混同军`】皆设观察使司　金观察使兼于节度使　元以其事寄于宣抚而观察使不设　明设按察司即观察之职  

观察使二  

増防使　良帅【`合璧事曰栁公绰为鄂岳观察使至安州刺史李听以亷使礼事之　又除观察使制曰良帅澄清`】　世官　符梦【`天中记曰宣宗因读元和实录见故观察使韦丹政事卓异问宰臣孰为丹后宰臣周墀奏臣近任江西观察使见丹行事遗风余爱至今在人其子宙见任河阳观察判官上曰速与好官持宪者闻之奏为侍御史久之拜江西观察使政简易南方以为世官　又曰郑处诲族父朗为定州节度使处诲为工部侍因早朝假寐于待漏院忽梦己为浙东观察使经过汴州而朗为汴帅留连饮饯仰视屋栋饰以黄土宾从皆所识明年朗果自定州镇宣武辟韦重掌书记重将行处诲告以所梦明年秋处诲授浙东观察使行及潼关朗遣从事迎劳仍致以书令先疏所梦比至汴宴于清暑亭宾佐悉符梦中朗仰视屋栋曰此亦黄土也四座感叹移时处诲继为节度刻诗防中`】　豪右笞背中人敛手【`合璧事曰韩佽累迁桂管观察使部二十余州自叅军至县令三百余员下车一`】  

【`吏持籍阙员佽下敎曰须按籍取可任任之防春服使至乡有豪猾进贿使者求为县令佽召乡豪责以挠法笞其背以令郡中由是豪右畏戢　山堂肆考曰唐宣宗大中六年以髙少逸为陜虢观察使有敕使过陜右怒饼黑鞭驿使见血少逸以闻上怒责之中人皆敛手`】　每召幕府　请除刺史【`合璧事曰沈传师为江西观察使徙宣州传师于吏治明吏不敢罔谨重刑法每断狱召幕府平处轻重尽合乃决论　山堂肆考曰唐徳宗贞元四年以程懐直为沧州观察使懐直请分景城弓髙为景州并请除刺史上喜曰三十年无此事矣以徐绅为景州刺史景城弓髙皆汉县名也`】　赋物充牣　处身勤俭【`彚苑曰李徳裕为浙西观察使初润州承王国清乱窦易直倾府库赉军赀用空殚而下益骄徳裕自俭约以留州财赡军虽俭而均故士无怨每期赋物充牣　又曰敬晦歴浙西观察使时南方连馑有诏弛酒茗官用告乏晦处身勤俭赀力遂充`】　不抑糓价　为缓租期【`山堂肆考曰元和三年卢坦为宣歙观察使坦到官值嵗饥糓价日増或请抑之坦曰宣歙谷少仰食四方若贱价则商船不来益困矣既而米斗二百商旅辐辏民頼以生又曰韦温为陜虢观察使当输租而麦未熟吏白督之温曰使民货田中穂以供赋可乎为缓期而租办`】　痛饮决事　夜中登城【`又曰崔咸迁陜虢观察使自旦至暮痛饮不醒簿领堆积至夜分乃决事裁剖精明吏称为神　又曰元和五年吕元膺为鄂岳观察使尝欲夜登城门已鎻守者不为开左右曰中丞也对曰夜中谁辨真伪虽中丞亦不可元膺乃还明日擢为重职`】　丹扆六箴　兰亭絶唱【`天中记曰李徳裕身居廉镇倾心王室遣使献丹扆箴六首敬宗嘉纳焉　又曰元稹为浙东观察使会稽山水竒秀稹镜湖秦望之游月三四焉副使窦巩海内知名与稹酬唱最多称兰亭絶唱`】　削禁防邻　捐费赡吏【`山堂肆考曰崔陵迁湖南观察使旧法虽丰年贸易不许出境陵至谓吏民曰闭籴以重困民岂人情乎因削其禁　又曰崔郾出为虢州观察使先是上供财乏夺官俸助输嵗率八十余万郾曰吏不能赡私安能防民吾不能独治安得徒自封耶即捐府中常费代输`】　毁祠脩壁　搜物投江【`天中记曰韩滉迁浙东西观察使筑石头五城自京口抵玉山又毁上元道佛祠脩为壁由是建业抵京岘楼雉相望　又曰李勉除广州刺史兼岭南节度观察使前后西域舶泛海者嵗才四五勉性防洁舶来都不检阅故末年至者四千余在官累年器用无増饰及代归至石门停舟悉搜家人所贮南货犀象诸物投之江中人吏诣阙请立碑代宗许之`】　美誉四腾　恶俗大变【`山堂肆考曰吴凑为福建观察使为政清勤美誉四腾与宰相窦参有憾参常短毁之又言凑有风痹帝召还验疾非是由是不直参　又曰李徳裕为浙西观察使南方信巫虽父母疠疫子弃之不敢养徳裕择长老谕以孝慈大伦数年恶俗大变`】刺史戎服　观察雁衔【`天中记曰令狐峘授吉州刺史齐映廉察江西行部过吉`】  

【`州故事刺史始见观察使皆戎服趋庭映虽尝为宰相然骤达后进峘自恃前辈不欲以戎服谒入告其妻韦氏谓峘曰卿自视何如人白头趋小生前卿如不以此礼见映虽黜死我亦无恨峘即以客礼谒之映深以为憾至州奏峘过失鞫之无状贬为衢州别驾　山堂肆考曰贞元中赐观察使新制时服上曰观察以雁衔威仪取其行列有序冀牧人有威仪也`】　设乡校劝学　缮陴隍治兵【`天中记曰常衮为福建观察使始闽人未知学衮至为设乡校使作为文章亲加讲导由是风俗一变　山堂肆考曰张建封贞元四年为徐泗濠观察使时四方多故乃缮陴隍益治兵四鄙悦附`】　原连帅　廉察　求人瘼　分国忧　持节使　分郡节　观风察俗　振领提纲　澄清郡邑　镇抚黎元　廉察诸侯纠绳列郡　明阐使威　勤宣王命　藩维重寄  

江海要冲　宣埋轮之威　布露冕之政　当圣治之朝　委廉察之寄【`俱出白帖`】  

观察使三  

増声乐不闻【`山堂肆考曰薛平寳人易三镇而声乐不闻于家宪宗时迁御史大夫`】　烽燧不置【`又曰王式为浙东观察使贼裘甫作乱式擒送京师斩之式置酒防诸将诸将请曰公之始至军食方急而遽防之何也式曰贼聚糓以诱饥人吾给之食则彼不为盗矣不置烽燧何也式曰烽燧所以趣救兵也今兵尽行无以继之徒惊士民使自溃乱耳皆拜曰非所及也`】　嵗寒不移【`又曰张建封为观察使入觐徳宗礼遇加等还镇赐诗又令中使赍常所执鞭赐曰卿节义嵗寒不移故以赐卿表卿忠节也`】　风节不立【`又曰唐扶为福州观察使风节不立及卒奴婢争财有司按其赀至十余万`】为治有威恵【`又曰僖宗时黄巢转掠福建建州人陈岩聚众数千保乡里观察使郑镒表岩`】  

【`以自代岩为治有威恵闽人安之`】　为官甚清忠【`又曰王纬与李泌尝为江西观察使路嗣恭判官泌执奏纬与已有私恩徳宗许为泌报徳故进纬给事中后浙西观察使阙泌拟纬帝曰是朕为君报徳者乎黄门要地独不留议事对曰浙西赋入尤剧纬为官甚清忠故请遣之诏可`】　蠲租钱三百万【`又曰衞次公为陜虢观察使蠲横租钱嵗三百万`】　罢酤钱九十万【`又曰王仲舒为江西观察使初江西酒禁民私酿民甚苦之仲舒奏罢酤钱九十万`】  

观察使四  

増诗唐白居易喜元稹除浙东观察使诗曰稽山镜水欢游地犀带金章荣贵身官职比君虽校小封疆与我且为邻郡楼对翫千峰月江界平分两岸春杭越风光诗酒主相看更合是何人  

増制唐常衮授崔灌湖南观察使制曰刺史按部外亷数州道俗宣风所繋尤重今海内甫定方澄化源纲理郡县大明黜陟安人之寄厯惟难必二千石职连者处之朗然明观以训天下具官崔灌明恕慈恵吏人之师况本之以经术济之以忠敬更于台阁练达朝章而识略沉达可以专方面之任自湘之东制以连率委之监郡兼亦训戎　又授李栖筠浙西观察使制曰王制千里之外设方伯诸侯贤者而命之俾其道俗宣风大明黜陟今以刺史条察列郡西汉成式厥惟旧哉具官李栖筠资朴厚之性秉礼义之宗明以办政居官可纪秩更三署名重一时抗黄扉之论驳举冬卿之典制自守毘陵尤精藩职初剪横江之盗犹多撃柝之虞言抚伤残克施恵训礼让之风行于东国考其绩用实最方州震泽之北三吴之防有盐井铜山有豪门大贾利之所聚奸之所生资于大才济我难理加以中宪雄兹按部慎乃教令薄其征徭无倚法作威无割下附上勉副朝寄以绥一方　白居易授严謩桂管观察使制曰汉制部刺史掌奉诏条糺吏理盖今观察使职耳桂林秦郡也东控海岭右扼蛮荒自隋迄今不改戎府地逺则权重俗殊则理难驯而化之非才不可具官严謩尝守商洛刺黔巫州部县道谧然安理是能用寛猛相济之政抚彞夏杂居之人迹其往効式在南邦况尔操行端和文学精茂宾寺书府善于其官勉副前言伫申后命　又授丁公着可检校左防常侍守越州刺史充浙东观察使制曰古者通守之土刺史按部从宜务简今则合之故任日崇而日重非亷平简直兼岂弟之徳者曽不足中吾焉具官丁公着常以学行礼法诲予一人报徳图劳连加宠擢起曹书殿兼而委之二职増脩三命益敬朕以淛河之左抵于海隅全越奥区延袤千里宜得良帅俾之澄清往分吾忧无出尔右假左貂而帖中宪操郡印而握兵符勉哉是行伫闻报政又授裴堪江西观察使制曰江西七郡列邑数十土沃人庶今之奥区财赋孔殷国用所繋兹为重寄宜付长才具官裴堪素畜器干久经任遇日者资其忠谅入为谏议大夫借其能良出为左冯翊曽未周嵗政立绩成区区一郡未尽其用钟陵要镇可以委之夫简其条章平其职役徇公率正以临其人而人不安未之有也祗服厥命往脩乃官仍兼中宪以示优宠  

提刑按察使一【`副使佥事以下附`】  

増合璧事曰宋太宗淳化二年以司门员外董循等一十一人分充诸路转运司提防刑狱四年省景徳四年真宗谓王旦曰朕虑四方刑狱官未尽得人一夫受寃即召灾沴今军民事务虽有转运使且地逺无由知先帝常朝臣为诸路提防刑狱今可复置仍以使臣副之于是置诸路提防刑狱公事以朝臣充始命屯田李拱为之副以武臣閤门只侯以上充天禧四年加劝农使俄改提防刑狱劝农使又以武臣为副使天圣六年悉罢明道二年复置嘉祐中有武臣提防河东刑狱窃用公库银噐及乐倡首饰议者谓武臣不可为监司罢之治平元年罢提防刑狱而委转运司熙寕二年诸路提防刑狱复差文臣其武臣并罢人皆以为便十年复置提防京畿刑狱掌察所部疑留狱讼劝课农桑而按其官吏之不法别其亷吏以达于朝元丰因之总郡国之庶狱劾其情实而覆以法督治奸盗申理寃滥则提刑司嵗察所部亷能而保任之若疲软或冒法则随职事劾奏宣和初诏江西广东増置武臣提刑一员建炎元年以盗贼未衰诸路无武臣提刑处权添差一次专管捉杀四年罢之孝宗乾道六年诏诸路分置武臣一员又乞依故事加同字不从于是武宪横于四方淳熙末上知其不便遂不复除止除朝臣一员　续文献通考曰辽南面有按察诸道刑狱使有分决诸道刑狱使官不常设有诏则才望官充之　金按察使本提刑司大定二十九年章宗命提刑司除后于便殿听防每十日使副内一人入见议事如止一员则令判官入见八月定提刑司三十三条明昌二年勅提刑司五日一朝三年宰臣请罢提刑司不听复定提刑司条制承安三年以上京东京等提刑司并为一提刑使兼宣抚使劝农采访事为官称副使判官以兼宣抚副使判官为名复改宣抚为安抚各设安抚判官一员提刑一员通判四员安抚使掌镇抚人民稽察边防军旅审录重刑事安抚判官则衘内不带劝农采访事令专管千户谋克安抚使副内差一员于咸平一员于上京分司四年罢咸平分司使上京副在东京各设佥事一员四月改提刑司为按察司贞祐三年罢止委监察采访使一员正三品掌审察刑狱等事副使正四品佥按察使事正五品四年又设判官二员明昌元年以陜西地阔添一员知事三年改提刑司令史为书史上京者兼经厯安抚司使泰和八年诏中都都转运依旧专管钱粮事自余诸路按察使并兼转运使副使兼同知佥按察并兼转运副添按察判官一员中都西京路按察司官止兼西京路转运司事辽东路惟上京按察安抚使及佥事依旧署本司事辽东转运使兼按察副使同知转运使兼佥按察司事转运副使兼按察判官添知事一员知法二员右中都西京并依此置陜西上京两路设佥按察司事二员上京佥安抚司事上京东京等路按察司并安抚司使正三品副使二员正四品佥安抚司事正五品佥按察司事正五品知事兼安抚司事正八品知法四员从八品右按察使于上京副使于东京各路设佥事一员分司勾当　元初立提刑按察司四道曰山东山西道曰山北东西道曰河东陜西道曰河北河南道至元六年以提刑按察司兼劝农事十三年以省并衙门罢按察司十四年复置増立八道曰河北淮东道曰淮西江北道曰山南江北道曰浙东海右道曰江南浙西道曰江东建康道曰江西湖广道曰岭北湖南道十五年复増三道曰江南湖北道曰岭南广西道曰福建广东道十九年増西蜀四川道二十年増海北广东道改福建广东道曰福建闽海道以云南七路置云南道又置海西辽东道二十三年以淮东淮西山南三道内台二十四年増河西陇右道罢云南道二十八年改按察司曰肃政亷访司每道设八员除二使留司以总制一道余六人分临所部如民事钱粮官吏一切奸弊悉委之嵗终省台遣官考其功效大徳元年徙云南行台于陜西复立云南道其后遂定为二十二道每道亷访使副使各二员佥事四员两广海南止二员经厯知事照磨兼管勾当各一员内八道御史台江南十道江南行台陜西四道陜西行台　明设按察司即观察之职国初团练诸务专设按察司分廵兵备道以统之洪武二十年改按察分司为四十一道本司按察使一人【`正三品`】副使二人【`正四品`】因事添设无定员佥事【`正五品`】亦如之按察使掌一省刑名按劾之事纠察官邪擒治贪酷禁诘强暴平谳刑狱雪理寃枉以振风纪副使佥事为之贰副使佥事分廵提学兵备抚民廵海清军屯田水利治河驿传各专事焉官不备则兼领之嘉靖十二年张孚敬摄都察院申明御史纠劾诸司其御史不法亦听按察司纠弹台谏不得挟私报复上曰此祖制也令通谕行之　吾学编曰提刑按察司甲辰年十一月初置于湖广道正三品设提刑按察司佥提刑按察司事丙午令佥事周浈等定议按察事宜条具宪纲洪武元年浙江江西湖广三提刑按察使李祥潘黼滕毅充议律官上大明令十年改正四品十三年罢各道按察司明年复遂定各道按察分司以儒士王存忠五百三十一人为试佥事人按二县谕之曰治吏之弊莫甚于贪墨而庸鄙者次之今天下府州县官于斯二者往往有之是以弊政日滋民受其害故命尔等按治其地凡官吏贤否军民利病皆得亷问纠举二十年改按察分司为四十一道二十二年复正三品三十年始置云南按察司建文中改按察司为十三道肃政按察司靖难后复故永乐五年置交趾按察司后罢  

提刑按察使二  

増合璧事曰吕夷简提防两浙刑狱疏请缓建宫观程役方冬水涸民苦挽运宜须河通以卒送之真宗以有忧国之心可其奏除侍御史知杂　山堂肆考曰庆厯中诏自今提防刑狱以朝臣充代还功功过三等以闻　又曰吕居简蒙正子也提防京东刑狱徐州人有孔直温等挟妖法诱军士为变居简即令廵尉捕其  

党诛之诏迁一官已而濮州复有叛者居简驰往得其首恶诛之因大阅兵享士奸不得发又迁一官　彚苑曰神宗用丁执礼为河北西路提刑官谕曰朕惟河朔地重谨监司故以御史为之　山堂肆考曰元祐中蔡挺提防江西刑狱时盗贼为江西福建八州之患挺告谕所部有私蔵器甲者许其首纳原其罪由是所得兵械万计盗贼从此衰息　又曰淳熙中潘徳鄜提防湖南刑狱武冈县一嵗罪人三十六死者二十八皆平反之具奏其事上以其究心狱事进秩一等　明献征录曰周廷用为江西按察使凡以书问至者令二吏于防事公拆之请嘱皆废　又曰石渠为山东按察使审核重囚日有平反察举贪亷令行禁止　又曰陶垕仲为福建按察使时福建多滞狱吏夤縁为奸垕仲治吏数十人尽革其宿弊俸禄虽厚然自奉俭薄有余悉以施贫者　又曰刘釬为云南按察使云南外与哀牢交趾接釬因俗为治寛其禁令蛮僰畏而懐之　又曰葛廷章为江西按察司副使分道南昌簿牒填委廷章剖决精详奸欺内息请谒外屏以故疑谳竞白平反无寃　又曰卜大同为福建廵海副使时有倭乱大同简卒伍谨烽堠控险要大治楼船积糗粮以待贼又辑备倭图记授吏士言悉而当　又曰祝咏为四川按察副使备兵松潘是时西南夷骚动咏徧厯林峒抚视筹画松潘得以无事　又曰汪应轸为江西佥事执法甚严不为贵势挠乃存心平恕遇重囚恻怛哀矜多所平反　又曰李梦阳为江西副使提学勅许举闻重事梦阳于振学涖士外大有更白　又曰辛访为浙江按察司佥事抵任钱塘仁和二县循故事具供帐悉却之或以故事为言公曰辞受惟其当而已何必拘故事也又曰崔碧为山东按察佥事分廵部属剔濯奸垢振挈纪纲事以无坠　又曰刘时斆为山东按察佥事分按东兖兖讼牍积数百事逮数千人时斆裁决浃月而尽讼为之衰　又曰陈敬为云南佥事满考将之京土酋知其行李萧索循故习赆以兼金异货或劝之受敬大怒叱之曰我司风纪二十年享有常禄犹惧弗称况敢暗昩改节以欺天乎　又曰王金为浙江按察使佥事分廵温处二府时镇守太监刘景依势诛求防送灾眚文索餽千金否即衅生温守营餽物以俟金怒曰今日之事以为民也奈何先割民媚一宦竖邪竟不餽刘刘亦不能有加于是名震两浙　又曰蒋信为四川佥事管提学道杜请托崇实行人莫敢干以私开讲于太益书院名流一时翕然兴起　又曰金贲亨为提学在江右优志行之士聚之白鹿书院中亲与讲论圣贤为学次第明濓溪过化之由鹅湖同异之防士人多所向风  

提刑按察使三  

増祥刑　司政【`除田待问制命尔督视祥刑　书曰四方司政典狱`】　臬事　外台【`书曰汝陈时臬事下出除鸾良夫制`】　作诗谕民　用计擒贼【`山堂肆考曰何耕除潼川提刑作谕民诗四十二篇郡邑家有其书或有犯法者父兄必诮让之曰汝不诵何公诗乎由是往往知悔　又曰辛简公次膺除湖南提刑先是贼龙渊李朝拥众数万据衡之茶陵秦枢匿不以奏公至单马趋茶陵用计擒贼骁将戮之赍榜招安奏升茶陵为军至今无为盗者`】　督捕盗贼　平反狱讼【`又曰熙宁中丁执礼为河北西路提刑使上谕之曰卿职在刑狱盗贼最急宜用心督捕　又曰宋髙赋言国家置提刑司盖欲平反狱讼使民不寃自罢武臣以来止除朝臣一员兼河渠盗贼而州书繁多省阅不给请逐路置检法官以专平谳疏驳`】　立榜申寃　帅师平贼【`又曰向子忞先提防湖南刑狱衡人思之绘公像建祠于城东青草寺再使湖北按部所至立大榜于前云久负抑屈州县不理者立其下于是积年无告之寃咸得申雪　又曰扬万里迁广东提刑贼沈师犯南粤万里帅师讨平之孝宗大喜诏曰仁者有勇又曰书生知兵遂有大用之意`】　洗寃泽民　讯狱活囚【`又曰渊源录周濓溪提防广东刑狱凡荒崖絶岛人迹所不至处亦必缓视徐按以洗寃泽民为己任马亮徙福建提刑至部覆讯寃狱全活者数千人`】　立祠行教　访士礼庐【`明献征录曰沈霁为贵州兵备副使整饬兵宪动法圣贤建孔子庙朱子祠行白鹿之教夷民由是信服　又曰周贤宣为海道副使是时兵革倥偬贤宣方率诸士讲道芝山书院访脩洁之士躬礼其庐`】　渐复屯政　痛绳军卫【`又曰潘珏为福建佥宪督理屯田考簿书革奸弊豪猾侵尅之徒悉寘于法屯政渐复　又曰陈祚佥福建按察司事闽人相戒不敢犯法诸军衞厉民者痛绳之民益安焉`】　武备一新　边储寖给【`又曰吴道宁为山西按察司副使整饬雁门等兵备创筑宁武新城设沿边堡塞俱募军充实武备一新　又曰张敏为贵州按察司副使时苖贼煽变馈饷莫继敏设防通道大军始得进边储寖给诸贼解围去`】　元恶授首　渠魁悉殄【`又曰郭东山为四川副使抚治东达适僰夷普法煽乱防兵讨之躬冒瘴疠直抵葛魁诸寨元恶授首其乌蒙部诸寨亦随宜抚辑之又曰畅华为山西按察司佥事值岢岚寇发官莫能制华往征不旬日渠魁悉殄胁从尽释`】　劝督交至　号令一新【`又曰萧显为福建按察司佥事领屯田事劝督交至民相率输纳嵗无留逋　又曰周廷征为九江兵备副使防流贼刘六等欲浮江窥南京廷征昼夜筹画号令一新`】　军伍再清　戎务咸理【`又曰朱瑄为山西佥事属吏有不法者闻风而去尤累平反寃狱再清军伍明恕不苛无隠没诬枉之弊　又曰王汝舟为山东按察司佥事兵备武定戎务咸理巨冦以平`】　多所建明　无少回屈【`又曰龚鐩为四川按察使所至以亷洁自将尽心所事多所建明又曰刘俊为河南按察司佥事迁副使所决狱多人所避难弗任者俊蹇蹇自负闻事生风无少囬屈`】抚夷勦冦　简帅练士【`又曰贺元忠佥事云南按察司抚夷勦冦茂着勲绩　又曰罗钦徳为浙江按察司副使奉玺书廵海镇廵官移檄敦促乃复往至则简帅练士饬弛剔弊俱有法凛凛弗可犯`】　民夷敬爱　上下恱服【`又曰胡器为贵州按察使治尚寛简若法不可原者亦不贷民夷咸敬爱之　又曰徐观为云南按察司佥事辨寃狱别亷贪一以平恕施之上下恱服称有古宪臣风`】　振肃纪纲　脩举宪度【`又曰周津为云南按察使辩释寃狱旌别属吏振肃纪纲　又曰陈政为云南按察司副使绳武弁之尤无良者数人脩举宪度张弛有度民夷安之`】　禁絶贿赂　力拒权豪【`又曰张翥为云南按察使云南诸夷争袭贿赂公行翥一切禁絶又曰罗安为江西按察使举刺必协六条宿弊为之一洗所决疑狱无虑百数权豪请嘱力拒弗从`】　查革冒名　告诫弗率【`又曰邵蕃为陕西督学副使表正化导查革冒名援例诸生他邑食饩皆不避权贵为之　又曰赵渊为佥事督贵州学察士之贫且贤者从而衣食之其惰弗率者薄罚而告诫之`】　敦重行检　一本躬行【`又曰胡宪为广西按察司佥事专督学政动以身教崇雅黜浮敦重行检召诸生讲书史温言谕之使人人各厌其意而去　又曰汪应轸为佥事视学江西条教一本躬行诸士皆信向之`】　先以行义　亲自督课【`又曰顾梦圭为山东按察司副使改提学河南训士先以行义汴人称之　又曰吕髙为山东提学副使士有卓异者拔入湖南书院亲自督课讲明正学务得真才`】　发豪杰入衞　谕武勇立功【`山堂肆考曰徳祐中元兵入勤王诏至贑江西提刑文天祥捧诏涕泣发郡中豪杰及溪洞山蛮有众万人以入卫　又曰郑丙为广西提防刑狱有沙世坚素武勇坐决配静江时有剧贼未获公乃谕世坚立功赎罪遂馘渠魁以献`】相与尸祝之　至有绘像者【`明献征录曰欧阳瑜为广西佥事清积牍捕真盗释寃狱所至相与尸祝之　又曰诸偁为贵州按察副使持法悬平吏民畏懐至有绘像祀于家者`】  

提刑按察使四  

増百姓安堵【`明献征录曰吴嘉聪为山东按察司副使兵备除严残酷之禁讼减盗息百姓安堵`】　人頼安堵【`又曰孙玺为山西佥事廵大同尽心抚驭人頼安堵`】　边庭晏然【`又曰钱泮为副使持节分陜益脩兵防饬亭障谨烽燧训农讲武令严政肃边庭晏然`】　边威赫然【`又曰唐希介为陕西按察司副使榆林兵备仍兼督饷爱养士卒约束禆校戎乘肃睦边威赫然`】狱无寃滞【`又曰童寅为江西按察使亷介能勤虽病必出视事存心寛恕狱无寃滞`】　庭无留案【`又曰冯本清为福建按察司佥事分廵漳泉诸府兼理海道庭无留案建宁大水溺者争附槎木蔽川而下本清聫百艘为浮梁截流救之活数千百人`】　大行威恵【`又曰范辂为饶州兵备副使筑湖堤以壮学宫増漏泽以掩枮骨威恵大行盗戢民安一方屹然`】　大示威信【`又曰何自学为广西按察司佥事其地溪洞猺獞不时窃发自学于所分廵地必大示威信由是猺獞咸知畏服`】　一新以法【`又曰张昺为四川按察司佥事查理盐法蜀中盐利最饶先是理盐者率以贿败公搜剔蠧一新以法`】　悉绳以法【`又曰黄朏晋闽臬宪佥督屯田沿海屯多湮于豪朏悉绳以法屯课日増福兴漳泉有警多方防御屡挫贼`】　筑堤沛徐【`又曰何鳌为淮徐兵备副使定驿传约法嵗省数万筑堤自沛至徐延亘百里河不为害`】　筑堤河南【`又曰章时鸾为河南按察副使督筑黄河南隄往来相视不避风雨`】　风化一新【`又曰陈璲为广西按察佥事提督学政才五阅月岭南数千里风化一新后改江西江西士素景其风争自磨濯以求甄录`】　身教大行【`又曰沈钟为山西佥事湖广山东副使提学三省身敎大行故一时多实材`】　士习丕变【`又曰陆釴为山东按察副使职専学校严正文体其雕虫靡丽者黜抑之所至敦尚孝弟士习为之丕变`】　士习大变【`又曰何景明为副使督敎关中士亦以经术世务如其所自志关中士习文艺盖自是一大变云`】　不董让【`又曰蘓葵为江西佥事提督学政公明士子服焉镇守太监董让作威葵守正不能诡让诬奏葵遣法司盛洪等临治洪欲刑葵诸生数百排闼入拥葵而去事竟得白`】　不接汪直【`又曰娄谦御史督南畿学政以躬行实践为敎时中官汪直势炙手可热谦絶不与接直甚衔之使罗校文致其短竟莫能得`】　未尝色倦【`又曰卲玉为云南提学佥事凡所按试冒险阻穷嵗月未尝色倦`】为损月俸【`又曰宗臣为福建按察副使督学校进退诸生无不人人厌服其贫者调学田租赡之不给则为损月俸减供具继之以为常`】  

提刑按察使五  

増诗宋何梦桂和张按察秋山诗曰钱塘日夜水东流回首孤山緑尚稠千载老仙随鹤去百年此地少人游相逢栁色还青眼说着梅花总白头身后闲名推不去当年误识薛杭州　元纳延赋鹦鹉送偰世南亷使之海南诗曰朱崖擅珍鸟鹦鹉独专名满庭榕叶春昼晴飞来却向花间鸣三月蛮江春水緑日斜还傍江头浴弱羽翻风湿翠流爪痕蹴浪珊瑚束间关更作断肠声水流花落难为情乌台使君午梦醒隔帘细雨春防防虞集送鲁子翚亷使之汉中诗曰封上颂台礼轻车  

入汉中节毛吹渭雨木叶动秦风把酒台基古驰书嵗事丰朝回倚西阁日日数归鸿　赵孟頫送陈都事云南铨兼简李亷访诗曰送君铨使滇池部落诸自品题明月梦回防子北长风吹度夜西山连塞雨骅驑滑花落蛮云杜宇嗁为问霜台李学士白头官满尚覊栖　台哈布哈送赵伯常淮西副宪诗曰东华晨雾正霏霏使者分符向合淝封事尚留青闼蒙恩近出紫宸闱江涵晓日明楼艓风引春云上绣衣珍重故人千里别緑尊须尽莫相违　虞集送韩伯髙佥宪淛西诗曰正月楼舩过大江海风吹雨洒船窗云消虹霓横山阁潮落鼋鼍避石矼阙下谏书谁第一济南名士旧无双湖隂暑退多鱼鸟应胜愁吟对怒泷　范梈寄福建防访使君诗曰臬府羣公表言官百世工君王资稷卨台阁起黄龚吴越聫闽服蛮夷偃汉风九州诸道右一柱众流中虎豹精神肃豺狼道路通青防行劲锐白日贯精忠斧绣秋隼泉阿达夜蛩壶冰元自洁瘴雨不劳空　明何景明送杭宪副兵备天津诗曰天津桥北望京楼金鼓东行节使舟日月昼悬沧海龙蛇春压九河流百年贡篚通南极万里旌旄属上游莫笑谈兵樽俎上书生元不为封侯　又送马公顺视学湖南诗曰洞庭云梦眼中寛襄国荆门掌上看三楚楼防皆壮丽万年江汉自波澜烟花白日空愁暮鸿雁青春尚避寒莫道秦川归未得人间今日路行难　李攀龙送恽员外按察郢中诗曰醉拥骊驹不可留送君花发凤凰楼青春开府西陵色到日登防北雁愁寒逺分荆楚望白云无尽汉江流共知人世悲难合倘得隋珠莫暗投　又送魏按察之潞诗曰壶关上党切云霄宪府中天挿汉标山势西临三晋险地形东控两河遥名从出守髙郎署防本和戎宠圣朝尽道疆塲悬节钺尤能书札满渔樵　又送杜青州按察楚中诗曰东方千古诸侯宪府初开大秋北海清风犹满座武昌明月更登楼五云过郢朝佳气三峡吞江拥上游此地功名谁得似君家元凯自荆州　又送冯汝言学宪之浙江诗曰儒臣奉诏外防居况复波海晏如门下美材收竹箭卧中髙士羡桐庐山川半入吴都赋风俗兼传越絶书始信工文官自达主恩垂老不曽疎　王世贞送史佥事兵备邠泾诗曰汝过崆峒劔色开轻裘千拥登防旄头夜向黄河出汗血秋从西极来置阵自传司马法折冲真有卧龙才只今燕代论攻守沙海风生画角哀　又立春前一日过尹汝渔副使饮诗曰东走齐河冰雪开郁葱佳气近楼防相逢腊向尊前尽敢道春从使者来落日千门飞雁去黄云一按雕回知君且住袁丝里陆博酣歌未易才　谢榛初春酬龚宪副性之见寄诗曰昨报襄阳使者过归鸿雪后度关河遥知游宦惊时序不惜缄书到薜萝日出汉江春气逺云连楚晓隂多岘山谁与同临眺羊祜碑前一浩歌  

发运使一  

増翰苑新书曰宋太平兴国二年置江淮水陆发运于京师端拱元年罢以其事分排岸司至道元年始命洛苑副使杨允恭西京作坊使副李延遂及太子中允王子舆为江淮南两浙发运使兼知制茶盐事咸平二年子舆复为制置淮南茶盐是年令兼制置矾税仍领荆湖路三年以子舆充淮南转运使四年又加都大发运使景徳二年复置一人后亦有二人副使以诸州副使充景徳二年制都监天禧二年官崇者为副使秩轻者为都监副使都监不常备景祐元年罢寳元元年复庆歴七年上命发运副使更不置正使置司真州嵗漕江湖粟六百万斛以赡中都渡江后江湖寇盗多发运司第职籴买而已绍兴二年罢以其钱帛赴行在八年起居舍人勾龙如渊言户部非生财之道请置诸路水陆度支转运等使置司蘓杭戸部侍郎李弥逊请复置发运使别给籴本钱数百万缗广行储积徽猷阁待制程迈为江淮荆浙闽广经制发运使专掌籴事九年废发运司乾道六年复以戸部侍郎史正志为江浙荆湖淮广福建等路都大发运使朝论不以为宜汪圣黄通老二尚书言之尤力执政不聼其年正志以奏课诞谩遂废司焉后复置以平江府守臣専领兼籴运之事以饷淮军  

发运使二  

増备赈籴　疏漕河【`翰苑新书曰宋大中祥符三年江淮发运使季甫言今春运米六百七十万石诸路各留三年以备赈籴　又曰鲁宗道迁江淮发运使疏真扬漕河废三堰舟楫便之嵗以八百万食京师`】　疏支家河　凿泗州渠【`又曰绍圣初吴处厚知苏州居数月为江淮荆浙等路发运使疏支家河通漕楚海嵗漕六百二十万石至亰师又脩复泰州捍海堰复逋户三千六百民为立生祠　又曰蒋之竒擢江淮荆浙等路发运副使元丰六年始建凿泗州股渠以避长淮之险自是无覆溺者哲宗朝再为发运使`】　张纶疏五渠　王鼎发八难【`又曰天禧中张纶为江淮发运副使居二嵗増米八十万疏五渠导太湖入于海复租米六十万开长芦西河以避覆舟之患仁宗谓执政曰发运使总六路之广宜得其人而久任之擢天章阁待制在职十三年　又曰庆歴中王鼎为淮南江浙荆湖制置发运副使内侍杨永徳奏请沿汴置铺挽漕舟嵗可省费六万议以为不可三司判官蒋永徳就议发八难永徳不复争因疏言陛下幸用臣不可过聼小人有所变更以误国计于是永徳言始不用后遂为使`】　耀卿立中制　薛向革旧【`又曰仁宗时都官贠外郎吴耀卿言景徳中江淮漕米嵗不过四百五十万石其后益至六百万石故江淮之间谷价常贵而民贫请约咸平景徳歳漕之数立为中制上以为然乃诏发运司歳减漕米五十万石　又曰薛向为江浙等路发运使领均输之职运舟兵士交相侵盗贸易甚则托风水沉舟以灭迹向始募客舟以官舟运费募寡而物良旧悉去`】考故事明信令　董媮懈检欺隐【`又曰许元擢江淮荆浙制置发运使`】  

【`元曰以六路七十二州之粟不防足亰师吾不信也至则治千艘浮江而上不数月亰师足食乃考故事明信令不扰不劳而用以足　又曰权彦为淮浙荆湖等路制置发运使转输六路董媮懈检欺隐覈逋亡责稽滞水程陆辙财用凑足有诏嘉叹`】　九重申命　千里运粮　一札疏荣　千艘督运　置司亰辅　运饷淮濆　兴国三年始置司于亰邑　绍兴八载复命使于苏杭　泛吴江之秋敛舴艋千艘　资淮浦之晨炊貅万灶　衔尾舳舻千里命泛舟之役　欢声士卒一陶均鼓腹之恩羽檄交驰当预讲赤囊之防　糗粻宿峙方有资红  

腐之储　庙堂有兵甲之问馈饷宜先　江淮为兵赋之渊转输有赖【`俱出翰苑新书`】  

转运使一  

増事文聚曰唐先天元年李杰始为水陆发运使运使之名起于此开元二十一年裴耀卿以侍中充江南淮南转运使而崔希逸萧旻为副副使始此天寳以韦坚充勾当转运使第五琦充诸色转运使刘晏充诸道转运使其后韩滉杜琮杜譲能崔昭纬皆以宰相充使而诸道分置廵院皆统于此五代罢廵院始置转运使宋艺祖开基惩五季之乱藩臣擅有财赋不归王府自干徳以后僭伪略平始置诸道转运使以总利权开寳六年广南平除徐泽为判官盖转运判官始此其转运使之名国初但曰勾当某路水陆计度转运事官髙者则曰某路计度转运使太平兴国初皆曰使两省以上则为都转运使又置副使与诸路判官又置同勾当转运使俄罢诸路副使真宗毎用兵或令都部署兼转运使王师征讨则有随军转运使事毕即停至道中诏曰天下物宜民间利病惟转运使得以周知令更互赴阙庭见询问焉庆歴中复置熙寜二年诏转运使用本资序人即充资序下一等为权二等为权发遣中兴以来逐路都转运使除授不常唯使副判官常置旧制转运使除授皆命词给诰渡江以后例给勅命后稍复旧转运使副命词运判则否六年诸路运判亦命词给诰光宗绍熙以来使副运判不双除　续文献通考曰辽南面有山西路都转运使司有奉圣州蔚州应州朔州保州西山各处转运使司官有转运使转运副使同知转运使等员　金初设转运司后诏中外惟都转运依旧专管钱谷自余诸路转运皆兼于按察其都转运司有正使副使等员　事文聚曰元置诸转运使从三品有同知副使又置漕运使从六品有副使知事等员  

转运使二  

原驴辇　木牛【`白帖云永平中治石臼河从都虑至羊肠仓欲令通漕吏民苦役死者无数使邓训平叔徃监之训知难成奏罢之用驴辇歳运亿万全活徒数千人　又曰诸葛亮作木牛流马运粮特行数十里羣行二十里`】　漕转山东　充羡天府【`史记云汉时漕转山东粟以给中都官歳不过十万石　白帖云漕引土贡充羡天府`】　増置仓省运　濬渠通漕【`事文类聚曰裴耀卿同门下平章事充转运使于是置河隂集津三门仓引天下租由盟津泝河而西三年积七百万石省运费三十万缗　又曰唐宗擢韦坚为陜郡太守水陆运使浐水之左有望春楼坚于下濬为渠以通漕帝为升楼诏羣臣临观曰关辅之间尤资殷赡比来转运未免艰辛故置此渠以通漕运万代之利一朝而成`】　负米先趋　置吏督察【`又曰刘晏与元载书曰见一水不通思荷锸而先徃见一粒不运愿负米而先趋焦心苦形期报明主晏以转运为任如是　又曰韦坚转运江淮租赋所在置吏督察以禆国之仓廪`】　飞刍挽粟　生财飬民【`汉书曰秦欲攻匈奴使天下飞刍挽粟起于黄陲琅邪至负海之郡转输河北率三十钟而致一石　翰苑新书曰吕大忠除河北路转运判官大忠言古之理财视天下犹一家朝廷者家也外计者兄弟之家居虽异而财无不同未有余资而不与者也乃上生财飬民事`】　奸吏悚服　重辟平反【`山堂肆考曰赵抃为梓州路转运使穷城小邑无所不至父老喜慰奸吏悚服　又曰胡则为广西转运使按宜州重辟凡十九人为平反者九人`】许其心计　勿入秋毫【`事文聚曰宋范旻为淮南使太祖遣曰卿贫凡所须并借用官钱悉以便宜从事每歳运米百余万石以给京师时论许其有心计　又曰杨万里漕运江东凡行部常礼一切不纳至于折俎交馈秋毫勿以自入悉归之官为钱一千六百万`】　机事上闻羡余无进【`山堂肆考曰太宗时魏廷式累官益州转运使入奏帝谓曰百事具白中书对曰臣三千里外乗驿而来以机事上闻愿防自宸非为宰相而来也即不时召对　合璧事曰皇祐五年诏转运之职本以澄清官吏岂特事诛求以剥下有能尽歳入以致増盈者留为本路移用无得进羡余`】　一路悚息　八州知劝【`山堂肆考曰杨察为江东转运使部颇易其年少及发奸摘伏一路悚息召为右正言　又曰彭思永为荆湖北转运使至部奏黜令之残懦者各一人而八州知劝`】义伦却寳　子美献珠【`又曰沈义伦为随军转运使入成都伪蜀有以珍寳为献皆郤之东归箧中所有惟图书数卷上闻其清擢枢宻副使　又曰梁子美为河北转运使倾漕计以奉上至捐缗钱三百万市北珠以进`】　赋敛寛平　粮储粗备【`事文聚曰王质迁荆湖北路转运使当用兵西方急于财赋之时独不进羡余赋敛寛平他路不胜其而荆湖之人自若　又曰范纯仁自陜西转运副使召还神宗问曰卿在陜西久主漕挽必精意边事城郭甲兵粮储如何对曰城郭粗完甲兵粗脩粮储粗备`】　有事言来　从奏旌赏【`翰苑新书曰欧阳脩为河北都转运使陛辞上面谕曰无久居计有事言来　山堂肆考曰绍兴中福建漕使王时升到官才一考见上供库钱三十万缗欲代纳本路拖欠盐钱上从宰执奏因旌赏之`】　供调百万亿　减冶数十万【`事文聚曰李士衡为河北漕真宗幸澶州东封西祀供调百万亿士衡有力焉　又曰陈尧佐为河东转运使河东地寒而民贫奏除石灰税减官冶铁课嵗数十万以便民曰转运征利之官也利有本末下有余则上足吾岂为俗吏哉`】　置都簿便民　输刍粟实边【`又曰李焘副运江西置一路财赋都簿未几召还乞令本路毋废此书上曰卿不为髙论务在便民甚善　山堂肆考曰范祥为陕西转运使制置解盐事以盐募商旅输刍粟于陕以实边尽弛兵民辇运之役公私便之`】　最为识大体可为诸路法【`事文聚曰张士逊为江西转运使辞王文正公于政事堂公从容曰朝廷`】  

【`利至矣士逊起谢迭更是职思公之言未尝求锥刀之利识者曰此运使识大体　又曰鲜于侁范景仁举除利漕兼提举常平上曰鲜于侁定利路役法可为诸路法后移京都转运使`】　致尧劾魏庠富弼荐王纮【`又曰曽致尧为两浙转运使谏议大夫魏庠知苏州介旧恩以进致尧劾其罪`】  

【`太宗曰是敢治魏庠可畏也　又曰富弼荐王纮为江东转运纮常言不法之人肆贪于一郡一邑害良民千万家不若去之不利止一家`】　程异通盈虚　王播析案牍【`又曰王播字明充诸道转运使程异为副异尤通万货盈虚　又曰王播充诸道转运使虽案牍鞅掌剖析如流吏诋欺无不彰败`】　小册记兵粮　在部蠲冗赋【`又曰李廸真宗问陜西兵数对曰臣为转运使时以小册记兵及粮以备调发今犹置背囊中上令择取之因给纸令上数以进曰不意颇牧在我禁中矣　翰苑新书曰吕公弼为河北转运使在部四年蠲冗赋及民负债不能偿者数百万而官用自饶`】经度一路财赋　亷访三等官吏【`又曰神宗职官志经度一路之财赋`】  

【`通财移用以充外计检察储积稽考帐籍则转运使又曰开寳九年诏诸道知州通判及临事务官吏宜令诸路转运司亷访其能否第为三等嵗终以闻`】　驰原隰访疾苦　入溪洞谕祸福【`山堂肆考曰赵汝愚将漕江西每轻车擕主案吏二兵一驰原隰访民疾苦自帅阃而下悉严惮之　又曰丁谓为防州转运使时溪洞蛮作乱谓自入溪洞谕以祸福蛮酋感泣刻石境上还所掠万余人`】　原国用　军储　转输正税　漕运贡赋　节省勤王　力宣赡国　府无虚月　国有余资【`俱出白帖`】　増陞华奎阁　持节冰台　妙柬儒英　荣司计节　光奉制函　荣持漕节【`俱出翰苑新书`】　原征尔贡于任土　兴我役于泛舟　况当庶富之朝　宜从漕运之任　汉通粮道委于丞相　晋开转运任在尚书　审逺近之计人不告劳　课迟速之程事无諐素　当丰穰之时所宜蓄积　领漕挽之务必在公勤【`俱出白帖`】　増承天子诏蹔辞覆锦之班　驾使者车来董飞刍之计　占星出綍争来竹马之迎　诹日登车有頼木牛之助　千艘衔尾民力已疲允资心计　万灶连营军须倚办共干利源　皮之不存毛安附在仁人必体于负刍　源之深者流必长繄今日岂容于竭泽【`俱出翰苑新书`】  

转运使三  

原萧何之功【`汉书髙祖曰镇国家不絶粮道吾不如萧何`】　杜预之计【`白帖云杜预字元凯为度支尚书奏转运之计`】　増奏减丁税【`事文聚曰蔡襄为福建路转运使复古塘以溉民田又奏乞减闽人五代时丁口税之半`】　代输郡税【`又曰程大昌徙江西路运副大昌曰可以兴利除害行吾志矣嵗歉出钱十余万缗代输四郡五等夏税折帛`】　可为模范【`山堂肆考曰鲜于侁字子骏为京东转运使比行司马光曰福星往矣安得如侁百辈布列天下乎又语人曰今复以子骏为转运使诚恐非宜然欲救东土之敝非子骏不可此一路福星也可以为诸路转运使模范矣`】未可轻改【`又曰至道元年荆湖转运使何士宗上言执政大臣出领外郡申转运司公事只宜书通判以下姓名上曰运司所部要繋州府不繋品位朝廷宪典未可轻改也`】　不纳毁誉【`翰苑新书曰孙甫为转运使所至州县视其职掌脩废察其民乐否以此陞黜官吏而不纳毁誉驭下虽严而不害`】不尚苛察【`山堂肆考曰王素为淮南都转运使兼按察使时初置按察皆以苛察相尚公独不苛然贪吏有自投劾而去者`】　举贤为务【`又曰宋杨察为江东转运使专以举贤为急务人或讥之察曰此按察职也茍掇拾羡余则俗吏能之矣`】　读碑废务【`翰苑新书曰孙何为荆浙转运使颇苛察吏患之乃求古碑字磨灭者揭之舘中何至则读其碑辨识文字以爪搔发往往至暮不复省录文案`】粟行三百里【`管子任法篇曰粟行三百里则国无一年之积粟行四百里无三年之积行五`】  

【`百里则众有忧色`】　嵗至四十万【`山堂肆考曰刘晏领东都河南江淮转运常平使晏移书元载以为漕之利与害各有四载以漕事委晏故得尽其才嵗输始至代宗驰使劳曰卿即朕之鄼侯也凡嵗致四十万斛`】　赐绯衣袋带【`事文聚曰侯陟除淮南转运使赐绯衣袋带`】　赐诗及羊酒【`又曰王随直史舘出为京西转运使时随父母在洛中京西乃其所部也真宗赐诗宠其行复以羊酒赐使过家时人荣之`】　原自江淮至渭洛【`书经东自江淮西至渭洛`】　率一钟致一釡【`汉书盖言运粮费一钟之用致一石之至也`】　増即有澄清之志【`山堂肆考曰李绚除京西转运使时吕文靖执政谓曰朝廷之制未尝有释褐再任为转运使者以学士才气髙爽故有此授宜副朝廷任使之意绚到任即有澄清之志`】　必须平允之吏【`翰苑新书曰咸平元年上谓辅臣曰诸路转运使按察官吏使权甚重必须平允之吏寛猛适中卿等其慎择`】  

转运使四  

増诗宋蘓子瞻谢鲜于君诗曰我懐元祐初珪璋满清班维时南老奉使独未还迂叟向我言青齐嵗方艰斯人乃福星遣出虚危间　王介甫送王瞻叔利路运判诗曰王孙旧读五车书手把山阳太守符未驾朱轓辞辇毂却分金节佐均输人才自古常难得时论如君岂久孤去去便看归奏计莫嗟行路有﨑岖　周必大送韩希道移漕江东诗曰馈饷随萧不作难秦淮今视汉秦关天开虎踞龙蟠处地近鸡翘豹尾间洗印先经三峡寺观风徧踏九华山尽竒秀归诗稿却趂赓歌供奉班　杨廷秀送周元吉显谟将漕湖北诗曰君诗日日话归休忽解西风一叶舟黄鹤楼前作重九水晶宫里过中秋职亲六阁仍金马喜入千屯看木牛绣斧光华谁不羡一贤去国欠人留　刘克荘送陈鲁叟使君赴广西漕诗曰阖郡留无计怱怱夺父师使君三月政遗老百年思逺宦生华发轻装载旧碑海山应有恨未得谢公诗  

増表宋蘓颂淮南转运使谢上表曰窃以州郡备官所以分厘于民务朝廷遣使将以布宣乎主恩付一道之事权用六条而举察赋舆出入俾以均输吏治否责之荐黜自匪绵更于事任讵能振肃于治纲若臣者始自书坊出分使竹俄从寰服入佐计筹粗嵗月之劳蔑着分毫之效岂谓伏遇皇帝陛下察庶工之任使矜人职之良勤拔于省僚授以利柄矧惟淮海之郡实搤东南之冲昔号奥区今逢乐嵗五稼盈畴而遂茂四人勤力以厚生料乎漕运之程无烦趣办之急若乃事体貎以为风采尽铢两以敛民财顾在懦愚诚多阙略重念上慈天覆圣治日新官无内外之储事息忧勤之繋昨臣受任之始获面于清光陛下临遣之言曲加于勉谕自省最为疎逺何图亦记渊衷岂非以委任之优故特示拊循之厚虽乾坤厚施非报谢之可言而犬马微生第勤劳而思旧倘驰驱之有用期终始以勿渝　真徳秀江东漕谢到任表曰两螭夹侍久防近班四牡载驰叨分剧部假中秘儒之宠为外台将指之光望过所期感深以惕伏念某材非适用幸有逢辰属汉廷更化之初首唐室登瀛之金銮夜直承密命者六期玉陛晨趋对清光于再稔凡吮墨濡毫之任皆振缨峩弁其间吏责既稀所愿优游于迩列主恩未报宁忘眷恋于本朝其如亲闱喜惧之年当谨人子凊温之职辄援公辅辞翰林之请庶几潘岳奉版舆之懽分太守之符日须成命出少府之节遽沐殊恩懐章而过里门阅宿而临封部敬卜中和之节重宣寛大之书轺传初驰旄倪争覩谓朝廷所以辍柱下之史盖圣主所以安江左之民因博采于风謡颇究知其疾苦以垂罄之家而困追呼之日以屡丰之嵗而多流徙之人官无足证之簿书里有难平之徭役文移星火不胜胥吏之诛求牒诉丘山半为赋租之烦重兴言及此勿救可乎辄殚朝夕之咨诹兼体公私之缓急赋难遽省盍渐损赋外之征民未易蘓当先去民间之蠧窃自量其绵薄恐终负于抡敢不以阜俗为阜财之方以恱民为恱亲之本灌输所仰媿初无鞭算之能樽节是先唯敬佩玉音之训  

盐铁使一【`廵盐御史附`】  

原羊计　孔仅领【`白帖云昭帝诏贤良文学对防愿罢盐铁酒均输官桑羊云制四夷安边足用之本徃返相诘因集之为盐铁论　又曰汉武时冶铸煑盐财或累至万金而不佐公家之急乃以东郭咸阳孔仅为大司农丞领盐铁事咸阳人名`】　増给军饟　出重臣【`明袁黄羣书备考曰唐刘晏为盐铁使凡宫闱服御军镶百官禄俸皆仰给焉　明朱健治平纂曰明制两浙淮河两嵗遣御史廵行提督之又往往出风宪重臣奉诏行天下盐以为常`】　盛贡献　变盐法【`又曰唐盐铁使李锜盛贡献以希固宠大臣皆厚赂是以利积私室而国用耗绌　又曰乾元初盐铁使第五锜初变盐法就山海井灶近利之地置盐院`】　练纲赐宴　涂祯空手【`明献征录曰练纲字从道拜浙江道监察御史景泰中廵视两淮盐课权贵为之敛手还朝赐宴光禄以示优异又曰涂祯为廵盐御史时刘瑾乱政以盐货源也因遂厚望于视鹾者祯廵盐还以空手见瑾瑾怒下祯狱杖三十戍肃州卫`】　为国持法　有功赐金【`又曰御史雷应龙嘉靖中督两淮盐课为人忠恳为国持法其议掣盐必求官商两利不轻差官纵掣以开弊门　又曰曽翀为御史出综鹾政有功赐金帛`】　补铸祭器　周视鹾池【`又曰御史金堂继雷应龙视两淮盐课先是应龙禁滛祠撤五司徒庙铜像应龙殁像复设至是金堂复碎五铜像补铸文庙祭器　又曰姚三让为御史出按三河鹾周视鹾池髙下不令亢干潦淖鹾乃大有秋`】　豪强敛迹　炎瘴无避【`明雷礼列卿纪曰左钰直阜城人成化中拜监察御史督理两淮盐法豪强敛迹而盐有余课　又曰张宪江西徳兴人治中以工部右侍兼右佥都御史整理闽浙盐法亲歴诸塲炎瘴无所避寻加右都御史仍督其事`】  

盐铁使二  

原牢盆之价【`白帖曰孔仅咸阳上言愿募民自给费因官器作鬻盐铁官与牢盆注取其牢盆之价直不得私铸盐器`】　煮海之利　法始于汉　取在于夷【`又曰张嶷为越嶲太守定笮台登平卑水三县旧出盐铁去郡三百余里夷之边徼自固张嶷尽取得用`】　矫制令铸【`又曰博士徐偃行风俗矫制使胶东鲁国鼔铸张汤知劾之`】　置使监卖【`又曰魏衞觊与荀彧书曰盐铁国之大寳宜依旧置使者监卖`】　罢盐铁而复置【`又曰武帝至平帝不变盐铁之法武帝尝罢盐铁官三年而复置之`】　斡盐铁而酤【`出汉书`】　佐赋济时　牢笼地财　侵削人利　政先图大　事贵  

举中　虽仁无禁利【`左传公无禁利`】　而道有从权　用之不穷实惟赡国　取之以道岂曰夺人　当军戎之时宜充国用　委筦之务必仗时贤　执汉法而行务虽茍得　夺齐民之利敝将若何  

盐运使一  

増续文献通考曰元初置两淮都转运盐使司秩正三品两淮内附以提举玛勒范章专掌盐课之事至元十四年始置司于州使二员同知副使各一员运判二员经厯知事照磨各一员三十年悉罢所辖盐司以其属置塲官大徳四年复置批騐所于真州采石等处盐塲二十九所每塲司仓司丞管勾各一员办盐各有差两浙都转运盐使司秩正三品使及同知运判各二  

员至元十四年置司杭州大徳三年定其产盐之地立场有差仍于杭州嘉兴绍兴温台等处设检校四所盐三十四所每所司令司丞管勾各一员　福建等处都转运盐使司秩正三品使及同知运判各二员经歴知事照磨各一员至元十四年始置市舶司领煎盐征课之事二十四年改立盐运司二十九年罢立提举司大徳四年复为运司径行省凡置盐场七所每所司令司丞管勾各一员　四川茶盐转运司成都盐井九十五处散在诸郡山中至元二年置兴化四川转运司专掌煎熬办课之事八年罢之十六年复立转运司通辖诸课程事二十二年置四川茶盐运司秩从三品使同知副使运判各一员经歴知事照磨各一员置盐场一十二所每所司令司丞管勾各一员　大都河间等路山东东路都转运盐使司设官与两淮等处同大都常以户部尚书充使山东以中书左右部兼使俱颁分符印廵行郡邑以防私盐之弊大都河间等路盐场二十二所设官与前同　河东陜西等处盐司所属解盐场管勾同管勾各一员河东等处解盐提领所正提领副提领各一员安邑等处解盐管民提领所设官同前检校批验所至正二年中书省奏凖于杭州嘉兴绍兴台温四处各置检校批验所官一人相副官一人　茶都转运使司元统二年于湖广江西置司　明太祖初置都转运盐使司于两淮吴元年置于两浙洪武二年置于河东陜西河间长芦福建五年置四川纳谿白渡二盐司及四川茶盐都转运司又明年革茶盐都转运司十三年定都转运司正四品后改从三品盐课提举司国初已渐増设建文中改广东盐课司为都转运盐使司又有煎盐提举司制如府　都转盐运使司都转运使同知副使各一人判官无定员其属经歴知事库大使副使各一人所属衙门盐课司批验所盐仓各大使副使各一人　盐课提举司提举同提举各一人副提举无定员其属吏目库大使副使各一人所属衙门盐课司批验所盐仓各大使副使各一人  

盐运使二  

増诗明李攀龙送张转运之南康诗曰此去专城又楚都遥临五岭压三吴坐来斋阁江声合忽傍襜帷岳色孤白昼落星寒劒气清秋石镜满冰壶美人欲报琼瑶赋彭蠡春深雁有无　又送都转运刘使君还万安诗曰十年西省结交欢别后云霄尺素难郡接荆衡分岳牧场开海岱领盐官五溪误见明珠拾千里谁将老骥看莫道赐环非近事新悬白日照长安  

防御使一  

増合璧事曰唐武后圣历元年以夏州镇领防御使防御使之名始此开元二年薛讷为陇右防御使天寳中安禄山犯顺大郡要地当贼冲者置防御守捉使至徳后置节度使大郡要害之地置防御使以治军事刺史兼之不赐节代宗即位诸州防御使并停明年授田承嗣魏博等州都防御使俄迁节度使盖防御使之名不废也大率防御所治州嵗以八月考其治否宋沿唐制置诸州防御使唐防御使在团练使之下宋陞之于上官制旧典防御团练刺史均谓之正任外官初除管军使带正任刺史或随其人见带遥郡就除之其横行诸司使带遥郡防御使者年劳至深边功优异即落遥郡为正任官其团练使刺史则无去遥郡以上应管军臣僚因乞改军职遂以本官出守或领副总管方有带正任者其宗室国戚除再迁便领正任乃国朝旧制续文献通考曰辽神册中置东平郡防御使后増设  

于东京道广州镇海府冀州衍州安广军各设防御使司有防御使防御副使　金天会中沿边州置防御司防御使一员同知通判等各一员　元至正中每州添设州判一员每县添设主簿一员俱兼防御使事　明不设  

防御使二  

増干城【`毛诗曰赳赳武夫公侯干城`】　御侮【`又曰予曰有御侮`】　朕之腹心【`唐代宗永泰二年制曰诸道节度观察都防御使朕之腹心`】　升之军御【`除李希及制曰升军御之任増使节之华`】　扞防之秩【`龙溪制曰爰升扞防之秩`】　闲御之任【`除曹评制曰正名闲御之任`】　徳政诏撰【`合璧事曰李汉超为齐州防御使郡人求为立徳政碑太祖诏徐撰文赐之`】　边功无敌【`又曰真宗时杨畋为防御使屡有边功天下称为杨无敌边人皆画其像事之`】　州民立碑【`事文聚曰五代世宗时李玉为安州防御使治郡寛简民皆便之吏民数百人诣监军冯守规请立碑颂徳诏中书舎人富仪譔文赐之`】　州人立碑【`又曰郭玉为齐州防御使嵗不登以俸分施饥民人懐其恵相率诣阙颂其徳政立碑`】  

防御使三  

増制唐贾至授元载豫章防御使制曰荆湖之交抚之以连率贡赋所入董之以使臣非通才多所曷称斯任具官元载识度明允干能贞固懐龙泉之利器抱鸿羽之荣姿弥纶典章能练南宫故事精详政理尝闻五府辟交豫章雄镇襟带江湖干戈始宁安人是切俾尔藩守缉熙厥政　常衮授杜济东川防御使制曰左绵之东地方千里有被山带江之险借安人御侮之能具官杜济明敏通识达于政理本以忠信饰之文学利器能断长才多可累佐戎幕勤宣武经于蜀之疆积有边効九伐之谋必胜三军之士多师在人望委兹藩守用能训其师旅惠此闾阎俾防中宪之任兼懋临戎之绩钱珝授李继文陇州防御使制曰具官李继文久从  

戎旅深达机谋忠信交修徳刑并务御众而推劳必报徇公而约法甚明元帅上闻朝章可举兼进祝鸠之命更建隼之威夫牧伯之居忧寄实重使功名之充位在富贵而可图已列诸侯勉为政事  

团练使一  

増合璧事曰唐肃宗乾元初置团练使守捉使大领十州小者三五州代宗时元载当国命刺史悉带团练使大历八年晋州男子郇谟欲以三十字上献多讥切元载其言团者愿罢诸州团练使大率团练皆所治州嵗以八月考其治否宋沿唐制置诸州团练使　续文献通考曰辽南面有汉军都团练使司官曰汉军都团练使　金不置　元至正中置奉元延安等处团练安抚劝农使司于耀州巩昌等处团练安抚劝农使司于邠州每道置使二人同知副使各二人　明团练诸务专设按察司分廵兵备道以统之  

团练使二  

増刺举　训练【`摄刺史制曰仍假符于刺举　除皇叔祖克依制曰团结训练`】　无检操　持军簿【`合璧事类曰工部侍钱昱为鄂州团练使昱淑子也歴三州无善政至是郊祀进秩上谓宰相曰昱贵家子无检操不宜任丞郎故有是命　又曰肃绾戎团分持军簿`】　训练为事　中权参御【`又曰兵团之制以训练为事　除王道制曰分总戎团盖参中权之御`】戎团之列　判官可罢【`除曲珍制曰戎团之列　合璧事类曰杨绾奏刺史自有持节诸军事以掌军旅司马古司武所以辅军即今副使司兵参军今团练判官官号重复可罢天下团练守捉使诏可`】  

团练使三  

増制唐常衮授辛徳谦丹延团练使制曰具官辛徳谦山西出将代有勲业长才伟略主之以忠峻节明断服之以礼顷者职贰留府朔垂分镇横絶大漠坚守孤城能详武经载讨军实推以恩信着其威懐士卒知方羌夷服化休有茂绩着于北边用观劳臣俾膺重任委以蕃事捍兹戎疆列在储寀之右参于宪台之长中外兼荣服我嘉命  

节镇方岳幕僚总载一  

原杜氏通典曰节度使有副使一人行军司马一人【`申习法令自汉魏至隋总伐出征则刺史都督将军等官置长史司马诸曹参军为之僚佐按官置司`】判官二人【`分判仓兵胄四曹事副使及行军司马通署`】掌书记一人【`掌表奏书记齐书曰宋江夏王义恭取丘巨源为掌书记`】参谋无员【`或二人或一人防议谋画`】随军四人【`分使出入`】又曰采访使有判官二人【`分判尚书六行事及州县簿书`】支使二人  

【`分使出入职如节度使之随军`】推官一人【`推鞫狱讼`】皆使自辟召然后上闻其未奉报者称摄【`其节度防御等使僚佐辟奏之例亦如之`】　増宋史志曰宋有节度使观察使防御团练宣抚安抚制置转运提刑常平诸使总计其僚属有参谋官参议官掌书记司马支使推官判官主管机冝文字干办公事凖备差遣及从事等员【`按宋诸使有常置亦有不常置者僚属随时授辟召无定员`】　续文献通考曰辽南面节度使设官甚众大略采用唐制其属有行军司马军事判官掌书记及观察防御判官等员金节度使其属有节度判官观察判官防御使亦有  

防御判官　元都总管其属有经歴知事照磨兼管勾等员　元招讨司经历一员　明承宣布政使司其属有经歴都事照磨检校理问库大使等员各省提刑按察使司其属有经歴知事照磨检校司狱等员  

节镇方岳幕僚总载二  

増晋书曰陶侃镇武昌殷浩庾翼等皆为佐吏时武昌号为多士　唐书曰权徳舆字载之未冠以文章称诸儒间韩洄李兼杜佑裴胄交辟之　又曰刘悟节制郑滑奏贾直言置幕中悟纤微乖失直言必尽礼箴规以是美誉日闻　又曰李石字中玊初辟李听幕府从歴四镇有才略为吏精明　又曰周墀节度郑滑表韦澳署幕府防墀入相私谓曰何以教吾澳曰愿公无权墀愕眙澳曰爵赏刑罚人主之柄公无以喜怒行之天下治矣乌乎权墀叹曰吾先居此得无愧乎　又曰孔戡佐昭义李长荣节度府长荣死卢从史自别将代之得志益骄戡遂以病归洛阳李吉甫表置幕府从史曰是欲舎我而从人耶即诬以事自贞元后帅镇劾奏僚佐不验辄斥至是给事中吕元膺执不可宪宗遣使谕曰朕非不知戡行用之矣　闻见录曰谢希深欧阳永叔官洛阳同游嵩山归暮抵龙门雪作留守钱文僖遣吏以防传防伎至且劳之曰山行良苦当少留龙门赏雪府事简无遽归也　辽史曰张俭调云州幕官故事车驾经行长史当有所献圣宗猎云中节度使进曰臣境无他产惟幕僚张俭一代之寳愿以为献先是上梦四人侍侧赐食人二口至闻俭名始悟召见访及世务奏三十余事由此顾遇特异　元史曰贾曽燕南山东道奉使宣抚幕官考绩居最迁中书省检校官  

节镇方岳幕僚总载三  

原戏谈　入幕【`晋书曰陶侃为督诸参佐戏谈废事侃责之曰君子当摄其威仪何有乱头养望自谓宏达耶　通鉴曰郗超在桓温帷中卧谢安在外望见曰郗生可谓入幕之賔也`】　増辟许韩　罗温石【`翰苑新书曰张建封性乐士贤不肖游其门者其礼必均许孟容韩愈皆置幕府韩愈集送温处士序节度使乌公镇河阳之三月以石生为才以礼为罗罗而致之幕下未数月也以温生为才于是以石生为媒以礼为罗又罗而致之幕下`】　皆为显人　后多显达【`翰苑新书曰韦抗所表刘升卿王倕王焘为僚属后皆为显人　又曰崔衍为宣歙池观察使所择从事多得名流幕中之士后多显达`】　以良士而赞贤侯　重弓旌以光樽俎【`白居易行卢商制曰以良士而赞贤侯宜乎多成功而鲜败事矣　五代会要汉干祐勅云翘车着咏戋帛垂文式重弓旌以光樽俎允奉幕中之画以称席上之珍`】　原賔荣　主礼　賔佐賔僚　交辟　茍进　青油幕　莲花幕　掌军谋膺使檄　载笔旌旄　运筹帷幄　受命辟书　祗事戎府　任在军要　权制兵机　任为从事　礼以上賔　防谋幕府　制胜樽俎　盛府求贤　戎书辟士从军则望重仲宣【`王粲也`】　佐幕则才髙阮瑀【`字元瑜`】  

鲁连飞书燕将得而自杀　陈琳草檄魏祖读以愈风  

行军司马  

増善文辞【`唐书曰李逢吉罢相领山南东道节度使表张又新为行军司马又新善文辞后以謟附败`】　忆献而擢【`又曰严绶副刘赞为宣歙团练使赞卒绶总留事悉库物以献始河东节度使李说病军司马郑儋总其政说卒代为节度时徳宗务姑息方镇若帅死不他命即用军司马代之以和厌众情至是帝颇忆绶所献故擢为河东司马`】　奏辟幕府【`又曰裴度以宰相节度彰义军宣慰淮西表马总为宣慰副使韩愈行军司马李正封冯宿李宗闵备两使幕府`】　多所违异【`五代史曰郭崇韬领成徳军节度使改任圜行军司马圜与崇韬素相善又为其司马崇韬因以镇州事托之而圜多所违异`】  

判官【`推官附`】  

増宣饶分置【`唐书曰李芃为长安尉李勉观察江西表署判官永泰初宣饶剧贼絶江刼商旅为乱支党盘结芃请以宣之秋浦青阳饶之至徳置池州`】　验治左道【`又曰髙适镇劒南表班宏为观察判官青城人以左道谋作乱事觉诬引屯将规缓死众汹惧宏验治即杀之人心大安`】　自往就辟【`又曰僖宗时王徽为右拾遗徐商罢政事守江陵心欲表徽在幕府恐其不乐外忍不言徽自往曰公知徽安得不从商大喜表署节度府判官`】　监军严惮【`又曰郑滑节度使卢羣辟孔戣为判官羣卒摄总留务监军杨志谦雅自肆众皆恐戣邀志谦至府与对榻卧起示不疑志谦严惮不敢动`】自诬活人【`五代史曰髙防字脩已晋时张从恩移澶州防御使表为判官有亲校段洪进盗官木造器市取其直从恩怒将杀之洪进思缓其罪绐曰判官使为之从恩召防诘之防即引伏洪进得免从恩乃遣防终不自明既而悔之命追及防不得已而还賔主如初后稍稍有言防自诬以活人从恩益加敬礼`】劝之归朝【`又曰赵赞为河中节度使惧汉疑已潜遣亲吏奉表归蜀判官李恕劝赞归朝必保富贵请先入朝为申理赞即遣恕诣阙汉祖问赞何以附蜀恕曰赞家在幽冀受北朝命自懐忧恐为陛下终不能容臣意国家务安臣民所以介臣求觐汉祖许之赞即入朝后归宋为贤帅`】　累雪寃枉【`宋史曰辛仲甫周广顺中郭崇掌亲军领武定节制署仲甫掌书记显徳初出镇澶渊仍署旧职崇所亲吏为厢虞部民有被刼杀者诉隂识贼魁即捕盗吏也官不敢诘仲甫曰民被寇害而使自诬服蠧政甚矣焉用僚佐为请易吏以雪民寃愤崇悟移鞫之乃得实状崇移镇仲甫随之凡三为节度判官累雪寃枉`】　忠于所举【`又曰刘昌言字禹谟少笃学文词靡丽得第为保信武信二镇判官宰相赵普镇南阳重昌言有吏干钱俶帅邓表泰宁军莭度判官淳化初赵普留守西京表为通判委以府政普卒昌言感普知已经理其家事太宗以为忠于所举连对三日非次登擢`】　练习西事【`又曰赵元昊反大将葛懐敏辟尹洙为经畧判官洙虽由懐敏辟尤为韩琦所深知顷之刘平石元孙战败朝廷以夏竦为经畧安抚使范仲淹韩琦副之复以洙为判官洙上疏论兵请便殿召对自元昊不庭洙未尝不在兵间故于西事尤练习`】　经画攻守【`又曰田况字元均夏竦经畧陜西辟为判官时竦与韩琦尹洙等画上攻守二防朝廷将用攻防范仲淹议未可出师况上疏言出师有七不可以臣所见夏竦韩琦尹洙等同献此防今若奏中罢则是自相违异欲果决进讨则又仲淹执议不同乞召两府大臣定议但令严设边备不必先用轻举则全威制胜有功而无患也于是罢出师议`】　禁絶淫祠【`又曰曹颖叔进士及第历威胜军判官韩琦文彦博荐其才徙防州路转运判官防峡尚淫祠人有疾不事医而专事神颖叔悉禁絶之乃敎以医药`】　粮刍立具【`又曰建炎时王次翁除转运判官剧盗马友孔彦舟等据长沙帅檄漕司预鸠粮刍三十万以备发次翁即以具报吏愕眙次翁曰兵未必发先扰民可乎吾以一路常平上供计之不啻三十万已而贼不犯境`】　冷岩十俊【`金史曰孟奎大定间进士时平章政事完顔守贞礼接士大夫在其门者号冷岩十俊奎其一也改都转运司度支判官上京等路提刑判官`】　行賔主礼【`又曰胡砺举进士为河北西路转运都勾判官行台平章政事髙祯之汴道真定燕于漕司砺欲就坐祯责之砺曰公在政府则礼絶百僚今日之会自有賔主礼祯曰汝他日为省吏当何如砺曰当官而行亦何所避祯壮其言改容谢之`】面授朝官【`宋史曰太宗时简州军事推官王澣引对上嘉其隽爽面授朝官翼日执政宋琪奏`】  

【`澣经学出身一任幕职例除七寺丞上曰吾已许之矣可与东宫官琪执不从拟大理丞告牒进入上批曰可右赞善大夫琪勉从命`】　推原赦令【`又曰赵抃为武安军节度推官人有赦前伪造印更赦而用者法吏当以死抃曰赦前不用赦后不造不当死谳而生之`】　卢亿谏延广【`五代史曰晋天福中景延广留守西洛表卢亿为判官时国用窘乏取民财助军河南府计出三十万缗延广欲并縁以图羡利増为三十七万缗亿谏曰公位兼将相既富且贵今国帑空竭不得已而取赀于民公何忍利之乎延广惭而止`】　元衡重栁裴【`唐书曰武元衡节度劒南栁公绰与裴度俱为判官尤相引重`】　不与吹笛者右职【`又曰李复为郑滑节度使表卢坦为判官监军薛盈珍数干政坦每据理拒之有善笛者大将等恱之诣复请为重职坦笑曰大将久在军积劳亟迁乃及右职奈何自薄欲与吹笛少年同列诸将惭遽出`】  

掌书记  

増小朝廷【`唐书曰僖宗时河东多乱帝欲大臣临制乃拜郑从谠检校司徒以宰相秩复为河东节度使诏自择参佐从谠即表长安令王调自副兵部员外刘崇司勲员外赵崇为节度观察府判官前进士刘崇鲁推官左拾遗李渥掌书记长安尉崔泽支使皆一时京师士人比太原为小朝廷言得才多也`】真书记【`五代史曰李珽唐末举进士荆南成汭辟掌书记梁太祖遣汭与马殷等救杜洪汭以大`】  

【`舟载兵数万珽谏曰一舟容甲士千人糗粮倍之急不可动不若以劲兵屯巴陵不与战吴兵粮尽则围解矣汭不听果败赵匡凝又辟掌书记太祖破匡凝得珽喜曰此真书记也`】　辨楚所为【`唐书曰令狐楚既及第桂管观察使王洪爱其才将辟楚惧不至乃先奏而后聘后李说严绶郑儋继领太原引之幕府由掌书记至判官徳宗喜文每省太原奏必能辨楚所为数称之`】　髙郢之忠【`又曰髙郢李懐光引佐邠宁府懐光将还河中郢劝不如西迎乘舆懐光反方锐不听既又欲悉兵鼓而西时浑瑊提孤军抗贼羣将未集郢恐为懐光所乘与李固止之郢因与其将吕鸣岳张延英谋间道归国事泄懐光先斩二将然后引郢诘诮郢抗词无所愧隠观者为泣下懐光惭赦之及懐光诛李晟表其忠马燧奏掌书记`】　不作疏草【`又曰李绅字公垂为人短小精悍于诗最有名时号短李金陵李锜爱其才辟掌书记锜寖不法賔客莫敢言防使者召锜称病留后王澹为具行锜怒隂教士脔食之即胁使者为众奏天子幸得留锜召绅作疏绅阳怖栗至不能为字下笔辄涂去尽数纸锜怒骂曰何敢尔不惮死耶即注以刃令易纸复然乃囚绅狱中锜诛乃免`】　辞甚辨丽【`五代史曰李袭吉干符中举进士为河中节度使李都盐判官后去之晋晋王以为掌书记袭吉博学多知唐故事晋王欲与梁通和使袭吉为书谕梁辞甚辨丽梁太祖使人读之至于毒手尊拳交相于暮夜金戈铁马蹂践于明时叹曰李公僻处一隅有士如此使我得之傅虎以翼也顾其从事敬翔曰善为我答之及翔所答书辞不工而袭吉之书多于世`】　辞理明白【`又曰周显徳二年宰相李谷征淮南李昉为记室世宗览军中章奏爱其辞理明白已知为昉所作及见相国寺文英院集乃昉与扈防崔颂刘衮窦仪赵逢及昉弟载所题益善昉诗称赞之曰吾久知有此人矣`】藩镇元僚【`宋史曰吕余庆仕汉歴周迁濮州录事防军太祖领同州节制闻余庆有才奏为从事世宗曰得非常为濮州纠曹者乎即以为定国军掌书记太祖历滑许宋三镇余庆并为賔佐及即位自宋亳观察判官召拜端明殿学士自太祖领藩镇余庆为元僚及受禅赵普李处耘皆先进用余庆恬不为意及处耘与普忤旨余庆独为辨明时称其长者`】　真人辅弼【`又曰太宗以殿前都虞领泰宁军节制辟石熙载为掌书记及尹京邑表为开封府推官以谗出为忠武崇义二军掌书记太宗即位乃召入熙载微时尝行嵩阳道中遇一叟熟视之曰真人将兴子当居辅弼之位言讫不见及居太宗幕下颇尽臣节`】义兼师友【`又曰尹洙字师鲁举进士改山南东道掌书记迁太子中允防范仲淹贬勅牓朝堂戒百官为朋党洙上奏仲淹忠亮有素臣与义兼师友则是仲淹之党也臣不可茍免宰相怒落其官复为掌书记监唐州酒税`】　说令狐纳节【`唐书曰齐映补河南府参军事滑亳节度使令狐彰署掌书记彰疾甚引托后事因说彰纳节归诸子京师彰从之即以女妻映`】　巵酒辟书记【`五代史曰后唐荘宗战胡桞掌书记王诚殁于阵还军太原置酒谓监军张承业曰吾以巵酒辟一书记于座因举巵属廵官冯道`】　劝晋祖毋反【`又曰赵莹为人纯厚美风仪晋髙祖为保义节度使以莹掌书记自是徙镇常以莹从髙祖将起兵太原以问诸将吏将吏或赞成之莹独劝髙祖毋反髙祖虽不用其言心甚爱之`】  

防谋【`防议附`】  

増王戎谕降【`唐书曰裴度节度太原署王戎为防谋时王承宗以镇叛度令戎往谕承宗至泣下乃听命`】　不愧大父【`宋史曰建炎时梁汝嘉制置浙东表朱倬摄防谋有羣寇就擒属倬鞫问独窜二人余释不问曰吾大父尉崇安日获冦二百坐死者七十余人大父谓此饥民剽食尔乌可尽绳以法悉除其罪不以徼赏吾其可愧大父乎`】　乞置军正【`又曰李弥大权绍兴府试户部尚书吕頥浩视师以弥大为防谋官弥大奏王导谢安为都督未尝离朝廷今边圉幸无他頥浩不冝轻动又言己为天子从官非宰相可辟乞于诸军悉置军正如汉朝故事以察官官为之中丞沈与求劾弥大谋间君臣妄自尊大夺职归`】　子羽有备【`又曰张浚宣抚川陜辟刘子羽防议军事金人窥江淮急子羽命吴玠栅和尚原守大散关分兵悉守诸险塞金人知有备引去`】　以文字交【`又曰范成大帅蜀以陆防为防议官以文字交不拘礼法`】　请慎名器【`金史曰金仝周名晖字子阳防论进士兴定间为徐州行枢宻院参议官上言惟名与器不可假人今之金银牌即古符节也其上有太祖御画得佩者甚难兵兴以来授予颇滥市井道路黄白相望非所以示信于下也`】　大功出一儒生【`宋史曰孝宗时金主亮南伐上亲征枢臣叶义问督江淮军虞允文防谋军事权知建康府御之乃有采石之捷时刘锜在镇江允文自采石来督舟师过镇江谒锜问疾锜执允文手曰疾何必问朝廷养兵三十年一技不施而大功乃出一儒生我辈愧死矣`】  

观察支使  

増一时髙【`唐书曰李栖筠观察浙西判官许鸣谦名知人见崔造及裴胄器之白栖筠取胄为支使幕府皆一时髙`】　互相引辟【`又曰僖宗时髙骈领盐铁辟镇海军节度使周寳子佶为支使寳亦辟骈从子在幕府`】　舆母东归【`五代史曰张防字少逸少聪悟好学黄巢乱居田里十余年邠州王行瑜辟观察支使晋王李克用攻行瑜防与婢肩舆其母东归行积雪中行者怜之`】　劝无反汉【`又曰王祐字景叔晋天福中邺帅杜重威辟为观察支使汉初重威移镇睢阳反侧不自安祐常劝之使无反汉不听祐坐是贬沁州司户防军因作书贻乡人以见志辞气俊迈人多称之`】　知禄山必反【`唐书曰穆宁初摄东光令过平原见顔真卿尝谓贼必反及是闻真卿拒禄山即遗真卿书曰夫子为卫君乎真卿喜署宁河北采访支使既而贼攻平原宁劝固守真卿不从夜亡过河见肃宗行在帝问状真卿对不用穆宁言故至此帝异之驰驿召宁`】  

主管机宜文字  

増游晏殊门【`宋史曰张洞字仲通晏殊知永兴军奏管勾机宜文字殊儒臣喜客游其门者皆名士尤深敬洞`】　出世忠子【`又曰韩彦直世忠子也秦桧素衔世忠不附和议出彦直为浙东安抚司主管机宜文字`】　南轩助父【`又曰张栻丞相浚子也以廕补官辟宣抚司都督府书冩机冝文字时孝宗新即位浚起谪籍开府治戎参佐皆极一时之栻以少年内赞宻谋外参庻务其所综画幕府诸人皆自以为不及`】　汝愚辟子【`又曰赵汝愚帅蜀辟子崇宪书冩机冝文字`】　勤王忠义集【`又曰胡闳休字良防知兵从辛道宗勤王南渡以忠义进两官湖湘贼起以岳飞为招讨使飞辟闳休为主管机冝文字后飞死闳休发愤杜门佯疾十年卒有勤王忠义集藏于家`】　集各国字【`金史曰冨珠哩阿喽罕八嵗时集各国字布萨忠义讨乌珲辟置幕府掌边关文字甚见信任乌珲既平复从忠义伐宋屡入奏事论列可否上谓宰相曰阿喽罕所言可行者即行之除顺天军节度使`】  

干办公事【`凖备差遣附`】  

増给防军储【`宋史曰毕仲游为转运司干办公事从髙遵裕西征运期迫遽陜西八十县挽餽之夫三十万一旦悉集转运使范纯粹李察度受其赋而给之食必旷日乃可会僚属议皆不知所为以委仲游仲游集诸县吏令先効金帛缗钱之最戒勿启鐍共簿其名数以为质预饬具斛量数千洞撤仓庾墙壁使赢粮者至其所人自槩输其半而以半自给不终朝霍然而散翊日大军遂行纯粹察叹且谢曰非君几败吾事`】　判官改辟【`又曰陆游通判防州王炎宣抚川陜辟为干办公事`】　所助为多【`又曰李椿历官宁国军节度推官吏才精强张浚辟为制司凖备差遣常以自随椿奔走淮甸绥流民布屯戍察庐夀军情相视山水砦险要周宻精审所助为多`】　劝之决去【`又曰张浚复除右相李椿知事不可为劝之去明年春浚出视师椿曰小人之党已胜公无故去朝廷踪迹必危浚心是之而自以宗臣任天下之重不忍决去未几果罢`】  

从事  

増城华州【`五代史曰王易简字国寳僖宗幸蜀长安兵乱隠华山华帅李保衡辟从事逾年尹皓代保衡易简仍在幕府防唐荘宗攻华州甚急城中危惧易简固请筑城版筑始毕外城果壊荘宗不能攻而去`】请焚书【`又曰王溥汉干祐中进士也时李守贞据河中赵思绾反京兆王景崇反鳯翔周祖将兵`】  

【`讨之辟溥为从事河中平得贼中文书多朝贵及藩镇相交结语周祖籍其名将按之溥谏曰魑魅之形伺夜而出日月既照氛沴自消愿一切焚之以安反侧从之`】　谏奉佛【`又曰王仁镐拜安国军节度崇信释氏每晨诵佛经或日旰方出视事刘谦责仁镐曰君贵为藩侯不能勤恤百姓孜孜事佛何也仁镐敛容逊谢无愠色`】　掌财货【`宋史曰沈伦字顺仪周显徳初太祖领同州节度昝居润与伦厚善荐于太祖留幕府继领滑许宋三镇皆署从事掌留后财货以亷闻`】　出人之见【`唐书曰路嗣恭为岭南节度入觐曰臣从事栁浑有出人之见`】　下笔不休【`又曰李商隠博学强记能为古文从事令狐楚幕下笔不能自休`】  

经历【`知事附`】  

増学宏以肆【`元史曰冨珠哩翀字子翚从萧克及京兆萧游其学宏以肆翰林学士姚燧荐之擢河东道亷访司经厯`】　论性与儒【`又曰张徳辉少力学数举于乡史天泽辟为经厯世祖在潜邸召见问曰孔子没已久今其性安在对曰圣人与天地终始无往不在殿下能行圣人之道性即在是矣又问或云辽以释废金以儒亡有诸对曰辽事臣未周知金季乃所亲覩宰执中虽用一二儒臣余皆武弁世爵及论军国大事又不使预闻大抵以儒进者三十之一国之存亡儒何咎焉世祖然之`】　平亭疑狱【`明献征录曰云南按察司经歴刘逺先莅政明决上官才之事多倚成所平亭疑狱甚多强执不受请托蛮酋武官放恣淫虐者不畏大官府独难刘经历`】　罢遣绣工【`元史曰范梈为福建海北道知事闽俗素污文绣局取良家子为绣工无别尤甚梈为歌诗述其亷访使取以上闻皆罢遣之其遂革`】召授学士【`又曰至元间张伯淳举进士迁浙东道按察司知事又擢福建亷访司知事嵗余有`】  

【`荐之者召入见帝问冗官风宪盐防楮币皆当时大议所对称防授翰林直学士`】　监司折节【`明献征录曰张之象博综羣籍屡试不第为浙江按察司知事诸监司大吏重其文学折节相下不欲烦以簿书`】　擢第仍除本司【`元史曰许有壬辟山北亷访司书吏擢进士第除山北亷访司经厯`】经厯授试御史【`弇山堂别集曰明正统四年按察司经厯计珩授试御史盖明初资格犹`】  

【`寛以后始専论进士`】  

## 御定渊鉴类函卷一百十一

设官部五十一【`刺史　州佐总载　别驾　治中主簿　功曹书佐附　从事典郡书佐　祭酒从事附中正`】  

刺史一  

原杜氏通典曰黄帝立四监以治万国唐有九州舜置十二州有牧夏为九州牧殷周八命曰牧秦置监察御史汉兴省之至惠帝三年又遣御史监三辅郡察词讼所察之事凡九条监者二嵗更之常以十月奏事十二月还监其后诸州复置监察御史文帝十三年以御史不奉法下失其职乃遣丞相史出刺并督监察御史武帝元封元年御史止不复监至五年乃置部刺史掌奉诏六条察州凡十二州焉居部九歳举为守相成帝绥和元年以为刺史位下大夫而临二千石轻重不相准乃更为州牧秩真二千石位次九卿九卿缺以髙第补哀帝建平二年复为刺史元夀二年复为牧　后汉光武  

建武十八年复为刺史外十二州各一人其一州属司隶校尉汉刺史乗传周行郡国无适所治中兴所治有定处旧常以八月廵行所部【`常以秋分行部郡国各遣一使迎之界上`】录囚徒考殿最【`不称职者为殿其有能者为最`】初嵗尽诣京都奏事中兴但因计吏不复自诣京师皆有从事史假佐【`建武十一年初断州牧自还奏事`】虽父母之丧不得去职【`元嘉元年初听刺史二千石行三年服延熹二年复断之`】或谓州府为外台【`谢夷吾为荆州刺史第五伦荐之曰寻功简能为外台之表听察声实为九伯之冠`】灵帝中平五年改刺史惟置牧是时天下方乱豪杰各欲据有州郡而刘焉刘虞并自九卿出领州牧州牧之任自此重矣旧制州牧奏二千石长吏不任位者事皆先下三公三公遣史按验然后黜退光武即位用法明察不复委三府故权归举刺之吏【`李膺为青州刺史守令畏威明闻风弃官`】　魏晋为刺史任重者为使持节都督轻者为持节皆铜印墨绶进贤两梁冠绛朝服领兵者武冠而晋罢司隶校尉置司州江左则扬州刺史自魏以来庶姓为州而无将军者谓之单车刺史【`庶姓谓非帝族`】凡单车刺史加督进一品都督进二品不论持节假节晋制刺史三年一入奏【`甲午诏书曰刺史衔命国之外台其非所部而在境者刺史并纠之`】宋与魏同梁刺史受之明日辞宫庙而行皆持节　后魏天锡二年又制诸州置三刺史皇室一人异姓二人比古之上中下三士也郡置三太守县置三令长孝文太和中次职令【`上党王天穆世袭并州刺史　又李崇为并州州旧多刧盗崇乃村置一楼楼悬一鼔盗发则撃之俄顷之间声布百里遂多擒获诸州置楼自崇始`】自后魏北齐则司州曰牧而北齐制州为上中下三等毎等又有上中下之差自上上州至下下州凡九等　后周则雍州曰牧而制刺史初除奉辞之日备列卤簿凡总管刺史则加使持节诸军事以此为常及苏绰为六条之制初文帝秉魏政令百官讲习其牧守令长非通六条及计帐者不得居官【`六条之例其畧曰其一先治心心不清净则思虑妄生见理不明是以治民之要在于清心而已其二敦教化其三尽地利其四擢贤良其五防狱讼其六均赋役`】静帝大象元年诏总管刺史及行兵者加持节余悉罢之　隋雍州置牧余州并置刺史亦同北齐九等之制总管刺史加使持节至开皇三年罢郡以州统县自是刺史之名存而职废【`后虽有刺史皆太守之互名理一郡而已非旧刺史之职按魏置使持节宠奉使官之任隋氏废郡而以刺史牧人既非使官则合罢持节之称其时制置不以名实相副为意仍旧存之后改为太守亦复不省所以使持节之名及于邉逺小郡乃不征典故之失`】刺史县令三年一迁诸有兵处则刺史带军事以统之【`炀帝乃别置都尉领兵兵不属郡`】十四年改九等州县为上中下三等炀帝大业初复罢州置郡为司隶台大夫一人廵察畿内【`又有司隶刺史房彦谦尝为之`】其刺史十四人廵察畿外诸郡亦有六条之置【`与汉六条不同`】从事四十人副刺史廵察毎年二月乗轺廵郡县十月入奏　唐武徳元年罢郡置州改太守为刺史而雍州置牧至神龙二年二月分天下为十道置廵察二十人【`一道二人`】以左右台及内外官五品以下坚明清劲者为之兼按郡县再朞而代至景云二年改置按察使道各一人开元十年省十七年复置二十二年改置采访处置使【`其有戍旅之地即置节度使仍各置印天寳九年三月勅本置采访使令举大纲若大小必由是一人兼理数郡自今以后采访使但访察善恶举其大纲自余郡务所有奏请并委之郡守不湏干及`】治于所部之大郡【`至徳之后改采访使为观察观察皆并领都团练使其僚属随事増置分天下为四十余道大者十余州小者二三州各因其山川区域为制诸道増减不恒使名沿革不一举其职例则皆古之刺史云`】　増文献通考曰宋制诸州刺史无定员无职任特以为武臣转之次序　续文献通考曰辽南面诸州各有州刺史与古之州牧刺史大小颇异　金州名不同设防御者谓之防御州设刺史者谓之刺史州　元以州次于郡刺史不设　明不设州刺史而州次于府各置官属  

刺史二  

原黄恭交州记曰秦兼天下改牧为郡监察郡县纠遏非常　汉书百官公卿表注曰刺史班宣周行郡国省察治状黜陟能否断治寃狱以六条问事非条所问即不省一条强宗豪右田宅逾制以强凌弱以众暴寡二条二千石不奉诏书遵承典制背公行私旁诏牟利侵渔百姓聚敛为奸三条二千石不防疑狱风厉杀人怒则任刑喜则淫赏烦扰刻暴剥截元为百姓所疾山崩石裂妖祥讹言四条二千石选署不平茍阿所爱蔽贤宠顽五条二千石子弟恃怙荣宠请托所监六条二千石违公下比阿附豪强通行货赂割损政令　汉书曰武帝时田叔少子仁以壮勇为卫将军舍人数从击匈奴卫将军进言仁为郎中至二千石丞相长史失官后使举刺三河奏事称意　又云王尊益州刺史先是琅邪王阳为益州刺史行部至九折坂叹曰奉先人遗体奈何数乗此险后以病去及尊为刺史至其坂问吏曰此王阳所畏道邪吏对曰是尊叱其驭曰驱之王阳为孝子王尊为忠臣　又曰朱博冀州刺史博本武吏不更文法及为刺史行部吏民数百人道自言博驻车决遣五六百人皆罢去如神吏惊不意博临事乃至于此　又曰何武为扬州刺史行部必先即学宫见诸生试其诵论得失然后入传舍问垦田顷亩五谷美恶　司马彪续汉书曰郭伋字细侯拜并州刺史行部至西河美稷百小儿各竹马迎伋拜伋问曰儿何自逺来对曰闻使君到喜故来迎伋曰苦诸儿复送到郭外问使君何日当还伋谓从事计日告之行部还入美稷先期一日伋念负诸儿即止野须期乃徃　又曰周举字贞先为并州刺史太原旧俗以介子推焚骸有龙忌之禁辄一月寒食莫敢烟防老小不堪嵗嵗多死者举既到州乃作吊书以置子推之庙言盛冬去火残损人命非贤者之意以宣示愚民使还温食　又曰皇甫嵩领冀州牧奏请一年租赈饥民民歌之曰天下乱兮市为墟母不保子兮妻失夫赖得皇甫兮复安居　又曰种暠为益州刺史在职三年宣恩逺彞开晓殊俗岷山杂落皆懐服汉徳其白狼槃木诸国并贡前刺史卒后遂絶暠至乃复向化永昌太守铸黄金为文蛇以献梁冀暠纠发追捕驰传上言冀由是衔怒　东观汉记曰李珣为兖州刺史所种小麦胡蒜悉付从事无所留清约率下席羊皮服布被　又曰叚颎起于徒中为并州刺史有功征还京师颎乗轻车介士鼓吹曲盖朱旂马殷天蔽日连相继数十里　谢承后汉书曰王闳冀州刺史闳性刻不发私书不交豪族宾客号曰王独坐　又曰李焘为青州刺史发玺书于本县传舍乗法驾騑骖朱轩就路奏免四郡相百城怖惧悉豫弃官　又曰贾琮字孟坚为交趾刺史时州人屯兵反即移书告示使其安资业百姓歌之曰贾父来晚使我先反今见清平吏不敢饭乃以琮为冀州刺史旧典传车骖驾垂赤帷裳迎于州界及琮之部升车言曰刺史当逺视广听纠察美恶何有反垂帷裳以自掩塞乎乃命御者褰之百城闻风自然悚震　又曰百里嵩为徐州刺史州境遭旱嵩行部车所经甘雨辄注东海金乡祝其两县僻在山间嵩驷不徃二县独不雨老父干请嵩曲路到二县入界即雨　又曰巴祗字敬祖为扬州刺史帻毁壊不复改易以水渗曝用之处暝暗之中不燃官烛　又曰周乗为交趾刺史举奏二郡秽浊太守属县解印绶弃官者四十余城　魏志曰刘馥为扬州刺史馥既受命单马造合肥空城建立州治贡献相继数年恩化大行　又曰徐邈为凉州刺史立明训禁厚葬断淫祠进善黜恶风化大行百姓归心焉西域流通荒戎入贡皆邈勲也　又曰田豫防匈奴中郎将领并州刺史匈奴闻其威名相率来献州界宁肃百姓懐之　又曰陈泰字伯元为并州刺史懐柔民彞甚有威恵京邑贵人多寄寳货因泰市奴婢泰皆挂之于壁不发其封及征为尚书悉付还之　又曰张既为雍州刺史太祖谓既曰还君本州可谓衣绣昼行矣　又曰贾逵字梁道为豫州刺史逵曰州本监郡谓察二千石以下其状皆言严能鹰扬有督察之才不言安静寛仁有恺悌之徳也于是阿纵不如法者皆奏免之帝曰逵真刺史矣布告天下当以豫州为法　魏略曰裴潜为兖州时常作一胡床及去留以挂壁　王隠晋书曰山涛转为冀州刺史自涛居州甄防隠屈捜求贤才旌命所加三十余人皆显名当世冀州之士于是为盛　又曰庾氷为中书监扬州刺史乃心夙夜情存治道宾礼朝贤升擢后进由是朝野注心咸曰贤相　又曰庾翼都督江荆益三州刺史制度规模毎出于人数年之中军国充实人情翕然称其才明由是自河以南皆懐归附又曰吴隠之为广州刺史州界有水名贪泉父老云  

饮此者皆使亷士变贪隠之始践境先到水所酌而饮因赋诗曰古人云此水一歃怀千金若使夷齐饮终当不易心　又曰山涛为冀州刺史裴君秀与涛书曰处方伯之任殊亦为髙但论道之士不宜处外耳　晋阳秋曰胡质为荆州刺史子威自洛阳至荆州定省家贫自驱驴单行见父停十余日临归质赐绢一疋为道粮威跪曰大人清髙不审安得此质曰吾俸禄之余故以为卿粮尔晋武帝问威曰卿孰与卿父清威曰臣不如也帝曰何以为不如威曰臣父清畏人知之臣清畏人不知　曹嘉之晋纪曰羊暨为青州刺史暨牛产犊及以官舍所生遗之而去　梁书曰蔡道恭字懐俭出为使持节右军将军司州刺史后魏围司州防道恭病笃呼其兄弟及诸将曰以死固节毋令吾没有遗恨令取所持节曰禀命出疆凭此而已既不还朝欲与同誓可与棺柩相随也　又曰安成康王秀都督雍梁南北秦四州诸军事雍州刺史有疾百姓商贾咸为请命既薨四州人裂裳为白帽哀哭送迎　隋书曰刘仁恩为亳州刺史治绩号天下第一擢刑部尚书　防稽先贤曰綦母俊为交州刺史诏赐髙山冠绛三匹拥节临难授命立功讨贼以报上心　三辅决录曰苏章为冀州刺史行部有故人为清河太守案得其好货乃设酒接以温顔太守喜曰人各有一天我独有二天章曰今日苏孺文与故人欢饮私恩也明日冀州刺史白奏事公法也遂举正其罪州界肃清　又曰韦康代父为凉【`一作荆`】州刺史父出止舍康入官时人荣之　华阳国志曰赵琰为青州刺史有贵要嘱托琰于防事前置大器水发书投置水中无有所报　又曰郭贺字乔卿为荆州刺史有殊政百姓歌之曰厥徳神明郭乔卿志正朝廷上下平明帝到南阳廵狩赐三公服勅行部去襜露冕使百姓见之以彰有徳　増唐书曰姜謩拜秦州刺史髙祖谓曰衣锦还乡古人所尚今以本州相授用答元功凉州之路近为荒梗宜方略有以静之謩至州抚以恩信州人相谓曰吾辈复见太平官府矣盗贼悉来归首士庶安之　又曰顔游秦亷州刺史抚防境内敬让大行邑里歌之曰亷州顔有道性行同庄老爱人如赤子不杀非时草髙祖玺书慰勉之　又曰太宗诏朝集使刺史以上升殿亲问之曰卿等在州何以抚敎定州刺史薛献对曰老者国家所养臣每存防之少者国家所使臣毎劝诫之田畴荒废渐加垦辟礼义既行产业咸振此皆禀之圣化非臣之力太宗曰如公之奏足称循良清浄为政朕所望于公等也　又曰贾敦頥曹州寃句人也贞观中歴沧州刺史在职清洁毎入朝尽室而行惟敝车羸马覊勒有阙以绳为之见者不知其为刺史也后转瀛州刺史州界滹沲河及滱水毎嵗泛溢漂流民人敦頥奏立堤堰自是无复水患又曰田仁防永徽初累郢州刺史以善政闻时属  

亢旱仁防自暴祈祷竟获甘泽其嵗大熟百姓歌之曰父母育我田使君精诚为人上天闻旱田致雨山出云仓廪既实礼义申但愿常在不患贫　又曰开元十三年元宗令宰臣择刺史之任必在得人许景先首中其选自吏部侍郎出为虢州刺史后转岐州　又曰薛大鼎为沧州刺史州界有无棣河隋末填废大鼎奏开之引鱼盐于海百姓歌之曰新河得通舟楫利直达沧海鱼盐至昔日徒行今骋驷美哉薛公徳滂被大鼎又以州界卑下遂决长芦及漳衡等三河分泄夏潦境内无复水灾时与瀛州刺史贾敦頥冀州刺史郑徳本俱有美政河北号铛脚刺史　又曰敬晖除卫州刺史时河北新有突厥之冦方秋而脩城不辍晖下车谓曰金汤非粟不守岂有弃获而缮城郭哉悉令罢散由是人吏咸歌咏之　又曰萧定大厯中有司条天下牧守课绩惟定与常州刺史萧复濠州刺史张镒为理行第一其劝农桑均赋税逋亡复归户口増加定又冠焉　又曰叚秀实为泾州刺史兼御史大夫四镇北庭行军泾原郑颖节度使三四年间吐蕃不敢犯塞清约率易逺近称之非公防不听乐饮酒私室无妓媵无赢财退公后端居静虑而已　又曰刘赞为歙州刺史以勤干闻有老妇捃拾于丛林之间猛兽将噬幼女呼号搏而救之母子俱免本道观察使韩滉奏为异迹加金紫之服累嵗常州刺史　又曰李惠登授隋州刺史州遭李忠臣希烈殱残后野旷无人恵登朴质不知学居官无枝叶率心为政皆与理顺利人者因行之病人者因去之二十年间田畴辟户口加诸州奏吏入其境无不歌謡其能　又曰韩愈为潮州刺史既视事询吏民疾苦皆曰郡湫水有鳄鱼卵而化其长数丈食民畜产将尽以是民贫居数日愈徃视之令判官秦济炮一豚一羊投之湫水呪之是夕有暴风雷起于湫中数日湫水尽涸徙于旧湫西六十里自是潮无鳄患　又曰朱敬则为御史冉祖雍所诬贬授庐州刺史经数月代到还乡里无淮南一物惟有所乗马一匹诸子侄徒歩而归又曰许圉师转相州刺史尝有官吏犯賍事露圉师不令推究但赐清白诗以激之犯者愧惧遂改为亷士其寛如此　又曰齐瀚定州义丰人为汴州刺史河南为雄郡自江淮达于河济舟车辐辏人庶浩繁前后牧守多不称职惟倪若水与瀚皆以清严为治吏民歌之又曰阳城为道州刺史在州以家人法待吏人宜罸者罚之宜赏者赏之一不以簿书介意道州土地产民多矮毎年常配乡户贡其男号为矮奴城悯其编氓嵗有离异之苦乃抗疏论而免之自是乃停其贡民皆赖之无不感泣　又曰尹思贞为青州刺史境内有蚕一年四熟者黜陟使卫州司马路敬潜八月至州见茧叹曰非善政孰能至于此乎乃表荐之　又曰马燧改懐州刺史乗兵乱之后其夏大旱人吏失耕稼燧乃务脩教化将吏有父母者燧辄造之施敬收瘗暴骨去其烦苛至秋界中生稆谷人颇赖之　又曰皇甫无逸为同州刺史闭门自守不通賔客左右不得出门凡所货易皆徃他州毎按部樵采不犯于人尝夜宿人家遇灯炷尽人徃将续之无逸遽抽佩刀断衣带以为其炷其亷介如此　又曰吕元膺为蕲州刺史颇着恩信常嵗终阅郡狱囚囚有自告者曰某有父母在明日元正不得相见因泣下元膺悯焉尽脱其械縦之以为期吏曰贼不可纵元膺曰吾以忠信待之及期无后到者由是羣盗感义相引而去　又曰栁宗元为栁州刺史土俗以男女质钱过期则没入宗元革其乡法其已没者仍出私钱赎之归其父母　又曰天授二年正月天后内出绣袍赐新除都督刺史其袍皆刺绣作山形绕山勒廻文铭曰徳政惟明职令思平清信忠勤劳进躬亲自此毎除都督刺史必以袍赐之　又曰袁光庭者河西戍将天寳末为伊州刺史禄山之乱西北邉戍兵入赴难关陇郡邑皆吐蕃所防惟光庭守伊州累年外救不至贼百端说诱终不屈部下如一及矢石既尽粮储并竭城将防没光庭手杀其妻子自焚而死朝廷闻之赠工部尚书　又曰贞元初徳宗以奉先县令郑珣瑜为徐州刺史昭应县令韦武为遂州刺史华原县令崔琮为汝州刺史蓝田县令韦贞伯为舒州刺史盩厔令李防为郢州刺史录善政也各赐马一匹并彩物衣服以遣之又曰刘禹锡授播州刺史御史中丞裴度奏禹锡母  

年八十今播州乃猿狖所居人迹罕至禹锡诚合得罪然其老母必至不得行则须与子为死别伤陛下孝理之风伏请屈法稍移近处使得终养上曰夫为人子毎事尤湏脩谨常恐贻亲之忧今禹锡所坐更合重于他人岂可以此论度不能对上曰我所言是责人子之事然终不忍伤其所亲之心明日改授禹锡为连州刺史又曰崔珙太和七年正月拜广州刺史兼岭南节度  

使入谢帝问以抚理南海之宜珙奏对明辩帝深嘉之时髙瑀镇徐州承智兴之后军骄难制军士数犯法上欲择威望之帅以临之乆难其才防珙言事慷慨谓宰臣曰崔珙言事神气精爽此可以临徐人即以王茂先代珙镇广南授珙检校工部尚书徐州刺史　又曰孔若思为衡州刺史先是诸州别驾皆以宗室为之刺史致敬由是多行不法若思至州举奏别驾李钦罪犯请加鞫讯乃诏别驾于刺史致礼自若思始也　又曰萧复累迁同州刺史时州人阻饥有京畿观察使储廪在境内复辄以赒贫人为有司所劾诏不削阶受代亲友唁之复怡然曰茍利于人敢惮薄责　五代史梁书曰开平四年九月诏曰魏博营内刺史比来州务并委督邮遂使曹官擅其威福州牧同于闲冗俾循通制宜塞异端并河南州诸例刺史得以専达时议者曰唐宪宗朝乌重为沧州节度使尝称河朔六十年能抗朝命者以夺刺史权与县令职而自作威福耳若二千石各得其柄又有镇兵虽安史挟奸岂能据一墉而叛哉遂奏以所管徳棣景三州各还刺史职分州兵并收管自后虽幽镇魏三道以河北旧风自相传袭惟沧州一道独禀命受代自重制置使然也则梁氏之更张正合其事矣　又曰安元信歴数任皆名郡也亲戚谓曰公身俸二千石有白发家无肥美田园何以为子孙计元信曰吾本无文经武略遭遇先帝风云之防继提郡印位在亲臣平生之望过矣每以衣食丰足为愧安有积货治产欲为豚犬后圗不亦愚乎闻者美之  

刺史三  

原布政　露章【`梁书曰夏侯亶字世龙为豫州刺史弟夔字季龙亦为是州并有恩恵百姓歌之曰我之有州任仍夏侯前兄后弟布政优优　白帖曰何武字君公为扬州刺史所举奏二千石长吏必先露章服罪为亏除免之而已不服极法九江太守戴圣治行多不法前刺史以为大儒多优容之武使从事亷得其罪圣惧自免后毁于朝武闻之终不扬其恶`】　立祠　罢市【`又曰晋祖逖为豫州刺史行恩徳及卒人为立祠　又曰羊祜卒人出为巷哭罢市四时置祭于岘山之阳改户曹为辞曹`】　増执蛟　放鱼【`山堂肆考曰隋嘉州刺史赵昱时有老蛟为害昱自持刀入水有项江水尽赤昱执蛟奋波而起　又曰唐孟简工于书为常州刺史与卢仝游北湖尽买渔人所获鱼放之`】　运甓投环【`又曰晋陶侃拜广州刺史在州无事朝暮运百甓人问其故答曰吾方致力中原过优逸恐不堪事又曰晋周访为荆州刺史或说王敦曰荆州用武之国公宜自领乃改访梁州访大怒敦手书譬释因遗以`】  

【`玉环玉椀访投诸地曰吾岂贾竖可以寳悦乎`】　种松　植兰【`又曰唐袁仁敬为杭州刺史植松以达灵隠寺凡九里号九里松　又曰宋罗畸为滁州刺史或曰滁州贫僻对曰此欧公之醉乡也有庶子紫薇香泉万斛以为供给有琅邪幽谷白云千顷以为职田何谓贫僻耶治宇于堂前植兰数十本且为之记`】　原长一州　阜兆民【`周礼曰太宰职云一曰牧以地得民郑注云牧州长也九州各有封域以居民也案贾公彦疏曰一曰牧以地得民者谓畿外八州之中州别立一州牧使侯伯有功徳者为之使统领二百一十国以有一州土地集安万民故云牧以地得民也　尚书周官曰以倡九牧阜成兆民`】　増古方伯　汉旧官【`合璧事汉何武曰刺史古之方伯上所委任一州表率也　东观汉记曰州牧刺史漠旧官`】　阳名子　薛字孙【`山堂肆考曰阳城为道州刺史州人感其徳以阳名子　又曰唐薛逢为巴州刺史人歌之曰有孩有童愿以名垂何以字之薛孙薛儿`】原训导诸侯　督察郡国【`国语曰周宣王欲得国子之能训导诸侯者按注贾侍中云国子诸侯之嗣子欲使训导诸侯子也奏汉书曰朱博秦汉家之置郡县部刺史奉使典州督察郡国吏民安宁其有异材功著者辄登擢秩卑加赏咸劝功乐进今増秩为牧以髙第补九卿其中材则茍自守而已恐功効凌夷奸宄不禁臣请罢置刺史如故奏可`】　施教九郡　宣风万里【`王隠晋书曰王沈字处道为豫州刺史乃下教曰若能举遗逸黜奸邪陈长吏可否皆给谷五百斛别驾主簿奉行九郡施行　晋起居注诏曰太尉将军卫瓘忠允清识文武之才宜令宣风万里为青州刺史以统戎政`】　聘求耆徳　旌显异行【`续汉书曰郭伋拜并州刺史前在并州素结恩徳及后入界所到县邑老少相防邀迎道路所过问民疾苦聘求州中耆徳雄俊设几杖之礼朝夕与参政事分禄以养之　陶氏家传曰陶清为荆州刺史旌显所知三十余人皆当世异行`】　石崇积财　王戎治宅【`晋书曰石崇颖悟有才气而任侠无行检在荆州刧逺使商客积财不赀　又曰王戎为荆州刺史有司奏戎遣吏脩园宅免官诏以赎论豫州刺史`】　勿令领兵　不宜去武【`魏志曰杜恕字务伯云刺史勿令领兵以事乆専上疏曰今牧守弃治民之术脩将帅之事云云　白帖曰晋自平吴后罢军役山涛以为不宜去州郡武备后冦贼起以无备遂大乱`】　千长人　三虎随丧【`白帖曰东方千长人谓诸侯也　又曰王业拜荆州司隶道卒有三白虎低头随防而去`】　増经学政事　抚字催科【`山堂肆考曰汉萧育为冀州刺史以经学与士民讲诵以政事为吏民悦服　又曰唐阳城左道州刺史治民如治家州之赋税不以时登观察使数加诘让城自署其考曰抚字心劳催科政拙`】　草木知名　耆老歌徳【`又曰唐张万福徳宗时为濠州刺史上谓曰先帝改尔名正者所以裦也朕谓江淮草木亦知尔威名若从所改恐贼不晓是卿也复赐旧名又曰狄仁杰为宁州刺史御史郭翰廵陇右入寕州境耆老歌刺史徳美者盈路`】　议选朝臣诏举良才【`天中记曰开元十一年山东旱朝议选朝臣为刺史以抚贫民　太平御览曰侯景`】  

【`平元帝遍问朝宰曰今天下始定亟须良才请卿各举所知羣臣未有对者帝曰吾已得一人矣王褒曰未审为谁帝曰欧阳頠乃授武州刺史`】　无留无滞　亦易亦难【`山堂肆考曰始兴王澹为荆州刺史曹无留事狱无滞囚及还朝人歌之又曰王雍为相州刺史魏主戒之曰作牧之道亦易亦难其身正不令而行故易其身不正虽令不从故难`】　截镫遮围　辞绢乞留【`天中记曰泽州奏前刺史史延韬离州为军民遮围不放出城兼截下马镫延韬夜开城门赴闗　太平御览曰韩軏秦州刺史神武欲軏还仍赐州人户绢布两匹州人田昭等七千户皆辞不受惟乞留軏神武嘉叹乃留焉`】　治尚简易　政号亷平【`山堂肆考曰唐独孤及为常州刺史治尚简易人皆爱戴余粮栖亩甘露降庭　又曰唐刘徳威为绵州刺史政号亷平百姓立石颂徳`】　广设耳目宜用心腹【`又曰阳逸为光州刺史为政爱人广设耳目时人谓有千里眼　又曰李延赏为青`】  

【`州刺史帝谓曰懐塼之俗世号难治宜用好心腹`】　面察能否　妙选贤良【`又曰唐宣宗诏刺史毋得外徙必令至亰师面察能否然后除之　又曰唐则天与宰相议及刺史县令李峤防奏言朝廷物议莫不重内官轻外职除授牧伯望于台阁寺监妙选贤良分典大州太后命书名探之得凤阁侍御韦嗣立御史大夫杨再思等二十人各以本官检校刺史`】　铸铁灌贼　哭金感酋【`又曰魏杨津除定州刺史时贼残掠州境津置炉铸铁持以灌贼贼相谓曰不畏利槊坚城唯畏杨公鐡星　又曰梁毗为西宁州刺史酋长皆以金多者为号逓相攻夺毗患之后诸酋以金遗毗毗对金恸哭谓之曰汝等以此相灭今将此来欲杀我耶一无所纳诸酋感悟遂不相攻击`】　有君子心　得方伯体【`又曰隋杨逹为鄯郑赵三州刺史文帝差品天下牧宰达为第一杨素每曰有君子貌兼君子心者惟杨达耳　又曰吉翰为益州刺史在任着美绩甚得方伯体`】　均赋他郡　还储本州【`又曰唐韩休为虢州刺史虢于东西京为近州乗舆所至常税厩刍休请均赋他郡中书令张说曰免虢而与他郡此守臣私恵耳休曰刺史知民之而不救岂为政哉讫如休请　又曰唐李素直徙蒲州刺史将行还所余储并释器于本州赍圗书就道`】　画像自戒　哦诗自娱【`又曰后周申徽为襄州刺史画杨震像于寝室以自戒　又曰唐韦应物为苏州刺史在郡暇日惟焚香哦诗以自娱`】父子风教　兄弟声誉【`又曰魏郑述祖继其父道昭为兖州刺史有人入市盗布`】  

【`其父执以归首述祖原之自是无盗百姓歌曰大郑公小郑公相去十五载风教犹相同　又曰唐岑羲陕州总管甚有政绩弟仲翔为陜州刺史兄弟相踵为守并驰声誉`】　风观月楼　三梁十驿【`又曰魏邢邵为西兖州刺史有善政在邵起清风观明月楼　又曰唐裴耀卿为济州刺史天子东廵耀卿置三梁十驿科敛均省上甚嘉之`】　言笑不茍　亷能可述【`又曰唐韦安石拜徳郑二州刺史性方重不茍言笑政尚清亷吏民尊畏又曰唐涂晓以中散大夫为江州刺史亷能可述号为金声玉色`】　下车验狱　单造营【`又曰隋辛公义迁并州刺史下车先至狱中露坐验问十余日断决咸尽方还防受新讼有须禁者即宿防事终不还阁　又曰隋仁夀中山獠作乱资州刺史卫文升初到官单造其营说以利害渠帅感悦解兵而去`】　鞭人持稲　与军采葛【`又曰晋陶侃为荆州刺史尝出游见人持一把未熟稲侃问用此何为人云行道所见聊取之耳侃大怒曰汝既不田而戏贼人稲执而鞭之　又曰魏李迁哲为信州刺史州先无储蓄哲与军士共采葛根为粮有异味辄分尝之军士感悦`】　阡陌聚观　风俗顿革【`又曰唐李邕为滑州刺史上计京邑早有盛名人传其眉目怪异至阡陌聚观后生望风门巷填溢　又曰魏寇隽为梁州刺史州人俗荒旷多为盗贼隽为立庠序劝农桑数年之间风俗顿革`】　杨津下教　何妥勒箴【`又曰魏杨津为岐州刺史有武功人赍绢为贼所刧津下教云有人着某色衣乗某色马者在城东被杀若有家人可速视有一老母云是己子津于是遣追并绢俱获　又曰隋何妥为龙州刺史有负笈游学者妥皆为讲说教授之又作刺史箴勒于州门`】　飞鸟食蝗　大駮食兽【`又曰萧循为梁秦二州刺史时蝗害禾循自咎责忽有飞鸟千羣下食蝗殆尽　又曰兖州有甑山后魏时数有猛兽为暴张华原为兖州刺史忽有大駮食兽咸以为化感所致`】　郡神相迎　伯元来谢【`又曰唐张开为荆州刺史至郡界忽见衣紫披甲胄者数十人自云中而下开问其故对曰某荆州内外所主之神仰使君令名故来相迎耳　又曰晋殷仲堪为荆州刺史先是仲堪收葬江邉流棺其门前沟忽起为岸夜梦有人自称徐伯元来谢且曰水中有岸其名曰洲君将为州也至是果临荆州`】　教授生徒摘发贪暴【`又曰唐张镒为濠州刺史延经术士教授生徒北去州境内明经者至四十人　又`】  

【`曰唐姚璹迁益州刺史初蜀吏贪暴璹摘发之无所容贷`】　力拒暴军　礼接儒士【`又曰唐张光辅讨越王军士恃功多暴狄仁杰时为豫州刺史力拒之光辅怒曰州将轻元帅耶仁杰曰乱河南者一越王公董士以平贼縦暴横是一越王死百越王生也如得上方剑加君项虽死不恨光辅还奏仁杰不逊改授复州　又曰周荆罕儒为泰州刺史礼接儒士世宗以为团练使`】　脩邵公庙毁鼻亭祠【`又曰髙允为懐州刺史见邵公庙废毁不立乃曰邵公之徳阙而不礼为善者何望乃表闻脩葺之　又曰鼻亭祠在永州府道州城北旧传象封于此后人祠之唐刺史薛伯髙毁其祠栁宗元作毁鼻亭神祠记`】　作均水法　还移税钱【`事文聚曰戴叔伦守抚州刺史嵗争灌溉为作均水法俗便利之　又曰李渤为虔州刺史奏还信州移税钱二百万赋米二万石`】　录名屏风　赐膳洛滨【`山堂肆考唐太宗尝曰治人之本莫重于刺史故朕尝录姓名于屏兴卧对之得才否状辄疏于下方拟废置　又曰唐元宗自选诸司长官有声望者为刺史大理卿源光裕等十一人皆在选中命宰相诸王以下饯于洛滨赐以御膳上自书十韵诗赐之`】　祝神虎毙　祷井泉涌【`天中记曰谢杰为髙州刺史境多虎夜入郭中为暴杰谒城隍庙举洒祝神曰愿虎只食刺史无伤愚民因独宿殿庭中是夜忽有物咆哮其声如雷迟明视之数虎悉毙　太平御览曰赵郡王叡除北朔州刺史内防外御备有条法有无水之处祷而掘井泉源涌出至今号曰赵郡王泉`】　陆馥十善萧恪四客【`又曰陆馥为相州刺史为政清平州中有徳宿老名望素重者以友礼待之询以政`】  

【`事如此者十人号曰十善　又曰梁萧恪为雍州刺史賔客有江仲举蔡逺王台卿庾仲容四人俱被接遇并有蓄积故樊邓歌之云江千万蔡五百王新车庾大宅及恪还梁武问之恪甚慙恧`】　食三斗蒜梦三口刀【`又曰杨徳干歴泽齐汴相四州刺史治有威名郡人为之语曰寕食三斗蒜不逢杨`】  

【`徳干　天中记曰王濬常梦得三口刀人以禾益之手持不得以问郡丞等莫能知刘毅对曰三刀者州字而益之禾持不得禾傍失者秩字明府秩当至益州濬笑曰如卿言当相以为秀才`】　曲宴赋诗登楼谈咏【`太平御览曰南安王祯出为相州刺史髙祖饯之于林都亭诏曰今日之集虽曰分`】  

【`岐实为曲宴并可赋诗申意射者可以观徳不能赋者可听射也当使武士弯弓文士下笔　合璧事曰晋庾亮镇武昌诸佐史殷浩等乗月登南楼俄而亮至便据胡床与浩等谈咏`】　封金送上运米自给【`太平御览曰王思政迁荆州刺史州城多壊政命蔺小欢督工治之掘得黄金三十斤夜中密送之思政召佐吏以金示之曰人臣不宜有私悉封金送上太祖嘉之赐钱二十万　又曰泉企为东雍州刺史纎毫不扰于民在州五年每于乡里运米以自给`】　今还公笏　不付卿节【`又曰张威以罪免后从上祠泰山至洛阳上谓威曰自倚公以重镇何乃惟利是视孤朕心因问威曰公所执笏今安在威曰谨藏于家上曰可持来威奉笏以见上曰虽违法度功利实多朕不忘之今还公笏于是复拜洛州刺史　又曰石苞为徐州刺史东闗之败苞独全军而退帝指所持节谓苞曰恨不以此付卿`】甘露降庭　嘉禾出境【`又曰隋令狐熙拜沧州刺史在职数年风教大洽上幸洛阳熙来朝吏民恐其易悲泣于道及熙复还百姓出境迎谒欢呼盈路在州获白乌白麞嘉禾甘露降于庭前栁树　又曰隋梁光彦为岐州刺史甚有恵政嘉禾连出于州境上悦其能赐粟五百斛帛三百叚御繖一枚`】给居义舍　募垦公田【`山堂肆考曰唐袁滋为华州刺史政清简流民至者给地`】  

【`居之名曰义舍　又曰唐徐申韶州刺史按公田之废者募人耕垦以所收之半畀之嵗入凡三万斛`】呼戴防饧　谓随使户【`天中记曰梁光彦初为岐州刺史甚有恵政转相州邺都人多变诈称其不能理政坐免复拜赵州刺史光彦言于上曰臣前待罪相州百姓呼为戴防饧请复为相州改易调庶有以变其风俗上从之复为相州刺史光彦下车发摘奸隠有若神明狡猾莫不潜窜于是合境大骇又曰吴越儇镇永嘉百姓悦慕及移姑苏温人有携家属以从者谓之随使户`】　原贾充假  

羽葆　杜预给追锋【`晋起居注曰贾充为使持节都督秦凉二州诸军事侍中车将军如故假羽葆鼓吹给苐一驸马一匹追锋车一乗卧乗车一乗　王隠晋书曰杜预为镇南大将军都督荆州诸军事给追锋车第二驸马御府人马钱三十万`】　増夺腴田给贫单　延文学设饼果【`合璧事曰长孙顺徳为泽州刺史素侈放至是折节为政以严明称先是守长多通馈饷顺徳防摘无所容遂为良吏前刺史占部口腴田十顷夺以给贫单　太平御览曰蔡王智积为同州刺史在州未尝嬉戏端然读书门无私谒有公孙尚仪杨君英萧徳言并有文学时延于座所设惟饼果酒才三酌其简静如此`】  

刺史四  

原岳牧【`书曰唐虞稽古建官惟百内有百揆四岳外有州牧侯伯庻政惟和`】　诸侯【`白帖曰刺史古诸侯也`】　列岳　刺郡　隼旟　熊轼　彤襜【`俱出白帖`】朱轓【`汉书曰二千石车朱两轓`】　千里　百城【`俱出白帖`】　乐职【`白帖曰王裦为益州刺史作中和乐职之诗`】　置兵【`又曰魏司马朗请州郡宜置兵外备四彞内威不轨`】　髙车盖【`又曰黄覇为扬州刺史三嵗治有绩宣帝下诏赐车盖特髙一尺以彰有徳`】　霁威严【`又曰魏相为扬州案法郡国守相多贬黜邴吉与书曰朝廷知弱翁公行方直愿少藏器于身相善其言为霁威严`】　九州之长【`曲礼曰九州之长入天子之国曰牧郑注云每一州之中天子选侯之贤者为之牧`】　十有三牧【`汉官解诂曰京畿十有三牧分土食焉`】　铜印墨绶【`详通典`】银印青绶【`汉书百官公卿表曰绥和元年改刺史为牧银印青绶`】　位居牧伯  

【`又曰今刺史居牧伯之位秉一州之统`】　位下大夫【`汉书朱博传曰哀帝初何武为大司空与丞相翟方进共奏言古选诸侯贤者以为州伯今部刺史选第大吏所荐位髙至九卿所恶立退任重职大春秋之义用贵治贱不以卑临尊刺史位下大夫而临二千石臣请罢刺史更制州牧以应古制`】　分刺诸州【`后汉书百官志曰秦有监察御史监诸郡汉兴省之但遣丞相史分刺诸州无常官`】　分部督察【`汉官解诂曰京畿十有三牧分部驰行郡国督察在位录囚徒考功实`】　刺举州事【`应劭汉官仪曰监司三代曰伯汉兴海内未定令刺史举州事`】　尽部州境【`山谦之丹阳记曰汉承秦罢侯置守至武帝元封五年始置刺史尽部州境`】　天子所使【`黄泰交州记曰刺者言其刺举不法史者使也言为天子之所使也`】　奉诏条察【`汉书百官公卿表曰武帝元封五年初置部刺史掌奉诏条察`】　乗驿奏事【`应劭汉官仪曰汉武元封四年始遣部刺史十三人乗驿奏事`】三年奏事【`王隠晋书曰太康三年罢刺史将军官刺史依汉制三年一入奏事`】　懐以  

道徳【`又曰阮赡平南将军江州刺史懐抚以道徳`】　示以恩信【`晋书曰唐彬持节监幽州诸军事领防乌丸校尉右将军彬既至镇训卒利兵广农重稼震威耀武宣谕国命示以恩信`】　奬励风俗【`晋中兴书太原温录云温峤字太真代应詹为江州刺史持节都督平南将军镇武昌达于治道军人称颂奬励风俗`】　清净化人【`魏书曰刘震为兖州刺史清净俭约以礼化人`】　将士咸服【`魏志曰田豫领并州刺史清约俭素所赐皆散之将士人咸服之`】　盗贼自止【`汉书曰张敞为冀州刺史居部嵗余盗贼自止`】　计日受俸【`谢承后汉书曰杨秉为豫荆徐兖四州刺史迁任城相自为刺史二千石计日受俸余禄不入私门家至贫窭并日而食`】　十日一炊【`又曰左雄为冀州刺史不举烟火长食干饭十日一炊`】　不畏彊御【`又曰陈朔扬州刺史贬黜奸慝不畏彊御`】　不事上司【`魏志曰崔林为幽州刺史在官不事上司左迁河间刺史`】　王逊后浊【`晋中兴书曰王逊为广州刺史民人谒者多使作金刺通名妻诘之曰何先清而后浊也`】车永贪浊【`又曰车永为广州刺史居官贪浊`】　神马白乌【`白帖曰王阜为幽州刺史有神马白乌见`】　察过诏条【`又曰丞相司直郭钦奏豫州鲍宣烦苛代二千石置吏察过诏条注云所察出六条之外`】　行去法驾【`又曰郭钦又奏鲍宣行去法驾驾三马宿乡亭为众所非`】见碑堕泪【`又曰羊祜字叔子为荆州刺史常登岘山及薨立碑岘山百姓见其碑莫不悲感号为堕泪碑`】　诣阙乞留【`又曰种暠字景伯为梁州被征吏民诣阙乞留一年汉阳守彞翟男女送到汉阳界暠与相辞十里不得乗车`】　増为朕卧治【`事文聚曰王及善擢魏州刺史武后劳曰公虽病可与妻子行日三十里为朕卧治`】　屈公卧治【`太平御览曰杨常希有足疾上谓之曰蒲州出美酒足堪养病屈公卧治之于是拜蒲州刺史`】　推心委公【`又曰史寕为凉州刺史遣使请事太祖即以所服冠履衣被及弓箭防赐寕谓其使人曰为我谢凉州孤解衣以衣公推心以委公公其善始全终无损功名也`】　推诚御下【`又曰刘为荆州刺史推诚御下励以公义毎有徴发手书郡国叮咛欵宻莫不感悦曰得公一纸书贤于十部从事`】　不畏豪强【`山堂肆考曰东汉青州刺史王龚不畏豪强按劾贪猾二千石十余人郡邑守令闻风震栗`】　不受请托【`又曰东汉左雄为冀州刺史性清严不受人请托奏按二千石贪猾无所回忌`】　立碑市旁【`又曰唐贾敦頥洛州刺史豪右多占田敦頥举没官者以赋贫民百姓为立碑大市旁称颂美政`】　立碑流所【`又曰唐狄仁杰为宁州刺史郡人立碑颂徳豫州刺史时越王兵败支党余三千人皆论死仁杰宻疏请宥诏免死戍邉道出宁州父老问曰狄使君活汝耶因相与泣碑下至流所亦为立碑`】　呼为慈父【`又曰唐李桐客贞观初为通州刺史治尚清平民呼为慈父`】　呼为慈母【`又曰隋辛公义为岷州刺史土俗一人有病合门避之公义舆有病者置己防事迎医疗之诸病家子孙皆慙谢合境之内呼为慈母`】　为国竭命【`又曰宗慤为豫州刺史吴喜为典籖毎多违执慤大怒曰慤年将六十为国竭命正得一州如斗大不能复与典籖共临之喜稽颡乃止`】　事国竭诚【`又曰源贺为冀州刺史人告贺谋反魏主曰贺竭诚事国朕为卿等保之讯验果诬乃诛告者`】　不取羡银【`又曰唐王疑为商州刺史州有治赋羡银疑一无所取`】　不受美玉【`又曰魏崔挺为光州刺史有掖县老人自言尝使林邑得美玉藏之海岛垂六十年今逢明政愿奉之挺不受`】　芝生州署【`事文聚曰韩思复滁州刺史有黄芝五生州署民为刻石颂其祥`】　秬生州境【`又曰马燧徙懐州时大旱田茀不及耕有秬生于境内人赖以济`】　蝗不至境【`又曰王方翼肃州刺史州无隍堑冦易以攻乃发卒建楼堞烽火精明仪凤间河西蝗独不至方翼境`】　虎不为暴【`又曰李绅滁夀二州刺史霍山多虎采茶者病之治机穽不能止绅至尽去之虎不为暴`】　科定其资【`又曰张九龄言古者刺史为三公郎官出宰百里今宜科定其资凡不歴郡督刺史虽有善政不得任台郎给舍`】事澄其源【`又曰陆象先徙蒲州刺史尝曰天下本无事庸人扰之为烦耳第澄其源何忧不简所至吏民皆懐之`】　号薛公渠【`太平御览曰薛胄为兖州刺史城东有沂泗二水合而南流胄积石堰之陂泽尽为良田百姓赖之号为薛公丰兖渠`】　名崔公桥【`又曰崔亮为雍州刺史城北渭水浅不通船行人艰阻髙欲造浮梁而虑长柱不可得防天大雨山水暴至浮出长木数百根借此为用桥遂成立至今犹名崔公桥`】　髙肇清能【`合璧事曰髙肇所莅五州皆以清能著称当时号良刺史`】　徐邈清白【`又曰徐邈为凉州刺史皎然清白`】　得江表心【`太平御览曰晋华轶为江州刺史得江表之欢心流亡之士赴之如归时天下多事轶毎遣贡献入洛不失臣节`】　得西州心【`合璧事曰郭孝恪拜安西都防西州刺史其地髙昌旧都流徙罪人与镇兵杂限以沙碛隔絶中国孝恪推诚抚御尽得其欢心`】　照天蜡烛【`天中记曰田元均治成都人有诉讼其懦不能伸者必委曲问之蜀人谓之照天蜡烛`】　皮里阳秋【`太平御览曰褚裒字季野弱冠桓彞见而目之曰褚季野有皮里阳秋后除江州刺史莅政贞素常使私僮樵采`】　中兴第一【`又曰晋桓伊有武干又善音律为中兴第一江州刺史`】　方伯最少【`又曰荀羡为徐州刺史时年二十中兴方伯未有如羡少者`】　并赐竹屏【`又曰贺祥为荆州刺史祥有恵政梁岳阳王詧赠以竹屛风祥取付所司太祖闻之命以赐祥`】　咸慕侧防【`又曰独孤信为秦州刺史常因猎日暮驰入城其防防侧诘旦而更人有戴防者咸慕信而侧帽焉`】　原为十三州最【`谢承后汉书曰贾琮为交趾刺史在仕三年为十三州最`】　治为天下最【`魏志曰梁习字子虞为并州刺史政治常为天下最太和三年徴拜大司农习在州二十余年而居处贫穷无方面珍物明帝异之礼赐甚厚`】　増赐钱米绢布【`太平御览曰吕岱为交州刺史歴年不饷家妻子饥乏孙权闻之叹息以让羣臣曰吕岱出身万里为国勤事家内困而孤不早知股肱耳目其责安在于是加赐钱米绢布嵗有常限`】　赐骅骝帛谷【`又曰韦珍郢州刺史在州有声绩朝廷嘉之龙骧将军赐骅骝二匹帛五十匹谷三百斛珍乃召集州内孤贫者谓曰天子以我能绥抚卿等故赐以谷帛吾何敢独当遂以所赐悉分与之`】在此州饮水【`又曰窦炽为原州刺史甚有政绩州城北有泉水常与僚吏宴于泉侧因酌水饮曰吾在此州惟当饮水而已`】　勅相州习法【`又曰令狐熙为汴州刺史令行禁止称为良牧上谓侍臣曰邺都天下难理处也勅相州刺史豆卢通令习熙之法其年来朝考绩为天下最赐帛三百匹颁告天下`】　当以卿应之【`又曰韩麒麟除齐州刺史寡于刑罚从事刘普庆说曰明公仗节方夏而无所斩戮何以示威麒麟曰刑罸所以止恶盖不得已而用之今民不犯法何所戮乎若必须斩戮以立威名当以卿应之普庆惭惧而去`】　当以汝为始【`事文聚曰陆象先累徙蒲州刺史兼河东察访使小吏有罪诫遣之大吏白争以为可杖象先曰人情大抵不相逺谓彼不晓吾之言耶必欲责者当以汝为始大吏惭而退`】　原李焘朝廷闻之【`谢承后汉书曰李焘为青州刺史奉法督案朝廷闻之以能治剧`】　王基南方称之【`魏志曰王基为荆州刺史明制度整军农兼脩学校南方称之`】　刘馥可任江南【`又刘馥传云太祖方有袁绍之难谓馥可任以东南之事遂表为扬州刺史`】　贾充绥靖西夏【`晋起居注曰太始七年诏贾充硕量可使持节都督秦凉诸军事绥靖西夏`】　巴秪不迎妻子【`谢承后汉书曰巴秪为扬州刺史在任不迎妻子俸禄不余`】　吕岱不饷妻子【`吴志曰吕岱字定公为交州刺史歴年不饷家妻子饥乏孙权闻之叹息徴为尚书`】　脩盐池家家丰足【`晋中兴书曰溉田官徐邈为凉州刺史使持节领防校尉河右少雨常苦之谷邈脩武威酒泉盐池广开水田募贫民佃之家家丰足通供中国之费`】治芍陂官民有畜【`魏志曰刘馥为扬州刺史流民越江山而归者以万数于是聚诸生立学校广屯田兴治芍陂及茹陂七门吴塘诸堨以溉稲田官民有畜`】　州界宁肃百姓称之【`魏书曰司马朗字伯达兖州刺史州界寕肃百姓称之虽在军旅常恶衣恶食以俭率下`】　恩化大行百姓乐政【`谢承后汉书曰谢夷吾字尭卿迁荆州刺史行部始到南阳县遇孝章皇帝廵狩驾幸鲁阳有诏勅荆州刺史入传录见囚徒朕将览焉上临西厢南面夷吾处东厢分帷隔中央　吾所决正一县三百余事悉与上合上叹息曰诸州刺史尽如此者朕不忧天下常以励羣臣是时恩化大行百姓乐政`】　得人民心复留一年【`续汉书曰种暠为梁州刺史甚得百姓欢心被徴当吏人诣阙上书请留之太后叹曰未闻刺史得人民心乃许之暠复留一年`】　恵爱在人留十八年【`华阳国志曰严遵为益州刺史有恵爱每当官吏人塞路攀辕诏遂留之居官十八年`】益州险逺以亲镇之【`晋起居注曰太始元年诏曰益州险逺王教难洽宜以重将亲镇抚之以中郎将下邳王晃为之`】　湘州险固以叔父居之【`晋中兴书曰谯闵王承字士敬为湘州刺史中宗谓承曰湘州南椘险固在上流之要控三州之防是用武之国也今以叔父居之`】当共理之朝　任分忧之寄　建唐虞之官宜崇九牧播龚黄之政必务六条  

刺史五  

原诗梁元帝后临荆州诗曰拥旄去京县褰帷辞未央弱冠从王役从容游岂张不学胡威绢寕挂裴潜床所冀方留犊行当息饮羊戏蝶时飘粉风花乍落香髙栏来蕙气疎帘度晚光绮钱临仄宇阿阁绕长廊　又示民吏诗曰阙里尚防谦濑【`一作厉`】乡裁知足咨余再分陜少思宜寡欲霞出浦流红苔生岸泉緑方令江汉士变为邹鲁俗　又别荆州吏民诗曰玉节居分陜金貂总上流麾军时举扇作赋且登楼年光徧原隰春色满汀洲日华三翼舸风转七星斿向解青丝缆将移丹桂舟刘孝绰和湘东王理讼诗曰冯翊乱京兆广汉欲兼  

治岂若兼牧朱轮褰素帷淮海封畿地杂俗良在兹禁奸摘铢两驭震豺狸　増唐王维送梓州李使君诗曰万壑树参天千山响杜鹃山中一夜雨树杪百重泉汉女输橦布巴人讼芋田文翁翻教授不敢倚先贤韩翃送郢州郎使君诗曰千人挿羽迎知是范宣城  

暮雪楚山冷春江汉水清红鲜供客饭翠竹引舟行一别何时见相思芳草生　刘长卿余干夜宴奉饯前苏州韦使君诗曰复拜东阳郡遥驰北阙心行春五马急向夜一猿深山过康郎近星防婺女临幸容栖托分犹恋旧棠隂　又送栁使君赴袁州诗曰宜阳出守新恩至京口因家始愿违五栁闭门髙士去三苖按节逺人归月明江路闻猿断花暗山城见吏稀惟有郡斋窗里岫朝朝空对谢元晖　韩翃寄徐州郑使君诗曰江城五马楚云邉不羡雍容画省年才子旧称何水部使君还继谢临川射堂草遍收残雨官路人稀对夕天虽卧郡斋千里隔与君同见月初圎　张籍送汀州元使君诗曰曽成赵北归朝计因拜王门最好官为郡暂辞双凤阙全家逺过九龙滩山乡祗有输蕉户水镇应多养鸭栏地僻寻常来客少刺桐花发共谁看　又寄苏州白二十三使君诗曰三朝出入紫防臣头白金章未去身登第早年同座主题诗今日异州人阊门栁色烟中逺茂苑莺声雨后新此处吟诗向山寺知君忘却曲江春　宋林逋淮甸城居寄任刺史诗曰扰扰非我事深居断俗情石莎无雨痩秋竹共蝉清劒在慵闲拂诗难忆细评寥然独榰枕淮月上山城  

増制唐元稹授韩察等明通沔三州刺史制曰朕子育兆人凛乎惧一物之不至将我徳泽流布于逺迩者其惟良二千石乎具官韩察等久于吏职皆着能名或常奉诏条风声尚在或歴居郊甸恵养有方命汝临人勿违其俗夫明近于海懦则奸生通迩于巴急则吏扰沔当津防滞则人怨推是三者引而伸之然后可以分吾忧矣尔其勉之　白居易除郎官分牧诸州制曰汉宣帝曰与我共理者其惟良二千石乎诚哉是言也朕每三复安得循理副吾此心今之台郎一时妙选尝经任歴率有才用虽典曹庀事其务非轻而防隠分忧所寄尤重是用竝命分牧吾人歳时之间期于报政朕髙悬爵赏伫期酬効咨尔夙夜其念之哉无俾龚黄専美前代　杜牧授窦宏余加官依前台州刺史苏庄除邓州刺史等制曰具官窦宏余苏庄等南郡盗作而萧育拜河南政美而冦恂留为人择官因抚重之考于两汉行古道也宏余亷使上言父老有请其为政也长育多方恵训不倦凡设教令皆有科防庄任南康悉心为理谨身律下节用爱人南阳古都近者小扰临海越俗尤惜良吏就加起拜各叶所宜仕至二千石可庇人矣无异文律不自贵重副疲羸之望者湏念终始坐狂愚之罪者勿论深汚各膺宠禄无忝分寄  

原碑后汉蔡邕荆州刺史庾侯碑曰君资天地之正气含太极之纯精明洁鲜于白珪贞操厉乎寒松视鉴出于自然英风发乎天骨事亲以孝则行侔于曽闵结交以信则契明于黄石温温然裕虚引落落然髙风起世信荆山之良寳灵川之明珠也爰在弱冠英风固以扬于四海矣拜为荆州刺史仗冲静以临民施仁义以接物恩恵着于万里诚信畅于殊俗由是抚乱以治绥扰以静帝嘉其功锡以车服方将扫除冦逆清一宇宙廓天歩之艰难宁陵夷之屯否　晋潘岳荆州刺史东武戴侯杨使君碑曰君诞保灵和继期载徳宣哲清朗直道髙尚若乃嘉号推贤博爱济众乡党服其义而缙绅慕其风于时文后厯数在躬相国幕府实允华夏九德咸事俊乂在官成君名器纳字参军宏略被于南国美化行乎江汉西陵之役悬军深入亲薄冦垒躬行天诛既而救兵不进粮尽道穷因乃怃然廻虑殿其众而返虽为法受黜勲庸未崇而天下伏其勇世主思其忠潘尼益州刺史扬恭侯碑曰君毓干灵之醇徳挺一  

世之殊量禀天然不渝之操体兰石芳坚之质夫其器膺济智能周达穷不怨否显不矜泰履行则为模楷吐言则成隠括徳实充于内而光华发乎外也君发迹州国委质明主自景皇帝摄政文皇帝继业值天下多虞疆埸未静以君先帝所拔懐宝后时而深达远识有经国之量故为腹心谋臣而监度政事焉君出则简练熊罴职司是图入则从容讽议尽规帷幄其所以进可替否决疑定策者皆言效于既徃而事简于帝心君再临司官三抚名郡方将宣文徳以来逺建武功于所牧铭曰天生蒸民有有则诞育恭表应期秀特文兼六行武备七徳忠肃毅柔嘉温克机事无瑕临疑不惑我谋既精我化既清泽流河朔勲着王庭西南未夷侯其是寕上天不恵早世潜灵　北齐邢子才冀州刺史封之碑曰公世载儒雅之风家钟鼎之业出三代而克阜歴两都而转盛五世祖游游子孚耻斯鸟兽狭此丘壑濡足焚首念在一匡委质中山并充衮阙故已援坠拯溺大庇生民祖定功业建斾懐藩扬旌冀部耳目相接歌咏独存父司空孝宣公禀润玉府承华桂簿望振鹭而齐举轶归鸿而并运以兹一徳光事三主七登九伯之重再处八元之任必有余庆事属才子莫之与京理归世禄非因原隰之气讵待河岳之灵发纯粹而成址禀中和而树质神体秀异志识闲爽幼体成人弱不好弄同凤凰之五色非豫章之七年太昌初平洛除侍中骠大将军宻勿枢功逶迤衮职貂蝉承弁华藻披衣鸣双璜于峻陛驱六辔于广路升华辇以弼一人践泰阶而平天下　周王襃故陜州刺史冯章碑曰其先陶唐氏之苖裔尧少子生而手有冯字因以为氏俾侯于鲁义等房心之地余与之广事符河汾之邑使君禀灵河岳比徳璁珩闺门和美誉圣开宗握文命氏浊水北流秦闗东徙岩险带山河枕倚陆离组甲从容青紫　庾信少保幽州刺史豆卢府君碑曰本姓慕容燕文明帝皝之后也其先保姓受氏初存栁城之功开国承家始静辽阳之乱尚书府君改姓豆卢筮仕于魏公资忠履孝蕴义懐仁直干百寻澄波千顷留心职任爱翫圗籍官曹案牍未尝烦拥戎马交驰不妨余裕兄弟公侯国朝亲戚宜春有汤沐之盛濯龙无流水之讥渭南千亩之竹尚惧盈满池阳三顷之田常思止足铭曰朝鲜称国孤竹为君地称髙栁山名宻云辽阳赵裂武遂秦分寳珪世胄雕戈旧勲名称实賔言谓身文朝倾地镇夜落台星石坛承祀丰碑颂灵渭城髙柏昌陵下亭须知地市为读山铭  

原墓志梁王僧孺豫州墓志曰自姬发系因魏绪留路在赵名贤世袭相秦将汉英雄系踵忘宠辱无愠喜靡矜夸慎嗜欲其行军用武勲合竒正乃治邉御众威裕兼行常凛凛然以中原为己任或欲十万而横行乍思五千而深入尅反旧京饮马函渭然后髙卧闲帷晤言空谷思鲁连之辞赏慕田畴之髙蹈而火传川逝长涂已廹虽景钟良史有功必书刻板镂石宜兼不朽铭曰髙勲蔼蔼长旌髙斾入作爪牙出司带民謡不息王言有防功为上等政称九最日宠秩方登逺大羲辔难留蒙水易收秘丘元户杳杳悠悠　陈徐陵裴使君墓志铭曰君五音之候兼其方牧八阵之图穷其巧变用能战必胜攻必取督称无难兵号解烦朝飞火箭夜云梯燧象从奔聨狼已合于是严顔不桡极咍诸戎厐徳髙声肆言羣逆胡彞总至犹持子路之缨锋刃相交终荷温生之节每以财轻篻箨义重嵩衡割宅字贫友之孤开门延故人之殡笃好朋游居常满席每至鲜云蔼蔼披王安之衣明月团团似班姬之扇日带花以如笑风鸣条而若歌傍列丝桐对文酒一石之后逾能断狱五斗之量犹未解酲嗟乎潘岳之诗致哀周宻庄公之诔用愍相遗　江总广州刺史欧阳頠墓志曰公家习尚书少府儒髙于汉册世居渤海太守文重乎晋原中原防乱避地南徙公孝敬纯深友悌敦睦家积遗财并譲诸季兼赒同壤公含章内暎逺识沈通窒嗜欲谨言行资贞干事亷隅梁室不造凶羯凭陵公被鋭执凶有志匡复梁孝元帝授散常侍东衡州刺史始兴县侯而犬戎弑逆宗社播陈纂揖让攸归髙祖恩加惟旧横使持节都督南衡二十二州诸军事广州刺史进为开府仪同三司山阳郡公进号征南将军加鼓吹一部巫山逺曲喧吹于日南芳树清音肃军容于海截追赠车将军司空公渉猎六经优游百氏寛徭省赋化百越之归心抚寒投胶感三军之死力在室如宾宁惭屋漏不贪为寳毎畏人知杀青无兼两之疑薏苡岂懐珠之谤如羊如粟不改夷齐之心遗庆流风方留豹产之徳  

原表魏武帝领兖州牧表曰入司兵校出总符任臣以累叶受恩膺荷洪施不敢顾命是以将戈帅甲顺天行诛虽戮彞覆亡不暇臣愧以兴之秩功无所执以伪假实条不胜华窃感讥诮益以维谷　梁简文帝为武陵王让扬州表曰臣延首青防倾心紫府言非东里诚譬北辰而滔防云汉不被霈然之泽郁仙居方隔下臣之奏周任量力固请所陈明主理夺伏冀照许臣闻系风捕影渉求之路靡阶玉马金舟过逺之资无托南康王防理让湘州表曰丝言自天而忽委玉刻披云而下坠浮舟千仞吕梁之惕已深总辔万寻悬车之惧非浅　刘孝仪为安成王让江州表曰臣闻失晨之鸡虽不忘于改旦败驾之马终取忸于衔镳臣昔牧淮岱皇风咫尺一变至道易以为政而乱政莫理美锦徒伤岂可复宣六条阐化千里　又曰臣闻六辔沃若不策元黄之马九成轮奂无求拥肿之材何则跳局之路已穷梁栋之用斯阙　南平王让徐州表曰窃以淮岱务殷事乖坐啸枌榆望重非可卧治臣緜顿枕席动移旬晦恒恐尺波易流寸隂难保宁可复冐此宠膺兹恩荣临川王解扬州表曰臣自驰传斗牛作牧淮海政刑  

两空璿玑六运既昧弛张之要犹惭大小之狱故以结泳濡翼取愧能官每一进思无忘退食诚复恩私可凭而彞伦难紊敢恃慈冒披心款乞解州任少弭素餐又为鄱阳嗣王初让雍州表曰臣大维屏既惭宗  

子之诗思乐泮宫有缺僖公之颂特以周开元伯壤参墟汉启三陲分珪旧楚身私家庆总集防躬拥部带跨制数州西距峣闗南逾邓塞虽复呼韩来朝藁街纳质二卤寻戈四郊无警犹如王戎雅识羊祜尚义臣求诸已无或宴安进思尽忠几乎私竭　李扬州舅让表曰人心彼此尽为敌国金柝夜警和门昼闭加以淮水淼漫危同三版懐山之势已成为鱼之期可见若使身死可以益国城没足用报恩虽鱼鼈其甘如荠政以朽耄无庸必恩寄耻辱之甚非止老臣  

原启梁陆倕谢勅使行江州事启曰封畛遐旷防井奥实陆海神臯偏属兹境兼以茂亲明徳维翰作镇宣述条教光赞圣猷自非问望兼宁可擢膺嘉举  

原教齐谢脁为录公拜扬州恩教曰昔召南分陜流甘棠之徳平阳好道深狱市之寄吾忝属负荷任总侯伯受饯元戎作牧中甸此地五都杂防四方是则而向隅之矜斯积纳隍之叹犹繁兴念下车无忘待旦有齐礼导徳致之仁夀漏网之寛申在宥之泽　梁简文帝罢雍州恩教曰折以片言事闗徃圣寄之勿扰彼昔贤故刻木不对画狱无入吾自之雍矜懐圄犴幸得天无虐旱地歇怪虫令轴车行涂舟艎且戒植栁官渡尚或依然寄饭曹僖犹思恩宥况义化君民节离寒暑悯兹岐路宜留恵泽　临雍州原减民间资教曰诚欲投躯决堤曝身求雨九伐方三驱未息役防之忧兵家斯急师兴之费日用弥广今春流既长舻舳争前转漕相追馈粮不阙义存矜急无俟多费　临雍州革贪惰教曰壮夫疲于擐甲匹妇劳于转输藜藿难充转死沟壑春蚕不暖寒肌冬收不周夏饱胡宁斯忍复加裒削伤盗抵罪遂为十一之资金作赎刑翻成润屋之产増记唐元结道州刺史防壁记曰天下太平方千里之内生植齿刺史能存亾休戚之天下兵兴方千里之内能保黎庶能攘患难在刺史耳凡刺史若无文武才略若不清亷肃下若不明恵公直则一州生皆受其害于戏自至此州见井邑丘墟生人几尽试问其故不觉涕下前辈刺史或有贪猥昏弱不分是非但以衣服饮食为事数年之间苍生以私欲侵夺兼之公家驱迫非奸恶强富殆无存者问之耆老前后刺史能防养贫弱専守法令有徐公履道李公廙而已故为此记与刺史作戒自置州以来诸公改授黜年月则旧记存焉　李华杭州刺史防壁记曰天寳中朝廷以尚书郎人物之髙二千石元元之性命始以省郎临大部若密迩京师或控压冲防万商所聚百货所殖将择长吏重难之杭州东南名郡咽喉吴越势雄江海监莅者多当时名公宋丞相刘仆射崔尚书訏谟大政其间刘尚书裴给事之盛徳逺业左丞苏吏部之公望遗爱在人韦太原崔河南刘右丞侯中丞节制方隅有事已来承制权假则相国元公旬朔之间生人受赐由是望甲余州名士良将逓临此部况郊海门地浙江三山动摇于掌端灵涛歕激于城下水牵卉服陆抗山彞骈樯二十里开肆三万室近歳炎沴繁兴冦盗连起百战之后城池独存乳哺疲人分命贤哲诏以兵部郎中范阳卢公防平为之公体仁而清直方简亮文以辅徳武以静人澄旷有清江之姿峞峩有秋山之状麾幢戾止未逾三月降者陈忠义归者喜生育旌次让利辕门无声人咸曰休哉以卿佐之才导王泽敷徳政吾见其为公为侯福履宜之未见其极也  

増序唐韩愈赠崔复州序曰有地数百里趍走之吏自长史司马已下数十人其禄足以仁其三族及其朋友故旧乐乎心则一境之人喜不乐乎心则一境之人惧丈夫官至刺史亦荣矣虽然幽逺之小民其足迹未尝至城邑茍有不得其所能自直于乡里之吏者鲜矣况能自辨于县吏乎能自辨于县吏者鲜矣况能自辨于刺史之庭乎由是刺史有所不闻小民有所不宣赋有恒而民产无恒水旱疠疫之不期民之丰约悬于州县令不以言连帅不以信民愈穷而敛愈急吾见刺史之难为也崔君为复州其连帅则于公崔君之仁足以苏复人于公之贤足以庸崔君有刺史之荣而无其难为者将在于此乎愈尝辱于公之知而旧游于崔君庆复人之将其休泽也于是乎书  

州佐总载  

原杜氏通典曰州之佐吏汉有别驾治中主簿功曹书佐簿曹【`簿曹从事史主钱谷簿书`】兵曹【`兵曹从事史有军事则置之以主兵马`】部郡国从事史典郡书佐等官【`又有孝经师主监试经月令师主时节祠祀律令师主平法律`】皆州自辟除为百石【`又后汉书或云秩六百石`】职与司官属同惟无都官从事汉魏之制复増祭酒文学从事员晋又有武猛从事员【`其州邉逺有山险冦贼者置弓马从事五十人`】歴代职员互相因袭虽小有更易而大抵不异自魏晋以后刺史多带将军开府则州与府各置僚属州官理民【`别驾治中以下是`】府官理戎【`长史司马等官是`】　后魏旧以州牧亲人班九条之制使前牧选吏以待后人献文帝革制刺史守宰到官之日仰自举择以为选官若简任失所以罔上论自孝明孝昌以后四方多难刺史太守皆为当部都督虽无兵事皆立僚佐颇为烦扰髙之乃表请自非邉要见有兵马者悉皆断之　北齐上上州刺史属官佐吏合三百九十三人以下州逓减十人其州郡佐吏皆州府辟除及后主失政赐诸佞幸卖官分州郡下逮乡官多降中防故有勅用州主簿郡功曹者　后周刺史府官则命于天朝州吏并牧守自置至隋以州为郡无复军府则州府之吏变为郡官矣  

别驾一  

原杜氏通典曰别驾从事史一人从刺史行部别乗传车故谓之别驾汉制也歴代皆有【`梁时别驾官品扬州视黄门郎南徐州视散常侍`】隋及唐并为郡官【`说在郡佐后`】  

别驾二  

原持版　赠刀【`白帖刺史六条曰州别驾治中部见刺史持版拜刺史答拜　又曰吕防为刺史有佩刀相者以为三公服防乃赠别驾王祥曰茍非其人刀或有害以卿有公辅之量故相与之`】　同从事秩　居刺史半【`应劭汉官仪曰别驾秩百石同诸郡从事　庾亮集答郭豫书曰别驾旧与刺史别乗同流宣王化于万里者其任居刺史之半安可任非其人`】　周景题舆邓盛驰传【`谢承后汉书曰周景为豫州刺史辟陈蕃为别驾不就景题别驾舆曰陈仲举座也不复更辟蕃惶惧起视职　北堂书钞王允别传云本郡民有路仁者少无名行太守王殊召补吏允犯顔直谏殊怒收允欲杀之刺史邓盛闻而驰传补为别驾从事`】　当展足　显化鹰扬【`蜀志曰厐统字士元鲁肃遗先主书曰厐士元非百里才也使处治中别驾之任始当展其足耳　北堂书钞管宁让别驾表云州民管寕诞燕雀之贱栖朝桐之华夫别驾者明使君之羽翼显化之鹰扬宜授英儒非诞闇昧所得私者`】　腹心之任　股肱之忠【`先贤行状曰袁绍领冀州牧以审配为别驾委以腹心之任并总幕府　王隠晋书曰王祥字休徴琅邪人也本州吕防檄为别驾以股肱之忠纠合义众州境获寕时人歌之曰海沂之康实赖王祥国不空别驾之功`】　唐彬正色　长文佯狂【`孙盛晋阳秋曰王沈檄唐彬为治中别驾忠肃公亮匡救违关尽规诲以纳善不显谏以自彰当朝正色焉　王隠晋书曰王长文广汉郪人也益州五辟公府再拜皆不就又送别驾传辟之长文佯狂不诣州县改服逃亡`】　赍传假董正　卑辞请邓粲【`广州先贤传云董正字伯和南海人也时州治苍梧郡张使君举正三辟不就后更辟书正难重违州意从诣州使君闻已在途命书佐赍别驾从事假正正惭俯就复上传送本郡　晋书曰邓粲少以髙洁著名与南阳刘驎之南郡刘尚公同志友善并不应州郡辟命荆州刺史桓冲卑辞厚礼请粲为别驾粲嘉其好贤乃起应召`】　贰职四岳佐理六条　佐股肱之郡　屈公辅之才　当共理  

之才　居半刺之任　贰龚黄之政　播海沂之謡县屈良才时善厐统　称孔亮人咏王祥  

别驾三  

原缇油屏泥【`汉书循吏传曰黄覇为扬州刺史三嵗宣帝赐车盖特髙一尺别驾主簿车缇油屏泥于轼前以章有徳`】　屏星曲翳【`豫章列士传曰孔恂字巨卿为别驾从事车前后旧有屏星如刺史车曲翳仪式刺史因怒欲去别驾车屏星恂曰使君毁国旧制别驾可去屏星不可省乃投传去刺史追谢之乃止`】　以俭厉俗【`谢承后汉书巴只传云只为别驾体素清白以俭厉俗在官不迎妻子俸禄不余`】　以疾辞官【`魏志曰兖州刺史令狐愚辟单固为别驾以疾辞官`】　思得袁琇【`北堂书钞应亨与州将书云诲命欲求别驾思得一人陈国袁琇以其才经治乱也`】　劝迎天子【`又曰袁绍领冀州以田丰为别驾丰劝迎天子绍不纳及败曰吾惭田别驾`】　太祖改容【`魏志曰魏太祖破袁氏冀州辟崔琰为别驾从事谓琰曰昨案户籍可得二十万众故为大州也琰对曰今天下分崩九州幅裂二袁兄弟亲寻干戈冀方蒸庶暴骨原野未闻王师仁声先路存问风俗救其涂炭而校计甲兵惟此为先斯岂鄙州士女所望于明公哉太祖改容谢之于时宾客皆伏失色`】　温恢无忧【`又曰温恢为扬州刺史蒋济为别驾令曰季子为臣吴宜有君今君还州吾无忧矣`】　善于将命【`臧荣绪晋书何攀传云玉濬为益州辟攀为别驾濬谋伐吴遣攀奉表诣台口陈事机诏再引见乃令张华与攀筹画进讨之宜濬兼遣攀过羊祜面陈伐吴之策攀善于将命帝嘉之诏攀参濬军事`】　宜得其才【`北堂书钞曰王丞相集有教曰防军长史顾和理识清敏劭令端右宜得其才以为别驾案和总角便有清操族叔荣雅重之曰此吾家麒麟兴吾宗者必此子也时宗人球亦有令闻为州别驾荣谓之曰卿速歩君孝超卿矣周顗遇之和方择虱夷然不动顗入谓导曰卿州吏中有一令仆才王导为扬州请为别驾`】江统举贤【`江氏家传曰江统字应元太束海王越为兖州牧请君为别驾与君书曰昔王子师作豫州未下车辟荀慈明又辟孔文举贵州人士有堪此者否君举髙平郗道徴为贤良陈留阮宣子为直言济北程宏叔为方正皆于时选为允`】　易雄解位【`晋中兴书曰易雄字与长举孝亷为州主簿别驾自以寒门不宜乆处其位解位后为舂陵令`】　在府称职【`又曰丹阳陶录云洄字恭润大将军王敦命为参军转州别驾在府称职`】　所在任职【`又曰习凿齿字彦威荆州刺史桓温辟齿为别驾温出征伐齿或从或守所在任职毎处机要莅事有绩善尺牍论议温甚器遇之在职十年`】　在朝诚亮【`北堂书钞王丞相教云治中张逊在朝诚亮可补别驾`】　协和辅相【`魏志王基传云刺史王陵特表请基为别驾协和辅相`】　先主辟厐统【`蜀志厐统传云诸葛亮言统于先主先主见与言谭大器之辟为别驾从事`】　吕范辟陆逊【`吴书曰孙权嘉陆逊功徳欲殊显之虽为上将军列侯犹欲令歴本州举命乃使扬州牧吕范就辟别驾从事`】　陈茂谏周敞不宜履险【`谢承后汉书曰陈茂有异术交趾刺史吴郡周敞辟为别驾従事敞欲到米崖儋耳茂谏曰不宜履险敞不听渉海遇风船欲颠覆茂仗劒呵骂水神方得济`】　郭舒谏王澄不可轻佻【`晋阳秋郭舒为荆州别驾谏刺史王澄宜抚养文武简练士卒以备不虞不宜轻佻`】  

治中一  

原杜氏通典曰治中从事史一人居中治事主众曹文书用汉制也歴代皆有【`蜀厐统以从事守耒阳令不治免官鲁肃曰使处治中别驾之任始当展其骥足乃以为治中　晋郗鉴为治中　又车武子为桓温治中有防不同温辄云无车公不乐梁睦襄字师卿为扬州治中襄父终此官乃固辞武帝许听与府司马换居之`】隋为郡官唐改为司马【`说在郡佐后`】  

治中二  

原大水及期【`益部耆旧传云任文公为治中时旱白刺史云五月一日大水至及期果然`】单席于地【`又云张彦字伯春为治中刺史毎坐髙床治中单席于地`】　职在刺割【`王充论衡自纪篇云王充以元和三年徙家辟诣扬州部丹阳九江庐江后入为治中材小任大职在刺割笔札之思歴年寝废`】　恐非常选【`晋书庾冰表云州任实重恐非常选`】　凌虚归家【`邓徳明南康纪曰卢耽任州为治中有神术能飞毎夕辄凌虚归家晓则还州曽元防晓不及朝则化为白鹄至阁前廻翔欲下威仪以箒掷之得履一只`】　奉使称意【`蜀志曰先主数令彭羕宣传军事指授诸将奉使称意识遇日加成都既定先主领益州牧拔羕为治中从事羕起徒歩一朝防州人之上形色嚣然自矜得遇滋甚`】　三转至治中【`檀道鸾晋记曰习凿齿字彦威才情秀逸桓温竒之自州从事嵗中三转至治中`】　三十为治中【`世说曰习凿齿吏才不常桓宣武器之未三十用为荆州治中谢牋曰不遇明公荆州老从事耳`】　陈禅五毒毕加【`谢承后汉书曰陈禅为州治中从事时刺史为人苛刻受纳赃贿禅当傅拷乃至笞掠无算五毒毕加神意自若辞对无变事遂释`】　隂澹割耳诉枉【`王隠晋书曰隂澹时弱冠才行忠烈州请为治中从事割耳诉枉`】　所防皆为牧守【`益部耆旧传栁琮字伯骞为治中与人交结乆而益亲其所拔进皆世所称致位牧守乡里为之语曰得黄金一笥不如栁伯骞所识`】　诸事一以谘之【`江表传曰孙权克荆州将吏悉归附而潘濬独称疾权遣人以床就家举致之濬涕泗交横权亲以手巾拭其面即以为治中诸事一以谘之`】  

主簿一【`功曹书佐附`】  

原杜氏通典曰主簿一人录门下众事省署文书汉制也歴代至隋皆有　功曹书佐一人主选用汉制也其司功曹从事史兼录众事【`应劭汉百官表曰司功曹从事即州治中从事也`】晋以来改功曹为西曹书佐宋有别驾西曹主吏及选举即汉之功曹书佐也  

主簿二  

原毕云自劾【`三辅决录云卑云为主簿刚直乐善火烧杨园诏推之云自考劾遂死`】　郭舒自系【`晋书曰郭舒始为领军校尉坐擅放司马彪系廷尉世多义之刺史夏侯含辟为西曹转主簿含坐事舒自系理含事得释刺史宗岱即命为治中`】　诣习主簿【`晋阳秋曰习凿齿为桓温主簿令于蜀致星人既夜问国家祚运脩短答云世祚方永温不悦明晚送绢一匹钱五千文以与之星人乃驰诣凿齿曰家在益州今受旨自裁无由致其骸骨縁君仁厚乞为标碣棺木耳凿齿问其故星人曰赐绢一匹令仆自裁恵钱五千以买棺耳凿齿曰君防误死君尝闻乎知星宿有不覆之义乎此以绢戏君以钱供道中资是听君去耳星人大喜明便诣温别温问去意以凿齿言答温笑曰凿齿忧君误死君定是误活徒三十年看儒书不如一诣习主簿`】　凿齿亲遇宻【`又曰习凿齿为桓温荆州主簿亲遇宻`】景仁抚筝而歌【`北堂书钞曰谢景仁为豫州主簿在桓灵寳门下灵寳闻其善弹筝以筝令其弹之因歌秋风意气殊逺灵寳甚重之`】　主诸簿书普闗诸事【`又曰韦昭辨释名云主簿者主诸簿书簿普也普闗诸事也簿书必有掌者录事总领之耳`】　毁服为竖亲执劳辱【`荣绪晋书曰谯王承为湘令易雄为主簿佐史逃散雄毁服为僮竖从之亲执劳辱`】  

从事一【`典郡书佐　祭酒従事附`】  

原杜氏通典曰部郡国从事史毎郡国各一人汉制也主督促文书举非法【`朱震字伯厚为州从事奏济隂太守单匡赃罪三府谚曰车如鸡栖马如狗疾恶如风朱伯厚`】　典郡书佐毎郡国各一人汉制也各主一郡文书以郡吏补嵗满一更　祭酒从事史汉魏以来置宋世分掌诸曹兵贼仓户水铠之事自江左扬州无祭酒而以主簿治事  

从事二  

原徳行堂堂　辨论汹汹【`益部耆旧传曰邢显为州从事人称之曰徳行堂堂邢子昂显字子昂　魏志曰严包字文通才学最髙应州辟众为之语曰辨论汹汹严文通`】　举奸摘伏　依法执案【`益部耆旧传曰贺太和州辟为从事举奸摘伏部人无怨　长沙耆旧传曰虞芝为南阳郡从事太守芮氏亲连王室自恃豪援芝依法执案`】　百僚敬服　万里肃清【`谢承后汉书曰胡腾为荆州从事万事既办一州肃然百僚敬服其能　长沙耆旧传曰虞芝为郡从事万里肃清`】　就车赴职　投去官【`谢承后汉书曰朱震为郡従事曰震宿有薪之忧力疾就车职重人轻必不堪久　王隠晋书曰刘毅州辟为都官従事京邑肃然弹河南尹事司徐不过曰躩虎之犬鼷防蹈其背毅曰既能躩虎又能杀防何损于犬投传而去`】  

从事三  

原文学从事【`管辂别传云冀州刺史裴徽檄召辂为文学从事一相见清论终日不觉罢倦天时大热移床在庭前树下乃至鸡向晨然后出再相见便为钜鹿从事三见转治中四见转为别驾`】　武猛从事【`典畧云张杨灵帝时为并州武猛从事`】　材力过人【`蜀志曰马谡字幼常以荆州从事随先主入蜀材力过人好论军事`】　武力过人【`张辽传云张辽少为郡吏汉末并州刺史丁原以辽武力过人召为从事`】　三府侧席【`北堂书钞钟离意别传云扬州刺史夏君三辟意署九江郡从事三府侧席`】　八辟从事【`谢承后汉书曰周树达于法善能解烦释疑八辟从事`】陈事序要【`又曰周树辟为从事刺史孟观有罪俾树作章陈事序要得无罪也`】　不累  

其身【`益部耆旧传云李宏字仲元为州从事扬雄称之曰不屈其志不累其身不夷不恵可否之间`】不畏彊御【`华峤后汉书曰卫羽为州从事时常侍单超兄子匡为济隂太守负其势大为贪放刺史第五种欲收之闻羽素抗厉乃召羽谓曰闻公不畏彊御今欲相委以重事若何对曰愿庻几于一割羽出遂驰至定陶闭城门收匡賔客亲吏四十余人七日中起发其赃五六十万种即举奏一州震慓`】　号曰卧虎【`陈留耆旧传云髙慎字孝甫敦质少华口不能剧谭嘿好沉深之谋为州从事号曰卧虎故人谓之嶷然不语髙孝甫`】　当为鹰犬【`谢承后汉书曰朱震为部从事时济隂太守单匡在官放恣辟震请见曰当为鹰犬`】　师友之道【`东观汉记曰班彪避地河西大将军窦融以为从事深相敬爱接以师友之道`】　尚徳之举【`孟嘉传曰庾亮拔孟嘉为劝学従事髙选儒官嘉值尚徳之举`】亷洁通敏【`汉书曰赵广汉为州従事以亷洁通敏下士为名`】　威厉冰霜【`长沙书旧传曰虞芝转部从事太守芮氏不遵法度芝乃讽谏威厉氷霜`】　世称氷清【`东观汉记曰樊准字幼陵为别驾従事监职公正不发私书世称氷清`】　号白马从事【`庐江七贤传曰陈众辟州从事有剧贼淳于临等数千人攻县光武遣司空李通帅师撃之州牧惶怖恐获罪众于是自请以恩信晓谕降之乗单车驾白马徃到贼所以义告谕临素服名徳即降服民立生祠曰白马従事`】　比都官从事【`见司校尉篇通典注中`】　乔公得奸赃【`后汉书曰乔公祖为梁县功曹荆河州刺史周景行部到梁国公祖谒景因伏地言陈相羊昌罪恶乞为部郡从事穷理其罪景壮公祖意即署遣之到具考得奸赃梁冀驰檄救之景承旨召公祖还檄至不发案之益急昌坐槛车徴公祖由是知名`】　文公有道术【`益部耆旧传曰任文公有道术为州从事越隽欲反遣案虚实止舍有风发文公起曰当有逆变因率驾去未能发者为郡兵所杀`】　子顔竒士可与计事【`东观汉记曰吴汉字子顔更始立使使者韩鸿徇河北或谓鸿曰吴子顔竒士也可与计事鸿召见汉甚悦之`】　令思才器以为宾友【`晋中兴书曰华谭字令思幼而好学弱冠知名扬州刺史周浚礼辟署従事爱其才器以为賔友`】  

中正一  

原杜氏通典曰按陈胜为楚王以朱房为中正而不言职事两汉无闻魏司空陈羣以天台选用不尽人才择州之才优有昭鉴者除为中正自拔人才铨定九品州郡皆置吴有大公平亦其任也【`吴习温为荆州大公平大公平即州都也后潘秘为尚书仆射代温为公平甚得州里之称`】晋宣帝加置大中正故有大小中正其用人甚重【`晋刘毅字仲雄年七十已告老后举为青州大中正尚书以毅悬车致仕不宜劳以碎务孙尹表曰司徒魏舒司严询与毅年齿相近管四十万戸州兼董司百寮总摄机要舒所统殷广兼执九品铨十六州议者不以为剧昔卫武公年过八十入为司徒毅志气聪明一州品第不足劳其思虑毅遂为州都铨正人流清浊区别其所弹贬自亲贵始　又干寳称晋宣帝除九品置大中正晋令曰大小中正为内官者听月三会议上东门外设幔陈席　又刘毅上表刺史初临州大中正选州里才业髙者兼主簿従事迎刺史若吏部选用犹下中正问人事所在父祖位状　又晋起居注曰仆射诸葛恢启称州都大中正为吏部尚书侍郎司徒左长史属皆为中正臣今领吏部请解大中正以为都中正职局司理不宜兼也`】齐梁亦重焉【`梁沈约侍中光禄大夫领太子詹事扬州大中正开尚书八条事`】后魏有之【`孝文云中正之任必湏得才业兼资者太武帝时崔浩为冀州中正`】北齐郡县皆有其本州中正以京官为之【`干明中邢邵为中书监同郡许惇与邵竞本州中正遂凭附宋钦道出邵为刺史`】隋有州都其任亦重【`晋王广为雍州牧司空杨雄太仆髙颎并为州都`】唐无  

中正二  

原定九品【`晋书曰刘毅论九品云臣闻官材三难治乱之所由人物难知一也爱憎难防二也情伪难明三也今立中正定九品职名中正实为奸府事名九品而有八损宜罢中正除九品也`】　有八损【`详上`】　不能寛大【`魏畧云时苖字徳冑钜鹿人也为大官令领其郡中正定九品至于叙人才不能寛大然纪人之短虽在久远衔之不置`】　平次人才【`北堂书钞傅子云魏司空陈羣主九品之制置郡中正平次人才之髙下`】　观过党里【`又应璩新诗云十室称忠信观过必党里`】自品编户【`又孙楚集奏曰九品汉氏本无班固着汉书序徃代贤智以为九条此盖记录次第耳而陈羣依之以品生人又魏武防竒决于胸臆収才不问阶次岂赖九品而得人今可令长守为小中正各自品其编户也`】　铨评之职【`干寳晋记云傅咸在位多执正为豫州中正云云`】　清定之选【`北堂书钞湛方生让中正牋云清定之选实须其人`】　总十六州【`王隠晋书云魏舒兼緫十六州中正`】　操人主之威【`北堂书钞云刘毅论晋置九品之令为中正乃操人主之威`】掌州乡之论【`又傅畅自序云时请定九品以余为中正余以祖考歴代掌州乡之论`】  

## 御定渊鉴类函卷一百十二

设官部五十二【`京兆尹　京府判官　推官　治中京府司录事　厢官　市令`】京尹一【`京兆尹　左冯翊　右扶风　河南尹増开封尹　临安尹　大兴尹大都路总管　应天尹顺天尹　留守附`】  

原杜氏通典曰周官有内史秦因之掌治京师汉景帝二年分置左右内史武帝太初元年更名右内史为京兆尹【`絶髙曰京十亿曰兆大众所聚故曰京兆`】更名左内史为左冯翊【`冯辅翊卫也`】　秦官有主爵中尉掌列侯　汉景帝中元六年更名都尉武帝太初元年更名右扶风【`扶助风化也`】与左冯翊京兆尹是为三辅治长安城中【`三辅黄图曰长安以东为京兆长陵以北为左冯翊渭城以西为右扶风皆治在城中故赵广汉叹曰乱吾治者三辅也诚得兼之直差易耳`】银章青绶进贤两梁冠绛朝服佩水苍玉秩异凡州所监都为京师置尹一人丞一人汉初三辅治长安后汉都雒阳置河南尹以三辅陵庙所在不改其号但减其秩与太守同后汉左冯翊右扶风属司寻省　魏晋为京兆太守后周都闗中又为京兆尹　隋京兆郡置尹并佐吏  

合二百四十四人　唐京兆府本为雍州置牧一人以亲王为之太宗为秦王中宗为英王睿宗为相王时并居其任多以长史理人开元元年改雍州为京兆府置牧如故掌宣风导俗肃清所部或以亲王居阁而遥领焉初雍州置别驾以贰牧之事永徽中改别驾为长史开元初改雍州长史为京兆尹总理众务凡前代帝王所都皆曰尹【`南朝曰丹阳尹后魏初曰代尹东魏曰魏尹齐曰清都尹`】　河南尹其地在周为王城成王命君陈分正东郊成周曰尹兹东郊【`盖今河南牧之任亦留守之始`】　秦兼天下置三川守【`三川河洛伊也秦末李由为三川守`】　汉兴更名三川为河南武帝増守为太守王莽改太守为大尹改河南大尹为保忠信卿光武中兴徙都洛阳改太守为尹【`尹正也`】章绶服秩与京兆同主京都特奉朝请【`李膺为河南尹`】　魏晋皆为河南尹后魏太和中都洛阳又置河南尹　东魏置洛州刺史　后周置洛州总管寻罢之　隋初为洛州刺史复为河南内史大业初为荆河州刺史又为河南太守寻为河南尹与京兆同　唐武徳四年置洛州都督贞观十七年改为刺史显庆二年置东都改刺史为长史而洛州本置牧一人以亲王为之中宗为周王时及卫王重俊实居其任多以长史理人至开元元年改洛州为河南府改长史为尹其牧尹之制一如京兆【`诸曹书佐亦如之`】各有少尹二员通判府事【`京兆少尹魏晋以来治中之任隋文帝改为司马炀帝又改为赞治后又改为丞武徳初复为治中永徽元年以太皇帝讳改为司马本一贠太极元年雍洛二州各加司马一贠分为左右开元元年并改为少尹`】开元以后増置太原府为北京官属制置悉同两京【`初武后长夀元年以并州后之故里改为北都神龙初废开元十一年又以并州髙祖起义之始复置太原府号曰北京初开元元年正月于蒲州置中都改州为河中府至六月而罢后上元元年复置岐州为凤翔府又以益州为成都府`】　増宋史曰五代俱置开封府尹　宋开封府牧尹不常置权知府一人以待制以上充掌印正畿甸之事以教法导民而劝课之中都之狱讼皆受而听焉小事则専决大事则禀奏若承旨已断者刑部御史台无辄纠察　其属有判官推官四人日视推鞫分事以治而佐其长领南司者一人督察使院非刑狱讼诉则主行之司录参军一人折户婚之讼而通书六曹之案牒功曹防曹戸曹兵曹法曹士曹参军各一人视其官曹分职涖事左右军廵使判官各二人分掌京城争鬬及推鞫之事左右厢公事干当官四人掌检覆推问凡闘讼事轻者听决元祐元年又増置新城内左右两厢四年罢元丰初复置　开封典司毂下自建以来为要剧之任至熙宁间厘折狱讼归于厢官而治事视前日损去十四崇宁三年蔡京奏罢权知府置牧一贠尹一员専总府事少尹二员分左右二府之政事牧以皇子领之尹以文臣充在六曹尚书之下侍郎之上少尹在左右司郎官之下列曹郎官之上又请移开封府于旧尚书省从之【`太宗真宗尝任府尹自至道后知府必带权字至是始罢`】政和三年资政殿大学士邓洵武言河南应天大名府号陪京乞依开封制正尹少之名从之　髙宗驻跸杭州建炎三年诏改为临安府其守臣带安抚使置知府通判签书节度推官观察推官观察判官录事参军等官掌畿甸之事籍其户口均其赋役颁其禁令城内外分南北左右厢各置厢官以听民之讼诉【`厢官许奏辟京朝官亲民资序人充后罢城内两厢官帷城外置焉`】乾道七年皇太子领尹事废临安府通判佥判职官置少尹一员日受民词以白太子间日率僚属诣宫禀事九年皇太子解尹事临安府官制并依旧　续文献通考曰辽南面五京尹为五京防守司俱兼府尹职　金大兴府尹掌宣风导俗肃清所部兼领本路兵马都总管府事同知掌通判府事少尹掌同同知总管判官掌纪纲总府众务分判兵案之事府判掌谘议参佐纠正非违推官二人分判户刑案事元初立燕京路总管大兴府至元二十七年改大都路都总管府置达噜噶齐二人都总管一人即京尹之职也副达噜噶齐同知治中判官推官经歴知事各二人凡本府官吏惟达噜噶齐一员及总管推官専治路政其余皆分任供需之事故又号曰供需府　明初改集庆路为应天府欲崇其秩改知府为正三品赐银印同知为府丞凡礼遇视在外知府特异有治中通判推官经歴知事照磨等官　永乐十年陞顺天府府尹为正三品如应天府掌京府事宣化和人劝农问俗均贡赋节征徭谨祭祀阅户口纠豪强恤穷困录罪囚务知百姓之疾苦凡学校军匠积贮牧马薪炭河渠堤涂僧道医药之事率其僚而分理焉　原留守杜氏通典曰周之君陈似其任也此后无闻后汉和帝南廵祠园庙张禹以太尉兼卫留守晋张方劫恵帝幸长安仆射荀藩等与其遗官在洛阳为留台承制行事号为东西台至安帝时刘裕置留台具百官后魏孝文南伐以太尉元丕广陵王羽留守京师后并加使持节唐留守之制盖因此也【`髙宗仪凤元年司农卿韦宏机为东都防守时有道士朱钦遂为中宫所使至都所为横恣宏机执而囚之因奏曰道士假称中宫驱使依倚形势臣恐亏损皇明为祸患之渐髙宗特发中使赐书慰谕仍云不湏漏泄武后临朝垂拱三年文昌右丞相苏良嗣为京留守时尚方监裴匪躬检校京苑将鬻苑中果菜以收其利良嗣駮之曰昔公仪相鲁犹能防葵去织未闻万乗之主鬻其果菜以与下人争利`】　増宋史曰旧制天子廵狩亲征则令亲王或大臣总留守事建隆元年亲征泽潞以枢宻使吴廷祚为东京防守其西南北京留守各一人以知府兼之【`西京河南南京应天北京大名`】留司管掌宫钥及京城守卫脩葺弹压之事畿内钱谷兵民之政皆属焉南渡初其东京北京并置留守以开封大名知府兼其后河南复南京西京置留守绍兴四年帝将亲征以参知政事孟庾为行宫留守置奏差主管书写机宜文字官一员干办官二贠准备差遣差使各三贠使臣五十员又置留司台官一员五年罢　续文献通考曰金诸京留守司留守带本府尹兼本路兵马都总管副留守带各府少尹上京留守司兼管林木事正隆二年并罢　元大都留守司掌守卫宫阙都城调度本路供亿诸务兼理营缮内府诸邸都官原庙尚方车服殿庑供帐内苑花木及行幸汤沐宴游之所门禁闗钥启闭之事留守五员副留守二贠　元世祖至元三年诏上都路总管府遇车驾廵幸行留守司事驾还即复旧　明制廵狩亲征皆命东宫监国以大臣为留守而府尹无居留之事矣  

京尹二  

原史记曰汲黯为主爵都尉丞相公孙宏上言曰右内史界部中多贵人宗室难治非素重臣弗能任请徙黯为右内史　汉书曰成为内史外戚多毁成之短抵罪髠钳是时九卿死即死少被刑而成刑极自以为不复收乃解脱诈刻出闗归家称曰仕不至二千石贾不至千万安可比人乎　又曰韩延夀为左冯翊满嵗称职为真嵗余不出行县吏皆以为方春月可一出劝农桑至髙陵有昆弟相讼延夀伤之曰骨争讼是吾教不行也乃入舍闭阁自思过于是讼者递相责让皆肉袒愿以田相移至死不争延夀恩信周二十四县无讼者吏不忍欺　又曰张敞为京兆尹朝廷毎有大议引古今处便宜公卿皆服然敞无威仪时罢朝防过走马章台街【`在长安中又曰在章台下街`】使御吏驱自以便面拊马又为妇画眉长安中张京兆眉怃【`孟康曰怃音诩北方人谓媚好为诩畜`】有司以奏上问之对曰臣闻闺房之内夫妇之私有过于画眉者　又曰尹翁归为雍右扶风辟用亷平疾迸奸吏常为三辅最　又曰薛宣为左冯翊得郡中人吏罪名辄告其县使自行罪曰不欲代县治夺贤令长名　又曰王尊王章王骏并为京尹皆有名京师称曰前有赵张后有三王　又曰龚胜丞相司直徙光禄大夫守右扶风数月上知胜非拨烦吏乃复还胜光禄大夫　后汉书曰延笃字叔国及邉凤皆京尹并有雄名语曰前有赵张后有邉延赵张谓赵广汉及张敞也　谢承后汉书曰邓道出为冯翊守下车治豪强四海号为豪强所病　魏略曰顔斐字文林为京兆守勤励礼学风化大行人多无车牛斐课人间月取车材使转相教作车又课民无牛者命畜猪贵时卖以买牛始人以为烦一二年间家家有丁车大牛吏不烦民民不求利为平原太守吏人啼哭道车马不得前　又曰顔斐为京兆尹课人输租时各因便置薪两束为寒炙笔砚　又曰顔斐为京兆守京兆与冯翊扶风接界二郡道路既塞田畴又荒芜人民饥冻而京兆令属县皆整顿阡陌树桑果丰富常为雍州十郡最　王隠晋书曰乐广字彦辅为河南尹故郡中多怪后人皆于廊下邮中治事无敢数在防事者唯广处之　晋中兴书曰晋太兴元年改丹阳内史为丹阳尹　又曰彭城刘隗太兴初长兼侍中出补丹阳尹隗虽在外而万机秘宻皆豫闻之　语林曰许元度出都诣刘真长先不识至便造之一面留连摽刘贵略无造诣遂九十日一诣许语曰卿为不去家将成轻薄京尹　隋书曰樊子盖检校河南内史屡有治绩文帝谓曰今为公别造玉麟符以代铜兽　増唐书曰开元初李元纮擢京兆少尹诏决三辅渠时王主权家皆旁渠立硙潴堨争利元纮敕吏尽毁之分溉渠下田　山堂肆考曰李岘长吏治天寳时累京兆尹帝嵗幸温汤甸内巧供亿以媚上岘独无所献帝异之杨国忠使客擿安禄山隂事讽京兆捕禄山第得安岱李方来等与禄山反状缢杀之禄山怒上书自言帝惧变出岘为零陵太守岘为政得人心时京师米翔贵乃相与謡曰欲粟贱追李岘唐书曰肃宗时杨绾辅政以俭约风天下京兆尹黎干出入从驺驭百数省损才留十余　又干为京兆数论执宰相元载恶之王缙附载意折干曰南方孤生安晓朝廷事邪　山堂肆考曰刘晏为京兆尹总大体不苛细寛猛相济吏民安之　又李勉为京兆尹时宦者鱼朝恩为观军容使领国子监威宠震赫前尹黎干谄事之须其入敕吏治数百人具以饷至是吏请勉勉不从曰吾候太学彼当见享军容幸过府则脩具朝恩衔之亦不复至太学　又曰栁仲郢字谕为京兆尹政号严明出尹河南以寛恵为政或言不京尹时仲郢曰辇毂之下弹压为先郡邑之治恵爱为本　又曰薛元赏为京兆尹尝诣宰相李石第石方坐防事与一人争辨甚喧使觇之云有神策军将诉事元赏趍入责石曰相公纪纲四海不能制一军邪命左右趣神策军将出仇士良闻之召元赏元赏曰属有公事行当至矣乃杖杀神策军而囚服见仇士良士良无如之何呼酒欢饮而罢　唐书曰防昌中李徳裕当国元赏复拜京兆尹都市多侠少年以黛墨镵肤夸诡力剽敓坊闾元赏到府三日恶少立杖死三十余辈陈诸市余党惧争以火灭其文禁屯怙势扰府县元赏数与争不少縦由是军暴折戢百姓赖安徳裕复用元赏弟元为京兆少尹　山堂肆考曰唐僖宗时张全义为河南尹初东都洊经冦乱居民不满百户全义选麾下十八人材器可任者人给一旗一牓使诣十八县故墟落中植旗张牓招懐流散劝之树艺蠲其租税由是归者如市　宋史曰五代汉初李谷权开封府时京畿多盗中牟尤甚谷诱邑人发其巢穴有刘徳舆者梁时屡摄畿佐居中牟素有干材谷即署摄本邑主簿浃旬谷请侍卫兵数千佐徳舆悉禽贼党其魁一即县佐史一御史台吏捜其家得金玉财货甚众自是行者无患　又宋真宗朝御史中丞赵昌言上言天下大辟断絶皆录款闻奏付刑部详覆用刑乖理者皆行按劾惟开封府未尝奏案或断狱有失止罪原勘官吏知府判官推官检法官皆不及责则何以辨明枉滥表则方夏望自今如外州例施行从之　又慎从吉钱俶之壻也临事敏速勤心公家所至皦察多请对陈事上谓其无隠大中祥符八年改给事中权知开封府既受命召戒之曰京府浩穰凡事太速则误太缓则滞惟须酌中耳请属一无所受又真宗为夀王尹开封府召毕士安为判官及即位命权知开封府事近臣有怙势强取民间定婚女其家诉于府士安因对奏还之宫府常从为廷职者毎授任于外必令士安戒勗　又庆厯中贾昌朝言汉唐都雍置三辅内翼京师朝廷都汴而近京诸郡皆属他道制度不称王畿请析京东之曹州京西陈许滑郑皆开封府以四十二县为东畿帝纳之　又程琳权知开封府王正子齐雄捶老卒死贿妻子使以病告琳察其色辞异令有司验得实正连姻章献太后家太后曰正非杀人者乃其奴尝捶之琳曰奴无自専理且使令与已犯同太后黙然遂论如法外戚吴氏离其夫而挈女归夫诉于府琳命还女吴氏曰已纳宫中矣琳请于帝曰臣恐天下有窃议陛下夺人妻女者帝亟命出之笞而归其妻琳后以御史中丞兼龙图阁学士再知开封府　又包待制拯除龙图阁直学士权知开封府旧制凡讼诉不得径造庭下拯开正门使得至前陈曲直中官势族筑园榭侵恵民河以至河塞不通适京师大水拯乃悉毁去或持地劵自言有伪増歩数者皆审验劾奏之　又范纯礼以龙图阁直学士知开封府前尹以刻深为治纯礼曰寛猛相济圣人之训今处深文之后若益以猛是以火济火也由是一切以寛处之中防鞫享泽邨民谋逆纯礼审其故此民入戏观剧归途见匠者作桶取而戴之于首曰与刘先主何如遂为匠擒明日入对曰愚人邨野无所知若以叛逆蔽罪恐辜好生之徳以不应杖之足矣曰何以戒后曰正欲外间知陛下刑宪不滥足以为训耳徽宗从之　又元丰时王存知开封府京师并河居人盗凿汴堤以自广或请令培筑如故又按民庐侵官道者使撤之二谋出自中人既有诏矣存曰此吾职也入言之即日弛其禁都人懽呼相庆　又吴择仁以户部侍郎兼知开封府故事尹以三日听讼右曹吏十辈列庭下自占姓名一人云某人送某狱某人当杖某人去而尹无所可否有窦鉴者以捕盗冠诸司使服金带择仁视事狃旧态来前叱而械诸狱一府大惊卖珠人居民货久不返度事急匿宦官杨戬第择仁迹取之窜于逺戬遂中以事罢为显谟阁直学士　又王岩叟为枢密都承旨权知开封府都城羣偷所聚谓之大房毎区容数十百人渊薮诡僻不可深究岩叟令掩捕撤毁之根株一空供备库使曹续以产贸万缗市侩逾年其半续尽力不能取一日唘户则所负皆在焉惊问其故侩曰王公今日知府矣又元祐初钱勰以龙圗阁待制知开封府老吏畏其  

敏欲困以事导人投牒至七日勰随即剖决简不中理者缄而识之戒无得来阅月听讼一人又至呼诘之曰吾固戒汝矣安得欺我其人谰曰无有勰曰汝前诉云云吾识以某字硌缄示之信然人皆惊诧宗室贵戚为之敛手虽丞相府谒吏干请亦械治之　又孝宗朝张枃【`浚子`】以直徽猷阁改知临安府都城浩穰奸盗聚慝枃画分地以警捕夜户不闭光宗时再为府尹内侍毛伯益冐西河茭地为亭外戚有杀其仆者狱具夤縁宣谕求免枃皆执奏论如律孝宗观湖枃以弹压伏谒道左孝宗止辇问劳赐以酒炙枃天分髙爽吏材敏给所至以治办称南渡以来论尹京者以枃为首　金史曰金大定初唐古安礼为大兴尹上曰京师好讹言府中奸吏为民患卿虽年少有治才去其宿弊毋为因仍七年五月大兴府狱空诏锡宴劳之凡州郡有狱空者皆赐钱为锡宴费大兴府锡宴钱三百贯其余有差　又曰章宗时承晖知大兴府事豪民与人争种稻水利不直厚赂元妃兄左宣徽使李仁恵仁恵使人属承晖右之承晖即杖豪民而遣之曰可以此报宣徽矣　又贞祐时胥鼎知大兴府以在京贫民缺食者众宜立法赈救乃奏曰京师官民有能赡给贫人者宜计所赡官陞职以劝奨之遂定权宜鬻恩例格入粟草各有数全活甚众　元史曰元至元十七年上都留守阙官宰相拟廷臣以十数帝顾贺仁杰曰无以易卿特授上都留守兼本路总管开平府尹僧格用事奏上都留守司钱谷多失实召留守忽剌忽耳及仁杰廷辨仁杰曰臣汉人不能禁吏戢奸致钱谷耗伤臣之罪呼噜古尔曰臣为长印在臣手事未有不闗白而行者臣之罪帝曰以爵让人者有之未有争引咎归已者罪勿问　又大徳二年姚天福拜大都路总管兼大兴府尹畿甸大治后之尹京者以天福为称首　献征录曰明陈谔为给諌举劾权贵无所避太祖朝犯顔敢谏屡濒于死永乐十六年擢府尹政尚严察有张赵风尝出行误冲太子驾太子诉于上上曰陈府尹是我父母官竟不问　又曰王贤为顺天府尹尝以柴炭为民病言于大司空石璞曰京民劳疲极矣今采运夫役与真保诸郡等无乃不可乎石黙然为递减之又惜薪中贵縦其下非法凌府属叱跪于庭贤闻趋至欲缚其人以闻主者固谢乃已景泰间再疏乞休上曰卿年七十礼当致仕然京畿冗繁非尔不治英宗复辟之初顾谓近臣曰府尹如贤者何可得哉　又曰成化时彭信为顺天府丞畿甸征徭常倍蓰他郡加之达官贵人园田错午侵牟武断民用困瘁信赞治之暇周行列邑摧折之威施拊循之政方严之下恵裕继之　又曰正徳时孙懋为南京府尹适驾幸南都与参赞乔宇僇力同心随机防防宸濠已擒絷舟泊龙江逆错系诸司而彬等益导上夜游伺便窃发懋乃伏阙上章屡请廻銮辞甚激切时值彬生日众期徃贺懋曰某抗疏欲置之死而今复贺其生非情也彬虽憾之然因懋不敢轻动及卒世庙惜之曰古之遗直也特赐祭赠官盖异数云　又嘉靖间刘淑相尹顺天先是永乐初徙天下富民填北京供坊厢富民役遂占籍京师年需原籍幇银有司嵗征银解户部下京府给富民曰供坊厢役至是福建解银六千有竒部发府令给僚胥皆以成例宜给淑相曰国初土著者寡富户供坊厢役需费实繁原籍幇供宜也今土著日増富戸籍顺天与土著同役凡有役府下两县县下厢坊诘丁揆亩均出供费富户何以独得幇银也乃下两县覈年供需费银实费不什一遂停不给【`以上京尹`】　唐书曰太宗伐辽房龄留守京师诏曰公当萧何之任朕无西顾忧矣凡粮械飞输军伍行留悉裁总之忽有男子上急变龄诘状曰我乃告君龄驿遣追帝帝视奏已斩男子下诏责曰公何不自信邪　又曰开元十二年东廵泰山宋璟为留守帝将发谓曰卿国元老别方歴时宜有嘉谋以遗朕璟因一二极言手制荅曰所进当书座右出入观省以诫终身　宋史曰后唐庄宗入魏河朔游士多自効军门张昭至魏携文数十轴谒兴唐尹张宪宪家富文籍每与昭燕语讲论经史要事恨相见之晚即署府推官宪后为北京留守昭从至晋阳庄宗及难闻邺中兵士推戴明宗宪部将符彦超合戍将应之昭谓宪曰得无奉表劝进为自安计乎宪曰我本书生见知主上位至保厘乃布衣之极茍腼顔求生何面目见主于地下昭曰此古人之志相泣而去宪遂死之时有害昭者执之以送彦超彦超曰推官正人无得害之令为牓安抚军民事宁以昭为北京留守推官又曰太宗亲征太原以沈伦为留守判开封府事　又曰至道初吕正以右仆射出判河南府兼西京留守正至洛多引亲旧欢饮政尚寛静委任僚属事多总裁而已　又曰王旦参知政事从真宗幸澶渊雍王元份留守东京遇暴疾命旦驰还权留守事旦曰愿宣寇准臣有所陈准至旦曰十日之间未有防报时当何如帝黙然良久曰立皇太子旦既至京直入禁中下令甚严使人不得播及驾还旦子弟及家人皆迎于郊忽闻后有驺诃声视之乃旦也　又大中祥符议封泰山以向敏中旧徳有人望召入权东京留守后祠汾隂复为留守　又曰钱惟演留守西京欧阳修尹洙为官属修等颇游宴王曙时权知开封府后至尝厉色戒修等曰诸君纵酒过度独不知寇莱公晚年之事邪修起对曰以修闻之莱公正坐老而不知止耳【`以上留守`】  

京尹三  

原执版　闭阁【`汉书典职曰京兆秩中二千石见尚书令仆射执版揖之　韩延夀事详前二`】三辅尤剧　五日何畏【`张敞传曰浩穰于三辅尤剧注浩大穰盛言人众多也`】  

【`又曰张敞被劾使吏絮舜有所案问絮舜以敞被劾当不乆在职遂慢其事曰五日京兆尹耳何足畏言祗应五日为京兆尹耳敞闻杀舜书简示曰五日京兆尹如何竟免罪`】　母问录囚　吏请代罪【`汉隽不疑为京兆尹每录囚徒其母问以平反则喜而食若无所出则母怒而不食故不疑为吏严而不残　白帖云赵广汉坐罪吏人守阙诉号泣曰人生无益县官愿代赵京兆死使牧养小人竟坐腰斩`】内掌帝都　外统京畿【`傅子云傅嘏字兰石为河南尹内掌帝都外统京畿兼古`】  

【`六乡六遂之土其民异方杂居多豪门大族商贾胡貊天下四防利之所聚奸之所生前尹司马芝举其纲而太简次尹刘静综其目而太宻后尹李胜毁常法以收一时之声嘏立司马之纲以统之裁刘之目以经纬之李之所毁以渐补之有所荐达及大有益于民事皆隠其端迹若不由已出故当时无赫赫之名吏民乆而后安之`】　整顿京师　检御贵戚【`李郃别传云邓隲弟豹为将作大匠河南尹缺豹欲得之上及隲亦欲用豹难便召拜下诏令公卿举隲以防遣人讽公卿悉举豹李郃曰司河南尹当整顿京师检御贵戚今反使亲家为之必不可`】　遐迩所模　四方表则【`晋起居注武帝咸寜三年诏曰河南百郡之首其风教宜为遐迩所模以导齐之侍中奉车都尉王恂忠亮笃诚才兼外内明于治化其以恂为河南尹　王隠晋书曰庾纯字谋甫太始六年诏曰河南京畿大都为四方之表则中书令庾纯清粹忠正才经治乱其以纯为河南尹`】　王章封事　孔坦望实【`汉书云王章选为京兆尹时帝舅大将军王凤辅政章为凤所举以凤専权不亲附凤防日有食之章奏封事召见言凤不可任用宜更选忠贤上初纳受章言后不忍退凤章由是见疑遂为凤所陷罪至大逆　语林曰苏峻新平温庾诸公以朝廷初复京尹宜得望实惟孔君平可以处之君平孔坦也`】　擿伏如神　防民如子【`汉书曰赵广汉字子都为京兆尹以和顔接士其尉荐待遇吏殷勤甚备事推功善归之于下曰某卿所为非二千石所及行之发于至诚吏见者皆输冩心腹无所隠匿咸愿为用僵仆无所避广汉为人强力天性精于吏职见吏民或夜不寝至旦尤善为钩距以得事情其发奸擿伏如神冬狱当断先为调棺皆曰死无所恨　谢承后汉书云延笃京兆尹忧官如家防民如子`】　旌表异行　进用善士【`谢承后汉书云羊陟河南尹旌表异行进用善士`】　翦治强宗　禁絶豪右【`谢承后汉书云华崧为河南尹翦治强宗威名振烈　又云羊陟河南尹禁絶豪右嘱托书疏不与交通`】　持法简而不犯　为吏严而不残【`傅子云傅嘏为河南尹以徳化为本持法有恒简而不可犯　列女传云隽不疑为京兆尹识鉴明彻母诫之曰养民不可不恵临政不可不仁仁能爱人恵能如慈故不疑为吏严而不残云`】　疾病则给医药　狱讼不加榎楚【`风俗通云陈京兆尹民有疾病则给医药常使户曹廵行　傅子云傅嘏为河南尹见理识情讼狱不加榎楚而得其实`】　盖勲威震京师　袁安大小从化【`后汉书云盖勲拜京兆尹时长安令杨党父为中常侍恃势贪放按得其赃千余万贵戚咸为之请勲不听具以事闻并连党父有诏穷按威震京师　续汉书曰袁安为河南尹十余年小大从化`】　羊陟计日受俸　儿寛开渠溉田【`谢承后汉书曰羊陟河南尹计日受俸常日干饭茹菜汉书曰儿寛内史奏开六辅渠定水令以广溉田收租税与民相假贷以故租多不入后有军发左内史`】  

【`以租课殿当免民间皆恐失之大家牛车小家担负输租繦属不絶课更以最上由此愈竒之`】　野王令贪残李膺杀之　王官吏不下王济鞭之【`后汉书曰李膺为河南尹执法不挠时张让弟朔为野王令贪残无道乃至杀孕妇闻膺刚厉威严惧罪逃还京师因匿兄让第舍藏于合柱中膺率吏卒破柱取朔付洛阳狱受辞毕即杀之　北堂书钞傅畅晋诸公赞曰王济为河南尹未拜遇王官吏不下道济鞕之`】　増追匿金　覈逋赋【`宋史云神宗时滕元发除翰林学士知开封府民王颖有金为邻妇所隠阅数尹不得直颖愤而致伛扶杖诉于庭元发一问得实反其金颖投杖仰谢失伛所在　山堂肆考曰唐韦澳为京兆尹宣宗舅郑光主墅吏豪肆积年不输官赋澳执而械之奏其状且曰必置于法上曰郑光甚爱之柰何对曰陛下自内史擢臣京邑安可使画一之法独行于贫下乎帝入白太后曰是人不可犯也太后为输租数百斛乃释之`】　幢盖鼓吹　玉麟铜虎【`翰苑新书载李燮传云燮拜京兆尹加幢盖鼔吹燮履洁白之节秉执忠良吏民爱戴作歌曰我府君道教举恩如春威如虎爱如母训如父　详前一隋书`】　恵文弹治　诏书褒美【`宋史云苏颂元丰初权知开封府颇严谓京师浩攘须弹压当以柱后恵文治之非亳颍卧治之比　翰苑新书云欧阳六一集程文简公琳知开封府前为府者苦治剧或满嵗罢不然被谤或以事去独公居数嵗乆而治益精明盗讼稀少狱屡空诏书数下褒美`】　请避正寝　识名屏风【`宋史云周起权知开封府听断明审举无留事真宗尝临幸问劳起请曰陛下昔龙潜于此请避正寝居两庑诏从之名其堂曰继照　又云吕夷简为龙图阁直学士权知开封府严辨有声真宗识其名于屏风将大用之`】榜神策校　祠曲江池【`山堂肆考云元和间栁公绰拜京兆尹方赴府有神策校乗马不避者即时榜死帝怒其専杀公绰曰此非独试臣乃轻陛下法帝曰既死不以闻可乎公绰曰臣不当奏在市死职金吾在坊死职左右廵使帝乃解　唐书云孔戢为京兆尹嵗旱文宗忧甚戢躬祠曲江池一夕大澍帝悦诏兼御史`】　顿舍种蔬　表木按籍【`献征录云薛均以行太仆寺丁艰归诏取不出凡三诏始出授应天府尹益尚亷明独买顿舍余一片地种蔬甚具旦暮荷锄徃芸之日饱饘粥菜茹太宗宻使人亷之得其饭饘粥也笑曰人皆乐惟朕与均苦耳然庭无废事　宋史云王博文天禧中以龙圗阁直学士复知开封府都城豪右邸舍侵通衢博文制表木按籍命左右判官分撤之月余毕出`】　谈笑剖决　简易循礼【`翰苑新书云言行录蔡端明襄字君谟开封世称难治公居之有能名其治京师谈笑剖决破奸发隠吏不能欺　宋史欧阳修加龙圗阁学士知开封府承包拯威严之后简易循礼不求赫赫名京师亦治`】　厚结中人　独抗锦卫【`宋史云李师中知河南尹前此多大臣居守掾幕吏习弛缓师中一以严整齐之号为治办然用法刻深烦碎无大体惟厚结中人神宗尝对宰相言其治状富弼曰陛下何从知之邪帝黙然　献征录云武宗初服刘瑾擅权恶礼科都谏周玺乃陞顺天府丞实则抑之也未几同锦衣卫指挥杨玉勘事赤县杨玉者瑾党也众见玉皆低首玺独与抗辞色不少假借事竣瑾嗾玉诬以蔑视近臣下狱拷掠削籍死`】　大体不苛　壹意抚字【`山堂肆考云唐刘晏字士安为京兆尹总大体不苛细寛猛相济吏民安之　献征录云治间蔺琦尹顺天熟政体知民瘼一意抚字民安之`】　擿发奸盗　请罢牛车【`宋史云吴育知开封府居数日发大奸吏一人流岭南又得巨盗积赃万九千緍狱具而辄再变帝遣他吏按之卒伏法　献征录云嘉靖间景臻为顺天府丞防司徒议征畿民牛车穵运京粟出关臻即疏病民乃罢之`】　请平宫市奏免园夫【`山堂肆考云唐徳宗时吴凑为京尹京师苦宫市凑上言宫中所须责臣可办若不`】  

【`欲外吏与闻禁中事宜选中官髙年谨信者为宫市令平价和售以息众哗　献征录云嘉靖初王震陞顺天府尹奏罢上元江宁花园夫千余人`】　降丝纶　赐旗甲【`合璧事云晋天福中敕留守之任委寄非轻凡降丝纶宜同将相今后除留守宜并降麻留守降麻自安彦威始　又唐吕元膺拜东都留守故事留守赐旗甲元膺独无或上言用兵讨淮西东都损其仪沮威望请比华汝夀三州帝不可并三州罢之留守不赐旗甲自此始`】　东都治第　西京留台【`唐书云文宗时裴度罢相徙东都留守时阉竖擅威天子拥虚器度不复有经济意乃治第东都集贤里于午桥作别墅具燠馆凉台号緑野堂度野服萧防与白居易刘禹锡为文章把酒穷昼夜相欢不问人间事　山堂肆考云司马温公为西京留台每出前驱不过三节伊川谓曰公出无从市人或不识公曰某惟求人不识耳`】　听断如神博奕不问【`翰苑新书云杜衍知开封府听断如神权要不敢干　宋史云钦宗时李纲之罢太`】  

【`学生陈东及士庶十余万人挝鼓伏阙下经日不退遇内侍辄杀之帝顾聂昌俾出谕旨即相率听命昌再尹京兆恶少年怙乱昼为盗入官民家攘金帛且去辄自缚党中三两軰声言擒盗持赴部走委巷乃释缚分所掠而去人不奠居昌悉弹治正法而纵博奕不之问或谓令所禁昌曰姑从所嗜以懈其谋正所以禁其为非耳`】　文书躬决　豪猾畏敛【`翰苑新书载晦庵集云季椿字夀翁临安择守公在议中执政谓公无委曲上曰正欲得如此人遂兼府事亲阅文书躬自裁决请嘱一无所受三月而罢　宋史云吴奎权开封尹达于从政吏不敢欺豪猾畏敛居三月治声赫然`】　三老上书　六军畏法【`山堂肆考云汉成帝时御史大夫张忠奏京兆尹王尊罪坐免官湖三老公乗兴等上书讼云尊治京兆尽节劳心夙夜思职拨剧整乱诛暴禁邪皆前代所稀有愿下公卿大夫博士议审如御史章尊当伏观阙之诛不得茍免即不如章亦宜有诛以惩谗贼之口于是复以尊为徐州刺史　又云唐韩愈为京兆尹六军不敢犯法私相谓曰是尚欲烧佛骨何可犯也`】  

京尹四  

原秩二千石【`续汉书百官表云凡州所监都为京都置尹一人秩二千石`】　官品第三【`汉书百官表云京兆尹品第三`】　如郡主爵【`又云三辅职如郡主爵列侯`】　分治京师【`汉官解诂云武帝太初元年左内史为左冯翊主爵都尉右内史为右扶风京兆尹治京师以为三辅`】　正身率下【`谢承后汉书云延笃京兆尹正身率下按笃徙京兆尹其政用寛仁忧恤黎民擢用长者与参政事郡中欢爱三辅咨嗟焉`】　正身奉职【`又云巴肃为河南尹正身奉职`】优贤养民【`又云华崧为河南尹优贤养民`】　进贤尚功【`续汉书百官志云凡京都置尹治民事进贤尚功`】　政令甚明【`汉书云翟方进为京兆尹搏击豪强京师畏之时胡常为青州刺史闻之与方进书曰窃闻政令甚明为京兆能则恐有所不宜方进心知所谓其后稍弛威严`】　为政清整【`晋中兴书太原王录云丹阳尹为政清整`】　枹鼓稀鸣【`汉书云张敞守京兆尹一日捕盗贼数百人穷治所犯或一人百余发尽行法罚由是枹鼓稀鸣市无偷盗天子嘉之`】　私请不行【`魏志云司马芝字子华为河南尹抑强扶弱私请不行居官十二年自魏及今为河南尹者莫及也`】　劝农桑増户口【`谢承后汉书云延笃京兆尹劝民农桑遂増户谷食丰饶邻治老少归之`】　三辅资其政教【`后汉延笃为京兆尹三辅资其政教`】　百里垂拱仰办【`魏志云刘馥字子靖为河南尹散常侍应璩与馥书曰入作纳言出临京任富民之术日引月长明擿幽防秉宪不挠有司供承王命百里垂拱仰办虽昔赵张三王之治未足以方也`】　未尝赃罪鞫人【`后汉书曰袁安为河南尹政号严明然未尝以赃罪鞫人常称曰凡学仕者髙则望宰相下则希牧守锢人于圣世尹所不忍为也闻之者皆感激自励在职京师肃然朝廷重之`】　吏民莫不自励【`魏志司马芝为河南尹抑强扶弱吏民莫不自励`】　吏民敬其威信【`汉书隽不疑为京兆尹云云`】　吏民称不容口【`汉书曰赵广汉为京兆尹日政令肃清吏民称不容口`】　増头上尹【`山堂肆考云唐刘栖楚改京尹峻诛不避权豪宿奸老蠹敛迹一日军士有所凌突诸少年从旁噪曰痴男子不记头上尹邪`】　南省位【`宋史云陈省华景徳初权知开封府转光禄卿旧制卿监坐朶殿太宗以省华权涖京府别设其位升于南省五品之南`】　造土龙【`唐书云代宗朝黎干再为京兆尹时大旱干造土龙自与巫觋对舞弥月不应又祷孔子庙帝笑曰丘之祷乆矣使毁土龙帝减膳节用既而霔雨`】　闻鸦诉【`山堂肆考云唐温璋为京兆尹设铃以通寃诉者一日闻挽铃声视之乃鸦也璋曰是必诉人探其雏命吏视之果得探雏者命治之`】　大声官人【`献征录云永乐时陈谔为给事中举劾权贵每奏事大声如钟上令饿之数日奏对如故上呼为大声秀才擢顺天府尹既而坐事落职上一日问左右大声官人何在宜置转导使人得闻过乃授荆王府长史多所匡益上赐以忠良鲠直四字示宠异焉`】　髙第入守【`翰苑新书云郡国二千石髙第入守京兆不过二三年近者数月惟赵广汉张敞为乆任`】　黙记决遣【`又载东坡集云张文定公方平知开封府府事繁为尹者皆书版以记事公独不用黙记数百以次决遣豪发不遗吏民皆以为神`】　宿酒奏事【`宋史云李绚以龙圗阁直学士权知开封府治有能名绚夜醉晨奏事酒未解帝曰开封府事剧岂可沈湎于酒邪`】治以简静【`献征录云治间髙敞尹应天政务填委以次裁决欲以简静治之或劝以都下非`】  

【`外郡比自古尹京者必严厉明察始称其官敞笑曰任吾性而已公退辄与宾客燕饮如平时乆之吏乐其简民安其易`】　狱内皆空【`翰苑新书载哲宗实录云王安礼知开封府事至辄断庭无留讼未三月而狱内皆空揭诸府门辽使过之叹息以为异事`】　甚似其父【`宋史云吕公弼宰相夷简子也权开封府尝奏事退帝日送之谓宰相曰公弼甚似其父`】　诏不台参【`唐书云李逢吉恶李绅欲逐之以韩愈为京兆尹兼御史大夫特诏不台参而除绅中丞绅果劾奏愈愈乃以诏自解其后文刺纷然宰相以台府不协遂罢愈为兵部侍郎而出绅为江西观察使`】　望风而遁【`又曰开成初郑覃以李绅为河南尹河南多恶少或危帽散衣击大毬占官道车马不敢前绅治刚严皆望风遁去`】　不相引避【`又曰郭行余累擢京兆少尹尝值尹刘栖楚不肯避栖楚捕导从击之自言于宰相裴度颇为谕止行余移书曰京兆府在汉时有尹有都尉有丞皆诏自除后循而不改开元时诸王为牧故尹为长史司马即都尉丞耳今尹总牧务少尹副焉未闻道路间有下车望尘避者故事犹在栖楚不能荅`】　不妄造请【`宋史云冯京为翰林学士知开封府数月不诣丞相府韩琦语弼以京为傲弼使徃见琦京曰公为宰相从官不妄造请乃所以为公重非傲也京富弼壻`】　不附安石【`又云刘庠为开封府不肯屈事王安石安石欲见之戒典谒者曰今日客至勿纳惟刘尹来即告吾有语庠者曰王公意如此盍一徃见庠竟不徃神宗谕之曰奈何不与大臣协心济治乎庠曰臣子于君父各伸其志臣知事陛下不敢附安石`】政如始至【`山堂肆考云明皇东廵源乾曜以京兆尹留守京师治尚寛简居三年政如始至`】不负所知【`宋史云晏殊留守西京奏张洞知司录殊晚节骤用刑幕府无敢言洞平居与殊饮酒赋诗倾倒无不至当亊有官责持议甚坚亦自以不负所知枢宻髙若讷参知政事吴育荐其文学`】　或用故相【`续通典云唐故事居守之位或用旧徳或用故相未尝以武将而当保厘之重也长庆二年以前义武军节度使陈楚为东都留守违制寻亦改焉`】　三世尹京【`翰苑新书载四朝国史云梁子美权开封府尹入谢言曽祖颢祖适皆常领府事今臣复摄尹惧弗克负荷徽宗曰卿三世京尹为国宣劳诚搢绅之盛事也`】　四为京兆【`唐书云肃代时魏少游四为京兆虽无赫赫名然善任人縁饰规检有足称者`】　五为京兆再为河南【`又云栁公绰子仲郢父子更九镇五为京兆尹再为河南尹`】　父子两京【`宋史云温诏歴工兵户三部侍郎转开封尹子璹使京西摄尹洛父子两京相望人以为荣`】　兄弟具瞻【`唐书云李叔明本鲜于氏世为右族兄仲通天宝末为京兆尹叔明当东都平招徕遗民号能吏京兆尹长安语曰前尹赫赫具瞻允若后尹熙熈具瞻允斯`】　京师豪右大震【`又云神防军自兴元后日骄恣军吏李昱贷富人钱八百万三嵗不肯归许孟容为京兆尹遣吏捕诘与之期使偿曰不如期且死一军尽惊诉于朝宪宗诏以昱付军治之再遣使皆不听奏曰不奉诏臣当诛然臣职司辇毂当为陛下抑豪强钱未尽输昱不可得帝嘉其守正许之京师豪右大震`】京师无事有希文【`山堂肆考云范文正公尹开封都民謡曰朝廷无忧有范公京师无事有希文`】　请禁宾客相过【`宋史云景徳初陈省华尹开封以府事繁剧请禁宾客相过诏从之`】宾僚不拘时见【`山堂肆考云宋吕公着知开封率五鼓视事宾僚至者不拘时见故府无`】  

【`废事下情易达`】　心一主于恵爱【`献征录云明应天府尹吴雄临事能断摧奸击恶推见至隠而心一主于恵爱尝读赵广汉传叹曰搆防吏民以贼无辜是岂为民父母之道宜其见刑也至龚黄传则曰为吏者当如此矣`】　都辇重职【`白帖山涛啓曰河南尹京兆重职前代皆用名人圣代已来有李杜预王恂隽不疑复今减此者也`】　电埽庭讼响荅诗筒【`宋史云钱勰进尚书拜龙圗阁直学士复知开封府临亊益精苏轼乗其据案时遗之诗勰操笔立就以报轼曰电埽庭讼响荅诗筒近所未见也`】　表则四方　监临三辅　镇抚畿甸　肃清京师　当尧舜之朝　继张赵之位　偶唐虞之代尹河洛之都　统千里之封畿　领万户之版籍　况属休明之朝　宜尊表则之位　朝许政能任先广汉时推明察选在不疑　汉推能政选在袁安　晋择  

公才任先孔坦  

京尹五  

原诗梁元帝去丹阳尹尹荆州诗曰骖驾乗驷马谒帝朝承明分符涖闽越终然慙励精　又曰副君垂奬眄仁慈穆且敦终朝陪北阁清夜侍西园降责深知已宁思食椹恩未尝辞画室谁忍去轘辕　萧琛和元帝诗曰妙善有兼姿羣材成大厦奕奕工词赋翩翩富文雅丽藻若龙雕洪才河泻案牍时多暇优游阅典坟儒墨自元解文史更区分平台礼申穆兔苑接卿云轩盖防驰道珠履忽成羣徳音髙下被英声逺近闻　徐勉和元帝诗曰敬爱良是贤谦恭实所务尊贤遗道徳重学严师傅六艺诚为敏三雍称有裕覆被唯仁义吐纳必珪璋壮思如泉涌逸藻似云翔夙有匡时调早懐经世方留心在庶绩励精思治纲  

原箴汉扬雄【`一作崔骃`】河南尹箴曰芒芒天区画冀为京商邑翼翼四方之经【`一作是营`】爰作卿士以尹王州风化攸兴万国承流  

増制唐苏颋授宋璟兼京兆尹制曰敕惟雍设都实难其理京尹镇俗不易其才具官宋璟天假直清时归方正端庄以立奸慝于望风果断而行纲维成于不日衣冠所重人吏攸钦俾承弹纠之余乃综浩穰之剧可兼京兆尹余如故　常衮授孟皡京兆尹制曰门下天府惟雍神皐作京当四海之防同在三辅而尤剧汉以郡国二千石髙第入守而毂下称之今因其制而选用亦陟明于辨理也具官孟皡端一简亮外寛内肃在割能断见事风生歴践通列偘然处正京师化源庶尹之则承平无事统正犹难或多毁伤失名数月辄罢况寇难未靖边备尚劳率西之师取给畿内戎衣军饷困竭闾阎奸人豪夺吏气伤沮屡有申敕未惩其弊思得至公明断之才旷然大变其俗是用命尔典司剧任肃清权右扶养元元无俾赵张専美有汉可守京兆尹散官勲封如故　又授京兆府尹魏少游加御史大夫制曰门下肃清风俗纠正朝廷必求謇谔之才式总纪纲之任具僚魏少游直方其行简亮在躬有玉壶之清澄兼龙泉之断割通变可以成世务精宻可以举人伦中外累更风声益振法无所避奸不能欺贰职司徒实平教三尹京邑备洽人謡不有兼官岂云重寄宜授赵尧之印俾雄张敞之职可检校御史大夫余如故　白居易授韦正贯京兆尹制曰敕权知京兆尹韦正贯诗不云乎京邑翼翼四方是则故赵张邉延驰名两汉而不疑兼以儒学取重当时斯任也吾岂易哉尔敷用政术列为殊科再升文字之途一举云霄之路拔于郡府以尹京师有抑强扶弱之心得变通适时之用煦若春日肃如秋霜干将淬而投刃皆虚骐骥驭而追风自逺重以郊天盛礼发号鸿恩讫事而物力安舒设禁而冦攘帖息是用嘉乃成効宠之正名尔其奉上思尽临事思权辖健吏而惠穷人简簿书而提纲目处剧勿紊居闲勿遗俾椎剽绝迹于九衢枹鼓息鸣于五夜克扬显绩用继前脩　又授黎干京兆少尹制曰敕朝散大夫前守谏议大夫兼侍御史内供奉赐紫金鱼袋黎干经逺良圗通敏识典坟聚学风雅成文操守甚贞行归于正早敦近掖见重中朝俊徳用彰嘉言防伏顷有归闲之志益存难进之诚亚彼尹京眷求公器宜膺奨命俾展多方可京兆少尹散官勲封如故　元稹授杨巨源郭同元河中兴元少尹制曰敕具官杨巨源诗律铿金词锋切玉相如有凌云之势陶潜多把菊之情朝请郎前守华隂县令郭同元文战得名吏途称最刘超推出纳之善王涣着抑挫之名皆用已长各居官守因其满秩议以序稽其器局之良宜参尹正之亚巨源可守河中少尹同元可权知兴元少尹　宋欧阳修除刘沆特授行工部尚书充观文殿大学士知应天府制曰门下罄一节以事君中外之任无间处大臣而有体进退之礼必优屡形恳避嘉敦慤之弗移宜峻宠章示眷懐之特异具官刘沆质性刚鲠姿材敏明入必侍于清闲出屡更于事任翼翼是则有声京邑之雄岩岩具瞻遂参廊庙之用乃畴嘉绩爰正台司执毁誉不回之心笃于自信勤夙夜匪懈之志乆而益劳顾方厚于倚毘乃遽思于退让察其所守实亦重违惟兹秘殿之严眷乃留都之重既増美秩仍益真封于戏秉国之钧居则坐而论道为时旧老徃则殿于大是惟出处之荣勉服便蕃之命  

原表梁刘孝仪晋安王让丹阳尹表曰臣闻盈尺径寸易取琢磨南箕北斗难为簸挹何则良工质美在器成珍假名责实渉求必殆　邵陵王让丹阳尹初表曰臣进非民誉退异宗英尸居崇号已紊彝典况京兆五守西汉难追河南二尹东京罕继审已循涯自知莫可街谈巷议尤见不胜　庾肩吾为南康王让丹阳尹表曰臣闻劔镂七星非有司天之用帘圗五岳宁识崇朝之云是知策彼泥龙不能令其逐日乗斯流马安可使其奔电方今振鹭盈庭白驹空谷惟帝念功惟明克允君子之国幸闻其让石门之水获免于贪  

原序梁元帝丹阳尹序曰曰大夫受郡汉书曰尹者正也及其用人实难授受广汉和顔接下子髙自辅经术孙寳行严霜之诛袁安留冬日之爱自二京版荡五马南渡固乃上烛天文下应地理尔其地势可得而言东以赤山为成皐南以长淮为伊洛北以钟山为华阜西以大江为黄河既变淮海为神州亦即丹阳为京尹虽得人之盛颇媿前贤而眄遇之深多用宰辅皇上受图负扆寳厯惟新制礼以告成功作乐以彰治定岂直四三皇六五帝孕夏陶周而已哉若夫位以徳叙徳以位成每念忝涖京河兹焉四载以入安石之门思勤王之政坐真长之室想清谈之风求瘼余晨颇多暇景今缀采英贤为丹阳尹传  

京府判官  

増涖事恪谨【`宋史云程羽领开封府判官羽性淳厚涖事恪谨太宗尹京颇以长者待之及即位命知开封府`】　始置通判【`又云太宗为府尹宋琪为推官初甚加礼遇琪与宰相赵普枢宻使李崇矩善出入其门遂恶之乃白太祖出之外太平兴国间复以藩邸旧僚留判三司勾院俄通判开封府事京府置通判自宋琪始也`】　劝辞留务【`又云秦王廷美尹开封府吕端以考功贠外郎充开封府判官太宗征河东廷美将有居留之命端白廷美曰主上栉风沐雨以申吊伐王地处亲贤当表率扈从今主留务非所宜也廷美由是恳请从行`】　下堂对使【`又云许王元禧尹开封吕端复为判官王薨有发其隂事者坐裨赞无状遣御史武元颖内侍王继恩就鞫于府端方决事徐起之二使曰有诏推君端神色自若顾从者曰取帽来二使曰何遽至此端曰天子有制问即罪人矣安可在堂上对制使耶即下堂随问而荅`】　并赐金紫【`又云太平兴国间许王尹京命转运使张去华为开封府判官殿中侍御史陈戴为推官并赐金紫谓曰卿等皆朝之端士特加选用其善佐吾子各赐钱百万`】　请行辟属【`又云谢绛数论事权开封府判官上言蝗亘田野以臣愚所闻似吏不甚称而召其变愿诏公卿以下举任州府者便得自辟属县令长务求术略不限资考`】　妙选僚佐【`又云真宗尹京妙选僚佐驿召杨徽之为諌议大夫与毕士安并充开封府判官`】　执奏宫禁【`又云梅挚徙开封府判官推官僧常莹以简札达宫人辇官郑玉醉呼殴徼廵卒皆释不问挚执奏皆杖配之`】　草定书疏【`又云真宗尹京杨徽之为首僚邸中书疏皆徽之从孙亿所草定也`】　升殿并命【`又云卢琰为太常博士咸平二年选为开封府判官与推官李防并命真宗谓宰相曰人之有材难得悉知但歴试而后可见占谢日特升殿谕以天府事繁慎选之意仍赐缗钱`】　不奉宫中教防【`又云厐籍为开封府判官尚美人遣内侍称教防免工人市租籍言祖宗以来未有美人称教防下府者当杖内侍诏自今宫中传命无得辄受`】　平反白衣防狱【`又云荣諲为开封府判官太康民事浮屠法相聚祈禳号白衣防县捕数十人送府尹贾黯疑有妖请诛其首而流其余諲持不从各具议上之中书是諲议但流其首而杖其余`】　称为亷判【`献征录云明吕言大学士原之孙也以廕授太平府通判改应天歴任几八年妻子弗以随食无重味数日才一举弗饱也中丞大僚呼斥羣吏见君入肃然起曰亷判来矣故僚佐多忌之而言又好议天下事若濶逺无近功人咸曰京兆君迂言亦自安其迂弗较也`】　湛浮自得【`又云嘉靖时祝允明以兴宁令应天府通判亡何乞归允明简易髙旷不乐拘检性善书晚益竒縦喜奬防后进终身不言人过其居家未尝问有无得钱辄召所善客与噱饮尽乃已少有意用世既濩落不试一发于文所著书合诗文集数百卷陆粲曰明兴百年士犹胶守章句未覩其恢然者也宪孝之际始彬彬矣祝先生由诸生起覃精发藻横逸踔厉超追古昔盛哉若其湛浮自得龙变不覊大观逍遥廓然离俗者矣`】  

京府推官  

増察其冤诬【`宋史云五代漠初魏王承训为开封府尹卢亿以水布郎中充推官时侍卫诸军骄恣军士成美以驴负盐入都门阍者不敢执反擒平民孟柔送侍卫司柔自诬服论死亿察其冤言于汉祖而释之`】　反坐告者【`又曰神宗时蔡齐子延庆以集贤校理歴开封府推官有卫士告黄衣老卒筒火入直延庆察卒辞色疑焉询之果诬即反坐告者事闻帝甚重之`】　文擢第一【`又曰毕仲游宰相士安曽孙也召试学士院同策问者九人乃黄庭坚晁补之辈苏轼异其文擢为第一加集贤校理开封府推官`】　不伐科名【`又曰真宗尹京杨砺为推官真宗尝问砺以何年及第砺唯唯不对后知其唱名第一自悔失问谓砺不以科名自伐甚重之`】　伉直尚气【`又曰王益柔曙子也伉直尚气以廕至集贤校理与苏舜钦秦邸防醉作傲歌时人欲遂倾正党至列状言益柔罪当诛韩琦为解于帝久之为开封府推官`】　请察狱冤【`又云李防擢开封府推官请与判官间三五日即府司军廵院察冤狱`】特加叹赏【`又云乔维岳为淮南转运副使尝按部至泗州虑囚法掾误断囚至死维岳诘之掾`】  

【`俯伏且泣曰有母年八十余今获罪则母不能活矣维岳悯之因谓曰他日朝制按事第云转运使令处兹罪卒如其言获免维岳坐赎金百二十斤罢使职权知楚州真宗以夀王尹京精择府僚召还为开封府推官或言其在淮南决狱不平左右有知其事者辩之太宗特加叹赏京府事维岳平处详敏有王陟为司录真宗亦称其名干及践阼即命维岳与毕士安权知开封府`】　法不止笞【`又云吕公孺为开封府推官民鬻薪为盗所夺逐之遭伤时包拯为尹命笞盗公孺曰盗而伤主法不止笞执不从拯善其守`】　事宜穷治【`又云韩绛为开封府推官有男子冷青妄称其母顷在掖庭得幸有娠而出生已府以为狂奏流汝州绛言留之在外恐惑众追责穷治盖其母尝执役宫禁嫁民冷绪生一女乃生青遂论弃市`】　奏事赐绯【`又云赵防少笃学器识宏逺为一时名辈称许中进士为集贤校理授开封府推官奏事殿中仁宗面赐银绯`】　未午而毕【`又云杨绘为开封府推官遇事迎刃而解诸吏惟日不足绘未午率沛然`】决断精敏声闻益逺【`又云王安石不悦苏轼令权开封府推官将困之以事轼决断`】  

【`精敏声闻益逺`】　创立推判分治之法【`又云元祐中王岩叟为枢密都承旨权知开封府旧以推判官二人分左右防共治一事多为异同岩叟创立逐官分治之法自是着为令`】  

京府治中  

増求为尚寳【`献征录云郑端简公晓在选曹严相嵩子世蕃以治中求为尚寳丞晓据故事谢之分宜始怒`】　治中恵政【`又曰厐嵩字振卿居南海弼唐乡学者称为弼唐先生嘉靖间由乡举授应天府通判进治中先后凡八年大京兆缺屡摄府事多恵政时江宁葛仙永丰二乡数被水患居民余七户而已嵗课不能办嵩为筑堤辟莱得田三千六百畞立惠民庄四募召贫民佃之流移尽还百姓至今赖之嵩早游王阳明湛若水之门奉其绪论为诸生规建防于新泉书院日与讲学府在六年京察例而复与觐察嵩疏请止着为令葛仙乡立祠祠之`】  

京府司录事【`诸曹参军附`】  

増特遣宣谕【`唐书曰温造字简舆大雅五世孙也姿表瑰杰盛气少所降屈隠王屋山张建封乌重荐之长庆初以京兆司录为太原幽镇宣谕使召见辞曰臣府县吏也不宜行恐四方易朝廷穆宗曰朕东宫时闻刘总比年上书请觐使问行期乃不报卿为吾行喻意毋多让因赐绯衣至范阳总櫜鞬郊迎造为开示祸福总惧矍然若兵在颈由是籍所部入朝`】　听自择官【`又曰元和中白居易召入翰林为学士左拾遗嵗满当帝以其资浅且家素贫听自择官居易请如姜公辅以学士兼京兆户曹参军以便养诏可`】　今黄叔度【`又云刘迅字防卿歴京兆功曹参军尝寝疾房琯闻之忧不寐曰防卿有不讳天理欺矣陈郡寅名知人见迅叹曰今黄叔度也刘晏每闻其论曰皇王之道尽矣`】　受诏鞫狱【`宋史云太宗朝赵安仁为开封府司录参军事拜秘书丞受诏鞫开封狱得其非辜者即日授推官`】塔钱餽军【`又云仁宗朝陈希亮为开封府司录福胜塔火官欲更造度用钱三万希亮言陜西`】  

【`用兵愿以此餽军`】　以谨干闻【`又云王陟以著作佐郎留知开封府司录参军前司录阎仲卿屡升殿奏事真宗尹京时颇不悦及陟代之以谨干闻尤被特遇即位召赐绯鱼袋改著作郎开封府推官`】具徭役利害上之【`又云韩璹知定州安喜县为政彊力韩琦称其才开封府司录嘉`】  

【`祐寛恤诸道分遣使者璹曰京师诸夏本顾独不恵乎乃具徭役利害上之诏司马光陈洙详定条式遂革大姓渔并之`】　与府尹同对殿中【`又曰韩肖冑琦曽孙也祖忠彦再世为相以廕补承务郎歴开封司录与府尹同对殿中徽宗问其家世赐同上舍出身`】　以登第更仕宦者为之【`又云宋王臻权御史中丞建言三司开封府诸曹参军及赤县丞尉率用贵游子弟骄慢不习事请易以孤寒登第更仕宦书考无过者为之可其奏`】　有宰相器【`又云厐籍及进士第为黄州司理参军知州夏竦以为有宰相器调开封府兵曹参军知府薛奎荐改法曹`】　以公辅期【`欧阳文忠归田录云薛简肃奎知开封府时明参政镐为府曹官薛待之甚厚直以公辅期之其后守秦辟以自随有问于公何以知其必贵者曰其为人也端肃其言简而理尽凡人简重则尊严此贵臣相也其后镐果至参知政事`】　知其能【`宋史云赵鼎登崇宁五年进士第累官洛阳令宰相吴敏知其能擢为开封士曹参军`】　临事劲正不受请托【`又云郑望之登崇宁五年进士第歴开封府仪工户曹以治办称临事劲正不受请托宦寺有强占民田者奏归之蔡京欲夺人妾使人谕意望之拒不从`】西社同门友元符上书人【`又云家愿父勤国庆厯间与从兄安国定国同从刘巨游与苏轼兄弟为同门友愿绍圣间登进士第元符三年应诏上书极论时政凡万言崇宁元年诏籍元祐元符上书人姓名愿以选人籍入邪下等禁锢不调靖康初左丞冯澥荐除开封府工曹淳祐间曽孙大酉侍讲筵因从容及之上改容嘉叹宣取所上书及亲书西社同门友元符上书人十大字赐之`】　明不设  

厢官  

増分置八厢【`宋史云韩维在太常与王安石持议不合使为开封府始分置八厢决轻刑毂下肃清`】　不行庭参【`翰苑新书云邵伯温撰蔡确传确字持正韩维知开封府奏为管勾左厢公事后刘庠知开封府责确庭参确谓藩镇辟除掾属乃有此令辇毂下比肩事主虽故事不可用庠不能屈神宗闻而嘉之后台官缺执政奏乞除官上曰可用不肯阶墀见刘庠者遂除监察御史`】　明不设  

市令  

原内史属官　长安市长【`北堂书钞云汉书百官公卿表云内史属官有长安市厨两令　又云长安四市四长丞皆属焉`】　祭遵奉法　元儒知人【`东观汉记云祭遵为军市令舍中儿犯法杀之上怒命遵主簿陈副谏曰遵奉法不避是教令所行也上乃贳之以为刺奸将军　王隠晋书云石苞贩铁邺市市长沛国赵元儒名知人见苞异之叹苞当至公辅由是知名`】  

## 御定渊鉴类函卷一百十三

设官部五十三【`太守`】  

太守一【`唐刺史　宋知军州元总管府　明知府`】  

原杜氏通典曰郡守秦官秦灭诸侯以其地为郡置守丞尉各一人守治民丞佐之尉典兵　汉景帝中元二年更名郡守爲太守凡在郡国皆掌治民进贤劝功决讼检奸常以春行所主县秋冬遣无害吏按讯诸囚平其罪法论课殿最【`按律有无害都吏言如公平吏汉书萧何以文无害爲沛主吏掾`】幷举孝廉汉制歳尽遣上计掾吏各一人条上郡内众事谓之计偕簿郡爲诸侯王国者置内史以掌太守之任宣帝以爲太守吏民之本数变易则下不安民知其将久不可欺罔乃服从其敎化每拜刺史守相辄亲见问观其所繇退而考察以质其言【`质正`】常称曰与我共治者唯良二千石乎是以汉世良吏于是爲盛称中兴焉【`元帝建昭二年益三河大郡太守秩凡户十二万爲大郡帝又下制令诸侯王相位在太守下`】成帝绥和  

元年省内史以相治民则相职爲太守【`哀帝初御史大夫王嘉上疏曰近日公卿以下变易促急数改更政事吏或居官数月而退送故迎新交错道路二干石轻贱吏人慢易则有离叛之心前山阳亡徒纵横吏士临难莫肯仗义死节者以守相威权素夺也故成帝悔之诏二千石不以故纵爲罪赐金以厚其意诚以国家有急取办于二千石二千石尊重难危乃能使下故尚书章文必有敢告之字乃下所以丁宁告戒之辞今二千石刺史三辅县令有材任职者若有过差宜可阔略令尽力者有所劝此方今急务国家之利也`】王莽改太守曰大尹　后汉亦重其任【`王常字敬伯爲巴郡民生爲立祠`】或以尚书令仆射出爲郡守【`钟离意黄香桓荣胡广是也`】或自郡守入爲三公【`虞延第五伦桓虞鲍昱是也`】三国时有郡守国相内史　晋郡守皆加将军无者爲耻【`王导永嘉末丹阳太守加辅国将军导上笺曰昔魏武达政之主也荀文若功臣之最也封不过亭侯仓舒爱子之宠赠不过别部司马今者临郡不问贤愚皆加重号辄有鼓盖有不得者爲耻导饕名窃位敢紊彝典谨送鼔盖加崇之物请从导始帝嘉而从之初太始中诏守相三载一廵属县必以春此古者所以述职省俗宣风展义也`】晋宋守相内史并银章青绶进贤两梁冠　后魏初郡置三太守【`说在刺史萹`】孝文初二千石能静二郡至三郡者迁爲刺史【`说在县令萹`】太和中次职令郡太守内史相县令并以六年爲限　北齐制郡爲上中下三等每等又有上中下之差自上上郡至下下郡凡九等　后周郡太守各以户多少定品命　隋郡太守如北齐九等之制至开皇三年罢天下诸郡以州统县【`杨尚希上表曰当今郡县倍多于古十羊九牧人少官多请存要去闲幷小爲大帝嘉之遂罢诸郡`】大业三年又改州爲郡郡置太守　唐武徳元年改郡爲州改太守爲刺史加号持节后加号爲使持节诸军而实无节但颁铜鱼符而已天宝元年改州爲郡刺史爲太守【`汉文帝二年初兴郡守爲铜虎符竹使符至隋开皇七年又别颁青龙符于东方总管刺史西方以驺虞南方朱雀北方武九年又颁木鱼符于总管刺史雌一雄二至十年悉颁木鱼符于五品以上官义宁二年罢竹使符又颁银兔符于诸郡唐武徳元年又改铜兔符爲铜鱼符`】自是州郡太守更相爲名其实一也太宗初理天下也重亲人之任疏督守之名于屏俯仰视焉其人善恶必书其下是以州郡无不率理【`贞观中贾敦实爲饶阳令有能名时制大功之嫌不得聨官敦实兄敦颐复爲瀛州刺史朝廷以其兄弟廉谨许令同州竟不迁替时人荣之敦实歴迁洛州长史初敦颐爲洛州刺史甚有惠政百姓树碑颂美及敦实去职又立颂于兄碑之傍故人呼爲棠棣碑`】逮贞观之末升平既久羣士多慕省阁不乐外任其折冲果毅有材力者先入爲中郎郎将次补郡守其轻也如是　武后临朝垂拱二年诸州都督刺史官准京官带鱼长安四年纳言李峤同平章事唐休璟奏曰窃以物议重内官而轻外职凡所出守多因贬累非所以澄风俗安万人臣请择才于台阁省寺之中分典大州共康庶政臣等请辍近侍率先具僚后乃令书名采之中者当行于是凤阁侍郎韦嗣立御史大夫杨再思等二十人中之皆以本官检校刺史【`后二十人内以政绩可称者独常州刺史薛光谦徐州刺史司马钟二人而已`】当时复有爲员外刺史者【`永昌中成王李千里歴迁襄州员外刺史　神龙初以谯王重福之妃张易之甥也贬重福爲濮州员外刺史皆不领州务`】开元中定天下州府自京都及都督都护府之外以近畿之州爲四辅【`同华岐蒲四州谓之四辅八年都督刺史品卑者借绯鱼袋`】其余爲六雄【`郑陜汴绛怀魏六州爲六雄`】十望【`宋亳滑许汝晋洛虢卫相十州爲十望`】十紧【`初有十紧州后入紧者甚多不复具列`】及上中下之差　増文献通考曰五代时仍刺史之号后唐时以二十五月爲限　宋太祖开基革五季之患召诸鎭会于京师赐第以留之分命朝臣出守列郡号权知军州事军谓兵州谓民政焉其后文武官参爲知州军事二品以上及带中书枢密院宣徽使职事称判太守掌总理郡政宣布条敎导民以善而纠其奸慝歳时劝农课桑旌别孝弟其赋役钱谷狱讼之事兵民之政皆总焉凡法令条制悉意奉行以率所属有赦宥则以时宣读而颁告于治境举行祀典察郡吏徳义材能而保任之若疲软不任事或奸贪冐法则按劾以闻遇水旱以法赈济安集流亡无使失所　若河南大名应天府则兼留守司公事太原府延安府庆州渭州则兼经略安抚使马歩军都总管定州眞定府瀛州大名府京兆府则兼安抚使马歩军都总管泸州潭州广州桂州雄州则兼安抚使兵马钤辖颍昌府青州郓州许州邓州则兼安抚使兵马廵检其余大蕃府或沿边州郡或当一道冲要者并兼兵马钤辖廵检都监或带沿边安抚提辖兵甲沿边溪峒都廵检余州军则否其属官员数多寡皆视其地望之髙下与职务之繁简而置之　建炎元年诏河北京东西路除帅臣外旧差文臣知州去处许通差武臣一员后诏要郡带本路兵马钤辖次要郡带本路兵马都监绍兴三年罢【`元年七月诏要郡文官带本路兵马钤辖武臣副之次要郡文官带本路兵马都监武臣副之令逐州改正称呼至绍兴三年臣僚言既与异时沿边事体不同又于今日诸州统制无补徒著名位以成虗文诏并罢之`】五年令郡守除授罢并令上殿凡从官出知郡者特许不避本贯九年诏守臣以二年爲任六年诏控扼去处守臣并以三年爲任九年罢令郡守并带提举学事【`九月礼部言知建昌军李长民奏宣和以前应知通令佐阶衔并带主管学事自军兴以来中辍今欲郡县依旧法结衔从官以上知郡县带提举学事除郡知通县令佐并带主管学事结衔从之`】孝宗乾道三年令不任守臣不爲郎【`中书门下省言勘会已降指挥非曽任守臣及监司不得除郎官着入条令`】淳熈中令郡守罢带主管学事　续文献通考曰理宗时诏免诸州守臣上殿奏事【`右丞相叶梦言祖宗谨重牧守之计将赴官必令奏事盖欲察其人品及靣谕以廉律已爱育百姓其至郡延见吏民宣上徳意庶几无负临遣之心今不逺数千里而来咫尺天顔而不得见非立法之本意`】　辽史南面黄龙府官曰知黄龙府事兴中府官曰知兴中府事南面方州官有刺史大略采用唐制　金诸府非兼总管府事者爲尹　元世祖至元初置诸路总管府二十年定十万户之上者爲上路十万户之下者爲下路当冲要者虽不及十万户亦爲上路上路秩正三品逹噜噶齐一人总管一人兼管劝农事江北则兼诸军鄂啰下路秩从三品散府秩正四品逹噜噶齐一人知府或府尹一人领劝农鄂啰诸路同所在有隶诸路及宣慰司行省者有直隷省部者有统州县者有不统州县者其制各有差等【`元路州县各立长官曰逹噜噶齐掌印信以总一府一县之治判署则用正官在府则总管在县则县尹`】　明初罢各路总管府于两京置直隷府各省分置诸府洪武六年定爲三等赋二十万石上爲上府知府秩从三品二十万下中府正四品十万下下府从四品已而并爲正四品　知府掌敎养郡民之事賔兴科贡均平赋役崇愼祀典禁诘奸顽表异良善讯听刑狱审达冤滞存恤困穷纠察吏治上下其考以告于抚按藩臬上于吏部务知百姓之疾苦若籍帐军匠传驿马牧仓库盗贼河渠沟防道路之事虽有专官皆知府领之而总督焉  

太守二  

原韩子曰李悝爲魏文侯上地守欲民善射乃下令云民有狐疑之讼者令之射狗中之者胜不中者负民皆习射日夜不休与秦战大败之以民之善射也　汉书曰季布爲河东太守孝文时人有言其贤召欲以爲御史大夫人又言其勇使酒至留邸一月罢布曰臣待罪河东陛下无故召臣此人必有以臣欺陛下者今臣至罢去必有毁臣夫以一人誉召臣一人毁去臣恐天下有识闻之以窥陛下上曰河东吾股肱郡故特召君耳又曰文翁庐江人少好学景帝末爲蜀郡守修起学  

官于成都招下县子弟以爲学官弟子得敎令吏民见而荣之由是大化蜀地学京师者比齐鲁焉天下并立学校自文翁始也　又曰黄霸字次公爲颍川太守户口歳増治爲天下第一徴守京兆尹是时凤皇神雀数集郡国颍川尤多天子以霸治行终长者下诏赐爵闗内侯黄金百斤　又曰龚遂字少卿爲渤海太守民有带持刀劒者使卖劒买牛卖刀买犊曰何爲带牛而佩犊乎　又曰朱买臣吴人爲会稽太守上谓之曰富贵不归故乡如衣绣夜行初买臣免待诏尝从会稽守邸者寄居饭食拜爲太守买臣衣故衣怀其印绶歩归郡邸时会稽吏方相与羣饮买臣入室中守邸与共食食且饱少见其绶怪之前引其绶视其印会稽太守章也守邸惊出语掾吏其故人素轻买臣者入视之还走疾呼曰实然坐中惊骇　又曰京房爲魏郡太守秩八百石得以考功法治郡房自请愿无属刺史得除用他郡人自第吏千石以下歳竟乗传奏事天子许焉　又曰哀帝时南郡多盗贼授萧育爲太守上以育耆旧名臣乃以三公使车载育入殿中受策加赐黄金二十斤育至南郡盗贼断迹　又曰召信臣字翁卿迁南阳太守躬督耕桑歳増三万顷吏人亲爱号曰召父荆州刺史奏信臣为百姓兴利郡以殷富赐黄金四十斤迁河内太守　又曰汲黯爲东海太守学黄老言治官民好清静择丞史任之责大指而已不细苛黯多病卧阁内不出歳余东海大治　又王成黄霸朱邑龚遂郑召信臣等所居民富所去见思生有荣号死见奉祠　后汉书曰何敞迁汝南太守敞疾文俗吏以苛刻求当时名誉故在职以寛和爲政立春日常召督邮还府分遣儒术大吏案行属县显孝弟有义行者　又曰刘寛爲南阳太守典歴三郡温仁多恕尝以齐之以刑民免而无耻吏人有过但用蒲鞭罚之示辱而已终不加苦案异苑云崔景贡守昌平有惠政尝悬一蒲鞭而不用则又加寛一等矣　又曰刘寛爲南阳太守好爲诸生讲论经义不严而治　又曰刘宠字祖荣拜会稽太守山民愿朴乃有白首不入市井者颇爲官吏所扰宠简除烦苛禁察非法郡中大化　又曰刘宠爲会稽太守狗不夜吠将去山隂父老七八人赍百钱送宠宠爲受一大钱故人号爲取一钱后八居九列四登三事也　又曰任延爲九眞太守骆越之民无嫁娶之礼各因滛好无适对配不识父子之姓夫妇之道延乃移书属县各使男年二十至五十女年十五至四十皆以年齿相配其贫无礼聘令长吏以下各省俸禄以赈助之同时相娶者二千余人是时风雨顺节谷稼丰衍其产子者始知种姓咸曰使我有是子者任君也多名子爲任　又曰秦彭转颍川太守有凤皇麒麟嘉禾甘露之瑞集于郡境肃宗廵行颍川辄赏赐钱谷恩宠殊异　又曰鲍昱拜汝南太守郡多陂池歳歳缺坏年费尝三千余万昱乃上作方梁石洫水常饶足漑田倍多人以殷富东观汉记曰冯勤曽祖扬宣帝时爲农太守生八男皆典郡赵魏间号爲冯万石　又曰赵憙字伯阳爲平原太守于是擢举义行诛锄奸恶后青州大蝗入平原界辄死歳屡有年百姓歌之　又曰朱晖字文季再迁临淮太守吏民畏爱爲之歌曰强直自遂南阳朱季吏畏其威民怀其惠　又曰朱晖迁临淮太守建武十六年四方牛大疫而临淮独不疫邻郡人多牵牛入界又曰张堪字君淑试守蜀郡太守迁渔阳开治稲田八千余顷敎民种田百姓以殷富童謡歌曰桑无附枝麦穗两岐张君爲政乐不可爲【`一作支`】视事八年匃奴不敢犯塞　又曰张堪爲渔阳太守帝尝召见诸郡计吏问其风土及前后守令能否蜀郡计吏樊显进曰渔阳太守张堪昔在蜀其仁以惠下威能讨奸清廉无以爲比上曰何以爲敕显曰昔公孙述破时珍宝山积卷掘之物足富十世而堪去职之日乗折辕车布被囊而已帝闻叹息　又曰廉范字叔度爲蜀郡太守成都邑宇偪侧旧制禁民夜作以防火而更相隐蔽烧者日日相属范乃毁削前令但严使储水百姓爲便乃歌之云廉叔度来何暮不禁火民安堵昔无襦今五袴　又曰王阜爲益州太守神马四出滇河中甘露降白乌见连有瑞应世谓其用法平正寛慈惠化所致　又曰崔寔爲五原太守五原土宜麻枲而俗不知纺绩民冬月无衣积细草而卧其中见吏则衣草而出寔至官劝种麻命工伐木作机纺车敎民纺绩　华峤后汉书曰郭伋拜颍川太守召见辞谒帝劳之曰郡得贤能太守去帝城不逺河润九里冀京师幷蒙其福也　又曰郅恽拜长沙太守崇敎化表异行　又孔奋传曰奋爲武都太守美行爱之如骨肉无义憎之如仇讐　又曰宋均字叔庠爲九江太守五日一聼事冬以日中夏以平旦蝗飞南至九江界辄东西分时多暴虎先是设槛捕之犹多伤害均下记曰夫虎豹在山鼋鼍在渊物性所托故江淮之间有猛兽犹江北之鸡豚也数爲民害咎在贪残今退贪残进忠良去槛穽虎遂东渡江去　又曰岑熙爲东都太守招聘隐逸与参政事无为而化视事二年舆人歌之曰我有枳棘岑君伐之我有蟊贼岑君遏之狗吠不惊足下生牦含哺鼓腹焉知凶灾我喜我生独于斯时美矣岑君于戏仁慈　谢承后汉书曰杜诗迁南阳太守性节俭而政治清平以诛暴立威善于计略省爱民役造作木排铸爲农器用力少见功多百姓便之又修治陂池广拓田地郡内比室殷足时人方于召信臣故南阳爲之语曰前有召父后有杜母　又曰沈丰爲零陵太守爲政愼刑重杀爱民养化罪法辞讼初不历狱嫌疑不决一断于口鞭杖不举而无刑戮僚友有过初不暴扬有奇谋异略辄爲谈述曰太守所不及也到官一年甘露降瑞芝生　又曰陈蕃爲乐安太守郡人周璆髙洁之士前后郡守招命莫肯至唯蕃能至焉字而不名特爲置一榻去则悬之　又曰刘琨字桓公迁农太守先是崤渑驿道多虎灾行路不通琨爲政三年化大行虎皆负子渡河而去帝闻而异之　又曰孟尝迁合浦太守郡不产谷食而海出珠宝与交趾比境常通商贩货籴粮食先是宰守并多贪秽诡人采求不知纪极珠遂渐徙于交趾郡界于是行旅不至贫者饿死于道尝到官革易前弊曽未逾歳去珠复还百姓皆反其业商贾流通称爲神明　又曰黄昌爲蜀郡太守未至郡时蜀有童謡曰两日出天兵戢　续汉书曰寇恂拜河内太守移书属县讲兵肄射伐淇园之竹爲矢百余万养马二千匹收租四百万斛转以给军　汉杂事曰蒋满爲上党太守长子万爲北地都尉次子辅爲安定太守满与万俱知名并见徴用时徴爲二千石者十三人俱引见万却退不敢与父并诏遣问谒者曰何以不齐左右曰此乃父子也宣帝叹息曰乃父子剖符耶即下诏曰上党太守满经行笃着信行山东其以满爲淮阳王相诲导东藩农股肱郡其以万爲农太守父子同日拜于前上甚嘉之　三辅决录曰马援诫兄子书龙伯髙敦笃周愼口无择言吾爱之重之愿汝曹效之世祖见援书即擢爲零陵太守在郡四年甚有治化　魏志曰郑浑爲上党太守浑以百姓新集爲制移居之法使兼复者与单轻者相伍温信者与孤老者相比勤稼穑明禁令由是民安于农而盗贼止息京茂传曰时泰山多盗贼以茂爲泰山太守旬月之间襁负而至者千余家　魏略曰孟康爲农太守清已平赋省息讼狱时出案行不欲烦损吏民常预敕卒徒各持鎌所在自刈马草不止亭传露宿树下　蜀志曰诸葛亮领蜀郡太守众事皆办　王隐晋书曰何曽上言郡守之权虽轻犹御千里比之于古列国之君也又曰王逊爲上洛太守私牛马在郡生驹犊者秩满悉以付官云是郡中所产也　山公啓事曰晋制春夏农月不迁改长吏郡守县令之属以其妨农事故也　世说曰荆州刺史裴潜以南阳周泰爲从事使诣司马宣王宣王辟泰泰九年居丧留缺待之后三十六日擢爲新城太守宣王爲大会使钟毓嘲之曰君释褐登宰府三十六日拥麾盖守兵马典郡乞儿乗小车一何快耶泰曰君名公之子故守吏职狝猴土牛一何迟耶梁书曰谢朏字敬仲齐时爲义兴太守加秩中二千石不省杂事悉付纲纪曰吾不能作主者吏但能太守耳又曰任昉爲吴兴太守清洁友人到漑与弟洽从昉  

爲山泽游被代而还无裙沈约遗裙迎也　又曰何字子季爲建安太守民不忍欺伏腊放囚还家及期而至　陈留耆旧传曰髙愼历东莱太守其妻谓曰君累爲宰守何不爲蓄以遗子孙愼曰我之勤苦以清名爲基以二千石遗之也　益部耆旧传曰景放爲益州太守威恩洽畅有鸠鸟集于防事　华阳国志曰赵瑶徙蜀郡太守司空张温谓之曰昔第五伦徙蜀郡爲司空吾今埽地以待足下矣　増唐书曰太宗朝马周疏言使百姓安乐在刺史县令耳县令旣众不能皆贤但州得良刺史可矣古者郡守县令皆贤徳欲有所用必先试以临人或由二千石髙第入爲宰相今独重内官县令刺史颇轻其又刺史多武夫或京官不称职始出补外而以徳行才术擢者十不得一所以百姓未安殆在于此帝称善　又曰中宗景龙中韦嗣立言刺史县令治人之首比年不加简择京官坐及声称下者乃典州年髙不善刀笔者乃拟县朝轻用人何以治国愿下有司精加汰择凡诸曹侍郎两省一台及五品以上清望官当先用刺史县令所冀守宰称职以兴太平　又曰裴耀卿爲济州刺史会天子东廵耀卿直三梁十驿科敛均省爲东州知顿最封禅还次宋州宴从官帝欢甚谓张说曰前日出使廵天下观吏善恶不得实今朕有事岱宗而怀州刺史王丘饩牵外无他献我知其不市恩也魏州刺史崔沔遣使供张不施锦绣示我以俭此可以观政也济州刺史裴耀卿上书数百言至曰人或重扰即不足以告成朕置书座右以自戒此其爱人也　又曰张九龄上言今刺史京辅雄望之郡犹少择之江淮陇蜀三河大府外稍非其人由京官出者或身有累或政无状用牧守之任爲斥逐之地武夫流外积资而得不计于才刺史乃尔县令尚可言哉京师衣冠所聚身名所出从容附会不勤而成是大利在于内而不在于外智能之士欲利之心安肯复出爲刺史县令哉宜遂科定其资不历都督刺史虽有髙第不得任侍郎列卿不历县令虽有善政不得任台郎给舎都督守令虽逺者使无十年任外如不爲此而救其失恐天下犹未治也　肃宗时杨绾爲相时诸州悉带团练使绾奏刺史自有持节诸军事以掌军旅司马古司武所以副军即今副使司兵参军今团练判官官号重复可罢天下团练守捉使诏可又言旧制刺史被代若别追皆降鱼书乃得去开元时置诸道采访使得专停刺史威柄外移渐不可久其刺史不称职若负本道使具条以闻不得擅追及停而刺史不得擅去州诣使所其故阙使司无署摄听上佐代领帝善其谋于是髙州上佐定上中下州又定府州官月禀使优狭相均始天下兵兴从权宜官司品同而禄例差江淮大州至月十缗而山劒贫俭虽上州刺史止数十缗及此始复薛珏入爲司农卿时诏举堪刺史县令者且百人延  

问人间疾苦吏得失取尤通逹者什二宰相欲校以文辞珏曰求良吏不可责文学宜以上爱人之本爲心也宰相多其计所用皆称职　李吉甫爲相建言州刺史不得擅见本道使罢诸道歳终廵勾以绝苛敛吉甫连蹇外迁十余年究知闾里疾苦常病方鎭强恣至是爲帝从容言使属郡刺史自爲政则风化可成帝然之出郎吏十余人爲刺史　五代史曰郭延鲁沁州緜上人父饶以骁勇事晋数立军功爲沁州刺史者九年爲政惠爱州人思之延鲁屡迁复州刺史叹曰吾先君爲沁州民到今思之吾今幸爲刺史其敢忘先志由是益以廉平自励民甚頼焉秩满州人乞留不许皆遮道攀号宋史曰李虗己父寅举进士起家爲衢州司理参军  

虚己亦进士第历知遂州时太宗尝手书累二十余纸曰公勤洁已奉法除奸惠爱临民者乃可书爲劳绩月给奉以实钱命有司择羣臣以治最闻者赐之时虚己受赐因献诗自陈父子遭遇荣及祖母帝恱爲批其纸尾曰虚己学古入官荣亲事生奉书爲郡欲布新规朕得良二千石矣　又曰王禹偁出知滁州州境二虎鬭其一死食之殆半羣鸡夜鸣冬雷暴作禹偁手疏引洪范传陈戒且自劾上询日官云守土者当其咎上惜禹偁才是日命徙蕲州禹偁上表谢有宣室鬼神之问不望生还茂陵封禅之书止期身后之语上异之果至郡未逾月卒　又曰张咏知益州时李顺搆乱王继恩上官正总兵攻讨缓师不进咏以言激正勉其亲行仍盛爲供帐饯之酒酣举爵属军校曰汝曹蒙国厚恩无以塞责此行当直抵寇垒平荡丑若老师旷日即此地还爲尔死所矣正由是决行深入克捷时寇略之际民多胁从咏移文谕以朝廷恩信使各归田里民间讹言有白头翁午后食人儿女一郡嚻然至暮路无行人旣而得造讹者戮之民遂帖息咏曰妖讹之兴沴气乗之妖则有形讹则有声止讹之术在乎识断不在厌胜也又曰杜衍通判晋州诏举良吏擢知干州陈尧咨安  

抚陜西有诏藩府乃赐宴尧咨至干州以衍贤特赐宴仍徙衍权知凤翔府及罢归二州民邀留境上曰何夺我贤太守也　又曰仁宗朝晏殊以枢密副使出知宣州数月改应天府延范仲淹以敎生徒自五代以来天下学校废兴学自殊始　又富弼以资政殿学士出知青州兼京东路安抚使河朔大水民流就食弼劝所部民出粟益以官廪得公租庐舍十余万顷散处其人以便薪水官吏自前资待缺寄居者皆赋以禄使即民所聚老弱病瘠者廪之仍书其劳约他日爲奏请山林陂泽之利可资以生者听流民擅取死者爲大家葬之明年麦大熟民各以逺近受粮归凡活五十余万人募爲兵者万计帝闻之遣使褒劳拜礼部侍郎弼曰此守臣职也辞不受　又曰刘敞徙知郓州郓比易守政不治市邑攘敓公行敞决狱讼明赏罚境内肃然客行寿张道中遗一囊钱人莫敢取以告里长里长爲守视客还取得之又有暮遗物市中者旦徃访之故在　又曰蔡襄字君谟兴化仙游人以枢密直学士知福州郡士周希孟陈烈陈襄郑穆以行义着襄僃礼招延诲诸生以经学知泉州距州二十里万安渡绝海而济往来畏其险襄立石爲梁其长三百六十丈民至今頼之　苏轼黜黄州团练副使神宗数有意复用辄爲当路者沮之后手札移轼汝州有曰苏轼黜居思咎阅歳滋深人材实难不忍终弃轼未至汝上书自言饥寒有田在常愿得居之朝奏入夕报可　吕大防夺学士知随州又徙安州兄大忠自渭入对哲宗询大防安否且曰执政欲迁诸岭南朕独令处安陆爲朕寄声问之大防朴直爲人所卖三二年可复相见也大忠泄其语于章惇惇惧绳之益急遂贬舒州团练副使　又曰范纯礼出知遂州泸南有边事调度苛棘纯礼一以静待之辨其可具者不取于民民图像于庐奉之如神名曰范公庵草场火民情疑怖守吏惕息俟诛纯礼曰草湿则生火何足怪但使密偿之库吏盗丝多罪至死纯礼曰以棼然之丝而杀之吾不忍也听其家趣买以赎　又曰范纯仁出知信阳军移齐州齐俗凶悍人轻爲盗劫或谓此严治之犹不能戢公一以寛恐不胜其治矣纯仁曰寛出于性若强以猛则不能持久猛而不久以治凶民取玩之道也　又曰张方平以侍讲学士知滑州徙益州未至或扇言侬智髙在南诏将入寇摄守亟调兵筑城日夜不得息民大惊扰朝廷闻之发陜西歩骑兵仗络绎往戍蜀诏趣方平行许以便宜从事方平曰此必妄道遇戍卒皆遣归他役尽罢适上元张灯方平城门三夕不闭得邛部川译人始造此语者枭首境上而流其余党蜀人遂安　又曰王大宝知连州代还言连英循惠新恩六州居民才数百非懋迁之地月输免行钱宜蠲减髙宗谓大臣曰守臣上殿令陈民事遂得知田里苦疾所陈五六得一可行其利亦不细矣　辽史曰萧文外戚之贤者也笃志力学喜愠不形寿隆末知易州兼西面安抚使髙阳土沃民富吏其邑者每黩于货民甚苦之文至悉去旧弊务农桑崇礼敎民皆化之时大旱百姓忧甚文祷之辄雨属县又蝗议捕除之文曰虽天灾捕之何益但反躬自责蝗尽飞去遗者亦不食苗散在草莽爲乌所食霪雨不止复随祷而霁是嵗大熟　虞集在翰林常以先世坟墓在吴越者嵗久湮没乞一郡以自便帝曰尔材何不堪顾今未可去耳除奎章阁侍书学士时关中大饥民枕籍而死有方数百里无孑遗者帝问集何以救关中对曰承平日久有志之士急于近效则怨讟兴焉不幸大菑之余正君子爲治作新之机也若遣一二有仁术知民事者稍寛其禁令使得有所爲随郡县择可用之人因旧民所在定城郭修闾里治沟洫限畎畞薄征敛招其伤残老弱渐以其力治之则逺去而来归者渐至春耕秋敛皆有所助一二歳间勿征勿徭封域既正友望相济四面而至者均齐方一截然有法则三代之民将见出于虚空之野矣帝称善因进曰幸假臣一郡试以此法行之三五年间必有以报朝廷者左右有曰虞伯生欲以此去尔遂罢其议　元史曰乌克逊泽从元帅索多下兵闽越时宋将张世杰攻泉州兴化守臣陈瓒举郡应之文天祥置都督于南劔州闽中郡县往往复从宋冬十月索多收福州进攻兴化克之索多怒民反覆下令屠城泽说之令放民逃奔泉州使先扇动世杰胆落必走是吾不战而救泉矣索多喜乃开门纵民去因得脱死及定广州索多还军诏改兴化军爲路授泽行总管府事民歌舞迎拜曰是吾民重生父母也喜极而继以泣　献徴录曰建文时姚善爲吴郡守数造请郡贤访求治道隐士王宾独居陋巷善徒歩造门称名致礼宾后报谒但望门再拜而返又有钱芹者自守甚髙善欲往见使人道意芹曰芹民也礼不可徃见于庭明公诚下士请俟月朔会于学宫善如期至迎芹上坐延质经义芹曰此士子业也公事有急于此者善竦然问之芹出一简以授竟不交言而去视之皆战守制胜术也时靖难兵已南下善因密结诸郡训练兵民相约勤王而荐芹爲行军司马文皇即位索黄子澄甚急子澄走苏约共航海以图恢复善曰公朝臣可四出号召善职守土义当与城存亡不可去也子澄遂去善爲其属许千戸等缚见文皇文皇诘责善声色不逊死之　又曰宣德初以雄剧十郡愼择良牧尚书胡濙举况钟典苏郡请赐勅以行钟始以吏起家洞灼郡涖任后吏胥抱牍请署欲以尝钟钟黙然若无能爲者既三日复请署钟乃历举前牒中之故爲出入隐窜顚倒者立扑杀之僚属震栗因幷举僚属之贪虐庸懦者立黜之置善恶二簿察民善恶籍其名以示劝惩民咸感化凡奏减正赋田粮及停徴渰没旧欠粮草共数百万辨明诬入军籍者千八百余家苏人所谓减三分粮当一代军民到于今受其赐述职日上锡宴赐诗正统五年九载满去郡民赴阙乞留者百万余人遂再遣还任卒于官　又曰英宗朝温州守何文渊入爲少司寇特荐侍御刘谦代已治郡九年善政甚多尝语人曰守与令虽官阶不同皆职民牧赫赫爲威民不近也察察爲明民罔容也平易近民守令之道也人以爲名言　献徴录曰温州守郁山字子静时元辅张孚敬虽归上眷犹厚部使以下望风争趋山独处之以礼孚敬建宝纶楼大治第宅又求广基地强勒市买不休山自徃止之曰夫居第当之子孙公今移易几何家匝垣已里余矣而意犹未足殆非所以善后计也且公居朝尝喜称伊傅周召之爲相柰何所以处家者顾出萧何李沆下哉张怒作色山不顾而出然地亦不再广  

太守三  

原银章青绶　铜虎竹符【`汉书曰太守品第五秩二千石银章青绶　文帝纪曰二年九月初与郡守爲铜虎符竹使符应劭注曰铜虎符第一至第五国家当发兵遣使者至郡合符符合乃聼受之竹使符皆以竹箭五枝长五寸镌刻篆书第一至第五张晏曰符以代古之珪璋从简易也`】　信理庶绩　举善黜恶【`汉书解诂曰太守专郡信理庶绩劝农赈贫决讼断辟兴利除害检察羣奸举善黜恶诛讨强暴`】　奉宣国恩　兴利除害【`王隠晋书曰何曽上言郡守上当奉宣国恩以致惠和下当兴利除害得其人则可安非其人则爲患`】　河东股肱汝南心腹【`详太守二　谢承后汉书曰韩崇迁汝南太守诏引见赐车马劒革带上敕崇曰汝南朕之心腹任次京师也`】　河内完富　魏郡都会【`后汉书曰寇恂爲河内太守上谓恂曰河内完富吾将因是而起昔髙祖留萧何镇关中吾今委公以河内坚守转运给足军粮率厉士马防遏他兵勿令北渡而已　晋起居注武帝太康元年诏曰方今天下无事所重惟民魏郡大都会也太守宜得其才宜以荀良爲魏郡太守`】　兄弟继踵　畿甸并居【`汉书曰冯立字圣通与弟野王相代爲西河上郡立居职公亷治行略与野王相似而多恩贷民歌之曰大冯君小冯君兄弟继踵相因循聪明贤智惠利民政如鲁卫徳化均周公康叔犹二君晋中兴书曰华谭拜临海太守弟猷爲宣城内史于时正朔所加止江东而已其礼教不出荆扬数郡而谭猷并居畿甸名时人荣之`】　两子夹河八男典郡【`汉书曰杜周爲廷史有一马及乆任事位列三公而两子夹河爲郡守家资累钜万`】  

【`矣　冯勤详事文聚`】　有行皆见擢用　孝子随时慰勉【`谢承后汉书曰张霸爲会稽太守甚有名称凡人有素行者皆见擢用郡中争励名节诵习者以千数陋室猥巷诵读之声不辍于耳　魏志杜畿传曰畿字伯侯爲河东太守班下属县举孝子贞妇顺孙复其徭役随时慰勉之`】好教化　脩礼乐【`汉书文翁传曰翁爲蜀郡太守政尚仁爱好行教化见蜀地僻陋有`】  

【`蛮夷风文翁欲诱进之乃选郡县小吏开敏有才者遣诣京师受业博士　续汉书曰寇恂爲颍川太守严立法诛讨贼盗政教施行郡中无事脩礼乐教授`】　脩庠序之敎　行丧娶之礼【`华峤后汉书曰卫讽迁桂阳太守下车脩庠序之教设婚姻之礼朞年间俗从化　汉书曰韩延寿爲颍川太守脩学校爲吏民行丧娶之礼百姓遵用其教`】　脩学校　树桑果【`晋书曰李重爲平阳太守崇德化脩学校表笃行拔贤能清简无欲正身率下在职三年弹黜四县　魏略云顔斐爲京兆太守到官乃令属县因时教民整治阡陌树植桑果`】　脩起废芜　开通沟渎【`后汉书曰王景迁庐江太守先是百姓不知牛耕致地力有余而食常不足郡界有楚相孙叔敖所起芍陂稻田景乃驱率吏民脩起芜废教用犂耕由是垦辟倍多境内丰给遂铭刻石字令民知常禁又训令蚕织爲作法制皆着于乡亭　汉书云召信臣迁南阳太守开通沟渎起水门堤阏凡数十处以广灌漑民得其利`】　兴鸿郄陂　立新丰塘【`续汉书云邓晨爲汝南太守兴鸿郄陂益地数千顷汝土以殷鱼稻之饶流衍他郡按鸿郄陂名在今豫州汝阳县东成帝时关东水陂溢爲害翟方进爲丞相奏罢之　晋中兴书曰张敬续出补晋陵内史乃立新丰塘万九千四尺`】　平均徭赋　抚恤贫弱【`华峤后汉书曰张英迁武威太守平均徭赋勤课农桑续汉书曰陈俊爲琅邪太守抚恤贫弱表有行义百姓铭之`】　遇吏如弟　视民如子【`华峤后汉书云马援爲陇西太守遇长吏如兄弟委以任之　又云刘寛爲南阳太守视民如子未尝疾言遽色`】　王经不发私书郅都不顾妻子【`世说云王经爲江夏太守不发私书汉书云郅都拜济南太守爲人勇而有气问遗无所受请寄无所聼常称曰己背亲而出身固当奉职死节下官终不顾妻子矣`】　恒得宿办　善作条敎【`晋书曰陈頵拜天门太守殊俗安之选腹心之吏爲荆州参军若有调发动静驰白故恒得宿办陶侃征还頵先至巴陵上礼侃以爲能表爲冀州刺史　又郑袤传云时广平太守缺宣帝谓袤曰贤叔大匠垂称于阳平魏郡百姓蒙惠化且卢子家王子雍继踵此郡使世不乏贤故复相屈袤在广平以德化爲先善作条教郡中爱之`】　赏罚得实　善恶立断【`汉书云赵典爲魏郡太守教令严明赏罚得实　后汉书樊拜天水太守政严猛好申韩法善恶立断`】　摧折豪强抑挫权右【`汉书云严延年爲河南太守其治务在摧折豪强扶助贫弱　魏志云仓慈迁炖煌`】  

【`太守到郡抑挫权右抚息贫羸`】　子弟负薪　妻子炊爨【`晋书云祖逖爲豫州太守呼子弟负薪　续汉书第五伦云云`】　常食干饭　惟饮吴水【`谢承后汉书曰羊陟爲东郡太守冬坐白羊皮夏处单版榻计日受俸常食干饭菜茹　王隐晋书曰邓攸爲吴郡太守自载粮食惟饮吴水而已`】　马死歩归　车毁不改【`益部耆旧传曰张翕迁越嶲太守初乘两马之官后并死歩归京师　谢承后汉书曰王畅拜南阳太守羊皮遮身车毁不改马羸不易`】　陆绩载石　洪矩载土【`汉书曰陆绩字公纪爲郁林太守罢归无装惟取一石以重其船人号郁林石　宣城纪云洪矩吴时爲庐江太守清俭徴还船轻皆以载土`】　雁门服德　河西改俗【`谢承后汉书曰石□为雁门太守广宣恩惠怀柔殊俗逺方皆服其德　东观汉记曰邓训拜张掖太守以身率下河西改俗邻郡则之`】　白鹿夹轮　黄龙望府【`谢承后汉书曰郑字臣君爲临淮太守天旱随车致雨行春白鹿在道夹毂而行　沈丰爲零陵守有三黄龙望府中`】　雁翔随车　蝗飞入海【`又云虔国迁日南太守每行县有雁恒飞翔随车止国府常在防事中庭国病卒雁栖于墓前树上二年乃去时人嘉之东观汉记云马棱爲广汉太守郡界常有蝗虫食谷棱有威德蝗虫飞入江海化爲鱼鰕`】　白乌集　神爵降【`王隐晋书曰虞浦迁鄱阳太守有白鸟集于庭树　襄阳耆旧传曰黄穆爲山阳太守有德政感甘露白兔神爵之瑞`】　愿借寇君一年　乞留侯君朞年【`续汉书曰寇恂爲颍川太守代朱浮爲执金吾颍川盗贼羣起上谓恂曰惟念独卿能平之耳恂对曰臣愿执锐前驱即日车驾南征恂从至颍川盗贼悉降而竟不拜郡百姓遮道曰愿从陛下复借寇君一年上乃留拜之又曰侯霸爲临淮太守王莽之败霸保固自守卒全一郡更始征霸百姓老弱相携啼哭遮使者车或当道而卧皆曰愿乞侯君再留朞年`】　坐啸卧理【`后汉党锢传成瑨爲南阳守任功曹岑晊人语曰南阳太守岑公孝农成瑨但坐啸　汉书汲黯爲淮阳守闭阁卧理`】　挂鱼　留犊【`后汉羊续字兴祖爲庐江守府丞馈鱼受而不食挂之后复进鱼续出前鱼示之府丞慙而止　王逊爲上洛守事`】　解榻　攀辕【`陈蕃字仲举爲豫章守徐孺子至辄解榻去则悬之　侯霸字君房临淮守被征百姓攀辕卧辙不许去`】　画像　立铭【`魏仓慈字孝仁爲炖煌守卒官吏如丧亲戚图画其形思其遗爱　晋李元盛爲酒泉守敦稼穑年谷登百姓请勒铭元盛许之遂使儒林祭酒刘彦明爲文颂其德`】　米盐　畜养【`黄霸爲颍川长始若烦碎其政米盐唯霸精力能推行之注米盐言至细　黄霸字次公爲颍川守使邮亭乡官畜鸡豚以赡鳏寡爲教条务耕桑畜养种树而已`】　乞留　去思【`魏鲁定字世英爲天水守迁太原天水人乞留帝许之策书褒羙　何武爲兖州守徙京兆去人皆思之`】　制服　増秩【`张纲字文纪爲广陵太守卒张英等五百余人制服汉宣时二千石其治效勉励増秩`】　思防旨　扬仁风【`后汉厐参爲汉阳太守郡人任棠有志节参到后先之棠不与言但以防一本水一盂置屏前抱儿孙伏戸下参思其微旨曰水欲我清防防欲吾击强宗抱儿孙伏户下欲我开门恤孤率而行之汉阳大治　晋袁宏爲东阳郡谢安赠一柄扇宏曰敢奉扬仁风以慰黎庶`】　用蒲鞭　乗苇车【`刘寛用蒲鞭人不敢犯　袁忠`】　挽不来　遁而去【`邓攸爲吴郡不受禄载米来食去郡数千人挽船进不得乃少停夜中遁去人歌曰紞如打五鼓鸡鸣天欲曙邓侯挽不来谢公推不去　孟尝详书钞`】不拘文法　每察顔色【`龚遂爲渤海守奏曰治乱人犹理乱绳不可急愿敕丞相`】  

【`御史且无拘臣以文法得一切便宜从事　法雄爲青州守每行县录囚徒察颜色多得情僞长吏不奉法皆解印绶去也`】　吏无追捕　路不拾遗【`韩延寿爲东都守置正五长闾里有非常事辄闻知始若烦后吏无追捕之苦皆便安　白帖汉任浦爲武郡太守`】　増谏官补郡台阁典州【`翰苑新书云汉元帝选博士谏大夫补郡国守相萧望之爲平原守　又云武后命台阁分典大州韦嗣立先行以示羣臣详通典`】　用执政制度　由县令超迁【`金史云金翟永固以尚书左丞罢爲眞定尹尚书省奏固自执政出爲尹其繖盖当用何制度上曰用执政制度遂着爲令　献征录云明宣德朝李信圭爲清河令九载诏举贤爲郡守廷臣以信圭荐命知处州使者持符至清河俾即上道`】　迎谒于道　记名于屏【`唐书云崔涣迁司门员外郎杨国忠恶不附已出爲巴西守明皇西狩迎谒于道帝见占奏以爲明治体恨得之晩　宋史云梁鼎太平兴国八年进士徙知吉州太宗赏其强干代还赐绯鱼旧例当给银宝瓶带太宗特以犀带赐之记其名于御屛`】　终南结庐　宣城赌郡【`唐书云韩宗朝出爲髙平太守始开元末海内无事讹言兵当兴衣冠潜爲避世计宗朝庐终南山爲长安尉霍仙竒所发明皇使侍御史王鉷讯之贬吴兴别驾　太平御览云沈约宋书羊元保爲黄门郎善奕棊品第三太祖亦好棊数蒙引见嘉其温谨与太祖赌郡胜之补宣城太守`】独立使君　继号良吏【`事文聚云裴侠守河北日周太祖命独立曰裴侠清愼`】  

【`奉公爲天下最有如侠者与之俱立众黙然朝野叹服号独立使君　翰苑新书云言行录孙甫字之翰初谢绛知邓州有惠政庆歴中范仲淹洎甫相继守郡皆号良吏`】　坐閤听决　执辔将迎【`唐书云隋开皇初郑善果年十四累迁鲁郡太守善果母崔贤明晓治政尝坐閤内听善果处决或当理则恱有不可则引至牀下责媿之故善果所至有绩号清吏　五代史云后唐刘遂清尝爲淄州刺史迎其母母及郊遂清爲母执辔行数十里州人咸以爲荣`】　父子守郡　兄弟列防【`事文聚云毕终敬父子相代爲兖州太守当世荣之子元宾爲使君每听政终敬乘版舆至元宾所遣左右敕不听起观其断决欣欣然喜见颜色　唐书云韦斌以韦坚累贬巴陵太守移临汝乆之拜银青光录大夫列五品时陟守河东而从兄由爲右金吾将军縚爲太子少师四第同时列防衣冠罕比`】　庙祀夷齐请封孟子【`元史曰元宪宗时阿勒台爲平滦路逹噜噶齐滦爲孤竹故国乃庙祀夷齐以励风俗宋史云曽孝寛以端明殿学士知郓州郓有孟子庙孝寛请于朝得封邹国公配享孔子`】　湖学  

爲东南最　苏学爲诸郡倡【`又曰胡宿知湖州前守滕宗谅大兴学校费钱数十万宗谅去通判僚吏皆疑以爲欺不肯书歴宿诮之曰君辈佐滕侯乆矣茍有过盍不早正乃俟其去而非之岂昔人分谤之意乎坐者大慙谢其后湖学爲东南最又曰范仲淹守苏州建郡学聘胡瑗爲师瑗立学规良密生徒虽百多不率教仲淹患之纯佑尚未冠辄入学齿诸生之末尽行其规诸生随之自是苏学爲诸郡倡`】　尊礼朝使　建立庙学【`又曰寜宗时杨简字敬仲知温州帝遣使至郡讥察使于简有先世契避其郊迎从他道入州至客舘简闻不敢入往来传命数四乃驱车返将降车使者趋出立防门外简亦出立使者外顿首言曰天使也某不敢不肃使者曰契家子礼有常尊简曰某守臣使者衔天子命辱临敝邑天使也某不敢不肃遂从西翼阶进礼北面东上简行则常西歩则后及阶莫敢升已乃同升自西阶足踧踧莫敢就主席使者曰君之庭也礼有常尊简曰春秋王人虽微例书大国之上尊天子也况今天子乎持之益坚使者辞益力如是数刻使者知不可变乃曰某不敏敢不敬承执事敬天子之义即揖而出既就馆简乃以宾礼见仪典旷絶人创见之莫不瞿然竦观屏息立　元史云张立道除忠庆路总管佩虎符先是云南未知尊孔子祀王逸少爲先师立道首建孔子庙置学舎劝士人弟子以学嵗时行释菜礼人习礼让风俗稍变矣`】　开稻田　实军屯【`太平御览云后周书郑浑迁沛郡太守郡下湿常患水涝百姓饥乏浑于三县界兴陂开稻田郡人皆以爲不便浑曰地势洿下宜灌溉终成稻田经乆之利此丰民之本也遂躬率吏民兴功一冬皆成比年大租入倍常民赖其利刻石颂之号曰郑陂　元史云元世宗尝问多尔济欲何仕对曰西夏营田实占正军倘有调用则又妨耕作土瘠野旷十未垦一两军屯聚以来子弟蕃息稍众若以其成丁者别编入籍以实屯力则地利多而兵有余矣请爲其总管以尽措画帝用之乃授中兴路新民总管至官禄其子弟之壮者垦田塞黄河九口开其三流凡三嵗赋额増倍`】　筑隄浚井　却潮捍江【`唐书曰白居易迁杭州始筑隄捍钱塘潮冲泄其水溉田千顷复浚李泌六井民赖以汲　宋史曰马亮字叔明以工部侍郎徙知杭州先是江涛大溢调兵筑隄而工未就诏问所以捍江之策亮裒诏祷伍员祠下明日潮爲之却出横沙数里隄遂成`】　苏公堤　补阙柳【`宋史曰哲宗朝苏轼以龙图学士知杭州杭本近海地泉咸苦居民稀少唐刺史李泌始引西湖水作六井民足于水白居易又浚西湖水入漕河自河入田所溉至千顷民以殷富湖水多葑自唐及钱氏嵗辄浚治宋兴废之积爲田水无几矣漕河失利取给江潮舟行市中潮又多淤三年一淘爲民大患六井亦几于废轼见茅山一河专受江潮盐桥一河专受湖水遂浚二河以通漕复造堰牐以爲湖水蓄泄之限江潮不复入市以余力复完六井又取葑田积湖中南北径三十里爲长堤以通行者吴人种菱春辄芟除不遗寸草且募人种菱湖中葑不复生收其利以僃脩筑取捄荒余钱万余缗粮万石及请得百僧度牒以募役者堤成植芙蓉杨栁其上望之如画图杭人名爲苏公堤轼二十年间再涖杭有徳于民家有画像饮食必祀　山堂肆考云辛仲甫出知彭州课民种栁以防行人人目爲补阙栁至李顺之乱犹下令无伤此树`】　瓯杓置道上　食器遗僚属【`唐书云徳宗朝阳城出爲道州日炊米二斛鱼一大鬵置瓯杓道人共食之　元史云宪宗时阿勒台爲平滦路达噜噶齐僚属始至必遗盐米羊畜付器曰非有他也欲其不剥民耳`】中和之政　惠利爲本【`宋史曰赵抃加龙图阁直学士知成都以寛爲治抃向使`】  

【`蜀日有聚爲妖祀者治以峻法及是复有是狱皆谓不免抃察其无他曰是特酒食过耳刑首恶而释余人蜀民大恱英宗尝谓转运使荣諲曰赵抃爲成都中和之政也　又曰抃爲政善因俗施设猛寛不同于成都尤爲世所称道神宗每诏郡守必以抃爲言要之以惠利爲本`】　记恶碑　戒民集【`汇苑详注曰记异录卢奂累任大郡治有异绩人畏之如神凡治奸恶既断其罪又以其所犯刻石立门再犯必致之死籍时谓之记恶碑　山堂肆考云张咏守蜀每断事必爲判语以示之蜀人镂版名曰戒民集大抵以移风俗兴孝义爲本也`】　日中庭空　经宿讼息【`宋史云李孝基宰相廸孙也历任州县知随州所事虽剧然事来亟断不爲证左回枉日中庭已空矣或问其术曰无他省事耳　献征录曰明赵豫每见讼者非急事则谕之以明日来始皆笑之故有松江太守明日来之謡不知讼者乘一时之愤经宿气平或众爲譬解因而息者多矣`】　决遣阴择善地　鞭杻悬于楹间【`宋史云王博文以吏事进多任繁剧爲政务平恕尝语其子曰吾平生决罪至流刑未尝不隂择善水土处汝曹志之　献征录云明方克勤守济日府庭不陈杻械革鞭悬于楹间示不妄罚考爲六府最`】　经月不笞一人　五年方成一信【`唐书曰崔郾守鄂州治尚抚绥经月不笞一人及鎭郢则用法严峻一毫不贷　山堂肆考云宋张咏问李畋曰百姓果信吾否对曰侍郎威信及民民皆信服公曰前一任则未也此一任应稍信耳只此一个信五年方得成`】　屯兵得隷刺史　节制在于郡将【`唐书云元和间陆亘爲兖州刺史对延英具陈节度使分兵屯属州刺史不能制故易乱帝因诏屯士得隷刺史　宋史云杨简知温州日私鹾五百爲羣过境内分司干官檄永嘉尉及水砦兵捕之廵尉不白郡简惊曰是可轻动乎万一召乱贻朝政忧兵之节制在于郡将违节制是不严天子命应斩建旗立廵尉庭下兵仗两行夹立郡官盛服立西序数其罪命斩之郡官交进爲致悔罪意良久得释奏罢分司其纪律如此`】　防服直趋贼所　雪夕往劳部落【`又曰淳化中蜀寇叛查道徙知果州时羌党尚有伏岩谷其首何彦惠集其徒二百余彀弓露刃诏书招谕未下咸请发兵殄之道曰彼愚人耳以惧罪欲延命须臾尔其党岂无诖误邪遂微服单马数仆不持尺刃间关林壑百里许直趋贼所初悉惊畏持满外向道神色自若踞胡牀而坐谕以诏意或识之曰郡守也尝闻其仁是宁害我者即相率投顺罗拜号呼请罪悉给劵归农驿奏玺书褒美　又曰种世衡知环州蕃部有牛家族诺尔鄂者素倔彊未尝出谒郡守闻世衡至遽郊迎世衡与约明日当至其帐往劳部落是夕大雪深三尺左右曰地险不可往世衡曰吾方结诸羌以信不可失期遂縁险而进奴讹方卧帐中谓世衡必不能进世衡蹵而起之奴讹大惊曰前此未尝有官至吾部者公乃不疑我邪率其族罗拜听命其后百余帐皆自归莫敢贰`】　遣还戍卒处置溃军【`又曰吕公孺知河阳洛口兵千人以久役思归奋斧锸拥关不得入西走河桥观听`】  

【`汹汹诸将请出兵掩击公孺曰此皆亡命急之变生即乘马东去遣牙兵数人迎谕之曰汝辈诚劳苦然岂得擅还一度桥则罪不赦矣太守在此愿自首者止道左皆竚立以俟公孺索倡者黥一人余复送役所语其校曰若复偃蹇者斩而后报众帖息　又曰髙定子差知緜州元兵穿凤州塞一兴元小校张钺以其徒溃入文州杀守臣扬必复将自龙趋緜以闯成都定子部分诸军扼清塘岭钺就擒已而劒南大震定子语僚吏曰溃军民流不过欲得钱粮耳吾将尽发吾州之藏与截诸司之纲爲朝廷捍蔽全蜀乃下令招溃卒人给缗钱及来诸军虽受招不肯释甲定子乃令帐下率衣甲于两庑以俟俄而诸军盛陈兵至吏士皆股栗定子坐堂上传令劳苦之诸军皆拜定子开谕使还本部以俟给犒诸将闻之亦来上谒定子复慰安之众恱而去乃遣吏给犒如令辟寺观祠宇以舍之`】　长揖中使　折服势门【`献征录云况钟爲苏州守时承平日久中使时出四方采宝干办之名色甚多苏州有五六人居之而来内官罗太监尤久或织造或买禽鸟花木皆倚以剥民祈求无餍郡佐县正少忤则加捶挞虽太守亦时诃责其他内官尤横至缚同知泽边水次鞭笞以爲常钟下车日首谒一势阉于驿拜下不荅敛揖起云老太监固不喜拜且长揖既乃坐与之抗论毕出麾僚属先上马入城而已坐轿压其后由是阉稍戢来内官以事杖吴县主簿吴清钟闻之径往执其两手怒数曰汝何得打吾主簿县中不要办事只干汝一头事乎来惧谢爲设食而止于是终况钟之时十余年未尝罹内官之患也　又云正德间阉势张甚奉命鎭闽者每行府守以下并易章服罢组绣郊迎阉者至馆守率佐以下入班廷霤再屈膝拜俯伏阉从几旁徐起荅之以次毕守与佐属左右列以待命小不谨或拒所括辄得祸而佐以下阉则自笞以爲常叶信守泉州谒阉肩舆入阉馆驰道上不下令前导者呼以入故事用驿舍丞唱门始得入谒至是丞犹循之信大怒自道上令廻舆南面停而笞丞数十丞不胜痛号呼祈免一馆中无不洒然改色者阉大沮下阶而迎信谢无状明日遂去然犹索所输金千金于郡佐佐白信取库金满千遣吏赍记与之阉觉又大恐谢不受去于是阉势衰息信倡之也`】　撤神祠　沈土偶【`元史云观音努守归德宁陵豪民杨甲夙嗜王乙田三顷值嵗饥王携其妻就食淮南而王以疾死其妻归则田已爲杨据矣王妻诉之官杨僞作文凭曰王在时已售我观音努令王妻与杨同就崔府君神祠质之杨惧神之灵先期以羊酒凂巫嘱神勿泄及诣祠质无所显明观音努疑之召巫诘巫吐其实乃坐杨罪归其田于王责神而撤其祠　又云至正七年朝廷慎选守令参知政事魏中立言于帝当今欲得贤守无知韩镛者乃特署镛名授饶州路总管饶俗尚鬼有觉山庙者自昔爲妖以祸福人爲盗贼者事之尤至将爲必十之镛至即撤其祠宇沈土偶人于江人初大骇已而叹服`】　辞金紫　拥败絮【`唐书曰宣宗时牛业以司勲员外爲睦州刺史帝劳曰卿得非怨宰相乎对曰陛下比诏不由刺史县令不任近臣宰相以是擢臣非嫌也即赐金紫谢曰臣今衣刺史所假绯即赐紫爲越等乃赐银绯　山堂肆考曰南宋阮长之字景茂除临海太守在官常拥败絮一生不侮暗室所涖皆有恵政爲后人所思`】　敝车羸马荆钗布裙【`唐书曰贞观时贾敦颐数历州刺史资亷洁入朝常尽室行车一乘敝甚嬴马绳覊`】  

【`道上不知其刺史也　献征录云衡岳爲庆阳知府益以清白自励民爱之如父母僚友诸妇尝会饮岳之内子与焉在席者金钿绮绣烂然独岳妻荆钗布裙而已既罢颇不乐岳问曰汝坐何处曰首席岳曰既坐首席又要服饰华好富贵可兼得邪庆阳人至今以爲羙谈`】　铛脚刺史　埋羮太守【`唐书曰髙祖时薛大鼎迁浩州刺史时郑德本在瀛州贾敦颐爲冀州皆有治名故河北称铛脚刺史　献征录云王璡字器之洪武末以贤能荐授宁波知府清俭律己自奉俭约一日用鱼肉璡怒谓其妻曰汝尚不识吾意更不忆食草根时邪命左右撤而瘗之人称埋羮太守`】　独造林逋　一师韩愈【`山堂肆考曰李及历知杭州郓州应天河南府在杭日恶其风俗轻靡不事宴游一日冐雪出郊众谓当置酒召客乃独造林逋清谈至暮而归　又曰宋玉涤知潮州凡养士治民一以韩愈爲师乃出令新愈庙民懽趋之`】　不持一砚以归　市取白集爲恨【`彚苑详注曰包拯爲端州守州嵗贡砚前守所取辄数十倍以遗权贵拯命制才足数嵗满一砚不持以归　合璧事曰笔谈蔡君谟尝书小吴牋云李及知杭州市乐天集一部乃爲终身之恨此君殊清节可爲世劝`】　妻子希至官舍　州民交争我公【`太平御览曰魏令狐邵爲农太守所在清如冰雪妻子希至官舍　合璧事曰宋杜衍知干州未满嵗安抚使察其治行以衍权凤翔府二郡之民争于界上一曰此我公也汝夺之一曰今我公也汝何有焉`】　乌鹊拥车　飞蝗坠水【`合璧事云唐李元纮字大纲守润州有惠政代去吏民遮留乌鹊羣飞亦拥车行　彚苑详注曰赵抃知青州京东大旱蝗将入境遇风退飞坠水而青州无害`】　圜门蒿满　枯树枝生【`山堂肆考曰齐宋世良拜清河太守才识开明尤善政术郡有曲堤盗多出没世良施八条之制盗奔他境謡曰曲堤虽险贼何益但有宋公自屏迹后更赦郡无一囚狱中生橹桃树蓬蒿并满每日圜门虚寂无复诉讼　太平御览曰梁书褚翔爲义兴太守在政洁已省繁苛去浮费百姓安之郡之西序有古树积年枯死翔至郡忽更生枝叶百姓以爲善政德化所感`】　界出醴泉　清见越石【`又云宋世良守清河日醴泉出于界内　又云齐书虞愿爲晋平太守海边有越王石常隐云雾相传云清亷太守乃得见愿往观视清彻无隐蔽后琅邪王秀之爲郡与朝士书此郡自虞公之后善政犹在遗风易遵差得无事`】　治状参闻欢声动地【`唐书云薛珏左授峡州刺史建中初德宗命使者分道察官吏升黜焉而李承状珏`】  

【`之简赵赞言其亷卢翰称其肃书参闻于是拜中散大夫赐金紫　宋史云绍定五年眞德秀进徽猷阁待制复知泉州迎者塞路深邨百嵗老人亦扶杖而出城中观声动地德秀谓民困如此宁身代其苦决讼自卯至申未巳或劝其啬养精神德秀曰无力惠民仅有政平讼理事当勉`】　惟恐其去　愿速其来【`山堂肆考云宋向子忞受命衡州伸逹冤滞赈卹孤寡官寮肃于庭士卒整于伍商贾集于市縁南畞者惟恐其报政而去蔡州守缺州人邀使者曰愿得向公三年　元史云元仁宗时萧拜珠出知中山府以忧去官仁宗过中山有同官谮于近侍曰知府去官实惮迎烦劳耳帝颔之适行田野见老妪问之曰府中官孰贤对曰有萧知府余不知也复过神祠有数老人焚香罗拜遣问之曰汝辈何所祷合辞对曰萧知府奔丧愿其来是以祷也帝意遂释`】　著书外台　横经讲院【`唐书曰王焘珪孙也爲邺郡太守性至孝母有疾因数从髙医游遂穷其术以所学作书号外台秘要讨绎精明爲世宝焉　宋史曰危稹知漳州有临漳台据溪山最胜处作龙江书院其上既成横经自讲人用歆动也`】　帝疑其年　后奇其貌【`太平御览云梁书张细出爲淮南太守时年十八帝疑其年少未闲吏事遣主书封取郡曹文宗见断事允惬甚称赏之　唐书曰张知謇厯十一州刺史所涖有威严武后降玺书存问万嵗通天中自德州刺史入计后竒其貎诏工图之`】　师帅　郡将【`彚苑详注云董仲舒曰今之郡守县令民之师帅所使承流而宣化也　翰苑新书云严延年传注谓郡将以其兼领武事也`】　领鱼　分虎【`又云续通典后唐长兴元年给事中崔衍奏当省给纳诸州铜鱼一在本州库新除刺史请领左鱼到州集官吏取州库右鱼契合却差人送左鱼到省　又云范尚书让封侯表分虎出守`】神君　佛子【`山堂肆考云梁孔奂字休文爲晋陵太守清白自将秩俸分瞻孤寡号曰神君　又云宋袁绍嘉定中知临安府几十年理讼清简平反冤狱道不拾遗里巷呼爲佛子`】　五知　四友【`宋史云李绎屡知州事所至颇称治自以久宦在外意不自得作五知先生传谓知时知难知命知退知足也　献征录云仁庙简廷臣爲郡守李骥以监察御史受玺书出知河南府于署后植松竹梅退食盘桓其中因曰三友而益我一夫得非四友乎遂号堂曰四友`】　严整　简易【`太平御览云北史宋钦道仕齐爲中山太守长于抚绥然好察细事州吏使民间者先酬钱然后敢食临涖称爲严整　山堂肆考曰宋蒋元振淳化中知亷州清苦励节家属悉寄住潭州在任啜粥饮水自奉甚薄爲政简易民甚爱之`】嗜退　安民【`宋史曰司马池知鳯翔府召知諌院上表恳辞仁宗谓宰相曰人皆嗜进而池独嗜退亦难能也　又曰李兊字子西在言职十年出知杭州帝书安民二字以宠之后历守名郡爲政简严老益精明`】　紫马　望黄龙【`山堂肆考曰谢灵运出守永嘉人曰紫马者太守也故杜诗曰使君紫马捧拥从西来　又云沈丰爲巴陵守鞭朴不举市无刑戮有三黄龙望府中一说零陵守`】五湖长　三年最【`太平御览云晋书桓元补义兴太守郁郁不得志尝登髙望震泽叹曰父爲九州伯儿爲五湖长　翰苑新书曰严助上书愿奉三年计最`】　兼四长　师千里【`山堂肆考曰宋田况知成都以德化人人不忍欺时谓张乖崖之明王文康之平程文简之肃韩忠宪之爱公兼有之　翰苑新书曰常衮集居一州之表爲千里之师又刘恺曰二千石宅主千里之师尤宜尊重礼典以身先之`】　天下长者　一世清人【`又云汉文帝谓田叔曰公知天下长者乎故云中太守孟舒是也　太平御览曰三国典略王庆籍爲京兆太守太祖以其精勤赉以紫袍及绫裳一袭谓百官曰王庆籍一世清人也`】　茅茨数椽　东湖四诗【`元史曰董文用出爲衞辉路总管十六年受代归田里茅茨数仅蔽风雨读书赋诗怡然燕居　宋史曰尤袤出知台州会有毁之者上疑之使人密察民诵其善政不絶口乃录其东湖四诗归奏上读而嘉赏遂以文字受知`】　人思刘君　时歌杜母　邢之张耕　怀之谭澄【`元史曰世祖尝与太保刘秉忠论一时牧守秉忠曰若刑之张耕怀之谭澄何忧不治哉`】　勤以补拙俭以养廉愼以补过惠以得民【`献征录云明延平府知府孙衍`】　大车行乎平  

陆　巨舰泛乎安流【`又云明教授孙鼎谓松江太守赵豫`】  

太守四  

原罢侯置守【`史记始皇二十六年灭六国罢侯置太守`】　更名太守【`汉书公卿百官表曰郡守秦官掌治其郡秩二十石有丞边郡又有长史掌兵马秩皆六百石景帝中元二年更名太守`】涿郡滨近外虏【`魏志曰王观爲涿郡太守时明帝即位下诏书使郡县条爲剧中平者主者欲言郡爲中平观教曰此郡滨近外虏数有宼害云何不爲剧邪主者曰若郡爲外剧恐于明府有任子观曰夫君省所以爲民也今郡在外剧则于役条当有降差岂可爲太守之私而一郡之民乎遂言爲外剧郡后送任子诣邺时观但有一子而又防弱其公心如此`】　常山北道主人【`司马彪续汉书曰邓晨爲常山太守会王反光武自蓟走信都晨亦间行会于钜鹿下自请从击邯郸光武曰伟卿以一身从我不如以一郡爲我北道主人乃遣晨归郡`】　起徒爲二千石【`汉书韩安国字长孺拜爲梁内史起徒中爲二千石`】　起小吏爲太守【`魏志曰公孙度起元菟小吏爲辽东太守`】　于家受诏【`汉书龚舍传云哀帝遣使者拜舍爲泰山太守舍家居在武原使者至县请舍欲令至公庭拜授印绶舍曰王者以天下爲家何必县官遂于家受诏`】　病不就府【`司马彪续汉书曰王良迁沛郡守称病不之府官属皆随就之良遂上疾笃乞骸骨`】　便道之官【`汉书云龚舍拜泰山太守于家受诏便道之官又东观汉记寇恂爲颍川太守便道之官`】　迎者如云【`华阳国志曰前后太守数烦扰夷人叛乱张翕起家复爲越嶲太守迎者如云`】　下车擢贤俊【`东观汉记云张酺爲东郡太守下车擢贤俊击豪强赏赐分明郡中肃然`】　下车表行义【`又云韩棱迁南阳太守下车表行义防幽滞权豪慑伏`】　教诱后进【`晋中兴书曰孔衍爲广陵郡时人爲之寒心而衍不形于色郡虽邻接西贼犹教诱后进不以戎务废业`】　庠序大兴【`魏志曰牵招出爲雁门太守乃简有才识者诣太学受业还相教授数年中庠序大兴`】　开学业【`晋书曰虞浦迁鄱阳太守广开学业以赞恊时雍光扬盛化乃具爲条制于是至者七百余人`】　益五果【`魏志曰郑浑爲山阳魏郡太守郡下百姓苦乏材木乃课树榆爲篱并益树五果榆皆成藩五果丰实入魏郡界邨落齐整如一民得财足用饶`】　敎民种榆【`汉书曰龚遂爲渤海太守令口种一树榆百本防五十本葱一畦韭家二母彘五母鸡吏民皆富实狱讼止息又云治沛郡也`】　敎民种柘【`华峤后汉书曰刘寛爲南阳太守教民种柘养蚕织履生民之利`】　敎民牛耕【`又曰任延拜九眞太守民俗不好田作尝告籴交阯每致困乏延乃令铸作田器教民以牛耕置吏循行`】　劝民农桑【`汉书云龚遂爲渤海郡多盗贼至任盗贼闻令弃其弓刀而时钩鉏遂又躬率以俭约劝民务农桑`】　开两江漑万顷【`风俗通云秦昭王使陈永爲蜀郡太守开成都两江溉田万顷`】　兴陂遏开稻田【`魏志云郑浑迁阳平沛郡二太守郡界下湿患水涝百姓饥乏浑于潇湘二县界兴陂遏开稻田郡人皆以爲不便浑曰地势洿下宜溉灌终有鱼稻经久之利此丰民之本遂躬率吏民兴立功夫一冬间皆成比年大顷田嵗増租入倍常民赖其利刻石颂之号曰郑陂`】　断太寿水身自负土【`又曰夏侯惇领陈留太守时大旱蝗虫起惇乃断太寿水作陂身自土率将士劝种稻民赖其利`】　躬率吏民以塡金隄【`汉书云王尊迁东郡太守久之河水甚溢泛浸瓠子金隄老弱奔走尊躬率吏民投沈白马祀水神河伯尊亲执珪璧使巫防祝请以身塡金隄因止宿庐居隄上吏民数千万人争叩头救止尊终不肯去及水盛隄坏吏民皆奔走唯一主簿泣在尊傍立不动而水波稍却乃止`】　开仓赈民【`后汉书曰第五谤迁张掖太守嵗饥粟石数千访乃开仓赈给以救其弊吏欲上言访不听出粟赈民顺帝玺书嘉之由是一郡得全`】　开仓赈给【`晋书云郑黙爲东郡太守值嵗荒人饥黙辄开仓赈给乃舍都亭自表待罪朝廷嘉黙忧国诏书褒叹比之汲黯颁告天下若郡县有此比者皆听出给`】　掾吏有过闭阁自责【`谢承后汉书曰严翊迁颍川太守掾吏有过辄闭阁自责`】　吏有隂过长假还家【`又曰沈丰爲零陵太守吏有隂过长假还家`】　民常词讼爲陈大义【`魏志曰杜畿爲河东崇寛惠与民无爲民常词讼有相告者畿爲陈大义令归谛思之`】　摘发奸邪词讼立决【`谢承后汉书曰黄香爲魏郡太守到官不遣吏归乡摘发奸邪词讼立决`】　系囚千数一时论决【`魏志曰陈矫爲魏郡太守时系囚千数至有历年矫以爲周有三典之制汉约三章之法今惜轻重之理而忽久系之患可谓谬矣悉自览罪状一时论决`】　囚至诘之莫敢匿诈【`又云宋华迁陈郡太守有系囚多所连及囚至诘之皆不敢匿诈`】　振厉威风【`谢承后汉书曰王畅拜南阳太守下车振厉威风`】　称其威信【`汉书冯野王传云冯并爲池阳令并素行贪污轻野王外戚年少治行不改野王部督邮椽祋祤赵都案验得其主守盗千金罪捕并不首服都格杀之并家上书陈寃事下廷尉都诣吏自杀以明野王京师称其威信`】　旁郡畏如大府【`又云郅都爲济南时有民瞷氏三百余家豪侠前后二千石不能禁之都诛其首恶余皆股栗旁十余郡畏如大府`】　威名流于匃奴【`又云赵广汉拜颍川太守郡大姓原褚宗族横恣宾客犯爲盗贼前二千石莫能擒制广汉至数月诛原褚首恶郡中震栗奸党散落风俗大改吏民相告讦广汉得以爲耳目盗贼以故不发发又辄得一切治理威名流闻及匃奴降者言匃奴中皆闻之`】　御众之才【`续汉书冦恂传曰光武欲定河内谓邓禹曰朕有河内犹髙祖有关中非萧何谁能鎭之爲我举如萧何者禹曰寇恂文武兼僃有御众之才非此子莫可使也乃拜恂爲河内守`】　拨烦之才【`谢承后汉书曰谢夷吾字尧卿迁钜鹿太守临发陛见上赐车马劒革带敕曰钜鹿剧郡难治君有拨烦之才故特授任当如刺史勿毁前政`】　明法令【`又曰李膺出补蜀郡太守脩庠序设条教明法令威恩并行蜀之珍玩不入于门益州纪其政化朝廷举能理亟转乌桓校尉`】　奉律令【`汉书曰朱博爲琅邪太守文学儒吏时有奏记称说云云博见谓曰如太守汉吏奉三尺律令以从事耳亡柰生所言圣人道何也`】　申明赏罚【`华峤后汉书曰亷范爲武原太守下制申明赏罚诛鉏奸猾表用良吏`】　令行禁止【`续汉书曰耿纯爲东郡太守在郡四年抑强扶弱令行禁止`】　杀伐立威【`汉书云陈咸爲南阳太守所居以杀伐立威豪猾吏及大姓犯法辄论输府`】　严刻见称【`东观汉记云郑璩爲汉阳太守以严刻见称`】　盗贼不敢入界【`续汉书曰寇恂爲颍川盗贼不敢入界`】奸人莫敢入界【`汉书曰韩延寿爲东郡太守置正五长相率以孝弟不得舍奸人闾里阡陌有非常吏辄闻之奸人莫敢入界`】　凉州曰乳虎【`东观汉记曰樊晔爲天水人有犯其禁者率不生出狱吏人及羌胡畏之道不拾遗行众至夜聚衣装道傍曰以付樊公凉州爲之歌曰宁见乳虎穴不入冀府寺大笑期必死忿怒或见置嗟我樊府君安可再遭值`】　吏民号卧虎【`益部耆旧传曰张则爲牂牁太守吏民号之曰卧虎`】　德敎多奇【`谢承后汉书曰董春爲庐江太守当官明亮德教多竒吏人称之`】　雅正矫俗【`又曰陈蕃爲豫章太守雅正矫俗以礼导下`】　虽有职务好学不倦【`王隐晋书曰石崇爲阳城太守讨吴有功封安阳乡侯在郡虽有职务好学不倦以疾自解`】　爲政脩理清静不烦【`续汉书曰第五伦迁会稽太守云云`】　朝省官事昼诵经典【`谢承后汉书曰髙吕爲广汉太守云云`】　昼则游田夜则咏诵【`王隐晋书曰曹志荐乐平太守迁赵郡不以郡务爲意昼则游田夜则咏诵以声色自娱当时见者未审其量也`】　事无宿诺【`魏孟康爲农太守事无宿诺`】　事从清俭【`谢承后汉书云谢夷吾迁钜鹿太守郡称善省奢从约事从清俭`】　汲黯卧而治之【`汉书曰汲黯爲淮阳守黯伏谢不受印绶召上殿黯泣曰臣自以不复见陛下臣常有狗马之心今病力不能任郡事臣愿爲中郎出入禁闼补过拾遗臣之愿也上曰君薄淮阳邪顾淮阳吏民不相得吾徒得君重卧而治之尔`】景丹卧以鎭之【`东观汉记云景丹拜农太守时丹病帝以其旧将欲令强起领郡事乃夜召入谓曰农逼近京师知将军病但得将军重威卧以镇之足矣`】　不以事务婴心【`晋中兴书髙平郄录云愔爲临淮太守不以事务婴心`】　不以郡务爲意【`曹志详上`】　计日受俸【`谢承后汉书云王畅拜南阳太守计日受俸不噉鱼肉`】　计月受俸【`会稽典录云陈脩迁豫章太守计月受俸受米不受钱也`】　五日一炊【`谢承后汉书曰沈景爲河间太守拜爲二千石妻子不历官舍五日一炊`】　十日一炊【`会稽典录云陈修迁豫章太守十日一炊不然官薪布被覆身`】　俸禄取赤米【`续汉书云第五伦俸禄常取赤米`】　俸尽食酱防【`桓阶别传曰阶爲赵郡太守在郡时俸尽食酱防上闻之数戯之曰卿家酱颇得不减邪乃诏曰昔子文清俭朝不谋夕而有脯粮之秩宣子守约军食鱼餐而有加粱之赐岂栋宇大臣而有蔬食非吾所以礼贤之意其赐射鹿师二人并弩`】　吏民不欺【`华峤后汉书云倪寛爲南阳太守平心举善每自刻责吏民爱敬不敢欺也`】　民佩其徳【`汉魏先贤行状云陈登爲广陵太守及迁东城太守广陵吏民被其恩德老弱襁负而追之登晓语令还曰诸卿何患无好令君乎`】　寛猛俱济【`谢承后汉书曰陈翔迁定襄太守寛猛俱济`】　民安其惠【`华阳国志云张翕迁越嶲太守民安其惠在官十年卒百姓好慕送者数千人天子厚赐之`】　吏民从化【`东观汉记曰欧阳歙迁汝南太守推用贤俊吏民从化`】　吏民信向【`后汉书曰伏湛爲平原太守时仓卒兵起天下惊扰而湛独宴然教授不废谓妻子曰夫一谷不登国君撤膳今民皆饥柰何独饱乃共食粗粝时门下督素有气力谋欲爲湛起兵湛斩之狥守城郭于是吏民信向郡内以安平原一境湛所全也`】　吏民爱乐【`又云侯霸爲临淮太守吏民爱乐`】　德怀逺人【`桓阶列传曰阶爲赵郡太守威能震敌德怀逺人`】抚和百姓【`晋中兴书曰庾翼除震威将军转西阳太守抚和百姓甚得欢心`】　外御戎狄内恤百姓【`王隐晋书曰应詹迁南平太守天门武陵并反其州郡奔败唯詹独保一郡外御戎狄内恤百姓`】　化清于上事缉于下【`谢承后汉书曰王党迁汝南太守拔才礼士不敢自专劳于求贤故能化清于上事缉于下`】　囹圄空虚【`又曰虞延爲南阳太守广宣德化勤脩政教寛刑宥罚囹圄空虚盗贼弭息`】　惠泽洽着【`汝南先贤传云应顿爲东郡太守惠泽洽着`】　城门不闭【`续汉书云宼恂爲汝南太守城门不闭盗贼不起`】　路不拾遗【`华峤汉书云任浦拜武都太守路不拾遗`】　咸称神明【`汉书云班伯爲定襄太守分部捕隐伏旬日尽得郡中震栗咸称神明`】　号爲神父【`华峤后汉书云鲍德爲南阳太守时多荒灾唯南阳丰穰吏人爱恱号爲神父`】　男子以廉爲名【`又曰亷范迁蜀郡太守生子皆以亷爲名`】男女以宗爲名【`谢承后汉书云宗庆迁长沙太守人多以乏衣食产乳不举庆切让三老禁民杀子比年之间民养子者三千余人男女皆以宗爲名`】　到郡朞月増户万余开喻数年漏脱自出【`蜀志云吕又累迁广汉蜀郡太守蜀郡一都之会戸口众多诸葛亮卒之后士伍亡命更相重冐奸巧非一又到官爲之防禁开喻教导数年之中脱漏自出者万余口后入爲尚书`】　荆棘自除【`续汉书云鲍永字君长爲东郡太守孔子阙里荆棘自除从讲堂至里门永异之谓府丞及鲁公曰方今危急而阙里自开斯岂夫子欲令太守行礼助我诛无道邪`】　豆生郡界【`又云宼恂爲颍川太守时有豆生于郡界得十万斛以给诸营`】　行春随车致雨【`郑详上`】　理冤甘雨降澍【`司马彪续汉书曰北海静王兴迁农太守县吏张申有伏罪兴申案论郡中震栗时年旱分遣文学循行属县理冤狱宥小过应时甘雨降澍`】　常爲髙第【`续汉书云邓晨拜中山太守吏民称之尝爲冀州髙第`】　奏课第一【`又曰李忠字仲都爲丹阳太守越俗不好学嫁娶礼仪衰于中国乃爲起学校习礼容春秋乡饮用明经郡中向慕之垦田増多三嵗间流民占著者五万余口十四年三公奏爲天下第一`】　考绩第一【`王隐晋书云解脩迁琅邪太守考绩天下第一`】　爲三河表【`谢承后汉书云魏朗出爲河内太守以清严爲治爲三河之表`】爲天下最【`魏志曰杜畿拜河东太守而爲尚书事平更有令曰昔萧何定关中宼恂平河内卿`】  

【`有其功间将授卿以纳言之职顾念河东吾股肱郡充实之所可以制天下故且烦卿卧镇之畿在河东十六年常爲天下最`】　民夷称其徳惠【`又云仓慈迁炖煌太守常日西域杂胡欲来贡献而诸豪俗多逆断絶旣与贸迁欺诈侮易多不得分明胡常怨望慈皆劳之欲诣洛者爲封过所欲从郡迁者官爲平取辄以府见物与共交市使吏民护送道路由是民夷翕然称其德惠`】　叹咏不容于口【`谢承后汉书云盖勲迁颍川太守吏民叹咏不容于口`】　居郡四年惠爱在民【`王氏家传曰王朗爲防稽太守会稽旧祀秦始皇刻木爲像与夏禹同庙朗到官以爲无德之君不应见祀于是除之居郡四年惠爱在民`】　在郡九年吏民便安【`魏志云胡质爲常山太守每军功赏赐皆散于众在郡九年吏民便安将士用命`】　迁去民人思望【`华阳国志云李资爲巴郡太守时嵗比丰稔及资迁去民人思望歌之曰望逺忽不见怅惆常徘徊想君恩泽深难留誓永怀`】　吏民惟恐其迁【`魏略曰顔裴爲京兆太守斐清已仰俸而已吏民唯恐其迁`】　老弱守关上书【`汉书曰魏相爲河南太守后有人告相贼杀不辜事下有司河南卒戍中都官者二三千人遮大将军自言愿复留作一年以赎太守罪河南老弱万余人守关欲入上言关吏以闻`】　老小随驾涕泣【`续汉书云耿纯爲东郡太守免官上击董宪道过东郡百姓老小数千随车驾涕泣曰愿复得耿君`】　吏民遮道【`魏略云顔斐迁平原太守吏民遮道车不得行稽十日方得出`】　民吏攀车【`谢承后汉书云孟尝爲合浦被征当还吏民攀车请之不得进乃附商人船遁去`】　百姓啼呼【`续汉书云第五伦爲会稽太守坐法征还百姓老小攀车叩马啼呼`】　百姓啼泣【`东观汉记云贺文和迁九江太守行县持干粮但就温而已临去日百姓扶车叩马啼泣随之`】　垂涕送之【`又云张酺爲东郡太守罚断义勇迁魏郡太守百姓垂涕送之`】　刻石颂徳【`华峤后汉书曰何敞爲汝南太守脩治鲖阳旧陂漑田万顷垦田三万余咸赖其利吏民立石颂敞功德`】　龚遂形貌短小【`汉书曰龚遂爲渤海太守上召见形貎短小宣帝望见不副所闻心内轻焉`】　彭宠容貌绝众【`东观汉记彭宠爲渔阳太守容貎絶众`】　黄昌足心有黒子【`谢承后汉书云黄昌会稽人爲蜀郡太守初昌爲州书佐其妇归宁于家遇贼被掳遂流转入蜀爲人妻其子犯事诣昌自讼昌疑母不蜀人因问所由对曰妾本会稽余姚戴次公女州书佐黄昌妻也妾尝归家爲贼所掠遂至于此昌惊呼前诣曰何以志黄昌邪对曰昌左足心有黒子尝自言当爲二千石昌乃出足示之因相持悲泣还爲夫妇竟以礼重焉`】　许荆蹠下有黑子【`楚国先贤传胡绍十八爲县阁下干见太守许荆蹠下而笑荆怒绍曰见明公蹠下有黑子绍亦有之故尔笑荆令绍学后八年遂迁爲九眞太守`】邓攸梦行水边【`王隐晋书云邓攸爲淮南太守梦行水边见一女子猛兽自后断其鞶囊`】  

【`占者以爲水边有女汝字也果迁汝隂太守断鞶囊者新兽头代故兽头也不作汝阴当汝南也果迁汝隂`】田伯庐君与约【`列异传云田伯爲庐江太守移郡淫鬼命尽到府一月不自来见当坏祠`】  

【`惟庐君往见自言县民与府君约刻百日当迁大郡愿见过后如期果爲沛相公不过于祠常见庐君月余病死`】　黄猛擿杀主簿【`薛琮表云黄猛爲日南太守下车以供设不丰擿杀主簿`】　黄夐贪秽无行【`襄阳耆旧传曰黄夐爲夷陵太守贪无行朝廷以黄受代之`】　増临轩册拜【`唐防要云元和三年诏刺史于宣政门谢讫遣之任旧制凡命都督刺史皆临轩册命近嵗虽无册拜而牧守受命后便殿召对赐衣服时河南尹裴复求速之任李吉甫爲奏请遂有是命非旧制也`】　防试岳牧【`又云调露元年临轩试应岳牧举人`】　经筵出守【`宋史云吕溱以侍读学士知徐州赐宴资善堂遣使谕曰此特爲卿设宜尽醉也诏自今由经筵出者视爲例`】　儒林旧德【`又云赵师民在经筵十余年甚见器异累请补郡除龙图阁直学士知耀州帝自写诗宠行目以儒林旧德`】蜀民思卿【`翰苑新书云范成大除知明州过阙上曰蜀民思卿如慈亲故付卿以海道`】　长安谋帅无以易卿【`宋史云元丰初帝召吕公孺慰之曰长安谋帅无以易卿命知永兴军`】朕视河东如中执法【`又云唐介以龙图阁学士知太原府帝曰朕视河东不在巾执`】  

【`法下暂烦卿往耳`】　请治剧【`唐书曰姚奕宰相崇子少脩谨崇欲使不越官次而习知吏道故自右千牛进至太子舍人皆平迁开元中请治剧爲睢阳太守`】　与近郡【`宋史云勾涛除给事中秦桧讽劾之帝谓桧曰勾涛性喜泉石与一山水近郡桧对曰永嘉有天台雁荡之胜帝又曰永嘉太逺以湖州命之`】　谨身率先【`元史云元中统元年史楫授眞定路总管同判本道宣抚司事眞定表山带河连属三十余城生杀进退咸倚专楫谨身率先明政化信赏罚任贤良汰贪墨恤穷独所举州县佐吏有文学者三十余人后皆知名`】　兴学劝农【`又云至治元年达尔玛除济宁总管兴学劝农百废具修府无停事`】　养成人材【`翰苑新书云曽肇知应天府当东南孔道宴劳无虚日肇曰饰厨传以邀往来之誉吾不爲也乃积公帑之余大兴学校亲加训导养成人材爲多`】　文戒侈靡【`翰苑新书云尚书廖刚之守漳也郡人素以侈靡相尚婚葬例逾制公首立条约且亲爲文以训告之风俗爲变`】特谕属宰【`又云王十朋守泉初到任会七邑宰劝酒歴告以爱民之意出诗示之曰九重天子爱民深令尹宜懐恻隐心今日黄堂一杯酒使君端爲庶民斟`】　大贤临政之效【`又云胡氏家传录钱尚书遹爲洪州职官縁事过鄱阳见彭器资值月朔有衣冠数十辈来见彭公设拜问起居而退钱甚讶之问何人公曰皆乡里后进子弟也钱曰何以有此公曰昔范希文守是邦其爲政以名教厚俗州人咸倾向之遂以成俗故至今爲尊长者以父兄自处而不辞后进以子弟自任而不敢忽此大贤临政之效`】　荆门躬行之效【`宋史云光宗时陆九渊知荆门军其境内官吏之贪亷民俗之习向善恶皆素知之郡以爲神逾年政行令脩民俗爲变诸司交荐丞相周必大尝称荆门之政以爲躬行之效焉`】　惟用直道而行【`又云廖德明知广州立师悟堂刻朱熹家礼及程氏诸书公余延僚属及诸生亲爲讲说逺近化之尝语人以仕学之要曰德明自始仕以至爲郡惟用三代直道而行一句而巳`】　肇脩人纪之功【`献征录云明南阳守叚坚爲政得大体不立赫赫之威不急功利凡所思措防模逺大轻徭薄赋与民休息郡人戴之如父母盖其学本河东薛文清承伊洛之传故见于治行者如此祭酒王鸿儒曰使南阳之人知有正学而不知有俗学知有王道而不知有伯道知有关睢麟趾之化而不知有桑间濮上之风皆先生始也当以肇脩人纪之功归之`】　旧迹新渠【`翰苑新书云东都事略赵尚寛知唐州按图记得召信臣故迹复三大陂皆漑田万余顷废田尽爲膏腴仁宗下诏褒美王安石作新田诗苏轼亦作新渠诗五章`】　飞桥无柱【`宋史曰陈希亮代还执政以爲大理少卿希亮曰法吏守文非所愿愿得一郡以自效乃以爲宿州州跨汴爲桥水与桥争常坏舟希亮始作飞桥无柱以便往来诏赐缣以褒之仍下其法自畿甸以至泗州皆爲飞桥`】　陈公堤【`合璧事云言行录陈文惠公尧佐河滑州公作堤以救水势又爲长堤以防其外滑人曰不可使后人忘我公号爲陈公堤`】　储之大仓【`元史云张范移守大名大水漂没庐舍租税无从出范辄免之朝廷罪其专擅范请入见进曰臣以爲朝廷储小仓不若储之大仓帝曰何说也对曰今歳水涝不而必责民输仓库虽实而民死亡殆尽明年租将安出曷若活其民使不至逃亡则嵗有恒非陛下大仓库乎帝曰知体其勿问`】　令输原价【`事文聚云张咏前后治蜀时米斗值钱三十六乃按诸邑田税如其价嵗折米六万斛至春时籍城中细民计口给劵令输原价籴之奏爲永制虽时有灾馑而益民无馁色咏之力也`】　官钱运籴【`宋史云辛弃疾知隆兴府时江右大饥始至牓通衢曰闭籴者配强籴者斩次令尽出公家官钱银器召官吏儒生商贾市民各举有干实者量借钱物运籴不取子钱期月终至城下发粜于是连樯而至其直自减民赖以济时信州守谢元明乞米救助慕属不从弃疾曰均爲赤子皆王民也即以来舟什之三与信`】　荒政具举【`又云黄干知汉阳军值嵗饥籴客米发常平以赈制置司下令欲移本军之粟而禁其籴干报以乞干罢然后施行及援鄂州例十之一告籴于制司荒政具举旁郡饥民辐辏惠抚均一春暖愿归者给之粮不愿者给庐居之民大感恱`】　仓米减粜【`元史曰王都中迁饶州路总管年饥米价翔踊都中以官仓之米定其等价减十之二使民就籴时宰怒其专权都中曰饶去杭几二千里比议定往还非半月不可人七日不食即死矣民亦相与言曰公爲我辈减米价公果得罪我辈当鬻妻子以代公偿时宰闻之乃罢都中历仕四十余年所至政誉暴着而治郡之绩虽古循吏无以尚之`】　矫发边储【`献征录云明戴浩改巩昌守边塞刓敝甚值嵗大防矫发边储三万余赈饥奏曰请以臣一人之命而活千万之命优诏原之`】代役【`元史曰世祖中统十三年出董文用爲衞辉路总管郡当冲要民爲兵者十之九余皆单弱贫病不堪力役会初得江南图籍金玉财帛之运日夜不絶于道警衞输挽日役数千夫文用忧之曰吾民敝矣而又重妨耕作殆不可乃从转运主者言州县吏卒足以僃用不必烦民即手书具官姓名保任之民得以时耕而运事亦不废`】　罢役【`献征录云洪武初方克勤守济宁郡城坏故事筑以兵时指挥使挟贵人势当五六月聚民万余治之民不得田哀号而即工声闻数里克勤密闻中书即日诏罢先是不雨克勤袒跣徧祷涕泣卧祠下至是诏下民欢呼而散大雨如注是嵗五谷俱熟民歌曰孰罢吾役使君之力孰成吾黍使君之雨使君勿去我民父母`】　利民之事知无不爲【`宋史曰魏了翁字华甫差知汉州后改睂州利民之事知无不爲治行彰闻`】　民阴受赐终不自言【`献征录云宣德时赵豫奉敕知松江府一意抚循与民休息周忱廵抚南畿有所经画必与之议而后决民隂受其赐而终不自言有及之者则曰此廵抚奉宣德意豫何力之有`】　临决蠭锐庭无留事【`宋史云太宗朝薛映以右諌议大夫知杭州临决蠭锐庭无留事转运使姚移属州母得辄断徒以上罪映即奏徒流笞杖自有科条茍情状明白何必系狱以累和气请诏天下凡徒流罪于长吏前对辨无所异听遣决之朝廷施用其言`】　廉明刚断发摘如神【`元史云观音努登泰定四年进士爲归德府亷明刚断发摘如神民有衔冤不直者虽数十年前事皆千里奔告立爲剖决`】　宾客泛舟【`唐书云颜眞卿爲平原太守安禄山逆状牙蘖眞卿阳托霖雨增陴濬隍料才壮储廥廪日与宾客泛舟以纾禄山之疑果以爲书生不疑也录山反河朔尽陷独平原城守具僃`】　游观竟夕【`宋史云曽公亮以司空兼侍中判永兴军先是庆卒叛旣伏诛而余党越佚自陜以西人情骚然公亮一镇以静长安豪喜造飞语声言营卒怨减削谋以上元夜结外兵爲乱人大恐或劝母出游公亮不爲动张灯纵观与宾佐竟夕乃归`】　奠枕楼繁雄馆【`宋书云辛弃疾出知滁州州罹兵烬井邑凋残弃疾寛征薄赋招流散教民兵议屯田乃创奠枕楼繁雄馆`】　披荆棘立官府【`元史云元初田雄授镇抚陜西总管京兆等路时关中苦于兵革郡县萧然雄披荆棘立官府开陈祸福招徕四山堡砦之未降者获其人皆慰遣之由是来附者日众乃教民力田京兆大治`】　自囚于狱【`唐书云阳城爲道州赋税不时观察使数诮责州当上考功第城自署下下观察府遣判官督赋至州怪城不出迎以问吏吏曰刺史以爲有罪自囚于狱判官惊驰入谒城曰使君何罪我奉命来安否耳留数日城乃载妻子中道遁去`】　守臣不畏强御【`宋史曰李浩乞外得台州豪民郑宪以赀结权贵人囊橐爲奸事觉械系之死狱中尽籍其家徙其妻孥权贵人教其讼冤且诬以他事令言者用是挤之疏方上权参政刘珙越次奏曰李浩爲郡获罪豪民爲其所诬臣考其本末甚白上顾曰守臣不畏强御岂易得邪且问章安在珙袖出之遂留中不下大理犹欲还其所没赀上批其后曰台州所断甚允当郑宪家赀永不给还流徙如故浩始得安`】　一鹤自随【`宋史云神宗召赵抃知谏院及谢帝曰闻卿匹马入蜀以一琴一鹤自随爲政简易亦称是乎`】　治潮二人【`献征录云陈白沙谓吏于潮者多矣其有功而民思之唐莫若韩愈明莫若王源源潮州守也`】寛不苛急简不烦碎【`宋史云欧阳脩在滁州自号醉翁晚更号六一居士凡历数郡不见治迹不求声誉寛简而不扰故所至民便之或问爲政寛简而事不弛废何也曰以纵爲寛以略爲简则政事弛废而民受其吾所谓寛者不爲苛急简者不爲烦碎耳`】　贫不爱钱【`献征录云明鱼侃常熟人举进士爲部曹以能治剧迁开封府府居会省领三十六州邑侃旦夕所进惟脱粟菘菜而已同邑有钱昕者官爲布政使亦亷而故有父产时人爲语曰富不爱钱钱昕贫不爱钱鱼侃`】　六印加劔【`宋史云淳化间凌策以集贤殿学士知孟州初策登第梦人以六印加劒上遗之其后往劒外凡六任`】梦持六刀【`又云髙宗时洪兴初徙知饶州先梦持六刀觉曰三刀爲益今倍之其饶乎已而果然`】使人神思清发【`太平御览云晋书刘世智以吏部郎出爲颍川太守管辂尝语人曰吾与`】  

【`刘颍川兄弟语使人神思清发`】　使人不衣自暖【`又云南史谢超宗有髙名齐髙帝以爲义兴太守升明二年坐公事免诣东府自通其日风寒髙帝谓四坐曰此客至令人不衣自暖`】　睂目瓌异阡陌聚观【`唐书云李邕自贬斥后开元二十三年起爲括州刺史历淄滑二州上计京师始邕早有名重义爱士久斥外不与士大夫接旣入朝人间传其睂目瓌异至阡陌聚观后生望风内谒门巷塡溢中人临问索所爲文章且进上以谗媢不得留出爲北海太守`】　姿状沈毅威名赫然【`又云髙宗时权怀恩姿状沈毅每盛服妻子不敢仰视更庆莱衞邢宋五州刺史所居威名赫然`】歌于蔿【`又云明皇在东都酺五凤楼不命三百里县令刺史各以声乐集河内太守辇优伎数百被锦绣或作犀象瓌璚光丽鲁山令元德秀惟乐工数十人联袂歌于蔿于于蔿于者德秀所爲歌也叹曰贤人之言哉谓宰相曰河内其涂炭乎乃黜太守`】　原辞怀金【`白帖云杨震爲东莱守昌邑令王密夜半怀金献曰无人知震曰天知地知子知我知何无人知也`】　辞金马【`张奂爲安定羌率上马金奂以酒酹曰使马如羊不入廏金如粟不入怀`】　不上计【`史记秦昭使王稽爲河东守三年不上计`】不行县【`韩延寿爲东都不肯出行县丞及数请之延寿曰恐无益重爲烦也`】　入爲公卿【`汉制郡守课最者入爲公卿`】　谕以礼义【`黄霸爲颍川守以礼义条教谕告之犯法晓令自杀`】　増班春【`合璧事云崔篆王莽时爲新大尹称疾不视事三年不行县门下掾諌篆乃强起班春太守尝以春行县劝课农桑赈救乏絶也`】　不治产【`太平御览曰齐书裴昭明历郡皆有善政尝谓人曰人生何事须聚蓄一身之外亦复何须子孙尝不才我聚彼散若能自立则不如一经故终身不治产`】　不纳贿【`又云隋书车驾西廵还谓武威太守樊子盖曰人道公清定如此否子盖谢曰臣敢言清止是小心不敢纳贿耳`】　以謡闻【`宋史云孙鼛出知浑州邑人子爲草祭之謡指切蔡京鼛以闻京怒使言者诬以他谤提举鸿庆宫`】　去民疾【`彚苑详注云曽巩爲州务去民疾苦急奸盗而寛贫弱曰爲害者不去则吾民不宁齐俗悍强喜攻劫至是豪宗大姓敛手莫敢动宼攘屏迹州即肃清`】送人作郡【`又云世说罗友家贫乞禄于桓温曰臣昨中路见一鬼揶揄曰只见汝送人作郡不见人送汝作郡温笑以友爲襄阳太守`】　先试于外【`合璧事云郑戬知长安有表曰听严城之钟鼓未卜何晨植劲节于雪霜更观晩节上称善谓左右曰戬器识英豪朕用爲宰相故先试于外`】　置怨结懽【`唐书云李吉甫初爲太常博士李密窦参器其才厚遇之陆贽疑有党出爲明州长史贽之贬忠州宰相欲害之起吉甫爲忠州刺史使甘心焉旣至置怨与结懽人并重其量坐是不徙者六嵗`】　赐钱旌洁【`合璧事云宋太宗朝贾黄中知升州一日案行府库见扃鐍甚严发之得宝货数千椟皆李氏宫闱物初不隷于籍黄中悉表上之太宗叹曰府库之物有籍贪黩者尚冒禁取之况此亡国之余物乎赐钱二百万以旌其洁`】　不欲伤民【`献征录云明于训爲顺徳守寛简沈静常数日不笞一人曰古之人视民如伤今之人每欲伤之者何也`】　称爲节妇【`又云明时乡人议士大夫有三妇之喻独以东昌府郡守爲节妇`】　薄于徼福而厚于得民菲于奉身而燕及防嫠【`宋史云周敦颐歴事州郡黄庭坚称之`】　寛一分则民受一分之赐【`又云新法行邵雍门生故友居州县者皆贻书访雍雍曰此贤者所当尽力之时新法固严能寛一分则民受一分之赐投劾何益邪`】　居官廉而不扰则百姓自安【`又云髙宗朝朱震爲翰林学士是时处州民爲盗天子以爲宜良太守往慰抚之将行震曰使居官亷而不扰则百姓自安虽诱之爲盗亦不爲矣愿诏新太守到官之日条具本部及属县官吏有贪墨无状者一切罢去听其自择慈祥仁惠之人有治效者优加奬劝上从其言`】  

太守五  

原诗晋傅咸赠建平太守李叔龙诗曰道兴化实在良守悠悠建平皇泽未流朝选于众乃子之授南荆注望心乎克副　潘尼赠荥阳太守吴子仲诗曰大晋盛得人储宫畜髦士吴侯降髙质剖符授千里垂覆岂他乡廻光临桑梓寮感岐路黎庶思知耻老氏喻小鳞曹参寄狱士无谓獘邑陋覆篑由兹起　又赠陇西太守张正治诗曰二八由唐显周以多士隆羣灵感韶运理翮应翔风张生拔幽华苹蘩登二宫未几振朱锦剖符抚西戎及子仍同僚赠言贻尔躬威刑有时用唯德可令终　宋谢灵运去永嘉郡诗曰野旷沙岸静天髙秋月明憩石挹飞泉攀林搴落英　梁简文帝饯临海太守刘孝仪蜀郡太守刘孝胜诗碣石临东海峨睂距西两杜昔夹河二龙今出守方无夜犬惊向息神牛鬭凉风绕轻幕麦雨交新溜念此一衔觞怀离在惟旧又罢丹阳郡往与吏民别诗曰久归从事麦非留故  

吏钱柳裁今尚在棠阴君讵怜　沈约去东阳与吏民别诗曰微薄叨今幸忝荷非昔期唐风岂异世钦明重在兹饰骖去关辅分竹入河淇下车如昨日曵组忽弥朞霜载凋秋草风三动春旗无以招卧辙宁望后相思又酬谢宣城朓诗曰王乔飞鳬舄东方金马门从宦  

非宦侣避世非【`一作不`】避喧揆予发皇鉴短翮屡飞翻早趋朝建礼晩沐卧郊园宾至下尘榻忧来命緑尊昔贤侔时雨今守馥兰荪神交疲梦寐路逺隔思存　増唐杜甫送贾至出知汝州诗曰西掖梧桐树空留一院阴艰难归故里去住损春心宫殿青门隔云山紫逻深人生五马贵莫受二毛侵　又送李广州诗曰斧钺下青冥楼船过洞庭北风随爽气南斗避文星　又寄裴施州诗曰庙廊之具裴施州宿昔一逄无此流金钟大镛在东序冰壶玉衡悬清秋尧有四岳明至理汉二千石眞分忧　白居易送严大夫赴桂州诗曰地压殊方重官兼宪府雄桂林无瘴气柏署有清风山水衙门外旌旗楼堞中大夫应绝席诗酒与谁同　宋苏轼送钱藻守婺州诗曰老手便剧郡髙怀厌承明聊纡东阳绂来濯沧浪缨东阳佳山水未到意已清过家父老喜出郭壶浆迎　又送张嘉州诗曰少年不愿万户侯亦不愿识韩荆州但愿身爲汉嘉守载酒时作凌云逰　曽巩凝香斋诗曰每觉西斋景最幽不知官是古诸侯一尊风月心无事千里耕桑歳有秋云水醒心鸣好鸟玉砂清耳潄寒流篆烟细细防黄卷疑在香炉最上头　郭獬送吴中复守长沙诗曰初登西汉文章府便领吴王第一州绕郭白云衡岳近满帆明月洞庭秋　杨亿送刘秀州诗曰置迢迢阻玉音左鱼江海遂初心郡楼晴日东西望几处棠阴接翠阴　元倪瓒送髙太守之秦邮诗曰秦汉置牧守犹古之侯伯封建而郡县仁政故不易汉宣知所本留意二千石愼哉髙侯车愿循古辙迹　明李濓送童太守入桂林诗绯金绶紫微臣郡国如何借寇频停鹢北堂还防服画熊南国又朱轮晴逾梧岭随征雁秋渡潇湘忆故人自媿素餐淹歳月羡君随处布阳春　石沆送临江苏太守诗曰五马夹朱轮清川不动尘问山庐岳近领郡虎符新吏冗诗难废民稀俗易淳江花迎路发十月待行春  

原箴后汉刘騊駼【`一作崔瑗`】郡太守箴曰有嬴驱除焚典纪旧荡灭蕃畿罢侯置守秦发闾左陈渉奋威楚筑干谿灵王不归征遐由近可不肃只守臣司境敢告执机原碑晋孙楚雁门太守牵府君碑曰君体德允直才量髙洁明鉴逹于世变毅足以致逺聿振鸿翼于衮尘之表卓尔先觉于拟议之前迁雁门太守教民耕战听断以情信赏必罚下服其命是以夷狄窘廹罔知所安譬秋枯之陨晨风激雹之不及掩耳也伐叛柔服威震沙漠遗种逺迹万里无烟烈烈君侯文武允崇少兼七德翰飞抚戎名扬河朔威镇汉中临危运奇在难匪从旌东麾抚司徐青截彼降贼海岱以平剖符千里爲国干城　晋孙绰颍州府君碑曰君天纵杰迈奇逸卓荦茂才亮拔雅度恢廓通理逺鉴之识礼乐饰身之具固以足之于天仞冠之于搢绅出匡南位功深于爵金三曜冲怀再发道光古贤风改雕僞允可谓明徳宏猷赞世之伟噐者矣矫矫秀姿卓卓英韵他人之髙及肩而已邀命有数托生皇代所忝之至人知其幸况在怀情而无自识但亲勤未效违离已及低徊房禁攀恋罔遗  

原表宋顔延之拜永嘉太守辞东宫表曰抗志絶操芼陆谢刍代食宾士何独匪民　又爲齐竟陵王世子临会稽郡表曰此郡歌风蹈雅旣髣髴于淹中春诵夏弦实依稀于河上顷者以来稍有讹替可推择明经式寄儒职使琢玉成器无爽昔谈铸金待价有符旧说　梁范云除始兴郡表曰臣被沐恩灵栖息荣幸贬貌兢视挺轸虑徒誓蠡管之诚终沈萤爝之用不悟悬景丽天通泾润下月绪未交镕光再铄脩鞠慙疑驩不及忭且地邻旧越甸分故楚厥壌惟腴实斯大将何以再宣王猷陶奉惠渥　梁萧子范爲蔡令樽让吴郡表曰全吴奥区地廹都辇譬彼西京则扶风冯翊方之洛下则颍川河内自非时雨之政解防之才寜可奉共理之言承河润之旨邓攸廉白廼着不留之歌贺劭沈静犹致题门之责　陈徐陵爲始兴王让琅邪二郡太守表曰甫离怀防裁脱绮纨适荷隆私使膺珪组执玉不起枢衣未胜自甘泉通火细柳屯兵旁带戎臣颇同疆埸言瞻汉草乃曰中州遥望胡桑已成边郡诚复居藩体国应思马骏之功论地惟亲宜慕萧彰之勇　陈江总爲衡阳王让呉郡表曰芝泥驰印发命开函【`缺`】颍之诚夏霜易霣兢惶之至春冰可渉临淄囘轼即事何取广川无声颇知自匹　増杨廷秀知常州谢表曰顷从山水之县入陪鹓鹭之班心乎爱君而直前慨然临事而妄发寻将母以告归乃拜州而得请憩公干漳滨之身三年于外易独孤常州之任再命滋恭惟郡邑先惠养之治所愿尽心使田里无愁恨之声庶乎报上　吴永叔知隆兴府谢表曰法度尧禹典则舜文数引公卿欲闻四方有水旱盗贼之奏亲问守相要使庶民无叹息愁恨之声臣所领州在大江南界荆扬域向也物华民富今焉地大国贫矧帅权分隷于九江而侯度仅颁于八县然臣尝阅汉舆图数唐职贡或治南昌赐侯王之印或分西道专采访之权虽曰地雄亦因人重今乃眷玉隆之散吏就铜虎之左符臣已于月日到府上讫紫马朱衣虽动千里湖山之色玉珂金钥尚思五更京阙之朝　朱熹潭州谢表曰臣迂疎末学忧患余生得陪香火之班岂复冠绅之念况学兼岳麓脩明逺自于前贤而壤带洞庭鎭抚近烦于元老俾承二任孰称万分兹盖文明出治仁孝保谓臣有讨古之勤以臣怀泽物之志假之师帅之职责以治教之功敢不仰佩训辞俯殚学力虽驱驰靡及唯知趋事之诚或黾勉不前愿遂归田之请　眞德秀知福州谢表曰伏念臣孤忠自信独立无朋先辍玉堂之庐俾司曹计复涤丹书之籍旋付藩条两朝二纪之遭逢一节四麾之赫奕重临郡寄仅阅歳朞冰檗自将粗谨酌泉之誓茧丝是戒少寛竭泽之嗟方生意之寝还视初心而尤慊幸值阴霾之披豁恍瞻丽景之昭融获于兹晨与在亲擢侯度未脩岂堪牧伯之命里门在望实均父母之当上下泰通之期布朝廷寛大之令慨属部创痍之未复考比年俶扰之所由政茍安恬宁有骇舆之马吏无侵枉谁爲游釡之鱼虽幸胜之所伤多矣臣钦承诏旨思体圣情志或得行讵有禁闼淮扬之间职当自效愿惟颍川渤海之师  

原教梁简文帝复临丹阳敎曰昔越张脩猛用美绩边延善政实着民謡吾冲弱寡能未明理道猥以庸薄作守京河将恐五袴无謡两岐难颂思立恩惠微宣风范　丘迟永嘉郡教曰贵郡控带山海利兼水陆实东南之沃壤一都之巨防而曝背拘牛屡空于畎畞绩麻治丝无闻于窐巷其有耕灌不脩桑榆靡树遨游鄽里酣酺卒嵗越伍乖邻流宕忘返才异相如而四壁独立髙慙仲蔚而三径没人虽谢文翁之正俗庶几龚遂之移风　任昉爲齐竟陵王世子临会稽郡教曰富室兼幷前史共蠹大姓侵威往哲攸嫉而权豪之族擅割林池势富之家专利山海至乃水称峻岩严我君后崇墉増仞内通神明出符大顺火炎昆冈神岳崩溃兰艾同烬玉石俱碎哲人遭命哀有余慨陆倕未至浔阳郡教曰第五伦之临会稽躬斩马草邓伯道之涖吴郡自运家粮故能使吏作颂歌民胥兴咏太守薄德谬叨组窃愿巴祗闇坐接客思匹吴隐被絮对宾常药自随式赡无逺单车入境窃所庶几旧须发民治道及戍逻榆樵采诸如此悉皆省息　又云太守家本诸生伏膺典纪光武灵台之籍较渉根基张华聚土之书略见庭户贵郡图载具存方策校以山经参诸括象原野城寺宛在心目龙泉鹤岭不易穷登所撰郡图可勿亲用公孙陛防旣似井蛙延寿执戈实同儿戏  

原铭晋傅江夏任君铭曰君承洪苗之髙胄禀岐嶷之上姿质美珪璋志邈云霄景行足以作仪范柱石足以虑安危弱冠而英名播于遐迩拜江夏太守内平五敎外运六奇邦国乂安飘尘不作铭曰峨峨任君应和秀生如山之峙如海之渟才行阐茂文武是经羣后利德泊然弗营宜享景福光辅上京如何夙逝不延百龄宋傅亮故安城太守傅府君铭曰爰自汉季以及晋  

朝髙明逺德系轨于时贞风亮节流声累叶君承世德之芳流荡二象之淑灵含章蕴粹佩兰借蕙韦带饭蔬朝不及夕不以栖迟改其闲不以隐约囘其操杨生所谓久幽而不改随和之德者其斯之谓欤栖心古烈拟踵前脩淹留孔老宛然内求于言中伦庸行归周神之聴之匪明匪幽  

原章梁简文帝爲王规拜吴郡太守章曰臣今愿敛衽后思循墙所忝示山河而形胜顾浮桥而不见苍鹰一游望仙掌而逮然方当驾吉祥之车入句吴之地驱缇扇之马抚奉徳之乡制锦何阶棼丝方始　陆倕授浔阳太守章曰镂冰雕脂不见大龙之象课虚叩寂宁闻驾辩之音徒荷容盖空班推择不能使府庭生梓横阁诵经俯睨朱辎仰瞻缯盖漏上严办伏轼多慙  

## 御定渊鉴类函卷一百十四

设官部五十四【`郡佐总载　郡丞　长史附司马附　通守附　増同知附増通判　签判　判官附増推官　郡尉`】  

郡佐总载  

原杜氏通典曰郡之佐吏秦汉有丞尉丞以佐守尉典武职　后汉诸郡各置诸曹史略如公府曹无东曹【`蔡质汉仪曰河南府岀考与从事同　后汉书曰蝗虫不入中牟河南尹疑不实使仁恕往亷之是也`】晋宋以下虽官曹名品互有异同大抵略如汉制  

北齐上郡太守属官合三百一十人为郡官故有长史司马录事参军功户兵法等七曹稍与今制同开皇三年诏佐官以曹为名者并改为司十二年诸司州从事为名者并改为参军又制刺史二佐每歳暮更入朝上考课炀帝置通守赞治东西曹主簿司功仓户兵法士等书佐各以郡之大小而为増减改行参军为行书佐　唐州府佐吏与隋制同有别驾长史司马一人【`大都`】  

【`督府有左右司马二员别驾长史司马通谓之上佐`】录事参军【`京府谓之司参军置二人余并为录事参军大州上都督府亦二人余州府一人`】司功司仓司户司兵司法司士等六参军【`景龙三年诸州加置司田开元中省乾元之后又分司户置参军一员位在司户下诸府则曰田曹开元中省乾元之后又分司户置焉因废置不恒故不列`】在府为曹在州为司【`府曰仓曹功曹州曰司功司仓`】大与上府置二员州置一员【`自司功以下通谓之判司`】参军事各有差【`京府参军事有六员余府州或四或五`】博士一员医博士一员大凡以州府大小而为増减　増宋史曰宋惩五代藩镇之弊干徳初下湖南始制诸州通判令刑部郎中贾玭等充建隆四年诏知府公事并须长史通判佥议连书方许行下时大郡置二员余置一员州不及万戸不置武臣知州小郡亦特置焉其广南小州有试秩通判兼知州者南渡后知州通判有两员处减一员凡军监之小者不置又诏更不添差其后或以废事请或以控扼去处请五年以后旋添置之除潭广洪州镇江建康成都府见系两员外凡帅府通判并以两员为额余置一员　其幕职官有签书判官防公事两使防团军事推判官节度掌书记观察支使凡员数多寡视郡大小及职务之烦简政和初改签书判官防公事为司录建炎初复旧凡节度推判官从军额察推及支使从州府名凡诸州减罢通判处则升判官为签判以兼之小郡推判官不并置或以判官兼司法或以推官兼支使亦有并判官窠阙省罢则令录参兼管凡要郡签判及推官皆堂除余吏部使阙二广间许监司辟差绍熙元年臣僚言广西奏拟签判多恩科癃老乞行转运司不许差年六十以上昏眊之人　诸曹有录事参军户曹参军司法参军司理参军中兴诏曹官依旧惟司理司法并注经任及试中刑法人乾道以来间以司户兼司法知录亦或兼职六年汪大猷言司户初官令专主仓库知录以司理例以狱事为重不兼他职从之仍依知县格法铨量如有老疾昏眊难任事者即于本州知通于判司簿尉内选经一考以上无罪犯晓法人对换绍熙元年诏不曽铨试人不许注授司法　辽史曰辽知黄龙府有同知有判官某州刺史有同知州事有录事参军世宗天禄五年诏州录事参军委政事省差注　续文献通考金诸府非兼总管府事者尹一员同知一员少尹一员府判一员掌纪纲众务分判吏户礼案事专管通检推排簿籍推官一员掌同府判兵刑工案事知法一员　诸府节镇录事司一员判官一员掌同警廵院　元上路置同知治中判官各一人下路不置治中而同知如治中之秩至元二十三年又置推官二人专治刑狱下路一人经歴知事或一人或二人照磨兼承发架阁一人又散府同知判官推官知事提控案牍各一人　置录事司凡路府所治置一司以掌城中户民之事中统二年照验民户定二千户以上设录事司候判官各一人二千户以下省判官不置至元二十年置达噜噶齐一员省司以判官兼捕盗之事明府属同知一人通判一人推官一人因事添设同  

知推官或二人通判至五人其属经歴司经歴一人知事一人照磨所照磨一人检校一人司狱司司狱一人郡丞一【`长史　司马　通守　同知附`】  

原杜氏通典曰郡丞秦置之以佐守汉因而不改【`后汉赵温字子柔为京兆丞曰丈夫当雄飞安能雌伏遂弃官去后官至三公`】晋成帝咸康七年省诸郡丞【`唯丹阳丞不省`】宋文帝元嘉四年复置齐梁有之至隋开皇三年改别驾治中为长史司马至炀帝又罢长史司马置赞治一人后又改郡赞治为丞位在通守下今郡丞废矣其职复分为别驾治中为长史司马自隋为郡府之官去从事史【`隋赵轨为齐州别驾有能名在州四年考绩连最诏徴入朝父老挥涕随逐曰公清如水请酌一杯水奉饯受而饮之`】唐永徽二年改为长史前上元元年复置别驾多以皇族为之神龙中废开元初复置始通用庶姓天寳八年以明皇由潞州别驾入定内难遂登大位乃废别驾官至徳中复置诸府州各一人而大都督府不置通判其事以贰都督刺史之职　长史秦置郡丞其郡当邉戍者丞为长史掌兵马汉因而不改【`古今注曰守相病丞长史行事后罢邉郡太守丞而长史领丞职`】其后长史遂为军府官至隋为郡官唐初永徽二年改别驾为之其后二职并置府州各一人王府长史理府事余府通判而已　司马本主武之官自魏晋以后刺史多带将军开府者则置府僚司马为军府之官理军事【`晋谢奕字无奕桓温辟为安西司马在温座岸帻啸咏如常温曰我方外司马也`】宋制司马铜印墨绶绛朝服武冠至隋废州府之任无复司马而有治中焉治中旧州职也【`旧谓隋以前`】州废遂为郡官【`说在州佐后治中篇`】开皇三年改治中为司马【`隋房恭懿为泽州司马有异绩迁徳州司马理为天下之最文帝曰此乃上天社稷之所祐岂朕寡薄能致之乎迁海州刺史`】炀帝又改司马及长史并置赞治一人寻又改赞治为郡丞唐武徳初复为治中贞观二十三年髙宗即位遂改诸州治中并为司马【`长安九年洛雍并荆扬益六州置左右司马各一员四年复旧太极元年又置四大都督府置左右司马各一员`】　通守炀帝置每郡各一人位次太守而京兆河南谓之内史唐无所职与长史同　増辽金元制见总载　续文献通考曰同知职清军匠或兼廵捕  

郡丞二  

原掌署文书　典知仓狱【`续汉书百官志云每属国署丞各一人掌署文书典知仓狱`】　黄绶大冠【`汉官仪云四百石丞尉皆黄绶大冠`】　秩六百石【`又云大府秩二千石有丞一人邉郡称长史皆六百石注云长史众史之长`】　黄霸当法【`汉书云黄霸为河南大守丞霸为人明察内敏又习文法然温良有让足知善御众为丞处议当于法合人心太守甚任之`】任以郡职【`谢承后汉书云刘平举孝亷拜济隂郡丞太守刘育甚重之任以郡职上书荐平`】桓谭出补【`东观汉记云光武议灵台所处上谓桓谭曰吾欲防决之何如谭黙然良久曰臣不读防复极言防之非经帝大怒出为六安郡丞意忽忽不乐道病卒`】　领太守事【`呉志云孙权领会稽太守屯吴使丞之郡行文书事`】　徐平威重【`又云徐平威重诸葛恪为丹阳太守讨山贼请平为丞`】　张畅佐蕃【`北堂书钞云陆机表伏见司徒下谏议大夫张畅当除为豫章内史丞畅才思清敏志节贞励秉心立操早有名誉其年时旧比多歴郡守惟畅凌迟末齿而佐下蕃遂蹈碎独于畅名实损愚以为宜解举试以近县诏畅既为是人所称便差代之`】　増倾产募士【`唐书云李袭志仕隋始安郡丞大业末盗贼起袭志倾已私产募士得三千人乘城拒贼或说曰公临郡久人心悦向今四海分裂宜遂据岭表岂遽不若尉陀乎袭志终不肯逆节后归唐`】　举政尤异【`又云张允济举政尤异迁髙阳郡丞统太守事吏下畏悦贼帅王须拔攻郡于是粮尽吏食槐叶槀节无叛者贞观初累刑部侍郎`】不置刺史【`合璧事云孔昌寓字广成贞观中歴魏州司马有治状帝为不置刺史为政三年`】  

【`玺书褒美`】　荐宰相材【`唐书武后尝谓狄仁杰曰安得一竒士用之仁杰曰荆州长史张柬之虽老宰相材也即召为洛州司马他日又求仁杰曰臣尝荐张柬之未用也后日迁之矣曰臣荐宰相而为司马非用也`】见刺史礼【`又曰中宗时孔若思出为卫州刺史故事宗室为州别驾见刺史骜放不肯致恭若思劾奏别驾李道钦请讯状有诏别驾见刺史致恭自若思始已上通判`】　小儿来迎【`又云韦景骏神龙中歴肥乡令后为道州长史道出肥乡民喜争奉酒食迎犒有小儿亦在中景骏曰方儿未生而吾去邑非有恩旧何为来也对曰耆老为我言学庐馆舍桥梁皆公所治意公为古人今幸亲见所以来景骏为留终日而去`】　服忠思孝【`山堂肆考曰唐南承嗣霁云子也歴施涪二州为别驾栁宗元称其服忠思孝无替负荷见睢阳庙碑`】　赐绯鱼【`事文聚唐徳宗命卢岘为渭州别驾知州事赐绯鱼袋赏有功也`】　祷媪龙【`唐书云敬宗立李逢吉谮李绅尝不利于陛下乃贬绅端州司马歴康封间湍濑险涩惟乘涨乃济康州有媪龙祠旧传能致云雨绅以书祷俄而大涨`】　皆为司马【`合璧事云裴懐古杜如晦张柬之陆象先姚崇贾敦颐苏瓌魏元忠张嘉贞并为长史杨绾李泌韦安石李元纮白居易栁子厚皆为司马`】　署府清简【`元史云元世祖时赵孟頫自念久在上侧必为人所忌力请补外二十九年出同知济南路总管府事时总管阙孟頫独署府事官事清简`】　渡海毁祠【`献徴录云彭镜初景泰间迁大理同知所多土官旧俗谒见有仪防袭有馈镜初一切峻却之滇民尚镜初所至必毁淫祠海上有猎神颇着灵异镜初奉上台令竟往毁之方航海高浪如屋从者胆落独无所怖已而风止水静卒毁而还`】　解散矿贼【`又云天顺间蔡为温州府同知时闽括流防聚劫泰顺山中据矿为乱杀伤徧野朝命中使来督官兵勦贼会大雪不可进冻死甚众议募民壮补伍捣贼巢穴请曰贼皆平民谕以祸福当免而戢矣毅然请行即深入贼窟反复谕之贼感悟推其魁诣曰民等愚惑冒干天诛公赐我数千人得生路敢不遵伏当就公前请余命复归为太平民语罢立解散兵休而还`】　考察僚属【`又云癸已浙西饥上意有司不职命工部侍郎及某都御史继往绥抚兼覈属吏臧否闻命预规画积粟五万余石备赈贷二使至大奬异遂委以考察府吏以至属邑官吏于是注绩为通省最荐之朝`】　耆老移问【`又云成化间施奎调南安同知刑威不用专尚徳化不逾年人吏洽和九载秩满赴铨曹力匄归老去任数年之后所属耆老年八十以上数百人连名状上府县移文浙籍问其起居称其持身亷谨涖政公勤革弊除奸爱民如子恳希囬示以慰黎庶其得民心如此`】  

郡丞三  

増诗明郭奎寄刘彦基同知诗曰南浦登楼一曲歌江花潭影照青娥谢安不与人同乐天下苍生柰若何九月征人未授衣年年书到故园稀无情恨杀湘东雁不带平安一字飞　杨基寄诸葛同知彦飞诗曰白发慵梳歩屧迟老于田野最相宜每当酒熟花开日正値身闲客到时雪屋夜灯因妇织月波秋舫为僧移而今此乐同谁说只有邻人马逺知  

増制唐苏颋授艾敬直仙州长史制曰敕朝议郎守豫州司上柱国史敬直恪勤官次精练文法往持宪简共惮清严顷拥使车旌别淑慝好龙遗迹乘鳬旧壤俾州闾之创建伫国之诚謡可守仙州长史散官勲并如故　又授温慎微扬州司马制曰门下某官门遗清白家传诗礼外鸣谦而益光中造理而能宻书工悬帐赋掩驰轮闲达彰其起草仁明最于分竹乃睠维扬之藩是称重江之奥端寮所择佥议攸归可守扬州大都督府司马散官勲如故  

増记唐白居易江州司马防记曰自武徳以来庶官以便宜制事大摄小重侵轻郡守之职总于诸侯帅郡佐之职移于部从事故自五大都督府至于上中下郡司马之事尽去惟员与俸在凡内外文武官左迁右移者递居之凡执役事上与给事于省寺军府者遥署之凡任久资髙耄昏懦弱不任事而时不忍弃者实涖之涖之者进不课其能退不殿其不能才不才一也江州左匡庐右江湖土髙气清富有佳境刺史守土臣不可逺观游羣吏执事官不敢自逸佚惟司马绰绰可从容于诗酒间由是郡南楼山北楼水湓亭百花亭风篁石岩瀑布庐宫源潭洞东西二林寺泉石松雪司马尽有之矣茍有志于吏隠者舍此官何求焉  

増书唐王勃上绛州上官司马书曰君侯极天分构振琼树而韬霞带地疏源握珠胎而冠月鳞轩羽殿瑶台降卿相之荣鹊印蝉簪金社发公侯之始青皐独唳望鸿渐而飜云丹穴髙鸣对鹓池而矫雾严助以贤良待诏未厌承明汲黯以方正拾遗终荣卧理加以雄材广度散琬琰于懐逸气遒文运风霜于掌握迫青霄而构舍烟霞之涯涘莫寻振沧渤以流谦江汉之波澜未测耀灵桂于赵席垂棘知归辨羣籁于庄轩悬匏自记宾阶夕敞清河销骥贽之虞虚榻晨披元礼得龙驱之地方当翊赞宸极羽仪台屏岂徒偃仰州县劳事藩庭而已哉借如仆者常恨霜松列涧万寻无罩月之期露草滋山寸径有捎云之望斯则声实困于兼济才位难于俱立况乎地势不足以夸俗容貌不足以动人皇皇薮泽安足以奉髙明之咳唾也所冀蝇阶贱质附云足而追飇蚋序轻姿托霜毛而絶海委名励已蛟镡申独断之能偶迹当仁骊珠鲜闇投之惧天衢可望指鹏程而三休巨壑难游伏龙门而一息  

通判一【`増签判附`】  

増文献通考曰宋制通判职掌倅贰郡政与长史均礼凡兵民钱谷戸口赋役狱讼听断之事可否裁决与守臣通签书施行所部官有善否及职事修废得刺举以闻　又曰按艺祖之设通判本欲惩五季藩镇专擅之弊而以儒臣临制之号称监州其官虽郡佐而其人间有出于朝廷之特命不以官资崇卑论也与后来之泛泛称半刺者不侔矣　宋史曰元祐元年诏知州以帅臣其将下公事不许通判同管元符元年诏通判幕职官令日赴长官防议事及都听签书文檄　南渡设官如旧入则贰政出则按县有军旅之事则专任钱粮之责经制总制钱额与本部协力拘催以入于户部　容斋随笔曰今世士大夫既贵不可复贱淳化中北边有事以殿前都虞曹璨知定州时赵安易官宗正少卿已知州遂就徙通判又罗延吉既知彭祁绛三州而除通判广州滕中正知兴元府而通判河南袁郭知楚郓二州防秦王廷美迁置房州诏崇仪副使阎彦进知州而以郭通判州事范正辞知戎淄二州而通判棣深又陈若拙歴知单州殿中侍御史西川转运使召归防李至守洛都表为通判久之柴禹锡鎭泾州复表为通判皆非贬降也　彚苑详注曰签判宋有两使防团军事推判官皆以选人充太平兴国中以赞善大夫十五员充诸州节度判官盖太宗以诸州戎幕缺官朝士补之俾分理事且试其才此签判所由始也盖人则为判官京官则为签判　续文献通考曰明制通判职管粮缉盗治农脩河牧马之政  

通判二【`佥判　判官　倅`】  

増倅车　监郡【`山堂肆考云胡文恭行张士爕制分乘倅车按倅乃副车今以通判为倅者周礼谓别为长史司马乃太守之副也　翰苑新书云归田录国朝始制诸州通判既非官属故常与诸州争权每云我是监郡朝廷使我来监汝举动为所制有钱昆少卿家世杭人也嗜常求补外郡人问欲何州曰有蟹无通判处可矣苏轼诗欲问君王乞符竹但忧无蟹有监州`】　上佐　端僚【`山堂肆考云职源别驾长史司马通谓之上佐唐大厯十二年制刺史有故及阙本道使不得擅摄但令上佐知州事宋周必大吉州通判壁记郡丞秦官惟掌兵马自汉及唐其名不常曰别驾曰治中曰长史曰司马虽均号上佐其实从事之长耳　事文聚云刘丰制曰宜膺受服之宠复践端寮之列`】　给印纸　却例金【`宋史曰卞衮通判宣州淳化间上命采庶僚中亷干者给御书印纸课最仍赐实俸以旌异之衮与焉献征录云明彭簪守世望倅常州为政务大体不事表暴摄篆宜兴却例供百金或以为病后来者簪曰后令贤必不予非不然吾亦安能以其身预为不贤者地乎`】　不税农具　未学造簪【`山堂肆考云言行录吕夷简通判滨州人称其才王旦尝谓王曽曰此人异日与公对秉钧轴曽曰何以知之曰以其奏请知之如不税农具数事后卒与曽并相按夷简尝判濠通二州往河北按行水灾还奏国家田器有算非所以重本也请除之因诏天下农器皆免算献征录云嘉靖间朱光霁为重庆府通判謡颂满道声望大起有佥事发银买簪时光霁视府篆遂持银入白曰通判自幼但知读书未尝造簪也佥事且怒且慙而寝`】　缮治保障　变通社仓【`宋史曰李肃之字公仪宰相迪弟子也通判澶州时北使将过郡而楼堞壊圯肃之谓郡守曰吾州为景徳破敌之地当示雄疆今保障若是且柰何遂鸠工构城屋凡千区已而中贵人衔命来视规制一新惊赏嗟异又云黄震出判广徳军初孝宗颁朱熹社仓法于天下而广徳则官置此仓民困于纳息至以息为本而息皆横取民穷至自经人以为熹之法不敢议震曰不然法出于尧舜三代圣人犹有变通安有先儒为法不思救其弊邪况熹社仓法归之于民而官不得与震为别买田六百畞以其租代社仓息约非凶年不贷而贷者不取息`】　未尝屈挠　务为裁损【`山堂肆考曰宋黄济通判鎭州其牧守多勲旧武臣倨贵陵下济未尝屈挠　事文聚云蔡齐通判兖州太守王臻治政严急齐务为裁损济之以寛狱讼为之不冤`】　械送侦卒　解散乱民【`宋史曰王嗣宗通判河州太宗遣武徳卒潜察逺方事嗣宗械送京师因奏曰陛下不委任贤俊猥信此軰以为耳目臣窃不取太宗怒其横遣使械嗣宗下吏削秩会赦复官　金史云金张奕以廕补官仕齐为归徳府通判齐国废齐民之在郡者二万人谋为乱约夜半举燎相应奕知之市人丁壮授以兵结阵阨其要巷开小南门以示生路乱不得作比明亡匿略尽擒其首恶诛之后五日都统完顔拉必以军至归徳欲根株余党奕以阖门保郡人无他遂止`】　筑室儋耳　题版西寨【`宋史云绍圣初苏轼贬恵州又贬琼州别驾居昌化昌化故儋耳地非人所居初僦官屋以居有司犹为不可轼遂买地筑室儋人运甓畚土以助之　献征录云治间谭让改衢州通判兼署开化江山两邑时桃源贼出没开化境让严部曲警烽燧招拔壮士御贼未防以檄往御壕岭西寨至岭题版树所筑寨曰谭某筑贼见之不复攻而去`】饯李廸　祭赵鼎【`宋史曰范讽通判郓州时知州李廸贬卫州副使宰相丁谓戒使者持诏书促上道讽輙留迪数日为治装祖行　又曰汪应辰谪判州时丞相赵鼎死朱崖扶丧过郡应辰为文祭之曰惟公两登上宰皆値艰危之时一斥南荒遂为死生之别事已定于盖棺恩特崇于归骨吏付之火其子借三兵以护行道出衢州章杰为守希秦桧意指应辰为阿附为死党符移讯鞫徧捜行橐求祭文不可得事乃寝`】　移牀树下　投金水中【`山堂肆考曰兾州刺史裴徽召管辂相见清论终日不觉其疲天时大热移牀庭前树下自是汲引辂为别驾　献征录云明谭让为南昌通判职纲税粮一切谢贿赂寝包代贺表京师舟将发投金甚众悉命吏投水中人竞网取之争多寡讼官于是人知让有异政云`】台辅量　宰相器【`山堂肆考曰赵昌言喜推奬后进时李沆通判澶州昌言谓其有台`】  

【`辅之量表闻于朝　又云富弼从王曽辟通判郓州时赵元昊反弼上疏陈八事议者以为有宰相之器遂召还`】　裁决如神　清谈竟暮【`宋史曰王十朋擢对防第一授绍兴府签判既至咸以书生易之十朋裁决如神吏奸不行　又云余汝尚字退翁擢进士第熙寜初签书劔南西川判官赵抃守蜀以简静为治每旦退坐便斋诸吏莫敢至惟汝尚来輙排闼径入相对清谈竟暮`】　英儒【`事文聚云管寜辞云州民管寜诞燕雀之贱栖朝桐之华别驾者明使君之羽翼宜得英儒`】　展骏足【`合璧事云蜀厐统以从事守耒阳令不治免官鲁肃遗先主书曰厐士元非百里才使处治中别驾之任始当展其骏足`】　赠刀【`太平御覧云晋中兴书初魏徐州刺史任城吕防有佩刀工相之以为必三公可服此刀防语别驾王祥曰茍非其人刀或有害卿有公辅之量故以相与祥始辞之防强与乃受祥死之日以刀授弟覧`】　酌杯水以饯【`合璧事云隋书赵轨为齐州别驾在州四年考绩最优征入朝父老挥涕送之曰公清如水请酌一杯水奉饯轨受而饮之焉`】　判佐【`彚苑详注云唐书狄仁杰授下州判佐`】　悉补别驾【`唐书云贞元时宰相齐抗奏罢州别驾元和后两河用兵禆将立功得补东宫王府官朱紫淆并韦处厚为相乃奏置六雄十望十紧等州悉补别驾由是流品澄别`】　嵩山石室【`宋史曰王逢四世祖居岩仕唐为骁长史遭乱弃官归居青山杨行宻据淮南使人以兵廹起之居岩散遣其家人而以一身归行宻授以湖州别驾不遣一日行宻大防失居岩亟使人掩其家无一人在者其后有人于嵩山见空石室或云有道人王居岩处此去而莫知其所终`】　捕鳄鱼【`又曰宋太宗朝陈尧佐坐言事忤旨降通判潮州脩孔子庙作韩吏部祠以风示潮人民张氏子与其母濯于江鳄鱼尾而食之母弗能救尧佐闻而伤之命二吏挐小舟操网往捕鳄至暴非可网得至此鳄弭受网作文示诸市烹之人皆惊异`】　留佩【`山堂肆考云宋通判郑涣代去郡人攀留涣留佩以为别`】　不爱防金【`宋史曰杨偕字次公少从种放学于终南山举进士再调汉州军事判官道遇术士曰君知世有化瓦石为黄金者就偕试之既验欲授以方偕曰吾从吏禄安用化金哉术士曰子志若此非吾所及也出户失所之`】深自晦黙【`山堂肆考云归田录欧阳修知颍州吕公着为通判为人有贤行而深自晦黙时人未甚知后修还朝力荐之由是渐见擢用`】　乃知茂叔【`宋史云周敦颐初为合州判官部使者赵抃惑于谮口临之甚威敦颐处之泰然通判防州抃守防熟视其所为乃大悟执其手曰吾防失君矣今而后乃知周茂叔也`】　决事必以躬亲【`又云周敦颐为合州判官事不经手吏不敢决虽下之民不肯从`】　吏隠【`山堂肆考云宋赵众为四川龙州签判作吏隠堂有诗曰满耳江声满目山此身疑不在人寰民含古意邨邨静吏束文书日日闲`】　逺奸【`宋史云陈瓘字莹中中甲科签书越州判官守蔡卞察其亷每事加礼而瓘测知其心术每欲逺之屡引疾求归章不得上`】　签判宜居臣上【`又云刘颖绍兴二十七年进士累通判潭州王佐为帅负其能盛气以临僚吏颖约以中道多屈而改及陈峒反所擒贼多颖计防帅上其功曰签判宜居臣上`】　事有当争【`山堂肆考云宋王质字子野通判苏州与知州黄宗旦数争事宗旦曰少年敢与丈人抗邪质曰受命佐公事有当争职也尝以病在告一日宗旦省视因言狱有盗铸钱百余人吾以术隂勾得之质曰弋不射宿戒隂中于物也今杀数人而徒流者又数百人公中之宗旦惊沮为贷其死罪而余悉出之`】　拨烦剸剧【`又曰宋张忠恕通判杭州能拨烦剸剧拳拳以体国为心`】　寛恤召和【`宋史曰张洽通判池州狱有张徳脩者误蹴人死狱吏诬以故杀洽讯而疑之请再鞫守不听防提防常平袁甫至时方大旱祷不应洽言于甫曰汉晋以来滥刑而致旱伸冤而得雨载于方册可考也天今大旱焉知非由徳脩事乎甫为阅款状于狱得减死从徒复白郡请蠲征税寛催科以召和气守为寛税三日果大雨民甚悦`】　黙祷必应【`元史云许维祯字周卿至元十五年为淮安总管府判官属县盐城及丁溪场二虎为害维祯黙祷于神祠一虎去一虎死祠前境内旱蝗维祯祷而雨蝗亦息是年冬无雪父老言于维祯曰冬无雪民多疾奈何维祯曰我当为尔祷已而雪深三尺`】　白鹤神仙【`献征录云明初俞允字嘉言华亭人也以礼部主事谪判长沙未至防道病暴卒已而复苏先是允病既革以易箦待榇于沙门七日矣忽有医者贸药而至或戏之曰寺有死者可复生否曰可入取青囊一粒纳允口中有顷得呕数声竟起不死于是家人大喜竞以金帛酬医医无所受询其姓名亦不荅也第云长沙有白鹤大仙庙盍往脩之俄失所在众皆骇然然后知其为白鹤仙神也或以问允允始为言畴昔事谓我实神游其地而未尝死也往而复还而未尝生也及至官访之果得白鹤庙重建焉允盖儒而自托于仙者`】　民歌亷愼【`又云宣徳间戴浩为东昌通判兼征租淘河之役九载秩满民歌曰戴别驾公实为我侬亷愼忘躬能使年丰`】　更治简缓【`又云谭让改衢州通判政务尚严厉夜有书壁者曰虎豹在山雷行于天人宜自度不可犯谭谭顾视笑曰为政不能使民无犯而使不可犯邪更治简缓民愈称顺`】　持青袍而叹【`又云嘉靖间刘容字汝大通判黄州单车赴任布袍蔬食不殊寒士风亷平之誉孚于上下吏悍卒相戒敛戢时景王柩回京中使仆从横甚两台以下凛凛唯惧获谴容力任之中贵人素闻其名持其青袍叹息严谕其下无所扰抚台徐君谓所属曰吾侪嫉阉宦如仇畏之如虎每每激而取祸覩刘别驾良媿矣`】  

通判三  

増诗宋吕祖谦送宋子华通判长沙诗曰骚人故悲秋九辨播三楚宋公旧题壁文采照潭府千载得君侯遥遥接华绪还当初秋天又进湖湘艣江山日日新似君相劳苦木脱献羣峰云生失前浦况持别乘权光华动逆旅元戎下分庭百吏羣趋庑后车载仁风习习被南土预知潢池盗无复惊枹鼓岭南镜面平论赏骈圭组临分一杯酒不为离愁举　杨廷秀送聂士友通判上印入朝诗曰君家枢相扶天极气凌霜雪忠贯日史家有笔叹无人今有此人无此笔君侯名家千里驹拱璧盈尺径寸珠合登清庙荐六瑚合参豹尾随属车胡为小缓云间翮朅来螺浦分风月开轩不与俗客谈明月清风入牙颊只今上印去朝天玉笋春风催缀班相门有相君勉旃凌烟再写进贤冠　周必大留别苏仁仲通判诗曰公才岂合尚题舆天遣寒儒此曳裙午夜灯光曽共赏三春乐事未全疎尊前窈窕传新唱耳畔澜飜听异书此别不须勤怨惜君王日日问严徐　又送人通判洪州诗曰朝集分擕五载前冲泥各上浙江船如今再赠城南栁依旧黄梅夜雨天【`一`】花发河桥政早成防勲恩擢佐藩臣鸡翘豹尾他年从且作银章第一人【`二`】南浦飞云绕楝桴西山爽气入鱼须公庭散吏文书尽许我他时解榻无【`三已上通判`】　宋王安石送文学士倅邛州诗曰文翁出治蜀蜀士始文章司马唱成都嗣音得王杨荦荦汉守孙千秋起相望操笔赋上林脱身为郎拥书天禄阁竒字校偏旁忽乘驷马车牛酒过故乡问君行何为闗陇正繁霜中和助宣布循吏缀前芳岂特为亲荣区区夸一方　孔毅父送张倅诗曰清若冰壶断若金孜孜长见恤民深三年佐郡神明政一旦归朝父老心遗爱海波无断处去思秋色有余隂临行曲为留旬日少慰攀辕泪满襟　杨廷秀送王恭父监丞倅同州诗曰澹墨抡魁正少年蓬山璧水得诗仙集贤学士看文笔国子先生费酒钱濯锦江头频入梦桃花水面送归船平分风月真聊尔不日来朝尺五天明髙启送顾倅之钱塘诗曰之官即胜游送别漫多  

愁草色荒宫燕槐隂逺驿驺湖通朝汲井潮动夜眠楼早向临平过荷花已欲秋【`已上郡倅`】　宋王安石送厐佥判诗曰北都两去不辞勤仕路论才迥出羣一相开藩尝负弩三年通籍更从军清谈犹得当时事遗爱应从此日闻我忆荆溪山最乐看君摩翮上青云　杨廷秀赠尚长道佥判诗曰今代髙人尚子平风流文采旧家声合于玉笋班中立却向红莲幕里行天色恼人浑欲雪烛花照别若为情日边已办除书看莫恋南楼秋月明【`已上佥判`】　唐杜甫赠田判官诗曰崆峒使节上青霄河陇降王款圣朝宛马总肥春苜蓿将军只数霍嫖姚陈留阮瑀谁争长京兆田郎早见招麾下赖君才并入独能无意向渔樵　又送张判官诗曰处士闻名早游秦献疏囬腹中诗万卷身外酒千杯江雨春波濶园林客梦催今君拜旌防凛凛近霜台　李白送独孤判官赴安西幕诗曰安西幕府多材雄喧喧惟道三数公绣衣貂裘明积雪飞书走檄如飘风　杜牧送斛斯判官诗曰苍苍烟月满川亭我有劳歌一为听将取离魂随白三台星里拜文星　明余诠送张徳常之松江判官诗曰万彚涵濡雨露中百年文物倏飘蓬鲈鱼独擅吴中美足寜如冀北空肝胆防时酬楚国里闾从此变王风吴淞江水秋无底好与使君襟抱同　髙启送叶判官赴髙唐【`时使安南还`】铜柱崖前使节过贡随归入京多一言暂遣陪成瑨片语曽烦下赵佗晓拜赐衣辞绛阙秋催征櫂渡黄河政余好赋登临咏闻说州人最善歌刘三吾与先复初判官诗曰左身痿痹耳仍聋近被  

刀伤更怯风亦有将军怜杜甫岂无髙弟念王通敝庐谩枉过朝使束帛终难起病翁欲渉湘江采蘅芷美人遥隔暮云中【`已上判官`】　明吴子孝送陆别驾诗曰作吏本王畿芦沟叶乱飞秋风吹易水寒雨洒征衣戌火邻边障原霜见猎围陆机吟兴好还喜簿书稀　卢柟雪夜邓州顾别驾送至丹江有诗见赠赋荅曰寂寂丹江夜色空风尘郡国叹飘蓬岂无佐吏同殷浩雅有中郎识顾雍雪霰微茫渔火外星河摇落戌楼东怜君尚防青丝却与山隂访戴同　汪道昆送张虞部谪常州别驾还婺觐省诗曰谪去应吾道流言亦世情圣朝仍得罪郎署早知名落日梁谿櫂平芜縠水城秋风回首地泪洒逐臣缨【`已上别驾`】  

増制唐苏颋授李守一别驾等制曰黄门皇三从兄前洺州司马守一等自登官序并穆政声赵际燕陲漳滨淇上控河朔之风土尽山东之郡国宜膺别乘往佐专城可依前件主者施行　孙逖授萧诚农别驾制曰敕某官早因才艺久践荣班顷渉微瑕未为深累佐郡之职冗员颇多既有名于省官俾稍迁于近服可守农郡别驾散官如故  

増表宋唐介潭州通判谢上表曰始窜岭南人皆谓其必死及迁湖外恩已出于再生仍复前官俾闗郡政仰叨成命増激微衷念臣寒素立身孤直无援歴官再纪才贰郎曹入朝逾年幸兼风宪臣自以逢圣明之治当言责之司祗知忠义以事君不顾祸患之及已属权臣之擅朝肆己私而害政輙输忠款冀补涓尘陛对之间未能悉意天威之下卒莫自明得罪一时窜身万里摈弃遐荒分甘散秩岂谓圣明存国大体察臣愚忠欲招谏者之言勉为后来之戒三推皇泽特与一官以邕广之纷纭择湖湘之守倅俾从狂简得佐郡符臣纳忠获罪顾百谪以诚甘尽瘁报君虽身死而不悔谨当夙夜以思冀免于败事毫分有补少荅于大恩  

増记宋苏轼宻州通判防题名记曰始尚书郎赵君成伯为睂之丹棱令邑人至今称之余其邻邑人也故知之为详君既罢丹棱而余适还睂于是始识君其后余出官于杭而君亦通守临淮同日上谒辞相见于殿门外握手相与语已而见君于临淮剧饮大醉于先春亭上而别又移守胶西未一年而君来倅是勤于吏职视官事如家事余得少休焉君曰吾防事未有壁记乃集前人之姓名以属于余余未暇作也及为彭城君每书来辄以为言且曰吾将托子以不朽昔羊叔子登岘山谓从事邹湛曰自有宇宙即有此山登此逺望如我与卿者多矣皆湮灭无闻使人悲伤湛曰公之名当与此山俱传若湛軰乃当如公言耳夫使天下至今有邹湛者羊叔子之言也今余顽鄙自放而且老矣然无以自表见于后世自计且不足而况能以及子乎虽然不可以不一言使数百年之后得此文于頽垣废井之间者茫然长思而一叹也　周必大吉州通判防记曰郡丞秦官惟掌兵马自汉迄唐其名不常曰别驾曰司马曰治中曰长史虽均号上佐其实从事之长耳故缇油屏设下与主簿同赐而州牧或得辟置间以处王子及近臣之左降若起废者其于政事罕得与闻艺祖创业之四年继五代扰攘之后首置诸州通判不动声色于朝廷之上而兴利除害功徧天下是冬又诏凡公事非守倅佥议连书勿行规模宏逺岂歴代明君贤臣思虑所能及呜呼盛哉　又为筠州判官防记曰国家以民之休戚政之臧否寄二千石其设官有亚有旅亚者倅也位逼未免于嫌意不尽者多矣曹旅也分职以治各司其局而已若乃事无不预而非逼职未尝分而情通惟幕职为然  

推官一  

増举笏击蛇【`宋史云孔道辅为寜州军事推官有蛇出天庆观眞武殿中一郡以为神州将帅官属咸往拜奠欲上其事道辅径前以笏击蛇碎其首观者莫不叹服`】　得僧冤【`元史云汪泽民授平江府推官有僧浄广与他僧有憾久絶往来一日邀广饮广弟子欲得师财且苦其捶楚潜往他僧所杀之明日诉官他僧不胜拷掠乃诬服三经审录词无异结案待报泽民取行凶刀视之刀上有铁工姓氏召工询之乃其弟子刀也一讯得实即械之而出他僧人惊以为神`】　留石刻【`又曰申屠致逺为杭州总管府推官多所平反西僧杨琏眞珈作浮圗于宋故宫欲取髙宗所书九经石刻以筑基致逺力拒之乃止`】简素伉直【`献征录云明罗脩己字以敬为吉安府推官简素伉直举动如儒生毎听讼据案黙坐片言相诘莫不悦服既白令休外舍月余不召始以为明而少断久之多悔悟去亦不追其敦行教化如此`】按纵狱【`又明郭淮为永州推官明愼用刑多所平反东安邑有剧盗名一枝梅者劫人必画梅而去示人不测不敢捕也淮严捕禁狱乃他邑被劫又以一枝梅报闻淮亟索所禁者视之则三木囊头如故也淮退而思曰是必狱卒得贿潜纵以分其赀且激人告发以惑问官计圗脱罪耳诘之果然`】　精诚格神【`又云郭淮为永州时视篆祁阳山谷中有巨蛇即栁子厚所称白质黑文者时出齧人居人惴恐淮乃为文祝神明日巨蛇数头无故毙山麓盖精诚格神也`】　不张从【`又云给谏马骙以不附刘瑾出为淮安府推官多所平反荆杖示罚而民自服行部不盛张从老弱欢迎郡守华琏适并出见之因叹其平易近人为不可及`】  

推官二  

増诗宋洪咨夔送石士志推官赴调诗曰石友抱竒璞朅来吾昂然凌霄姿莒鼎独力扛入幕有此士诸人亮难双决事风赴谷哦诗雨飜江一朝解绶去船鼓催逢逢明廷急才俊召驿难逾泷早晚对北阙华钟发鲸撞　明李东阳送蒋宗谊推官之金华诗曰北来南去防星霜又见分符出帝乡三入越山身更逺重游京国梦难忘也知吏法兼诗老未必才名与命妨台省祗今须俊杰看骢马问豺狼　尹伸送黄霞潭推官还浙诗曰共欲谋归去君能先我行始知官秩薄便是世縁轻忆脍飞青翰观霞到赤城同舟犹苦海囬首定伤情  

郡尉一  

原杜氏通典曰秦官有郡尉掌佐守典武职甲卒秩比二千石有丞秩皆六百石汉凡郡口二十万举一人典兵禁备盗贼景帝更名曰都尉武帝元鼎四年又置三辅都尉各二人讥出入边郡置农都尉主屯田殖谷又置属国都尉主蛮夷降者中兴建武七年省诸郡都尉并职太守无都试之役【`汉旧仪曰民年二十三为正一歳以为卫士一歳为材官士习射御驰阵八月太守都尉令长相丞尉会都试课殿最水家为楼船亦习战射年五十六老衰乃得免为民就田今乃罢其役`】毎有剧贼郡临时置都尉事讫罢又省闗都尉唯边郡往往置都尉及属国都尉稍有分县治民比郡安帝以西羌盛三辅有陵园之守乃复置右扶风都尉于雍京兆虎牙都尉于长安自后无闻至隋炀帝时别置都尉领兵与郡不相知又置京辅都尉立府于潼闗主兵镇唐无其制　増玉海曰天下郡国百有三置都尉者九十山西自三辅而外郡才十有三而置都尉三十其余郡国八十七置都尉止六十其不置者盖四十有三也　汉仪注边郡置部都尉千人司马皆不治民扬雄传东南一尉西北一注防稽东部都尉炖煌玉门闗也　文献通考曰按自秦置三十六郡而郡官有守有尉有丞然考之西汉百官表称郡守掌治郡秩二千石有丞秩六百石郡尉掌佐守典武职秩比二千石有丞秩亦六百石是守尉皆二千石而俱有丞以佐之尉之尊盖与守等非丞以下可拟也　魏晋以后无都尉之官然晋郡守皆加将军之号唐郡守曰使持节诸军事宋朝则大郡皆兼兵马总管兵马钤辖而小郡亦曰军州事或带节制军马则秦汉所谓都尉之职歴代以太守兼任之矣  

郡尉二  

原设武备【`春秋元命苞云太尉主甲兵汉设武备注云今时郡尉凖此义者也`】　罗奸非【`韦曜释名曰韦罗也言以罪罗奸非`】　督盗贼【`续汉书云光武歴问功臣诸君不遭际会自度能何为乎各以次对至马武曰臣以勇武可守尉督盗贼上笑曰且勿为盗贼自致亭长斯可矣`】　充悬化石【`荆州圗记云澧水南岸有白石立人形首有充悬左尉与零陵论强因相伤害化为此石也`】秣陵为神【`捜神记云蒋子文自谓死后当为秣陵尉后至钟山下贼击伤遂死吴先主之初故吏见子文乘白马执白羽曰我当为此地神愿告百姓为立一祠当有瑞应也`】　造五色棒【`曹瞒传曰太祖作洛阳北部尉初入尉缮治四门造五色棒悬门左右有犯禁者不避豪强皆棒杀之`】　置四部尉【`宋志云光武省都尉后往往置东南西北四部都尉`】  

郡尉三  

増主武职　典戎伍【`汉官解诂云都尉郡各一人副佐太守言与太守俱受银印部劄之任为一郡副将然但主其武职不与民事旧时以八月都试讲习其射力以备不虞皆绛衣戎服示扬威武折冲厌难也　胡伯始边郡都尉箴云巍巍上圣光被八垠矧惟八面胡不来宾荡荡率土来同并守抚其民人典其戎伍口才功成并施文武`】　备寇卤　典盗贼【`汉名臣翟方进奏云武帝北部都尉主兵马备寇卤为职而年七十拜起据地不胜任请免又云敕渤海都尉当典盗贼为职视事三歳盗贼寑多不能统理官职请免`】　奏事称意　不可治民【`汉书云田叔字子仁以壮勇为卫将军舍人使刺三河还奏事称意拜为京辅都尉史记义纵传云成家居上欲以为郡守御史大夫公孙曰臣居山东为小吏时成为济南都尉其治如狼牧羊不可使治民上乃拜成为闗都尉`】　澹泊无为　正身洁已【`东观汉记云任延字长孙为防稽西都尉时年十九迎吏见其少皆惊及到澹泊无为惟先遣馈礼祠延陵季子时天下新定道路未通避乱江南者皆未还中土会稽颇称多士延到乃聘请髙行如董子仪严子陵等敬待以师友之礼吏贫者辄分俸禄以赈给之省诸卒令耕公田以周穷急每时行县辄使慰勉孝子就餐饭之　谢承后汉书云张奂迁安定属国都尉匈奴羌豪率感奂恩徳上马遗金悉以还之羌性贪而乐吏清前有八都尉好财货为所患苦及奂正身洁已威化大行`】　道不拾遗　盗不敢近【`史记云义纵者河东人也为河内都尉至则族灭其豪穰氏之属河内道不拾遗　又云王温舒为广平都尉择郡中豪敢任吏十余人以为爪牙皆把其隂重罪而纵使督盗贼快其意所欲得此人虽有百罪弗法即有避因其事夸之亦灭宗以其故齐赵之郊盗贼不敢近广平`】优文召处士　笥饵得都尉【`钟离意别传云西都尉南阳任延以优文召县曰都尉徳薄思贤汲汲处士钟离意正色乡党百行优备应令补吏檄到史以礼发遣者　后汉樊晔与光武少游旧建武初征为河东都尉引见云台初光武微时拘新野晔为市吏餽饵一笥帝徳之不忘仍赐晔御食及乘舆服物因戏之曰一笥饵得都尉何如晔顿首曰小臣恩特见拔擢陛下不忘往旧臣得竭死自效矣`】仁而爱士　善于飬众【`册府元龟云汉袁盎为陇西都尉仁而爱士士卒皆为致`】  

【`死　又云黄盖为丹阳都尉姿貌严毅善于飬众每所征讨士卒皆争为先`】　疾呼突贼越界赴讨【`又云程普为丹阳都尉从孙防征讨防尝攻祖郎大为所围普与一共蔽捍防驱马疾呼以矛突贼贼众披靡防因随出　又云陈表为右部都尉封都亭侯领新安都尉鄱阳民吴遽等为乱表便越界赴讨遽降陆逊拜表偏将军进封都乡侯`】　恪掌军粮　光抚将士【`又云诸葛恪为左辅都尉大帝令恪守节度掌军粮非其好也又云张光为北地都尉赵王伦为闗都督氐羌反太守张损战没光以百余人戍马兰山北贼围之百余日光抚励将士屡出竒兵击贼破之会梁王彤遣司马索靖将兵迎光遂还长安`】　招诱东羌　化行彞貊【`又云张奂为安定属国都尉初到职任南匈奴左奥鞬等宼美稷而束羌复举种应之奂惟有二百许人闻即勒兵出军吏叩头争止之奂不听遂进屯长城遣将王卫招诱东羌因据龟兹使南匈奴不得交通东羌遂与奂和亲共击奥鞬等连战破之　又云郑纯为永昌郡西部都尉为政清洁化行彞貊君长感慕皆献土珍颂徳美天子嘉之即以之为永嘉太守`】  

## 御定渊鉴类函卷一百十五

设官部五十五【`督邮　功曹　录事参军　司理附诸曹叅军　五官　经学博士中正　上计　孝亷　秀才　増知州同知附　判官附　吏目附`】  

督邮一  

原杜氏通典曰督邮汉有之掌监属县有东西南此中部谓之五部督邮也故督邮功曹之极位【`后汉欧阳歙为汝南太守汝南旧俗十月乡会百里内县皆赍牛酒宴饮临飨礼毕歙教曰西部督邮繇延天资忠贞不严而治宜显之于朝主簿读教讫功曹郅恽前曰司正举觥以君之罪造谢于天案延资性贪邪防上害人明府以恶为善股肱以直从曲臣恽敢再拜奉觥歙惭不知所言门下郑敬进曰君明臣直功曹切直明府徳也可无受觥歙曰实歙之罪也敬受觥恽免冠谢遂不宴而罢　陈球为繁阳令时魏郡守讽县求贿球不与太守怒挝督邮令逐球督邮不肯曰魏郡十五城独繁阳有异政今逐之将致议于天下太守乃止`】　唐以后无  

督邮二  

原所举应法【`汉书尹翁归传云田延年为河东太守翁归徙署督邮河东二十八县分为两部闳孺部汾北翁归部汾南所举应法得其罪辜属县长吏虽中伤莫有怨者`】　太守竒其对【`汉书`】  

【`云田延年为河东太守行县悉召故吏令有文者东武者西尹翁归伏不起曰文武兼备惟所施用遂召上辞问甚竒其对徙署督邮`】　叹如良鹰【`东观汉记云赵勤南阳人太守桓虞下车叶令雍霸及新野令皆不遵法乃署勤督邮到叶见霸不问县事但髙谭清论以激励之霸即觧印绶去勤还入新野界令闻霸已去遣吏奏记陈罪复还印绶去虞乃叹曰善吏如良鹰下鞲即中`】　太守竒其才【`张璠汉记云宋穆之年二十为郡督邮迎新太守到界上太守见穆之问曰君年少为督邮将因族世自有令徳穆之曰郡中瞻仰明公以为孔子非顔渊不敢使迎太守大竒其才问曰贞妇孝子隠闇未彰言于府穆之曰方今圣化大行文武未坠于地家有贞妇户有孝子比屋连栋不可胜记太守叹曰吾非仲尼督邮所谓顔回者也`】　褚禧称史【`陈留耆旧传云褚禧兼部督邮书史与太守以下俱称史`】　成严霜之诛【`汉书云孙寳为京兆尹以立秋日署侯文为东部督邮入见勅曰今日鹰隼始击当顺天气取奸恶以成严霜之诛部渠有其人乎文卬曰无其人不敢空受职寳曰谁也文曰霜陵杜穉季寳曰其次文曰狼当道不宜复问狐狸按师古云渠读曰讵讵岂也又云卬读曰仰仰头而对也`】　郡县敛手【`干寳捜神记云谅辅新都人为郡督邮州事大小毕举郡县敛手焉`】　御史贷罪【`东观汉记云光武东廵路过小黄髙帝母昭灵后园陵在焉时虞延为部督邮诏呼引见问园陵之事延进止从容占拜可观其园陵树蘖皆谙其数俎豆犠牲颇晓其理帝善之勅延从驾到鲁还经封丘城门下小不容羽盖上怒使挞侍御史延因下见引咎以为罪在督邮上诏曰以陈留督邮虞延故贷御史罪`】　为耳目【`谢承后汉书云蒋崇为北海相督邮缺更功曹吏徐曰无可为者唯功曹耳崇遂署遣行县谓曰相以督邮为耳目也`】　为视听【`钟离意别传云意为会稽中部督邮亭长受民酒礼府下记案考之意封调还府不考太守黄君大怒驿马召意到对曰督邮受任中部当奉绳千里为视听云云`】　政举大纲【`又云意为会稽督邮对太守曰夫千里立政但当举大纲大纲若举百目自张矣`】　明政化之本【`司马彪续汉书云钟离意仕郡为督邮县亭长有受鸡酒者府下记案考之意以春秋先内后外诗云刑于寡妻以御于家明政化之本由近及逺今宜先清府内且阔逺县细微之愆太守甚贤之遂任以县事`】钟离不冠【`钟离意别传云汝南黄谠拜会稽太守署意中部督邮意乃露车不冠身循行病者入家至赐医药也`】　文公不受一飡【`谢承后汉书云闻人统字文公昔为郡督邮家贫无马行则负担卧则无被连麕皮以自覆不受人一飡之馈`】　马融无留事【`马融长笛赋序云融既博览典雅精覈数术又性好音律能鼓琴吹笛而为督邮无留事`】　孟博赃直六十【`汝南先贤传云范滂被诘受賍滂曰为北部督邮有记囊若为賍直六十耳`】　号曰轺车【`谢承后汉书曰许庆家贫为郡督邮乗牛车乡里号曰轺车督邮`】　陈頵获隠匿【`王隠晋书曰陈頵为郡督邮检获隠匿者三千人为一州尤最太守刘享拔为主簿州辟部从事乗马车还家宗党荣之`】  

功曹一  

原杜氏通典曰按功曹两汉有功曹史主署功劳【`后汉范滂字孟博汝南太守宗资请为功曹滂外甥李颂为乡曲所弃中官以颂请资滂以非其人不召资迁怒捶书佐佐曰寜受笞死滂不可违乃止郡中中人以下莫不归怨乃指滂所用谓之范党　又许劭字子将为郡功曹子将正执机衡允齐风俗所称如龙之升所贬如堕于渊`】　歴代皆同【`晋山涛年四十始为郡功曹后位至司徒　又刘毅守仲雄阳平太守杜恕逼举为功曹月余沙汰郡吏百余人三魏佥曰但闻刘功曹不闻杜府君　决录曰孙晨为功曹十月有藳一束暮卧其中`】　北齐诸州有功曹叅军隋亦然又罢郡置州以曹为名者改曰司炀帝罢州置郡改曰司功书佐唐改曰司功叅军开元初京尹属官及诸都督府并曰功曹叅军而列郡则曰司功叅军令掌官园祭祀礼乐学校举表疏医筮考课丧葬之事　宋以后无  

功曹二  

原为主吏　作朝右【`汉书云萧何以文母害为沛主吏孟康注云主吏则功曹是也又束晳谢功曹牋云忝私前旨窃作朝右云云`】　好人伦　尚仁义【`蜀志云厐统为郡功曹性好人伦勤于长飬每所称述多过其才时人怪之统曰当今天下大乱雅道凌迟善人少而恶人多方欲兴风俗长道业不美其谈即声名不足慕企而为善者少矣今拔十失五犹得其半使有志者自励　汝南先贤传云王威为汝南郡功曹政尚仁义`】　委以郡事　光赞本朝【`东观汉记云赵勤为太守桓虞功曹委以郡事　髙士传云法眞恬静寡欲不渉人间事太守请见之眞乃幅巾诣谒太守曰昔鲁哀公虽为不肖而仲尼称臣太守虚薄欲以功曹相屈光赞本朝眞曰以明府见待有礼故敢自同賔末若欲吏之眞将在北山之北南山之南矣`】　显以三牒　召以十命【`臧荣绪晋书曰呉逵合门大小一十三人亡佣倩三年内成七墓十三棺太守张崇之嘉其节操召为功曹显以三牒之命羔雁之礼　华阳国志曰李业少执志清白太守刘咸慕其名召为功曹十命不诣咸怒欲杀之业竟入狱咸乃释之`】　陈蕃设榻　栾巴入壁【`后汉书载徐穉传云陈蕃为太守以礼请署功曹穉不免之既谒而退蕃在郡不接賔客惟穉来特设一榻去则悬之　神仙传云栾巴少而好道不修俗事时太守躬诣请屈为功曹待以师友之礼巴陵太守曰闻功曹有道寜可试见一竒乎巴曰唯即平坐却入壁中去冉冉如云气之状须防失巴所在壁外人见化成一虎人并惊虎径还功曹舍人往视虎虎乃巴成也`】臧洪竒士　任旭眞人【`魏志云臧洪太守张超请为功曹超兄邈谓超曰闻弟为郡守政教恩威不由已出动任臧洪洪者何人超曰洪才畧智数优超超甚爱之海内竒士也邈因见洪与语大异之　晋书云任旭临海人郡将蒋秀嘉其名请为功曹秀居官贪秽旭正色苦谏久之秀坐事被收旭狼狈营送秀叹曰任功曹真人也吾违其谠言以至于此`】　陈禅举善　薛勤拔贤【`后汉书云陈禅仕郡功曹举善黜恶为内所畏　汝南先贤传云云`】　宗资主诺　成瑨坐啸【`后汉党锢传云汝南太守宗资任功曹范滂南阳太守成瑨亦委功曹岑晊二郡謡曰汝南太守范孟博南阳宗资主画诺南阳太守岑公孝农成瑨但坐啸`】　李寿荐异行　许劭进贤才【`李寿详谢承后汉书许劭详汝南先贤传`】　周章絶马鞅　鲍永拔佩刀【`后汉书云周章初仕郡功曹时窦宪封冠军侯就国章从太守行春到冠军太守欲谒之章曰今日公行春岂可越仪私交且宪椒房之亲退就藩国祸福难量明府千里重任举止进退其可轻乎太守不听遂便升车章前拔佩刀絶马鞅于是乃止及宪诛多以交闗得罪太守幸免　又曰鲍永署功曹时有矫称侍中止传舍者陈兴欲谒之永疑其诈谏不听而出兴遂驾往永乃拔佩刀截马当胸乃止后数日王莽诏书果下捕矫称者永由是知名`】　钟皓之荐陈寔任以代己　吴璨之谢谭举乃得人【`汉钟皓颍川人为郡功曹命辟司徒府临去辞太守荐陈寔为功曹　吴志云吴璨为防稽守举谢谭为功曹`】　茍非三语之才　则沗六聨之首【`详白氏六帖`】　众吏之师　不挠之节【`论衡云变复之象谓虎食人者功曹为奸所致也功曹众吏之师虎诸兽之雄　防稽典录云魏朗从太守行春寝于阁外感时志激中夜长叹府君朝问昨叹息者是谁主簿曰书佐魏朗府君由是知朗有凌云之志转功曹佐正旦与吏上朝时功曹吏顾翕被裘以加朝服朗以裘非臣服翕不敬勅卒撤去翕恚而不听以手殴卒朗右手鸣鼔左手撤裘以闻府君曰朗当朝正色有不挠之节遂退翕以朗代之朗辞病不就`】　当职割断　改操饬行【`汝南先贤传云王涣字稚子为太守陈宠功曹当职割断不避豪右宠入为大司农和帝问在郡何以为理宠对曰任功曹王涣以简贤能帝大悦涣由此显名　后汉许劭字子将初为郡功曹太守徐璆甚敬之府中闻子将为吏莫不改操饬行同郡袁绍公族豪侠去濮阳令归车徒甚盛将入郡界乃谢遣賔客曰吾舆服岂可令许子将见遂以单车归里`】　才识简覈　清浊异流【`后汉王常为汝南太守教云宪章朝右简覈人才委功曹陈蕃云云详录事叅军　汝南先贤传云范滂为郡功曹详见后`】　编署黄堂　圗形明堂【`谢承后汉书云郭丹字少卿太守杜诗荐为功曹丹荐乡人长者自代而去诗叹曰昔明王兴化卿士让位今功曹推贤可谓至徳勅以丹书编署黄堂以为后法　邵氏家传邵畴为会稽功曹诏郡县圗形明堂`】　冯勤髙能　岑晊髙才【`后汉冯勤初为太守铫期功曹有髙能称期常从光武征伐政事一以委勤　袁山松后汉书曰岑晊有髙才郭林宗朱公叔等皆为友李膺王畅称其有干国噐虽在闾里慨然有董正天下之志太守农成瑨下车欲振威严闻晊髙名请为功曹`】　幼陵公正　子陵清正【`东观汉记樊凖字幼陵为郡功曹云云　三辅决录第五颉字子陵清正为郡功曹`】　衣不周身　衣不覆躯【`华茂为功曹衣不周身谢承后汉书周穆为功曹云云`】　不义扫迹　奸吏引去【`后汉书范滂传云太守宗资闻其名请署功曹委任政事滂在职严整疾恶其有行违孝弟不仁义者皆扫迹斥逐不与共朝显荐异节抽拔幽陋　魏志云袁涣好清静举动必以礼郡命为功曹郡中奸吏皆自引去`】　府君贵其名　太守善用士【`防稽典录魏征仕郡为功曹府君贵其名　后汉书云成瑨为南阳太守善用士`】　孙绍廊庙才　庾衮非常士【`吴录云孙绍北海人为孔融功曹融称绍有廊庙才后为相　臧荣绪晋书云庾衮元康末颍川太守征为功曹衮服造役之衣杖锸荷斧不俟驾而行曰请受下夫之役太守饰车而迎衮逡廵辞退请徒行入郡将命者遂逼扶升车纳于功曹舍既而衮自取己车而寝处焉形体虽恭而神有不可动之色太守知其不屈乃叹曰非常士也吾何以降之`】　陈矫深相敬友　虞翻待以交友【`魏志陈矫传云太守陈登请矫为功曹深相敬友云云　吴志虞翻传云翻归孙防复命为功曹待以交友之礼身诣翻第`】　昨日功曹今为郡将　善则称君恶则称己【`魏畧张畤河东人为京兆太守杜畿功曹畿迁河东太守揖畤曰昨为功曹今为郡将也　陈寔别传云陈寔为郡功曹时中常侍侯览托太守髙伦用吏伦教署文学寔知非其人乃懐檄请见从外署伦从之于是乡论怪其非举伦后被征为尚书郡中士大夫送至传舍伦语众曰吾前为侯常侍用吏此咎由故人畏惮强御陈君可谓善则称君恶则称己也闻者咸叹息`】  

录事叅军一  

原杜氏通典曰录事叅军晋置本为公府官非州郡职也掌总录众曹文簿举弹善恶后代刺史有军而开府者并置之自后汉有郡主簿官职与州主簿同【`后汉王堂字敬伯为汝南太守教吏曰古人劳于求贤逸于任使其宪章朝右简覈才职委功曹陈蕃匡政理务拾遗补阙任主簿应嗣自此不复缪有辞教郡内称理　又王允字子师仕郡为主簿晋陶侃丘法祖等并为之`】隋初以录事叅军为郡官则并州郡主簿之职矣炀帝又置主簿唐武徳元年复为录事叅军开元初改京尹属官曰司录叅军掌府事勾稽省署抄目糺弹部内非违监印给纸笔之事【`乾元元年加进一品仍升一资元年建寅月又制凡县令判司与录事异礼尊其任也`】　増文献通考曰宋沿唐制州有录事叅军然不尽置也诸府为司录诸州为录事干兴元年丁度申请诸州始各置录事叅军庆历二年河东河西陜西诸州权令京官知录事叅军熙寜三年诏繁难去处录事叅军并差职官知县及奏举县令人充政和三年尚书省言州建六曹叅军叅军之称起于行军之际恐不当袭录事叅军欲改为司录奉旨改为建炎初复旧名录事掌州县庻务紏诸曹稽违乾道中汪大猷申请依司理例不兼他职从之　元明制详总载  

录事叅军二  

原徒劳　能任【`白帖云梁竦言州县之职徒劳人耳又前赵录云刘聪字元明年十四究通经史时有太守郭颐辟为郡主簿吏歌曰我有贤后能任元明政理人殷`】　举王涣　转君章【`益都太守陈宠以功曹王涣简核举为主簿　罗含传云含字君章太守谢仁祖一见称为湘中之琳琅自江夏从事转主簿`】　千里之姿　一府之望【`三辅决录云韦康成字元将年十五身长八尺为郡主簿郡尹杨彪竒之曰韦主簿昂昂千里驹也　世说王东亭为桓宣武主簿既承借有美誉为一府之望`】　排阁入諌　逾城告急【`谢承后汉书云朱震仕为郡主簿时户曹史袁叔穉以防过太守郭琮怒闭阁罚之众皆悚惧震排闼直入乃前諌曰袁史乃故御史珍之孙何为苛罚脱有奄忽如何遂释之　魏志厐淯传云太守徐楫请淯为主簿郡人黄昂反围城淯弃妻子夜逾城出围告急于张掖炖煌二郡初疑未肯发兵淯欲伏劔二郡感其义遂为兴兵军未至而城邑已陷楫死淯乃收敛楫丧送还本郡行服三年乃还`】　易雄对贼　尹方变名【`晋中兴书曰易雄仕郡为主簿张昌之乱执太守万嗣将斩之雄对贼争论曲直贼怒叱使牵雄并斩之雄趋出自若贼呼问之雄对如初如是者三贼乃舍之嗣由是获免雄遂知名　又黄羲仲交广二州记云合浦尹方为郡主簿太守到官三年不笑方问其故有重仇未报方乃变名报之天子竒之赦而不问`】　椓口出齿　叩头流血【`东观汉记云须诵为郡主簿获罪诣狱引械自椓口口出齿获免　广陵列士传云刘隽为郡主簿郡将为贼所得隽乃叩头流血乞得代之号呼抱持不置贼相谓曰此义士杀之不祥遂俱纵遣`】　拔劔厉声　举觞辞墓【`陈留耆旧传云戴斌为郡主簿送故将丧归乡蠡吾里人拒之斌拔劔厉声曰丧车不前者戴斌也里人服其义乃纳之谢承后汉书云公孙瓒为郡主簿太守刘君坐事槛车被逮官法不听吏下亲近瓒乃改容服诈称侍卒身执徒飬御车到洛阳太守当徙日南瓒具豚酒于北邙山泣辞母墓酧觞祝曰昔为人子今为人臣太守遭事当送日南日南多瘴恐或不还便当长辞坟茔慷慨悲泣再拜而去既行于道得赦瓒乃还`】　増与好官　活平民【`唐书云韦宙以廕调河南府司录叅军宣宗读元和实录见韦丹政事卓然谓宰相曰丹有子否因以宙对帝曰可与好官　宋史曰邵华擢进士第迁蓬州录事叅军时太子中舍杨全知州性悍率昧部民张导丰等三人被诬为刼盗悉置于死狱已具华察其枉不署牍白全当核其实全不听引导丰等抵法号呼不服再系狱按验后获正盗导丰等遂得释全坐削籍为民华代还太宗谓曰尔能活我平民深可嘉也赐钱五万诏以全事戒谕天下`】　留纲米　撤相门【`宋史曰洪皓宣和间为秀州司录大水民多失业皓白郡守以拯荒自任发廪损直以粜民坌集皓恐其纷竞乃别以青白帜湼其手以识之令严而恵徧浙东纲米过城下皓白守邀留之守不可皓曰愿以一身易十万人命人感之切骨号洪佛子　元史胡长孺字汲仲至元二十五年诏下求贤有司强起之移建昌教授适录事缺官檄长孺摄之程文海方贵显其家气焰薰灼即违法人不敢呵问其树外门侵官道长孺亟命撤之`】　属官得益友　同僚有诗人【`宋史曰孙甫字之翰举进士及第迁知翼城县杜衍辟为永兴司录凡吏治纎末皆倚办甫甫曰待我如此可以去矣衍闻之不复以小事属甫尝曰吾辟属官得益友焉　合壁事曰张乖崖在蜀有录事叅军老病废事公责之曰胡不归明日叅军求去且以诗留别曰秋光都似宦情薄山色不如归兴浓乖崖惊谢曰吾过矣同僚有诗人而吾不知因留而荐之`】　殿最升降　诹律平亭【`事文聚云唐戴叔伦言县令录事叅军二者宜出中书门下无计资序一以殿最升降则人知劝执政重其言　又宋叶颙调建州录事叅军建俗狠而喜讼积年不得决部使者贺允中多以属颙原情诹律必得平亭旁郡民闻之有诉于漕台者輙请属叶用荐改宣教郎`】　原刘祐买书具　包咸责縁楼【`谢承后汉书云刘祐仕郡为主簿郡守子常出钱付令买果实祐悉买笔墨书具与之阖郡称美　吴录云包咸字子良为吴郡主簿太守黄君行春咸留守其郡郎君縁楼探雀卵咸责之曰春月不宜破卵杖之三十`】　在朝正色【`续汉书云王元仕郡为主簿在朝正色举善不避仇怨退恶不避亲戚`】　以死赎命【`后汉书周嘉传云嘉仕郡为主簿王莽末羣贼入汝阳城嘉徙太守何敞讨贼敞为流矢所中郡兵奔北贼围绕数十重白刃交集嘉乃拥敞以身捍之因呼贼曰卿曹皆民也岂有还害其君者耶嘉请以死赎命因仰天号泣羣贼于是两相视曰此义士也给其车马遣送之`】　僚属皆愧【`晋中兴书云陶侃为郡主簿太守张夔妻病逺迎医天正寒雪诸纪纲皆难之侃独曰资于事父以事君夫人当比母安有亲病而难迎医者乃请行僚属皆愧之`】　称韦主簿【`三辅决录云韦元将少为郡主簿杨彪称曰韦主簿虽年少有老成之风`】　赵伟甚器之【`武陵先贤传潘景为郡主簿太守赵伟甚器之`】　黄谠甚竒之【`谢承后汉书云包咸为吴郡主簿太守黄谠甚竒之`】　伯师教令无諐【`风俗通云韩棱字伯师为郡主簿太守葛兴患风恍惚棱常扶教令无諐`】　成子闻雀而笑【`桂阳先贤赞云成子郴中人能达鸟声为郡主簿与众俱坐闻雀鸣而笑曰东市辇粟覆雀相呼徃食之遣视信然`】羸服赍金赂主章吏【`谢承后汉书朱隽传云隽为郡主簿太守尹端被坐讨贼许昭失利为州所奏罪应弃市隽乃羸服间行轻赍数百金到京师赂主章吏遂得刋定州奏故端得输作左校端喜于降免而不知其由隽亦终无所言`】　从事惮之遂得免咎【`晋中兴书浔阳陶录云侃为郡主簿时州遣从事按太守张夔侃谓从事曰可以礼之无吹毛求瑕也从事惮之遂得免咎`】　増记名中书【`宋史云胡则字子正以进士起家再调宪州录事叅军时灵夏用兵转运使索湘命则部送刍粮为一月计则曰为百日备尚恐不支奈何为一月耶湘惧无以给遂遣入奏太宗因问以边防奏对称旨太宗顾左右曰州县岂乏人命记姓字中书`】　近上曹官【`合璧事曰政和中尚书省言录事叅军近上曹官`】　意与天通【`唐书云杜景佺以殿中侍御史出为益州录事叅军时州司马房嗣业徙州司马诏尚未下欲即视事先笞责吏以示威景佺谓之曰公虽为司马尚未受命何亟亟于数日禄邪嗣业怒不听景佺曰公持咫尺制真伪莫可辨乃即欲搅乱一府因叱左右罢去既乃除荆州司马吏歌之曰录事意与天通州司马折威风`】　事以干治【`事文聚云韩愈铭张籍署曰君为司录诸曹白事不敢平面视揖起趋去无敢闲话京兆事以干治`】　要地建州【`宋史云张叔夜字稽仲少喜言兵以廕为兰州录事叅军州本汉金城地最极邉恃河为固每歳河冰合必严兵以备士不释甲者累月叔夜曰此非计也不求要地守之而使敌廹河则吾殆矣有地曰大都者介乎五路人入寇必先至彼防集然后议所向焉故毎一至则五路皆竦叔夜按其形势尽攻取之术乃建为西安州自是兰无患`】　军中不屈【`金史云雷渊字希贤登至寜元年词赋进士甲科改授东平录事河朔重兵所在骄将悍卒倚恃外敌自行台以下皆抚摩之渊出入军中偃然不为屈虽大将不敢以新进书生目之`】　条刺史失【`事文聚云乔琳歴果绵遂懐四州刺史尝谓录事叅军任绍业曰子纪纲一州能劾刺史乎绍业出条所失示之琳惊曰能知吾失御史材也`】　纠不法事【`唐书云阎用之初为彭州叅军尝摄录事一日纠不法数十事刺史以为才`】　以情求狱【`事文聚云楼攻媿集黄尝字文叔为兴元府录事叅军能以情求狱脱寃死伸无告终仕不讯一囚`】　以文为贽【`宋史云朱昂字举之宋初为衡州录事叅军尝读陶渊明闲情赋而慕之因广其辞时李昉知州事暇日多召语且以文为贽昉深所嗟赏`】　弹筝意适【`合璧事云晋谢景仁为豫州主簿在桓元阁下元闻其善弹筝呼之既至取筝与弹因歌秋风意气甚适以此大竒之`】　枳棘非鸾凤所栖【`白帖云仇览字季智一名香初为蒲亭长有陈元者母告其子不孝览为陈慈孝之道元顿悔过卒为孝子考城令王涣政尚严猛闻览以徳化人署为主簿曰闻陈元之过而不罪得母少鹰鹯之志耶览曰以为鹰鹯不若鸾凤涣起谢曰枳棘非鸾凤所栖百里岂大贤所托他时论道岩廊非主簿而谁乃以月俸资遣令入太学其名大振`】　闻人不当佐邑【`五代史云周广顺二年梁周翰举进士授虞城主簿辞疾不赴宰相范质王溥以其闻人不当佐外邑改开封府户曹叅军`】　看儒书不如诣主簿【`事文聚云晋习凿齿为桓温主簿时语曰徒三十年看儒书不如一诣习主簿`】　西凉簿【`山堂肆考云谢艾以书生善用兵为西凉主簿东坡诗曰圣朝若用西凉簿白羽犹能效一挥`】　能令喜怒【`白帖云王珣为桓温主簿郗超为叅军时人为之謡曰髯叅军短主簿能令公喜能令公怒`】　缪彤才干【`事详通典`】原纠职【`周礼`】　纠司　典簿书　掌符印　纠绳大郡管辖外台　提举列曹　纠察羣吏　一郡纲纪  

六曹表则　列股肱之郡　居管辖之司　陈宠之用王涣可谓得人　郭頥之元明厥有成绩　増礼崇孙石【`晋用孙楚参石苞军事详本传`】　贤重杨陈【`汉杨彪重主簿韦康成　益州太守陈宠举王涣为主簿`】　乂安则公府之属吏　用武则军帅之谋主  

录事叅军三  

増诗唐杜甫送韦讽阆州录事诗曰韦生富春秋洞彻有清识操持纲纪地喜见朱直行徃树佳政慰我深相忆　又送韦诗曰闻说江山好怜君吏隠兼宠行舟逺泛惜别酒频添推荐非承乏操持必去嫌他时如按县不得慢陶潜　胡致喜曹刘二从事见过诗曰萧萧细雨鎻柴门喜见风流二使君俊逸万春犹录事清新子建尚叅军　明袁凯郭外寄王录事诗曰白鸥黄鸟动春声緑树清波称晚晴何用城中走尘土只消江上过清明深村浊酒还堪醉野老狂歌亦有情寄语东门王录事底须辛苦过平生　林鸿与陈八叅军夜饮话旧诗曰乡园别后隔烽烟此夕论交意惘然雁引归心离海国杯衔好月醉霞天谋生自愧青云后话旧多惊白发前明日预愁分手处凭君慷慨看龙泉  

増记唐李华河南府叅军壁记曰文与武之大司叅以弥纶而果于折中军以厉禁而阙其暴蔑弥纶之谓文厉禁之谓武居一称而兼二义叅军有焉汉车将军张温行司空専征闗右始征幽州刺史陶谦叅军事由是上将之府以为常仪魏骠将军石苞镇杨州晋文王命孙楚叅苞军事賔主降礼始于孙石时方用武则军帅之谋主天下乂安则公府之属吏盖因府郡之长使持节领诸军故虽列曹悉以叅军为号若以汉晋俦于圣代郡国比于神州则理乱不侔而小大相妨矣沈亚之河中府叅军防记曰国朝设官无髙卑皆以  

职授任不职而居任者独叅军焉盖欲以清人贤胄之子弟将命试任使以雅地任之耳不然何优然旷飬之如此其差髙下则以五府六雄为之次第蒲河中界三京左雄三百里且以天子在雍故其地益雄调吏者必以其人授焉　符载江州录事叅军防壁记曰录事叅军之于郡县纪纲也车辖也纲弛则目疎辖抗则载输政之成败亦犹是也自汉魏以还歴江左郡有督邮主簿后魏北齐后周隋文州有录事叅军炀帝时罢州置郡有东西曹掾主簿国朝省掾主簿复为录事叅军其于勾稽失纠缪省抄目守符印一州之能否六曹之荣悴必系乎其人也循名考实岂容易哉  

诸曹叅军一  

原杜氏通典曰司仓叅军两汉有仓曹史主仓库【`后汉戴就字景成仕郡为仓曹刺史劾其太守遣部从事按仓库簿领五毒惨至郡事遂释`】北齐以下并同功曹唐亦掌仓廪庖防财物防市之事　司户叅军汉魏以下有户曹主民戸【`后汉陆绩李郃皆仕郡为户曹史郃官至司空`】北齐以下与功曹同唐掌戸口籍帐婚姻田宅杂徭道路之事　増文献通考曰梁开平省六曹属留戸曹一员通判六曹宋沿唐制州置司戸叅军掌戸籍赋税仓库交纳元祐令中州从八品下州从九品　原司兵叅军汉司属官有兵曹从事史盖有军事则置之以主兵事北齐以后并同功曹唐掌军防烽候驿传送马门禁田猎仪仗之事【`景龙四年许州司马燕钦融上表直谏诏扑杀之`】　司法叅军杜氏通典曰两汉有决曹贼曹主刑法歴代皆有或谓之贼曹或谓法曹或谓墨曹【`后汉书曰周燕宣帝时为郡决曹太守欲枉杀囚燕数谏不听遂杀囚囚家诣阙称寃诏遣覆考燕谓太守曰愿谨定文书皆置燕名府君但言时病而已使收燕燕死燕有五子皆刺史太守　又王昌亦为郡决曹史　又郭为颍川郡决曹治狱三十年用法平正郡内比之东海于公`】隋以后与功曹同【`隋陈孝意为东郡司法书佐太守苏威欲杀一囚固谏不许乃解衣请先受死乃止后至侍御史汝州刺史`】唐掌律令定罪盗贼赃赎之事　増文献通考曰宋诸州置司法叅军掌议法断刑品同司户绍兴三年权行减罢后复旧　宋又置司理叅军五代以来诸州皆有马歩狱以牙校充马歩都虞掌刑法谓之马歩院宋太祖虑其任私髙下其手开寳六年始置诸州　司寇叅军以进士及人为之后改为司理掌狱讼勘鞫之事不兼他职元祐令上州从八品中下从九品　原司士叅军杜氏通典曰两汉无闻北齐以后与功曹同唐掌管河津营造桥梁宇之事　叅军事后汉灵帝时陶谦以幽州刺史叅司空车张温军事【`献帝时孙坚亦为张温叅军荀彧叅丞相军事孙楚叅石苞军事是也`】晋时军府乃置为官员【`中军羊祜置叅军二人大尉杨濬置叅军六人`】歴代皆有至隋为郡官谓之书佐唐改为叅军掌直侍督守无常职有事则出使　行叅军晋河间王颙以太宰辅政始置掌使命歴代皆有【`唐惟王府有余则无`】  

诸曹叅军二  

原坐曹　趋府【`白帖云薛宣为冯翊贼曹张扶日至独不肯休坐曹治事宣出教曰曹虽有公事家亦望私恩扶惭之古诗曰冉冉府中趋`】　为师友　善丹青【`白帖云严翊为颍川守政尚清简尝谓吏为师友　又晋顾凯之善于丹青与殷仲堪皆为叅军`】　作蛮语【`世说云郝为南蛮叅军三月三日作诗曰娵隅跃清池桓温问何物荅曰蛮名鱼为娵隅温曰何为作蛮语曰千里投公始得一蛮府叅军那得不蛮语也`】　六曹【`白帖云功曹仓曹户曹兵曹法曹士曹`】六司【`司功司仓司戸司兵司法司士`】　田曹【`温峤字太真上疏请置田曹州一人劝课农桑察吏能否今宜依旧制之`】　理曹【`魏置理曹法曹也`】　増补学士　擢台郎【`唐书云太宗为天防上将军作文学舘以司勲郎中杜如晦等并以本官为学士共十八人薛收卒乃召东虞州叅军刘孝孙补之凡分三番逓宿阁下　又云髙宗时擢州叅军八人为中台郎韦知人自荆府兵曹迁司库员外`】　河东三絶　斗南一人【`山堂肆考云唐徐彦伯调蒲州司兵叅军时司户韦暠善判司士李亘工书而彦伯善属辞时称河东三絶　又狄仁杰为并州法曹叅军时同府叅军郑崇质母老且疾当使絶域仁杰语曰君可贻亲万里忧乎诣长史蔺仁基请代行仁基叹美其谊时方与司马李孝亷不平相语曰吾等可少愧矣卒相待如初毎曰狄公之贤北斗以南一人而已`】　戒犯叅军杖　力争三尺法【`唐书云徐有功举明经累补蒲州司法叅军为政仁不忍杖罚民股其恩更相约曰犯徐君杖者必斥之讫代不辱一人　山堂肆考云宋李承之字奉世宰相迪弟之子中进士第调明州司法叅军郡守任情执法人莫敢忤承之独毅然力争守怒曰曹椽敢如是邪承之曰事始至公自为之则已既下有司则当循三尺之法矣`】　定悍军　服盗【`宋史云萧振字徳起政和八年进士第调婺州兵曹时盗贼所在猖獗婺卒扬言欲叛应贼官吏震恐振诸邑土兵强勇者防千人日习武以备蓄异谋者稍惧有一兵官素得军心守疑而罢之羣卒数百人披甲挺刃斩仪门入振闻即徃羣卒皆罗拜呼曰某等屈抑愿兵曹理之振使之言厉声叱曰细事耳车驾南廵大兵咫尺汝速死邪可急释械当为汝言众拜谢而去　又张洽少颖异从朱熹学改袁州司理叅军有盗甚辞不能折防狱有兄弟争财者洽谕之曰讼于官祗为胥吏之地且冐法以求胜孰若各守分以全手足之爱乎辞意恳切讼者感悟贼闻之自服`】坐肆不屈　下堂而迎【`唐书云路隋举明经授润州叅军李锜欲困之使知肆事`】  

【`隋怡然坐肆不为屈韦夏卿髙其节　宋史云晁咏之字以道以廕入官调扬州司法叅军时苏轼守扬州兄补之倅州事以其诗文献轼轼曰有才如此独不令我一见邪乃具叅军礼入谒轼下堂挽而上顾坐客曰竒才也`】　纳告身　委手版【`宋史云杨简为绍兴府司理行狱必亲临端默以听使自吐露中平无颇惟理之从一府史触怒帅令鞫之简白无罪令鞫平日简曰吏过讵免今日实无罪必擿往事置之法某不敢奉命帅大怒简取告身纳之争愈力常平使者朱熹荐之　事文聚云周敦頥调南安军司理叅军有囚法不当死转运使王逵欲深治之逵酷悍吏也众莫敢争敦頥独与之辨不听乃委手版归将弃官去曰如此尚可仕乎杀人媚人吾不为也逵悟囚得免`】　徐谒道周　倨受庭叅【`宋史云裴庄字端已歴官髙陵主簿本府召权司理转运使雷徳骧以威望自任尝廵按至境官属皆出迎庄独视事本局徐谒道周徳称其有守徙权忻州录事参军　又雷徳与赵普不合黜为商州司户参军刺史知徳骧旧为省郎以客礼礼之及奚屿知州希宰相旨至则倨受庭参徳骧不能堪`】　执笏帘外唱吟自如　单车赴官公退读易【`唐书云宋之愻之问弟也为连州参军刺史闻其善歌使教婢日执笏立帘外唱吟自如　宋史云李孟博字文授改楚州司戸参军单车赴官公退闭户读易郡守部使者不敢以属吏礼待之`】　论事切直外补【`唐书云许景先神龙初擢左拾遗以论事切直外补滑州司士参军　又裴度初为监察御史论权嬖鲠切出为河南参军`】　不见卿久【`唐书云韩思彦为李义府所出为山阳丞至官阅月自免去放旷江淮间久之补建州司户参军髙宗召问不见卿久今何官邪思彦泣陈所以帝谓宰相此亦大屈复召为御史`】　恨知之晚【`宋史云李之才调孟州司法参军时范雍守孟亦莫之知也雍初自洛建节守延安送者皆出境外之才独别近郊或病之谢曰故事也顷之雍谪安陆之才沿徼见之洛阳前日逺送之人无一来者雍始恨知之才之晚`】断狱平【`唐书云韦仁寿隋大业末为蜀郡司法书佐断狱平得罪者皆自以韦君所论死无恨也`】政异等【`又云闗播出为河南兵曹参军数试属县政皆异等`】　不欺所学【`宋史云刘`】  

【`宰调真州司法参军诏仕者禁伪学不读周敦頥程頥等书才得考试宰喟然曰平生所学者何首可断此状不可得卒弗与`】　辨处疑狱【`唐书云杜佑以廕补济南参军尝过润州刺史韦元甫元甫以故人子待之不加礼他日元甫有疑狱不能决试讯佑佑为辨处契要无不尽元甫竒之署为司法参军`】　徐辨枉狱【`宋史云姚仲孙擢进士第补许州司理参军民妇马氏夫被杀指里胥尝有求而其夫不应以为里胥杀之捕系辞服仲孙疑其枉知州王嗣宗怒曰若敢以身任之邪仲孙曰卒无遽决冀得徐辨后两月果得杀人者`】　下吏不敢防上【`又云司马朴字文季少育于外祖范纯仁家以纯仁遗恩为晋寜军士曹参军通判不法转运使王似讽朴伺其过朴不可曰下吏而陷长官不惟乱常人且不食吾余矣死不敢奉教似贤而荐之`】　议狱求合人情【`又贾易中进士甲科调常州司法参军自以儒者不闲法令歳议狱惟求合于人情曰人情所在法亦在焉讫去郡称平`】　鬻薪自给【`合璧事云韩思复调梁府仓曹参军会大旱辄开仓赈民州劾责对曰人穷则滥不如因而活之无为盗贼州不能诎转汴州司戸仁恕不行鞭罚以亲丧去官鬻薪自给`】　受纸百番【`又云唐杜暹擢明经第补婺州参军秩满归吏以纸万番赆之暹为受百番吏叹曰昔清吏受一钱此何异哉`】　子才无施不可【`唐书云张文瓘为并州参军时李勣为长史勣入朝文瓘与属僚二人皆饯勣赠二人以佩刀玉带而不及文瓘文瓘以疑请勣曰子无为嫌若某犹豫少决故赠以刀欲其果于断也某放诞少检故赠以带欲其守约束也若子才无施不可焉用赠`】　叅军讵可数出【`宋史云郑仅字彦能第进士为大名府司戸叅军留守文彦博以为材部使者檄往他郡彦博曰如郑参军讵可令数出奏改司法`】守教以诚【`又云刘安世登进士第不就从学于司马光光教之以诚且令自不妄语始调洺州司法参军司戸以贪闻转运使吴守礼将按之问于安世安世曰无之守礼乃止然安世心常不自安曰司户实贪而吾不以诚对吾其违司马公教乎后读扬雄法言君子避碍则通诸理意乃释然`】　为时革【`又萧振为婺州兵曹时妇翁许景衡以给事中召振祝之曰公至朝幸勿见荐景衡询其故振曰今执政多私其亲愿为时革景衡然之`】　叅军劾宰相【`宋史云叶义问建炎初登进士第调临安府司理参军范宗尹为相义问与沈长卿等疏其奸`】　声望减于治郡【`又云厐籍及进士第为黄州司理参军知州夏竦以为有宰相器调开封府兵曹参军知府薛奎荐法曹及为相声望减于治郡时`】言论独不诡随【`又云汪纲以祖任入官调镇江府司户参军马大同镇京口强毅自任纲`】  

【`言论独不诡随`】　稚圭今之管萧【`唐书云张文瓘为并州参军长史李勣尝叹曰稚圭今之管萧`】　叅军如作措大【`合璧事云蜀王宗铢谪授雍州司户参军问吏曰参军何官衣何服吏曰下州判司緑衫槐笏而已铢大笑曰吾何能作此措大`】　拂衣而游【`山堂肆考云王勃年未冠有名调补虢州叅军勃自负大才耻居小官遂拂衣而游天下`】　跌荡自放【`宋史云孙沔字元规中进士第补赵州司理参军跌宕自放不守士节然材猛过人`】　崖州防【`唐书云韦执谊自幼不喜人言岭南事为郎目不欲观岭南圗后为相以王叔文党贬崖州司户`】　蒸羊迎【`宋史云寇凖贬雷州司户参军未防丁谓亦贬崖州司户道出雷州凖乃以蒸羊迎之`】　原郡　府察　冗员　散职　官推府　署列州司　名列府僚　职叅军事　増误入人者批厯【`宋祥符五年转运使薛顔言诸州司理叅军任非其人多致枉滥请自今误入徙已上罪者令批厯依例守`】　不胜任者易官【`雍熙二年诏曰司理参军有不胜任者州郡长吏于判司簿尉中两易之`】  

五官  

原署诸曹事【`北堂书钞五官后汉有之署功曹及诸曹事`】　为郡股肱【`捜神记谅辅字汉儒为郡五官郡枯旱太守祈祷三日无应辅乃自曝庭中祝曰辅为郡股肱不能进谏纳忠荐贤去恶和调隂阳顺承天意令天地不格至日中不请以身塞川乃积薪以自环构火其旁若日中不当自焚至日中雨大作`】　抱书投火【`谢承后汉书王威为汝南五官太守郭公有罪当惩怖欲自杀威抱书自投火中而死太守得觧其罪`】　以金悉还【`应玚集云汝南郡召陵王申为郡五官太守有私财悉委付之家人莫之知也太守卒申以金银悉还之人贵其节行云`】　阙敞还钱【`汝南先贤传平兴阙敞为郡五官太守第五常以钱三十万寄常后卒其孙长敞尽还之详钱`】　王申买金【`抱朴子云汝南王申为郡五官太守盗割官钱宻寄申太守暴亡申尽买黄金还其家汝南欲以列于先贤画像抱朴子以为不宜`】　陈公思归罪司败【`风俗通陈公思为五官手杀王昭为其杀公思叔父斌斌无子为斌报讐太守胡伯始谓公思非罪人也乃原之`】　陈子游断舌无辞【`谢承后汉书陈堪仕郡为五官府君被征廷尉堪以五毒加身体断舌无辞`】　黄香贫无奴仆【`后汉书黄香传云太守刘护召香为五官甚见爱敬香家贫内无仆妾躬执勤苦尽心奉飬博学经典究精道术`】　张辅心懐虎狼【`汉书张辅为安定五官懐虎狼之心`】  

经学博士一  

原杜氏通典曰经学博士汉郡国皆有文学【`汉郑崇为郡文学后汉光武问功臣曰诸卿不遭际防自度爵禄何所至乎邓禹曰臣少尝学问可郡文学`】歴代多阙【`隋潘徽为州博士`】唐府郡置经学博士各一人掌以五经教授学生多寒门鄙儒为之【`助教学生各有差`】　増文献通考曰宋初有四书院庐山白鹿洞嵩阳书院岳书院应天府书院未建州学也干兴元年兖州守臣孙奭私建学舎聚生徒乞请太学助教杨光辅兖本州讲从之余镇未置学也景祐四年诏藩镇始立学他州勿听也寳元元年颍州守臣蔡齐请立学时大郡始有学而小郡犹未置也庆厯四年诏诸路州郡监各令置学学者二百人以上许更置县学于是州郡不置学者鲜矣又置教授以三年为一任以经术行义训导诸生掌其课试之事而纠正不如规者委运司及长史于幕职州县官内荐教授或本处举人举有徳艺者充然委于漕司而未隶朝廷也熙寜六年诏诸路学官并委中书门下差至是教授始命于朝廷矣元丰元年州府府学官共五十三员诸路惟大郡有之军监盖未尽有也元祐元年诏徐庐宿常等州各置教授自是列郡多有教官矣若试教官则始于元丰【`元丰七年立法试学官上等为博士下等为正录愿授教授者听中丞胡宗愈言学者初登科遂颛师席非是诏内外学官经任年至三十方得在又有荐举学官法`】添差教授则始于政和续通考曰辽南面黄龙府学官曰博士曰助教兴中府学设官同县亦设博士助教金诸府并设教授元诸路儒学俱设教授又増置学正学录训导各县则置教谕又各处书院置山长一人明防典曰府学置教授训导州学置学正训导县学置教谕训导其训导多寡无定员  

经学博士二  

増汉书曰隽不疑字曼倩治春秋为郡文学进退必以礼　又曰盖寛饶字次公明经为郡文学　又曰匡衡字稚圭好学射防甲科调补平原文学　又曰梅福字子真少学长安明尚书谷梁春秋为郡文学补南昌尉涑水纪闻曰晏丞相殊留守南京请范文正公掌府  

学公常宿学中训督诸生皆有方法由是四方从学者辐辏其后以文学有声名于塲屋朝廷者多其所教也言行录曰安定胡先生瑗教授苏湖间弟子以千计  

时尚词赋独湖学以经义及时务故有经义斋治事斋经义斋者择疏通有器局者居之治事斋者人各治一事又兼一事如边防水利之故天下谓湖学多秀彦其出而筮仕往往取髙第及为政多适于用若老于吏事者由讲习有素也　又曰陈公辅职教吴中朱勔方嬖幸当官者皆奴事之公不与之交　渊源录曰胡文定公安国除荆南教授正身律物凡所训说务明忠孝之大端及罢官代者为龟山杨公时具朝饍留公鲑菜萧然引觞徐酌置语杯案间清坐谈论不觉日晷云暮也　宋史曰廖徳明字子晦初为浔州教授为学者讲明圣贤心学之要手植三栢于学浔士爱敬之如甘棠元史曰张须立字达善自六经语孟传注以及周程  

张氏之微言朱子所尝论定者靡不潜心玩索究极根柢逺近翕然尊为硕师大臣荐诸朝特命为孔顔孟三氏教授邹鲁之人服诵遗训久而不忘　又曰黄泽字楚望大徳中江西行省相臣闻其名授江州景星书院山长又为山长于洪之东湖书院受学者甚众尝梦夫子手授所较六经字画如新由是深有感发　又曰戴表元字帅初元丰进士乙科教授建寜府后迁临安信州再调教授州至元大徳间东南以文章大家名重一时者惟表元而已　又曰周仁荣字本心署美化书院山长美化在万山中人鲜知学仁荣举行乡饮酒礼士俗为变　名山藏曰陈琏东莞人洪武初为桂林府教授都督韩观镇守广西猛悍不下士闻琏治身严敬甚加敬礼　又曰洪武初征天下名儒试中书堂吴勤为第一特除武昌教授严师正学非圣人之书不教又曰杨文贞士竒弱冠游章贡章贡守重之请摄琴江教事琴江令邵子镜一见相好士竒常有所规正　吾学编曰年富永乐中为山东徳平训导乞脩定先师庙配享从祀封爵礼仪　又曰胡俨字若思以防试乙科授华亭教谕时年尚少抗师道训励诸生敦行检讲说经史寒暑不废　又曰曹鼐寜晋人练达国契才量出人初乡举署代州训导非其好也愿一剧官自效改泰和典史宣徳八年进士第一　又曰魏文靖公骥为松江府学训导汲汲成就人士诸生读书学宫或时擕茶粥劳问诸生益感激自奋满九载诸生杨珙等诣阙乞留  

经学博士三  

増叩钟　振铎【`学记善待问者如撞钟叩之以小者则小鸣叩之以大者则大鸣　论语疏武事振金铎文事振木铎此云木铎所以振文教也`】　集鳣　系马【`后汉书云杨震有冠雀衔三鳣鱼集讲堂前都讲取鱼进曰蛇鳣者卿大夫服之象也数三者法三台也先生自此升矣　杜甫戏简郑广文诗广文到官舍系马堂阶下醉即马归颇遭官长骂才名三十年坐客寒无氊近有苏司业时时与酒钱`】　时世矩范　治化本源【`魏曹植学官颂行为时矩言为世范　翰苑新书云绍兴十八年江西漕官贾直清奏立县学上曰官教导乃治化本源将来科场亦有人才以备采择`】勿取非人　不兼他职【`山堂肆考云宋绍兴十三年宋宙乞尽复教官上曰教授须逐州置仍须择通经心术正者为之若非其人则士人心术一壊再整顿便费力切冝遴　又绍兴二十六年诏诸州教授并不许差兼他职`】　行乡饮礼　献政本书【`言行录节孝徐先生积为楚州教授患乡饮之礼世久不见率郡守举行其仪闾巷乡老皆使与饮　山堂肆考云宋林勲为广州教授建炎中献政本书十三篇朱熹甚爱其书`】　位签判上　膺校书除【`宋史云崇寜四年令教授承务郎以上在本州签判上　杨时撰曽肇行状邵亢守郑请肇为州学教授四方之士踵门授经无虚席近臣言公经行冝居首善之地有旨延和殿赐对除校书兼国子直讲`】　先栋梁　后辞艺【`王安石送胡瑗教授诗先收先生作栋梁以次收拾桷与榱　朱子蕲州教授防记李君思宗为蕲州学官日至于学进诸生而教诲先使之知所以明善脩身之方齐家治国之本而于辞艺之习则后焉不之及也`】  

中正  

原杜氏通典曰中正魏置【`中正之始已具州中正篇`】晋诸中正率一国所推台阁取信后魏孝明正光元年罢诸郡中正北齐郡县皆有之他史多阙隋初有后罢而有州都唐并无此官毎歳贡士符书所闗及乡饮酒之礼则司功参军主其事　増五代至明并不设  

上计  

原郡国上计　诸侯朝使【`汉书云张苍以列侯为主计四歳时萧何为相国而苍乃自秦时为柱下御史明习天下圗书计籍又善用算歴故令苍以列侯居相府领主郡国上计应劭注曰列侯典校郡国簿书也　阚骃十三州记云上计古之诸侯之奏使也汉因之号曰计偕`】　樊显陈张堪之行　应奉记胡奴之名【`东观汉记云计吏尝见召至蜀计樊显上问太守谁最能者显曰张堪仁恵清亷无与为比上以显陈堪行有効即除为渔阳令　谢承后汉书云应奉读书五行俱下少为许训计俱到京师许自发乡里在路所经顿宿所见长吏賔客亭长吏卒奴仆目所更见训皆宻疏姓名还郡出疏示奉奉省读之云前食颍川纶氏都亭亭长胡奴名禄以饮浆来何不在疏举坐皆惊`】大声上答【`汉书云哀帝元寿二年郡国计竞发遣司徒出迎亲问百姓疾苦所计吏各一人`】  

【`音声大者上答及读五条诏书`】　应机答问【`阚骃十三州记云计偕次第歳入贡于天子郡国丰瑞山川草木万物有无不得隠饰云云`】　窦元絶众【`三辅决录云窦叔髙名元为郡上计吏朝防数百人元仪状絶众天子异其貌以公主妻之`】　王璞絶常【`束晳集云郡吏王璞初入朝惟冀圣鉴风采知其絶常耳其可使当户牖之对意三公气万乗也`】　髙孔父励操【`文士传曰髙岱字孔父少励髙操年二十七郡将咸宪辟以为上计岱辞不行宪曰卿懐书千卷隠光藏辉择君而仕太守今日屈行诚不展志然凤凰舒翼龙虎躬歩必不得已君其勉之岱遂行至京称病去`】　皇甫嵩直谅【`晋书云皇甫嵩与贾逵同歳举计至丞相府曹公惟留嵩与语良久便辞之嵩知已直谅不能随时乃乗单车入蜀`】　子山为哀牢传【`论衡杨子山为郡上计吏见三府为哀牢传不能成归郡作上孝明竒之征在兰台也`】　元道对板楯反【`华阳国志云程己字元道南郑人光化元年为郡计吏至都会板楯反天子患之防问计吏考以方畧元道对曰板楯本忠勇立功先汉之义民也由不抚恤以致反乱重兵临之无不平然不如贤能太守服以威徳彼自定矣`】　郑元为彭璆为吏【`邴原别传云原为郡所召置功曹主簿时鲁国孔融在郡教计当任公卿之才乃即以郑元为计彭璆为计吏原为计佐`】　刘劭对日蚀荀彧善其言【`魏志云刘劭建安中为计吏诣许太史上言正旦当日蚀劭时在尚书令荀彧所坐者数十人或言当废朝或云宜却防劭曰梓慎禆灶古之良史犹占水火错失天时礼记曰诸侯旅见天子及门不得终礼者四日蚀在一然则圣人垂制不为变豫废朝礼者或灾消异伏或推术谬误也彧善其言勅朝会如旧日亦不蚀`】  

孝亷  

原歳贡　乡举【`风俗通云豫章太守汝南封祈武兴泰山太守周乗子居为太守李张所举函封未发张病物故夫人于柩侧下帷见六孝亷曰李氏国厚恩据重任咨嘉休懿相授歳贡上欲报称圣朝下欲流恵氓今李氏获保首领以天年终而诸君各懐进退未肯发引妾幸有三孤足统丧纪止相追随蓬斆坟柏何若耀徳王室昭显亡者亡者有灵实宠赖之殁而不朽此其然乎于是周乗顾谓左右诸君欲行周乗当止者莫逮郎君尽其哀恻乗与郑伯坚即日辞行祈与黄叔度郅伯向盛孔叔留随輀柩乗拜郎迁陵长治无异称意亦薄之某官与祈相反俱为侍御史公车令享相位焉　陈羣同歳论云初孝亷乡举里郡各一人后积増益乃至六人`】　张詹七世　胡广第一【`盛之荆州记云魏太和时有县人张詹七世举孝亷　详上`】　严羽赍函　黄穆投板【`益部耆旧传云严羽字子翼仕郡功曹刺史辟为从事郡举孝亷羽曰大士贡名下士贡身赍函贡身非髙士也辞孝亷取吏部除无锡长　汝南先贤传云黄穆字子敬安成人为郡主簿忠上率下朝廷肃清太守荆防举穆孝亷乃荐让殷仲才防不听遂懐板入见防曰若仲才者六之首也而穆先之适足以兴谤议便投板于内出则卧病防知不可移遂从之`】　丁邯髙节正直　张冯言约旨逺【`东观汉记云丁邯髙节正直不挠举为孝亷　郑才云张冯举孝亷诸同举者咸哂之张于末坐言约而旨逺人皆服焉`】　兴孝亷绍圣绪【`应劭汉书注云元朔元年诏曰诏执事兴孝亷成风俗绍圣绪云云`】　举孝亷化风俗【`又元朔元年诏曰举孝亷以化风俗`】　合素帛【`傅子云汉武令郡国举孝亷末世合素帛乃有释亲而恤同歳云同登之歳记于素帛垂之后取此义`】　耆儒甲科【`应劭汉官仪云孝亷古之贡士耆儒甲科`】　先试牋奏【`应劭汉官仪云孝亷年未五十先试牋奏`】　各诣御史【`汉旧仪云武帝元年令郡国举孝亷各一人诣御史`】　袁安为贤【`录异传云汉时大雪积地丈余洛阳令自出按行至袁安门无有行路谓安已死令人除雪入户见安僵卧问何以不出安曰大雪人皆饿不宜干人令以为贤举为孝亷`】　所居不过孝亷【`典畧云刘陶世祖十八年常典六郡然世业儒学安贫乐道所居不过孝亷府第`】　姜诗大孝【`华阳国志云姜诗事母至孝永平三年察孝亷除江阳符长所居乡皆为之立祠`】　钟离意为天下第一【`钟离意别传云意举孝亷有诏试歌为天下第一`】　孝亷限年恐失贤才【`崔氏家传崔瑗上疏曰臣闻孝亷皆限年三十乃得察举恐失贤才之士也`】　口五十万举二人【`又和帝诏曰大郡五十万举孝亷二人`】　絶荣乃举孝亷【`李郃别传云郃南郑人太常丰欲遣吏通厚窦宪郃若谏之及窦氏败时尽收交通者丰于是竒郃能絶荣乃举孝亷`】　周磐飬母不充解带就举【`后汉书云周磐居贫养母俭薄不充常诵诗至汝坟之卒章慨然而叹乃解韦带就孝亷之举`】　封观以兄不显称疾不赴【`续汉书云封观当举孝亷以兄名不显耻受之称疾不赴后数年兄得举观乃就录上郡也`】　董昆为天下之最【`防稽先贤赞云董昆字文通余姚人也清约守贫并日而炊茹菜不厌郡守第五府君嘉其令名署上计吏举察孝亷为天下之最经史徳行称第一也`】　何假大志【`何假少时有大志长八尺五寸体貌魁梧善威仪举孝亷为谒者赞拜殿中和帝善之`】　李固不就【`李固别传云固隠狼泽山以三经敎授汉中太守遣五官丞就举孝亷不就`】　董政还板【`南海先贤传云董政守伯和南海人有令姿太守举为孝亷政负笈单歩入囗陵山遣家属诣府上举板也`】　古之贡士【`荀爽譲孝亷记云伏惟孝亷古之贡士贤则光君愚则亏政爽以亏暗何当兹`】　黄宪为髙【`汝南先贤传云黄宪举孝亷无就意人以为髙`】　国之俊【`邴原别传云孔融谓原曰往者应仲逺为泰山太守举一孝亷旬月之间而杀之夫君人者厚薄何常之有原对曰仲逺举孝亷而杀之其义焉在夫孝亷国之俊也举之若是则杀之非也若杀之是则举之非也`】　无装帛【`孔融同歳论云孝亷无装帛`】　试之以事【`王朗论考试孝亷云臣闻试可乃已谓试之以事非试之以诵也`】　经能博学【`唐亷孝廉经能博学行不犯经可谓孝廉`】　考徳拜受【`杜真奏事云今诸国举孝亷即古之贡士也三年考徳道艺之士于王再拜受之`】　经通应举【`应璩诗云京师何缤纷车马相奔起借问乃尔为将欲要其仕孝亷务经通谁堪应此举`】　不满四十不得察举【`后汉书云左雄为尚书令迁仆射奏孝亷不满四十不得察举广陵孝亷徐淑年未及举台郎疑而诘之对曰诏书曰有如顔回子竒不拘年齿是故本郡以臣充郎不能屈雄诘之曰昔顔回闻一知十孝亷闻一知防耶淑无以对`】户十万举一人【`魏志云黄初二年初令郡国户满十万者歳察孝亷一人其有秀异无拘户口`】晔若春花并发馥若秋兰俱茂【`傅子云闲歳察举孝亷而上云云`】  

进如众川之朝海散如云雾之归山【`又云孝廉皆是九州百郡士风异俗殊所向不同云云`】  

秀才一  

原进贤　举秀【`白虎通云诸侯贡士于天子者进贤观善也天子聘取者求贤之义也　晋品令云举秀才明经传者入学宫`】　四科　五防【`应劭汉官仪云汉世祖中兴甲寅诏书曰方今举贤能朱紫错用丞相故事辟士四科一曰徳行髙妙志节清白二曰学通行脩经中博士三曰明习法令足以决疑四曰刚毅多畧此之谓四科　晋品令云举秀才必五防皆通拜为郎中一防不通则不得`】试之射宫　防乐贤堂【`礼记射义篇云诸侯歳贡士于天子试之射宫　晋中兴书咸和六年防秀才于乐贤堂`】　雷义让陈重　严象举孙权【`谢承后汉书云雷义举茂才让于陈重刺史不听义遂狂被发走不应命吴志云扬州刺史严象举孙权为秀才案权年十五以为阳羡长郡察孝亷州举茂才行奉义校尉`】　陆机防纪瞻　王济嘲华谭【`晋书云纪瞻秀才至洛阳尚书郎陆机防之　又华谭传云太康初刺史嵇绍举谭秀才谭素为东土所推博士王济于众中嘲之曰君吴楚人亡国之余有何秀异而应斯举答曰秀异固产于方外不出于中域也是以明珠文贝生于江鬰之濵夜光之璞出于荆蓝之下以人求之文王生于东夷大禹生于西`】　上士贡名【`应劭汉官仪云孝武元封四年诏曰上士贡名茂才者是也`】　庸才贡身【`白虎通云庸才贡其身盛徳贡其名`】　三年一贡【`又云诸侯三年一贡士者治道三年有成也`】　七年不迁【`黄泰交州记云吴列举茂才七年不迁列有老母年九十以上上书自乞减品养亲`】　茂才何以为【`潜夫论云孝明帝命刺吏举茂才帝曰汝非部南郡从事耶对曰是帝乃怒曰贼发部中而不能禽茂才何以为也`】　秀才不知书【`抱朴子云桓灵时轻贡举故人语曰举秀才不知书察孝亷父别居`】　御二龙于长涂骋双骥于千里【`呉志云刘繇字正礼平原陶丘洪荐繇欲令举茂才刺史云前年举公山奈何复举正礼乎洪曰若明使君用公山于前擢正礼于后所谓御二龙于长涂骋双于千里不亦可乎按公山繇兄名岱也`】　一州之俊【`晋品令云举秀才皆行义典为一州之俊`】　海内注目【`晋中兴书云王胡弱冠本州举秀才名显当时海内注目`】耻以衒曜取边【`又云中兴初以边寇未靖学校陵迟特听不试孝亷而茂才犹依旧防诸`】  

【`州茂才皆惮不往杨俭犹慷慨耻以衒曜取边终身不仕罢归田里`】　増负恃才地忽略世人【`隋史曰崔镳字岐叔清河武城人祖父仕魏齐俱位尊显少与范阳卢思道陇西辛徳源同志友善毎以读书为务负恃才地忽略世人大署其户曰不读五千卷书者毋得入此室在齐举秀才歴殿中膳部员外三曹郎中与顿丘李若俱见称重时人为之语曰京师灼灼崔镳李若开皇四年征授给事郎歴员外散侍郎越国公杨素时方贵幸重镳门第为子娶其女为妻聘礼甚厚亲迎之始公卿满座素令迎镳镳故敝其衣冠驴而至素推令上座镳有轻素之色礼甚倨言又不逊素忿然拂衣而起竟罢座后数日镳方来谢素待之如初`】　道冠鹰扬声髙凤举【`又云王贞字孝逸梁郡陈留人也七歳好学经史百家无不毕览开皇初汴州刺史樊叔略引为主簿后举秀才非其好也谢病于家炀帝即位齐王暕镇江都闻其名以书召之有道冠鹰扬声髙凤举云云贞至王以賔礼待之朝夕遣问安否又索文集贞启进所着三十三卷赐良马八匹后上江都赋又赐钱十万贯马二匹未防以疾辞归`】　应对如响下笔成章【`又云杜正元字慎徽其先本京兆人八世祖曼为石赵从事中郎因家于邺世以文学相授正元尤聪敏博渉多通兄弟数人俱未弱冠并以文章才辩籍甚三河之间开皇末举秀才尚书试方畧正元应对如响下笔成章仆射杨素负才傲物正元抗辞酬对无所屈挠素甚不悦会林邑献白鹦鹉素促召正元使者相望及至即令作赋仓卒之际援笔立成素见文不加防始异之因更令拟诸杂文无不立就而词理华赡素乃叹曰此真秀才吾不及也授晋王行参军转豫章王记室`】　明初尝举秀才【`洪武十五年征至秀才数千人　又太祖实录洪武四年四月辛丑以秀才丁士梅为苏州太守童权为扬州知府俱赐冠带　十年二月丙辰以秀才徐尊生为翰林应奉于十五年八月丁酉以秀才曽泰为户部尚书`】  

秀才二  

増诗明髙启逢吴秀才复送归江上诗曰江上停舟问客踪乱前相别乱余逢暂时握手还分手暮雨南陵水寺钟　虞堪次韵张田秀才见寄诗曰树杪青虫晴飏丝春城风物似年时贫余许迈餐金法闲有陶潜饮酒诗芳草青青连野濶征鸿歴歴度江迟长洲故苑烟花外千里懐人入梦思　周砥赠叶秀才诗曰日暮登髙台浮云结逺隂树木何笼野雀噪繁林驱车渉闗塞岐路郁且深借问子何之故乡阻﨑□曷不暂栖息蓬藿非所任隠悯胡不发威迟既前临脆管促飞觞鹍弦奋逸音仗劔从此别秋风满懐襟寡立歩非窘薄游志不沉防马欲俱去我无当世心　林鸿送殷秀才之武功诗曰送君逺于役观省入西秦五月台江水孤舟去国人苍山低戍垒野日暗行尘无限同游意分擕泪满巾　王燧秋夜懐沈秀才诗曰萤栖衰苇寒月敛疎萝暝覊懐悄无欢卧背风灯影露冷叶声翻更深人语定欲弹孤桐琴惆怅谁能听　陈源清答文征明秀才诗曰每从白马望吴门天堑长江隔梦魂缟带交情惟汝在练裙书法好谁论支□鹤去云千片茂苑花飞水一村何日黄金祠贾岛玉兰花下酹清尊　寄王履约秀才诗曰四海茫茫有隠忧儒官头白久淹留漫言当路轻冯衍却叹旁人笑马周水涨石湖青雀舫花残姑浦白苹洲相思静倚青氊冷强饮空庭夕漏秋　送周秀才归钱塘诗曰燕京陌上送周郎归到西湖春草长清夜开尊多旧侣满船歌管月如霜　卢柟送崔秀才南还诗曰孟冬送客临沙浦萧萧风动蓟门树骅驑衔辔不肯行一鹤南飞过天柱燕台击筑且髙歌青尊酒尽红顔酡五更鼓角星平野防汝驷凌天河  

知州一  

増续文献通考曰金州名不同设防御者谓之防御州设刺史者谓之刺史州元以州次于郡至元二十年更定其地五万户之上者为上州三万户之上者为中州不及三万户者为下州于是升县为州者四十有四县户虽多附路府者不改上州达噜噶齐州尹中下州达噜噶齐知州各设同知判官兼捕盗之事叅佐官上州提控案牍各一人中州吏目提控案牍各一人下州吏目一人或二人　明不设州刺史而州附于府置知州同知判官等员里不及三十而无属县者裁同知判官或因事添设无定员其属吏目一人　知州掌教养州民之事凡诸州务上视府下视县以月计上府歳计上省以三歳之计上吏部同知清军匠或兼巡捕判官督粮官马捕盗治农管河分职任事而领于知州吏目典出纳文移或分领州事诸所属衙门如府者职亦如之  

知州二  

増拒私役　絶追呼【`献征录曰明朱光霁知绵州州多势家私役州民乃其常俗至悉除之一日有称尚书府家人征州夫栽田者霁曰公田乎私田乎其人曰虽私田旧规也霁掲律令示之其人不悟而索愈急霁呼吏出狱囚使领曰此数百指可为栽田用矣其人曰恐不可霁曰吾亦以为不可闻者哄然王汝绩知绛州先时事未集者督以豪滑吏卒民茹其毒汝绩凡有征集不遣人至乡第出片纸付里甲与`】  

【`民为期约民欢趋其期无敢缓者里闬晏然无追呼之扰`】　谳淹繋　除奸豪【`金史云金黄久约擢进士第迁磁州刺史磁并山多盗既获而欵伏者审录官或不时至系者多以杖毙或死狱中久约恻然曰民虽为盗而不死于法可乎乃尽请谳之而后行　元史云元林兴祖知铅山州铅山素多造伪钞者豪民吴友文为之魁友文奸悍鸷因伪造至富乃分遣恶少四十五人为吏于有司有欲告之者辄先事戕之前后杀人甚众夺人妻女十一人为妾民罹其害衔寃不敢诉者十余年兴祖至官曰此害不除何以牧民即张榜禁伪造者且立赏募民首告俄有告者至佯以不实斥去又有告获伪造二人并赃者乃鞫之欵成友文自至官为之营救兴祖命并执之须防来诉友文者百余人择其重罪一二事鞫之狱立具逮捕其党二百余人悉置之法民害既去政声赫然`】　疏减宫女　息讼谯门【`献征录云成化间李愚知晋州値歳凶愚赈防不遗余力是年大水复至愚以为大水隂盛也于是上疏请稽察宫女量为节减则天变可曰水旱自弭帝震怒械系京师顷之上感悟诏释愚还职出宫女五百人　又云泰和始为州明太祖平江西以顾光逺知泰和州前州守以民好讼告之光逺怃然曰民有寃抑守弗为理民将安诉顷之讼者雨集乃自书牓聨纸长数丈诲谕谆切民争来观观已去不讼者十二又令凡讼者居谯门上思三日然后得诉思不三日去不讼者过半矣`】　罢弓手　按神符【`金史云金胡厉举进士第一改同知深州军州事州管五县例置弓手百余少者犹六七十人歳取民钱为雇直其人皆市井无赖以迹盗为名所至扰民厉知其悉罢去继而有飞语曰某日贼发将杀通守或请为备厉曰盗所利者财耳吾贫如此何备为是夕令公署撤闗竟亦无事　元史云元虞槃集弟也延祐五年第进士授湘乡州判官有巫至其州称降神告其人曰某方火即火明日又曰某方火民以火告者槃皆赴救至达昼夜告者数十寝食尽废县长吏以下皆迎巫至家厚礼之又曰将有大水且兵至州大家皆尽室逃槃得刼火卒一人讯之尽得巫党所为坐捕盗司召巫至鞫之无敢施鞭捶者槃曰此将为大乱安有神乎急治之尽得党与数十人罗络内外果将为变者同僚皆不敢出视曰君自为之槃乃断巫并其党如法一时吏民始服儒者为政若此`】　拒贼同知　靖难吏目【`元史云元至顺间归为颍州同知锄奸击强人不敢以少年易之至元五年杞县人范孟谋不轨诈为诏使至河南省中杀平章左丞刼廉访使署用官属使晹北守黄河口旸力拒不从贼怒系于狱已而贼败旸由是知名　献征录云郑华洪武丁丑进士初授行人建文中诖误谪东平州吏目靖难兵起谓其妻曰吾义必死奈亲老汝少何妻泣对曰君能为国妾独不能为君乎华乃擕其家托其友驰还州时州长贰尽弃城走华独率吏民死守力疾战不屈死之`】　防能称最【`元史云元初臧梦觧授海寜知州时淮东按察副使王庆之按行至其州见梦解刚直防慎任职以来门无私谒官署萧然凡有差役皆当其贫富而吏无所预于是民以户计者新増七百有竒田以顷计者新辟四百有竒桑柘榆栁交防境内而政平讼简为诸州县最乃举梦解才徳兼备而御史台亦以其廉能抗章奏之`】　谭经术【`献征录曰施雨谪濮州州同州事悉归长吏日进校士谭经术鋭意兴古文翁之化歳丁酉山东当试士廵抚檄与试事所甄拔尽齐鲁材隽`】　理供馈【`又云世宗幸承天道东昌濮州长吏郊迎留雨视事供馈旁午料理悉当阉校需索坚拒不为动民徳之东兖间语曰施濮州逡巡若书生今遇事强干乃尔耶`】　闻寡过言【`金史云金毛硕改曹州刺史有书生投书于硕辞渉谤讪僚属皆不能堪硕延之上坐谢曰使硕常闻斯言庶乎寡过士论以此嘉之`】　得于睂睫间【`又云金天会间赵元同知蓟州事有贼杀人横道官吏环视莫知所为路人耕夫聚观甚众元指田中释耒而来者曰此贼也叱左右缚之遂伏僚吏问其故元曰偶得于眉睫间耳`】　请以身充役【`献征录云洪武初卢熙以荐授睢州同知适御史衔命捜访旧军籍见民充之睢近千人檄熙拘送熙召民自实得常尺籍者数人畀之御史怒械系曹吏必欲尽得不然以格诏论同僚议发民应之熙曰吾守民吏也民散吾谁与处乃自诣御史曰州已无籍军今民且散走独有同知在耳请以充役御史怒斥去坚立不动竟不能夺乃罢`】  

知州三  

増诗明吴寛送张兼素出知施宗州诗曰歳暮移家赴逺州南行谁复为身谋一章之死无他悔六诏平生亦胜游科甲翻令吾軰重史编应向古人求都门持此聊相赠不惜寒风透敝裘　王鏊送髙良新知归州诗曰江上青山识秭归江边吊古驻岩騑梦中马耳先曽到行处人烟亦已稀屈子宅空江昭君村在雨霏霏使人抚字知多术夔府如今正阻饥　刘璟为唐伯让知州作横云山居诗曰山苍苍兮欲雨云横覆兮归汝有龙兮不霖使云横兮愁我心弦枯桐兮我琴鸣鸟不闻兮孰为我音  

## 御定渊鉴类函卷一百十六

设官部五十六【`县令`】  

县令一  

原杜氏通典曰周官有县正【`四百里为县`】各掌其县之政令而赏罚之春秋时列国相灭多以其地为县则县大而郡小故传云上大夫受县下大夫受郡【`周官作雒篇曰分以百县县有四郡`】县邑之长曰宰曰尹曰令曰大夫【`晋谓之大夫鲁衞谓之宰楚谓之令尹`】其职一也【`孔子为中都宰一年四方皆则之由中都宰为司空　又齐威王即位召即墨大夫语之曰子居即墨毁日至然吾使人视即墨田野辟民人给官无留事东方以寜是子不事我左右以求名也封之万家召阿大夫语曰自子之守阿名日闻然吾使人视阿田野不辟民人贫苦是子以币厚吾左右以求`】  

【`名也乃烹阿大夫左右常称者皆并烹之遂起兵击诸侯诸侯震惧人人不敢饰非务尽其诚齐国大治`】至于战国则郡大而县小矣故甘茂谓秦武王曰宜阳大县名曰县其实郡也　汉制列侯所食县曰国皇太后公主所食曰邑有蛮夷曰道凡县万户以上为令减万户为长侯国为相秩次亦如之皆秦制也汉因之【`汉书曰凡`】  

【`县大率方百里民稠则减稀则旷`】成帝绥和元年长相墨绶哀帝建平二年复黄绶秋冬集课上计于所属郡国【`胡广云秋冬岁尽各计县户口垦田钱粮出入盗贼多少上集簿丞尉以下岁诣郡课校其功功多尤为最者于廷尉劳勉之以劝其后多尤为殿者于后曹对责以糺怠慢也　卓茂为密令劳心谆谆视民如子民不敢欺光武初即位诏曰前密令卓茂能为人所不能为夫名冠天下当受天下重赏今以茂为太傅封襃德侯食邑三千户以茂长子为大中大夫次子为郞中　又周荣字平孙当窦宪纵暴荣尝排奏之及窦氏败荣自郾令擢为尚书令　又王涣为洛阳令人为立祠及桓帝事黄老道毁诸旁祠惟特诏密县留卓茂庙及涣祠也　又汉官曰明帝临观见洛阳令车骑意河南尹及至而非尤其太盛勅去轩绥时偃师长治有能名以事诣台因取赐之下县遂以为故事`】其郡有盐官铁官工官都水官者随事狭广置令长及丞秩次皆如县道无分土给均吏【`后汉凡郡县出盐多者置盐官主盐税出铁多者置铁官主鼔铸百工多者置工官主税物有水池及渔利多者置水官主平水渔税所在诸县均差吏更给之署吏随事不具县员`】　晋置大县令有治绩官报以大郡【`山公启事曰温令许奇等并见能名虽在职各日浅宜显报大郡以劝天下诏曰按其资厯悉自足为郡守各以在职日浅则宜尽其政绩不宜速他转也`】不经宰县不得入为台郎宋诸县署令铜印墨绶进贤两梁冠自晋宋以后令长国相皆如汉制【`齐傅琰字季珪为山阴令父傅祐亦为山阴令父子并着奇绩世云诸傅有治县谱子孙相传不以示人　梁顾宪之字士思为建康令京师饮酒得醇旨者辄号为顾建康谓其清且美也何远字义方自武昌太守除名后起为建康令正身励亷节除淫祀武帝闻其名擢为宣城太守自县令为`】  

【`近畿大郡近代未有　张稷字公乔为剡县令多为山水游及山贼作乱又保全县境　萧景字子昭为永宁令永嘉太守牓郡门曰诸县有疑滞可就永宁令决之`】　后魏县置三令长【`说在刺史篇`】孝文初制县令能静一县刼盗者兼理二县即食其禄能静二县者兼理三县三年迁为郡守二千石能静二郡者兼理至三郡亦如之三年迁为刺史太和中次职令其禄甚厚【`后魏孝文以北平府长史裴聿中书侍郎崔亮并清贫欲以俸禄优之乃以亮带野王令聿带温县令时人荣之`】其后令长用人益杂但选勤旧令史为之而缙绅之流耻居其位　北齐制县为上中下三等毎等又有上中下之差自上上县至下下县凡九等然犹因循后魏用人滥襍至于士流耻居之元文遥遂奏于武成帝请革之乃密令搜扬世胄子弟恐其辞诉总召集神武门宣旨慰谕而遣自此县令始以士人为之　隋县有令有长炀帝以大兴长安河南洛阳四县令并增正五品诸县皆以所管闲剧及冲要之处以为等级【`开皇十三年以临颍令刘旷治政尤异擢为营州刺史　又魏德深为贵乡长转馆陶长贵乡民吏号泣请留诏许之贵乡民吏歌呼满道馆陶合境悲哭`】　唐县有赤【`三府共有六县`】畿【`八十二`】望【`七十八`】【`百一十一`】上【`四百四十六`】中【`二百九十六`】下【`五百五十四`】七等之差【`通典京都所治为赤县京之旁邑为畿县其余则以户口多少资地美恶为差`】　増文献通考曰宋史宋制县令建元年令天下诸县除赤畿外有望上中下掌总治民政劝课农桑平决狱讼有德泽禁令则宣布之凡户口赋役钱谷赈济给纳之事皆掌之以时造户版及催理二税有水旱则有灾伤之诉以分数蠲免民以水旱流亡则抚存安集之无使失业有孝悌行义闻于乡闾者具事实上于州激劝以励风俗若京朝幕官则为知县事有戍兵则兼兵马都监或监押　建隆三年始以朝臣为知县其间复叅用京官或幕职为之【`朝臣知县自大理正奚屿监察御史王祐等始`】天圣间天下多缺官而令选尤猥下贪庸耄懦为清流所不与而久不得调乃为县令人数言其病民乃诏为举法以重令选凡知州转运使岁举见任判司簿尉有罪非赃私有出身三考无出身四考堪为令者一人或二人自是人重为令令选稍精庆厯间诏天下知县非鞫狱毋得差政和二年诏县令以十二事劝课农桑【`一曰敦本业二曰兴地利三曰戒游手四曰谨时候五曰戒茍简六曰厚蓄积七曰备水旱八曰戒杀牛九曰置农器十曰广栽植十一曰防田户十二曰无妄讼`】自政和以来太平盛时人皆重内轻外士大夫皆轻县令之选吏部两选不注者甚多然后议所以增重激劝之法靖康初诏初改官必为县【`七月诏三省申明旧制今后不以堂除吏部人凡初改官未曾实授知县者不许别除差遣`】绍兴七年诏将寺监丞簿等任满已改官人未厯民事者各与堂除知县一次并借绯章服九年诏吏部自后县令差文臣【`臣僚言建炎以来多差武臣为害甚众至是始停罢然沿边溪洞处仍许用武臣`】乾道元年诏京官知县以二年为任屡有更革卒以三年为任非两任县令不除监察御史初改官人必作令谓之须入庆元初复诏除殿试上三名省元外并作邑五年又令试大理评事已改官未厯县人并令亲民一次着为令自后虽宰相子殿试科甲人无不宰邑者矣　金史辽五京诸州属县各有县令县丞主簿尉金赤县【`谓大兴宛平县`】令一员从六品掌养百姓按察所部宣导风化劝课农桑平理狱讼捕除盗贼禁止游惰兼管常平仓及通检推排簿籍总判县事次赤县曰剧县令正七品诸县令从七品凡县二万五千户以上为次赤为剧二万户以上为次剧在京倚郭者曰京县自京县而下以万户以上为上县三千户以上为中县不满三千户为下县　续文献通考曰县有置谋克者隶于猛安之下职从五品掌抚辑军户训练武艺惟不管常平仓余同县令世宗大定间诏年老之人毋注县令其佐亦择壮者叅用二十年更定铨注县令丞簿格又命应部除官尝以罪罢而再叙者遣使按其治迹如有善政方许授以县令无治状者不论任数多少并不得授　元史曰元世祖至元三年合并江北州县六千户之上者为上县二千户之上者为中县不及二千户者为下县二十年又定江淮以南三万户之上者为上县一万户之上者为中县一万户之下者为下县上县秩从六品达噜噶齐一员尹一员中县秩正七品下县秩从七品达噜噶齐及尹悉如上县之制　续文献通考曰明太祖初定县三等赋十万石以下为上县知县从六品六万石以下为中县正七品三万石以下为下县从七品已而并改正七品京县正六品所属衙门有儒学敎谕训导阴阳学训术医学训科僧防司道会司其有廵检司税课局驿递闸坝批验所河泊所仓草场者设官如州知县掌敎养县民之事凡岁贡学生三岁贡士岁攒实征十岁造黄册民之赋役视丁与产必调剂而均节之若岁大歉请于上司而时蠲减焉狱讼必询其情理考诸律例而决之有不伏请陈于上为雪理焉凡养老祀神表善赈饥防穷通货之事时省而敦行之凡山海泽薮之产资国用者按籍而登焉诸所属衙门如州者职亦如之庶人在官者县亦如州  

县令二  

原左传曰子皮使尹何为邑子产曰少未知可否子皮曰使夫往而学焉夫亦愈知治矣子产曰不可人之爱人求利之也今吾子爱人则以政犹未能操刀而使割也其伤实多子之爱人伤之而已　晏子春秋曰景公使晏子为阿宰三年而毁闻于国公不恱召而免之婴对曰婴知过矣请复阿三年而誉必闻于国公召而赏之辞而不受公问其故对曰昔者婴之所治当赏而今所以治当诛是故不敢受　说苑曰宓子贱治单父弹琴身不下堂单父治巫马期亦治单父以星出以星入日夜不处以身亲之而单父亦治巫马期问其故宓子曰我之谓任人子之谓任力任力者劳任人者佚　又曰晋平公问赵武子曰中牟三国之股肱邯郸之肩髀也寡人欲其良令也其令空谁使而可赵武曰邢子可公曰邢子非子之讐耶对曰私讐不入公门又问曰中府之令空谁使而可赵武曰臣子可故外举不避讐内举不避子　新序曰昔子奇年十八齐君使之治阿旣行矣悔之使使追之未到阿及之还之已到勿还也使者及之而不还君问其故对曰臣见所以共载者白首也夫以老者之智以幼者决之必能治阿矣是以不还史记曰西门豹为邺令会父老问民所疾苦禁巫祝  

为河伯取民之女为妇凿渠十二灌溉民田到今皆得水利　汉书曰焦延字子贡为小黄令以伺候先知奸邪盗贼不得发爱养吏民当迁三老官属上书愿留延有诏许之　又曰萧育为茂陵令会课育第六而漆令郭舜殿见责问育为之请扶风怒曰君课第六裁自脱何暇为之左右及罢传召茂陵令诣后曹当以职事对育径出曹书佐随牵育育按佩刀曰萧育杜陵男子何能诣曹也遂趍出欲去官明旦诏召入拜为司校尉育过扶风府门官属掾吏数百人拜谒车下　又曰召信臣以明经甲科为郎出补谷阳长举髙第选上蔡长其治视民如赤子所居见称述　东观汉记曰周泽为渑池令奉公克己妻子亲自釜灶　司马彪续汉书曰牟融举茂才为丰令视事三年政化流行县无狱讼吏畏而爱之治有异绩为州郡最　又曰卓茂迁密令口不出恶言劳心忧念吏民知其有缓急以恩信待吏吏畏而爱之不忍欺也元始中天下蝗河南二十县蝗独不入密界督邮书言太守大怒自出案行密界中实然乃惊　又曰鲁恭为中牟令导民以孝推诚而治建中初郡国螟伤稼犬牙缘界不入中牟河南尹袁安疑其不实遣仁恕掾肥亲往察验之恭随行阡陌俱坐桑下有雉止其旁有童儿亲曰何不击之儿曰雉方将雏亲矍然而起与恭诀曰所以来者欲察治之善恶尔今虫不犯境此一异也化及鸟兽此二异也防子有仁心此三异也久留徒扰贤者耳还府以状白安美其治以励属县　又曰董宣为洛阳令宁平公主乳母奴白昼杀人主出行以奴乘宣叱奴下车格杀之主即驰车入宫上大怒召宣曰令欲死乎宣叩头曰臣奉法之吏不敢纵法不欲死也上曰捶之宣曰愿一言死无恨上曰何言宣曰陛下圣德中兴而纵奴杀良民以奴杀臣臣死之后陛下何以治天下捶杀臣不如臣自杀即以头触楹流血被靣上令小黄门持之曰痴令叩头谢主宣不从上顿痴令头宣两手据地不肯低头上勅令强项令出诣太官赐食【`详公主`】　又曰孔奋守姑臧长治有异道时天下扰乱河西独安而姑臧市日四合为河西富县毎前长居官数月辄致赀产奋在姑臧积四岁财产不增奋素孝自来为长时供养至谨在姑臧惟母极膳妻子食但葱韭　又曰孔奋守姑臧令太守梁统深相敬待不以官属礼之常迎于大门敬以师友　又曰祭彤除偃师长视事五年县无盗贼州课第一迁襄贲令时盗贼抄掠彤到官诛奸猾县界清静诏书增秩一等赐缣百匹册书勉励　又曰刘宠除东平陵令是时民俗奢泰宠到官恭俭训民以礼上下有序都鄙有章视事数年以母病弃官归百姓士女攀车距轮充塞道路车不得前乃轻服濳遁　又曰刘陶为涢阳长政化大行道不拾遗以病去官童謡歌曰悒然不乐思我刘君何时复来安此下民　又曰虞翊为朝歌长故旧皆吊诩曰难者不避易者不从不遇盘根错节何以别其利器乎　又曰公孙述补清水长太守以其能使兼治五县政事修理奸盗不发郡中谓有神明　又曰虞延除细阳令每至岁时伏腊休遣徒系各使还家并感其恩应期归有一囚于家被病自载诣狱既至城门而死又曰郑为县令政化大行民王逢得路遗宝物县于衢道求主还之　又曰何绍为河南怀令三日一视事十日一请仓俸米于阁外作干饭食之不设釡灶得一强盗问其党与得数百人皆诛之政敎清平为三河表又曰刘昆除江陵令时县连火灾昆辄向火叩头多  

能降雨止风【`详火`】　风俗通曰俗说孝明帝时尚书郎河东王乔迁为叶令乔有神术每月朔常诣台朝明帝怪其来数而无车密令太史候望言临至时常有双鳬从东南来因伏伺见鳬举罗但得一双舄使尚方识视四年中所赐尚书郎属履也【`详仙`】　益部耆旧传曰阎宪为绵竹令有男子杜成夜行于路得遗装开视有锦二十匹明早送诣吏曰县有明府君犯此则惭　鲁国先贤传曰孔翊为洛阳令置水庭前得嘱托书皆投水中一无所发　曹摅别传曰摅为临淄令放死囚还家如期并至　增太平御览曰晋范武子解褐除余杭令在县兴学校养生徒洁已志行之士莫不来宗朞年之后风化大行自中兴以来崇学敦化未有如者也山堂肆考曰宋顾恺之字伟仁为山阴令邑三万户  

恺之御繁以约昼日埀帘门堦闲寂自宋为山阴者莫能尚也　太平御览曰梁张谭字元庆为和宁令政以德化不用刑威民有过者令读孝经及忠臣孝子传训导之百姓爱如父母号曰慈君　又曰后赵申录为广昌令白乌巢其庭树甘露降其防事后为三公　又曰北齐郎茂除衞国令时有系囚二百茂亲自究鞫数日释免者百余人厯年词讼不诣州省魏州刺史元晖谓曰长史言衞国人不敢申诉者畏明府耳茂曰人犹水也法令为隄防隄防不固必致奔突茍无决溢使君何患哉晖无以应　山堂肆考曰隋刘旷为萍乡令七年风敎大治狱无系囚争讼絶息囹圄草满庭可张罗高颎荐之以为莒州刺史　玉海曰开元二十三年时采访使以陆浑及诸道二十六县令李常等政号循良皆玺书奬饬县令赐绢五十匹　唐书曰韦济开元初调鄄城令或言吏部选县令非其人既众谢奉诏问所以安人者对凡二百人惟济居第一不能对者悉免官于是擢济醴泉令侍郎卢从愿李朝隐并贬官　山堂肆考曰鲁山令元德秀开元中帝御五凤楼酺宴时命三百里内刺史县令各率所部音乐集楼下德秀惟遣乐工数人连袂歌于蒍于蒍德秀所作也帝闻而异之叹曰贤人之言哉　唐书曰韦恒开元初为砀山令政寛惠吏民爱之天子东巡州县供张皆鞭扑趣办恒不立威而事给　山堂肆考曰崔隐甫迁洛阳令梨园子弟胡雏善笛有宠尝罪匿禁中帝以他事召隐甫从容指曰就卿丐此人对曰陛下轻臣而重乐工请解官再拜出帝遽谢与胡雏隐甫杀之有诏贳死不及矣赐隐甫百镒　唐书曰房琯字次律开元间举任县令科授卢氏令拜监察御史坐贬复为县所至尚德化兴长利以治最显　山堂肆考曰蒋沇乾元中厯陆浑盩厔咸阳高陵四县令美政流行长老纪焉郭子仪军出其县勅麾下曰蒋沇贤令供亿当有素得蔬饭足矣母挠其清也　又曰韦景骏为贵乡令有母子相讼者景骏曰令少不天常自痛尔有亲而忘孝耶敎之不孚令之罪也因呜咽流涕付授孝经于是母子感悟请自新遂为孝子　唐书曰李勉为梁州刺史假王晬南郑令晬为权幸所诬诏诛之勉曰方借牧宰为人父母岂可以谗杀良吏乎即拘晬为请得免晬后以推择为龙门令果有名　又曰李叔明本鲜于氏乾元中东都平拜洛阳令招徕遗民号能吏　太平御览曰冯伉迁膳部员外郎李抱真卒持节临吊归之帛不受又致京师伉上表固拒于是醴泉令缺宰相高选德宗曰前使泽潞不受币者其人清可用也遂以授伉　又曰唐大厯中诏以郎官宰畿辅韦夏卿授奉天令课为第一改长安令又曰韩愈为监察御史上疏论宫市贬阳山令有爱在民民生子多以其姓字之　宪宗时宣徽五坊小使方秋阅鹰狗所过挠官司厚得饷谢乃去下邽令裴寰才吏也不为礼因搆寰出丑言诏送狱宰相武元衡婉辞诤帝怒未置裴度见延英言寰无辜帝恚曰寰诚无罪杖小使小使无罪且杖寰度曰责若此固宜苐寰为令惜陛下百姓安可罪乃释寰　又曰石昂唐五代时不求仕进晋节度使符习高其行召为临淄令习入朝京师监军杨彦朗知留后事昻以公事至府上谒赞者以彦朗名石更其姓曰右昻趋于庭仰责彦朗曰内侍何以私害公昻姓石非右也彦朗大怒拂衣起去昻即趋出解官归语其子曰吾本不欲仕乱世果为刑人所辱子孙其以我为戒　后唐何泽为洛阳令庄宗好田猎数践民田泽乃潜身伏草间伺庄宗当马谏曰陛下未能一天下以休兵而暴敛疲民以给军食今田将熟奈何恣畋游以害多稼使民何以出租赋吏何以督民耕陛下不听臣言愿赐死马前使后知陛下之过庄宗笑为止猎　山堂肆考曰寇准知归州巴东县其治一以恩信为主后知成安县每期会赋役惟令具乡里姓名揭县门而百姓争赴之无稽违者　张咏令崇阳民以茶为业咏曰茶利厚官将之命拔茶植桑民以为苦其后茶他县失业而崇阳桑成民得其利　宋史曰苏颂字子容第进士知江宁县时建业承李氏后税赋图籍一皆无艺每发敛高下出吏手颂因治讯他事互问民邻里丁产识其详及定户籍民或自占不悉颂警之曰汝有某丁某产何不言民骇惧皆不敢隐遂刬剔夙蠧成赋一邑简而易行诸令视以为法时监司王鼎王绰杨綋于部吏少许可及观颂施设则曰非吾所及也　祥符知县陈诂治严急吏欲罪诂空县逃去太后果怒而诂连吕夷简亲执政以嫌不敢辨事下枢密院陈尧佐独曰罪诂则奸吏得计后谁敢复绳吏者诂由是得免　欧阳脩贬夷陵令时无以自遣因取旧案反复视之见其枉直乖错不可胜数叹曰以荒远小邑且如此天下固可知自尔遇事不敢忽　唐介知任丘县当辽使往来道驿吏以诛索破家为苦介坐驿门令曰非法所应给一切勿与稍毁吾什器者必执之皆帖伏以去　范纯礼知陵台令兼永安县永昭陵建京西转运使配木石砖甓及工徒于一路独永安不受令使者以白陵使韩琦琦曰纯礼岂不知此将必有说他日众质之纯礼曰陵寝皆在邑境岁时缮治无虚日今乃与百县均赋曷若置此使奉常时用乎琦是其言　又曰范纯仁知襄邑令县有牧地衞士牧马践民稼纯仁捕一人杖之牧地初不县主者怒曰天子宿衞令敢尔耶白其事于上劾治甚急纯仁言养兵出于税亩若使暴民田而不得问税将安出诏释之且听牧地县凡牧地县自纯仁始　任伯雨字德翁知雍丘县御吏如束湿抚民如伤县枕汴流漕运不絶旧苦多盗未尝有获者人莫知其故伯雨下令网舟无得宿境内始不从则命斧断其缆自是外户不闭　姜濳知陈留县至数月青苗令下濳出钱榜其令于县门已徙之乡落各三日无应者遂出榜付吏曰民不愿矣钱是以独不散常安民调知长洲县以至信为治人不忍欺故多盗  

安民籍尝有犯者书其衣揭其门约能得他盗乃除盗为之息追科不下吏使民自输先他邑以办转运使许懋孙昌龄入邑境民颂其政皆称为古良吏　周敦颐徙知南昌县南昌人曰是能辨分宁狱者吾属得所诉矣【`敦颐初为分宁主簿有狱久不决敦颐至一讯立辨邑人惊曰老吏不如也`】富家大姓吏恶少惴惴焉不独以得罪于令为忧而又以汚秽善政为耻　程颢举进士迁晋城令民税粟多移近边载往则道远就籴则价高颢预使积粟以待费大省民以事至县者必告以孝弟忠信度乡村远近为伍保使之力役相助患难相防而奸伪无所容凡孤防残废者责之亲戚乡党使无失所行旅出于其涂者疾病皆有所养乡必有校暇时亲至召父老与语儿童所读书亲为正句读择子弟之秀者聚而敎之乡民为社会为立科条旌别善恶有劝有耻在县三岁民爱之如父母　呉择仁知大鹿县中贵人谭稹犯法按致于理稹羞恚造谮徽宗召宋乔年往鞫乔年伉吏也疾驱之候者惶遽入白择仁着衣冠坐庑下乔年虑囚擿隐剔抉帑庾出入不能得毫毛罪乃归传舎择仁上谒乔年大笑曰所以来为察君罪顾乃得一奇士吾今荐君矣居数日召诣阙　熊克绍兴中举进士第知诸暨县越帅课赋颇急诸邑率督责以应克曰宁吾获罪不忍困民他日府遣幕僚阅视有无时方不雨克对之泣曰此催租时耶部使者芮燀行县至其境谓克曰曩知子文墨而已今乃见古循吏为表荐之　叶衡绍兴十八年进士第歴迁知于潜县户版积弊富民多隐漏贫弱困于赔输衡定为九等自五等以下除其籍而均其额于上之四等贫者顿苏征科为期限榜县门俾里正谕民不遣一吏而赋自足岁灾蝗不入境治为诸邑最郡以政绩闻即召对上曰闻卿作县有法遣还任擢知常州　高登忤秦桧出为静江古县令广西帅沈晦问登何以治县登条十余事告之晦曰此古人之政今人诈疑不可行对曰忠信可行蛮貊不可行诚不至尔　辽史曰王鼎字虚中幼好学博通经史干统六年鼎宰县时憩于庭俄有暴风举卧榻空中鼎无惧色但觉枕榻俱高乃曰吾中朝端士邪无干正须臾榻复故处风遂止　元史曰金牛德昌中皇统二年进士第迁万泉令属蒲陜荐饥羣盗充斥州郡城门昼闭德昌到官即日开城门纵百姓出入榜曰民苦饥寒剽掠乡聚以偷旦夕之命甚可怜也能自新者一不问贼皆感激解散县境以安　沙全从丞相阿珠攻常州乘胜下沿海诸城华亭倾城出降以功授华亭军民达噜噶齐时民心未定有未附盐徒聚众数万掠华亭全击破之籍其民得六千人请于行省遣屯田于淮之芍陂行省委沃赫多罕等体察欲屠其城全言盐卒多非其土人若屠之枉死者众以死保其不叛遂止　吕思诚泰定间进士第授景州蓨县尹差民户为三等每春行田树畜勤敏者赏以农器人争趋事地无遗力印识文簿令社长藏之季月报县不孝弟不事生产者悉出之罚其输作胥吏至社者何人用饮食若干多者责偿其值　欧阳元延祐间进士调太平路芜湖县尹县多疑狱久不决元察其情皆为平反贡赋征发及时民乐趋事敎化大行改武冈县尹县控制溪洞蛮獠杂居抚字稍乖輙弄兵犯顺元至逾月赤水太清两洞聚众相攻官吏相顾失色计无所出元即日单骑从二人径抵其地谕之至则死伤满道战鬬未已獠人熟元名弃兵仗罗拜马首曰我曹非不畏法缘诉其事而县官不为直反以徭役横敛掊克之情有弗堪乃发愤就死耳不意烦我清廉官元谕以祸福为理其讼獠人遂安　干文传字寿道平江人歴长洲乌程两县尹所至俱有善政长洲为文传乡邑徙榻公署无事未尝辄出而亲旧莫敢通私谒　卢琦登至正二年进士第稍迁至永春县尹始至赈饥馑均赋役减口盐一百余引蠲包银铁之无征者已而讼息民安邻邑仙游盗发琦适在邑境盗遥见之迎拜曰此永春大夫也为大夫百姓者何幸之大乎吾邑长乃以暴毒驱我故至此耳琦因立马喻以祸福众皆投刃槊请缚其酋以自新琦许之酋至琦械送帅府自是威惠行于境外　献征录曰明洪武朝任勉令番阳时一以法绳治求受郡县寄而得全归者无几勉受事日思前令所以亟黜者率因袭茍且拂民情而壅上听曰是法所以逮也即大书孝弟忠信礼义廉耻八字于防壁访邑有德学为民所信向者随事酌轻重而处之有不便者或粘匿名文于县门命守之曰是敎我也俾勿坏后濳自毁去　欧阳铭为临淄令时副将军常遇春略定未附郡县过临淄兵士十余人入民家取酒不得相殴击讙动一市铭出呵止不服因笞遣焉且往见将军白之军校先走告军门曰知县殴卒几死且骂将军不戢士常公命铭诟之曰汝何敢尔铭曰军固王师民亦王民也民被殴击几死军士固不可笞耶此军士之过知县虽不贤其敢他有詈言常意解乃独责军士而释令由是申严约束无敢哗者　仁宗朝郑汝敬为上虞令居二年邑大治监察御史尹宗高号严厉有司多望风引退独嘉赏敬常问绍兴守六邑令孰优守曰惟郑令清介肯为但其人气大耳尹曰人惟有气斯能生圣贤能养是气故充塞宇宙可无气而为人乎守不能答既而考浙江七十二县令置汝敬为第一　华亭叶宗行夏原吉荐擢钱塘令不逾年翕然称治一日防事前有蛇蜿蜒若有所告诉宗行谓之曰若岂有寃乎吾为汝验之蛇返入饼肆中炉下发之得死尸乃肆主人利其资杀之埋此遂伏法　宣宗时范希正举贤良方正拜曹邑令九载考满民怀其惠争持金帛赠遗皆不纳有里长陈彬伺希正独居怀金潜入投于地疾趍而出时无吏卒无能追及及明旦出召彬彬不至乃召其父至庭谕之曰大丈夫不为昭昭信节不为冥冥惰行命领其子所遗金去其父赧愧领金而去　通纪曰天顺间御史盛颙以言石亨出知束鹿邑豪士闻其来相戒曰是尝劾石总兵者其人不可犯也颙至变搏击而为抚循吏畏而民安之未几丁内艰去民俟其服阕相率诣阙乞颙再任不复用刑罚有争讼者谕之以理辄听受不复辨邻邑讼多年不决者各来诣颙诉折以片言必心服而去时人有清如水明如镜之謡邑界真定二府四境之民亦闻风趍赴郊外有荒落地自然聚以成市邑人称为清官店　献征录曰张昺字仲明鄞人也成化间知铅山县政通神明有卖薪者食鳝鱼忽死邻保疑其妻杀之拷讯无他状械系逾年昺初至任尝白昼登堂恍惚见有緑袍乌巾者语昺曰吾非人乃某乡之土地也乡民某甲之妻以杀夫系狱此人本中鳝毒而殂非妇罪也公欲验之但置鳝于水瓮中昻头出水二三寸者必杀人试之则事白矣言讫不见昺异之诘旦命阖境渔者捕鳝得百斤以神言验之得昻头者凡七因召妇烹之以食死囚才下咽便称腹痛仆地死妇寃遂白乃释之其他摘发异政尚不胜书　成化间张公素为河阴令适岁大祲饿莩载途又承凋敝之余百蠧孔亟忧形于色亟求拯救之方曰是不可以他求也为之在我由是简讼狱罢追呼节防传平市价裁靡文息奢风一意与民休息岁余病者兴困者苏翕然大治庭无敲扑之烦斋有埀帘之静卒倚其杖于壁两两立左右结丝网以资用有太古之风焉　龚起凤嘉靖间为县令诸所兴革一意行已志无所顾惮狱囚三百鞫多寃者一夕尽遣之止留十二人即司府勾捕执弗与及它檄有弗便者辄罢之吏恐不敢署凤张目曰乃公自为之不以累若辈竟牒职往归德府豪民恣睢杀人贿其令为脱死监司以凤有亷平声辄覆讯之未至二十里令出迎谨甚嘱君无竟至县密遣吏囊千金致之凤大怒以囊提吏额流血被靣而去已竟穷治伏其辜人大称快　徐九思为句容令时应天尹有所任胥下邑索吏贿不得诟诸庭九思缚而笞之尹怒曰是不有我也会丁中丞有所下治荒者阔略不甚称九思以意格之而诸生见惩于令者共中以蜚语中丞恚甚见辞色三日父老数千人拥而庭见称令贤泣数行下曰微徐令吾曹有填沟壑而已中丞意稍动众又历叙救荒诸奇策与居恒善状中丞意解入都以语尹尹曰此强项令好以抗上自为名移之便会中丞有所举刺而九思在刺中事下吏部尚书熊浃怫然曰吾闻句容令不减古人今不以举而以刺耶考功具前后荐剡语报尚书乃论谪中丞而特留九思  

县令三  

原施其善政　为陈恩德【`新序云鲁君使宓子贱为单父宰子贱辞去因请借善书者二人使书宪书敎品鲁君予之至单父使书子贱从旁引其肘书丑则怒之欲好书则又引之书者患之请辞而去归以告鲁君鲁君曰子贱苦我扰之使不得施其善政也乃命有司无得擅徴发单父单父之化大治续汉书鲁恭为中牟令为陈父母恩德吏民信服`】　政敎大行　德惠普着【`晋书`】  

【`云贺循为武康令政敎大行邻城宗之然无援于朝久不进序著作郎陆机上疏荐循曰伏见武康令贺循德量茂才鉴清远　汝南先贤传云袁安为任城令云云`】　道不拾遗　狱无系囚【`续汉书云卓茂为密令数年敎化大行道不拾遗　华峤后汉书云刘平为全椒长云云`】　民皆大恱　人莫敢欺【`东观汉记云钟离意为堂邑令初到市无屋乃出俸钱作屋民赍茅竹或持材木争赴趋作不日而成既毕请解土祝曰兴工役者令也如有祸祟令自当之民皆大悦　后汉书周防字文通为博平令迁召陵侯相庭惮防严明欲损其威乃晨取死人断手足立寺门防闻便往至死人边若与死人共语状阴察视口眼有稻芒乃密问守门人曰悉谁载藁入城门者对惟有廷耳又问铃下外颇有疑令与死人语者不对曰廷疑君乃廷拷问具服不杀人取道边死人后人莫敢欺者`】　相地起田　穿渠入河【`益部耆旧传赞云徐韦除都梁长至县相地形势起田千有余顷　殷氏家传云裒为荥阳令先时霪雨百姓饥馑裒乃穿渠入河疏导原隰用致丰年民赖其利号殷渠而颂之`】　养子曰贾所生　育男以郑为字【`谢承后汉书曰贾彪举孝亷补新息长小民困贫多不养子彪严为其制与杀人同罪养子者十数佥曰贾父所生男名贾子女名贾女以此丰丁口　魏志曰郑浑为邵陵令天下未定民皆剽轻不念产殖生子无以相活率皆不举浑所在夺其渔猎之具课使耕桑又兼开稻田重去子之法民初畏罪后稍丰给无不举赡所育男女多以郑为字`】　私粟为饭嘉禾生庭【`韩子云季孙相鲁子路为郈令鲁以五月起众为长沟当此之时子路以其私秩粟`】  

【`为浆饭要作沟者于五父之衢而餐之孔子闻之使子贡往覆其饭击毁其器曰鲁君有民子奚为乃餐之子路怫然怒攘臂而入请孔子曰夫礼天子爱天下诸侯爱境内大夫爱官职士爱其家过其所爱曰侵今鲁君有民而子擅爱之是子侵也言未卒而季孙使者至让曰肥也起民而使之先生使弟子令徒役而餐之将夺肥之民耶　续汉书云鲁恭为中牟令政有三异是岁嘉禾生恭便坐庭中府即奏上郡以檄劳曰君以明德久屈中牟物产之化流行天降休瑞应行而生`】　鹰化为鸠　蝗不入境【`钟离意别传云意迁东平瑕丘令男子儿直勇悍有力桀悖好犯长吏意到官召署捕盗勅谓之云令昔尝破三军之众不用尺兵尝缚暴虎不用尺绳尔之气势安若宜慎之复召直子涉署门下将游徼私出入寺门无所关白收涉鞭之直走之寺门吐气大言意勅直能为子屈自缚谢令不则鞭杀其子直果自缚意曰前告汝曹缚暴虎不用尺绳汝自视何如虎自缚邪勅狱械直父子结连其头对榜之欲死吏陈谏乃贷之由是相率为善所谓上德之政鹰化为鸠暴虎成狸此之谓也　续汉书云杨琳为茂陵令蝗不入茂陵界`】　驺独致雨　县独不雹【`谢承后汉书曰郑为驺令鲁国当春大旱五谷不丰驺独致雨徧熟永平十五年蝗起泰山流被郡国过驺界不集郡因以状闻诏书以为不然遣使案行果如言　东观汉记韩棱为下邳令视事未朞吏民爱慕时邻县皆雹伤稼惟下邳独无`】　请雨自责　争水割指【`益部耆旧传云赵瑶为缑氏令斋戒请雨于虚皇乃自责稽首流血应时天雨大澍　汝南先贤传云赵规为安阳令与朗陵黄萌云云`】　设坛引咎　坐薪自焚【`海内先贤传云公沙穆为农令界有蝗虫食禾穆设坛引咎请以身祷于是暴雨来螟蝗顿消人以为神明之宰　后汉书云戴封为西华令时郡界有蝗独不入西华境其年大旱封坐薪上自焚俄大雨至`】　随车号泣　望柩设奠【`续汉书呉汉为洛阳令病卒百姓哀痛老小随车昼夜号泣　干宝晋记刘蕃为江夏高新令及卒百姓如丧父母将归不受祭吏民往往相聚于路侧望柩设奠酹而哭之`】　图画形像谓之神明【`晋书云陆云补浚仪令县居都会之要名为难理云到官肃然下不能欺市无二价去官百姓追思之图画形像配食县社　续汉书云度尚为上虞长政治严峻明于疑理县中谓之神明`】　放牛于野　系马道傍【`续汉书云王涣为河南温县令土俗豪强涣到县举贤诛猾道不拾遗卧不闭户皆放牛于野　益部耆旧传云罗衡为万年令诛锄恶党县界肃然路不拾遗民夜不闭门牛马皆系于道傍曰以属罗公`】　王涣履正　杨沛严能【`续汉书云王涣为洛阳令治民履正　魏畧杨沛为邺令当官严能`】　陶潜常醉　胡母节酒【`晋书云陶潜为彭泽令在县公田悉令种秫谷曰令吾常醉于酒足矣　晋书泰山胡母辅之以家贫求试守繁昌令始节酒自厉甚有能名`】　汲黯病归田里　贡禹免冠遂去【`汉书汲黯为荥阳令黯耻为令称疾归田里　又曰贡禹为河南令歳余以职事少失为府官所责责令免冠谢禹曰冠一免安可复冠也遂去官`】　解劒带之　挂冠而去【`益部耆旧传云赵珜少好游侠行部带剑过亭长亭长谴之乃叹曰无大志故为防吏所轻耳于是解剑挂壁曰珜不乘辎车佩绶不复带剑因之京师诣太学受业治春秋变行厉操名德遂称除野王令乃解剑带之官治官清约以身率下烟火不举常食干糒也晋中兴书曰陶潜为彭泽令督邮察县县吏入白当板履而就谒潜曰吾不能为五斗米折腰向乡里小防于是遂挂冠而去`】　不治官职　多脩家具【`呉越春秋云文种荆平王时为宛令不治官职有若狂也　晋中兴书太原王述素清补宛陵令时多脩家具有劳役之声王导使人谓曰名人屈临小县甚不宜尔也`】　增心事青天白日　器宇荆玉南金【`山堂肆考宋边珝知洛阳县其兄玗尝为河南令兄弟迭尹京邑心事如青天白日　合璧事云晋孙绰孔松阳像赞曰君德器纯固基宇高荆玉不足喻其温南金未能方其利`】　削木为牍　片纸榜门【`宋史仁宗朝燕肃知临卭县民苦吏追扰削木为牍民讼有连逮者书其姓名以召之如期而至　彚苑详注云宋种世衡尝知武功县用刑严峻人亦服其威信或有追呼不使人执帖入乡但以片纸榜县门追某人期某日诣县皆如期而至`】　使知养老事上　化为孝子悌弟【`合璧事张横渠为岩令以厚俗为先毎以月吉具酒食召乡人高年会于庭亲为劝酬使人知养老事上之义问民疾苦　元史云吕思诚为蓨县尹刘智社民李愬其弟盗羊思诚叱之王青兄弟四人友爱弥笃思诚至其家取酒劝酬欢同骨肉李之兄弟相谓曰我等终不愿见尹矣各具酒食相切责悔前过析居三十年复还同防镇民张复叔母孀居且瞽丐食以活恐思诚闻之即日迎养之`】　判衫　问髻【`又任勉令番阳有妇人新寡者诉夫兄弗育已勉曰汝欲他适乎乃判其背衫曰饿死事极小失节事极大后妇终守节他嫠闻之亦无二志　又呉源深宰弋阳六年尝从其仆问弋之俗因谓妇人何髻仆讶曰主官弋六年今问髻诈我也源深曰吾殊不觉耳安有为民父母窥其子女者乎`】　驯雉　纵雀【`驯雉详艺文类聚献徴录成化间陈钢为黔阳令多惠政尝过他县道旁小儿黏雀为嬉问知钢来相顾曰公必恶戕物命悉纵雀去`】　引舟　舁舆【`彚苑详注何易于为益昌令县距州四十里刺史崔朴尝乘春与賔属泛舟出益昌旁索民挽縴易于身引舟朴惊问状易于曰方春百姓耕且蚕惟令不事可任其劳朴愧与賔客疾趍去　又休宁在万山间不通舟楫往来使客必以轿民病之周德诚为令谓县僚置一轿在防彼不应索而来索者吾属当自舁之闻者为之不敢启齿`】　察大豪　汰冗役【`又沈孚闻字芷阳为商城令邑大豪多入赀司农假衣冠文其贱令之官辄相率投谒通姓名而重其币因而借威福挟令长短孚闻至预约束典谒一刺之外而以他物入者榜百又伺察豪过失即燕处恐悚小民鼓腹而游　献征录商城既远大府鲜约束卒籍民于官者一而私籍者十孚闻一日汰六百人下令曰被汰而复入令庭者必戍其入丞尉庭者如之且谓羣吏彼一而十之民十其害使若为所欲为即十令也必戍不贷汝于是吏洗手而奉三尺令庭鸟雀下矣`】　日食一升　不取一文【`齐刘元明为山阴县令政为天下第一傅刿为代元明曰作县令惟日食一升饭莫饮酒此第一防　宋沈希颜知雩都公宇后妖禽夜啼希顔书其木云此处离朝路几千为官不取一文钱生平不养无情鸟遮莫妖禽夜哭天诘旦禽去治县三年灾沴不生百废具举`】　卧纸帐　挈酒瓢【`献征录云新安胡寿安宰蜀新繁麄衣粝食如韦布士尝卧一纸帐题其上曰紫丝步帐簇春华卧雪眠云自一家雪又不寒云又暖扶持清梦到梅花雅淡之情槩可想见　山堂肆考五代南唐廖凝为都昌县宰以亷自守秩满题诗脩江寺曰五斗徒劳更折腰三年两为民焦今朝解印言归去还挈来时旧酒瓢`】　变井　徙滩【`彚苑详注李锡为虞城令三月政成邻境取则官宅旧井水清而味苦锡下车尝之莞尔而笑曰既苦且清足符吾志遂汲不改变为甘泉蠡丘舘有三桞锡往来憩之饮水则去行路勿翦比于甘棠　翰苑新书张逸徙知青神县县东南有松柏滩夏秋暴涨多覆舟逸祷江神不逾月滩徙五里时人咸异之`】　毁丛祠　杀灵蛇【`元史刘宰为泰兴令有杀人狱具谓祷于丛祠以杀一人刃忽三跃乃杀三人是神实杀我也宰请于州毁其庙斩首以殉　又云吕思诚令蓨县时天旱道士持青蛇曰卢思谷小青谓龙也祷之即雨思诚以其惑人杀蛇逐道士雨亦随至`】　瑞莲嘉禾　白雀青鹿【`宋司马欣知遂昌县留心抚字敎化大行有瑞莲嘉禾之应　山堂肆考呉在木咸平中知余干县兴利除害邑中称治致有白雀青鹿之祥`】　颍川四长　河清十竒【`合璧事类荀淑为当涂长韩韶为瀛长陈寔为太丘长钟皓为林虑长皆颍川人　翰苑新书嘉祐中王允观知河清县军民歌咏十奇`】　钱塘一叶清　徐公三字训【`华亭叶宗行为钱塘令按察使周新风采严峻尤重之尝候宗行出潜至其舎视室中惟笠泽银鱼干一裹新叹息搆少许而去明日召以食曰此君家物也时呼为钱塘一叶清　献征录徐九思令句容生平不嗜肉惟噉菜佐脱粟又尝图一青菜于堂曰古不云乎民不可有此色士不可无此味迁工部主事濒行儿稚挽衣而泣其长者曰公幸训我使我奉之如奉公九思亦挥泪曰毋以训而曹惟俭与勤及忍耳于是父老刻所画菜而书勤俭忍于上曰徐公三字训也`】　原象雷　应宿【`雷霆百里县令象之分土百里　汉书云郎官出宰百里上应列宿`】　生鱼　展骥【`范丹为莱芜令清贫人歌曰甑中生尘范史云釡中生鱼范莱芜　厐统字士元刘备以为枣阳县令在县不治免官鲁肃曰士元之才百里不足以展骥足耳备大器之遂拜为治中`】　烹鲜　驱鸡【`理大县若烹小鲜　善理人如驱鸡`】　茧丝　布被【`国语赵简子使尹铎为晋阳将行请曰为茧丝乎抑保障乎简子曰保障哉尹铎至则损其户数人则优而税少简子谓襄子曰晋国有难无以晋阳为远必以归之所谓保障也茧丝谓重其税　后汉董宣为洛阳令死帝使人视家无余财以布被盖尸妻子守哭帝嗟之赐金帛`】　泣罪　容奸【`夏方为齐山令百姓有合将加捶拷者方向之涕泣初不加罪大小莫犯也　魏高柔为管城长令县中奸吏引去柔敎曰昔丙吉吏有非者容之此诸吏于吾未尝有失安得去皆自励也`】　投巫　掩盗【`西门豹为邺令亊详方畧　黄昌为宛令性严毅好发奸伏有盗车盖者昌不言密令至贼家掩取之悉一家一时杀之百姓惧咸称明也`】　请试　咏归【`冯野王以父任为中庶子年十八上书愿试守长安令　陶潜为彭泽令咏归去来遂纳印去官而归`】　河阳花　彭泽桞【`潘岳为河阳令树桃李花人号曰河阳一县花　陶渊明为彭泽令门栽五栁`】　不刈麦益畜椹【`宓子贱治单父齐宼来至鲁父老请曰寇将至民不及自刈请民出刈宓子不许季孙闻而让之宓子曰今年无麦明年可种若使不耕者得麦使民乐有寇也　魏畧曰杨沛除新郑长兴平末人多饥馑沛课民益畜干椹收防豆阅其有余以补不足如此积得千余斛藏在仓内会太祖为兖州刺史西迎天子所将千余人皆无粮过新郑沛谒见乃皆进干椹太祖甚喜及太祖辅政迁沛长社令`】　辟田畴立学校【`子路治蒲田畴开辟　晋范甯字武子为余杭令立学校劝生徒`】　人不欺商露宿【`西门豹为政人不能欺郑子产为政人不忍欺宓子贱为政人不敢欺　王涣字稚子为河内令大小震惧外户不闭商贾露宿后迁洛阳令`】　全椒市哭　农路祭【`孔奕为全椒令以母疾去官百姓哭送之及奕卒市皆哭　王涣为洛阳令病卒丧西归过农农人设祭于路曰常时持米至洛阳为卒司所抄自王君来乃不见侵枉`】　武城弦歌　安邑口腹【`子之武城闻歌之声　闵仲叔居安邑买猪肝食令乃进猪肝叹曰闵仲叔岂以口腹而累安邑哉遂去之`】钟离义刑　卓茂礼敎【`钟离意字子阿拜瑕丘令有吏行盗意不忍行刑罢其职放归其父曰有道君以义刑人乃令子自饮药而死　后汉卓茂为密令人有言亭长受其米肉馈者茂问吏求否曰自往遗之茂曰乡里尚相餽遗况吏乎吏不当承威取之耳民曰茍如是律令何以禁之茂曰我以礼敎汝必无怨恶以律治汝汝何所措其手足乎大者可论小者可杀姑归念之治宻人纳其训吏懐其恩`】　蝗随督邮　稻生斥卤【`后汉戴封字平仲为西华令蝗虫不入界时督邮随行蝗忽大至督邮去其日蝗亦顿除一境奇之　魏史起为邺令以西门豹旧渠引漳水灌邺田旁终古斥卤皆生稻粱`】　暴身祈雨　叩头反风【`祝长字幼卿为洛阳令是时亢旱天子雩祈不感长乃暴身堦前引罪自咎甘雨滂注人歌咏之　反风刘琨事`】　王衍清谈　夏侯多暇【`王衍字夷甫为元城令终日清谈县务亦理　晋书夏侯湛为野王令以防隐为急而缓于公调政清务闲优游多暇朝野叹其屈除中书侍郎`】　安阳立祠　汝阴配社【`晋荀朂字公曾为安阳令遗爱在人生为立祠　白帖宋登为汝阴令号曰神父及卒人皆配社祀之`】　增留养　却荐【`宋史范纯仁皇祐元年进士第调知武进县以远亲不赴易长葛又不往仲淹曰以远为嫌今近矣复何辞纯仁曰岂可重于禄食而轻去父母耶虽近亦不能遂留养焉　正德时壶关知县呉杰清苦罕俪衣粗布之衣食脱粟之饭故人有欲以私荐之杰力却之曰使我果贤也荐不必公使不贤也不必公荐`】　清长官　菜知县【`宋史呉猎徙林虑令县依山民以搜田为生不知学猎立孔子庙择秀民诲之汉杜乔墓在境中往奠谒建祠其旁居官无丝髪扰吏民爱信共目为清长官　献征录胡寿安宰新繁后圃种芦菔数畦使客往来者采之以供盘饤或为餽遗之礼人呼为菜知县`】　浚仪辱客　洛阳禁僧【`马周未遇时客汴为浚仪令崔贤所辱遂感激而西　唐书贾岛字阆仙初为浮屠名无本来东都时洛阳令禁僧午后不得出岛为书自伤`】　催科不扰是催科中抚字刑罚无差是刑罚中敎化【`宋史赵方知青阳县告其守史弥远云`】　无能事之虚名有牧民之实惠【`献征录刘彬为程乡令九年考绩方伯刘大夏署之云`】　性禀刚方有百折不回之气　分安寒约有一尘不染之操【`昆明令贺朝用`】  

县令四  

原罢侯置县【`崔寔政论云秦兼天下罢侯置县`】　灭陈为县【`史记云周定王时楚庄王灭陈为县`】　汉万户以上为令【`汉书百官公卿表云县令长皆秦官掌治其县万户以上为令秩千石至六百石减万户为长秩五百石至三百石皆有丞尉秩四百石至一百石是为长吏`】晋千户以上为令【`晋令云县千户以上及五百以上皆为令不满此为长`】　从小补大表其能【`崔寔政论云旧制万户以上置大县令以表其能`】　才堪治民以参选【`晋起居注太始元年诏曰若县令有属才堪治民者当以参`】　大邑身之所庇【`左传云子皮欲使尹何为邑子产曰子有美锦不使人学制焉大官大邑身之所庇也而使学者制之其为美锦不亦多乎`】　长吏亲民之要【`晋起居注太始元年诏曰百里长吏亲民之要也`】治民重职【`晋起居注太始元年诏曰昔孝宗重治民之职`】　烦剧所钟【`抱朴子三`】  

【`台九列坐而论道州牧郡守操纲举领其官益大其事愈扰烦剧所钟其惟百里`】　脩此三者【`李康家诫曰武帝时有三长史俱来陛辞上曰为长史当清当慎当勤脩此三者何患不治乎`】　称其三善【`家语曰子路治蒲三年孔子过之入其境比至三称善子贡执辔而问曰夫子未见由之政而三称其善可得闻乎孔子曰吾见其政矣入其境田畴尽易草莱甚辟沟洫深治此其恭敬以信故其民尽力也入其邑墙屋完固树木甚茂此其忠信以寛故民不偷也至其庭庭甚清闲诸下用命此其明察以断故其政不扰也以此观之虽三称其善庸尽其美乎`】　久无茍且【`崔寔政论云建初中南阳阴意以诏除郎为饶阳长视事二十三年迁寿阳令又十八年相习虽久而无苟且竭诚尽节故能君臣和睦百姓康乐`】朞月化成【`王隐晋书云唐彬补邺令道德齐礼朞月化成`】　法令为师【`汉书薛宣传云宣子惠为彭城令宣从淮迁至陈留过其县桥梁邮亭不脩宣心知惠不能留数日终不问惠以吏事惠自知不称宣意遣门下掾送宣至陈留令掾进见从其所问不敎戒惠吏职意宣笑曰吏道以法令为师能与不能自有资材何可学也`】　仁义为治【`续汉书孔奋守姑臧长以仁义为治抑强扶弱`】　不言而治【`汉书曰原涉为谷口令时年二十余谷口闻其名不言而治`】　以德化俗【`续汉书曹裒字叔通圉令正身率下举动遵礼以德化俗五谷丰熟盗贼咸感化之也`】　政化大行【`东观汉记云贺元迁邺令政化大行`】　令行风靡【`魏畧云时苗为寿春令云云`】　不任刑罚【`后汉书云鲁恭为中牟令专以德化为理不任刑罚`】　不行鞭杖【`魏志司马朗为当阳长其政务寛惠不行鞭杖而民不敢犯禁`】　三辅第一【`世语张免除新丰令治为三辅第一`】　一州之首【`蜀志云吕乂迁新都绵竹令乃心隐防百姓称之为一州诸城之首`】　沐并清名【`魏畧云沐并为成臯令在位有清名为众所许`】　何随清亷【`华阳国志云何随除安汉令蜀亡去官时巴土饥荒所在无谷送吏行乏辄取道侧民芋随以绵系其处使足所取直民视芋见绵在语曰闻何安汉清亷行过从者无粮必能尔耳持绵追还之终不受因谓语曰安汉吏取粮令为之偿`】　陈球清高【`续汉书陈球迁繁阳令清高不动`】　孔奋清洁【`后汉书云孔奋守姑臧令是时天下未定士多不脩节操而奋力行清洁为众人所笑或以为身处脂膏不能以自润徒益辛苦耳奋不改其操也`】毛米不犯【`晋书□□改都安令励身居正毛米不犯`】　贫无车马【`魏志崔林除邬长贫无车马单步之官`】　去留其犊【`魏畧时苗为寿春令始至乘舆驾黄防后岁余牛生犊及去任留犊与主簿曰是淮土所生也`】　无书京师【`傅子云刘钧为颍阴相不为脂膏之染三年无书与京师`】　惟有笠繖【`呉书褚珍字孔琏罢乌伤令而归惟有笠繖`】　不敢欺【`续汉书鲁恭为中牟令有亭长借牛不还主讼之恭勅令还牛亭长仍不还恭叹曰化不行也欲解印绶去掾吏共留亭长慙还牛不敢欺也`】　不忍欺【`魏畧云凉茂除临汾令居官清净吏民不忍欺也`】　殷裒有异政【`殷氏家传曰裒为荥阳令学校仪礼济济如也民为之歌曰荥阳令有异政修立学校人复性令我子孙耻讼诤`】　石崇有能名【`王隐晋书曰石崇年二十余为脩武令有能名`】　清白闻于州郡【`陶氏家传云陶遂起家为龙阳长素有清洁之行其妻于月下纺续买纸笔寄之杜絶请谒计日受俸闻于州郡`】　清亷训于百里【`长沙耆旧传赞曰桓龙迁鲁令明断朗然狱无停系安贫乐道内无儋石之储门絶鱼米之馈故清亷训于百里仁惠洽于所莅黎元饮其德泽遐迩称其节防`】　治有政化百姓怀附【`续汉书钟离意为堂邑令云云`】　脩德清净百姓以治【`谢承后汉书陈寔迁太丘长脩德云云`】　书佐无事令读孝经【`汉书王涣为洛阳令云云`】　吏好游戏下车公谒【`后汉书曰种拂拜宛令时南郡吏好因休沐游戏市里为百姓患拂出逢之必下车公谒以愧其心自是莫敢出者政有能名累迁光禄大夫`】防诸孤哀丧纪【`家语孔子谓宓子贱曰子治单父众说子何施而得之对曰不齐之治也`】  

【`父防其子子防诸孤而哀丧纪孔子曰善小节也小民附矣犹未足也`】　抚百姓如赤子【`东观汉记曰钟离意迁堂邑令慎刑轻罚抚循百姓如视赤子`】　凤凰集境【`荀氏家传云荀藐除太原榆次令为政以德人怀之时有凤凰集其境内晋武帝下诏襃美之`】　鸾鸟集学【`东观记云王阜补重泉令吏民向化鸾鸟集于学宫阜使官长沙叠为张雅乐鸟举足埀翼应声而舞翾翔复上县庭屋十余日乃去`】　虎即出界【`益部耆旧传云赵瑶为缑氏令到任虎其子出界`】　虎皆渡江【`续汉书刘平为全椒长先是县多虎为害平到政术治民虎即南渡江去`】　百姓涕泣【`续汉书云曹襃迁陈留圉令爱民救死为太守马严疾恶免官百姓涕泣`】　男女号泣【`崔氏传瑗字子玉为汲令迁济北相卒官汲县吏民男女号泣遂累石作坛春秋祀之立碑颂德也`】　巨先治剧【`汉书原涉字巨先大司徒史丹举能治剧为长陵令道不拾遗`】　乐恢刚直【`续汉书乐恢除守阳令在职刚直`】　朝歌称神【`后汉书云虞诩为朝歌长诩到官设令三科以募求壮士自吏以下各举所知其攻刼者为上伤人偷盗者次之带丧服不事家业为下收得百余人诩为飨会悉贳其罪使入贼中诱令刼掠乃伏兵以待遂杀贼数百人又潜遣贫人能缝者佣作贼衣以采綖缝其裾为识有出市里者吏辄禽之由是骇散咸称神明`】　举县畏惮【`东观汉记王阜为重泉令治政肃清举县畏惮`】京师肃清【`又云周行为泾令下车严峻贵戚局蹐京师肃清`】　盗贼省减【`续汉`】  

【`书鲍昱为泚阳令盗贼省减`】　梁车以不慈免【`韩子云梁车为邺令其姊往看暮而逾郭入车刖其足赵成侯以为不慈免之详姊妹`】　尹敏以仓漏免【`续汉书尹敏为长陵令以县仓漏三所自免`】　刘类托疾流闻州郡【`北堂书钞魏畧云刘类守寻阳令见门干二人皆有色好之无由乃托疾诈卧斋中佯病引内官属阴伺知之莫不吐舌流闻州郡`】　增虚堂悬镜【`宋史陈良翰绍兴五年进士第知温州瑞安县俗号强梗吏治尚严良翰独抚以寛催租不下文符但揭示名物民竞乐输听讼咸得其情或问何术良翰曰无术但公此心如虚堂悬镜耳`】　以指画心【`献征录云明徐甫宰为武平程乡二邑令尝语人曰妄念一起辄以指画其心务令克去`】　所赖调停【`唐音为鸡泽令尝言于太守曰上司各行所见未尝亲覩民之疾苦故多操切为事所赖以调停其间者在吾有司耳若上司知操切而有司不知调停则民无所措手足矣`】　惟知自检【`又治间潘镗授蒲城令恺悌子育不设厉禁有巨猾张某者好败官政或讽镗杀之乃笑曰独非民耶吾知自检而已`】矜防孤羸【`汉周泽为渑池令奉公克己矜防孤羸`】　代输下户【`何易于督赋役`】  

【`不忍迫下户或以俸自输租`】　怀附流亡【`唐书崔衍调清源令劝民力田怀附流亡观察使马燧荐其能`】　均役他邑【`辽史云马人望咸雍中第进士为松山县令岁运泽州官炭独役松山人望请于中京留守萧托欢均役他邑托欢怒下吏系几百日复引诘之人望不屈萧喜曰君为民如此后必大用以事闻于朝悉从所请`】　请纾税限【`宋史叶颙知上虞县凡徭役令民自推排货力甲乙不以付吏民忻然皆以实应催租各书其数与民约使自持户租至庭亲视其人咸便之帅漕令今岁夏租先期送什之八颙请少纾其期帅怒及麦大熟民输租反为诸邑最帅大喜许荐于朝`】　使民并户【`元史元初料民令敢隐实者诛籍其家董文炳为藁城令使民聚口而居少为户数众以为不可文炳曰为民获罪吾所甘心由是赋敛大减民皆富完`】　谕遣就学【`宋史云宋陈襄字述古知仙居县于正歳因耆老来贺作劝学一篇且谕之曰尔遣子弟亟来就学于是从学者翕然邑人自是有所矜式`】　令归思三日【`又李焘绍兴八年进士第知双流县仕族张氏子居丧而争产焘曰若忍坠先训乎盍归思之三日复来迄悔艾无讼`】　人以讼为耻【`又杨简知东平县兴学训士杨石二少年为民害简寘狱中谕以祸福咸感悟愿自赎由是人以讼为耻夜无盗警路不拾遗绍兴五年召为国子博士二少年率县民随出境外呼曰杨父`】　盗者还遗【`治间周盛为沐阳令其治以敦大务絶苛刻尝有乡人窃其邻舍物者主人翁觉而缚之县盛曰汝亦人耳胡为羞邻里如是贻之斗米而遣之居无何有遗物候还者诘之乃向贻米盗也一县闻之皆感化外户自是不闭`】　清水明镜【`翰苑新书云朱晦庵撰陈良翰行状公知温州瑞安县或问公何术公曰清水明镜不可逃形心澄亦犹是矣`】　清如水平如衡【`山堂肆考宋叶康直知光化县丰稷为谷城令人歌之曰叶光化丰谷城清如水平如衡`】　邑庭如水【`翰苑新书云宋李焘知双流县豪右敛迹邑庭如水`】　庭中常空【`献征录云明初凡仕都下者各为其县择令无锡县有秦尚书与诸朝官显者十余人为其县得郑海亭溥为令语民以奢败俭存一与民相安为寛平客或见溥坐县堂从容不苛庭中常空怪之问何能然溥曰惟不扰人以自累耳`】神破胆【`彚苑详注孔帖云李杲为洛阳令严毅公正吏民畏之有刘兼者过其境夜闻户外`】  

【`语声曰古今正人李令是也见其行事令人破胆我辈可以他境血食兼开户视之无物乃神也`】　神怕【`献征录云正德初王勲为涞水令清亷着声有优进戏御前者一跳舞于途诸达官过之恬不畏忽传呼王勲来急窜伏问何故曰官不要钱神怕由是勲亷名征于内庭特诏旌异且令吏部移文为天下诸官式`】　所治者三【`宋史云张锡为太常博士诏能吏治畿县乃以锡知东明始至令其下曰吾所治者三恃力恃富恃赎者吾所先也歳中以治迹闻`】　一判不移【`山堂肆考元丁济为奉化尹凡公论所在一判不复移故民至今称之曰丁相公一字判`】　不媚按君【`献征录龚起凤为令御史行县凤供张俭甚寒月炉炭竭弗继衔之出俸金自膳以风而凤固自如监司召谓之曰按君严重可令坐折足床乎凤曰兹事令安从知监司皆掩口笑御史故久于欲征君阴事而不可得乃檄汴官吏皆集考刺以疲之最后谓凤知若亷吏奈不任剧何吾为若调简可全也凤对曰令即不可担一肩行李去耳调何为者御史竟以不及去之`】　能按郡吏【`宋史云李南公字楚老进士及第调楚江令郡猾吏恃守以陵县不输租南公捕系之守怒通判为谢曰能按郡吏徤令也卒寘诸法`】　吏不敢仰视【`又云董文炳以父任为藁城令同列皆父时人轻文炳年少吏亦不之惮文炳严于听断以恩济威未几同列束手下之吏抱案求署字不敢仰视里人亦大化服于是流离渐还数年民食以足`】　不为御史挠【`献征录何宏迁六合令尝具狱上御史田顼三反宏三执人谓必获罪矣顼竟荐之曰县令能不为御史所挠可不谓贤哉人以是贤顼`】　被刑耘苗【`宋史云周尧卿天圣二年进士歴知高安宁化提防刑狱杨纮入境有被刑而耘苗者纮就询其故对曰贫以利故为人直其枉令不我欺而我欺之我又何怨纮以所闻荐之朝`】　移家入县【`李衡知溧阳县专以诚意化民夏秋二税以期日榜县门乡无吏迹而输送先他邑办任歴四年狱户未尝系一重囚隆兴二年金犯淮堧人相惊曰寇深矣官沿江者多送其孥衡独自浙右移家入县民心大安盗猬起旁邑而溧阳靖晏自如帅汪撤转运使韩元吉等列上治状`】　盗戒不入境【`建中靖国间呉择仁知大鹿县时畿内多盗始至召令贼曹曰民穷而盗非天性也若亡命椎埋故犯我一切诛之毋得贷于是羣盗相戒不入境`】　谕盗无入境【`元史许义夫为封丘县尹值至正四年大饥盗贼羣起抄掠州县义夫闻贼至近境乃单马出郊十里外迎之见贼数百人义夫力言封丘县小民贫皆已惊惶逃窜幸无入吾境也言词愿欵贼遂他往`】　惜累廉令【`武清县令姜勇时有巨盗陈着奉朝命捕获下邑狱贼党啸聚欲刼之日中奔突而至扺署前贼忽自悔曰此事无难可惜累及亷令耳遂防马去`】　毋累贤父母【`献徴录刘谅为令盐城淮贼乔亮当道捕不获乔籍盐城责谅捕乔乔闻曰毋累贤父母遂自投听解出邑境仍亡入海`】　丞尉均俸【`唐书高智周迁费令与丞尉均取俸民安其化刻石颂美`】　自奉尤薄【`山堂肆考宋蒲尧仁知泰和县清白端谨自奉尤薄经旬不知肉味为官三年如一日`】　室中萧然妇子纺绩【`献征录汤阴人王勲少为诸生纳粟入太学授涞水令正德初宦官用事有归葬其亲者众阉会葬所过竞奢媚勲止馈酒醴刘瑾闻之怒欲加显祸奄人有家于涞者以勲清亷解之瑾俾逻者入其署觇之室中萧然惟巾带挂壁妇子纺绩耳瑾始信其亷犒以肉帛勲分给里甲一无所留诡言令众感刘之施也`】　官舎萧然襆被阖门【`龚起凤昆山人嘉靖间为杞县令其居县自月俸外即薪马多归之官日出二分银付小吏具饮食所从两仆人不胜困皆遯官舎萧然夜自襆被阖门而寝`】　相君至矣【`宋史王旦太平兴国五年进士及第为大理评事知平江县其有物怪凭戾居多不宁旦将至前夕守吏闻羣啸呼云相君至矣当避去自是遂絶`】　绯衣复出【`陈希亮字公弼以殿中丞徙知鄠县巫觋岁敛民财祭谓之春斋否则有火灾民讹言绯衣三老人行火希亮禁之民不敢犯火亦不作毁淫祠数百区勒巫为农者七十余家及罢去父老送之出境泣曰公去绯衣老人复出矣`】　京邑同领【`唐书韦抗景云初为永昌令辇毂繁要抗不事威刑而治前令无及者及为御史按察京畿弟拯方为万年令兄弟同领赤县人以为荣`】　两县恐失【`献征录徐甫宰字镜湖山阴人以举人谒出令武平邑当闽粤之界山寇蟠结时扰城邑吏无宁他吏得此辄不欲往甫宰拜命欣然携一仆兼程就道至则拊循其民岁余远近化之即薮泽诸寇亦皆倾心向化又以计擒他盗薮泽一空六年台使者奏其绩疏凡十余上程乡与武平接壤程乡人相率走督府愿借甫宰督府为请于朝调程乡令去之日武平老稚遮道哭恨程乡夺之来程乡闻其至则又悉老稚遮道以迎若恐武平又夺之去也`】　萍乡善政【`山堂肆考张希颜景德间为萍乡令时张咏守金陵范延贵为殿直押兵过金陵咏问曰天使沿路来曾见好官员否答曰昨过袁州萍乡县有邑宰张希颜者虽不识□知其为好官员也自入县境驿传桥道皆脩葺田畴皆垦辟至县则防肆无赌博市肆不喧哗夜宿于邸闻更鼓分明以是知其必有善政也咏叹曰希颜善矣天使亦好官员也即日同荐于朝`】　射洪第一【`宋史云张士逊迁射洪令转运使檄移士逊治郪民遮马首不得去因听还射洪安抚使至梓州问属吏能否知州张雍曰射洪令第一`】　江东三岑【`唐书云岑羲字伯华迁金坛令时弟仲翔为长洲令仲休为溧水令皆有治绩宰相宗楚客语本道巡察御史毋遗江东三岑`】河朔三令【`宋史刘挚字莘老嘉祐间甲科历南宫令其赋甚重输绢匹折税钱五百绵一两折`】  

【`钱三十民多破产挚援例旁郡条请裁以中价转运使怒将劾之挚固请曰独一州六邑被此苦决非法意但朝廷不知耳遂告于朝三司使包拯从其议自是绢为钱千三百绵七十六民欢呼至泣下曰刘长官活我是时挚与信都令李冲清河令黄莘皆以治行闻人称为河朔三令`】　鲁公浦【`合璧事类云真宗时鲁宗道为海盐令疏治东南旧港口导海水至邑下人以为利号鲁公浦`】　莱公柏【`又寇准知巴东县手植双柏于县庭民以比为甘棠谓之莱公柏`】　松关留郑【`唐书郑至道知天台县专务敎化民心恱服后秩满邑民攀留不忍其行因留家松关至今有松关留郑故事谕民篇尚存`】　嗣恭赐名【`路嗣恭字懿范为萧关令连徙神乌姑臧二县考绩为天下最明皇以为可嗣汉鲁恭因赐名`】绯衣银鱼【`山堂肆考云唐李颂学为武仙令浚渠溉田懿宗嘉之赐绯衣银鱼`】　换县皆理【`汉书薛宣字赣君为左冯翊颍阳县大其令薛恭未尝理粟邑县小无事其令尹赏才有余宣乃奏赏与恭换县二人领后两县皆理`】　众事不治【`蜀志蒋琬字公琰除广都长众事不治常沉醉先主怒诸葛亮曰公琰社稷之器非百里之才先主乃重之`】　持冰鉴【`献征录成化间刘璧为元城令比上考父老持冰鉴以送之曰某等且老未见治邑平明如我侯者敢以为赠`】　罢里长【`山堂肆考宋庆歴时张掞知益都县罢里长弗用而国租自输石介献息民论请以益都为天下法`】　乌程謡【`元史云干文傅调乌程尹平反尤多异政治行为诸州县最韩镛为浙西廉访司作乌程謡以纪其绩`】庐山高【`宋史刘涣为颍上令以刚直不能事上官弃去家于庐山之阳欧阳脩与涣同年进士也高其节作庐山高诗以美之涣居庐山三十年环堵萧然饘粥以为食而游心尘垢之外超然无戚戚意`】　秋风亭【`合璧事类寇准为巴东令有秋风亭准拆韦应物一言为二句云野水无人渡孤舟尽日横识者知其必用`】　县楼鼓【`山堂肆考文彦博为榆次令尝题县楼鼓云置向谯楼一任挝挝多挝少不知他如今幸有黄绸被拏出头来早放衙东坡诗注世传宋太祖谓一县令曰切勿于黄绸被里放衙`】　贷馈士客【`唐书钱徽中进士第居谷城谷城令王郢善接侨士游客以财贷馈坐是得罪观察樊泽视其簿独徽无有乃表署掌书记`】　白尚为百里【`山堂肆考云宋呉靖为长沙令一日自叹曰读五车书辛苦十年不得缀鸳鹭班髪已埀白尚为百里陶元亮复何人耶`】　治装不满一车【`献征录潘镗为蒲城令丁父忧去任治装不满一车父老及诸生遮道泣送曰乃今见古亷吏`】　试一县自效【`唐书裴行立迁衞尉少卿口陈愿治民试一县自效除河东令寛猛时当`】　负殿不得进【`合璧事类云唐韦思谦及进士第累调应城令负殿不得进吏部尚书高季辅曰予始得此一人岂以小疵弃大德耶擢监察御史`】　威奸惠鳏【`又云桞浑为永丰令用重典以威奸暴嘘太和以惠鳏寡`】　盛德遗范【`唐书云韦陟调洛阳令宋璟见之叹曰盛德遗范尽在此矣陟安石子也`】慈于抚字明于听断【`献征录涞水令王勲`】　庭无烦寃野无冻  

馁【`黔阳令陈钢`】　蝗不入境雨不出疆【`永乐间王源为深泽令`】　羣吏奴仆百姓妻子【`厉升为青田令青田在万山中与闽接壤民贫以猾号称难治升治甚易盖得昔人羣吏奴仆百姓妻子之意`】  

县令五  

原诗晋潘岳怀县诗曰小国寡人民终日寂无事白水过庭激緑槐夹门植信美非吾土祗搅怀归志眷然顾巩洛山川邈离异愿言还旧乡畏此简书忌　潘尼赠河阳令潘安仁诗曰宓生化单父子竒莅东阿桐乡建遗烈武城播弦歌逸骥腾夷路潜龙跃海波弱冠步鼎铭既立宰三河徒美天姿茂岂谓人爵多　陈阴铿罢故章县诗曰秩满三秋暮舟虚一水濵漫漫遵归道凄凄对别津晨风下散叶岐路起飞尘长岑旧知远莱芜本自贫被里恒容吏正朝不系民惟当有一鹿留持赠后人　增唐杜甫会白水崔明府诗曰今日潘怀县同时陆浚仪坐开桑落酒来把菊花枝天宇清霜净公堂宿雾披晩酣留客舞鳬舄共差池　又七月一日题终明府水楼诗曰宓子弹琴邑宰日终军弃繻英妙时承家节操尚不泯为政风流今在兹可怜賔客尽倾盖何处老翁来赋诗楚江巫峡半云雨清簟疎帘看奕棋李商隐至裴明府所居诗曰伊人卜筑自幽深桂巷杉篱不可寻柱上雕虫对书字槽中秣马仰听琴求之流辈岂易得行矣关山方独吟賖取松醪一斗酒与君相伴洒烦襟　明高启送石明府之昆山诗曰茂苑行春罢携琴又向东潮声数里外山色半城中帆带桃花雨衣翻桞叶风岛夷闻善政为有舶船通　又送何明府之秦邮诗曰【`何□三为曾令`】马前风叶助离声楚驿都荒不计程一令尚淹三县事几家曾见十年兵夕阳远树烟生戍秋雨残荷水绕城父老不湏重叹息君来应有故乡情　又送哲明府之新淦诗曰花落春衫试剪裁石头城下楚帆开凭谁为报清江吏麦雉鸣时县令来　又送梅侯赴钱塘诗曰一鹤随车到郡朝剩山残水尚萧条盌藏秋冢金方出箭挿寒沙铁未消重见花开非旧赏初闻麦秀是新謡几时南作诸侯客酾酒江亭看晩潮　徐贲送张明府诗曰每喜论文久何堪又送行壶深淹别酒歌短促离程水驿孤临渡寒山半隐城潮生知海近木落见秋清　又送叶知县诗曰黄苇丹枫叶落时水云漠漠雁来迟秋风长是身为客已自伤心况别离　贝琼送朱质夫赴宁远令诗曰万里番禺自汉通乘槎有客气如虹地分铜柱风烟外山涌琼台雪浪中帝子旌旗何处问黎人衣服与时同兴来好和苏公语又度西南月半弓　王绂送张令诗曰作宰麻堤去民风杂五溪世传盘瓠后地接夜郎西腊酿多藤酒春禽半竹鸡到官应有便莫惜寄缄题　镏溥送蒋知县复任丹阳诗曰緑酒红亭紫禁东不堪行色苦匆匆正期霄汉登黄霸又见江湖复鲁恭沙气半蒸梅子雨浪花初过鲤鱼风道途跋涉须珍重自古循良简帝衷罗玘河源吟送熊节之知河源县诗曰出宰河源县非是黄河源维彼黄河源其名为火敦华言星宿海或曰此天根君能如火敦身高在昆仑块视人间世此县安足言请将天下县一一向主论县县令如君行行信鱼豚　郑善夫送杨明府入觐诗曰双阙层霄上三山沧海边云逵望鳬舄明府似神仙曲鼓离城调琴希清庙烦君告天子百姓尚颠连　王穉登送孙明府知崇明诗曰昔年芸阁侣鳬舄向南征官俸鱼租入衙斋蜃气成问程看日出到海听鸡鸣地僻无官长何须束带迎　高啓送长洲陞呉县令诗曰青山隔苑桥改邑去非遥官食新添俸民传旧布条稻花迎午放荷叶待秋凋寂寞长洲路空闻五袴謡　钱希言赠翁鄞县诗曰四明二百八峯盘雾阁云窻緑玊寒不信谢郎为县令三年骑马未曾看  

原颂后汉蔡邕陈留太守行小黄县颂曰太颢为政建时春阳我君勤止戾兹小黄济济羣吏摄齐升堂乃训乃厉示之宪方原罪以心察狱以情钦于刑滥惟务求轻有辜小罪放死从生元化洽矣黔首用宁惟以作颂式昭德声　又考城县颂曰暧暧元路北至考城劝兹穑民东作是营农桑之业为国之经我君勤心德音邈成率尔苗民慎不敬听女执伊筐男执其耕申戒羣僚务在寛平罪人赦宥囹圄用清　晋江伟襄邑令傅浑颂曰君禀二仪之醇粹履元亨之贞和比德金玉而坚白不磨自处户庭而名称家不出门庭而声播诸华矣弱冠而应式叙起家而君斯民其为政也同厉秋霜等惠春日刑不滥疎赏不僭亲仪天地之简易则大道之清纯是以其道易行其教易遵也凡我士民襁老幼惴惴而怀君之恩颙颙而恋君之德相与援衡轩而雨涕若赤子于父母也明明君侯临下有赫克隆有光惠我咫尺于以具瞻有观其宅乃冰其清乃玉其白风抗其高云其泽宛荆未清淮夷孔炽春日萋萋我车既备光光我君爰登其司微微襄鲁有坰斯记君有遗爱民有余思敢扬斯颂埀之来志  

原赞晋孙绰孔松阳像赞曰君德既纯固基宇高荆玊不及喻其温南金未能方其厉夫其温恭笃诚善诱勤劝外身崇物菲躬厚人指防必谦动静克让允有古贤之流风乃祖之遗令矣肇阶方尺临政弊邑洁齐冬冰泽侔春露于穆我后含和体纯行范乃祖德冠缙绅降迹化泽侔三春超然遐举遗爱在民　孙楚梁令孙侯颂曰于穆君侯英才宣朗神鉴将来思通既往受佐陜西临我壤声之所振下应如响明断决疑易于指掌野有寇盗惟侯屏之我有田畴惟侯辟之古人慎狱惟侯平之凡此三惠如何勿思  

增制唐李峤授郑仙客长安县令制曰勅朝散大夫行鼎州长史郑仙客识量淹通理怀沉正摄官无怠厯职有声三辅名畿五方杂俗求人之瘼惟帝所难宜迁题坐之风俾试鸣弦之化可检校长安县令散官如故原啓梁任孝恭辞县启曰但以执笏丹墀累飞庭叶缨禁里屡改栏花顾慕阶墀不愿违奉下使恋主之心施于犬马倾日之志偏在葵藿　刘孝仪除建康令谢啓曰所恐长安少年易为操弹渭城游徼矜其独勇清路道奴固知难折轻绥飞驾且见为荣  

增记唐李白兖州任城县令防壁记曰鲁境七百里郡有一十三县任城当其冲青帝太昊之遗墟白衣尚书之旧里也土俗古远风流清高贤良间生掩映天下地博厚川疎明汉则名王分茅魏则夫人列土所以代变豪侈家传文章君子以材雄自高小人以鄙朴难理况其城池爽垲邑屋丰润香阁倚日凌丹霄而欲飞石桥横波惊彩虹而不去其雄丽坱圠有如此焉公温恭克脩俨硕有立季野备四时之气士元纡百里之才拨烦弥闲剖剧无滞一之岁肃而敎之二之岁惠而安之三之岁富而乐之然后青衿向训黄髪履礼耒耜就役农无游手之夫机杼和鸣织罕嚬蛾之女物不知化陶然自春权豪锄纵暴之心吏返淳和之性行者让于道路任者升其轻重扶老携幼尊尊亲亲千数百年再复鲁道非神明博达孰能与于此乎白探竒东蒙窃听舆诵辄记于壁之将来俾后贤之操刀知贺公之絶迹者也  

增碑唐杨烱益州温江县令任君神道碑曰若乃左太冲之咏史下寮实英俊之塲稽叔夜之著书贱职为老庄之地孔宣父中都之小宰陈仲弓太丘之一官是以德成者上道在斯尊陶潜则安枕北窻言偃则鸣弦东武抑扬足以仪四海顾盼足以破三军代有人焉于斯为盛公讳某乐安博昌人也诏迁朝散大夫行益州温江县令华阳西极汉水东流背靣通秦越之乡左右挟巴凉之地风烟可接悬车束马之山云物潜通织女牵牛之象神仙所宅则有二十四居途路所经则有五千余里金城石郭还闻上代之风国富人安时听中和之乐于是乎龙泉独断龟兆旁求品命千名封疆万户  

## 御定渊鉴类函卷一百十七

设官部五十七【`县佐总载　县丞　主簿　县尉镇戍关市官　乡官　啬夫亭长　吏　小吏故吏　属吏`】  

县佐总载  

原杜氏通典曰汉县有丞尉及诸曹【`多以本郡人为之三辅县则兼用他郡及隋氏革尽用他郡人`】后汉县诸曹略如郡员【`桥为县功曹事具部郡从事篇又升光泥和为县功曹县令遣泥和拜檄谒巴郡太守`】又五官为廷监乡五部春夏为劝农秋冬为制度【`后汉爰延字季平外黄令牛述礼请延为廷范为功曹濮阳潜为主簿常共言谈而已`】　晋县有主簿功曹廷法曹金仓贼曹兵曹贼捕等员　隋炀帝改县尉为县正寻改正为户曹法曹分司以承郡之六司其京四县则加置功曹为三司司各二人唐县有令而置七司一如郡制【`武德元年诏京令五品丞一人七品正六人八品畿令六品丞一人七品正四人八品上县令六品丞一人八品正四人九品中下县各有差`】丞为副贰【`如州上佐`】主簿上辖【`如录事参军其曹谓之录事司并司功以下六曹总之为七司`】尉分理诸曹【`如州判司`】录事省  

受符歴佐史行其簿书　增宋史曰宋制有丞簿尉凡县不置丞则簿兼丞之事县不置簿则尉兼簿之事辽金俱设　元制上县丞簿尉各一人典史二人中县不置丞下县如中县民少事简之地以簿兼尉别有印典史一人　续文献通考曰明制县丞主簿各一人不及二十里者县丞主簿因事添设无定员其属典史一人  

县丞一  

原杜氏通典曰县丞汉诸县皆有兼主刑狱囚徒【`史记曰诏捕淮南太子淮南相怒寿春丞留太子建不遣如淳注曰丞主刑狱囚徒故责之`】后汉令长国相各置丞一人署文书典知仓狱署诸曹史凡诸县署丞皆铜印黄绶进贤一梁冠自晋后无丞宋时惟建康有狱丞隋及唐县丞各一人通判县事赤县置二人增宋史曰宋初不置丞天圣中因苏耆请开封两县  

始各置丞一员在簿尉之上仍于有出身幕职令录内充熙宁四年编脩条例所言诸路州军繁剧县令户二万已上增置丞一员后罢置不一建炎元年诏万户处存留一员余并罢嘉定后小邑不置丞以簿兼　续文献通考曰明制县丞主簿为之贰县丞管马管河管粮　通纪曰成化九年添设苏松常镇湖州五府劝农通判县丞各一员寻复添设北直隶七十三州县江西二十县湖广十州县河南十三州县各州判县丞一员专理劝农  

县丞二  

原桓谭　温舒【`白帖云桓谭字君山数言事忤旨出为安陵丞忽忽不乐道病卒　又云路温舒为石苞邑丞`】　毋失贤者　徒劳人尔【`汉书曰黄霸为颍川太守务在成就全安长吏许丞老病聋督邮白欲逐之霸曰许丞亷吏虽老尚能拜起送迎即重听何伤且善助之毋失贤者意如淳曰许县丞也　梁竦云州县之职徒劳人尔`】　增长吏　闲官【`山堂肆考云汉景帝纪县丞长吏也百官表县百户以上为令皆有丞尉秩四百石是为长吏　合璧事类云唐大中四年勅曰州有上佐县有丞簿俗谓之闲官不领公事殊乖制作之本意`】　简静　真清【`事文类聚云栁宗元武功县丞防壁记曰颍川陈南仲居是官号为简静夫以武功疆域之大人徒之众而陈生以简静辅其理斯亦难矣　山堂肆考云唐陆景倩为扶沟丞按察使覆州县殿最必欲得实有吏言状曰某强清某诈清惟景倩真清`】　颁宴赏　赐玺书【`献征录云周舟永嘉人洪武初由进士为新化县丞在官以亷谨闻验民贫富及丁税多寡第为上中下籍记之遇有赋役随轻重使之故民不扰而事易集由是流民归者益众以课最陞考功主事既而县民诣阙乞令再任上命复为县丞仍令吏部宴赏而遣之　又云武进县丞刘亨有治行建文三年赐玺书`】　具眼　慈色【`宋史云谢深甫调昆山丞为浙漕考官一时士望皆在中司业郑伯熊曰文士世不乏求具眼如深甫者实鲜深甫曰文章有气骨如泰山乔岳可望而知以是得之　献征录云长洲县丞刘干每出劝农周行塍垅呼老畯问疾苦慈孺之色溢于顔靣所至民欢迎曰父母来矣人有过当笞惟喻以礼终不下鞭棰卒于官贫无以敛邑民殡之及归葬士民留其衣冠于半塘侧聚土葬之名曰刘公墩`】　原佐邑　主刑　佐理一同　贰职百里　贰子男之职　佐卓鲁之政　增常平义仓之赋受　丁口力役之简稽【`洪咨防于潜丞防壁记`】　秉正可比精钢　持己宛如良玉【`献征录巡按荐云南嶍峨丞贺朝用`】  

县丞三  

增风流不坠【`山堂肆考云齐江斆字叔文湛之孙为丹阳丞袁粲为尹叹曰风流不坠正在江郎`】铓刃不顿【`翰苑新书云唐崔倕为临晋丞处烦应猝铓刃不顿`】　称雨道晴【`彚苑`】  

【`详注曰裴子雨为下邳令张晴为县丞二人俱有声气而善言语曾论事移时人吏窃相谓曰县官甚不和长官称雨赞府道晴终日如此不和也`】　正心诚意【`宋史云杨万里中绍兴进士第调永州零陵丞时张浚谪永杜门谢客万里力请乃得见浚勉以正心诚意之学万里服其敎终身廼名读书之堂曰诚斋`】随事及物【`山堂肆考云朱子语录鄂渚敎官阙朱子曰某尝劝人不如作县丞随事犹可以及`】  

【`物`】　事无淹夕【`宋史云仇愈大观三年进士调高密丞俗尚嚚讼愈摄县事剖决如神事无淹夕民至怀饼饵以侯决遣`】　夺归【`又云仇愈为高密丞州阙司录命愈摄事既行邑氓万余邀留至拥归县时天寒皆燃火警守愈由他道得出或追拜马首曰公舎我去我必使公复来他日愈方白事郡牙忽数千人径夺以归守将不能遏`】　援裾【`献征录云呉履字德基兰谿人李文忠为浙东左丞知其才辟为掾称疾辞有司举于朝为南康丞南康俗悍其民以为丞儒者也易之数月皆周知其情伪有所发摘一县惊伏乃更以寛化之视民如子民有诉召使前与语弗加咄叱民或援丞裾相尔汝弗责也`】　经学化俗【`翰苑新书云唐王义方贬吉安丞吉安蛮俗荒陋义方召诸首领集生徒亲为讲经行释奠礼清歌吹籥而登降有序蛮酋大伏`】　尹为丞师【`献征录云陶鲁为新会丞初至官而尹王重至重江右宿学也见鲁甚器之因谓曰丞尝问学矣乎对曰幼从先大夫于浙曾受业周先生先大夫殁而学术随落今已为吏其奈之何尹曰丞无伤我为丞师可乎鲁曰幸甚因下拜执弟子礼尹乃与约每晨后当授丞以经史讲解大义然后出视事何如鲁喜见睂宇又下拜曰谨受敎自是背诵覆讲日有新得尹喜曰丞才识已大过人今敏学如此异日必显庸为国名臣也　鲁字自强广西郁林人由父廕为新会丞陞知县历官湖广左布政使兼广东按察使辖治广西故称曰三广公云`】　上言大计【`宋史云上虞县丞娄寅亮上书言宗社大计欲太祖诸孙伯字行下有贤德者视秩亲王使牧九州以待皇嗣之生退处藩服疏入上大感悟富益柔从而荐之召赴行在除监察御史`】　用兵如神【`献征录云陶鲁为新会丞方弱冠时广右猺贼流刼尽雷亷高肇以东之境破城杀戮无宁日鲁誓与民守筑塞堡中立以捍东西寇之冲筑辅城以衞城浚外沟以衞辅城布铁蒺藜植刺以衞沟人守其土分殊死战立寨分兵相援一邑之势如腹心相联络贼至不得犯父老曰吾等保妻子长子孙皆陶丞之功陈白沙亦言其用兵如神也`】　纵囚自归【`彚苑详注云唐临为万泉丞县有轻囚十数人会春暮时雨临白令请出之令不许临曰明公若有所疑临请自当其罪乃令囚请假召囚悉归家耕种与之约令归系所囚等倍感恩义至期毕集诣狱临由是知名`】救荒实迹【`宋史云刘清之字子澄登绍兴进士第调万安县丞时江右大祲郡檄视旱徒步阡`】  

【`陌亲与民接凡所蠲除悉得其实请均境内之地为八俾有粟者分赈其乡官为主之规画防闲使大家得钱细民得米两适其便民甚赖之帅龚茂良以救荒实迹闻于朝`】　占气迁丞【`山堂肆考云相书占气要诀曰口中有黄气如龙七十日迁为丞也故唐张鷟云九千里之丹凤自下升高七十日之黄龙从微知著`】　数年列岳【`彚苑详注云宋安恭为龙门丞年已五十八数年而列岳谓僚属曰公辈但守清白何忧不迁`】　丞负余【`韩愈蓝田县丞防壁记博陵崔斯立黜官为蓝田县丞既噤不得施用曰丞哉丞哉余不负丞而丞余`】　不任事【`山堂肆考云唐王绩大业中授秘书正字不乐在朝求为六合丞以嗜酒不任事因解去`】　原县僚　县吏  

主簿一  

原杜氏通典曰主簿谓主诸簿目汉有之【`后汉缪彤字孺公仕县为主簿时县令被章见考吏皆畏惧自诬而彤独证据掠考苦毒至体生虫螟因转换五狱逾涉四年令卒以自免　又宁阳主簿诣阙诉其县令之枉积六七岁不省乃复上书曰臣为陛下子陛下为臣父臣章百上终不见省臣岂可北诣单于以告寃乎帝大怒劾以大逆虞翊驳之曰主簿所重君父之怨百上不省是有司之过`】晋亦有之他史多阙【`自汉以来皆令长自调用至隋始置之`】唐赤县置二人他县各一人掌付事勾稽省署抄目糺正县内非违监印给纸笔　增宋史曰宋开宝三年诏诸县千户以上置令簿尉四百户以上置令尉令知主簿事四百户以下置簿尉主簿兼知县事咸平四年王钦若言川陜县五千户以上请并置簿余仍旧以尉兼从之自后川蜀江南诸县各增置主簿中兴后置簿掌出纳官物销注簿书凡批销必亲书押【`文献通考按称县佐者曰丞簿尉而汉书百官志所载只丞尉而已簿虽起于汉而志无之又丞尉虽皆县佐而各有印绶簿独无盖古者官府各有主簿一官上自三公及御史府下至九寺五监以至州郡县皆有之所职者簿书皆曹掾之流耳汉人所谓高士不为者御史府之主簿也容斋随笔言元丰令凡寺监主簿专以钩考簿书为职不得与卿丞联署文书然则主簿之官虽在雄要之司犹为卑贱而况县乎观后汉缪彤为令证枉及考城令王涣署仇览为主簿事则主簿之在汉其视县令犹吏之视使长安得与丞尉等后来以簿先于尉非古义也`】金制中县而下以主簿与尉通领巡捕事下县则不置尉以主簿兼之明以主簿职巡捕  

主簿二  

原职司符印　主掌簿书　纠察　准绳　纠职【`周礼`】勾稽　鸿渐之资　凤栖之位【`仇览字季智一名香初为蒲亭长有陈元者母告其子不孝览为陈慈孝之道卒成孝子考城令王涣政尚严猛闻览以德化人署为主簿曰闻陈元之过而不罪得无少鹰鹯之志耶览曰以为鹰鹯不若鸾凤涣谢曰枳棘非鸾凤所栖百里非大贤所托他时论道岩廊非主簿而谁乃以月俸资遣令入太学其名大振`】　李宣不为　仇香无援【`汝南先贤传曰李宣之子名表宋公令寇端召为主簿表不乐为吏于寺门焚烧衣帻云云　仇香学通三经然无知名之援乡里之举年四十召为县主簿`】　增矮屋下　高士轩【`山堂肆考云唐张彖登科为华阴簿为守令所抑叹曰大丈夫有凌云盖世之志而拘于下位若立身矮屋之下使人抬头不得遂弃官去　彚苑详注云宋朱熹为同安主簿有燕坐之室更名曰高士轩以令甲内凡簿所当为大书揭之楣间当路尊敬不敢以属吏待`】　叹其后时【`翰苑新书云唐韩琬少才华长安中为高邮主簿使于都塲以州县徒劳率然题客舎壁曰筋力尽于高邮容色衰于主簿吏部员外郎蒋钦绪与魏知古卢藏用偶见题壁谓诸公曰此高邮主簿叹后时邪钦绪考琬防遂入髙等`】　少鹰鹯之志【`陈留耆旧传云仇览考城人年四十为蒲亭长有陈元者母告其子不孝览为陈慈孝之道卒成孝子时考城令河内王涣政尚严猛闻览以德化人署为主簿谓览曰闻陈元之过不罪而化之得无少鹰鹯之志耶`】　何敢躁进【`宋史曰呉渊初调建德县主簿丞相史弥远舘留之语竟日大恱谓渊曰君国器也今开化新置尉欲以此处君对曰甫得一官何敢躁进弥远为之改容不复强`】　张乐旌能【`又曰赵贺举毛诗及第补临朐主簿贺有干才知州寇准具知贺淳化中调丁壮塞澶州决河众多逸去独贺全所部而归临朐父老张乐迎贺准使由谯门过曰旌贺之能`】　散藏钱【`元史曰元至大元年胡长孺转台州路宁海主簿大德丁未浙西大祲戊申复无麦民相枕死宣慰同知脱欢察议行赈荒之令敛富人钱一百五十万给之至县以余钱二十五万属长孺藏去乃行旁州长孺察其有干没意悉散于民间阅月再至索其钱长孺抱成案进曰钱在是矣脱欢察怒曰汝胆如山耶何所受命而敢无忌若此长孺曰民一日不食当有死者诚不及以闻然官书具在可征也脱欢察虽怒不敢问`】　侦悍卒【`又曰民荷器粪田偶触军卒衣卒抶伤民且碎器而去竟不知主名民来诉长孺佯怒其诬械于市俾左右潜侦之向抶者过焉防手称快执诣所隶杖而偿其器其行事多此`】　伪为商人【`又曰有铜岩恶少年狙伺山间恒出钞道为过客患官不能擒长孺伪衣商人服令苍头货以从阴戒驺卒蹑其后长孺至岩中人突出要之长孺方游辞以谢驺卒俄集皆成擒俾尽其党寘于法夜行无虞`】　械系洞主【`献征录云洪武戊午徐均为肇庆府阳春县主簿瘴疠嵓险洞豪雄据为奸利县官至受颐指少忤触之辄死均亷知之至县吏白往视莫大老叱曰何物大老复白此洞主老病居家宜就见叱曰若化外亦民伍也亟令来见不然且屠戮大老恐惧乘板舆至叱使下拜不得已蒲伏熟视谕遣之即伺其语有异而府符下问之遂系之狱均曰是必来劫狱戒吏士操鼓角自带劒挟弓矢披甲大啸大老二子各将其众来闻有备莫敢前诘朝舁两土安石榴十数枚致馈皆黄金大珠也均不一视即麾出械系大老送之府中后府官竟受赇释之均欲捕治大老震栗求府符调均摄阳江县`】　授易【`宋史曰李之才字挺之天圣八年进士为衞州获嘉主簿摄共城令时邵雍居母忧于苏门山百源之上之才叩门来谒劳苦之曰好学笃志果何似雍曰简策之外未有适也之才曰君非迹简防者其如物理之学何他日则又曰物理之学学矣不有性命之学乎雍再拜愿受业乃授易而终焉后雍卒以易名世`】　酬唱【`又曰梅尧臣字圣俞用父廕为河南主簿时钱惟演留守西京特嗟赏之为忘年友引与酬唱一府尽倾`】　投劾拂衣【`山堂肆考云宋呉江主簿李衡有部使者怙势作威侵刻下民衡不忍以敲扑迎合投劾于府拂衣而归`】　挽令偶坐【`宋史云司马池中第授永宁主簿与令相恶池以公事谒令令南面踞坐不起池挽令西向偶坐论事不为少屈`】　清主簿【`又云冷应征宝庆元年进士调庐陵主簿即以亷能着有诉事台府者必曰愿下庐陵清主簿`】　名士【`又云汤汉字伯纪江东提刑赵汝腾荐于朝授上饶县主簿转运使赵希塈言汉今海内知名士也岂得吏之州县哉诏差信州敎授又兼象山书院长`】　闻人【`五代史曰周广顺二年梁周翰举进士授虞城主簿辞疾不赴宰相范质王溥以其闻人不当佐外邑改开封府户曹参军`】　簿领乃有是人【`翰苑新书云宋呉择仁字智夫以父任为开封雍丘主簿元祐中金水河堤坏十六县皆属庀役得诣朝堂白事宰相范纯仁独异之曰簿领中乃有是人耶`】　主簿乃若是侈【`宋史曰廖德明乾道中进士第歴官广东提防刑狱有乡人为主簿德明闻其能荐之会德明行县簿置酒延之悉假富人觞豆甚盛德明怒曰一主簿乃若是侈邪必贪也于是追还荐章`】　唐三杰【`山堂肆考曰唐魏谷倚为太原主簿与晋阳簿富嘉谟新安簿呉少微皆以文词显名称北京三杰`】　宋三杰【`又曰宋程伯淳主鄠县簿张山甫主武功簿与万年主簿朱光庭皆以才名称关中号为三杰`】  

县尉一【`典史附`】  

原杜氏通典曰县尉汉诸县皆有长安有四尉分为左右部后汉令长国相亦皆有尉大县二人小县一人主盗贼案察奸宄署诸曹史边县有障塞尉掌禁备羌夷犯塞【`洛阳有四尉东西南北四部曹公为北部尉是也`】魏因之晋洛阳建康皆置六部尉宋齐梁陈并因之余县如汉制诸县道尉铜印黄绶朝服武冠江左止单衣介帻北齐郡县置三尉隋改为正后置尉又分户曹法曹【`说在县佐篇`】唐初因隋制【`武德元年万年县法曹孙伏伽上表论事后为尚书右丞`】武德中复改为正七年三月复改为尉赤县置六员他县各有差分判诸司事【`上县二员万户以上者增一员中县一员四千户以上者增一员中下县一员佐史以下各有差`】　增文献通考曰五代久废尉不置盗贼鬭竞则属镇将宋朝建隆三年始每县复置尉一员在主簿之下俸赐与主簿同其镇将只许勾当镇下烟火争竞公事至和二年开封祥符两县增置一员元丰五年诏重立法地县尉并差使臣元祐元年苏辙言旧法县尉皆用人近岁并用武臣自改法以来未闻盗贼为之衰息请复旧法诏除沿边县尉依旧外余并用人　续文献通考曰元丞簿尉外置典史民少事简之地以簿兼尉又别置尉主捕盗之事别有印典史一员明不置尉置典史一员为令属  

县尉二  

原命卿　仙尉【`应劭汉官仪曰大县丞左右尉所谓命卿三人中下县一丞一尉命卿二人白帖云梅福字子真为南昌尉故谓之神仙尉`】　增仙吏　香尉【`翰苑新书白氏六帖一命仙吏又云神仙之吏　山堂肆考云述异记汉雍仲进南海香拜洛阳尉号曰香尉`】　少府　判司【`合璧事类云李白赠瑕丘王少府杜甫贻华阳李少府唐时县尉多称少府　宋王阳休为台州黄岩尉人称铁面少府　山堂肆考云判司即县尉也唐武德中赤县置尉六员他县各有差分判诸司事故曰判司`】春兰秋菊　黄绶青袍【`翰苑新书云唐裴子余补鄠县尉时周烈李商隐程行谋`】  

【`皆以文法著称子余独以文学知名或问三子优劣于陈崇业曰春兰秋菊俱不可废也　山堂肆考云岑参送麴少府诗青袍美少年黄绶一神仙又送张少府诗草羡青袍色花随黄绶新陈子昻送徐少府序黄绶位轻青云望重`】　厌卑剧　谢亷慎【`唐书云员半千擢高第历华原武功尉厌卑剧　金史云金刘焕为任丘尉县令贪汚焕每规正之秩满令持杯酒谢曰尉亷慎使我获考`】　回身歩行【`山堂肆考云商则任廪丘尉性亷洁县令丞多贪因宴会舞令丞舞皆动手尉则回身而已令问其故则曰长官动手赞府亦动手县尉更动手百姓何容活耶人皆大笑嘲曰令丞皆动手县尉止回身　太平御览云程坚字谌甫为北阳尉贫无车马常步行郡间给事`】　代役　拔萃【`唐书云裴佶字正授蓝田尉德宗诏发畿县民城奉天严节为京兆政刻急本曹尉韦重规妻乳且疾不敢免佶请代役时高其义　合璧事云宋余靖字安道为人质直刚劲为赣县尉书判拔萃改将作监丞`】　弹琴莳药　据鞍读书【`又云赵元亮字贞固少志畧好论辨武后称制调宜禄尉到职非公不言弹琴莳药如隐者之操　彚苑详注云江休复字邻几进士起家为蓝田尉驴之官毎据鞍读书至迷失道家人求得之`】　方平与符　老人陈牒【`山堂肆考云东汉桓帝时王方平降蔡经家有陈尉诣门乞见方平使前行向日而立从后观之曰君心邪不正未可敎以仙道乃以一符与之曰此不能度世止可以禳灾治病存君本寿出百岁上陈尉果至一百十岁　又云唐张旭为常熟尉有老人陈牒宿昔复来旭厌其烦诘之老人曰见公笔势竒妙欲以藏家耳`】　聪明尉　台辅器【`又云唐魏奉古授雍丘尉尝九日公燕有客草序五百言奉古曰此旧文也援笔倒疏之草序者黙然自失列坐抚掌奉古徐笑曰适览记之非旧文也奉古由是知名时姚挺莅汴州召奉古前曰此聪明尉邪他日持廏畧示之奉古一览便诵千余言挺惊起曰仕宦四十年未尝见此唐书云娄师德第进士调江都尉扬州长史卢承业异之曰子台辅器也`】　鸂滩　射鸭堂【`山堂肆考云唐河南伊阙县前有大溪每县官有入台省者水中先有小滩出石砾金沙澄澈可爱时牛僧孺为尉一日忽报滩出翌日邑宰与同僚列筵亭上观之有老吏云此必分司御史若是西台当有一双鸂僧孺祝曰既然有滩何惜鸂言讫俄有双鸂飞下不旬日召拜西台监察御史　合璧事云唐孟郊为溧阳尉好养鸭开射鸭堂东坡题县尉水亭诗已作观鱼槛仍开射鸭堂`】　姚武功　杨临贺【`唐书云姚合元和中进士第调武功尉善诗世号姚武功　又云杨凭贬临贺尉所善客徐晦者字大章第进士为栎阳尉凭得罪姻友惮累无敢往候者独晦至蓝田慰饯宰相权德舆称之朝李夷简遽表为监察御史晦过谢问所以举之之由夷简曰君不杨临贺肯国乎`】　原一命　寸禄　驰声南昌　宣威北部增协赞鸣弦之化　式资防棒之威　子真忠谠之  

气名著列仙　通泉志气之高文成宝劒【`翰苑新书`】　三官【`事文聚云西京杂记拾遗立评事出赤尉坐吏部铨注皆以才望清高标格孤秀者为之俗号为三官`】　亲民官【`合璧事云宋仁宗至和间山阳尉李宗怒百姓诉蝗抑令食之提刑孙锡劾之上怒曰县尉亦亲民之官谓其能慰安于民而不与民除害反伤民命斥之`】　人不欲【`山堂肆考云五代之季武臣擅州县之权遂罢县尉宋太祖欲复旧制御讲武殿召三铨人有乐为尉者东面立人多不欲皆面西立帝曰迂儒如此令驱之出是后乐为者众矣`】　人特试【`宋史云宋筠字子仪为舘陶尉还会诏知制诰杨亿试人校太清楼书擢筠第一`】　宝劒篇【`唐书云郭震字元振年十八举进士为通泉尉任侠使气尝盗铸及掠卖部中口千余以饷遗賔客百姓厌苦武后知所为召欲诘既与语竒之索所为文上宝劒篇后览嘉叹`】　报政录【`翰苑新书云宋王博文为建昌南丰尉有能声里人饶光辅着盱江报政录`】　直言得尉【`宋史云咸淳中牟应龙擢进士第时贾似道擅国应龙对防直言考官不敢置上第调光州定城尉应龙曰昔吾祖对防以直言忤史弥远得洪雅尉今固当耳无愧也`】　应对如神【`太平御览云唐卢庄道为长安尉太宗将录囚京宰以庄道年幼惧不克举欲以他尉代之庄道不从翌日太宗召囚庄道徐以状进引诸囚入评其轻重及留系日月应对如神太宗惊叹`】　无出人上【`合璧事云唐高宗时刘延祐弱冠补渭南尉吏能为畿县最李勣曰足下春秋甫尔而有美名宜少自抑无为独出人上也`】　有忧天下心【`彚苑详注云宝元初有明州慈谿县尉裴明允倜傥不羣虽处下位有忧天下之心屡上书言事`】　典史登鼎元【`弇山堂别集云明曹鼐以泰和典史运粮至京乞会试得第二廷试复列第一人不十年登相位`】　单言折狱【`唐书云李程字表臣擢进士宏辞调蓝田尉县有滞狱十年程单言輙判京兆状最`】　荒政画图【`宋史云袁燮字和叔登进士第调江阴尉浙西大饥常平使罗防属任赈防燮命每保画一图田畴水道悉载之而以居民分布其间凡名数治业悉书之合保为都合都为乡合乡为县征发争讼追胥披图可立决以此为荒政首`】　霸陵尉【`太平御览云汉李广夜一骑出从人田野饮还至亭霸陵尉醉呵止广宿亭下`】　秣陵尉【`又搜神记云蒋子文广陵人嗜酒好色佻逹无度尝自言己骨青当为神汉末为秣陵尉遂死及孙呉初其故吏见子文于道乘白马执白羽扇侍从如平生吏见惊走子文进马追之谓曰我当为此土之神以福汝民汝宣告百姓为我立祠`】  

县尉三  

增诗明张羽送萧县丞朝京诗曰天官妙待才贤茂宰清明众所传漠漠去帆冲暮雨萧萧行李似当年逶迤客路朝京口迢逓王程在日边为说乌程民吏待金陵酒美莫留连　罗玘送赵县丞之任招远诗曰海上羣山鱼立头待君单骑入登州飓风夜半惊批屋蜃气朝来防吐楼谚数慢从羣吏睨耳真聋有府公留寅賔出日今何处好与乘闲款款游　王穉登送陆丈移官海丰丞诗曰官舎有余清无言政未成头从潮上白水在槖中轻过鲁无鱼食归呉借马行簿书期倘暇一问济南生【`以上县丞`】　高启送孙主簿之德清诗曰【`孙善琴`】山水匝秋城君行思已清道逢迎吏拜田杂戍人耕地远知边信家贫称县名应移一琴去相和长官鸣　又送曾主簿之平乐诗云路出桂江东乡音想未通蛇飞山苦雾鹏运海多风木魅尝欺客花蛮少学农县防何处在榕树晩阴中　又送黄主簿之湖州归安县诗云我歌栁恽诗送子南汀发山城逢社雨緑树啼莺歇留连孤艇迟惆怅双瓶竭高士尚为簿休惭府中谒无事坐闲防弹琴看湖月【`以上主簿`】　罗玘送万典史之黄冈诗曰城脚更无地门开直到江县楼对鱼市驿舎接船窗鸟立藏蛇竹蚁縁系马桩听琴还听不是故园腔【`以上典史`】刘仁本过枫亭驿和周草庭巡检韵就寄诗曰餽粮千里又南征笑犯弓兵拥将星汗血沙尘前后骑驿书烽火短长亭天连闽海团团白山绕彭湖防防青遥望环峰三十六将军晏坐对沧溟　刘炳寄贾文彬巡检诗曰故人为别动经春野渡维舟送夕曛银烛照窗秋听雨角弓悬壁晩看云山城旗影中流见草阁书声隔岸闻江汉茫茫多旧识犹能俎豆说将军　高启送潘巡检之闽中诗云京师到闽海秋色几程余莎栅山兵守榕林岛户居晓衙鸡应鼓晩逻骑随车清世原无盗将军好读书【`以上巡检`】  

镇戍关市官  

原杜氏通典曰隋镇置将副戍置主副关市置令丞唐因之各有上中下三等【`关令古官戍主晋宋之显职镇将后周之通班今以其卑贱与隋制同故举隋而已`】　增文献通考曰宋制诸镇监官掌巡逻盗窃及火禁之事兼征税酤则掌其出纳会计镇寨凡杖罪以上并解本县余听决遣　续文献通考曰元置戍守万户府等官明不设其讥察诸务则有府州县卫所巡捕官及巡检司  

乡官  

原杜氏通典曰周礼有乡师乡老乡大夫之职其任大矣【`乡老管万二千五百家`】次有州长【`二千五百家为州`】党正【`五百家为党`】族师【`百家为族凡师者帅也`】闾胥【`二十五家为闾凡胥者有才智之称`】鄙师【`五酂为鄙`】酂长【`四里为酂`】里宰【`五邻为宰`】邻长【`五家为邻皆不命之士为之`】皆乡里之官也大凡各掌其乡党州里之政理云秦制大率十里一亭亭有长十亭一乡乡有三老有秩啬夫游徼【`风俗通曰有秩者言其官才有秩耳`】三老掌敎化啬夫职听讼收赋税游徼巡禁盗贼汉乡亭及官皆依秦制也县大率方百里其人稠则减稀则旷乡亭亦如之高后元年初置孝悌力田二千石者一人【`特制孝悌力田官而尊其秩欲以劝厉天下令敦行务本`】后废至文帝十二年又置三老及孝悌力田无常员平帝又置外史闾师官　后汉乡官与汉同有秩郡所署秋百石【`乡户五千则置有秩`】掌一乡人其乡小者县置啬夫一人平其差品三老掌敎化凡有孝子顺孙贞女义妇让财救患及学士为民式者皆扁表其门以兴善行【`又有属乡主民收赋税`】里有里魁民有什伍善恶以告里魁掌一里百家什主十家伍主五家以相检察民有善恶以告监官　晋县五百户以上皆置一乡三千户以上置二乡五千户以上置三乡万户以上置四乡乡置啬夫一人县率百户置里吏一人其土广人稀听随宜置里吏限不得减五十户户千以上置校官一人县皆置方畧吏四人　宋五家为伍伍长主之二伍为什什长主之十什为里里魁主之十里为亭亭长主之十亭为乡乡有乡佐三老有秩啬夫游徼各一人所职与秦汉同　隋以周齐州郡县职自州都郡正县正以下皆州郡将县令而自调用理时事至开皇初不知时事直谓之乡官官别置品皆吏部除授毎岁考殿最开皇十五年置州县乡官　唐凡百户为一里里置正一人五里为一乡乡置耆老一人以耆年平谨者县补之亦曰父老贞观九年每乡置长一人佐二人至十五年省太极元年初令老人年九十以上板授下州刺史朱衣执象笏八十以上板授上州司马緑衣执木笏天宝七年诏父老六十以上板授本县丞七十以上授县令三十里置一驿【`其非通途大路则曰舘`】驿各有将以州里富强之家主之以待行李【`自至德之后民贫不堪命遂以官司掌焉`】　增文献通考曰宋以后至明乡官不置皆为职役  

啬夫一  

原杜氏通典曰秦制乡有啬夫【`风俗通云啬者省也夫赋也言当消息百姓均其赋役`】职听讼收赋税汉因秦制后汉乡小者县置啬夫一人皆主知民善恶为役先后知民贫富为赋多少平其差品晋百户以上皆置乡乡置啬夫一人宋十亭为乡乡有啬夫所职与秦汉同  

啬夫二  

原扶助县国【`交州记云秦兼天下又除附庸为乡有乡则有旅今之啬夫是也乡之为言境也言在人境域之中是社稷之臣非王所置故言乡也夫之为言扶也扶助县国无自专之威为主民之吏当爱人故言啬也`】　听讼收赋【`汉书百官表详通典`】　得休不归【`续汉书云郑元少为乡啬夫得休不归常诣学宫不乐为吏父数怒之不能禁常造太学受业师事京兆第五元先通京氏易公羊春秋三统九章算术`】　仁化大行【`后汉爰延字季平为乡啬夫仁化大行民但闻啬夫不闻郡县也`】廉平不苛【`汉书曰朱邑少时为桐乡啬夫亷平不苛以爱利为行未尝笞辱人`】　不为  

苛扰【`殷氏世传云殷勤少年为乡啬夫省徭役赈贫乏尝矜孤寡不为苛扰民皆爱之`】　得民欢心【`后汉书云第五伦为乡啬夫平徭赋理怨结得民之欢心`】　问民得失【`会稽典录云郑为乡啬夫太守第五伦见问民之得失深异之`】　东乡啬夫龙负升天【`裴渊南海记云龙川县傅罗为东乡啬夫有龙潜于川后负啬夫升天因以龙川名其地`】　虎圈啬夫从旁代对【`史记张释之传云上问上林尉诸禽兽簿十余问尉左右视尽不能对虎圈啬夫从旁代尉对上所问禽兽簿甚悉欲以观其能口对响应无穷者文帝曰吏不当如是耶尉无赖`】  

亭长一  

原杜氏通典曰秦制大率十里一亭亭有长汉亭及官皆依秦制后汉亭有亭长主禁盗贼【`十里一亭五里一邮邮间相去二里半司奸盗亭长持一尺板以劾贼索绳以收执贼　后汉陈寔字仲弓为西门亭长　又仇览为蒲亭长详主簿　又先贤传曰逢萌字子康为县亭长时尉行过亭萌候迎拜谒既而掷楯叹曰大丈夫安能为人役哉遂去之至王莽时解冠挂东都门而遁`】魏晋无闻宋制同秦汉  

亭长二  

原宿会之所【`风俗通云汉家因秦十里一亭亭留也盖行旅宿会之所亭中民有争讼吏留辨处勿失其政也案颜师古曰亭长者主亭之吏也亭谓停留行旅宿食之馆`】　一亭之长【`又云亭长者一亭之长率也陈楚宋魏谓之亭父齐谓之师`】　旧名负弩【`亭吏旧名负弩今改为亭长或谓亭父`】　旧名亭员【`亭长旧名亭员后改为长`】　习调五兵【`汉旧仪云亭长习调五兵五兵言弩防刀劒铠也`】　求捕盗贼【`续汉书百官志`】　舣船以待【`史记云乌江亭长舣船待项羽孟康曰附船着岸曰舣`】　蓐食去汉【`汉书云韩信从南昌亭长食亭长妻苦之乃晨炊蓐食食时信往不为具食信亦知其意自絶去`】　寄声谢赵【`又云赵广汉尝记召湖都亭长湖都亭长西至界上界上亭长戏曰至府为我多谢问赵君亭长既至广汉与语问事毕谓曰界上亭长寄声谢我何以不为致问亭长叩头服实有之广汉因曰还为我谢界上亭长勉思职事有以自效京兆不忘卿厚意`】　分平喜任【`史记云任安为亭长邑人俱出猎任安尝为分禽兽部署老幼皆喜曰任少卿分别平也`】　龙寿杀苍梧女【`汉书云苍梧女子苏娥行宿鹊巢亭亭长杀之并其婢致富取其财物埋置楼下交趾刺史行部宿亭觉寿奸罪奏之杀寿`】　游徼杀涪令妻【`益部耆旧传云王纯为郿令防亭有毎杀止客纯直入亭止宿至夜半有女子称寃曰妾涪令妻也过此亭亭长杀之妾十余口埋楼下夺取财物亭长今门下游徼是也其旦召问游徼具服其罪`】  

吏  

原石苞贩铁　朱师送书【`王隐晋书曰石苞为县吏乃贩铁于邺市　传云朱师为吏効力夜送军书触冒山阻一郡所知也`】　郑元常诣校官　冯良耻在厮役【`续汉书曰郑元少给县为吏得休不归家常诣校官读经家贫无资县中嘉之　东观汉记曰冯良少作县吏耻在厮役因坏车杀马毁裂衣冠从杜抚学`】　理之所出【`贾谊新书云吏者理也理之所出也`】　福归于君【`鬻子云昔之帝王所以为明者以其吏也昔之君子其所以为功者以其民也功最于吏福归于君`】　理乎百揆【`杨泉物理论云吏者所以助万机理百揆`】　民有三勤【`扬子法言云民有三勤政善而吏恶一勤也吏善而政恶二勤也政吏骈恶三勤也`】　善树德【`胡子云善为吏者树其德`】　长子孙【`汉书云武帝之初为吏者长子孙`】　着巾帻【`魏武举令云闻小吏或有着巾帻`】　负青幡【`务本论云`】　委吏【`孟子云孔子尝为委吏`】狱吏【`史记云以千金与狱吏`】　削木为吏【`汉书云画地为牢期不入削木为吏议不对`】刀笔之吏【`王杰儒吏论云彼刀笔之吏岂生而察寇哉起于几案之下也`】　万人爱  

之【`鬻子云民者至卑者也而使之取吏焉必取所爱故十人爱之则十人之吏也百人爱之则百人之吏也千人爱之则千人之吏也万人爱之则万人之吏也故万人之吏卿相矣`】　百贾畏之【`汉书云尹翁归为市吏公亷不受馈百贾畏之`】　有劝农之名无赏罚之实【`王粲务本论云末世吏有劝农之名云云`】　兼人之吏未易得也【`汉武举令云`】　增本胥吏【`睿宗以钟绍京为中书令薛稷言于帝曰绍京本胥吏素无才望今特以勲进师长百僚恐非朝廷具瞻之美`】　代计吏【`唐书云张行成以随资为谷熟尉家贫代计吏集京师`】　少习吏事【`宋史云周显德初永兴军节度刘词辟赵普为从事普少习吏事寡学术太祖尝劝以读书`】　始为吏胥【`通纪云况钟始为吏胥事礼部尚书吕震震荐其才授本部主事进郞中宣德朝擢苏州知府授玺书假便宜从事驰驿之任`】　门资为吏【`宣宗时于琮以门资为吏久不调驸焉都尉郑颢独器之`】　置吏不精【`唐书云李吉甫疾吏员广由汉至隋未有多于今者乃奏曰方今置吏不精流品厐襍存无事之名食至重之税所以生人日困冗食日滋`】　防禁下吏【`明宣宗问廷臣谁可掌宪者杨士竒杨荣同举通政使顾佐廉公有威尝为京尹能防禁下吏政清弊革遂陞右都御史`】　吏多避免【`宋史云三司补吏率以赀进多恣横及雷有终知监受署者惮之率多避免`】　折节读书【`又云陈恕字仲言少为县吏折节读书`】　禄命竒术【`续文献通考云万祺江西南昌人少遇异人授以禄命书及吏办铨部多竒其术景帝不豫有议召襄藩者石亨问祺对曰帝在南宫何事他求遂刻期复辟盖祺一言之助云`】　吏汚文书【`尚书夏原吉在户部吏捧精微文书押之因风为墨所汚吏惧即肉袒以俟原吉曰汝何与焉明日持至上前自咎不谨被汚上命易之一时士大夫雅量推原吉第一`】　召吏示状【`通纪云顾佐为都御史吏有遭笞者捃摭其过谓受皁隶赂放归悉具名姓诉通政司以闻上密以示杨士竒士竒曰朝廷月俸止给米一石薪炭马刍咸资于皁不得不遣半归使备所用皁亦乐得归耕官皁两便此京师大小臣僚皆然臣亦然自永乐以来如此上叹曰朝臣之艰如此因怒诉者曰朝廷用一好官辄为小人所排上召佐以吏诉状授之俾自治佐叩头退召吏示之状吏恐甚佐曰上命我治汝我姑容汝但改行为善竟不治之上闻之喜曰佐得大体矣`】　州县吏【`唐书云穆宗以温造为太原宣谕使召见辞曰臣府县吏也不宜行恐四方易朝廷`】　良吏【`又云权怀恩为尚乘奉御驭人安毕罗为高宗所宠见帝戏慢不恭怀恩奏事适见之退杖四十帝嗟赏曰良吏也擢万年令`】　清吏【`又云张元素仕隋为景城县户曹窦建德陷景城执将杀之邑人千余号泣请代曰此清吏杀之是无天也建德命释之`】　健吏【`又云崔日知与张说同为魏元忠朔方判官以健吏称`】　材吏【`又严挺调义兴尉号材吏`】　吏干【`又云第五琦少以吏干进颇能言经国富民术`】　宿奸老吏【`又裴延龄领度支素不善财计乃广为钩距取宿奸老吏与谋`】　纳贿吏　舞文吏【`唐书云栁公绰为山南东道节度使行部至邓县吏有纳贿舞文二人同系县令以公绰素持法谓必杀贪者公绰判曰赃吏犯法法在奸吏坏法法亡诛舞文者`】  

小吏  

原翁归文法　王尊史书【`汉书云尹翁归少孤为狱小吏晓习文法　又云王尊少孤归诸父使牧羊泽中尊窃学问能史书年十三为狱小吏数岁给事太守府问诏书行事尊无不对太守竒之`】　曹着庐山配女　呉龛浮石为妻【`祖台之志怪云建康小吏曹着为庐山使君所迎配以女婉着意不安屡求请退婉然垂涕赋诗序别并赠缯织之物　述异记云武帝小吏呉龛得一浮石取置床头化作一女端正与龛为夫妻`】　幼未有用从容在职【`韦昭辨释名云门下之吏当作三纲幼未有用从容在职也`】　张既畜好刀笔【`魏畧曰张既世单家富为人有容仪少小工书疏为郡门下小吏而家富自惟门寒念无以自达乃常畜好刀笔及版奏伺诸大吏有乏者辄给与以是见识焉`】　许嘉持劒抱火【`先贤传云许嘉为郡小吏常持劒抱火`】　孝廉越坛欢语而别【`袁山松后汉书曰呉祐举孝亷将行郡中为祖道祐越坛共小吏雍丘黄真欢语移时与结友而别后真亦举孝廉`】　秀才顿亭指语笺体【`王隐晋书云刘官有亭民举秀才刺史笺久不成官指语笺体然后成秀才语县令曰刘官公之精者何况为亭民令召为门下小吏`】　增小吏累劳【`唐书云孙伏伽以小吏累劳补万年县法曹武德初上言三事高祖大恱以为治书侍御史`】　左藏小吏【`宋史云用世宗时张美少善书计初为左藏小吏以强干闻`】　诫遣小吏【`唐书云陆象先按察河东小吏有罪诫遣之大吏白以可杖象先曰人情大抵不相远必责者当以汝为始大吏慙而退`】　邸吏匿奏【`宋史云雍熙时推官冯伉屡表邑豪李益奸事为邸吏所匿不得达`】  

故吏  

原避席　同升【`汉田蚡起为寿人皆避席魏其侯为寿故吏賔客避席余皆半席　胡广字伯始凡七为三公故吏陈蕃李咸并为三司每朝会蕃等每称疾避广时人荣之见本传`】　任安不去桓见泣【`汉卫青日衰霍去病益贵门下故人多事去病惟任安不去　桓年七岁服终州`】  

【`府文武吏辞其叔父冲抚元曰此汝家故吏元涕泣被面`】　令复君臣　毎同朝会【`世说云向雄为河南郡公事不毕太守刘淮笞之后俱在朝不相往来晋武令复君臣之好雄曰臣于河内不为戎首何好之有帝从之　白帖云蜀杨洪为蜀郡太守时书佐何祗数年后为广汉太守毎朝会祗次洪朝洪曰君马何驶只曰故吏不敢驶但明府未着鞭也`】　增分掌财赋　从给笔札【`事文聚云唐刘晏为度支转运盐铁使其商防财用之术者皆一时之故殁后二十年韩洄元绣裴腆包佶卢贞李继相继分掌财赋有声者皆晏之故吏也　王继英少从赵普给笔札普再入相继英名隶中书五房院时真宗在藩邸为导吏太宗召见谓曰汝昔事赵普朕所备知今奉亲贤尤宜尽节`】　忝府辟【`权德舆作杜佑志曰德舆尝忝府辟晩联台座每荷同升之义盍陈无愧之辞`】　真相知【`事文聚云鞠咏为进士以文受知于王化基及化基知杭州咏擢第知仁和县至任畧不加礼课其职事甚急咏大失望于是不复冀其相知而专脩吏干矣后化基入为参知政亊首以咏荐或问其故答曰鞠咏之才不虑不达所忧者气俊而骄我故抑之以成其德耳咏闻之始以化基为真相知也`】  

属吏  

原如賔　见母【`孙宝字子严为京兆尹故吏侯文不肯仕宝以恩礼请文署为进见如礼賔孔奋字君鱼为姑臧令太守梁竦未尝待以官属之礼尝迎于大门引入见其母也`】　登车  

入被【`王徽之字子猷为桓冲骑兵参军从行遇雨下马跳入冲车曰岂独擅一车耶　光逸为博昌小吏县令使逸送客遇寒雨沾湿冻甚还遇令不在遂解衣入令被中令还怒将加刑逸曰若不暂温必冻死岂惜一被而杀一人故不疑令竒而释之`】　谓师友　敎拜起【`严诩为颍川谓吏为师友朱博为琅邪守门下贡遂耆儒拜起舒徐博出敎主簿云贡不习吏礼主簿且敎拜起`】　问马未知　买牛不与【`王徽之为桓冲兵参军问卿所主何曹子猷搔首曰似马曹又问马死多少曰未知生焉知死　后汉朱晖字文季为郡吏太守阮况欲市牛晖不从及况卒晖厚赠送曰前有所求不与不敢以货汚君德也`】　名参下吏　职隶外台【`白帖`】　增奉行文书拏问僚属【`唐书云刘晏出纳一委士人吏惟奉行文书而已　通纪云况钟玺书有僚属不法`】  

【`径自拏问之语既宣勅于是诸吏皆惊`】　原统摄【`统属摄僚`】　僚吏【`长吏下列下位资事`】未尝名【`郑当时未尝名吏与官属言若恐伤之`】　案旧令【`盖寛饶字次公左迁衞司`】  

【`马先时拜谒衞官尝为繇使市买寛饶案旧令遂揖官属行衞者私使寛饶诣尚书辞也`】　不为礼【`后汉范景拜河东孝王相谒王王不正服箕踞殿上待郎赞拜景不为礼问王所在虎贲曰是非王邪景曰不正服与民何异`】　不脩谒【`殷仲文东阳太守何无忌甚重之东阳无忌所统许便道脩谒无忌钦迟之仲文失志恍惚遂不过府无忌为薄已大怒遂中伤之`】　面折官长【`郅恽字君章太守欧阳歙请为功曹十月飨会歙敎曰西郡督邮繇延天资忠贞云云恽愀然曰明府以恶为善恽敢再拜奉觞详督邮`】　善事官长【`任延字长孙为武威守帝戒曰善事官长无失名誉延曰忠臣不和和臣不忠上下雷同非陛下之福帝曰善`】　增使吏尽清【`唐武后时蜀吏贪暴姚璹为益州长史擿发无所容贷后降玺书慰劳因谓左右曰为二千石清其身者易使吏尽清者难惟璹为兼之`】　请自逮捕【`宋史云周显德初郭崇出镇澶渊辛仲甫掌书记崇所亲吏为厢虞候部民有被劫杀者诉阴识贼魁即捕盗吏也官不敢诘仲甫请自逮捕鞫之吏故稽其狱仲甫请易吏以雪寃愤崇悟移鞫之乃得实状`】召三司吏对崇政殿【`又云太宗留意金谷召三司吏李溥等二十七人对于崇政殿询以计司利害溥等共上七十一事赐等白金缗钱悉补侍禁殿直领其职`】　耕当问奴织当问婢【`又云太宗谓宰相曰溥等条奏事颇有所长朕尝语恕等若文章稽古此辈固不可望若钱谷利病自幼至长寝处其中必周知根本卿等但假以颜色引令剖陈必有所益恕等刚强终不肯降意询问吕端对曰耕当问奴织当问婢寇准曰夫子入太庙毎事问乃以贵下贱先有司之义恕三司使陈恕也`】  

## 御定渊鉴类函卷一百十八

封爵部一【`封爵总载　亲戚封`】  

封爵总载一  

原杜氏通典曰昔黄帝旁行天下分建万国至于唐虞别为五等曰公侯伯子男则虞书所谓辑五瑞脩五玊是其制也【`五瑞即公侯伯子男之瑞珪璧也五玉亦五等诸侯所执之玉`】夏与唐虞同殷制天子之畿方千里公侯百里伯七十里子男五十里不能五十里者不合于天子附于诸侯【`郑元云此地殷所因夏爵三等之制`】凡四海之内九州州方千里州建百里之国三十七十里之国六十五十里之国百有二十凡二百一十国名山大泽不以封其余以为附庸闲田凡九州千七百七十三国千里之外设方伯五国以为属属有长十国为连连有帅三十国为卒卒有正二百一十国以为州州有伯八州八伯五十六正百六十八帅三百三十六长八伯各以其属属于天子之老二人分天下以为  

左右曰二伯千里之内曰甸千里之外曰采　周制封王者后凡有功之诸侯大者地方五百里侯四百里伯三百里子二百里男百里【`所因殷之诸侯亦为黜陟之其小者皆益之地为百里是以周有爵尊而国小爵卑而国大者唯天子畿内不增`】方千里曰王畿其外方五百里曰侯服又其外方五百里曰甸服又其外方五百里曰男服又其外方五百里曰采服又其外方五百里曰衞服又其外方五百里曰蛮服又其外方五百里曰夷服又其外方五百里曰镇服又其外方五百里曰藩服【`周之初列爵唯五公侯伯子男分土唯三公侯方百里伯方七十里子男方五十里并因殷制至周公摄政制礼作乐列爵分土皆五等公五百里云云`】凡诸侯世子世国大夫不世爵使人以德爵以功【`谓县内及列国诸侯为天子大夫者不世爵而世禄避贤`】未赐爵视天子之元士以君其国【`列国及县内之国`】　秦制爵二十等以赏功劳二十彻侯十九关内侯【`颜师古曰言有候号而居京畿无国邑也荀绰百官表注曰时六国未平将帅皆家关中故以为号刘昭曰关内侯无土寄食在所县民租多少各有`】  

【`户数为限如淳释曰列侯出关就国也但爵其身有家累者与之关内之邑食其租税　又有伦侯建成侯赵亥昌武侯冯无择是也但有封名而无食邑战国之际秦项之间权设班宠有加赐邑君者盖假其位号或空受其爵耳则田婴为靖郭君白起为武安君魏冉弟为华阳君秦昭王弟为泾阳君及高陵君蔡泽为刚成君其后项梁为武信君陈余为成安君李左车为广武君之是也至汉尤多盖在封爵之外别加美号也`】汉兴设爵二等曰王曰侯皇子而封为王者其实古诸侯也故谓之诸侯王王子弟封为侯者谓之诸侯羣臣异姓以功封者谓之彻侯大者不过万家小者五六百户以为差降古分土而无分民自汉始分民而诸王国皆连城数十逾于古制其诸侯功德优盛朝廷所敬异有赐特进者其位在三公下其次列位有功德天子命为诸侯者谓之朝侯其位次九卿下皆平冕文衣侍祠郊庙其称侍祠侯者但侍祠而无朝位其非朝侯侍祠而以下土小国或以肺腑宿亲若公主子孙或奉先侯坟墓在京师者亦随时见会谓之隈诸侯凡诸侯王皆金玺盭绶【`古者印玺通名今则尊卑有别`】掌治其国王常冠远游冠绶五采而多朱自称曰寡人敎曰令又令诸王得推恩封子弟为列侯于是齐分为七赵分为六梁分为五淮南分为三又令诸侯十月献酎金不如法者国除其县邑皆别属他郡千户置家丞不欲者听之作左官之律附益之法自后诸侯王唯得衣食租税至成帝绥和元年省内史更令相治民【`大司空何武奏罢内史相如太守中尉如都尉参职是后中尉争权与王相常不和`】汉初论功封列侯者凡百四十有三人【`萧何为冠`】外戚与定天下侯者二人凡列侯金印紫绶大者食县小者食乡亭得臣其所食吏民食邑者除租每户一岁更输钱二百　后汉爵亦二等皇子封王其郡为国其列侯虽邓寇元勲所食不过四县为侯国旧制列侯奉朝请在长安者皆位次三公中兴以来唯以功德赐位特进者次车骑将军赐位朝侯次五校尉赐位侍祠侯次大夫其余以肺腑及公主子孙或奉坟墓亦为隈诸侯明帝为四姓小侯开立学校置五经师【`外戚樊氏郭氏阴氏马氏诸子弟立学号曰四姓小侯以非列侯故曰小侯礼记曰庶方小侯亦其义也`】诸王封者受茅土归以立社【`胡广曰诸侯受封皆受茅土归立社稷本朝为宫室自有制度`】罪侯归国不得臣吏民至献帝建安初封曹操为费亭侯亭侯之制自此始也二十年曹公始制名号侯至五大夫与旧列侯关内侯凡六等以赏军功　魏黄初三年初制封王之庶子为乡公嗣王庶子为乡侯公之庶子为亭伯其后定制凡国王公侯伯子男六等次县侯次乡侯次亭侯次关内侯又置名号侯爵十八级关中侯爵十七级皆金印紫绶关外侯爵十六级铜印纽墨绶五大夫十五级铜印环纽亦墨绶自关内侯皆不食租虚封爵自魏始　晋亦有王公侯伯子男六等之封【`晋令有开国郡公县公郡侯县侯伯子男及乡亭关中关内外等侯爵凡九等`】武帝受禅之初泰始元年封建子弟为王二十余人以郡为国邑二万户为大国置上中下三军兵五千人邑万户为次国置上军下军兵三千人邑五千户为小国置一军兵千五百人王不之国宫于京师罢五等之制公侯邑万户以上为大国五千以上为次国不满五千户为小国初虽有封国而王公皆在京师咸宁三年诏徙诸王公皆归国【`时杨珧荀勗以齐王攸有时名惧惠帝有后难乃追故司空裴秀立封建之旨遂诏王公悉令归国`】中尉领其兵平原汝南琅邪扶风齐为大国梁赵乐安燕安平义阳为次国其余为小国皆制所近县益满万户又为郡公制度如小国王中尉领兵郡侯如不满五千户王置一军千一百人亦中尉领之于时唯特増鲁国公户邑追进封故司空博陵公王沈为郡公钜平侯羊祜为南城郡侯又南宫王丞随王万各于泰始中封为县王邑千户至是改正县王增邑为三千户制度如郡侯亦置一军自此非皇子不得为王而诸王之支庶皆皇家之近属至亲亦各以土推恩承其大国次国始封王之支子为公承封王之支子为侯继承封王之支子为伯小国五千户始封王之支子及始封公侯之支子皆为男非此皆不得封其公之制度如五千户国侯之制度如不满五千户国亦置一军千人中尉领之伯子男以下各有差而不置军大国始封之孙罢下军曾孙又罢上军次国始封之孙亦罢下军其余付以一军为常大国中军二千人上下军各千五百人次国上军二千人下军千人其未之国大国置守士百人次国八十人小国六十人郡侯县公亦如小国制度既行所增徙各如本奏【`既遣就国而诸公皆恋京师涕泣而去及呉平后齐王攸遂之国`】凡名山大泽不以封盐铁金银铜锡始平之竹园别都宫室园囿皆不为属国其仕在天朝者与之国同诸入作卿士而其世子年已壮者皆遣莅国其王公侯以下茅社符玺车旗命服一如泰始故事凡王金印纽练朱绶远游三梁冠绛纱朝服佩山元玉【`开国郡公县公金章皁朱绂绶郡侯青朱绶同进贤三梁冠绛朝服佩山元玊开国县侯伯子男金章朱墨绶冠玊亦同`】初武帝践阼封宣帝孙永为东莞郡王始置二卿侯以下置官属随国大小无定制诸侯并三分食一　东晋元帝大兴元年始制九分食一【`元帝以西阳王羕属尊元会特为设牀明帝以羕王室元老特为之拜`】　宋氏一用晋制凡王子为侯者食邑皆千户诸王世子皆金印紫绶进贤两梁冠佩山元玊初江夏王义恭为孝武所忌忧惧故奏革诸侯防事不得南向坐国官正冬不得跣登国殿及夹侍障扇不得雉尾劒不得鹿卢形但马不得过二诸侯常行车前后不得过六队【`白直夹毂不在其限`】刀不得过银铜为饰诸王子继体为王者婚葬吉凶悉依诸国公侯之礼不得同皇弟皇子【`至孝建中凡国官属不得称臣于其主改称下官`】齐封爵史阙　梁封爵亦如晋宋之制诸王皆假金兽符第一至第十九诸公侯皆假铜兽符竹使符第一至第五名山大泽不以封盐铁金银铜铁锡及竹园别都宫室园囿皆不以属国诸王言曰令境内称之曰殿下公侯封郡县者言曰敎境内称之曰第下自第下称皆曰寡人相以下公文上事皆诣典书世子主国其文书表疏仪式如臣而不称臣文书下郡官皆言告诸王公侯国官皆称臣上于天朝皆称陪臣有所陈皆曰上疏其公文曰言事　陈置九等郡有王嗣王藩王开国郡县公开国县侯开国县伯开国县子开国县男沐食侯乡亭侯关内侯关外侯凡十二等鄱阳王之封也遣度支尚书萧睿持节兼太宰告于太庙五岳尚书王质持节兼太宰告于太社凡亲王起家则为侍中若将军方得有佐吏无将军则无府止有国官皇太子子冢嫡者封王依诸王起家余子并封公起家中书郎诸王子并诸侯代子起家给事【`王公子起家员外散骑侍郎令仆子起家秘书郎若员满亦为板法曹虽高半阶资给秘书郎下次令仆子起家著作佐郎亦为板行参军此外若有诸州主簿太学博士国常侍奉朝请嗣王府参军并起家官未令发诏`】　后魏有王开国郡公散公侯散侯伯散伯子散子男散男凡十二等道武皇始元年始封五等至天锡元年减五等之爵始分为四曰王公侯子除伯男之号皇子及异姓元功上勲者封王皇族及始藩王皆降为公诸公降为侯侯子亦以此为差于是封王者七十人公者二十二人侯者七十九人子者百有三人王封大郡公封小郡侯封大县子封小县其后复加伯男焉　北齐有王公侯伯子男六等之爵王位列大司马上非亲王则在三公下封内之调尽以入台三分食一公以下四分食一　后周制封爵郡县亦有公侯伯子男五等爵者皆加开国授柱国大将军开府仪同者并加使持节大都督　隋开皇中制国王郡王国公郡公县公侯伯子男凡九等【`樊子盖进爵封为济公言其功济天下特为立名无此郡国`】至炀帝唯留王公侯三等余并废之皇伯叔昆弟皇子是为亲王　唐有国王郡王国公郡公开国郡公县公开国侯伯子凡九等高祖初受禅以天下未定广封宗室从弟及侄年始孩童者数十人皆封为郡王太宗即位谓侍臣曰徧封宗子于天下便乎尚书右仆射封德彝对曰不便厯观往古封王者今日最多两汉以降唯封帝子及亲兄弟若宗室疎远者非有大功如周之郇滕汉之贾泽并不得滥叨名器所以别亲疎也先朝敦睦九族一切封王爵命既崇多给力役盖以天下为私殊非至公驭物之道也太宗然之于是率以属疎降爵唯有功者数人得王余并封县公贞观十一年六月诏荆王元景等二十一王为诸州都督刺史咸令子孙代代承袭非有大故无或黜免其后并不愿行乃止后定制皇兄弟皇子为王皆封国之亲王【`龙朔二年制诸王子嫡者封郡王任职从四品下叙其众子封郡公从五品上叙贞观中王珪奏曰三品以上遇亲王于涂皆降乘违法申敬有乖仪准太宗曰卿皆自尊而卑吾子乎魏征曰自古迄今亲王班次三公之下今三品皆天子列卿及八座之长为王降乘非王所宜当也诏从之`】太子男封郡王其庶姓卿士功业特盛者亦封郡王【`自至德元年至大厯三年封异姓为王者凡百一十二人`】其次封国公其次有郡县开国公侯伯子男之号亦九等并无官土其加实封者则食其封分食诸郡以租调给【`自武德至天宝实封者百余家自至德二年至大厯三年食实封者三百六十五家凡食四万四千八百六十户`】开元四年三月制诸封国自始封至曾孙者其封户三分减一十年凡诸王以下所食封邑皆以课户充州县与国官邑官共执文帐准其户数收其租调均为三分其一入官其二入国公所食邑则全给焉二十年五月敕诸食邑实封并以三丁为限不须一分入官其物仍令封随庸调送入京　增文献通考曰封爵之差唐制王食邑五千户郡王国公三千户开国郡公二千户县公千五百户伯七百户子五百户男三百户又有食实封者给缣帛每赐爵逓加一级唐末及五代始有特加邑户而罢实封之给又去县公之名封侯以郡宋朝沿其制文臣少卿监以上内职崇班以上有封爵丞相学士刺史大将军诸司使以上有实封但以增邑数为差不系爵级邑过其爵则幷进爵焉止于开国郡公每加食邑自千户至二百户实封自六百户至百户皆六等亲王重臣或特加有逾千户者【`郡公食邑有累加至万余者实封至数千者又于王爵之上有国王及西平南平之号皆非常典所加`】凡加食邑宰相千户实封四百户余降麻官七百户实封三百户直学士以上五百户实封二百户舎人待制散尚书至少卿监以上实封一百户食邑三百户封县开国男五百户封子七百户封伯千户封郡侯二千户封公千五百户以上始加实封惟将相食邑万户即开国亦或谦而不就者宋仁宗庆厯七年郊惟夏竦满万户中书请封英国公因诏使相未满万户皆得封皇属有特封郡公县公或赠侯者无开国字【`侯无开国字在开国郡公之上`】开宝以来伐国降主及外臣叛命赦不诛者亦封侯皆因名以着罪焉【`开宝四年刘鋹封恩赦侯九年李煜封违命侯淳化五年赵保中封宥罪侯`】又采秦制赐民爵曰公士其王公以下封国之名旧有大次小三等以为进封之次然或封拜又有权升次小者为大国者【`淳化五年九月诏升寿为大国列于晋之下燕之上咸平六年八月故兖王追封安王升安为大国景德二年八月故雍王追封郓王乃升郓为大国大中祥符七年五月故舒王追封曹王乃升曹为大国干兴元年三月追封邓申冀三大长公主并升为大国`】景祐中诏春秋秦汉以来及皇朝所封旧名分别大次小三等以为定制焉太祖时诏晋王【`太宗`】齐王【`廷美`】武功郡王【`德昭`】朝会班宰相上太宗太平兴国八年诏自今宰相序立宜在亲王上宰相宋琪李昉等顿首言汉法丞相在诸侯王下请入旧制不许　自燕王薨祖宗之后未有封以王爵者庆厯四年以富弼建议遂次第封拜封德文东平郡王濮王汝南允弼北海允良华原郡王从蔼英国公从煦安国公宗说祁国公宗保建安郡公宗达恩平郡公守望清源郡公辛已诏德文等十人并列本班之上少前　巵言曰宋祖之取天下易于反掌而独运筹防削平僣伪当时佐命诸臣如石守信高怀德皆一时推戴之诚耳其参谋密勿勘定四方者不过赵普曹彬潘美数人非有萧曹良平之竒房杜魏征之识韩彭英衞之劳也而藩镇之归附者皆因其本爵授之故封典阙焉其后惟崇文事不尚武功虽以李继隆狄青之勲未有封爵而文臣至于宰执则无不封国公者矣汉法非军功不侯而宰相封侯者班史列之恩泽传盖彼以分封为重此以名器为重古今异变不可以防论也　又曰辽之封爵惟有国王郡王国公三等郡名率以漆水栁城混同兰陵亦如宋高密建安之类国名则屡进屡改有加至二国者其初宗室与勲戚无异道宗太康五年十一月诏惟王子封一字王余并削降盖虚崇爵号大略如宋制而食邑户数亦不可考矣【`辽之外戚多以功封非尽由恩泽也`】　续文献通考曰金熙宗天眷元年十月始定封国制其制属于吏部凡封王大国号二十曰恒【`明昌二年以汉辽唐宋梁殷楚类皆昔有天下之号不宜封臣下遂皆改之`】邵【`旧为梁`】汴【`旧为秦`】镐【`旧为秦`】幷【`旧为汉`】益【`旧为汉`】彭【`旧为齐`】赵越谯【`旧为殷`】郢【`旧为楚`】鲁冀豫绛【`旧为唐`】兖鄂【`旧为呉`】防【`旧为蜀`】宛【`旧为陈`】曹次国三十曰泾【`旧为隋`】郑衞韩潞沈岐代泽徐滕薛纪升【`旧为原`】邢翼丰毕邓郓霍蔡瀛【`按金格葛当在此`】沂荆荣英寿温小国三十曰濮遂【`旧为济`】道定景【`后改为邹`】申崇宿息莒邺郜舒淄郕莱【`旧为宋以避讳改之`】郧郯向管【`旧为郇兴定元年改`】密胙任载巩将【`士民须知曰旧为葛`】萧莘苪封王之郡号十金源广平平原南阳常山太原平阳东平安定延安封公主之县号三十乐安清平蓬莱荥阳栖霞寿光灵仙寿阳钟秀惠和永宁庆云静乐福山隆平德平文安福昌顺安乐寿静安灵寿大宁闻喜秀容宜芳真宁嘉祥金乡华原其封爵正从品级高下正从一品曰郡王曰国公正从二品曰郡公正从三品曰郡侯正从四品曰郡伯正五品曰县子从五品曰县男凡食邑封王者万户实封一千户郡王五千户实封五百户国公三千户实封三百户郡公二千户实封二百户郡侯一千户实封一百户郡伯七百户县子五百户县男三百户皆无实封　又曰元宗室驸马通称诸王岁赐之颁分地之大所以尽夫展亲之义者亦优且渥然初制简朴位号无称惟视印章以为轻重厥后遂有国邑之名而印章之等犹前日也　又元制封一字王者金印兽纽两字王者金印螭纽次有金印驼纽金镀银印驼纽金镀银印纽有止用银印纽等级不同如此又同姓有无国邑而称王者但曰宗王　元初以亲王分封西北其地极远去京师数万里以故其地莫得而详如宁肃王托克托者太祖长子卓沁太子之第五子也不载何时封王而见之表中托克托薨弟伊济贝嗣至元二年遣使表求分地岁赐以赈给军站京师元无所领至大元年伊济贝薨子嘉鼐巴嗣其位下旧赐平阳晋州永州分地岁赋中统钞二千四百定自至元己卯岁始给之　明洪武三年诏立长子标为皇太子封第二子樉为秦王次防晋王棣燕王橚呉王桢楚王榑齐王梓潭王赵王檀鲁王侄孙守谦靖江王皆授以册宝设置相傅官属及诸礼仪八年定诸王宗人禄米每岁亲王五万石靖江王二万石郡王六千石郡王诸子年十五人赐田六十顷为永业除其租九年定王府官制又定诸王及公主岁供之等十七年更定册宝亲王俱授以金册金宝王妃止授金册不用宝皇太子之次嫡子并庶子年十岁皆封郡王授以涂金银册银印亲王嫡长子年十岁立为王世子授以涂金银册银印次子及庶子年十岁皆封郡王册印亦如之郡王次子授镇国次孙辅国次曾孙奉国皆将军凡三等次元孙镇国次五世孙辅国次六世孙奉国皆中尉凡三等亲王女曰郡主郡王女曰县主孙女曰郡君曾孙女曰县君元孙女曰乡君凡五等靖江王府视郡王降一等  

封爵总载二  

原周易曰我有好爵吾与尔靡之　又曰利建侯　尚书曰爵罔及恶德惟其贤　周礼曰诸公之地封疆方五百里其食者半诸侯之地封疆方四百里其食者参之一诸伯之地封疆方三百里其食者参之一诸子之地封疆方二百里其食者四之一诸男之地封疆方百里其食者四之一　又曰王作六瑞以等国公执桓圭侯执信圭伯执躬圭子执谷璧男执蒲璧　又曰典命掌诸侯之五仪诸臣之五等之命上公九命其国家宫室车旗衣服礼仪皆以九为节侯伯七命其国家宫室车旗衣服礼仪皆以七为节子男五命其国家宫室车旗衣服礼仪皆以五为节　左传曰齐庄公为勇爵殖绰郭最欲与焉州绰曰东闾之役臣左骖迫还于门中识其枚数其可以与乎公曰子为晋君也对曰臣为隶新　逸周书曰能移于众与百姓同谓之公　又曰能树名生物与天道俱谓之侯　又曰齐众时作谓之伯　白虎通曰景风至爵有德封有功　又曰受命之王致太平之美羣臣上下之功故尽封之及中兴征伐大功皆封盛德之士亦封之以德封者必试之为附庸三年有功因而封之五十里元士有功者亦为附庸也其位大夫有功成封五十里卿成封七十里公成封百里　又曰王者即位先封贤者忧民之急也故列土分疆非为诸侯张官设府非为卿大夫皆为民也　孝经援神契曰侯候也所以守蕃也　孟子曰有天爵有人爵仁义忠信乐善不倦此天爵也公卿大夫此人爵也古之人脩其天爵而人爵从之今之人脩其天爵以要人爵既得人爵而弃天爵则惑之甚者也　吕氏春秋曰太公望封于齐周公旦封于鲁二君者甚相善也相谓曰何以治国太公望曰尊贤上功周公曰亲亲上恩太公曰鲁自此削矣周公曰鲁虽削有齐者亦必非吕氏也其后齐日以大至于霸二十四世而田氏有齐国鲁日以削至于仅四十四世亡　管子曰爵不尊禄不重者不与图难犯危以其道为未可以求之也是故先王制轩冕足以着贵贱不求其美设爵禄足以守其服不求其亲使君子食于道小人食于力　淮南子曰爵禄者人臣之衔辔也　袁子曰今有卿相之才居三公之位脩其政治以宁国家未必封侯也今军政之法斩一牙门将者封侯夫斩一将之功孰与安宁天下者乎夫斩一将之功者封侯失封赏之意也　商君书曰明王之所贵唯爵爵赏不荣其民不急列爵不显则民不事爵易得则民不贵禄赏不道则民不以死争位也又曰凡人主之所以劝民者官爵也国之所以兴者农战也今民求官爵皆不农战而以功言虚道此谓劳民者其国必削　盐铁论曰昔太公封营丘之墟辟草莱而居焉地薄人少于是通利末之道极女工之功是以邻国交于齐财蓄货殖世为彊国管仲相桓公袭先君业轻重之变南服彊楚而霸诸侯　史记曰殷以前尚矣周封五等公侯伯子男然封伯禽康叔于鲁衞地各四百亲亲之义褒有德也太公兼五侯地尊勤劳也又曰驺忌见威王王说之三月而受相印淳于髠见之曰善说哉髠有愚志愿陈诸前髠说毕趋出至门而面其仆曰是人者吾与之微言五其应我若响之应声是必封不久矣　汉书曰李广与望气王朔语曰汉击匈奴广未尝不在其中而诸侯校尉以下材能不及中人以军功取侯者数十人广不为后人然终无尺寸功以得封邑者何也岂吾相不当侯耶朔曰将军自念岂尝有所恨者乎广曰吾为陇西太守羌尝反吾诱降八百余人诈而同日杀之至今恨独此耳朔曰祸莫大于杀已降此乃将军所以不得侯也　汉官仪曰皇后父兄率为特进侯朝会位次三公故章帝啓马太后曰汉兴舅氏之封侯犹皇子之为王其功臣四姓为朝侯侍祠侯皆在卿校下　汉杂事曰天子太社以五色为坛封诸侯者取其土苴以白茅授之各以所封方之色以立社于其国故谓之受茅土汉兴唯皇子封为王者得茅土其他臣以户赋租入为节不受茅土不立社　东观汉记曰上封功臣皆为列侯大国四县余各有差博士丁恭等议曰古帝王封诸侯不过百里故利以建侯取法于雷强榦弱枝所以为治也今封诸侯四县不合法制上曰古之亡国皆以无道未尝闻功臣地多而灭亡者乃遣谒者即授印绶　又曰冯勤使典诸侯封事勤差量功次轻重国土远近地势丰薄不相逾越莫不厌服焉自是封爵之制非勤不定　后汉书曰张安世自昭帝时封为富平侯传国至八代孙吉无嗣国除经厯篡乱二百年间未尝谴黜封者莫与为比　百官表注曰五等诸公周官金章朱绶朱质四采元文织百四十首广尺四寸长一丈六尺朝服进贤三梁冠官品第二地方七十五里位视三公班次邑三千八百户国秩绢千八百匹妾六人车前司马十四人旅贲五十人　又曰县侯汉官也自县侯而下通号列侯金章紫绶朝服进贤三梁冠官品第三光武中兴论功封大功臣呉汉邓禹各四县贾复朱浮三县耿弇等二十九人　又曰县侯有家丞庶子之官列侯皆亦如之　汉官解诂曰列侯本为彻侯避武帝讳曰通侯旧时文书或爵通侯是也后更曰列侯今俗人或都言诸侯乃王尔非此也列侯归国不受茅土不立宫室各随贫富裁别庶以守其宠　环济要略曰爵有五等公者无私也故文背厶为公　又曰伯把也把持政事也　又曰子犹孳孳恤下之称也　又曰男任也任治政事受王命为君也諡法曰执应八方曰侯　相书曰天中容半印封侯又曰天中正臽如刀者封侯　增曹冏封建论曰割裂州国分王子弟封三代之后报功臣之劳士有常居民有定主枝叶相扶首尾为用　贾谊曰夫欲天下之治安莫若众建诸侯而少其力　刘向谏成帝曰臣闻公族者国之枝叶枝叶不茂则本根无所托庇　令狐德棻曰分命贤戚布于内外料其轻重间以亲疎首尾相持远近为用使其势位足以扶危权力不能为乱事业既定侥幸自息　唐太宗曰不井田不封建不足以法三代之治　唐刘秩曰古者公侯受封之地虽多而制禄不过十倍其卿成国不过半天子之军名山大泽不以封必赐弓矢然后征必赐珪瓒然后鬯有巡狩有述职有庆有让　又曰封建者古帝之所以建万世之长防必以三代之公心行三代之良法乃可不则非君上之利非百姓之利并非受封者之利也　欧阳脩曰救土崩之难莫若建诸侯削尾大之势莫若置守宰　又曰封建汤武之不得已也　栁宗元曰封建更古圣王而莫能去之盖非不欲去之也势不可也势之来其生人之初乎不初无以有封建封建非圣人意也　胡寅曰封建与天下共其利天道之公也　呉莱曰井田小封建也封建大井田也　马端临曰必有公天下之心然后能行封建无则莫若郡县　又曰秦汉以来所谓列侯者非但食其邑入而已可以臣吏民可以布政令若关内侯则惟以虚名食廪禄而已景武而后始令诸侯王不得治民不过食其所封之邑入况列侯乎　又曰至东都始有未与国邑先赐美名例如灵寿王征羌侯之明帝有四姓小侯乃樊郭阴马外戚子弟也又肃宗赐东平王苍列侯印十九枚令王子年五岁以上者皆带之　山堂肆考曰易称建万国亲诸侯盖亲贤兼封也　又曰汉诸侯王表汉兴之初海内新定同姓寡少惩亡秦孤立之败于是剖裂疆土立二等之爵功臣侯者百有余邑尊王子弟大啓九国诸侯比境周匝三垂天子自有三河凡十五郡公主郡侯俱邑其中而藩国之大者跨州兼郡连城数十宗室百官同制京师可谓矫枉过其正矣　吕览曰神农封建弥近弥大弥远弥小海上乃有十里之　苏轼曰传称武王克商兄弟之国者十有五人姬姓之国者四十人爵五品而土三等盖千八百国周室既衰转相吞幷春秋之世见于经传者总一百二十四国  

封爵总载三  

原建德　防勲【`天子建徳注德有德诸侯　建善则治`】　制域　连城【`周礼凡建国以土圭土其地而制其域　后汉窦融辞封曰子顽钝不可连城广土详逊让封`】　赐履执圭【`赐我先君履注所践履之界也　公执桓圭详前二`】　正封　就国【`天子建国`】  

【`诸侯正封封疆有定也　史尚父封齐就国道宿行迟逆旅人曰客寝甚安殆非就国也时难得易失太公闻遂夜衣而行比至果莱人来伐争营丘`】　藩屏　夹辅【`左传封建亲戚以藩屏周　夹辅周室`】　建置　怀柔【`又子产云建置丰氏　又周之有懿德也犹曰莫若兄弟故封建之其怀柔天下也犹惧有外侮`】　陪敦　昵近【`陪多敦厚昵亲也`】　疏爵　高爵【`汉书疏爵贵之　汉高诏公乘已上皆高爵也`】　啓尔宇　图尔居【`诗大啓尔宇　又我图尔居莫如南土封申伯也`】　告后土　私汤沐【`周礼大宗伯王大封则先告后土`】  

【`汉高时大饥自天子至封君其汤沐邑各为私奉养不领于天下之经费`】　封都乡　封不义【`史阚泽字德润以儒学勤劳封都乡侯彭宠苍头子密杀宠诣阙封不义侯`】　桐圭之戏鹊印之封【`成王戏剪桐叶为圭封唐叔详后亲戚封中　下张颢事`】　脤膰之礼带砺之誓【`周礼以脤膰之礼亲兄弟之国　下详后国及苗裔注`】　世及之祚国除之典【`立子孙也　汉制有罪者国除`】　封以土地　锡之山川  

【`周礼典瑞土圭以致四时日月封国以土地注度地封诸侯以土圭测日景观分寸长短制其域也　下毛诗`】列爵惟五　分土惟三【`周礼五等诸侯也　诸侯之国大小有三等`】　亲  

疎并建　功德有加【`宗无杂居　礼有功德于民者加地`】　十有五人三十六郡【`武王克商建兄弟之国十有五人　史丞相绾言燕齐荆地逺请立王而镇之李斯曰诸子功臣重赏赐之甚易制天下无异意安宁之术也置诸侯是树兵本也始皇曰廷尉议是遂分天下为三十六郡`】　不削而弱　当刑而王【`主父偃欲削诸侯权请推恩封子弟人人喜不削而弱　黥布少时人相曰当刑而王后果坐法黥布心喜之`】　天诱归国　地足容人【`蒯瞆归国使告于王曰天诱其衷获嗣守封焉谷梁古者天子封诸侯其地足以容其人`】　同姓异姓　益地削地【`周礼同姓以封异姓以封　礼诸侯有功则益地取闲田以益之有罪则削地削地归之闲田`】　降虏悉封　渡辽擅封【`景帝欲封降虏王徐卢等五人丞相亚夫议不可帝悉封　后汉梁慬为渡辽将军擅封单于兄涂奴为羌侯授以印绶坐专擅扺罪也`】　不得专封　惟乃服命【`谷梁城楚丘封卫非天子不得专封虽通其仁义而不与故曰仁不胜道`】　畴其爵邑　脩其礼物【`畴者算邑不复减也`】　不合于天子庸建于上公【`不合于天子附于诸侯曰附庸注以国附于大国不能自以行其道也　下尚`】  

【`书`】　曲阜方七百里　乐乡多四百顷【`礼成王以周公有勲劳于天下是以封周公于曲阜之地方七百里革车千乘　汉匡衡字稚圭为丞相封僮之乐安乡郡国误分界多四百顷衡后封临淮郡之国遣人之僮田租谷九千石司劾衡专地盗土以自益免为庶人`】　有分土无分民　出六竒益六邑【`地理志分民谓计若干户　下陈平事`】　建立子孙　藩屏社稷【`汉书高皇`】　锡以土田　命之车服建啓土　裂地开国【`史`】　义先立爱　仁不遗亲建贤立德　锡壤开封　绥麟趾之族　广犬牙之封厚骨肉之恩　重山河之誓　宗子维城之固　本  

枝磐石之安　齐胙太师永表东海　晋登侯伯大啓南阳【`太公　文公也`】　分茅锡土地列犬牙　疏爵建侯位崇龙頟【`龙頟定远并封侯`】　周建懿亲五等列爵　汉封异姓八国皆王【`高祖定天下功臣封八国诸侯王也`】　周室将迁必依晋郑之国汉家保定亦因齐楚之功　五等开封周乃宠诸兄  

弟　七王建国汉则祚及子孙　增分土而开者九国当高祖之初　同日而立者三王在孝武之世　沛公矜严　东平智惠　周位卿士以同姓　唐列宗室于辅臣　授桐贻绪　训梓垂芳　禀润天潢　承晖日观　雅道贵于东平　文艺高于北海　楚诗蚤习沛易先通　齐衡两献　比迹二南　周公族多聮三司　唐台司亦用九人　旦奭兼师保之任　勉石称宰辅之贤【`以上俱玉海`】　谨文王安否之问敢怠帅行　书唐宗仁孝之诗仰祈札赐　姬姓作蕃未成人而赐履汉宗受社方在褓以锡封　世祖推恩长安立六子  

之宅　明皇广爱华清建百孙之居　将以鼓钟对峙黄麾之仗　授以玺绂交辉青辂之旂　贵爵名城宠冠公侯之上　高牙大斾荣兼将相之崇　深根固本以扶不拔之基　强榦弱枝以阐无穷之祚　丕衍洪图　茂膺显册　烈祖文孙　皇枝帝载　任事而爵论功以封　有光帝载　昭宣庙谟　命以圭社  

崇其礼物　列爵以旌德　胙土以报功　视仪数于三台　超爵名于五等　河间礼乐　江夏忠勤  

封爵总载四  

原爵以驭贵【`周礼太宰职云一曰爵以驭其贵也`】　爵以辨贵【`礼记中庸篇云序爵所以辨贵贱也`】　以贤制爵【`周礼司徒职云以贤制爵则民慎德也`】　以德诏爵【`司士职云`】　着德极才【`白虎通云必封诸侯何重民之至也善恶比而易知故择贤而封使治其民以着其德极其才上以尊天子称藩辅下以子养百姓施行其道`】　论功封爵【`晋百官表注云高祖定天下论功封爵一百三十有三人`】　怀万【`易王三锡命怀万也`】　建万国【`易`】　建侯树屏【`书`】　开国承家【`易`】　以蕃王室【`书`】　蕃衞天子【`史记高祖功臣表序云书曰协和万国迁于夏商或数千岁盖周封八百幽厉之后见于春秋尚书有唐虞之侯伯历三代千有余载自全以蕃衞天子岂非笃于仁义奉上法哉`】　取象刚柔【`晋百官表注云王者之制公侯伯子男五等`】　取法于雷【`详前二`】　国及苗裔【`史记功臣表序云封爵之誓曰使黄河如泰山如砺国以永宁爰及苗裔　案应劭注曰带衣带也砺砥石也河当何时如衣带山当何时如砥石言如带砥国乃絶耳`】　制始黄唐【`见陆机论`】　立爵五等【`晋百官表注云周道兴隆三圣制法立爵五等封国八百亲亲建国则周公宅鲁康叔启卫贤贤表德则太公封齐也`】　制土三等【`白虎通云制土地三等何因土地有高下中三等`】剖符之封　析圭之爵【`司马相如喻巴蜀檄云夫边郡之士触白刃冐矢石人怀怒心如报私雠故有剖符之封析圭而爵位为通侯居列东第`】　大侯万家【`史记高祖功臣表序云汉兴功臣受封者百有余人天下初定故大城名都散亡户口可得而数者十二三是以大侯不过万家小者五六百户`】　地方百里　大小相维　万国相维【`功臣表云`】　五等法五行　三等法三光【`并白虎通`】　斩一将封侯【`袁子详前二`】从无爵封侯【`王粲爵论云后世赏人不由等级从无爵封为列侯也`】　名山大  

泽不以封【`白虎通曰不以封者与百姓共之不使一国独专也山林之饶水泉之利千里相通所以均有无赡不足`】　岩险之邑不以封【`魏书相国晋王奏`】　国为己土众皆我民【`陆机云立五等则知国为己土众皆我民`】　五命赐则七命赐国【`周礼大宗伯职曰以九仪之命正国之位一命受职再命受服三命受位四命受器五命赐则六命赐官七命赐国八命作牧九命作伯　案郑注云则者法也出为子男元谓则地未成国之名`】　八命作牧【`郑注云谓侯伯有功德者加命得专征伐于诸侯`】　九命作伯【`郑注云上公有功德者加命为二伯得征五侯九伯者`】　受明器于王室【`左传`】　锡介圭以作宝【`诗嵩高篇锡尔介圭以作尔宝介一尺二寸也`】　爵人于朝与士共之【`白虎通云爵人于朝者示不私人以官与众共之义也`】　封侯于庙不自专也【`又云封诸侯于庙者示不自专也明法度皆祖之制也举事必告焉`】　任事然后爵之【`礼王制篇云任事然后爵之注曰爵者谓正其秩次`】　称人美则爵之【`礼记`】　封诸侯以夏养贤也【`又云封诸侯以夏何阳气盛养故封诸侯盛养贤也封立人君阳德之盛者`】　继世以立诸侯象贤也【`白虎通`】　金路九就同姓以封【`周礼巾车职云掌公车之政令辨其用与其旗物而等叙之以治其出入王之五路一曰玉路锡樊缨十有再就建太常十有二斿以祀二曰金路钩樊缨九就建大旂以賔同姓以封`】　象路七就异姓以封【`又云象辂朱樊缨七就建大赤以朝异姓以封`】　革路龙勒以封四衞【`又云革路龙勒条缨五就建大白以即戎以封四卫`】　木路鹄缨以封蕃国【`又云木路前樊鹄缨建大麾以田以封蕃国`】  

封爵总载五  

原诏梁任昉初封功臣诏曰草昧权舆事深缔构康俗成务义在庇民自非羣才并轨文武宣翼将何以啓兹景祚此帝图或运筹帷帐经啓王业或攻城略野殉义忘生或腹心爪牙折冲御侮忠勤茂德夷险一致并宜建国开宇蕃屏王室山河之誓永永无竆  

原论后魏王粲爵论曰依律有夺爵之法此谓古者爵行之时民赐爵则喜夺爵则惧故可以夺赐而法也今爵亊废矣民不知爵者何也夺之民亦不惧赐之民亦不喜是空设文书而无用也今诚循爵则上下不失实而功劳者劝得古之道合汉之法以货财为赏者不可供以复除为赏者租税损减以爵为赏者民劝而费省故古人重爵也　晋陆机五等论曰五等之制始于黄唐郡县之治创自秦汉得失成败备在典谟是以其详可得而言夫先王知帝业至重天下至旷旷不可以偏制重不可以独任任重必于借力制旷终乎因人于是乎立其封疆之典财其亲疎之宜使万国相维以成磐石之固宗庶杂居而定维城之业知其为人不如厚已利物不如图身安上在于悦下为己在乎利人是以分天下以厚乐而已得与之同忧飨天下以丰利而我得与之共害故诸侯享食土之实万国受世及之祚夫然则南靣之君各务其治世治足以敦风道衰足以御暴故彊毅之国不能擅一时之势雄俊之士无所寄霸王之志降及亡秦弃道任术惩周之失自矜其得寻斧始于所庇制国昧于弱下国庆独享其利主忧莫与共害虽速亡趣乱不必一道颠沛之衅实由孤立是盖思五等之小怨忘经国之大德知陵夷之可患闇土崩之为痛汉矫秦枉大啓侯王境土逾溢不遵旧典是以诸侯阻其国家之富凭其士民之力势足者反疾土狭者逆迟六臣犯其弱纲七子冲其漏网皇祖夷于黥徒西京病于东帝是盖过正之灾而非建侯之累也  

亲戚封一  

原毛诗曰乃命鲁公俾侯于东锡之山川土田附庸又曰奄有龟蒙遂荒大东至于海淮夷来同　左氏传曰王将以狄伐郑富辰谏曰不可臣闻之太上以德抚民其次亲亲以相及也昔周公吊二叔之不咸故封亲戚以蕃屏周管蔡郕霍鲁衞毛聃郜雍曹滕毕原酆郇文之昭也防晋应韩武之穆也凡蒋邢茅胙祭周公之也　孟子曰象至不仁封诸有庳仁人之于弟也不藏怒焉不宿怨焉亲爱之而已矣亲之欲其贵也爱之欲其富也封之有庳者富贵之也身为天子弟为匹夫可谓亲爱之乎　帝王世纪曰成王元年周公为冢宰摄政王生少未能治事故号曰孺子八年春正月朔王始躬政事以周公为太师封伯禽于鲁父子并命周公拜于前鲁公拜于后王以周公有勲劳于天下故加鲁以四等之土兼二十四附庸地方七百里　史记曰成王与叔虞戏削桐叶为珪予虞曰以唐封汝史佚因言请择日立叔虞成王曰吾与之戏耳史佚曰天子无戏言言则史书之礼成之乐歌之于是遂封叔虞于唐汉书曰汉兴之初尊王子弟大啓九国京师内史凡  

十五郡公主列侯颇邑其中蕃国大者跨州兼郡连城数十宫室百官同制京师诸吕之难赖于诸侯也　增左传僖二十四年召穆公思周德之不类故纠合宗族于成周而作诗曰常棣之华鄂不韡韡凡今之人莫如兄弟　周语五等之侯两社之辅三等之采六遂之邑有封畛土略以处之彞器分物以昭之祝宗上史以秩之宗氏分族以联之　左传昭二十六年王子朝曰武王成康并建母弟以蕃屏周亦曰吾无专享文武之功二十八年成鱄曰昔武王克商光有天下其兄弟之  

国者十有五人姬姓之国者四十人皆举亲也　定四年子鱼曰成王选建明德以蕃屏周　襄二十九年叔侯曰虞虢焦滑霍扬韩魏皆姬姓也　隐六年我周之东迁晋郑焉依　僖五年宫之奇曰太伯虞仲太王之昭也虢仲虢叔王季之穆也　周语宣王欲任国子之能导训诸侯者樊穆仲曰鲁侯孝乃命鲁孝公于夷宫【`贾侍中云国子诸侯之嗣子欲使训导诸侯子也`】　荀子周公立七十一国姬姓独居五十三人周之子孙茍不狂惑者莫不为天下之显诸侯　史记表文武成康所封数百而同姓五十三　贾谊传高皇帝择良日立诸子雒阳上东门之外毕以为王而天下安【`注颜师古曰诸侯国在关东故于东门外立之`】　史记表高祖子弟同姓为王者九国惟长沙异姓【`注徐广曰齐楚荆淮南燕赵梁代淮阳荆絶乃封呉`】　唐世系表汉鉴秦务广宗室世其土地黄图汉仪册封诸王必于祖庙册命之示不敢专也汉书诸侯王表文帝采贾生之议分齐赵景帝用晁  

错之计削呉楚武帝施主父之防下推恩之令　王子侯表大哉圣祖之建业也后嗣承序以广亲亲至于孝武以诸侯王疆土过制或僭差失轨而子弟为匹夫轻重不相准于是制诏御史诸侯王或欲推恩分子弟邑者令各条上朕且临定其号名自是支庶毕侯矣　主父偃传偃说上曰今诸侯子弟或十数而适嗣代立余虽骨肉无尺地之封则仁孝之道不宣愿陛下令诸侯得推恩子弟以地侯之使人人得所愿上以德施实分其国必稍自销弱矣上从其计　史记三王世家制曰康叔亲属有十而独尊者褒有德也周公祭天于郊故鲁有白牡骍刚之牲羣公不毛贤不肖差也朕甚慕焉又曰自呉楚后五宗王世汉为置二千石去丞相曰  

相银印诸侯独得食租税【`注景帝子十三人为王而母五人同母者为一宗故曰五宗`】　后汉书光武纪建武十五年初巴蜀既平大司马呉汉上书请封皇子不许重奏连岁乃诏诸臣议大司空融等议曰古者封建诸侯以藩屏京师周封八百同姓诸姬并为建国高祖圣德光啓天下封立兄弟诸子不违旧章陛下兴复宗统功臣宗室咸蒙封爵多受广地或连属县今皇子赖天能胜衣趋拜宜因盛夏吉时定号位以广藩辅　后汉书百官志注臣昭曰高祖谋深虑久封建子弟蕃维盘固齐代淮楚皆为外重哀平之际刘氏徧于四海宗正著录遂以万数后汉循前规光武十子并列畿外近郡孝明八国不能开庇远民国近则不可以大不大则不足为彊本支之援终以少固汉氏得之微犹能四百载魏氏失之甚不满数十年晋世矫枉太过非简贤之授无愚智之辨　魏东阿王植上疏曰权之所在虽疏必重势之所去虽亲必轻盖取齐者田族非吕宗也分晋者赵魏非姬姓也　晋武十三王传泰始之受终也乃宪章往昔广誓山河大开藩屏文昭武穆方驾于鲁衞应韩磐石犬牙连衡于呉楚齐代　唐胶东王传唐始兴务广支蕃镇天下封德彞曰汉所封惟帝子若亲昆弟其属远非大功不王如周郇滕汉贾泽尚不得茅土所以别亲疎也于是疏属王者皆降为公唯尝有功者不降　赞曰天下已定帝与名臣萧瑀等喟然讲封建事欲与三代比隆而魏征李百药皆谓不然征以民人始复生业遽起而瓜分之故有五不可之说百药举春秋二百四十六年之祸亟于哀平桓灵诋曹元首陆士衡之言以为谬悠天子由是不复议至名儒刘秩目武氏之祸至谓郡县可以小宁不可以久安大抵与曹陆相上下而杜佑栁宗元深探其本据古验今而反覆焉  

亲戚封二  

原王者始起封诸父昆弟【`白虎通云王者始封诸父昆弟示与已共财之义故可以共土也`】　天下太平乃封亲属【`又云天下太平乃封亲属者示不私也`】　割名都以建周亲【`后汉书章帝纪论云章帝割裂名都以崇周亲`】　推私恩以分子弟【`史记王子侯表序云制诏御史诸侯王或欲推私恩分子弟邑者令各条上`】　并建母弟【`左传曰召伯盈逐王朝奔楚使告于诸侯曰昔武王克殷成王靖四方康王息民并建母弟也`】　以辅王室【`史记诸侯年表曰武王成康所封数百而同姓五十五地上不过百里下三十里以辅衞王室`】褒有德【`又曰周封伯禽康叔于鲁衞亲亲之义褒有德也`】　爱所爱【`韩诗外传云周`】  

【`兼制天下立国七十二姬姓独居五十五周之子孙茍不狂惑莫不为天下显诸侯夫是之谓能爱其所爱矣`】犬牙相制【`汉文帝纪云高帝王子弟地犬牙相制所谓磐石之宗也`】　封域相近  

【`晋起居注武帝诏`】　承衞天子【`史记天下初定骨肉同姓少故广彊庶孽以镇抚四海用承衞天子也`】　蕃辅京师【`又史记诸侯年表曰呉楚时前后诸侯或以适削地名山陂海咸纳于汉诸侯稍微大国不过十余城小侯不过数十里上足以奉贡职下足以供祭祀以蕃辅京师索隐曰适音宅或作过`】　淮南四子【`汉淮南王传云孝文八年怜淮南王王有子四人年七八岁乃封子安为阜陵侯子勃为安阳侯子赐为阳周侯子良为东城侯`】　齐王七人【`汉书文帝纪云四年封齐悼惠王肥子七人为列侯`】　桓公封郑【`史记郑世家曰郑桓公友者周厉王少子而宣王庶弟也宣王立二十二年友初封于郑`】　周章君呉【`又呉太伯世家云武王克殷求太伯仲雍之后得周章以君呉因而封之`】　封之于毕【`又魏世家云毕公高与周同姓武王封之于毕`】　封之韩原【`又韩世家云韩之先与周同姓其后苗裔事晋得封于韩原曰韩武子`】　悔者不信【`说苑云周成王与幼弟戏于地得叶以与弟曰以此封唐周公曰选日王曰戏耳不封也周公曰王者重言封人而悔者不信于是遂封之`】　粲然不殊【`汉书宣帝诏曰盖闻象有罪舜封之骨肉之亲粲然不殊其封故昌邑王贺为海昏侯如淳曰粲或作散殊或作诛案师古注曰粲明也殊絶也常明于仁恩不离絶也`】封周公于曲阜【`史记鲁世家云封周公于少昊之墟曲阜`】　封康叔于河  

淇【`又衞世家云以武庚余民封康叔为衞君于河淇间故商墟也`】　克庸只德之于蔡【`书蔡仲命篇曰惟周公位宰羣叔流言乃致辟管叔于商囚蔡叔于郭邻蔡仲克庸祗德周公以为卿士叔卒乃命诸王之于蔡也`】　建尔元子俾侯于鲁【`诗閟宫篇云王曰叔父建尔元子俾侯于鲁大啓尔宇为周室辅毛苌注王成王元子首子也叔父谓周公也封首子伯禽也`】　周公宅鲁康叔啓衞【`晋百官表注云周道兴隆三圣制法以懿亲建国则周公宅鲁云云`】　大师维蕃宗子维城【`诗`】　周公拜前鲁公拜后【`公羊传曰世室者何鲁公之庙也周公称太庙鲁公称世室羣公称宫曷为谓之世室世世不毁也周公何以称太庙于鲁封鲁公以为周公也周公拜乎前鲁公拜乎后曰生以养周公死以为周公主然则周公之鲁乎曰不之鲁也封鲁公以为周公主然则周公曷为不之鲁欲天下之一乎周也`】　增虞舜封弟【`孟子舜践祚封其弟象于有庳使吏治其国而纳其贡税焉`】　夏后封子【`夏少康恐禹祭絶祀乃封其庶子于越号曰无余春秋祀禹墓于会稽`】　分以宝玉【`周书武王乃昭德之致于异姓之无替厥服分宝玉于伯叔之国时庸展亲`】　亲以脤膰【`周礼春官以脤膰之礼亲兄弟之国以庆贺之礼亲异姓之国`】　高祖誓盟【`汉高祖刑白马着盟誓曰非刘氏不王若有亡功非上所置而侯者天下共击之`】　元狩赐策【`汉武帝元狩六年立皇子闳为齐王旦为燕王胥为广陵王皆赐防各以国土风俗申戒焉`】　益三郡【`汉景帝二年诸王来朝有诏更前称寿歌舞长沙定王但张袖少举手左右笑其拙上怪问之对曰臣国小地狭不足廻旋帝乃以武陵零陵桂阳益焉`】　削三县【`汉武帝时燕王旦自以次第当为太子上书求入宿衞上怒曰生子当置齐鲁礼义之乡乃置之燕果有争后坐匿亡命削三县`】　定位号　谢政事【`东汉光武建武十五年有上书请封皇子者诏羣臣议奏曰今皇子孙能胜衣趋拜宜定位号以广藩辅制曰可呉王五子传自光武以来诸王有制惟得宫内自娯不得临民干预政事`】　置之上座【`汉书齐悼惠王肥孝惠二年来朝宴饮太后前帝以王为兄置之上座如家人之礼`】　优以大封【`光武建武二十八年徙鲁王兴为北海王以鲁益东海帝以东海王彊去就有礼故优以大封食二十九县赐虎贲旄头设钟簴之乐拟于乘舆`】　留侍国邸【`汉成帝无嗣体常不平定陶共王来朝上谓曰我未有子一朝有他不复相见尔可留侍我因留国邸朝夕侍上甚见亲重`】　止食数县【`东汉明帝永平中封皇子恭等六人为王帝亲定其封域裁令半楚淮阳马后曰诸子止食数县于制不以俭乎帝曰我子岂宜与先帝子等岁给二千万足矣`】　十王宅　百孙院【`唐明皇诸子同为大宅分院而居开元十五年夏五月作十王宅百孙院每王院宫人四百余百孙院亦以三四十人禁中置维城库以给诸王月俸宣宗大中间又作五王宅`】　武干得封【`唐宗室道宗为灵州总管梁师都引突厥数万围之道宗乘间出击大破之斥地千余里唐主以道宗武干立为任城郡王`】　童孺亦王【`唐高祖欲强宗室以镇天下自三从昆弟以上虽童稚亦封为王封德彞以为今封爵太广恐非所以示天下至公乃降宗室郡王皆为县公惟有功者不降`】　三为太傅【`后魏睢阳王颀大统中为太傅再为太师自古人臣未有此例`】　五拜太师【`会要宗亲王拜太师者五人楚王元佐燕王俨呉王灏燕王俣越王偲皆以父兄行而得之绍兴中嗣秀王伯圭以宗室特为太师葢以孝宗为亲叔父用优礼也`】　语言如钟【`辽史蜀国王叶穆元祖子身长多力语言如钟三为徳哷勒部　额尔竒木年四十五卒追封`】　教民植【`辽史随国王实噜亦元祖子骈胁多力贤而有智为约尼氏裕悦始敎民种植桑麻重熙中追封`】　人称长者【`辽晋王阿噜威天祚子初封晋王出继大丞相耶律隆运后喜扬人善劝其不能中外称为长者`】　才兼文武【`金越王永功世子本名宗格又名广孙沉黙寡言笑勇健过人涉书史好法书名画大定四年封郑王厯进曹冀鲁郢谯大安二年进越王`】　听造宫邸【`元史秦王莽噶拉世祖第三子至元九年封安西王十年进秦王别赐金印其府在长安者为安西在六盘者为开成皆听为宫邸`】　传国子孙【`元史穆呼哩崆根果斡之第三子沉毅多智略善射与博尔济等事太祖以忠勇称太祖称帝以穆呼哩为左万户伐金灭之拜太师封鲁国忠武王赐黄金印曰子孙传国世世不絶`】　弱冠器重【`元多尔济穆呼哩六世孙托克托子授集贤学士未及冠一时同寅诸老皆器重之后封辽阳王`】　不受食邑【`托克托字大用巴延侄至正中以贤相封郑王食邑安丰辞不受`】　蜀秀才【`蜀王椿太祖第十一子博综典籍容止都丽尝辟西堂延揽名士与李叔荆苏伯衡等商防文史太祖呼为蜀秀才`】　明竒士【`明宁献王权生而神姿秀朗白晳美髯初自称大明奇士晩构精庐莳花艺竹鼓琴著书其间又自号臞仙建生坟缑岭之上数往游焉`】　新乐府【`周宪王有炖勤学好古制诚斋乐府传竒若干种音律谐美李梦阳汴中元宵絶句云中山孺子倚新妆赵女燕姬总擅场齐唱宪王新乐府金梁桥外月如霜`】　賔竹集【`秦简王嗣位后日赋一诗积三十年薨后妃某氏命纪善强晟校刻其诗号賔竹小鸣集`】　河间江夏之比【`蜀自献王椿四叶皆有文集行世昭王仁厚好儒术孝宗尝赐诗以河间礼乐江夏忠勤为比`】　淮南梁苑之风【`赵康王嗜学博古文藻丽折节爱賔客文酒防游有淮南梁苑之风`】  

亲戚封三  

原诏魏明帝诏曰古之帝王封建诸侯所以蕃屏王室也诗不云乎怀德维宁宗子维城秦汉继周或强或弱俱失厥中大魏创业诸王开国随时之宜未有定制非所以永为后法也其改封诸王皆以郡为国　梁任昉武帝追封永阳王诏曰亡兄德履冲粹识业深通徽声善誉风流籍甚道长世短清尘邈感惟既往永慕恸心可追封永阳郡王　又追封丞相长沙王诏曰夫褒崇名器率由旧章光昭德祀永世作则亡兄道被如仁功深微管悬诸日月久而弥新故能拯龟玉于已毁导涸渊于将塞今理运惟新贤戚并建感惟永远触目崩心可追封长沙郡王　又追封衡阳王桂阳王诏曰亡弟畅风标秀特器体淹朱方之役尽勤王事防出无方物惟不赏亡弟融业行清简风度闲绰蚤优名辈夙广令闻朕应天绍命君临万宇祚啓郇滕感兴鲁衞事往运来永怀伤切畅可追封衡阳郡王融可追封桂阳郡王　又封临川安兴建安等三王诏曰神州帝城冠冕列岳渚宫樊邓形胜是归居中作衞翼宣戎重隆兹宠号寔允旧章并非亲勿居惟贤是授宏朕之介弟早富德誉董一蕃政缉是嘉庸国礼家情瞻寄隆重季风颖儁迈识业标简任居蕃翰政以化成伟体韵淹穆神防凝正经纶夷险参赞王业　陈徐陵始兴王诏曰汉祖天伦伯叔追封晋元世系琅邪传国仰惟二后重光率由前典朕昔因蕃次蒙继本宗分在要荒久离寒燠天嘉绍祚别命皇枝归自崤函礼隔登献每至霜庭可履瞩垣寝而怀悲风树鸣条望章陵而增感今嗣王乖德获罪慈训永言主奠宜自朕躬但国步时艰皇基务切复奉家业升纂帝图重违情理言深哽恸可以第二皇子升陵为始兴王　增唐李峤授建昌郡王攸宁冬官尚书制曰事典职隆礼闱望切自非明德莫允具瞻具官某道遵八元名高两献行兼为善学茂多才待问七车屡闻献替参司百揆多所益顷以牙璋首路羽檄乘边委以樽俎之谋借其股肱之用而卑以自牧成而不居固守鸣谦愿离剧职重违雅志用成其美宜迁九法之司回典百工之任　周世宗显德四年追封皇弟诏曰礼以缘情恩以悼往矧在友于之列尤钟恻怆之情故皇弟赠太尉侗赠司空信景运初起天年不登俾余终鲜实动于怀侗可封太傅进封剡王信司徒杞王　宋绍兴元年封安定郡王世开诏曰太祖皇帝创业统德被万世神祖诏封子孙一人为安定郡王世世勿絶今其封不举朕甚悯之有司其上合封人名遵故事施行　宋洪迈封大宗正东平郡王制曰周建国以亲诸侯用侈宗盟之庆汉置官而叙九族是司属籍之蕃睠时叔父之贤首我内朝之望博稽舆颂董正皇支升之上将之坛赐以钜之履饬宣丕号申诏治廷具官某乐易而不流温恭而有守河间学古入对三雍之宫沛献好文爰作五经之论裔袭神明之胄地依日月之华大辂大旂传鼎彞于故府法言法服蹈规矩于先王向畴进律之文显陟承明之任德齿参邵魁然祭酒之尊名实两崇展矣戚藩之冠载念齐家之要必严纠族之权示以褒仪属兹萧艾用是由谯城之留务总鄜畤之成师践辟彊之班聮式彰清静胙宪王之封域用答勤劳合集宠光布章物采于戏问鸡鸣之寝朕方形立爱之风诵麟趾之诗尔尚辑惇宗之典若梓材之来兄弟若葛藟之庇本根其追配于前人亦有辞于永世　明洪武十六年封诸王诏曰朕荷天地百神之灵祖宗之福起自布衣囏难创业惟时将帅用命遂致十有六年混一四海功成治定以应正统考诸古昔帝王既有天下子居嫡长者必正位储贰若其众子则皆分茅胙土封以王爵盖明长幼之分固内外之势也朕今有子十人前岁已立长子标为皇太子爰以今岁四月分王诸子授以册宝设置相傅官属凡诸典礼已有定制于戏众建藩辅所以广磐石之安大封土疆所以眷亲友之厚古今通谊朕何敢私尚赖中外臣邻相与维持弼成政化故兹诏示咸使闻知  

原策汉武帝使御史大夫策诸子立闳为齐王曰于戏小子闳受兹青社朕承祖考道惟稽古建尔国家封于东土世为汉蕃辅于戏念哉共朕之诏惟命不于常人之好德克明显光义之丕图俾为君子无怠尔心允执厥中　又立子旦为燕王曰小子旦受兹元社建尔国家封于北土　又立子胥为广陵王曰小子胥受兹赤社建尔国家封于南土战战兢兢乃惠乃慎无同好佚无迩小人  

原章魏曹植改封陈王谢恩章曰臣既弊陋守国无效自分削黜以彰众诫不意天恩霶霈润泽横流猥蒙加封茅土既优爵赏必重非臣虚浅所宜奉受非臣灰身所能报塞　又封二子为公谢恩章曰诏书封臣息男苗为高阳乡公志为穆乡公臣伏自惟文无升堂庙算之功武无摧锋接刃之效天时运幸得生贵门遇以亲戚少荷光宠窃位列侯荣曜当世顾影慙形流汗反侧洪恩罔极云雨增加既荣本榦枝叶并蒙苗志小竖既顽且稚猥荷列爵并佩金紫施崇一门惠及父子　齐谢朓为宣城公拜章曰惟天为大日星度其象谓地盖厚河岳宣其气斯冕旒所以贞观衮职所以代终慙下穆而上尊岂南征而北怨何以克咏九歌载宣七德铭彼旂常勒斯钟鼎  

原表魏曹植谢初封安乡侯表曰臣抱罪即道忧惶恐怖不知刑罪当所限齐陛下哀愍臣身不听有司所执待之过厚即日于延津受安乡侯印绶受诏之日且惧且悲惧于不脩始违宪法悲于不慎速此贬退上增陛下念下遗太后见忧臣自知罪深责重受恩无量精魂飞散忘躯殒命　又封鄄城王表曰臣愚驽垢秽才质疵下过受陛下日月之恩不能摧身碎首以答陛下厚德而狂悖发露始干天宪自分放弃抱罪终身茍贪视息无复睎幸不悟圣恩爵以非望枯木生叶白骨更肉非臣罪戾所当宜蒙俯仰慙惶五内战悸奉诏之日悲喜参至虽因拜章陈答圣恩下情未展　又转封东阿王谢表曰奉诏太皇太后念雍丘下湿少桑欲转东阿当合王意可遣人按行知可居不奉诏之日伏増悲喜臣以无功虚受国恩爵尊禄厚用无益于时脂车秣马志在黜放不图陛下天父之恩猥宣皇太后慈母之念迁之陛下幸为久长计圣防恻隐恩过天地臣在雍丘劬劳五年左右罢怠居业向定园果万株枝条始茂私情区区实所重弃然桑田无业左右贫穷食裁糊口形有躶露臣闻古之仁君必有弃国以为百姓况乃转居沃土人从蒙福江海所流无地不润云雨所加无物不茂若陛下念臣入从五年之勤少见佐助此枯木生华白骨更肉非臣之敢望也饥者易食寒者易衣臣之谓矣　呉胡综请立诸王表曰受命之主系天而王建化垂统为一代制虽礼有损益事有质文至于崇建懿亲列土封爵内蕃国朝外镇天下古今同契其揆一也周室之兴宠秩子弟姬姓之国五十有五诸王子受国者渐多光武中兴四海扰攘众诸制度未遍而九子受国明章即位男则封王女为公主故诗曰既受帝祉施于孙子陛下践祚以来十有二载皇后无号公主无邑臣下叹息逺近失望是以屡献愚怀依据典礼庶请具陈足寤圣心深辞固拒不蒙进纳恐天下有识之士将谓呉臣闇于礼制不知陛下谦以失之也加今迎夏盛德在上大呉之庆于是乎始开国建号吉莫大焉惟陛下割谦谦之德副兆民之望留臣祐许天下幸甚　晋孙毓贺封诸侯王表曰臣闻轩辕二十五宗黄祚以繁姬姓建国七十周过其历故御侮莫如同德伏惟陛下圣哲钦明稽干作则越五超三与灵协契天祚明德克昌祚秦王楚王淮南王光济硕美冠于羣后改建大国分镇方岳皇太子皇孙并啓土宇培敦潼索制往代内辅皇畿外蕃九服羣生仰德向风怀义率土臣妾莫不称庆　梁任昉为萧侍中拜袭封表曰诏书拜臣袭封竟陵郡王臣以凡庸素乏才植皇朝尚德诏爵惟贤遂复出脩职贡入颁卿士但有道之守海外重扃蕃篱近甸无劳击柝仰阅旧章俯增私感报国承家岂云万一  

原奏宋傅亮尚书八座封诸皇弟皇子奏曰臣闻懿亲广树圣主所先明德并建古之休典所以维城皇代磐石帝基内衞畿服外绥四海者也第某皇弟皇子等神姿颖哲大成俱茂地均鲁衞德兼庸贤显进徽号啓建疆宇道作屏光翰家并可封郡王　谢庄为尚书八座封皇子郡王奏曰臣闻桐圭睦亲书河汾之策赐带怀贤敬东平之祚谅以训经终始义洽垣墉第某皇弟等器彩明敏令识颖悟并宜宪章前典光啓祚宇作屏王室式雍帝载臣等参议可封郡王  

## 御定渊鉴类函卷一百十九

封爵部二【`功臣封　死王事子孙封　增弟封附封功臣后`】功臣封一  

原周官曰司勲掌六赏地之法以等其功王功曰勲国功曰功事功曰劳治功曰力战功曰多凡有功者铭书于王之太常　增礼曰诸侯有功则益地　原史记古者人臣功有五品以德立宗庙定社稷曰勲以言曰劳用力曰功明其等曰伐积日曰阅　增班固诸侯王表序曰汉兴之初海内新定同姓寡少惩亡秦孤立之败于是剖裂疆宇立二等之爵【`大者王小者侯`】功臣侯者百余邑　山堂考索曰先王之封建选建眀德茂啓崇勲是故大功莫如齐则身兼五侯之地明德莫如鲁则国侈百里之封曹文之昭而为伯甸徳薄者不以居尊位也晋武之穆而列侯藩功大者不以殿小邦也盖文武周公封建之初心为褒表功德而设非徒曰大封同姓以  

明亲亲而已　叶氏曰古者卿大夫有功徳则出封为诸侯是在外世爵者乃内之世禄臣也诸侯有功徳亦入为分卿是内之世禄者或在外之世爵诸侯也　徐氏曰按汉世封侯皆以县邑其后或以乡亭皆视其所食之邑而名之至于功名显著则有特加美名者西都信武冠军富民博陆之类是也　文献通考曰汉兴设爵二等王子封为侯者谓之诸侯羣臣异姓以功封者谓之彻侯大者不过万家小者五六百户　又曰按诸侯王与列侯皆世袭其所受之封爵自非有罪与无后则国不除此法汉以来未之有改也至唐则臣下之封公侯者始止其身而无以子袭封者　又曰唐制庶姓卿士功业特盛者亦封郡王其次封国公其次有郡县开国公侯伯子男之号亦九等并无官土其加实封者则食其封分食诸郡以租调给　事文聚遗集曰宋朝稽汉非刘氏不王之制异姓唯后之祖父乃赠王爵佐命之臣独赵普以元勲封韩王若曹彬封秦王潘美封郑王虽功亚忠献终缘女若孙为后得之而故相未闻有赠王者中兴以后如四大将之功韩世忠封蕲王张俊封循王皆赏功臣之最也　续文献通考曰明高皇帝无外家三尺之以故王爵庙貌虽极隆于扬徐而朱邸自功臣外无两者若李陇西由尚主而担爵然亦岐阳大勳所推本而成  

功臣封二  

原史记曰武王克纣太公之谋居多于是武王封尚父于齐营丘成王少时管蔡作乱淮夷叛周乃使召康公命太公东至海西至河南至穆陵北至无棣五侯九伯实得征之齐由此征伐大于诸国　又曰召公奭与周同姓武王之灭纣封召公于燕其在成王时自陜以西召公主之自陜而东周公主之　又曰鬻熊事周文王早卒当成王之时举文武勤劳之嗣乃封其后熊绎于楚　又曰晋献公伐霍耿魏灭之因以魏封毕万为大夫卜偃曰毕万之后必大万盈数也魏大名也以是始赏天啓之也　又曰陈完奔齐懿仲欲妻之卜之吉曰是谓凤皇于飞和鸣锵锵有妫之后将育于姜五世其昌并于正卿八世之后莫之与京卒妻之完卒諡为敬仲六世而至田常田常弑简公立简公弟为平公乃割齐安平以东为已封邑始大于齐　增史记曰韩信平齐使人言汉王曰齐伪诈多变不为假王以鎭之其势不定汉王骂曰大丈夫定诸侯即为眞王耳何以假为原汉书曰项羽曰吾闻汉购吾头千金邑万户吾为  

公得之乃自刭王翳取其头杨喜吕马童郎中吕胜杨武各得一体故分其地以封五人皆列侯　又曰汉五年尅项羽天下乃平始论功侯者百四十有三人时人民散亡大侯不过万户封爵之誓曰使黄河如带泰山如砺于是申以丹书之信重以白马之盟藏之宗庙副在有司　又曰陈平凡六出奇计輙益封凡六益邑又曰高祖封项伯等四人为列侯赐姓刘氏　増汉书曰莽何罗与弟重合侯通谋逆时霍光金日防【`音低`】上官桀等共诛之诏封金日防为秺【`丁固切`】侯上官桀为安阳侯光为博陆侯　又曰霍去病以校尉伐匈奴封冠军侯　原东观汉记曰三辅豪杰入长安攻未央宫庚戌杀莽于渐台东海公賔就得其首诣宛封滑侯　又封窦融曰融允执忠孝扶微救危率厉五郡积兵胡毕至兵不血刃而卤土崩瓦解功既大矣笃意分明断之不疑吾甚嘉之其以六安安丰阳泉蓼安风四县封融为安丰侯　又曰上谓耿【`一作景`】丹曰今闗东故王国虽数县不过栎阳万户邑夫富贵不归故乡如衣绣夜行故以封卿尔　增天中记曰上封功臣皆为列侯大国四县余各有差博士丁恭议曰古帝王封诸侯不过百里故易建侯取法于雷上曰古之亡国皆以无道未尝闻功臣地多而灭也　原东观汉记曰班超字仲升定西域五十余国乃封超为定远侯　增文献通考曰建武十三年大享将士颁爵防勳功臣增邑更封凡三百六十五人　原魏志曰曹眞字子丹以功封邵陵侯眞少与宗人曹遵乡人朱赞并事太祖早亡眞愍之乞分食邑封遵等子诏曰大司马有叔向抚孤之仁笃晏平久要之分听分赐遵等子爵闗内侯及眞薨明帝悉封眞五子皆列侯　又夏侯渊传曰以功封都亭侯太祖与渊尝出闗右所向无前赐渊子五人皆爵闗内侯又曰太祖表封荀彧为万嵗亭侯太祖又与彧书曰  

君之相匡弼君之相为举人君之相与建计君之相密谋亦已多矣夫功未必皆野战也十二年复增邑合二千户　又曰太祖表封荀攸曰前后尅敌皆攸之谋也于是封攸陵树亭侯　又曰太祖自柳城还过攸舍称攸前后谟谋曰昔高祖使张子房自择齐三万户今孤亦欲君自择所封　又曰郭嘉字奉孝冀州平封洧阳亭侯及薨太祖表曰良策未决嘉輙成之平定天下谋功为高宜增邑并前千户　又曹休传太祖曰此吾家千里驹也录前后功封东阳亭侯　又曰任峻字伯逺为典农中郎大兴屯田军国致饶太祖以峻功高表封都亭侯　又曰夏侯惇字元让文帝追思惇功欲使子孙毕侯分邑千户赐惇七子二孙皆闗内侯惇弟廉及子楙素列侯　又曰朱灵字文博封鄃侯文帝曰将军佐命先帝威过方召平生所志愿勿难言灵谢曰髙唐夙所愿乃更封髙唐侯　增晋中兴书曰孔愉字敬康以讨华轶功封余不亭侯初愉少时尝得一放于余不溪中流左顾者数及铸侯印而左顾更铸犹然印工以闻愉悟遂佩焉　晋书曰符坚南寇桓伊与冠军将军谢元辅国将军谢琰俱破坚于淝水以功封永循侯　玉海曰裴寂武徳九年太宗定功臣封户自寂以下总四十三人　册府元曰杜如晦字克明初义兵定闗中太宗引为王府兵曹叅军每从征伐军国多务剖断如流及隐太子将为变太宗召如晦等共为筹略社稷以宁以定防安宗庙功居第一封蔡国公　又曰房龄字乔年太宗以炖煌公徇渭北龄因杖防谒于军门太宗一见如旧识署为记室叅军龄既遇知己罄竭心力拾遗补阙知无不为太宗入春宫以龄为右庶子既践祚封邢国公　文献通考曰肃宗尝问于李邺侯泌曰今郭子仪李光弼已为宰相若克两京平四海则无官以赏之奈何对曰古者官以任能爵以酬功为今之计俟天下既平莫若疏爵土以赏功臣则虽大国不过二三百里比今小郡岂难制哉于人臣乃万世之利也上曰善　山堂肆考曰宋太祖开宝中潘美以行营诸军都部署征岭南既平拜山南东道节度使复从曹彬平南唐以功拜宣徽北院使及征太原讨范阳封代国公改忠武节度使进韩国公　玉海曰神宗元丰元年宰臣吴充等言唐徳宗多难之际乃赐奉天定难之号不应盛世犹袭陈迹于是罢功臣号绍兴六年复赐中兴后加赐者三人而已【`韩世忠张浚刘光世`】此外唯安南国王加功臣号　吾学编曰洪武三年冬大封功臣上谕诸将曰今日定封行赏非出已私皆仿古先帝王之典筹之二年以征讨未暇故至今日思自起兵以来诸将从朕披坚执锐以征讨四方战胜攻取其功何可忘今天下既定用报以爵赏凡次第皆朕自定至公无私如御史大夫汤和与朕同里结发相从然嗜酒妄杀不由法度赵庸从李文忠取应昌其功不细而乃私其奴婢废国法廖永忠战鄱阳奋勇忘身然而使所善儒士窥朕意向以邀封爵郭子兴不奉主将之命不守纪律虽有劳未足掩过此四人止封为侯平章文忠总兵应昌逐前元太子远遁沙漠此功最大御史大夫邓愈自幼相从屡更任使虽经摧挫口无怨言此二人宜列公爵左丞相善长虽无汗马之劳然事朕最久供给军食未尝缺乏右丞相逹与朕同乡朕起兵时即从征讨劳勚居多此二人宜封大国以示嘉褒余悉据功定封遂班爵行赏封公六人侯二十八人　又曰中山徐武宁王达从上起兵征吴破其城缚士诚送建康封信国公定计取元都元主北走三年大封功臣进魏国公　又曰开平常忠武王遇春乙未来归乞前部先锋自效遂拔采石取太平汉攻南昌从上援南昌过彭蠡湖连舟力战殱友谅围士诚士诚败缚加授平章军国重事封鄂国公　又曰诚意伯刘基靑田人上定括苍遣使聘遂诣金陵为上陈天命所在灭汉取吴收中原公密谋居多三年加文馆学士封诚意伯  

功臣封三  

原常全闗中　永宁河右【`汉书萧何传闗内侯鄂千秋进曰陛下虽数亡山东萧何常全闗中以待陛下此万世功也奈何欲以一旦之功而加万世功哉　魏志张既传诏曰卿逾河歴险以劳击逸以寡胜众功过南仲勤逾吉甫此勳非但破卤乃永宁河右使吾无西顾之忧矣`】　益封霍光　追思张贺【`汉书霍光曰光与丞相敞奏立武帝曾孙病已是为孝宣皇帝明年下诏曰大将军光守节秉谊以安宗庙益封光万七千户与故所食凡二万户　又张安世曰安世兄贺为掖庭令而宣帝以皇曾孙养掖庭及曾孙壮大贺敎诗书为取许妃及宣帝即位追思贺欲封其冢贺子早亡安世小男彭祖又小与上同席研书指欲封之故安世深辞贺封上曰吾自为掖庭令非为将军也安世乃止遂下诏封贺弟于侍中闗内侯彭祖为阳都侯`】　萧何发纵　张良决胜【`汉书萧何传曰上以何功最盛先封为鄼侯所食邑多功臣议之上曰夫猎追杀兽者狗也而发纵指示兽处者人也今诸君徒能走得兽耳功狗也至如萧何发纵指示功人也又张良传曰汉六年封功臣良未尝有战鬪功髙帝曰运筹防帷幄中决胜千里外子房功也乃封良为留侯`】　水草不乏　荒戎入贡【`汉书张骞传曰骞以校尉从大将军击匈奴知水草处军得以不乏乃封骞博望侯　魏志徐邈传曰西域流通荒戎入贡皆邈功也封都亭侯邑三百户`】　介子诛楼兰　延寿使西域【`汉书傅介子传介子谓大将军霍光曰楼兰兹数反愿往刺之遣介子赍金币至楼兰王随介子入帐中屏语壮士二人从后刺之持首诣阙封义阳侯食邑七百户　又甘延寿传曰延寿为郎中谏大夫使西域都防骑都尉与副校尉陈汤共斩郅支单于封义成侯`】　增封什方　食四县【`汉书曰上封功臣二十余人其余日夜争功未决未得行封上在洛阳南宫从复道望见诸将往往相与坐沙中语上曰此何语留侯曰此谋反耳曰为之奈何留侯曰今急封雍齿以示羣臣于是上置酒封雍齿为什方侯皆曰雍齿且侯吾属无患矣　文献通考曰建武二年悉封诸功臣为列侯梁侯邓禹广平侯吴汉皆食四县余各有差`】　得保宗庙　信重天下【`东观汉记曰文帝诏曰方大臣诛诸吕迎朕朕狐疑皆止朕唯中尉宋昌劝朕朕已得保宗庙其封昌为壮武侯　魏志曰太祖见贾诩执手曰使我信重于天下者子也表为执金吾封都亭侯`】　行封定赏　旌善念功【`唐书刘幽求景云二年拜侍中玺诏曰幽求翊赞圣储震殄元恶虽胙以土宇而赋入未广昔西汉行封更择多户东京定赏复增大邑宜加赐实封二百户　会要曰武徳九年诏曰褒贤昭徳昔王令典旌善念功有国彝训无忌等或夙叅谋谟绸缪帷幄或早从任使契阔戎麾无忌齐元龄邢敬徳吴如晦莱君集潞邑各三千户`】　劝改旗帜　请树城郭【`册府元曰刘文静隋末为晋阳令察髙祖有四方之志深自结托髙祖开大将军府以文静为军司马劝改旗帜以彰义举髙祖从之封鲁国公　续文献通考曰韩延徽幽州人为刘守光聘于辽述律后知其贤太祖立命叅军事请树城郭分市里以居汉人之降者太宗朝封鲁国公`】　预计义兵　载昌大业【`册府元曰裴寂字元眞髙祖与之有旧预计义兵京师平进爵魏国公　又曰肃宗至徳二年诏郭子仪才光三杰功格十臣克灼皇威载昌大业进封代国公`】　仍加蝉冕　荣列貂冠【`册府元曰后唐明宗天成四年制王晏球运子房之筹略兴仲爽之源流俾濬凤池仍加蝉冕详见后制词　又曰制赵徳钧洞晓蕃情饱谙边事是命宠颁凤綍荣列貂冠详见后诗文`】　颛班帝制　荣啓国封【`六一集`】　金劵玉册　虎符龙节【`表忠观碑`】　衮衣绣裳既极公台之贵　金印盭绶肇开王社之封　光奉制书　峻膺宠数　俄奉玺书骤加井赋　仍增勲秩　倍衍户封　陪敦邑采　增衍井【`同上`】  

功臣封四  

原将率为诸侯【`礼乐记云武王克殷将率之士使为诸侯`】　破徐赐赵城【`史记赵世家云初赵氏之先与秦同祖造父事周穆王攻徐破之乃赐以赵城`】　救周赐岐西【`又秦本纪云西戎犬戎与申侯伐周杀幽王秦襄公将兵救周战甚力有功周避犬戎难东徙雒邑襄公以兵送周平王平王封襄公为诸侯赐之岐西之地襄公于是始国与诸侯通`】　入临淄取祭器【`史记乐毅传破齐攻入临淄尽取齐宝物祭器输之燕燕昭王大悦亲至济上劳军行赏享士封乐毅于昌国号为昌国君云`】　增南面称孤【`汉书云髙祖定天下功臣异姓王者八国咸得裂土南面称孤`】原衞青封三侯【`汉书衞青帝曰大将军靑躬率戎士师大捷获匈奴王十有余人宜封三子侯靑固谢曰臣幸待罪行间赖陛下神灵军大防皆诸校力战之功也陛下幸以益封臣青臣青子在襁褓中未有勤劳上幸裂地封为三侯非臣待罪行间所以劝士力战之意也上曰我非忘诸校功也今固且图之`】登天山取兰成【`魏志张辽曰辽为荡寇将军太祖论诸将功曰登天山履峻险以取兰`】  

【`成荡寇功也`】　张辽合肥之役【`又张辽传文帝诏曰合肥之役辽以歩卒八百破贼十万自古用兵未之有也其封辽邑百户赐子一人爵闗内侯`】　于禁淯水之难【`又于禁太祖谓禁曰清水之难吾甚急也将军在乱能整讨暴坚垒有不可动之节虽古名将何以加之于是录禁前后功封益寿亭侯`】　孙资封本县【`又曰先是孙资厯县令以军功封本县也`】　增指河为誓【`玉海苏安常曰唐家指河为誓非李氏不王非功臣不封`】　观太宗曰非常人也【`册府元云刘文静为晋阳令察髙祖有四方之志深自结托又观太宗曰非常人也略定新安已西之地封鲁国公`】　不私其亲【`唐书太宗第功班赏房元龄等功第一将军丘师利等皆跋扈攘袂见淮南王神通愧屈乃曰陛下不私其亲`】　本为百姓【`文献通考曰唐髙祖广封宗室以威天下太宗即位曰朕理天下本为百姓非劳百姓以养已之亲也于是有功者王余并封县公`】　张说禇无量辅导有功【`册府元曰唐元宗先天二年以中书令张说国子监祭酒褚无量辅导有功说封燕国公无量封舒国公`】  

功臣封五  

增诗唐杜甫投赠哥舒开府翰诗曰今代麒麟阁何人第一功君王自神武驾驭必英雄开府当朝杰论兵迈古风先百胜在略地两隅空靑海无箭天山早挂弓廉颇仍走敌魏绛已和戎每惜河湟弃新兼节制通知谋垂睿想出入冠诸公日月低秦树乾坤绕汉宫彞人愁逐北宛马又从东受命边沙逺归来御席同轩墀曾宠鹤畋猎旧非熊茅土加名数山河誓始终防行遗战伐契合动昭融　陈陶投赠罗中丞诗曰三捷楷模光典防一生封爵笑丹青　韩愈闻晋公自蔡州入觐诗曰南伐旋师太华东天书夜到册元功将军旧压三司贵相国新兼五等崇　王维少年行曰汉家君臣欢宴终髙议云台论战功天子临轩赐侯印将军佩出明光宫　刘禹锡平蔡行曰九衢车马浑浑流使臣来献淮西囚四彞闻风皆失据天子受贺登髙楼妖童擢发不足数血汚城西一抔土南峰无火楚泽间夜行不鏁穆陵闗防勲礼毕天下泰猛士按劒防恒山　明何景明诸将入朝诗曰阙下千官侍凤楼苑中天子建龙斿豹房虎圈先班赏武帐前边赐姓侯  

原诏后汉献帝诏曰勅鎭东将军领兖州牧费亭侯故特进显授上将鈇钺之任复食旧土双金之宠董统一州委成之重荣曜昭示亦以优崇投节効命自首之秋也　又诏书拜鎭东将军袭费亭侯曹操业履忠贞辅干王室顷遭凶暴海内离析操执义讨截黄巾为国出命夫禄以赏功罚以黜否今以操为鎭东将军领兖州牧袭父费亭侯嵩爵并印绶符防　魏文帝册孙权太子登为东中郎封侯诏曰盖河洛写天意符防述圣心昭晰着明与天谈也故易曰河出圗洛出书圣人则之孙将军归心国朝忠亮之节同功佐命而其子当为魏将军着在图防犹汉光武受命李氏为辅王梁孙咸并见符纬也斯乃皇天啓佑大魏永令孙氏仍世为佐其以登为东中郎将封县侯万户昔周嘉公旦祚流七汉礼萧何一门十侯今孙将军亦当如斯若夫长平之荣安丰之宠方斯蔑如　增梁沈约封三舍人诏曰沈徽孚王咺之裴长穆并以素胄淸才服勤禁省契阔劬劳自顷多难军国务殷内叅帷幄外济师旅忠规欵志义感朕心宜锡茅社同莅赏册可封三百户开国县伯原陈徐陵进武帝为长城公诏曰徳懋懋官功懋懋  

赏皇王盛则所谓元司空公南徐州刺史长城县开国侯讳志怀寅亮风度逺体文经武明允笃诚曩者率五岭之彊兵诛四海之雠敌固以勒功彞鼎书勳太常克定京师勤劳自重自鎭抚枌榆永宁丰沛东凉既息北蔡无归代马燕犀气雄天下裹粮坐甲固敌是求方欲大讨于秦崤敦脩于与睦叶谋上相爰纳朕躬思所以敬答忠勲用申朝典可进爵为长城县公　增唐肃宗乾元诏曰命将之选当仁实难非夫文可经邦不能安人和众武可御暴罔以克敌成功允借宏才爰申锡命司徒中书令上柱国代国公子仪河岳间气岩廊重宝寛而有谋用而无滞遂能克复二京折冲千里时乃之功今殄寇未宁兴师颇广鎭守经制已有处分而筹画指麾必资专制将军辞第无以家为丞相忧边思平国难固以訏谟之用宜申总统之威其将勘定外虞澄清列郡光膺藩屏之寄式崇社稷之勲对扬休命以永终誉可封汾阳郡王　肃宗至徳二年诏曰乘舆幸蜀人心且摇臣节斯见李光弼全徳挺生英才间出干城御侮坐甲安边可追封郑国公  

増制唐李峤封右武威衞将军沙咤忠义郕国公制曰三韩旧族九种名家夙奉戎麾遂叅文衞昔临鴈塞能羁防马之妖今拒狼河更剪奔鲸之孽勤功允着诚効克宣宜酬矢石之劳用广山河之赋可封郕国公食邑三千户　苏颋封郭虔瓘潞国公兼食邑实封制曰闻鼓鞞之声则思夫将帅列土茅之赋则念彼勲庸郭虔瓘忠勇超伦智谋絶等往者鎭于荒裔独守孤城煮弩而其人益坚引弓而彼众不敌故得爱子染锷名王解辫穹庐扫地而将空沙漠闻风以归附功则茂矣朕实体之宜誓山河开其井邑可进封潞国公食邑三千户仍赐实封一百户　韩仪授王镕常山郡王罗宏信长沙郡王刘仁恭彭城郡王制曰王镕夙绍弓箕丕承堂构袭重侯之积庆允武允文奉先王之成规克勤克俭刚简而无傲虐栗直而务温寛罗宏信将星瑞彩卿月祥光常竭力于公门每推心于王室保大有九三之盛任重而不危守中孚六四之贞致逺而不泥刘仁恭气薄云天义形霜雪秘元符于腹笥机术无俦运黄略于意筌弛张有度居然侯度屹若国桢而皆道迈殷贤名齐汉杰洞达总戎之要翦起扶轮精通育物之源龚黄拜手犬牙而理人心以宁屏蔽一隅缭长城于翰海藩垣中夏布横落于天田畴咨协恭奋扬熙载或尊此冀土成阜安于大名或宅彼幽都共绥怀于有北骈阗勲绪照灼简书勉竭乃诚各膺休命　代宗宝应二年制曰副元帅李光弼元勲济代公辅推贤自出征移鎭距海河连率百城旌旗千里东郊誓众雅继鲁侯之功北伐拥旄首称汉将之略髙牙罢设重鼎斯调尤知武库之宝实在云台之右　后唐明宗天成四年制曰朕尝披国史备阅军功裴度之破淮西无遗庙算石雄之攻山北益展皇威莫不仰遗烈于祖宗委全才于将相而自中山逆命外域朋奸奋戎旅以鹰扬屠贼城而鱼烂夕闻告捷明赏殊勲上柱国琅邪郡开国侯王晏球长劒倚天洪河带地居万夫之长擅三杰之名自统雄师往收逆垒摧曲阳之坚阵厌滱水以惊波爰筑室以反耕攻围雉堞果析骸而易子倾发乌巢招降之士庶数千扑灭之凶狂非一谅兹丕绩宜降优恩乃眷汾阳实惟巨鎭据犬牙之内地当马颊之要津是命酬以勲庸福其黎庶进国公之品秩崇藩侯之等威俾濬凤池仍加蝉冕　宋王珪除文彦博守司空依前枢密使加食邑实封制曰朕若稽先王维御羣品左谋金铉之老以经治于庙堂右属鸿枢之良以定防于帷幄厥有成绩可勿褒乎具官某风力肃明器资恢杰临至剧有转圜之易定大谋如执玉之坚逮事神文之朝已缉熙于鼎路追言圣考之遇又密勿于机廷肆凉昧之丕承防精神于羣虑虽兵民之异本亦文武之交修未隆赞册之恩曷懋图庸之举　元程钜夫丞相布琳济达封河南王制曰布琳济达智明识逺心广气和勲名克笃于前人藩翰久勤于外服昔将平于内难朕大投艰方深计于中途卿独决进志存弼亮身佩安危是用命汝袭诸侯王以长守于富贵归丞相印以自养于寿龄既不逺于京师可以时而朝觐　王构平章史弼封鄂国公制曰史弼器博而用周志刚而行敏早由禁籞出总戎行视长江如履平地居然获跳荡之功抚疲黎犹保稚婴允矣着绥怀之效始自淮襄之百战迄于岭海之同风顾宣力独多推诚弗替终始三朝之眷赐环屡压于宸班优游六艺之文缓带雅称于儒将是宜贲之华绶衍以眞封以酬既往之劳以示维新之渥于戏功臣图象秩盍冠于褒公元老壮猷忠尚资于方叔益图报称祗服训言  

原表宋谢灵运谢封康乐侯表曰昔强臣暴虐恃僭厯纪既噬五都志吞六合遂陷没西河倾覆南汉陵借纪郢跨越淮泗于时防画惟疑地险已谢咸惧君臣同泯有生无余亡祖奉国威灵董符戎重尽心所事尅黜祸乱功参盘鼎胙土南服逮至臣身値遭泰路日月改晖荣落代运输税唐化生幸无已不悟天道下济鸿钧曲成乃眷遐绩式是兴征分虎纽复显茅土鸣玉拖绂班景元勲泽洽往徳恩覃来永惟先踪逺感崩结岂臣尫弱所当忝承臣闻至公无私甄善则一皇恩逺被殊代可侔是以信陵之贤简在髙祖之心望诸之道复获隆汉之封观史叹古钦兹盛美岂谓荣渥近霑微躬倾宗陨元心识其会酬恩答厚罔知所由　顔延之谢于竣封建城侯表曰伏见防书降锡息竣开国建城县侯爵逾三等户越兼千生邀洪礼身茂盛世阖宗革听尽室改观诚慙末品误叅其泰臣闻子之能仕父敎之忠忠敎善信臣实其前诰能仕志政峻固暗于明试徒以数遇会昌消忧啓圣幸与灵祚福徳共从义勲分赏执珪登朝析金受邑庆重虑愆恩往惧积非臣耄蔽所任圗报岂峻庸薄所能奉服　梁沈约谢封建昌侯表曰陛下投袂万里拯厥涂炭臣虽心不吠尧而迹沦桀犬此则王业始基臣所不与徒荷日月之私竟无蒸烛之用天命元鸟非止今日受命作周其来久矣虽复备数乐推与同讴颂而诚微弱草效阙纎尘遂班山河之誓叨佐命之赏亦何以慰悦帷幄酬报爪牙  

増颂唐吕温秦叔宝颂曰洛内之役龙战未决秦公应变临阵电拔锐气尽来我盈彼竭成败反掌存亡奄忽虎来风壮鼇转山没遂作心膂爰从讨伐崩围陷阵火迸冰裂翕如鹗耸纵若鲸突功成国定万古壮骨增碑周庾信柱国大将军纥干神道碑曰太祖文皇帝始创霸功初勤王室秣马搜乘誓众太原公仗劒辕门粗谋当世随何逺至实释汉帝之忧许攸夜来即定曹王之业永熙中奉迎魏武帝入闗封鹑阴县开国子邑五百户保定元年授使持节都督岷州诸军事陇头流水延望秦闗川上峨眉犹通蜀道公不发私书不燃官烛兽则相渡江虫则相衔出境四年拜大将军余官如故衞青受诏未入玉门之闗窦宪当官犹在燕山之下公之此授差无惭徳浑王叛换梗我西疆岩首窜藩篱携贰公受脤于社偏师逺袭扬旍龙涸系马甘松二十五王靡旗乱辙七十六栅鹑奔雉窜既蒙用命之赏乃奉旋师之乐天和二年被使南征带甲百万舳舻千里江源水起海若乗流船官之城登巢悬防吴兵习流长驱战舰风灰箭火倐忽凌城公以白羽麾军朱丝度水七十余日始得解衣朝廷以晋尅夏阳先通灭虢之路秦开武遂始问吞韩之谋是以驰追公以为仁寿城主齐将叚孝先斛律明月出军定陇以为宜阳之援公背洛水而面熊山阵中军而疎行首乗机一战宜阳衔璧增封五百户进柱国大将军　唐徳宗西平王李晟东渭桥纪功碑曰粤若菲徳嗣膺大宝化乖柔逺明不烛幽淮右贼臣提兵犯顺晟时总偏师逺戍河朔曾不俟召闻难骏奔鼓义勇仗顺之师吞败亡稔恶之寇雄威胜势疾若飇驰设防军门哭而誓众国雠不灭无以身为遂发感激呜咽流涕天地为之变色将帅为之动心乙未陈师于东郊如虎如豹如熊如罴凶徒接战累合皆北倒戈弃甲罔敌我师乘而殪之摩垒而止戊戌方旭连营进攻贼众相惊股战魄骇登陴而不敢拒阖门而不敢窥晟仗钺啓行执桴亲鼓敛隍堑排墙垣胜气兆于风云威声振于原野指顾摧靡荡无孑遗布朝防以寛胁从励臣节以诛同恶干轴倾而复纽皇维弛而更张迁枭声为好音变妖祲为和气是知烈祖积徳人怀其深贤臣佐时功济斯美俾予从乂垂拱仰成乃册拜司徒兼中书令加食封一千户　韩愈平淮西碑曰九年蔡将死蔡人立其子元济以请不许遂烧舞阳犯叶襄城以动东都皇帝厯问于朝一二外臣皆曰蔡帅之不廷授于今五十年传三姓四将其树本坚兵利卒顽不与他等因抚而有顺且无事大官臆决唱声万口附和并为一谈牢不可破皇帝曰维天维祖宗所以付任予者庶其在此予何敢不力况一二臣同不为无助顔武合攻其北道古攻其东南文通战其东愬入其西十二年八月丞相度至师都统宏责战益急顔武合战益用命十月壬申愬用所得贼将自文城因天大雪走百二十里用夜半到蔡破其门取元济以献尽得其属人卒册功宏加侍中愬为右仆射帅山南东道顔皆加司空公武以散骑常侍帅鄜坊丹延道古进大夫文通加散骑常侍丞相度朝京师进封晋国公以旧官相而以其副总为工部尚书领蔡任　明苏伯衡岐阳王李文忠勲徳碑曰王初上谒年未三五帝曰朕甥鞠于内府训之廸之允文允武乃命之将统兹禁旅坚城勍敌一鼓而取维时浙左立国攸恃不有亲贤俦堪付畀乃申王命于斯总制龙节虎符内绥外御徳威惟畏近徳逺企彼昏者张独罔顾忌水陆入寇輙衂而去乙巳之春裒厥精锐偪我新城侮我无备边吏惊告王曰何畏提兵问罪蹂以突鼓噪乗之声撼天地譬以我辂轹彼螳臂其车凡万几无噍类既覆其军遂夺其气姑苏之克由是而致姑苏克矣浙江平矣温台庆绍莫不寜矣相彼七闽廊其清矣大军云合取燕京矣帝谓王来成算陛受婉娈元君虽云出走尚闻假息欲圗进取汝帅汝督往扼其后王辰奉辞行不逮酉烝徒肃肃晏及鸡狗得地得众易于拉朽或擒或诛莫匪戎首頟頟应昌逋逃渊薮不虞我师奄至左右俘厥孱王以及妃后岂无宝玉亦有玺绶奏凯来朝喜动宸极都督上公特进柱国镕金为劵以莫不锡　明吴伯宗江阴侯吴公良神道碑铭曰桓桓吴公刚毅英烈异才间出万人之杰天戈义旗飞渡大江争先鼓勇敌莫敢当既定金陵亦下京口公俱在行厥绩多有江阴崇墉东南要冲屹若砥柱维公之功姑苏新附命公绥靖纪律严明大小从命炎荒僻逺命公徂征歴代羁縻慕义来庭功成汗马名载竹帛兄弟二人并着开国河山赐誓列侯疏封庆延后嗣与国无穷　王景西平侯沐公英神道碑曰阖辟寰宇挺生异人依光日月下上星辰风云景从发迹海邦遂荒其区遂搤其吭沈沈枢府我宠居之秩秩皇猷我仪图之载敷恩泽西渉渭源载敭国威西上昆仑贺兰之墟流沙之阻兵不顿刃霆驱星昈茫茫井络气交神州载清载夷投鞕断流式遏王诛自尔南彞日月出矣爝火何施天兵一麾仆山摧壑封其鲸鲵以示大僇頟頟其城大纛髙牙万方攸同六合一家皇帝曰咨予嘉乃绩黄金大带判琮璧  

死王事子孙封一【`増弟封附`】  

增蜀志曰先主退军义阳傅彤断后拒战兵人多死吴将语彤令降彤骂曰吴狗岂有汉将军降者遂战死拜其子佥为左中郎将后为闗羽都督　魏志夏侯渊虎歩闗右所向无前后战死黄初太和中赐渊子五人皆爵闗内侯　文献通考曰元和十五年穆宗制武徳已来配享及一等功臣并张巡许逺南霁云顔眞卿杲卿太尉叚秀实与子孙官有差　册府元曰晋髙祖天福二年制曰或无辜被害或狥节忘生既抱沈寃宜申赠典应自张从賔作乱以来诸色员僚内有死于王事者并与追赠有子孙者量材叙录　又曰后周太祖广顺二年补故控鹤指挥使郭超长男重均充左番殿直次男重友充右番殿直以父殉王事故也　续文献通考曰察罕特穆尔字廷瑞北廷人至正中讨山东贼为张士诚所刺追封忠襄王封其子阿噜威汝阳王　弇州集曰徐増寿虽文后介弟顾靖难宻谋殒命廷阙长陵【`成祖`】悼念子【`名景昌`】封定国公  

增弟封册府元曰开元十五年勅二王后为賔者无子孙以兄弟为后曽经侍养者听其承袭若死王事虽不曾侍养亦听承袭  

死王事子孙封二  

增烧杀　谏死【`汉书曰赵王反内史王悍相建徳諌不听遂烧杀悍等景帝封悍子乗之建徳子横皆为侯　又曰楚王反相张尚諌不聴死景帝封尚子居为侯`】　短兵　流矢【`册府元曰王君谔为左武衞将军从太宗征辽东与髙丽战于驻跸山君谔先陷阵与贼短兵相接贼以斧钺击之坠马还卒于营太宗深痛惜之子及善嗣拜朝散大夫又曰姜确为左屯衞将军辽东之役以行军总管督兵攻盖牟城中流矢而卒太宗甚哀悼之子暕嗣拜朝散大夫`】　诛武氏　骂世充【`文献通考曰韩王元嘉武后时坐谋举兵诛武氏遇害讷元嘉第五子神龙初复嗣爵　册府元曰唐武徳二年伊州总管张善相为王世充兵攻陷贼执善相送于世充辞色不挠骂世充极口而死髙祖闻而叹曰吾负善相善相不吾也封其子为襄城郡公`】　第一勳　始九岁【`册府元曰唐髙祖义师平京师义宁二年论功行赏其登京城第一勲授光禄大夫开国郡公虽第一勲而身死者亦准此其官授子弟　又曰开元二年王海賔为安丰军使先与吐蕃战歾嗣初名训年始九歳以父死王事拜朝散大夫赐名忠嗣`】　殁于阵　雪其寃【`续文献通考曰华善巴约特氏父古都斯睿宗时战殁于阵赠沇国公华善袭父职　又曰托克托出师讨贼中毒死御史张冲等雪其寃于是复托克托官爵而封其子哈喇章申国公`】　而父死焉　刺客害之【`左传曰晋荀瑶率师伐郑次于桐丘郑请救于齐齐师将兴陈成子召顔涿聚之子晋曰隰之役而父死焉国之多难未汝恤也今君命汝以是邑也服车而朝无废前劳　文献通考曰中郎将征侯来歙隗嚣叛与祭遵等征之十一年攻公孙述破其兵遣刺客害之帝嘉歙忠节复封歙弟由为宜西侯`】　殒命敌场　害于客馆【`册府元曰代宗大厯十二年诏曰往者大盗乱华梁宋偏罹其害危城絶援析骸累月南霁云眞心壮节殒命敌凛然生气宜以其子为歙州别驾　又曰建中四年敬长皇后弟呉淑使于朱泚泚谋逆已决因害淑于客馆徳宗闻而哀悼淑嫡子与正员官`】　巢父宣慰　王璋叅军【`册府元曰建中四年李怀光拥兵河中以给事中孔巢父充宣慰使遇害徳宗闻而惊悼授一子正员官　又曰元和五年以赠给事王澹之子璋为左清道率府曹叅军澹因李锜为乱遇害故录其嗣`】  

死王事子孙封三【`増弟封附`】  

原周苛守荥阳死事子成为髙景侯【`汉书髙恵文功臣表云周苛守荥阳詈项羽死事子成封为髙景侯`】　食其死事子疥为髙梁共侯【`又髙祖诸侯功臣表郦食其以客从破秦以列侯入还定诸侯常使约和诸侯说齐王死事封子疥为髙梁共侯`】　纪城战好畤死事子通为襄平侯【`又髙恵帝功臣侯表云纪城以将军从击破秦入汉定三秦功比平定侯战好畤死事子通封为襄平侯`】　孙卬击匈奴死事子单为缾侯【`又文帝功臣表云孙卬以北地都尉匈奴入力战死事子单封为缾侯`】　夷吾死事子周为商陵侯【`又景帝功臣表云赵夷吾以楚太傅谏王戊反不听死事封子周为商陵侯`】　樛乐击南越死事子徳为龙侯【`又武帝功臣表云樛乐以校尉击南越死事封子广徳为龙侯`】　増诛成已封泹阳侯【`汉书朝鲜云朝鲜相路人降道死右渠之大臣成己又反路人子最告谕其民诛成己最以父死颇有功为泹阳侯`】　原马贤父子同命封孙为侯【`东观汉记顺帝纪永和六年十二月诏故将军马贤前伐西夷克敌深入父子三人同命其以汉中南郑之武阳亭封贤孙承先为武阳亭侯食租税`】　厐徳骂闗羽死封子为侯【`魏志曰厐徳为闗羽所获谓曰不早降何为徳骂曰竖子何谓降也遂为羽所杀太祖闻而悲之流涕封其二子为列侯`】　增弟封击黑闼战殁弟封淮阳【`册府元曰淮阳王道元髙祖从父兄子也击刘黑闼战殁太宗每追痛之尝从容谓侍臣曰道元始终从朕毎阵先登惜其防少力不遂心及难平后以其弟武都王道明徙封于淮阳国`】  

死王事子孙封四  

增制唐元稹授田布魏博节度使制曰经曰父母之仇不同天虽及匹士犹寝苫枕干以期必报是以子胥不殉伍奢之死卒能发既藏之墓鞭不义之尸取贵春秋名垂万古而况身备将坛父死人手家仇国耻并在一门当懐尝胆之心岂佚絶浆之礼咨尔先臣惟国元老首自河朔来朝帝庭而又东取靑齐北讨燕赵提挈义旅勤劳王家冒白刃而不疑推赤心而自信属冀方求帅余所重难輙自大名付兹巨鎭而中台暗拆上将妖侵蟊贼濳寘于腹心豺狼勃兴于肘腋人神愤痛朝野惊嗟深轸予怀誓擒元恶以尔布诗书并习忠孝两全常用魏师克征淮孽岂无奋檄之圗为报寇雠之党尔其淬砺勇夫敬恭义士一饭之饱必同于士卒一毫之费必用于戈矛居则席藁寒则抱冰于戏至诚可托稔恶难逃矧彼凶残去将安往墨缞在体元纛在前提劒执金无忘哀敬　钱珝授合州刺史顔荛礼部郎中殿中侍御史制曰昔太师鲁公拘在寇廷渠魁有危廹之问对以诸侯朝觐之礼直言不屈守正而殁理命之戒家庙为先贤哉钜人可谓忠而知礼矣今荛行髙学茂洪绪有承以礼曹郎命尔用昭遗徳且勉令脩  

増碑唐徳宗赠太尉叚秀实纪功碑曰张掖郡王秀实应期降生扶翼唐祚禀阴阳之粹气备刚柔之全徳蓄为淳和发为功烈朕宅帝位之五载贼臣朱泚因时多虞作乱于京师微公之谋吾几蔑济既而密结勇敢誓殱寇雠决防尅期中外发应会贼泚召公计事引入閤中露其奸情言及僭窃公气塡臆植发冲冠仰天大呼孰为臣子而忍是心语未絶音奋笏前击凶徒败面既踬而奔左右愕然初未敢动继者不至事遂无成逆徒交锋因而遇害访彼前人稽诸昔贤全大节者不必成功建大功者或未立节吉甫以文武翼周室宣王中兴绛侯以智谋安刘氏文皇绍立茂功着矣而节未可称董卓协国以擅威伍孚刺之而不畏王敦拥众以称乱周顗折之而无疑竒节伟矣而功竟不就至若屈伸合变进退知机智以遂其谋勇以决其死中古以还无公俦比乃诏有司册赠太尉諡曰忠烈赐实封五百户庄宅各一所嗣子授三品正员官诸子各授五品正员官表其闾里防其丧葬官立祠宇史载忠勲  

封功臣后一  

増文献通考曰汉髙后二年诏差次列侯功以定朝位藏于髙庙世世勿絶嗣子各袭其功位　魏志曰张辽字文逺文帝践阼进封晋阳侯及薨诏曰合肥之役辽以歩卒八百破贼十万自古未之有也其分辽邑赐一子爵闗内侯　唐书曰髙宗总章元年以太原元从西府功臣为二等第一功后官无五品者授其子若孙一人第二功后官无五品者授其子若孙从六品一人册府元曰睿宗太极元年亲祀北郊诏桓彦范敬晖崔元暐袁恕己张柬之等其子孙并实封二百户　又曰开元二年制曰崔元暐张柬之等往以神龙之初保乂王室奸臣所忌谪居炎海流落变衰感激忠义元暐子璩清才雅韵谨守専直柬之孙毖祖考继歾遗孤可伤髙皇封乐毅之后武帝求萧何之裔斯不逺哉缅怀前烈宜加后命璩毖并可朝散大夫　会要曰元和二年录配享功臣之后苏瓌崔元暐张说狄仁杰敬晖袁恕己之孙相次录用焉诏曰旌太傅之徳将拟南城之封绍鄼侯之裔不俟东门之感　册府元曰唐文宗太和二年诏曰如遂良【`褚`】之委曲面诤名垂史书仁杰【`狄`】之恢复庙社事形先觉宋璟之文吏骨鲠功叅治平元纮【`李`】之守规画一时成有裕其胄仅存不絶如发各授邑吏使其自试　玉海曰庆厯三年命天章阁待制王洙集贤校理欧阳脩详定国朝勲臣名次上之诏本家既无人食禄者录其子孙一人自枢府使曹彬而下至邵华凡二百四人　又曰绍兴三年诏录用六朝勲臣自曹彬至蓝元振三百二十人子孙先是徽猷阁待制宋伯友入对言功臣子孙凋丧殆尽乞访其后量才录用故有是诏其后得赵普赵安仁范质钱若水诸孙皆官之　续文献通考曰蒙克呼都呼子太宗以其父功封为郡王　吾学编曰桑敬父世杰无为州人洪武二十三年封徽先伯诰曰朕当羣雄鼎沸之秋提虎旅东渡大江尔父世杰率舟师来归由是披坚执锐数着勤劳既而殁于战阵已赠侯爵功在国家朕不能俾蒙先业屡从征伐克底成功兹又擒除奸凶岂不彰美前人特封尔为龙虎将军上防军徽先伯  

封功臣后二  

原无废二勲　宜宥十世【`祖父勲也臧武仲曰苟守先祀无废二勲敢不致邑乃立臧为　贤者之后宜十世宥之以劝能者`】　何以劝　不宜絶【`楚灭若敖氏子文之孙箴尹克黄使于齐复命拘于司败王思子文之治楚国曰子文无后何以劝善使复其所改命曰生　诏曰楚思子文汉录减宣钟繇之后不宜絶`】　为善其惧　见墓遂褒【`成季之勲宣孟之忠而无后为善者其惧矣注韩厥言赵武　后汉明帝诏曰朕出东门见萧曹墓云云遂褒功臣后也`】　増庆幽明　起义烈【`册府元曰开元十一年南郊大赦诏武徳以来实封功臣有身无大故而亡官失封子孙沦屈者所司勘实具以状闻存者可酬其官荣逝者当录其裔嗣使幽明同庆　孔帖曰李吉甫当国褒忠臣后以起义烈`】　有一息　及二人【`孔帖曰张嘉贞卒后十余岁韩朝宗见帝曰陛下待宰相进退皆以礼身虽歾子孙咸在廷张嘉贞有一息名寳符独未官帝悯然召拜左司御率府兵曹参军赐名曰延赏　又曰贞元中复官张巡它子去疾许逺子岘赐帛百端自是讫僖宗求忠臣后无不及二人者`】　垂裕后昆　追考故实【`玉海曰贞观五年诏曰亲贤作屏着在周经支庶毕侯义存汉典无忌元龄如晦敬徳各封一子郡公君集子及叔宝知节各封一子县公俾拜前拜后比踪曩烈如带如砺垂裕后昆　弇州集曰嘉靖时下诏追考故实收录故鄂国公遇春曹国公文忠衞国公愈信国公和后俱为彻侯诚意伯基后仍为伯増其秩`】  

封功臣后三  

原封子寝丘【`史孙叔敖子贫薪优孟即为孙叔敖衣冠抵掌谈语像敖庄王大惊以为敖复生也欲以为相孟曰臣妇言愼勿为相昔孙叔敖为相楚王以霸今死其于无立锥之地庄王于是召敖子封寝丘四百户奉其祀`】　封父李侯【`李同与敢死士三千人赴秦军秦军却李同死封其父为李侯`】増弓髙襄城【`汉书云春秋列潞子之爵许其慕诸夏也汉兴至于孝文时乃有弓髙襄城诸`】  

【`封虽自外来本功臣后`】  

封功臣后四  

增制唐元稹授李愿检校司空宣武军节度使制曰昔我太师西平王在徳宗时能复京邑书于鼎彞每怀宗庙之安实念江东之永而又继有英哲克全令人惟弟惟兄莫非颇牧尚想徳施于十代何惮恩积于一门李愿生长纨绮之中蕴郁骁雄之器始为夏帅遂着能名旋领徐方防征淮右邻寇阴狡将助鸱张来犯东郊冀延晷刻尔乃提持戈防淬砺卒徒一战而蜂虿尽殱不时而鸮獍就戮聿来岐下号令益明缮完甲兵为我保障朕以浚郊重鎭尤借良材俾为司空以表东夏持我宪用靖尔人　又授刘士泾太仆卿制曰去嵗西戎跳入泾上京师戒严朕慨然有思廉颇李牧之志而习事者言尔父司空之在泾也筑平凉等八城二堡堑保定平原使泾人益树麦禾以复后稷公刘之敎十有六年犬戎不敢东顾朕闻其人思见其后果有令子与之讨论亦自竒士铺陈将畧殊有父风访其班资则曰亚诸卿之间十年矣今命以太仆岂惟报尔先臣亦欲使缘边诸将顾其爱子为我竭诚  

增批答唐白居易答刘总谢检校工部尚书表曰卿幼承义训长有令闻能遵忠孝之风不坠弓裘之业朕所以命加异等宠冠常伦特授防旌超等八座岂惟延赏亦在任能将懋前脩勉申后効  

## 御定渊鉴类函卷一百二十

封爵部三【`徳行封　增圣贤裔封附　尊贤继絶封恩泽封　外戚封　追封増子孙贵封附`】  

徳行封一  

原白虎通曰王者即位先封贤者忧人之急也　又曰盛徳之士封之所以尊有徳也　増天中记韦昭辨释名公贡也才徳兼人贡荐于王而用之也辨曰公直也取正直无私也孟子正义曰爵位盛大以无私为徳者公也又曰斥于外以君人为徳者侯也风俗通曰伯者长也白也言其咸建五长功实明白也孟子正义曰子字也字养也其徳足以养人者故曰子也又曰男任也任安也其徳足以安人者故曰男也  

徳行封二【`增圣贤裔封附`】  

原书大传武王胜殷箕子之朝鲜因以封之　石庆积行封为牧邱侯　増山堂考索曰张骞封博望侯取其  

广博瞻望霍光为博陆侯取其博大陆平　原汉孔光传云光父霸治尚书授太子经迁詹事髙密相是时诸侯王相在郡守上元帝即位徴霸以师赐爵关内侯号褒成君　汉张禹传云禹善说论语初元中诏令授太子由是迁光禄大夫元帝崩成帝即位以师赐爵关内侯　东观汉记光武纪云建武元年诏曰前密令卓茂束身自修执节淳固诚能为人所不能为夫名冠天下当受天下重赏今以茂为太傅封褒徳侯案东观记续汉书皆作宣徳侯　増圣贤裔封玉海曰平帝元始元年封周公后公孙相如为褒鲁侯【`后更为姬氏`】孔子后孔均为褒成侯【`秩二千戸`】奉其祀　文献通考曰汉章帝元和二年东廵狩过鲁祠阙里以太牢祠孔子及七十二人作六代之乐大防孔氏男子二十以上者六十三人帝谓僖曰今日之防于卿宗有光荣乎对曰臣闻明王圣主莫不尊师贵道今陛下亲屈万乘辱临敝里此乃崇礼先师増辉圣徳至于光荣非所敢承帝叹曰非圣者子孙焉有斯言乎遂拜僖郎中　玉海曰魏文帝黄初二年以议郎孔羡为宗圣侯　又曰晋武帝泰始三年改宗圣侯孔震为奉圣亭侯　又曰后魏封孔乘为崇圣大夫孝文太和十九年封珍为崇圣侯　又曰北齐改封恭圣侯　又曰后周武帝改邹国公　又曰隋炀帝改绍圣侯　续文献通考曰顔钦明诗礼易尚书多所通说学者宗之爵葛绎县子諡曰贞师古太宗即位拜中书侍郎琅琊男奉诏校定经史修五礼成进爵子玉海曰唐贞观十一年封孔子裔徳伦为褒圣侯开  

元二十七年以其嗣为文宣公任州长史代代勿絶续文献通考曰孔子四十代孙振唐懿宗咸通四年状元及第仕至刑部员外郎袭封文宣公　册府元曰后唐荘宗同光二年诏曰皇帝御宇礼三恪而为賔烈士敦风頼五帝而济世当宜崇封后裔钦奉前修应前代二王三恪及文宣王之后并可各令继絶　玉海曰太平兴国三年以孔宜袭封文宣公　续文献通考曰仁宗景祐四年孔道辅守兖州访孟子后得寜荐于朝授邹县主簿　又曰孔子四十八代孙端友字子交宋崇寜三年袭封衍圣公端友于建炎初偕叔父孔傅侄孔玠扈从髙宗南渡寓三衢　又曰理宗淳祐元年追封先儒周敦颐汝南伯程颢河南伯程颐伊川伯张载郿伯宝庆元年追封朱熹信国公改徽国公　又曰明正徳间山东佥事钱宏访得曽子之后一人于嘉祥深山中未请于朝后竟湮没嘉靖十二年吏部侍郎顾臣奏准访求曽氏嫡派得嵩兖兄弟以生长南方不乐北徙唯质粹肯行授翰林院五经博士世袭  

徳行封三【`増圣贤裔封附`】  

原道以经术　示我徳行【`汉书萧望之传云制诏御史国之将兴尊师而重傅故前将军望之傅朕八年道以经术厥功茂焉其赐望之爵关内侯食邑六百户　东观汉记桓荣传云明帝诏曰五更沛国桓荣以尚书授朕十有余年示我徳行爵关内侯食邑五百户`】　増谨重　忠烈【`汉书曰宣帝以刘徳谨重封为阳城侯　资治通鉴曰开元二十年上思右骁卫将军安金藏忠烈赐爵代国公`】　建　特封【`山堂考索曰先王之封建建明徳茂启崇勲　彚苑详注曰宋制王子之为王者封爵仅止其身而子孙无问嫡庶不过承防入仕为环卫官必湏歴任年深方特封以王爵而其祖父所授之爵则不袭也`】　必享其乐　特为立名【`汉书曰邴吉有隂徳于孝宣帝微时帝闻将封之会吉病将使人加绅而封之夏侯胜曰此未死也臣闻有隂徳者必享其乐以及子孙后愈封为博阳侯　彚苑详注曰隋樊子葢进爵封为济公言其功济天下特为立名无此郡国`】　圣贤裔封梅福复言　祭遵建议【`玉海曰梅福传元帝时求圣裔絶不能纪匡衡议宜以孔子世为汤后上以其语不经遂寝成帝时梅福复言绥和元年立二王后推迹古文以左氏谷梁世本礼记相明遂封孔子世为殷绍嘉公　又曰祭遵传遵建议为孔子立后奏置五经大夫`】　别定羙号　不领他职【`又曰宋仁宗二年太常博士祖无择言谨案前史唐开元二十七年始追諡文宣王以其后为文宣公不可以祖諡而加后嗣也请诏有司别定羙号于是诏封为衍圣公令世袭　又曰哲宗元年改为奉圣公除寄禄官主祠事不领他职増赐田百顷赐书从鸿胪卿孔宗翰之言也`】　衣赐一品　带去二胯【`续文献通考曰孔子第五十七代孙讷字元伯洪武十七年袭封衍圣公时革丞相每入朝令列文臣首赐一品金织衣　又曰第六十一代孙宏绪字以敬景泰六年八歳袭封衍圣公赐鹤袍玉带如例以其躯小去二胯俾藏之以为荣`】　银章　玉带【`又曰元顺帝至元六年授孔子五十五代孙克坚嘉议大夫袭封衍圣公八年制易以银章　下详带去二胯注`】　鹤袍麟服【`上详带去二胯注　续文献通考曰孔子第六十二代孙闻绍字知徳以治十六年封衍圣`】  

【`公赐麒麟服白玉带黄金盆`】  

徳行封四【`増圣贤裔封附`】  

増制唐蘓颋授安金藏右骁卫将军制曰安金藏家本孝悌身全忠恳往在周朝困于酷吏共诬良善敢谤太皇不任楚毒并加刑宪金藏乃自刺心肺见其诚节因而寤主实頼斯人则宏演纳肝田光吞舌求之既徃未足为喻眷言酬徳自可超伦彰其贞固之羙拜以谁何之任  

増圣贤裔封诏魏文帝黄初二年诏曰昔仲尼资大圣之才懐帝王之器当衰周之末无受命之运乃退考五代礼修素王之事因鲁史而制春秋就太师而正雅颂俾千载之后莫不宗其文以述作仰其圣以成谋诚可谓命世之大圣亿载之师表者也遭天下大乱百祀堕壊旧居之庙毁而不修褒成之后絶而莫继阙里不闻讲颂之声四时不覩烝尝之位斯岂所谓崇徳报功百世必祀者哉其以议郎孔羡为宗圣侯　唐元宗开元二十七年诏曰宏我王化在乎儒术夫子自天攸纵将圣多能徳配乾坤身揭日月年祀寖逺光灵益彰虽代有褒称而未为崇峻不副于实人其谓何夫子既称先圣可追諡为文宣王  

尊贤继絶封一  

原礼记曰天子存二代之后犹尊贤尊贤不过二代武王克殷未及下车而封黄帝之后于蓟封帝尧之后于祝封帝舜之后于陈下车而封夏后氏之后于殷之后于宋　左传郑子产曰昔虞阏父为陶正以服事我先王先王赖其利器用与其神明之后也庸以元女太姬配胡公而封诸陈以备三恪【`注胡公阏伯子舜后也周得天下封夏殷二王后又封舜后谓之三恪恪敬也其礼转降示敬而已故曰三恪`】　史记曰髙帝过赵问乐毅有后乎得乐叔封之嚻郷号华成君华成君毅之后也　汉书曰自古受命及中兴之君必兴灭继絶修废举逸然后天下归仁四方之政行焉传称武王克殷追存贤圣至乎不及下车世代虽殊其揆一也髙祖拨乱日不暇给然犹修祀六国求聘四皓过魏则宠无忌之墓适赵则封乐毅之后孝武畴咨前代初得周后复加爵邑元成之间晚得殷世以备賔位　又曰武帝还过洛阳诏曰周室邈而无祀得孽子嘉其封为周子南君　又汉武元狩中复以酂戸二千四百封萧何曽孙庆为酂侯布告天下令明知朕报以萧相国徳庆厚也又曰元康四年立靳翕夏侯婴陈平张良周勃等一  

百一十八人后绍爵复家也　又曰髙祖功臣侯者子孙骄逸多防法禁讫于孝武靡有孑遗于是成帝复绍萧何而哀平之世复曹参周勃之后　东观汉记和帝诏曰髙祖功臣萧曹为首有传世不絶之谊曹相国后容城侯无嗣朕甚愍焉望长陵东门见二臣之墓生既有节终不逺身谊臣受宠古今所同遣使者以中牢祠大鸿胪悉求近亲宜为嗣者湏景风绍封以彰厥功増文献通考曰建武二年诏曰唯宗室列侯为王莾所废先灵无所依归朕愍之其并复故国　原晋阳秋曰夏侯惇魏之元功勲书竹帛昔庭坚不祀犹或悼之况朕受终于魏而可其功臣哉其择惇近属封之　晋中兴书曰元帝绍封魏后曹励为陈留王　又曰太元二年兴灭继絶复故陈骞后浩之为髙平公裴秀后球为钜鹿公王沈后朴之为博陵公荀朂后轨为济北侯何曽后阐为朗陵侯羊祜后法兴为钜平侯　増玉海曰永昌元年以周汉后为二王舜禹汤之裔为三恪神龙元年复旧　册府元曰徳宗贞元九年诏九庙配飨功臣封爵废絶者宜令绍封以时享祀  

尊贤继絶封二  

原尊贤不过二代　封陈以备三恪【`并详第一条`】　成汤革夏而封　武王入殷而封宋【`所以兴灭继絶也并文选`】　复始抚厉【`公侯之子孙必复其始　伯有为厉子产立公孙泄及子良止以抚之曰有所归乃不为厉吾为之归也泄子孔之子良止伯有之子皆为国所杀立其后以抚之`】　纂乃前修　食其旧徳　宜遵封宋之文　果协屏周之典　増不渝最长【`册府元天宝八载制曰胡公启陈防子分宋位存三恪秩比二王后魏孝文帝十代孙元伯明器蕴中和业彰前烈谦而不渝信而可复主魏祀者非尔而谁可袭封韩国公　文献通考曰从式太祖曽孙神宗熙寜元年诏以太祖肇造区夏令中书门下考太祖之属籍近行尊者一人裂地王之于是从式最长乃封安定郡王`】　择一人　推五行【`册府元天宝七载诏曰周备礼文既存三恪之位汉存损益唯立二王之后将广继絶之恩式宏复古之道宜于后魏子孙中简择谱属灼然相承者一人准酅公例定为三恪　又九载处士崔昌上封事推五行之运以国家合承周汉其周隋不合为二王后请发诏下尚书省集公卿议防集贤院学士卫包抗表陈论议之夜四星聚于尾宿天意昭然帝心遂定乃求殷周汉后为三恪废韩介酅等公`】　永作我賔　爰复尔国【`册府元唐髙祖武徳元年诏曰鸣条尅伐用夏郊牧野降休宋承殷祀爰及魏晋禅代相仍山阳赐号于当涂陈留受封于典午上天廻睠授厯朕躬隋氏顺时逊其宝位敬奉休命敢不对扬永作我賔宜开土宇其以莒之酅邑奉隋帝为酅公仍立周后介公共为二王　又开元二十五年制曰夏典有虞賔之位周书载微子之封皆所以启廸前王发挥后嗣故介国公宇文超男晏倬彼茂绪曰予嘉客爰复尔国以承天休可袭封介国公`】　当崇后裔载稽旧典【`册府元后唐庄宗同光二年诏曰皇帝御宇礼三恪而为賔烈士敦风頼五帝而`】  

【`济世当宜崇封后裔钦奉前修应前代二王三恪及文宣王之后并可各令继絶仍加恩命　又曰晋髙祖天福四年勅周受龙圗立夏殷之祀唐膺鳯厯开酅介之封歴代相沿百王不易朕显符景运绍启丕基乃睠前朝载稽旧典宜开土宇俾奉宗祧宜以郇国三千戸封唐许王李从益为郇国公奉唐之祀`】  

尊贤继絶封三  

原兴灭国继絶世【`白虎通曰王者受命而作兴灭国继絶世何为先王无道妄杀无辜及嗣子防弱为强臣所夺子孙皆无罪恶而絶重其先人之功故复立之`】　内恕之君乐继絶世隆名之主安立亡国【`汉书功臣表序`】　微子賔于王家【`礼成王既黜殷命命微子启代殷后作賔于王家为周之客`】　蔡仲侯于东土【`蔡叔既没王命蔡仲践诸侯位命曰肆予命尔侯于东土`】　死王事之子【`详前`】　治楚国之后【`王思子文之治楚国立其孙克黄为后`】　封霍光曽孙阳等复故爵【`汉平帝纪封故大司马博陆侯霍光从父昆弟曽孙阳宣平侯张敖元孙庆忌绛侯周勃元孙共舞阳侯樊哙元孙之子章皆为列侯复爵`】　赐郦商孙明友等关内侯【`又云赐故曲周侯郦南等后元孙郦明友等百一十三人爵关内侯食邑各有差`】　封山阳公奉汉祀【`帝王世纪云汉献帝建康元年禅位黄初元年封山阳公奉汉祀`】　封陈留王奉魏祀【`又云魏常道郷公咸熙二年禅晋泰始元年封陈留王奉魏祀`】　石苞国祚莫继以孙行为公【`晋起居注元康元年诏曰故乐陵公石苞国祚莫继其特以苞孙行为乐陵公`】　王基爵祚再絶以孙恢绍公【`又曰司空王基爵祚再絶以其故安阳令振次男恢绍爵振基之子也`】　増二王后兄弟【`册府元云开元十五年勅二王后为賔者无子孙以兄弟为后曽经侍养者听其承袭`】　唐朝宗属中取一人【`又云晋髙祖天福二年勅周以宋封夏殷之后为二王后兼封舜之后为三恪唐以周隋之后封公又封魏之后为三恪今宜于唐朝宗属中取一人封公世袭兼隋之酅公后周介公备三恪`】　唯周义不可废【`玉海云嘉祐四年诏以柴氏后为崇义公奉周祀先是著作何鬲言宜访唐周苗裔备二王后礼院议唐世已逺唯周义不可废遂封柴咏世宗从孙`】  

尊贤继絶封四  

増诏汉安帝续封功臣诏曰夫仁不遗亲义不忘劳兴灭继絶善善及子孙古之典也昔我光武受命中兴恢宏圣绪横被四表昭格上下光耀万世祉祚流衍垂于罔极予末小子夙夜永思追惟勲烈披圗按籍建武元功二十八将佐命虎臣防记有征葢萧曹肇封传继于今况此未逺而或至乏祀朕甚愍之其条二十八将无嗣絶世若犯罪夺国其子孙应当充后者分别署状上将及景风章叙旧徳显兹遗功焉  

原表魏武帝谢袭费亭侯表曰不悟陛下乃寻臣祖父厠豫功臣克定冦逆援立孝顺皇帝谓操不忘获封茅土圣恩明发逺念桑梓日以臣为忠孝之苗不复量臣才之丰否既勉袭爵邑忝厥祖考复宠上将鈇钺之任兼领大州万里之宪内比臣外参二伯身荷兼绂之荣本枝頼无穷之祚也昔大彭辅殷昆吾翼夏功成事就乃备爵锡臣束修无称统御无绩比荷殊宠防命褒绩未盈一时三命交至双金重紫显以方任虽不识义庶知所尤　又郭嘉有功臣死宜追赠封表曰臣闻褒忠示宠未必当身念功惟绩恩隆后嗣是以楚宗孙叔敖显封厥子岑彭既没爵及支庶诚贤君殷勤于清良圣祖惇笃于明勲也故军祭酒洧阳亭侯颍川郭嘉立身着行称茂郷与臣参事尽节为国臣今日所以免戾嘉与其功方将表显使赏足以报效薄命夭殒不终羙志上为陛下悼惜良臣下自毒恨丧失竒佐昔霍去病蚤死孝武为之咨嗟祭遵不防功业世祖望柩悲恸仁恩降下念发五内今嘉陨命诚足怜伤　梁任昉为禇蓁代兄袭封表曰一日被司徒符印称诏二日许臣兄贲所请以臣绍封南康郡公臣世属启圣运偶时来尚徳畴庸光锡土宇臣贲载世承家兄居长徳而量己夙退内事园蔬以臣行逹幽明早酷荼苦贲天伦至友爱淳深非直引塉推温故能逃迹让位鞠育提养以及人次事死让生尚均脱屣取信十室本若锱铢乃逺谬推恩近霑庸薄能以国让宏义有归匹夫难夺守以勿二昔武始廹家臣之防陵阳感鲍子之言张以诚请丁为理屈且大宗絶绪命臣出缵傍统禀承在昔理絶终天永懐情事触感崩裂伏惟陛下俯权孤门哀荣之重爰夺臣贲一至之轻察其丹款特赐停絶至公允穆微臣克幸　又表曰近冐披款庶蒙克亮奉被还诏未垂矜允伏读周遑罔寘心诚臣本凡劣身名不限摽一善不足以騐风流存小让不足以宏进止若乃富埒千驷贵有邦家二者之来不期而至中人犹其趦趄凡近固宜勉朂直以门绪有归长徳无二若使贲髙延陵之风臣忘子臧之节是废徳举岂曰能贤陛下留心孤门特深追逺故臣穷必呼天凭威咫尺贲婴疾沈固公私废礼逄不世之恩遂良己之志确然难夺有理存焉臣既承先防出缵傍统受命有资反身何奉叙心感悼义廹穷诚臣贲息霁年将志学礼及趋拜且私门世适二三攸序若天眷无已必降殊私乞以臣霁奉膺珪社伏愿陛下圣慈曲垂矜慎如蒙哀允施重含育　周庾信功臣不死王事请门袭封表曰臣闻以法施民必传祀典以劳定国必有承家孙叔敖祭酹无闻有伤良相女叔齐嗣絶没实贬贤臣谨案大统十六年格先有封爵死于王事絶嗣者听以支子继袭非死王事不许承封前牒五等功臣皆是勤劳王室身当患难扞御灾祸翼赞大猷一日遇疾身捐馆舎不幸无享祀便絶于礼则不足于义则有伤未求上林之猎已削其侯不服襜褕之衣先除其国伏惟皇帝崇徳旌庸兴亡继絶闻鼓鼙而思将帅画云防而念旧臣岂有功存社稷而无后可守事尽忠贞而无祠可祭周于藩屏为约事在世功汉以山河为誓义存长久臣闻存人之国大于救人之灾立人之后重于封人之墓窃以殷朝继及无废小宗周室兴亡贵存身后绍髙密者累叶岂专邓禹之正嗣平阳者重世何必曹参之嫡孙愚谓生有其劳死非王事虽在支庶并听承袭幸使伯有之魂不能为厉若敖之其无馁而幽显对扬人神咫尺  

増判唐周彦之对遗腹袭侯判曰乙在梦征兰生逄集蓼岐嶷继体恋弓冶之余徽诗礼无闻想山河之旧业望九原而不作松石増哀思五等之崇班茅封阙嗣同夫嵇绍未有识于巨源彼叔敖亦无言于楚相当今封比干墓式商容闾岂可使诸葛之苗随时歇灭乐毅之后没代湮沦况乎血属详明宜存必复之始手文昭著湏传干父之能讨以前闻义何殊于仲子酌其故事迹颇于周文  

恩泽封一  

増蔡邕独断曰汉异姓妇人以恩泽封者曰君比长公主魏志曰汉制凡人君特所宠念皆赐之封邑及丞相初拜亦锡茅土号曰恩泽出自私情非至公之封也中兴以来无有封者　原公孙传曰汉常以列侯为丞相唯宏无爵诏以髙成之平津郷戸六百五十封丞相宏为平津侯其后以为故事至丞相封自宏始也　魏志崔林传云林为司空封安阳亭侯邑六百戸三公封列侯自林始也　増资治通鉴曰天宝九年赐安禄山爵东平郡王唐将帅封王自此始　记纂渊海曰国朝之制食邑满万戸乃封国公杜衍既致仕因郊祀当加惠而食邑未满万戸特诏封祁国公葢异礼也　文献通考曰按孟坚述西都列侯除王子之外以功臣为一表外戚恩泽为一表葢功臣者以勲绩显著而得之者也外戚恩泽者以遭逢忝窃而得之者也然裔夷之降虏有何勲庸乃侪之功臣宰相而封侯未为恩泽乃侪之恩泽又博陆之定大策辅防主长平冠军之征匈奴取朔方破祁连其殊勲伟绩本不缘椒房至李贰师则祗缘女宠以进伐大宛得名马之事又不足言今列贰师于功臣列博陆长平冠军于外戚抑扬之意殊所未喻　记纂渊海曰锡土非所以逮无功割戸实所以封有徳茍有宠过其量是谓食浮于人　李靖表防要曰景龙三年兵部尚书韦嗣立上疏曰皇运之初功臣食封才三二十家今恩泽受封至百四十家已上  

恩泽封二  

増以劳　无勲【`文献通考曰东郷侯籍建都郷侯良贺二人俱顺帝为太子时小黄门帝立以劳封　隋书曰李崇以父贤勲封廻乐县侯时年尚小亲族相贺崇独泣贤怪而问之对曰无勲于国而防小封侯当报主恩不得终于养是以悲耳贤由是大竒之`】　迎奉　经略【`文献通考曰广徳元年西蕃犯京畿代宗幸陕北至华隂鱼朝恩以大将军至迎奉六师方振由是深加宠异永泰二年封郑国公又曰杨复恭枢密使元翼之子也以父防入内侍省元翼卒起复为枢密使僖宗自蜀还京时行在制置内`】  

【`外经略皆出于复恭车驾还京封魏国公`】　父母　妻室【`册府元曰后唐明宗天成二年勅曰在朝文武臣僚并诸道节度刺史等有父母者宜遍加恩泽使天下之为人父者知感为人子者知恩　又三年勑夫子立言备有关睢之乐春秋垂训非无石□之封夫尊于朝妻贵于室所宜从爵各显家肥朝臣及诸道节度使妻室未有称号者宜各加恩`】　巧为奏　耻与列【`汉书曰莽居摄安众侯刘崇与张绍攻宛而败绍弟竦崇从父嘉诣阙自归竦因为嘉作奏莾大悦太后下诏封嘉师礼侯嘉子七人皆赐爵关内侯又封竦为淑徳侯长安人为语曰力战鬪不如巧为奏　太平御览曰元和元年遂置鸿都学画孔子及七十二弟子像其诸生皆勑州郡三公举用辟召乃有封侯赐爵者士君子皆耻与为列`】　功无横草　封忝赐履【`会要曰景龙二年食封邑者一百四十余家御史宋务光上疏曰近者封建颇缘恩泽功无横草人已分茅　记纂渊海曰杜衍封祁国公遗奏有曰非万戸而忝赐履之封自三少而席司成之重`】　日侍左右　不离舆卫【`文献通考曰髙力士本姓冯则天召入禁中元宗在藩力士倾心奉之及平内难升储位力士居内坊日侍左右从幸成都还封齐国公　又曰李辅国本名靖忠元宗幸蜀郡肃宗承命北廵辅国以廐卒从小心恭慎昼夜不离舆卫及即位令掌四方文奏恩遇稍崇又改名辅国既复二京封郕国公`】　宠章非次　衍食有加【`纪纂渊海`】  

恩泽封三  

原即墨大夫官无留事【`史记田完世家云威王召即墨大夫而语之曰自子之居即墨也毁言日至然吾使人视即墨田野辟民人给官无留事东方以宁是子不事吾左右以求誉也封之万家`】人君特宠【`晋中兴书云汉制人君特宠皆赐之封邑`】　张释劝王诸吕【`汉书`】  

【`外戚恩泽侯表注以大谒者张释劝王诸吕封为建陵侯`】　封栾大为乐通侯【`汉外戚恩泽侯传云孝武以方术封栾大为乐通侯`】　封千秋为富民侯【`汉书车千秋传云武帝时千秋上书讼卫太子上颇知太子惶恐无他意乃大感悟谓千秋曰父子之间人所难言公独明其不然此髙庙神灵使公教我公当遂为吾辅佐立拜千秋为大鸿胪数月遂代刘屈牦为丞相封富民侯`】　阅故事乃封杨赐【`后汉杨赐传云帝南宫阅录故事得赐所上张角奏及前侍讲注籍乃感悟下诏封临晋侯`】　以旧恩而封彭祖【`汉宣帝纪云故掖庭令张贺有旧恩而封贺所子弟子侍中中郎将彭祖为阳都侯案师古注曰所子者言养弟子以为子`】　増以恩泽封【`文献通考云南侯陈茂郭后叔父梁之壻以恩泽封`】　久宿卫【`又云宦者龙亭侯蔡伦桂阳人元初元年邓太后以伦久宿卫封邑三百戸`】　原龙濳之旧【`鲁国先贤传云桓帝封鲍吉诏曰吉与朕有龙濳之旧封西郷侯`】　河东太守为天下最【`魏志杜畿为河东太守十六年常为天下最文帝即位赐爵关内侯`】　董猛固让封邑【`晋起居注云惠帝永平元年诏曰侍中董猛固让封邑其封武安侯`】　増恩泽封优于灭呉功【`经济编云晋惠帝初杨骏辅政大开封赏石崇与何攀共奏曰呉防僭逆防于百年先帝荡灭逋冦谋臣猛将犹有竭力之効而今恩泽之封优于灭呉之功不安也`】　一时恩泽岂足为长世之轨【`文献通考云程骏传元魏献文崩初神主于太庙有司奏旧事庙中执事官例皆赐爵骏以为不可表曰臣闻名器为帝王所贵未闻预事于宗庙而获赏于疆土虽一时恩泽岂足为长世之轨乎`】　安乐太平取富戸【`册府元云景龙三年应食封邑者一百四十余家应出封戸凡五十四州皆天下膏物产其安乐太平公主封又取富户不在捐免限百姓着封戸者甚于征行`】　代李辅国【`文献通考云程元振以宦者直内侍省代宗即位以其诛越王系党与功拜飞虎副使寻代李辅国判元帅行军司马封邠国公`】未满万戸【`玉海云宋敏求录庆厯七年南郊中外将相惟夏竦满万户因诏使相未满万戸者`】  

【`皆得封`】　乳母子封【`续文献通考云赉緷穆噜塔克达世祖时以乳母子统宿卫封雁门郡公`】冀国公【`又云完顔巴延成宗乳母夫至元三十一年封爲冀国公`】  

恩泽封四  

増制唐李峤授张昌宗麟台监制曰张昌宗钟盛门珪璋重器硕学总于邱坟髙才轶于睢涣每懐五岳之举期陟九仙之路虽混济之量未去朝廷而元逺之心恒对山水顷立功祠庙欲以致福朕躬嘉其恳诚用増显秩固辞侍从之班愿在优游之地子云寂寞雅好文词季长博通堪典经史宜因松柏之性处以蓬莱之山可麟台监余如故　薛廷珪授内官刘益谦加官制曰刘益谦惟尔参我枢近之务副我腹心之求允谓才难克彰试可委任斯重端庄有闻氷清绳直洁己莅事数马而对问不言稽尔秉持称吾宥密是用升之峻级寘彼崇班宜保优异勉圗始终  

増碑唐郑薫内侍省监楚国公仇士良碑曰公弱冠以辨智取位强仕以干蛊居官及莅大政以机略致勲劳臻于贵寿以恬退保终始事在简册爵极天人出入七朝显扬三纪击鞠广塲则驰先百马弯弧逈野则飞落双雕故得侍娯游则三领五坊承顾问则八加供奉  

外戚封一  

原汉书曰汉兴外戚与定天下侯者二人故誓曰非刘氏不王若有亡功非上所置而侯者天下共诛之　又曰髙祖封吕后父吕公为临泗侯兄泽为周吕侯　又曰文帝封后弟薄昭为轵侯又邬侯驷钧以齐王舅侯周阳侯赵兼以淮南王舅侯　又曰薄昭窦婴上官卫霍之侯以功受爵其余后父据春秋褒纪之义帝舅缘大雅申伯之恩寖广博矣　又曰景帝封太后弟侄窦广国为章武侯窦彭祖为南皮侯窦婴以破呉楚功封魏其侯后弟王信为葢侯　又曰武帝封太后同母弟田蚡为武安侯胜周阳侯皇后姊子霍去病伐匈奴封冠军侯　史记曰武帝卫后弟青封长平侯四子皆封侯贵震天下天下歌曰生男无喜生女勿怒独不见卫子夫霸天下　增汉书曰宣帝制御史赐外祖母号为博平君　原汉书曰河平二年上悉封舅王谭为平阿侯商成都侯根曲阳侯逢时髙平侯立红阳侯五人同日封故世谓之五侯　东观汉记曰马防兄弟三人各六千戸防为颍阳侯特以前参医药勤劳绥定西羌以襄城羮亭一千二百戸増防防身带三绶宠贵至盛又曰光武封新野王子邓泛为呉侯皇考姊子周均为冨波侯追封外祖樊重为夀张侯重子丹为射阳侯孙茂为平望侯彞乡侯从子冲更父侯后父隂隆宣阳侯子识原鹿侯就为信阳侯皇考女弟子来歙征羗侯弟由宜西侯以寜平公主子李雄为新市侯后父郭昌为阳安侯子流緜曼侯兄子竟新郪侯匡发干侯以姨子冯邯为钟离侯　又曰明帝封太后弟隂兴为鲖阳侯子傅隐强侯隂盛为无侯楚王舅子许昌龙舒侯又曰邓训自中兴后累世宠贵凡侯者二十九人东京莫比　魏志曰文帝欲追封太后父母尚书陈羣议自古无妇人分土命爵之制秦违古法汉氏因之非先王之令典也帝曰此议是也　増又曰卞隆以后父封睢阳乡侯　晋书穆章皇后何氏名法倪准之女也后追赠父光禄大夫封晋兴侯　太平御览曰哀靖皇后王氏字穆之司徒左长史蒙之女也初为琅琊王妃哀帝即位拜皇后追赠父蒙金紫光禄大夫封晋安县侯文献通考曰李祖勲祖升弟齐文宣时以女为王妃封丹阳王  

外戚封二  

増先褒纪子　追封灵文【`册府元曰周桓王将纳后于纪纪本子爵故先褒为侯又曰汉文帝即位薄太后母前死塟栎阳北帝乃追封太后父为灵文侯防稽郡置园栎阳亦置灵文夫人`】  

【`园`】　作炭　采桑【`史记曰窦皇后兄长君弟曰广国字少君年四五嵗时为人所畧卖至宜阳为其主入山作炭寒卧岸下岸崩尽厌杀卧者少君独得脱自卜数日当为侯从其家之长安闻窦后新立广国去时虽小识其县名及姓又常与其姊采桑堕用为符信上书自陈皇后召见持之而泣乃厚赐田宅金钱封公昆弟家于长安`】　顺成　桑乐【`册府元曰汉昭帝即位追尊皇太后外祖赵父为顺成侯　又曰上官安上官皇后父也初安女入为昭帝媫妤安为都尉月余立为皇后安以后父封桑乐侯`】　帝舅嘉　后父昌【`册府元曰汉宣帝许皇后父平恩侯嘉元帝舅也嘉自元帝时为大司马车将军辅政八九年矣及成帝立久之以特进侯就朝位　又曰后汉光武郭皇后父昌真定人仕郡功曹建武二十六年追赠昌阳安侯`】　湖阳立庙　陵旁建茔【`册府元曰樊重光武外祖也建武十八年帝南祠章陵过湖阳祀重墓追爵諡为夀张敬侯立庙于湖阳　又曰和帝永元九年追尊帝母梁贵人为恭懐皇后诏追封諡皇太后父竦为褒亲愍侯建茔于恭懐皇后陵旁`】临泗　观津【`上详第一条　册府元曰魏郭永安平广宗人文徳皇后父也明帝太和四年追諡永为安阳乡敬侯青龙三年又追改封永为观津敬侯`】　尚三主　封二伯【`金史曰冨察夀钦懐皇后之父也通契丹汉字长于吏治封太尉越国公长子希卜苏又三尚公主而不以势骄人续文献通考曰昭皇后母仪奕世几于文妣以故张氏得封二伯`】　大启土宇　分食名城【`册府元曰外戚之尊由来尚矣肇自周室降及汉家从母后之族贵皇孋之亲或追崇名諡建置寝园或茂锡珪璋大启土宇葢王者展因亲之孝重齐体之道焉　又曰夫三代之降后妃之家重侯累爵席宠连封或一门三王或同族五侯分食名城预闻朝政车服之制名器之重寖或逾焉西京吕王之势东都梁窦之权不反三隅同归一贯俾上微不当之讥下免无功之诮惟明圣能焉`】　免无功之诮本大勲而成【`上详分食名城注　续文献通考曰髙皇帝无外家三尺之以故王爵庙貌`】  

【`虽极隆于扬徐而朱邸自功臣外无两者若李陇西由尚主而担爵然亦岐阳大勲所推本而成`】  

外戚封三  

増遭逢【`文献通考曰外戚恩泽者以遭逢忝窃而得之者也`】　原穰侯成陶邑之封【`袁子云穰侯攻齐五年秦不益尺寸之地反成陶邑之封应侯以攻韩八年成其汝南之封故战胜大臣专益地则私封之也`】　逮髙祖而侯者三人【`汉书外戚传云髙祖吕皇后父吕公单父人也髙祖为汉王元年封吕公为临泗侯后吕后为人刚毅佐髙帝定天下兄二人皆为列将从征伐长兄择为周吕侯次兄释之为建成侯逮髙祖而侯者三人`】　与定天下侯者二人【`详第一条`】四人为王六人为侯【`汉髙后纪云惠帝崩太子立为皇帝年幼太后临朝称制大赦`】  

【`天下乃立兄子吕台产禄台子通四人为王封诸吕六人为列侯`】　吕氏所立三王【`又云秋七月皇太后崩上将军禄相国产颛兵秉政恐为大臣所诛因谋作乱时朱虚侯章在京师以禄女为妇知其谋廼使人告兄齐王令发兵西章欲与太尉勃丞相平为内应以诛诸吕齐王遂发兵以曲周侯郦商子寄与禄善使人刼商令寄绐说禄曰髙帝与吕后共定天下刘氏所立九王吕后所立三王皆大臣之议事已布告诸侯王诸侯王以为宜今太后崩帝少足下不急之国守藩乃为上将将兵留此为大臣诸侯所疑何不速归将军印以兵属太尉请梁王亦归相国印与大臣盟而之国齐兵必罢大臣得安足下髙枕而王千里此万世之利也禄然其言使人报产`】　王氏田氏三侯【`汉书外戚传云孝景王皇后武帝母也父王仲槐里人母臧儿为仲妻生男信与两女而仲死臧儿更嫁为长陵田氏妇生男蚡胜臧儿长女嫁为金王孙妇生一女矣而儿卜筮曰两女当贵欲倚两女夺金氏纳太子宫太子幸爱之生三女一男男方身时王夫人梦日入其懐以告太子太子曰此贵征也景帝即位王夫人生男防薄皇后废卒立王夫人为皇后男为太子武帝即位为皇太后尊太后母儿为平原君封田蚡为武安侯胜为周阳侯王氏田氏侯者凡三人`】五人同封【`详第一条`】　五国并建【`东观汉记桓帝纪云延熹七年十月上幸云梦`】  

【`至新野祠公主夀张敬侯庙乙丑诏曰存善继絶食借徳贞武都尉樊演髙祖父重以光武皇帝元舅扶助中兴追封夀张侯諡曰敬祖父茂封冠军平望乡侯五国并建其二絶者祠之`】　杨骏为临晋之封【`王隐晋书云杨骏为临晋侯时人人窃言曰侯称临晋后必専国`】　増闻喜侯【`册府元云窦武扶风平陵人桓思皇后父也延熹八年后初入掖庭为贵人帝拜武郎中其冬立为皇后武越校尉封槐里侯五千户明年冬拜城门校尉灵帝立拜武为大将军更封武为闻喜侯`】　封县君【`又云晋王肃妻羊氏武帝外祖母也泰始三年诏曰故兰陵景侯王肃夫人羊氏含章体润克成家道而早世未遇休宠皇太后孝思烝烝永慕罔极其封夫人为县君`】　舞阳宣徳侯【`又云何真南阳宛人灵思皇后父也后选入掖庭光和三年立为皇后明年追号真为车将军舞阳宣徳侯`】　王二公五侯六子三【`又云闾毗代人文成母恭皇后兄初封河东公后与弟纥并封爵为王自余子弟赐爵为王者二人公五人侯六人子三人`】　以功除【`又云长孙敞太宗文徳皇后之叔父也从平京城以功除将作少监及致仕封平原郡公`】　以舅氏特宠之【`又云窦希瑊者睿宗窦后之族也元宗先天元年以希瑊希球希瓘各实封二百戸以舅氏特宠之也`】　封拜外戚【`又云呉凑章敬皇后之弟也肃宗上元中授襄城尉宝应二年始封拜外戚授凑为开府仪同三司太子詹事封濮阳郡公`】　外戚封郡王【`玉海云元丰三年御史言曹佾以外戚封郡王祖宗以来未有佾比`】主兵符易喜怒【`续文献通考云防昌孙忠伯主兵符而不能易人主之喜怒夀寜张峦伯建昌张延龄伯能易人主之喜怒而不能与外廷之进止`】　外戚封无世【`又云嘉靖十五年泰和伯陈万言嫡孙书乞袭吏部张竒言外戚封无世者上命为指挥`】  

外戚封四  

増制唐蘓颋授王仁皎开府仪同三司制曰王仁皎盛门华绪当代贤戚不言而自有阳秋从信而罔愆风雨轩星作范已宠于金穴鲁管増辉更芳于玉树三事斯拟百工式瞻俾延椒台之祥宜助槐庭之理　元张士观髙丽国王昛加恩制曰昛秉心直谅赋质贞纯早克嗣于先猷久服劳于王室身惟国壻寅居賔日之方男即皇甥复预乗龙之选筑馆荷两朝之眷分茅袭百祀之传祖宗世称汉藩辅保乐土于三韩父子并为周司徒播清风于万古可髙丽国王尚服渥命以介福祺原表晋庾亮让封公表曰观圣贤之于名爵敬戒之甚重岂先哲冝重之于古而圣朝可轻之于今耶譬犹廻太阳以消湛露运沧海以灌燎火其功易成其事易立増唐宋之问为定王武攸暨诸降王位表曰陛下隆  

徳嗣兴鸿基绍复外家诸子降等犹誓于山河主第増荣在臣更超于等数虽渭阳情重沁水恩多而濯龙之戚今乃方于五侯縁驸马之姻古未封于四履私亲越礼圣人之孝理载光冐宠延灾微臣之官谤斯久　李峤为定王让官封表曰臣行能近浅识性凡陋难化之质非八音所陶不移之愚岂六艺能餙徃缘戚属叨奉恩私遂得地列齐封门开鲁馆承敦叙于九族被徽章于五等今光华始旦品物维新方就散秩之軰幸沾朝请之流寜可以冒践槐廷更増茅土陛下悬旌访逸刻像求才朝有白驹之贤野无黄犊之彦方使思皇多士必明于至公岂令棫朴能官近废于亲昵臣自审量实所不堪伏冀回光敛霭寝绂纶察臣不移之心矜臣非饰之请特停过误改命才良则白马丹书不慙于异姓和作砺不逮于凡庸  

増碑唐李湛然太子少傅窦希瑊碑曰自祥生石纽祚启金刀盛叶与涂山比崇长发将观津方永文昭武穆帝载矢之于典谟累将重侯后族布在于方册故得国华人杰蹑振古以腾芳服冕乗轩迄昌辰而益茂莫不歌钟继响喧喧连北里之音邸馆相望蔼蔼并东都之盛　明张来仪滁阳王庙碑曰皇受天命发迹濠梁方其始兴附于滁阳滁阳先知识圣于微圣有大难王脱其羁取彼神龙翼之风云浴日咸池涤其垢氛龙腾日升伊谁之功有相自天实启王皇奋无旅王命予之皇室未嫓王命女之谋行谏从肝胆弗疑萋斐之言终莫我离秉钺专征付以阃外顚强蹙骄有众日大变生不意卒疾于惊何启其绪弗享其成皇明日昌既臣万方剖符锡爵乃侯乃王  

増论唐李翰汉祖吕后五等论曰孝惠既崩髙后称制侯王诸吕何不可哉若早署禄产之位序亲踈之节小其国以圗全薄其势以逺害而陈平周勃亦分茅锡土将相之后誓同山河舅甥之国穆若唇齿预闭觊觎之心不践嫌猜之路克复明辟决自我躬髙谢夀陵不先帝安有齐兵之观变代邸之危疑哉  

追封一  

増槐里　柏川【`册府元曰汉武帝即位尊皇太后母臧儿为平原君追尊皇太后父仲为共侯仲槐里人也槐里起园邑二百家　金史曰赫舍哩良弼柏川人世宗时拜平章政事封宋国公居位二十年成就太平之功一时号称贤相卒后追封金源郡王`】　先儒　贤相【`续文献通考曰宋理宗淳祐元年追封先儒周敦颐汝南伯程灏河南伯程颐伊川伯张载郿伯　下详柏川注`】　朴直沉厚【`册府元曰徳宗在奉天赠故武威郡王贾隐林左仆射赐实封三百户隐林累有殊功性颇`】  

【`朴直初奉天围觧百僚称贺隐林曰陛下性灵太急不能容忍若旧性不改虽朱泚败亡忧未艾也及是思其谠言故褒赠有加焉　辽史曰耶律萨喇性忠直沉厚为伊逊诬废立杀之干统间追封漆水郡王`】　感瘴　骂贼【`续文献通考曰阿噜唐古人世祖时征交趾感瘴疠卒子嘉珲请于朝封魏国公　又曰李黼颍人至正中守江州骂贼而死追封陇西郡公`】　讨武氏　立理宗【`文献通考曰越王贞起兵讨武氏不克子冲与贞同死开元初追复爵土　续文献通考曰郑清之鄞县人以拥立理宗官至太师累封齐国公追封魏郡公云`】　迎柩赠印　至墓赐防【`册府元曰后汉光武郭皇后父昌眞定人仕郡功曹建武二十六年后母薨帝亲临送葬百官大防遣使者迎昌防柩合追赠昌阳安侯印绶　又曰邓训邓皇后父也为防羌校尉永元二年卒于官元兴元年和帝以训皇后之父使谒者持节至训墓赐防追封`】　卢豫平山　髙飏渤海【`册府元曰晋明帝即位追赠元敬卢皇后父故南阳王文学豫为平山县侯　又曰后魏髙飏文昭皇后父也景明中赠左光禄大夫赐爵渤海公`】　邓香安阳　何真宣徳【`册府元曰桓帝邓皇后父香和熹皇后从兄子也后立帝追赠香安阳侯印绶　又曰何真南阳宛人灵思皇后父也后以选入掖庭光和三年立为皇后明年追号真为舞阳宣徳侯`】  

追封二【`増子孙贵封附`】  

増思成侯【`册府元曰宣帝地节三年追赐外祖王廼始諡曰思成侯`】　原追尊隂睦为宣恩侯【`东观汉记隂识传云建武二年追尊贵人父睦为宣恩侯`】　樊重追封夀张【`又樊重传云世祖即位追封为夀张敬侯`】　隂兴追封鲖阳【`又隂兴传云夫人薨兴防诏使五官中郎将持节至墓赐印绶追封加諡曰鲖阳翼侯`】　増追爵宣哀【`册府元云隂隆光烈隂皇后父也南阳人建武九年追爵諡隆为宣哀侯`】　追爵安成【`又云章帝窦皇后父勲大司徒融孙也建武七年追爵諡勲安成思侯`】　原宋杨追封当阳侯【`东观汉记宋杨传云安帝永寜元年遣大鸿胪使持节至墓追封当阳侯`】　封梁竦为褒亲愍侯【`又梁竦传云永和元年制诏三公大鸿胪曰夫孝莫大于尊尊亲亲其义一也追命外祖以笃亲亲其追封諡皇太后父竦为褒亲愍侯好爵显服以慰母心`】　籍建追封东郷侯【`又顺帝纪云中常侍籍建追封为汝隂东郷侯`】　増家无余财【`太平御览云胡质薨家无余财唯赐衣书箧而已追封阳陵亭侯`】　追封甄皇后父【`册府元云魏明帝太和元年以中山魏昌之安城乡户千追封帝母文昭甄皇后父諡曰敬侯`】　郭永安阳乡敬侯【`又云郭永安平广宗人太和四年追諡永为安阳乡敬侯`】　郭满西都定侯【`又云郭满西平人齐王即位追封諡满为西都定侯`】　曹彬济阳郡王【`纪纂渊海云本朝曹彬追封济阳郡王`】　王安石舒王【`文献通考云宋徽宗政和三年封王安石为舒王配享王雱为临川伯从祀`】　追封朱熹【`续文献通考云寳庆元年追封朱熹信国公改徽国公`】　以隐逸追封【`又云杜瑛字文玉天厯中以隐逸追封魏郡公`】　死陈友谅【`又云余阙至正十七年守安庆死于陈友谅追封豳国公`】　入敌阵被创【`吾学编云河间张忠武王玉洪武二十七年陞都指挥同知成祖举兵靖难首用玉防夺北平九门攻东昌敌围上数匝玉不知所在突入敌阵杀数十百人竟被创没上哭之食不下咽即位论靖难功当第一追封荣国公`】　战灭渡桥【`又云俞忠烈通海巢人从征浙西充湖州转战至灭渡桥中流矢卒赠豫国公改虢国公`】　追友谅至采石【`又云张忠毅徳胜合肥人以舟师来归友谅犯龙江力战追友谅至采石战没赠蔡国公`】　子孙贵封封晖遂安郡公【`册府元云唐张长逊为五原太守防处罗可汗解兵去髙祖大悦封其父晖为遂安郡公`】徐世勣父【`又云武徳二年诏徐世勣父上柱国舒国公盖宜封济阴郡王`】　宋璟父  

元抚【`又云开元六年侍中宋璟亡父元抚褒赠邢州刺史并赠其母崔氏为安平郡夫人`】　萧嵩父灌裴光庭父行俭【`又云十七年追赠中书令萧嵩父灌为吏部尚书门下平章事裴光庭父行俭为太尉`】　孙逖陈情【`又云二十四年中书舎人孙逖上表陈情曰臣父嘉之幸遇明时早勤学业出身入仕四十余年才及令长臣夙荷严训累登清秩频迁省闼又拜掖垣地近班荣臣则过量途遥日莫父乃后时在公府有偷荣之贵于私庭无报徳之效反慙乌鸟徒厠鹓鸿伏望降臣一外官特乞防恩稍霑臣父优诏奨之授嘉之宋州司马致仕`】　李晟父钦【`又云徳宗兴元元年副元帅李晟平朱泚拜司徒诏赠晟父钦太子太保母王氏代国夫人`】　有父母并许加恩【`又云后唐明宗天成三年勅中外臣僚及诸道节度使等有父母者并许加恩`】　李璮来归复父官爵【`续文献通考云李璮全之子为古江淮大都督景定三年以京东来归诏封为齐郡王复其父官爵`】自金归元【`又云焦用自金归元后以子徳裕贵封恒山郡王`】　追封祖父母  

父母【`又云世宗嘉靖八年令凡孙袭祖爵者得追封其父母曽孙袭曽祖爵者得追封其祖父母父母旁支袭爵者得追封其本生祖父母父母妻先故者得追封为妃`】  

追封三【`増子孙贵封附`】  

増制元阎复追封伯夷叔齐制曰昔居北海之濵移庙东山之上休光垂于千载余泽被于一方永懐孤峻之风庸示褒崇之典于戏去宗国而辞周粟曽是列爵之可縻扬义烈以激清尘期于世敎之有补可追封伯夷为昭义清惠公叔齐崇让仁惠公　姚燧左丞许衡赠官制曰许衡玉裕而金相准平而绳直出处则惟义所在言动必以礼自持休休焉有容属属乎其敬行已似秋霜烈日化人如时雨和风来席下之抠衣满戸外之列屦今既亡矣谁其嗣之于戏在尔身有垂没世之名于朕心有失同时之恨可追封魏国公諡文正　阎复丞相巴延赠諡制曰巴延崆峒孕秀列象腾精居政府则不动声气措泰山之安秉戎律则纯乎仁义犹时雨之降当其声鹤浦渝盟之罪总龙骧飞渡之师克广世祖好生之心允获宋人诚服之意衣冠不改市肆不易恩戚普洽于三呉车书以混文以同声教遂覃于百粤逮朕纂承之始益申推戴之诚永懐社稷之宗臣宜侈河山之髙爵于戏曹侍中江南之役规摹一何小哉郭汾阳异姓而王崇报斯亦至矣可追封淮安王諡忠武　元明善中丞于璋赠諡制曰于璋志蕴忠贞运逢熙洽庆云甘露气和而动植自宜威鳯祥麟瑞应而猛咸伏结深知于世祖参大政于武皇澄清每振于宪纲动静允维于国体逮朕嗣服召卿来廷赐以绣衣执法应中端之象专兹白简行轺寛南顾之忧遽何驰讣之闻盍有崇褒之渥于戏刘寛长厚允宜居鼐之司胡广中庸谓当久台阁之任事乖往古恩慰九原可追封蓟国公諡文简　明王祎中书平章政事常遇春追封开平王制曰常某英敏而沈毅严肃而恢宏自初建于义旗即来归于戎斾首从淮右扬采石之旋定江东振丹阳之防拓邉疆于全楚殱强敌于三呉扫河洛而奠中原指幽燕而平朔土功成百战允为一世之豪气盖三军岂特万人之勇近报滦阳之凯益穷漠北之追揽哀讣之遽来知力疾而犹战眷言忠荩深用痛伤海宇一家既已成于大统君臣同体期共享于太平事乃若斯情何能已秩庸陞于次相爵兼锡于真王虽礼数之有加于予心其有歉  

増碑明宋濓东邱郡侯花公云墓碑曰皇上渡江之六年庚子夏伪汉主陈友谅以舟师入冦围太平枢密院判官花公率麾下三千余人结阵迎战三日贼不得入城中乏食公士马惫城陷贼缚公急公怒奋身大呼缚尽解起夺守者刀杀五六人骂曰虏非吾主敌也曷不趣降贼怒碎公首缚于舟樯众射之公至死骂贼不少变已而贼犯龙江上命诸将力战贼败去后五年上即呉王位追封公东邱郡侯　陶凯追封徐王庙碑曰洪武四年夏六月丙申皇帝御皇宫门召礼部尚书陶凯谕之曰皇后父徐王马氏世为宿州人家闵子乡新丰里王本民家素质朴以兄弟齿序人称之曰马某王少壮时膂力过人沉毅寡言笑重然诺而性刚强疾恶见有为不义者视之若仇讐然或少忤其意輙肆殴击虽至死无所畏惮郷人莫敢犯当元政失驭天下将乱王以忿争杀人恐逮于法移家定逺及天下大乱乃挈皇后母避兵他所而以皇后托定逺郭氏俾育为己女后郭氏首难自为元帅郷民兵朕亦为部下士遂以皇后为朕之配既定天下即皇帝位皇后正位中宫封皇后父为徐王母郑氏为徐王夫人以他无继嗣因立庙于太庙之东歳时奉祭　蘓伯衡岐阳武靖王勲徳碑曰皇上诞膺天命统一万方羣才辐辏共为帝臣杰出其间而受上将之任者固非一姓至其生建国爵而死启王封者仅四人焉曰徐中山王曰邓寜河王曰常开平王而岐阳王其一人也  

増子孙贵封诗明呉寛送杨君谦致仕曰昨者见章疏陈情欲长号谓臣心腹间有疾刺如刀自宜鍼石恶不任簿书劳蒙恩赐封典父母喜俱叨雨露不知感臣岂如蓬蒿壮年可驱策正合从时髦臣实自知愧奈縁病相遭  

増制宋蘓轼司马光曽祖政赠太子太保制曰臯陶迈种徳种之逺故其发也难发之难故其报也大古之君子有种徳于百年之前而待报于数世之后者昔闻其语今见其人某官某笃行有闻信于乡国懐道不试遗其子孙天不吾欺再世而显至于曽孙其徳日跻衮衣绣裳进位于朝退有事于家庙其致朕命诏于有神元元明善平章董士选赠三代制曰董士选曽祖父昕畎亩怡愉里闾退让开田种木深期蔽日之轮囷如山出云莫测为霖之变化子能择主孙亦象贤一门万石之家声四世五公之谱牒于戏慎终追逺分茅宣曽矩之光崇徳报功推本叶孙枝之愿亶兹异渥宠尔营魂宋本丞相巴延祖考封諡制曰巴延祖考故千夫长  

阿拉沉毅而穷力忠勤而小心从役呼展奋蛇矛而深入扈征蜀道裹马革以长终贤劳宿着于生平隂隲益隆于身后天开神圣辟中土而大同地隔江淮独东南之未下廼生孙子一我寰区肆加命数之隆用极褒崇之典可追封淮安王諡武康　王构翰林承防姚燧父桢赠官制曰桢名门甲姓伟望通才初与长公聫芳于西洛继为肤使持节于南壖以拯济生灵为心以拔茂异为任茇艰危而靡恤期徳泽之丕所全活者几千人若昔邓公之河役其往依者五百室非惟李氏之义门奚我生之弗辰竟以死而勤事风忧时之畧有欝于中菑畬名世之规以贻于后于戏贞风千古岿然不废鲁灵光太中一家嗣者无慙汉司马可追封鲁国公諡忠献  

増表唐常衮谢赠官表曰臣授任非据尸位已淹合上叩公朝退身私第固以未俾神化誓答皇慈尚尘青之闱犹汚玉堂之署乾坤施厚歳月恩深今又念及先臣旌其内训宠以六官之长荣极三师之列鱼轩表于东海翟茀赋于南都宗祏有仪春秋有祀属当禁火归省先茔便奉除书以时昭启洒露于松柏悬日月于邱封闾里相荣故老垂泣　权徳舆谢追赠父母官表曰臣龆龀之歳孤苦零丁遭逢昌运忽至台司无能受禄莫与臣比以先臣之名噐未称余庆或钟蒙陛下之宠秩逾涯此生何幸　唐良士代韦令公谢先人赠官表曰臣父受教儒门宣力王室虽典司纲辖而未及崇班臣逮事休明谬登清贵常恐不克荷忝辱祖宗岂谓阳和之仁因下炎上露之泽自叶流根大府名藩位秩崇重授之庶姓罕有其伦是臣父著绩于先朝蒙宠于今日臣事君之节未效涓尘为子之方已荣松槚感恩思报岂谓为忠覆族殒身孰云非孝  

増碑唐顔真卿郭子仪家庙碑乾元三年下诏曰故夀州刺史郭敬之累君子之行毓逹人之徳才光文武政羙中和生此大贤为我良弼于是欝兴神武之师克扫欃枪之气而子仪帅彼劲卒赫然先驱取京洛如拾遗剪凶残犹振槁功存社稷泽润生人是用宠洽哀荣义申存没累追赠太保  

## 御定渊鉴类函卷一百二十一

封爵部四【`徙封　异域降附封　妇人封命妇并入　爵封　逊让封`】  

徙封一  

增南郡　西华【`文献通考曰彭城靖王恭永平九年赐号灵寿王十五年封为钜鹿王建初三年徙封江陵改南郡为国　又曰淮阳顷王昞永平五年封常山王建初四年徙为淮阳王以汝南之新安西华益淮阳国`】　平项籍　击陈豨【`文献通者曰韩信既取齐四年立信为齐王五年平项籍徙信为椘王都下邳　又曰琅邪营陵侯刘泽髙祖从祖昆弟也以击陈豨有功髙后七年封琅邪王文帝元年徙泽为燕王`】　废中山　制藩国【`文献通考曰沛献王辅建武十五年封右冯翊公十七年郭后废为中山太后徙辅为中山王　又曰陈思王传时法制待藩国既自峻廹察属皆贾竖下才兵人给其残老大数不过二百人又植以前过事复减半十一年中三徙都常汲汲无欢`】　平髙丽御宋师【`册府元龟曰髙宗总章元年成国公契苾何力徙封梁国公赏平髙丽之功也　续文献`】  

【`通考曰辽耶律隆运本姓韩名徳譲统和中赐姓名皇太后称制总宿卫事从太后御宋师有功封椘国公后进王齐又从太后南征许宋成而还徙王晋`】　深入贼阵　防养宫中【`册府元龟曰淮阳王道元髙祖从父兄子也击哈达战没太宗毎追痛之常从容谓侍臣曰道元始终从朕深入贼阵所向必克惜其防少力不遂心及难平后以其弟武都王道明徙封于淮阳国　续文献通考曰辽耶律达鲁徳`】  

【`让弟防养宫中授小将军重熈初封漆水郡王后封混同郡王清宁初徙王邓以年老乞骸骨更王椘`】致仕改封　年老更王【`册府元龟曰豆卢寛为左卫大将军陈县公以年老致仕改封芮国公　下详防养宫中注`】  

徙封二  

増徙王菑川【`文献通考云兴居齐悼恵王子文帝二年封济北王三年谋反自杀上悯济北分齐为六国尽封悼恵王诸子以安都侯志为济北王复徙王菑川地`】　徙王江都【`又云易王非景帝子以前二年立为汝南王吴椘反讨平之徙王江都治故吴国`】　衡山王不应吴椘徙王济北【`又云淮南厉王之子勃封衡山王吴椘反以书招勃不应景帝嘉之徙封济北王`】徙王山阳定陶【`又云共王康元帝子元光三年立为济阳王六年徙为山阳王八年徙王定陶`】原舂陵下湿减邑内徙【`东观汉纪舂陵宗室传云舂陵孝侯以舂陵地势下湿有`】  

【`山林毒气上书求减邑内徙元帝徙之南阳犹以舂陵为国`】　増徙为齐王【`文献通考云建武二年立縯长子章为太原王十一年徙为齐王`】　襄邑徙封成阳【`又云刘求更始长子更始防赤眉为谢禄所杀明年求兄弟与母诣洛阳帝封求为襄邑侯奉更始祀后徙封成阳侯`】　原樊宏封寿张【`东观汉纪樊宏封长罗侯建武十三年徙都尉封谢侯十五年徙封寿张侯`】阴傅徙封期思【`又曰阴傅封防彊侯七年以防彊属西徙封于丹阳为期思侯也`】　増徙封父城新息【`文献通考云朱浮沛国萧人以从光武定北邉建武二年封舞阳侯食三县后徙封父城侯二十年徙封新息侯`】　遗诏徙为陈王【`又云陈敬王羡永平三年封广平王七年徙为西平王肃宗崩遗诏徙为陈王食淮阳郡`】　徙封鲁阳鄊侯【`又云陵阳侯丁綝颍川定陵人王莾末世祖畧地颍阳綝说其宰防后征伐有功封定陵新安郷侯后徙封陵阳建初四年徙封鲁阳鄊侯`】　子楷嗣徙封【`又云魏任城威王彰建安二十一年封鄢陵侯黄初二年晋爵为公三年立为任城王子楷嗣徙封中牟五年改封任城县太和六年复改封任城国正始七年徙封济南`】范阳徙封宛侯【`又云彭城王据建安十六年封范阳侯二十二年徙封宛侯黄初二年进爵为公三年为章陵王又徙义阳`】　徙谯县鄄城沛【`又云沛穆王林建安十六年封饶阳侯二十二年徙封谯黄初三年为谯王五年改封谯县七年徙鄄城太和六年徙沛`】　寿春徙封汝阳弋阳【`又云椘王彪建安二十一年封寿春侯徙封汝阳弋阳`】　渤海徙太原【`又云晋太原成王辅孚子武帝受禅封渤海王复徙为太原王`】　汝阴徙扶风【`又云扶风武王骏宣帝子武帝践阼进封汝阴王后徙封扶风`】　出继徙封【`又云东莱王蕤攸子出继辽东王定国从徙封东莱齐王`】　始平徙椘【`又云椘隐王玮武帝第五子初封始平王后徙椘`】　杜伏威徙封吴王【`册府元龟云唐髙祖武徳二年和州贼帅杜伏威防授和州总管封椘王三年徙封吴王`】　例改辽西【`续文献通考云辽阳晳安次人擢进士乙科清寜初封赵国公咸雍初再徙齐晋又封赵王太康中例改辽西郡王`】  

徙封三  

增册文唐岑文本册越王泰改封魏王文曰昔在哲后受命君临并建茂亲以为藩衞然则古之列国今之按部循名或异立政是同皆所以共治黎元俱奬王室克隆鼎祚咸悉由之惟尔越王泰生而韶敏防而好学乐善不倦才徳日新地则维城礼优分器惟彼三魏实号五都非亲勿居夹辅攸属是用改封魏王传之子孙长为藩翰  

异域防附封一  

増知归　乞号【`文献通考曰吐谷浑阿豺兼并氐羗地方数千里号强国升西强山观垫江源问于羣寮曰此水流更有何名由何郡国入何水也其长史曾和曰此水经仇池过晋寿出宕渠始号垫江至巴郡入江渡广陵会于海阿豺曰水尚知归我独无所归乎乃遣使南通宋献方物宋少帝封为浇河公　又曰于阗嘉祐八年遣使贡方物以其国王为特进归忠保顺麟黒韩王于阗谓金翅鸟为麟黒韩王可汗之讹使言其王乞此号去`】　独悟　先防【`册府元龟曰唐太宗贞观四年诏突利可汗阿史那什鉢苾志懐英果识机能断情深独悟实唯先觉往在北蕃位地兼重早知慕义特布欵诚可封北平郡王又曰髙宗总章元年破髙丽以僧信诚为银青光禄大夫赏先防也`】　归义　成功【`册府元龟曰髙祖武徳元年突厥曷婆那可汗自宇文化及所来降封为归义王　又曰徳宗建中元年册回纥顿为武义成功可汗`】　怀义　奉化【`册府元龟曰天寳十四载以投防苏毗王子悉诺逻封懐义王赐姓李名忠信　又曰晋髙祖天福四年制曰回纥可汗仁美雄临朔野虔奉中朝一方之烽燧蔑闻万里之梯航继至宜封奉化可汗`】　罢射雕　遣贡象【`册府元龟曰中宗景龙二年髙丽吐谷等储蓄降附制曰将军遇义永罢射雕使者迎降果闻乘传宜开土宇之封式盛疆场之制　续文献通考曰陈日照安南国王景定三年叛防古传位于子光昺遣使贡象诏封光昺为安南王`】　突厥内附古来归【`册府元龟曰唐髙祖武徳元年突厥冒婆那可汗弟阙可汗遣使内附帝厚加慰抚`】  

【`拜为吐焉过拔阙可汗　续文献通考曰李璮全之子为古江淮大都督景定三年以京东来归诏封为齐郡王复其父官爵`】　悔过入朝　改名称贺【`孔帖曰突厥黙啜请和武后诏将军阎知微册可汗持节往黙啜又遣使谢知微遇诸道即与绯袍银带田归道谏曰卤背恵且积年今悔过入朝宜待天防而知微擅赐使朝廷何以加之宜勅初服须天子命后从焉　册府元龟曰晋髙祖天福六年制曰髙丽王建守三韩之重地定百济之强邻遣犹子以来朝改名臣而称贺慕予正朔用举徽章可封髙丽王`】始弃吐蕃　请复南诏【`册府元龟曰徳宗建中四年封东蛮王骠旁等为和义顺正等郡王骠旁等自防嶲州臣于吐蕃絶朝贡者二十余年及是劔南节度韦臯招诱之始弃吐蕃来朝特封郡王　又曰南诏异牟寻即云南王閤罗鳯之孙天寳中閤罗鳯北臣吐蕃命为赞普给以金印卒异牟寻嗣立至是乃去吐蕃所立帝号请复南诏旧名帝嘉之赐以金印银窠其文曰贞元册南诏印`】　请勒兵以赴　俱守节不从【`册府元龟曰髙宗即位吐蕃赞普弄赞致书长孙无忌云上初即位若臣下有不臧之心者请勒兵以赴之并献金银珠宝十五种请置太宗灵座之前于是进封賔王　又曰开元六年遣使册立乌长国王骨咄国王俱立国王三国在安西之西与大食邻境大食煽诱为虐俱守节不从潜布欵诚于朝廷帝深嘉之`】  

异域降附封二  

原春秋潞子之爵【`汉功臣表序云昔书称蛮夷率服诗云徐方来同春秋列潞子之爵许其慕诸夏也`】　汉兴弓髙之封【`又云汉兴至于孝文时乃有弓髙襄城之封虽自外徕本功臣后`】　离狄内附嘉之称爵【`应劭注汉功臣表序云潞子离狄内附春秋嘉之称其爵列诸盟防间`】　徐卢以匃奴王降侯容城【`汉孝景功臣表云容城擕侯徐卢以匃奴王降侯七百户`】　匈奴防汉侯之劝后【`汉匈奴王徐卢等五人降汉景帝欲侯之亚夫曰彼皆王防之不可上曰丞相议不可用乃皆封侯`】　南越桂林监谕民防侯湘成【`汉孝武功臣表曰湘成侯监居翁以南越桂林监闻汉兵破番禺谕欧骆民四十余万降侯八百三十戸`】得南粤王建徳封海常侯【`汉书南粤传云其校司马苏得建徳为海常侯`】得南粤相吕嘉封临蔡侯【`又云粤郎都稽得嘉为临蔡侯`】　杀东粤王余善封东成侯【`又闽粤传云粤故建成侯敖与繇王居股谋杀东粤王余善封居股东成侯敖开陵侯`】　斩西于王封下鄜侯【`又云故欧骆将左黄同斩西于王封为下鄜侯`】杀朝鲜王右渠封澅清侯【`又朝鲜传云尼谿相参乃使人杀朝鲜王右渠来防封参为澅清侯也`】　诛成已封涅阳侯【`又云朝鲜相路人降道死右渠之大臣成已又反路人子最告谕其民诛成已最以父死颇有功为涅阳侯`】　増立宛贵人昧蔡爲王【`文献通考云大宛汉时通焉太初元年拜李广利为贰师将军取善马贰师至宛宛人斩王母寡首献马汉军取其善马数十匹中马以下牝牡三千匹而立宛贵人昧蔡为王`】　原匈奴先贤掸来降封归徳侯【`汉宣帝神爵二年`】　増称臣而不名【`文献通考云甘露三年单于朝天子于甘泉宫汉宠以殊礼位在诸侯王上赞谒称臣而不名`】　复髙丽王号【`又云莽初发句丽兵伐匈奴其人不欲行廹遣之皆亡出为防盗莽令严尤诱髙丽侯入塞斩之更髙句丽王为下句丽侯寇边愈甚光武建武八年遣使朝贡诏复其王号`】　拜伏受诏【`又云建武二十五年南单于遣使诣阙奉藩称臣求使者监防二十六年遣中郎将段郴等使南单于立其庭单于延使者使者曰当拜伏受诏单于顾望有顷乃拜伏称臣`】　封于仇赍等为王【`又云建武二十一年鲜卑与匈奴入辽东辽东太守祭彤击破之斩获殆尽三十年鲜卑大人于仇赍等率种人朝贺帝封于仇赍为王`】　原鲜卑轲比能防拜归义侯【`魏志乌丸鲜卑传云鲜卑轲比能将部众来防拜归义侯`】増倭女王封王【`文献通考云魏景初二年既平公孙氏倭女王遣大夫难升米等诣郡求`】  

【`诣天子朝献太守送诣都乃以金印紫绶封为亲魏倭王`】　皝嗣请受朝命【`又云慕容廆自称鲜卑大单于奉晋室朝贡臣礼不阙至皝嗣自称燕王遣使于东晋请受朝命许之`】　呵啰单婆皇婆达并加除授【`又云宋元嘉二十六年文帝诏曰呵啰单婆皇婆达三国频越遐海欵化纳贡逺诚宜甄可并加除授`】　天竺使贡献【`又云文帝元嘉五年天竺伽毗黎国王月爱遣使奉表献金刚指环摩勒金环寳物赤白鹦鹉各一武帝太始二年又遣使贡献以其使为建威将军`】梅安朝京师【`又云魏道武泰常八年蛮王梅安率渠帅数千朝京师求留质子以表忠欵诏拜官褒慰之`】　金真平拜乐浪郡公【`又云新罗本辰韩种也土地物产畧与华同至隋时遣使来贡其王金真平文帝拜为乐浪郡公`】　谢龙羽封夜郎郡公【`册府元龟云唐髙祖武徳三年防州蛮首谢龙羽遣使朝贡封夜郎郡公`】　拜夷南爲毗伽可汗【`又云太宗贞观三年薛延佗可汗一利咄夷南遣使朝贡诏游击将军乔师望赍册书拜夷南爲毗伽可汗`】授扶余璋嫡子义慈爲百济王【`册府元龟曰太宗贞观十五年诏曰百济王扶余璋栈山航海逺禀正朔奄致薨陨追忆愍悼令其嫡子义慈嗣位`】　以男子为王【`文献通考云东女亦曰苏伐剌挐有八十城以女为君其王敛臂使大臣来请官号武后册拜将军天授开元间王及子再来朝诏与宰相宴曲江封王曵夫为归昌王后乃以男子为王`】　册素迦爲朅帅国王【`册府元龟曰元宗天宝九年册曰朅帅国王勃特没之兄素迦输忠赤于朝廷表仁恵于番部宜膺旌赏用册尔爲朅帅国王`】　赐姓更名【`又云契丹按巴坚死长子东丹王托云当立其母舒噜爱徳光托云不得立长兴元年自扶余泛海奔唐明宗赐其姓为东丹更名曰慕华后又更姓李名赞华`】　李圣天封大宝于阗国王【`册府元龟云晋髙祖天福三年制曰李圣天境控西陲心驰北阙顷属前朝多事久阻来庭今当寳厯开基乃勤述职宜册封为大寳于阗国王`】　授龙挺交趾郡王【`又云宋真宗景徳三年龙挺杀龙钺自立欲修贡诏许之乃遣弟明旻等入贡诏授龙挺交趾郡王`】　用斯多特恩例【`又云景徳九年吐蕃以李遵为保顺军节度遵甚有威名性贪忍其下怨而惧之屡表求賛布号朝廷以为賛布戎王也遵居斯多特下不应妄授乃用斯多特恩例焉`】　以龙鉢为安逺大将军【`又云咸平元年龙鉢来朝龙鉢四世受命为酋虽贡方物未尝自行今始至献马二千余匹诏以龙鉢为安逺大将军`】　封其王与占城等【`又云真腊国在林邑西南宋宣和二年遣使来朝廷封其王与占城等`】　赐中山山南王印【`续文献通考云琉球国王初姓欢斯名渴剌兜后嗣分为三曰中山王山南王山北王明洪武初三王遣使朝贡行人杨载使日本归道琉球遂招之王愿内附请封爵诏赐中山王察度山南王承察各镀金银印`】　赐布延特穆尔称安定王【`又云明洪武安定布延特穆尔贡铠甲刀劔等上即其地分为阿敦阿津库先特哩四部赐布延特穆尔银印称安定王`】　封髙丽国王【`又云洪武二十六年髙丽国王颛上表贺即位遣符寳郎偰斯赐金印封为髙丽国王`】　封麻邪惹加那乃爲国王【`又云渤泥在西南大海中明洪武遣监察御史张敬之往谕来朝贡永乐乙酉诏封其国王麻邪惹加那乃为国王`】　封苏门答剌国王【`又云苏门答剌与花靣国相接永乐乙酉国王遣其臣阿里来朝诏封苏门答剌国王`】  

异域降附封三  

增诗唐崔湜送梁卿王郎中赐东蕃吊册诗曰梁侯上卿秀王子中台杰赠册绥九夷旌旃下双阙西堂礼乐送南陌轩车别征路入海云行舟泝江月兹久钦化歴载归朝谒皇心□所嘉寄尔宜风烈　刘禹锡送源中丞充新罗册立使诗曰相门才子称华簪持节东行奉徳音身带霜威辞鳯阙口传天语到鸡林烟开鼇背千寻碧日浴鲸波万顷金想见扶桑受恩后一时西拜尽倾心　贾岛送于中丞赐回纥册立诗曰君立天骄发使车册文字字着金书渐过青冢鄊山尽欲达皇情译语初  

增诏明王袆封占城国王诏曰咨尔占城国王素处海奠居南服自乃祖父世笃忠贞向慕中朝恪守臣节今朕肇承大统抚驭万方欲率土之咸宁尝驰书而往报而尔能畏天命知尊中国即遣使称臣来贡方物思法前人之训以安一境之民眷尔忠诚良可嘉尚于戱以内治外朕乃一视同仁以小事大尔尚慎终如始永为藩辅益勉令名　又封髙丽国王诏曰朕肇膺正统诞抚多方乃眷髙丽袭朝鲜之遗壤克尊中夏逾渤海而称臣葢由夙慕于华风用是恪修于臣职况尔三韩之累世皆慎始终属兹四海之一家何殊内外爰稽彞制载锡真封  

增制唐李峤封乌薄利归义县开国子制曰乌薄利家近圆城任隆方岳恵洽藩部功宣朝廷扶津搆虐穴生氛能拒袄凶固守臣节逾马韩而献册泛鲸海而申虔书劳有典方隆将帅之班举善不遗宜拓公侯之宇元程钜夫安南国王陈益稷加恩制曰陈益稷慕帝  

王之有真见几而作惧祖宗之不祀自拔而来始者周王之赫怒伐罪吊民终焉舜帝之诞敷班师振旅彼迷不复尔守弥坚拯溺救焚从王师凡一再举适馆授餐留湖右几三十年身歴事于四朝志不渝于初节肆朕即祚亟其来庭于戏内寜外抚朕不忘铜柱之南近说逺来尔益拱辰星之北对扬休命永坚一心　明苏伯衡封靖西王制曰朕惟窦融保五郡而事汉式彰推戴之忱李勣举十州以归唐益着忠贞之节具位某曩在北朝属为近戚任维城之重寄乃胙土于遐陬兹朕诞开鸿业之初惟尔灼知厯数之在审于去就率先遣使而来庭籍其土疆不待兴师而及境知同马援之识真主义等箕子之归成周是用颁新命以示恩仍旧封而授任  

妇人封一【`命妇并入`】  

増杜氏通典曰凡三代之制诸侯之妇曰夫人【`夫之言扶`】大夫曰孺人【`孺之言属`】士曰妇人【`妇之言服`】庶人曰妻【`妻之言齐`】公侯有夫人有世妇有妻有妾【`贬于天子也无后与嫔去上中`】君之妻君称之曰夫人夫人自称于天子曰老妇【`自称于天子谓畿内诸侯之夫人助祭若时事见`】自称于诸侯曰寡小君【`谓飨来朝诸侯之时`】自称于其君曰小童【`若云未成人也`】人称之曰君夫人【`异人称之亦曰君夫人`】自世妇以下者自称曰婢子【`婢之言卑也于其君称此以接见敌体故嫌其当`】凡妇人无爵从夫命之爵坐以夫之齿【`爵谓夫命为大夫则妻为命妇`】至秦汉妇人始有封君之号元寿七年始令列侯太夫人夫人诸侯王子及吏二千石无得擅徴补【`如淳曰列侯之妻称夫人列侯死子复为列侯乃尊称太夫人子不得列侯则不得称之`】其余多阙　孙盛晋阳秋论曰妇人之封六国乱政　蔡邕独断曰汉异姓妇人以恩泽封者曰君比长公主　魏氏春秋曰黄初三年帝欲侯太后父母陈羣奏曰案典籍之文无妇人分土命爵之制在礼妇人从夫爵耳　杜氏通典曰唐外命妇之制【`皇帝妃嫔及太子良娣以下为内命妇公主及王妃以下为外命妇今内命妇其职员令中其制大约皆出于汉魏不复重叙`】诸王母妻及妃【`嗣王郡王母妻亦同`】文武官一品及国公【`其非始封者带三品以上亦同`】母妻为国夫人三品以上母妻为郡夫人四品妻爲郡君【`若勳官二品有封亦同四品`】五品母妻爲县君【`若勳官三品有封者亦同五品`】散官同职事若勳官四品有封母妻爲郷君其母邑号皆加太各视夫子之品【`若夫子两有官及爵或一人有官及爵者皆从髙荫`】其不因夫子别加邑号者夫人云某品夫人郡君云某品郡君【`县君郷君准此`】诸庶子有五品以上官封者若嫡母在所生之母不得爲太妃以下【`无者聴之其承重者不合`】中宗时韦皇后表请诸妇人不因夫子而加邑号许同见任职事听子孙用荫门施棨防制从之仪【`太后时契丹宼平州平州刺史郑保英妻爰氏率城内女子助守贼遂退封爲成节夫人　又咸亨元年赠武太后母为鲁国夫人諡曰忠烈`】开元八年五月勅准令王妻为妃文武官及国公妻为夫人母加太字一人有官及爵者听从髙叙但王者名噐殊恩或颁异姓妻合从夫受秩令甲更无别条率循旧章须依往例自今已后郡嗣及异姓王母妻并宜准令为妃贞元六年太常卿崔纵奏诸国王母未有封号请遵故典爲某国太妃吏部郎中栁冕等状称歴代故事及六典无公主母称号伏请降于王母一等命为太仪各以公主本封加太仪之上从之　宋史曰建隆三年诏定文武羣臣母妻封号太皇太后皇太后皇后曽祖母祖母母封国太夫人诸妃曾祖母祖母母封郡太夫人婕妤祖母母封郡太君贵人母封县太君宰相使相三师三公王侍中中书令曾祖母祖母母封国太夫人妻国夫人枢密使副知院同知参知政事宣徽节度曾祖母祖母母封郡太夫人妻郡夫人签书枢密院事曾祖母祖母母封郡太君妻郡君东宫三太文武二品嗣王郡王国公郡公县公母郡太夫人妻郡夫人其下县太君县君孺人各有差　潜确书曰宋政和年诏命妇列郡县以称君盖非妇道且等级无别于是定制执政以上封夫人尚书以上封淑人侍郎以上封硕人大中大夫以上封令人中散大夫以上封恭人朝奉大夫以上封宜人朝奉郎以上封安人通直郎以上封孺人　续文献通考曰元一品封国夫人二品封郡国夫人三品封郡侯夫人四品封郡君五品封县君六品封恭人七品封宜人　明防典洪武二十六年定制一品封赠夫人二品封赠夫人三品封赠淑人四品封赠恭人五品封赠宜人六品封赠安人七品封赠孺人　凡功臣推封制封某国公者即封某国夫人封某侯者即封某侯夫人伯子男同又制封赠公侯伯子男者其公侯夫人各从其爵伯子男夫人止封夫人不得用爵　凡命妇因子孙官爵封母并祖母者并加太字追封则否  

妇人封二【`命妇并入`】  

原左传曰晋败齐师陈于鞌齐侯遂自徐闗入见保者曰勉之齐师败矣辟女子曰君免乎曰免矣鋭司徒免乎曰免矣苟君与吾父免矣可若何乃奔齐侯以为有礼既而问之辟司徒之妻也封之石窌　陈留风俗传曰延丘者卫地也故燕之延鄊髙祖与项氏战厄于延郷有翟母者免其难故以延郷为封丘县以封翟母焉史记曰汉有平原君即景帝王皇后之母也　后汉  

书曰崔骃曾祖母师氏能通孝经百家之言王莽赐号仪成夫人金印紫绶文轩丹毂显于新室之世　又曰邓后临朝爵其太夫人爲新野君万户供汤沐邑薨赠以长公主赤绶諡曰敬君　又曰梁冀妻孙寿封为襄城君兼食阳翟租税又入五千万加赐紫绶比长公主又曰和帝夫人阴氏薨追号开国君赐紫绶　又曰  

灵帝封乳母宋娥为山阳君五千户左雄奏曰尚书故事无乳母爵邑之制唯孝安皇帝变乱旧典封爵阿母王圣为野王君生为天下所咀嚼死为天下所欣快初封野王汉阳地动今封山阳君亰师复震专政在阴其灾尤急　又曰董卓为相国封其母爲池阳君置令丞晋书曰羊祜卒二嵗而吴平武帝流涕曰此羊太傅  

之功也因以策告祜庙仍依萧何故事封其夫人夏侯氏爲万嵗郷君食邑五千户　又曰太始六年诏太傅寿光公郑冲太保华陵公何曾皆假夫人世子印绶食本秩三分之一皆如郡公侯比　又曰王导妻卒赠金章紫绶　又曰虞潭母亦拜为武昌侯太夫人加金章紫绶潭立养堂于家王导以下皆就拜谒　又曰韦逞母宋氏其父授以周官音义逞仕苻坚为太常乃就宋家立讲堂置生员一百二十人隔绛纱幔受业号宋为宣文君　宋书曰鄱阳县侯孟怀玉上母檀氏拜国太夫人有司奏许御史中丞袁豹以为妇人从夫之爵怀玉父绰见任大司农其妻不宜从子　隋书曰髙凉女子冼氏世为南越首领有功诏册为髙凉郡太夫人赍绣幰油络驷马安车旌节卤簿一如刺史之仪后册为谯国太夫人仍开谯国太夫人幕府置长史以下官属増册府元龟曰髙宗干封元年有事于泰山老人年  

八十以上者妇人版授郡县君　唐书曰肃宗乾元初诏百官元日冬至于光顺门贺皇后于休烈为太常奏周礼有命夫朝人君命妇朝女君自显庆以来则天后甫行此礼而命妇与百官杂处在礼不经帝罢之　宋史曰苏易简母薛氏入禁中太宗赐以冠帔命坐问曰何以敎子对曰防则束以礼让长则敎以诗书上曰真孟母也　又曰礼部尚书任中正母入谒禁中与陈彭年王曾张知白妻同见真宗命中正母为班首且赐坐又曰天禧三年诏中书舎人给事中谏议大夫母封  

郡太君而学士不预时盛度为兵部郎中请追封其母自是学士官未至谏议者皆得封母　又曰张贵妃受册礼官议命妇入贺仪未决或曰妃为脩媛时命妇已不能亢礼况今日乎既下有司议惟有外一品南省上事百官班见之仪然礼无不答议乃定  

妇人封三  

原开封　新野【`东观汉记顺帝纪云大将军夫人躬缺率礼淑慎其身超号爲开封君即大将军梁冀妻也　下新野详在第二条`】　为命妇　皆从夫【`礼曰妇人无爵从夫之爵坐以夫之齿谓夫为大夫则妇为命妇　凡妇人无爵从其夫之爵位生礼死事皆从夫之尊卑`】　恩自宸极　荣及闺门　増首　截耳【`唐书曰魏衡妻王氏武徳初薛仁杲旧将房企地侵掠梁部因获王氏逼而妻之后企地领家将走梁州饮酒醉卧王氏斩之其首入城髙祖悦封为崇仪夫人　又曰衡方厚太和中任邕州都督府录事叅军为招讨使董昌龄诬枉杀之方厚妻程氏徒行诣阙截耳于右银台门告夫被杀之寃开成元年降勅封武昌县君`】　守城　敎字【`唐书曰咸亨中燕山道总管李谨行大破髙丽谨行妻刘氏留在代奴城髙丽攻之刘氏率众守城贼乃退上嘉其功特封燕郡夫人　续文献通考曰余天锡有援立理宗功封奉化郡公其母朱氏尝为理宗沐浴敎字封周椘国夫人`】　苍女　卓孙【`经济编曰东平王苍上疏求朝章帝许之旧典诸王女皆封郷主乃独封苍五女为县公主　太平御览曰董卓孙女名白时尚未筓封为渭阳君于郿城起坛使白乘金华青盖车都尉中郎将刺史二千石在郿者各令乘轩为白导从之坛`】　至元　大徳【`续文献通考曰完顔巴延成宗乳母夫至元三十一年封为英国公妻何氏为夫人　又曰燕家努武宗皇太子乳母夫大徳十一年封为寿国公妻李氏为寿国夫人`】　加号　改元【`册府元龟曰开元二十七年加尊号诏天下百嵗已上妇人版授郡君九十已上妇人版授县君八十已上妇人版授郷君　又曰周太祖广顺元年即位改元诏内外命妇并与追封因夫子叙封者不得过五品`】　以功　有劳【`册府元龟曰代宗宝应元年封朔方节度仆固懐恩妻贺鲁氏为凉国夫人以功宠之也　又韩昌黎集曰贞元十五年灵州节度李栾守边有劳诏曰栾妻何氏可封息国夫人`】　颢阳　安国【`魏志曰卞隆以后父封睢阳郷侯隆妻王氏爲颢阳君　太平御览曰哀靖皇后王氏司徒左长史蒙之女也初为琅邪王妃哀帝即位拜皇后追赠父蒙晋安县侯母爰氏为安国郷君`】　平阳　长乐【`魏志曰太和三年诏曰汉文追崇灵文之号武宣有平原博平之封宜追封故卫将军景侯夫人羊氏为平阳君也　太平御览曰穆章皇后何氏乃何准之女追赠父准晋兴侯母孔氏长乐郷君`】　广徳　徇忠【`太平御覧曰成帝皇后杜氏陵阳京兆人也母裴氏爲广徳君　唐书曰古元应妻髙氏固守飞狐县城卒免爲突厥所陷下诏曰丈夫固守犹不能坚妇人怀忠不惮流矢可封爲徇忠县君`】　载姊赐邑迎母还宫【`汉书曰王太后微时为金王孙妇生一女在民间葢讳之也武帝立韩嫣白之帝乃车驾自往迎之家人惊恐女匿牀下扶持出拜帝下车泣曰大姊何藏之深也载至宫与俱谒太后赐汤沐邑号脩成君　太平御覧曰肃祖太妃荀氏初以防入宫生肃祖中宗以母贱命虞妃母肃祖而出嫁荀为马氏妻太宁元年肃祖迎母还宫养之称建安宫`】　请入保养　濵于危亡【`唐书曰独孤武都谋叛王世充归国诛死武都子师仁年始三嵗不杀使禁长之乳母王氏号兰英请髠钳入保养时丧乱年饥人多饿死兰英乞丐以食师仁后乃窃师仁归京师髙祖诏封永寿郷君　下详截耳注`】  

妇人封四  

原明雌侯【`魏春秋云许河内温县之妇人汉髙祖封为明雌侯`】　林光侯【`汉书如淳注云顷王后封阴安侯时吕为林光侯`】　酂侯【`汉书王子侯表曰萧何夫人亦为酂侯`】　阴安侯【`汉书文帝纪云文帝入代邸羣臣上言谨请阴安侯顷王后按苏林注云髙祖兄伯妻羮颉侯母丘嫂也`】　平原君【`汉书外戚传云武帝封王太后母臧儿爲平原君`】　脩成君【`史记外戚世家云武帝封王太后在民间时所生女金氏为脩成君`】　博平君【`汉书外戚传云宣帝制诏御史赐外祖母号为博平君`】　功显君【`又王莽传云封莽母为功显君`】　增舞阳君【`后汉书云灵思何皇后追封父真舞阳宣徳侯封母为舞阳君`】　野王君【`魏志云明悼毛皇后黄初中以选入东宫明帝时追封后母夏氏为野王君`】　广阳郷君【`又云甄俨孙女为齐王皇后后父已没封后母为广阳郷君`】　原万歳郷君【`详第二条`】　安乐郷君【`晋中兴书成帝赠后母裴氏为安乐郷君`】　増安阳县君【`太平御覧云穆皇后庾氏左将军琛第三女赠琛车将军母丘氏封安阳县君`】　浔阳县君【`又云康献皇后褚氏太傅裒之女封母谢氏爲浔阳县君`】　武成郡夫人【`孔帖云唐王君防妻自以有战功封武成郡夫人`】　诚节夫人【`太平御覧云邹保英妻奚氏万嵗通天中契丹寇平州保英时任刺史城孤欲陷奚氏率家僮及女丁相助固守贼退封为诚节夫人`】　裙上云起内外官母妻加邑号【`唐书云中宗景龙二年皇后言衣箱中裙上有五色云起帝令画工图其状以示百僚内外五品已上官母妻各加邑号一等无妻者听授女天下妇人八十以上版授郷县郡等君`】　申国夫人【`孔帖云贞元中赠张廵妻申国夫人`】　封黎酋王二娘为宜人【`石湖范氏桂海虞衡志曰有王二娘者熟黎之酋朝廷封宜人凡琼有号令必下王宜人二娘死女能继之`】  

妇人封五  

增诗唐白居易妻初授邑号告身诗曰农旧县授新封钿轴泥金诰一通我转官阶常自愧君加封号有何功花笺印了排窠湿锦褾装来耀手红倚得身名便慵惰日髙犹睡绿窗中  

增制唐苏颋封姚崇妻郑国夫人制曰荣河地绪簪组家声辉相门以才淑冠族而婉嫕兰仪蕙问式备言容习礼闻诗载兼图史金彞作辅爰开土宇之封石窌承荣宜表珩璜之盛　白居易封大和长公主制曰公主之封号也或以善地或以嘉名立爱展亲兹惟旧典第四妹端明成性和顺禀敎静无违理故组紃有常训动必中节故环佩有常声嵗茂秾华日新淑问乃眷肃雍之徳俾开汤沐之封　李磎许州节度使王蕴母赵氏进封椘国太夫人制曰王蕴方荣色养既孝而忠委以节旄遂称名将贾勇而力过投石临阵而义不闻金得非其母赵氏善训耶岂特筑朱序之诚宁陈婴之族而已宜加大国之封以助南陔之庆　崔嘏封石雄妻索氏凉国夫人制曰西川贵族南国华容代有功门多阀阅早以懿徳嫓于元臣既推内辅之才颇蕴中闺之徳是宜疏封表贵开国旌贤兰仪永配于金夫蕙问更光于石窌勉思健妇以佐良人　元稹封李愬妻韦氏魏国公夫人制曰李愬妻韦氏徳宗皇帝之外孙也笄年事愬克有令仪夫荫虽髙犹执妇道持其门戸使愬有姻族之和奉其苹蘩使愬有烝尝之洁愬当分阃之际终无内顾之忧今愬积行累功以致爵位六迁军镇名列上台而韦氏犹限彞章未尝开国甚不称也因愬大名之式建小君之号　钱珝浙西节度使钱镠燕国夫人吴氏进封晋国夫人制曰齐之辟司徒武力之臣也其妻有礼尚获锡地于君今师长万夫提封千里内资淑媛助我勳侯国进大君是惟旧典具官钱镠妻吴氏肃雍之美箴戒不忘闻鸡鸣而致敬事姑讽鹊巢而思齐有徳辅成功烈谅属柔明爰举宠章载加常等　宋苏轼司马光曾祖母薛氏温国太夫人制曰朕自通籍之臣皆有以宠绥其父母而自祖以上非予丞弼之家莫获褒显君子之孝至于尊祖以及其妣用君之礼以隆其家可谓至矣某氏静专有守柔嘉维则经之以孝慈纬之以恭俭使清白之训不坠于子孙而隐徳之报可质于天地我有异数诏于窀穸翟茀副笄尚服享之  

增册文唐薛廷珪册益昌公主文曰咨尔第七女兰芷芳猷肃雍懿范坤顺之性体于自然天伣之姿禀于阴敎不明尔徳孰慰我心爰稽旧章俾率彞训乃疏汤邑仍锡粉田所以示鸤鸠均养之仁乐螽斯宜尔之庆夙兴夜寐无忘女史之箴下气怡声勉习家人之礼原表魏曺植谢妻改封表曰玺书今以东阿王妃爲陈王妃幷下印绶因故上前所假印以其拜授书以即日到臣輙奉诏拜其才质底下谬同受私遇宠素餐臣为其首陞下体乾坤育物之徳东海含容之大乃复随例显封大国光扬章灼非臣薪之才所宜克当非臣秽衅所宜蒙获夙夜忧叹念报防极洪施遂隆既荣枝榦猥复正臣妃为陈妃熠燿宣朗非妾妇蠢愚所当蒙被葵藿草物犹感恩养况臣含气衔佩恵没而后已诚非翰墨屡辞所能报答　梁沈约谢母封建昌国太夫人表曰伏见诏书以臣母封爲建昌国太夫人庆溢蓬门荣流素族恭荷屏营罔识攸寘臣禀训私闺志涂靡立勉以为义诚有由然输力致身曾无万一天慈防已至徳弥光探其私志防此洪泽荣亲之至始自微臣率斯道也方流万物草卉轻命固莫云酬　又爲长城公主谢表曰奉册书封妾为长城县公主徽命降临慙腆罔寘妾膺灵禀气育景璇闺弱志易沦柔徳难虽复式脩姆保莫敢或遑而肃雍不着秾华盖阙不悟宸晖曲渐彞章夙贲借此恩加遽延典策汤沐光唘珩绲昭被　王僧孺爲南平王妃拜改封表曰拜妾爲南平王妃奉命震慙有灼丹寸妾瞻丝望帨且或多慙镜史观图是焉知愧以兹眇薄有俪蕃仪紃组不闻饘盖阙不悟元造曲被徽渥愈臻改服逓名事华品贵恩深外邸荣照下庭岂斯輶弱所能胜荷　増唐常衮谢妻封农郡夫人表曰古者卿大夫之妻咸曰命妇亦曰内子但有称谓皆无封邑其后虽有石窌延郷之赐亦无夫人之号唯汉魏戚里晋宋外家平原清河疏郡以驭贵建昌髙宻啓邑以睦亲犹止于郡县君而已近代着令国朝相袭阶至三品妻封夫人礼秩兼盛等威稍逾臣以凡贱谬承委遇又蒙曲私霑及主馈特封嘉号载锡徽章中壸庆其秩髙外姻贺其礼盛仪参贵列宠极私门自顾何功叨荣至此　王仲周代杜司徒谢妻封邑表曰臣小男母李氏本非主馈若贵云因子臣男尚自贱防礼有从夫臣妻又早逝没岂伊末品忽被殊私此盖陛下念臣齿发渐衰賔祭无主俾立家而有裕遂开国以疏封诗美鹊巢惧无徳而自主礼荣翟茀恐负乘以贻灾　令狐椘谢赠亡妻晋国夫人表曰臣某帝枝末属天壤微生幸遇升平叨居要剧生成之徳无以奉于君亲封赏之荣岂望及于妻子今者一门之内二日之中王泽浃于幽门天光蟠于髙下受恩过厚忍愧逾深且翦叶为珪晋封所以称其大织缣如雪班女由是咏其妍既耀溢于亲疎实感纒于存没  

原奏宋谢庄为尚书八座改封郡长公主奏曰臣闻爵厚懿戚国之恒典景祚既新礼与时渥永兴等七公主可封郡长公主  

增状唐元稹为萧相谢赐太夫人国号告身状曰臣家传儒素母实劬劳毎织履以资臣宦游尝断织以勉臣师学念臣庸昧本望非髙所希捧檄之荣敢萌开国之庆陛下恩加望外简自宸石窌封疆已光于万叶蘂珠文字重降于九重朝野谓之殊私宗族以之荣宠誓将斋戒洗心永奉真人之诰缄縢在笥深藏大帝之符寳过金籝瑞同鹊印  

増碑唐苏颋髙安长公主神道碑曰公主承姊月之华分女星之耀有循其礼无择于言于是曵红绶赐青珪香满玉罏防揺金缕允所谓帝乙归妹以祉元吉鲁侯主婚是称同姓始称宣城公主下嫁乎王氏　杨绾汾阳王妻霍国夫人王氏神道碑制曰汾阳郡王妻太原郡君王氏婉娩淑徳齐庄令容禀训姆师友于琴瑟作賔君子宜尔室家克着艰难之勳实由辅佐之力  

增传周庾信周大将军丘乃敦崇传曰夫人宇文氏周文皇帝之第三妹也徳髙隆虑义重河阳魏受其终周新其命式墓封坟追旌盛徳乃赠夫人安徳郡长公主游魂寃结非无广汉之城久客思归唯有东平之增论宋朱子论夫妻封号曰妇人封号有夫为秦国公而妻爲魏国夫人者亦有封两国者秦桧封两国范伯达笑之曰一妻而为两国夫人是何义理故蔡京皆改随其夫号如夫封建安郡则妻亦封建安郡夫人夫封秦国则妻亦封秦国夫人侯伯子男皆然如淑人硕人宜人孺人之亦京所定各随其夫官带之后人谓淑人硕人非妇人所宜称看来称硕人亦无妨惟淑人则非所宜尔但有一节未善有夫方封某郡伯而妻已先封某国夫人者此则与京所改者相值龃龉不可行盖其封赠格法如此当初合并格法也与整顿过则无病矣遂使人得以咎之谓其法自相违戾如此是亦京不子细乘势粗改后人以其出于京也遂不问是非一切反之  

爵封一  

増汉书曰汉二年令民除秦社稷立汉社稷施恩徳赐民爵【`臣瓒曰爵者禄位民赐爵有罪得以免也`】　又曰孝恵皇后即位赐民爵一级中郎郎中满六岁爵三级四歳二级外郎满六嵗二级中郎不满一歳一级宦官尚食比郎中谒者执楯执防武士驺比外郎太子御骖乘赐爵五大夫舎人满五嵗二级　又曰元年赐民爵户一级　又曰六年令民得买爵　又曰孝文皇帝即天子位诏朕初即位其赦天下赐民爵一级【`师古曰赐爵者一家之长得之`】　又曰孝景皇帝元年赐民爵一级　又曰孝武皇帝建元元年赐民爵一级　又曰孝宣皇帝本始元年赐天下人爵各一级孝者二级　又曰孝元皇帝初元二年行幸甘泉郊泰畤赐云阳民爵一级　又曰孝成皇帝建始三年赐孝弟力田爵二级　又曰孝哀皇帝即位赐吏民爵又曰孝平皇帝元始元年赐天下民爵一级　文献通考曰东汉明帝即位赐爵三老孝弟力田人三级　又曰永平三年赐三老孝弟力田爵人三级　又曰章帝建初三年赐三老孝弟力田爵人三级　又曰四年立皇太子赐爵同　又曰和帝永光八年赐爵同　又曰元兴元年立皇太子赐爵同　又曰安帝永初二年帝加元服赐爵二级　又曰顺帝永建元年赐爵人三级又曰桓帝建和元年赐爵同　又曰献帝建安元年  

赐爵人二级　册府元龟曰唐太宗以武徳九年即位于东宫文武官五品以上先无爵者赐爵一级　玉海曰髙宗干封元年以封单改元中宗神龙元年祀明堂元宗天寳八载谒太清宫徳宗大厯十四年即位皆赐民古爵　册府元龟曰髙宗总章元年诏太原元从西府旧僚第一等功臣其家子孙若三品以上加爵三等第二等功臣子孙三品以上官加爵一等　又曰兴元元年徳宗在奉天行在宫受朝贺大赦改元制内外文武官三品以上赐爵一级　又曰穆宗以元和十五年即位诏兴元奉天功臣及蔡郓立功将士普恩之外更赐勳爵　又曰后唐庄宗同光元年即位制将校已官者与加爵邑　又曰开寳以来采秦制赐民爵曰公士玉海曰端拱元年赐髙年百二十人爵为公士开寳  

中澶密等州民年八十以上吕继美等二十九人并赐公士　又曰咸平五年赐京城父老百十九嵗祝道嵒爵公士　又曰祥符三年赐祥符等县年八十以上者爵公士干封民以天书防其地赐爵公士　又曰庆厯七年采秦制赐民爵曰公士  

爵封二  

原商君爲法【`徐野民注秦本纪云商君为法于秦斩战士一首者赐爵一级其欲爲官者五十石其爵名一为公士二上造三簮褭四不更五乡大夫六官大夫七公大夫八公乘九五大夫十左庶长十一右庶长十二左更十三中更十四右更十五少上造十六大上造十七驷车庶长十八大庶长十九闗内侯二十彻侯汉旧仪云公士为国君列士也傅子云造成也古者成士升于司徒曰造士虽依此名皆歩卒也汉旧仪云簮褭马傅子云褭者古之马名驾车马者其形如簮故曰簮褭汉旧仪云不更主一车四马傅子云军吏不复与凡更卒同大夫乘兵车也傅子云以为大夫者在车右也汉旧仪云官大夫领他车马公大夫领行伍兵公乘与国君同车风俗通云乘者军吏之髙爵傅子云临战得乘公车故曰公乘汉旧仪云六官大夫赐爵五大夫以上次年徳疑作得字为官长率风俗通云大夫衣溱带不爲正卫傅子云自左庶长至大庶长皆将军也所得将庶人更率也故以庶更名焉大庶长将军也左右庶长即左右偏禆将军也商君爲秦备其品爲十八级皆因古义自一爵以上至不更四等齐士也乡大夫以上至五大夫五等皆大夫也凡九等依九命之义自左庶以上至大庶长九卿之义也然则大夫以下品皆仿古比朝之制而异其名所以殊军国者也`】汉武宠功【`又食货志云置赏官名曰武功爵注云茂陵中书有武功爵一级曰造士二级曰闲舆卫三级曰良士四级曰元戎士五级曰官首六级曰秉铎七级曰千夫八级曰乐卿九级曰执戎十级曰政戾庶长十一级曰军卫此武帝所制以宠军功也`】　买爵免死【`汉书恵帝纪元年冬民有罪得买爵三十级以免死罪应劭注曰一级直钱二千凡为六万若今赎罪入三十匹缣矣`】　入粟受爵【`又晁错传云错上书曰夫能入粟以受爵皆有余者也取于有余以供上用则贫民之赋可损所谓损有余补不足令出而民利者也今入粟受爵至五大夫以上乃复一人耳文帝从错言令民入粟边六百石爵上造稍增至四千石为五大夫万二千石为大庶长各以多少级数为差`】  

逊让封一  

原左氏传曰防于戚讨曹成公也诸侯将见子臧于王而立之子臧曰前志有之曰圣达节次守节下失节爲君非吾节也遂逃奔宋　又曰吴诸樊既除丧将立季札季札辞曰曹宣公之卒诸侯不义曹君将立子臧子臧去之以成曹君君子曰能守节矣君义嗣也谁敢奸君有国非吾节也札虽不才愿附子臧之义弃其室而耕乃舎之　韩子曰椘庄王既胜晋于河雍归而赏孙叔敖叔敖请汉间之地沙石之处椘国之法禄臣再世收唯叔敖独存九世而祀不絶　汉书曰韦贤薨子元成当为嗣心知非贤意即佯狂妄语笑既葬当袭爵以病狂不应召下丞相御史案验元成素有名声疑其欲让兄实不病遂奏劾之元成不得已乃受侯爵　东观汉记曰窦融数辞爵位又上疏曰臣有一子质性顽钝何况乃当传以连城广土享诸侯之国哉他日防见迎诏融曰公欲让职还土今相见不宜论也　又曰桓荣卒子郁当袭爵让于兄子显宗不许不得已受封而悉以租入与之　又曰丁綝从上渡河及封功臣上令各言所乐谓綝曰诸将皆欲县子独求郷何也綝曰昔孙叔敖勅其子受封必求硗确之地今綝能薄功微得郷亭厚矣上从之封为定陵新安郷侯后徙封陵阳侯又曰张纯临终谓家丞曰吾无功于时猥爵土身死之后勿议传国爵子奋上诏奋嗣爵奋称纯遗防固不肯受帝以奋违诏收下狱奋惶怖乃袭封　又曰帝欲封樊兴置印绶于前兴固让曰臣未有先登陷阵之功而一家数人并爵土令天下望上嘉兴之譲不夺其志　又曰上欲封诸舅马太后輙断絶曰吾计之熟矣勿有疑也至孝之行安亲为上今遭变异谷价数倍忧惶昼夜不安坐卧而欲封爵违逆慈母之拳拳吾素刚急有中气不可不慎穰嵗之后惟子之志吾但当含饴弄孙不能复知政　魏志曰田畴从太祖入卢龙塞太祖欲侯之畴素与夏侯惇善太祖语惇曰且往以情喻之答曰岂可卖卢龙塞以易赏禄哉纵国私畴畴独不愧于心乎涕泣横流惇具答太祖太祖喟然知不可屈乃拜为议郎　晋起居注曰故南城侯羊祜固辞歴年志不可夺身没让存遗操益厉此亦夷齐所称贤也今听复本封以彰厥美  

逊譲封二  

原请贬　就贱【`白帖傅昌嗣封芜湖侯上疏以国贫不愿之封乞五十万为闗内侯肃宗怒贬闗内侯亦不与钱　让而就贱民犹犯贵`】　有勳不废宜膺裂土之封　无功受封实惧贪天之罪　增能让　不请【`孔帖曰韩偓与令狐涣任机巧帝常欲以涣当国又悔曰涣作宰相或误国朕当先用卿偓辞曰陛下许涣可改许偓独不可移乎帝曰我未尝靣命卿亦何惮偓荐御史大夫赵崇帝知偓乃崇门生也嘉其能譲　记纂渊海曰本朝旧制将相食邑万户则封国公王旦过万户而谦抑不请封`】　国大　母老【`东观汉记曰封朱祜为鬲侯邑七千三百戸自陈功薄而国大愿受南阳五百戸足矣又曰翟歆字敬子父于以功封临沮侯歆当嗣爵以母年老国逺上书辞让`】　乞辞　愿后【`魏志曰何防字叔龙为太子少傅太仆文帝践阼封阳亭侯三百户病乞辞位　孔帖曰韦挺拜御史大夫扶阳县男挺曰臣非勳非旧而在藩邸故僚上愿后臣以劝立功者`】　尅蜀　诛骏【`册府元龟曰邓艾钟防之伐蜀也卫瓘持节监军事平朝议封瓘瓘以尅蜀之功羣帅之力固让不受　又曰何攀为散常侍以与诛杨骏功封西城侯邑万戸赐绢万匹攀固让所封户及绢之半余所受者分给中外宗亲`】　赏介推　与免余【`史记曰晋文公赏从亡者未及隐者介之推推亦不言禄使人召之则亡　左传曰卫侯与免余县邑六十辞曰唯卿备百邑臣六十矣下而上禄乱也`】　陈先志　以父行【`册府元龟曰晋庾琛明穆皇后父也为丞相军咨祭酒卒官明帝以后父追赠左将军妻丘氏追封郷君子亮陈先志不受　又曰穆帝即位徴拜何皇后父准散侍郎不起卒升平元年追封晋兴县侯子惔以父素行髙洁表让不受`】　分给宗亲请与母弟【`上详诛骏注　孔帖曰段志元贞观十六年疾帝临视泣顾曰当与卿子五品官元`】  

【`顿首谢请与母弟乃拜志感左卫郎将`】　以非刘　不阿梁【`太平御覧曰申屠志以功封汝阴王上书以非刘氏还王玺改为颍阳侯　文献通考曰邟郷侯黄琼桓帝时为太尉以师傅恩不阿梁氏封邑千户固辞许之`】　义士诚心　臣子常情【`册府元龟曰后周司马裔爲北徐州刺史太祖令山东立义诸将能率家入闗者并重赏裔领千戸先至太祖欲封裔辞曰立义之士皆诚心内发岂裔能率之今以封裔便是卖义士以求荣　又曰薛善族兄崇礼为齐神武守河东太祖遣李弼围之崇礼固守不下善同弟济等斩闗引弼军入时预谋并赏五等爵善以背逆归顺臣子常情岂容阖门大小俱叨封邑遂与其弟固辞不受`】　王蕴不肯拜　李棠固辞封【`册府元龟曰王蕴孝武定王皇后父也定后立蕴迁光禄大夫领五兵尚书封建昌县侯蕴不肯拜　又曰后周李棠初事后魏归欵太祖拜棠卫将军封广宗县公邑一千户棠固辞曰往者见拘逆命不获陪驾西廵今日之来免罪为幸何敢以此微庸冒受天爵`】　此为亲戚受赏　遂废宰相封侯【`文献通考曰建武二年封诸功臣阴郷侯隂识贵人之兄也以军功当增封识叩头曰天下初定将帅有功者众臣托属掖庭仍加爵邑不可以示天下此为亲戚受赏国人计功也帝从之　又袁氏曰武帝用公孙起自踈逺未有爵邑于是封平津侯丞相封侯自此始灵帝初陈蕃为太傅录尚书事窦太后优诏封为髙郷侯蕃固辞不受自是宰相封侯之制遂废`】  

逊让封三  

原子冯出居于郑【`史记宋世家云宋穆公和既立而病召大司马孔父谓曰先君宣公舎太子与夷而立我我不敢我死必立与夷也乃使子冯出居郑`】　晏子都昌辞而不受【`晏子春秋景公封晏子以都昌晏子辞不受曰富而不骄者未尝闻之贫而不恨者婴是也所以贫而不恨者以善为师也`】　増非孝非公非仁【`彚苑详注独孤氏论吴季札曰李子三以吴国让也春秋褒之愚窃谓其废先君之命非孝附子臧之义非公执礼全节使国篡君弑非仁`】　原鲁连辞谢者三【`史记鲁连传云连既说秦军为却平原君欲封鲁连鲁连辞谢使者三曰吾与富贵而屈于人宁贫贱轻世而肆志也`】　叔敖谓子无受肥饶【`淮南子云椘庄王封孙叔敖辞而不受病将死谓其子曰吾死王必封无受肥饶之地受沙石之间果封其子肥饶固辞`】　子在襁褓何敢受封【`汉卫青传云上封青三子固辞谢曰臣幸得待罪行间赖陛下神灵军大捷皆诸校力战之功也今益封臣青臣青子在襁褓中未有勤劳上幸裂地封爲三侯非臣待罪行间所以劝士力战之意也伉等三人何敢受封`】　增朱鲔不受胶东王【`文献通考云更始二年既诛王莽迁都长安李崧赵萌说更始宜悉王诸功臣朱鲔争之更始封朱鲔为胶东王辞不受`】　宪固辞封【`太平御览云大将军窦宪封武阳侯食邑二万户宪固辞封`】　原遁亡七年【`后汉书刘恺传和帝诏曰故居巢侯刘般嗣子恺当袭般爵而称父遗意致国弟宪遁亡七年所守弥駡盖王法崇善成人之羙其听宪嗣爵乃征恺为郎`】　丁鸿挂绖而逃【`后汉书丁鸿字孝公父綝封陵阳侯鸿与弟盛居怜其幼少及綝卒鸿当袭封上书致国于弟盛不报既葬乃挂绖于冢庐留书托疾而逃初鸿与鲍骏交乃佯狂不识骏骏乃止而谏曰今子以兄弟私恩而絶父不灭之基可谓知乎鸿乃感悟就国`】　起受侯印死有余罪【`汉书平当传云上使使者召欲封当当病笃不应召室家或谓当不可强起受侯印为子孙耶当曰吾居大位已有素餐之责矣起受侯印还卧而死死有余罪今不起者所以为子孙也`】　吕强都郷辞让恳恻【`后汉书吕强为小黄门再迁中常侍为人清忠奉公灵帝时例封宦者以强为都郷侯强辞让恳恻固不敢当帝乃听之`】　邓骘间闗上疏【`后汉书邓骘传永初元年骘以定策功増益三千戸骘辞让不获遂避使者间闗诣阙上书自陈`】　延寿上书请减戸邑【`汉书张延寿国在陈留别邑在魏郡租入歳十余万延寿自以身无功徳何以久堪先人大国数上书减戸邑`】　致国于弟【`刘恺丁鸿见前`】　归功叅佐【`魏志王基淮南初定转基为征东将军封东武侯基上疏固让归功防佐`】　固让歴年【`晋书羊祜传祜遗令不得以南城侯入柩祜丧既引帝于大司马门南临送祜甥齐王攸表祜妻不以侯敛之意帝乃诏曰祜固让歴年云云详第一条`】　増前后十余让【`晋书张华传云论平吴之功封华郡公三千户华前后十余让诏不聼`】　固让封邑【`太平御览云恵帝永平元年诏曰中常侍董猛固让封邑其封为武安侯`】　原冯恢让弟【`晋冯恢父爱少子淑欲以爵传之恢父终还郷结草为庐佯瘖不言淑得袭恢乃仕为祭酒翟婴荐恢于崔洪良伯以恢不敦儒素虽有小善不足称也`】　耿国让弟【`耿国字叔虑上疏以父况爱少子霸请譲诏许之`】　卫瓘让弟【`卫瓘六男无爵悉让二弟逺近称之`】大夫让爵于朝　农夫让畔于野  

逊让封四  

原表齐谢脁为齐明帝让封宣城公表曰如其悬旌灞浐刷马伊谷洒酒望属车之尘整笏侍升平之礼陛下訏谟元览钦若宏图鉴臣匪躬共申彞训虽量能之请近遂微躬则长之风足轨来世　梁简文帝为子大心让当阳公表曰日蚀之余无黄童之对荷防入榛异子乌之辨遂复早建茅社夙开井赋爵列五等绶参四色　又帝为子大欵让石城公表曰诡对鹤书俯羞鸦翼臣生处深宫未觌焦原之险不出尸庭岂观砥柱之峻臣闻坳堂泛水岂议大渎之流覆篑为峰终乖小鲁之说　又为长子大器让宣城王表曰襄野之辩尚对轩君羊之计犹干汉主徒以结庆璿源乘荫霄极一日千里因骐骥之驰髙荫百尺借云崖之逺熈祖流聪慧之称方建临淮之国元仲表岐嶷之姿乃启平原之封南郡奥部春谷名区民化仲翔之俗山峻陵阳之岭而緑车赤绶交映相辉金玺银券照灼光彩　梁江淹为齐髙帝让进爵为王表曰昔虞思勤夏不别殊物之锡晋叔臣周岂颁上公之典鲁藩懿亲裁蒙衮舄之荣梁国戚属方忝旌旗之贵　任昉爲齐明帝让宣城郡公表曰臣本庸才智力浅短太祖髙皇帝笃犹子之爱防家人之慈世祖武皇帝情等布衣寄深同气武皇大渐实奉话言虽自见之明庸近所蔽愚夫至此已实不忍自锢于缀衣之辰拒违于玉几之侧遂荷顾托导扬末命虽嗣君弃常获罪宣徳王室不造职臣之由何者亲则东牟任唯博陆徒怀子孟社稷之对何救昌邑争臣之讥四海之议于何逃责且陵土未干训誓在耳家国之事一至于斯非臣之尤谁任其咎将何以肃拜髙寝防奉武园悼心失图泣血待旦宁容复徼荣于家耻晏安于国危且虚饰宠章委成御侮臣知不惬物谁谓宜但命轻鸿毛责重山岳存没同归毁誉一贯辞一官不减身累增一职已黩朝经便当自同体国不爲饰譲至于功均一匡赏同千室光宅近甸奄有全殒越为期弗敢闻命亦愿曲留降鉴即垂顺许乃君臣之道绰有余裕茍曰易照敢守难夺　沈约为栁世隆让封公表曰臣闻悬旌玉塞贰师尚黜其功伐鼓炎州伏波犹惧其赏徒以兼委之施或难固辞抽心之情必无双夺是故俛容青阁愿还慈于裂壤窃歩丹墀希收宠于开赋昔窜命穷雉难廹势孤沈板末难负户非切及顾温凊之馆惧结尊慈之怀累叶喁喁举门惴惴臣事逼君亲理非外奬实頼朝谟谨肃宰畧遐震奔鲸外勦臣何力焉幸得扶老携防重出幽堵还轴归骖再践郷路岂可资国眚以邀其功因众功而飨其报遂使甘霜受电之心有同于饰请皎日大河之志匪殊于貌谒　増唐李峤为张令让麟台监封国公表曰陛下录臣謏才收臣薄艺不行而至坐辞麋鹿之羣无翼而飞遂接鸳鸿之侣久慙粉米之饰欲辞稻梁之恵今复更申殊奬追叙微庸以臣子之恒情辱公卿之显位等威齐乎四履名器光于五台是用仰辞渥恩俯誓肌骨伏冀南离廻耀防察于倾心北斗垂芒稍矜于走魄特停谬遇曲赐优容　张说让封燕国公表曰陛下光抚宇内大宁天域百度维新万灵翘注建侯疏壤允答元功臣亦何人首膺是命自古有传道而爵说经而封盖以训蒙成圣资师通学臣之侍讲有异前闻何者大明朝升萤爝无助时雨夕濡浸灌焉施幸得依附光景游泳渥泽岂敢虚承启发之恩谬荷就将之报　卲说代侯中庄谢封表曰臣闻论徳而建封者圣王之事量功而受赏者忠臣之义封或谬建则王纲斯紊赏或虚受则臣体以乖陛下大圣继统神武经道迈纂尧功髙复禹顷幽燕肆逆汾浍阻兵朝义叛换于前怀恩旅扼于后陛下宸谟独断睿略行曾未三年克平二竖此盖皇天保祐宗社防灵岂臣愚蒙敢叨封爵假使进能排难退克全军为臣之节固当若是以兹干赏实为色羞　钱珝为徐相公让加食邑表曰臣乍违天顔初达帝里虽南山渭水变王气以新而荒草坏垣动秋风而尚惨连甍何有编戸犹稀臣当此时莫知所措实赖祖宗垂祐睿哲申谋兼委近藩旁分庶事遂致五辂鸣銮六师被甲陈吉行之盛礼正法座于良辰诞告四方复兴景运御日月而无违素志向丘园而已动归心讵谓圣慈忽加大造尚责佐王之效重增开国之封祗承异数徒冒优恩  

原书魏武帝上书譲增封曰无非常之功而受非常之福是用忧结比章归闻天慈无已未即听许臣虽不敏犹知让不过三所以仍布腹心至于四五上欲陛下爵不失实下为臣身免于茍取　又上书让封曰臣诛除暴逆克定二州四方来贡以为臣之功萧相国以闗中之劳一门受封邓禹以河北之勤连城食邑考功効实非臣之勳臣祖父中常侍侯时但从辇扶翼左右既非首谋又不奋防并受爵封暨臣三叶臣闻易豫卦曰利建侯行师有功乃当进立以为诸侯也又讼卦六三曰食旧徳或从王事谓先祖有大徳若从王事有功者子孙乃得食其禄也伏惟陛下垂乾坤之仁降云雨之润逺录先臣扶掖之节采臣在戎犬马之用优策褒崇光曜显重非臣尫顽所能克堪　又上书让费亭侯曰臣伏读前后防命既录臣庸才防功乃复追述先臣幽赞显扬见得思义屏营怖惧未知首领所当所授故古人忠臣或有连城而不辞或有一邑而违命所以然者欲必正其名也又礼制诸侯国土已絶子孙有功者当更受封不得增袭其有所增者谓国未絶也或有所袭者谓先祖功大也数未极无故断絶故追绍之也臣自三省先臣虽有扶辇防劳不应受爵岂逮臣三叶若录臣闗东微功皆祖宗之灵佑陛下之圣徳岂臣愚陋所能克堪　又上书让增封武平侯及费亭侯曰伏自三省资质顽素材志鄙下进无匡辅之功退乏拾遗之美虽有犬马防劳非独臣力皆由部曲将校之助陛下前追念先臣防功使臣续袭爵土祖考蒙光照之荣臣受不赀之分未有丝发以自报效昔齐侯欲更晏婴之宅婴曰臣之先容焉臣不足以继之卒违公命以成私志臣自顾省不克负荷食旧为幸虽上徳在下有因割臣三叶累宠皆统极位义在陨越岂敢饰辞  

增判唐人对承袭称狂判曰求仁得仁孔丘叹其无怨达节守节延陵慕其髙风甲代袭衣裘家承茅土志无苟得爰作佯狂元成让兄初疑人望丁鸿避弟终感友言良史以为美谈志士称其重义唐张畴对袭代封逃判曰先王有作班氏叙其家风逺代无违韦孟陈其祖徳是知本枝可重宗叶难轻丁胄望素髙勳庸夙着金柯玉叶冠盖之望攸崇青社白茅诸侯之业斯大上林春至花蕚均芳下泽秋归鸿雁齐列既而风枝不静星琯屡移何邵承家然流涕桓元袭爵悲不自胜苟怀揖逊之风遂有逋逃之迹昔延陵去国令范犹存太伯辞周遗芳未泯必若情深让弟义等脱身请封韦氏之次男无亏太伯之髙爵  

## 御定渊鉴类函卷一百二十二

政术部一【`君道　臣术　官班择官　勤官　守官`】  

君道一  

增说文曰君尊也从尹从口以发号　晋悼公曰臣之求君以出令也于文口尹为君　白虎通曰帝王者号也号者功之表也所以表功明徳号令臣下者也　春秋繁露曰徳侔天地者称皇帝天祐而子之称天子易纬曰天子者继天治物改正一统各得其宜父天母地以养人至尊之号也　韩诗外传曰君者何羣也羣天下万物而除其害者谓之君　原易曰大君有命开国承家　增又曰圣人之大宝曰位何以守位曰仁诗曰明明在下赫赫在上天难忱斯不易维王　原尚书曰惟天地万物父母惟人万物之灵亶聪明作元后元后作民父母　增又曰惟辟作福惟辟作威惟辟玉食　又曰五皇极皇建其有极敛时五福用敷锡厥庶  

民　又曰无偏无党王道荡荡无党无偏王道平平无反无侧王道正直　原礼记曰礼者君之大柄也政者君之所以藏身也　增左传曰君人者将昭徳塞违以临照百官　汉书曰本仁祖义襃有徳禄贤能诛恶乱总逺方一统美风俗此帝王所由昌也　后汉书曰人君者摄天地之政秉四海之维举动不可以违圣法进退不可以离道规谬言出口则乱及四方　吴志曰人君不亲小事百官有司各任其职故舜命九贤则无所用心弹五弦之琴咏南风之诗不下堂庙而天下治也　老子曰道大天大地大王亦大域中有四大而王居其一焉　文子曰夫人君不出户以知天下者因物以识物因人以知人故积力之所举即无不胜也众智之所为即无不成也　原又曰君舟也庶人水也水能载舟亦能覆舟　又曰君者仪也仪正则君正君者盘也民者水也盘方则水方盘圆则水圎　邓析书曰为君者常若冬至之阳夏至之隂万物归之莫之使也偃卧而功自成优游而政自治　又曰为君者灭形匿影羣下无私掩目塞耳万民恐震循名责实案法立成是谓明主　增庄子曰天不产而万物化地不长而万物育帝王无为而天下功故曰莫神于天莫富于地莫大于帝王　尸子曰务成昭之教舜曰避天下之逆从天下之顺天下不足取也避天下之顺从天下之逆天下不足失也　原又曰孔子谓子夏曰汝知君乎子夏曰鱼失水则死水失鱼犹为水也孔子曰商汝知之　又曰日在井中不能烛逺目在足下不能以视君之有国犹天之有日居不髙则不明视不尊则不逺　增韩子曰明君所以立功成名者四一曰天时二曰人心三曰技能四曰势位故得天时则不务而自生得人心则不而自劝因技能则不急而自疾得势位则不推进而名成　原吕氏春秋曰泉深则鱼鼈归之人君贤则豪杰赴之　又曰君者仁义以利之爱利以安之忠信以道之务除其灾致其福故人之于上也若玺之于涂也抑之以方则方以圎则圎若五种之地必应其而蕃息百倍此五帝三王之所以无敌也　又曰齐桓公染于管仲鲍叔晋文公染于舅犯郤偃楚庄王染于孙叔敖沈尹蒸吴阖闾染于伍员父之仪越勾践染于范蠡大夫种此五君者所染当故霸诸侯　又曰先王用非其有如已之有通乎君道者也君者处虚素服而无智故能使众智也无能故能使众能也无为故能使众为也　增谷子曰春生夏长秋收冬藏天之正也不可干而逆之逆之者虽成必败故人君亦有天枢生长收藏亦复不别干而逆之虽盛必衰此天道人君之大纲也　眘子曰立天子为天下也非立天下为天子也立国君以为国也非立国以为君也　说苑曰圣人之于百姓其犹赤子乎馁者食之寒者衣之将之养之育之长之惟恐其不至于大也　原潜夫论曰凡人君之治莫大于和隂阳夫隂阳者以天为本天心顺则隂阳和天心逆则隂阳乖天以民为心民安乐则天心顺民心苦则天心逆　增风俗通曰易称天先春而后秋地先生而后凋日月先光而后幽是以王者则之亦先敎而后刑  

君道二  

增庄子曰舜问于尧曰天王之用心何如尧曰吾不敖无告不废穷民此吾所以用心已舜曰美则美矣而未大也尧曰然则何如舜曰天徳而出宁日月照而四时行若昼夜之有经云行而雨施矣尧曰胶胶扰扰乎子天之合也我人之合也　韩子曰歴山之农者侵畔舜往耕焉朞年甽畆正河滨之渔者争坻舜往渔焉朞年而让长东夷之陶者器苦窳舜往陶焉朞年器牢仲尼叹曰耕渔与陶非舜官也而舜往爲之者所以救败也舜其信仁乎乃躬耕处苦而民从之　史记曰伯禽就封于鲁周公戒伯禽曰我文王之子武王之弟成王之叔父我于天下亦不贱矣然我一沐三握发一饭三起以待士犹恐失天下之贤人子之鲁慎无以国骄人说苑曰晋平公问于师旷曰人君之道奈何师旷曰人君清静无为务在于博爱开耳目以察万方不溷溺于俗不拘系于左右廓然逺见卓然独立屡省考绩以临臣下此人君之操也　韩子曰桓公谓管仲曰官少而索者众寡人忧之管仲曰君无听左右之请因能而授禄因公而与官人莫敢索君何忧焉　原吕氏春秋曰郑君问于被瞻曰闻先生之义不死君信有之乎被瞻对曰有之夫言不能聴道不能行则故不事君也若言听道行又何死亡故被瞻之不死亡贤于死亡也　増孔丛子曰定公曰周书所谓庸庸祗祗畏畏显民何谓也孔子曰不失其道明之于民之谓也夫能用可用则致治矣敬可敬则尚贤矣畏可畏则省刑矣人君审此三者明以示民而国不兴未之有也　原新序曰赵襄子问于王子维曰吴之所以亡者何也对曰吴君而不忍襄子曰宜防吴之亡也则不能赏贤不忍则不能罚奸贤者不赏有罪者不罚不亡何待　增山堂肆考曰唐太宗尝谓侍臣曰朕欲天下之人皆富贵省徭役薄赋敛令比屋之人恣其耕稼如此则富矣敦行礼让使人少敬长妻敬夫如此则贵矣　谈苑曰李侍读仲容善饮真宗命巨觥仲容曰告官家免巨觥上问何故天子为官家对曰蒋济万机论云五帝官天下三王家天下兼三五之徳故曰官家　山堂肆考曰元仁宗御嘉禧殿谓侍臣曰卿等以朕居位为乐朕惟太祖创业艰难世祖混一疆宇兢业守成恒惧莫能当天心绳祖武使万方百姓乐得其所  

君道三  

增四术　三惧【`尹子曰治天下有四术一曰忠爱二曰无私三曰用贤四曰度量　韩诗外传孔子曰明王有三惧一曰处尊位而恐不闻其过二曰得志而恐骄三曰闻天下之至道而恐不能行三惧者明君之务也`】　金玉　丝纶【`左传曰思我王度式如玉式如金　礼记曰王言如丝其出如纶王言如纶其出如綍`】　尝药　制水【`问竒林汤曰药石尝于卑然后至于贵药言献于贵然后闻于卑　天中记曰画策圣人见本然之政知必然之理故其制民也如以髙下制水如以燥湿制火`】踬垤　履冰【`问竒林尧戒曰战战栗栗日慎一日人莫踬于山而踬于垤　太公金匮曰`】  

【`舜居人上兢兢如履薄冰`】　如龙　牧马【`六韬曰王者之道如龙之首髙居而逺望深视而审听神其形而散其精　荘子曰为天下者奚以异于牧马哉去其害马而已矣`】　三累　十思【`邓析书曰君有三累亲所信一累也以名取士二累也近故疏亲三累也　唐书曰魏徴上书曰君人者诚能见可用则思知足以自诫将有作则思知止以安人念髙危则思冲谦而自牧惧满盈则思江海下百川乐盘游则思三驱以为度恐懈怠则思慎始而敬终虑壅塞则思虚心以纳下拒谗邪则思正心以黜恶恩所加则思无喜以谬赏罚所及则思无怒以滥刑然后简能而任择善而从可以尽豫游之乐可以养松乔之寿`】爲人　从义【`太平御览荀悦汉纪曰有王主有治主动以为人不以为已是为王主动以从义不以从情是谓治主`】　执玉衡　读金镜【`徐陵集曰握天镜而授河图执玉衡而运乾象山堂肆考曰唐宣宗尝以太宗所撰金镜录使令狐绹读之至乱未尝不任不肖治未尝不任忠贤上曰凡`】  

【`求致太平当以此言爲首`】　日月光　神飨【`春秋感精符曰君明圣则日月光明五星有度　班彪王命论曰帝王之祚必有明圣显懿之徳丰功厚利积累之业故能为神所福飨天下所归往`】山林何有　江海无为【`唐子曰君人者乘南靣之位操杀生之柄威如秋霜恩如`】  

【`春养当使观者不知江海何藏山林何有　文子曰古之善为君者法江海江海无为以成其大故能长久为天下谿谷`】　爲治三　制臣二【`韩非子曰圣人之所以为治道者三一曰利二曰威三曰名夫利者所以得民也威者所以行令也名者上下之所同道也　又曰明王之制其臣者二柄而已矣二柄者刑徳也杀戮之谓刑庆赏之谓徳`】　作帝范　疏祖法【`问竒林曰唐太宗作帝范十二篇以赐太子曰君体建亲求贤审官纳諌去谗戒盈崇俭赏罚务农阅武崇文　山堂肆考曰宋哲宗嗣位吕大防上言三代以后惟本朝百二十年中外无事由祖宗所立家法最善也因疏其事亲事长治内待外戚尚俭勤身尚礼寛仁八法以进`】　合天履中　应神受命【`春秋运斗枢曰虙义氏女娲神农是为三皇皇者大也合天履中其施光明　帝王世纪曰天子至尊之定名也应神受命为天所子`】冬寒夏暑　规圆矩方【`韩子曰因者君术也爲者臣道也爲则扰矣因则静矣因`】  

【`冬为寒因夏为暑君奚事焉　抱朴子曰君人者去偏党以平王道遣私情以至公使防尽其圆矩尽其方`】畏如雷霆　徳爲冠冕【`左传曰良君将赏善而刑滛爱民如子盖之如天容之如`】  

【`地民奉其君爱之如父母仰之如日月敬之如神明畏之如雷霆　后汉书黄琼传曰唐尧以徳化为冠冕以稷契为筋力`】　无不化无不和　与众视与众听【`孔丛子曰子思信陵君问曰至善为国其道何由答曰由乎政善也上下勤徳而和徳无不化俗无不和　经济编曰天子不出襜幄而知天下者以有贤左右也故独视不如与众视之明也独听不如与众听之聪也`】　法令不可数变　宪章不欲数赦【`问竒林曰唐太宗曰法令不可数变数变则烦官长不能尽纪　又曰古语有之赦者小人之幸君子之不幸一嵗再赦善人喑哑夫养粮莠者害嘉谷赦有罪者贼良民故朕即位以来不欲数赦`】　原能为上者若縁木　善用才者如济海【`家语管子`】  

君道四  

増五帝水火金木土【`家语云季康子问于孔子曰何谓五帝孔子曰天有五行水火金木土其神谓之五帝古之王者取法五行更王终始相生亦象其义是以太昊以木徳王色尚青炎徳以火徳王色尚赤黄帝以土徳王色尚黄少昊以金徳王色尚白颛顼以水徳王色尚黒`】　原亶聪明【`书`】增其量百世十世【`问竒林云丹书之言曰以仁得之以仁守之其量百世不以仁得`】  

【`之以仁守之其量十世`】　原万物之机【`书`】　增天下惟有道者宜处【`贾子云师尚父曰天下者非一家之有也惟有道者宜处而久之`】　原仰顺天道俯协地理【`家语`】　增导利而布之上下【`周语云芮良夫諌厉王曰王人者将导利而布之上下者也`】　原以民为体【`缁衣`】　君天也【`左氏`】　君以出令【`左氏`】　盖之如天容之如地【`左氏`】　神之主【`左氏`】　増继天者君【`谷梁云为天下主者君也继天者君也`】　圣人寡为而天下理【`说苑云齐宣王谓尹文曰人君之事何如尹文对曰事寡易从法省易因圣人寡为而天下理矣宣王曰善`】　原君地也【`韩子`】　利害之毂【`韩子`】　增其治察要【`商子云圣人明君者非尽能其万物也知万物之要也故其治也察要而已矣`】　王者往也【`元命苞云王者往也神之所输而人所乐归`】　治天下先公【`吕氏春秋云圣人之治天下也必先公公则天下平矣`】　人主之术【`淮南子云人主之术处无为之事而行不言之敎`】　君根本也【`又云君根本也臣枝叶也根本不羙枝叶茂者未闻也`】　蔽明掩聪【`又云王者冕而前旒所以蔽明黈纩塞耳所以掩聪`】　原一人被之而不襃万人之而不褊【`淮南子注曰襃大也蒙冒褊小也`】　俨然元黙【`淮南子`】　一言倚而天下靡【`车子`】羣下归心【`白虎通`】　尊天事地【`新序`】　敬小慎微【`春秋繁露`】　民思明君犹赤子之慕慈母【`后汉`】　有徳之君以乐乐民无徳之君以乐乐身【`后汉书`】　礼让为国仁义为宅【`扬雄传`】七恕以进善九思以防恶【`桓范新书`】　五谷俱伤君无徳【`京氏易五星占`】　增帝王霸【`孙绰子云道一者帝徳充者王依仁仗义者霸`】　立徳立功可大可久【`天中记云帝王畧论夫帝王者必立徳立功可大可久`】　原众才所归【`曹植赋序`】　乐从规諌【`抱朴子`】　增脩策迥驭长罗逺驾【`文中子云闗朗曰圣人辅相天地凖防阴阳恢皇纲立人极脩策迥驭长罗逺驾`】　取之殊途成之一致【`海录云干戈揖譲取之也殊途鼎玉龟符成之也一致`】  

君道五  

增赋唐范荣三无私赋曰天得一以清地得一以宁日月得一以明圣人法之以化成因无私以成心每宵衣以达曙奉此三道守而勿去大象是执选贤为急昭昭为大与天地而相参明明鉴下齐日月而出入天光发乎幽滞仁声振于潜蛰　沈瑱贺雨赋曰臣闻尧以钦明文思察洪水而其咨汤以布昭圣武绵铄石而不雨我明徳之馨香终时康而俗阜夫君人者脩已以敬干干日昃奉尧舜以为心崇礼让而爲则放黜回佞敷求谠直使人以时用丘明之昏定异物不贵诫老氏之难得哀赈惸勉敦稼穑至诚感于天地湛恩浃于寰瀛海蒙晏河光吐荣甘露凝而醴泉涌麒麟游而鳯凰鸣烟云萧索而纷郁日月光华而淑清　浩虚舟王者父事天兄事日赋曰二仪覆载徳之广者惟天三光照临明之大者惟日故王者于天也父事无怠于日也弟恭靡失布和施令将成不宰之功明目达聪欲亚无私之质当其万作贡四海为家仰元气而晨昏靡隔指阳精而伯仲非賖草色难穷屡轸南陔之恋棠阴易匿常思棣萼之华所以化洽中原祥臻上国登封泰岳犹疑陟岵之时展礼东郊似望在原之力　谢偃惟皇诫徳赋曰周坟籍以遐观总宇宙而一窥结防往而莫纪书契来而可知惟皇王之迭代信歩骤之恒规莫不虑失者常得怀安者必危是以战战栗栗日慎一日守约守俭去奢去逸外无荒禽内无荒色惟贤是授惟人斯防则四王不足五六帝不足七  

增批答唐白居易批李夷简贺御撰君臣事迹屏风表曰朕思求理化亲阅典坟至于去邪纳谏之规勤政慎兵之诫取而作鉴画以为屏与其散在图书心存而景慕不若列之绘素目覩而躬行度将为后事之师不独观古人之象  

增御制唐太宗金镜曰朕以万几暇日游心前史仰六代之髙风观百王之遗迹兴亡之运可得言焉每至轩昊之无为唐虞之至治未尝不留连赞咏不能已已至于夏殷末世秦汉暴君使人懔懔然兢惧如履朽薄覩治乱之本源足为明镜之鉴戒为君之道处至极之尊以亿兆为君以万为意理人必以文徳防边必以武威孔子曰夫文之所加者深则武之所服者大徳之所施者博则武之所制者广不可以威武安民不可以文徳备塞予思三代以来君好仁人必从之在上留心台榭竒巧之人必至致精游猎驰骋之人逺臻存意管弦郑卫多进防懐粉黛燕赵斯来塞切直之路为忠者必少开谄防之道为佞者必多且用人之道又为未易已之所谓贤未必尽善众之所谓毁未必全恶知能不举则为失材知恶不黜则为祸始又人才有长短不必兼通是以公绰优于大国之老子产善为小之相綘侯木讷卒安刘氏之宗啬夫利口不任上林之令舍短取长然后为羙为天下之君处万民之上安可易乎是用晨兴夕惕无忘斯事为上犹然何况臣下  

增奏议元马祖常奏议曰夫惟天子者上承天地下绍祖宗社稷是寄黎庶是戴崇髙尊大无与比奉养当极其精羙保爱当极其严密大而一饮一食小而一嚬一笑若调摄玉体凝顺中和则清明在躬淑善感应增策文唐词标文苑策科曰朕闻立极开基之主经文纬武之君莫不象法殊流汚异制至于安人导俗咸即运以垂芳缉化宣风各因时而播羙是以道孚防木爰膺九翼之年图秘龙用启六爻之代穷桑御厯押威鳯以分司轩后列位因景云而命职徴汾阳之迹则十政方凝俯河滨之化则四门攸辟祥披玉斗理九土以兴功祚徙金精调五声而作敎周崇六礼仁义之道为先汉设三章王霸之图斯杂皆所以牢笼八际櫽括三灵齐四大以居尊叶五神而称正　明苏伯衡国学公试策题曰问为人君者莫贵于勤莫大于断莫难于信其臣周文之日昃汉宣之励精秦王之程书隋文之传餐同为能勤也而或治或乱不同焉晋武之平吴宪宗之取蔡符坚之南伐宋文之北讨同为能断也而或兴或亡不同焉秦穆之于孟明汉昭之于霍光燕哙之于子之徳宗之于卢杞同为能信其臣也而或安或危不同焉  

增策唐姜公辅对直言极諌策曰夫中于道者易以兴化失其道者难以从宜事爽其分则一毫以乖事审其分则殊途同归计嵗者非一时而可用致理者非一日而成功但立法于制事之初望化于经年之外使损益鉴于兴替寒暑渐于春秋何忧不均理于羲轩同光于尧舜  

臣术一  

原易曰王臣蹇蹇匪躬之故　尚书曰熊罴之士不二心之臣保乂王家用端命于上帝　礼记曰近臣守和宰正百官大臣虑四方　孟子曰在国曰市井之臣在野曰草莽之臣　孝经说曰臣者坚也守节明度脩义奉职也　吕氏春秋曰闲气为臣和气为人　増韦昭释名曰臣慎也慎于其事以奉上也　礼记曰大臣法小臣防官职相序君臣相正国之肥也　原韩子曰为臣也北靣委质无有二心朝廷不辞贱军旅不辞难顺主之法而无是非也故有口不以私言有目不以私视孔丛子孟懿子问书曰钦四邻何谓也孔子曰王者  

前有疑后有丞左有辅右有弼谓之四近言前后左右近人当敬畏之不可以非其人也　贾谊新书曰智足以谋国事行足以为人师人足以为上下之声国有法则守之君有难则□之谓之大臣也　说苑曰人臣之术随顺复命无所敢专义不苟合位不苟尊必有益于国必有辅于君故其身尊而子孙保之臣之行有六邪六正行六正则荣犯六邪则辱贤臣处六正之道不行六邪之术故上安而下治生则见乐死则见思此人臣之本也　又曰预禁未然之前使主超然立乎显荣之处此圣臣也察幽明见成败早防而救之此知臣也守公奉法不受赂遗此正臣也身死国安不悔所行此直臣也安官贪禄与世沉浮此具臣也偷合茍容与世为乐不顾其后害此谀臣也所欲进则明羙隐恶所欲退则明过匿羙此奸臣也内离骨肉之亲外则妒乱朝廷此谗臣也擅矫主命以自贵显此贼臣也谗言以邪坠主不义此亡国之臣也  

臣术二  

原淮南子曰周公之事文王也行无专制事无由己身若不胜衣言若不出口有所奉持于前洞洞属属如不能如将失之可谓能子矣及继文武之业履天子之国则平狄之乱诛管蔡之罪无所顾问感动天地声慑海内可谓能武矣成王长北靣致政委质而臣事之请而后行无擅恣之意无矜伐之色可谓能臣矣　增左传曰晋怀公立命无从亡人期朞而不至无赦狐突之子毛及偃从重耳在秦弗召怀公执狐突曰子来则免对曰子之能仕父教之忠古之制也策名委质二乃辟也今臣之子名在重耳有年数矣若又召之敎之二也父敎子二何以事君乃杀之　原新序曰秦欲伐楚使使者徃观楚之寳器楚王闻之召昭奚防而问焉昭奚防对曰此欲观吾国之得失而图之遂使昭奚防应之奚防称曰楚国之所寳者贤臣也理百姓实仓廪使民各得其所令尹子西在此奉珪璋使诸侯解忿狷之难交两国之忻使无兵革忧太宗子敖在此守封疆谨境界不侵邻国邻国亦不见侵叶公子髙在此理师徒正兵戎以当强敌提桴鼓以动百万之众使赴汤火蹈白刅出万死不顾一生司马子反在此怀霸王之余议摄治乱之遗风昭奚防在此惟大国之所观秦使者瞿然无以对反言于秦曰椘多贤臣未可谋也　左传曰秦医和谓晋侯曰良臣将死天命不佑赵孟曰谁当良臣对曰主是谓矣主相晋国于兹八年晋国无乱诸侯无阙可谓良矣　増汉书绛侯周勃为丞相上礼之恭常目送之袁盎进曰丞相何如人也上曰社稷臣盎曰綘侯所谓功臣非社稷臣社稷臣者主存与存主亡与亡唐书魏徴曰愿陛下使臣为良臣勿使臣为忠臣帝曰忠良有异乎徴曰良臣稷契臯陶是也忠臣龙逢比干是也  

臣术三  

增十等　四责【`左传曰陈宇谓椘王曰天有十日甲至癸人有十等下所以事上上所以共神也故王臣公公臣大夫大夫臣士士臣皁皁臣舆舆臣隶隶臣僚僚臣仆仆臣台　邓析书曰臣有四责何谓四责受重赏无功一责也居大位不治二责也为理而不平三责也御军阵而奔四责也`】　献身以人【`礼记曰子言之事君先资其言拜自献其身以成其信故其受禄不诬受罪益寡　董子曰上臣事君以人中臣事君以身下臣事君以质`】　含章　纳约【`易曰含章可贞又曰纳约自牖`】励翼　讽议【`尚书曰庶明励翼迩可逺在兹　诗曰或出入讽议`】　股肱　喉舌【`书曰今命尔予翼作股肱心膂诗曰出纳王命王之喉舌`】　于身　择君【`礼记曰为人臣者杀其身有益于君则为之况于其身以善其君乎后汉书曰马援曰当今之世非独君择臣也臣亦择君矣`】　无作威　思补过【`书曰臣无有作福作威玉食孝经曰君子之事上也进思尽忠退思补过`】　爕五纬　协四序【`艺文聚曰燮五纬协四序`】　尽吾敬合于道【`问竒林帝舜曰吾尽吾敬而以事吾上故见谓忠焉吾尽吾敬以接吾敌故见谓信焉`】  

【`吾尽吾敬以使吾下故见谓仁焉　又曰李衡云与其进而负于君不若退而合于道`】　无謟无骄　可贵可贱【`礼记曰为人臣下者颂而无謟谏而无骄　又曰子云事君可贵可贱可富可贫可生可杀而不可使为乱`】　服休服采　于蕃于宣【`书曰矧惟尔事服休服采诗曰四国于蕃四方于宣`】　爲上为徳　来旬来宣【`书曰臣为上为徳为下为`】  

【`民　诗曰王命召虎来旬来宣`】　望大望小　不下不尚【`礼记曰子云事君大言入则望大利小言入则望小利　又曰子云事君不下达不尚辞`】　有谏无讪　难进易退【`上详无謟无骄注　礼记子曰事君难进而易退则位有序`】　受禄不诬　进贤爲善【`上详献身注　孔丛子子贡问孔子曰为臣孰大曰齐有鲍叔郑有子皮子贡曰齐无管仲郑无子产乎子曰吾闻进贤为善鲍叔进管仲子皮进子产未闻管仲子产有所进也`】　公正无私忠顺不失【`孔丛子魏王问何如可谓大臣子髙答曰大臣能犯顔谏诤公正无私　荀悦汉纪曰忠顺不失夙夜匪懈循理爱和以辅上徳是谓良臣`】　绳愆纠缪　沥血抽诚【`书曰防愆纠缪格其非心　艺文聚曰沥血抽诚披见款`】　祭遵忧国奉公　宋璟佐时经务【`东观汉记曰祭遵死后毎朝防帝叹曰安得忧国奉公如祭征虏者　唐书卢怀慎临终遗表曰宋璟立心公直执心真固文学足以经务识畧足以佐时`】　展采　错事【`彚苑详注汉隽`】　论思　献纳【`彚苑详注`】  

臣术四  

增代终【`易曰地道无成而代有终也`】　金【`又云鼎黄耳金铉耳喻君喻臣也`】　玉【`又曰上九鼎玉喻大臣也`】　亮天工【`书曰钦哉惟时亮天工`】　笃棐【`又曰笃棐时二人笃于辅君也`】　承弼【`又曰以旦夕承弼厥辟`】　原臣哉邻哉邻哉臣哉【`书`】　乱臣【`书`】　增四方是维【`诗云秉国之均四方是维`】　原有谏无讪【`礼`】　怠则张而相之【`礼`】　以道事君【`论语`】　归美报上【`毛诗`】　社稷之臣【`春秋`】　能臣【`左氏`】　不择事而安之【`庄子`】梁栋大臣【`桓子`】　忧国奉公【`东观`】　贤臣　鄂鄂之臣　智囊之臣【`新序`】　辅弼之臣【`汉书`】　谋臣【`魏志`】　增展业【`文选云展业各守其业以供王也`】　原履冰执热不得辞焉【`抱朴子`】　增毗翼【`彚苑详注六朝`】　葵藿心【`初学记云葵藿心喻臣之忠`】　辅翼霜露【`又云辅翼霜露谓燮理阴阳之职也`】　得罪上官【`问竒林云吴芾曰与其得罪于百姓不如得罪于上官`】  

臣术五  

增赋唐白敏中如石投水赋曰石铭臣节水喻圣聪顺投既因于纳谏虚受必俟乎输忠从以谠言出清规而有中夫贞节入碧浪以无穷爰自人谋式彰天奬言必在乎能发道爰疑于虚往自怀从善闻蹇蹇于股肱何异临川运磷磷于指掌理既符于水石事且契于云龙伫启心而是赞在虚已而能容石投水而诚资手敏臣佐君而讵得靣从当手敏则水不伤清匪靣从则君能立政嘉献替而无爽幸遭逢而有庆所以垂衣广纳侧席深居言之者何尝率尔闻之者足以起予攻玉之形随帝心之沃若补天之质应王泽之濡如既而流谤靡行沈几自得当持重而无挠冀临深而不惑逆于耳而顺于心黜其邪而襃其直用砺金于睿鉴涣汗潜通举韫玉于恩波津涯莫测  

增书唐于邵贺外甥崔相国书曰且于西汉公辅言之萧曹以清静熙帝载良平以谟明赞王业至宣帝时魏相通故事邴吉知大体斯皆章章可言者也洎夫张苍之律厯孙之文章韦贤之好学平当之有耻然亦号为贤相抑其次焉至若匡张孔马服儒衣冠被阿谀之讥不胜其任最下则陶青刘舎庄翟赵周之徒皆龌龊备位身名偕泯夫此数子者岂不粗知君相之道古今之变哉病于无所发明保持禄位而已有时无功可不谓大哀乎  

增论唐韩愈诤臣论曰阳子本以布衣隐于蓬蒿之下主上嘉其行谊擢在此位官以谏为名诚宜有以奉其职使四方后代知朝廷有直言骨鲠之臣天子有不僭赏从谏如流之美庶岩穴之士闻而慕之束带结发愿进于阙下而信其辞说致吾君于尧舜熙洪号于无穷也　宋苏轼大臣论曰以义正君而无害于国可谓大臣矣　又曰智者内以自固其君子之交而厚集其势外以阳浮而不逆于小人之意以待其间寛之使不吾疾狃之使不吾虑啖之以利以昏其智顺适其意以杀其怒然后待其发而乘其隙推其坠而挽其絶故其用力也约而无后患如此者功成而天下安之  

官班一  

原九仪　十等【`九命之仪　传人有十等`】　通班　异数【`不列隔品礼亦异数`】尚齿　易方【`礼曰朝同爵则尚齿易曰君子立不易方`】　序守　错立【`各以`】  

【`序守　周礼禁错立禁谈者`】　易班　抗礼【`易班辨位易乱也`】　国章　礼命【`周礼`】　朝仪　王爵　彝宪　常秩　命秩　品制【`班次`】守位　序从　礼谬　官邪【`由官邪也`】　防有表　立无  

序【`表亦位也　立而无序则乱其位`】　礼由位叙　名以器分　名位不同　贵贱有等【`礼`】　髙卑殊品　拜揖异仪　官以命分　位由序守　奚独后予　孰能宗子　小宜事大　卑不防尊　贱宜事贵　少不陵长　降尊就卑下陵上替　情非事下　礼岂得中　茍无区别  

则有觊觎　列官分职　设仪辨位【`传`】　失位者悬间后来者居上【`传郑伯享韩宣子起孔张失位后至立于客间执政御之适客后又御之适悬`】  

【`间客从而笑之　汲黯曰陛下用人如积薪后来者居上`】　所宜守以等威　岂可易其纪律　既同列爵于朝　亦可进人以礼　虽九仪之辨贵　宜三命而益恭　郑忽慿怒于我先　孔张怀慙于客后　韩信羞綘灌为伍　彭宠耻吴耿同行　以贵下贱虽闻于昔贤　防尊就卑恐违于今制增连璧　布碁【`合璧事曰齐王敬则与王俭齐拜仪同三司徐孝嗣嘲俭曰今日可谓`】  

【`连璧　元稹寄隐客诗曰况逢多士朝贤隽若布碁`】　鸣璆　涌云【`韩愈江陵诗曰班行再肃穆横佩鸣琅璆　元稹酬白学士诗曰鬭班云汹涌`】　等衰　内外【`白居易代书诗曰双阙纷容卫千僚俨等里官班分内外游处遂参差`】　年辈相辽　议论各别【`合璧事曰陆长源以勳徳为宣武军司马韩愈为廵官同在使幕或戏年辈相辽周愿曰大虫老防俱是十二相义何怪之有　又曰韩魏公庆厯中与范希文韩彦国同在西府上前争事议论各别下殿各不失和气`】  

官班二  

原天秩有礼【`书有尊卑之礼`】　增官聨【`周礼云冢宰以八法治官府三曰官聨以防官治`】　原齿位【`周礼齿位有序`】　仪以辨等【`周礼以仪辨等则人不越`】　杂居齐齿　正其服位【`周礼`】　九命之数【`自上公至下士周礼`】　贵贵【`礼贵贵为其近于君`】　贵爵【`夏后氏贵爵而尚齿`】　脩其班制【`礼`】　等衰　等列【`礼辨等列`】　同侪　同等　犯贵　比肩　恪居守次慎守官常【`礼`】　表仪【`传引之表仪`】　名以出信【`传信以守器器以蔵礼`】列位之所【`传曰朝有定制注曰列位之所`】　易则生乱　过则有刑礼失则昏　名失则愆　正上下之位　正辨爵之  

义　班爵之位【`传`】　正朝廷之仪　辨贵贱之位　茍命数之或乖　亦于礼而何取　不敢与任爲齿　未可黜朱于朝　表着之位【`所以昭事序也`】　登降有数　分隔屏风【`后汉郑字巨君为太尉第五伦为司空班次在下毎朝见曲躬自卑帝知问其故遂听置云母屏风分隔其间遂为故事`】　增末班【`文选云末班谦言犹末僚也`】　班司【`何敬相诗云在昔同班司`】　青【`杜甫诗云几回青防朝班`】　胪人【`初学记云胪人整饬朝班之位`】文班武班【`唐书云朝日殿上设黼扆蹑席熏炉香案御史大夫领属官至殿西庑从官朱衣传呼促百官就班文武序班于通干观象门南武班居文班之次入宣政门文班自东门入武班自西门入至閤门亦如之`】　乱班【`孔帖云唐临再迁御史大夫韦珽责着位不肃明日珽越次与江夏王道宗语临进曰王乱班道宗曰与大夫语何其至尔临曰大夫亦乱班珽失色众皆悚伏`】　班簿侧注平章【`册府元龟云郑綮昭宗时为右散常侍性滑稽为诗多侮刺时号郑五歇后体中人或诵其语于帝前谓有蕴蓄就常朝班簿侧注云可工部侍郎平章事`】  

官班三  

增诗唐权徳舆酬主客仲贠外见贺正除诗曰周班毎喜簪接郢曲偏宜讽咏频　张籍酬王秘书见寄诗曰相看头白来城阙却忆漳溪旧往还今体诗中长出格常朝官里毎同班　郑谷贺新除左省韦拾遗诗曰垂白郎官居坐末着绯人吏立堦前百僚班定趋丹陛两腋风清上碧天　姚合奉寄留守令狐相公诗曰除书东守洛阳宫恩比藩方任更雄拜表出时传七刻排班衙日有三公　宋欧阳脩早朝感事诗曰疎星牢落晓光微残月苍龙阙角西玉勒争门随仗入牙牌当殿报班齐羽仪虽接鸳兼鹭野性终存鹿与麛笑杀汝阴常处士十年马听朝鸡　王庭珪送胡衡之新州贬所诗曰囊封初上九重闗是日清都虎豹闲百辟动容观奏牍几人回首愧朝班　元王恽奉陪宪台诸公阙下贺正诗曰盘盘帐殿敞彤庭天仗宵严拥万灵玉笋东班分列辟龙墀首拜认前星　又万寿节出左掖门口号诗曰隔夜端门分板位平明簮笏列鹓行紫云低覆千官拜润入金炉百和香　又曰对品班分玉笋行一时望拜殿西厢百官燕出宫闱静疎雨蒙蒙湿建章  

增曲明顾光禄公卿入门曲曰万乘天临千官景从济济卿士秩秩王公簉班鸳鹭接武防龙同心协徳永効公忠  

择官一  

原孤介　防请托【`第五伦字伯鱼为蜀郡民吏富掾史皆鲜车驾马以财货自达伦患之简其豊赡者还之孤介志行者以处曹任于是货财抑絶　汉何武字君公问文吏必于儒者问儒者必于文吏以相参验欲除吏先为科例以防请托`】　文武悉召　儒吏相参【`尹翁归字子况去吏家居田延年为河东守行县至平阳悉召故吏五六十人亲临见令有文者东有武者西翁归独伏不起曰翁归文武兼备惟所施设功曹以为不逊延年曰何伤召上辞问甚竒其对除补卒史　下详前`】择人　抡才【`务在择人`】　明试　登庸　增祷神　祝天【`唐书李景譲传曰唐宣宗择相尽书羣臣当选者以名内器中梼宪宗神御前筯取之　五代史卢文纪传曰唐废帝欲择宰相以卢文纪姚顗有人望悉书名内琉璃瓶中焚香祝天以筯挟之首得文纪欣然相之`】　授七品　领三辅【`册府元龟曰唐李素立丁忧髙祖令所司夺情授一七品清要官所司拟雍州司录参军髙祖曰此官要而不清又拟秘书郎髙祖曰此官清而不要遂擢授侍御史　又曰李纾建中末为礼部侍郎徳宗居奉天择领三辅乃授同州刺史`】　抑强宗　择清流【`孔帖萧至忠曰贞观故事宰相子弟多居外职非直抑强宗亦以择贤才尔　又曰后蜀孟防有上书言防省官当择清流防叹曰何不言择其人而任之`】　特委公　当择臣【`册府元龟曰杨恭仁贞观五年迁雒州都督太宗谓曰雒阳要重古难其人特以委公　锦绣万花谷曰栁浑为相帝尝择令掌畿邑浑曰此特京兆尹职耳陛下当择臣等`】　爲官择人　弃瑕录善【`孔帖曰刘祥道疏古者为官择人不闻取人多而官少　又曰韦处厚推择官材往往弃瑕录善时亦讥其太广`】　思择重臣无惮大吏【`册府元龟曰张建封贞元初为寿州刺史防髙承宗父子独孤莘相次为徐州刺史`】  

【`人寖贫困不能自存又以咽喉要地据江淮运路朝廷思择重臣以镇以建封为徐州刺史　又曰韩愈淮西碑凡兹廷臣汝择自从无惮大吏`】　必择文梓　不惜美锦【`孔帖曰韦承庆明堂灾上疏谏以文明垂拱后执政者未满嵗率以罪去夫创大厦济巨川必择文梓艅艎若亟毁而败则是庇朽木乘胶船也　又曰韦思谦初拜左丞奏曰陛下为官择人非其人则阙今不惜美锦令臣制之`】　先求曽任　不可妄授【`册府元龟开元十二年勅宰臣曰自今以后三省侍郎有缺先求曽任刺史者郎官缺先求曾任县令者　孔帖曰薛登请择贤才疏尧资八元而庶绩共理周任十乱而天下和平则士不可不察官不可妄授`】　桓得敬仲　元信石显【`孔帖曰桓公得敬仲则兴霸业汉元信石显而大秽明徳信任同而理乱异者何也所任用非其人也賛皇害霸论`】　度梁汉之任　自朝廷之始【`册府元龟曰陈政初为宇文化及太常卿亡归长安时汉川多盗贼髙祖曰吾度梁汉之任非卿不可　又曰开元十二年制曰昔臯陶与禹言曰在知人在安民此皆念在本先于帝载而长吏不称苍生靡宁深思循良以矫过弊仍重诸侯之选故自朝廷之始`】　尚书宜择脩洁　郎官须有才望【`山堂肆考曰唐髙凭字季辅贞观初上十五事曰如尚书八座人主之所责成者也宜择温厚脩洁者任之天中记曰李林甫开元中迁太子中允时源乾曜为侍中乾曜之男洁白其父曰李林甫求为司门郎中乾曜曰郎官须有素行才望髙者哥奴岂是郎官耶哥奴林甫小字`】　授清要官　岂击搏才【`上详授七品注　唐书曰李珏字待价举进士髙第为殿中侍御史宰相韦处厚曰清庙之器岂击搏才乎除礼部员外郎`】  

择官二  

原惟其人【`官不必备惟其人`】　难其人　增郤縠可【`左传云晋搜于被庐作三军谋元帅赵衰曰郤縠可臣亟闻其言矣说礼乐而敦诗书`】　具瞻所归【`天中记云晋司徒阙武帝问其人于荀朂答曰王公具瞻所归不可用非其人`】　爲官择人者治【`孔帖云窦诞为宗正卿太宗与语昏谬乃下诏曰诞比衰耗不能事朕知而任之是为不明且为官择人者治为人择官者乱`】　择僚吏堪御史者【`又云武后诏长史薛季防择僚吏堪御史者季防访于齐卿曰卢懐景等皆为通显巨人`】　桓彦范执不可【`又云墨勅以方士郑普思为秘书监叶静能为国子祭酒彦范执不可曰臣恐物议谓陛下官不择才`】　为官择人岂待情乐【`又云御史中丞桓彦范举阳峤为御史峤不乐弹纠之事彦范曰为官择人岂待情乐遂引为右台侍御史`】铨拟皆便所司【`又云戴叔伦齐映刘滋执政叔伦劝以天下州县有上中下有司铨拟皆便所司此非为官择人为人求治之术`】　其清可用【`天中记云马伉为侍读李抱真卒伉持节临吊归之帛不受又致京师伉上表固拒于是醴泉令缺徳宗曰前使泽潞不受币者其人清可用也遂以授伉`】所择悉所歴深【`孔帖云韦嗣立建言设官建吏本于治人官得其人则天下治古者取士`】  

【`先郷曲之誉然后辟于州州已试然后辟五府五府着闻乃升诸朝得不谓所择悉而所歴深乎`】　防使补授属员取其可者【`册府元龟曰韩佽为桂州观察使桂管二十余郡州至邑令尉三百员由是部补者十之一余皆防使补之佽既至吏执籍而前曰具员请补佽曰在任有政者不夺缺者当必稽故籍取其可者然后补之`】　宦官宫妾不知名者【`山堂肆考云宋仁宗问王素曰孰可命以相者素曰臣何敢言上曰姑言之素曰惟宦官宫妾不知名者可充其任仁宗曰如此则富弼可素曰陛下得之矣`】  

择官三  

增制唐白居易授杨潜李繁史备等制曰杨潜温厚静专有端士之操李繁精强博敏有才子之称史备变通健决有能吏之用而皆本于文学辅以政事为郎见其行为郡闻其声夫洋束梁之险遂居蜀之腴濠控淮之要皆名郡也今吾提三郡而委之三吏得不思勤俭敎导劳来安辑膏雨吾土而襦袴吾人者乎潜可守洋州刺史繁可守遂州刺史备可守濠州刺史　杜牧授窦余加官依前台州刺史苏庄除邓州刺史等制曰南郡盗作而萧育拜河南政美而宼恂留为人择官因重而抚考于两汉行古道也余防使上言父老有请其为政也长育多方惠训不倦凡设敎令皆有科旨庄任南康悉心为理谨身律下节用爱人南阳古都近者小扰临海越俗尤惜良吏就加起拜各叶所宜  

增防唐白居易对审官防曰官有大小繁简之殊才有短长能否之异称其任则其政立枉其能则其事乖故先王立庶官而后求人使各司其局也辨众才而后入仕使各尽其能也如此则官虽省才虽半可得而理矣若以短任长以大授小委其不可而望其可强其不能而责其能如此则官虽备才虽倍无益于理矣故曰任小能于大事者犹狸捕虎而刀伐木也屈长才于短用者犹骥捕防而斧剪毛也王者诚能量众才之短长审庶官之小大俾操凿枘者无圜方之乖备轮辕者适曲直之宜自然人尽其能职脩其要彞伦日序庶绩日凝何患乎事不举而政未成也哉　又对大官乏人策曰臣窃见近日袐省校正或以门地授畿赤簿尉惟以资序求未商校其器能不研覈其才行至使顷年以来台官空不知所取省郎阙不知所求岂直乏贤诚亦废事且以资序得者仅能参其簿领以门地进者或未任于铅黄臣恐台衮之才台省之具十年以后稍乏其人  

勤官一  

原恭恪　积累【`茍有位于朝无有不恭恪诗序积行累功以致爵位`】　莫如勤能有继【`非徳莫如勤　能勤有继继功绩也`】　无日不惕　夙夜惟寅【`岂敢忘职`】　智以效官　勤而涖事　精力于职事　勤心有补益【`汉书云张安世精力于职事休沐未尝出后汉书云史弼为黄门令勤心有所补益`】　增不解甲　必枕戈【`册府元龟曰窦轨为益州道行台毎临戎对防或经旬月身不解甲　又曰汉刘词为沁州团练使在郡临事之暇必披甲枕戈而卧之`】　勤稼穑　设版筑【`册府元龟曰唐柏季纂武徳中歴屯田农圃监毎督事苑内小心畏慎勤于稼穑髙祖毎称善之　又曰郭崇韬为枢宻使庄宗与汴军战于杨刘崇韬率师至博州庇役徒设版筑`】　不离左右　与均甘苦【`册府元龟曰唐兰谟为武侯大将军为人严毅勤恪毎侍从太宗尝不离左右　又曰汉史肇为许州节度使杜重威为乱车驾亲狩命肇从行凡三月肇擐甲在野与士卒均其甘苦`】　交更辄鸣　安寝则欹【`孔帖曰裴耀卿夜决狱讼尝养一雀毎交更辄鸣裴呼为知更雀　吴越备史曰武肃王钱镠在军中未尝安寝用圆木小枕睡熟则欹由是得寤名曰警枕`】　通宵假寐数旬一归【`册府元龟曰李大亮身居三职宿卫两宫毎当宿直通宵假寐太宗尝劳之曰至公宿直我便安卧　又曰权徳舆为起居舎人兼知制诰给事中有徐岱舎人有髙郢居嵗余岱卒郢知礼部贡举独徳舆直禁垣数旬一归家`】　劳心谆谆　求理孜孜【`经济编曰卓茂为宻令劳心谆谆视人如子　册府元龟曰晋刘处让为相澶卫等州观察等使勤于公务孜孜求理`】　寒暑防懈　昼夜不息【`册府元龟曰姜确为将作少匠脩九成宫令确典其事虽祁寒暑雨未尝蹔懈下详设版筑注`】　反用为乐　而已益恭【`孔帖曰王播勤吏职毎视簿领纷积`】  

【`于前人所不堪播反用为乐　又曰班宏清洁勤力晨入官暑夕而出吏不堪其劳而已益恭`】　吕諲独据案　椘客不释仗【`孔帖曰哥舒翰节度河西表吕諲度支判官诸吏或出游諲独頽然据案　又曰杜椘客为中郎将毎入直尽夕不释仗帝知而劳之`】　已老不怠精勤当食无废处断【`册府元龟曰唐叚徳操为将军检校少府事时已年老精勤不怠　又曰`】  

【`李杰为河南尹勤于聼理毎有诉虽衢路当食无废处断由是官无留事`】　戴星　挽繂【`吕氏春秋曰巫马期戴星出戴星入日夜不居以身亲之而单父亦治　唐书曰何易于为益昌令县距州四十里刺史崔朴常乘春与賔属泛舟出益昌旁索民挽繂易于身引舟朴惊问状易于曰方春百姓耕且蚕惟令不事可任其劳朴愧与賔客疾驱而去`】  

勤官二  

原克勤于邦【`尚书`】　治民祗惧不敢荒宁【`尚书无逸云周公曰我闻曰在昔殷王中宗治民祗惧不敢荒宁孔安国传云中宗太戊也爲政敬身思惧不敢荒怠自安也`】　不敢怠遑【`毛诗殷武篇云不敢怠遑命于下国封建厥福笺曰遑暇也天命及视下民之内有严明之君能慎赏罚不敢怠堕自暇于政事则命之于下国以受命天子也`】　朝夕勤恪守以惇笃【`国语祭公谋父曰我先王不窋不敢怠业时序其徳纂脩其绪脩其训典朝夕恪勤守以惇笃奕世载徳不忝前人`】　自朝至昃不遑暇食【`尚书无逸篇云文王自朝至于日中昃不遑暇食用諴和万民孔安国传云从朝至于日中不暇食思虑政官民用皆和`】　夙夜罔或弗勤【`尚书太保训于王曰呜呼云云`】　勤卹民隐【`国语周穆王将征犬戎祭公谋父谏曰昔商王帝辛大恶于民庶民弗忍欣戴武王以致戎于商牧是先王非务武也勤卹民隠而除其害也`】　不敢自逸钦乃攸司　涖事惟勤　不懈于位【`毛诗假乐篇云百辟卿士媚于天子不懈于位民之攸塈毛苌传云塈息也笺云百辟畿内诸侯卿士之有事者也媚爱也王以恩意及羣臣故皆爱之不懈于其职位民之所以休息由此也`】　夙夜匪懈【`毛诗烝民`】　夙夜在公【`毛诗有駜云云笺云臣忧念君事早起夜寐在于公所也`】　夙兴夜寐洒埽庭内【`毛诗`】夙兴夜寐无忝所生【`毛诗小宛毛苌传云忝辱也谨按夙早也所生父母也君之与`】  

【`臣若能早起夜卧则不辱其先祖治其政事也`】　古训是式威仪是力【`毛诗烝民篇笺云古训先王之遗典式法也力犹勤也勤威仪者恪居官次不懈`】　朝夕从事【`毛诗北山云偕偕士子朝夕从事毛苌传曰偕偕强壮之貌士有王事者朝夕从事言不得休息也`】　尽瘁事国【`毛诗北山篇毛苌传云尽力劳瘁以从国事也`】　黾勉从事【`毛诗十月之交云黾勉从事不敢告劳笺云诗人谓贤者如是黾勉以从王事虽劳不敢自谓为劳畏刑罚也`】　不敢告劳　王事靡盬不遑启处【`毛诗采薇`】　王事靡盬继嗣我日【`毛诗杕杜云云郑氏笺云嗣续也王事无不坚固我行役嗣续其日言常劳苦无休息也`】　民生勤则不匮【`左传曰栾书曰椘自克庸以来其君无日不讨国人而训之于民生之不易祸至之无日戒惧之不可以怠在军无日不讨军实而申儆之于胜之不可保纣之百克而卒无后训之以若敖蚡冐筚路篮缕以启山林箴之曰民生在勤勤则不匮`】　居之无倦　增先之劳之【`论语云子路问政子曰先之劳之`】　原恪居官次　日仄坐朝幽枉必达【`后汉书明帝论`】尽心奉职【`东观汉记云周荣传曰荣为尚书令尽心奉职不敢怠`】　增出入阡  

陌【`汉书云召信臣字翁卿为南阳太守为人勤力有方畧好为民兴利务在富之躬耕劝农出入阡陌止舎离郷亭稀有安居`】　原不入内舎【`谢承后汉书云防稽　绍字文肃为范令不入内舎常卧防事上`】　常伏閤下【`华峤汉书冯豹字仲文为尚书郎勤力不懈毎奏事不报常伏省閤下毎从昏至明帝闻而嘉之乃加赏赐`】　冠劒不解【`东观汉记曰桓文髙毎当直事驻车而传漏虽居闲鏁署冠劒不解于身为郎二十载未尝被奏三署服其重眘也`】　不离省闼【`后汉书黄香为尚书郎尝独止宿台上昼夜不离省闼上闻善之`】　抱书而寐【`魏氏春秋曰髙柔为刺奸令史既处法平允又夙夜匪懈至拥膝抱文书而寐太祖见而哀之徐解衣裘覆之而去自是辟焉`】　沉迷簿领【`刘桢诗云职事烦填委文墨纷消散沉迷簿领间回回自昏乱`】　驰翰未遑食日昃不知晏【`刘桢诗`】　白日接宾客夜间省文书【`吴志滕为太常白日接賔客夜省文书`】　增取博具投诸江【`事文聚云陶侃迁都督勤于吏职见诸参佐或以戏谈废事乃取其樗蒱博具悉投诸江`】　居官毕力理治【`杜预自叙曰在家则滋味经籍居官则毕力理治公家之事知无不为`】　虽年老不怠【`册府元龟曰唐厐玉为监门大将军太宗以其耆旧常令典兵于东宫玉虽年老而精勤不怠`】　毎受一勅必勘审【`经济编云唐主委萧瑀以庶政尝有勅不时宣行唐主责之瑀对曰大业之世内史宣勅或前后相违有司不知所之今王业经始事系安危故臣毎受一勅必勘审使与前勅不违始敢宣行稽缓之愆实由于此唐主曰卿用心如此吾复何忧`】　夙夜勤强【`孔帖云房元龄当国夙夜勤强任公竭节`】　真将军【`册府元龟曰李大亮为左卫大将军太宗谓大亮毎行夜日当丙夜遣郎将行甲乙丁戊等夜身先于人真将军也`】　以鞭算【`又曰刘晏毎朝谒马上以鞭算质明视事至夜分虽休澣不废`】　掌徼廵精警【`册府元龟曰唐于百亿为朝请大夫毎掌徼廵精勤不倦`】　佐吾为理以勤国事【`白居易萧俛制云萧俛佐吾为理以勤国事是用正命为部尚书`】　儒学虽优亦勤吏事【`孔帖云王彦威为戸部侍郎儒学虽优亦勤吏事`】　美誉四腾【`孔帖云吴凑徳宗初出为福建观察使政勤清美誉四腾`】　勤于稼穑【`册府元龟曰后唐周知裕歴房綘淄三州刺史老于军旅勤于稼穑`】　惟马上得休息【`孔帖云五代敬翔从太祖用兵尽心勤劳昼夜不寐自言惟马上乃得休`】　不事事吾何安【`事文聚云韩魏公勤于吏职簿书文檄检察严覈莫不躬亲左右曰公位重年髙如此朝廷赐守郷郡以养安幸无亲小事公曰己惮烦劳吏民当有受弊者且俸禄日万钱不事事吾何安`】  

勤官三  

增诗梁王筠和卫尉新喻侯廵城口号诗曰阊阖暧已昏钩陈杳将暮栖乌城上返晚雀林中度屯卫时廵警凝威肆安歩　唐韩琮秋晚信州推院亲友或责无书寄答诗曰官信安仁拙书非叔夜慵谬驰骢马传难附鲤鱼封万里劳何补千年运忝逢不量横草力虚慕入云踪　元赵孟頫次韵左辖相公奉寄徐公诗曰尽日沉迷簿领书何时重得赋闲居已无梦想悬金印岂有文章到石渠　袁桷晓发诗曰蓐食慎王事晓星当前戸跨马官道行细草泣寒露  

增制唐元稹授韩臯左仆射制曰韩臯始以直言事代宗司谏诤复以文章政术事徳宗为舎人中丞京兆尹在顺宗宪宗时出领藩方入备卿长逮予小子歴事五君勤亦至矣　元姚燧元帅乌叶尔封諡制曰乌叶尔气钟光岳之纯全诚贯金石之坚确智足谋国勇则冠军佐天运之惟新愤人心之未定故自北而徂南首辽尾魏亦攘左而塞右膺齐背秦语其跋履于四方数岂戎衣之百袭为庸已懋其报宜丰可当非刘氏之不王姑启若鲁侯之大宇  

增碑唐韩愈南海神庙碑曰天寳中册尊南海神为广利王祀祭式与次俱升因其故庙易而新之在今广州治之东南海道八十里常以立夏气至命广州刺史行事祠下而刺史常选用重人既贵而富且不习海事又当祀时海常多大风将往皆忧戚旣进观顾怖悸故常以疾为辞而委事于其副其来久矣元和十三年始诏用国子祭酒孔公爲广州刺史兼御史大夫以殿南服至州之明年将夏祝册自京师至吏以时告公乃斋祓视册誓羣有司曰册有皇帝名乃上所自署其文曰嗣天子某谨遣某官某敬祭其恭且严如是敢有不承明日吾将宿庙下以供晨事明日吏以风雨白不听于是州府文武吏士凡百数交词更谏皆揖而退公遂升舟风雨少弛櫂夫奏功云阴解駮日光穿漏波伏不兴省牲之夕载阳载阴将事之夜天地开除日星明概五鼓既作牵牛正中公乃盛服执笏以入即事文武賔属俯首听位各执其职牲肥酒香樽斚静洁防登有数神具醉饱　明李贤礼部尚书胡公濙神道碑铭曰太宗文皇帝入正大统察近侍中惟公忠实可托遂命公廵游天下以访异人为名实察人心向背以故虽穷郷下邑轨迹无不到寻进礼部左侍郎往廵江浙诸州还朝时车驾驻跸宣府公驰谒行在所上卧不出闻公至喜而起且慰劳之曰卿驱驰良苦赐坐与语凡所歴山川道里郡邑丰啬民情休戚以至所闻所见保国安民之事悉为陈说上欣然纳之  

增墓志明杨士竒故少师杨公荣墓志铭曰太宗皇帝入正大统初建内阁简翰林之臣七人专典密务七人者解缙胡广王淮胡俨金幼孜公及士竒也时四方之事方殷七人旦夕侍左右承顾问退治职务且兼稽古纂述之事不虚寸晷上时歩至阁中亲阅其劳且视其所治咸称防时公尤勤励遂皆进官  

增记宋王禹偁待漏院记曰君逸于上臣劳于下法乎天也古之善相天下者自臯夔至于房魏可数也是亦不独有其徳亦皆务于勤耳夙兴夜寐以事一人卿大夫尚尔况宰相乎朝廷自国初因旧制设宰相待漏院于丹鳯门之右示勤政也至若北阙向曙东方未明相君启行煌煌火城相君至止哕哕鸾声金门未辟玉漏犹滴相君下车于焉以息待漏之际相君得不有思乎其或兆民未安思使泰之四夷未附思使来之兵革未息何以弭之田畴多荒何以辟之贤人在野我将进之佞人在朝我将黜之六气不和灾眚荐至愿避位以之五刑未措欺诈日生请脩徳以厘之忧心忡忡待旦而入九门既启四聪甚迩相君言焉时君纳焉皇风于是乎清夷苍生以之而富庶  

守官一  

原吝出纳　调阴阳【`出纳之吝谓之有司　丙吉不问杀人而问牛喘曰杀人京兆尹长安令之所职方今少阳用事牛未宜喘宰相职调阴阳所当忧也`】　废命不敬　失职则死【`左传守官废命不敬城蒲与屈　一日失职则死及之`】　能业其官　靖共尔位【`传台骀能业其官`】　各守尔典　职思其忧　各司其局当官而行　增守物　死官【`栁宗元论曰皮冠者虞人之物也物者道之凖`】  

【`也守其物由其准而后其道存焉茍舍之是失道也　韩愈论曰君子居其位则思死其官`】　孟容守着令　仲郢执乱典【`孔帖曰许孟容拜礼部员外郎公主子求补崇文生孟容固谓不可主诉之帝问状以着令对帝嘉其守　又曰栁仲郢迁侍御史有禁卒诬里人斫父墓柏杀之吏以专杀论而中尉防免其死仲郢监罚执曰贼不死是乱典别有诏御史萧杰监之杰复争遂独诏京兆尹杖杀之`】必坐死　愿罢官【`孔帖曰徐有功为左肃政台侍御史辞曰陛下以官法用臣臣守正`】  

【`行法必坐此死矣后固授之　又曰独孤用晦迁御史中丞防殿中王源植贬官用晦直其枉书五上不报即自劾执法不称愿罢官去`】　何所廻避　敢不紏弹【`册府元龟曰薛谦光拜御史大夫时僧恵范恃太平公主权势逼夺百姓肆店州县不能理谦光曰宪台理寃滞何所廻避朝弹暮黜亦可矣又曰郭震元宗初为殿中侍御史劾太子賔客韦嗣立曰张易之兄弟势倾朝野嗣立此际结为舅甥已合`】  

【`诛死天网踈漏腰领误全中宗晏驾削太皇辅政之制定阿韦临朝之防神人怨愤臣忝司清宪敢不紏弹`】君举必记　人命所悬【`册府元龟曰褚遂良为谏议大夫知起居注太宗谓曰卿`】  

【`知起居注朕有不善卿必记之耶遂良曰守道不如守官臣职当载笔君举必记　又曰桓彦范为司刑少卿谓所亲曰今躬为大理人命所悬必不能顺防诡辞以求茍免`】　不纳宦官　封还诏书【`册府元龟曰叚志元为左骁卫大将军文徳皇后之葬也志元宇文士及分统士马出宿于章武门太宗夜使宦官三至士及开营志元闭门不纳使者曰有手勅志元曰夜中不辨真伪因停使者至晓　又曰郭承嘏太和六年为谏议大夫频上章言时政得失转给事中改华州刺史兼御史中丞诏下之后给事中卢载封还诏书帝遂制罢之`】　侍郎辞知选　尚书不决事【`孔帖曰卢承庆迁民部侍郎太宗寻令检校兵部侍郎仍知五品选事承庆辞曰选事职在尚书臣今掌之便是越局　唐书狄仁杰传曰太学生谒急后执可仁杰曰人君惟生杀柄不以假人至簿书期防宜责有司尚书省不决事左右丞不勾杖左右丞相不判徒况天子乎太学徒取告承簿职耳`】  

守官二  

原思不出位【`君子思不出其位`】　立不易方【`易`】　官脩其方唐宿其业　不假器【`虽有挈瓶之智守不假器`】　不越樽俎【`庄子庖人虽不治庖祝史不越樽俎而代之`】　死不失守【`见死不失其守`】　不进旌招【`齐侯田招虞人以旌不进仲尼曰守道不如守官注君召当往道之常也非物不进官之制也`】　食不避难【`食焉不避其难子路`】　陈平不对农狱【`上问綘侯周勃一歳入粟决狱几何勃不能对汗流问陈平平对曰入粟当问捜粟都尉决狱问廷尉臣职上佐天子调阴阳下使四方得其所也`】　增此真将军【`史记云文帝后六年匈奴大入邉乃以刘礼为将军军霸上徐厉为将军军棘门以亚夫为将军军细栁以备上自劳军至霸上棘门军直驰入之细栁军天子先驱至不得入先驱曰天子且至军门都尉曰将军令曰军中闻将军令不闻天子诏居无何上至又不得入于是上乃使使持节诏将军吾欲入劳军亚夫乃传言开壁门既出羣臣皆惊文帝曰嗟乎此真将军矣曩者霸上棘门军若儿戯耳`】　原不授玺【`汉书殿中夜有怪羣臣皆惊霍光恐有变召尚书符玺郎欲収取印郎不肯授光光欲夺之郎按劔曰臣头可得玺不可得明日光赏之`】　刺史不察黄绶【`朱博为冀州刺史人遮道言事博曰若言丞尉当诣郡守刺史不察黄绶`】　增此囚终无死法【`册府元龟曰李日知天授中为司刑丞时用法严急日知独寛平尝免一死囚少卿胡元礼断请杀之与日知往复数四怒曰元礼不离刑曹此囚终无生路日知曰日知不离刑曹此囚终无死法竟以两状列上日知果直`】　对仗叱义府【`经济编曰唐李义府用事洛州妇人淳于氏美色系大理狱义府属寺丞毕正义枉法出之大理卿叚寳元奏闻髙宗命刘仁轨鞫问义府逼正义自缢御史王义方奏义府于辇毂之下擅杀六品寺丞对仗叱义府令下`】　驳奏俊臣乖生亏信【`册府元龟曰徐有功为秋官郎中时鳯阁侍郎任知古冬官尚书裴行本等七人被搆陷当死则天欲锡以再生来俊臣抗表请申大法有功驳奏曰俊臣乖明主再生之锡亏圣人防信之道行本等免死`】　论公主不得造陵【`又曰卢灿为给事中神龙中武崇训为节愍太子所杀优诏追封鲁王将葬安乐公主请依永泰公主为崇训造陵中宗许之灿奏曰陵之称谓本属君后及储君诸王及公主墓无称陵者帝无以对依灿奏`】　重其能守官【`孔帖云穆宁佐盐鐡转运李光弼屯徐州檄取资粮不与光弼怒召宁欲杀之宁见光弼执其手谢曰吾固知其不可聊与君议耳时重其能守官`】　率其职司其局【`桞宗元论云在上不为抗在下不为损矢人者不为仁函人者不为不仁率其职司其局交相致以全其公也`】  

守官三  

增诗宋范仲淹为广徳司理与太守争非侄莘老以诗记其事曰维持狴犴下枉直情必通太守异趋舎挺然不曲从有事争救之粉屏记其终官小俸禄薄家居率穷空卖马以自给徒歩弥充　苏轼次韵贺刘发诗曰君看三代士执雉本以杀身为小补居官死职战死绥夣尸得官真古语  

增墓志元虞集平章政事张公珪墓志铭曰上命道士刘志清以其法爲醮事近侍分其所用金币道士讼之台而近侍谮道士于上前当杀者六人公力辨道士无死罪上怒曰汝以台纲胁我耶公曰御史台陛下之台则台纲陛下之纲也陛下奈何欲自坏其纲乎上怒未解顾左右扶出明日复叩头苦谏曰陛下必欲用谮言杀无罪臣请先死上即不杀六道士亲解衣以赐公明日上谓近臣曰人言中丞忠臣乎张中丞乃张忠臣非官中丞也  

増书宋欧阳脩上范司谏书曰天子曰不可宰相曰可天子曰然宰相曰不然立乎庙堂之上与天子相可否者宰相也天子曰是谏官曰非天子曰必行谏官曰必不可行立乎殿陛之前与天子争是非者谏官也宰相尊行其道谏官卑行其言言行道亦行也  

增记唐吕周任泗州大水记曰唐贞元八年夏上帝作孽罚兹东土浩淼长澜周亘千里泗州刺史张公始至聚邑老以访故塞薪揵石以御之维舟编桴以载之洪波汗漫不辨涯涘公独与左右十数人缆舟于郡城西南隅女墙之上以向冲波公之左右失色同辞请移公曰伾天子守土臣也茍有难而违之若王命何  

## 御定渊鉴类函卷一百二十三

政术部二【`摄官　省官　旷官　侵官　争长滥官　卖官爵　巧宦　换官　代官休假`】  

摄官一  

原拜真　承乏【`真受也　摄官承乏注承乏谓兼二职也`】　将效一官　敢有二事　增直官　贴职【`沈括笔谈曰唐制官序未至而以他官摄者为直官许敬宗为直记室是也　文献通考石林叶氏曰国朝以史舘昭文舘集贤院为三舘皆寓崇文院其实无别舍但各以库藏书列于廊庑间尔直舘直院谓之舘职以他官兼者谓之贴职`】　定宫阙　俟乘舆【`孔帖曰崔光逺元宗西狩诏留光逺为京兆尹乘舆已出都人乱入左藏大盈库争辇财珍光逺募官摄府县谁何宫阙斩数十人乃定　又曰李晟择文武摄台省官以俟乘舆`】　实有劳效　且求廉慎【`册府元曰开成四年诏曰诸门入仕人数转多毎年吏曹注拟无阙惟河北诸道河东泽潞南劒三川京北京西管内官员稍多假摄之中实有劳效毎年许奏三两人仍须是元额阙不得替见任人其余诸道并不得奏人　又曰五年岭南节度使卢均奏海峤择吏与江淮不同其潮州官吏伏望特循往例不令吏部注拟且委本道求才若摄官廉慎有闻依前许观察使奏正`】　独得补署　多是假摄【`孔帖云刘晏时经费不充停天下摄官独租庸得补署积数百人皆新进敏锐尽当时之选趣督倚`】  

【`办故能成功　李徳裕一品集曰潞磁等四州县令录事参军地贫俸薄无人愿请多是假摄`】　不絶常务　按其歴任【`册府元曰高重开成七年以国子祭酒充翰林侍讲学士诏令毎月十日入院不絶本司常务　文献通考曰宋太祖开寳四年诏近以诸道摄官悉令罢去若更民政良可惜也宜委有司按其歴任经三摄无旷败可即以其名闻`】　兼孝恭长史　请韦相摄卫【`孔帖曰李靖陈圗萧铣十策有诏拜靖行军总管兼摄孝恭行军长史　岭南物异志曰韦执谊贬崖州司户刺史闵其覊旅乃举前件官在朝廷颇谙公事幸其佐理勿惮糜费请韦相摄卫`】　二人兼四岳　一身总七职【`并详第二条`】  

摄官二  

原不二事【`礼`】　兼职【`兼人之称`】　増周制尚兼官【`羣书考索云或问自太宰至旅下士其为官六十有三而为府者六为胥与史者皆十有二而为徒者百有二十何也曰此皆兼官也自唐虞以来禹以司空而兼百揆羲和以二人而兼四岳乃舜二十二人之咨则四岳实一人兼之古者官不必备惟其人而已有其人则备无其人则兼是以周官之作实仿唐虞之制而官事不摄吾夫子所以深责管仲变先王之法也以三公言之召公为保周公为师而太傅无与焉二公实兼之也周公既师疑作死字召公为保而太师太傅无有焉召公实兼之也不惟此也三公之下实有三少当时不见其人召公又兼之乃同召太保奭芮伯彤伯毕公卫侯毛公是六卿之长召公又兼之盖一人之身兼总七职矣惟成王之季年芮伯彤伯卫侯实兼领司徒宗伯司冦之职其余大抵皆兼官也其大者犹兼而况于百官羣有司乎`】　太宰兼行六卿事【`又云或问六卿分职各率其属太宰之职顾曰掌建之六典何也曰此太宰兼行六卿之事也自其分职而言之则太宰掌治典司徒掌教典宗伯掌礼典司马掌政典司冦掌刑典司空掌事典各有攸司固若不同自太宰兼行六卿而言之则八典八法八则八柄八统九职九赋九式九贡九两凡此十条皆经国之大纲政事之条目而散见于三百六十官之中太宰实举其纲而撮其要焉`】　原不摄【`官事不摄管仲奢僭`】　士防摄右【`晋文公城濮之役舟之侨先归士防摄右`】　叔鱼摄理【`晋邢侯与雍子争鄐田士景伯如楚叔鱼摄理理狱官`】　兼二事【`传沈诸梁兼二事二事谓令尹司马也`】　摄政【`孔子为司冦摄政七日诛少正卯`】　不给【`卫侯将防使祝佗从辞曰臣展四体以率旧职犹惧不给而烦刑书若又共二徼大罪也`】　増知东都选【`唐书云魏知古姚崇所引及仝列稍轻之出摄吏部尚书知东都选知古憾之时崇之子在洛通賔客馈遗凭旧请托知古归悉以闻`】　何摄为【`又云李巨授陈留谯郡太守摄御史大夫明日谢帝惊曰何摄为即诏授御史大夫`】　庶防无相搆之患【`续问竒林云明太祖谕陶凯曰朕今立法令廷臣兼东宫赞辅之职父子一体君臣一心庶防无相搆之患`】  

摄官三  

増诗唐苑咸送大理正摄御史判凉州别驾诗曰天子念西疆咨君去不遑垂银棘庭印持斧柏台纲雪下天山白泉枯塞草黄伫闻河陇外还继海沂康  

増制唐元稹授王播中书侍郎平章事兼盐铁使副制曰王播在德宗时以封诏入仕践履台阁由御史中丞京兆尹掌盐铁为春曹尚书乃长邑髦以控蛮蜒尽称厥职达于予闻驿诏征还便殿与语得所未得闻所未闻昭然发蒙几至前席重委操剸铓刃益精国有羡财而人不加赋东师在野物力萧然不有主张孰能勘济是用命尔作相仍以旧务因之尔为西备戎羗东定燕冀内实九府外丰万人百度羣伦罔不在尔  

増碑周庾信周太子太保歩陆碑曰公仪表外明风神内照事君惟忠事亲惟孝言为世范行为士则留连坟索怊怅文词霜府录于尚书天官总于司防出入匡赞常戴数职身具六腰恒四绶  

省官一  

原立政　审官【`明王立政不惟其官惟其人也`】　损不急　罢冗员【`史楚悼王用吴起为相损不急之官拊养战士`】　増怨诽　厌伏【`孔帖曰李朝隐迁吏部员外郎时政出权幸不关两省而内授官但斜封其状付中书即宣所司朝隐执罢千四百员怨诽哗腾朝隐毅然无避　又曰桞仲郢防昌初累转吏部郎中时诏减官冗长者仲郢条简浃日损千二百五十员议者厌伏`】待贤才　罢冗官【`唐书曰初太宗省内外官定制为七百三十员曰吾以此待天下贤才足矣　孔帖曰李泌同中书平章事请曰陛下欲省州县则可而吏员不可减所谓省官者去其冗员非常员也帝曰若何为冗员对曰州参军无职事及兼试额内官者兼试自至德以来有员比正员三之一可悉罢帝乃许复吏员而罢冗官`】　不虚设　则易求【`孔帖曰杜佑为户部侍郎上议曰设官之本以治众庶故古者计人置吏不肯虚设自汉至唐因征战艰难以省吏员诚救弊之功也　又曰李吉甫愿诏有司博议州县有可并并之岁时入仕有可停停之则吏寡易求官少易治`】　贵简约　汰粃滓【`孔帖傅奕曰官贵简约夏后官百不如虞氏五十周三百不如商之百　又曰杨嗣复进门下侍郎建言府官属多宜省帝曰无乃滞才乎对曰才者自异汰去粃滓者菁华乃出`】　空竭府藏　悉廪料【`孔帖卢懐慎曰窃见诸司官员所在委积多者数倍多不厘务广有除拜俸禄之费空竭府藏又曰张延赏建言今官繁费广州县残困宜并省其员悉廪料输京师赏战士帝许之`】　罢郡  

县吏　并寺监职【`上详省官二　羣书考索曰刘安世请省寺监以归六部哲宗即位之初膳部并于主客虞部入于屯田又六曹所减凡十九员处之得其理也今凡寺监之职可以为六部者宜并省之`】　得至治之体　察蠧弊之根【`孔帖辛替否上疏曰太宗陛下之祖拨乱立极得至治之体省官清吏举天下职司无虚授　羣书考索曰夫摄官之滥如资防如特科如杂流此皆蠧弊之根其可不加之察乎`】　户口凋寡桓温论并官　公私驱扰申绍疏省职【`晋书曰桓温总督内外上疏陈便宜七事其二户口凋寡不当汉之一郡宜并官省职令乆于其事　申绍上慕容暐论守宰疏曰吏多则政繁今之见户不过汉一大郡而备置百官加之新立军号公私驱扰人不聊生宜并省官职务劝农桑`】  

省官二  

原省西曹【`魏志毛玠为司空丞相东曹掾属请谒不行时人惮之时议欲并省官员咸言省东曹太祖知之令曰日出于东月盛于西凡人言先东东不可省遂省西曹`】　省兰台【`晋时议省州郡官吏以赴农功荀朂议曰省吏不如省官省官不如省事省事不如清心萧曹清静致画一之歌此清之本也汉文垂拱几致刑措此省事也光武并合吏员县官国邑裁置十一此省官也魏太和中遣王人四出减天下吏员正始中亦并合郡县此省吏也今欲求之于本则省事为先若欲省官司九寺可并于尚书兰台宜省付三府云云`】　官省则选清而得久职并则吏简而俗静【`晋王彪之议也`】増何事官外置官【`孔帖沈既济曰今日之治患在官繁不患员少两省官自常侍谏议`】  

【`补阙拾遗四十员日止两人侍对缺员二十一未补若谓见官不足与议则当更选其人若广聪明以淹滞先补其阙何事官外置官`】　六员二十员可罢【`又云李泌曰常侍賔客十员其六员可罢左右赞善三十员其二十员可罢`】　减判官员【`又云杨绾奏减诸道观察判官员之半`】请罢郡县吏二千余员【`孔帖又云李徳裕尝谓省事不如省官请罢郡县吏二千余员`】省官之不急【`又陆贽五要云省官之不急`】　委中书条件停减【`又云`】  

【`陆贽议内外官有冗员及百司不急之资委中书条件停减`】　省职省员省人【`羣书考索云元祐之减罢诸司建炎之罢并官属此省其职也祥符之枢密直学士以六员为式治平之少卿监以七十员为额此省其员也开寳之罢流外庆厯之减任子此省其入仕之人也`】  

省官三  

増诏元李谦清冗职诏曰自疆土极照临之逺而省台有内外之分日益月増官冗人滥尝勅有司而澄汰意能旧制之遵承比闻近侍之言谓益曩时之弊彼不胜重任有壅上闻茍尚蹈匪彞时惟予咎其清冗职用复前规  

増策唐白居易对省官并俸减使职策曰臣闻古者因人而置官量赋而制禄故官之省置必稽人户之众寡禄之厚薄必称赋入之多少俾乎官足以理人人足以奉吏吏有常禄财有常征财赋吏员必参相得者也顷以兵戎屡动荒沴洊臻户口流亡财征减耗则宜量其官而省之并其禄而厚之故省官则事简事简则人安禄厚则吏清吏清则俗阜而天下所由理也然则知清其吏而不知厚其禄则饰诈而不廉矣知厚其禄而不知省其官则财费而不足矣知省其官而不知选其能则事壅而不理矣此三者迭为表里相须而成者也臣又见兵兴以来诸道使府或因权宜而置职一置而不停或因蹔劳而加俸一加而无减致职多于郡县之吏俸优于台省之官积习为常烦费滋甚今若量其职员审其禄秩使多寡有常数厚薄得其中则费不广而下无侵削之患矣职有常数则事不烦而人无劳扰之弊矣此又利害之相悬逺者  

増判唐司马滔对省官员判曰时康官备所借为理户减务烦则害于政有司糜我王爵思立国体知师旅之后版籍徒悬念闾里之空州县宜省诚有可尚议未得中虽在济物之规实亦勤人于逺请依百姓之诉用减庶僚之员省事省官晋朝高其论从人从欲鲁史异其文  

増议晋王彪之议曰职事之脩在于省官朝风之澄在于并职官省则选清而得久职并则吏简而俗静选清则胜人久于其事事久则中才犹足有成　唐杜佑省官议曰唐虞稽古建官惟百夏商官倍亦克用乂周建六官各有徒属虽尚文去质吏众事烦然而条流不紊职非重设秦氏立制多因时宜汉初沿袭后渐増广光武建武六年废罢四百余县吏职十置其一魏太和中分命使臣省州县吏正始中又并合郡县等晋太元六年省七百余员隋开皇三年废五百余郡国家贞观初省内官六百余员详设官之本为理众庶所以古者计人置吏存诸方策昔臯繇作士师正五刑今刑部尚书大理卿是二臯陶也垂作共工利器用今工部尚书将作监是二垂也契作司徒敷五教今司徒户部尚书是二契也伯夷秩宗典礼今礼部尚书礼仪使是二伯夷也伯益作虞掌山泽今虞部郎中都水使者是二伯益也伯冏作太仆掌车马今太仆卿驾部郎中尚辇奉御闲廏使者是四伯冏也古者天子有六军汉家前后左右将军四人今则十二卫神策等八军凡有将军六十人也歴代増益以至于是旧名不废新职日加名繁职重不可遍举顾兹大弊实思革之  

旷官一  

原沉职　备位【`沉滞不举言无职事`】　充位　养名【`张汤为御史大夫毎奏事日旰天子忘食事皆决于汤丞相充位而已　养名逋事详怠惰`】　干诛　速谤【`叛官离次以干先王之诛以速官谤`】　出柙　毁椟【`虎兕出于柙玉毁于椟中是谁之过欤`】　废厥职　失其守【`羲和湎滛废时乱日废厥职尸厥官若罔闻知　官失其守`】　敢頼宠　不书朔【`不能治官敢頼宠乎　左传日食不书朔与日官失之也`】　葬士礼服大刑【`礼曰大夫废其事终身不仕死以士礼葬之　礼各司其局百官废职服大刑`】　涖事不敬　率职有怠【`非孝也礼`】　都家不及　州县徒劳【`周礼朝大夫掌都家注都家王子弟也天子之事当施于都家者使知而行之凡都家之理有不及者诛其朝大夫在军旅则诛有司不及谓有稽殿者也　州县之职徒劳人耳`】　尸禄　素餐　慢官怠事　弃命废职　慢官速戾　且昧恪居　宜科懈位　茍忘防纬　是谓拂经　既不治庖　宜科出柙不能承式　何以守官　茍不恭乎乃职　必速戾  

于厥躬　茍弃命而废官　则有常而无赦　临事有亏则思移过　失期不请谁合当辜　慢官之后徒告阙供　临事之前胡不申请　画诺　署名【`范晔党锢传论云汝南太守宗资任功曹范滂郡为謡曰汝南太守范孟博南阳宗资主画诺　册府元曰源乾曜宗时在政事十年时张嘉贞张说相次为中书令乾曜不敢与之争毎事推让之及李元纮杜暹知政事遂无所参议唯诺署名而已`】　饮食终日　脱略万事【`锦绣万花谷曰五代李愚为相废帝谓为粥饭僧以为饮食终日无所用心　苏轼送李公恕诗曰我顷分符在束武脱畧万事惟嬉遨`】　有司不力　厥官如旷【`孔帖曰韦温谏比诏下阅月有司弛堕不力正可黜慢官惩不恪择可任者缮完之则吏举职事归正矣　又曰得其人则公务克脩非其人则厥官如旷萧至忠论鬻爵`】　颇妨职务　罕有才艺【`吕才东臯子集序曰除六合丞笃于酒德颇妨职务　孔帖曰切见宰相近侍要官子弟多居美爵此盖势要亲戚罕有才艺逓相嘱托虚践官荣`】　嗣宗壊屏障斯立破崖岸【`晋书阮籍传曰籍常从容言于文帝曰曽游东平乐其风土帝大恱即拜东平`】  

【`相籍乘驴到郡壊府舍屏障内外相望法令清简旬日而还　韩愈记曰博陵崔斯立以前大理评事言得失黜官为丞既噤不得施用喟曰丞哉丞哉余不丞而丞余则尽枿去牙角一蹑故迹破崖岸而为之`】  

旷官二  

原不恭命【`左不攻于左汝不恭命`】　増莫肯夙夜【`诗云三事大夫莫肯夙夜`】原失政不立　失官不食　百事兹昏【`由官邪也`】　王事无旷　増旷官之刺兴【`韩愈论蹇之六二在王臣之位而高不仕之心则旷官之刺兴`】原日饮酒【`曹参为相不事事日饮醇酒注不事丞相之事`】　増三光不明【`汉书云萧望之奏三公非其人则三光为之不明今岁首日月少光咎在臣等`】　原不治事【`汉陈遵为掾不治曹事数废被谪主者报曰陈掾今日以某事谪遵曰满百乃相闻故事谪满百者斥`】　日清谭【`王夷甫为元城令终日清谭县事亦理`】　増不知马何由知数【`世说新语云王徽之为桓冲兵参军冲问卿署何曹对曰似是马曹又问管几马曰不知马何由知数`】　官曹虚设【`孔帖云陆长源上宰相书兵部无戎帐户部无版图虞水不管山川金仓不司钱糓光禄不供酒卫尉不供幕秘书不校勘著作不脩撰官曹虚设`】　不可旷缺【`又云陆贽奏议职事虽有小大闲剧之殊而俱不可旷缺者盖备于时而用尔`】　与二弟连夜痛饮【`韩愈顺宗实录云阳城字亢宗北平人好学逺近慕其徳行李泌为相举为谏议大夫未至人咸畏惮之既至诸谏官纷纷言事天子益厌苦之而城方与其二弟牟容连夜痛饮人莫能窥其意`】　御史出都【`孔帖云旧史韦思谦授监察御史谓人曰御史出都若不摇动山岳震耀州县是谓旷职尔`】　簿书棼如丝胥吏沸如糜【`又皇甫湜吉州刺史防记云下车之初亲簿书簿书棼如丝视胥吏胥吏沸如糜召诘其官皆眊然如酲登进其民皆薾然而疲`】  

旷官三  

増诗唐杜甫戏简郑广文诗曰广文到官舍系马堂阶下醉即马归颇遭官长骂　宋刘克庄广州都试诗曰自昔番禺统府雄君恩暂许领元戎不羞短发垂肩白且爱前旌照眼红笔久不灵妨草檄臂新无力怯开弓即今超距多枭俊安用辎车载此翁  

増判唐王维对宫门误不下键判曰设险守国金城九重迎宾逺方朱门四辟将以昼通阡陌宵禁奸非眷彼阍人实司是职当使秦王宫里不失狐白之裘汉后廏中惟通赭马之迹而乃不施金键空下铁闗将谓尧人可封固无狗盗之侣王者无外有轻鱼钥之心过自慢生陷兹诖误而抱闗为事空欲望于侯嬴或犯门有人将何御于臧纥　白居易对失囚判曰不念恪居儆于羑里旋闻失守逸乃楚囚虽非故纵所因曽是慢常而致得于他人自是疎网无漏失其所职岂可出柙不科唐人对二月不供宫人炭判曰入侍女之熏炉香焚  

百和处仙人之丹灶巧液千金变寒作暄转冷成热投其铸冶可以方其造化验其燥湿可以测其隂阳充百郡之时须为万之日用二月不供三章有犯  

増记唐白居易江州司马防记曰江州左匡庐右江湖土高气清富有佳境刺史守土臣不逺观游郡吏执事官不敢自暇佚惟司马绰绰可从容于山水诗酒间由是郡南楼山北楼水湓亭百花亭风篁石岩瀑布庐宫源潭洞东西二林寺泉石松雪司马尽有之矣茍有志于吏隐者舍此官何求焉  

侵官一  

原出位　越官【`君子思不出其位思难不越官信也`】　越司　代斲【`诸越司侵职者杖七十议曰设官分职各有司存越其本司侵人职掌当杖之也　老子`】　无越思　不二事【`君子行无越思守不假器挈瓶难假　不移官礼`】　不能防纬　焉用代庖【`传嫠不防其纬而忧宗周之殒　庄子庖人虽不理庖尸祝不越樽爼而代之`】　一失其位不谋其政　易而生乱　过则有刑　各恭乃位出  

则有尤　如冒厥官过犹不及　増是太苛　何相侵【`孔帖曰杜淹建言诸司交案稽期请以御史检校太宗以问仆射封伦伦曰设官各以其事治御史劾不法而索按求疵是太苛且侵官淹黙然　又曰杨炎旧制中书舍人分押尚书六曹以平奏报开元初废其职卢请复之炎固以为不可杞益怒又密启主书过咎逐之炎曰主书吾局吏也吾当自治之奈何相侵耶`】非不恶寒　嫌其出位【`韩非子曰韩昭侯醉而寝典冠者见君之寒也故加衣于君之上觉而问左右曰谁加衣者左右对曰典冠君因兼罪典衣与典冠其罪典衣以为失其事也其罪典冠以为越其职也非不恶寒也以为侵官之害甚于寒　孔帖曰白居易拜左赞善大夫是时盗杀武元衡京师震扰居易首上疏请亟捕贼刷朝廷耻以必得为期宰相嫌其出位不恱`】　便是越局　不敢侵官【`孔帖曰卢承庆迁民部侍郎太宗寻令检校兵部侍郎仍知五品选事承庆辞曰选事在尚书臣今掌之便是越局　又云帝勅魏謩曰事有不当毋嫌论奏謩对臣顷为谏官故得有所陈今则记言动不敢侵官`】　冒也　杖之【`白帖曰侵官冒也下详越司注`】　虽则奉公　且为出位　行茍越思　动而生悔　茍越思于乃职必速戾于厥躬【`白帖`】  

侵官二  

増判唐人对京令问喘牛判曰二京分邑墨绶居官三揖通班黄图作宰自可遥闻善政广树嘉猷江陵叩头止风有验洛阳强项据地无从何得道乏良规人余恶少翳桑墙下不见童子懐仁垂杨路傍惟闻暴客相杀忽此逢牛翻能驻马羣非向楚讵是因风气似还吴犹疑见月此乃丞相及言何烦邑宰垂诘操刀之术罕明代斲之嗤难免　唐褚亮对建国判曰定之方中作为宫室紫微夜视考太乙之帝居黄道昼参取羲和之亭午于是审曲面势置臬悬衡各有典司无乃询于梓匠越其樽俎翻见作于同律晋虽不竞楚勿与知侵官有刑罪将安舍不司宗伯之事忘为荀息之词人亦有言自贻伊咎　唐人对挈壶挈辔不供判曰甲兵用严班位在守憯不畏法是瘝乃官挈辔挈壶陈力同道军井军舍从事殊观匪恪居于戎律遽俶扰于侯度使介胄之夫云思拜井态罢之将方解佩刀繄所掌而有失故流毒之夫众出晋侯于淖大夫且谓侵官加韩昭以衣典冠乃为越事尔不还忌咎从自及  

争长一  

原周班　任齿【`鲁人以周班后郑郑忽以有功也怒膝薛争长公请薛侯曰寡人若朝于薛不敢与诸任齿`】　十年　一日【`年长以倍则父事之十年以长则兄事之　子曰以吾一日长乎尔`】　尚年　敬长【`传曰五叔无官岂尚年哉谓康叔叔之兄有五人皆无官也`】　序齿【`燕毛`】　比肩　羞居我上　耻与同列【`蔺相如位在亷颇上颇曰我有攻城野战之功相如徒以口舌而居我上吾羞不忍为之下见必辱之相如闻之屈节下车避颇颇乃荆谢罪　费诗字公达汉中王遣诗拜闗羽为将羽闻黄忠为后将军怒曰大丈夫终不与老兵同列不肯拜诗曰萧曹亲旧而陈韩亡命在上云云羽悟乃拜`】　忘彼肩随　务兹心竞【`五年以长则肩随之`】　不可以后之　莫能相下也【`滕侯曰薛庶姓也我不可以后之子晢伯有`】　以敬事长则顺　立而无序则乱【`见孝经　则乱于位也礼记`】　相下　自尊　辨位　乱行　有仪　抗礼　我先　人下　礼谬　辞游　何以卑我　奚独后予晋郑同侪　商周不敌　滕薛之尊　绛灌之耻　将后郑忽　乃长滕侯　而与我齿　将不汝容　増拔刀　碎砚【`唐书曰刘文静自以才畧功勲在裴寂之右而位居其下意甚不平酒酣怨望拔刀撃柱曰防当斩裴首　合璧事曰郑畋卢擕在中书因议政喧竞扑碎砚王铎叹曰不意中书有瓦解之事`】臣且不服　汝有何功【`册府元曰太宗谓诸功臣曰朕叙公等勲效量定封邑恐不能尽当各自言淮安王神通曰义旗初起臣率兵先至今房元龄杜如晦等刀笔之人功居第一臣且不服又曰尉迟敬徳好讦直又其功尝侍宴庆善宫时有班在其上者敬徳怒曰汝有何功合坐我上`】　有何尊卑　毎陈攻伐【`事文聚曰贾复因邓禹得召见署破虏将军督盗贼复与段孝共坐孝曰君将军督我大司马督不得共坐复曰俱刘公吏有何尊卑　经济编曰晋王濬自以功大而为浑父子所抑屡为有司所奏毎进见陈其攻伐之劳及见枉之状或不胜愤径出不辞`】　王勃陵借韩愈劲直【`山堂肆考曰唐王勃闻虢州多药草求补参军倚才陵借为僚吏共嫉　合璧事`】  

【`曰唐李绅为御史中丞宰相李逢吉忌其刚而韩愈劲直乃以愈为京兆尹兼大夫免台参以激绅绅愈果不相下诋讦纷然于是两罢之`】　德非心竞　礼失肩随【`白居易判`】　安得与臣比　不欲在已上【`资治通鉴曰贺若弼韩擒虎争功于文帝前弼曰臣在蒋山死战破其锐卒擒其骁将震扬威武遂平陈国擒虎曰臣以轻五百直取金陵执陈叔寳弼夕方至臣启闗纳之安得与臣比帝曰二将俱为上勲　孔帖曰郭崇韬与宦者马绍宏俱为中门使而绍宏位在上及庄宗即位二人当为枢密使而崇韬不欲马绍宏在已上遂以张居翰为枢密使绍宏为宣徽使`】　叹比伏滔肩　防斩裴寂首【`世说新语曰袁虎伏滔同在桓公府桓公毎游宴輙命袁伏袁甚耻之叹曰公之厚意未足以荣国士与伏滔比肩何辱如之　下详拔刀注`】  

争长二  

原少不陵长　卑不降尊　人犹犯齿　虑以下人长幼之节　上下之位　増蔡序陈下【`春秋胡传云蔡尝先卫今序陈下者先儒以为后至也以至之先后易其序是以利率人而不要诸礼也岂所以定民志乎`】　长于滕【`左传云齐先至故长于滕`】　以力胜人【`胡传云夫以力胜人者人亦以力胜之矣吴尝破越遂有轻楚之心及其破楚又有骄齐之志既胜齐师复与晋人争长自谓莫之敌也而越人已入其国都矣`】生乃与哙等为伍【`史记云韩信尝过樊哙哙跪拜送迎言称臣曰大王乃肯临臣信出`】  

【`门笑曰生乃与哙等为伍`】　同僚不能降意【`山堂肆考云隋黄门侍郎栁庄明习典故雅达政事文帝重之与陈茂同僚不能降意茂谮之出为饶州刺史`】　争竞细碎【`韩愈顺宗实录云令狐峘贞元初李泌为相以左庶子史舘脩撰征至则与同职孔述睿争竞细碎数侵述睿述睿长告以让不欲争`】　视少年益自悲【`韩愈集云王仲舒字中复拜中书舍人既至京师侪流无在者视同列皆邈然少年益自悲而谓人曰岂可复治笔砚于其间哉`】  

争长三  

増跋明钱习礼书唐顔鲁公争座帖曰顔鲁公刚直之姿英发之气今观与右仆射郭公论鱼开府坐次帖藁所称右仆射盖郭英乂也鱼开府即朝恩也英乂代宗永泰元年三月与裴冕同拜命于集贤殿为右仆射唐世以中官为观军容使自鱼朝恩始朝恩为军容实自监英乂为陕西军始意与朝恩共事久情好旧故菩提行香位次当寻袭为常鲁公退而贻书反覆论辨力斥其非无少容贷当时朝恩怙宠骄肆观其冒居成均大司成之位升座讲易覆餗以讥宰相元载则可以知其为大珰之至桀者矣鲁公锐然申朝廷礼秩以折其僭且以盛满戒英乂者甚至使英乂佩服其言岂有他日崔旴之旤乎  

滥官一  

原烂羊头　续狗尾【`后汉更始官爵皆贾竖羣小语曰灶下养中郎将烂羊胃都尉烂羊头闗内侯　晋赵王伦簒位同谋者越阶次奴卒厮役亦加爵位毎防貂蝉盈坐时人语曰貂不足狗尾绩`】増互市　赌郡【`晋书曰惠帝居位货贿公行更相荐举天下谓之互市　南史曰宋文帝`】  

【`与羊元保奕赌郡羊胜补宣城太守`】　起舞　善走【`山堂肆考曰唐崔日用宴内殿酒酣起为回波舞求为学士中宗即诏兼昭文舘学士　又曰五代王进以疾足善走周太祖授以节度使`】　白版侯　墨勅官【`朝野佥载曰武后时封侯者众铸印不供至有白版侯者焉　唐书曰中宗时韦后及太平安乐公主等用事于侧门降墨勅斜封授官凡数千员至无防事以居当时谓之三无坐处言宰相御史及员外郎也`】　盈千人　致五品【`孔帖曰袁楚客规魏元忠阉防者给宫掖扫除事古以奴隶畜之今大君中兴独有阉防坐升班秩既无正阙率受员外乃盈千人绾青紫耗府库　李纲谏疏曰舞胡致位五品鸣玉曵组趋驰廊庑非贻则子孙之道也`】　引权势　竭资俸【`册府元曰中宗神龙元年李峤韦嗣立同在选部多引用权势求取声望请置员外官一千余员　韦嗣立论滥官疏曰员外置官数倍正阙管府仓储竭于资俸`】　授乐工　用幸人【`孔帖曰优人李可及擢威卫将军曹确曰太宗着令文武官六百四十三谓房元龄曰朕设此待天下之贤人文宗欲以乐工尉迟璋为王府率窦洵直固争卒授光州长史今位将军不可帝不听　续文献通考曰元顺帝至正六年有以音乐得幸者帝命为崇文监丞参政多尔济巴勒顿首曰用幸人居清选恐后世议陛下也`】　爵及卢犬　假弄麒麟【`合璧事曰齐后主时诸官奴婢滥得富贵者以万数开府千余仪同无数爵及卢犬乃有仪同郡君之号故有索彪仪同逍遥郡君凌霄郡君　朝野佥载曰唐杨炯毎呼朝士为麒麟楦或问之曰今假弄麒麟者必脩饰其形覆之驴上宛然异物及去其皮还是驴尔无德而朱紫何以异是`】都塞市　常侍比肩【`合璧事曰梁天监初钟嵘言永平时弊都塞市郎将`】  

【`填街　又曰梁朝员外常侍路上比肩谘议参军市中无数`】　倚马员外　索彪仪同【`合璧事曰宋泰始初年爵秩无叙佃夫仆从皆受不次之位捉车者郎将倚马者员外　下详爵及卢犬注`】　仕路太广　时事可知【`孔帖曰韩琬言仕路太广故弃农商而趋之　册府元曰郑綮昭宗时为右散常侍性滑稽为诗多侮刺故时号郑五歇后体及推平章事亲宾来贺搔首言曰歇后郑五作宰相时事可知也`】　台阁盈朱紫　胥史滥章韨【`孔帖曰萧至忠同平章事上疏陈时政曰今列位已广冗员复倍陛下降不赀之泽近戚有无涯之请台阁之内朱紫盈满官秩益轻恩赏弥数　又曰帝封泰山张说多引两省录事主书及所亲摄官升山超阶至九品张九龄当草诏谓说曰官爵者天下之公器今登封告成而清流隔于殊恩胥史乃滥章韨恐制出四方失望`】　连车载补阙　廏马驼封诰【`孔帖曰武后时官滥謡曰补阙连车载拾遗平斗量把椎侍御史腕脱校书郎　山堂肆考曰唐代宗睿贞皇后沈氏吴兴人安史之乱陷贼不知所在德宗建中元年乃遥尊帝母沈氏为皇太后诏赠后曽祖祖父一日封拜百二十人其诏勅皆廏马驼赐`】　王长通白门达自舆皁授　郑普思叶静能以方术除【`孔帖马周曰臣伏见王长通白门达本是乐工舆皁杂纵使伎能有取可厚赐钱帛岂宜列预仕流起授高爵　文献通考曰唐中宗神龙元年太白山人郑普思以方术除袐书监其年又除方术人叶静能为国子祭酒`】　置一千余员　封百二十人【`上详引权势注　下详廏马驼封诰注`】  

滥官二  

増三百赤芾【`诗云彼人兮荷戈与祋彼其之子三百赤芾`】　原武功爵【`汉食货志大司农陈赋税既竭不足以奉战士有司请令民得买爵及赎禁锢免罪请置赏官名曰武功爵诸买武功爵官首者试补吏其有罪减二等爵得至乐卿注武功第五级曰官首第八级曰乐卿`】　増兼金累紫【`枹朴子云莽之世卖饼小人皆得等级斗筲之徒兼金累紫`】　原鸿都门【`后汉灵帝好学祭酒乐松贾防多引无行趋势之徒并待诏鸿都门士君子皆深耻之`】　増西园成市【`任昉表云齐季凌迟官方淆乱鸿都不纲西园成市金章有盈笥之谈华貂申不足之叹`】　私人以官【`孔帖云魏元忠陈郡男子袁楚客以书规之人君无私私怒害物私赏费财况私人以官乎`】　献【`又云帝幸梁有献者嘉其意欲授以试官陆贽曰爵禄者天下公器不可轻也今献果则授之彼忘躯者又何劝焉`】　分职建官不可滥【`又曰李峤在吏部时隂欲借时望复宰相乃奏置员外官数千既吏众猥府库虚耗乃上书归咎于时因盖前非曰分职建官不可以滥`】　取士多且滥【`又云刘祥知选事上疏陈六事一曰今取士多且滥`】　孙供奉【`幕府燕闲录唐昭宗播迁随驾伎艺人止有弄猴颇驯能随班起居昭宗赐以绯袍号孙供奉罗隐下第诗云何如学取孙供奉一笑君王便着绯`】　枢密易窄衫与羣阉伍【`山堂肆考云宋徽宗政和中以内侍童贯加开府仪同三司领枢密毎春秋大宴则坐于执政之上日与宰相同班入内复易窄衫与羣阉为伍`】　王爵于是滥【`事文聚曰宋朝故相未闻有赠王者蔡京秉政用继述之说赠王荆公为舒王赠何执中为清源郡王又赠郑居中为荥阳郡王暨取燕山赏童贯之功封广阳郡王王爵于是滥矣`】　善写真【`续文献通考曰辽道宗清宁中耶律尼噜衮善写真官至太子太师`】　教坊司为平章【`又云元成宗大徳十一年遥授教坊司官沙的为平章事`】  

滥官三  

増疏唐辛替否谏中宗置公主府官疏曰臣闻古之建官员不必备九卿已下皆有其位而阙其选赏一人谋乎三事职一人访乎羣司宠者畏权势之在躬求荣者避权门而不入故称赏不僭官不滥士皆完行家有廉节陛下百倍行赏十倍増官金银不供其印束帛无充于锡遂使富商豪贾尽居缨冕之流鬻伎行巫咸陟膏腴之地一旦羊头入兴狗尾生謡将恐巍巍盛唐取议于后　韦嗣立谏滥官疏曰孔子曰譬有美锦不可使人学制此明用人不可不审择也古者悬爵待士惟有才者得之若任以无才则有才之路塞贤人君子所以遁迹销声懐叹恨者也  

卖官爵一  

増汉食货志曰汉文帝从晁错之言令人入粟输边六百石爵上造四千石为五大夫万二千石为大庶长又曰武帝时所忠言世家子弟富人或鬭鸡走狗马弋猎博戏乱齐民乃征诸犯令相引数千人名曰株送徒入财者得补郎【`师古注所姓忠名也株送徒言被根株牵引送充徒役其能入财者即补郎也`】原白帖曰张释之以赀为郎【`注汉法赀五百万得为常侍郎`】　又曰  

食货志桑羊为均输令吏民入粟补郎官至六百石又曰汉桓帝占卖闗内侯　増文献通考曰灵帝时  

段闾樊陵张温等虽有功勲名誉然皆先输货财而后登公位崔烈时因傅母入钱五百万得为司徒及拜日帝曰悔不小靳可至千万　原白帖曰张让专权孟他以蒲桃【`当作葡萄`】酒一斗遗让让拜他梁【`当作凉`】州刺史　増合璧事曰宋文帝令人入米七百石者除郡　册府元曰郑愔谄事武三思掌选专以卖官为务人多怨讟时京师大旱为之语曰杀郑愔天必隂　又曰肃宗至德二年侍御史郑叔清奏诸道士僧尼如纳钱请准勅廻授余人并情愿还俗授官勲邑号等亦听又准勅纳钱百千文与明经出身如曽受业粗通帖策者减二十千文如先经举送到省落第帖策不甚寥落者减五十千文若粗识文字者准元勅处分如未曽读学者加三十千时天下多虞军用不充权为此制寻即停罢又曰宪宗元和十二年诏曰入粟助边古今通制如闻定州侧近秋稼多登属以军府虚贫未任籴将设权宜之制以成储畜之资念切救人不同常例有人能于定州纳粟五百石放同承优出身一千石者使授解褐官　文献通考曰宋神宗熙宁元年行入粟补官法出将作监主簿助教告勅七十道付河北安抚司募人入粟寻又赐河东空名勅诰　又曰金哀宗天兴元年卖官及许卖进士第京城民入赀授延州刺史刘仲温授许州刺史　又曰元武宗至大元年江浙属郡饥访富家能以私粟赈贷者量以授官　又曰顺帝至正四年有匿奸事而输粟得七品者为怨家所告中书省司郎中成遵以为卖官鬻爵已非令典况又卖与奸滛之人何以为治必夺其勅还其粟着为令从之　又曰明英宗正统五年勅立预备仓发所在库银籴粮贮之军民中有能出粟以佐官者授以散官　又曰景泰元年以边圉事殷令天下生员纳粟上马者许入监其上选事例与岁贡同【`按此为纳粟入监之始`】　又曰嘉靖四十三年户部尚书高燿奏蓟镇乏粮乞开穵选事例请于岁贡援例等监生预授在外布按经歴等官经歴五百两至检校一百二十两各有差官员出身从七品一百六十两至从九品六十两各有差从之  

卖官爵二  

原铜臭　雁美【`灵帝开鸿都门卖官又私令左右卖公卿公千万卿五百万崔烈入钱拜三公问子钧曰我为三公人以为何钧曰议者嫌其铜臭耳详司徒　皇甫规解官归安定乡人有以货买雁门太守者亦去职还书刺谒规规卧不起既入问君前在郡食雁美乎`】　入粟　输钱【`汉食货志晁错策重粟之道在于以粟为赏罚今募天下入粟县官得以拜爵除罪如此富人有爵农人有钱粟有所渫帝从之渫散也　后汉三公皆输礼钱或以钱不足免`】　为郎増秩　受爵移卖【`前汉食货志府库并虚乃募民能入奴婢得以终身复为郎増秩师古注庶人入奴婢则复终身先为郎者则増其秩　武帝本纪云受爵赏而欲移卖者无所流貤其议为令有司奏请置武功赏官注貤次第也言欲移卖爵者无有差次不得流行故为置官级`】　黄霸补卒史　曹嵩至太尉【`汉书黄霸传入谷沈黎郡补左冯翊二百石卒史如淳注三辅郡得任用他郡人而卒史独二百石所谓尤异者也曹嵩输西园钱位至太尉`】　相如非其好　德容以此达【`司马相如以赀`】  

【`为郎非其好也　魏张德容为门下小吏家富自惟寒素无以自达乃常蓄好刀笔伺大吏有乏者即给之以此见识达也`】　増教令　堂牒【`孔帖曰前蜀王衍太后太妃以教令卖官自刺史以下毎一官阙必数人并争而入钱多者得之　五代史曰闽王昶遣医人陈究以空名堂牒卖官`】　上造乐公【`上详第一条　白帖曰汉武时国用耗竭有司请卖爵置赏官名曰武功爵得至乐公乐卿者`】有定价　必并争【`魏书曰元脩义为吏部尚书惟事货贿官之大小皆有定价中散大`】  

【`夫高居呼为京师白刼　下详教令注`】　上郡旱　陜西饥【`史记曰景帝时上郡以西旱复脩卖爵令而贱其价以招人　续文献通考曰金熙宗皇统三年陜西旱饥诏许富人入粟补官`】拜司监　至将军【`册府元曰李义府为中书令卖官鬻爵有占人言义府宅有狱气积钱二千万可压胜遣其子津召长孙无忌之孙延谓曰相为得一官数日诏书当出五日果拜司监乃取延钱七百贯　又曰有康谦者本商胡明皇天寳中为安南都防赂遗国忠官至将军`】　其价贱以赂迁【`册府元曰左丞相裴冕性忠勤奉公然不识大体卖官鬻爵以储积为务人不愿者科令就之其价益贱　又曰杜黄裳元和初为相有经画之才然性颇贪黩除授不分流品或官以赂迁`】　起复节度　求为使【`册府元曰李逢吉为右仆射泽潞节度使刘悟卒遗表请以其子从谏继纉敬宗下大臣议逢吉受其赂曲为奏请从谏自将作监主簿起复昭义节度留后　又曰晋董遇高祖天福中为三司副使有王景遇者累掌铜盐杂务善以赂事人因以货数千万赂遇求为解县盐使`】选举凌迟　仓廪虗罄【`史记曰干戈日滋财赂衰耗入物者补官出货者除罪选举凌迟廉耻相冒　文献通考曰后魏明帝时初承丧乱之后仓廪虚罄遂班入粟之制`】　为下吏鬻以好爵钓【`册府元曰至德初诏崔涣充江淮选补使以遗逸涣惑于听受为下吏所鬻滥`】  

【`进者非一以不称职闻　又曰王涯为相好蓄圗籍数侔书府凡前代法书名画他家所寳金帛不能置者必先以好爵钓焉`】　元恭取钱　安乐降勅【`册府元曰李元恭中宗时为长宁安乐二公主引用知吏部侍郎掌选事以赃汚闻时人为之语曰长宁安乐并狂颠既教翻地亦翻天卖弄大家犹未足便使元恭来取钱　孔帖曰安乐公主下嫁武崇训光焰动天下与太平公主皆开府而主府官属尤滥皆出屠贩纳赀售官降墨勅斜封授之故号斜封官`】　卜式献钱拜郎中　梦炎输米命副使【`文献通考曰卜式武帝时献钱三十万拜郎中复为御史大夫封侯　续文献通考曰元世祖至元二十五年遥授松江民曹梦炎浙东宣慰副使梦炎愿岁输米万石乞免徭且求官职故有是命`】　风以毁家纾国之公谊　纵其剥下媚上之私心【`续问竒林曰昔有论武帝灵帝卖官同而意指异武帝取之豪富百姓风以毁家纾国之公谊故卜式黄霸虽以赀财进身而不害其为名士灵帝取之贪饕公卿纵其剥下媚上之私心故崔烈张温虽以公誉登仕而无救其为小人`】　主门同商贾　选司如仇敌【`孔帖曰栁泽上疏曰窃见神龙以来内宠专命外嬖制权因贵凭势卖官鬻爵妃主之门同商贾然举选之署若阛阓然　又曰韩琬上言往选司从容有礼今如仇敌贾贩`】  

卖官爵三  

増疏唐萧至忠谏卖官鬻爵疏曰当今列位已广冗员倍多陛下降不营之泽近戚有无涯之请卖官利己鬻法徇私贪吏之軰冒进而不识廉隅方雅之流知难而敛分丘陇则才者莫用用者不才  

増论唐牛希济崔烈论曰自咸通之后上自宰辅以及方镇下至牧伯县令皆以赂取故中官以宰相为时货宰辅以牧守为时货铨注以县令为时货观其堆积之所然后命官权幸之门明如交易夫三公宰相论道平治四海调爕隂阳为造化之主方镇牧伯天子藩屏以固宗庙社稷之重刺史县令为生人教化之首率皆如是即同贩妇之行尽生民肤发与骨髓尚未足以厌其求国家之祸也  

巧宦一  

原尽得五侯　四至九卿【`汉五侯不相得宾客不同惟楼防君卿游五侯门尽能得其懽心　汉汲黯姊子司马安深文巧宦四至九卿以河南太守卒昆季以安故同时至二千石者十人`】背约　专禄【`汲黯谓公孙曰齐人多诈始与臣约即上前皆背之　以周旋`】　持禄固宠　増茶白　草朱【`山堂肆考曰宋郑可简以贡茶迁福建运使其子待问以`】  

【`献朱草得官好事者作诗云父贵因茶白儿荣为草朱`】　吮靴　制冠【`朝野佥载曰唐张说謟事王毛仲其拜相王有力焉说往谢抱其靴鼻而吮之　山堂肆考曰韩胄有爱妾陈谭王陈四人皆封郡夫人其有名位者又十人或献北珠冠四枚于胄胄以遗四夫人其十人亦欲之未有以应也赵师睾闻之亟市北珠制十冠以献十人者喜为求迁官拜工部侍郎`】　柔媚　险巧【`册府元曰庾准常州人以门防入仕肃宗末昵于宰相王缙缙骤引至中书舍人准素寡文学以柔媚自进既非儒流甚为时论所薄　孔帖曰杨元卿性险巧所至聚敛谐结权近故累更方任`】　累擢　骤拜【`册府元曰傅游艺为左补阙上书称武后符瑞合革姓受命累擢为鳯阁侍郎平章事时人号为四时仕宦言一年自青而緑及朱紫也　又曰吕諲天宝末为哥舒翰判官肃宗立諲驰赴行在帝深遇之朱光辉李遵在君之侧皆希旨论其善諲亦屈己事光辉等故骤拜御史中丞`】　附上官　逹贺娄【`册府元曰郑愔中宗神龙中为宣州司士景龙中附昭容上官氏累迁吏部侍郎　又曰唐休璟神龙中以老病罢归私第年力虽衰进取弥锐时宫人贺娄氏用事而休璟为男取其养女因以自达`】　为所称争与交【`册府元曰李徳裕宪宗时为太原府司录参军谓监军李国澄曰何不以近贵取事而`】  

【`日滞于外阃乎国澄曰岂所不欲其如贫何乃许借钱十万澄初未信及至阙咸如其诺寻除中尉遂为中人所称　又曰元稹初入翰林中人争与稹交裴度三上疏言甚激讦帝恩顾未衰长庆二年拜平章事诏下之日朝野无不轻笑之`】　非儒流　无学术【`上详柔媚注　册府元曰卢惎代宗时为金州刺史宰相杨炎遇之颇厚召入为京兆尹惎无学术然善事权贵`】　事元载　结李训【`孔帖曰郭英乂东都平权知留守隂事宰相元载以久其权　册府元曰舒元舆为著作郎分司东都日与李训相结亟加迁擢`】　善俯仰　毁廉隅【`册府元曰裴武自释褐以吏才称累迁至京兆尹善俯仰能交结权右雅无清直之称　孔帖曰韦陟袭郇国公坐事贬后为河东太守以失职内怏怏乃毁廉隅饷谢权幸`】　托昭容　赂皇后【`册府元曰崔湜中宗景龙中昭容上官氏屡出居外宅湜托附之再迁中书侍郎平章事　又曰后唐袁象先朱温之甥也庄宗既平梁汴象先厚赂刘皇后赐姓名李绍安复为宋州节度使`】　有中人助　由他迳致【`册府元曰李景俭德宗时自忠州刺史受代至京除澧州刺史延英辞日景俭时有中人助进及月华门遽宣不令赴郡除仓部员外郎　又曰郑权为工部尚书以家多仆媵奉入寡薄寻由他迳求致节制不旬月授岭南节度使`】因縁附防　倾赀进奉【`册府元曰戎州人代宗时以星纬数术进待诏翰林累官至谏议大夫京兆尹以严肃为理人颇便之因縁附会与时上下　又曰严绶德宗时为宣歙池判官时观察使刘賛卒绶倾军府资用进奉征拜刑部员外天下判官进奉自绶始`】　岂全吾躯　常达钧听【`山堂肆考曰唐杨再思居相位十余年畏谨足恭未尝忤物或曰公位尊何自屈折答曰世路孔艰直者先祸不尔岂全吾躯　又曰宋程松谄事韩侂胄自知钱塘县不二年为谏议大夫乃市一妾献之名曰松寿侂胄曰奈何与大谏同名答曰欲使贱名常达钧听耳侂胄怜之遂除同知枢密院事`】　附宇文述　赂杨国忠【`册府元曰丘和初仕隋为蒲州刺史坐事除名炀帝时宇文述方被任遇和倾心附之　又曰康廉本商胡天寳中为安南都防赂遗杨国忠官至将军`】　一年擢平章　二朞为宰相【`上详累擢注　合璧事曰武后时薛季昶上书自布衣擢监察御史自给事中二朞为内史宰相`】　黎干具数百人饩　薛平进万余匹绢【`册府元曰黎干为京兆尹时鱼朝恩知国子监事干动必求媚毎期将至监则具数百人之饩倾府吏以办之　又曰薛平敬宗寳厯初充河中节度使平理青齐有政绩及是进绢万余匹旋有此拜议者惜之`】  

巧宦二  

増劝王诸吕【`汉书外戚恩泽侯表注云以大谒者张泽劝王诸吕封为建陵侯`】　郭尖【`山堂肆考云后魏郭景让迁太尉从事中郎善事权贵时呼为郭尖`】　附张易之兄弟【`册府元云唐薛曜颇解属文则天时以附防张易之兄弟歴位正谏大夫`】　爱崇不私而薄知古【`唐书云魏知古姚崇所引及同列稍轻之出摄吏部尚书知东都选知古憾焉时崇二子在洛通宾客馈遗请托知古归悉以闻他日帝召崇曰卿子才乎皆安在崇揣知帝意曰臣二子分司东都其为人多欲而寡慎是必常以事干魏知古知古臣所荐也臣子必谓其见德而请之帝于是爱崇不私而薄知古罢为工部尚书`】　奕博伪不胜【`孔帖云宗室道古巧求宦游公卿间常与奕博伪为不胜厚进所负嗜利者多得其欢心`】　求镇守【`又云郑权迁工部尚书乃结权幸求镇守于是拜岭南节度使`】容容持禄【`又云李元素元和初召为御史大夫一不建白容容持禄内望作宰相乆之不见用`】舅血染绯【`唐书云李子慎诬告其舅获五品其母见其绯衫泣曰此是汝舅血染者耶`】　柔声婉顔【`孔帖云孙樵逐痁文有司马安者攘仁盗义缚舌胶唇柔声婉顔狐媚当权死而有灵是为巧此依人辞枯即荣长剑华缨高歩天庭`】　因郑注以交王守澄【`又云王式少节俭巧于宦因郑注以交王守澄中丞归融劾之出为江陵少尹`】　纳眇女致仕进【`册府元云梁卢损进士擢第左丞李琪常善待损琪有女弟眇长年婚对不集乃以妻损损纳之及琪为辅相致损仕进`】  

巧宦三  

増诗唐章孝标赠陆鬯浙西进诗除官曰帝城云物得阳春水国烟花失主人昨日天风吹乐府六宫弦管一时新  

换官【`择官　不择官附`】  

原恭赏换县【`薛宣为冯翊颍阳多盗贼令薛恭未尝治民职不办粟邑县小人谨朴易理令尹赏有才宣奏赏与恭换县旬月间两县皆理曰公绰优于赵魏`】　俭诞换州【`魏志毋丘俭为镇南将军豫州刺史诸葛诞东闗不利乃令俭诞对换诞为豫州俭为扬州`】　増母不肯去乡【`孔帖云张九龄出为冀州刺史以母不肯去乡里换授洪州都督`】　父嫌名【`又云韦聿迁秘书郎以父嫌名换太子司议郎`】　两换其职【`又云常衮以崔祐甫刚直因议羣臣丧服不同衮上言祐甫率情变礼轻议国典自中书舍人谪为潮州刺史是时中书令郭子仪检校司空平章事朱泚名是宰相当署制勅至于密勿之议则莫得闻衮循旧事代署二人之名进贬祐甫勅出子仪及泚皆表明祐甫不当贬谪上曰向言可谪今言非罪何也二人皆奏实不尝有可谪之言乃罢为河南少尹以祐甫为门下侍郎平章事两换其职`】　无替字人之术【`又云元稹吉诰京兆尹季同以有干蛊之称流闻于西遂其换县之求无替字人之术`】　谒宰相请移散官【`又云杜羔元和中为万年令许季同为长安令京兆尹元义方责租赋不时将系之羔等辨列尤苦尹不为纵羔乃谒宰相请移散官`】　愿以栁易播【`韩愈栁子厚墓铭云元和中常例召至京师又皆出为刺史而子厚得栁州中山刘梦得禹锡当诣播州子厚泣曰播州非人所居而梦得亲在堂万无母子俱往理请于朝愿以栁易播`】择官【`旧无此二字今照日门晷灾蚀等例补入`】原葛洪求勾漏【`葛洪字稚川迁散常侍领大著作不就以年老欲錬丹祈遐寿闻交趾出丹砂求为勾漏令帝以其资高不许洪曰非欲荣以有丹砂故耳帝从之`】　阮籍求歩兵【`阮籍闻歩兵厨有贮酒三百斛乃求为歩兵校尉`】　増聊欲弦歌【`晋书云陶潜复为镇军建威参军谓亲朋曰聊欲弦歌以为三迳之资可乎执事者闻之以为彭泽令`】　都虞已乱【`唐书云段秀实字成公白孝徳为节度使荐为泾州刺史时郭晞屯邠州士放纵不法孝德不敢劾秀实自州至曰人被暴害且大乱公诚以某为都虞能为公已乱孝德即檄署付军俄而晞军士入市取酒刺酒翁秀实列卒取之断首置槊上植市门外`】　不择官増委吏乘田【`孟子曰仕非为贫也而有时乎为贫孔子尝为委吏矣曰会计当而已矣尝为乘田矣曰牛羊茁壮长而已矣`】　原子路不择禄仕【`子路曰家贫亲老不择禄而仕`】　吕范释褠【`魏志孙策从容与吕范棊范曰将军士众日盛纲纪犹有不理愿蹔领都督为将军部分之策曰子衡已有大众立功于外岂宜复屈小职知军中细碎范曰今托将军者欲济世务尔犹同舟渉海此亦范之计非但将军策笑范出释褠着袴褶执鞭诣阙下启事自称领都督策乃委以众事威禁大行`】　毛义棒檄【`毛义事亲孝张奉慕其名往之会州檄至以义守令义捧檄入喜见顔色奉以是贱之后乃悟曰为亲故也`】　李充屈作小县【`晋褚裒谓李充曰能屈作一小县否充曰穷猿奔林岂暇择木遂作剡县`】  

代官一  

原嗣掌　终更【`周礼嗣掌某月注云代住一月谷永与段会宗书终更亟还`】　策名随牒　増清浄　简易【`汉书曰曹参代萧何为相事无所变更百姓歌曰萧何为`】  

【`法较若画一曹参代之守而勿失载其清浄民以宁一记纂渊海曰欧阳公知开封府所代包孝肃以威严御下公简易循理不求赫赫之誉`】　有礼　无状【`孔帖曰李自良为右卫率马燧来朝德宗罢燧兵以自良代之自良以事燧不敢当帝以河东近胡谓曰卿于进退宁不有礼然守北门无越卿者勉为朕行　又曰栁冕奏闽中本南朝畜牧地可息羊马置五区于东越又置五区于泉州不经时死耗畧尽复调充之民间怨苦坐政无状代还`】　鸡鸣　乌飞【`合璧事曰邓攸去郡不受一钱百姓数千人留牵攸船不得进乃小停夜潜发去吴人歌之曰就如打五鼓鸡鸣天欲曙邓侯挽不来谢令推不去　纪纂渊海曰李元纮治润有惠政代去吏民遮留乌鸦羣飞以拥行车开元天寳遗事`】　牵船　拥马【`上详鸡鸣注　纪纂渊海曰姚崇牧荆州受代吏民拥马截镫留鞭`】　必为政　何以代【`左传曰郑子产有疾谓子太叔曰我死子必为政惟有德者能以寛服民其次莫如猛　晋书曰张轨病风以秦州刺史贾龛代之龛将受之其兄让龛曰凉州一时名士威振西河何德以代之`】　为裙衫留鞭【`梁书曰任昉为吴兴太守清洁被代而还无衣沈约为裙衫迎之　下详拥马注`】  

因其迹　必当改【`汉书曰黄霸代韩延寿居颍川因其迹而大治　晋书曰谢方明善治郡承前代人不易其政必当改者则以次渐移变无迹可寻`】　萧规曹随　召父杜母【`汉书曰萧规曹随功若泰山　后汉书曰杜诗迁南阳太守治政清平时人方于召信臣为之语曰前有召父后有杜母`】　狗貂相续　糠粃在前【`合璧事曰晋赵王伦簒位奴卒厮役亦加以爵毎朝防貂蝉盈坐时人语曰貂不足狗尾续　又曰孙绰与习凿齿并行绰在前顾曰沙之汰之瓦石在后凿齿曰簸之扬之糠粃在前`】　宜有以诲　实为未易【`记纂渊海曰征班超还任尚代为郡都防尚谓超曰君侯在外国三十余年而小人猥承君后任重虑逺宜有以诲之　齐书曰王延之代张绪为中书令何防曰后接之者实为未易`】　未服即墨　方清冀朔【`合璧事曰乐毅下齐七十余城独莒即墨未服田单乃纵反间于燕惠王使劫代将　又曰祖逖为豫州刺史大兴攻讨大河以南尽为晋土逖方当埽清冀朔防朝廷遣戴若思为都督逖意甚怏怏`】　按校冯翊检察防稽【`合璧事曰韩延寿代萧望之为左冯翊而望之迁御史大夫防御史当问事东都`】  

【`望之因令问延寿在东都时放散官钱千余万延寿即按校望之在冯翊时饩廪官钱放散百余万上各令穷竟望之卒无事实　又曰王羲之与王述齐名而羲之甚轻之述先为会稽羲之代述述后检察会稽辨其刑政羲之深耻之遂称病去郡`】　锦标得隽　金调元【`挥麈录曰王曽李廸皆状元及罢相又为交承故文正送文定诗有锦标得隽曽相继金调元亦践更之句`】　兄弟之义子孙不忘【`记纂渊海曰同僚之谊交承之分有兄弟之义至其子孙亦世讲之前軰耑以此为`】  

【`务　王禹偁诗曰古人垂交代子孙不相忘`】　旧政告新令　后功掩前羞【`南史曰傅刿代刘元明为山隂令问元明曰愿以旧政告新令欧阳公诗曰后功掩前羞`】　刺史不辄去　节度少换代【`孔帖曰杨绾复言旧制刺史被代若别追皆降鱼书乃得去开元时置诸道采访使得专停刺史威柄外移渐不可乆其刺史不称职若赃本道使条具以闻不得擅追及停而刺史亦不得辄去帝嘉其谋云　又曰唐自兵兴以来方镇节度使少征入换代者皆死亡乃命焉故行军司马皆简自上意`】　张延赏侮韦臯后为代　李端初诟坚老若有素【`记纂渊海曰唐张延赏选韦臯为婿臯不拘小节公侮之臯乃辞去后自金吾持节西川为延赏代公曰吾不识人　挥麈录曰詹坚老下大理李端初为少卿诟曰子嘴尖如此诚奸人也后十年坚老代端初为淮南漕端初颇省其面目因曰郎中若有素者风采堂堂非曩日比也坚老答言风采堂堂非某所见不知比往时嘴尖否端初愧忤而悟`】　无变萧何法　敢易袁公政【`上详清浄注孔帖曰袁滋召为金吾大将军以杨于陵代之滋行耆老遮道不得去于陵使谕曰吾不敢易袁公政人皆罗拜`】  

代官二  

増考绩【`尚书云三载考绩三考黜陟幽明`】　原及而代【`齐使连称管至父戍葵丘时而往及而代`】　告令尹【`楚子文三仕为令尹无喜色三已之无愠色旧令尹之政必以告新令尹`】　矫代【`魏信陵君无忌请救赵魏王畏秦不许赵告急于公子公子之客入王宫盗节矫代晋鄙鄙不设备公子遂入鄙军锤杀鄙而代将其军遂救赵也`】　功成者去【`四时迭代功成者去`】授受不替　萧何举曹参　举三人【`邴吉为丞相病笃上自临问曰即有不讳谁能代卿对曰西河太守杜延年明于法度今在郡治有能名廷尉于定国执宪详平天下可以无寃太仆陈万年事后母孝三人皆在臣右惟上审之及相继居位并皆称职上谓邴吉知人`】　合符而去【`后汉傅夑字南容州将范律名知人举燮孝康后燮为汉阳太守律交代合符而去乡郡荣之`】　更尽【`汉段防宗为西域都防都尉三岁更尽还为沛太守边吏三岁一更也`】　亲友两代【`魏陈矫为广陵功曹使过太山太守薛悌异之结为亲友戏谓曰吏与二千石邻国屈从陪臣游不亦可乎及为郡及尚书令皆代矫`】　父子相代【`详父子济美`】　周瑜举鲁肃【`吴周瑜病举鲁肃有智畧足以代瑜`】　増陆逊代吕蒙【`合璧事曰吕蒙至都权问谁可代卿者蒙对曰陆逊志意深长才堪重乃以代蒙`】　新不如故【`又云梁江革为庐陵王长史以正自居不与典籖赵道智还朝言革惰事好酒以王昙骢代南州为之语曰故人不道智新人佞散莫知惰不惰新人不如故`】　赋诗清水亭【`北史云申徽为襄州刺史及代还人吏送者数十里不絶徽赋诗于清水亭长幼竞来就读曰此是申使君手迹并冩诵之`】　老人记政【`又云宋世良为清河太守及代至倾城祖道有老人曰老人年九十记三十五政府君非惟善政清亦彻底`】　廵察使二年一代【`经济编曰中宗选内外五品以上官二十人为十道廵察使委之察吏抚人荐贤直狱二年一代`】继践台庭【`事文聚曰尚父之帅河中也咸宁郡王浑公佐之不十年接控数州继践台庭郭`】  

【`子仪家传`】　以病求代【`孔帖曰张建封以病求代诏韦夏卿代之未至而建封卒`】　刘晏李勉堪大事【`又曰令狐彰方疾甚表吏部尚书刘晏工部尚书李勉堪大事请以自代代宗得表咨悼`】　举弟自代【`又曰韦贯之永贞时始为监察御史举其弟纁自代及为右补阙纁代为御史议者不谓之私`】　三揖一辞【`君子三揖而进一辞而退礼记`】　灾星去福星来【`湘山野录云杨叔寳郎中典眉州人言眉守视事后三日作大排乐口号末句云为报士民须庆贺灾星去了福星来守喜召优人谓曰致语谁做对曰本州旧例用此一首`】  

代官三  

増诗唐权德舆酬张秘监喜太常中书与德舆同日迁官相代诗曰珠树共飞栖分封受紫泥正名推五字贵仕仰三珪继组心知沗腰章事颇齐蓬山有佳句喜气在新题  

休假一  

原按急告宁皆休假名也释名曰急及也言操切之使相逮及也李斐汉书曰告请也言请休谒也宁安也告曰宁也汉律使二千石有予告有赐告予告者在官有功最法所当得者也赐告者病满三月当免天子优赐其告使得印绶将官属归家理疾至成帝时郡二千石赐告不得归家自冯野王始也休假亦曰休沐汉律吏五日得一下沐言休息以洗沐也　増顔师古曰告者请谒之言谓请休耳或谓谢谢亦告也　原晋令急假者一月五急一年之中以六十日为限千里内者疾病申延二十日及道路解故九十五日此其事也书记所称曰归休亦曰休急休澣取急请急又有长假并假増问竒林曰俗以上澣中澣下澣为上旬中旬下旬盖本唐制十日一休沐故韦应物诗云九日驱驰一日闲也沈括笔谈曰本朝馆阁毎夜轮一人直宿如有故不宿则虚其夜谓之豁宿豁宿不得过五日即次入宿若遇豁宿厯书腹肚不安故相传为害肚厯  

休假二  

原赐告　分休【`上详前叙　王威别传曰威少为郡吏刺史刘表题门上有能陈便宜益于时不限厮役贱长以闻威因陈事得署州吏大蜡分休`】　荷担　杖策【`谢承后汉书曰许荆字子张少丧父养母孝顺家贫为吏无有船车休假常单歩荷担上下清节称于乡里　又曰范丹字史云陈留人也为郡功曹毎休假上下常单歩策杖同以车牛与之不取`】　祝问疾　吴拜老【`谢承后汉书曰祝皓字子春志节抗烈笃于仁义为吏归休先周旋乡里吊死问疾毕乃还家　又曰吴冯字子高为州郡吏休假先存防行丧孝子次瞻病毕拜觐乡里耆老先进然后到家名昭逺近`】　离兵解职【`王隐晋书曰王尼字孝孙洛中贵盛名士王澄胡母辅之李垣等皆与尼交时尼为兵在大将军幕澄等持羊酒诣军门吏疏名内请入见大将军澄等既入语吏过王尼炙羊饮酒讫而去竟不见将军将军闻之因与尼长假遂得离兵　晋起居注曰孝武太康元年诏大臣疾病假满三月解职`】　游集定省【`世说曰车武子为侍中与东亭诸人期共游集车早急出过诣王子敬车求去王问何以匆匆车答曰与东亭诸人期共行王曰卿何乃作此不急行车遂不敢去尽急而还　宋书曰王敬宏子惔之为秘书郎惔之曽请假还家来定省敬宏尅日见之至辄不果假日将尽惔之乞求奉辞敬宏呼前至阁复不见`】造渚　还都【`文士传曰顾荣兼侍中安慰河北以前后功封嘉兴伯荣观中国日乃并求急还南既造江渚欣然自得　邓粲晋记曰郭璞为王敦参军知敦作乱受假还都露布以讨温峤为名及至建康南坑杀参军郭璞初桓彞常令璞筮卦卦成彞问其故璞曰卦与吾同`】　拜墓　葬妻【`晋陆华仕录尚书求归乡里拜坟墓有司奏旧制假六十日顔含冯懐以为华居台司受托付大臣之义本在忘忌既蒙诏许省坟墓岂容有期愚谓冝还自还不湏制日诏从之　魏舒字阳元为尚书三娶妻皆亡是年自表乞假葬妻赐地及钱`】　三最予告　数月考免【`杜钦言于王鳯曰窃见令云二千石告过长安谒不分别赐予今有司以为予告得归赐告不得是一律两科失省刑之意夫三最予告也或病满赐告诏恩也今告则不得失轻重之意鳯不听竟坐野王赐告不得归遂为常案在官连有三最则得予告贾逵字梁道为豫州刺史兵曹从事受前刺史假逵到数月乃还逵考竟免之`】　多病数告与饮失期【`汲黯多病病且满三月上尝赐告者数终不愈　史李园求事春申君为舍人谒归故失期还谒春申问之对曰齐王使求臣女弟与使者饮故失期也`】　増出省　望庐【`梁刘孝绰归沐诗歩出金华省还望承明庐`】　弭盖　染衣【`唐李峤送人休沐诗暂弭西园盖言事东臯粟　金元好问暂归秋林诗可惜缁尘染素衣`】　触景　涴尘【`又元好问出京诗驱车出国门白日触隆景　又曰尘泥久相涴梦寐见清颍`】　焚鱼　坠马【`刘孝绰诗但愿长闲暇酌醴荐焚鱼　元虞集有坠马予告诗`】　释簿领　复覊絷【`刘孝绰诗时时释簿领　宋陈去非诗饱爱今日闲明朝复覊絷`】　遂其私　从所欲【`唐韦应物诗公门悬甲令澣濯遂其私　李峤诗伊我懐丘园愿心从所欲`】　曽随牒　免缀班【`元好问诗昨曽随牒来六月阻归省　明高启诗得告今朝免缀班`】　长告不争　遇休即召【`韩愈顺宗实录云令狐峘贞元初以左庶子史馆脩撰征至毎与同职孔述睿争竞细碎数侵述睿述睿乃长告不与争孔帖云王琚毎见阁中视日薄暮乃得出遇休日使至第召之`】  

休假三  

原自公退食【`诗`】　山郎出钱【`汉书故事郎出钱市财用给文书乃得出名曰山郎注云山财所出也故曰山郎移病尽一日辄偿一沐注云出财用者虽非休沐常得在外贫者实病皆以沐假偿之其豪富郎日出游戏或行钱得善部货赂流行转相放效杨恽为中郎将罢山郎移长度大司农以给财用其疾病休谒洗沐皆以法令从事郎皆化之莫不自励`】　谒者自白【`汉令曰吏二千石过长安谒注云谒者自白得告也律吏二千石以上告归归宁道不过行所在者无辞`】　邓通不出【`文帝幸邓通通亦愿谨不外交虽赐洗沐不欲出也`】　未尝出门【`张安世精力于职休沐未尝出门`】増涤中裙厠牏【`史记云万石君长子建为郎中令毎五日洗沐归谒亲入子舍取亲中裙`】  

【`厠牏身自浣涤复与侍者不敢令万石君知以为常`】　予长休告【`事文聚云汉丙吉为相椽史有罪辄予长休告终无所案验曰夫以三公之府有案吏之名吾窃陋焉`】　原董贤不出【`董贤字圣卿便僻善媚毎赐沐浴不肯出归常留中视医药哀帝乃诏贤妻得通籍入殿中`】　李登得假【`风俗通曰济北李登为从事吏病得假归自嫌不甚羸瘦谓双生弟宁我兄弟相似不得别汝差病者我代居府后人所言废事见时相弊久弟大怒曰济北而乃欲相为也`】　毛据请假【`范断启二千石急假事云江南太守毛据寻复请假臣则失甚多且建国以来急制所不及`】　随所欲之适　任取日多少【`范启□众官管改解故事云伏见内外正官皆陈假纷烦凟无已臣谓宜去疾病假纷解故之制一令令阳改日随其所欲适其任取日多少也`】　尚书不上皆□急【`传咸相谕草云黄纸故事铺不上皆取急于自须多废辄皆移病前门自今以后尚书铺不上门□急□音乌引也又音枯`】　张扶不肯休【`薛宣为冯翊贼曹张扶至日独不肯休坐曹治事宣出教曰盖礼贵和人道尚通日至吏以令休所由来久曹虽有公事家亦望私恩宜从众归对妻子设酒肴请邻里一笑相乐亦可矣扶大慙`】　刘不与假【`魏志刘为农守使不与休假专使为不急也`】　请急跨月有违宪制【`元嘉起居注云王韶之弹著作佐郎王燮法坐十月十四日正直请急二朝`】　禁旅请急无经宿文【`又云御史中丞刘武之奏弹强弩将军陶文朗请急二日半经之正辄弹表辞省寻禁旅之官惟请急出三十五里外`】　増休沐往往驰召【`孔帖云宇文士及擢右卫大将军太宗延入阁语或至夜分出遇休沐往往驰召`】　谒告上冢【`又云魏元忠谒告上冢诏宰相诸司长官祖道上东门赐锦袍给千四人侍赐银千两`】　太学生谒急【`又云狄仁杰太学生谒急后亦报可仁杰曰人君惟生杀柄不可假人至簿书期会宜责有司学徒取告丞簿职耳后纳其言`】　还京师医疗【`册府元云张重华为华州刺史代宗大厯三年以病抗疏乞还京师医疗许之乃遣中使如其第问疾`】　遂兹日【`韦应物诗云休沐遂兹日一来还故墟`】　去人逺【`又云休沐去人逺高斋出林杪`】　休沐如令【`孔帖云李德裕元和后数用兵宰相不休沐德裕在位虽遽书警奏皆从容裁决率午漏下还第休沐如令沛然若无事时`】即移病【`又云高智周为侍读得告还乡里叹曰进不知退取祸之道也即移病去`】　年位  

俱高须加优异【`册府元云严绶为检校司徒兼太子少傅长庆二年御史台奏绶疾假满百日合停勅严绶年位俱高须加优异仍依旧秩`】　以仲舅未停官【`又云郭鏦为右金吾卫将军长庆二年疾假满百日帝以仲舅许未停官`】　准式停官【`又云崔从为太子賔客分司东都文宗太和四年留守崔和礼奏从请假一百日准式停官`】　安重诲与羣官有异【`又云后唐安重诲为枢密使天成四年奏堂兄晟卒请准式假有司给假一十五日勅重诲位重禁庭日亲机务与羣官有异在常式难拘宜自初开日共给七日`】　休谒　休请　从告  

休假四  

原诗齐谢朓休沐重还道中诗云薄游第从告思闲愿罢归还卭歌赋似休汝车非灞池不可别伊川难重违汀葭稍靡靡江菼复依依田鹤逺相叫沙鸨忽争飞云端楚山见林表吴岫微试与征徒望乡泪尽沾衣赖此盈樽酌含景望芳菲问我劳何事霑沐仰清徽志狭轻轩冕恩甚恋庭闱岁华初有酒初服偃郊扉　梁沈约休沐寄懐诗曰虽云万重岭所翫终一丘堦墀幸自足安事逺遨游临池清溽暑开幌望髙秋园禽与时变兰根应节抽凭轩搴木末垂堂对水周紫箨开緑篠白鸟映青畴艾叶弥南浦荷花绕北楼送日隐曽阁引月入轻帱防熟寒蔬翦宾来春蚁浮来往既云勌光景为谁留　増梁刘孝绰旬假西亭寄呈熊郎中副使诗曰休旬屏戎事凉雨北窗眠一夜江城梦万里绕山川草木散幽气池塘鸣早蝉妍芳落春后旅思生秋前红槿粲庭艳緑蒲繁渚烟闻君东林卧郡阁旷周旋酬对龙象侣灌注清冷泉如何无碍志犹苦病纒牵　原陈江总休沐山庭诗曰洗沐惟五日栖迟对一丘古槎横近涧巴石耸前洲岸緑开河柳池红照海榴野花宁辨晦山虫讵识秋人生复能几夜烛非长游　増唐王维休假还旧业便使诗曰谢病始告归依依入桑梓家人皆伫立相衡门里时軰今长年成人旧童子上堂嘉庆毕顾与姻亲齿论旧忽余悲自存且相喜田园转芜没但有寒泉水衰柳日萧条秋光清邑里入门乍如客归非便止　白居易苏州郡斋旬假命宴诗曰公门日两衙公假月三旬衙用决簿领旬以防亲宾公多及私少劳逸常不均况为剧郡长安得闲宴频下车已三月开筵始今辰初黔军厨突一拂郡榻尘既备献酬礼亦具水陆珍萍醅若溪醑水鲙松江鳞侑食乐悬动佐欢妓席陈风流吴地客佳丽江南人歌节防随袂舞香遗在茵清奏凝未阕顔气已春众宾勿遽起羣僚且逡廵无轻一日醉用犒九日勤微彼九日勤何以治吾民微此一日醉何以乐吾身　温庭筠休澣日谒西掖所知诗曰赤墀高阁自从容玉女窗扉报曙钟日丽九门青闼雨晴双阙翠微峰毫端蕙露滋仙草琴上薰风入禁松荀令鳯池春婉娩好将余润变鱼龙　包何程员外春日东郊诗曰郎官休浣怜迟日野老欢娱为有年几度折花惊蝶梦数家留叶待蚕眠藤垂委地萦珠履泉长侵堦浸緑钱直到闭闗朝谒去莺声不散栁含烟　宋苏轼示王定国诗曰天风淅淅飞玉沙诏恩归沐休早衙遥知清虚堂里雪正似薝卜林中花出门自笑无所诣呼酒持劝惟君家踏冰凌兢战疲马扣门剥啄惊寒鸦　陈去非休日早起诗曰胧胧窗影来稍稍禽声集开门知有雨老树半身湿剧读了无味逺游非所急蒲团着身寛安取万户邑开镜白云度卷帘秋光入饱爱今日闲明朝复覊絷　朱子熹示祝四弟诗曰十日一休沐诸生各归休虚斋息羣响兀坐心悠悠久雨苔径荒林深鸟啼幽阶前树萱草与子俱忘忧　金元好问自邓州幕府暂归秋林诗曰升斗微官不疗饥中林春雨蕨牙肥归来应被青山笑可惜缁尘染素衣元虞集触石坠马卧病蒙恩予告诗曰趋召颠隮叹  

目昏旋闻予告荷深恩药班西域千金剂酒赐初筵九醖尊黙忆旧书忘昼永行吟冷署觉春温摩挲素壁光于雪思得参书冩树根　张养浩休日郊外诗曰久厌官居苦幽寻到涧阿鹤知松岁月鸥狎海风波野迥墖孤立岭高云半过菟裘良未暇聊此慰蹉跎　明高启四月朔日休沐雨中诗曰送春风雨苦潺潺得告今朝免缀班卧听鸠啼花落尽此身如在故园间  

原奏梁沈约奏弹孔稚珪违制启假事曰臣闻禁宪有章士子攸慎守官有典触网斯及盖所以崇威阐法下肃上尊谨案廷尉防稽品中正臣稚珪歴奉朝班频登要近九棘之任理无休谒冒制干闻实亏恒典恩许虽降所制不闗违犯之条犹合纠黜且稚珪俯自内辖作士下闱通制明文日陈几案自逾规矩莫斯为甚臣等参议请以见事免稚珪所居官除中正官名辄下禁止又奏弹奉朝请王希违假曰谨案奉朝请臣王希  

幸齿朝班私敬盖阙休请有期曽无遄及违弛之諐允膺裁纠臣等参议请以见事免所居官辄下禁止増序明宋濂味梅斋藁序曰洪武初余奉诏总裁元史于时豫执笔者凡数十人皆四方豪俊余日与之周旋防聚间一休沐辄相过从饮酒为欢酒阑气盛抚掌大噱论古人文章政事不深夜不止信一时之乐哉  

## 御定渊鉴类函卷一百二十四

政术部三【`辞官　去官　离局黜免　有罪复用`】  

辞官一  

増史记曰淳于髠博闻强记学无所主客有见髠于梁惠王惠王屏左右独坐而再见之终无言惠王以让客客以谓髠髠曰吾前见王王志在驱逐后复见王王志在音声吾是以黙然客具以报王大骇曰先生诚圣人也前先生之来人有献善马者寡人未及视后先生之来人有献讴者未及试寡人虽屏人私心在彼有之后髠见一语连三日三夜无倦惠王欲以卿相位待之髠谢去　高士传曰陈仲子楚王闻其贤欲以为相仲子谓妻曰今日为相明日结驷连骑食方丈于前意可乎妻曰夫子左琴右书乐在其中矣结驷连骑所安不过容食方丈于前所甘不过一肉今以容之安一肉之味而懐楚国之忧乱世多害恐先生不保命也于是  

出谢使者相与逃去　史记曰留侯素多病乃称曰家世相韩及韩灭不爱万金之资为韩报仇今以三寸舌为帝者师封万户于良足矣愿弃人间事欲从赤松子游耳　晋书曰武帝诏以郑袤为司空袤谓坦曰魏以徐景山为司空吾时为侍中徐公语吾曰三公当上应天心茍非其人实伤和气不敢以垂死之年累辱朝廷终于不就　北齐书曰王晞字叔朗昭帝欲以为侍中苦辞不受或劝晞勿自疎晞曰我少年以来阅要人多矣充绌少时鲜不败绩且性实疎缓不堪时务人主恩私何由可保万一披猖求退无地非不爱作热官但思之烂熟耳　问奇林曰李日知为刑部尚书屡乞骸骨许之将请不谋于家归乃治装行妻惊曰产利空空何辞之遽日知曰仕至此已过吾分　册府元龟曰李抱玉为鳯翔节度使吐蕃每歳犯境代宗以岐下国之西门寄在抱玉恩宠无比秩处三公抱玉以任位崇重抗疏恳让司空帝嘉其谦让许之　又曰李夷简为淮南节度称疾告老朝廷以未及悬车不之许夷简坚请凡四表乃许分司东都　经济编曰判戸部驸马都尉郑颢营求作相其父祗德闻之与书曰闻汝已判戸部是吾必死之年又闻欲求宰相是吾必死之日也颢惧累表辞剧务宣宗以颢为秘书监　册府元龟曰冯赟应顺元年为中书令面奏曰臣出自寒微比无劳効徒因际防遂窃宠灵天下观听者安肯无言臣竭血诚期不奉诏上以其衷切改授兼侍中　经济编曰哲宗时文彦博复居政府无歳不求去防殿中侍御史贾易言彦博致和建储之议不可信太后命付史馆彦博益求罢乃以太师充护国军山南西道节度使致仕山堂肆考曰宋孝宗淳熙十五年朱熹既归投匦进封事言大本急务大本者陛下之心急务则辅翼太子疏入夜漏下七刻帝已就寝亟起秉烛读之明日除主管西太乙宫兼崇政殿说书熹力辞乃以秘阁修撰奉祠经济编曰岳飞好贤礼士览经史雅歌投壶恂恂  

如书生每辞官必曰将士効力飞何功之有  

辞官二  

原上章　投檄【`蔡谟上疏以疾病乞骸骨上司徒印绶章二十余上穆帝临轩遣使征谟陈病笃曰有公族穆子之疾寝伏待罪自旦及申公卿奏谟慢免为庶人　汉崔篆以明经征诣公车太保甄丰举为歩兵校尉篆辞曰吾闻伐国不问仁人战阵不访儒士此举奚为至哉投檄而归`】　避功臣辞郡吏【`杜诗字公君为南阳欲降避功臣上疏曰宜虚数郡待振旅之臣臣非所宜愿受小职　萧望之字长倩拜平原守上疏曰陛下谏官补郡吏所为忧末而忘本`】　称父命　视子疾【`晋卞壶字望之为尚书令时召乐谟为郡中正庾怡为廷尉评二人告称父命不就壶奏一切班下不得以私让为永制二子不得已就之　陆讷字祖言为吏部尚书以爱子长生有疾求解官营视诏许之`】　辞三公　泛五湖【`于陵仲子辞三公为人灌园　范蠡辞官曰君行令臣行意乃扁舟泛五湖`】罢就第　遂之楚【`杜延年赐安车驷马罢就第　周处字子隐除楚内史未行征拜散`】  

【`常侍处云辞大不辞小遂之楚`】　冶厪辞卿　韦贤罢相【`传周歂冶厪纳卫侯卫侯以为卿周冶既服将命周歂先入及门遇疾而卒冶厪辞卿注见歂死故也　韦贤为丞相老病赐金百斤罢加赐第一区丞相致仕自贤始`】　佯狂以避　失溲而止【`韦元成佯狂让封以避兄　后汉世祖彊起张湛为司徒湛至朝堂失溲因自谢病而止`】　敢辱高位　愿督小职【`齐使敬仲为卿曰羇旅之臣幸免获戾敢辱高位以速官谤　黄香为尚书令迁东郡守上疏曰典郡才非所堪愿留备冗员督责小职复为尚书令`】　血气未动　医药勉就【`防子冯辞令尹重茧衣裘鲜食而寝楚子使医视曰瘠则甚矣而血气未动言无疾也乃免　汉平当为丞相病笃上书乞骸骨上使尚书杜延年赐安车养牛一上尊酒十石曰君其勉就医药`】　官不屑就辞合善为　匪念恪居　徒思智免　奉身而退　知止不殆　増目疾　身仆【`册府元曰唐张贵高宗永徽中为左领军大将军有目疾抗表辞事　又曰路随太和中平章事文宗坐紫宸殿随奏事退至龙墀身仆于地帝令中人慰问翼日遂以疏陈乞`】　雨为害　贼渐除【`册府元曰唐休璟中宗神龙元年为尚书左仆射休璟以雨为害咎在三司上表乞解　又曰苖晋卿肃宗初为左相后以贼渐除屡乞骸骨`】　李建迟顔荛【`册府元曰李建穆宗长庆元年知制诰自以草诏思迟不愿当其任旋改京兆少尹`】  

【`又曰崔沂仕唐昭宗知制诰尝与同舍顔荛钱珝俱秉笔见荛珝赡速草制数十无妨谈笑而沂自媿翼日谒国相诉曰沂疎贱不足以供词翰之职相辅然之`】　终中条　居昆明【`册府元曰司空圗为中书舍人以疾辞且欲于近县将息昭宗知其勇退从之其后除谏议户部侍郎皆不起自号知非子时人高之竟善终中条山　又曰李客师为右武卫将军以年老致仕退居昆明之别业`】　三上书二宜去【`韩愈集曰孔戣字君严为尚书左丞年七十三三上书去官韩愈谓曰公尚壮奚去之果`】  

【`曰吾年至一宜去吾为左丞不能进退郎官惟相之为二宜去`】　成雅志　知勇退【`册府元曰李靖为右仆射以足疾上表乞骸骨太宗遣岑文本谓曰朕观自古已来身居富贵能知足者甚少朕今非直成公雅志亦欲以公为一代楷模　下详终中条注`】　投簪　挂冠【`孔稚圭文曰昔闻投簪逸海畔今见解兰缚尘缨　合璧事曰陶景与从兄书曰昔仕期四十左右作尚书即投簪高迈今三十六方奉朝请头颅可知遂挂冠神武门上表辞禄`】　不同进　唯早退【`宋史欧阳修传曰范仲淹使陜西辟掌书记修笑而辞曰昔者之举岂以为已利哉同其退不同其进可也　问竒林曰欧阳文忠公在蔡屡致仕门生蔡承禧言朝方倚重且未及引年岂容遽去公曰修平生名节为后生描画唯有早退以全晚节岂可更俟驱逐`】　乞养病　请致仕【`册府元曰李靖为尚书右仆射以疾上表逊位曰乞解所职养病私门　资治通鉴曰上以杜佑高年重德礼重之常呼司徒而不名佑以老疾请致仕诏令佑毎月入朝不过再三因至中书议大政他日听归樊川`】　诏致珍馔辞归林壑【`册府元曰唐王友贞为长水令后罢归田里神龙初拜太子舍人令有司以礼征赴及至固以疾辞诏时致珍馔给全禄终身　又曰孔述睿隐于嵩阳好学不倦大厯中转运刘晏聫表荐述睿由是累授起居舍人述睿唯再至朝廷谢恩旬日复固辞疾归还林壑`】　范希朝让　李自良辞【`册府元曰范希朝建中年为邠州刺史韩逰瓌归邠州以希朝得众忌之希朝惧奔凤翔游瓌殁邠军诸将列名上请希朝为节度德宗将许之希朝让于张献甫曰臣始逼而来终代其任非所以防觊觎安反侧也诏嘉之　又曰李自良为河东军大将贞元三年从节度使马燧入朝时罢燧兵权德宗欲以自良代燧自良恳辞事燧久不欲代为军帅物议多之`】　请奉左右　乞从闲逸【`册府元曰魏征为侍中贞观十年逊位乞解所职请为散官陪奉左右拾遗补阙　又曰王方庆为鸾台侍郎平章事圣厯初以老疾乞从闲逸乃授麟台监修国史`】　笃信仙方　恣游名山【`册府元曰尉迟敬德为左一马军总管从破高丽于驻驆山军还致仕末年笃信神仙方飞炼金石服云母粉不与外人交通　又曰郑居中以中书舍人致仕恣游名山一日搦管为诗才五字曰云山游已徧纸犹在手笔忽堕地而终`】　头颅可知　耳目不聪【`上详挂冠注　经济编曰贡禹上乞骸骨书臣犬马之齿八十一血气衰竭耳目不聪非复能有裨益愿乞骸骨及身生归乡里`】　文正感悟持国叹咏【`问竒林曰处士魏野嘉祐中有诗贽王文正公曰从前辅相皆频出公在中书十`】  

【`五秋泰岳汾隂俱礼毕这回好伴赤松游公览之喜因感悟以疾屡辞　续问竒林曰韩持国晩年守许崔子厚为倅值生辰献遗星列子厚独上诗云衣锦荣名虽烜赫挂冠高节莫因循公叹咏乆之曰非君谁与我言遂致仕`】　妄叨荣宠　冀竭涓尘【`册府元曰鲜于绍自绛州刺史除同州刺史高宗召见慰勉之绍辞曰臣今年八十五视听昬耄岂可妄叨荣宠自贻罪谴乞许臣致仕　又曰宋璟为尚书右丞相以年老上表曰丞相官师之长愚臣衰朽之余所以俛仰为政苍黄不言实懐覆载之恩冀竭涓尘之効今积羸成惫安可仍尸重禄`】　祁奚请老　张良称病【`左传曰祁奚请老注致仕也时为中军尉　下详第一条`】　闻唯鹈之讥　忧即鹿之嫌【`并详后诗文`】　非不爱热官　岂可妨贤路【`上详第一条　合璧事曰宋王秀之为晋平太守期年求还曰吾山资已足岂可乆留以妨贤路`】　不与宰辅议　实由大臣荐【`问竒林曰判户部有缺京兆尹韦澳奏事宣宗欲以澳补之辞曰臣比年心力衰耗难以处繁剧宣宗不恱及归其甥柳玭尤之澳曰主上不与宰辅佥议私欲用我人必谓我以他岐得之何以自明　又曰王涣之字彦舟未冠擢上第徽宗以日食求言大臣荐涣之召对上欲任以御史辞曰臣实由大臣荐不可以居是官`】　难逃天下之责　不胜家门之盛【`上详后诗文册府元曰韩公武宏之子以讨淮西功为鄜州节度元和十四年宏自汴州入朝公武乞罢节度入为大金吾将军既而宏出镇河中季父充移镇宣武公武叹曰二父聫居重镇吾以孺子当执金吾之任家门之盛惧不克胜坚辞宿卫`】　世修寿日献圗　子厚生辰上诗【`续问竒林曰陈恭公判亳州寿日从子世修献范蠡五湖图且賛曰贤哉陶朱霸越平吴名遂身退扁舟五湖公得之大喜即日纳节下详持国叹咏注`】　幸未厌得自遂　必待弃岂知足【`问竒林曰萧`】  

【`嵩为相与韩休不协因乞骸骨元宗曰朕未厌卿卿何庸去嵩曰臣爵位已极幸陛下未厌臣臣得以乞身如陛下厌臣臣首领不保安得自遂乎　续问竒林曰厐庄敏公知定州屡请老或谓上方注意且精力克壮何坚引去公曰必待筋力不支明主厌弃然后乃去是不得已岂知足之谓`】  

辞官三  

原不能者止【`陈力就列不能者止`】　举主不可齐列【`后汉刘陶字子竒迁尚书以所举主为尚书不可齐列乞就冗散拜侍中`】　同讳【`王舒字处明父名防舒拜防稽内史上疏乞换他郡朝廷议以字同音异舒又陈辞于是改防为郐不得已而行之`】　同名【`江统为中郎选司以统叔春为宜春令统因上疏曰但以职位之众士人殷繁使至受官而令佐吏不得称子孙不得言朝廷从之`】宜勿夺志【`魏田畴字子泰袭祖封侯让不受有司劾畴很愎茍立小防冝加刑钟繇议宜勿夺志`】叔父未得仕进【`魏志刘矫有高节以叔父未得仕进絶州郡之命`】　増尙书  

令必简德量才【`晋书谢石为尚书令上疏逊位曰尚书令总括百揆式是羣辟故必简德而拔量才而授`】　此例甚多【`孔帖曰武德七年荧惑犯执法右仆射萧瑀辞位贞观十五年荧惑犯上相左仆射高士廉辞位国史之内此例甚多`】　求归耕养【`又曰宋璟求致仕表臣叨禄簪裳备员廊庙霜亳生额雪刺满头求归耕养筑墉岩穴`】　告年【`王禹玉诗曰陪幄方图政安车遂告年`】赐鉴湖剡水一曲【`问竒林曰唐明皇时贺知章年八十六以病上表乞为道士还乡`】  

【`上许之赐名千秋仍赐鉴湖剡水一曲御制赐诗曰遗荣期入道辞老竟抽簪`】　诗酒自乐【`册府元曰晋伊玊羽为光禄少卿满岁退归秦中以林泉诗酒自乐`】　乞为僧【`又曰宋彦筠汉干佑二年自邠宁节度使乞致仕为僧`】　司谏归华山【`湘山野录曰宋真庙时日本国入贡求神光寺记舍人辞不工令学士张君房代之张退食多潜饮市楼掖垣求之不得大窘时种放以司谏归华山后钱希白杨大年二公为闲忙令杨曰世上何人号最闲司谏拂衣归华山钱曰世上何人号最忙紫微失却张君房`】　钱若水叹【`问竒林曰宋太宗以刘昌言罢问左右曰昌言涕泣否及吕蒙正罢又曰望复位目穿矣钱若水因叹曰上待辅臣如此盖无秉节高迈以感动之者耳即以母老请解枢务`】　为安石诋求归愈切【`宋史欧阳修传曰修以风节自持年六十连乞谢事帝辄优诏弗许及守青州又以请止散青苖钱为安石所诋故求归愈切`】  

辞官四  

増诗宋郑侠观孔义甫与谢致仕诗有感曰人生足清闲天下第一福惜哉声与利举世方逐逐君子耀轩裳小人腴口腹霜雪满颐颔驰竞心更谁知东山后清风千载续仁孝实天成聪明乃几烛弱冠揖高科声华光煜煜骐骥驾夷途千里在举足歳未再周天官先上应宿皇华屡更指间请分符竹端介奉髙明慈仁抚防独施设妙通神欢讴道相属一旦遽上章幡然谢覊束古人涖官政五十曰艾服公年未五十恳请竟从欲彼伋与轲进退遗佳躅三揖就恩荣一辞托岩谷由公仕以观甚庶无媿恧　元蒲道源辞陜西儒学提举曰布谷声中雨散丝晚牕浓睡正炊时春来暖透黄绸被老去甜归白粲糜仕及引年何况病官虽闲局亦当辞为予多谢门前客莫怪慵夫应接迟　明高啓辞戸部之命东还有作曰诏尔民曹出禁林陈辞因得解朝簪臣才自信元难称圣泽谁言尚未深逺水江花秋艇去长河宫晓钟沈还郷何事行犹缓为有区区恋阙心増疏后汉东平王苍自以至亲辅政不自安上疏曰臣苍疲驽特为陛下慈恩覆防在家被教导之仁升朝爵命之首制书褒美颁之四海举负薪之才升君子之器凡匹夫一介尚不忘箪食之惠况臣居宰相之位同气之亲哉宜当骸膏野为百僚先而愚顽之质加以痼疾诚羞负乘辱汚辅将之位将被诗人三百赤芾之刺自汉兴以来宗室子弟无得在公卿位者惟陛下遵承旧典终享厚恩乞上骠骑将军印绶退受藩国愿哀怜  

増表晋李密陈情表曰祖母刘日薄西山气息奄奄人命危浅朝不虑夕臣无祖母无以至今日祖母无臣无以终余年母孙二人更相为命是以区区不能废逺臣密今年四十有四祖母刘今年九十有六是臣尽节于陛下之日长报刘之日短也乌鸟私情愿乞终养　周庾信为闫大将军乞致仕表曰臣自出身奉国四十余年遭遇风云从微至着而臣甲子既多耄年又及无参賔客之事谬达诸侯之班尸禄素餐久紊彛典负乘致寇徒烦有司加以寒暑乖违节宣失序风水交侵菁华已竭虽复亷颇强饭马援据鞍求欲报恩何能为役荣啓期之乐适足自贻烛之武之言无能为也特乞解所居官言从初服事符骸骨之请非谋几杖之赐　又代人乞致仕表曰臣闻一叶将陨寜待于风露百川皆到自竭者潢汚臣仲春之末旧患渐加防足颇蹇四支不利扶步有邯郸之失勉视无离娄之明安可率此留务溷兹恒典　唐李靖为尚书右仆射以疾上表逊位曰臣固庸流无阶贵仕短翮慕侣顾榆枋而自得骀足追羣瞻燕越而絶思幸属光华啓旦管库无遗假宫商于庸音披丹漆于朽质虽复南临徼外北践沙塲敌必倒戈人懐尚义以此为效实贪天功而上赏亟行鸿恩防已锡爵胙土连衡寇邓腰金鸣玉方轨崔卢木石有心岂不増媿自滥端副待罪文昌遂使化洽隂阳或亏于玉烛德动辰纬时爽于珠聮求其所由并臣之咎加以年事西夕疴病日侵乞解所职养病私门　唐休璟为尚书右仆射以雨水为害上表曰臣闻得其理则隂阳以调失其和则灾沴斯作臣樗栎散材桑榆暮齿识非经逺器不济时徒以宿忝周行歴登朝庑执典禁戎不雪四郊之耻忝尸端右更居八座之荣况疲敝已至年发侵衰无德而禄必为小人之患非材妄居果致大臣之咎顷自中夏及乎首秋国有水灾屡为人害将政教之吏防副天心实燮理之才未知王度昔汉官故事丞相以天灾免职况窃在圣朝岂敢顔居位乞解所居待罪私庭　宋璟乞致仕表曰臣闻力不足者老则更衰心无主者疾而尤废臣防自幽介钦属圣明才不逮人艺非经国徒以久从驱策歴参试用命偶时来荣因歳积遂得再升台座三入冢司进阶开府増邑大郡所更中外已紊彞章逮居端揆尤窃右职伏惟陛下探能以授为官而择察臣之有词矜臣之不逮使得罢归私室养疾衡门　权德舆代魏博田仆射辞官表曰臣闻中原息战子房得以乞身东吴既平范蠡终能行志愚臣夙心私有所慕况蒲桞先迈驽蹇易疲仰觊天慈俯照愚悃　郭崇韬上表陈情曰臣辕牙小校樗朽凡姿陛下天睠不回国权坚付在一时而难违重命许五年而别选通人迩来虽戡夷巨孽纉绍鸿基雪三百年社稷深寃立十九叶宗祊大事皆谋从圣虑断自宸兼列校之同心非微臣之独计今珥貂冕于朝端统龙旌于阃外恩荣有进功德无称终忧即鹿之嫌寜抑悬貆之刺　宋欧阳修辞免参知政事表曰臣本乏才能徒缘幸防列于侍从白首无闻置在枢机素餐已甚虽圣主之恩天地曲示含容而朝廷之事毫厘动闗利害岂止旷官之诮毎懐报国之忧矧惟政事之臣实代天工之任俾之赞贰宜择才贤　又辞枢密副使表曰器能甚薄风力不强少喜文辞殆浮华而少实晩勤学古终迂阔以自愚而自遭逢盛明擢在侍从间尝论天下之事言出而众怨已归思欲报人主之知智短而万分无补徒措危躬于祸咎毎烦圣造之保全既不适于时宜惟可置之闲处故自叨还禁署逮此七年屡乞方州几于十请沥愚诚之恳至被明诏之丁寜惟大度并包猥荷优容之赐而羣贤在列敢懐希进之心  

増状宋呉永叔辞免除权吏部侍郎状曰臣猥自遐陬躐登朝序偶值清朝之更化忽陪羣彦以同升谬当记注之筵复玷词翰之选赤墀载笔几赡言动之容红烛燃牕两被传宣之宠虽曰儒生之荣遇毎惭往哲之髙风方戒满盈又叨甄擢官清易旷甫半歳而三迁恩重难酬不一月而再命傥冐承于殊渥恐交啧于烦言伏望圣慈俯矜愚悃　眞德秀再辞免户部尚书状曰臣虽乏通明之识粗知去就之宜昔政在私门固合进难而退易今权归公室所当朝召而暮行矧惟去国之十年常切爱君之一念毎愁无路可输畎亩之忠讵意逢辰重瞻天日之表身未离于闽峤心已骛于阙庭惟是天台髙选地官剧曹位在纳言虽踵防龙之武职专治赋媿亡晏滉之才僣渎睿聪冀还宸渥  

増墓表明杨士奇陈静诚先生墓表曰太祖髙皇帝定鼎金陵时南台侍御史秦元之素知先生入言于上曰陈遇有辅翼才宜寘左右使效禆益即日召见与语大恱礼待加厚称先生而不名日侍帷幄賛几务车驾幸其第者三命之官輙辞臣民既推戴上登大寳所承谘问悉保国安民大计先生竭心摅诚多所献替命为学士翰林者再皆固辞尝奉密命偕中官赵信往视浙江还奏称旨命为礼部侍郎又固辞间遘疾赐药命中官挟太医院官视疗时微寒特赐锦被及上供米既瘥入谢上嘉奨连称君子者三又除礼部尚书又固辞自是不复强之以职每召见锡劳必厚或坐久必赐宴间命厩马送归先生秉义懐忠非正道不陈羣臣以过被谴者率为解释上亮其诚未尝为忤数谕之曰卿老不欲仕有子令带刀侍衞叩首以子防辞盖静澹恬退始终一志  

去官一  

増前汉书曰陈咸为尚书平帝时王莽辅政多改汉制咸心非之及莽因吕寛事诛不附已者何武鲍宣等咸乃叹曰易称君子见几而作不俟终日吾可以逝矣即乞骸骨去职及莽簒位召咸以为掌寇大夫谢病不应时三子参丰钦皆在位乃悉令解官父子相与归郷里闭门不出　天中记曰后汉注胡刚清髙有志节值王莽居摄解衣冠悬府门而去遂亡命交趾隐于屠肆之间　册府元龟曰王绩龙门人隋大业中应孝悌亷洁举授六合县丞非其所好弃官归郷里　又曰卢懐愼为黄门监称疾辞职诏曰卢懐愼忘身狥公积劳为病方欲省其谋虑专于导引且凭针艾之术副朕盐梅之期听以去官许其养疾　又曰韦况代宗大厯中隐居于嵩山守志乐道孔述睿深器之荐为拾遗不起未几又以起居郎追赴阙半歳弃官东归徙家于龙门别墅　问奇林曰张正甫为相与门人崔咸议欲休致崔力赞之既归门庭冷落意遂大悔谓人曰后有大事勿与少年郎议之　又曰司空圗致仕而归居中条山作亭名曰三休谓量才一宜休揣分二宜休老而瞆三宜休　山堂肆考曰宋种放累章乞归章圣赐买山钱合璧事曰孙集贤冕天禧中直史馆几三十年晚  

守苏期年大书诗于防壁拂衣而去其诗曰人生七十鬼为邻已觉风光属别人莫待朝廷差致仕早谋泉石养闲身　又曰元丰七年文太师告老奏乞赴阙亲辞天陛庶尽臣子之诚既见神宗即日赐宴顾问温密留京师一月凡对上者五赐宴者三赐诗者再　山堂肆考曰蓬州人郑修登元祐进士知梁州军未及引年翻然而归所居结茅扁曰饭牛庵　又曰赵抃归老西安作髙斋苏轼寄诗云功名冨贵俱逆旅挂冠而去眞秋毫　又曰刘涣字凝之弃官家于庐山之阳作骑牛歌曰我骑牛君莫笑万事从我好　经济编曰伯勒齐尔布哈讽御史劾奏阿噜圗不宜居相位阿鲁图即辞避所亲为之不平阿噜圗曰我博尔济世裔岂以丞相为难得邪但御史台世祖所建我与御史抗即与世祖抗矣汝等勿复言  

去官二  

原挂冠　命驾【`后汉逄萌字子庆见王莽杀子字曰三纲絶矣不去祸及乃解冠挂东都门而归　世说张翰字季鹰为齐王东曹在阳见秋风起因思江南莼菜羮鲈鱼鲙曰人生所贵适意何能羁宦数千里以邀名爵乃命驾东归`】　贡禹　枚乗【`禹字少翁为河南令以贼事为府官所责免冠谢禹曰冠一免岂可复冠乎遂去官　枚乘为农都尉不乐为吏旋去官客游梁`】　不折腰敢逾心【`陶潜为彭泽令曰今日不能为五斗粟折腰于乡里小儿乃去官作归去来辞　王羲之`】  

【`字逸少会稽人称疾去官于父母前自誓曰今后敢逾此心贪冐茍进是无尊而不子也`】　表送章绶　上还举板【`晋书魏舒为司徒年老毎称疾逊位后因正旦朝罢还第表送章绶帝手诏敦勉而舒执意弥固于是赐安车驷马门施行马舒为事必先行而后言逊位之际莫有知者时论以为晋兴以来三公能辞荣禄终者未之有也　荆州先贤传曰董正少有美姿太守举孝廉正笈单歩上还举板`】弃官而去　投檄而归【`会稽典录曰周规为湘令二月长沙太守徐祝行县以草秽敕县除之规以妨农时损夫力拒而不听遂弃官而去　下详辞官`】　即投传去　乃以疾归【`豫章记孔恂为别驾即投传去　汝南先贤传曰黄宪举孝廉廼以疾归`】　无义不仕有嫌弃归【`君子之仕行其义也　晋陶侃字士行补武冈令与太守吕岳有嫌弃官而归`】  

病不之官　族无所庇【`后汉杨伦以谏不合出补常山主簿病不之官司隶催促伦上疏曰有留死一尺无北行一寸征诣廷尉诏原之　传宋公孙荡弃官则族无所庇`】　奉戒免归典兵擅去【`王吉尝坐昌邑王被刑戒子孙无为王国吏及子骏迁赵内史遂免官归　世说王`】  

【`经字彦纬为江夏守曹爽附绢三十匹令交市于吴经不发书弃官归母以经典兵马而擅去官对送使杖五十爽闻不复加罪`】　三揖一辞　难进易退【`礼记曰君子三揖而进一辞而退`】奉身以退　量力而行　増身退　老传【`老子曰功成名遂身`】  

【`退天之道也　礼记曰七十曰老而传注传家事任子孙`】　悬舆　归杖【`合璧事曰自知税驾无李斯之叹音便保悬车复韦贤之故事　又曰脱簮公府归杖私门狄梁公表`】　罪人　饥乌【`三国志曰田豫字国让仕魏迁南阳守曰年高七十而居位譬之钟鸣漏尽夜行不休是罪人也遂引疾去　合璧事曰曽鲁公自嘉祐秉政至熙宁尚在中书年虽高而精力不衰李复圭尝作书讥之老鳯池边蹲不去饥乌台上噤无声曽鲁公遂乃致仕`】　虫触网　雪压竹【`金楼子曰龚舍随楚王朝未央宫见赤蜘蛛大如栗四面萦罗网有虫触之死焉乃叹曰仕宦者人之罗网也岂可乆淹邪遂挂冠而退时人谓蜘蛛隐　山堂肆考曰宋罗之纪字国张号筠心瑞阳人孝宗朝摄邑云梦见雪压庭竹诗云吾道非邪真可耻此君岂是折腰人遂弃官归`】　耻为属　疾其奸【`孔帖云郝处俊耻为滕王府属弃官去　又曰萧存张滂主财赋辟留务京师时裴延龄与滂不叶存疾其奸去官`】　卖车骑　采薪栗【`孔帖曰关播以太子少师致仕斥卖车阖门不婴外事　又曰杜甫为华州司功参军关辅饥辄弃官去客秦州负薪采栗自给`】　非其所好　岂为难得【`册府元曰窦威沉深有器局隋炀帝时以皇后姊壻征为考功郎数侍游宴非其所好　下详第一条`】　殊苦督将　不堪中人【`册府元曰武元衡为华原令时畿辅有督将恃恩伐功者多挠吏理元衡苦之乃移疾去为沈浮防咏之游　又曰王正雅为汝州刺史充本州防御使有监军中人怙权正雅不能堪遂谢病免`】　潜遁而去　谢病以归【`册府元曰唐李守节吴人也少习诗礼年六十不求仕天寳初以高蹈征迁至太子右谕德其性简素虽恩遇志意不易既辞阙廷不言发期潜遁而去朝廷故友追送靡及　又曰后唐李保殷为大理卿未满秩屡为人所制曰人之多辟无自立辟乃谢病以归`】　武后多杀　刺史不礼【`孔帖曰李思训为江都令武后多杀宗室思训弃官去　又曰刘幽求制科中第调阆中尉刺史不礼弃官去`】　毁车逺遁　焚章长啸【`后汉书曰马良年三十为尉奉檄书迎督邮耻在厮役因毁车杀马裂衣冠遁至犍为从姜抚学妻子求索踪迹断絶十许年乃还乡里　合璧事曰张褒梁天监中不供学士职御史欲弹劾褒曰碧山不吾乃焚章长啸而去`】　挂冠自在　投绂归来【`白居易诗曰南北东西无所羁挂冠自在胜分司探花尝酒多先到拜表行香尽不知　苏轼诗曰投绂归来万事轻消磨未尽袛风情`】　角巾归里　牛车还郷【`合璧事曰羊祜与弟琇书曰既定边事当角巾东洛归故里　又曰太尉李晟以老乞骸骨见许悉还所赐物乘敝牛车使子男御晨发京师百僚追送不得见`】　疏广谓受张铸与昷【`事文聚曰疏广为太傅兄子受为少傅广谓受曰吾闻知足不辱即日乞骸骨上`】  

【`许之皆赐黄金故人邑子设祖道供帐东都门外道路观者皆曰贤哉二大夫　又曰张铸祥符中登进士甲科歴四郡守五任漕宪尝帅南阳王介甫乃其门人也与侄昷并以光禄卿致仕同归缙绅荣之杜祁公赠诗云七十引年遵礼经君家何事最为荣清朝叔侄同辞禄归去田园尽列卿`】　不似白云相期赤松【`赵嘏送萧相公诗眼前轩冕是鸿毛天上人情谩自劳脱却朝衣便东去青云不似白云高　苏轼和潞公超然台诗曰我公厌富贵常苦业寻相期赤松子永望白云岑`】　饱鲈鲙披鹤氅【`上详第三条　经济编曰后唐荆南节度使髙从诲委任梁震以兄事之梁震曰先王待我如布衣交以嗣王属我今嗣王不坠其业吾老矣不复事人矣遂固请退居从诲不能留乃为之筑室于土洲震披鹤氅自号荆台隐士`】　弃官为道士　以家付儿曹【`册府元曰李淳风为高唐尉秩卑不得志弃官为道士颇有文学自号黄冠子　山堂肆考曰宋辛防安名弃疾宁宗朝奉身勇退悉以家事付儿曹`】　自称香山居士　难做退位菩萨【`合璧事曰白居易以刑部尚书致仕与香山僧如满结香火社毎肩舆往来白衣鸠杖自称香山居士　续问竒林曰苏易简罢知政事不胜闲冷谓亲旧曰退位菩萨难做`】　不使我酣羙酒　遂出所受俸钱【`孔帖曰王绩太乐署史焦革家善酿绩求为丞革死妻送酒不絶岁余又死绩曰天不使我酣美酒邪弃官去　又曰吕才东臯子王绩集序天下乱君叹曰罗网髙悬去将安所遂出所受俸钱积于县城门前轻舟夜遁`】  

去官三  

原髙尚【`易曰不事王侯髙尚其事`】　逃禄【`子文`】　赵温叹雌伏【`东观汉记赵温为京兆丞叹曰大丈夫当雄飞何能雌伏也`】　髙岱谓藏晖【`文士传曰高岱有操郡将盛宪以为上计吏岱辞不行谓司卿曰懐书千卷隐光藏晖遂称疾归家`】　司徒失人【`闵仲叔应司徒侯霸之辟既至不及政事仲叔曰辟而不问是失人也投劾云云`】　郡守非人【`后汉檀敷城令以郡守非其人乃弃官`】　官止六百石【`汉邴汉兄子曼容为官不过六百石辄自免去`】见执主事仪【`范滂字孟博为光禄主事执公仪见光禄陈蕃蕃不止之滂恨投版弃官郭林宗闻而让蕃`】　范滂诣狱解印【`后汉党锢事下诏捕范滂督邮吴导至县抱书闭閤伏牀而泣滂闻之曰此必为我也即自诣狱县令郭揖大惊出解印引出俱去曰天下大矣子何为在此曰滂死则祸塞何敢以罪累君`】　巴肃诣县解印【`巴肃坐党自载诣县县令见肃入閤解印绶欲俱去肃曰人臣有谋不隐有罪不怨遂被害刺史贾琮刻石记之`】　陈蕃刺史不合【`刺史周景辟陈蕃为别驾以谏不合投传去`】　厐奂郷人敬之【`襄阳记厐德公子奂字世文晋太康中为防牱太守去官归乡居白沙里乡人宗敬之相语曰我家池中龙种来里中化其德让少壮皆代老者担`】増投冠【`陶潜诗曰投冠旋旧墟不为好爵萦`】　非其好【`册府元曰杜如晦隋末为阳尉非其好也后叶官归于乡里`】　彦范不用其言【`又曰孙处元为左拾遗中宗神龙初功臣桓彦范等用事处元遗彦范书论时事得失彦范终不用其言乃去官`】　隐武寜山【`孔帖云桞浑累迁衢州司马后弃官隐武宁山`】　永为陆司勳【`又曰欧阳矩移陆司勲书论或不行言或不用则乞骸归去鲈鲙莼羮放歌长啸永为陆司勲庶几乎不朽`】　遗名勇退【`元稹制曰遗名自遂勇退推高`】　年满七十【`韩愈集序曰国子司业杨君巨源方以能诗训后进一旦以年满七十亦白丞相去归其郷`】　子弟侍侧公卿在席【`孔帖云卢简求以太子太师致仕还于东都有园林别墅岁时行乐子弟侍侧公卿在席诗酒觞咏竟日忘归`】  

去官四  

増诗唐王维崔录事曰解印归田里贤哉此大夫少年曽任侠晩节更为儒遁迹东山下因家沧海隅已闻能狎鸟余欲共乗桴　又送綦母校书弃官还江东曰明时久不达弃置与君同天命无怨色人生有素风念君拂衣去四海将安穷秋天万里静日暮九江空清夜何悠悠扣舷明月中和光鱼鸟际澹尔蒹葭丛余亦从此去归耕为老农　杜甫送孔巢父游江东曰巢父掉头不肯住东将入海随烟雾诗卷长留天地间钓竿欲拂瑚树深山大泽龙蛇逺春寒野隂风景暮蓬莱织女回云车指防虗无引归路自是君身有仙骨世人那得知其故惜君只欲苦死留冨贵何如草头露　刘长卿汉阳献李相公曰退身髙卧楚城幽独掩闲门汉水头春草雨中行径没暮山江上卷帘愁几人犹忆孙閤百口同乗范蠡舟早晩却还丞相印十年空被白云留杜牧许侍御弃官东归寄赠曰天下绣衣吏东吴美  

退居有园同庾信避事学相如兰畹晴香嫩筠溪翠影疎江山九秋后风月六朝余尘意迷今古云情识卷舒他年雪中櫂阳羡访吾庐　朱庆余孔尚书致仕曰髙人心易足三表乞身闲与世长疎索唯僧得往还直声留阙下生计在林间时复逢晴景乗车看逺山　刘得仁和郑先辈谢秩闲居寓书所懐曰把笔还诗债将琴当酒资蓝衫悬竹桁乌防挂松枝　温庭筠赠卢长史诗曰移病欲成隐扁舟归旧居地深心事少官散故交疎道直更无侣家贫惟有书东门烟水梦非独为鲈鱼王建送唐大夫罢节归山曰年少平戎老学仙表求  

骸骨乞生全不堪腰下悬金印已向云西寄玉田旄节抱归官路上公卿送到国门前人间鸡犬同时去遥听仙歌隔水烟　宋王禹偁贺将作孔监致仕曰泣辞明主挂冠簪便约幽云老旧林朝请罢来频典笏田园归去只携琴焚香静院当山色晒药空庭避竹隂一子得官三品禄未饶疏傅有黄金　赵抃送穆舜賔承议致政还乡曰清修平日得无惭学道勤行肯妄谈轩冕喧哗公始悟林泉潇洒我先谙曽怜避弋云中鴈每念纒丝茧里蚕画舫西归时节好春山如黛水如蓝　孔平仲送谢仲规致仕曰公年五十余黒如漆朝廷方进用未是挂冠日又非力不任数以身自乞人疑狥虗名今也践其实萧然巢许姿臭腐视冕绂东南富人材卿相近间出急流能勇退千古未有一贤哉谢夫子趣尚眞不屈腾装岭外逺归櫂江边疾故郷何日到清暑坐华室荔包杂红紫茶品分甲乙歳时防亲賔左右列圗帙回头烟瘴地挥手风波窟天将劳以生乃独取闲佚观公睂宇秀凛凛有道骨当为地上仙不是笼中物苏轼罢徐州往南京曰吏民莫攀援歌管莫凄咽吾  

生如寄耳寜独为此别别离随处有悲恼縁爱结而我本无恩此涕谁为设纷纷等儿戏鞭遭割截道边双石人几见太守发有知当解笑抚掌冠缨絶　黄庭坚次韵休官曰世态已更千变尽心源不受一尘侵青春白日无公事紫燕黄鹂俱好音付与儿孙知伏腊听教鱼鸟逐飞沉黄公垆下曽知味定是逃禅入少林　杨万里送吴敏叔侍郎曰脚踏鸡翘豹尾闲心飞碧岫白云端人看疏傅如圗画帝念严光返钓滩玉殿松班唐次对竹宫茅立汉祠官自怜病鹤樊笼厎方羡冥鸿片影寒　朱熹恩许遂休致曰防干苜蓿久空槃未觉清羸带眼寛老去光华奸党籍向来羞辱侍臣冠极知此道无终否且喜闲身得暂安汉祚中天那可料明年大歳又涒滩　元赵孟頫题归去来图曰斯人眞有道名与日月悬青松卓然操黄华霜中鲜弃官亦易耳忍穷北牕眠抚卷常三叹世久无此贤　明孙蕡送翰林宋先生致仕归金华曰事业文章满汗青白头归去世縁轻双溪水绕长松下只读楞伽一卷经　王世贞解任后得明卿罢官报寄赠曰邮书一到不堪闻起剔残灯坐夜分塞马论来终是失冥鸿去后许谁羣无妨中散来千里更喜延之咏五君与说近踪应稍慰买山全占洞庭云  

増传明王英刘先生传曰宣德中监察御史尹崇髙力荐先生虽老犹可学校师表至京以年将八十辞宣宗皇帝曰伏生九十尚传经八十岂不可为教官先生辞益力上曰老者安之孔子之言也朕允其请令归故郷先生归怡然自得深衣幅巾列圗史左右日吟咏不辍増序宋程俱送林德祖东归诗序曰余行道南徐过故人苏承祖出许振叔书道德祖挂冠勇决之状余时冒初暑向逺途忽忽烦愦闻之洒然如挹寒流而濯清风也　明徐一防郁离子序曰诚意伯刘公学足以探三才之奥识足以达万物之情气足以夺三军之帅以是自许卓然立于天地之间不知自视与古之豪杰何如也年二十已登进士第有志于尊主庇民当是时其君不以天下系念虑官不择人例以常格处之噤不能有为已而南北绎骚公慨然有澄清之志藩阃方务治兵辟公参赞而公锐欲以功业自见累建大议皆因时之长策而当国者乐因循而恱茍且抑而不行公遂弃官去屏居青田山中发愤著书此郁离子所以作也増咨目宋朱子致仕后客位咨目曰荣阳吕公尝言京洛致仕官与人相接皆以闲居野服为礼而叹外郡或不能然其指深矣某以老大野逸自居近縁久病艰于动作屈伸俯仰皆不自由遂不免遵用旧京故俗辄以野服从事然而上衣下裳大带方履比之凉衫自不为简其所便者但取束带足以为礼解带可以燕居免有拘挛纒绕之患且使穷郷下邑得以复见祖宗盛时京都旧俗其美如此亦补助风教之一端也  

离局一  

原遐弃厥司【`叛官离次遐弃厥司`】　失位【`失官慢也离局奸也一失其位宠名皆弃`】失职【`臣之失职常刑无赦`】　一日失职【`一日失职则死及之`】　既忘恤纬是不理庖　各扬其职【`扬举`】　増持虎符出界【`事文聚曰汉冯野王字君卿为琅邪太守病满三月赐告与妻子归杜陵就医药大将军王鳯讽御史中丞劾奏野王赐告养病而私自便持虎符出界还家免官`】　原越界迎【`后汉皇甫规字威明为渡辽将军欲退身数上病不许友人王旻丧还规越界迎因令客密告并州刺史胡芳奏芳曰威明欲避地故耳吾当为朝廷爱才何能中此子计遂不问也`】　吉黄伏法【`吉茂同产兄黄为长陵令时禁长吏阙擅去黄闻司徒赵温薨以故吏违科奔丧司隶钟繇伏法`】　増弃印谒赵咨【`问竒林曰赵咨过荥阳曹暠迎之咨不为留暠以不得见为天下笑遂弃印绶追谒之`】　原出界送【`晋郭奕为野王令羊祜过之遂送祜出界数百里坐此免官`】　石崇免官【`石崇为荆州征为大司农以征书未至擅去官遂免之`】　旬日却还【`阮籍为东平相到郡法令清简旬日却乘驴还`】　増还京师医疗【`孔帖云唐张重华为华州刺史代宗大厯三年以病乞还京师医疗许之乃遣中使如其第问疾`】不乐职辄去【`又曰张建封湖南观察使韦之晋辟署参谋授左清道兵曹参军不乐职辄去`】人吏不得离局应举【`文献通考曰宋太宗端拱二年诏自今中书枢密宣徽学士院`】  

【`京百司诸州系职人吏不得离局应举`】  

离局二  

増判唐人对病疾判曰四岳咨命九土司牧功共理于伏熊期得贤于建隼淮阳卧理闻汲黯之政誉渤海行歌美龚公之化洽甲官忝列郡未着能名庭无致仕之兰院少延年之菊漳濵卧疾虽比于古人颍川流誉顔于今吏赐告养疾宜辍务于公庭出境而行何慢官于私第  

黜免一  

原设雀罗　赋鵩鸟【`汉书郑当时传曰先是翟公为廷尉賔客塡门及废门外可设雀罗贾谊谪居长沙长沙卑湿自伤悼为鵩鸟赋`】　黜师保　夺官邑【`书思过之地放黜师保`】　行吟泽畔　俟罪长沙【`屈原既放乃行吟泽畔为懐沙赋沉汨罗而死　贾谊谪为长沙王传既以谪去渡相水为赋吊屈原曰恭承嘉惠兮俟罪长沙侧闻屈原兮自沉汨罗`】　伯仁醉酒　屈平独醒【`晋周顗字伯仁为吏部尚书醉酒为有司所紏诏令白衣领职`】庶人终家　特进归第【`前汉诸葛丰传曰丰上书告光禄周堪光禄大夫张猛上不直丰怜丰之耆老不忍加刑其免为庶人终于家　后汉窦宪既平匈奴威名大盛刺史守令多出其门朝臣震慑望风承旨景为执金吾骄纵尤甚奴客缇依倚强夺财货簒取罪人妻略妇女有司莫敢举奏太后闻之使谒者策免景官以特进归第`】　成王黜廷理　晏子逐髙糺【`说苑曰楚令尹子文之族有干法者廷理拘之闻其令尹之族也而释之子文召廷理而责之曰何廷理之駮于法也不是刑也吾将死廷理惧遂刑其族人成王闻之不及履而至于子文之室曰寡人防少置理失其人以违夫子之意于是黜廷理而尊子文　晏子使高糺治家三年而辞焉傧者谏曰高糺之事夫子三年曽无以爵位而逐之敢请其罪晏子曰若夫方立之人唯圣人而已如婴者仄陋之人也若夫左婴右婴之人不举四维将不正今此子事吾三年未尝弼吾过也吾是以辞之`】　柳下惠三黜　潘安仁再免【`论语曰柳下惠为士师三黜曰直道而事人焉往而不三黜　潘岳闲居赋曰自弱冠渉于知命之年八徙官而一进阶再免一除名一不拜职迁者三而已矣虽通塞有遇抑亦拙者之效也`】　陈遵置酒跳梁　廖立视屋愤咤【`前汉陈遵传遵为河南太守弟级为荆州牧当之官俱过长安富人左氏饮酒作乐陈崇劾奏之　蜀志曰廖立先主征为侍中后主袭位徙长水校尉立自谓才名宜为诸葛亮之贰而更游散常懐怏怏举头视屋愤咤亮表立诽谤先帝疵毁众臣云云废立为民徙汶山郡`】绌爵　降阶　御魅　投荒　逐臣　迁客　投诸  

四裔　谪居三年　失恩禁闼　俟罪荒陬　将不甘心　故无钳口　贾谊长沙之中实伤鵩鸟　屈原汨罗之上见着离骚　増屡谏　好谐【`册府元曰薛大贞观中为齐王祐长史祐溺情羣小大屡谏不听太宗以辅导无功竟坐免　又曰韦绶元和中为谏议大夫充皇太子侍读绶好谐戏兼通人间小说他日帝曰侍读者当以经术辅导太子今绶之谈论有异于是岂导太子者命罢其职`】　受金　纳贿【`册府元曰张渉德宗居春宫时为侍读及即位累迁散常侍俄受湖南观察使金事觉以旧恩不之罪废于家　又曰马懐素为监察御史夏官侍郎李防秀恃张易之势受纳货贿懐素劾之防秀遂罢知政事`】　乃知我　茍利人【`左传曰狼曋曰吾以勇求右无勇而黜亦其宜也谓上不我知黜而宜乃知我矣　册府元曰萧复建中初为同州刺史时州人阻饥有京畿观察使储廪在境内复辄以赒贫人为有司所劾诏下削阶受代亲友唁之复恬然曰茍利于人敢惮薄责`】立仗马　触藩羝【`资治通鉴曰李林甫谓谏官曰君不见立仗马乎一鸣辄斥　陈师`】  

【`道诗曰才如得风鹢已复触藩羝`】　太宗怒　仁杰劾【`册府元曰唐阎立德为将作大匠贞观中太宗将幸雒阳遣立德行清暑之地以建离宫遂于汝州置宫役一百九十万杂费称是及此暑热又多虺太宗大怒立德坐免　又曰韦机为司农卿兼统将作少府高宗上元中始造宿羽高山等宫刘仁轨谓侍御史狄仁杰曰古之陂池台榭皆在深宫不欲外人见之恐伤百姓之心也机所作在于烟堞之外万方朝谒无不覩之此岂致君尧舜之意哉仁杰奏劾之遂坐免官`】　鬭鸡檄　赏花诗【`册府元曰王勃高宗干封初沛王贤奏就府修撰时诸王以鬬鸡为戏勃作檄英王鸡文高宗闻之曰廻车朝歌不践胜母者恶其名也勃此文恐成交搆之渐斥勃不令入府　又曰白居易元和中为太子左賛善大夫先是居易母因看花坠井死居易作赏花及新井诗名教之士讥焉或以其事上言因命宰臣与居易逺州刺史`】　先集众　不给直【`册府元曰高宗龙朔元年狩于南山布围大顺府果毅王万兴以辄先促围集众欲斩之帝谓侍臣曰恐外人谓我玩好畋猎轻断人命特令赦免　资治通鉴曰元和十五年门下侍郎同平章事令狐楚坐为山陵使不给工人佣直其钱十五万缗为羡余献之怨诉盈路罢为宣歙池观察使`】　非无辞矣　何相廹也【`册府元曰贞观二年司空裴寂坐事免先是有沙门法雅妖言伏法寂辞与相连坐免归蒲州俄追入阙未几寂奴恭命上变太宗曰寂罪有四我杀之非无辞矣议者多言流配朕其从众乎　又曰开元十二年诏曰张嘉贞备位宰相不能励其公节以训私门贬居藩守俾肃朝位嘉贞惋恨谓人曰中书令幸有三员何相廹之甚也`】　柳浑守正陆贽敢言【`册府元曰贞元三年平章事柳浑停知政事时张延赏与浑同列延赏怙权疾浑守正谓浑曰相公旧德但节言于庙堂则重位可乆浑曰栁浑头可断舌不可禁也自是为其所挤　又曰十年宰相陆贽罢为太子賔客时裴延龄判度支天下皆嫉怨朝廷无敢言其短长者贽独陈其不可用延龄谤毁百端竟罢贽相`】　书空作字　防亲赋诗【`合璧事曰殷浩被黜谈咏不辍虽家人不见其流放之感但终日书空作咄咄怪事四字而已册府元曰天寳五载左丞相李适之罢知政事李林甫搆成其罪遂罢遽命亲故欢会赋诗曰避贤初罢相乐圣且衔杯为问门前客今朝几个来`】　对荅失次　词语不逊【`册府元曰德宗大厯十四年以乔琳为御史大夫平章事琳本粗才年髙有耳疾帝毎顾问对荅失次居相位凡八十余日罢政事　又曰懿宗干符六年黄巢乞天平节钺诏公卿议其可否宰相郑畋卢携争论于中书词语不逊俱罢为太子賔客`】　猿鸟为伍　狗窦为门【`合璧事曰吴武陵与孟简书曰栁子厚斥已十二年程刘二韩皆已拂拭独子厚与猿鸟为伍　又曰陆宣公至忠州土塞其门盐菜由狗窦中入端坐抄药方儿侄亦罕与语`】　屏除子孙废斥亲旧【`册府元曰陆爽为太子洗马子法言释褐承奉郎初爽尝奏高祖太子诸子更立`】  

【`名字帝从之及太子废帝追怒爽多事子孙宜屏除法言坐除名　又曰郑畋以书判拔萃授渭南尉大中朝白敏中令狐绹相继秉政十余年凡德裕亲旧多废斥之畋乆不偕于士伍`】  

黜免二  

原黜伏【`罪人黜伏`】　黜恶【`礼简不肖以黜恶`】　黜不端【`咸黜不端`】　黜乃乱【`楚太子`】　三已【`令尹子文三已之无愠色`】　三违【`事君三违不出境则利禄也虽曰不要君吾不信也`】　左迁　左降　左转　左授　増兰陵令【`史记曰荀卿适楚春申君以为兰陵令春申君死而荀卿废`】　退修初服【`离骚曰进不入以离尤兮退将修吾初服`】　坎防【`楚辞曰坎防兮寒士失职而志不平`】　居常鞅鞅【`汉书曰汉高赦韩信为淮隂侯居常鞅鞅羞与绛灌等列`】　原免归田里【`谢承后汉书`】　无赖被斥【`汉武故事曰西王母降东方朔于朱牖之中窥母母曰此儿无赖久被斥退也`】　増醉尉呵止【`汉书曰李广赎为庶人屏居蓝田南山中射猎还至亭灞陵尉醉呵止广曰故将军尉曰今将军尚不得夜行何乃故也`】　原上司空印绶【`前汉何武为九卿后母在郡遣吏归迎会成帝崩吏恐道路有盗贼后母留止左右或讥武事亲不笃哀帝亦欲改易大臣遂策免武上司空印绶`】　増失侯家居【`汉书曰杨恽失侯家居治产业以财自娱友人安定太守孙会宗予恽书言大臣废退当阖门惶惧为可怜之意不当治产业通賔客有称誉`】　原上印绶还第【`东观汉记曰丁明代傅喜为大司马亦任职颇害贤宠及丞相王嘉死明甚怜之上寖重贤欲极其位而恨明如此遂册免明上印绶还第`】丞相印绶【`汉书曰王鳯怨王商隂求其短使人上书言王商隂事制曰勿治鳯固争之遣`】  

【`使者丞相印绶商免相三日殴血而死`】　上印绶就第【`前汉傅喜传曰傅太后欲求称尊号与成帝母齐尊喜与丞相孔光大司空师丹共执正议傅太后大怒上不得已先免师丹以感动喜喜终不顺后数月遂策免上印绶就第`】　免徙合浦【`汉书曰王莽与傅隆交隆不甚附哀帝时莽秉政使大司徒孔光奏隆为冀州牧防无辜不宜处在中土免官徙合浦`】　徙归故郡【`后汉窦融长子穆尚内黄公主代友为城门校尉穆子尚东海恭王彊女比阳公主友子固亦尚光武女湼阳公主显宗即位融在宿卫十余年年老子孙纵诞多不法帝乃尽免穆等官诸窦为郎吏者皆将家属归故乡`】　西归故里【`后汉冯衍传帝惩西京外戚賔客故皆以法绳之大者抵死徙其余至贬黜衍由此得罪尝自诣狱有诏赦不问西归故郡闭门自保不敢复与亲故通`】　河水溢三公黜【`京房云`】三公以灾异免【`谢承后汉书曰安帝即位太尉徐防以灾异冦贼策免`】　鸣舌遂免【`典略曰梁太后临朝使梁冀下治山陵尚书栾巴上书欲勿令壊民冢太后诏曰巴小子弄口鸣舌遂免官`】　李密作诗奏免【`晋书曰李密有才能常望内转而朝廷无援乃迁汉中太守自以失分懐怨及赐饯东堂诏普令赋诗末章曰人亦有言有因有縁官无中人不如归田明明在上斯语岂然武帝忿之于是都官从事奏免密官`】　僚位儡其隆替名节漼以隳落　甄大义以明责反初服于私门【`并潘岳西征赋`】　谢瞻种葱免官【`义熙十二年有司奏太常谢瞻四人还家种葱免官`】　増恨破甑【`世说曰邓竟陵免官后见桓公公问之曰卿何以更瘦邓曰有愧于叔逹不能不恨于破甑`】　流汗失色【`资治通鉴曰安城王顼以帝弟之重势倾朝野为不法御史中丞徐陵为奏弹之文帝见陵章服严肃为敛容正坐陵进读奏版时顼在殿上侍立仰视上流汗陵遣殿中御史引顼下殿`】　画衣裳为鍪甲之象【`册府元曰长孙平开皇中为相州刺史在州数年防正月十五日百姓大戏画衣裳为鍪甲之象帝怒而免之`】郑氏性悍【`又曰杨素为御史大夫其妻郑氏性悍素忿之曰我作天子卿定不堪为皇后郑氏`】  

【`奏之由是坐免`】　讽读为务【`又曰唐房龄仕隋补隰城县尉汉王谅为逆坐除名徙上郡郁郁不自得唯以讽读为务`】　万代不原【`又曰权万纪为冶书侍御史奏宇文智及受隋厚恩而首为弑逆人臣之所同疾万代之所不原今其子乃任千牛侍卫左右请从屛黜制可之`】　思量不能出家【`又曰贞观元年尚书左仆射萧瑀坐事免废于家瑀常请出家太宗谓曰甚知公素爱桑门今不能违意瑀旋踵奏臣顷思量不能出家太宗怒之`】　不敢久在机密【`又曰高宗永徽六年以吏部尚书桞奭为遂州刺史奭后舅歴位中书令后既宠衰不敢乆在机密`】　无所益【`又曰睿宗景云元年同中书门下三品唐休璟致仕休璟在任无所益以老病罢归私第`】　门客受赂【`又曰肃宗至德二年吏部尚书平章事房琯以门客琴人董廷兰受赂罢相`】　麞头防目乃求官【`又曰李揆肃宗乾元初秉政侍中苖晋卿累荐元载为重官揆自恃门望以载地寒意甚轻易曰龙章鳯姿之士不可见麞头防目乃求官及载登庸揆当徙职江淮养疾家复贫匮乞食取给`】　遗私书【`彚苑详注曰吕胄迁礼部侍郎与裴延龄为姻家擢其子操上第防入朝遗私谒之书于廷出为潭州刺史`】　言得失黜官【`韩愈集蓝田县丞防壁记曰博陵崔斯立种学绩文元和初以前大理评事言得失黜官再转而为丞兹邑`】　观王氏清歌【`册府元曰韩僧寿为上柱国有京兆人逹奚通妾王氏能清歌朝臣多相率观之僧寿豫焉坐是除名`】　霖雨无功【`又曰刘邺罢知政事自叙云霖雨无功深媿代天之用烟霄失路未知归国之期帝为之恻然`】　在任恣诛求【`又曰后唐韩知章为汉州刺史天成四年以在任日恣诛求逹于圣聦勒归私第`】　断狱谬误【`又曰勾龙阶为陜州观察判官清秦二年勒停追毁见任官牒以断狱谬误故也`】　以死为生【`又曰晋李为侍御史天福八年勅曰李方居宪府合禀朝章岂可八月中丧妻十月后供状欺公冐宠以死为生止停见任尚示寛恩`】　带阶官安置【`朱子语录曰本朝旧法贬谪人若是庶官亦须带别驾或司马无有带阶官者今吕子约却是带阶官安置`】　轻似叶【`李师中送唐介诗云去国一身轻似叶高名千古重于山`】　一笔勾【`资治通鉴曰范仲淹选监司取班簿视不才者一笔勾之富弼曰一笔勾之甚易焉知一家哭矣仲淹曰一家哭何如一路哭耶遂悉罢之`】  

黜免三  

増诗唐张九龄酬宋使君见赠曰时来不自意夙昔谬枢衡翼圣辅明主妨贤媿友生罢归犹右职待罪尚南荆衰废时所薄祗言寮故情　李白寄崔侍御曰黄河三尺鲤本住孟津居防额不成龙归来伴凡鱼　杜甫寄李白曰昔年有狂客号尔谪仙人笔落惊风雨诗成泣神稻粱求未足薏苡谤何频五岭炎蒸地三危放逐臣几年遭鵩鸟独泣向麒麟苏武先还汉黄公岂事秦楚筵辞醴日梁狱上书辰已用当时法谁将此义陈老吟秋月下病起暮江濵莫怪恩波隔乗槎与问津韩愈左迁至蓝闗示侄孙湘曰一封朝奏九重天夕贬潮阳路八千欲为圣明除事敢将衰朽计残年云横秦岭家何在雪拥蓝闗马不前知汝逺来应有意好吾骨瘴江边　白居易郡斋月下忆庐山草堂曰谏诤知无补迁移分所当不能匡圣主祗合事空王龙象投新社鸳鸾失故行沉吟辞北阙诱引向西方便住双林寺仍开一草堂平治行道地安置坐禅牀手板支为枕头巾阁在墙　郑谷送吏部曹郎中邺免官南归曰髙名向已求古韵古无俦风月抛兰省江山向桂州贤人知止足中歳便归休云鹤深相待公卿不易留满朝张祖席半路上仙舟久别郊园改将归里巷修桑麻胜禄食节序免郷愁阳朔花迎櫂崇贤叶满沟席春欢促膝檐日暖扶头道畅应为蝶时来必问牛小生诚浅拙早歳便依投攀送偏挥洒龙钟志未酬　宋徐铉贬官秦州出城作曰浮名浮利信悠悠四海干戈痛主忧三谏不从为逐客一身无累似虗舟满朝权贵皆曽忤绕郭林泉已徧游惟有恋恩终不改半程犹自望城楼　蔡持正夏日登车盖亭曰纸屛石枕竹方牀手倦抛书午梦长睡起莞然成独笑数声渔笛在沧浪　黄庭坚防东坡和陶诗曰东坡谪岭南时宰欲杀之饱吃惠州饭细和渊明诗渊明千载人东坡百世士出处虽不同气味乃相似　明杨基送李琴川谪临海曰南风雨来尘作泥稻花豆荚生初齐一人失意解官去席上众賔顔色低輶车欲发未忍别感慨握手立大堤  

増序唐李白送赵四流炎方序曰赵少公才貌瓌雄志气豪烈以黄绶作尉亦犹鸡栖鹤笼不足以窘束鸾鳯耳以疾恶抵法迁于炎方辞髙堂而堕心指絶国而揺恨天与水逺云连山长黄鹤晓别愁闻命子之声青枫暝色尽是伤心之树  

増记明苏伯衡南华谪居圗记曰洪武元年国子祭酒许先生谪韶州即唐宰相张文献公祠以居祠在州城之北而城南有山曰南华直乎祠之前其冈峦起伏草木行列朝霏夕霭不出户域可以尽得之先生著书闲暇时时临眺而乐焉夫以文学侍从之贤一旦以微言而逺谪岭海间去亲戚而伍夷獠人将不胜其戚戚先生不惟不戚戚且安而乐有终焉之志此其学问之过人为何如吾祖文忠公之安置惠州自言譬如元是惠州秀才累举不第北归之望已絶方自肆于山水之间惟日不足何曽以谪为意也今先生之志岂不犹吾祖哉不然蛮穷裔连山复壁蛇虫之所潜瘴厉之所聚此覊人迁客之所以悲思无聊而不胜者又何足乐也増祭文唐韩愈祭栁子厚文曰凡物之生不愿为材牺尊青黄乃木之灾子之中弃天脱□覊玉佩琼琚大放厥词冨贵无能磨灭谁纪子之自着表之愈伟不善为斲血指汗顔巧匠旁观缩手袖间子之文章而不用世乃令吾徒掌帝之制  

有罪复用一  

原秦赦孟明之罪　魏尚举系狱【`魏尚有罪系狱冯唐举之拜云中太守匈奴畏之`】　宣室诏入【`贾谊谪居长沙后岁余文帝思谊徴还上在宣室诏谊入语`】　拜韩安国【`安国下狱免官后起于狱中拜梁内史`】　死灰复然【`汉韩安国坐法抵罪狱吏田甲辱安国安国曰死灰独不复然乎未几拜梁内史`】　増召为淮阳【`汉书曰汲黯坐免官隐于田园者数年召为淮阳太守`】　原用尚方禁【`朱博字子元为左冯翊诘长陵大姓尚方禁面上是何等疮瘢禁具首服盗人妾见斫博曰冯翊欲洒卿耻抆拭用卿禁曰愿効死也`】　张敞起亡命【`张敞有罪诣阙上印绶即从阙下亡命后冀州有贼盗诏敞加拜冀州刺史`】　汉窦宪之功　増从祀防山还笏【`隋书曰张威在青州侵扰百姓坐废于家后从上祠泰山上曰今还公笏于是复拜洛州刺史`】　六载然后听仕【`唐六典曰流移之人皆不得弃放妻妾及私遁还乡至六载然后听仕`】　使功不如使过【`孔帖曰李靖字药师开州蛮冉肇则寇防州赵郡王孝恭战未利靖率兵八百破其屯要险设伏斩肇则俘禽五干帝谓左右曰使功不如使过靖果然`】　岂可髙枕郷邑【`册府元曰薛仁贵上元中坐事徙象州赦归高宗思其功寻复召见谓曰北伐九姓东击高丽漠北辽东咸遵声教者并卿之力也卿虽有过岂可相忘今西边不静沙路絶卿岂可高枕乡邑不为朕指挥邪于是起授州刺史`】　依旧金紫【`又曰明皇先天初刘幽求为右仆射以太平公主将谋逆乱与右羽林将军张暐请诛之暐泄其谋睿宗下幽求等诏狱流封州岁余太平公主等伏诛其日诏曰刘幽求义以临事精能贯日茂勲立艰难之际嘉谋盈啓沃之初既殄羣凶方宣大化期问政于经始载登贤于梦卜可依旧金紫光禄大夫守尚书右仆射`】　兴哀垂德【`桞宗元文云兴哀于无用之地垂德于不报之所`】　宰相哀其才【`孔帖曰刘禹字梦得始坐叔文贬宪宗欲终斥不复乃诏虽后更赦不得原然宰相哀其才将澡濯用之防程异复起领留务乃诏禹等补逺州刺史`】　下江南圗【`山堂肆考曰宋曹翰太祖时名将也太宗朝贬汝州有中使至翰泣谓曰众口乏食贫不能活以袱封故衣一包愿质钱十千中使回奏太宗开视乃一画障题曰下江南图帝恻然怜之乃召还`】　言事无避如前【`问竒林曰唐介为御史以言事谪潭州倅改知复州未至召充言事御史帝曰知卿被谪以来未尝以私书至京师可谓不易所守公顿首谢退就职言事无避如前`】　暂着南冠【`苏轼诗曰暂着南冠不到头却随北雁与归休`】　复佩银【`又曰初起湘累复佩银`】　活焦枯【`黄庭坚诗曰昨夜风雷震海隅天心急拟活焦枯`】　原弃瑕录用　责功补过　重以才难　许其功赎  

有罪复用二  

増诗唐司空曙酬张芬赦后见赠曰紫鳯朝衔五色书阳春忽布网罗除已将心变寒灰后岂料光生腐草余元陈栎送汪希道入都曰行行触秋暑勇往观国光  

修途或濡滞一瞬北风凉不仕十余年养亲灶罕炀将谒吏部选寸禄愿少偿庶略助甘防赎其不遑将不仕果何因宪幕尝翺翔驱驰海南北讯狱主慈祥诖误陷贼党诘问加精详活千七百人解纵还善良几以失出谴究竟靡滥臧久之天日开歳月坐荒荒濓溪范参父议狱俱慨慷杀人求媚人毋乃欺穹苍活千人有封君后必当昌安得当吾世而不防荐扬当路愿鉴之萱草癯北堂俾得早言归为养及寿康临期重丁寜白云遥在望  

増制唐陆贽奉天改元大赦制曰李希烈田恱王武俊李纳等有以忠劳任膺将相有以勲旧继守藩维朕抚驭乖方信诚靡着致令疑惧不自保安兵兴累年海内骚扰皆由上失其道而下罹其灾朕实不君人则何罪其李希烈等一切并与洗涤各复爵位待之如初仍即遣使分道宣谕朱滔虽与贼泚连坐路逺未必同谋朕方推以至诚务欲贷如能效顺亦与维新人之行业或未必兼构大厦者方集于羣材建奇功者不限于常检茍在适用则无弃人况黜免之人沉郁既久朝过夕改仁何逺哉　白居易授澧州刺史李肇郢州刺史王溢朗州刺史温造等制曰乃者李景俭使酒获戾而肇等与之防饮失于检愼冝有所惩由是左迁分为郡守今首坐者既复班列缘累者亦当征还但以长吏数易为弊颇甚况闻三郡皆有政能人方便安不冝迁换故吾以来章阶级并命而就加之  

増碑唐杨炯原州百泉县令李君神道碑曰武德六年转仲山甫左列南州旧俗淫其白兽之祠西僰余甿背吾黄龙之约王师直进陵劔栈以长驱庙略遐宣指铜丘而决胜七年诏君讨袭枫天枣地金门玉帐之营方卦圎蓍剡木弓之射一鼓而擒四姓三战而平百濮其年加上大将军而俄以争功得罪游侠从君特降王纶遐迁腾府通塞有命潘安仁之绪言冨贵在天卜子夏之余论无谐封禅空叹息于周南絶望夏台竟栖迟于漠北太宗承圣皇之大寳奉天帝之休期雷雨八瀛光华四极旌贤赦过惟新之命屡覃念功简劳惟旧之恩累洽授长乐监仍命于北门供奉冝春禁苑太液神池浸石菌而扬波濯金茎而挹露南经丹徼恒陪万乗之游北统黄山再奉三驱之礼  

## 御定渊鉴类函卷一百二十五

政术部四【`论政　立政　善政寛政　吏久从政`】  

论政一  

原释名曰政正也下所取正也　礼记曰圣人南面而听天下所宜先者五一曰治亲二曰报功三曰举贤四曰使能五曰存爱【`察有仁爱者也`】五者一得于天下民无不足不赡者　尚书曰凛乎若朽索之驭六马　大戴礼曰徳法者御民之衔勒也吏者辔也刑者策也天子御者内史太史左右手也古者以法为衔勒以官为辔以刑为策以人为手故御天下数百年而不觧惰　増又曰曽子曰敢问不费不劳以为明乎孔子愀然扬眉曰参汝以明主为劳乎舜左禹而右臯陶不下席而天下治原论语曰君子笃于亲则民兴于仁故旧不遗则民  

不偷　増左传曰季札聘于郑谓子产曰郑之执政者侈难将至矣政必及子子为政慎之以礼不然郑国将  

败　原管子曰国有四维一维絶则倾二维絶则危三维絶则覆四维絶则灭倾可正危可安覆可起灭不可得复也四维一曰礼二曰义三曰廉四曰耻　又曰尧舜之民非生而治桀纣之民非生而乱故治乱在上又曰圣君设度量置仪法如天地之坚如列星之固如日月之明如四时之信然故令徃而民从之　増又曰凡赦者小利而大害也故久而不胜其祸无赦者小害而大利也故久而不胜其福　原晏子曰景公问治国何患对曰患社防社有防不可灌人君之左右出则卖重寒热入则矫谒利　増又曰齐侯问于晏子曰为政何患对曰患善恶之不分公曰何以察之对曰审择左右左右善则百僚各得其所宜而善恶分孔子闻之曰此言也信矣　原老子曰治大国若烹小鲜　増又曰圣人无恒心以百姓心为心善者吾善之不善者吾亦善之信者吾信之不信者吾亦信之　原商君书曰凡人主所以劝民者官爵也国之所兴者农战也令民求官爵皆不以农战而以巧言虚道也此为劳民劳民者其国必无力无力者其国必削　又曰善治者使盗跖可信不能治者使伯夷可疑　韩子曰夫尧生在上位虽十桀纣不能乱者势治也桀纣亦生在上虽有十尧舜而不能治者势乱也　陆贾新语曰君子为治也混然无事寂然无声官府若无人亭落若无吏邮无夜行之卒乡无夜召之征耆老甘味于堂丁男耕耘于野淮南子曰治国者若耨苖去害田而已今沐者堕髪  

而犹为之不已以其所去者少所利者多也　又曰治国之道工无伪事农无遗力士无谄行官无失法譬若设网者引其纲而万目张　又曰张琴瑟者小弦絙【`絙者急也`】而大缓立事者贱者劳而贵者逸也舜为天下弹五弦之琴歌南风之诗周公肴饍不彻于前钟鼓不觧于悬而四夷服嬴秦政【`政秦始皇名也`】昼决狱夜理书御史冠盖相接于道戍五岭以偹越【`五岭镡城之岭九疑之塞番禺之都南野之界射干之水`】筑修城以守胡然奸邪萌生而乱愈滋　又曰太清之始天覆以徳地载以乐四时不失其序风雨不降其虚日月淑清而扬光五星循轨而不失行凤麟至蓍兆甘露下竹实满流黄出朱草生【`满成也流黄土精也朱草生于庭皆瑞应也`】逮至衰世松栢箘簵宛而夏槁江河山川絶而不流夷羊在牧【`夷羊土神也殷之将亡见于南郊也`】飞蛩满野【`蛩蝉蔑防属`】　又曰楚王问詹何曰治国奈何詹何曰何明于治身不明于治国楚王曰寡人得奉宗庙社稷愿学所以守之詹何对曰臣未尝闻身乱而国治者也故本身不敢对以末楚王曰善　増孔丛子曰田骈以道术说齐王王曰愿闻国之政骈对曰臣之言无政而可以为政譬若林木无林而可以为林愿王察其所谓而自取齐国之政焉天地之间六合之内可陶冶而变化也齐国之政何足问哉　又曰法之生也以辅仁义重法而弃义是贵其冠履而忘其头足也故仁义者为厚基者也不益其基而张其广者毁不益其基而増其髙者覆　原史记曰齐威王召即墨大夫而语之曰自子之居即墨也毁日至然吾使人视即墨田野辟民人给官无留事是子不事吾左右以求誉也封之万家召阿大夫语之曰自子之守阿誉日闻矣然使使视阿田野不辟民贫苦是子以币享吾左右以求誉也是日烹阿大夫及左右尝誉者于是齐国震惧人不敢饰非　増又曰陆贾时时称说诗书髙帝骂之曰乃公居马上得之安事诗书贾曰居马上得之寜可以马上治之乎且汤武逆取而顺守文武并用长人之术也　原说苑曰政有三品王者之政化之覇者之政威之强国之政脇之夫此三者各有所施而化之为贵矣化之不变而后威之威之不变而后刑之夫至于刑则非王者之所贵也　新序曰臧孙行猛政子贡非之曰夫政犹张琴瑟也大弦急则小弦絶矣是以位尊者徳不可以薄官大者治不可以小地广者制不可以狭民众者政不可以苛独不闻子产相郑乎其抡材惟贤抑恶而扬善故有大略者不问其所短有徳厚者不非其小疵其牧民之道养之以仁教之以礼因其所欲而与之从其所好而劝之赏之疑者从重罚之疑者从轻　増论衡曰魏文侯使西门豹徃于邺告之曰耳闻之不如目见之目见之不如足践之足践之不如手辨之人始入官如入晦室久而愈明明乃治治乃行　魏何曽上明帝疏曰汉宣曰百姓所以安其田里而无叹息愁恨之心者政平讼理也与我共此者其惟良二千石乎此诚可谓知政之本也　晋刘颂受诏疏曰善为政者纲举而网疎纲举则所罗者广网疏则小必漏所罗者广则为政不苛此为政之要也唐书曰陈子昂上书言元气者天地之始万物之母王政之大端也天地之道莫大乎隂阳万物之尊莫大乎黔首王政之贵莫大乎安人故人安则隂阳和隂阳和则天地平而元气正矣　宋史欧阳修传曰或问为政寛简而事不弛废何也曰以纵为寛以略为简则政事弛废而民受其吾所谓寛者不可苛急简者不为繁碎耳  

论政二  

原审礼　履事【`权衡诚悬不可欺以轻重绳墨诚陈不可欺以曲直规矩诚设不可欺以方圎君子审礼不可诬以奸诈不履其事则乱也礼`】　化人　知贤【`以道化人而人善矣　列子曰治国之难在知贤`】　去烦　贵简【`谗慝黜逺去烦宥善莫不竞劝用贤理不肖用贵理贱叔梁云　应璩诗曰治化贵简易法令不欲多`】　遗爱　絶私【`子产古之遗爱　尹翁归抱公絶私`】　徴令　轨物【`宰夫徴百官之令注徴召所为`】　贵清浄　饰儒雅【`汉曹参为齐相有盖公好黄老术曰贵清净人自正参避堂以舍之齐大治也　张敞縁饰以儒雅`】酌人言　求民瘼【`酌人言以为政　修法纠职求民之瘼瘼病也`】　禁末产如农功【`管子曰末产不禁则民无耻　政如农功日夜思之`】　务三政　厘百工【`政不可不慎务三而已一曰择人二曰因民三曰从时　允厘百工厘治也`】　观淑慝　除苛虐【`观政淑慝谓旌别淑慝　除其苛虐`】　徳教行政　法令为师【`孝经曰成其徳教以行其政令　薛宣不教子吏事乃曰政者以法令为师能与不能自有资材何可学也`】　寛猛相济　法令滋彰【`寛猛相济政是以和　法令滋彰盗贼多有老子`】　使民以时　官人以序【`论语虞预`】　廉善亷能　足食足兵【`周礼曰羣吏之治一曰廉善二曰廉能注云皆以廉为本　论语足食足兵民信之矣`】　不躬不亲弗刚弗柔【`不躬不亲庶人弗信弗刚弗柔厥徳允修`】　庶绩咸熈　彞伦攸叙【`熈和也　并尚书`】　如玺印涂　犹金在镕【`吕氏春秋曰民之从上如玺印涂　董子曰下之从上犹金在镕`】　恱近来逺　亲仁善隣【`家语　吕氏春秋`】无反无侧　不放不忘【`书　谷子`】　刑肃而俗　法  

出而奸生【`礼记　董子`】　择可劳而劳之　因所利而利之【`并论语`】　临下以简　安民则惠　称物平施　振民育徳　政清吏肃　事简民安　事举其中　化行于上増九功　三徳【`尚书禹曰于帝念哉徳唯善政政在养民水火金木土谷唯修正徳利用`】  

【`厚生唯和九功唯叙九叙唯歌戒之用休董之用威劝之以九歌俾勿壊　又箕子曰又用三徳一曰正直二曰刚克三曰柔克`】　九叙　八政【`上详九功注　尚书曰三八政一曰食二曰货三曰祀四曰司空五曰司徒六曰司防七曰賔八曰师`】　财成　参伍【`周易曰天地交泰后以财成天地之道辅相天地之宜以左右民　孔丛子曰昔者五帝三王之涖政施教必用参伍何谓参伍仰取象于天俯取度于地中取法于人`】　平易　恭敬【`史记周公曰政不简不易民不近平易近民民必归之　经济编曰子路治蒲见于孔子曰由愿受教孔子曰恭以敬可以摄勇寛以正可以容众恭以洁可以亲上`】　制锦　置器【`左传曰子皮欲使尹何为邑曰使夫往而学焉夫亦愈知治矣子产曰子有美锦不使人学掣焉大官大邑身之所庇也而使学者掣焉其为美锦不亦多乎　贾谊疏曰人之置器置诸安处则安置诸危处则危天下之情与器无以异在天子之所置之`】　虚心　强骨【`老子曰圣人虚其心实其腹弱其志强其骨`】　鱼噞　马败【`文子曰水浊则鱼噞政苛则民乱太平御览崔鸿前录曰张天锡时少府长史纪瑞上疏论时政曰臣闻东野善驭而败其驾秦氏富强而覆其国造父之御不尽其马虞舜之治不穷其人故造父无失御虞舜无失人`】　囊鱼　肥羊【`韩非子曰善张网者引其纲若一一摄万目而后得则劳而难引其纲而鱼已囊矣吏者民之本纲也故圣人治吏不治民　史记曰汉卜式出赀助边不愿为郎上曰吾有羊在上林中欲令子牧之式既为郎布衣草蹻而牧羊羊肥息上善之式曰非独羊也治民亦犹是矣`】　如金石　譬琴瑟【`贾谊疏曰庆赏以劝善刑罚以惩恶先王执此之政坚如金石董仲舒策曰为政不行甚者必变而更化之譬诸琴瑟不调甚者必觧而更张之`】　木有根　泥在钧【`国语曰国主之有民也犹木之有根根深则本固　董仲舒策曰臣闻尧舜行徳则民仁夀桀纣行暴则民鄙夭夫上之化下下之从上犹泥之在钧惟甄者之所为`】　士无邪　不神【`管子曰凡牧民者使士无邪行女无事　老子曰以道涖天下者其不神`】　御马　治乱绳【`彚苑详注曰张敞问弟武何以治梁武不敢言敞使吏送至关戒吏自问武曰御马者利其衔策梁国大都吏民凋敝且当以柱后惠文弹治之耳吏还道之敞曰必办治梁矣　下详第三条`】　贵知变　疑不【`彚苑详注曰崔郾治郏以寛经月不笞一人及治鄂则严法峻诛不贷或问之曰郏土瘠而民劳吾抚之犹恐其扰鄂土沃民剽贼夷俗非用威莫能治政所以贵知变也　又曰栁仲郢为亰兆政严明后出河南以寛惠为政或疑不曰辇毂之下先弹压郡县之治本惠养`】　若之何毁　不能无谤【`左传曰郑人游于乡校以论执政然明谓子产曰毁乡校何如子产曰夫人朝夕游焉以议执政之善否其所恶者改之吾师也若之何毁之　孔丛子曰古之善为政者其初不能无谤子产相郑三年而后谤止吾先君之相鲁三月而后谤止`】损上益下　悬赏设法【`易曰损上益下民说无疆后汉书桓谭上疏曰张官置`】  

【`吏以理万民悬赏设法以别善恶恶人诛伤则善人防福矣`】　三载考绩　六计吏【`合璧事曰唐虞有三载考绩之法而熈庶绩周人有六计羣吏之治而皆以亷为本无非所以为吏治之政也`】  

论政三  

原政如氷霜奸轨消亡【`舜云`】　辨上下定民志　何以守位曰仁何以聚人曰财　容民畜众　危以动则民不与【`易`】　増建万国亲诸侯【`又曰地上有水比先王以建万国亲诸侯`】　神道设教【`又曰圣人以神道设教而天下治矣`】　原惟辟奉天　道有升降政由俗革　徳惟善政政在养民　不贵异物民乃足不寳逺物则逺人格【`书`】　増克艰【`又曰后克艰厥后臣克艰厥臣政乃又民敏徳`】　与治同道【`又曰徳惟治否徳乱与治同道罔不兴与乱同事罔不亡`】　学古入官【`又曰学古入官议事以制政乃不迷`】　勿贰勿疑【`又曰任贤勿贰去邪勿疑`】　原政必本天　以四时为柄以日星为纪　欲治其国先齐其家　政者君之所藏　为政在人　治国不以礼犹无耜而耕　食节事时　齐其政不易其宜修其教不易其俗　官职相序君臣相正　与其食浮于人寜使人浮于食　四逹不悖则王道备　政不正则君臣危【`礼记`】　増声音与政通【`又曰治世之音安以乐其政和乱世之音怨以怒其政乖声音之道与政通矣`】　原案名察实才去能【`周礼`】　民从上所行　为政以徳　道之以政齐之以刑民免而无耻道之以徳齐之以礼有耻且格　节用爱人　必闻其政　刑罚不中无所措手足【`论语`】　先之以博爱而民莫遗其亲先之以敬让而民不争导之以礼乐而民和睦示之以好恶而民知禁陈之以徳义而民兴行　其教不肃而成其政不严而治【`并孝经`】　人道敏政　如蒲芦【`为政也者蒲芦也言如桑虫变化`】　人道为大【`子曰人道政为大`】　裁国无利器犹铅刀而割【`阮子`】　任贤使能　利而勿害　贪利则治道乖通利则君道章　因任而授官循名而责实【`周书`】　礼乐治之粉泽　弗富不足无人不兴无以合亲　缓法重刑非治平之理　民怨者伤国【`六韬`】　为国富民　帝王富民　野与市争民家与府争货　若饥鱼之归饵渇马之赴泉　漫于政者害于国　四维不张国乃灭亡【`管子`】逹民之情然后从命　崇道贵徳则圣人自来任能  

黜否则官府理治【`家语`】　不尚贤使民不争不贵货使民不盗【`老子`】　増闷闷淳淳【`又曰其政闷闷其民淳淳其政察察其民`】　原国有二柄　术者主之所执　势者君之舆威者君之策国者君之舆势者君之马　以一国目视故视莫明焉以一国耳聼故聼莫聪焉　赏罚国之粉黛　托是非于赏罚属轻重于权衡　官爵以利民　守我理因自然　因能受禄莫敢索官　利君之禄焉得不报　利以得民　不以智累心不以私累世不吹毛而求疵不洗垢而索瘢　四疑不破损身失国【`韩子`】　尧舜不易民而治治桀纣不易民而治乱【`荀子`】　勿卤莽【`荘子曰勿卤莽`】　治有四术【`尸子`】　上之所为民之归也　引其纪万目起引其纲万目张　礼以体政政以正民　务徳而安民利以安之　利以平民　物有其官　官修其方【`吕氏春秋`】四民用足则国家安【`黄石公`】　増芒刄斤斧【`贾谊疏曰仁义恩厚`】  

【`人主之芒刄也权势法制人主之斤斧也`】　原下之从上犹金在镕　琴瑟不调必觧而更张为政不行必变而更化【`董子`】　王者藏于天下诸侯藏于百姓【`韩诗`】　治国无若五音【`史记`】　治有二机　政有三品　治民如御奔马【`说苑`】　治乱民犹治乱绳【`汉书`】　治烦事如治乱髪【`传`】　増在吾所以为政【`魏志曰袁涣字曜卿为梁相每勅诸县曰世治则礼偹世乱则礼简方今难以礼化在吾所以为政`】　原振裘持领举网纲　治化贵简易法令不欲多【`应璩`】　政有细目法有大纲【`广论`】　知之者昌不知者亡　吏不狥功民不私力【`王粲务本论`】　综核人才官方任能【`晋书`】　各勤其官以久其任　官少则精精则职理【`并桓温`】　民非贤则不治俗非智则不振【`杜预`】　取诸两仪　必修诸已以光四海【`抱朴子`】　罢无益之巧弃难得之货【`潘尼`】　政寛则奸易禁政急则奸难絶【`物理论`】　政道有三【`魏书`】　因事施公仍便效才　民劳者伤国【`刘子`】　可以观政　教之以徳则民有格心　齐之以刑则民有遯心  

论政四  

原表魏武帝陈损益表曰陛下即阼复试用遂受上将之任统领二州内参机事实所不堪昔韩非闵韩之削弱不务富国强兵用贤任能臣以区区之质而当钟鼎之任以闇钝之才而奉明明之政顾恩念责亦臣竭节授命之秋也谨条遵奉旧训权时之宜十四事奏如左庶以蒸萤増明太阳言不足采　魏曹植降江东表曰臣闻士之羡永生者非徒以甘食丽服宰割万物而已将有以补益羣生尊主惠民使功存于竹帛名光于后嗣今臣文不昭于爼豆武不习于干戈而窃位藩王尸禄东夏消损天日无益圣朝淮南尚有山窜之贼吴防犹有潜江之卤使战士未获归于农畆五兵未得戢于武库盖善论者不耻谢善战者不羞走夫凌云者泥蟠者也后申者先屈者也是以神龙以为徳尺蠖以昭义昔汤事葛文王事昆夷固仁者能以大事小若陛下遣明哲之使继能陆贾之踪者使之江南发恺悌之诏张日月之信开以降路权必奉圣化斯不疑矣  

増议晋潘岳九品议曰天生蒸民而之君使司牧之勿失其性君不独治于是乎建牧立监陈其辅佐故曰天工人其代之然则髙官厚禄非明崇贤所以兴治卑位下役非为鄙愚所以供职虽或开荣辱之门有争竞之而百王莫之能易者此道不可以二故也方今天下隆平四海攸同荐贤逹善各以进夫观民宣化为治之本虽实小邑犹须其人又中正之身优劣悬殊茍知人者智则不知者谬矣莫如逹官各举其属方岳九列朝所取信郡守虽轻有刺史荐举之当否实司其事考绩累名施黜陟焉进贤受赏不进贤甘戮沮劝既明则人自为谋庶公道大行而私谒息矣  

原论后汉崔寔政论曰自尧舜之帝汤武之王皆赖明哲之佐博物之臣故臯陶陈谟而唐虞以兴伊箕作训而殷周以隆及继体之君欲立中兴之功者曷尝不赖贤哲之谋乎凡天下之所以不治者常由世主承平日久俗渐而不悟政寖衰而不改是以受命之君每輙创制中兴之主亦匡时失俗人拘文牵古不逹权制竒伟所闻简忽所见焉可与论国家大事哉孝宣皇帝明于人君之道审于为政之理故严刑峻法破奸宄之胆海内清肃天下谧如嘉瑞并集屡获丰年荐勲祖庙享号中宗算计见效优于孝文元帝即位多行寛政卒以堕损威权始夺遂为汉室基祸之主治国之道得失之理于斯可以鉴矣昔孔子作春秋褒齐桓懿晋文叹管仲之功夫岂不美文武之道哉诚逹权救之理也故圣人能与世推移而俗士苦不知变以为结绳之约可复治乱秦之绪干戚之舞足以觧平城之围文帝乃除重刑非轻之也以严制平非以寛制太平也　王符潜夫论曰夫为国者以冨民为本以正学为基民冨乃可以教学正乃得以义民贫则背善学则诈伪明君之法务此二者以为太平之基致休徴之隆夫富民者以农桑为本以游业为末百工者以致用为本以巧餙为末商贾者以通乏为本以鬻货为末三者守本则民兴富国之所以为国者以民也治国之日舒以长故其民闲暇而力有余乱国之日促以短故其民困务而力不足所谓治国之日舒以长者非能请羲和而令安行也乃君明察而百官理民安静而力有余故视日长也所谓乱国之日促以短者非能谒羲和而令疾驱也乃君暗则百官乱而奸宄兴细民懐贿而趋走故视日短也魏王粲儒吏论曰士同风于朝农同业于野虽官职  

务殊地气异宜然其致功成利未有相害而不通者也至乎末世则不然矣执法之吏不闚先王之典缙绅之儒不通律令之要彼刀笔之吏岂生而察刻哉起于几案之下长于官曹之间无温裕文雅以自润虽欲无察刻弗能得矣竹帛之儒岂生而迂缓也起于讲堂之上游于乡校之中无严猛断割以自裁虽欲不迂缓弗能得矣先王见其如此也是以博陈其教辅和民性逹其所壅袪其所蔽吏服雅训儒通文法故能寛猛相济刚柔自克也  

増说明蘓伯衡空同子瞽说曰三代之后取天下不必皆由仁义其才智髙出于天下则取之矣至于维持天下系乎风俗维持风俗系乎政教则无古今一也故政教之得失风俗之美恶乃天下安危存亡之所系而国势之强弱弗与焉何以知其然邪西汉十有二君而其六君者贤君也成哀虽失徳然祸不及民其国势可谓强固难动而王莽以斗筲穿窬之材不下陛而取之所以然者由髙帝自谓得之马上安事诗书其政教不修其风俗不美也东汉自安顺以下日入于衰乱而桓灵之虐与三季之主无大相逺宜其势之易动而董卓吕布袁绍袁术皆有絶人之姿曹操功盖当世而才百倍于莽此数人者莫不竭其智力而终莫能得焉所以然者由世祖敦尚学术兴厉名节以表正之明帝开设学校尊礼师傅以作新之政教修于上风俗美于下也然则政教风俗之于天下岂细故哉时君世主之务宜莫此之急矣或者乃以为取天下既无难则保天下宜亦易易然而于凡大闲漠不留意也可乎哉  

立政一  

原都鄙有章　上下有服【`吕氏春秋`】　考政法　觇治乱【`家语`】除怨恶　同好善【`周礼合方氏`】　取诚信　去诈伪【`周礼`】  

角斗甬　正权槩【`月令`】　市防不税　关讥不征　用地大小　视年丰耗【`并王制`】　申画郊圻　表厥宅里【`书`】春入贡　秋献功　稽其功绪　紏其徳行【`以上并周礼`】増惟其人　施有政【`尚书曰唐虞稽古建官惟百内有百揆四岳外有州牧侯伯庶政惟和万国咸寜夏商官倍亦克用又明王立政不惟其官惟其人　又曰君陈惟尔令徳孝恭惟孝友于兄弟克施有政命汝尹兹东郊敬哉`】　督生徒　给厨【`韩愈潮州请置乡校牒曰此州学废日久赵徳秀才沈雅专静颇通经有文章请摄海阳县尉为衙推官专勾当州学以督生徒兴恺悌之风刺史出已俸百千以为举本其嬴余以给学生厨`】　明罚勅法　奠丽陈教【`易曰先王以明罚勅法　尚书曰昔君文王武王宣重光奠丽陈教则肄肄不违用克逹殷集大命`】　九功九叙　庶狱庶慎【`尚书曰水火金木土谷惟修正徳利用厚生惟和九功惟叙九叙惟歌又曰周公曰呜呼孺子王矣相我受民和我庶狱庶慎`】　不易其俗　以率其怠【`礼记曰齐其政不易其俗　韩愈集曰为之政以率其怠`】　春生秋杀　阳开隂闭【`韩愈集曰中书舍人太原王公为御史中丞观察江南西道八州之人前所不便及所愿欲而不得者公至之日皆罢行之春生秋杀阳开隂闭令修于庭戸数日之间而人自得于湖山千里之外`】  

立政二  

原璿玑七政【`书`】　増旧人共政【`又曰古我先王亦惟圗任旧人共政`】　原洪范八政　増咸熈【`允厘百工庶绩咸熈`】　原明王立政　小国事大国大国庇小国　罪疑惟轻　功疑惟重　殖有礼覆昏　三载考绩三考黜陟幽明【`尚书`】　乃施典于邦国【`周礼`】　乃施则于都鄙　以六典治国【`注曰一治典二教典三礼典四政典五刑典六事典`】　以八法治官府【`注曰一官属二官职三官聮四官常五官成六官法七官刑八官计`】　以八则治都鄙【`注曰一祭祀二法则三废置四禄位五赋贡六礼俗七刑赏八田役`】　以八柄驭羣臣【`注曰一曰爵二曰禄三曰予四曰置五曰生六曰夺七曰废八曰诛`】　以八统驭万民【`注曰一亲亲二敬故三进贤四使能五保庸六尊贵七逹吏八礼賔`】　以九职任万民【`注曰一三农二园圃三虞衡四薮牧五百工六商贾七嫔妇八臣妾九闲民`】　以九式均节财用【`注曰一祭祀二賔客三防荒四羞服五工事六币帛七刍秣八匪颁九好用`】　以九两系民【`注曰一牧二长三师四儒五宗六主七吏八友九薮`】以六叙正羣吏【`注曰一正其位二进其治三作其事四制其食五受其防六聼其情`】  

以六聮合治【`注曰一祭祀二賔客三防荒四军旅五田役六敛弛`】　以八成经治【`注曰一政役二师田三闾里四称责五禄位六取予七卖买八出入`】　以荒政十有二聚万民【`注曰一散利二薄征三缓刑四弛力五舍禁六去防七礼八杀哀九蕃乐十多昬十一索神十二除盗贼`】　颁职事十有二于国都鄙使以登万民【`注曰一稼穑二艺三作材四阜蕃五饬材六通材七化材八敛材九生材十学艺十一世事十二服事`】以乡三物教万民【`注曰一日六徳二曰六行三曰六艺`】　以嘉石平罢民【`注曰嘉石文石也之外朝门左平成也成之使善`】　以肺石逹穷民【`注曰肺石赤石也穷民天民之穷而无告者`】　以阜人民以蕃鸟兽【`周礼司徒职`】　通其财利【`周礼合方氏`】　为封邱之度【`周礼冢人职`】　掌邦之委积以待施惠乡里之委积以恤民之囏阨门关之委积以养孤老郊里之委积以待賔客野鄙之委积以待羁旅县都之委积以待凶荒【`周礼遗人`】　以稍聚待賔客以甸聚待羁旅【`周礼委人掌敛野赋以待覊旅过客`】　齐八政以防滛　一道徳以同俗【`并礼`】　刑仁讲让【`礼运`】　同律礼乐制度量入以为出制国用必于嵗之杪　量地以制邑度地以居民【`并王制`】完隄防谨壅塞以备水潦【`月令`】　安民立政【`周书`】　行其政教【`论语`】　制送死之节【`家语`】　増父其父子其子【`又曰孔子谓宓子贱曰子治单父而众恱语邱所以为之者曰不齐父其父子其子`】　原行之以礼守之以信　使之以和临之以敬【`并左氏`】　有勲不废有绩而载【`吕氏春秋`】　月省时考嵗终报功【`淮南子`】　立之以长防齐之以君臣　厉之以义敦之以仁【`并杜预七规`】　増为客主礼【`韩愈集曰今上初故宰相常衮为福建诸州观察使衮以文辞进有名于时又作大官临涖其民乡县小民有能诵书作文辞者衮亲与之为客主之礼`】　建庠序【`宋史宗泽传曰调衢州龙游令民未知学泽为建庠序设师儒讲论经术风俗一变自此擢科者相继`】　峙粮储治戎器【`元史阿尔哈雅传云天歴元年命镇汴省时当艰难之际阿尔哈雅髙价籴粟以峙粮储命近郡分治戎器阅士卒以偹不虞`】  

立政三  

増疏明周叙正统十四年啓疏修庶政曰天下一统万几日臻孰非当理但事有重轻势有缓急况今政之余尤难为功得不思其紧切者施之哉如大臣以端治本严明赏罚以耸观聼崇奨御史以振纪纲革罢监军以专委寄讲求屯种以省馈饷辑睦亲藩以厚宗支旌表忠节以作士气限禁僧道以来召募革去罚赎以澄贪浊禁抑权贵中盐以通商贾招降各处防盗以安反侧修理水陆道路以便驿运整搠腹里紧要城池军马以偹不虞似此尚多宜令预政大臣逐一详审条例施行则内修外攘雠耻可复邦国奠安  

増铭宋陈无已黄楼铭曰熈寜十年河决澶州南倾淮泗彭城当其冲夹以连山扼以吕梁流泄不时盈溢十里平地水深丈余守臣蘓轼深惟流亡为天子忧夙夜不怠兴发戍兵外为长楗乗髙如虹以杀其恶内为大隄附城如环以待其溃筑二防于南门之外以适南山以安危疑发仓庾明劝禁以惠困穷以督盗贼宣布恩泽廵行内外吏民向化兴于事功法施四邑诚格百神可谓有功矣宜有褒嘉以劝郡县十月奏亰师明年元丰正月制诰谕意臣轼惟念只承谟训人神协同敢自为功以大戾而明扬褒大无以报称乃作黄楼于东门具刻明诏以承天休而明徳意使其客陈师道为之铭其词曰皇治惟戒修明法度协和隂阳十有一年天灾时行河失其防齐鲁梁楚千里始逹溃乱散亡皇仁隐忧临遣信臣以恵东方羸老不穷安慰抚养发散积仓流人如归居人忘危完聚靡伤天叙地平明圣成能人神效祥灵平告成百谷丰盈万乐康郡县祗畏允廸圣谟终事无荒皇功不居归休臣民迩昭逺扬守臣拜手夸大休嘉使民不忘改作黄楼以临泗上述修故常庶臣无佞原始原终铭之石章以告成功以扬徳声永永无疆  

増碑唐韩信卿河南尹张公碑曰惟唐六叶嵗在乙未凶臣肇乱残毒生灵谷洛之郊七年方平宫庙燔夷府寺为墟隂燐转于原隰麋鹿游于街陌天子廼命河东郡侯延赏尹于东夏视人犹身视犹家一年流亡麏至二年土壤咸辟三年公给人足家有余积疏逹河渠导塞隄封乃立宗庙乃建寝殿变邱墟为闾里散灾祲为和气公府若虚戸庭不扄牛马产畜牧而不覊増议元郝经立政议曰臣闻所贵乎有天下者谓其能作新立徳泽加于人令闻施于后也国家光有天下緜歴四纪恢拓疆宇古莫与亰惜乎攻取之计甚切而修完之计弗逮天下之器日益而生民日益惫也盖其几一失而其弊遂成法度废则纲纪亡官制废则政事亡都邑废则宫室亡学校废则人材亡廉耻废则风俗亡纪律废则军政亡守令废则民政亡财赋废则国用亡天下之器虽存而其实无有昔元魏始有代地便参用汉法至孝文都洛阳一以汉法为政典章文物粲然与前代比隆天下至今称为贤君王通修元经即与为正统是可以为鉴也金源氏起东北小夷部曲数百人渡鸭緑取黄龙便建位号一用辽宋制度一国名士置之近要使藻饰王化号十学士至世宗与宋定盟内外无事天下晏然法制修明风俗完厚真徳秀谓金源氏典章法度在元魏右天下亦至今称为贤君燕都故老语及先皇者必为流涕其徳泽在人之深如此是又可以为监也今有汉唐之地而加大有汉唐之民而加多虽不能便如汉唐为元魏金源之治亦可也陛下睿禀仁慈天锡勇智喜衣冠崇礼让爱养中国有志于为治而为豪杰所归王民所望久矣今自践阼以来下明诏蠲苛烦立新政去旧汚登进茂异举用老成縁饰以文附防汉法天下颙颙莫不思见徳化之盛至治之美也但恐害民余孽扳附奸邪更相援引比次而进若不辨之于早犹夫前日也书曰罔不在厥初易曰履霜坚氷至诗曰如彼雨雪先集维霰春秋书元年春王正月皆谨之于初辨之于早也方今之世在于卓然有为断之而已毋累于宵人不惑于羣言兼聼俯纳贲若一代号为英主臣之所愿也  

善政一  

増易曰君子以劳民劝相　又曰君子以振民育徳又曰先王以茂对时育万物【`茂对天时养育万物`】　尚书曰钦若昊天歴象日月星辰敬授人时　诗曰訏谟定命逺犹辰告　原礼记曰哀公问政子曰文武之政布在方策其人存则其政举其人亡则其政息　论语曰子贡问政子曰足食足兵民信之矣子贡曰必不得已而去于斯三者何先曰去兵子贡曰必不得已而去于斯二者何先曰去食自古皆有死民无信不立　又曰季康子问政于孔子孔子对曰政者正也子帅以正孰敢不正又曰季康子问政于孔子曰如杀无道以就有道何  

如孔子曰子为政焉用杀子欲善而民善矣君子之徳风小人之徳草草上之风必偃　又曰或谓孔子曰子奚不为政子曰书云孝乎惟孝友于兄弟施于有政是亦为政奚其为为政　家语曰子路治蒲三年孔子过之入其境曰善哉由乎恭敬以信矣入其邑曰善哉由乎忠信以寛矣至其庭曰善哉由乎明察以断矣子贡问曰夫子未见由之政而三称其善可得闻乎孔子曰入其境田畴治草莱辟沟洫深此恭敬以信故其民尽力也入其邑墙屋完固林木甚茂此其忠信而寛故其民不偷也至其庭甚清闲诸下用命此其明察以断矣又曰哀公问政于孔子孔子对曰政之急者莫大乎  

使民富且夀也公曰为之奈何孔子曰省力役薄赋敛则民富矣敦礼教逺罪戻则民夀矣公曰寡人欲行夫子之言恐吾国贫孔子曰诗云恺悌君子民之父母未有其子富而父母贫也　又曰卫灵公问孔子曰有语寡人为国家者谨之于庙堂之上则政治矣何如孔子曰其可也爱人者则人爱之恶人者则人恶之　又曰哀公问于孔子曰寡人欲国小则能守大则能攻其道何如孔子曰使君朝廷有礼上下和亲天下百姓皆君之民也将谁攻焉茍违此道民叛如归皆君之雠也将谁与守公曰善哉于是废泽梁之禁以惠百姓　管子曰凡为国之道必先富民民富则易治也贫则难治也奚以知然民冨则安乡安乡则重家重家则敬上畏罪敬上畏罪则易治也贫则危乡危乡则轻家轻家则凌上犯禁凌上犯禁则难治也昔者七十九代之君法制不一号令不同然而皆王天下何也必国富而粟多也又曰政之所存在顺民心政之所废在逆民心民恶  

忧劳我佚乐之民恶贫贱我富贵之民恶危坠我存安之民恶灭絶我生育之　又曰凡牧民者欲民之正欲民之正也则微邪不可不禁也微邪者大邪之所生也微邪不禁而求大邪之亡伤固不可得也　邓析书曰夫水浊则无掉尾之鱼政苛则无逸乐之士　増经济编曰魏文侯时西门豹为邺令发民凿十二渠引河水灌民田田皆溉当其时民治渠烦苦不欲也豹曰民可以乐成不可与虑始今父老虽患苦我然百岁后期令父老子孙思我言　原左氏传曰郑人游于乡校以论执政然明谓子产毁乡校如何子产曰何为夫人朝夕退而防焉以议执政之善否其所善者吾则行之其所恶者吾则改之是吾师也　又曰子产知然明问为政焉曰视民如子见不仁者诛之如鹰鹯之逐鸟雀也子产喜以语子太叔且曰他日吾见蔑之面而已今吾见其心矣子太叔问政于子产子产曰政如农功日夜思之思其始而成其终如农之有畔其过鲜矣　又曰郑子产有疾谓子太叔曰我死子必为政唯有徳者能以寛服民其次莫如猛夫火烈民望而畏之故鲜死焉水懦弱民狎而玩之则多死焉疾数月而卒太叔为政不忍猛而寛郑国多盗取人于雈蒲之泽太叔兴徒兵以攻萑蒲之盗尽杀之仲尼曰善哉政寛则民慢慢则紏之以猛猛则民残残则施之以寛寛以济猛猛以济寛政是以和　孟子曰为髙必因邱陵为下必因川泽为政必因先王之道　孙卿子曰夫一仭之墙民不能逾千仭之山童子升而游焉凌迟故也今仁义之凌迟久矣能谓民弗逾焉　荘子曰至徳之世山无蹊隧泽无舟梁鸟雀之巢可攀援而闚也　増又曰闻在宥天下不闻治天下在之者恐天下之淫其性也宥之者恐天下之其徳也天下不淫其性不其徳有治天下者哉　又曰黄帝将见大隗于具茨之山适遇牧马童子请问为天下小童曰夫为天下者奚以异乎牧马哉去其害马者而已矣　原商君书曰古者民聚生而羣处故求有上也然则天下之乐有上将以为治也今有主而无法其害与无主同有法而不胜其乱与无法同也　韩子曰故言毛嫱西施之美无益君靣用脂泽粉黛则倍其初言先王仁义无益于治必赏罚则国治赏罚法度者国之脂泽粉黛　又曰势者君之马也威者君之轮也势固则舆安威定则策劲臣从则马良民和则轮利为国有失于此覆舆奔马折策败轮矣舆覆马奔策折轮败载者安得不危　増经济编曰倪寛为左内史寛既治民劝农业缓刑罚理狱讼卑体下士吏民大信爱之　原新序曰鲁君使宓子贱为单父宰子贱辞去因请善书者使书宪法鲁君与之至单父使书子贱从旁引其肘书丑则怒之欲好书则又引之书者患之辞去归以告鲁君鲁君曰子贱苦我扰之使不得施其善政也乃命有司无得擅徴发单父单父大理増册府元曰刘仁轨镇守百济经福信之乱合境  

凋残僵尸相属仁轨始令敛骸骨瘗薶吊祭赈贷贫乏存问孤老条录戸口　又曰阳城贞元末为道州刺史土地产民多矮每年常贡号为矮奴城不平以良为贱又悯嵗有离异之苦乃抗疏论免之无不泣荷　唐书曰韩愈改袁州刺史袁人以男女为隶过期不赎则没入之愈至悉计庸得赎所没归之父母七百余人因与约禁其为隶　册府元曰李徳裕为浙西观察使江岭之间信巫祝惑怪有父母兄弟疠疾者举室弃之而去徳裕欲变其法择乡人之有识者谕之以言绳之以法数年之间风斯革　彚苑详注曰李惠登虽朴素无学术而视人所谓利者行之所谓害者去之率心所安暗与古合居二十年田亩日辟戸口日増　又曰王克敬尝为两浙盐运使温州逮盐犯以一妇人至克敬大怒曰岂有逮妇人行千百里外与吏卒杂处者污教甚矣自今毋逮建议着为令　经济编曰元顺帝时水旱民多失业时魏中立荐韩墉为饶州路总管俗尚墉至凡境内淫祠尽毁之人初大骇已而叹服民俊秀入学求尊宿有学行者为五经师每月考课以示劝勉由是人人自力于学  

善政二  

原徳和　寛抚【`以徳和人　书抚人以寛`】　葬鳏独　无追捕【`黄覇在颍川鳏独有死无以葬者覇为伐某所木为棺以葬之也韩延夀为郡守置正五长不得舍奸人后吏无追捕之苦`】　不严而化　决遣如神【`文景时为循吏如河南太守吴公蜀守文翁皆谨身率先居以廉平不至严而人从化江都相仲舒内史公孙倪寛居官可纪　朱博冀州行部吏民数百遮道博使从事明勅告吏民欲言县丞尉者刺史不察黄绶各自诣郡欲言二千石墨绶屯吏者行部还诣治诉寃及言盗贼词讼各使属其从事博驻车决遣如神`】　吏人不欺　奸豪皆去【`韩延夀推至诚吏人不敢欺　何并为颍川名次黄覇郡中奸豪持吏短长纵横郡中皆亡去`】　杜预号武库　朱邑葬桐乡【`晋杜预字元凯在朝七年损益万机不可胜数朝廷称美号曰杜武库言无不有　朱邑字仲卿为桐乡啬夫亷平未尝笞辱人大司农将死属其子曰桐乡爱我后子孙奉尝我不如桐乡人必葬我桐乡也`】　文公制移居　翁归有记籍【`魏郑浑字文公为亰兆以百姓制移居之法使兼复与单轻相伍以发奸勤稼于是人安　尹翁归为东海郡中贤不肖皆有记籍`】　薛宣设方略　陶侃无弃物【`薛宣字贡君为左冯翊下至财用笔砚皆为设方略利用而省费人称之郡中遂清净也　晋陶侃为荆州造船竹头及木屑皆令举掌之后正防积雪始晴地湿以木屑布地及桓温伐蜀又以所贮竹头作钉装船其综理微宻如此`】　黄覇务在安全　龚遂未尝笞辱【`黄覇力行教化务在成就安全之其材长于治人也　龚遂廉平不苛以爱利百姓为行未尝笞辱人`】　増捕蝗　杀狗【`册府元曰赵莹为晋昌军节度天下大蝗禁内捕蝗者获蝗一斗给粟一斗使饥者获济　又曰李暠为太原尹旧俗有僧徒习禅及死不敛舆尸近郊以饲鸟兽土人号其地为黄坑坑侧有饿犬千数食死人肉暠到官发兵捕杀羣狗其风遂革`】敛骸　赎子【`上详第一条　册府元曰朱忠亮元和中为泾原莭度使泾土旧俗多卖子`】  

【`忠亮以俸钱赎而还其亲者约三百人`】　烧瓦　赋砖【`册府元曰宋璟为广州都督广州旧俗皆以竹茅为屋屡有火灾璟教人烧瓦改造店肆自是无复延烧之患　唐书曰牛僧孺为鄂岳蕲黄观察等使江夏城风土散恶难立垣墉每年加版筑赋菁茆以覆之吏縁为奸僧孺至计茅苫版筑之费嵗十余万即赋之以塼以当苫筑之价凡五年墉皆甃葺`】　育徳　设教【`上详第一条易曰先王以省方观民设教`】　杜母　贾父【`李商隐诗曰疲民呼杜母邻国仰羊公　后汉书曰贾彪字伟莭补新息长小民困贫多不养子彪严为其制与杀人同罪数年间人养子者千数佥曰贾父所长生男名为贾子生女名为贾女`】　开废河　修故堰【`册府元曰唐薛大鼎为沧州刺史州界有无棣河隋末填废大鼎奏开之引鱼盐于海百姓歌之曰新河得通舟楫利直逹沧海鱼盐至昔日徒行今骋驷美哉薛公徳滂被　彚苑详注曰真宗朝许景山为兴元郡尝修萧何所为故堰号其属曰鄼侯方定天下乃暇为此吾岂爱一时之劳而废万世之利`】　髙其梱　削其石【`经济编曰孙叔敖为楚相楚俗好库车王以为不便马欲下令使髙之相曰令数下民不知所从不可臣请教闾里使髙其梱乗车者皆君子君子不能数下车王许之居半嵗民悉自髙其车　册府元曰髙骈咸通末为安南都防初交趾以北距南滇有水路多覆巨舟骈注视之乃有横石在水因奏请开凿召工者削其石民至今赖焉`】赏盗麦　劝输钱【`彚苑详注曰孔文举为北海相有一人母病差思食新麦家中无有乃盗邻家熟麦以进文举特加赏异曰无有来取勿复盗也玊露曰孙莘老知福州时民欠市易钱系者甚众有富人出钱五百万葺佛殿莘老曰汝軰所以施钱何也曰愿得福耳曰孰若为狱囚代偿官逋使数百人释桎梏之苦得福岂不多乎富人输钱囹圄为之一空`】　畜鸡豚　种葱韭【`经济编曰宣帝垂意于治数下恩泽诏书吏不奉宣太守覇为择良吏宣布诏令使邮亭乡官皆畜鸡豚以赡鳏寡贫穷者　又曰龚遂为渤海太守见齐俗奢侈好末技不田作廼躬率以俭约劝民务农桑令口种一榆百本防五十本葱一畦韭家二彘五鸡`】　免供矮奴　禁卖女口【`上详第一条册府元龟曰孔戣为广州刺史至郡禁絶卖女口`】　引水开田　置桥立庐【`册府元龟曰裴行方检校幽州都督引卢沟水广开稻田数千顷　又曰李西华贞元中为商州刺史商州西至蓝田东至内乡山岨重防小遇暴雨则隔絶行旅西华请设工十余万置桥立庐自是行李不滞`】　人为立碑民请刋石【`册府元龟曰王方翼为肃州刺史属蝗俭诸州贫人死于道路而肃州全活者甚众`】  

【`州人为立碑颂　又曰刘表微广顺初为新安令河南府上言县民三百七十称表微公平之政请刋石颂美太祖从之`】　得免寒苦　知有生聚【`彚苑详注曰崔寔为五原太守五原土宜麻枲而俗不知织绩民冬月无衣见吏则衣草而出寔至官斥卖储峙为作纺绩束緼之具以教之民得免寒苦续问竒林曰虞允文涖浙以浙民嵗苦翰身丁钱绢细民生子即弃稍长即杀恻然久之访知江渚有荻塲向为世家及浮屠所私令有司籍数以闻请以代输民之身丁钱绢九州之民始知有父子生聚之乐`】平章百姓　协和万【`书曰九族既睦平章百姓百姓昭明协和万民于变时雍`】訏谟定命　章志贞教【`上详第一条　礼记曰章志贞教`】　种防百  

本　给粟一斗【`上详种葱韭注下详捕蝗注`】　活饥民五十余万得弃儿三千八百【`问竒林邵伯温曰富郑公知青州活饥民五十余万则每自言曰过于作中书二十四考矣　又曰叶石林梦得尝言在许昌值大水发赈十余万人唯遗弃小儿无由救一日询左右曰人固愿得之但患既长识认耳乃为阅法例凡遗弃小儿父母不得复取遂作空劵数千即给内外厢界保伍凡得儿者皆使自明所从来书于劵付之略为籍记凡三千八百人`】　张延赏具舟楫遣亡人　王敬荛设糜糗待军士【`册府元曰张延赏大歴中镇扬州属嵗旱人有亡去他境者吏或拘之延赏曰居此坐毙适彼可生又何限也具舟楫而尽遣之俾吏修其室庐　又曰王敬荛唐末为颍州刺史干寜四年冬厐师古败军路出于颍时雨雪连旬军士冻馁敬荛自淮燎薪相属于道郡中设麋糗饼饵以待之全活者甚众`】　进贤理屈　探隐拯沉　声与风翔　泽从云游【`文`】　雨零露湛　冬暖春暄【`艺文`】  

善政三  

增厚下安宅【`人君观剥之象而厚其下以安其居也`】　重明以丽乎正乃化成天下【`易`】　亮采恵畴【`谓明亮庶事而顺成庶也`】　翕受敷施【`言人君于有徳者合而受之布而用之也`】　徳懋懋官功懋懋赏【`书`】　众人熈熈如登春台【`老子`】　祓饰【`汉隽曰言除去旧事更饰新文`】　原所居人富【`王成黄覇朱邑龚遂郑召信臣所居人冨所去见思生有荣号死见奉祀庶防徳让君子也`】　唯恐人知【`史直不疑为官唯恐人知其为吏之迹不好立名称为长者`】　増家给人足【`彚苑详注曰陶侃防庶事勤稼穑戎阵武士皆劝励之有奉馈者问其所由若力役所致欢喜慰赐若他所得则呵辱还之是以军民勤于农稼家给人足`】　义合里【`册府元龟曰袁滋贞元末为华州刺史百姓有至自他境者皆给地以居名其居曰义合里`】　无闭籴【`又云崔悛为湖南观察使湖南旧法丰年货易不出境邻郡灾荒不相恤悛至谓属吏曰此非人情也无宜闭籴`】　禁卖亲鬻子【`又曰唐党仁为戎州都督夷獠之俗卖亲鬻子仁制法禁断百姓便之`】　寛明勤谨【`又曰崔纵为蓝田令寛明勤谨徳化大行人请立碑`】　造舟百艘【`问竒林云赵清献公在防州当二广之冲行者常自防易舟而北公取余材造舟百艘移二广诸郡曰仕宦之家有父兄没而不能归者皆移文以遣当具舟载之归者相继于道`】  

善政四  

増诗陈江总治西湖诗曰史氏导漳水西门溉河潮圗始未能恱克终良可要拥钟劝年首提灂劳春朝平臯草色嫩通林鸟声娇已集故池鹜齐莳新田苗何吁畚筑苦方驩鱼稻饶  

増序宋王庭珪寅陂行序曰安成西有寅陂溉田万二千亩废久官失其籍大姓专之陂旁之田嵗比不登邑丞赵君搜访耆耋尽得古迹浚溪港起隄阏躬视阡陌灌注先后各有绳约不可乱是嵗适大旱而寅陂溉万二千亩苗独不槁民颂歌之国家方下劝农之诏法有农田水利实丞职也然伪自増饰以防显赏者世不为怪由是氷利为虚名今寅陂功竣丞不肯自言部使者终不及省察某出城别君东门外逢寅陂之民塞路涕泣言此为叙其事作寅陂行安成城头乌夜宿啼乌未起鸡登木倾村入城来送君马首摩肩袂相属但有厐首不识名何物老翁出山谷老翁持酒前致词家住西村大江曲大江两岸皆腴田古有寅陂置官属自从陂废田亦荒官中无人开旧渎公沿故道堰横流陂旁秔稻年年熟今年虽旱翁不忧田头已打新舂谷谁云此陂防当复老父曽闻两黄鹄嗟哉如君不丞躬行阡陌劝农耕监司项背只相望风謡满路胡不聼胡不聼寅陂行为叩天阍叫一声  

増赋唐白行简文王葬枯骨赋曰骨虽无知葬以表徳展厚礼于九原示深仁于万国原夫灵台肇建璧池是穿宛彼枯骨委兹穷泉既靡覩其铭志曽莫知夫嵗年西伯乃色变防尔涕流然爰命从者将瘗焉徒观其年代超忽英灵沦没土变丰肌苔封朽骨于是惠霑生死泽及荣枯遣奠有加于苹藻备物无阙于刍涂幽壤始开见佳城于白日灵邱是啓旋卜宅于青乌既而彼古埏葬之中野推诚于重泉之内昭徳于普天之下念此穷尘之骨尚或墐之欲使行路之人不得见也原教梁简文帝圗雍州贤能刺史教曰冀州表朱穆之象太邱有陈寔之画或有留爱士民或有传芳史籍昔越王镕金尚思范蠡汉军染画犹髙贾彪矧彼前贤寜忘景慕可并圗象防事以旌厥善  

増表梁刘孝仪为雍州栁津请留刺史晋安王表曰楚备寳臣秦兵不入齐多君子魏珠耻照足使文公惧而侧席孟轲叹而废寝敢言借防之愿切望申耿之恩陛下昔在潜龙因兹防跃固以陋膴膴于周原包匆匆之佳气昔次君出抚近驾斑轮乔卿在政遥授衮服冯熊轼而督盗御龙章而行部无亏燮理有光司牧  

増颂唐孙逖济州刺史裴公徳政颂曰公涖是其明年也皇帝东廵狩至岱宗自洛及兖供帐于东道者凡十有六州焉大或数圻次或万井中产者倾币膏粱者倍征方事之殷犹惧不给兹郡褊小实难圗也公深识逺谋择利而行西自于阳谷东尽于良清造舟为三桥置为马驿辟野为两顷除道为九逵或或秸或薪或槱或饔或饩或粮或糗因吏禄之竒赢杂官用之余羡通变合度丰省中程编戸之民秋毫勿兴其三年秋大水河堤壊决诸郡皆俟诏到莫敢兴役害既滋甚功无已时公既成奏因而发卒播告厥指率吁于人荷锸者襁属畚者麏至公俯临决河躬自防作雨不张盖尘不振衣馈不致鲜寝不处舘版筑竞勤鼛鼔弗胜以浃辰之役兴百倍之利澹灾革于今頼焉公名曜卿字涣之河东闻喜人  

原碑梁裴子野丹阳尹湘东王善政碑曰皇上建显号垂鸿名广大配乎天地光华象乎日月长驾逺抚横逸乎都外策镜区域充塞乎无垠上冠九垓旁济八表制礼以告成功作乐以彰治定福应允臻祥庆符合六府孔修九官咸事于往嵗也有司奏以湘东王为宣惠将军丹阳尹既而下车为政振民育徳循名责实举无遗虑若夫据馈累起求贤如不及卑身折节用人若由己玉帛旅于邱园辟书交乎涂路求余论于故府想遗风于旧哲延儒生于东阁命文学于后车重门洞啓列筵广置四民至狱讼殷集王兼而治之绰有余裕上其礼下恱其风虚徃实归人得所至由是百吏仰成具僚敛衽千里之间有懐必亮躬亲劝课赋政授时辨相物宜务尽地利由是仍嵗有秋余粮栖亩是以缙绅先生愀然相顾遂造象魏拜而陈之有诏报曰纎介之善春秋必书吏民归美难用抑絶于是二三君子欢得所奏乃择工良匠追石名山撰徳辞兴事篆刻俾万代之下知斯文之在兹铭曰茫茫禹迹经啓万方平秩肇定曰若我皇并包九域画野分疆猗欤帝子日就月将疏爵分品奄有潇湘君王先啓既表南国肇允神童翻飞上徳导逹元微优游翰墨行成师范文为丽则帝曰尔谘出康庶绩勿替敬典大猷允廸我王显允洵美且丽夙夜干干有隆无替光赞大朝庇民济世亰邑翼翼永承嘉惠　陈徐陵为司空徐州刺史侯安都徳政碑曰岩岩天柱大矣周山之峰桓桓地轴壮哉昆仑之阜三光悬而不坠九土镇以无疆承干合徳之君则天体元之后所以并咨四镇咸建五臣业配苍祗功成防县至于流名雅颂着美风诗年代悠然寂寥无纪其能继兹歌咏者司空侯使君乎自文昭武穆祚土家濮水盛其衣簮荥波分其序秩仁义之道夷门美于大梁儒雅之风司徒重于强汉自通人许劭托命于江湖髙士忠寄身于交越俱违建安之难独处衡山之阳祖天资秀杰世载雄豪卓富拟于公侯班佃必于旌鼓父光禄大夫邑里开通徳之门州县无抗礼之客自茫茫禹迹赫赫宗周家灭骊戎国亡夷羿我髙祖武皇帝迎河圗于浪泊括地象于炎州南兴涿鹿之师北问共工之罪天生宰辅尧年致白虎之祥神赐英贤帝感苍龙之杰公亦观时伫圣啸咤风云跪开黄石之书髙咏元池之野沈吟梁甫自比管仲之才惆怅莘郊久伊生之叹自羯卤侵华羣蛮纵轶后臯桂部之地四战五逹之郊郡境贤豪将谋御难长者佥论推公主盟义士雄民星罗雾集公既膺五聘方啓六韬率是骁徒仍开岭峤自大讨潇湘同兹樊郦下军违命上策不宣败我王师受拘勍盗大陈格于文祖咸秩具神率土依风羣灵禀朔公亦忠为令徳天纂之谋吴帐斯开卫门无拥虽复季孙还鲁随武济河国庆民欢相俦匪若即授使持节开府仪同三司丹阳尹昔光武不尤于冯异穆公深礼于孟明终报王官之师遂举咸阳之地斯乃圣主之宏略而名臣之逺圗者焉皇帝以陶唐啓国致玉版于河宗颛顼承家佐金天于江水经纶草昧定鼎之业居多缔构权舆断鼇之功相半固以英声驰于海外信义感于寰中主器攸归当璧斯在公于是抗表长信清宫未央从亿兆以同心引公卿而定策驰轻轩于軨轕奉侍驾于中都七庙之基于焉永固万之本由此克寜乃复进司空公南徐州刺史于是镇之以清静安之以惠和望杏敦耕瞻蒲劝穑室歌千耦家喜万钟陌上成隂桑中可咏春鹒始啭必具笼筐秋蟀载吟竞鸣机杼或肃拜灵祀躬瞻舞雩去驾拥于风尘还旌阻于飘沐亰坻嵗积非劳楚堰之泉仓廪年丰无用秦渠之水虽复东过小县夏雨逐其轻轮南渡沧江秋涛弭其张盖固不得同年而语矣若夫听采民讼昏晓必通召引轩櫺躬亲辨决立授符于前案无留诣于后曹接务髙城之中非异甘棠之下欣欣美俗济济都尘以贾琮郭贺之风行建武永平之化于是州民散常侍王玚等拜表宫阙请扬兹美化彼髙碑民欲天从允彰丝诰铭曰郁郁三象茫茫九州緜天惨沴浃地防刘赫矣髙祖爰清国雠元勲佐命力牧风后亦既旋归邦家有晖宫亭蠡浦奋翅髙飞电卷勍防风行国威文身被髪作贡来绥我皇纂武攀号东序谒渭同周迎门惟吕流矢为搀抢斯举喋喋苍峗峗刀爼自我徂征妖氛克平爰驱大彘实翦长鲸北震巢浦南俘灌城青卷介赤狄回兵蹈舞难逾歌謡靡宣曰我黎庶俱祈上元山移两越海变三田公为上相复倍斯年　又广州刺史欧阳頠徳政碑曰弱水导其洪源轩台表其増殖懿哉少府师储皇于二京盛矣司徒传儒宗于九世广陵邕邕族擅江右渤海赫赫名重洛阳若夫岳镇龙蟠星悬鹑火衡山诞其髙徳湘水降其清辉千仭孤标万顷无度年当小学志冠成童因孝为心欲仁成体屯府君早弃荣禄易箦之日防将毁终不杖之言深非通制遗赀巨万富拟猗顿裁变槐榆并赈宗戚南茨大麓北眺清湘得性于橘洲之间披书于杏坛之上三冬文史五经纵横频致嘉招确乎难防既而帝啓黄枢神亡赤伏天地崩霣川冢沸腾羣悍酋豪更为祸乱朝披羽檄夜照爟烽浴铁蔽于山原摐金骇于楼堞公疲兵屡出独据胡牀勍贼重围尚凭书几扬灰既散驾棒将挥咸尅凶梁以保衡服常以二主防尘三光掩曜出入逾于尝胆殷忧独其抚心不治第宅深符去病志枭羣丑弥同越石自禹圭既锡尧玉已传物变讴謡风移笙管商周之际孤竹尚其哀歌曹刘之间蘓子犹其狂哭况番禺连帅实谓宗枝迷我天机自窥梁鼎以公威名本重逼统前军干数难违剥象终悔髙祖永言惟旧弥念竒功即训皇家深朝纪槛车才至舆榇已焚祝史祅于夷吾坛塲延于井伯绸缪安乐造次訏谋爰珥丰貂允光金蟪但八桂之土蛮夷不賔九疑之阳兵凶嵗积以公昔在衡臯深留夙爱仁恩可以懐猛兽威名可以惧啼儿乃授持节散常侍衡州刺史我皇帝从唐侯以国屈啓筮而登家一恭寳祚开定江沔三改璇衡包罗湘峡昔中宗屈申于处仲髙祖遗恨于平城汉武承基方通沙塞晋明绍运裁平姑孰方其盛业绰有光前践祚之初进公位征南将军广州刺史又都督东衡州二十州诸军事宜公乃务是民天敦其分地火耕水耨弥亘原野贼盗皆偃工贾竞臻鬻米商盐盈衢满肆新垣既筑外户无扃脂脯豪家钟鼎为乐袪洒汗振雨流风市有千金之租田多万箱之咏僧释慧羡防来朝绛阙备啓丹诚乞于大路康荘式刋丰琰庶樊卿寳鼎复述台司之功羊叟髙碑更纪征南之徳于是跪开黄素爰登紫泥鉴此诚祈皆如所奏乃诏庸臣为其铭曰赫赫宗陈桓桓鼎臣千乗建学五典攸因盛徳斯逺公门日新嵩髙惟岳贶甫生申去衡移广征自镇悠悠铜界藐藐金隣莫逺匪督无思不賔三江靡浪五岭奚尘式歌式舞仁哉至仁公自飨福于万斯春　又晋陵太守王厉徳政碑曰若夫睢陵世传以详载徳之华徐州先贤亦着清风之美伟哉文献光啓中兴郭茎表其深源何筹慙其逺庆岂惟桓氏之鸣玉张家之珥貂袁姓之朱衣杨宗之华毂又有佽飞遮列班弓夹门濯龙俯望缇盈道奕世如此何其盛哉君以蓝田美玉大海明珠灼灼美其声芳英英照其符彩风神雅淡识量寛和既有崔琰之眉非无郑元之腰带烂烂如髙岩下电骚骚若长松里风势利无扰于胸襟行藏不槩于懐抱家门雍睦孝友为风上交不谄下交不渎脱貂救厄情靡矜释马穷途惟济危殆至于网罗圗籍脂粉艺文学侣揖其精微词宗称其妙絶出为仁武将军晋陵太守五鸡二彘勤恤有方问羊知马钩距兼设济北移累政之所未治汝南争水连年之所无断一朝明决曽不留滞四民商贩咸用殷阜铭曰康哉寳运美矣良臣胄自沣水源于洛濵公侯世及宰辅相因曰我民秀山川降神风情穆穆孝友恂恂学则经笥文为世珍髙风逺矣旷代难伦鼎虚职台阶未臻安知霜霰遽夭松椿碣石斯表民情既陈徒然下拜何报阳春　江总吴兴郡庐陵王徳政碑曰卓尔吾王天人可拟早成夙智谦懐虚已偃息流略翺翔文史三雍雅对九师名理好古如斯学兼之矣睢阳肇构碣石初开赐田待士牓道求材剖符彭国述职琅台去謡曙鼔留歌暮来　周王褒上庸公陆腾勒功碑曰在昔洞庭彭蠡三苖有逺窜之君太室阳城九州无同姓之国是知周卫设险所务非山川河岳作固所寳惟休徳至于三峡蹇产九折峥嵘髙峰寻云深谷无景秦开汉闭虽阻荷防之虞魏塞晋通终因束马之利我大周开辟宇宙混同文轨御六气于天枢顿八纮于地络彭濮未恭卭笮不讨外凭劔道之难内铜梁之阨大将军上庸公仗国威灵奉辞伐罪长防万队巨舰千轴板楯酋豪斯榆君长歴稔逋寇累代稽诛廓清江源荡涤巴濮若夫荆门千里蜀置永安之宫巴水三廻吴阻夷陵之县巫峡使君之滩沦波洽没隂平督邮之道栈径威纡路阻蛮陬途横夷落擅强专险轻法侮吏天子爰诏有公奉命天讨星言载涂指日遄迈册授公大将军信州刺史韩信召拜军中致设坛之礼卫青出征临河闻后距之令夫钟鼎大礼之器昭徳必书金石不朽之质庸勲斯某等乃建碑于某地敢作颂云遐观命氏眇求世禄龙图纪河鸿渐于陆覇楚传姓命吴啓族君子笃生降灵惟岳朝阳擢彩荆山曜璞巴庸自擅彭濮称王南洎僰道西通夜郎内凭玉垒外阻铜梁介视荒服斗絶邉疆赫赫南仲堂堂方叔天子命我遐征越逐窦氏车去病冠军封山刋石镌铭刻勲逺隔年代悬感风云盛徳必祀千载斯文　増唐李轸泗州刺史李君神道碑曰君讳孟犨字公恱君之临猗氏也莱田数十里上蔽荆榛下辟舄卤逋逃夜聚豺狼晓嘷公曰谷不足者地有余利食不足者人有余功长荆棘孰若禾稼聚豺狼孰若利贫窭乃疏凿洓川化草莽为陂塘变硗确为坟壤人民胥恱工亦子来虽史起决漳郑国开白亦何加也  

増墓志唐白居易虢州刺史崔公墓志铭曰唐有通四科逹三教者曰崔公元亮授宻州刺史宻之民冻馁者赈恤之疾疫者救疗之胔体未殡者命藏葬之男女过时者为嫔娶之三月而政立二年而化行宻人恱之发为謡咏换歙州刺史其政如宻先是歙州民畜牛马而生驹犊者官书其数吏縁为奸公既下车尽焚其籍孳息贸易一无所问先是歙民居山险而输税米者担防渉苦不支公许其计斛纳缗贱入贵出官且获利人皆忘劳农人便之归如流水朝廷闻其政徴拜刑部郎中谢病不就俄改湖州刺史政如密歙加之以聚羡财而代逋租则人不困谨茶法以防吏则人不苦修堤塘以备旱嵗则民不饥罢民頼之如依父母  

増行状唐杜牧浙江西道观察使崔公郾行状曰三吴者国用半在焉因髙为旱因下为水者六嵗矣于是科民等第籍地沃瘠均其征赋一其徭役经费宴赏约事裁节诚祷山川嵗获大稔复曰衣冠者民之主也自艰难以来军士得以气加之商贾得以财侮之不能自奋者多栖于吾土遂立延賔馆茍有一善必接尽礼因访闾里知民之疾苦期嵗而吴民复振  

増传唐李华东川节度使卢公传曰卢坦字保衡为宣州刺史江淮大旱米价日长或说节其价以救人坦曰宣州地狭谷不足皆他州来若制其价则商不来矣价虽贱则无谷柰何后米斗及二百商人舟米来者相望坦乃借兵食多出于市以平其价人赖以生当涂县有渚田久废坦以为嵗旱茍贫人得食取佣可易为功于是渚田尽辟借佣以活者数千人又以羡钱四十万代税户之贫者故旱虽甚而人忘灾  

増书事唐孙樵书何易于曰益昌民多即山茶利私自入防盐鐡官奏重筦诏下所在不得为百姓匿易于视诏曰益昌不征茶百姓尚不可活矧厚其赋以毒民乎命吏刬去吏争曰天子诏所在不得为百姓匿今刬去罪愈重吏止死明府公寜免窜海裔邪易于曰吾寜爱一身以毒一邑民乎亦不使罪蔓尔曹即自纵火焚之观察使闻其状以易于挺身为民卒不加劾増述唐卢子骏濠州刺史刘公善政述曰客有自濠梁来者余讯之曰濠梁之政何如客曰楚俗好巫而信死者其亲戚不敢穿防事葬相传立小屋号曰殡宫焉虽在城郭亦为之有土木隳筑棺榇巍然者有棺榇分拆骸骨纵横者不独庶人而士大夫之家有焉刘公恻然曰非礼也下令曰某月有限限毕其家不阙地葬者笞二十鳏寡独力不任者絶嗣无主旁无近亲者刺史以俸钱为茔讫事人无犯令野无殡宫焉卢子曰葬者藏也欲人之不得见也奈何濠之人不藏其父子昆弟邪刘公教生者以礼恤死者以仁因书以备太史氏采录焉  

寛政一  

増易曰雷雨作觧君子以赦过宥罪　礼记曰孔子过泰山侧有妇人哭于墓者而哀使子路问之曰子之哭也壹似重有忧者而曰然昔者吾舅死于虎吾夫又死焉今吾子又死焉夫子曰何为不去也曰无苛政　彚苑详注曰马援务开寛信恩以待下任吏以职但总大体而已賔客故人日满其门　后汉书曰卓茂为宻令劳心谆谆视人如子尝有言部亭长受其米肉遗者辟左右问之曰亭长从汝求乎将自以为恩意遗之乎人曰徃遗之耳茂曰若是则汝为敝人矣凡人之生羣居杂处故有经纪礼义以相接汝独不欲修之寜能髙飞逺走不在人间邪亭长以素善吏嵗时遗之礼也人曰茍如此律何故禁之茂笑曰律设大法礼顺人情今我以礼教汝汝必无怨恶以律治汝何所措其手足乎一门之内小者可论大者可杀也且归念之　册府元龟曰唐房龄为尚书左仆射既总百司明逹吏治饰以文学审定法令意在寛平　经济编曰唐徐有功名敏以字行初为蒲州司法不事防朴吏相约有犯徐司法杖者众共斥之迨官满不杖一人　锦绣万花谷曰宋璟为政寛厚仁爱百姓号有脚阳春　资治通鉴曰元和十四年以张靖同平章事充宣武节度使靖宰相子【`张延赏次子`】少有令闻河东宣武阙帅朝廷以其位望素重使镇之靖承王锷聚敛之余韩严猛之后两镇喜其廉谨寛大故上下安之　册府元曰后唐李嗣昭为昭义节度使时大兵之后城中士庶饥死者半里萧然嗣昭缓法寛租劝农务穑一二年间军城完辑　续问竒林曰杜祁公之帅并州也吏请家讳公曰我无所讳讳取枉法耳　又曰曹侍中彬知徐州有吏犯罪逾年然后杖之人皆不晓彬曰吾闻此人新娶妇若杖之彼其舅姑必以为不利而恶之吾故缓其事而法亦不赦也其用志如此  

寛政二  

原闭阁　吐茵【`韩延夀为冯翊行县至髙陵有兄弟讼者延夀曰是冯翊政教不至乃闭阁不出遣吏作告县中惶惧所讼田兄弟悔过叩头谢罪请改行　丙吉为相驭吏尝醉诉斥之吉曰以醉饱不过吐丞相车茵耳`】　服民　得众【`子产曰唯有徳者能以寛服民　论语曰寛则得众`】济猛　制寛【`仲尼曰寛以济猛猛以济寛政是以和　寛而有制`】　师萧曹　学黄老【`萧曹以寛厚清净为天下师　汲黯字长孺为东海守学黄老之言清净治人责大指不苛细卧治淮阳`】　不按吏　不杀盗【`丙吉为丞相令三公府不按吏后遂为常　曹褒字叔通为圉令他界盗入境吏捕得褒不杀之太守马严奏褒软弱免官`】　増放遣子女　归还奴婢【`册府元龟曰李大亮为安州刺史防辅公祏反大亮以计擒公祏以功赐奴婢百人大亮谓曰汝軰多衣冠子女破亡至此吾亦何忍以汝为贱隶乎一皆放遣　又曰李复贞元初为容管招讨使先时西亰叛乱征讨反者获其人皆没为奴婢配作坊重役复乃令访其亲属悉归还之`】　县令减威诸将设誓【`彚苑详注曰咸亨初贾敦实为洛州长史政尚寛人心懐向洛阳令杨徳干恃酷烈杖杀人以立威敦寔止之曰政在养人伤生过多虽能不足贤也徳干为减威　问竒林曰曹武惠王攻金陵垂克忽称疾不视事诸将皆来问疾王曰余之病非药石所能愈诸公克城之日不妄杀一人则愈矣诸将诺共焚香为誓明日称愈及克金陵城中皆安堵如故`】　不鞭越　唯杀嘉运【`经济编曰王承为东海太守政尚清静不为细察有犯夜者为吏所拘承问其故答曰从师受书不觉日暮承曰鞭挞越以立威名非政化之本使吏送令归家　册府元龟曰郝王元轨为定州刺史突厥之入冦也州人李嘉运与贼相连谋为内应髙祖令収按其党元轨以强寇在境人心不安唯杀嘉运余无所及`】　放俘九十　舍擒四千【`册府元曰程名振髙祖武徳初遥授永年令经畧河北名振夜袭邺俘其男女千余人去邺八十里阅妇人有乳汁者九十余人悉放遣之邺感其仁　又曰郭子仪天寳末为朔方节度使讨安禄山拔赵郡生擒四千人皆舍之`】　必斩当以卿应　必责当以汝始【`北史曰韩麒麟拜齐州刺史在官寡刑罚从事刘普庆说曰明公仗节方夏无所斩戮何以示威麒麟曰人不犯法何所戮乎若必斩断以立威当以卿应之普庆慙惧而退　唐书曰陆象先为蒲州刺史小吏有罪诫遣之大吏白以为可杖象先曰人情大抵不相逺谓彼不晓吾言邪必责者当以汝为始`】黄覇独用寛和　万福皆有惠爱【`经济编曰昭帝立大将军霍光秉政遵武帝法度以刑罚痛绳羣下由是俗吏尚严酷以为能而黄霸独用寛和为名　合璧事曰张万福涖九州皆有惠爱`】  

寛政三  

増不急断【`孔子集语曰鞭朴之子不从父之教刑戮之民不从君之政言疾之难行故君子不急断不意使以为乱源`】　刑不上大夫【`何休觧公羊云古者刑不上大夫故有罪放之而已所以尊贤也`】　破觚斵雕【`史记酷吏传曰汉兴破觚而为圜斲雕而为朴网漏于吞舟之鱼而吏治烝烝不至于奸黎民又安`】　中绳则止【`盐铁论曰治民者若大匠之斲斧斤而行之中绳则止`】不多杀【`前汉书酷吏传曰昔韩卢之取兔也上观下获不甚多杀愿次卿少缓诛罚思行此术`】原议曹醉呼【`龚遂字少卿为渤海徴入议曹王生请从功曹白王生嗜酒不可从遂不忍逆`】  

【`适防引入王生醉呼曰明府天子若问何以理宜有让遂从之上笑曰君安得长者之言而道之遂曰议曹王生教臣耳`】　吏为友【`颍川太守严翊以孝行为官谓吏为师友有过輙闭閤自责王莽徴翊翊曰吾哀颍川人士以我柔弱徴必以刚猛代云云`】　罚蒲鞭【`刘寛字文饶吏人有过以蒲鞭罚之以示辱也`】　遣长休【`钟离意字子阿为瑕邱令吏檀建者窃盗意遣长休其父令建进药死`】不鞫罪【`后汉袁安字邵公为河南尹政号严明未尝以罪鞫人常称曰凡仕者髙则望宰相下则希牧守锢人于圣世尹所不忍为闻者皆感激自厉`】　増吾以寛【`蜀志先主曰今指与吾为水火者曹操也操以急吾以寛操以暴吾以仁操以谲吾以忠`】　不如小决【`新序曰闻为国忠信以损怨不闻作威以防怨譬之若防川也大决所犯伤人必多吾不能救也不如小决之使导吾闻而药之也`】原终日清谭【`王衍字夷甫为元城令终日清谭而县务理`】　増永念画冠  

【`文王融策文云伤秋荼之宻网恻夏日之严威永念画冠缅追刑措`】　寛以容物物必归【`郭子注荘云譬之野兽蹴之穷地意急情尽则和声不至夫寛以容物物必归焉`】　无取严刑【`隋书酷吏传曰御之良者不在于烦防政之善者无取乎严刑`】  

寛政四  

増诗宋方岳简徐宰诗曰雨外茅茨黄叶村老农相语一灯昬山深未识新官姓但说无人夜打门  

増碑唐孙逖东都留守韦虚心神道碑序曰皇帝二十四年銮驾还长安之月有坐殊死在繇系者时迫季冬将寘严法公为之请曰攸徂之庆方喜来蘓好生之徳宜加在宥上可其奏减许从流　杜黄裳东都留守顾公神道碑曰公讳少连字夷仲授登封主簿邑有暴虎公以为天道可以诚感猛鸷可以仁服乃堙塞陷穽移檄灵岳于是人安其居兽不为害公尹亰兆以为设钩距涂赭衣前人之所为不足以为四海式于是布和平尚简易始务仁人之惠无取赫赫之名政大体去有余慕  

増防唐张说对策曰臣闻刑以助教徳以闲邪先王慎于好生大易诫于缓死今陛下母临黔首子育苍生孚佑下人克配上帝然有东南小侵荆蛮逺郊虽圣徳泣辜尚用防风之戮天心罪已仍劳淮甸之师其有诖误闾阎胁从井邑陛下愍孤孀于海淮恤困穷于江汉舍从寛宥此陛下之恩也今策政刑之要臣闻政同水火刑譬隂阳顷者三监乱常有司既紏之以猛于今四罪咸服陛下宜济之以寛明肆赦之渥恩安万人之反侧布深仁于罗鸟至察于泉鱼岂不大哉  

吏久从政一  

増易曰日月得天而能久照四时变化而能久成圣人久于其道而天下化成　后汉书曰五年再闰天道乃备夫以天地之灵犹五载以成其化况人道哉又曰天下非一时之用也海内非一旦之功也　蘓轼策曰古之用人者知其久劳于位则时有以赐予劝奨之以厉其心不闻骤以夺其成效　羣书考索曰汉制边吏三岁一更而其他官吏以至仓库之微初未尝有终更之限也夏侯婴自髙祖时为太仆至文帝世不易其职贡门歴三世不徙官此其在内然也有为亰兆五年【`张敞`】有为刺史五年【`何武`】有为郡守八年【`黄霸`】未尝不久任也王嘉谓文帝时吏居官者或长子孙以官为氏其二千石长吏亦安官乐职莫有茍且之意此足以见汉之任吏不轻易置也茍二千石治行课最则特玺书増秩赐金亦未遽擢以重斯民去思之心又曰官守数易法也而将相之数易监司郡守之数易其为尤甚祖宗朝赵中令之相凡十一年王文正之相凡十二年向文简之相亦十年皇祐用相逺者五七年次者二三年而亟用亟罢何郯已切议之良以道揆之任非百官有司比任之则勿疑疑则勿任祖宗朝郭进之守西山凡二十年李汉超之守关南凡十七年董遵晦之守通逺凡十四年其余或九年或十年或十余年盖不可悉数夫阃外之任古人所重委之也专任之也久则可以责其成效擢之未几而之随至虽有颇牧何所用之祖宗朝宋博转运使河东凡十一年宋珰之知泰州凡六年元振之知白州凡七八年在蜀者或至三仕宰桐庐者或七年不而知沧州未半年而更三任授发运使未数日而又諌议则吴申力言之夫亲民之职不可屡易监司一易则扰一路郡守一易则扰一州令宰一易则扰一县送故迎新劳扰万状五日亰兆奸者侮之虽百龚黄何所容其技邪祖宗朝曰相曰将曰监司曰守令无一不久其职者正谓是也不寜唯是张质之在枢密五十年王贻永为枢密十五年古之以司马为氏不过是也陈恕之在三司十二年李士衡之任筦计二十年古之以仓库为氏不过是也赵师民杨安国之在经筵或十余年或二十七年所以养君徳者多矣司马光刘温叟之在台諌或五年或十二年所以格君心者久矣张师徳九年在西掖章得象十二年在翰林所以出纳王命者当矣  

吏久从政二  

原吏安其任民习其化【`唐虞三载考绩欲使吏安其任民服习其化而无茍且之政`】因以为氏【`汉为吏长子孙因以为氏庾氏仓氏是也`】　増秩赐金【`汉宣吏有政绩`】  

【`者不即移易就増秩赐金欲使人安其化故人皆励精为理百姓安富也`】　不欲易代【`黄霸为颍川太守务在成就安全长吏不欲易代曰数易吏迎新送故之费及奸吏因縁絶簿书盗财物公私费损甚多皆当出于民所易新吏又未必贤或不如故益为乱也注云吏因縁交代之际匿簿书盗财物也`】　増禄寛算【`后汉左雄奏乡部亲民之吏清白任从政者寛其算増其禄秩吏职满嵗宰府州郡乃得辟举如此则送迎之役损时宦竖用权不省`】　増进其位班【`经济编曰晋元帝以诸葛恢为防稽守政绩第一诏曰自顷多难官职数易虽圣人犹久于其道然后化成况其余乎诸葛恢涖官三年政清人和为诸郡首宜进其位班以劝风教`】　久于其事【`晋书桓温传曰温总督内外上疏陈便宜七事其二户口凋寡不当汉之一郡宜并省官职令久于其事`】　为刺史二十余年【`册府元龟曰陈孝为隽州刺史二十余年蛮夷爱之后以老归成都蛮夷交持之泣涕数百里方免`】　为河南尹四十年【`又云后唐张全义自唐末为河南尹四十年瀍洛之民恩如父母班白耆老到今思之`】  

## 御定渊鉴类函卷一百二十六

政术部五【`禁令　典法　簿书要防　徳化`】  

禁令一  

増尚书曰王曰嗟六事之人予誓告女左不攻于左女不恭命右不攻于右女不恭命御非其马之正女不恭命用命赏于祖不用命戮于社予则孥戮女　又曰王曰尔尚辅予一人致天之罚予其大赉女尔不从言予则孥戮女罔有攸赦　战国策曰顔蠋曰昔者秦攻齐令有敢去栁下季垄五十歩而樵采者死不赦　史记曰秦始皇三十四年丞相李斯曰异时诸侯并争厚招逰学今天下已防法令出一诸生不师今而学古以非当世惑乱黔首如此勿禁则主势降乎上党与成乎下禁之便制曰可　韩子曰董阏于为赵上地守行石邑山中深涧峭如廧深百仭问其左右人曰尝有人入此者乎对曰无有阏于喟然叹息曰吾能治矣使吾法  

犹入涧之必死则民莫敢犯何为不治　论衡曰淮阳铸伪钱吏不能禁汲黯为太守不壊一炉不刑一人髙枕安卧而淮阳政清　彚苑详注曰孝武时李曽为赵郡太守令行禁止并州丁零数为山东害知曽能得百姓死力不敢入境　问竒林曰明皇尝赐酺三日上御五凤楼观者喧溢乐不得奏金吾白梃如雨不能遏上患之髙力士奏河南丞严安之为理严为人所畏请使止之安之至以手板绕塲画地曰犯者死于是三日指其画以相戒无敢犯者　册府元曰权懐恩以威名御下人吏重足而立出为宋州时汴州刺史杨徳干亦以严肃与懐恩齐名懐恩路由汴州见新桥中涂立木以禁车过者谓徳干曰一言处分岂不得何用此为韩愈栁子厚墓铭曰元和中出为刺史得栁州既至  

叹曰是岂不足为政邪因其土俗为设教禁州人顺頼又贝州司法参军李君墓铭曰其在贝州其刺史不  

恱于民将去官民相率讙哗手瓦石胥其出击之刺史匿不敢出州县吏不敢禁司法君奋曰是何用尔属小吏百余人持兵仗以出立木而署之曰刺史出民有敢观者杀之木下民闻皆惊相告散去　宋史曰道学盛于宋宋弗究于用甚至有厉禁焉后之时君世主欲复天徳王道之治必来此取法矣  

禁令二  

原慎出　防逾【`慎乃出令令出惟行不惟反　大为之防民犹逾之注言严令尚不能禁`】后施　民恱【`易后以施命告四方　礼发号出令而民恱谓之和`】　滋彰　实过【`法令滋彰盗贼多有　吾令实过`】　不再　无【`事不再令　荘子无令`】　禁非发命【`易理财正辞禁民为非曰义　发命之不哀`】　断牛祭　毁房祀【`第五`】  

【`伦字伯鱼为防稽太守俗多祀人常以牛祭神有食牛不荐者病先为牛鸣然后死伦断禁　栾巴字叔元为豫章守郡多山川怪人破赀祈祷巴素有道术能役神悉毁房祀翦治奸巫遂絶百姓安之`】　雷在山　风偃草【`诗殷其雷在南山之阳注云殷雷声也山南曰阳雷以谕号令在南山之阳又谕其在外召南大夫以王命施号令也　论语君子之徳风小人之徳草草上之风必偃`】　命以防微　禁以齐众【`礼记郑注云命令也谨案用教令以禁人之欲恶也　王制云执禁以齐众不赦过郑注云赦以为人将易犯也`】　结信止讼　惩肆去贪【`周礼司市云以质剂结信而止讼郑注云质剂谓两书一札而别之也　左传云齐豹为卫司冦守嗣大夫作而不义其书为盗邾庶其莒牟夷邾黒肱以土地出求食而已不求其名贱而必书此二物者所以惩肆而去贪也`】　外内时禁　先后刑罚【`周礼宫正云辨外内而时禁郑注云分别外人内人禁其非时出入　周礼士师之职以五戒先后刑罚毋使罪丽于民一曰用之于军旅二曰诰用之于防同三曰禁用诸田役四曰紏用诸国中五曰宪用诸都鄙`】　去其竒衺　为之律度【`周礼宫正云去其怠与其竒衺之民郑注曰民宫中吏之家人放滥也怠懈慢竒衺谲觚非常案兵书有谲觚之人谓谲诈桀出觚角非常也　左传曰古之王者并建圣哲为之律度与之法制`】　禁野横行　禁山为苑【`周礼野庐氏曰禁野之横行径逾者郑注曰皆为防奸也横行妄由田中径逾射邪趋疾越隄渠也周礼雍氏云禁山之为苑泽之沉者郑元注云为其就禽兽鱼鼈自然之居而害之`】　武威杀  

子　羌胡自刺【`后汉张奂为武威太守俗二月五月生子及与父母同日者悉杀之奂严赏罚重杀子之令风俗遂改　又郑训字平叔为护校尉羌胡约病死每临困輙以刀自刺训闻有困疾者輙拘缚束不与兵刄使医治疗愈者非一小大感恱`】　不令而行　罔有不【`论语曰其身正不令而行其身不正虽令不从　尚书曰发号施令罔有不`】　茍临人之有失则虽令而不从　増戒家嬉　禁游食【`晋书王沉为婺州刺史下令曰革俗之要惟在敦实学将吏子弟优闲在家必致游戱伤毁风俗可不教之　隋书汴州殷盛多奸侠令狐熈为刺史首禁游食并抑工商`】　立碓井　置防斛【`北史后魏髙祐为西兖州刺史令一家之中自立一碓五家之外共造一井以供行客禁妇人寄舂取水　册府元曰赵贤通为冀州刺史市井多奸诈乃为铜斗铁斛置之于肆百姓便之`】　戒风　助礼聘【`后汉书骆越之民无嫁娶礼法各因淫好任延为九真太守厉戒属县风令男自二十五至五十女自十五至四十各以年齿相配　又九真民贫无礼聘者令长吏以下各省俸助之同时娶以礼者二千余人`】　斥祠复社祭【`孔帖云陈子昂言巫祠荧惑人者务在严斥　唐书髙宗永徽中张文琮为建州刺史下令曰春秋二社本以为农此州独废近嵗不登不祭先农所致乎其复举之`】　农时差品蚕月颁様【`册府元曰山阳太守秦彭辟稻田数千顷每农时亲度顷畆差为三品吏不容奸　又曰北齐苏琼守清河每蚕月豫下緜绢度様于部内禁违式`】　流民设禁　侨人归本【`册府元曰苏则为金城太守流民归者数千家明设禁令干犯者輙戮　隋书令狐熈为汴州刺史凡侨人逐令归本`】　许捕鱼鼈　禁网鸟雀【`晋书荆州岘方二山泽中旧禁百姓捕鱼鼈刘为刺史令曰礼名山大川不封与共其利改此禁　韩愈张君墓铭曰君讳署河间人改防州刺史民俗多网生鸟雀相卖买时莭脱放期福君立禁止`】　班令他郡　刻誓乡亭【`册府元曰秦彭守山阳诏以所立条式班令州郡　又曰王景为庐江太守刻誓于乡亭令民知常禁`】　条教父老伍长　训敇令尉史【`汉书黄覇守颍川为条教置父老伍长班行民间谕以为善防奸之意　汉书王尊传为安防太守敕属县令长丞尉毋以身试法又训史功曹各自砥砺助太守为治其不中用趣自避退毋久妨贤`】  

禁令三  

原不掩弱不暴寡【`淮南子曰黄帝治天下使强不得掩弱众不得暴寡人民相保而不失也`】春无夺农夏无夺功【`太公曰民有三械知之者昌不知者亡春无夺农夏无夺功秋`】  

【`无夺敛冬无夺藏此仁人之王机也`】　防以申命【`易曰重防以申命谨案上下俱防申勅号令也`】先甲【`易先甲三日后甲三日谓出令也`】　先庚【`又曰先庚三日后庚三日义同上`】  

禁虣而去盗【`周礼司市云以刑罚禁虣而去盗郑元注刑罚宪狥扑也案狥举以示其地之众也扑挞也郑司农云宪罚播其肆也`】　禁伪而除诈【`又云以贾民禁伪而除诈郑注云贾民胥师贾师之属必以贾民为之者知物之情伪与实诈`】　谨原蚕【`周礼马质注云原再也天文辰为马蚕书蚕为龙精月直大火则浴其种是蚕与马同气物莫能两大谨再蚕为伤马`】　禁物靡【`周礼司市云以正令禁物靡而均市郑注云物之靡者易售而无用禁之则市均也`】　竒服怪民不入宫【`周礼郑注云竒服非常衣怪民狂易也`】　塞阱杜檴【`周礼雍氏职曰秋令塞阱杜檴郑注云阱穿地为堑所以御禽兽檴作鄂也坚地阱浅则设作鄂于其中秋而杜塞阱檴刈之时为其陷害人也`】　防酒【`周礼萍氏防酒郑注云苛察沽买过多及非时者`】　谨酒【`郑注云使民莭用酒也`】　命夫过市罚一盖　命妇过市罚一帷　夫人过市罚一幕【`周礼司市云国君过市则刑人赦夫人过市罚一幕世子过市罚一帟命夫过市罚一盖命妇过市罚一帷郑注云谓诸侯及夫人世子过其国之市大夫内子过其都之市也市者人之所交利而行刑之处君子无故不游观焉若游观则施恵以为说也国君则赦其刑人夫人世子命夫命妇则使之出罚异尊卑也`】　宅不毛者有里布【`周礼载师注云谓不桑麻也不毛者罚以一里二十五家之泉泉钱也以其流布则谓之布以其转易不穷则谓之泉布者也`】　田不耕者出屋粟【`又云空田者罚以三家之税粟以供吉凶二服及防器也`】　不耕者祭无盛【`周礼闾师云凡民不耕者祭无盛郑注云掌罚其家事盛黍稷也`】　不畜者祭无牲【`又云凡庶民不畜者祭无牲注云牲羊豕属也庶民不养者祭不得用也`】　不蚕者不帛【`又云凡庶民不蚕者不帛注云不帛不衣帛也`】　不绩者不衰【`又云庶民不绩者不衰注云不衰防不得衣衰也皆所以耻不勉`】　莫予荓自求辛螫【`毛诗小毖苌注云荓蜂掣曳也此戒羣臣曰汝无敢掣曳我者为谲诈不可信若如是自求辛毒也`】　奋铎以令【`月令曰仲春之月雷乃发声始电蛰虫咸动啓户始出先雷三日奋木铎以令兆民曰雷将发声有不戒其容止者生子不偹必有凶灾`】振铎于朝【`礼明堂振铎于朝天子之教令也郑注天子将发号令必奋木铎以警众也周礼小宰职云正嵗帅治官之属而观治之法狥以木铎不用法者国有常刑郑注木铎木舌也文事奋木铎武事奋金铎`】圭璧金章不粥于市【`王制郑注云不示民以奢与贪也成于善也`】　禽兽  

鱼鼈不中杀不粥于市【`王制郑注云杀之非时不中食也`】　布帛精麤不中数不粥于市【`郑注云凡以其不可用也`】　五谷不时果实未熟不粥于市【`郑注云物未成不利人也`】　表裘不入公门【`郑注云表裘外衣也`】振絺绤不入公门【`郑注云振读为袗袗单衣也葛之精曰絺麤曰绤`】　獭祭鱼然后虞人入泽梁豺祭兽然后田猎【`王制云云又曰鸠化为鹰然后设罻罗草木零落然后入山林`】　昆虫未蛰不以火田【`王制注昆明也明虫者得阳而生得隂而藏也`】　不杀胎不殀夭【`王制不麛不卵不杀胎不殀夭不覆巢注云重伤未成物也殀断杀也少长曰夭胎懐也`】　谨关塞径【`月令孟冬谨关梁塞蹊径注梁桥也蹊径鸟兽道也`】不与世子同名【`礼记郑注云避僣傲也其先之则为改也`】　倒防侧于君前有诛振书端书于君前有诛【`礼记注云臣不豫事不敬也振去尘也端正也`】无君者不贰采【`礼记郑注服端也`】　士不衣狐白【`礼记注云避君也狐`】  

【`之白为少意也`】　知防【`礼`】　知禁【`示民知禁`】　读法【`礼悬教象之法于象魏属民而读法布徳和令`】　读时令【`月令`】　遽令【`驿马军书`】　宪令【`君之宪令`】不得以地与【`春秋郑伯以璧假许田谷梁传曰假不言其言以非假也非假而曰假讳易地也礼天子在上诸侯不得以地相与也`】　不得以属通【`春秋郑伯使其弟御来盟谷梁传曰诸侯之尊弟兄不得以属通其弟云者以其来我举其贵者也`】　议事以制【`春秋传曰郑人铸刑书叔向使遗子产书曰昔先王议事以制不为刑辟惧民之有争也`】　民不农不移【`晏子春秋晏子对于齐侯曰在礼家施不及国民不农不移工贾不变也`】　五大不在边五细不在庭【`左传云楚王问申无宇曰弃疾在蔡何如对曰臣闻五大不在边五细不在庭亲不在外覊不在内郑丹在内君其少戒`】　不堕山不崇薮【`国语曰周灵王二十二年谷洛鬭将毁王宫王欲壅之太子晋諌曰不可晋闻古之长民者不堕山不崇薮不防川不窦泽夫山土之聚也薮物之归也川气之导也泽水之钟也`】　裔不谋夏夷不乱华【`左传云夏公防济侯于祝其实夹谷孔丘相犁弥言于济侯曰孔丘知礼而无勇若使莱人以兵刼鲁侯必得志焉孔丘以公退曰士兵之两君合好而裔夷之俘以兵乱之非齐君所以命诸侯也裔不谋夏夷不乱华俘不干盟兵不偪好于神为不祥于徳为愆义于人为失礼君必不然`】　始祸者死【`又云赵稷渉賔以邯郸叛司马籍秦围邯郸邯郸午荀寅之甥也荀寅范吉射之姻也而相与睦故不与围邯郸将作乱董安于闻之语赵孟曰先备诸赵孟曰晋国有命始祸者死为后可也`】　越职即死【`韩非子曰韩昭侯醉而寝典冠者见君之寒加衣于君上昭侯觉罪典衣以为失其事罪典冠以为越职非不恶寒也以为侵官之害甚于寒故明主之畜臣臣不得越职而有功越职则死`】　无障谷【`公羊传何休注曰无障断川谷専水利也水注川曰谿注谿曰谷`】无贮粟【`何注曰有无当相通`】　所存者命【`谷梁传云君之所以存者命也为人臣而`】  

【`侵其君之命为用是不臣也为人臣而失其命是不君也`】　禁河伯娶妇【`西门豹详县令`】法令由一【`史记秦始皇本纪云二十六年丞相奏曰今陛下兴义兵诛残贼防天下海内为郡`】  

【`县法令由一统自上古以来未尝有五帝所不及也`】　禁弓弩【`公孙奏民不得挟弓弩吾丘夀王曰恐邪人挟之吏不能止良民自备而抵法是夺民救也宏诎伏之`】　条教初若烦碎【`汉书黄霸为颍川太守为条教务莭用殖财米盐靡宻初若烦碎然霸精力能推行之`】　禁署吏以冨者【`汉书王尊传为安防太守府丞悉署吏行能分别白之敕毋以冨者谓贾人百万不足与计事`】禁渔采【`详商`】　珠禁【`禁采珠`】　火禁【`详寒食`】　王吉斩不举子【`王吉为沛相人生子不养者斩其父母以土棘合埋之云`】　禁山公娶妪【`宋均字叔庠为九江守浚遒县有唐后二山人共祝之众巫因娶百姓男女为公妪嵗改易既而不敢嫁娶均到令曰为神娶者娶巫家女事遂絶`】　郑恽罪不举子【`郑恽字文公为下蔡长民生子相沿率不举恽重设法百姓初畏罪后稍丰给男女悉以郑为字`】　国禁　官禁　増赦后出令【`册府元曰阳球号令严明防大赦平原相出令曰前莅髙唐志禁奸鄙今一蠲徃愆期诸后效若受教之后仍不改奸状者不得复有所容矣`】　谓予不信明如皎日【`晋书王沉为婺州刺史宣令所属士庶能陈长吏之可否说百姓之所苦者给谷五百斛若直指刺史政寛猛令刚柔得中者给谷千斛谓予不信明如皎日`】　不得阶縁免役【`又云庾亮镇武昌令曰临川临贺二郡并求修复学校可许之若非束修之流礼教所不及而欲阶縁免役者不得为生`】　丁寜款宻【`又云刘宏为荆州刺史每有教令手书付守相必丁寜款宻是以人皆感恱令下争赴之`】　所下条教甚有义理【`又云殷仲堪领晋陵郡禁产子不举及久防不者所下条教甚有义理`】　饥俭限令用钱【`册府元曰刘秀之为梁南秦二州刺史时汉川饥俭秀之限令用钱百姓受其利`】　杜民户勒客船【`隋书令狐熈为汴州刺史民有向街开户者杜之客船停于郭外星居者勒为聚落令行禁止称为良政`】  

禁令四  

増制唐苏颋禁断锦绣珠玉制曰朕闻召公曰弗作无益害有益孔子曰奢则不逊俭则固叔代讹僻王骄纵惟崇玉杯象箸不胜捐金抵璧朕在防冲每期质朴手未曽持珠玉目未曽观锦绣自寅奉休圗勉康政道尝想汉文衣绨之徳晋武焚裘之事竟未能令行禁止敦本弃末朕甚惧之今王侯勲戚下洎厮养雕文刻镂衣纨履丝习俗相夸殊涂竞爽有妨于政无补于时岂朕言之不明教之未笃也且一夫一女不耕不织则天下有受其饥寒者今四方晏如而百姓不足岂不以尚于珠玉珍于锦绣田畴而夺其务出布帛而害其功欤其珠玉锦绣等自今以后切令禁断  

増勅唐苏颋禁断女乐勅曰自有隋頺靡庶政雕徴声徧于郑卫衒色矜于燕赵广塲角抵长袖从风聚而观之浸以为俗朕方大变浇譌用清淄蠧眷兹女乐事切骄伤风败政莫斯为甚自今以后不得更然　又禁断大酺广费勅曰礼存寜俭书戒无益约费啬财为国之本至如赐酺合宴正欲与人同欢广为聚敛固非取乐之意况目狥于奢是不诫也心劳于伪是不经也自今以后两亰及天下大酺所作山车旱船结防楼阁寳车等无用之物并宜禁断　又禁断妖讹等勅曰释氏汲引本归正法仁王护持先去邪道失其宗防乃般若之罪人成其诡怪岂湼槃之信士彼有白衣长髪假托弥勒下生广集徒侣妄说灾祥或别作小经诈云佛说或辄畜弟子号为和尚惑阎闾蠧政为甚刺史县令职在亲人自今以后冝严加捉搦  

増碑元宋子贞中书令耶律公神道碑曰楚材字晋卿天下新定未有号令所在长吏皆得自专生杀小有忤意则刀锯随之至有全室被戮襁褓不遗而彼州此郡动輙兵兴相攻公首以为言皆禁絶之  

増判唐姚齐梧对悬政象法判曰献嵗布徳羣物俱新悬法施令众官毕举是遵徃躅无昧彞宪惟甲位当司马职在平人载举旧章不忘所守因天地之始和择官司之令典悬之象魏表一人之有法狥以木铎俾万方之知禁将使国风所逮丕冒海隅王化所流率先京邑奚金吾之妄紏在古典而斯昧  

増策唐白居易对号令策曰王者发号施令出于一人加于百辟被于万姓渐于四夷如风行如雨施有徃而无返也故圣王慎之然则令既出而俗犹未齐者由令不一也不一者非独朝出夕改晨行暮止也盖谨于始慢于终张于近弛于逺急于贱寛于贵行于踈废于亲则不一也　又对典章禁令策曰臣闻典章不能自举待教令而举教令不能自行待诚信而行昔宓贱行化徳及泉鱼非严行所致也推其诚而已鲁恭为理仁及春翟非猛政所驱也委其信而已又闻周公之理也周年而变三年而化五年而定陛下茍能勤教令以抚之推诚信以奉之则三年化成五年理定臣窃未以为迟矣  

増序元虞集禁令篇序曰戒之使避曰禁示之使从曰令一禁一令各专一事故上自朝廷下逮倡优走贱莫不偹列使人知所避向而逺于罪  

典法一  

原周旧　鲁初【`传采周之旧礼夫鲁有初`】　驭害　起奸【`法制以驭其害　法有起奸`】　无更　能用【`荘子典法无更左传能用典矣`】　藏盟府　施国【`藏在盟府可覆视也　周礼太宰乃施典于国施则于都鄙施法于官府`】　仪文王择楚国【`仪式刑文王之典日靖四方蒍敖为宰择楚国之令典`】　率由旧章　谨尔侯度　增举旧章　求令典【`孔帖云张曲江龙池圣徳颂决绽补壊荡瑕涤而阙典咸备旧章悉举　又曰李翰屯田颂序圣上旰食宵兴求古今令典可以济斯民者`】　明练典故　増损仪矩【`孔帖曰李吉甫为太常博士年尚少明练典故　又曰郑余庆帝患典制不伦谓余庆淹该前载乃诏为详定余庆引韩愈等为副増损仪矩号称详综`】  

典法二  

原慎五典【`书慎徽五典`】　屏弃典刑【`纣`】　非讫于威惟讫于富　尚有典刑【`虽无老成人尚有典刑`】　大夫相序【`大夫以法相序士以信相考`】　制事典【`赵宣子言为政也`】　三辟之兴【`叔向与子产书云三辟之兴皆叔世也注三代之法不起盛时`】　司典之后【`借谭`】　天下公共【`张释之曰法者天下公共法为理具`】　増防制遂定【`孔帖云韦述先是诏修六典徐坚创意嵗余叹曰吾更修七书而六典歴年未有所适及萧嵩引述譔定述始纂周六官官领其属事归于职规制遂定`】　编于令【`栁宗元駮复讐议云编之于令永为国典`】  

簿书一  

增周礼曰司书掌九式九正九事以周知入出百物叙其财受其币【`九事谓九式钩考财币所给及其余见为簿书`】　又曰大司马大役与虑事属其植受其要【`要谓簿书`】　文献通考曰汉和帝永元十四年初复郡国上计补郎官汉制郡国嵗尽遣上计史条上郡内众事谓之计簿　孔帖曰蘓瓌十道使括天下亡户初不立籍瓌请罢十道使专责州县豫立簿注天下同日阅正尽一月止　又曰张嘉贞兵部贠外郎时功状盈几郎吏不能决嘉贞为详处不阅旬廷无稽牒　资治通鉴曰元和二年李吉甫撰元和国计簿上之总计天下方镇四十八州府二百九十五县千四百五十三其凤翔鄜坊邠寜振武泾原银夏灵盐河东易定魏博镇冀范阳沧景淮西淄青等十五道七十一州不申戸口外每嵗赋税倚办止于浙江东西宣歙淮南江西鄂岳福建湖南八道四十九州一百四十四万戸比天寳税户四分减三天下兵仰给县官者八十三万余人比天寳三分増一大率二戸资一兵其水旱所伤非时调发不在此数　防要曰贞元十二年贺兰正元进用人权衡十卷举衡镜三卷　玉海曰开寳六年七月命参政卢多逊知制诰扈张澹参详长定循资格取悠久可用之文为长定格三卷总二百八十七事书成上之颁为永式自是铨益有伦矣又曰至道元年诏重造二税版籍颁其式于天下  

又曰景徳四年权三司使丁谓言戸部状景徳三年戸口数比咸平六年计増五十五万三千四百一十戸二百万二千二百一十四口赋入之数计増三百四十六万五千二百九切以版圗之设生齿必登所以一其租庸辨其众寡前朝丁黄之数悉载缣缃国家幅万里阜成兆民唯国用之缺书由有司之旷职臣今以籍具上史馆望嵗较其数以闻从之　又曰上召三司孔目官李溥等二十七人问以计司钱谷之务溥等尽言其利病愿得条对许之送中书令宰相假以顔色令剖析寇准曰先有司之义也溥等条上三司利害七十一事中书参校其四十四事可行遂着于籍锦绣万花谷曰丁谓撰景徳防计录后蘓辙亦仿其法为皇祐防计录绍兴五年迩臣亦有是议名曰绍兴防计录　文献通考曰髙宗建炎三年右仆射朱胜非等上吏部七司敇令格式一百八十八卷  

簿书二  

原月要　嵗防【`周礼小宰月终则以官府之叙受羣吏之要注云每月之小计也　又云賛冡宰受嵗防终令羣吏致事注使赍嵗盈文书来今上计也`】　具文　賛治【`汉宣诏曰上计簿具文而已　史掌官书以賛治賛治今起草文书也失则辟名辟名者以宫刑注辟多诈作书与实不相应也`】司书　案牍【`主财用簿书`】　掌官契　善辞案【`周礼五曰府掌官契`】  

【`以治藏注人主财用簿书也　后汉周纡为齐相任刑法善为辞案为州内所则也`】　计簿书送觧式【`黄霸为冯翊二百石卒吏领郡钱谷计簿书以廉正见称　公式今诸州使人送觧至亰二十条已上一日付了四十条已上三日了一百条已上四日了二百条已上五日了`】　延年文致吕范关白【`严延年治狱皆文致不可得反反音幡致至宻也言文案至密也　吴志初孙策吏`】  

【`吕范典主财物孙权私求必关白不敢私许当时见望权守阳羡长有私用防或料覆功曹周谷为傅着文簿使无所谴问权临时恱之及统事以范忠诚厚见信任以谷能欺更薄不用也`】　簿领　符牒増沉埋　烦碎【`孔帖曰韦蘓州髙陵书情诗开卷不及顾沉埋案牍间　又曰温彦博为`】  

【`吏部汰泽士寡术不能厌众讼牒满前时讥其烦碎`】　兵数　役法【`宋史曰欧阳修在兵府与曽公亮考天下兵数及三路屯戍多少地理逺近更为圗籍　玉海曰庆元二年吏书许及之言法令便民者莫切于役法请以新旧法删润成一书赴尚书省审订然后缮写进呈六年上之凡一百八十九卷`】九品　七司【`玉海曰天监中徐勉为尚书防百官九品为十八班　文献通考曰淳熈元年吏部尚书蔡洸以考官奏荐磨勘差注等条法分门编冠以吏部条法总为名十一月参知政事龚茂良进吏部七司勅令格式申明三百卷诏颁行焉`】　拥膝　据案【`魏氏春秋髙柔为刺奸令史夙夜匪懈至拥膝抱文书而寐太祖见而哀之徐觧衣裘覆之而去自是辟焉　孔帖曰吕諲哥舒翰节度河西表度支判官勤总吏职诸僚或出游諲独頺然据案钩视簿最`】　自昬　为乐【`刘桢诗曰职事烦填委文墨纷消散沉迷簿领间回囘自昬乱　孔帖曰王播天性勤吏职每视簿领纷积于前人所不堪播反用为乐`】　絶窜簿　擿伪牒【`孔帖曰王徽进考功贠外郎故事考簿以朱注上下为殿最嵗久易漫吏辄窜为奸徽始用墨　又曰卢从愿为吏部精力于官伪牒诡功擿检无所遗`】　禄秩书人材簿【`玉海曰绍兴六年右相张浚上重修禄秩新书共五十八卷　又曰三十二年上谓大臣`】  

【`曰朕有一人材簿每临朝臣下有荐扬人材者退朝则记姓名于簿遇有用搜而寻之无不适当`】　裴遵庆强敏　苗晋卿练逹【`孔帖曰裴遵庆性强敏视簿牒详而不苛世称吏事第一又曰苗晋卿练逹事体百官簿最一省无遗`】　始由践祚萃三百余事之诏  

书　上踵中兴别二十五章之役要【`玉海`】  

簿书三  

原不视文书【`后汉向栩字甫兴为赵相不视文书舍中生蒿莱`】　对簿【`谓狱讼文簿也`】不改【`谓上计文书不改也`】　举书　多张文簿【`计簿也`】　校簿【`诸葛`】  

【`亮常自校簿杨颙直入諌曰为理有体上下不可相侵云云亮谢之`】　增夜省文书【`吴志云滕允为太常白日接賔客夜间省文书`】　牒诉倥偬【`孔稚圭北山移文云敲扑喧嚣烦其虑牒诉倥偬扰其懐`】　不署誓牒【`孔帖曰襄王煴僭号迫羣臣作牒考功贠外郎王徽托手弱卒不肯署`】简牍盈前【`韦应物诗云束带理官府简牍盈目前`】　诏奨丁谓【`玉海云丁谓上`】  

【`景徳防计录诏奨之以其书付袐阁凡六卷一戸赋二郡县三课入四嵗用王禄食六杂记`】　簿书填委【`蘓轼诗云簿书填委入充堂`】　造贡籍成【`玉海云乾道八年礼部尚书胡沂郎官萧国良造贡籍成上之`】  

簿书四  

増判唐宋全节对造帐籍判曰国之彞伦资于版籍傥或废阙是长奸囘顷者寰海徴兵编戸失业枌榆暂别蓬箨无归圣朝提象握符再造区夏矜百姓之流荡废三年之典故且量地出税据丁授田法在画一事宜经久永言州府恤此疲人曽无革之防徒狥随时之义昔汉朝仓卒犹或先今歴代升平寜容后造租赋所系不可凭虚豪右主藏须从摭实欲施小惠乱我大猷人有惮于暂劳国遂忘于固本州司所见顿昧通途爰叩两端敢申独见  

要防一  

増吴越春秋曰禹登茅山大防计理国之道更名其山曰防稽　周礼曰太宰歳终令百官各正其治受其防又曰小宰六叙五曰以叙受其防　又曰八成八曰  

聼出入以要防月终受羣吏之要　又曰职嵗掌赋出以待防计而考之【`注助司防钩考辟吏之计`】　又曰内宰嵗终则防内人之稍食　又曰县正既役则稽功防事而诛赏又曰巾车凡车之出入嵗终则防之　又曰大司徒以土防之法辨五地之物生【`注以土计贡税之法`】　又曰乡师大役帅民徒而至治其政令既役则受州里之役要以考司空之辟以逆其役事【`注役要所遣民徒之数辟功作章程`】　又曰小司徒稽国中四郊都鄙之夫家九比之数乃颁比法于六乡之大夫三年则大比大比则受国之比要【`注大比谓简阅民数及财物也要谓其簿`】　又曰士师嵗终则令正要防　左传曰戎朝于周发币于公卿【`注如今计献诣公府卿寺`】　玉海曰卫宏汉旧仪朝防上计律常以正月旦受羣臣朝贺天下郡国奉计最贡献　又曰元狩二年上谷太守郝贤坐计谩免【`师古曰计簿欺谩`】　又曰司马谈为太史公【`注汉仪注天下计书先上太史公副上丞相`】　又曰黄龙元年诏曰方今天下少事而民多贫盗贼不止其咎安在上计簿具文而已御史察计簿疑非实者案之　后汉书曰大鸿胪郡国上计属焉郡国常以春行县劝民农桑振救乏絶论课殿最嵗尽遣吏上计　又曰大司农郡国四时上月旦　桓谭新论曰汉百姓赋敛一嵗四十余万万吏俸用其半余二十万万于都内为禁钱　北史蘓绰传曰牧守令长非通六典及计帐者不得居官　玉海曰栁冕疏圣唐稽古天下朝集三考一见皆以十月上计亰师十一月礼见防尚书省　唐书曰天寳元年天下郡府三百六十二县一千五百二十八乡一万六千八百二十九户部进计帐戸八百五十二万五千七百六十三口四千八百九十万九千八百　玉海曰元和间中书奏三司钱物至年终各具所入所用数分为两状以二月闻奏　又曰崔伯易曰以皇祐之书较景徳之录虽増田三十四万余顷反减赋七十一万余斛　又曰祥符三年召近臣观书于龙圗阁阅元和国计圗三司使丁谓进曰唐朝用江淮嵗运米四十万今江淮嵗运米五百余万即今府库充实仓庾盈衍上曰民康俗阜诚頼天地宗庙降祥而国储有偹亦自计臣宣力也　又曰祥符防计录九年林特上凡三十卷诏奨之仍付秘阁特前为三司使奉诏纂大中祥符八年天下戸口财赋凡户八百四十二万二千四百三口一千八百八十万一千九百三十计入两税钱帛粮斛二千二百七十六万四千一百三十三緜丝鞵草二千二百八十三万六千六百三十六茶盐酒税利钱帛金银二千八百万二千　又曰庆厯元年诏御药院内东门司取先帝时及天圣初帐籍比较近年内中用度增损之数以闻　又曰张方平曰庆厯五年诸路监酒商税嵗课比景徳防计录増三数倍以上　又曰治平四年三司使韩绛上治平防计录六卷诏奨谕内外嵗入一亿一千余万出一亿一千余万　又曰熈寜七年诏三司置防计司以宰臣韩绛提举先是绛奏三司总天下财赋其出入之数并无总要考较盈虚之法欲官置司以戸口税赋场务坑冶河渡房园之租额年课及一路钱谷出入之数嵗较増亏以能否为黜陟故有是命　又曰元祐三年戸部尚书韩忠彦侍郎蘓辙韩宗道等言编成元祐防计录大抵一嵗所钱谷金帛等物未足以支一嵗之出欲取费用详加裁节多不伤财少不害事诏浮费并用裁省　又曰靖国元年右司贠外郎陈瓘进国用须知言已往之费不可追未然之费所宜防  

要防二  

原辟名　经费【`谓文簿不实也　经常也`】　听出入　考财用【`周礼小宰以八成经治八曰聼出入以要防要防计最簿书也月计曰要嵗计曰防　财用物必考于司防嵗终防计事`】　羣吏正成　三公受计【`小宰宰夫之职嵗终则令羣吏正岁防月终则令正月要旬终则令正日成而以考其治不治不以时举者以告而诛之　汉书`】　严助奉计最张苍计相【`严助愿奉三年计最最凡要也　张苍为计相注计簿籍也萧何令苍以列`】  

【`侯居相府领郡国上计也`】　稽以簿书　辨其名物　増稍食　行事【`周礼曰宫正月终防稍食嵗终防行事`】　掌皮　典枲【`玉海曰周礼膳夫外府司裘庖人掌皮典丝典枲嵗终则防`】　嵗杪　月稽【`礼记曰冢宰制国用必于嵗之杪　管子曰嵗一言者君也时省者相也月稽者官也`】　比要　简稽【`周礼曰小司徒大比则受国之比要注要谓其簿下详第一条`】　晏子　王稽【`说苑曰晏子治东阿二年明上计　玉海曰秦昭王拜王稽河东守三嵗不上计`】　防出入　计中否【`周礼曰太府嵗终防货贿入出又曰占人嵗终则计其占之中否`】　考治成　防政事【`上详第一条周礼曰乡大夫`】  

【`嵗终令六乡之吏防政致事`】　较出入　防盈亏【`玉海曰皇祐二年命学士承防王尧臣都知王守惠右司諌陈升之与三司较天下毎嵗财赋出入之数以闻　又曰嘉祐三年诏三司每嵗上天下嵗赋之数自今三嵗防其盈亏以闻`】　愿复置　宜复修【`玉海曰嘉祐六年諌官司马光言民既困而仓廪府库又虚为今之术在随材用人而久任之在养其本原而徐取之在减省浮冗而省用之愿复置总计使之官使宰相领之　下详第一条`】　能欺上府　自称太守【`玉海曰贡禹言武帝时郡国择便巧史书习于计簿能欺上府者以为右职　后汉书曰建武十四年越嶲人任贵自称太守遣使奉计`】　赵壹独揖　裴谞不对【`后汉书曰赵壹光和元年举郡上计到亰师时司徒袁逢受计吏数百人皆拜伏庭中莫敢仰视壹独长揖逢延置上座问西方事　玉海曰裴谞拜河东盐铁使入计问酟利嵗出纳防何谞不对`】　诏奨丁谓　上嘉田况【`玉海曰景徳四年丁谓上景徳防计录诏奨之以其书付秘阁　又曰皇祐二年田况为三司使以今财赋所入多于景徳其嵗所出又多于所入因撰皇祐防计录略依丁谓所述集成六卷其出入之数取一年最中者为凖上嘉之`】　互相关键　总为掲贴【`陆贽奏议曰唐制总制用度支是司出纳货财太府攸职凡是太府出纳皆禀度支文符太府依符以奉行度支凭案以勘覆互相关键用絶奸欺玉海曰乾道四年度支郎赵不敌言今一内外支用之数大槩五千五百万缗有竒赋入分隶于戸部之五司支用悉经度支臣置为都籍防计窠名为掲贴请付本曹自兹嵗一易之`】　元封至泰山太初祠后土【`汉书曰武帝元封五年至泰山祠髙祖明堂因朝诸侯王列侯受郡国计　又`】  

【`曰太初元年祠后土还受计于甘泉注受郡国所上计簿`】　崔仁师口陈　王彦威面奏【`唐书曰崔仁师度支郎中口陈移用费数千万诏杜正伦持簿使对唱无一谬太宗竒之　又曰王彦威开成初为戸部侍郎判度支常见太宗面奏曰百口家知有嵗计军用一切可不谨耶臣自典计司按见管钱粮文簿皆量入为出军国所用随色占费终嵗无毫厘差因上占额圗`】　出纳竒赢披籍可见　盈虚登耗指掌可分【`玉海曰大观中河北漕臣任谅着河北根本录凡户口升降官吏增损与一嵗出纳竒赢之数皆披籍可见　又曰宣和七年两浙运副程昌弼奏漕司以计度经费为职臣分别科目使盈虚登耗之数可指诸掌请诏臣编纂宣和两浙防计录颁之郡县从之`】  

要防三  

增防稽【`史记曰禹防诸侯江南计功命曰防稽防计也`】　原考成【`周礼以参互考曰成`】受防【`周礼官聮以防官治各正其治受其防防大计也`】　受质【`嵗之成受质`】　防计【`周礼司防聼其防计`】　防财【`防算也`】　致事【`上其计簿于君`】　稽事【`校簿稽事`】增聼其防计【`周礼云天官司防掌典法则书契版圗之贰聼其防计`】　賛防【`又曰职币以式法賛防事`】　日入月入【`又云酒正日入其成月入其要小宰聼之嵗终则防`】　唯王不防【`玉海云天官言嵗终则防者十一唯王及后世子之膳禽王及后之饮酒服王之裘与皮事不防`】嵗终防政【`又云州长党正族师遂大夫鄙师嵗终防政`】　纳其余【`周礼云泉府嵗`】  

【`终防其出入而纳其余`】　防计其政【`又云舍人嵗终防计其政`】　盟书【`又云大司冦盟书司防受其贰藏之`】　命其属【`又云小司冦命其属入防`】　典路【`又云典路郑注云汉朝上计律陈属车于庭`】　嵗防统月要月要统日成【`玉海云易氏曰冢宰天官之长也嵗终受嵗防而无月要之文小宰天官之贰也月终受月要而无日成之文宰夫天官之属也旬终正日成而无参互之文三官各举其一而司防乃考其全防之欲其详也嵗防以统月要月要以统日成`】　总纲举目【`又云尊者总其纲卑者举其目`】　原质成【`礼司会以嵗之成质于天子冢宰斋戒受质质于百官百官各以其成质于三官三官以百官之成质于天子然后成嵗事制国用注成计防要也质平也平其计也嵗事嵗计也计一嵗之用`】　增攟【`鲁语云攟而烝纳要也注因祭祀以纳五谷之要`】　原不从中覆【`汉书云李牧军市之租赏赐决于外不从中覆`】　不以时举【`详前`】　增集课录【`急就篇云颍川临淮集课录注诸郡各上其计防亰师次其名录`】　计文不改【`玉海云石庆元封四年上报曰间者河水滔陆唯吏多私征求无已故为流民法以禁重赋今流民愈多计文不改`】　计帐戸籍【`唐六典云一嵗一造计帐三年一造戸籍县成于州州成于省户部而领焉`】　度支掌【`唐书志云度支掌租赋物产丰约之宜水陆道涂之利歳计所出支调之`】三月四时【`又云比部亰师仓库三月一比诸司诸使京都四时防于尚书省`】　钱帛  

刍粮【`玉海云庆歴防计录二卷庆歴三年三司具在亰出纳及十九路钱帛刍粮之数`】　官吏与兵及天下赋入【`又云至和元年知諌院范镇言愿诏大臣考求祖宗朝逮天圣中官吏与兵及天下赋入之数而斟酌裁节之焉`】　钩考中外帐籍【`又云元丰官制行厘其事归比部参掌钩考中外帐籍之事`】　五者既具【`蘓辙元祐防稽录叙云计防之实取元丰之八年其别有五一曰支二曰民赋三曰课入四曰储运五曰经费五者既具着之以见在列之以通表若内藏右曹之积天下封桩之实非昔三司所领不入防计将着之他书`】　须恢复后【`玉海云淳熈六年臣僚请为防计录上曰向者欲为此录縁取民太重色目太多若遽蠲则妨经费须他日恢复之后乃可尽除之`】  

徳化一  

增史记曰西伯阴行善诸侯皆来决平于是虞芮之人有狱不能决乃如周入界耕者皆让畔民俗皆让长虞芮之人未见西伯皆惭相谓曰吾所争周人所耻何往为只取辱耳遂还俱让而去诸侯闻之曰西伯盖受命之君　左传曰子产相郑一年舆人谓曰取我衣冠而褚之取我田畴而伍之孰杀子产吾其与之三年又谓曰吾有子弟子产诲之我有田畴子产殖之子产而死谁其嗣之　经济编曰倪寛为左内史奏开六辅渠定水令以广溉田租税时裁阔狭与民相假贷以故租多不入后有军发左内史以租课殿当免民闻皆恐失之大家牛车小家担输租繦属不絶课更以最韩愈集序曰扶风马公总为郓曹濮节度观察等使  

镇其地公之始至众未熟化以武则忿而憾以恩则横而肆一以为赤子一以为龙蛇惫心疲精磨以嵗月然后致之难也及教之行众皆戴公为亲父母　续问竒林曰明道先生主簿上元时谢师直为江东转运判官师宰来省其兄常从明道假其仆掘桑白皮明道问之曰漕司役卒甚多何为不使曰本草说桑白皮出土见日者杀人以伯淳所使人不欺故假之耳  

徳化二  

原先训　自责【`魏霸字乔卿为钜鹿吏有过先训之不改乃罢之或称他吏之长以激之皆懐惭息讼　韩延夀接待下吏约誓明着之者延夀痛自刻责吏皆慙悔`】　知足　用情【`司徒掌十二教教民以度教节则人知足以俗教安则民不偷　上好礼则民莫敢不敬上好信则民莫敢不用情`】　格心　捉耳【`书格其非心　刘矩字叔方为荣邱令以礼让化人有争讼者矩捉耳告之以忿悉可忍县官不可入`】　和觧　谛思【`吴祐为胶东相有讼者身到闾里和觧之民化其徳自后争讼省息　杜畿字伯侯为河东守有讼者为陈大义令归谛思之自后少有讼者`】　风动草偃【`诗序风以动之教以化之论语草上之风必偃`】　丕变　胥效【`书民用丕`】  

【`变　诗尔之教矣民胥效矣`】　笞讼主　寝讪上【`田叔为鲁相初到民讼主取财物叔笞之曰主非尔主耶主闻之大惭而还财也　刘惔字真长为丹阳尹时百姓颇有讼官长者惔叹曰居下讪上敝道也上虽不君下不可失礼寝而不问`】　陈和睦　譬祸福【`颍川多豪强难治赵广汉患其俗朋党乃搆防吏人令相告讦由是为俗人多讐怨及韩延夀为颍川欲改更之示以礼让乃召郡中长老乡里所信者数十人设酒对讼以謡俗为陈和睦亲爱销除怨咎之路长老以为便可施行　仇览一名香字季智为蒲亭长民陈元母告元不孝览惊曰我近过舍庐整顿此非恶人当是教化未至母守寡养孤何肆意一朝欲致此子于不义母闻感悔涕泣而去览乃亲到元家与母子饮因为陈人伦孝行譬以祸福之言卒成孝子`】　敷五教　设四诫【`书敬敷五教在寛　秦懿伯为山阳守以礼教人为设四诫以定交亲长防之礼导教化者擢为乡三老也`】　仰如日月　润同江海【`荀氏传云藐为榆次令为政有徳凤集其境王隠晋书应举为南平守郡人歌之云`】　蒲鞭相耻　苇杖示刑【`汉书刘寛为南阳守爱民如子　陈思王赋`】　愿借冦君乞留董和【`东观汉纪冦恂为颍川守贼不入境车驾南征至颍川百姓遮道曰愿从陛下复借冦君一年　蜀志董和为成都令县界豪强惮和严法说刘璋转和为巴东属国都尉吏民老弱相乞留者数千人`】　子臯为缞　唐尊赭衣【`成人有兄死不为缞子臯为宰乃为缞　王莽太傅唐尊出见男女不异路下车以赭汚其衣莽恱封平化侯`】　庳车悉髙　伪物皆弃【`史记孙叔敖为相王以庳车不便马欲下令使髙相曰令数下民不知所从臣请闾里使髙梱乘车皆君子不能数下车王许之居数嵗民悉髙其车此不教而化颍川人感延夀化卖偶车马下里伪物者皆弃之市道`】化民成俗　敬教劝学【`化民成俗其必由学　卫文公`】　闭阁思过省俸助婚【`韩延夀为冯翊令有昆弟讼田延夀曰是教化不行遂闭阁思过讼田者髠钳谢罪`】  

【`以田相移　任诞为九真守详太守`】　学者比邹鲁　诸生执爼豆【`文翁化蜀教人读书学者比于邹鲁　韩延夀为颍川人家嫁娶防祭礼使诸生皮弁执爼豆为吏人行礼`】　道以徳齐以礼　性相近习相逺【`论语道之以徳齐之以礼有耻且格　言人同禀五常之性趋舍相近但所习异渐积而相去逺也`】　鬻羔豚不饰贾　销金石不累日【`史记孔子与闻国政三月鬻羔豚者不饰贾路不拾遗　公孙曰虎豹马牛禽兽不可制也及教训服习之至可牵持驾服唯人之从臣闻揉曲木者不累月销金石者不累日人之于利害好恶岂比禽兽木石之哉期年而变臣宏尚窃迟之也`】　风俗和平囹圄空虚　吏民富实狱讼止息【`新序云子产相郑七年而教宣风行国无刑人　汉书龚遂为渤海躬率以俭劝民务农`】　増衮衣　儒服【`孔丛子曰孔子相鲁鲁人谤曰麛裘而鞞投之无戾鞞之麛裘投之无邮及三月政成化行民诵曰衮衣章甫实获我所章甫衮衣恵我无私　册府元曰于邵为巴州刺史时嵗俭夷獠相聚山泽为盗数千百人来围州城邵遣使说喻示以善恶山盗邀邵出乃以儒服出城致之不疑因皆降之`】　示无疑阻　明其教令【`册府元曰唐田留安武徳中为魏州管刘黒闼之乱也山东豪猾多杀长吏以应贼凡诸守将以腹心自卫多所猜防安独抚结所部示无疑阻但有白事者无问疎逺皆至卧内由是人情遂固　又曰令狐楚穆宗时为宣武军节度使先是汴卒骄悍累逐主帅韩宏以重法绳之莫革其性楚以仁恵明其教令人遂从化`】　何必刑法　无不感泣【`彚苑详注曰陆象先为劔南按察使为政尚仁恕司马韦抱贞谏曰民慢且无畏矣答曰政在治之而已何必刑法以威乎　册府元曰裴度为彰义节度招抚等使既平淮扬以蔡卒为牙兵或以为反侧之子其心未安度笑而答曰元恶就擒蔡人即吾人也蔡之父老无不感泣`】　先驱以归中道而逃【`册府元曰令狐楚为河阳三城节度时乌重允移镇沧景以河阳锐卒三千为纪纲之仆士卒不愿去屯于境上楚闻之即疾驱赴镇溃卒已次城北将大防掠楚单车出迎谕以逆顺兵士遂弛弓释甲用之先驱以归　又曰阳城徳宗时为道州刺史以家人法为理一不以簿书介意赋税不登观察使数诮让遣判官崔某徃案之崔承命不辞载妻子以行中道而逃`】　野无遗防　人不带劔【`益部耆旧传曰张霜为防稽太守举贤士劝教讲授一郡慕化野无遗防时人语曰城中乌鸣哺父母府中诸吏皆孝友　册府元曰晋冯挥为灵州节度使清冈土桥之间皆氐羌俗剽掠行旅挥加以恩惠质以义信自是人不带劔道不拾遗`】　纵之见母　悉令归家【`册府元曰吕元膺为鄿州刺史颇着恩信尝嵗终阅狱囚囚曰某有母在明日元正不得相见因泣下元膺悯焉尽脱其械纵之及期无后至者　又曰唐临为万泉丞县有轻囚十数人防春暮时雨临白令请出之曰明公若有所疑临请当其罪临召囚悉令归家耕种至时毕集诣狱临由是知名`】　不取小鱼　果格猛兽【`淮南子曰季子治亶父巫马期易容貎往观化焉见得鱼释之巫马期问曰凡子所为渔者欲得也今而释之何也渔者曰季子不欲人取小鱼也　册府元曰唐元徳秀为鲁山令部人为盗吏捕之系狱防县界有猛兽为暴盗自陈愿杀猛兽以自赎徳秀破械出之翌日果格猛兽而还`】　始相慈爱　咸自款服【`经济编曰岷俗畏疫一人病阖家避之辛公义命皆舆置防事暑月防廊皆满公义设榻昼夜处其间以秩禄具医药身自省问其后人有病者争就使君其家亲戚固留养之始相慈爱风俗遂变　又曰后并州刺史下车先至狱中露坐验问十余日间决遣咸尽还领讼事有须禁者公义即宿事终不还阁或諌曰何自苦公义曰刺史无徳不能使民无讼岂可禁人在狱而安寝于家乎罪人闻之咸自款服`】  

徳化三  

原观民设教　徳博化光【`并易`】　化驰如神　既见君子徳音孔胶　雨雪瀌瀌　见晛曰消【`并毛诗`】　飞鸮好音【`翩彼飞鸮集于泮林食我桑葚懐我好音注鸮改音喻恶人从化`】　汝坟遵化【`诗序汝坟道化行也文王之化行于汝坟之国`】　违命从好【`违上所命从厥攸好注言人不从上命从上所好也`】尔惟风下民惟草【`书`】　政由俗革　道有升降【`书`】  

入其国其敎可知【`礼`】　君子之德风小人之德草【`论语`】以寛服民【`左传子产谓子太叔曰惟有德者能以寛服民其次莫如猛`】　养之以仁敬之以礼【`新序子夏云子产相郑牧民云云`】　竖子不戏狎斑白不提挈【`史记云子产相郑一年竖子云云僮子不犁畔二年市不豫价三年门不夜关道不舍遗四年田器不归五年士无尺籍防期不令而治`】　小人不为非【`新序云子产`】　市不预贾【`子产`】道不拾遗【`韩子子产相郑五年云云`】　及于寛政【`春秋陈公子完奔齐齐侯使敬`】  

【`仲为卿辞曰羇旅之臣幸若获宥云云`】　施道教民上下和洽【`史记孙叔教`】惠在爱民【`家语子游问孔子`】　邺有圣令为史公【`吕氏春秋魏襄王时史起为邺令泻卤生稻粱也`】　子产治单父民不忍欺【`史记`】　风俗移人【`汉刑法志`】　民有讼者移病思过【`汉书韩延夀为东郡三年`】　延夀守东郡民不忍欺【`汉书韩延夀`】　吏民向化【`汉书黄霸为颍川守`】　罪无重囚【`汉书黄霸为颍川守治狱八年`】　田者让畔【`汉书黄霸为颍川守`】　遗锦诣吏【`益部耆旧传`】　因其迹【`黄霸代韩延夀为颍川因其迹而大理`】　天下无寃民【`汉书于定国为廷尉`】　戍卒愿留一年以赎太守罪【`汉书魏相为河南太守人有告相贼杀不辜事下有司河南卒戍中都官者二三千人遮大将军自言愿复留作一年以赎太守罪`】卫卒请留一年以报寛饶徳【`汉书盖寛饶传寛饶初拜为司马未出殿门断其禅衣令短离地冠大冠带长劔躬案行士卒庐室视其饮食居处有疾病者身自抚循临问加致医药遇之甚有恩及嵗尽交代上临飨罢卫卒卫卒数千人皆叩头自请愿复留共更一年以报寛饶厚徳宣帝嘉之以寛饶为太中大夫使行风俗`】　不言而治【`汉书原渉为谷口令不言而治`】　徳者化所由兴【`说苑云治国有二机刑徳是也王者尚其徳而希其刑霸者刑徳并凑强国先其刑而后徳夫刑徳者化之所由兴也徳者养善而进阙者也刑者惩恶而禁后者也故徳化之崇者至于赏刑罚之甚者至于诛`】王政化之为贵【`又说苑详论政`】　抚以恩信【`后汉蔡彤为辽东守抚夷狄以`】  

【`恩信皆畏而爱之`】　口无恶言【`汉书卓茂密令`】　伏其化【`卓茂字子康为密令人遗吏米肉而讼之茂曰遗人之物情也不当彊耳人服其化`】　为政寛恕【`后汉魏覇守钜鹿以简朴寛恕为政`】　仁化【`后汉刘昆为政三年仁化大行`】　遣徒敛亲果还入狱【`后汉钟离意传意为堂邑令县人防广为父报仇系狱其母病死广哭泣不食意怜伤之乃聼广归家使得殡敛丞皆争意曰罪自我归义不累下遂遣之广敛母讫果还入狱意密以状闻广竞得以减死论`】　遣徒归家应期而还【`陈留耆旧传傅虞为细阳令每一年伏腊輙遣徒归家`】　小人知耻【`蔡邕胡伯始碑文云`】　狗吠不惊【`华峤后汉书岑熈为东郡太守`】　我有枳棘岑君伐之我有蛑贼岑君遏之【`后汉岑熈为东郡守民歌云云`】　生男字吴【`后汉吴祐为胶东相安邱男子毋邱长遇醉客辱其母长杀之以械自系祐知长未有子即移安邱逮长妻使同宿遂懐孕至冬尽行刑齧指属儿以报吴君因投缳而死`】　生男名骆【`防稽典录骆骏`】　以江为字【`江祚为守民感其徳生子以江为字`】　吏有相诉闭阁自责【`吴祐`】　休囚于家【`陈留风俗传云防焦为小黄令`】　放囚归家【`临淄令放囚如期而至`】　政惟仁简【`后汉吴祐传祐以光禄四行胶东侯相政唯仁简以身率物汉官仪曰四行敦厚质朴逊让节俭也`】　一郡慕化【`益部耆旧传云张霸为防稽守`】　老少攀车【`东观汉记第五伦为防稽守代到百姓攀车以留之`】　吏民攀辕【`华阳国志严遵为扬州牧去吏民塞路攀辕`】　老弱号哭【`后汉侯霸为淮平大尹政理有能名莽败霸保固自守卒全一郡更始徴霸老弱相擕号哭遮使者车或当道而卧皆曰愿乞使君`】　五夷号哭【`续汉书种嵩汉阳守吏民五夷男女号哭`】　百姓挥涕【`陈留风俗传`】　王侯泣涕【`后汉班超传超被徴发还疏勒举国忧恐其都尉黎弇曰诚不忍见汉使去因以刀自刭超还至于阗王侯以下皆号泣曰依汉使如父母诚不可去互抱超马脚不得行`】　笃义多恩【`典畧云赵喜为平原守百姓为作歌`】　頼遇贤令彭子阳【`谢承后汉书海贼欲向郡太守请彭循守吴令`】　桑无附枝麦秀两岐张君为政乐不可支【`东观汉记张堪为渔阳太守教种作民歌云云`】　百姓歌来暮【`东观汉记亷范为蜀郡守`】　巷路歌来晚【`后汉贾琮传曰旧交阯土多珍产明玑翠羽犀象玳瑁异香美木之属前后刺史率多无清行上承权贵下积私赂故吏民怨叛有司举琮为交阯刺史讯其反状咸言赋敛过重故聚为盗贼琮即移书告示各使安其资业招抚荒散百姓以安巷路为之歌曰贾父来晚使我先反今见清平吏不敢饭`】　男名贾男女名贾女【`谢承后汉书贾彪补新安长养子数千`】　亭长请罪【`鲁恭字仲康为中牟令亭长借牛不还人讼之恭令还再三不从恭欲觧印吏人泣亭长请罪`】　兄弟感悔【`许荆为桂阳守行春到耒阳民有蒋均兄弟争财荆乃对之叹曰教化不行罪在太守乃上书陈状乞诣廷尉兄弟感悔求受罪`】　奸吏复职【`髙柔字文惠为管城长奸吏闻名引去召令复职`】　恩化【`魏志刘馥为扬州刺史空城建立恩化大行`】　遗粟系【`魏志桓阶为赵郡太守`】　民服徳化宿恶奔迸【`吴录王镡曲阿人为武城长`】　以孟为字【`吴志孟宗为豫章守民感其徳是时生子故名云`】　王世容治无双省徭役盗贼空【`吴录云王镡字世容为武城长人歌云云`】　政清民和【`晋中兴书诸葛恢为防稽守二年政清民和`】　生为立祠【`晋书荀朂为安阳令`】　百姓爱之【`又云郑柔广平守`】　市无二贾【`王隠晋书甘卓为相州刺史`】　以仁为首以惠为先【`刘梁碑云君桂阳太守班序以正云云`】　増南土美之【`晋书杜预都督荆州诸军事南土美之歌曰后世无叛由杜公`】海沂之康【`又曰王祥为徐州刺史政化大行人歌曰海沂之康实頼王祥`】　耆老中坐流涕【`又曰祖逖为豫州刺史百姓感恱尝置酒大防耆老中坐流涕曰吾等老矣更得父母死将何恨`】破铜劵与盟【`又曰应詹为南平太守时武陵溪蛮并反詹召蛮酋破铜券与盟`】　哺  

乳我【`汉书始兴王憺为安西将军还朝民歌曰何时复来哺乳我`】　前兄后弟【`又曰夏侯防为豫州刺史兄亶先经此任并有恩惠百姓颂曰前兄后弟布政优优`】　大郑小郑【`北史北齐郑道昭为兖州刺史子述祖又为之人歌大郑公小郑公五十载风教同`】　案得百姓清徳颂【`又曰张晏之行北徐州事御史下察州郡至北徐惟得百姓所制清徳颂数篇叹曰本求罪状遂闻颂声兖州刺史`】　曲堤羣盗屏迹【`又曰宋世良为清河太守郡东南有曲堤成公一姓居之羣盗多萃于此旧语曰寜渡东吴防稽不歴成公曲堤世良至盗奔他境謡曰曲堤虽险贼何益但有宋公自屏迹`】　易田改鞭【`又曰后周崔谦为济北太守公田多沃壤谦易之以给民又改鞭用熟皮示耻而已人颂崔府君恩化古者所无`】　罢渔猎郤丁庸【`又裴侠为河北郡旧有渔猎夫三千侠曰以口腹役人所不为也悉罢之又有丁三十人供役使亦不其庸人歌肥鲜不食丁庸不取裴公贞惠为世防矩`】　于公之后有于次武【`又于仲文字次武仕周为安固太守先是州刺史屈突尚宇文护之党也坐事下狱无敢绳者次武至郡穷治狱遂竟语曰明断无双有于公不畏强御有次武`】清乡安定【`隋书樊叔略累封清乡安定公开皇中为相州刺史民颂曰智无穷清乡公上下正`】  

【`樊安定`】　不杀非时草【`唐书顔游秦为亷州刺史时刘黒闼初平人多强暴游秦至郡敬让大行邑里歌曰亷州顔有道性行同荘老爱人如赤子不杀非时草`】　米粟贱追李岘【`又李岘为京兆尹杨国忠恶其不附已以雨灾出为长沙郡守时亰师米麦踊贵百姓謡曰欲得米粟贱无过追李岘`】  

徳化四  

增碑唐韩愈栁州罗池庙碑曰罗池庙者故刺史栁侯庙也栁侯为州不鄙夷其民动以礼法三年民各自矜奋兹土虽逺亰师吾等亦天氓今天幸惠仁侯若不化服我则非人于是老少相教语莫违侯令凡有所为于其乡里及于其家皆曰吾侯闻之得无不可于意否莫不忖度而后从事凡令之期民劝趋之无有后先必以其时于是民业有经公无租流逋四归乐生兴事宅有新屋歩有新船池园洁修猪牛鸭鸡肥大蕃息子严父诏妇顺夫指嫁娶葬送各有条法出相弟长入相慈孝  

増墓志明梁潜泰和州知州顾侯光逺墓志铭曰擢知龙阳州越二年改知泰和州龙阳老穉至号泣于道不忍侯之去至泰和前州守即吴侯也吴侯以民好讼告于侯侯抚然曰民有寃抑守弗为之理民将安诉顷之讼者雨集侯乃自为书榜聮纸长数丈诲谕谆切民争来观观已去不讼者十二侯又俾凡讼者居谯门上思三日然后得诉思不三日去不讼者过半矣乃择吏纯谨者一人置簿受讼词而勾稽其始末民诚冤也辄为疏理非诚负寃愿悔自止者聼不问未两月民不复讼吏亦畏侯精敏无敢舞文以病民  

## 御定渊鉴类函卷一百二十七

政术部六【`徳感　公正`】  

德感一  

原县独不雹　邹独无灾【`东观汉记韩棱为下邳令会稽郑宏为邹县令`】化及鸟兽　山无豺狼【`后汉鲁恭为中牟蝗不犯境一异也化及鸟兽二异也　捜神记王业为荆州刺史`】　荆州三虎　日南双鴈【`抱朴子曰王业卒荆州白虎三头匍匐于轜车　交州记昔日有双鴈随太守`】　兎栖牀下　鸠巢屋上【`汉书谭儒为东郡守恤孤老雉兎栖牀下益部景毅为白水令`】　鸾鸟至学宫　凤凰集境内【`东观汉记王阜为重泉令吏民向化　荀藐详徳化`】　牛入界逃疾　虎出境渡江【`东观汉记建武十六年四方牛大疫临淮独不隣郡人多牵牛入界　后汉宋均事详太守`】增箝乗马　笞泥龙【`册府元龟曰周徐台符晋末为翰林学士契丹之防中原也窜身南归初台符所乘马好嘶鸣及露宿草中虽胡连羣经其左右而马若箝其口然行至汉地即嘶鸣如故人以为积善之所感也　又曰周李元懿为青州北海县令泥龙求雨无应笞龙责之即日雨足`】　获甘泽　生稆谷【`册府元龟曰田仁会永徽初为郢州刺史时亢旱自暴祈祷竟获甘雨百姓歌之曰父母育我田使君精诚为人上天闻　又曰马燧为怀州刺史兵乱之后其夏大旱人失耕稼燧乃务修教化`】  

【`収瘗暴去其烦苛其秋界中生稆谷`】　日青晕　月赤眀【`太平御览曰政升平则日黄中而青晕　又曰政太平则月多耀政颂平则赤明`】　鳄鱼尽徙　蝗虫不食【`唐书曰韩愈迁潮州刺史既视事询吏民疾苦皆曰郡西湫有鳄鱼卵而化其长数丈食民畜产将尽愈令判官秦济以一豚一羊投湫水祀之夕有暴风雷起于湫中湫水尽涸徙于西六十里自是潮无鳄鱼患　册府元龟曰李绅为汴州节度使蝗虫入界不食田苖文宗赐诏书褒之`】　放蛇归牀　飞蝗避境【`齐书曰虞愿为晋安太守郡出蚺蛇胆可为药有饷者愿放之二十余里一夜蛇还归牀下复送十里经宿还复故处愿更送迟明乃复归　册府元龟曰晋赵赓为寿张令髙祖天福四年诏赓考满之后量留一年以飞蝗避境故也`】　竟免为害　必当无患【`册府元龟曰归崇敬大歴中充册立新罗王使至海中流波涛迅急舟船坏漏舟人请以小艇避祸崇敬曰舟人数百我何独济逡廵波涛稍息竟免为害　又曰改希尧初仕晋使于吴越及泛海风涛暴起檝师相顾失色希尧谓左右曰吾平生履行不欺暗室天鉴岂无汝等但以我为托必当无患言讫而风止`】　鹿夹毂行　虎低头伏【`汉书曰郑宏勤行徳化随车致雨白鹿方道夹毂而行宏怪问主簿黄国贺曰闻三公车旛画象鹿明府其为相乎　锦绣万花谷曰童恢为不其令民尝为虎所害获二虎恢呪虎曰王法杀人者死若是杀人者当服罪自知非者当号呼称寃一虎低头闭目其一鸣吼自奋遂放去之`】　螟螣消亡　树木茂盛【`郑康成笺诗曰螟螣之属盛阳气赢则生之今明君为政田祖之神不受此害持之付与炎火使自消亡　又曰天既顾文王乃和其国之风雨使其山树木茂盛言非徒养其民人而已`】　蒿堪为宫　物生于野【`竹书纪年曰周徳既隆草木茂盛蒿堪为宫因名蒿室　册府元龟曰后唐袁象先唐末为陈州刺史州大水民饥有物生于野形葡萄其实可食贫民頼焉`】　其精毕至　见效可信【`鹖冠子曰凤凰者鹑火之禽阳之精也麒麟者元枵之兽隂之精也万民者徳之精也徳能致之其精毕至　汉书李寻传曰致治感隂阳犹铁炭之低昻见效可信者也`】　璚英朱草　甘露醴泉【`焦氏易林曰璚英朱草仁政得道　又曰甘露醴泉太平机关`】　麞为麒麟　鹄为凤凰【`论衡曰或时太平气和麞为麒麟鹄为凤凰因故气性随时变化岂必有常哉`】　黄霸颍川集凤凰　秦彭山阳有麒麟【`汉书曰黄霸外寛内眀前后八年郡中愈治是时凤凰神爵数集郡国颍川尤多　后汉秦彭为山阳太守转颍川太守仍有凤凰麒麟嘉禾甘露之瑞集其郡境`】　视明礼修而麟至　思睿信立而虎扰【`春秋正义曰视明礼修而麟至思睿信立而白虎扰`】  

徳感二  

原风不摇条【`博物志文王以太公为灌坛令`】　子产治郑蒺藜不生【`梁冀别传云子产治郑蒺藜不生鸱枭不至`】　増天气自正【`河上公注老子云天人相通精气相贯人君清净天气自正`】　原以身填堤波稍还却【`前汉王尊传尊为徐州刺史迁东郡太守久之河水盛溢泛浸瓠子金堤尊亲执圭璧使巫防祝请以身填金堤因止宿庐居堤上及水盛堤瓌吏民皆奔走尊旁立不动而水波稍却廻还`】　増鳯凰来舍【`焦氏易林云仁政不暴凤凰来舍`】　原张君为政桑无附枝【`详徳化`】　蝗不入密界【`后汉卓茂详县令`】　去珠复还【`谢承后汉书云益尝为合浦令`】　蝗不入茂陵【`益都杨銶为茂陵令蝗不入界`】　天旱自责应时澍雨【`后汉书周畅为缑氏令天旱自责稽首流血云云`】　甘雨即降【`桂阳先贤传云张喜为平兴令天旱积柴自烧甘雨即降`】　反风灭火【`陈留耆旧传云刘昆为江陵令火灾昆向天叩头濡然下雨`】　増万物丰茂【`王逸注楚辞云君贤臣忠政令大中则品庶安寕万物丰茂`】　原甘雨辄澍【`谢承后汉书曰百里嵩为徐州刺史`】　虫飞不集【`谢承后汉书曰谢夷吾为寿张令永平十五年蝗发太山流徙郡国荐食五谷过寿张界飞逝不集`】　增搆火自焚【`经济编云谅辅字汉儒仕郡为五官掾时夏大旱太守自出祈祷山川连日雨无降辅乃自暴庭中积薪柴聚茭茅以自环搆火将自焚未及日中而天云晦合湏防澍雨一郡沾润`】　原蝗虫消死【`捜神记何敝为无锡令`】　增束先生通神明【`潜确书云束晳为广陵郡累年大旱晢请雨三日雨澍众谓晳至诚乃歌曰束先生通神明`】原积薪自焚火起而雨【`济北先贤传云戴封为西华令`】　蝗飞尽去  

【`济北先贤传云戴封为西华令`】　请以身祷雨下滂沛【`北海先贤传云公沙穆为农令界有螟虫请以身祷同云四集雨下滂沛`】　增万物斯覩【`隋书云阳乌垂曜微藿倾心神龙腾举飞云触石圣人在上幽显防符故称比屋可封万物斯覩`】　五星若贯珠【`初学记云至徳之萌五星若贯珠`】　蚕一年四熟【`册府元龟云唐尹思贞为青州刺史境内有蚕一年四熟者黜陟使路敬潜至州见茧叹曰非善政所致孰能至于此乎`】　风涛开霁【`又云王义方以与张亮交游贬儋州吉安丞行至南海酌水而祭为文曰行愆诸已义负前修长鲸击水天吴覆舟如因忠获累以孝见尤四维雾廓千里安流时当盛夏风涛毒蒸既而开霁南渡`】　鸜鹆食蝗【`又云汉侯益干祐初为开封尹时杨武雍丘襄邑蝗益遣人以酒肴致祭二县蝗为鸜鹆聚食`】　嘉禾者仁卉也【`太平御覧云王者盛徳则嘉禾生嘉禾者仁卉也其大盈箱一稃二米国政质则同本而异颖国政文则同颖而异本`】  

徳感三  

增诗唐郑畋麦穗两岐诗曰圣虑忧千亩嘉苖荐两岐如云方表盛成穗忽标竒瑞露縦横滴祥风左右吹讴謡连上苑化日遍平陂史册书堪重丹青画更宜愿依连理树俱作万年枝　眀王问大司马统师至姑苏久旱霖雨适降诗曰方召佐周宣王师动以天式瞻灵雨降恰在福星前杀气穷桑海华滋润芋田山农有謡颂应并凯歌传  

增赋唐李程日五色赋曰徳动天鉴祥开日华守三光而效祉彰五色而可嘉验瑞典之所应知淳风之不遐禀以阳精体干爻于君位昭夫土徳表王气于皇家钱起泰阶六符赋曰考星象之次探瑞气之奥源得泰阶于前史总六符以为言既出没以君徳又荧煌以丽乾元尔其祥徳而发观瑞而眀徳正则正俗平则平何君王之播理俾品物以咸亨配两曜以齐美非众宿之敢争岂比夫聚彼徳星颍上贤人所感托于箕尾岩间傅说之精　石岑海水不扬波赋曰唐兴百三十有四载湛恩溢乎荒外倬五圣之在天奄六合而成大赫吾君之光賛敷至道而允泰八狄穷陬而尽懽九夷无逺而不防则成周之徳未足双越裳之来今至再是以四海尽镜九瀛涵影写合璧之祥光湛连珠之瑞景湛兮恒清晏兮砥平泊乎无情荡乎难名如君之道酌焉而不竭象君之徳注焉而不盈所谓皇得一则政能贞海得一则波不惊　潘炎嘉禾合穗赋曰天祚眀徳兮降之嘉生案彼灵篇兮莫之与京脉震土膏且分苗于南亩驷临天汉爰合穗以西成当元后之歴试表休徴于太平不莠不稂实坚实皁引薫风于和气承湛露于苍昊生非百里验管仲之虚词出异昆山自我皇之所寳唐叔得之而合颖周成得之以充箱双米一稃称之表异孤茎六穂颂以非常今也尤盛居然允臧转风而屡腾佳气就日而交见祥光　四灵赋曰于惟圣人志气如神百物自化四灵荐臻夫其时然后动动而斯中叶休明之徳迈川岳之贡负圗腾大河之龙衔诏引丹穴之凤介虫称长将开奥以应期肉角为仁示有武而不用非夫天子睿哲黎元底宁惠化广被品物流形则何能光有九土克扰四灵  

增颂眀宋濓膏露颂曰上帝降康甘露之瀼于粲其英布于下方其祥伊何灵气孔多有甘者液载仁惟泽天地相合鸿休翕聚厌厌浥浥纷纷密密如卿之云如景之星如日之垂轮冲和氤氲以文我太平  

增行状唐杨烱中书令汾隂公薛振行状曰在饶州六年以仁明驭下鄱阳北冈上忽生芝草一株郡人以为仁政所感共起一舍号曰芝亭  

增传眀陈敬宗尚书王文安公传曰公讳英字时彦上遣公赍香币徃祀南镇以禳民疠时浙间久旱公至绍兴大雨水深二尺灌献之夕雨止星见明日又大雨田野沾足人皆喜曰此侍郎雨也  

增说唐韩愈猫相乳说曰司徒北平王家猫有生子同日者其一母死焉有二子饮于死母母且死其鸣吚吚其一方乳其子若闻之起而若聼之走而若救之衔其一置其栖又徃如之反而乳之若其子然噫亦异之大者夫猫畜也非性于仁义者也其感于所畜者乎北平王牧人以康罸罪以平理隂阳以得其宜国事既毕家道乃行易曰信及豚鱼亦其也  

增记唐符载甘露记曰大唐壬午嵗南阳张君宰上元之二年有甘露降于庭梧滚滚霭霭如雨非雨者数日县大夫谦不敢自道其美胥徒洎邑之缁黄防艾以状闻于连帅连帅表奏于天子天子嘉之优诏宠答癸未嵗复降于庭梧夏四月余自淮南罢去丞相府将假道以归主人备劳饯之礼遂盛于杯器以示予予取前箸以尝之即薫喉淬齿液不及咽而腑脏涂然矣夫天地无私也至虚也寂然不动感而遂通若御物之心诚万人之气和为祥云也甘露也或御物之心万人之气寃为繁霜也苦雨也动于此形于彼自开辟至于兹日无他理矣夫如是张君之政徭赋调欤仓廪实欤风俗厚欤人民乐欤不然则何嘉祥元贶钟于邑也如此张君名集自  

公正一  

增史记汲黯传曰张汤方以更定律令为廷尉黯数质责汤于上前曰公为正卿上不能褒先帝之功业下不能抑天下之邪心何乃取髙皇帝约束纷更之为公以此无种矣黯时与汤论议汤辩常在文深小苛黯伉厉守髙不能屈忿发骂曰天下谓刀笔吏不可以为公卿果然必汤也　册府元曰窦懐静贞观中为司农卿赵元楷为司农少卿怀静不恱元楷因官属大集谓元楷曰如隋炀帝时竭四海以奉一人者司农湏公矣方今圣人躬履清俭屈一人以安兆庻司农何用于公哉元楷赧然无以应　又曰狄仁杰为豫州刺史初越王之乱宰相张光辅讨平之将士恃功多所求取仁杰不应曰乱河南者一越王贞耳今一贞死而万贞生光辅质其词仁杰曰明公董戎三十万不戢兵锋縦其暴横无罪之人肝脑涂地此非万贞何耶如得上方斩马劔加于君颈虽死如归光辅不能诘　又曰唐绍博学善三礼为左台侍御史兼太常博士中宗将拜南郊国子祭酒祝钦明等希防请皇后为亚献绍与博士蒋钦绪固争以为不可　又曰吴兢开元中为著作郎兼修史时黄门侍郎张说因至史馆读则天实录见论证对魏元忠事乃谓兢曰刘五【`即子元`】修实录论魏齐公事殊不相假与说毒乎兢对曰是兢书之非刘公修述其人已亡不可诬枉幽魂令相公有怪　又曰相里造代宗朝为户部郎中永泰元年章敬皇后忌辰内侍鱼朝恩置斋延宰相及台省官就食朝恩恣口谈时政公卿惕息造与侍御史李衎以正言折之衎辞直而强颇忤朝恩遂罢防　又曰许孟容为礼部贠外郎有公主之子请补文崇文馆诸生孟容举令式不许　韩愈顺宗实录曰阳城为谏议大夫正直时朝议朝夕相延龄城曰脱以延龄为相当以白麻坏之恸哭于庭　册府元曰萧复字履初徳宗建中四年拜吏部尚书平章事时卢或对帝前奏议阿谀顺防复正色曰卢之词不正帝愕然大惊　又曰裴胄为江南西道观察使前使李兼罢南昌军千余人収其资粮分为月进胄至奏其本末罢之　又曰马璘军中有能引二十四弓而犯盗者璘欲免之秀实曰将自有私爱则法令不一璘善其议竟使杀之　又曰李绛为戸部侍郎尝因次对穆宗曰戸部比有进献至卿独无何也绛曰将戸部献入内藏是用官物以结私恩帝悚然益嘉其直　又曰裴度为司徒中书令及薨文宗怪度无遗表家人进其草稿以未定储位为忧言不及于家事　又曰梁崔嶤为尚书左丞素与崔彦融善彦融尝为万年令嶤谒于县彦融未出见案上有书题皆赂遗中贵人嶤知其由径始恶其为人及除司勲郎中通刺不见嶤谓曰郎中行止鄙杂故未敢见　事文聚曰寇莱公在枢府上欲罢之莱公已知遣人告冀公曰逢最久今出求一使相幸同年賛之公大惊曰将相之任极人臣之贵岂可以此私干于人莱公不乐后上议准今出与一甚官公曰与一使相使当方面风采足以为朝廷之光上然之翌日降制公在相府抑私逺嫌皆此　问竒林曰龟山先生言真宗问李文靖曰人皆有密启而卿独无何也对曰臣待罪宰相公事则公言何用密启人臣有密启者非谗即佞臣尝恶之岂可效尤　续问竒林曰钱惟演作枢密直学士题名记附防丁晋公去寇莱公姓氏云逆准不书蔡文忠公言于仁宗曰宼准社稷之臣忠义闻于天下岂可为奸党所诬遂令磨去　问竒林曰司马光作通鉴至太宗之世忽有衣黄袍者见于前曰先生幸善书公起知为帝也跪而言曰陛下徳多矣臣颈可取笔不可夺遂不见　又曰刘挚拜御史神宗问卿従王安石学耶安石亟称卿器识对曰臣北人少孤独学不识安石也　又曰神宗尝对章惇称章安道之美问惇识否惇退以告吕惠卿惠卿明日与安道同行入朝告以上语安道缩鼻不对其夕安道适与客坐惇呵引到门谒入安道使谢曰素不相识不敢受谒　又曰张茂则宦官之贤者也元祐间常请诸名公啜茶观画诸公皆徃唯伊川不徃辞曰某素不识画亦不喜茶　又曰侍御史钱遹元符末攻曽布章数上甚急会其子病明日将对子夜死遹跨马入朝不复内顾既归复举哀布败遹除中丞诰词有蹇蹇匪躬弗子之誉　续文献通考曰天顺四年防试以吕厉柯濳为考试官取陈第一举人不中有怨考官者以李贤弟不中谓贤亦怒遂鼓其说奏正其罪上疑之召贤问贤对曰此乃私忿考官无如臣弟让亦不中可见其公上乃命礼部考此举子荒疎且其人狂妄遂枷于部前  

公正二  

原惟官是视　直道而行【`晋书崔洪传洪荐雍州刺史郤铣代已为左丞铣后纠洪洪谓人曰我举郤丞而还奏我是挽弩自射也铣闻曰崔侯为国举才我以才见用惟官是视各明至公何故私言乃至此洪闻其言而重之　益部耆旧传云任昉字文始迁司校尉杜门自守不与豪右交通循法正身直道而行由是贵戚敛手`】　书法不隠　为法受恶【`春秋左传云赵穿攻灵公于桃园太史书曰赵盾弑其君以示于朝宣子曰不然对曰子为正卿亡不越境反不讨贼非子而谁宣子曰呜呼我之怀矣自贻伊戚其我之谓乎孔子曰董狐古之良史也书法不隠赵宣子古之良大夫也为法受恶`】董狐奋笔　刘暾索纸【`帝王世纪云周监二代礼文最备史官有法董狐奋笔赵`】  

【`孟受恶　晋诸公賛云刘暾字长升为侍御吏部尚书郭彰呵暾我不敢截君角暾厉色曰天子法官而索截角彰何敢尔索纸笔奏之彰伏坐不敢与校众人解而止暾严直之望闻于内外`】　南史执简司举节【`左传齐太史书曰崔杼弑其君崔子杀之其弟嗣书而死者二人其弟又书乃舍之`】  

【`南史氏闻太史尽死执简以徃闻既书矣乃还　汉书诸葛丰为司校尉侍中许章以外戚贵幸奢滛不奉法度賔客犯事与章相连丰案劾章欲奏其事适逢章私出丰驻车举节欲収之详司校尉`】　治皇后家客　鞭太子傅令【`后汉虞延为洛阳令是时隂氏有客马成者常为奸盗延考之隂氏屡请获一书輙加搒二百　梅陶自序云余为中丞鞭太子令亲友莫不致谏余笑而应之堂髙由于陛下皇太子所崇上由吾奉正法岂在枉道曲媚家人皇太子特见延请赐以清宴`】　为檄召邓通　奏请诛晁错【`汉申屠嘉为丞相邓通方爱幸入朝居上旁有怠慢之礼嘉罢朝坐府为檄召通通至责曰夫朝廷者髙皇帝之朝廷也通小臣戯殿上大不敬当斩吏令行斩之通顿首首尽出血不解上度丞相已困通使使持节召通而谢丞相此吾弄臣君释之　又曰申屠嘉为丞相晁错为内史贵幸用事门东出不便更穿一门南出南出者太上皇堧垣也嘉闻错穿宗庙垣为奏请诛晁`】　梁冀带劔张陵夺之　桓谭鼓琴宋让之【`谢承后汉书曰张陵字处冲为尚书初为梁冀弟允所举孝亷正月嵗初百官朝贺冀恃势不恤王宪带剑入省陵比冀入勅羽林虎贲夺冀劔即治劾奏罪允谓陵曰举君适以自伐也　东观汉记曰宋宏荐桓谭才学洽闻其能几及扬雄刘向于是召给事中上每宴辄令鼔琴好其繁声宏闻之悔于荐举正朝服坐府上遣吏召之谭至不与席而让之曰吾荐之者欲令辅国家以道徳而今数进郑声以乱雅故非忠臣`】　解狐荐雠　谢安举亲【`韩非子云解狐荐其雠于简王以为相其雠以为且幸释已也乃因徃拜谢狐乃引弓送而射之曰夫荐汝公也以汝能当之也夫雠汝吾私怨也不以私怨汝之故拥汝于吾君故私怨不入公门　晋书谢安传云于时苻坚强盛朝廷求文武良将可以镇御北方者安乃以元应举中书郎郗超虽素与元不善闻而叹曰安违众举亲明也元不负举才也`】　范滂不署文学　荀彧不可议郎【`后汉书云范滂不聼宗资署李颂文学资迁怒捶功曹佐朱零朱零仰曰范滂清裁犹以利刃齿腐朽今日寕受笞死滂不可违　典略云荀彧有羣従一人才徳实簿谓彧曰以君当事不可以某为议郎耶彧笑曰官者以表才也若汝不任人其谓我何`】　钟离意白周树　吕子明荐蔡遗【`钟离意别传云意为功曹常非周树白事诞欺朝中皆知意心恨中部平永意牒曰贼曹吏周树结发佐吏服勤守法果于従政行如玉石折而不挠请宜部职也　吴志吕防传云防字子明常以部曲事为江夏太守蔡遗所白防无恨意及豫章太守顾邵卒权问所用防因荐遗奉职佳吏`】　钟离独委贜珠纪山不视玉【`后汉钟离意为尚书上以贜珠赐羣臣诸尚书皆拜意独委于地明帝问委珠何也对曰陛下以贜珠赐忠臣故臣不受　华阳国志曰巴郡陈纪山为司校尉严明正直西域献玉公卿以为嬉纪山独不视京师称之`】　称以方正　号为亷平【`后汉吴良为司徒长史以清白方正称　晋书李允为吏部尚书清慎举号为亷平`】　未尝至室　敢拜奉觥【`子游曰有澹台灭明者非公事未尝至于偃之室汝南太守欧阳歙临飨众出教曰西部督邮繇延资性忠贞云云欲献延于朝功曺郅恽字君章于下坐愀然曰司正举觥按延资性贪邪云云敢拜奉觥歙大慙`】　免李严无怨　劾曹腾无恨【`蜀李严与诸葛亮皆大臣后严运粮不继矫命令邉廻军亮归免严为民及亮卒严呕血而死以亮在尚有补过复位之望也论者以管氏夺伯氏骈邑三百没齿无怨言亮之公正过之也　蜀郡太守因计吏赂遗曹腾益州刺史种暠于斜谷得其书上奏太守并劾腾帝寝之无恨愤称暠为能吏`】　出狱不谢　在位荐有隙【`后汉范滂字孟博尝繋狱尚书霍揖理出之揖而不谢人问之滂引叔向祁奚之愿也　后汉乔元与陈琳有隙及在公位荐琳为廷尉`】　辛毗不与通　叔子不受谢【`魏孙资刘放用事大臣莫不交好唯辛毗不与通毗之子敞谏毗云云毗正色曰主上虽未聪明亦不为闇劣吾立身有夲末资放不过不令我作三公何危害之有　晋羊祜字叔子不受私谢拜官公庭谢恩私室也`】　增折懿宗感张说【`册府元龟曰王求礼为左拾遗则天朝孙万荣寇防河北数州河内王懿宗拥兵不敢进`】  

【`比贼散奏请族诛沧瀛等州百姓为诖误者求礼廷折之曰懿宗拥强兵十余万闻贼将至辄退保城池乃遗祸于草泽诖误之人岂为臣之道请先斩懿宗以谢河北羣臣愕然谓之切当　又曰宋璟为凤阁舍人长安中张易之诬搆魏元忠有不顺之言引凤阁舍人张说令证之说将入惶惑廹惧璟谓曰名义至重神道难欺必不可党邪丑正以求茍免若犯顔流贬芬芳多矣说感其言及入遂保明元忠竟得免死`】　楚守正　赞无忤【`册府元龟曰令狐楚为左仆射太和末李训伏诛大臣従坐者八九人京师大扰文宗夜召楚及郑覃入决事翌日以覃为宰相危疑之际楚多守正　又曰梁刘賛歴御史中丞刑部侍郎賛性雍和与物无忤人若以私干之虽权豪不能移其操`】　不为屈　何见谢【`册府元龟曰李勉为太常少卿肃宗将大用勉会李辅国宠任意欲勉降礼于已勉不为屈竟为所抑　又曰刘竒为吏部侍郎注张文成司马锽为监察御史二人谢之奇正色曰举贤才夲自无私二君何为见谢`】　朝恩衔嗣业赧【`册府元龟曰李勉为京兆尹宦官鱼朝恩为观军容使仍知国子监事前尹黎干每其`】  

【`将至则盛具数百人之及勉莅职朝恩入监府吏请于勉勉曰军容使判国子监事勉太学军容宜厚其主礼朝恩闻而衔之　又曰杜景俭为益州录事参军时隆州司马房嗣业除益州司马除书未到欲即视事又鞭笞僚吏时以威胜景俭叱左右各罢散房慙赧而止俄有制除嗣业荆州司马竟不得视事人吏为之语曰录事意与天通益州司马折威风`】　令让魏徴　不従卢坦【`唐书曰或有言魏徴阿党亲戚者帝使御史大夫温彦博按騐无状彦博曰徴为人臣湏存形迹不能逺避嫌疑遂招此谤帝令彦博让徴且曰自今以后不可不存形迹徴入奏曰臣闻君臣叶义同一体不存公道惟事形迹君臣上下同遵此路则之兴防或未可知　资治通鉴曰裴均素附宦官得贵显为仆射自矜太常入朝逾位而立中丞卢坦揖而退之均不従坦曰昔姚南仲为仆射位在此均曰南仲何人坦曰是守正不交权幸者`】　望出二人　先谒九庙【`太平御览曰源乾曜闲元中为侍中上疏曰臣窃见势要之家并求京职俊乂之士多任外官王道平分不合如此臣三男俱是京任望出二人与外官以叶均平之道帝従之册府元龟曰顔真卿为尚书右丞代宗车驾自陜将还真卿请先谒五陵九庙而后还宫元载谓曰公所见虽美其如不合事宜何真卿怒而前曰朝廷事岂堪相公再破除耶`】　象先孤立　陆贽立争【`太平御览曰陆象先明皇先天初为中书侍郎平章事太平公主用事同时宰相萧至忠等咸倾附之唯象先孤立未尝造谒至忠等伏诛象先独免其难又曰陆贽徳宗贞元中为相尝自以少年入翰林防幸天子长养成就之不敢自爱事之不可者皆力争之曰吾上不负天子下不负所学不恤其他`】　不従令城　不谒辅国【`册府元龟曰髙仙芝明皇时为河西节度使监军邉令城每事干仙芝芝多不従　又曰韦伦肃宗乾元三年拜襄邓等十州节度时李辅国用事伦不私谒辅国由是改秦州刺史`】　未尝私谒　不事新贵【`册府元龟曰扬绾为吏部侍郎典公平时元载秉政公卿多附托之绾清贞自守未尝私谒　又曰韩臯为尚书左丞时王叔文専政臯自以前辈旧人累更重任嫉叔文之党谓人曰吾不能事新贵人`】　不忘书过　不合观史【`册府元龟曰于休烈为太常少卿修国史肃宗谓休烈曰君举必书朕有过卿书之否休烈对曰臣闻禹汤罪已其兴勃焉有徳之君不忘书过臣不胜大庆　又曰郑朗为起居郎太和九年文宗御紫宸殿宰臣既退帝命朗等适所记将来一观朗对曰臣执笔所记便目为史臣闻自古帝王不合观史`】　亲无所縦　壻安得有【`册府元龟曰唐张镇州为舒州都督即其夲邑也乃多市酒肴就望江旧宅尽召故人亲戚与之酣宴十日赠以钱帛既而垂泣曰比者张镇州与故人为欢今日已后舒州都督冶百姓耳自是亲戚有犯一无所縦　续问竒林曰陈执中作相有壻求差遣执中曰官职班自国家非卧房箱笼中物壻安得有之竟不与`】　不渉朋比　不遣私属【`册府元龟曰王质文宗时为宣州刺史虽权臣待之厚而行己有素不渉朋比之讥　又曰相里金后唐同光初自羽林都虞为沂州刺史凡部曲私属将吏不遣涖州邑之职`】　聚敛太急　知人不明【`问竒林曰王安国为西京教投官满至京师神宗问其兄安石秉政物议如何对曰但恨聚敛太急知人不明耳`】　喜欧阳修　责髙若讷【`问奇林曰陈恭公素不喜欧阳修其知陈州时公自颖移南京过陈拒而不见后公还朝作学士陈为首相公遂不造其门已而陈公出知亳州公当草制陈自谓必不得其美词至云杜门扫却善避权势以逺嫌处事执心不为毁誉而更变陈公大惊喜曰与我相知深者不能道此　宋史欧阳修传曰范仲淹以言事贬在廷多论救司谏髙若讷以为当黜修移书责之谓其不复知人间有亷耻事`】　苏颋一切罢　仲方三疏奏【`册府元龟曰苏颋开元中知益州长史事前司马皇甫恂库物不新鲜不以进颋一切罢之　又曰张仲方为荆州刺史郡人有田产为中人所夺仲方三疏奏闻竟理其寃`】富贵非所愿　亲戚不曾有【`续问竒林曰真宗欲以刘氏为后杨亿不肯草诏曰如此富贵非所愿也　又曰刘综知开封府一日奏事毕真宗従容语曰卿与中宫近属已拟卿差遣知否综变色作秦音启陛下臣夲是河中府人出于孤寒不曾有亲戚在宫中`】　裴玢不交权幸罗贯不受请托【`册府元龟曰裘玢元和中自鄜州节度改授山南西道节度观察等使玢`】  

【`歴二镇颇以清心为政不交权幸不务贡献　五代史郭崇韬传曰河南县令罗贯为人强直颇为崇韬所知贯正身奉法不受权豪请托`】　宋璟执奏月将　袁髙抗议卢【`册府元龟曰宋璟神龙中为黄门侍郎时武三思恃宠执权有韦月将上书讼三思潜通宫掖将为祸患有司奏月将大逆不道中宗令诛之璟执奏请按其罪状然后申明典宪月将竟免极刑　又曰袁髙为给事中贞元元年抗论卢是时徳宗念必欲擢之宰相不敢言独髙抗议者久之亦廻圣虑于是中外相贺数正直者贞元迄今以髙为第一`】　复来则不见也　余人可尽戮乎【`问奇林曰真宗时王文正公为相賔客虽满座无敢以私干者既退公察可与言及素知名者使吏问其居处数月之后召与语询访四方利病或使疏其所言而献之密籍其名他日其人复来则谢终不见也　苏轼刚说曰孙君立节真可谓刚也谢麟经制溪洞事宜州守王竒与蛮战死君为桂州节度判官被防鞠罪麟因以大小使民十二人付君并按欲尽斩之君不可曰逗遛不进诸将罪也既伏其辜矣余人可尽斩乎`】　孔颖逹犯顔谏太子　李朝隠正色叱宦官【`册府元龟曰孔颖逹为太子右庶子每犯顔进谏乳母谓颖逹曰太子成长何宜屡得面折颖逹对曰防国厚恩死无所报诤争愈切　又曰李朝隠为长安令有宦官干以非法朝隐正色叱之仍繋于狱睿宗下制褒之`】　活严善思于雷霆之下　拒武三思于谄附之中【`册府元龟曰韩思复睿宗朝为给事中活严善思于雷霆之下拒武三思于谄附之中`】  

公正三  

原尧舜至公【`吕氏春秋云尧有子十人不与子而授舜舜有子九人不与其子而授禹至公也`】太子嗜鱼太公弗与【`贾谊新书云周文王使太公傅太子发太子嗜鲍鱼而公弗与`】  

【`曰礼鲍鱼不登爼`】　能正其志【`周易明夷彖辞曰内难而能正其志箕子以之`】　正直顺事【`毛诗羔羊云退食自公委蛇委蛇笺曰退食减饍也自従也従公谓正直顺于事也委蛇委蛇委曲自得之貌`】　柔亦不茹刚亦不吐【`毛诗蒸民篇云惟仲山甫柔亦不茹刚亦不吐不侮矜寡不畏强御`】　增靖共【`又诗云嗟尔君子无恒安处靖共尔位正直是与`】　原无偏无党　以公灭私民其允怀【`尚书`】　正而不谲【`齐桓公`】　晏子辞茵席之臣【`晏子侍于景公朝寒公曰请进暖食对曰婴非君奉餽之臣也敢辞公曰请进服裘对曰臣非君茵席之臣也敢辞`】　陈完辞未卜其夜【`左传陈公子完奔齐齐侯使为工正饮桓公酒乐公曰以火继之对曰臣卜其昼未卜其夜又晏子春秋云晏子饮景公酒日暮公呼具火晏子辞曰婴以卜其日未卜其夜公曰善举酒祭之再拜而出`】　不以私事害公义【`说苑云晋文公问于舅犯曰谁可使为西河守者对曰虞子羔可也公曰非汝之雠欤对曰君问可为守者非问臣之雠也羔见舅犯而谢之曰幸赦臣之过舅犯曰荐子者公也怨子者私也吾不以私事害公义子其可去矣顾吾射子也`】　宋公违命无畏抶其仆【`左传楚子田孟诸宋公为右盂郑伯为左盂期思公复遂为右司马子朱及文之无畏为左司马令夙驾载燧宋公违命无畏抶其仆以狥注云盂田猎陈名`】　正色立朝【`春秋公羊传云宋华督杀殇公孔父生而存则殇公不得杀也于是先攻孔父之家殇公知孔父死已必死趋而救之皆死孔父正色而立于朝则人莫敢致难于其君者故孔父可谓义形于色矣`】　行公去私恶【`吕氏春秋曰桓公行公去私恶用管子而为五伯长行私阿所爱用竖刁而虫出于尸`】　没齿无怨【`论语夺伯氏邑没齿无怨言`】　杨干乱行魏绛戮其仆【`春秋传云晋侯之弟杨干乱行于曲梁魏绛戮其仆晋侯怒谓羊舌赤曰合诸侯以求荣也扬干为戮何辱如之必杀魏绛对曰绛无二志事君不避难有罪不逃刑其将来辞何辱命焉言终绛至`】赵孟干行献子戮之【`国语赵宣子言韩献子于灵公以为司马河曲之役赵孟使人`】  

【`以其乗车干行献子执而戮之宣子召而礼之吾故以是观汝汝勉之告诸大夫曰二三子可以贺我吾举厥也而中知免于罪矣`】　虞丘干法叔敖戮之【`说苑楚令尹虞丘子言于荘王曰臣闻奉公行法可以得荣能浅行薄无望上位臣为令尹十年矣国不加法狱讼不息孙叔敖秀嬴多能其性无欲君举而授之政则国可使治楚王従之以孙叔敖为令尹少焉虞丘子家干法孙叔敖戮之虞丘子喜入言之王也`】　公直无私【`吕氏春秋云石奢者公直无私楚昭王使为政廷有杀人者乃其父也请死于王曰不私其亲不可谓孝事君枉法不可谓忠乃伏锧而死`】　无所阿避【`史记石奢者楚昭王相也坚正亷直无所阿避`】　老至公【`吕氏春秋云荆人有遗弓不肯索曰荆人遗弓荆人得之何索焉孔子闻曰去其荆而可矣老闻之曰去其人而可矣故老则至公也`】　不赏私劳不罸私怨【`左传仲尼曰周任有言为政者不赏私劳不罸私怨`】　周公杀管叔【`左传郑放防楚于吴将行子产咨于太叔太叔曰吉不能亢身焉能亢宗彼国政也非私难也子圗郑国利则行之又何疑焉周公杀管叔而蔡蔡叔夫岂不爱王室故也吉若获戾子将行之何有于诸游杜预注曰太叔游楚之兄弟也亢蔽也蔡放也吉太叔名也`】　叔向数叔鱼【`左传仲尼曰叔向古之遗直也治国制刑不隠于亲三数叔鱼之恶不为末减曰义也夫可谓直矣案叔鱼向弟`】　治化之夲徳教之基【`应厚哭州将笺云夫公正治化之夲徳教之基也叔向数叔鱼之罪石碏讨石厚之乱祁奚称解狐之贤纥思孟孙之爱春秋嘉之敦崇世教经乎百王歴乎盛衰其义不改也`】　荆王不朝保申跪而加笞【`说苑荆文王得如黄之狗箘簬之矰畋于云梦三月不返得丹之姬滛期年不聼朝保申谏曰先王卜以臣为保吉今王期年不聼朝王之罪当笞王伏保申束细箭五十跪而加之王背如此者再`】　齐桓公相管仲【`左传云吕郤畏逼将焚公宫而杀晋侯寺人披请见公使让之曰蒲城之役君命一宿汝即至虽有君命何其速也对曰君命无二古之制也除君之恶惟力是视齐桓公置射钩而使管仲相君若易之何辱命焉公见之以难告`】　子文公心致族廷理【`说苑云楚令尹子文之族有干法者廷理闻而释之子文召廷理而责之曰吾族犯法甚明而使廷理縁吾私心释之与吾生无义不若吾死遂致其族人于廷理曰不是刑也吾将死之`】　奉法不党【`说苑曰虞邱子举孙叔敖为令尹少焉虞邱子家干法孙叔敖执而戮之虞邱子喜入见于王曰臣言孙叔敖果可使持国政奉国法而不党施刑戮而不骩可谓公平庄王曰夫子之赐也`】　好不废过恶不去善【`左传晋圉柏人荀寅士吉射奔齐初范氏之臣王生恶张栁朔言诸昭子使为柏人昭子曰夫非而讐乎对曰私讐不及公好不废过恶不去善义之经也`】　称其讐不为謟立其子不为比【`左传祁奚请老晋侯问嗣焉称解狐其讐也将立之而卒又问焉对曰午也可于是羊舌职死矣晋侯曰孰可以代之对曰赤也可于是使祁午为中军尉羊舌赤佐之君子谓祁奚于是能举善矣称其讐不为謟立其子不为比举其偏不为党`】　公正无私【`孔子家语澹台灭明有君子之姿孔子尝以容貌望其才不充孔子之望然其为人公正无私`】　公平无私【`韩诗外传云正直者顺道而行顺理而言公平无私不为安肆志不为危激行`】　先国家后私讐【`史记蔺相如传云相如拜上卿位在亷颇之右颇曰相如素贱我必辱之相如每朝常称疾出见颇引车避匿舍人让之相如曰吾念秦不加兵于赵者徒以我两人在耳今两虎并鬬其势不俱生吾所以为此者先国家之急而后私讐也颇闻之肉袒负荆至门谢罪卒为刎颈之交`】　忍所私以行大义【`吕氏春秋云墨者有钜子腹防居秦其子杀人秦惠王曰先生之年长矣非有他子寡人已令吏勿诛对曰墨者之法杀人者死伤人者刑王虽已赐而令吏勿诛腹防不可不行墨者之法遂杀之子人之所私也忍所私以行大义钜子可谓公矣`】　治天下必先公【`吕氏春秋曰昔先圣王之治天下也必先公公则天下平矣平得于公尝试观于上志有得天下者众矣其得之以公其失之必以偏凡主之立也出于公故洪范曰无偏无党王道荡荡隂阳之和不长一甘露时雨不私一物万民之主不阿一人注曰上志古记也`】　治天下当无私【`又曰治天下者固必通乎性命之情通乎性命之情者当无私矣夏不衣裘非爱裘也暖有余也冬不用翣非爱翣也清有余也圣人之不为私也非爱贵也节乎已也`】　天无私覆　地无私载【`吕氏春秋云天无私覆地无私载日月无私烛四时无私行行其徳而万物得遂长矣`】　古之公也笃今之公也薄　不私其身不外其民【`任子太王不务私其身不外其民故曰百姓之身犹吾身也为戎翟之病弃国之富杖防而去`】　陈平为社宰里老善之【`史记陈丞相世家云陈平为宰分肉食甚均里长老曰善陈孺子之为宰`】　任安为人分众人皆喜【`史记任安传邑中人民俱出猎任安长为人分麋鹿雉兎部署老小当壮剧易众人皆喜曰无伤也任少卿分别平`】　日防杀弄子【`汉书金日防传曰防子二人为武帝弄儿后壮大不谨自殿下与宫人戯日防适见之恶其滛乱遂杀之`】　不避贵戚【`史记尹齐以刀笔稍迁至御史事张汤张汤数称以为亷武使督盗贼所斩伐不避贵戚迁为关内都尉声甚于成`】　所荐来谢絶不复通【`汉书张安世传云安世常有所荐其人来谢安世以为举贤逹能岂有私谢即絶弗复与通`】　案太后外孙【`前汉义縦为长安令直法行治不避贵戚以捕案太后外孙修成子中上以为能迁为河内都尉至则族防其豪穰氏之属河内道不拾遗`】　王骏奏匡衡【`汉书王骏传云骏为司校尉奏免丞相匡衡迁少府`】　解光奏王根【`汉杂事云哀帝时司校尉解光奏曲阳侯王根三世据权五将秉政根行贪邪及根兄子成都侯况不思报国聘取故掖庭贵人以为妻上遣根就国免况为庶人`】　公法不阿亲【`说苑云人臣之公治官事则不营私家在公门则不言货利当公法则不阿亲戚奉公举贤则不避仇讐忠于事君是之谓公`】　不可干以私【`汉书云尹翁归为东海太守过辞廷尉于定国定国家在东海欲属托邑子两人令坐后堂待见定国与翁归语终日不敢见其邑子既去定国乃谓邑子曰此贤将汝不任事也又不可干以私`】　亭长白奴邓宏赏之【`东观汉记邓宏传宏字叔纪和熹后兄也奴辞繋长寿亭宏见亭长赏钱五千励之曰健直当然`】　不吐刚而謟上不茹柔而黩下【`汉阳太守铭敦方足以正众邪肃清足以济殊俗云云`】　志在奉公【`前汉盖寛饶为人刚直髙节志在奉公`】　公正不私【`前汉朱邑为人惇厚笃于故旧然性公正不可交以私天子器之`】　常无私于上均恩泽于下【`刘向谏成帝云圣人即天地以耀物常无私于上均恩泽于下协和万蒸民无怨用能隆兴嗣与天无穷也`】　太子赂遗郑众不受【`后汉郑众字仲师建武中皇太子及山阳王荆及虎贲中郎将梁松以缣帛聘请众欲为通义引籍出入殿中众谓松曰太子储君无外交之义汉有旧防藩王不宜私通賔客遂辞不受`】　奉法不避【`后汉祭遵为军市令舍中儿犯法遵格杀之光武怒命収遵时主簿陈副谏曰明公常欲众军整齐今遵奉法不避是教令所行也光武乃贳之以为刺奸将军谓诸将曰吾舍中儿犯法尚杀之必不私诸卿矣`】　刺举无避【`汉书诸葛丰以明经为郡文学名特立刚直为司校尉刺举无所避`】　正色当阶【`续汉书赵熹为太尉受遗诏典丧礼时承王莽之乱国无旧典皇太子与诸王等离止同席熹乃正色横劔殿阶扶下诸王以明尊卑也`】执法守正【`东观汉记云永平中车驾出信阳侯隂就千车骑□卤簿车府令齐国徐匡钩就车`】  

【`驾故収送狱诏书遣匡匡自系狱吴良上言信阳侯骄无人臣礼匡执法守正而下狱恐政化由是而堕诏出左迁昻邱长`】　以言受进终不肯谒【`东观汉记吴良字大义齐国人为郡吏嵗旦与椽吏入贺门下掾王望举觞上寿謟称太守功徳良于下坐勃然作色进曰望佞邪之人欺谄无状愿勿受其觞太守敛容而止防罢转良为功曹良耻以言受进终不肯谒`】　无所屈挠【`后汉申屠刚为尚书令謇谔直言无所屈挠`】　不避强御【`后汉书鲍水永为司校尉鲍恢为都官従事恢亦抗直不避强御帝常曰贵戚且宜敛手以避二鲍`】　不畏豪族【`谢承后汉书王闳传云吴郡王闳字公少为小吏慷慨有大节为冀州刺史冀人强悍又多豪杰闳欲厉威乗传到州弹治贪浊性亷克不发私书不畏豪族号曰王独坐也`】　饮者私恩案者公法【`续汉书苏章为冀州刺史详刺史`】　以清减责辞疾不聼【`后汉宦者传云刺史二千石迁除皆责助军修宫钱大郡至二三千万时钜鹿太守河内司马直新除以有清名减责三百万直被诏怅然曰为民父母而反割剥百姓以称时求吾不忍也辞疾不聼`】　诣谢不见【`后汉盖勲初为汉阳刺史时武威太守贪横従事苏正和按致之凉州刺史梁鹄畏贵戚欲杀正和乃语勲勲素与正和有隙諌鹄曰贪鹰欲鸷而烹之何哉鹄従之不杀正和正和诣勲不见曰吾为梁使君谋不为苏正和`】　虽同嵗子所不能赦【`汝南先贤传云黄浮为濮阳令同时子为市掾犯罪当死一郡望浮为主浮曰周公诛二弟石碏讨其子今虽同嵗子所不能赦遂竞治之`】　不以私好害公义【`东观汉记隂兴尽忠竭思不以私好害公义兴与同郡张宗上谷鲜于褒不相好知其有用犹称所长而逹之友人张汜杜禽与兴厚善以为华而少实但私之以财终不为言也`】　言事无所依违【`东观汉记第五伦传云伦为司空奉公不挠言事无所依违`】　孟玉亢直不恤其亲【`风俗通曰乐安周纠字孟玉为大将军掾弟子使客杀人捕得太守盛亮隂为留宿纠亦自劾去诣府亮与相见不乞请又不辞谢亮告賔客周孟玉欲作亢直不恤其亲我何能枉宪乎遂毙于狱弟妇不哭死子而哭孟玉`】　市无阿枉【`后汉第五伦为督铸钱掾领长安市伦平铨衡正斗斛市无阿枉百姓恱服`】　笞赍书【`陈防字仲举为乐安守梁冀遣人赍书有请托不通使者以诈为谒蕃笞杀之左修武令`】　投嘱书【`任棠为太守有人嘱书投之于水`】　不受私谒【`后汉杨震云震公亷不受私谒`】　不发私书【`后汉樊准为州従事临职公正不发私书`】　不通书记【`后汉王龚为太尉在位恭慎自非公事不通州郡书记`】　周泽収妻自劾【`后汉周泽为太常常卧病斋宫其妻哀泽老病窥问所苦泽大怒収妻诣狱内自劾`】　断絶书属【`后汉河东太守史弼被诏举孝亷弼知权贵多请托弼乃预敕断絶书属中常侍侯览果遣诸生赍书诣之积日不得通生乃托以他事谒弼弼怒曰太守忝荷重任当选士报国尔何人而伪诈无状即日考杀之`】　当朝正色【`防稽典录云魏朗字少英上虞人转功曹书佐功曹史吴翁被裘以加朝朗以裘非臣服非翁不敬敕卒彻去府君嘉朗当朝正色有不挠之节遂退翁以朗代之也`】　得属托书一无所发【`鲁国先贤传云孔翊字元恕为洛阳令置水前庭得属托书皆投水中一无所发又益部耆旧传云赵瑛字稚圭为青州刺史凡得属托书于防事置大器水悉投置水中一无所发`】　因书于令拒而不受【`续汉书袁安传云安字邵公质性清严不交异为功曹奉檄谒従事従事因安致书于令安曰公事自有邮驿私请则非功曺所持拒而不受`】　不敢以私人【`谢承后汉书范滂传云太守宗资署滂功曹滂外甥西平李颂为乡曲所弃中常侍唐衡书属宗资资敕功曹占署文学滂不聼曰颂则滂之姊子岂不乐其仕进但颂洿秽小人不宜玷汚清朝不敢以私人`】　所争者私情所陈者国事【`后汉书袁绍传云官渡败审配二子为曺操所擒逄纪与配不睦绍以问之纪对曰配天性烈直每所言行慕古人之节不以二子在南为不义也绍曰君不恶之耶纪对曰先所争者私情今所陈者国事`】　不以私欲挠意【`典略曰荀彧折节侍王坐不累席在于台阁不以私欲挠意`】　致货因市皆以挂壁【`魏志陈泰传曰泰字元伯为匈奴中郎将京邑贵人多寄宝货因泰市奴婢泰皆以挂之于壁及徴为尙书悉以还之`】　呉质统事崔林不及奉笺【`魏志崔林传云文帝践阼出林为幽州刺史中郎将吴质统河北军事郡太守王雄谓林别驾曰吴中郎将仗节统事州郡莫不奉笺而崔使君初不与相闻别驾具以白林林曰刺史视弃此州如脱屣宁当相累耶`】　贵其公亮【`魏志崔琰传云魏国初建未立太子临淄侯植有才而爱太祖狐疑以函令密访于外唯琰露板答曰春秋之义立子以长加五官将仁孝聪明宜承正统植琰之兄女壻也太祖贵其公亮`】　益时者虽讐必赏犯法者虽亲必罸【`蜀志陈寿评曰诸葛亮之为相国也抚百姓示仪轨约官职従权制开诚心布公道尽忠益时者虽讐必赏犯法怠慢者虽亲必罸服罪输情者虽重必释防辞巧饰者虽轻必戮`】　不作轻重【`诸葛亮书云吾心如秤不能为人作轻重`】　周谷能欺孙权更薄不用【`详簿书`】　掾书言甘露郑敬独曰树汁【`汝南先贤传云新蔡郑敬为郡都尉髙台防事前槐树白露颖甘者台问掾属皆言是甘露敬独曰明府政未能改甘露但树汁耳台不恱因托疾而去`】　太守敕除道周规拒而不聼【`会稽典录云周规为临湘令长沙太守丹阳徐祝二月行县以草敕县除道路规以方农作时捐夫力拒而不聼遂弃官而去`】　郎君升危包咸遂杖二十【`吴录云包咸吴郡人黄府君署户曹府君行春咸留守郎君縁楼探雀卵咸责数之以春月不宜破卵升危非子道也遂杖二十`】　公防相见退无私面【`吴志诸葛瑾传云孙权遣瑾使蜀通好刘备与弟亮公会则相见退无私面`】　总天下当与天下同心【`徐野民晋纪云刘宏字季和为荆州刺史上表以皮初任襄阳上以为襄阳显郡初资名未允以宏壻夏侯渉为之宏曰夫总天下者当与天下同心理一国与一国推实吾总荆州安得十女壻然后为治乎`】　平役均赋抑强扶弱【`王彪之临会稽教云平役均赋则民皆来苏抑强扶弱则众无寃讼矣`】　直防者枉木所憎清公者奸慝所讐【`抱朴子名实篇云`】　刘毅自表戒斋【`晋书刘毅为司校尉曾斋而疾其妻出省刘毅自表戒斋`】水至平而邪者取法镜至明而丑者亡怒【`习凿齿曰夫水至平而邪者取法镜至明而丑者忘怒水镜之所以穷物而无怨者以其无私也水镜无私犹以免谤况大人君子怀乐生之心流矜恕之徳法行于不可不用刑加乎自犯之罪爵之而非私诛之而不怒天下有不服者乎`】刚正直防【`王隠晋书傅咸传云张华建议起咸为司理校尉固辞不免乃力疾视事每刚正直防师师严惮`】　雅然正色【`傅咸中郎将曹府君碑云伊公立朝雅然正色既侍皇帷谠言常则`】正身率下【`晋诸公賛李为吏部尚书正身率下职不轻挠`】　陶丹责任子【`晋书陶丹子撡任在武昌私还视丹病丹遣人责之曰朝廷以我为边将取汝为任而敢越法移行还前任竟不见也`】　任公平而塞私谒【`王隐晋书李重传云重字茂曾迁尚书吏部郎询朝众而抑争竞任公平而塞私谒是以羣才罔不毕举又特留心隠逸海内莫不归心`】　杀卿者刺史哭弟者道将【`干寳晋纪云茍晞为兖州刺史従母有子坐事従母向晞流涕叩头中外皆乞终不得生死后哭之甚悲曰杀卿者兖州刺史哭弟者茍道将也`】　增愿陛下慎之【`册府元云唐杜正伦为给事中兼知起居注太宗谓侍臣朕每日坐朝不敢多言正伦进曰君举必书言存左史陛下若一言乖于道理则千载累于圣徳愿陛下慎之`】　挺持曲直【`又云唐李义琰为太原尉时李勣为并州都督僚吏皆望风慴伏义琰独挺持曲直勣甚礼之`】　不交一言【`续问竒林云宋璟当则天朝举朝谨事张易之兄弟璟独不为礼元宗朝召璟留守西京使内臣杨思朂驰驿徃迎在涂竟不交一言思朂归防上嗟叹良久`】　拒武三思【`册府元龟曰宋璟检校贝州刺史时河北频遭水潦百姓饥馑梁王武三思恃宠专权有私封在贝州徴其赋璟拒而不与`】　扑杀王庆之【`续问竒林云李昭徳反周为唐之功不在狄仁杰下方武后盛时朝士使洛阳王庆之率众数百上表请立武承嗣为太子一日庆之忤防命昭徳典杖昭徳引示朝臣曰此贼欲废我皇嗣立武承嗣即扑杀之`】　争之弥切【`册府元龟云徐敏字有功为司刑寺丞时酷吏周兴来俊臣丘神勣王等搆防无辜皆抵极法公卿莫敢正言有功独论奏曲直武后厉色诘之有功神色不挠争之弥切`】　忤上得罪所甘心也【`又云韩休为虢州刺史地在两京之间驾在京及东都常被支税槀以纳闲廐休曰为刺史不能救百姓之何以为政忤上得罪所甘心也竟执奏获免`】　县令敢拒大夫命【`又云杨玚为麟逰令时御史大夫窦怀贞检校造金仙玉真二观移牒近县徴所隠匿人资财以充观用玚拒而不受怀贞怒曰焉有县令敢拒大夫之命玚曰所论为人寃抑不知计位髙卑贞壮其对`】　恐非保人之术【`又云中宗时韦庶人上表请以年二十二为丁限及韦氏败有司举征租调玚曰韦庶人临朝当国制书非一何独于己役中男重徴丁课恐非保人之术省司遂依玚所执免之`】　中立正色【`又云孟简为仓部贠外郎属顺宗登极王叔文窃政为户部侍郎简为其属独中立正色挺然不附叔文心忌之而不敢退黜`】　领考功事【`又云赵宗儒为司勲贠外领考功事定内外百吏考绩黜陟公当无所畏避迁考功郎中`】　妻老且丑【`又云张万福为泗州刺史时徳宗幸奉天陈少游悉令管内刺史送妻子扬州以为质万福独不肯送谓使者曰为某白相公万福妻老且丑不足烦相公寄`】　唯唯不徃【`彚苑详注云京兆尹李实曰韦纯与我同里素闻其贤愿识之而进于上或者喜以告曰子今日诣实明日贺者至矣纯唯唯不徃官亦不迁`】　居中无违附【`太平御览云武元衡为门下侍郎平章事宰相李吉甫李绛互以事理曲直于宪宗前元衡居中无所达附`】　出付御史台【`册府元龟云孔戣为尚书左丞信州刺史李位为州将韦岳谗谮于本使监军以圗不轨追至京师鞠于禁中戣奏曰刺史得罪合归法司按问不合劾于内仗乃出付御史台鞠得其状`】　禁卖人口【`又曰孔戣为广州刺史先是帅南海者京师权要多托卖南人为奴婢戣不受托至郡禁絶卖人口`】　卢従史有贤佐【`韩愈墓铭云昭义节度卢従史有贤佐曰孔戣従史为不法君隂争不従则肆言以折之従史羞面颈发赤抑首伏气不敢出一言以对`】　将加害者数四【`册府元龟云贾直言生河朔间始以孝闻乡里得齿士従为李师道賔佐颇以逆顺之理规正之师道将加害数四`】　遇事不回【`又云崔祐甫为永平军行军司马性刚直遇事不回`】　不附李实【`又云杨于陵为中书舍人时李实为京兆尹恃承恩宠于陵与给事中许孟容俱不附叶遂为实媒艺孟容改太常少卿于陵改秘书少监`】　风采动一时【`孔帖云崔咸为御史处正特立风采动一时`】　谢絶杨国忠【`又云薛苹父顺为奉天尉与杨国忠冇旧及用事将引之辄谢絶`】　清正见知【`太平御览云王及善为内史虽无学术在官每以清正见知`】　均一贫富【`册府元龟曰李逊为越州刺史为政以均一贫富扶弱抑强为己任故所至辄理`】　杜悰语塞【`彚苑详注云太和中唐持为渭南尉试京兆府进士时京兆尹杜悰欲以亲戚托之持辄趋降阶伏悰语塞`】　至辅相而四方无田园【`事文聚云真宗谓辅臣曰毕士安饬躬畏谨有古人之风遽此沦没深可悼惜王旦等对曰士安官至辅相而四方无田园帝感叹赐其家白金五十两`】　正色待太后内侍【`又云章得象为翰林学士时庄献太后每遣内侍至学士院得象必正色待之不交一言仁宗闻而器之至是谓曰向者太后垂帘惟卿清忠无所阿附今日用卿职由此也`】　黙识范理【`续问竒林云杨文定公溥执政时其子自乡来省至京邸公问曰一路守令孰贤其子曰儿道出江陵令殊不贤曰云何曰即待儿苟简甚矣乃天台范理也公黙识之即荐陞徳安郡守`】  

公正四  

增诗唐王炎行不由径诗曰邪径趋时防端心恶此名长衢贵髙歩天路自规行且避萦纡僻将求坦荡情岂同流俗好方保立身贞逺迹如违险修仁在履平始知夫子道従此得坚诚  

增墓志唐杜牧宣州观察使韦公墓志铭曰公讳温字宏育迁给事中皇太子侍读公辞自宰相下皆曰帝以一子请教于先生是宜避耶公不聼凡拜送三章帝终不能夺灵武节度使王晏平罢贬康州司戸不旬日改抚州司马僊韶院乐官尉迟璋授光禄长史晏平以财胶贵幸璋大有宠于上公皆封诏书上还竟以康州还晏平璋免长史庄恪太子得罪上召东西省御史中丞郎官于内殿悉疏庄恪过恶欲立废之曰是宜为天子乎羣公低首惟公独进曰陛下唯一子不教陷之至是太子岂独过乎上意稍平  

## 御定渊鉴类函卷一百二十八

政术部七【`亷洁　恕威严　明察`】  

亷洁一  

原左传云季文子之忠于公室也相二君矣而无私积国语曰鬬子文三舍令尹无一日之积恤民故也成  

王每出子文之禄必逃王止而后复人谓子文曰人生求富而子逃之何也对曰夫从政者以庇民也民多旷者而我取富焉是怼民以自封也死无日矣吾逃死非逃富也　増事文聚曰有餽鱼于郑相者郑相不受或谓曰子嗜鱼何故不受对曰吾以嗜鱼故不受鱼受鱼失禄无以食鱼不受得禄终身食鱼　原楚辞云宁亷洁正直以自清兮谁知吾之贞亷　増史记曰太仓公淳于令有罪当刑其女缇萦上书曰妾父为吏里中皆称其亷平　原汉书云尹翁归为扶风大治常以三辅最在公卿之间清洁自守语不及私温良谨退不以  

行能骄人甚得名誉病卒家贫无余财天子贤之赐金百斤奉其祭祀　又曰公孙宏为丞相食一肉脱粟饭故人宾客来仰衣食家无余财　又曰薛宣为冯翊池阳令举亷吏狱掾王立未及召立妻独受囚家钱六千立不知慙恐自杀宣闻之移书池阳曰县举亷吏狱掾王立家私受财而立不知杀身以自眀立诚亷士甚可愍惜其以府决曹掾书立之柩以显其魂也　后汉书曰李忠字仲都东莱人从光武攻下属县至苦陉世祖防诸将问所得财物惟忠独无所掠世祖曰我欲特赐李忠诸卿得无望乎即以所乗大骊马及绣被衣物赐之　又曰杨秉为刺史二千石计日受俸余禄不入私门故吏赍钱百万遗之闭门不受以亷洁称　又曰羊续为南阳太守时郡内多尚奢丽续深疾之常敝衣薄食车马羸败　又羊陟传云陟为河南尹计日受俸尝食干饭茹菜而已　又曰孔奋字君鱼扶风人为姑臧长奉母极求珍膳妻子但食葱菜为众所笑谓之弱劣嘲奋曰置脂中不能自润而奋不改其操也　又曰祭遵为人亷约小心克己奉公赏赐輙尽与士卒家无私财身衣韦绔布被夫人裳不加缘帝以是重焉　又曰郭丹为司徒名为清亷视事五年卒赐送甚宠百官防朝诏问丹家时宗正刘匡对曰郭丹为三公典牧州郡田亩不増　谢承后汉书云髙宏字武伯为琅琊郡悉出舍中供设付外冬坐羊皮夏坐板榻以桑杯盛浆水又曰羊茂字叔寳为郡太守冬坐白羊皮夏坐丹板  

榻常食干饭出界买咸防妻子不歴官舍　又曰隐防字公向为徐州刺史以小釡十日一炊　又曰朱宠字仲藏为太尉家贫脱粟饭卧布被朝廷赐锦被粱米皆不敢当之　华峤后汉书曰乐松家贫为郎尝直宿台上无被食糟糠明帝每入台輙见松问其故而喜之东观汉记曰黄香字文强为魏郡太守俗每太守将交代添设储峙辄数千万香未入界移敇悉出所设什器及到颇有即撤去到官之日不祭灶求福闭门絶客张璠后汉纪荀爽为三公食不过一肉脱粟饭坐皮褥陈留耆旧传云高顺歴二县令东莱太守老病归草  

屋蓬户瓮无储也　魏志曰司马芝为河南尹及卒家无余财　又曰吴质为荆州刺史性沈实内察不以其节检物所在见思嘉平三年薨家无余财唯有赐衣书箧而已　吴录云袁傅字君游吴人太守黄君髙其德行举孝亷为尚书郎迁左丞出补江陵其女英得坏墙中珠珰百余枚傅书上之诏以赐也　晋春秋云晋武帝谓胡威曰卿清孰与父清威对曰臣不如父帝曰以何为不如对曰臣父清恐人知臣清恐人不知是以不如父也　晋书邓攸字伯道为吴郡守载米之郡俸禄无所受唯饮吴水而已及去如初到也　又曰邓攸迁吏部尚书牧马于家庭妻息素食　又曰魏舒为司徒所得俸散之九族家无余财　又曰王敦籍周顗家收得素簏数枚盛故絮而已酒五瓮米数石在位者服其清约　世说云周顗罢临川郡还都未及住王丞相往见之雨卒至舫船既小而又大漏殆无坐处王曰胡威之清何以过也　王隐晋书刘实传云实性氷清每还州里乡人载酒肉以候之实难逆其意辄共啖而返其余　晋中兴书云吴隐之亷洁过人为广州刺史州北界有一水名贪泉父老云饮此水皆使亷士变贪隠之始践境先至水所酌而饮之在州清操逾励　又曰褚裒字季野为江州刺史每崇清约虽居官恒使私僮樵采　又曰阮放为吏部郎在铨管文甚有称誉性清约不治产业为吏部郎不免饥乏王导以其名士供给衣食　又曰庾氷临卒谓长史曰吾将逝矣恨报国之志不展死之日殓以时服无以官物也及卒无绢为衾世以此称之　荆州先德传云吕乂为尚书令躬亲万机清白亷素不畜婢妾无车马之好以节俭自守会稽先贤传云董昆清约守贫补大司农坐无完席防稽典录云陈修字奉迁乌伤人为豫章太守十日一炊　又曰徐宏为右扶风都尉家无余产妻纺绩也亰兆旧事云长安县孙农家贫为郡功曹十月无被有蒿一束暮卧其中旦收之　宣城记云泾县吴矩时为庐江太守有清称征还船轻载土时岁暮逐除者就乞所获甚少矩乃语之逐除人见土而去　增后周书曰韦夐至延州见弟孝寛孝寛以所乗马及辔勒与之夐恶其华餙乃乗旧马以归　又曰江陵旣平诸将大获财物唐瑾一无所取唯得书载之以归或白文帝曰瑾大有辎重悉是梁朝珍玩文帝密遣使检阅唯见文籍而已文帝乃叹曰孤知此人不以利干义　事文聚曰隋赵轨【`或作范`】为齐州别驾东隣有桑椹落其家轨悉拾还其主曰吾非以此求名意者非机杼物不愿侵人后为原州司马在道夜行马逸入田中暴田禾轨驻马待眀访知禾主酬直而去　问奇林曰赵轨为齐州别驾入朝父老送之曰公清如水请酌一杯水以饯公唐书曰张元素仕隋为景城县曹窦建德陷景城将  

杀之邑人千余请代曰此清吏杀之是无天也　册府元曰唐李大亮太宗贞观中为越州都督在州写书数百卷及去皆委之宇　又曰苏颋为礼部尚书知选事性亷俭所得俸禄推与诸弟或散之于亲族　又曰卢怀慎为黄门监清俭不营产业器用服餙无金玉绮文之丽所得俸禄随时分散家无余蓄　又曰李勉代宗大厯中为广州刺史前后西域舶泛海者岁才四五勉性亷洁舶来都不简阅故末年舶至者四十余又曰冯伉贞元中为膳部贠外郎泽潞节度使李抱贞卒充吊赠使抱贞男遗伉帛数百匹不纳又专送至京伉因表奏固请不受　又曰陆贽为中书舍人翰林学士母卒持防于河南丰乐佛寺四方赙赠为词厚致金帛贽丝毫无所受　又曰柳公绰为渭南尉属岁饥其家虽给而每饮不过二器岁稔复初　又曰郭承嘏尚父子仪曾孙为刑部侍郎自殁之后家无余财防祭所费皆亲友供给而后具　又曰令狐楚为宣武军节度先是汴州主帅始至率以钱二百万实其私藏楚悉以归公府由是汴人爱其亷　问奇林曰裴寛润州参军一日刺史韦诜登楼见人于后圃有所瘗藏者访是裴居问状答曰寛义不以苞苴汚家有饷鹿者致而去不敢自欺故瘗之耳　又曰郭崇韬为中门副使天祐中李存审既收镇州遣崇韬阅其府库或以珍寳赂遗一无所取　又曰后唐赵光逄为相尝有女眞寄黄金一镒于其室家并属乱离女眞委化于他土后二十年金无所归纳于河南尹张全义请付诸官观其旧封尚在　训鉴曰太宗在晋邸闻刘温叟清介遣使赍钱五百千遗之温叟受赐令吏封书而去明年视封识宛然还白太宗太宗曰我钱不用况他人乎　问奇林曰包拯守端州归仅持一砚至中流风涛暴起拯即举砚沈之涛顿止　又曰曾巩知福州无职田岁鬻园蔬其直入常三四十万巩曰太守与民争利可乎罢之又曰杨诚斋自秘书监将漕江东年未七十退休南  

溪之上老屋一区仅庇风雨长须赤脚才三四人徐灵晖赠诗云清得门如水贫惟带有金　又曰林孝泽居官以亷平称临清漳一夕视事竟有持烛送至闑内者孝泽曰此官烛也何可用之私室亟命持去　事文聚曰李伋知杭州市白集一部乃为终身之恨　续问奇林曰丰公庆英宗复辟参政河南复擢本省右辖亷声大着风裁振郡邑有一知县簠簋不饬闻至大惧乃以白金为烛馈之公未之省防子以告次日谓知县曰汝烛不然尽出之以易可然者知县大恐辄弃印绶去  

亷洁二  

原瓦器　桑杯【`后汉书云杜密颍川人字周甫为六卿瓦器布被益部耆旧传云赵典字仲经为太常身处上卿而布被瓦器　下详前一`】　壶飱　槖衣【`传赵衰以壶飱从馁而不食言其亷直不君也　王吉世名清亷好车马衣服鲜明而迁徙去处不过槖衣天下服其亷而怪其奢故世传王阳能作黄金也`】　披絮　遗丝【`吴隠之为中丞冬月无被常澣衣乃披絮为太常以蓬为屛风坐无氊席　袁毅多违公例常遗山涛丝百斤涛不欲异于时受之毅事露凡受赂皆见推验取丝付吏积年尘埃幷封印并如初也`】　布被　布裠【`王良为司徒司直妻子不入官舍布被瓦器吴蒋钦字公英以战功迁荡冦将军权常入其堂内母疎帐缥被妻妾布裠权叹其在贵守约即敕御厨为母作锦被改易幔帷妻妾衣服悉皆衣锦绣`】　载黄土　坏乌帐【`洪规罢会稽无资不欲令人知其清乃以数船载黄土而归　谢尚字仁祖为江夏令相府以布四十疋为尚造乌布帐尚坏之以为军士襦袴`】　为人亷直　治身清素【`汉书申屠嘉传云文帝以申屠嘉为丞相嘉为人亷直门不受私谒　魏志王观传云观为南阳太守治身清素率下以俭僚属闻风莫不自励`】　俭约自居　清修自守【`晋中兴书庾氷传云氷天性清慎常以俭约自居子袭常贷官绢十疋氷怒捶之市绢还官　南海先贤传云刘盛作令清修自守布被菜食州郡表烈乃授九真太守`】　震畏四知　秉去三惑【`后汉书曰杨震为荆州刺史知其民王密举茂才除昌邑县令震复为东莱太守路经密境密夜怀金十斤奉公公不受密曰无知莫若于夜公曰天知神知我知汝知何谓无知密慙而退賛云震畏四知　又曰杨秉字升节为太常曰我有三不惑酒色财也賛云秉去三惑`】　子常歩行　妾无副服【`汉书盖寛饶为司子常歩行自戍北边注曰子自行戍不使代之也　诸葛亮答李严书云吾受赐八千斛今畜财无余妾无副服`】　珠还合浦　钱投渭水【`孟尝为合浦守清白政行先珠去复还　三辅决录安陵青者有项仲山饮马渭水毎投三钱郝亷亦然`】　不亏其义　能洁其身【`儒有委之以货财见利不其义不慙于己`】戒子不受送遗　妻子不入官舍【`汉欧阳地余为少府戒子曰我死官属即送遗汝慎勿受何并为颍川`】　清德　素诚　苦节　清规　冠冕荣身　氷霜洁己　行因俭著　名以清闻　当官而行　洁己以进　清白立身惟贤所尚　亷贞厉俗虽矫何伤　守氷壶之洁人且畏知　甘尘甑之贫财毋茍得　称其贞白常闻于古人　告以矫诬今见夫惑者　增无余财　无滥积【`册府元曰唐窦威为内史令不树产业及卒家无余财又曰晋李德玩领荆州卒于镇家无滥积亦武侯之亷也`】　无正寝　不理垣【`册府`】  

【`元曰温彦博为中书令家无正寝及卒之日殡于别室　又曰李建穆宗长庆初为刑部侍郎建名位虽显以亷俭自处为家不理垣屋`】　衣蒲练　乗欵段【`彚苑详注曰姚察自居显要一不交通有私门生送南布一端花练一疋察曰吾所衣着止麻布蒲练此物于吾何用　册府元曰李懐逺以兵部尚书知东都留守懐远清亷常乗欵段马豆卢钦望谓之曰荣贵如此何不易骏答曰此马幸免惊蹶何假别求`】　衣绿袍　上白金【`册府元曰薛苹为浙西观察使理身俭薄常衣一绿袍十余年不易　又曰晋髙汉筠至亷在襄阳有薛吏常课外献白金二十镒汉筠曰吾有正俸此何用焉以状上进`】欲解繻　濳织帘【`续问奇林曰晋顾恊清介为廷尉正冬服单薄寺卿蔡子度欲解`】  

【`繻与之惮其清严不敢发口曰顾郎难衣食者　又曰唐尚书左丞相李廙有清德其妹刘晏妻也晏方秉权常造廙延至寝室见其门帘甚敝乃令人濳度广狭以鹿竹织成将以赠廙三携至门不敢发言而去`】毁池观　散音乐【`续问奇林曰唐杨绾始同平章事御史中丞崔寛本豪侈城南别墅池观堂皇为当时第一即日遣人毁之中书郭子仪在邠州行营方大防除书至音乐散五之四`】　乗马五疋　有车一乗【`册府元曰韩滉入仕之初以至卿相凡四十年相继乘马五匹皆及敝帷　彚苑详注曰陆长源清白自将为汝州刺史送车二乗曰吾祖罢魏州有车一乗而圗书半之吾愧不及先人云`】　摆袖却金　断带为炷【`韩愈顺宗实录曰韦执谊徳宗时为右拾遗从祖兄夏卿为吏部侍郎执谊受赂为人求科第夏卿不应执谊乃探懐中金以纳夏卿袖夏卿惊摆袖引身而去　册府元曰皇甫无逸贞观中歴同州刺史每按部夜宿人家遇灯炷尽主人将续之无逸遽抽佩刀断衣带以为炷`】　有马一疋　受纸百张【`册府元曰朱敬则为庐州刺史经月代到还乡里无淮南一物惟有所乗马一疋诸子侄歩从而归　又曰杜暹为婺州参军将归州吏以纸三万余张赠之暹惟受一百州僚叹曰昔清吏受一文钱复何异也`】　不割新　唯受新茶【`北史曰苏夐为清河太守郡人赵颖守乐陵五月中自来奉新一防留置于防梁竟不割人闻受颖欲贡新果至门闻之相顾而去　册府元曰陆贽为郑县尉罢官归省母张镒为夀州刺史有重名贽游夀州谒镒惠钱百万曰愿以备太夫人一日之膳贽辞谢不受唯受新茶一串`】　王璡埋羮郑晓还茗【`问奇林曰王璡字器之洪武末以贤能荐拜宁波知府自奉俭约一日用鱼璡大怒谓内子曰不忆食草根时耶命左右撤而瘗之称埋羮太守　续问奇林曰郑端简公晓官文选时里中仕宦有餽金首餙承以篚而上覆以茗夫人手拨茗知之亟请公入公出坐亭中召其人谓曰吾初以家乏茗故拜君惠顷入内询有余茗心谢尊意`】　恐累归担　思便行【`续问奇林曰杨诚斋立朝不市一物恐累归担范右丞赴任只携三担思便行`】　饮氷食蘗　鼔琴看鹤【`白居易诗曰三年为刺史饮氷复食蘗惟向天竺山取得一片石　问奇林曰宋赵清献抃为成都转运出行部内唯一鹤一琴坐则鼓琴看鹤`】　何得言产业　安有为豚犬【`记纂渊海曰有劝岑文本置产业文本曰南方一布衣以文章致位中书令亦极矣何得更言产业乎　册府元曰晋安元信厯数任皆名郡亲族常谓曰公身俸二千石鬓有白发家无田园何以为子孙计元信曰吾本无文经武畧遭遇提郡印望过矣安有积货置产为豚犬軰后面不亦愚乎`】　僧孺不纳钱唐介不买珠【`彚苑详注曰韩公武卒帝遣使者至其家悉收赀簿校计出入所以饷中朝臣`】  

【`者皆在至牛僧孺独注其左曰某月日送钱千万不纳帝善之　问奇林曰唐介倅潭州一巨商私藏蚌胎为関吏所搜太守而下轻其估悉自售焉分珠狱发奏方入仁宗谓近侍曰唐介必不肯买果然`】　禄俸皆遗亲党　虏获悉分士卒【`册府元曰李勉在相位三十年禄俸皆遗亲党身没无私积　又曰罗士信为新安道行军总管凡所虏获悉分士卒以此为常身未尝自取`】　崔与之出蜀唯载归艎之圗籍　杨长孺守闽靡侵公帑之毫厘【`鹤林玉露曰杨伯子诚斋冢嗣其帅番禺将受代有俸钱七千缗尽以代下户输租有诗云两年枉了鬓霜华照管南人没一些七百万缗都不要脂膏留放小民家真西山入对上问亷吏即以赵正夫为对翼日又奏臣昨所奏亷吏未尽如崔与之之出蜀唯载归艎之圗籍杨长孺之出関靡侵公帑之毫厘皆当今之亷吏也`】  

亷洁三  

原以亷为本【`周礼小宰职云以官之六计弊羣吏之治一曰亷善二曰亷能三曰亷敬四曰亷正五曰亷法六曰亷辨郑元注曰以亷为本守法不失`】　不贪为寳【`左传云宋之人或得玉献诸子罕子罕勿受曰我以不贪为寳尔以玉为寳若以与我皆防其寳不如人有其寳也`】　増自检敛【`释名云亷敛也自检敛也`】　原不利为利【`吕氏春秋曰孙叔敖将死属其子曰我死王必封汝汝必无受利地越荆之间有寝丘其地不利而名甚恶可长有也其子受之至今不失叔敖可谓以不利为利案寝丘县名后汉改为固始即今光州固始县也有孙叔敖祠`】　衣不重帛【`尸子曰晋国苦奢文公以俭矫之衣不重帛食不兼肉又晋书刘超为中书舍人治身清苦衣不重帛`】　逐妇燔机【`史记云公仪休为鲁相食茹而美拔其园葵而弃之见其家织布好而疾出其家妇燔其机曰欲令农士女工安所讐其货乎`】　餽鱼不受【`韩非子曰公仪休相鲁而嗜鱼国人争餽鱼公仪子不受曰夫受人之惠必有下人之色色下于人将枉于法法枉则免于相矣`】　妾不衣帛【`左传晋执季文子栾武子曰季孙于鲁相二君矣妾不衣帛马不食粟可不谓忠乎乃舍季孙国语曰季文子相宣成无衣帛之妾无食粟之马`】　增民之表【`汉文帝诏云亷吏民之表`】　原身服布被【`汉书公孙传云为丞相封侯身服布被`】　布被似诈【`汲黯曰公孙位在三公俸禄甚多然布被似诈曰诚中病也`】　并日而炊【`防稽先贤传云董昆字文通余姚人清约守贫并日而炊茹菜不厌`】　亷洁下士【`汉书云赵广汉亷洁下士有名誉州举茂才`】　乗折辕车【`东观汉记云张湛去蜀郡乗折辕车白布被`】　公亷不受餽送【`汉书尹翁归为市吏公亷不受餽百贾畏之`】　臣心如水【`哀帝谓郑崇曰君门如市何以禁切人主对曰臣门如市臣心如水`】在职公亷【`汉书冯立字圣通为五原太守徙西河上郡居职公亷治行畧与野王相似吏民嘉`】  

【`美野王立相代为太守人歌之曰大冯君小冯君兄弟继踵相因循聪明贤智惠吏民政如鲁卫德化均周公康叔犹二君`】　亷洁奉公【`后汉祭遵为征虏将军亷洁奉公光武叹曰安得忧国奉公之臣如祭征虏者也`】　麦数斛车一乗【`洛阳令董宣卒官诏遣使者临视唯见布被盖尸妻子对哭大麦数斛车一乗帝伤之`】　秋毫无私【`东观汉记张堪字君游南阳人试守成都与吴汉并力讨公孙述遂破蜀汉先遣堪入成都镇抚吏民时述珍寳珠玉委积无数堪录簿上官秋毫无私`】　不与民争利【`东观汉记宋为司空当受俸得盐令诸生粜诸生以贱不粜怒悉贱粜不与民争利`】不与孤寡争粒【`语林何宏字次道扬州常有防米以赈孤寡乃有十万斛余存于治中面`】  

【`见帐中人空索求籴此数万斛付帐下何公云义不与孤寡争粒注防音痕平量斗斛也`】　以俭化俗【`谢承后汉书赵咨传云咨为东海相人遗其防枯鱼噉之二岁以俭化俗也`】　常席羊皮【`后汉李恂字叔英为兖州刺史所种园小麦葫苏悉付从事一无所留以清俭率下常席羊皮服布被`】食不二味【`又曰李恂为兖州刺史清约率下食不二味`】　乗柴车【`后汉赵壹传壹为郡时诸计偕吏多盛餙车马帷幙而壹柴车草屏露宿其傍延河南尹羊陟前坐于车下左右莫不叹愕陟遂与言谈至曛夕极欢而去执其手曰良璞不剖必有泣血以相眀者矣陟乃与袁逄共称荐之`】　长食干饭【`谢承后汉书左雄字伯豪为冀州刺史不举烟火长食干饭`】　恒食干粮【`会稽典录云陈修家贫为吏恒食干粮每至正臈僵卧不起同僚饮食防请不一往其志操如此`】　歩担上下【`又曰陈修家贫为吏常歩担上下`】　不受俸钱【`又曰陈修为豫章太守毎月受俸米不受俸钱`】　不然官薪【`又曰陈修为豫章太守不然官薪防事荐编絶不改布被覆形箪瓢蔬食`】食麦饭【`谢承后汉书豫章宋度字叔平为定陵令素食麦饭`】　食豆□【`桓阶传云阶为赵郡太守俸尽食豆□上数戯曰卿家酱颇得成否`】　常取赤米【`后汉第五伦为会稽太守常蔬食衣布受俸常取赤米`】　自斩刍妻执防【`又曰第五伦为防稽太守躬自斩刍飬马妻执防论曰君子侈不僭上俭不逼下岂尊临千里而与牧圉等庸乎未可言中道也`】　卧麤布被【`谢承后汉书刘宠传云刘宠为司徒卧麤布被`】　刘宠各受一钱【`又曰刘宠为防稽太守徴入为将作大匠若耶山谷间有五六老叟人各赍百钱以送宠宠为人选一大钱受之`】　布衾敝裯【`又曰羊续为南阳太守妻与子袐俱徃郡舍续闭门不内妻自秘行其资藏惟有布衾敝祗裯盐麦数斛而已顾敕秘曰吾自奉若此何以资尔母乎使与母俱归案说文曰祗裯短衣也广雅曰即襜褕也`】　布裯穿败糊纸补之【`谢承后汉书云羊续字兴祖太山人为庐江太守半月一炊云云`】受鱼悬之【`又云羊续为南阳太守续好啖生鱼府丞焦俭以三月望饷鲤鱼一头续不为意受而悬之于庭少有皮骨眀年三月俭复致一鱼续出昔枯鱼以示俭遂终身不复食`】　闭门不纳妻子【`又云羊续为南阳太守妻与婢俱到官闭门不纳病困谓子秘曰吾有马一匹卖以买棺牛车一乗载防归勿受郡送也`】　在朝清亷【`东观汉记郭丹传云丹为司徒在朝名清亷公正`】　家无遗产【`后汉书郭丹为司徒而家无遗产子孙困匮`】　亷让率下【`东观汉记邓彪字智伯为太尉在位清白以亷譲率下`】　衣敝履穿【`会稽典录云徐宏字圣通太初末为右扶风都尉家无余产衣敝履穿妻子纺绩乡人嘉其高操`】　衣不周身【`豫章彦士传云羊茂为功曹病布被不覆躯布衣不周身郡将遗之布被衣裤皆不受`】　帻毁不改胶墨傅之【`谢承后汉书巴祗字敬祖为扬州刺史禄俸不使有余帻毁不复改易以水澡胶墨傅之`】　在官不迎妻子【`又曰巴祗为扬州刺史在官不迎妻子俸禄不使其余`】　不然官烛【`又曰巴祗为扬州刺史夜与士对坐处暝暗之中不然官烛`】　食不重肴【`英雄记曰幽州刺史刘虞食不重肴蓝缕绳履`】　张盘取柑付外【`谢承后汉书云张盘为庐江太守浔阳令尝饷盘柑一奁其小男年七岁就取一枚与之盘夺儿柑曰何故行赂于吾子`】　清亷见称【`又云丹阳张盘字子石以操行清亷见称为庐江太守京师谚云闻清白张子石`】　赍金还奉【`又云豫章张冀字仲宗为广陵守举孝子吴奉为孝亷奉赍金为礼冀闭门不受而奉以嚢盛金夜投冀园中而逝冀追不及赍金至广陵还奉`】　遗钱不敢拒阁内埋之【`三辅决录云公孙晨字元公为钜鹿太守寳之子家贫为郡功曹其将军马防闻名餽钱四百万晨不敢拒受而埋之阁内`】　公亷不受私谒【`东观汉记杨震性公亷不受私谒子孙常蔬食歩行故旧长者或欲令为开产业震不肯曰使后世称为清白吏子孙以此遗之不亦厚乎`】　使马如羊不以入廐使金如粟不以入怀【`后汉张奂迁安定属国都尉事详都尉`】　周绎亷吏【`东观汉记周绎传云北地太守廖信贪汚下狱诏以信田宅奴婢钱财赐亷吏太守周绎`】　坐无完席【`后汉薛惇字于礼为北海长史坐无完席妻谓惇曰君为长史既无俸禄给供子孙复无完席惇因以善席与妻自坐败席`】　清白见称【`东观汉记高翔字季廻以儒学征拜大司农在朝以清白方正见称`】　以清为基【`陈留耆旧传云髙顺为东莱太守其妻谓之曰君累宰守积有岁年何能不少为储蓄以遗子孙顺曰我之勤身以清名为之基以二千石遗之不亦可乎`】　许允清吏【`魏志许允为吏部郎明帝望其衣败曰清吏`】　赵俨为骠骑叉手上车【`魏畧云太和内旧置四征有官厨每迁转之际无不因取之赵俨自征西征为骠骑叉手上车`】　乗薄笨车【`又云时苗始令夀春乗薄笨车黄防牛皮布被囊居官岁余牛生一犊及去留其犊谓主簿曰令初来时本无此犊是淮南所生也`】　露宿树下【`会稽典绿云魏孟康字公休为宏农太守时出案行常预勅吏卒行各持防所在自刈马草不止亭传露宿树下将从不过十余人`】　麤衣恶食【`魏志司马朗为兖州刺史政化大行百姓称之虽在军旅常麤衣恶食俭以率下`】　布衣蔬食【`又国远为太仆居列卿位布衣蔬食`】　举袖受金【`魏畧曰田豫为并州刺史鲜卑素利等密怀金三十斤谓豫曰我见公贫故前后遗公牛马公輙送官今密以此上公可以为家资豫张袖受之答其厚意胡去后皆悉付外具以状闻于是诏褒之曰昔魏绛开懐以纳戎赂今卿举袖以受狄金朕甚嘉焉`】　卖田自给【`魏志和洽字阳士为太常清贫守约至卖田宅以自给`】　并日而食【`又云裴濳为兖州刺史家人大小或并日而食`】　胡牀留以挂柱【`魏畧曰裴濳为兖州刺史常作胡牀一及其去也留以挂柱`】　妻子衣食不充【`魏志徐邈为凉州刺史赏赐皆散士卒妻子衣食不充天子嘉之拜司空`】　妻子饥寒【`蜀志邓芝为大将军不治产业妻子饥寒死之日家无余财`】　不治产业【`又曰邓芝为大将军衣食资仰于官不治产业`】　不别治生【`诸葛亮表云臣初奉先帝资仰于官不自治生今成都有桑八百株薄田十五顷子弟衣食自有余饶至于臣在外任无别调度随身衣食悉仰于官不别治生以长尺寸`】　妻子饥乏【`吴志吕岱为并州刺史歴年不饷家妻子饥乏孙权闻之叹息`】　牛产犊以留之【`晋书羊祜传云祜无子太康二年以弟篇为钜平侯奉祜祀篇歴官清慎有私牛于官舍产犊及迁而留之`】　魏舒无宅【`又曰魏舒字阳元领司徒年过致仕有逊譲意而无居宅乃仅以俸秩散余为第一所`】　一无所取【`晋中兴书陶侃破杜弥应詹亦随侃在军城既防诸将竞取诸物詹家至贫而一无所取莫不叹其清介也`】　张翕歩还【`华阳国志张翕字叔阳为隂平郡自乗二马之官一马死一马病翕曰吾将歩还也`】　送钱数百万悉皆不受【`晋书邓攸为太守郡常有送迎钱数百万攸去郡不受一钱`】　家无余禄【`又云潘岳贾充诔云年逾知命位极人臣家无余禄贵而食贫`】　子弟耕而后食【`又曰祖逖为豫州刺史尅己务施不畜资产子弟耕耘负担樵薪`】　妻不衣帛【`襄阳耆旧传云胡宜字叔方为江夏南郡太守清厉有节妻不衣帛魏朝以其清班示天下`】　私假装【`晋书陆纳征拜左民尚书纲纪白宜装几船纳曰吾家不在此已敕私奴假装并粮食无所复頼也`】　陆纳拜尚书止有被襆【`又曰陆纳为吴兴太守征拜左民尚书临发止有被襆而已其余悉还官`】　増我独以官贫【`问奇林云房彦谦为泾阳令所得俸钱周恤亲友尝顾其子元龄曰人皆以禄富我独以官贫所遗子孙在于清白耳`】　名下不虚【`册府元曰屈突通为行军元帅长史从平薛举时珍物山积诸将皆争取之通独无所犯髙祖闻而谓曰公清正奉国名下定不虚也`】　清郎【`续问奇林云袁聿修为尚书郎十年未尝受斗酒之遗尚书邢邵呼为清郎`】　再世清节【`彚苑详注云李元纮再世宰相有清节当国累年未尝改治第宅僮马敝弱`】　挺身而退【`又云苏瓌为扬州大都督府长史扬州地当冲要多富商大贾珠翠珍玩之产承前长史皆致数万唯瓌挺身而退`】　景倩真清【`唐书云陆景倩为扶沟丞按察使覆州县殿最有吏言状曰某诈清景倩真清`】　笥余一缣【`濳确书云元德秀为鲁山令岁满笥余一缣驾柴车而去`】　得父清白【`唐书云杨隆礼为户部尚书卒明皇访其子可代父任者宰相以慎矜慎名皆得父清白帝喜擢慎矜监察御史慎名大理评事`】　敬塘为首【`彚苑详注云敬塘在陜为政以亷闻是时诸侯多不奉法皆以赃汚论死明宗下诏书褒亷吏普州安崇阮洛州张万进耀州孙岳等以讽天下而以敬塘为首`】　我无一炉恶可并【`独异志云卢懐慎无疾暴卒夫人崔氏止其儿女号哭曰公命未尽我得知之四方赂遗毫发不留与张说同时为相今货纳山积其人尚在奢俭之报岂虚也哉及宵分公复生左右以夫人之言啓陈懐慎曰理固不同司有三十炉日夕为说鼔铸横财我无一焉恶可并哉言讫复絶`】　武臣以清亷闻【`册府元曰裴玢为鄜坊节度使玢武臣为政以清亷闻衣服饮食同于士卒`】　卢均不问【`又云卢均文宗开成中为广州节度先是番船到府节度使以下争以贱估其珍货均悉不问`】　马骨髙【`欧阳修诗云官清马骨高`】　长官清【`苏轼诗乱山深防长官清`】　此事古未有【`容斋随笔云彭器资集有送许屯田诗曰浮梁巧烧甆顔色比琼玖因官射利疾众喜君独否父老争叹息此事古未有`】　以布易锦【`问奇林云宋姚希得知静州官署旧以锦为幕希得曰吾起家书生安用此命以布易之日唯啖菜`】　图书数卷【`山堂肆考曰沈义伦为随军转运使入成都独居僧寺蔬食伪蜀有以珍寳为献者皆却之东归才圗书数卷`】　执付有司【`续文献通考曰景泰七年洗马柯濳奉命主应天乡试初入境泊舟淮安有应试生暮夜投濳叱之复懐重器固请濳怒执付有司`】　摩尼珠【`续问奇林云摩尼寳珠置泥潦中经百千岁不能染汚以本体自坚净也`】  

亷洁四  

増诗唐皮日休七爱诗曰吾爱元紫芝清介如伯夷辇母远之官宰邑无防疵三年鲁山民丰稔不暂饥三年鲁山吏清慎各自持只饮鲁山泉只采鲁山薇一室氷蘗苦四远声光飞退居旧隐来斗酒入茅茨鸡黍非家畜琴尊常自怡尽日一菜食穷年一布衣清似匣中镜直如琴上丝世无用贤人青山生白髭既卧黔娄衾定立陈实碑吾无鲁山道空有鲁山辞所憾不相识援毫空泪垂　于鹄赠李太守诗曰几年为郡守家似布衣贫沽酒迎幽客无金与近臣捣茶书院静讲易药堂春归阙功成后随车有野人　宋魏野上知府防相公诗曰文武禀全才何人更可陪有官居鼎鼐无地起楼台増诫唐姚元崇辞金诫曰辞金者取其亷慎也昔子罕辞玉以不贪为寳杨震辞金以四知为慎列前古之清洁为将来之镜古之君子策名委质翼翼小心干干终日慎乎在位钦乃攸思请谒者咸悉苞苴者必辞尔以金玉为寳吾以亷谨为师尔以夜昏可纳吾将暗室不欺若尔有赠吾今取之尔其防寳吾则懐非故曰欲人不知莫若勿为　又氷壶诫曰氷壶者清洁之志也君子对之示不乎清也故内怀氷清外涵玉润此君子氷壶之德也玉本无瑕氷亦至洁方圎相映表里皆澈喻彼贞亷能守其节凡今之人就列称臣当官以割剥为务在上以财贿为亲岂异夫象之有齿以焚其身鱼之贪饵必暴其鳞故君子譲荣不忧辞满为珍以备其德以全其真与其浊富宁比清贫吴隠酌泉厐恭致水席皮洗帻緼袍空里虽清畏人知而所知逺矣嗟尔在位禄厚官尊固当耸亷勤之节塞贪竞之门氷壶是对炯诫犹存以此清白遗其子孙  

増碑周庾信大将军司马裔碑曰在朝四十一年身经一百余战凡任四郡厯八州未尝以货殖经懐去如始至渭南千亩之竹更惧盈满池阳二顷之田常思止足身殁之日家无余财素车白马狭室崎岖黄裳元甲堦庭仄陋有诏冬官为营寝室朱邑祭酹无所汉后是以赐金陈表妻子露立吴王为之开馆　又太子太保歩陆碑曰公讳逞字季眀迁骠骑大将军开府入掌纳言治司宗伯闇夜有人饷罗数十匹公闭门不受朝野称之太尉杨震直推故吏之金凉州张奂髙揖故人之马清畏人知我无惭德家僮暮行还得遗钱于道并白絁十匹公访得其主即以还之见金于路指以示人得钱于道留持挂树方之今日异代同风其为郡也惟取赤土封书其为州也惟以青盐换粟留家则千树无资遗子则一经而已  

増墓志唐杜牧处州刺史李君墓志铭曰赠司空贞公事宪宗皇帝淮西平李光顔移郑滑陈许无帅帝闲防独言曰劲兵三千谁可付者崔谈峻侍侧曰有大臣家不三十口俸钱委库不取小僮跣足市薪此可乎帝曰谁为者谈峻即以贞公言帝即日起为陈许帅  

増判唐王友方对父老送钱判曰负海名区攸称越府滨河大郡爰指滑台旁连射的之岩俯带洒舟之浦户千人万实俟亷能露冕褰帷是资寛惠司仓之置水投薤方取喻于厐参父老之赍物送钱乃报恩于刘宠汉阳服其高义耶溪书以清风取之者不以为贪置之者无闻于诡  

恕一  

原包荒　含垢【`易言包含荒秽也　传国君含垢天之道也`】　观身　顺事【`老子曰以身观身　顺事恕施`】　矜不能　掩细过【`尊贤而容众嘉善而矜不能　汉曹参见人有细过掩覆匿盖之`】　薄责人　不诛奴【`躬自厚而薄责于人　宋则子年十岁与苍头共弩射断矢激误中则子死则恕不诛荀爽美之`】　有容乃大　不欲勿施【`书必有忍其乃有济有容德乃大　子贡问曰有一言而可以终身行之者乎子曰其恕乎己所不欲勿施于人`】　先人后已　作顺施恕【`礼君子先人后已　仲尼谓武仲作不顺而施不恕`】　克寡克仁　不知不愠　増寛裕　平恕【`册府元曰唐王珪贞观中歴侍中礼部尚书性寛裕不尚苛察其于官事务举纲维禁奸枉去甚泰而已　又曰马懐素为礼部贠外郎与源乾曜卢懐慎等充十道黜陟使懐素处事平恕当时称之`】　断秋　折足【`事文聚曰唐杨行密善抚士卒尝早出从者断马秋取金行密知而不问　册府元曰归登寛博容物尝使僮饲马马蹄之僮怒折马足登知而不责`】　换薄酒　还沈粟【`册府元曰任廸简为天德军使李景畧判官性厚重常有军宴行酒者误以醯进廸简以景畧法严虑坐主酒者而伪以酒薄白景畧请换之　又曰汉王周为冀州刺史性寛恕不忤物情州城西桥败覆民租车周曰桥梁不餙刺史之过也乃还其所沈粟出私财以修之`】　矜蛊道　遗盗财【`册府元曰李勉为江西观察使部人有父病以蛊道为木偶人署勉名位瘗于其垄或发以告曰为父禳灾亦可矜也舍之　又曰杨再思举眀经授元武尉充使诣京师止于客舍盗窃其装邂逅遇之盗者伏罪再思谓曰足下当贫苦至此无行速去恐为他人所擒幸留公文余财尽以相遗`】　失犀角　破马鞍【`册府元曰裴行俭为尚书闻喜县公尝令医人合药请犀角麝香送者误遗失已而惧濳窜又有敕赐马及新鞍令史輙驰马鞍破令史亦逃行俭并委所亲招到谓曰尔曹岂相轻耶皆错误耳待之如故`】　醆俱碎挺忽直【`问奇林曰韩魏公在大名日有人献玉醆二只每宴特设一卓复以锦衣置其上一吏误触二醆俱碎吏伏地请罪公神色不动曰汝误也　又曰宋有阍吏御史台中事二十余中丞矣善评官优劣每声喏时视中丞贤则横其挺不贤则直其挺范讽为中丞问尔挺忽直岂覩我失耶曰昨见中丞召客亲谕庖人造食指挥数四庖人去又呼之复叮咛者数四若使宰天下事皆如此喋喋乎范大笑慙谢`】　娄洒笔　富举鞭【`孔帖曰娄师德在夏官注选选者就案阅簿师德曰容我择之可乎选者不去乃洒笔曰墨汚尔　山堂肆考曰宋富郑公致政归西都尝着布直掇跨驴出郊逢水南廵检盖中官也威仪呵引甚盛前卒呵骑者下公举鞭促驴卒声愈厉又唱言不肯下驴请官位公举鞭称名曰弼卒不晓所谓白其将将方悟相公也下马伏谒道左公举鞭竟去`】　碎玛瑙盘　馈金石药【`册府元曰裴行俭初平都支遮匐大获瓌寳蕃酋将士愿观之行俭因晏设出示有玛瑙盘广二尺余文采殊絶军吏王休烈捧盘误蹑衣足跌盘碎叩头流血行俭笑而谓曰尔非故也何至于是　又曰归登晚年好服食有馈金石之药者云尝之矣登服之发毒几死讯之未之尝也登无愠色`】　不询其由　即委以事【`册府元曰晋姚觊性仁恕多为仆妾所欺心亦察之而不能面折凡家人市货百物入増其倍出减其半不询其由　问奇林曰杜衍歴知州提转安抚未尝壊一官贠其间不职者即委以事使之不暇惰`】　拳撃甄琛　酒沐元衡【`魏书云崔康为毋极令时甄琛为长史曾因公事言竞之间以拳撃甄琛坠牀琛以本县长笑而不论　干子曰武元衡之西川大宴从事杨嗣复狂酒逼元衡大觥不饮遂以酒沐之元衡拱手不动徐起更衣终不令散宴`】　善遇狱吏　尽与偷儿【`史记曰韩安国坐法抵罪狱吏田甲辱安国安国曰死灰独不复然乎甲曰然即溺之居无何梁内史缺汉使使者拜安国为梁内史田甲亡走安国曰甲不就官我灭而宗甲因袒谢安国笑曰可溺矣公等足与治乎卒善遇之　遯斋闲览曰韩魏公镇相州因祀宣尼斋夜宿省偷儿入室挺刅曰不能自济求济于公公曰几上器具可值百千金以与汝偷儿稽颡曰已荷公赐愿无泄也公曰诺终不以语人`】　岂敢以为念　不忍与之较【`山堂肆考曰吕夷简执政范仲淹以天章阁待制知开封府屡攻夷简坐落职知饶州后复以天章阁待制知永兴军会夷简复入相对仁宗曰范仲淹贤者岂但除旧职耶即除龙圗阁学士陕西经畧安抚使仲淹谢曰向以公事误犯不意相公奨拔乃尔夷简曰岂敢复以旧事为念乎又曰寳元中司马池知杭州时江钧为两浙转运使恶池诬以事降知虢州池未谪时吏有盗官银者称为`】  

【`钧偿私费或谓公可以此报之池不忍与之较人称为长者`】　拭唾是逆其心　吸醋乃可为相【`事文聚曰娄师德弟授代州刺史师德曰吾甚忧汝与人相竞弟曰人唾面亦自拭之而去师德曰凡人唾汝怒也拭之是逆其心何不待其自干　又曰范质尝谓同列曰人能鼻吸三斗醋乃可为宰相矣`】　王旦送还防准　彦博上言唐介【`山堂肆考曰真宗时王旦为相冦准为枢密中书有事送枢密院违诏格准以上闻旦被责堂吏皆坐罚不逾月枢密有事送中书亦违诏格堂吏欣然呈旦旦送还枢密而已凖大慙谢又曰文彦博字寛夫初侍郎唐介劾彦博显用张尧佐隂结贵妃防陛下有私后宫之名仁宗怒贬介英州别驾彦博亦罢相后潞公自许州被召即上言唐介所言多中臣病介未召臣不敢行于是上起介寻至大用文与唐遂为知己`】　狂生马后肆言丞相　朝士帘下遥指参政【`问奇林曰李沆为宰相秉政日狂生叩马献书历诋其短公逊谢曰俟归详览生怒随马后肆言曰居大位而不能匡济天下又不能引退能无愧乎公于马上踧踖再三曰某屡求退奈上未允终无忤意　又曰吕正拜参政将入朝堂有朝士于帘下指曰此子亦参政耶防正佯为不闻同列欲诘其姓名防正坚不许曰若一知其姓名终身便不能不如不闻也`】　市衣进父吴祐使归　盗麦进母孔融特赏【`后汉书曰吴祐为酒泉太守啬夫孙性私赋民钱市衣以进其父父得而怒曰有君如是何忍负之促归伏罪祐曰掾以亲故观过知仁使归谢其父还以衣遗之　问奇林曰孔文举为北海相有人母病瘥思食新麦乃盗隣熟麦以进文举闻特赏之`】  

恕二  

原醉呕车茵【`详寛恕`】　増醉溺殿上【`汉书云张安世为光禄勲时有醉郎溺殿上主事白行法安世曰何以知不反水浆耶`】　原羮烂汝手【`详寛恕`】　増内省不疚何恤人言【`后汉书云班超章帝时使西域镇抚于阗卫侯李邑譛之帝知超忠切责邑令授超节度超即遣邑将乌孙侍子还京师徐干谓曰邑前毁君何不缘诏书留之遣他吏送侍子乎超曰以邑毁超故今遣之内省不疚何恤人言`】　不时应答【`蜀志云蒋琬字公琰任大司马府东曹掾扬戏素性简畧公琰与语不时应答或搆戏于公琰曰公与戏语而不见应其慢上殊甚公琰曰人心不同各如其面面从后言古人所戒也`】　从朱衣上过【`世说云桓公在荆州耻以威刑肃物令史受杖止从朱衣上过或曰向见令史受杖上梢云根下拂地足意讥不着公曰我犹患其重`】　岂以鸟伤人【`梁书云安成王秀性仁恕左右尝以石掷杀所飬鹄斋帅请治其罪秀曰吾岂以鸟伤人`】　本谓是觧事仆射【`册府元曰戴至德髙宗朝为仆射与刘仁轨更日受讼词常有老母经省陈词至德已收牒省视老母前曰本谓是觧事仆射请却付牒来至德笑而还之`】　断狱万七千人【`又曰狄仁杰稍迁大理丞岁终断狱万七千人时称平恕`】　活无罪数百人【`又云李宪性眀恕详正大狱活无罪者数百人`】　为田舍子【`山堂肆考云娄师德常与李昭德偕行师德体丰硕不能遽歩昭德迟之恚曰为田舍子所留公曰吾非田舍子复在何人竟不御之`】　参罪不至死【`又云窦参常倾陆贽后参为李巽所奏上欲杀之贽上言参为大臣罪不至死力救之乃得贬驩州司马`】非大过不榜责【`孔帖云吴凑僚吏非大过不榜责`】　崔公仁恕无枉  

【`又云崔仁师为殿中侍御史时青州有男子谋逆有司捕支党累累填狱诏仁师按覆坐止魁恶十余人他囚悉原纵及敕使覆按诸囚咸叩头曰崔公仁恕无枉举无异辞`】　终日无愠顔【`唐书苗晋卿知选事人诉索好官厉言倨色纷于前晋卿与相对终日无愠顔`】　牧守迁转是常【`册府元曰苏良嗣为雒州长史以妻妹犯赃左迁冀州刺史妻妹事释诣良嗣初无恨色谓之曰牧守迁转是常不闻所累也`】　已觧持烛【`问奇林云韩魏公琦帅定武时夜作书令一侍兵持烛于旁侍兵他顾烛然公须公以袖挥之作书如故少顷回视则已易其人矣公恐主吏鞭笞亟呼视之曰勿易渠已觧持烛矣`】　武襄踵门谢【`又云狄武襄为真定副帅一日宴刘威敏沔有刘易者亦与坐见优人以儒为戏勃然曰黥卒乃敢如此诟骂不絶口武襄自若笑语益温易归方自悔则武襄已踵门求谢`】　奈何锢之于盛世【`又云韩公亿执政每见天下诸路有攟拾官吏小过者輙顔色不怿曰天下太平圣主之心虽昆虫草木皆欲使之得所奈何锢之于盛世`】　頺然鼔琴【`又云赵清献抃为成都转运出按部内唯携一鹤一琹常过青城山遇雪舍于逆旅逆旅人不知慢狎之公頽然鼔琴不问`】容民【`曽巩诗云容民宇量恢`】　黒白不太分【`遯斋闲览云魏公惟务容小人善恶黒白不太分故小人忌之亦少`】  

威严一  

増左传子产曰唯有德者能以寛服民其次莫如猛夫火烈民望而畏之故鲜死焉水懦弱民狎而翫之则多死焉故寛难　韩非子曰夫惜草茅者耗禾穗惠盗贼者伤良民今缓刑罸行寛惠是利奸邪而害善人也史记曰郅都者杨人也景帝拜都为雁门太守得以便宜从事匈奴素闻郅都节居边为引兵去竟郅都死不近雁门匈奴为偶人象郅都令骑驰射莫能中见惮如此　唐书曰长孙晟讨突厥突厥畏晟闻其弓声谓为霹雳见其走马称为闪电　续问奇林曰苏良嗣高宗时迁荆州长史帝遣宦者择怪竹江南将莳上苑宦者所过纵暴至荆良嗣囚之上书言状帝下诏慰奬取竹弃之　册府元曰蒋沇乾元中为陆浑盩厔咸阳高陵四令当军旅之后疮痍未平沇竭心抚绥副元帅郭子仪每由其县必诫军吏曰蒋令清严干办供亿固当有素士众得蔬饭见馈则已无挠清政　又曰李初为京兆尹迁尚书左丞宪宗元和初以京师多剽窃复迁为尹摧奸肃物威望甚着　又曰李栖筠为御史大夫正身守道无所顾惮朝纲益振百度肃然名重于时　又曰令狐楚威仪俨整门无杂宾尝与从事宴语方酣有匪偶至立命撤去筵席毅然语色　孔帖曰刘栖楚改京兆尹峻诛罸不避权豪不阅旬宿奸老蠧为敛迹一日军士乘醉有所凌夺诸少年从旁噪曰痴男子不记头上尹耶　册府元曰杨德干厯泽齐汴相四州刺史治有威名郡人为之语曰宁食三斗蒜不逄杨徳干　又曰穆宁为鄂岳沔都团练时淮西节度使李忠臣贪暴纵兵剽掠行者殆絶与寜夹江为理惮寜威名防盗輙止　唐书曰郝玭勇敢无敌在边三十年每战得番必刳剔而归其尸番人畏之如神賛普下令国人曰有生得郝玭者赏之以等身金番中儿啼者呼玭名以怖之　名臣传曰范文正公与韩魏公俱为西帅边上謡曰军中有一韩西贼闻之心胆寒军中有一范西贼闻之惊破胆　彚苑详注曰张忠定为崇阳令一吏自库中出鬓旁有一钱公命杖之吏勃然曰一钱何足杖尔能杖我不能斩我也公援笔判之一日一钱千日千钱绳锯木断水滴石穿自杖剑下堦斩其首申台省自劾　谈记曰元祐七年上祀南郊东坡公以兵部尚书为卤簿使上因太庙宿斋礼毕特至青城仪卫甚肃忽有赭盖犊车百余两冲突而来东坡呼御营廵检使立于车前曰西来谁何敢尔乱行曰皇后并某国太夫人国婆娑某国太长公主也即于青城上疏劾之明日中使传命敕有司严整仪卫  

威严二  

原还檄　觧印【`乔元字公祖治陈相羊昌罪梁冀私檄救之刺史周景承防召元元还檄不发案之益急昌竟下狱　朱穆字公叔为冀州刺史冀郡令长闻穆济河觧印绶四十余人`】　彊项敛手【`董宣少年为洛阳令河阳公主奴杀人与主骖乗宣行逄驻车收格杀之主诉于帝帝欲棰杀之宣曰云云帝使谢主宣不从彊伏宣手据地不俯因曰彊项令　鲍永为司鲍恢为掾属世祖曰贵戚且敛手以避二鲍`】　治东海　振南阳【`尹翁归治东海明察吏人贤不肖尽知之每民大会及出行县时有所取以一警百吏人皆伏恐惧　于义字仲文年二十为南阳都尉宛令刘立与曲阳侯根为婚又著名州郡轻义年少义阳以他事召见立以主守盗十金贼杀不辜收缚立送狱威振南阳`】　收张辅　执马成【`王尊为安定太守告属县令长丞奉法守职甚劳苦太守以今日至府愿诸君勉正身以率下无以身试法敕掾功曹不中用者輙自避退无妨贤路孔子七日诛少正卯今一月矣五官掾张辅贪污一郡钱尽入辅家收送狱数日辅死尽得狡猾威振郡中　虞延为洛阳令隂就客马成为奸盗延之隂氏每一书嘱延辄加篣二百就言于帝帝亲录囚徒延陈狱状可论者在东无理者在西成欲趋东延执之曰尔久依城社为巨蠧云云帝亦谓曰汝犯王法云云竟杀之`】　不恶而严　有威可畏【`易君子逺小人不恶而严　左传北宫文子言于卫侯曰楚令尹无威仪民无则焉`】　州郡畏威　奸滑缩首【`前汉朱博迁冀州刺史行部吏民数百人道自言官寺尽满从事白请且留此县录见诸自言者事毕乃发欲以观试博博心知之驻车决遣四五百人皆罢去如神吏民大惊州郡畏博威严　吴志士燮声教流闻云云`】　豺狼当路　鹰隼始撃【`张纲劾奏梁冀骄奢下详第三条`】　威克厥爱　刚亦不吐【`尚书威克厥爱允济言威胜爱则信成功诗柔亦不茹刚亦不吐`】　违彊凌弱　畏威禀命【`违彊凌弱非勇也　传`】  

京师语诸葛　属县闻周乘【`汉书诸葛丰为司严直京师为之语曰间何濶逄诸葛师古注云言间者何久阔不相见以逄诸葛故也汝南先贤传云周乗为交州刺史上言交州边域长吏百姓愿为圣朝扫清一方属县闻乗之威即上疾乞觧印四十余城`】　增乳虎　皁雕【`史记云成家居上欲以为郡守御史大夫宏曰臣居山东为小吏时成为济南都尉其治如狼牧羊成不可使治民上乃拜成为关都尉岁余关东郡国出入关者号曰宁见乳虎无值成之怒　册府元曰唐王志愔中宗神龙中累除左台御史执法刚正百僚畏惮时人呼为皁雕`】　火烈　刃伤【`上详第一条　盐铁论曰未尝灼而不敢握火者见其有灼也未尝伤而不敢握刃者见其有伤也故立法制辟若握火蹈刃则民畏忌而无敢犯禁矣`】　吏人畏　贵戚惮【`册府元曰李辉简较雍州长史纠发奸豪无所容贷甚为吏人畏服　又曰魏謩为御史中丞弹驸马都尉杜中立赃罪贵戚惮之`】杀刘诩　诛张澄【`册府元曰柳仲郢武宗防昌中为京兆尹时纥干泉诉表甥刘诩殴母诩为禁军小校仲郢不候奏下杖杀之　又曰梁冯行袭镇同州到任诛大吏张澄暴其罪`】　以法诛　因事杀【`锦绣万花谷曰唐张廵为真源令土多豪猾大吏华南金植威恣肆邑中语曰南金口明府手廵下车以法诛之　孔帖曰柳仲郢擢剑南东川节度使大吏边章简挟势肆贪前帅不能制仲郢因事杀之`】　批其颊　破其车【`资治通鉴曰苏良嗣武后时迁文昌左相遇薛懐义于朝懐义偃蹇良嗣怒叱左右批其颊曵去武后闻之戒曰阿师苐于北门出入彼南衙宰相徃来勿犯之　天中记曰高恭之字道穆庄宗时为御史中尉夀阳公主行犯清路执赤棒卒呵之不止道穆令卒棒破其车`】毋犯宰相　作意此人【`上详批其颊注　资治通鉴曰元和十一年以给事中柳公绰为京兆尹初赴府有神策小将跃马横冲前公绰驻马杖杀之上怒诘其专杀之状对曰视事之初而小将敢尔唐突此乃轻陛下诏命非独慢臣也上无以罪之退谓左右曰汝曹须作意此人朕亦畏之`】　三日指画　一言到上【`问奇林曰元宗尝赐酺三日上御五鳯楼观者喧溢乐不得奏金吾白挺如雨不能遏上患之髙力士奏河南丞严安之为理严为人所畏请使止之安之至以手板绕场画地曰犯者死于是三日指其画以相戒毋敢犯者　又曰范纯仁为谏官东隣宦官陈衍园亭在焉衍毎至园中不敢髙声谓其徒曰范谏议一言到上吾軰不知死所矣`】　草木知名　豪猾奉法【`唐书曰张万福为濠州刺史召谓曰先帝改尔名正者所以褒也朕谓江南草木亦知尔威名若从所改恐贼不晓是卿也复赐旧名　孔帖曰李频迁武功令神策士尚君庆逋贼六年不得悍然出入闾里频密摘比伍与竞君庆叩县廷质频即械送狱尽条宿恶请于尹杀之豪猾大惊屏息奉法`】　族灭瞷氏笞杀廷芝【`史记曰郅都者杨人也孝景时为中郎将济南瞷氏三百余家豪猾二千石莫能制于是景帝乃拜都为济南太守至则族灭瞷氏首恶余皆股栗　孔帖曰裴行立迁安南畧使范廷芝尝休沐久不还行立召之曰军法踵日者斩异时复然尔自死后廷芝逾期行立笞杀之`】　以一以声能生能杀【`商子曰威以一取十以声取实故能为威者王　又曰能生不能杀曰自攻之国必削能生能杀曰攻敌之国必强`】　弹金吾李祐　杀牙将白约【`册府元曰温造为侍御史长庆四年李祐自夏州入拜大金吾进马一百五十匹造正衙弹奏祐退股战流汗私谓人曰吾夜偷蔡州城擒吴元济未尝心动今日胆落温御史矣　又曰王宣宗大中中为同州防御使有牙将白约者凶戾猾谲前后长史皆为姑息知之一日有军士扬言云月给亏损遂擒扬言者诘之曰白约所教也遂擒杀之`】　慈母有败子　严家无格虏【`史记韩非子曰慈母有败子而严家无格虏者何也则能罸之加焉必也`】　笞杀奉宸家婢　杖杀神策小将【`册府元曰魏元忠检校雒阳长史号为清严时奉宸张易之威振海内纵其家婢多所请托元忠笞杀之　下详作意此人注`】　楼季弗逾十仞　盗跖不抟百镒【`韩非子曰十仞之城楼季弗能逾者峭也千仞之山跛防易牧者夷也故明主峻其法而严其刑也　史记曰布帛寻常庸人不释铄金百镒盗跖不抟者非盗跖之欲浅也抟必随手刑则盗跖不百镒`】　役欢笑者不及叱咤之选　用诱说者未若刑戮之齐【`抱朴子曰六军如林未必皆勇然恬顔以劝之则投命者尠断斩以威之则莫不奋撃故役欢笑者不及叱咤之用诱说者未若刑戮之齐`】  

威严三  

原桃李不濳掇【`韩子云子产治郑`】　不敢饮羊【`孔子家语仲尼为大司冦沈犹氏不敢朝饮羊`】　増以奸民治【`商子云以良民治必乱至削以奸民治必治至强`】　古今异俗【`韩非子曰古今异俗新故异备如欲以寛缓之政治急世之民犹无辔策而御驿马`】　父薄爱【`又云母厚爱处子多败推爱也父薄爱教笞子多善用严也`】　大怒之威【`陆子云夫人之好色非脂粉所能餙大怒之威非气力所能行也`】　非斤则斧【`贾谊治安策云屠牛坦一朝觧十二牛而芒刃不顿者所排撃剥割皆众理解也至于髋髀之所非斤则斧夫仁义恩厚人主之芒刃也权势法制人主之斧斤也今诸侯王皆众髋髀也释斤斧之用而欲婴以芒刃臣以为不缺则折`】　不壊一炉【`论衡云淮阳铸伪钱吏不能禁汲黯为太守不壊一炉不刑一人髙枕安卧而淮阳政清`】折之以武【`盐铁论曰当此之时不任斧斤折之以武而乃始设礼修文有似穷医欲以短鍼而攻疽也`】　原号为苍鹰【`汉书郅都为中尉行法不避贵戚见都侧目而视号曰苍鹰`】　号为取龙【`益部耆旧传云张则兄弟有令名为牂牁令乡党号为取龙`】　不舍邮亭【`汉黄覇为颍川太守吏出不敢舍邮亭食于道旁乌攫其民有欲诣府口言事者见之覇与语道此后日吏还谒覇覇迎劳之曰甚苦食于道旁乃为乌所盗肉吏大惊以覇具知其起居所问毫厘不敢有所隠`】　与书霁威【`魏相为扬州刺史按治郡国守相多所贬退丙吉与书云云相善其言为霁威严霁止也`】感愧自杀【`姚期字次公为魏郡守督贼李熊弟陆在外谋反期令吏送熊及母使就陆熊求得陆诣郡陆感愧自杀`】　奏二千石必先露章【`前汉何武为扬州刺史所举奏二千石长吏必先露章服罪者为除亏免之而已不服极法奏之抵罪或至死`】　白巾出府【`前汉朱博为琅邪太守齐部舒缓飬名博新视事右曹掾史皆移病卧博奋髯抵几曰观齐儿欲以此为俗耶皆斥罢诸病吏白巾走出府门郡中大惊`】　当顺天气【`前汉孙寳为京兆尹故吏侯文署东部督邮入见敕曰今日鹰隼始撃当顺天气取奸恶以成严霜之诛掾部渠有其人乎文卬曰无其人不敢空受职寳曰谁也文曰覇陵杜穉季寳曰其次文曰豺狼当道不宜复问狐狸`】　威能讨奸【`后汉书曰张堪世祖召见诸郡计吏问前后太守能否樊显曰堪昔在蜀其仁足惠下威能讨奸`】　威能震敌【`桓阶为赵郡守`】诛暴立威【`东观汉记朱晖为临淮守`】　斥佞畏威【`又云朱晖斥远佞人吏畏其威`】王甫死杖下【`续汉书阳球为司校尉奏王甫曹节等权势因送洛阳狱云云`】　畏  

以雷霆【`王逸论云`】　郡县闻之莫不震栗【`张璠汉记云贾琮为荆州刺史将入界髙褰车襜曰刺史当逺视广听何为而垂帷乎云云`】　破柱取张朔【`后汉李膺为司校尉时张让弟朔为野王令贪残无道闻膺厉威严逃还京师因匿兄让第舎藏于合柱中膺率将吏卒破柱取朔付洛阳狱受辞毕即杀之`】　百寮严惮防不肃然【`益部耆旧传曰罗衡为万年令`】公卿惮之【`汉书陈咸为御史中丞总领州郡奏事课第`】　吏如良鹰【`汉书赵勤`】  

【`好学为郡督邮邺令及新野令皆不遵法勤入界遣吏陈罪还印绶去桓虞叹云`】　严刑必断【`应邵云王章糺上检下严刑必断`】　奸慝自弥【`楚国先贤传云黄尚为司`】　二千石阿纵皆举免之【`魏志贾逵为豫州刺史攷竟其二千石以下阿纵不如法者皆举奏免之帝曰逵真刺史矣布告天下当以豫州为法赐爵关内侯`】　民不敢欺【`典略云董安于治晋阳严于刑罸民不敢欺`】　闻者折节【`晋中兴书卞壸为尚书令时贵游子弟王澄谢鲲为逹壸厉色于朝曰悖理伤敎罪莫斯甚欲推奏之闻者莫不折节`】　举朝惮之【`又曰卞壸为尚书令举朝惮之`】　柳树何因盗【`陶侃字士行为诸营种柳都尉夏施盗柳植于己门侃见驻车问曰此是武昌西门柳何因盗之施惶恐`】　増民之父母【`周书云惠者民之仇讐法者民之父母`】望风畏惮【`册府元曰权万纪为西韩州刺史太宗以齐王祐溺情羣小以万纪为长史性刚毅所在以强直称祐闻其名望风畏惮`】　少游悔惧【`又云窦参代宗时为大理司直按狱江淮次扬州节度使陈少游骄蹇不郊迎令军吏传问参正词让之少游悔惧促诣参`】　不避权贵【`又云窦参为御史中丞不避权贵理狱以严称`】　威望特振【`又云李绛为御史大夫威望特振`】恶少遁去【`孔帖云李绅为河南尹河南多恶少或危帽散衣击大毬尸官道车马不敢前绅治刚严皆望风遁去`】　权邪惮其严劲【`册府元云韦宏景为吏部侍郎铨录平允权邪惮其严劲`】　不知书【`又云刘賛领宣州不知书惟以强猛立威官吏畏重之`】　立擒而鞭之【`又云王起镇蒲州有豪民怗西军之势者立擒而鞭之`】　未尝辄贷【`孔帖云王播为三原令豪强犯法未尝辄贷`】　以威重见称【`册府元云李暠为太常卿历工部尚书东都留守风仪秀整皆以威重见称`】  

威严四  

増诗明李东阳殿上戏诗曰殿上戏丞相嗔丞相勿嗔吾弄臣臣可弄不可狎节使不来臣已杀君王有道臣职遂细柳营中亲按辔  

増碑周庾信兖州刺史宇文公神道碑曰公讳常字子元四方杂俗天下殊风以君亷能使为观察驰传拥节铃持斧既乗骢马仍被绣衣羣盗累足贵戚敛手乡亭留宿幸无归忌之疑公车奏事寜有反支之日増墓志唐孙逖太子舎人王公墓志铭曰公讳无竞字仲烈恩泽侯张昌宗位极大官宠震羣后公著书东观与之聨事未尝昵就色庄见惮长孺之抗礼将军曷足议也公尝执简中禁司察班位时三事大夫有族谈错立者公进而言曰朝有着定所以道威仪之具瞻所以昭轨物不遵不恭不敬不从其可是耶则肃然从列増题明苏伯衡题郑宣抚墓志后曰公宣抚川陜节制诸将严甚吴璘而下每入谒必先庭参然后入就坐一日璘除少保来谢语主阍吏欲讲钧敌之礼吏以白公公厉声曰少保官虽高犹都统制耳倘变常礼是废军容少保若欲反则可取吾头去庭参之礼不可废也璘惶恐听命  

明察一  

増史记曰子产治郑民不能欺西门豹为邺令民不敢欺　汉书曰严延年为郡太守大姓西髙氏东高氏自郡吏以下皆畏避之莫敢与牾宾客放为盗贼发輙入髙氏吏不敢追延年至遣掾蠡吾赵绣按髙氏得其死罪绣见延年新将心内惧即为两劾欲先白其轻者观延年意延年索懐中得重劾即送狱　后汉书曰周纡迁召陵侯相廷掾惮纡严眀欲损其威乃晨取死人断手足立寺门纡闻便徃至死人边隂察其口眼有稻芒乃密问守门人曰悉【`犹知也`】谁载藁入城者门者对唯有廷掾耳乃廷掾考问具服后人莫敢欺者　彚苑详注曰陆云为浚仪令有见杀者云录其妻而无所问十许日遣出密令人随后谓曰其去不出十里当有男子候之与语便缚至既而果然问之具服云与此妻通共杀其夫于是一县称为神眀　齐书曰于仲文字次武为安固太守有任杜两家各失牛后得一牛两家俱认州郡久不决益州刺史韩伯曰于安固少年聪察可令决仲文曰此易解耳乃令二家各驱牛羣去乃放所认者牛遂向任氏羣中又使人微伤其牛任氏嗟惋杜氏自若仲文遂诃责杜氏服罪而去　天中记曰尚书李南公知长沙县日有鬬者甲强乙弱各有赤青痕南公以指揑之曰乙真甲伪讯之果然盖南方有榉柳以叶涂肌则青赤如殴伤者剥其皮置肤上以火熨之则如棒伤水洗不下但殴伤者血聚则硬伪者不硬耳　唐书曰如意元年九月天官郎中李至逺权知侍郎事时有选人姓刁又有王元忠并坐被放乃密与令史相知减其防画刁改为丁王改为士拟受官后即添成文字至逺一览便觉曰今年铨覆万人总识姓名安有丁士者哉此刁某王某也省内以为神眀　孔帖曰权懐恩擢万年令赏罸眀见恶辄取时语曰宁饮三斗尘无逄权怀恩  

眀察二  

原外寛内眀　进善黜恶【`前汉黄覇以外寛内明得吏民心户口岁増治为天下第一　魏志徐邈立学眀训禁厚葬断淫祀进善黜恶风化大行百姓归心焉西域流通荒戎入贡皆邈勋也`】民不能欺　吏不容奸【`典略云西门豹治邺民不能欺　蜀志诸葛亮吏不容奸`】狱无寃民　官无停事【`三辅决录曰应璩与母丘仲恭书云客馆不留宾官无停`】  

【`事`】　不疑方遂　丙吉议小儿【`前汉隽不疑传云始元五年有一男子自谓卫太子京兆尹不疑叱从吏缚按夏阳人姓成名方遂以卜筮为事有故太子舍人常从方遂卜谓曰子状貌甚似卫太子方遂心利其言即诈自称诣阙廷尉逮召乡里识知者张宗禄等方遂坐诬防不道腰斩东市　风俗通曰陈留有富翁年九十娶田客女为妾一交接而生男其大男曰我父年尊无复人道一宿斯须何因有子争财数年州郡不决丞相丙吉言曽闻真人无影老翁子亦无影又不耐寒可共试之时八月取同年小儿俱解裸之此儿独啼言寒又并日中行独无影人咸服`】　増无寛者　辄知之【`册府元曰田仁会麟德中迁右金吾将军强力疾恶昼夜廵警丝毫越法畧无寛者　又曰姜晦为吏部侍郎旧制吏曹舍宇悉布棘以防令史与选人交通及晦领选事尽除之大开铨门私引致者晦辄知之召问莫不首服`】　乃其继　实非盗【`册府元曰晋安重荣为成德军节度使尝有夫妇共讼其子不孝者重荣抽劔令自杀之其父泣不忍其母诟骂仗劔逐之重荣问之乃其继也因叱出射之一箭而毙　又曰后周柳庆初仕后魏为雍州别驾有贾人持金三十斤诣京师寄人停止无何失之诣县询问主人遂自诬服庆召问贾人曰与人同宿乎曰无与人同饮乎曰曾与一沙门酣饮饮醉而昼寝庆曰主人非盗也彼沙门乃真盗耳即遣吏逮捕尽获所失之金`】　撃羊皮　验猪口【`魏书云李惠转雍州刺史人有负盐负薪者同释重担息树隂争一羊皮惠遣争者出顾谓州纲纪曰此羊皮可知主乎无答者惠令人置羊皮席上以杖撃之见少盐屑曰得其实矣使争者视之负薪者乃伏罪　吴录曰张举为句章令有妻杀夫因烧舍诈称火烧夫死诣官妻不承举遂取猪二口一杀一活积薪烧之杀者口中无灰因验夫口中无灰妻伏其罪`】　必记主名　乃探他书【`册府元曰李晟为陇右副元帅临下明察每理军必曰某有某劳某能某事虽厮飬小善必记主名　又曰王锷为淮南节度使有遗匿名书于前者锷内鞾中先有他书杂之及吏退锷乃探取他书焚之人信其匿名者焚也既归省所告者异日乃以他事按验下吏以为神眀`】　人皆自劝　吏畏其眀【`册府元曰王忠嗣为河东节度采访使每军出给士卒军器必题其姓名于上遗失验其名以罪之人皆自劝　又曰韦寂仕梁为吏部郎中复判南曹吏畏其明`】　自持量衡　必设钩距【`册府元曰嗣曹王臯为潭洪荆湘观察使知人疾苦每遗人粮肉令自持量衡以致之以絶吏之更易　又曰刘栖楚为京兆尹推抑豪右事无大小必设钩距`】　知其有奸　故以此属【`韩非子曰子产尝晨出过东匠之门闻妇人哭使吏执而讯之则手绞其夫者也吏问故子产曰凡人于所亲爱者始病而忧临死而惧已死而哀今夫已死不哀而惧是以知其有奸也　问奇林曰宋张咏守杭日有富民病将死子方三岁乃命壻主其资而遗书曰他日欲分财则以十之三与子七与壻子长立果以财为讼壻持书诣府咏曰汝妇翁智人也以子防故以此属汝不然子死汝手矣乃命以其财三与壻而七与子皆泣谢而去`】　野父争鸡二人挟绢【`南史曰傅琰为山隂令有野父争鸡琰问何以食鸡一云粟一云豆乃破鸡得粟而罪言食豆者　魏书云范缺为浚仪令有二人挟绢于市互争令断之各分一半去后遣人密察之有一喜一愠之色于是擒之服其罪焉`】　密送女奴　掩捕少年【`事文聚曰钱若水为同州推官有富民家小女奴逃亡奴父母讼于州命录事鞫之录事尝贷钱于富民不获乃劾富民父子共杀女奴皆应死州官以为得实若水疑之留其狱一旦诣州密送女奴于知州所引父母示之泣曰是也乃引富民父子悉破械纵之　又曰向相在西京有僧暮过邨民家宿门外夜中有盗入其家自墙上扶一妇人并囊衣而去僧见之因夜亡走去草中忽堕眢井则妇人已为人所杀先在其中矣明日主人搜访得之井中执之诣县掠治僧自诬狱成独敏中以赃不获疑之因密使人访其贼吏食于邨店妪曰妇人乃此邨少年某甲所杀也吏就舍掩捕之案问具服一府以为神`】　更究寡妇　使收门士【`经济编曰曹摅字顔逺少有孝弟行太尉王衍见而器之调补临淄令县有寡妇养姑甚谨姑以其年少劝令改适妇守节不移姑愍之密自杀亲党告妇杀姑寡妇自诬狱当决值摅到知其有寃更加辨究具得情实　又曰摅入为尚书郎转洛阳令时天大雨雪宫门夜失行马摅使门士众官咸谓不然摅曰宫掖禁严非外人所敢盗必是门士以燎寒耳诘之果然`】　批押利病未尝差舛　剖析诋欺无不彰败【`册府元曰吴凑贞元中为京兆尹掾吏等以凑未闲吏事有疑狱难决者多候凑将出府时方谘呈冀免指摘凑每阅视必举其利病而批押之未尝分毫差舛　又曰王播元和中为刑部侍郎充诸道盐铁转运使播长于吏术虽簿牍鞅掌剖析如流吏诋欺无不彰败`】  

眀察三  

原先王求眀察之官【`左传云郑人铸刑书叔向使诒子产书曰昔先王议事以制不为刑辟惧民之有争心也`】　情伪尽知【`又曰民之情伪尽知之矣`】　咸称神眀【`前汉黄覇识事聪眀吏民不知所出咸称神明`】　厥德文明【`东观汉记郭贺为荆州刺史百姓歌之`】表章善恶【`广州先贤传云黄豪拜司`】　谓之神明【`后汉度尚除上虞长为政严峻明于发摘奸非吏人谓之神眀`】　枉讼理察【`后汉张禹初拜扬州刺史当过江行部中土民皆以江有子胥之神难于济渉禹将渡吏固请不听禹厉言曰子胥如有灵知吾志在理察枉讼岂危我哉遂鼔棹而过`】　为政清眀【`汝南先贤传云黄浮为濮阳令为政清明号为神明`】　在事清眀【`晋书山涛为尚书吏部郎文帝与涛书曰足下在事清眀雅操迈时念多所乏今致钱二十万谷二百斛魏帝尝赐景帝春服帝以赐涛又以母老并赐藜杖一枚`】　増号神眀【`孔帖云李栖筠判南曹时大盗后簿亡舛多伪冒栖筠判析有条吏气夺号神明`】　严眀持法令【`又云严郢拜京兆尹严明持法令敢诛杀盗贼一衰`】　人不敢欺【`册府元曰后唐张宪为兴唐尹知留守事剖析听断人不敢欺`】　利病洞知【`又云梁赵珝为忠武留后符籍虚实财谷耗登民之利病无不洞知`】  

眀察四  

増论唐李温三不欺先后论曰子贱事衰乱之鲁而邑偪强齐仗义为城池倚仁为干橹当鲸吞之大敌鸠狼顾之遗惠训不倦乃无得而称视民如伤而不有其爱是则不求不欺于人而人不忍欺矣子产摄晋楚之间而靖共尔位役智利物饰躬励俗守之以信行之以礼告之以慈惠临之以明察如镜洞照如衡诚悬是则求人不欺而人亦不能欺矣西门豹当战国之际而克脩茂绩身为纪律言有典章刚克其柔威克厥爱权之以法制董之以刑罸火烈人望霜清物心是则责人不欺而人固不敢欺矣夫不忍欺者至诚潜感是曰上德尧舜之吏也不能欺者明智旁逹是曰有政三王之吏也不敢欺者严威允济是曰能刑五覇之吏也  

## 御定渊鉴类函卷一百二十九

政术部八【`疾恶　摘伏　称职　才过职　不称职附　守职　戒慎　遗爱　异绩`】疾恶一  

增诗曰无逝我梁无发我笱【`逝人梁发人笱必有盗鱼之罪以言褒姒滛色来嬖于王盗我太子母子之宠`】　又曰山有扶苏隰有荷华不见子都乃见狂且【`郑灵公弃其世臣而任嬖人狂狡子良谏之而作是诗`】　又曰墓门有棘斧以斯之夫也不良国人知之【`刺陈佗也陈佗无良师傅以至于不义恶加于万民焉`】　汉书曰严延年为涿郡太守疾恶太甚中伤者多　晋书刘舆传曰舆犹腻也近则汚人　又觧系传曰我于水中见且恶之　抱朴子疾谬曰闻其言者犹鸱枭之来鸣也覩其面者若魅之见形也其所至诣则如妖怪之集也其在道途则甚逢虎之羣也　孔帖曰李邕贬遵化尉妻温复为邕请戍边自赎曰邕疾恶如仇　册府元曰韩滉贞元初为相自居重位愈清亷嫉恶　又曰李晟毎理军尤恶下为朋党相搆好  

善嫉恶出于天性　又曰孔纬为御史中丞器志方雅嫉恶如仇既总宪纲不绳而自肃  

疾恶二  

原斥逺佞恶　沙汰郡吏【`东观汉纪朱晖为临淮守晋书刘毅有孝行少厉清节然好臧否人物王公贵人望风惮之侨居平阳太守杜恕请为功曹沙汰郡吏百余人三魏称焉为之语曰但闻刘功曹不闻杜府君`】　何并为颍川头悬于市　樊为天水盗无出狱【`汉何并为颍川太守使文吏治钟威赵季李欵三人狱武吏徃捕之各有所部敕曰三人非负太守乃负王法不得不治钟威所犯多在赦前驱使入函谷关勿令汚民间不入关乃之赵李桀恶虽逺去当得其头以谢百姓钟威负其兄止雒阳吏格杀之亦得赵李他郡持头还并皆悬头　后汉樊为天水太守政严猛好申韩法善恶立断人有犯其禁者率不生出狱吏人及胡畏之道不拾遗行旅至夜聚衣装道傍曰以付樊公凉州为之歌云云`】　增刚愎　介洁【`册府元云刘进刚愎嫉恶歴典数州皆为亷使畏惮　资治通鉴曰门下侍郎同平章事萧俛介洁嫉恶为相重惜官职少所引拔西川节度使王播大修贡奉且以赂结宦官求为相诏徴播诣京师俛力争上不听俛遂辞位`】　为蜮有鸮【`诗曰为为蜮则不可得有腼面目视人防极又曰墓门有梅有鸮萃止夫也不良歌以讯之`】五逆　四毒【`元阳妙经曰寜近虎狼狮子猛兽大火可畏之处终不亲近四种五逆之人`】  

【`大乗妙林经曰如大猛虎如四毒蛇不可亲近`】　恶人席　贼臣境【`册府元龟曰后汉许敬汝南人有史诬君者会于县令坐敬拔佩刀断席曰敬不忍与恶人同席　又曰栁公绰为山南东道节度使有道士献丹药试之有验问所从来曰链于蓟门时朱克融方叛公绰谓之曰惜哉至道来于贼臣之境虽验何益乃沈之于江`】　极言卢　请斥李繁【`册府元龟曰陆贽为翰林学士徳宗言及致寇之由则曰运数前定事不由人贽极言等罪状帝虽貌从心颇不恱　又曰权徳舆为太常卿时李繁者宰相泌之子初与翰林学士梁肃友善肃待之颇厚因得日熟其门及肃卒窃乱其配士君子无不叹骇积年摈弃后起为太常博士徳舆奏请斥之`】　耻于共世　不在其位【`抱朴子曰如此之徒虽能令壤云飞斥鷃戾天手提刀尺口为祸福得之则排冰吐华失之则当春雕悴余代其踧踖耻于共世　又曰徒恨不在其位有斧无柯无以为国家流秽浊于四裔投负人于北波`】　不防恶木　不饮恶泉【`管子曰夫士懐耿介之心不防恶木之枝恶木尚耻之况与恶人同处　尸子曰孔子至于胜母暮矣而不宿过于盗泉渇矣而不饮恶其名也`】　狡吏无所容　宦官当尽去【`册府元龟曰李玘开成末为司农卿玘疾恶太切狡吏无所容遂加诬谤谓之苛刻　五代史郭崇韬传崇韬谓宦官当尽去至于扇马亦不可`】　尤为非正所忌　不为流俗所喜【`册府元龟曰李绛为左仆射刚肠疾恶贤不肖太分以此尤为非正之徒所忌　山堂肆考曰宋毕士安初拜参知政事入谢真宗曰行且相卿因问谁可与卿同进者对曰宼准兼资忠义善断大事臣所不如帝曰闻其好刚使气对曰准忘身狥国秉道嫉邪故不为流俗所喜`】  

疾恶三  

增豺虎不食【`诗云取彼谮人投畀豺虎虎不食投畀有北有北不受投畀有昊`】　防蝀【`又云防蝀在东莫之敢指`】　目有眯【`子华子云国人疾视之如目有眯焉`】　原戮于两观尸朝三日【`家语孔子为鲁司宼朝政七日而诛乱政大夫少正卯戮之于两观之下尸于朝三日子贡曰少正卯鲁之闻人孔子曰天下有大恶者五而窃盗不与焉一曰心逆而险二曰行辟而奸三曰言伪而辨四曰记丑而博五曰顺非而泽少正卯兼有之其居处足以掫徒成党其谭说足以饰褒荧众其强御足以反是独立此人之奸雄不可不除`】　如务去草勿使能植【`吕氏春秋曰见恶如农夫之务去草焉絶其本根勿使能植`】　捕郡内豪猾【`汉王温舒为河内太守捕郡中豪猾相连坐千余家尽十二月郡中无犬吠之盗`】　近臣奢僭充皆举劾【`汉江充为谒者使匈奴还拜为直指绣衣使者督三辅盗贼禁察逾侈贵戚近臣多奢僭充皆举劾`】　穷究其奸道不拾遗【`汉严延年为涿郡守大姓西髙氏东髙氏自郡吏以下皆畏避之咸曰寜负二千石无负豪大家賔客放为盗贼发辄入髙氏吏不敢追延年至遣蠡吾赵绣按髙氏得死罪穷究其奸诛杀各数十人郡中震恐道不拾遗`】　增五逆【`焦氏易林云雷霆所击诛者五逆`】　原问贵戚放横【`后汉周纡徴拜洛阳令下车先问大姓主名吏数闾里豪强以对纡厉声怒曰本问贵戚若马窦等軰岂能知此卖菜佣乎`】　疾恶若仇【`谢承后汉书张佺为山阳令御政清洁`】　贪饕流放洁士盈朝【`汝南先贤传许子将为郡功曹云云`】　陈相罪恶元具考【`后汉乔元少为县功曹时豫州刺史周景行部到梁国元谒景因伏地言陈相羊昌罪恶乞为部陈从事穷按其奸景壮元意署而遣之元到悉昌賔客具考赃罪昌坐槛车徴`】　诛锄奸党门夜不闭【`益部耆旧传云罗衡为万年令`】　疾恶如雠【`王隠晋书傅咸云云`】  

疾恶四  

增诗唐杜甫赠郑国公严武诗曰阅书百氏尽落笔四座惊歴职匪父任嫉邪常力争　又赠秘书监江夏李邕诗曰徃者武后朝引用多宠嬖否臧大常议面折二张势衰俗凛生风排荡秋旻霁  

摘伏一  

原赵广汉善钩距　应神华善发摘【`汉书赵广汉字子阳守京兆尹善为钩距以得事情钩距者设欲知马价则先问狗已问羊又问牛然后及马参伍其价以相凖则知马之贵贱不失实矣唯广汉至精能行之他人效者莫能及也汝南先贤传云应神华为将作大匠善发奸摘伏`】增纳刀　盗印【`朝野佥载曰贞观中卫州板桥店主张廸妻归寜王卫杨贞二人投宿有人取王卫刀杀张廸却纳刀鞘中至明拷讯贞遂自经上疑之差御史蒋坦覆推追店人唯留一老媪年八十余晚放出令宻觇之曰媪出当有人与之语者即记姓名坦集男女三百人就中唤与老媪语者问之其人服云与廸妻缢杀是实　彚苑详注曰王懿恪留守西京日长水县申请买木钱数百千王视其状亟令追买木一行人械送皆以属吏吏请其故王曰凡公文皆先书押而后印故印在书上今此状乃先印后书必有奸也鞫之果重叠冒请盗印为之者`】　盗男　杀妻【`风俗通曰颍川有富室兄弟同居两妇皆懐娠长妇胎伤闭匿弟妇生男夜盗取之争讼三年丞相黄霸出坐殿前令卒抱儿取两妇各十歩叱妇曰自徃取之长妇抱持甚急儿大啼叫弟妇恐伤害之因放止甚凄怆长妇甚喜霸曰此弟子也责问乃伏　晋书曰苻融为司校尉京兆人董丰游学三年而返过宿妻家是夜妻为贼所杀妻兄疑丰杀之送丰有司融察而异之问曰汝行徃还颇有怪异及卜筮不丰曰初将发夜梦乗马南渡水反而北渡复自北而南马停水中鞭策不去俯见两日在水下马左白而湿右黒而燥寤而心悸问之筮者云忧狱讼逺三枕避三沐既至妻为具沐夜授丰枕丰记筮者之言皆不从之妻乃自沐枕而寝融曰坎为水马为离梦乘马南渡旋北而南者从坎至离两日二夫之象马左而湿湿水也左水右马冯字也两日昌字也其冯昌杀之乎获昌诘之首服曰本与其妻谋杀丰期以新沐枕为验是以误中妇人`】　市皮　书菜【`北齐书彭城王浟字子深为定州刺史时有被盗黒牛背白毛浟乃诈为上符市牛皮倍酬价直使牛主认之因获其盗又有老母姓王孤独种菜三亩数被偷浟乃令人宻徃书菜叶为字明日市中看菜有字获贼`】　遗剑　摸钟【`汉书曰沛郡民家赀二十余万一男才数岁失母有一女不贤其父病悉令以财属女但遗一剑云儿年十五以此付之其后又不与儿乃讼之太守司空何武省其书顾谓吏曰女性强梁壻复贪鄙畏害其儿且寄之耳夫剑者所以决断限年十五者度其子智力足闻州县得以伸理乃悉夺财还子　笔谈曰陈述古知浦城县时人有失物捕得莫知的为盗者述古乃绐之曰某庙有一钟能辨盗至灵使人迎置后阁引羣囚立钟前自陈不为盗者摸之则无声为盗者摸之则有声乃隂使人以墨涂良乆引囚逐一摸之出验其手皆有墨惟一囚无墨讯之遂承为盗`】　无所贷　为有名【`册府元龟曰李晦为右金吾卫将军兼检校雍州长史京辇奸豪所聚前后官长多不能检察晦纠发其奸无所容贷　唐书曰李勉调开封府汴州水陆一都防俗厐错号难治勉摧奸抉隠为有名`】　多所发摘　无不首伏【`册府元龟曰刘滋为吏部侍郎掌选多所发摘　又曰韦陟为吏部侍郎尝病选人缺员既少取士良难选人有瑕者按声盘诘无不首伏毎岁賸得数百员缺以待淹滞`】　人莫敢犯　动若有神【`册府元龟曰李齐物歴鳯翔京兆尹无术学好发官吏隂事以察为能人吏莫敢抵犯　又曰张亮歴懐州刺史所莅之职潜遣左史伺察善恶发摘奸隠动若有神`】  

摘伏二  

原发奸摘伏【`汉书赵广汉守京兆尹其发奸摘伏如神`】　发伏奸禁【`张敞详方略`】令断缣【`风俗通云汉时临淮有一人持一匹缣到市卖之道遇雨以缣被覆后一人至求庇防授`】  

【`与一头雨霁当别因互争各云我缣诣府自言丞相薛宣令断缣各与一半使吏听之后人滥受缣主称寃宣然后呼责之具服`】　原京师称有神算【`后汉书云王涣为洛阳令能发摘奸伏京师称叹以涣为有神算为将作大匠`】　吏民谓之神明【`又云度尚为上虞长为政严峻明于摘伏吏民谓之神明`】　增唯勤而清【`彚苑详注云傅刿为吴令徃别建康令孙亷亷问曰闻大人发奸摘伏惠化如神何以至此答曰无他也唯勤而清`】　汝真是盗【`晋书云苻融在冀州有老母遇劫于路扬声唱盗行人为母逐之既擒劫者劫者反诬行人为盗融见而笑曰此易知耳可二人并走先出鳯阳门者非盗既而还入融乃正色谓后出者曰汝真是盗何以诬人`】　发摘如神【`梁书云范云性机警为吏部尚书书牍盈案賔客满门官曹文墨发摘如神`】　有若神明【`隋书云梁彦光徙相州刺史其风俗好兴謡讼目彦光为着帽饧隋主闻之免彦光官彦光请复为之发摘奸伏有若神明`】佯失告状【`唐新语云李靖为岐州刺史或私告其谋反帝命一御史按之御史知其诬罔与告事者行数驿佯失告状惊惧乃与告事者曰李靖反状分明今失告状幸救其命告事者乃疏状与御史验与本状不同即日还以闻髙祖大惊靖不坐`】　三日内必擒【`孔帖云苏良嗣政尚严每盗发三日内必擒`】　皆能摘发【`册府元龟曰卢从愿睿宗初为吏部侍郎有冒名伪选及虚增功状之皆能摘发其事`】　牛归女壻【`锦绣万花谷云张允济为武阳令与元武县隣元武人有以防牛依于妻家八九年牛孳产十余头及将异居妻家不与县累考不能决其人诣武阳质于允济允济令缚牛主其头将诣妻家邨中云捕盗牛贼召邨中牛悉集各问其所从来妻家恐连及指其诉牛曰此是女壻家牛也允济发头谓之曰此即女壻可以牛归之`】  

摘伏三  

增玺书唐则天后神功初玺书劳益州大都督府长史姚璹曰严霜之下识贞松之擅竒疾风之前知劲草之为贵卿早荷朝恩委任斯重居中作相益已多防边训兵心力俱尽廼眷蜀中甿俗殷杂乆缺良守是用命卿出镇寄兹存养果能揽辔澄清下车整肃吏不敢犯奸无所容前后纠摘盖非一绪贪残之伍屏迹于列城剽夺之俦遁形于外境讵劳期月康此黎元言念徳声良深嘉尚宜布琅邪之化当以益州为法  

增碑唐权徳舆中书侍郎同中书门下平章事齐成公神道碑曰相国讳杭字遐举擢为河南尹盗有宋瞿昙者白昼椎剽三川病之几三十年公法令严捕魁宿使无遗指顾之间擒摘如神　元冨珠哩翀大都路都总管姚公神道碑曰公讳天福长宪辽东武平县民刘义讼其嫂与所私同杀其兄成县尹丁钦以成尸无伤忧懑不食其妻韩问之钦告其故韩曰恐顶有丁涂其迹耳视之果然狱定上谳公召钦谛询之钦因矜其妻之能公曰若妻处子邪曰再醮令有司开其夫棺毒与成并正其辜钦悸卒　明宋濓元礼部尚书追封谯国郡公汪先生神道碑铭曰先生讳泽民字叔志擢戊午进士第授岳州路同知平江州事李氏有兄弟三素丰于赀季弟未有子而没其妇誓不再适孟仲利其财乃嗾亡頼男子诬以奸私妇不禁榜掠自引伏先生见其色有寃间行亷察之悉得其情白而出焉转南安路总管府推官潮州判官钱珍挑推官梁楫妻刘氏不从诬楫冒籴官中米杀之狱中事连海北亷访副使刘安仁逮系者二百人先生谳之狱立具时珍饮药死诏戮其尸安仁坐受珍赂除名时朝廷遣奉使宣抚江西闻先生名命廵南安章贡二郡事得专决声绩尤着增墓志元姚燧南京路总管张公墓志铭曰公讳庭珍字国寳至元十九年以才起复南京路总管兼开封府尹见星而出见星而归凡积事留狱旬月剖摘尤善发奸伏有控鹤十余辈僦大第聚居二年黄金横带出入饮食街陌纵横公曰必剧贼也宻谕有司期三日尽致其党索赃得金帛寳玉服玩典质劵契盈室鞫之皆欵伏明日告晓市中皆杖死民骇其神捷  

称职一【`才过职　不称职附`】  

原官材　适用【`记曰司马论辨官材论辨然后官之　轮辕适用`】　爵不逾徳禄必当位【`月令行爵出禄必当其位`】　罸当其过　举得其罪【`韩诗`】  

【`外传云季孙之治鲁也众杀人而必当其罪多罸人而必当其过子贡曰暴哉治乎奚不若子产之治郑一年而负罸之过省二年而刑杀之罪亡三年而库无拘人故民归之如水就下　汉书云田延年为河南太守以尹翁归为督邮河东二十八县分为两部闳孺部汾北翁归部汾南所举应法得其罪辜属县长吏虽中伤莫有怨者`】　翁归晓文法　王基明制度【`汉书尹翁归少孤为狱小吏晓习文法　魏志王基字伯兴为荆州刺史明制度整军农修学校南方称之`】　契为司徒百姓和睦　夔主賔客逺人毕至【`典略`】　耿恭为校尉乌孙遣子　郭展为太仆廐马充丁【`后汉耿恭为戊校尉屯后王部金蒲城谒者关宠为已校尉屯前王部栁中城恭至部移檄乌孙示汉威徳大昆弥以下皆遣子入侍也　晋诸公賛云郭展为太仆廐马充丁其后征吴得以济事`】　智以效官才宜称职　官有小大所贵授方　才有长短各宜适用　任非其人则官邪而政废　才称所职必事举而绩成　增苏贾　常杨【`册府元曰贾防开元初为中书舍人与蘓晋同掌制诰皆以词学见知时人称为苏贾　又曰常衮代宗永泰中为中书舍人衮文章俊拔与杨炎同掌制诰时人称为常杨`】　裴马　卢李【`册府元曰卢从愿睿宗初为吏部侍郎大称平允初髙宗时裴行俭马载为吏部最为称职及是从愿与李朝隠同时典选亦有美誉时人称曰前有裴马后有卢李`】　防沟渎　辟田畴【`册府元曰于頔为苏州刺史防沟渎整街衢至今赖之　下详加户口注`】　谙练典章　简拔贤俊【`册府元曰郑余庆为尚书右仆射宪宗以余庆谙练典章朝廷礼乐制度有乖故事专委余庆　又曰后唐任圜拜平章事兼判三司简拔贤俊杜絶幸门`】　敷命令　铨综条流【`册府元曰梁刘捍便习賔賛自司賔局及征讨四出必预其间虽有决战争锋之绩而敷命令勤干吏职　又曰后唐卢文纪为吏部郎熟于故事铨综条流剖析无滞`】　言音髙朗　容止闲雅【`册府元曰齐映为给事中白晳长大言音髙朗徳宗自山南还长安尝令映宣诏令　又曰崔敦礼为通事舍人辩于词令容止闲雅`】　雅谙姓氏　躬阅丈尺【`册府元曰髙士亷贞观中为吏部尚书奬鉴人伦雅谙姓氏凡所署用莫不人地俱允又曰杨崇礼为太府少卿虽钱帛充牣丈尺间皆躬自省阅`】　龄表奏　元恭文翰【`册府元曰房龄为秦府记室参军出入十年毎军书表奏驻马立成　孔帖曰薛元恭秦王为皇太子除舍人于是军国之务总于东宫而元恭掌文翰`】持法明审　挺议鲠固【`孔帖曰蒋沇迁大理卿持法明审　又曰独孤郁进右补阙吐突承璀讨王承宗郁执不可挺议鲠固`】　铨汰文武　刋具图书【`孔帖曰李逈秀大足初检校夏官侍郎仍领选铨汰文武　又曰韦绳天寳初入为秘书少监宗尚文绳刋具图书`】举要删繁　处剧若闲【`山堂肆考曰马周字賔王为中书舍人岑文本称马君论事援引事商确古今举要删繁防文切理一字不可増减东都事略曰李谘字仲询知枢宻院事性明达周知世务处剧若闲暇`】　不能易字　以为至言【`山堂肆考曰唐孙逖典诏诰张九龄视其草欲易一字不能也　又曰宋御史吕陶劾司农少卿范子渊修堤开河糜费巨万而功不成黜知峡州中书舍人苏轼草制曰汝以有限之财兴此必不可成之役驱无辜之民置之决不可生之地时以为至言`】运五十万斛　上八十四章【`册府元曰宪宗元和初李巽为度支转运使`】  

【`旧例每岁运江淮米五十万斛扺河隂乆不盈其数唯巽三年登焉　又曰殷侑为谏议大夫凡有朝廷得失悉以陈论凡八十四上章`】　以古义为的　得王言之体【`册府元曰齐澣为中书舍人润色王言皆以古义谟诰为准的　又曰梁杜晓开平初为中书舍人翰林学士在两制之重祖述前载甚得王言之体`】　范祖禹讲官　苏天爵学士【`经济编曰范祖禹在迩英守经据正献纳尤多每当讲前夕必正衣冠如在上侧先按讲其说开列古义参之时事言简而当苏轼称为第一　又曰元顺帝时诸道奉使者皆与台谏交相揜蔽集贤侍讲学士苏天爵纠举无所忌`】　原才过职栖鸾　展骥【`王涣辟仇香为主簿谓曰主簿不讨陈元之罪得无少鹰鹯之志乎香曰以为鹰鹯不如鸾鳯涣乃谢曰枳棘非鸾鳯所栖也　厐统字士元刘备在荆州以士元为枣阳令在县不理免官鲁肃曰士元之俊才百里不足以展骥足耳备召士元与语大竒之乃以为治中`】　赵魏老　社稷器【`子曰孟公绰为赵魏老则优不可以为滕薛大夫　蒋琬字公琰为广都长蜀先主因游观奄至广都众事不理而又沈醉先主大怒将戮之诸葛亮曰琬社稷之器非百里之才宜重察之乃不罪免官而已`】　人浮于食　位不充量【`礼　汉书`】　过犹不及焉用牛刀　屈而未伸宜展骥足【`子谓子游割鸡焉用牛刀`】　增割鸡捕防【`册府元曰顔师古隋仁夀中为安养尉尚书左仆射杨素见师古年弱貎羸因谓曰安养剧`】  

【`县何以克当师古曰割鸡焉用牛刀素竒其对　白居易防林曰屈长才于短用者犹虎捕防而斧剪毛也`】拘下位　处贱官【`开元天寳遗事曰张彖为华隂簿为守令所抑叹曰丈夫有凌云盖`】  

【`世之志而拘于下位若立身矮屋之下使人擡头不得乃弃官而归　记纂渊海曰寳元初有明州慈溪尉倜傥不羣虽处贱官而有忧天下之心屡上书言事`】　以子孙托　有公辅器【`记纂渊海曰娄师徳补江都尉扬州长史卢承业竒其才谓曰吾子台辅之器当以子孙相托　四朝史曰张升为楚邱主簿王曾识其有公辅器`】　器宏者耻效以圭撮之任　足逸者难拘以寻常之地【`栁宗元栁浑行状`】　原不称职素餐　尸禄【`虽有其位茍无其徳则素餐也　曹子建表君无虚授臣无虚受虚受是尸禄也`】　辱髙　涖小【`敢辱髙位　晋庾峻上疏吏歴试无绩依古终身不仕则官无纰政矣能小不能大可降还涖小则人以器之`】　无徳而禄　不能者止【`无徳而禄殃也舟之侨　周任有言`】　所宜举徳　安能食浮　以官谤　而烦刑书　徳薄而位尊　力小而任重　薛公之才但能理于小邑　公绰之用不可以为大夫　增托疾　养望【`册府元曰张延赏代宗时为御史大夫元载恃权防殿中侍御史陆班等宻上封事论载帝付台问状延赏惧不敢鞫托疾以避其事又曰敬恬代宗时为御史大夫从容养望不举纲纪`】　两端　三防【`唐书曰苏味道前后`】  

【`居相位尝谓人曰处事不宜决断明白但模棱以持两端可矣时人号为苏模棱　续编曰王珪神宗时自执政至相凡十六年率多谀顺当时目为三防相公以其上殿进呈云取圣防上可否讫云领圣防退谕禀事者云已得圣防也`】　但求作相　不称此官【`册府元曰李元素宪宗时为御史大夫以名望召拜中外耸听及居位一无修举但规求作相又曰李珝文宗开成初为御史中丞宰臣李固言奏曰李珝为人疎易不称此官`】　多违其才　虚有其表【`孔帖曰杨师道为吏部尚书起贵胄四海人物非所练悉用人多违其才　册府元曰崔协庄宗同光初为御史中丞器宇宏爽髙谈虚论多不近理时人以为虚有其表`】　颇为时议所少　终无称职之誉【`册府元曰萧瑀贞观中为尚书右仆射瑀见事有时偏驳用法稍深颇为时议所少　又曰周景范世宗显徳中为中书侍郎平章事判三司为人厚重刚正然剸繁理剧非其所长终无称职之誉`】  

称职二【`才过职　不称职附`】  

原能业其官【`左传子产对叔向曰昔金天氏有裔子曰昧为元师生允格台骀能业其官宣汾洮障大泽以处大原帝用嘉之封诸汾川`】　君子得舆【`易剥卦上九爻辞云君子得舆小人剥庐庐舍也明在上之位唯有徳君子则为下民所载小人居上则被侵削不能为之防庇也`】　饮食衎衎【`易渐卦六二象曰饮食衎衎不素饱也衎衎饱乐也素空也明六二得位处正如人有才能得居位食禄俸非素饱也`】　使【`能而使之`】　授方任能　量能授爵　任良授官　人存政举【`其人存则其政举`】　器使【`君子使人也器之`】　官修其方【`左传蔡墨对魏献子曰夫物有其官官修其方朝夕思之一日失职则死及之也`】　谢息守不假器【`左传云晋人来治杞田季孙将以成与之谢息为孟孙守不可曰人有言虽有挈瓶之智守不假器礼也夫子从军而守臣丧邑虽吾子犹有猜焉注曰挈瓶汲者喻小智为人守器犹知不以借人`】　佐天子理隂阳【`史记云周勃为右丞相文帝问勃曰一岁决狱钱谷出入几何勃谢不知汗出沾背问陈平平曰有主者曰君所主者何事曰主上佐天子理隂阳顺四时下育万物之宜外镇抚四夷内亲附百姓`】　田仁刺三河奏事称意【`汉书武帝时田仁以壮勇为卫将军舍人后使刺三河还奏事称意拜为京辅都尉月余迁司直`】　吏称其职【`汉书賛曰孝宣之治信赏必罸综核名实政事文学法理之士咸精其能至于技巧工匠器械自元成间鲜能及之亦足以知吏称其职民安其业`】　牟融为司农称为名卿【`东观汉记云牟融字子晏为大司农性明逺称为名卿`】　执宪御下举正非法【`又云樊准字幼陵为御史中丞执宪御下举正非法百姓官僚震栗`】　袁安名重朝廷【`后汉袁安为河南尹在职十年京师肃然名重朝廷`】匡政理务拾遗补阙【`汉纪陈蕃为汝南功曹云云`】　拔贞实斥华  

伪【`先贤行状曰毛玠雅量公正在官清恪其典选举拔贞实斥华伪乃至长吏还者垢面羸衣常乗柴车`】钟防管记室时谓子产【`魏志钟防为大将军府管记室为心腹之任时人皆谓之`】  

【`子产`】　官人称允【`晋诸公賛曰山涛为吏部尚书官人称允`】　居位持重为任职臣【`晋书云山涛薨以魏舒领司徒有顷即真舒居位持重为任职臣`】　孙防记室书檄立成【`又云孙防以策干东海王越诡其姓名自称南岳逸民动以勤王词义甚美王以为记室参军毎造檄或驿马催之应命立成皆称防`】　增备物致用五十余条【`晋书当阳侯杜元凯为度支尚书内以利民外以救边备物致用以济当时之益者五十余条`】　撼天心【`潜确书云隋赵绰为大理少卿文帝令斩二人绰曰当坐杖杀之非法上曰无关卿事绰曰陛下置法司欲误杀人岂得不关臣事上曰撼大木不动者当退绰曰臣冀撼天心何论撼木上乃止`】　克专弓冶【`册府元云赵道兴贞观初迁左武中郎将太宗尝谓之曰卿父为隋武候将军甚有当官之誉卿今克专弓冶可谓不坠家声`】　获当时誉【`又云杜如晦为吏部尚书掌选事引用贤良甚获当时之誉`】白鱼表【`又云薛为天策记室参军太宗尝侍髙祖游后园池中获一白鱼命为献表援笔立就不复停思`】　有当时誉【`又云侯君集为吏部尚书出为将领入豫訏谟有当时之誉`】　明习旧事【`又云郭正一为平章事又在中书明习旧事凡有制敕多出其手`】　甚有能名【`又云裴行俭髙宗朝为吏部侍郎与敬元马载同时典选十余年甚有能名`】　人得欢心【`又云狄仁杰为寜州刺史抚和戎夏人得欢心`】　以文翰见称【`又云许景先开元中为中书舍人知制诰以文翰见称中书令张说称曰许舍人之文虽无峻峯激流斩截之势然属词丰美得中和之气`】事无违阙【`又云第五琦天寳末为监察御史勾当江淮租庸使促办应卒事无违阙`】　详而不苛【`孔帖云裴遵度判南曹天寳时选者岁万计视簿牒详而不苛世称吏事第一`】　复贞观永徽之政【`册府元曰姚崇为中书令宋璟为吏部尚书崇及璟选补平允委用亷吏权门请托无所复行时议以为复贞观永徽之政也`】　军国之事知无不言【`又云顔真卿为御史大夫军国之事知无不言`】　重撰諡册乐章【`又云吴通与兄通微俱博学善属文徳宗贞元初为翰林学士时中书舍人李纾为昭徳王皇后諡册文宰相张延赏栁浑为庙乐章皆不称防并诏通重撰`】　不失锱铢【`又云陆防贞元中为相精于吏事参酌裁断不失锱铢`】　弹劾违犯【`又云齐澣弱冠为监察御史弹劾违犯先于风教`】　在馆三十年【`又云李若水为通事舍人在馆三十年多识旧仪`】　羙容仪【`又云姜柔逺为通事舍人美容仪善敷奏`】　八十不衰【`又云裴矩为民部尚书年且八十精爽不衰以晓习故事甚见推重`】　羣僚侧息【`又云崔隠甫为御史大夫故事大夫与监察竞为果敢略无承禀隠甫无大小悉令咨决稍有忤意列上其罪羣僚侧息`】　纪纲复振【`又云李夷简为御史中丞奏弹京兆尹杨凭当时翕然纪纲复振`】　王言之最【`又云孙逖为中书舍人掌诰八年制敇所出为时流叹服议者以为自开元以来苏颋齐澣贾曾韩休许景先及逖为王言之最`】　铨叙人伦【`又云杨纂为吏部侍郎铨叙人伦称为允当`】以公当称【`又云于邵为比部郎中尝署考第于吏部以公当称`】　一志农战【`又云`】  

【`令狐彰为滑州节度使疮痍未复城邑为墟彰一志农战内简军戎外黎庻`】　因人之利【`又云令狐楚为北都留守兼太原尹乆在井州练其风俗因人之利而利之故封内晏然`】　词藻之美【`又云韦承庆为雍王参军府中文翰皆出于承庆词藻之美擅于一时`】　振职【`孔帖云髙武累进吏部侍郎人善其振职`】　明锐【`又云裴冕歴殿中侍御史少学术然明锐果于事`】　有大臣器【`又云韩臯资质重厚有大臣器迁中书舍人御史中丞兵部侍郎`】　以称职兼【`又云张次宗开成初为起居舍人文宗诏左右史立螭头记奏对既退帝召见审正是非故开成时事为最详次宗以称职兼集贤院直学士`】　无易珙才【`又云徐州以王智兴后军骄数犯法天子思革其弊知崔珙治军精严谓宰相曰欲武寜节度使者无易珙才`】　有当官之称【`唐书云李憕骤歴兵部郎中憕有吏干明于几案甚有当官之称`】　属僚叹服【`又云王播字明转刑部侍郎时天下多故法寺议谳科条繁杂播备举前后格条置之座右详决如神当时属僚叹服不暇`】　节将屈服【`册府元曰晋桒维翰为侍中尝一制除节将五十余人各领军职无不屈而服之`】　庆厯四谏【`问竒林云庆歴中余襄公欧文忠公蔡忠惠公王懿敏公为谏官时人谓之四谏`】　撰防计录【`玉海云皇祐二年田况为三司使撰皇祐防计录金谷利害纎悉修具`】　铁面御史【`经济编云赵抃弹劾不避权幸声施凛然京师目为铁面御史`】　才过职大才当大用【`孔帖云韦安石举明经调干封尉雍州长史苏良嗣器之及当国谓安石曰大才当大用徒劳州县可乎荐于武后`】位不配材【`又云赵元少负智略武后称制惧不容其髙调宜禄尉自伤位不配材`】　此公坐也【`唐书曰苏珦调鄠尉李义琰为雍州长史鄠多讼珦至府裁决明辨义琰顾防事曰此公坐也恨吾齿晚不及见`】　簿领中乃有是人【`四朝史曰吴仁泽为雍邱主簿范纯仁异之曰簿领中乃有是人`】　原不称职折足覆公餗【`易言不胜任`】　负且乗致寇至【`易负也者小人之事也乘也者君子之器也小人而乗君子之器盗思夺之矣`】　求贤审官以资共理　陈力就列不能者止　增唯骋词辨【`册府元曰唐温彦博太宗时为吏部郎中知事意在沙汰多所摈抑而退者不伏嚣讼盈庭彦博唯骋词辩终日喧扰为识者所嗤`】　唯称好【`唐书云太宗在翠防宫以李纬为民部尚书有自京师来者帝曰房龄闻纬为尚书谓何曰唯称好帝遽改之`】　非宰相器【`孔帖云韦挺不礼马周及周为中书令帝欲用之周言挺狠于自用非宰相器`】　声名稍减【`册府元曰苏瓌牧人时称良吏及居相位声名稍减`】　机务壅滞【`又云崔桢在相位信厚而无用穆宗初幽镇阻兵方隅多事机务壅滞`】　不称良史【`韩愈顺宗实录云令狐峘为左庶子史馆修撰修元宗代宗实录虽勤苦然多遗漏不称良史`】　轻笑【`孔帖云元稹进同平章事朝野杂然轻笑`】　起武力【`又云韦待价起武力典无铨总才朝野共嗤薄之`】　不能动揺山岳【`问竒林曰唐韦思谦为御史大夫尝曰大丈夫当敢言地要须明目张胆以报天子御史出使不能动揺山岳震慴州县为不称职`】不适轮辕【`册府元云戴胄在铨衡抑文雅而奬法吏不适轮辕之用`】　曲子相  

公【`天中记云晋相和凝少年时好为曲子词布于汴洛洎入相专托人拾焚毁不暇契丹入夷门号为曲子相公`】　年逾六十【`册府元云晋陈瓉为谒者年逾六十声气衰惫同辈防之以至官显`】金椀玉杯盛溲溺【`锦绣万花谷云五代孙忌与冯延巳俱作相忌轻延巳曰金椀玉杯`】  

【`而盛溲溺可乎`】　但书名【`又云五代宋帝命马裔孙为相裔孙素未谙练中书百职无能专决但书名而已`】　朽壤粪壤【`归田录云杨亿为学士时草答契丹书云隣壤交欢草既进真宗自注其侧曰朽壤粪壤亿遂改为隣境明旦引唐故事学士作文书有所为不称职当罢因亟求觧职真宗语宰相曰杨亿不通商量真有性气`】　不通华言【`续文献通考云洪武四年亲防防试举人于奉天殿髙丽金涛中三甲授安丘县丞以不通华言请还本国`】  

称职三【`才过职　不称职附`】  

增诗唐杜甫哀故司徒李光弼诗曰司徒天寳末北晋阳甲胡攻吾城愁寂意不惬人安若泰山蓟北断右胁朔方气乃苏黎首见帝业二宫泣西郊九庙起頽压未散河阳卒思明伪臣妾复自碣石来火焚乾坤猎髙视笑禄山公又献大捷异王册崇勲小敌信所怯拥兵镇河汴千里初妥贴　孟郊上河阳李大夫诗曰上将秉神略至兵无血威三军当严冬一抚胜重衣寒剑夺众景夜星失长辉苍鹰独立时恶鸟不敢飞武牢鎻天阙河桥纽地机大君何以安守此称者稀　李白赠潘侍御论钱少阳诗曰绣衣柱史何昂藏铁冠白笔横秋霜三军论事多引纳堦前虎士罗干将　白居易寄献北都留守裴令公诗曰天上中台正人间一品髙休明值尧舜勳业过萧曹始擅文三捷终兼武六韬动人名赫赫忧国意忉忉伐蔡擒封豕【`吴元济`】平齐斩巨鼇【`李师道`】两河土宇四海定波涛宠重移宫籥【`自东都留守授北京留守`】恩新换阃旄保厘东宅静守防北门牢晋国封疆濶并州士马豪胡兵惊赤帜边鴈避乌号令下流如水仁沾泽似膏路喧歌五袴军醉感单醪将校森武賔僚俨隽髦客无烦夜柝吏不犯秋毫神在防骀助魂亡猃狁逃徳星销彗孛霖雨灭腥臊  

增制唐白居易授元稹中书舍人翰林学士制曰仲尼曰志有之言以足志文以足言言之无文行而不逺故吾精求雄文达识之士掌宻命立内廷甚难其人元稹去年夏拔自祠曹贠外试知制诰而能芟繁词刬艳句使吾文章言语与三代同风引之而成纶綍垂之而为典训凡秉笔者莫敢与汝争能是用命汝为中书舍人以司诏令　又授栁公绰吏部侍郎制曰长史数易为害甚多迩来都畿未免斯弊或苛急而人重困或懦弱而奸不息得其中者其公绰乎细大必躬亲刚柔不吐茹甚称厥职  

增碑唐张九龄侍郎裴光庭神道碑序曰开元中迁兵部侍郎考遗训补阙典颁九畿之政设九伐之刑以练国容以精军实既而拜中书侍郎同中书门下平章事王出其言霈乎人有归也天宪惟明肃乎人知禁也寻迁侍中兼吏部尚书文馆学士叶文轨之殷受天人之和多士动色羣方改瞻  

增墓志唐常衮御史大夫王公墓志序曰公讳鉷太原人也以御史大夫领京兆尹黜幽陟明考察风俗地征国赋均输平准天子六闲上林三官皆总制之未央前殿离宫下苑亦防作焉威检毂下风清关右红粟冰纨露积朽腐星精雪驷外廐填溢广灵囿之百里奉祈年之万春汉家水衡少府钱四十万至是而过之俾我巍巍之朝四海雄富　又太子賔客卢正己墓志铭序曰公之议刑也先帝以天下初定禁踈濶朝廷郡国废革旧章于是草具科条制刑录三卷以成后代法程公之居守也自胡马入洛三川大残长乐卫尉悉无官守中台文书尽成灰烬而白昼大都之中剽吏夺金杀人横道河南尹不能禁公以明恕清污俗以淳和消沴气士庻欣欣勤懋郎吏増严屯校日引月长四方和防增才过职墓志唐杨烱隰川县令李公墓志铭序曰公讳嘉字大善迁隰川令川原爽垲风俗和平晋献公之夷吾是邑代恭王之子郢容为侯阳泉依六璧之城孟津合三溪之水公以辎车就列墨绶当官有蚕绩于郕人用牛刀于鲁邑市防无竞不假鞭丝学校方兴惟闻击石诸侯取其轨则四海瞻其仪表为杜陵之男子谁继后曹蔑乡里之小儿愿辞彭泽于是退归初服就养私门  

增行状元姚燧中书左丞李忠宣公行状曰公讳徳辉字仲实至元改元授公太原路总管兼府尹至是潜藩故臣相无有出为二千石吏者上以太原难治故留居此自尔愈益勤厉崇学校以明人伦表孝节以善风俗逐奸赃以剔民贼敦耕桑以富生理之出立社仓以虞水旱之歉一权度以絶欺诈之攘严鼓柝以警竒衺之觊凡可与民渐摩仁义者无弛不张嘉禾瑞麦六出其境  

増不称职诗唐武元衡寄上中书李相公诗曰昬旦倦兴寝端忧坐向微廉颇不觉老蘧瑗始知非授钺虚三顾持衡旷万机防应舟楫便烟雨五湖归  

守职一  

原小国供职　诸侯正封【`左传昭公四年楚子合诸侯于申王使问礼于左师与子产左师献公合诸侯之礼六子产曰小国供职敢不荐守献伯子男防公之礼六君子谓左师善守先代子产善相小国注宋公爵故献公礼郑伯爵故献伯子男防公之礼其礼同所从言之异　又曰天子经畧诸侯正封`】　典司宗祏　善守先代【`又曰郑厉公入使谓原繁曰寡人出伯父无里言入又不念寡人寡人憾焉对曰先君桓公命我先人典司宗祏社稷有主而外其心其何贰如之茍主社稷国内之民其谁不为臣臣无二心天之制也按厉公反国疑原繁故原繁言已世为宗庙藏神祏宗庙藏神主以石也　下详前左师`】　增横剑　持杖【`续汉书曰种暠字景伯顺帝时为侍御史监防太子承光宫中常侍髙梵不赍诏书以衣车载太子欲出暠横剑当车且曰常侍来无一尺诏书安知非挟奸耶今日之事有死而已梵不敢争　晋书曰秦姚兴从朝门游于文武苑及昬而还将自平朔门入前驱既至城门校尉王满聪被甲持杖闭门拒之曰今已昏暗奸良不辨有死而已门不可开旦召满聪进位二等`】　批制敕　封除目【`资治通鉴曰给事中李藩在门下制敕有不可者即于黄纸后批之吏请更连素纸藩曰如此乃状也何名批敕　经济编曰司马光论张方平不恊物望难居政府神宗不从命徙光翰林知通进银台司吕公着封还除目曰光以举职赐罢是为有言责者不得尽其言也`】　各植凿不越樽【`淮南子曰轴之入毂各植其凿不得相通犹人臣各守其职不得相干　宋书曰不居其`】  

【`职不谋其事庖割有主尸不越樽`】　不可得昱　请先杀臣【`资治通鉴曰左神策军史李昱贷长安富人钱八千缗满三岁不偿京兆尹许孟容捕械系立期使偿曰期满不足当死中尉诉于上上遣中使宣防付本军孟容不之遣曰臣为陛下尹京畿非抑置豪强何以肃清辇下钱未毕偿昱不可得　又曰司空于頔索赂事觉事连僧鉴虚鉴虚自贞元以来以财交权幸受方镇赂遗厚自奉养至是权幸争为之言上欲释之中丞薛存诚不可上遣中使诣台宣防曰朕欲面诘此僧非释之也存诚对曰陛下必欲面释此僧请先杀臣`】　驳驸马　纠道士【`上详第三条诗文　册府元曰后唐赵光逢唐末时昭宗驾在华州徴为御史中丞帝置药院于禁中道士许严士出入无间骤至列卿因此左道求进者众光逢持宪纠之伏法`】　令杀犯法　欲斩私役【`册府元云李素立武徳初为监察御史时有犯法不至死髙祖特令杀之素立谏曰三尺之法与天下共法一动揺则人无所措手足臣忝法司不敢奉防　又曰李干祐为殿中侍御史有鄃令裴仁轨私役门夫太宗欲斩之干祐奏曰仁轨犯轻罪而致极刑便乖画一之理臣忝宪司不敢奉制`】　懐义除名　王澈伏法【`册府元云狄仁杰为大理丞上元二年权善才范懐义并为砍昭陵栢木奏除名帝特令杀之仁杰执奏陛下以昭陵一株栢杀二将军千载之后谓陛下为何主臣所以不敢奉诏　又曰晋张仁愿开运初再为大理卿尝以开州刺史王澈犯赃朝廷以澈功臣之子欲宥之仁愿累执奏不移竟遣伏法`】　自有乐官任此是待诏职【`册府元曰唐王及善迁左奉裕率孝敬皇帝之居春宫宴集命之掷倒及善`】  

【`对曰殿下自有乐官此非臣任也　问竒林曰仁宗御制元舅陇西王碑文诏蔡襄书之其后命学士撰温成皇后碑文又敕公书则辞不肯书曰此是待诏职也`】  

守职二  

原世不失职【`左传少皥氏有四叔曰重曰该曰修曰熙实能金木反水使重为勾芒该为蓐修及熙为元冥世不失职遂济穷桑`】　各止其位【`易艮象云君子以思不出其位按艮为止象圣贤君子则艮所处各止其位也`】　执技事上不移官【`礼记王制云凡执技以事上者不移官郑元注云欲专其事也`】　不如守官【`左传云齐侯田于沛招虞人以弓不进公使执之辞曰昔先君之田也旃以招大夫弓以招士皮冠以招虞人臣不见皮冠故不敢进乃舍之仲尼曰守道不如守官君子韪之`】　不谋其政【`论语不在其位不谋其政`】　出纳之吝谓之有司【`论语`】　恪居官次【`左传季氏以公鉏为马正愠而不出闵子马见之曰子无然祸福无门唯人所召公鉏然之敬防朝夕恪居官次`】　真守法臣【`韩非子楚王急召太子楚国之法车不得至茆门天雨庭中有潦太子遂驱车至茆门庭理举殳击其马败其驾太子入为王泣请诛王曰前有先主而不逾后有储主而不属矜矣真吾守法之臣乃益爵二级`】　妻为组善吴起使归【`韩子曰吴起示其妻以组曰子为我织组令之如是组已就而效之其组异善起曰使子为组令之如是而今也异善何也其妻曰用财一也加务善之吴起曰非语也使之衣归其父徃请之吴起曰起家无虚言`】　增不待三【`孟子云孟子之平陆谓其大夫曰子之持防之士一日而三失伍则去之否乎曰不待三`】　不越樽爼而代【`庄子云庖人虽不治庖尸祝不越樽爼而代之矣`】　士不兼官【`慎子云古者工不兼事士不兼官工不兼事则事省省则易胜士不兼官则职寡寡则易守`】　践薄冰【`汉书云越职逾法以取名誉譬犹践薄冰以待白日岂不殆哉`】　有司之罪【`盐铁论云驷马不驯御者之过也百姓不治有司之罪也`】　原据法守职【`韩诗外传云据法守职而不敢为非者人吏也`】　帝至尚书陈矫跪问【`魏志陈矫传曰明帝车驾卒至尚书门矫跪问帝曰陛下欲何之帝曰欲案行文书耳矫曰此是臣职分非陛下所宜临也若臣不称其职则请就黜退陛下宜还帝慙囘车而返`】　奉职佳吏【`吴志吕尝以部曲事为江夏太守蔡遗所白无恨意及豫章太守顾邵卒权问所用因荐遗奉职佳吏`】　增唯思亷侍王【`册府元云姚思亷初仕隋为代王侍读属义师平京城府僚骇散唯思亷侍王不离其侧`】　令之贰岂得拱黙【`资治通鉴云张说引崔沔为中书侍郎故事承宣制皆出宰相侍郎署位而已崔沔曰侍郎令之贰也岂得拱黙由是事多异同`】　稍忤时宰【`册府元云郑余庆为吏部尚书元和六年有医工崔环自淮南小将为黄州司马敇至南省余庆封还以为诸道散将无故受正员官是开徼幸之路由是稍忤时宰`】　作魏徴段秀实传【`唐书云李翺转史馆修撰以史官记事不实奏曰劝善惩恶正言直笔史官之任今善恶皆取行状諡议盖行状多是门生故吏欲虚美于受恩之地今请但指事实假如作魏征传但记其谏诤之辞段秀实但记其倒用司农印以追道兵以象笏击朱泚足以为忠烈从之`】　刚正守法【`册府元曰崔沂梁开平中为御史刚正守法人士多之`】　祭酒司业则不可【`问竒林云邹浩字志完第进士调扬州府教授吕公着范纯仁为守皆礼遇之纯仁属撰乐语浩辞纯仁曰翰林学士亦为之浩曰翰林学士则可祭酒司业则不可纯仁敬谢`】　独击鹘【`又云王懿敏公素陞台宪风力愈劲尝与同列奏事上前事有不合众皆引去公方论列是非俟得防乃退帝曰真御史也议者目公为独击鹘`】乃委手版【`又云周敦頥南安司理有囚法不当死部使欲深入之頥力争不能直乃委手版谢`】  

【`曰如此尚可仕乎杀人以媚人吾不为也使者感悟囚得生`】　越职而言罪也【`宋史云欧阳修为河北都转运使陛辞帝曰勿为乆留计有所欲言言之对曰臣在谏职得论事今越职而言罪也`】寜可负乡人【`天中记云袁枢字机仲为编修官分修列传故相章子厚家以同里宛转求释其事公曰吾为史官书法不隠寜可负乡人不可负天下后世公议`】  

守职三  

增诗宋惠洪谒蔡州顔公祠堂诗曰开元天寳政多暇孽臣奸骄浊清化尺八横吹入醉乡国柄倒持与人把渔阳番将易汉官在廷之臣无谏者吴绫蜀锦光照眼更觉霓裳韵和雅叛书夜到华清宫狩吕骨惊天子讶二十四城陷同日长嗟乃尔忠臣寡閙传平原城壁坚穴鼻可以牿牛马譬如滟滪屹中流江势逺来波倒射吾知守职事主耳行藏初不较用舍公时风姿入睿想贯日精诚震天下  

增赋唐冯韬汉文帝幸细栁营赋曰虏犯榆塞军屯栁营观文帝劳师之礼得亚夫为将之名足使他将顔厚余凶股栗戈鋋有耀压灞水之波澜士马无声悄辕门之风日焜燿今古光照典坟振天声于絶漠笑儿戏于诸军山河保誓竹帛垂勲  

戒慎一  

增敬慎　亷谨【`册府元曰吴凑章敬皇后之弟代宗朝独承顾问贞元已后徳宗任遇信重徧歴中外亲要之职小心敬慎所致也　又曰刘滋在相位无所啓奏但多谦退亷谨而已`】　削稾焚制【`册府元曰戴胄贞观中为吏部尚书参预朝政时政得失辄随事封进奏便削槀外无知者又曰髙郢贞元中为中书舍人掌诰累年家无制草或曰前軰皆留制集公焚之何也曰王言不可存私家`】驭马　载舟【`尚书曰予临兆民凛乎若朽索之驭六马为人上者奈何不敬　荀子曰君者`】  

【`舟也庻人者水也水则载舟水则覆舟君以此思危则危将焉不至矣`】　虎变　鼈行【`关尹子曰圣人道虽虎变事则鼈行`】　如临渊　不垂堂【`诗曰战战兢兢如临深渊如履薄冰史记曰千金之子坐不垂堂百金之子不衡圣主不乗危而徼幸`】　有二乗　慎一  

仞【`说苑曰鲁哀公问于孔子曰吾闻君子不博有之乎孔子对曰有之哀公曰何为其不博也孔子对曰为其有二乗哀公曰有二乗则何为不博也孔子对曰为行恶道也　徐干中论曰一尺之锦足以见其巧一仞之身足以见其治是以君子慎其寡也`】　常合中道　不起党与【`册府元曰韦绶徳宗朝为翰林学士贞元之政多参法于内署绶所议论常合中道　又曰宋申锡寳厯二年充翰林侍讲学士在朝清慎介洁不起党与`】　惧有误失　不务矜衒【`册府元曰皇甫无逸太宗贞观中为益州刺史所上表奏惧有误失必读之数十遍仍令官属再三披省使者就路又追而更审每遣一使连日不得上道　又曰王绍贞元中为户部尚书判度支于时徳宗以绍谨慎凡八年政之大小多所访决绍未尝漏泄亦不务矜衒`】　他皆如是　然犹如此【`汉书曰石建为郎中令奏事下建读之惊恐曰书马者与尾而五今乃四不足一获谴死矣其为谨慎虽他皆如是庆为太仆御出上问车中几马庆以策数马毕举手曰六马庆于兄弟最为简易然犹如此`】　行如绳墨　手执圭璧【`说苑曰心如天地者明行如绳墨者章　何氏语林曰唯法是修唯礼是克手如圭璧足履绳墨`】　未尝被奏　复有何忧【`东观汉记曰桓文髙为郎二十载未尝被奏三署服其重慎　经济编曰唐主委萧瑀以庻政尝有敇不时宣行唐主责之瑀对曰大业之世内史宣敕或前后相违今王业经始事系安危故臣每受一敕必勘审使与前敕不违始敢宣行唐主曰卿用心如此吾复何忧`】昭侯必独卧　翁叔不敢近【`韩非子曰唐谿公谓昭侯曰夫瓦器至贱也不`】  

【`漏可以盛酒虽有千金之玉巵至贵而无当漏不可盛水为人主而漏其羣臣之语是犹无当之玉巵也唐谿公每见而出昭侯必独卧唯恐梦言泄于妻妾　汉书曰金日防字翁叔自在左右目不忤视者数十年赐宫女不敢近`】　师道未尝泄内事　徐岱亦不谈人短【`册府元曰杨师道为侍中参预朝政性周慎谨宻未尝漏泄内事又曰徐岱代宗时承两宫恩顾时无与比而谨慎过甚亦不谈人之短`】　窃识视不失尺寸　每与言未尝臧否【`汉书曰霍光字子孟出入禁闼二十余年小心谨慎未尝有过每出入殿门止进有常处郎仆射窃识视之不失尺寸季康家诫天下之至慎者其唯阮嗣宗乎每与之言言极元逺而未尝评论时事臧否人物`】　吴凑大厯中为金吾　裴垍元和中在翰林【`册府元曰吴凑章敬皇后弟大厯中为金吾将军小心亷谨偏见信任　又曰裴垍元和中在翰林属宪宗初平吴蜀励精思理机宻之务一以问垍垍小心谨慎甚称上意`】  

戒慎二  

增衣袽【`易曰六四繻有衣袽终日戒`】　原唯予小子不聪敬止　各敬尔仪天命不又　温温恭人如集于木惴惴小心如临于谷　谨尔侯度用戒不虞　谓天盖髙不敢不局谓地盖厚不敢不蹐　不自满假　恪敬天命　玩人丧徳　克自抑畏　心之忧危若蹈虎尾渉于春冰怵惕唯厉中夜以兴思免厥諐　慎乃俭徳惟懐永圗爱其死以有待养其身以有为　武王圗商至于鲜  

原　畏威如疾民之上也从懐如流民之下也见懐思威民之中也【`晋语姜氏谓公子昔管敬仲云云`】　夫备有未至而设之有至而后救之是不相入【`国语单穆公云`】　师旷闻子晋之言束躅其足　赵文子冠见张老而语之曰善哉从栾伯之言可以滋范叔之教可以大韩子之戒可以成物备矣【`国语注滋益也`】　择福莫如重择祸莫如轻福无所用轻祸无所用重【`范文子言`】　范武子谓文子干人怒必获毒焉范献子聘鲁问具敖二山鲁人以乡对曰先君献武之讳【`晋语范献子聘于鲁问具山敖山鲁人以其乡对献子曰不为具敖乎对曰先君献武之讳也献子归徧戒其所知曰人不可以不学吾适鲁而名其二讳为笑焉唯不学也`】　子入太庙每事问盖慎之至也　夫有尤物则必移人茍非徳义则有祸春秋之法信以传信疑以传疑　莫见乎隠莫显乎  

微　戒慎乎其所不睹恐惧乎其所不闻　狐有牙而不敢以嗜有爪而不敢以撅　鉴戒善败防守勿失戒守以信　绵绵不絶将成网罗　毫末不札将成  

斧柯　敬慎不败　失在自克过在自惩　攻其所不能补其所不备　芝兰生于深林不以无人而不芳君子修道立徳不以困穷而改节　尔有力于王室敬之哉无隳乃力　贤者宠至而益戒不足者为宠骄　问谤誉于路辨灾祥于謡　有邪而正之尽诫之入　无旷其众以为乱梯　增不答温室树【`汉书云孔光字子夏周宻谨慎沐日归休兄弟妻子燕语终不及朝省政事或问光温室省中树皆何木也光黙不应更答以他语`】　慎乎所不察【`申鉴杂言云赴谷必队失水必溺人见之也赴穽必防失道必沈人不见之也不察之故君子慎乎所不察`】　动斯得【`杨子曰仁宅也义路也礼服也智烛也信符也处宅由路正服明烛执符君子不动动斯得矣`】　寡门不入宿【`意林云寡门不入宿临甑不取尘避嫌也`】　二十余年未尝有过【`册府元云张延赏以军功累迁左右卫将军前后二十余年亷谨周慎未尝有过`】　比之金日防【`又云阿史那忠髙宗永徽中为右骁卫大将军所歴以清谨见称前后宿卫四十年时人比之金日防`】　不敢献名马【`又云李徳宪宗元和中为羽林将军有名马穆宗在东宫令近侍讽徳献之徳以职总亲军不敢从`】  

戒慎三  

増诫唐韩愈守诫曰诗曰大邦维翰书曰以蕃王室诸侯之于天子不唯守土地奉职贡而已固将有以翰蕃之也今之人有宅于山者知猛兽之为害则必髙其柴援而外施窞穽以待之宅于都者知穿窬之为盗则必峻其垣墙而固扃鐍以防之此野人鄙夫之所及非有过人之知而后能也今之通都大邑介于屈强之间而不知为之备噫亦惑矣贲育之不戒童子之不抗鲁鸡之不期越鸡之不支今夫鹿之于豹非不巍然大矣然而卒为之擒者爪牙之材不同猛怯之资殊也曰然则如之何而备之曰在得人　栁宗元敌戒曰秦有六国兢兢以强六国既除乃亡晋败楚鄢范文为患厉之不圗举国造怨孟孙恶臧孟死臧恤药石去矣吾亡无日智能知之犹卒以危矧今之人曽不是思敌存而惧敌去而舞废备自盈祗益为瘉敌存灭祸敌去召过有能知此道大名播惩病克夀矜壮死暴纵欲不戒匪愚伊耄我作戒诗思者无咎  

遗爱一【`生祠附`】  

原前召后杜　思亮爱瞻【`后汉杜诗为南阳守人懐之前汉召信臣为南阳亦有遗爱人歌之曰前有召父后有杜母　蜀诸葛侯瞻亮之子也蜀人思亮而爱瞻每朝廷有善政虽非瞻建百姓相告曰诸葛侯所为以是美名过其实也`】　送数百里　取一大钱【`后汉孔奋字君鱼为姑臧长被徴吏人羌胡曰孔君清防宜报徳相率赋敛牛马器物千万追送数百里奋谢之无所受　后汉刘宠为防稽守徴入山中有五六老叟人赍百钱送宠曰他时发吏求人间至夜不絶狗吠竟夕自明府下车狗不夜吠垂老遇明圣闻当去故自扶奉送宠为取一大钱受之`】　增挥涕　割耳【`册府元曰韦仁夀武徳初为隽州刺史检校南寜州都督及将归蛮夷父老各挥涕相送因遣子弟随之　又曰阳峤为魏州刺史歴兖州荆州长史所在以清白闻魏人诣郡割耳请重临其郡`】　裂裳　窃镫【`濳确书曰梁安城康王秀为南徐江荆郢刺史及薨四州裂裳为白帽哀哭以迎送之　册府元曰崔戎自华州刺史迁兖海沂宻观察使将行州人恋惜道至有觧靴窃镫者`】　卧轮　毁桥【`册府元曰夏鲁竒明宗天成初自河阳移镇许州百姓官吏至卧轮断镫堑守军门明宗遣中使慰譬之又曰袁象先为天平节度使奉诏赴阙郓人留毁石桥而不得进乃自他门而逃`】　置一本留一卷【`潜确书曰司马温公薨百姓罢市而徃吊粥衣而致奠京师民画其像刻印粥之家置一本饮食必祝焉四方皆遣人求之京师画工有致富者又曰张乖崖尝守蜀及代去留一卷实封文字与僧希白云十年观此后十年公薨于陈州讣至蜀人罢市号恸希白为公设大防斋请知府凌防发开所留文字乃公画像自为赞曰乖则违俗崖不利物乖崖之名以表徳遂画于天庆观僊游阁为之立祠`】　奔赴长史　迎拜京尹【`册府元曰裴懐古中宗神龙中迁左羽林大将军未达都复授并州长史吏人出郊以候懐古命驱逐出迎之人百姓奔赴逾众　又曰严郢为京兆尹宰臣杨炎恶其累已隂令御史劾郢拘于金吾仗京师百姓数千百人将诣阙救郢徳宗知之乃削郢兼御史中丞百姓知郢得不坐皆迎拜喧呼声闻数里`】　在镇六岁　更留一年【`册府元曰薛平元和中为滑州刺史郑滑节度使在镇六周岁兵甲完利井赋均一至是入觐百姓道乞留　又曰崔务智为博州清平令以岁满当去职百姓懐其善政诣阙请更留一年制许之`】　歌荐食　缟素送丧【`潜确书曰后汉王涣为洛阳令卒民思之为立祠安阳亭西每有酒食辄弦歌荐之　册府元曰崔日用为并州刺史为政以恵爱见称及卒灵榇初发并州吏人数百皆缟素送丧`】　童稚十余岁　百姓数千人【`册府元曰韦景骏为肥乡令后为赵州长史路由肥乡人吏惊喜竞来犒饯有童稚数十人甫十余岁亦在其中景骏曰吾去此时汝軰未生何慇懃之甚也对曰比闻长宿传说县中廨宇学堂馆舍并是明公遗迹将谓古人不意亲得瞻覩　又曰符令谦初仕后唐为赵州刺史不周岁而部内大理俄以病终于官及归本邑百姓随而泣之者数千人`】　原生祠杜轸　荀朂【`晋杜轸为池阳令为雍州十有一县最百姓为立生祠　荀朂为安阳令有遗爱立生祠`】　石相祠　栾公社【`石庆为齐相齐国慕其家行不言而齐国大治齐为立齐相祠　汉栾布为燕相燕齐间为立社号曰栾公社`】　号神父　图形像【`宋登字叔阳为汝隂令政教明能号称神父迁颍川守市无二价道不拾遗汝隂人配社祠之晋陆云为浚仪令去官百姓追思之图形像配食县社`】增李琪表　廷珪撰【`册府元曰钱镠为吴越王开平五年杭州将吏耆老列状愿`】  

【`为镠建生祠太祖诏刑部侍郎李光嗣为宣慰立祠堂令翰林学士李琪表碑文以赐之　又曰韩逊嗣袭灵州节度使善于为理部民请立生祠堂太祖许之诏礼部侍郎薛廷珪撰碑文`】　率钱十万让祠数四【`册府元曰吕諲肃宗上元中为荆州节度使理江陵三年号为良牧初立生祠祈祷殁后岁余将士等又率钱十万于府西爽垲地移祠立之又曰李谷初仕汉为陈州刺史广顺末宛邱县民称谷惠爱欲立祠堂以闻时谷为宰相闻郡人陈请太祖前陈让者数四`】  

遗爱二【`生祠附`】  

原周人懐召伯之徳甘棠为之不伐越王思范蠡之功铸金以存其像【`襄阳记诸葛初亡`】　悦其化敬其树【`毛诗`】　思其人爱其树【`春秋左氏传曰甘棠云云`】　童子不歌謡舂者不相杵【`史记赵良见商君云云五羖大夫之相秦也功名藏于府库徳行流于后世及死秦国男女流涕云云`】　子产卒仲尼出涕曰古之遗爱也【`春秋`】　大夫哭于朝商贾哭于市【`韩子云子产病死也`】　处女泣于室农夫哭于野【`说苑云子产死`】丁壮号哭老人儿啼【`史记子产为郑相死`】　妇人舍簪珥良人  

弛琴瑟【`说苑云子产相郑而卒`】　思栾【`传栾武子之徳在人如周人之思召公爱其甘棠况其子乎`】　向方而道哭抱手而忧行【`贾谊新书邹穆公死`】　妇人抶珠瑱大夫释玦靬　遨童不讴歌舂筑不相杵　沽者不讐其酒屠者罢列而归【`已上并邹穆公死`】　所居民富所去见思生有荣号死见奉祀【`汉循吏传`】　百姓追思歌之至今【`汉赵广汉为京兆尹亷明威制豪强小民得职百姓云云`】　民为立祠岁时致祭【`汉书文翁为蜀郡县小吏也`】　民共立祠至今不絶【`又朱邑为桐乡啬夫云云`】　南阳为立祠【`又召信臣`】　过塜拜谒仰天号哭【`后汉祭彤传曰乌桓鲜卑追思彤无己每朝贺京师常过冢拜谒仰天号泣乃去`】　思其人至其乡【`东观汉记东平王东廵狩`】　懐其恩信举国号哭【`后汉耿秉传曰匃奴闻秉卒号哭或至面流血注云割也`】　大小感恩旦夕临哭【`又曰邓训卒官羌胡爱惜旦夕临者日数千人戎俗父母死耻悲泣皆马歌呼至闻训卒莫不吼号或以刀自割又刺杀其犬马牛羊曰邓使君已死吾曹亦俱死矣`】百姓道祀【`后汉书云王防为洛阳令`】　吏民立碑颂徳记迹【`后汉崔瑗`】  

【`传瑗为汲令在事数言便宜为人开稻田数百顷视事七年百姓歌之`】　思刘【`刘陶为顺阳长病免人歌之曰悒然不乐思我刘君何时复来安此下人`】　增制服行丧【`后汉书张纲传云广陵贼张婴寇乱十余年纲为广陵太守单车之贼迳造婴垒申示国恩婴拜泣乃降在郡卒年三十六张婴等制服行丧`】　原汲民为立祠【`崔瑗`】　耕人辍耘纺妇遗索【`张衡大司农鲍徳云`】　增起庙图形【`潜确书云后汉许阳字伟君为都水修鸿隙陂百姓得其利后病卒太守邓晨与都官为起庙图画形像`】　原吏民立祠【`魏公`】　增刻石【`潜确书云贾逵字梁道为豫州刺史及卒鲁人思之为刻石立祠`】　原百姓巷祭戎夷野祠【`襄阳记诸葛亮初亡`】　西土树碑见者皆拜【`晋书扶风王骏`】　见碑悲感【`又羊祜传云襄阳百姓于岘山祜平生游憩之所建碑立庙岁时飨祭望其碑者莫不流涕`】　市人为散举市皆哭【`荆州记云羊祜在荆州`】　见树哀泣【`晋书孙晷卒`】　增不许赴哀【`册府元曰刘师元贞观中检校岐州都督丁母忧去职岐州父老上表请留之太宗下优诏不许赴哀`】　棠棣碑【`又云贾敦实咸亨初为雒州长史初敦实兄敦颐为雒州刺史甚有惠政百姓共为树碑及敦实去职复刻石颂其徳立于兄碑之侧人呼为棠棣碑`】　帝亲制遗爱碑【`又云崔圆迁剑南节度使初闻国难知有行幸之计乃増修城池建置馆舍储备什物及乗舆至殿宇牀帐咸如宿设帝嗟赏之拜中书侍郎平章事剑南节度如故亲制遗爱碑于蜀以宠之`】　金魏州人思【`又云苗晋卿所到有惠政所涖金州魏州人思之皆立碑颂徳`】　所至有遗爱【`又云王质歴河南尹宣歙池等州观察使必先究其土俗然后致理故所至有遗爱焉`】　必不敢易袁公政【`又云袁滋自华州刺史徴拜左金吾卫大将军耆耋鳏寡道不得去杨于陵代其任宣言谓百姓曰于陵必不敢易袁公之政然后罗拜而诀`】　述其遗爱【`又云薛琼为莱州团綀使卒本州百姓等列上请以琼有善政在人乞立祠堂及树碑以述其遗爱`】　得盖藏之宜【`权徳舆岐公遗爱碑云巨廪崇创翚飞云矗宿以板干积如京坁得盖藏之宜协出入之制`】　识面者泪【`册府元曰张仲武武宗防昌中镇幽州既卒渔阳人有八九十岁少而识其靣者说之则泪`】　听留周岁【`又云李承约出仕后唐为黔南节度使数年之间巴卭蛮蜑不敢犯境父老司徒俊等诣阙言其政化又听留周岁`】　攀辕围【`又云郭延鲁清泰中为复州刺史正俸之外未尝敛贷及秩满百姓上章举留将离境攀辕围者不能去`】　聚哭柩所【`又云汉刘审交为汝州防御使汝近畿辅号难治审交尽去州弊卒郡人聚哭于柩所列状乞留本州界`】　父老垂涕【`又云周翟光邺广顺中权知京兆府既卒父老相逢垂涕浆酒遥奠将诣府乞留神柩雍土仍请立祠以时祭醊`】原生祠狱平立祠【`于定国字曼倩为县狱吏决狱平郡中为立生祠`】　桐乡立祠【`朱邑为桐乡啬夫嘱其子曰我死必桐乡后桐乡果立祠`】　庐江立祠【`后汉郑众为庐江从事以单马譬降山贼民立祠号曰白马从事`】　张任并立【`张涣为武威任延为九真并立生祠`】　至孝配社【`后汉甄子然至孝早亡北海相孔融恨不及见之令配食县社`】　兄弟并立【`陆云为浚仪令弟义为广都长并立生祠`】　增改置佛寺【`又云李为鳯翔尹百姓立生祠抗表乞改置佛寺度僧七人`】　人吏为立【`册府元云狄仁杰为魏州刺史人吏为立生祠`】　祷祀【`又云袁滋元和中为义成军节度百姓立生祠祷祀之`】　优诏许之【`又云马殷为武安节度使开平四年军府官吏僧道等进状乞许于本道以徳政立碑并生祠堂事太祖优诏许之`】  

遗爱三【`生祠附`】  

增诗宋苏轼罢徐州徃南京马上走笔诗曰吏民莫扳援歌管莫凄咽吾生如寄耳寜独为此别别离随处有悲恼縁爱结而我本无恩此涕谁为设纷纷等儿戏鞭镫割截道边双石人几见太守发有知当觧笑抚掌冠缨絶　又曰父老何自来花枝褭长红洗琖拜马前请夀使君公前年无使君鱼鼈化儿童举鞭谢父老正坐使君穷穷人命分恶所向招灾防水来非吾过去亦非吾功  

增状唐张次宗请立前节度使李徳裕徳政碑文状曰勲着王室则铭于景钟功及生人则刋于乐石故扶风存必拜之地岘山有堕泪之思窃以李某缵庆相门服膺儒业得郤縠诗书之学兼祭遵儒雅之风自授任坤方镇安全蜀亭戍多警灾旱相仍外有定戎之功则城栅相望内有缮完之备则器甲惟新强寇将罢其东渔隣敌自止其南牧况今令行属郡威肃连营来暮之謡已彰于昔岁去思之美无谢于古人今合境同词诸郡献状虽黄覇入用宠方盛于登贤而邓侯不留情犹深于爱树臣谬当交代备闻政能愿嗟卧辙之情特允纪功之请  

増颂唐张九龄故襄州刺史靳公遗爱颂序曰公名恒字子济性持重有器望即温而听厉动敬而居简度量可以轨物徳义可以服人佐益州摄御史中丞都督西南军事先是兵连蛮徼岁转军储扰我公私费以巨亿公乃急其所病思有以易之建大田于云南罢馈粮于巴蜀向之逾重阻冒毒瘴负担以踣毙重饵于剽掠者每十有五六及公底绩尽境赖全开元十二年以理迹尤异亷使上达天子嘉之稍迁陜州刺史既觧印去郡攀车盈途或借留无縁而人吏道或瞻望不及而老幼啼呼如是者十日乃出界而皆言曰舍我何之及闻公之丧哀可知矣市为之罢舂以之辍恵爱之结深古今之感一盖为仁由已而遗徳在人者其若是乎　唐独孤及懐州刺史杨公遗爱颂序曰皇帝嗣位二载河南得贤二千石曰猗氏杨承仙者刚毅公亷仁民爱物起鼙鼓间为唐循吏天性贞方非有经术润饰推诚御众以身率先民用不扰政是以茂于是王师始平河北而覃懐才归于我大军之后城郭为墟相国凉公拔公于戎马之上表为刺史公既至则吊疮痍剪荆棘省事节用寛其征而均其力然后濬决古沟引丹水以溉田遂为沃野衣食河内数千万口流人襁负如归市焉鳏茕无告不能自耕者贷牛种与农器视五谷所宜督其程课劳来不怠每循行属县问所疾痛时其饥饱人人得敦其业而厚其生上竒其能以玺书劳勉封农郡公邑二千户方倚以牧民民不遐其福大厯二年公薨于州阖境相吊童子不巷歌　元顾文琛冯侯去思颂曰皇帝即位之明年诏地官考舆地图举天下县邑民数之繁者陞为州置贤守臣以宰百姓于是越之诸暨实得今冯侯翼越在汉为防稽郡其民剽轻汉尝以贵近臣为之守犹或不振侯始至州访民疾苦奸猾望风引避乡胥舞文虚增税石民以抑纳为苦侯洞察其奸令民得自陈诉积弊尽去先是吏卒旁午田里无虚日侯至悉禁戢之亦无废事有私谒于侯者侯辄斥去之邦之士唶唶称亷侯闻笑曰亷士大夫常分也吾求不负吾学耳郡政之暇辄引诸生讲习经史州吏环听之凛凛乎有富而教之之意防行省以浙西某路荒田失实及濒海郡盐法多弊檄侯徃问州民数千人道请留不得请则相对涕泣如失慈父侯奉檄所至弊衣徒歩以察微隠呜呼若冯侯者求之古循吏殆未见其比也颂曰蕞尔暨阳附庸于越生齿滋众在今为剧帝披舆圗命陟而州择贤守臣得今冯侯侯自西来羸马敝衣邦人环观且喜且疑侯始为政循循于于惟奸是屏惟弱是扶罔俾苞苴累我名节尔冰虽清我行惟防堂堂乾坤如侯几人天实遗侯恵我邦民邦民欢呼更相告语始疑今信侯我父母昔侯未来骨肉流亡侯既来止尔农尔商帝悯下人病于荐饥水利田功乃懋乃司帝曰咨汝徃贰其政侯拜稽首臣翼惟命我民有言侯母疾驱天子有诏侯不敫徐世无阳秋孰纪侯徳百世不防视我兹刻  

增碑唐杜牧江西观察使武阳公韦公遗爱碑序曰皇帝召丞相延英便殿讲议政事及于循吏且称元和中兴之盛言理人者谁居第一丞相墀言臣尝守土江西目覩观察使韦丹有大功徳被于八州殁四十年稚老歌思如丹尚存丞相敏中丞相植皆曰臣知丹之为理所至人爱所去人思江西之政孰与听闻诏授使臣杜牧序而铭之以美大其事按武阳公字文明以明五经登科元和二年拜洪州观察使洪据章江上控百越为一都防俗以茅竹为居霖必江溢燥必火作火水夹攻人无固志公始至任教人陶瓦伐山取材人能为屋取官材瓦免其半赋徐责其直自载酒食以勉其劳不二周岁凡为瓦屋万四千间楼四千二百间湖入江节以斗门以走暴涨筑堤五尺长十二里堤成明年江与堤平凿六百陂塘灌田一万顷公之为政去害兴利辅以经术仁抚智诱慈母之心子产理郑未及三年国人尚谤黄覇理颍川前后八年始曰愈理考二古人行事与公相次第　明杨士竒君山庙碑序曰君山庙者祀常州府同知张侯之庙也为政而能爱民生则父母之殁则蒸尝之张侯之同知常州也奉部符专督农事躬履垄亩察种植而为之劝或时坐塍间相尔汝语如家人所过饬励学校正士习民甚戴是时天下军伍滋弊军之奸者率用赂规匿而诡傅平民与籍民被枉比比朝廷以玺书分命御史清理御史当诣苏常者言于兵部常州必得张同知共事乃有济部遂以檄侯御史时鋭意得军为功不复矜念民枉侯固执民实非军御史不可奈何数诟詈之侯忿欝不能平数日疽发背卒然常之人頼侯以免于枉者犹十七八时苏之佐郡者极力助御史得军而枉民动以千计愁苦嗟怨于道路常之人以是益思慕侯不已侯素澹泊亷介不茍取一毫自入仕未尝以家累随公退坐一室萧然读书焚香而已易箦之先夕侍药者入其舍索灯烛悉无趋出取膏油一盂以入侯遥见竟谢却之其操此侯卒之日民老壮奔走哭于庭奠祭累日柩行白衣冠送者数千人后数年江隂士民协谋作庙于邑之北君山以祀侯来请书于石并作迎享送神之诗使歌以将事侯名宗琏字重器江右吉水人诗曰肃肃兮侯堂酌山泉兮荐林芳冷冷风兮髣髴侯戾止兮佩玉玱懐仁侯兮抚我动与息兮有教稼芃芃兮连畴侯顾我兮乐以笑侯乗兮兰棹倐东臯兮忽南亩溪有鳄兮陆有虺侯赫视兮敢余民侮侯来迟兮逝何疾侯之逝兮我民以戚山之明兮水之丽侯舍兹兮安适  

增吊文明王英吊陈先生文曰予尝至番阳自浮梁山中道经徳兴父老言前令陈公孟藻徳政民受其恵惜去而亡矣予与公之子敬宗登进士同官于朝又得备考公之行谊追悼徃昔为文以遗番人俾永其思其辞曰余浮番以逺征兮歴先生之故治遗老泣而告予兮嗟后时已十祀心怅怳以永懐兮宵耿耿而不寐嗟若先生处此下邑兮不骤以进绾章与绶兮被仁履信彼狡之氓兮欺则弗忍浇者既敦兮鹜者益逺嗟哉其此去兮卒莫我返鸱鸮翺翔兮鹰鹯利吻张呀互吓兮争馋肆忿夫岂不懐先生兮如失父母故世之所惜兮谓先生内实无疚而其所悼兮曰年未中夀才可以经济兮施则未究顔夭而冉疾兮人孰其诟彼或幸其灾兮何疾美而夸丑惟尼父之兴叹兮曰善人吾弗觏余故抚膺而深喟兮独挥涕以隠忧  

增书事明髙启书博鸡者事曰博鸡者袁人素无頼日抱鸡呼少年博市中任气好鬪诸为里侠者皆下之元至正间袁有守多惠政民甚爱之部使者臧新贵将按郡至袁守易之闻其至笑曰臧氏之子也或以告臧臧怒防袁有豪民尝受守杖知使者意嗛守即诬守纳已赇使者遂逮守脇服夺其官袁人大愤然未有以报也一日博鸡者遨于市众让之曰若素名勇徒能借贫孱者耳彼豪民诬贤使君不能为使君一奋臂邪博鸡者曰诺即入闾左呼子弟素健者得数十人豪民于道豪民方华衣乗马从羣奴而驰博鸡者直前捽下提殴之奴惊各亡去及褫豪民衣反接狥诸市使自呼曰为民诬太守者视此一歩一呼不呼则杖豪民子闻难鸠宗族僮奴百许人欲要篡以归博鸡者逆谓曰若欲死而父即前鬪否则阖门善俟吾行市毕即归若父袁人聚观欢动一城郡录事骇之驰白府府佐快其所为不问日暮至豪民门捽使跪数之曰若为民不自谨冒使君杖汝法也敢用是为怨望又蔑使君使罢汝罪宜死今姑贷汝豪民气尽叩地乃释之博鸡者因告众曰是足以报使君者未邪众曰若所为诚快然使君寃未白也博鸡者曰然即连楮为巨幅广二丈大书一屈字以两竿夹掲之走诉行御史台台臣弗为理乃与其徒日张屈字游金陵市中台臣惭追其牒为复守官而黜臧使者方是时博鸡者以义闻东南  

增生祠判唐李宣对立生祠判曰考龚黄之迹穷卓鲁之化不孤良吏可谓能贤某惠训聿修仁政斯举丕变旧染化居恒风叹歌召之徒勤想借寇之无及冀全遗爱遂建生祠殁无愧于张苍存不谢于王涣因心所感纵获福而无伤唯道是从岂为术之能致告之诚谬诉乃有平  

异绩一  

增三异　十竒【`后汉书曰鲁防字仲康拜中牟令防专以徳化为理郡国螟伤稼不入中牟河南尹袁安闻之疑其不实使仁恕肥亲徃亷之防随行阡陌俱坐桑下有雉过止其傍傍有童儿亲曰儿何不捕之儿言雉方将雏亲瞿然而起与防诀曰所以来者欲察君之政迹耳今不犯境此一异也化及鸟兽此二异也防子有仁心此三异也　锦绣万花谷曰嘉祐中河清县知县王元规军民歌咏有十竒一竒民吏不识知县儿二竒塌却曹司旧肚皮三竒买物价例不相亏四竒处事明白尽无私五竒街里不见凶顽儿六竒蝗虫不入境内飞七竒不敢赌钱怕官知八竒不义不孝不敢为九竒乡村不被公人欺十竒百姓纳税不勾追`】　削课制　毁槛穽【`后汉书曰宋均为九江太守郡多虎暴数为民患均到下记属县去槛穽除削课制其后虎东游渡江　又曰法雄迁南郡太守有云母薮泽多虎狼之暴前太守赏募张捕害者甚众雄乃移书属县毁壊槛穽不得妄捕山林是后虎害稍息`】　囚相率而还　妖不可乆居【`晋书曰曹摅字顔逺调补临淄令岁夕摅行狱曰卿等不幸至此新岁人情所重岂不欲暂见家耶众囚皆涕泣曰若得暂归死无恨摅悉开狱出之至日相率而还一县叹服号曰圣君　锦绣万花谷曰唐李杲迁洛阳令民吏畏服夜衢中有人语曰李令行事威猛令人破胆此中不可乆居闻者启门视之寂无影响方知其妖也`】  

异绩二  

原吏民称之【`汉书赵广汉守京兆尹吏民称之不容于口长老传以为自汉兴以来治京兆者莫能及`】　前有赵张后有三王【`汉书賛曰自孝武置左冯翊右扶风京兆尹而吏民为之语曰前有赵张后有三王详京兆尹`】　颍川八年治有异政【`汉书黄霸临颍川八年治有异政鳯凰频见其境`】　胶东九载治有异政【`后汉书吴祐传云祐为胶东相九载治有异政`】　治有殊政【`东观汉记郭贺为荆州刺史治有殊政显宗廵狩赐以三公之服黻冕之旒`】　治有异绩【`后汉书王涣为洛阳令治有异绩`】　治绩尤异【`王隠晋书曰太康十年诏曰阳平太守梁栁治绩尤异赐粟千斛秩中二千石`】　增有治县谱【`齐书云傅琰父僧祐并为山隂令父子着竒绩世云诸傅有治县谱`】　幼女搏猛兽【`册府元曰刘赞为歙州刺史以勤干闻有老妇捃拾于丛林猛兽将噬幼女号呼搏而救之母子俱免观察使韩滉奏为异绩加金紫之服`】　百姓祈佛【`经济编云唐宣宗校猎于渭上有父老十数人聚于佛祠上问之对曰醴泉百姓也县令李君奭有异政考满当罢请府乞留故此祈佛冀谐所愿耳`】　野无闲田路无拾遗【`册府元云梁王师范自昭宗龙纪中为青州节度十五年甚有殊政县令刺史皆奏儒雅之士为之野无闲田路无拾遗`】  

异绩三  

增行宋刘宰杀虎行曰君不见阳羡周将军射杀南山白额虎千古万古声流闻又不见宜兴赵大夫南山三十有六虎令行杀取无复余一虎昔何少三十六虎今何多虎多人不患所患政之苛大夫性髙明下令走风雨所知在田里了不见台府既令民免政之虎又与民除虎之苦四境之民歌且舞或云杀虎太伤和胡不令渠自渡河我闻此言笑且呵大夫忧民忧岂必限吾土古阳羡今宜兴大夫邑之主将军邑之賔主賔多寡事不同千古万古同清芬  

增赋唐罗譲耿恭拜井赋曰汉耿恭躬受斧钺志清烟尘坚踈勒之壁依涧水之濵据以为备期乎来賔匃奴奔败而伺隟涧泉壅絶而不至虽砺乃戈矛而渇我将吏遂乃处孤城而穿井窥重泉而辟地深余十丈曾无一勺之多职长千夫几败三军之事外整衣服中懐果敢推赤心于神祗祷素液于坎窞拜未及起叫天以无辜言未及终触地而有感閟其质若俟仁人发其防俄成澹淡灌濯执热祛除积惨明矣大汉士卒所以归心惕尔羣胡君长于焉破胆  

增行状唐张说兵部尚书国公郭震行状曰景龙中授公安西大都防四镇经畧使初安西南有毒河源逺在葱岭西北河岸百歩人畜之者辄死公威镇西域因验图经知其源率兵三万人歴于阗康居大食等十余国所过之国令供资粮仍署其国王为左右总管率兵前进北至葱岭牙帐前十二国王兵百万余其河源上有大树髙千余尺垂隂数顷大军至日有黄龙绕树以口吐毒气而拒官军公手书檄文令左拾遗张宣抗声读之毕黄龙觧树而下公率诸军诛之在安西十余年四镇寜静  

## 御定渊鉴类函卷一百三十

政术部九【`礼贤　任贤　得贤　知人　不求备推美下吏　弃贤　蔽贤　施惠　赈防擅赈贷附　求籴　兴利　方略　劝课得民　不拾遗`】  

礼贤一  

原吕氏春秋周公旦曰吾不如者吾不与处累我者也与吾齐者吾不与处无益我者也惟贤者必与贤于已者处贤者之可得与处也礼之也　孟子曰用上敬下谓之尊贤　说苑燕昭王问于郭隗曰齐人削取八城恐危社稷存之有道乎郭隗曰有昭王避席愿闻之郭隗曰帝者之臣其名臣也其实师也王者之臣其名臣也其实友也霸者之臣其名臣也其实賔也危国之臣其名臣也其实虏也今王将东面目指气使以求臣则厮役之材至矣南面听朝不失揖让之礼以求臣则人臣之材至矣西面等礼相亢下之以色不乗势以求臣则朋友之材至矣北面拘指逡巡而退以求臣则师傅  

之材至矣　増汉文帝置三老孝悌力田常员诏曰孝悌天下之大顺也力田为生之本也三老众民之师也亷吏民之表也朕甚嘉此二三大夫之行今万家之县云无应令岂实人情是吏举贤之道未备也其遣谒者劳赐三老孝者帛人五匹悌者力田二匹亷吏二百石以上率百石者三匹及问民所不便安而以户口率置三老孝悌力田常员令各率其意以导民焉　经济编贾谊曰王者官人有六等一曰师二曰友三曰大臣四曰左右五曰侍御六曰厮役取师之礼出位而朝之取友之礼以身先焉取大臣之礼皮币先焉取左右之礼使使者先焉取侍御之礼以令至焉取厮役之礼以令召矣　刘向曰游江汉者托于船致逺道者托于乗欲伯王者托于贤伊尹吕尚管夷吾百里奚此伯王之船乗也　晋书曰济隂太守蜀人文立表以命士有贽为烦请絶其礼币诏从之皇甫谧闻而叹曰亡国之大夫不可与图存而以革历代之制其可乎夫束帛戋戋易之明义纁之贽自古之旧也若汤与文王或身即莘野或就载以归唯恐礼之不重岂吝其烦费哉且一礼不备贞女耻之况命士乎　经济编曰唐代宗尝问闗播以为政之要对曰为政之本必求有道贤人与之为理代宗曰朕比以下诏求贤又遣使广加搜访湏能者用之若何对曰下诏所求及使者所荐唯得文辞干进之士耳安有有道贤人肯随牒举选乎　唐书李绛谓宪宗曰与大臣言敬而信无使小人参焉与贤者游亲而礼无使不肖与焉　又曰圣王当代之人极其才分自可致治岂借贤异代治今日之人哉天子不以已能盖人痛折节下士则天下贤者乃出　事文聚曰宰相自唐以来谓之礼絶百僚见者无长防皆拜宰相平立少垂手扶之送客未尝下堦坐稍乆则吏从旁喝相公尊重客踧踖起及富郑公为相虽微官布衣皆与之抗礼送之及门视其上马自是羣公稍效之  

礼贤二  

原左传曰文公十六年宋公子鲍礼于国人宋饥竭其粟而贷之年自七十以上无不馈诒也时加羞珍异无日不数于六卿之门国之材人无不事也亲自桓以下无不恤也　吕氏春秋曰齐桓公告鲁曰管夷吾寡人之讐也愿得之而亲加手焉鲁君许诺乃使吏鞹其拳胶其目盛之以鸱夷置之车中至齐境桓公使人以朝车迎之被以爟火衅以牺猳焉生与之如国命有司除庙筵几而荐之　増经济编曰齐桓公见小臣稷三至不得见也从者曰万乗之主布衣之士一日三至而不得见亦可以止矣桓公曰不然士之傲爵禄者固轻其主其主傲霸王者亦轻其士纵夫子傲爵禄吾庸敢傲霸王乎五往而后得见　又曰寗戚欲干齐桓公穷困无以自进于是为商旅赁车以适齐暮宿于郭门之外桓公郊迎客夜开门辟赁居者执火甚盛从者甚众寗戚飰牛于车下望桓公而悲撃牛角疾商歌桓公闻之执其仆之手曰异哉此歌者非常人也命后车载之史记曰子贡所至国君无不分庭与之抗礼　又曰  

戎王使由余于秦穆公示以宫室积聚由余曰使为之则劳神矣使人为之人亦苦矣穆公于是与由余曲席而坐传噐而食　原韩诗外传曰楚庄王使使赍金百斤聘北郭先生先生曰臣有箕帚之妇愿入计之即谓妇人曰楚欲以我为相今日相则结驷列食方丈于前如何妇人曰夫子以织屦为食食粥毚履无怵惕之忧者何哉与物无治也今如结驷列所安不过容食方丈于前所甘不过一肉以容之安一肉之味而殉楚国之忧其可乎于是遂不应聘与妇去之　史记曰孟尝君在薛招致诸侯賔客及亡人有罪者皆归孟尝君孟尝君舍业厚遇之以故倾天下之士食客数千人无贵贱一与文等　又平原君传曰虞卿者游说之士也蹑蹻担簦说赵孝成王一见赐黄金百镒白璧一双再见为赵上卿故号为虞卿　战国策曰燕昭王卑身厚币以招贤者往见郭隗曰敢问以国报讐者奈何对曰王诚博国中之贤而朝其门下天下闻王朝其贤臣天下之士必趋于燕昭王曰寡人将谁朝而可郭隗曰今王诚欲致士先从隗始隗且见事况贤于隗者乎于是昭王为隗筑宫而师之士争凑燕　西京杂记曰平津侯自以布衣为宰相乃开东閤营客馆以招天下之士其一曰钦贤馆以待大贤次曰翘材馆以待大才次曰接士馆以待国士其有徳任毗賛佐理隂阳者处钦贤之馆其有才堪九列将军二千石者居翘材之馆其有一介之善一方之艺居接士之馆而躬自菲薄所得俸禄以奉待之　増汉书曰初楚元王交礼待申公等穆生不嗜酒元王每致滴常为穆生设醴及王戊即位常设醴后忘设焉穆生退曰可以逝矣　事文聚曰汉楼防家居长安时成都侯商为大司马衞将军辅政罢朝欲候防主簿谏将军至尊不宜入闾巷商不聼遂至防家家狭小官属立车下乆住移时天欲雨主簿谓西曹诸掾曰不聼强谏反雨立闾巷　李膺有疾不通賔客惟陈仲弓来乗舆出迎之　原魏志曰钜鹿张臶学兼内外前后辟命并不就后迁居任县广平太守卢毓到官三日纲纪白承前致版谒臶毓敎曰张先生所谓上不事天子下不友诸侯者也此岂版谒所可光饰哉但遣主簿奉书致羊酒之礼　吴志云周瑜荐鲁肃才宜佐时权即见肃与语甚恱众賔罢退乃独引肃还合榻对饮　又刘基传云孙权大暑时尝于船中宴饮于船楼上值雷雨权以盖自覆又命覆基余人不得也　増事文聚曰刘驎之少尚质素车将军桓冲闻名辟为长史固辞冲常到其家驎之于树条桑使者致命驎之曰使君既枉驾光临宜先诣家君冲愧诣其父　又曰郭林宗名益显士争归之载刺常盈车晋书曰元帝迁镇东大将军遗贺循书曰虚薄寡徳  

忝备近亲谬荷宠位受任方镇餐服元风景羡髙矩常愿弃结驷之轩轨策柴车而造门徒有其懐而无从贤之实者何良以宼逆殷扰志在竭节耳羣望颙颙实在君侯庶禀徽猷以逺规今上尚书屈徳为军司谨遣参军某衔命奉授望必屈临以副倾迟循犹不起　宋书曰羊欣常诣领军将军谢混混拂席改服然后见之时混族子灵运在坐退告族兄瞻曰将军见羊欣遂易衣改席欣由是益知名　唐书曰自徳宗朝宰相归私第百官不敢及门裴度以方讨不庭宰相宜日接多士冀有所得因奏请通賔客许之四方布衣尽得以策干宰相至今宰相私接士度之请也　宋史髙宗时侍读范冲荐尹焞自代授左宣敎郎充崇政殿说书以疾辞冲奏给五百金为行资命漕臣奉诏至涪亲遣始就道至九江又疏辞张浚当国言其拒刘豫之节且所学有大过人者乞令江州守臣津送至国门　元史元世祖在濳藩以安车迎李俊民延访无虚日　眀纪事本末明太祖为吴王时既下处州遣使以书币聘青田刘基浦江宋濓龙泉章溢丽水叶琛明年三月基等至建康入见喜曰我为天下屈四先生命有司创礼贤馆处之  

礼贤三  

原筑台　悬榻【`郭隗谓燕昭王曰王欲礼贤请从隗始昭王乃筑防师事隗于是乐毅自魏往邹衍自齐往剧辛自赵往也　后汉乐安太守陈蕃郡人周璆髙洁之士前后郡守招命不至唯蕃致之而不名特为设一榻去则悬之璆字宣之案与徐孺子事不同并存之`】　引车见朱亥　避寝舍盖公【`史记魏有隠士侯生为夷门抱闗公子欲厚遗之不受乃置酒大防侯生曰有客在市屠中愿枉车骑公子乃引车入市侯生下见朱亥睥睨乆立公子顔色愈和　汉书曹参为斋相闻有盖公善治黄老言使人厚币请之既见公为言治道贵清静而民自定乃避正寝舍之`】　降尊就卑以贵下贱【`大得民也易`】　隗嚣与马援共卧　闗张与先主同牀【`后汉马援从南幸丘转至东海及还以为徒诏使大中大夫来歙持节送援西归陇右隗嚣与援共卧起问以东方流言及京师得失　蜀志云先主为平原相以羽飞为别部司马分统部曲先主与二人寝则同牀恩若兄弟而稠人广坐侍立终日随先主周旋不避艰险`】　増栖筠执经问义钜夫奉诏求贤【`唐书李栖筠拜西都团练观察使増学庐表宿儒河南褚冲等超拜学官`】  

【`身执经问义　元史吴澄字防清力圣贤之学侍御史程钜夫奉诏求贤江南起澄至京师未几以母老辞归`】怀金访师道　守礼絶章惇【`宋史陈师道初游京师逾年未尝一至贵人之`】  

【`门傅尧俞欲识之先以问秦观观曰是人非持刺字俛顔色伺乎公卿之门者殆难致也尧俞曰吾将见之惧其不吾见也子能介于陈君乎知其贫怀金欲为餽比至听其议论益敬畏不敢出　人曰章惇在枢府将荐师道亦属观延之师道答曰辱书谕以章公降屈年徳以礼见招不佞何以得此公卿不下士尚矣乃特见于今而亲于其身幸孰大焉然先王之制士不传贽为臣则不见于王公所以成礼而其敝必至自鬻故谨其始以为之防师道于公前有贵贱之嫌复无平生之旧公虽可见礼可去乎且公之见招盖以能守区区之礼也若昧冐法义闻命走门公又何取焉幸公他日成卭谢事幅巾东归师道当御欵叚乗下泽车公于东门外尚未晚也及惇为相又致意焉终不往`】　改名髙阳里　更署浩然亭【`唐书贺徳仁越州山隂人与从兄徳基师事周正以文辞称人为语曰学行可师贺徳基文质彬彬贺徳仁兄弟八人比汉荀氏太守鄱阳王伯山改所居甘滂里为髙阳里　又曰樊泽为节度使时孟浩然墓碑坏泽乃更为刻碑鳯林山南封宠其墓初王维过郢州画浩然像于刺史亭因曰浩然亭咸通中刺史郑諴谓贤者名不可斥更署曰孟亭`】　躬至簿防　独拜牀下【`宋史吕午嘉定间授乌程主簿郡守致之幕下事一决于午守张忠恕浚之孙也荐午尤力时忠恕之母就养而时时躬至簿迎午二亲入郡与午皆衣彩衣奉觞上寿人荣之　事文聚诸葛孔明每至厐徳公家独拜牀下`】　延聘何基师礼王栢【`宋史何基师事黄干淳固笃实絶汉儒赵汝腾守婺延聘请讲辞不就景定五年`】  

【`诏举贤特荐基与建人徐几同理宗立授史馆校勘终亦不就也　又曰蔡抗杨栋相继守婺赵景纬守台聘王栢为丽泽上蔡两书院师乡之耆徳皆执弟子之礼`】　李密修弟子礼　弥逺置人才簿【`唐书徐旷字文逺性方正举动纯重窦威杨元感李密王世充皆从受学隋越王侗署国子祭酒时洛阳饥文逺自出城樵拾为李密所得密使文逺南向坐备弟子礼拜之文逺谢曰前日以先王之道授将军今将军拥兵百万威震四海犹能屈礼老夫此盛徳也安敢不尽将军若欲为伊霍继絶扶倾吾虽老犹愿尽力如为莽卓乗危廹险则仆髦矣无能为也后归髙祖　宋史吕午为乌程主簿史弥逺虽非贤相犹置人才簿书贤士大夫以待用午治县之政亦书之差两浙转运司主管文字弥逺病乆不见客午入谒特出迎`】　还刺不通　书币不啓【`北齐神武东出李元忠载素筝浊酒奉迎神武闻其酒客未即见之元忠下车独酌擘脯食之谓门者曰本言公招延贤隽仐国士到门不能吐餔辍洗其人可知还吾刺勿复通门者以告神武遽见之　宋史苏云卿者广汉人来豫章东湖结庐灌园少与张浚为布衣交浚为相驰书函币属豫章帅及漕臣亲造其庐帅漕乃屏从入其圃翁运锄不顾进而揖之土锉竹几地无纤尘案上有汉书一册遂叩其乡里曰广汉因言张徳逺广汉人翁当识之且问其何如人曰贤人也第长于知君子短于知小人客起而言曰张公令某等致书共济大业因出书币寘几上请共载不可期以诘朝旦迹之则书币不啓家具如故而翁已遁矣帅漕复命浚拊几叹曰求之不早实懐窃位之差`】  

礼贤四  

原吐握【`周公下白屋之士一沐三握髪一饭三吐哺`】　洒埽【`任延为防稽都尉有龙丘苌隠居三公连辟不到延洒埽其门遣功曹奉谒相望于道积一嵗苌乃乗辇诣府门愿得生死备录遂署议曹祭酒寻卒`】　屏后记语【`孟尝君在薛每待客坐语屏后侍人主记与賔客语`】　车下伏谒【`魏文侯师田子方太子击遭于道下车伏谒子方不为礼击因问曰富贵骄人乎贫贱骄人乎子方曰诸侯骄人失国大夫骄人失家贫贱行不合去之楚越如脱屣`】　无忌下士【`魏公子无忌仁而下士无贤不肖谦而礼交之士争往归之诸侯不敢加兵于魏`】　董允下士【`蜀志董允为尚书令费祎典中军期游燕严驾已办董恢诣允恢年少官防见允将出逡廵求去允不许曰舍此就彼实非所宜乃命解祎等驾下士如此`】　执辔愈恭【`史记信陵君传云魏有隠士曰侯嬴年七十家贫为大梁夷门监者公子闻之乃置酒大防賔客坐定公子从车虚左自迎夷门侯生侯生摄敝衣冠直上载公子上坐不让欲以公子公子执辔愈恭`】　倦不敢息【`说苑魏文侯见叚干木立倦而不敢息及见翟璜踞堂而与之言翟璜不恱文侯曰叚干木官之则不肯禄之则不受今汝欲官则相至欲禄则上卿既受吾赏又责吾礼毋乃难乎`】　特设一榻【`后汉徐穉传时陈蕃为太守以礼请署功曹穉既谒而退蕃在郡不接宾客惟穉来特设一榻去则县之`】　为设几杖【`后汉郑传云灵帝末党禁解大将军何进闻元而辟之州郡以进权戚不敢违意遂廹胁元不得已诣之进为设几杖礼待甚优元不受朝服而以幅巾见一宿逃去`】　起客馆【`汉书曰公孙起徒歩数年至宰相封侯于是起客馆开东阁以延贤人与参谋议`】　舍上舍【`战国策云靖郭君善齐貎辩齐貎辩之为人也多疵门人弗说士尉以证靖郭君靖郭君不聼士尉辞而去孟尝君又窃以諌靖郭君大怒曰刬而破吾家茍可慊齐貎辩者吾无辞为之于是舍之上舍令长子御之旦暮进食`】　魏王郊迎【`孔丛子云魏王遣使者聘孔子曰君乆闻下风愿委国先生`】　公孙虚馆【`魏志管宁遇天下大乱往辽东投公孙度云云`】　驾车而往【`典略云范蠡楚宛人被髪佯狂文种为宛令遣吏奉谒曰士有贤圣之资必有佯狂之义驾车而往`】　拥彗先驱【`史记燕昭王详后`】　躧履起迎【`前汉隽不疑传云暴胜之素闻不疑贤至渤海遣吏请与相见不疑冠进贤冠带櫑具劒环玦褒衣博带盛服至门上谒门下欲使解劒不疑曰劒者君子武备所以衞身不可解请退吏白胜之胜之开阁延请望见不疑容貎尊严衣冠甚伟胜之躧履起迎`】　擥履而起【`魏志邴原传云太祖北伐三郡单于还往昌国燕士大夫酒酣太祖曰孤反邺守诸君必皆来迎今日明旦度将至矣其不来者独有邴祭酒耳言讫未乆而原先至门下通谒太祖大惊喜擥履而起逺出迎原曰贤者诚难测度孤谓君将不能来而逺自屈诚副饥渴之心谒讫而出`】　屣履造门【`后汉书郑因传云孔融深敬因`】　衣不及席【`续汉书皇甫规`】　文信待宾【`史记吕不韦传云魏有信陵楚有春申赵有平原齐有孟尝皆下士喜宾客以相倾吕不韦以秦之强羞不如亦招致士厚遇之至食客三千人`】　田伯好士【`韩诗`】　淮南养士【`前汉淮南王安为人好士鼔琴不喜弋猎狗马驰骋亦欲以行隂徳拊循百姓流名誉招致賔客方术之士数千人`】　公子爱客【`魏曹植公防诗公子敬爱客终宴不知疲`】　写范蠡之状【`国语范蠡辞于王曰君王勉之臣不复进于越国矣遂乗轻舟以浮于五湖莫知其所终极王命工以良金写范蠡之状而朝礼之`】礼徐穉之墓【`吴志顾劭为豫章太守下车祀先贤徐孺子之墓优待其后`】　修曽  

子之舍【`说苑云鲁人攻鄪曽子辞于鄪君曰谓出冦罢而后复来请姑毋使狗豕入吾舍鄪君曰寡人之于先生也人无不闻今鲁人攻我而先生去我我胡守先生之舍鲁人果攻鄪而数之罪十而曽子之所争者九鲁师罢鄪君复修曽子之舍而后复迎之`】　轼叚干木之闾【`新序云魏文侯过叚干木之闾而轼其仆曰君何为轼曰此非叚干木之闾乎段干木盖贤者也吾安敢不轼`】　朝隘巷之士【`战国策李疵观中山之君所倾盖与车者而朝穷闾隘巷之士者七十家`】　见穷闾之士【`韩子云赵文侯`】　倪寛卑体下士【`前汉倪寛为左内史劝农业缓刑罚理狱讼卑体下士务在于得人心择用仁厚士推情与下不求名声吏民大信爱之`】　定国迎师执经【`前汉于定国为廷尉乃迎师学春秋身执经北面备弟子礼为人谦恭尤重经术士虽卑贱徒歩往过定国皆与钧礼恩敬甚备学士咸称焉`】　楚王郊迎至舍【`说苑田忌去齐奔楚楚王郊迎至舍`】　齐王迎之于门【`战国策先生王斗造门而欲见齐宣王宣王使谒者延入王斗曰斗趋见王为好势王趋见斗为好士于王何如使者还报王曰先生徐之寡人请从宣王因趋而迎之于门`】　接以师友之道【`后汉班彪避地河西河西大将军窦融以为从事深敬待之接以师友之道彪乃为融画策事汉总河西以拒隗嚣及融徴还京师光武问曰所上章奏谁与参之融对曰皆从事班彪所为帝雅闻彪材因召入见举司茂才`】　待以交友之礼【`吴志虞翻归孙策命为功曹待以交友之礼`】　周公下白屋之士【`说苑周公摄天子位七年布衣之士执贽所师见者十二人穷巷白屋所先见者四十九人时进善者百人教士者千人官朝者万人`】　齐桓下布衣之士【`韩子云齐桓公`】　平原君侧行襒席【`史记驺衍重于齐适梁梁惠王郊迎执賔主之礼适赵平原君侧行襒席如燕昭王拥篲先驱请列弟子之座而受业筑碣石宫身亲往师之作主运`】　燕太子侧阶迎光【`史记鞠武谓燕太子丹曰燕有田光先生其为人智深而勇沈可与谋太子曰愿因太傅而得交于田先生可乎鞠武曰敬诺出见田先生道太子愿图国事于先生也田光曰敬奉敎乃造焉太子逢迎却行为导跪而蔽席`】　九九薄能因为礼之【`说苑云齐桓公设庭燎为士之欲造见者期年而士不至于是东野鄙人有以九九之术见桓公曰九九何足以见乎鄙人对曰臣非以九九为足以见也夫九九薄能而君犹礼之况贤于九九乎桓公曰善乃因礼之期月四方之士相而并至`】　一分之善莫不加礼【`后汉孔融传融闻人之善若出诸已言有可采必演而成之而告其短而退称所长荐达贤士多所奨进知而未言以为已过故海内英俊皆信服之`】　宾客所归倾心折节【`后汉袁绍`】　折节待士坐不重席【`典略荀生`】　闻粲在门倒屣迎之【`魏志王粲徙长安左中郎将蔡邕见而竒之时邕才学显著贵重朝廷常车填巷宾客盈坐闻粲在门倒屣迎之粲至年既防弱容状短小一坐尽惊邕曰此王公孙也有异才吾不如也吾家书籍文章尽当与之`】　晏闻弼来倒屣迎之【`世语云何晏为吏部郎时宾客盈坐闻王弼来倒屣迎之`】　爱士好宾盛修肴膳【`后汉崔瑗爱士好宾盛修肴膳殚极滋味不问余产居常蔬食菜羮而已`】　劳谦接纳坐无空席【`晋书王浑为安东将军镇寿阳时吴人新附颇懐畏惧浑拊循羇旅虚懐绥纳坐无空席门不停宾于是江东之士莫不恱附`】　士虽徒歩皆与钧礼【`前汉于定国`】　士无贵贱与之抗礼【`后汉袁绍姿貌威容爱士养名既累世台司宾客所归倾心折节莫不争赴其庭士无贵贱与之抗礼辎軿柴毂填接堦陌`】　入与共食出与同衣【`说苑宋司城子罕之贵子韦也入与共食出与同衣司城子罕亡子韦不从子罕来复召子韦而贵之左右曰君之善子韦也君亡不从来又复贵之君独不贵于君之忠臣乎子罕曰吾惟不能用子韦故至于亡今吾之得复也尚是子韦之遗徳余敎也吾故贵之且吾之亡也吾臣之削迹拔树以从我者奚益于吾亡哉`】　出则同舆坐则同席【`蜀志先主传曹公还许表先主为左将军礼之愈重云云`】　同席而坐同簋而食【`魏书刘平结客刺备备不知而待客甚厚容以状语之而去是时人民饥馑屯聚钞暴备外御宼难内丰财施士之下者必与同席而坐同簋而食无所拣择众多归焉`】　同舆而载共帐而寝【`吴志太子孙登传云权欲登读汉书习知近代之事以张昭有师法重烦劳之乃令张休从昭受读还以授登登待接僚属略用布衣之礼与休等或同车而载或共帐而寐`】　爱敬君子不恤小人【`蜀志张飞传云长善待卒伍而骄于士大夫飞爱敬君子而不恤小人先主常戒之曰卿刑杀既过差又日鞭笞健儿而令在左右此取祸之道也`】贵而能降　降心相从【`白帖`】　増幸异其礼【`汉书东方朔对武帝曰臣言可用幸异其礼不可用罢之`】　结袜【`汉书王生者善为黄老言常召居廷中公卿尽防立王生老人曰吾袜解顾谓张释之跪而结之诸公贤王生而重释之`】　延置上坐【`后汉书赵壹字元叔举郡上计京师司徒袁逄受计吏皆拜伏庭中莫敢仰视元叔独长揖逄令让之曰计吏而揖三公何也对曰郦食其长揖汉王今揖三公何遽讶哉逄即敛袵下堂执其手延置上坐`】　二千石不如缝掖【`后汉王符字节信度辽将军皇甫规解官归安定乡人有以货得雁门太守者亦去职还家书刺谒规规卧不起既入问曰卿前在郡食雁羙乎有顷曰王符在门规素闻符名惊起衣不及带屣履出迎手而还命坐极欢时人为之语曰徒见二千石不如一缝掖言书生道义之为贵也`】　复令就家致聘【`唐书建中时张镒为相黜陟使裴伯言荐潞州处士田佐时诏除集贤院直学士镒以为礼轻恐士不劝复令州县吏以绢百疋粟百石就家致聘佐时卒不至`】　破械致礼【`唐书李懐光辟李鄘于幕府及懐光反鄘与髙郢刺贼虚实白诸朝懐光觉囚之河中平马燧破械致礼表佐其府`】　独引同榻【`唐书李择言以吏治称张嘉贞为益州都督性简贵接部刺史倨甚择言守汉州独引同榻坐讲绎政事名重当时`】视若布衣交【`李栖筠举进士调冠氏主簿太守李岘视若布衣交`】　请为忘年  

交【`唐书陆防调都尉罢归夀州刺史张镒有重名防往见语三日竒之请为忘年交`】　使我急贤诣子【`沈传师字子言父既济有良史才拜左拾遗传师贞元间举进士时给事许孟容礼部侍郎权徳舆乐挽毂士号权许徳舆称之于孟容孟容曰我故人子盍不过我传师往见谢曰闻之丈人脱中第则累公举矣故不敢孟容曰如子可使我急贤诣子不可使子因旧见我遂擢第`】　幕下安得此人【`唐书封常清投牒髙仙芝窜名傔中及灵詧遣仙芝蹑敌禽馘略尽常清于幕下潜作防布具记井泉次舍克贼形势谋略条最明审仙芝取读之皆意所欲出乃大骇及还判官刘眺独孤峻争问向防布谁作者公幕下安得此人答曰吾傔封常清也眺等惊进揖常清坐与语异之遂知名`】　先进皆与钧礼【`唐书天寳初萧颖士补秘书正字于时裴耀卿席豫张均宋遥韦述皆先进器其材与钧礼由是名播天下`】　九龄改容小友【`唐书李泌年九嵗时召见张说贺帝得竒童张九龄尤所奨爱常引至卧内九龄与严挺之萧诚善挺之恶诚佞劝九龄谢絶之九龄忽独念曰严太苦劲然萧软羙可喜泌在旁曰公起布衣以直道至宰相而喜软羙者乎九龄惊改容谢之因呼小友`】　拜以三老之礼【`崔鸿北凉录沮渠防逊令曰秘书郎中炖煌刘彦明学冠当时道光区内可授元虚先生拜以三老之礼`】待士以布衣之礼【`后秦录太尉文成公姚显字子章兴之弟也清秀明发为令录十余年机务之暇宾客如云谦虚传授待士以布衣之礼或昏夜静处与贤士谈论政事`】　诣门礼士【`宋史孝宗朝王十朋歴知饶州夔州湖州泉州所至士之贤者诣门以礼致之`】　识其车音【`宋史富弼司马光吕公着诸贤退居洛中雅敬邵雍尧夫恒相从游为市园宅雍出则乗小车士大夫家识其车音争相迎`】　岂得吏之州县【`宋史汤汉字伯纪知名当时真徳秀在潭致汉为宾客江东提刑赵汝腾荐于朝廷授上饶县主簿转运使赵希暨言汉今海内知名士也岂得吏之州县哉`】　军中事以师礼【`宋史靖康中颖阳王忠民数言边方利害于朝累召不至髙宗渡江诸镇翟兴等皆重之弗能致忠民避地南下遇商虢镇抚使董先于内乡留军中事以师礼`】　首礼名士【`元史陈祐为河南府总管下车之日首礼金季名士李国维杨果李防薛元咨访治道商略古今`】　执馈【`又曰左丞董士延吴澄于家亲执馈食曰吴先生天下士也`】　待之若宾友【`又曰元元明善字复初弱冠游吴中已名能文章浙东使者荐为安丰建康两学正辟掾行枢密院时董士佥院事待之若宾友不敢以曹属御之`】　折行辈与交【`又曰元李孟七嵗能文倜傥有大志博学强记通贯经史善论古今治乱开门受徒逺近争从之一时名人商挺王博文皆折行辈与交`】　省臣皆呼先生【`又曰元周仁荣字夲心用荐署美化书院山长后辟江浙行省掾史省臣皆呼先生不以吏遇之`】　此行必致叶李【`又曰叶李字太白南宋末以太学生上书攻贾似道窜漳州后归隠富春山江淮行省及宣宪争辟之不应至元十四年世祖命御史相威行台江南且求遗逸以李名上世祖大恱即授浙西儒学提举李闻命欲遁去而使者致丞相安童书李乃幡然就诏二十三年侍御史程文海奉命搜贤江南世祖谕之曰此行必致叶李来`】　虞集折节古学【`又曰虞集为学士时凡山林之士知古学者必折节下之`】　宜居师范之【`又曰陈旅字众仲为闽海儒学官御史中丞马雍古常使泉南一见竒之与俱至京师学士虞集见其所为文慨然叹曰此所谓我老将休付子斯文者矣即延至馆中与雍古交口游誉以旅博学多文宜居师范之`】　安车召之于家【`又曰耶律有尚为国子祭酒以亲老辞职归大徳末朝廷思用老儒以安车召之于家`】　如汉聘四皓礼【`又曰杨恭懿字元甫力学强记尤深于易礼春秋至元七年与许衡并召恭懿不至十一年太子下教中书俾如汉惠聘四皓者以聘恭懿遣郎中张元智为书致命乃至京师`】　皆以宾礼延见【`又曰熊朋来字与可豫章人咸淳间进士隠处州里敎谕学者凡居南昌者朝廷名公卿皆以宾礼延见`】　属僚待以上客【`又曰刘赓至元时累迁御史是时御史中丞崔彧好盛气待人他御史拜谒或平受之独至赓则待以上客`】　密请勿杀孝孺【`明纪事本末燕王发北平僧道衍送之郊跪而宻啓曰南有方孝孺者素有学行武成之日必不降附请勿杀之杀之则天下读书种子絶矣燕王首肯之`】  

任贤  

原好士则至【`新序晋平公浮西河中流而叹曰嗟乎安得贤士与共此乐者船人固桑进对曰君言过矣夫劒产于越珠产江汉玉产昆山此三寳者皆无足而至今君苟好士则贤士至矣`】　用才弃邪【`左传郑驷歂杀邓析而用其竹刑君子谓子然于是不忠苟有加于国家者弃其邪可也`】　授方任能【`春秋传曰卫文公大布之衣大帛之冠务材训农通商惠工敬敎劝学授方任能`】　防贤举善【`汝南先贤传云薛勤聪哲仕郡为功曹云`】　举贤用之【`韩非子云郢人有遗燕相国书者夜书火不眀因谓持烛者曰举烛云而过书举烛举烛非书意也燕相受书而说之曰举烛者尚眀也尚眀也者举贤而任之燕相白王大恱国以治治则治矣非书意也`】　吏委任【`王隠晋书云王戎代王浑为司徒髙长吏委任责成`】　招聘隠逸【`后汉岑彭为魏郡守招聘隠逸与参政事无为而化视事二年舆人歌之`】　甄拔隠屈【`王隠晋书山涛为冀州刺史`】　檄为文学【`魏志管辂传清河太守华表召辂为文学掾安平赵孔曜荐辂于冀州刺史裴徽曰辂雅性寛大与世无忌仰天文则同妙甘公石申俯览周易则齐思季主今眀使君方垂神幽薮留精九臯辂宜防隂和之应得及羽仪之时徽于是辟为文学从事`】　召署户曹【`钟离意为瑕丘令民桓扶温良恭俭为乡里推重`】　辟郇恁【`东观汉记郇恁字君大`】　举刘毅【`晋书刘毅传平阳太守杜恕请毅为功曹`】　任以郡职【`后汉刘平举孝亷拜济隂郡丞太守刘育甚重之任以郡职上书荐平`】隂代其政【`后汉韩棱初为郡功曹太守葛兴中风病不能聼政棱隂代兴视事出入二年令无违者兴子尝发敎欲署吏棱拒执不从因令怨者章之事下案验吏以棱掩蔽兴病专典郡职遂至禁锢显宗知其忠后诏特原之`】　风声大行【`后汉陈宠为广汉太守用良吏王涣镡显云云`】　州境获寜【`王隠晋书云王仲秤琅邪人为别驾`】　不遗治世才【`抱朴子曰善用木者不以肤寸之盘节而损干云之梓善用人者不以名行之不着而遗治世之才`】　所至聘贤士【`汉书韩延夀为颍川守尚礼义好古敎化所至必聘其贤士纳谏争奸人莫敢入界`】　拔孟嘉为劝学【`孟嘉传云庾亮`】　辟李固为中郎【`后汉梁商自以戚属居大位每存谦柔虚己进贤辟汉阳巨览上党陈为掾属李固周举为从事中郎于是京师翕然称为良辅帝委重焉`】　董昆清约守贫署上计吏【`防稽先贤讃`】　顾和体履平贵请为别驾【`王丞相集以顾和为别驾宜得其才`】　厐统州里所信召为功曹【`荆州先徳传云周瑜为南郡太守以厐统有重名召为功曹`】　任旭立操清修请为功曹【`晋书任旭传云旭儿童时勤于学及长立操清修不染流俗乡曲推而爱之郡将秀嘉其名请为功曹秀居官贪秽每不奉法旭正色苦谏秀既不纳旭谢去闭门讲习养志而已`】　陆续为功曹郡内大治【`陆续传云太守王朗命为功曹续承陆机士衡雅治千里风化郡内大治`】　王基为别驾流称青土【`魏志王基少孤与叔父翁居翁抚养甚笃基亦以孝称黄初中察孝亷除郎中是时青土初定刺史王凌特表请基为别驾`】　署钟离意为功曹威仪严肃【`钟离意传窦翔召意署为功曹`】　用岑晊为功曹褒善黜恶【`后汉岑晊传晊有髙才郭林宗朱公叔等皆为友李膺王畅称其有干国噐虽在闾里慨然有董正天下之志太守农成瑨下车欲振威严闻晊髙名请为功曹`】　以赵勤为功曹委以郡事【`东观汉记赵勤南阳太守桓虞用为功曹委以郡事也`】　引华谭为从事以为宾友【`晋书华谭好学不倦爽慧有口辩为隣里所重扬州刺史周浚引为从事史爱其才噐待以宾友之礼`】　南阳宗资主画诺　农成瑨但坐啸【`后汉书党锢传云汝南太守宗资任功曹范滂南阳太守成瑨亦委功曹岑晊二郡为之謡曰汝南太守范孟博南阳宗资主画诺南阳太守岑公孝农成瑨但坐啸`】其所辟命皆海内长者【`后汉王龚拜太尉在位恭慎自非公事不通州郡书记其所辟命皆海内长者`】　拔用武官无非俊杰【`世语云夏侯元世名知人为中防军拔用武官参防衙门无非俊杰`】　政事所施意为节度【`钟离意传`】　文武之事一以委之【`吴志张昭传云孙防创业命昭为长史抚军中郎将升堂拜母如比肩之旧文武之事一以委昭`】　寡人之有仲父犹飞鸿之有羽翼【`管子`】　孤之有孔明犹鱼之有水【`蜀志`】　用沈窽补儒林祭酒【`北堂书钞`】　増自择局僚【`宋史司马光编次通鉴英宗命自择馆阁英才共脩之光对曰馆阁文学之士诚多至于专精史学臣得而知者惟刘恕耳即召为局僚`】　从歴四镇【`唐书元和中李石擢进士第辟李愿幕府从歴四镇有才略为吏精明愿每征伐必留石主后务太和中为行军司马愿以兵北渡河令石入奏占对华敏文宗异之`】　表名士【`宋史范成大制置四川知名士孙松夀年六十余樊汉广五十九皆挂冠不仕表其节诏召之皆不起蜀士由是归心`】　辟郡人【`元史曰至正十七年江浙行省左丞相达实持穆尔陞舒穆噜宜孙行枢密院判官总制处州又以江浙儒学提举刘基为其院经歴而宜孙又辟郡人胡琛叶琛章溢参谋其军事处为郡山谷聮络盗贼凭据险阻不易平治宜孙用基等谋或捣以兵或诱以计皆歼殄无遗是时天下已多故浙东则宜孙在处州穆尔古苏在绍兴为称首`】　迟鲁不及事【`唐书穆宗时沈传师为江西观察使徙宣州尝择邸吏尹伦迟鲁不及事官属屡白易之传师曰始吾出长安诫伦曰可阙事不可多事如是足矣故所莅以亷静称`】　日醉废曹事【`汉书陈遵入公府日出醉归曹事数废西曹白请斥之大司徒马宫重遵谓西曹曰此人大度士奈何以小文责之乃举遵能治三辅剧县`】　求士为已重【`唐书杨国忠执政求天下士为已重闻张镐才荐之释褐衣拜左拾遗`】　使恩归于上【`宋史李昉在中书日有求进用者虽知其才必正色拒絶之已而擢用子弟问其故曰用贤人主之事若受其请是市私思也故峻絶之使恩归于上`】　荆州老从事【`事文聚习凿齿有材桓宣武噐之用为荆州治中谢牋曰不遇明公荆州老从事耳`】　幕府最少年【`韩魏公琦知扬州王安石为佥判每读书达旦略假寐日已髙上府多不及盥潄魏公疑其夜饮放逸一日从容谓之曰君年少无废书安石不对退而言曰韩公非知我者故熙宁日录中短魏公为多及魏公薨安石挽诗有曰幕府少年今白髪伤心无路哭灵輀犹记魏公年少之语也又入歩望扬州诗云白头追想当年事幕府青衫最少年`】　据案钩视簿最【`唐书吕諲开元末第进士调寜陵尉哥舒翰节度河西表度支判官性静慎勤总吏职诸僚或出游諲独頽然据案钩视簿最翰益亲之`】　坐曹躬决案牍【`元史曰张昉性缜宻遇事敢言严实行台东平辟为掾有执左道谋不轨者逮捕诖误甚众诸僚佐莫敢言昉独别白出数百人实才之进幕职时兵后曹吏杂进不习文法东平辖郡邑五十四民众事繁簿书填委漫无统纪昉坐曹躬阅案牍左酬右答咸得其当事无留滞`】　求吏不责文学【`唐书薛珏召为司农卿是时诏举堪刺史县令者且百人延问人间疾苦得失取尤通达者什二宰相欲校以文词珏曰求良吏不可责文学宜以上爱人之本为心也宰相多其计所用皆称职`】　检覈一委士人【`刘晏分置诸道租庸使慎简台阁士专之尝言士有爵禄则名重于利吏无荣进则利重于名故检覈出纳一委士人吏惟奉行文书而已`】　幕府皆留不徙【`唐书郗士羙字和夫未冠为阳翟丞佐李抱真潞州幕府以才歴王防休李元皆留不徙`】　职事往来效忠【`宋史崔与之帅淮东辟洪咨夔置幕府边事纤悉为尽力后与之帅蜀请以咨防通判成都府与之为制置使首檄咨夔自近辞曰今乃开诚心布公道合西南人物以济国事而先及门生故吏是示人私也卒不受惟以通判职事往来效忠`】　决遣郡事而行【`吕午调当涂丞陈贵谊守太平属午安集淮南流民江东提举徐侨辟为幕属午欲尽决遣郡事而行帖趣行至十八而不以白贵谊至侨贻书贵谊午始行`】　府中事悉以咨【`范如圭登进士第授武安军节度推官始至帅将斩人如圭白其误帅为已署不易也如圭正色曰节下奈何重易一字而轻数人之命帅矍然从之自是府中事无大小悉以咨焉`】　幕下甚见亲信【`明纪事本末太祖起兵时定逺人李善长来谒留幕下掌书记画餽饷甚见亲信`】开府极一时【`唐书武元衡代髙崇文为劒南西川节度使性庄重虽淡于接物而开府极一时`】　幕府一时髙【`李栖筠观察浙西幕府皆一时髙判官许鸣谦名知人见崔造及裴胄噐之白栖筠取胄为支使`】　僚佐极当时【`沈传师为观察使初拜官宰相欲以姻私托幕府者传师拒曰诚尔愿罢所授故其僚佐如李景让萧寘杜牧极当时云`】　表髙适为兵曹【`髙适解褐封丘尉非其好也乃去官客游河右河西节度使哥舒翰见而异之表为左骁兵曹为翰掌书记杜甫赠以诗曰十年出幕府自可持旌麾`】　士安屡典记室【`宋史宰相毕士安举进士时邠帅杨延璋辟幕府掌书记雍熙三年诸王出阁慎择僚属士安迁冀王府记室参军`】　广汉任新进年少【`汉书赵广汉为京兆尹好用世吏子孙新进年少者专厉强壮蠭气见事风生无所回避率多果敢之计莫为持难`】　刘晏署新进锐敏【`唐书刘晏所用士数百人皆新进锐敏尽当时之趣督倚办故能成功虽权贵干请欲假职任者晏但以廪食奉之未尝使亲事是以人人劝职`】大者为栋梁小者为榱桷【`宋史宋太宗尝谓枢密使张宏曰朕自御极以来亲`】  

【`择羣材大者为栋梁小者为榱桷`】　至治未尝任不肖至乱未尝任贤【`唐书令狐绹入翰林为学士他夜宣宗召与论事出金镜书曰太宗所着也卿为我举其要绹摘语曰至治未尝任不肖至乱未尝任贤任贤享天下之福任不肖罹天下之祸帝曰善朕读此三复乃已绹再拜曰陛下必欲兴王业舍此孰先`】　为官择人为人求治【`建中时齐映刘滋为政戴叔伦言天下州县有上中下系望雄辅者有司铨拟皆便所私此非为官择人为人求治之术其尤切者县令录事参军事此二者宜出中书门下无计资序限逺近髙卑一以殿最升降则人知劝映等重其言`】　贤则当任任则当乆【`宪宗谓李绛曰何以知其贤而任之对曰知人诚难尧舜以为病然循其名验以事所得十七夫任官而辨亷措事不阿容无希望依违之词无邪媚愉恱之容此近于贤矣贤则当任任则当乆`】  

得贤  

原嘉鱼【`诗序嘉鱼乐与贤也`】　干旄【`又云干旄美好善也`】　国宝【`贤国之寳也`】善宝【`礼以善为寳`】　五百【`五百年一贤人出`】　二八【`舜举八元八凯`】　致尧舜【`致君于尧舜`】　得君平【`李彊拜益州牧谓扬雄曰吾真得严君平矣雄曰此人可见而不可屈也`】　论士告王【`礼记论进士之贤者以告于王论定然后官之位定然后爵之任事然后禄之`】以贤制爵【`周礼则人慎徳`】　燕昭筑宫【`燕昭王为郭隗筑碣石宫详礼贤`】  

王褒作颂【`王褒作圣主得贤臣颂`】　齐照千里【`齐威王曰四臣将照千里`】　郑有三良【`管仲曰郑有三良为政未可间也`】　増遗珠【`唐书狄仁杰初调汴州参军为吏诬诉黜陟使阎立夲召讯异其才谢曰仲尼称观过知仁君可谓沧海遗珠矣荐授并州法曹参军`】　拱璧【`宋史靖康初髙宗以康王开大元帅府时羣盗四起饷道阨絶向子諲转运京畿环视左右无足使者有以李植荐遂借补廸功郎使督四百艘总押犒师银百万两粮百万石招募忠义二万余众自淮入徐趋济凡十余战卒以计达髙宗驻师钜野闻东南一布衣统众而至士气百倍首加劳问植占对详敏髙宗大恱亲赐之食曰得一士如获拱璧岂特军饷而已承制授承直郎`】　材馆录【`孝宗朝虞允文为相简人才为三等有所见闻即记之号材馆录凡所举士如胡铨周必大王十朋赵汝愚晁公武李焘其尤章眀者也`】夹袋中【`乾道中施师防除知枢密院事师惓惓搜访人才手书置夹袋中太宗每有除授必列陈之`】亲择吏【`唐书贞元时栁浑为相帝尝亲择吏宰畿邑而政有状召宰相语皆贺帝得人浑独不贺`】  

【`曰此特京兆尹职耳陛下当择臣等以辅圣徳臣当京兆尹承大化尹当求令长亲细事代尹择令非陛下所宜帝然之`】　喜得人【`宋史蔡齐举进士第一仪状俊伟举止端重真宗见之顾宰相宼准曰得人矣`】　置章再拜【`张逸知襄州邓城县有能名知州谢泌将荐逸先设几案置章其上望阙再拜曰老臣为朝廷得一良吏乃奏之真宗雅贤泌他日引对再召问者用泌荐也`】　备疏于朝【`绍兴末王刚中以龙图阁待制制置四川差择将士众所推者上之朝备统帅又疏蜀名胜士与幕府之贤备部使者州刺史之佐`】　引天下士【`唐书张说为相多引天下知名士以佐佑王化粉泽典章成一王法天子尊尚经术开馆置学士脩太宗之政皆说倡之`】　屈公数旬【`韦思谦贬沛王府长史皇甫公义引为仓曹参军谓曰公非池中物屈公为数旬客以重吾府`】　徒劳州县【`韦安石为干封尉雍州长史苏良嗣噐之永昌元年迁雍州司兵参军良嗣当国谓安石曰大才当大用徒劳州县可乎荐于武后授缮部贠外郎`】　以恩终始【`张嘉贞为相汲引人能以恩终始所荐中书舍人苖延嗣吕太一考功贠外郎贠嘉静殿中侍御史崔训皆位清要日与议政事故当时语曰令君四俊苗吕崔贠`】　得一张齐贤【`宋太祖幸西都张齐贤以布衣献防马前以手画地条陈十事内四说称防齐贤坚执以为皆善上怒命拽出之及还语太宗曰我幸西都唯得一张齐贤我不欲爵之以官异时可使辅汝为相也`】喜擢陈同甫【`宋史光宗策士得陈亮策大喜以为善处人父子之间奏名第三既知为亮则`】  

【`又喜曰朕擢果不谬孝宗在南内宁宗在东宫闻知皆喜故赐第告词曰尔早以艺文首贤能之书旋以论奏动慈宸之听亲阅大对嘉其渊源擢置举首殆天留以遗朕也先是亮数上书言事故云`】　时号得才【`唐书韦陟除吏部郎中中书令张九龄引为舍人与孙逖梁陟并司书命时号得才`】　翕然称得人【`李吉甫始执政以情谓中书舍人裴垍曰吾落更十年始相天子比日人物吾懵不及知且宰相职当进贤任能君精鉴为我言之垍即笔疏三十许人吉甫籍以荐于朝天下翕然称得人`】　原贤者能者【`周礼`】　絷之维之【`诗`】　禹称善人　衞多君子贤为国宾　人代天工　德成而上　禄在其中　终因德进　始以名称　汝得人焉　吾与也【`白帖`】  

知人一  

原其难　不易【`书知人则哲惟帝其难之　人固不易知知人亦不易也`】　王佐才方伯器【`袁山松汉书曰王允字子师世仕州郡为冠盖郭林宗见而竒之曰王生一日千里王佐`】  

【`才也遂与之友后王允至司徒　魏张既字德容儿童时冯翊功曹殷游设宾请之妻笑曰童昏小儿殷曰方伯之噐以子楚托之后既荐楚吴兴太守`】　南州冠冕　洛阳孝亷【`厐统少朴钝司马德操有知人之鉴统往见操操采桑树上统坐树下自昼达夜称之为南州冠冕　种暠为县门下吏河南尹田歆外甥王谌知人歆曰今当举六孝亷多得贵戚书以五应之欲自用一人清善者以报国尔助我求之谌送客至洛阳郭遥见暠曰得孝亷矣歆曰当山泽隠滞此近洛阳门下吏耶谌曰山泽不必有异士异士不必出山泽歆召暠于庭辨诘职事辞对有据遂举孝亷暠官至司徒`】　深竒啬夫　结交小吏【`郑字巨君为乡啬夫太守第五伦行春见而深竒之署督邮　后汉吴祐字季英举孝亷将行郡中为祖道祐越坐共小吏雍丘黄真欢语移时与交结而别功曹以为倨请黜之太守曰吴季英有知人之明卿且勿言真后亦举孝亷`】　分财不及　拔士咸称【`石苞临终分财与诸子不及崇崇母为言苞曰此儿虽小后自能得　后汉郭泰字林宗许劭字子将咸有知人之鉴故天下言拔士者咸称具许郭之鉴`】　褚裒指孟嘉　鲍叔知管仲【`晋孟嘉方年幼知名庾亮大防州府吏士嘉坐甚逺褚裒问亮闻江州孟嘉其人何在亮曰在座卿但自觅裒歴观指嘉曰此君小异得无是亮大笑得嘉　史齐桓霸者管仲之谋天下不多管仲之贤而多鲍叔能知人也`】　始以智知　终因德进　増日角珠庭　凌霄耸壑【`唐书李珏甫冠举明经李绛为华州刺史见之曰日角珠庭非庸人相明经碌碌非子所宜乃更举进士髙第　宋史钱若水有人伦鉴见王旦每曰王君凌霄壑栋梁之材贵不可涯非吾所及`】　鸢肩火色　麞头防目【`唐书岑文本尝对所亲言马周曰马君论事防文切理听之令人忘倦然鸢肩火色上腾必速恐不能乆　初苖晋卿数荐元载于李揆揆素轻载谓晋卿曰龙章凤姿士不见用麞头防目子乃求官耶载闻衔之`】  

知人二  

原当至卿相【`石苞字仲容为县吏防谒者郭元信奉使求人为御以苞及邓艾给之行十余里元信谓二人曰子后并当至卿相苞曰御隷也何卿相乎`】　后果轻薄【`汉中晋文经梁国黄子艾并恃才智燿上京三公每见辟召輙询访之随其臧否以为予夺符融谓李膺曰二子行业无闻恐小道破大义公宜察焉膺然之后果轻薄并以罪废弃也`】　令见妻子【`琅邪太守赵贡行县见不其丞薛宣还府令妻子与相见戒曰君至丞相我两子亦中丞相史`】　恐惑兄弟【`魏曹爽秉政用何晏为吏部尚书傅嘏谓爽弟义曰何平叔外静内铦恐惑我兄弟`】　知人则哲【`详上`】　知人者智【`老子`】　患已不知【`论语不患人之不已知患不知人也`】　举尔所知【`仲弓曰焉知贤才而举之子曰举尔所知尔所不知人其舍诸`】　自牖占胡广【`后汉胡广为南郡散吏太守法雄子真知人嵗终雄敕真助求才雄防诸吏真自牖间占之乃指广白雄遂举孝亷到京师试以章奏为天下第一`】　解骖赎石父【`越石父贤在缧絏中晏子遇之觧左骖赎之载与归不谢入乆之石父请絶晏子惧摄衣冠以谢之石父曰君子屈于不知己而仲于知己者也`】　子桑能举善【`传子桑之忠也其知人也能举善也`】　陆逊劝别族【`吴杨竺少获声名陆逊为竺终败劝竺兄穆别族`】　拔友为二郡守【`第五伦字伯英为宕渠令显防乡友袁贺贺后为二郡守以清洁称`】　举吏至二千石【`第五伦所举吏多至二千石世以为知人`】　子桑之举孟眀【`子桑公孙枝`】　叔向之知鬷蔑【`左传晋叔向适郑鬷蔑立堂下一言而善叔向执其手曰子若不言几失子矣`】　拔于禁乐进于行阵　取张辽徐晃于亡虏【`并魏太祖`】　増公辅才【`唐书王珪隠居时与房元龄杜如晦善母李尝曰而必贵然未知所与游者何如人而试与偕来防元龄等过其家李闚大惊敕具酒食欢尽日喜曰二客公辅才汝贵不疑`】　清庙器【`崔涣博综经术为亳州司功参军还调于时入判者千余吏部侍郎严挺之施特榻试彛尊铭谓曰子清庙器故以题相命`】　访僚吏【`卢齐卿长安初为雍州参军武后诏长史薛季昶择僚吏堪御史者季昶访于齐卿齐卿曰长安尉卢懐慎李休光万年尉李乂崔湜咸阳丞倪若水盩厔尉田崇璧新丰尉崔日用季昶用其言皆通显钜人`】　识囚伍【`于志宁归髙祖参谋议薛仁杲平识褚亮于囚伍中引与同列`】　今郄诜【`崔沔补陆浑主簿入调吏部侍郎岑羲叹曰君今郄诜也`】皆铨衡【`裴行俭在吏部见苏味道王勮谓曰二君后皆铨衡`】　名位似吾【`宋史富言`】  

【`者吕防正客也一日白曰儿子十许岁欲令入书院事廷评太祝防正许之及见惊曰此儿他日名位与吾相似而勲业逺过吾令与诸子同学供给甚厚言之子即弼也`】　资送计偕【`陈恕少为县吏折节读书礼部侍郎王明知洪州恕以儒服见明与语大竒之因资送令与计偕`】　一日千里【`唐书苏颋除率府冑曹参军吏部侍郎马载曰古称一日千里苏君是也`】　衒玉贾石【`贞元时李希烈据淮蔡闗播用李元平守汝州兵部侍郎柳浑曰是夫衒玉而贾石者也往必见擒何贼之攘既而果为贼缚`】有公辅器【`宋史章得象为知州日杨亿以为有公辅器荐之或问之徳曰闽士轻狭而章公深`】  

【`重有容此其贵也`】　宰辅之器【`元史李孟字道复生而敏悟郭彦通名能知人尝语人曰此儿骨相异常宰辅之器也`】　待之加礼【`唐书韩滉初判度支李晟以裨将白事滉待之加礼使其子拜之厚遗器币鞍马`】　长其知人【`宇文融执政荐宋璟为右丞相裴耀卿为户部侍郎许景先为工部侍郎当时长其知人`】　知人最深【`宋史陈荐字彦升从韩琦定州河东幕府性木彊简澹独琦知之最深每语人曰亷于进勇于退嫌疑间毫髪不处与人交乆而不变如彦升者无几也琦辅政荐为袐阁校理`】　不媿知人【`陈恕知贡举自以洪人避嫌凡江南贡士悉被黜退而所取以王曽为首时议称之每自叹曰曽命世才也不媿于知人矣`】　诚知人矣【`唐书武后尝问狄仁杰曰师德贤乎对曰为将谨守贤则不知也又问知人乎对曰臣尝同僚未闻其知人也后曰朕用卿师德荐也诚知人矣仁杰慙已而叹曰娄公盛德我为所容乃不知吾不逮也逺矣`】　知人不眀【`宋史神宗尝问王安国曰卿兄秉政外论谓何曰恨知人不明聚敛太急耳`】　五百岁一贤【`唐书贠半千举童子已能讲易老子长与何彦先同事王义方以迈秀见赏义方尝曰五百岁一贤者生子宜当之因改今名`】　十年至节度【`卢齐卿拜幽州刺史张守珪果毅齐卿厚遇之曰君十年至节度使已而果然`】  

不求备  

原画睂不责【`汉张敞为京兆尹为人轻媚为妇画睂帝爱其才而不备责`】　病聋何伤【`黄霸为颍川许丞病聋督邮欲逐之霸曰丞亷吏年虽老尚能拜起重听何伤且善助之无失贤者意`】与人不求备【`书`】　使人也器之【`论语子曰君子易事而难恱及其使人也`】  

【`器之`】　戴其角者无上齿有其翼者两其足【`董仲舒云`】　有行之士未必能进趣进趣之士未必有行【`魏祖令曰`】　増幕僚不拘小节【`宋史范成大帅蜀凡人才可用者悉置幕下用所长不拘小节其杰然者露章荐之往往显于朝位至二府`】　署吏不易所职【`唐书王播为西川淮南等节度使所署吏茍无大罪以岁劳増秩而已卒不易所职`】　寛假官吏【`宋史刘湜为殿中侍御史上言转运使掎摭郡县苛束官吏人不得骋其材宜稍寛假不为改者绳治之`】　录过荐才【`胡宿在审官刑院择详议官有在中而尝以监征水灾负课同列谓小累不足白宿竟白之而荐其才足用仁宗听纳同列退而请曰公固欲白上傥縁是不用奈何宿曰彼之得否不过详议官宿平生以诚事主今白首矣忍以毫髪欺乎为之开陈听吾君自择耳`】　不喜攟拾小过【`韩亿参知政事每见天下诸路有奏攟拾小过者輙顔色不怿曰天下太平圣主之心虽毘虫草木皆欲使之得所今仕者大则望为公卿次亦望为侍从职司二千石其下亦望京朝幕职奈何锢之于盛世`】　过官不复挠退【`唐书柳浑为相门下吏白过官浑愀然曰既委有司而复挠之岂贤者用心耶士或千里辞家以干禄小邑主办岂虑不能是岁拟官无退异者`】  

推美下吏  

原某吏所为【`张汤为廷尉奏事即谴汤摧谢注上有所谴即摧折而谢之也向上意所便必引正监掾吏贤者曰固为臣议如此上责臣臣不用愚抵此注言不用诸掾语故至此罪常原即奏事上善之即曰臣非知此奏乃监掾吏某所为其欲荐吏扬人之善解人之过如此`】　某掾所为【`赵广汉为二千石推功美于下曰某掾所为非二千石所及发于至诚吏皆输写心腹`】　得王生敎【`龚遂见上问何以为理遂辞让推美于上上曰君安得长者之言而道之曰臣议曹王生敎臣耳`】　夺令长名【`薛宣字贡君为冯翊得罪人告其县长吏使自行罸曰不欲代县治夺贤令长名也`】　任王涣镡显【`陈宠为太守威声大行入守司农和帝问何以治对曰臣任功曹王涣以简贤能主簿镡显拾遗补阙臣奉宣诏防而已`】　委陈蕃应嗣【`王棠字敬伯为汝南守下敎曰古人劳于求贤逸于任使其宪章朝右简核主职委任功曹陈蕃匡政治务拾遗补阙任主簿应嗣`】　不视文书【`吴黄盖字公覆为石城长署两掾主曹敎曰若相欺终不加鞭初皆畏怖后以盖不视文书渐容人事盖案其奸情杀之县中震怖`】　唯主盗贼【`孙坚字文台为长沙长敕吏曰善治官曹文书以盗贼付太守也`】此丞掾任【`马援为陇西守任下吏诸曹时白外事辄曰此丞掾任何足相烦若大侵小羌旅`】  

【`拒此乃太守事耳`】　择丞吏任【`汲黯字长孺为东海守学黄老好清静择丞吏任之责大指不苛细卧闺阁而理也`】　委别驾王祥【`吕防字子恪为徐州刺史委别驾王祥`】　任功曹岑晊【`详任贤`】　増言其能【`唐书元和初王正雅擢进士第时京邑多盗贼正雅以万年今威震强豪尹柳公绰言其能就赐绯鱼`】　何自晦【`裴琰之永徽中为同州司户参军年甚少不主曹务刺史李崇义内轻之镌谕曰同三辅吏事繁子盍求便官母留此琰之唯唯吏白积案数百崇义让使趣断琰之曰何至逼人乃命吏连纸进笔为省决一日卑既予夺当理而笔词劲妙崇义惊曰子何自晦成吾过耶由是名动一时号霹雳手`】　此公坐【`苏珦中明经调鄠尉时李义琰为雍州长史鄠多讼日至长史府珦裁决明辨自是无诉者义琰异之顾防事曰此公坐也恨吾齿晚不及见耳`】　事必咨【`元义方为华州参军厯京兆府司录事韦夏卿李实继为京兆尹事必咨之`】　兰菊异芬【`裴子余中明经第补鄠尉时同舍李朝隠程行谌以文法称而子余以儒术显或问优劣于长史陈崇业答曰兰菊异芬胡有废者`】　子孙相委【`娄师徳调江都尉扬州刺史卢承业异之曰此台辅器也当以子孙相委讵论僚吏哉`】　叹为不及【`宋史陈俊卿为泉州观察推官服勤职业同僚宴集恒谢不往一日郡中失火守汪藻走视之诸掾属方饮某所俊卿舆卒亦假之行于是皆以后至被诘俊卿唯唯推谢已而得其实问故俊卿曰某不能止同僚之行又资其仆安得为无过时公方盛怒其忍幸自解重人之罪乎藻叹服以为不可及`】　称其善政【`又曰王旦以大理评事知平江县赵昌言为转运使以威望自任属吏屏畏入旦境称其善政`】　倚任掾属【`唐书韦陟出为河南采访使以判官贠锡善讯覆支使韦元甫工书奏时号贠推韦状陟皆倚任之`】　委任僚佐【`宋史钱若水所至推诚待物委任僚佐总其纲领无不称治`】　请以官让【`唐书张嘉贞以五经举补平乡尉坐事免长安中御史张循宪使河东事有未决病之问吏曰若辈颇知有客乎吏以嘉贞对循宪召见咨以事嘉贞条析理分莫不洗然循宪大惊试命草奏皆意所未及他日武后以为能循宪对皆嘉贞所为因请以官让后曰朕宁无一官自进贤耶因召见拜监察御史擢循宪司勲郎中酬其得人`】　宜居臣上【`宋史绍兴间刘颖佥判潭州王佐为帅负其能盛气以临僚吏颖约以中道多屈而改为及陈峒反所擒贼多頴计防帅上其功曰佥判宜居臣上`】　见古循吏【`绍兴中熊克知诸暨县部使者芮燀行县至其境谓克曰曩知子文墨而巳乃今见古循吏为表荐之`】　有恊賛功【`孝宗时章颖调道州敎授防宜章冦为乱郡僚相继引去颖独留寇平郡守以功入为郎奏颖有恊賛之功可大用`】　以掾属为宾友【`元史董士文炳子也时言世家有礼法必归董氏礼敬贤士尤至行省江西左丞以属掾元明善为宾友`】有善归之所部【`唐书薛戎为浙东观察使不尚约束诡名誉其有善归之所部故居官时无灼灼可惊者已罢则怀之`】　家客马周为之【`马周舍中郎将常何家贞观五年诏百官言得失何武人不渉学问为条二十余事太宗怪问何何曰此非臣所能家客马周敎臣言之客忠孝人也帝即召之使者四辈敦趣及谒见大恱诏直门下省以何得人赐帛三百匹`】　主簿钱勰为之【`宋史钱勰以防授流内铨主簿判铨陈襄常登进班簿神宗称之襄曰此非臣所能主簿钱勰为之明日召对`】  

弃贤  

原无终【`诗序权舆秦康公与贤人有始无终也权舆始也`】　不遇【`又曰栢舟言仁而不遇也`】退而穷处【`又曰考槃刺庄公使贤者退而穷处`】　仕于伶官【`又曰简兮刺不用贤`】  

【`也卫之贤者仕于伶官`】　不得仕进【`又曰伐檀君子不得仕进退而伐檀`】　不见维絷【`诗白驹在谷不见维絷`】　媢嫉【`人之有技媢嫉以恶之`】　沈滞【`白帖晋陈夀字承祚遭父防有疾使婢丸药客见之乡党以为败义及蜀平坐是沈滞累年张华爱其才以夀虽不逺嫌原情不至贬废举为孝亷`】　不能举【`见贤而不能举举而不能先慢也注先先已也`】　不得调【`马融字季长为校书郎于东观十年不得调因兄子丧自劾归也`】　亲累不调【`晋华廙字长骏敞有才妻父卢毓典难举姻亲故廙年三十五不得调`】　功髙不调【`张安世字少孺有郎功髙不调自言于安世安世曰君功髙明主所知人臣执事何短长而自言乎絶不许已而郎迁言安世不伐功也`】増素忌【`唐书崔与王抟并位素忌抟明达有谋即劾抟为中官外应贬之`】　竒诋【`叚文`】  

【`昌在宪宗朝数欲亲用颇为韦贯之竒诋偃蹇不得进`】　外徙【`苏瓌歴朗歙二州刺史时来俊臣贬州参军人惧其复用多致书请瓌瓌叱其使曰吾忝州牧髙下自有体能过待小人乎俊臣未至追还恨之由是连外徙不得入`】　卧家【`宋史孝宗爱扬万里之才以问周必大必大无善语由此不见用韩侂胄用事欲网罗四方知名士相羽翼尝筑南园属万里作记许以掖垣万里曰官可弃记不可得也侂冑怒改命他人卧家十五年皆其柄国之日也`】　不用【`真德秀立朝奏疏无虑数十万言皆切当世要务直声震天下四方人士诵其文想见其风采时相益忌之輙摈不用`】　不迁【`唐书杜黄裳为侍御史为裴延龄所恶十年不`】　摈废【`韦陟少有名而为李林甫杨国忠摈废及肃宗起为御史大夫终不能得相也`】　流落【`李暌罢相元载素衔之及秉政奏暌试秘书监江淮养疾家百口贫无禄丐食取给牧守稍厌慁则去之流落十六年`】　抑地望【`韩洄宰相休子补文生满岁参调吏部侍郎达奚珣以地望抑之除章慎太子陵令无愠色`】　更幕府【`宣宗时白敏中令狐绹当国皆怨李徳裕其宾客并废黜郑畋不调几十年更帅镇府绹去位始为虞部贠外郎`】　流于俗【`诸镇节度使武臣多粗暴待賔客不以礼失意则以罪中伤之德宗时裴冑拜荆南节度使亦劾斥其管记世恨胄之流于俗`】　非上意【`宋史理宗朝史弥逺既死召魏了翁权礼部尚书还朝六阅月前后二十余奏上将引以共政而忌者相与合谋乃以枢密院督视京湖兵马开幕府江州了翁既出则复以建督为非故遽召还前后皆非上意`】原道惟难进　人岂易知　进以趋时不闻刈楚  

退而穷处空叹伐檀　任贤委政既乖勿贰之言【`书曰任贤勿贰`】　失宠退身终及如遗之弃【`诗云弃子如遗`】　薖轴之叹  

蔽贤  

原黜爵【`大戴礼古者诸侯不官士一则黜爵再则削地三则黜爵削地俱尽`】　窃位【`子曰臧文仲其窃位者与知柳下惠之贤而不与立也言不举之在位`】　简贤【`书简贤附势注简弃也`】弃德【`不让`】　有罪【`管子蔽才有罪`】　有罸【`蔽贤有罸`】　史鱼自贬【`卫史鱼知蘧伯玉之才而不能进死不殡于正堂以自贬`】　文仲不仁【`臧文仲下展禽仲尼曰不仁`】増嫌白衣【`宋史陈师道早以文谒曽巩一见竒之许其以文着留受业巩后典五朝史事得自择其属欲举师道而朝中以白衣难之`】　弃竒宝【`苏轼常曰弃竒宝于路隅昔人所叹我曹得无意哉`】皆下之【`唐书天宝六载诏天下有一艺诣毂下李林甫命尚书省试皆下之遂贺野无遗贤时杜`】  

【`甫元结皆应诏而退`】　不敢取【`太和二年举直言极谏刘蕡对策切直时第防官冯宿贾餗嗟伏以为过古晁董而畏中官眦睚不敢取`】　束髙阁【`事文聚殷浩才名冠世庾翼弗之重也每语人曰此辈宜束之髙阁俟天下太平然后议其仕耳`】　不见省【`李商隠为彭阳公令狐楚从事彭阳之子绹继有韦平之拜恶商隠从郑亚之辟以为忘家恩疎之屡啓陈情绹不之省商隠留诗防事有云郎君官贵施行马东阁无因得再窥`】　原贤路既妨　幸门惟啓　举善且闻懋赏　蔽贤岂得无辜　诚宜见善必求　何乃知贤不举  

惠泽  

原德施普【`易曰见能在田德施普也云行两施天下平也`】　养民惠【`子产其养民也惠其使民也义`】　施惠散利【`周礼旅师职云以质剂致民施其惠散其利郑元注谓恤民之艰阨也以赒衣食曰惠以作事业曰利`】　移民通财【`周礼司徒职云大荒大札则令邦国移民通财舍禁弛力薄征缓刑`】　惠在爱民【`家语子游问于孔子曰夫子之极言子产之惠可得闻乎孔子曰惠在爱民而已子游曰爱民之谓德敎何趐任惠者哉`】　仁足惠下【`汉张湛详威严`】　康济小民【`尚书蔡仲孔安国传云康安也汝为政当安小民之居也`】　博施于民【`论语搏施于民而能济众尧舜其犹病诸孔安国曰君能广施恩惠度民于患尧舜至圣犹病其难`】　爱利为行【`汉书云朱邑字仲卿庐江人少为桐乡啬夫亷平不苛以爱利为行未尝笞辱人也`】　大小感恱【`东观汉记邓训字平叔为防羌校尉诸胡俗皆耻病临困輙以刀自刺训闻有疾困者輙使医药疗之差者甚多大小感恱训卒遂家家为训立祠每有疾病輙祷请求福也`】　视民如伤【`左传云国之兴也视民如伤是其福也及其衰也以民为土芥是其祸也`】　视民如子【`贾谊新书云邹穆公亲贤以定国视民如子又汉书召信臣为上蔡长视民如子迁南阳太守其治民如在上蔡也`】　治有惠政【`后汉书云张训迁丹阳太守治有惠政`】　外播惠政【`应璩与梁州刺史刘文爽书曰足下内挹叔夷之清节外播二南之惠政徳敎加于百姓要道过于诸国之卿也`】　民怀其惠【`东观汉记云朱晖为临淮太守民怀其惠`】　吏民所爱【`后汉书云刘宠除平陵令以仁惠为吏民所爱母疾弃官去百姓将送塞道`】　愍哀病徒【`东观汉记曹褒为城门校尉愍哀病徒亲自省治医药糜粥`】　义流民【`颍川太守王立义葬流民蔡邕颂云哀此骼胔寛体孤魂遭水为泥逄风成尘殓以时服葬以洛濵`】　手笔作议所活甚多【`东观汉记徐宠为廷尉云`】　冬月断囚夫妻垂泣【`盛吉详廷尉`】　仁风翔于路衢礼让行于士女【`太常赵咨賛云天下信之如日月仰之如云雨仁风云云`】　増为政惠裕【`唐书开元初裴子余屡迁冀州刺史为政惠裕人称有恩`】　以惠化称【`苖晋卿寛厚所至以惠化称`】　惠利可纪【`刘晏天宝中补温令所至有惠利可纪`】　慈惠为本【`徳宗时袁滋求外迁为华州刺史专以慈惠为本未尝设条敎民爱向之`】　呼慈父【`李桐客贞观初为通巴二州刺史治尚清平民呼为慈父`】　弛下户【`宋史崔立字本之歴通判广州许州防滑州塞决河调民出刍楗命立提举受纳立计其用有余而下户未输者尚二百万悉奏弛之`】　有惠爱【`唐书王质为河南尹徙宣歙观察使为政必先究风俗所至有惠爱`】　有惠政【`裴琰之为永年令有惠政吏刻石颂羙`】自曝祈雨【`髙宗永徽中田仁防为平州刺史岁旱自曝以祈雨雨大至谷遂登人歌之曰父母育我兮田使君挺精诚兮上天闻田中致雨兮山出云仓廪实兮礼义申愿君常在兮不患贫`】　造舟以济【`宋史萧振微时居濒江见过客与掌渡者争多溺死振造大舟佣工以济人感其德迄为南宋名臣`】与民休息【`范应铃开禧间调衡州录事总领闻应铃名辟为属改知崇仁县将代政如始至每岁杪与百姓休息阁债负蠲租税释囚繋恤生瘗死崇孝劝睦仁民厚俗之事悉举以行`】　视民疾苦【`宋太祖以潘羙尹崇珂为岭南转运使以王明为副使明徧歴部内视民疾苦旧无名科敛悉条奏除之岭表遂安`】　还所侵田【`郓州牧马草地侵民田数百顷牒诉连上凡五遣使按视不决袁逄吉受命往则悉还所侵民田民咸徳之`】　均赋他郡【`唐书韩休为虢州刺史虢于东西京为近州乗舆所至常税廐刍休请均赋他郡中书令张说曰免虢而与他州此守臣为私惠耳休复执论吏白恐忤宰相意休曰刺史幸知民之敝而不救岂为政哉虽得罪所甘心焉讫如请`】　法外纵舍【`袁滋为刺史民犯令者时时法外纵舍得盗贼或哀其穷出财为偿所亡`】　加意劳徕【`陈君賔贞观初徙邓州刺史州承丧乱百姓流亡君賔加意劳徕不期月皆还自业明年四方雨涝独君賔所治有年储仓充羡蒲虞二州民就食其境太宗下诏劳之曰去年闗内六州各不登糇粮少析民逐食闻刺史与百姓识朕此怀务相安养还有赢粮出布帛赠遗行者此知水旱常数更相拯赡礼让兴行变浇薄之风朕顾何忧已命有司录刺史以下功最百姓养户免今年调租`】　思之不忘【`宋史杨时歴知浏阳余杭萧山三县皆有惠政民思之不忘`】　民颂其爱【`唐书张延赏更歴四镇所至民颂其爱焉`】　患申请不实【`崔衍宣歙池察使简静为百姓所怀后为虢州刺史奏州郡多岩田又邮传剧道属岁无秋民举流亡不蠲减租额民无生理臣见长史之患在因循不以闻不患陛下之不忧恤也患申请不实不患朝廷之不矜贷也德宗听之为诏度支减赋焉`】　与下共劳苦【`殷侑为昌义军节度使于时痍荒之后骸骨蔽野墟里生荆棘侑单身之官安足粗淡与下共劳苦以仁惠为治岁中流户襁属而还`】  

赈防一  

原救患防隣【`左传曰晋荐饥使乞籴于秦秦伯谓百里奚与诸乎对曰天灾流行国家代有救患防隣道也行道有福于是输粟于晋自雍及绛相继命之曰泛舟之役`】　分贫拯穷【`左传楚子使然丹简上国之兵于宗丘且抚其民分贫拯穷长孤防养老疾`】　慈切防孤　通穷振困【`管子云九惠之敎一曰老老二曰慈防三曰防孤四曰养病五曰合独六曰问病七曰通穷八曰振困九曰接絶`】　赈艰阨【`周礼乡师职云以岁时廵国及野而赈万民之艰阨以王命施惠郑注曰艰阨饥乏也`】　哀穷贱【`裴秀新诗云姬文发号先哀哀矜穷贱齐景吐德音婴称治国半注曰齐景见长年负薪而饥色凄然伤心命吏养焉晏闻之再拜而贺曰君吐此音宜治国半也`】　赐贫穷赈乏絶【`礼记月令季春之月命有司发仓廪赐贫穷赈乏絶郑注云赈犹救之`】　出货财振困乏【`春秋繁露董仲舒五行逆顺云火者夏成长也本朝举贤良进茂才官得其能任得其力赏有功封有徳出货财振困乏正封疆使四方恩及于火则火顺人而甘露降`】　巡孤寡供乏困【`左传子西曰昔阖闾在国天有菑厉亲廵孤寡而供其乏困在军熟食者分而后敢食`】　防鳏寡振不足【`新序曰楚人有献鱼楚王者曰今日渔获食之不尽卖之不售弃之又惜故来献也楚王曰渔者仁人也其以此谕寡人也乃遣使防鳏寡而存孤独出仓廪发币帛而赈不足罢去后宫不御者出而妻鳏夫楚民大恱隣国归之`】　私财为饘粥【`王荟为吴郡内史其年大饥荒荟出私财为百姓饘粥全活甚多`】　私米赈余敝【`虞氏家记曰虞潭为南康内史于时年荒潭内出私米二千七百斛赈其余敝`】　载米给贫民【`东观汉记梁髙饥年谷贵有饥馁輙遣苍头以车载米菜钱于四城外给与贫民`】　出谷赡贫民【`防稽典录云骆骏字孝逺乌伤人孝灵帝擢拜丞相出仓见谷以赡贫乏者`】　出粟以贷【`左传云宋饥平公出粟以货`】　以谷给民【`王隠晋书云华谭字令恩广陵人为郏令司徒王戎闻在政有称而时军民从役荒以谷三百斛与谭使给饥饿谭给无困者`】　开仓振民【`晋书郭黙为东郡太守值岁荒人饥黙輙开仓振给乃舍都亭自表待罪朝廷嘉黙忧国诏书褒叹比之汲黯班告天下若郡县有此比者皆听出给`】　赈贷贫民【`晋中兴书邓攸为吴郡守輙赈防贷贫民`】　出裘衣寒者【`贾谊云楚昭王当房而立愀然有寒色曰寡人朝饥时酒二防重裘而立犹憯然有寒气将柰百姓何是日也出府之裘以衣寒者出仓之粟以赈饥者居二年阖闾袭郢昭王奔随诸当房之赐者请还死寇阖闾一夕而十徙卧不能赖楚曵师而去昭王乃复当房之徳也`】　解裘衣老人【`战国防齐襄王立田单相之过淄水有老人渉淄而寒出不能行坐于沙中田单见具寒欲使后车分衣无可以分者单解裘而衣之`】　五羖赎百里奚【`史记云穆公以五羊皮赎百里奚于楚号为五羖大夫`】　左骖赎越石父【`又云越石父在缧絏中晏子出遭之途解左骖赎之载归弗谢入闺乆之越石父请絶晏子戄然摄衣冠谢曰婴虽不仁免子于厄子何求絶之速也越石父曰不然吾闻君子屈于不知己而申于知己方吾在缧絏中彼不知我也夫子既以感悟而赎我是知己知己而无礼固不如在缧絏中晏子于是延入为上客`】　外御妻贫人【`管子云桓公之平陵家有九子年老而自养者公问其故对曰吾有子九人家无以妻之尽居佣而未返桓公出外御五人为妻之`】　乗舆济溱洧【`孟子子产以其乗舆济人于溱洧`】　増私财全活【`唐书髙宗时王方翼为肃州刺史仪凤间河西蝗独不至方翼境而他郡民或馁死皆重趼走方翼治下乃出私钱作水硙簿其赢以济饥瘵搆舍数十百楹居之全活甚众芝产其地`】　斥俸给贫【`冯元淑歴清漳浚仪始平三县令所至不挈妻子斥俸余以给贫穷人咸讥其近名元淑曰吾性也不为苦中宗降蠒书劳勉付状史官`】　防女【`李纲初仕周为齐王宪参军宣帝杀宪露车载尸故吏奔匿纲为瘗讫乃去归唐官太子少保尚书詹事宪女居纲厚防之及纲卒女被髪号哭如丧其亲`】　视其孤【`孟简字几道尚节义与之交者虽没视其孤不少衰`】　解腰金【`续文献通考曰宋赵阅道知赵州岁大歉公集富民诱以赈济之义自解腰间金带置庭下于是施者云集全活甚众`】　出俸粟【`宋史林防以秘书省校书郎知常县岁大饥富人闭籴以邀价槩出俸粟庭下劝士豪输数千石以饲饥者`】代婚嫁【`事文聚曰柳仲郢父子仕更九镇屡为京兆河南尹每旱潦必贷匮蠲负里无逋家衣`】  

【`冠子女不能自归者代婚嫁之其迹略相同`】　资丧【`郭元振为太学生家尝送资钱四十万防有缞服者叩门自言五世未乞假以治丧元振举以与之无少吝`】　不禁他迁【`唐书张延赏为淮南节度使岁旱民他迁吏禁之延赏曰食者人视以为活拘此而毙不如适彼而生茍存吾人何限为乃具舟遣之敕吏为修室庐已逋债而归者更増于旧`】　虚张平籴【`宋史毕仲游字公叔以秘阁校理知耀州是岁大旱仲游先民之未饥也揭谕境内曰郡赈施与平籴若干万石实虚张其数富室知有备亦相劝发廪凡民就食者十七余万口无一人去其乡`】　示糠饼【`元史延祐间盖苗登进士第授济宁路单州判官岁饥白郡府防他邑亦以告郡府遣苗至户部以请户部难之苖伏中书堂下出糠饼以示曰济宁民率食此况不得此食者尤多岂可坐视不救乎因泣下时宰大悟凡被灾者咸获赈焉`】　贷佃人【`宋史李燔添差江西运司干办公事常言社仓之置仅贷有田之家而力田之农不得沾惠遂倡议裒谷立仓以贷佃人`】　旌义民【`明纪事本末宣徳五年江西淮安饥吉水民胡有初山阳民罗振出谷千余石赈济命行人赍玺书旌为义民复其家`】　安流民【`事文聚曰富弼知郸州自郓移青防河朔大水民流京东择所部丰稔者三州劝民出粟得十五万斛益以官廪随所在贮之得公私庐舍千余万间散处其人山林河泽之利可取为生者听流民取之其主不得禁凡活五十万人募为兵者又万余人前此救灾者皆聚民城郭中煑粥食之多致疾疫或待次数日不食得弼皆僵仆名为救之而实杀之自公立法简便天下传以为法`】　亲至邨谷【`宋史李道传提举江东路常平茶盐公事条上荒政与漕臣真德秀赈饥道传分池宣歙三州穷冬行风雪中虽深邨穷谷必至摄宣州行朱熹社仓法上饶新安诸郡翕然应命人防其利`】　分赈其乡【`刘清之调万安丞时江右大祲州县议减常平米直清之曰此惠不过三十里内耳外乡逺民岂能奉老防疾患之人必有馁死在我有政使大家得钱细民得米两适其便乃请圴境内之地为八俾有粟者分赈其乡官为主之规画防闲民甚頼之帅龚茂良以救荒实迹闻于朝`】　减抑米价【`续文献通考曰明周忱巡抚直隷初至苏州属大饥谷贵忱亷得江浙湖广大稔令人槖金至其地故抑其直勿籴且绐言吴中米价髙甚用是三省大贾贩米数百艘集吴中忱乃下令尽发官廪贷民半其直城中米价骤减各贾进退两难只得贱粜忱复椎牛洒酒谢之各贾大欢而去`】　兴役济民【`范仲淹守杭值岁大祲纵民竞渡日张宴湖上自春至夏富民空巷出游又诏僧修寺及新仓厥吏舍日役千夫监司核其不防荒嬉游无节公乃条叙所以皆欲发有余之财以惠无者是岁两浙无流民`】　授医药【`宋史仁宗哀病者乏良医为颁庆厯善救方知云安军王端请官为给钱和药予民遂行于天下尝因京师大疫命太医和药内出犀角二夲析之视之其一通天内侍李舜举请留供服御帝曰吾岂贵异物而贱百姓竟碎之`】　置坊院【`宋制凡鳏寡孤独癃老疾废及贫乏不能自存应居养者以户絶屋居之无则居以官屋以户絶财产充其费不足则给以常平息钱崇宁初蔡京当国置居养院安济坊给常平米厚至数倍差官卒充使令置火头具饮膳给以衲衣絮被州县奉行过当或具帷帐雇乳母女使糜费无艺不免率敛贫者乐而富者扰矣`】  

赈防二【`擅赈贷附`】  

原振廪【`楚大饥荘王乃自庐以往振廪同食注振廪开仓同食上下无异食也`】　竭粟【`宋公子鲍礼于国人宋饥竭其粟而贷之`】　愍饥寒【`后汉王望为青州刺史行部见饥寒者愍之以便宜出所在布粟赈给之上欲罪之钟离意云云乃赦之`】　贷丧祭【`汉王莽时人欲祭祀丧纪而无用者钱府以所入工商之贡但赊之祭祀无过旬日丧纪无过三月依周礼也`】　无滞积【`传曰晋饥悼公谋息人乃输积聚以贷自公以下茍有积者尽出之国无滞积亦无困人`】　不书贷【`宋饥司城子罕请出粟以贷司城氏贷而不书宋无饥人叔向曰乐氏其以宋升降乎施而不德贷而不书`】　舍偿债【`晋王长文字德濬太康中蜀土荒殣开仓赈贷长文居贫无以偿郡县切责送到州刺史徐干舍之不谢而去`】　止要利【`晋张骏境内饥谭祥时出仓谷贷取三倍利隂据曰是因饥要利乃止`】　子皮一钟【`郑饥人未及麦人病子皮以子展之命饩国人粟户一钟`】　陈氏三量【`传陈氏有施于人人归之豆区釜钟之数其取之公也薄其施之民也厚谓陈氏三量皆登一焉以家量贷而以公量`】匡乏【`匡救也`】　赈穷　储蓄　虞灾　擅赈贷原汲黯  

矫制【`汉河内饥父子相食汲黯使至河内因矫制开仓赈之朝廷不坐罪`】　刘颂除名【`刘颂字子雅奉使于蜀表请振贷不待报而行乃除名也`】　王蕴左降【`晋王蕴字叔仁为吴兴守郡荒赈防主簿争云朝廷以为科罪免官士庻诣阙特左降晋陵守`】　邓攸免官【`邓攸字伯道以吴郡守表赈贷未报开仓坐免官`】　仲谋以身救人【`第五访字仲谋为张掖守岁饥开仓赈给吏争欲上言访曰若须奏报是弃人也寜以身救百姓上嘉之`】　仲黄含笑入地【`韩韶字仲黄为嬴长开仓赈赡民主者谓不可韶曰以此伏罪含笑入地太守知韶名得不坐`】　増惠出一尉【`唐书贠半千调武陟尉岁旱劝令殷子良发粟赈民不从及子良谒州半千悉发之下頼以济刺史大怒囚半千于狱防薛元超持节渡河让之曰君有民不能防使惠出一尉尚可罪耶释之`】　诘责参军【`韩思复调梁府仓曹参军防大旱輙开仓赈民州劾责对曰人穷则滥不如因而活之无趣为盗贼州不能诎`】　矫发他储【`宋史程师孟提防防部无常平粟建请置仓适凶歳赈民不足即矫发他储不俟报吏惧白不可师孟曰必俟报饥者尽死矣竟发之`】　不罪擅发【`元史王克敬除江浙行省都事番阳大饥总管王都中出仓粟赈之行省欲罪其擅发克敬曰番阳距此千里比待命民且死彼为仁而吾属顾为不仁乎都中因得免`】　先贷后奏【`明纪事本末洪武二十六年诏户部谕天下有司凡遇岁饥先发仓廪贷民然后奏闻着为令`】　先给后闻【`宣德初河南新安知县陶镕奏民饥借驿粮千石赈救秋成偿还上谓夏原吉曰有司拘文法饥荒必申报赈济民饥死乆矣陶镕先给后闻能称任使毋责其专擅也`】　截留纲运【`宋史洪皓为秀州录事州大水流移满路仓府空虚无以为赈防浙东纲运常平米四万过城下皓遣吏锁津栅请守使截留守不肯曰此御笔所起也罪死不赦皓曰宁以一身易十万人命讫留之亡何亷访使王孝竭至郡曰平江民哀号诉饥者旁午此独无有何也守具以对孝竭曰违制之罪请为君脱之呼吏写奏皓曰食犹未足公能终惠更得二万石乃可孝竭以闻米如数而得`】议发封桩【`山堂肆考曰范尧夫知庆州饿殍满路官无谷以赈防公欲发常平封桩粟麦济之`】  

【`州县皆欲俟奏请得防而后散公曰人七日不食即死何可待报诸君但勿忧吾宁独坐罪`】  

求籴  

原礼【`传曰京师来告饥鲁侯为请籴于宋卫齐郑礼也`】　正【`谷梁臧孙辰告籴于齐诸侯相归粟正也告然后与之言内无外交`】　古制【`国语鲁饥臧文仲请籴于齐公曰谁使文仲曰卿出告籴古之制也辰也备卿辰请如齐公使往遂以鬯圭玉磬如齐告籴曰敝邑荐饥大惧殄周公鲁公之命祀而获戾不忝先君之敝器敢告滞积以纾执事救敝邑使能供职`】　私行【`谷梁臧孙辰告籴于齐国无三年之蓄曰国非其国也一年不升告籴诸侯非正也故举臧孙辰以为私行也注云为内讳故不言使若私行也`】无蕴年【`蕴年为蕴蓄年谷而闭籴也`】　无遏籴【`葵丘盟曰无遏籴`】　归粟  

于蔡【`以周亟矜无资`】　闭籴于秦【`传曰晋饥秦输之粟秦饥晋闭之籴故秦伯伐晋获晋侯`】増増籴【`宋史太宗恭俭仁爱劝民务农重谷又置常平仓乗时増籴唯恐不足真宗继之于是推`】  

【`广淳化之制而常平惠民仓殆遍天下矣`】　岁籴【`张咏治蜀岁籴六万石贮之`】　増价以籴【`赵抃知越州揭榜于通衢令民有米増价以籴于是米商辐辏越之米价顿减民无饥死`】　赈籴【`绍兴三十一年民多艰食诏临安府并属县以常平米减时价之半赈籴十日辅近郡之民令诸州以常平钱赈之　元史至元二十二年始行赈籴之法于京师分遣官吏发海运之粟减其市直以赈籴焉成宗时以赈籴多为豪强嗜利之徒用计巧取弗能周及贫民于是令有司籍贫乏户口之数劾实以赈籴焉`】　平籴【`宋史临安府又有平籴仓旧贮米数十万石籴补循环其后用而不补所存无几咸淳元年诏丰储仓拨公田米五十万石付平籴仓遇米贵平价出粜`】　告籴【`黄干知汉阳军值岁饥籴客米发常平以赈制置司下令欲移本军之粟而禁其籴干报以乞干罢然后施行及援鄂州例十之一告籴于制司荒政具举`】抑价【`续文献通考曰明成化六年将京通二仓粮米发粜五十万石每秔米银六钱粟米五钱以`】  

【`杀京城米价`】　闭籴之禁【`唐书崔倰迁湖南观察使湖南旧法虽丰年贸易不出境隣部遭荒不防也倰至谓属吏曰此岂人情乎无闭籴以重困民削其禁自是商贾流通资物益饶　宋史理宗朝抚州饥起黄裳知其州单车疾驰申约富人耆老集城中无过某日至则大书闭籴者籍强籴者斩揭于市坐驿舍治文书不入州治不抑米价价日损请于朝给爵旌劳者而后入　绍兴时诏闭籴者断遣侍御史周秘言许以防遣恐贪吏怀私善良被害宜戒守吏多方劝谕务令乐从为便从之`】　原匡困　资无同防灾危　备救凶患　匡救其灾勿虚其请　幸  

灾敛怨安可蕴年　凶年补败或阙于宿储　善隣防灾方资于乞籴　灾维代有宜酌义于泛舟　仁必矜无岂忘情于归粟【`白帖`】  

兴利  

原好为民兴利务在富之【`汉书召信臣迁南阳太守好为民兴利务在富之躬劝耕农行视水泉开通沟渎起水门堤阏凡数十处以广溉灌岁岁増加多至三万顷民得其利信臣为民作均水约束刻石立于田畔以防分争`】　为百姓兴利郡以殷富【`汉书荆州刺史奏召信臣为百姓兴利郡以殷富赐黄金三十斤`】　富民之术日引月长【`魏志刘馥子靖出为河南尹应璩书与靖曰入作纳言出临京任富民之术日引目长`】　必先富民【`管子云凡为国之道必先富民民富则易治民贫则难治治国常富而乱国必贫也`】　入务利民【`春秋云晋侯出定襄王入务利民`】　开浍兴造民頼其利【`崔氏集崔瑗为汲令有泽田不殖五谷瑗为开浍兴造蒲萑之地更为沃壤民頼其利`】　稻田岁増民頼其利【`魏志郑浑为沛郡太守郡界下湿兴陂遏开稻田顷亩岁増民頼其利刻石颂之号曰郑陂`】　开道通沟民得其利【`召信臣详上`】　严使储水百姓为便【`东观汉记亷范字叔度为蜀郡太守旧制禁民夜作以防火灾范乃毁削先令严使储水百姓为便`】　开治稻田百姓殷富【`又云张堪为渔阳太守开治稻田八千余顷百姓于是殷富`】　兴鸿郄陂常以丰熟【`又云邓晨为陈留郡兴鸿郄陂溉郡稻常以丰熟兼流给他郡详太守`】　敎民粪种【`汜胜之书云昔汤有旱灾伊尹作区敎民粪种乃负水浇稼至亩百石胜之试为之至亩四十石`】　敎民牛种【`续汉书任延字长孙为九真太守敎民牛耕铸作田器民以利之`】　益蓄菱芡【`汉书龚遂为渤海太守见齐俗奢侈好末伎不田作乃躬率以俭约劝民农桑春夏不得不趋田亩秋冬课敛益蓄果实菱芡劳徕循行郡中皆有蓄积吏民皆富实详太守`】　育养漆园【`魏志岭南太守傅方到郡以来育养漆园之树念存军国用心纤微`】　治作水排敎化大行【`张璠汉记曰杜诗为南阳太守治作水排敎化大行号曰杜母`】　因流为排利益三倍【`魏志韩暨为监冶谒者旧时冶作马排每一熟食用马百匹更作人排又费功力暨乃因长流为水排计其利益三倍于前详钱`】　斥卤生稻粱【`吕氏春秋云魏襄王时史起为邺令决漳河灌田邺民大怨欲籍起起不敢出而避之王乃使他人遂为之水已行民大得其利相与歌曰邺有圣令史公决漳水灌邺旁终古斥卤生稻粱`】　泾水长禾黍【`详泾水`】　蒲萑之地更为沃壤【`崔瑗详前`】曩之卤田化为甘壤【`蔡邕京兆樊君传云曩之卤田化为甘壤熙怡恱豫相与讴歌`】増耦耕法【`唐书髙宗朝王方翼以功迁夏州都督属牛疫民废田作方翼为耦耕法张机键力`】  

【`省而见功多百姓顺頼`】　均水法【`戴叔伦试守抚州刺史民争溉灌为作均水法俗便利之`】无棣渠【`薛大以功迁沧州刺史无棣渠乆廞塞大浚治属之海商贾流行里民歌曰新沟通舟楫利属沧海鱼盐至昔徒行今骋驷美哉薛公德滂沛`】　平津堰【`李吉甫以宰相出为淮南节度使筑富人固本二塘溉田且万顷漕渠庳下不能居水乃筑堤阏以防不足泄有余名曰平津堰`】　水利图【`宋史程师孟字公辟徙知河东路晋地多土山旁接川谷春夏大雨水浊如黄河俗谓之天河可灌溉师孟劝民出钱开渠筑堰淤良田万八千顷裒其事为水利图经颁之州县`】　补阙柳【`唐书辛仲甫以右补阙为彭州先是州少种树暑无所休仲甫课民栽柳防行路郡人德之名为补阙柳`】　因髙筑障【`韦景骏歴肥乡令县北濒障连年泛溢旧防廹漕渠虽峭岸随即坏决景骏相地势益南千歩因髙筑障水至堤趾輙去其北燥为腴田功少费约后遂为法`】　毁硙决水【`元史耶律伯坚为清苑县尹县西有塘水溉民田甚广势家据以为硙民以失利伯坚命毁硙决其水而注之田许以溉田之余月乃得堰水置硙仍以其事闻省部着为定制`】　修陂渠以复旧迹【`宋史赵尚寛字济之参知政事安仁子也嘉祐中以考课第一知唐州唐素沃壤经五代乱田不耕民稀赋丕足以充役议者欲废为邑尚寛曰土旷可益垦辟民稀可益招徕何废郡之有乃按视图记得汉召信臣陂渠故迹益发卒复疏三陂一渠溉田万顷又敎民自为支渠数十转相浸灌而四方之民来者云布尚寛复请以荒田计口授之及贷民官钱买耕牛比三年榛莾复为膏腴尚寛勤于农政治有异等之效三司使包拯与部使者交上其事仁宗闻而嘉之而王安石苏轼作新田新渠以美之`】　城安庆以固疆御【`黄干知安庆府请于朝城安庆以备战守即日兴工分十二料先自筑一料计其工费若干然后委官吏寓公士人分料主之城成防上元张灯士民扶老携防有老妪百姓二子舆之诸孙从至府致谢干礼之命具酒炙且劳以金帛妪曰老妇之来为一郡生灵谢耳太守之赐非所冀也不受而去后二年金人破黄州淮东西皆震动独安庆安堵如故继而霖潦余月巨浸暴至城屹然无虞舒人徳之相谓曰不残于敌不蹈于水生汝者黄父也`】　邻州导水图【`元史至元九年耶律伯坚为保定路清苑尹初安肃州苦徐水之害诉于大司农大司农官欲夺水故道导水使东东则清苑境也地势不利果导之则清苑被其害而水亦必反故道为灾伯坚陈其形势图其利害要大司农司官及都守行视可否事遂得已`】　海上澄清录【`宋史绍兴中崔与之特授广西提防刑狱徧歴所部至浮海巡朱崕朱崕地产苦防民或取叶以代茗州郡征之岁五百缗琼人以吉贝为衣衾工作皆妇人役之有至期年者民尤苦之与之皆为榜免其他利疾罢行甚众琼人次其事为海上澄清录`】　遂无凶年【`唐书王起为山南东道节度使濵海塘堰聨属吏弗完治起至部先修复与民约为水令遂无凶年`】　民頼其利【`宋史陈尧佐知并州毎汾水暴涨州民扰乱尧佐为筑堤植柳数万本作柳溪民頼其利`】　筑堤修堰举以利民【`张纶有才略所至兴利除害除江淮制置发运副使疏五渠导太湖入海又筑漕河堤二百里于髙邮又泰州有捍海堰延袤百五十里乆废不治岁患海涛冐民田纶方议修复论者难之以为涛患息而蓄潦之患兴矣纶曰涛之患十九而潦之患十一获多而患少岂不可耶表三请愿身自执役兼权知泰州卒成堰民利之`】　濒海广泻并为膏土【`元史乌克逊泽至元末为广西两江道宣慰副使雷州地近海潮汐齧其东南陂塘鹻卤农病焉而西北广衍平袤宜为陂塘泽行视城隂曰三溪徒走海而不以灌溉此史起所以薄西门豹也乃敎民浚故湖筑大堤堨三溪潴之为斗门七堤堨六以制其赢耗为渠二十有四以达其注输渠皆支别为牐时其啓闭计得良田数千顷濒海广泻并为膏土`】  

方略  

原方略耳目发伏禁奸【`汉书张敞字子髙河东平阳人为京兆尹方略耳目发伏禁奸`】治有方略为民兴利【`又曰召信臣举髙第选上蔡宰视民如子迁南阳太守其治如`】  

【`在上蔡为人勤有方略云云`】　长于计策功费约省【`汉官仪云成帝时王延世以校尉领河隄诏曰东郡决河流漂二州校尉延世隄防立塞改为河平元年惟延世长于计防功费约省以延世为光禄寺大夫秩二千石`】　以一警百吏民恐惧【`汉书尹翁归为东海太守其治以一警百民皆恐惧改行自新`】　以便宜从事【`龚遂为渤海太守上问何以息盗贼遂曰臣闻治乱民犹治乱绳不可急也唯缓之然后可治臣愿丞相御史且无拘臣以文法得一切便宜从事上许焉`】有莅任之方【`晋中兴书琅邪诸葛录云忻字道明为防稽太守临行上为置酒谓之曰今日会稽昔之闗中足食足兵在于良守以君有莅任之方是以相屈也`】　西门豹为河伯投巫于河【`详县令`】　宋均为唐山娶巫家女【`东观汉记宋均字叔庠为九江太守有两山名曰唐后山有神祠众至共为嫁娶皆取百姓男女不复要娶巫家女百姓患之长吏莫敢改之均乃移书曰自今已去当为山娶巫家女其后乃絶`】　印绶示劫【`典录云张敞为太原太守有三人劫郡界持三人以为质敞闻之自往诣劫所晓谕之曰释质太守释汝乃解绶印以示之曰大夫不敢欺贼释质自首遂解纵之遂自劾诏复其冠履如故`】　破械遣囚【`魏志田豫为南阳太守先是郡人侯音反前太守其党五百人表奏皆当死豫悉见慰谕破械遣之诸囚叩头愿自効即相告语一朝解散`】　石犀厌水【`蜀王本纪云江水为害蜀守李氷作石犀五枚二在府一在市桥二在渊中厌水精因曰石犀里`】　听民输芋【`汝南先贤传云袁安为隂平长民饥租调不入听民输芋头惠泽流着`】除藻饰割浮费【`又云应华为将作大匠发奸摘伏除藻饰割浮费`】　頼遇贤令【`谢承后汉书彭修字子阳海贼丁义欲向郡郡内惊惶不能捍御太守闻修义勇请守吴令身与义相见宣国威德贼遂解去民歌之曰时岁仓卒盗贼纵横大防强弩不可当頼遇贤令彭子阳`】　风俗颇革【`后汉周举为并州刺史太原旧俗介子推焚骸有龙忌之禁咸言神灵不乐举火毎冬中輙一月寒食岁多死者举既到州作书置子推庙使还温食于是风俗颇革详寒食`】　桴鼓希鸣市絶偷盗【`详京兆尹`】　増耳目方略【`宋史英宗时李清臣出提防京东刑狱齐鲁盗贼为天下剧设耳目方略搜捕且尽`】　治多方略【`唐书德宗朝戴叔伦迁容管经略使其治清明仁恕多方略故所至称最德宗尝赋中和节诗赐之`】　无他方略【`吴少诚拒命诏合十七镇兵讨之以韩全义为淮西行营招讨使诸镇兵皆属全义无他方略号令悉禀监军毎议攻战宦防十数纷争帐中小人好自异互诋訾不能决`】　御贼方略【`明纪事本末正德时许逵为山东乐陵令流贼刘六刘七等横行河北逵修城濬隍逾月而成又使民家各筑墙髙逾屋檐仍开墙窦如圭仅可客一人家令一壮丁执刀俟于窦内其余人皆入队伍令守号令视旗鼔进退违者无赦又设伏巷中洞开城门未几贼果至举旗伏发贼火无所施兵无所加尽擒斩之自是贼不敢进`】　一切呵止【`唐书宣宗时黄播为京兆尹时禁屯列畿内者出入属鞬佩劒奸人冐之以剽劫又勲戚家驰猎近郊播请一切呵止盗贼不能隠皆走出境`】　令相告捕【`宋史张栻知江陵府湖北多盗往往纵释以病其良民栻首核大吏之纵贼者捕斩县民之舍贼者令其党得相告捕以除罪羣盗皆遁去`】　挺身叩垒【`唐书刘潼为京兆少尹山南有剧贼依山为剽宣宗怒欲讨之宰相崔请遣使谕释之诏潼驰往潼挺身直叩其垒曰有诏赦尔罪盗皆列拜约潼就馆而降`】　至壁抚谕【`始安贼欧阳倩众数万剽没州县以裴怀古为桂州都督未逾岭先以书谕祸福贼迎降自陈为吏侵而反怀古知其诚身至壁抚谕倩等大喜归所掠出降虽诸洞素反覆者亦牵连根附岭外平`】　举没占田【`永徽中贾敦颐迁洛州刺史有豪右占田逾制敦颐举没三千余顷以赋贫民`】　烧薙壕草【`宋史辛仲甫知彭州州卒诱营兵及诸屯戍谋以长春节宴集日为乱属春初仲甫出城巡视见壕中草深意可藏伏命烧薙之凶党疑谋泄有自首者乃擒之`】　拊纳逃卒【`程颢出为镇宁军判官程昉治河取澶卒八百而虐用之众逃归羣僚畏昉欲勿纳颢曰彼逃死自归弗纳必乱若昉怒吾自任之即亲往啓门拊劳约少休三日复役众驩踊而入具以事上`】　抚定流民【`明纪事本末郧阳地界湖广河南陜西三省又多旷土山谷阨塞林箐密为流民窟穴成化间流民无虑百万刘千斤李胡子搆乱荆襄白圭项忠相继勦灭每至岁饥民入山就食势不可止乃命原杰经略郧阳抚定流民杰乃増置郡县深山穷谷无不亲至宣朝廷德意问民疾苦于是籍流民得十一万余户遣归故土者一万六千其愿留者九万六千余户许各自占旷土官为计丁力令开垦为永业割地三省设置六县而郧阳俨然重镇焉`】　揭方治蛊【`宋史赵尚寛知忠州俗畜蛊杀人尚寛揭方书市中敎人服药索为蛊者穷治寘于理大化其俗`】　造舟计直【`张觷知处州尝欲造大舟幕僚不能计其直觷敎以造一小舟量其尺寸而十倍算之`】　片言定变【`政和时萧振调婺州兵曹兼功曹时盗贼所在猖獗婺卒扬言欲叛以应贼有一军官素得军志守疑而罢之羣卒数百人被甲挺刃斩仪门入振闻即往羣卒罗拜呼曰某等屈抑愿兵曹理之振使之言厉色叱曰细事耳车驾南巡大兵咫尺汝速死耶急释械当为汝言众拜谢而去太守由是益相信事悉与谋之`】　亟出慰劳【`李舜臣调卭州主簿嵗大祲饥民千百持鉏棘大呼响震邑市令惧闭门舜臣曰此非盗也何惧为亟出慰劳之`】　区处检防亡匿复业【`唐书李杰以采访使行山南时户口逋荡细弱下户为豪力所兼杰为设科条区处检防亡匿复业者十七八`】　按垦废田邑闬如初【`徐申迁韶州刺史韶自兵兴四十年刺史以县为治署而令丞杂处民间申按公田之废者募人假牛犂垦发以所之半畀之田乆不治故肥美岁入凡三万斛诸工计所庸受粟有差乃徙治故州未几邑闬如初`】  

劝课  

原兴敎劝学【`左传衞文公大布之衣大帛之冠务财训农通商惠工兴敎劝学授方任能元年革车三十乗季年乃三百乗`】　正学为基【`濳夫论云凡为治之体莫善于抑末而务本夫为国者以富民为本以正学为基民富乃可敎学正乃得义`】　起学成都【`汉文翁为蜀郡`】　执经敎授【`魏志杜畿为河东太守冬月修戎讲武日开学宫亲自持经敎授郡中化之`】　劳农劝民【`礼记月令云孟夏之月令野虞出行田原为天子劳农劝民谨案重农故劳劝之`】　命农勉作【`礼记月令孟夏之月命农勉作无休于都郑元注急趋农事`】　巡其稼穑【`周礼遂师职云廵其稼穑而移用其民以救其时事`】　劝民农桑【`召信臣详兴利`】　敎民织履【`东观汉记范克为桂阳郡俗不种桑无蚕织之利民惰少织履冬皆以火燎克为令属县敎民种桑柘养蚕织履数年之间大赖其利`】　敎民纺绩【`崔寔传云寔为五原斥卖储峙为作纺绩织絍练緼之具以敎之民得以免寒苦`】　龚遂令渤海种榆【`龚遂详兴利又魏志郑浑为魏郡太守百姓乏材木乃课种榆为篱种五果云云`】　王景敎庐江种桑【`东观汉记建初八年王景为庐江太守乃敎民种麻桑而养蚕`】　馌彼南亩田畯至喜【`毛诗甫田篇云云郑元笺云馌馈田饭田畯司啬今之啬夫也谨案啬夫劝农之使劝将南亩馈饷饭喜乐其事`】　星言夙驾说于桑田【`毛诗定之方中云云郑元笺云星雨止见也夙早也衞文公于雨下欲主驾欲往说于桑田敎民稼穑急务农之人`】　昼尔于茅宵尔索绹【`毛诗七月云云传曰宵夜也绹绞也笺云尔汝当昼日往取茅归夜作绹索以待时用`】　农无废业野无空地【`新序子产相郑`】　増兴学校敎耕织【`唐书韦丹为容州刺史敎民耕织止惰游兴学校民贫自鬻者赎归之敎种茶麦仁化大行`】　崇学校劝耕桑【`元史至元二年李德辉为太原守至郡崇学校表孝节劝耕桑立社仓一权度凡可以阜民者无不为之嘉禾瑞麦亦出其境`】　兴学校治水利【`明纪事本末沐英镇云南兴学校治水利垦田一百一万余亩敎化大行云南遂为乐土`】　兴学校修屯田【`太祖以吴良为江隂守将兴学校修屯田境内帖然`】　兴复学宫【`元史世祖时叚直为泽州长官兴复学宫迎儒士李俊民为师以招延四方来学者不五六年学之以通经被者百二十有一人`】　讲敎生徒【`唐书大厯初张鉴出为濠州刺史政调清简延经术士讲敎生徒比去州升明经者四十人`】　赏农器【`元史泰定间吕思诚改景州蓨县尹差民户为三等均其徭役刻孔子像令社学祀事每岁春行田树蓄勤敏者赏以农器人争趋事地无遗力`】　给耕牛【`唐书代宗时以闗辅多事后百姓贫田多荒茀诏诸道上耕牛委京兆府劝课给牛不满五十亩不给时袁髙为给事中请不满五十亩者两户共给一牛从之`】　诵声【`元史杨景行字贤可登延祐二年进士授赣州路会昌州判官乃创学舍礼师儒劝民斥腴田以饍士诵之声遂盛`】　农桑鼓【`明纪事本末太祖令民每邨置鼔凡遇农桑时月晨起击鼓会田所怠惰者里老督责之不督者罸`】　劝力田【`唐书崔衍调清源令劝民力田怀附流亡`】　敎树艺【`元史姚天福迁山北道按察使其民鲜知稼穑天福敎以树艺皆至蕃富`】　拔茶种桑【`明纪事本末太祖曰昔人有拔茶种桑民获其利者`】月朔读法【`洪武初监察御史睢稼请命府州县长吏月朔会民读法`】　刺史行春县令劝耕【`宋史真宗时陈靖条上请刺史行春县令劝耕靖平生多建画而于农事尤详`】　原崇肃肃之仪扬济济之化【`张衡南阳文学儒林书賛云南阳太守上党鲍君愍文学之弛废怀儒林之陵迟乃命匠修而新之云云`】　田修理赐之以巨觞田芜秽戮之以柔桑　使习壤者相泽仁才者播种【`并陈思王籍田论`】能明农事者置黄金一斤使蚕不病者置黄金一斤  

【`管子`】　一农不办民有饥者一女不织民有寒者　一年之计莫若树谷十年之计莫若树木终身之计莫若树人【`并管子`】　登金商之馆察田夫之私者【`陈思王籍田论`】  

得民  

原留盖【`盖寛饶左迁衞司马躬行士卒庐室疾病者身自拊循岁尽交代衞卒数千皆叩头自请复留共卒一年以报寛饶厚德以是显名也`】　借宼【`寇恂详太守`】　能劳来【`鸿雁美宣王也万民离散不安其居而能劳来还定安集之曰维此哲人为我劬劳`】　谨待遇【`宣帝诏二千石云严敎吏谨待遇无令失职`】　扶车流涕【`韩延夀弃市吏人数千送至渭城老小扶车毂奉酒炙延夀不忍逆人人为饮使掾吏分谢莫不流涕`】　守阙号泣【`赵广汉为京兆下狱吏人或言臣生无益县官愿代京兆死使得牧养小民`】　吏愿僵仆【`汉赵广汉以和顔接士待遇殷勤发于至诚吏皆无隠愿为僵仆无所避也`】　人恐失之【`倪寛为内史租税时裁濶狭与民相假贷以故租多不入以负租当免人闻当免恐失之大家车牛小家担负课为最也`】　以贵下贱【`易以贵下贱大得民也`】　以俗敎安【`司徒以十二敎以俗敎安则民不偷注俗土地所生习`】以养万民【`以保息养万民六曰慈幼`】　以道安人【`周礼保氏以道安人保安也`】视民如伤【`传`】　安堵如故【`汉髙入闗吏人安堵如故`】　老者安之【`论`】民怀之【`书安人则惠民怀之`】　侯君去必死【`侯霸字君房为临淮大尹`】  

【`诏征百姓遮使者车乞留相戒乳妇不举子曰侯君去必死`】　亷叔来何暮【`亷范详兴利`】増还镇【`唐书崔圎徙淮南节度使在镇六年请朝京师吏民乞留诏检校尚书右仆射还之`】  

断桥【`宋史孝宗时王十朋出知饶州复移防州民走诸司乞留不得至防其桥乃以车从间道去众葺防桥以王公名之`】　取鞾【`唐书宪宗时崔戎为华州刺史徙兖海沂密观察使民拥留于道不得行乃休传舍民至抱持取其鞾时诏使尚在民泣诣使请白天子匄戎还使许诺戎恚责其下众曰留公而天子怒不过斩吾二三老人则公不去矣戎夜单亡去民追之不及乃止`】　构祠【`吕諲在朝不称任职及为荆州其治尚威信故军士用命阖境无盗贼民歌咏之自至德以来处方面数十人諲最有名荆人生搆房祠及殁吏裒钱十万徙祠府西`】　守前政【`袁滋为华州刺史民爱向之召为左金衞大将军以杨于陵代之滋行耆老遮道不得去于陵使谕曰吾不敢易袁公政人皆罗拜乃得去莫不流涕`】　冀为真【`元史张起岩弱冠以察举为福山县学敎谕值县官缺移摄县事乆之听断明允其民相率曰若得张敎谕为真县尹吾属何患焉`】　受纸百番【`唐书杜暹补婺州参军秩满归吏以纸万番赆之暹为受百番众叹曰昔清吏受一大钱何异哉`】　以姓字子【`韩愈初为阳山令有爱在民民生子多以其姓字之`】　至诚感天【`宋史王十朋凡厯四郡所至布上恩恤民朔望会诸生学宫讲经询政僚属间有不善反复告诫俾之自新民输租俾自槩量闻者相告宿逋亦愿偿讼至庭温词晓以理义多退听者人无不绘而祠之去之日老穉攀留涕泣越境以送之思之如父母饶乆旱入境而雨湖积霖入境即霁凡祷必应诚不独感人而亦动天地神`】　欢声动地【`绍定五年起真德秀复知泉州迎者塞路深村百岁老人亦扶杖而出城中欢声动地`】　狄使君活汝【`唐书狄仁杰为豫州刺史时越王兵败支党二千人论死仁杰释其械密疏陈其诖误至此诏悉谪戍囚出宁州父老迎劳曰狄使君活汝邪相与哭碑下斋三日乃去`】　真直院至矣【`宋史真徳秀宦游四方所至惠政深洽不愧其言由是中外交颂都城人时惊传澒洞奔拥出闗曰真直院至矣果至则又填塞聚观不置`】  

不拾遗  

原系树【`魏邴原得遗钱拾以系树枝人以为神人系钱逾多谓之神树祀之原恐成淫祀乃辨之`】守劒【`后汉王烈在乡里敎化行人有盗牛者主得之盗曰我将改勿使王烈知也烈闻遗布一端后父老遗劒于路至夜寻求见一人守劒于路问之乃昔盗牛者`】　牛属稚子【`王涣字稚子为温令清商人露宿于道放牛者輙云属稚子`】　装付樊父【`樊晔字仲华为天水太守严猛道不拾遗行旅至聚衣装道旁云云以付樊父`】　得遗寻主【`后汉刘矩为雍丘令有得遗者皆推寻其主而还之`】得遗诣吏【`益部阎宪为绵竹令杜成夜得遗装诣吏曰县有明府能不慙心`】　何并  

【`为长陵令路不拾遗`】　卓茂【`为密令道不拾遗`】　増道不举遗【`唐书郭震拜凉州都督遣甘州刺史李汉通辟屯田稻丰衍支廥十年牛羊被野治凉五岁令行禁止道不举遗`】　未尝拾遗【`张允济仕隋为武阳令有行人夜发遗袍道中行十余里乃寤人曰吾境未尝拾遗可还取之既而得袍举政尤异迁髙阳郡丞`】　道无掇遗【`髙宗时郎余庆为万年令道无掇遗迁御史中丞`】路不拾遗【`宋史乾道中杨简知乐平县兴学训士邑人以讼为耻夜无盗警路不拾遗`】  

境不藏盗【`曽公亮以端明殿学士知郑州为政有能声盗悉窜他境至夜户不闭尝有使客亡索中物移书诘盗公亮报吾境不藏盗殆从者之廖耳索之果然`】  

## 御定渊鉴类函卷一百三十一

政术部十【`考绩　弊政　乱政　谲政　政不一佞邪　贪暴　贪冒　掊尅　虐亡征`】  

考绩一  

原杜氏通典曰周制三载考绩三考黜陟其训曰三歳而小考其功也小考者正职而行事也九歳而大考有功也大考者黜无职而赏有功也　汉元帝建昭中西羌反日蚀又久青无光召京房问对曰古帝王以功举贤则万化成瑞应着末代以毁誉取人故功业废而致灾异宜令百官各试其功灾异可息诏房作事房奏考功课吏法【`晋灼曰令丞尉理一县崇教化亡犯法者转迁有盗贼满三日不觉者尉事也令觉之自除二尉负其辠率相准如此法`】帝令公卿与房防议皆以房言烦碎令上下相伺不可许上意向之时部刺史奏事京师帝召见令房晓以课事诸刺史复以为不可唯御史大夫郑光禄大夫周堪言善是时中书令石显专权友人五  

鹿充宗为尚书令与房同经议论相非时充宗嫉房出为魏郡太守唯许房至郡自行考课法房自请愿无属刺吏　魏明帝时以士人毁称是非混杂难辨遂令散常侍刘劭作都官考课之法七十二条考覈百官其略欲使州郡考士必由四科皆有效然后察举或辟公府为亲人长吏转以功次补郡守者或就秩而加赐爵焉至于公卿及内职大臣率考之事下三府是时大议考课之制散黄门侍郎杜务伯【`名恕`】以为用不尽其人虽文具无益上疏曰书称明试以功三考黜陟帝王之盛制然歴三代而考绩之法不着阅七圣而课试之要未立臣诚以为其法可粗依其详难偹举故也语曰世有乱人而无乱法若使法可专任则唐虞可不湏稷契之佐殷周无资伊吕之助矣今奏考功者陈周汉之云为掇京房之本防可谓明考课之要至于崇揖让之风兴济济之理臣以为未尽善也古之三公坐而论道内职大臣纳言补阙无善不纪无过不举且天下至大万几至众诚非一明所能徧照故君为元首臣为股肱明一体而资相成也后考课竟不行　晋武帝泰始初务崇理本诏河南尹杜元凯为黜陟之课其略曰臣闻上古之政因循自然虚已委诚而信顺之道应神感心通而天下之理得其后淳朴渐散彰美显恶设官分职以颁爵禄宣六典以详考察然后倚明哲之辅建忠贞之司使名不得越功而独美功不得后名而独隠皆畴咨博访敷奏以言及至末代不得纪逺而求于密微疑诸心而信耳目疑耳目而信简书简书愈繁官方愈伪法令滋彰巧饰弥多昔汉之刺史亦歳终奏事不制笇课而清浊粗举魏氏考课即京房之遗意其文可谓至密然由于累细故歴代不能通也岂若申唐尧之旧典去宻就简则简而易从也今科举优劣莫若委任逹官各考所统在官一年以后每歳言优者一人为上第劣者一人为下第因计偕以名闻如此六载主者总集采案其六载处优举者超用之六载处劣举者奏免之其优多劣少者叙用之劣多优少者左迁之今考课之品所对不均诚有难易若以难取优以易而否主者固当准量轻重微加降杀不足复曲以法书也　后魏孝文帝太和中诏曰三载考绩自古通经三考黜陟以彰能否今若待三考然后黜陟可出者不足为迟可进者大成賖缓是以朕今三载一考考即黜陟欲令愚滞无妨于贤者才能不壅于下位各令当曹考其优劣为三等六品以下尚书重问五品以上朕将亲与公卿论其善恶上上者迁之下下者黜之中中者守其本任时否臧必举赏罸大行其薄赏者犹锡车马器服以申奬劝后帝临朝堂顾谓录尚书兼廷尉卿广陵王羽曰凡考绩上下二等可为三品中等但为一品所以然者上下是黜陟之科故旌丝发之美恶中等守本事大通帝又谓尚书等曰卿等在任年垂二周未尝进一贤退一不肖此二事罪之大者谓羽曰汝居枢端之任在职以来功勤之绩不闻于朝阿党之音频干朕聼今黜汝录尚书廷尉但居特进太保自尚书令仆射以下凡黜退二十余人皆略举遗阙诸如此黜官者令一年之后任官如初宣武帝时太尉侍中髙阳王雍上表曰窃惟三载考绩百王通典今任事上中者三年升一阶散官上第者四载登一级闲冗官本非虚置或以贤能而进或因累勤而举如其无能不应忝兹髙以勤以能进之朝伍或征官外戍逺使絶域催督逋悬察检州鎭皆是散官以充剧使乃于考陟排同闲伍检散官之人才非皆劣称事之辈未必悉贤而考闲以多课烦以少上乖天泽之均下生不等之苦复寻正始之格泛后任事上中者三年升一阶泛前任事上中者六年进一级三年一考自古通经今以泛前六年升一阶检无僭犯倍年成级以此推之明以泛代考也徐州刺史萧寳夤又论曰方今守令厥任非轻及考课悉以六载为程既而限满代还复经六年而叙是则歳周十二始得一阶于东西两省文武闲职公府散佐无事冗官或数旬方应一直或朔止于暂朝及其考日更得四年为限是则一纪之内便登三级彼以实劳剧任而迁贵之路至难此以散位虚名而升陟之方甚易何内外之相悬令厚薄之如是孝明帝延昌二年又将大考百僚散常侍领三公郎中崔鸿以考令于体例不通乃建议曰窃惟王者为官求才使人以器黜陟幽明掦清激浊故绩效能官才必称位者朝升夕进年歳数迁岂拘一阶半级阂以同僚等位者哉二汉以降太和以前茍必官湏此人人称其职或超腾转陟数歳而至公卿或长兼试守称允而迁进者披卷则人人而是举目则朝贵皆然故能时多士之称国号丰贤之美窃见景明以来考格三年成一考转一阶贵贱内外万有余人自非犯罪不问贤愚莫不上中才与不肖比肩同转虽有善政如龚黄儒学如王郑才史如班马文章如张蔡得一分一寸必为常流所攀曹亦抑为一槩不曽甄别琴瑟不调改而更张虽明防已行犹宜消息时不从　唐考课之法有徳义清慎公平恪勤各一善自近侍至于鎭防并据职事自为之最凡二十七焉一最以上有四善为上上一最以上有三善或无最而有四善为上中一最以上有二善或无最而有三善为上下一最以上有一善或无最而有二善为中上一最以上或无最而有一善为中中职事麤理善最弗闻为中下爱憎任情处断乖理为下上背公向私职务废阙为下中居官谄诈及贪浊有状为下下若于善最之外别有可嘉尚及罪虽成殿而情状可矜或虽不成殿情状可责者省校之日皆聴考官临事量定诸州县官人抚育有方戸口増益者各准见戸为十分论每加一分刺史县令各进考一等【`増戸口谓课丁率一丁同一戸法増不课口者每五口同一丁例其有破除者得相折`】其州戸口不满五千县戸不满五百者各准五千五百戸法为分若抚飬乖方戸口减省者各准増戸法亦每减一分降一等【`谓及不课并准上文`】其劝课农田能使丰殖者亦准见地为十分论毎加二分各进考一等【`此谓永业口分之外别能垦起公私荒田者`】其有不加劝课以致减省者【`谓永业口分之内有荒废者`】毎损一分降考一等若数处有功并应进考者并听累加贞观六年监察御史马周上疏曰今流内九品以上有九等考第自比年不过中上未有得上下以上考者臣谓所设九等正考当今之官必不施之于异代也纵使朝廷实无好人犹应于见在之内比校其尤善者以为上第岂容皇朝士人遂无堪上下之考朝廷独知贬一恶人可以惩恶褒一善人足以劝善臣谓宜每年天下政术尤最者一二人为上上其次为上中其次为上下则中人以上可以自劝矣神龙中御史中丞卢懐慎上疏曰臣闻孔子曰为邦百年可以胜残去杀又曰茍有用我者期月已可三年有成故书云三载考绩校其功也子产贤者也其为政尚累年而化成况其常材乎窃见比来州县官佐下车布政有多者一二年少者三五月遽即迁除不论课考或歴时未改便倾耳而聴企踵而覩争求冐进不顾亷耻亦何暇宣风布化求瘼恤人哉户口流散百姓凋弊职为此也何则人知吏之不久则不从其吏吏知迁之不遥又不尽其能偷安茍且脂韦而已又古之为吏者长子孙仓氏庾氏即其后也臣请都督刺史上佐两畿县令等在任未经四考不许迁除察其课効尤异或锡以车裘或就加禄秩或降使临问并玺书慰勉若公卿有阙则擢以劝能政绩无闻抵犯贪暴者放归田里以明赏罸致理救弊莫过于此左监门录事参军刘秩论曰昔周公使伯禽理鲁三年而后报政周公曰何迟伯禽曰变其礼易其俗难所以迟太公理于齐三月而后报政周公曰何疾曰因其俗简其礼易故孔子论之曰齐一变至于鲁鲁一变至于道由是而言劳不甚者理不极功不积者泽不深故尧舜三年而考三考而黜陟所以能尽其智术也近古人情敦庬未淳乎尧舜礼正乐和未愈于虞夏官贤吏能未称于殷周或一年而考或四考黜陟或比年而巡狩或歳时便迁或旬月升擢令长今日既上明日部内有犯名义者即坐之不其速欤开元二十五年十二月命诸道采访使考课官人善绩三年一奏永为常式至二十七年二月敇文三载考绩黜陟幽明允升大猷以劝天下比来诸道所通善状但优仕进之辈与为调之资责实循名或乖古义自今以后诸道使更不湏通善状毎至三年朕自择使臣观察风俗有清白政理着闻者当别擢用之増续文献通考曰宋初循旧制文武常参官各以曹  

务闲剧为月限考满即迁太祖谓非循名责实之道罢歳月叙迁之制置审官院考课中外职事受代京朝官引对磨勘非有劳绩不进秩其后立法文臣五年武臣七年始得迁秩　凡考第之法内外人周一歳为一考欠日不得成考三考未替更周一歳书为第四考已书之绩不得重计初着令州县戸口准见戸十分増一刺史县令进考若耗一分降考一等　建隆三年又以科赋有欠逾十之一及公事旷违常有制受罸者皆如耗戸口例降考吏部南曹又举周制请州县官益戸増税受代日并书于籍凡千戸以下能増百戸减一减及三以上令赐章服主簿升秩进阶能归复逋亡之民者亦如之是年县始置尉颁捕盗条给以三限限各二十日三限内获者令尉等第议赏三限外不获尉罸一月奉令半之尉三罸令四罸皆殿一停官　太宗励精圗治遣官分行郡县亷察官吏河南府法曹参军髙丕等皆以不胜任免官复诏诸道察举部内官第其优劣为三等政绩尤异为上职务粗治为中临事弛慢所涖无状者为下歳终以闻先是诸州掾曹及县令簿尉皆戸部南曹给印纸厯子俾州郡长吏书其绩用愆过秩满送有司差其殿最诏有司申明其诸州别给公据者罢之判吏部南曹董淳言有司批书印厯多所阙略令漏书一事殿一三事降一资自是职事官依州县给南曹厯子天下知州通判京朝官厘务于外者给以御前印纸令书课绩【`时蒋元振知白州为政清简民甚便之秩满众辄诣部使乞留凡十有八年未受代姚益恭清白有才干知郓州湏城县鞭朴不施境内大治淳化初采访使各言其状下诏褒嘉赐元振绢三十疋粟五十石赐益恭绯衣银带绢五十疋`】四年始分置磨勘之司审官院掌京朝官考课院掌幕职州县官废差遣院令审官总之乃诏郡县有治行尤异吏民畏服居官亷恪莅事明敏鬭讼衰息仓廪盈羡寇盗剪灭部内清肃者本道转运司各以名闻当驿置赴阙亲问其状加旌赏焉其贪冒无状淹延鬬讼逾越宪度盗贼竞起郡内不治者亦条其状以闻当行贬斥【`时以翰林学士钱若水枢密直学士刘昌言同知审官院考覈功过又以判流内铨翰林学士蘓易简知制诰王旦等知考课院重其职也`】真宗即位命审官院考京朝官殿最引对迁秩京朝官引对磨勘自此始景徳初令诸道辨察所部官吏能否为三等公勤亷干惠及民者为上干事而无亷誉清白而无治声者为次畏懦贪猥为下仁宗尤矜怜下吏尝曰州县秩卑而长吏多钩摭细故文致之法使不得自进朕甚悯焉宰相王曽曰引对时陛下酌其轻重而稍擢之则下无滞才矣【`人有束鹿县尉王得悦歴官寡过书考最多而无保任者帝察其孤贫特擢为大理寺丞`】　庆厯三年从辅臣范仲淹等奏定磨勘保任之法自朝官至郎中少卿湏清望官五人保任始得迁其后知谏院刘元瑜以为适长奔竞非所以飬亷耻乃罢之　英宗治平三年考课院言知磁州李田再考在劣等降监淄川盐酒税务坐考劣降等自田始考绩旧审定殿最格法自发运使率而下至于知州皆归考课院専以监司所第等级为据至考监司则总其甄别部吏能否则以采访才行合二事为课悉书中等无髙下神宗即位凡职皆有课凡课皆责实监司所上守臣课不占等者展年降资而治状优异者増秩赐金帛以玺书奬劝之若监司以上则命御史中丞侍御史考校凡县令之课以断狱平允赋入不扰均役平盗劝课农桑振恤饥穷导守水利戸籍増衍整治簿书为最而徳义清谨公平勤恪为善参考治行分定上中下等至其能否尤殊絶者别立优劣二等歳上其状以诏赏罸是时内外官职各从所司以考覈而中书皆置之籍毎歳竟或有除授则稽差殿最取其尤甚者而进退之熙宁五年遂罢考课院间遣使察访所至州县条其吏课凡知州通判上中书县令上司农各注籍以相参考惟侍从出守郡聴不以考法朝廷察其治焉　绍兴二年初诏监司守臣举行考课之法时郡县数罹兵燹又命以戸口増否别立守令课分上中下三等毎等分三甲置籍守倅考县令监司考知州考功防其已成较其优劣而赏罚之　乾道二年廷臣上言国朝盛时有京朝官考课有幕职州县官考课其后为审官院为考课院皆中书或两制臣僚校其能否以施赏罸望遵故事应监司郡守朝辞日别给御前歴子如荐贤才为几人若为治钱谷若为理狱讼兴某利除某害合为条目每考令当职官吏从实批书代还使借手陛见然后诏执事精加考覈其风绩有闻者优与増秩所莅无状者罸之无赦则贤者効职而中下之才亦皆强于为善矣帝乃命经筵官参照累朝考课之法讲而行之　宁宗以郡国按剌多狥私情遂仿旧制于御史台别立考课一司歳终各以能否之实闻于上以诏升黜　辽圣宗统和九年诏诸道举行能察贪酷　金考课法凡内外官之政绩所歴之资考更代之期去就之故秩满皆偹陈于由吏部据以定能否又撮由之要于铨拟时读之谓之铨头而书于行止簿行止簿者以姓为而书各人平生所歴之资考功过者也　章宗尝问近臣考课法今可行否右丞相尔佳清臣曰行之亦可但格法烦则有司难承用耳尚书右丞刘玮曰考课之法本于总核名实今提刑司体察亷能滥以行赏罸亦其意也若别议设法恐渉太烦　泰和四年定考课法准唐令作四善十七最之制四善者一曰徳义有闻二曰清慎名著三曰公平可称四曰勤恪匪懈十七最者一曰礼乐兴行肃清所部为政教之最二曰赋役均平田野加辟为牧民之最三曰决断不渝兴废当理为判事之最四曰钤束吏卒奸盗不行为督领之最五曰案部分明评议均当为检校之最【`以上皆课县令簿丞警廵使副录事司侯判官也`】六曰详谳合宜咨执当理为幕职之最七曰盗贼消弭使人安静为巡捕之最八曰明于出纳物无损失为仓库之最九曰训导有方生徒充业为学官之最十曰检察有方行旅无滞为闗津之最十一曰隄防坚固备御无虞为河防之最十二曰出纳明敏数无滥失为监督之最十三曰谨察禁囚轻重无怨为狱官之最十四曰物价得实奸滥不行为市司之最十五曰戎器完肃捍守有方为邉防之最十六曰议狱得情处断公平为法官之最十七曰差役公平盗贼止息为军职之最凡县令以下三最以上有四善或三善者为上陞一等三最以上有二善者为中减两资歴三最以上有一善为下减一资歴宣宗时御史中丞李英上言兵兴以来百务皆弛其  

要在于激浊掦清奬进人才耳近来改定四善十七最之法徒为虚文大定间数遣使分道考察亷能当时号为得人愿改前日徒设之文遵大定已试之效庶几人人自励以为国家用纳之　元世祖至元八年诏举守令以戸口増田野辟词讼简盗贼息赋役均五事偹者为上陞一等四事备者添一资三事有成者为中依常例迁转四事不备者减一资五事俱不举者黜降一等三十三年増课守令式于八年所定五事外又増以课劝农桑克勤奉职者陞奬其怠于事者笞罢之二十八年诏改提刑按察司为肃政亷访司毎道仍设官八员除二使留司以总制一道余六人分临所部如民事钱谷官吏奸弊一切委之俟歳终省台官遣官考其功効　武宗至大二年令州县正官以九年为任三年给亲民长吏考功印歴令监治官歳终验其行迹书而上之亷访司御史台尚书礼部考校以为黜陟　仁宗皇庆元年御史中丞郝天挺言国初设官在内湏三十月在外湏三周歳考其殿最以为黜陟比者省院台部之臣久者一二歳少者三五月甚有旬日之间而屡迁数易者奔走往来之不暇何暇宣风布化参理机务哉乞自今惟大臣可急阙授其余内外大小官属必任满考绩方许调庻免朝除夕改啓幸长奸之弊从之　明洪武五年勅中书令有司今后考课必书农桑学校之绩十一年谕吏部曰考绩之法所以旌别贤否以示劝惩今各官来朝宜课其殿最第为三等称职而无过者为上赐坐而宴有过而称职者为中宴而不坐有过而不称者为下不预宴序立于门宴者出然后退庶使有司知所激劝　十七年吏部尚书兪忾定考绩法　凡官员任满考覈及朝觐考察各有定制若因事考察间一奉行无常例　世宗嘉靖十年吏部言祖宗旧制在外有司官贠九年考满称职者给与应得诰敕至正统十四年奉有诏书事例凡外官曽经抚按官举保果有卓异政绩者不拘三六年考满先与应得诰敕旌异盖九年例得封赠者所以待常流三六年先得旌异者所以优异等  

考绩二  

原废置【`太宰以八则治都鄙三曰废置以驭其吏注云废退其不能者进置贤能者也`】　诛赏【`王昶字文舒诏使撰百官考课事昶以唐虞有黜陟之文而考课之法不垂周制宰之职大计羣吏之治而诛赏又无校比之制由此言之圣王明于任贤略举黜陟之体以委达官之长而总其纲纪故能否可知也`】防政【`周礼计防政事`】　稽功【`又曰责实稽其功事`】　连最【`考课连最`】　相防  

【`能否相防`】　察羣吏【`周礼天府凡官府乡州及县都鄙之治中受而藏之以诏王察羣吏之治察其当黜陟者郑司农注云治中调其职簿书之要也`】　考众官【`杜恕为黄门侍郎时大议考课之制以考内外众官恕上疏言州郡考功皆有事効然后察举郡守以功次补或就増爵秩此最考课之急至于公卿内职大臣不当但以其职考课安有大臣守职办课可致雍熙`】　赍阀阅【`朱博为琅邪太守姑幕县有盗防徼王卿尽力捕得五十人博移书曰王卿忧公甚有效檄到赍阀阅诣府注阀功劳也阅所经歴`】明度量【`谷永书曰明度量以桯能考功实以定徳`】　三歳大计【`周礼太宰之职三歳`】  

【`大计羣吏之治注三载考绩`】　三年大比【`以考羣吏而废置注云大比大计也`】　崇徳黜恶【`礼`】　稽功底绩【`书防致也绩功也`】　卢毓考课法【`毓曰名不可致异人可以得常士常士畏教慕善然后有名臣闻古者敷奏以言明试以功今考课废而名誉相进退故真伪相防帝纳其言作考课法及举先性行而后言才也`】　刘劭考课疏【`魏志刘劭作都官考课上疏曰官吏考课王政之较然而歴代不务是以理典阙而未补能否混而相防`】　萧育救郭舜【`萧育为茂陵令会课注考课育第六漆令郭舜殿见责育救之扶风怒曰君课第六裁自脱何暇为人言也`】　傅嘏难刘劭【`刘劭作考课法傅嘏难之`】　増朝堂黜陟【`经济编后魏主北巡留任城王澄铨简旧臣自公侯以下有官者以万数澄品其优劣能否为三等人无怨者魏主临朝堂黜陟百官谓录尚书事广陵王羽曰汝为朕弟居机衡之右无勤恪之声有阿党之迹今黜汝录尚书又谓尚书令陆叡曰叔翻到省之初甚有善称比来偏颇懈怠由卿不能相导以义今夺卿禄一期又谓左仆射拓拔賛曰叔翻受黜卿应大辟今卿少师削禄一期又谓左丞公孙良右丞乞伏义受曰卿亦应大辟可以白衣守本官冠服禄防尽从削夺又谓尚书任城王澄曰叔神志骄傲可少保乂谓长兼尚书于果曰卿不勤职事数辞以疾可长兼削禄一期其余守尚书尉羽卢渊等并以不职或任或黜官或夺禄皆靣数其过而行之`】　中书询考【`宋史眞宗时鲁宗道言守令去民近而无以区别能否今除一守令虽资材低下而考任应格则左司无摈斥故天下亲民者黩货害政十常二三汉宣帝除刺史守相必亲见而考察之今守佐虽未暇亲见宜令大臣延之中书询考以言察其应对以观其施为才不肖皆得进退之吏部之择县令仿此庻得良守宰宣助圣化矣眞宗从之`】　更以考升【`唐书贞元中考防歳终请如至徳故事课殿最赵憬自言荐果州刺史韦证以贪败请降考考使刘滋谓憬知过更以考升`】　改注中上【`经济编唐髙宗时卢承庆为司刑太常伯承庆常考内外官有一官督运遭风失米承庆考之曰监运损粮考中下其人顔色自若不言而退承庆重其雅量改注曰非力所及考中中既无喜容亦无媿词又改曰宠辱不惊考中上`】　为天下最【`唐书路嗣恭字懿范始名劔客以世廕为邺尉席豫黜陟河朔表为萧闗令连徙神乌姑臧二县考续为天下最明皇以为可嗣汉鲁恭因赐名`】　为十郡最【`元史世祖时张徳辉为河东南北路宣抚使二年考绩为十郡最`】　廷防县令【`唐书开元四年明皇悉召县令防于廷考下第者罢之卢从愿坐拟失实下迁`】　手书劳绩【`宋史宋太祖励精政事甞手书累二十余纸曰公勤洁己奉法除奸恵爱临民者乃可书为劳绩`】　寖成茍且之风【`又曰淳化中梁鼎上言五代兵革相继礼法陵夷顾惟考课之文只拘州县之辈黜陟既异名存实亡且今之知州即古之刺史治状显著者朝廷不知方畧蔑闻者任用如故大失劝惩之理寖成茍且之风伏惟陛下特诏有司申明考绩之法庻几官得其人民受其赐`】　议行黜陟之法【`元史世祖时亷希宪在中书时建言国家自开创以来凡纳土及始命之臣咸令世守至今将六十年子孙皆奴视部下都邑长吏皆其皂僮使前古所无宜更张之使考课黜陟始议行迁转法`】　课农兴学【`明纪事本末洪武五年敕中书命有司考课必有学校农桑之绩违者降罚已而莒州日照知县马亮考满无课农兴学之效而长于督运命黜之`】　激浊扬清【`宣宗谕吏部尚书郭璡等曰东汉初窦融保河西以孔奋为姑臧长姑臧最富饶而奋守甚洁光武擢奋武都郡丞夫激浊扬清为治之道光武即位未几举卓茂又举孔奋故东汉多循吏卿其甄别以闻`】　不以恢办为能【`续文献通考明太祖时山西汾州考平遥主簿成乐能恢办商税上曰恢办是额外取民也主簿职在佐理县政抚安百姓岂以恢办为能州之考非是命吏部移文讯责`】　不喜攟拾小过【`宋史韩亿为尚书左丞每见天下诸路有奏攟拾官吏小过者辄顔色不怿曰天下太平圣主之心虽昆虫草木皆欲使之得所今仕者大则望为公卿次亦望为侍从职司二千石以下亦望京朝幕职奈何锢之于盛世`】　分上下二等为三【`后魏令三载一考以优劣为三等其上下二等仍分为三六品以下尚书重问五品以上者帝亲临决焉`】　以甄别流品为非【`经济编唐刘瑑与崔慎由议政于宣宗前慎由曰惟当甄别流品上酬万一瑑曰昔王夷甫祖尚浮华妄分流品致中原丘墟今当循名责实使百官各称其职而遽以品流为先臣未知致理之日慎由无以对`】　内外磨勘【`宋史仁宗开天章阁召二府条对范仲淹退上十事一曰明黜陟内外湏在职满三年在京百司非迁举而授湏通满五年乃得磨勘庶几考绩之法矣上采用之皆以诏书画一颁下着为令`】　甄别守令【`明纪事本末宣徳五年谕吏部甄别郡县守令上曰郡县守令所使安民者若贤否混淆无所激劝则中才之士皆流而忘返吏部以进退为职未闻有所甄别何也因降玺书申谕`】　原询事考言　程功防课　智效一官　绩成三考　政乃日脩　功惟歳课【`白帖`】  

弊政一  

原不自为政卒劳百姓　赫赫师尹不平谓何　弗躬弗亲庶民弗信【`并诗`】　诬上行私不可止也　不胜其弊未能寡怨于人　无怛之爱无忠利之教　上人疑则百姓惑下难知则君长劳【`礼记`】　矫诬犯禁　政散人亡　众谁适从　晋政多门　赏罸无章何以沮劝吾闻学而后入政未闻以政学者也【`并左传`】　敝邑失政天降之灾　善人未劝滛人不惧　亟肄以疲之多方以误之【`左传伍员云注曰肄犹劳也`】　厌政已甚【`春秋夏五月公四不视朔谷梁传曰天子告朔于诸侯受乎祢庙礼也公四不视朔厌政已甚矣`】　上有困令　聴防自乱听防自欺多易自怠恨多无亲怨多不克　繁政害力繁赋害财　淫政破国动不时民乃不保　淫好破义言不恊民乃不和　淫采破服服不度民乃不顺淫文破典典不式教民乃不【`并汲冡周书`】　上不知无以利事　下不力无以承顺　佐不利无以集众　卿不仁无以让贤　伯不勤无以行令　度之天神则非祥也比之地物则非义也之民则则非仁也方之时动则非顺也咨之前训则非正也上下仪之无所比度【`周语灵王太子晋谏云云`】　变前之大章以忝天下　以智治国国之贼也【`老子曰古之善为道者非以明民将以愚之民之难治以其智多故以智治国国之贼不以智治国国之福`】　水背源而流竭木无根而不长【`北堂书钞`】　増道徳之防未而锲薄之风先摇　州犂上下其手而楚法以敝张汤轻重其心而汉刑以谬　上奢靡而望下朴素力役广而冀农桑兴不可得已【`魏征疏`】　贪冐者谓能清贞者谓孤浮沉者为黯刚正者为愚位下而骄家贫而奢歳月渐渍不救其弊【`唐书景云中监察御史韩琬疏`】　士人趋进者多亷退者少以善求事为精神以能讦人为风采捷给若啬夫者谓之有议论刻深若酷吏者谓之有政事【`宋仁宗时韩绛疏`】　冗吏耗于上冗兵耗于下【`王禹偁疏`】　命令数更之弊恩宠滥进之弊赐予不切之弊【`尹洙疏`】　祖宗法惠民熙丰法惠国崇观法惠奸【`宋史靖康时孙傅对钦宗`】　今之守令以戸口钱粮簿书为急务至于农桑学校王政之本乃视为虚文而置之不问　以农桑言之方春州县下一文帖里甲申文状而已守令未尝亲防视种莳次第旱涝预偹之具也　以学校言之庠序之士国家资之以取人才之地也守令亦鲜有礼让之实作其成器者朝廷首重社学守令徒具文案偹照刷而已此守令未知所务之失也【`明纪事本末洪武中叶居升疏`】  

弊政二  

原浚恒【`易浚恒凶以深刻为常也`】　官邪【`由官邪也`】　茍简【`之理注茍于权利简于仁义`】　卤莽【`庄子君为政勿卤莽`】　许谢钱【`张匡坐赃报陈汤讼罪许谢钱二百万`】写孝经【`梁州刺史宋邉患多冦迷理寡学术乃欲多写孝经令家家习之盖勲谏不从诏责之`】不信吏【`刘为农守毎遣大吏出使随覆察之白日于壁间闗门夜使干亷察诸曹又以干不足信云云`】　皆问吏【`王温舒为中尉减宣在内史事无大小皆问其守官吏令丞不得擅摇以重法绳之数年一切为小治独宣以小至大能自行之难为经也经常也`】　遗礼义【`贾谊曰商君遗礼义弃仁恩故秦人家富子壮则出分家贫子壮则出赘借父耰鉏虑有徳色毋取箕帚立而谇语注谇犹骂也`】穷人欲【`灭天理而穷人欲`】　不率法【`政不率法而制于心`】　无恻隠【`之实`】货行于言【`后汉书货行于言罪成于手`】　刑放于宠【`政以贿成而刑放于宠`】久不闻问【`严助请为防稽守数年不闻问诏曰间者濶焉久不闻问助谢`】　多所侵刻【`公孙瓉字伯圭常言衣冠自以职分富贵不谢人惠故所宠爱多商贩庸児所在侵刻百姓怨之`】　吏并侵渔【`张汤毎奏事至日旰天子忘食丞相充位而已天下事皆决于汤县官所兴未获利奸吏并侵渔于是痛防以罪自公卿以下至于庶人莫不指汤`】　田卒汚莱【`彻我墙屋田卒汚莱`】　道殣相望【`道殣相望而女富溢尤注殣饿也`】　上下相防【`神怒人怨`】　布常无艺【`艺法制也`】　请寄为奸【`请托之事白帖`】　增秕僻【`唐懿宗时路岩为相于是王政秕僻`】　横挠【`唐书武元衡举进士为华原令畿辅镇军督将皆骄横挠政元衡移疾去`】　武将领刺史【`初邠州以武将领刺史故纲目废弛即治府为营吏扰民居相淆讙房琯谪为州刺史始一切革之`】　不称职补外【`马周言今独重内官县令刺史颇轻其刺史多武夫勲人或京官不称职始出补外而以徳行才术擢者十不得一所以百姓未安`】　革弊事【`宋史方腊起程振谓王黼宜乗此时建革天下弊事以上当天意下顺人心黼不可`】　列弊政【`乾道中梁克家列弊政四条曰欺罔茍且循黙奔竞`】　日久弊深【`吕公着还朝太皇太后遣使迎问所欲言公着曰先帝本意以寛省民力为先而建议者以变法侵民为务故日久而弊愈深法行而民愈困`】　前代弊政【`张齐贤为江南西路转运使先是江南诸州小民居官地者有地房钱吉州縁江地虽沦没犹纳勾栏地钱编木而浮居者名木塲钱皆前代弊政齐贤悉论免之`】　原巧法折律【`饰文増辞`】　慢令致期　不廸率典　弗若于政【`并书`】　怠于其位　愚弄其民　事充政重　刑肃俗敝　防慝多【`白帖`】  

乱政  

原上慢下暴【`盗思伐之矣易系辞`】　荡析离居防有定极【`书`】　废时乱日【`书`】　世乱则学校不修【`诗子衿篇`】　不轨不物谓之乱政【`左传云公将如棠观鱼者臧僖伯谏云云`】　夏有乱政【`又云郑人铸刑书于鼎叔向贻子产书曰夏有乱政而作禹刑`】　晋政多门【`又云晋人盟诸侯于平丘子产争承曰昔天子班贡列尊贡重周之制也郑伯男也而使从公侯之贡惧弗给也诸侯修盟存小国也贡献无极亡可待也晋人许之既盟子太叔咎之曰诸侯若讨其可凟乎子产曰晋政多门贰偷之不暇何暇讨国不竞亦陵何国之为`】政在家门【`又云齐侯使晏婴请继室于晋云云`】　上陵下替【`左传`】　太史  

令终古出其圗法奔商【`吕氏春秋云夏太史令终古出其圗法执而泣之夏桀迷惑暴乱愈甚太史令终古乃出奔如商`】　太史屠黍以其圗法归周【`又曰晋太史屠黍见晋之乱也见晋公之骄而无徳义也以其圗法归周`】　秦为乱政【`汉书张耳传`】　焚灭诗书圗籍散乱【`史记秦始皇云`】　天下学士逃难　以乱济乱大败天下【`董仲舒传`】　孔子之道抑孙吴之术兴【`刘歆移书`】长防诣阙　邉境雷动四野风起【`息夫躬传`】　三辅苦之骂詈载道【`光武纪`】　分脔切尘消鼎沸【`袁宏后汉书`】　编戸骚动天下思乱　京室为虚【`薛莹灵帝賛云`】　天下骚动起为盗贼【`续汉书灵帝时`】　黄巾盛于海岳山寇暴于并冀【`典论云董卓迁大驾西都长安而山东大者连郡国中者婴城邑小者聚阡陌以还相吞并防黄巾盛于海岳山寇暴于并冀乗胜转攻席卷而南乡邑望烟而奔城郭覩尘而溃百姓死亡骨如莽`】　荡覆王室【`典论云初平之元董卓杀主鸩后云云`】　帝躬擐甲胄称无上将军【`后汉灵帝中平五年帝自称无上将军燿兵于平乐观`】　火烧宫府　四方州郡拥强兵【`献帝春秋`】山无嵈干泽无注水【`淮南子云夏之法`】　增疾其长乱【`唐书杜鸿`】  

【`渐以宰相镇两川时崔旰杀郭英乂据成都鸿渐惮其雄武先许以不死既见礼遇之不敢加谯责反委以政日与从事杜亚杨炎纵酒高防因荐旰为成都尹议者疾其长乱`】　闗通货贿【`又云元载智略开果久得君以为文武才畧莫己若外委主书卓英倩李待荣内劫妇言纵诸子闗通货贿挤忠良进贪猥凡仕进干请不结子弟则谒主书`】　国不辟而日蹙事不立而日壊　国用匮而无赢余之蓄民力困而无休息之期　贪臣聚敛以圗宠奸吏因缘而弄法【`唐书刘蕡防`】　党恣横【`五代汉隠帝即位杨邠史肇王章树党恣横専权凌上`】　别置典谒【`五代史梁太祖得时溥宠姬刘氏爱幸以妻敬翔翔已贵刘氏犹侍太祖出入卧内车服骄侈别置典谒交结藩镇权贵往往附之宠信言事不下于翔`】　覆舟自焚【`宋史张方平疏若新法卒行必有覆舟自焚之祸`】　乱天下必斯人【`李师中尝言今王安石者眼多白甚似王敦他日乱天下必斯人也`】　天变不足畏祖宗不足法人言不足恤【`王安石`】　羣奸嗣虐毒流四海【`朱熹尝言王安石汲汲以财利兵革为先引用凶邪排摈忠直躁迫强戾使天下之人嚣然丧其乐生之心卒之羣奸嗣虐毒流四海至于崇宁宣和之际而祸乱极矣`】　治乱自此而分基业自此而隳【`陈师锡言蔡京与弟卞同恶迷国误朝而京好大喜防锐于改作若果用之天下治乱自此而分祖宗基业自此而隳矣`】　称威武大将军【`弇山堂别集明正徳十三年上自称威武大将军朱夀命内阁草制杨廷和不可辞疾不出乃召梁储面趣草制储对曰他事可将顺此制断不可草上大怒操劔立曰不草制视此劔储免冠伏地泣谏曰臣逆命有罪愿就死草制则以臣名君臣死不敢奉命良久上掷劔去乃自称之不复言草制矣及上度居庸闗遂驻跸宣府初江彬劝上于宣府治行宫越歳乃成糜费不可胜计复辇豹房所贮珍玩及巡游所妇女实其中上甚乐毎称曰家里`】  

谲政  

原缿筩【`汉赵广汉字子都为颍川俗朋党广漠患之乃为缿筩削其主名以为耳目`】　钩距【`又为京兆善为钩距以得人情尝呼亭长界上亭长戱曰为我多谢赵君广汉知之`】　示诈【`示人以诈`】任诡【`谲`】　间行察俗【`羊续字兴祖为南阳守当入郡乃羸服间行侍童子一人而已`】  

【`观邑里采风俗然后进吏人及令长贪洁良猾尽皆知之也`】　借死狥军【`魏太祖军中粮少主簿请用小斗给军粮祖曰善后军中怨祖谓主簿曰借汝死以谢众乃斩之以狥军士`】　使吏袭奸【`王温舒择敢往吏把其隂重罪纵使袭吏之奸`】　问吏所闻【`范寗为豫章守欲遣十五议曹下属县采风俗吏假归还讯问所闻官长得失徐邈与书云云`】　事不敢隠【`黄霸为颍川遣吏按行吏不敢舎邮亭食于路傍乌攫其肉吏还霸迎劳曰甚苦食于路乃为乌所攫尽知其行止事不敢隠也`】谲以摘奸【`王涣为洛阳令又能以谲数发摘奸伏`】　功曹不敢隠【`朱博字子`】  

【`元为冯翊长陵尚方禁少时尝盗人妻见斫创着其颊博见其瘢问之禁不敢隠博笑曰丈夫固时有是冯翊欲洒卿耻拭用能自効不禁且喜且惧对曰必死博敕禁无得泄语有便宜辄记言以为耳目擢禁连守县令久之召功曹责以禁等事使自疏取受欺慢当断头防曹不敢隠博削记使之不敢蹉跌`】　吏人为耳目【`盖寛饶为官志在奉公俸钱月数千半给吏人为耳目`】　晋文谲而不正【`论语`】　朱博谲不敢欺【`朱博毎到官辄出竒谲以示下不可欺也`】　增任机谲【`唐书刘颀累迁京兆尹任机谲为政烦碎无大体`】　骋谲怪【`又曰裴延龄资竒刻又劫于利専剥下附上肆骋谲怪其进对皆他人莫敢言而延龄言之不疑亦人之所未闻者也`】　变诈【`宋史杨进太祖以其朴直厚遇之常受诏巡京师闾里间有畜飬禽兽者见必取而纵之骂曰买肉不将供父母反以饲禽兽乎太宗尝令亲吏臂鹰雏于市进亟欲放之吏曰此晋王鹰也进乃戒之曰汝善飬视小民笑其变诈也`】人为【`又曰王钦若白真宗曰惟有封禅泰山可以镇服四海夸示外国然自古封禅当得天瑞希世`】  

【`絶伦之事然后可既而又曰天瑞安可必得盖有以人力为之者惟人主深信而崇之以明示天下则与天瑞无异也`】　携贰其徒【`又曰曽巩知齐州章丘民聚党邨落间号霸王社椎剽夺囚巩配三十一人又属民为保伍讥察其出入有盗则鸣鼔相援每发辄得盗有葛友者名在捕中一日自出首巩饮食冠裳之假以从辇所购金帛随之夸狥四境盗闻多出自首巩外示章显实欲携贰其徒使之不能复合也`】使相猜阻【`又曰夏竦隂间僚属使相猜阻以钩致其事遇家人亦然`】　多得事情【`又曰孙冲为吏所至以强干称然任钩距多得事情`】　独能如约【`又曰元丰末蔡京知开封府司马光秉政复差役法为期五日同列病太廹京独如约悉改畿县雇役无一违者诣政事堂白光光喜曰使人人奉法如君何不可行之有至绍圣间入权戸部尚书章惇欲变役法置司讲议久不决京谓曰取熙宁成法施行之尔何讲为惇然之`】　治民之末【`明纪事本末缙封事曰簿书之期狱讼之断钩距之巧此治民之末也`】  

政不一  

原吾谁适从【`士蒍谓晋献公云狐裘防茸一国三公吾谁适从`】　国不堪贰【`左传`】一与一夺【`季文子谓晋七年之中一与一夺二三孰甚焉`】　朝更夕改　政  

众而恶【`国语`】　政令无常　增无所统一【`唐书哥舒翰守潼闗因风痹不能事以军政委田良丘使王思礼主李承光主歩三人争长政令无所统一`】　纷争诋訾【`又云韩全义讨吴少诚诏合十七镇兵马属之全义无他方略号令悉禀监军每议攻战宦竪十数纷争帐中小人好自异互诋訾不能决遂溃`】　政出多门【`宋史髙宗初立李纲上十事其一曰议本政谓政出多门纪纲紊乱宜一归之于中书则朝廷尊`】　依违不决【`又曰宋宰相吕夷简王曽论议数不同宋绶多是夷简而参知政事蔡齐间有所异政事由此依违不决`】  

佞邪一  

原无妄之往天命不祐　浚恒之凶始求深也　有言不信　尚口乃穷　比之匪人　不恒其徳或承之羞变动以利言吉凶以情迁　情伪相感而利害生【`并易`】无以利口乱厥官【`书`】　盗言孔甘　好言自口莠言  

自口　巧言如簧顔之厚矣　无易由言　耳属于垣言之丑也　言之辱也【`并诗`】　君子不以口誉人情疎  

貌亲　小人溺于水君子溺于口　口费而烦易出而悔　易以溺人　小人行险以侥幸【`并礼`】　巧言乱徳恶利口之覆邦家　御人以口给屡憎于人　巧言令色足恭左丘明耻之丘亦耻之　不有祝鮀之佞难乎免于今之世矣　罔之生也幸而免　无而为有虚而为盈约而为泰难乎有恒矣　是故恶夫佞者　逺佞人佞人殆【`并论语`】　慢易以犯节沉以忘本　华而不实怨之所聚　目动而言肆【`左传史骈曰使者目动而言肆惧我也`】　视流行逺不安其位　其言僣嫚　无信多私【`宋元公`】　奸以事君吾所能御【`左传叔向云注御止也`】　齐人执郑詹书其佞也　自齐逃来曰佞人来矣【`淮南子曰郑詹入鲁春秋曰佞人来佞人来`】极言无度　其口曲媚　曲躬要利并得厥求　面相诬及尔顚覆　说者流于辨得者乱于辨　安知是諓諓者乎【`越语范蠡谓王孙子曰吾濵于东海之陂鼋鼍之与处而鼃黾之与同陼余虽腼然而人面哉吾犹禽兽也又安知是諓諓者乎`】　展而不给爱而不仁诈而不智毅而不勇直而不哀周而不淑大臣享其禄弗谏而阿之亦必及焉【`王孙胜`】　优施谓里克之妻曰主孟防我我教兹暇豫事君乃歌之曰暇豫之吾吾不如乌乌人皆集于苑己独集于枯【`晋语骊姬与优施谋杀太子骊姬使优施饮里克酒中饮优施起舞谓里克妻云云`】　母为夫人其子为君可不谓苑乎其母既死其子又有谤可不谓枯乎【`晋语里克曰何谓苑何谓枯优施云云`】　挠志以从君废人以自利　佞心翦翦　谬悠之说荒唐之言　恣纵不羇　无稽之言　各兴心而嫉妬【`騒经云众皆竞进而贪婪兮凭不厌乎求索羌内恕己以量人兮各兴心而嫉妬`】　荃蕙化而为茅【`楚辞曰兰芷变而不芳兮荃蕙化而为茅`】　雷开阿顺而赐封之金【`楚辞天问曰比干何逆而抑沈之雷开阿顺而赐封之金`】　明白不进荆棘成林　巧佞在人贤人灭息　连蕙以为佩　遇鲍肆而失香　浮云蔽悔奸臣浮说　世雷同而炫燿何毁誉之昧昧　视忠正之何若改前贤之法度　喜嗫如之妄诈【`并北堂书钞`】増佞言似忠奸言似信【`李沆语`】　懐张汤之辨诈有卢  

杞之奸邪诡变多端敢行非度【`蘓辙论吕惠卿`】　倾险憸薄文辞浅缪【`神宗时御史论种明逸`】　挟巧诈之心济倾邪之术【`陈俊卿论汤思退俱宋史`】　宇文士及之佞太宗灼见其情而不能斥李林甫妬贤嫉能明皇洞见其奸而不能退邪之惑人有如此者【`元史许衡疏`】  

佞邪二  

増承意【`汲黯云天子置公卿辅弼之臣宁令从防承意陷主于不义乎纵不爱身奈辱朝廷何`】顺指【`严光传阿防顺指`】　巫媪【`宋史太祖时史珪石汉卿用事张琼轻侮之目为巫媪二人衔之切齿卒譛杀之`】　俳优【`又曰徽宗用王黼身为三公位元宰至陪扈曲宴亲为俳优鄙贱之役以献笑取悦`】　逢迎【`又曰梁师成习文法稍知书政和间得君师成善逢迎希恩宠帝本以人畜之`】附防【`又曰林特天性邪险善附会`】　多诈不情【`合璧事汉公孙齐人多诈不情`】口才得幸【`元史顺帝时哈玛尔有口才尤为帝所防幸一日服新衣侍侧帝方啜茶即噀茶于其`】  

【`衣哈玛尔视帝曰天子固当如是耶帝一笑而已`】　佞媚为心【`唐书王义方弹李义府疏善柔成性佞媚为心昔事马周分桃见宠后交刘洎割袖承恩生其羽翼长其光价`】　佞辞泉涌【`又曰文宗时郑注权势熏灼左军中尉韦元素恶注军将李楚说元素召注杀之因见上请罪元素从之召注至蠖屈鼠伏佞辞泉涌元素不觉执手欵曲以金厚遗而遣之`】　佞而不仁【`又曰魏徴疏曰晋中行穆伯攻鼔经年而不能下间伦请下之穆伯不应曰间伦之为人也佞而不仁若使间伦下之吾不可以不赏赏之是赏佞人也佞人得志是使晋国舍仁而为佞虽得鼔将焉用之`】　挟诈任数【`宋史杨偕奏夏竦挟诈任数奸邪倾险`】　真奸邪【`又曰仁宗尝谓辅臣曰王钦若久在政府观其所为真奸邪也王曽对曰钦若与丁谓林特陈彭年刘承珪时谓之五鬼奸邪险伪诚如圣谕`】　久自败【`又曰真宗曰邪奸之迹虽曰难辨然久之自败`】　益畏其口【`又曰太宗颇任赵賛令钩校三司簿賛自吏十数人为耳目専伺中书枢宻及三司事乗间白之太宗以为忠无他肠中外益畏其口`】　笑其奸佞【`又曰哲宗废孟后立刘后受册之日百官仗卫陈于大廷是日天气清晏安惇巍立班中倡言曰今日之事上当天心下合人望朝士皆笑其奸佞`】　乃今信有佞人【`唐书太宗尝玩禁中曰此嘉木也宇文士及从旁美叹帝正色曰魏征尝劝我逺佞人不识佞人为谁乃今信然谢曰南衙羣臣靣析廷争陛下不得举手今臣幸在左右不少有将顺虽贵为天子亦何聊帝意`】　放郑声不若逺佞人【`东轩笔记王荆公初为参政因读晏元献小词曰为宰相而作小词可乎平甫曰彼亦偶自喜而为之耳其事业岂止如是吕吉甫为馆职亦在坐曰为政必先放郑声况自为之乎平甫正色曰放郑声不若逺佞人吕自是与平甫相失`】  

贪暴  

原沈湎冐色敢行暴虐　作威作福玊食　害于而家凶于而国　降割于我家不少延　叨懫日钦劓割夏邑　欲败度纵败礼以速戾于厥躬【`并书`】　正月大夫刺幽王在位贪鄙无功而受禄也　白华废则亷耻缺矣伐檀刺贪也　终风刺虐也　硕防刺重敛蚕食于  

人贪而畏人若大防也　哀刑政之苛　敛怨以为徳下泉思治也曹人疾其王公侵刻下人不得其所  

以尔车来以我贿迁【`并诗`】　率人以暴而人从之　不胜其弊唯戮是闻　弃命専杀不能致顺至于用钺　肆于人上以纵其滛　子木有祸人之心武有仁人之心【`赵文子云`】　其虐滋厚子产以为虿尾　肆其罔极　视人如草莽艾杀其人　暴骨如莽　反易天常斩艾百姓叫天之无辜【`浑良夫`】　驷颛杀邓析而用其竹刑　浸  

欲崇侈不可盈厌　政以贿成　干国之纪　何没没也将焉用贿　象有齿以焚其身贿也　受焚之功取货于郑　以玉贾罪　强夺商人无所还忌　内宠之妾肆夺于市外宠之臣僣令于鄙【`左传晏子谓景公云云`】　山林薮泽之利所以与民共也而虞之非也【`谷梁传`】　天子受献无徴求求车非礼也求金甚矣【`桓十有五年天王使家父来求车谷梁传曰古者诸侯时献于天子以其国之所有故有辞让而无徴求云云`】　君人者必时视人之所动人之所动勤于力则功筑罕勤于财则贡赋少勤于食则百事废　用人之力为己悉矣　财尽则怨力尽则怼　骄顽之虎见利无亲　贿无成事　专利作威　今尔执政小人惟以贪防　爵以贿成　饮食以亲货贿以处接利以合　厚顔忍耻遂非不悛　夏箴日中不容利人乃以外刺　享一利亦得一恶【`晋语曰栾武子中行献子围公于匠丽氏乃召韩献子献子辞曰杀君以求威非吾所能为也威行为不仁事废为不智享一利亦得一恶非所务也`】　大雀善惊而难得黄口贪食而易得黄口从大雀则不得大雀从黄口亦可得孔子曰善惊以逺害利食以忘患君子慎所从也【`家语曰孔子见罗雀者所得皆黄口小雀问之曰大雀独不可得何也罗者曰大雀云云`】　增谿壑之欲惟贿是利【`李义府`】　李林甫性隂宻忍诛杀不见喜怒面柔令初若可亲既崖穽深阻卒不可得也　狙害隠毒天下无不痛愤【`卢`】　严砺为山东节度使贪防茍得士民不胜其苦及节度东川擅没吏民田宅百余税外加敛钱及刍粟数十万　干性贪暴既复用不暇念治专狥财色附防嬖近挟左道希主恩【`并唐书`】　石保吉累授节度使家世将相多财所在有邸舎别墅虽品亦饰以防缋好治生射利所至峻好杀待属吏不以礼镇大名也叶齐查道皆知名士尝械以运粮　慓悍隂刻无所顾忌【`王安石子雱`】　徽宗时蔡薿出知杭州为政喜怒狥情任刑太惨西北戍卒代归人得犒绢禁民与为市乃下其直强取之　蔡确自知制诰为御史中丞参知政事皆以起狱夺人位而居之士大夫交口咄骂而确自以为得计也　贾似道酷嗜寳翫闻余玠有玉带求之已殉矣发其塜取之【`并宋史`】　元至元二十八年虎入南城赵与疏言权臣专政之咎未几僧格败平章博果宻奏与贫窭有守世祖曰得非指权臣为虎者邪　内通货贿外示威刑【`元相阿哈玛特`】　仁宗朝内外监察御史四十余人共劾右丞相特们徳尔桀奸贪隂贼险狠防上罔下蠧政害民【`并元史`】  

贪冒一  

原上贪于利则下叛【`郑注礼记大学篇`】　先财后礼则民利【`礼坊记`】　贪货弃命【`左传贪货弃命亦君所恶也`】　安官贪禄【`说苑云安官贪禄营于私家不务公事怀其智藏其能主饥于论渴于防犹不肯尽节容容乎与世浮沈上下左右观望如此者具臣也`】　贪以败官【`左传晋邢侯与雍子争`】　贪人败【`诗桑柔篇`】　贪受不祥【`左传`】　好利不顾【`诗清人篇`】　贪婪无厌　专利不厌【`并左传`】　懐璧贾害【`左传虞叔有玉虞公求旃弗献既而悔之曰匹夫无罪懐璧其罪吾焉用此其以贾害也`】　为富不仁【`左传云阳货奔齐请师以伐鲁鲍文子谏曰夫阳虎有宠于季氏而将杀季孙以不利鲁国而求容焉亲富不亲仁君焉用之`】　受禄不让至于斯亡【`诗`】违不出境则利禄也【`礼表记`】　蓄聚无厌积祸滋多【`国语云子韦相楚君无令名于四方`】　聚敛无厌取讥当世【`晋中兴书谢万安石弟`】　聚敛积实不知纪极【`传云缙云氏不才子也`】　有丰富者诬以大罪【`后汉书侯览传云览兄参为益州刺史民有丰富者輙诬以大逆皆诛灭之没入财物前后累亿计太尉杨秉奏参槛车徴于道自杀京兆尹袁逢于旅舎阅参车三百余两皆金银锦帛珍玩不可胜数览坐免`】　多飨大利犹思不义【`左传子服景伯`】　废为残贼莫知其尤　非人其吉惟货其吉【`书冏命`】　不闻令徳而闻重币【`左传曰范宣子为政诸侯之币重郑人病之二月郑伯如晋子产寓书于子西以告宣子曰子为晋国四邻诸侯不闻令徳而闻重币侨也惑之`】　入钱五百万以买司徒【`后汉崔烈详司徒`】　输钱一亿万位至太尉【`后汉曹嵩货赂中官灵帝时输西园一亿万位至太尉`】　许芝每争【`魏志许芝每祭取百斤犹恨其少`】　慕容恒卖水【`慕容评恒卖水与军人`】公聚朽蠧三老涷馁【`左传云齐使晏婴于晋叔向从之宴相与语叔向曰齐其何如`】  

【`晏子曰此季世也吾弗知齐其为陈氏矣民参其力二入于公而衣食其一公聚朽蠧而三老涷馁国之诸市屦贱踊贵民人痛疾而或燠休之其爱之如父母而归之如流水欲无获民将焉避之`】　秋日凄凄百卉具腓【`诗四月篇`】  

贪冒二  

原钱愧心【`张武为郎中令受赂文帝赐钱以愧其心`】　金行赂【`陶朱公仲男杀人于楚朱公使长子以千金赂庄子以免`】　归罪赐衣【`吴祐字季英为胶东相啬夫孙性受赃市衣与父父曰君如此何忍欺促归罪祐曰观过知仁使归其父还以衣赐之`】　受赂赐钱【`皇甫嵩字义真为冀州牧吏有罪受赂嵩更赐钱懐慙或至自杀`】　不汝疵瑕【`楚文王谓申侯贪而无厌予取予求不汝疵瑕`】　自圗进退【`薛宣字贡君为冯翊髙陵令杨湛栎阳令谢游皆贪猾不逊宣得其罪赃察湛有改节敬宣之意乃手自牒书条其赃与湛令湛自圗进退湛即时印绶为记谢宣而去谢游恃名儒轻宣宣独移书显责之游得书亦印绶去`】　败官为墨【`贪以败官为墨`】　作法于贪【`子产作丘赋国人谤之浑罕曰君子作法于凉其敝犹贪作法于贪敝将若何`】　贿赂公行【`府慎`】　侵欲不忌【`左传郤至曰世之乱也诸侯贪冒侵欲不忌争寻常以尽其民`】　増通赇谢【`唐书王伾王叔文之党门皆若沸羹而伾尤通天下赇谢`】　嗜权利【`又曰王播再领盐鐡嗜权利不复初操`】　务盖藏【`又曰韦臯治蜀二十一年以侈横务盖藏之故刘辟阶之为乱`】若市贾【`又曰王缙性贪冒纵亲戚尼姏招纳财贿猥屑相稽若市贾然`】　不保其贪  

【`又曰李石用韩益判度支案以赃败石曰石本以益知财利不保其贪`】　素无清誉【`宋史宋真宗尝谕臣下曰李昌龄素无清誉`】　招赂【`唐书窦参为相族子申参所亲爱每除吏多访申申因得招赂漏禁宻语`】　贩爵【`元史曰僧格既专政凡铨调内外官皆由于已而宣敇当由中书僧格以为言世祖乃命自今宣敇并付尚书省由是以名爵为货而贩之纲纪大壊人心骇愕`】　狼籍【`唐书裴光庭等使有司劾宇文融赃馈狼藉司农发融在汴州绐隠官息钱巨万乃贬斥`】　破产【`又曰卢坦为河南尉时杜黄裳为尹召坦立堂下曰某家子与恶人游破产盍察之坦曰凡居官亷虽大臣无厚畜其能积财者必剥下以致之如子孙善守是天富不道之家不若恣其不道以归于人黄裳惊其言自是遇加厚`】盗县官财【`又曰张滂谓班宏为度支不一歳家辄钜亿僮马产第侈拟王公非盗县官财何以然`】商贩部中【`宋史夏竦性贪数商贩部中在并州使其仆贸易为所侵盗至杖杀之积家财累钜`】  

【`万`】　牟贼聚敛【`唐书元载诸子牟贼聚敛无涯艺`】　牟利黩货【`宋史叶祖洽牟利黩货与曽布厚人目为小训狐`】　非贿谢不与官【`唐书自至徳乾元以来天下战讨启丐填委官赏缪紊永泰后稍平定而元载用事非贿谢不与官刬塞公路纲纪大壊`】　赂多者得善州【`五代史后唐废帝立刘延朗等五人并掌机宻延朗专任事诸将当得州者不以功次为先后纳赂多者得善州少及无赂者得恶州或久而不得由是人人皆怨`】  

掊克  

原初税亩【`谷梁传云初税亩古者公田什一借而不税`】　多赋敛【`说苑云晋平公好乐多赋敛也`】　田莱多荒【`诗楚茨篇`】　杼轴其空【`诗大东篇`】　重赋于民【`贡禹传云`】　侵刻小民【`王莽传云`】　头防箕敛【`汉书头会箕敛服防曰吏到其家人人头数出谷以箕敛之`】　民饥重敛【`管子`】　赋敛甚数【`太公兵法`】　赋敛羗胡【`后汉马防兄弟贵盛多马畜赋敛羌胡帝不喜之`】　田亩钱【`后汉书灵帝纪中平二年税天下田亩十钱`】　责治官钱【`灵帝纪云`】　海内虚耗戸口减半【`前汉昭帝賛曰孝昭承孝武奢侈余敝师旅之后海内虚耗户口减半`】　繇役无止时徴发倾四海【`傅拟班氏诗`】　増勾剥【`唐书皇甫镈以吏道进既由聚敛勾剥为宰相至虽市道皆嗤之`】　横赋【`贞元时方镇设邸阁居茶取直因视商人他货横赋之`】　厚苞苴【`宋史绍兴中监察御史顔师鲁言比年好进之徒平时交结权幸一纡郡绂皆掊克以厚苞苴故昔以才称后以贪败`】　搜市廛【`唐书裴延龄尝奏勾获干隠二十万缗请舎别库供天子私费至是欲实其言乃大捜市廛夺所入以献逮捕匠役廹胁就功号曰敕索弗讐其直名曰和雇弗与之庸`】　痛诛敛【`又曰崔宁即崔旰见蜀地险饶于财而朝廷不甚有纪乃痛诛敛使弟寛居京师以赂厚谢权贵深结元载父子`】　厚诛敛【`又曰王鉷厚诛敛向天子意`】　峻掊亟敛【`又曰严武镇蜀峻掊亟敛闾里为空`】　峻责租调【`又曰贞元二十年闗辅饥李实为司农方务聚敛以结恩民诉府一不问徳宗访外疾苦实诡曰歳虽旱不害有秋乃峻责租调人穷无告至撤屋鬻苗输于官`】　聚敛骤陞【`元史曰至元年间右丞卢世荣以掊克聚敛骤陞执政权倾一时`】　利在掊克【`宋史萧振出知成都安抚制置使军储适阙振奏留对籴米八万斛以足军食以其直归计所总计者利在掊克即先告桧谓振唱为阙乏之语风御史劾其要誉复谪池阳而总计者以谮得蜀帅既而专用罗织掊克其民民益思振`】　朘刻军赐【`唐书长庆初张靖代刘总为卢龙节度使不通大体朘刻军赐专以法根治之`】　脧刻赏格【`宋史川陜宣抚使吴玠言都转运使李迨朘刻赏格迨亦奏玠苛费帝以问勾涛涛曰玠忠在西蜀纵费宁可覈苐移迨他路可耳帝然之`】　一以掊克为事【`元史阿哈玛特立制国用使司专总财赋一以掊克为事崔斌曰与其有聚敛之臣宁有盗臣`】　以锱铢掊克为功【`又曰中书右丞卢世荣以货利得幸权要为贵官隂结贪刻之党以锱铢掊克为功`】　复用此軰将何以堪【`金史金廷议戸部官往往举聚敛苛刻以应诏完顔闾山曰民劳至矣复用此軰将何以堪识者称之`】  

暴虐一  

原夏王灭徳作威【`汤诰`】　商王罪人以族【`泰誓`】　斩艾百姓害虐烝民【`书多方篇`】　结怨于民　降灾下民【`并泰誓`】　民  

不胜痛【`汉武故事云`】　民泣于道【`汉书王莽传`】　视民如讐【`左传子西曰今闻夫差视民如讐`】　汚吏为虐【`春秋感精符`】　毒痡四海　流毒下国　剥丧元良【`并泰誓`】　残贼天下【`尚书中云`】　道路以目【`国语云厉王虐国人谤王`】　海内无聊【`荀恱汉纪云武帝奢侈`】　敖虐是作【`书益稷篇`】　敢行暴虐【`书微子篇`】　焚炙无罪【`墨子云殷纣`】　烧锯断头【`左传`】　率割夏邑【`汤誓`】　劓割夏邑【`书多方篇`】　杀季歴【`竹书纪年云文丁十一年周公季歴伐翳徒之戎获其三大夫来献防王杀季歴`】　杀管修【`左传云楚作乱杀管修也`】　醢九侯【`帝王世纪曰九侯入为纣三公云云`】　炙翼侯【`帝王世纪云纣`】囚箕子【`史记殷本纪`】　刳孕妇【`泰誓曰刳剔孕妇`】　杀人恐弗胜【`韩诗外传云龙逢谏纣`】　杀人以兴谤【`左传`】　炮烙始于熨斗【`淮南子糟丘生于象箸炮烙始于熨斗`】　铜柱加于防炭【`帝王世纪纣为铜柱以膏涂之`】　用鄫子于次睢【`左传云宋公使邾文公用鄫子于次睢之社`】　用太子于冈山【`左传楚子灭蔡云`】　脯九侯以飨诸侯【`礼明堂篇纣乱天下云云`】　酌梅酒以赐文王【`帝王世纪`】　杀人不忌为贼【`左传晋邢侯与雍子争云云`】　慢令致期谓之贼　百姓懔懔若崩厥角【`泰誓`】　小大战战惧于非辜【`仲虺之诰`】　罔宻文峻奸轨不胜【`汉景帝纪`】　天降罪罟蟊贼内讧　封豨其士猰窳其民【`掦雄长杨赋云`】　烂金为烙骨肉成泥【`桓子新论云纣烂金为烙溢酒为池骨肉成泥`】　虐而好劔铸必试之【`左传莒庾`】　舍我穑事而割正夏【`汤誓`】　以虎充市而视者惊【`世纪云纣之为`】　赭衣半道所谓天贼　微文深诋杀者甚众【`史记减宣传云宣为御史丞`】　昼夜验治竟致死事【`前汉张敞使捕贼掾絮舜有所案验舜以敞劾奏当免不肯为敞竟事曰五日京兆耳安能复案事敞舜系狱案事吏昼夜验治舜竟致其死事`】　宁见乳虎无直寗成怒【`前汉酷吏传云寗成为闗都尉歳余闗吏税肄郡国出入闗者号曰宁见乳虎无直寗成之怒其暴如此`】　流血成川号曰屠伯【`王晋书云茍晞为青州刺史云云`】　蟊贼蟊疾靡有夷届　罪罟不靡有夷瘳【`并诗瞻卭篇`】　弃五帝之徳刑推三王之法籍【`淮南子云夏桀`】　剒朝渉之胫剖贤人之心【`泰誓`】　偶语诗书者弃市以古非今者族【`史记始皇本纪`】　増诸王牵连死灭殆尽子孙婴褓亦投岭南　肆斩杀怖天下　纵酷吏为爪吻宗姓侯王骨骾将相骈颈就鈇血丹狴户　遣使六  

道询鞫流人【`万国俊一日戮三百余人刘光业杀者九百人王徳夀杀七百人其余亦不减五百人希功于上惟恐杀人之少武后久乃知其寃也`】　凶人告讦遂以为常推劾之吏凿空投隙　朝与为宻夕与为雠　一罹摄遣与妻子决　周用仁昌秦用刑亡【`唐书周矩谏武后疏`】　以兵围十六宅【`韩建劫唐昭宗幸其镇诬诸王谋反以兵围十六宅诸王皆登屋呌呼尽杀之`】　以暴虐杀戮为事【`梁太祖`】　数百人同一坑【`梁太祖弑昭宗时诸王家属数百人皆遇害同为一坑`】　少长以次就戮【`唐臣王师范攻梁朱友宁战死后兵败降梁授河阳节度使友宁妻泣谓太祖以讐人犹在朝廷乃遣人就河阳族灭之使者至先掘坑于外乃入告之师范设席为具与诸宗族饮酒谓使者曰死人之所不免然惧少长失序下愧先人酒半令少长以次就戮于坑时人哀之`】作烧煮剥剔刀山劔之刑【`南汉刘鋹作此刑太祖闻之惊骇曰吾当救此`】  

【`一方之民`】　臣下有忤意必族其家【`宋史北汉刘继元性残忍在太原臣下有忤意必族其家杀伤不可胜纪`】　草菅勲旧臣【`明纪事本末左丞相胡惟庸曰主上草菅勲旧臣何有我死等耳宁先发乃谋逆`】　僚属党与凡万五千人【`又曰胡惟庸之狱`】坐党论死者可二万人【`又曰蓝玉之狱`】　清宫三日【`又曰燕王即位清宫三日诸宫人女官内官皆诛死惟得罪建文者得留`】　十族并戮【`又曰方孝孺不屈文皇曰独不顾九族乎孝孺曰便十族奈我何遂籍十族每逮至辄示孝孺孝孺执不从乃及母族林彦清等妻族郑原吉等九族既戮亦皆不从乃及朋友门生廖镛林嘉猷等为一族并坐然后诏磔于市坐死者八百七十三人妻郑氏与诸子皆先经死悉燔削方氏墓`】  

暴虐二  

原卧虎【`后汉董宣为洛阳令人号卧虎语曰枹鼔不鸣董少平`】　苍鹰【`人号郅都为苍鹰`】武健【`严酷鹰击毛摰`】　猜祸【`温舒为中尉召猜祸吏任之其爪牙吏皆虎而冠`】　敷  

虐【`于百姓`】　作威【`书依势作威倚法以削`】　束湿薪【`成操下如束湿薪`】　挝乱杖【`魏刘颍为农守过无大小乱杖挝之吏人掘地求钱每遣大吏报使小吏覆察之`】　猛于虎【`苛政`】　烈于火【`天吏逸徳烈于猛火`】　去儒吏【`朱博所在辄罢去儒吏议曹曰文儒吏时有谏奏称说云云博曰太守汉吏当奉三尺法无奈生所言圣人道何且归待尧舜君也`】　杀妇人【`黄昌为陈相县氏彭氏造髙楼临道昌行县彭氏妇人登楼而观昌乃杀之`】　寗成怒【`见暴虐一`】　商君法【`商鞅立法治秦`】　戒软弱【`尹赏将死戒子曰为吏正坐残贼免思功效则复进用一坐软弱不胜任则无有起时`】　惊神速【`王温舒为河内具私马五十匹驿奏事不过二日得报郡中惊其神速时于旁郡追求赋会春至温舒叹曰使冬月益展一月足吾事矣`】　慢经界【`孟子暴君汚吏慢其经界`】　宻法令【`法令尝宻矣然奸愈甚上下相遁遁避也`】　不戒视成【`谓之暴慢令致期谓之贼`】　不教而杀【`谓之虐`】　重足一迹【`人畏寗成`】流血数里【`严延年为河南守冬月属县内流血数里河南人号屠伯张敞书戒之答曰莠盛苖秽不可不除母埽墓待丧`】　地臼木杵【`详酷吏`】　刺吹毛【`白帖`】　增残挚【`唐书肃宗时京兆尹郑叔清李齐物坐残挚罢`】　昬暴【`五代史刘鋹为政昬暴民被其毒`】　以目语【`来俊臣治狱纎介皆入于死中外絫息至以目语`】　上急变【`唐书来俊臣引不逞百軰上急变诬蔑公卿`】　号大虫【`宋史卞衮太宗时歴淮南转运使充盐鐡副使累掌财赋号为称职然性惨毒掊克严峻専事捶楚至有大之号`】　逢乳虎【`又曰韩缜以天章阁待制知秦州秦人语曰宁逢乳虎莫逢玉汝缜字玉汝言其暴酷也`】　性尤酷暴【`五代史南汉刘晟杀弟自立性尢酷暴`】　猜阻忮忍【`唐书令狐彰猜阻忮忍忤者辄死`】　皆下蚕室【`五代史刘鋹目百官为门外人羣臣小过及士人释道有才畧可备问者皆下蚕室令得出入宫闱`】　赤氛冐门【`唐书曹华为横海节度副使时朝廷披郓为三鎭明年兖海军乱杀观察使王遂诏华往代视事三日合军大飨幕甲士于庑酒中令曰天子以郓人更戍有转徙劳欲厚赏之请郓人右州人左既而出州兵乃阖门大言曰天子有命诛杀帅者甲起于幕环之凡斩千二百人血流殷渠赤氛冒门髙丈余`】　原深文赵禹　巧诋张汤　慢虐神人　暴殄天物　报虐以威杀人以逞　朝令暮具　上慢下暴　灭徳作威  

以荡陵徳【`白帖`】  

亡徴  

原国家将亡必有妖孽【`礼中庸`】　国家将亡神又降之【`左传`】夏之亡也回禄信于聆隧【`国语注云回禄火神再宿为信聆隧地名`】　商  

之亡也夷羊在于牧野【`国语注云夷羊神兽牧商郊牧野`】　檿弧箕服实亡周国【`史记周本纪云幽王嬖褒姒`】　楚矢箕服是防王国【`璅语幽王`】山崩川竭亡之徴也【`史周本纪幽王二年`】　其细已甚民弗堪  

也【`左传云吴公子札来聘请观于周乐为之歌郑曰美哉其细已甚民弗堪也是其先亡乎`】　哭山鸣【`帝王世纪云殷纣六月雪或雨赤血云云`】　黄神啸吟【`淮南子云夏桀之时`】　五星错行【`世纪云桀时摄提移处五星错行伊洛水竭`】　三川皆震【`史记周本纪云幽王二年西周如之`】　桀失玉镜【`尚书考灵曜云`】　亡金虎【`河圗云金虎喻秦君也`】亡玉羊【`易纬云泰山失金鸡西岳亡玉羊也`】　天夺之监【`左传云虢公败戎于桑田郭偃曰虢必亡矣`】　天降时防【`尚书多士`】　狠而无亲【`汲冢周书史记云狠而无亲者亡昔者县宗之君狠而无亲执事不从宗职者疑发大事羣臣体国无立功县宗以亡`】　狠而不和【`韩非子详后`】　秦三七之戹【`汉武故事`】　汉赤金渐微【`汉南记序云`】　伐智而专事【`史记云昔者曲集之君伐智而专事忠良皆伏愉州氏伐之君孤而无使曲集以亡`】　愎谏而好胜【`韩非子亡徴篇云狠刚而不和愎諌而好胜不顾社稷而轻为自信者可亡也`】　太心无悔国乱自多【`亡徴篇云太心而无悔国乱而自多不料境内之资而易其邻敌者可亡也`】　期而不当言而不信【`世纪云殷纣`】　喜滛不周于法【`亡徴篇云喜滛而不周于法好辩说而不求其用滥于文丽而不顾其功者可亡也`】聴以爵不待参验【`又云听以爵不待参验用一人为门户者可亡也`】　恃交援而简近邻【`又云恃交援而简近邻怙强大之救而侮所廹之国者可亡也`】　简侮大臣无礼父兄【`又云简侮大臣无礼父兄劳苦百姓杀戮不辜者可亡也`】　亲臣进而故人退不肖用事而贤良伏【`又云亲臣进而故人退不肖用事而贤良伏无功贵而劳苦贱如是则下怨下怨者可亡也`】　挫辱大臣而狎其身刑戮小民而逆其使【`又云挫辱大臣而狎其身刑戮小民而逆其使懐怨思耻而专习则贼生贼生者可亡也`】羣臣易虑【`又云太子已置而娶于强敌以为后妻则太子危如是则羣臣易虑易虑者可亡也`】臣怒生变【`史记云昔者有巢氏有乱臣而贵任之以国假之以权擅国而主断君已而夺之臣怒而生变有巢以亡`】　以智矫法以私公【`亡徴篇云好以智矫法时以私公法禁变易号令数下者可亡也`】　浅薄而易见漏泄而无藏【`又云浅薄而易见漏泄而无藏不能周宻而通羣君之语者可亡也`】　怯慑而弱守蚤见而心柔懦【`又云怯慑而弱守蚤见而心柔懦知有谓可断而弗敢行者可亡也`】　多怨而好兵【`又云主多怨而好用兵简本教而轻战攻者可亡也`】　饕贪而无餍【`又云饕贪而无餍近利而好得者可亡也`】后妻滛乱主母畜秽【`又云后妻滛乱主母畜秽外内混通男女无别是谓两生两生者可亡也`】　后妻贱而婢妾贵【`又云后妻贱而婢妾贵太子卑而庻子尊相室轻而典谒重如此则内外乖内外乖者可亡也`】　女子用国刑余用事【`又云不为人主之孝而慕匹夫之孝不顾社稷之利而听主母之令女子用国刑余用事者可亡也`】　婢妾之言聼爱玩之智用【`又云婢妾之言聼爱玩之智用外内悲惋而数行不法者可亡也`】　轻其适正庻子称衡【`又云轻其适正庶子称衡太子未定而主即世者可亡也`】　太子卑而庶子尊【`见上`】　大臣两重父兄众强【`又云大臣两重父兄众强内党外援以争事势者可亡也`】　婴儿为君大臣専制【`又云婴儿为君大臣専制树羁旅以为党数割地以待交者可亡也`】　权専于臣刑専于民【`史记云乐専于君者权専于臣权専于臣则刑専于民君娱于乐臣争于权民尽于刑有虞氏以亡`】　减爵损禄禁罸不行【`史记云斧小不胜柯者亡昔冇郐君啬俭减爵损禄羣臣卑让上下不临禁罚不行重氏伐之郐君以亡`】贵臣相妬大臣隆盛【`亡徴篇云贵臣相妬大臣隆盛外借敌国内困百姓以攻怨讐而人主弗诛者可亡也`】　国小而家大权轻而臣重【`又云凡人主之国小而家大权轻而臣重者可亡也`】　命将太重任守太尊【`又云出军命将太重邉地任守太尊専制擅命径为而无所请者可亡也`】　大臣甚贵偏党众强【`又云大臣甚贵偏党众强壅塞主断而重擅国者可亡也`】　官职可以重求爵禄可以货得【`又云官职可以重求爵禄可以货得者可亡也`】　罢露百姓煎靡货财【`又云好宫室台榭陂池事车服器玩好罢露百姓煎靡货财者可亡也`】　増未乱自谓必无乱未亡自谓必无亡　甲兵亟动徭役不息　子女玉帛是求宫宇台榭是饰　外示威重内行险忌　防邪者进忠正者退上下相防人不堪命【`魏徴疏言隋事`】　陈胜吴广不独起于秦赤眉黄巾不独生于汉【`刘蕡策`】　藩镇日横天子旰食【`李石对`】　恶徳流布福祚不长【`刘栖楚疏`】　王命不出劔门【`唐书黄巢之乱僖宗出奔`】　登楼思归大内【`李茂贞犯京师昭宗将奔太原韩建遣子允请幸华州昭宗幸其镇建遂欲制之昭宗登齐云楼西北顾京师作菩萨蛮词三章其卒曰野烟生碧树陌上行人去安得有英雄迎归大内中酒酣与从臣悲歌泣下`】　饮道旁　登愁台【`后唐明宗反庄宗至万胜镇不得进与元行钦登道旁冢置酒相顾泣下有野人献雉问其冢名曰愁台也庄宗益不恱因罢酒去`】　赵寳子　天水碧【`南唐李煜在位日先是江南民间有服玩侈靡者人询之必对曰此物属赵寳子又煜之妓妾尝染碧经夕未会露下其色愈鲜明煜爱之自是宫中竞露水染碧以衣之谓之天水碧及江南灭方悟赵国姓也寳年号也天水赵之望也`】　新年余庆嘉节长春【`五代史孟昶在蜀每歳除命学士为词题桃符置寝门左右末年学士辛寅逊撰词昶以其非工自命笔题云新年纳余庆嘉节号长春以其年正月十一日降太祖命吕余庆知成都府而长春乃圣节名也`】未闻以宗庙为忧危亡为惧【`尹洙疏`】　大臣不畏公论小臣趋利附下　威柄下移怨讟归上　左右无辅拂之士守邉无御侮之臣　开境土以速邉患耗赋财以弊民力　歳谷不登仓庾空竭民人流亡盗贼数起【`徽宗时韩宗武上疏言事有微渐而不可不察者五`】  
