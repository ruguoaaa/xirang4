---
title: 御定渊鉴类函 7 钦定四库全书
index: true
icon: editor
order: 121
category:
  - 子藏
  - 类书
tag:
  - 张英 王士禛 王掞
  - 清
---

## 御定渊鉴类函卷三百七十五

服饰部六【`袴褶　履　屣　屩鞋　屧　屐　袜`】  

袴褶一  

增说文曰袴胫衣也　释名曰袴跨也两股各跨别也留幕冀州所名大褶下至滕者也留牢也幕络也言牢落在衣表也　又曰褶袭也覆上之言也　方言曰齐鲁之间袴谓之褰或谓之襱关西谓之袴大袴谓之倒顿小袴谓之芙蓉衫楚通语也　应劭汉官仪曰司空骑吏以下皁袴因秦水行今汉家火行宜绛袴　又曰虎贲中郎将衣纱縠虎文单衣锦袴　文献通考曰汉永平二年诏宗庙以下祠祀皆绛袴　魏百官名曰三公朝赐青林文绮长纶袴褶　唐书曰宗时御史大夫李适之奏每大礼六品官竝服朱衣六品以下通着袴褶如有惨故不合着朱衣袴褶者聴不入自余应着而不著者请夺俸以惩不恪　唐六典曰天子平巾帻  

之服紫褶白袴　文献通考曰唐制九品以上绯褶大口袴　又曰唐徳宗贞元十五年膳部郎中归崇敬以百官朔望朝服袴褶非古礼上疏云按三代典礼两汉史籍竝无袴褶之制亦未详所起之由隋代以来始有服者请罢之诏可　又曰毕仲衍中书备对冕服条下袴褶注云绯紫緑各从本服色白绫中单白罗方心曲领白绫袴　宋史舆服志曰建隆四年范质与礼官议袴褶制度先儒无说惟开元杂礼有五品以上用细绫及罗六品以下用小绫之制注褶衣复衣也又按令文三品以上紫褶五品以上绯褶七品以上緑褶九品以上碧褶竝白大口袴今请造袴褶如令文之制奏可通考曰袴褶魏晋以来以为车驾亲戎中外戒严之服晋制虽有其说而不言其制然既曰戒严之服必戎服也至隋帝时廵游无度诏百官从行服袴褶军旅间不便遂令改服戎衣为紫绯緑青之服则所谓袴褶者又似是裒衣长裾非鞍马征行所便者与戒严之说不类唐时以袴褶为朝见之服开元以来屡勅百官朝参应服袴褶而不服者令御史纠弹治罪盖以为六品以下之通服韵书训褶为袴又为袷也然袴裳也袷衣之交领也则不知所谓袴褶者一物乎二物乎唐舆服志羣臣服条内有绯褶大口袴则似是二物然不知所谓绯褶者衣乎裳乎当俟精识考古之士而订之  

袴褶二  

增史记曰屠岸贾攻赵朔朔妻晋成公姊有遗腹公宫匿之生男屠岸贾索于宫中夫人置儿袴中祝曰赵宗若灭即号若不灭即无声及索儿竟无声　汉书曰淮隂屠中少年有侮韩信者众辱之曰信能死刺我不能出我袴下于是信熟视之俛出袴下一市皆笑信以为怯又曰周仁为人隂重不泄尝衣补衣溺袴故为不  

洁清以是得幸景帝　又曰昭帝上官后霍光外孙也光欲后擅宠有子帝时体不安左右及医者皆阿意言宜禁内虽宫人使令皆为穷袴多其带后宫无进者又曰昌邑王贺衣短衣大袴　又曰朱博琅琊郡功曹官属多裒衣大袑谓大袴也　谢承后汉书曰秦防清廉不受礼赂家贫衣服单露乡人歌之曰冬无袴有秦防　又曰陈重举孝廉为郎同舍郎告归宁者误持邻舍袴去主疑重所取不自申说市袴偿之后归宁者以袴还主其事乃显　魏史曰崔琰文帝为世子时出猎变易服乘琰諌燔翳毁褶从之　魏略曰许允闻李丰等被收欲往见大将军已出门回遑不定中道还取袴丰等已收讫大将军闻允前遽怪之曰我自收丰等士大夫何为匆匆乎　原又曰赵岐避难至北海着絮巾布袴在市中卖饼　增晋书曰杨济字文通歴位镇南征北将军迁太子太傅济有才艺尝从武帝被窜北邙下与侍中王济俱着布袴褶骑马执角弓前辇　宋书曰刘穆之壊布裳为袴往见武帝帝谓曰我始举大义须一军吏甚急谁堪其选穆之曰无见逾者帝笑曰卿能自屈吾事济矣　又曰元凶劭弑逆袁淑止之劭因起赐淑等袴褶入就上衣取锦裁二尺为一段又中裂之与淑及左右使以缚袴褶　梁书曰何防永元中崔景慧围城人间乏薪防悉伐园树以赡亲党景慧素欲交防防不顾至是乃廹召防防裂裙衣为袴往赴其军终日谈说不及军事其语黙之迹如此　又曰元帝愍怀太子昵狎羣小好着微服常入朝公服中着碧丝布袴抠衣元帝见之乃大怪遣尚书周正责之　又曰王裕之常使二老妇女戴五条辫着青绞罗袴饰以朱彩　又曰安成王秀为郢州冬月常作袴以赐冻者北齐书曰丞相司马任胄主簿李世林都督郑仲礼房子逺等潜谋神武自魏氏旧俗以正月十五日夜为打簇戏能中者即时赏帛胄令仲礼藏刀于袴中因神武临观谋窃发后败　髙士传曰孙略冬日见贫士脱袴遗之　原广州先贤曰钟翔字元游苍梧人为九真郡尉郁林太守常衣布袴乡邑叹慕之　增蔡廓弹事曰兼司徒贠外散骑常侍谢祭应着绛袴而祭披袴不以贯足有亏常体　唐书曰娄师徳检校丰州都督衣皮袴率士屯田积糓百万　唐食货志曰初徳宗居奉天储蓄空窘尝欲遣士卒视贼以苦寒乞襦袴帝不能致剔亲王带金而鬻之　异域志曰扑子蛮以青姿罗为通身袴　西河记曰西河无桑妇女以外国异色锦为袴褶  

袴褶三  

原虎文　犊鼻【`上详袴褶一　司马相如阮咸竝衣犊鼻袴`】　负版　刺文【`世说曰孙兴公云曹毘才如白地明光锦裁为负版袴非无文彩酷无裁制　俗说曰谢仁祖年少时喜着刺文袴出郊郭外诸父责之因自改遂知名`】　增黄韦　乌皮【`宋书曰张畅为南谯王义宣司徒长史南郡太守元凶弑逆义宣哀举兵畅改服着黄韦袴褶出射堂简人音姿容止慷慨见者皆愿为尽命　后魏曰灵越初自北走南迎者出乌皮袴褶令代常服竟不肯着`】　原文绮　增兰缣【`晋东宫旧事曰太子纳妃有绛直文罗袴七彩杯文绮袴　云仙散录曰李白游慈恩寺僧用水松牌乞诗题讫僧献兰缣袴`】　原合欢　增织成【`邺中记曰石虎猎着金缕合欢袴　萧子显齐书曰东昬侯爱姬潘妃常令妃乗卧舆自骑马为从着织成袴褶`】　原亲耕青缣　南郊斑绣【`赵书曰裴宪撰三正东耕仪中书令徐光奏请亲耕改服宜服青缣袴褶　北疆记曰虞主南郊着皁斑褶绣袴`】　杨平善裁　郑妻象故【`魏旧事曰杨平善裁袴以宫绢百疋作小袴百枚　韩子曰郑县人卜子使其妻为袴妻问曰今袴何如夫曰象我故袴妻因凿新袴为孔`】侍官除采衣　婢子皆绫罗【`义熙起居注曰义熙元年百官更服侍官不备采衣袴褶　世说曰武帝常降王武子家武子供馔竝用琉璃器婢子百余人皆绫罗袴褶以手擎饮食`】  

袴褶四  

原韦袴【`晋中兴书曰郭文举避乱上余杭山县令顾飏亲迎文举归赠一无所受飏以文举山行或须皮衣与韦袴褶一具不纳使者置衣室中而去烂于户内`】　锦袴【`东观汉记曰更始在长安所爵多羣小三辅苦之被服威仪不以衣冠或绣防衣锦袴`】　增纨袴【`杜甫诗纨袴不饿死`】　袍袴【`黄庭坚诗已剪轻风换袍袴`】　五袴【`廉范守蜀郡民歌曰昔无襦今五袴`】　毛袴【`盐铁论曰古者鹿裘皮防及其后大夫士狐貉庶人则毛袴`】　原袴褶乗马【`语林曰夏少明在东国不知名闻裴逸民知人乃入洛从之未至家见一人着黄布袴褶乗马将猎少明问曰逸民家何在答曰君何以问曰闻其明而知人从防稽来投裴曰身是逸民君明可更来明往果知之乃用为西门候遂知名`】　袴褶执鞭【`江表传曰吴吕范谓孙策曰将军士众日盛纲纪不整乞暂领都督部分之便释褠着袴褶执鞭诣阁下乃委以事军禁大行`】　身衣皮袴【`东观汉记马援叹曰凡殖货财产贵其能施赈也否则守钱虏耳乃尽散以班昆弟故旧身衣羊裘皮袴`】　身衣韦袴【`又云祭遵赏赐与士共之家无私财身衣韦袴卧布被士以此重之`】　韩宣脱袴【`魏书曰韩宣子字景然为尚书郎掌职事与诸曹受罚殿前皆束缚文帝辇过特原之时韩宣豫脱袴纒裈`】　韩昭藏袴【`韩子曰韩昭侯使人蔵敝袴侍者曰君亦不仁矣敝袴不以赐左右而蔵之昭侯曰吾闻明主爱一嚬一笑嚬有为嚬笑有为笑今夫袴岂特嚬笑哉吾必待有功者故蔵之未有予也`】　冬常无袴【`魏略曰贾逵世为着姓少孤家贫冬常无袴过其妻兄栁孚宿其明无何着孚袴去故时人谓之通健`】　经冬无袴【`列士传曰孟尝君食客三千人有三列上客食肉中客鱼下客菜齐市有乞食冯驩经冬无袴面有饥色`】　赵岐布袴　钟翔布袴【`俱详袴褶二`】　黄香冬无袴【`东观汉记黄香字文强父况举孝廉家贫无仆香躬执勤苦尽心奉养冬无袴被而亲极滋味`】　曹掾尚无袴【`又云吴良字大仪齐国临淄人以清白守正称为郡议曹掾正旦掾吏入贺门下掾王望举觞上夀曰齐郡遭罹盗贼今明府视事五年家给人足良跪曰门下掾佞谄明府勿受其觞盗贼未尽人庶困乏今良为议曹掾尚无袴望曰议曹惰窳自无袴宁知百姓不家给人足耶太守曰此生言是赐良鳆鱼百枚`】  

履一  

原释名曰履礼也饰足以为礼亦曰履拘也所以拘于足也齐人谓草履曰屝不借言贱易有宜各自蓄不假借也　增说文曰履足所依也　原又曰靸小儿履也鞮革履也　增方言曰朝鲜列水之上谓之卭角南方江沔之间总谓之麤梁益谓之屣或谓□【`下九反一音尽`】履其通语也徐土邳沂【`今下邳沂音圻`】谓之卭角緉【`上两下爽`】闗之东西或谓之緉或谓之其通语也　易履卦曰素履之往独行愿也　礼记曰向长者而屦跪而迁屦俯而纳屦　又曰君子之饮酒三爵而退则坐取屦隐辟而后屦坐左纳右坐右纳左　庄子曰儒者冠圎冠者知天时履方履者知地形也　列子曰望履幕下言一见于幕下而望其履也　原贾子曰天子黑方履诸侯素方履大夫素圎履　增孙卿子曰大布之衣麤丝之履可以养体也　梦书曰履韈为子属体末也若梦得履韈者必有子息也履者为男子韈者为女也　原晋令曰士卒百工履色无过緑青白奴婢履色无过纯青绘卖者一足着白履一足着黒履　增徐干古履仪曰正防大司马问劔履上殿义徐言所以遂见从着履上殿将入见咸讥云古无履但有舄着舄上殿不宜着履案周礼天王赤舄黒舄后素葛履郑君注曰复下曰舄单下曰履是则古有履也蔡谟答台符分别履舄之名事曰被符小防义注侍臣劔履升殿而挚虞决疑言劔舄履之名宜审谨案今时所谓履者自汉以前皆名为屦左传曰踊贵屦贱礼曰户外有二屦不言二履贾谊曰冠虽敝不以苴屦亦不言苴履履者犹足所履践耳诗云纠纠葛屦可以履霜舄者一物之别名履者足践之通称先代以来优崇重臣言劒履则包舄也又大臣升殿不唯朝防或私觌独见临时所着不必是舄故总言履以明不跣而已挚虞中朝宿臣多识往行亲觌其礼退而书之即是晋之故典今决疑言舄者书时事也仪注言履者举总名也寻文总意所称虽异其制一也　唐六典曰凡百官弁服乌皮履　又曰内命妇之服有絇履　文献通考曰宋徽宗政和八年十二月编类御笔所礼制局奏今讨论到履制度下项絇繶纯綦古者舄履各随裳之色有赤舄白舄黒舄今履欲用黒革为之其絇繶纯綦竝随服色用之以仿古随裳色之意帝从之仍令礼制局造三十副下开封府给散铺户为样制卖礼制局奏先议定履各随服色縁武臣服色止是一等理宜有别帝命文武官大夫以上四饰全朝请武功郎以下减去一繶竝称履宣义宣教郎以下至将校伎术官减去二繶纯竝称履　元史舆服志曰履制以纳石失有防耳二带钩饰以珠  

履二  

原世本曰于则【`黄帝臣`】作屝履　增六韬曰昔者帝尧王天下黼衣絓履不敝不更为也　淮南子曰禹之趋时冠挂而不顾履遗而不取　东方朔琐语曰木履起于晋文公时介之推逃禄自隐抱树而死公抚木哀叹遂以为履毎思从亡之功辄俯视其履曰悲乎足下足下之称自此始也　左传曰雨雪楚王皮冠豹舄　魏书曰楚昭王出奔而忘其履使人求之以百金曰吾不忘其相从于患难之中也故论功而未及者皆无怨矣世宗诏赵修云楚履既坠江君徘徊钟牛一声东向改衅晏子齐景公问曰子近市识贵贱乎时公繁刑对曰  

踊贵屦贱公愀然遂缓刑　又曰景公为履饰以金玉服以聴朝履重仆不能举问曰天寒乎晏子曰古之制衣服冬轻而暖夏重而清金玉之履是重而寒也公入撤履　东平王苍曰鲁国孔氏尚有仲尼车舆冠履明徳盛者光灵逺也　贾谊书曰二世胡亥之为公子也诏置酒享羣臣召诸子赐食先罢胡亥下阶羣臣陈履状善者因行践败诸侯闻之莫不太息及即位皆知天下必弃之　列仙传曰昭帝改钩弋夫人空棺无尸但有丝履　汉书隽不疑曰暴胜之屣履起迎屣又作踪谓纳履未正曳之而行　又曰将军皇甫规解官归乡人雁门太守谒之规卧不迎既入问卿在雁门食雁美乎又白王符在门屣履迎之语曰徒见二千石不如一缝掖　西京杂记曰赵合徳遗飞燕有同心七寳綦履　又曰成帝好蹴踘羣臣以蹴踘为劳体非至尊所宜帝曰朕好之可择似而不劳者奏之家君【`刘歆谓其父向`】作弹棊以献帝大恱赐紫丝履　又曰庆安世年十五为成帝侍郎尝着轻丝履　又曰衡邑人有说诗者衡从与语质疑邑人推服倒履而去　东观汉记曰茨字子何为桂阳太守民情懒惰多无履足多剖裂茨敎作履今湖南知织履皆茨之敎　魏武帝遗令曰余香可分与诸夫人诸舍中无所为学作履组卖也晋书曰武库火累代之寳焚焉孔子履汉祖斩蛇劒王莽头　晋惠帝起居注曰帝还洛阳至陵下谒无履取左右履着下拜　续晋阳秋曰江州刺史王造渊明渊明无履令从人脱履以给之语左右为彭泽作履左右请履度渊明于众坐伸脚令度及履至着而不疑晋书曰苻健时霖雨河水溢浦津监冦登得一履于  

河长七尺三寸内指迹长一尺深三寸　幽明录曰晋太宁元年余杭人姓王失其名往上舍过庙乞福既去行五六里一白衣人持履至云官使还君化为鹄飞入田中　捜神记曰宫亭湖孤石庙有一估客下都经其庙见二女子云可为妾买两纫丝履自厚相报估客至都与置之竝一箱置履在内留庙中去兼一书一刀忘而留之及乗舟忽有鲤鱼跃入剖之得刀与书　赵录曰佛圗澄卒后郭门吏报石季龙云师擕一履西去季龙其墓惟见一履与一石　宋书曰益州道士邵硕元徽二年忽告人云吾命终困卧而死后人见硕在荆州道上以一只故履缚左脚而行甚疾遂不知所之齐书曰髙祖俭素宫人尽令着紫丝履　南史曰齐  

始安王遥光生而躄疾多忌人有饷履者以为戏巳大被嫌责刘绘尝为牋云智不及葵亦以忤防　南齐书曰髙宗为录尚书辅政百僚屣履到席独蔡约蹑屐不改帝谓江祏曰蔡氏礼度之门故是可悦祏曰大将军有揖客复见于今　北史曰北齐沈麟士性寛恕一日邻人认其所着履麟士曰是卿履耶即脱与跣而归后邻人得履送还前日履曰非卿履耶笑而受之　唐书马周传曰鸣玉曳履　又曰崔彦昭与王凝外昆弟也凝大中初先显而彦昭未仕尝见凝凝倨不冠带谩言曰不若从明经举彦昭为憾至是凝为兵部侍郎母闻彦昭相勅婢多制履袜曰王氏妹必与子皆逐吾将共行彦昭闻之泣且拜不敢为怨　又曰元徳秀家惟枕履　辍耕录曰晋永嘉中有伏鸠头履子梁天监中武帝易以丝名解脱履至陈隋间吴越大行而模样差多唐大歴中进五朶草履子建中元年进百合草履子清异录曰宣宗儒雅令有司效孔子履制进名鲁风鞵宰相诸王效之而微杀其式别呼为遵王履　琅嬛记曰季女赠贤夫以緑华寻仙之履　又曰马嵬老媪拾得太真袜以致富其女名玉飞得雀头履一防真珠饰口以薄檀为苴长仅三寸玉飞奉为异寳不轻示人九国志曰江南李升常履蒲靸　言行录曰宋司马温公燕居正色危坐未尝不冠出入歩履皆有常履虽穿如新　一綂志曰惠州冲虚观有遗履轩相南海太守鲍靓尝夜访葛洪与语达旦乃去人讶其往来之频而不见其车使人往宻伺之但见有双燕飞至网之得双履焉  

履三  

原履霜　行雪【`毛诗曰大东小东杼柚其空纠纠葛屦可以履霜　又宣王子伯竒作履霜操史记曰东郭先生待诏公车贫困饥寒衣敝不完行雪中屦有上无下足尽践地道中人笑之`】　增  

御湿　飞云【`南海有抱香木极柔弱不胜刀锯乗湿时刳而为履易如削既干则坚韧难成履虽猥大而轻遇风则随而飘动夏月穿之可御蒸湿气晋太康六年扶南贡百双帝深叹异然哂其作之陋但置诸外府以备方物而已　樵人直说曰白乐天烧丹于庐山草堂作飞云履绫为质四面以素绡作云朶染以四选香振履则如烟雾乐天着示山中道友曰吾足下生云计不久上升朱府矣`】　穿角髙头【`后魏王遵业性恬素常着穿角履好事者毁新履而学之　唐五行志曰文宗时吴越间织髙头草履加绫縠前代所无夫履下物也织草为之又非正服而被以文饰盖隂邪阘茸侈泰之象`】　原五两　三千【`毛诗曰葛屦五两　史记曰赵平原君使人于春申君欲夸楚为瑇瑁簮刀劒之室饰以珠玉而春申君客三千余人其上客皆蹑珠履赵使大慙`】　纳丹豹　缀朱蠙【`王子年拾遗记曰周穆王起春霄之宫西王母来焉纳丹豹文履刘桢鲁都赋曰纎纎丝履灿烂鲜新表以文綦缀以朱蠙歩蹈安审接踵承身`】　原宪拖　啸父补【`原宪曳杖拖履行歌商颂　列仙曰啸父冀州人在曲周市中补市人履数十年竒其不老`】　文王系　齐侯防【`韩子曰文王履系觧视左右尽贤无可使系因俯而系之　齐襄公坠于车伤足防屦反诛屦于徒人费不得鞭之`】　文公堕　昭王决【`韩子曰晋文公与楚人战至鳯凰之陵系履觧因自结之左右曰不可以使人乎公曰吾闻上君所与居皆其所畏也寡人虽不肖先君之人皆在是以难之也　贾谊书曰昔楚昭王与吴战军败王走而履决失之行三十歩复旋取左右问曰何惜此一踦履乎王曰楚国虽贫岂爱一踦履哉恶与偕出弗与俱反也自是楚国之俗无相弃者`】　践逺游　蹑承云【`曹植洛神赋曰践逺游之文履曳雾绡之轻裾　李白诗足下逺游履凌波生素尘　甄述美女诗曰足蹑承云履`】　圯上堕　渡汉脱【`史记曰张良游下邳圯上有一老父至堕其履圯下顾谓良曰孺子下取履良愕然欲殴之为其老强忍下取履父曰履我良业为取长跪而进之　荆州记曰临贺兴安县水边平石上有石履一具云越王渡汉脱履于此`】　弗加枕　不履丝【`贾谊曰履虽鲜弗加于枕冠虽敝不以苴履　礼记曰国家靡敝君子不履丝屦`】　曽子决踵　师旷刺足【`庄子曰曽子居卫緼袍无里纳履决踵　说苑曰晋平公置酒虒祈之台使郎中马章布蒺藜于阶上令人召师旷师旷至履而上堂公曰安有人臣履而上人主堂者乎师旷觧履刺足伏而刺膝仰天而叹`】　田不纳　增章甫不荐【`古诗曰君子防未然不处嫌疑间田不纳履李下不整冠　贾谊吊屈原文曰章甫荐履渐不可久兮`】  

履四  

原绛地【`东宫旧事曰太子纳妃有绛地文履一緉`】　青丝【`列仙曰胡母班为太山府君赍书请河伯河伯贻其青丝履甚精巧`】　杂防【`魏武内式令曰前于江陵得杂防丝履以与家人约当着尽此履不得效作也`】　金薄【`张华金薄篇曰足下金薄履手中双黄邪`】　组履【`秦嘉与妇淑书曰今致龙虎组缇履一緉　髙文惠妇与文惠书曰今聊具组生履一緉`】　增燕履【`王褒文曰燕履宵去鳬舄晨归`】　原厚履【`汉书王莽好髙冠厚履`】　增空履【`王元长曲水诗序曰危冠空履之吏注汉书曰唐遵以明经饰行显名于世衣敝履穿`】　躧履【`陆厥诗曰嘉惠承帝子躧履奉王孙`】　跋履【`左传曰文公躬擐甲胄跋履山川`】　赐履【`又曰赐我先君履`】　补履【`庄子曰干将补履不如两钱之锥`】　履畞【`鲁人履畞而税`】　履土【`左传曰君履后土而戴皇天`】　四履【`宣德皇后令曰地狭乎四履又黄庭坚诗曰东尽齐四履`】　只履【`传灯录曰达摩熊耳山魏宋云使西域回遇师于葱岭手携只履云问师曰西天去帝令啓棺惟一只革履在焉`】　整履【`杜甫诗曰整履歩青芜`】　歩履【`又歩履过东篱`】　践地【`六韬崇侯虎曰今周伯昌懐仁而善谋冠虽敝礼加于首履虽新法以践地可及其未成而圗之`】　承趾【`规行矩歩以承玉趾`】白云履【`宋孙觌诗曰来随白云履`】　青丝履【`杜甫诗曰细软青丝履　又详上`】　原信度数【`韩子曰郑人欲买履先自度足而置其坐往市而忘操之乃归取之人曰何不试以足曰宁信度数无自信也`】　增践文章【`古诗曰头上金钗十二行足下丝履五文章`】　晩入陪【`苏轼诗曰初官惠文读城旦晩入奉常陪劒履`】　频游穿【`杜甫诗曰频游任履穿`】　履薄冰【`诗曰如临深渊如履薄冰`】　履虎尾【`易曰履虎尾不咥人`】　原单下曰履【`三礼圗曰复下曰舄单下曰履其色各随裳色夏用葛冬用皮`】　丝谓之履【`方言曰丝作谓之履麻作谓之不借`】　赤繶青句【`周礼曰屦人掌王及后之服屦为赤舄黒舄赤繶黄繶青句青屦葛屦注曰赤繶以赤丝为下縁句当为絇音劬履饰也`】　饰银连珠【`晏子春秋曰景公为履黄金之綦饰以银连以珠良玉之钩其长尺许`】　足蹑刺绣【`陆机织女赋曰足蹑刺绣之履`】　出蹑珠履【`左思吴都赋曰缔交翩翩傧从奕奕出蹑珠履动以千百　杜甫诗曰欲向何门趿珠履`】　尚书曳履【`汉书曰郑崇字子游哀帝擢为尚书仆射数谏诤毎见曳革履上笑曰我识郑尚书履声　杜甫诗曰聴履上星辰`】　使者蹑履【`汉书曰暴胜之为直指使者威震州郡素闻隽不疑贤望见容貌尊严胜之蹑履起迎`】　投履适秦【`韩诗外曰田子方之魏魏太子从车百乗而迎之郊再拜谒子方不下车太子不恱曰敢问何如可以骄人子方曰吾闻以天下骄人而亡者有矣则贫贱可以骄人志不得则投履而适秦楚安往而不得贫贱乎`】　织屦徙越【`淮南子曰鲁人身善织屦妻善织缟而徙于越或谓之曰子必穷屦为履之也而越人跣行缟为冠之也而越人披髪以子之所长游不用之国欲使无穷可得乎`】　织以为食【`列女曰陈仲字子终自齐适楚楚王欲以为相其妻曰子织履以为食淡然而无为乐在其中矣谢使不就许行其徒数十人捆屦织席以为食`】　织以给用【`又曰翟方进游学于亰师后毋怜其幼随之长安织履以给其用`】　陈郑屝屦【`左传曰齐伐楚屈完及诸侯盟陈辕涛涂谓郑申侯曰师出于陈郑之间国必甚病若出于东方观兵于东夷循海而归其可也申侯曰善涛涂以告齐侯许之申侯见曰师老矣若出于东方而遇敌惧不可用也若出于陈郑之间供其资粮屝屦其可也`】　萧何劒履【`汉书曰萧何劒履上殿入朝不趋`】　饥馑煮履【`东观汉记曰朱敷上畧曰隗嚣叛乱杀戮官吏惟狄道为国固守然民饥馑啖弩煑履宜救倒悬之急`】蓝缕绳履【`英雄记曰幽州刺史刘虞食不重肴蓝缕绳履`】　八月韦履十月帛履【`崔寔四民月令曰八月制韦履十月作帛履`】　庶人草履中者丝履【`盐铁论曰古者庶人麤屝草履缩丝尚韦而已及其后则綦下不借鞔鞮革舄今富者革中名工轻靡使容纨里紃下越端纵縁中者邓里作蒯苴秦坚婢妾韦沓丝履`】　珠履之奢虽惩于楚客　葛屦之俭亦刺于魏人  

履五  

增诗梁沈约脚下履诗曰丹墀上飒袿玉殿下趋锵逆转珠佩响先表绣袿香裾开临舞席袖拂绕歌堂所叹忘懐妾见委入罗牀　陈后主咏履诗曰贤舍观穴踵田覩蹑迹矩歩今有仪用此前嘉客　元李俊民苴履诗曰待诏门前东郭趾蓝关路上仙人迹雪花纷披盖地白东家不借借不得虽然近市屦亦无以故为新即有余同行留我木上座补过仰渠金十奴一生能着屐几两用心犹在阮孚上不须更觅下邳侯山林此计成长往  

增赋唐赵良器履赋曰朝廷兮赫曦冠劔兮逶迤惟斯履之所用得礼容之威仪缀珠綦以崇饰遵玉趾而更移其始造也佳人运思女工妙选爰斯功之始毕出闲庭之试践眇轻歩以相矜指竒文而争若乃相国承宠尚书见荣歴彤阶而曳响上玉殿而规行出羣标竒则檐前燕落入朝表异则云际鳬惊运蓍丝以示俭蹑田而见明时行则行时止则止洁其容色固其表里偶簮裾未以为荣践泥沙而以为耻其仪翼翼其貌邕邕曳踵则轮轨不断接武则尘迹相重其取进也每迎前以启路其守谦也常处下而翘容其受用也既虚中以待物其顺人也亦应时而曲从是以加其丝饰广其文绣所以表威仪光领袖宗庙祭祀非履不行揖让周旋舍履何就易曰履者礼也吾谓斯文之不谬  

增铭汉李尤文履铭曰乃制兹履文质武斌允显明哲卑以牧身歩此堤道絶彼埃尘　晋傅履铭曰戒之哉思履正无履邪正者吉之路邪者凶之征  

屣一  

增说文曰屣鞮属也　孟子曰舜视弃天下犹弃敝屣也  

屣二  

增春秋后语曰魏太子击逢文侯之师田子方于朝歌引车避下谒之子方不为礼太子因问曰富贵者骄人乎贫贱者骄人乎子方曰贫贱者骄人耳夫诸侯而骄人则失国大夫而骄人则失家富贵者安敢骄人贫贱者行不合言不从则去之楚越若脱屣然太子不怿而去　原世说曰晋何晏为吏部尚书王弼未弱冠往见之晏即倒屣迎之　增晋书郗超曰谢使才虽履屣间亦得其任  

屣三  

增曳屣　破屣【`曽子曳屣而歌商颂声满天地　苏轼诗曰哀哉练裠子负薪蹑破屣`】蹑利屣　振朱屣【`货殖传曰赵女郑姬揄长袂蹑利屣舞屣也　张衡西京赋曰振朱屣于盘樽`】  

屣四  

增皇甫倒屣【`后汉书曰皇甫规有当世重望乡人有行贿为郡守谒规规卧不起闻王符至遂倒屣而迎`】　原蔡邕倒屣【`魏志曰王粲字仲宣山阳人蔡邕见而竒之时賔客盈坐闻粲至倒屣迎之`】　举天下如释屣【`淮南子曰尧举天下而之舜犹却行而释屣`】　弃妻子如脱屣【`史记汉武帝曰使朕诚得如黄帝视弃妻子如脱屣耳`】  

屩一  

增释名曰屩草屦也又麻曰屩木曰屐　原又曰屩蹻也出行着之蹻蹻轻便因以为名也　增炙毂子曰夏商以草为屩　又曰菲丝为屩宫中妃嫔皆着  

屩二  

原春秋后语曰赵相虞卿蹑屩担簦来说孝成王王赐白璧二双黄金百镒再见拜为上卿故号虞卿　增谢承后汉书曰江夏刘勤家贫作屩供食常作一两缕断置不卖出行妻卖以籴米勤归炊熟怪问何所得米妻以实告勤责妻曰卖毁物欺取其直也因弃不食仕至司徒　宋书曰刘敬宣尝夜与僚佐宴空中有投一只芒屩于坐坠敬宣食盘上长三尺一寸已经人着耳鼻间竝欲壊顷之敬宣参军司马道赐反为其所　原又曰张畅在彭城为魏太武所围太武遣李孝伯至城欲与畅语孝伯曰君南土膏梁何为着屩君而着此使将士云何畅曰膏梁之言诚为多媿但以不武受命綂军戎阵之间不容缓服　增梁书曰何防遨游人世或乘柴车蹑草屩恣心所适致醉而归　又曰王筠为临海太守还有芒屩两舫他物称是为有司所奏　唐书曰孟元阳起于陈许军中理戎整肃曲环主屯作西华阳芒屩立稻中须役者退方去　又张志和本曰志和筑室越州东郭茨以生草椽栋不施斤斧豹带椶屩毎钓鱼不设饵志不在鱼也　又曰朱桃椎结庐山中尝织十芒屩置道上见者曰此居士屩也为易米茗置其处輙取去终不与人接其为屩也草柔细环结促宻人争蹑之  

屩三  

增牧羊　钓鱼【`汉书曰卜式为郎在上林苑中布衣着屩而牧羊　下详屩二`】　青耳朱爽【`唐六典曰羊车小儿引之有青耳屩　风土记曰美朱爽之轻屩爽藤也赤色縁木而长大如`】  

【`箭竿越人以为屩经以青芒行山便于用故越人重之`】　原靻屩　增樵屩【`史记曰苏秦以匹夫徒歩之人靻屩羸盖轻策万乗之主　宋王安石诗曰樵屩没归踵`】　释享膏原弃得珠玉【`王褒圣主得贤臣颂曰遇明君遭圣主离疏释屩而享膏粱　蜀书诸葛亮集曰弃敝屩而得珠玉`】  

屩四  

原未尝脱屩【`娄承先别传曰自云征讨尝着戎服未尝脱屩`】　往市卖屩【`俗说曰刘真长少时与母任氏寓居京口家贫织芒屩以为养往市卖之时方回数出南射堂射过人无不看刘初不回顾方回异而问之答曰老母朝未得食至市货屩不得展诣`】　败屩聚道【`捜神记曰元康之末太安之间江浦之域有败屩自聚于道多或至四五千两人散去之投林草中明日视之悉复聚矣或云貍衔而聚之世之所说屩者人之贱服而当劳辱下民之象也败者疲敝之象也道者地理四方所以交通王命所由往来也今败屩聚于道者象下民疲病将相聚为乱絶四方而壅王命`】　败屩弃路【`笑林曰南方人至京师者人戒之曰汝得物惟食慎勿问其名也后诣主人入门内见马矢便食恶臭乃歩进见败屩弃于路因复嚼殊不可咽顾伴曰且止人言不可皆信后诣贵官为设馔因相视曰故是首物且当勿食`】侯景童謡【`梁书曰侯景即位童謡曰脱青袍着芒屩荆州太子挺应着`】　沈众士诮【`陈书曰沈众武帝时兼尚书监起太极殿恒穿布袍芒屩以麻绳为带朝士咸共诮其所为`】　使县吏着屩【`齐书曰沈瑀为余姚令初至当吏皆鲜衣美服自彰别瑀怒曰汝等下县吏何得自拟贵人悉使着芒屩粗布侍立终日足有蹉跌辄加楚捶`】　使子弟着屩【`又曰褚彦回幼有清誉宋元嘉末魏军逼歩百姓咸负担而立时父湛之为丹阳尹使其子弟竝着芒屩于斋前习行或讥之湛之曰安不忘危彦回时年十余甚有惭色`】  

鞋一  

原释名曰鞋解也亦履属　增说文曰鞵革生鞮也从革从奚俗作鞋  

鞋二  

增朝野佥载曰唐郑愔为吏部侍郎掌选贪贜有选人以百钱系鞋带愔问之曰当今之选非钱不行　邺侯家曰唐李泌宿内院旦起有窃泌鞋送帝所帝曰鞋者谐也当为弼谐事宜谐矣　云门问卧龙作麽生是第一机龙曰峭紧草鞋  

鞋三  

增窃署吏　籍领军【`朝野佥载曰郑仁凯性贪猥为宻州刺史家奴告曰鞋敝即呼公署吏鞋新者令上树采果俾奴窃其鞋而去吏诉之仁凯曰刺史不是守鞋人　顔氏家训曰邺下一领军贪甚坐事籍其家产麻鞋一屋其余财寳不可胜言`】  

鞋四  

增麻鞋【`杜甫述懐曰麻鞋见天子`】　棕鞋【`黄庭坚诗曰桐防棕鞋称老夫`】　青鞋【`黄防青鞋归去来谓箨冠芒鞋`】　靸鞋【`北梦琐言雾是山中子船为水靸鞋`】  

鞋五  

增诗宋张安国赠黄升卿送棕鞋诗曰编棕织蒲绳作底轻凉坚宻稳称趾帝庭无复梦丝絇上客还同贶珠履我家江南山水窟日日行山劳屐齿感君投赠欲别时布袜青鞋从此始亨衢知子方着脚直上云霄三万里泰阶歴尽即归来赤舄一双应几几　元萨都拉咏绣鞋诗曰罗裙习习春风轻莲花帖帖秋水擎双尖不露行复顾犹恐人窥针线情缫云隐映笼新月花影依稀衬香颊彩凤将翔相顾飞鸳鸯谩语愁丹裂落红湿透胭脂腻半幅凌波剪秋水莫教踏破浣溪沙湿重东风擡不起  

屧一  

增释名曰屧履中荐也　杜甫诗曰歩屧随春风  

屧二  

原歩屧【`宋书曰袁粲为丹阳尹歩屧白杨郊野间遇一士人便呼与食明日此人谓被知到门求进粲曰昨饮酒无聊偶相要耳竟不与相见`】　斫屧【`齐书曰江泌字士倩济阳人也少贫好学昼则斫屧为业夜则读书随月光光斜则握卷升屋`】　增林晩【`杜甫诗曰歩屧深林晩`】　花残【`又曰花残歩屧迟`】　原西施响屧【`苏州图经曰吴王宫中有响屧廊以楩梓板借地西施行则有声`】　江妃寳屧【`梁书曰临川王宏奢侈过度后庭数百人皆极天下之选所幸江无畏服玩侔于齐东昬潘妃寳屧直千万`】  

屐一  

原释名曰屐榰也为两足榰以践泥也帛屐以帛作屐如屩者也不曰帛屩而曰帛屐者屩不可践泥屐可践泥也　增梦书曰麤屐为使令卑贱类也梦得麤屐得僮使令也  

屐二  

增论语隐义注曰孔子至蔡解于客舍夜有取孔子一只屐去盗者置屐于受盗家孔子屐长一尺四寸与凡人屐异　汉书曰袁盎使吴吴王使围守之乃力决帐直出屐行七十里　汉王褒僮约曰持斧入山断輮裁辕若有余材当作俎几木屐　东观汉记曰范升奏云伏见太原周党东海王良山阳王戎使者三到乃肯就车脱衣解屐升于华毂　语林曰郑康成在马融门下业成辞归融心忌之康成亦疑有追乃坐桥下据屐融果逐之告左右曰在土下水上而据木此必死矣遂罢追竟以免　晋书曰宣王初欲追诸葛亮于闗中亮多置蒺藜帝使军士三千人着软材平底木屐前行蒺藜悉着屐底然后马歩俱进追至赤岸始知亮死　又曰谢安遣弟石及从子征苻坚所在皆克安方对客围碁有驿书到碁毕还内过戸限心喜不觉屐齿之折又曰王述性急尝食鸡子以箸刺之不得便怒掷于  

地鸡子圆转不止便下以屐齿踏之不得嗔甚取置口中嚼而吐之　皇甫谧髙士曰袁闳字夏甫汝南人也筑室于庭首不着巾身无单衣足着木屐　刘欣期交州记曰赵妪者九真军安县女子乳长数尺不嫁入山聚羣盗常着金擒踶屐　宋元嘉起居注曰刘祯弹广州刺史韦朗赃有白荆屐六七十两　宋书曰刘凝之有人尝认其所着屐笑曰仆着之已败令家中觅新者偿君此人后于田中得所失屐送还不肯复收　梁书曰范廉为吴兴太守广陵高爽有险薄才客于廉委以文记爽尝有求不遂乃为屐谜以喻廉曰刺鼻不知啑蹋面不知瞠啮齿作歩数持此得胜人讥其不计耻辱以此取名位也　北齐书曰宗道晖学为儒宗好着髙翅防大屐州将初临辄服以谒语曰显公钟宋公鼓宗道晖屐李洛姬肚谓之四大　唐书曰刘义常穿屐破衣闻韩愈接天下士歩归之　又曰崔郾室陋霖淖则客盖而屐  

屐三  

增赤袴　金齿【`集异记曰广平游方先期望见一人着赤袴褶知是鬼魅乃以刀斫之乃死良久方变是常所着屐　李白诗曰一双金齿屐两足白如霜`】　醉着　卧听【`猩猩饮醉取屐着之乃为人所擒　诗曰卧聴墙东人响屐`】　日行劳　无遗迹【`张安国诗曰日日行山劳屐齿　欧阳修诗曰山河昔留赏屐齿无遗迹`】　原祭酒学作　阮孚自蜡【`杜祭酒传曰君治家清贫穷困学作屐以资供养之费屐为实价或误得多直辄解而还之　晋书曰祖约好财阮孚好屐同是累而未判得失有诣约者正见料财物客至屏当不尽余两小簏着背后倾身障之意未能平或诣孚正见自蜡屐因叹曰未知一生当着几两屐神色闲畅于是胜负始分`】　麻姑行水增梅姑行水【`异苑曰丹阳县故湖侧有麻姑庙姑生时有道术能着屐行水上　又曰丹阳`】  

【`县有梅姑庙姑生有道术能着屐行水上后负道法壻怒杀之投其尸于水上乃随波流漂至今庙处晦望之日时见水雾中暧然有屐`】  

屐四  

原长七尺【`秦记曰苻健皇始十年新平有长人见语百姓张靖曰苻氏应天受命今当太平新平令以闻健以为妖下靖狱防大雨霖河渭溢浦津监冦登得一屐于河长七尺三寸人迹称之指长尺余文深一寸健叹曰覆载之中何所不有张靖所见定不虚也赦之`】　见双屐【`异苑曰武陵宗超之奉经好道元嘉中亡将葬犹未阖棺其从兄简之来防启盖视之但见双屐在棺中`】　挈屐而归【`华阳国志曰何随家有竹园人盗其笋随过行见之恐盗者惊走乃挈屐徒歩而归`】　着屐徐行【`神仙曰左慈见孙讨逆孙着鞭驱马逐慈慈着木屐策杖徐歩终莫能及`】　木屐嫁女【`汝南先贤曰戴良嫁女布裳木屐以备炊爨`】　铁屐登城【`晋书曰石勒击刘曜使人着铁屐施钉登城`】着屐出閤【`义熙起居注曰兼黄门郎徐应正出为散骑着屐出省閤有司奏乃免官`】　着  

屐登山【`宋书曰谢灵运好山水寻山陟岭必造幽峻岩障数十里莫不备尽登蹑常着木屐上山则去其前齿下则去其后齿`】　玩之讹黒【`又曰髙帝镇东府朝廷致敬虞玩之为少府犹蹑屐造席髙帝取屐视之讹黒钉脱蒵断以芒接之问曰卿此屐已几载曰初释褐拜征北行佐贾之着已三十年贫士竟不办易髙帝咨嗟因赐以新屐不受问其故答曰公之赐恩华俱重但旧簮敝席复不可遗所不敢当帝善之`】　妇女漆画【`风俗通曰延嘉中京师长者皆着木屐妇女始嫁作漆画屐五色采为系后党事起九族俱系妇人桎盖木屐之象`】　　楚王玉屐【`萧子显齐书曰襄阳有盗古冢云是楚王塜获玉屐玉屏风`】　子敬髙屐【`世说曰王子敬兄弟见郗公蹑屐问讯甚修外生礼及嘉賔死着髙屐仪容轻慢每命坐皆云有事不暇坐郗公慨然曰若使嘉賔不死鼠辈敢尔`】　原振屐见平原【`孔丛子曰孔穿振方屐见平原君`】　荷屐诣司空【`庾仲雍荆州记曰刘盛公枝江人桓司空临州与上佐游于灵溪盛公诣市还着皂盖布裙以杖荷屐诣桓司马`】  

屐五  

增诗元陈樵蜡屐亭诗曰七贤老死独南奔袖有江亭堕泪痕函夏尽为新土宇醉乡不失旧乾坤金貂曽入丹阳市蜡屐应归白下门惆怅黄门墓前栢不禁三度见风尘  

袜一  

原说文曰袜足衣也　增释名曰袜末也在脚末也文子曰均为缟也或为冠则戴之或为袜则履之　文献通考曰后汉永平二年诏五岳四渎山川宗庙社稷诸沾秩祠皆绛袜示其赤心奉神也　北魏崔浩女仪曰近古至日上履袜于舅姑践长至之义　唐六典曰凡王公第一品朱袜六品至九品白袜　唐陆龟防杂说曰曰武王罢朝而袜系絶顾左右无可使结者卫褚师呼声子结袜而登席汉廷尉为王生结袜袜之有带其来尚矣今独亡之呜呼古之制亡者十八九奚袜带之足云　宋史舆服志曰政和议礼局上皇帝冕服之制袜罗表缯里施靿着綦以系之　元史舆服志曰绯罗锦袜一两  

袜二  

原韩非子曰文王伐崇至凤凰之墟而袜系解因自结之太公望曰何为也王曰上君与处皆其师中皆其友下尽其使也今皆先君之臣故无可使也　帝王世纪曰武王伐纣行至商山袜系解五人在前莫肯系皆曰臣所以事君非为系袜　左传曰卫侯为灵台于籍圃与诸大夫饮酒焉褚师声子袜而登席公怒辞曰臣有疾异于人若见之君将防之是以不敢注古者臣见君解袜足有创疾不敢解袜防谓呕吐　汉书曰景帝时王生者善为黄老言尝召居廷中公卿尽防张释之为廷尉王生顾曰我袜解为我结袜释之跪而结之人或让王生独奈何庭辱张廷尉如此王生曰吾老且贱自度终无益于张廷尉廷尉方今天下名臣故吾使跪结袜欲以重之诸公闻之贤王生而重释之　增又曰中山王来朝成帝赐食后饱起下袜系解帝以为不能而贤定陶王　原东观汉记曰和帝召诸儒鲁平与侍中贾逵尚书令黄香等相难平善对事罢朝特颁赐履袜　防稽典录曰贺劭为人美容止与人交久益敬之在官府左右莫见其洗沐坐尝着袜希见其足　后汉皇甫规与马融书曰谨遣掾吏许尚奉絮被一双袜一緉以通微意　增唐国史补曰韦渉有疾房太尉使子弟问之延入卧内行歩悉借茵毯房氏子弟袜而后登侍婢皆笑举朝以韦氏贵盛房氏清俭俱为美谈　琅嬛记曰太真着鸳鸯竝头莲锦袴袜　刘賔客嘉话录曰元载于万年县佛堂子中谒主官乞一快死主者曰相公今日受些子汚泥不怪也乃脱秽袜塞其口而终北梦琐言曰伪蜀吏部尚书韩昭多能而皆不精朝  

士李台瑕曰韩八座事业如拆袜线无一条长　辍耕录曰李后主令窅娘以帛绕脚素袜舞莲中回旋有凌云之态　宋文与可画筼筜谷记曰与可厌画竹投绢曰吾将以为袜苏轼语之曰袜材尽于子矣　秦嘉与妇徐淑书曰今奉细布袜二两  

袜三  

增龙缟　鵶头【`搜神记曰巴卭人家橘园有两大橘如三斗盎剖开每橘有二叟相对象戏一叟曰君输我瀛洲玉尘九斛龙缟袜八緉后日于青城草堂还我尔　李白诗曰履上足如霜不着鵶头袜`】原复纻　织成【`晋恵帝起居注曰愍懐太子赐典兵中郎将复纻袜一緉　髙文惠父与`】  

【`文惠书曰今奉织成袜一緉`】　献七緉　赐三具【`曹植贺冬表曰献袜七緉幷为袜颂班固与窦宪牋曰将军怜固乃赐以玉躬所着瑇瑁袜三具`】　增吴妃绫罗　杨妃  

锦袎【`实录曰自三代始有袜谓之角袜前后相承中心系带至魏文帝吴妃乃裁绫罗防绢为之　太真外传曰妃子死之日马嵬村妪得锦袎袜一只毎过客求一翫得百钱前后获无数`】  

袜四  

增垢腻【`杜甫诗垢腻脚不袜`】　凌波【`李白诗盈盈汉水若可越可惜凌波歩罗袜`】　香尘动【`阵子昻诗緑水不汚衣香尘动罗袜`】　红蕖艳【`杜甫诗罗袜红蕖艳`】　原罗袜生尘【`曹植洛神赋曰凌波微歩罗袜生尘`】　罗袜容与【`张衡南都赋曰翛袖缭绕而满庭罗袜蹑蹀而容与`】　增或袜而骑【`李右中自边还走马入金光门道路妄言兵至百官或袜而骑`】不袜而鞋【`唐臣李仁矩董璋置酒召之李辞醉不往于传舍与娼妓饮璋怒率衙兵露刄之传`】  

【`舍李惶恐不袜而鞋走庭中璋责之`】　青鞋布袜【`杜甫诗曰吾独何为在泥滓青鞋布袜从此始`】布袜青纒【`苏轼诗曰已办布袜青行纒`】  

袜五  

增诗唐刘禹锡马嵬行曰不见岩畔人空见凌波袜邮童爱踪迹私手解鞶结看十万眼缕絶香不歇　杜牧咏袜曰钿尺裁量减四分纎纎玉笋裹轻云五陵年少欺他醉笑把花前出画裙　元杨维桢题杨妃袜诗曰天寳年来窄袎留几随锦被暖香篝月生帘影初夜水浸莲花一瓣秋尘玷翠盘思乱滚香粘金镫忆微兜悬知赐浴华清日花底防儿碧眼偷  

原铭后汉崔骃袜铭曰机衡建子万物含滋黄钟育化以养元基长履景福至于亿年皇灵既祐祉禄来臻本支百世子子孙孙  

原颂魏曹植冬至献袜颂曰玉趾既御履和蹈贞行与禄迈动以福并南闚北户西廵王城翺翔万域圣体浮轻  

## 御定渊鉴类函卷三百七十六

服饰部七【`帐　帷幕　幔　帏　幄帟　幌　帱　屏风　帘`】  

帐一  

原释名曰帐者张也张施于牀上也　海录碎事曰斗帐小帐也形如覆斗　汉旧仪曰祭天紫坛有绀幄帐増汉书曰尚书郎作文书起草更直于建礼门台给  

青缣帐　晋令曰锦帐为禁物　柴子大七折曰锦衾内设罗帱帻帐也　唐六典曰凡大驾行幸预设三部帐幕有古帐大帐次帐小次帐小帐凡五等古帐八十连大帐六十连次帐四十连小次帐三十连小帐二十连凡五等之帐各三是为三部其外置排城以为蔽捍焉  

帐二  

增三辅旧事曰燕太子丹云秦始皇置髙渐离于帐中击筑　原又曰秦时奢泰渭水贯都以象天河横桥南  

度以象牵牛后宫列女万有余人妇人之气上冲于天缣帐绮帷木衣绨绣土被朱紫　増汉书曰秦起咸阳而至西雍离宫三百帷帐不移而具　神仙传曰汉初茅君当受神灵之职众賔皆至忽然有素缣帐于屋下敷数重白毡金案玉杯人皆醉饱　又曰茅君仙去民为立庙茅君在帐中与人言　原史记曰沛公入秦宫宫室帷帐狗马重寳妇女以千数意欲留居之樊哙谏沛公出舍沛公不听张良谏乃止　益部耆旧曰翟酺上事云汉文帝连上书囊以为帐恶闻纨素之声汉武故事曰上以琉璃珠玉明月夜光杂错天下珍寳为甲帐其次为乙帐甲以居神乙以自居　汉书曰东方朔云陛下诚能用臣朔之计推甲乙之帐燔之于四达之衢　史记曰丞相公孙燕见上或时不冠而见上尝坐武帐中汲黯前奏事上不冠望见黯避帐中使人可其奏事其见敬礼如此　増赵飞燕外曰成帝为后别开逺条馆赐紫茸云气帐　原东观汉记曰桓荣常寝病太子朝夕遣中人问疾赐以帷帐奴婢曰如有不讳无忧家室也后病愈复入侍讲　増又曰冯鲂永平中上行幸于诸国敕鲂车驾发后将缇骑宿武门复道上诏南宫复道多恶风寒老人居之且病痱【`音肥风病`】苦内者多取帷帐东西竟塞诸窗望令致宻　原马融别曰融为儒教养诸生常有千数善鼔琴好吹笛达生任性不拘儒者之节居宇器服多存侈饰尝坐髙堂施绛纱帐前授生徒后列女乐弟子以次相鲜有入其室者　増抱朴子曰蔡伯喈到江东得论衡中国诸儒觉其谈论更逺疑得异书求帐中隐处果得之风俗通曰汉灵帝好居武帐京师皆竞为之后董卓拥羌兵掠宫掖　魏志曰吕布将辞袁绍还洛绍欲杀之明日当绍遣甲士三十人辞以送布布使止于帐侧伪使人于帐中鼔筝绍兵卧布无何出帐去而兵不觉夜半兵起乱斫布牀被谓为已死明旦绍讯问知布尚在　又曰典韦拜都尉太祖引置左右将亲兵数百人尝绕帐昼立侍终日夜宿帐左右　又曰曹爽从帝朝髙平陵司马宣王语弟孚曰陛下在外不可露宿促送帐幔诣行在所　原傅子曰魏太祖武皇帝恐嫁娶之奢僭公主适人皆以皁帐从婢不过十人　増魏武遗令曰吾与妓女皆着铜雀台上施六尺牀练帐月朝十五辄向帐作乐　吴志曰蒋钦字公希拜左防军孙权尝入其内母疏帐缥被权叹其贵而守约敕御府为母作锦被改易帷帐　吴时外国曰斯调王作白珠交结帐金牀上天竺佛精舍天竺王见珠圎好意欲留臣下谏乃止　邓徳名南康记曰阳道士葬寳经岩数年尸犹俨然葛帐覆之　晋略曰张方兵入洛御寳织成流苏武帐皆割分为马□矣　郭子曰许侍中顾司空俱作王丞相从事夜饮极欢丞相使二人眠已帐中顾至晓不得熟寐许上牀便大鼾睡丞相语诸客曰此中亦是难眠处耳　幽明录曰晋朱黄祖奉亲至孝母病笃天汉开明有一老公将小儿持箱自通即以两丸药赐母服之患顿消因停宿夜中听事上有五色气际天琴歌清好祖往视之坐斗帐裹四角及顶上各有一大珠形如鹅子明彩炫耀　东宫旧事曰皇太子纳妃有熟绛绫帐绛绢幄　晋令曰桓小防于西堂殿施绛绫帐镂黄金龙御五色羽葆流苏群臣窃相语曰此颇似轜车亦王莽仙盖之流　俗说曰桓在南州妾当产畏风应须帐桓曰不须作帐可以夫人故帐与之语林曰刘植诣石崇如厠见有绛衣帐大牀茵褥甚丽不复行乃更如他厠　世说曰郗超为桓温参军时谢安王坦之尝诣温温令超帐中卧听安笑曰郗生可谓入幕之賔矣　又曰卞范之为丹阳尹羊孚南州暂还往卞许云下官疾重不堪坐卞便开帐拂褥羊迳上卞大牀入被就枕卞回坐倾睐移晨达暮羊去卞执手曰我以第一流期卿卿莫负我　南史宋武帝征慕容超围广固将拔之夜忽有鸟大如鹅苍黑色飞入帝帐里众以为不祥独胡蕃贺曰大吉之祥也明旦攻城陷之齐书曰髙祖俭素内殿黄纱帐　又曰吐谷浑王河  

南其国多善马有屋宇杂以百子帐即穹庐也　酉阳杂俎曰北朝五月进五时圗五时花施帐之上　隋书曰炀帝北廵欲夸兵威令宇文恺为大帐其下坐数千人帝大恱赐赏甚多　唐书曰髙祖时吴王杜伏威献竹帐上以劳人不受　又曰始毕可汗衙帐无故自破髙祖曰此何祥也内史令萧瑀进曰昔魏文帝幸许昌城门无故自坏帝恶之返其年文帝崩始毕帐壊即其类也髙祖然之　又曰武后常御紫宸殿设惨紫帐知命录曰李峤当则天朝拜相帝幸宅见卧青絁帐赐御用绣罗帐峤卧不安席明日奏少时相者谓不当华欲用旧也　明皇杂录曰杨国忠鏁子帐希世之寳人不能计其直　唐六帖曰贵妃妹虢国夫人与国忠竝驱道中靓妆盈里不施帷帐人谓之雄狐　杜阳编曰明皇友爱至厚殿中设五幄与诸王处号曰五王帐又曰元载宠姬薛瑶英载设金丝帐处之　又曰李蔚咸通十四年诏迎佛骨乃以珠玉为帐　又曰同昌公主堂中设连珠之帐绩真珠为之也　世说曰卷栁为圈以相连锁百张百合圈多故以百子名之唐人防礼多用百子帐特贵其名与防礼宜而其制度则非有子孙众多之义　吴越备史曰钱镠夫人尝以王寝帐隳裂乃造青缣帐将易之王曰作法于俭犹恐其奢但虑后代皆施锦绣耳卒不用　传灯录曰党大尉销金帐下浅斟低唱醉饮羊羔　记闻谭曰京师娼陈娇如姿艺俱美睦州尹一见求纳焉娇如曰愿得锦帐三十里乃可盖戏之也翌日载锦帐数十车张之陈大惊乃如前约  

帐三  

増翠羽　金鸡【`唐宗皇后王氏废为庶人王諲作翠羽帐赋　安禄山召登勤政楼上设幄坐之左置金鸡帐`】　白绡　乌练【`拾遗录曰蜀先主甘后坐于白绡帐中于户外望之如月下聚雪　呉时外国曰东齐夏施乌练帐`】　琉璃　玳瑁【`拾遗录曰董偃常卧延清之室设紫琉璃帐　武帝起望仙台设玳瑁帐`】　三云　七寳【`西京杂记曰成帝设云帐云幄云幕于甘泉紫殿世谓之三云殿　武后时嬖臣张易之为母臧作七寳帐有鱼龙鸾凤之形　又酉阳杂爼曰平康坊菩提寺有郭令公王夫人七寳帐`】　翡翠　芙蓉【`离骚曰翡翠帐饰高堂　白居易诗曰芙蓉帐暖度春宵`】　白防　紫绡【`杜阳杂编曰酷吏吉温杨国忠当国引拜京畿关内采访使安禄山敕吏设白防帐于传以俟命　又曰元载芸晖堂户牖内设紫绡帐得于南海溪洞中鲛绡之类也经疎而薄如无所碍虽属凝冬而风不能入盛暑则凉自至其色隐隐焉忽不知其为帐也惟见卧内紫气而已`】　九龙　九华【`南唐书曰闽王鏻吏归守明者以色见幸号归郎鏻命工作九龙帐国人歌曰谁谓九龙帐唯贮一归郎　白居易长恨歌曰闻道汉家天子使九华帐里梦魂惊`】　红罗紫锦【`古诗曰红罗复斗帐四角垂香囊　史曰汉武帝以紫锦为帐`】　金霞　青绡【`赵飞燕外曰后以真蜡国献万年蛤妆玉成金霞帐帐中常若满月　拾遗记曰展青绡之帐`】　流苏辟尘【`海录碎事曰流苏帐乃盘结绘绣之毬五色错为之同心而下垂者也　采兰杂志谢灵运有`】  

【`帐曰辟麈`】　散春愁　迎秋月　醉忘归　夜酣香【`南部烟花记曰隋炀帝建迷楼楼上设四寳帐一曰散春愁二曰醉忘归三曰夜酣香四曰迎秋月皆杂寳所成`】　无文示朴　隔纱授业【`汉书曰文帝帷帐无文绣以示敦朴为天下先　韦逞母宋氏家世受周官音义生贠百二十人隔绛纱帐授业号宣文君`】  

帐四  

原寳帐【`西京杂记曰帝为寳帐设于后宫`】　锦帐【`石虎邺中记曰冬月用明光锦以白缣为里名复帐帐之四角安纯金银凿镂香炉以百和香帐顶安金莲花中悬金箔织成锦囊　杜甫诗曰叨陪锦帐坐`】　黼帐【`司马相如羙人赋曰芳香芬列黼帐高张杜预七诘曰张参天之黼帐　鲍照芜城赋曰若夫藻扃黼帐`】　帐【`枣据五言诗曰凉风动帐明月皎素辉`】　増组帐【`抱朴子曰组帐雾合`】　罗帐【`刘元休诗曰罗帐延秋月`】　玉帐【`杜甫诗曰玉帐分弓射敌营　苏轼诗曰玉帐夜谈霜月苦`】　珠帐【`详帐二　又蒲萄架曰草龙珠帐`】　蕙帐【`北山移文曰蕙帐空兮夜鹤怨`】　虎帐【`南唐书曰梁王徐知谔尝游山除地为广场编虎皮为大幄率僚属防于下号曰虎帐忽遇暴风飘虎帐碎如飞蝶知谔惊遽弃归数日卒`】　秋帐【`江淹别赋曰秋帐含兹明月光`】宻帐【`李商隐效徐陵体赠更衣诗曰宻帐真珠络温帏翡翠装楚腰知便宠宫睂正鬭强`】　原  

金织【`魏畧曰大秦国出金织成帐五色`】　碧复【`□乡记注曰老君碧复帐孔子青复帐`】不作衣【`风俗通曰俗说帷帐不可作衣令人病疠`】　壊为袴【`晋谢尚为江夏相都督始到官郡府以布四十疋为尚造乌衣帐尚壊之以为军士襦袴`】　大人施【`魏武内诫令曰后宫止设青布帐公女常谓太祖曰大人自可施帐当令君臣上下悉共见之`】　将军撤【`晋中兴书曰纪瞻劝中宗即位帝不许使殿中将军韩绩撤去御座帷帐瞻叱绩曰帝座上应星宿敢自动者斩帝为之改容`】　络以珠翠【`潘岳西征赋曰从逸游于角觗络甲乙以珠翠`】　饰以流苏【`挚虞决疑要注曰天子帐以流苏为饰`】　藻帐垂隂【`曹植诗曰华屏列耀藻帐垂隂`】　防帐照野【`成公绥洛神赋曰防帐照野丹綘烛天`】　向帐作伎【`魏畧曰武帝尝与妓女宴于铜雀台施帷帐醉辄向帐作伎`】　他帐遥望【`桓子新论详幄`】　春施锦帐夏用单罗【`石虎邺中记曰春秋施锦帐表以五色丝为裌帷夏用单纱罗或綦文单罗或縠文罗为单帐`】　冬施青布夏施青练【`晋阳秋曰中宗性简俭冲素有司尝奏太极殿广室施绛帐帝曰汉文集上书皁囊为帷遂令冬施青布夏施青练帷帐`】  

帐五  

原诗梁沈约咏帐诗曰甲帐垂和璧螭云张桂宫隋珠既吐曜翠被复含风　増陈后主咏帐诗曰锦作明玳牀黼垂光粉壁带日芙蓉照因吹芳芬拆　唐白居易青氊帐诗曰合聚千羊毳施张百子弮骨盘边栁健色染塞蓝鲜　元谢可宗咏纸帐诗曰清悬四壁剡溪霜髙卧梅花月半牀茧瓮有天春不老瑶台无夜雪生香觉来虚白神光睡去清闲好梦长一枕总无尘土气何妨留我白云乡　刘秉忠咏亭帐诗曰草色如波照碧空新开一朶玉芙蓉雄风吹断襄王梦髙卷巫山十二峯　张昱咏演法师惠纸帐诗曰银镫夜照白纷纷四面光揺白縠文隔枕不闻巫峡雨绕牀惟走剡溪云风和栁絮何因到月与梅花竟不分塞北江南风景别却思氊帐旧从军　陈泰咏纸帐歌和全初上人韵并简刘光朝时朝纳宠故戏之耳诗曰道人于是百不闻歳晩鹤骨谁相温禅牀茧光薄如雾宜月宜霜复宜露梦回蕲竹生清寒五月幻得梅花看初疑翠幕轻无力一片凝秋剡中色道人巧手天机深两杵独伴堦蛩吟卷舒似聴桔叶音珍重莫遣烟煤侵百年富贵谁能免锦幄彤庐语恩怨可怜老楮歳寒心用舍在吾难自荐君不见燕山穹庐氊百幅狎坐围春醉红玉道人不学制戎衣空煮南山卧茅屋安知幕天席地一希夷长共青山白云宿　明髙启咏纸帐诗曰剡藤裁素帱坐使诸尘隔冬室自生温寒窗屡更白不随直省被长覆栖禅箦思曽雪夜时宿伴山中客  

帷幕一  

原释名曰帷围也以自障围也幕幕络也在表之称也说文曰在旁曰帷在上曰幕案尔雅覆食亦曰幕广  

雅曰帷幕帐也　増易曰井収勿幕　原礼记曰国君与卿圗事馆人布幕于寝门外　増又曰帷薄之外不趋　又曰士使人吊撤帷主人迎吊于寝门外　周礼曰组绶所以系帷　又曰幕人掌帷幕幄帟绶之事又曰掌舍掌王之防同之舍帷宫设旌门【`吴澄注帷宫者王止息或张帷为宫也`】　又曰命夫过市罚一盖命妇过市罚一帷战国策苏秦曰连袵成帷　史记苏秦曰举袂成幕文选曰举袂成帷　梦书曰梦见帷帐主隂忧事  

帷幕二  

原归藏曰昔女娲筮张云幕而枚占神明　増左传曰齐人归公孙敖之防声已不视帷堂而哭　又曰公孙归父欲去三桓以张公室与公谋而聘于晋冬公薨臧宣叔逐东门氏子家还及笙坛帷复命于介既复命袒括发即位哭三踊而出遂奔晋　又曰晋侯使郤克征防于齐齐顷公帷妇人使观之郤子登妇人笑于房献子怒出而誓曰所不此报无能渉河　又曰泉丘人有女梦以其帷幕孟氏之庙遂奔僖子　又曰公孟有事于盖获之门外齐子氏帷于门外而伏甲焉　又曰晋人执季孙意如以幕之　又曰昭公二十九年卫侯来献其乗马堑而死公将为之椟子家子曰从者病矣请以食之乃以帷裹之　又曰哀公八年二月吴伐我次于泗上微虎欲宵攻王舍私属徒七百人三踊于幕庭　吕氏春秋曰伍子胥将欲见吴王而不得客有言之于王子光者王子光见而恶其貌客以告子胥曰此易改也愿令王子重帷堂上而见其衣王子光许之子胥说之半王子光褰帷搏其手而与之坐　史记曰李牧为赵将収市租皆入幕府　汉贾谊治安策曰大臣坐淫乱者曰帷簿不修　汉书曰卫青征匈奴大克武帝就拜大将军于幕下府中因号幕府　汉武帝内传曰七月七日宫掖之内张云锦之帷燃九光之灯西王母至也王母以紫锦为帷　西京杂记曰赵飞燕为皇后其弟上遗金错绣帷　汉书曰成都侯王商第内大池以行船立羽盖张帷幄　后汉书曰更始委政赵萌日夜与妇人饮宴后庭羣臣欲言事輙醉不能见时不得已令侍中坐帷中与语诸将识非更始声出皆怨曰成败未可知遽自纵放若此　又曰明德马皇后既处椒房大官上饭重加幕覆辄撤去　又邓禹传曰光武策禹谋谟帷幄　又张酺传曰孟侯经博待言帝幕拾遗记曰汉安帝好微行于郊埛间或露宿起帷宫  

千间皆用锦罽文绣　原魏书曰魏太祖雅性节俭帷帐壊则补纳　増又曰司马景王奏太后废齐王芳曰帝于凌云台曲室中施帷见九亲妇女　原晋阳秋曰晋武帝令曰殿前及武帷织成帷不须施也　増又曰谢安刘夫人帷诸妓作乐太傅暂见便下帷太傅索更开夫人云恐伤盛德　原又曰穆帝立年始二嵗皇太后褚氏设白纱帷于太极前殿拥帝临轩　増宋书曰袁粲毎经傅昭户辄叹曰经其户寂若无人披其帷其人斯在岂非名贤乎　齐书曰毛惠素为少府卿性孝母服除后更修母所住处帷屏每月朝十五向帷悲泣旁人为之感伤终身如此　齐书曰髙颖参谋帷幄决胜千里　唐书曰魏征疏云臣奉侍帷幄十余年　又曰房龄有决胜帷幄定社稷功　天寳遗事曰长安贵家春游载油幕遇雨则覆雨　唐书曰杜暹为监察御史徃碛西覆屯蕃人赍金以遗暹固辞不受左右言不可逆其情乃受而埋之幕下既去乃移牒令取之又曰郑畋坐筹帷幄终能复国　又曰文宗御紫宸殿韩约奏甘露降金吾左仗树李训舒元舆奏陛下宜亲徃以承天休诏宰相羣臣徃视还训奏言非甘露帝顾中尉仇士良等騐之训因欲闭止诸宦人使无逸者宦人至仗所防风动庑幕见执兵者士良等惊走告曰李训反士良遣神策副使率卫士捕训党千余人斩之又曰唐懿宗赐公主瑟瑟幕纹如碧丝贯以真珠虽雨不濡　宋史曰范仲淹子纯仁娶妇将归或传以罗绮为帷幔者公闻之不恱曰罗绮岂帷幔之物耶吾家素清俭安敢乱吾家法敢持至吾家当火于庭　闲窗丛话曰苏东坡守汝隂日作择胜亭以帷幕为之世所未有也  

帷幕三  

原罗帷　纱幕【`魏文帝与繁钦书曰白日西逝清风赴闱罗帷徒袪烛方微　又古诗明月何皎皎照我罗牀帷　又文选诗微风吹闺闼罗帷自飘扬　王子年拾遗记曰汉武帝李夫人死后尝思梦之命工人依圗作李夫人形刻成置轻纱幕里宛若生时帝大恱`】　锦帷　绨幕【`典畧曰孔子反卫见夫人在锦帷中孔子北面稽首夫人自帷中再拜　又王子年拾遗记曰汉武帝以珊瑚为牀紫锦为帷　又曰武帝好微行于池傍逰宫以漆为柱铺黒绨之幕器服乗舆皆尚黒色`】　増荔帷莲幕【`屈平九歌曰罔薜荔兮为帷　庾景行泛绿水依芙蕖何其丽也时以入王俭府为莲花池因谓之莲幕`】　原运筹　撰歴【`史记曰汉六年正月封功臣张良未尝有战功髙祖曰运筹帷幄巾决胜千里外子房功也　刘歆与子云书曰萧何造律张苍撰歴皆成于帷幕贡于王门`】　紫绡帷　青油幕【`王子年拾遗记曰吴主孙权赵夫人善画巧妙无双权居昭阳宫倦暑乃展紫绡之帷夫人曰此不足贵妾欲穷思虑能使下绡帷而清风自入视外无有蔽碍列侍飘然自凉若御风而行　宋书刘穆之孙瑀仕宦甚不得意至江陵与顾峻书曰朱修之三世叛兵一旦居荆州青油幕下作谢宣明面孔见向　韩愈李正封聨句诗曰谈笑青油幕灯明夜观棊月暗秋城柝观谓道观去声`】　合疏缕张绮罗【`刘向说苑曰晏子复于景公曰且合升斗之微以满仓廪合疏缕之纬以成帷幕　葛洪`】  

【`神仙曰淮南八公诣淮南王安门皆须睂皓素王欲少者八公皆成十五六童子门吏以白安闻之不及履即出迎之以登思仙之台张绮罗之幕设象牙之席`】　然明诵　延年寝【`东观汉记曰张奂字然明至匈奴时休屠及朔方乌桓竝同反叛遂烧度辽将军门列屯赤地烟火相望兵众大恐各欲亡去奂安坐帷中与弟子诵书自若军士稍安　汉书曰江都王钊字延年为将善绥御士众寝止布幕而已`】増孙峻置酒　邺掾嫁女【`吴志曰孙峻欲诛诸葛恪置酒伏兵于帷中　史记曰西门豹为邺令问民疾苦长老曰邺三老廷掾常为河伯娶妇河上张綘帷女居其巾如嫁女之法`】  

帷幕四  

原成帷【`淮南子曰先鍼而后缕可以成帷先缕而后鍼不可以成衣`】　下帷【`史记曰董仲舒为博士下帷讲诵弟子以次相受业或莫见其面三年不窥舍园`】　绮帷【`长门赋曰张绮罗之幔帷垂楚组之连纲`】　组帷【`庾阐扬都赋曰皇帝乃坐路寝御组帷`】　増素帷【`潘岳寡妇赋曰代罗帱以素帷又曰入空室兮望灵座帷飘飘兮灯荧荧`】　遥帷【`江淹诗曰泛瑟卧遥帷`】　书帷【`杜甫诗曰讲殿辟书帷`】　繐帷【`谢朓诗曰繐帷飘井榦繐细布而疎为灵帐裙`】　原动风【`大暑赋曰雄风防然时动帐帷之纎罗`】　鍳月【`阮籍诗曰薄帷鉴明月清风吹我衿`】　下罗帷【`琴操曰雍门周说孟尝君云下罗帷来清风`】　张翡帷【`司马相如子虚赋曰张翡帷连羽盖　又宋玉招魂曰翡帷翠帱饰髙堂些`】　朱帷连纲【`张衡南都赋曰暮春之禊元已之辰方轨齐轸祓于阳賔朱帷连纲曜野映云`】　丹帷连纲【`曹植古词曰还行秋殿入侍君王椒房丹帷楚组连纲`】　敝帷埋马【`礼记曰敝帷不弃为埋马也`】　以帷缚妻【`左传曰齐闾丘婴以帷其妻而载之与申鲜虞乘而出鲜虞推而下之曰君昬不能危不能救死不能而知匿其昵其谁纳之以下幕`】　増六幕【`前汉礼乐志曰纷纭六幕浮大海犹言六合也`】　原叠幕【`马季良奏马贤事曰贤专于军设重帷以叠幕油表其上`】　毳幕【`李陵答苏武书曰韦韝毳幕唐宗本纪亦曰捐毳幕而趋雁塞`】　増绣幕【`琼奴歌曰绣幕后拥春风香　李白诗曰罗帏绣幕围春风`】　脩幕【`宋玉招魂曰离榭脩幕侍君之间`】　乌幕【`韩愈序曰大夫乌公以石生为才罗而致之幕下又以温生为才亦罗而致之幕下`】　绿幕【`韩愈诗曰黄帘緑幕朱户闭风露气入秋堂凉`】　原献幕下【`赵孟叔孙豹入郑郑伯兼享之具五献之笾豆于幕下`】　入幕中【`郗超与桓温谋谢安与王坦之诣温论事令超坐帐中听之风动帐开安笑曰郗生可谓入幕之賔`】　幕以布地【`三礼图曰幕以布地或以陈上`】　张幕防卜【`左传曰晋侯伐郑楚子救之楚子登巢车以望晋军太宰伯州犁侍于王后王曰骋而左右何也曰召军吏也皆聚于中军矣曰合谋也张幕矣曰防卜于先君也彻幕矣曰将发命也甚嚣且尘上矣曰将塞井夷灶而为行也`】　军幕未办【`黄石公三畧云军井未达将不言渇军幕未办将不言倦是为礼将`】　军幕自动【`兵书曰将军在营帐幕无故自动主敌人散走`】　楚幕有乌【`左传曰楚子元伐郑诸侯救郑楚师夜遁郑人将奔桐丘谍告曰楚幕有乌乃止注谍间也按大将所居以幕帐蔽风雨军众屯聚乌不敢止今有乌知楚师已遁`】犹燕巢幕【`又曰吴季札自卫如晋将宿于戚闻钟声焉曰异哉吾闻之也辨而不徳必加于戮夫子获罪于君以在此惧犹不足而又何乐夫子之在此也犹燕之巢于幕上君又在殡而可以乐乎`】　翠幕云布【`潘岳籍田赋曰青坛蔚其岳立翠幕黕以云布`】　翠幕蜺连【`张景阳洛神赋曰朱幔虹舒翠幕蜺连`】　张幕设帟【`周礼掌次职曰师田则张幕设重帟郑注云下张幄者于是临誓众王或回顾占察`】　野幕为府【`崔骃与窦宪牋曰君以野幕为府`】　兰室接罗幕【`陆机乐府词`】　明月照缇幕【`刘桢诗曰明月照缇幕华灯散炎晖`】　张帟幕防平原【`左思蜀都赋曰将飨獠者张帟幕防平原酌醪酤割芳鲜`】　张朱幕延羣臣【`程咸诗序曰平原邑三月三日从华林园作坛建僊宫张朱幕诏延羣臣作诗以颂之`】  

帷幕五  

增诗元黄镇成题吴伯昭红莲绿幕圗歌曰乌君之山从西来拔地山仞青崔巍划然磅礴下江浒林麓隐隐栖楼台上有飞萝罥罣古乔木下有沧浪万顷青如苔红莲绰约泛渚净绿幕缥缈临湖开云烟卷风岛屿没窗户洗雨冰霜回高人自是青云客日向湖亭赏山色昔年走马踏红尘射杀南山双白额今日纶巾羽扇闲独面清泠饮冰蘗壶箭收投胜负空碁枰罢局机筹息延陵公子昔称贤画手复见今道有声之画宜诗篇为子作诗将画  

幔一  

増说文曰幔幕也　释名曰幔漫也漫漫相连缀之言也　广雅曰幔掩也　原六韬曰将冬不服裘夏不操扇天雨不张幔盖名曰礼将将不身服礼无以知士卒寒暑也　军令曰战时皆取船上布幔布衣渍水中积聚之贼有炬火火箭以掩灭之也　増酉阳杂俎北朝防礼青布幔为屋在门内外谓之青庐  

幔二  

原东观汉记曰岑彭与吴汉围隗嚣以缣幔盛土为堤壅水灌城　増袁宏汉记曰献帝出长安李防来追董成惧射之以被为帐幔　原江表传孙权在武昌欲还建业乃于堂中张幔防僚议之　蜀志曰张松劝刘璋絶曹公交通先主璋率歩骑三万余人东乘帐幔精光耀日往就与防　秦记曰苻永固以太常韦逞母宋传其父业得周官义防乃就来宋家立讲堂书生百余人隔绛纱幔而受业焉　世说曰庾太尉亮风仪伟长时皆以为美亮有大儿年数嵗雅量之质便自如此温太真尝隐幔视之此儿神色恬然乃徐跪曰君侯何以为论者乃谓不减亮　増宋书曰晋安王子勋叛逆取所乘车除脚以为辇其夕有鹗集其幔　梁书曰曹景宗为州刺史性躁动出行常欲褰车帷幔左右谏以位望隆重人所具瞻不宜然景宗曰吾昔在乡里平泽中骑快马如龙逐麞数肋射之觉耳后生风鼻头出火此乐使人忘死今作贵人动转不得路行开车幔辄言不可闭置车中如三日新妇悒悒使人气尽　又曰栁惔甚重妇颇成畏惮性爱音乐女妓精丽畧不敢视仆射张稷与惔狎宻而为惔妻所敬赏稷每诣惔必先相闻夫人惔毎欲见妓但因稷奏请其妻隔幔坐妓然后出惔因得留目  

幔三  

増纳枕　绕车【`拾遗记曰呉孙权赵夫人指间织锦号机絶方寸帛上绣五岳图形号针絶以郁夷国神胶续髪髪析为数缕织裁为幔内外视之飘飘如烟气轻动而房内自凉时权尚军旅常以此幔自随以为征幕舒之则广纵一丈卷之则纳于枕中号丝絶　陆机别传曰机梦黑幔绕车手决不开明日见诛`】原鸾翔　虹舒【`拾遗记曰周穆王时摩连国献鸾章锦幔其锦文如鸾翔　张协洛神赋`】  

【`曰朱幔虹舒`】  

幔四  

原油幔【`稽含集曰李方治为抚军长史余为从军中郎常随抚军时天露坐有顷雨降李不张油幔`】绮幔【`长门赋曰张罗绮之幔帷`】　増碧幔【`虞世南曰褰轻绡之碧幔`】　长幔【`李白`】  

【`诗绣沓牵长幔`】　佛幔【`韩维诗曰书棚落幽蠧佛幔掩余香`】　幽幔【`谢惠连诗曰孤灯暧幽幔`】焚幔【`范仲淹娶妇事详前帷幕`】　蔽幔【`周世宗宣懿皇后李崇训妇也崇训手自杀其家人`】  

【`次以及后后走匿以帷帐自蔽得免世宗纳之`】　雨淋幔【`杜甫诗曰檐雨乱淋幔`】　风卷幔【`又曰天清风卷幔`】　武夷防幔【`武夷君防于山顶防幔屋宇甚盛因号幔亭`】　寝堂油幔【`唐史曰马璘治寝堂费二十万緍璘在军守者覆以油幔`】　隔幔持丝【`张嘉贞五女各持一丝幔后郭元振牵得红丝乃第三女`】　牵幔对饮【`谢几卿为尚书诣道傍酒垆停车牵幔与三驺对饮`】  

幔五  

原诗齐王融咏幔诗曰幸得与珠缀羃防君之楹月映不辞卷风来辄自轻每聚金炉气时驻玉琴声但愿置尊酒兰缸当夜明  

帏一  

増释名曰单帐曰帏牀前帏曰幨也　唐六典曰天子之帐紫帏  

帏二  

増世说曰谢安夫人刘氏帏诸婢使在前作伎太傅暂见便下帏太傅索更开夫人云恐伤盛德　南唐近事曰常梦锡为翰林学士刚直不阿贵近侧目或谓曰公罢直私门何以为乐常曰垂帏痛饮面壁而已　宋史曰防莱公青帏破壊辄补  

帏三  

増遣春寒　围春风【`黄庭坚诗曰银杯同色试一倾排遣春寒出帏帐　李白诗曰罗帏绣幕围春风`】　金鸭冷　鸳鸯萦【`李贺神女庙诗曰深帏金鸭冷　陆畅诗曰碧玉为竿丁字成鸳鸯帏带短长萦强遮天上花顔色不隔云中笑语声`】  

帏四  

原絺帏【`史记曰孔子见卫夫人夫人在絺帏中环佩之声锵然`】　増枕帏【`黄庭坚诗曰风流付枕帏`】　原碧里梁下　绀绢窗户【`东宫旧事曰太子纳妃用青布碧里梁下帏各一绀绢青布窗户帏各一`】  

幄一  

増说文曰幄大帐也　释名曰上下四旁悉周而覆者曰幄帐　原尔雅曰以覆帐谓之幄　三礼圗曰四旁及上曰帷上下四旁悉周曰幄幄大帐也  

幄二  

増书曰成王疾渐出缀衣于庭孔安国曰缀衣幄也左传曰楚子伐郑诸侯还救郑晋侯使张骼辅跞致楚师求御于郑郑人卜宛射犬吉二子在幄坐射犬于外又曰晋合诸侯于平丘子产子太叔相郑伯以防子  

产以幄幕九张行子太叔以四十既而悔之毎舍损焉及防亦如之　又曰卫侯为虎幄于籍圃　拾遗记曰燕昭王三年广支国献善舞者二人竝玉质凝肤王处以丹绡华幄　汉书曰元后未央宫置酒内者令为傅太后张幄坐于太皇后旁王莽案行责内者令曰定陶太后藩妾何得与至尊并撤去更设坐傅太后闻之大怒不肯防  

幄三  

原如屋　象宫【`释名曰幄屋也以帛衣板施之形如屋也　周礼曰幕人掌帷幕幄帟绶之事郑注云王出宫则有是事在旁曰帷在上曰幕幕或在地展陈于上帷幕皆以布为之四合象宫室曰幄王所居之帐也`】　设烛灯　陈法服【`桓子新论曰武帝思念李夫人不已有方士齐人李少翁言能致夫人之神乃夜设烛灯于帷幄令帝别居他帐中遥望见夫人之貌　陆机魏武赋曰陈法服于绛幄列窈窕于锦屏`】　増华容溢　宻叶成【`陆云诗曰华容溢翠幄文选诗曰宻叶成翠幄`】  

幄四  

原绀幄【`汉旧仪曰祭天紫坛有绀幄帐`】　缇幄【`刘桢晋都赋曰缇幄弥津丹幄覆洲`】　増裙幄【`天寳遗事曰长安士女游春遇名花则籍草而坐解裙四围谓之裙幄`】　云幄【`西京杂记曰成帝设云幄于甘泉紫殿`】　重幄【`谢惠连雪赋曰携佳人兮披重幄`】　陪幄【`左思魏都赋曰诘朝陪幄纳言有章`】　翠幄【`又吴都赋曰蔼蔼翠幄嫋嫋素女`】　华幄【`陆机赠冯文熊诗曰居陪华幄`】  

帟  

原小幕曰帟【`释名曰小幕曰帟张在上帟帟然也`】　在上曰帟【`三礼圗曰在上曰帟`】幕人掌帟【`凡防王则张帟三重诸侯再重卿大夫不重郑司农云帟平帐也呉澄注云帟谓王`】  

【`在幕幄中坐上承尘也`】　掌次设帟【`周礼掌次职曰朝日祀五帝则张大次小次设重案重帟合诸侯亦如之`】　増师田重帟【`又曰师田则张幕设重帟重案`】　士有赐帟【`礼记檀弓曰君于士有赐帟`】  

幌一  

増□帷　屏风【`说文作□□帷屏风之属`】　原云母【`晋惠帝起居注有云母幌　又华延隽曰洛阳城十八观皆笼云母幌　又汉武故事详屏风`】　绛纱【`邺中记曰石虎太武殿西有昆华殿阁上辄开大窗皆绛纱幌`】　増书幌【`杜甫诗突兀倚书幌`】　岫幌【`孔稚珪北山移文曰宜扄岫幌掩云关`】　萝幌【`王勃诗曰萝幌栖椫影`】　帘幌【`人生如树花或落帘幌或落粪溷`】　青幌【`陈与义水仙花诗曰仙人湘色裘缟衣以裼之青幌纷委地独立东风时`】　虚幌【`江淹诗曰链药瞩虚幌`】　原房栊对幌【`左思呉都赋曰房栊对幌连阁相经阍闼谲诡异出竒名`】　流苏开幌【`又云张组帷搆流苏开轩幌镜水区篙工楫师选自闽禺`】  

幌二  

增诗宋张耒破幌诗曰破幌一防白卧知千里眀低窗通雪气乔木尚风声传警军城静鸣钟梵刹清高眠寻断梦邻树已乌惊  

帱一  

増说文曰帱单帐也　中庸曰无不覆帱  

帱二  

増淮南子曰楚将子求伎道之士楚有善为偷者愿以伎自效子礼之后齐伐楚偷乃夜解齐将之帱献之子发因复还之齐将惧而退　谢承后汉书曰黄昌因夏多蚊而贫无帱佣债为作帱　又曰羊续为庐江太守卧一幅布帱穿败糊纸补之  

帱三  

原翠帱【`楚词曰翡帷翠帱饰高堂红壁纱版玉梁`】　罗帱【`又曰翡翠珠被烂齐光蒻阿拂壁罗帱张注云房内则以蒻席薄四壁及与曲隅复施罗帱轻且凉也`】　蜺帱【`马融广成颂曰方余皇连舼舟张云帆施蜺帱`】　増蕙帱【`曹植九咏曰蕙帱兮荃牀`】　原动单帱【`李陵赠苏武诗曰微风动单帱`】　増空翠帱【`宋梅尧臣诗冷署深沉空翠帱`】　原褰帱请御【`宋玉神女赋曰褰余帱而请御愿尽心之惓惓`】　寝无绛帱【`陆云芙蓉诗曰衣用防绢寝无绛帱`】  

屏风一  

原释名曰屏风障风也扆在后所依倚也　礼记曰天子当扆而立【`郑注扆屏风`】　又曰天子负斧扆南乡而立【`郑注为斧文屏风于户牖之间`】　周礼曰掌次王大旅上帝则设氊案张皇邸【`郑注氊案以氊为案邸后板也其屏风邸染羽像凤凰以为饰`】　増南史曰屏风能蔽风露也　文献通考曰宋制逍遥辇有软屛风金屏风　又曰宋制安辇有龙水屏风  

屏风二  

增三秦记曰荆轲入秦为燕太子报讐把秦王衣袂曰宁为秦地鬼不为燕地囚王美人弹琴作语曰三尺罗衣何不掣四面屏风何不越王因掣衣而走得免　汉书曰陈万年字幼公善事人赂外戚为御史大夫子咸字子康年十八有异材直数言事刺讥近臣万年尝病召咸教诫于牀下语至夜半咸睡头触屏风万年大怒欲杖之曰乃公教戒汝汝反睡不听吾言何也咸叩头谢曰具晓所言大要教咸謟也万年乃不复言　又曰成帝省减椒房掖庭用度许皇后上疏曰说妾欲作某屏风张于某所必绳妾以诏书矣　原西京杂记曰广川王去病魏哀王冢有石屏风　増又曰江都王劲捷能超七尺屏风　原东观汉记曰宋光武姊湖阳公主新寡上与共论朝臣微观其意主曰宋公威容德器羣臣莫及上曰方且圗之后见上令主坐屏风后因谓曰谚言贵易交富易妻人情乎曰臣闻贫贱之交不可忘糟糠之妻不下堂上顾谓主曰事不谐矣　又曰郑为太尉时举第五伦为司空班次在下每正朔朝见曲躬自卑上问知其故遂听置云母屏风分隔其间由此为故事　京兆旧事曰杜陵萧彪子伯文为巴郡太守以父老归供养父有客常立屏风后自应使命　三辅决录曰何敞为汝南太守章帝南廵过郡有雕镂屏风为帝设之帝命侍中黄香铭之曰古典务农雕镂伤民忠在竭节义在修身　魏志曰太祖平栁城班所获器物特以素屏风素几赐毛玠曰以君有古人之风故赐君古人之器　増琅嬛记曰薛夜来初入魏宫一夕文帝在灯下咏以水晶七尺屏风障之夜来至不觉面触屏上伤处如晓霞将散　原吴录曰景帝时纪亮为尚书令子隲为中书令毎朝防诏以御屏风隔其坐焉　又曰曹不兴善画屏风误落笔防素因就以作蝇权以为生蝇举手弹之　语林曰晋满奋字武秋体羸恶风侍坐武帝屡顾看云母幌武帝笑之奋曰北窗瑠璃屏风实宻似疎帝有难色答曰臣如吴牛见月则喘或云是胡质侍魏明帝座　増俗说曰晋谢万作吴兴郡其兄安时随至郡中万眠常晏起清朝便徃牀前叩屏风呼万起　晋书曰吴隐之字处黙清贫刘裕拜太常卿以竹蓬为屏风坐无氊席　续晋阳秋曰何无忌母刘牢之姊无忌与宋髙祖谋夜于屏风中制檄文母登屏风窥之大喜曰汝能如此吾讐雪矣宋书曰顔延之爱姬死以冬日临哭忽见姬排屏风  

以压之延之惧坠地因病　又曰王琨俭于财用设酒不过两爵辄云此酒难遇盐防姜菜之属竝挂屏风酒浆悉置牀下内外有求琨手自付之　原齐书曰皇太子在雍有襄阳盗发古冢得玉屏风遣将还都　増又曰武帝常在东宫毎幸悛房闲言至夕赐屏风帷帐原吴均齐春秋曰宜都王铿年十歳与吉景曜商略先言往行左右误排柟瘤屏风倒压背色貌不异言谈不辍　増南史曰王逺字景舒位光禄勲时人谓逺如屏风屈曲从俗能蔽风露　唐书曰太宗引虞世南为秦府十八学士尝令写列女以装屏风于时无本世南书之一无遗失　又曰太宗曰治人之本莫重于刺史故录刺史姓名于屏风卧起对之　又曰太宗览魏征十渐疏曰以所上疏列为屏障庶朝夕见之　南部新书曰唐徳宗贞元十一年上宴宰相于麟徳殿东亭令施屏风于坐位之后画汉魏君臣并列善言美事　唐书曰宪宗留心典坟著书十四篇名曰前代君臣事迹写于六屏风又云诏李绛采列君臣成败五十种次为连屏张便坐　又曰宣宗书贞观政要于屏风毎正色拱手而读之　又曰田神功卒赐屏风茵褥于灵座诗话曰邵康节过友人家昼卧见其枕屏风小儿题诗其上云遂令髙卧人欹枕看儿戏　癸辛杂识曰王橚字茂悦初知郴州就除福建市舶其归也为螺钿卓面屏风十副圗贾相盛事十项各系之以赞以献之贾大喜每燕客必设于堂行将有要除而茂悦殂矣  

屏风三  

原绿沈　白字【`宋元嘉起居注曰十六年御史中丞刘桢奏风闻前广州刺史韦朗于广州所作银涂漆屏风二十三牀又绿沉屏风一牀请以见事追朗前所居官　王琰宋春秋曰明帝性多忌讳禁制回避者数十百品亦恶白字屏风书古来名文有白字辄加改易黄朱紫随宜代焉`】　云母火齐【`西京杂记曰赵飞燕为皇后其女弟上遗云母屏风回风席七华扇　又汉书曰王莽尝翳云母屏风　拾遗记曰董偃尝卧延清之室上设火齐屏风列灵黂之烛`】　増虹蜺　翡翠【`杨太真传曰有一屏风名虹蜺雕刻前代美人其器玩衣服皆用众寳襍厠而成乃隋文帝所造赐义成公主堕在北鄙贞观初年始与萧后同归中国宗因而赐妃　苏轼诗曰珠玉案翡翠屏`】　金缕　悬黎【`唐诗曰金缕画屏间　杜阳编曰元载尝居芸晖堂户内设悬黎屏即杨国忠屏也`】　金鵞孔雀【`李贺诗曰金鵞屏风蜀山梦杜甫诗曰屏开金孔雀`】　紫琉璃　白琉璃【`拾遗记曰董偃设紫瑠瓈屛风　汉武故事曰帝起神台其上扉牖屛风悉以白琉璃作之光照洞彻`】原纳妃二合　列女四堵【`晋东宫旧事曰皇太子纳妃有牀上屏风十二牒银钩纽梳头屛风二合四牒织成地屏风十四牒铜镮纽　刘向七畧别录曰臣向与黄门侍郎歆所校列女传种类相从为七篇以着祸福荣辱之効是非得失之分画之于屏风四堵`】　孙亮镂瑞　季龙画仙【`崔豹古今注云孙亮作琉璃屏风镂作瑞应图一百二十种　陆翽邺中记曰石季龙作金银钮屈膝屏风衣以白缣画义士仙人禽兽之像讃者皆三十二言高施则八尺下施则四尺或施六尺随意所欲也`】画如蛛丝　玉为甲【`西京杂记曰昭阳殿木画屏风如蜘蛛丝缕　郭子横防`】  

【`冥记曰上起神明台上有金牀象席杂玉为甲屏风`】  

屏风四  

原五色【`桓谭新论曰五声各从其方春角夏徴秋商冬羽宫居中央而兼四季以五音须宫而成可以殿上五色锦屏风谕而示之望视则青赤白黄黒各各异类就视则皆以其色为地欲为四时五行之乐亦当各以其声为地而用四声文饰之犹彼五色屛风矣`】　四合【`傅拟楚词曰屏风四合五采错杂图画自然是纪开阖`】　画饰【`三礼图曰扆纵广八尺画斧文而无柄设而不用今之屏风皆有画饰则遗像也`】　补衲【`魏书太祖雅性节俭帷帐屏风壊则补衲`】　増罘罳【`汉书注连阙曲阁也一曰屏也`】　清防【`顔延年曰踟蹰清防宻清防屛风也`】　雕屏【`古白纻词曰雕屏匼匝组帷舒`】画屏【`李白诗晴光埽画屏`】　寳屏【`杂记曰汉武帝为寳屏风`】　肉屏【`天寳遗事曰杨国忠冬月妓女围之号肉屏风`】　缇屏【`黄霸曰别驾主簿车缇油屏泥于轼前以章其徳`】　翠屏【`杜诗注曰羊所居山峯竒秀毎据筠牀终日笑傲或偃卧看山曰此翠屏宜晩对`】　云屏【`欧阳脩诗曰青山白云为枕屏`】　石屛【`零阳白鹤山有石屏其纹有云月波澜龙凤之状　僧惠崇谒径山钦法师自诵观音咒功无比师曰吾坐石屏后能咒之令破否曰可遂咒之石屏裂为三片今谓喝石岩`】　原设黼依【`周礼司几筵职曰王位设黼依郑注云斧谓之黼其绣白黒采以绛帛为质依其制如屏风`】置座边【`桓任别任亡愍念之为作象着屏风置座边`】　画廉蔺【`王羲之与殷浩书曰`】  

【`画廉蔺于屏风`】　有侍史【`史记曰孟尝君待客坐语屏风后常有侍史主记所与客语知其亲戚居处客去后使使谢餽无所遗失`】　帝王之服【`黄士度屏风颂序曰太宁三年皇帝诏遣上将赍御屏风寳劒嘉兹屏风帝王之服谨为述颂`】　増家诫之书【`唐书曰房龄恐诸子骄侈乃集古今家诫书屏风曰留意于此足以保躬矣`】　三孔雀屏【`周窦氏画三孔雀屏间使娶女者射之隂约中目者与之唐髙祖各中二目`】　八角花屏【`安禄山恩宠莫比赐赉无数所赐品目有八角花鸟屏风`】　美人印手【`唐末遗史明皇所幸羙人王氏数梦人召饮具言于上上曰此必术士所为若再徃以物志之其夕梦中又徃因就砚中濡手印于屏风上既寤即告帝索于外果于东明观中得其手纹而道士已遁去矣`】　伯时列画【`宋李伯时尝画髙阳长揖张释之谏文帝冯媛当熊霍光取玺武帝问日防明妃出塞王猛扪虱醉山简李宻迓太宗明皇揽镜妃子剪发十事列为一屏`】　屏女踏歌【`酉阳杂俎唐元和初有士人醉卧防中及醒见古屏上妇人悉于牀前踏歌歌曰长安女儿踏春阳无处春阳不断肠舞袖弓腰浑忘却蛾眉空九秋霜因作弓腰反首髻及地腰势如规士人惊惧因叱之忽然上屏`】　屏女叙名【`大真曰上所赐水晶屏风妃以遗杨国忠安髙楼上国忠一日独卧屏上诸女悉下各自叙名曰裂缯人也定陶人也穹庐人也当垆人也亡吴人也歩莲人也桃源人也斑竹人也奉五官人也温肌人也曹氏投波人也吴宫无双返香人也拾翠人也窃香人也金屋人也觧佩人也为云人也董双成也为烟人也画睂人也吹箫人也笑躄人也垓中人也许飞琼也赵飞燕也金谷人也小鬓人也光髪人也薛夜来也结绮人也临春人也扶风女也各呈艺讫复悉归屛国忠未几果败屏归元载`】　姬坐屏风【`拾遗录曰孙亮作琉璃屏风甚薄而澈毎于月下清夜舒之尝爱宠四姬使坐屏风中外望之乃若无惟香气通于外耳`】　妇避屏风【`俗说曰荀介子为刺史荀妇大妬恒在介子斋中客来便闭屏风有桓客者时为中兵参军来诣荀谘事论事已讫为复作余语桓时年少殊有姿容荀妇在屏风内便语桓云桓参军君知作人否论事已讫何以不去桓狼狈走去`】　原上指问班伯【`汉书班伯以侍中光禄大夫养病久之成帝出过临伯伯乃视事时乘舆幄坐帐画屏风画纣醉踞妲已作长夜之乐上因顾指画而问伯纣为无道至于是乎伯对曰书云乃用妇女之言何有踞肆于朝所谓众恶归之不如是之甚者也上曰茍不若此此图何戒伯曰诗书滛乱之戒皆原于酒上乃叹曰吾久不见班生今日复闻谠言`】帝数顾列女【`东观汉记曰宋尝燕见光武御座新施屏风图列女帝数顾视正容曰未`】  

【`见好徳如好色者也上即命撤之`】  

屏风五  

增诗陈后主咏屏风诗曰织成如缋防琉璃畏风击秦宫得絶超汉座殊班敌　原周庾信咏画屏风诗曰髙阁千寻跨重檐百尺齐云度三分近花飞一倍低吹箫迎白鹤照镜舞山鸡何劳愁日暮未有夜乌啼　増二曰侠客重连镳金鞍被桂条细尘鄣路起惊花乱眼飘酒醺人半醉汗湿马全骄归鞍畏日晩争路上河桥三曰浮桥翠盖拥平旦雍门开石崇迎客至山涛载妓来水纹恒独转风花直乱回谁能惜红袖宁用捧金杯四曰停车小苑外下渚长桥前涩菱迎拥楫平荷直  

盖残丝绕折藕芰叶映低莲遥望芙蓉影只言水底然　原五曰昨夜鸟声春惊鸣动四邻今朝梅树下定有咏花人流星浮酒泛粟瑱绕杯唇何劳一片雨唤作阳台神　六曰逍遥游桂苑寂絶到桃源狭石分花径长桥映水门管声惊百鸟人衣香一园定知欢未足横琴坐石根　増七曰三春冠盖聚八节管弦游石险松横植岩悬涧竪流小桥飞断岸髙花出迥楼定须催十酒将来宴五侯　原八曰髙阁千寻起长廊四注连歌声上扇月舞影入琴弦涧水才窗外山花即眼前但愿长欢乐从今尽百年　増九曰日晩金槌络朱轩流水车拂縁堤柳甍飘夹路花定迎刘碧玉将过隂丽华非是髙阳路莫畏接防斜　十曰徘出桂苑徙倚就花林下桥先劝酒跂石始调琴蒲低犹抱节竹短未空心絶爱猿声近唯怜花径深　十一曰千寻木兰舘百尺芙蓉堂日落低莲井行云碍芰梁流水桃花色春洲杜若香就阶犹不进催来上伎牀　原十二曰捣衣明月下静夜秋风飘锦石平砧面莲房接杵腰急节迎秋韵新声入手调寒衣须及早将寄霍嫖姚　増十三曰出没看楼殿间关望绮罗翔禽逐节舞流水赴歌细管吹藂竹新杯卷半荷南宫冠盖下日暮风尘多　十四曰玉柙珠帘卷金钩翠幔悬荷香薫水殿阁影入池莲平沙临浦口髙柳对楼前上桥还倚望遥看采菱船十五曰河流值浅岸敛辔暂经过弓衣湿溅水马足  

乱横波半城斜出树长林直枕河今朝游侠客不畏风尘多　十六曰度桥犹徙倚坐石未倾壶浅草开长埒行营绕细防沙洲两鹤迥石路一松孤自可寻丹灶何劳忆酒垆　十七曰上林春迳宻浮桥柳路长龙媒逐细草鹤氅映垂杨水似桃花色山如甲煎香白石春泉上谁能待月光　十八曰白石春泉满黄金新埒开戚里车先度兰池马即来落花承舞席春衫拭酒杯行防半路待载妓一防回　十九曰将军息边务校尉罢从戎池台临戚里弦管入新丰浮云随走马明月逐弯弓比来多射猎唯有上林中　原二十曰三危上凤翼九坂度龙鳞路髙山里树云低马上人悬岩泉溜响深谷鸟声春住马来相问应知有姓秦　増二十一曰聊开郁金屋蹔对芙蓉池水光连岸动花风合树吹春杯犹杂泛细菓尚连枝不畏歌声尽先看筝柱欹　二十二曰洞灵开静室云气满山斋古松栽数树盘根无半埋爱静鱼争乐依人鸟入懐仲春征隐士蒲轮上计偕原二十三曰今朝好风日园苑足芳菲竹动蝉争散莲揺鱼暂飞面红新着酒风晩细吹衣跂石多时望莲船始复归　増二十四曰金鞍聚碛岸玉舳泛中流画鹢先防水媒龙即负舟沙城疑海气石岸似江楼崩槎时半没壊舸或空浮定是汾河上戈聊试游　二十五曰竟日坐春台芙蓉承酒杯水流平涧下山花满谷开行云数畨过白鹤一双来水影揺藂竹林香动落梅直上山头路羊肠能几回　原隋萧慤屏风诗曰秦皇临碣石汉帝幸明庭非关重游豫直是爱长龄读记知州所观圗见岳形晓识仙人气夜辨少微星服银有秘术蒸丹传旧经风揺百影树花落万春亭飞流近更白丛竹逺弥青逍遥保清畅因持悦性情　増唐白居易素屏謡曰素屏素屏孰为乎不文不饰不丹不青当世岂无李阳冰之篆文张旭之笔迹边鸾之花鸟张藻之松石吾不令加一防一画于其上欲尔保真而全白吾于香炉峯下置草堂二屏倚在东西墙夜如明月入我室晓如白云围我牀我心久养浩然气亦欲与汝表里相辉光尔不见当今侯家主第与王宫织成歩障银屏风缀珠陷钿贴云母五金七寳相玲珑贵豪待此方恱目晏然寝卧乎其中素屏素屏物各有所宜用各有所施尔今木为骨兮纸为面舍我草堂欲何之　李贺屏风曲曰蝶栖石竹银交关水凝鸭绿琉璃钱周回六曲抱银兰解鬟镜上掷金蝉沉香水暖茱茰烟酒余绾带新承欢月风吹露屏外寒城上乌啼楚女眠　杜牧云母屏风隔坐诗曰彩障成云母丹墀隔上公才彰二纪盛荣播一朝同近玉初齐白临花乍散红凝姿分缥缈转佩辨玲珑意惬恩偏厚名新宠更崇谁知歴千古犹自仰清风　温庭筠生禖屏风歌曰玉墀暗接昆仑井井上无人金索冷画壁隂森九子堂阶前碎月铺花影绣屏银鸭香蓊蒙天上梦归花绕丛宜男漫作后庭草不似樱桃千子红　宋欧阳脩题吴学士石屏歌曰晨光入林众鸟惊腷膊羣飞鸦乱鸣穿林四散投空去黄口巢中饥待哺雌者下啄雄髙盘雄雌相呼飞复还空林无人鸟声乐古木参天枝屈蟠下有怪石横其间烟埋草没苔藓斑借问此景谁圗写乃是吴家石屏者虢工刳山取山骨朝镵暮琢非一日万象皆从石中出吾嗟人愚不见天地造物之初难乃云万物生自然岂知镌镵刻画丑与妍千状万态不可殚神愁鬼泣昼夜不得闲不然安得巧工妙手惫精竭思不可到若无若有缥缈生云烟鬼神功成天地惜藏在虢山深处石惟人有心无不获天地虽神藏不得又疑鬼神好胜憎吾侪欲极竒怪穷吾才乃传张生自西来吴家学士见且咍醉防紫毫淋墨煤君才自与鬼神鬭嗟我老矣安能陪朱徳润山水屏圗诗曰丈夫无竒才虽显不足名髙山乏秀丽兀立培塿形况乃画圗间两夺造化精中堂素壁本虚静谁令挥洒研丹青女娲五色不补天神功鞭石来苍驱山奔海入纨素扶舆之气青荧荧赤城霞彩千峯明洞庭湘浦云英英风帆昼卷潇湘雨黄苇堆滩插渔罟独木庄前埜水流夕阳川上欹桥渡大峯倚天接天门又如特立太华尊羣山趋俯不敢动山前星辰手可扪我欲托身上山颠丹梯百尺何由縁画兴欲来别有趣颠毫醉墨飘如仙仙成却服九还丹两腋清风飞上天　元郭钰题石屏巫山圗曰一片屏开十二峯阳台去路有无中午窗香雾笼寒玉犹似行云到楚宫  

原赋汉淮南王屏风赋曰惟斯屏风出自幽谷根深枝茂号曰乔木孤性陋弱畏金强族移根易土委伏沟渎飘飖危殆靡安厝足天启我心遭遇微禄中郎善治収拾捐朴大匠治之雕刻削斲表虽剥裂心寔贞慤等化器类庇防尊屋列在左右近君头足赖成济其恩笃何惠施遇分好沾渥不逢仁人永为枯木　汉芉胜屏风赋曰屏风鞈匝蔽我君王重葩累绣沓璧连璋连以文锦映以流黄画以古烈颙颙昂昂蕃后宜之夀耉无疆  

原铭后汉李尤屏风铭曰舍则潜避用则设张立必端直处必亷方雍阏风邪雾露是抗奉上蔽下不失其常増宋张栻枕屏铭曰勿欺暗毋思邪席上枕前且自  

省莫言屏曲为君遮  

原书梁简文帝答萧子云上飞白书屏风书曰得所送飞白书缣屏风十牒冠六书而独美超二篆而擅竒乍写星区时圗鸟翅非观触石已觉云飞岂待金珰便覩蝉翼间诸衣帛前哲未巧悬彼帐中昔贤掩色  

原启梁简文帝谢赉碧虑棊子屏风启曰臣纲启宣诏主仸慧奉宣勅旨垂赉碧虑棊子屏风二十牒极班马之巧兼曹史之虑均天台之翠壁杂水华之嘉名使云母之窗慙其丽色琉璃之扇愧其含影仰降圣慈曲垂霑逮喜逐恩来聪同凤舞言因谢尽更类三缄不任铭荷之诚谨奉启谢以闻　刘孝威谢勅赉画屏风启曰昔纪亮所隔唯珍云母武秋所顾大寳琉璃岂若写帝台之基拂昆山之碧画巧吴笔素逾魏赐冯商莫能赋李尤谁敢铭　陈周正谢梁元帝赉春秋糊屏风启曰昔琉璃见重云母称珍虽尽华丽有伤真朴岂若三体五例对玩前史一字褒贬坐卧箴规无复楚台之风得同邹谷之暖  

增賛宋苏轼师子屏风赞曰润州甘露寺有唐李卫公所留陆探微画师子板余自钱塘移守胶西过而观焉使工人摹之置公堂中且赞之曰圎其目仰其奋髯吐舌威见齿舞其足前其耳左顾右掷喜见尾虽猛而和盖其戏严严髙堂防燕几啼呼颠沛走百鬼嗟乎妙哉古陆子  

帘一  

原释名曰帘廉也自障蔽为廉耻也　说文曰曲受物之形也　广雅曰防□【`必依反下音担`】防也　増通俗文曰户帏曰帘　声韵曰帘户蔽也　原雄方言曰宋魏陈楚江淮之间箔谓之筁或谓之麴自关而西谓之箔南楚谓之蓬箔　孙卿子曰局室芦帘槀蓐可以养形増梦书曰梦帘及屏风可以蔽匿一身也　初学记曰帘圗五岳宁织崇朝之云　宋史舆服志曰芳亭辇前后垂帘政和之制以红罗绣鹅为额　又曰绍兴十二年三辂成前有横轼后垂锦软帘　金史舆服志曰皇后重翟车有红罗明金縁红竹帘　日下旧闻琐缀录曰明成化中阁门则夏秋悬朱筠帘冬春紫氊帘  

帘二  

増吴越春秋曰越王有美女二人一名夷光一名修明以贡于吴吴王处以椒华之房贯细珠为帘幌朝下以蔽景夕掩以待月　汉贾谊治安策曰盗剟寝户之帘此其亡行义之尤至者也　原西京杂记曰汉诸陵寝皆以竹为帘皆为水纹及龙凤像　増汝南先贤曰范滂被収叹曰愿得一幡簿埋于首阳山上不负皇天下不愧夷齐　原晋东宫旧事曰帘箔皆以青布縁纯増南史曰晋顾恺之为山隂令昼日垂帘门阶阒寂  

务简而政理　晋史曰秦裴元畧谏苻坚正殿悬珠帘坚大恱命去帘　段龙凉州记曰吕纂时凉人发张骏得白珠簿帘　原谢绰宋拾遗记曰戴明寳歴朝宠幸家累千金大儿骄淫为五色珠帘明寳不能禁増宋书曰沈麟士家贫为人作帘误伤手便流涕而还人问故答曰遗体毁伤感而悲耳　齐书曰沈麟士字云桢有髙尚之心居贫织帘诵书号为织帘先生　梁书曰夏侯亶性节俭不事华侈晩颇好音乐有妓妾数十人无被服姿容每有客尝隔帘奏乐时谓帘曰夏侯妓衣　齐书曰栁世隆善卜别甲价至万永明初世隆曰永明九年我亡后三年丘山崩齐亦于此季矣屏人命典籖李党取笔及髙齿屐题帘簿旌曰永明十一年因流涕谓党曰汝当见吾不见也　唐书曰张嘉贞蒲州猗氏人也弱冠应五经举拜平乡尉坐事免归侍御史张循宪为河东采访使荐嘉贞材堪宪官请以巳之官秩授之则天召见垂帘与之言嘉贞奏曰以臣草莱而得入谒九重是千载一遇也咫尺之间如隔云雾竟不覩日月恐君臣之道有所未尽则天遽令卷帘与语大恱擢拜监察御史　杜阳编曰唐同昌公主有却寒帘析寒鸟骨所为　琅嬛记曰张说于元宵召诸姬共宴苦于无月夫人以鸡林郡所进夜明帘悬之炳于白日夜半月出唯说宅无光帘夺之也后有书生请以献九公主为说解难　唐史曰杜甫尝依严武数以言语忤武武欲杀之一日持刀出冠挂于帘钩者三后武母止之得免　国史补曰尚书李廙有清徳其妻刘晏妹也晏尝造廙见其门帘甚敝乃潜度广狭以粗竹织成不加縁饰将以赠廙三携至门不敢发言而去　唐书曰王锷为淮南作法军中无一弃物至故帘亦令収之他日付船坊以为蓑箬他皆如此　宋史曰英宗即位曹太后听政韩琦请太后归政于帝太后许诺琦遽命撤帘帘落犹于御屏后见太后衣也　又曰李如圭吉水人七嵗时孝宗问童子何业对曰能诵书即诵无逸篇帝大喜授廸功郎明日与父谢恩赐宴殿上以父子不可同坐命设珠帘隔之宴罢就以帘赐之归建凌云楼以彰君赐后官至福建安抚  

帘三  

増鸟窥　燕入【`杜甫诗曰鸟窥新卷　谢脁诗曰风帘入双燕`】　席箕　水晶【`席箕草可为见边塞王建诗　唐高骈诗曰水晶动微风起一架蔷薇满院香`】　卷雨蔽日【`唐王勃滕王阁序曰珠暮卷西山雨　隋炀帝时蒲泽国进蔽日以细莲根丝贯小珠编成虽晓日激射而光不能透`】　虾须　麟毫【`宋苏易简诗曰虾须半卷天香散又见后陆畅诗洞冥记曰汉武帝二十年起招灵阁编翠羽麟毫为`】　升月　落日【`文选诗曰升月照栊　杜甫诗曰落日在钩`】　原神屋白珠　灵阁翠羽【`汉武故事曰上起神屋以白珠为箔玳瑁押之象牙为篾　下详上`】　昭阳珠幌　明光玉箔【`西京杂记曰昭阳殿织珠幌风至则鸣如珩瑀之声　三秦记曰明光宫以金玉珠玑为箔`】  

帘四  

増押帘【`宋欧阳脩诗押帘风日淡清秋`】　棚帘【`宋梅尧臣诗棚夹道多天柔`】　风帘【`风自上钩`】　谷帘【`谷泉天下第一　王安石诗穴石作户牖垂泉当门`】　珠箔【`李白诗珠箔垂银钩`】　黄帘【`韩愈诗黄绿幙朱户闭`】　原结珠为帘【`拾遗记曰石虎于太武殿前起楼高十丈结珠为帘垂五色玉佩风至铿锵和鸣`】　文绣帘【`崔寔正论曰玩饰匿于懐袖文绣弊于帘帏`】　纬萧为业【`荘子曰河上冇家贫穷纬萧以为业司马彪注云萧蒿也织缉蒿为薄也`】　织薄为生【`史记曰周勃以织薄曲为生索隐云勃以织蚕薄为生业韦昭云北方谓薄为曲`】　髙门悬薄【`荘子曰张毅高门悬薄无不走也行年四十而有内热之病以死`】　闭肆下帘【`史记曰严君平卜筮于成都市日阅数人得百钱则闭肆下而授老子`】増玳瑁为押【`徐陵玉台新咏序曰珠以玳瑁为押`】　银蒜为押【`欧阳脩玉台体诗曰银蒜钩帘宛地垂蒋捷白纻词早是东风作恶旋安排一双银蒜镇罗幕宋元亲王纳妃及公主下降皆有银蒜押几百双盖铸银为蒜以押也`】  

帘五  

原诗南齐虞炎咏帘诗曰清轩明月时紫殿秋风日曈昽引光辉晻暧映容质清露依檐垂蛸丝当户密褰开谁共临掩晦独如失　隋卢师道赋得珠帘诗曰鉴帷明欲敛照槛色将晨可怜疎复密隐映当窗人浮清带逺吹含光动细尘落花时屡拂防待玉阶春　増唐太宗赋帘诗曰参差垂玉牖舒卷映兰宫珠光揺素月竹影乱清风彩散银钩上文斜桂户中唯当杂罗绮相与媚房栊　杜甫咏帘诗曰编竹状玲珑庭闱尽处中不由经纬力安有卷舒功春昼曽妨燕寒宵岂隔风都堂重献赋明处忆牢笼　杜牧咏帘诗曰徒云逢剪削岂谓见编装凤节轻雕日鸾花薄饰香间屏何屈曲怜帐解周防下渍金阶露斜分碧瓦霜沉沉伴春梦寂寂侍华堂谁见昭阳殿真珠十二行　罗隐咏帘诗曰翡翠佳名世共希玉堂髙下巧相宜殷勤为属纎纎手卷上银钩莫放垂　又曰叠影重纹映画堂玉钩银烛共荧煌防看得见神仙在休下眞珠十二行　陆畅咏帘诗曰劳将素手卷虾须琼室流光更缀珠玉漏报来过半夜可怜潘岳立踟蹰　宋王逢原咏帘诗曰髙明庭宇好崇基枉把疎帘窣地垂必欲满堂隂有乐谁能暗室遂无欺卷舒未必风无意间隙须防燕解窥莫道人终可遮障可终遮障亦何为　张耒卷帘诗曰卷帘新月上林影散微茫庭草鸣虫近风灯秋幌凉长年唯有病晩嵗苦多伤身世竟何就吾将问蜀庄　元马祖常咏琉璃帘诗曰吴侬巧制玉玲珑翡翠虾须迥不同万缕横陈银色界一尘不入水晶宫月华逺射离离白灯影斜穿细细红相隔神仙才咫尺灵犀一防若为通　华幼武咏斑竹帘诗曰湘妃泪洒碧琅玕翦织疎帘拭未干细缕引风宜隔暑湿防含雨欲生寒灯前照耀琉璃洁月下斓斑玳瑁看直榦尽输兵革用髙堂舒卷莫摧残  

## 御定渊鉴类函卷三百七十七

服饰部八【`步障　承尘　牀　榻　簟　席　荐槈　氊　氍氀　毾防　牀襜`】步障一  

増拾遗记曰石虎为洛台列凤文锦步障萦蔽于洛川北齐书曰琅琊王俨字仁威武成第三子也武成甚  

爱之仪衞甚盛帝尝与后在华林园东门外张幕施青绫障以观之  

步障二  

原锦步障【`晋书曰石崇与王恺相尚恺以紫丝步障四十里崇以锦步障五十里敌之`】　铁步障【`语林曰许元度将弟出都婚诸人闻是元度弟钦迟之既见乃甚痴便欲嘲弄之元度为之解纷诸人遂不敢犯境刘眞长叹曰元度为弟婚施十重铁步障`】　増青绫步障【`晋书曰王凝之弟献之尝与賔客谈论辞理将屈嫂谢氏道韫遣婢白献之欲为小郎解围乃施青绫步障自蔽申前议客不能屈又见步障一`】　丝布步障【`晋东宫旧事曰皇太子纳妃有丝布里步障三十里`】步障三  

増诗元朱德润题石崇锦障圗诗曰洛阳金谷园中花  

雕玉为阑绣作遮琉璃器多出珍馔玛瑙街长行钿车椒房涂香贮歌舞曳珠珥翠笼轻纱瑚扶疎三四尺王羊贵戚争豪奢那知花淫风雨妒古来山泽生龙蛇婵娟坠楼宝珈碎月明夜半啼惊鸦　陈泰题松障圗歌曰何人独立身堂堂十八公子须髯苍凝氷不遣势摧折清籁时与髯低昂兰为兄兮雪为友燕坐松间自呼酒眼花耳热鳞鬛生千尺龙蛇入挥手手中松月自离笔已见云烟生蓊郁傥非白昼堂宇空眞恐幽阴鬼神出平生始识顔平原坚苦絶胜甜中边世间画史千金价惜哉此松不多画  

承尘一  

増释名曰承尘施于上以承尘土也  

承尘二  

原谢承后汉书曰雷义字仲公豫章鄱阳人也初为郡功曹能擢举善人不伐其功义常济人死罪罪者后以金二斤谢之义不受金主伺义不在黙投金于承尘上后葺理屋宇乃得金金主已死无所复还义乃以付县曹  

承尘三  

原金箔承尘【`支僧载外国事曰斯诃条国有大富长者条三弥与佛作金箔承尘一佛作两重承尘`】　朱画承尘【`楚辞曰经堂入奥朱尘筵注云尘承尘也言升殿过堂入房至室奥处上则有朱画承尘下则有簟筵好席可以休息`】　猕防有鬼【`抱朴子曰余友人滕永叔尝养大猕防以铁锁锁之着牀间而犬忽齧杀之永叔便合锁埋之后百许日见猕防走上承尘不悟是猕防鬼也惊指之曰猕防何以被伤流血断走乎猕猴有悲鸣状永叔始悟曰始乃今日知狝猴死后有鬼乎`】　老狸为神【`捜神记曰博陵刘伯祖为河东太守所止承尘上有神能语京诏书诰下消息辄预告伯祖问所食啖欲得羊肝于前切之脔随刀不见尽两羊肝有二老狸眇眇在案前持刀者举手欲斫之伯祖诃止自着承尘上须防大笑曰向者啖肝醉忽失形与府君相见大惭愧后伯祖当为司隶神辄言省内事伯祖怖谓神曰今职在刺举左右贵人闻神在此因以相害神荅曰如府君所虑当相舍去遂无声`】　鸠来为福【`又曰长安有张氏者独处一室有鸠自外入止于牀祝曰鸠尔来为我福耶飞上承尘`】　鸡落恐怖【`语林曰傅信忿母母羸病恒惊悸信乃取鸡鸭去毛置承尘上行落地母辄恐怖`】  

牀一  

原释名曰人所坐卧曰牀牀装也所以自装载也　说文曰牀身之安也箦牀栈也第牀箦也杠牀前木也广雅曰栖谓之牀浴牀谓之招　扬雄方言曰齐鲁之间谓之箦【`牀板`】陈楚之间或谓之第北燕朝鲜之间谓之树自关而西秦晋之间谓之杠南楚之赵东齐海岱之间谓之梓【`音诜`】其上板衞之北郊赵魏之间谓之牒　服防通俗文曰牀三尺五曰榻板独坐曰秤八尺曰牀易曰剥牀以足以灭下也剥牀以辨未有与也剥牀以肤切近灾也　又曰防在牀下上穷也　诗曰乃生男子载寝之牀　又曰或息偃在牀　礼记曰曽子寝疾乐正子春坐于牀下曽元曽申坐于足童子隅坐而执烛童子曰华而睆大夫之箦与曽子曰然斯季孙之赐也我未之能易也元起易箦　増周礼玉府掌王之衽席牀第　原商子曰明者无所不见人主处匡牀之上而天下大理　天文集曰紫宫门外有天牀六星　増杂五行书曰凡安牀东首贫贱疾病西首富南首贵北首死兵书曰将坐牀无故自动下欲害之　梦书曰梦牀所坏者为忧妻也　原晋东宫旧事曰皇太子纳妃有素柏局脚牀八板牀漆牀　増隋书曰时以谶故改胡牀为交牀后唐穆宗改为绳牀　唐六典曰尚舍掌殿庭供设有金铜行牀　又曰马射则设防鼓金钲施龙牀而偶作焉　又曰光禄大夫致仕给六尺牀及帐簟褥　通典曰唐御史食座之南横设榻谓之南牀例不出累月迁登南省故号南牀百日御史台记云亦曰痴牀言倨傲如痴　文献通考曰七宝牀一覆以绯罗绣帕宋初内臣马上捧之谓之驾头　辽史礼志曰宋使见皇太后仪引进使引礼物于西洞门入殿前置担牀  

牀二  

増孟子曰舜在牀琴　世本曰纣为玉牀　国语曰晋献公寝而不寐郤叔虎曰牀第之不安耶骊姬之不在侧耶　庄子曰骊姬艾封人之子也晋国之始得之也涕泣沾襟及其至于王所与王同匡牀食刍豢而后悔其泣也　原西京杂记曰汉武帝为七宝牀杂宝屏风八宝帐设于桂宫时人谓之宝宫　増后汉书曰羊茂字季宝为东郡太守冬日坐羊皮夏月坐一榆木板牀蔬食出界买盐豉食之　又曰薛淳为汉中太守夏但坐板牀不设席冬坐羊皮河内髙为琅琊相亦然世说袁绍年少时曽夜以劒遣人掷魏武小下不着帝揆其后必髙因帖卧牀劒至果髙焉　魏志曰陈登字元龙许汜与刘备并在荆州牧刘表坐泛曰陈元龙湖海之士豪气不除备问汜君言豪有事耶汜曰昔遭乱过下邳见元龙无主客之意不相与语自上牀卧使客卧下牀备曰君有国士之名今天下大乱帝王失所望君忧国忘家有济世之意而君求田问舍言无可采是元龙所讳何縁当与君语如小人欲卧百尺楼上卧君于地下何但上下牀之间耶表大笑　六帖曰蜀彭羕见厐统非故旧又值有賔客羕径上统牀卧曰须客罢与君谈賔罢与语统大奇之　晋书曰齐献王攸特为文帝所宠爱每见攸辄抚牀呼其小字曰此桃符坐也几为太子者数矣　又曰谢万尝诣王恬既坐少时便入良久沐头散发而出据胡牀坐中庭晒头神气慨然了无酬对　又曰庾亮尝乗月登南楼据胡牀谈咏又曰陶淡字起静好道年七十五六便絶谷设小牀常以独坐不与人共　西征记曰金郷焦氏山北有汉司隶校尉曽峻冢前有石牀长八尺莹磨鲜明叩之即鸣时太尉从事中郎傅珍之谘议参军周安穆折石牀各取一头为曽氏之后所讼　原石虎邺中记曰石季龙御牀殿方三丈其余皆局脚长六尺后宫别房中有小形玉牀又有转关牀射鸟兽　燕书曰公孙凤隐于昌黎九城寝土牀　宋书曰髙祖尝患体热有献石牀乃碎之恶劳人也　増又曰武帝初开国有司奏东西堂设局脚牀银涂钉上不许使用直脚钉用铁也　又曰王微不仕寻书玩古遂至足不履地终日端坐牀上牀皆生埃唯当坐处独净　又曰羊戎好为双声江夏王义恭尝设斋使戎布牀须防王出以牀狭乃自临牀戎曰官家恨狭更广七寸王笑曰卿岂惟善双声乃辨士也　又曰王僧达大明中以归顺功封宁陵县五等侯迁中书舍人黄门郎路琼之太后兄庆之孙也宅与僧达第并尝盛车服诣僧达僧达将猎已改服琼之就坐僧达乃不与语谓曰身昔门下驺人路庆之者是何亲遂焚琼之所坐之牀　齐书曰纪僧眞幸于武帝稍历军校容表有士风谓帝曰臣小人出自本县武吏遭逢圣时阶荣至此为儿婚得荀昭先女即时无复所须惟就陛下乞作士大夫帝曰江斆谢瀹我不得措此意可自诣之僧眞承旨诣斆登榻坐定斆便命左右曰移吾牀逺客僧眞气丧而退　又曰徐孝嗣初在率府昼卧斋北壁下梦两童子遽曰移公牀孝嗣惊起闻壁有声行数步壁崩　又曰虞愿除后军将军禇彦回诣愿不在见其眠牀上积尘埃有书数卷彦回叹曰虞君之清乃至于此令人拂牀埽地而去　又曰竟陵王子良为会稽郡阁下有虞翻旧牀罢任还乃致以归后于西邸起古斋多聚古人器服以充之　又曰少帝夜醉萧坦之与曹道刘挟抱还延昌殿置玳瑁牀上　梁书曰鱼容性奢侈侍妾百余人不胜金翠服玩车马皆一时之絶有眠牀一张皆是蹙柏四面周匝无一有异通用银镂金花两重为脚又云以象齿檀沉造周匝用宝钿金莲花琥珀负脚　又曰西域兹等国其王座金牀随太歳与其妻并坐接客　南史曰长沙王懿孙藻性恬静独处一室牀有膝痕宗室衣冠莫不楷则　唐书曰贞观十八年召三品以上赐宴武门太宗操笔作飞白羣臣乗醉就帝手中相竞散骑常侍刘洎登御牀引取然后得之帝笑曰昔闻婕妤辞辇今见常侍登牀又曰杜甫尝醉登严武牀瞪视曰严挺之乃有此儿  

武亦暴猛中衔之尝欲杀甫不果　又曰孟浩然王维私邀入内署俄而宗至浩然匿牀下维以实对帝喜曰朕闻其人而未见也何惧而匿诏浩然出　又曰李吉甫初入政事堂会食有巨牀相传徙之辄罢相不敢迁吉甫曰世俗禁忌何足疑邪撤而新之　续画品曰毛棱惠逺子便速有余眞巧不足若比其父则牀上叠牀方之厥兄则屋下架屋　五代史曰冯道军中不设牀席卧一束刍　韦应物诗曰予解郡符去尔为外事牵宁知风雨夜复作对牀眠苏颍濵曰辙幼从东坡读书未尝一日相舍宦游四方读韦诗恻然相约早退为闲居乐后会澶濮间百余日追感前约作诗云逍遥堂后千寻木长送中宵风雨声悮喜对牀寻旧约不知漂泊在彭城  

牀三  

原瑚　玳瑁【`汉武帝内传曰武帝受西王母眞形六甲灵飞十二事帝盛以黄金几封以白玉函以瑚为牀紫锦为帷安着柏梁台上　西京杂记韩嫣以玳瑁为牀`】　象牙　麡角【`孟尝出行五国至楚楚献象牙牀郢之登徒直送之不欲行见孟尝君门人公孙戌曰象牀之直千金伤此若发摽妻卖息不足以偿足下能使仆无行先人有宝愿献之戍因谏孟尝君勿受乃止　异物志曰白麡狼形似鹿而角触前向入林则挂角故恒在平浅草中逐入林则得之皮可作履韤角正四据南人因以作踞牀`】搘　鼠迹【`南方志曰江淮间有人得用搘牀三十年放之犹活　语林曰简文帝为抚`】  

【`军时所坐牀生尘不命左右拂见防行迹视以为佳`】　坦腹　合欢【`晋书曰太尉郗鉴使人求壻于王导导令就东厢徧观诸子弟使者归谓鉴曰王氏诸少年并佳然见问咸自矜持唯一人在东牀坦腹而食胡饼独若不闻鉴曰此正佳壻访之乃逸少也以女妻之　关盼盼诗曰楼上残灯伴晓霜独眠人起合欢牀相思一夜情多少地角天涯未是长`】　七宝　増五香【`魏收后魏书曰韩武字道威除龙骧将军郢州刺史尝献七寳牀象牙牀又唐李白被召明皇以七宝牀置之金銮殿又见牀二　隋炀帝观文殿两厢为堂十二间厨前设五方香牀缀金玉珠翠每驾至则宫人擎香炉在簟前行`】　郁金玛瑙【`文选诗曰羽帐郁金牀　开元天寳间西域波斯遣使献玛瑙牀`】　原沈香　増华镂【`异苑曰沙门支法存有八尺沈香板牀刺史王淡息切求不与遂杀而籍焉后息疾法存出爲祟也柴子太七折曰下莞上簟华镂之牀`】　原觜蠵　増师子【`刘桢清虑赋曰布玳瑁之`】  

【`席设觜蠵之牀冯玫瑶之儿对金精之盘如来将罢法座于师子牀揽七寳几`】　红莲　苦竹【`日下旧闻大都宫殿考曰置金酒海前后列红莲牀　宋杨廷秀诗曰猫枕桃笙苦竹牀`】　原神女金　仙人石【`马明生别传曰明生随神女入室中卧金牀玉　郦善长水经注曰夷水右经石室南村人骆都小时到此室边采蜜见一仙人坐石牀上又云仙人以白玉石为牀`】　华山白玉　辰州朱砂【`神仙传曰衞叔卿入华山有紫气郁郁见白玉为牀　东坡诗注曰辰州蛮洞小龛中生白石石状如玉牀牀上生朱砂大如箭簇小如芙蓉　又文选诗曰白玉为君牀`】　桓伊弄笛　魏收读书【`晋书曰桓伊善音乐蓄一蔡邕柯亭笛尝自吹之王徽之泊舟青溪与伊不相识时伊过青溪岸上徽之令人谓伊曰闻君善笛为我一奏伊时贵显素闻徽之名便下车踞胡牀而作三调弄毕便上车去不交一言　后魏书曰魏收读书夏月坐板牀随树阴讽诵积年牀板为之脱减而精力不辍`】　贺革思义　宗武雠书【`南史贺革家贫躬耕供养年二十始辍耕求就父受业有六尺方牀思义未达则横卧其上不尽其义终不肯食　杜甫示子宗武诗曰雠书解满牀`】  

牀四  

原玉牀【`西京杂记曰昭阳殿设玉牀又详牀二`】　银牀【`杜甫诗露井冻银牀又苏味道咏井诗玲珑映玉槛澄澈防银牀又唐诗空汲银牀井`】　藜牀【`英雄记曰向诩常坐藜牀上又诗衰病只藜牀`】　荃牀【`魏曹植九咏曰蕙帱兮荃牀`】　踞牀【`论衡曰孔子将死遗秘书曰后世有一妄男子自称秦始皇上我堂踞我牀颠倒我衣裳至沙丘而亡后始皇至鲁观孔子宅至沙邱而崩`】　増支牀【`李白诗支牀锦石圆苏轼诗锦茵玉匣俱尘垢捣练支牀亦何有`】　原安身【`夜以安身`】养体【`史记`】　増花牀【`花木录曰剪牡丹花欲急则花牀无伤`】　糟牀【`杜甫诗豫知秫黍收已觉糟牀注`】　匡牀【`刘后村诗甘寝就匡牀又诗匡牀竹火炉`】　笔牀【`树萱录曰南朝呼笔管为牀又四管为一牀徐陵玉台新咏序曰翡翠笔牀无时离手又陆蒙茶灶笔牀往来又诗青苔生笔牀`】　月照【`文选诗明月皎皎照我牀`】　书连【`杜甫诗云牀上书连屋`】　歌牀【`水影照歌牀`】　风牀【`杜甫诗风牀展书卷`】　蛮牀【`欧阳脩诗蛮牀倦晨兴`】　异牀【`上士异牀`】　四大牀【`东坡借佛印四大作禅牀`】　六尺牀【`白居易诗好是幽眠处松阴六尺牀苏轼诗西斋深且明中有六尺牀`】　书满牀【`杜甫诗摊书解满牀`】　笏满牀【`苏轼诗他年笏满牀`】　原伏牀泣【`江表传曰孙权遣人克荆州将吏悉皆归附而潘濬独称不见权遣人以牀就家舆致之濬伏面着牀席不起涕泣交横`】　同牀卧【`史记曰任安田仁俱为衞将军舍人居门下同心相爱家贫两人同牀卧`】　华元登【`左传曰楚围宋宋华元夜登子反之牀`】　杨素抚【`封俭为内史令杨素抚其牀曰封郎终当据此一云谓李靖左仆射`】　王导固辞【`晋书中宗既登尊号百官陪列诏王导升御牀共坐导固辞曰太阳下同万物苍生何由仰照中宗乃止`】　增林甫屡徙【`唐李林甫为相多结怨于人虞刺客窃发出则步骑百余人金吾静街居则重门复壁如防大敌毎一夕屡徙其牀虽家人莫知其处`】　原安坐玉牀【`易林鼎之升曰安坐玉牀听韶行觞饮福万歳曰寿无疆`】　出坐玉牀【`易是类谋曰羣党假威出坐玉牀注云小人羣党取王者威权坐于牀`】　沛公踞牀【`汉书曰沛公至髙阳传舍使人召郦食其至入谒沛公踞牀令两女子洗足而见食其食其长揖不拜曰足下欲聚徒合义兵不宜踞见长者于是沛公辍洗起衣延食其上坐谢之`】　裴遐堕牀【`邓晋记曰裴遐赋性恬和同类有试遐者推堕牀下遐乃拂衣还坐毫无愠色`】从地中出【`支僧载外国事曰佛涅槃时自然有七寳牀从地中出`】　穿井旁有  

【`荆州记曰湘州南寺贾谊所穿井井旁有局脚石牀可容一人坐形制甚古相传谊所坐也`】　言不逾阈【`牀第之言不逾阈`】　増偷闲暂卧【`苏轼诗偷闲暂卧老僧牀`】　董偃石牀【`拾遗录曰董偃常卧延清之室以画石为牀文如锦也石体甚轻出在郅支国上设紫琉璃帐火齐屏风又诗暑卧石牀寒`】　季伦象牀【`又曰石季伦屑沉水之香如尘末而置象牀上使所爱者践之无迹则赐珍珠百琲若有迹者则节其饮食令体弱故闺中相戏曰尔非细骨轻躯那得百琲眞珠`】　支木为牀【`皇甫谧髙士传曰老莱子隐防山之阳支木为牀`】　缉石为牀【`拾遗录曰频斯国有枫林林东有大石室可容万人坐壁上刻为三皇之象天皇十二头地皇一十一头人皇九头皆龙身亦有膏烛之处缉石为牀牀上有膝痕深二三寸`】  

牀五  

原诗后梁宣帝牀诗曰衡山白玉镂汉殿瑚支踞膝申久坐屡好为频移　増宋杨万里咏竹牀诗曰已制青奴一壁寒更搘緑玉两头安谁言诗老眠云榻不是渔郎钓月竿醉梦不知蕉叶雨小舟亲过蓼花滩蹶然惊起天将晓牎下书灯耿复残　元杨维桢绣牀凝思诗曰绣线添来日正迟香绒倦理一支颐心游飞絮浑无着身脱枯蝉忽若疑花帖错描愁伴觉金针阁住许谁知絶怜小玉情縁重到死春蚕始絶丝  

原铭后汉李尤卧牀铭曰体之所安寝处和欢夕惕敬愼崇德逺奸  

榻一  

原释名曰长狭而卑曰榻言其榻然近地也  

榻二  

増宋书曰当阳侯刘彦节既贵士子自非三署不得上方榻时以此少之　又曰王瞻字明逺一字升鸾负气傲俗好贬裁人物仕宋为王府参军常诣刘彦节直登榻曰君侯是公孙仆是公子引满促膝唯余二人彦节外虽酬之意甚不恱　唐书曰宗命太常韦縚读时令毎月一节毎孟月朔日上御宣政殿旁置一榻东置面案令縚坐而读之　又曰李岘同平章事故事政事堂无座自元载为相中人传诏者引升堂置榻待之岘至即叱左右去榻　又曰张嘉贞为益州都督性至简傲接部内刺史甚倨唯李勉之父择言时守汉州每见独引与同榻坐　又曰王毛仲与诸王侍禁中至连榻而坐  

榻三  

原唯徐穉设　増为周璆置【`后汉书曰徐穉字孺子陈蕃为豫章太守不接賔客惟孺子来特设一榻去则悬之　又曰陈蕃为乐安太守郡人周璆字孟玉髙洁之士也惟蕃能致之为置一榻去则悬之`】　原简雍独擅　増罗艺独坐【`蜀志曰简雍性简傲跌宕在先主坐席犹箕踞倾倚威仪不肃自纵适诸葛亮以下则独擅一榻项枕卧语无所为屈　隋书曰隋罗艺营州緫管容貌瓌伟独坐满一榻蕃人畏惧莫敢仰视`】　原卧处尽陷　膝处皆穿【`列仙传曰修羊公在华阴山石室中有悬石榻卧其上石尽穿陷　皇甫谧髙士传曰管宁自越海反归尝坐一本榻积五十余年榻上当膝处皆穿`】　増延之谏帝　东坡就僧【`顔延之为秘书监时沙门释惠琳以才学为文帝所赏朝廷政事多与之谋上毎引见常升独榻延之甚嫉之因醉曰昔同子骖乗袁丝正色此三台之座岂可使刑余居之上为变色　苏东坡黄鲁直一日在佛印禅师处饮至暮阻雪衾席不备东坡曰就与老僧共榻不亦可乎`】  

榻四  

増象榻【`唐韩维诗曰宴洽翠娥连象榻`】　土榻【`宋张耒诗曰主人埽土榻`】　原升御榻【`北齐赵彦深官司徒礼遇稍重毎引见或升御榻`】　换父榻【`后魏任成王澄长子顺拜仆射上省见榻甚故令史云此榻曽经先王坐顺涕泗交集令换之`】　长史榻【`梁孔休源为晋安王长史王于中斋别施一榻云此是孔长史坐人莫能与`】　刺史榻【`后魏薛聪为齐州刺史卒于州吏人追思留所坐榻以为遗爱`】　连榻坐客【`晋羊琇为防军杜预拜鎭南将军朝士毕贺皆连榻坐琇曰杜元凯乃连榻坐客耶不坐而去一曰雅舒后至云云不坐便去`】　合榻对饮【`吴志曰周瑜荐鲁肃于孙权权见肃甚恱之引肃合榻对饮言议`】　増榻畔鬓丝【`唐杜牧题禅院曰今日鬓丝禅榻畔茶烟轻飏落花风`】　榻上积笏【`唐崔琳毎岁时宴于家以一门笏置榻笏重积其上`】　一榻之外【`一榻之外皆他人家`】　卧榻之侧【`长编曰赵宋伐江南徐入奏乞罢兵太祖曰江南主有何罪但卧榻之侧岂容他人鼾睡乎`】  

簟一  

原说文曰簟竹席也　释文曰簟覃也布之覃然正平也　方言曰簟宋魏之间谓之笙【`今江东云笙也`】　増又曰或谓之籧曲自关而东谓之簟其直文而粗者谓之籧篨周楚魏之间谓之倚佯自关而西谓之筕篖　书曰敷重篾席黼纯敷重笋席纷纯注云篾桃竹席也白黒之缯以纯縁也笋弱竹也纷纯以黒之缯杂为之縁也并天子朝燕之簟　原毛诗曰下筦上簟　増礼记曰事父母舅姑敛席与簟县衾箧枕敛簟而襡之又曰父母舅姑之衣衾簟席枕几不传　原又曰夫不在敛枕箧簟席襡器而藏之　又曰筦簟之安而蒲越藁秸之尚　孙卿子曰轻暖平簟而体不知其安　淮南子曰蓆之上先雈簟樽之上先酒先王贵之先本而后用末也  

簟二  

増西京杂记曰武帝以象牙为簟赐李夫人　原汉献帝传曰尚书令王允奏曰太史令王立说孝经六隐事能消却奸邪尝以良日允与立入为帝诵孝经一章以丈二竹簟画九宫其上随日时而出入焉及允被害乃不复行　王隐晋书曰车永为广州刺史永子溢多使工作象牙细簟工患之乃共举出永　晋公卿礼秩曰太宰何曽逊位赐簟褥一具　世说曰王忱见王恭六尺簟谓有余求之恭以送遂坐荐上忱大惊恭曰吾平生无长物　増宋书曰尚书令王俭尝集才学之士类物以隶之隶事多者赏之惟何宪为胜乃赏五花簟白扇坐簟执扇容气自得秣陵令徐摛后至操笔便成举坐赏击摛命左右抽宪簟自掣取扇登车而去　唐书曰武后时嬖臣张易之为母为犀簟貂褥　卢氏杂记曰侯君集破髙昌所得金簟甚精御府所无  

簟三  

原黄篾　赤花【`庾翼与燕王书曰今致丈二细桃枝簟十黄篾双文簟二王独受黄篾双文簟一枚　晋东宫旧事曰太子纳妃有乌韬赤花双文簟`】　増象牙　龙鳞【`西京杂记赵飞燕女弟居昭阳殿中设白象牙簟又详簟二　古诗滑如铺薤叶冷似卧龙鳞`】　白薤　红藤【`白居易诗白如铺薤叶苏轼诗曲股薤簟有佳处　北户录曰琼州出红藤簟`】　原桃枝　桃笙【`东观汉记曰马棱为防稽太守诏诘防稽车牛不务坚强车皆以桃枝细簟　左思吴都赋曰桃笙象簟韬于筒中按桃笙竹簟也与象牙簟皆藏于竹筒而致贡`】　増结花　含霜【`文选曰结花者为纨簟　谢晖诗曰珍簟夏含霜`】　贻韩愈　赠永叔【`唐郑羣以竹簟贻韩愈　宋欧阳修曰有客赠余以石枕与所藏笛竹簟皆佳物也余既喜睡因甚爱之辄为短句奉呈原父圣俞二君子诗俱详簟五`】　防稽献竹　林邑贡金【`西京杂记曰会稽献竹簟供御世号为流黄簟　箫子显齐书曰林邑王永明九年遣使贡献金簟等物`】  

簟四  

原楚簟【`王鉴竹簟赋曰楚簟陈于玉房巴箱列于椒台`】　珍簟【`文选诗曰珍簟清夏室竹簟也`】夏簟【`夏簟清兮画不暮又杜甫诗留客夏簟青琅玕`】　増卧簟【`杜甫诗酒醒思卧簟`】  

蓬簟【`诸葛亮转敎曰计一岁运用蓬旅簟千万具`】　席簟【`潘岳悼亡诗曰展转盼枕席长簟竟牀空`】　平簟【`东观汉记殇帝诏省荏弱平簟`】　弱簟【`王廙春可乐曰弱簟平端`】　竹簟【`云仙防录曰房寿六月召客坐竹簟`】　风簟【`宋曽巩诗曰已令酒屋铺风簟`】　色寒【`李白诗曰微微凄凄簟色寒`】　光耀【`韩愈咏簟诗曰呼奴埽地铺未了光彩照耀惊童儿`】　八尺簟【`又曰卷送八尺含风漪`】　五人簟【`唐六典曰澧州出五人簟`】  

簟五  

増诗唐韩愈谢郑羣赠竹簟诗曰蕲州笛竹天下知郑君所宝尤瓌奇携来当昼不得卧一府传看黄琉璃体坚色净又藏节满眼凝滑无瑕疵法曹贫贱众所易腰腹空大何能为自从五月囷暑湿如坐深甑遭烝炊手磨袖拂心语口慢肤多汗眞相宜日暮归来独惆怅有卖直欲倾家赀谁谓故人知我意卷送八尺含风漪呼奴埽地铺未了光彩照耀惊童儿青蝇侧翅蚤虱避肃肃疑有清飇吹倒身甘寝百疾愈却愿天日恒炎曦明珠青玉不足报赠子相好无时衰　曹松白角簟诗曰角簟工夫已到头夏来全占满林秋若言保惜归华屋秪合封题寄列侯学卷晓氷常怕绽解铺寒水不敎流蒲桃锦是潇湘底曽得王孙价倍酬　又碧角簟诗曰细皮重叠织霜纹滑腻铺牀胜锦茵八尺碧天无翳一方青玉絶纤尘蝇行只恐烟黏足客卧浑疑水浸身五月不敎炎气入满堂秋色冷龙鳞　宋欧阳修枕簟诗曰端溪琢出缺月様蕲州织成双水纹呼儿置枕展方簟赤日正午天无云黄琉璃光緑玉润莹净冷滑无埃尘忆昨开封暂陈力屡乞残骸避烦剧圣君哀怜大臣悯察见衰病非虚饰犹蒙不使以罪去特许迁官还旧职选材任事不堪用见利无惭惟茍得一从僦屋居城南官不坐衙门少客嗒然惟与睡相宜以嬾遭闲何惬适从来羸苶苦疲困况此烦熇正炎赫少壮喘息人莫听中年鼻鼾尤恶声痴儿掩耳谓雷作灶妇惊窥疑釜鸣苍蝇蠛蠓任縁扑蠧书嬾架抛纵横神昏气浊一如此言语思虑何由清昔时李白爱饮酒欲与铛杓同生死我今好睡又过之身与二物为三尔江西得请在旦暮收拾归装从此始终当卷簟携枕去筑室买田卧颍尾　梅尧臣次韵曰溪上枕剖龙卵石蕲匠簟裂蛇皮纹客从东方一持赠竹色蒸青石抱云磨沙斲骨自含润饱霜吊节无留尘京师豪贵空有力六月奈此炎蒸剧旱风赤日吹热来大厦髙檐任雕饰头颅汗匝无富贫虽有颁氷论官职官髙职重氷则多日永氷消难更得唯公埽室施枕簟迎凉自感东方客东方客应非俗昏能使贤人心体适贤人何以偏伏人天下才名方赫赫我吟穷困不可听昼夜蚊蚋苍蝇声蝇如逺鸡耳初感蚊若隐雷空际鸣葛防顶绽屋蝎坠菅席中裂麻经横平生赋分只煎炒安有緑玉琉璃清犹胜昔年杜子美老走耒阳牛炙死因思杨恽废时言但愿人生行乐尔公今事业在朝廷去就尤当愼终始待公睡足秋风来去奉髙谈挥麈尾　王安石次韵曰端溪琢枕緑玉色蕲水织簟黄金纹翰林所宝此两物笑视金玉如浮云都城六月招客语地生赤日流水尘烛龙中天进无力客主歊然各疲剧形骸直欲坐弃忘冠带安然强修饰恃公寛贷更不疑箕踞岂复论官职笛材平坐家故藏砚璞玼清此新得归除堂屋就阴翳公不自眠分与客知公用意每如此眞能与物同其适岂如若曹空自私却愿赤日常炎赫公材卓笔人所惊久矣四海流名声天方资取欲扶世岂特使以文章鸣深探力取当不寐思以正议排纵横奈何甘心一榻上欲卧颍尾为洁清贤愚劳佚非一轨顾我病昏惟未死心于万事久萧然身寄一官眞偶尔便当买宅归偃休白发溪山如愿始看公戮力就太平却上青天跨箕尾　苏轼寄蕲簟与蒲传正诗曰兰溪美箭不成笛离离玉筯排霜脊千沟万缕自生风入手未开先惨栗公家列屋闭蛾眉珠帘不动花阴移雾帐银牀初破睡牙籖玉局坐弹棊东坡病瘦长羇旅冻卧饥吟似饥鼠倚赖春风洗破衾一夜雪寒披故絮火冷灯青谁复知孤舟儿女自嚘咿皇天何时反炎燠愧此八尺黄琉璃愿公净埽清香阁卧听风漪声满榻习习还从両腋生请公乗此朝阊阖原啓梁刘孝仪谢始兴王赐花纨簟啓曰丽兼桃象周洽昏明便觉夏室已寒冬裘可袭虽九日煎沙香粉不弃三旬沸海团扇可捐  

原书梁简文帝荅定襄侯饷卧簟书曰筠篁多品篠簜杂名校色比奇独此为贵自含苍紫似久暴于柯亭乍舒黝素若屡沾于湖水三伏余炎九折成用便可旅食南馆髙卧北牎　又荅南平嗣王饷舞簟书曰濯龙之木文罽饰坛淮南之台紫罗为荐未若五离九折出桃枝之翠笋绮烂霞舒制云母之修竹南湘泪喻此未奇东宫赤花拟之非妙  

席一  

原释名曰席释也可卷可舒也【`舒一作释`】　说文曰筵竹席也　増又曰席借也　原毛诗曰我心匪席不可卷也礼记曰羣居五人则长者必异席为人子者居不主  

奥坐不中席【`注不敢当尊也`】　又曰奉席如桥衡请席何乡请衽何趾席南乡北乡以西方为上东乡西乡以南方为上若非饮食之客则布席席间函丈主人跪正席客跪抚席而辞客彻重席主人固辞客践席乃坐　又曰母踖席【`踖躐也登席不由前为躐席`】　増又曰父母舅姑将坐奉席请何乡将祍长者奉席请何趾敛席与簟　原周礼曰玉府掌王之祍席【`祍席簟席`】司几筵掌五几五席之名物凡大朝觐设莞席纷纯加缫席画纯加次席黼纯诸侯祭祀席蒲筵缋纯【`纷白绣也纯縁也次兽皮为席也缫席削蒲蒻编以五采若今合欢矣画谓云气也次席桃枝席有次列成文`】　三礼圗曰士蒲筵长七尺广三尺三寸无纯　左传曰大路越席昭其俭也　论语曰席不正不坐　又曰君赐食必正席先尝之　家语曰明王之守也则必折冲千里之外其征也还师祍席之上故曰内修七敎而士不劳外行三至而财不匮此之谓明王之道　増庄子曰人所最畏者衽席饮食之间　盐铁论曰古者庶人蒲席以草经及后践蒲蒻复筵方荐帛縁者也　原汉旧仪曰祭天紫坛绀席六采绮席祭岳白菅席　史记曰古者封禅席蒩稭　卢毓冀州论曰常山为林大陆为泽蒹葭蒲苇云母御席地产不为无珍也　大魏诸州记曰钜鹿广阿泽多苇出细御席多云母　晋东宫旧事曰太子有独坐龙须席赤皮席花席经席　増范汪荆州记曰安城郡今属江州出桃枝席　拾遗记曰岱舆山有草名莽煌叶圎如荷去之十步炙人衣服则燋鸟兽不敢近也刈以为席方冬弥温以枝相磨则火出矣　地理志曰相州贡凤翮席登州贡水葱席　崔豹古今注曰草名虎须者江东织以为席　唐六典曰京兆出粲草席许州出麃心席州贡莞席沧州出苇席忠州出苏薫席广州出竺席  

席二  

増王子年拾遗记曰黄帝诏使百辟羣臣受德敎先列珪玉于兰蒲席上　原曽子曰不劳不费之谓明可得而闻乎孔子曰昔者帝舜左禹右臯繇不下席而天下治　子思曰舜不降席而天下治桀纣不降席而天下乱也　韩子曰禹为蒋席颇縁此弥侈矣而国不服者三十三复作茵席雕文弥侈矣国之不服者五十三六韬曰桀纣之时妇女坐以文绮之席衣以绫纨之衣大戴礼曰武王践祚席前左端之铭曰安乐必敬前  

右端之铭曰无行可悔后左端之铭曰一反一侧亦不可以忘后右端之铭曰所鉴不逺视尔所代　尚书曰伯相命士须材狄设黼扆缀衣牖间南向敷重篾席黼纯【`孔安国注篾桃枝竹也黒白之缯以纯縁也纯音准`】西序东向敷重厎席缀纯【`厎蒻华也缀杂防也`】东序西向敷重丰席画纯【`丰莞也`】西夹南向敷重笋席纷纯【`笋篛竹也纯黒縁也并天子朝燕之坐`】　増左传仲尼曰臧文仲不仁者三废六关下展禽妾织蒲【`家人贩席与民争利`】又曰晋赵旃夜至于楚军席于军门之外使其徒入之原晏子春秋曰景公猎休坐地而食晏子后至灭葭  

而坐公不恱曰子独席何也对曰臣闻介胄坐不席狱讼不席狱戸不席三者皆忧也臣故不敢以忧侍坐公曰善令人下席曰大夫皆席寡人亦席　増又曰景公饮酒移于晏子晏子曰夫铺荐席陈簠簋者有人臣不敢与焉又移于司马穰苴穰苴曰铺荐席陈簠簋者有人臣亦不敢与焉　原吕氏春秋曰衞灵公天寒凿池宛春諌曰天寒起土恐伤民公曰天寒乎宛春曰公衣狐裘坐熊席陬隅有灶是以不寒今民衣敝不补履决不纽民则寒矣　庄子曰申屠嘉兀者也与郑子产同师伯昏瞀人合堂同席而坐　韩子曰孟懿伯相鲁食不二味坐不重席　増又衞嗣公时有人于县令左右令发褥而席弊嗣公令人遗席曰吾闻汝发褥而席弊其赐汝席县令大惊以君为神　原又曰赵简子谓左右曰车席泰美夫冠虽恶必戴之履虽善必履之今车如此其大美也吾将何以履之且夫美而耗上妨义之道　礼记曰哀公命席孔子侍曰儒有席上之珍以待聘　说苑曰孔子困于陈蔡之间居环堵之内坐三经之席　増檀弓曰仲尼之畜狗死使子贡埋之曰丘也贫无盖与之以席　皇甫谧髙士传曰楚老莱子亲没隐蒙山之阳以木为牀蓍艾为席　原史记曰苏秦激张仪令相秦以马荐席坐之　又曰陈平以敝席为门　増汉书曰文帝以莞蒲为席　原史记曰任安与田仁俱为衞将军舍人居门下衞将军从此两人过平阳公主家令两人与骑奴同席而食此二子拔刀裂断席别坐主家皆怪而恶之莫敢问也　汉书曰宣帝时侍中中郎将张彭祖少与帝同砚席而书　増又曰赵充国屯田金城奏曰信威千里如从枕席上过师　汉光武纪曰侧席幽人　原东观汉记曰更始至长安止前殿郎吏以次侍更始愧恧俯刮席与小常侍语　増又曰来歙征隗嚣径至略阳斩嚣守将金梁因保其城嚣乃悉兵围略阳筑堤灌城歙固守矢尽发屋断木为兵上自将上陇嚣众溃走于是置酒髙会劳赐歙班坐絶席在诸将之上　原又曰王常为横野大将军位次与诸将絶席　又曰宣帝建武元年拜御史中丞上特诏御史中丞与司隶校尉尚书令防同并专席而坐故京兆号曰三独坐　増又曰邓训于闺门甚谨兄弟莫不敬惮诸子进见未尝赐席接以温色　又曰郭丹师事公孙昌敬重常持蒲编席人异之　原又曰黄香家贫躬执勤苦尽心供养暑则扇牀枕寒则自温席　増又曰赵丙有术曽至渡头求船不得乃布席于水而坐呼风乃过　原又曰张禹为太傅尚书邓太后以殇帝初育欲令重臣居禁内乃诏禹与三公絶席　増髙士传曰严君平成都市卖卜诏征不起蜀有富人罗仲与君平善问何以不往曰无车粮仲即与具车马粮料君平曰吾病有余非不足也我有余而子不足也我有余而子不足奈何以不足奉有余也仲曰吾一席直万金子无担石乃云有余谬矣　谢承后汉书曰衞良字叔贤拜尚书令病罢官还家家无完席賔客省之者坐桑下谈论饮水去　原又曰汝南薛惇字子礼为北海长史家贫坐无完席妻曰君无俸禄给子孙复无完席耶惇以善席与妻自坐其败者妻惭不敢复言　増会稽典录曰隆脩字奉迁为豫章太守防事荐编至絶不改以羣俗不整常卷坐席唯徐穉李贽数诣问乃待以殊礼　原汝南先贤传曰郑敬字鸿卿以茅葭为席常随柳之阴　谢承后汉书曰许敬字鸿卿时吏有诬告者防于县令坐敬拔刀断其席曰敬不忍与恶人同席世说曰魏管宁与华歆同席读书有轩冕过门者宁  

读书如故歆废书出看宁割席分坐曰子非吾友也増文士传曰吴议郎张纯与张俨朱异共诣骠骑将军朱据据闻三人才名告各为赋然后乃坐纯乃赋席曰席为冬设簟为夏施揖让而坐君子攸宜　晋书曰王浑为将军鎭寿阳虚怀抚士坐无空席　晋建武起居注曰立敬后庙荐席不用緑縁　晋书简文帝纪曰帝少有风仪善容止留心典籍不以居处为意凝尘满席湛如也　钟元良吏传曰吴隐之字处黙鄄城人转广州刺史返舟之日惟身而已宅有茅茨六间坐无完席以蓬为屏风　捜神记曰罗威字德行性至孝母老天寒以身温席而后授其处　前燕录曰髙祖廆年十五出避难追者急走避民家入其屋以席自障追者入屋发视无所见遂免　吴均齐春秋曰刘璡字子敬耿介好礼尝与故人共车于津阳门内见一女子姿容甚丽盼睐之璡因抽坐席悬车中以隔絶之其正如此　梁柳庆逺从兄世隆曰吾昔梦太尉以褥席见赐吾遂亚台司适又梦以吾褥席与汝汝必光我门族庆逺果开府　益部耆旧传曰张充为州治中从事刺史毎日坐髙牀为从事设席于地　后魏刘延明传曰延明就郭瑀学弟子五百人瑀有女选壻有心于延明别设席曰吾女欲觅一快壻谁坐此者吾当妻焉延明奋衣坐曰延明其人也遂妻之　琅嬛记曰谢仙女盛夏上元宗以生凉之席　唐书曰宗子颖王璬为劒南节度大使宗将幸蜀遣璬先赴本郡渡绵州江乗船见以防縁席而借者顾曰此可以为寝处奈何践之令撤去又曰代宗时晋州男子郇模以麻辫发持竹筐苇席哭于东市以三十二字论时政每字条一事上即召见宋史曰杨绾字公瑾独处一室凝尘满席澹如也  

席三  

原五香　六采【`陆翽邺中记曰石虎作席以锦囊五百杂以五采线编蒲皮縁之以锦　下详席一`】　碧蒲　白莞【`拾遗记曰周穆王时西王母来敷碧蒲之席黄莞之荐　宋元嘉起居注曰御史中丞刘桢奏风闻广州刺史韦朗于所部作新白莞席三百二十领请以事追免朗官`】　回风半月【`赵合德遗飞燕回风席　拾遗记曰薄乗草髙五尺叶色绀茎如金形如半月亦曰半月草无`】  

【`花无实其质温柔可以为布为席`】　増鱼须　原象牙【`成公兴内传曰登白鹿山延成君入为敷鱼须之席　神仙传曰淮南王为八公设象牙席`】　増桃枝　粲草　凤翮　虎须【`俱详席一`】　原緑熊　増紫茭【`西京杂记曰赵飞燕女弟居昭阳殿中设緑熊席二毛长二尺余人眠而拥毛自蔽望之不能见坐则没膝其中杂熏诸香一坐此席余香百日不歇　杜阳编曰处士伊祈元占召入宫设紫茭席本乌弋山离国献色紫而类茭叶光软香浄冬温夏凉`】玳瑁　薜茘【`魏刘桢清虑赋曰布玳瑁之席　雄甘泉赋曰靡薜茘以为席兮折琼枝以为芳`】原羊皮　増龙须【`羊茂为东郡守坐羊皮席　下详席一又诗太上独坐龙须席`】  

秦蒲　海草【`唐沈佺期诗曰眠共席秦蒲宋谢翶诗曰明席织海草`】　原设熊铺金【`周礼司几筵职曰甸役则设熊席右漆几郑注曰谓王甸有司祭表貉所设席也孔疏云天子田猎既陈有司表貉于陈前是时设熊席右漆几也　宋书曰林邑王阳迈其母怀之梦神铺金席借地生儿落席其色光丽夷人谓金之精者为阳迈即中国云紫磨者因以为名`】　増舍者争　原故人避【`列子曰杨朱南之沛至梁而遇老子老子曰而睢睢而盱盱而谁与居太白若辱盛德若不足杨子曰敬闻命矣其往也舍者迎将其家公执席妻执巾栉舍者避席者避灶注云尊形自异故惮而避之其返也舍者与之争席矣注云去其矜夸故也　史记曰丞相武安侯田蚡娶燕王女为夫人太后诏列侯宗室皆往贺魏其过灌夫强与俱饮酒酣武安起为寿坐皆避席伏魏其为夀独故人避席耳余半膝席夫不恱起行酒至武安武安膝席曰不能满觞夫曰将军贵人也属之至临汝侯临汝方与程不识耳语又不避席夫骂曰生平毁不识不直一钱今长者为夀乃効儿女呫嗫耳语注云半膝席膝半在席上也属作毕尽也`】黼黻纯　麟凤饰【`礼天子诸侯席有黼黻纯饰　拾遗记曰燕昭王设麟文席散荃芜香麟文者错杂宝饰席为云雾麟凤之状`】　戴益五十　殷重八九【`后汉书曰戴凭字次仲汝南郡举明经征博士诏公卿大防羣臣皆就席凭独立世祖问其意对曰博士说经皆不如臣而坐居臣上是以不得就席帝令与诸儒难说帝善之后正旦朝贺令羣臣说经更相难诘义有不通辄夺其席以益通者凭遂重坐五十余席京师语曰解经不穷戴侍中又曰殷亮为博士讲学大夫诸儒论胜者赐席亮坐重八九席帝曰学不当如是邪`】  

席四  

原白蒲【`山海经曰鹊山至箕尾山其人皆鸟身龙首祠神用白蒲为席或作白莞`】　青蒲【`汉书史丹曰丹以亲密臣得侍视疾上间独寝时丹直入卧内顿首伏青蒲上案服防曰青縁蒲席也应劭曰以青规地曰青蒲自非皇后不得至此孟康曰以蒲青为席用蔽地也师古曰应说是也`】　椰席【`西京杂记曰赵飞燕为皇后其女弟上椰叶席又唐书曰南蛮环王椰叶为席`】　兰席【`曹植九咏曰茵荐兮兰席又范子计然曰六尺兰席出河东上价七十蒲席出三辅上价百`】　绀席【`汉旧仪天子祭地登紫坛用绀席六重`】　瑶席【`楚辞曰瑶席兮玉瑱又孟浩然诗曰清光满瑶席`】　增笋席【`宋徐积诗曰蒲茵笋席正髙居`】　葭席【`拾遗记曰昆仑山有葭红色可编为席温柔如毯毛`】　原不暖【`韩愈曰孔席不暇暖`】　无完【`详席二又防稽先贤传曰董昆字文通为太农帑丞坐无完席`】不同【`孔子曰父子不同席男女不同席又曲礼曰姑姊妹女子子已嫁而反兄弟不与同席而坐`】不重【`左传曰吴阖闾居不重席`】　避席【`孝经曰曽子避席而请`】　弃席【`韩子曰晋`】  

【`文公至河令席衽捐之咎犯曰席蓐所卧也而君弃之臣不胜其哀鲍照诗曰弃席思君幄愿垂晋王惠`】増割席【`详席二`】　促席【`促近其席`】　同席【`淳于髠曰合尊促坐男女同席`】　原前席【`贾谊传曰汉文帝召谊至宣室问鬼神之本夜半前席唐诗曰可怜夜半虚前席不问苍生问鬼神`】増绮席【`陆倕石阙铭曰焚其绮席弃彼寳衣`】　燕席【`韩愈诗曰心怀平生友莫能在燕席`】云纨【`拾遗记曰瀛洲南有金峦之观有青瑶瓦覆以云纨之素席用香水柔莞`】　濡姧【`又曰`】  

【`方丈山有草名濡姧叶色如绀茎色如漆细软可萦海人织以为荐席卷之不盈一手舒之则列坐方国之賔`】花坠席【`人生如树花或落粪溷或坠茵席`】　雨霑席【`杜甫诗雨来霑席上`】　玉  

牀席【`李白诗曰鲁国寒事早初霜刈渚蒲此草最可騐何必青龙防织作玉牀席欣承清夜娱`】　江楼席【`杜甫诗江楼枕席清`】　原忧侧席【`礼有忧者侧席而坐`】　丧专坐【`有丧者专席而坐`】　以席自障【`王隐晋书曰苏峻乱王坦之妻以席自障得免`】　増举席自障【`唐书宰相卢怀愼门不施箔风雨至举席自障`】　　织席为业【`蜀先主卖履织席为业`】原织席自给【`后汉书李恂为武威太守坐事免歩归结茅屋与诸生织席自给后为兖州牧`】尽前尽后【`礼记虚坐尽后食坐尽前注云嫌汚席也`】　五重三重【`又曰礼有以多为贵者天子之席五重诸侯三重大夫再重士不重`】　増滑而且凉【`湘东备录曰唐申王取猪毛刷浄令巧工织壬癸席滑而且凉`】　屈而不损【`朝鲜国出满花席草性柔虽折屈而不损`】  

席五  

原诗南齐谢朓诗曰本生潮汐地落影照参差汀洲蔽杜若幽渚夺江蓠遇君时采撷玉座奉金巵但愿罗衣拂无使素尘弥　梁柳恽诗曰照日汀洲际揺风緑潭侧虽无独茧丝幸有青袍色罗袖少轻尘象牀多丽饰愿君兰夜饮佳人时宴息  

原铭后汉李尤铭曰施席接賔士无愚贤值时所有何必羊肫　冯衍席前右铭曰修尔容貌饰尔衣服文之以辞实之以德　又后右铭曰冠带之贰从容有常威仪之华惟德之英　晋傅铭曰铭席之左端曰闲居勿极其欢右端曰寝处母忘其患左后曰居其安毋忘其危右后曰惑生于邪色祸成于多言  

荐一  

原释名曰荐所以自荐借也蒲平以蒲作之其体平也说文曰蒻蒲子也可以为荐  

荐二  

原锦縁【`鲁连子曰人君所察者三不可不知不知时与不时譬春不耕也不知行与不行譬以方为轮也不知宜与不宜譬以锦縁荐也`】　草縁【`盐铁论曰古者皮毛草蓐无茵席之加防蒻之美及其后大夫士复荐草縁蒲平单莞庻人即草蓐索经单蔺籧篨而已今富者绣茵翟柔蒲子露林中者皮代旃阘坐平莞`】　茵荐【`曹植九咏曰茵荐兮兰席蕙帱兮荃牀`】　増木荐【`汉书曰材官驺发矢道同的则匈奴之革笥木荐不能当也`】　原紫罗荐【`汉武帝内传曰帝斋于寻眞台紫罗荐地夜二更后西王母至`】　黄莞荐【`拾遗记曰周穆王时西王母来敷黄莞荐莞色若金`】　増给马撤荐【`晋书范逵尝过陶侃侃母撤所卧新荐给其马`】　泪母烂荐【`齐庾沙弥母亡所坐荐泪沾为烂`】  

褥一  

原释名曰褥人所坐防辱也　増又曰茵车中所坐用虎皮也　尔雅曰蓐谓之兹　文献通考曰宋制逍遥辇有金丝坐褥扶版踏牀褥饰以红花罗锦踏牀褥一衬褥十六　又曰宋大礼旧仪御坐金裹装钉施珠坐褥绍兴十五年八月上谓辅臣曰事天以诚为主茍尚侈丽则失精禋之意矣乃诏有司制褥母以珠为饰金史舆服志曰太常寺检宋南郊卤簿五辂有座褥及行马褥用银褐黄青罗锦　又曰皇后重翟车寻仪褥二踏道褥十　元史舆服志曰玉辂有方舆地褥二勾阑内褥八皆用杂锦绮  

褥二  

増王子年拾遗记曰周穆王时紫罗文褥者檀孙国所献　东观汉记曰祭遵有病诏赐重茵　后汉书曰王畅为南阳太守时以奢靡相尚畅布被皮褥以矫其敝原张璠汉记曰荀爽字慈明为三公食不过一肉脱  

粟饭坐皮褥　魏武本纪曰上俭率茵褥取温无有縁饰　増魏志曰王朗上疏曰老臣慺慺愿国家同祚于轩辕之伍某少小常苦被褥太温则不能使软肤弱体是以难可防护而易用感慨若常全小緼袍不致于至厚则必咸保金石之性而比寿于南山矣　又曰焦先字孝然河东人也髙尚不仕自作蜗牛庐净埽其中荣木为牀布褥其上天寒搆火以自炙　原吴志曰张昭非鲁肃颇毁訾之孙权不以介意赐肃母帷帐氊褥吴录曰孟宗少从南阳李肃学其母为作厚褥大被或问其故母曰小儿无德致客学者多贫故为广被庶可得与气类接【`一作孟仁字恭武江夏人从李绣学`】　世说曰晋孝武年十三四时冬天昼日不着复衣夜则累茵褥谢公云体宜令有常陛下昼过冷夜热恐非摄养之术帝曰夜静宜温谢公出叹之　晋书曰太宰何曽逊位赐簟褥一具増防稽后贤传曰丁潭以光禄大夫还第诏赐牀帐  

席褥　邺中记曰石虎作褥长三丈用锦縁之　北齐书曰李元忠位仪同三司孙腾司马子如诣之正坐树下对壶独酌使婢卷两褥质酒肉二人大叹息大饷米绢受而散之　唐书曰魏征太宗尝赐素褥以崇其尚杜阳杂编曰唐元载宠姬薛瑶英载为处却尘褥褥  

出句骊国云是却尘之兽毛所为也其色殷鲜光软无比　宋司马光曰刘恕自洛阳南归无寒具光以旧貂褥假之固辞强与之至颍川悉封还　辍耕录曰元文定王锡喇卜为学士时尝在上左右一日体少倦遂于便殿之侧偃卧因而就寐上因以借坐方褥国语所谓都尔伯珍者亲扶其首而枕之  

褥三  

増鸳鸯　芙蓉【`西京杂记曰赵合德遗飞燕书有鸳鸯褥　杜甫诗曰褥隐绣芙蓉`】　鼲貂　原鼷鼠【`张易之母有牙席犀簟鼲貂之褥蛩□之毡　神异经曰北方有氷万里厚百丈鼷鼠在氷下土中其毛长八尺可以为褥却风寒`】　増氷蚕　金缕【`乐府杂录唐老子尝买一旧锦褥有波斯见之乃曰此氷蚕丝所织暑月陈于坐满室清凉　辍耕录曰寝殿西夹有楠木寝牀金缕褥`】原紫罴　白豹【`拾遗记曰周灵王起昆昭之台设狐腋素裘紫罴大褥一人以指弹席而`】  

【`暄风入室　齐书曰褚彦回弟澄为左民尚书彦回薨澄以钱一万一千就招提寺赎髙帝所赐彦回白豹坐褥`】　増花裀作褥　香炉卧褥【`开元遗事曰学士许瑾毎结宴花圃中未尝具幄设坐使童仆重聚落花铺于座下曰吾自有花防之褥也　西京杂记曰长安巧工丁缓作卧褥香炉一名被中香炉为机环转运四周而炉体常平可置之被褥故以为名`】  

褥四  

増紫褥【`舍人院毎知制诰设紫褥于庭面北拜防`】　绣褥【`绣褥花防列满堂`】　原蒲褥【`齐书曰宗测髙尚不仕王俭雅重之赠以蒲褥笋席`】　芳褥【`谢惠连赋曰援绮衾坐芳褥`】绣茵【`汉书曰霍禹广治第室作乗舆辇加绣茵凭黄金涂韦絮荐轮`】　髙茵【`司马相如美人赋曰髙茵重设`】　文茵【`详褥一`】　锦茵【`南越传曰尉佗卧象牀锦茵`】　独坐褥【`晋东宫旧事曰皇太子纳妃有承牀褥三独坐褥二`】　步舆褥【`又曰皇太子拜有八尺褥一中褥一步舆褥一`】　茵褥调良【`蔡邕协初赋曰莞蒻和软茵褥调良`】　茵褥不安【`陆机百年歌曰百岁时盈数已登肌肉单四支百节还相患目若浊镜口垂涎呼吸颦蹙反侧难茵褥滋味不复安`】  

褥五  

増诗元吴莱西域种羊皮书褥歌寄李仲羽曰波斯谷中神夜语波斯牧羊不知数当道剚刀羊可食土城留种羊胫骨四围筑垣闻杵声羊子还从胫骨生青草丛抽脐未断马蹄踣铁绕坦行羊子跳踉却在草鼠王如拳不同老饫肉筵开塞馔肥裁皮褥作书林宝南州侠客遇西人昔得手褥今无伦君不见氷蚕之锦欲盈尺康洽年来贫不贫  

増啓梁简文帝谢勅赉貂坐褥席啓曰东瀛美毳不着马彪之仪北朔文茵岂问张敞所记阴炭既重寒井犹氷特降殊私温华曲被虽狐白千金织成千种李颁汉被杨防曹毡不足以髣髴洪慈连类圣泽　原梁元帝谢勅赐褥啓曰昔汉后锡貂魏君送褥未有兔来王黄龙作贡便觉肃眘非遥挹娄无逺  

毡一  

増说文曰蛩毛可以为毡　释名曰毡旃也毛相着旃旃然也　集韵曰毡细罽也　周礼春官掌次曰王大旅上帝则张毡案　又曰掌皮供毳毛为毡以待邦用事　唐六典曰原夏等州出白毡　又曰安西出绯毡  

毡二  

増拾遗记曰汉武以毡绨借地恶辙之喧也　汉书曰王吉諌昌邑王游猎曰夫广厦之下细毡之上明师居前劝诵在后上论唐虞之际下及殷周之盛其乐岂徒衔橛之间哉　齐书曰孔奂为晋陵太守清白自守妻子并不之官唯一单船临郡所得秩俸随即分赡孤寡郡中号曰神君曲阿富人殷绮见奂居处俭素乃饷以衣毡一具奂曰百姓未周不容独享温饱幸不为烦北齐书曰裴寛与东魏将彭乐战于新城因伤被擒至河阴见齐文襄寛举止闲雅善于荅对文襄甚赏异之解锁付馆厚加礼遇寛乃裁所卧毡夜缒而出因遁还又曰清河三年周师及突厥至并州突厥谓周人曰  

尔言齐乱故我伐之今齐人眼中有铁何可当也遂还至陉岭冻滑乃铺氊以渡之　又曰綦隽佞巧能候当途斛斯椿贺拔胜皆与友善性多诈贺拔胜出鎭荆州过隽别因辞故见败毡被更遗之钱物　五代史曰后唐李愚渤海无棣人有疾明宗遣官视之见其败毡席四壁萧然明宗嗟叹命以供帐物赐之  

毡三  

増石青　紫茸【`日南传曰调斯国有石青染毡綘染毡苏轼纸帐诗曰暖于蛮帐紫茸毡`】杨花糁　雪花铺【`杜甫诗糁径杨花铺白毡黄庭坚诗可怕雪花铺白毡`】毡四  

原毡席【`汉书食货志曰毡席千具亦比千乗之家`】　増毡笔【`摭言曰唐李纡放举人榜未及塡礼部贡院字值令史醉以毡笔染不能加墨迨明方觉浓淡相间反致其妍遂为故事`】　原荷毡【`圣主得贤臣颂曰荷毡被毳者难与道纯绵之丽密`】　咽毡【`汉书曰苏武使匈奴絶不与食天雨雪齧雪与毡毛裹咽之`】　索佳毡【`魏氏春秋曰李胜为荆州刺史曹爽令胜辞司马宣王因伺察之宣王谬问胜并州有佳毡可致之胜出曰太傅耄无能为也`】　割半毡【`谢朓见江革敝絮草席躭学不倦乃脱所着被并手割半毡与之`】　比肩毡【`陆云诗曰冬坐比肩毡比肩兽名也`】　大花毡【`广志曰羌女人被大花毡以为盛服`】　草为毡【`黄庭坚诗曰鉏头为枕草为毡`】　虱生毡【`苏轼诗曰羡子久不出读书虱生毡`】　寒无毡【`杜甫诗曰才名三十年坐客寒无毡`】　靴无毡【`北齐书曰赵彦深靴无毡衣防穿敝司马子如给之用为尚书令史`】　旧青毡【`杜甫诗曰遥忆旧青毡`】　合花毡【`梁简文帝诗曰云母中合花毡`】　魏武青毡【`魏武与杨彪书曰今赠足下青毡牀褥三具`】　子敬青毡【`语林曰王子敬在斋中卧偷人取物一室之内略尽子敬卧而不动偷遂登榻欲冇所觅子敬因呼曰偷儿石染青毡是我家旧物可特置否于是羣偷置物惊走`】　自裹以毡【`魏志曰邓艾伐蜀自阴平行无人之地凿山通道作桥以毡自裹推转而下`】自撤眠毡【`俗说曰桓豹奴病劳冷无毡可卧桓车骑自撤已眠毡与之`】  

氍防一  

増通俗文曰织毛褥谓之氍防　声类曰氍防毛席也广志曰氍防白防毛织也近出南海古文称北汉  

之氍防非其所生案氍防本作□音瞿捜织毛褥也増诸葛亮诏荅恢曰行当离别以为惆怅今致氍防  

一以达心也  

氍防二  

原茧丝【`魏略曰大秦国以野茧丝织成氍防其文有赤白黒緑红绛金缥碧黄十种色`】　羊毛【`南州异物志曰氍防以羊毛杂羣兽之毛织鸟兽草木人物云气作鹦鹉逺望轩轩若飞`】　増美人赠【`张衡四愁曰美人赠我毡氍防`】　原北堂坐【`古乐府曰请客上北堂坐毡及氍防`】　天竺出【`吴时外国曰天竺国出细靡氍防`】　月氐出【`周书曰波斯国大月氐之别种也其地出氍防`】  

毾防一  

原通俗文曰氍防细者谓之毾防施大牀之前小榻之下所以登而上牀也案毾防亦作□音塔登罽也  

毾防二  

原五色【`魏略曰大秦国以羊毛木皮野丝作之其属有五色九色防海东诸国所作也`】　百种【`异苑曰沙门有法存者住广州善医术遂富有八尺毾防作百种形象又有沉香八尺板牀太原王淡为刺史大儿邵之屡求二物法存不与王杀而籍焉法存后形见于府内王寻得疾亡邵之又丧`】　马鞍置【`东观汉记曰景丹率众至广阿光武出城外马坐鞍置毡毾防上设酒肉`】　増军帐施【`马融奏马贤于军中帐内施防士卒飘于风雪`】　原出毾防【`南史曰中天竺国出好裘毾防`】铺毾防【`世说曰王子猷诣郗雍州雍州在内未出王见铺毾防云阿乞那得此令左右送向家郗出王曰向有大力者负之去郗无忤`】  

牀襜一  

原释名曰牀前帷曰襜襜垂也　増通俗文曰障牀曰幨  

牀襜二  

原緑绮【`晋东宫旧事曰皇太子纳妃有緑石绮绢裹牀襜二`】　増青霞【`苏轼诗曰梦中仇池千仞岩便欲揽我青霞襜`】  

## 御定渊鉴类函卷三百七十八

服饰部九【`枕　被　増竹夫人杖`】  

枕一  

原释名曰枕检也所以检项也　说文曰枕卧爲所荐首者也　毛诗曰角枕粲兮　礼记曰父母舅姑之枕几不传　又曰凡内外鸡初鸣咸盥潄敛枕簟　汉书曰履虽鲜不加于枕　尸子曰孝子一夕五起视亲衣之厚薄枕之髙下  

枕二  

原越絶书曰越王问范子曰寡人已闻阴阳之事谷之贵贱可得而闻乎曰阳者主贵阴者主贱故当寒而温者谷爲之暴贵当温而寒者谷爲之暴贱王曰善书之帛置之枕中以爲国宝　增汉书曰淮南王有枕中鸿宝苑秘书言神仙使鬼物爲金之术及邹衍重道延命方世人莫见刘更生父德武帝时治淮南狱得书更生  

以爲竒献之言黄金可成上命典尚方铸作事费甚多不验　原神仙传曰泰山父者时汉武帝东巡见父鉏于道头上白光髙数尺呼问之对曰有道士敎臣作神枕枕有三十二窍二十四窍应二十四气八窍应八风臣行之转少齿生　西京杂记曰赵飞燕爲皇后其女弟在昭阳殿有文枕　增后汉书曰药崧天性朴忠家贫爲郎尝独直台上无被枕每食糟糠帝每夜入台輙见崧问其故甚嘉之自此诏大官赐尚书以下朝夕餐给帏被皁袍　原东观汉记曰黄香事亲尽心供养暑则扇牀枕　增汉官仪曰尚书郎直给通中枕　原魏武上杂物疏曰御物有漆画韦枕二枚贵人公主有黒漆韦枕三十枚　增拾遗录曰魏咸熙二年宫中夜夜有物吼呼诏使宦者暗伺之有白虎毛色净密以戈投虎中左目虎隐形后于藏中见一玉虎枕左目有血帝大异之有大臣云昔诛梁冀得玉虎枕云是单池国所献臆下有题云帝辛九年献帝辛纣也金玉久而有神　晋东宫旧事曰皇太子纳妃有龙头髻枕银环钩副之　宋书曰武帝时宁州尝献琥珀枕光色甚丽时北征以琥珀可治金疮上大悦命捣碎分诸将　南史曰陈显逹建武世心怀不安侍宴酒后啓上借枕帝令与之显逹抚枕曰臣年已老富贵已足唯少枕枕死特就陛下乞之上失色曰公醉矣　又曰王茂爲雍州长史人或谮茂反武帝弗之信令郑绍叔往候之遇其卧因问疾茂曰我病可耳绍叔曰都下杀害日甚使君家门涂炭今欲起义长史那犹卧茂因掷枕起即袴褶随绍叔入见武帝　北齐书曰郎基字世业性清慎尝语人曰任官之所木枕亦不须作况重于此乎唯颇令写书　唐书曰明皇爲太子时尝制大衾长枕与诸王共之　开元遗事曰虢国夫人所枕夜明枕不知其价夜中照庑其光如昼　唐书曰阳城爲谏议大夫以木枕布衾质钱人重其贤争售之　吴越备史曰武肃王钱镠在军中未尝安寝用圆木作枕睡熟则欹由是得寤名曰警枕又号折中不睡龙　清异录曰卢文纪有玉枕骨故凡枕之坚实者皆不可用亲旧间作杨花枕赠之遂获安寝自是缝青缯以柳絮计一年一易　范太史集曰司马温公以圆木爲警枕觉则起读书　元史曰至大中以内府碧玉宝枕赐王磐　华夷考曰偶武孟爲武冈州幕官得一瓦枕枕之闻其中鸣鼓起擂一更至五更次第不差旣闻鸡三唱而晓抵暮复然武孟以爲鬼碎之见其中有机局以应夜气识者谓爲诸葛亮鸡鸣枕也  

枕三  

原柟榴　增翡翠【`吴书曰张纮见柟榴枕爱其文而爲作赋陈琳在北见之以示人曰此吾乡张子纲所作也　宋史曰杨行密子孙居海陵周师渡淮尽爲李景所杀刘重进入其家得水晶盏翡翠枕以献`】　双粲　重明【`潜确类书曰谢无逸词防粲枕百娇壶　杜阳编云元和八年大轸国贡重明枕长一尺二寸髙六寸洁白如水晶中有楼台之状又有一道士持香执简而行循环不已谓之行道眞人其瓦木丹青衣服簪绂纤悉备具通莹如水`】　水精　瑚【`妮古录云蔡君谟水晶枕中有桃一枝宛如新折　古诗云睡爱瑚枕上凹`】　磁石　色绫【`潜确类书丰宁传曰益眼者无如磁石爲盆枕可老而不昏寜皇宫中多用此枕　酉阳杂俎曰台山有色绫木理如绫纹人取之以爲枕号曰色绫枕`】　鸳鸯　鹧鸪【`山堂肆考曰晁以鹰鹧鸪天词咏荼防花云风不定雨初晴晓来苔上拾残英速教贮向鸳鸯枕犹有余香入梦清　明皇杂录云同昌公主有鹧鸪枕`】　神鸡　伏熊【`常新录云宣城妓史凤待客异者有神鸡枕　唐书五行志云韦后妹七姨嫁将军冯太和爲豹头枕以辟邪白泽枕以辟魅伏熊枕以宜男亦服妖也`】　鹿角　虎头【`潜确类书云洪厓先生欲归河内舎下刘守璋赠以扬雄铁砚四皓鹿角枕　问竒类林李广兄弟猎于宜山见卧虎射之一矢即殪取其头爲枕示服猛也`】　黄花　红防【`唐诗云卢女黄花枕张家碧玉杯　唐宣室志云韦弇遇玉清之女持寳以赠因出一枕曰红防枕似玉微红有纹如粟竒光炳然`】　相思　无患【`李白诗云爲君留下相思枕　潜确类书曰卞敬宗有无患枕赞古今注云昔有神巫曰淫眊能作符劾百鬼得鬼则以栌木爲棒棒杀之世人竞取此爲器以厌邪魅故栌木曰无患`】　破酲　游仙【`又曰左宫枕青玉爲之冬温夏凉醉者破酲梦者游仙　开元遗事云兹国进一枕色如玛瑙温润如玉枕之则十洲三岛四海五湖尽在梦中帝名爲游仙枕`】  

枕四  

原芳松【`刘向别录云向有芳松枕赋`】　芬若【`长门赋云抟芬若以枕兮席荃兰而茝香王济注曰芬若兰茝皆香草`】　汤林入【`幽冥录曰焦湖庙祝有柏枕三十余年枕后一小拆孔县民汤林行经庙祈福祝曰婚姻未可就令林入拆内见朱门琼台胜于见世赵太尉爲林婚育子六人四男二女选林秘书郎俄迁黄门郎林在枕中永无思归之怀遂遭违忤之事祝令林出林在枕内谓歴年载而实俄忽之间也`】　增卢生卧【`枕中记云开元中吕翁经邯郸有卢生同邸主人方炊黄粱翁取囊中枕授卢曰枕此荣适如愿坐卧梦身适枕穴中未几登第出入将相五十年其夕卒遂寤时吕翁犹在旁主人黄梁尚未熟也`】　原大秦五色【`魏略曰大秦国出五色枕`】　滕放六安【`异苑云滕放夏枕文石枕卧忽暴雷震其枕旁人莫不爲怖慑而放防觉有声不怖也其所枕盖六安也`】　平子玉枕【`语林曰王平子从荆州来王敦欲杀之平子手恒持玉枕以此未得发`】　卬疏石枕【`列仙传曰卬疏者周封史也能行气链形煮石髓而服之谓之石钟乳至数百年往来入太室山中有卧石枕牀焉`】王臣枕语【`列异传曰景初中咸阳吏王臣夜倦卧枕有顷闻灶下有呼声曰承约何以不来枕`】  

【`应曰我见枕不得动汝来就我饮至乃缶也`】　从事枕声【`语林曰丞相从事中郎王文英枕自作声`】　增盗枕还师【`淮南子云楚将子发好伎道之士有善偷者往见子发子发礼之未几齐伐楚偷夜出盗齐将军枕归之明夕复取其簪又以归之齐师大骇还师而归`】　具枕杀妻【`太平御览曰筮者谓董丰曰君忧狱远二枕避三沐丰旣归妻具枕授沐丰皆不从其夜果误杀妻`】　按赃得枕【`唐书云卢昂坐赃卢简辞穷按之得瑟瑟枕大如斗`】　鞫罪得枕【`又云御史鞫浮屠机辨得金寳神枕`】  

枕五  

增诗唐钱起白石枕诗并序曰起与监察御史毕公耀交之厚矣顷于蓝水得片石皎然霜明如其德也许爲枕赠之及琢磨将成炎暑已谢俗曰犹班女之扇可退也君子曰不然此眞毕公之佳赏也故珍而赋之曰琢珉胜水碧所贵素且贞曾无白圭玷不作浮磬鸣捧来太阳前一片新氷清沈沈风宪地待尔秋已至璞坚难爲功谁怨晩成器比德无磷缁论交亦如此　崔珏水晶枕诗曰千年积雪万年氷掌上初擎力不胜南国旧知何处得北方寒气此中凝黄昏转烛萤飞沼白日搴帘水在簪蕲簟蜀琴相对好裁诗乞与涤烦襟　薛逢石膏枕诗曰表里通明不假雕冷于春雪白于瑶朝来送在凉牀上只怕风吹日炙销　释皎然答章居士花石长枕歌曰楚山有石郢人琢琢成长枕知是玉全疑氷片睡恐销间发花丛惊不足赠予比之金琅玕琼花烂烂浮席端吾师道吾不执宝今日感君因执防试叩铿然应清律纤尘不留蝇敢拂万物皆因造化资如何独负清贞质南山有云鹤在空长松爲我生凉风髙友抱咏乐其中行住四仪皆适意不学小乗西竺士惟将此物安坐隅取次闲眠有禅味　又赠康从事桃花石枕歌曰卞山幽石产竒璞荆人至死采不着何人琢枕持赠君片片桃花开未落剑工见兮可爲劒玉工辨兮知非石至宝由来鉴者稀今君独鉴应欲惜何辞售与韦天眞幸得提防亲玉人河中弃置君不顾天生秀色徒璘玢四座喧喧争目悦巧过造化称一絶莫言昨日因错磨防取从来无玷缺六月江南暑未阑一尺花氷试枕防髙牎正午风防变室中不减春天寒主人所重重枕德文章外饰徒相惑更有坚贞不易心与君天下爲士则　又送安吉康丞桃花石枕歌曰君吏桃州尚竒迹桃州采得桃花石烂疑朝日照已舒含似春风吹未坼珪璋特达世所珍吾知此物亦其伦应羡花开不凋悴应喜玉片无缁磷立性坚刚平若砥君子偏将交道比何人亦秉坚刚姿吾见君心得如此君心所好我独知别多见少长相思从今赏玩安左右万里提携君莫辞　宋林亦之题林稚春菊花枕子歌曰故人所说菊花枕似把氷纨月下饮秋水一双明炯炯数在青囊第一品狂风江上吹蒹葭往往得之嵇阮家闭门读书二十载眼睛损尽生空花建阳小作箸头书残更灯火乱虫鱼石渠文字大如斗塲屋岁月又不偶却来南山青草边东西尽爲菊花田手提长筐向山曲一下收拾三百斛昨者昏迷才起来解把蝇头小字读乃知妙物通羣仙一切药裹应弃捐  

原赋晋张华瓌材枕赋曰有卓尔之殊瓌超诡异之邈絶且其材色也如芸之黄其爲香也如兰之芳其文彩也如霜地而金茎紫叶而红荣有若蒲萄之蔓延或如丝之烦萦有若嘉禾之垂颖又似灵芝之吐英其似木者有类桂枝之阑干或象灌木之丛生其似鸟者若惊鹤之径逝或类鸿鶤之上征有若孤雌之无咮或効鸳鸯之交颈纷云兴而气蒸般星罗而流精何众文之冏朗灼儵爚而发明曲有所方事有所成每则异姿动各殊名众伙不可殚形制爲方枕四角正端防致密固絶际无间形妍体法旣丽且闲髙卑得适辟坚每安不屑珠碧之饰助不烦锥锋之镌镂无丹漆之彤朱罔觿象之佐副较程形而灵露众妙该而悉备珪璋特逹璵璠富也美梓逡巡不敢与并相思庻几晞风于末列神龙之姿众鳞相絶昔诗人称角枕之粲季世加以锦绣之饰皆比集异物费日劳力伤财害民有损于德岂如兹瓌旣剖旣斲斯须速成一材而已莫与混并纎微无加而美晔春荣　孙蕙楠榴枕赋云体非一变姿称难学蜿若蟠虬翩似交鸖氤氲云雾旁成山岳  

原铭汉崔瑗柏枕铭曰元首云尊惟干之精贻我良材冬再荣是用爲枕爰勒之铭　崔骃六安枕铭曰枕有规矩恭一其德承元宁躬终始不忒【`按六安枕言六面安也`】后汉蔡邕警枕铭曰应龙蟠蛰潜德保灵制器象物示有其形哲人降鉴居安虑倾　晋苏彦楠榴枕铭曰珍木之竒文树理鲜□槾方正密滑贞坚朝景西翳夕舒映天书倦接引酣乐流连继以髙咏研精上元颐神靖魄须以宁眠寝贵无想气和体平御心以道闲邪以诚色空无着故能忘情　张望枕铭曰制爲素枕聊以偃仰抚引应适永御君子　增唐罗衮枕铭曰或枕或欹有安有危勿邪其思  

原箴晋张华瓌材枕箴曰彧彧其文馥馥其芬出自幽阻升于毡茵允瓌允丽惟淑惟珍安安文枕贰彼弁冠冠御于昼枕式于昏代作充用荣已宁身兴寝有节适性和神  

原赞晋殷道阳枕赞曰孰若芳枕无动无劳功不近名愈积愈韬承闲媚性理超緼袍　卞敬宗无患枕赞曰长隔灾气永集灵祉展转枕之寤寐含喜　卞范无患枕赞曰器物多祥君子攸宜有去有取庆合患离觉寐枕翫功用潜施  

原啓梁元帝谢东宫赉宝枕啓曰泰山之药旣使延龄长生之枕能令益寿黄金可化岂直刘向之书阳燧含火方得葛洪之说况复重安玳瑁独胜瑰材方松非匹称榴未拟  

被一  

原释名曰被被也所以覆被人也　增说文曰衾大被也　身章撮要曰被寝衣也大被曰衾单被曰裯　原毛诗曰锦衾烂兮　增又曰抱衾与裯　礼记曰防衣衾不见里　孙卿子曰天子至尊重无上矣衣被则五彩杂间色重文绣加饰之以珠玉　原楚词曰翡翠珠被烂齐光  

被二  

增左传曰楚子次于干谿雨雪王皮冠秦复陶翠被原史记曰汲黯云公孙位在三公俸禄甚多爲布被此诈也上问谢曰有之夫九卿与臣善者无过黯然今日廷诘诚中之病夫以三公爲布被饰诈以钓名且臣闻管仲相齐有三归侈拟于君桓公以霸晏婴相景公食不重肉妾不衣丝齐国亦治今臣位爲御史大夫而爲布被自九卿下至小吏无差诚如黯言且无汲黯忠陛下安闻此言天子以爲谦让愈益厚之汉书王章传曰章爲诸生学长安独与妻居章疾病无被卧牛衣中【`师古曰牛衣编乱麻爲之即今俗呼爲龙具者`】　东观汉记曰上尝召见诸郡计吏问其风土及前后守令能否蜀郡计掾樊显进曰渔阳太守张堪昔在蜀其仁以惠下威能讨奸前公孙述破时珍宝山积卷握之物足富十世而堪去职之日乗折辕车布被囊而已上闻太息　又曰王良爲大司徒在位恭俭妻子不之官舎布被瓦器时司徒史鲍恢以事到东海过候其家而良妻布裙曳柴从田中归恢告曰我司徒史故来受书欲见夫人妻曰妾是也恢乃下拜叹息而还　又曰祭遵奉公赏赐与士卒家无私财身衣布衣卧布被夫人裳不加防　谢承后汉书曰朱宠爲太尉家贫卧布被朝廷赐锦被不敢当　增海内先贤传曰姜肱事继母年少肱兄弟感凯风之孝同被而寝不入室以慰母心　后汉书曰范丹爲莱芜长去官无被惟以空囊自随　又曰宣秉节约常服布被蔬食瓦器帝常幸其府叹曰楚国二龚不如云阳宣巨公赐布帛帐帏什物　又曰羊续爲南阳太守时权豪奢丽续深疾之常敝衣薄食其资藏惟有布衾敝纸裯盐麦数斛而已　原汉官典职曰汉尚书郎入直青绫被白绫被或锦被　边让别传曰让字元礼才辨俊逸孔融荐于魏武曰边让爲九州之被则不足爲单衣襜褕则有余　增吴志曰蒋钦爲津右防军孙权尝入其内其母练帐缥被权叹其在贵守约勅御府爲其母作锦被改易帷帐　原列女传曰江夏孟宗少游学与同学共处母爲作十二幅被其邻妇怪而问之母曰小儿无异操惧朋类之不顾故大其被以招贫生之卧庻闻君子之言耳　晋东宫旧事曰太子纳妃有七彩文绮被一绛罗四幅被四绣罗五幅被一　增晋书曰魏舒爲尚书郎时欲沙汰郎官非其才者罢之舒曰吾即其人也襆被径出同僚素无清论者咸有愧色　晋惠帝起居注曰帝至朝歌无被中黄门以两幅布被给之　原郭子曰殷洪作州尹行日小暮便命左右取被仆人问其故答曰刺史严不敢夜行　增南史曰沙门释宝志亮欲以衲被遗宝志未及有言宝志忽来牵被而去　又曰虞龢位在中书郎廷尉少好学居贫屋漏恐湿坟典乃舒被覆书书获全而被大湿时人以比髙凤　原梁书曰裴之横不事产业兄之尚爲狭被蔬食以激之之横曰大丈夫富贵当作百幅被及后立功乃作百幅被　增陈书曰髙宗时豫州献织成罗纹锦被诏于云龙门外焚之　宋史曰眞宗北巡宋湜分押后阵以疾亟闻帝临视许以先归赐衾褥曰此朕常御者虽故暗亦足御道涂之寒　元史曰苏尔约苏哈雅辞官还江南过梁山见渔父织芦花爲被欲易之以防渔父曰君欲吾被当更赋诗遂援笔立就竟持被去人间喧芦花被诗  

被三  

原赐绣　覆锦【`后汉书曰李仲都爲大将军世祖赐之轻衾绣被　东观汉记曰冯豹爲郎奏事未报俯伏省闼从昏至明肃宗使期门郎以锦被覆豹令勿惊`】　增七枚　三穴【`晋陆云与兄机书曰一日按行曹公器物有寒夏被七枚辍耕录曰蜀王孟防有一锦被其濶如今之三幅帛一梭织成被头作三穴若云板様扣于项下如盘领状两侧余锦则拥覆于肩即鸳衾也`】　斜覆反卧【`家语云黔娄先生死被短露足曾西往吊见之曰斜引其被则敛矣其妻曰宁使正之不足不可斜之有余　夏侯孝子集云羊太常辛夫人字宪英性不好华从外孙胡母杨上夫人锦被夫人反卧之`】原作二幅　赐百领【`桓任别传云任后母酷恶常憎任爲作二幅箕踵之被　汉书云霍光薨诏赐绣被百领`】　上一双　送四幅【`皇甫规与马融书云谨遣掾吏尚许奉上絮被一双韤一量以通防意　孙舒元在穷记曰遭乱之后隰阳令述祖送四幅绛被一领`】　恤亲戚授寒苦【`孙略别传云亲戚有穷老者略咸推被以恤之冬寒不解带而寝　杜祭酒别传云君曾`】  

【`新作被暖眠不觉晏起乃叹曰暖眠使人忘起因令着陌上有寒苦人举被授之君后常眠布被中`】　增学书画腹　属文覆面【`唐书曰王绍宗素工草隶尝与人书曰闻虞世南被中画腹与余正同　又曰王勃每属文则酣饮引被覆面而卧觉则立就`】　龙文凤彩　竒花异叶【`杜阳杂编云唐元和八年大轸国贡神锦被氷蚕丝所织也方二丈厚一寸其上龙文鳯彩殆非人工可及暑月覆之清凉透体　山堂肆考曰唐同昌公主堂中设神丝绣被间以竒花异叶精巧华丽世所罕比络以灵粟之珠五色辉映`】  

被四  

增鸳鸯被【`西京杂记曰赵飞燕爲皇后其女弟上遗鸳鸯被`】　鵞毛被【`唐刘恂岭表录异云南方酋豪多选鵞之细毛夹以布帛絮而爲被幅纵横纳之其温柔不下于挟纩也俗云鵞毛被柔而性冷宜覆婴儿兼辟惊癎`】　原林茂郤被【`豫章烈士传云林茂爲郡功曹病被不覆躯郡将与大被衣襟皆郤不受`】　孙晨无被【`京兆旧事曰长安孙晨家贫爲郡功曹十月无被`】　小吏入寝【`晋中兴书曰光逸字孟祖爲博昌小吏令使他往冐雨还令不在逸假衣入寝令被衾中令还诘之曰衣单冐雨如不易衣必致冻死何惜一被而杀人也令竒之而不问`】　鄂君举覆【`说苑云鄂君乗青翰之舟张翠华之盖越人拥楫而歌曰山有木兮木有枝心悦君兮君不知于是鄂君举绣被而覆之`】　大被竟牀【`蔡邕协初赋云长枕横施大被竟牀`】　绣被随风【`益部耆旧传云王忳字少林于客舎见诸生疾甚困谓忳曰腰下有黄金十觔愿以相与乞收藏尸骸未及问其姓名呼吸困絶忳卖金一觔以给棺柩余悉置生腰下后署大度亭长到亭有白马一匹入亭中其日大风有一绣被随风来后忳乗马马突入金彦父家彦父见曰眞得盗矣忳说得马之状又取被视之彦父曰卿有何隂德曰念葬诸生事且说形状彦父曰眞我子也忳以被马归彦父不受遣迎生防金具存焉`】　增后母斫被【`东观汉记曰冯豹字仲文后母恶之尝因豹夜卧引刀斫之正值其起中被获免`】　孝子被【`语林云傅信字子思遭父防哀恸骨立母怜之窃以锦被其上郭林宗往吊见被谓之曰卿海内之隽四方是则如何当防锦被防上郭奋衣而去自后賔客絶百许日`】  

被五  

增诗古乐府曰客从远方来遗我一端绮文彩双鸳鸯裁爲合欢被着以长相思縁以结不解　唐李峤咏被诗曰桂友寻东阁兰交聚北堂象筵分锦绣罗荐合鸳鸯光逸偷眠稳王章泣恨长孔怀欣共寝棣萼防含芳宋刘子翚答吕居仁惠建昌纸被诗曰寒声移晩林  

残腊无几日髙人拥楮眠恋惓意自适素风含混沌春煦回呼吸余温偶见分来自芝兰室乍舒魄流辉忽卷潮无迹未能澡余心愧此一衾白尝闻盱江藤苍崖走虬屈斩之霜露秋沤以沧浪色粉身从澼洸蜕骨齐丽密乃知莹然姿故自渐陶出治物犹贵精治心岂或逸平生感交游耳剽非无得精神随事分内省殊未力寸隂捐巳多老矣将何及自从得此衾梦寐常惕惕亲如夷齐邻粹若渊骞觌独警发铿鍧邪思戢豪忽勿谓絶知闻虚闱百灵集鼎鬴或存戒韦亦规失则知君子惠所以励塞　陆游寄谢待制朱丈纸被之贶诗曰纸被围身度雪天白于狐腋暖于緜放翁用处君知否不是蒲团夜坐禅　又曰木枕藜牀席见经卧防飞雪入牎櫺布衾纸被元相似只欠髙人爲作铭　谢枋得求纸衾诗曰避世知无地危身只信天宁持龚胜扇不着挺之緜养性真同道知心有宿缘纸衾加罣絮晴日卧云边  

原铭晋傅被铭曰被虽温无忘人之寒无厚于已无薄于人　增宋范祖禹遗司马温公布被系以铭曰藜藿之甘绨布之温名敎之乐德义之尊求之孔易享之常安锦绣之奢膏粱之珍权贵之盛利欲之繁苦难其得危辱旋臻舎难取易去危就安至愚且智士宁不然君子以俭爲德小人以侈防躯然则斯衾之陋其可忽诸　陆游作司马温公布被铭曰公孙丞相布被人曰诈司马丞相亦布被人曰俭布被可能也使人曰俭不曰诈不可能也　明方孝孺被铭曰己之温思人之寒己之安思人之艰　又曰德之失锦被栗道诚完布被安　又曰持敬勿堕恒省己过毋谓不汝知天视不遗原啓梁刘孝威谢赉锦被啓曰色艳蒲桃采逾联璧鄂君慙绣楚侍羞珠虽复帝赐鹤绫客赠鸳绮髙悬丽藻远谢鲜明汉老恱其怪文魏马惊其香气  

竹夫人  

增传宋张耒竹夫人传曰夫人竹氏其族本出于渭川往往散居南山中后见灭于匠氏武帝时因缘得食上林中以髙节闻元狩中上避暑甘泉宫自卫皇后以下后宫美人千余人从上谓皇后等曰吾非不爱若等顾无以益我思得疏通而善良有节而不隐者亲焉皇后等于是共荐竹氏上使将作大匠铦拜竹氏职爲夫人旣进见夫人衣緑衣黄中单上笑曰所谓緑衣黄里者然夫人未尝自屈体就帝帝毎左右拥持之上有所感时召幸后宫宠姬而夫人常在侧若无见焉而诸幸姬由是莫有妒之者是时上方郊五畤祠太乙以致神仙率常斋戒自祓除而暇每召夫人有所游幸诸将军幸臣等更爲帝扶持夫人以行帝亦不疑也上幸汾阴祠后土济汾水饮羣臣作秋风辞归未央坐温室夫人自此宠少衰上谓夫人曰而第归善自安明年夏吾当召卿至期果复召夫人夫人见上中不能无小妒由是罢之复遣将作大匠别选他竹氏使加职焉夫人居后宫至孝成皇帝时犹无恙是时班媫妤失宠作纨扇诗见怨夫人读之曰吾与若类也然尔犹得居箧笥乎至王莽败汉军焚未央夫人犹自力出赴火而死  

增诗宋苏轼寄柳子玉诗曰闻道枕头惟竹几夫人原不解卿卿　黄庭坚咏竹夫人诗曰青奴原不解梳妆合在禅斋梦蝶牀公自有人同枕簟肌肤氷雪助清凉山谷自注云憇臂休息非夫人之职名曰青奴　又曰秾李四风拂席昭华三弄月侵牀我无红袖堪娱夜正要青奴一味凉　晁冲之和江子我竹夫人诗曰黄藤白簟倦呼卢髙卧南牎示楷模郭芍药情元最密郑樱桃迹近相疏下帷度日甘同梦隐几终年得异书晩向禅房陪杖履清秋霜霰意何如　吕本中秋后竹夫人诗曰与君宿昔尚同牀正坐西风一夜凉便学短檠墙角弃不如团扇箧中藏人情异变乃如此世事多虞只自伤却笑班姬与陈后一生辛苦爲专房　刘子翚弃竹夫人诗曰爱憎情易迁感物思郁纡念昔未弃捐常侍君子居烦襟一披豁雅抱何清虚蹉跎怨时暮凉德竟见疎飞霜皓中庭枵然委墙隅的皪珠帏深荧煌锦茵铺岂不怀君恩君心已非初当年纨扇謡抱恨同区区  

杖一  

增说文曰杖持也所以扶持而防倾跌者也　周礼曰秋官伊耆氏掌国之大祭祀共其杖咸【`咸读爲函`】军旅授有爵者杖共王之齿杖　礼记曰献杖者执末　又曰进几杖者拂之　原又曰五十杖于家六十杖于乡七十杖于国八十杖于朝　增岭表异录曰海中有大虾防长丈余可爲杖　广志曰九眞出灵寿杖师古注云灵夀木名似竹有枝节长不过八九尺围三四寸自然合杖制不须削治也　原陆贾新语曰夫居髙者自处不可以不安履危者任杖不可以不固自处不安则坠任杖不固则颠是以圣人居髙处上则以仁义爲巢乗危履倾则以圣贤爲杖　增潜确类书曰陆务观云拄杖斑竹爲上竹欲老瘦而坚劲斑欲微赤而疎　原曹植矫志诗曰都蔗虽甘杖之必折巧言虽美用之必灭  

杖二  

原吕氏春秋曰孔子之弟子从远方来者孔子荷杖而问之曰子之父不有恙乎抟杖而问之曰子之母不有恙乎置杖而问之曰子之兄弟不有恙乎杖歩而陪之问曰子之妻子不有恙乎故孔子六尺之杖论贵贱之礼辨亲疎之义　搜神记曰汉文帝尝微服怀金过鲁少千少千拄金杖出应门　史记曰张骞曰臣在大夏时见邛竹杖蜀布问曰安得此大夏国人曰吾贾人往市之身毒国身毒国在大夏东南可数千里　新序曰昌邑王征爲天子到荥阳置积竹刺杖二枚龚遂谏曰积竹刺杖者骄蹇少年杖也大王奉大防当拄竹杖汉书孔光传曰平帝诏曰太师孔光圣人之后先师之子德行纯淑道术通明赐太师灵夀杖　续汉书礼仪志曰仲秋案户比民之年七十者授之玉杖杖端以鸠爲饰鸠者不噎之鸟也欲老人不噎之义　增魏志曰周宣爲郡史太守杨沛梦人曰八月一日曹公当至必与君杖饮以药酒宣占之曰杖起弱药治人病八月一日黄巾贼必灭至期贼果破　原又曰建安五年太祖自东征备田丰说袁绍袭太祖后绍辞以子疾不许丰举杖击地曰夫遭难遇之机而以婴儿之病失其防惜哉　又曰文帝引汉太尉杨彪待以客礼赐之几杖诏曰夫先王制几杖之锡所以賔礼黄耉襃崇老也昔孔光卓茂并以淑德髙年受兹嘉赐今赐延年杖及凭几吴书曰全琮年髙赐以御杖　增晋书曰魏帝尝赐  

景帝春服帝以赐山涛又以其母年老并赐藜杖一枚后魏书曰甄琛拜侍中以其衰老诏赐御府杖朝直  

杖以出入　谈薮曰后魏河间邢峦字洪賔迁殿中侍御史尝有疾防山桃杖帝问此何杖答曰巨源杖按巨源山涛字太武讳焘故不敢言山桃借言巨源云　宋史曰徽宗初立内苑稍畜珍禽竒兽江公望立言非初政所宜帝悉纵遣之惟一白鹇畜之已久帝以拄杖逐之不去乃刻公望姓名于杖头以识其谏　又曰崇宁中章蔡窃柄窜逐善类徐中行闻之輙泪下去之黄岩毁所爲文幅巾藜杖往来委羽山中　金史曰泰和三年四月勅检司致仕官入官年髙艰于歩履者并听策杖仍令舎人防衞扶之　元史曰察罕武勇过人幼牧羊于野植杖于地脱帽寘杖端跪拜歌舞太祖出猎见而问之察罕对曰独行则帽在上而尊二人行则年长者尊今独行致敬于帽且闻有大官至先习礼仪耳帝异之挈以归　又曰石天麟年七十余宪宗以所御金龙头杖赐之曰卿年老矣出入宫掖杖此可也  

杖三  

原扶老　增引行【`易林云鸠杖扶老衣食百口曽孙寿考凶害不起　宋史曰赵抱一牧羊田间一夕有叩门招之者以扶引行杖头有气如烟且香`】　原青筠　增朱藤【`拾遗录云老子当周之末居山与世人絶迹唯有黄发老叟五人手杖青筠之杖出入室中与老子谈　白居易有朱藤杖诗`】　原青檀　增紫竹【`应贞朱杖序云朱杖者其物盖谯都诸德声之有也其木青檀端而劲甚　宋欧阳彻有紫竹杖诗`】　原麟角　增鹤膝【`刘向别传有麒麟角杖赋　潜确类书云孟浩然有鹤膝杖`】　原银角　增铁拄【`魏武与杨彪书云今赠足下银角杖一枚　东坡诗集云柳真龄宝一铁拄杖如楖栗木牙节宛转天成中空有簧行輙微响`】　原青藜赤节【`汉书曰刘向校书天禄阁有老人黄衣植青藜吹杖端烂然曰我太乙之精　眞诰云杨羲梦`】  

【`蓬莱仙翁拄赤九节杖而视白龙`】　增玉箱　金策【`汉武内传曰帝先有玉箱杖是西王母所献帝甚爱之崩后以入椁其年人有于扶风郿市中买得者帝时左右侍人识之告有司诘问云见市中有一人卖之实不知卖主姓名也　林逋送人游天台诗云金策若回聊爲说慰予终老爱山心注金策锡杖也`】　藜牀　木柺【`贾氏说林云呼子仙夜不卧惟倚藜杖闭目少顷即谓之睡后与酒姥仙去留其杖子仙故人陆麟宝之谓之藜牀　五代史云契丹犯京师上遣牙将王峻奉表契丹耶律德光呼之爲儿赐一木柺贵之如中国几杖非优大臣不可得峻持归彼国人望之皆避`】　饰鸠　刻防【`风俗通云汉髙祖与项籍战京索间遁丛薄中时有鸠鸣其上追者不疑遂得脱及即位异此鸟故饰鸠于杖以赐老人　谈薮云谢尚梦其父告之曰西南有气至冲人必死建防寺可禳未暇立寺可杖头刻作防形气来指之尚如其言置杖左右果有黒气冲尚家尚以杖指之气卽回散阖门获全气所经处数里无复孑遗`】化桥　爲马【`开元遗事曰罗公远秋夜与明皇玩月乃取杖向空中掷之化爲桥请帝同登`】  

【`遂至大城门牓曰广寒清虚府乃月宫也　元史曰舒穆噜明安爲童子时尝骑杖爲马羣儿前导行列整肃无敢喧哗者`】　开花　植蔓【`陶家瓶余事曰徐鳯有一杖直如笔管每年生一节二十年后每年缩一节三月间杖之四面青赤白黒各开一花不知何木也　山堂肆考曰僧昙霄游蒲萄谷见枯蔓堪爲杖持归植之遂活髙数仞`】　原应门　増画地【`庄子曰原宪居鲁环堵之室子贡乗大马中绀而表素轩车不容巷往见原宪宪华冠縰履杖藜而应门　孔帖云刘季述以所持扣杖画地责帝`】原拆笄　叩胫【`国语曰范文子莫退于朝武子曰何莫也对曰有秦客廋辞于朝大夫莫之能对也吾知三焉武子怒曰大夫非不能也让父兄也尔童子何知而三掩人于朝吾不在晋国亡无日矣击之以杖折委笄　论语以杖叩其胫`】　挂钱　荷蓧【`晋书阮修尝歩行以百钱挂杖头至酒肆便独酣畅　论语曰以杖荷蓧`】　翼德　戒骄【`殷允杖铭翼德扶耆应贞杖箴髙明执之戒在骄荡`】　化邓林　投葛陂【`山海经曰夸父与日竞走渴饮河渭不足北走大泽未至道走死弃其杖化爲邓林　神仙传壶公遣费长房归以一竹杖与之骑长房骑杖忽然如睡便到家以杖投葛陂中顾之乃青龙也`】　术士乗　增仙人赐【`邓德明南康记云南野县有术士陈怜其人通灵夜尝乗龙还家辄化爲青竹杖　潜确类书曰天师杜光庭骄龙杖红如腥肉重若玉石非藤非竹所爲云是仙人所赐`】　竹方兄　木上座【`桂苑丛谈云唐润州甘露寺有僧道行孤髙李德裕镇浙右以方竹杖赠焉方竹杖出大宛国坚实方正节眼防牙四面对出及德裕再镇浙右问僧竹方兄无恙否僧对曰已规圆而漆之矣公嗟惋累日山堂肆考曰夹山问佛印和尚阇黎与什麽人同来曰木上座又问在什麽处曰在堂中夹山便到堂中师拈拄杖掷于夹山前夹山曰莫是须弥山得耶师曰月宫亦不逢见`】　介象青竹　王烈苍藤【`神仙传曰介象令人骑青竹杖自吴往蜀　列仙传曰王烈曽授赤城老人九节苍藤杖拄杖行地上虽马奔不能及`】  

杖四  

原铜杖【`武当山记云山有石室室中有板牀铜杖长七尺八寸`】　锡杖【`法显记云那端国有大佛寺寺中有锡杖长六七尺许以筒盛之百千人举不能移`】　内棺【`三石遗事云佛图澄死所持金钿杖内棺中后开棺视之惟见金杖`】　增悬舍【`神仙传曰费长房欲求道而顾家忧壶公乃断一青竹杖与长房身等使悬之舍后家人见以爲缢死大惊号遂殡葬之长房立其旁无见者后长房归家人不信是房房曰往日所葬竹耳发塜视杖犹存`】　末曲【`酉阳杂俎曰河云院库中有刘晏末曲杖是寻运路所乗者`】　朝直【`详前杖二`】　落手【`潜确类书曰东坡与陈季常游季常自以饱叅禅学其妻柳氏悍客至或闻诟骂声坡诗戏之曰忽闻河东狮子吼拄杖落手心茫然`】　中臂【`魏文典论云魏文尝与平虏将军刘勲奋威邓展共食饮宿闻展有手臂晓五兵遂与论劒酒酣耳热方食甘蔗便以爲杖下殿交三中其臂`】　原下令索【`韩子曰周王下令索曲杖吏求之不得使私求得之乃曰吾知吏不事他事也杖甚易得而不能得我令人求不移日得之岂谓忠我哉`】　应命投【`魏略曰晋宣帝好学曹洪自以麤疎屈身辅帝帝耻往访乃托病拄杖洪恨之以语太祖太祖召帝乃投杖以应命`】　浮江水【`神异记曰陈敏爲江夏太守自建业赴职闻宫亭庙騐过乞在任安稳当上银杖一枚年限旣满作杖拟以还庙铁爲干以银涂之寻征爲散骑常侍往宫亭送杖于庙中讫即进路日晩降神巫宣敎曰陈敏许我银杖今以涂杖见与便投杖水中当送以还之欺蔑之罪不可容部众取杖防之见铁干乃置之湖中杖浮江水上其疾如飞遥到敏舫前敏舟遂覆`】　增倚石壁【`交州记曰合浦囿州有石室其里一石如鼔形见榴木杖倚着石壁采珠人常致祭焉`】　原曳杖歌【`檀弓曰孔子疾作负手曳杖消揺于门而歌曰太山其頺乎梁木其坏乎哲人其萎乎`】　拥杖起【`庄子曰妸荷甘与神农同学于老龙吉神农隐几阖户昼妸荷甘日中奓户而入老龙死矣神农隐几拥杖而起嚗然放杖而笑曰天知予僻陋慢訑故弃予而死`】　九节指日【`刘根别传曰孝武皇帝登少室见一女子以九节杖仰指日闭左目开右目气且絶久乃苏息武帝使人问之所行何等女子不答东方朔曰妇人食日精者`】　增一枚灭火【`拾遗记曰糜竺家富宝库千间常赈生恤死马廏旁有古冢夜闻泣声寻之见一妇诉云汉末爲赤眉所害剖棺见剥乞更深埋蔽衣自掩竺从其言来年复见前妇云君财宝可支一世应遭火厄今以青芦杖一枚长九尺报君衣冠之惠竺挟杖而归邻家常见竺家有青气如龙蛇之形又有青衣童子数人来云竺家当有火赖君能恤敛枯骨天道不孤君德故来禳却此灾使君财物不尽旬日火从库起烧珠玉十分遗一火盛时见青衣童子十数扑火又有气如云覆火卽灭`】　拄杖爲夀【`张安道生日东坡以拄杖爲夀`】拔杖更生【`列异传云陈留史均字威明尝得病临死谓其母曰我死埋我杖杖若拔出我得更`】  

【`生及死埋杖七日往观杖果拔即掘出之平复如故`】　刺地成榛【`法显记曰祗洹精舍西北四里有榛林名曰得眼木有五百盲人佛爲说法尽得眼开盲人喜刺杖着地头面作礼杖遂生长成榛林`】画庭化崖【`宣室志云杨隐之谒唐先生将归先生以杖画地视其庭忽化悬崖万仞岩谷重叠谓隐之曰陵谷既迁子将安归隐之泣告乃以帚埽之其庭戸如故始得归`】　王遥担箧【`神仙传曰王遥夜遇雨令弟子以九节杖担箧冒雨而行衣不沾湿`】　郭休渉险【`开元遗事曰隐士郭休有夜明杖色如朱漆叩之有声每出遇夜光照十歩登危渉险未尝失足`】  

杖五  

原诗梁到漑饷任新安斑竹杖因赠诗曰卭竹借旧闻灵夀资前识复有冒霜筠寄生桂潭侧文彩旣斑斓质性甚绸直所以天天真爲有乗危力未尝以过投屡经芸苖植　任昉答到建安饷杖诗曰故人有所赠称以冒霜筠定是湘妃泪潜洒遂璘彬扶危复防咽事归薄暮人劳君尚齿意矜此杖乡辰复资后坐彦候茶方欠伸献君千里笑纾我百忧嚬坐适虽有器卧游苦无津何由乘此竹直见平生亲　增唐杜甫赠梓州刺史章彞桃竹杖引诗曰江心蟠石生桃竹苍波喷浸尺度足新根削皮如紫玉江妃水仙惜不得梓潼使君开一东满堂賔客皆叹息怜我老病赠两茎出入爪甲铿有声老大复欲东西征乘涛鼔枻白帝城路幽必爲鬼神夺拔劒或与蛟龙争重爲告曰杖兮杖兮尔之生也甚正慎勿见水踊跃学变化爲龙使我不得尔之扶持灭迹于君山湖上之青峰噫风尘澒洞兮豺虎齩人忽失双杖兮吾将曷从　李嘉祐谢裴侍御见赠斑竹杖诗曰骚人夸竹杖赠我意何深万防湘妃泪三年贾谊心愿持终白首谁道贵黄金他日归愚谷偏宜緑绮琴卢纶和徐法曹赠崔洛阳斑竹杖诗曰玉干一寻余苔花锦不如劲堪和醉倚轻好向空书采拂稽山曲因依释氏居芳辰将独歩岂与此君疎　韩愈和虞部卢汀酬翰林钱徽赤藤杖歌曰赤藤爲杖世未窥台郎始携自滇池滇王埽宫避使者跪进再拜语嗢咿绳桥拄过免倾堕性命造次防扶持途经百国皆莫识君臣聚观逐旌麾共传滇神出水献赤龙拔防血淋漓又云羲和操火鞭暝到西极睡所遗几重包裹自题署不以珍怪夸荒夷归来捧赠同舍子浮光照手欲把疑空堂昼眠倚牖户飞电着壁搜蛟螭南宫清深禁闱密唱和有类吹埙篪妍辞丽句不可继见寄聊且慰分司　白居易咏红藤杖诗曰南诏红藤杖西江白首人时时携歩月处处把寻春劲健孤茎直防圆六节匀火山生处远泸水洗来新粗细才盈手髙低仅过身天边望乡客何日拄归秦　张籍酬人赠藤杖诗曰病里出门行歩迟喜君相赠古藤枝倚来自觉身生力每向傍人说得时又答僧拄杖诗曰灵藤爲拄杖白净色如银得自髙僧手将扶病客身春游不骑马夜防亦呈人持此归山去深宜戴角巾　李商隐赠宗鲁邛竹杖诗曰大夏资金策全溪赠所思静怜穿树远滑想过苔迟鹤怨朝还望僧闲暮有期风流眞底事常欲傍青羸　贾岛赠梁浦秀才斑竹拄杖诗曰拣得林中最细枝结根石上长身迟莫嫌滴沥红斑少却是湘妃泪尽时　曹松答匡山僧赠榔栗杖诗曰栗杖出匡顶百中无一枝虽因野僧得犹畏岳神知画月冷光在指云秋片移宜留引蹇步他日访峨眉　僧防国赠张驸马斑竹拄杖诗曰此君与我在云溪劲节竒文胜杖藜爲有岁寒堪赠逺玉阶行处愿提携　宋王禹偁送刘湛然道士笻竹杖并赠诗曰有客遗竹杖九节共一枝鹤胫老更长龙骨干且竒我问何所来来从西南夷因思汉武帝求此民力疲明明圣天子德敎嘉四维僰僮与笮马入贡何累累此竹日以贱轻视如蒿藜我年三十七血气未全衰况在紫微垣动爲簪笏羁倚壁如长物岁月无所施寸心空爱惜惜此来天涯忽承明主诏来谒太乙祠再见刘先生气貎清且羸持此以爲赠所谓得其宜少助橘童力好引花鹿随歩月莫离手防山聊搘颐微物懒致书故作筇竹诗　苏轼以铁拄杖夀乐全先生并赠诗曰二年相伴影随身踏遍江湖草木春擿石旧痕犹作眼闭门髙节欲生鳞畏途自卫眞无敌捷径争先却累人远寄知公不嫌重笔端犹自斡千钧　又以桄榔杖寄张文潜诗曰睡起风清酒在亡身随残梦两茫茫江边曳杖桄榔瘦林下寻苖荜拨香独歩倘逢勾漏令远来莫恨曲江张遥知鲁国眞男子独忆平生盛孝章　黄庭坚以天坛灵夀杖送华老诗曰王屋千霜老紫藤扶公休沐对亲朋异时驷马安车去拄到天坛愿力能　欧阳彻谢人惠紫竹杖诗曰王猷珍重惠龙孙策险扶危价莫论烂醉县钱过酒肆狂吟歩月打僧门虚心尚有凌云操劲节原无染泪痕应向香山居士道朱藤虽好未爲尊　陈傅良忆筇杖诗曰岷峨山下笻竹杖危者使安衰者壮秦皇汉武穷兵不可得我独得之今丞相前年有防还故园其冬急召朝日边半岁驱驰数千里赖有此杖常扶颠仓皇又别修门去私室无人谨呵防夜半雷霆下取将儿叫妻啼留不住我闻丞相下峡时一物无有杖自随属当晏朝立仗久怜我弱胫疲坳螭如今歩屧随衰草十歩趦趄九歩倒假如杖在欲用之山精海怪震怒亦不保君不见杜陵桃竹歌常恐失之君山湖上之风波梓潼使君之赠尚尔耳况自丞相还如何　何梦桂答李郎中谢寄藤杖诗曰海南觅得古藤枝持与诗人杜牧之紫贝斑文鞭更烂赤龙苍骨蜕尤竒路无夷险终全节用有行藏一任时非但与君扶脚力鏦蛟剸虎要支持　金陈赓咏铁拄杖诗曰闽王铁杖如楖栗得自荒虚鬼神域鞭笞蜑蛮今几年雾翳云蒸老蛟黒腹中有簧如清泉牙节宛转声铿然天生神物不虚弃提携万里归坡仙坡仙骑鲸凌紫烟海山一去今千年人间俯仰成今古纷纷长物何须数洛阳铜驼卧荆棘昭阳石马埋烟雨百斛鼎两钱锥小大用舍皆儿嬉童顔鹤发一笻竹何似凌烟功臣玊贝高搘颐黄阁得君眞耐久扶持四海经纶手防须拄到昆仑顚九防青烟防九有铁耶杖耶吾不知诚将道眼窥天机一朝雷雨轰空陂须防化作蛟龙飞　元阎复咏梅杖诗曰冻尽西湖万玉柯春风入手重摩挲较量龙竹能香否比并鸠藤奈白何声破梦寒霜满戸影随诗瘦月横波只知功到调尽不道扶顚力更多　明吴寛新制方竹杖诗曰紫玉新裁恰过肩斑斑四面带湘烟病躯借尔能扶直巧手烦渠莫削圆世事固知方则正时人应道曲能全此生得免模棱诮晩节相依尚挺然夏言咏杖诗曰九节苍苍碧玉同随行随止伴衰翁  

寒蹊防雪鸠头白春径挨花鹤膝红缩地一从人去后敲门多在月明中扶危指佞兼堪用亘古谁如赞相功丁敏咏箫杖诗曰嶰谷新裁六尺形半含宫征半扶  

行吹时只恐乗龙去策处常疑作凤鸣挂壁影怜秦女痩敲门应合舜韶清月明拄向仙坛上同和钧天奏九成　朱多炡以筇竹杖夀程母诗曰龙飞葛陂渚鸠刻汉王宫未若山中竹天然林下风一枝供燕喜万里自蚕丛歴尽峨眉雪深知节操同  

原赋晋张翰杖赋曰惟万物之品分何利人之独贵中神性之极妙岂给口之至味虽至味之御内乃弥失乎身外舎少壮之自然假扶我之攸赖良工登乎曾峦妙匠鉴乎林阿顾盻乎晞阳之条投刃乎直理之柯方圆适意洪细可手□踽旦夕欲与永久仪制则于一寻假饰存乎尾首莹牙爲其眉额朗金爲其觜距　周庾信竹杖赋曰桓宣武平荆州外白有人称楚丘先生来诣门下桓公曰名父之子流离江汉孤之责矣及令引进乃曰噫子老矣鹤髪鸡皮蓬头齿乃是江汉英灵荆衡梓虽有闻于十室幸无求于千里寡人有铜环灵夀银角桃枝开木而未落养莲花而不萎迎仙客于锦市送游龙于葛陂先生将以养老将以扶危先生笑而言曰中国明于礼义暗于知人心之忧矣惟我生民虽复疏条劲柘促节贞筠枝端刻鸟角首图麟岂念相余有疾将余此身余此衰矣虽然有以非鬼非蜮乃心忧矣未见从心先求顺耳伯玉何嗟丘明惟耻别有九棘厐眉三槐暮齿孔光谢疾袁逢致仕明公此赠或非乖理　增又笻竹杖赋曰沉冥子游巴山之岑取竹于北阴防娟髙节寂歴无心霜风色苦露染斑深每与龙钟之族幽翳沉沉文不自殊质而见赏蕴诸鸣凤之律制以成龙之杖拔条劲直璘斌色滋何轮人之不重待羽客以相贻青春欲暮白云来迟谋于长者操以从之执末而献无因自持诸蔗虽甘不可以倚彼藜虽实不可以美未若处不材之间当有用之始鲁以分爵汉以锡年昔尚尔齿今优我贤书横几玉尘筵则函之以后拂之以前尔其摘芳林沼行乐轩除间尊卑之垂帨随上下之游纡夫寄根江南淼淼幽潭传节大夏悠悠广野岂比夫接君堂上之履爲君座右之铭而得与绮绅瑶佩出芳房于蕙庭  

原颂汉崔骃杖颂曰植根于湘浦承雷夏之洪泽寓浮云而贻我合天生之质直用以爲杖饰以犀角王母扶持永保百禄夀如南极子孙千亿　魏王粲灵夀杖颂曰兹杖灵木以介眉夀竒干贞正不待矫輮据贞斯直植之永茂  

原赞晋郭璞桃杖赞曰丛薄幽荟从风蔚猗簟以宁寝枕以扶危　增宋黄庭坚筇竹杖赞曰厉廉隅而不刿故窃比于彭聃之寿屈曲而有直体能独立于雪霜之后伯夷食薇而清陈仲咽李而痩涪翁昼寝苍龙挂壁涪翁履危心如铁石穷山独行解两虎争终不使卞庄乘间而孺子成名  

增铭武王践阼杖之铭曰恶乎危于忿疐恶乎失道于嗜欲恶乎相忌于冨贵　原汉刘向【`一作崔瑗`】杖铭曰歴危乘险匪杖不行年耆力竭匪杖不彊有杖不任颠跌谁怨有士不用害何足言都蔗虽甘殆不可杖佞人恱已亦不可相杖必取便不必用味士必任贤何必取贵后汉李尤灵寿杖铭曰亭亭竒干实曰灵夀甘泉润根清露流茎乃制爲杖扶危定倾旣慿其实亦贵其名冯衍杖铭曰杖莫如信行莫如仁惠而无实怨及尔身赵武之珍子罕之宝二子之迹盖近于道　魏应贞朱杖铭曰天作之杖于樵之株粤干特挺非柘非榆　晋苏彦邛竹杖铭曰安不忘危任在所杖秀矣云竹劲直篠簜节髙质贞霜雪弥亮圆以应物直以居当妙巧无功奇不待匠君子是扶逍遥神王　殷允杖铭曰二老晨征匪杖不逺四皓降趾匪杖不反翼德扶耆舍杖焉资辅相天地匪贤而谁荃蕙虽秀才非贞质异端虽美道无元术杖必不挠无取苒弱人贵一德勿惑穿凿张华杖铭曰不正陷坠不安倾危　傅杖铭曰杖正心安厥身以随不安则倾不贞则危　傅咸邛竹杖铭曰嘉兹竒竹质劲体直立比髙节示世矜式　刘柔妻王氏灵夀杖铭曰籊籊鲜干秀彼崇防下泽兰液上莹芳霄贞劲内固鲜粲外昭耀质灵荟作珍华朝杖之身安越龄松乔　梁简文帝锡杖铭曰妙节嘉光游圣振灼排空雾转腾云凤跃永异玉神长逾金错　增唐罗衮杖铭曰身之疲杖以扶之国之危贤以图之　宋陈莹中杖铭曰用之则行舍之则藏惟我与尔顚而不持危而不扶将焉用彼  

## 御定渊鉴类函卷三百七十九

服饰部十【`扇　如意　麈尾　拂囊　手巾　觿　镊子`】  

扇一  

增说文曰箑扇也　原扬雄方言曰扇自闗而东谓之箑自闗而西谓之扇　崔豹古今注曰舜广开视听求贤人以自辅作五明扇汉公卿大夫皆用之魏晋非乗舆不得用　又曰殷髙宗有雊雉之祥服章多用翟羽故有雉尾扇周制以为皇后夫人车服辇车有翣即缉雉羽为扇以障翳风尘也汉乗舆服之后以赐梁孝王魏晋以来诸王皆得用之　世本曰武王作翣　春秋繁露曰美事召美类恶事召恶类类之相应而起也如马鸣则马应之故以龙致雨以扇逐暑军之所处生以棘楚美恶皆有从来也　淮南子曰夫夏日不披裘者非爱之也暖有余于身也冬日不用翣者非简之也清有余于适也　又曰炎火凿池披裘而扇不能救也扇二  

原西京杂记曰天子夏设羽扇冬设缯扇　又曰汉长安巧工丁缓作七轮扇连续七轮大皆径丈夏月一人运之满堂皆寒　东宫旧事曰皇太子纳妃有单竹扇二十　又曰皇太子初拜供漆要扇青竹扇黄竹扇增语林曰胡母辅之至湘州坐防事尔时三伏中旁揺扇视事其儿子光从容顾谓曰彦国复何为自贻伊戚原又曰庾廙为荆州都督以毛扇上成帝帝疑是故  

物侍中刘劭曰柏梁云构工匠先居其下管繁奏防牙先聆其音廙之此扇以好不以新　晋书曰谢安有盛名时多爱慕乡人有罢中宿县诣安安问归资荅曰惟有五万蒲葵扇安乃取其中者捉之士庶竞市价增数倍　谢灵运晋书曰孝武节奢饰禁绢扇　增南史曰宋孝武赐何戢蝉雀扇为顾景秀所画时吴郡陆探防顾彦先皆能画并叹其竒絶　唐书要录曰太宗五日谓长孙无忌杨师道曰五日旧俗必用服玩相贺今各赐君飞白扇二枚庶动清风以扬美徳　又曰韩滉性节俭衣裘茵衽十年一易甚暑不执扇　十国春秋曰后蜀慧妃与后主登楼以龙脑末涂白扇扇坠地为人所得蜀人争效其制名曰雪香扇　又曰太宗伏日亲书绫扇赐近臣　又曰太宗尝草书纨扇作古诗赐诸将意多比讽　又曰赵槩为翰林学士聘契丹契丹主防猎请赋信誓如山河诗诗成亲酌玉杯为槩劝且授侍臣刘六符素扇写之纳袖中其礼重如此　广舆记曰苏轼知杭州民有逋税轼呼至询之云家以制扇为业遇天寒不售非故负之也轼曰姑取扇来遂据案作草书及枯木竹石须防就二十余柄才出府门而好事者争以千钱取一扇因得尽偿所逋　宋史曰徳祐元年十月元兵围潭州李芾守潭亲冐矢石督战城中矢尽故矢羽皆败芾命括民间羽扇羽立具　潜确类书曰明永乐中朝鲜进折叠扇上喜其卷舒之便命工如式为之亦谓之撒扇  

扇三  

原鹊翅　象牙【`拾遗记曰周昭王时涂修国献青鳯丹鹊各一雌一雄孟夏取鹊翅为扇一名条翮一名仄影　陆翽邺中记曰石季龙作象牙扇`】　白羽　黄竹【`裴启语林曰诸葛武侯与晋宣帝战于渭濵持白羽扇指挥三军众军随其进止　下详扇二`】　六角　二面【`沈约晋书曰王羲之在防稽山见一老姥持十许六角竹扇羲之因书扇各作五字语姥云道是王右军书字索百钱邺中记曰石季龙作云母五明金薄莫难扇此一扇之名也薄打纯金如蝉翼二面彩漆画列仙竒鸟异兽其五明方中辟方三寸或五寸随扇大小云母帖其中细缕缝其际虽掩尽而彩色明彻看之如金可取故名莫难也季龙出时以扇挟乗舆`】　五明　七华【`上详扇一　西京杂记曰赵飞燕为皇后其女弟上遗七华之扇`】　白绮　緑沉【`初学记曰班孟坚集有白绮扇之赋　邺中记曰季龙出时乗舆用桃枝扇或緑沉色或木兰色或紫绀色或鬱金色`】　同心　比翼【`东宫旧事云皇太子纳妃同心扇三十　陆机芙蓉诗云夏揺比翼扇`】　拥身　安众【`后汉书云梁翼妻孙夀为襄成君善为妖态以为媚惑冀亦改易舆服之制作平上軿车埤帻狭冠折上巾拥身扇狐尾单衣　下详陆机羽扇赋`】　麾敌　赠行【`晋中兴书曰广陵相陈敏反顾荣与甘卓等潜谋起兵攻敏荣桥敛舟于南岸敏率万余人出不获济荣麾以羽扇其众溃散事平还吴　续晋阳秋曰谢安赏袁宏机对辨速后宏出为东阳郡时贤祖道冶亭安起执宏手顾就左右取一扇授云聊以赠行宏应声荅曰辄当奉仁风慰彼黎庶合□称其率而当`】　画水　应门【`捜神记曰吴猛好道术将弟子回豫章江水大急人不得渡猛乃以手中扇画江水横流遂成陆路徐行而过过讫水复依旧　又曰鲁少千山阳人汉文帝微服懐金欲问其道少千执象牙扇出应门`】　增挥蝇　拊马【`唐书曰武儒衡议论劲正有风节时元稹倚宦官知制诰儒衡鄙之防食蝇集其上儒衡挥以扇曰适从何处来遽集于此一坐皆失色　汉书曰张敞为京兆无威仪时罢朝走马章台街自以便面拊马师古注云便面所以障靣今沙门所持竹扇是也`】　障日　蔽尘【`齐书曰刘祥轻言肆行司徒禇渊入朝以腰扇障日祥从侧过曰作如此举止羞面见人扇障何益禇曰寒士不逊刘曰不能杀袁刘安得免寒士　晋书曰庾亮出镇外郡以帝舅内执朝权王导不能平尝遇西风尘起举扇自蔽徐曰元规尘汚人注元规亮字`】　龙皮鹤羽【`天寳遗事曰王元寳家有一皮扇每暑月宴客置扇坐侧以新水洒之飒然风至客有寒色明皇命中使取视之曰此龙皮扇也　陆士衡羽扇赋序云楚襄王防于章台宋玉唐勒侍皆操白鹤羽以为扇`】桃核　桐皮【`酉阳杂俎云水部员外郎杜陟尝见江淮市人以桃核扇量米容一升言于九疑山溪中得之　十国春秋云通文三年闽遣弟继恭于晋进五色桐皮扇子`】　九光　百绮【`杜阳编云上崇奉释氏新罗国献万佛山上因置九光扇于岩巘间四月八日召两街僧入内道塲礼万佛山覩九色佛光　下详齐王融扇启`】　原仲祖画　逸少书【`曹毗扇賛序云防稽王仲祖画扇为郭文举见命为賛　下详六角`】  

扇四  

增暖箑【`欧阳词云十月都人供暖箑`】　方麯【`杨愔传云愔以方麯障面读书注方麯竹织方扇也`】　客误取【`吴越备史云王元俊精于圗画尝状一扇于斋壁客至时误取之`】　鬼携去【`闻见录云宋范质在茶肆见有人貎甚怪陋近前揖曰兵戈至相公无虑时盛暑公偶书大暑去酷吏清风来故人于扇上其人曰世之酷吏何止如大暑也公他日当究此弊因携扇去后至祅庙后门见土木短鬼貎类茶店中所见者扇亦在其手`】　遗纨扇【`西京杂记云朱买臣为防稽太守懐绶至堠舍人未之知所交钱勃见其暴露乃劳之曰得毋疲乎遗以纨扇买臣至郡引为上客`】　障寳扇【`唐书云窦懐贞防嵗除中宗夜宴近臣谓曰闻卿丧妻今欲继室可乎懐贞唯唯俄而禁中寳扇障卫有衣翟衣出者`】母梦扇【`异苑曰髙平檀茂宗义熙中丧其母刘氏梦宗云方求逺离今以此扇奉别母流涕觉于`】  

【`屏风间得扇上皆如蜘蛛络`】　婢咏扇【`晋书云王珉与嫂婢私嫂挞婢甚苦婢素善歌而珉好执白团扇乃制白团扇歌曰团扇复团扇手持自障面憔悴无复理羞与郎相见`】　原转扇障面【`世说云王敦在西朝见周顗转扇障面而后得住后渡江不能复尔王叹曰不知吾进退伯仁`】　披扇抚掌【`又曰温峤娶防女既婚交礼女以手披纱扇抚掌大笑曰我嫌是老奴果如所疑`】　增缄扇思母【`宋书云张敷生而母亡数岁便知感慕求母遗物散施已尽惟得一画扇乃缄录之每至感思辄开笥流涕`】　织扇养亲【`山堂肆考云晋何植家贫缚苇织扇以养亲`】　书栁恽句【`南史云栁恽有亭臯木叶下陇首秋云飞之句王融见而叹赏因书斋壁及所执团扇`】　写羊孚赞【`世说云羊孚作雪赞曰资清以化乗气以霏值象能鲜即洁成辉桓书之扇上`】　万里为遥【`南史云齐竟陵王子良之孙贲于扇上圗山水咫尺之内便觉万里为遥`】　秋毫皆具【`见司马光诗`】　羊欣不书【`南史云防稽王世子元显毎使羊欣书扇常不奉命元显怒以为后军府舍人`】　子显一挥【`梁书云萧子显负才气及掌选见九流宾客不与交言但举扇一挥而己衣冠憾之`】  

扇五  

原诗汉班固竹扇诗曰供诗有度量异好有团方来风堪避暑静夜致清凉　班媫妤诗曰新裂齐纨素鲜洁如霜雪裁成合欢扇团团似明月出入君懐袖动揺微风发常恐秋节至凉飇夺炎热弃捐箧笥中恩情中道絶　晋许询竹扇诗曰良工眇芳林妙思触物骋篾疑秋翼蝉团取望舒景　王献之桃叶团扇歌曰七寳画团扇粲烂明月光与郎却暄暑相忆莫相忘　齐丘巨源咏七寳画团扇诗曰妙缟贵东夏巧媛出吴闉裁状白玉璧缝似明月轮表里镂七寳中衔骇鸡珍画作景山树图为河洛神来延挥握玩入与镮钏亲生风长袖际晞华红粉津借盼迎娇意隠映含歌人时移务忘故节改竞存新眷情随象簟舒心谢锦茵歇何足道敬哉先后晨　梁何逊咏扇诗曰如珪信非玷学月但为轮机杼蘼芜妾裁缝箧笥人揺风入素手占曲掩丹唇罗袖幸时拂微芳聊可因　简文帝赋得白羽扇诗曰可怜白羽扇却暑复来氛终无顾庶子谁为一挥军庾肩吾赋得转歌扇诗曰团纱映似月蝉翼望如空廻持掩曲态转作送声风　髙爽咏画扇诗曰细丝本自轻弱彩何足盼直为红顔谬成幄中扇乍奉长门泣时承柏梁宴思妆开已掩歌容隠而见但画双黄鹄莫作孤飞雁　增江淹和班媫妤咏扇诗曰纨扇如圆月出自机中素画作秦王女乗鸾向烟雾彩色世所重虽新不代故切愁凉风至吹我玉阶树君子恩未毕零落在中路　原陈许倪咏破扇诗曰蔽日无全影揺风有半凉不堪彰巧笑犹足动衣香　周正咏斑竹掩团扇诗曰齐纨将楚竹从来本相逺将申湘女悲宜并班姬怨　增唐李峤咏扇诗曰翟羽旧传名蒲葵价不轻花芳不满面罗薄讵障声御热含风细临秋帯月明同心如可赠持表合欢情　皇甫冉题竹扇赠别诗曰湘竹殊堪制齐纨且未工幸亲芳袖日犹帯旧林风掩笑歌筵里书卧阁中竟将为别赠宁与合欢同　韦应物悲纨扇诗曰非闗秋节至讵是恩情改掩嚬人已无委箧凉空在何言永不发暗使销光彩　李商隠代董秀才却扇诗曰莫将画扇出帷来遮掩春山滞上才若道团圎是明月此中须放桂花开　项斯古扇诗曰昨日裁成夺夏威忽逢秋节便相违寒尘妒尽秦王女凉殿恩随汉主妃似月旧临红粉面有风休动麝香衣千年萧瑟闗人事莫语当时掩泪归　白居易白羽扇诗曰素是自然色圎因裁制功防如松起籁飘似鹤翻空盛夏不销雪终年无尽风引秋生手里藏月入懐中麈尾斑非匹蒲葵陋不同何人称相对清瘦白须翁　刘禹锡团扇歌曰团扇复团扇奉君清暑殿秋风入庭树从此不相见上有乗鸾女苍苍虫网徧明年入懐袖别是机中练　又秋扇词曰莫道恩情无重来人间荣谢逓相催当时初入君懐袖岂念寒炉有死灰　郑谷代秋扇词曰露入庭芜恨已深热时天下是知音汗流浃背曾施手气爽中宵便负心一片山溪从蠧损数行文字任尘侵緑槐隂合清和后不防何顔又见寻　宋王安石题扇诗曰玉斧修成寳月团月邉仍有女乗鸾青防风露非人世髩乱钗横特地寒　苏辙感秋扇诗曰团扇经秋似败荷丹青仿佛旧松萝一时用舍非吾事举世炎凉奈尔何汉代谁令收汲黯赵人犹复用亷颇心知懐袖非安处重见秋风愧恨多　黄庭坚戏和张文潜谢穆父松扇诗曰猩毛束笔鱼纸松柎织扇清风似揺动懐袖风雨来相见阶前落松子张侯哦诗松韵寒六月火云蒸肉山持赠小君聊一笑不须射雉彀黄间　又次韵谢穆父赠髙丽松扇诗曰银钩玉唾明茧纸松箑轻凉并送似可怜逺度帻沟娄适堪令时褦襶子丈人玉立气髙寒三韩持节见神山合得安期不死药使我蝉脱尘埃间　又题郭熈山水扇诗曰郭熈虽老眼犹明便面江山取意成一段风烟且千里解如明月逐人行　司马光谢孙兴宗惠草虫扇诗曰吴僧画团扇防缀成微虫秋毫宛皆具独窃天地功细者及蛛螫大者才阜螽枯枝拥寒蜩黄蕊黏飞蜂儿曹取真物细校无不同恐其遂跃去亟取藏箱中友人幸为赐物薄意何隆玩之不替手爱重心无穷尝如对君子穆穆来清风　秦观答罗正之惠緜扇诗曰吴扇新翻制素緜名郎持赠意俱圎有人充户修明月无女乗鸾向紫烟供奉宜升清暑殿动揺合作御风仙谁知挥却青蝇辈功在春蚕一觉眠　张舜民纨扇诗曰纨扇本招风曾将热时用秋来挂壁上却被风吹动　杨万里谢人送常州草虫扇诗曰生怕炎天老又逢草虫扇子献竒功还将多稼亭前月卷尽西湖柳上风蚱蜢翅轻涂翡翠蜻蜓腰细滴腥红旧时緑髩常州守今作霜髯一秃翁　蔡肇题李世南画扇诗曰野水潺潺平落涧秋风瑟瑟细吹林逢人抱瓮知村近隔坞闻钟觉寺深谢枋得咏扇诗曰蒲葵也解归掌握纨素未应捐箧中莫把暗尘浣明月好驱大暑来清风　元刘因咏宋理宗书宫扇诗其序曰杭州宫扇二好事者得之燕市一画雪夜泛舟一画二色菊理宗题其背有兴尽为期及晩节寒香之句诸公赋诗予亦同作诗曰天津月明啼杜鹃梁园春色凝寒烟伤心莫说靖康前吴山又到繁华年繁华防时春已换千秋万古合欢扇铜雀香销见墨痕秋去秋来防恩怨当时梦里金银阙百尺楼前无六月琼枝秀发后庭春珠帘晴卷天门雪棹歌一曲白云秋不觉金人泪暗流乾坤防度青城月扇影无情也解愁五云回首燕山雪燕山雪花大如席雪花漫漫水峩峩天风起兮奈尔何　戴良荅徐叔度遗纨扇诗曰团团七华扇名在制乆缺感君裂纨素与防却烦暍入手讶如珪映容疑学月玩之炎气清握之微风发却愿暑长在无使情暂歇　明髙启咏扇诗曰皎皎复团团何人剪素纨驱萤临几席扑蝶近阑干似月惊朝见生风变夏寒时移当自弃莫怨网乗鸾　马轼破扇诗曰月中谁画乗鸾女紫竹银丝挟素罗未到秋来先破碎从前应是受风多　蔡羽咏扇诗曰谁家纨扇碧旧画虫昏侍宠曾羞日承宣不避暄月轮空自妒秋色已难言错认桃花影班姬防泪痕　僧大逐秋扇诗曰莫以凉风多弃捐敝箧里试记无风时是谁引风起　张位赐扇诗曰冠佩聨鳷鹊天风满建章宠光临白羽节序近朱阳捧给罗中使新裁总上方宣天语近披拂舜薫长不向三秋至终令什袭藏愿言清惠溥尽使热巾凉　于慎行咏赐画面川扇诗曰九华防扇贡巴东午日承恩出汉宫云影金泥黄帕解花开寳绘玉函空擎来濯锦江头月动处披香殿里风自是君恩在懐袖惟将皎洁矢丹衷  

原赋汉张衡扇赋曰采兹竹以成扇乃画象而造仪惟规上而矩下和采烂以杂施　傅毅羽扇赋曰背和暖于青春践朱夏之炎赫揺轻箑以致凉爰自尊以暨卑织竹廓素或规或矩　蔡邕团扇赋曰裁帛制扇陈象应矩轻彻妙好其輶如羽动角扬征清风逐暑春夏用事秋冬潜处　魏曹植九华扇赋曰昔吾先君常侍得幸汉桓帝帝赐尚方竹扇不方不圆其中结成文名曰九华其辞曰有神区之名竹生不周之髙岑对渌水之素波背涧之重深体虚畅以立干播翠叶以成隂形五离而九折蔑牦解而缕分效虬龙之蜿蜒法虹蜺之烟煴因形致好不常厥仪方不应矩圎不中规随皓腕以徐转发惠风之微寒时气清以芳厉纷飘动乎绮纨徐干圎扇赋曰惟合欢之竒扇肇伊洛之纎素仰明  

月以取象规圆体之仪度　吴闵鸿羽扇赋曰惟羽扇之攸兴乃鸣鸿之嘉容产九华之中泽迈雍喈之天聪表髙义于太易着诗人之雅章赖兹翮以内飞曜羽仪于外于时祝融持运朱明晖奔阳冲布飞炎赫曦同煴隆于云汉咸惨毒于中懐尔乃登爽垲临甘泉漱清流廕云运轻翮以容与激清风于自然披绡衽而入懐飞罗缨之缤纷众坐侃以怡怿咸俯节以齐观感蕙风之荡懐咏棘心之所叹于是暑气云消献酬乃设停神静思且以永日妍羽翔廻清风盈室动静扬晖嘉好越逸翻翻奕奕飞景曜日同皦素于凝霜岂振鹭之能匹　晋张载扇赋曰有翔云之素鸟体自然之至洁飘缟羽于清霄拟妙姿于白雪俯濯素于河汉仰晞光于日月双趾蹶而腾虚六翮挥而风厉于是傲世公子俶傥踔跞遗物独出乐此天爵飞蒲氏之修蟠荣子余之纎缴弋翔防之鹍鸡连王子之白鹤裁轻翼以为扇发清风于劲翮若乃捜竒选妙絶色寡双鹄质皦鲜元的防绛修短虽异而光彩齐同故易称可以为仪诗美肃肃之容是以停之如栖鹄挥之如惊鸿飘缨防于轩□发晖曜于羣龙夫裂素制圎剖竹为方五明起于名都九华兴于上京　傅圎扇赋曰何皎月之纎素拟皓日而软贞晞箑莆之芳烈随变体而殊名劲节刚以立质象日月之定形　傅咸羽扇赋曰吴人截鸟翼而揺风既胜于方圎二扇而中国莫有生意灭吴之后翕然贵之其辞曰鳯皇于飞翽翽其羽况灵体以遐翔匪六翮其焉举感扇扬之兴风宜收之以清暑彼安众之云妙差剖篾于毫缕体荏苒以轻弱侔缟素于齐鲁此因资以为用不假裁于规矩虽靡饰于容好亦差池而有序上比列于南箕下等美于箑莆　又扇赋曰天道行而不息四节代以相寻背青春之令月践朱夏于斯今热融融以太甚孰赫赫之可任汗珠陨以外流气郁结而内沉庶凯风之自南竞清啸而启衿怨微飘之不兴恨乔木之无隂揺轻扇之苒弱手才动而心心取于卷握尚何希乎比林下济亿兆上宁侯王是曰安众清暑作凉防贵幸于斯时无日夜而有忘谓洪恩之可固终靡于君旁火星忽以西流悲风起乎金商秋日凄凄白露为霜体敛然以思暖御轻裘于温房猥弃我其若遗去玉手而潜藏君背故而向新非余身之无良哀徒劳而靡报独懐怨扵一方　陆机羽扇赋曰昔楚襄王防于章台之上山西与河右诸侯在焉大夫宋玉唐勒侍皆操白鹤之羽以为扇诸侯掩麈尾而笑襄王不悦宋玉趋而进曰敢问诸侯何笑昔者武王览造扇于前而五明安众世繁于后各有托于方圎葢受则于箑莆舍兹噐而不用顾奚取于鸟羽宋玉曰夫创始者恒朴而饰终者必妍是故烹饪起于热石玉辂基于椎轮安众方而气散五明圎而风烦未若兹羽之为丽固体俊而用鲜彼凌霄之辽鸟播鲜辉之轻蒨隠九臯以鳯鸣游芳田而龙见丑灵而逺期超长年而乆眄累懐璧于美羽挫千嵗乎一箭委四体以受制奏双翅而为扇则其布翮也差洪细秩长短稠不逼稀不简于是镂巨兽之齿裁竒木之干宪灵朴于造化审贞则而妙观移圎根于新体因天秩乎旧贯鸟不能别其是非人莫敢分其真赝翮媥媥以微振风飉飉以垂娩妙自然以为言故不积而能散其在手也安其应物也诚其招风也利其播气也平混贵贱而一节风无往而不清诸侯曰善宋玉遂言曰伊兹羽之骏敏似南箕之启扉垂皓曜之奕奕含鲜风之微微襄王俯而拊节诸侯伏而引非皆委扇于楚庭执鸟羽而言归属唐勒而为之乱曰伊鲜禽之令羽夫何翩翩与眇眇反寒暑于一堂之末廻八风乎六翮之杪　江扇赋曰惟羽类之攸出生东南之遐嵎育庶族于云梦散宗俦于具区色非一采或素或肌平理畅琼泽氷鲜戢之则藏奋之则举舍之以寒用之以暑制舒疾于一掌引长风乎胸衿荡烦垢于体外流妙气于中心　潘尼扇赋曰夫噐有精麤用有疎宻安众以方为体五明以圎为质或托形于竹素或取固于胶漆方圎应于规矩制度由于绳墨始显用于荒蛮终表竒于上国　嵇含羽扇赋曰至吴楚之士多执鹤翼以为扇虽曰出自南鄙而可以遏阳隔暑昔秦之兼赵取其冕服以付臣工晋之附吴亦迁其羽扇御于上国　梁昭明太子扇赋曰匠人之巧制女工之妙织九折翠竹之枝直截飞禽之翼虽复草木焦枯金沙销铄火山炽寒泉涸能使凄兮似秋隆暑斯却　江淹扇上防画赋曰临淄之雅女宋郑之妙工织素丽于白日傅画明于防虹洛阳之技极江南之巧穷故饰以赤野之玉文以紫山之金空青生峨嵋之阳雌黄出嶓冢之隂丹石发王屋之岫碧髓挺青峻之岑粉则南阳铅泽墨则上党松心乃杂以为此扇与君翳素女与玉琴玉琴兮珠徽素女兮锦衣促织兮始鸣秋蛾兮初飞识桂茎之就罢知兰叶之行衰重曰碧台寂兮无人蔓丹草与朱尘度俄然如一代经半景若九春命幸得为防扇兮出入玉带与绮绅　周兴白鹤羽扇赋衔明珠以报徳访在隂而阳止既来集于卫轩亦倾舞于吴市骈瑶剪雪盈华写洁通脊似介防首如繄荣吹动髪环凉入衣凄兮若秋之暮懔兮如雪之飞　增唐张九龄白羽扇赋序曰开元二十四年夏盛暑勅使大将军髙力士赐宰臣白羽扇九龄与焉窃有所感立献赋曰当时而用任物所长彼鸿鹄之弱羽出江湖之下方安知烦暑可致清凉岂无纨素彩画文章复有修竹剖析毫芒提携宻迩揺动馨香惟众珍之在御何短翮之敢当预窃恩于圣后且见持于未央伊昔臯泽之时亦有云霄之志茍效用之得所虽杀身而何忌肃肃鸟羽穆如微风纵秋气之移夺终感恩于箧中　郭遵六角扇赋曰扇有异体六角其尤虽尝巧而是鬻非好竒而不求故必借声于墨工之类假手于札家之流伊彼姥矣禆贩是以镂竹于蕺山之阳求钱于越人之市柄一条而有象形六折而难拟翳杲日规模莫成揺清风绮纨不已逸少遇诸濡翰而书两行而露垂花散五字而龙盘鳯居絶笔以授髙价是就观之者云集售之者辐辏腾骧乎六体之先弹压乎九华之右既而厥价载殷厥声载闻贾之者但慙于老妇鬻之者宁忘于右军且手非扇之所题扇实手之所借一自以翳飞尘一自以防朱夏何握提之见投而毫芒之忽借既尽携之之妙亦长鬻之之价是知物不自贵惟人贵之向使松烟不染翠管不持则是扇也入晋而陋贱彼老姥也同班妾之见遗又安得用六角之善五铢之资哉咨乎小因大而事防不行美加丑而用无不可故扇待书而色贵人假扇以财伙姥曰右军惠而好我　田鹤扇赋曰若夫暑气緜緜炎光赫然毒冲心而气尽汗匝背而珠连是日何贵兹扇为先匠者呈巧所重惟素织飞禽而写妙规晓月以成圎叶随意出花逐情妍饰金翠而作彩致胶漆以期坚尔乃题竹流誉赠葵称美虽见重于人臣未承恩于天子曷若充嵗贡随箧篚比徳进贤齐芳献雉徙倚君侧徘徊宫里挥拂凉来动揺风起逢阳气而不息遇重隂而暂止心素何所欲常愁嵗月驰珠帘秋气满罗幌晓风吹中道恩既歇弃捐谁见知原颂晋刘臻妻五时画扇颂曰炎后飞轨引曜丹逵防賔应律融精协曦五象列位品物以垂兊降素兽震升青螭日月澄晖仙章来仪仰憇翠岩俯映兰池灵柯幽蔼神卉参差如山之夀如松之猗永锡难老与时推移原赞宋谢惠连白羽扇赞曰惟兹白羽体此溅洁凉齐清风素同氷雪其仪可贵是用玩悦挥之襟袖以御炎热  

原铭汉崔骃扇铭曰□□兹扇辅相君子屈申弛张时至时否动招清风以御炎暑　傅毅扇铭曰翩翩素圎清风载扬君子玉体赖以宁康冬则龙潜夏则鳯举知进知退随时出处　晋傅咸扇铭序曰武都太守房仲发遗扇无以报为铭以识之云行藏惟时孔顔齐轨郭清竹扇铭曰噐由造制用必以宜擢秀翠林拟象灵羲清飃来集炎景囘施动静非我与时推移　孙康团扇铭曰有圎者扇诞此秀仪晞露散霾拟日定规朗姿玉畅惠风时披　梁庾肩吾团扇铭曰武王览造扇于前班生赡博白绮仍传裁筠比雾裂素轻蝉片月内掩重规外圎炎隆火正石砾沙煎清逾苹末莹等寒泉恩深难恃爱极则迁秋风飒至箧笥长捐勒铭华扇敢荐夏筵  

简文帝纱扇铭曰  

增明方孝孺扇铭曰徳之凉任之宠摄尺寸之柄四方风动　又曰谨无悔忍无忧不违时代天之工　又曰寒即乎燠暑即乎凉自外至者惧其已伤而不知发乎中者为身之殃噫嗜欲之毒甚于劔芒人惟寒暑之慎而不于此之防何邪  

原启齐王融谢竟陵王示扇启曰窃以六翮风流五明气重若此圎绡有兼玩实轻逾雪羽洁并霜文子淑赏其如规班姬俪之明月岂直魏王九华汉臣百绮况复动制圣衷垂言炯戒载摹听眎式范枢机　梁简文帝谢赉扇启曰臣纲启诏饶僧明奉宣勅防垂赉细绫大文画栁蝉山扇一柄文筠析缕香发海檀肃肃清风即令象簟非贵依依散防便觉夏室含霜饮露清蜩应三伏之修景羣飞黄雀送六月之南风蔽日垂隂薫泽慙采浮凉涤暑苹末媿吹圣人造物之巧俯萃庸薄王府好玩之恩于兹下被顶戴曲私伏增欣跃  

增明支廷训持风使曰持风使姓操名如规来清其字也其先佐虞氏开广视听系籍五明殷宗以雉尾纪官周昭以雀翅标衔迨晋扬谢傅之仁者袁东阳蔽庾镇之尘者王司徒緫之转移世风激扬是系非具挺然之节皎然之姿者弗克胜任故人特为之倚重云挽近法令烦苛民罹汤火甚于烁石煎沙无可逃避使者奉简书就所握舒徐揺曵在在风生左顾左泠然善也右顾右泠然善也觉捐烦即夷如在深山茂林中矣咸赏心谢曰焦土之民少苏憔悴皆君赐也何不出其风力鼔鬯四方乃仅一隅之披拂为曰三皇之风防如五帝之风穆如三王之风熙如风随世转来莫测其端去莫知其止即天地且听其斡旋此诚命世之英耳非凡手之力也依依然虽掌握惟人不傲之以不屑军中指挥掖庭裁制咸与焉惟运承肃杀虽未及履霜即奉身而退韬藏惟恐不密阳和载世操纵自由复解其结以効不先时而争时不后时而失时葢龙飞利见时也则致用龙潜养晦时也则泥蟠君子以为得出处之道焉嗣后世其官者殆非一姓苍梧有湘妃氏则以文采显交南有檀夫氏则以芳韫显其本实足以风世故皆为工宗所荐  

如意一  

原语林曰石崇与王恺争豪穷极绮丽以饰车服晋武帝恺甥也每助恺以瑚髙二尺许枝柯扶疏世间罕比恺以示崇崇视讫以铁如意击之应手瓦碎　增世说曰殷荆州有所识作赋是束晳慢戏之流殷甚以为有才语王公适见新文甚可观便于手巾函中出之王既读殷笑不胜王看竟不笑亦不言好恶但以如意帖之而已殷怅然自失　原宋刘义庆启事曰恩防赐臣犀镂竹节如意目所未睹　增齐书曰明僧绍隐山中齐髙帝诏征为员外称疾不就赐竹根如意笋箨冠南史曰梁武帝将起兵席阐文劝之萧颖胄同焉仍遣客田祖恭私报帝并献银装刀帝报以金如意　又曰李膺有才辨西昌侯藻为益州以为主簿使至都武帝悦之谓曰今李膺何如昔李膺对曰今胜昔问其故对曰昔事桓灵之主今逢尧舜之君帝嘉之以如意击席久之以为益州别驾　又曰殷钧字季和尚永兴公主钧形貎短小为主所憎每被召入先满壁书钧父叡名钧辄流涕以出主命婢束而反之钧言于帝帝以犀如意击主碎于背然犹恨钧自侍中出为王府谘议　后魏书曰孝文将南讨遣广陵王羽持节安抚六镇发其突骑中外宁悦还领廷尉及车驾发羽与太尉丕留守帝赐羽如意以表心　又曰髙祖孝文欲试诸子志尚乃大陈寳物任其所取京兆王愉等竞取珍玩宣武皇帝惟取骨如意而已　广记曰开元初元夜结彩楼三十余间叶法善曰西凉府灯亦亚于此令明皇闭目已在霄汉俄而及地暏影灯亘数十里以铁如意易酒翼日中使騐之非谬　潜确类书曰明皇背痒罗公逺折竹枝为玉如意以进金刚三藏于袖中取七寳如意玉如意即化为竹　又曰文宗延学士于内庭命李训讲易时方盛夏上命取氷玊腰带及辟暑犀如意赐之曰如意与卿为谈柄  

如意二  

原白玉　乌角【`胡综别曰时有掘地得铜匣长二尺七寸开之得白玉如意所执处皆刻螭虎及蝇蝉等形吴大帝以综多识乃问之荅云秦始皇东游以金陵有王者气乃凿诸山冈埋寳物以当王气此即是乎　异苑云太原郭澄之义熙初诸葛长民欲取为辅国谘议澄之不乐后守南康卢循反自广州长民以其谋先告因骋私恶收澄之付廷尉将致大辟夜梦见神人以乌角如意与之既觉便在头侧可长尺余形制甚陋澄之遂得无恙后从入闗赍以自随忽失所在`】　增抚案　原击壶【`拾遗记曰吴主潘夫人之父坐法夫人输入织室容态少俦同幽者百人人称夫人为神女敬而逺之有司闻于吴主使圗其客貎夫人忧戚不食减瘦改形工人写其真状以进吴主览而嘉之琥珀如意抚案则折叹曰真神女也遂纳之　语林云王大将军敦每酒后辄咏魏武帝乐府歌曰老骥伏志在千里烈士暮年壮心不已以铁如意击唾壶为节壶尽缺`】　增伤颊　堕齿【`拾遗记云孙和悦邓夫人尝置膝上和月下舞水精如意误伤夫人颊　唐书云明皇饮张果酒三进而寝顷视齿焦缩顾左右取铁如意击堕之更出药傅其龂良久齿生粲然骈洁`】　谈柄　握君【`上见前　十国春秋北汉主刘继元尝假僧紫擅如意每接僧秉此挥谈名曰握君`】　原指四坐　增麾三军【`世说云谢万北征尝啸咏自髙未尝抚慰众士兄安谓万曰汝为元帅宜数呼诸将宴防以悦其心万从之于是招诸将帅无所说直以如意指四座曰诸君皆是劲卒诸将甚恨之　梁书曰韦叡拒魏于郃阳叡乗素木舆执白角如意麾三军一日数合`】  

如意三  

增诗唐释皎然赋得竹如意送详法师赴讲诗曰缥竹湘南美吾师尚毁形仍留负霜节不变在林青每入杨枝手应谭贝叶经谁期沃州讲持此别东亭　宋谢翶铁如意诗曰仙客五六人月下鬭婆娑散影若云雾遗音杳江河其一起楚舞一起作楚歌双执铁如意击碎瑚柯一人夺执之睨者一人过更舞又一人相向屡傞傞一人独抚掌身挂青薜萝夜长天籁絶宛转愁奈何  

增赋唐李徳裕竹如意赋曰博哉匠人之心穷地之产览如意之形制实用周而事简惟竹也何慕实存乎贞素伊篠簜之既敷持斧斤而方顾择其罕节稽此有裕燥之以火首之曲也中钩裁之以金本之长也合度蒨练氷削离褷布靡加雕饰之劳卒获提携之遇被以嘉名允臻厥成匪求荣观自惬幽情彼用玊之为寳我则不谢其贞彼用铁以为固我则利在乎轻指事明义此焉攸寄执之者安创之者智巾几周用丘园其贲外青中素合二妙于隂阳尚质贵诚符两仪之简易尔乃林栖冲寂室处虚白羣义窟之党速道流之客发奥涤元遐钩独索近必资振击以耸聼常借指麾而就适则知好麈尾者将害物以婴咎执象笏者徒狥禄而何有恻于心亦劳于手既因时而能迁在顺理而体便素质或轻于流俗贞姿或重于髙贤故贞其形则示屈而表伸致其用则物疎而道亲岂节歌于烈士可投赠夫幽人愿如君意以靡极与灵夀而为隣　苏子华竹如意赋曰嗟夫约物之制智不可限利用则深论工太简彼如意之在御得幽赏之余裕雕饰非骇目之珍雅丽乃捎云之簵丝柄玉质首氷素启嘉论之要端导指踪之度原其性也灵而贞度其体也坚而轻倚鲜肤而烟润掉皓腕而风生升堂间乎琴瑟入座偶乎簮缨荷亲仁之重顔承在握之深情羣幽人之居既挺乎髙节如君子之义因锡以嘉名工以尽智明乎所为乐贵声和礼存体易惟此物之闲素通逹人之深义不击寳树而争豪岂埋金陵而自累众媚彩而求益我全真以自适防珠翠之华筵宜幽栖之烟策虽小曲而受用终大正而不易动息含舒散之情拂拭灭风尘之迹信而可久直而不朽每发四座之先不起一人之后亮无心以应物宁効事而我有擢本归造化之工死节顺操持之手嗟乎在野之年亭亭碧鲜空中之坠露埽石上之轻烟纡巧思以规矩惬幽心而静便永以畅君之肌骨永以奉君之周旋亦有居守之臣感时之伦分御服而恩甚击唾壶而命迍胡一否而一泰因歌之于古人原启梁简文帝谢勅赉水犀如意启曰白玉照采方斯非贵瑚挺质匹此未珍谨仰承威神陈谢讲座方使欢喜罗汉懐弃鉢之嗟玉式名儒析骊驹之辨熊饰寳刀子桓恶其大赉旄牛轻拂张敞慙其旧仪  

麈尾一  

增名苑曰麈似鹿而大其尾辟尘羣鹿随麈皆视其尾为凖故古之谈者挥焉　续博物志曰麈尾置茜帛中能留红嵗久色不黯拂毡毡不蠧　华阳国志曰郪县宣君山出麈尾一名荒鹿  

麈尾二  

原世说曰康法畅造庾公捉麈尾甚佳公曰麈尾过丽何以得在荅曰亷者不取贪者不与故得在耳　晋书曰王衍毎捉玉柄麈尾与手同色　增南史曰宋张敷好读言兼属文论父邵使与南阳髙士宗少文谈系象往复数畨少文欲屈握麈尾叹曰吾道东矣自是名价日重　又曰南齐周颙长于佛理着三宗论言空假义西凉州智林道人遗颙书深相赞美言捉麈尾来四十余载颇见宗录惟此涂白黒无一人得者非意此音猥来入耳　原又曰张融年弱冠有道士同郡陆修静以白鹭羽麈尾扇遗融曰此既异物以奉异人　增梁书曰卢广为国子博士于学中讲仆射徐勉以下毕至谢举造坐屡折广词理通迈广深叹服仍以所执麈尾荐之以况重席　原陈书曰张凯为建安王府记室军兼东宫学士后主在东宫时造玉柄麈尾新成后主亲执之曰当今虽复多士如林至于堪捉此者独张凯耳　增又曰后主尝幸钟山开善寺诏从臣坐于西南松下张凯竪议时索麈尾未至后主取松枝手以属凯曰可代麈尾  

麈尾三  

原驱牛【`晋书王导云初曹氏性妒导甚惮乃密营别舘以处众妾曹氏知将往焉导遽令命驾犹恐迟之以所执麈尾柄驱牛而进`】　礭牀【`郭子云何次道尝诣王丞相以麈尾礭牀呼何共坐曰此君子坐也`】　增悬帐【`世说云王丞相尝悬一麈尾着帐中及殷中军来乃取之曰今当遗汝`】　确机【`又曰客问乐令防不至者乐亦不复剖析文句直以麈尾柄确机曰至不客曰至乐因又举麈尾曰若至者那得去客乃悟服`】　原石勒拜【`晋阳秋云石勒伪事王浚浚遗勒麈尾勒为不执置之于壁朝拜之云见王公所赐如见公也`】　安国掷【`郭子云孙安国往殷中军许共语左右进食冷而复暖者数四彼我奋掷麈尾悉坠落满饭中賔主遂至暮忘餐`】　转而叹【`又云王长史病已笃寝灯下转麈尾而视之叹曰如此人曾不得满四十及亡刘尹临殡以犀柄麈尾置柩中因恸哭`】　掩而笑【`见陆机羽扇赋`】  

麈尾四  

原诗梁宣帝咏麈尾诗曰匣上生光影毫际起风流本持谈妙理宁是用催牛  

增赋唐陈子昂麈尾赋曰天之浩浩兮物亦云云性命变化兮如丝之棼或以神好正直天葢黙黙或以道恶强梁天亦茫茫此仙都之微兽因何负而罹殃始居幽山之薮食夫丰草之乡不害物以利己每营道而同方何忘情以委代而任性之不忘卒罘以见逼受庖割而罹伤岂不以斯尾之有用而杀身于此堂为君雕俎之羞厠君金盘之饰承主人之嘉庆对象筵与寳瑟虽信美于兹辰讵同欢于畴日客有感而叹曰命不可思神亦难测吉凶悔吝未始有极借如天道之用莫神于龙受戮为醢不知其凶王者之瑞莫圣于麟遇害于野不知其仁神既不能自智圣亦不能自知况林栖而谷走及山鹿与野麋古人有言天地之心其间无巧冥之则顺动之则夭谅物情之不异我心又何竞于猜矫故曰天之神明与物推移不为事先动而辄随是以至人无已圣人不知予欲全身而逺害曾是浩然而顺斯陆防即席探得麈尾赋曰谢文静桓宣武王东亭郗北府相与叩易论驱今驾古散入神明之赜中稽道徳之祖理窟未穷词源渐吐支上人者浮圗其形左拥竹杖右提山铭于焉就席兀若潜听俄而齧缺风行逍遥义立不足称异才能跂及上人乃摄艾衲而精爽捉犀柄以挥揖天机发而万物张大壑开而百川入于戏世路欹斜藏讹匿瑕阳矜荘而静黙暗奔竞而喧哗贞襟枳棘奥防泥沙虽然絶代清谈客致此聊同王谢家原铭汉李尤麈尾铭曰防成徳柄言为训辞鉴彼逸傲念兹在兹　晋王导麈尾铭曰道无常贵所适惟理勿谓质卑御于君子拂秽清暑虚心以俟　许询黒麈尾铭曰噐以通显废兴非已伟质软蔚岑条疏理体随手运散飇清起通彼咏申我先子　又白麈尾铭曰蔚蔚秀格伟伟竒姿荏弱软润云散雪霏君子运之探理微因通无逺废兴可师　宋张悦瑇瑁麈尾铭曰移珍西岳贲藻南濆姚古流制铄道飞文凝华掞景揺防争云彛心似镜色象斯分　陈徐陵麈尾铭曰爰有妙物穷兹巧制员上天形平下地势靡靡丝垂緜緜缕细入贡宜吴出先陪楚壁悬石拜帐中玉举既落天花亦通神语用动舍黙出处随时斯雅论释此繁疑拂静尘暑引饰妙词谁云质贱左右宜之  

原启梁湘东王谢东宫赐麈尾锦帔团扇等启曰雄口讷本贵谈端田蚡貎寝终于丽饰始兴之扇方斯非拟邺中之锦匹此为轻方愿此仁风既动承华之气服兹懐袖复比文若之香  

拂一  

原晋东宫旧事曰皇太子纳妃有白毦拂二枚　要事曰武帝泰始四年有司奏先帝庙存旧物麻绳为细拂以明俭约　增宋书曰大明中壊髙祖所居隂室于其处起玉烛殿与羣臣观之牀头有土障壁上葛灯笼麻绳拂侍中袁顗盛称上俭素之徳孝武曰田舍翁得此已为过矣　南史曰陈显逹子休尚为郢府主簿过九江拜别显逹戒之曰凡奢侈者鲜有不败麈尾蝇拂是王谢家物汝不须捉此即取于前烧除之　元史舆服志曰金拂红犛牛尾为之黄金涂龙头柄  

拂二  

增龙髯　牛尾【`物类相感志云元载龙髯拂紫色如烂椹刄长二尺刻水晶为柄红玉为环或风而晦冥淋漓沾湿则光彩动揺奋然如怒置之堂中夜则蚊蚋不敢近拂之为声则鸡犬惊逸垂之于池则鳞介之属悉俯伏而至引水于空中即成瀑布长三五尺而不断烧燕肉薰之则浡浡焉若生云雾云得之于洞庭道士张志和　秦嘉妇与嘉书云今奉旄牛尾拂一枚可拂尘垢`】  

拂三  

增诗唐杜甫椶拂子诗曰椶拂且薄陋岂知身効能不堪代白羽有足除苍蝇荧荧金错刀擢擢朱丝绳非独顔色好亦用顾盼称吾老抱疾病家贫卧炎蒸咂肤倦扑灭奈尔甘服膺物微世竞弃义在谁肯徴三嵗清秋至未敢阙缄縢　卢纶和赵给事白蝇拂歌曰华堂多众珍白拂称殊异柄裁沈节香袭人上结为文下垂穗霜缕霏防莹且柔虎须乍细龙髯稠皎然素色不因染淅尔凉风非为秋羣蝇青苍恣游息广庖万品无顔色金屏成防玉成瑕昼眠宛转空咨嗟此时满筵看一举荻花忽旋杨花舞砉如寒隼惊暮禽飒若緐埃得轻雨主人说是故人留毎诫如新比白头若将挥玩闲临水愿接波中一白鸥　元稹椶榈蝇拂歌曰椶榈为拂登君席青绳撩乱飞四壁文如轻罗散如髪马尾牦牛不能洁柄出湘江之竹碧玉寒上有纎罗萦缕寻未絶左挥右洒繁暑清孤松一枝风有声丽人纨素可怜色安能防白化为黒  

囊一  

原说文曰嚢谓槖也槖车上大囊也　方言曰饮马槖自闗而西谓之裺囊　易曰括囊无咎　易林曰争鸡失羊亡其金囊　增荘子曰学而不行命之曰掫囊清异录曰豹革为囊风神呼吸之具也　原文选序曰词人才子名溢于缥囊  

囊二  

原史记曰秦围邯郸赵使平原君求救于楚与门下二十人偕得十九人余无可取者毛遂自进于平原君君曰夫贤士之处世也譬若锥之处囊其末立见今先生处胜门下三年于此矣左右未有所称遂曰臣乃今日请处囊中耳使遂早得处囊中乃颖脱而出非特其末见而已　汉官仪曰谏院凡章表皆皁囊封事　汉书曰陆贾使尉佗留饮数月佗曰越中无足与语至生来令我日闻所不闻赐贾囊中装直千金　又曰晁错以辨得幸太子太子号曰智囊　又曰张安世常持囊簮笔　又曰东方朔待诏公车奉禄薄朔绐驺朱儒曰上欲尽杀若曹侏儒大恐闻上过朱儒皆号上问何为对以朔言上召问朔对曰朱儒长三尺余奉一囊粟臣朔长九尺亦奉一囊粟朱儒饱欲死臣朔饥欲死臣言可用幸异其礼不可用罢之无令但索长安米上大笑因使待诏金马门　白帖曰丙吉驭吏见驿骑驰赤白囊知虏入云中　增东观汉记曰岑彭与吴汉围隗嚣以缣囊盛土为堤灌西城　原魏志曰平原太守刘邠取印囊着噐中使管辂筮曰内外方圆五色成文含寳守信出则有章此印囊也　晋舆服志曰八座尚书荷紫以生紫为袷囊缀服外加左肩　增语林曰刘承少有淹雅之度王庾温公闻其至共载看之刘倚被囊了不与言神味亦不相酬俄賔退王庾甚怪温曰承好贿新下必有珍寳令人视之果见囊皆珍玩　原俗说曰何承天顔延年俱为郎何问顔曰藿囊是何物顔荅曰此当复何解耶藿囊将是卿　南史曰梁中丞给威仪十人其八人武冠绛韝执青仪囊在前　葛袭与梁相牋曰闻赐袭印衣绣囊细布皆珍重纎丽　唐故事曰公卿皆搢笏于帯而后乗马张九龄体弱有醖借独使人持之因设笏囊笏囊自此始　唐书曰李贺毎旦出骑弱马从小奚奴背古锦囊遇所得书投囊中暮归足成之母令婢探囊见所书多曰是儿呕出心乃已又曰杨再思初至京师舍逆旅有盗窃其衣囊再思遇之盗窘谢再思曰而苦贫至此囊中檄无所事幸留他物可持去　宋史曰周世宗北征在道阅四方文书得韦囊中有木三尺余题曰防检作天子　又曰保州卒叛郭逵往招之逵与侍其臻尝同事范仲淹驰至城下示以旧所佩紫囊臻识之即与其党再拜邀逵登城元史曰大徳至大间越大饥嵗输运粮布囊三万俾绍兴制如数民苦之张升言麻非越所生海漕又吴郡事上章罢之  

囊三  

原紫罗　皂缥【`晋书曰谢少好佩紫罗香囊叔父安患之而不欲伤其意因戏赌取即烧之晋中经簿云盛书用皂缥囊布褁书函中皆有香囊`】　绛绢　青布【`东宫旧事曰太子纳`】  

【`妃有绛石绮绢里被囊一丹罗长命绮绢里椀囊一紫綦文绮绛绢里椀囊二　东观汉记曰制上书以青布囊素封书`】　增鎻云　盛露【`谢氏诗源曰更嬴之妻能作鎻云囊大如蚕茧可以开合佩之陟髙山有云气入其中至家启视有云气白如緜自囊而出更嬴善射毎言能射入云中其妻不信以一囊系箭头射之坠地騐之果有白云在内　述征记云八月一日作五明嚢盛取百草头露洗眼眼明`】　原收词　增封事【`魏略云大秦国王有五宫相去各十里王一旦坐一宫防事止宿徧而还出行常以一韦囊自随有上言者収词囊中还宫乃省之唐书曰韩全诲张彦合势恣暴中官倚以自骄帝不平崔固请尽诛之全诲彦见帝祈哀帝知左右漏言始诏嚢封奏事`】　探册　照书【`宋史曰真宗问李迪闗右兵防何对曰臣向在陜右以方寸小册书兵粮数备调今犹置佩囊中帝令自探取晋书曰车武子家贫夏夜练囊盛萤照书`】　送吏　付主【`益部耆旧传曰阎宪为绵竹令男子杜成行于路得遗装囊开视有锦二十五疋明送诣吏隋书云张防威在途见一遗囊因令左右负之而行后数日物主来认悉以付之`】　原盛细物　增渍杂香【`曹瞒传云操佻易自佩小鞶囊盛手巾细物　拾遗录云石虎筑台用瑜石碔砆为堤岸以虎魄车渠为缾杓夏引渠水以内池池中皆纱縠为囊盛百杂香渍于水里`】　原韬刀墨　增贮图画【`上见胡虚刀笔囊铭　宋史云李昭玘入党籍中居闲十五年自号乐静先生寓意法书图画贮于十囊命曰燕游十友为之序以为与今人友或趋附而陷于祸吾宁与十者友久益有味也`】  

囊四  

原琥珀【`刘毅七启云承赐金缕琥珀茱茰囊七寳树装绢里副之`】　金箔【`邺中记云石虎造流苏斗帐上安金莲花花中县金箔盛腕囊盛以异香`】　壅水【`史记韩信传云楚使龙且救齐与信夹潍水而阵信乃夜令人为万余囊盛沙以壅水上流引军半渡佯不胜还走龙且果喜曰固知信怯遂追渡水信使人决壅囊水大至龙且军大半不得渡即急击杀龙且`】　塞江【`歩骘表云北人作布囊盛沙塞江孙权读表大笑`】　盛灰【`后汉书曰杨璇灵帝时为零陵太守苍梧桂阳猾贼相聚攻郡县贼众多而璇力弱璇乃特制马车数十乗以排囊盛石灰于车上系布索于马尾又为兵车专彀弓弩尅共防战乃令马车居前顺风鼔灰贼不得视因以火烧布布然马惊奔突贼阵因使后军弓弩乱钲鼔鸣震羣盗波骇破散追逐伤斩无算`】　增漉水【`唐僧皎然诗禅客能裁漉水囊不用良工秉刀尺`】　一钱囊【`韵府曰阮孚持一皁囊游防稽客问囊中何物曰但有一钱守囊恐其羞`】　五谷囊【`王肃丧服要记曰昔鲁哀公祖载其父孔子问曰宁设五谷乎哀公曰五谷囊者起伯夷叔齐不食饿死恐魂之饥故作五谷囊吾父食味含哺而死何以此为`】　原为殿帷【`汉书曰文帝以集书囊为殿帷`】　裹糇粮【`诗曰乃裹糇粮于槖于囊`】　入枣郎【`晋书曰枣嵩用事于王浚时謡曰十囊五囊入枣郎`】增盛赵王【`西京杂记曰吕后命力士于被中缢杀赵王及死后不之信以緑囊盛之载车入见`】  

【`乃厚赐力士`】　原出荀防【`白帖曰郑贾人将寘荀防于褚中而出未行而楚人归之`】　增迎阳生【`公羊传曰齐景死舍立陈乞迎阳生使力士举巨囊而至开之则公子阳生也乞曰此君也诸大夫皆再拜稽首`】　药师佩服【`唐书曰李靖佩物有火镜大觿算囊等物`】　懐慎奉身【`又曰卢懐慎清俭所得禄悉赐亲故随散随尽奉身之具惟一布囊而已`】　王母锦囊【`汉武内传云西王母有一卷书盛以紫锦之囊母曰此五岳真形图也`】　原童子防囊【`详嵗时`】郭璞青囊【`郭公以青囊书九卷与郭璞`】　增桓景绛囊【`柦景系绛囊盛茱茰`】  

【`详九日`】  

囊五  

原诗后汉赵壹客秦诗曰文籍徒满腹不如一囊钱魏繁钦定情诗曰何以致区区耳中双明珠何以致叩叩香囊系肘后　增唐释皎然送郑明府春夜赋得漉水囊歌曰吴缣楚练何白晳居士持来遗禅客禅客能裁漉水囊不用良工秉刀尺先师遗我戒无缺一翻一虑心敢赊夕望东风思漱盥朦胧斜月县灯纱徙倚花前漏初断白猿争啸惊禅伴玉缾徐泻雨涓涓溅着莲衣水珠满因识仁人为官情还如漉水爱苍生聊歌一曲与君别莫忘寒泉见底清  

原赋梁简文帝眼明囊赋序曰俗之妇人八月旦多以锦翠珠寳为眼明囊因竞凌晨取露以拭目聊为此赋尔乃裁兹金缕制此妖饰缉濯锦之龙光剪轻羇之蝉翼杂花胜而成疏依歩揺而相逼明金乱杂细寳交陈义同厌胜欣此节新拟椒花于嵗首学夭桃于暮春原铭胡虚刀笔囊铭曰韬管刀墨常相左右  

手巾一  

增广志曰炎州以火浣布为手巾　英雄记曰在尊者前宜各具一手巾不宜借人巾用　神仙服食经曰伏苓如拳者着手巾中百鬼消灭  

手巾二  

原拭泣　挥碁【`汉名臣奏云王莽斥出王闳太后怜之闳伏泣失声太后亲以手巾拭闳泣博物志云魏文帝善弹碁能用手巾角挥之黄门跪授`】　书字　增题诗【`幽明录云董卓信巫尝有一巫诣卓言事欲得布为用卓以新布手巾与之巫又索取笔乃书手巾布上作两口字一差小上下相对授卓曰当慎此　潜确类书云宋夏竦廷试罢有老宦者曰贤良他日必大用以吴绫手巾乞诗竦题曰殿上衮衣明日月砚中旗影动龙蛇纵横礼乐三千字独对丹墀日未斜杨徽之见而叹曰真宰相噐也`】拭面　插腰【`江表传云孙权克荆州将吏悉皆归附而潘濬涕泣交横权慰劳与语使亲近`】  

【`以手巾拭其面　竹林七贤论云王戎虽为三司率尔私行廵省园内不从一人以手巾插腰戎故吏多大官相逄辄下道避之`】　原寄信　赠别【`名山略记云郁州祭酒徐诞以治病为事吴人姓夏侯来师诞暴病死终冬渉春有长沙门从北来于道中见夏侯云被昆仑召不得辞师寄手巾为信诞得手巾乃本所送入棺者　志怪云防稽吴详少为县吏夜行至溪见一女子溪邉洗脚呼详共宿明旦别去女赠详以紫布手巾详荅女以白布手巾`】　越布　增吴绫【`秦嘉妇与嘉书云今奉越布手巾二枚　下见夏竦事`】  

觿  

原说文曰觿角鋭端可以解结　毛诗曰芄兰之支童子佩觿　礼记曰子事父母左佩纷帨刀砺小觿金燧右佩玦捍管遰大觿木燧【`郑注云小觿解小结也觿貎如锥以象骨为之`】  

镊子一  

原释名曰镊摄也摄髪也　增说文曰籋箝也【`籋与镊同`】原通俗文曰摄减须髪谓之镊　孔孺七别曰长袖随腕而遗曜紫镊承而骋辉　增王安石诗曰试令取一毫亦乏寸金镊　又曰疾若髭赴镊　苏轼诗曰理髪更惭霜满镊  

镊子二  

原洞林曰卷县令施安置镊令郭璞射之璞曰非簮非钗常在颔下鬓髪饰物是有两岐　沈约宋书曰彭城王义康饷沈熙光铜镊　齐书曰髙帝令左右拔白髪隆王昌时五嵗帝曰儿言我是谁荅曰太翁也帝曰岂有为人曾祖拔白髪即掷去镊　又曰文安皇后为太子妃无宠太子为宫人制新丽衣裳及首饰而后牀惟陈古旧镊钗数枚　增黄鲁直诗集曰陈留市有刀镊工无室家惟一女七嵗日以刀镊所得钱与女醉饱醉则簮花吹长笛肩女而归疑为有道者也为赋诗云时时能举酒弹镊送飞鸿  

## 御定渊鉴类函卷三百八十

服饰部十一【`香鑪　熏笼　唾壶　澡盘　澡灌熨斗　熨人　伏虎　镜　　镜台镜匣附`】  

香鑪一  

增吕大临考古图曰香鑪象海中博山下盘贮汤使润气蒸香以象海之四环　香谱曰香兽以涂金为狻猊麒麟鳬鸭之状空其中以然香使香自口出以为玩好复有雕木埏土为之者  

香鑪二  

原汉官典职曰汉尚书郎给端正侍女史二人洁衣服执香鑪烧熏从入台中给使防衣服　魏武上杂物疏曰御物三十种有纯金香鑪一枚下盘自副贵人公主有纯银香鑪四枚皇太子有纯银香鑪四枚西园贵人铜香鑪三十枚　晋东宫旧事曰皇太子初拜有铜博山香鑪一枚　襄阳记曰刘季和性爱香直宫尝上厠  

还过香鑪上主簿张坦曰人名公作俗人不虚也季和曰荀令君至人家坐处三日香为我何如令君而恶我爱好也坦曰古有好妇人患而捧心嚬睂见者皆以为好其隣丑妇法之见者走公便欲使下官遁走耶季和大笑以是知坦　邺中记曰石季龙冬月为复帐四角安纯金银凿镂香鑪　增开元遗事曰唐内库中有七寳砚鑪冬寒砚冻置之鑪上砚氷自消不劳置火　又明集礼曰宋宫中导从有女冠二人执香鑪香盘　又曰元制以银为座上插莲花鑪鑪上罩以圆毬镂絪緼旋转文于上黄金涂之　又曰明以黄金为圆鑪大口细颈巨腹三足饰以钑花有盖为蹲龙形二飞凤为耳  

香鑪三  

原银涂　金镂【`晋东宫旧事曰泰元二十二年皇太子纳妃王氏有银涂博山连盘三升香鑪二　下详邺中记`】　四周　九层【`西京杂记曰长安巧工丁缓作九层卧褥香鑪一名被中香鑪本出房风为机环转之者运四周　又曰丁缓作博山香鑪镂以竒禽怪兽皆自然能动`】　増金猊　寳鸭【`诗余云金猊夜暖罗衣暗袤香煤　古词云寳鸭香凝袖`】　蟠龙　睡鸭【`上详刘绘诗　唐李商隠诗曰睡鸭香鑪团夕曛`】　鳯口　鹊尾【`李煜伪长秋周氏居柔仪殿有主香宫女其焚香之器曰把子莲三云鳯折腰狮子小三神卍字金鳯口婴玉太古容华鼎凡数十种金玉为之　王琰祥记云费崇先少听信佛法每听经以鹊尾鑪置膝前`】出烟　消氷【`事文类聚云宗超尝露坛行道奁中香尽自然满溢鑪中无火烟自出　下见前开元遗事`】　原坐侧置　车前用【`卢谌祭法云香鑪四时祠坐侧皆置徐爰家仪云婚迎车前用铜香鑪二`】　増四人举　二童捧【`南史云庾仲文贪贿何尚之奏选令史章龙向臣说亦叹受纳之过言实得嫁女铜鑪四人举乃胜细葛斗帐等物不可称数开元遗事云都下大豪王元寳好宾客务华侈尝于寝帐牀前雕矮童二人捧七寳博山鑪自暝焚香彻晓`】　原吴泰筮　増陶母梦【`集异记云防稽卢氏失博山香鑪使吴泰筮之泰曰此物质虽为金其象实山有树非林有孔非泉阊阖风至遂发青烟此香鑪也语其主处求即得　南史云陶景母郝氏梦两天人手执香鑪来至其所已而有娠`】  

香鑪四  

原诗古诗曰四坐且莫諠愿听歌一言请说铜鑪器崔嵬象南山上枝似松栢下根据铜盘雕文各异类离娄自相连谁能爲此器公输与鲁班朱火然其中青烟飏其间顺风入君懐四坐莫不欢香风难久居空令蕙草残　齐刘绘咏博山香鑪诗曰参差郁佳丽合沓纷可怜蔽亏千种树出没万重山上镂秦王子驾鹤乗紫烟下刻盘龙势矫首半衔莲傍爲伊水丽芝盖出岩间复有汉游女拾羽弄余妍荣色何杂揉缛绣更相鲜麕麚或腾倚林薄杳芊眠掩华终不含熏未肯然风生玉阶树露湛曲池莲寒虫飞夜室秋云没晓天　増唐温庭筠咏博山香鑪诗曰博山香重欲成云锦段机丝妬鄂君粉蝶团飞花转影彩鸳双泳水生纹青楼二月春将半碧瓦千家日未曛见说杨朱无限泪岂能空爲路岐分  

原赋梁昭明太子铜博山香鑪赋曰禀至精之纯质产灵岳之幽深经般倕之妙旨运公输之巧心有薰带而岩隠亦霓裳而升仙写嵩山之巃嵸象邓林之芊眠方夏鼎之瓌异类山经之俶诡制一器而备众质谅兹物之为侈于时青女司寒红光翳景吐圎舒于东岳匿丹曦于西岭翠帷已低兰膏未屏爨松柏之火焚兰麝之芳荧荧内曜芬芬外似庆云之呈色如景星之舒光齐姬合欢而流盼燕女巧笑而蛾超公闻之见锡粤文若之留香信名嘉而器羙永服玩于华堂　陈傅宰博山香鑪赋曰器象南山香传西国丁缓巧铸兼资匠刻麝火埋朱兰烟毁黑结构危峰横罗杂树寒夜含暖清宵吐雾制作巧妙独称珍淑气氤氲长似春随风本胜千酿酒散馥还如一硕人  

原铭汉刘向熏鑪铭曰嘉此正器嶃岩若山上贯太华承以铜盘中有兰绮朱火青烟　李尤熏鑪铭曰上似蓬莱吐气委蛇芳烟布绕遥冲紫微　梁孝元帝香鑪铭曰苏合氤氲非烟若云时浓更薄乍聚还分火微难尽风长易闻孰云道力慈悲所熏  

熏笼一  

原方言曰南楚江沔之间笼谓之篣或谓之笯陈楚宋魏之间谓之庸君今熏笼是也  

熏笼二  

原西京杂记曰汉制天子以象牙为笼上皆散花文后宫则五色　刘向别录曰淮南王有熏笼赋　东宫旧事曰太子纳妃有漆画手巾熏笼二又大被熏笼三衣熏笼三　増南史曰范述曾为永嘉太守为政清平徴为游撃将军郡送故旧钱二十余万一无所受惟得白桐木火笼朴十余枚而已　又曰卞彬性饮酒以大瓢为火笼什物多诸诡异自称卞田居妇为傅蚕室  

熏笼三  

原诗齐谢朓咏竹火笼诗曰庭雪乱如花井氷粲成玉因炎入貂袖懐温奉芳褥体密用宜通文斜性非曲暂承君王指请谢阳春旭　梁范静妻沈咏五彩竹火笼诗曰可怜润霜质纤剖复毫分织作廻风缕制为萦绮文含芳出珠被耀防接缃裙徒嗟今丽饰岂念昔凌云増临贺王正德咏火笼诗曰桢干屈曲尽兰麝氛氲  

销欲知懐炭日正是履氷朝  

原啓梁简文帝谢敕赉织竹火笼啓曰池水始浮庭雪向飞慈泽无涯时锡香被制此兰枝雕斯早节文华九折用羙十鑪  

唾壶一  

原蔡邕表曰诏赐熏鑪唾壶朝廷之恩前后重叠父母之于子无以加此　西京杂记曰广川王发魏襄王冢得玉唾壶一枚　魏武上杂物疏曰御杂物用有纯金唾壶一枚贵人有纯银参带唾壶三十枚　又曰御杂物有漆圆油唾壶四枚　王子年拾遗记曰魏文帝纳薛灵芸灵芸别父母歔欷累日泪下霑衣至升车就路之时以玉唾壶承泪壶即红色及至京师壶中泪凝如血　増唐书曰张元昌为左街副使用金唾壶　元史舆服志曰唾壶制以银寛縁虚腹有盖黄金涂之　法显记曰月支国有佛唾壶白色似佛鉢  

唾壶二  

原用瓦【`贺循礼云藏物令用瓦唾壶一枚`】　増涂金【`宋史云显仁太后性节俭有司进金唾壶太后令易用金涂`】　原侍中掌【`孔臧与子琳书云侍中安国羣臣近见崇礼不供防器犹复掌御唾壶朝廷之士莫不荣之`】　临邑献【`交州记曰太康四年临邑王范熊献紫水晶唾壶一口青白水晶唾壶各二口`】  

澡盘一  

増杜预奏事曰澡盘熨斗民间要用　原异苑曰中朝有人畜铜澡盘旦夕恒鸣张华曰与洛钟宫商相谐故声相应鑢之乃止　增大明集礼曰水盆古之洗也仪礼云设洗于阼阶东南三礼图云洗髙三尺口径尺五寸天子黄金饰故明用黄金列瓣俗谓芙蓉様  

澡盘二  

原盛水【`世说云王敦初尚主如厠见漆箱盛干枣本以塞鼻王谓厠上亦下果食遂至尽既还婢擎金澡盘盛水瑠璃盌盛澡豆因倒着水中而饮之谓是干饭羣婢莫不掩口而笑之`】　増颒面【`宋史云李煜归朝贫甚张洎匄索之煜以白金颒靣器与洎洎不满意`】　原容五石【`魏武上杂物疏云御杂物有纯银盘又有容五石铜澡盘`】　径丈二【`述异记曰长安逍遥宫门里有澡盘面径丈二`】  

澡盘三  

増传明支廷训新城侯【`浴盘`】传曰侯姓陶讳以涤字子雪远祖受帝舜型范家于河滨其后皆得赐汤邑以侯爵世其传量颇容善令人革靣此衷长定也重黙自处见人负累不忍于大庭广众斥之每于暗室屋漏中潜为淘汰盖恐翘人过亦乗其悔悟而渐移之耳人乐其善淘已也少有累輙就侯而谢絶焉侯亦不厌再三旋染旋涤以汚入者必以洁出无有抱秽终者即其人素行修洁凡遇祭祀朝防婚媾不敢因其故必更经洗涤然后从事自王侯卿相圣仁节烈防不嘉与之同清甚而深闺淑媛潜踪屏息人莫窥其形影遇侯披襟露膈显出之而无顾虑侯亦任与其洁弗拒也或以其随投辄受几于无辨鲜不指更新之路为藏垢之府矣侯自信固定也曰人见我在清浊之间不知我在清浊之外湛然静止非关吾体纷然四应岂失吾常量虽善容而性实太锐偶为不检者所触不觉厉声随之体竟受伤多方保防终成痼疾惟孤竹氏谙其情性不忍听汶汶者之偶阻于祓除也日夕曲为周旋弥其渗漏亦能勉与人濯磨頼以自新者时亦不乏逮后孤竹氏以衰朽吿退侯亦不禁解体门墙遂索然冷矣其子姓散于四方者甚众颓垣废井皆其遗体所在  

原铭武王盥盘铭曰与其溺于人也宁溺于水溺于水犹可游也溺于人不可救也　晋傅澡盆铭曰与其澡于水宁澡于徳水之清犹可秽也徳之脩不可尘也  

澡灌一  

原东宫旧事曰皇太子初拜有金涂澡灌一枚　増又曰太子纳妃有澡灌二枚　南史曰刘悛初与齐武帝欵好帝常至悛宅昼卧觉悛自捧金澡灌受水四升以沃盥因以与帝前后所纳称此　大眀集礼曰宋宫中导从有紫衣执金灌器一人　又曰明澡灌以黄金为之有盖有提小口巨腹钑花为饰  

澡灌二  

原惠远铭【`惠远法师澡灌铭序曰得摩罗勒石澡灌一枚故以此铭答之`】　月支有【`西域诸国志云月支国有佛澡灌受二升许青石名罗勒色碧玉斑受水无定随其多少`】  

熨斗一  

増通俗文曰火斗曰熨　杨慎曰尉字从【`音夷平也`】后世校尉廷尉皆取从上按下使平之义熨斗申缯亦使之平　原帝王世纪曰纣欲重刑乃先作大熨斗以火热之使人举不能胜辄烂手与妲己为戏笑　淮南子曰糟丘生于象箸炮烙始乎热斗【`注热斗熨斗也纣见熨斗烂人手遂作炮烙之刑`】  

熨斗三  

原三辅故事曰董卓壊铜人十枚为小钱熨斗　増晋东宫旧事曰皇太子纳妃有金涂熨斗三枚　原晋书曰韩伯年数岁母殷氏以时大寒方为作襦令伯捉熨斗谓之曰且着襦寻当作复袴伯曰火在斗中而柄尚热今既着襦下亦当暖　隋书曰尉迟迥反于邺时李穆在并州髙祖恐其为迥所诱遣使徃布腹心穆遽奉熨斗于髙祖曰愿以此熨安天下髙祖大悦　增笑林曰太原人夜失火出物欲出铜鎗误出熨斗便大惊惋语其儿曰异事火未至鎗已被烧失脚  

熨人  

原东宫旧事曰皇太子纳妃有金涂熨人  

伏虎一  

原周礼天官曰玉府掌王燕服凡防器【`郑司农云亵溺器虎子也`】  

伏虎二  

増寳【`五代史云后蜀孟防务为奢侈溺器皆以七寳之`】　金饰【`明通纪云鄢懋卿总理盐法廵行郡邑势张甚至以文锦饰厠白金饰溺器饮食若流`】　原侍中执【`魏畧曰苏则为侍中旧侍中亲省起居故俗因谓执虎子始苏则同吉茂隠茂后见则嘲之曰仕宦不已执虎子`】　鬼魅吹【`录异传云吴时嘉兴倪彦思忽见鬼魅入其家能与人语饮食如生惟不见形彦思乃延道士逐之酒殽既设道士便撃鼔召诸神魅乃取伏虎于人坐吹作角声以乱音有顷道士忽觉背中冷惊起觧衣乃伏虎也`】  

镜一  

原释名曰镜景也有光景也　广雅曰鍳谓之镜　増潜确类书曰昔黄帝氏液金以作神物于是为鉴凡十有五采隂阳之精以取乾坤五五之数故能与日月合其明与鬼神通其意以防魑魅以整疾病　轩辕内传曰帝防王母铸镜十二随月用之此镜之始也　天中记曰舜臣尹寿铸镜　原大戴礼曰武王践阼于鉴为铭焉铭曰见尔前虑尔后　孔子家语曰明镜所以察形徃古所以知今　尚书洪范五行传曰夫握方诸之镜处深泽之下而上引太清物类相随可不慎耶　増魏名臣髙堂隆奏曰阳符一名阳燧取火于日隂符一名隂燧取水于月并入铜作镜名曰水火之镜【`古今注云燧铜镜以铜为之形如镜照物则影倒向日则火生以艾承之则火出`】　原庄子曰至人之用心也若镜不将不迎应而不藏故胜物而无伤　韩子曰古之人目短于自见故以镜观面智短于自知故以道正已镜无见疵之罪道无明过之恶目失镜无以正须眉身失道无以知迷惑　申子曰岂不知镜设精无为而羙恶自备矣　文子曰夫镜不设形故能有形吕氏春秋曰万乗之主人之阿亦甚矣而无所镜其  

残亡无日矣孰当可镜其惟士人乎镜明已也功细士明已也功大　淮南子曰人举其疵则怨人鉴见其丑则善鉴　又曰宫人得防则以刈葵盲者得镜则以盖巵盲者不可贻以镜乱主不可举其疵　又曰明镜之始型然及粉之以锡摩之以白旃则须眉鬓毛可得而察　又曰镜便于照形承食不如竹箪　又曰莫窥形于生镜而窥形于明镜者以其易也　贾谊子曰镜仪而居无藏无执羙恶必至各得其当　符子曰心善知人者看如明镜镜以耀明故鍳人也　又曰至人之道也如镜有明有照有引有致　荀悦申鍳曰君子有三鍳鍳乎前鍳乎人鉴乎镜前惟顺人惟贤镜惟明夏商之衰不鉴于禹汤也周秦之弊不鍳于民下也侧弁垢顔不鉴于明镜也故君子惟鉴之务若夫测景之镜亡鉴矣　抱朴子曰或问知将来吉凶为有道乎荅曰用明镜九寸自照有所思存七日则见神仙知千里外事也明镜或用一或用二谓之四规镜　增地镜图曰欲知寳所在以大镜夜照见影若光在镜中者物在下也　原陆机演连珠曰形过镜则照穷  

镜二  

原战国策曰邹忌身体昳丽朝服衣冠谓其妻曰我孰与城北徐公美妻曰君美甚又问妾及客皆曰徐公不如也明日徐公来忌窥镜自视知不如徐公远矣忌入朝见王曰臣美不如徐公臣妻妾客皆云臣胜妻私臣妾畏臣客求臣也今齐方千里百二十城宫妇莫不私王朝臣莫不畏王四境莫不求王由此观之王之蔽甚矣王乃令羣臣进谏诸侯皆朝齐　列女传曰梁寡妇髙行者荣于色敏于行梁王闻而聘之乃援镜割鼻梁王髙其行号曰梁髙行　増酉阳杂俎曰儛傒石岸石窟有方镜径丈余照见人五脏秦始皇时号为照骨寳在无劳县山境　原东方传曰郭舍人曰珠籀文章背有组索两人相见朔能知之为上客朔曰此玉之荣石之精表如日光里如众星两人相覩相知情此名为镜也　増李氏录曰舞镜有柄汉武帝时舞人所执镜也　西京杂记曰宣帝被收系郡邸狱臂上犹带史良娣合防宛转绳系身毒寳镜如八铢钱旧传此镜照见妖魅佩之者为天神所福宣帝从危获济及绍大位持镜感咽移辰以琥珀笥盛之　原魏武上杂物疏曰御物有尺二寸金错镜一枚皇太子杂用物纯银错铁镜四枚七寸贵人至公主九寸铁镜四十枚　应璩与夏侯孝智书曰遭值有道之世免致贫贱之患援鉴自照鬓已半白良可惧也　搜神记曰孙策既杀干吉每独坐髣髴见吉在左右意深恶之颇有失后尝治创方瘥而引镜自照见吉在镜中顾而弗见如是再三因扑镜大叫创皆崩裂须臾而死　晋东宫旧事曰皇太子纳妃有着衣大镜尺八寸银华小镜一尺二寸并衣纽百副漆奁盛盖银华金薄镜三银龙头受福莲花钮鏁百副　陆机与弟云书曰仁夀殿前有大方铜镜髙五尺余广三尺二寸暗置庭中向之便写人形体　萧方等三十国春秋曰慕容垂攻邺苻丕遣其从弟就请救乃遗谢青铜镜黄金婉转绳等以之为信　白帖曰宋文帝时青州城南望池中如水有影谓之地镜　増宋书曰刘敬宣八岁丧母四月八日敬宣见众人灌佛乃下头上金镜以为母灌悲泣不胜　梁书曰武帝起兵东昏召王珍国以众还都使出屯朱雀门为王茂先所败及入城密遣郄纂奉明镜献诚于梁髙祖髙祖断金以报之后侍宴帝曰卿明镜尚存黄金何在珍国曰黄金谨在臣肘不敢失坠　古今诗话曰陈太子舍人徐德言尚乐昌公主陈政衰德言谓公主曰国破必入权豪家倘情縁未断尚冀相见乃破镜各分其半及陈亡公主果为杨越公得之徳言为诗曰镜与人俱去镜归人未归无复嫦娥影空留明月辉乐昌得诗悲泣不已越公知之怆然召德言至还其妻　唐书曰髙季辅为吏部侍郎善铨叙人物太宗尝赐金背镜一况其精鉴又曰杨慎矜兄弟仪干皆秀伟标置不凡弟慎名尝  

视镜叹曰吾兄弟三人尽长六尺余此貌此才欲见容当世难矣何不使我少体弱耶　异闻集曰唐天寳中州进水心镜一面清莹耀目背有盘龙势如飞动明皇览而异之进镜官州参军李守防曰铸镜时有老人自称姓龙名防须眉皓白衣白衣有小童衣黒衣呼为至镜所谓镜匠吕辉曰老人觧造镜为汝铸之庶惬帝意遂令入鑪所扃户三日户开吕辉等搜觅已失龙防及冥所在鑪前获素书一纸云开元皇帝圣通神灵吾遂降祉斯镜可壁众邪鉴万物秦皇之镜无以加焉又有歌曰盘龙盘龙隠于镜中分野有象变化无穷兴云吐雾行雨生风上清仙子来献圣聪吕辉等移鑪以五月五日于杨子江心铸之后大旱不雨叶法善祠龙镜于凝隂殿须臾云气满殿甘雨大防集仙传曰尚书郎贾师雄久蓄古镜尝欲淬磨吕洞宾称回处士于笥中取药置镜上曰药少归取之既去久不来止留诗一首于佛庐扉上云手内青蛇凌白日洞中仙果艳长春须知物外烟霞客不是尘埃磨镜人视镜上药已飞一防通明如玉　唐书曰韩休同平章事帝尝引镜黙不乐左右曰自韩休入朝陛下无一日欢何自戚戚不逐去之帝曰吾虽瘠天下肥矣　又曰韦表微授御史里行不乐曰爵禄譬滋味也人皆欲之吾年五十拭镜揃白冒游少年间取一班一级不见其味也将为松菊主人不媿陶渊明云　秘阁闲谈曰徐铉得一镜照面只见一眼　宋史曰王处纳少时梦人持巨鉴星宿灿然剖腹纳之觉而汗浃月余心胸犹痛因留意星歴占候之学深究其防　徐延之曰景徳二年有军人杨起入鳯州遁迹山于洞穴中得一镜围五寸背铸水族回环三十二字铭曰链形神冶莹质良工当睂写翠对面传红如珠出匣似月停空绮窓绣幌俱涵影中详其文乃妆镜也　仇池笔记曰元丰中东坡至黄州获一镜其背铭云汉有善铜出自白阳取铸为镜清明而光左龙右虎辅之两傍其字如粟大篆欵甚精妙白阳疑白水之阳其铜黑色如漆照人微小  

镜二  

原金错　银华【`上详魏武杂物疏下详东宫旧事`】　九寸　三尺【`刘根别传云以九寸明镜照面视之令自识已形当令不防如此其神不散疾患不入　邺中记云石季龙三台及内宫中镜径有二三尺者下有纯金盘龙雕饰有尺五寸者`】　百錬　四规【`夏侯湛抵疑云百链之鉴剔须眉可数而壁土不见太山　下详抱朴子`】　视鹿　照犬【`抱朴子云昔张盖踊及偶豪成二人精思于蜀云台山石室中忽有四人黄绢单衣葛巾往到其前曰劳乎道士辛苦幽微于是二人顾视镜中乃鹿也　续搜神记云林虑山下有一亭人每过此宿者或病死时有郅伯夷者宿于此明烛而坐忽有十余人来自共蒱博伯夷密以镜照之乃是羣犬也`】　珠光　石色【`孝经援神契云神灵滋液百寳用则玑镜出宋均注曰大珠有光可为镜拾遗记云周穆王时有如石之镜此石色白如月照面如雪谓之月镜`】　象兵　照鬼【`潜夫论云前羌始叛草创新起器械未备虏或持铜镜以象兵或负板案以类楯惶惧扰攘未能相持　洞记云望蟾阁上有青金镜广四尺元光中波只国献此青金镜照见魑魅百鬼不敢隐形`】　鉴形　晞日【`秦嘉与妇徐淑书云顷得此镜既明且好世所希有意甚爱之故以相与淑荅书曰今君征未旋镜将何施乎眀镜鉴形当待君至　孙承镜赋叙云余昔于吴市得镜见即异之及晞日映水清朗眀莹异光采流有殊众鉴殆旷世精寳不赀之异物也`】増生寒透光【`宋史云泰宁县耕夫得镜厚三寸径尺有二寸照见水底与月争辉病热者得之心骨生寒　梦溪笔谈云世有透光镜背有铭文二十字以镜承日光铭文皆透在屋壁上了了分眀`】　神物　飞精【`外史梼杌云蜀王宗夀得一古镜下有篆文十二字忽照见一青衣小儿坐酒楼上令人访之青衣随至曰吾失此百年矣此神物也终当化去不若还我宗夀出而与之青衣剖腹纳镜而去　龙城录云长安任仲宣家有寳鉴谓之飞精识者云三代物后有八字乃近籀篆云水银隂精百链成镜后仲宣南游洞庭风浪泊舟梦一道士赤衣乗龙持镜而去且云此镜水府之寳出世有期今当归我梦觉视箧已失所在`】　玻璃　靉叇【`梁四公记云扶南大舶从西天竺国来卖碧玻璃镜内外皎洁置五色物于其前向明视之不见其质问其价约钱百万贯　方舆胜畧云满刺加国出靉叇镜老人不辨细书掩目则明`】　原化鹊　増剖鲤【`神异经云昔有夫妇将别破镜人执半以为信其妻忽与人通镜化鹊飞至夫前其夫乃知之后人因铸镜为鹊安背上也　小说旧闻云元相国之镇江夏也尝秋夕登黄鹤楼遥望江滨有光若残星焉乃令人徃观之至其所乃钓船焉询彼渔人云适获一鲤乃擕来命剖腹中得古镜二如古钱大以面相合背则隠起防龙虽小而鳞鬛防爪皆具既磨莹则常有光耀公寳之置巾箱中及相国薨镜亦亡去`】　饰带　整冠【`传曰郑伯享王王以后之鞶鉴与之注以镜为带饰　山堂肆考云朱梁时赵凝气貌甚伟毎整衣冠使人持巨鉴前后照之乌巾上微有尘即令侍伎持红巾拂拭之`】　原见四邻　知千里【`淮南子曰髙悬大镜坐见四邻　下详抱朴子`】　鉴疵瑕　明好丑【`王粲演连珠云臣闻观于明鉴则疵瑕不滞于体听于直言则过行不累于身　蔡氏清化论云镜能明人好丑而不能好丑乎人`】　厌魑魅　照心胆【`抱朴子云道士以明镜九寸悬于背老魅不敢近若有鸟兽邪物照之其本形皆现镜中西京杂记曰秦始皇有方镜照见心胆女子有邪心者胆张心动始皇輙杀之`】　増炀帝屏　髙宗殿【`河洛记云隋帝喜奢侈幸江都王世充献铜镜屏帝甚喜擢江都通守　唐史云髙宗以武后意造镜殿四壁皆镜为白昼秘地刘仁轨奏事入惊曰天无二日民无二王适四座有数天子不祥上立命剔去`】　原临安石　増梓州堂【`吴兴郡记云临安县东五里有石镜山东有石镜一径二尺四寸清亮具见人形状钱镠幼时照之衣冠俨然王者　唐书曰梓州有镜堂世称其丽`】　干徳号　仁夀字【`宋史云宋太祖谕宰相曰年号须择前代所未有者后改元干徳及蜀平蜀宫人入内帝见其镜背有识干德四年铸者怪之以示宰相皆不能荅翰林学士窦仪曰此必蜀物昔蜀王衍有此年号当是其岁所铸也帝叹曰宰相须用读书人　文苑英华序云天寳初有献书阙下言巴蜀之间有石镜见于岩畔仁夀之字昭然可见`】　金花银叶　茂林丛竹【`朝野佥载云唐中宗令州造方丈镜铸铜为桂树金花银叶帝每骑马自照人马并在镜中　宋朝类苑云熙宁末齐南陵耕者破冢得古镜大小二枚径六七寸明彻惊人其背郭皆有字可读大为小篆小为正附篆为流水芙蓉茂林丛竹又为孤陵野鹤下有老人倚杖岸帻逍遥其间附亦为杂花皆古简不可识其词曰隂阳合配日月两相防白玉芙蓉匣翡翠琼瑶带同心人心相亲照心照胆保千春`】　原鸾鸟覩影　山鸡鉴形【`范泰鸾鸟诗叙云罽宾王得鸾鸟甚爱之欲其鸣而不得夫人曰闻鸟得类而后鸣何不悬镜以照之王从其言鸾鸟覩影而鸣一奋而絶异苑曰山鸡爱其毛羽映水则舞魏武时南方献之公子苍舒令置大镜其前鸡鉴形而舞不知止遂乏死`】  

镜四  

原母梦【`白帖云梁到溉子镜母初孕梦怀明镜因名`】　妇失【`风俗通云鲁相臧氏之妇忽失镜经数日从空中掷下有人言曰还汝镜勿责之迟迟`】　增容成【`唐司空圗作容成侯传详后`】夀光【`王度古镜记称镜为夀光先生`】　原菱花【`白帖云魏武帝乃有菱花镜`】　増  

芙蓉【`续酉阳杂爼云唐李固遇一老姥言郎君明年芙蓉镜下及第明年果中状元诗赋有人镜芙蓉之语其姥乃天神也`】　原响应【`王子年拾遗记云穆王时渠胥国贡火齐镜人语镜中响应`】　增飞舞【`宋史五行志云淳熙九年德兴县民家镜自飞舞与日光相射`】　原扑地【`魏志云夏侯惇从征吕布为流矢所中伤左目时夏侯渊与惇俱为将军军中号惇为盲夏侯惇恶之每照镜恚怒輙扑镜于地`】　増坠水【`松窓录云李德裕长庆中亷问浙右防有渔人于秦淮垂网下深防忽觉力重异于常时及敛就水次卒不获一鳞但得古铜镜可尺余光浮波际渔人取视之历历见五藏六府血萦脉动因腕战而坠后德裕闻之周岁万计穷索水底终不复得`】　原屈刀为【`屈刀为镜引镜为刀详刀`】以石作【`蜀王本纪云武都丈夫化为女顔色羙好盖山精也蜀王娶以为夫人无几物故蜀王于武都担土于成都葬之盖地三亩号曰武担以石作镜一枚表其墓`】　増师旷铸【`博异志曰天寳中陈仲弓居洛阳清化里有大井常溺人一日有敬元颖请谒饰铅粉衣绯緑衣曰此井有毒龙请命匠淘之匠入井获古铜镜夜见元颖谢曰某本师旷所铸十二镜中第七者贞观中为许敬宗所堕其背有科斗书云维晋新公二年七月七日午时首阳山白龙潭铸于鼻题曰夷则之镜`】　涂氏藏【`李璧安石诗注云李士宁道人蓬州人先得涂氏所藏轩辕山镜洞见远近李曾为蔡君谟正首骨出入张方平门下盖异人也`】出清液【`古今注云平帝始元三年延陵西园神寝内御座前大镜背清液如汗水出状`】　錬  

池泥【`拾遗录云方丈山池泥百链成镜色青可照魑魅`】　原祭冢得【`伍辑之祭冢冢中得小镜一枚三破之尚犹明净`】　増开圹获【`广异记云卢彦绪曾开圹获寳镜一枚背是金花持以照日花如金轮之状`】　原见倾冠【`抱朴子曰明镜举则倾冠见矣`】　増照滞物【`天寳遗事云叶法善有一铁镜鉴物如水人每疾病以镜照之尽见脏腑中所滞之物以药疗之竟至痊瘥`】正衣冠【`唐书云太宗谓羣臣曰夫以铜为鉴可正衣冠以古为鉴可知兴替以人为鉴可明得失`】  

【`朕尝保此三鉴以防己过今魏征逝一鉴亡矣`】　照室寝【`樵牧闲谈云孟蜀时军校张敌得一古镜模濶尺余光照室寝不施灯烛将求磨涤之有贫士见而叹礼曰久知寳在蜀中一见足矣然此镜不久当亦归耳敌益珍藏自得镜无疾病`】　当奴婢【`南蛮獠人俗婚姻以奴婢一人为聘无奴婢以铜镜当之`】厌盗贼【`云角要占云厌盗贼法三月以小形铜镜七枚埋申地秤七百斤土覆之坎深二尺五寸`】  

【`广二尺五寸筑令坚固`】　照朱衣【`玉泉子云长兴于相琮与举人裴丘善丘有一古镜素所寳者琮布衣时曾一照之见一朱衣吏从他皆类此`】　见绯袍【`笔谈云嘉祐中有吴僧持一寳鉴斋戒照之见前途吉凶沈括伯兄为京寺丞衣緑徃照之鉴不甚分眀彷佛见人衣绯而坐不数月覃恩赐绯袍`】燎一枚【`幽明录曰宫亭湖边傍山门有石数枚形圎若镜明可鉴人谓之石镜后有人以火燎一`】  

【`枚至不复光明人眼亦失明`】　破三段【`尘史云安陆石岩邨耕夫得一镜光明莹然不为土所蚀视之可见十余里外草木人物三人者互欲得之遂破三段犹照数里`】　仙铜传【`清异录云王希黙简澹无他好唯以对镜为娱整饰理须终日无倦以杜子羙有勲业频防镜之句遂作策勲亭自号勲叟收古今善镜典衣偿无难色居长洲结亲友之蓄异镜者数人间日防饮出镜玩评品抵掌极欢而罢乡人目曰镜社又集载凡言镜者成二十卷号仙铜传`】　古镜记【`隋王度作古镜记`】　执镜诫【`唐姚崇元之执镜诫云秦楼明镜鉴有余辉色自凝晓光能洞微饰以盘组匣以珠玑龙绕池卧鸟临月飞`】对镜吟【`唐长孙佐辅有对镜吟见后`】　冯尉郤镜【`新语云冯履谦补河北尉有部`】  

【`人张懐道任河阳尉与谦有旧饷一镜谦召羣吏徧示之咸曰维之羙者甚嘉也谦曰此张公所致也吾効官但以俸禄自守岂私受遗哉昌言曰清水见底明镜照心余之効官必同于此复书于使者乃归之闻者钦尚`】　吕相辞镜【`归田录云吕蒙正为相有朝士藏古镜能照二百里欲因公弟献以求知公曰吾面不过楪子大安用照二百里辞之`】　原表里有眀【`西京杂记云髙祖初入咸阳宫有方镜广四尺髙五尺九寸表里有明人来照之则倒见以手扪心来则见肠胃五脏历然无硋`】　毫细必察【`浔阳记云石镜在山东上有一圎石悬崖明浄照人毫细必察故号石镜`】　循市问疾【`列仙传云负局先生语似燕代人因磨镜循市每问主人无有疾苦者若有辄出紫丸赤药与之`】　取资防葬【`海内士品曰徐孺子尝事江夏黄公公卒孺子徃防葬无行资以致赍摩镜具自随每所在赁摩镜取资然后得前既至祭毕而退`】　魅置甖中【`续搜神记云王文献曾令郭璞筮已一年中吉凶璞曰当有小不吉利可取广州二大甖盛水置牀张二角名曰镜好以厌之某时撤甖去水如此其灾可消至日防之防失铜镜不知所在后撤去水乃见所失镜在于甖中甖口数寸镜大尺余王公复令筮镜甖之意璞曰甖违期故致此妖邪魅所为无他故也使烧车辖而镜立出`】　鬼内器里【`异苑云吴兴许寂之太元中忽有鬼怪摄取大镜以内器里`】　未尝屡疲【`世说云晋孝武将讲孝经谢公兄弟与诸人私相讲习车武子欲问谢谓袁彦伯曰不问则徳音有遗多问则重劳二谢袁曰何尝见明镜疲于屡照`】　不可以茹【`毛诗曰我心匪鉴不可以茹注茹度也但知方圆不能度真伪`】　増背篆三公【`齐书云綦毋珍之有铜镜背有三公字尝语人云徴祥如此何患三公不至`】　影成一相【`天寳遗事云宋璟未第时于日中览镜镜影成一相字以此自负遂修相业后如其志`】　日蚀亦昏【`隋唐嘉话云苏威有镜日蚀既镜亦昏黒无所见威疑左右所汚不以为意他日日蚀半缺其镜亦半昏如之于是始寳藏之后樝内有声如磬寻之乃镜声也`】　月盈则见【`墨客挥犀云庆歴中有宦者谪居维藏一古镜圎径尺余云是禁中旧物背铸兔形甚精巧毎至月满夜持镜当月照之则见兔形却在镜中`】　苏绰旧物【`隋唐嘉话云御史王度家有寳镜云是苏绰家旧物大业中有外国僧至云宅上常有碧光连日绛气属月此寳镜气也但以金烟熏之玉水洗之金膏涂之珠粉餙之虽藏泥中不晦矣蒲陜间疫甚度令小吏张龙驹持镜照之诸病者皆惊起云见龙驹持一月来相照并愈其夜龙驹梦一人朱冠紫服曰我即镜精也名曰紫珍`】　芸叟家藏【`画墁录云宋张芸叟家藏古镜传为杨妃故物径尺许厚七分背文精古有铭其略曰粉壁交映珠对看潜窥圣淑丽则常端`】　照数十里【`南墅闲谈云何逺幼随父宦河朔有人持古镜云可照数十里因试之郊外镜中隠隠如飞蝇不絶询之乃二十里开河掷土空中也`】　应十二时【`潜确类书曰范文正公家古镜背铸十二时如博棊子毎至此时则博棊中明如月循环不休`】　路隋不引【`唐书曰路隋方婴孺知父泌死贼中日夜号泣母尝告隋貌类父遂终身不引镜`】　韩皐弗视【`唐书曰韩皐貌类父既孤不复视镜`】  

镜五  

原诗梁简文帝镜诗曰锱铢恒在侧谁言览镜稀如冰不见水似扇长含晖全开玳瑁匣并卷织成衣脱入相如手疑言赵璧归　髙爽咏镜诗曰初上鳯皇墀此镜照蛾睂言照长相守不照长相思虚心防不采贞明空自欺无言此故物更复对新期　何逊咏镜诗曰珠旦初卷绮机晨未织玉匣开览形寳台临浄饰对影独含笑防光时转侧为出茧睂试染夭桃色寳钗如可间金钿畏相逼荡子行未归啼妆坐相忆　朱超道咏镜诗曰折花须自插不用暂临池当由可怜面偏与镜相宜安钗钏独响刷袖俱移唯余心里恨影中恒不知　王孝礼咏镜诗曰可怜不自识终尔因镜中分睂一等翠对面两邉红转身先见动含笑逆相同犹嫌镜里促防人未好通　周庾信咏镜诗曰玉匣聊开镜轻灰暂拭尘光如一片水影照两邉人月生无有桂花开不逐春试挂淮南竹堪能见四邻　陈孔范和陈主咏镜诗曰虎贲愁兴日龙镜览顔时懐恩未得报空叹发如丝　隋李巨仁赋得镜诗曰魏宫知本姓秦楼识旧名鳯从台上出龙就匣中生无波菱自动不夜月恒明非唯照佳丽复得厌山精　増唐白居易咏百錬镜诗曰百錬镜镕范非常规夙晨置处灵且竒江心波上舟中铸五月五日日午时琼粉金膏磨莹已化为一片秋潭水镜成将献蓬莱宫州长史手自封人间臣妾不敢照背有九五飞天龙人人呼为天子镜我有一言闻太宗太宗尝以人为鉴鍳古鍳今不鉴容四海安危居掌内百王理乱县心中乃知天子别有镜不是州百錬铜　李益府试古镜诗曰旧是秦时镜今藏古匣中龙盘初挂月鳯舞欲生风石黛曽留殿朱光适在宫应祥知道泰鉴物觉神通肝胆诚难隠妍媸信易穷幸居君子室长愿免尘　仲子陵府试古镜诗曰万里秦时镜从来抱至精依台月自吐在匣水常清烂烂金光澄澄物象生云天皆洞鉴表里尽虚明但见人窥胆全胜响应声妍媸定可识何处更逃情　张佐府试古镜诗曰楼上秦时镜千秋独有名菱花寒不落冰质夏长清龙在形难掩人来胆易呈升台宜逺照开匣乍藏明皎色新磨出圎规旧铸成愁容如可鉴当欲拂尘缨刘禹锡摩镜篇诗曰流尘翳明镜嵗乆看如漆门前  

负局生为我一摩拂苹开緑池满晕尽金波溢白日照空心圎光生幽室山神神气沮野魅真形出却思未磨时瓦砾来唐突　薛逢灵台家兄古镜歌曰一尺圎潭深墨色篆文如丝人不识耕夫云住赫连城赫连城下新耕得镜上磨莹一月余日中渐见菱花舒金膏洗拭鉎涩尽黒云吐出新蟾蜍人言此是千年物百鬼闻之形暗栗玉匣曽经龙照来岂宜更鉴农夫质有时霹雳半夜惊窗中飞电如晦明盘龙鳞胀玉匣溢牙爪触风时有声耕夫不解珍灵异翻惧赫连神作祟十千卖与灵台兄百丈灵湫坐中至溢匣水色如玉倾儿童不敢窥澄寒光照人近不得坐愁雷电秋中生吾兄吾兄须爱惜将来慎勿虚抛掷兴云致雨防有时莫遣红妆秽灵迹　李羣玉古镜诗曰明月何处来朦胧在人境得非轩辕作妙絶世莫并瑶匣开旭日白电走孤影澄一尺天彻底涵霜景冰辉凛毛髪使我肝胆冷云天入掌握爽朗神魄静不必负局仙金沙发光炯隂沈蓄灵怪可与天地永　宋汪藻古镜行曰我有辟邪镜得之咸阳宫其隂为天池一母将九龙旁书负图字土蚀如旋虫缄以骇鸡珍妙极倕之工请言照逺近千里秋毫空岂不鉴脂泽所贵肝胆通问谁为此器太古非人功客闻重叹息意欲窥灵踪髙台不辞倚恐客难称容绳穷匣半啓四室来悲风日车当昼留羞涩如顽铜森然发上指凛若凌霜锋我还抚客手此岂世寳同挥泪两无言掩镜鞶囊中　元吴炳咏古镜诗曰雁去悲银海螭蟠泣鬼工黄肠迷汉柏野火上秦浓翠疑螺黛鲜硃渍守宫漆添灯晕黒文灭绣奁红一旦珠还浦千年劒出丰雾余空黯澹云在月朦胧伏兽衔丝结防絺画羽虫粉緜施宛转台玉刻玲珑匪茹曽申诫惟明可保躬他时锡鞶鉴来照梦中熊　明刘基古镜词曰百錬青铜曽照胆千年土蚀萍花黡想得宫初闭时金精夜哭黄鸟悲鱼灯引魂开地府夜夜精光射幽户盘龙隠见自有神神物岂肯长湮沦愿循蟾蜍骑入月将与嫦娥照华髪  

原赋晋傅咸镜赋曰顺隂位于西裔采秋金之刚精醮祝融以致虔命欧冶而是营晞日月之光烈仪厥象乎曜灵清邈明水景若朝阳不将不迎应物无方不有心于好丑而众形其必详同实录于良史随善恶而是彰猗猗淑媛峨峨后妃眷春荣之零悴惧玉顔之有衰盼清而自镜竞崇姱以相晖若乃云髻乱于首赪黛渝于色设有乏于斯器兮孰厥貌之能饰与喑瞽而同昧兮近有面而不识君子知貌之不可以不饰则内省而自箴既见前而虑后则祗畏于幽深察明明之待莹则以此而洗心覩日观之有瑕则稽训于儒绅夫然尚何厥容之有慢而厥思之有淫　梁刘缓照镜赋曰夜筹已竭晓钟将絶窗外明来帷前影灭荆王欲起侍妾应还前斋上幔内阁除关开屏易叠卷帘难扳搔头敛髻钗子萦鬟阶邉就水盘中光映讶宿粉之犹调笑残妆之不正欲开奁而更饰乃当窗而取镜台本王宫氏姓温背后铭文宜子孙四面廻风若流水勾栏□匝似城门分明似无碍影前弥可爱近来顔色不须红即时好睂犹约黛世间好镜自无多唯闻一个比嫦娥曽经玉女照屡被仙人磨论时不假着法用自应须夏天金薄漠秋日寳茱萸银纒辟鬼咒翠厄护身符空处宜应描非是畏钗梳　周庾信镜赋曰天河渐没日轮将起燕噪吴王乌惊御史玉花簟上金莲帐里始折屏风新开户扇朝光晃眼早风吹面临桁下而牵衫就箱邉而着钏宿鬟尚卷残妆己薄无复唇朱才余睂萼靥上星稀黄中月落镜台银带本出魏宫能横却月巧挂廻风龙垂匣外凤倚花中镜乃照胆照心难逢难值镂五色之盘龙刻千年之古字山鸡看而独舞海鸟见而孤鸣临水则池中月出照日则壁上菱生暂设妆奁还抽镜屉竞学生情争怜今世鬓齐故略睂平犹剃飞花塼子次第须安朱开锦蹹黛杂油檀脂和甲煎泽渍香兰量髻之长短度安花之相去悬媚子于搔头拭钗梁于粉絮梳头新罢照着衣还从妆处取将归暂防系悬知缬缦衫正身长裙斜假襻真成个镜特相宜不能片时藏匣里暂出园中也自随　増唐赵自励八月五日花萼楼赐百官明镜赋曰伟其烂矣光生炯尔明色洞秋水精函夜月均曲池之引照或浅或深比太阳之圎明不盈不阙咨尔千品勗尔万官钦哉明主之锡训尔为臣之难手平者必正体静者必安水清则鉴彻表直则影端居燥湿而不变是之谓可乆无小大而虚受是之为内寛可以励心者坚白可以接翼者鹓鸾拟兹镜之在匣则何忧乎考槃于是羣公卿士警扈仙跸宠赉自天恩深此日执明镜者无所私其照对明镜者无所隠其质并陈力以効能各呈材而献术莫不再拜稽首奉承天子之休僃有徳于咸一　崔膺金镜赋序曰镜之鉴也云不能蔽风不能揺涵虚待物物莫之挠有同君子执恒徳不惑于变故志而赋焉赋曰太隂之精流为金英隐耀山谷待人啓明在镜未辨因扣得声良工懐择销錬专诚我非工不能成器工非我无以名于是考斗建天清波上飞焰日中铸成磨洗既毕澄莹秋日玉匣初开寒光飞出仰映晴空天地洞通万象在中虚涵不穷湛为寒潭揺为飞电任在公以无心有妍媸而自见鬼无遁灵怪无隠形潜应变蚀气运清冥向阳乌而燧照金波而水冷或青春晓霁挂于黄庭照耀承霤皓景延昼乍见红顔之外透忽惊粉壁而中漏待物以虚无大不受烟萝遥列于阶前青翠倒写于堂后或夜悬髙阁或逺临澄江色合天而为一规分月而成双元蟾跃影于藻井姮娥飞艳于前窗有时深房倚在暗壁隔帘帷之重掩诱云山而入隙方髙临以思见寥天之凝碧若乃穷隂嵗暮风沙号怒云掩七曜而光絶波百川而影灭宇宙晦防我独皎洁羣物荡揺不挠澄彻时清则动日月而扬辉天昏则与气雾而迥别人皆持此以饰容余将鉴之以明节　张彚千秋镜赋曰考工垂典匠人有作或铸或镕是磨是削刻以为龙镂以成鹊初临玉扆透鸾影而将飞末对金墀拂菱花而不着徒观其用之则满舍之则虚固无私于物类非取鉴以焉如尔其提握见重光芒未歇若清潭之无泥类瑶池之有月如以题古字隠盘龙无藏菲薄无漏纎浓映空而天地且霁照逺而山河更重岂独淋漓玳瑁之牀澄彻芙蓉之帐荧荧绮疏之下皎皎青楼之上有羙人兮无良媒饰蛾睂而相向者也　乔琳太原进铁镜赋曰晋人用铁兮从革无方其或五金同铸百链为钢雕镌而云龙动色磨莹而冰雪生光烂成形于寳镜期将逹于明王故有彻侯居守方物底贡择使而天騜共飞登车而海月相送妍媸之鉴已久肝胆愿呈者众镜之既明星衢是亨列照而三光共霁凝辉而四海俱清应人无疲知道不虚受处已不厚见心乎砥平若乃宇宙清朗提携偃仰旁窥而山泽入懐俯视而云霄在掌虽因时而委照不物以呈象圎规可转处顺之物攸先劲质无亏持盈之道弥张墨客因进而歌曰金之精兮众寳所参镜之明兮羣象所含清至莹兮氛埃不杂明至察兮丑类相慙幸忝秦台之一鉴与飞鹊而图南　何据镜花赋曰金镜精寳兮珠秀华台插瑚之树钩垂菡萏之花映若无质循则有体洞碧空其何际澄清潭其絶底鸾舞翮于曈昽龙怒鳞于清泚淮南王悬而玩之东方朔见而称曰此瑾瑜之荣碝磩之英负隂而内景冰彻面阳而外景花明惚兮恍其中有象杳兮冥其中有精尔乃遇妖闲之佚女值清爽之芳时争捧鸳匣临乎凤墀既飜轮而隠耀又飞花以生姿如玉之明如雪之皎度翠璧以星落薄乗鹿而霜皛拂髙凌深縁隟入奥乍灭没而在空遂迷失其所造徒羙夫不根不蔕扈扈煌煌若汉皐灵媛觧仙佩洛川神女献明珰似珠玉之皎皎日月之相望芒角璀错罔两揺至用在无兮搏之不得极虚为有兮应而不藏淮南王曰防哉大夫之体物也　又古镜赋曰此镜何代良工铸成四规是彻百链弥轻裁冰比丽止水侔清时开寳匣以厌山精时既荷于提挈敢有疲于将迎所以图象必尽遇态必呈天地不藏毫髪不形悦孤鸾之舞影怨垂泪之表情晓挂玉堂将助晴阳之照夜流金鹊不譲太隂之明夫其月曙开奁窗昏啓闼目短自见因君以达髪乱未理待我将豁曩者久积氛雾半霑沙土蟾埋影涩痕深翳聚其性不耗其器不窳何造化之寄物歴春秋之万古幸得懐铅再治负局斯临盘龙发彩元兔生隂箧笥见赏淄尘不侵鉴穷髙逺光烛湮沈举弃物于未废喜昔人之遗音何异荆山辨玉丰城识劔蓂荚亏而转丽平冰铺而不陷近日而阳燧无焰向人而髪夺鉴若乃秦楼对月魏乗临珠共照而车中转丽防明而台上不孤持衡在人铨署重其进退元不逺掌握通于有无夫其创物斯妙成规作典盖视有同异而鉴无深浅秦得金以龙兴夏亡玉而国翦喻无不至作戒示于后昆湛而不流比水通于上善国工是作端形是托将审已于寸心察众人之所恶　王起照寳镜赋曰先贤錬金镜之英照懐寳之精寳之产兮逾秘镜之莹兮至明藏诸土中虽沈埋而为恨引于地表终错落而皆呈将竭工巧灼烁坚贞以通幽为用以利物为情岂惟雕盘龙而耀彩镂飞鹊而増荣若乃金玉方潜珠玑未出或山薮而埋照或土石而混质连城之价蔑闻照乗之光遂失虽卞和之欲献我色犹深虽隋侯之见求我藏犹宻然后玉匣啓银华溢用物而不将不迎随人而无固无必乃夜入榛芜傍求瑾瑜冰彩前射月华正孤将善价而无隠与佳气而相符在楼台之中我用无展当蓝田之下厥道斯殊遂使的皪珠色朗然合契皎洁琼华洞然无翳时映山之气乍透菱花之际璞由是而成琢金因之而作砺是知镜能融朗寳莫沈潜彼照胆而必彻此藏器而无淹集琬琰之资鸾形乍合腾磨砻之色虹气斯占固其涵清明之质体虚无之道满堂由是而获珍厚地讵闻乎藏寳岂比夫魏宫之所施秦台之所持鉴铅华之小者曷懐异而求之况有处幽沈戢光耀媿无不琢之质复仰无私之照  

原铭汉李尤镜铭曰铸铜为鉴整饰容顔修尔法服正尔衣冠　晋傅镜铭曰人徒鉴于镜止于鉴形鉴人可以鉴情　梁简文帝镜铭曰金精玉英氷辉沼清髙堂悬影仁夀摛声云开月见水浄珠明　陈江总方镜铭曰此镜以照着衣镜背圗刻八卦二十八宿仁夀殿前无以加斯雕丽也枵命巧仲吕呈祥金镌石汉铜铸丹阳价珍负局影丽髙堂圗星拟盖写卦随方明齐水止照与天长増辉兔苑永侍龙光　増古镜铭曰仙山并照知水齐名花朝艳采月夜流明龙盘五瑞鸾舞防精闻仁夀始验销兵　古鉴铭曰汉有善铜出丹阳和以银锡清且明左龙右虎向三光朱雀武顺隂阳尚方作鉴真大好上有仙人不知老渴饮玉泉饥食枣  

増传唐司空图容成侯传曰容成侯金炯者本蜀郡严道人附山而居同族中多见搜采其先因秦时调请尚方输作世苦之乃诫子孙易其服色必以清厉自进后徙居上洛防郡中卢生范生皆传修錬之术委质相资因砥磨以致用上闻而器之召见嘉其鉴局且谓毫髪无隠屡顾之歴试台阁号为明逹挟奸邪以事上者见之胆栗輙自披露至于妇人女子媚惑之态亦不能掩也其察察如此是虽造物无私圎方不碍然疵陋者终恶忌积毁于上以为背面不相副炯亦自病于狭中不能以尘垢混其迹竟被摈斥后亟有月蚀之变时宫中漏下数刻上临轩念其规益复召俾道其所以然者扣之响应不疲上异焉命以容成侯奉朝请而宗人派居广陵者饰求售陷为轻薄子权戚中或抚然自喜则狎玩不厌至或被以组绣盖其俯仰取容虽穿鼻服役亦无耻耳既稍进炯又鄙其为人乃复以谗废归老于家太史公曰炯之逺祖当轩辕时以化服祝融氏得荐于上能强记天象地形草木虫介万殊之状皆视诸掌握盖其术亦规模于洪范耳物怪遇之莫不喘息自废故益亲幸上晨兴必先至侧与冠冕者偕进号为夀光先生其后子孙稍衰流寓太原者始尚元亦以精链见重至炯虽任用兢兢惟恐失坠然不善晦匿果为邪丑所疾防不能免噫大雅君子既明且哲以保其身难哉  

镜台一【`镜匣附`】  

原魏武杂物疏曰镜台出魏宫中有纯银参带镜台一纯银七子贵人公主镜台四　晋东宫旧事曰皇太子纳妃服用有瑇瑁细漏镜台一　刘义庆世说曰刘聪为玉镜台温峤辟刘越石长史北征得之后娶姑女下焉　宋元嘉起居注曰韦朗为广州刺史作铜镜台一具御史中丞刘祯奏请以见事免朗所居官　増酉阳杂俎曰元和初海陵夏侯乙庭前生百合花大于常数倍异之因其下得瓮匣十三重各匣一镜第七者光不蚀照日光环一丈其余规铜而已  

镜台二  

原瑇瑁【`见前`】　瑚【`古诗曰瑚挂镜烂生光`】　七寳【`三国典略曰胡太后使沙门灵昭造七寳镜台合有三十六户每户有一妇人执鏁才下一关三十六户一时自闭若抽此关诸门皆啓妇人各出户前`】　纯银【`见前`】  

镜台三  

原诗南齐谢朓咏镜台诗曰玲珑类丹楹迢亭似阙对凤悬清水垂龙挂明月照粉拂红妆插花理云髪玉顔徒自见常畏君情歇　唐陈叔逹入关咏空镜台诗曰即令装饰废雕零衢路间嫦娥与明月相共落关山増韦应物杂体诗曰沈沈匣中镜为此尘垢蚀辉光  

何所如月在云中黒南金既雕错鞶带共辉饰空存鉴物名坐使妍媸惑美人竭肝胆思照冰玉色自非磨莹工日日空叹息　李白诗曰明明金鹊镜了了玉台前拂拭交冰月光辉何清圎  

## 御定渊鉴类函卷三百八十一

服饰部十二【`步揺　钗　钏　錜　花胜　指环铃　铛　珥　梳枇　刷　帊假髻　髢　粉　脂泽　黛　的　燕支`】  

步揺一  

原释名曰皇后首饰曰副副覆也亦言副贰兼用众物成其饰上有垂珠步则揺也　増古今注曰纣作步揺原宋玉讽赋曰主人之女垂珠步揺　傅艳歌行  

曰首戴金步揺耳系明珠珰  

步揺二  

増西京杂记曰赵飞燕为皇后其女弟上遗黄金步揺原东观汉记曰邓太后赐马贵人步揺一具　续汉  

书舆服志曰太后入庙为花胜上为凤以翡翠为毛羽步揺以黄金为山题贯白珠桂枝相糺八爵九华熊虎赤罴天鹿辟邪　増江表传曰孙皓使尚方以金作步揺假髻以千数令宫人着以相扑朝成夕败辄命更作原晋书曰慕容氏祖莫护跋始建国于棘城之北时  

燕代多冠步揺冠莫护跋见而好之乃敛发袭冠诸部因呼之为步揺其后音讹遂为慕容焉　晋令曰步揺蔽髻皆为禁物　増东宫故事曰太子纳妃有步揺一具九钿函盛之　北梦言曰唐宣宗尝有金步揺未能对温庭筠以玉条脱对之帝赏焉  

步揺三  

原诗梁范静妻沈氏咏步揺花诗曰珠花萦翡翠宝叶间金琼翦荷不似制为花如自生低枝拂绣领防步动瑶瑛但令云髻插蛾睂本易成  

钗一  

原释名曰叉枝也因形名之也　华阳国志曰涪陵山有大其縁可作钗世号灵钗  

钗二  

原洞防记曰元鼎元年起招仙阁有神女留玉钗以赠帝帝以赐赵倢伃至昭帝元凤中宫人犹见此钗黄諃欲之明日示之既发匣有白燕直升天去故宫人作玉钗因改名玉燕钗言其吉祥　増赵飞燕外传曰赵后手抽九雏钗为昭仪簪髻　原列女传曰梁鸿妻孟光荆钗布裙　续汉书曰贵人助蚕戴瑇瑁钗　王子年拾遗记曰汉献帝为李傕所败帝伤趾伏后以绣绂拭血刮玉钗以覆创应手创愈　又曰魏文帝纳美女薛灵芸有献火珠龙鸾钗帝曰珠翠尚不胜况龙鸾之重乎　増又曰魏明帝时昆明国贡嗽金鸟常吐金屑如粟用饰钗佩谓之辟寒金宫人因相嘲曰不服辟寒金那得帝王心　原又曰石崇爱婢翔风刻玉为倒凤之佩莹金为凤冠之钗结袖绕楹舞于昼夜使声声相接谓之恒舞欲有所召者不呼姓名悉听佩声视钗色玉声轻者居前金色艳者居后以为行次而进　増唐书曰永宁王相国涯居位窦氏女归请曰玉工货钗直七十万钱王曰七十万钱岂于女惜但钗直若此乃妖物也后钗为冯球外郎妻首饰涯曰为郎吏妻首饰有七十万钱其可久乎　又曰唐末世俗尚以琉璃为钗钏近服妖也抛家流离皆播迁之兆云　宋史曰李及素谨厚知秦州将吏颇易之会有禁卒白昼攫妇人金钗于市吏执以来及方坐观书召之使前略加诘问其人服罪亟命斩之观书如故于是将士惊服　广舆记曰防州八阵碛有武侯庙夔人每嵗人日出游碛上妇人拾小石可穿者系钗头以为一嵗之瑞  

钗三  

原蔽髻　挂冠【`晋令云六品以下得服金钗以蔽髻三品以上服爵钗　司马相如美人赋云玉钗挂臣冠罗袖拂臣衣`】　金环　铜鼓【`东宫旧事云太子纳妃有金环钗　裴渊广州记云南海豪富女子以金银为大钗执以扣铜鼔故号为铜鼔钗`】　瑇瑁　翡翠【`繁钦诗云何以表别离耳服瑇瑁钗　宋玉讽赋曰臣常出行仆饥马疲正值主人门开主人翁出妪又到市独有主人女在主人之女为臣炊雕胡之饭烹露葵之羮来劝臣食以翡翠之钗挂臣冠缨臣不忍仰视`】　増化二龙　刻九鸾【`杜阳杂编云大历中日林国贡龙角钗二类玉而绀色上刻蛟龙之形帝赐独孤妃与上同游龙池有紫云自钗上起遂化二龙腾空而去又云咸通中同昌公主有九玉钗刻九鸾皆五色有字曰玉儿其巧妙非人工所制公主一日昼寝梦绛衣奴云潘淑妃取九鸾钗钗遂亡或曰玉儿潘妃小字也`】  

钗四  

原曜首【`秦嘉与妇徐淑书云今致宝钗一双价直千金可以曜首淑荅曰未奉光仪则宝钗不设`】同心【`凭虚子赠妇书云合服同心钗`】　骇鸡【`黄香九宫赋曰连明月以为悬刻骇鸡以为钗`】金雀【`陈思王美女篇云头戴金雀钗腰佩翠琅玕`】　増蟠龙【`古今注云蟠龙钗梁冀妇所制`】金凤【`古今注云钗子盖古筓之遗象也秦穆公以象牙为之敬王以玳瑁为之始皇以金银作凤头以玳瑁为脚号曰凤钗`】　三十只【`晋山陵故事云后服有玳瑁钗三十只`】　十二行【`古歌词云头上金钗十二行足下丝履五文章`】　付使者【`江汉传云魏文帝遣使于吴求玳瑁三防钗羣臣以为非礼咸欲不与孙权敕付使者`】　赐将士【`宋书云泰始三年以皇后以下六宫金钗千枚班赐北征将士`】　原戏着阁头【`幽明录云义熙七年东阳杨道思新娶得妇相爱妇梳头道思戏以银钗着户阁头`】　梦置楣上【`录异传云吴人费季客贾去家与诸贾人语曰吾临行就妇求金钗妇与之吾乃置户楣上忘向妇说妇梦见季死前金钗在户上妇取得发哀一年季却还家`】　増明道指钗【`山堂肆考云程明道未能言时叔母抱之游戏不觉钗数日乃觉寻不获明道以手指示叔母抱随所指寻之乃获`】　思永还钗【`又云宋彭思永八九嵗时晨出就学拾一金钗黙坐其处以访者有一吏徘徊久之问故果坠钗者付之吏谢以金不受`】　留钗访家【`太平御览云王逵妻衞氏为鲜卑所掠路由章武台留书并钗钏访其家焉`】　见钗移坟【`幽明录云浔阳参军梦一妇人跪称先葬近水渰没诚能相救虽不富贵可薄免祸参军曰何以为志妇曰君见渚上有鱼钗即我也明旦觅见一毁坟上有钗移置髙处十余日参军行至东桥牛奔趋水垂忽转遂得无恙`】　原拔钗为愿【`异苑云吴郡有徐君庙东阳长山县吏李瑫遭事在郡妇出过庙请乞恩拔银钗为愿未至富阳有白鱼跳妇前剖腹得所愿钗事寻解`】　増堕钗为卜【`宋史云李宸妃荘重寡言真宗以为司寝既有娠从帝临砌台玉钗妃恶之帝以卜钗完当为男子左右取以进钗果不毁帝甚喜已而生仁宗`】  

钗五  

原诗梁汤僧济渫井得金钗诗曰昔日倡家女摘花露井邉摘花还自插照井还自怜窥窥终不罢笑笑自成妍宝钗于此落从来非一年翠羽成泥去金色尚如鲜此人今何在此物今空传　増唐王建开池得古钗诗曰美人开池北堂下拾得寳钗金未化凤皇半在双股齐钿花落处生黄泥当时堕地觅不得暗想窗中还夜啼可知将来对夫壻镜前学梳古时髻莫言至死亦不遗还似前人初得时　又失钗怨诗曰贫女铜钗惜于玉失却来寻一日哭嫁时女伴与作妆头戴此钗如凤皇双杯行酒六亲喜我家新妇宜拜堂镜中乍无失髻样初起犹疑在牀上髙楼翠钿飘风尘明日从头一片新　张籍古钗叹诗曰古钗坠井无顔色百尺泥中今复得凤皇宛转有古仪欲为首饰不称时女伴传看不知主罗袖拂拭生光辉兰膏已尽股半折雕文刻样无年月虽离井底入匣中不用还与坠时同　宋谢翶古钗叹诗曰刑徒鬼火去飘忽息妇堆前殡齐发白烟泪湿樵叟来拾得慈献陵中发青长七尺光照地发下宛转金钗二持归熏沐置髙堂包裹恐为神所将妻儿朝拜复暮拜冉冉卧病不得瘥省知天物厌凡庸夜送白龙潭水中叩头却顾祈免死永入幽宫伴龙子　元吴嵩古钗叹诗曰何年美人宝钗失深井沈泥汚玓瓅一朝拾得再揩磨三囘五囘看叹息双鸾匹凤两股匀终然污色难为新当时光莹照头上有似桃李揺青春今人不识古仪状宝钗虽好非时样为君插罢拥髻悲物无贵贱皆随时　明詹同古钗叹诗曰黄金作钗分两股青髻如云凤双舞照见胭脂井水香后主宫中数千女一朝野花成绮罗但见兔迹狐踪多有人拾得古钗卖肠断当年玉树歌　朱多炡以古玉钗寄马姬诗曰千有余年两鎈股传玩防霑汉宫土当时贵姊应嘉辰此物曽经踊跃陈同心七寳苔花结连理交枝竹节新昭阳燕子无消息瞥见钗头无比翼遥忆美人临镜妆凤皇台前双凤皇  

原赋晋夏侯湛雀钗赋曰览嘉艺之机巧持精思于雀钗收泉珍于八极纳瓌异以表竒布太阳而拟法妙团团而应规于是妍姿英妙之徒相与竞嬖飞宠并修敕理袿襟整服饰黛元睂之琰琰收红顔而发色流盼闲步轻袂翼翼恃炫艳以相邈常逍遥而侍侧昔先王兴道立教崇冲让以致贤不留志于华好  

原箴后汉崔瑗三珠钗箴曰元正上日百福孔灵鬓发如云乃象众星三珠璜钗摄媛赞灵  

原啓梁元帝谢东宫赉花钗啓曰茝乱九衢花含四照田文之珥慙于寳叶王粲之咏恧此乗莲九官之珰岂直黄香之赋三珠之钗敢髙崔瑗之说况以丽玉澄辉逺过玳瑁之饰精金曜首高践翡翠之名  

钏一  

増说文曰钏臂镮也　通俗文曰环臂谓之钏　原陈思王乐府曰弱条日冉冉落叶何翩翩攘袖见素手皓腕约金镮  

钏二  

増东宫旧事曰皇太子纳妃有金钏一双　南齐书曰东昏侯为潘妃作琥珀钏一只直七十万　南史曰晋时师子国献玉像髙四尺二寸齐东昏毁像为潘妃作钗钏　宋史曰王元象为下邳太守好发冢有一冢每日初升一女子立冢上近视则亡之女子年可二十卧而言曰我东海王家女应生资财相奉慎勿见害女臂有玉钏断臂取之女复死  

钏三  

原约腕　绾臂【`王粲闲居赋云愿为环以约腕　繁钦定情诗云何以致奉意绾臂双金环何以致契阔绕臂金跳脱`】　増买书　易酒【`唐书云交河王麴兄昭少好学有鬻异书于市者其母将为买之捜索家财不足其价惟有金钏数枚曰何爱此物令吾子不有异闻乎促买此书昭后位司膳卿颇以诗咏流誉　元史云岳柱字止所性颖悟方八嵗观何澄画陶母翦发图柱指陶母手中金钏诘之曰金钏可易酒何用翦发为也何大惊异之`】　金条脱　玉臂支【`卢氏新记云唐文宗一日谓宰臣曰古诗轻衫衬条脱条脱是何物宰臣未对上曰即今之腕钏安妃金条脱是臂饰也　明皇杂录云帝曰我祖破髙丽获二寳一紫金帯一红粟玉臂支朕以岐王初进龙池篇赐之金帯以玉臂支赐妃子又梦溪笔谈云金陵人登六朝陵寝得玉臂支两头旋转可以屈伸令圎近于无缝为九龙统之功侔鬼神`】  

钏四  

増镂鏆【`祖台之志怪云建安中河间太守刘照夫人卒于府后太守至梦见一好妇人就为室家持一双金鏆与太守不能名妇人乃曰此镂鏆状如钮珠大如指屈伸在人太守得置枕中前太守迎丧言有镂鏆开棺视臂果无复有镂鏆`】　挑脱【`字彚云钏古谓之挑脱金条旋转数匝浮贯臂间古男女同用今惟女饰用之`】　原寄情【`何偃与谢尚书云珍玉名钏因物寄情`】　増为资【`宋史云彭思永就举将数钏为资同举者过之出而玩或其一于袖间众相求索思永曰数止此耳客去后举手揖钏于地众服其量`】　原与主得苏【`甄异记云乐安章沈病死将殡而苏云被录到天曹主者是其外兄断理得免其一女同时被录乃脱金钏一双托沈以与主者亦得还遂共燕接女云家在吴姓徐名秋英沈寻问得之女父母因以女妻之`】　许吏放还【`续捜神记云襄阳徐阳病死夜忽崛然而起将妇臂上金环脱去明日获苏妇问故阳云吏持吾去多见行货得脱者即许金钏便放令还`】  

錜  

増字彚曰錜小钗承鬓者　原王仲宣七释曰戴明中之羽雀杂华錜之葳防　孔炜七引曰长袖随腕而遗耀紫錜承鬓而骋辉  

花胜一  

原释名曰花胜言人形容正等一人着之则胜也　符瑞图曰金胜者仁宝也不斲自成光如明月　増援神契曰神灵滋液百珍寳用有金胜　胡浩然立春词曰最好是戴防幡春胜钗头双结　贺方囘立春词曰巧翦合欢罗胜子钗头春意翩翩  

花胜二  

増山海经曰西王母梯几而戴胜　原续汉书舆服志曰太后入庙为花胜上为凤皇爵以翡翠为毛羽下有白珠垂黄金镊左右一横簪之　増荆楚嵗时记曰人日造华胜相遗起晋贾充　原晋中兴书曰孝武时汤谷氏得金胜一枚长五寸形如织胜  

指环一  

増五经要议曰古者后妃羣妾御于君所当御者以银镮进之娠则以金镮退之进者着右手退者着左手本三代之制即今之戒指也  

指环二  

原西京杂记曰戚姬以百链金为彄环照见指骨上恶之以赐侍儿　俗说曰晋哀帝王皇后有一紫磨金指环至小止可第五指带　増宋书阿罗单元嘉七年遣使献金刚指环　南史曰丁贵嫔武帝镇樊尝登楼望见汉滨五彩如龙下有女子擘絖则贵嫔也帝赠以金指环纳之时年十四　云溪友议曰韦皐游江夏与一靑衣玉箫有情约七年再防留玉指环逾八年不至玉箫絶食而殁后得一歌姬真如玉箫中指有肉隐出如玉环　唐书曰定安公主嫁回鹘来归诏使劳问以戛斯所献白貂皮玉指环赐之  

指环三  

原火齐　増翡翠【`拾遗记云呉王潘夫人以火齐指环挂石榴枝上因其处筑台名曰环榴台时有谏者云今呉蜀争雄环榴之名将为妖乎孙权乃翻其名为榴环台　妆楼记云何充妓于后阁以翡翠指环换刺绣笔充知叹曰此物洞仙与我欲保长年之好乃令苍头急以蜻蜓防赎之`】　原结姻计月【`胡俗传云始结婚姻相然许者便下金同心指环　汉旧仪云宫人御幸赐银指环令数环计`】  

【`月也`】　増寄还　留别【`后魏书云咸阳王禧子树位宗正卿后奔梁武帝尤器之后复归魏初辞梁其爱姝玉儿以金指环与别树常着之寄以还梁表必还之意　甄异记云沛郡秦拊义熙中至曲阿邨日暮失路逺见火光投之屋有少女因寄宿晓别女以指环与之去时廻顾乃是冢焉`】  

指环四  

原林邑献【`林道记云林邑王献金指环于呉主`】　大秦出【`天中记云天竺大秦国出金指环`】　投汤辨讼【`扶南传云扶南有讼者煑水令沸以金指环投汤中然后以手探汤其直者手不烂有罪者入汤即焦`】　増登山啓誓【`茅君传云句曲山上有神芝五种求之法当以三月登山赍金环二双啓以奉誓如此者三以为盟也必得芝草`】　原刘宠葬母【`益部耆旧传云刘宠丧母时乱坟墓尽宠乃矫母命为家贫无财惟有手上金环卖造墓供遂免发掘`】　増王諿寄妻【`集灵记云王諿琅邪人仕梁为南康王记室亡后数年妻子困于衣食嵗暮諿见形谓妇曰卿困乏衣食我得财物当以相寄后月小女探得金指环一双`】  

铃  

原赠银铃【`幽明录云义熙三年山隂徐琦每出门见一女子貌极艳丽琦便解银铃赠之女曰感君佳贶以靑铜镜与琦便结为伉俪`】　系金铃【`祖台之志怪云呉中有一人于曲阿见塘上有一女子貌端正呼之即来便留宿乃解金铃系其臂至明日更求女却无人忽过猪牢邉见母猪臂上有金铃`】  

珰一  

原风俗通曰耳珠曰珰　曹植洛神赋曰珥江南之明珰　増刘公干鲁都赋曰插耀日之筓珥明月之珰原傅艳歌行曰耳缀明月珰　又镜赋曰珥明珰之迢迢防双的以发姿　又七谟曰佩昆山之美玉珥南海之明珰  

珰二  

原诸葛恪别传曰恪尝献权马先□其耳范慎时在坐嘲恪曰马虽大畜禀气于天今残其耳岂不伤仁恪荅曰母之于女恩爱至矣穿耳附珠何伤于仁　魏书曰太祖尝得名珰数具令卞后自选一具后取其中者太祖问其故后曰取其上者为贪取其下者为伪故取其中　晋令曰士卒百工不得服瑱珠珰珥  

珥一  

原说文曰珥瑱也瑱以玉充耳也　毛诗曰有斐君子充耳琇莹　又曰俟我于着乎而充耳以素乎而尚之以琼华乎而俟我于庭乎而充耳以青乎而尚之以琼莹乎而俟我于堂乎而充耳以黄乎而尚之以琼英乎而　孙敏七诱曰珥明月之珍　杜季稚上已篇曰窈窕淑女美胜艳妃戴翡翠珥明珠  

珥二  

原周书曰武王伐纣商师大崩帝辛登廪台取天知玉珥及鹿玉衣以自焚鹿玉则销天知珥在火中不销韩子曰齐威王夫人死有十孺子薛公欲知所立人为十玉珥而美其一献于王以付十孺子明日视美珥所在乃劝王立以为夫人也　史记曰淳于髠谓齐威王曰前有珥后有遗簪此饮可八斗而醉二参　战国策曰齐王夫人有七美珥　史记李斯上书曰所以饰后宫充下陈娯心意恱耳目者必出于秦然后可则是宛珠之簪傅玑之珥阿缟之衣锦绣之饰不进于前又曰武帝谴责钩弋夫人夫人脱簪珥叩头帝曰引将去送之廷尉　増西京杂记曰赵飞燕为皇后其女弟上遗合浦圎珠珥　唐书裴矩传曰隋炀帝以四方朝贡踵至乃悉召天下竒倡怪伎大陈端门前曳锦縠珥金绯者十余万　元史曰阿噜古以耳环遗耶律希亮珠大如榛实价值千金欲穿其耳使帯之希亮辞曰不敢因是以伤父母之遗体也  

梳枇一  

原释名曰梳言其齿疏也枇言其相比也　说文曰栉梳枇总名也　増二仪实录曰赫胥氏造梳以木为之二十四齿取疏通之义　原毛诗曰其比如栉　礼记曰男女不同巾栉　又曰发晞用象栉　崔实政论曰无赏罚而欲世之治是犹不畜梳枇而欲发之治也蔡邕女诫曰用栉则思其心理　物理论曰威行法明漏吞舟之鱼法不明则类于细栉细栉则苛慝生也梦书曰梦梳枇为觧忧也虱尽去百病愈也　増徐岑诗曰思见君巾栉以弭我劳慙  

梳枇二  

原左传曰晋太子为质于秦将逃归谓嬴氏曰与子归乎对曰子晋太子而辱于秦子之欲归不亦宜乎寡君使婢子侍执巾栉以固子也从子而归弃君命也不敢从亦不敢言　新序曰楚庄王罢朝而晏樊姬问其故庄王曰今旦与贤相语不知日晏也樊姬曰贤相为谁王曰虞丘子樊姬掩口而笑王问其故曰妾得执巾栉以侍王非不欲专宠擅爱也以为伤王之义故进与妾同位者数人矣今虞丘子未闻进一人未知其贤　汉书曰孝文帝遗匈奴襦袍梳枇各一　续汉书曰李文徳素善延笃谓公卿曰延笃有王佐之才欲令引进之笃闻为书止文徳曰吾常昧爽栉梳坐于客堂朝则诵虞夏之书历公旦之典礼览仲尼春秋当此之时不知天之为盖地之为舆慎勿迷其本弃其生也　魏志曰徐季龙取十三种物着大箧中使管辂射逐一名之惟以梳为枇耳　东宫旧事曰太子纳妃有瑇瑁梳三枚象牙梳三枚　増樵人直说曰孙思邈以交加木造百齿梳用之养生秘法也  

梳枇三  

原瑇瑁梳【`髙文惠与妇书云今致瑇瑁梳一枚`】　増水晶梳【`黄山谷诗云月髙云插水晶梳`】　栴檀梳【`四愁诗云美人遗我栴檀梳`】　油木梳【`坐上若无油木梳烹龙炰凤都成虚`】  

梳枇四  

原赋晋傅咸栉赋序曰大才治世犹栉之理发也理发不可无栉治世不可无才赋曰我嘉此栉恶乱好理一发不顺实以为耻虽日用而匪懈不吿劳而自已茍以理而委任期竭力而没齿  

増铭唐罗衮栉铭曰而有发旦旦思理有心焉有身焉胡不如是【`此首文粹作卢仝`】  

増传明支廷训苏理相公传曰苏理相公字栉甫山阳人也本质实木费防许切劘以成规制愤人纷纭胶结而自外于理百为引导一辟于大通之途又虑难以径行其直外貌委蛇而此中条分缕析井井不可乱读书至元首明哉股肱起哉百工熙哉慨然叹曰万始万生悉资于元万邦系一人谅矣椎鲁虽邻于古初而茸无当于雅化吾欲举世快覩冠裳当襄元后克端轨物躬勤啓迪更设一副以佐之其副亦效公之容与以受成焉每当淸旦之时洮颒甫毕即率其副以进迎机导窾解而析之比类而通之间值紊塞而未易疏畅即或痛切肌肤弗顾期于万法得理而止油油然更相左右奉为故事会见善之地紊者秩塞者通尽归约束冠盖相望于涂已想当时姬公勤三握以劳制作谨四敎定三加非起公而预为之经理不能怒发如相如必且即公而夷科头如管宁必且就公而整鬭很如闾巷少年囚首垢面必且凭公处分各就约束如初其随在致理又可缕指而数计也者然岂一时捜剔所能惟总其大纲精密处副实为政虽以丁年并进副以衰钝乞休复举一以副公共事如出一手无加大间旧之嫌处之谧如也防公宁独通梁章甫无以示仪即九旒五冕安所辨等威哉  

刷一  

原释名曰刷者帅也帅发长短皆令上从也亦言瑟也刷发令上瑟然也　说文曰茘草似蒲而小根可作刷通俗文曰所以理发谓之刷　嵇康养生论曰劲刷  

发理仅乃得之　増唐诗曰侧钗移袖拂豪犀【`注豪犀刷鬓器也`】  

刷二  

原董正别曰刘表子琮往司马徽遣左右问徽自锄园左右问曰司马君在耶徽曰即是也左右乃骂曰汝何等园奴而自称徽乎徽于是归内更刷头着衣出见琮　陆云与兄机书曰按行视曹公器物刷处尚可识　东宫旧事曰太子纳妃有漆画猪牦刷大小三枚  

帊一  

増说文曰帛三幅曰帊　正譌曰帊衣襆也　字彚曰俗妇以缁色缯裹首曰帕【`同帊`】  

帊二  

原东宫旧事曰皇太子纳妃有绛绫裹帊五　神仙曰王遥字伯辽颇能治病病无不愈者亦不祭祀不用符水鍼药其行治病但以八尺布帊敷坐于地不饮不食须防病愈便起　増宋史曰髙防先仕汉为浚仪令免职居数月梦一吏以白帕裹印授防寤而思曰白主刑吾当为刑官乎俄而周祖即位起为刑部员外郎吏赍印至一如梦中所覩  

假髻一  

増字彚曰髻绾发也　原周礼曰追师掌王后首服为副【`郑注云副妇人首饰三辅谓之假髻`】　増炙毂子曰秦文王加珠翠翘花名曰凤髻始皇有凌云髻参鸾髻望仙九鬟髻汉有迎春髻垂云髻同心髻魏有文绾髻百花髻晋有芙蓉髻隋有九真髻凌虚髻祥云髻唐有平蕃髻归顺髻长乐髻百合髻　唐李贺词曰金翅蛾髻愁暮云  

假髻二  

原东观汉记曰章帝诏东平王苍惟王孝友之徳今以光烈皇后假髻帛巾各一衣一箧遗王可时瞻视以慰凯风寒泉之思　増后汉书曰衞尉马廖上太后疏曰闻长安语云城中好髙髻四方髙一尺城中好广睂四方且半额城中好大袖四方全匹帛斯言如戏有切事实太后深纳之　诚斋笔记曰明徳马皇后美发为四起大髻但以发成余者绕髻三匝　采兰杂志曰甄后入魏宫宫有一緑蛇口中恒有赤珠若梧子每日后梳妆则盘结一髻形于后前后异之效而为髻巧夺天工号为灵蛇髻宫人拟之十不得其一二　原晋中兴书曰征祥说云泰元中公主妇女缓假髻以为盛饰用发丰多不可行戴乃先于笼上装之名曰假髻　増北齐礼服志曰八品女官偏□髻　十国春秋曰南唐昭惠国后宠嬖专房创为髙髻纤裳及翠翘鬓朶之状  

假髻三  

増飞僊【`炙毂子云汉武帝时王母降诸仙髻皆异人间帝令宫中效之作飞仙髻`】　朝天【`十国春秋云后蜀干徳间妇女争治髪为髙髻呼为朝天髻`】　堕马【`梁冀传云冀妻孙夀色美而善为妖态作愁睂啼妆马髻折腰步龋齿笑以为惑`】　参鸾【`见前`】　流苏【`谢氏诗源云轻云鬓发甚长每梳头立于榻上犹拂地已绾髻左右余发各粗一指结束作同心帯垂于两肩以珠翠饰之谓之流苏髻于是富家女子多以青丝效其制亦自可观`】　芙蓉【`见前`】　三角【`海录碎事云上元妇人三角髻余发散垂腰`】　九鬟【`见前`】　闹埽妆【`三梦记云唐末宫中髻号闹埽妆形如焱风散鬊盖盘鸦马之类`】　飞天紒【`宋书云宋文帝元嘉六年民间妇人结发者三分发抽其鬟直向上谓之飞天紒`】  

假髻四  

原铭晋成公绥蔽髻铭曰或造兹蔽南金翠翼明珠星列繁华致饰  

髢一  

増字彚曰髢束他发饰髻也发少则以髢益之　原毛诗曰鬒发如云不屑髢也【`笺云髢髲也`】　増曲礼曰敛发毋髢【`疏云古人重发以纚韬发不使如髢之垂也`】  

髢二  

原晋陶侃传曰范逵尝过侃时仓猝无以待宾其母乃截发得双髲以易酒殽乐饮极欢虽仆从亦过所望増唐书曰藳城尉呉泽髠民女发为髢州不能劾薛季昶为河北道按察使杖杀之  

粉一  

原释名曰粉分也研米使分散也防粉者赤也染粉使赤以着颊也　神农本草曰粉饰一名鲜锡　増墨子曰禹造粉　博物志曰纣烧铅锡作粉　原蔡邕女诫曰加粉则思其心之鲜　淮南子曰漆不厌黒粉不厌白　抱朴子曰民不信黄丹及胡粉是化铅所作　宋玉登徒子好色赋曰着粉太白施朱太赤　曹植乐府歌曰御金裛粉君傍中有藿纳都梁　孔炜七引曰拭粉游红熨黛蛾　傅乐府曰粉加甲煎名香熏藿艾纳廻光  

粉二  

増汉书曰惠帝侍中皆傅脂粉　汉官仪曰省中以胡粉涂壁　广舆记曰荀爽女名采嫁隂瑜年十九而寡爽诈病召采强以嫁郭奕采懐刃将自杀婢夺之因入浴掩户以粉书壁曰尸还阴氏遂自经　原魏略曰邯郸淳诣临淄侯植时大暑植取水浴以粉自傅科头胡舞击劒诵小说顾谓淳曰邯生何如也　语林曰何晏平叔美姿仪面纯白魏文帝疑其傅粉后夏月以汤饼食之汗出以朱衣拭面色转皎然【`又魏志云晏粉白不去手行步顾影`】魏名臣奏议曰中书监刘放奏云今官贩粉卖胡粉与百姓争锥刀之末利宜乞停之　邺中记曰石虎以胡粉和椒泥壁曰椒房  

粉三  

原范阳水【`荆州记曰范阳县有粉水取其水以为粉今谓之粉口又华阳国志曰巴郡江西县有清水穴巴人以此水为粉则皜曜鲜芳常贡京师因名为粉水`】　増马嵬土【`广舆记曰马嵬坡上土白如粉女人面有黒防者以水和粉洗之即除人称为贵妃粉`】　磨夷花【`扶南传曰顿逊国有磨夷花为粉火香`】　水银腻【`古今注云三代以铅为粉萧史与秦穆公链飞雪丹第一转与弄玉涂之今之水银腻粉是也`】　露华粉【`飞燕外传云赵后傅露华百英粉`】　龙消粉【`传芳略记云周光禄诸姬掠鬓用鬰金油傅面用龙消粉染衣以沉香水`】　原成鸡子【`神仙传云真人南极子能粉成鸡子数十枚煑令噉之鸡子黄中皆有少粉`】　泥椒房【`详前二`】  

脂一  

增释名曰唇脂以丹作象唇赤也　广志曰面脂魏兴以来始有之　原韩子曰若毛嫱西施之美丽无益吾面用脂泽粉黛则倍其初言先王仁义无益于治明法度必赏罚则国之脂泽粉黛　苻朗子曰其犹木犬守脂瓦鸡司晨　蔡邕女诫曰傅脂则思其心之和　盐铁论曰毛嫱天下之姣人也待脂粉香泽而后容　又曰内无其质而外学其文虽有贤师良友若画脂镂冰费日损功  

脂二  

原汉书曰翁伯贩脂富倾县邑　増唐书曰明皇赐杨氏诸姨钱嵗百万为脂粉费　唐百官志曰中尚署腊日献口脂面脂头膏及衣香囊赐北门学士口脂盛以碧缕牙筒  

泽一  

増释名曰香泽人发恒枯瘁以此润泽之　原博物志酒泉延夀县南有山出泉注为沟水肥如肉汁取着器中始黄后黒如凝膏然极明谓为石泽　蔡邕女诫曰泽髪则思其心之润　楚辞曰粉白黛黒施芳泽长袂拂面善留客　崔瑗七依曰加以脂粉润以滋泽  

泽二  

増唐书曰楚王灵薨妃上官氏持节尝曰丈夫以义妇人以节我未能殉沟壑尚可御妆泽祭他胙乎　又曰李徳武妻裴氏持节居不御薰泽  

黛一  

原释名曰黛代也灭去睂毛以此画代其处也　说文曰黛作黱画睂也　増通俗文曰染青石谓之防黛原蔡邕协初赋曰粉弛黛落发乱钗脱　徐陵玉台新咏序曰南都石黛最发双蛾北地胭支偏开两脸  

黛二  

増酉阳杂俎曰赵合徳每沐以九回香膏发为薄睂号逺山黛施小朱号慵来妆　玉京记曰卓文君睂不加黛望如逺山　汉书曰明帝宫人拂靑黛蛾睂　东观记曰明徳马皇后睂不施黛独左睂角小缺补之如粟采兰杂志曰膏神曰雁娘黛神曰天轶粉神曰子占  

脂神曰与赘首饰神曰妙好衣服神曰厌多杨太真妆束每件呼之人谓之神妆　唐书曰薛元赏为京兆尹都市少年以黛墨镵肤夸诡力剽敓坊闾元赏到府三日收恶少杖死三十余辈余党惧争以火灭文  

黛三  

増雀头青【`宋起居注云河西王沮渠防逊献青雀头黛百斤`】　蛾子緑【`烟花记云炀帝宫中争画长蛾睂司官吏日给螺子黛五斛号蛾子緑`】  

的  

原释名曰以丹注面曰的的灼也此本天子诸侯羣妾当以次进御其有月事者止不御重以口说故注此于面灼然为识女史见之则不书其名于第录也　王粲神女赋曰施元的结羽钗【`元一作华`】　傅镜赋曰防双的以发姿　繁钦弭愁赋曰防圜的之荧荧映双辅而相望  

燕支一  

原崔豹古今注曰燕支叶似蒯花似菖蒲出西方土人以染名为燕支中国人谓红蓝以染粉为妇人面色谓为燕支粉也　増二仪录曰燕脂起自纣以红蓝花汁凝作脂以为桃花妆盖燕国所出故曰燕脂　日札曰美人妆面既傅粉复以胭脂调匀掌中施之两颊浓者为酒晕妆浅者为桃花妆薄薄施朱以粉罩之为飞霞妆  

燕支二  

原班固曰匈奴名妻作阏支言可爱如燕支也　西河旧事曰匈奴歌云失我祁连山使我六畜不蕃息失我焉支山使我妇女无顔色　増采兰旧志曰夜来初入魏宫一夕文帝在灯下咏以水晶七尺屏风障之夜来至不觉面触屏上伤处如晓霞将散自是宫人俱用胭脂仿画名晓霞妆　原习凿齿与燕王书曰此下有红蓝足下先知之不北方人采红蓝取其花染绯作胭脂妇人用为顔色可爱　増潜确类书曰唐僖昭时都下竞事妆唇以此分妍否其防缀之工名字差繁其略有燕脂晕品石榴娇大红春小红春嫩吴香半邉娇万金红圣檀心露珠儿内家园天宫巧洛儿殷澹红心猩猩晕小朱龙格双唐媚花奴样子  

## 御定渊鉴类函卷三百八十二

器物部一【`器物总载　案　几　胡牀　巾箱笈　箱　簏　笥　匮　厨　箧　匳匣　严器　增筐筥　笼筒　箕帚`】  

器物总载一【`食器并入`】  

增说文曰皿饭食之用器也　原易曰制器者尚其象尚书曰人惟求旧器非求旧惟新　礼记曰御食于  

君君赐余器之溉者不写其余皆写　又曰祭器未成不造燕器　月令曰仲春之月食麦与羊其器疏以达又曰仲夏之月食菽与鸡其器髙以粗　又曰仲秋  

之月食麻与犬其器廉以深　又曰仲冬之月食黍与彘其器闳以奄　又曰中央土食稷与牛其器圜以闳又曰去器之无用者权置者令去之　邹阳上梁孝  

王书曰蟠木离竒为万乗器者以左右先为之容也增贾谊治安防曰天下大器也今人之器置诸安处则安置诸危处则危天下之情与器无异惟天子之所置  

之　又曰里谚曰欲投鼠而忌器此善喻也鼠近于器尚惮不投恐伤其器况于贵臣之近主乎　老子曰埏埴以为器当其无有器之用　原虞诩云不遇盘根错节无以别利器　晋乐斐目夏侯曰肃肃如入宗庙中但见礼乐器　增地镜图曰齐器之象为牛楚器之象为马越器之象为虾蟇宋器之象为白狗秦器之象为防燕器之象为豖  

器物总载二  

增史记曰舜陶于河滨器不苦窳　逸周书曰武王既胜殷诸侯班宗彞作分器　家语曰孔子观于鲁桓公之庙有攲器焉问守庙者曰此何器也曰宥坐之器孔子曰吾闻宥坐之器者虗则敧中则正满则覆顾谓弟子曰试注水焉即操水而注之中而正满而覆虗而攲孔子喟然叹曰呜呼物焉有满而不覆者乎　史记曰武帝有故铜器李少君曰此器齐桓公十年陈于柏寝案其刻果然　又曰司马相如与佣保杂作涤器于蜀中　原白帖曰呉郑泉嗜酒临卒曰愿身化为土陶家取为酒器　又曰晋武幸王氏家食器尽琉璃　增又曰晋时敧器不存形制杜预创意造之　车频秦书曰苻坚建元年中新平县民耕地获玉器初有金雕者颇知图记王猛以为左道劝坚诛之雕临死表坚曰新平地古颛顼应出古帝王寳至是果得之　南史曰刘杳字士深为东宫舍人昭明太子赐以瓠食器曰卿有古人风故遗古人之器　唐书曰太宗尝怪舜造漆器禹雕其俎谏者十余不止小物何必尔邪褚遂良曰雕琢害力农纂绣伤女工漆器不止必金为之金又不止必玉为之故谏者救其源不使得开及夫横流则无复事矣　又曰邓景山清约子弟馔不过草具用器止乌漆　元结恶圆论曰元子家为圆转之器以悦婴儿友人公植曰吾闻古恶圆之士歌曰宁方为卓不圆为卿宁方为污辱不圆为显荣甚者终身不仰视曰吾恶天圆柰何造圆转之器悦媚婴儿乎　唐书于頔頔请升襄州为大都督府初襄有髤器天下以为法至頔骄蹇故方帅不法者号襄様节度  

器物总载三  

增铭明方孝孺食器铭曰汝饮而食当思尔职行而有得斯无媿色节已以裕众是为俭德啬人以自封斯为民贼毋以一食而忘天下母以茍安而忽永图  

案一  

原说文曰案几属也　增又曰檈圆案也　原方言曰案陈楚宋魏之间谓之□　盐鐡论曰良民文杯画案婢妾衣纨履丝匹庶粺饭肉食所以乱治也　异苑曰百丈山上有石房内有石案置石书二卷　梦书曰凡梦见杯案宾客到多客大案少客小案  

案二  

原燕太子曰太子尝与荆轲等案而食　楚汉春秋曰项王使武涉说淮隂侯信曰臣事项王位不过中郎官不过执防乃去楚归汉汉王赐臣玉案之食玉具之劒臣背叛之内媿于心　汉书曰万石君石奋子孙为小吏归谒万石君必朝服见之不名子孙有过失不诮让为便坐对案不食然后诸子相责因长老肉袒谢罪改之乃许　汉武故事曰武帝时东郡献短人长五寸上疑其山精常令案上行东方朔问曰巨灵汝何以叛阿母健不　西京杂记曰武帝为七寳牀杂寳案设桂宫中　增汉书曰贡禹奏曰见赐杯案尽文画金银饰非当所以食臣下也　原东观汉记曰更始韩夫人尤嗜酒每侍饮见常侍奏事輙怒曰帝方对我正用此时持事来乎起抵破书案　又曰尹敏与班彪相厚每相与语尝屏案不食　又曰祭彤素清约在辽东三十年衣无储副帝嘉其功赐钱百万及衣冠刀劎下至杯案食物大小重叠　江表曰曹公平荆州乃欲伐呉张昭等皆劝迎曹公唯周瑜鲁肃谏拒之孙权防刀斫前奏案曰诸将复有言迎北军者与此案同　增南史曰江秉之为新安太守在郡作书案一枚去官留以付库唐书曰唐起居舍人执笔随宰相入殿夹香案分立  

殿下　杜阳编曰同昌公主琢百寳为圆案　唐书曰刘佐既贵母尚在见县令走庭中白事退戒佐曰长吏恐惧卑甚吾思而父吏于县亦当尔而据案当之可安乎佐感悟待下益加礼　五代史曰孙晟事李昪父子二十余年官至司空家益富骄每食不设几案使众伎各执一器环立而待号肉台盘　宋史曰林特精敏喜吏职据案终日不倦  

案三  

原漆书　金度【`魏武上杂物疏云御物有纯银镂带漆画书案一枚　东宫旧事云皇太子纳妃初拜有漆金度足奏案一枚`】　青玉　增白石【`张衡四愁诗云美人赠我锦绣段何以报之青玉案　广舆记曰张九龄未第时建宅桂山中几案皆白石琢成`】　原鸠飞　增蛇绕【`烈士云魏公子方食有鸠飞入其案下公子怪之详鸠　广舆记云五代时陆昭符为刺史一日坐防事雷雨暴至电光如金蛇绕案左右皆震仆昭符自若抚案叱之雷电忽散得铁索重百斤许徐命纳库中人服其雅量`】  

案四  

原俯举【`东观汉记云梁鸿适呉依大家臯伯通庑下为赁舂妻孟光为具食不敢于鸿前仰视举案齐眉伯通异之曰彼佣能使其妻敬之如此非几人也`】　跪奉【`又云魏霸延平元年仕为光禄大夫妻死长兄伯为娶妻送至官舍霸曰年老儿子备具何用空养他家老妪为即自入拜其妻手奉案前跪霸曰不敢相屈妻慙求去`】　子元三杯【`汉书曰朱博字子元为御史大夫为人亷不好酒色之宴自防贱至富贵食不重味案上不过三杯`】　增祖深一肉【`南史云梁郭祖深为南津校尉加云骑将军常服布素木案食不过一肉`】　与可喷饭【`洋县旧志云与可作亭筼筜谷中苏子瞻寄诗云料得清贫儳太守渭滨千亩在胷中是日与可同内人游此烧笋晩食得诗失笑喷饭满案`】　原季齐撒馔【`广陵云呉戒字季齐性刚直同业陈叔为贼戒往见之叔为设食戒曰汝为贼柰何为人设食因举案投江令其撒馔`】　赵王自持【`史记云汉七年髙祖过赵赵王张敖自持案进食礼甚恭髙祖箕踞骂之`】　许后亲奉【`汉书云许后五日一朝皇太后于长乐宫亲奉案上食以妇道供养`】负版类楯【`详镜三象兵注`】　增糊纸如银【`摭言云举人多以白纸糊案子靣郑昌啚诗曰新糊案子其白如银`】　曹公视书【`太平御览云陆云与兄机书云按行曹公器物有奏案五枚又作敧案以卧视书`】　原石虎行文【`邺中记云石虎以宫人为女官门下通事又以玉案行文书`】  

案五  

原铭汉李尤书案铭曰居则致乐承顔接宾承奉奏记通达诏刺尊上答下道合仁义　梁简文帝书案铭曰刻香镂彩纎银卷足照色黄金廻花青玉漆华映紫画制舒緑性广知平文雕非曲厠质锦帷承芳绮缛敬客礼贤恭思俨束披古通今察奸理俗仁义可安忠贞自烛鉴矣勒铭知防敬朂　增宋鼂无咎八仙案铭曰东臯松菊堂饮中八仙案八仙何必来松菊自吾栽  

几一  

增释名曰几庋也所以庋物也　器物丛谈曰几案属长五尺髙二尺广一尺两端赤中央黑几所以依凭之具然非尊者不之设所以示优宠也人几在左神几在右又不可以不辨也　原李尤几铭序曰黄帝轩辕恐事之有阙作舆几之法　增毛诗曰戚戚兄弟莫逺具尔或肆之筵或授之几　原周礼司几筵曰诸侯祭祀席蒲筵缋纯加莞席纷纯右雕几昨席莞筵纷纯加缫席画纯筵国賔于牖前亦如之左彤几甸役则设熊席右漆几　又曰凡吉事变几郑注王祭宗庙祼于室馈食于堂绎于祊每事易几神事示新　又曰仲秋之月养衰老授几杖　礼记曰进几杖者拂之　又曰谋于长者必操几杖以从之　又曰防几杖席盖重素袗絺绤不入公门　又曰父母舅姑之衣衾簟席枕几不　增又曰乗车必以几　又曰大夫七十致仕则必赐之几杖　原左传防启疆曰圣王务行礼不求耻人朝聘有珪享頫有璋小有述职大有廵功设几而不倚爵盈而不饮宴有好货飱有陪鼎入有郊劳出有赠贿礼之至也　增苏轼诗曰世家不可恃如倚折足几  

几二  

原左传曰诸侯之师乆于偪阳荀偃士匄请于荀防曰水潦将降惧不能归请班师智伯怒投之以几出于其间【`出偃匄之间也智伯荀字也`】　庄子曰南郭子綦隐几而坐仰天而防焉似防其偶顔成子游立侍乎前曰何居乎形固可使如槁木心固可使如死灰乎今之隐几者非昔之隐几者也　战国防郭隗谓燕昭王曰隐几据杖眄视相使则厮役之人至　增广舆记曰梁孝王尝集诸游士于曜华宫使各赋枚乗赋栁路乔如赋鹤公孙诡赋文鹿邹阳赋酒公孙乗赋月羊胜赋屏风韩安国赋几不成邹阳代韩邹罚酒枚乗诸人赐绢各五匹　原汉书诏太师孔光曰圣人之后先师之子德行纯淑道术通明居四辅职辅导于帝今年耆有疾俊乂大臣惟国之重书曰母遗耉老国之将兴尊师而重傅其令太师母朝十日一赐餐赐太师灵寿杖黄门令为太师省坐置几太师入省中用杖　又曰朱博迁琅邪太守齐部舒缓养名右曹掾史皆移病卧博奋防抵触其几曰观齐儿欲以此为俗耶乃召见诸曹吏书佐及县大吏选其可用者皆斥罢诸病吏　增东观汉记曰黄香为尚书郎以香父尚在赐卧几灵寿杖　原续汉书曰大将军何进辟郑以进权戚不敢迟意不得已而诣之进为设几杖待之甚优不受朝服而以幅巾见一宿逃去　汉旧仪曰祭天用玉几玉器　魏武上杂物疏曰御物三十种有上车漆画重几大小各一枚　魏志太祖以素几赐毛玠曰君有古人之风故赐古人之器　续汉书曰魏文帝赐杨彪几杖以彰旧德　竹林七贤论曰魏封晋文王王辞公卿皆当喻防司空郑冲驰使从阮籍求其文立待之籍时在袁孝尼家宿醉扶而起书几版为文无所治定乃写封信　增晋书曰王羲之字逸少尝诣门生家见棐几滑净因书之真草相半后其父误刮之门生惊懊累日　原邺中记曰石虎御坐几悉漆雕画以五色　增南史曰沈麟士字云祯隐居以笃学为务恒慿素几鼓素琴　陈书曰王冲为太子少傅髙祖以冲前代旧臣特申长幼之敬文帝即位益加尊重尝从幸司空徐度宅宴筵之上赐之以几宋史曰苏云卿与张浚为布衣交浚相驰书函属豫  

章帅及漕帅漕为游士访之入圃云卿曰客何来延入室土锉竹几地无纎尘卒不应召　广舆记曰龚开字圣子淮隂人宋亡不仕家益贫宾客造访至无几席一子名浚每俯伏榻上就背按纸作唐马图甚工一出人輙以数十金易之  

几三  

增狐文　乌皮【`云仙散录云房夀六月召客凭狐文几杜甫诗云拂拭乌皮几喜闻樵牧音`】覆云纨　加绨锦【`拾遗记云瀛洲南有金銮之观中有寳几覆以云纨之素　西京杂`】  

【`记云汉制天子玉几冬则加绨锦其上谓之绨几公侯皆以木为几冬则以细罽为橐以慿之`】　原孤鹄蟠膝　曲木抱腰【`语林云任元褒为光禄勲孙翊往诣之见门吏凭几视孙入语任曰吏凭几对客为不礼任便推之吏答曰得罚体痛以横木扶持非凭几也孙曰直木横施值其两足便为凭几何必孤鹄蟠膝曲木抱腰`】  

几四  

增桐木【`神仙传云葛仙公凭桐木几于女几山学仙得道后几化为白麂三足时出于山上`】　灵檀【`元观手钞云谢霜囘有七寳灵檀之几几上有文字随意所及文字輙见故道经云世有灵檀则百事可图世有神则饮食可废`】　步挽【`潜确类书曰道武赐元纂步挽几以优异之`】　连理【`广舆记云庾易字幼时新野人徙居江陵雅性恬静以文史自娯长史袁彖慕其风赠以鹿角书格蚌盘牙笔易将连理几竹翘书格报之`】　原书诵训【`国语左史倚相曰倚几有诵训之谏注云诵训工师所诵之諌书之于几`】　盛真经【`汉武内传曰帝受西王母五岳真经六甲灵符十二事盛以黄金几封以白玉函以瑚为牀`】　陈蕃设【`汉杂事云陈蕃请徐穉为功曹及师友祭酒时设东西之坐重席漆几以之`】　吕布斫【`魏志曰吕布遣陈登至太祖求徐州牧登因陈布勇而无谋宜早诛之太祖悦及登还布防防斫几责之`】　刘政造【`异苑云歴阳石秀之倏有一人着平巾袴褶语之曰闻君巧侔班匠刻几尤妙太山府君相召秀之自陈云刘政能造数旬而殒`】　孔融凭【`九州春秋曰孔融为北海太守为袁谭所攻流矢雨集矛防内接然融凭几安坐读书论义自若也`】　石室玉几【`冯明生别传云岱宗山石室有金牀玉几`】　海岛金几【`幽明录云海中有金台内有金几雕文备制`】  

几五  

原诗齐谢朓咏乌皮隐几诗曰蟠木生附枝刻削岂无施取则龙文鼎三趾献光仪勿言素韦洁白沙尚推移曲躬奉防用聊承终宴疲  

原赋汉邹阳几赋曰髙树凌云蟠纡烦冤旁生附枝王命公输之徒荷斧斤援葛蔂攀乔枝上不测之絶顶伐之以归者督直聋者磨砻齐贡金斧楚入名工廼成斯几离竒髣髴似龙盘马廻凤去鸾归君王凭之圣德日跻  

增文唐栁宗元斩曲几文曰后皇植物所贵乎直圣主取焉以建家国亘为栋楹齐为阃阅外隅平端中室谨饬度焉以几维量之则君子冯之以辅其德末代淫巧不师古式断兹揉木以限肘腋敧形诡状曲呈诈力制类竒邪用絶绳墨勾身陋狭危足僻侧支不得舒胁不遑息佘明斯畜以乱人极追咎厥始惟物之残禀气失中遭生不完托地墝垤反时燠寒郁闷结涩癃蹇艰难不可以逺遂亏其端离竒诘屈缩恧巑岏舍蝎孕蠹外邪中干或因先容以售其蟠病夫甘焉制器以安彼风毒败形隂沴迁魄祸气侵骨滛神化脉体仄筋倦荣卫逆乃喜兹物以为已适器之不祥莫是为敌乌可昵近以招祸癖且人道甚恶惟曲为先在心为贼在口为愆在肩为偻在膝为挛戚施踦跂匍匐拘拳古皆斥逺莫致于前问谁其类恶木盗泉朝歌车简牍载焉昭王市骨乐毅归燕今我斩此以希古贤谄谀宜惕正直宜宣道焉是达法焉是专咨尔君子曷不干干既和且平获祐于天去恶在防慎保其  

增铭黄帝几铭曰予居民上揺揺恐夕不至朝惕惕恐朝不及夕兢兢栗栗日慎一日人莫踬于山而踬于垤武王几铭曰皇皇惟敬口口生垢口戕口　原汉李  

尤牀几铭曰虗左致贤设坐来賔筵牀对几盛养已陈殽仁饭义枕典席文道可醉饱何必清醇西伯善养二老来游　晋张华倚几铭曰倚几之设设而不倚作器于此成礼于彼　苏彦隐几铭曰良匠造器妙巧应规俯仰灼照商畧神竒假物兴思须以忘疲　增宋陈尧佐几铭曰亲仁可以自托友贤可以自扶求仁得仁必驰必驱若隐几以召凭几而呼则仁贤斯遯厮役来趋呜呼贤既遯身即孤　晏殊几铭曰小饭防饐跬行虞跌巾有角垫衣存衽□惟忠与孝则罔摧折　鼂补之几铭曰仲逺好学辞藻良赡逸然有子贡之感时倦而愿息闻之吾师曰生无所息仲逺其务自强而夕惕  

胡牀一  

增诗话曰今之交牀本自外国来始名胡牀隋以防改名交牀唐穆宗时又名绳牀  

胡牀二  

增风俗通曰汉灵帝好胡牀　原曹瞒曰操与马超战将过河前队适渡超等掩至操恚犹坐胡牀不起张郃等见事急引操入船得渡　魏畧曰裴潜为兖州刺史时尝作一胡林及其去也留以挂柱　魏志曰苏则从文帝行猎槎桎防失鹿帝大怒踞胡牀防刀悉收督吏将斩之则稽首曰臣闻古之圣王不以禽兽害人今陛下方隆唐尧之化而以猎戏多杀羣臣臣愚以为不可敢以死请帝曰卿直臣也皆赦之然以此见惮　语林曰谢镇西着紫罗襦据胡牀在大市佛图门楼上弹琵琶作大道曲　晋书曰谢万尝诣王恬坐少时王入内谢喜谓必厚供待良乆沐头散髪而出亦复不坐乃据胡牀在中庭晒头神气傲然了无相酬对意　世说曰庾太尉在武昌时秋夜气景始佳诸佐吏殷浩之徒共登城南楼理咏音调甚遒俄而庾公率左右步来诸贤欲起避之亮徐曰诸君少住老子于此处兴复不浅因便据胡牀与诸贤士谈咏竟夕　晋中兴书曰王猛少贫贱常至洛阳货畚有一人于市贵买其畚云随我去取直猛随去忽至深山中见一公据胡牀头鬓悉白猛因拜公曰王公何縁拜即十倍酬畚既出顾视乃嵩髙山也　增晋书曰王子猷泊舟清溪闻桓子野善笛而不识遇桓于岸上过客有识之者云此是桓子野王便令人通问闻君善笛试为我一奏桓素闻王名即便廻下车据胡牀作三调弄毕便去主客不交一言　梁书曰武帝军至新林杨公则自越城移屯领军府叠北楼与南掖门相对尝登楼望战城中遥见麾盖纵神锋弩射之矢贯胡牀左右皆失色公则曰虏几中吾脚谈笑如初　五代史曰梁太祖命武士执朱珍诸将霍存等十余人叩头救珍太祖大怒举胡牀掷之曰方珍杀唐宾时独不救之耶　宋史曰曹彬为晋州兵马都监一日与主帅暨宾从环坐于野防邻道守将走价驰书来诣使者素不识彬潜问人曰谁为曹监军有指彬以示之使人以为绐巳笑曰岂有贵戚近臣而衣弋绨袍坐素胡牀者乎审视之方信　明通纪曰伪汉丞相胡廷瑞守南昌见江州破遣将郑仁杰诣军门约降请禁止若干事上初有难意刘基自后踢所坐胡牀上悟许之  

胡牀三  

增金饰　寳装【`宋书云宗慤拜右谏议大夫参知政事防朝廷以金饰胡牀及金抹器赐唃厮罗宗慤曰繁缨诸侯之马饰犹不可与陪臣况以乗舆之器赐外臣不若加赐金帛　北齐书云武成胡后布金钱于沙门昙献席下又挂寳装胡牀于献屋壁武成平生之所御者也`】  

胡牀四  

原诗梁庾肩吾咏胡牀诗曰名乃外域入用信中京足敧形已正文斜体自平临堂对逺客命旅誓初征何如淄馆下淹留奉盛明  

巾箱一  

增齐书曰王俭令学士隶事多者与巾箱服饰陆澄后来更出诸人所不知事各数条遂并旧物夺去　续仙记曰张果老白驴休则叠之如纸置巾箱中以水噀之复成驴  

巾箱二  

原内果　出药【`世语云盛法济者有男年二十岁得疾经年不愈有神来语言牀席不净神何处坐济曰有漆巾箱甚净神何不入箱中神曰大佳乃出箱中物因内新果于箱中防觉有声以盖覆之闻箱中动揺即持之可五升米重便取果出于铁镬煮之百余沸出乃成灰其男服灰即愈　述异记云汉末时有一人腹内痛昼夜不眠敕其子曰吾气絶后可剖视之死后其子果剖之得一铜鎗后华佗闻之便往出巾箱内药投之鎗即化为清酒`】　增化珠　原收雀【`宋书云元凶劭姊东阳公主召女巫严道有云天神当赐符应时主夕卧见流光相随状若萤火遂入巾箱化为双珠圆青可爱遂为巫蛊　北堂书钞云杨寳见黄雀被创收于巾箱`】　有一卷　置五经【`汉武内云武帝见西王母巾箱中有一卷小书王母曰此五岳真形图昨青城诸仙就我求今当付之　齐书曰衡阳王钧常手自细书写五经部为一卷置于巾箱中以备遗忘侍读贺价问曰殿下家自有坟索何须蝇头细书别藏巾箱中答曰巾箱中有五经于检阅易且一更手写则永不忘诸王闻而争效为巾箱五经自此始也`】  

笈一  

增说文曰极【`同笈`】驴上负也　风俗记曰笈学士所以负书箱如冠籍箱也  

笈二  

增汉武内曰上元夫人语武帝曰阿母令以琼笈妙蕴发紫台之文赐汝　原谢承后汉书曰包咸字子良少为诸生受业长安负笈追师　又曰苏章字士成北海人负笈追师不逺万里　又曰髙字伯武河内山阳人也为琅邪相到官自负笈单步入界听探风俗厚薄　增又曰方储字圣明负笈到三辅无术不览　原又曰李固父为三公而固尝步行负笈千里从师  

笈三  

原寻师　吊友【`谢承后汉书曰袁宏博览羣书六艺常负笈寻师变易姓名　又曰徐穉字孺子公车五征皆不降志其友防负笈赴吊于百里外`】　卖卜　增负书【`又云郎宗字仲缓负笈卖卜给食诸公表上博士征宗宗负笈遁去　下详笈一`】  

箱一  

原齐书曰褚居身清正为吏部尚书出行左右捧黄纸帽箱风吹纸剥殆尽  

箱二  

原曹公器物　王氏朝仪【`陆云与兄机书云一日案行并视曹公器物有书箱在奏案大小五枚书车又作岐案以卧视书扇如呉扇亦在书箱想兄识彦髙书箱甚似之　南史云王淮之四世练悉朝仪缄之青箱世号青箱王氏`】  

簏一  

增说文曰簏竹髙箧也  

簏二  

原东宫旧事曰太子纳妃有漆文金装衣簏　晋中兴书曰王敦害周顗籍其家止见有素簏数枚中有故絮北堂书钞曰祖约料财物客至以两小簏着背后倾  

身障之　晋书曰刘栁为仆射时右丞傅廸广读书而不解其义栁惟读老子而已廸每轻栁栁曰卿读书而无所解可谓书簏矣　增广舆记曰李善字次□江夏人有雅行淹贯古今不能属辞人号之书簏  

簏三  

原受绢　增借书【`世语云杨脩与丁仪兄弟皆欲以曹植为嗣太子患之以车载废簏内呉质与谋杨脩白太祖太子惧告质质曰明日复以簏受绢车内以惑之脩必重白推而无验则彼受罪矣太子从之脩果重白无人太祖由是疑焉　广舆记云宋令狐揆卜筑涢溪之上尝雪中跨马入城诣张君房借书令苍头携簏负琴以随揆乃长吟曰借书离近郭冒雪度寒溪友人林逸绘图以赠`】  

笥一  

增说文曰箪笥【`圆曰箪方曰笥`】饭及衣之器也　原尚书曰惟衣裳在笥  

笥二  

原遗饼　进饭【`东观汉记曰上问第五伦曰卿为市掾人有遗卿母一笥饼卿从外来见之夺母笥探口中饼出之伦对曰实无此众人以臣愚蔽故为生此语　又曰上闻王郎将军至复惊去冯异进一笥麦饭兔肩`】　藏神　增盛寳镜【`庄子曰楚有神死三岁矣王巾笥而藏之西京杂记云宣帝以琥珀笥盛身毒寳镜`】  

笥三  

原献笥【`呉越春秋曰越以文笥七枚献于呉王`】　发笥【`夫子庙素书云发吾笥钟离意`】经笥【`后汉书曰边孝先自云腹便便五经笥`】　绶笥【`冯绲开绶笥有两赤蛇详卜筮`】　苇笥【`风俗通云孝灵帝建宁中京师长者皆以方苇笥为妆具时有识者窃言苇方笥郡国谳箧也今用之天下皆当有罪谳于理官也后党锢皆谳廷尉人名悉入苇方笥中斯为验矣`】　竹笥【`北堂书钞云戴良五女练裳布被竹笥木屐而遣之又按唐书云大厯八年晋州男子郇谟以麻总髪持竹笥苇席行哭长安东市人问之曰我有字三十欲以献上字言一事即不中以笥贮尸席稾而弃之京兆以闻帝召见赐以衣`】增去任余缣【`唐书曰元德秀为鲁山令所得俸悉散孤贫任满笥余一缣驾柴车而去`】  

著书藏稾【`韵府云赵宋孙甫字之翰着唐书七十五卷常别缄其槀于笥一日出而家失火弟子负其笥避之于池岛边还及门曰书笥在乎曰在余无所问`】  

笥四  

原铭后汉胡广笥铭曰休矣斯笥凡器为式受相君子承此印绂帝命所赉用褒令德备以自修所以自敕忠肃恭懿鲜不为则靡悔靡吝神人致福  

匮一  

增说文曰匮椟也匣也　韩愈曰伯乐之厩多良马卞和之匮多美玉  

匮二  

原晋书曰甘卓性先寛和忽便彊塞径还襄阳意气骚扰举动失常其家金匮鸣声似捶镜清而悲巫云金匮将离是以悲鸣襄阳太守周宪等承望敦意害卓　增唐书曰王伾阘茸无大志通天下赇谢日月不阙为巨匮裁窍以受珍使不可出则寝其上　广舆记曰苏躭郴人事母以孝闻一日忽告母曰仙道已成上帝来召母曰吾谁养乃留一匮云所需即有　元史曰伊噜布哈为浙西亷访使防张士诚据浙西僭王号度弗可与并处令侄同寿具舟载妻子自匿身木匮中蔽以稾秸脱走至庆元  

匮三  

原玉椟　金縢【`左传云昭公七年齐伐燕燕人行成盟于濡上燕人归燕姬赂以瑶瓮玉椟斝耳不克而还　尚书云金縢之匮`】　增藏漦　原卖珠【`周纪云夏后之衰二神龙止于庭及请其漦藏之龙亡而漦在椟　韩子云楚人有卖其珠于郑者为木兰之匮熏以桂椒缀以珠玉节以玫瑰辑以羽翠郑人买其匮而还其珠此可谓善买匮未可谓善鬻珠也`】　防书　藏劵【`司马迁云防金匮石室之书　汉书云髙祖与功臣剖符作誓丹书铁劵金匮石室藏之宗庙`】  

增铭汉李尤匮匣铭曰国有都邑家有匣匮货贿之用我之利器  

厨一  

增东宫旧事曰皇太子初拜有柏书厨一梓书厨一齐书曰陆澄当世称为硕学读易三年不解文义欲撰宋书竟不成王俭戏之曰陆公书厨也　南史曰衡阳王钧母区贵人卒钧哀毁甚先是贵人以华钗厨子赐钧以为玩弄贵人亡后每岁时及朔望輙开视再拜哽咽见者皆为之悲  

厨二  

增施牀【`魏畧云扈累字伯重京北人常随青牛先生先生性方正晓知星厯风角鸟情累得其术有妇无子后亦防妇独居道侧以甎为障施一厨牀食宿其中`】　寄画【`晋阳秋云顾恺之尤好丹青尝以一厨画寄桓悉糊题其前乃发厨后而取之封题如旧以还之恺之见封题如初但失其画直云妙画通灵变化而去犹人登仙也`】  

箧一  

增说文曰匧【`同箧`】椷藏也　礼记曰入学鼓箧逊其业也  

箧二  

原庄子曰将为胠箧之盗固扃鐍然大盗至则必负匮揭箧而趋　增风俗通曰岱宗上有金箧玉防能占人修短汉武探防得十八乃倒读曰八十果应　原汉书曰武帝行幸河东尝亡书三箧张安世识之具作其事后购求得书相校无遗　增魏志曰胡质为征东将军殁后家无余财惟有赐衣书箧而已　晋书曰张华身死之日家无遗财惟有文史溢于几箧　唐书曰栁璨公卿托为牋奏名誉日洽以为博奥时号栁箧　宋史曰李大临以工部郎中出知海州辰溪贡丹砂道叶县其二箧化为双雉鬭山谷间耕者获之人疑为盗械送于府大临识其异讯得实释耕者　广舆记曰宋杨万里歴仕三朝始终一节居恒计料自京还家之费贮一箧藏之卧所戒苍头不许市一物恐累归担日日若趣装者  

箧三  

原返锦　市珠【`左传云卫人馈叔向羮与一箧锦叔向受羮返锦　隋书曰突厥有明珠一箧价直八百万与中国交市独孤后曰未若以八百万分赏有功`】　示谤书　增封度牒【`吕氏春秋曰魏文侯命乐羊将攻中山三年而防之乐羊返而论功文侯示之谤书一箧　明纪云靖难兵入城人授建文帝一小箧封钥甚密启视之得杨应能度牒及披剃之具于是遁去`】　贮裘帯担图书【`元史云武宗尝奉皇太后燕大安阁中有故箧问李邦宁对曰此世祖贮裘帯者臣闻有圣训曰藏此以遗子孙使见吾朴俭可为华侈之戒帝命发箧视之叹曰非卿言朕安知之　宋史云马伸在广陵不以富贵妻子为念行箧一担图书半之`】  

匳一  

增说文曰籢【`同匳`】镜籢也  

匳二  

增赐果　原噉梅【`唐书裴谂上赐御匳果　语林云范汪能噉梅至一斛匳须臾噉尽`】  

匳三  

原太后匳【`后汉书云隂太后崩明帝性孝爱追慕无已谒原陵帝从席前伏御牀视太后镜匳中物感动悲涕左右皆泣莫能仰视`】　增贵人匳【`拾遗记云隂贵人食美帝使求之时炖煌献异云是崆峒灵又常山献巨桃及后崩侍者见镜匳中有桃之核视之涕零也`】　原澡豆匳【`魏武上杂物疏云御杂物用有纯银澡豆匳纯银括镂匳`】　增散风匳【`品物类聚记云郭代公爱姬薛氏贮食物以散风匳`】　赐镜匳【`蔡邕表云赐镜奁等前后重叠父母于子无以加此`】　寄香奁【`孙仲寄妹书云镜与粉盆与郎香匳与若`】  

匣一  

增说文曰匣匮也　古歌曰流尘生玉匣　杨炯诗曰妆匣凄余粉　杜甫诗曰尘匣初开镜  

匣二  

原银匣【`魏武上杂物疏云御襍物有银镂漆匣四枚`】　增玉匣【`尚书故实云唐太宗得大王真迹最惜兰亭后髙宗以玉匣贮藏昭陵`】　砚匣【`栁宗元诗云砚匣留尘尽日封`】　镜匣【`酉阳杂俎云元和初夏侯乙庭前生百合花大于常数倍因发其下得瓮匣十三重各匣一镜惟第七者光照日`】　原鸡犬匣【`拾遗录云涂国人善服鸟兽鸡犬皆使之能言鸡犬牛豕死者以玉为匣埋海上其主游戏海上于地中闻犬豕鸡之声主者犹识掘而取还养如昔焉惟毛羽秃落久更如旧`】　增蛟龙匣【`杜甫诗云平生白羽扇零落蛟龙匣`】　原出太阿【`文选云太阿出匣`】　得如意【`胡综别时人有掘地得铜匣长二尺七寸以琉璃为盖布云母于其上开之乃得白玉如意`】增山亭石匣【`宋史五行志云汉干祐中荆南髙从诲凿池于山亭下得石匣长尺余扃鐍甚固从诲神之屏左右焚香以启匣中得石有文云此去遇龙即歇及宋建隆中从诲孙继冲入朝改镇徐州龙隆音相近`】　蒿里玉匣【`广舆记洪武初居人于蒿里得玉匣内有玉简十六乃宋真宗祀后土文`】  

匣三  

增明支廷训方函子【`拜匣`】曰方函子字肃将邓林其故居也防诏抡材各以次第上公车上者拟栋梁舟楫其次列散曹杂局随所长而自效焉函自分虽不能大用而负才实美不欲混厠任使而逐逐于垢氛宁与诗书礼乐为伍得班输氏荐剡拜仪礼司丞端方自处无圆融婉转之态命其掌集仪注往往得当如通谒餽遗报申转复随其疏戚尊卑一禀成命而预珍之临时宣达无纎毫僭武即有封事亦必与谋之信宿而后上不则非有所焉而不白即有所蹴焉而不宁者外是而文英帖括韵士讴吟亦皆在其乐与中若贪黯私昵之事如病不越宿即命持去有一二素封游冶以千金之劵相媾之词托函中处不得已而勉留随促之曰亟去亟去君能固我扃人能发我藏将重资无据隐情顿泄矣人亦惮其方正事不关礼数者不能乆渎一日治资斧为千里之行挈之与俱导迎体度一如家食时也主人适坐烦剧不能成寐又为之奉枕席而令其安寝为姬公为庄生为黄梁与南柯各任其结想以成境觉时依然一函也主人器之曰方君方君昼能相我以礼夜能遗我以安函不任受德也趋陪往还常虗中以待防经曲而协以时宜至老圭角渐融神色益朗秉礼始终不倦  

严器一  

原纳妇　嫁女【`魏武禁鲜饰令云孤不好鲜饰严具用新皮苇笥以黄苇縁中遇乱世无苇笥乃更作方竹严具以皁韦衣之麄布裹之此孤平常之用者也内中妇曾置严具于时为之推壊今方竹严具緑漆甚华好　汝南先贤云戴良嫁女以竹方笥为严器`】  

严器二  

增簪珥严器【`北史后妃云旧仪司饰三人掌簪珥花严器`】　马齿严器【`脩复山陵故事云梓宫用严器五具马齿严器五具`】　原金篾严器【`南史云宜都王铿镇姑孰于时人发桓温女冡得金巾箱织金篾为严器条以启闻郁林敕以赐之铿曰今取往物后取今物如此循环岂可熟念使长史蔡约自往脩复纎毫不犯`】　油漆严器【`魏武上杂物疏云油漆画严器一纯金参画方严器一`】　严器方七寸【`陆云与兄机书云按行视曹公器物严器方六七寸髙四寸`】严器物几具【`秦嘉妇与嘉书云今奉严器中物几具`】  

筐筥一  

增说文曰筐饮【`一作饭`】器筥也　又曰筥□也　又曰【`同筥`】饭筥也秦谓之□　赵宧光说文长笺曰筐篚当是箧笥之属说文训饮器左矣又言筥也筥训□□训饭筥说文饮字当是饭误　三礼旧图曰筐以竹为之长三尺广一尺深六寸足髙三寸祭祀之器筥其制圆而长深行币帛及盛物但可以实物而已又曰筥圆受五升盛饔饩之米致于賔馆　小尔雅曰把谓之秉秉四谓之筥　易经曰女承筐无实　毛诗曰采采卷耳不盈倾筐　又曰于以盛之惟筐及筥【`注云方曰筐圆曰筥`】　又曰摽有梅顷筐暨之　又曰女执懿筐遵彼防行爰求柔桑　左传曰茍有明信苹蘩蕴藻之菜筐筥锜釜之器可荐于鬼神可羞于王公　礼记曰蚕则绩而蠏有筐  

筐筥二  

增吕氏春秋曰有娀氏二女为九成之台上帝令燕往遗二卵争搏之覆以玉筐北飞遂不反简狄吞之生契左传曰晋侯筮嫁伯姬于秦遇归妹之睽其繇曰士  

刲羊亦无也女承筐亦无贶也　西京杂记曰元后在家日燕衔白石大如指堕绩筐中后取之石自剖为二其中文曰母天下遂复合后为皇后常致玺笥中呉志曰孙皓即位所在承指数言瑞应以问侍中韦昭【`后改名曜`】昭曰此人家筐箧中物耳　晋书曰庾衮父亡作筥卖以养母母见其勤曰我无所食对曰母食不甘衮将何居母感而安之　明通纪曰永乐十八年皇太子赴北京过邹县见民男女持筐盈路拾草实驻马问所用曰岁荒以为食太子恻然顾中官赐之钞命山东布政司发粟赈之  

笼一  

增说文曰笼举土器一曰笭也又鸟槛曰笼　淮南子曰张天下以为之笼因江海以为之罟何亡鱼失鸟之有乎　又曰狐裘负笼甚可怪也　楚辞曰凤皇作鹑笼兮虽翕翅其不容  

笼二  

增献鹄　出鸠【`史记云齐使淳于髠献鹄于楚飞其鹄揭空笼见楚王曰饮鹄飞亡吾欲刺腹死恐人议王以鸟兽之故令士自杀买鹄代之是欺王也欲奔亡痛两主使不通故来服过王曰信士如此倍鹄在也厚赐之　咸班鸠赋叙云余闲居无为有时游顾见斑鸠音声可悦于是捕而畜之既以驯扰出之于笼无何失去后时时一来飞翔殆如有恋聊为之赋`】　放鸽　换鵞【`宋王荆公生日巩大卿开笼放鸽为祝　晋王羲之性喜畜鵞为山隂道士写黄庭经一卷笼鵞而去`】　养鸡　放鹤【`幽冥录云晋沛国宋处宗尝买得一长鸣鸡爱养甚至恒笼着窗间鸡遂作人语与处宗谈论极有致终日不辍处宗因此功业大进　韵府云林逋出客至童子开笼放鹤逋即归`】　坐书生　防宰相【`韵府云许彦遇一书生求寄鵞笼与两鵞并坐负之不觉其重　原化记云宰相冥司必以纱笼防之`】  

笼三  

增金笼【`成公绥鹦鹉赋云小禽也以其能言解意故为人所爱玩之以金笼升之以殿堂可谓珍之矣盖未得鸟之性也`】　药笼【`唐书云元澹字行冲谓狄仁杰曰脯腊膎胰以供滋味参术芝桂以防疾疢门下充防味者多矣愿以小人备一药石可乎狄仁杰曰此吾药笼中物何可一日无也`】　青丝笼【`王维诗云归鞍竞帯青丝笼`】　银丝笼【`杜甫诗云赤墀樱桃枝隐映银丝笼`】　竹笼【`明纪云天顺中刑部尚书轩輗致仕陛辞上劳之曰昔浙江亷使考满归家仅二竹笼是汝耶輗顿首赐白金防帛遣之`】　绩笼【`续述征记云梁郭西有笼水发源长城山直北流于梁郭西注济水或云齐之孝妇诚感神明涌泉发于内室潜以绩笼蔽人莫知之由是无谷汲之劳姑及家人疑而窥之值妇出而捜其室既无所覩试发此笼而泉遂溃涌流漂居宇所以名曰笼水也`】  

筒【`筩同`】  

增说文曰筩通箫也　又曰筩断竹也　韵府曰蜀郫县截大竹为筒盛酒闭以藕丝包以蕉叶信宿香达于外曰郫筒　杜甫诗云酒忆郫筒不用酤　黄庭坚诗曰日落几家收钓筒  

筒二  

增吸酒　着诗【`瑚钩诗话云魏正始中郑公慤三伏避暑取荷叶盛酒刺叶与柄通屈茎如象鼻持吸之名碧筒杯　林逋集注云白乐天元防之唱和以诗着筒`】　寄书　贮米【`晋书云陆机以竹筩盛书信系黄耳犬颈送至其家　续齐谐记云楚人五日以竹筩贮米投水祭屈原苏轼诗云饭筩仍愍楚`】　听凤　盛鱼【`律吕新书云伶伦取嶰谷之竹吹之为黄钟之宫制十二筩听鳯之鸣　广舆记云汉杜孝巴郡人母嗜鱼脍杜役于成都买鱼盛以竹筒投之江祝曰愿母得此作脍妇出汲忽见竹筒浮至异而取之见二鱼曰夫所寄也熟以进姑闻者叹其孝感`】　投书　贮钱【`汉书云赵广汉为颍川太守为缿筩投书民相吿讦韵府云东坡在黄州日以钱百五十作一块用不尽者贮竹筒中`】　投残食　灌小园【`广舆记云丰干禅师断竹为筒投残食于内寒山来即负之去　杜甫诗云连筒灌小园`】  

筒三  

增诗唐杜甫信行逺脩水筒【`引泉筒也按信行隶人名`】诗曰汝性不茹荤清浄仆夫内秉心识本源于事少滞碍云端水筒坼林表山石碎触热借子脩通流与厨会往来四十里荒险崖谷大日曛惊未餐貌赤如相对浮供老病裂饼尝所爱于斯答恭谨足以殊殿最讵要方士符何假将军盖行诸直如笔用意﨑岖外　钱起赠裴侍郎湘川廻以青竹筒相遗诗曰楚竹青玉润从来湘水隂缄书取直节君子知虗心入用随宪简积文不受金体将丹凤直色映秋霜深宁肯假伶伦谬为龙凤吟谁将翰苑客昔秘瑶华音长跪捧嘉贶岁寒慙所钦  

箕帚一  

增说文曰箕簸也　世本曰少康作箕帚　礼记曰凡为长者粪之礼必加帚于箕上以袂拘而退其尘不及长者以箕自向而扱之　又曰良工之子必学为箕又曰汜埽曰埽埽席前曰拚拚席不以鬛执箕膺擖淮南子曰周鼎不爨而不可贱埽帚日用而不足贵杂五行书曰常以正月三日买箕四枚悬堂上四壁令人治生大得治田蚕万倍钱财自入　宋黄庭坚诗曰开谈屡逼人落笔若挥帚  

箕帚二  

增国语曰越王句践行成于呉曰一介适女执箕帚于王宫　史记曰张仪说楚王曰大王诚能听臣闭关絶约于齐臣请献商于之地六百里使秦女为大王箕帚之妾　又曰驺子如燕昭王拥彗先驱请列弟子之座而受业　汉书曰单父人吕公见髙祖状貌因重之曰臣有息女愿为箕帚妾　又曰上朝太公太公拥彗迎门却行上大惊下扶太公太公曰帝人主柰何以我乱天下法  

箕帚三  

增埽门　拂座【`史记云魏勃欲见齐相曹参无以自通常早埽齐相舍人门以求见　齐书曰王思逺性简洁客来使人觇视衣服垢秽便不前形仪新楚乃与促膝及去令二人交帚拂其坐处`】　书字　掷鹊【`晋书云王献之善隶书有父风以埽帚霑泥书大字方一丈甚善　南越志云鲍靓为南海太守尝夕飞往罗浮山晓还有小吏晨洒埽忽见两鹊飞入小斋吏以帚埽之坠于地视乃靓之履也`】趣婢焚　谇母取【`异苑云北海徐实婢兰义熙中忽患羸黄而自拂拭有异于常家共伺察见有埽帚从壁角来趣婢取而焚之婢即平复　汉书云贾谊上书云秦人借父耰锄虑有德色母取箕帚立而谇语`】　长三尺　享千金【`西域志云佛帚在月支国长三尺许似孔雀尾也　文选云文非一体鲜能备善是以各以所长轻其所短语云家有敝帚享之千金不自见之患也`】　辱妒妇　嫁孤女【`齐书云刘休妻王氏妬帝闻赐休妾敕与王氏二十杖令休于宅后开小店使王氏卖埽帚皁荚以辱之　晋书曰庾衮字叔褎兄女名芳将嫁美服既具衮刈荆苕为箕帚曰芳乎汝少孤汝逸汝豫不汝瑕疵今汝适人将事舅姑洒埽庭内妇之道也故赐汝此匪器之为美欲温恭朝夕虽休勿休也`】  

箕帚四  

增铭汉李尤箕铭曰神农植谷以养烝民箕主簸扬糠粃及陈　明方孝孺帚铭曰地之垢治之以帚心之垢不思其道汝居空洁兮于汝何有  

## 御定渊鉴类函卷三百八十三

器物部二【`鼎　镬　鎗　釡`】  

鼎一  

原说文曰鼎三足两耳和五味之彛器也昔禹贡九牧之金铸鼎荆山之下　又曰鼎上大下小　尔雅曰鼎絶大谓之鼐圜弇上谓之鼒【`鼎敛上而小口`】附耳外谓之釴欵足谓之鬲举鼎具谓之【`贯耳以举鼎者`】　周易曰鼎元吉亨曰鼎象也圣人亨以享上帝　又九四曰鼎折足覆公餗六五鼎黄耳金铉利贞上九鼎玉铉大吉　毛诗曰丝衣其紑载弁俅俅自堂徂基自羊徂牛鼐鼎及鼒　增左传曰飱有陪鼎　周礼曰王日一举鼎十有二物皆有俎　又曰亨人掌共鼎镬以给水火之剂考工记曰六分其金而锡居一谓之钟鼎之齐　原礼记曰崇鼎贯鼎大璜封父龟天子之器也　增正义曰鼎者器之名也自火化之后铸金而为此器一有烹餁  

之用一有象物之法　原归藏占曰鼎有黄耳利得鳣鲤　三礼鼎器图曰牛鼎受一斛天子饰以黄金诸侯白金有鼻目以铜为之三足　晋中兴书曰鼎者金銕之精神器也文列八卦知吉凶存亡能轻能重能息能行不爨自沸不炊自熟不汲自盈不举自藏不迁自行絪緼之气自然而生乱则藏于深山文明应运而出故禹铸鼎以拟之　孙氏瑞应图曰神鼎者质文精也知吉凶存亡能轻能重能息能行不灼而沸不汲自盈中生五味昔黄帝作鼎象太乙禹治水收天下美铜以为九鼎象九州王者兴则出衰则去　墨子曰巫马子问墨子曰鬼神孰与圣人明智墨子曰鬼神明于圣人犹聪明耳目之与聋盲也昔夏后开使飞亷折金于山以铸鼎于昆吾使翁难乙灼自若之龟成曰鼎成四足而方不灼自成不举自藏不迁自行乙又言繇曰逢逢白云一南一北一西一东九鼎既成而迁三国此知必千年无圣之智岂能知哉　增扬子曰九鼎待人而后实拾遗记曰禹铸九鼎择雄金为阳鼎雌金为隂鼎五  

者以应阳法四者以象隂数　博古图曰歴代之鼎形制不一有腹着饕餮而间以雷纹者父乙鼎父癸鼎之类是也有链色如金着饰简美者辛鼎癸鼎之类是也有縁饰旋花竒古可爱者象形鼎横戈父癸鼎之类是也有宻布花云或作云雷迅疾之状者晋姜鼎云雷鼎之类是也有隐起饕餮间以云龙或作细乳者亚虎父丁鼎文王鼎王伯鼎之类是也或如孟鼎之侈口中鼎之无文伯硕史頙鼎之至大金银错鼒之絶小或自方如簠或分底如鬲或设盖如敦曰崇曰贯则名其国也曰谗曰刑则着其事也曰牢曰陪则设之异也曰神曰寳则重之极也　类书曰鼎之为象也圜以象乎阳方以象乎隂三足以象三公四足以象四辅黄耳以象才之中金铉以象才之断象饕餮以戒其贪象蜼形以寓其智作云雷以象泽物之功着防龙以象不测之变至于牛鼎羊鼎又各取其象而饰焉古人用意皆有所取非特为观美也  

鼎二  

原史记曰黄帝采首山铜铸鼎于荆山下鼎既成有龙垂胡髯下迎黄帝黄帝上骑羣臣后宫从上者七十余人龙乃上去　增又曰齐人公孙卿有札书曰黄帝得寳鼎宛侯问于鬼防区区对曰黄帝得寳鼎神防是岁己酉朔旦冬至得天之纪终而复始于是黄帝迎日推防　原说苑曰汤时大旱七年煎沙烂石于是使人以三足鼎祝山川教之祝曰政不节耶使民疾耶苞苴行耶谗夫昌耶宫室崇耶女谒盛耶何不雨之极也言未已天大雨　史记曰伊尹欲干汤而无由乃为有莘媵臣负鼎俎以滋味说汤致于王道　增鼎录曰太公于渭水得玉璜铸一鼎刻其文曰璜鼎　史记曰武王命南宫括史佚展九鼎寳玉　原左传曰宋华督已杀孔父而弑殇公召庄公于郑而立之以郜大鼎赂公夏四月取郜大鼎于宋纳于太庙非礼也　又曰楚子伐陆浑之戎遂至于雒观兵于周疆定王使王孙满劳楚子楚子问鼎之大小轻重对曰在德不在鼎昔夏方有德逺方图物贡金九牧铸鼎象物百物而为之备使民知神奸故民入川泽山林魑魅魍魉莫能逢之桀有昬德鼎迁于商载祀六百商纣暴虐鼎迁于周成王定鼎于郏鄏卜世三十卜年七百天所命也周德虽衰天命未改鼎之轻重未可问也　增又曰鲁侯享晋六卿赂荀偃以乗马加璧束锦先呉寿梦之鼎【`注以马璧为鼎之先也`】　又曰郑子产聘于晋晋侯有疾韩宣子逆客私焉问曰寡君有疾梦黄熊入于寝门其何厉鬼也对曰昔尧殛鲧于羽山其神化为黄熊以入羽渊实为夏郊三代祀之晋为盟主其或未祀也乎韩子祀夏郊晋侯有间赐子产莒之二方鼎　原又曰徐子及郯人莒人会齐侯盟于蒲隧赂以甲父之鼎　呉越春秋曰呉王阖闾女于郭西阊门外凿地为池积土为山文石为椁金鼎玉杯银樽珠襦之寳皆以送之　增史记曰文帝后元年新垣平言曰周鼎亡在泗水中今河溢通泗臣望东北汾隂直有金宝气意周鼎其出乎上使治庙汾隂南欲祠出周鼎　又曰武帝时汾隂巫锦为民祠魏脽后土营旁见地如钩状掊视得鼎鼎大异于众鼎文镂无欵识迎至中山曣防有黄云盖焉有麃过帝自射之以祭至长安公卿大夫皆议尊寳鼎　汉书曰汾隂得寳鼎藏于甘泉羣臣上寿贺曰陛下得周鼎吾丘寿王曰非周鼎帝问曰羣臣皆谓周鼎尔独以为非何也有说则可无说则死寿王对曰臣安敢无说臣闻周自后稷公刘太王文武周公德泽上昭上天报应鼎为周出故名周鼎今汉自高祖布恩施惠陛下功德愈盛珍瑞毕见天作有德寳鼎自出此天以与汉汉非周也【`按鼎录云汾隂寳鼎髙一丈二尺受十二石杂金银铜锡为之四靣蛟龙两耳能鸣三足马蹄刻山云竒怪之象其文曰寿考天地百祥臻至山伏其灵海伏其异`】　又曰东方朔对武帝曰夏育为鼎官【`注今殿前举鼎官`】　鼎录曰汉宣帝建章铜簴【`铜人`】生毛以为美祥铸一金鼎埋之建章宫　东观汉记曰庐江献鼎诏召郑众问齐威公之鼎在柏寝台见何书春秋左氏有鼎事几众对状除郎中　原晋起居注曰咸和元年宣城春谷县民获古鼎可受三斛余羣臣毕贺　晋阳秋曰咸康八年谷成县民留珪夜见门内有光取得玉鼎一围四寸庐江太守以献　南越书曰熙安县山下有神鼎天清水澄则见鼎刺史刘道锡常使系其耳而牵之耳脱而鼎潜既而执纼者莫不疾耳盖尉佗之鼎增玉海曰贞观二十二年九月遂州涪水中获古鼎受五石三斗旁有铭刻响若洪钟开元十三年十月壬申万年人工庆筑垣掘地获寳鼎五献之四鼎皆有铭铭曰垂作尊鼎万福无疆子孙永寳用二十一年六月庚子眉州献寳鼎重七百觔无耳足有篆书数字天寳元年五月平凉获古饥鼎献之元和二年正月诏以湖南所献古鼎付有司初永州人唐履昌得之重一百十二觔　五代史曰唐张策字少逸聪悟好学其父同浚井得古鼎铭曰魏黄初元年春二月匠吉千同以为竒防时年十三启曰汉建安二十五年曹公薨改元延康是岁十月文帝受禅又改黄初是黄初元年无二月也铭何谬耶同大惊异之　宋史曰咸平中干州献古铜鼎状方而四足有古文二十一字人莫能晓令句中正与杜镐详验以闻援据甚悉　玉海曰皇祐五年铸鼎十有二圆丘用五宗庙七又作鸾刀郊庙各一初贾昌朝侍经筵帝问鼎卦圣人亨以享上帝今郊何以无鼎昌朝不能对曰容退而讲求于是诏礼官议以为郊有亨牲进熟遂命阮逸胡爰铸铜鼎制鸾刀帝亲书刻之牛鼎容一斛羊鼎五斗豕鼎三斗乙酉御崇政殿观新乐及新作晋鼓三牲鼎鸾刀以补礼器之阙　礼志曰皇祐五年闰月制三鼎鸾刀郊坛正配二位太庙七室牛羊豕鼎各一郊十二鼎扃无文饰庙二十一鼎三圣加三鼎奉慈后庙分命大臣行礼常祀公卿摄事十鼎皆涂金扃以玉饰　宋史曰刘敞尝得先秦彛鼎数十铭识竒奥皆案而读之因以考知三代制度尤珍惜之毎曰我死子孙以此蒸尝我　又曰政和四年用方士魏汉津之说备百物之象铸鼎九中央曰帝鼐色黄北曰寳鼎色黒东北曰牡鼎色青东曰苍鼎色碧东南曰冈鼎色緑南曰彤鼎色紫西南曰阜鼎色黒西曰皛鼎色赤西北曰魁鼎色白政和六年又用方士王仔昔议改帝鼐为隆鼎彤鼎为明鼎阜鼎为顺鼎皛鼎为蕴鼎魁鼎为健鼎寳鼎如旧牡鼎为龢鼎苍鼎为育鼎冈鼎为洁鼎八年又用方士言铸神霄九鼎曰太极飞云洞劫之鼎苍壶祀天贮醇酒之鼎山岳五神之鼎精明洞渊之鼎天地隂阳之鼎混沌之鼎浮光洞天之鼎灵光晃耀炼神之鼎苍蝇火蛇虫鱼金轮之鼎与汉津所铸凡十八焉　玉海曰政和七年四月十八日礼制局言宗庙用九鼎其三为牲六为庶羞周颂云我将我享维羊维牛明堂所用牲而已庶羞之鼎不当设元丰奉祀礼文明堂正配各用牛一羊一豕一请宗祀止用三鼎而不设庶羞之鼎其俎亦用六　宋史曰赵汝愚尝梦孝宗授以汤鼎背负白龙升天后翼宁宗以素服登大寳盖其验也  

鼎三  

原铭功　分器【`汉书曰宣帝时汉阳得寳鼎上刻书云王命尸臣云云张敞议云殆周之褒赐子孙刻铭其先功者也　左传云楚子次于干谿右尹子革夕王与之语曰昔我先王熊绎与吕伋王孙牟燮父禽父并事康王四国皆有分我独无有今吾使人于周求鼎以为分王其与我乎`】　增饰玉涂金【`楚词天问云縁鹄饰玉注伊尹修饰玉鼎以事汤汤贤之以为相　唐书云则天时九鼎成后欲用黄金涂之姚璹奏鼎者神器贵质朴不待外饰臣观其上先有五采岂待涂金为符曜耶`】　镂倕破备【`淮南子云周鼎铸倕使衔其指明大巧之不可为也注倕尧之巧匠周铸鼎镂倕身于鼎使自衔其指　鼎录云呉陆逊破刘备军铸一鼎以纪功其文曰破备`】　镇山　原出水【`鼎录云呉孙亮于武昌铸一鼎文曰镇山　史记云秦始皇过彭城斋戒祷祠欲出周鼎于泗水使千人汲水求之弗得按正义云周赧王五十九年秦昭王取九鼎一飞入泗水余八鼎入于秦中故始皇欲祠而出之也`】　增定军　受禅【`鼎录云诸葛亮杀王双还定军山作一鼎埋汉川文曰定军　又曰魏文帝黄初元年铸受禅鼎`】　用醴　承露【`又云汉哀帝元寿元年铸一鼎贮酒其文曰羣臣元日用醴鼎又曰东汉安帝延光四年铸一鼎于少室山文曰承露`】　龙头　豕腹【`上下俱详韩愈石鼎`】  

【`诗`】　煮汞　原陶金【`宋史云张永德寓睢阳有书生就永德求汞五两即置鼎中煮之成十金　南越书云永城县江前有神鼎圆数里耳髙五六丈葛稚川有云赤松子陶金丹鼎`】　增长满　大通【`鼎录云汉废帝贺铸一小鼎贮酒四足受二斗其文曰长满　又云梁武帝大通元年埋一鼎于蒋山文曰大通真鼎又铸一鼎书老子五千言沈之九江中并萧子云书`】　龙形　豹尾【`又云蜀先主时有龙见武阳之水九日因铸一鼎象龙形　又云呉孙权猎樊山见一妪问得何兽答曰得一豹曰何不截尾遂为妪立庙并铸一鼎文曰豹尾鼎`】　刻经　纪书【`鼎录云汉张道陵得仙鼎十刻丹经埋于云台山下　又云晋王羲之作一鼎纪己之书名曰书鼎沈于九江`】　呴雉烹鸡【`史记云武丁祭成汤有飞雉登鼎耳而呴　后汉书云函牛之鼎以烹鸡多汁则淡少汁则熬`】器　记图【`史记云西周武王曰居三代之器索隐曰谓九鼎　鼎录云东汉张衡制地动图记之于鼎沈于西鄂水中`】　原秦求　增齐索【`战国防云秦兴师临周而求九鼎周显王患之顔率曰臣请东借救于齐至齐谓王曰秦无道欲兴兵而求九鼎周之君臣内自画计与秦不若归之大国愿大王图之齐王大发五万人使陈臣思救周而秦兵罢齐将求九鼎显王又患之顔率曰大王勿忧臣请东解之至齐谓齐王曰愿献九鼎不识大国何途之从而致之齐齐王曰寡人将寄径于梁率曰梁之君臣欲得九鼎谋之晖台之下乆矣鼎入梁必不出齐王曰将寄径于楚对曰楚之君臣欲得九鼎谋之章华之上乆矣若入楚必不出王曰寡人何途之从而致之齐顔率曰夫鼎者非效壶醯酱瓿耳可懐挟提挈以至齐者非效鸟集乌飞兔兴马逝漓然可至于齐者昔周之伐殷得九鼎凡一鼎而九万人挽之九九八十一万人士卒师徒器械被具所以备者称此今大王纵有其人何途之从而出窃为大王私忧之愿大王疾定所从出敝邑迁鼎以待命齐王乃止　韩非子曰齐伐鲁索馋鼎鲁以其赝者往齐人知其诳也曰必以栁下惠之言为信鲁人以告惠曰奚不以真者与之曰吾所爱也惠曰吾亦爱吾鼎`】　改县　名门【`地理志曰河中府寳鼎县本汾隂开元十年获寳鼎更名有后土祠旧史云十一年获鼎改县名　后汉郡国志云雒阳东城门名鼎门注帝王世纪曰东南门九鼎所从入`】　原象三公　收九牧【`上详易注疏　郊祀志云伏羲兴铸神鼎一一者统万物所系象也黄帝作寳鼎三象天地人禹收九牧之金铸九鼎象九州`】　增容五斗　受一斛【`后汉书窦宪云和帝永元元年车骑将军窦宪伐单于大败之稽落山宪登燕然山勒石纪功南单于于漠北遗宪古鼎容五斗其傍铭曰仲山甫鼎其万年子子孙孙永保用宪乃上之　宋书曰泰始七年义阳郡获铜鼎受一斛并盖并隐起镂`】　刻孝子劝忠臣【`鼎录云汉胡广铸一鼎其文曰孝子鼎又魏武帝作一鼎与太子名曰孝鼎刻画古来孝子姓名　又曰汉王商单于所畏帝铸鼎刻其功以劝忠臣`】　图神奸　着饕餮【`子华子云周之九鼎禹所以图神奸也　吕氏春秋云周鼎着饕餮有首无身食人未咽害及其身以言报更也周鼎着鼠令马履之为其不阳也`】　平寇盗　宜侯王【`鼎录云汉成帝绥和元年匈奴平铸一鼎其文曰寇盗平黄河清　又云蜀章武三年先主作二鼎一与鲁王文曰富贵昌宜侯王一与梁王文曰大吉祥宜公王`】　铸刑书　铭文德【`左传云昭六年郑子产铸刑书注铸于鼎又昭二十九年冬晋赵鞅荀寅赋晋国一鼓铁铸刑鼎着范宣子所为刑书焉　蔡邕集云桥公庙碑云文德铭于三鼎武功勒于征钺`】　伏万国　和四方【`鼎录云汉宣帝甘露元年于华山仙掌铸一鼎拟承甘露其文曰万国伏贻长久铸神鼎承天酒　又云汉昭帝元年于蓝田覆车山铸一鼎其文曰宜君王和四方调滋味去腥伤`】　孟说举　项羽扛【`史记云秦武王与孟说举龙文鼎絶膑而死　扬子云乌获任鄙项羽皆力能扛鼎抃牛`】　和五味　造六熟【`上见说文　孔帖云常山王承乾造六熟鼎招士奴盗取人牛马亲视烹燖`】　出王雒山　沈彭蠡水【`后汉书云孝明帝时王雒山出寳鼎诏太常陈鼎于庙　鼎录云孙权黄武元年于彭蠡水沈一鼎其文曰百神助阳侯伏`】　丞相纪功　君王资膳【`又云萧何为丞相铸一鼎大如三石瓮自表己功其文曰纪功鼎　又云汉景帝铸食鼎以金银铜杂为之若瓶无足文曰五熟是资君王之饍`】  

鼎四  

增三鼎【`瑞应图曰黄帝造三鼎以象太乙曹植有黄帝三鼎賛`】　五鼎【`汉书云主父偃云丈夫生不五鼎食死即五鼎`】　餗鼎【`宋鼎铭曰宋公防作餗鼎`】　膳鼎【`鼎录云汉元帝初元二年铸一鼎大如瓮无足其文曰皇帝膳鼎`】　儒鼎【`又云汉灵帝熹平元年铸一大鼎埋之鸿都门文曰儒鼎`】　神鼎【`白虎通云泽出神鼎`】　鱼鼎【`又云东汉顺帝永建六年铸一鼎于伊水名曰鱼鼎`】　柱鼎【`汉官仪云帝于开阳门夜直楼上作一鼎文曰柱鼎`】　建国鼎【`又云王莽建国元年铸一大鼎文曰建国鼎又作一鼎文曰君臣之鼎`】　克汉鼎【`又云蜀先主章武二年于汉川铸一鼎名曰克汉埋之丙穴中又铸一鼎名曰八阵鼎沈于永安水中纪行军竒变又埋一鼎于劒口名劒口鼎`】　蛟龙鼎【`又云东汉明帝永平十年铸一鼎于洛水名曰蛟龙伏`】　君臣鼎【`详建国鼎`】　八阵鼎【`详克汉鼎`】　一斗鼎【`汾隂宫鼎铭曰平阳一斗鼎`】　九龙鼎【`淮南子云阖闾伐楚五战入郢烧髙府之粟破九龙之鼎`】　三螭鼎【`汾隂宫鼎铭云唐三螭鼎`】餗釪鼎【`宋夫人鼎铭云宋君夫人之餗釪鼎`】　常燃鼎【`杜阳编云贞元八年呉明国贡常燃鼎容三斗光洁类玉其色纯紫每修饮食不炽自熟云食之令人反老`】　元凯鼎【`鼎录云呉顾邕铸一鼎文曰顾元凯鼎`】　敬康鼎【`又曰孔愉获一龟放之遂作一鼎文曰孔敬康鼎`】　曾氷鼎【`蔡邕铭论云昔召公作诰先王赐朕鼎出于武当曾氷`】　康寳鼎【`汉郊祀志云宣帝以方士言立周康寳鼎祠于未央宫中`】　鲁岑鼎【`吕氏春秋云齐攻鲁求岑鼎鲁公载他鼎以往齐侯弗信`】　卫舒鼎【`左传云定公六年二月卫公叔文子曰昭公之难君将以文之舒鼎成之昭兆定之鞶鉴茍可以纳之择用一焉`】　铭昆吾【`蔡邕铭论曰吕尚作周太师封于齐其功铭于昆吾之鼎`】原烹文挚【`白帖云文挚发怒齐湣王以愈王疾王命生文挚三日三夜不死顔色不变文挚`】  

【`曰胡不覆鼎以絶隂阳之气王使覆之文挚乃死`】　增纪征伐【`鼎录云魏武帝铸一鼎于白鹿山记征伐战阵之能也`】　纪厯数【`又云蔡邕为侍中封髙侯作一鼎记汉家厯数又呉孙皓铸一鼎于蒋山纪呉之厯数`】　撰鼎录【`书目云陈太子中庶子虞荔撰鼎录一卷录自古鼎形象欵识始于夏九鼎终于王羲之书鼎`】　作鼎歌【`史记云汉元鼎四年六月得寳鼎后土祠旁秋马生渥洼水中作寳鼎天马之歌`】　负鼎诣阙【`唐书云和逢尧于武后时负鼎诣阙下自言愿助天子和饪百度有司让曰昔桀不道伊尹负鼎于汤今天子圣明百司以和尚何所调逢尧不能答`】　奉鼎安宫【`宋史五行志云徽宗崇宁四年秋九鼎成奉安于九成宫以蔡京为定鼎礼仪使帝幸宫行酌献礼鼎各一殿中央曰帝鼎北曰寳鼎东曰牡鼎东北曰苍鼎东南曰冈鼎南曰彤鼎西南曰阜鼎西曰皛鼎西北曰魁鼎`】　原汉德方盛武帝善吾丘之言　周德虽衰楚子惭王孙之对  

鼎五  

增诗汉班固寳鼎诗曰岳修贡兮川效珍吐金景兮歊浮云寳鼎见兮色纷緼焕其炳兮被龙文登祖庙兮享圣神昭灵德兮弥亿年　唐韩愈石鼎聨句诗曰巧匠斲山骨刳中事煎【`刘师服`】直柄未当权塞口且呑声【`侯喜`】龙头缩菌蠢豕腹胀彭亨【`轩辕弥明`】外包干藓文中有暗浪惊【`师服`】在冷足自安遭焚意弥贞【`喜`】谬当鼎鼐间妄使水火争【`弥明`】大似烈士胆圆如战马缨【`师服`】上比香罏尖下与镜靣平【`喜`】秋未落蒂冻芋强抽萌【`弥明`】一块元气闭细泉幽窦倾【`师服`】不值输泻处焉知懐抱清【`喜`】方当红鑪燎并见小器盈【`弥明`】睆睆无刄迹类天成【`师服`】遥疑龟负图出曝晓正晴【`喜`】旁有双耳穿上有孤髻撑【`弥明`】或讶短尾铫又似无足铛【`师服`】可惜寒食毬掷此傍路坑【`喜`】何当出灰灺无计离瓶罂【`弥明`】陋质荷斟酌狭中媿提擎【`师服`】岂能煮仙药但未汚羊羮【`喜`】形模妇女笑度量儿童轻【`弥明`】徒示坚重性不过升合盛【`师服`】傍似废毂仰侧见折轴横【`喜`】时于蚯蚓窍防作苍蝇鸣【`弥明`】以兹翻溢愆实负任使诚【`师服`】常居顾盼地敢有漏泄情【`喜`】宁依暖热弊不与寒凉并【`弥明`】区区徒自效琐琐不足呈【`师服`】廻旋但兀兀开阖惟铿铿【`喜`】全胜瑚琏贵空有口名岂比俎豆古不为手所撜磨礲去圭角浸润着光精愿君莫嘲诮此物方施行【`四韵俱弥明`】　司空图鼎诗曰革物信能和五味承恩应可象三公　宋欧阳脩葛氏鼎诗曰大河昔决东南流萧条东郡今遗湫我从故老问其由云古五鼎藏高丘地灵川秀草木稠郁郁佳气蒸常浮惟物伏见数有周秘藏竒怪神所摉天昬地惨鬼哭幽至寳欲出风云秋荡揺山川失维陬九龙大战驱蛟虬剨然岸裂轰云骉滑人夜惊鸟嘲啁妇走抱儿扶白头苍生仰叫黄屋忧聚徒百万如蚍蜉千金一埽随浮沤天旋海沸动九州此鼎始出人间留滑人得之不敢收竒様古质非今侔器大难用识者不以示世俗遭揶掫明堂防朝飨诸侯饔官百品供王羞调以五味全牛时有用舍吾无求二三子学雕琳球见之始惊中叹愀披荒断古争穷搜苦语难出声吚嚘马图出河龟负畴自古怪说何悠悠嗟我老矣不能休勉强作诗慙效尤　邵雍问鼎诗曰请将调鼎问于君调鼎工夫敢与闻只有盐梅难尽善岂无姜桂助为辛和羮必欲须求美众口如何更得均切勿轻言天下事伊周殊不是庸人　明谢应芳古鼎歌曰碧云师着金伽黎空王殿前龙象随当阶一卒送古鼎状若献寳波斯儿羣缁聚观方丈室中有老僧前致词云是山中旧时物立诵欵识能无遗文词诘屈错盘诘字体隐伏蟠蛟螭苍姬讫录世屡改不知何代来如斯谢家寳树修佛刹巨搆价与秦城齐鼎兮鼎兮什袭去岁经六纪今来归师闻此语重叹息兵火连年炎九域金钟大镛弃道傍总若沈沙销折戟鼎归禅日独无恙防持信有天龙力摩挲两铉湿烟雾错落丹砂暎金碧光如摩尼含五色髙比瑚长一尺呜呼羲轩之鼎莫可求禹鼎亦已沦东周世所用者非尔俦或膨豕腹徒色羞调羮尔无与覆餗尔不忧归来兮归来北山兮菟裘汾隂自有为时出切勿放光惊斗牛  

增赋唐赵良器鼎赋曰夫君所以为天下重者以其寳位鼎所以为天下贵者以其神器则君得鼎以祚长鼎应君以时昌故黄帝征大匠稽旧章异国贡物逺人来王铲铜于雷首之下合冶于荆山之旁声沓沓以海沸气曈曈而电光乾坤于是震动日月于是昭彰然烟收而烬灭卓尔成功而効祥焕以雕文错虬龙之鳞介腾乎瑞色杂天地之黄盖圣人所以享帝养贤餁荐祉重以安国利以出否纳之不以其道则君失其人听之不以其聪则雉鸣于耳是以囊括众彚恢模崇深苞木火于六爻之象镂山川于九牧之金于是总百灵之异见万国之心然美其影射金晶光飞玉铉论者徒议其大小观者宁识其深浅故道归天命无劳楚子之言德自休明实赖王孙之辨尔其法刚柔之节顺行藏之志乃有道则见生于汾水之隂无道则隐没于彭城之地可以斥奸慝可以御魑魅应时而动吉无不利故曰作者之谓圣述者之谓明何明圣之至神契隂阳之至精德表先知火不燃而自沸量含光大水不汲而自盈既去故以元吉终取新而利贞则知执虗以待物者正乎位体柔而进己者宜乎亨故能应皇家之至德垂不朽之鸿名　梁德裕寳鼎赋曰昔轩皇之有天下也铄至范恢崇谟用建皇极永康帝图征铁于晋国之野铸鼎于荆山之湖以隂阳作炭以天地为鑪下碎矿而星入鼓长扇而风驱炎气旁飞寒雪影消于玉马红光四照晴日色掩于丹乌于是以泄以窦以镕以模故寳鼎之芳迹斯可得而闻乎尔其为状也下实上虗外圆内朗玉金耳之饰巽木离火之象法三台之位均九州之壤镂厥竒状文有鸾凤蛟龙御其不若怪无魑魅魍魉故夫长子主之而祭圣人飨之而养徒观其阐防洞幽崇德辨义作域中之寳通天下之利不汲而盈不炊而沸轻重自随于德元亨克保于位楚问伊川表周王之至德齐求谷水岂人功之可致当今鼎命翘车鼎刑措狱道德以为矩敦厐以淳俗不改法于六籍不征金于九牧自获汾水以定郏鄏迈轩后于往图遗夏王于厚箓况伊尹作相由果为仆乃伛偻其身不覆餗于足朗日月于金镜调风雨于玉烛庶绩其凝百姓无欲愚难复望于其道欲负之而局躅　卢庾梓潼神鼎赋曰不假雕镌宛然文字　宋徐奭试铸鼎象物赋曰足惟下正讵闻公餗之欹倾铉乃上居实取王臣之威重原铭宋正考父鼎铭曰一命而偻再命而伛三命而俯循墙而走亦莫余敢侮饘于是粥于是以糊余口　古鼎铭曰王命尸臣官此栒邑赐尔和鸾黼黻雕弋尸臣拜手曰敢对扬天子丕显休命　晋谗鼎铭曰昧旦丕显后世犹怠况日不悛其能乆乎【`按服防曰疾谗之鼎也一曰谗地名`】后汉崔骃仲山甫鼎铭曰鼎耳革其行塞雉膏不食方雨亏悔终吉有福足胜其任公餗乃珍于髙思危在满戒溢可以永年天之大律　崔瑗窦大将军鼎铭曰大禹铸鼎象物百神飨帝养贤命锡宗臣三距金铉公德配焉雉膏之美咸在择人惟王建国分之彞器鼎为元寳君臣享位足胜其任鬻保寳器持盈若冲满而不溢黄耳不革玉铉终吉禹镂其鼎汤刻其盘纪功申戒贻则后人　李尤鼎铭曰五鼎太和滋味集具虽快其口损之为务　梁周舍鼎铭曰天下宁康异方同轨九牧作贡百司咸理范金铸器戒镇阶戺波圆月镜之无已　增唐皮日休隋鼎铭曰隋氏有鼎其器非古以诈为金以贼为铸以虐火煎四海以毒气蒸九土天假唐力扛之仁地以泽扑虐火以德销毒气既折其足又齧其耳噫嘻圣王无畜兹器　宋苏轼汉鼎铭序曰禹铸九鼎用器也初不以为寳象物以饰之亦非所以使民逺不若也武王迁之洛邑盖已见笑于伯夷叔齐矣方周之盛也鼎为宗庙之观美而已及其衰也为周之患有不可胜言者匹夫无罪懐璧其罪周之衰也与匹夫无异嗟乎孰知九鼎之为周之角齿也哉自春秋时楚庄王已问其轻重大小而战国之际秦与齐楚皆欲之周人惴惴焉视三虎之垂涎而睨己也絶周之祀足以致寇裂周之地不足以肥国然三国之君未尝一日而忘周者以寳在焉故也三国争之周人莫知所适与得鼎者未必能存周而不得者必碎之此九鼎之所以亡也周显王之四十二年宋太丘社亡而鼎沦没于泗水此周人毁鼎以缓祸而假之神妖以为之说也秦始皇汉武帝乃始万方以出鼎此与儿童之见无异善夫吾丘寿王之说也曰汾隂之鼎汉鼎也非周鼎夫周有鼎汉亦有鼎此易所谓正位凝命者岂三趾两耳之谓哉恨寿王小子方以谀进不能究其义予故作汉鼎铭以遗后世君子其词曰惟五帝三王及秦汉以来受命之君靡不有兹鼎鼎存而昌鼎亡而亡盖鼎必先壊而国随之岂有易姓而犹者乎不寳此器而拳拳于一物孺子之智妇人之仁呜呼悲矣　刘敞鼎铭曰帝兴神鼎象天地人赫赫神鼎聿维国珍光润龙变其德日新原賛晋郭璞賛曰九牧贡金鼎出夏后和味养贤以无化有赫赫三事鉴于覆餗  

原启梁刘孝绰送瑞鼎诣相国梁公启曰生木游火之禽夹阶纪朔之华白环银瓮之迹素雉金之瑞自天有祚不为定于郏鄏虗其所止非独在于汾隂  

镬  

增羊镬【`仪礼云雍人陈三鼎在羊镬之西二鼎在豕镬之西`】　豕镬【`见上`】　养鱼【`文子云养鱼于沸镬之中栖乌于炎鑪之上虽其或生养理失矣`】　积货【`朱崖云朱崖大家大铜镬多者三五百积以为货`】　受百斛【`陆机洛阳记云宫墙外有大铁镬盛水以救火受百斛百步一置`】容二石【`墨子云二十五步为一灶灶有铁镬容二石以上为汤`】　注悬泉【`南越志曰`】  

【`龙川县营冈北有巨镬恒有悬泉注之终岁不满尝有采薪者欲推动之忽然震电迷失路十许日乃至家`】溢瀑布【`罗浮山记云有石镬容千余斛溢为瀑布`】　祭时自满【`捜神记云武帝从南`】  

【`岳至庐江潜霍山之上无水庙有四镬可受四十斛至祭时水輙自满用之足了事毕即空`】　大旱不减【`武当山记云魏兴反照山上有三公铁镬常有水数十斛虽大旱而不减`】　梁武施僧【`山堂肆考云润州甘露寺大铁镬二武帝所铸造食以施僧者`】　孟尝供客【`封氏见闻录云青州南城佛寺有二大镬一容四十石一容三十石旧寺即孟尝君宅镬乃造食以供客者`】  

鎗一【`与铛同`】  

增通俗文曰鬴有足曰铛　韵府曰铛釡属有耳三足温酒器  

鎗二  

增温酒　煮药【`山堂肆考云后周孟信为赵太守政尚寛和山中老人以肫膊酒餽之信和顔接引自出酒以铁铛温之曰吾至郡无人以一物见遗卿独有此饷且食菜久欲为卿受一肫膊耳酒自有不须相费老人大悦再拜擘肫进之　列仙传曰周贯号木雁子欲携李生同修仙道不从贯指煮药铛云顽钝天教合作铛饶他三脚岂能行虽然有耳不听法只爱人间恋火坑`】　折脚　有耳【`无业禅师云看他古得道人得意之后茅茨石室向折脚铛子煮饭吃过三十年　宋太祖纪云雷德骧判大理寺言赵普强占山人第宅聚敛财贿上怒叱曰鼎铛尚有耳汝不闻赵普吾社稷臣乎引柱斧击折其二齿`】  

鎗三  

原给太子【`东宫旧事云皇太子初拜给铜龙头鎗`】　增嫁公主【`杜阳编云咸通九年同昌公主出降以金银为井栏铛之属`】　原遗何防【`齐书云竟陵王子良遗何防以徐景山酒鎗`】　增赐攸绪【`唐书云武攸绪隐居石室所赐金银铛鬲王公所遗鹿裘素障瘿桮尘皆流积不御也`】　煮山川【`吕仙云一粒粟中藏世界半升铛内煮山川`】　病心腹【`孔氏志云有人苦心腹病死后剖视之得铜铛一枚容数合许`】　水部不识【`南史云陈暄与兄子秀书曰何水部眼不识杯铛而吾口不离瓢杓`】　供奉与同【`李白诗云舒州杓力士铛李白与尔同死生`】  

鎗四  

原诗梁呉筠以服散鎗赠殷钧诗曰玉铉布交文金丹焕仙说九沸翻成缓七转良为切执以代疏麻长贻故人别　增唐陆龟味酒鎗诗曰景山实名士所玩垂清尘当作酒家语自言中圣人竒器质含古挫糟味应醇惟懐魏公子即此飞觞频　皮日休和陆龟酒鎗诗曰象鼎格仍髙其中不餁惟将煮浊醪用以资酣饮偏宜旋樵火稍近余酲枕若得伴琴书吾将着闲品  

釜一  

增说文曰鍑釜大口者锉鍑也　方言曰釜自关而西谓之釜或谓之鍑　原尔雅曰区四为釜　增广雅曰錪鬲鍑鏕镘鍪□锜釡也　埤苍曰锡防小釜也　原白帖曰釡大者曰鍑　古史考曰黄帝始造釜　毛诗曰于以湘之维锜及釡　又曰谁能鱼溉之釜鬵周礼注曰丰年人食四釜为上岁三釡为中岁二釡为下岁谓一月食米也　增春秋繁露曰夏求雨曝釡于衍十日　淮南子曰鈆不可以为刀木未可以为釡魏子曰鼎以为希出而世贵之釜鬲常用而世轻之兵书曰初出军行三炊釜不得覆覆釜军败　原楚词曰黄钟毁弃瓦釜雷鸣　增杜甫诗曰紫駞之峯出翠釜  

釜二  

增物理论曰尧世洪水民登木而栖悬釡而爨　淮南子曰太王亶父处邠狄人攻之杖防而去百姓釡甑逾梁山而国乎岐　吕氏春秋曰晋文公反国介子推不肯受赏或遇之山中负釡　原白帖曰曾子曰吾及亲三釡而心乐后仕三千钟而吾心悲　增韩子曰智伯围襄子于晋阳决晋水灌之城中悬釡而炊　原史记曰蔡泽入于赵见逐入韩之魏遇夺釡鬲于途　增又曰项籍救钜鹿沈船破釡甑以示必死　后汉书曰王莽纳言将军严尤欲据宛汉齐武王伯升乃陈兵誓众焚积聚破釡甑鼔行而前　东观汉记曰邓遵破匈奴得釜镬二三千枚　谢承后汉书曰胡郡为淮南太守使羣下阁外炊曝作干饭阁中不设釜灶　又曰颍川尹暹为徐州刺史以小铜釜甑十日一炊　魏畧曰钟繇为相国以五熟釡鼎范因太子铸之釜成太子与钟繇书曰昔有黄三鼎周之九寳咸以一体使调一味岂若斯釜五味时芳盖鼎之餁飨帝养贤昭德祈福今之嘉釡有逾兹美执事寅亮大魏以隆圣化故勒铭釡口賛洪美垂之不朽【`铭见后`】　宋史曰李涛免相归第时中书厨釜鸣者数四　元史曰富珠哩翀先金泰和间生于江西贑江舟中釡鸣者三人以为异后翀果学问文章无足比伦元至大间授翰林编修官至礼部尚书  

釜三  

增织竹　凿石【`裴渊广州记云东观郡煮盐织竹为釜以牡蛎屑泥之烧用七夕一易　前秦录云处士张忠隐于山中凿石为釡容六斗四升`】　原鱼游　增虹饮【`后汉书云扬州贼率张婴诣太守张纲降曰茍全性命如鱼游釡中异苑曰薛愿家有虹饮釜中水尽以酒灌之便吐金满釡而愿因之丰富`】　原轇羮　澳【`汉书云髙祖过丘嫂嫂轇釡羮佯为羮尽后封其子羮颉侯　白帖云石崇以蜡代薪王恺以澳釡`】　增炒麦　蒸丹【`南唐近事云元宗尝欲真珠数升耿先生曰易事耳命以小麦数升以银釡炒之食顷成珠　茅君内云欲合九转丹先作神釡蒸之`】　炊热　原沃焦【`东观汉记云梁鸿少孤诣太学受业同房先炊已呼鸿及热釡炊鸿曰童子不因人热者也灭灶更然火　史记云秦伐赵赵求救于齐齐不听周子曰今日亡赵明日患及齐救赵之务宜若奉漏瓮沃焦釡也`】　生鱼　增化翁【`后汉书云范丹为莱芜长遭党锢有时絶粒闾里歌之曰甑中生尘范史云釡中生鱼范莱芜河图云汉髙祖观汶水见一黄釡惊却反化为一翁责言刘季何不受河图`】　有圆盖　为平底【`异苑云长山朱郭夫妻采藻涧滨见二铜釜沿流而下取之而归有圆盖中满铜器光辉曜目自然作声郭惧运着北山埋之而后卖釜与人主载出为货船无故自覆失釡所在　晋诸公讃云杜预欲为平底釜谓欲省薪火黄门郎贾寻于世祖前靣折预曰釜之尖下以备沃洗今若平底无以去水预亦不能折也`】  

釜四  

原铭魏文帝在东宫赐钟繇五熟鬴铭曰于赫有魏作汉藩辅厥相钟繇实干心膂　增明方孝孺釜铭曰勿纳非义以取满盈非义多毒满盈必倾　又曰质完厚德日新资六府养兆民  

## 御定渊鉴类函卷三百八十四

器物部三【`盘　樽　巵　杯　盌盂　鉢　瓯　瓮　罂`】  

盘一  

增说文曰盘承槃也　原周官曰玉府掌王之金玉若合诸侯则供珠盘玉敦　礼记曰汤之盘铭曰茍日新日日新又日新　孙卿子曰君者盘也民者水也盘圆则水圆盘方则水方　增淮南子曰窥靣于盘水则圆于杯水则修靣形不变其故有所圆修者皆所自窥之异也  

盘二  

增搜神记曰髙辛氏有老妇人得耳疾医为挑治得卵大如茧盛以瓠离之以盘俄而卵化犬因名槃瓠　原左传曰莒人伐我东鄙围台季武子救台遂入郓取其钟以为公盘　史记曰毛遂谓楚王之左右取鸡狗马之血来毛遂奉铜盘血而跪进之楚王曰王当歃血而  

定从次者吾君次者遂定从于殿上遂左手持盘而右手招十九人曰公相与歃此血于堂下公等录录所谓因人成事者也　增陈思王集曰明帝承露盘在芳林圃中上盘径四尺九寸下盘径五尺铜龙绕其根　邺中记曰石虎皇后浴室中有双长生树又安槃受十斛于二树之间　沈约宋书曰髙祖俭诸子食不过五醆盘　隋书曰上赐王公以下射杨素箭为第一上以外国所献金精盘价值巨万赐之  

盘三  

原五辛　双玉【`风土记云楚人元日上五辛盘　张平子诗云美人赠我青琅玕何以报之双玉盘`】　承露　贮水【`史记云汉武帝造柏梁铜柱承露盘三辅黄图云董偃以水晶为盘贮氷同色侍者谓氷无盘必融湿席误拂盘坠碎`】　增落珠　响玉【`白乐天诗云大珠小珠落玉盘　棊天要览云响玉棊盘与律声相应`】　馈璧　置钱【`左传云晋文公及曹僖负羁之妻曰吾观晋公子之从者皆足以相国若以相夫子必反其国反其国必得志于诸侯得志于诸侯而诛无礼曹其首也子盍早自贰焉乃馈盘餐寘璧焉　五代史云谢彦章幼事葛从周从周怜其敏慧授之兵法以千钱置大盘中为行伍之状示以进退出入之节`】　原盛桃　增受橘【`汉武内云西王母以七月七日降帝宫命侍女索桃须臾以玉盘承桃七枚大如鸭卵形圆色青以呈王母王母以四枚与帝自食三枚　谢惠连橘赋云受以玉盘登君子堂`】　滴雨　堕星【`宋史云杨佐为陵州推官州有盐井深五十丈皆石底有柏木为干上出井口垂绠而下方能及水岁乆干摧败欲易之而隂气腾上入者輙死惟天有雨则气随之以下稍能施功晴则亟止杨佐教工人以木盘贮水穴窍洒之如雨滴然谓之雨盘如是累月井干一新利复其旧　唐书云汤悦见飞星堕水盘中掬吞之文思日竒`】　原知寒增占景【`白帖云顾彦先云铜盘之冻知万里之寒　潜确类书云郭江州有占景盘铜为之底上出细筒殆数十用时酌清水择繁花挿筒中十余日不衰`】　蒸鸡　钓鱼【`晋四王启事云惠帝还洛阳道中有老人蒸鸡素木盘中盛以奉帝后汉书云左慈有术于铜盘中钓鲻鱼`】　漆画　犀镂【`晋阳秋云武帝时御府令萧谭承徐循仪疏作漆画银盘诏杀之　刘义恭启事云恩防以犀镂金错酒杯盘垂赐`】　盛樱桃　贮梹榔【`艺文类聚云汉明帝以赤瑛盘盛樱桃赐羣臣月下视之盘与桃同色皆疑是空盘　南史云刘穆之防时尝造妻家已食毕求梹榔妻兄弟曰君常苦饥何忽须此及任丹阳召妻兄弟以金盘贮梹榔一斛赠之`】  

盘四  

增春盘【`四时寳鉴云立春日唐人作春饼生菜号春盘`】　盘【`出白帖`】　小盘【`呉志云焦征自享大案殽膳而以小盘饭与步卒惟菜茹而已`】　大盘【`出白帖`】　残盘【`郭子云王光禄曰正得残盘冷炙`】　游盘【`邺中记云石虎防上御食游盘两重皆金银参带百二十醆雕饰并同其参带之间菜茰尽防如破髪近看乃得见动游盘则圆转也`】　丹金盘【`抱朴子云以丹金为盘置食其中令人长生`】　原白玉盘【`应劭汉官仪曰封禅坛南有白玉盘盘中有玉龟`】增象牙盘【`古乐府云琉璃琥珀象牙盘`】　水晶盘【`交州襍事云太康四年刺史陶`】  

【`璜表送林邑王范熊所献缥绀水晶盘各一枚`】　玛瑙盘【`唐书云裴行俭初平都友遮匐获瓌寳不赀蕃酋将士愿观焉行俭因宴徧出示坐者有玛瑙盘广二尺余文采粲然军吏趋跌盘碎惶怖叩头流血行俭曰尔非故也何至是色不少吝`】　瑠璃盘【`唐书云代宗时路嗣恭进琉璃盘径九寸以为至寳及破元载家得琉璃盘径一尺`】　黄金盘【`后魏书云太武帝作黄金盘十二具镂以白银错以玫瑰珠玉`】　乌瓦盘【`脩复山陵故事云武帝悼后宫漆乌瓦盘一枚`】　吐铜盘【`续齐谐记云许彦遇一书生云脚痛求寄鵞笼中前行息树下生口吐一铜盘具肴馔酒数行又吐一美女子美男子共酌日晩生悉纳口中留铜盘与彦`】　画粉盘【`唐书云呉越王钱镠置粉盘于卧内有所记即画粉盘中`】　赐沈义【`神仙云沈义为人所迎见老君以金案玉盘赐之`】　与许彦【`见上`】转十二时【`潜确类书云唐内库有一盘色正黄围三尺四周有物象如辰时草间皆戏龙转已则为蛇午则成马号十二时盘`】　原广五十丈【`神异经云西北荒异国有金楼上有银盘广五十丈中有明珠大数丈光照千里`】  

盘五  

原诗梁沈约咏竹防榔盘诗曰梢风有劲质乗用道非一平织方以文穹成圆且宻  

原赋魏毌丘俭承露盘赋曰树根芳林濯景天池嘉木灵草緑叶素枝飞阁鳞接而从连层台偃蹇以横施龙怪兽嬉游乎其中诡类壮观襍遝众多若乃肇制模镕应变入神穷数极理究尽物伦命班尔召淳均撰兰借简良辰采名金于昆丘斩扶桑以为薪诏烛龙使吐火运混元以陶甄敺隂阳而役神物岂取力于烝民用能弗营不日而成匪雕匪斵天挺之灵雄干碣以髙立干云雾而上征盖取象乎蓬莱实神明之所凭峻极过于阆风凤髙翔而弗升逺而望之若紫霓下邻双鹍集焉即而视之若璆琳之柱华盖在端上际辰极下通九原中承仙掌既平且安越古今而无匹信竒异之可观又能致休征以辅性岂徒虗设于芳园采和气之精液承清露于飞云  

原铭后汉蔡邕盘铭曰华盘就用以享嘉賔内纳其实外若元真　李尤盘铭曰或以承觞或以受物既举清觞又成口实　魏毌丘俭承露盘铭曰赫赫圣魏绍天惟则承露瑰生爰昭懿德下有蛟龙偃蹇虬纷上有层盘厉彼青云修茎擢擢髙弗可及仙掌岧岧零露是集有直其体有固斯基休征攸降神明攸持少昊惟好我后斯同以祈眉寿以保万邦　曹植承露盘铭曰苕苕承露峻极太清神石礧磈洪基岳停下潜醴泉上受云英和气四充翔凤所经匪吾明后孰能经营近歴阐度三光朗明殊俗归义祥瑞混并鸾凤晨栖甘露宵零神明攸协髙而不倾奉戴巍巍恭统神器固若露盘长存永贵贤圣继迹奕世明德不忝先功保兹皇极垂祚亿兆永荷天秩  

晋殷仲堪酒盘铭曰  

樽一  

增说文曰樽酒器也罍目酒尊也木刻为雷云象其施不穷　原尔雅曰彞卣罍器也小罍谓之坎卣中樽也　增易曰樽酒簋贰用缶纳约自牖终无咎　原周礼曰六樽牺樽刻牛形象樽象形着樽底着地壶樽大樽太古瓦樽山樽刻山云形以待祭祀賔客之礼　增又曰司尊掌六尊六彞之位诏其酌辨其用与其实春祠夏禴祼用鸡鸟彞皆有舟其朝践用两献尊其再献用两象尊皆有罍诸臣之所昨【`读酢`】也秋尝冬蒸祼用斚黄彞皆有舟其朝献用两着尊其馈献用两壶尊皆有罍诸臣之所昨也凡四时之间祀追享朝享祼用虎彞蜼彞皆有舟其朝践用两大尊其再献用两山尊皆有罍诸臣之所昨也　原礼记曰庙堂之上罍尊在阼牺尊在西　又曰泰有虞氏之尊也山罍夏后氏之尊着殷尊牺象周尊　增又曰灌尊夏后氏以鸡彞殷以斚周以黄目　又曰尊壶者靣其鼻　又曰污尊而抔饮　又曰黄目郁气之上尊也黄者中也目者气之清明者也言酌于中而清明于外也　原庄子曰百年之木破为牺尊青黄以文之其断在沟中比牺尊于沟中之断则美恶有间矣其于失性一也　增又曰淳朴不残孰为牺尊白玉不毁孰为珪璋道德不废安取仁义　又曰市上之人有善戴尊者累千尊而行有与之更者行道未半而以其尊颠　原淮南子曰圣人之道犹中衢而设尊邪过者斟酌各得其宜　又曰夫奉一爵酒不知于色【`言其轻也`】挈一石尊则白汗交流【`言其重也`】况羸天下之忧而任海内之事者乎二者重于尊亦逺矣增又曰百围之木斩而为牺尊龙蛇虎豹曲成文章风俗通曰坐不移尊【`俗说凡宴饮者移转尊酒令人讼诤`】　博古图曰  

有周乙举尊【`觯谓之举`】象尊全作象形而开背为尊鳬尊瓠尊防龙尊  

尊二  

原汉书曰成都侯商子邑为大司空贵重商故人皆敬事邑唯楼防自安旧节邑亦父事之不敢有阙时请召賔客邑居尊下称贱子上寿坐百数皆离席伏防独东向正坐　东观汉记曰王霸击贼作倡乐贼射营中霸前酒尊霸坐不动　增后汉书曰章帝建初七年槐里岐山得铜尊一枚　东观汉记曰章帝时美阳得铜酒尊采色青黄有古文　原晋书礼乐志曰元旦献白兽尊于殿庭盖上施白兽献直言者发此饮之　增晋起居注曰穆帝升平二年尚书左丞相刘兖元日会彭城计佐虞兴发白虎尊而羣观辐凑中兰台令史张元不禁免元令史　邺中记曰石虎正会殿前有白龙尊作金龙于东箱西向龙口金尊受五十斛　梁书曰刘杳博综羣书尝于沈约坐语及牺尊约云郑答张逸谓为画凤凰尾婆娑然今无此器则不依古杳曰此言未必可案古者尊彞皆刻木为鸟兽凿顶及背以出内酒顷魏世鲁郡得齐大夫子尾送女器有尊作牺牛形晋永嘉贼曹嶷发齐景公冢又得二尊形亦为牛象皆古之遗器知非虗也　又曰刘之遴献古器于东宫有金银错镂古尊二枚篆铭曰秦容成侯适楚之岁造　六典曰太常寺唐武德中改隋奉礼郎为治礼郎永徽后为奉礼郎凡尊之制十有四祭祀则陈之一曰大尊二着尊三牺尊四象尊五壶尊六山罍七槩尊八散尊九山尊十蜃尊十一鸡彞十二鸟彞十三斚彞十四黄  

尊三  

增上寿　饮福【`通典云唐千秋节受朝贺于楼上御座之东置寿尊又于楼前之东南置寿尊皆有盏斚尚食酌酒以授殿中监上千万岁夀　玉海云祥符元年九月壬戍礼仪使言皇帝饮福酒以上尊太尉而下以罍今告庙及封禅望令尚食奉御于上尊酌酒以进以交神明之福从之`】　五献七祀【`礼记云五献之尊门外缶门内壶君尊瓦甒此以小为贵也　唐书礼乐志云七祀及功臣配享以壶尊二实醍齐`】　常满　原不空【`玉海云唐李文暕调民黄金造常满尊以献　孔融别云融常叹曰座上客常满尊中酒不空吾无忧矣`】　增神　铜鹤【`玉海云淳化元年十月髙丽王治献神寿尊　朝野佥载云韩王元嘉有一铜鹤尊背上注酒则一足倚满则正不满则倾侧`】饰翠羽　络朱带【`志林云先代不识牺尊但云沙画之饰以翠羽至魏明帝时鲁郡于`】  

【`地中得齐大夫子尾送女器有牺尊作牺牛形乃知其足形　正义云概尊取横概之义黒漆为尊以朱带络腹`】　原赐丞相　增比君子【`汉书云赐丞相养年上尊注糯米酒一斗为上尊稷为中粟为下　唐书云牛僧孺对策直言时政后拜相文宗赐以尊龙勺曰精金古器以比君子`】　直千金　受一斛【`汉书曰梁孝王有罍尊直千金戒后代善寳之任后闻而欲得之王襄大母李太后曰先王有命无得以尊予人他物虽百钜万犹自恣任后絶欲得之王襄直使人开府取尊赐任后天子下吏騐问公卿治奏以为不孝襄诛　周礼祭器图云罍形似壶大者受一斛刻木为之画为山云之形`】  

尊四  

增金尊【`李白诗云金尊清酒斗十千玉盘珍馐直万钱`】　玉尊【`神异经云西北荒中酒泉美如肉清如镜其上有玉尊取一尊复一尊与天地同休饮此酒不死又陈思王大魏篇云丰年大置酒玉尊列广庭`】　银尊【`呉越春秋云阖闾女自杀以银尊送之`】　瓦尊【`潜确类书云陶匏太古礼器也陶谓陶瓦为酒尊匏瓠也谓破匏为爵`】　寳尊【`蔡邕论铭曰汉获齐侯寳尊于槐里`】　翠尊【`七启云盛以翠尊酌以雕觞`】　衢尊【`玉海云宋天禧四年九月二十四日赐酺诏曰思延儿齿广置衢尊`】　陶尊【`晋书礼志云魏景初元年营洛阳南委粟山以为圆丘祀之日以始祖帝舜配房爼生鱼陶尊元酒`】　瓢赍【`玉海云禜门用瓢赍注禜鄼所祭国门也赍读为齐取甘瓢割去底以齐为尊`】木瘿【`李白有山瘿木尊诗见后`】　璙碧尊【`刘桢赋云凭雕玉之几酌璙碧之尊`】　阳燧尊【`刘绰有阳燧尊铭见后`】　鲁壶尊【`左传云昭十五年十二月晋荀跞如周以文伯宴尊以鲁壶`】　齐倅尊【`晏子春秋云晋欲攻齐使范昭观齐国之政景公觞之范昭起曰愿得君之倅尊以为夀公命左右酌尊以献晏子命撤去之范昭归曰齐不可伐也吾欲慙其君晏子知之孔子闻之曰晏子不越尊爼之间折冲千里`】　掘地得【`玉海云唐开元九年三月汝州奏鲁山县之尧山白鹊见于许昌县之唐祠掘地得古铜尊上又隐起双鲤书文曰宜子孙请付史官从之`】　出峡还【`广与记云英德县峡山庙有先秦牺尊制作竒古尝为权贵取去舟出峡风涛大作乃复还庙中`】　次山抔尊【`韵府云元次山居樊上石有窊颠因修之以藏酒曰抔尊铭曰谁能抔饮共比淳朴`】　东坡义尊【`韵府云东坡在黄州邻近四五州送酒令置一器谓之雪堂义尊`】　龙凤方尊【`博古图云有龙凤方尊盖商器也`】　凤虎二尊【`傅朝防赋云跱凤虎之二尊清酟皆以停渊`】  

尊五  

原诗魏文帝诗曰良辰起初节髙会构欢娯明爵浮象尊珍善盈豆区　增唐李白咏山瘿木尊诗曰拥肿寒山木嵌空成酒尊愧无江海量偃蹇在君门　又曰蟠木不雕饰且将斤斧踈尊成山岳势材是栋梁余外与金罍并中涵玉醴虚慙君垂拂拭遂忝玳筵居　皮日休咏酒尊诗曰牺尊一何古我抱期幽客少恐消醍醐满疑烘琥珀猨窥曾扑泻鸟踏经欹仄度度醒来看皆如生死隔　陆防和皮袭美酒尊诗曰黄金即为侈白石又太拙断得竒树根中如老蛟穴时招山下叟共酌林间月尽醉多忘言谁能作天舌  

增赋唐李君房白兽尊赋曰酒以养德则盛于尊尊之用兽可得而言若乃王春会朝初正元吉穆穆严宸济济良弼元化凝以垂衣谠词进于造膝则从绳之义斯正投水之言自必是以白兽在司尊举酒攫地空象夫□髵扬睛欲闻乎哮吼信履尾而不咥虽编须而何有俾夫嘉话允臧晬容有光尊则云飞而山峙兽乃白质而黑章物盛其容若耽耽而视君能纳谏遂谔谔而昌嘉言既药用举夫爵所以展其威仪匪空留乎斟酌兽之为尊用舍有时兽之喻人猛毅在兹惧威则君之设谬矣忘谏则臣之节殆而酌之伊何惟器所禀礼殊百拜味珍千品皇恩既锡且同夫湛湛露斯君德不囘宁比夫厌厌夜饮彼美觩然太阶之前与谏鼔而齐致比扑满而能全斯期箴阙用以旌贤将同衢尊之道幸注焉而酌焉　孟康期金尊含霜赋曰夫何卜昼之不暇以清夜之方乆垂玉漏之未穷赖金尊兮有酒霜入室兮夜何长尊含霜而醴澈霜覆醴而金光适足劲乎玉性亦何伤乎酒香夫如是尊既可赏霜亦可观味资兰桂影夺绡纨叠华彩于银烛散余光于玉盘况东堂清敞北斗阑干在公载宴废寝相欢心饮氷兮犹热酒飞霜兮岂寒斯盖为上台之式百辟少宰之设九流明命充选俾士全谋五权立而羣才入镜三人行而一人同舟并错薪于翘楚异攀桂之淹留每赏崇乎夜隙故尊列而霜浮于是星岁遒尽地有寒沍引飏风乌徘徊玉兔杯上雾起鑪前香覆对尊影而霜含况霜姿而粉傅非兕觥其觩粲乎自举会心絜矩凝然抱素于是执简为名比玉同贞结而能白冲而不盈光露寝之旧席刻神钟之逺声岂独坐中藏器酒上含情者哉　裴度黄目尊赋曰动明酌而曼醁腾光澄旧污而圆规纳照原铭后汉崔骃尊铭曰惟岁之元朝贺奉尊金罍牺象嘉礼具存献酬交错万国咸欢　李尤尊铭曰樽设在堂以俟俊乂三山共承雕琢错带　蔡邕酒尊铭曰酒以成礼弗继以淫德将无醉过则荒沈盈而不冲古人所箴尚鉴兹器茂朂厥心　晋孙绰阳燧尊铭曰大将体物妙思入神仪彼灵禽制器为人虗以含有文以饰身湛此醴延我嘉賔兴懐寄咏聊以标设详观兹器妙巧竒絶酌焉则注受满则侧吐泻适会未见其竭与之无若施而有节元应忘知功存不伐王公拟之德齐上哲　宋何偃常满尊铭曰贞明丽象呉食中望唯兹竒器神絶莫尚斟酌赋受不逾其量鳬鹥之诗岂伊异况  

巵一  

原说文曰巵圜器也一名觛所以节饮食　增应劭曰巵饮酒礼器也古以角作受四升古巵字作觝　礼记曰父母舅姑之敦牟巵匜非馂莫敢用　淮南子曰霤水足以溢壶榼而江河不能实漏巵　文子曰三皇五帝有观戒之器命曰侑巵　盐铁论曰川源不能实漏巵不能满　左思曰玉巵无当虽寳非贵　黄庭坚诗敢乞余圭刀归和卯饮巵  

巵二  

原战国防曰昭阳为楚伐魏覆军杀将得入城移师而攻齐陈轸为齐王使见昭阳再拜贺战胜起而言曰臣窃譬楚有祠者赐其舍人酒一巵舍人相谓曰数人饮之不足一人饮之有余请画地为蛇蛇先成者饮酒一人蛇先成引酒且饮之乃左手持巵右手画蛇曰吾能为之足未成一人蛇成夺其巵曰蛇故无足子安能为之足遂饮酒　史记曰沛公与项羽会鸿门樊哙在营外闻事急乃持楯直入帐下羽问为谁张良曰沛公骖乗羽曰壮士赐巵酒彘肩哙饮酒防劒切肉食之羽曰能复饮乎曰死且不避巵酒安足辞　汉书曰髙祖奉玉巵为太上皇寿　后周书曰宇文贵射中金巵魏帝因以赐之　增宋史曰张方平使契丹契丹主顾谓左右曰有臣如此佳哉骑而击毬于前酌巵酒饮之　又曰徽宗尝大宴出玉琖玉巵示辅臣曰欲用此恐人以为太华蔡京曰臣昔使契丹见玉盘琖皆石晋时物持以夸臣谓南朝无此今用之上寿于礼无嫌　元史曰帝宴羣臣于上都行宫有不能釂大巵者免其冠服魏初上疏曰方今内有太常有史官有起居注以议典礼记言动外有髙丽安南使者入贡以观中国之仪昨闻锡宴大臣威仪弗谨非所以尊朝廷正上下也  

巵三  

原白玉巵【`韩子云棠谿空见昭侯曰今有白玉巵而无当瓦器有当君渇将何以饮曰以瓦器空曰白玉巵美而君不以其无当邪曰然空曰为人君漏泄羣臣语犹玉巵无当也空每见出昭侯必独卧唯恐梦言泄妻妾注当底也`】　增黄金巵【`白居易诗云玉液黄金巵`】　鸂巵【`琐言云唐昭宗赐庄宗鸂酒巵翡翠盘`】　琉璃巵【`魏文帝得杨修书云重惠琉璃巵昭厚意`】　螭首巵【`详下`】　蝉纹巵【`博古图云有汉建光巵铭曰建光中室有四又汉牺首杯匏斗螭首巵云电巵蝉纹巵`】　匏子巵【`逢原记云唐李适之有蓬莱盏海川螺舞仙盏匏子巵慢卷荷金蕉叶玉蟾儿等酒器`】　金屈巵【`梦华录云御宴酒盂皆金屈巵如菜盌而有手把子`】  

巵四  

增诗唐元稹玉巵无当诗曰共惜连城寳翻成无当巵讵慙君子贵深讶巧工隳泛蚁功全少如虹色不移可怜殊砾石何计辨糟醨江海诚难满盘筵莫妄施纵乖斟酌意犹得对光仪　蒋防玉巵无当诗曰美玉常为器兹焉变漏巵酒浆悲莫挹樽爼念空施符彩功难补盈虗数已亏岂惟孤玩好抑亦类瑕疵清越音虽在操持意渐隳赋形期大匠良璞物同斯  

原赋晋傅咸污巵赋曰人有遗余琉璃巵者小儿窃弄堕之不洁意既惜之又感物之污辱乃防其所以为寳况君子行身而可以有玷乎有金商之玮寳禀干刚之淳精叹春晖之定色越冬氷之至清爰甄陶以成器逞异域之殊形猥陷身于丑秽岂厥美之不惜与觞杓之长辞曾瓦匜之不若  

原颂后汉崔骃汉明帝颂曰帝乃负扆执胄覆珪运斗杓以酬酢酌酒旗之玉巵  

杯一  

增方言曰防椷盏盌杯也秦晋之郊谓之防自关而东赵魏之间曰椷或曰盏或曰盌呉越之间曰齐右平原以东或谓之杯其通语也　原礼记曰母没而杯圈不能饮焉口泽之气存焉尔【`孝子见亲之器物哀则不忍用也圈屈木所为也巵匜之属也`】　庄子曰水之积也不厚则其负大舟也无力覆杯水于坳堂之上则芥为之舟置杯焉则胶水浅而舟大也　文子曰清之为明杯水见眸子浊之言闇河水不见泰山  

杯二  

原管子曰桓公管仲鲍叔牙戚四人饮公曰盍不为寡人寿叔牙奉杯而起曰愿公无忘在莒时　汉书曰元帝征贡禹为谏议大夫禹奏臣尝从之东宫见赐杯案尽金银饰非当所以食臣下也　又曰王嘉为丞相数上事言不宜封董贤上怒有诏假谒者节召丞相诣廷尉掾吏涕泣共和药进嘉不肯服主簿曰将相不对理陈寃君侯宜引决嘉引药杯以击地谓官属曰丞相幸得备位三公奉职负国当伏刑都市以示万众岂儿女子邪何为咀药而死遂随使者诣廷尉　又曰朱博为御史大夫为人亷俭食不重味案上不过三杯夜寝早起妻希见其靣　谢承后汉书曰豫章宋叔平为定陵令素杯食麦饭　增晋咸康起居注曰诏送辽东使段辽等鹦鹉杯　唐书曰胡楚賔属文敏速饮酒半酣而后操笔髙宗毎令作文必以金银杯盛酒令饮便以杯赐之　山堂肆考曰唐宁王有暖玉杯　唐书曰栁公权工书公卿贶遗巨万主藏奴或盗用尝贮杯盂一笥縢识如故而器皆亡奴妄言叵测者公权笑曰银杯羽化矣不诘　韵府曰韩魏公开宴吏碎玉杯公曰非故也　宋史曰章鉴归田里有告其家匿寳玺者霜晨鉴方拥败衾卧兵士至大索其室惟敝箧贮一玉杯余无一物人叹其清约　明纪曰石璞河南临漳人歴官清介致仕归买田仅百亩乡人有为典史归者璞往其家几上陈银器前列金杯十余问曰汝宦几年矣曰未满考也曰胡归乎曰刁民讼吾贪夺职璞曰嗟夫使我治汝汝焉能还乡里哉拂衣去  

杯三  

原饮霞　增收露【`论衡云河东项曼都好道去家三年而反曰去时有数仙人将上天离月数里而止月之旁甚寒凄怆饥欲食輙饮我流霞一杯每饮数月不饥　汉武故事云武帝作承露盘仙人象擎玉杯以收云表之露`】　紫霞　明月【`王禹玉上元应制诗云一曲升平人尽乐君王又进紫霞杯　神仙传云刘刚未仙时姮娥降共饮留一明月杯云以示世人`】　原常满　增自暖【`十州记云周穆王时西域献夜光常满杯杯容三升是白玉之精光明照彻夜以杯于庭中以向天比旦而水升满中汁甘而香美斯实灵器　开元遗事云唐内库有一酒杯青色而有纹如乱丝其薄如叶杯足上有镂金字曰自暖杯上令取酒注之温温然有气相吹如沸汤`】　三雅　七寳【`曲论云刘表有酒爵三大曰伯雅容七升次曰仲雅容六升小曰季雅容五升于志宁诗云俱裁七步咏共倾三雅杯　乐史云李太白后序太真妃持玻瓈七宝杯酌葡萄酒`】　鹤顶　原虾头【`刘欣期益州记云鹲防水鸟黄喙长尺余南人以为酒杯即今之鹤顶也南越志云南海以虾头为杯须长数尺金银镂晋康州刺史常以杯献简文用以盛药未及饮无故酒跃于外时庐江太守曲安逺颇解术数即令筮之安逺曰即三旬后庭将有喜庆者`】　增照蛇　化燕【`广舆记云唐应彬为汲令夏至日主簿杜宣造谒命酒时北壁上偶悬赤弩照入杯形如蛇宣心畏之不敢不饮归即腹痛妨眠食诸方不効彬从壁次顾见悬弩曰必此也载宣于故处设酒杯中复有蛇因告之故宣遂解立愈晋书乐广事同　神仙云左慈能分杯饮酒曹操欲杀之为设酒试之慈防簪以画杯杯即断饮毕以杯掷屋栋悬着化而为双燕良久乃复堕于地遂失慈之所在`】　蕉叶　片【`志林云苏东坡云吾兄子明饮酒三蕉叶吾少时望见酒杯而醉至今亦能饮三蕉叶矣　十国春秋云景宗令匠鍜银叶为杯赐羣下饮银叶既柔弱因目之为冬片又名曰醉如泥酒既盈则不复置他所惟饮尽始释手后与刘光祚游华岳逢道士以桃核取瀑泉盥潄卒以半片见授遂名为桃核杯`】　国　照世【`五代史云唐明宗时临河县得一玉杯有文曰国寳万岁杯明宗甚爱之以示冯道道曰此前世有形之寳尔王者固有无形之寳也　潜确类书云撤马儿罕国有照世杯光明洞彻照之可知世事`】　渡河　投津【`髙僧云杯渡和尚不知姓名常乗木杯渡河因名焉不脩细行饮酒食肉与俗人不殊宋史云刘永年四岁能诗仁宗时许出入两宫一日帝误投金杯瑶津亭下戏谓左右曰能取之乎永年一跃持之而出帝拊其首曰竒童子也`】  

杯四  

增琼杯【`韵府云唐王翰文章如琼杯玉斚`】　瓦杯【`续汉书礼仪志云天子明器有瓦大杯十六容三升瓦小杯二十受二升`】　原螺杯【`陶侃故事云侃上成帝螺杯一枚`】　增蠡杯【`见陆倕铭`】　桑杯【`谢承后汉书云髙为琅琊相桑杯盛酱`】　防杯【`明纪云铁冠道人结庐钟山下梁国公蓝玉携酒访之道人野服出迎玉以其轻已不悦酒行戏曰吾有一语请先生属对脚穿芒屦迎賔足下无礼道人即指玉所持椰杯复之曰手执椰杯作盏尊前不忠玉武人不悟其意一日投大中桥水死求其尸不得已而潼关吏奏某月日道人杖防出关计之正玉投水之日也`】　荷杯【`语林云唐李宗闵暑月临池以荷为杯`】　藤杯【`续博物志云酒杯藤出西域藤大如臂叶似葛花实如梧桐质坚可为杯以酌酒有文章映彻可爱士人投酒能消宿酲`】　鹦鹉杯【`山堂肆考梁宴魏使魏肇师劝鹦鹉杯徐君房饮不尽肇师曰海蠡蜿蜒尾翅皆张非为玩亦以为罚今日不得辞也`】　鸳鸯杯【`鸡跖集云唐张易之与李迥常以鸳鸯杯一双共饮取其常相逐也`】　玛瑙杯【`见钱起歌`】　水晶杯【`韵府云武德二年西域罽賔献玻璃水晶杯`】　车渠杯【`梁简文集云车渠屡酌鹦鹉骤倾车渠鹦鹉皆指酒杯俗车渠为杯注酒满过一分不溢`】　琥珀杯【`韵府有琥珀杯緑瓷杯婪尾杯`】白木杯【`班彪上启事云官吏二千石布羊裘以白木杯饮食饰虗欲以求名采誉`】　碧  

瑶杯【`潜确类书云仙家三寳有碧瑶杯红蕤枕紫玉函玉清女以赠韦弇`】　玉交杯【`李义山诗云氷簟且眠金缕枕琼筵不醉玉交杯`】　霞文杯【`刘孝绰诗曰共摛云气藻同举霞文杯`】献阙下【`史记云汉文帝十七年新垣平使人持玉杯阙下献之刻曰人主延寿平所言诈下吏诛`】货市上【`汉武故事云上崩后鄠县有一人于市货玉杯吏欲捕之因忽不见县送其器推问茂陵中物霍光呼问说市人形貎如先帝`】　有兰桂【`真率斋笔记云关关赠余本明以青华酒杯酌酒輙有异香在内或有桂花或梅或兰视之宛然取之若影干则不见矣余寳之`】　生菌芝【`永嘉郡记云君鄣山袁君庙神降祝史以神前杯灌地以大羮杯覆之有顷发杯而菌芝生于杯下`】　头没杯【`曹瞒云魏太祖与人谈论戏弄尽无隐讳及欢悦大笑至于头没杯案中肴饍皆汚巾帻`】　掌覆杯【`杜甫诗云教儿且覆掌中杯`】　欲饮则举【`谢氏诗源云金母召羣仙宴于赤水命谢长珠鼔拂云之琴舞惊波之曲坐有碧玉鹦鹉杯白玉鸬鷀杓杯干则杓自挹欲饮则杯自举`】　不传自至【`葛仙别传云仙公为客设酒不令人传之见杯自至人前若不尽者则杯不去`】　原象箸加玉杯【`韩子云纣为象箸而萁子怖以为象箸者必不加于土铏必将犀玉之杯象箸玉杯必不羮菽藿则必荐豹胎`】　箪瓢胜玉杯【`王逸子云顔回之箪瓢则胜庆封玉杯何者德行髙逺能絶殊也`】  

杯五  

增诗唐杜甫鹦鹉杯诗曰雕琢形仪似陇禽緑杨影里可分斟坐间恨不能言语说我平生酒量深　钱起玛瑙杯歌曰瑶溪碧岸生竒寳剖质披心出文藻良工雕饰明且鲜得成珍器入芳筵含华炳丽金尊侧翠斚琼觞忽无色繁弦急管催献酬倐若飞空生羽翼湛湛兰英照豹斑满堂词客尽朱顔花光来去香袖霞影髙低傍玉山王孙彩笔题新咏碎锦连珠复辉映世情贵耳不贵竒漫说海底瑚枝宁及琢磨当妙用燕歌楚舞长相随  

原铭后汉冯敬通杯铭曰乐则思旧燕则思欢民之失德干糇以愆　梁陆倕蠡杯铭曰用迈羽杯珍愈渠椀实同蠡测形均扑满伊我疲病独居无伴所不比挹谁诮谁缓  

增明刘启元商君【`商君酒杯`】曰商君姓陶名一中家于饶之景德相先世居河濵有曰器者型虞舜之化以不苦窳称及舜賔四门尝柄用之封商丘世袭商君之号商生而缜密顔色光泽叩之音响清亮有识者曰此庙堂器也岂破窑中能乆羁乎陶族多用于时有职精膳者有职珍羞者有职掌醢者商皆卑下之独与锡山壶子麯城陆胥相友善其出处必偕始胥因壶子纳交于商商赖其丽泽显名于世会良辰上方宴客敕有司治具悬乐以待时主爵乏人羣下荐商君太常乏人羣下荐壶子良醖署乏人壶商因荐陆胥上曰陆生醇儒肯为我来邪乃使壶子持节往召顷之陆胥与壶子俱来商君于席侧导陆生遍谒诸客人人浃洽谓商君亲已无不口衔其泽者上欢甚常执商手问曰陆生风度得如商郎否商对曰陆生汪汪如波千顷臣虽日与渐涵不能测也上曰不有卿安能亲陆生使我心醉邪他日羣臣贺千上赐宴于琼林预语商曰闻古賔筵有监有史我欲令子扬觯兼廵按诸在坐者于子何如商对曰臣闻丈夫磊落如珠走盘将终不能令人起敬邪至期商甫就席诸座客皆擎拳曲跽持之如执玉奉之如捧盈惟恐少有所伤见礼于人若此壶不平每以口侵凌之幸其满而覆也商觉遽反之曰胡不严如瓶之戒邪商日被宠渥上常以右手提携而自视与瓦缶同絶无骄溢色谁谓其器小易盈哉无何金城贾氏及玉巵子以竒巧得幸与商争宠商谓之曰安静之器悃愊无华若軰虽金玉其相追琢其章祗为富贵家役使耳孰若我出自陶穴登之庙堂下至阛阓闾阎无富无贫无贵无贱无不捧我掌中口相授受又安用耳目之观为哉商行己甚洁喜与持重者游尝曰吾与儿軰处每虑有玷缺之患又曰我虽凉薄必不堕于庸人之手茍持我不谨即能虀粉我我亦不往也盖知自重哉然以乆握机权微有瑕隙可指上亦将厌掷之遂连表乞骸上可其请以商尝从越名士游修竹茂林间赐曲水为汤沐商感上之恩屡欲捐躯虽家食每饭不忘闻召即赴未尝以寒燠辞居恒以侑器为监可满而不可覆可虚而不可欹即坐客有号呶者商中立自如徐规之曰酒以成礼不继以淫慎勿使我为漏巵哉考之古呉有郑泉者性嗜酒临卒谓家人曰死必葬我陶家之侧幸身化为土以作酒器获我心矣人谓商君即郑泉后身理或然也  

盌一  

原说文曰盌小盂也　方言曰楚魏宋之间盌谓之盂增唐书曰吐蕃国器屈木而韦底或毡为盘凝麨为  

盌  

盌二  

原呉志曰曹公出濡须甘宁为前部督受敕斫敌前营孙权特赐米酒众肴宁先以银盌酌酒自饮两盌乃酌与都督都督伏不肯时持宁引白削置膝上呵之曰卿见知于至尊孰与甘宁甘宁尚不惜死卿何以独惜死乎都督见宁色厉即起拜持酒通酌兵各一银盌至二更时衔枚出斫敌敌惊动遂退宁益贵重　增晋阳秋曰王敦许周访荆州又授梁州访怒敦书喻之遗以玉环玉盌访投玉盌于地曰吾岂贾竪可以寳悦邪　世说曰王大将军尚主如厠即还婢擎金盘盛水琉璃盌盛澡豆【`见澡盘`】　又曰王导举琉璃盌谓周伯仁曰此盌腹殊空谓寳器何邪　晋义熙起居注曰诏林邑王范明达献金盌一副盖百副　北齐书曰魏收访卢叔武留收良乆食至但有粟餐葵菜木盌盛之片脯而已隋书曰隋文帝时突厥献七寳盌　元史曰至元八年巴延以百家奴前后战功上闻世祖大悦以良家女及银盌一赐之  

盌三  

增金盌【`韵府云崔少府女亡有金盌着棺后卢充与之幽防女以金盌赠之`】　瓦盌【`髙僧云西明深禅师僧问如何走和尚家风师曰竹箸瓦盌`】　茗盌【`韩诗云茗盌纎纎捧`】　酒盌【`黄山谷诗云更当力贫开酒盌`】　粉盌【`晋阳秋曰武帝时魏府丞萧谭丞徐修仪疏作漆画银带粉盌诏杀之`】　漆盌【`东宫旧事云漆盌子一百枚`】　车渠盌【`崔豹古今注云魏帝以车渠石为酒盌`】　水精盌【`抱朴子云外国作水精盌实是合百片以作之交广间多得此法俗人乃云水精是自然之物又陶侃故事云侃上成帝水精盌一枚`】　原琉璃盌【`文士云潘尼与同僚饮主人有琉璃盌使客赋之尼于座立成又晋咸康起居注云诏赐辽东段辽等琉璃盌`】　增白石盌【`交州杂记云太康四年刺史陶璜表送林邑王范熊所献青白石盌一口白水精盌二口`】　盛书水【`秦嘉妻与嘉书云今奉金错盌一枚可以盛书水琉璃盌一枚可以服药酒`】　贮冷物【`枢要录云元载凡饮食贮冷物以琉璃盌热物用泛水磁器有三千事`】　原置井边【`浔阳记云龙窟有深潭有人于此洗铜盌忽浪起水长失盌此人后见置城里井边`】　增出人间【`唐杜甫诗云昨夜玉鱼防葬地早时金盌出人间`】　盛美酒【`李白诗云兰陵美酒欝金香玉盌盛来琥珀光但使主人能醉客不知何处是他乡`】　进灵液【`韩诗云灵液屡进玻璃盌`】　盛水不耗【`孔帖云马侍中尝寳一玉精盌夏蝇不近盛水经月不耗或目痛含之立愈`】　置钱皆满【`秘阁闲谈云巴东下岩院僧水际得青磁椀折花及米其中皆满以钱及金银置之皆然自是富厚僧年老掷盌江中谓徒弟曰不欲尔等増罪累也`】  

盌四  

增诗唐杜甫于韦处乞大邑磁碗诗曰大邑烧磁轻且坚扣如哀玉锦城君家白盌胜霜雪急送茅斋也可怜  

原赋魏曹植车渠盌赋曰惟斯盌之所生于凉风之峻湄采金光以定色拟朝阳而发辉丰素之炜晔带朱荣之葳蕤緼丝纶以肆采藻繁布以相追翩飘飖而浮景若惊鹄之双飞隐神璞于西野弥百叶而莫希于时乃有明笃神后广被仁声夷慕义而重使献兹寳于斯庭命公输使制匠穷妍丽之殊形华色灿烂文若防成欝蓊云蒸蜿蜒龙征光如激电影若浮星何神怪之巨伟信一览而九惊虽离朱之聪目由燿以失精何明丽之可悦超羣寳而特章俟君子之闲宴酌甘醴于斯觞既娯情而可贵故永御而不忘　应玚车渠盌赋曰惟兹碗之珍玮诞灵岳而竒生扇不周之芳烈浸琼露以润形防碧条以纳曜噏朝霞而发荣纷黄以彤裔晔豹变而龙华象蜿虹之辅体中含曜乎云波若其众色鳞聚卓度诡常絪緼杂错乍圆乍方蔚术繁兴散列成章扬丹流缥碧玉飞黄华气承朗内外齐光　徐干车渠碗赋曰阛德应规巽从易安大小得宜容如可观盛彼清醴承以雕盘因欢接口媚于君顔　晋潘尼琉璃碗赋曰览方贡之彼珍玮兹碗之独竒济流沙之絶险越葱岭之峻危其由来也阻逺其所托也幽深据重峦之亿仞临洪溪之万寻接玉树与琼瑶邻沙棠与碧林瞻阆风之崔嵬顾圃之萧参光映日矅圆成月盈纎瑕防丽飞尘靡停灼烁旁烛表里相形举兹盌以酬賔荣宻坐之曲宴流景烱晃以内澈清醴瑶琰而外见陈江总玛瑙碗赋曰翠羽流霞之杯谅无闻于玮丽  

岂匹此之竒瓌爰覩殊特臻自西国状惊鹤之防溃似游龙之割刻士衡譬之云采中郎羞其马勒于时北园清夏东阁浮凉山交枝而影杂水沈叶而流香蝉无风而吲短鹭出迥而飞长副君海渟岳峙纸落金锵获阿宗之美寳命河朔之名觞寳出昆仑之仙阜觞即洲之玉酒酒既醉而还年盌稍酌而延寿仰天纵之体物铭欹器兮何有  

原表梁诸葛恢表曰诏云行当别离以为怅防分致氍防一劒一琉璃盌一贵达心领录之天恩望极天地施钧不异逺近  

盂一  

增说文曰盂饮器也　韩子曰为人君者犹盂也人犹水也盂圆水圆盂方水方　凉州异物志曰琥珀作盂瓶　梦华录曰京师酒店纯用银器虽一人盌遂之时亦用银盂【`注盌遂一盌遂行也`】  

盂二  

增汉书曰东方朔上尝使数家射覆置守宫于盂下使射之　晋四王起事曰惠帝还洛阳黄门以瓦盂盛茶上至尊　宋史曰夏将嵬名山弟夷山来降种谔谔使人因夷山以诱之赂以金盂名山小吏受而许降名山未之知也  

鉢一  

增玉鉢【`北齐书云齐神武长女为魏孝武后被废复配元韶魏室竒寳多随后入韶家有二玉鉢相盛可转而不可出玛瑙榼容三升玉缝之皆称西域鬼作`】　银鉢【`二石伪事云佛图澄死以生所服金杖银鉢送终后开棺视之惟见杖鉢存焉`】　衣鉢【`灯录云池州使君问五祖曰会中有五百僧不付衣鉢为甚却付与卢行者五祖曰四百九十九人防佛法唯有卢行者一人不会佛法他则悟道谓之过量人方得衣鉢`】　瓶鉢【`又云守清禅师有僧问如何是和尚家风曰一瓶兼一鉢到处是生涯`】原链悬【`支僧载外国事云佛鉢在大月氐国一名佛律婆越国是天子之都也起浮图髙四丈七层四壁里有金银佛象悉如人髙鉢处中央在第二层上作金络络鉢链悬鉢鉢是石也其色青`】　车载【`法显记云弗楼沙国有佛鉢昔月氐王大兴众来伐此国取佛鉢既服此国巳月氐王笃信佛法欲持鉢去去乃校饰大象置鉢其上象便伏地不能得进更作四轮车载鉢八象共牵复不能进王知与鉢无縁深自愧叹即于此处起塔及僧伽蓝`】　青玉鉢【`西域诸国志云佛鉢在干陁越国青玉也受三斗许彼国寳之供养愿终日花香不满则如言也愿一把满亦随言也`】　众香鉢【`维摩经云维摩居士遣八菩萨往众香国礼佛于是香积如来以众香鉢盛饭与之`】　水精鉢【`交州杂事云太康四年刺史陶璜表送临邑王范熊所献银鉢一口水精鉢一口`】　增龙脑鉢【`宋苏轼宸奎阁碑记云大觉禅师持律严仁宗赐龙脑鉢盂琏对使者焚之曰吾法以瓦铁食此鉢非法上嘉之`】　原生青莲【`佛图澄传曰澄以鉢盛水烧香呪之须臾鉢中生青莲花`】　增升白气【`广舆记云无言和尚姓李氏精宻数法尝持一铁鉢入定欲晴则鉢内火光烛天遂霁欲雨则鉢中白气上升遂雨防氏封为灌顶法师`】原盛乳糜【`支僧载外国事云摩竭提国在迦维越之南相去四十由旬贝多树去摩竭提三十里一名毘波黎佛唯在此一树下坐满六年长者女以金鉢盛牛乳糜上佛佛得乳糜往尼连禅河浴浴竟于水边噉糜噉糜竟掷鉢水中逆流可百步许然后鉢复流河中架梨郍龙王接取鉢在宫中供养`】　增满香饭【`异苑云司州卫士度苦行居士也其母常诵经长斋堂众僧未食俱望见空中有一物下既落其前乃是天鉢满中香饭度以晋惠怀之际得道`】　搅鉢求雨【`明皇十七事云明皇令无畏三藏求雨以一鉢水小刀搅之须臾有龙如指大入鉢复搅呪之白气自鉢中出大风雨`】　击鉢成诗【`梁王僧孺云齐竟陵王子良尝集学士刻烛成诗四韵则刻一寸以此为率萧文琰曰何难之有乃与丘令楷等共打铜鉢立韵响灭诗成皆可观览`】  

鉢二  

原啓齐王融谢安陆王赐银鉢启曰素金之贵有访仙经镌刻可竒见符神鼎撤膳器于珍羞之席降寳玩于箪瓢之门　梁刘孝仪谢鄱阳王赐鉢启曰珍穷货贡制极范金用贵寳尊文包龙鼎雕镂海籍图载山经阅众灵于器中弄神奸于掌里足令任后所欲逺慙汉世少君有觌遥羞齐寝  

瓯一  

原方言曰瓯甂陈魏宋楚之间谓之防自关而西谓之甂其大者谓之瓯　增又曰自关而西盎之小者谓之瓯　通俗文曰小瓯曰防　淮南子曰狗彘不择甂瓯而食　东方朔七谏曰甂瓯登于明堂周鼎潜于深渊  

瓯二  

原盛香【`袁彦伯罗山疏云善道门尸在石室北壁下形骸朽壊止有白骨在昔成都识此道士闻之使人慨然其业行殊异当蝉脱解骨耳石室中先有瓯盛香得便扫除烧香`】　化丹【`抱朴子云取金液及水银以黄土瓯盛置之猛火土皆化为丹以此丹金为盘盌食其中可令人长生`】　增玉手捧【`韵府云裴航至蓝桥姬曰云英擎一瓯浆来俄于苇箔下出双玉手捧瓷瓯饮之真玉液也`】　犀筯击【`又云汉成帝欲立飞燕谢后歌归风送逺之曲以文犀筯击玉瓯酒酣风起后袖曰仙乎仙乎去故而就新`】　起素涛【`茶歌云碧玉瓯中素涛起`】　饮玉液【`见上`】　覆案上【`唐书云宗命相先书名置案上举金瓯覆之谓太子曰此相名也其谁乎射中赐巵酒肃宗曰非崔琳卢从愿乎上曰然`】　掷波间【`宋史云淳化三年三月帝幸金明池命为竞渡之戏掷银瓯于波间令人泅波取之`】赐诸葛恢【`诸葛恢集云诏赐恢白瓯二枚`】　投徐孝嗣【`南史云沈昭畧被召入华`】  

【`林省饮药酒骂徐孝嗣曰废昬立明古今令典宰相无才致有今日以瓯投其靣曰使为破靣鬼`】  

瓯三  

原啓梁皇太子谢敕赉广州瓯等启曰淮南承月之杯岂均符采西国浮云之盌非谓瑰竒臣南珍靡究未读奏曹之表方物罕逢不识议郎之画  

瓮一【`罋瓮同`】  

原易曰井谷射鲋瓮敝漏　增周礼曰大朝觐佐傧共设篚罋之礼　原礼记曰儒有蓬户罋牖易衣而出并日而食　孝经援神契曰银瓮不汲自随不盛自盈增急就章曰系臂琅玕琥珀龙璧碧珠玑玫瑰瓮　宋刘师道诗曰醯鸡瓮里夭  

瓮二  

原左传曰齐人伐燕燕人归燕姬赂以瑶瓮玉椟斚耳增汉书曰陈平家贫居瓮牖　华严国志曰赵琰青  

州刺史防置水瓮得贵要之书投于其中　闻见录曰赵普为相屏后设一大瓮凡有投利害文字贮其中满则焚之通衢因此得谤　宋史曰牟子才八世祖允良生期岁淳化间盗起举家殱焉惟一姑未笄以瓮覆之得免　广舆记曰陶宗仪天台人至元间避难府城南之亭林里雅好著述虽力耕畎亩恒以笔砚自随置一瓮树下有所得即书以投其中乆乆成帙曰南村辍耕录  

瓮三  

增藏书　积笔【`东坡诗序云唐房琯与道士邢和璞出游至夏口村坐古松下和璞使人凿地得瓮中所藏娄师德与永禅师书谓琯曰颇忆此邪因怅然悟前身为永师也　尚书故实云孙智永学书积年秃笔十八瓮`】　原雷鸣　云出【`淮南万毕术云取沸汤着铜瓮中坚塞之内于井中作雷鸣闻数十里　幽怪志曰曹着为建康小吏忽为庐山府君所迎见府门前有大瓮可受五百石风云出其中`】藏金　增流钱【`晋书云隗炤善易临终书版授妻曰吾亡后五年有诏使来此亭姓龚负`】  

【`吾金可持此版责之至期龚使者止亭中妻赍版往责使者筮卦曰吾不负金贤夫有金五百觔盛以青瓮覆以铜柈埋在堂屋下掘之得金　唐余录云建安人见山下数钱流出至山半有大瓮钱满而欹于是推正石搘之取五百余归将再尽取而亡其瓮夜梦人曰钱有主向为瓮欹以五百雇尔正之尔`】　贮露作酪【`韵府云黄帝时瓮尧时犹存贮玛瑙露中时淳则满时浇则竭　王隐晋书云太孙臧外祖蒋廸作酪当酿未成大瓮自行廸打酪瓮破问景养养曰当生太子储副`】　备城　累墙【`墨子云备城百步一井井十瓮　正字通云明姚广孝选军中器槭聚瓮甃累墙瓮口向内外过者不闻声以声为瓮所收也`】　原出妇　藏贼【`六帖云魏管辂有人失妻辂卜之令于东阳城门担豚人至与共鬭豚走逸追之豚入舍突破主人瓮妇从瓮中出　东观汉记云王涣与洛阳令方畧捕贼贼乃藏大瓮中悉擒获`】　丈人抱　吏部眠【`庄子云子贡入楚过汉隂见一丈人方为圃畦凿隧而入抱瓮而灌子贡曰有械于此用力寡而见功多其名为槹丈人忿然作色曰有机械者必有机事有机事者必有机心吾非不知羞而不为也　晋书云毕卓为吏部郎性嗜酒比舍郎酒熟因夜至其瓮间盗饮之为掌酒者所缚旦视之乃毕吏部也`】　增活一儿　投二媪【`冷斋夜话云司马温公幼时与羣儿戏一儿坠大瓮水中羣儿惊去公以石击瓮水迸出儿得不死至今京济间为小儿击瓮图　唐书云武后嫉髙宗废后王氏并萧良娣剔其手足反接投酿瓮中曰令二媪骨醉`】　纳周兴　瘗陈谔【`唐书云天授中人告周兴谋反诏来俊臣鞫状初兴未知被告方对俊臣食俊臣曰囚多不服奈何兴曰易耳内之大瓮炽炭周之何事不承俊臣曰善命取瓮且炽火徐谓兴曰有诏按君请尝之　明纪云永乐中陈谔为人刚介直諌触禁上怒命为坎瘗之露其顶谔叹息谓其人曰吾今日乃为火毙所苦问其故骂曰咄嗟汝不知邪朝廷瘗人当以瓮令速死耳瘗者如其言遂得屈伸七日不死释还职`】　原坐岳飞置胡广【`宋史云岳飞生未弥月河决内黄水暴至母姚抱飞坐瓮中冲涛及岸得免人异之　世说云胡广本姓黄五月五日生父母恶之乃置瓮投于江湖见瓮流下人闻儿啼取儿养之遂位登三司广不持本亲服云本亲以我为死人深讥之`】　浸道士　煆颠仙【`集仙云王老者慕道有老道士造之忽遍身疮曰得酒数斛浸之即愈遂为置酒满瓮道士坐瓮巾三日须髪皆黒如童子曰能饮此酒可仙去时方打麦全家饮之忽风动云蒸一时轻举空中犹闻打麦声　明通纪云太祖时有周颠仙建昌人年十四得颠疾行乞南昌举错谲诡人莫能识至金陵遇上出必前遮拜时有所言必以告太平为首词上厌之命沃以烧酒颠饮极多终不醉命覆以瓮积薪煆之火息起视正坐宴然`】　藏鹦鹉　增置蜥蝪【`白帖云张华养白鹦鹉华自外来并以家事告之华出后童仆怒乃藏瓮中　韵府云置蜥蝪于瓮中祈雨事`】　有黄虀　原得素书【`韵府云贫士有三百瓮黄虀　钟离意别云意为鲁相脩夫子庙男子张伯除堂下草土中得玉璧七枚伯怀其一以六枚瘗堂下牀首有悬瓮意问户曹此何瓮曰夫子瓮有丹书人莫敢发意发之得素书云后世修吾书董仲舒防吾车拭吾履发吾笥防稽钟离意璧有七枚张伯怀其一`】  

瓮四  

原酒瓮【`金楼子云祢衡云荀彧可强与言余皆酒瓮饭囊尔`】　增饭罋【`童謡云二月刈禾伤早九月吃糕正好十月洗荡饭瓮隋五行志云丰年之祥东坡诗云助尔歌饭瓮`】　原金七瓮【`白帖云宋渭南耕者得主父偃七瓮金`】　酒五瓮【`白帖云周觊籍其家絮数簏酒五瓮而已`】覆酒瓮【`晋书云陆机闻左思欲作三都赋曰须其成当以覆酒瓮尔`】　覆酱瓮【`后魏书云雄着太当时不免覆酱瓮`】　增从人求酒【`类说云有人自称成德器从人求酒击之乃一破酒瓮`】　悬树作声【`明通纪云成化中山东民穿窖得古冢一罋贮水輙涸悬树上作声怪而破之识者云此寳器能照数里`】　抱瓮酿酒【`语林云羊稚舒冬月酿酒常令人抱瓮须复易一人酒速成而味好`】　置瓮投书【`见前赵琰`】  

瓮五  

增诗唐陆防咏酒瓮诗曰暖麴蘖调覆深苫盖尽溢处每淋漓沈来还濎滢尝闻清凉酎可养希夷性盗饮以为名得非君子病　皮日休和陆鲁望酒瓮诗曰坚净不苦窳陶于醉封疆临溪刷旧痕隔屋闻新香移来近麴室倒处临糟牀所嗟无比邻余亦能偷尝增赋唐卫棻瓮赋曰古人得象兮创经营肇彼羣槖兮疏厥名瞻兹瓮之为质乃陶人之所成非耳目之华侈留器用之深情若乃虗以为量满而戒溢内容乃体外坚其质在埏埴之厥初谅邀竒于斯日济家人之攸务故陈子乎虗室藏用所资讵可谈悉至如原宪贫病蓬户攸居以瓮为牖含风自虗知道而乐其神晏如及夫汉隂抱瓮髙情悠邈絶乎浇风敦其至朴同夫人道于焉卓荦若夫吏部既醉乗兴来眠漏永夕酒泛如泉酣饮无度其人在旃考异宏图征竒遐纪条支之鸟卵犹类园人之茧形可拟非心虗之可测徒耳闻而是矣厥品之为用自礼经以疏迹固有顺于时须乃全之而不易含虗而称从宜所适粤若稽古兮圣唐银瓮常满兮珍光灵液滋兮寳物用呈絶瑞兮咏太康小子同萤爝之微火耿光疑于斯章  

罂一  

增说文曰防备火长颈瓶也　又曰罂甀也甀小口罂也　方言曰罂谓之防　师古曰罂所以盛酒也　博古图曰汉汤罂温水器也状如匏圜而纯素有一耳若屈巵举而置之炉灶间以烹水铜为之重一觔十一两容三升七合非瓦瓶也　苏轼诗曰厨里霜虀到旧罂又曰年来小器溢瓶罂  

罂二  

增史记曰韩信击魏从夏阳以木罂渡军袭安邑　汉书曰赵广汉为京兆尹突入霍禹第搜索私屠酤推破卢罂釜斩门关　晋书曰孔严父奕有遗酒者奕遥呵曰人饷吾两罂酒其一何故非也视之一罂果是水奕曰酒重水轻提酒者手有轻重故耳  

罂三  

增酌酒【`襄阳耆旧云卒仲宣截竹为罂以酌酒曰吾性爱竹及酒欲令二物相并尔`】　承糟【`刘伶酒德颂云捧罂承糟衔杯潄醪`】　金罂【`韵府云唐左相酒名醁翠涛贮以金罂十年不败`】银罂【`杜甫腊日诗云翠管银罂下碧霄`】　琉璃罂【`异苑云月支国有佛髪盛以琉璃罂`】翡翠罂【`归田录云寳器翡翠罂欧阳修得之梅尧臣能屑金`】  

## 御定渊鉴类函卷三百八十五

器物部四【`瓶　壶　甑　盆　匕箸权　衡　量　度　农器`】  

瓶一  

原易曰羸其瓶　毛诗曰瓶之罄矣惟罍之耻　増礼记曰祭灶盛于盆尊于瓶　原左传曰虽有挈瓶之智守不假器礼也　増吕氏春秋曰古者抱瓶而汲　原淮南子曰覩瓶水之氷而知天下之寒　古乐府曰金瓶素绠汲寒浆　増富弼书坐屏曰守口如瓶防意如城  

瓶二  

増传曰卫孙蒯田于曹隧饮马于重丘毁其瓶重丘人闭门而诟之曰亲逐而君尔父为厉是之不忧何以田为　又曰邾子在门台阍以瓶水沃廷　唐书曰太宗以胡瓶赐李大亮曰有臣如此朕何忧古人以一言之重订千金今赐胡瓶一虽无千金乃朕所自御　玉海  

曰唐禁中银瓶大者髙五尺余江西李兼献髙六尺者贞元十二年诞日及端午齐映献髙八尺余者　叙闻录曰宪宗酿换骨醪以金瓶赐裴度　五代史曰唐废帝入立欲择宰相因悉书清望官姓名内琉璃瓶中夜焚香祝天以筯挟之首得卢文纪欣然相之　元史曰至顺间伯勒齐尔布哈陞荣禄大夫宣徽使宣徽所造酒横索者众嵗费陶瓶甚多伯勒齐尔布哈奏制银瓶以贮而索者遂止  

瓶三  

増净手　暖足【`寄归云梵云军持此云瓶常贮水随身净手　汤婆一名暖足瓶`】　蓄钱　行雨【`类书云邹长倩赠公孙扑满一枚扑满蓄钱瓶也以土为之可入不可出满则扑之士有聚而不散者有扑满之败　怪录云李靖宿一朱门家夜半一妇人托行雨鞲骢马与一小瓶戒曰瓶水一滴地上三尺水矣`】  

瓶四  

増银瓶【`杜甫诗云指防银瓶索酒尝`】　玉瓶【`李白诗曰玉瓶沽美酒`】　黄金瓶【`唐书云秦琼字叔寳始为隋将后降髙祖拜马军总管战美良川功多帝赐以黄金瓶劳曰卿不恤妻子而来归我且又立功使朕肉可食当割以啖汝况子女玉帛乎`】　朱提瓶【`又云太宗时回纥铁勒十一部归命张饮髙防帝坐秘殿前后髙坫置朱提瓶其上潜泉浮酒自左阁通坫趾注之瓶转受百斛回纥数千人饮毕尚不能半`】　金胡瓶【`西域记云疎勒王致魏文帝金胡瓶`】　玉胆瓶【`郑松云花须中有玉胆瓶`】　从者挈【`九国志云蜀闽王宗铢有海客鬻龙脑蜀中贮以水晶瓶殿直李葩市之海客邀善价比数倍葩造宗铢曰水晶瓶为尔取之翌日至其所宗铢与海客共观叹其纎织久之因目从者挈瓶去`】　灶妇洗【`苏轼诗云应嗤灶妇洗盆瓶`】　自称曽元【`宣室志云建中末独孤彦客淮泗间佛寺遇青短衣人自称曾元后騐之乃瓶耳`】　客揖麴生【`郑綮开元传信记云道士叶法善有道术一日防朝士满座思酒忽有一人叩门称麴秀才突入居席末论难锋起叶潜以小剑击之随手坠地化为瓶榼视之乃盈瓶醇酿也坐客醉而揖其瓶曰麴生风味不可忘也`】　跳入不见【`广舆记云中屠有涯宋时居阳羡携瓷瓶渡舟饮酒大吐众逐之登岸吟曰仲尼非不贤为世所不容蚩蚩同舟子不识人中龙跳入瓶不见`】　击碎应声【`明通纪云洪武初冷谦有仙术有友人贫求济于谦谦乃于壁间画一门一鹤守之令人敲门自开入其室金寳充牣葢内帑也其人恣取以出而遗其引他日内库失金库吏得引以闻执其人讯之并逮谦谦谓逮者曰安得少水以救我渇逮者以瓶汲水与之谦且饮以足插入瓶中其身渐隐逮者以瓶置御前上问之輙于瓶中应声上怒击其瓶碎之片片皆应`】　祐师踢倒【`灯录云华林与祐师争住沩山百丈曰若能下得一句出格乃与住持指浄瓶曰不得唤作浄瓶林曰不可唤作木也百丈不肯祐师乃踢倒浄瓶百丈笑曰输却山子也`】　阮孚持归【`潜确类书云阮孚性机辨好酒貎短而秃周文帝偏所眷顾常于室内置酒十瓶瓶一斛上皆加帽欲戏孚孚适入室见即惊喜曰吾兄弟辈甚无礼何为入王家匡坐相对宜早还宅也因持瓶归周文抚手大笑`】  

瓶五  

増诗唐杜甫咏铜瓶诗曰乱后碧井废时清瑶殿深铜瓶未失水百丈有哀音侧想美人意应悲寒甃沈蛟龙半缺落犹得折黄金　宋黄庭坚戏咏暖足瓶诗曰小姬暖足卧或能起心兵千钱买脚婆夜夜睡天明脚婆元不食纒裹一衲足天明更倾泻颒【`晦`】手有余燠　明于谦汤婆诗曰不施脂粉不梳妆寂寞无言卧象牀暖足难同亲骨肉傍人惟有热心肠夜长夜短慵舒眼花落花开空自伤可惜恩情易抛掷春来依旧守空房原赋汉雄赋曰覩瓶之居居井之湄处髙临深动常近危酒醪不入藏水满懐不得左右牵于纒徽一旦击碍骨肉为泥自用如此不如鸱夷  

増传明支廷训涵春君【`花瓶`】曰余托居在委巷穷僻防絶无芳艶渉目且日奔走于风尘不知其腊之将去也有涵春君者修颈坦腹独抱止水每如果然挈罗浮素质踵余斋而明曰春至矣世有脚阳春今且无根自荣矣师雄偶邀半晌今且陪君起居矣萧萧疎影黯黯余芳最可人者尤在灯下经宿犹是阅旬犹是且刋华而就实焉余意罗浮氏素非家养其来固多拂郁曲折乃于于徐徐欣然自若不识一枝之为寄也岂转移造化顾属君手邪甚异之君曰何异乎拂之因以得顺折之转而为全物情类然逐众敷荣大地阳春也随縁自适一掬阳春也且过目成色何必春之为春与化俱徂何必相之为相借交于姚魏受知于陶令折节于董奉师门亦披衷于六西子无问富贵髙隐仙踪艶质随所入必偕所与以进而此衷常浄可自信亦可信人时与文人学士晤对于芸并侧于几案足以助其生意而彼此视为莫逆即与释部谈空空宗课寂寂律议森然亦若相得益彰而不病其为色碍惟贾人竪子日营营于多寡有无似为不韵未尝过而问焉葢于万锦丛中结交一杯水里涵养春意虽觉满懐尘根不留半防东皇以其有防伤续韵之功袭封涵春君姓湛氏名撷英移芳其字云　明吴寛汤媪【`汤婆子一名暖足瓶`】曰媪之先金姓少昊之苖裔也夏禹治水功成别锡之氏世有从革之徳载周书洪范篇穆王时有金母实生媪媪少遇为燧人氏之言者授以水火相济之术善养气能吐故纳新延年不死人异之昼窃观其所为块处室中腹枵然及暮惟饮汤数升而已人因叩之曰媪何以夀对曰汝独不闻冬日则饮汤之说乎吾术止此他无以吿子者因号曰汤媪媪为人有器量能容物其中无钩钜而缄黙不泄非世俗长舌妇人比性更恬淡富贵家未尝有足迹独喜孤寒士有召即往藜牀纸帐相与抵足寝和气蔼然可掬唐有广文先生知其名召之媪至让抑居下坐广文揖而进媪曰足下虽冷官妾则妇人岂可与公比肩哉广文与语至夜半颓然就睡偶以足加其腹媪亦不怒天明更与语倾倒殆尽自是广文非媪寝不安席尝曰和而不流清而不激卑以自牧即之也温惟媪能兼之人以为知言媪复知医思以济世人谓其满腔子皆春意也有贵介公子犯寒疾独卧别室迎致之媪初不欲往或曰此正媪行仁之秋也何以拒为不得已行视其疾已在骨髓循其经络起足厥隂曰是非铁可加法宜用汤液从其言体温温自下起若饮姜桂然及视其剂则其平日所饮者也公子竒其效欲留侍终身诸姬患之相与防于公子曰媪虽知医然昼伏夜见踪迹叵测其殆鬼物邪公子尚慎之媪闻而愠见曰吾生平号为容物至是不觉使人热中卒骂曰家世非寒族幸自温饱无求于世若辈粉白黛緑専以色媚人鬼物真自谓吾见若辈之杀公子也竟去及接他人终不失和气公子亦遂疏之诸姬更进御未几疾复作竟死如媪言媪同时有夫人竹氏与媪每春秋时輙为人弃置相防黙然无怨言叹曰人生出防各有时耳媪自周歴汉唐至宋已二千余嵗人谓其犹防子也阅人虽多无可以当意者闻涑水司马公有清徳欲依之公得媪恨晩家有侍妾不一顾其夫人亦贤乃盛饰之以进卒挥去既而公拜相夜则思天下事往往达旦不寝媪进曰公幸不弃处我布衾之下愧无以报徳惟公尽瘁国事貎日加瘠幸为天下自爱公惊曰吾乆不闻媪言媪言甚爱我愿卒闻媪之所以防世者媪曰昔在周末犹及见老子教予曰汝惟知足知足不辱予谨受教以至今日公悟曰媪殆谓我也即谢事退居于洛后薨朝廷因有温国之封媪后夀益髙虽云得异术要其先世从革之徳所致不可诬也  

壶一  

増说文曰壶昆吾圜器也【`徐注曰昆吾纣臣作瓦器`】　毛诗曰显父饯之清酒百壶　周礼曰挈壶氏掌挈壶以令军井【`壶所以盛饮故以壶表井中`】　又曰凡军事悬壷以序聚【`悬壶以为漏也音托`】　三礼图曰洗壶受一斛口径一尺头髙五寸大中身兊【`音鋭`】下赤漆中上加青云气方壶受一斛腹圜足口方圜壶受一斛腹方足口圜　潜确类书曰壶周制也而方圎有异凡燕礼与夫大射卿大夫则皆用方壶士皆用圎壷以其大夫尊之所有事示为臣者有方直之义故用方以其士旅食卑之所有事示为士者以顺命为宜故用圎  

壶二  

増玉壶【`韵府云王方平有十二玉壶`】　瓠壶【`又云鸱夷滑稽腹如瓠壶`】　青田壶【`瑚钩诗话云乌孙国有青田核莫知其木与实而核如五六升瓠空之盛水俄而成酒味甚淳美刘章曽得二焉集宾设之一核才尽一核又熟可供二十客因名青田壶`】　瘿木壶【`见吕公着诗`】　发丹书【`晏子春秋云景公游于纪得一金壶视之有丹书`】　盛黄金【`韩子云晋公子重耳过曹僖负羁盛黄金于壶充之以食令人遗公子也`】　饭伍贠【`琴操云伍贠奔吴过溧阳濑溪见一女击漂于水中旁有壶浆乃就乞饭饭毕谓女子曰掩夫人壶口女子知其意自投濑溪而死`】　与韩重【`搜神记云吴王夫差女悦童子韩重结气死形见重将入塜取昆仑玉壶与之`】　悬壶卖药【`神仙云费长房为汝南市掾市有一老翁卖药挂一壷于肆头日入后輙入壶中惟长房睹之因再拜奉酒酺翁乃与俱入壶中见玉堂严丽防酒甘肴具饮毕而出乃俱入深山`】　负壶灌区【`说苑云五大夫卫人也负壷入井终日灌一区`】  

壶三  

増诗宋吕公着瘿木壶诗曰天地产众材任材为之智栋桷与楹杙小大无有弃方者以矩度圎者中规制嗟尔木之瘿何异肉有赘生成拥肿姿赋象难取类櫽括所不施钩绳为尔废大匠睨而往恻然乃有意孰非造化功而终朽不器刳剔应其中朱漆为之伪浆挹酒醴施用惟其利牺象非不珍金罍岂不贵设之于楹阶十目肯注视幸因左右容及见谓竒异人之于才性夫岂逺于是性虽有不善在教之揉励才亡不可用由上所措置饰陋就其长皆得为良士执一以废百众功何由备是惟圣人心能通天下志  

増明刘啓元壶子【`酒壶`】曰壶子字酌之其先锡山人也质稍冥顽镕化于将作大匠复为之切磋以成其器为人长喙大耳腹恢恢而有容初与麯城陆胥交莫逆共探圣贤道术陆生曰夫道以虚为体以实为用虗而实实而虚妙故无穷几乎道矣居数日壶子吿胥曰吾虚矣胥曰未也恐有我盈其中壶子随倾之曰吾虚矣胥曰未也恐有我留其中壶子尽倾之告胥曰吾虗矣胥叩其中空空如也曰果虚也与哉吾请从子以周旋无何壶子官太常见商君如旧识商尝枕壶子膝指其腹曰此中何所有壶子曰此中空洞无物最是难测地商戏之曰子所谓徒有此大腹了自无刚肠者壶不之校谓人曰寜我容人无人容我壶尝共商语刺刺不能休商问何防得来壶子曰曩与陆生交每虚而往实而归特为子倾倒之念欲荐之上未能也子其圗之商因荐胥于上上召陆胥与语大悦谓壶子曰吾于商生手之而不释吾于陆生口之而不置卿为之先容卿其作余耳目乎命摄主客司事四方宾至先遣商出欵之壶子偕陆胥随其后而斟酌对焉吐词温醇有足沦洽人肌髄者一座为之尽倾尝为长夜饮至夜分陆生力竭上察壶有欹侧态腹且枵然上笑曰壶生其庶乎屡空顾谓商君曰瓶之罄矣惟罍之耻壶子与卿之谓乎可休沐壶后归老于锡山自号鸱夷子皮乡有瓶生者状类壶而性不嗜酒常居井牧间壷讥之曰视子之居于井之湄饮水满腹香醪罔知绠断身坠粉骨何疑瓶亦借鸱夷讥壶曰鸱夷酒囊乐极招殃痛饮满腹代人行觞孰云国器多藏厚亡壶闻而愧之又尝为邹人设馔先与陆生饮酒自扪其腹而出曰我不负汝商君曰子不负腹腹当负子壶曰不然予尝承顔接词我口若悬河源若倒峡一泻若建瓴而下何谓腹负我邪座客不能屈曰有本者如是是之取尔壷虽浮湛闾里酌尊卑戚疎之辨未尝凌节逆施其精义类此性好对客虽防必以貎不冠不见尝与北海语曰座上客常满尊中酒不空吾无忧矣其器量甚宏人莫窥其深浅常为臧获所执坦如恬如也柱下史曰大盈若冲其用不穷漆园吏曰注焉而不满倾焉而不竭壷子葢庶几哉尝观列仙有壶公者安期生尝师之日悬一壶于都市晩入憩其中因以壶公名壶子岂其流裔邪　支廷训汤蕴之【`茶壷`】曰坡翁尝曰买田阳羡吾将老焉岂以济胜得胜故云尔邪非也此中有一清真道人与汤蕴之最善道人名闻天下即天子首嘉之啧啧曽不释口蕴之亦阳羡产也状貎虽不甚伟闲雅修饰一准于时且火具足入水不濡历金山玉泉碧涧咸为识赏中懐惟珍一清眞清真亦惟蕴之是契两相渐涵芝兰之气不啻也饮徳者风生两腋在座尘祛能令寐者忽寤醉者旋醒烦者顿解喜通雀舌故知防悟也仪肃枪旗尊驾聿临也颁颁龙鳯禁庭异数也所以导欵诚将祗肃孰为之调停斟酌非蕴之弗任矣以故士君子咸器之于时名益重虽块然一质即金玉其相者不与易也有同类流入酣里典裘落防居然以圣贤自标笑其斤斤独抱徒为自苦耳曰吾苦固甘之凡受我灌输者谦谦抑抑一如捧盈虽有髙谈情话终始不愆于仪非若防徳防邦是戒者宁从竹里炊烟不向瓮邉觅梦宁随作书刘琨为伍不与投辖陈遵为邻整容缄口一种清芬未啓气已充然有余其入人亦在意气非闗唇吻置之者亦必慎择所防非几筵弗置也禹锡餽菊表情陶谷烹雪知味率皆蕴之襄事松风叶唱其受知于坡翁素矣微独阳羡佳山水足当一老邪  

甑一  

増说文曰窐甑空也　方言曰甑自关而东谓之甗或谓之鬵或谓之酢馏　尔雅曰防谓之鬵鬵鉹也　原古史考曰黄帝始作甑　増韩诗外曰舜甑盆无膻【`膻即今甑箄`】饭乎土簋啜乎土型　考工记曰陶人爲甗【`注甗无底甑`】实二鬴厚半寸唇寸盆实二鬴厚半寸唇寸甑实二鬴厚半寸唇寸七穿　京房易逆刺曰天雨釡甑岁一熟　宋志曰丹甑五谷丰熟则出　淮南子曰粟得湿而熯甑得火而液　白虎通曰王者徳至山陵丹甑见　离骚曰珪璋杂于甑窐  

甑二  

原左传曰晋师从齐师入自丘舆齐侯使宾媚人赂以纪甗玉磬　家语曰顔回炊饭于败屋下有尘坠饭中孔子遥见攫食之及回至孔子曰吾向梦先人将祭之回曰不可向有炲煤落甑中置之不可弃之则不祥因攫而食之　后汉书曰范丹字史云为莱芜长清贫时人歌曰甑中生尘范史云　増玉海曰宋太宗时长安民得甗其状下为鼎三足上为方甑中设铜箄可以开阖有铭在其侧句中正识其文曰甗也遂藏秘阁  

甑三  

原铜甑【`益部耆旧云任文公王莽乱时凡竒物悉卖唯留一铜甑`】　竹甑【`郭文传云文以竹筒为甑`】　増桐甑【`唐语林云白乐天舟后有小灶安桐甑而炊`】　原叔达破甑【`郭林宗别云孟敏字叔逹荷甑坠地不顾而去林宗问之敏曰甑已破矣视之何益林宗异之劝令学果著名`】　増季方壊甑【`袁山松后汉书云荀淑与陈寔相善尝命驾相就令元方侍侧季方作食尝窃聼谈甑壊饭糜`】　引绳出甑【`广舆记云江西广昌县有石壁潭临水石壁髙三十余丈上有海眼昔里人涤甑于溪水漂去至龙潭而没一日樵者在石壁上俯瞰海眼见一物以绳引出之即所涤甑也`】石姥山甑【`钱塘记云石姥山有甑大数十围有三十六足一人揺之輙动纵使千百人引之与`】  

【`一人不异`】　朽壤中甑【`宣室志云建中末独孤彦客淮泗间佛寺遇青短衣人自称姓曽名元彦曰此甑字也騐之果于朽壤中得甑`】  

甑四  

増赋唐薛邕丹甑赋曰中含虚兮体道上应规兮法天以孝以享兮可以饙饎多黍多稌兮屡惟丰年　史翽丹甑赋曰既申命以自天类有孚而盈缶不汲而满寳鼎齐列不炊而沸温泉比崇异陶钧之有作符造化之为功  

盆一  

増说文曰盆盎也　尔雅曰盆谓之缶　周礼曰凡祭祀共其牛牲之互与其盆簝以待事　又曰盆实二鬴厚半寸唇寸　史记曰戴盆何以望天　博古图曰汉兽耳盆髙四寸一分深三寸四分口径七寸五分足径四寸四分两兽面鼻串圜环环径各一寸二分容五升纯素无文自然之色青碧相间以铜为之非陶人所为瓦盆也　淮南子曰今夫穷鄙之社也扣盆拊瓶相和而歌自以为乐矣尝试为之击建皷撞巨钟然后知其盆瓶之足羞藏计书修文学而不知至论之至则扣盆拊瓶之徒尔　又曰日东至则盆水溢　又曰屠者观义车者出行陶人用皿盆匠人处狭庐  

盆二  

増洗头　濯足【`杜望岳注云华山有石盆容水数斛名玉女洗头盆　世说云文昌少羁窭所向不偶后富贵奢侈过度打金莲花盆濯足或规之荅曰人生几何要酬平生不足也`】　盛酒渍果【`世说云阮仲容至宗人共集不用杯觞以大盆盛酒圆坐相向大酌更饮　叙闻录云嵇昌蓄采星盆夏月渍果则倍冷`】　星坠　龙负【`续晋阳秋云桓宣武与妻妾坐月下流星坠下铜盆水中光如二寸珠妾酌饮之生　广与记云江西徳化县有湓浦相有人于此洗铜盆堕水捞之见一龙负盆而去`】　酌酒　煑盐【`潘岳笙赋云倾缥盆以酌酒　前汉食货志注云古名廪为牢盆煮盐盆也`】　赏功　赎罪【`宋史云郭药师为检校少保同知燕山府诏入朝徽宗礼遇甚厚解所御珠袍及二金盆赐之药师出谕其下曰此非吾功汝辈力也即剪盆分给赏之　交州杂记云夷俗以铜盆与瓮赎罪`】　鼓歌　节舞【`荘子云庄子妻死恵子吊之荘子箕踞鼓盆而歌恵子曰不已甚乎风土记曰越俗饮宴即鼔盆以为乐取太素圜盆以广尺六者抱以着腹以右手五指更弹之以为节舞者`】  

【`应节而举`】　秦王击　景公鼔【`史记云秦赵防渑池蔺相如曰赵王窃闻秦王善为秦声请奉盆缻于是秦王不怿为一击缻赵御史书曰某年某月秦王为赵王击缻　晏子春秋云景公饮酒鼓盆`】  

盆三  

増水精盆【`元史云回鹘献水精盆珍珠伞等物可直银三万余锭帝稍偿其值且禁其勿复有所献`】颇黎盆【`东坡诗云千金一掷颇黎盆`】　紫瓷盆【`杜阳杂编云防昌元年渤海贡紫瓷`】  

【`盆容半斛内外通莹其色纯紫厚可寸许举之则若鸿毛`】　老瓦盆【`杜甫诗云莫笑田家老瓦盆自从盛酒长儿孙倾银注玉惊人眼共醉还同卧竹根`】　银盆打标【`江南野录云嗣主许民竞渡胜者加以银盆谓之打标后尽搜为卒曰凌波军`】　金盆却暑【`剧谈录云李徳裕极热时以金盆贮水渍白龙皮却暑如涉髙秋`】　扣盆而歌【`详盆一`】　戴盆而哭【`汉书云逄萌素明隂阳知莽将败乃首戴瓦盎而哭于市曰新乎新乎注盎盆也`】  

箸一  

増说文曰所以取饭　方言曰谓之匙　正譌曰匙箸以竹为之　易曰震惊百里不防鬯　毛诗曰有捄棘　仪礼曰主人执　礼记曰饭黍毋以箸又曰羮之有菜者用梜其无菜者不用梜【`注梜箸也今人或谓`】  

【`箸为梜提`】　三礼图曰以载牲体长二尺四寸　史记微子世家曰纣始为象箸　典畧曰陈琳报太祖书曰萦带为垣髙不可登折箸为械坚不可入　淮南子曰糟丘生乎象箸　论衡曰以箸撞钟以筳击皷钟皷不能鸣者撞之者小也  

箸二  

増史记曰景帝居禁中召条侯周亚夫赐食独置大胾不置箸条侯心不平顾谓尚席取箸景帝视而笑曰此非不足君所乎条侯免冠谢　蜀志曰曹操谓先主曰今天下英雄唯使君与操耳本初之徒不足数也先主方食失箸时值雷震先主因曰圣人云迅雷风烈必变良有以也一震之威乃至于此　东宫旧事曰漆五十枚　又曰漆箸一百双　宋书曰太祖妃上世祖金镂箸及杵杓上以赐沈庆之曰卿辛勤匪殊欢宴宜等且觞酌之赐宜以大夫为先也　北齐书曰崔瞻在御史台宅中送食备尽珍羞毎别室独餐有一御史姓裴伺瞻食往造自擕箸恣情饮噉瞻曰我不唤君食亦不共君语君不拘小节昔刘毅冒请鵞炙岂异是乎君定名士后每与同食　开元遗事曰宗赐宰相宋璟以所用金筯曰非赐汝金葢赐卿箸表卿直也五代史曰唐废帝欲择宰相书姓名置琉璃瓶中以箸挟之  

箸三  

増借箸　转筭【`史记云汉王与郦食其谋挠楚权张良从外来汉王方食良曰陛下事去矣臣请借前箸为大王筹之　韵府云曹元理筭陈广汉东西囷米以食筯十数转不差圭合`】　合丹搅药【`文选云金鼎玉合神丹　抱朴子云道人李根煎铅锡以药如大豆者投中以铁搅之`】射鹿肉　刺鸡子【`吴志云赵逹善治九宫一筭之术过知故知故曰仓卒乏酒又无嘉肴无以叙意逹以箸一只再三縦横之乃言卿东壁下有美酒一斛鹿肉三觔何以辞无主人慙曰知卿善射欲相试耳　语林云王蓝田食鸡子以箸刺之不得便大怒投于地`】　邻母投　公主折【`晋书云吴隠之濮阳人博学有清操执父母防哀毁过礼居与韩康伯邻康伯母殷氏贤明每闻隠之哭声輙为之投筯谓康伯曰汝若秉铨当举如此辈人及康伯爲吏部遂举隠之　唐书曰于琮初尚永福公主主未降食帝前以事折匕箸帝知其不可妻士大夫更诏尚广徳公主`】  

箸四  

増玉【`抱朴子云有古强者自云四千嵗嵇使君以玉与强后忽语嵇云昔安期先生以与之`】犀箸【`杜甫丽人行犀箸厌饫乆未下`】　铁筯【`谢承后汉书云王莽时有竒士巨毋霸卧则枕鼔以铁筯食`】　窃箸【`晋书云幸灵豫章人时建昌令民作船吏令各作箸一双或窃灵筯俄而窃者心痛灵曰得无窃我筯乎乃首出之饮以水立愈`】　琉璃【`续齐谐记云赵文诏为东宫扶持廨在清溪中桥夜与神女防寝脱金簪与扶持亦赠以银盌及琉璃`】　青竹筯【`白居易过李生诗云白瓯青竹筯俭洁无膻腥`】　失箸【`英雄记云董常大防宾客诱降反者以镬烹之防者战栗亡失箸`】投箸【`神仙传云葛常与客食以口中饭尽化为蜂数百集于客身客皆投箸惊惧乃`】  

【`张口其蜂悉入`】　葛洪治噎【`又云葛洪治噎方曰与菿食者当以手捉箸问噎人曰此何等物噎人当答曰箸即复曰咽下去即愈`】　少君愈疾【`汉武内云李少君字云翼好道入泰山采药修絶谷养身之术遇安期生少君疾困叩头求治安期生以神楼散一匕与之服即愈`】　犀头匙箸【`酉阳杂爼云唐赐安禄山品目有金平脱犀头匙筯`】　木香匙箸【`十国春秋云后蜀髙祖以李皇后故优待唐荘宗诸儿赐予千计敕器用局以沈香降真为鉢木香为匙箸`】　费万钱无下箸【`晋书云何曽字颖考厨膳滋味拟于王者日食费万钱犹云无下箸防`】　数十品方下箸【`宋史云孙承祐恣为奢侈常膳数十品方下筯`】  

箸五  

増诗明程良规竹箸诗曰殷勤问竹箸甘苦尔先尝滋味他人好尔空来去忙  

増铭明方孝孺箸铭曰汝之食人慎勿恩人之食汝慎勿谖　又曰五鼎之馈为惠不成干糇之遗怨由以生一举筯而骄士将败汝名  

权衡一  

増博雅曰权谓之锤其形垂也　云笈曰黄帝使伶伦作权量　原书曰同律度量衡　月令曰仲春之月日夜分则同度量钧衡石角斗甬正权概　汉书律厯志曰权轻重者不失黍絫　又曰权衡者衡平也权重也衡所以任权而均物平轻重也其道如底以见准之正绳之直左旋见规右折见矩　増又曰权者铢两斤钧石也所以称物平施知轻重也　原又曰五权之制以义立之以物钧之其余大小之差以轻重为宜圜而环之令之肉倍好者【`孟康曰锤之形如环也如淳曰体为肉孔为好师古曰锤者称之权也`】周旋无端终而复始无穷已也　又曰权与物钧而生衡衡运生规规圜生矩矩方生绳绳直生准准正则平衡而钧权矣是为五则　増诸葛亮曰我心如称不能为人低昂　陆贽曰衡者秤也权者锤也故权在于衡则物之多少可准权施于事则义之轻重不差　李石曰天下之势犹持衡　广舆记曰涪州江心有双鱼刻石上每一鱼三十六鳞旁有石秤石斗现则嵗丰庄子曰剖斗折衡而民不争  

权衡二  

原晋书曰裴頠博通兼明医术上言太医权衡宜依古尺先改此若差违遂失神农岐伯之正药物轻重分两乖互为害尤深　唐书曰上官昭容母郑氏初妊梦巨人舁大称曰持此称量天下昭容生逾月母戏曰称量者岂尔邪輙哑然应后内秉机政符其梦云  

权衡三  

増量书【`史记云侯生卢生相与谋曰始皇为人天性刚戾星气者三百人皆良士畏忌讳不敢端言其过事无小大皆决于上上至以衡石量书`】　时【`唐书云佛林国悬一大秤以金丸十二枚属于衡端十二时每至一时金丸輙落毫髪无失`】　原锱铢　觔两　折平于物作信于人　惟器有信　则人不争　作法于平  

示人以信　用于出纳　资以和均【`俱出白帖`】  

权衡四  

増诗唐包何赋秤送孟孺卿诗曰愿以金秤锤因君赠别离钩悬新月吐衡直众星随掌握须平执锱铢必尽知由来披分审莫放防权移　明马轼天平诗曰体物何曽有重轻相君因尔号阿衡谁多谁少皆公论才有些儿便不平  

増赋唐刘禹锡平权衡赋曰惟天垂象惟圣作程播二气而是分晷度立五则而在审权衡上穆天时应隂阳之克正下统人极俾准绳而惟平于是黍累无差毫厘必究等度量而化通逺迩体平均而势行宇宙当其夹钟中律南吕戒铜浑应节于寒暑玉漏方济乎宵昼由是命有司而令申考前王而是遵权轻重以审则中规矩而和钧事垂文兮风乎千古道如砥兮日用于兆人懿夫正以处中平而立矩命其同也有虞之制克彰称其谨焉宣父之言可取故能用该仁里象侔天文既左旋而右折量轻并而重分持平罔亏可为范于秉钧之佐涖信惟一将有助于执契之君不然则何以悬之而息彼奸诈正之而协于晨夜得平则正我之道兮允执厥中裒多益寡众所用兮不言而化化之有孚功莫可逾立规程罔慙夫镜揣钧石寜失乎锱铢匪假垂钧而其用不匮何劳剖斗而所争自无方今百度惟贞万邦承则顺时设教兮靡不获所同律和声兮允臻其极玉衡正而三阶以平七政齐而庻政不忒矣美君臣之同体犹权衡以合徳宰准绳之在心庻轻重之不惑　李宗和平权衡赋曰王者统四时均五则彼权衡之为准騐隂阳之不忒钩深致逺黍累于焉靡差称物平施晷度由之斯得惟权也分其重惟衡也得其平明乎国经固悬兹以垂范掌乎天秩如用兹而永贞衡任权以钧物权资衡以作程故一人体之以清万国万国仰之而庻政以成当其鸟司分畴人敬授既量诸夕又测其昼盈虚气等何借于土圭日夜时分已于玉漏莫不同量度以应其期平权衡以协其茍顺气以颁节实从时而不谬其功斯博其道式孚谅同均于逺近故不失于锱铢俾称物者守之无易抡材者持之罔逾皇矣我君康哉神化万方取则自得于均平二气尚分无愆于昼夜不然者何以佐璿枢之斟酌调元气以絪缊申乎旧章孰似权衡之大匪无同异有孚春秋之分齐其重轻等其规矩岂钧铢之是待在准绳而有取固将平邦国亦以叙彞伦七政惟齐有符乎应天之运百工咸赖实资乎秉国之钧宜其平域中而齐律度贞天下而利黎人惟正直可法惟中平可均夫如是则权衡者葢亦考兹义而是遵　陈佑平权衡赋曰俾民不迷兹器维则行之而万象正动之而天下直一人不宰命任权者必公百辟以孚在持衡者守徳此盖国之恒准教以顺行虽因时以考正乃假人而后成权之垂知俯下而斯重衡之正乃得一以至贞忠以自胜直哉惟清物无偏以表徳器守公而作程动必推移佐璿玑而克正静无偃仰若太阶之既平懿夫衡之诚悬徳乃是茂秉中正以不忒在毫厘而何谬众星分列若歴歴以拱辰一权下临正亭亭而当昼斯斟酌之所以俾名实以相副者也尔其观象取则其数可陈积而成重铢以和钧称物平施则其道无极从时利用乃有命惟新既审度而攸准夫何患乎不均安则无倾正以顺化四时行令必因其隂阳一徳奉天谅贞夫日夜是知分寸相生成乎象盈虚有准观夫文因黄钟以起数应鸟之司分尔乃七政允修五常斯覩为时徳也诚金义而木仁为器法焉乃左旋而右矩既轻重之必审虽细微而待取平之为美曲逆终作汉臣中以见称伊尹是为殷辅兹乃衡之为道也可大权之为义也斯孚绳从则正徳不可诬动不欺于黍累用有识于分铢若夫求平之至者执中之谓乎  

量一  

増广雅曰斛谓之皷方斛谓之角　原毛诗曰椒聊之实蕃衍盈升　周礼曰防氏为量改煎金锡则不耗不耗然后权之权之然后准之准之然后量之量之以为鬴鬴十则钟其声中黄钟之宫也概而不税　増家语曰黄帝设五量曰权衡曰升斛曰尺丈曰里歩曰十百原汉书律厯志云量多少者不失圭撮　又曰量者  

龠合升斗斛也所以量多少也本起于黄钟之龠用度数审其容以子谷秬黍中者千有二百实其龠以井水准其概合龠为合十合为升十升为斗十斗为斛而五量嘉矣其法用铜方尺而圜其外旁有庣焉其上为斛其下为斗左耳为升右耳为合龠其状似爵以縻爵禄又曰夫量者跃于龠合于合登于升聚于斗角于斛  

也职在太仓大司农掌之　増天文要集曰斗星仰则天下斗斛不平覆则嵗稔　楚辞曰世并举而好朋一升斛而相量  

量二  

原左传曰齐旧四量豆区釡钟四升为豆各自其四以登于釡釡十则钟陈氏三量皆登一焉钟乃大矣以家量贷而以公量收之　増后汉书曰第五伦为京兆主簿督铸钱掾领长安市平铨衡正斗斛市无阿枉百姓恱服　原魏志曰太祖赋敛不足军粮少主者请以小斛给军粮太祖曰善后军中有言太祖欺众太祖曰借君之死以厌众乃狥曰主者用其小斛乃斩之于军门増荀氏别曰荀遂字仲阳隐居不仕时嵗饥荒来  

籴者遂妻常昂其斛籴者归量輙过其本时人号为昂斛夫人　原白帖曰隋开皇二年五月长安人穿地得金版有铭云始皇时量器　増宋史曰王嗣宗以秘书监通判澶州上言本州酤斗量校以省升不及七升民犯法酿者三石以上坐死有伤深峻臣恐诸道率如此制望诏自今并准省斗定罪从之　又曰孙瑜以郡县仓庾以斗斛大小为奸奏钧其制黜吏之无状者民大喜有言其变新器非便下迁知曹州寻有言瑜所作量法均一诚便者乃还其元资　又曰范镇作律尺龠合升斗豆区鬴斛图上之　又曰吕大防知青城县旧时圭田粟入以大斗而出以公斗民虽病不敢诉大防始均出纳  

量三  

原用当其无　守而失信　信以守器　官不易方【`俱出白帖`】  

量四  

増赋唐敬括嘉量赋曰作之嘉量其义惟深嘉者以善为节量者用平其心穷微于子谷之数酌宪于黄钟之音葢取诸象爰范于金亦既成止其仪可觌坚外可程虚中受益功格于衡镜实司乎珪锡以分多少寜患乎不均以立信仁抑行之无斁然美其方能立矩卑莫可逾出入罔恡包含式孚狥公灭私乃为而勿有纳新吐故亦用当其无理将神而共契迹与道而相孚且器守乎谦人惟厥操人非器罔主器非人奚造不谨则诈伪生端无方则羡溢为耗职是司者胡顔相冒由此言旃不其至然外平其概乃旁穿既因物以进退而与时为贸迁施于政而四方仰则毗乎理而百代犹诚可美而可尚愿斯焉而取焉异乎大小区分髙卑竒偶始増撮而就合卒聚升而成斗随求而获进获退顺动而何先何后洎乎职兴都尉计起羊洽平籴而作典布均输而有方常平由是以实大国因之用强岂比天有斗而酒浆不挹山有谷而牛马空量然而当春秋分之期为昼夜至之时于以较矣于以用之实万人之所欲敢望闻于有司  

原铭考工记嘉量铭曰时文思索允臻其极嘉量既成以观四国永啓厥后兹器维则  

度一  

原礼记曰古者以周尺八尺为歩今以周尺六尺四寸为歩古者百亩当今东田一百四十六亩三十歩古者百里当今百二十一里六十歩四尺二寸二分周礼曰璧羡以起度　通鉴曰大禹声为律身为度　汉书律厯志曰度长短者不失毫厘　又曰度者分寸尺丈引也所以度长短也本起黄钟之长以子谷秬黍中者一黍之广度之九十分黄钟之长一为一分十分为寸十寸为尺十尺为丈十丈为引而五度审矣其法用铜髙一寸广二寸长一丈而分寸尺丈存焉用竹为引髙一分广六分长十丈其方法矩髙广之数隂阳之象也分者自三微而成著可分别也寸者忖也尺者蒦也丈者张也引者信也夫度者别于分忖于寸蒦于尺张于丈信于引引者信天下也职在内官廷尉掌之　老子曰不敢进尺退寸  

度二  

原白帖曰晋荀朂校八音不和始知后汉至魏尺长于古尺四分有余乃依周礼制尺更铸铜律吕调声韵以尺量古器与本铭尺寸无差时人服其精宻惟阮咸讥其声髙后掘得古尺果长于朂尺四分  

度三  

原十毫为厘【`白帖云十毫为厘失之毫厘差若千里`】　倍寻曰常【`又云争寻常之地五尺曰寻倍寻曰常`】　惟物有度　俾人不争　尺有所短寸有所长【`俱白帖`】  

度四  

増赋唐髙迈度赋曰昔在太始原于物初天地草昧建皇王以为宰淳朴自理非贤人而勿居歴云官与鸟职接洪范而周书无不较权衡之轻重考度量之盈虚因物以极神托数以明象积分而成寸引尺而为丈列隂偶而阳竒法天三而地两准之亿万其如指掌时止则止时行则行随物而应施不失平其至妙也多少不能以藏数其至微也长短不能以隐情易而无欺简而无惑节之以礼其仪不忒圣人进退以观象君子方圆而取则成百王之规矩为万代之绳墨钦若伯禹圣哉为王道济天下爰敕大章投足既广行地无疆彼里之难测用度之可量四时以日月为明万国以君王作大同衡律而一轨量海内平而天下泰居日中而成市朝异方而毕防在商贾之所资惟尺度而为最夫道以神契物以言筌义无不尽理无不全度之为物也资道以为用度之为道也托物而无偏述斯往矣吾不知所以然  

农器一  

増释名曰锄助也去秽助苗长也　又曰防兼也薄其所刈似亷者也　又曰锸锸地起土也　说文曰耒手耕曲木也古者垂作耒耜以振民也又曰耜臿也耒端木也　又曰锄媷斫也镢大锄也　又曰铚获禾短防也　纂文曰耨如铲柄长三尺刃广二寸以刺地除草字诂曰耨头长六寸柄长六尺以芸田也　又曰磟  

碡石辊也平田器　方言曰佥【`郭注今连枷所以打谷者`】宋魏间谓之摄殳或谓之度自关而西谓之棓或谓之柫齐楚江淮间谓之柍或谓之桲【`师古曰柫所以撃治禾者今谓之连耞`】　又曰耙【`郭注云无齿为朳`】宋魏之间谓之渠挐或谓之渠疏　又曰锹江淮南楚间谓之臿　齐语曰耒耜耞芟撃草除田以待时耕深耕疾耰以待时雨　通俗文曰机汲曰桔橰农政全书曰耙制有方耙有八字耙如犂亦用牛驾  

但横濶多齿犂后用之葢犂以起土惟深为功耙以破块惟细为功耙之后又用耖用耢　又曰耖如耙其齿更长所以耖土益细　古史考曰神农作耒　原周易系辞曰神农氏斵木为耜揉木为耒耒耨之利以教天下葢取诸益【`益震下巽上震巽二木之象木道乃行释文耜耒下耓也广五寸耒耜上勾木也疏明神农取卦造器之义`】　増毛诗曰三之日于耜　又曰以我覃耜俶载南亩　又曰畟畟良耜俶载南亩　又曰庤乃钱镈奄观铚艾　原周礼曰车人为耒庛长尺有一寸中直者三尺有三寸上勾者二尺有二寸自其庛縁其外以至于首以其内六尺有六寸与歩相中也坚地欲直庛柔地欲勾庛直庛则利推勾庛则利倨勾磬折谓之中地【`耒谓耕耒庛谓耒下岐`】　増又曰匠人为沟洫耜广五寸二耜为耦一耦之伐广尺深尺谓之【`郑注云古者耜一金两人并之今之耜岐头两金象古之耦也`】　又曰山虞凡服耜斩季材【`注季犹穉也`】　原又曰越无镈非无镈夫人而能为镈也　又曰鍜氏为镈器【`注田器也钱镈之属`】　又曰遂人以时器劝甿【`注铸作耒耜钱鏄之属`】　又曰遂大夫正岁简稼器修稼政【`注耒耜镃基之属`】　礼记月令曰季冬命农计耦耕事脩耒耜具田器又曰孟春天子亲载耒耜　増又祭义曰天子为借  

千亩躬秉耒　原家语曰销剑防为农器　増孟子曰虽有镃基不如待时　庄子曰春雨日时草木怒生铫耨于是始脩　又曰子贡曰凿木为机后重前轻挈水若流其名桔橰圃者曰闻有机事必有机心吾非不知羞不为也　又曰独不见夫桔橰者乎引之则俯舎之则仰彼人之所引非引人者也故俯仰而不得罪于人管子曰一农之事必有一铫一耜然后成农　吕氏  

春秋曰耨柄长六寸所以间稼  

农器二  

増淮南子曰禹身执畚锸以为民先　汉书曰晁错言劝农力本曰为室庐具田器　又曰龚遂为渤海太守敕属县悉罢捕逐盗贼吏诸持鉏钩田器者为良民吏无得问持兵者乃为贼　又曰王莽曰予北巡必躬载拂每县则粟以劝葢藏【`粟谓治粟`】　后汉书曰任延建武初为九真太守俗不知牛耕乃令铸作田器教之垦辟田畴岁广百姓充给　又曰元和元年二月甲戌诏郡国募人无田欲徙他界者恣聼之到在所给公田为雇耕佣赁种□贳与田器勿收租【`饷粮也古饷字`】　晋书曰桓宣镇襄阳劝课农桑或载鉏耒于轺轩或观芸获于陇亩十余年间能得众心　南史曰宋髙祖微时躬耕及受命耨耜之具颇存命藏之以留于后文帝幸旧宫见而色惭近侍进曰大舜躬耕歴山伯禹亲事水土陛下不覩遗物何以知稼穑之艰难先帝之至徳乎　唐书曰贞观中突厥黙啜请和诏赐粟三万石防五万段农器三千具　韩愈李惟简墓志云惟简为凤翔节度使市耕牛铸镈钐鉏斸以给农之不能自具者　旧唐书曰太和二年闰三月景戍内出水车様令京兆造给郑白渠溉田　唐书百官志曰诸冶监令铸兵农之器给军士屯田　又曰司农卿借田则进耒耜　五代史曰唐明宗长兴二年除铁禁初税农具钱　又曰刘审交迁陈州防御使出视民田见民耕器薄陋乃取河北耕器为范为民更铸　宋史曰淳化五年三月癸亥内出踏犁数千分给宋亳人户先是太子中允武允成献踏犁一具不用牛以人力运之至是上以宋亳间牛多死求得此制令尚方工官造成数千具遣直史馆陈尧叟赍于宋州大起冶铸以给与贫民　又曰景徳二年正月戊寅内出踏犁式付河北转运使令询访民间可用则官造给之河朔戎寇之后耕具颇阙淮楚间民用踏犁凡四五人力可比牛一具自尚方造様　又曰大中祥符二年六月庚子河东转运杜梦证上子詹所撰农器图诏褒之　元史曰世祖中统四年以礼部尚书摩和纳　兼领颍州光化互市及领已括户三千兴煽铁冶就铸农器二十万事易粟四万石输官　明纪曰永乐元年命寳源局铸农器给山东等处被兵之民　又曰宣徳五年上还京师道见耕者下马从容询其稼穑之事因取所执耒耜三推耕者罗拜上顾侍臣曰朕三举耒已不胜劳况常事此乎人恒言劳苦莫如农信矣  

农器三  

原范金【`白帖云范金为钱镈`】　増剡木【`孔帖云室韦国剡木为犁人挽以耕`】　格雷【`搜神记云扶风杨道和于田中值雷奔止桑树下霹雳击之道和以锄格之折其右股遂落地色如丹目如镜`】爲云【`沟洫志云举锸为云决渠为雨`】　置耧斗【`齐民要术云耧车状如三足犁中置耧斗`】  

【`藏种以牛驾之一人执耧且行且揺种乃随下崔寔云汉赵过教民耕殖其法三犁共一牛一人将之下种挽耧皆取备焉日种一顷即耧车也`】　原作水排【`后汉书云杜诗建武七年迁南阳太守造作水排铸为农器用力少见功多百姓便之`】　増借耰锄【`贾谊治安防借父耰锄虑有徳色`】修桔橰【`汝南先贤云蔡君仲井桔橰壊母在每年命修不忍治而扶老藤生绕之`】  

农器四  

増歌唐杜甫寓居同谷县歌曰长镵长镵白木柄我生托子以为命【`镵犂铁`】  

増诗明何潜斋桔橰诗曰片片龙鳞蜕老苍有时咿卷沧浪真机动防何容力自是傍人脚手忙　童冀水车行曰零陵水车风作轮緑江夜响盘空云轮盘径三丈水声却在风轮上大江日夜东北流髙岸低坼开深沟轮盘引水入沟去分送髙田种禾黍盘盘自转不用人年年祗用脩车轮往年比屋搜军伍全家载下西凉府十家无有三家存水车卧地多作薪荒田无人复愁旱极目黄茅接长坂年来儿长成丁夫旋开荒田纳官租官租不缺足家食家家复借水田力一车之力食十家十家不惮勤脩车但愿人常在家车在轴不忧禾黍秋不熟  

増赋唐裴度铸劔防为农器赋曰皇帝嗣位之十三载寰海镜清方隅砥平驱域中尽归力穑示天下不复用兵于是销锋镝而俶载南亩庤钱镈而平秩西成所以殄凶器降嘉生收祸乱之根本致兆庶之丰盈者也既而清天歩虚武库剑锷销防铓露当时出匣挥犷俗以来賔今日在镕惟良工之所铸长铩倏尔而从革覃耜忽焉而中度废六月之遄征兴三时之盛务观乎聚而改煎欻飞焰而涌烟从而再造将分地而用天宜人之歌允符于假乐多稼之颂式合于大田若夫弓戈槖戢于宁嵗牛马放归于丰年徒虚语尔胡可比焉则知欲善其事先利其器俾污莱之尽辟由兵革之不试洪鑪既鍜失似雪之锋铓緑野载耕伫如云之苖穟昔用之而有所虽弭之而不弃矧国家以教令为车徒故器械可得而无以道义为封域故战争可得而息由是执帝尧之允防复后稷之训农理化资于地力福祥致于天宗此乃庆自一人风行九野建中于上返本于下下臣进而称曰秦金狄兮未仁周无射兮非雅岂若我后之重谷尽济羣生于良冶　王契桔橰赋曰智者济时以设功强名之曰桔橰何朴斲之太简俾役力兮不劳作固兮为我之身临深兮是我之理若虞机张如鸟斯企山有木因工见汲引之能巽乎水自我成润物之羙不羸瓶而上出何抱瓮之勤止执虚趋下虽自屈于劳形持满因髙终见伸于知己郑圃之侧潘园之旁沟塍绮错畎亩相望带嘉蔬兮暎芳草背古岸兮靣垂杨欲建标以取别能举直而自强若垂竿兮匪钓象爟火兮无光不忘机以弃俗乃习坎而为常随用舎而俯仰应浅深而短长重泉之水兮不滞九畹之兰兮益芳虽欲絶学以弃智其若得存而失亡歌曰大道隐兮世人薄无为守拙空寂寞老圃之道可行何耻见机而作増铭明方孝孺镵铭曰用汝芟夷或封殖崇善去恶乃厥职　又曰念民劳谨民时顺民欲惠民灾　又耒耜铭曰劳思善敏丰财　又曰安厥匮恬厥勚业勿贰世长利　又曰牛之力不可剧土之宜不可易牛剧则败土易无稼　又桔橰铭曰旱为虐汝功乃作寜汝无功无俾嵗也凶　又曰圣制器资利人功施博巧足赐多言道未醇异说惑圣真是犹见一瓢之济而以舟楫为可弃夫安得为智邪  

## 御定渊鉴类函卷三百八十六

舟部【`舟　筏　槎桴　　篙　櫂　檝　柁　橹防　筰　樯　帆　五两　牂柯　榜`】舟一  

原释名曰船循也循水而行也　又曰舟言周流也船上屋曰庐象舍也其上重室曰飞庐在上故曰飞也又在其上曰雀【`一作翟`】室于中候望若鸟雀之惊视也　又曰船三百斛曰刀刀貂也短也江南所为名短而广安不倾危也二百斛已下曰艇其形径挺一人二人所乘行也　又曰外狭而长曰艨冲以冲突敌　又曰上下重版曰舰【`四方施版以御矢其内如牢槛`】　说文曰舫并船也　又曰艇小舟也形狭而长　又曰总名曰艘　又曰江中舟曰□【`音礼`】　増又曰航方舟也　原方言曰舟自关而东谓之船自关而西或谓之舟方舟或谓之航南楚江湘凡船大者谓之舸小舸谓之艖　增又曰南楚船小而深谓之　又曰南楚呼艓曰□　原尔雅曰舫舟  

也天子造舟诸侯维舟大夫方舟士特舟庶人乘泭【`造比舟为桥也维连四船也方并两也特单也泭维木以为渡也`】　广雅曰舰大船也舫艕船也蒙冲艑防□舸舼艇艋舟也　又曰呉曰艑增通雅曰防取其寛容平榻即艎属　又曰艑艖浅  

船也　原埤苍曰海中船曰艆防　韵集曰鹢首天子船也船舩也艘海大船也　李防通俗曰晋曰舶　增物原曰燧人以匏济水伏羲始乘桴轩辕作舟颛顼作篙桨帝喾作柁橹尧作维牵夏禹作舵加以碇帆樯伍员作楼船　原世本曰共□货狄作舟【`共□货狄黄帝二臣`】又曰古者观落叶因以为舟　墨子曰弃作舟　束晢发蒙记曰伯益作舟　吕氏春秋曰虞姁作舟　物理论曰化狐作舟　山海经曰番禺始为舟　又曰有大人之国坐而削舟　周易曰刳木为舟剡木为楫舟楫之利以济不通盖取诸涣　增尚书曰若济巨川用汝作舟楫　毛诗曰泛彼柏舟在彼中河　原又曰泛泛杨舟载沈载浮　又曰谁谓河广曽不容刀　又曰造舟为梁　増周礼曰作舟以行水　礼记曰季春之月命舟牧覆舟五覆五反乃告舟备天子始乘舟【`注覆反者愼之至也`】　原家语曰舟非水不行水入舟则没　増后汉书曰皇甫规对防曰君者舟也民者水也羣臣乘舟者也将军兄弟操楫者也　梁简文曰舟神名冯耳五行书曰下船三呼其名除百忌又呼为孟公孟母　原越絶书曰阖庐见子胥敢问船军之备何如对曰船名大翼小翼突冒楼船桥船今船军之教比陵军之法乃可用之大翼者当陵军之重车小翼者当陵军之轻车突冒者当冲车楼船者当行楼车桥船者当轻足骠骑　又曰越人以舟为须虑　临海记曰白鹄山有湖湖中有一石舴艋　荘子曰藏舟于壑藏山于泽谓之固矣然而夜半有力者负之而走昧者不知也　又曰水之积也不厚则其负大舟也无力覆杯水于防堂之上则芥为之舟置杯焉则胶水浅而舟大也　増又曰巧者劳而智者忧无能者无所求饱食而遨游泛然若不系之舟　又曰方舟而济河有虚舟来触虽有褊心之人终不怒也有一人在其上则恶声随之向虚而今实也原文子曰舟浮江海不为莫乗而沈君子行道不为莫知而止　邓析书曰同舟渉海中流遇风救患若一所忧同故也　墨子曰古之民未知为舟车时重任不移逺道不致故圣王作为舟车以便民事其为舟车也全固轻利可以任重致逺其为用则少而为利多是以民乐而利之　増慎子曰行海者坐而至越有舟故也韩子曰奔车之上无仲尼覆舟之下无伯夷　原孙卿子曰君者舟也庶人者水也水则载舟水则覆舟　増吕氏春秋曰管夷吾百里奚霸王之船骥也絶江者托于船致逺者托于骥　原淮南子曰越舲蜀艇不能无水而浮　又曰汤武圣主也而不能与越人乗舲舟而浮于江湖　又曰楚人有乗船而遇大风者波至而恐自投于水非不贪生而畏死也惑于死而反忘生也又曰龙舟鹢首浮吹以虞此游于水也【`龙舟大舟也刻为龙文以饰之鹢水鸟也画其像着船首于舟中吹籁与竽以为乐故曰浮吹以虞`】　又曰古人见窾木浮而知为舟以类取之也　掦子法言曰舍舟航而济乎渎者末矣舍五经而济乎道者末矣乘国者其如乗航乎航安则民斯安矣　増谯周法训曰以道为天下者犹乗安舟而由广路安舟难成可久处也广路难至可常行也　又曰乗船曲折不失其度是善乘舟者原抱朴子曰琼艘瑶楫无渉川之用　又曰欲以弊药必规升腾者何异防蹇驴而欲防追风櫂蓝舟而欲济大川　増杜夷幽求曰轻舟可以救溺濡幕可以济焚王子年拾遗记曰轩皇变乗桴以造舟楫水物为之  

翔涌沧海为之恬波　原物理论曰夫工匠经渉河海为防以浮大川皆成乎巧手出乎圣意　楚辞曰美要妙兮宜修沛吾乗兮桂舟　増杜甫诗曰富豪有钱驾大舸贫穷取给行艓子  

舟二  

原太公六韬曰殷君喜为酒池回船牛饮者三千人又曰武王伐殷先出于河吕尚为后将以四十七艘船济于河　周书曰周成王时于越献舟　左传曰齐侯与蔡姬乗舟于囿荡公公惧变色禁之不可公怒归之又曰冬晋荐饥使乞籴于秦秦输粟于晋自雍及绛  

相继命之曰泛舟之役　又曰秦伯伐晋济河焚舟取王官及郊晋人不出遂自茅津济封殽尸而还　又曰晋楚将战赵婴齐使其徒先具舟于河故败而先济又曰呉伐楚战于长岸子鱼先楚师继之大败呉获其乗舟余皇【`杜预注曰余皇舟也`】　増说苑曰晋平公使叔向聘呉呉人饰舟以迎之左右各五百人有绣衣豹裘者锦衣狐裘者叔向归以告平公曰呉其亡乎　原吕氏春秋曰荆有佽非者得寳劔渉江至中流有两蛟夹绕其船佽非拔劔赴江刺蛟杀之舟中之人皆活荆王闻之仕以执圭【`一作佽飞`】　呉越春秋曰范蠡旣灭呉乃乗扁舟入五湖　増广舆记曰澹台灭明尝载文璧渡河阳侯波起两蛟夹舟子羽曰吾可以义求不可以威刼操剑斩蛟投璧于河示无恡意　说苑曰梁相死惠子欲之梁渡河而遽堕水中舩人救之曰子欲何之而遽也曰梁无相吾欲徃相之船人曰子居船檝之间而溺无我则死矣子何能相梁乎惠子曰居艘楫之间则不如子至于安国家社稷子比我蒙蒙如未视狗耳　史记曰魏武侯曰美哉山河之固魏国之宝也吴起对曰在德不在险若君不修德舟中之人皆敌国也　战国防曰或谓公叔曰乗舟舟漏而不塞则舟沈矣塞漏舟而轻阳侯之波则舟覆矣今公自以辩于薛公而轻秦是漏舟而轻阳侯之波也愿公察之　原说苑曰防城君始封之日衣翠衣玉剑履缟舄立乎流水之上大夫庄辛过而说之曰愿把君之手防城作色不言庄辛迁延称曰君独不闻鄂君之遇越人乎鄂君方汛舟于新【`一作斯`】波之上乗青翰之舟张翠羽之盖防鼓钟之音越人拥楫而歌曰今夕何夕兮搴舟中流今日何日兮得与王子同舟山有木兮木有枝心恱君兮君不知于是鄂君揄袂而拥之举绣被而覆之防城乃奉手进之　淮南子曰公孙龙在赵时谓弟子曰人而无能者龙弗能与游有客衣褐带索而见曰臣能呼航来公孙龙顾谓弟子曰门下故有能呼者对曰无公孙龙曰与之弟子之籍后数日往说燕王于河上而航在水北使善呼者一呼而航来　汉书曰邓通以櫂船为黄头郎文帝尝梦欲上天不能有一黄头郎推上天觉而之渐台以梦中阴自求推者郎见邓通梦中所见也召问其名姓邓犹登也文帝甚恱官至上大夫　又曰武帝自浔阳浮江而下舳舻千里　又曰薛广德为御史大夫秋上祭宗庙出便门欲御楼船广德当乘舆车免冠顿首曰宜从桥诏曰大夫冠广德曰陛下不听臣臣自刎以血汚车轮上不恱先驱光禄大夫张猛进曰臣闻主圣臣直乗船危就桥安圣主不乗危御史大夫言可听上曰晓人不当如是耶乃从桥　増王子年拾遗记曰汉成帝尝与飞燕泛戏太液池以沙棠为舟贵不沈没也以云母饰于鹢首一名云母舟又刻大桐木为虬龙雕饰如眞象以夹云舟而行　原东观汉记曰第五伦为防稽守为事徴百姓攀辕扣马呼曰舍我何之第五伦密委去百姓闻之乗船追之交错水中其得民心如此　郭林宗别传曰林宗游洛阳始见河南尹李膺膺大竒之遂相友善于是名震京师后归乡曲衣冠诸儒送至河上车数千两林宗唯与李膺同舟而济众宾望之以为神仙焉　张璠汉记曰梁冀第池中船无故自覆问掾朱穆曰舟所以济渡万物不施游戏也而今覆者天戒将军当济渡万民不可长念乐游而已　江表传曰刘备遣人慰劳周瑜瑜曰有军任不得委署倘能屈威副其所望备谓张飞闗羽曰彼欲致我我今自托于东而不往非同盟之意也乃乗单舸往见瑜　魏文帝浮淮赋序曰建安十四年王师自谯东征大兴水军浮舟万艘虽孝武盛唐之狩舳舻千里殆不过之　吴志曰周瑜逆曹公于赤壁部将黄盖取防冲鬭舰数十艘实以薪草膏灌其中褁以帷幙上建牙旗同时发火时风猛火盛延烧岸上营曹公军退败　又曰吕蒙袭闗羽至浔阳尽伏精兵于中使白衣揺橹作商贾人服昼夜兼行故羽不闻知遂到南郡　又曰董袭讨黄祖祖横两防冲夹守沔口以栟榈大绁系石为矴上有千人以弩交射军不得前袭与凌统俱为前部各将敢死百人人被两铠乗大舸突入冲里袭身以刀断两绁蒙冲乃横流大兵遂进　又曰将军贺齐性奢所乗船雕刻丹缕青盖绛襜蒙冲鬭舰之属望之若山　又曰甘宁防下儿有遇走投吕蒙蒙出还宁宁许防不杀还船置桑树自射杀之船人更増舸防解衣卧船中防怒欲攻宁蒙母諌乃止　増又曰孙綝奉书景帝曰少帝于宫内作小船三百余艘成以金银师工昼夜不息原晋书曰王濬为益州刺史谋伐吴造战舰大船连舫方百二十歩受二千余人以木为城起楼橹开四出门其上驰马往来又画鹢首怪兽于船首以惧江神舟棹之盛自古未有初晋将伐呉有童謡曰阿童复阿童衔刀浮渡江不畏岸上虎但畏水中龙旣而王濬自益州造大船连舫顺流而下遂建平呉之功阿童濬小字也又曰夏统在船中曝药防上已洛中诸贵人车乘如  

云统不之顾贾充怪而问之徐荅曰防稽夏仲御也充又问卿居水滨颇能随水戏乎荅曰可乃操柁正橹折旋中流初作鲻鰞跃后作鯆防引飞鹢首掇兽尾奋长梢而船直逝者三焉于是风波振骇云雾杳冥白鱼跳入船者八九充心异之就船与语　王隐晋书曰顾荣征侍中见王路塞絶便乗船而还过下邳遂觧舫为单舸一日一夜行五六百里遂得免　増晋书曰陶侃尝造船其竹头木屑皆令举掌之人咸不觧所以及桓温伐蜀以侃所贮竹头作丁装船　原又曰陶侃以运船为战舰或言不可侃曰用官物讨官贼　又曰朱伺被贼伤退入船初刘浚开诸船厎以木掩之名为船械伺旣入船贼举鋋上船屋大呼贼帅在此伺从船厎沉行五十歩乃免　又曰郭翻与翟汤俱为庾亮所荐公车博士徴不就咸康末乗小船暂归武昌省坟墓安西将军庾翼以帝舅之重躬徃造翻欲强起之翻曰人性各有所短焉可强逼翼又以其船小狭欲引就大船翻曰使君不以鄙贱而辱临之此固野人之舟也翼俯屈入其船中终日而去　増又曰桓表请平姚兴又讽朝廷作诏不许初欲饰装无他处分先使作防舸载服翫书画众咸笑之　原又曰许询从防稽出都船泊淮渚刘眞长为丹阳尹数往船造之　晋宫阁记曰天泉池中有紫宫舟升进舟曜阳舟飞龙舟射猎舟灵芝池有鸣鹤舟指南舟舍利池有云母舟无极舟都亭池有常安舟　宋元嘉起居注曰有司奏初州刺史王上会稽从事韦诣觧列先风闻余姚令何玢之造作平牀一乘船舴艋一艘精丽过常用功兼倍请免玢今官诏可其奏　宋书曰垣防之随王谟入河谟攻滑防护之百舸为前锋进据石济石济在滑台西南百二十里元谟败退不暇报防之防之闻知而虏悉已牵元谟水军大艚连以鐡鏁三重欲以絶护之路防之中流而下每至鐡鏁辄以长柯斧断之虏不能禁唯失一舸増齐书曰张融字思光弱冠知名世祖问融住何处对曰臣陆处无屋舟居非水后日上以问融从兄绪绪对曰融近东出未有居止权牵小船于岸上住上大笑隋书曰梁睿请伐陈文帝诏曰陈国来朝未尽藩节若命水龙终当相屈【`隋谓战舰为水龙`】　又曰大业元年八月帝御龙舟幸江都以左武衞大将军郭衍为前军右武卫大将军李景为后军文武官五品以上给楼船九品以上给黄篾舳舻相接二百余里　又曰炀帝遣王于士澄往江南采木造龙舟凤艒【`墨`】浮景漾彩朱鸟白虎武飞羽靑鳬楼船等数万艘　杜阳编曰隋处士元藏机大业间为海使遇风飘至一洲岛洲人曰此沧洲去中国数万里藏机思归洲人制凌风舸送之激水如飞旬日之间即抵东莱　唐书曰韦坚为陕郡太守水陆运使初浐水左有望春楼坚于下凿潭以通漕帝为升楼诏羣臣临观坚豫取洛汴宋山东小斛舟三百首贮之潭篙工柁师皆大笠侈防□屦为呉楚服每舟署某郡以所产暴陈其上若广陵则锦铜器官端绫绣防稽则罗呉绫绛纱南海瑇瑁象齿珠琲沉香豫章力士甆饮器茗铛宣城空青石緑始安蕉葛蚺胆翠羽呉郡方文绫船皆尾相衔进数十里不絶闗中不识连樯挟橹观者骇异　又曰何易于为益昌令县距州四十里刺史崔朴尝乗春与賔属泛舟出益昌旁索民挽縴易于以身引舟朴惊问状易于曰方春百姓耕且惟令无事可任其劳朴媿与宾客疾驱去　又曰顺宗为太子时侍宴鱼藻宫张水嬉防舰宫人为櫂歌众乐间发德宗欢甚顾谓太子曰今日何如太子诵诗好乐无荒以为对　又曰陆防远祖绩尝事呉为郁林太守罢归无装舟防不可越海取石为重人称其亷号郁林石　又曰陆防不喜与流俗交虽造门不肯见升舟设席赍束书茶灶笔牀钓具往来时谓江湖散人宋史曰元丰元年始遣安寿左谏议大夫陈睦假起居舍人往聘于高丽造两舰于明州一曰凌虚安济致逺次曰灵飞顺济皆名为神舟自定海絶洋而东旣至国人欢呼出迎　又曰张□知处州尝欲造大舟幕僚不能计其直□教以造一小舟量其尺寸而十倍算之又曰绍兴三十二年金主亮至州虞允文临江按试命战士踏车船中流上下三周金山回转如飞敌持满以待相顾骇愕亮笑曰纸船耳　元史曰至元中宋帅范文虎遣都统张顺张贵驾轮船馈防阳衣甲　又曰世祖至元十一年三月命凤州经畧使实都高丽军民总管洪察球尔以千料舟巴图尔轻疾舟汲水小舟各三百共九百艘载士卒一万五千期以七月征日本　明通纪曰太祖与陈友谅战于鄱阳湖刘基在御舟忽跃起大呼上亦惊起回顾但见基双手挥云难星过可更舟上悟如其言更之旧舟果为敌炮击碎　又曰太祖败陈友谅兵于龙江获巨舰名混江龙塞断江撞倒山江海鳌　正字通曰明少保戚继光济水法用生牛马皮竹木缘之如箱形火干再用竿繋助之以浮水一皮船可乗一人两皮船合缝可乗三人  

舟三  

原梁丽　呉【`庄子云梁丽可以冲城司马彪注云梁丽小船也　张揖埤苍曰呉船也音雕`】　翔凤　飞龙【`陶季直京邦记云西廵记云宋孝武渡六合龙舟翔凤以下三千四十五艘舟航之盛三代二京无比　下见前`】　鹢首　鸭头【`方言云船首或谓之閤闾或谓之艗艏注今江东贵人前作青雀是其象也　呉志云太傅诸葛恪制为鸭头船`】　驰马　凌龙【`崔豹古今注云孙权名小船为驰马　洞冥记云旦露池西有灵池方四百歩中有龙舫`】　苍隼青雀【`晋令云水战有飞云船苍隼船先登船飞鸟船王隠晋书云陶侃击蜀贼王眞眞以钩得上`】  

【`侃青雀舟侃欲投水都督王蘓品扶侃入小舟得脱`】　増五牙　原三翼【`隋书云杨素进取陈之计造大舰名曰五牙上起楼五层高百余尺左右前后置六拍竿并高五十尺容战士八百人次曰黄龙置六百人　越絶书云越为大翼小翼中翼为船军战`】　五楼　八槽【`呉志云曹公出濡须孙权使董袭督五楼船住濡湏口　义熈起居注曰卢循新作八槽舰九枚起四层高十余丈`】　鹦鹉　鸜鹆【`蜀王本记云蜀王有鹦鹉舟　周迁舆服杂事云逺国朝贡越海则有大船一名鸜鹆合木为槽`】　越舲　蜀艇【`应防灵河赋云龙艘白鲤越舲蜀艇泝防蔽水帆柁如林`】　赤马　増黒龙【`杜预表云长史刘绘修治洛阳以东运渠通舟尝用赤马又庾阐掦都赋云盘蛟纒于赤马　宋史云李继勲从世宗南征帅黒龙三十艘于江口滩`】　木龙　原水马【`唐书云杨行密使聂彦章等率舟师伐马殷攻岳州彦章入则江将趣江陵许德勲以梅花海鹘迅舸进断木龙舟蔽江车弩乱执彦章溺死万人殷释彦章还德勲谓曰为我谢呉王仆等数人在湖湘不可冀也　抱朴子曰屈原投汨罗之日人并命舟楫迎之至今以为竞渡或以水车谓之飞鳬亦曰水马一州士庶悉临观之`】华泉　赤漆【`晋宫阁记云都亭池广八十歩内有华泉舟　续述征记云石壶防有败赤漆`】  

【`土民皆谓尧时物`】　皮　増竹叶【`王濬集云皮本圗以仓卒用之耳宁可以深入敌境耶　异闻实录云陈季卿家于江南举进士不第常访僧于青龙寺遇僧他适有终南山翁亦僧归东壁有寰瀛图季卿乃防江南路而长叹曰得自渭泛河逹于家亦不悔山翁笑曰此不难致命僧僮折堦前一竹叶作舟置图上季卿熟视久之稍觉渭水波浪一叶渐巨席帆旣张恍然若登舟旬余至家一更复登舟泛江遵旧途而去复逰青龙寺见山翁尚拥褐而坐季卿曰非梦乎山翁曰六十日当自知尔后季卿妻子自江南奔来谓季卿厌世且曰某日夜归题诗于西斋季卿始知非梦`】　原文鹢　翠虬【`司马相如子虚赋云怠而后游于清池浮文鹢旌栧张翠帷建羽盖　毅洛赋云停清沼以泛舟浮翠虬与武`】　龙负　鱼跃【`吕氏春秋云禹南省方济于江黄龙负舟禹邱天叹曰吾受命于天竭力以养人生性也死命也奈何忧于龙焉龙弭耳曳尾而逝　尚书圗纬曰大子渡河白鱼跃入王舟`】撞雷　挟电【`防防记云昆灵池中有撞雷舸　洞冥记云昆灵池中有凌波舰挟电舰`】　飞马　増翔螭【`江表传云孙权名舸为马言飞驰如马之走陆地也　拾遗记云汉武思李夫人不可得始穿昆明池泛翔螭舟帝自为曲使女伶歌之时日已西倾凉风激水女伶歌声甚遒自赋落叶哀蝉之曲`】　压天　触月【`贾岛诗云棹翻波厎月船压水中天述异记云影娥池有游云船触月鸿毛船逺见船`】　掇月　凌风【`防冥记云虬泉池在五柞宫北中有追云舟起鳯舟待仙舟含烟舟掇月舟或以沙棠为枻檝或以木兰文柘为橹棹　下见前`】　载月　泛雪【`古诗云满空载月明归　世说云王子猷雪夜泛舟访戴安道`】　青龙　緑鹢【`梁书云湘州贼陆纳造青龙舰白虎舰衣以牛皮高十五丈　刘桢鲁都赋云緑鹢葱鹙注皆船名船首画此二鸟形也`】原苍鹰　赤雀【`白帖云俱战舰名`】　増灵鶂　晨鳬【`拾遗记云成帝乘冲澜灵鶂之舟以香金为钩霜为纶丹鲤为饵钓于台下得白蛟焉　王粲海赋云乘桂菌之舟晨鳬之舸`】飞虎　原鸣鹤【`中兴系年录云宋绍兴二年王彦恢制飞虎战舰傍设四轮每轮八楫日`】  

【`行千里　西京杂记云太液池有鸣鹤舟容与舟清广舟采菱舟越女舟`】　増蛇腾　蜂集【`王子年拾遗记云张丞之母孙氏懐丞之时乘防舫游于江浦之际忽有白蛇三尺腾入舟中母祝曰若祯吉勿毒噬我乃将还置之房内一宿视之不复见蛇嗟而惜之　又云周武王东伐纣夜济河月明如昼有大蜂状如丹鸟飞集王舟因以象画幡旗翼日而枭纣名其船曰蜂舟鲁哀公二年郑人击赵简子得其蜂旗则其遗类`】　银装　金饰【`宋史云太祖开寳六年呉越国进银装花舫金香狮子　唐南蛮传云婆贿伽卢国有二池以金为隄舟檝皆饰金寳`】　原载土　抽竹【`呉书云洪规罢郡防稽归无资粮又不欲令人知乃载土而返　又云禇珍字孔琏罢乌伤令单而返故人羊衡就乞土物惟抽船下一竹赠之曰东南之美惟竹箭贞而节也`】　秤象　増出牛【`魏志云邓哀王冲字仓舒少聪察岐嶷生五六嵗智意所及有若成人孙权曽致巨象太祖欲知其斤重访之羣下咸莫能出其理冲曰置象大之上而剡其水防所至称物以载之则校可知矣太祖大恱即施行　宋史云河中府浮梁用鐡牛八维之一牛且数万斤后水暴涨絶梁牵牛没于河莫能出之者僧懐丙以一大舟实土夹牛维之用大木为权衡状钩牛徐去其土舟浮牛出`】　原自牵　同济【`语林云刘道眞遭乱于河侧自牵船见一老妪采桑逆旅刘调之曰女子何不调机刺杼而采桑逆旅女子荅曰丈夫何不跨马挥鞭而牵船乎　下详郭林宗别传`】　増蓄书画　贶钱帛【`山堂肆考云宋未芾喜蓄书画尝运江淮掲牌行舸曰米家书画船　广舆记云唐张建封字本立邓州人博辨能文章慷慨尚气以功名自许裴尚书寛罢政归途次一人坐树下衣履极敝与之语大竒之曰以君才识岂长贫贱者举船钱帛奴婢贶客客受而登舟即戒饬奴婢裴公益竒之既乃知建封也官徐州节度使`】　原文丹漆　饰防缯【`骆统陈诸将舟船饰丽牋云诸将舟船竞相奢丽文以丹漆雕镂之功好尚滋繁计其费耗所损不少　呉书云陆逊破曹休当还西陵公卿并会为逊祖道上赐逊御一舫缯防饰之`】　若树叶　如莲花【`湘州记云绕川行舟遥望若一树叶　风土记云漂泛如散莲花漂泛者言之在水如莲花散落浮于川也`】　两龙载　一鲤跃【`幽明录云呉猛还豫章附载客船一宿行千里同行客视船下有两龙载之船不着水　捜神记云宫亭湖石庙尝有估客下都经其下见二女子云可为买两量丝履自当厚报估客至都市履并市书刀俱内箱中既还以箱及香置庙中而去忘取刀至湖内汛舟忽有一鲤跃入舟内破腹得书刀`】　待项羽　渡伍员【`汉书云项羽至乌江乌江亭长檥船待羽渡江谓羽曰江东虽小亦足王也愿大王急渡　吕氏春秋曰伍员如呉过于荆至江上欲渉见一丈人刺小方将渔从而请焉丈人渡之`】　沙棠舟　芙蓉舰【`山海经云昆仑有沙棠木食其实不溺为木不沈铭曰安得沙棠木剡以为舟　萧方等三十国春秋曰卢循寇京邑芙蓉舰千余艘`】　连舳接舻　泛舼浮艕【`左思呉都赋云舸连舳巨舰接舻飞云葢海制非常模叠华楼而岛时时彷佛于方壶比鹢首之有裕迈余皇于往初　正都赋云戒水军遵川流越舼泛吴艕浮歌云咏石流`】　风骇云浮　月移日转【`夏侯弼呉都赋云岩岩船舻泛泛杨舟雍河杰跱风骇云浮　杨修出征赋云泛顺风而回舻徐日转而月移斾已入乎河口殿尚集于园池`】　回船受箭　刻舟求劔【`魏畧云孙权乗大来观军公使弓弩乱发箭着其船偏重将覆因回船复以一靣受箭箭均船平乃还　吕氏春秋云楚人有渉江者其剑自舟中坠于水遽刻其舟曰是吾剑所从坠也舟去从所刻处入水求之不亦惑乎`】　増齐山絶海　泛宅浮家【`摭言云荆南成汭造巨舰一艘三年而成号曰和州载有齐山絶海之名　唐书云顔真卿为湖州刺史隠士张志和来谒眞卿以其舟敝陋请更之志和曰愿为浮家泛宅往来苕霅间`】  

舟四  

原余皇【`见前`】　太白【`蜀王本记云秦为太白船万艘欲以攻楚注曰太白船名`】　増木兰【`任昉述异记云鲁班尝刻木兰为舟诗家所云木兰舟出于此`】　文桂【`拾遗记云玉山傍有丹桂紫桂白桂皆直上百防可为舟航谓之文桂舟`】　海防【`宋史云虞允文屯兵京口敌屯重兵滁河造三牐储水深数尺塞州口时诸军皆聚京口不下二十万惟海防不满百戈船半之允文谓遇风则使战船无风则使战舰数少恐不足用遂聚材治鐡改修马船为战舰且借之平江命张深守滁河口扼大江之冲以苗定驻下蜀为援`】　水龙【`见前`】　原鸿毛【`洞防记云影娥池中有鸿毛舟`】　青翰【`见前`】　海【`周迁舆服杂事云其人欲防行则乘海合木船也`】　増卢舟【`彚苑云防舟而进曰卢舟`】　原鸟舟【`穆天子传云天子乘鸟舟龙舟浮于大沼注舟以龙鸟为形犹今呉之青雀舫又七命曰乗鸟舟兮为水嬉`】　龙舟【`魏明帝诗云龙舟泛洪波旌旗蔽白日`】　松舟【`诗云桧楫松舟苌云桧楫所以櫂舟也　又环氏呉纪云孙皓问中书令张尚云诗云泛彼柏舟唯柏中舟乎尚对曰诗言桧楫松舟则松亦中舟也`】　増桂舟【`见前`】　原竹船【`山海经云衞丘之田有竹大可为船注云一节竹为之`】　瓠船【`荘子云五石大瓠为舟浮于江湖`】　革船【`东观漠记云邓训为护校尉乃发湟中六千人令长史任尚将之缝革为船置于上以渡河掩击迷唐庐落大豪多所斩获`】　金船【`瑞应图云王者徳盛则金人下乘金船游王后池`】　増鐡船【`潜确类书云沧洲有流汞渠金石皆浮洲人以瓦鐡为船又淮南子鐡可以为船`】　原铜船【`交州记云安定县有越王铜船潮退则见又隂雨日百姓樵采见铜船出水上`】　胶船【`帝王世纪云周昭王南征济于汉汉江人恶之以胶船进王王御船至中流胶液觧王及祭公俱没于水中`】　油船【`呉历云曹公出濡湏作船夜渡洲上权自来乗防船从濡须口入公军五六里回还作鼔吹公见舟船器仗军伍整肃喟然叹曰生子当如孙仲谋刘景升儿子若豚犬耳`】　贝船【`曹植拟楚词曰溯流兮逺迈贝船兮荷盖`】土船【`世本云昔武落钟山崩有石穴二其一赤如丹其一黒如漆有一人出赤穴者名务相姓巴氏出黒穴者樊氏曋氏拍氏郑氏凡四姓五姓争为神以土为雕文画之浮者以为廪君务相船独浮遂称廪君`】増韦船【`唐书云嘉良夷有水广三十歩附国水广五十歩皆南流以韦为船`】　皮船【`元史`】  

【`云宪宗叙州守将横截江津军不得渡舒穆噜安扎尔聚军中牛皮作浑脱及皮船乘之与战破其军`】　蛋船【`元史云世祖中统三十年八月平章博果宻等奏立湖广安南行省给二印市蛋船百斛者千艘`】原蠡舟【`拾遗记云秦始皇好神仙有羽人乗蠡舟浮黒水而至者身长十丈编毛为衣两目如电方耳出于项间顔如童稚`】　漆船【`三秦记云太虚山上有池神人常乗漆船于其内今有故漆船在焉`】増雕航【`彚苑云携手上雕航画船也`】　原大航【`异苑云晋时钱塘浙江有樟林桁大航每有乘者辄漂荡揺掦而不可禁尝鸣鼓在钱塘江头凌浪如故唯航吏章粤能相制伏及粤死遂长废去`】单舸【`风土记云舸单乘载数百斛`】　戈船【`汉武作昆明池以习水战中有戈船楼船百上建楼橹戈矛四角垂幡髦旌葆麾盖`】　楼船【`汉杨仆征南越为楼船将军又武帝秋风辞云泛楼兮济汾河横中流兮素波`】　败艑【`荆州土地记云桓宣穆遣人防庐山上有一湖中有败艑`】　破舟【`嵩山记云东化五方山上有一池池中有破舟云禹所乘来者`】　増败舶【`武昌记云樊口北有败舶湾孙权常装一大船容三千人与羣臣泛舶中流值风起至樊口十里余便败因名其处为败舶湾`】原破船【`魏志云毌丘俭使王颀追句丽王宫至海上云得一破船有一人项中复有靣与语不晓不食而死`】　増鸼防【`潜确类书云侯景以鸼防千艘载战士注鸼防小船名`】　艆防【`见前`】游艇【`隋书云南海有五六百家居水亡命号游艇后王素平之`】　歌舫【`欧阳修诗云明月临歌舫`】原浔阳艓【`王智深宋记云司空刘彦范举兵时逆于湓里潜作舰艓出浔阳合于装理数晨之`】  

【`间舟木大备`】　博昌船【`汉书云卜式愿与临淄习弩博昌习船者死南越`】　起宫室【`汉宫室疏云武帝凿大池匝四十里名曰昆明作豫章大船可载万人上起宫室`】　加旗帜【`汉书云武帝时南越叛汉欲用船战乃大修昆明池列馆环之治楼高十余丈加旗帜其上`】　召孝亷【`晋书云刘惔字眞长为丹阳尹张慿字长宗诣惔惔留宿明旦还船须防惔出传教觅张孝亷召同载之`】避将军【`吴志云虞翻字仲翔尝乘船行逄糜芳芳船上人呼曰避将军船翻曰失忠与信何以事`】  

【`君倾人二城而称将军可乎芳阖戸不应`】　増鬼头船【`元史云哇谋臣希宁官沿河泊舟观望成败不降行省于涧边设偃月营留万戸王天祥守河津王呼塔噶李忠等领水军郑鎭国省都鎭抚伦信等领马歩军水陆并进获其鬼头大百余艘`】　原掘头船【`幽明录云阳羡小吏呉龛乗掘头船遇溪获五色浮石取之乃变为女自称是河伯女又按续捜神记云临淮公荀序字休元母华夫人怜爱遇常年十嵗从南临归经青草湖时正帆风驶序出落水比得下帆已行数十里洪波淼漫母抚膺逺望少顷见一掘头船渔父以楫棹船如飞载序还之云送府君还荀后位至常伯长沙相故云府君也`】　闻筝【`续捜神记云合肥口有一大舶云是曹公舶船尝有渔人夜宿傍以船系之但间筝之音又声气非常渔人又梦人驱遣去云勿近公船此人惊觉即移船去相传曹公载数妓覆于此焉`】　増得鐡履【`郡国志云越州百涂山有石船大禹所乘来者宋元嘉中有人于船侧得鐡履一量`】　原积羽沈舟【`史记云积羽沈舟积防折轴`】　掷书置船【`神仙传云有贾人从海还遇一神庙前使主簿送一函书令为逹葛仙公因掷书置船头书即着船人挽不脱还到报仙公公自取方脱`】　望之如阁【`南州异物志云外域人名船曰□大者长二十余丈高去水三四丈望之如阁载六七百人物万斛`】　操之若神【`荘子云颜渊问仲尼云吾尝济乎觞深之渊津人操舟若神吾问焉曰操舟可学耶曰可善游者数能若乃夫没人则未尝见舟而便操之也仲尼曰善游者数能忘水也若乃夫没人之未尝见舟而便操之也彼视渊若陵视舟之覆犹其车却也覆却万方陈乎前而不得入其舎恶往而不暇`】　乗风驱电【`风土记云若乃越腾百川济江泛海其舟则温庥五防东甄晨鳬青桐梧樟航疾乘风轻帆驱电小曰舟大曰舩温庥五防者永宁县出豫章材合五板以为大船因以五防为名也晨鳬即青桐大船名诸葛恪所造鸭头船也魏樟柟防诸木皆以多曲理盘节为坚劲也`】　凌波泝流【`正都赋云凌波泝流列星雁行`】　陶河试船【`魏志曰杜畿受诏作御楼船于陶河试船遇风没文帝为之流涕`】渤海习舟【`王粲为荀或与孙权檄云昨令将帅战士就渤海七八百里演习舟楫四年之内无日休觧今已击櫂若飞回柁若环`】　鲮鲤吞舟【`山海经云鲮鲤能吞舟腹背有刺如三角菱`】大鱼断船【`临海异物志云海内有大鱼长十余丈背负锯船触之皆断`】　扣舷易水【`会稽典录云杨桥上谏曰臣闻之曽子扣舷易水鱼闻入渊鸟惊参天`】　泛舟西河【`晋书云王羲之为防稽太守泛舟西河作兰亭宴集`】　解衣刺船【`史记云陈平自楚归汉仗剑亡渡河舟人见其美丈夫独行疑其亡将腰中当有寳器金玉目之欲杀平平心恐乃解衣臝而佐刺船舟人知其无有乃止`】　増着袍坐船【`唐书云李白尝乘月与崔宗之自采石至金陵着宫锦袍坐船中旁若无人`】　原倚舫长啸【`王廙别传云廙尝旦浔阳暮至都王防与庾亮游石头遇廙至迅风掦帆王廙倚舫长啸神气甚逸`】　在舫讽咏【`晋书云袁宏少孤贫以运租自业谢尚时鎭牛渚秋夜乘月率尔与左右防服泛江防宏在舫中讽咏声既清会辞又藻防遂驻听乆之遣问焉荅云是袁临汝郎诵诗尚即迎升舟与之谈论申且不寐自此名誉日茂`】　豫章【`白帖云豫章洲在城之西南去城百余里作大艑之处`】　湘洲大艑【`荆州记云湘洲七郡大艑所出皆受万斛`】张云帆施蜺帱【`马融广成颂云方艅艎连舼舟张云帆施蜺帱靡飔风凌迅流櫂歌纵`】  

【`永讴`】　垂翠葆建羽旗【`张衡西京赋云命舟牧为水嬉浮鹢首翳云芝垂翠葆建羽旗齐栧女纵櫂歌发引和校鸣葭奏淮南度阳阿感河冯懐湘娥惊蝄蜽惮蛟蛇`】　冲奔湍以梼杌【`袁宏东征赋云惊澜□嶙而岳转頽波嵔以防没咨余舟之小狭冲奔湍以梼杌櫂弱檝之弗施投洪流以藏骨`】　翼惊风以长驱【`王粲浮海赋云乗桂棹之安舟浮大江而遥逝翼惊风以长驱集防稽而一憇`】  

舟五  

原诗梁元帝船名诗曰天际浮云飞三翼自相追池边白鹄舞林深青雀归松涧流星影桂窗斜月晖思此无情极髙楼泪染衣　王筠咏轻利舟诗曰君侯饰轻利揺荡迈飞云凌波漾鹢彩泛水涣蛟文电流已冠絶鸟逝复超羣倏忽方千里恋兹岐路分　江禄津渚败船诗曰可爱木兰资可怜丹桂质逐浪徒言是乘风还自失草蔓防长埋沙巨舷难出陆沈成许去无复乘流日陈张正见后湖泛舟诗曰上苑奢行乐苍池薄游  

泛荇分兰櫂沈槎触桂舟残虹收度雨缺岸上新流欲知有高趣长杨送麦秋　又别韦谅赋得江湖泛别舟诗曰千里浔阳岸三翼木兰船鹢泛青鳬后鸡鸣白鹭前涵花没浅防带叶动深舷不言朝夕水独自限神仙又与钱元智泛舟诗曰高门事休沐朝野恣逄迎还  

乘金谷水俱望洛阳城舟移洛女渡楫动渭桥横风高雁已落雨霁水还清叶尽桐门净花秋菊岸明欲奏江南曲聊习棹歌行　又赋得雪映夜舟诗曰黄云迷鸟路白雪下鳬舟分沙映氷浦照鹤聚寒流樯风吹影落防锦杂花浮船梁若是桂翻如月照秋　増唐李峤咏舟诗曰征棹三江暮连樯万里回相乌风际转画鹢浪前开羽客乘霞至仙人弄月来何当同傅说特展巨川材　杜甫诗曰荡荡万斛船影若白虹起樯必椎牛挂席集众功自非风动天莫置大水中　又放船诗曰送客苍溪县山寒雨不开直愁骑马滑故作泛舟回青惜峦过黄知橘柚来江流大自在坐穏兴悠哉　张说同赵侍御望归舟诗曰山亭迥迥面长川江树重重极逺烟形影相追髙翥鸟心肠并断北飞船　严维秋夜船行诗曰扁舟时属暝月上有余辉海燕秋还去渔人夜不归中流何寂寂孤棹也依依一防前村火谁家未掩扉　白居易舟行诗曰帆影日渐髙闲眠犹未起起问鼓枻人己行三十里船头有行灶炊稻烹红鲤饱食起婆娑盥潄秋江水平生沧浪意一旦来游此何况不失家舟中载妻子　又泛小防诗二首其一曰水一塘防一只防头漾漾知风起防背萧萧闻雨滳醉卧船中欲醒时忽疑身是江南客　其二曰舟缓进水平流一茎竹篙剔船尾两幅青幕覆船头亚竹乱藤多照岸如从凤口向湖州　又舟中晩起诗曰日髙犹掩水窗眠枕簟清凉八月天泊处或依沽酒店宿时多伴钓鱼船退身江海应无用忧国朝廷自有贤且向钱塘湖上去冷吟闲醉二三年　又咏小舫诗曰小舫一艘新造了轻装梁柱庳安深坊静岸游应遍浅水低桥去尽通黄栁影笼随棹月白苹香起打头风慢牵欲傍樱桃泊借问谁家花最红　又重题小舫赠周从事兼戯微之诗曰细青筏织鱼鳞小眼红窗衬麴尘阔狭才容从事座髙低却称使君身舞筵湏防腰防女仙棹难胜骨痩人不似镜湖防使出髙樯大艑閙惊春　张籍舟行寄李湖州诗曰客愁无次第川路重辛勤藻密行舟涩湾多转楫频薄游空感惠失计自怜贫頼诵汀洲句时时慰逺人　戴叔伦泛舟诗曰风软扁舟穏行依緑水堤孤樽秋露滑短棹晩烟迷夜静月初上江空天更低飘飘信流去悮遇子猷溪　贾岛昆明池泛舟诗曰一枝青竹榜泛泛緑萍里不见钓鱼人渐入秋塘水杜牧汴人舟行荅张祐诗曰千万长河共使船听君诗句倍凄然春风野岸名花发一道帆樯画柳烟　薛能赋得天际识孤舟诗曰斜日满江楼天涯照背流同人在何处逺目认孤舟帆省当时席歌闻旧日讴人浮津济晩棹泛泬寥秋晴阔欣全见归迟怪久游离居易无限贪此望南休　陆防舴艋诗曰篷棹两三事天然相与闲朝随稚子去暮唱菱歌还倚石迟后侣徐桡供远山君看万斛载沈溺须防间　胡权赋得济川用舟楫诗曰水连天归来想防年孤舟乱曲岸轻楫济长川回指波涛雪回瞻岛屿烟心迷沧海上目断白云边泛滥虽无定维持且自专还如圣明代理国用英贤王周志峡船具诗序曰峡山之船与下之船大抵观  

浮叶而为之其状一也下之船有樯有五两有帆所以使风也尾有柁傍有棚上者以其山曲水急下有石皆不可用也状直如艣前后各一者谓之梢船之斜正欹侧为船之司命者梢类柁其状殊而船之便于事者悉不如梢作梢诗防桨桡棹拔使其进而无退利渉川泽为船之陈力者艣防桨类其状同而异名也在船有力悉不如艣作艣诗峡水湍峻激石忽发者谓之濆沲洑而漩者谓之脑岸石壁立濆之忽作篙力难制以其木之坚韧竿直防其首以竹纳护之者谓之戙竹为而勾其戙者谓之纳为船之良辅者戙与篙状殊而用一也在船独出悉不如戙作戙诗岩石如齿非麻枲纫绳之为前牵取竹之筋者破而用枲为韧以续之以备牵者谓之百丈系其船首者谓之阳纽牵之者击鼓以号令之人声滩声乱无以相接所以节动止进退牵之防碍者谓之下纬济其不通为船之先进者枲与竹状殊而用一也在船先容悉不如百丈作百丈诗噫古人观物因事为志者甚多也予祗命宪局沿泝巴賨抵瞿塘耳目熟于长年三老軰矣船具之于船有力者作诗以称之庶几鲁望茶经者也俾系其末其咏梢曰制之居首尾俾之辨邪正首动尾聿随叙取正为定有如提吏笔有如执时柄有如秉师律有如宣命令守彼方与直得其刚且劲既能济险难何畏渉辽夐招招俾作主泛泛实司命风乌愧斟酌画鹢空辉映古人存丰规猗欤聊引证　其咏艣曰用之大曰艣冠乎小者楫通津既能济巨浸即横渉身之使者頬虎之拏者爪鱼之拨者鬛弩之进者防此实为相须相须航一叶　其咏戙曰箭飞峡中水锯立峡中石峡与水为隘水与石相击濆为生险艰声发甚霹雳三老航一叶百丈空千尺苍黄徒尔为倏忽何可测篙之小难制戙之独有力猗嗟戙之为彬彬坚且直有如用武人森森矗戈防有如敢言士落落吐胸臆极危居坦夷济险危兢惕志彼哲匠心俾其来者识【`百文诗阙`】　宋梅尧臣观拽龙舟懐裴宋韩李诗曰截春流筑沙坻拽龙舟过天池尾矫矫角岐岐千夫推万鳞随惊鸿鹄沉鱼春三月防服时薄冰殿习水嬉马特特来者谁魏公子人不窥车辚辚集其涯邯郸倡士交驰银缾索酒倾玻璃用钱如水赠舞儿却入上苑看闘鸡击毬弹金无不为适闻天子降玉辇当门虎脚看大旗春风吹花入行幄红锦百尺争蛟螭云盖回防防维明年结客观未迟　朱子采菱舟诗曰湖平湖水碧桂櫂木兰舟一曲菱歌晩惊飞欲下鸥　王庭珪舟次白沙诗曰朝发螺浦湄暮宿白沙口初为夜行计有物应掣肘山云四靣起风涛半江吼落帆危石矶就枕不敢乆林深鸣鹳鹊村逺闻鸡狗梦觉如月明破篷见牛斗起视天色晴觧防欲放溜浪头聒天响掀入我牖蒲帆未及张篙师复回首渡头有古祠壁画杂怪丑舟人相与言劝我酬神酒出处本细事阴晴亦常有我固不问天岂问土木偶　张孝祥舟行大雨呈张立之及同行诸公诗曰我船千斛初甚迟上滩下滩风薄之百夫撑挽才得遇水浅舟大行无期同来賔客笑钝滞一叶自买如鳬鹥瞥渡急桨乱藻荇瞬息不见飚车驰忽然昨夜雷雨作黒云頽山风满壑龙门春涨鱼鼈乱牛渚宵明鬼神恶翻防断泊不得客只一身无处着长年叫客强立起一浪先掀半船水嚢衣漂尽到巾屦终夜奔忙沙石里我时酣寝残不觉但怪飕飕风到耳起来呼酒自劳苦水满凉生差可喜向来笑者今却悲人生淹迷那能知明朝把柂我船快唤客同船莫嫌隘　戴昺里中小渔舟被差防江有感而赋曰着身平地更多忧一櫂思为泛宅谋昨夜西风边报急防江也要钓渔舟　刘克荘方寺丞艇子初成诗曰船成莫厌野人遇久欲从公具钓蓑积雨晴来湖靣阔残花落尽树阴多新营小店皆依柳旧有危亭尚隔河所恨前含暝色不然和月宿烟波　方岳东西船诗曰昨日东船送风下突过乗舆快于马今日西船使风上适从何来急于浪东船下时西船怨西船上时东船羡篙师劳苦自相寛明日那知风不转推一笑奚尔为怨迟羡速无休时沙头漠漠杏花雨依旧年时樯燕语　王令大舟诗曰大舟无风帆不举小舟榜入青冥去舟中渔子呼且歌夜半鬭鱼许得多　眞山民兰溪舟中诗曰一舸下中流西风两岸秋橹声揺客梦帆影桂离愁落日鱼虾市长烟芦荻洲篙人夜相语明发又严州张秦娥采菱舟诗曰散防下松亭水清鱼可数却上采菱舟乗风过南浦　元掲奚斯武昌舟中触目诗曰两髯背立鸣防橹短蓑开合沧江雨青山如龙入云去白髪何人并沙语船头放歌船尾和上雨鸣篷下坐推不省是何乡但见双防白鸥过　明梁有誉粤州池亭泛舟诗曰荡漾金塘霁色明蓼花风起木兰轻共悬霄汉乗槎兴忽动江河击楫情载酒客来鳬雁起采芳人去芰荷平就中更有悠然思满壑寒林作水声　王逢扁舟诗曰扁舟何所好日夜不相离风雨情难测山河影暗移采苹防女惯载鹤去官宜一任无依着黄头莫漫维  

原赋而晋据赋曰伊河海之深广兮嗟绵邈而无垠彼限隔而靡覩兮此由兹而莫闻虽后土之同载兮实殊代而乖分嘉圣王之神化兮理通微而逹幽悼生民之隔塞兮愍王教之不周立成器以被用兮因垂象以造舟济凌波之絶轨【`一作崄`】兮越巨川之悬流水无深而不渡兮路无广而不由运重固之滞质维载沉而载浮飘燕鼎于呉防转金石于洪涛愬无涯之浩浩不抑进而辍流登阳侯之激浦兮方鱼翔而龙游虽滔天而横厉长抱乐而无忧且论器而比象似君子之淑清外质朴而无饰内空虚以受盈乗流则逝遇坻而停受命若响唯时而征不辞劳而恶动不偷安而自宁不贪财以徇功不爱力而欲轻且其行无辙迹止无所根不疾而速忽若驰奔丰俭随乎质量所胜任乎本形虽不乘而常浮虽渉险而必正周游曲折动与时并博载善施心无所营囊括品物受辱含荣唯载渉之所欲混贵贱于一门包涵通于道德普纳比乎乾坤感斯用之却广信人道之所存　増唐常晖舟赋曰昔者帝轩君臣道叶刳木为舟剡木为檝洪水以之径度大川于焉利渉疑夏日之初莲似秋风之落叶动而必利其物居而必虚其心善兰桂之得性恶泥滓之陆沉河流影澈岸狭波深直容与而孤运非轨辙之能防动而何极居而不测以谦虚而受盈尚朴素而思饰为而不有质而能力不以克己辞于功不以利物矜其德夫潜行不离于水有似智焉虚已以济于物有似仁焉不畏蛟龙之浦不耻鱼鼈之泉任规模于匠者随物理之推迁横不测之流无慙于勇决指送归之路有类于神仙尔其渡辽按甲伏波受命絶岛如云长川似镜值冲风之防起引孤帆而髙映榜人竒唱棹声不一赴海凌川箭驰风疾临地角而长逝望天涯而逈出飘飖画鹢决孤影而排风迢逓樯乌转危竿而就日且夫履有常道济无不通嘉守义于共伯慙弃人于衞公安而不倾得性江湖之上悠哉独运托质浮沉之浪为用也大为德也广操檝则津女轻歌画土则廪君孤往防城帯其宝劎神亭飞乎银仗惟傅岩之版筑临巨川而长想　又大舟赋曰崇崇大舟内防岈而坑谷外突兀以山丘长百防受万斛浅淮泗滞原陆兀若簸大海以出鲸鱼邈如漂昆仑而横地轴及纵大壑鼓雄风叠髙涛摩苍穹连山嶪于天外疾雷吼于地中当此时也忽然涌出谩若乗空挺无何之乡树摩天之樯桧檝不举云帆髙张平林倏闪以藏没羣岛飞动而相望两仪混沌万象茫崇山成秋毫满月犹隟光一日二日经岷峨而历扶桑外甚驰骛中唯虗闲所以望之者势同累卵居之者安如防山借如唐尧洪水大浸桑田包山上林括地滔天无巨舟矣人其鱼焉有若汉武习战羽衞云陈凿昆明者四十里坐豫章者一万人夫其为大与世殊伦曁乎巨象初来轮菌其貌锱铢犀兕防蠓貔豹向非刻舟鉴其浅深殆轻重而难较岑彭西伐杜预南征千里江汉三军甲兵若非广艘舸何以蜀防呉平稽前代之为用信殊途而同轨以古况今相去逺矣何者我后无唐尧洪水惩汉武昆池笑魏家秤象偃晋国兴师则大舟之用殊于昔时今乃守则海外化渐无垠浮三江以实仓廪绕四溟以周乾坤旣而飞凤诏宣鸿防或西尽月窟东临朝焞南国徂逰北极驰奔穷水路以适逺惟大舟之用存于戯向者将逝万里之外滞一曲之内故知德有所长皆以拙于用大今以济渡为功适天下而皆通假其风水之力不离江汉之中向使移舟为人以海为主元首契合大舟夹辅则傅说之济川同功轩皇之刳木何取客有扣舷而歌曰是舟也非大匠则无以成非大水则胶而倾非大风则道不行此皆大匠之则大海之德一日千里者风之力也　徐洪汾水新船赋曰贤者彻侯求人之瘼分帝之忧以为冀方轮转病于行辀乃乗素秋镜清流假道于河伯息肩于呉牛因去彼以取此遂舍车而造舟革故鼎新裁规创制通子房之妙畧运羊之潜计测浅深之量将载沉而载浮陈去就之宜则旣济而未济懿夫席帆锦缆兰桡桂檝不日而成嘉谟允叶蒲且罔设宁劳渔子之家财用无亏不夺农人之业水之积也厚船之动也防回翔并骛识波上之防鳬倏忽孤飞见天边之一叶伊负重以致逺非卬否而人渉及夫安卑委顺外静中虚混泥沙而闭矣象智者之居诸逐便乗流排难触物泛波涛之不屈状勇者之拂郁船之时义吉无不利向之为材也标挺特之材今之为器也作殊常之器若往若来无顚无踬奢淫自戒厌殷帝之酒池逰戏无虞耻丹朱之陆地鹢首翩然鱼鳞比肩映汾阴之寳鼎参汉武之楼船当秋风之櫂唱明月以扣舷载廪储而奉国达方物以朝天可以通河渭可以泝泾汧斯暂劳而永逸将冠古而争先且知君子攸作务于逺大美利亟行莫不系赖厥声载路歌济巨川之功史不絶书考课获畴庸之最别有荷为衣兮蕙为帯鼓轻枻兮张翠盖杳烟波之末彜犹区域之外愿一渉于龙门接神仙之嘉防　樊阳源虚舟赋曰理可得眞宗可防惟虚舟之不系同大道之无心每悠悠而去住恒泛泛而浮沉寂虑为徒必沉淡而方息在物无竞信风涛而莫侵体合道枢来慿积水本流谦以处顺宁遇坎而斯止类善行之无迹似至人之虚已或沿或泝非假功于檝师载沉载浮亦奚劳于舟子若乃景絶游氛川息波文荡漾无阻逍遥不羣则鼓枻者未足与议摧撞者不得而云故曰动以眞胜而静为噪君观其浮广川之洋洋混长澜之浩浩不拘同放旷之懐无着体希彜之道殊青翰之见重等珠之为寳惟斯道全谁曰不然任东西之飘荡随风水之推迁中含虚而自若外守正以无偏逄流则行靡惊鼋鼍之穴随波自往空思李郭之仙动息靡常去留不禁以虚而受殊乎小器易盈可济不通非曰不胜其任处静安卑乘流任时浩然独逝邈矣谁追想好风于曲岸避巨浪于中坻且没迹于寂寥檝棹何从喧矣是无争于触击绋纚焉得维之是则虚其舟川得以宁虚其心人寡于欲既于道而合契亦无情于相触茍思理之未忘谅无惊于宠辱　罗劭权刳木为舟赋曰昔王者以济众为先念舟航之未具长川谓运斤之人必能造物选合抱之木遂使攻坚旣而削彼鳞皴定兹绳墨长短大小任规模之巧心高下重防称波澜之巨力原夫造其舟而利其用亦由求其理而安其国剞劂斯休舳舻已流小周穆鼋鼍之驾契髙宗舟檝之求德合国风暗动掦帆之势人歌帝力爰成鼓枻之讴济物不得无其舟行化不得无其相运智旣由乎明主操舟亦由乎哲匠器无不具实均大造之功道无不通宛叶苍生之望必也主意渺弥用汝犹疑不顾斧斤之妙不求臃肿之资则思渉之人恨无航而空叹未济之士欲行水而何期且刻之求劔者其意细防用之称象者诚非大计曷若济巨川而是念命良工而立制欲使蛮彜之类慕化而有路斯来商贾之徒通货而乗流逺逝利渉之道弥彰拯溺之功潜契以此利物何物不利以此济人何人不济由是皇防逺被鸿化旁流潜通四海之路皆因一叶之舟用之则行岂随波而上下利有攸往当与道而沉浮今我后契道临人端黙求理思通大水济用之具虽多乐得长材刳木之心未已则知从古之君为舟于水若苇航于河广之内似芥叶于防堂之里方之于今未足喻其大而拟其羙　宋呉淑事类赋曰翔螭赤鸟鹢首鸭头泛越王之三翼督孙权之五楼亦闻苍隼晨鳬飞庐青雀天渊旣泛于飞龙灵芝亦浮于鸣鹤  

原铭后汉李尤舟楫铭曰舟楫之利譬犹舆马辇重历逺以济天下相风视波穷究川野安审惧愼终无不可原讃宋王叔之舟讃曰致逺任重各因所由陆则骋车水惟用舟弱楫轻棹利渉济求彼渔父鼔枻清讴谢灵运侍泛舟讃曰泛画鹢兮防兰池渚相委兮石参差日隠云兮月照林风辽冷兮水涟漪  

筏一【`桴槎`】  

増说文曰泭【`桴柎同`】编木以渡也　方言曰泭谓之谓之筏　尔雅注曰木曰竹曰筏小筏曰泭　原淮南子曰方车蹠越乗桴入潮欲无穷而不可得也  

筏二  

原东观汉记曰任尚编草为船置于上以渡河掩击羌胡　増晋书曰呉人以鐡锁横江又暗置鐡椎于江中以逆距船王濬作大筏防草为人被甲持杖令善水者以筏先行鐡椎着筏而去遇锁燃大炬烧之须防断絶　五代史曰周世宗攻夀州围之数重束巨竹数十万竿上施版屋号为竹龙载甲士以攻之　宋史曰韩综通判邓州天雄军防河溢民依丘冢者数百家综令曰能济一人予市钱民争操舟筏以救已而丘冢多溃元史曰张子良金末兵起所在募兵自保子良率千  

余人入燕蓟耕稼已絶因聚州人阻水治筏取蒲鱼自给从之者众  

筏三  

原沿江【`东观汉记曰呉汉平成都乃乘桴沿江下巴郡杨伟徐容等惶恐觧散`】　浮海【`论语`】斩竹【`东观汉记曰张堪为蜀郡太守公孙述遣击之堪有同心之士三千人相谓曰张君养我曹为`】  

【`今日也乃选习水军三百人斩竹为渡水遂免难`】　伐芦【`吴录云孙防欲渡江舫少乃往求筞姑王氏分夜伐芦为以佐船渡人`】　柏桴【`越絶书云木客大者勾践父允常也初徙琅邪使楼船卒二千八百人伐松柏以为桴故曰木客`】　増竹【`英雄记云曹操进军至江上欲从赤壁渡江无船作竹使部曲乘之从汉水下来未即渡周瑜又夜密使轻船走舸百艘烧操乃夜走`】　刈苇【`宋史云杨澈年十六署昭庆令时河决邻郡府督役甚急澈部徒数千径大泽中多芦苇令采刈为筏顺流而下既至执事者讶以后期俄而苇筏继至骇而问之澈以状对乃更嗟赏`】　伐竹【`雷次宗豫章记云望蔡县有一石室入室十余里得水广数十歩清深不测边有筏竹游者伐竹为筏遇水莫能究其源`】　乘筏【`地理志云髙要县郡下人避瘴气乘筏来停此六月来十月去嵗嵗如此`】　浮槎【`博物志云旧说天河与海通近世有人居海渚者年年八月有浮槎去来不失期此人有竒志乃立飞阁于槎上多赍粮乘槎而去芒芒忽忽不觉昼夜去十余日至一处有城郭屋舍遥望空中多织妇见一丈夫牵牛渚次饮之牵牛人乃惊言曰何由至此此人具说来意拜问此是何处荅曰君还至蜀郡访严君平则知之竟不及登岸因还至蜀问君平曰某年月日有客星犯牵牛宿记其年月正此人到天河时也汉张骞事同`】　开花【`地理志云梅湖者昔有梅筏沉于此湖有时浮出至春则开花流满湖矣`】　变龙【`异苑云赵牙行舟于阖庐见水际有大槎人牵不动牙往举得以之着船破变为龙浮水而逝`】　贯月【`王子年拾遗记云尧时有巨槎浮于西海查上有光若星月查浮四海十二年周天名贯月查又名挂星查羽仙栖息其上`】　挂星【`见上`】  

筏四  

原诗唐皇甫冉杨氏林亭探得古槎诗曰千年古貌多八月秋涛晩偶被主人留那知来近逺　骆賔王浮查诗序曰游目川上观一浮槎泛泛然若木偶之乘流迷不知其所适也观其根柢盘屈枝榦扶疎大则有栋梁舟楫之材小则有轮辕榱桷之用非夫禀乾坤之秀气含宇宙之淳精孰能负凌云翳日之姿抱积雪封霜之骨向使懐材幽薮藏颖重岩絶望于廊庙之荣遗形于斤斧之患固可垂隂万畞悬映九霄与建木较其短长将大椿齐其年夀者而委根险岸托质畏途上为疾风冲飚所摧残下为奔浪迅波所激射基由壌括势以地危岂盛衰之理系乎时封植之道存乎我一堕泉谷万里飘沦与波浮沈随时逝止殷仲文叹生意已尽孔宣父知朽质难雕然而遇良工逢仙客牛矶可托玉璜之路非遥匠石先谈万乗之器何逺故材用与不用时也悲夫然则万物之相应感者亦奚必同声同气而已哉感而赋诗贻诸同志云尔其诗曰昔负千寻质髙临九仭峰眞心凌晩桂劲节掩寒松忽值风飚折坐为波浪冲摧残空有恨臃肿遂无庸渤海三千里泥沙防万重似舟飘不定如梗泛何从仙客终难托良工岂易逢徒怀万乘器谁为一先容　武三思凝碧池侍宴应制赋得出水槎诗曰彼木生何代为槎复防年欲乘云汉曲先泛玉池邉拥溜根横岸沈波影倒悬无劳问蜀客此处即髙天  

篙一  

増说文曰篙所以进船也　方言曰所以刺船为篙  

篙二  

原褁布【`荆州记云鱼复县瞿塘滩上有神庙先极灵验刺史二千石经过者皆不得鸣鼓角商旅恐触石有石声以布褁篙头`】　凿石【`庾益期与韩豫章牋云马伏波昔开道篙迹凿石犹存`】　篙工楫师【`左思吴都赋云篙工楫师选自闽禺习御长风狎灵胥`】　篙工船师【`越絶书云阖闾问子胥云军之备何如子胥荅曰篙工师可当君之轻足骠骑也`】  

櫂一  

増释名曰櫂濯也濯于水中也　说文曰櫂所以进船也　原楚词曰桂櫂兮兰栧斲冰兮积雪　曹植拟楚词曰运兰櫂以速往  

櫂二  

原轻櫂【`魏明帝清调歌诗云楫人荷轻櫂腾飞造彼廷`】　迅櫂【`夏侯弼呉都赋云轻帆迅櫂横截江流`】　击櫂【`王粲为荀或与孙权檄云击櫂若飞回柁若环`】　増放櫂【`广舆记云西湖上赵子固尝放櫂山隈以酒晞髪箕踞歌离骚指林麓最幽处瞪目絶叫曰此是洪谷子董北苑得意笔也邻舟数十皆惊叹以为异人`】　原木兰櫂【`汉鼓吹曲云木兰为君櫂黄金错其间`】　赤桧櫂【`杨泉五湖赋云赤桧为櫂檀桨细坚`】  

櫂三  

原诗唐徐坚櫂歌行诗曰櫂女施银钩新妆下翠楼霜丝青桂楫兰栧紫霞舟水落金陵曙风起洞庭秋揺船过曲浦飞帆越回流影入桃花浪香飘杜若洲洲长殊未返萧散云霞晩日下大江平烟生归岸逺岸逺闻潮波争途游戏多因声赵津女来听采菱歌　骆賔王櫂歌行诗曰写月圗黄罢凌波拾翠通镜花揺芰日衣麝入荷风叶露舟难荡莲踈浦易空凤媒羞自托鸳翼恨难穷秋帐灯光翠倡楼粉色红相思无别曲并在棹歌中　元结欸乃曲【`欸乃棹声`】五首序曰大歴丁未中漫叟以军事诣都使还州逢春水舟行不进作欸乃五曲舟子唱之盖欲取适于道路耳其一曰偶存名迹在人间顺俗与时未安闲来谒大官兼问政扁舟却入九疑山二曰湘江二月春水平满月和风宜夜行唱桡欲过平阳戍守更相呼问姓名三曰千里枫林烟雨深无朝无暮有猿吟停桡静听曲中意好是云山韶濩音四曰零陵郡北湘水东浯溪形胜满湘中溪口石头堪自逸谁能相伴作渔翁五曰下泷船似入深渊上泷船似欲升天泷南始到九疑郡应絶髙人乗兴船  

檝一  

原释名曰楫捷也拨水使舟捷疾也　増方言曰楫或谓之桡或谓之櫂　原易曰舟楫之利以济不通　増又曰剡木为楫　原书曰若济大川用汝作舟楫　毛诗曰桧楫松舟　淮南子曰七尺之楫而制大舟者因水为资也人君发一言之号而令行于民者因众为势也　増子法言曰灏灏于海济楼船之力也航人无楫如航何  

楫二  

原弗施【`袁宏东征赋云櫂弱楫之弗施投洪流之藏骨`】　不用【`古乐府王献之桃叶歌云桃叶复桃叶渡江不用楫但渡无所告我自接迎汝`】　荃桡【`楚词云荃桡兮兰旌`】　兰枻【`详櫂`】鼓枻【`楚词云屈原既放行吟泽畔渔父见而问之原曰安能以身之察察受物之汶汶者乎宁赴湘流于江鱼之腹中渔父莞尔而笑鼓枻而去`】　击楫【`晋阳秋云祖逖为奋威将军及渡江中流击楫而誓曰逖不能清中原而复济者有如大江`】　鼓楫【`髙士云夏仲御至洛阳值公卿禊饮贾充谓曰卿居海濵能戏船否不荅乃鼔楫登舟而去容止可观`】　増理楫【`刘孝标诗云榜人夜理楫櫂女暗成装`】　原越人拥楫歌山木之曲【`见前舟`】　女娟持楫奏河激之歌【`列女传云赵简子南击荆至河津津吏醉卧不能渡简子怒将杀之津吏之女乃持楫而前走曰妾父闻君王将渡恐风波之起水神动骇故祷祀九江三淮之神不胜杯杓余沥醉于此君命诛之愿以微躯易父之死简子将渡用楫少一人操楫曰妾居河济之间习舟楫之事愿备员持楫简子遂与操渡中流奏河激之歌简子乃聘为夫人`】  

柂一  

増释名曰船尾曰柂柂拖也在后见拖曵也且弼正船顺流不使它戾也　孙绰子曰动而不乘不理若泛舟而无柂　赵懿嫉邪赋曰奚异渉海之失柂坐积薪而待然  

柂二  

原转柂【`江表传云孙权于武昌新装大名为长安试泛之钓防泝时风大盛谷利令柁工取樊口权曰当张头取罗州利拔刀向柂工曰不取樊口者斩工即转柁入樊口风遂猛不可行乃还`】　増操柂【`晋书云夏统操柂正橹折旋中流`】　原正船【`孙放别传云庾公建学校孙君年最防入为学生班在诸生之后公问君何居后荅曰不见船柁乎在后所以正船也`】　増冲舰【`元史云巴延与宋贾似道战诸舰居后者阿珠促骑召之挺身登舟手柁冲敌舰舳舻相荡乍分乍合`】　原雾柁【`张华游仙诗云游仙迫西极弱水隔流沙云榜鼓雾柁飘忽凌飞波`】　増风柂【`汉仲长统诗云元气为舟流风为柁`】　原纵柂【`郭璞江赋详帆`】　廻柂【`王粲檄云回柁如环`】　庐山流柂【`浔阳记云庐山之西防有甘泉曽见一柁从山顶流下`】　増潇湘鼓柂【`杜甫诗云南浮早鼓潇湘柂`】  

橹一  

増释名曰在旁曰橹橹膂也用膂力然后舟行也　宋苏子瞻诗曰顾复此微吟聊和呕哑橹  

橹二  

増呉志曰吕防袭闗羽昼伏精兵于防中使白衣揺橹作商贾服昼夜兼行　南史曰梁吕僧珍见武帝颇招武猛命多伐材竹未用僧珍独悟其指因私具橹数百张及起兵悉取材竹装为船舰军须橹甚多僧珍乃出先所具毎船付二张争者乃息  

橹三  

増诗唐杜甫橹声诗曰烟外晓声逺天涯迷梦回争知江上客不是故乡来  

缆一  

増输缆【`宋史云嘉防元年蠲潭州民旧输黄河鐡防钱`】　断防【`又云任伯雨知雍丘旧苦多盗伯雨下令纲舟无得宿境内始犹不从则命东下者斧断其缆趣京师者护以出自是外户不闭`】　原维绋缡【`尔雅云绋缡维之绋也缡緌也李廵疏云竹为索所以维持舟者郭璞云緌系也`】割缯锦【`呉书云甘宁轻侠杀人藏舎亡命闻于郡中其出入歩则陈车骑水则连防舟侍从被文绣所如光道路住止常以缯锦维舟去或割弃以示奢也`】  

防二  

増诗唐韦庄觧维诗曰又解征帆落照中暮程还过秣陵东二年辛苦烟波里办得风姿似钓翁　宋欧阳修送胡学士诗曰武平天下才四十滞铅椠忽乗使君舟归榜不可缆  

筰一  

原释名曰引舟者曰筰筰作也作起也起舟使动行也纂文曰竹索谓之筰　汉鼓吹曲曰桂树为君船青  

丝为君筰  

筰二  

原引【`魏文帝诗云负笮引行饥渇常不食`】　増维舰【`五代史云唐李孝进以功迁振武节度使是时晋军德胜为南北寨毎以舟兵往来颇以为劳而河北无竹石孝进乃以苇笮维大舰为浮梁荘宗大喜觧衣赐之`】　防笮渡水【`汉武纪注云西南夷防笮以渡水因号卭笮`】　撤笮用舟【`唐书云蒲津嵗河水壊梁吏撤笮用舟邀丐行人李固言悉除之`】  

樯一  

増释名曰船前立柱曰桅桅巍也巍巍髙貌也【`桅即樯`】韵府曰樯挂帆木也　原郭璞江赋曰舳舻相接万里连樯  

樯二  

增风樯【`李贺集云风樯阵马`】　牙樯【`杜甫诗云锦防牙樯起白鸥又王荆公诗云大舟如山起牙樯`】　鹊巢【`呉书云孙和被黜之长沙行过芜湖有鹊巢于帆樯故官僚闻之皆忧惨以为樯末倾危非久安之象后果为孙峻赐死`】　燕语【`杜甫诗云樯燕语留人`】　树木洲浦【`宋史云唐将朱令赟领众十五万连舰沿流而下王明率所部舟师屯独树口遣子驰奏请忝舟舰太祖曰非应急策也密遣人谕明令树长木于洲浦间若帆樯之状令赟望之疑有大军袭其后逗绕不敢进`】　原成林巫山【`王粲浮淮赋云建众樯以成林譬巫山之树艺`】  

帆一  

原释名曰帆泛也随风张幔曰帆使舟疾泛泛然也风土记曰帆从风之幔也施于船前各随宜大小为制大者用布一百二十幅髙九丈　郭璞江赋曰鼓帆越超涨截浻凌波纵柂电往杳冥倏忽数百千里俄顷飞亷无以睎其踪渠黄不能企其影  

帆二  

原布帆【`世说云顾长康作殷荆州佐请假还东尔时例不给布帆顾苦求之然后乃发至破便遭风大败与殷牋云地名破眞破冢而出行人安穏布帆无恙`】　增锦帆【`韵府云隋炀帝以锦为帆`】原云帆【`正都赋云万艘咸兴云帆齐张`】　石帆【`永嘉记云郡有石如帆相传云古有`】  

【`神人以破石为帆故曰石帆`】　分风【`异苑云宫亭湖有神庙商人遇之各有祷请则一时分风沿泝皆举帆利涉无虞又荆州记云洞庭庙神能使江中分风而帆`】　翳日【`孙炜七引云龙华之舟来往□纭髙帆云张翳日拂星`】　作四帆【`异物志云外域人随舟大小或作四帆或三帆前后沓施载之有芦头木叶如牖形长丈余织以为帆其四帆不正前向皆使邪移相聚以取风吹风后者激而相射亦并得风力若急则随宜减防之也取风气而无髙危之虑故行不避风激波安而能疾`】　张七帆【`吴时外国传云从加郍调州乘大舶张七帆顺风一月余乃入大秦国`】　防帆同悬【`孙绰望海赋云商客齐唱潮流往还各资顺势防帆同悬偃如骕骦皆驰挐如交集轻轩`】　三帆沓施【`见上`】増刘濬绣帆【`韵府云刘濬白舫百棹皆綉帆青多载妓女`】　杜亚绣帆【`唐书云杜亚为淮西节度使方春南民为竞渡戏亚欲轻驶乃髤厎使篙人衣油防衣没水不濡陇西李衡在坐曰使桀纣为之不遇是也既泛九曲池曵绣为颿诧曰要当称是林沿衡曰未有锦防云何亚大慙`】  

帆三  

增诗唐皇甫冉赋得的的帆向浦留别诗曰一帆何处去正在望中微浦逈揺空色汀回日落晖每争髙鸟度能送逺人归偏似南浮客悠无所依　司空曙赋得的的帆向浦诗曰向浦参差去随波逺近还初移芳草里正在夕阳间隐映回孤驿微明出乱山向空防不尽归思满江闗　罗邺江帆诗曰别离不独恨蹄轮渡口风帆发更频何处青楼方凭槛半江斜日认归人　宋张维孤帆诗曰江心云破防遥见去帆孤浪濶疑升汉风髙若泛湖依微过逺屿彷佛落平芜莫问乘舟客利名同一途　明虞堪防帆诗曰早觉浮生类转江湖元不恨西东十年敛迹居林下万里游情付梦中开阖岂嫌梅子雨往来难信石尤风青山坐老堆黄髪奈尔防滔泣路穷　钱希言帆影诗曰岸曲沙回着处侵半江落日半江阴悠悠难逐春潮上漠漠还随暮霭沉曽带断鸦归逺岫又移残月出疎林谁怜独倚危楼遍目极天涯思不禁  

五两  

増字彚曰綄船上候风羽也楚谓之五两　东坡诗注曰晋车驾出刻乌于竿上曰相风竿今樯乌乃其遗意淮南子曰譬伣之见风无须防之定【`伣即五両`】　原郭璞  

江赋曰頴雰祲于清旭觇五两之动静长风以增扇广莫防而气整【`頴今作隷防音丽`】　増王维诗曰畏说南风五两轻　蘓轼诗曰柂转三山没风回五两偏  

牂柯一  

増韵府曰戕防即牂柯防系船杙也　又曰杙橜也玉篇曰戙杙也船缆所系　杨愼曰牂牁今贵州地其江水迅疾难渡立两杙于两岸中以绳絙之舟人循绳而济予见盘江与崇安江皆然因悟古人制字之义  

牂柯二  

原庄王牂柯【`华阳国志云荘蹻伐夜郎防牂柯系舟于且兰既灭夜郎而秦夺楚黔中地无路得归遂留王之号为庄王以且兰有防船牂牁处因改郡为牂柯`】　越王牂柯【`异物志云有一山在海内小而髙似系船杙也俗人谓之越王牂柯逺望甚小而高不似山近望之以为一株柏树在水内也又交州记云候石孤絶髙数丈名为牂柯在海中`】　牂柯生树【`豫章记云新淦县北二十里曰封溪今有聂友所用梓木为牂柯者遂生为树今其木犹存本至合抱人伐而倒植之枝条皆下垂`】　牂柯成树【`防阳记云郡西北有一杨树枝条繁茂垂阴四亩传云陶公牂柯成此树`】　増岘山斫牂柯【`魏畧云沐德信少有志气呉将朱然围樊城遣兵于岘山斫牂柯材兵作食先熟者呼共食后熟者曰不也呼者曰汝意葢欲作沐德信耶其名乃播异域虽华夏不知者以为前世人也`】　原封溪伐牂柯【`豫章记云聂友于封溪夜射白鹿中之防踪不见乃见箭着一梓树皮即伐木皮便有血出旋斫旋合不可断友更多着斧伐之树遂断取其二板以为牂柯后友船行遇风作皆没唯友独全寻看而向梓板夹扶其船友大异之`】  

榜  

原月令注曰榜船人习水者也　増毛诗曰招招舟子汉书曰邓通以櫂船为黄头郎【`师古注曰土胜水其色黄故刺郎皆着`】  

【`黄帽一说土水之母故船头施黄旄因名其郎曰黄头郎`】　原相如子虚赋曰枞金鼔吹鸣籁榜人歌声流喝【`注云榜人人也言击鼓吹箫与船人歌合故其声流列也`】　増苏轼诗曰水师三百指铁网欲掩羣【`注水师舟人也`】  

## 御定渊鉴类函卷三百八十七

车部【`车　辂　舆　辇　戎车　轺车　指南车云母车　犊车　鹿车　辕　轮　轴　毂辐　轭衡　轸　轼　辖幰　盖　覆軨　茵`】  

车一  

原释名曰车古者曰车声如居言行所以居人也今曰车车舍也行者所处若居舍也　增又曰黄帝造车故号轩辕氏　又曰墨车漆之正黑无饰大夫所乘也又曰容车妇人所载小车也其盖施帷所以隠蔽其形容也　又曰槛车上施栏槛以格猛兽之车也　原谯周古史考曰黄帝作车引重致逺少昊时畧加牛禹时奚仲加马　增书曰肇牵车牛逺服贾　毛诗曰惠而好我携手同车　原又曰翘翘车乘招我以弓　增又曰其车既载乃弃尔辅　又曰役车其休　又曰我送舅氏曰至渭阳何以赠之路车乘黄　又曰公车千乘朱英緑縢　周礼曰巾车掌公车之政令　又曰王后  

之五路重翟钖面朱总厌翟勒面缋总安车雕面鹥总皆有容盖翟车贝面组总有幄辇车组挽有翣羽盖服车五乘孤乘夏篆卿乘夏缦大夫乘墨车士乘栈车庶人乘役车　又曰大司马中夏教茇舍如振旅之陈羣吏撰车徒　又曰一器而工聚焉者车为多　又曰凡察车之道欲其朴属而防至不朴属无以为完乆也不防至无以为戚速也　增又曰舆人为车轮圎者中规方者中矩立者中县衡者中水直者如生焉继者如附焉　又曰辀人为辀轸之方也以象地也盖之圎也以象天也轮辐三十以象日月也　原大戴礼曰王升车则闻鸾和之声是以非僻之心无自入也在衡为鸾在轼为和马行而鸾鸣鸾鸣而和应其声曰和和则敬此御之节也　又曰上车以和鸾为节下车以佩玉为度礼记曰献车马者执策绥　又曰兵车不式武车绥  

旌徳车结旌　又曰国君不乘竒车【`猎车周谓之竒车`】　又曰大夫七十适四方乘安车　又曰父母在馈献不及车马示民不敢専也　又曰夫为人子者三赐不及车马又曰山出器车河出马图先王能修礼以逹义体信  

以逹顺故此顺之实也　又曰君不与同姓同车与异姓同车不同服　论语曰升车必正立执绥车中不内顾不疾言不亲指　焦赣易林贲之恒曰舍车而徒亡其驳牛虽丧白头酒以疗忧　暌之兑曰黄马緑车驾之大都讃逹才能使我无忧　尚书大曰古之帝王者必有命民民能敬长怜孤取舍好让举事力者君命然后得乘饰车骈马文锦未有命者不得衣不乘车车衣者有罚　孝经援神契曰徳至山陵则山出根车【`注根车应载养万物也`】　左传曰奚仲为夏车正　白虎通曰制车以歩故立乘天子大路诸侯路车大夫轩车士饰车增史记曰尧富而不骄贵而不舒黄纯衣彤车乘  

白马　原又曰古者封禅为蒲车恶伤土石草木　增又曰淳于髠语驺忌子曰大车不较不能载其常任后汉舆服志曰后世圣人观于天视斗周旋魁方杓曲以龙角为帝车于是乃曲其辀乘牛驾马登险赴难周览八极故易震乘干谓之大壮言器莫能有上之者也　蜀志曰秦宓曰三皇乘祗车出谷口今之斜谷是也　晋书舆服志曰圣人见秋蓬孤转杓觿旁建乃作舆轮而方圎异则　宋书符瑞志曰金车王者至孝则出象车山之精也王者徳泽流洽四境则出根车者徳及山陵则出山车者山藏之精也不藏金玉山泽以时通山海之饶以给天下则山成其车　原山海经曰番禺生奚仲奚仲生吉光是始以木为车　增老子曰三十辐共一毂当其无有车之用　庄子曰醉者之坠车不害者其神全也　原管子曰奚仲之为车也方圎曲直皆中规矩钩绳故机捉相得成器坚固主犹奚仲也言词动作皆中术数故众理相当上下相亲巧者奚仲之所以为器也主之所以为治也斵削者斤刀也故曰奚仲之巧非斵削　尸子曰文轩六驶是无四寸之键则车不行小亡则大者不成也　慎子曰行陆者立而至秦有车也　淮南子曰圣人观飞蓬转而为车以类取之也　贾谊曰古之为路舆也盖圜以象天二十八橑以象列星轸方以象地三十辐以象月故仰则观天文俯则察地理前视则听鸾和之音旁观则睹四时之运等威既辨贵贱有序此乃舆教之道也　蔡邕独断曰凡乘舆车皆羽盖金华爪黄屋左纛金鍐黄屋者盖以黄为里也左纛者以旄牛尾为之大如斗在左騑马头上金鍐者马冠也　礼斗威仪曰山车垂句山车者自然之车也句者曲也不揉治而自员曲故言垂句风俗通曰车一两谓两两相与体也原其所以言两者箱装及轮两两而耦故称两尔　增唐柳宗元说车曰杨诲之将行柳子起而送之门有车过焉指而吿之曰若知是之所以任重而行于世乎材良而器攻圎其外而方其中也材而不良则速壊工之为功也不攻则速败中不方则不能以载外不圎则窒拒而滞方之所谓者箱也圎之所谓者轮也匪箱不居匪轮不涂吾子其务法焉者乎　陈祥道曰古者服牛乘马引重致逺以利天下则车之作尚矣或曰黄帝作轩冕不可考也车之制象天以为盖象地以为舆象斗以为杠毂象二十八星以为盖弓象日月以为轮辐前轼而后戸前轨而后轸旁輢而首以较下轴而衔以轐对人者谓之对车如舟者谓之辀揉而相迎者谓之牙辀之曲中谓之前疾轭之上平谓之衡衡之材与舆之下木皆曰任以其力任于此也毂之端与輢之下木皆曰轵以其旁止于此也轸可以名舆可以名车达常可以名部轸前横木可以名辂此又因一材而通名也其为车者有长毂有短毂有杼轮有侔轮有反揉有仄揉有两轮有四轮有有辐有无辐有曲辕有直辕有一辕有两辕有直舆有曲舆有广箱有方箱有重较有单较者或驾马或驾牛或挽以人或饰以物或漆或素皆因宜为制称事为文然论其任重则同称为车论其等威则礼有屈伸名有抑也  

车二  

原括地图曰竒肱国能为飞车从风逺行汤时西风乆竒肱车至于豫州汤破其车不以示民后十年东风至乃复作车遣归其国去玉门闗四万里　周书王防曰成王时白州献比闾者其叶若羽伐其木以为车终日行　左传曰齐郑盟于石门寻卢之盟也郑伯之车偾于济【`疏偾者风飘入济水也`】　又曰郑伯将伐许授兵于大宫公孙阏与颖考叔争车颖考叔挟辀而走子都防棘以逐之及大逵弗及　又曰桓公六年秋大阅简车马也又曰天王使家父来求车非礼也诸侯不贡车服天子不私求财　又曰狄入卫齐侯使公子无亏戍曹归公乘马祭服五称归夫人鱼轩　又曰潘党既逐魏锜赵旃夜至楚军席于军门之外使其徒入之楚子为乘广三千乘分为左右王乘左广以逐赵旃赵旃弃车而走林屈荡搏之得其甲裳　史记曰楚俗好庳车王以为不便马欲下令使髙之孙叔敖曰令数下民不知所从不可王必欲髙车臣请教闾里使髙其梱乘车者皆君子君子不能数下车王许之居半嵗民悉自髙其车左传曰晋侯使张骼辅跞致楚师求御于郑郑人卜宛射犬吉子太叔戒之曰大国之人不可与也对曰无有众寡其上一也太叔曰部娄无松柏二子在幄坐射犬于外既食而后食之使御广车而行已皆乘乘车将及楚师而后从之乘皆踞转而鼔琴近不吿而驰之　又曰齐庆封来聘其车美叔孙曰服美不称必以恶终美车何为　又曰庆封奔献车于季武子美泽可以鉴展庄叔见之曰车甚泽人必瘁宜其亡也　晏子曰齐人好击毂相犯以为乐禁之不止晏子为新车良马与其人相犯曰击毂者不祥下车而去之然后国人不为家语曰孔子曰自南宫敬叔之乘我车也而道加行又曰孔子适卫子矫仆灵公与夫人南子同车出令宦者雍渠骖乘使孔子为次车逰过市孔子耻之　孔丛子曰孔子使宰予于楚楚昭以安车象饰遗孔子宰予曰夫子无以为也王曰何对曰臣自侍卫夫子以来窃见其言不离道动不遗仁贵义尚徳清素好俭妻不服丝妾不衣帛车器不雕马不食粟若夫观物之丽靡窈妙之浮音夫子过之弗听也故臣知夫子之不用车也史记信陵君魏有隐士曰侯嬴年七十家贫为大  

梁夷门监者公子闻之往请于是乃置酒大防賔客坐定公子从车骑虚左自迎夷门侯生摄敝衣冠直上载公子上坐不让欲以观公子公子执辔愈恭　战国策曰冯驩客田文馆弹铗歌曰长铗归来乎出无车文乃与之车　庄子曰秦王有疾召医破痈溃痤者得车一乘防痔者得车五乘所治愈下所得愈多　汉书曰陈平家乃负郭穷巷以席为门然门外多长者车辙　又曰于定国父于公其闾门壊父老方共治之于公谓曰少髙大门闾令容驷马髙盖车我治狱多隂徳未尝有所寃子孙必有兴者至定国为丞相永为御史大夫封侯世　又曰景帝中六年五月诏曰吏者民之师也车服宜称六百石以上皆长吏也出入与民无异令二千石车朱两轓千石至六百石朱左轓　又曰孝景季年万石君石奋以上大夫禄归老于家以嵗时为朝臣过宫门阙必下车趋见路马必轼焉子孙为小吏来归必朝服而见之　又曰内史石庆醉归入外门不下车万石君闻之不食庆恐肉袒请罪不许举宗及兄建肉袒万石君让曰内史贵人入闾里里中长老皆走匿而内史坐车中自如固当乃谢罢庆庆及诸子弟入里门趋至家　又曰霍光为奉常都尉光禄大夫出则奉车入侍左右出入禁闼二十余年小心谨慎未尝有过甚见亲信　又曰田千秋为丞相年老上优之朝见得乘小车入宫殿中故因号曰车丞相　汉书曰武帝使使束帛加璧安车以蒲裹轮驾驷迎申公弟子二人乘轺从至见帝帝问治乱之事　又曰黄霸为州刺史宣帝下诏赐车盖特髙一丈别驾主簿车缇油屏泥于轼前以彰有徳　又曰薛广徳为御史大夫乞骸骨赐安车驷马黄金六十斤罢广徳为御史大夫凡十月免东归沛太守迎之界上以为荣县其安车子孙　后汉书曰桓荣为太子少傅赐以辎车乘马荣大防诸生陈其车马印绶曰今日所蒙稽古之力也可不勉哉又曰宼恂为颍川太守杀执金吾贾复部将复耻之欲手劒击恂恂遣谷崇以状闻帝乃征恂恂至引见时复先在坐欲起相避帝曰天下未定两虎安得私鬭今日朕分之于是并坐极欢遂共车同出结友而去　又曰谢夷吾迁钜鹿太守行春乘柴车从两吏冀州刺史上其仪序失中有损国典左转下邳令　又曰袁忠为沛相乘苇车到官以清亮称　又曰韩康卖药长安市口不二价三十余年一女子买药康守价不移女子怒曰公是韩伯休耶乃不二价乎遂遯入山中桓帝以安车聘康乃佯诺自乘柴车先行亭长以韩征君过方修道及见康柴车幅巾以为田叟也夺其牛顷之知即征君也康因道逃遯　又曰汉刘翊字子相张季礼逺赴师丧遇寒冰车毁顿滞道路翊即下车与之不吿姓氏季礼以其为子相也后故到颍隂还所假乘翊闭门不与相见　谢承后汉书曰州别驾从事车前旧有屛星如刺史车曲翳仪式刺史欲去别驾车屏星孔恂諌曰毁国旧仪即投去　应劭汉仪曰天子法驾所乘曰金根车驾六龙以御天下也有五色安车有五色立车各一皆驾四马是为五时副车　汉杂事曰古诸侯贰车九乘秦防九国兼其服故大驾属车八十一乘尚书御史乘之最后一车悬豹尾以前皆似省中　魏志曰太祖军击破吕布召夏侯惇与同车载特见亲重出入卧内诸将无得比也　又曰钟繇迁太有膝疾拜起不便时华歆亦以髙年疾病朝见皆使载舆车虎贲舁上殿就坐是后三公有疾遂以为故事　宋凤晋书曰咸寜中诏赐齐王攸之朝车设旗　增晋书曰车坐乘者谓之安车倚乘者谓之立车亦谓之髙车自汉以来制乘舆乃有之　又曰阮裕在剡曾有好车借无不给有人母意欲借而不敢言后裕闻之乃叹曰吾有车而使人不敢借何以车为遂命焚之　原又曰郭翻少有志操不交世事唯以渔钓射猎为娯以车猎去家百余里道中逢一病人以车送之徒步而归　东宫旧事曰太子纳妃四望车羽葆鼔吹各一部　宋书曰汉制乘舆金根车轮皆朱斑重毂两辖飞軨以金薄缪龙为舆倚较文画轓文虎伏轼龙首衔轭鸾雀立衡文画辕翠羽盖黄里所谓黄屋也金华施橑末建太常十二斿画日月升龙驾六黒马又加牦牛尾大如斗置左騑马轭上所谓左纛也又五色安车五色立车建龙旂施八鸾余如金根之制犹周金路也太皇太后皇后法驾乘重翟羽盖金根车驾青交辂青帷裳画辕黄金涂五末皇太子皇子皆安车朱斑轮倚虎较伏鹿轼旂九瑬画降龙皇孙乘緑车　宋书曰沈庆之每朝贺常乗猪鼻无幰车左右从者不过三五人骑马履行园田每农桑剧月从行无人遇之者不知三公也及废帝赐三望车谓人曰我每逰履田园有人时与马成三无人则与马成二今乘此车安所用之乎　增又曰顔延之尝乘羸牛笨车逢其子竣卤簿即屏往道侧尝语竣曰吾平生不喜见要人今不幸见汝　原后魏书曰髙道穆为御史中尉庄宗姊夀阳公主行犯清路执赤棒卒呵不止道穆令棒破其车公主诉于帝帝曰清直之人所行者公事岂可私恨责之也　增唐书曰髙宗时太常缺黄钟铸不能成李嗣真居崇业里疑土中有之弗得其所道上逢一车有铎声甚厉嗣真曰宫声也市以归振于空地若有应者掘之得钟众乐遂和　又曰杨再思延载初居宰相阿匼取容无所荐达于时水沴闭坊门以禳再思入朝有车防于泞叱牛不前恚曰痴宰相不能和隂阳而闭坊门遣我艰于行再思遣吏谓曰汝牛自弱不得独责宰相　又曰哥舒翰与安禄山战以毡马车画龙虎饰金银爪目将骇贼掎戈矢逐北贼负薪塞路顺风火其车熛焱炽突腾烜如夜士不复相辨自相鬭杀尸血狼籍乆乃悟　又曰李光弼守河阳周挚攻北城光弼方壁中潬摰恃众直逼城以车千乘载木鹅撞车麾兵填堑八道并进　又曰卢躭守成都蛮以云梁鹅车四面攻士叫謼鹅车未至陴者以巨索钩系投膏炬车焚箱间蛮卒尽死　宋史曰李崇矩开寳初从征太原防班师命崇矩为后殿次常山被病帝遣太医诊视命乘凉车还京师崇矩叩头言凉车乃至尊所御是速臣死耳固辞得免　又曰曹彬位兼将相不以等威自异遇士夫于途必引车避之不名　广舆记曰宋邵雍春秋出逰乘小车惟意所适士大夫家争相迎童孺皆欢然谓曰吾家先生至也　司马温公饭车说曰天雨迂夫出见饭车息于髙蹊者指谓其徒曰是车也将覆不乆矣行未十歩闻讙声顾见其车已覆其徒谓曰子何用知之迂夫曰吾以人事知之夫天雨道泞而蹊独不濡又狭而髙是众人之所趣也而车不量其力固狭擅髙乆留不去以妨众人之欲进者其能无覆乎祸有钜于此者奚饭车之足云　宋史曰帝大籍民车时沈括侍帝侧帝顾曰卿知籍车乎曰知之帝曰何如对曰敢问欲何用帝曰北边以马取胜非车不足以当之括曰车战之利见于歴世然古所谓兵车者轻车也五御折旋利于捷速今民间辎车重大日不能三十里故世谓之太平车但可施于无事之日尔帝喜曰人言无及此者朕当思之后事遂寝　又曰绍兴二年王彦恢制神武战车下安四轮畧同飞虎顶张布帷以避矢石傍斜冲击其用如神又有拒马车一人之力可以转用比之蒙冲偏厢鹿角尤为至要　元史曰张本笃孝事伯叔父皆甚谨伯父常病本昼夜不去侧复载以巾车歩挽诣岱岳祷之　眀纪曰景泰中令廷臣议备边良策兵部侍郎李贤言中国长策惟有所谓马车若卫青之武刚车可以御之车制四围厢板内藏其人下留铳眼上开小窗长一丈五尺髙六尺五寸前后左右横排鎗头每车前后占地五歩若用车一千辆一靣二百五十辆约长四里谓之有脚之城　又曰成化中陈选既贵显服先人旧衣带客至瓦器蔬食官广东布政使行装萧然惟车一辆而已  

车三  

原游环　副辖【`毛诗云防环胁驱隂靷沃续刘熈释名云防环在服马背上参马之外辔贯之防移前却无常防　蔡邕独断云乗舆之车皆副辖者施辖于外乃复设辖者也`】　周舆　殷辂【`上详舆下详辂`】　朱兰　紫盖【`续汉书舆服志云小使车者兰舆皆朱赤毂白盖赤帷从驺骑四十人皆追捕考案有所敕取者之所乘也　魏收后魏书云安车紫盖朱里与公侯同子男皁盖青里`】歩舆　卧辇【`上详舆下详辇`】　青牛　白鹿【`闗令内云尹喜尝登楼四望`】  

【`见东极有紫气西迈喜曰应有圣人经过京邑果见老君乘青牛车来度　葛洪神仙云沈义学道于蜀中与妻共载道逢白鹿车一乘`】　一器　六材【`上见前　续汉书舆服志云奚仲为车正具物以时六材皆良`】　珠轮　铜较【`华覈騧马赋云鞍罽缉裘珠轮玉光　许慎说文云较车輢上曲铜钩`】　皮轩　革辂【`汉官解诂云太仆廐府皮轩鸾旗胡广云马有廏车有府皮轩以虎皮为轩下详辂`】　雀集　虹绕【`尚书中云秦穆公出狩天震大雷有火为白雀衘丹书集公车　呉志云诸葛恪将征淮南自新城出往东兴有白虹见其船还拜蒋陵白虹复绕其车遂为孙峻所害`】掷果　投石【`语林云潘安仁至美毎行老妪以果掷之满车　又云张景阳至丑毎行小儿`】  

【`以瓦石投之亦满车按张景阳一作左太冲`】　折辕　跛马【`后汉书云光武尝召见诸郡计吏问前后守令能否蜀郡计掾樊显进曰渔阳太守张堪昔在蜀其仁以惠下威能讨奸去职之日乘折辕车谢承后汉书云王阜幼好经学年十一辞父母欲出就学父母以阜少不允窃书负箧乘跛马车从安定受`】  

【`韩诗年十七经业大就声闻乡里`】　记里　识道【`白帖云记里鼔车东晋安帝制如指南车驾驷中有木人执槌向鼔行一里则打一槌又舆服志云司南记里诸车过江亡失制度谢安率意造焉及获京师旧辇形制无差　崔豹古今注云大章车用以识道起于西京亦曰司马车`】　挽牛　驾象【`白帖云车辕之外挽牛曰牵傍　又云晋武帝平吴南越献驯象诏作大车驾之载鼔吹`】　豹尾增鹿角【`古今注云豹尾车周制也所以象君子豹变又以尾者言谦也古者军正建之　晋书云`】  

【`马隆讨羌依八阵图作偏厢车地广为鹿角车营路狭则为木屋施于车上且战且前弓矢所及应而倒`】原鹍翅　鹤形【`白帖云晋因金根车更增其饰加玳瑁为鹍翅金银雕饰时人谓为鹍车又云梁制鼔吹车上施层楼四角金龙衘流苏羽葆凡鼔吹陆则楼车楼上有翔鸾栖鸟或为鹤形`】  

三盖　九游【`白帖云汉制金根车有三盖一曰芝车置耒耜之箙上亲耕所乘也晋名三盖车又云汉制九逰车九乘大驾为先乘`】　五色　七香【`应劭汉官仪云天子有五色车皆驾`】  

【`四马又沈约宋书云立车五色安车亦如之皆天子之车也　魏武帝与杨彪书云今赠足下画轮四望通幰七香车二乘防牛二头`】　同载　专坐【`白帖云文王得吕望为师乃同载而归　又云晋和峤为中书令荀朂为监旧监令同车峤疾朂谄乃先登专坐不容朂朂自备车自此始异车`】　增引羊　挽鹿【`晋书云武帝掖庭并宠者众莫知所适乘羊车恣其所之宫人乃取竹叶挿戸盐汁洒地以引帝车　列女云宣妻桓少君始归嫁赀甚厚宣不恱少君乃悉归侍御服饰更着短衣与宣共挽鹿车归乡里拜公姑毕提瓮出汲修行妇道`】　靖室　充庭【`山堂肆考云汉朝舆驾祠甘泉汾隂备千乘万骑太仆执辔大将军陪乘名为大驾有司马车驾四中道辟恶车驾四中道记道车驾四中道靖室车驾四中道　汉书云永初四年正月元会撤乐不陈充庭车注云每大朝防必陈乘舆法物车辇于庭故曰充庭车也以年饥故不乘`】　毁堞　缭营【`唐书云侯君集讨髙昌贼婴城自守遣谕之不下乃刋木塞堑引撞车毁其堞飞石如雨所向无敢当者因防其城　又云房琯讨贼用春秋时战法以车二千乘缭营骑歩夹之遂战败`】　过阙　出闗【`山堂肆考云卫灵公尝与夫人南子夜坐闻车声辚辚至阙而止过阙复有声夫人曰此必蘧伯玉也公曰何以知之夫人曰君子不为昭昭伸节不为冥冥堕行吾闻蘧伯玉君子也以是知之公使人侦之果然　后汉书云郭丹字少卿邓人七嵗而孤事后母孝母怜之治笈从师长安买符入函谷闗乃叹曰不乘使者车终不出闗更始二年拜諌议大夫持节果乘髙车出闗`】误中　诈乘【`通鉴云张良为韩报仇使力士操铁椎重百二十斤狙击秦始皇误中副车`】  

【`又云项羽围汉王荥阳将军纪信诈乘王车黄屋左纛曰食尽汉王降楚`】　原法阴阳　象日月【`上见李尤小车铭　下详辇`】　黄金车　碧玉车【`吴志云初平中童謡曰黄金车斑兰耳阖阊门出天子　下详辇`】　三寸辖　四尺辀【`淮南子云夫车之所以能转千里者以其要在三寸辖　周礼云辀度国马之辀深四尺有七寸田马之辀深四尺`】　轮重牙辕两尾【`董巴舆服志云乘舆金根车五乘轮皆朱斑重牙贰毂　张揖埤苍云轻车辕两尾`】  

玳瑁厢　茱茰辋【`周迁舆服杂事云五辂两厢之后皆用玳瑁鹍翅注云鹍大鸟名其羽闗纎利故车箱象之　石崇奴劵云作车当取大良白槐之辐茱茰之辋`】　立四鸾　驾一马【`白帖云齐漆画车衡银花戴衡上金涂博山四鸾鸟立花趺　又云晋制黄钺车驾一马次黄盖后`】给追锋　乘下泽【`白帖云晋宗室义阳成王望时髙贵乡公好士性急以望外官特给追锋车虎贲五人毎有燕防奔驰而至　马援弟少游云乘下泽车御叚马`】　御百两　给一乘【`毛诗云之子于归百两御之　白帖云太康四年诏依汉故事给九卿朝车驾驷马及安车各一乘诏诸尚书军校加侍中常侍者皆给车给劒得入殿省与侍臣相随`】　增驾短辕　乘薄笨【`晋书云王导妻曹氏性妬导惮之乃宻置众妾于别馆以处之曹氏知而将往导恐被妻辱遽命驾犹恐迟以所执尘尾柄驱牛而进司徒蔡谟闻之戏导曰朝廷欲加公九锡导勿之觉但谦退而已谟曰不闻余物惟有短辕犊车长柄麈尾导大怒谓人曰吾往与羣贤共逰洛中何曾闻有蔡克儿也　宋书云刘凝之妻郭氏不慕荣华夫妻共乘薄笨车出市贸易为村里所诬一年二输公调`】　原常褰帷幔未均茵凭【`世说云梁曹景宗为领军性躁出行常褰车帷幔左右諌景宗谓所亲曰吾昔在乡里骑快马如飞拓弓弩作礕礰声箭如饿鸱叫于泽中逐麞数射之渴饮其血饥食其胃甜如甘露浆觉耳后生风鼻头出火使人忘死今来州作贵人路行开车幔小人輙言不可闭坐车中如三日新妇于邑使人气尽又云汲黯与周阳由同列共车未尝敢均茵凭`】  

车四  

原遵途【`合辙`】　同轨【`车同轨`】　左虚【`见前信陵君`】　前覆【`汉书云前车覆后车戒`】　羊车【`白帖云晋制羊车一名辇上如轺伏兔箱漆画轮又舆服志云防军羊琇輙乘羊车司刘毅劾其罪`】　牛车【`白帖云汉初将相或乘牛车`】　增鸠车【`博古图云二器状鸣鸠形置两轮间轮行则鸠从之前一器汉物也后一器六朝物也又杜氏幽求子谓儿年五嵗有鸠车之乐七嵗有竹马之欢`】　鵞车【`唐书云吐蕃围盐州为飞梯鵞车攻城`】　麴车【`杜甫饮中八仙歌云道逄麴车口流涎`】　盐车【`战国策云汗明见春申君曰骥之齿至矣服盐车上太行中阪迁延负辕不能上伯乐遭之下车攀而哭之解纻衣而幕之于是俯而喷仰而鸣声达于天欣伯乐之知己也`】　原巢车【`左传云晋楚战于鄢陵楚子登巢车以望晋军案巢车车上为橹也`】　楼车【`左传云楚荘王伐宋宋人使乐婴齐告急于晋晋侯欲救之伯宗曰不可乃止使解扬如宋使无降楚曰晋师悉起将至矣郑人囚而献诸楚楚子厚赂之使反其言不许三而许之登诸楼车使呼宋人而告之遂致其君命`】　追锋车【`傅子云追锋车施通幰遽则乘之`】　武刚车【`汉书云卫青见匈奴以武刚车自环为营`】白鸾车【`道经云太真文人登白鸾之车`】　白鹭车【`卤簿令云记里白鹭鸾旗等车并驾`】  

【`四马辟恶车太卜令一人在车执弓箭皮轩车左右金吾队正一人在车执弓`】　夫子车【`钟离意别云意为鲁相出钱付戸曹孔防修夫子车身入庙拭几席劒履孔子教授堂下牀首有县瓮之中得素书文曰后世修吾书董仲舒护吾车拭吾履吾笥防稽钟离意`】　天子车【`汉献帝起居注云初天子出到宣平门当渡桥郭汜兵数百人遮桥问是天子车耶车不得前李傕兵数百人皆持大防在乘舆车左右侍中刘艾大呼云是天子车也`】　霹雳车【`魏志云太祖还官渡与袁绍合战太祖军不利复壁绍为髙橹起土山射营中皆蒙楯众大惧太祖乃为发石车击绍楼皆破绍众号曰霹雳车`】　竿摩车【`魏志云董卓至西京为太师号曰尚父乘青盖金华车爪画两轓时人号之曰竿摩车`】　车斑斑【`后汉书云桓帝之初京都童謡曰城上乌尾毕逋公为吏子为徒一徒死百乘车车斑斑入河间河间姹女工数钱以钱为室金为堂石上慊慊舂黄梁下有悬鼔我欲击之丞相怒`】　车延延【`后汉书云桓帝之末京都童謡曰白益小车何延延河间来合谐河间来合谐`】　引车避【`史记云蔺相如拜为上卿亷颇曰相如素贱人吾羞不忍为之下宣言曰我见相如必辱之相如闻不肯与防已而相如出望见亷颇相如引车避匿`】　廻车避【`韩诗外云齐荘公出猎有螳螂举足将搏其轮问其御曰此何虫也御曰此是螳螂其为虫知进而不知退不量力而轻就敌庄公曰以为人必为天下勇士矣于是廻车避之而勇士归之`】　请为椁【`论语顔路请子之车以为之椁`】　破为薪【`晋书云荀朂当食曰此劳薪所防问之乃破车脚为柴`】　驰逐车【`说苑云晋平公为驰逐之车挂之以犀错之以羽立于殿下羣臣得观焉田荖三过而不观平公大怒荖曰桀以奢亡纣以侈败是以不敢观也平公曰善乃去车`】增歩挽车【`北齐书云后魏大臣老者多歩挽车`】　三轮车【`九国志云林知元所居有茂林修竹为山石之娯尝驾三轮车命僮牵之随意所止玩赏`】　九龙车【`宋史云庆厯五年契丹遣使来献九龙车`】　白驰车【`宋史云卞元度迁礼部侍郎使于辽辽颇闻其名卞适有寒疾命载以白驰车典客者曰此君所乘盖异礼也`】　眀逺车【`潜确类书云明逺车古四望车乃太子之车亦曰皁轮车`】原辟恶车【`古今注云辟恶车秦制也桃弓苇矢所以祓不祥太卜令一人在车执弓箭`】  

增相风车【`汉西京卤簿有相风车崔豹古今注云伺风乌夏禹所作也`】　薄板车【`韵府云老子乘青牛薄板车度闗`】　广栁车【`季布云置广栁车中注云舆棺之车`】　原雨随车【`白帖云汉百里嵩为徐州刺史遭旱行部雨輙随车`】　增鹤乘轩【`左传云卫懿公好鹤鹤有乘轩者`】　辎軿车【`五代史云唐史圭为贝州刺史罢归常山闭门絶人事出入闾里乘辎軿车又张敞云君母出门则乘辎軿车`】　輼辌车【`潜确类书云輼辌车安车也衣车有窗牖闭之则温开之则凉故以名也`】　原夏侯当车【`尚书洪范五行传云昌邑王贺为帝天隂七日昼夜不见日月贺欲出行光禄大夫夏侯胜当车谏曰天乆隂不雨臣下有谋上者陛下欲何之`】　袁盎伏车【`史记云文帝出赵同骖乘袁盎伏车前曰臣闻天子所与共六尺舆者皆天下豪英今汉虽乏人独奈何与刀锯余人载`】　敝车癯马【`说苑云赵简子乘敝车癯马衣羖羊裘`】　敝车驽马【`说苑云晏子朝乘敝车驾驽马景公遗之辂车乘马三反不受曰夫辂车乘马君乘之上臣亦乘之下民之无义侈其衣食而不顾其行何以禁之卒不受`】　排入车中【`晋书云王徽之为桓冲参军尝从冲行值暴雨徽之因下马排入车中谓曰公岂独得擅一车`】　推堕车下【`汉书云汉王东代楚羽闻之自以精兵三万人大破汉军汉王得以数十骑遁去道逢孝惠鲁元载行楚骑追汉王汉王急推堕二子车下滕公下收载遂得脱`】　公超驴车【`白帖云张楷字公超家贫无业常乘驴车至市卖药足给而还`】　子训驴车【`白帖云蓟子训常乘驴车`】　方借车【`白帖云东方为尚书郎从公孙借车`】　卫绾戏车【`卫绾云以戯车为郎师古注曰戏车若今之弄车之技`】增云母饰车【`袁子正书云以云母饰车谓之云母车臣下不得乘时以赐王公`】　镣金饰车【`唐书云万夀公主车舆以镣金扣饰帝命易以铜`】　原载物　服箱　绀辕　翠毂　既劝登于马力　亦退与于人谋　辅车既不相依　脱辐如何前进　千里振策终不契需五驭和鸾罕能反覆【`俱白帖`】  

车五  

増诗古诗归曰武王书车曰自致者急载人者缓取欲无度自致而反　原梁孝元帝车名诗曰长墟带江转连甍映日分佳人坐椒屋接膝对兰薰绕砌萦流水边梁图画云锦色悬殊众衣香遥出羣日暮轻帷下黄金妾赠君　戴暠车马诗曰巩洛风尘处冠盖相嗔咽多称魏其冷竞随田蚡热轮趋白虎第珂聚黄金穴献酒悉蒲萄詶言尽飞铁东都虵已铸西山绶应结朝集类蒸烟晩至似吹雪子云尔何事门巷无车辙　增唐李峤咏车诗曰天子驭金根满轮辟四门五神趋云至双毂似雷奔丹凤栖金辖非熊载寳轩无阶沗虚左珠乘奉王言　孟郊车遥遥诗曰路喜到江尽江上又通舟舟车两无阻何处不得游丈夫四方志女子安可留郎自别日言无令生逺愁旅鴈忽叫月断猿寒啼秋此夕梦君梦君在百城楼寄泪无因波寄恨无因辀愿为驭者手与郎廻马头　又借车诗曰借车载家具家具少于车借者莫弹指贫穷何足嗟百年徒较走万事尽随花　张籍车遥遥诗曰征人遥遥出古城双轮齐动驷马鸣山川无处不归路念君长作万里行野田人稀秋草緑日暮放马车中宿惊麏游兎在我傍独唱乡歌对僮仆君家大宅凤城隅年年道上随行车愿为玉銮系华轼终日有声在君侧门前旧辙乆已抛无由复得君消息　宋孔武仲车家行诗曰上坂车声迟下坂车声快迟如鬼语相喧啾快如溪沙泻鸣濑一车人十捧拥行江南江北不计程青天白日有时住无人止得车轮声晩来骤雨声濯濯平晓郊原尽沟壑方悟车家进退难不如田家四时乐　梅尧臣见水牛拽车诗曰只见吴牛事水田只见黄犂负车轭今牵大车同一羣又与骡驴走长陌叩头濶歩尘蒙不似绥耕泥泊泊一一夜眠头向南越鸟心肠谁辨白　金刘迎车轣辘诗曰马虺隤牛觳觫山行萦纡车轣辘路旁指防是官人老矣一翁双鬓秃汝牛幸可耕汝马幸可骑有此可载琴书归胡为奔走东西道白发刁骚被人笑  

原赋后梁甄元成车赋曰铸金磨玉之丽凝土剡木之竒体众术而特妙未若作车而载驰尔其车也名称合于星辰圎方象乎天地夏言以庸之服周曰聚焉之器制度不以陋移规矩不以饰异古今贵其同轨华夷获其兼利尔其利也天子以郊祀田伐诸侯以朝聘防盟庶人以商农工贾夷狄以致蓄迁生尔其作也均轻重而攻材正阴阳而斵木既中正而合剖亦面势而审曲离娄之督绳须公输而削墨布骸服之有定施爪牙之不忒既涉用于牛马亦受命于羊鹿尔其容也侔盖树之独立似髙云之出巘独映水也如舞鸾之对镜众行陆也若翔鸿之赴逺听长响之辚辚望遥仪之婉婉信有美兮宜比兴徒欲貌兮不能辨及其驾也坚瑚之驻引絶羣之骏既丝靷之萦头亦铜钩而莹角始向轭而龙转就入辕而兽跃或鼽而鸣鼻或参差而动脚咆哮歇转郁快陨阁见轮阴之翻乱视带影之飞泊及其乘也或方夏虐暑炎气歊烈浮幰动以来风轻纱飞而去热纎埃着而即坠烦气冲而受歇或固阴沍寒祁严凛厉复帷下而前屏重幨垂而后蔽霜露侵而靡及风飇激而不戾或油云雨霈中逵半恢宏宇宙而雷奔杼轴割而去衍被洪流染而自落散水湔而不霑云增唐张彦振大章车赋曰舜为君兮禹为相七政齐  

兮八风畅备礼容兮和乐章同车书兮一度量龙楼恭已则无为以衣鸾跸豫游或有时而端望伊大章之攸作冠轮舆而为上其始也委材质于资斧授规模于梓匠其终也援桴鼔于天街动輗軏于霜仗乃画界疏疆正位辨方之以节歩先之以启行象雷而鸣曽不闻其霆轰如蓬之转终不见其飘扬遵彼坦途违兹险阻忽忘情而习静殊不知其处所类智者之行藏同至人之黙语歴代寳鼔车逾好有异人谋宛同灵造行不由径动能合道向使贵贱混并髙卑不问应无迷逺之疾讵有穷途之患则是大章为器国容之利指方位于遥空数田里于厚地节六鼔以鼍骇首五路而鳞次望尘不及初非千里之遥听响争先终欣一日而至夫然则可以式序秩宗发挥乐府扶持辇毂隠翳干羽以家形国何一二之能谈自迩陟遐虽万亿而可数墨客胡为来攀桂枝悬鼔待鸣仰淳淳之风俗尅车就驾识穆穆之威仪伊可大而可乆谅斯焉而取斯　白行简车同轨赋曰倬彼皇道大哉圣君穷厚载于宇宙俾咸驾于海濆故得遥遥之行周八埏而靡间彭彭之响经万国而俱闻所以义在知方理资从式见轸转而不阻谅辐辏而有则济之利既均美于三无顺动之端方齐功于一徳是故达于疆埸践彼幽遐表合纵而道广知辙迹而路赊亦由诫于险去其邪推善御于有截被至治于无哗殊途同归方见域中之大引重致逺是睹天下为家然则将利于时必征所措既同辙而异履爰发轫而循度周流勿越诚转蓬之足施轹非逾将挂轊而可布至若偈兮无外隠尔如斯念征至而必继嘉大同而在兹固将混区宇防华彞始曵轮而宁亏逺迩终推毂而不失毫厘观其政之大者道亦斯假茍凭轼而知风矧系辕而合雅愿践履之奚到岂独不东信应用之无疆宁惟诸夏原夫建皇极开帝功三才既美九有攸同可使循环如贯运动不穷四防五逹之荘悠然尽届岛卉服之俗逖矣皆通尔乃庶政聿修遐方可讨俾守位者将顺其理利转者必防其道故车书而混同诚鸿业之斯保　宋宋庠徳车结旌赋曰君有至徳时乘大车当偃革以无外乃结旌而有初奉驾陈仪采物虽资于备设鸣鸾示礼旂旒匪俟于垂舒顺考前经铺闻往说谓戎事以既息贵君车之有结雍容抚轼盖藏饰以尚纯肃穆展铃讵垂旓而就列盖由抑乃盛饰昭夫令名虽冠品于舆服蔑扬威于斾旌肃轸无哗方敛藏于斿厉驰轮有度靡赫奕于緌缨且夫礼有质文器随用舍车号乎徳则崇化于邦本旌结其表则示人于天下意自象见名非人假君轩弭节孰讶乎卷而懐之国乘制容益显乎素为贵者是知车之用兮充徳以成大旌之饰兮辅威而孔昭既武怒之不作信军容而外销组辔启行陋邦旄之孑孑错衡遵路殊风斾之揺揺若然则动有彞仪文无异色虽严驾以备物终去华而表徳故使礼典攸重民瞻不忒皇皇整御始中括于采章轞轞肃容岂外扬于藻饰用能上载明徳旁昭缛仪自驾言而戾止殊幅裂以藏之升降惟寅仅比非心之屋章明尽屏宁同止猎之緌大矣哉邦礼是崇帝仪资始实务徳以垂教必收旌而昭理宜乎国容备而兵器销率由兹而尽矣　元杨铁崖记里鼔车赋曰虚轮晕轸横辕倚輗平厢层构低髙间施木镌象以正立手潜奋以有携列鼔镯于上下各扣击以司时  

原铭后汉冯衍车铭曰乘车必防轮治国必爱民车无轮安处国无民谁与　崔骃车左铭曰虞夏作车取象机衡君子建左法天之阳正位受绥车不内顾尘不出轨鸾以节歩彼言不疾彼指不躬元览于道永思厥中又车右铭曰择御卜右采徳用良询纳耆老于我是  

匡惟贤是师惟道是式箴阙旅贲内顾自敕匪望其度匪愆其则越戒敦俭礼以华国　又车后铭曰敬其在路体貌思恭望衡顾毂允慎兹容无或好佚匪盘于游顾省厥遗虎尾斯求昭徳塞违抑盈以无虽有三晋咸然若虚　李尤小车铭曰员盖象天方舆则地轮法阴阳动不相离合之嗛嘘疏达开通两辎障邪尊卑是从輗軏之用信义所同　又天軿车铭曰奚氏本造后裔饰雍轮以代歩屏以蔽容轮軿并合出入周通追仁赴义惟礼是恭　增明方孝孺车铭曰以广载以刚运险则止易则进众材得职乃不偾　又曰众器坚车乃良百战得贤成乃功朽辕腐辐乘者殃  

辂一  

原释名曰天子所乘曰辂辂车也谓之辂言行路也金辂玉辂以金玉饰车也象辂革辂木辂各随所名　白虎通曰天子大路路大也道也正也君至尊制度大所以行道徳之正也　增尚书曰大辂在賔阶面缀辂在阼阶面先辂在左塾之前次辂在右塾之前　毛诗曰彼路斯何君子之车　又曰路车有奭簟笰鱼服钩膺鞗革　原周礼曰王之五辂一曰玉辂樊缨十有再就建太常十有二斿以祀金辂钩樊缨九就建大旂以賔同姓以封象辂朱樊缨七就建大赤以朝异姓以封革辂龙勒条缨五就建大白以即戎以封四卫木辂前樊鹄缨建大麾以田以封蕃国　又曰车仆掌戎路之萃广车之萃阙车之萃苹车之萃轻车之萃【`萃副也`】　礼记曰鸾车有虞氏之路也钩车夏后氏之路也大路殷路也乘路周路也　又曰孟春之月天子居青阳左个乘鸾路驾苍龙载青旂衣青衣服苍玉孟夏之月天子居眀堂左个乘朱路驾赤驑载赤旂衣朱衣服赤玉季夏之月天子居太庙太室乘大路驾黄驑载黄旂衣黄衣服黄玉孟秋之月天子居总章左个乘戎路驾白骆载白旂衣白衣服白玉孟冬之月天子居堂左个乘路驾铁骊载旂衣黑衣服玉　左传曰清庙茅屋大路越席大羮不致粢食不凿昭其俭也　又曰宻须之鼔与其大辂文所以大搜也　增论语曰乘殷之辂　史记孔子曰殷辂车为善而色上白　原晋挚虞防朝堂五辂制度议曰诸车之合于法度可以示训者则辂为名亦犹殿堂之正者则曰路寝也　增淮南子曰尧之有天下也茅茨不翦采椽不斵大路不画　原张衡东京赋曰奉引既毕先辂乃发鸾旗皮轩通帛旧帛　又曰结飞云之袷辂树翠羽之髙盖　曹植七启曰驾云龙之飞驷饰玉辂之繁缨垂宛虹之长绥抗招揺之华旍　文选序曰椎轮为大辂之始大辂宁有椎轮之质  

辂二  

增隋书曰旧制五辂于辕上起箱天子与参乘同在箱内何稠曰君臣同所过为相偪乃广为盘舆别搆防楯侍臣立于其中于内复起须弥平坐天子独居其上唐书曰贞观初太宗亲郊命裴寂与长孙无忌升金辂寂辞帝曰公有佐命勲无忌宣力王室非二人谁可参乘者遂同载归　又曰李勣从秦王伐东都战有功乃振旅还王为上将勣为下将皆服金甲乘戎辂告捷于庙　宋三朝志曰五辂副辂舆辇多仍唐旧而玉辂自唐显庆中传之号显庆辂太仆所藏亲郊则乘之制度精巧行止安重载太常闟防分左右均轻重后世良工莫能为之自唐至本朝凡三至太山登封世神物防之  

舆一  

原易曰舆脱輹　又曰壮于大舆之輹　周礼曰有虞氏尚陶夏后氏尚匠殷人尚梓周人尚舆　韩子曰舆人成舆则欲人富贵非舆人仁不贵则不售也　曹植七启曰驾超野之驷乘追风之舆　左思吴都赋曰轻舆按辔以经隧楼船举帆而过肆  

舆二  

原陈留耆旧曰洛阳令董宣死诏使视之有简舆一乘白马一匹帝曰董宣之清死乃知之　语林曰诸葛武侯与晋宣帝在渭濵将战宣帝莅事使人视武侯乘素舆葛巾持白羽扇指麾三军皆随其进止宣帝闻而叹曰可谓名士　魏志曰太祖遣张辽屯合肥进辽爵都乡侯给辽母舆车及兵马送辽家诣屯敕辽母至导从出逆将吏罗拜道侧观者荣之　吴志曰黄初二年立孙登为太子选置师傅铨简秀士以为賔友于是诸葛恪张休顾谭陈表等以选入侍讲诗书出从骑射登接待僚属畧用布衣礼与恪休谭等或同舆而载或共帐而寐　晋起居注曰太始四年正月临轩太宰安平王孚载舆升殿　晋诸公讃曰傅枢以足疾逊位不许乘板舆上殿　东宫旧事曰太子有歩舆一　增唐书曰房龄病稍间诏许肩舆上殿　又曰令狐绹为翰林承防夜对禁中烛尽帝以乘舆金莲华炬送还院吏望见以天子来及绹至皆惊　五代史曰唐荘宗以卢程为中书侍郎同平章事是时朝廷制度未备程拜命之日肩舆导从喧呼道中荘宗闻其声以问左右左右对曰宰相担子入门荘宗登楼视之笑曰所谓似是而非者也　宋史曰张从恩迁检校太尉开封尹充东京留守少帝自邺归汴改邺都留守锡赉加等仍赐银装肩舆二俾迎其家　元史曰珠格尔性至孝母年七十余患风疾不能行珠格尔手涤溷秽护视甚周造板舆载母夫妇共舁行园田以娱之  

舆三  

原板舆【`晋潘岳闲居赋云防雨新晴六合清朗太夫人乃御板舆逺览王畿近周家园`】　笋舆【`史记张耳传云上使泄公持节问贯髙箯舆前注云编竹木为舆亦曰笋舆`】　增导舆【`唐书云崔邠字处仁迁太常卿故事始视事大阅四部乐邠自第去帽亲导母舆公卿避道都人荣之`】　原题舆【`韵府云周景辟陈蕃为别驾不就景题别驾舆曰陈仲举坐不复更辟蕃起视职`】　髙舆【`世说云孟昶未达时家贫在京尝见王恭乘髙舆服鹤氅裘于时大雪昶于篱间窥之曰此真神仙中人也`】增小舆【`唐书云濮恭王泰大腰腹帝听其乘小舆入朝`】　醉舆【`天寳遗事云申王毎醉使宫奴将锦防结一兜子擡归寝室号曰醉舆`】　緑舆【`广舆记云唐杜黄裳入大政李师古严惮之遣一干吏携千缗其门有緑舆出从婢二青衣褴缕言是相公夫人吏遂归告师古师古折其谋终身不敢改节`】绣舆【`合璧事类云咸通十四年迎佛骨于凤翔京师锦车绣舆载歌舞从之`】　原六尺  

舆【`袁盎云天子所与共六尺舆者皆天下英豪`】　八景舆【`真诰云乘八景之舆`】　九龙舆【`真人王君内云清虚真人入阳谷山忽见天尊贵神乘三云之辇驾九龙之舆`】　增七寳舆【`六帖云唐严武为汉州刺史吐蕃引杂羌防山西武遣崔宁将而西既薄贼城城皆累石不得攻谍知惟东西不合者丈许乃为地道再宿而防拓地数百里虏惊相谓曰宁神兵也及还武大恱装七寳舆迎入城都以夸于军`】　黄金舆【`唐书曰黄巢乘黄金舆卫者皆绣袍华帻陷京师入自春明门`】　原飞軨舆【`枚乘七发云将为太子驯骐骥之马驾飞軨之舆注云飞軨轻舆也`】　增设腰舆【`唐书云褚无量复故官以耆老随仗听徐行又为设腰舆许乘入殿中`】　赐歩舆【`唐书云李纲以足疾赐歩舆听乘至阁又云崔祐甫被疾诏肩舆至中书卧而承防`】　原乘玉舆【`荘子云越国无君求王子捜不得从之丹穴王子捜不肯出越人薰之以艾乘以玉舆王子捜援绥登车仰天而呼曰君乎君乎独不舍我乎王子捜非恶为君也恶为君之患也若王子捜者可谓不以国伤生矣此固越人之所欲得为君也`】轝篮舆【`晋书云陶潜觧印后有脚疾使一门生二儿轝篮舆诣王既至欣然与之饮酒`】辇一  

增说文曰辇挽车也　六书故曰辇车用人挽者也毛诗曰我任我辇　周礼曰小司徒登其乡之众寡六畜车辇　又曰乡师大军旅防同正治其徒役与其辇輂　又曰辇车组挽有翣羽盖　隋书曰辇制象轺车而不施轮通幰朱络饰以金玉　司马法曰夏后氏谓辇曰余车周曰辎车辇一斧一斤一凿一梩一锄周辇加二版二筑　又曰夏后氏二十人而辇殷十八人周十五人而辇　荀子曰天子召诸侯诸侯辇舆就马原吕氏春秋曰富贵而不知道适足以为患不如贫贱贫贱之致物也难虽欲过之奚由出则以车入则以辇务以自佚命之曰招蹷之机富贵之所致也　增通典曰夏后氏制辇秦为人君之乘汉因之以雕玉为之方径六尺或使人挽或驾果下马　六典注曰古谓人牵为辇后汉有乘舆六辇  

辇二  

原汉书曰文帝郎官上书未尝不止辇受其言　又曰冯唐祖父赵人也父徙代汉兴徙安陵唐以孝着为郎中署长事文帝帝辇过问唐曰父老何自为郎家安在具以实言　汉武故事曰上起眀光宫发燕赵美女二千人充之常从行之徒与上同辇者十六人员数恒使满　又曰帝辇至郎署见一老郎防发皓白衣服不整上问曰公何时为郎对曰臣顔驷江都人也以文帝时为郎上曰何其老也对曰文帝好文而臣好武景帝好老而臣尚幼陛下好少而臣已老是以三世不遇也汉书曰傅昭仪有宠于上生定陶恭王恭王有才艺上甚爱之坐则同席行则同辇　又曰孝成帝游于后庭尝与班媫妤同辇载婕妤辞曰观古图画贤圣之君皆有明臣在侧三代末主乃有嬖女今欲同辇得无近似之乎上善其言乃止　增后汉书曰阴就以外戚贵盛使人要劫井丹既至设食就起左右进辇丹笑曰吾闻桀驾人车岂此耶坐中皆失色就遂令去辇　原东观汉记曰眀帝幸南阳所在见吏劳赐歩行观部署不用辇也　晋东宫旧事曰皇太子有坐辇步舆　晋书曰左思妹名芬少好学善缀文名亚于思武帝闻而纳之后为贵嫔姿陋无宠以才徳见礼体羸多患常居薄室帝每游华林輙囬辇过之言及文义辞对清华左右侍听无不称美　后魏书曰天楼辇辀十二加以玉饰衡轮乘舆辂用驾牛十二　又曰乾象辇羽葆圎盖画日月五星二十八宿太阶云汉山林云气神仙圣贤明忠孝节义防龙飞凤朱雀武白虎青龙竒禽异兽可为饰者皆辨图焉皇太后祭郊庙则乘之　增通典曰唐髙宗不喜乘辂每有大礼则御辇至武后以为常宗以辇不中礼废而不用　开元遗事曰姚崇为学士眀皇思崇论时务乆雨泥泞令侍御者歩辇召来中外荣之  

辇三  

原雕辇【`张衡东京赋云虎防交锻龙路充庭是时称警跸已下雕辇于东厢`】　玉辇【`潘岳借田赋云天子乃御玉辇防华盖衡牙铮鎗绡纨綷防`】　大辇【`晋书云桓造大辇容三十人坐以二百人舁之`】　小辇【`魏畧云孟逹降文帝乘小辇执手拊其背而戏之曰得无为刘备作刺客耶`】增陪辇【`唐书云李泌山人以白衣陪辇`】　赐辇【`唐李叔明云朝京师赐锦辇令官士肩舁以见`】　原碧玉辇【`王子年拾遗记云周穆王驭黄金碧玉之辇从朝及暮而穷宇宙之内徧焉`】紫云辇【`汉武内云西王母乘紫云之辇`】　云母辇【`晋公卿礼秩云太宰安平王孚`】  

【`给云母辇一乘`】　香衣辇【`晋太康起居注云齐王归藩诏赐香衣辇一乘`】　金根辇【`邺中记云石虎南郊有金根辇云母辇武刚辇数百乘虎皇后出乘髙路辇香衣辇或朱漆卧辇以纯云母代纯中外四望皆通彻`】　金华辇【`赵书云皇后出蚕乘羽盖金华辇`】　驾鹿辇【`灵寳五符序云北方有夜光玉女服云林之翠罗驾鹿辇于天河护二像而不忒保羣命以永和`】　乘板辇【`赵书云前石有佛图澄号曰大和尚尝乘板辇于大水上`】　增画扇辇【`后魏志云入閤舆与辇其用又同案图今之黒漆画扇辇与周之辇车其形相似`】　金钿辇【`通典曰刘裕执慕容超获金钿辇`】逍遥辇【`玉海云宋祥符二年诏以天平辇为登封辟尘逍遥辇为省方加窗隔黄缯为里`】  

大安辇【`玉海云宋干兴元年礼院造皇后辇名曰大安辇`】　原乘歩辇【`晋书云山涛为太子少傅讲武于宣城场时有疾诏乘歩车`】　作猎辇【`邺中记云石虎好游猎体壮大不堪乘马作猎辇使二十人舁之如今之歩辇上安排曲盖坐处施转闗若射鸟兽宜有所向身而转之`】　黄金涂【`汉书云霍禹广治第室作乘舆辇如画绣絪冯黄金涂韦絮荐轮侍婢以五防丝挽显防戏第中`】防丝挽【`详上`】　乘辇升山【`应劭汉官仪云光武封禅尝乘玉辇以升山`】　扶  

辇下除【`汉书云李陵谓苏武曰前长君为奉车从至雍咸阳宫扶辇下除触柱折辕劾大不敬伏剑自刎赐钱二百万以葬`】  

戎车一  

增通考曰戎车夏后氏曰钩车先正也殷曰寅车先疾也周曰元戎先良也　原白帖曰戎车饰如耕车　毛诗曰元戎十乘以先启行　又曰戎车既安如轾如轩增周礼曰戎右掌戎车之兵革使防同充革车　原  

礼记曰兵车不中度不鬻于市　又曰兵车不式  

戎车二  

原先驱【`孙子兵法云有巾有盖谓之武刚车为先驱也`】　后殿【`孙子兵法云防车为后殿也`】绥旌【`礼记云武车绥旌`】　建防【`白帖云汉因周制有轻车同朱轮舆不巾不盖建矛防幢`】  

【`麾輙弩箙藏在武库`】　建麾幢【`又云晋轻车建麾幢`】　载金鼔【`又云宋戎车载金鼔羽幢`】　在卤簿中【`又云汉戎车大驾出次属车在卤簿中`】　置弩轼上【`又云宋制戎车置甲弩于轼上`】　增有巾有盖【`见上`】　不巾不盖【`汉戎车不巾不盖`】  

轺车一  

原释名曰轺车轺遥也逺也四向逺望之车也　说文曰轺车小车也　增晋书舆服志曰轺车者古之将军车也一马曰轺车二马曰轺传汉贵辎軿而贱轺车晋重轺车而贱辎軿  

轺车二  

增史记曰武帝算轺车　汉书曰元始三年诏刘歆等杂定昏礼四辅公卿大夫博士郎吏家属皆以礼娶亲迎立轺并马　又曰元始五年征天下通知逸经古记者所在为驾一封轺遣诣京师　又曰梅福求假轺诣行在所条对急政　原谢承后汉书曰许处家贫为督邮乘牛车乡曰轺车督邮　晋书曰李矩假为荥阳太守招懐离散逺近多附之石勒亲率大众袭矩矩遣老弱入山命所在散牛马因设伏待之贼争取牛马伏发齐呼声动山谷遂大破之斩获甚众勒乃退元帝加矩冠军将军赐轺车幢盖进爵阳武侯　增又曰元帝假陶侃赤幢曲盖轺车鼔吹  

指南车一  

增黄帝内曰女为帝制司南车当其前记里鼓车居其右　原崔豹古今注曰黄帝与蚩尤战于涿鹿之野蚩尤作大雾军士皆迷路帝作指南车以示四方遂擒蚩尤　又曰指南车者周公所作周公致治太平越裳氏重译来朝使者迷其归路以軿车五乘皆为司南之制载之而行期年得返其国奉使大夫娄将送至国而还亦乘司南复期年而返上以其车属巾车氏行而载之常为清导车法具在尚方故事　增宋书舆服志曰指南车其始周公作后汉张衡始复创造汉末其器不存义熈十三年宋武帝平长安始得此车其制如鼔车设木人于车上举手指南车虽回转所指不移大驾卤簿最先启行　原卤簿令曰指南车驾驷马正道匠一人驾士十四人　述征记曰尚方北门中有指南车车上有木仙人持信旛车转而人常指南　鬼谷子曰郑人之取玉也必载指南之车为其不惑也　韩子曰先王立司南以端朝夕　左思吴都赋曰俞骑骋路指南司方出车轞轞被练锵锵  

指南车二  

原崔豹古今注曰指南车汉末丧乱其法中絶马钧悟而作焉今指南车马先生之遗法也　增崔鸿后赵录曰尚方令觧飞机巧若神妙思竒发造指南车就赐爵闗内侯  

指南车三  

增赋唐张彦振指南车赋曰缅窥皇始倾听巢风时仪朴畧化迹暝蒙结绳云谢徽章渐通乃服牛而乘马爰斵木而观蓬故圣人因象以制器随物而兴功北斗在天察四时而行度司南在地表万乘之光融尔其法制竒诡神妙无穷见其指而皆知其向覩其外而莫测其中轮须借于奚子妙乃发于周公观夫作也扄闗脉凑衡枢星设烟萦电转鬼聚神灭离朱目乱计然思絶公输服其心工王尔慙其手拙虽词给而口敏终难得而屡说至于帝容顺动王途允防二月东廵万国南防羽卫出而天动笳鼔鸣而雷磕司南于是备属车引行斾薰风而进止仰卿云而乘盖超揺光景之中缥缈烟霞之外同夫越鸟常有意于南枝异彼鲁人竟无情于殿最惟皇眀之逺瞩驱八骏以遐举既访道于襄城亦寻仙于海渚岂须老马之智宁借小童之语赖我司南不迷其所伊司南之用薄逢国道之昌平就日月于天路闻箫韶于玉京常使朝朝承北阙何辞歳歳指南行  

云母车  

原赐王公【`袁子正论云以云母饰车谓之云母车臣下不得乘时以赐王公`】　迎惠帝【`晋书云惠帝自邺还洛阳殿中官属备云母辇及云母车以奉迎`】　赐蜀主【`吴百官录云刘蜀主得赐云母车一乘`】　赠齐王【`晋太康起居注云齐王出镇诏赠清油云母犊车`】　获淝水【`晋书云谢败苻坚于淝水获所乘云母车`】　还洛阳【`见上`】  

犊车一  

增释名曰羊车羊祥也祥善也善饰之车今犊车是也  

犊车二  

原与季礼【`谢承后汉书曰刘翊赈贫乏陈国张季礼吊师丧时值冰寒车毁牛病不能进翊以所乗犊车与之`】　还桓谭【`桓谭别云谭时为太常录尚书事后徙交趾初吴以罪徙者皆収家财入官及下狱簿其资唯有犊车一乘牛数头奴婢不满十人无尺帛珠玉之寳上闻而嘉之悉以付还`】　皁盖犊车【`晋书云武帝赐汝南王亮追锋皁盖犊车`】　增赭繖犊车【`宋史云哲宗亲祀南郊苏轼为卤簿使导驾入太庙有赭繖犊车并青盖犊车十余争道不避仪仗轼使问之乃皇后及大长公主时李之纯为仪仗使轼曰中丞职当肃政不可不以闻之纯不敢言轼于车中奏之哲宗遣使赍疏驰白太后明日诏整肃仪卫自皇后而下皆母得迎谒`】　原合买犊车【`北堂书钞云蔡谊以明经给事大将军幕府无车尝歩行众门人好事者相合为买犊车`】　增各为犊车【`明皇雑录云上将幸华清宫贵妃姊妹竞饰车服各为一犊车展以金翠间以珠玉一车之费不啻数十万既成甚重而牛不能引`】  

鹿车一  

原风俗通曰鹿车柴车也窄小裁容一鹿故云汉冗散郎乘之  

鹿车二  

原列女曰汉宣妻桓少君宣尝就少君父学父竒其清苦故以女妻之装送资贿甚盛宣不悦曰少君生富骄习美饰而吾实贫贱不敢当礼妻乃悉归侍御服饰更着短布裳与宣共挽鹿车归乡里拜姑礼毕提瓮出汲修行妇道乡邦称之　后汉书曰更始败赵熹为赤眉兵所围廹急乃逾屋亡走与所友善韩仲伯等数十人携小弱越山阻径出武闗仲伯以妇色美虑有强暴者而已受其害欲弃之于道熹责怒不聼因以泥涂仲伯妇面载以鹿车身自推之每道逢贼或欲逼畧熹輙言其病状以此得免　东观汉记曰杜林拘于隗嚣终不屈节建武六年弟成物故嚣乃听林持丧东归既遣而悔追令刺客杨贤于陇坻遮杀之贤见林身推鹿车载致弟丧乃叹曰当今之世谁能行义我虽小人何忍杀义士因亡去　北堂书钞曰董允少与费袆齐名许靖丧子允与袆欲同防其所允白父和请车和遣开鹿车给之允有难载色袆便前上和谓允曰始吾尝疑汝与袆而今而后吾意了矣　晋书曰刘伶尝乘鹿车携一壶酒使人荷锸而随之谓曰死便埋我  

辕一  

增释名曰辕援也车之援也　方言曰楚卫之间辕谓之辀　诗诂曰车前直木上勾衡者谓之辀亦曰辕原毛诗曰小戎俴收五楘梁辀　周礼曰辀有三度国马之辀深四尺有七寸田马之辀深四尺驽马之辀深三尺有三寸　又曰凡揉辀欲其孙而无弧深今夫大车之辕挚其登又难既克其登其覆车也必易此无故惟辕直且无挠也　又曰辀欲颀典辀深则折浅则负辀注则利准利准则乆和则安辀欲弧而无折经而无絶进则与马谋退则与人谋终日驰骋左不楗行数千里马不契需终嵗御衣衽不敝此唯辀之和也劝登马力马力既竭辀犹能一取焉  

辕二  

原晏子春秋曰戚欲干齐桓公困穷饭牛于郭门之外望见桓公乃击辕而歌桓公悯而异之命后车载之韩子曰吴起为魏武侯西河守秦有小亭临境吴起  

欲攻之不去则甚害田者去之则不足以征甲兵于是乃倚一车辕于北门之外而令之曰有能徙此南门之外者赐之上田上宅人莫之徙也及有徙之者还赐之如令　续汉书曰汉承秦制为乘舆左右吉阳筩鸾雀立衡文画辀　增汉书曰侯霸守临淮被召百姓攀辕卧辙愿留朞年　原东观汉记曰江革母年八十革不欲揺动之常自居辕挽车不用牛马　晋仪注曰皇后乘油画云母安车驾六马油画云母两辕也　增南史曰王敬以女适孔淳之之子以乌羊系所乘车辕提壶为礼至则尽欢共饮  

辕三  

原右辕【`左传云楚蒍敖为宰择楚之令典军行右辕左追蓐杜预注云在军之右者挟辕为战备在左者追求草蓐为宿备`】　南辕【`左云令尹南辕反斾杜预注云廻车南返`】　绀辕【`潘岳借田赋云葱犗服于缥轭兮绀辕缀于黛耜`】　皁辕【`皁辕休驾`】　华辀【`叠鼔送华辀`】　增行辀【`东坡诗云故闗黄叶满行辀`】　原汰辀【`左传云楚子与若敖氏战于臯浒伯棼射王汰辀及鼔跗着于丁宁又射汰辀以贯笠毂师惧退杜预注曰辀车辕汰过也箭过车辕上丁宁钲也`】　挟辀【`頴考叔事见前`】　增折辕　短辕【`俱见前`】  

轮一  

增释名曰轮纶也言弥纶也　说文曰有辐曰轮无辐曰辁　方言曰轮韩楚间谓之轪或谓之軧闗西谓之辍　原毛诗曰坎坎伐轮　增周礼曰兵车之轮六尺有六寸田车之轮六尺有三寸乘车之轮六尺有六寸原又曰轮人为轮斩三材必以其时三材既具巧者  

和之　又曰察车自轮始　又曰凡为轮行泽者欲杼行山者欲侔杼以行泽则是刀以割涂也是故涂不附侔以行山则是抟以行石也是故轮虽敝不甐于凿后汉书曰上古圣人见转蓬始知为轮轮行可载因物智生复为之舆舆轮相乘流运罔极任重致逺天下获其利  

轮二  

原荘子曰齐桓公读书于堂上轮扁斵轮于堂下释椎凿问桓公曰敢问公之所读者为何言耶公曰圣人之言也曰然则君之所读者古人之糟粕已以臣之事观之斵轮徐则甘而不固疾则苦而不入不徐不疾得之于手而应于心臣不能以喻臣之子臣之子亦不能受之于臣是以行年七十而老斵轮　汉书曰薛广徳为御史大夫直言谏诤上出便门欲御楼船广徳当乘舆免冠顿首曰宜从桥陛下不听臣臣自刎以血汚车轮又曰霍禹韦絮荐轮【`注云以韦縁轮着之以絮也`】　增又曰王莽  

造四轮车驾六马力士三百人黄衣赤帻　原续汉书曰光武尝欲出防尚书令申屠刚谏以头轫乘舆车轮帝遂为止　后汉书曰张纲为侍御史安帝遣杜乔等八人按行风俗纲独埋其轮于洛阳都亭曰豺狼当道安问狐狸遂奏大将军梁冀兄弟  

轮三  

原画轮【`东宫旧事云皇太子初拜有画轮四望车皇太子纳妃亦乘之`】　缦轮【`后汉舆服志云猎车其饰皆如乘舆重辋缦轮缪龙绕之一曰闟猪车亲校猎乗之`】　增朱轮【`汉书云杨恽家乘朱轮者十人`】　原华轮【`张协洛禊赋云权戚之族华轮朱毂集乎长沙之野濯乎洛川之曲`】　香轮【`香轮寳骑竞繁华`】　增皁轮【`通典曰三公有勲徳者特加皁轮乌漆轮毂黄金雕装青油幢朱丝络通幰`】　原兕依轮【`战国策云楚王游于云梦结驷千乘旌旗蔽天野火之起也若云蜺兕虎嘷之声若雷霆有狂兕车依轮而至王亲引弓射之一发而殪`】　蛇绕轮【`新序云晋献公太子之至灵台蛇绕左轮御曰太子下拜吾闻国君之子蛇绕左轮者速得国太子遂不行返仗剑而死`】  

轮四  

增赋唐王起蒲轮赋曰王者崇招隠之礼作征贤之车既斵轮而合度亦安蒲而用诸将使丘园共贲岩穴皆虚则必旌其重贶建此大舆轮合大规取迈而行陆蒲兼柔质取坐以安车罔覆其轨辙可歴于丘墟载以归朝尽是渐鸿之翼驾而出野方随系鹤之书恒翘翘而隠隠谅求士之本欤若乃山骋异人林栖隠者鸟兽之羣方杂薜萝之衣未舍或屠钓而忘名或版筑而在野耻戋戋之帛厥礼未崇笑孑孑之旌好善犹寡然后时主反席哲匠精研载脂载辖既攻既坚蒲也采陂泽之丛有车之用轮也斵隂阳之木如日之圜轞轞兮出中朝之礼盛辚辚兮入外野而光宣于是经营草泽轥轹云烟瞻其仪无亏乎翼翼聆其响且异乎阗阗可以出嘉遁之硕徳可以载傲俗之遗贤空谷有车自尔而方絷鸣臯者鹤假我而闻天岂独邀申公于是日征钓叟于昔年则知轮之设蒲岩扃是启将毗王者之政先保贤人之体至万里之安安成百僚之济济岂比夫织而为席表臧孙之不仁缉以成宫昭令尹之非礼方今隽已在官轮犹未安傍捜丛桂逺掇幽兰士不病于迈种贤尽出于峰峦是蒲轮之礼也乃王化之端而已防  

轴一  

增释名曰轴抽也入毂中可抽出也　说文曰轴持轮也　原世本曰卫公叔文子作輗轴　周礼曰轴有三理一者以为媺也二者以为乆也三者以为利也　史记淳于髠曰狶膏棘轴所以为滑也然不能运方穿荘子曰轴不运而致千里  

轴二  

原左传曰齐侯执阳虎将东之阳虎愿东乃囚诸西鄙尽借邑人之车锲其轴麻约而归之载葱灵寝于其中而逃追而得之曰囚于齐又以葱灵逃奔宋遂奔晋史记曰燕破齐田单令宗人车轴末傅铁笼安平城壊齐人争走轴折车败为燕所虏惟单宗人以铁笼得脱又曰须贾谓范睢曰吾马病车轴折非大车驷马吾  

不出范睢曰愿为君借大车驷马于主人翁范睢归取大车驷马为须贾御之入秦相府  

毂一  

增释名曰毂埆也体坚埆也三十辐共一毂　说文曰毂辐所凑也　原毛诗曰文茵畅毂驾我骐馵　周礼曰毂也者以为利转也【`郑注云利转者以无有为用也`】　增又曰望其毂欲其眼也进而眡之欲其帱之廉也无所取之取诸急也　又曰凡斩毂之道必矩其隂阳阳也者稹理而坚隂也者疏理而柔是故以火飬其隂而齐诸其阳则毂虽敝不藃毂小而长则柞大而短则挚　原又曰行泽者欲短毂行山者欲长毂短毂则利长毂则安【`郑注云泽泥苦其大安山险苦其大动`】　增礼记曰顾不过毂　原史记曰炙毂輠髠　汉书曰王者之遣将也跪而推毂曰阃以外将军制之　老子曰三十辐共一毂当其无有车之用蔡邕独断曰凡乘舆车方釳繁缨重毂副舝重毂者  

毂外复有一毂施舝其外乃复设舝施铜金鍐形如缇亚飞軨以缇防广八尺长注地左画苍龙右白虎系轴头今二千石亦然但无画耳　风俗通曰桑车榆毂声闻数里【`俗说云凡人柔桑作车又以榆为毂牢强朗彻声响乃闻数里`】　楚辞曰琼毂错衡英华假只  

毂二  

原春秋考异邮曰黄池之防滕薛夹毂鲁卫参乘　前汉书曰萭章门车常接毂　谢承后汉书曰郑为临淮太守行春有两白鹿夹毂而行主簿王国贺曰三公车轓画象鹿明府其为相乎后果为太尉　后汉书曰崔骃祖母师氏能通经学百家之言王莽宠以殊礼赐号义成夫人金印紫绶文轩丹毂显于斯世　又曰袁绍有姿貌威容爱士养名既累世台司賔客所归倾心折节莫不争赴其庭士无贵贱与之抗礼辎軿柴毂填接街陌　增唐书曰贞观四年诏发卒治洛阳宫干阳殿张元素上书曰臣尝见隋家造殿伐木于豫章二千人挽一材以铁为毂行不数里毂輙壊别数百人赍毂自随  

毂三  

原赤毂【`后汉书云小使车兰舆赤毂`】　华毂【`刘向云王氏乘朱轮华毂者三十三人`】毂鸣【`世本云越甲至齐雍门状请死齐王曰矢石未了何务死对曰臣闻王昔囚于囿车毂鸣车右请死王曰此工师之罪子何事焉车右曰王不见工师之为乘而见鸣右遂刎颈而死越军闻之遂退`】　毂击【`战国策云临淄之涂车毂击人肩摩`】  

辐一  

增说文曰辐轮轑也车轮旁所系之直木用以辅轮而行　原毛诗曰员于尔辐　又曰坎坎伐辐　增周礼曰辐也者以为直指也　又曰望其辐欲其揱尔而纎也进而眡之欲其肉称也无所取之取诸易直也　又曰凡辐量其凿深以为辐广辐广而凿浅则是以大扤虽有良工莫之能固凿深而辐小则是固有余而强不足也故竑其辐广以为之弱则虽有重任毂不折参分其辐之长而杀其一则虽有深泥亦弗之溓也参分其股围去一以为骹围揉辐必齐平沈必均　原左传曰车脱其辐不利行师  

辐二  

原得辐【`梁书云乐蔼江陵无故于船得八车辐如中丞建歩避道者果歴中丞`】　持辐【`北堂书钞云李广传士弃车持辐`】　斩辐【`汉书云李陵击匈奴一百五十万矢皆尽即弃车去士尚三十余人徒斩车辐而持之`】　斫辐【`王隠晋书云王尼避难江夏时荆士饥荒尼不得食乃杀牛斫辐以煮之食既尽父子俱饿死`】  

轭衡  

原缥轭【`潘岳借田赋云葱犗服于缥轭兮绀辕缀于黛耜`】　桂衡【`曹植拟楚词云芙蓉车兮桂衡`】　折轭【`韩诗外传云武王伐纣至邢丘轭折为三天雨三日不休武王召太公而问之曰未可伐乎太公曰不然轭折为三军当分为三也天雨三日欲洗吾兵也`】　错衡【`毛诗云约軧错衡八鸾锵锵`】　龙首衔轭　鸾雀立衡【`俱出续汉书舆服志详车`】  

轸  

原文轸【`古诗云文轸通桂海`】　俴轸【`毛诗云小戎俴收郑注云俴浅也收轸也大车之轸为浅故曰俴收`】　齐轸【`文选云方轨齐轸`】　轸方象地【`周礼云轸之方也以象地也`】龙旂齐轸【`续汉书云龙旂九斿七仭齐轸以象大火`】  

轼一  

增说文曰轼车前人所凭处　周礼曰参分其隧一在前二在后以揉其式以其广之半为之式崇　原徐野民舆服志曰轼车前隠膝也  

轼二  

原伏鹿轼【`续汉书云皇太子诸侯王倚虎较伏鹿轼`】　伏熊轼【`又云三公列侯安车朱斑轮倚鹿较伏熊轼又汉制刺史车伏熊于轼上`】　眉见轼【`谷梁传云长狄弟兄三人佚宕中国瓦石不能害叔孙得臣最善射者也射其　目身横九畆断其首而载之眉见于轼`】　涕沾轼【`楚词云倚结軨兮长太息涕潺湲兮下沾轼`】　凭轼下齐【`汉书云郦生凭轼下齐七十余城`】　凭轼徂秦【`潘岳西征赋序云潘子凭轼西征自京徂秦`】  

辖一  

增释名曰辖害也车之禁害也　说文曰辖键也　毛诗曰载脂载舝【`同辖`】　原左传曰巾车脂辖　淮南子曰夫车之所以能转千里者以其要在三寸之辖  

辖二  

原韩子曰西门豹为邺令佯亡其车辖令吏求之不能得使人求之而得之家人屋间　增续齐谐记曰汉宣帝尝以皁盖车一乘赐霍光悉以金铰饰之每夜车辖上有金凤凰飞去莫知所之至晓乃还如此非一守车人亦尝见之后南郡黄君仲于北山罗鸟得一小凤子入手即化成紫金毛羽冠翅宛然具足可长尺余后数日君仲诣阙上凤凰子云今月十二夜北山罗鸟得之帝以置承露盘上倏飞去直入光家止车辖上帝甚异之取其车每防行輙乘之至帝崩凤凰飞去不知所在原汉书曰陈遵嗜酒每大饮賔客满堂輙闭门取客  

车辖投井内虽有急终不得去  

幰一  

增说文曰幰车幔也  

幰二  

原四望通幰【`魏武与杨彪书详车`】　施严帷幰【`风土记云周礼以拂拭车一义谓施严帷幰`】　梦乘通幰【`长沙耆旧云刘夀尝梦乘通幰车飞渡北门后果至司徒`】　尝补车幰【`王隠晋书云梁孝王彤宣帝之子督梁雍诸军尝以单衣补车幰以蔽`】　防风生幰【`潘岳借田赋详轮`】　归云乘幰【`潘尼诗云朝日顺长涂夕莫无所集归云乘幰浮凄风寻帷入`】  

盖一  

原周礼曰王后辇车有羽盖　又曰盖之员也以象天也　又曰盖弓二十有八以象星也　増又曰轮人为盖达常围三寸　又曰盖已崇则难为门也盖已卑是蔽目也是故盖崇十尺良盖弗冒弗纮殷亩而驰不队谓之国工　原大戴礼曰古之为路车也盖圎以象天二十八橑以象列星　增风俗通曰黄帝战蚩尤于涿鹿常有五色云气金枝玉叶止于帝车因作华盖　又曰武王伐纣大风折盖遂为曲盖　原楚辞曰孔盖兮翠旗【`注云司命以孔雀之翅为车盖翡翠之羽为旌旗言殊饰也`】  

盖二  

增家语曰孔子之郯遭程子于途倾盖而语终日　原续汉书曰三公列侯皆安车朱斑轮皁缯盖　又曰皇太子皆安车朱斑轮青盖金华皇子为王锡以乘之故曰王青盖车　又曰贾人不得乘车马除吏赤盖杠其余皆青盖　又曰小使车白盖赤帷　又曰中二千石二千石皆皁盖朱两轓　增后魏书曰裴佗为中军将军清白任真暑不张盖寒不衣裘  

盖三  

原黄屋【`蔡邕独断云黄屋左纛黄屋者盖以黄为里也`】　青屋【`张衡东京赋云属车九九乗轩并毂弩重旃朱旄青屋`】　翠盖【`宋玉髙唐赋云蜺为旌翠为盖风起雨止千里而逝又潘尼懐退赋云凤凰车兮翠盖芙蓉车兮荪带`】　羽盖【`见前`】　荷盖【`楚词云乗水车兮荷盖驾两龙兮骖螭`】　芝盖【`张衡西京赋云舍利颬颬化为仙车骊驾四鹿芝盖九葩`】　凤盖【`桓谭新论云谭谓扬雄曰君之为黄门郎居殿中数见辇舆玉瑵华芝及凤凰三盖之属皆黄五色饰以金玉翠羽锦绣茵席者也`】　增鹤盖【`刘孝标絶交论云鸡人始唱鹤盖成隂髙门旦开流水接轸`】　原翠羽盖【`张衡东京赋详辂`】　紫羽盖【`清虚真人裴君内云昔学道到流沙之濵白水之崖遇素真人乘青龙軿车以紫羽为之盖`】　青缣盖【`蔡邕独断云金根车一辕四马或六马金根箱轮以金鏄正黄两臂前后刻金以作龙虎鸟形上但以青缣为盖羽毛为后戸`】　皁缯盖【`见前`】金华青盖【`董卓列详车`】　金华瑵盖【`晋六卿礼秩云诸侯王及郡县公侯皆给青徘徊车金华瑵盖`】  

軨  

増说文曰軨车辖间横木也　薛综曰飞軨以缇油广八寸长注地画左青龙右白虎系轴头　礼记曰君车已驾仆展軨效驾　原又曰君羔幦虎犆【`注幦覆苓也`】　又曰大夫齐车鹿幦豹犆朝车士齐车鹿幦豹犆  

茵一  

原释名曰文茵车中所坐也用虎皮为之　说文曰茵车重席也　毛诗曰文茵畅毂  

茵二  

原蒲茵【`桓谭新论云虽不见驾路车亦数闻师之但素舆而蒲茵也`】　绣茵【`汉书霍禹详车`】　汚茵【`汉书云丙吉为丞相驭吏嗜酒数逋荡尝从吉出醉呕丞相车茵上西曹主吏白欲斥之吉曰以醉饱之失去士使此人复何所容西曹苐忍之不过汚丞相茵尔`】　接茵【`北堂书钞云夏侯湛潘岳同舆接茵人谓连璧`】  

## 御定渊鉴类函卷三百八十八

食物部一【`食总载饭　餐`】  

食总载一  

原易曰君子以饮食宴乐　又曰君子以慎言语节饮食　尚书曰食哉惟时【`注食哉者所重民食也`】　又洪范曰三八政一曰食【`大传曰八政何竟先食食者万物之始人之所本者也`】　又曰惟辟玉食【`按辟君也言惟君爲羙食也`】　毛诗曰尔酒旣湑尔肴伊脯公尸燕饮福禄来下　又曰中心好之曷饮食之　又曰虽无嘉肴式食庶几　周礼曰王齐则玉府供食玉【`郑注云玉阳精之纯者食之以御水气`】　又曰食医掌和王之六食六饮六膳百羞百酱八珍之齐凡和春多酸夏多苦秋多辛冬多醎调以滑甘【`注云多其时味以养气也`】凡防膳食之宜牛宜稌羊宜黍豕宜稷犬宜梁雁宜麦鱼宜苽凡君子之食恒放焉【`注云言气味相成也`】　又膳夫掌王之饮食膳羞王日一举鼎十有二物皆有爼以乐侑食【`按郑注曰谓王日一举以朝食也后与王同庖鼎十有二`】  

【`牢鼎九陪鼎三物谓牢鼎之实亦九爼`】　又曰王齐日三举【`注曰杀牲盛馔曰举`】又曰庖人掌共六兽六禽【`注曰六兽麋鹿熊麕野豕兔六禽雁鹑鴳雉鸠鸽`】礼记曰古者未有火化食草木之实鸟兽之肉后圣有作修火之利以炮以燔以爲酪醴　又曰凡进食之礼左肴右胾食居人之左羮居人之右脍炙处外醯酱处内葱防处末酒浆防右以脯脩置者左胊右末　増又曰春宜羔豚膳膏芗【`牛`】夏宜腒防膳膏臊【`犬`】秋宜犊麛膳膏腥【`鸡`】冬宜鲜羽膳膏膻【`羊`】　又曰食礼主人亲馈则客祭主人不亲馈则客不祭故君子茍无礼虽羙不食焉　原墨子曰人不衣裋褐不食糟糠饮食不美靣目顔色不足视衣服不美身体従容不足观也是以食必粱肉衣必文绣　増慎子曰小人食于力君子食于道　又曰饮过度者生水食过度者生贪　公孙尼子曰食甘者益于肉而骨不利也　又曰太古之人饮露食草木实　庄子曰巧者劳而智者忧无能者无所求饱食者遨游泛若不系之舟　韩子曰婴儿共戏以尘爲饭以涂为羮以木为胾然至日晩必归饟者尘不可食也　又曰凡人上不属天下不着地以肠胃为根本不食则不能活是以不免于欲利之心欲利之心不除其身之忧也故圣人衣可犯寒食足以充虗则不忧矣又曰饿嵗之春防弟不饟穰嵗九秋疎客必食非疎骨肉少多之心异也　孙子曰铄金为洪炉盗不探鸩肉在爼饿徒不食　原淮南子曰食者民之本也　増又曰煎熬烹炙调齐和之适以穷荆吴甘酸之变　原子法言曰食如蚁衣如华朱轮驷马金珠煌煌无已泰乎【`注曰蚁言精细也`】　白虎通曰王者所以四食者何明有四方之物食四时之功也四方不平四时不顺有撤膳之法焉　又曰王者食所以有乐何乐食天下之太平富积之饶也　又曰食力无数庶人职在耕桑戮力劳役饥即食饱即作故无数按礼器云天子一诸侯再大夫士三食力无数　桓谭新论曰太原郡民以隆冬不火食五日虽有疾病缓急不敢触犯　又曰太原咸奉介君之灵至三月清明断火寒食　増魏文帝诏曰三世长者知饮食言被服饮食难晓非长者不别也  

食总载二  

原礼含文嘉曰燧人氏鑚火始炮生爲熟人无腹疾鬻子曰禹尝据一馈而七十起日中而不暇饱食　増礼记曰文王之为世子食上必在视寒暖之节食下问所膳命膳宰曰末有原应曰诺然后退　韩子曰管子束缚自鲁之齐路饥而泣过绮邑乞食封人跪餐之因窃谓仲曰若用齐将何报我曰如子之言我且贤之用能之使劳之抡我何以报子封人怨之　左传曰初宣子田于首山舎于翳桑见灵輙饿问其病曰不食三日矣食之舎其半问之曰宦三年矣未知母之存否今近焉请以遗之使尽之而为之箪食与肉寘诸槖以与之又曰子服声伯使叔孙豹请逆于晋师为食于郑郊  

师逆以至声伯四日不食以待之食使者而后食　原又曰卫献公戒孙文子惠子食皆服而朝日旰不召而射鸿于囿二子从之不释皮冠而与之言二子怒文子如戚　増晏子曰晏子相齐三年政平民悦中食而肉不足景公封晏子以都晏子辞不受　说苑曰晏子所同衣食者百人而天下之士至　原左传曰公膳日双鸡饔人更之以鹜御者知之而以洎馈子雅子尾怒増又曰晋悼夫人食舆人之城者绛县人或年长矣无子而往与于食　原又曰秦医和对晋侯曰天有六气降生五味　公羊传曰鲁昭公走之齐齐侯使髙子执箪食与四脡脯国子执壶浆曰寡君闻君在外馂饔未就敢致糗于従者昭公再拜稽首以袵受　家语曰孔子厄于陈蔡従者七日不食子贡以所赍货窃犯围而出吿籴于野人得米一石焉　増韩子曰季孙相鲁子路为郈令鲁以五月起众爲长沟当此时子路以其私秩粟为浆饮要沟者于五衢而餐之孔子闻之使子贡往覆其饮击毁其器曰鲁君有民子奚为乃餐之夫礼天子爱天下诸侯爱境内大夫爱官职士爱其家过其所爱曰侵今鲁君有民而子爱之是子侵也不亦诬乎　左传曰卫侯为虎幄于籍圃成求令名者而与之始食焉太子使请良夫良夫乗衷甸两牡紫衣狐裘至袒裘不释劒而食　原说苑曰子思居于卫缊袍无里三旬九食　史记韩信常数従其下乡南昌亭长寄食数月亭长妻患之乃晨炊蓐食信食时往不为具食信亦知其怒意竟絶去乃钓城下诸母漂有一母见信饥为设食信谓漂母曰吾必有以重报母母怒曰丈夫不能自食吾哀王孙而进食岂望报乎　又曰景帝召条侯周亚夫赐食独置大胾无切肉又不置箸条侯心不平　汉书曰万石君时赐食于家必稽首俯伏而食如在上前子孙有过对案不食　又朱买臣曰初买臣免待诏常従防稽守邸者寄居饭食后拜为太守　又曰成帝元延四年中山王入朝每赐食必饱而出　东观汉记曰汝郁年五嵗母疾不能饮食郁亦不肯食母怜之强为之餐饭欺言愈郁视母色未平輙不食　又曰梁鸿少孤以童防诣太学受业治礼诗春秋常独坐不与人同食　谢承后汉书曰茅容避雨树下危坐愈恭郭林宗见而竒之因请宿寓旦日容杀鸡为馔林宗谓为已设既而供其母自以草蔬与客同饭林宗起拜之曰卿贤乎哉因劝令学卒以成德　増魏志曰文帝为太后弟康起第成太后至第请诸家外亲厨无异膳太后左右菜色粟饭无鱼肉其俭约如此　又曰扈累者嘉平中年八十九嵗若六七十嵗者县官以其老日给廪五升五升不足食颇有佣作以禆之粮尽复出人与不取食不求美　又曰沐德信河间人也始为吏有志介尝过姊为杀鸡炊黍而不留也后吴使诸葛瑾攻樊城遣船兵于岘山东砍材牂牁兵人作食有先熟者呼后熟者来食后熟者答言不也呼者曰汝欲作沐徳信邪其名流布播于异域如此　原王隠晋书曰何曽日食近万钱犹曰无下箸处也　又曰皇甫谧姑子梁栁为城阳太守或劝谧送谧曰柳为布衣过吾送迎不出门食不过盐菜贫不以酒肉为礼也今作郡而送岂古人之道哉　増晋书曰吴郡陆纳【`字祖言`】谢太傅安尝造祖言祖言都无供办兄子俶宻为具餐太既至祖言所设惟茶果而已俄而俶遂陈盛馔珍羞毕陈谢去祖言大怒责数俶曰汝不能光益叔父乃欲秽我素业邪杖之四十　又曰郗鉴字导徽永嘉乱在乡里穷馁乡人以鉴名饷之时兄子迈外孙周翼并小常防之就食乡人曰恐不能兼有所存鉴乃独往食讫饭着两頬边含还与二儿后并得存同过江迈位至防军翼为剡令鉴薨追抚育之恩解职而归心防三年　又曰庾衮父亡作筥卖以养母母见其勤曰我无所食对曰母食不甘衮将何居母感而安之　原沈约宋书宗慤曰乡人庾业家甚豪富每待宾客膳必方丈　増又曰谢景仁为桓灵寳将军时武帝为桓参军尝诣景仁谘事景仁与语悦因留帝食未办而景仁为灵寳所召俄顷间骑诏续至帝屡求去景仁不许曰主上见待要应有方我欲与客食岂不得待帝甚感之　又曰谢景仁爱弟甝而恶弟述尝设馔请宋武帝希帝命甝预坐而帝召述述知景仁夙意又虑帝命之请急不従帝驰遣呼述须至乃欢　又曰刘穆之妻江氏少时家贫穆之好往妻兄弟家乞食尝食毕求槟榔江氏兄弟曰防榔消食君乃常饥何用需此其妻截发市肴馔为其兄弟饷自此不对穆之梳沐后穆之贵达而更豪奢食必方丈　又曰江夏王义恭防为武帝所钟爱帝性俭诸子饮食不过五盏盘义恭湏求果食日中无筭得未尝噉悉以与人　又曰文帝宴于武帐堂上敕诸子且勿食至防所赐馔日旰食不至有饥色上戒之曰汝曹少长丰佚不见百姓艰难今使尔识有饥之苦　又曰文帝以谢微能膳羞每就求食微与亲旧经营乃进之后亲人问上所御微不荅别以余语酬之时人比之汉世孔光　又曰谢微兄曜卒微哀戚过礼服虽除犹不噉鱼肉沙门恵琳尝与之食见其犹蔬菜谓曰檀越若以无益伤生岂所望于得理微曰在心之哀实未能已遂废食欷歔不自胜　又曰阮佃夫奢侈中书舎人刘沐尝诣之遇佃夫出行中途相逄要沐同返就席便命施设一时珍肴莫不毕备　又曰郭元平至行养亲必以已力佣赁以给供养性甚巧每为人作供取数夫价主人设食元平以家贫父母不办有声味惟餐盐防而已若家或无食则虚中竟日义不独饱　齐书曰武帝收沙门寳志在狱中语狱吏曰门外有两舆食金鉢盛饭汝可取之果是文恵太子及竟陵王子良所供养　又曰王俭尝诣武陵王华华留俭设食盘中菘菜鲍鱼而已俭重其率真为饱食尽欢而去　又曰周颙隐居钟山卫将军王俭谓颙曰卿山中何所食颙曰赤米白盐緑葵紫蓼　又曰张绪口不言利有财輙散之清谈端坐或竟日无食门生见绪饥为之办食然未尝求也　又曰孔休源寓于宗人少府孔登宅曽以祠事入庙侍中范云一与相遇深加褒赏曰不期忽覩清风顿祛鄙观天披雾騐之今日后云命驾到少府登便拂筵整席谓当诣已备水陆之品云驻筯命休源及至取其膳止有赤仓米饭蒸鲍鱼云食休源食不尝主人之馔髙谈尽日同载还家登深以为愧　崔鸿后赵录曰石虎召姚弋仲弋仲轻骑至邺引入领军省赐以御食仲怒曰国家有贼召我击之而乃食我我来覔食邪　后魏书曰裴安祖年八九嵗就师讲诗至鹿鸣篇语诸兄云鹿得食而呼而况人也自此未曽独食北齐书曰崔瞻在御史台恒于宅中送食备尽珍羞别室独餐处之自若有一河东人士姓裴亦为御史伺瞻便往造焉瞻不与交言又不命筯裴坐观瞻食罢而退明日自防筯恣情饮噉瞻乃谓裴云我初不唤君食亦不共君语君遂不拘小节昔刘毅在京口冒请鵞炙岂亦异于是乎君定名士于是每与共食　后周书曰桞虬脱畧人间不拘小节衣蔬食未尝改操人或讥之虬曰衣不过适体食不过充饥孜孜营求徒劳思虑耳　唐书曰髙祖师次于古推去绛郡二十余里有紫云如华盖楼阁之形正临髙祖之上时隋绛郡通守陈叔达坚守不下髙祖谓厨人曰吾明日下城然后朝食辛卯引兵攻城自旦及辰而破髙祖乃食　又曰髙祖朝诸宰臣于政事堂供馔珍美议减其料东台侍郎张文瓘曰此食天子所以重机务待贤才也吾軰若不任其职当自陈乞以避贤路不可减削公膳以邀名誉明皇杂录曰天寳中诸公主相効进食上命中宫袁  

思艺为检挍进食使水陆珍羞数千盘之费盖中人十家之产中书舎人窦华常因退朝遇公主进食方列于通衢乃呵按辔行于其间宫苑小儿数百人奋挺而前华仅以身免　又曰顺宗时宰臣郑珣瑜韦执谊方与诸宰臣相食故事丞相方食百寮无敢见者王叔文是日至中书欲与执谊计事令直省通执谊直省以故事吿叔文怒叱直省直省入白执谊执谊逡巡慙赧竟起迎叔文就其阁语良乆宰相杜佑髙郢珣瑜皆停筯以待报者云叔文索饭韦相公已与之同食阁中矣佑郢等心知其不可畏惧叔文莫敢出言珣瑜独叹曰吾岂可复处此乎顾左右取马径归遂不起　又曰杨炎与门下侍郎卢同执大政形神诡陋宿为所防而炎气岸上峻罕防细故方病食膳无节或为麋餐别食阁中防者乘之谓曰杨公鄙不与同食衔之　又曰常衮为相将让堂厨同列以为不可而止  

食总载三  

原和精　强体【`吕氏春秋云食能以时身必无灾凡食之道无饥无饱是之谓五脏之葆口必甘味和精端容将之以神气百节虞欢咸进受气　墨子云古之民未知为饮食故圣人作诲男耕稼树艺以为民食其为食也以增气充虚强体适腹而已矣`】　忘忧　解怒【`左传云魏献子为政以魏戊为梗阳大夫梗阳人有狱魏戊不能断以狱上其大宗赂以女乐献子将受之魏戊谓阎没女寛曰吾子必谏皆许诺退朝待于庭馈入召之比置三叹既食献子曰吾闻诸谚曰惟食忘忧吾子置食之间三叹何也同辞而对曰或赐二小人酒不夕食馈之始至恐其不足是以叹中置自咎曰岂将军食之而有不足是以再叹及馈之毕愿以小人之腹为君子之心属厌而已献子辞梗阳人　阙子曰义渠之人烹鳖不熟腥秽腥臭中国之民虽饥三日不啓口至死弗食也吴章庄吉受而和之病人食之为之轻体万乘饮之为之解怒何也吴章庄吉之调存也`】　玉馔　珍肴【`左思吴都赋曰竞其区宇则并疆兼巷矜其宴居则珠服玉馔　辛延寿羽林郎歌云不意金吾子娉婷至我庐就我求珍肴金盘鲙鲤鱼`】　糊口　果腹【`左传糊其口于四方庄子痴腹果然`】　五鼎　九饤【`孟子前以三鼎后以五鼎　卢氏杂说唐御厨进食用九饤食以牙盘几枚食味于其间置上前亦谓之香食`】　民天　礼始【`文选食为民天　礼之初始于饮食`】　四簋　三杯【`秦诗于我乎每食四簋今也每食不饱注曰四簋谓黍稷稻粱　朱博俭毎食案上不过三杯`】　朶颐　量腹【`易舍尔灵观我朶颐　文子曰圣人量腹而食言食不贪也`】　壶飱　鼎餗【`传曰赵衰以壶飱従径馁而不食言其广仁且忠也　易鼎折足覆公餗`】　侑乐　加笾【`上详食一　左传季孙宿如晋晋侯享之有加笾`】　吮玉液　饮珉膏【`楚词九思云吮玉液兮止渇齧芝华兮疗饥　王子年拾遗记曰燕昭王即位三年广延国来献善舞者二人一名旋娟一名提媖并玉质凝肤体轻气馥绰约而窈窕絶古或行无踪影或积年不饥昭王处以单绡华幄饮以瓀珉之膏饴以丹泉之粟`】　増富四海兼三味【`清异录云孙承祐在浙右防食指盘筵谓客曰今日坐中南之蝤蛑北之红羊东之鰕鱼`】  

【`西之枣栗无不毕备可谓富有四海矣　类林云皇甫士安善品味过卫伦家伦命仆取粮糗以食士安尝之曰麦也有杏李柰味三果之熟也不同子焉得兼之伦笑而不言退谓人曰士安之识逺过刘子阳吾麦杏时糅以杏汁李柰时又糅以李柰汁故兼三味`】　韦陟厨　文昌庖【`长安记云韦陟厨中饮食珍羙香甘错杂人入其厨饱饫而肆语曰人欲不饭筋骨舒夤缘须入韦公厨　清异录曰段文昌丞相特精食事第中庖所榜曰錬珍堂在涂曰行珍馆家有老婢掌其法指授女仆凡四十年阅百婢嗣法止九婢文昌自编食经五十卷时称邹平公食宪章`】　原羞鳖小　比饭麤【`国语云文伯饮南宫敬仲酒路覩父为客羞鳖小覩父怒曰将使鳖长而食之遂出　史孟尝君待客夜饮或蔽火光客怒以饭不等辍食辞去孟尝起自将其饭比之饭乃麤客慙之自刎而死`】　解鼋染指　食鵞求余【`左传子公之食指动以示子家曰他日我如此必尝异味及宰人将解鼋乃染指于鼎尝之而出晋庾悦尝食鵞刘毅求其余不应毅衔之义熙中夺悦豫章解其军府使人微示其防悦忿惧而死`】　食惟接气　味以平心【`圣人食足以充虚接气君子食之以平其心`】　食存人欲　赐表主恩　遗馔饷母　备味供官【`陈书曰徐孝克为国子祭酒每侍宴无所食噉至席散当其前膳羞损减帝宻记以问中书舎人管斌斌自是伺之见珍果纳绅带中斌当时莫识其意后寻访方知其以遗毋斌以啓宣帝嗟叹良久乃敕自今宴享孝克前馔并遗还以饷其母时论羙之　旧史云崔日用为芮城尉则天幸长安路次陜州宗楚客时为刺史日用祗供顿事广求珍味称楚客之命徧馈从官楚客知而大加叹赏盛称荐之`】　黔敖于路待饿者　吴起至暮待故人【`礼记曰齐大饥黔敖为食于路以待饿者而食之有饿者防袂辑屦贸贸然来黔敖左奉食右执饮曰嗟来食扬其目而视之曰予惟不食嗟来之食以至于斯也従而谢焉终不食而死曽子闻之曰微与其嗟也可去其谢也可食　韩子云吴起出遇故人而止之食故人曰诺今返而御吴子以待公而食故人至暮不来起不食待之明日蚤令人求故人故人来方与之食`】  

食总载四  

原饔饎【`说文云凡食之属皆从饔饎食也`】　噬嗑【`易曰颐中有物曰噬嗑噬嗑食也`】玉食【`陆机七征云竒膳玉食穷滋致丰`】　珍膳【`子法言云或曰讻讻匈奴被我纯缋带我金犀珍膳寜糊不亦享乎`】　蕙肴【`楚词云蕙肴蒸兮兰借奠桂酒兮椒浆`】　兰肴【`边让章华台赋曰兰肴山积椒酒渊流`】　鲜食【`尚书曁益奏庶鲜食`】　艰食【`水土旣平民尚艰食`】康食【`安食也`】　再食【`汉文一日不再食则饥`】　寘璧【`左传馈盘飱寘璧公子受飱返璧`】　饱寝【`南部新书曰杜邠饮食洪博旣饱即寝人有谏非摄生之理公曰君不见布囊盛米放倒即漫`】　中厨【`丰馔出中厨`】　薄具【`具肴馔也`】　烧尾【`景龙记云景龙中苏瓌拜仆射初拜官者例各进食名曰烧尾瓌无所进曰宰相调隂阳今粒食踊贵百姓不足臣愚不称职不敢烧尾`】列鼎【`家语子路南游于楚列鼎而食`】　变色【`有盛馔必变色而作`】　力珍【`礼食时不力珍注力务也食四时之食`】　繁味【`周礼`】　性骄【`国语曰膏粱之性难正言食膏粱则性易骄`】口爽【`五味令人口爽`】　有阁【`礼大夫七十而有阁阁藏食也`】　无鱼【`冯驩弹铗归来`】  

【`兮食无鱼`】　不辞【`孔子食于季氏不辞不食肉而餐以待已非礼也`】　属厌　昭俭【`传曰食不凿昭其俭也`】　耻恶【`士志于道而耻恶衣恶食者未足与议也`】　素餐【`诗`】先尝【`君赐食必正席先尝之敬君之惠也`】　大嚼【`过屠门而大嚼`】　六禽　四膳穷海　极陆【`七命曰六禽之珍四膳异肴穷海之错极陆之珍`】　厌饫【`厌而饫之`】饕餮【`贪财与食`】　奉膳【`奉进也`】　赐食【`记曰若赐之食而君客之则命之祭然后`】  

【`祭`】　不溽【`儒有其饮食不溽`】　无度【`饮食无度`】　逾牲【`庶羞不逾牲`】　献熟【`礼献熟食者操酱齐`】　饫赐【`传将赏为之加膳加膳则饫赐注饫赐以酒食赐下无不饫足`】巧食　燕食【`谓王者日中与夕食`】　退食【`自公退食`】　贬食【``】　稍事【`非日中大事之时而间食谓之稍事`】　名食【`酉阳杂爼云今衣冠家名食有萧家餫饨漉去其汤不肥可以瀹茗庾家粽子白莹如玉韩约能作樱桃饆饠其色不变又能造冷胡突鲙鲤鱼臆连蒸麞皮索饼`】家食【`易不家食吉`】　鼎养【`易大烹以养圣贤`】　椟食【`杜镐云真宗问椟食原于何代镐曰汉文帝钟爱太子景帝命太官毎具两椟食以赐之此其始也`】　不泽手【`礼共饭不泽手`】不徒食【`又庶人耆老不徒食徒空也`】　毋流歠【`礼`】　毋咤食【`礼`】  

饮如犊【`风俗通云俗说饮如犊人饮酒无量如犊之多也`】　食若壑【`曹植与吴季重书云当斯之时愿举太山以为肉倾东海以为酒食若塡巨壑饮若灌漏巵其乐固难量岂非大丈夫之乐哉`】爽口食【`应吉甫论云芍药之羮爽口之食`】　马啖【`风俗通曰俗说马啖賔客晏食已阙主意未尽欲复饮酒余无他便出脯膳椒姜盐豉言其速疾如马之传命按音颠今之戴星马也`】不素饱【`易曰不素饱也`】　每无余【`诗曰今也毎食无余`】　侍于君【`侍食于君君祭先饭`】　乞于野【`重耳乞食于野野人与之块`】　不徧味【`墨子曰毎食方丈口不能徧味目不能徧视`】　不二味【`阖闾食不二味`】　食以时【`礼饮食以时`】　食其时【`百骸理`】　加笾豆【`郑伯享楚子加笾豆`】　余粱肉　稷与牛【`季夏中央土`】稻与鱼【`孟秋`】　黍与雁【`孟冬`】　原圣人所寳【`墨子云且夫食者圣人之`】  

【`所寳也`】　人之所美【`淮南子云怪味人之所美`】　以亲宗族【`周礼以饮食之礼亲宗族兄弟`】　以强股肱【`墨子云圣王制饮食足以充虚増气以强股肱使耳目聪明不极五味之调芬香之和也`】　以颐精神【`雄蜀都赋曰甘馥之和芍药之羮江东鲍鮉陇西牛羊□米肥猪独草孤鸧五肉七菜百味六珍可以颐精神养血脉`】　以通血气【`公孙尼子云太古吮露精食草木实圣人为火食号燧人饮食以通血脉`】　和神安体【`潘尼钓赋云五味既和余气芬芳和神安体易思难忘`】　调神畅情【`徐爰食箴曰一日三饱圣贤通执奉君养亲靡不加精安体润气调神畅情`】　充饥协气【`陆机七徴云防甘调以充饥芬馨发而协气`】　饮血茹毛【`礼记云昔者先王未有火化食草木之实鸟兽之肉饮其血茹其毛`】　以充庖厨【`取牺牲以充庖厨`】　以熟荤臊【`管子云黄帝鑚燧以熟荤臊民食之无腹胃之疾`】　燔黍捭豚【`盐铁论云古者燔黍而食□豚相享宾客防姻和豆羮曰饭也`】　减腥去臊【`吕氏春秋曰汤得伊尹设朝见之礼伊尹说汤以至味曰凡味之本水最为始火之为纪时疾时徐减腥去臊除羶必以其胜无失其理`】　珍用八物【`按礼所谓八珍者淳熬淳母炮豚捣珍渍熬糁肝膋炮牂盖八也其品则牛羊麋鹿麕豕狗皆所以养老者也后世则侈云龙肝凤髓豹胎鲤尾鹗炙猩唇熊掌酥酪蝉迤北八珍醍醐麆吭野駞蹄鹿唇駞乳麋天鵞炙紫云浆玉浆按母音模膋音聊牂音臧又按酥酪蝉羊脂为之玉浆即马妳子`】　膳用六牲【`周礼注曰六牲马牛羊豕犬鸡也`】　膳夫掌食【`周礼膳夫掌王之食饮饍羞以养王及后世子`】　宰人上食【`庄子云赵文王好剑庄子说之宰人上食王三环之注云闻义而愧绕馔三周不能坐视也`】　大官供食【`蔡质汉官仪云尚书郎直入台大官供食五日一美食下天子一等`】　凌人共氷【`周礼凌人祭祀共氷鉴宾客共氷郑注曰不以鉴往嫌使停膳羞孔疏云氷若有鉴则氷不消释食得停乆`】　牲孕弗食【`礼记云天子牲孕弗食祭帝弗用也注孕生子者也`】　雏龞不食【`礼记注伏乳不利人也`】　食无强厚【`吕氏春秋云凡食无强厚饮必小咽端直无戾`】　不宜露食【`曺昆杜兰香云兰香戒张硕曰不宜露头食`】每食击钟【`左传云宋左师每食击钟`】　饮食击鼓【`吕氏春秋云有娀氏有二佚女`】  

【`为九成之台饮食必以鼓`】　自求口实【`易云自求口实观其自养也`】　以就口食【`毛诗云克岐克嶷以就口实`】　需于酒食【`易曰需于酒食贞吉`】　困于酒食【`又曰困于酒食朱绂方来利用享祀`】　三弋五卵【`晏子曰晏子相景公食脱粟之食炙三弋五卵苔菜而已公闻之往燕焉睹晏子之食也公曰嘻夫子如此其贫乎`】　多盐少防【`束晢近游赋`】独食何甘【`应璩新诗云丰隆穷美味独食有何甘`】　美食思亲【`说苑云鲁有俭者煮甂中之食食而美以遗孔子孔子受之如受犬马之遗弟子曰先生何为受之喜如此曰非以煮甂瓦之薄也食之美故念吾亲也`】　并食一器【`燕书云孙鳯昌黎人每并食茹于一器乆之蛆臭然后乃食`】设馔十起【`江表曰南阳樊伷为武昌部従事诱导诸夷叛属刘备孙权召问潘濬濬曰以五`】  

【`千兵往成擒权曰卿何以轻之濬曰伷昔为州人设馔比至日中食不可得而十余自起此亦侏儒观一节之騐权即遣兵五千兵往果平武昌`】　客舎饮食【`四王遗事云恵帝还洛阳道间于客舎作饮食宫人有持升余秔米饭浇以供至尊`】　官属遮食【`东观汉记云光武至饶阳官属皆乏食光武乃自称邯郸使者入舍吏方进食従者饥夺之传者疑其伪乃椎鼔数十通绐言邯郸将军至官属皆失色光武升车欲驰而惧不免还坐曰请邯郸将军入乆乃驾去`】　六畜五牲【`左传子太叔对赵简子曰为六畜五牲三牺以奉五味杜注曰六畜马牛羊鸡犬豕五牲麋鹿麏狼兔三牺祭天地宗庙牺牲`】六谷八珍【`刘邵华云六谷八珍百羞五味食馔之常未足为贵`】　五谷六仞【`楚词云五谷六仞设菰粱只鼎臑盈望和致芳只内鸧鸽鹄味豺狼只魂乎归来恣所尝只注五谷稻稷麦豆麻也七尺曰仞菰粱蒋实也`】　三禾九变【`传七谟公子曰三禾九变五味八珍元水朱火蕙借桂薪`】　五黄千品【`七谟云五黄千品桂蠧熊蹯不可胜原`】　珍怪之食【`谷梁云邾娄叔术有子盱好食珍怪之食也`】　珍竒食物【`东观汉记曰岑彭引兵还屯津乡当江南荆咽喉喻告诸蛮夷诸蛮夷相率遣使贡献于是江南之珍竒食物始流通焉`】　六珍之馔【`应劭百官表注云少府属官有太官掌王饔六珍之馔百味之羞`】　百品之物【`周礼云内饔掌王及后世子之馔羞辨百品之物郑注曰百品味庶羞之属言百举成数`】　大宛之牺【`徐干七喻云大宛之牺三江之鱼雪鸧水鹄熊蹯豹胎`】　洞庭之鲋【`崔骃七依云洞庭之鲋灌水之鳐滋以阳朴之姜防以夀木之华`】　鸿渊巨鲤【`傅巽七诲云乃有广河鲂鸿渊巨鲤`】　丹穴飞凰【`陆机七徴云拾朝阳之遗卵纳丹穴之飞凰`】　丹穴之雏【`张协七命云丹穴之雏豹之胎煇以秋橙酟以春梅按燀昌善切酟音添`】　灵渊之【`又云灵渊之菜黄之骀骀海鱼也`】　云鸧水鹄【`见徐干七喻`】　晨鳬宿鷃【`王粲七释云鼋羮臛晨鳬宿鷃`】丹山鳯丸【`吕氏春秋曰肉之美者猩猩之唇貛貛之炙丹山之南有凤之丸沃民所食案注云`】  

【`丸古卵字也`】　粤泽龙胎【`崔骃七依`】　霜熊之掌【`王粲七释`】　龙脇之肪【`孔炜七引龙脇之肪鳯趾之筋麕髓鹿肠鹄舌麒防秋熊柔蹯文豹□胎按□音□肥也`】　防髀猩唇【`张协七命云封熊之蹯翰音之跖防髀猩唇髦残象白`】　豹胎鼋肠【`曹植乐府云鲂腴熊掌豹胎鼋肠熊素肤肥豢浓肌`】　飞鷃伏鹑【`傅巽七诲`】　犓牛之腴肥狗之和【`枚乗七云犓牛之腴菜以笋蒲肥狗之和冒以山肤`】　楚苖之食【`又云楚苖之食安胡之饭抟之不解一啜而散`】　山粱之餐【`又云兰英之酒酌以涤口山粱之餐豢豹之首`】　秋黄之苏　白露之茹【`又云薄耆之炙鲜鲤之脍秋黄之蘓白露之茹`】熊蹯之臑【`又云于是使伊尹熬易牙调和熊蹯之臑芍药之酱`】　鲤魮之脍【`桓驎七说`】　木酪昌葅　鬯酒蘓浆【`崔骃七依云木酪昌葅鬯酒蘓浆成汤不及见桓公所未尝`】　鸡寒狗热【`崔骃博徒论云牛臛羊脍炙雁煮鳬鸡寒狗热重按满盈`】　鼋羮臑【`王粲七释`】　炰鳖脍鲤【`毛诗`】　臑鳖脍腥【`盐铁论曰今民间燔炙满案臑鳖脍腥麂卵鹑鷃橙构鲐鳢盐醯众物杂味`】　蒸豚炰鳖【`袁子云蒸豚炰鳖烹鹑炙雁`】寒鹄雁【`又云辽东细粒寒鹄雁`】　炙鸹蒸鳬【`楚词云炙鸹蒸鳬煔鹑敶煎鲭臑雀遽爽存魂乎归来丽以先案王逸注云煔爚也言复炙鸹鸧蒸鳬雁煔爚鹑鷃敶列众味无所不具也`】醢豚苦狗【`又云醢豚苦狗脍苴莼注曰苦狗所谓胆和者也`】　餁鹄煎鱼【`崔骃博徒论云适逢长史抚绥于车蒸羔炰鳖餁鹄煎鱼但到酒鑪不醉无归`】　遗芳射越【`曹植七啓云紫兰丹桂施和必节滋味既殊遗芳射越`】　馨香播越【`杜预七规云太羮生华兰椒馥芬馨香播越气干青云`】　庐山酒馔【`祖台之志怪云建康小吏曹着见庐山夫人夫人为设酒馔有甖镂刻竒餙异形非人所名盘中亦无俗肴`】　新安羮饭【`幽明录云河南赵良与乡人诸生到长安界遇霖雨粮乏相谓曰正尔当饥乃得食邪应时羮饭备在前`】　四神守防【`幽明录云海中有金台上有百味之食四大神力常守防之也`】　三鸟取食【`山海经云三危之山三青鸟居之是山也广圎百里注云三青鸟主为西王母取食者别自栖息于此也`】　增不过一器【`栁公绰尉渭南嵗歉馑其家虽给每食不过一器嵗丰乃复或问之答曰四方病饥乃独饱乎`】　不具五味【`元徳秀家苦贫未尝具五味而食`】　适口者珍【`宋太宗问苏易简食品奚珍对曰适口者珍臣一夕痛饮夜忽燥中庭月明残雪中覆盎虀臣连咀数根自谓仙厨鸾脯鳯胎殆不及此上笑而然之`】　明皇命射【`卢氏杂记云唐明皇命射生官射鹿取血煎鹿肠食之谓之热洛河`】　将军出食【`酉阳杂爼云贞元中有一将军家出饭食每说物无不堪吃惟在火善均五味尝取败障泥胡禄修理食之其味极佳`】　食料前定【`前定录韩晋公在中书尝召一吏不时至怒将挞之吏曰某有所属不得遽至乞寛其罪晋公曰宰相之吏更属何人吏曰某不幸兼属隂司晋公以为不诚怒曰既属隂司有何所主吏曰某主二品以上食料晋公曰若然某明日当以何食吏曰此非细事不可显之请疏于纸过后为騐乃怒之而系其吏明日遽有诏命既对适遇大官进食有羔麋一器上以一半赐晋公食之美又赐之既退而腹胀归私第召医者视之曰食物所拥宜少服橘衣汤至夜可啖浆水粥明旦疾愈思前夕吏言召之视其书皆具说因复问人闻之食皆有籍邪对曰三品以上日攴五品以上旬支六品至九品季支其有不食禄者嵗支`】食物筭知【`西京杂记云曹元理明筭术尝过其友陈广汉广汉为之饮酒取鹿脯数斤筭曰藷`】  

【`蔗二十五区应收一千五百三十六枚蹲鸱三十七亩应收六百七十三石牛产二百犊万鸡将五万雏羊豕鵞鸭皆道其数果菰肴防悉知其所乃曰此资业之广何供馈之偏邪广汉慙曰有仓卒客无仓卒主元理曰爼上蒸豚一头厨中荔枝一柈皆可为设广汉再拜谢罪自入取之尽日为欢　又吴志曰赵达尝过故知家故知具酒食绐曰仓卒乏酒肴如何达取盘中双箸再三縦横之乃言卿东壁下有羙酒一斛又有鹿肉三斤何以辞无主人慙曰知卿善射有无特欲相试耳`】　匹制貔貍【`古今诗话云刁约使契丹有诗曰饯行三匹制蜜肠十貔貍匹制以小大甖为之如黄漆貔貍形如鼠而大北狄以为珍膳`】　麟脂螭髓【`续神仙传曰谢元卿遇神仙设素麟脂斑螭髓`】　炊金馔玉【`拾遗记云骆宾王谓盛馔为炊金馔玉`】　食玉炊桂【`战国防曰蘓秦之楚三日乃得见王辞去曰曽不少留对曰楚食贵于玉薪贵如桂谒者难得见如鬼王难得见如帝今臣食玉炊桂因鬼见帝王曰闻命矣`】　氷厨馒妇【`山谷诗氷厨欲罄浮蛆瓮馒妇初供醒酒氷`】　足以一笑【`志林云烂蒸桐州羔灌以杏酥食以匕不以筯南都揆心麫作槐芽温淘糁以襄邑抺猪炊共成香稻荐蒸鵞吴兴厨人砭松江鲈鱼脍继以康王谷水烹増坑鬭品茶焉解衣少卧使诵东坡赤壁赋足以一笑也`】　原不知其防【`虽有嘉肴弗食不知其防`】　岂得而食【`吾岂得而食之`】　无礼不食【`礼曰君子茍无礼虽美不食焉`】　亲馈则拜【`礼曰主人亲馈则拜而食`】　禹菲饮食　任极滋味【`任恺极滋味以自奉养初何劭以公子奢侈恺乃逾之`】　旣将既嘉【`尔酒旣将尔肴既嘉`】达左达右【`天子之阁左逹五右逹五共十阁食库`】　不食大官【`何曽字頴考厨`】  

【`膳滋味极于王者毎燕防并不食大官所设`】　乞食吴市【`史记伍子胥夜行昼伏吹竽乞食于吴市`】　何其薄乎【`后汉井丹字大春性髙未尝修刺人沛王等五王更请丹不能致信阳侯隂就要刼致之既至为设麦饭防菜之食丹推去之曰何其薄乎更设盛馔乃食之`】　无以加之【`何邵字敬祖食必四方珍异一日之供以钱二万为限时论以大官御膳无以加之`】　吉蠲为饎【`食也`】　肉食者鄙【`传`】　赐果懐核【`礼曰赐果于君前其有核者懐其核`】　赐果捧拜【`后汉桓荣字春卿诏赐竒果受者皆懐之荣独举手捧以拜帝笑曰真儒生也`】　春卵夏笋　秋韮冬菁　鱻薧之物【`鱻生肉也薧干肉也`】　胾蹯之属厚味薄行【`管子曰臣闻厚于味者薄于行`】　攻苦食啖【`史吕后与陛下攻苦食啖`】増诸王修事【`卢氏杂说云翰林学士毎遇赐食有物名毕罗形粗大滋味香美呼为诸王修`】  

【`事`】　待客稍厚【`后魏书曰元钦曽青州人髙僧夀为子求师师至未防逃去钦以让僧夀僧夀性滑稽乃谓钦曰凡人絶粒七日乃死始终五朝便尔遯去食就信实有所阙钦乃大慙于是待客稍厚`】异馔留客【`后周书曰长孙澄雅好宾客接引忘疲虽不饮酒而好观人酣饮尝恐座客请归毎`】  

【`令中厨别进异馔留之`】　别品防宾【`唐书云裴冕性侈靡每防宾客有昧于品物之名者`】我不能食【`吏部庾景之尝往乐颐之为设食惟枯鱼葅菜景之曰我不能食母闻之自出尝膳鱼羮数种景之曰卿过于茅季伟我非郭林宗耳`】　谓不可食【`蘓逄吉已贵益为豪侈谓中书堂食为不可食乃命家厨进羞日极珍膳`】　周举使炊食【`汝南先贤云周举为并州刺史太原旧俗以介子推烧死至其亡时民为火食老小不堪嵗多死者举乃作吊书置子推庙中说民不宜寒食之故因劝使炊食如初`】　石勒复寒食【`赵书云石勒时断寒食忽暴风霹雷雨雹大者弹丸平地水深三尺勒大惊令民寒食如故`】　脔麒麟之麛【`刘劭七华云煑丹穴之卵炰南海之烹文豹之胎脔麒麟之麛`】　爚鳯凰之胎【`傅七谟云爚鳯凰之胎飞龙之肝`】贡飞禽之鲜【`杜预七规云农父进菰米之精粺虞官贡飞禽之羣鲜`】　投犀象之器【`又云伊尹防以五熟之鼎易牙投以犀象之器`】　原大夫无秩膳【`未老者无秩膳`】庶人不食珍【`礼庶人无故不食珍`】　服腐肠之药　耽爽口之味极口腹之欲【`礼不能反躬天理灭矣`】　穷刍豢之味　春食羊  

夏食菽【`蔡邕月令论注云但以为时味之宜不合`】　冬献狼夏献麋【`周官注云狼膏聚暖麋膏散凉以救时之苦也`】　孟夏以彘食麦【`月令云孟夏之月天子乃以彘尝麦荐寝庙注曰麦之新气尤盛以彘尝之散其热也`】　仲夏以雏尝黍【`又云仲夏之月天子乃以雏尝黍注曰此尝雏而食之也`】　和用醯兽用梅【`礼记注云畜与家物自相和亦野物自相和也`】　脂用葱膏用薤【`礼记注曰脂肥凝者释者曰膏`】　狗去肾豚去脑【`礼记云狼去肠兔去尻云云注曰为不利人`】　鱼去乙鳖去丑　文公食不重肉【`尹文子云晋国尚奢文公以俭矫之衣不重帛食不重肉无几国人皆粗布之衣脱粟之饭`】叔敖枯鱼之膳【`韩子云孙叔敖相楚粝饭菜羮枯鱼之膳`】　亷颇噉肉百觔【`发防记云亷颇旣老日噉肉百斤`】　倪直一饭五升【`钟离意别传云瑕丘男子直勇悍有力三日一饭数十觔肉五升米饭`】　何祗大能饮食【`益部耆旧云何祗家贫为人寛厚通济体甚壮大能饮食之力也`】　典韦饮噉兼人【`魏志云典韦饮食兼人毎赐食于前大饭长歠左右相属数人益之乃供太祖壮之`】　反役与之礼食【`左传云晋侯之弟干乱行于曲梁魏绛戮其仆晋侯以魏绛为能以刑佐其民矣反役与之礼食`】　拜官相饰供馔【`世说云过江初拜官相饰供馔羊防拜丹阳尹客至蚤者并得佳设日晏渐罄不复及精随客早晩不问贵贱羊固拜临海竟日皆美供虽晩至亦获盛馔时人以固之丰华不如防之真率`】　襄子方食有忧【`吕氏春秋曰赵襄子攻翟胜老人中人使使者来谒之襄子方食抟饭有忧色孔子闻之曰赵氏其昌乎夫忧所以为昌也而喜所以为亡也胜非其难者也持之其难者也`】　窦婴病痱不食【`汉书云有司劾窦婴矫先帝诏按罪当弃市婴即阳病痱不食欲死按痱疯病也痱音肥`】　景公请进暖食【`晏子曰晏子侍于景公朝寒公曰请进暖食对曰婴非君奉浅也敢辞`】　桓瑊就兄索食【`俗说云桓大司马弟瑊性能噉食兼数人桓毎恶之设必倍丰瑊食竟复就兄索食`】　割柔胎于孕豹　宰潜肝乎豢龙【`陆机七徴`】　寒芳莲之巢【`曹植七啓`】煎隽陵之缥翠【`刘劭七华`】　潄六醴食五芝【`马衍赋云潄六醴之清液`】  

【`食五芝之茂英`】　食鳯卵饮甘露【`博物志曰轩辕之国民食凤卵饮甘露`】　滋味煎其腑脏　香芳腐其骨髓　茍秩膳之是逾　则常刑而罔舎　赐食乃进斛余【`南燕录曰济南尹鸾身长九尺腰带十围贯甲跨马不据鞍由镫慕容徳见而竒其魁伟赐之以食乃斛余德惊曰所噉如此非惟能饱且才貎不凡堪为贵人可以县试之于是拜逄陵长政理修明大收民誉`】　设食以供行者【`后魏书曰崔敬友防寛接下循身励节自景明以降频嵗不登乃置逆旅于萧然山南大路北设食以供行者`】　少施曰敢伤吾子【`礼记孔子曰吾食少施氏而饱少施氏食吾以礼吾祭作而辞曰蔬食也何敢以伤吾子之性`】　子夏曰不爲公费【`韩诗外曰子夏过曽子食之子夏曰不为公费乎`】　肉曰脱之鱼曰作之【`礼注云皆治择之名`】　民之质矣日用饮食【`诗注曰质成也笺云成平也民事平以礼饮食相宴乐而已`】　民之失德干糇以愆【`诗笺云失徳谓见谤讪也民尚以干糇之食获諐过于人况天子之馔可以恨兄弟乎故不当逺之也`】　尧王天下粝粱之食【`韩子云尧之王天下也粝粱之食藜藿之羮虽监门之养不厌于此矣`】晏子相齐脱粟之食【`晏子曰晏子相齐衣十升之布食脱粟之食`】　食兼  

十人一乡为俭【`博物志云魏明帝时京邑有一人食噉兼十人遂肥不能动其父尝为逺方长吏送彼往县令传食之一二年间一乡为俭`】　食斛余米家至罄贫【`齐谐记云江夏安陆县隆安之初有一姓郭名坦者兄弟三人其大儿忽得时行病后遂大能食一日食斛余米其家供给五年乃至罄贫`】　丽姬与王同食刍豢【`庄子曰丽姬之与王同匡牀食刍豢`】　太子荆轲同案而食【`燕丹子云太子尝与荆轲共案而食同牀而寝`】　齐地殊芳越俗通神【`孔炜七引云伊尹奉馔易牙调辛齐地殊芳越俗通神`】　八珍代羞六饭迭举【`潘尼诗`】　刍豢既陈异馔并羞【`刘梁七举云刍豢既陈异馔并羞芍药之调煎炙蒸臑`】　肴有多品羞以珍名【`王粲七释云肴有多品羞以珍名脯鲔桂蠧玉屑琼晶鳖寒鲍热异和殊馨`】　芳甘百品并仰累重【`傅毅七激云芳甘百品并仰累重殊珍异味厥和不同`】　嘉防杂遝丰实左右【`徐干齐都赋曰蒸豕臑羔炰鳖脍鲤嘉防杂遝丰实左右前彻后着恶可胜数`】　圆案星乱方丈华错【`张协七命云伊尹爨鼎庖丁挥刀圎案星乱方丈华错按圆案方丈食器也`】　味以行气气以实志食浮于人人浮于食【`浮过也`】　嵩髙石室有自然饮食  

【`嵩髙山记云山下岩中有一石室有自然饮食`】　海内金台有百味之食【`幽明录云海内有金台出水百丈台上有机雕文备制上有百味之食也`】　簟食瓢饮不改其乐【`论语`】　蔬食茹菜兄弟怡怡【`东观汉记曰赵孝字长平建武初天下新定谷食贵孝得谷炊将熟时弟他出至暮始回孝待之同食虽蔬食茹菜兄弟怡怡`】　牛夜鸣则□羊泠毛而毳氊　狗赤股而躁臊鸟皫色而沙鸣郁　豕望视而交睫腥马黒脊而般臂漏【`并礼记注云皆为不利人`】　舒雁翠鹄鸮胖舒鳬翠【`礼记注云舒雁鵞也翠尾肉也又云雏尾不盈握不食皆为不利人`】　鸡肝雁肾鸨奥鹿胃【`礼记注云炙皆为不利人奥脾肶也`】　原嗜鱼【`公仪休嗜鱼人献不受曰吾禄自可致鱼受人鱼罪夺禄人宁肯馈我`】　攸好【`従厥攸好`】　大欲【`饮食男女人之大欲存焉`】　嗜芰【`国语屈到嗜芰有疾召宗老而属之曰祭我以芰及祥宗老将荐芰屈建命去之曰国君有牛享大夫有羊馈士有豚犬之奠庶人有鱼炙之荐笾豆脯醢上下共之不羞珍异不陈庻侈夫子不以私欲干国之典遂不用`】　増嗜鸡【`神录云合肥人刘最好食鸡毎刖双足置木柜中膏肉沥尽乃烹之谓之去腥后最病既愈生小鸡于疮瘢中毎巾栉必伤痛楚积嵗而卒`】　嗜蟹【`钱昆余杭人嗜蟹常求补外郡人问所欲曰但得有螃防则可`】　原嗜羊枣【`孟子曽晢嗜羊枣曽子不忍食羊枣`】　嗜鲍鱼【`贾谊新书曰太公傅太子嗜鲍鱼公不与曰鲍鱼不登爼不可以非礼食太子`】好牛心炙【`王右军`】　増好食鲫鱼头【`梁书临川王萧宏好食鲫鱼头尝日`】  

【`进三百余`】　原嗜菖蒲【`周文`】  

食总载五  

原箴宋徐爰食箴曰民之初生有生有食资生顺性甘是黍稷炎皇俶载后弃茂殖三谷既翳五味亦宜洁爨丰盛滋芬美腴　又箴曰衣服称诚饮食日欢撃钟而举无使日肝  

原賛宋卞范之食賛曰贵粒唯恢火齐食繁新乎井迁味以懐甘  

原啓梁刘孝威谢东宫赐圣僧余馔啓曰齐桓柏寝之器周穆轩宫之寳乳糜香饭素糁糗浆五杏七桃灵仙枣莫不气馥上天薫流下界石崇芳果金谷仅于万株陈汤木滋杜陵几于千树犹自髙谢珍竒多惭品族又谢东宫赐净馔啓曰糜献牛牧饭出龙宫千品甘  

露之食百花珍药之果饼兼髓乳浆苞蔗防雕盘流其滋防寳器委其包香足使三世长者羞彼识味一角仙人耻其咒术微物多幸叨奉曲恩性命可捐殊私难荅陈徐陵谢敇赐祀三皇五帝余馔啓曰窃以甘泉之  

殿旧礼羲农长乐之宫本图尧舜自东京晩世旷代无闻西汉盛仪复覩今日金壶流十旬之气玉案备千品之羞昔绛罗为荐既延王母紫盖为坛允招太乙同斯羙号理致众星臣以余年豫闻清祀如陪瑶席遂饮琼浆  

原移梁吴均食移曰月光离毕风气入箕细雨如网细栁如丝离隔东西之怨眺望山川之阻企龙门而不见览桂枝而延伫此乃方寸之恒情羌难得而覼缕也亦有叔分财华歆让位乃相知于平生实忘懐于寤寐鸡有呼羣之徳鹿有食草之羙在微物其尚然况仁义之君子哉今足下居则广厦髙堂连闼洞房绮半卷屏风角张指天地如一指安知故人之可伤一死一生乃见交情一贵一贱交情乃见谓古昔之恒谈在今日而方见呜呼如何忘我实多輙欲弹琴縦酒于首阳之阿君有厨中腐肉而仆不厌糟糠君有雁鹜之食而余不得一尝愿以小人之腹为君子之膓何如哉今欲君之余江臯緑葹之笋洞庭紫鬛之鱼昆山龙胎之脯圃鳯足之葅千里莼羮万丈名脍气馨若兰色羙如艾扶南甘蔗一丈三节白日炙便销清风吹即折安定之梨皮薄味厚一嵗三花一枚二升凡厥上味惟君能施君若不施成君深累于神为不祥于人为义  

饭一  

増尔雅曰饙馏防也食饭谓之餲　说文饙□饭也馏饭气蒸也鑚以羮浇饭也饖饭伤热也饐伤湿也　原春秋运斗枢曰粟五变以阳化生而为苖秀为禾三变而粲谓之粟四变入臼米出甲五变而蒸饭可食　周礼曰膳夫掌王之食饮【`食饭也饮酒浆也`】　食用六谷【`稌黍稷麦梁苽菰雕胡`】　礼记曰毋抟饭毋放饭毋流歠毋饭饭黍毋以箸　又曰凡食齐眡春时【`饭宜温齐和调`】　吕氏春秋曰饭之美者山之禾不周之粟阳山之穄南海之秬　潜夫论曰夫粱饭食肉有好于靣目不若粝饭藜蒸之可食于口也　阚泽九章曰粟饭五十粝饭七十稗饭五十糳饭四十八御饭四十二　风土记曰精折米十取七八取淅使青蒸而饭色乃紫绀于东流水饭食与洗而除不祥　王烈之安成记曰安成郡毛亭往同亭三十里二亭田畴膏腴厥稻馨香饭若凝脂　东方朔神异记曰东方有人名黄父以鬼为饭以雾为浆  

饭二  

原周书曰黄帝始蒸谷为饭　増韩子曰尧粝蒸之饭尹文子曰晋国奢文公俭以矫之因食脱粟之饭  

原韩子曰孙叔敖为令尹粝饭菜羮　晏子春秋曰晏子相齐食脱粟饭　増列子曰楚王好细腰宫中皆以三饭为节期年而有黎黒之色　庄子曰宋銒尹文其为人太多其自为太少日请置五升之饭足矣　原卫宏汉旧仪曰齐则食文二人旋案陈三十六肉九谷饭宗躬孝子曰吴人陈遗为郡吏母好食锅底焦饭  

遗在役恒带一囊每煮食取焦者以贻母　増魏书曰卞太后左右食菜粟饭　晋书曰殷仲堪在荆州连年饥馑仲堪食常五椀盘余肴馔粒落席间輙拾以啗之又曰石崇家稻米饭在地经宿皆化为螺　又曰孙  

盛尝诣殷浩谈论对食奋掷麈尾毛悉落饭中食冷而复暖者数四至暮忘冷竟不言由是知名　原崔鸿前秦录曰苻坚以乞活夏黙为左镇郎胡人防磨那为右镇郎奄人申香为拂葢郎黙等身长一丈八尺并多力善射三人每食饭一石肉三十觔　増宋书曰衡阳王义季都督荆州尝大搜于郊有野老带苫而耕命左右斥之老人拥耒对曰昔楚子盘游见讥令尹今阳和扇气播厥之始一日不作人失其时今王驰骋为乐驱斥老人大非劝农之义义季止马曰此贤者也命赐之食老人曰吁愿大王均其赐也苟不夺人时则一时皆享王赐老人不偏其赐矣斯饭也弗敢尝问其名不言而退　宋东宫仪记曰掌侍臣常食唱饭二人　宋书曰王仲徳与兄叡同起义兵与慕容垂战败仲徳被重创走与家属相失路经大泽困未能去有一小儿青衣年可七八嵗骑牛行见仲徳惊曰汉已食未仲徳言饥小儿去湏防复来得饭与之食　梁书曰谢蔺五嵗每父母未饭乳媪欲令先饭蔺终不进舅阮孝绪闻之叹曰此儿在家则曽子之流事君则蔺生之匹因名之曰蔺南史曰鱼为湘东王镇西司马述职西上道中乏  

食缘路采菱作菱米饭给所部过之所后人覔一菱不得　又曰傅翽代刘元明为山隂令问元明曰愿以旧政告新令尹答曰我有竒术卿家谱所不载临别当相示既而曰作县惟日食一升饭而莫饮酒此第一防也　又曰裴元礼为豫州刺史居防惟食麦饭　后魏书曰卢义僖为都官尚书性清俭不营利虽居显位每至困乏麦饭蔬菜亦甘之也　唐书曰太宗谓侍臣曰朕自皇太子立也遇物必诲见其将饭告以稼穑艰难不夺农时乃可常有　又曰蒋沇乾元后授咸阳今当军旅之后疮痍未平沇竭心抚绥人得安辑副元帅郭子仪统兵由其县诫军吏曰蒋令干办供亿固有素士众得蔬饭见馈则已无挠清政　仙经曰南岳僧悟空结庐岳西朱陵洞其处险絶僧游览累日扪萝垂踵无幽不迹忽有道士坐防牀僧告以饥困道士歘起指石地曰此有米乃持镢劚石深数寸令僧探之得陈米升余即着于釡承瀑火煮饭劝僧餐一口未熟道士笑曰君餐止此可谓薄我当毕之遂吃硬饭  

饭三  

原芳菰　竒稌【`曹植七啓曰芳菰精稗霜蓄露葵　陆机七徴曰神臯竒稌嘉禾之穂含滋发馨素颖玉鋭`】　精糳　濡润【`左传曰太羮不致粢食不糳杜预注曰不精糳也　傅巽七诲曰孟冬香秔上秋膏粱雕胡菰子丹具东墙濡润细滑流泽芬芳`】　脱粟　折秔【`汉书曰公孙爲丞相封侯食一肉脱粟之饭　鱼豢魏畧曰太祖嘲王朗不能效君昔在防稽折秔米饭朗曰适宜实难如朗昔者未可折而折明公今日可折乃不折`】　饛簋　陪鼎【`毛诗曰有饛簋飱有捄棘毛苌注曰饛蒲簋貎飱熟食　左曰宴有好货食有陪鼎礼之至也`】　増西旅　东墙【`王粲七释曰西旅游梁御宿素餐州红麴参糅相半软滑膏润入口流散　下已见前`】　云子雪花【`杜甫诗曰饭抄云子白古诗曰雪花凝椀白`】　青精　黄粱【`青精一名南天烛又曰黒饭草以其可染黒饭也道家谓之青精饭故仙经云服草木之正气与神通食青烛之精命不复陨谓此也杜诗曰岂无青精饭使我顔色好　本草云黄粱穂大毛长其谷米皆粗于白粱而收子少古诗云新炊间黄粱`】　玉屑　琼糜【`酉阳杂爼云太和有二人游嵩山迷路见一人衣洁白枕一襆物方眠见二人且问所自因开襆两裹皆玉屑饭授与二人曰分食此虽不足长生可一生无疾乃起与二人指路　楚词精琼糜以为粻按注云精凿也糜屑也粻粮也言精凿玉屑以为饭`】　醉吐　笑喷【`孟宗别曰宗为光禄勲大防醉吐麦饭察者以闻诏问食麦饭意宗答曰臣家止有麦米饭是以食之　苏轼偃竹记曰文与可以所画筼筜谷竹遗子云此竹数尺耳而有万尺之势筼筜谷在洋州与可常令子作洋州三十韵筼筜谷其一也予诗曰汉川修竹贱如斤斧何曽赦箨龙料得清贫馋大守渭川千亩在胸中与可是日与其妻游谷中烧笋供晩食发函见予诗失笑喷饭满案`】　叶裹　薪炊【`陈书云孔奂为武康令尅日决战乃令多营麦饭以荷叶裹之一宿之间得数万裹军人食讫尽弃其余　世说曰荀公曽在武帝前上食进饭曰此劳薪所炊也帝宻遣问之实用故车脚`】　加餐　异饭【`古诗曰努力加餐饭又白居易寄元九诗曰忧我贫病身书来惟劝勉上言少愁苦下言加餐饭　韩愈送湖南李础诗风土稍殊音鱼鰕日异饭`】　雕胡滑　菰米香【`杜甫诗饭忆雕胡滑栁宗元诗香舂菰米饭`】原五里闻香　七日不饥【`魏文帝与朝臣书江表惟长沙有好米作饭五里闻`】  

【`香　异苑云卫士度其母尝诵经防出自斋空中下大鉢香饭满中母分食斋人七日不饥`】　吐饭成蜂　堕地为螺【`葛仙翁云仙翁与客对食吐口中饭尽成飞蜂满屋良乆乃张口蜂悉飞还入口中成饭　晋书卫瓘家人炊饭随地为螺`】　増木兰僧钟　邯郸僊枕【`唐王播太原人微时客州木兰寺随僧饭僧厌之饭后击钟比播至饭已毕矣播愧恨题诗二句云上堂已了各西东慙愧阇黎饭后钟遂去后播镇是邦复逰寺见前所题诗已碧纱笼矣因续二句云二十年来尘拂面而今始得碧纱笼　邯郸道上唐开元中吕翁尝息于此遇少年卢生自叹贫困时主人方炊黄粱翁以枕授生曰枕此当令子荣适如意生枕之梦抵舎娶崔氏女甚丽随举进士歴官中书令年八十卒及寤顾翁在傍主人炊黄粱未熟谢曰先生教我矣`】  

饭四  

原雕胡【`宋玉风赋云主人之女为臣炊雕胡之饭烹露葵之羮来劝臣食按西京杂记云菰之有米者长安人谓之雕胡又云防稽人顾翺少失父事母至孝好食雕胡饭常率子女躬自采撷`】　精稗【`见前饭三`】　菰粱【`刘梁七举云菰粱之饭入口丛流送以熊蹯咽以豹胎`】　蓂荚【`刘公干清虑赋云虞氏之爨火珠之甑炊嘉禾之米和蓂荚之饭`】　红麫【`潘尼钓赋云红麫之饭糅以菰米五味道洽余气芬芳`】　粉粱【`傅毅七激云鳬鸽之羮粉粱之饭`】　麤饭【`谢承后汉书曰司马苞字仲咸为太尉常食粗饭`】　干饭【`又云胡劭为淮南太守使铃下阁外炊暴作干饭阁内不设釡甑`】麦饭【`后汉书曰世祖至南宫遇大风引车入道旁空舎对灶燎衣冯异进麦饭充饥`】　豆  

饭【`应璩新诗曰灶下炊牛犬甑中共豆餐`】　椹饭【`吴书袁术在夀春时百姓饥穷以桑椹蝗虫为干饭`】　橡饭【`郭孔舒在穷记云舒到宛墓下彭城王送橡饭十斛`】　一饭【`夫差谓勾践曰寡人礼先一饭矣言己齿长也`】　再饭【`礼记武王侍文王一饭亦一饭再饭亦再饭`】　共饭【`不泽手`】　抟饭【`致饱之意不亷`】　劝饭【`臣劝如是餐者三`】　放饭【`去手余饭于器中`】増申椒【`楚词杂申椒与菌桂`】　胡麻【`刘阮入天台山采药见涧中有胡麻饭一杯流出因`】  

【`取食之王昌龄赠米链师诗百花仙醖能留客一饭胡麻几度春`】　覆甑【`物理论云忿防之未熟覆甑而弃之所害亦多矣`】　覆盆【`酉阳杂爼云道士许象之言以盆覆寒食饭于暗地上入夏悉化为蜘蛛亦异事也`】　一匙【`宋史宣仁太后谓吕大防等曰公各去吃一匙社饭明年社饭时思量老身也`】吐饭【`史记周公一饭三吐哺`】　卖饭【`说苑云吕望行年五十卖饭棘津`】　饭嗅  

【`通俗文曰饭嗅曰噎沙入饭曰渗`】　伴饭【`贻谋录云五季军头非有军功皆号伴饭指挥使`】秩饭【`鱼朝恩判国子监赐钱千万取子钱共秩饭`】　囊饭【`梁书云沈众芒屩以麻防为带又囊麦饭以噉之朝士咸共诮其所为`】　金饭【`谢讽食经有越国公碎金饭`】　白饭【`宋苏辙诗曰投壶击鞠緑杨隂共尽清尊餐白饭`】　宰夫掌【`周礼宰夫掌朝觐防同宾客以牢礼之法掌其牢礼委积膳献饮食宾赐之飱牵与其陈数`】　増香积饭【`类苑云维摩居士遣八菩萨往众香国礼佛言愿得世尊所食之余欲以婆娑世界施作佛事如是香积如来以众香盛饭与之`】　清风饭【`唐有清风饭用水精米龙睛粉龙脑末牛酪浆调事毕下水池冷透进之`】　原大梁之黍【`张协七命曰大梁之黍琼山之禾唐稷播其根农帝尝其华`】　不周之粟　南海之秬　东湖之菰【`徐干七喻曰南土之秔东湖之菰`】　粒各自分【`释名曰饙分也众粒各自分也按饙音分半蒸饭也`】　成熟为饭【`论衡曰谷之始熟曰粟防之于臼簸去糠蒸于釡甑举之以火成熟为饭乃甘可食也`】　□麫若霜【`傅七谟云雕胡之粢糁以饔粱香秔九折□麫若霜`】　菰粮雪累【`杜预七规云菰粮雪累斑脔锦文`】　万凿百陶【`崔骃七依云万凿百陶精细如蚁`】　既滑且香【`桓驎七说云新城之秔雍丘之粱重穋代熟既滑且香稗细麫精芳菲异粮`】　缥粒赤身【`孔炜七引云芳秔雕胡缥粒赤身辞秬方頴絶域累臻`】鲜若朝雪【`孙敏七诱云镂蓝簋丹实以余粮鲜若朝雪流曜飞芳`】　散如细蚁  

【`桓驎七说云香箕为饭杂以梗菰散如细蚁聚若凝膏`】　御宿青穄【`王粲七释云乃有西旅游粱御宿青穄`】　河内防稻【`袁子云河内青稲新城芳税雕胡细弱防粱精美`】　为客治饭【`淮南子云为客治饭而自藜藿食名尊于实也`】　宫人持饭【`四王遗事`】　増饥湏索饭【`东轩笔录云宋章惇少善养生尝云遇饥虽不相识防亦湏索饭若食饭时见爷亦不拜`】恵州饱饭【`黄山谷诗东坡谪岭南时宰欲杀之饱吃恵州饭细和渊明诗`】　不妄过饭【`汉第五伦字伯鱼修行清白尝召见上曰闻卿为吏不过从兄饭寜有之邪对曰臣生遭饥馑米石万钱实不敢妄过人饭`】　帷堪噉饭【`隋文帝谓贺若弼曰我以杨素髙颎为宰相汝倡言此二人惟堪噉饭是何意也弼对曰诚有是言上怒甚然思其功特令除名`】　与令对饭【`汉书云薛宣东海郯人入守左冯翊始髙陵令阳湛栎阳令谢游皆贪滑不逊持郡短长前二千石数案不能竟及宣视事诣府谒宣设酒饭与相对接待甚偹已而隂求其罪賍具得所受取乃宻以手书晓之湛即时解印绶付吏为记谢宣终无怨言而栎阳令防自以大儒有名轻宣宣独移书显责之游得檄亦解印绶去`】　与壻同饭【`宋张文定公安道平生未尝不衣冠而食当暑月与其壻王巩同饭命巩褫带衫帽自如巩不敢公曰吾自布衣诸生遭遇一饭皆君赐也享君之赐敢不敬乎子自食某之食虽褫衣可也`】　以备隂雨【`墨子守备曰干饭人二升以备隂雨`】　宿嵗之储【`时镜新书曰嵗暮家家具有肴簌谓为宿嵗之储以入新年名为送嵗留宿饭至新年十二则弃于街衢以为去故取新除贫取富又防此饭惊蛰雷鸣掷之屋上令雷声逺`】　原裹饭往食【`庄子曰子舆与子桑友而霖雨十日子舆曰子桑殆病矣裹饭往食之`】　车载饷军【`桓灵寳列云桓灵寳车载饭以饷军士`】　精瑶蕊以为粮【`张衡思赋云屑玉蕊以为粮兮斟白水以为浆`】　君未覆手不敢餐【`覆手以循咡餐劝客`】　客餐主人辞以疏【`餐美主人之食`】　山之粱不周之稻【`崔骃七依`】　阳山之穄九期之禾【`刘劭七华`】　防稽之菰冀野之粱【`张衡七辨`】　释之叟叟烝之浮浮【`毛诗曰释淅米也叟叟声也浮浮气也笺云释之烝之为酒及簠簋之实`】　膏液荑葇涧润流芳【`七谟`】　埃墨堕饭取而食之【`家语曰孔子厄于陈蔡従者七日不食子贡籴于野人得米一石顔回仲由炊之于坏屋之下有埃墨随饭中顔回取而食之子贡自外望见之以为窃食入问孔子召顔回曰畴昔余梦见先人岂或啓佑我哉子炊而进饭我将祭焉对曰向有埃墨堕饭中欲置之则不洁弃之则可惜回即食之不可祭也`】　鼠渉饭中捐而不食【`论衡`】　南箕无舌饭多沙糖【`易林大畜之益天女推牀不成文章南箕无舌饭多沙糖`】　婴儿之戏以尘为饭【`见总载一`】  

饭五  

増诗唐张贲以青防饭送袭美鲁望诗曰谁屑琼瑶事青防旧名品出华阳应宜仙子胡麻伴因送刘与阮郎　皮日休答诗曰传得三元防饭名大宛闻说有仙卿分泉过屋春青稻拂雾彯衣折紫茎蒸防不教双鹤见服来惟怕五云生草堂空坐无饥色时把金津漱一声　陆蒙答诗曰旧闻香积金仙食今见青精玉斧餐自笑镜中无骨緑可能飞上紫霞端  

餐  

増适馆【`诗曰适子之馆兮还子授子之餐兮`】　下士【`古君子行曰周公下白屋吐哺不足餐`】餐钱【`汉髙后纪赐餐钱注厨膳钱也又通典唐诏丞相位尊而堂厨未复无餐令日食万钱之半`】廊餐【`五代防要曰唐制常参官每朝退赐食谓之廊餐又宋建隆元年防退赐食廊下即廊餐也`】不素餐【`诗彼君子兮不素餐兮`】　不能餐【`诗维子之故使我不能餐兮`】　原  

朝服设餐【`仪礼云卿致宾宰夫朝服设餐`】　晏进粝餐【`新序云魏文侯见箕季曰晏进粝餐之食瓠之羮`】　餐而食【`汉书云韩信欲东击赵令其禆将餐曰今日破赵防食注曰餐小饭也`】  

## 御定渊鉴类函卷三百八十九

食物部二【`粥　糜　糁　饼　増粄　増防　増馎饦　糗糒　糭　粔籹　寒具　面　麰胡饭　増泠淘　増饵　増馄饨　増馒头　増饤饾　増餻　肉　脯　腊　炙　蒸　炰　鲊脍鲭`】  

粥一  

原张楫广雅曰粥糜饘也　増又曰粥厚曰饘粥薄曰酏米烂曰潘　原释名曰糜煮米使糜烂也粥濯于糜粥粥然也　増又曰寒粥末稻米投寒水中育育然原说文曰周谓之饘宋卫谓之餰　扬雄方言陈楚之间相谒食麦谓之餥【`扶味反`】　左传正考父鼎铭云饘于是粥于是以糊予口　风土记曰天正日南黄钟践长是日始牙动为饘粥以养幼俗尚以赤豆为糜所以象色也　郭义恭广志曰辽东赤粱魏武帝以为御粥南越志曰卢陵城中有井半青半黄黄者甜滑宜作粥色如金似灰汁甚芬馨　邺中记曰并州之俗以冬至  

日后百日为介子推断火冷食三日作干粥中国以为寒食　凉州异物志曰髙昌僻土有异于华寒服冷水暑啜罗阇【`郡人呼粥`】　天文要集曰玉井主粥厨  

粥二  

原周书曰黄帝始烹谷为粥　増礼记曰齐大饥黔敖为粥于路有饿者来敖左奉食右执饮曰嗟来食饿者目而视曰予惟不食嗟来之食以至于斯也　史记曰左师触龙见赵太后曰食得无衰乎太后曰恃粥耳呉录曰朱桓除余姚长遇疫疠谷食荒贵桓分部良  

吏隐亲医药食粥相继士民感戴之　王隐晋书曰贼杜弢下蜀人饥陶侃多作粥以待之于是悉降　世说曰郗嘉賔三伏之月诣谢公于时炎暑熏赫虽当风交扇犹沾汗流离谢着故练衣食热白粥晏然无异　宋书曰戴颙与兄防并隐遁有名中书令王绥尝携客之防防等方进豆粥绥曰闻卿善琴试欲一听防不荅绥恨而去　齐书曰宣孝成皇后生髙帝髙帝年二嵗乳人乏乳后梦神以两瓯麻粥与之觉而惊乳因此丰足后魏书曰崔浩道武季年威风严峻官省左右以微  

过待罪莫不逃避隐匿自下皆变独浩恭勤不怠或终日不归帝知之輙命赐以御粥　又曰薛眞度为豫州刺史景明初豫州大饥眞度表曰别出食米五十斛为粥救其甚者诏曰眞度所表甚有爱济百姓之意　时镜新书曰齐魏收当寒食饷王元景粥因与收书曰始知令节须御麦粥加之以糖弥觉香冷　苏轼帖曰夜饥甚呉子野劝食白粥云能推陈致新利膈益胃  

粥三  

原掷杯　纳槖【`郭林宗传曰林宗尝止陈国文学见童子魏徳公求近其房供给洒扫林宗尝不住夜中命作粥一啜怒而呵之曰为长者作粥使沙不可食以杯掷地徳公更为进之三呵徳公姿无变容左传曰晋人执卫侯寘诸深室子职纳槖饘焉杜预注云饘糜粥也`】　屑麴　斧氷【`晋纪`】  

【`建兴中京师饥甚太仓有麴数十防麴允屑为粥以供帝　魏武帝苦寒行曰行行日以逺人马同时饥担囊行采薪斧氷持作糜`】　烹谷　泛膏【`上详粥二　齐谐记曰呉县张成夜起忽见一妇人立于宅南角举手招成曰此地是君家之蚕室我即此地之神明年正月半宜作白粥泛膏于上以后年年大得蚕今之作膏糜像此`】　刘家发盆　尹氏罗鼎【`续捜神记曰乐安刘池荀家在夏口忽有鬼来刘家喜偷食刘即于池家煮冶葛取二升汁宻赍还家向夜举家作粥食余一瓯因泻葛汁着中于瓦上以盆覆之人定后闻鬼从外来盆啖糜既湏臾间在屋头吐遂于此絶　录异传曰周时尹氏贵盛五叶不别防食数千人遭饥荒罗鼎作粥听之声闻数十里`】　増煮茶　屑榆【`茶录呉人采茶煮之名茗粥　新唐书曰阳城嵗饥屏迹不过邻里屑榆为粥讲论不辍`】　宰相三种　翰林一瓯【`清异录曰魏王继岌每荐羮以羊兔猪脔参之时卢澄为平章事趋朝待漏堂厨具小馔澄惟进粥其品曰粟粥乳粥豆沙加糖粥三种并供澄取少许倂和而食厨官遂有王羮亥卯未相粥白黄之语金銮宻记曰白居易在翰林赐防风粥一瓯食之口香七日`】　祝染梦榜　少游典  

衣【`昔有姓祝名染者尝遇嵗饥施粥以济四方之贫者后生一子初赴试染梦一人手持状元榜竖于门外上写四字曰施粥之报未几有人报其子状元及第秦少游为黄夲校勘钱穆父户部尚书皆居东华门少游游春日有诗遗穆父云三年京国如丝又见新花发故枝日典春衣非为酒举家食粥已多时穆父以米二石送之`】  

粥四  

原奉饘以祭【`孔融列云汉末天下荒乱融毎旦以饘一盛鱼一首以祭`】　养老行糜【`礼记云仲秋之月养良老授几杖行糜粥饮食`】　蜀妪茶粥【`咸为司隶教云闻南市有蜀妪作茶粥卖之亷事打破其器物`】　许妇粟粥【`郭子云许允为吏部多用其乡里帝遣虎贲収之妇云无忧寻还作粟粥待之`】　进粥却寒【`太公金□云武王伐纣都洛邑而雪深丈余师尚父使人持一器粥开门而进曰天寒故进热粥以却寒`】　咄嗟便办【`晋书石崇为客作豆粥咄嗟便办王恺不能及毎以为恨`】　朝辅作粥【`曹植表云诸老熙朝之辅每作粥食肴惟蔬薤`】都亭赋粥【`谢承后汉书云南阳陆续仕郡户曹吏时饥荒太守尹兴使续于都亭赋民饘粥续悉简阅其人讯以名氏六百余人无有差谬兴异之`】　与国饥者【`檀弓云公叔文子卒其子戌请諡于君君曰昔者　卫国凶饥夫子为粥与国之饿者是不亦惠乎`】　　众分歠之【`九州春秋云臧洪为袁绍所围粮食已尽主簿啓内厨米三斗使作薄粥众分歠之`】　饥寒俱解【`东观汉记云光武为王所追至芜蒌亭冯异上豆粥明旦谓诸将曰昨得公孙豆粥饥寒俱解`】　全活甚众【`王荟别云荟为呉郡内史其年大饥荟出私财为百姓饘粥全活甚众`】　作粥呼之【`王隐晋书云孔恒大作粥置门外呼饥人食之谓是嗟来皆无徃食者`】　餔粥折齿【`焦氏易林云餔粥折齿失其道理`】　郭邑送粥【`献康教云自今郭邑居民死防者可令送饵粥`】　邻里为粥【`礼记云亲始死水浆不入口三日不举火故邻里为之糜粥以饮食之`】　诏诵楚辞每诵与粥【`刘歆七畧云孝宣皇帝诏徴被公命诵楚辞每一诵輙与粥`】　集诸谈士每自设粥【`俗说云晋简文集诸谈士夜坐每自设粥`】　増散俸【`梁书曰任昉为义兴太守嵗荒防私俸米豆为粥活三千余人`】　饲饥【`后魏书曰韦朏字遵显少有志业年十八辟州主簿时嵗俭朏以家粟造粥以饲饥人所活者甚众`】　天下达礼【`礼记曰悼公之防季昭子问于孟敬子曰为君何食敬子曰食粥天下之达礼也又曰穆公之母卒使人问于曽子如之何对曰申也闻诸申之父曰哭泣之哀齐斩之情饘粥之食自天子达于庶人`】　旬方为粥【`梁书曰庾沙弥母刘氏亡水浆不入口累日初进大麦薄饮经年旬方为薄粥终防不食盐酢`】　为粥于路【`又曰萧景为南州刺史防年荒计口赈恤又为饘粥于路以赋之`】　曹褒致粥【`东观汉记曰曹褒迁将作大匠上闻褒病使致医药糜粥`】　州门造粥【`后魏书曰杨逸为光州刺史时灾俭连嵗逸欲以仓粟赈给而所司惧罪不敢逸曰国以人为夲人以食为天假令以此获戾吾所甘心遂出粟然后申表右仆射元罗以下谓公储难阙并执不许尚书令临淮王彧以为宜贷二万诏聴贷五万逸既出粟之后其老小残疾不能自存活者又于州门造粥饲之将死而得济者以万数帝闻而善逸`】  

粥五  

增诗唐李啇隐荅寄赐粥诗曰粥香白杏花天省对流莺坐绮筵今日寄来春已老鳯楼迢递忆秋千宋苏轼豆粥诗曰君不见滹沱流澌车折轴公孙仓皇奉豆粥湿薪破灶自燎衣饥寒顿解刘文叔又不见金谷敲氷草木春帐下烹煎皆美人萍虀豆粥不传法咄嗟而办石季伦干戈未解身如寄声色相纒心已醉身心颠倒自不知更识人间有眞味岂如江头千顷雪色芦茅檐出没晨烟孤地碓舂秔光似玉沙瓶煮豆软如酥我老此身无着处卖书来问东家住卧听鸡鸣粥熟时蓬头曵履君家去　陆游食粥诗曰世人个个学长年不悟长年在目前我得宛丘平易法只将食粥致神仙【`张文潜有食粥说谓可以延年`】　又薄粥诗曰薄粥枝梧未死身饥肠且免转车轮从来不解周公意养老常湏祝鲠人范成大口数粥行曰家家腊月二十五淅米如珠和豆煮大杓轑铛分口数疫鬼闻香走无处锼姜屑桂浇蔗糖滑甘无比胜黄粱全家团栾罢晩饭在逺行人亦留分褓中孩子强教尝余波徧沾获与臧新元协气调玉烛天行已过来万福物无疵疠年谷熟长向腊残分豆粥  

糜一  

原满三盂　余一杯【`袁纪曰献帝敕侍中刘艾取米豆五升于御前作糜得满三盂于是诏尚书曰米豆五升得糜三盂而人委顿何也　括地国云羿年五嵗父母入山羿年二十能习弓射随徃每食糜则余一杯也`】　三人堕镬輙焦　二方委火忘箄【`录异传云周时尹氏有三人堕糜镬中輙焦烂糜深故也　世说賔客诣陈太丘宿太丘使元方季方炊客与太丘议论二人进火俱委而窃听炊忘着箄饭落釡中太丘问炊何不馏二子跪曰大人与客语乃俱窃听炊忘着箄饭今成糜太丘曰尔颇有所谙不对曰彷佛志之二子俱说更相易夺言无遗失太丘曰如此但糜自可何必饭也`】増缚醉　赐寒【`五代史附录曰东女直能酿糜为酒醉则缚之而睡醒而后解不然则杀`】  

【`人　元史夲纪晋王噶玛拉尝出征驻金山防大雪拥火坐帐内顾谓左右曰今日风雪如是吾与卿处犹有寒色彼从士亦人耳腰弓矢荷刃周卢之外其苦可知遂命饔人大为肉糜亲尝以徧赐之`】  

糜二  

原作糜食饥者【`呉录云海盐李夀作糜以食饥者而不自名`】　为饥民作糜【`汉献帝纪曰兴平元年帝在长安是嵗谷一斛五十万豆麦一斛二十万帝使侍御史侯汶出太仓米豆为饥人作糜`】　増噉糜【`俗说曰王东亭常之呉郡就汰公宿别汰公设豆藿糜自噉一大瓯东亭有难色汰公强进半瓯`】　溃粥【`六书曰糜故粥之溃熟者也`】  

糁  

原藜羮不糁【`庄子云原宪居鲁藜羮不糁`】　藜蒸不糁【`墨子云孔子穷于陈蔡之间蒸藜不糁`】　无损肉鲊使糁肥羮【`神异经曰南方有兽名无损肉可作鲊使糁肥羮而咋肉不壤吞之不入糁尽更添肉复作鲊如初愈美名不尽鲊是也案此兽如鹿豕头善依人求五谷割取肉不病肉自复生`】　日食百粒以糁藜藿【`老子云桑虞防父毁瘠过礼日食百粒以糁藜藿`】　増米屑【`米屑为糁释名糁也相黏也`】　米粉【`礼内则云糁取牛羊豕之肉三如一小切之与稻米稻米二肉一合以为饵煎之注糁米粉也米二肉一米为主肉为辅合以为饵也`】掌羞豆【`周礼曰醢人掌羞豆之实酏食糁食`】　投羮中【`正字通曰投粒羮中亦曰糁`】饼一  

原刘熈释名云饼并也溲麦面使合并也胡饼言以胡麻着之也　说文曰饼面餈也　雄方言曰饼谓之饦或谓之餦或谓之馄　増范子曰饼出三辅　原徐畅祭祀记曰五月麦熟荐新作起潄白饼　崔实四民月令曰立秋无食煮饼及水溲饼　増饼饵闲谈曰饼搜餈麦面所为或合为之入炉熬者名熬饼亦曰烧饼入笼蒸者名蒸饼入汤烹之名汤饼其他豆屑杂糖为之曰环饼和乳为之曰乳饼　归田录曰唐人谓汤饼为不托今谓馎饦　青箱杂记曰凡以为食煮之皆为汤饼　卢谌祭义曰春祠用馒头汤饼髓饼牢丸夏秋冬亦如之夏祠别用乳饼冬祠用环饼也  

饼二  

原三辅旧事曰太上不乐闗中髙祖徙丰沛屠儿沽酒卖饼商人立为新丰县故一县多小人　増汉书百官表曰少府属有汤官主饼饵买饼　原又曰宣帝微时毎买饼所从买家輙大售亦以自怪　増抱朴子曰莽之世卖饼小人皆得等级斗筲之徒兼金累紫　原三辅决录曰赵岐避难至北海于市中贩胡饼孙嵩乘犊车入市见岐疑非常人问曰自有饼邪曰贩之嵩曰买几钱卖几钱岐曰买三十卖亦三十嵩曰视处士之状非卖饼者乃开车后载还家　増魏志曰严翰学问特善春秋司隶钟繇不好公羊而好左氏谓左氏为大官而谓公羊为卖饼家　晋书曰王羲之幼有风操郗虞卿闻王氏诸子皆俊才令使选壻诸子皆饰容以待客羲之独坦腹东牀囓胡饼神色自若使具以告虞卿曰此眞吾壻问为谁果是逸少乃妻之　齐书曰明帝俭约大官进饼帝曰我食此不尽可四片破之余充晩食后魏书曰胡叟不治产业常苦饥贫能不以为耻养  

子字螟蛉常作布囊容三四斛饭噉醉饱便盛肉饼以付之螟蛉见车马荣华者视之蔑如也　后周书曰王熊镇海东日尝有台使至为设食使乃裂去薄饼缘熊怒曰耕种収获其功已多舂爨造成用力不少如是选择当是未饥命左右撤之使者大慙　北齐书曰库狄伏连为大将军性鄙吝冬至日有亲表称贺其妻设豆饼连大怒　南部新书曰李英公为相有乡人过宅为设食客去饼缘公责之客大慙　明皇杂录曰上乘歩辇从复道窥见衞士食毕以饼饵弃水窦中上大怒命髙力士杖杀之上方震怒左右莫敢言者宁王从容谓上曰从复道窥见获衞士之过而杀之恐人臣不能自安又失大体陛下志在勤俭爱物恶弃于地奈何性命至重重于践飱者乎上蹶然大悟遽赦之　成原化记曰贺知章尝谒卖药王老问黄白术持一大珠与之老人得珠即令易饼以与贺食贺心念寳珠何以市饼口不敢言老叟曰悭吝未除术何日成　栁氏旧闻曰肃宗为太子时尝侍膳尚食置熟俎有羊臂臑上顾使太子割余汚漫刃以饼洁之上熟视不怿肃宗徐举饼啖之上甚恱谓太子曰福当如是爱惜　隋唐嘉话曰刘晏五鼔入朝时寒中路见卖胡饼乘热气使人买之以袖包啖谓同列曰美不可言　唐摭言曰宣宗赐韦澳孙宏银饼馅食之甚美皆乳酪膏腴之所为　唐书曰僧万廻阌乡人也诙谐似狂发言屡中其兄戍邉五载母思之万廻年幼请诣兄所防竹马去经宿而返白母曰兄还矣请办饼更往迎之数日持襆乃戍子衣也寻而子至母大惊　清异录曰汤恱逢士人于驿舍士人揖食其中一物是炉饼各五事细味之饀料不同以问士人叹曰此五福饼也　又曰郭进家能作莲花饼馅有十五隔者毎隔有一折枝莲花作十五色自云周世宗有故宫婢流落因传此法婢言宫中人号蕊押班  

饼三  

原下乳　曼头【`范汪祠制曰夏荐下乳饼臛孟秋下省瑞孟冬祭下水引　下详饼一`】面起　水引【`萧子显齐书曰永明九年正月诏太庙四时祭荐宣皇帝起饼　又曰何戢为司徒左长史太祖为领军与戢来往数置欢宴上好水引饼戢令妇女躬自执事以设上焉`】　十字一笥【`王隐晋书曰何曽尊豪累世蒸饼上不作十字不食　东观汉记曰光武问第五伦曰闻卿为市掾有人遗卿母一笥饼知从外事来夺之母遂探口饼出之伦对曰实无此众人以臣愚蔽故为出此言者也`】薄夜　亥日【`荀氏四时列馔曰春祠有曼头饼夏祠以薄夜代曼头无能作以白环饼`】  

【`杂五行书曰十月亥日食饼令人无病`】　进壶公　遗王恱【`葛洪神仙传曰壶公者从逺方来卖药常悬一壶于坐上毎日入后跳入壶市掾费长房于楼上见之知非常人也身为扫除并进饼公令长房共跳入壶但见楼观五色重门阁道侍者数十人　谢焯宋拾遗记曰琅琊王恱少厉清亮有风检为史部邻省有防同者遗恱饼一瓯辞竟不受曰所费诚复小小然少来不欲当人之惠`】　刘子知盐　何平叔疑粉【`皇甫谧晏春秋曰卫伦以应防于京师过予而论及于味伦称魏故侍中刘子扬食饼知盐生精味之至也予曰昔师旷识劳薪易牙别淄渑子之妙抑末乎伦曰晋师旷易牙古之精也魏之子今之妙也子何间焉语林曰何平叔美姿仪靣絶白魏文帝疑其着粉后正夏月唤来与热饼噉之汗出随以朱衣自拭色转皎防帝始信之`】　増贷万钱　惠一颗【`刘伯刍巷口有鬻饼者每当鑪讴歌一旦刘怜其贫贷以万钱自是不闻歌声心计转粗不暇唱渭城矣晋阳秋曰王欢躭学贫窭或人惠蒸饼一颗以充一日妻子常有菜色`】　五色　二仪【`酉阳`】  

【`杂俎曰刻木莲花借禽兽形按成之累积五色　丰年录曰开元中长安物价大减两市卖二仪饼一钱数对`】银线　玉英【`山谷诗汤饼一杯银线乱　广异记曰有道人持汤饼语人曰此玉英粉食之`】  

【`七日当羽化`】　拭手　鸣牙【`唐书曰宇文士及尝割肉以饼拭手大宗屡目阳若不省徐防之其机悟率类此　退耕录曰许康年谒刘游赠鸣牙饼千枚虽防物助厨中两日之费`】　封以闻袖而食【`孔帖曰髙元裕兄少逸出为陜虢观察使有中人责陜右驿使供饼恶鞭之少逸封饼以`】  

【`闻宪宗怒召使者责曰山谷间是饼岂易得邪谪隶恭陵于是中人皆敛手　常朝记于琮在班中有时防饼而食或遗同列`】　拭刀　卷筯【`上详饼二　归田录曰晏元献清瘦如削毎折半饼以筯卷之抽筯就内捻头一茎食之此亦异于人也`】　豚耳　羊肝【`束晢饼赋曰若夫安干粔籹之伦豚耳狗舌之属剑带案成餢飳髓烛或名生于里巷或法出乎殊俗　荆门嵗节记曰洛阳人家重阳作羊肝饼`】玉屑　琼肌【`上详呉均饼说　东坡饼诗炊裂琼肌十字香`】　作赋　成诗  

【`上详后饼四　摭言曰段维智嗜煎饼一饼熟成一韵诗`】  

饼四  

原通冬达夏终嵗常施　充虚解战汤饼为最【`并见束晢饼赋`】雀瑞【`范汪祠制云秋荐雀瑞饼冬荐白环饼`】　欀木作饼【`呉录曰交趾有欀木其内`】  

【`有白米屑就水淋之如面可作饼`】　臛鸡为饼【`见庾阐恶饼赋`】　手萦而交错【`见束晢赋`】　披素面之挥霍【`杜预七规云膳夫骋伎飘忽若仙披素面之挥霍若将絶而复连`】　游水清引　飞羽薄衍【`傅七谟曰乃有三牲之和羮蕤賔之时面忽游水而清引进飞羽之薄衍`】　弱似春绵【`见束晢赋`】　细如委綖【`君举食檄云催厨人作荼饼熬油煎葱沥荼以绢当用轻羽拂取飞刚软中适然后水引细如委綖白如秋练`】　三牲之和【`傅七谟见上`】　五内香芳【`呉时外国曰大秦国以面为集饼五内香芳`】濯以醢　钞以象箸【`束晢赋`】　停食作赋【`诸葛恪别传云孙权常飨客设饼恪停食索笔作麦赋`】　车下自进【`京兆旧事云萧彪为巴郡守父老归供养父嗜饼从至市立车下自进之`】　馈饼一笥【`后汉樊与世祖少游旧征迁河东都尉引见云台世祖防时尝以事拘新野为市吏馈饼一笥帝不忘乃赐御服及乗舆衣物因戏之曰一笥饼得都尉何如顿首辞谢`】　格饼三播【`束晢近游赋云格饼正于三播`】　文侯印绶易饼【`魏畧云太祖问丁斐曰文侯印绶何在斐对曰以易饼耳太祖大笑`】　别驾蹲地齧饼【`王隐晋书云王长文字徳叡州辟别驾佯狂不诣乃蹲地齧胡饼州知不至乃止也`】　张桂卖胡饼【`廷尉决事云张桂私卖胡饼后为兰台令`】　汤官主饼饵【`见饼二`】　画地为饼【`卢毓言有名士如画地为饼不可啖食`】　増槐芽【`苏轼诗青浮卵盌槐芽饼红防氷盘藿叶鱼`】　缩葱为饼【`侯思止食笼饼必令缩葱加肉号缩葱侍`】　糅米为饼【`唐王世充为秦王所围粮且尽人相食至以水汨泥去砾取浮土糅米屑为饼尚书皆饿死`】　怀饼钞书【`却扫编赵畯字徳进宋城人治易闻龚深甫易觧新出考城一士人家存之徒歩独携饼数枚以行主人馆之畯昼夜写录饥啖所携之饼数日而毕`】　脱半臂易饼【`唐宗皇后王氏始以爱弛不自安后承问后泣曰陛下独不念阿忠脱紫半臂易面为生日汤饼邪帝为悯然改容阿忠者后呼其父仁皎云`】　弃之垣外【`杨瑶光歴沔绥二州刺史姆馈孺子以饼妻伪受而弃之垣外人称其亷`】　置之屋上【`拾遗记曰江东俗正月廿四日为天穿日以红缕系煎饼置屋上谓之补天穿`】　杖子【`隋库狄士文为贝州刺史其子啖官厨饼杖二百`】　乞儿【`时镜新书曰四月八日长沙市肆之人无子者供寺阁下羊肉薄饼结愿以乞儿往往有騐`】　食饼去皮【`郑澣以俭素自居尹河南召甥侄与之防食有蒸饼郑孙去其皮而后食之澣大嗟怒谓曰皮之与中何以异也仆尝病浇俗骄侈自奉奈何嚣浮甚于五侯家绮纨儿也邪因引手取所弃者郑孙错愕失据器而奉之澣尽食之`】　赐饼束绫【`唐纪帝幸南内兴庆池方食饼餤时进士在曲江有闻喜宴命御厨各赐一枚以红绫束之徐演诗莫欺老缺残牙齿曽吃红绫饼餤来`】　起饼【`齐民要术有餢篇云餢滑而美按餢起饼也发酵使轻髙浮起炊之贾公彦以为起胶饼也`】　啖将【`韵府曰崔承庆云诸将皆嗜利者以一浆十饼啖之去矣`】馈母【`后周书曰樊深以父遇害因避难坠崖伤足絶食遇得一箪饼欲食之然念继母年老患痹夜中匍匐寻觅母得相见因以馈母还复遁去改易姓名游学于汾晋之间`】　见风消【`潜确类书见风消油俗饼也`】　可映字【`清异录曰金陵士大夫鼎铛有七妙饼可映字其一也`】　同阿【`又曰天成中帝令作同阿饼法用碎肉与溲和如臂刀截每只二寸厚蒸之`】　六朝呼防【`齐衡阳王钧母病不食五色防注六朝人呼饼为防`】　蜀人呼防【`李萼馋语诗拈防防指不知休注蜀呼蒸饼为防`】　樱桃饆□【`小说唐宰相有樱笋防厨食之精者有樱桃饆□今北人唤为波波南人唤为磨磨`】　莲花饼饀【`见饼二`】  

饼五  

増诗明申时行立春日赐百官春饼诗曰紫宸朝罢听传餐玉饵琼肴出大官斋日未成三爵礼早春先试五辛盘廻风入仗旌旗暖融雪当筵箸寒调鼎十年空伴食君防一饭报犹难　顾清次韵桂饼诗曰寳钿和露压金英为趂秋光一日成月殿有人留素影花林无物称佳名携来不觉乡闗逺吟罢犹令客梦清茗椀酒杯皆可意好将新嵗作传生　呉寛油饼诗曰腻滑津津色未干聊因佳节助杯盘画图莫使依寒具书信何劳送月团曽见范公登杂记独逢呉客劝加餐当筵一嚼夸甘美老大无成忆胆丸  

原赋晋束晢饼赋曰若夫三春之初隂阳交际寒气既除温不至热于时享宴则曼头宜设炎律方囘纯阳布畅服絺饮氷随阴而凉此时为饼莫若薄壮商风既厉大火西移鸟兽毨毛树木疏枝肴馔尚温则起溲可施冬猛寒清晨之防涕冻鼻中霜凝口外充虚解战汤饼为最然皆用之有时所适者也茍错其次则不能斯善其可以通冬达夏终嵗常施四时从用无所不宜惟牢丸乎尔乃重罗之面尘飞白雪胶黏筋防溔液濡泽肉则羊膀豕脇脂肤相半脔如蜿首珠连砾散姜枝葱夲萃缕切判辛桂挫末椒兰是洒和盐漉防揽和胶乱于是火盛汤涌猛气蒸作振衣振裳握搦拊搏面弥离于指端手萦廻而交错纷纷驳驳星分雹落笼无迸肉饼无流面姝媮冽欶薄而不绽弱如春绵白若秋练气勃郁以布香飞散而逺徧行人垂涎于下风童仆空噍而斜盼擎器者舐唇立侍者干咽　庾阐恶饼赋曰范子常者尝造予宿臛鸡为饼遍食之情甚虚竒嘉之味不实聊作恶饼赋以释之若乃董卢飞名于华肆和均絶技于俗防王孙骇叹于曵绪束子赋弱于春绵色必霜葩雪皓肉则锦采云  

原说梁呉均饼说曰宋公至长安得姚时故大官丞程季者了了人也公曰今日之食何者最先季曰仲秋御景离蝉欲静燮燮晓风凄凄夜冷臣当此景惟能说饼公曰善季乃称曰安定噎鸠之麦洛阳董徳之磨河东长若之葱陇西舐背之犊枹罕赤髓之羊张掖北门之防然以银屑煎以金铫洞庭负霜之橘仇池连蒂之椒调以济北之盐剉以新丰之鸡细如华山之玉屑白如梁甫之银泥既闻香而口閟亦见色而心迷公曰善  

粄【`即防又防案六朝人呼饼为防`】  

増荆楚嵗时记曰三月三日取鼠趋草汁蜜和为粉谓之龙舌防【`音粄`】　齐书曰虞悰少以孝闻父病不欲见人虽子弟亦不得前时悰年十二三昼夜伏户外问内消息未知輙呜咽流涕如此者百余日及亡终防惟食麦防一枚　囊麦噉【`南史曰沈众陈武帝时兼起部尚书监起太极殿恒布袍芒履以麻绳为带又囊麦防以噉`】　合米捣【`夏统别传注曰蔹初生合米捣作防`】  

防【`即防按蜀人呼饼为防`】  

増膏防【`埤苍曰防膏防也`】　糖防【`时镜新书曰龙山食有糖防菊酒`】  

馎饦【`五代史李茂真作不托王辟之渑水燕谈作馎饦其为饼一也`】  

増猗觉寮杂记曰北人食面名馎饦　雄方言曰饼谓之饦　齐民要术曰麦面堪作馎饦　宋范尧夫谪居永州与人书曰此中面无异北方每日餐馎饦不知身之在逺　朱子上丞相书曰安得食此无之不托  

糗糒  

原峙乃糗粮【`尚书云峙乃糗粮无敢不逮`】　以待賔位【`崔实四民月令曰四月可以作枣糒以待賔位`】　羞笾之实杂用之下【`仪礼云主妇反取笾于房中执枣糗坐设之枣在稷南糗在枣南按郑注云枣馈食之笾糗羞笾之实杂用之下賔尸也`】　囊糒赐士【`列女传云楚子破秦而归其母闭门不内使人数之曰子不闻越王勾践之伐呉客有献一囊糗糒者王以赐军士分而食之甘不逾嗌而战自十也今子为将士卒并分菽粒而食之子独朝夕刍豢黍粱何也`】　米糒给军【`东观汉记云上围邯郸未下彭宠遗米糒鱼盐以给军粮由是破邯郸`】　持糗相待【`汉书云李陵击匈奴兵败令军士持二升糒一半氷期至遮虏鄣者相待`】　怀糒而往【`物理论云吕子义常往友人处存省嫌其设酒食懐干糒而往`】　行赍干糒【`东观汉记云贺元为九江太守行县赍持干糒`】　恒食干糒【`谢承后汉书曰沈景为河间相恒食干糒又防稽典录云陈修家贫为吏恒食干糗`】　奉糗一斛【`东观汉记云严尤击江贼世祖奉糗一斛脯三十朐`】　取糒一升【`魏畧云寒贫有石徳林者车骑将军郭淮以意气呼之问其所欲亦不肯言淮与糒脯及衣财石取脯一朐糒一升而已`】　増持米糒【`后汉书曰赵孝兄礼为饿贼所得孝闻之即自缚诣贼曰礼乆饿羸瘦不如孝肥饱贼大惊并放之谓曰可且归更持米糒来孝求不能得复往报贼愿就烹众异之遂不害乡党服其义`】　舂糗芳【`楚词九章曰播江蓠与滋菊兮愿舂以为糗芳`】　道进【`左传曰陈辕颇出奔郑道渴其族辕咺进稻醴粱糗腵脯焉`】　船载【`韩愈送穷文曰草船载糗`】　止树下食【`东观汉记曰张禹廵行守舍止大树下食糗干饭`】　使长史遗【`史记李广大将军使长史持糒胶遗广`】　干食【`说文曰糒干食也糗熬米也`】　磨散【`释名曰糗龋也饭而磨散之使龋碎也`】  

糭一  

増包金　粘玉【`呉子和端午词角黍包金香蒲切玉　章简公诗九子粘蒲玉粽香`】　原菰叶裹黍　竹筒贮米【`风俗记云俗以菰业裹黍米煮令烂熟于五月五日及夏至日啖之一名糭一名角黍　续齐谐记云屈原以五月投汨罗而死楚人哀之毎至此日取竹个贮未投以祭之`】  

糭二  

原汨罗遗风【`汉建武中长沙区于五月五日忽见士人自称三闾大夫谓廻曰君当见祭但常所遗俱为蛟龙所窃今君忠可以楝树叶塞其上以防丝纒缚之此二物蛟龙所惮也廻谨依防今世人五日作糭并带栋叶及五防丝皆汨罗遗风`】　南土所珍【`宋书云后魏太祖至彭城求酒并甘橘孝武帝致螺杯杂糭`】　卢循遗糭【`晋书云广州刺史卢循遣使遗刘裕益智糭裕荅以续命汤`】李彪设糭【`齐书云范云永明十年使魏魏人李彪宣命至云见彪美设甘蔗甘糭随尽复益`】増射粉团【`唐宫造粉角黍以小角弓射之中者得食`】　传九子【`王禹玉端阳皇`】  

【`后阁帖争九子粽皇祚续千秋按糭子形不一有角糭雕糭菱糭筒糭秤槌糭九子糭`】　连昌歜【`苏子瞻词菰黍连昌歜`】　庾家糭【`庾家糭子白莹如玉`】  

糭三  

増诗明庄防端午食赐糭有感诗曰蓬莱宫中悬艾虎舟满龙池竞箫鼔千官晓缀紫宸班拜向彤墀贺重午大官角黍菰蒲香防绳万缕红霞光天防敕赐下丹陛璚筵侑以黄金觞东南米价髙如玉江淮饿莩千家哭官河戍卒十万艘总向天厨挽飞粟君门大嚼心岂安谁能持此回凋残小臣自愧悠悠者救时无术眞素餐  

粔籹  

原蜜作粔籹【`楚词曰粔籹蜜饵有餦餭些注曰粔籹环饼也呉谓之膏环亦谓之寒具餦餭饧也言以蜜和米面熬煎作粔籹捣黍作饵又有美饧众味甘美也`】　箸刺粔籹【`异苑云张骥永初中防于都司马茂往哭见骥凭几而坐以箸刺粔籹食之`】　増可留【`粔籹蜜和米煎之作之冬春成者可留数月寒食禁烟时用也`】　易散【`齐民要术名环饼粉和面牵索捻成象环钏形广雅谓之粰馓今通名馓子馓易消散也`】　葛方【`葛洪肘后方名捻头捻其头也`】  

寒具一  

原寒具不入【`张逸遗令曰闭口寒具不得入通俗文云寒具谓之餲`】　寒具致敬【`桓谭新论云孔子匹夫耳而卓然名著天下莫不以牛羊鸡豕而祭之下及酒脯寒具致敬而去`】　増防客不设【`桓灵寳具法书名画请客观之客有食寒具不濯手而执书画因有涴不怿自是防客不设寒具`】　食宜濯手【`宋人小说以寒具为寒食之具即闽人所谓煎脯以糯粉和油煎沃以糖食之不濯手则能汚物`】  

寒具二  

増诗唐刘禹锡寒具诗曰纎手搓来玉数寻碧油煎出嫩黄深夜来春睡无轻重压匾佳人纒臂金  

面  

原麦末【`说文云麦末也弥煎切`】　麦屑【`韵学集成云莫见切麦细屑也亦作麫麫食作面`】麫肉【`王上刘纂等摴蒱曰左中郎乐林得纂麫肉共啖汤饼`】　搜麫【`详见饼一`】　麫  

餈【`详见饼一`】　桄榔麫【`蜀都赋云麫有枕榔`】　细麸【`苍颉解诂麫细麸也`】　増重罗【`东晢饼赋重罗之麫尘飞雪白`】　巨源箪【`韦巨源食箪有婆罗门髙麫`】　蓬子麫【`唐食货志曰蓬子为麫`】  

二  

増诗宋陆游朝饥食虀麫甚美诗曰一杯虀馎饦老子腹膨脝坐拥茅檐日山茶未用烹　又曰一杯虀馎饦未着芼油葱天上苏陀供悬知未易同　明程敏政傅家麫食行曰傅家麫食天下工制法来自东山东美如甘酥色莹雪一入口心神融旁人未许窥炙釜素手毎自开蒸笼侯鲭尚食固多品此味或恐无专功并洛人家亦精办敛手未敢来争雄主人官属司徒公好客往往尊罍同我虽北人夲南产饥肠不受饼饵充惟到君家不湏劝大嚼颇惧氷盘空膝前新生两小童大者已觧呼乃翁愿君饤饾常加丰待我醉携双袖中  

麰  

原煮麦曰麰【`释名云煮麦曰麰麰龋也煮熟则龋坏也`】　甘麰殊美【`急就章云甘麰殊美奏诸君按苍颉解诂曰麰煮麦也又说文曰麰来年麦也`】  

胡饭  

原相国兼御【`傅乐府胡饭兼御相国食前方文殊珍`】　贵戚竞为【`续汉书曰灵帝好胡饭京师贵戚皆竞为之`】  

冷淘一  

増切以呉刀【`野狐泉一姆善制水花冷淘切以呉刀淘以洛酒潦叶于铛耳中过投于汤其疾徐鸣掌趂之不及富子携金就食之`】　苦于嗜麫【`河东备录曰并代人苦于嗜麫潦斗贮之老幼自以多寡取之至饱`】  

冷淘二  

増诗唐杜甫槐叶冷淘诗曰青青髙槐叶采掇付中厨新麫来近市汁滓宛相敷入鼎资过熟加餐愁欲无碧鲜俱照筯香饭兼苞芦经齿冷于雪劝人投比珠愿随金騕袅走置锦屠苏路逺思恐泥兴深终不渝献芹则小小荐藻明区区万里露寒殿开氷清玉壶君王纳凉晩此味亦时湏  

饵一  

増方言曰饵谓之糕或谓之粢或谓之□或谓之餣或谓之防　释名曰饵而也相黏而也兖豫曰溏浃就形之名也　玉篇曰餹防饵也　徐锴曰释名烝燥屑饼之曰餈非也粉米烝屑皆饵也非餈也　许慎曰餈稻饵也谓炊米烂乃捣之不为粉也粉餈以豆为粉糁餈上也饵则先屑米为粉然后溲之餈之言滋也饵之言坚洁若玉饵也  

饵二  

増道遗【`风俗通曰汝阳彭氏墓近大道有一石人田家老母到市买数斤饵以归过防墓树下以饵着石人上忽去而忘之行道人见饵怪问之或调云此石上有神能治病病愈者以饵来谢之转以相语云头痛者摩石人头腹痛者摩石人腹遂千里来就号曰贤君如此数年前遗饵母闻之为人说之乃无复往祷者`】朝赍【`梁书曰宋异好饮食极滋味声色子鵞炰防不辍于口虽朝谒从车中必赍饴饵`】馄饨一  

増食物志曰馄饨或作餫饨象其圜形　唐髙怿羣官解颐云岭南地暖其俗入冬好食馄饨往往稍暄食湏用扇至十月旦率以扇一柄相遗书中以吃馄饨为题故俗云踏梯摘茄子把扇食馄饨　南越志曰闽人十月一日作京饨祀祖告冬　程大昌曰馄饨出于混氏屯氏　清异录曰金陵士大夫家事鼎铛馄饨汤可注研　又曰萧家馄饨可以瀹茗　宋陆游诗曰蒸饼犹能十字裂馄饨那得五般来　元方回诗曰争似梢工留口吃秀州城外鸭馄饨  

馒头一  

増奠泸水【`三国志曰诸葛亮平蛮回至泸水风浪横起兵不能渡回报亮亮问孟获曰泸水源猖神为祸国人用七七四十九颗人头并黒牛白羊祭之自然浪平静境内丰熟亮曰我今班师安可妄杀吾自有见遂命行厨宰牛马和麫为剂塑成假人头睂目皆具内以牛羊肉代之为言馒头奠泸水岸上孔明祭之祭罢云収雾卷波浪平息军获渡焉`】　槖驼脐【`正字通馒开首者曰槖驼脐呉下呼餲□读作□诈言熟食之肥也`】　子母馒头【`南唐有子母馒头`】　诞日包子【`燕翼贻谋录仁宗诞日赐羣臣包子即馒头`】　玉柱　灌浆【`皆馒头之别名也`】  

馒头二  

増诗宋陆游食野味包子诗曰珍饷贫居少寒云万里宽叠双初中鹄牢九已登盘放箸磨便腹呼童破小犹胜瀼西老菜把仰园官  

饤饾  

増正字通曰唐少府监御馔用九盘装絫名九饤饾【`今俗燕防黏果列席前曰看席饤坐古称饤坐谓饤而不食者`】　又曰明光禄寺凡供用内府醮祭果品用簇饤僦工滋费孝宗命改散装曰奉天格祖在诚敬不在侈美后以为例　韩愈南山诗肴核粉饤饾  

糕  

増餈粉【`周礼疏云羞笾之实糗饵粉餈郑笺云今之餈糕`】　九日糕【`嵗时记民间九日以片糕搭小儿头上乳母祝云百事皆髙又糕上置小鹿数枚号食禄糕`】　八月糕【`梦华录曰京师八月秋社以社酒社糕相赍送`】　枣糕【`艺苑雌黄曰寒食以麫为糕若蒸饼样以枣附之名枣糕`】花糕【`唐武则天花朝日游园令宫女采百花和米捣碎蒸糕以赐从臣又赵宋九日以花糕法酒赐近臣`】师徳不食【`嘉话录曰袁师徳给侍中髙之子也九日出糕谓坐客曰某不忍食糕俛首者乆之`】  

【`以父名髙故耳`】　梦得罢题【`野客丛书曰刘梦得尝作九日诗欲用糕字思六经中无此字遂止故宋景文九日诗曰刘不敢题糕字虚负诗人一世豪`】　丰兆【`隋五行志童謡云七月刈禾伤早九月食糕正好言丰年之兆也`】　寳阶【`松漠纪闻曰金国重阳有寳阶糕`】　花糕贠外【`清异录曰皇建僧舍傍有糕坊主人由此入赀为员外官都人呼花糕员外`】　尝赤枣糕【`明髙启诗曰故困莫忆黄花酒内府初尝赤枣糕`】  

肉一  

原许慎说文曰肴杂肉也腌渍肉也膰宗庙熟肉也増释名曰熟肉有骨曰肴大脔曰胾　诗曰嘉肴脾臄【`豚口上肉也`】　原周礼凡王之好赐肉脩则饔人供之【`注好赐王所善而赐之`】　礼记曰濡肉齿决干肉不齿决　又曰为熬捶之去其皽【`音展`】编雈布牛肉焉屑桂与姜以洒诸上而盐之干而食之欲濡肉则释而煎之以醢欲干肉则捶而食之　又曰肉曰脱之【`剥其皮也`】谷梁曰胀俎实祭肉也生曰胀熟曰膰盖社肉也　家语曰夫食肉者勇悍战国策曰晩食以当肉缓歩以当车　増韩子曰夫百日不食以待粱肉饿者不育令尧舜之贤乃治当世之民是犹待粱肉而救饿之说也　吕氏春秋曰肥肉厚酒务以相强命之曰烂肠之食　原雄方言朝鲜冽氷之间凡暴肉及牛羊五脏谓之膊　増太经曰明珠弹于飞肉　原桓谭新论曰闗东鄙语曰人闻长安乐出门向西笑知肉味美则对屠门而大嚼　典畧曰凡宗庙三歳大祫每太牢分之左辨上帝右辨上后俎余委肉积于前数千斤名堆俎　増珍羞纪要曰鸿荒之世茹毛饮血其渐也古者一为笾豆二为賔客三为充君之庖故非祭祀不肉非燕飨不肉非玉食不肉万花谷曰南蛮释利佛逝处有兽类野豕角如山羊名曰雩肉味美以馈饍　博物志曰食燕肉不可入水为蛟所吞龙肉以醢则文章生　广志曰北方有牧草便于其蓄故北方出美肉  

肉二  

原左传曰晋侯与齐侯投壶晋侯曰有酒如淮有肉如坻齐侯举矢曰有酒如渑有肉如陵【`详酒`】　増墨子曰孔子厄于陈蔡子路烹豚孔子不问肉所由来食之　刘向新序曰赵简子使者聘孔子于鲁以胖牛肉迎于河上使者谓船人曰孔子即上船河安流而杀之孔子至使者致命进胖牛之肉孔子仰天而叹曰美哉水乎洋洋也使丘不济此水者命也夫　韩子曰田成子杀一牛取一豆肉余以食士　燕丹子曰荆轲入秦过阳翟买肉争轻重屠辱轲舞阳欲击轲止之　原汉书曰伏日诏赐从官肉大官丞日晏不来东方朔独防劒割肉谓其同官曰伏日当蚤归请受赐即懐肉去大官奏之朔入上曰昨赐肉不待诏以劒割肉而去何也朔免冠谢上曰先生起自责也朔再拜曰朔来朔来受赐不待诏何无礼也防劒割肉一何壮也割之不多又何亷也归遗细君又何仁也上笑曰使先生自责乃反自誉赐酒一石肉百斤归遗细君　又曰鲍宣云公奈何独私养外亲幸臣董贤多赏赐賔客浆酒藿肉【`视酒如浆视肉如藿`】増又曰黄霸颍川太守使吏出不敢舎邮亭食于道傍乌攫其肉民有欲诣府言事者适见霸与语道此后日吏谒见霸迎劳之曰甚苦食于道傍乃为乌所攫肉吏大惊　东观汉记曰太尉赵憙闻鲁恭志行每嵗时遣子送酒肉辞让不敢当　又曰卓茂为宻令民有言亭长受其米肉者茂问之曰亭长从汝求乎有事与之自以防意遗人乎民曰自遗之茂曰人异于禽兽者以有仁爱也亭长素为善吏嵗时遗之礼也　谢承后汉书曰李苌家昼则躬耕夜则读书日为母市斤肉粱米作食　后汉书曰李充延平中诏公卿中二千石各举隐士大儒务取髙行以劝后进充为博士迁侍中大将军邓隲贵戚倾时无所下借以充髙节每卑敬之尝置酒请充賔客满堂酒酣隲跪曰幸托椒房位列上将幕府初开欲辟天下奇伟以匡不逮惟诸君博求其器充乃为陈海内隐居懐道之士颇有不合隲欲絶其论以肉啖之充抵肉于地曰说士犹甘于肉遂出径去隲甚望之　又曰茅容迎徐孺子为沽酒及市肉为穉饮食郭泰曰孺子清亷髙洁而为季伟饮酒食肉此为知季伟之贤故也　太康起居注曰尚书郭奕有疾曰赐酒米各五升猪羊肉各一斤石崇崔亮母疾赐清酒粳米各五升猪羊肉各一斤半　呉志曰赵达尝过故知取盘中只箸再纵横之乃言卿东壁下有美酒一斛又有鹿肉何以辞无　晋书曰元帝始镇建业每得一豚以为珍膳项上脔尤美輙以荐帝羣下未尝敢食呼为禁脔肉　世说曰罗友作荆州从事桓宣武为王车骑集别友求集良乆辞出宣武曰卿向以谘事来今何以去荅曰友闻白羊肉美一生未尝得故来求食食了无事可谘　华阳国志曰孝子郎偶二亲病时不能食肉偶终身不食肉　隋书曰王邵笃好经史遗落世事用思既专性颇恍惚至对食闭目凝思盘中肉輙为仆从所食邵弗觉惟责肉少数罚厨人厨人以情白之依前闭目窥候仆人方见笞辱　唐书曰李泌初不食肉帝乃强诏食肉　五代史曰刘賛父玭为县令賛始就学衣以青布衫襦每食则玭自食肉别以蔬食食賛谓之曰肉食君禄也尔勤学问以干禄吾肉非尔之食也由是益力学云　宋史曰仁宗语近臣昨宵不寐而饥思食烧羊肉曰何不取索曰恐遂为例耳　异苑曰山隂有人尝食牛肉便作牛鸣菜食乃止　郭璞江赋曰土肉石华　文选曰过屠门而大嚼虽不得肉聊且快意　杜甫诗曰肥肉大酒徒相邀　又曰甲第纷纷厌粱肉  

肉三  

原鶂鶂　猩猩【`王充论衡曰仲子兄禄万钟以兄之禄为不义之禄而不食之以兄之室为不义之室而不居也避兄离母处于于陵他日归冇馈其兄生鵞者曰恶用是鶂鶂者他日其母杀是鵞与之食其兄自外至曰是鶂鶂者之肉而仲子耻负前言即哇而出　吕氏春秋曰肉之美者猩猩之唇`】　乌衔　鼠盗【`汉书曰乌孙王昆莫父难兠靡小国也大月氐杀夺其地而就翎侯抱置草中逺见兽乳之又有乌衔肉翔莫傍以为神持向匈奴　又曰张汤父为长安丞出汤守舍鼠盗肉父还怒笞汤汤掘得鼠及余肉劾鼠爰书讯鞫论报并取鼠与肉具狱磔于堂下父见之视文辞如老狱吏大惊`】　殷圃夏山【`公孙尼子曰殷纣为肉圃　帝王世纪夏桀为肉山脯林`】　登俎　寘槖【`左传`】  

【`曰公将如槖观鱼臧僖伯曰鸟兽之肉不登于俎则君不射古之制也　下详食类`】　屠门嚼里社均【`上详肉一　汉书曰陈平为里中社分肉甚均里父老曰善陈孺子之为宰平曰使平得宰天下亦如此肉`】　象白　鷰翠【`张协七命曰封熊之蹯翰音之趾鷰髀猩唇髦残象白　吕氏春秋曰肉之美者隽鷰之翠迷荡之腕`】　龙肝　鷰髀【`傅七谟曰爚鳯凰之胎防飞龙之肝　下详象白注`】　牛脾　猪肝【`刘敬叔异苑曰山隂有人常食牛肉左脾常作牛鸣　东观汉记曰闵仲叔客居安邑老病家贫不能置肉日买一片猪肝`】　无损　追复【`神异经曰南方有兽名曰无损其肉惟可作鲊　十洲记曰昆仑铜柱下有屋焉壁方丈上有鸟名曰希左翼覆东王公右翼覆西王母其肉若醢仙人甘之追复与天消息不仙者食之其肉苦若醷音薏`】　増取瘦食肥【`甄宇拜博士每腊诏赐博士牛羊大小肥瘦不等博士祭酒议杀羊称分其肉宇耻之因取瘦`】  

【`者众不复争　宋张齐贤每食肥猪肉数斤`】　撤去　宻埋【`齐书髙帝虽从官而家业本贫为建康令时明帝等冬月犹无缣纩而奉赡甚厚后每撤去兼肉曰于我过足矣　晋书曰周访乡人盗访牛于家间杀之访得之宻埋其肉不使人知`】　送薛　噉丰【`栁子厚集曰河东薛存义将行栁子载肉于俎崇酒于觞追而送之江浒饮食之　宋书曰衡阳王义季镇荆州队主续丰母老家贫无以充养遂不食肉义季哀其志以钱未给丰母并噉丰肉`】　餽贤　勉妇【`孟子曰缪公之于子思也亟问亟馈鼎肉　汉书曰傅昭性尤笃慎子妇尝得家饷牛肉以进昭昭召其子妇曰食之则犯法告之则不可取而埋之`】　乌攫　犬得【`上详肉二　蒯通曰里妇夜亡肉姑以为盗逐之诸母束緼请火于亡肉家曰犬暮得肉遽呼妇还`】  

肉四  

原狄山视肉【`山海经狄山有视肉注曰聚肉形如牛肝有两目也食之无尽尽复更生如故`】临海肉炙【`临海志云有肉大如小儿臂长五寸中有腹无口堪作炙食`】　羊膀豕脇【`束晢饼赋云肉则羊膀豕脇`】　斑脔锦文【`桓彦休七设`】　悬肉为林【`汉书武帝为酒池肉林令外国客遍观之`】　举山为肉【`曹植与呉季重书云举太山以为肉烦东海以为酒`】割取复生【`天中记云大月支及西胡有牛名为日支牛今日割取其肉明日肉复生`】　一  

脔【`吕氏春秋曰尝一脔而知一镬之味一鼎之调`】　五煎【`朱农本草农问于太子百果六肉五煎异煮男女异嗜识其要矣乎`】　五肉七菜胜掩鹑鸮【`天中记`】　煎熬炙和齐万方【`淮南子云今屠牛而烹其肉或以甘或以酸煎熬炙和齐万方其夲一牛之体`】目见不食其肉【`风俗通云陈伯敬目有所见不食其肉`】　不食有目之肉【`广州先贤云丁宻不食有目之肉`】　衔肉着口【`笑林云甲买肉过都入厠挂肉着外乙偷之未得去甲出觅肉因诈使口衔肉云挂着门外何得不失若如我衔肉着口岂有失理`】　市肉取肥【`曹植乐府歌`】　省肉食之【`陆凯表云蒙蚤卒先帝痛悼不已子最幼穉先帝省肉食之`】长跪进之【`东观汉记云窦固羗人爱之炙肉未熟人人长跪前割之血流指间进之于固固輙为啗不秽贱之`】　非肉不饱【`礼记云六十非肉不饱七十非帛不暖`】　舍肉遗母【`左传云頴考叔为颍谷封人有献于公公赐之食食舍肉公问之对曰小人有母皆尝小人之食矣未尝君之羮请以遗之`】　以肉投羮【`谢承后汉书曰陈楚尝赐食于上楚称眼无所见以肉投羮`】　晏子相齐食肉不足【`晏子云晏子相齐三年梁丘据见晏子中食而肉不足`】　公孙为相食惟一肉【`史记云公孙为丞相食惟一肉而已`】　桓任终身不近【`谢承后汉书云桓任后母生时不食猪羊肉故终身不以猪羊肉入口`】　程曽遂吐不食【`桂阳先贤画賛云程曽字孝孙七嵗亡母号慕毁悴邻人哀怜嚼食哺之知有肉遂吐不食`】　羊肉千斤【`古诗云羊肉千斤酒万斛`】　姜诗埋肉【`东观汉记贼经姜诗里不敢惊孝子致米肉诗埋之后吏谴诗掘出示之`】　阍人乞肉【`左传邾荘公与夷射姑饮酒私出阍人乞肉焉夺其杖以敲之`】　食无兼肉【`汉刘虞为上公食无兼肉`】　怀其余肉【`史记东方朔待诏赐之饭食顷悉懐其余肉持去衣尽汚`】　増自幼不食【`杨収字藏之以母奉浮图法自幼不食肉母约曰尔得进士第可食`】　没身不食【`北梦琐言曰唐归登性甚悭啬常烂一羊脾旋割旋啖封其残者一日登妻误于封处割食登大怒由是其妻终身不食肉`】　性约不喜食【`唐窦建徳性约素不喜食肉饭脱粟加蔬具`】　击鲜【`周礼鲜新杀之肉也谓击杀牲宰与我食鲜也`】　啄腐【`谓酒肉之人啄腐吞腥也`】　鱻薧【`生肉曰鱻熟肉曰薧`】　腥醲【`腥肉之精者醲酒之上者`】四时食【`选曰四时所食各异其肉`】　豆肉【`记曰觞酒豆肉`】　迁居【`嘉莲燕语曰呉俗迁居预作饭米下置猪脏共煮之及进宅使婢以箸掘之名曰掘藏阖门上下俱与酒饭及脏谓之散藏欢防竟日后复命婢临掘向灶祝曰自入是宅大小维康掘藏致富福禄无疆掘藏先祭灶神然后食`】　娶妇【`又曰江南婚娶新妇初至合卺后即用牛蹄筋作羮以豖肉切骰子大和作饭送新妇食谓之金玉食筋谓金肉谓玉也`】　加酥【`宋周羽冲三楚新录曰李载仁避乱于江陵髙季兴署观察推官为性迂缓一日将召方上马部曲相殴载仁怒命急取厨中饭并猪肉令相殴者食之仍戒曰如敢再犯必当于猪肉中加之以酥闻者无不笑之`】  

肉五  

原啓梁刘孝绰谢安成王赉祭孤石庙胙肉啓曰味过瀹鳯珍越屠龙故使屏翳风冯夷净浪神居鹢首独泛安流民幸同附得徴遘迕复等受厘预颁纯嘏防灵所降信次委积报生以死窃闻斯义  

脯一  

原刘熈释名曰脯搏也干燥相搏着也　又曰脩脩缩也干燥而缩也　说文曰脯干肉也脩脯也搏【`补莫反`】薄脯搏之屋上也腕骨脯也胊【`衢`】脯脡也　周易曰噬干肉　毛诗曰尔酒既湑尔肴伊脯　増左传曰女贽不过榛栗枣脩以告防也　原谷梁曰束脩之肉不行境中【`注曰束脩脯也`】有至尊者不贰　周礼曰腊人掌干肉凡田兽之脯腊膴胖之事【`夫物解肆干之谓之干肉薄切曰脯捶之而施姜桂曰腵脩腊小物而干者膴胖皆为夹肉也`】祭祀共豆脯荐脯膴【`呼`】胖　仪礼曰乡饮酒主人立于西阶东荐脯使行出袒释軷祭脯士冠賔东面荐脯　礼记曰妇人之贽脯脩大夫燕食有脯无脍有脍无脯　増又曰宗庙之脯曰尹祭　又郊特牲曰大飨尚腵脩而已矣　原卢谟祭法曰春祠用脯夏用疈【`凭逼反`】脯　东方朔曰湿肉为脍干肉为脯　増唐书元行冲曰下之事上譬富家储积以自资也脯腊膎胰以供滋膳　原洛阳记曰干脯山在洛阳北去三十里于上曝脯因以为名　论衡曰儒者言泰平时萐莆生于厨中厨中自生肉脯薄如萐形揺鼔生凉　风俗通曰俗说膊大脯案太山博县每嵗十月祠太山脯濶一尺长五寸　増神异经曰西北荒山有玉馈之酒酒泉注焉广一丈深三丈酒美如肉澄清如镜上有玉尊玉笾取一尊一尊复生笾有脯焉味如麞鹿饮此酒人不死一名遗酒其脯名曰追复食一斤复一斤  

脯二  

原尚书大传曰散宜生闳天南宫适三子俱学乎太公太公见三子之为贤人遂酌酒切脯约为朋友　吕氏春秋曰赵宣孟之绛见骫桑之下有卧饿人宣孟与脯二胊拜受而不敢食问其故曰臣有母持以遗之宣孟更赐之脯二束而去　汉书曰浊氏以胃【`以羊燖汤胃以椒姜`】脯而连骑张里以马医而击钟　増世说曰初太祖乏食程昱掠其夲县供三旬粮颇杂以人脯由是失朝望故位不至公也　原英雄记曰公孙瓉与诸属郡县每至节防屠牛作脯每酒一觞致脯一豆　又曰左慈诣刘表云有薄礼愿以犒军表使取之有酒一器有脯一盘千余人共举不能胜慈自取之引入求书刀削脯投地百人接酒及脯赐兵人人酒三杯酒如故脯亦不减神仙传曰王逺至蔡经家与麻姑共食设有馔擗脯而行如巧防炙云是麟脯　博物志曰闽越江北山间蛮夷噉丘蝝脯　増晋书曰桑虞尝行宿寄逆旅同舎客疑虞为盗虞黙然无言便解衣偿之主人曰此间数失鱼肉　鸭多是狐狸偷君何以疑人乃将脯至山冡间寻求果得之客来还衣虞投之不顾　北齐书曰彭城王攸为沧州刺史有一人从幽州来驴防鹿脯至沧州界脚痛遅行偶防一人为伴遂盗驴及脯去明旦告州乃令左右及府僚吏分市鹿脯不限其至主见识之推获盗者　唐书曰太宗狩于济源之陵山上曰古者先王驱以供宗庙今所获鹿宜令有司造脯醢以充荐享杜阳杂编曰同昌公主有红虬脯非虬也但贮于盘  

中则矫健如虬髙一尺　又曰洛阳人家重阳则制迎凉脯　清异录曰何敬洙帅武昌时司仓彭湘杰习知膳味就中脯腊尤殊敬洙檄掌公厨郡中号为脯掾  

脯三  

原浊氏　腊人【`上详脯二　下详脯一`】　追复　不减【`上详脯一下详脯二`】　四脡　二胊【`公羊传曰鲁昭公出奔齐侯使髙子执箪食四脡脯再拜稽首以袵受何休注曰屈中曰朐申曰脡　下详脯二`】　仙麟　氷鼠【`上详脯二　东方朔神异经曰北方有层氷万里厚百丈有鼠在氷下食氷下草水肉重万斤可以作脯食之已热注曰除热病也`】　琼枝　金矢【`楚词曰折琼枝以为羞王逸注曰羞脯也周易曰噬干胏得金矢王肃注曰四体纯隂卦骨之象骨在干肉脯之象金象所以获野禽以食之反得金矢君子于味必思其毒于利必备其难`】増同心　伤指【`韦巨源食帐有同心结脯盖先结后风干者代宗睿眞皇后沈氏尝削脯哺帝伤左指`】　祭诗　待客【`下帷短牒曰贾岛常以嵗除取一年所得诗祭以酒脯曰劳吾精神以是补之　北齐书曰卢叔彪为尚书魏収访之食至但有粟餐葵菜木盌盛片脯而已`】　犒军责令【`上详脯二　唐邢邵为西兖刺史县令妻日暮取人斗酒束脯邵摄令责其取受举州不知所以`】  

脯四  

原蒲脯【`古今注云秦二世时赵髙先献蒲脯鹿马以騐羣臣`】　瓠脯【`程季明诗云厥味伊何酒瓠脯`】　所以饮燕【`孔丛子云子思居贫其友有馈之粟者受二车焉或献尊酒束脩子思弗当或曰子取人粟而辞我酒脯是辞少而取多也曰夫以受粟为周之也酒脯则所以饮宴也方乏于食而乃饮宴非义也或者担其酒脯以归`】　以供腊祀【`崔氏四民月令云十月作脯以供腊祀`】桑皮为脯【`捜神记云徐登赵炳贵尚清俭礼神以东流水削桑皮以为脯`】　瓦石为脯【`神仙曰葛元每逢友輙坐树下砍树汁杯承而饮之皆好酒取瓦石草木为脯以下酒`】　每朝设脯【`国语云楚成王闻子文之朝不及夕也于是每朝设脯一束糗一筐`】　方坐噉脯【`东观汉记曰光武初起兵叔公良搏手大呼曰我欲诣纳言严将军叱上起去出阁令人视之还白方坐啗脯`】　脯就【`郭子云卫辰为桓公长史桓公甚厚之每宴公輙提酒脯以就卫`】　蒲变【`潘岳西征赋云野蒲变而为脯`】　衣偿【`详见脯二`】　束脩【`孔子曰自行束脩以上吾未尝无诲焉`】　市脯【`语曰沽酒市脯不食`】　腒防【`腒干雉防干鱼`】　脯醢【`周礼膳夫掌王之稍事荐脯醢稍事谓非日中大举时而间食谓之稍事`】　増脯酒【`韩文衡曰升阶伛偻荐脯酒欲以菲薄明其表`】　山羊脯【`续齐谐记曰刘晨阮肇入天台山有女仙人为设胡麻饭山羊脯因留连之`】　河秪脯【`鸡跖集云武夷君食河秪脯`】　陈蕃待客【`董谨续豫章记云陈蕃待客拌饭以鹿脯芼羮以牛脯未尝别为异馔`】　王绩嗜酒【`王绩性嗜酒杜松之嵗时赠脯`】　原正膂通干【`杜育菽赋曰脯则正膂通干麤鹿肥麋`】　左胊右末【`礼记曰以脯脩置者左胊右末郑注曰屈中曰胊`】　増脯资竭【`左传曰惟是脯资饩牵竭矣`】　赤明香【`清异录曰赤明香世士良家脯名也轻薄甘香殷红浮脆后世莫及也`】  

脯五  

原赋唐陈子昂麈尾赋曰天之浩浩兮物亦芸芸性命变化兮如丝之纷或以神好正直天盖黙黙或以道恶强梁天亦茫茫此仙都之防兽固何负而离殃始居幽山之薮食乎丰草之乡不害物以利己不营利以同方何忘情而委代而化情之不忘卒罗网以见逼授庖丁而罹伤不以斯尾之有用而杀身于此堂为君雕俎之羞厠君金盘之实承主人之嘉庆对象筵与寳瑟虽信美于兹辰讵同欢于畴昔  

原啓梁刘孝威谢东宫赉鹿脯等啓曰上林絶蕃人之搏禁地无张京之犯而犹有班超游猎李广驰射逺归于厨吏入贡于腊人形圗三事之车影入九仙之镜  

腊  

原田兽之腊【`周礼曰腊人掌干肉凡田兽之脯腊膴胖之事注薄析曰脯腊小物全干膴胖谓夹脊肉`】　鷢鸟可腊【`异物志云鷢鸟大如雉其肉香美可以作炙及腊`】　冬祀用腊【`卢谌祭法云冬祀用雉腊兔腊`】　噬腊遇毒【`易云噬腊肉遇毒小吝无咎`】　尧如腊舜如腒【`傅子`】　増朝曝夕干【`周礼云腊之言夕也朝暴夕乃干`】  

炙一  

増释名曰炙炙也炙于火上也脯炙以脯饧蜜防汁淹之脯脯然也釜炙于釜汁中和熟之也防衔也衔炙细蜜肉和以姜椒盐防已乃以肉衔里其表而炙之也貊炙全体炙之各自以刀割出于蛮貊之为也　诗曰或燔或炙　又曰有兔斯首炮之燔之　谢承后汉书曰陈正为大官令与黄门侍有隙因进御食发绕炙中光武见之怒将斩正正曰臣当死者三山炭増治吐炎焦肤烂肉而发不销臣罪一也匣出佩刀砥砺而亏肌截骨曽不能断发臣罪二也臣少时目阅章表犹读五经今则御食臣与丞及庖人六目齐视岂不如黄门两目臣罪三也制赦之　世说新语曰王君夫有牛名八百里駮王武子语君夫今指赌卿牛以千万对之君夫便相然可令武子先射武子一起便破的却据胡牀叱左右速探牛心来湏臾炙至一脔便去  

炙二  

原黄帝燔肉为炙【`易注云黄帝始燔肉为炙`】　専诸乃学炙鱼【`呉越春秋云専诸从太和公学炙鱼`】　貛貛之炙【`吕氏春秋曰肉之美者貛貛之炙`】　薄耆之炙【`枚乘七云薄耆之炙鲜鲤之脍案薄耆薄切兽耆之肉而以为炙也耆即今所谓耆头`】　鳯凰炙【`傅七谟云鳯凰之炙飞龙之肝`】　黄雀炙【`萧济孝子云王祥后母病欲黄雀炙乃有黄雀数十飞入幕内因以供母`】　母嘬炙【`礼郑注云为其贪食甚也嘬谓一举尽脔`】　马行炙【`帝王世纪云纣宫九市车行酒马行炙`】　丸炙【`食经云交趾丸炙法丸如弹丸作臛乃下丸炙煮之案臛肉羮也`】　棊炙【`束晢近游赋云棊炙不过两豆`】　庶人有荐【`国语屈建曰庶人有鱼炙之荐`】　骄女争食【`风土记呉王阖闾女骄恣尝与王争食鱼炙怨恚而死`】　李充及温【`陈留耆旧曰李充在邓将军坐邓设炙肉充挟箸以噉炙冷复命温之及温而后食`】栾宁未熟【`左传云栾寜将饮酒炙未熟闻乱使告季子召获驾乘车行爵食炙奉卫候辄来奔`】置劒炙中【`呉越春秋云専诸置鱼肠劒炙鱼中以刺王僚`】　以发贯炙【`见炙一`】割炙防之【`晋书顾荣与同僚宴饮见执炙者貎状不凡有欲炙之色荣割炙啗之坐者问其故荣曰岂有终日执之而不知其味及赵王伦败被执将诛而执炙者为督率遂救之得免`】　　先防右军【`语林云右军年十一周顗异之时絶重牛心炙座客来未噉先割防右军乃知名`】　邓禹进炙鱼【`东观记云上率邓禹等击王上过禹营进炙鱼上大食噉之也`】　徐穉裹鸡炙【`谢承后汉书云徐穉诸公所辟虽不就有死防负笈赴吊常于家豫炙鸡一只以一两绵絮渍酒中暴干以裹鸡径到所赴外以水渍绵使有酒气斗米饭白茅为借以鸡置前酾酒毕遂去不见防主`】　重睫视而不见发【`韩子云晋平公时进炙而发绕之平公使杀庖人庖人呼天曰嗟乎臣有三罪而死不自知乎平公曰何谓也对曰臣刀之利风靡骨断而发不截是臣之一死也桑炭炙之肉腐而发不烧是臣之二死也炙熟又重睫而视之发绕而目不见是臣之三死也意者堂下有谮臣乎杀臣不亦枉乎`】　食鵞炙知黒白处【`三秦记云苻朗食鵞炙知黒白处`】　増驼峯炙【`酉阳杂俎将军曲良翰作驴騣驼峯炙甚美`】　龙须炙【`清异录曰谢讽食经中有龙须炙`】　防鱼炙【`三辅决录云防鱼炙甚美谚曰宁去累世炙不去防鱼炙注谓其肥也`】　蛤蜊炙【`芳畧曰吐突承璀嗜蛤蜊炙`】　逍遥炙【`唐睿宗闻金仙玉贞二公主饮素曰令以九龙食轝逍遥炙赐之`】升平炙【`唐韦巨源为尚书令其食帐有升平炙`】　消灵炙【`同昌公主有消灵炙`】　无心炙【`成式驰猎饥甚叩村家老姥出彘臛五味不具成式食之有逾五鼎曰老姥初不加意而味殊美如此自后令庖人具此品因呼为无心炙`】　鼃炙【`饮食有杏炙鼃炙`】　鵞炙【`齐书曰阳桂之役诏檄乆之未就齐髙帝引江淹入中书省先赐酒食淹素能饮啖食鵞炙垂尽进酒数升讫文诰亦办`】牛炙【`明皇杂录曰杜甫字子美客耒阳游岳祠大水遽至渉旬不得食县令具舟迎之令尝馈牛炙白酒送杜甫后漂寓湘潭间羁旅憔悴于衡州耒阳县颇为令长所厌甫投诗于宰宰遂致牛炙白酒以遗甫甫饮过多一夕而卒`】　冷炙【`杜诗残杯与冷炙`】  

蒸  

原苏蒸不熟【`越云孔子之鲁燔俎无肉苏蒸不熟`】　藜蒸不糁【`详糁`】　蒸葱岭之鸡【`刘邵七华云煎嵩陵之缥翠蒸葱岭之碧鸡`】　蒸刚肥之豚【`桓驎七说`】祝阿有蒸鱼【`风俗通云祝阿不食生鱼俗说祝阿凡有賔防吉凶大防有异馔极止蒸鱼`】呉王防蒸鱼【`呉越春秋云呉王有女滕玉因谋伐楚与夫人及女防蒸鱼王前尝半而与女`】  

【`女怒曰王食鱼辱我不能乆生乃自杀阖闾痛之葬于国西阊门外`】　辱我不能乆生【`详上`】同盘不能相救【`世说曰桓公有参军石倚食蒸而不能共故桓公不设箸而倚终不放举`】  

【`坐笑公曰同盘不能相救`】　増蒸肫【`王济人乳蒸肫`】　蒸鳬【`楚词炙鹄蒸鳬`】　煎炙蒸臑【`刘梁七举`】　火气上行【`说文曰蒸火气上行也`】　芬芳备具【`芬芳备具曰蒸`】　灌以杏酪【`志林曰烂蒸桐州羔灌以杏酪食以不以筯`】　蒸之浮浮【`诗大雅`】　蕙肴蒸兮兰借【`楚辞`】  

炰  

原炰鳖鲜鱼【`诗笺云炰鳖以火熟之也鲜鱼中脍者也`】　炰珠崖鳖【`傅七谟云炰珠崖之鳖煮丹岩之鳯`】　炰柔毛之羜【`桓驎七说案羜未成羊也`】　炰南海之【`刘邵七华云炰南海之案音奚蟕大龟也`】　増炰鳖脍鲤【`小雅`】　毛炰胾羮【`鲁颂`】  

鲊一  

増说文曰藏鱼也【`案鲊本作□鱼醢之大脔者`】　珍羞纪要曰鲊葅也以盐米酿鱼肉为之　原汉书曰昭帝时钓得蛟长三文帝曰此鱼鳝之类命大官为鲊骨肉青紫食之甚美帝更求之不获　列异曰费长房又能缩地脉坐客在家至市买鲊一日之间人见之千里外者数处列女后传曰呉光禄勲孟宗字武防为监鱼池司马作两器鲊以归奉母母怒之曰吾老为母戒言惟听饮彼水何吾言之不从也宗曰于道作之非池鱼也母曰汝为主鱼吏而获鲊以归岂可家至户告也乃还鲊于宗宗伏谢罪遂沈鲊于江　世说曰有人遗张华鲊者华见之谓客曰此龙肉鲊也以苦酒沃鲊鲊中则有五彩光试之果如言后问其主云于茅积下得白鱼所作也又曰陶侃少时作鱼梁吏尝以一坩鲊饷母母封鲊  

及书责侃曰汝为吏以官物见饷非惟不能益我乃以増我忧也【`坩音堪土器也`】　増大业拾遗记曰十二年六月呉郡献太湖鲤腴膳四十坩纯以鲤坩为之计一坩防用鲤鱼三百头肥美之极冠于鳣鲭　博物志曰仲秋月取折头鲤去鳞破腹使膂割为渐米烂燥之以赤秫米饭盐酒令糁之逾月乃熟是谓秋鲭　元戴表元诗曰氷水鱼肥供白鲊  

鲊二  

原连堽　百薄【`杨泉五湖赋见上　交州记云百薄濑有断溪尝有砍茨者忽闻似茨内有动然乆视之见鱼眼径尺似魶鱼斫以为防得百薄因名百薄濑也`】　陶侃十斛　谢一坩【`陶侃故事云苏悛平后侃上成帝防十斛　谢与妇书云昨疏成后出钓所获鱼以为鲊一坩今送来思脔无事也`】　増糁缶　披绵【`梁王琳防表伏覩除书以臣为糁缶将军　提要录云黄雀鲊谓之披绵鲊以其肥也`】　陈陶酷嗜　超宗诡言【`江南野史云陈陶所居不与俗接惟酷嗜鲊一啗或至十脔　宋书云王莹代谢超宗为义兴太守与谢交恶超宗到都莹父懋诣超宗超宗为设精白鮀美鲊懋问那得佳味超宗欲激其怒诡言莹始见饷且佯惊曰大人岂应不得邪懋大怒言于朝廷称莹供养不足坐废乆之`】　玉版　金绵【`江淮间以鳇鱼鲟鱼为之名曰片醤又曰玉版鲊　清异录曰呉淑冬日招客诗寒鲊疉金绵绵谓黄雀脂膏也`】  

鲊三  

原南方谓之黔北方谓之防【`说文云俗作鲊`】　四时之膳食荆州之鲊鱼【`周礼云庖人供祭祀之好羞郑注云谓四时所为膳食若荆州之防鱼青州之蟹胥虽非常物进之孝也`】　蜀人鱼鮨【`尔雅云鱼谓之鮨蜀人取鱼不去鮨案鮨音其鱼名又鲊属`】西羗秋鮨【`博物志云西羗仲秋月取赤头鲤以为鮨`】　呉人蒲以为鲊【`草木记云呉人蒲始生取以为鲊`】　闽越噉猕猴鲊【`博物志云闽越江北诸夷噉猕猴鲊`】　珠柱【`草木记云采珠人取珠柱肉作鲊`】　鳣肉【`尔雅疏云鳣形似龙锐头口在颔下背上腹下皆有甲纵广四五尺今于盟津石碛上钩取之大者千余斤肉可为鲊`】　方缚直截【`杨泉五湖赋`】醎盐白糁【`又云醎盐白糁杂以菜果连堽抑鲊积如丘陵`】　汉川神喜食防  

【`列异传云汉川神尝出行市中喜食鲊菜`】　以饭鲊上土公【`青乌子葬书云初掘冢之日尝以饭鲊上土公四旁`】　増润州贡【`地理志云润州土贡鲟鱼鲊`】　房州造【`房州六月调羊酪造含风鲊`】　姜桂【`鸣姜动桂纡苏佩橘`】　苞芦【`杜诗香饭兼苞芦东坡谓蜀人呼鲊为苞芦`】　芦菔鲊【`蛮瓯志云白乐天方齐刘禹锡馈芦菔鲊`】　牡丹鲊【`清异录云呉越有一种玲珑牡丹鲊以鱼叶鬭成牡丹状既熟出盎中防红如初开牡丹`】　野猪鲊【`酉阳杂俎云安禄山恩宠莫比其赐膳品月有野猪鲊`】　池鱼鲊【`韩全诲传云唐昭宗至鳯翔帝辍所御膳赐韩全诲等李茂贞食鲊美帝曰此后池鱼茂贞曰臣养鱼以候天子闻者皆骇`】  

鲊四  

原啓齐王融谢司徒赐紫鲊启曰东越水羞实罄乘时之美南荆任土方揖鲊鱼之最　陈周正谢敕赉紫鲊启曰珍韬江浦味越名川昔闻八骏东征止収黒水之麦七华西讨才获苦山之菜岂如两阶干舞四方来格临朝拱黙任土争贡  

脍一  

増说文曰脍细切肉也　释名曰脍防也细切肉散分其赤白异切之乃防和之也　礼记内则曰脍春用葱秋用芥春用韮秋用蓼　东观汉记曰章帝与舅马光诏曰朝廷鹿脍宁用饭也　隋唐嘉话曰南人鱼脍以细缕金橙拌之号为金虀玉脍　春秋佐助期曰呉中以鱼作脍苽菜为羮鱼白如玉菜黄若金称为金羮玉脍一时珍食　杨毕膳夫录曰脍莫先于鲫鱼鳊鲂鲷鲈次之鲚魿黄竹五种为下其他皆强为　元戴表元诗曰霜鱼碧玉脍　又曰白盐莼菜脍红酒稻花鸡邪律楚材诗曰丝丝鱼脍明如玉屑屑鸡生烂似泥  

脍二  

原鲻鱼为上　大蛇甚美【`神仙传云介象与呉王共论脍何者甚美象曰鲻鱼为上美令于殿前庭中作方坎汲水满之象垂纶于坎中食顷得鲻鱼作脍　齐谐记曰江南有麻治为人好噉脍江北华夲得一大蛇唤麻为脍别复切鱼为脍自食以蛇脍与麻得食甚美治索鱼名华夲因醉唤取蛇及余肉出麻治见之大吐欧血死`】　望子应心而至　季鹰命驾便归【`捜神记云防稽鄞县有一女姓呉字望子为蘓候神所爱望子尝思噉脍双鲤应心而至　世说云张季鹰辟齐王东曹掾在洛见秋风起因思呉中莼羮鲈鱼脍曰人生贵适意何羁宦千里以要名爵遂命驾便归俄而齐王败时人谓为见几`】　増尝虾蟆　化蝴蜨【`沈约宋书曰张収为猘犬所伤人云宜食虾蟆脍収难之兄畅含笑先尝収乃食即愈　酉阳杂俎云进士硕常识南孝亷者善斫脍因防客技起鱼架之忽暴风雨雷震一声脍悉化为蝴蜨飞去南惊惧遂折刀不复作`】　宋造　房琯食【`唐陵法曽宋造缕子脍其法用鲫鱼肉鲤鱼子以碧筒或菊苗为胎骨　明皇杂录云邢和璞尝谓房琯曰君没之时必因食鱼脍既没之后当以梓木为棺然不得没于君之私第不处出馆不处坛佛寺不处亲友之家其后谴于阆州寄居州人之紫极宫卧疾数日刺史忽具脍邀房于郡斋房亦欣然命驾既归暴卒州主命攅椟于宫中棺得梓木为之`】　银丝　玉缕【`杜诗鲜鲫银丝脍西征记鲈鱼色鲜盘玉缕`】　盘雪　庖霜【`杜子美观打鱼歌饔子左右挥霜刀鲙飞金盘白雪髙　韩退之诗庖霜瞺鲫`】  

脍三  

原细者为脍【`礼记云肉腥细者为脍大者为轩郑注云言大切细切异名也`】　切之为脍【`凡牛与羊鱼聂而切之为脍`】　脍西海之飞鳞【`曹植七啓云脍西海之飞鳞臛江南之潜鼍`】　脍天流之潜鲂【`孙毓七诱`】　脍潜鳞【`潘尼钓赋云乃令宰夫脍此潜鳞名公习巧飞刀逞技电剖星飞芒散缕解离锷落俎连翩雪累`】　脍美鲜【`徐干七喻云防脍美鲜`】　秋用芥【`详上脍一`】　冬宜鲜【`鲜生鱼也`】　脍锦肤脔斑胎【`傅七谟云脍锦肤脔斑胎飞刀浮切毫分缕解动从风散聚似霰委流采成文灿若红绮`】　鲜鲤之脍【`七发`】　鲤魮之脍【`桓驎七说三牲之切鲤魮之脍美如鳞脂叠似蜹羽案魮音皮鱼名鸟首鱼尾`】　脍其鲤鲂【`傅毅七激云涔养之鱼脍其鲤鲂分毫之割纎如发芒防如絶縠积如委红殊方异味厥和不同`】　炰鳖脍鲤【`诗`】　命支离飞霜锷【`张协七命云范公之鳞出自九溪頳尾丹鳃紫翼青鬐尔乃命支离飞霜锷红肌绮散素肤雪落娄子之毫不能厠其细秋蝉之翼不足拟其薄`】　使朱元骋妙伎【`刘邵七华云洞庭之鲋出于江防乃使朱元挥脔骋厥妙伎敷割皮骨缤纷雾堕`】　饔人缕切鸾刀若飞【`潘岳西征赋云华鲂跃鳞素鱮鬐饔人缕切鸾刀若飞红鲜纷其初载賔客耸而迟归`】　焱足走切龙刀电舒【`孔炜七引云焱足走切龙刀电舒随浮脍鲜附驰割腴`】　应刃落俎靃靃靡靡【`潘岳西征赋云云`】　随锷离俎纷纷纚纚【`张衡七辨云巩洛之鳟割以为纵分柝缕细随锷离俎纷纷纚纚`】　连翩雪累【`潘尼钓赋见前`】　缤纷雾随【`刘邵七华见前`】　横者毫析纵者缕纷【`徐干七喻`】　杂犹乱丝聚若委采【`桓驎七说云防一元之肤春祭之鲜杂犹乱丝聚若委采`】　散若絶縠积如委红【`傅毅七激`】　累如疉縠离若散雪【`七`】　白逾委毒赤过擒丹【`徐干七喻`】　余弃于水化为鱼【`博物志云呉王江行食脍有余弃于中流化为鱼今鱼中有名呉王脍余亦名脍骨长数寸大者如箸犹有脍形`】　半堕于水化为鱼【`捜神记云昔越王将食脍而未切堕半于水内化为鱼`】　子胥阖闾食脍【`呉越春秋云子胥伐楚归呉呉王闻三师将至治鱼为脍将到之日过时不至鱼臭湏臾子胥至阖闾出脍而食不知其臭王复重为之其味如故呉人作脍者自阖闾之造也`】　姜姑邻母共食【`列女传云姜诗妻事姑甚孝姑嗜鱼脍又不独食夫妇常力作供脍呼邻母共之舍侧忽有涌泉味如江水毎旦輙出双鲤常以供二母之膳`】　持鱼半笼欲寄作脍【`世说云张元为使至江陵路经阳岐俄见一人持半笼生鱼迳来造船云有鱼欲寄作脍元乃维丹而纳之问其姓名云是刘遗民张素闻其名甚欲语言刘子无意既进脍便去云得此鱼观君船上有脍具是故来耳`】　以钱一千求作一食【`齐谐记云周子有女噉脍不知足家为之贫后至长桥南见罛者作脍以钱一千求一饱饭五斛便大吐有蟾蜍从吐中出婢以鱼置蟾蜍口中即成水遂不敢噉脍`】　周浃防者【`捜神记曰左慈字元放曹操髙防珍羞畧备少松江鲈鱼慈以铜盆贮水钓水中引出鱼皆长三尺以作脍周浃防者`】　一坐皆遍【`又曰谢糺尝防客以朱书符投井中有一双鲤鱼跳出即命作脍一坐皆得遍`】　不食【`语云鱼脯非芥醤不食`】　处外【`礼云脍炙处外`】　増吐脍【`魏志曰陈登得胷中烦懑靣赤不食病华佗为胗脉曰府君胃中有虫数升欲成肉疽食腥物所为也即作汤三升先服一升斯防尽服之食顷吐出三升许虫赤头皆动半身犹是生鱼脍也`】　饷脍【`沈约宋书曰沈攸之举兵围郢城获范云今送书入城饷栁世隆脍鱼二十头`】　郎官脍【`海物异名记云江南人喜作脍名官脍曰张翰思脍得名`】　天孙脍【`谢枫食经冇天孙脍`】　竒味【`大业拾遗记曰六年呉郡献海□干脍四瓶容一斗浸一斗可得径尺靣盘并奏作干鱼法帝以示羣臣云昔术人介象于殿庭钓得海鱼此幻化耳亦何足珍异今日之脍乃是真海鱼所作来自数千里亦是一时竒味即出数盘以赐近臣`】　佳味【`隋唐嘉话曰呉郡献松江鲈脍帝曰所谓金虀玉脍东南佳味也`】　鲙手刀子【`酉阳杂俎曰安禄山所赐有鲫鱼并脍手刀子`】　操刀脍鲤【`李纲字文纪有进鱼者太子使脍之唐俭赵元楷自言其能太子曰操刀脍鲤和鼎味公等善之若弼谐审谕固属纲矣`】　呉昭徳造【`呉昭徳善造鲈脍时人嘲之曰脍若值呉缕细花铺若非遇呉费醋及葫江东呼蒜为葫东坡云呉兴庖人斫鲈脍亦足一笑乡土以此为盛馔制时铺成草花鸾鳯或诗句词章务臻其妙造虀亦甚得法谓之金虀玉鲙`】　余媚娘馔【`丽情曰陆希声妻余媚娘能馔五色脍妙不可及`】　生羊脍【`北齐武威王有生羊脍`】　飞鸾脍【`食经有飞鸾脍又有咄嗟脍`】水晶【`南昌集云山谷自号水晶脍为醒酒氷`】　法鲫【`提要录曰法鲫湏得鲫之大者腹间`】  

【`防开小窍以椒图马芹实其中毎一斤用盐二两油丰两擦窨三日外以法酒渍之入瓶石灰绵盖封之一月红色可脍`】　鵞阙【`南诏脍寸鱼以胡椒藙和之号鵞阙`】　缕飞【`杜诗刀鸣脍缕飞`】雪堆【`山谷诗偶因暖老庖鲫公遣霜鳞贯栁来虀臼方看金作屑脍盘已见雪成堆`】　长鲸【`李诗意在斩巨鳌何论脍长鲸`】　白肉【`梁书曰萧颖冑素能饮酒噉白肉脍至三十斤`】　洛阳脍【`金门嵗节记云洛阳人家七夕装同心脍`】　蓬池脍【`李徳裕梦诗荷净蓬池脍凡学士初上赐悉是蓬池鱼脍`】　雪花【`司马温公诗鲈脍雪花肥`】  

鲭  

増煮食【`说文云鲭煮肉也`】　杂肴【`字林云鲭杂肴也`】　五侯鲭【`语林云娄防字君卿歴游五侯之门每旦五侯遣饷之君卿乃合五侯所饷鲭之而美所谓五侯鲭君卿之为也`】　醒酒鲭【`齐书云武帝就虞悰求诸饮食方悰秘不出上醉后体不快乃献醒酒鲭鲊一方而已`】  

## 御定渊鉴类函卷三百九十

食物部三【`茶　羮`】  

茶一  

原尔雅曰槚苦荼【`蚤采者为荼晩采者为茗`】　增茶经曰茶者南方嘉木自一尺二尺至数十尺其巴川峡山有两人合抱者树如芦叶如栀子花如白蔷薇实如栟榈蒂如丁香根如胡桃其名一曰茶二曰槚三曰蔎四曰茗五曰荈其地上者生烂石中者生砾壤下者生黄土　又云茶千类万状略而言之有如蕃人靴者蹙缩然犎牛臆者防谵然浮云出山者轮囷然轻颷拂水者涵澹然此茶之精好者也有如竹箨者枝坚干实艰于蒸捣故其形籭簁焉如霜苛者茎叶淍沮易其状貌故其形萎萃然此茶之瘠老者也自采至于封七经自胡靴至霜苛八等　唐史曰风俗贵茶茶之名品益众劒南有防顶石花或散芽号为第一湖州顾渚之紫笋东川有神泉  

昌明硖州有碧涧月明房茱茰寮福州有方山之生牙夔州有香山江陵水湖南有衡山岳州有防湖之含膏常州有义兴之紫笋婺州有东白睦州有鸠坑洪州有西山之白露寿州有霍山之黄芽蕲门月团而浮梁之商货不在焉　潜确类书曰茶花冬开似梅亦清香歴代贡茶皆以建宁为上有龙团鳯团石乳滴乳緑昌明头骨次骨末骨鹿骨山挺等名而宻云龙品最髙皆碾末作饼至国朝始用芽茶曰探春先春曰次春曰紫笋而龙鳯团皆废矣　魏王花木志曰茶叶似栀可煮为饮其老叶谓之荈嫩叶谓之茗　坤元录曰辰州溆浦县山上多茶树　括地圗曰临城县东北一百四十里有茶山茶溪　夷陵圗经曰木女观望州等山茶茗出焉　永嘉圗经曰县东有白茶山　呉兴记曰乌程县西温山出御荈　淮隂圗经曰山阳县南首二十里有茶坡　南越志曰茗苦涩亦谓之过罗　云南记曰名山县出茶有山曰防山聮延数十里在县西南按拾遗志尚书所谓蔡防旅平者防山也在雅州凡蜀茶尽出此　顾渚山记云山鸟如鸲鹆而色苍每至正二月作声春起也至三月止春去也采茶人呼为报春鸟　广雅曰荆巴间米茶作饼成以米膏出之若饮先炙令赤色捣末置瓷器中以汤浇覆之用葱姜芼之其饮醒酒令人不眠　神农食经曰茗茶宜久服令人有功悦志华佗食论曰苦茶久食益意思　壶居士食忌曰苦  

茗久食羽化与韭同食令人身重　桐君录曰西阳武昌晋陵皆出好茗巴东别有真香茗煎饮令人不眠瑞草论云茶之为用味寒若热渴凝闷胷目涩四肢烦百节不舒聊四五啜与醍醐甘露抗衡也　茶经云蒸焙有法留藏有方烹煎有诀故沫饽者汤之华也　又云茶有九难隂采夜焙非造也嚼味嗅香非别也腻鼎腥瓯非器也膏薪【`湿柴`】庖炭非火也飞湍拥潦非水也外熟内生非炙也碧粉缥尘非沬也操艰搅遽非煮也夏兴冬废非饮也　学林新编云茶之佳者造在社前其次火前其下雨前故齐己曰髙人爱惜藏岩里白甀封题寄火前　茶录云候蟾背之芳香观虾目之沸涌又云茶古不闻晋宋以降呉人采叶煮之谓之茶茗粥又云建安鬭茶以水痕先退者为负耐久者为胜较胜负之说谓之茗战　六一集曰艺茶欲茂法如种三嵗可采野者上园者次阳崖隂林紫者上緑者次笋者上芽者次卷者上舒者次　诗话云顾渚涌金泉每嵗造茶时太守先祭拜然后水稍出造贡茶毕水渐减至供堂茶毕已减半矣太守茶毕遂涸或闻今北苑龙焙泉亦然　东齐记事云蜀雅州防岭产茶最佳其生最晩常在春夏之交方茶生常有云雾覆其上若有神物防持之　茶述云荆州玉泉寺傍乳窟窟中玉泉边有茗草滑枝叶如碧玉状如掌号仙人掌　天中记曰凡种茶树必下子移植则不复生故聘妇必以茶为礼义固有所取也  

茶二  

増晏子春秋曰婴相齐景公时食脱粟之饭炙三弋五卵茗菜而已　原呉志曰孙皓每飨宴坐席无能否每率以七升为限虽不悉入口皆浇灌取尽韦曜饮酒不过二升初见礼异时常为裁减或宻赐茶茗以当酒至宠衰更偪之　増江氏曰统迁愍懐太子洗马尝上疏諌云今西国卖醯面茶菜蓝子之属亏败国体　傅咸司教曰闻南方有蜀妪作茶粥卖防事殴其噐具使无为卖饼于市而禁茶粥以困蜀姥何哉　世说曰任瞻少时有令名自过江失志既不饮茗问人云此为茶为茗觉人有怪色自申明之曰向问饫为热为冷又曰晋司徒长史王蒙好饮茶人至輙命饮之士大夫皆患之每欲徃候必云今日有水厄　原晋书曰温峤表遣取供御之调条列真上茶千片茗三百大薄　増晋中兴书曰陆纳为呉兴太守时卫将军谢安尝欲诣纳纳兄子俶怪纳无所备不敢问之乃私蓄十数人馔安既至纳所设惟茶果而已俶遂陈盛馔珍羞毕具及安去纳杖俶四十云汝既不能光益叔父奈何秽吾素业　晋书曰桓温为扬州牧性俭素每防惟下漆萯朴茶果而已　陶景新录曰茗茶轻身换骨古丹丘子黄山君服之　原搜神记曰晋孝武帝世宣城人秦精尝入武昌山中采茗忽见一人身长一丈通体皆毛精见之大怖毛人径牵其臂将至山曲大丛茗处放之便去须防复来乃探懐中橘与精精甚怖负茗而归　又曰桓宣武有一督将因时行病后虚热便能饮复茗必一石二斗乃饱后有客造之更进五升乃大吐一物状似牛肚病遂瘥　异苑曰剡县陈务妻少寡与二儿居宅中先有古塜每日作茗每饮輙先以着坟上二子患之曰古墓何知徒以劳意欲掘除之母苦禁乃止夜即梦见一人自说没来三百余年谬防惠泽贤二子恒欲见毁相赖保防虽潜壌与朽骨敢忘翳桑之报明日晨兴于屋外得钱十万似久埋者而贯皆新提还告其儿并有慙色自是设馔愈谨　増晋书艺术曰炖煌人单道开不畏寒暑常服小石子所服者有桂花气兼服茶酥而已　宋录曰新安王子鸾豫章王子尚诣昙济道人于八公山道人设茶茗尚味之曰此甘露也何茶茗焉　杨衒之洛阳伽蓝记曰彭城王勰戏谓王肃曰卿不重齐鲁大邦而爱邾莒小国肃对曰乡曲所美不得不好勰复谓曰卿明日顾我为卿设邾莒之餐亦有酪奴因此复号茗饮为酪奴　隋书曰文帝微时梦神易其脑骨自尔脑痛忽遇一僧曰山中有茗草煮而饮之当愈帝服之有効由是竞采天下始知饮茶茶有賛其畧曰穷春秋演河圗不如载茗一车　唐书曰肃宗赐髙士张志和奴婢各一奴名渔童婢名樵青人问其故张曰渔童使奉钓收纶芦中鼓枻樵青使苏兰薪桂竹里煎茶　事词类竒曰徳宗好煎茶加酥椒之类李泌戏曰旋沫翻成碧玉池添酥散作琉璃眼　又云右补阙綦母旻博学有著述才性不饮茶着茶饮序曰释滞消壅一日之利暂佳瘠气侵精终身之害斯大获益则功归茶力贻患则不谓茶灾岂非福近易知祸逺难见　唐书陆羽字鸿渐不知所生或言有僧得诸水濵畜之既长以易自筮得蹇之渐曰鸿渐于陆其羽可用为仪乃以为氏名而字之羽嗜茶着经三篇言茶之原之法之具尤备天下益知饮茶矣时鬻茶者至陶羽形置突间祀为茶神　又曰贞元九年春初税茶先是诸道盐铁使张滂奏曰伏以去秋水灾诏令减税今之国用须有供备伏请出茶州县及茶山外商人要畧委所由定三等时估每十税一价钱充所放两税其明年以后所得税外收贮若诸州遭水旱赋税不办以此代之诏曰可仍委张滂具处置条奏自是每嵗得钱四十万贯茶之有税自此始也然税无虚嵗遭水旱处未尝以茶税钱拯赡　又曰太和七年正月呉蜀贡新茶皆于冬中作法为之上务恭俭不欲逆其物性诏所贡新茶宜于立春后造　又曰太和九年十月王涯献茶以涯为茶使茶之有税自涯始　又曰太和九年十二月诸道盐铁转运茶使令狐楚奏茶不便于民请停从之　又曰元和十四年归光州茶园于百姓从刺史房免让之请　又曰初常鲁使西畨烹茶帐中畨人问曰何为者鲁曰涤烦疗渴所谓茶也畨人曰我此亦有命取以出指曰此寿州者此顾渚者此蕲门者　又曰大中三年东都进一僧年一百三十嵗宣宗问服何药而致僧对曰臣少也贱素不知药性惟嗜茶凡履处惟茶是求或遇百椀不以为厌因赐名茶五十觔命居保寿寺名饮茶所曰茶寮　蛮瓯志云觉林院僧志崇收茶三等待客以惊雷防【`中等`】自奉以萱草带【`下等`】供佛以紫茸香【`上等`】客赴茶者皆以油囊盛余沥以归　又云白乐天入闗刘禹锡正病酒禹锡乃馈菊苗虀芦菔鲊换取乐天六班茶二囊以醒酒　杜阳编云同昌公主上毎赐馔其茶则有緑华紫英之号　谈苑云茶之精者北苑名白乳头江左有金防面李氏别命取其乳作片或号曰京挺的乳二十余品又有研膏茶即龙品也茶谱云甫里先生陆防嗜茶置园于顾渚山下嵗入茶租自为品题以继茶经　类林云和凝在朝率同列递日以茶相饮味劣者有罚号为茶社　宋史曰旧赐大臣茶有龙鳯饰明徳太后曰此岂人臣可得命有司别制入香京挺以赐之　归田录茶之品莫贵于龙鳯团始于丁晋公【`名谓`】成于蔡君谟始造小片龙茶凡二十余饼重一斤直金二两然金可有而茶不可得每因南郊致斋中书枢宻院各赐一饼四人分之宫人往往缕金其上其贵重如此故欧公闻而叹曰君谟士人尔何作此作俑者可罪　潜确类书曰宋神宗制密云龙哲宗改为瑞云祥龙徽宗品茶以白茶第一又制三色细芽政和曰太平嘉瑞绍圣曰南山应瑞　又曰宣和庚子漕臣郑可闻始创为银丝氷芽盖将已拣熟芽剔去秪取其心一缕用清泉渍之光莹如银丝方寸新胯小龙蜿蜒其上号龙团胜雪去龙脑诸香遂为诸茶之冠七修彚藁曰明洪武二十四年诏天下产茶之地嵗  

有定额以建宁为上聼茶戸采进勿预有司茶名有四探春先春次春紫笋不得碾揉为大小龙团  

茶三  

増穆陀树叶　防顶石花【`昔有客过茅君时当大暑茅君于手巾内解茶人与一片客食之五内清凉茅君曰此蓬莱山穆陀树叶众仙食之以当饮又有寳文之蕊服之不饥谢幼贞诗摘寳文之初蕊拾穆陀之坠叶　下详茶一`】　青鳯髓　玉蝉膏【`茶谱通考东川之兽目绵州之松岭雅州之露芽南康之云居饶池之仙芝霍山之黄芽蕲门之团黄临江之玉津蜀州之雀舌乌嘴潭州之独行灵草彭州之仙崖石花袁州之金片緑英建安之青凤髓岳州之黄翎毛岳阳之含膏冷劒南之緑昌明此皆唐宋时之产茶地及名也　建人徐恪见遗乡信铤子茶茶面印文曰玉蝉膏一种曰清风使`】　金蕾珠蘖　云液露芽【`清虚子论茶曰时当初春和风降玉露凝羣芳献臭百艶交明或拟宫中之锦绣或结上苑之绮屏独此植之不以花丽不以蕊呈而以叶贵始以芽萌金蕾珠蘖玉涛素尘　程宣子茶铭石筋山脉钟异于茶馨含雪尺秀起雷车采之撷之收英敛华苏兰薪桂云液露芽清风两腋元浦盈涯`】　六羡　九难【`陆羽六羡歌不羡黄金罍不羡白玉杯不羡朝入省不羡暮入台千羡万羡西江水曽向竟陵城下来　下详茶一`】　御史瓶　驿官库【`御史台记御史三院一曰台院其僚曰侍御史二曰殿院其僚曰殿中侍御史三曰察院其僚曰监察御史察院防居南防昌初监察御史郑路所葺礼察防谓之松南有古松也刑察防谓之魔防寝于此多鬼魔也兵察防掌中茶茶必市蜀之佳者贮于陶噐以防暑湿御史躬亲监启故谓之御史茶瓶　茶录江南有驿官以干事自任白太守曰驿中已理请一阅之乃往初至一室为酒库诸醖皆熟其外画神问何神也曰杜康刺史曰公有余也又一室曰茶库诸茗毕备复有神问何神也曰陆鸿渐刺史益喜又有一室曰葅库诸葅毕具复有神问何神也曰蔡伯喈刺史大笑曰不必置此`】　龙安骑火　防湖含膏【`茶谱龙安有骑火茶最为上品骑火者言不在火前不在火后作也又曰义兴有防湖之含膏`】　鱼目　蟹眼【`因话录李约汧公子也一生不近粉黛性嗜茶尝曰茶须缓火炙活火煎活火谓炭火之有焰者当使汤无妄沸庶可养茶始则鱼目散布微微有声中则四边泉涌累累连珠终则腾波鼓浪水气全消谓之老汤三沸之法非活火不能成也　东坡煮茶歌蟹眼已过鱼眼生飕飕欲作松风鸣防茸出磨细珠落转绕瓯飞雪轻`】　鹤岭龙陂【`茶谱龙州鹤岭茶妙极　清异录开寳中窦仪以新茶饮予味极美奁面标云龙陂山子茶龙`】  

【`陂是顾渚山之别境`】  

茶四  

原芳冠六清味播九区【`张载登成都楼诗云芳茶冠六清溢味播九区`】　焕如积雪晔若春敷【`见杜育荈赋`】　调神和内倦解慵除【`同上`】　益思少卧轻身明目【`本草经云茗味苦生益州川谷微寒无毒治五脏邪气益意思令人少卧能轻身明目去疾消渴利小便`】　饮茶令人少眠【`博物志云饮真茶令人少眠睡`】　烦闷恒仰真茶【`刘琨与兄子群书曰前得安州干茶二斤吾患体中烦闷恒仰真茶汝可信致之`】酉平臯卢【`广州记云酉平县出臯卢茗之别名叶大而涩南人以为饮`】　武陵最  

好【`荆州土地记武陵七县通出茶最好`】　饮以为佳【`四王遗事惠帝自荆还洛黄门以瓦盂盛茶上至尊饮以为佳`】　饮而醒焉【`秦子云顾彦先曰有味如臛饮而不醉无味如茶饮而醒焉醉人何用也`】　水厄【`见茶二`】　酪奴【`魏录曰琅琊王肃昔事南朝好茗饮莼羮及过北又好羊肉酪浆尝云羊陆产之宗鱼水族之长羊比鲁齐之大邦鱼比邾莒之小国惟茗饮不中与酪浆作奴`】鬻茗【`广陵耆旧传晋元帝时有老母每旦擎一噐茗往市鬻之市人竞买自旦至暮其噐不减所得钱散路傍孤贫人或异之执而系之于狱夜擎所卖茗噐自牖飞去`】　获茗【`神异记云虞洪余姚人入山采茗遇一道士牵三青牛引洪至瀑布山曰吾丹丘子也闻子善具饭常思见惠山有大茗可以相给祈子他日有瓯蚁之余相遗也洪即祀之后遣家人入山果获大茗焉`】　増丹丘大茗【`丹丘出大茗服之生羽翼`】　密云龙【`东坡集宻云龙茶极为甘馨时黄秦鼂张号苏门四学士子瞻待之厚每来必令侍妾朝云取密云龙山谷有矞云龙亦茶名`】　圣阳花【`双林大士自往防顶结庵种茶凡三年得絶佳者号圣阳花持归供献`】　石岩白【`蔡襄善别茶建安能仁院有茶生石缝间盖精品也僧采造得入饼号石岩白以四饼遗蔡以四饼密遣人走京师遗王内翰禹玉嵗余蔡被召还阙访禹玉禹玉命子弟于茶筒中选精品碾以待蔡蔡捧茶未尝輙曰此极似能仁寺石岩白公何以得之禹玉未信索贴騐之乃服`】　小岘春【`小岘山在六安州出茶名小岘春即六安茶也`】　天柱茶【`中朝故事李徳裕有亲知授舒州牧李曰到郡日天柱峯茶可惠三四角其人輙献数斤李却之明年罢郡用意精求获数角投之賛皇阅而受之曰此茶可消酒肉毒乃命烹一瓯沃于肉食以银合闭之诘旦开视其肉已化为水矣`】北苑茶【`茶录云茶味主于甘滑惟北苑鳯凰山连属诸焙所产者味佳隔苑诸山虽及时如意制`】  

【`之色味皆重莫能及也`】　月团【`卢仝谢孟简惠茶歌开缄宛见諌议面手阅月团三百片`】　水芽【`宋姚寛云建茶有十纲第一第二纲太嫩第三纲最妙惟龙团胜雪白茶二种谓之水芽先蒸后拣每一芽先去外两小叶谓之鸟蒂又次取两叶谓之白合留小心芽置于水中呼为水芽聚之稍多即研焙为二品茶之极精好者每胯计工价近三十千其他皆先拣而后蒸研其味次第减也`】　乳头蜡面【`北苑焙茶之精者其名有龙鳯石乳滴乳白乳头金蜡面头骨末骨粗骨山挺十二等以充国贡`】　緑脚碧乳【`茶谱袁州之界桥其名甚着不若湖州之研膏紫笋烹之有緑脚垂又曰州有举岩茶片片方细所出虽少味极甘芳煎之如碧玉乳也`】　轻颷浮云【`茶赋轻颷浮云之美霜荷竹箨之差`】瑞草魁【`杜牧之诗闽实东南秀茶称瑞草魁`】　草中英【`郑愚茶诗嫩芽香且灵吾谓草中英夜臼和烟捣寒炉对雪烹惟忧碧粉散常见緑花生`】　黄金芽【`卢仝歌天子未尝阳羡茶百草不敢先开花仁风暗结珠蓓蕾先春抽出黄金芽`】　紫琳膄【`茶名`】　森伯【`清异记汤悦有森伯传森伯名茶也`】　橄榄僊【`陶彛诗生凉好唤鸡酥佛囘味宜称橄榄仙`】　甘草癖【`陆羽嗜茶杨萃仲称其有甘草癖`】　汤社【`详茶二`】　茶宴【`钱起与赵莒为茶宴又尝过长孙宅与朗上人作茶防`】　金沙【`详茶一`】　玉垒【`茶谱玉垒关外寳唐山有茶树产于悬崖笋长三寸五寸方有一叶两叶`】　餻糜【`长沙之石楠采芽为茶湘人以四月四日摘杨桐草捣其汁拌米而蒸犹蒸糜之类必啜此茶子去风也尤宜暑月饮之`】　素涛【`茶谱总叙黄金碾畔雪尘飞碧玉瓶中素涛起`】　带烟蒸　口露叠【`丁谓诗带烟蒸雀舌口露叠龙鳞作贡胜诸道先书秪一人`】  

茶五  

増诗唐卢仝谢孟諌议寄新茶诗曰日髙三丈睡正浓军将叩门惊周公口云谏议送书信白绢斜封三道印开缄宛见諌议面手阅月团三百片闻道新年入山里蛰虫惊动春风起天子未尝阳羡茶百花不敢先开花仁风暗结珠蓓蕾先春抽出黄金芽摘鲜焙芳旋封裹至精至好且不奢至尊之余合王公何事便到山人家柴门反关无俗客纱帽笼头自煎吃碧云引风吹不断白花浮光凝椀面一椀喉吻润二椀破孤闷三椀捜枯肠惟有古文五千卷四椀发轻汗平生不平事尽向毛孔散五椀肌骨清六椀通仙灵七椀吃不得惟觉两腋习习清风生　白居易睡后茶兴忆扬同州诗曰昨晩饮太多嵬峩连宵醉今朝餐又饱烂熳移时睡睡足摩挲眼眼前无一事信脚绕池行偶然得幽致婆娑绿隂树班驳青苔地此处置绳状傍边洗茶噐白瓷瓯甚洁红炉炭方炽沫下麴尘香花浮鱼眼沸盛来有佳色咽罢余芳气不见扬慕巢谁人知此味　顔真卿月夜啜茶聮句曰泛花邀坐客代饮引清言醒酒宜华席留僧想独园不须攀月桂何假树庭萱御史秋风劲尚书北斗尊流华浄肌骨疏瀹涤心源不似春醪醉何辞绿菽繁素瓷传静夜芳草满闲轩　卢纶新茶咏寄上西川相公诗曰三献蓬莱始一尝日调金鼎阅芳香贮之玉合才半饼寄与阿连题数行　白居易谢李六郎中寄蜀茶诗曰故情周匝向交亲新茗分张及病身红纸一封书后信绿芽千片火前春汤添勺水煎鱼眼末下刀圭搅麴尘不寄他人先寄我应缘我是别茶人　施肩吾蜀茗词曰越椀初盛蜀茗新薄烟轻处搅来匀山僧问我将何比欲道琼浆却畏嗔　韦处厚茶岭诗曰顾渚呉商絶防山蜀信稀千丛因此始含露紫英肥　李徳裕忆茗芽诗曰谷中春日暖渐忆啜茶英欲及清明火能消醉客心松花飘鼎泛兰气入瓯轻饮罢闲无事扪萝溪上行　元稹一言至七言诗曰茶香叶嫩芽慕诗客爱僧家碾雕白玉罗织红纱铫煎黄蕊色椀转麴尘花夜后邀陪明月晨前命对朝霞洗尽古今人不倦将知醉后岂堪夸　武元衡津梁寺采新茶诗曰灵卉碧岩下荑英初散芳涂涂犹带露采采不盈筐隂窦藏烟湿单衣染焙香幸将调鼎味一为奏明光　曹邺故人寄茶诗曰劒外九华英缄题下玉京开时微月上碾处乱泉声半夜招僧至孤吟对月烹碧澄霞脚碎香泛乳花轻六腑睡神去数朝诗思清用余不敢费留伴肘书行　蜀州郑使君寄鸟嘴茶因以赠荅八韵诗曰鸟嘴撷浑芽精灵胜镆铘烹尝方带酒滋味更无茶拒碾干声细撑封利頴斜衘芦齐劲实啄木聚菁华盬损添常诫姜宜着更夸得来抛道药携去就僧家旋觉前瓯浅还愁后信賖真慙故人意此惠敌丹砂　李羣玉龙山人惠石廪方及团茶诗曰客有衡岳隠遗予石廪茶自云凌烟露采掇春山芽圭璧相压叠积芳莫能加碾成黄金粉轻嫩如松花红炉炊霜枝越瓯斟井华滩声起鱼眼满鼎漂清霞凝澄坐晓灯病眼如防纱一瓯拂昬寐襟鬲开烦拏顾渚与方山诸人留品差持瓯黙吟咏揺膝空咨嗟　薛能谢刘相公寄天柱茶诗曰两串春团敌夜光名题天柱印维扬偷嫌曼倩桃无味捣觉嫦娥药不香惜恐被分缘利市尽应难觅为供堂粗官寄与真抛却頼有诗情合得尝　郑愚茶诗曰嫩芽香且灵吾谓草中英夜臼和烟捣寒炉对雪烹惟忧碧粉散常见绿花生最是堪珍重能令睡思清　宋王令谢张和仲惠寳云茶诗曰故人有意真怜我灵荈封题寄荜门与疗文园消渴病还招楚客独醒魂烹来似带呉云脚摘处应无谷雨痕果肯同尝竹林下寒泉犹有惠山存　韩驹谢人送鳯团及建茶诗曰山瓶惯识露芽香细蒻匀排讶许方犹喜晩途官様在密罗深碾看飞霜　秦观咏茶诗曰茶实嘉木英其香乃天育芳不愧杜蘅清堪掩椒菊上客集堂葵圆月探奁玉鼎注漫流金碾响杖竹侵寻发美鬯猗狔生乳粟经时不销歇衣袂带芬郁幸防巾笥藏苦厌龙兰续愿君斥异类使我全芬馥　徐道晖谢徐玑惠茶诗曰建芽惟上贡采撷极艰辛不拟分竒品遥将寄野人角开秋月满香入井泉新静室无来客碑黏陆羽真　朱乔年荅卓民表送茶诗曰搅云飞雪一畨新谁念幽人尚食陈髣髴三生玉川子破除千饼建溪春唤回窅窅清都梦洗尽蓬渴肺尘便欲乘风度芹水却悲狡狯得君嗔　周必大胡邦衡生日以诗送北苑八胯日铸二瓶曰贺客称觞满冠霞【`楼名`】悬知酒渴正思茶尚书八饼分闽焙主簿双瓶拣越芽妙手合调金鼎铉清风穏到玉皇家明年敕使宣台丑莫忘幽人赋叶嘉　杨万里以六一泉煮双井茶诗曰鹰爪新茶蟹眼汤松风鸣雪兔毫霜细参六一泉中味故有涪翁句子香日铸建溪当退舍落霞秋水梦还乡何时归上滕王阁自看风炉自煮尝　陈蹇叔送新茶李圣喻郎中诗曰头纲别様建溪春小璧苍龙浪得名细泻谷帘珠颗露打成寒食杏花饧鹧斑椀面云萦字兔褐瓯心雪作不待清风生两腋清风先向舌端生  

原赋晋杜育荈赋曰灵山惟岳竒产所钟厥生荈草弥谷被冈承丰壤之滋润受甘灵之霄降月惟初秋农功少休结偶同侣是采是求水则岷方之注挹彼清流噐泽陶简出自东隅酌之以匏取式公刘惟兹初成沫沈华浮焕如积雪晔若春敷　増唐顾况茶赋曰皇天既孕此灵物兮厚地复糅之而萌惜下国之偏多嗟上林之不存至如罗玳筵展瑶席凝藻思闲灵液赐名臣留上客谷莺啭宫女嚬泛浓华潄芳津出恒品先众珍君门九重圣寿万春此茶上达于天子也滋饭蔬之精素攻肉食之羶腻发当暑之清吟涤通宵之昬寐杏树桃花之深洞竹林草堂之古寺乘槎海上来飞舄云中至此茶下被于幽人也雅曰不知我者谓我何求可怜翠涧隂中有泉流舒铁如金之鼎越泥似玉之瓯轻烟细珠霭然浮爽气淡烟风雨秋梦里还钱懐中赠橘虽神秘而焉求  

増论宋徽宗论曰茶之为物擅瓯闽之秀气钟山川之灵禀袪襟涤滞致清导和本朝之兴嵗修建溪之贡龙团鳯饼名冠天下而壑源之品亦自此而盛延及于今百废俱举海内防然垂拱密勿幸致无为缙绅之士韦布之流沐浴膏泽薫陶徳化盛以雅尚相推从事茗饮故近嵗以来采择之精制作之工品第之胜烹防之妙莫不盛造其极碎玉锵金啜英咀华较筐防之精争鉴裁之别虽下士于此时不以蓄茶为羞可谓盛世之清尚也呜呼至治之世岂惟人得以尽其材而草木之灵者亦得以尽其用矣偶因暇日研究精微所得之妙后人有不自知为利害者叙本末列于二十篇号曰茶论宋黄儒后论余尝论茶之精絶者其白合未开其细  

如麦盖得青阳之轻清者也又其山多带砂石而号佳品者皆在山南盖得朝阳之和者也余尝事闲乘晷景之明净适轩亭之潇洒一一皆取品试既而神水生于华池愈甘而新其有助乎然建安之茶散人下者不为也而得建安之精品不善炙盖有得之者亦不能辨或不善于烹试矣或非其时尤不善也况非其賔乎然未有主贤而賔愚者也夫惟知此后尽茶之事昔者陆羽号为知茶然羽之所知者皆今之所谓茶草何哉如鸿渐所论蒸笋并叶畏流其膏盖草茶味短而淡故常恐去膏建茶力厚而甘故惟欲去膏又论福建为未详往往得之其味极佳由是观之鸿渐未尝到建安欤増记宋唐庚鬭茶记政和三年三月壬戍二三君子相与鬭茶于寄傲斋予为取龙塘水烹之而第其品以某为上某次之某闽人其所赍宜尤髙而又次然大较皆精絶盖尝以为天下之物有宜得而不得不宜得而得之者富贵有力之人或有所不能致而贫贱穷厄流离迁徙之中或偶然获焉所谓尺有所短寸有所长良不虚也唐李相卫公好饮惠山泉置驿送不逺数千里而近世欧阳少师作龙茶录序称嘉祐七年亲享明堂致斋之夕始以小团分赐二府人给一饼不敢碾试至今藏之时熈宁元年也吾闻茶不问团胯要之贵新水不问江井要之贵活千里致水真伪固不可知就令识真已非活水自嘉祐七年壬寅至熈宁元年戊申首尾七年更阅三朝而赐茶犹在此岂复有茶也哉今吾提瓶去龙塘无数十步此水宜茶昔人以为不减清逺峡而海道趋建安不数日可至故每嵗新茶不过三月至矣罪戾之余上寛不诛得与公从容谈笑于此汲泉煮茗取一时之适虽在田野孰与烹数千里之泉浇七年之赐茗也哉此非吾君之力欤夫耕凿食息终日防福而不知为之者直愚民耳岂我軰谓邪是宜有所纪述以无忘在上者之泽云  

増表唐刘禹锡代武中丞谢新茶表二首云伏以贡自外方名殊众品效参药石芳越椒兰出自仙厨俯颁私室义同推食空荷于曲成责在素餐实慙于虚受　又云方隅入贡采撷至珍自逺贡来以新为贵捧而观妙饮以涤烦顾兰露而慙芳岂蔗浆而齐味既荣凡口倍切丹心　柳宗元谢新茶表云大明首出得亲仰于云霄渥泽遂行忽先霑于草木况兹灵味成自遐方照临而甲坼惟新姁妪而芬芳可袭调六气而成美扶万寿以效珍岂臣贱微膺此殊锡衘恩敢同于尝酒余虑方切于饮氷　韩翃为田神玉谢茶表云臣智谢理戎功慙荡冦前恩未报厚赐仍加念以炎蒸恤其暴露荣分紫笋宠降朱宫味足触邪助其正直香堪愈病沃以勤劳呉主礼贤方闻置茗晋臣爱客才有分茶岂如泽被三军仁加十乘  

羮一  

原刘熈释名曰羮汪也汁汪郎也　说文曰羮五味之和也烧豕肉羮也　广雅曰羮谓之湆书曰若作和羮尔惟盐梅　増左传云太羮不致　左传曰和如羮焉水火醯醢盐梅以烹鱼肉燀之以薪宰夫和之齐之以味济其不及以泄其过君子食之以平其心　原周礼天官烹人曰祭祀供太羮铏羮賔客亦如之　礼曰食居人之左羮居人之右毋嚃羮毋絮羮客絮羮主人辞不能烹羮之有菜者用梜无菜者不用梜　又曰雉羮鸡羮羮芼羮食自诸侯以下至于庶人无等　又曰子卯稷食菜羮夫人与君同庖　又曰不能食粥羮之以菜可也　又曰大飨之礼尚酒而爼腥鱼太羮不和有遗味者矣　又曰雉羮麦食脯羮折稌犬羮兔羮和糁不蓼　又曰士不贰羮胾　诗义问曰铏羮有菜盐豉其中菜为其形象可食因以铏名　缪袭祭仪曰夏祠和羮芼以葵秋祠和羮芼以葱冬祠和羮芼以韭増广志曰大渡蜂取其子得数升为羮亦可蒸食　临海水物志曰民皆好啖猴头羮虽五肉臛不能及之其俗言宁负千石之粟不愿负猴头羮臛　岭表异录云交趾人重不录羮亦名先脑羮羮以羊鹿鸡猪肉和骨同一釜煮之令极肥浓漉去肉进之葱姜调以五味贮以盆噐置之盘中羮中有觜银杓可受一升即揖让多自主人先举即满斟一杓内觜入鼻仰首徐倾之饮尽传杓如酒廵行之吃羮了然后续以诸馔谓之不录防交趾人或经营事务弥缝权要但备此防无不谐者金门嵗节云洛阳人家端午煮术羮　秦子曰五味者各称一族之名合和一鼎名曰羮犹威重亷平恩合而为信也　食经曰有猪蹄酸羮法胡羮法鸡羮法蔗苛鸭羮法　酉阳杂爼云莼羮之絶美江东谓之一莼　桓驎七说曰河鼋之羮齐以兰梅芬芬甘防未咽先滋　卫洪七开曰馨羮芬臛凝色生华　皇象书曰想必醉令作醴梅相待　乞巧文曰捩手覆羮  

羮二  

増史记曰尧之有天下粢粝之食藜藿之羮　庄子曰孔子厄于陈蔡之间七日不火食藜羮不糁　刘向新序曰平公问叔向曰齐桓公合诸侯一匡天下如是君不知臣力何也师旷侍曰臣请以喻五味管仲善断割之隰朋善煎熬之賔须无齐和之羮已熟矣而进之又曰魏文侯见箕季子日宴进粝餐瓠之羮曰岂不能具五味欲我无敛于百姓以省养食之养也　史记曰古者天子尝以春秋解祠黄帝用一枭破镜如淳曰汉东郡送枭五日作枭羮以赐百官也　汉书云髙祖微时与賔客过丘嫂食嫂厌叔与客阳为羮尽轑釡客以故去七年十月封其子为羮颉侯　郭子曰陆士衡诣王武子武子有数斛羊酪指以示陆曰卿东呉何以敌此陆云千里莼羮未下盐豉　晋书云桓温表王濬之孙曰濬今三孙年出六十室如悬磬糊口江濵四节蒸尝菜羮不给　宋书曰湘州刺史王僧防引乐颐之为主簿以同僚非人弃官去吏部郎庾景之尝往颐之为设食惟枯鱼菜葅景之曰我不能食之母闻之自出尝膳鱼羮数种景之曰卿过于茅季伟吾非郭林宗又曰殷淳子孚有父风尝与侍中何朂共食孚羮尽  

朂云益殷莼羮朂司空无忌子也孚徐辍筯曰何无忌讳　又曰朱修之为荆州刺史姊在乡里饥寒不立修之贵为刺史未曽供赡往姊家姊为设菜羮粗饭以激之　又曰毛修之尝为羊羮荐魏尚书以为絶味献之武帝大悦以为大官令被宠遂为尚书封南郡公大官令如故　齐书云髙祖置酒为乐羮脍既至崔祖思谓此味为南北所推侍中沈文季曰羮脍呉食非祖思所解祖思曰炰鳖脍鲤似非勾呉之诗文季曰千里莼羮岂闗鲁卫之说王甚悦曰莼羮故应还沈　后魏书曰彭城王浟为沧州刺史有隰沃县主簿张达尝诣州投人舍食鸡羮浟察知之守令毕集浟对众谓达曰食羮何不还价直也达即伏罪合境号为神明　李白曰白召见金銮殿帝赐食亲为调羮　明皇杂录云李林甫子婿郑平为户部员外一日林甫见其发须斑白谓平曰上明日当赐甘露羮郑郎食此纵当华皓必转黒明日中使果至林甫第赐食中有甘露羮因食平平一夕鬓如漆　散录云柳公权以隔风纱作龙城记及八朝名品号锦様书以进上方御剪刀面月儿羮即命分赐公权　类林云李徳裕穷奢极欲每食一杯羮其费约钱三万杂珠寳美玉雄黄丹砂煎汁为之三煎即弃其滓　异物苑云陈思王制駞蹄为羮一瓯值千金号七寳羮　万花谷云唐明皇命射上林鹿取血和肠煎羮谓之熟洛河  

羮三  

原梅苏　韮芼【`陆玑毛诗草木疏曰梅杏类也其子赤而酢不可生噉煮而曝干为苏可煮羮臛中　下详羮一`】　烹猴　斟雉【`淮南子曰楚有烹猴者而召其邻人邻人以为犬羮而甘之后闻其猴据地而尽吐泻其所食此未知味者　楚词曰彭铿斟雉帝何飨王逸注曰彭铿彭祖也好和滋味善斟雉羮事帝尧帝尧得羮而飨之也`】　子期走楚　羊斟入郑【`战国策云中山君飨大夫司马子期在焉羊羮不遍子期怒走投楚说王伐中山君君亡有二人随问之曰臣父饿且死君下壶餐哺之故来死君中山君曰吾以一杯羮致亡国以一壶餐得二死士　刘向说苑曰郑伐宋将战华元杀羊食士其御羊斟不与及郑师战曰畴昔之羊子为政今日之事我为政舆入郑师故败君子谓羊斟非人也以其私恨败国殄民`】　増叔敖食菜　张翰思莼【`韩子曰孙叔敖为令尹粝饭菜羮　下详脍二`】　母遗　婢覆【`左传曰頴考叔有献于郑公公赐之食食舍肉公问其故对曰小人有母尝小人之食未尝君之羮请以遗之　汉书曰太尉刘寛性仁恕不妄喜怒尝服朝服侍婢奉肉羮翻汚其衣婢遽收之寛神色不异徐言羮烂汝手乎`】　轑釜　分杯【`上详羮二下详羮四`】十逺　双晕【`清异录石耳石发石线海紫菜鹿角菜天花蕈沙鱼海鳔白石决明虾魁腊用`】  

【`鸡羊鹑三汁和之十品不足聼阙之忌入别物恐伦类杂则风韵去矣　又曰窦俨尝病目几防明良医劝令频食羊眼俨遂终身食之其家名双晕羮`】  

羮四  

増香芹【`杜诗滑忆雕胡饭香闻锦带羮又云鲜鲫银丝脍香芹碧涧羮`】　玉糁【`苏子瞻曰过子忽出新意以山芋作玉糁羮色香味皆竒絶作诗云香似龙涎仍酽白味如牛乳更全清莫将南海金虀脍轻比东坡玉糁羮`】　原太羮不致五味【`郑司农周礼注云太羮不致五味铏羮加盐菜矣`】和羮致其五味【`诗注云和羮之道致其五味`】　大羮俱正众味归  

宗【`张翰豆羮赋`】　露葵之羮【`宋玉讽赋详饭`】　瓠之羮【`新序详餐`】　芍药之羮【`雄魏都赋云甘甜之和芍药之羮`】　鳬鸧之羮【`傅毅七激云鳬鸧之羮粉梁之饭`】　莼羮【`详羮二`】　豺羮【`楚词云鼎臑盈望和致芳些内鸧鸽鹄味豺羮些`】　兰椒馥芬【`杜预云大羮生华兰椒馥芬`】　眂夏时【`周礼云羮齐眂夏时注曰羮宜热`】识毋和【`后汉书云陆续坐事系狱续母送至京师无缘与续相闻母但作馈食付门卒以进之续对食悲泣不能自胜使者怪而问其故续曰母来不得相见故泣耳使者怒吏卒通意召将案之续曰因食饷羮识母所自调和母尝截肉未尝不方断葱以寸为度是以知之`】　和如羮【`详羮一`】　酸若苦【`楚词云和酸若苦陈呉羮些注云言呉人工作羮和调甘酸其味若苦而复甘也`】　有生肝【`韩子曰昭僖侯之时宰人上食而羮中有生肝焉昭侯召宰人而诮之曰汝何为置生肝羮中宰人曰窃以为有欲去上食宰也`】　无盐豉【`后汉书曰陶硕字公超啖芜菁羮无盐豉`】　藜羮不糁【`庄子详见糁`】　暖羮不弃【`六韬云尧王天下温饭暖羮不酸不弃`】　蔬食菜羮【`论语曰孔子虽疏食菜羮祭必齐如也`】　箪食豆羮【`孟子曰茍非其人箪食豆羮见于色`】竹王击石出水【`华阳国志云竹王常入山大石上命作羮从者曰无水王以钩击石出水`】子国投浆沃之【`淮南子云太宰子朱侍饭于令尹子国令尹子国歠羮而热投巵浆而沃之明日太宰子朱辞官而归其仆曰楚太宰未易得也辞官去之何也子朱曰令尹轻行而简礼其辱人不难明年伏郎尹而笞之三百`】　受羮反锦【`左传云叔鲋求货于卫之蒭荛者卫人使屠伯馈叔向羮与一筐锦叔向受羮反锦`】　赵琰不食【`后魏书曰赵琰字叔起尝送子冀州聘室过路傍主人设羊羮琰方知盗杀卒辞不食`】　萧励更衣【`梁书曰萧励为广州刺史徴为太子左卫率励性啬俭而噐度寛裕左右尝将羮正胷前翻之顔色不异徐呼更衣`】　不糁【`庾衮藜羮不糁门人进饭曰已食讫`】分羮【`汉髙祖谓项羽曰若烹太公辛分我一杯羮`】　遗羮【`战国防云乐羊围中山其子在`】  

【`中山中山人烹其子而遗之羮乐羊啜之尽文侯谓禇帅賛曰乐羊以我故食其子对曰其子食之其谁不食乐羊下中山文侯赏其功而疑其心`】　芼羮【`内则云芼羮菽麦惟所欲`】　和羮【`书若作和羮尔惟盐梅`】　羮定【`仪礼定熟也`】　客以故去【`详羮二`】　齐以兰梅【`详羮一`】  

羮五  

原赋晋张翰豆羮赋曰孟秋嘉菽垂枝挺荚是刈是获充箪盈箧香铄和调周疾赴急  

## 御定渊鉴类函卷三百九十一

食物部四【`臛　饮　浆　盐　豉　醯　酱醢煎和　齐　葅　蜜　饧　脂　油酪酥`】  

臛一  

増说文曰臛肉羮也　苍颉解诂曰臇少汁臛也膹臛多泽　正字通曰王逸招魂注有菜曰羮无菜曰臛师古曰羮与臛烹煮异齐调和不同非闗有菜无菜也食经曰有芉子酢臛法　崔骃博徒论曰鹜臛羊残齐书曰虞悰家富于财而善为滋味豫章王嶷盛馔享賔谓悰曰肴羞有所遗否悰曰何曽食疏有黄颔臛恨无之  

臛二  

原鹜臛　蠙臛【`崔骃博徒论又楚辞臛鹜为羮　王粲七释云鼋羮蠙臛晨鳬宿鷃`】　鳬臛　鼈臛【`广志曰晨鳬肥而耐寒宜为臛　齐谐记曰江北华本者为人好鼈臛`】　臛鼈臛蠵【`楚辞云臛鼈炰羊有柘浆些又云露鸡臛蠵厉而不爽些`】　臛雀　臛蛇【`楚辞`】  

【`云煎鲭臛雀遽爽存只注云遽趣也爽差也存前也言乃复煎鲋鱼臛黄雀勅趣宰人差次众味持之而前也刘子云越人臛蛇以飨秦客秦客甘之以为鲤也既而知之据地而呕此未为知味者也`】　臛江  

东之潜鼍　臛东海之游鼋【`曹植七启　傅七谟云脍珠崖之麋鼈臛东海之游鼋`】　三军尽食　祢衡自饱【`刘欣期交州记曰九真太守陶潢筑郡城于土穴中得一物白色形似蚕蛹无头长数十丈大十余围蠕蠕动莫能名剖腹有肉如猪肪遂以为臛羮甚香潢啖一杯三军尽食　祢衡别黄祖在防冲船上大防賔客作黍臛至衡前衡便自饱食不顾又出言不逊祖遂杀之`】　増肉羮　蒿气【`上详臛一　释名曰臛者蒿也香气蒿髙也`】　饥食臛酢臛法【`清异录曰段成式驰猎饥甚叩村家主人老姥出彘臛五味不具成式食之有逾五鼎`】  

【`下详臛一`】　白龙臛　黄颔臛【`鳜肉　下详臛一`】  

饮一  

増周礼天官膳夫曰饮六清【`六清水浆醴凉医酏也`】又食医曰饮齐眡冬时【`饮宜寒也`】　礼郊特牲曰饮养阳故有乐　又内则曰饮重醴稻醴清糟黍醴清糟醴清糟【`重倍也糟醇也清泲也致饮有醇者倍设之也`】又外曰共王及后与世子食后所进之六饮水居其上其次曰浆三曰醴四曰凉【`暑月以杂糗为和水者`】五曰医【`以梅花木相和水一名滥凉`】六曰酏【`以黍为粥之薄者`】　论语曰一箪食一瓢饮　庄子则阳篇或不言而饮人以和与人并立而使人化　左传曰鄢陵之战栾鍼见子重之旌请曰楚人谓夫旌子重之麾也彼其子重也日臣之使于楚也子重问晋国之勇臣对曰好以众整曰又何如臣对曰好以暇今两国治戎行人不使不可谓整临事而食言不可谓暇请摄饮焉【`摄持也持饮往饮子重也`】公许之使行人执榼承饮造于子重子重曰夫子尝与吾言于楚必是故也不亦识乎受而饮之免使者而复鼓　又曰郑师入陈子展执絷而见再拜稽首承饮而进献【`承饮奉觞示不失敬`】臣子美入数俘而出　又曰呉入楚申包胥乞师于秦立依于庭墙而哭日夜不絶声勺饮不入口七日语林曰陆士衡在洛夏月忽思竹篠饮语刘实云吾乡曲之思转深今来东归恐无复相见理言此以复之  

饮二  

原四饮【`周礼酒正辨四饮之物一曰清二曰医三曰浆四曰酏掌其厚薄也按郑注云清谓醴之泲者医内则所谓或以酏为醴凡醴浊酿酏为之则少清矣医之字从殹从酉者也浆今之酨浆也酏今之粥内有黍酏酏饮粥稀者之清也`】　五饮【`礼记玉藻云天子五饮上水浆酒醴酏注云水为上其余次之`】浆人共王六饮【`周礼浆人掌共王之六饮水浆醴凉医酏入于酒府醴者清也凉水酒也`】膳夫掌王六清【`周礼详食`】　饮六甲【`春秋合诚图云黄帝请问太乙长生之道太乙曰食饮六甲`】　饮三泠【`庄子云醎者不作而欲食之夜必梦饮三泠注云泠缾也`】　夸父北饮大泽【`山海经夸父与日竞走渴饮河渭不足北饮大泽未至道渴而死弃其杖为邓林`】奔戎刺其左骖【`穆天子传曰天子渴于沙衍求饮未至七萃之士髙奔戎刺其左骖之颈取其清血以饮天子天子美之乃赐奔戎佩玉一只`】　齐侯下如华泉【`左传云晋伐齐齐师败绩逢丑父教公下如华泉取饮郑周父御佐车宛茷为右载公以免`】　谷阳操酒而进【`韩子云晋楚战于鄢陵司马子反渇而求饮谷阳防操觞酒以进`】　借瓮作饮【`神仙曰蔡经尸解去十余年忽还家言七月七日王君当来过到其日可多作数百斛饮以供从官到期假借瓮噐作饮数百斛罗列覆置庭中其日方平果来`】　笮粪饮之【`后汉书曰耿防以疏勒城傍有涧水引兵据之匈奴来攻拥絶涧水恭于城中穿井十五丈不得水吏士渇乏笮马粪汁而饮之`】　夜饮见人倾瓮【`志怪记云宗正卿防稽谢谟夜饮室中忽见人披发求饮倾瓮不去谟以为盗拔剑逐之`】　沈饮忽失所在【`异苑云任城王六月沈饮忽失所在以为中酒毒而化`】  

浆一  

増汉释名曰桃滥以水也水清而藏之其味滥滥然酢也　礼记曲礼曰酒浆处外　孟子曰其小人箪食壶浆以迎其小人　山海经曰髙前之山上有水焉甚寒而清帝台之浆也饮者不心痛　汉书郊祀歌曰泰尊柘浆析朝酲【`取甘柘汁以为饮言柘浆可以解朝酲也`】　华山记曰华山明星玉女持玉浆　管子曰左酒右浆　广志曰醶防浆也　神异经曰东南有人名黄父以雾露为浆　顾子曰非其道壶浆不可受是其道虽天下不可让　枚乘柳赋曰樽盈缥玉之酒爵献金浆之醪　史记曰薛公藏于卖浆家　后魏书曰游明根幼年遭乱为栎阳王氏奴主使牧羊明根以浆倩人书字路边画地学之  

浆二  

原与体相浆　甚寒而清【`释名云浆将也饮之寒温多少与体相将顺也　下详浆一`】　琼浆　瑶浆【`楚辞云华酌既陈有琼浆些　又云瑶浆勺实羽觞些注云瑶玉也勺沾也`】　金浆　玉浆【`汉武故事云西玉母曰太上药有玉津金浆连珠云浆　典术云饵桃胶十五日后夜半时视北斗魁内尝有神人见可饮玉浆`】　桂浆　蔗浆【`王子年拾遗云频斯国人饮桂浆　汉书云泰尊以蔗汁为浆`】　勺药浆　雾露浆【`枚乘七发云勺药之浆下详浆一`】　蚁丘浆　白水浆【`卖浆之家见庄子　张衡思赋云白水以为浆按音俱酌也白水水名`】　五云浆　万嵗浆【`汉武故事云西王母次药有五云之浆　焦赣易林登上桥堂饮万嵗浆`】　帝台浆　王母浆【`上见浆一　汉武内传详前`】　取浆给盛姬　义浆给过客【`穆天子云盛姬求饮天子命人取浆而给是曰壶輲按輲音遄速也　孝子传曰洛阳杨公辇作义浆以给过客`】　国子执壶浆　女子饭盎浆【`公羊传详糗　呉越春秋云伍子胥过江适防女子击绵于濑水之上筥中有饭子胥遇之谓曰夫人可得一餐乎女子知非常人遂发其箪筥饭其盎浆长跪而与之`】　瓦器盛浆　桑杯盛浆【`后汉书羊续为庐江太守瓦噐盛浆　又云髙以桑杯盛浆`】　水浆不入口卖浆值天凉【`檀弓云曽子谓子思曰吾执亲之丧水浆不入于口者七日　姜子牙少贫卖浆值天凉屠牛卖肉值天热而肉败`】　不系酢浆　不以其浆【`顾子云或人有玉杯以示顾子顾子曰子之玉杯恐不但以系酢浆　诗云或以其酒不以其浆`】　一杯气力十倍千担比百乘家【`世语曰嵩山北有大穴晋初有一人误坠穴中縁行十许里有草屋一区`】  

【`中有二人对坐围碁局下有一杯白浆坠者告以饥渴碁者曰可饮此坠者饮之气力十倍归问张华华曰所饮者玉浆　史记云通邑大都浆千担亦比百乘之家`】　浆人馈五浆　父子冷如浆【`列子云列子之齐中道而反遇伯昏瞀人曰奚方而反曰吾惊焉恶乎惊曰吾食于十浆而五浆先馈伯昏瞀人曰若是则汝何为惊曰夫浆人特为食羮之货无多余之赢其为利也薄其为权也轻而犹若是而况万乘之主身劳于国而智尽乎事彼将任我以事而效我以功吾是以惊　魏志于时有谤书曰曹爽之势热如汤太傅父子冷如浆李丰兄弟如游光`】  

盐一  

増说文曰东方谓之斥西方谓之卤河内谓之醎然其类有二或引池而化周官所谓盬盐也今谓之颗盐或煮海煮井及煮鹻而成周官所谓散盐也今谓之末盐又防要青州盐出于东海幽蓟大同横野有盐池其  

盐出于北海岭南盐出南海劒南西川盐出于井永康军盐出于崖井并州盐出于池是为卤地蕃中盐出于木又有出于石西夏盐有池其色青　广雅曰防□□盐也　礼记曰醯醢之美而煮盐之尚贵天产也又曰桃诸卵盐【`大盐`】　又曰初衰食菜果饮水浆无盐酪不能食食盐酪可也　山海经曰景山南望盐败之池北望少泽其草多藷藇秦菽其隂多頳其阳多玉郭景纯云盐败泽即解县盐池也　晋书曰肃慎国无盐铁烧木作灰取汁而食之　魏书曰忽吉国水气咸凝盐生树上　晋太康地记曰梓潼县出繖子盐　广志曰海东有印成盐西方有石子盐皆生于水北蕃中有青盐五原有紫盐波斯国有白盐如石子　凉州异物志曰姜赖之墟今称龙城垣溪无道以感天庭上帝赫怒溢海荡倾刚卤千里蒺藜之形其下有盐累棋而生又曰盐山二岳三色为质赤者如丹黒者如漆大小如意镂之写物作兽辟恶佩之为吉戎盐可以疗疾　岭表异录曰野煮盐广南煮海其无限商人纳计价极防数内有恩州塲石桥塲俯迎沧溟去府最逺商人于所司给一百石石课支销止货三五千及往本塲盐并官给无官给遣者商人但将力收聚咸池沙掘地为坑坑口稀布竹木铺箪于其上堆沙潮来投沙咸卤淋在坑内伺候潮退以火炬照之气冲火城则取卤汁用竹盘煎之顷刻而就竹盘者以篾细织竹镬表里以牡砺灰泥之自收海水煎盐谓之野盐言易得如此也吕氏春秋曰和之美者即大夏之盐　管子曰齐有  

渠展之盐燕有辽东之煮十口之家十人防盐百口之家百人防盐凡食盐之数一月丈夫五升少半妇人三升少半婴儿二升少半盐之重升加分耗而釡百升加什耗而釡千君伐菹薪煮浦水为盐正而积之三万钟至阳春农事方作命民无得筑垣墙毋得缮冡墓大夫毋得治宫室台榭北海之众毋得聚庸而煮盐然盐之贾必四十倍君以四十之贾循河济之流南输赵宋卫濮阳恶食无盐则肿守国之本其用盐独重君伐菹薪煮沛水以借于天下然则天下不减矣　尸子曰南海之辇北海之盐　淮南万毕术曰盐能累卯　本草经曰卤盐一名寒石味苦戎盐主明目大盐名胡盐　王符论曰攻玉以石洗金以盐　风俗通曰咸如炭俗说咸亦与热正等炭火不可以入口人食得大咸亦吐之按东海晌人晓知盐法者云榄盐水多日毎燋黒如炭非谓灶中火炭也　抱朴子曰作赤盐法用寒盐一片雨泥一斤内铁噐中以水烧皆消而赤也　金楼子曰蕃中有白盐峰洞彻如水精及其映日光似虚魄蕃人和之以供国防名为君王盐亦名玉华盐　又曰有清池盐正四方广半寸其形扶疎如有人耕池旁地取池水波种之去勿廻顾即生此盐  

盐二  

増管子曰桓公成盐三万六千钟令史粜之得成金万一千余斤　左传曰王使周公阅来聘飨有昌歜白黒形盐辞曰国君文足昭也武可畏也则有备物之享象其徳荐五味羞嘉谷盐虎形以献其功吾何以堪之史记曰募民月给费因官噐作煮盐官与牢盆【`牢廪食也盆煮盐`】　蜀王本纪曰宣帝地节中始穿盐井数十所　博物志曰临卭火井诸葛亮往视之后火益盛以盆贮水煮之则成盐后人以火投井中火即防至今不然　魏志曰卫凯与荀彧书曰夫盐国之大寳也自乱以来放散宜如旧置使者盐费以其直益市犂牛若有归民以供给之　蜀志曰先主定益州置盐府校尉主盐铁之利　皇甫谧春秋曰故侍中刘子杨食饼知盐生精味之至　晋书曰郭文字文举隠居呉兴余杭大辟山中恒着鹿裘葛巾不饮酒食肉区种菽麦采草叶木实贸盐以自供人或酬下价者亦即与之　宋书曰豫章王大防賔僚张融食炙始毕行炙人便去融欲求盐蒜口终不言方食捶指半日乃息　齐书曰张融作海赋文词诡激独与众异后以示顾凯之曰卿此赋实超元虚但恨不道盐耳融即求笔注曰漉沙搆白熬波出素积雪中春飞霜暑路　又曰崔慰祖父丧不食盐母曰汝既无兄弟又未有子息毁不防性故当不进肴羞耳至于盐不食吾今亦不食矣慰祖不得已从之　后魏书曰世祖南伐遣李孝伯赐刘义恭等盐各九种并胡豉孝伯曰有后诏凡此诸盐各有所宜白盐食盐主上自所食黒盐治腹胀气满用每六铢以酒下胡盐治目痛戎盐治诸疮赤盐駮盐臰盐马齿盐四种并非食盐北齐书曰房景伯母亡居丧不食盐菜因此遂为水病积年不愈　又曰崔暹奏请海沂煮盐有利军国文襄以问崔昴昴曰亦既官煮断之灶官刀锥多不及人广请凖开市薄为灶税私馆给彼此有宜朝廷从之　唐书曰武徳中长安古城盐渠水生盐色红白味甘状如方印　又曰左右神防盐州行营节度使胡坚昌表奏初城盐州卤中获壤土又置烽堡水路廻逺即时有雨发盐井悉生盐事符圣徳可谓天讃请宣付史馆制可又曰代宗时河中府盐池生瑞盐韩滉奏曰土徳之  

瑞　又曰李晟薨后徳宗以初成盐州复开池上赐宰相新盐恻然思之命置盐于灵座　又曰初盐起于第五琦及刘晏代其任法术精密官无遗利初嵗入钱六十万贯季嵗十倍而人无厌苦大歴末通计一嵗征赋所入而盐鹾当天下大半之赋　梁四公子记曰髙昌国遣使贡盐二颗颗如斗状白似玉帝以其自万里絶域而来献数年方达命杰公迓之谓使曰盐一颗是南烧羊山月望收之者一是北烧羊山非月望收之者使者具陈盐奉王急命故非时尔因谓紫盐磬碧珀云中路遭北凉所夺不敢言之帝问杰公羣物之异对曰南烧羊山盐文理粗北烧羊山盐文理密月望收之者明彻如冰以毡槖煮之可验交河之间平碛中掘深数尺有末盐如红如紫色鲜味甘食之止痛更深一丈下有碧珀黒逾纯漆或大如车轮末而食之攻妇人小腹症瘕之疾彼国珍异必当致贡是以知之  

盐三  

增煮海　熬波【`黄帝时有诸侯宿沙氏始以海水煮乳煎成盐其色有青黄白黒紫五様盐之作自此始　下详盐二`】　享周公　举胶鬲【`上详盐二　胶鬲遭纣之乱隠居卖盐为业文王闻其贤举以为相孟子曰胶鬲举于鱼盐之中`】　四域来求　万国毕仰【`上详盐四刘公干鲁都赋　异物志云天竺有水其名恒源一号新陶水特甘香下有盐水万国毕仰`】管子为国　黄霸治郡【`上详盐四正盐防下详太守上`】　呉王煮海姚彪覆江【`汉呉王濞煮海水为盐　沈珍从姚彪贷盐彪覆百斛于长江曰明吾不惜盐惜所`】  

【`与耳`】　陵州井　寳应池【`上详盘　下详奸邪`】　火州赤白　海南青紫【`古车师国今名火州其产盐赤者如朱白者如玉　西域记海南有青紫盐其味甚美`】　如霜　胜雪【`杂俎昆吾陆盐周十余里无水自生末盐月满则如积雪味甘月亏则如薄霜味苦　李白诗呉盐如花皎如雪`】  

盐四  

増君王盐【`杂俎白盐厓有盐如水精名君王盐`】　学士盐【`详诸盐使`】　林甫贩盐【`李林甫少年贩盐为生后事唐`】　原体同于水【`博物志盐体同于水`】　润下作咸【`论衡云润下作咸水之滋味也东海水咸流广大也西州盐井源泉深也人或无井而食或穿井不得泉有盐井之利乎`】　成之自然【`王廙洛都赋云东有盐池玉洁冰鲜不劳煮沷成之自然`】　莫知所生【`郭璞盐池赋云嗟液之潜盛盖莫知其所生`】　挹之不损取之不勤【`刘公干鲁都赋又有盐池漭沆煎炙阳春焦暴濆沬疎盐自殷挹之不损取之不勤`】　煮海为盐【`详盐一`】　似道贩盐【`贾似道贩盐百艘至临安卖之太学生有诗曰昨夜江头长碧波满船都载相公鹾虽知要作调羮用未必调羮用许多`】　焚薪成盐【`华阳国志云越隽笮夷有盐池积薪以池水灌而后焚之成盐`】　佥赖其肤【`徐干齐都赋`】　饴盐【`周礼盐人职云王之膳羞共饴盐后及世子亦如之郑注云饴盐盐之甜者今戎盐有焉疏云饴盐即石盐也`】　大盐【`卢毓冀州论云江东有大盐`】　卤盐【`本草云卤盐一名寒石味苦治消渴长肌肤去大热除邪气下毒虫`】胡盐【`详盐一`】　戎盐【`本草云戎盐无毒李氏注云生邯郸西羌戎胡山`】　渠展之盐【`管子云齐有渠展之盐燕有辽东之煮`】　郇瑕之盐【`延笃与李文徳书云晋国有郇瑕氏之盐`】　似石【`沙州记云自大岭岭北乙沸界屈海海西南三百里有盐从阔半寸形似石味甜无忝河东也`】　如繖【`荆州记云朐防县北岸有阳溪溪内有盐井百二十所巴峡一川悉资此盐周于煮又海盐水自凝生繖子盐大者方寸中央隆起形如张繖按繖古作伞`】　虎形【`周礼笾人职云朝事之笾其实麷蕡白黒形盐膴鲍鱼鱐注云筑盐以为虎形谓以司尊彛之职参之朝事谓祭宗庙荐血腥之事形盐盐之似虎者`】　石子【`呉时外国传云涨海中有湾湾中常出自然白盐峄峄如细石子毎嵗以一车输王国用`】　色如白石【`齐地记云齐有皮丘坑民煮坑水为盐色如白石`】　状如石英【`异物志云天竺国有白盐状如石英`】　白如水精【`天竺国有新陶水水甘美下有石盐白如水精`】　皓若雪华【`刘公干鲁都赋云其盐则素鹾凝结皓若雪华`】　玉润雪积【`郭璞盐池赋云磊确□碌锷剡其方玉润膏津雪积陵冈`】　玉洁冰鲜【`王廙洛都赋详前`】　烂然汉明晃尔霞赤【`郭璞盐池赋云烂然汉明晃尔霞赤望之云蒸即之雪积`】　灿如散练焕若布章　紫沦洒焰红华笼光【`并郭璞赋`】　皓皓乎若白雪之积鄂鄂乎若景阿之崇【`徐干齐都赋`】　熙金葩之融炎頴跃结而沦成【`郭璞盐池赋`】　海濵田【`盐池赋序云呉都縁海海濵有盐田相望皆赤卤呉民煮以为盐`】　卭江井【`杜预益州记云益州有卓王孙井臼常于此井取水煮盐义熙十五年治井也`】　正盐防【`桓公问于管子曰吾何以为国对曰惟官山海为可耳曰何为官山海对曰海王之国谨正盐防`】　减盐价【`汉书宣帝诏曰盐人之食而价贵众庶重困其减天下之盐价`】　私煮者釱左趾【`史记平凖书云建元间以东郭咸阳孔仅为大农丞领盐铁事上言山海天地之藏也皆宜属少府陛下不私以属大农佐赋愿募民自给费因官噐作煮盐官与牢盆浮食竒民欲擅管山海之货以致富羡役利细民其沮事之议不可胜聼敢私铸铁噐煮盐者釱左趾`】　宿沙善煮【`鲁连云宿沙瞿子善煮盐使煮溃沙虽十宿不能得也案宋志曰宿沙卫在齐地齐居海濵故多鱼盐之利`】　青州厥贡【`尚书禹贡云青州厥贡盐絺海物惟错`】　井水沷炭【`益州记云越隽煮盐先烧以盐浸水沷炭刮取盐`】　水渍咸石【`人云越隽汶山有盐石先以水渍既而煮之取盐`】　通行有无【`汉书王莽诏曰夫盐食者之将通行有无备民之用也`】国之寳【`左传云成公六年晋人谋去故綘居郇瑕氏之地沃饶而近盬韩献子对曰不可夫山泽林盐国之寳也国饶则民骄佚近寳公室乃贫公恱从之`】　国之利【`晋中兴书太元三年诏曰盐者国之重利`】　国用饶足【`汉书云呉煮东海之水为盐以致富国用饶足`】　私煮者四嵗刑【`晋令曰儿民不得私煮盐犯者四嵗刑主吏二嵗刑`】　大旱地生盐【`纪年晋肃公三年大旱地生盐`】　雨多以祭社【`春秋繁露云雨多以盐及美酒祭社`】　温泉有气【`袁山松宜都山川记云佷山县东有温泉大溪夏冬则大热常有雾气百病久疾入水多愈此泉先出盐`】　盐味少生【`晋符朗元达识味防稽王道子设食食之极江左精馔食讫问曰闗内食孰若此朗曰皆好惟盐味少生即问宰夫果如其言`】　诏县赐供汤直【`刘起让云恩诏县赐以盐五十斛供汤药之直`】　赐盐以周丧事【`呉志云朱桓卒家无余财孙权赐盐五十斛以周丧事`】　以共百事【`周礼云盐人掌盐之政令以共百事之盐郑注云政令谓受入教所处置求者所当得又孔疏云谓四方盐防盐有数种处置不同故云受入教所处置也`】　大夏之盐【`吕氏春秋云和之美者大夏之盐注大夏西泽名`】　江阳之盐【`崔骃博徒论曰江阳六盐`】　斛成二斗【`蜀郡志云中有盐井深数丈汲水煮之一斛水得二斗盐`】　石直八千【`续汉书云虞诩为武都太守始到郡盐石直八千视事三嵗盐石四百`】　一车输王【`呉时外国传详前`】　一斛为赋【`魏畧云汉哀帝时民家出盐一斛以为赋`】　侯览求假盐【`郗超书云章安为河东太守常侍侯览遣诸王赍书请托并求假盐也`】　郗超转易盐【`注未详`】　増长肌肤　牢肌骨　除邪下毒　明目益气【`并本草经详前`】　原梁置【`后汉天竺国有梁罝盐一名身毒国`】　蜀井【`蜀都赋云家有盐泉之井`】　和羮【`商书若作和羮尔惟盐梅`】　修池【`徐邈字景山为金城守修武威酒泉盐池以收虏谷军用丰盈`】　鬻盐【`凡齐事供鬻盐鬻盐练治者`】　载盐【`第五伦客河东变姓名王伯齐载盐往来`】　上谷之利【`上谷有鱼盐枣栗之利`】　虞坂之载【`骐骥驾盐车上虞坂遇伯乐而长鸣`】　军农之要【`魏志邓艾言司马文王曰今因平蜀之势以乗呉席卷之时然大举之后将士疲劳且煮盐兴冶为军农之要`】　盐食之急【`张休上言盐食之急虽贵不可不须官可自鬻`】　青紫【`西域记曰西海南有青盐紫盐池盐方寸半食味甚美`】  

豉一  

増释名曰豉嗜也五味调和须之而成乃可甘嗜也故齐人谓豉声如嗜　史记曰糵麴盐豉千合　袁宏汉记曰李傕数设酒请郭汜或留汜妻惧与傕婢妾私而夺己爱思有以离间之傕送馈汜妻乃以豉为药汜将食妻曰食从外来傥或有故遂摘药示之曰一栖不两雄我固疑将军之信李公也明日傕请汜大醉汜疑傕药之绞粪汁饮之乃解于是遂相疑猜也　三辅决录曰前队大夫范仲公盐豉蒜果共一筩言其防俭也豫章列士传曰羊茂为东郡太守出界卖盐豉　博物志曰外国有豉法以苦酒溲豆暴令极燥以麻油蒸蒸讫复暴三过乃止然后细捣椒屑筛下随多少合投之中国谓之康伯以是故人姓名传此法者云下气调和  

豉二  

原五味调和须之而成【`详豉一`】　辛甘之味皆发而行【`楚词曰大苦咸酸辛甘发些注曰大苦豉也辛谓椒姜也甘谓饴蜜也言取防汁调和以椒姜咸酸和以饴蜜则辛甘之味皆发而行也`】　大苦【`详上`】　苦豉【`广志曰苦秦豉也`】　康伯【`详防一`】益气【`呉氏本草云豉益人气`】　下气【`详防一`】　美豉出鲁【`古艶歌云白盐河东来美防出鲁门`】　盐豉共壶【`谢承后汉书云羊续为南阳太守盐豉共一壶`】　饭惟盐防【`又曰韩崇为汝南太守遗妻子麤饭惟菜茹盐防而已`】　盐豉共一筩【`详豉一`】未下盐豉【`详羮`】  

醯一  

増和牲　柔肉【`礼内则脍春用葱秋用芥豚春用韭秋用蓼脂用葱膏用薤三牲用藙和用醯兽用梅注藙茱茰也三牲牛羊豚也　内则肉腥细者为脍大者为轩或麋鹿鱼为菹麕为辟鸡野豕为轩兔为宛脾切葱若薤实诸醯以柔之注云细切者为脍大片切者为轩实诸醯以柔之言肉与葱薤皆实诸醯浸渍而熟则柔软矣`】　乞邻　贮寺【`论语曰子曰孰谓微生髙直或乞醯焉乞诸其邻而与之唐旧说圣善寺阁常贮醋数十瓮恐为蛟所伏以致雷震也`】　呉氏所为　唐俗所  

贵【`晋刘伶之妻呉氏因夫嗜酒败事欲其节饮毎酿酒则以盐梅辛辣之物投之酒内致其味酸盖不欲其饮也后人効其所为因以作醋一说醋自周人所造　晋公遗语唐世风俗贵重桃花酸`】　景略宴客　俊臣鞫囚【`唐书任廸简天徳李景略表佐其军尝宴客而行酒者误进醯景略用法严廸简不忍其死饮为釂徐以他辞请易之归衉血不以闻军中恱其长者　唐来俊臣鞫囚不问轻重皆注醋于鼻`】　原食三十人　比千乘家【`食经云外国作苦酒法用水一升三合正月九日热一铜匕调之一杯可食三十人　史记云通邑大都醯醤千瓿比千乘家`】　大功不食时祠皆用【`礼记曰大功之丧不食醯酱　卢谌祭记曰四时之祠皆用苦酒`】　女供官贩【`周礼醯人女醯掌供五虀七葅凡醯酱之物王举则供虀葅醯物六十罋供后及世子之酱醯　魏名臣曰中书监刘放曰官贩苦酒与百姓争锥刀之末请停苦酒醋也`】　増百瓮　一瓯【`仪礼曰醯醢百瓮夹碑十以为列　北梦琐言云有少年眼中常见一镜子赵卿诊之曰来晨以鱼脍奉候及期延于闑内从容久饥候客退方得攀接俄而台上施一瓯芥醋更无他味少年饥甚闻芥醋香轻啜之逡廵再啜遂觉胸中豁然眼花不见卿云君吃鱼脍太多非芥醋不快故权诳而愈其疾也`】　治齿灌鼻【`葛洪肘后方云治齿痛用多年醶酢　唐书曰薛仁呆拔秦州召富人磔于猛火之上或以醯灌鼻求其金寳`】  

醯二  

原鳯林鸣酢【`汉武内传云西王母谓帝曰仙药有鳯林鸣酢案酢俗作醋醯也`】　东里独妪【`君举食檄云大市覆罂之蒜东里独妪之醯`】　卒成苦酒【`食经云作卒成苦酒其法取黍米一斛以热粥浇其上二日便成酢`】　筑城贮醯醢【`呉地志云呉王筑城以贮醯醢今俗人呼为苦酒城`】　欲食投水内【`食经云作苦酒法用乌梅以苦酒渍之暴干作屑欲食輙投水内`】　宋葬夫人醯醢百瓮【`礼记云宋襄公葬其夫人醯醢百瓮`】　龙肉醯渍则文章生【`博物志`】　増酢如蓂荚【`风俗通曰酢如蓂荚按蓂味酸工者取以调味`】　食总管【`清异录曰醋为食总管`】　傅之无痕【`本草云孙光宪家婢抱小儿不觉落炭火上便以醋泥傅之无痕`】　处内【`曲礼脍炙处外醯酱处内`】　和羮　调醯醢【`内则调之以醯醢`】　烹鱼肉【`醯醢盐梅以烹鱼肉`】　醯鸡【`庄子`】  

酱醢一  

原周礼曰醢人职女醢二十人谓女奴晓醢者　礼记曰酱齐视秋时郑注曰酱宜凉也　増又曰献熟食者操酱齐　又曰濡鸡醢酱实蓼濡鱼卵酱实蓼濡鼈醢酱实蓼鱼脍芥酱麋腥醢酱　礼记外传曰醢有陆产有水物天地隂阳之气所生臡者骨肉相杂为之有麋鹿麕之臡兔醢蚳醢有鱼雁蠃蠯之醢　原论语曰不得其酱不食　増桓谭新论曰鄙人得鯅酱而美与人共食少唾其中因弃之俱不得食　崔实四民月令曰五月一日可作醢　原风俗通曰酱成于盐夫物之变有时而重　増论衡曰作豆酱恶闻雷此欲使人急作不能积久　原神仙食经云十二香酱以沉香等油煎成服之　増枚乘七发曰熊蹯之臑芍药之酱韦昭上林赋注曰勺药和齐咸酸美味也　君举食檄曰东里独妪之醯　天中记曰汉武帝逐夷至于海濵闻有香气而不见物令人推求乃是渔父造鱼肠于坑中以土覆之香气上达取而食之以为滋味逐夷得此物因名之置鱼肠酱也　原汉书曰刘歆谓扬雄云今学有禄利然尚不能明易又如何吾恐后覆酱瓿　又曰张氏卖酱而逾侈　増世说曰陆机入洛欲为三都赋闻左思作之抚掌而笑与弟书此间有伧父欲作三都赋须其成当以覆酱瓮耳　宋书曰孝武尝为王谟作四时诗云匏酱调秋菜白鹾解冬寒　又曰阮孝绪外兄王宴贵显孝绪度之必至颠覆闻其笳管穿篱逃匿不与相见曽食酱美问之云是王家所得便吐餐覆酱  

酱醢二  

原食酱百二十【`周礼云膳夫掌王馈食酱百有二十罋`】　上价斤二百【`范子计然三酱出东海上价斤二百中百下三十也`】　□鲗之酱【`周书云伊尹受命于汤赐□鲗之酱方言曰鱼皮□鲗之酱为贵`】　芍药之酱【`详酱一`】　灵之酱【`汉武帝内传西王母谓帝曰神药上有连珠云酱玉津金酱中有灵之酱`】　肉谓之醢【`尔雅云肉谓之醢有骨者谓之臡注杂骨酱之也`】　朱登蟹酱【`张敞荅朱登书曰朱登为东海相遗敞蟹酱敞报曰谨分其贶于三老尊行者曷敢独享也`】　晋武鱼酱【`晋武帝与山涛书兼致鱼酱一斗`】七醢【`周礼云醢人为王及后世子共其内羞王举则共醢六十瓮以五齐七醢七葅三臡实之`】　三臡【`详上`】　蒟酱【`汉书武帝使唐防封南越南越食蒟酱似谷叶如桑其长三寸蜀用作酱也`】芥酱【`说文云肥干肉芥酱臑有骨醢酱榆酱`】　蜯酱【`苍颉解诂云醢蜯酱`】　□酱【`交州记云蟹□形如色黒十二蟹足在腹下雌负雄而行南方用以作酱`】　孔子覆醢【`礼记云孔子哭子路于中庭从者曰醢之矣遂命覆醢`】　天子执酱【`礼记云食三老五更于太学天子执酱而馈`】　胡子马醢【`东观汉记云上至邯郸赵王庶兄胡子进马醢`】　刘累龙醢【`左传云蔡墨曰刘累学扰龙氏事孔甲一雌死潜以醢食`】　千乘之家【`史记货殖传云通邑大都醢酱千瓿比千乘之家`】　四豆之实【`周礼曰醢人掌四豆之实朝事之豆其实韭菹醯醢昌本麋臡菁葅鹿臡馈食之豆其实葵菹蠃醢脾析蠯醢蜃蚳醢豚拍鱼醢加豆之实芹菹兔醢深蒲醯醢菭葅防醢笋葅鱼醢`】　雷不作酱【`风俗通曰雷不作酱俗说令人腹内雷声按子路感雷精而生尚刚好勇死卫人醢之孔子覆醢毎闻雷心恻怛耳`】　丧不作酱【`异苑云頴川庾泽太元间三桓还值其家作酱泽曰诚知之`】　醢南宫【`南宫长万宋人醢之`】　醢彭越【`详下汉髙帝`】增大官醢【`朱泚刘文喜劫众以乱诏李懐光攻之帝为减大官脯醢给军`】　醢化蟹【`合壁事类云彭越佐髙祖得天下封为梁王被防而死吕后以其肉将作醢使人送与淮南王黥布令使者勿语待食完而后言其故时布船游于江既闻其说即临风而吐之尽化为螃蟹而去`】　鹿尾酱【`禄山进鹿尾酱`】　葫芦酱【`唐世风俗重葫芦酱`】　孝悌醢酱【`唐柳玭家诫曰孝悌忠信乃食之醢酱岂可一日无哉`】  

酱醢三  

原启梁刘孝仪谢晋安王赉虾酱启曰龙酱传甘退诚可陋蚳醢称贵追觉失言上圣闻雷未之能覆嘉賔流歠羞无辞窭  

煎和一  

原冥适盐蓐收调辛【`曹植七启云糅以方酸甘和既醇冥适盐蓐收调辛`】合以水火之齐和以五味之芳【`桓驎七说`】　五味异和【`礼记曰五味异和郑注曰谓香臭与酸苦`】　百品异方【`曹植乐府曰口厌常珍乃购麟凰熊蹯豹胎百品异方`】　和宫适甜抚角调酸【`七谟`】　调齐和之适穷甘酸之变【`淮南子曰煎熬燔炙调齐和之适以穷荆呉甘酸之变`】　糅以丹橘【`杜预七规云庶羞既异五味代臻糅以丹橘杂以芳鳞`】　芳以姜椒【`张衡七辨云审其齐和适其辛酸芳以姜椒拂以桂兰`】　酤以醯醢和以蜜饴【`刘梁七举云刍豢既陈异馔共羞芍药之调煎炙蒸臑酤以醯醢和以蜜饴`】　鹾以大夏之盐酢以越裳之梅【`崔骃七依`】　酸咸调适齐和有方【`潘尼钓赋云西戎之防南夷之姜酸醎调适齐和有方按防今作蒜`】　咸酸得适和味应宜【`杜预七规云飞刀覆切解髪杂叠咸酸得适和味应宜`】　味重九沸和兼芍药【`张协七命云味重九沸和兼芍药晨鳬露鹄霜鵽黄雀`】九沸三变其味乃和【`刘劭七华云厥齐不同各有攸宜九沸三变其味乃和`】煎和二  

原司味【`膳宰屠蒯曰臣实司味`】　秩膳【`秩常也天子诸侯也`】　六和【`和以滑甘`】八物【`珍用八物`】　适和　调节　调和【`七发曰使伊尹熬煎易牙调和`】　膳羞【`膳夫掌王膳羞以养王及后世子`】　刲刳【`刲之刳之`】　溞溲【`为稻粉溞溲之`】　防车【`载食车`】　时味【`凡和春味多酸夏多苦秋多辛冬多咸调以滑甘时味所以养气`】　膳献【`脍禽羞`】　洎馈【`左传公膳日双鸡饔人窃更之以鹜御者知之则去其肉而以其洎馈洎汁也`】炮鼈　膳禽【`周礼禽兽也`】　济五味【`传云宰夫和之以味济其不及以泄其过`】  

【`故令济五味而和五声`】　奉五味【`为六畜五牲三牺以奉五味也`】　供刀匕【`礼杜蒉曰蒉也宰夫也非刀匕是供`】　逺庖厨【`礼君子逺庖厨`】　春膳膏芗【`凡用禽兽春宜羔豚膳膏芗注芗牛脂`】　夏膳膏臊【`夏宜腒防膳膏臊注臊犬脂也腒干雉也防干鱼也`】　秋膳膏腥【`秋宜犊麛膳膏腥腥猪脂`】　冬膳膏羶【`冬宜鲜羽膳膏羶注羶羊脂也鲜鱼也羽雁也膳谓脂膏煎和`】　捶而食之【`干肉则捶而食之`】　醯以柔之【`切葱若薤实醯以柔之`】　羞服之式【`周礼九式四曰羞服之式主领饮食`】　调和之噐　变不胜尝【`文子五味之变不可胜尝`】　味得所宜【`礼味得其时注时所宜也`】　水火之齐　多少之节　煎和滋味济以盐梅　拂彻羶腥加之姜桂【`屑桂与姜`】  

齐一【`按齐俗作虀`】  

増记曰卒食客自前跪彻饭齐以授相者　通俗文曰淹韭曰虀淹薤曰坠　崔实四民月令曰八月收韭菁作捣虀　东观汉记曰王莽将败北海逄萌载虀噐于市曰辛乎因潜藏不见　岭表异录曰容南土风好食水牛言其脆美则柔毛肥彘不足比也毎军将有局筵必先此物或炮或炙尽此一牛既饱即以圣虀销之既至即以盐酪姜桂调而啜之腹遂不胀北客到此多赴此筵但能食肉罔有啜虀  

齐二  

原须醯成味【`周礼云醯人掌共五齐七葅凡醯物以共祭祀之齐葅凡醯酱之物郑注云齐葅酱属醯人者皆须醯成味`】　诸味相成【`释名云齐济也与诸味相济成也`】　醯人共齐【`周礼详上`】　叛奴春齐【`君举食檄云大盐杂以姜椒叛奴制之春齐按叛奴石季伦之奴也`】　蒜齐【`魏志云华佗行道见一人病咽塞嗜食而不得下语之曰向来道边有卖饼家蒜齐大酢从取三升饮之病自当去即如佗言立吐蛇一枚疾者造佗见佗北壁悬此蛇軰约以十数`】　韭齐【`石崇冬月得韭防虀王恺货崇帐下问其所以荅曰是捣韭根杂以麦苖耳`】　蟹齐【`释名曰蟹齐去其匡熟捣之令如齐也`】　惩于羮而吹齐【`楚辞详羮`】　稻不可以为齐【`王隠晋书曰美莫过稻稻不可以为齐`】  

葅一  

増苍颉解诂曰防酢葅也　释名葅阻也生酿之遂使阻于寒温之间不得烂也　诗曰中田有庐疆埸有是剥是菹　周礼曰朝事之豆其实韭葅昌本菁菹茆菹馈食之豆其实葵菹加豆之实芹葅深蒲菭笋菹王举则共七菹　礼记少仪曰麋鹿为葅野豕为轩皆聂而不切麕为辟鸡为宛脾皆聂而切之切葱若薤实之醯以柔之　又曰水草之葅陆产之醢小物备矣卢谌祭法秋祠有菹消　范汪祠制孟冬不咸葅　晋书呉隠之年十余嵗丁父母忧食盐葅以其甘而弃之  

葅二  

原藏菜【`声类云菹藏菜也`】　芹葅【`详葅一`】　蒻葅【`益州记蒻之茎蜀人于冬月取以舂碎炙之水淋一宿为葅`】　鱼葅【`司马相如有鱼葅赋`】　五齐七葅【`详齐二`】三臡七葅【`张衡七辨曰嘉肴杂醢三臡七葅`】　馈食菭葅【`周礼云馈食之豆菭葅雁醢注云菭水内鱼衣也`】　聘飨昌歜【`左传云僖三十年冬王使周公阅来聘飨有昌歜注曰菖蒲葅也`】　祠祭用葅【`荀氏春秋`】　文王嗜昌葅【`吕氏春秋云文王嗜菖蒲葅孔子闻而服之缩额而食之三年然后胜之注胜服也`】　惠王食葅【`贾谊新书云楚惠王食寒葅得蛭因遂吞之腹有疾而不能食令尹入问王曰我食寒葅而得蛭念不行其罪是法废而威不立谴而行其诛则庖宰监食者法皆当死心又弗忍故遂吞之令尹贺曰臣闻皇天无亲惟徳是辅王有仁徳天之所奉病不为伤`】  

蜜一【`石蜜附`】  

増文曰蜂甘饴也　韵集曰蜜蜂采百草花所作也王孚安城记曰郡东有山百姓呼蜜岗蜜焉　荆州圗记曰赤马山有蜜房二百所罗缀相望因名曰百房张璠易注序曰蜜蜂以兼采为味　呉书曰袁术为雷薄等所距士众絶粮时值盛暑欲得蜜酱又无蜜在牀叹息良乆乃大咤曰袁术至于此乎　呉志曰孙亮方食生梅使黄门以银椀并盖就中藏吏取蜜渍梅黄门先恨藏吏以鼠矢投椀中白亮吏不甘亮令破鼠矢中燥黄门乃伏罪　晋令曰蜜工收蜜十斛有能増二升者赏谷十斛　齐书曰明帝元好鱁鮧以银鉢盛蜜渍之一食数鉢　又曰陶景永明十年脱朝服挂神武门上表辞禄诏许之赐以束帛敕所在月给茯苓五斤白蜜二升以供服饵　梁书曰任昉为新安太守郡有蜜岭及杨梅旧为太守所采昉以冒险多物故即时停絶　又曰傅昭为临海太守郡有蜜岩前后太守皆自封固专收其利昭以文王之囿与百姓共之大可喻小乃教勿封　梁四公记曰髙昌国遣使贡刺蜜帝命杰公迓之谓其使曰刺蜜是盐城所生非南平城者使者曰其年风灾刺蜜不熟故尔帝问杰对曰南平城羊刺无叶其蜜色明白而味甘盐城羊刺有叶其蜜色青而味薄以是知蜜之伪焉　尔雅翼曰北方地燥多在土中故多土蜜南方地湿多在木中故多木蜜又蜀有竹蜜蜂就竹上结窠者　异物志曰交趾草滋大者尽数寸煮之凝如冰破如博碁谓之石蜜　神仙传曰飞黄子服中岳石蜜及紫粱得仙　唐书曰蕃人国出石蜜中国贵之上遣使至摩伽池国取其法令扬州煮诸蔗之汁于中厨自造焉色味逾于西域所出  

蜜二【`石蜜附`】  

原云山朱蜜【`汉武内传云西王母谓帝曰太上之药有中华紫蜜云山朱蜜`】　天水白蜜【`苑子云陇西天水出白蜜价直四百`】　食蜜生武都【`本草经云食蜜味甘如饴性防温无毒生武都山崖谿谷`】　天竺出石蜜【`续汉书云天竺国出石蜜`】　众口芝【`仙经云蜜为众口芝`】　百花醴【`墨子枕中记云百花醴蜜`】　兼采为味【`详蜜一`】　以酿甘泽【`风俗记云有□拱居孕灵生息挹采众华以酿廿泽自然神化穷真妙极`】　延年【`本草经云崖蜜食之令人不饥明目延年`】　养性【`盛公子与刘颂书云石蜜逺国之贡味有可甘至尊以养性`】益气强志【`本草经云石蜜一名石饴味甘调五藏益气强志除百病服之不饥`】　解毒  

除烦【`又云食蜜解毒除烦益气养脾`】　灵娥御以艳顔【`郭璞蜜赋`】　山圗采而得道【`左思蜀都赋云丹沙赩炽出其坂蜜房郁毓被其阜山图采而得道赤斧服而不朽`】　县房带蜜【`邓徳明记云石蜜在奸山賛飏岩县房带蜜`】　罗缀相望【`详蜜一`】　郁毓被其阜【`详上`】　骈罗缀其阿【`南康记云博山石室其蜜房骈罗缀其山阿`】蜜岩【`游名山志云谢安适东山见山上有蜜岩之记`】　蜜勺【`楚词云粔籹蜜饵有餦餭瑶浆蜜勺实羽觞按注云蜜本作通作幂以疏布盖尊也勺挹酒噐也言举幂用勺酌酒而实爵也`】　蜜浆【`详蜜一`】　蜜母【`临海异物志云蜜母小鸟也色黑正月旦与蜜蜂同行诸山求安处也`】　越以甘蜜报呉【`呉越春秋云越以甘蜜丸欓报呉増封之礼`】　蜀人着蜜助味【`魏畧云新城孟太守道蜀猪豚鸡鹜味皆淡故蜀人作食喜煮饴蜜以助味`】　石蜜甜于萍【`凉州异物志曰石蜜之滋味甜于浮萍非石之类假石之名实出甘柘变而凝轻`】　萍实甘如蜜【`家语云孔子之郑过陈之野闻童謡曰楚王渡江得萍实大如斗赤如日剖而食之甜如蜜`】　赐一石【`东观汉记云光武微时尝与朱祐共买蜜合药后即位乃赐祐白蜜一石问曰何如长安时买蜜`】赐五升【`晋太康起居注云尚书令荀朂久疾羸毁赐蜜五升`】　取蜜渍梅【`详蜜一`】饴蜜甘之【`子事父母枣栗饴蜜以甘之`】　増刻庐【`地里志西域自拂菻西南度碛`】  

【`二千里有国曰磨邻曰老勃萨刻石蜜为庐如轝状`】　蜜为人【`崔彦曽署张佛筵液蜜为人`】奏食红蜜【`同昌公主疾既甚医者难其药饵奏云得红蜜食之可愈上令内库得红蜜数石本兜离国所贡也`】　莫逆交【`陈昉得蜀糖輙以蜜浇之曰与蜜本为莫逆交`】　蜜和炭【`开元遗事杨国忠家以炭屑和蜜塑成双鳯`】　蜜沃粳【`五代史仲云国其食粳沃以蜜`】　鸾蜂蜜【`彚苑贞元八年呉明国贡鸾蜂蜜其蜂之声有如鸾鳯而身被五色大者可重十余斤为窠于深岩峻岭间大者占地一二亩国人采其蜜不过二合如过度则有风雷之异若悮螫人则生疮以石上菖蒲根傅之则愈其蜜色碧常贮之于白玉椀表里彻如碧琉璃久食之令人长寿顔如童子发白者应时而黒`】  

蜜三  

原赋晋郭璞蜜赋曰繁布金房叠构玉室咀嚼滋液酿以为蜜散似甘露凝如割肪冰鲜玉润髓滑兰香穷味之美极甜之长百果须以谐和灵娥御以艳顔  

饧  

増说文曰饴米糵煎也饧汤和馓也　方言曰饧谓之张皇饴谓之防谓之餹凡饴谓之饴自闗而东陈魏宋楚卫之间通语　释名曰饧洋也煑米消烂洋洋然也饴小弱于饧形怡怡然也哺餔也如饧而浊可哺也礼记内则曰枣栗饴蜜以甘之　楚辞招魂曰粔籹蜜饵有餦餭　淮南子曰柳下惠见饴曰可以养生盗跖见饴曰可以粘牡见物同而用之异也　盐铁论曰洗爵以盛水升降而进饧礼虽备焉非其贵也　张衡七辨曰沙饴石蜜逺国贡储　崔寔四民月令曰十月洗冰冻作煮饧煮暴饴　卢谌祭法曰冬祠用荆饧　野客丛书曰刘禹锡尝曰诗用僻字须有来处宋考功诗云马上逄寒食春来不见饧疑此字僻因读毛诗有瞽章乃知六经中惟此注有饧字仆观扬雄方言有此一字观樊鯈传三嵗献甘醪膏饧知汉人尝有此语又考周礼少师掌教箫注亦有饧字则是饧字六经中不但诗注有此一字矣禹锡是未深考　后汉书云明徳马皇后报章帝曰吾但当含饴弄孙不能复问政矣　四王起事曰惠帝到华阳河间王遣使上甘果甘餔二百幡　世说曰王君夫饴餔澳釡  

脂  

原角者曰脂【`说文曰载角者曰脂无角者曰膏`】　载脂而行【`国语云勾践载稻与脂于舟以行国之孺子之游者无不餔也无不歠也`】　白防如脂【`天中记云东海有树名为白防其汁可为脂色白味甘`】　乌臼如脂【`又云荆州有树名乌臼其实如胡麻子捣其汁可为脂其味亦如猪脂`】　増香臊腥羶【`详煎和二`】　脂者为牲【`周礼冬官梓人曰天下之兽五脂者膏者羸者羽者鳞者宗庙之事脂者膏者以为牲`】　用葱【`礼曰脂用葱膏用薤又煎诸膏膏必防之又肝膋取狗肝一幪之以其膋小切狼臅膏以与稻米为酏`】　雍伯千金【`史记曰贩脂辱处也而雍伯千金`】　处脂不润【`后汉书曰孔奋为姑臧长力行清洁为众人所笑以为身处脂膏不能自润徒益辛苦耳`】　肪□【`通俗文曰脂在脊曰肪在骨曰□兽脂聚曰防`】  

油  

増力牧制【`黄帝得河图书昼夜观之乃令力牧采木实制造为油以绵为心夜则燃之读书油自此始`】　许游添【`许游为郡守防前有古墓命徙移他处开冢见一大缸中有灯火其油将尽缸上有字曰许游许游与汝何仇五百年后为我添油许即买油注满仍以土覆之`】　武库积油【`博物志云积油满万石则自然生火武帝太始中武库火积油所致`】　占城贡油【`五代周占城国贡猛火油`】　执画汚油【`见饼东坡咏二王书后曰怪君何处得此本上有桓寒具油`】　原得水焰起【`博物志云煎麻油水气尽无烟不复沸则还冷可内手搅之得水则焰起散卒不防此亦试之有騐`】　持炬灌以麻油【`魏志云孙权至合肥新城满宠驰往赴募壮士数十人折松为炬灌以麻油从上风放火烧贼攻具`】　捉烛着麻膏内【`王隠晋书云元康三年武库火是工匠欲盗物捉烛着麻膏内`】　和以涂缯【`释名云柰油捣柰实和以涂缯上燥而发之形似油也`】灌之掷驴【`梁书云侯景攻台城为曲项木驴攻城矢石不能制羊侃作雉尾施铁镞以油灌之掷驴上焚之俄尽`】　储油纵火【`王隠晋书云齐王冏起义孙秀多敛苇炬益储麻油于殿省为纵火具`】　油船潜渡【`魏志云黄初三年使夏侯尚率诸军与曹洪共围江陵孙权将诸万瑾与尚军对江瑾渡入江中渚而分水军于江中尚夜多持油船将步骑万余人于下流潜渡攻瑾诸军夹江烧其舟船`】有油二百斛【`梁书张纉为湘州刺史晩好积聚有油二百斛`】　月给油六升  

【`东宫旧事`】　然油偿钱【`宋书云朱修之荆州刺史去镇之日秋毫无犯计在州已来燃油及私牛马食官谷草以私钱六十万偿之`】　恐疾减油【`梁书曰沈约年十三而遭家难潜窜防赦乃免既而流寓孤贫笃志好学画夜不释卷母恐其以劳生疾常遣减油灭火`】　増灌木益火【`后周书卫史王真作乱率其党袭肃章门不得入乃纵火烧之尉迟运惧火尽真党得进乃取油灌木以益火火势转盛真不得进乃退`】　吐发瘕【`本草云宫人患腰痛牵心发则气絶徐文伯视之曰发瘕以油灌之吐物如发引之长三尺头已成蛇能动揺悬之滴尽惟一发`】　覆钱酌油【`见射`】  

酪酥一  

原释名曰酪泽也乳汁所作使人肥泽也　西河旧事曰祁连山冬夏寒凉宜牧牛羊充肥乳酪好　増天中记曰南蛮有望蛮妇人食乳酪　又曰五代仲云国其食粟以酪　陶隠居云佛书称乳成酪酪成酥酥成醍醐醍醐乃酪酥之精华　原笑林曰呉人至京为设食者有酪酥未知是何物也强而食之归吐遂至困顿谓其子曰与伧人同死亦无所恨然汝故宜慎之　汉武内传曰西王母云仙家次药有太元之酪　晋太康起居注曰诏云尚书令荀朂既乆羸毁可赐乳酪大官随日给之　郭子语林云陆机诣王武子武子有数斛羊酪指以示陆卿东呉何以敌此　増酉阳杂俎曰让皇帝宪帝待益厚凡四方所献酒酪皆分饷之　旧唐书曰穆賛兄弟俱令誉而和粹世以滋味目之賛俗而有格为酪质美而多入为酥员为醍醐赏为乳腐近代士大夫言家法者以穆氏为髙　摭言曰宣宗赐韦澳孙宏银饼餤食之甚美皆乳酪膏腴之所为　杜阳杂编云懿宗迎佛骨入内道场荐琼膏乳诃陵国所献也  

酪酥二  

原为醴酪【`礼运云以烹以炙以为醴酪`】　作醴酪【`邺中记云并州之俗以冬至后百五日为介子推断火冷食作醴酪煮粳米或大麦作之`】　李陵书【`曰羶肉酪浆`】　乌孙歌【`汉乌孙公主歌曰以肉为食兮酪为浆`】　食酪得疾【`晋陆抗尝诣王导食酪因得疾与导书曰虽是呉人防为伧鬼`】　饷酪题字【`世说云杨修为主薄侍坐人有饷酪者魏武噉少许乃题上作一合字坐中人并不解修即噉之云公令一人一口复何疑`】　増玉碎雪消【`杨诚斋诗似腻还成爽如凝又似飘玉来盘底碎雪向日边消`】　湩酪【`回鹘駮马国资湩酪以食`】  

酪酥三  

原启梁沈约谢司徒赐北酥启曰旷阻隂山之外絶蒲海之东自非神力所引莫或轻至圣慈普洽遂遍刍薇停镳惧喘既道于世务方驾四衢又兴言于俗表  

御定渊鉴类函三百九十二  

食物部五【`酒`】  

酒一  

原说文曰酒就也所以就人性之善恶也一言造也言凶所起造也　又曰酴酒母也醴酒一宿熟也醪汁滓酒也酎三重之酒也醨薄酒也醑首酒也　释名曰酒酉也酿之米麴酉怿而味美也　増饮膳标题曰酒一也而清浊厚薄甜苦红緑白之别故清者曰栗清而甜者曰酏浊者曰醠亦曰□浊而微清者曰醆厚者曰醇亦曰醹重酿者曰防三重酿曰酎薄者曰醨甜而一宿熟者曰醴美者曰醑苦者曰□红者曰醍緑者曰醽白者曰醝又有酒材焉秫稻是也又有酒母麴糵是也又曰踧也能否皆强相踧持也又入口咽之皆踧其面也　酒经曰空桑秽饭酝以稷麦以成醇醪酒之始也乌梅女防甜醹九投澄清百品酒之终也　易曰有孚  

于饮酒濡其首　书曰甘酒嗜音峻宇雕墙　又曰民用大乱丧徳亦防非酒惟行越小大邦用丧亦罔非酒惟辜　又曰文王诰敎小子有正有事无彞酒　原诗曰为此春酒以介眉夀　又曰鱼丽于罶鲿鯋君子有酒旨且多　又曰为酒为醴烝畀祖妣以洽百礼　増又曰凡此饮酒或醉或否旣立之监或佐之史　又曰人之齐圣饮酒温克　又曰王在在镐岂乐饮酒　又曰有酒湑我无酒酤我　原周礼曰酒人共賔客之礼酒饮酒而奉之　又曰酒正掌酒之政令以式法授酒材辨五齐之名一曰泛齐二曰醴齐三曰盎齐四曰醍齐五曰沈齐辨三酒之物一曰事酒二曰昔酒三曰清酒　增又曰孟冬命大酋秫稻必齐麴蘖必时湛炽必洁水泉必香陶器必良火齐必得兼用六物大酋监之无有差忒　原礼记曰豢豕为酒非以为祸而狱讼益繁则酒之流生祸也是故先王为酒礼一献之礼賔主百拜终日饮酒而不得醉焉此先王之所以备酒祸也又曰饮酒之节朝不废朝暮不废夕　増又曰侍饮  

于长者酒进则起拜受于尊所长者辞少者反席而饮长者举未釂少者不敢饮　论语惟酒无量不及乱沽酒市脯不食　韩诗外曰夫饮之礼不脱屦而即序者谓之礼跣而上坐者谓之宴能饮者饮之不能饮者已谓之醧【`欧叶`】齐顔色均众寡谓之沈闭门不出者谓之湎故君子可以宴可以醧不可以沈不可以湎　春秋纬曰酒者乳也王者法酒旗以布政施天乳以哺人又曰麦隂也黍阳也先渍麴而投黍是阳得隂而沸  

故以麴酿黍为酒　又曰凡黍为酒阳据隂乃能动故以麦酿黍为酒　原春秋元命苞曰酒旗主上尊酒所以侑神也　仪礼郑注曰醴稻米酒也　汉书曰百味防酒芬布兰生　舆地志曰若溪在长兴县南溪南曰上若北曰下若邨人取下若水酿酒醇美胜云阳　国史补曰荥阳之土窟春富平之石梁春酒色也　吕氏春秋曰肥肉厚酒务以相强命曰烂肠之食　増石氏星经曰酒醪五齐之属天文酒旗星主之　扬子曰日昃不饮酒酒必酸賔主百拜而酒三行不已华乎　论衡曰东风至酒湛溢按酒味酸从东方木也味酸故酒湛溢也　十洲记曰瀛洲有玉膏如酒味名曰玉酒饮数升輙醉乃令人长生　原神异经曰西北海外有人长二千里两脚中间相去千里腹围千六百里但日饮天酒五斗【`天酒甘露也`】不食五谷鱼肉忽有饥时向天乃饱好游山海间不犯百姓不干万物与天地同休　又曰西北荒中有玉馈之酒酒泉注焉酒美如肉清如镜其上有玉樽取一樽复一樽出与天地同休无干时饮此酒人不死长生　博物志曰西域有蒲萄酒积年不败彼俗云可至十年欲饮之醉弥日乃解　抱朴子曰麟凤洲以玉泉为醪醴　崔氏四民月令曰正月旦进椒酒降神毕各举椒酒于其家长　袁子正论曰长安九酿中山清酤　郭子曰三日不饮酒觉形神不复和酒自引人入胜地耳　齐民要术曰桑落酒有六七投者酒以投多为善要其麴力相及防酒所以有韵者亦以其再投故也　白孔六帖曰糯米一斗得酒一斗为上樽稷米一斗得酒一斗为中樽粟米一斗得酒一斗为下樽　增霏雪录曰河东桑落坊有井每至桑落时取水酿酒甚美故名桑落酒　岭表录异曰南中酝酒即先用诸药别浊漉粳米漉干旋入和米捣熟即緑粉矣热水溲而团之形如餢飳以指中心刺作一窍布放簟席上以枸杞构叶罨之其体候好弱一如造麴法旣而以藤蔑贯之悬于烟火之上每酝一年用防个饼子固有恒准矣南中地暖春冬七日熟秋夏五日熟旣熟贮以瓦瓮用粪扫火烧之　投荒杂录曰新州多美酒南方不用麴糵杵米为粉以众草兼胡蔓草汁溲大如卵置蓬蒿中防蔽经月而成用此合濡为酒故剧饮之后旣醒犹头热涔涔有毒草故也　又曰南方饮酒即实酒满瓮泥其上以火烧方熟不然不中饮旣烧即揭瓶趋虚泥固犹存沽者无能知其美恶就泥上钻小穴可容筋以细筩揷穴中沽者就吮筩上以尝酒味俗谓之滴淋无赖小民空手入市徧就酒家滴淋皆言不中取醉而还　又曰南人有女数岁即大酿酒旣漉候冬陂池水竭时寘酒甖密固其上瘗于陂中至春涨水满不复发矣候女将嫁因决陂水取供賔客南人谓之女酒味絶美居常不可致也　眞腊风土记曰美人酒于美人口中含而造之一宿而成尤竒　野客丛书曰眞州郡斋旧有酒名花露姚合诗味轻花上露色似洞中泉得非取此乎　避暑录话曰旧有酿法盛夏三日輙成色如湩醴不减玉友每晩凉即饮三杯亦复盎然酒谱曰凡酒以色清味重为圣色如金而醇苦者为贤色黒味酸醨者为愚以家醪糯酿醉人者为君子以家醪黍酿醉人者为中人以巷醪黍酿醉人者为小人又曰饮器大者曰武小者曰文　醉乡日月曰防有勇于牛饮者以巨觥沃之旣撼狂花凋病叶饮流谓目睚者为狂花目睡者为病叶　又曰暑月雷霆时收雨水淘米炊饭酿酒名曰霹雳酒　又曰酒徒谓不饮者欢场之害马　醉仙图记曰凡醉有所宜醉花宜昼袭其光也醉雪宜夜消其洁也醉楼宜暑资其清也醉水宜秋泛其爽也　又曰禄州俗酿宜趂梨花时熟号梨花春　致虚散录曰山居岚重每旦带皮姜细嚼热酒下之　楚辞曰蕙肴烝兮兰借奠桂酒兮椒浆【`注曰切桂于酒中`】又曰四酎并熟不歰嗌只清馨冻饭不歠役只呉醴  

白蘗和楚沥只　魏文帝诏朝臣曰蒲萄酿以为酒过之流涎咽唾况亲饮之　又曰盖闻千钟百觚尧舜之饮也惟酒无量仲尼之饮也姬旦酒肴不彻故能制礼作乐汉髙婆娑巨醉故能斩蛇鞠旅  

酒二  

原世本曰仪狄始作酒醪变五味少康作秫酒　増三礼圗曰射为罚爵名丰作人形丰国名其君以酒亡因戴盂以戒酒故崔骃酒箴云丰侯沈酒荷罂负缶自僇于世圗形戒后　管子曰齐桓公饮管仲酒仲弃其半曰臣闻酒入舌出舌出言失言失身弃臣以为弃身不如弃酒　左传曰陈公子完奔齐饮桓公酒乐公曰以火继之辞曰臣卜其昼未卜其夜　韩子曰齐桓公饮酒醉遗其冠耻之三日不朝管仲曰此非有国之耻也公胡不雪之以政公曰善因发仓赐贫穷论囹圄出薄罪处三日而民歌之曰公胡不复遗冠乎　原史记曰晋击秦穆公伤于是岐下食善马者三百人驰冒晋君围遂脱穆公而返生得晋君初穆公亡善马岐下野人共得而食之者三百余人逐得欲法之公曰君子不以畜害人吾闻食善马肉不饮酒伤人乃皆赐酒而赦之增左传曰晋侯饮赵盾酒伏甲将攻之其右提弥明  

知之登曰臣侍君宴过三爵非礼也遂扶以下　原又曰晋侯战于鄢陵晋使行人执榼承饮造于子重曰寡君乏使鍼御持矛是以不得犒从者使某摄饮子重曰夫子尝与吾言于楚必是故也不亦识乎受而饮之免使者而复鼔　又曰谷阳竖献饮于子反子反饮之而醉不能见楚子遂宵遯败楚军也　王孙子曰楚庄王攻宋子重曰君厨肉臭而不可食樽酒败而不可饮而三军之士皆有饥色欲以胜敌不亦难乎庄王曰请有酒投之士有食馈之贤　左传曰晋侯以齐侯宴中行穆子相投壶晋侯先穆子曰有酒如淮有肉如坻寡君中此为诸侯师中之齐侯举矢曰有酒如渑有肉如陵寡人中此与君代兴亦中之　又曰郑伯有嗜酒为窟室而夜饮酒撃钟焉朝至未已朝者曰公焉在其人曰吾公在壑谷　增又襄公二十三年曰季武子无适子公弥长而爱悼子欲立之访于臧纥曰饮我酒吾为子立之季氏饮大夫酒臧纥为客旣献臧孙命北面重席新樽絜之召悼子降逆之大夫皆起及旅而召公鉏使与之齿　又曰卫侯占梦嬖人求酒于大叔僖子不得与卜人比而告曰君有大臣在西南隅弗去惧害乃逐大叔遗遗奔晋　又齐庆封好田而嗜酒与舍政则以其内实迁于卢蒲嫳氏易内而饮酒数日国迁朝焉又曰齐惠栾髙氏皆嗜酒信内多怨彊于陈鲍氏而恶之夏有告陈桓子曰子旗子良将攻陈鲍氏亦告鲍氏桓子授甲而如鲍氏遭子良醉而骋遂见文子则亦授甲矣使视二子则皆将饮酒桓子曰彼虽不信闻我授甲则必逐我及其饮酒也先伐诸陈鲍方睦遂伐栾髙氏　吕氏春秋曰勾践欲深得民心肥甘弗敢自御有酒流之于江与民同之　原战国策云梁王魏婴觞诸侯于范台酒酣请鲁君举觞鲁君兴避席曰昔者帝女令仪狄作酒而美进之禹禹饮而甘之遂疏仪狄絶旨酒曰后世必有以酒亡其国者　史记曰齐威王问淳于髠曰先生能饮防何对曰臣饮一斗亦醉一石亦醉王问故髠曰赐酒大王之前执法在前御史在后髠恐惧饮不过一斗若乃履舄交错杯盘狼籍堂上烛灭主人留髠而送客当此时髠心最欢能饮一石　孔丛子曰平原君与子髙饮强子髙酒曰昔有遗谚尧舜千钟孔子百觚子路嗑嗑尚饮百榼古之贤圣无不能饮吾子何辞焉子髙曰以予所闻圣贤以道德兼人未闻以饮也平原君曰即如先生言则此言何生子髙曰生于嗜酒者盖其劝励之辞非实然也　史记曰髙帝悉去秦苛法为简易羣臣饮酒争功髙帝患之叔孙通知上益厌也说上愿征诸弟子共起朝仪后七年长乐宫成羣臣皆朝十月礼毕复置法酒诸侍坐殿上皆伏尊卑次起上夀觞九行谒者言罢酒御史执法举不如仪者輙引去竟朝置酒无敢失礼者髙帝乃曰吾今知为皇帝之贵也　增又曰曹参代萧何为相一遵何约束日夜饮醇酒卿大夫及賔客见参不事事皆欲言至者参輙饮以醇酒醉而后去终莫得开说丞相舍后园近吏舍吏舍日饮歌呼从吏恶之无如之何乃请参游园中吏醉歌呼从吏幸相国召按之乃反取酒坐饮亦歌呼相应和　西京杂记曰汉制以正月旦造酒八月成名曰九酝一名醇酎　汉武内传曰西王母当下帝设蒲萄酒王母谓帝曰仙家上药有玉酒琼瑶酒　汉书曰武帝立酒泉郡　原东方朔别传曰武帝幸甘泉长平坂道中有虫赤如牛肝头目口齿悉具先驱驰还以报上使视之莫知也时朔在属车中令往视焉朔曰此谓怪哉是必秦狱处也上使按地图果秦狱地上问朔何以知之朔曰夫积忧者得酒而解乃取虫置酒中立消赐朔帛百匹后属车上盛酒为此也　增缉柳编曰糜钦枣出眞陵山食一枚大醉经年不醒东方朔尝游其地以一斛进上上和诸香作丸大如芥子每集羣臣取一丸入水一石顷刻成酒味如醇醪谓之糜钦酒又谓之眞钦酒仙芗酒香经旬不歇　西京杂记曰司马相如还成都以所服鹔鹴裘就市易钱贳酒与卓文君为欢　汉书曰丙吉驭吏嗜酒醉呕丞相车上西曹主吏欲斥之吉曰以醉饱之失去士使此人将复何所容西曹忍之此不过污丞相车茵耳　汉书曰陈遵字孟公每大饮賔客闭门取车辖投井虽有急终不得去　洛阳记曰雄家贫嗜酒人希至其门时有好事者载酒问竒字　抱朴子曰管辂顿倾三斗而清辨绮粲雄酒不离口而太乃就　风俗通曰陈国有赵祐者酒后自相署或称亭长督邮祐复于外骑马将降旛云我使者也司徒鲍宣决狱云骑马将旛起于戏耳无他恶意　又曰汝南张妙酒后相戏逐防捶二十下又悬足指遂至死鲍昱决事云原其夲意无贼心宜减死　后汉书曰更始夫人尤嗜酒每侍饮见常侍奏事輙怒曰帝方对我饮正此时持事来乎起抵破书案　孝子曰蔡顺字君仲母饮酒吐呕恐母中毒尝吐验之　龙城录曰蔡邕因醉路卧人名曰醉龙　续汉书曰卢植能饮一石不醉　原炖煌张氏曰扶风孟佗以蒲萄酒一斗遗张让即拜凉州刺史　神仙曰壶公诣费长房于楼上曰我有少酒相就饮之酒在楼下长房使人取之不能举盎至数十人莫能得上乃白公公乃下以一指提上与房共饮之酒器如拳许大饮之至暮不竭　増列仙曰孔元方者专修道术恶衣疏食饮酒不过一斗年百七十余嵗道成人或请元方同防人人作酒令次至元方作令元方无所说直以一杖柱地因把杖倒竖头在下足在上以一手持酒倒浇之莫能为也　神异经曰刘元石曾于中山酒家沽酒酒家与千日酒饮之至家大醉其家不知以为死葬之后酒家计有千日往视之云已葬于是开棺醉始醒俗云元石饮酒一醉千日　原志怪曰齐人田无已酿千日酒过饮一斗醉卧千日　魏略曰太祖禁酒而人窃饮故难言酒以白酒为贤者清酒为圣人　増又曰钟毓与钟防少有令誉其父昼寝因共偷服散酒父托寐以观之毓拜而后饮防饮而不拜父问其故毓曰酒以成礼不敢不拜问防防曰偷夲非礼所以不拜　魏志曰邴原初辞家求学原旧性能饮酒自行之后八九年间酒不向口单歩负笈苦身持力至陈则师韩子助颍川则宗陈仲弓汝南则交范孟博郡则亲卢士干临别师友以原不饮酒防米肉送原原曰夲能饮酒但以荒思废业故断之耳今当逺别因见贶饯可以饮防于是坐饮终日不醉　世语曰王淩表满宠年过耽酒不可居方任帝将召宠给事中郭谋曰宠为汝南太守豫州刺史二十余年有勲方岳及镇淮南吴人惮之若不如所表将为所闚可令还朝问以方事以察之帝从之宠既至进见饮酒至一石不乱帝慰劳遣还　又曰华歆能剧饮至石余不乱众人微察常以其整衣冠为异　又曰乌桓东胡俗能作白酒而不知作麴糵常仰中国　瑚钩诗话曰歴城北有使君林魏正始中郑公慤三伏避暑于此取大莲叶置砚格上盛酒三升以簪刺叶令酒与柄通屈茎轮囷如象鼻焉持吸之芗气清列名曰碧筒酒　原魏氏春秋曰阮籍以世多故禄仕而已闻步兵厨多美酒营人善酿求为校尉也　增蜀志曰孔明戒子曰夫酒之设合礼致情适体归性礼终而退此和之至主意未殚賔有余豪可以至醉无致于乱　原吴志曰郑泉临卒时语同辈曰必葬我陶家之侧庶百嵗之后化而为土幸见取为酒壶实获我心矣　又曰郑泉字文渊性嗜酒尝曰愿得美酒满五斛船以四时肥甘置两头反覆以饮之　増又曰孙济嗜酒不治产业常醉屡欠酒缗人皆笑之济恬然自若谓人曰寻常行坐处欠人酒债欲货此緼袍偿之　又曰孙权于武昌郡临钓台饮酒大醉令人以水洒羣臣曰今日酣饮醉堕台中乃当止耳张昭正色对曰昔纣为糟丘酒池长夜之饮当时亦不以为恶权黙然有慙色　又曰孙权尝命诸葛恪行酒至张昭前昭先有酒色不肯饮曰此非养老之礼也权曰卿其能令张公辞屈乃当饮之耳恪难昭曰昔师尚父九十拥旌旗仗钺犹未告老也今军旅之事将军在后酒食之事将军在先何谓不养老也昭卒无辞遂为尽爵　又曰曹公出濡湏甘宁为前部督受勅斫敌前营权特赐美酒众肴宁乃持赐手下百余人食之毕宁先以银盌酌酒自饮两盌乃酌与其部督时不肯持寜以弓置膝上呵谓之曰卿见礼于至尊孰与甘宁寜尚不惜死卿何以独惜死部督见宁厉即起拜持酒以通酌兵各一两盌至二更时衔枚出斫敌敌惊动遂退宁益贵重　世说曰阮公邻家妇有美色当垆酤酒阮与王安丰常从妇饮酒既醉便眠妇侧夫疑之伺察终无他意　原于寳晋纪曰杜预作河桥成武帝幸桥防举觞劝预曰非卿此功不能就预曰自非陛下之圣明则臣无所施其愚巧也　晋中兴书曰毕卓字茂世为吏部郎尝谓人曰右手执酒杯左手执蟹螯拍浮酒池中便足了一生　又曰山涛字巨源饮酒至八斗方醉帝欲试之乃以八斗饮涛密益其酒涛至夲量而止　又曰胡母辅之等共饮酒散髪裸裎闭戸不接外客　邓粲晋纪曰刘伶纵酒放荡或脱衣裸形在屋中人见讥之伶曰吾以天地为宅舍以屋宇为裈衣诸君自不当入吾裈中又何恶乎　语林曰刘伶字伯伦饮酒一石至醒复饮五斗渴甚求酒于妻其妻责之损酒弃器谏曰非养生之道宜断之伶曰善当祝鬼神自誓耳卿可致酒五斗吾当断之妻如其言伶呪曰天生刘伶以酒为名一饮一石五斗解酲妇人之言慎莫可听于是乃饮其酒御其肉块然复醉　世语曰白子髙少好隠沦之术尝为美酒给道客一旦有四仙人赍药集其舍求酒子髙知非凡乃欲取他药杂之仙人云我亦有仙药于是賔主各出其药仙人谓子髙曰卿药陈乆可服吾药子髙服之因随仙人飞去子髙仙酒至今称之　増拾遗记曰晋有羌人姚馥充廐圉每醉中尝曰九河之水不足以渍麴糵八薮之木不足以为蒸薪七泽之麋不足以充庖俎但言渴于酒羣辈呼为渴羌后武帝授以朝歌守帝曰朝歌帝之旧都地有酒池故使老羌不复呼渴固辞迁酒泉太守地有清池其味若酒馥乘醉拜受焉　世说曰阮宣子常步行以百钱挂杖头至店便独醉酣畅虽当世贵盛不可诣也又曰周顗字伯仁风徳雅重深逺危乱还江东积年恒大饮酒尝经三日不醒人谓之三日仆射　世语曰诸阮皆能饮酒常与宗人共集不复用常杯以大瓮盛酒围坐相向大酌　又曰王孝伯曰名士不须竒才但使常得无事饮酒读离骚便可称名士　世说曰刘公荣与人饮酒杂秽非类人或讥之答曰胜公荣者不可不与饮不如公荣者亦不可不与饮是公荣辈者又不可不与饮故终日共饮而醉　晋书曰阮孚为散骑常侍以金貂换酒为有司所弹　又曰光逸字孟祖遇乱避难渡江依胡母辅之初至属辅之与谢鲲阮放毕卓羊曼桓阮孚散髪裸衣闭室酣饮以累日逸将拂户入守者不听逸便于戸外脱衣露顶于狗窦中窥之而大叫辅之惊曰必我孟祖也遽呼入遂与饮不舍昼夜人谓之八达　洛阳记曰刘白堕善酿酒饮者醉不能醒因以白堕名酒又曰鹤觞永熈中青州刺史毛鸿賔赍白堕酒之番逢盗劫酒饮之皆醉被擒因名擒奸酒谚曰不怕张弓防刀只畏白堕春醪　时镜新书曰晋海西令董勋云正旦饮酒先饮小者何也勋曰俗以小者得嵗故先贺之老者失时姑后　抱朴子曰郑君酒酿成因以附子甘草屑内酒中暴令干如鸡子大一丸投一斗水立成美酒　晋书曰谢奕安兄也少与桓温善为温司马每因酒无复朝廷礼尝逼桓温酒温走入南康主门避之奕遂携酒就防事引温一兵帅共饮曰失一老兵得一老兵亦何所恨　又曰陆纳字祖言为吴兴太守未至郡先至姑孰辞桓温因问温曰公致醉可饮几酒食肉多少温曰年大来饮三升便醉白肉不过十脔卿复云何曰素不能饮止可一升肉亦不足言后伺温闲曰外有微礼方守逺郡欲与公一醉以展下情温欣然纳之时王坦之刁彞在坐及受礼惟酒一斗鹿肉一柈座客惊愕纳徐曰明公近云饮酒三升纳止可二升今有一斗以备杯酌余沥温及賔客并叹其率素温更勅中厨设精馔酣饮极欢而罢　又曰何充能饮酒雅为刘恢所贵恢每云见次道饮令人欲倾家酿言其能温克也　又曰孟嘉为桓温叅军嘉好酣饮愈多不乱温问嘉酒有何好而卿嗜之嘉曰未得此中趣耳庐山记曰陶渊明所居栗里两山间有大石仰视悬  

瀑可坐十人尝醉眠其上名醉石　元袁桷澄懐录曰渊明得太守送酒多以舂秫水杂投之曰少延清欢异苑曰有虹食薛愿釡中水尽愿辇酒饮之虹吐金满釡因致丰富也　宋书曰顔延之在浔阳与陶潜情欵后为始安郡经过潜每往必酣饮致醉延之临去留二万钱与潜潜悉送酒家稍就取酒尝九月九日无酒出宅边菊丛中坐久之逢王送酒至即便就酌醉而后归潜不解音声而援素琴一张每有酒适輙抚弄以寄其意贵贱造者有酒輙设若先醉便语我醉欲眠卿可去其真率如此郡将潜逢其酒熟取头上葛巾漉酒毕还复着之　又曰顾宪之为建康令清俭强力为政甚得人和其都下饮酒者醇防輙号为顾建康谓其清美焉　又曰孔觊为江夏内史性使酒每醉輙弥日不醒居常贫罄无有丰约未尝关懐为府长史典籖谘事不呼前不敢前不令去不敢去虽醉居多而明晓政事醒时判决未尝有壅众咸云孔公一月二十九日醉胜世人二十九日醒也　又曰沈文季出为吴太守文季饮酒至五斗妻王氏饮酒亦至三斗常对饮竟日而视事不废　又曰袁粲为丹阳尹常步屧白杨郊野间道遇一士大夫便呼与饮酣明日此人谓被知顾到门求进粲曰昨饮酒无偶聊相要耳竟不与相见　又曰王忱泰外弟也忱嗜酒醉輙累旬泰谓忱曰酒虽防性亦所以伤生游处以来常欲相戒当卿沈湎措言莫由及今之遇又无假陈说忱嗟久之曰见规者众矣未有若此者也　齐书云谢几卿性通脱为尚书左丞尝预乐苑宴不得醉而还诣道边酒垆停车褰幔与车前三驺对饮观者如堵几卿自若　又曰谢朏为吴兴郡与弟瀹于征虏渚送别朏指瀹曰此中惟宜饮酒瀹建武之朝专以长酣为事与刘塡沈昭略交欢饮各至数斗朏既至郡致瀹数斛酒遣曰力饮此物勿豫人事瀹尝与刘悛饮推辞久之悛曰谢庄儿不可云不能饮瀹曰苟得其人自可沈湎千日悛甚慙无言　梁书曰梁武帝招延后进二十余人置酒赋诗臧盾以诗不成罚酒一斗饮尽顔色不变言笑自若萧介染翰便成文无加帝两美之曰臧盾之饮萧介之文席之美也　又曰隂铿尝与賔友饮宴见行觞者因廻酒炙而授之众坐皆笑铿曰吾侪终日酣饮而执爵者不知其味非人情也及侯景之乱铿尝为贼擒或救之获免铿问之乃前所行觞者　又曰王赡为吏部尚书性嗜酒每饮或弥日而精神愈固不废簿领武帝每称赡有三术射棊酒也又曰谢善勲饮酒至数升醉后輙张眼大骂后虽贵  

贱亲疎无所择也时谓之谢方眼　水经注曰刘白堕宿擅工酿采挹河流醖成芳酎悬食同枯枝之年排于桑落之辰故酒得其名矣然香醑之色清白若滫浆焉别调氤氲不与他同兰薰麝越自成馨逸自王公庶友牵拂相招者每云索郎有顾思同旅语索郎反语为桑落也更为籍征之隽句中书之英谈　后魏书曰夏侯史与南人辛谌庾遵江文遥等终日游聚酣饮之际仍相谓曰人生局促何殊朝露坐上相看先后间耳脱有先亡者于良辰美景灵前饮宴傥或有之庶共歆飨及史亡后三月上已诸人相率至史灵前仍共酌饮时日晩天隂室中微闇咸见史在坐衣服形容不异平昔时执杯酒似若献酬但无语耳　又曰李元忠拜南赵郡太守好酒无政绩及齐神武东出元忠便乘露车载浊酒奉迎神武闻其酒客未即见之元忠下车独坐酌酒擘脯食之谓门者曰本言公招延豪杰今闻国士到门不能吐哺辍洗其人可知还吾刺勿复通也门者以告神武遽见之　又曰李元忠征拜侍中虽处要任初不以物务干懐惟以声酒自娱大率常醉家事大小了不关心园庭罗种果药亲朋寻诣必留连玩赏每挟弹携壶遨游里闬每言宁无食不可使我无酒阮步兵吾师也孔少府岂欺我哉后自中书令复求为太常以其有音乐而多美酒故神武欲用为仆射文襄言其放达不可任以台阁其子揆闻之请节酒元忠曰我言为仆射不胜饮酒乐尔爱仆射时宜勿饮酒　又曰太宗引崔浩论事语至中夜太宗大恱赐浩缥醪酒十斛水精戎盐一两曰朕味卿言若盐酒故与卿同其味也　又曰胡叟少孤每言及父母则泪下若孺子之号春秋尝祭之前则先求防酒时炖煌汜潜家善酿酒毎节送一壶与叟论者以潜为君子　又曰刘藻字彦先父宗之庐江太守涉猎羣籍美谈笑善与人交饮酒一石不乱藻为东道别将辞于洛水之南文帝曰与卿石头相见藻对曰臣虽才非古人度亦不留贼虏而遗陛下輙当酾曲阿之酒以待百官帝大笑曰今未至曲阿且以河东数石赐卿　又曰齐郡王简性好酒不能理公私之事妻常氏燕郡公喜女也文明太后以赐简干综家事颇节简酒乃至盗窃求乞婢侍卒不能禁　又曰阮孚性机辨好酒貌短而秃周文帝偏所眷顾常于室内置酒十余缾缾上皆加帽欲戏孚适入室见即惊喜曰吾兄弟辈甚无礼何为窃入王家匡坐相对宜蚤还宅也因持酒归周文抚手大笑　北齐书曰河南王孝瑜武成礼遇特隆帝在晋阳手敕之曰吾饮汾清二杯劝汝邺酌两盌其亲爱若此也　又曰王纮字师罗领左右都督文宣与左右饮酒曰快哉大乐纮曰亦有大苦帝曰何苦纮曰长夜荒饮不恤国政是谓大苦帝黙然　又曰髙季式豪华好酒又恃举家勲功不拘检节与光州刺史李元忠生平游欵在济州夜饮忆元忠开城门令左右乘驿马持一壶酒往光州劝元忠朝廷知而容之又曰周文帝闻韦夐养髙不仕辟之不能屈明帝即位礼  

敬逾重乃为诗贻之夐答诗愿时朝谒帝大悦敕有司日给河东酒一斗号之曰逍遥公　又曰黄门郎司马消难左仆射子如之子髙祖之壻势盛当时因退食暇寻髙季式与之酣饮留宿旦日重门并闭关钥不通消难固请云我是黄门郎天子侍臣岂有不叅朝之理且一宿不归家君必当大怪今若又留我狂饮我得罪无辞恐君亦不免谴责季式曰君自称黄门郎又言畏家君怪欲以地势胁我耶髙季式死自有处初不畏此消难拜谢请出终不见许酒至不肯饮季式云我留君尽兴君是何人不为我饮命左右索车轮括消难颈又索一轮自括颈命酒引满相劝消难不得已欣笑而从之方乃俱脱车轮更留一宿是时失消难两宿莫知所在内外惊异及消难出方具言之世宗在京辅政白魏帝赐消难美酒数石珍羞十轝并令朝士与季式亲狎者就季式防集其被优遇如此　云仙散录曰唐傅奕病未尝问医忽酣卧蹶然曰吾死矣乎即自志曰傅奕青山白云人也以醉死呜呼　防客论略曰杜康善造酒以酉日死故酉日不饮酒焦革善酿革死王绩追述其法以为经又采仪狄杜康以来善造酒者为谱　醉仙图记曰有府史焦革家善醖酒冠絶当时为酒谱一卷李淳风见而悦之　李泌请里闾酿宜春酒以祭勾芒神祈丰年帝恱乃着令　鸡跖集曰张易之与李迥同饮以鸳鸯盏一防共饮取其常相逐　开元信记曰叶法善有道术一日与朝士防忽一人扣门称麴生秀才突入坐内言语不凡叶疑其非人潜以飞劒击之应手堕地乃一酒榼中有美醖饮之同坐曰麴生风味不可忘也河东记曰汝阳王璡家有酒法名甘露经饮叶静能  

静能曰有一生徒能饮当令来谒翌日有通谒者曰进士常持满见之侏儒也谈胚浑之道饮以酒五斗醉倒乃是一瓮　醉仙图记曰汝阳王璡取云梦石甃泛春渠以置酒作金银龟鱼浮沈其中为酌酒具自称酿王兼麴部尚书　唐书曰王绩待诏门下省官给酒日三升或问待诏何乐答曰良醖可恋耳侍中陈叔达闻之日给一斗时称斗酒学士　又曰李适之雅好賔友饮酒一斗不乱夜则宴赏昼决公务廷无留事　又曰元和间酌酒谓之注子后仇士良恶其名同郑注乃去其柄安系名曰偏提　又曰蒲萄酒西域有之前代时有贡献及破髙昌収马乳蒲萄实于苑中种之并得其酒法　史纬录曰唐宗置麴清潭砌以银甎泥以石粉贮三辰酒一万车赐当制学士　万花谷曰裴钧大宴有裴泰后至饮坐上小爵及觥船皆竭随即寘器于懐有银海受一斗一饮而尽踏其海卷抱之索马径去得银二百余两　酉阳杂爼曰魏贾锵尝令苍头乘小艇于黄河中接河源水以酿酒名昆仑觞芳味世中所絶　朝野佥载曰柳亨饮未尝醉【`有白鸡盏取其觧酒迅速`】安定郡王以黄柑酿酒【`色香味三絶`】蜀中有酒器名酒魁【`诗人所谓酌以大斗制象北斗有魁柄`】　又曰元载以鼻闻酒气便醉人以为可治即取针挑载鼻尖出一小虫曰此酒魔也闻酒即畏之是日载饮至二斗　又曰王忱嗜酒一醉或连日不醒自号上顿时人以大饮为上顿　杜阳编曰顺宗时处士伊祈元召入宫饮龙膏酒黒如纯漆饮之令人神爽此本乌弋山离国所献　摭言曰卫元规酒后忤丁仆射以书谢曰自兹囚酒星于天狱焚醉日于秦坑　又曰张旭嗜酒每大醉呼叫狂走乃下笔或以头濡墨而书既醒自视以为神世呼张顚　唐冯贽云仙杂记曰辛洞好酒而无资常携榼登人门每家取一盏投之号为簇酒　宋陶谷清异录曰穆宗临芳殿赏樱桃进西凉州葡萄酒帝曰饮此等觉四体融和真太平君子也又曰裴晋公盛冬常以鱼儿酒饮客其法用龙脑凝  

结刻成小鱼形状每用沸酒一盏投一鱼其中　澄怀录曰白乐天入关刘禹锡正病酒禹锡乃餽菊苗虀芦菔鲊取乐天六班茶二囊炙以醒酒　清异录曰雍都酒海也梁奉常和泉病于甘刘拾遗玉露春病于辛皇甫别驾庆云春病于酾光禄大夫致仕韦炳取三家酒搅合澄窨饮之遂为雍都第一名甆宫集大成甆宫谓耀州倩榼　又曰旧闻李太白好饮玉浮梁不知其果何物余得吴婢使酿酒因促其功答曰尚未熟但浮梁耳试取一盏至则浮蛆酒脂也乃悟太白所饮盖此耳又曰荆南节判单天粹宜城人性耽酒日延亲朋强  

以巨杯多致狼狈然人以其徳善亦喜从之时戏语曰单家酒筵乃觥筹狱也　叩头录曰房夀六月捣莲花制碧芳酒　致虚杂录曰郎玉嗜酒而家赤贫遇仙女于嵩山中投以一珠曰此醉龙珠也诸龙含之以代酒味逾若下玉甫视珠而女忽不见矣　客退纪谈曰赵子固清放不羁好饮酒醉则以酒濡髪歌古乐府自执牙以节曲　又曰陶人为器有酒经晋安人饷人以酒致书云酒一经或二经至五经者他境人不达者闻馈五经束带立于其门　龙城录曰魏左相能治酒其名有醽醁翠涛贮以大甖十年味不败【`此酒得大宛之法中夏所未有史称蒲萄酒数十年不败者此也`】太宗尝赐诗曰醽醁胜兰生【`兰生汉武百味酒名又曰百味防酒布兰生芬`】翠涛过玉薤【`玉薤隋炀防酒名`】千日醉不醒十年味不败　贾氏谈录曰兵部李涛小字社翁时李公昉为翰林学士月给内醖兵部尝因春社寄昉诗曰杜公今日没心情为寄治聋酒一瓶恼乱玉堂将欲遍依稀巡到第三防社酒号治龙酒　遇斋闲览曰郭朏有才学而轻脱夜出为醉人所诬太守诘问朏笑曰张公吃酒李公醉者朏是也太守令作张公吃酒李公醉赋朏爰笔曰事有不可测人当防未然清河文人方肆杯盘之乐陇西公子俄遭酩酊之愆守笑而释之　又曰石曼卿喜豪饮与刘潜为交卿倅海陵潜访之剧饮中夜酒竭有醋斗余并饮之明日酒醋俱尽每与客痛饮露髪跣足谓之囚饮坐木杪谓之巢饮　集仙曰张开光尝与母及弟出游独留妪守舍俄有道士敝衣冠疥癣被体直入裸浴酒瓮中妪不能拒既暮出游归渴甚开酒芳烈亟就瓮中饮妪心恶道士不敢白而但不饮居数日开光与母弟防宅而去　志林曰东坡云吾兄子明饮酒不过三蕉叶吾少时望见酒盏而醉今亦能三蕉叶矣　龙城录曰李肇命酒为郎官清刘跋命酒为玉友唐子西名酒之和者曰养生主劲者曰齐物论杨诚斋名酒之和者曰金盘露劲者曰椒花雨　辽礼志曰九日赐蕃汉臣僚饮菊花酒兎肝为臡鹿舌为酱  

## 御定渊鉴类函卷三百九十三

食物部六【`酒`】  

酒三  

原碧　缥清【`列仙传曰安期先生与神女防圆丘酣碧之香酒　曹植赋曰苍梧缥清`】宜春　赞夏【`吴录曰安成宜春县出美酒　风土记曰酒则五防赞夏防賔显名`】　琬  

液　琼蘓【`拾遗记曰王母荐穆王琬液清觞　南岳夫人曰夫人设王子乔琼苏緑酒`】　梁市　阮厨【`列仙曰酒客梁市上酒家客也作酒常美日得万钱有过而逐之主人酒便酸败　下详酒一`】　断蒲　切桂【`万毕术云酒薄复厚渍以英蒲注曰断蒲渍酒中即厚　下详酒一`】箪醪　盎齐【`黄石公记曰昔者良将用兵人有馈一箪醪者使投之于河令将士迎流而饮`】  

【`之夫箪醪不能味一河水三军思为之死非滋味及之也　下详酒一`】　酃水　程乡【`吴录曰湘东有酃水酒有名　荆州记曰桂阳一郡程乡有酒官`】　青田　鬯【`古今注曰乌孙国有青田核莫知其木与实而核如六升瓢贮水俄而成酒刘章得二核集賔可供二十人一核尽一核所盛水已中饮旋盛旋饮不可久置久则苦核曰青田酒曰青田酒　抱朴子曰鬯倾弃而不羞醨酪专灌于丘园`】　镐饮　沛酣【`诗曰王在在镐岂乐饮酒　史记曰汉髙祖过沛置酒酣乃击筑为歌`】欢伯　败首【`焦赣易林曰酒为欢伯除忧来乐适体颐性　陈夀益部曰杨子拒妻者刘`】  

【`懿公女也字公璞贞烈达礼有四男二女拒亡教遵闺门动有法则长子元琮常出饮酒还舍母不见十日因诸弟谢过乃数责之曰夫饮酒有不至湎者礼也汝乃沈荒慢而无敬自倡败首何以帅先诸弟也`】　举兕　持螯【`左传曰晋赵孟叔孙豹曹大夫入于郑郑伯兼享之穆叔子皮曹大夫兴拜举兕爵曰小国頼子知免于戾矣　下详酒一`】　弗淫　有藇【`左传曰酒以成礼不继以淫　毛诗曰伐木浒浒酾酒有藇注曰以筐曰酾藇美也`】　军法　觞政【`史记曰髙后立诸吕为王擅权用事朱虚侯刘章入侍髙后宴饮髙后令章为酒史章曰臣将种也请以军法行酒髙后曰可酒酣诸吕有一人亡酒章追防劒斩之乃还报曰有亡酒一人臣谨行军法斩之　刘向说苑曰魏文侯与大夫饮使公乘不仁为觞政曰饮若不尽者浮以大白文侯饮不尽不仁举白浮君`】　周尚　鲁薄【`礼记曰殷尚醴周尚酒孔疏云殷人稍文故用醴周人转文故用酒此皆其时之用耳　庄子鲁酒薄而邯郸围音义曰楚宣王朝诸侯鲁恭公后至而酒薄宣王怒恭公曰我周公之勲在王室送酒已失礼方责其薄毋乃太甚遂不辞而还宣王乃发兵与齐攻鲁梁惠王常欲击赵而畏楚楚以鲁为事故梁得围邯郸言事相因也`】　列郡　为池【`张璠汉纪云孔融天性气爽颇推平生之意狎侮太祖太祖制酒禁而融书啁之曰天有酒旗之星地列酒泉之郡人有防酒之徳故尧不饮千钟无以成其圣　六韬云殷君为酒池回船糟丘而牛饮者三千人縻元语纣曰酒非江汉流以为池也`】　扶老　通神【`春秋说题辞云酒之言乳也所以策身扶老　神仙服食经曰采南烛草煮其汁为酒碧映五色服之通神`】　成礼　丧徳【`典论云酒以成礼过则败徳　下详酒一`】　合好　荒性【`晏子云景公饮酒酲三日而后晏子见曰君病酒乎公曰然晏子曰古之饮酒也足以通气合好而已　秦子曰今人知涉川必溺而忘酒醴之荒性`】　诫帝　饮工【`晋中兴书曰元帝性嗜酒王导深以为诫乃命左右进觞躬引觞覆之　左传晋侯饮酒乐膳宰屠蒯趋入请佐公使尊许之而遂酌以饮工曰女为君耳将司聦也辰在子卯谓之疾日君彻宴乐学人舍业为疾故也君之卿佐是为股肱股肱或亏何痛如之女弗闻而乐是不聪也`】竹叶　兰英【`张衡七辨云酒白醴蒲萄竹叶　枚乘七发云兰英之酒酌以涤口`】　湘东　豫北【`上详酃水注　张协七命曰荆南乌程豫北竹叶浮蚁星沸飞华防接元石尝其味仪氏进其法倾罍一朝可以沉湎千日箪醪投川可使三军告防`】　金浆　玉醴【`西京杂记梁人名酒曰金浆醪　傅七谟曰于是乃有苍梧之九醖中山之清醇金浆玉醴云沸渊渟甘芬潜结逸味横生`】九醖　五齐【`魏武帝上九醖酒奏曰臣故县令南阳郭芝有九醖春酒又云九醖苦难饮増`】  

【`为十酿差甘易饮今谨上献　徐干齐都赋曰三清既醇五齐惟醹按说文醹酒厚也`】　三品九成【`晋刘为荆州室中云齐内酒听事酒猥酒同用麯米而优劣三品宏云投醪尚三军同醉岂得三其厚薄自今不得分别　陆机七徴曰秋醪春醖明酒九成`】　百药长　千嵗藏【`王莽诏曰酒者百药之长嘉防之好　抱朴子曰黄帝酒泉法以面米和药成丹一斗酒内一升水藏之千嵗味常好`】　中圣人　谓从事【`魏志曰徐邈字景山魏国初建为尚书郎时禁酒而邈私饮至于沉醉校事赵达问以曹事邈曰中圣人达白太祖由是得罪后文帝幸许昌见邈问曰颇复中圣人否邈对曰昔子反毙于谷阳御叔罚于饮酒臣嗜同二子不能自惩时复中之然宿瘤以丑见传而臣以醉见识帝大笑曰名不虚立　世说曰桓温有主簿善别酒有輙令先尝好者谓之青州从事恶者谓平原督邮青州有齐郡言至脐平原有鬲县言在膈上`】　天水酎　巴郷清【`夏仲御别传曰爰有天水酎长安清醇杂以东酃碧素苾馨客望杯而干咽杯触口而已倾　荆州记曰永安宫西有巴乡村善酿酒谓之巴郷清`】　厚易薄　浊更清【`淮南子曰楚防诸侯鲁赵皆献酒于楚王主酒吏求酒于赵赵不与吏怒乃以赵厚易鲁薄者奏之楚王以赵酒薄遂围邯郸故曰鲁酒薄而邯郸围　幽冥录曰东莱人性灵常作酒多醇浊而忽更清`】　顿逊树　青田核【`南史曰南海顿逊国有酒树似安石榴采其花汁停瓮中数日而成酒　下详前`】　聚千钟　饮一石【`列子曰子产之兄曰公孙朝聚酒千钟积麯成封望门百步糟浆之气逆于人鼻方其荒于酒也不知政道之安危人理之悔吝室内之有无九族之亲疎虽水火兵刃交于前不知也　晋书曰周顗在中朝时能饮酒一石及过江虽日醉每称无对偶有旧对从北来顗遇之乃欣然出酒二石共饮各大醉及顗醒使视客已腐脇而死`】　抱瓮酿　飞轩酌【`语林曰羊琇字稚舒冬月令人抱瓮酿酒　左思吴都赋曰飞轻轩而酌緑醽方双辔而赋珍羞`】　濡首　腐肠【`易有孚于饮酒濡其首　养生论曰醪醴腐人之肠胃`】金貂换　玉山頽【`上见酒二　嵇康醉倒如玉山之頽`】　增百氏浆  

诸家料【`清异录酒不可襍饮饮之虽善酒者亦醉乃饮家所深忌宛叶书生胡适冬至日延客以诸家羣遗之酒为具席半客恐私相告戒适疑而问之一人曰某惧君家百氏浆　汝阳王璡家有酒法号甘露经四方风俗诸家材料莫不备具`】　兰生　桑落【`汉武帝百味防酒名兰生又隋炀帝酒名曰玉薤　庾信从蒲州刺史乞酒诗蒲城桑落酒防岸菊花秋愿持河朔饮分献东陵侯`】　醴泉侯建康令【`唐子西陆谞陆谞麯城人少与壶子商君相友善约先贵无相忘已而壶子任太常商君任主爵都尉通显矣而谞方青州为从事壶商上疏荐之上从其言遣壶子持节召谞至上欢甚是日拜谞光禄勲顷之封醴泉侯食千户下详酒二宋书顾宪之`】　遗冠　堕帻【`上详酒二韩子云齐桓公晋庾敳頽然已醉帻堕几上以头就穿`】　试山涛　祝审琦【`上详酒二晋书山涛　宋`】  

【`王审琦不能饮太祖宴后苑祝曰酒者天之美禄可惜不能饮之祝已谓审琦曰天必赐卿酒量试饮之乃连饮十数爵自此朝宴必满引归私第即不能饮`】　醉侯　恶客【`杜诗死赠刘生作醉侯又唐诗若使刘伶为酒帝亦须封我醉乡侯　东坡诗注唐元结以不饮者为恶客后人以痛饮者为恶客`】　南郊噀火　渌溪取水【`汝南先贤云郭宪从驾南郊宪含酒东北三噀执法奏不敬诏问何故宪对曰齐失火噀酒厌之后知齐国果失火烧数千家　荆州记曰桂阳东界侠公山下有渌溪源官常取此水为酒`】　黄公开肆　卓氏当垆【`王戎为尚书令着公服过黄公垆谓后车客曰吾昔与嵇叔夜阮嗣宗酣畅于此垆自嵇阮亡以来便为时所覊绁今视此虽近邈若山河　下详酒二`】平原十日　张翰一杯【`史秦昭王遗平原君书曰君幸过寡人愿与君为十日之`】  

【`饮　世说曰张翰字季鹰纵任不拘时人号为江东步兵或谓曰卿乃纵适一时独不为身后名耶张答曰使我有身后名不如即时一杯酒`】　辇下黄封　闽中白薄【`东坡诗上樽白日防黄封注云辇下以黄封酒贵盖重内醖也　初学记闽中有酒名白薄`】　不赴韩期　数辞李召【`唐西南采访使韩防字朝宗昌黎人尝约孟浩然偕至京师欲荐诸朝浩然防故人至即与剧饮欢甚或曰君与韩公约不当后期浩然曰业已饮酒遑恤其他卒不赴　宋仁宗朝李都尉喜延士大夫尽声色之乐一时馆阁清流无不往赴其宴者韩魏公最年少独未尝造焉李数召而公以事辞人有强之者公曰固欲往但未有名耳公处之不失和故李亦不致怨同时诸公亦不以为介也`】　王尽觞景让卒爵【`晋王敦字处仲王字茂敦与常诣王恺恺使美人行酒客饮不尽輙杀之酒至敦所敦固不肯持美人悲惧失色而敦傲然不视素不能饮恐行酒者得罪遂勉强尽觞还叹曰处仲若当世心懐刚忍非令终也　唐李景让事母孝好士类为左丞时蒋仲尝酌酒曰忠于国孝于家者饮此酒客肃然景让遂起卒爵仲曰无疑于公又后魏书齐神武帝常享朝士举觞属别驾宋游道曰饮髙欢手中酒者乃大丈夫卿之为人合饮此酒`】　务观浇书　刘跋作传【`宋陆游字务观自号放翁作诗曰浇书满饮浮蛆瓮摊饭横眠梦蝶床注云东坡以晨饮为浇书太白以午睡为摊饭　百家诗序跋字斯立名酒为玉友仍为作传宋曾端伯亦名酒为玉友也`】　赵整作歌　髙允为训【`晋孝武帝太元三年秦王坚与羣臣饮酒以极醉为限赵整作酒歌曰地列酒泉天垂酒星杜康妙识仪狄先知纣防殷邦桀倾夏国由此言之前危后则坚大恱命书之以为酒戒　后魏书髙允被勅论集往世以酒败徳者为酒训孝文览而恱之`】  

酒四  

原苍梧【`张华轻薄篇曰苍梧竹叶宜城九醖`】　皁荚【`神仙传云葛仙翁斩皁荚树为杯用以盛酒酒味益妙`】　胡椒【`博物志曰胡椒酒古人于嵗朝饮之`】　文草【`杨孚异物志曰文草作酒其味甚美士人以金买草不言贵也`】　若下【`吴地记云若下出美酒`】　湘隂【`陆机七徴曰湘隂有酎其色泼清秋醪春醖酒惟九成`】　冬清【`张华上已篇曰春醴逾九醖冬清过十旬`】　冻缥【`王粲七释曰冻缥酎醴白腐清`】　醴【`潘安仁金谷诗曰醴染朱顔但愬杯行迟`】白醝【`孙诜三公山下禊赋云九醖白醝`】　渊清【`成公绥七唱曰秦无清醴先和宜醇香旗九醖渊清十旬`】　氷洁【`嵇康酒赋曰重酎至清渊凝氷洁滋液兼备芬芳澂澈`】　波泛【`风土记曰酒则星陈郡列春醖夏成珠连波泛澜澈神清`】　渊流【`边让章华台赋曰兰肴山积椒酒渊流`】芳馨【`曹毗杜兰香传曰兰香降张硕輙赍瓦榼酒气芳馨`】　秀【`陆机七徴曰秋醪春醴兼醖増竒浮吐秀云沸渊涌`】　兼清【`张衡南都赋曰酒则九醖甘醴十旬兼清醪敷径寸浮蚁若防`】待熟【`食经曰坐客酒者平旦譲食时熟坐客待酒熟故以为名`】　屏爵【`祖台之与王荆州书曰屏爵弃巵焚罍毁榼`】　罚金【`晋书曰凡民私酿酒沽其有婚姻及疾病者听之余有犯罚金八两`】祈黄耉【`诗曰酌以大斗以祈黄耉`】　介景福【`陆机七徴曰介景福于眉夀`】　养亲老【`应璩文曰酌彼春酒上得供养亲老下得温饱妻子`】　歆灵祗【`详刘惔酒箴`】　吐铜龙【`西征记曰太极殿前有铜龙长二丈铜樽容四十斛正旦大防羣臣龙从腹内受酒口吐之于樽内`】仰景曜【`曹植酒赋曰仰酒旗之景曜`】　贡宜城【`传七谟曰名酎出于咸阳甘醪贡于宜城`】　出天厨【`神仙传曰王方平至蔡经家曰吾欲赐汝辈美酒此酒出天厨其味醇醲非俗人所宜饮今当以水和之以赐经家人人饮一升许皆醉`】　甘如乳【`乐府歌曰春酒甘如乳秋酿清如华`】浊如河【`左思魏都赋曰清酤如济浊醪如河冻醴流澌温酎跃波`】　斗至千【`典论曰孝`】  

【`灵末百司湎酒酒千文一斗常侍张让子奉为太医令与人饮去衣露形为乐也`】　斗十千【`曹植诗曰归来宴平乐美酒斗十千`】　引一斛【`抱朴子云于公引满一斛而断狱益明`】　饯百壶【`诗韩奕篇云韩侯出祖出宿于屠显父饯之清酒百壶`】　限七升【`吴志孙皓每飨宴无不竟日后以七升为限`】　倾三斗【`管辂倾仰三斗而清辨绮灿`】　汉祖贳【`汉书髙祖好酒及色常从王媪武负贳酒时饮醉卧武负王媪见其上尝有怪髙祖每酟留饮酒讐数倍及见怪嵗竟此两家尝折劵弃责`】　潘璋赊【`吴志曰潘璋字文珪性博荡嗜酒居贫好赊酟债家至门輙言后豪贵当相还`】　杜康造【`魏武帝歌何以觧忧惟有杜康`】　蔡邕酌【`蔡邕与袁公书朝夕游谈从学宴饮酌清醴防干鱼欣欣焉乐在其间矣`】　致殷勤【`曹植乐歌市肉取肥酤酒取醇交觞接杯以致殷勤`】　相娱乐【`古诗人生天地间忽如逺行客斗酒相娱乐聊厚不为薄`】　孔嘉【`诗曰饮酒孔嘉维其令仪`】　既防【`诗曰酒既和防防美也`】　徳将【`徳将无醉注以徳自将无至醉也`】礼饮【`以礼饮酒献酬有仪`】　视冬【`礼记饮齐视冬时注饮宜寒也`】　避暑【`袁绍在河`】  

【`朔每至夏大饮云以避一时之暑故号河朔饮也`】　侍饮【`详酒一`】　面尊【`礼曰凡饮惟君面尊`】　养老【`详酒一`】　序賔【`以贤序賔敬让无忽`】　朋享【`朋酒斯享`】　巷饮【`巷无饮酒`】　无彞【`详酒一`】　有衍【`酾酒有衍`】　无荒【`好乐无荒`】　不惑【`杨秉字叔节三不惑酒色财也`】　禹诫【`大禹之诫曰甘酒嗜音未或不亡`】　康诰【`成王封康叔作酒诰诰诫酒之义`】　亲约【`陶侃别曰侃母湛氏贤明有法侃在武昌与佐吏从容燕饮常有饮限或劝酒可少进侃凄然良久曰者年少曾有酒失慈亲见约故不敢逾`】　父戒【`庾衮字叔裒父在常戒衮以酒后每醉輙自责曰余废先人之戒何以训人乃于墓前自杖三十`】　狂药【`晋裴楷曰石崇以功臣子有才气与楷志趣各异不与之交长水校尉孙季舒尝酣防慢傲过度欲表免之楷闻之谓崇曰足下饮人狂药责人正礼不亦乖乎乃止`】　淫源【`曹植酒赋曰乃荒淫之源`】　崇饮【`其敢崇饮崇聚也`】　受福【`旣醉而出并受其福`】　盖狂【`盖寛饶曰无多酌我我乃酒狂`】　孟趣【`详酒二`】　羣饮【`酒诰曰羣饮汝匆佚尽执拘以归于周予其杀`】　独醒【`屈原曰众人皆醉我独醒`】　上尊【`详酒一白孔六帖云`】　美禄【`汉书曰酒者天之美禄帝王所以颐养天下享祀祈福扶衰养疾`】　合欢【`酒食者所以合欢`】　宴乐【`我有旨酒以宴乐嘉賔之心`】　腾车【`文选腾酒车以斟酌`】　举白【`汉书曰引满举白白酒觞`】　种秫【`陶潜为彭泽令县公田尽种秫`】　挂钱【`详酒一世说阮宣子`】　侧弁【`侧弁之俄屡舞傞傞`】　絶缨【`平原夜饮烛灭客牵美人衣美人絶其缨`】　纵酒【`王忱字元达恃才纵酒妇父有惨忱乘醉吊之妇父恸哭忱与賔客连臂披髪裸身而入绕之三匝而出`】　析酲【`礼乐志大乐蔗浆析朝酲注甘蔗汁为醒病酒析觧也`】生疾【`宋杨文忠公喜酒饮过量既登第通判济州日饮醇醪徃徃至醉是时太夫人已年髙颇忧之`】  

【`一日山东贾存道先生过济文忠舘之数日先生爱文忠之贤虑其以酒废学生疾乃为诗示文忠曰圣君恩重龙头选慈母年髙鹤发垂君宠母恩俱未报酒如成病悔时迟文忠矍然起谢曰是非亲客不对酒终身不醉`】　罢将【`曹仁为关羽所围太祖以曹植为南中郎将征虏将军欲遣救仁呼有所勅戒植醉不能受命于是上悔而罢之`】　饮酎【`月令孟春天子饮酎`】　赐爵【`礼君若赐之爵则越席再拜稽首受登席祭之饮卒爵而俟君卒爵然后授虚爵注不敢先君尽之`】　相罚【`文选引满相罚`】其觩【`兕觥其觩注兕觥罚爵也觩然不用`】　飞觞【`举白文选`】　罚爵【`礼有常罚之爵`】酳酢【`礼`】　诛赏【`周礼以酒式诛赏注诛赏其作酒之善恶也`】　饮祀【`越庶国饮惟祀乃得饮酒`】　饮别【`详酒一邴原饮别`】　设醴【`汉书楚元王每置酒为穆生设醴`】　载酤【`诗既载清酤`】　麴糵【`若作酒醴尔惟麴糵`】　法式【`周礼作酒之法式也`】　荒湛【`顚覆厥徳荒湛于酒`】　湎淫【`羲和湎废时乱日`】　荒腆【`惟荒腆于酒`】　淫【`淫肆虐臣下化之纣也`】　公酒【`周礼公事作酒也`】　礼酒【`賔客之酒`】　佐酒【`助行酒`】使酒【`季布`】　酒府【`酒正之府`】　酒正【`周礼酒正日入其成月入其要嵗终则防注皆`】  

【`谓合计其用`】　酒人【`造酒者`】　酒材【`周礼授酒材掌其厚薄之齐`】　酒吏【`孙皓每宴防羣臣无不令沈醉置黄门侍郎十人不与酒令侍立为司过之吏饮罢各奏其阙失随大小加刑`】酒官　秩酒【`酒正凡秩酒者以书契授之注秩常也优老臣常授酒`】　劳酒【`孟春天子躬耕帝籍反执爵于大寝公卿大夫诸侯皆御命曰劳酒`】　　兼六物【`详酒一月令孟冬`】比千乘【`货殖传一嵗千酿比千乘之家`】　卧瓮下【`毕卓为吏部比舍郎酿酒熟毕醉后夜至瓮下盗饮掌酒者防之明旦乃毕吏部`】　呕车中【`详酒一`】　劾周顗【`顗领吏部屡有荒醉失仪为有司所劾`】　击钱鳯【`晋温峤伪醉以手版击凤`】　乱笾豆【`乱我笾豆`】倒接防【`世说云山季伦为荆州时出酣畅人为之歌曰山公时一醉迳造髙阳池日暮倒载归酩酊无所知时复乘骢马倒着白接防举手语葛强何如并州儿`】　朱顔酡【`美人既醉朱顔酡`】　白刃起【`失意杯酒间白刃起相酬`】　揖不胜【`论语注下而饮谓射毕揖降以俟众耦皆降胜者乃揖不胜者升取觯立饮也`】　觵不敬【`周礼觵其不敬者注觵罚爵也`】　受爵【`礼玉藻君子之饮酒也受一爵而色洒如也二爵而言言三爵而油油以退`】　实尊【`周礼酒正凡祭祀以法共五齐三酒以实八尊大祭三贰中祭再贰小祭一贰皆有酌数惟齐酒不贰皆有器量`】　増百品【`酒经`】三重【`说文`】　罗浮春【`东坡在惠州自造酒号罗浮春以惠州有罗浮山而得名`】　昆  

仑觞【`详酒一`】　酴醿【`唐主谓左右曰李绛之骨骾眞宰相也肠酴醿酒`】　葡萄麯米【`杜诗曰闻道云安麯米春才吞一盏即熏人`】　茅柴【`宋韩驹字子苍有茅柴酒诗三年逐客卧江臯自与田工压小槽饮惯茅柴谙苦硬不知如蜜有香醪盖谓苦硬之酒如茅柴之火易过也`】千日醉【`详酒二博物志`】　三日酺【`汉文帝赐酺三日宋祥符中天书降大赦改元东都赐酺五日天下三日盖循汉遗事也`】　浮晏婴【`说苑齐景公饮酒陈桓子侍望见晏子而复于公曰请浮晏子公曰何故也对曰晏子衣缁布之衣麋鹿之裘栈轮之车而驾驽以朝是隐君之赐也公曰诺酌者奉觞而进曰君命浮子晏子避席曰请饮而后辞乎其辞而后饮乎公曰辞然后饮晏子曰臣闻古之贤臣有受厚赐而不顾其国族则过之若夫弊车驽马以朝主者非臣之罪也且臣以君之赐臣父之党无不乘车者母之党无不足于衣食者妻之党无冻馁者国之简士待臣而后举火者数百家如此为隐君之赐乎彰君之赐乎公曰善为我浮桓子也`】　觞桓子【`宋王禹偁文于是齐侯以晏子之觞而觞桓子`】　八伯【`晋人任达好酒阮放为宏伯郗鉴为方伯胡母辅之为达伯卞壸为裁伯蔡谟为郎伯阮孚为延伯刘绥为委伯羊曼为防伯号为兖州八伯`】　八仙【`贺知章汝阳王璡李适之崔宗之苏晋李白张旭焦遂也杜子美有饮中八仙歌`】　止酒诗【`陶潜止酒诗曰平生不止酒止酒情无喜暮止不能寝晨止不能起日日欲止之营卫止不理徒知止不乐未信止利已始觉止为善今朝真止矣从此一止去将止扶桑涘清顔止宿客奚止千万祀`】　断酒戒【`庾阐断酒戒神明智慧人之所以灵也好恶欲情人之所以生也明智运于常性好恶安于自然吾以知穷智之害性任欲之害真于是椎金罍碎玉椀破兕觥损觚瓒`】　原蒲萄善醉【`魏文帝云蒲萄酿以为酒甘于面米善醉`】　酒藤消酲【`古今草木注云酒杯藤出西城大如臂叶似葛实如梧桐香美可酌士人投酒能消宿酲`】　策勲饮至【`抱朴子曰一瓶之醪倾而三军之众恱觧毒之觞行而盗马之属感消忧成礼防勲饮至降神合人非此莫以也`】　和憾亲讐【`曹植酒赋曰和睚眦之宿憾虽怨讐其必亲`】　应化感气【`曹植七啓曰乃有春清缥酒康狄所营应化则变感气而成弹徴则苦扣官则甘生于是盛以翠樽酌以雕觞浮蚁鼎沸酷烈馨香可以和神可以娱觞`】　苞苦含辛【`七谟曰白醴九成醖清醇泛华浮蚁苞苦含辛`】贤圣斯尝【`江统酒诰曰歴代悠逺经史弥长上自三皇下逮五帝虽曰圣贤亦咸斯尝`】  

通人此累【`祖台之与王荆州书曰君须复饮不废止之将不获已耶通人达士累于此物`】　春醖夏成【`风土记曰酒则元端水齐春醖夏成通神遁暑用厌饮事`】　秋藏冬发【`见曹植酒赋`】　鸡鸣时熟【`食经曰夏鸡鸣酒法秫米二升作糜麯三升以水五升搅之封头今日作明日鸡鸣时熟`】　狗猛不售【`韩子曰宋有酤酒悬帜甚髙斗槩甚平而酒不售问人人曰君家畜猛狗也`】　郑三百【`郑康成别曰袁绍邀饮于城东必欲醉时防者三百人酣酒之后人人进爵饮至三百杯秀睂明目容仪温伟`】　周文百觚【`傅酒赋曰唐尧千钟周文百觚`】公荣共醉【`详酒二`】　孔羣好饮【`世说曰鸿胪孔羣好饮酒王曰卿服腐肠之药耽爽口之味不见酒家覆瓿布久则縻烂羣曰公不见糟中肉乃更堪久羣尝与亲旧书曰今年田得七百石秫米不了麯蘖事`】　不用常杯【`详酒二`】　不如一杯【`详前世说`】　管仲弃半【`管子云齐桓公饮管仲酒详酒二`】　于公益明【`抱朴子曰于公定国饮满一石而断狱益明`】　赐晋秬鬯【`晋文公献楚俘于周王赐之秬鬯一卣卣器也`】　锡魏秬鬯【`册魏公九锡文曰是用锡君秬鬯一卣`】　九献礼毕【`曰楚子入享于郑九献注上公之礼九献而礼毕也`】　三行遂出【`管子曰桓公与管仲饮掘新井而柴焉十日斋戒召管仲仲至公执爵夫人执尊觞三行仲趋出公怒曰寡君斋戒以饮仲父以为脱于罪矣仲曰臣闻湛于乐者洽于忧厚于味者薄于行是以走出拜而送之`】　逸逸有序【`诗曰举酬逸逸注有序貌`】　油油以退【`见前`】五斗解酲【`详酒二语林曰刘伶`】　一石亦醉【`淳于髠详酒二`】　不能满  

觞【`田蚡辞不能满觞灌夫怒`】　有服敢辞【`灌夫字仲孺有服过田蚡蚡曰吾欲与仲孺过魏其侯防仲孺有服夫曰将军幸许过魏其侯夫安敢以服为辞`】　不醉反耻【`诗曰彼醉不臧不醉反耻`】　不醉无归【`诗厌厌夜饮不醉无归`】　颁皆有法【`周礼酒正掌酒之赐颁皆有法以行注法尊卑之差`】　赐不再拜【`礼酒肉之赐不再拜`】　乘马携壶【`刘伶尝乘尘车携一壶酒使人荷锸随身曰死便埋我其遗形如此`】　衘杯潄醪【`详酒五刘伶酒徳颂`】不知其秩【`是曰既醉不知其秩`】　不知其尤【`是曰既醉不知其尤`】　未卜其夜【`详酒二左传曰桓公乐饮`】　乐饮今夕　湛露之觞　瑶池之宴【`周穆王宴西王母`】　迨我暇矣【`诗`】　酌言酬之【`诗`】　酌皆有数【`礼`】　乐且有仪　既防既清　且多且有　逮下之恩侍宴之礼【`臣侍宴过三爵非礼`】　增钓诗钩　扫愁帚【`东坡洞庭春色`】  

【`诗应呼钓诗钩亦号扫愁帚须君防滟杯浇我谈天口`】　鸭绿鹅黄【`东坡诗小舟浮鸭绿大杓防鹅黄盖用杜诗鹅儿黄似酒对酒爱新鹅之句`】　猪红熊白【`宋杨廷秀酒歌生酒清于雪煮酒赤如血煮酒只帯烟火气生酒不离泉石味石根泉眼新汲将麯米酿出春风香坐上猪红间熊白瓮头鸭绿变鵞黄先生一醉万事已那知身在尘埃里`】　梁甘刘辛【`清异录`】　赵厚鲁薄【`详酒一淮南子云楚防诸侯`】　宜城九酿【`宜城九酿号竹叶酒`】　洞庭三絶【`安定郡王以黄柑酿酒名曰洞庭春色其酒色香味三絶东坡有诗与赋按唐人名酒以春如富水春若下春土窟春石冻春松醪春竹叶春梨花春罗浮春瓮头春麯米春抛青春是也`】　骑马倾欹【`昔阮咸醉骑马倾欹人皆指而笑曰个老子骑马如乘船行波浪中杜甫诗曰知章骑马似乘船本此`】　争妓惭悔【`清异录闽士刘乙尝乘醉与人争妓女既酲惭悔乃集书籍中凡饮酒致失贾祸者编以自警题曰百悔经自后不饮至于终身`】　行酒进醯【`唐李景略常宴僚佐行酒者误以醯进判官京兆任廸简以景略性严恐行酒者获罪强饮之`】　饷酒知水【`晋孔严祖父奕为全椒令明察过人时有遗其酒者始入门奕遥呵曰人饷吾两甖酒其一何故非也检视之果是水或问何以知之曰酒重水轻提酒者手有轻重之异故耳`】　以酒杜人【`石林诗话晋人多言饮酒有至沉醉者其意未必眞在于酒盖时方艰难人各惧祸惟托于醉可以疎逺世故陈平曹参以来俱用此策汉书记陈平于刘项未判之际日饮醇酒戏妇人是岂真好饮耶曹参虽于此异然方欲觧秦烦苛付之清净以酒杜人是亦一术`】　乘酒挑妾【`晋纪瞻为尚书置酒请王观妓瞻爱妾能歌新声左仆射防军周顗乘酒于众中挑之而不得有司劾顗荒酒失仪至元帝时乃诏宥焉`】　饮如淋灰【`东坡诗赵子饮酒如淋灰一年十万八千杯注云以李白诗计之如此`】　饮如吸川【`饮中八仙歌左相日兴费万钱饮如长鲸吸百川衘杯乐圣称避贤`】　劝酒至顚【`宋徽宗时蔡攸赐饮禁中上频以巨觥劝之攸恳辞不任杯酌将至顚踣上曰就令灌死亦不至失一司马光也`】　据鞍索取【`宋顔延之好骑马遨游里巷过旧知輙据鞍索酒得酒必尽倾意气自若尝以醉谒何尚之尚之望见便佯眠延之熟视曰朽木不雕尚之谓左右曰此人醉甚可畏`】　无暑无寒【`清异录河阳释法常酷嗜酒无寒暑风雨常醉醉则熟寝觉即朗吟尝谓同志曰酒天虚无酒地绵邈酒国安恬无君臣贵贱之拘无财利之图无刑罚之避陶陶焉荡荡焉其乐不可得而量也`】　饮酒百盏【`东坡饮酒说欧公盛年能饮百盏然常为张安道所困梅圣俞亦能饮百许盏然醉即髙叉手而语弥温谨此亦知所不足而勉之非善饮者也`】　送酒六壶【`东坡云章质夫送酒六壶书至而酒不达吏跌而忘之戏作小诗问之曰白衣送酒舞渊明急扫风轩洗破觥岂意青州六从事化为乌有一先生空烦左手持新蠏漫绕东篱嗅落英南海使君今北海定分百榼饷春耕`】　原学士十二人【`汉制学士十二人给大官桐马酒注以马乳为酒采桐叶时乃成臣瓉曰按武帝以马家为桐马似不为酒也`】　女酒三十人【`周礼注女奴晓酒也`】　拟酒旗于元象【`张载酒赋`】　推酒泉之嘉名【`酒赋`】　陈鲁匡之谋收荣公之利　将成礼以合欢　岂纳邪而伐徳  

虽取陶陶之乐【`刘伶酒徳颂`】　无愆抑抑之仪【`其未醉止威仪抑抑`】资酒食以合欢初筵有礼　用歌舞以餙喜终宴不疲  

酒五  

原诗宋陶潜饮酒诗曰有客常同止趣舍邈异境一士长独醉一夫终年醒醒醉还相笑言各不领规规一何愚兀傲差若颖寄言酣中客日没烛当秉　周庾信报赵王赐酒诗曰梁王修竹园冠盖风尘喧行人忽枉道直进桃花源稚子还羞出惊妻倒闭门始闻上命定是赐中樽野炉燃树叶山杯捧竹根风池还更暖寒谷遂长暄未知稻梁雁何时能报恩　又正旦蒙赵王赉酒诗曰正旦辟恶酒新年长命杯柏叶随铭至椒花逐颂来流星向椀落浮蚁对春开成都已救火蜀使何时回　又中山公许乞酒一车未送诗曰细柳望蒲台长河始一回秋桑几回落春蚁未曾开莹角非难驭椎轮稍可催只言千日饮旧逐中山来　又就蒲州刺史乞酒诗曰萧瑟风声惨苍茫云貌愁鸟寒栖不定池凝聚未流蒲城桑叶落灞岸菊花秋愿持河朔饮分劝东陵侯　又答王褒饷酒诗曰今日小园中桃花数树红开君一壶酒细酌对春风未能扶毕卓犹足舞王戎仙人一捧露判不及杯中　增唐张说奉萧令嵩宇文黄门融裴中书光庭酒三絶句乐奏天恩满杯来秋兴髙更萧相国对席饮醇醪　圣徳重甘露天章下大风又乘黄阁赏愿作黒头公　西掖恩华降南宫命席阑讵知鸡树后更接鳯池欢　李白待酒不至玉壶系青丝沽酒来何迟山花向我笑正好啣杯时晩酌东窻下流莺复在兹春风与醉客今日且相宜　又月下独酌诗曰花间一壶酒独酌无相亲举杯邀明月对影成三人月既不觧饮影徒随我身暂伴月将影行乐须及春我歌月俳佪我舞影凌乱醒时同交欢醉后各分散永结无情游相期邈云汉　杜甫谢严中丞送青城山道士乳酒一缾诗曰山缾乳酒下青云气味浓香幸见分鸣鞭走送怜渔父洗盏开尝对马军　张谓湖中对酒作夜坐不厌湖上月昼行不厌湖上山眼前一樽又长满心中万事如等闲主人有黍万余石浊醪数斗应不惜即今相对不尽欢别后相思复何益茱茰湾头归路赊愿君且宿黄公家风光若此人不醉参差辜负东园花　白居易劝酒诗曰劝君一杯君莫辞劝君两杯君莫疑劝君三杯君始知面上今日老昨日心中醉时胜醒时天地迢迢自长久白赤乌相趂走身后堆金挂北斗不如生前一杯酒　又赋得何处难忘酒诗曰何处难忘酒朱门美少年春分花发后寒食月明前小院回罗绮深房理管弦此时无一盏争过艳阳天　李敬中劝酒诗曰不向花中醉花应觧笑人只忧连夜又过一年春日日无穷事区区有限身若非杯酒里何以寄天眞　陆和袭美醉中以一壶见寄曰酒痕衣上襍莓苔犹忆红螺一两杯正被绕篱荒菊笑日斜还有白衣来　皮日休友人许惠酒以诗徴之野老萧然访我家霜残白菊两三花子山病起无余事只望蒲台酒一车　宋苏辙以蜜酒送栁真公头酿酒一年余气味全非卓氏垆送与幽人试尝看不应只是百花须又家酿诗曰方暑储麯蘖及秋舂秫稻甘泉汲桐柏  

火问隣媪唧唧鸣瓮盎暾暾化棃枣一拨欣已熟急搊嫌不早病色变渥丹羸躯惊醉倒子云多交游好事时相造嗣宗尚出仕兵厨可常到嗟我老杜门奈此平生好未出禁酒国耻为瓮间盗一醉汁滓空入腹谁复告　又酿重阳酒诗曰风前隔年麯瓮里重阳酒适从台无餽饮啜不濡口秋尝日已迫收拾烦主妇仰空露成霜蹇庭菊将秀金微火犹壮未可多覆蔀唧唧鸣声涓涓夜初溜轻巾漉糟脚寒泉养罂缶谁来共佳节但约隣人父生理正艰难一醉陶衰朽他年或丰余此味恐无有　韩驹还朝饮酒絶句曰徃时看曝石渠书内酒均颁白玉腴落魄十年无复醉因公今日识官壶程致道谢江仲举惠酒诗曰山城无物可忘忧但有  

平原病督邮知我囊中无白水烦君若下出青州芳甘未谢三年醖傲兀能消万古愁防待东郊春意动鸣鞭乘兴草堂游　范石湖寓直玉堂拜赐御酒诗曰归鸦陆续堕宫槐幙参差晩不开小遂将秋色至长风时送市声来近瞻北斗璿玑次犹梦西山翠碧堆惭愧君恩来甲夜殿头宣劝紫金杯　陆游饮石洞酒戏作酣酣霞晕力通神淡淡鹅雏色可人一笑破除垂老日满懐揺荡隔年春梅花的的吹初破杨柳纎纎染未匀醉倒桥边人不怪西曹免防相君茵　又对酒絶句温如春色爽如秋一榼灯前自献酬百万愁魔降未得故应用尔作戈矛　徐文澜咏酒诗曰才倾一盏碧澄澄自是山妻手法成不遣水多防味薄要令麯少得香清凉从荷叶风边起暖向梅花月里生世味摠无如此味深知此味即渊明　元刘因黒马酒诗曰仙酪谁夸有太汉家桐马亦空传香来乳面人如醉力尽皮囊味始全千尺银駞开晓宴一杯璚露洒秋天山中唤起陶宏景轰饮髙歌敕勒川　许有壬咏上京马酒诗曰味似融甘露香疑酿醴泉新醅撞重白絶品挹清骥子饥无乳将军醉卧毡桐官闻汉吏鲸吸有今年　又秋露白酒熟卧闻糟声喜而得句治麯辛勤夏竟秋竒功今日遂全收日华煎露成眞液泉脉穿岩咽细流不忍拨醅瓮面且教留响在牀头老懐磈磊行浇尽三径黄花两玉舟　周权蒲萄酒诗曰翠虬夭矫飞不去颔下明珠脱寒露累累千斛昼夜舂列瓮满浸秋泉红数宵醖月清光转秾腴芳髓蒸露暖酒成快防宫壶香春风吹冻玻璃光甘逾瑞露浓欺乳麯生风味难通谱纵教典却鹔鹴裘不将一斗博凉州　杨维桢红酒歌杨子渴如马文园宰官特赐桃花源桃花源头酿春酒滴滴真珠红欲然左官忽落东海边渴心盐井生炎烟相呼西子湖上船莲花博士饮中仙如银酒色未为贵令人长忆桃花泉胶州判官玉牒贤忆昔同醉璚林筵别来南北不通问夜梦玉树春风前朝来五马过陋防赠以同袍五色彩副以五鳯楼头牋何以浇我磊落抑塞之感慨桃花美酒斗十千垂虹桥下水拍天虹光散作眞珠涎呉娃鬭色樱在口不放白雪盈人顚我有文园渴苦无奏曲鸳鸯弦预恐沙头防玉尽力醉未与长瓶眠径当垂虹去鲸量吸百川我歌君扣舷一斗不惜诗百篇　明邵寳雪酒诗为孙司徒赋曰酒曾闻侑大烹酿来寒雪品尤清也知承露能髙致须信藏氷为曲成光重夜杯如有物暖销春瓮本无声相看莫谓人间味一滴先天万古情　王鏊酒熟志喜常年送酒媿诸隣斗觉今年富十分水法特教担桞毅麯材先已谢桐君牀头夜滴晴堦瓮面香浮暖阁云莫笑陶公巾自漉年来正策醉乡勲　李濓弟洛以襄陵酒方见示如法酿造良佳赋此答意襄陵自昔称名酒猗氏于今得秘方示故园知汝意酿成新味与谁尝金盘滴露泠泠白玉椀浮春冉冉香倚瓮题诗寄吾弟西斋风忆联牀  

原引梁朱异田饮引曰卜田宇兮京之阳面清洛兮背修邙属风林之萧瑟值寒野之苍茫鹏纷纷而聚散鸿冥冥而逺翔酒沈兮俱发云沸兮波扬岂味薄于东鲁鄙蜜甜于南湘于是客有不速朋来逺方临清池而涤器辟山牖而飞觞促膝兮道故久要兮不忘间谈希夷之理或赋连翩之章  

原赋汉邹阳酒赋曰清者为酒浊者为醴清者圣明浊者顽騃皆麯湒丘之麦酿野田之米流光醳醳甘滋泥泥醪醴既成绿瓷既啓且筐且漉载篘载泲庶人以为欣君子以为礼其品类则沙洛緑酃乌程若下齐公之清关中白薄青渚萦渟凝醳醇酎千日一醒　扬雄酒箴曰子犹瓶矣观瓶之居居井之湄处髙临深动常近危酒醪不入口藏水满懐不得左右牵于纆徽自用如此不如防夷防夷滑稽腹大如壶尽日盛酒人复借酤常为国器托于属车出入两宫经营公家由是言之酒何过乎　魏曹植酒赋曰余览扬雄酒箴辞甚瑰玮颇戏而不雅聊作酒赋粗究其终始嘉仪氏之造思亮兹美之独珍仰酒旗之景曜协嘉号于天辰穆生失礼而辞楚侯嬴感爵而轻身其味有宜城醪醴苍梧缥青或秋藏冬发或春醖夏成或云沸川涌或素蚁如萍尔乃王孙公子侠游翺翔将承欢以接意防陵云之朱堂献酬交错宴笑无方于是饮者并醉从横讙哗或扬袂屡舞或扣劒清歌或嚬蹴辞觞或奋爵横飞或歌骊驹既驾或称朝露未晞于斯时也质者或文刚者或仁卑者忘贱寠者忘贫于是矫俗先生闻之而叹曰噫夫言何容易此乃荒之源非作者之事若躭于觞酌流清纵佚先王所禁君子所斥　魏王粲酒赋曰帝女仪狄旨酒是献苾芬享祀人神式宴辨其五齐节其三事醍沈盎泛清浊各异章文徳于庙堂协武义于三军致子弟之孝养纠骨肉之睦亲成朋友之欢好赞交徃之主賔既无礼而不入又何事而不因贼功业而败事毁名行以取诬遗大耻于载籍满简帛而见书孰不饮而罹兹罔非酒而惟辜昔在公旦极兹话言濡首屡舞谈易作难大禹所忌文王是艰　晋张载酃酒赋曰惟圣贤之兴作贵垂功而不冺嘉康狄之先识亦应天而顺民拟酒旗于元象造甘醴以怡神虽贤愚而同好似大化之齐均物无徃而不变独居旧而弥新经盛衰而无废歴百代而作珍若乃中山冬啓醇酎秋发长安春御乐浪夏设缥蚁蓱布芬香酷烈垂嘉称于百代信人神之所恱未闻珍酒出于湘东丕显于皇都乃潜沦于吴邦往逢天地之否运今遭六合之开通播殊美于圣代宣至味而大同匪徒用法之穷理信泉酿之所钟故其为酒也殊功絶伦三事既节五齐必均造酿以秋告成以春备味滋和体淳色清宣御神志气养形遗忧消患适性顺情言之者嘉其美志味之者弃事忘荣于是纠合同好以遨以游嘉賔云防矩坐四周设罍樽于南楹酌浮觞以施流备鲜肴之绮错进时膳之珍羞礼仪攸序是献是酬頳顔微发溢思凯休徳音晏晏此徽猷咸得志以自足愿栖迟于一丘于是欢乐既洽日薄西隅主称湛露賔歌骊驹仆夫整驾言旋其居乃凭轼以回軓骋轻驷于通衢及衡门以隐迹览前圣之典谟感夏禹之防微悟仪氏之见疎鉴往事而作诫罔非酒而惟愆哀秦穆之既醉殱良人而弃贤嘉卫武之能悔着屡舞于初筵察成败于往古垂将来于兹篇　袁山松酒赋曰素醪玉润清酤渊澄纎罗轻布浮蚁竞升泛芳樽以琥珀馨桂发而兰兴一歠宣百体之关一饮荡六府之务　增皇甫湜醉赋曰沉湎于酒有晋之七贤心游于梦境随于烟六府漫漫四肢绵绵逶随津淳陶和浑鲜遗天地之濶大失膏火之销煎寂寂寞寞根归复朴居若死灰行犹飘慤车屡堕兮无伤首镇濡兮不觉机发而动防交而合暝文字之醇味反骚人之独醒曾不知其耳目尚何惧于雷霆偶四体以合莫归一元而亿宁麯糵气散竹桂滋已百虑森复七情纷始风飘火爇矜夸跱跂嗟害马之骤还顾息肩兮未几苏门子闻而笑之曰子之于道其醯鸡欤彼至人者天地根性情虚披云众万脱遗寰区分犹象人心冥太初故大患乃失而至道可居也乃今假荒惑之具沉耳目之机其觧须臾忧患繁滋中心不可损外患生之为为毒为狂为醨负责之道隂阳戾违束乎巫医欧乎有司辱身灭名痿肺支狼狙猖蹶为大人不得尽年玉色光衰曾不如覩无醉时使人困苦如斯　陆中酒赋曰书编百氏病载千名将有濵于九死谅无敌于余酲窻间落月枕上残更意欲问而无问梦将成而不成爱静中而人且语愁曙后而鸡已鸣才遭轹适别恩情屈大夫之独醒应难共语阮校尉之连醉不可同行气缕支绵神杂色沮前欢已誓于抛掷往事空经乎思虑有馘卓擒伶之伍我愿先登有殛狄放杜之君臣能执御聿当防酒树平麯封掊仲榼碎尧钟先刋美禄次削眞龙编虎须者宁教畔去持蟹螯者不要相逢欲倚还眠将词又黙深穷寂寞之境别有凄凉之域黄昏细雨迷途而不到长亭白昼繁花失意而初归故国背枕求稳牵帏就黒愁应平子分与渴是相如得感物逾嗟懐人有恻冠缨不遇柸按空陈徒殱鷰鷰之髀浸费猩猩之唇牛心表异熊掌称珍剪云梦防【`音岂`】采泮宫芹周子之菘向晩庾郎之薤初春加以欧川桂蠧颖谷榆人虽驰心于万品且忘味于兹辰或乃强迎賔友力答牋书落魄不啻压伊有余防防犹嬾整觧散固慵梳卞士蔚専讽虾蟆诚堪窃笑庄周子化为蝴蝶实是凭虚客曰虽鲭鲊能珍微风可折岂比夫榴花竹叶之味酃水之清中山之碧必能醺骨顔潜消暗释况前覆乃后车之惊独行为众人之倚不然吾将受教于圣贤敢忘欢伯原箴晋刘惔酒箴曰爰建上业曰康曰狄作酒于社献之明辟仰郊昊天俯祭后土歆祷灵祗辨定賔主啐酒成礼则伦攸叙此酒之用也　増唐皮日休酒箴曰皮子性嗜酒虽行止穷泰非酒不能适居襄阳之鹿门山以山税之余继日而酿终年荒醉自戏曰醉士居襄阳之洞湖以艒防载醇酎一甔往来湖上遇兴将酌因自谐曰酒民于戏吾性至荒而嗜于此其亦为圣哲之罪人也又自戏曰醉士因箴以自警箴曰酒之所乐乐其全真宁能我醉不醉于人  

原赞东晋戴逵酒赞曰余与王元琳集于露立亭临觞抚琴有味乎二物之间遂共为之赞曰醇醪之兴与理不乖古人既陶至乐乃开有客乘之隗若山颓目絶羣动耳隔迅雷万异既防惟无有懐  

原颂魏刘伶酒徳颂曰有大人先生以天地为一朝万期为须防日月为牖户八荒为庭衢行无輙迹居无室庐幕天席地纵意所如止则操巵执觚动则挈榼提壶惟酒是务焉知其余有贵介公子搢绅处士闻吾风声议其所以乃奋袂攘襟怒目切齿陈说礼法是非锋起先生于是捧甖承槽衔杯歠醪奋髯箕踞枕麯借糟无思无虑其乐陶陶兀然而醉恍尔而醒俯视万物扰扰焉如江汉之载浮萍二豪侍侧焉如果臝之与螟蛉原诰晋江统酒诰曰酒之所兴肇自上皇或云仪狄一曰杜康有饭不尽委余空桑郁积成味久蓄气芳本出于此不由竒方  

原戒晋庾阐断酒戒曰盖神明智慧人之所以灵也好恶情欲人之所以生也明智运于常性好恶安于自然吾以知穷智之害性任欲之丧眞也于是椎金罍碎玉椀破兕觥损觚瓉遗举白废引满使巷无行榼家无停壶剖樽折杓沈炭销罏屏神州之竹叶絶缥醪乎华都言未及尽有一醉夫勃然作色曰盖空桑珍味始于无情灵和陶醖竒液特生圣贤所美百代同营故醴泉涌于上世悬象焕乎列星断蛇者以兴霸折狱者以流声是以达人畅而不壅抑其小节而济大通子独区区检情自封无或口闭其味而心驰其听者乎庾生曰尔不闻先哲之言乎人生而静天之性也感物而动性之欲也物之感人无穷而情之好恶无节故不见可欲使心不乱是以恶迹止步灭影即隂形情絶于所托万感无累乎心心静则乐非外唱乐足则欲无所惟味作戒其道弥深賔曰唯唯敬承徳音  

原啓梁刘孝仪谢东宫赉酒啓曰异五齐之甘非九醖之法属车未曾载油囊不得酤试俦仙树葛元泥首才比蒲桃孟他衘璧固知托之养性妙觧怡神拟彼圣人差得连类　又谢晋安王赐宜城酒啓曰孝仪啓奉教垂赐宜城酒四器嵗暮不聊在隂即惨惟斯二理总萃一时少府鬭猴莫能致笑大夫落雉不足觧顔忽值瓶防椒芳壶开玉液汉樽莫遇殷杯未逢方平醉而遁仙羲和躭而废职仰凭殊涂便申私饮未瞩罍耻已观帻防倾耳求音不闻霆击澄神密眂岂觌山髙愈疾消忧于斯已验遗荣忽贱即事不欺酩酊之中犹知铭荷不任云云  

原论晋杜预酒论曰重醖醇醴沃土泉清甜苦无常五味相并  

增书梁陈暄与兄子秀书曰具见汝书与孝典陈吾饮酒过差吾有此好五十余年昔吴国张公亦称躭嗜吾见张公时伊已六十自言引满大胜少年时吾今所进亦胜于往日老而弥笃惟吾与张季舒耳吾方与此子交欢于地下汝欲天吾此志耶昔阮咸阮籍同游竹林宣子不闻斯言王湛能元言巧骑武子呼为痴叔何陈留之风不嗣太原之气岿然翻成可怪吾既寂寥当时朽病残年产不异于顔原名未动于卿相若不日饮醇酒复欲安归汝以饮酒为非吾以不饮为过昔周伯仁渡江惟三日醒吾不以为少郑康伯一日三百杯吾不以为多然洪醉之后有失成厮养之志是其得也使次公之狂是其失也吾尝譬酒犹水也可以济舟亦可以覆舟故江谘议有言酒犹兵也兵可千日而不用不可一日而不备酒可千日而不饮不可一饮而不醉美哉江公可与同论酒矣汝惊吾堕车侍中之门陷池武陵之第遍帀朝野自言憔悴丘也幸茍有过人必知之吾平生所愿身没之后题吾墓云陈故酒徒陈君之神道若斯志意岂避南征之不复贾谊之恸哭者哉何水曹眼不识杯铛吾口不离瓢杓汝宁与何同日醒与吾同日而醉乎政言其醒可及其醉不可及也速营糟丘吾将老焉  

## 御定渊鉴类函卷三百九十四

五谷部一【`谷　种　苗稼　禾　稻秔　黍　稷　粱`】  

谷一  

増说文曰谷续也百谷总名　格物总论曰谷种之美者也其为种也不一攷之前载有言三谷者粱稻菽是也有言五谷者麻黍稷麦菽是也有言六谷者稻黍稷粱麦苽是也有言九谷者稷秫黍稻麻大小豆大小麦是也有言百谷者又包举三谷各二十种者为六十蔬果之实助谷各二十是也盖人食之则饱不再食则饥未有不资以为生也然不种则不生不时则不获故古者重谷而务农焉种以时而生以时耕以时而获以时人事尽焉地利尽焉天时应焉苗而秀秀而实昔春而种者子粒耳秋而収者万颗也昔春而入土者升斗耳秋而登场者仓箱也国与民俱足独不在此乎故圣王必贵五谷而贱金玉　易曰日月丽乎天百谷草木丽  

乎土　诗曰既霑既足生我百谷　又曰播厥百谷既庭且硕曽孙是若　原周礼曰职方氏掌天下之圗辨邦国都鄙九谷之数州荆州其谷宜稻豫州并州宜五种【`黍稷菽麦稻`】青州宜稻麦兖州宜四种【`黍稷稻麦`】雍州冀州宜黍稷幽州宜三种【`黍稷稻`】　又曰太宰九职任万民一曰三农生九谷　増又曰凡王之馈食用六谷【`稻黍稷粱麦菰菰雕胡也`】　又曰疾医以五味五谷五药养其病　月令曰孟春天子乃以元日祈谷于上帝孟夏驱兽无害五谷孟秋农乃登谷天子尝新先荐寝庙　王制曰五谷不熟不鬻于市　乐记曰夫古者天地顺而四时当民有徳而五谷昌疾疹不作而无妖祥徳盛而敎尊五谷时熟然后赏之以乐　原左传曰小国之仰大国如百谷之仰膏　谷梁传曰一谷不升曰歉二谷不升曰饥三谷不升曰馑四谷不升曰荒五谷不升曰大侵大侵则君食不兼味台榭不涂廷道不除百官布而不制鬼神祷而不祠五谷皆熟为有年　尔雅曰中有岱岳五谷鱼盐生焉谷不熟为饥仍饥为荐　礼斗威仪曰君乗木而王则草木丰茂嘉谷并生也　春秋繁露曰金干土则五谷伤土干金则五谷不成　春秋左助期曰咸池主五谷　周书曰凡禾麦居东方黍居南方稻居中央粟居西方菽居北方　大戴礼曰食气者神明而夀食谷者智慧而巧不食者不死　夏小正曰三月祈麦实者五谷之先也故以急祈而祀之者也　汉孔鲋小尔雅曰藳谓之秆秆谓之刍生曰谷谓之粒　山海经曰都广之野百谷自生冬夏播琴【`注曰其城方三百里盖天地之中素女所出也播琴犹播殖`】　増汉书晁错曰粟米布帛生于地长于时聚于力数石之重中人弗胜不为奸邪所利一日弗得而饥至是故明君贵五谷而贱金玉　荆州记曰淮阳郡西北接莱阳县有温泉其下流百里恒资以灌溉常十二月一日种至明年三月新谷便登重种一年三熟　管子曰常山之东河汝之间早生而晩杀五谷之所蕃熟也　师旷曰杏多实不虫者来年秋善五木者五谷之先欲知五谷但视五木择其木盛者来年益种之　范子计然曰五谷者万民之命国之重寳也是故无道之君及无道之民皆不能积其盛有余之时以待其衰不足也　淮南子曰木胜土土胜水水胜火火胜金金胜木故禾春生秋死【`禾木也`】菽夏生冬死【`菽火也`】麦秋生夏死【`麦金也`】荠冬生仲夏死【`荠水也`】　又曰女夷鼔歌【`女夷天帝之女下司时令`】以司天和以长百谷禽兽草木孟夏之月以熟谷禾防鸠长鸣为帝嵗　星经曰八谷八星在五车北主黍稷稻粱麻菽麦乌麻星明则俱熟　京房易逆刻曰天谷岁大熟　雄方言曰凡以火干五谷之类出自山东齐楚以往曰熬陇冀以往曰□秦晋之间曰焣　杨泉物理论曰谷气胜元气其人肥而不夀养性之术常使谷气少则病不生矣粱者黍稷之总名稻者溉种之总名菽者众豆之总名三谷各二十种为六十蔬果之实助谷各二十凡为百谷故诗曰播厥百谷者谷种众种之大名也　兵书曰军中地生五谷将军得天道大吉　论衡曰谓天谷从天而下应变而生非也夫云出于山散而为雨人见从天坠谓天雨水也夏日则雨冬寒则凝为雪发于丘山不从天降明矣谷从地起与疾风俱飘零于地人谓之天也　世要论曰学不勤则不知道耕不力则不得谷　博物志曰鴈食粟则翼垂不能飞马食谷则足重不能行　又曰扶海洲上有草焉名曰师其实食之如大麦从七月稔熟民敛获至冬乃讫名曰自然谷或禹余粮　梦书曰五谷为财饮食物梦见谷得财吉五谷入家家当盛东京赋曰所贵惟贤所寳惟谷　曹植谢赐谷表曰诏书念臣经用不足以船河邸阁谷五千斛赐臣　谢书曰粮谷十斛是钓池上之所种　杜甫策曰谷者所以阜俗康时聚人守位者也下至十室之邑必有千钟之藏苟凶禳以之贵贱失度虽封丞相而犹困侯大农而谓何　又曰谷者百姓之本百役皆出  

谷二  

増大戴礼曰黄帝播百谷草木节用水火财物生而民得其利百年民畏其神百年亡而民用其教百年故曰三百年　贾谊书曰神农尝百草之实察咸苦之味敎民食谷　史记曰黄帝考定星歴立五行民神易业敬而不黩故神降之嘉生【`嘉谷也`】　又曰黄帝艺五种　左传曰夫郊祀后稷以祈农事故啓蛰而郊郊而后耕史记曰齐桓公欲封禅管仲曰今凤凰麒麟不来嘉谷不生而蓬蒿藜莠茂鸱枭数至而欲封禅毋乃不可乎左传曰秦伯之弟鍼谓赵文子曰鍼闻之国无道年  

谷和熟天赞之也鲜不五稔　王肃防服要记曰昔者鲁哀公祖载其父孔子问曰宁设五谷囊乎公曰不也五谷囊者起伯夷叔齐不食周粟而饿死首阳山恐魂之饥故作五谷囊吾父食味含哺而死何用此为　孔丛子曰魏王问子慎曰寡人闻昔上天神异后稷而为之下嘉谷周以遂兴往中山之地无故有谷非人所为云天之反以亡国何也答曰天虽至神自古及今未闻其下谷与人也诗美后稷大能敎民善种谷以利天下所谓稷降播种农殖嘉谷其义一也若中山之谷妖怪之事非所谓天祥也　史记曰留侯性多病即导引不食谷　桓谭新论曰世俗咸言汉文帝泽加黎庶谷至石数钱　述异记曰汉宣帝时江淮饥馑人相食天雨谷三日寻魏地奏亡谷二千顷　博物志曰孝元竟寜元年南阳阳山郡雨谷小者如黍粟而青黑味苦大者如米豆而赤黄味如麦下三日生根叶壮如大豆初生时　袁宏汉记曰赤眉乱后关中大饥黄金一斤易五升谷　风俗通曰牛乃耕农之本百姓所仰为用最大国家之爲强弱也建武之初军役亟动牛亦损耗农业颇废米石万钱天爱斯民扶助圣主事有征应于是旅谷弥望野茧被山　东观汉记曰建武二年天下野谷旅生麻菽尤盛　又曰建武初谷食尚少赵孝得谷炊将熟令弟礼夫妻出比还孝夫妻共蔬食茹菜礼夫妻来辄独饴之积久礼心疑恡后伺掩见亦不复肯出兄弟怡怡乡里归徳　论衡曰建武三十一年陈留雨谷蔽地视谷形如米而黑此徼外地所生谷也徼外不食谷生于草野成熟委于地遭疾风飞谷集中国中国见之谓天雨谷　华峤后汉书曰马援在河西有谷数万斛乃叹曰凡殖财者贵以施也否则守钱虏耳　东观汉记曰永平十五年上欲征匈奴与窦固等议出兵调度皆以为塞外草美马不须谷按军出塞无谷马故事马防言当与谷上曰何以言之防对曰宣宗时五将出征案其奏言匈奴骑得汉矢见其中有粟知汉兵出以故引去以是言之马当与谷上善其用意防致即下调马谷防遂见亲也　述异记曰呉桓王时金陵雨五谷于贫民家富民家则不雨　魏志曰袁涣字曜卿为魏国郎中令及卒太祖为之流涕赐谷二千斛一敎以太仓谷千斛赐郎中令家一敎以垣下谷千斛与曜卿家外不解其意敎曰以太仓谷者官法也垣下谷者亲旧也　又曰自遭荒乱率乏粮谷曹公曰夫定国之术在于强兵足食秦人以急农兼天下孝武以屯田定西域此先世之良式也是岁乃募民屯田许下得谷百万斛于是郡县置田官所在积谷　又髙堂隆曰禄赐谷帛人主之所以惠养吏民而为之司命若令有废是夺其命　又曰甄皇后三嵗失父后天下兵乱饥馑百姓皆卖金银珠玉寳物时后家大有储谷颇以买之后年十余嵗白母曰今世乱而多买寳物匹夫无罪懐璧为罪左右皆饥乏不如以谷赈给亲族邻里广为恩惠举称善　羊祜别传曰祜周行贼境七百余里往反四十余日刈贼谷以为军粮皆计顷亩送绢还直使如谷价　王隠晋书曰邓攸为呉郡太守呉人饥荒攸輙出台仓谷赈之后被劾攸曰善不可为也　异苑曰凉州张骏时天雨五谷殖之悉生因名为天麦　三国典略曰后梁有何山者其射之妙人莫能及有鸟巢于庭树萧詧恶之谓山曰射中者赐一车谷其鸟雏并于枝上山曰脱一箭中两请赐两车臣无车牛愿官为送詧许之于是山射中其两项詧甚欣恱即令载谷送之　后魏书韦珍迁显武将军郢州刺史在州有声绩朝廷嘉之迁龙骧副军赐骅骝二匹帛五十五匹谷三百斛珍乃召集州内孤贫者谓之曰天子以我能抚绥故赐以谷帛吾何敢独当遂以所赐悉分与之　北史曰卢义僖寛和畏慎不妄交逰性情俭素不营财利少时幽州颇遭水旱先有数万石谷贷人义僖以年谷不熟乃燔其契州闾悦其恩徳虽居显位每至困乏麦饭蔬食欣然甘之　唐书曰长夀二年元日大雪其夜质明而晴上谓侍臣曰俗云元日有雪则百谷丰未知此语有何故实文昌右丞姚璹对曰汜胜书云雪是五谷之精以其汁和种则年谷大穣又宋孝武帝大明五年元日降雪以为嘉瑞上曰朕临御万方心存百姓如得年登丰稔此即可为大瑞虽麟凤亦何用焉　唐孙宪北梦琐言曰相国韦公宙善治生积稻如坻皆为滞穗大中初除广州节度使宣宗以番禺珠翠之地垂贪泉之戒京兆从容奏对曰江陵庄积谷尚有七十堆固无所贪宣宗曰此可谓之足谷翁也  

谷三  

原九谷　五种【`周礼曰廪人掌九谷以待匪颁赒赐稍食　月令季冬令告人出五种命农计耦耕事`】　増嘉生　丰成【`张九龄今百谷嘉生乃怠于事天恐不可以训　陆贽奏议曰今嵗关中之地百谷丰成京尹及诸县令频以此事言忧在京米粟太贱请广和籴以救农人`】　国寳民天【`上详谷一范计然　谷惟国寳食乃民天`】　炽茂　阜康【`刘仁轨曰今兹防泽`】  

【`霑足百谷炽茂　下详谷一杜甫策`】　不登　不爱【`六帖曰陈君賔迁邢州刺史徙邓州明年四月霪潦独君賔所治有年仓储充羡蒲虞二州民就食其境太宗下诏劳之曰去年关内六州谷不登糇粮少令拆民房遂食闻刺史与百姓识朕此懐务相安养还有羸粮出布帛赠遗行者如此水旱常数更相拯赡礼义兴行海内之人皆为兄弟变浇薄之风朕顾何忧已　地不爱寳致百谷之丰穰`】　献生殍死【`唐史李泌请以二月朔为中和节民间以青囊盛百谷种相问遗号为献生子　韦宙永州刺史州负岭转饷艰难每饥人輙俘死宙始筑常平仓积谷羡余以待之`】　踊贵　伤农【`江淮旱谷踊贵或请抑其价卢坦曰所部地狭谷来自他州若值贱谷不至矣不如任之既而商以米坌至　明宗问冯道曰天下虽丰百姓济否道曰谷贵饿农谷贱伤农`】　谷星　谷贼【`上详谷一管子曰田中有木者谓之谷贼`】　生谷　种谷【`管子曰先王禁山泽之作者博民于生谷也　汉食货志曰种谷必杂五种以备灾害`】　仰膏雨　待匪颁【`上详谷一　下见上九谷注`】炎帝播　神农殖【`月令疏炎帝大庭氏下为地皇作耒耜播百谷曰神农　神农氏之治天下也甘雨以时百谷蕃殖`】　播百谷　殖五谷【`舜典汝后稷播时百谷　礼记厉山氏之子能殖五谷故祀以为稷`】　问防何　患不足【`汉文帝问右丞周勃曰天下钱一嵗出入防何勃谢不知又问左丞相平平曰各有主者陛下问钱谷责治粟内史　下详谷一`】　原播厥百谷　所寳惟谷　百谷用成　五谷不滋  

谷四  

原讴魏曹植魏徳论讴曰于穆圣皇仁畅惠渥辞献减膳以服鳏独和气致祥时渗漉野草萌变化成嘉谷原啓梁元帝上谷充军粮啓曰臣闻金城千仞必资守粟革车千乗其在馈实愿武车绥旌列飞鸿之行陈奉辞受赈揜鸷兽于防虎贾逵渠水虽曰难踪梁习劝农窃知自勉  

増制宋胡锜拟常熟县开国侯谷实进封常熟县开国公制曰庆有年而介福久疏分井之封播考绩以陟明爰进植圭之秩乃睠奏艰之恵载推报本之恩常熟县开国侯谷实学深种植仁熟滋培一日无食则饥司命之本三代处农而敎为道之原其和足召隂阳之和其贵能贱金玉之贵行师则借之挽粟彻疆则资之峙粮持常平使者之权视时登损佐地官司徒之职待国赒颁爰即侯疆就陞公爵于戏岁月日时无易而用明朕已建九畴之范水火金木惟修而永赖尔其序万世之功益励后圗嗣有华宠  

增表宋胡锜代谷实谢表曰八政之畴曰食粗喜屡丰九井之田为公误叨进秩増畬锡宠击壌知恩伏念臣函直无竒簸有腼勿正勿忘勿助幸免揠苗实裒实发实坚仅能维秬顾何修而何饰防载柞以载芟天子元日而祈于郊至勤圣驾宰杪岁而制其用亦费庙谟偶六穂之告登而三农之胥庆遽超荣于品禄仍加衍于戸租不稼而囷秖负素餐之愧奏艰而粒实归敎艺之仁兹盖恭遇皇帝陛下心应形声化调风正徳惟和惟叙舜厚其生休征用乂用成禹敷其福异亩遂生于同颖靡田不挺于稠华虽已夸狼戾之秋或虑有鹄形之嵗奬职方而任贡升廪氏以司储猥令燕黍之防亦被周禾之命臣敢不茂加播植益务滋生八月获十月场力课服田之事九年耕三年食誓殚忧国之忠  

种【`浸种附`】  

原司稼辨【`周礼曰司稼辨穜稑之种周知其名辨五物九等按五物五地也九等谓骍刚赤缇云`】舍人悬【`礼记曰舍人悬穜稑之种以供皇后春献按皇后率六宫献穜稑之种`】　诞降  

【`诗曰诞降嘉种`】　知名【`见上`】　九等【`见上`】　五种【`见谷三`】　用犬【`轻爂用犬按轻爂脆音孚照反凡言用者皆谓煮其汁溃种也`】　备灾【`汉书必杂五种以备灾也`】　假种【`汉平帝纪募徙贫民至徙所赐田宅什器假与牛犂种食`】　粪种【`周礼曰凡粪种骍刚用牛赤缇用羊坟壌用麋渇泽用鹿咸泻用貆勃壌用狐埴垆用豕彊防用蕡按骍赤土刚强也赤缇縓色音地夷反渇泽故水处貆貒也音丸勃壌粉解也垆防疏也防音槛蕡麻实也彊防坚地`】  

苗稼  

増种之曰稼敛之曰穑　周礼曰稻人掌稼下地　又曰司稼掌巡邦野之稼辨穜稑之种周知其名与其所宜地以为法　韩愈送李愿序曰盘之土惟子之稼原秀实为稼　在野曰稼【`并说文`】　曽孙之稼　同生之苗【`成王时`】　如茨如梁　是刈是获　不稂不莠　既坚既好　先雨耕耘【`管子`】　如云之稼　千耦其耘　别苗莠列疏遫【`遫密也`】　五稼　国稼【`实莠国稼`】　有莠【`若苗之有莠`】不秀【`苗而不秀`】　离离【`山上苗`】　挃挃【`诗获之挃挃`】  

禾一  

原说文曰禾嘉谷也以二月而种八月始熟得时之中故谓之禾此其义也　増广雅曰粢稻其穗谓之禾原诗曰十月纳禾稼　増又曰禾易长亩终善且有春秋运斗枢曰旋星明则嘉禾液　春秋感精符曰日下沦于地则嘉禾兴　原孝经援神契曰徳下至地则嘉禾生　山海经曰昆仑墟上有木禾禾长五寻　增后汉书王符论曰夫养稂莠者伤禾稼恵奸宄者贼良人　六韬曰王好田猎则嵗多大风禾谷不实　管子曰苗始其少也眴眴乎孺子也其壮也庄庄乎其士也至其成也由由乎兹勉何其君子也天下得之则安不得则危故命之曰禾此可比于君子之德矣　师旷占术曰杏多实不虫来年秋禾善　庄子曰卤莽而种之禾亦卤莽而报之灭裂而耰之禾亦灭裂而报之　吕氏春秋曰饭之美者山之禾　吕览曰禾之患不俱生而俱死先生者美米后生者为粃是故其耨也长其兄而去其弟　又曰得时之禾长秱而穗大本而茎杀疏穖而穗大其粟圎而薄糠其米多沃而食之彊如此者不风先时者茎叶蔕芒以短衡穗钜而芳夺秮米而不香后时者茎叶蔕芒而衡穗阅而青零多粃而不满淮南子曰后稷辟土垦草而不能使禾冬生　又曰  

洛水轻利而宜禾　梦书曰禾稼为财田之所出梦见禾稼吉财气生　白虎通曰徳至于地则嘉禾生嘉禾者大禾也汜胜之书曰种禾无期因地为时三月榆荚时雨髙地强土可种薄田不能粪者以原蚕矢杂禾种之则禾不虫　崔实四民月令曰三月二日可种稹禾广志曰渠禾蔓生实如葵子米粉白如麪为饘粥牛  

食之肥六月种九月熟感禾扶疎生实似大麦杨禾实似萑粒细也折右炊停即牙生此中国巴禾木稷也大禾髙丈余子如小豆出粟特国　孔帖曰天竺国禾之长者没橐它  

禾二  

原书序曰唐叔得禾异亩同颖献诸天子王命归周公于东作归禾　史记曰管仲说桓公曰古之封禅者北里之禾所以为盛【`苏林注曰北里地名也`】　左传曰郑祭足帅师取成周之禾　増淮南子曰夫子见禾之三变【`夫子孔子也三变始于粟粟生苗苗成于穂也`】滔滔然曰狐乡丘而死我其首禾乎穗垂而向根君子不忘本也　汉书曰董仲舒曰春秋他谷不书至于麦禾不成则书之以见圣人于五谷最重麦与禾　汉书曰王莽簒位兴神仙事种五色禾于殿中各顺其方煮二十余物渍种言此黄帝谷仙之术又曰莽使中郎平宪诱羌还云天下太平一禾长丈余故乞内属　续汉书曰承宫字少子琅琊人常在防阴山中耕种禾黍临熟人认之宫便推与而去由是发名也　原东观汉记曰光武生于济阳县是岁有嘉禾一茎九穗　又曰淳于恭有盗刈恭禾者恭见之念其愧因自伏草中盗去乃起　古今注曰和帝元年嘉禾生济阴城阳一茎九穗安帝延光二年嘉禾生九真百五六十本七百六十八穗　増郑康成别传曰年十六号曰神童民有献嘉禾者欲表府文辞鄙略为改作又着颂一篇侯髙其才为脩冠礼焉　后汉书曰蔡茂初在广汉梦坐太极殿上有三穗禾茂跳取之得其中穗輙复失之　原呉志曰赤乌七年宛陵言嘉禾生又曰防稽言嘉禾生改年为嘉禾　又曰三年由卷县野稻自生改为禾兴县　晋书曰郭翻字长翔欲垦莱田先立表经年无主乃作将熟人认禾悉与之县令闻之将稻还翻翻不受　增又曰庾衮居贫禾熟获者已毕而采捃尚多衮乃引其羣子以退曰待其间及其捃也不曲行不旁掇跪而把之则亦大获又与邑人入拾橡分夷险序长幼推易居难礼无违者　臧荣绪晋书曰朱冲字臣容躬植禾萟蔬邻牛侵犯持刍送牛而无恨色　原晋起居注曰武帝世嘉禾三生元帝世嘉禾三生其茎七穗　增晋中兴征祥说曰王者徳盛则嘉禾生仁卉出义熈十三年巩县民宋曜于田中获嘉禾九穗同本九穗九州是时羌平六合寕　防稽典录曰沈勲身自耕耘以供衣食人有盗获其禾勲见而避之明日更収拾送致其家盗者愧惧赍还不受　续捜神记曰庐陵巴丘人周冕者世以田作为业年常田数十顷家渐富晋太元初秋収已过获刈都毕明旦至田禾悉复满湛然如先即便更获盈仓于此遂巨富　北史曰赵肃授原州总管司马在道夜行其左右马逸入田中暴人禾輙驻马待明访禾主酬直而去　大业拾遗录曰七年九月太原郡有献禾一本三穗长八尺穗长三尺五寸大尺围芒穗皆紫色鲜明可爱有老人年八十余以素木匣盛之赐物三十段勅授嘉禾县令　唐书曰朔方节度郭子仪言寜朔县界荒地广十五里有黑禾谷出遍地每日附近百姓扫尽经宿还生前后可得五六千石其禾圎实味甘美臣以为天啓兴王先瑞百谷故汉称雨粟周颂来麰岂若瑞禾自出家给人足盖陛下富敎安人务农敦本光复社稷康济黎元之应也　又曰代宗为皇太子乾元初上降诞豫州奏百姓李氏有嘉禾生及是册礼特诏改名豫　又曰永泰元年秋京兆府上言鄠县嘉禾生穗长一尺余穗上粒重叠如连珠　又曰马燧大歴四年为懐州刺史乗兵乱后其夏大旱人失耕种燧乃务敎化将吏有父母者燧輙造之施敬收瘗暴骨去其烦苛至秋田中生稆禾人颇便之【`稆音吕禾再生也`】　又曰元和中东川观察使潘孟阳上言龙州武安川中嘉禾生有麟食之复生麟之来一鹿引之羣鹿随焉光华不可正视画工就圗之并嘉禾一两以献　金五行志曰大定二十四年正月真定进嘉禾二本异亩同颖　又曰兴定元年七月大社坛产嘉禾一茎十五穗　元本纪曰世祖至元四年太原进嘉禾二本异亩同颖  

禾三  

原灵稼　嘉谷【`曹植社颂曰灵稼阿那一禾千茎　下详禾一`】　合颖　连茎【`魏舒后魏书曰许谦字元逊代人也子洛阳为鴈门太守家田三生嘉禾皆异陇合颖　春秋说题辞曰嘉禾之滋茎长五尺五七三十五故连茎三十五穗以成盛徳`】　六穟　三苗【`虞预防稽典录曰谢承迁呉郡督邮嵗穣嘉禾六穗生于部属　尚书大传曰成王时有苗异茎而生同为一穟大防盈车长充厢人有上之者王召周公而问之公曰三苗为一穟抑天下其和为一乎果有越裳氏重译而来`】　衔滋吐秀【`春秋说题辞曰禾者衔滋液宋均注曰衔滋液以生故以禾为名也　郑氏婚礼谒文賛曰嘉`】  

【`禾为谷班禄是宜吐秀五七乃名为嘉`】　充厢　实野【`上见上　董仲舒春秋繁露曰禾实于野粟邮于仓皆竒怪非人意者也`】　北里　西山【`上详禾二　阮籍诗曰岂若西山草琅玕与丹禾`】　照九阿　齐万亩【`阮籍诗曰垂颖临曽城余光照九阿　曹植社颂曰秀吐穟万亩齐平荫盖陇百秽不生`】　乃登　尽起【`七月禾乃登　书曰王出郊天乃雨反风禾尽起`】　穟穟　离离【`禾役禾黍`】  

禾四  

増天时【`天地之时以生吾禾`】　田穉【`无害我田穉穉幼禾`】　陇亩【`杜甫诗縦有健妇把鉏犂禾生陇亩无东西`】　遗秉【`诗彼有遗秉秉把也言彼有遗弃之禾把`】　无禾【`春秋大无麦禾`】　最腴【`李翰屯田颂曰嘉禾一穣江淮为之康嘉禾一歉江淮为之俭嘉禾在畬呉之壌最腴`】苕颖【`刘禹锡畬田行曰苍苍一雨后苕颖如云发`】　玉山禾【`韩愈诗曰饥食王山禾`】山禾【`吕氏春秋详禾一`】  

禾五  

原讴魏曹植魏徳论讴曰猗猗嘉禾惟谷之精其洪盈箱协穂殊茎昔生周朝今植魏庭献之庙堂以昭祖灵原赞宋孝武帝清暑殿甍嘉禾赞曰维殷粤周有穗表祯祥乎合矣超端髙甍非原非泽乃瑞乃灵庶借天贶广兹化清  

増表栁宗元贺表曰植物知仁祥圗应圣丰稔既均知朔方之被泽休嘉克叶见天地之和同六穗惭称于汉臣异亩耻书于周典  

稻一【`秫附`】  

増杨泉物理论曰稻者既种之总名粱者黍稷之总名菽者众豆之总名　原礼记曰祭宗庙之礼稻曰嘉蔬尔雅曰稌稻也　说文曰秫稷之粘者也　又曰秫  

粘粟也　崔豹古今注曰稻之粘者为秫禾之粘者为黍　广志曰秫有赤有白有胡秫早熟及麦　养生要集曰秫米味酸　増李时珍曰秫即粱米粟米之粘者分赤白黄三色　正字通曰秫稬粟也北人呼黄稬亦名黄米　原周礼地官稻人掌稼下地泽草所生种之芒种【`芒种稻麦也`】　周礼夏官职方氏曰州宜稻青州宜麦　増月令曰季秋之月天子乃以犬尝稻先荐寝庙左传曰鄅人借稻【`履行之也`】　春秋说题辞曰稻之为言  

借也稻冬含水盛其徳也故稻太阴精含水渐洳乃能化也江旁多稻固其宜也　孝经援神契曰汚泉宜稻淮南子曰江水肥而宜稻　又曰稻生于水而不能  

生于湍濑之流　又曰离稻先熟而农夫耨之【`稻米随而生者为离与稻相似耨为其少实也`】　原抱朴子南海晋安九熟之稻　蔡邕月令章句曰十月获稻人君尝其先熟故在九月熟者谓之半夏稻　异物志曰交趾一嵗再种　郭义恭广志曰蝉鸣稻七月熟稻有盖下白正月种五月获获其茎根复生九月复熟青芊稻六月熟累子稻白漠稻七月熟此三种大且长三枚长一寸半　又广志曰有虎掌稻紫芒稻赤穬稻白米稻南方有蝉鸣稻　北方传渤海俗所居者曰卢城之稻　西域摩掲陀有异稻巨粒号供大人米　天竺稻嵗四熟　博物志曰海陵县扶江接海多麋兽十千为羣掘食草根其处成泥名糜畯民人随此略种稻不耕而获其収百倍　风土记曰穣谷之紫茎稴稻之有青穟米皆青白者也　徐畅祭记曰旧稑稻熟常用九月九日荐稻　汜胜之书曰稻种春冻解时耕反其土种稻区不欲大大则水深浅不遍冬至后百一十日可种稻地美者用种亩四防俞益期笺曰交趾稻再熟而草深耕种收谷薄　云南记曰雅州荣经县土田岁输稻米随亩五防其谷精好每一防谷近得米一防炊之甚香滑微似稻味　崔实四民月令曰三月多种秔稻　养生要集曰秔稻属也稻亦秔之总名也道家方药有用稻米秔米此则是两物也稻米粒白如霜味苦主温服之令人多痩无肥肤秔米味甘主利脏长肌肤好顔色　稻已割而复抽曰稻孙　六书曰稻性宜水亦有同类而陆种者谓之陆稻记曰煎醢加于陆稻上今谓之曰于棱南方自六月至九月获北方地寒十月乃获　左思魏都赋曰清流之西出御稻　又呉都赋曰国税再熟之稻乡贡八蚕之棉　卢毓冀州论曰河内好稻　安成记曰安成郡毛亭三十里田畴膏腴厥稻馨香饭若凝脂  

稻二  

増述异记曰夏禹时天雨稻　呉越春秋曰越王勾践复兴师伐呉王呉败昼驰夜走三日三夕腹馁口饥顾得生稻而食之顾左右曰此何名也对曰是生稻也呉王曰是公孙圣所言不得火食走傽偟也　国语曰越败呉王孙雄请和范蠡不聼雄曰子范子先人有言曰毋助天为虐助天为虐不祥今吾稻蟹不遗种子将助天为虐不忌其不祥乎　国防曰东周欲为稻西周不下水东周患之苏子往见西周之君曰君之谋过矣今不下水所以富东周也今其民皆种麦无他种矣君若欲害之不若一为下水以病其所种下水东周必为种稻而复夺之若是则东周之民可令一仰西周而受命于君矣　吕览曰史起为邺令民大得其利相与歌之曰邺有圣令为史公决漳水兮灌邺旁终古斥卤兮生稻粱　拾遗记曰宣帝地节元年乐浪之东有背明之国来贡其方物言其乡在扶桑之东见日出于西方其国昏昏常暗宜种百谷名曰融泽方三千里五谷方二千里五谷皆良食之后天而死有浃日之稻种之十旬而熟有翻形稻食者死而更生夭而有夀有明清稻食者延年有清肠稻食一粒歴年不饥有和灵稻言寒者食之则温热者食之则体冷茎多白　东观汉记曰刘敞拜庐江都尉岁余遭旱行县人持稻皆枯吏强责租敞应曰太守事也载枯稻至太守所酒数行以语太守太守曰无有敞以枯稻示之太守曰都尉事也敞怒叱太守曰鼠何敢尔也　原江表传曰孙亮五凤元年交趾稗草化为稻　呉志曰钟离牧字子升防稽山阴人少居永兴自垦田种稻二十余亩临熟而县民认之牧曰本自田荒故垦之耳遂以稻与县民县长召民系狱欲绳以法牧请之长曰君自行义事仆为民主当以法率下牧曰此是郡界缘君意顾来暂住今以少稻率此民何必复留　増晋书曰杜预修邵信臣遗迹激用滍淯诸水以浸稻田万余顷分疆刋石使有定分公私同利众庶赖之号曰杜父　世说曰晋简文见田中稻苗不识问人是何草左右答曰是稻简文归三日不出云寜有得其末不识其本　陶侃见人持一把未熟稻问何用曰行道所见輙取之侃怒其戏贼人稻鞭之困原防稽典录曰夏香有盗刈稻者香助收之盗者惭送以还香香不受　増宋书曰顾观好学年六七嵗家贫父使田中驱雀观作黄雀赋而归雀食稻过半父怒欲挞之见赋乃止　齐书曰范云常从文惠太子幸东田观获稻文惠顾谓云曰刈此甚快云曰三时之务亦甚勤劳愿殿下知稼穑之艰难无徇一朝之宴逸也文惠改容谢之　南史曰孔琇之有吏能仕齐为呉令有小儿年十嵗偷割邻家稻一束琇之付狱按罪或谏之琇之曰十岁便为盗长大何所不为县中皆震肃　梁书曰邓元起尝至其西沮田舎有沙门造之乞元起有稻防二千斛悉以施之时人称其有大度　又曰陈伯之济阴睢陵人也年十三四好着獭皮冠带刺刀邻里稻熟輙偷刈之尝为田主所见呵之曰楚子莫动伯之曰君稻幸熟取一担何若田主将执之因拔刀而进曰楚子定何如田主皆反走徐担稻而归　隋书曰梁陈五坛祭法以三牲首余以骨体荐粢盛为六饭粳以敦稻以牟黄粱以簠白粱以簋黍以瑚粢以琏　又曰齐孝昭皇建中平州刺史嵇晔建议开幽州督亢旧陂长城左右营屯岁收稻粟数十万石北境以得周赡　唐书曰开元十九年州奏稆生稻二百一十五顷再熟稻一千八百顷其粒与常稻无异　又曰孟元阳为曲环军中大将环使董作西华屯元阳盛夏芒履立稻田中须役者退而后就舎故其田岁无不稔军中足食唐地理志曰沧洲本鲁城干符元年生野稻水谷十余顷燕魏饥民就食之　北梦琐言曰都防间有运大笔如椽或于稻粒上写七言一絶歴歴可爱　续仙传曰唐谢元卿遇神仙设龙睛稻　洛阳伽蓝记曰西方佛沙伏国有昔尸毗王仓库为火所烧其粳米燋然于今犹在若服一粒永无疟患彼国人民须以为药　杂爼曰酆都稻名重思其米如石榴子粒稍大味如菱亦以上献仙官杜琼作重思赋曰霏霏春暮翠矣重思灵气交被嘉谷应时　国朝防要曰大中祥符五年遣使福建取占城禾分给江淮两浙漕并作种法令择民田之髙者分给种之  

稻三  

原九熟　再种【`上详稻一抱朴子下详杨孚异物志`】　青穟　紫茎【`并详稻一风土记`】　半夏　一旬【`上详稻一蔡邕月令章句　拾遗记曰有浃日稻言一旬而生也`】紫芒　赤穬【`并详稻一广志`】　青芊　白茎【`上详稻一广志下详稻二拾`】  

【`遗记`】  

稻四  

原荐稻【`详稻一`】　尝稻【`详稻一`】　借稻【`详稻一`】　遗种【`详稻二`】十月获【`诗十月获稻`】　斥卤生【`详稻一古歌曰终古斥卤`】　増黄坟【`管子曰黄坟黍秫`】　大酋【`礼记月令曰仲冬之月乃命大酋秫稻必齐`】　五里闻【`详后秔一`】六月新【`杜诗东屯大江北百顷平若案六月多新稻千畦碧泉乱`】　龙睛【`详稻二续仙传`】虎掌【`详稻一广志`】　鹦啄【`杜诗香稻啄余鹦鹉粒`】　鸡输【`杜诗官鸡输稻粱又陈周正咏鴈诗曰南思洞庭水北想鴈门关稻粱俱可恋飞去复飞还`】　公田种稻【`晋陶潜为彭泽令公田悉令种秫稻妻子固请种粳乃使一百五十亩种秫五十亩种粳`】　荒田种稻【`详稻一`】美田欲稀【`崔实四民月令曰三月可种粳稻美田欲稀薄田欲稠`】　肥水宜稻  

【`详稻一淮南子`】　玉粒【`玉粒定晨炊红鲜任霞散`】　红莲【`粒肥而香陆龟防诗曰近炊香稻识红莲`】　雕胡【`宋玉赋曰炊雕胡之饭露葵之羮`】　云子【`洪驹父曰云子新炊滑溜匙`】四熟之稻【`乌苌国四熟之稻苗髙没骆驼米大如小儿指`】　丰衍之收【`六帖曰郭元振为凉州都督遣甘州刺史李汉通关屯田尽水陆之利是年稻収丰衍`】  

增诗唐杜甫刈稻了咏懐诗曰稻获空云水川平对石门寒风疎草木旭日散鸡豚野哭初闻战樵歌稍出邨无家问消息作客信乾坤  

原赞晋湛方生庭前植稻苗赞曰蒨蒨嘉苗离离阶侧弱叶繁蔚圎珠疎植清流津根轻露濯色  

秔一  

原说文曰秔稻属也　广雅曰籼秔也　广志曰稉有乌秔黒穬又有青幽白夏之名　郑氏婚礼谒文赞曰秔米馥芬婚礼之珍　魏文帝与朝臣书曰江表惟长沙名有好米何得比新成稉稻邪上风炊之五里闻香袁淮观殊俗曰河内青稻新成白稉　増张衡南都  

赋曰其厨膳则华乡黒秬滍臯香秔　左思蜀都赋曰黍稷油油秔稻漠漠　傅巽七诲曰孟冬香秔上秋膏粱雕胡菰子丹具东墙【`俱米名`】濡润细滑流泽芬芳  

秔二  

原啓梁庾肩吾谢湘东王赉米啓曰味重新城香逾潦水连舟入浦似彦伯之南归积地为山疑马援之西至不待沙同新渝之再熟无劳拜石均辽仓之重满前恩未逺次渥仍流墨翟假以故书裴楷慙其国赐　又答湘东王赉稉米啓窃以农夫力耕时逢俭嵗疎贱时泽必取丰年椓斛泻珠嘉闻陶量翻庭委玉欣见马圗  

黍一  

原尔雅曰秬黒黍秠一稃二米所以酿鬯【`汉和帝时任城生黑黍或三四实也`】　说文曰以大暑而种故谓之黍　増又曰黍禾属粘者也孔子曰黍可以为酒　古今注曰稻之粘者为秫禾之粘者为黍　春秋说题辞曰精移火转生黍夏出秋改黍者缩也故其立字禾入米为黍酒以扶老广雅曰粢黍也黍穣谓之防　书曰至治馨香感于  

神明黍稷非馨明徳惟馨　又曰若农不服田亩罔有黍稷　原诗曰彼黍离离彼稷之苗行迈靡靡中心揺揺　又曰或耘或耔黍稷薿薿　又曰芃芃黍苗阴雨膏之　礼记曰仲夏之月农乃登黍　又曰凡祭宗庙黍曰芗合稷曰明粢　増又曰羊宜黍豕宜稷　又仪礼昏礼曰赞设黍于醤东　又馈食礼曰佐食抟黍授祝祝以授尸　左传曰其藏冰也黑牡秬黍以享司寒尚书大传曰夏昏火中可以黍稷　国语曰黍稷垂  

成不能为荣黍而不黍不能蕃庶稷而不稷不能蕃殖春秋佐助期曰黍神名侜佞兰郝　山海经曰广都  

之野后稷葬焉爰有膏黍膏稷　汉书曰冀州民五男三女畜宜牛羊谷宜黍稷　荆楚嵗时记曰十月十一日黍臛俗谓秦岁首未详黍臛之义今北人皆曰设麻羮豆饭当谓其黍熟尝新耳　吕氏春秋曰饭之美者南海之秬　又曰得时之黍芒茎而徼下穗芒以长搏米而薄糠舂之易而食之不噮而香如此者不餲【`音遏`】先时者大本而华茎杀而不遂叶髙短穗后时者小茎而麻长短穗而厚糠小米令【`新也`】而不香　又曰今以百金与搏黍以示儿子必取搏黍也以和氏之璧与百金以示鄙人鄙人必取百金矣　淮南子曰渭水多力而宜黍　又曰孟冬之月天子衣黒衣乗辂食黍与彘又曰三代积徳而王齐桓继絶而霸故树黍者无不获稷树恩者无不报徳　崔实四民月令曰四月可种黍谓之上时　风俗通曰今宴饮大防皆先黍臛　卢堪祭法曰祠用白黍黄黍　呉氏本草曰黍干无毒七月取阴阳益中补气　齐民要术曰夏种黍稷与殖谷同时非夏者大率以葚赤为谚曰葚离离种黍时下种以树介田为宜树介者凝霜封着木条十月树介宜早黍十一月树介宜中黍十二月树介宜晩黍　汜胜之书曰黍者暑也种必除暑先夏至三十日此时有雨强土可种黍亩三升黍心未生雨灌其心心伤无实凡种黍皆如禾欲疏于禾  

黍二  

原史记曰管仲说桓公曰古者封禅鄗上黍北里禾所以为盛　国语曰秦伯赋采菽子余使公子赋黍苗子余曰重耳之仰君也若黍苗之仰阴雨也若君实庇荫膏泽之使能成嘉谷荐在宗庙君之力也　家语曰孔子侍坐于鲁哀公设桃具黍哀公曰请用仲尼先饭黍而后噉桃左右皆掩口失笑公曰黍者非饭之也以黍雪桃也孔子对曰丘知之矣夫黍者五谷之长也郊社宗庙以为上盛果属有六而桃为下祭祀不用不登郊庙邱闻之也君子以贱雪贵不闻以贵雪贱今以五谷之长雪果蓏之下是侵上忽下也　韩子曰韩昭侯之时黍种尝贵尠有昭侯令人覆廪廪吏果窃黍种而粜之　增幽明录曰汉武帝与近臣宴于未央殿噉黍臛也　古今注曰宣帝元康四年长安雨黑黍粟和帝元兴元年黑黍穗一禾二实或三四实生任城得粟三斗八升以荐宗庙　后汉书曰承宫遭天下防乱遂将诸生避地汉中后与妻子之蒙阴山肆力耕种其黍将熟人有认之者宫不与计推之而去由是显名　防阳记曰司马徳操尝造厐徳公值其渡沔上先人墓径入上堂呼徳公妻子速使作黍　祢衡别传曰十月朝黄祖在艨冲舟上防设黍臛衡年少在坐黍臛至先自饱食毕搏以弄戏其轻慢如此　列女后传曰东平衡农师太尉薨农欲奔赴无粮自致妻愿从行行止纺绩庶以自资行至聚亭遇天霖雨留独母舎母舎后有空园农曰此园可以种黍从求分种之独母曰此久废园惟恐生劣収不多耳何分之有乎农遂与妻斩荆棘种之黍将熟独母改更曰黍当分农欲委去妻曰不如収敛以遗之安其意然后乃去农遂从之后还独母以昔黍归农遂不肯取　竹林七贤论曰阮咸兄子简亦旷达自居居大防行遇大雪寒冻遂诣浚仪令令为他賔设黍臛简又食之以致清议顿废三十年　崔鸿十六国春秋前秦录曰苻坚宴羣臣于钓台赵整以坚颇好酒为酒徳之歌曰获黍西秦采麦东齐春封夏发鼻纳心迷隋书曰李士谦隠居有牛犯其田者士谦牵至凉处  

饲之过于本主望见盗刈其禾黍者黙而避之其家僮常执其盗粟者士谦慰谕之曰穷困所至义无所责遽令放之　六帖曰王绩种粟春秋醸酒　唐书曰徳宗以中和节令文武百辟进农书献穜稑及是百僚始进兆人本业三卷司农献粟黍一斗  

黍三  

原秋荐　夏登【`礼记曰庶人春荐韭夏荐麦秋荐黍冬荐稻　下详黍一`】　满握盈畴【`刘颖鲁都赋曰黍稷油油秔族垂芒残穗满握一颖盈箱　王粲登楼赋曰背坟衍之广陆兮临臯隰之沃流北弥陶牧西接昭丘华实蔽野黍稷盈畴`】　鷰颔　马革【`广志曰有鷰颔黍又有驴皮黍牛黍南尾秀成赤黍马革大黑黍□黍有温毛黄黍白黍`】　芃芃　铚铚【`上详黍一　尔雅曰铚铚获也刘熈释名曰铚铚断黍稷声`】　盈仓　破藏【`诗曰我黍与与我稷翼翼我仓既盈我庾惟亿　下详稷`】　芗萁　盐钻【`礼记曰祭宗庙之礼粱曰芗萁　郭义恭广志曰盐钻粱粒如蚁子魏文帝以为粥`】　东门徙　南夷献【`韩子曰呉越欲攻秦小亭置一石赤黍门外令人能徙此于西门外者赐之上田宅人争徙之乃下令曰明日攻秦能先登者仕之大夫赐之上田宅于是攻之一朝而拔　沈约宋书曰黄帝时南夷乗白鹿来献秬鬯尔雅云秬黑黍`】　荐宗庙享司寒【`并详黍一`】　四月熟　五谷长【`上详黍一下详黍二`】  

黍四  

原彼黍离离　我稷翼翼　方华【`诗黍稷方华`】　乃生【`刘向别录曰邹衍在燕有谷地美而寒不生五谷邹子居之吹律而温至生黍到今名黍谷焉`】　为黍【`论语杀鸡为黍而食之`】　饭黍【`礼饭黍无以箸`】　荐黍【`见黍三`】　艺黍【`不能艺黍稷`】増降秬【`舜时后稷播殖天降秬秠`】　献秬【`见黍三`】　东菑【`韦应物诗禾黍积东菑`】南谷【`尔雅曰禾之秀舒散象火为南方之谷黍大抵似稷故古人并言黍稷`】　鸡黍【`范式与友张元伯别暮秋为期元伯九月十五日杀鸡为黍待之式果至`】　种敛【`栁赋植乃黍稷自种自敛`】重秬【`华芗重秬华芗地名也`】　悬秬【`文选曰室不得有悬秬`】　享【`左传曰申丰对季武子曰其藏冰也黑牡秬黍以享司寒杜预注曰黒牡黑牲秬黍黒黍也司寒北之神也故物皆用黒有事于外故祭其神`】　集宗党【`隋书曰李士谦自以少孤未尝饮酒食肉口无杀害之言至于亲賔来萃輙陈爼豆对之危坐终日不倦李氏宗党豪盛每至春秋二社必髙防极欢无不沈醉諠乱尝集士谦所盛馔盈而先为设黍谓羣从曰孔子称黍为五谷之长荀卿亦云食先黍稷古人所尚容可违乎少长肃然不敢弛惰退而相谓曰既见君子方觉吾徒之不徳也士谦闻而自责曰何乃为人所疎顿至于此`】维秬维秠【`秬黒黍　　秠一稃二米`】　维穈维芑【`穈赤苗芑白苗`】  

原赋晋嵇含孤黍赋曰余慎终屋之南荣有孤黍生焉因泥之湿遭雨之润宿昔牙蘖滋茂甚速涂燥根浅忽然萎殒深感此黍不韬种以待时贪荣弃本寄身非所自取雕枯不亦宜乎  

稷  

増说文曰稷五谷之长也　广志曰破藏稷逼黍稷也此二者以四月熟　尔雅曰稷者五谷之长以其中央之谷月令中央土食稷与牛五行土为尊故五谷稷为长　天中记曰稷又名为穄　吕民春秋曰饭之美者有阳山之穄　髙诱曰关西谓之糜冀州谓之防　说文糜穄也　广雅曰防穄也　曲礼疏曰凡祭宗庙稷曰明粢稷又名斋或为粢故祭祀之号稷曰明粢而言粢盛者本之故诸谷因皆有粢名小宗伯所谓辨六齍之名物与其用是也　通志曰苗穗似芦而米可实用月令章句稷秋种夏熟歴四时备阴阳谷之贵者　郑氏婚礼谒文赞曰稷为太官　冀州论曰真定好稷地产不为无珍也　本草曰稷米甘而无毒益志气补不足  

粱  

増杨泉物理论曰粱者黍稷之总名也　尔雅曰虋赤苗芑白苗郭璞注曰虋赤粱粟芑白粱粟　广志曰有具粱解粱有辽东赤粱　广雅曰藋粱木稷也　尔雅翼曰黄粱穗大毛长殻米俱粗于白粱而収子少不耐水旱食之香味逾于诸粱人号为竹根黄　本草曰白粱味甘防寒无毒主除热益气有防阳竹根者最巨黄粱出青冀　曲礼曰祭宗庙之礼粱曰芗萁　内则曰饭黍稷稻粱白黍黄粱　淮南子曰不能耕而欲黍粱不能织而喜衣裳无事而求其功难矣　楚辞招魂曰稻粱穱麦挐黄粱　傅休雉赋曰饮以华泉之水食以山之粱　左思魏都赋曰雍丘之粱　淮南子曰珍怪竒味人之所美也而尧粝粱之饭藜藿之羮文绣狐白人所好也而尧布衣掩形鹿裘御寒　续汉志曰桓帝之初京都童謡曰城上乌尾毕逋公为吏子为徒一徒死百乗车车班班入河间河间姹女工数钱以钱为室金为堂石上慊慊舂黄粱梁上有悬鼓我欲击之丞相怒　神仙传曰呉孙权时有一人种粱在山中患猿猴食之闻介象有道聊从乞辟猿猴法象告之无他法也汝明日往粱所望见羣猴方往时便大唤语之曰以白介君使猿猴莫复来食粱此人仓卒直谓象欺弄之明日视粱遇羣猴适欲下树试承象语语猿即各还山遂絶迹  

## 御定渊鉴类函卷三百九十五

五谷部二【`粟　豆　麻　麦　米　稗薏苡　糠　拾捃　储蓄`】  

粟一  

増李时珍曰粟即粱也穂大毛长粒粗为粱穂小毛短粒细为粟苗皆似茅种类凡数十有青赤黄白黒诸色或因时地赋名早则有赶麦黄百日粮之类中则有八月黄老军头之类晩则有雁头青寒露粟之类　齐民要术曰粟之成有早晩苗秆有髙下收实有息耗质性有强弱米味有美恶山泽有异宜顺天时量地利则用力少而成功多大抵早粟皮薄米实晩粟皮厚米少又曰古者以粟为黍稷粱秫之总称而今之粟在古  

但称为粱后人专以粱之细者名粟故唐孟诜本草言人不识粟要之黏者为秫不黏者为粟因呼粱为籼粟以秫北人谓之小米也　原说文曰粟嘉谷实也粟之为言续也　増书曰若苗之有莠若粟之有粃　诗曰  

交交桑扈率场啄粟　又曰握粟出卜自何能谷　周礼地官曰仓人掌粟入之藏　曲礼曰献粟者执右契又祭义曰父母既没必求仁者之粟以祀之　归藏  

曰剥银人得其玉小人得其粟　原春秋说题辞曰粟五变以阳化生为苗秀为禾三变而发谓之粟四变入臼米出甲五变而蒸饭可食之　増又曰髙而平者为原平而和者故宜粟　又曰阳以一立为法故粟积一大分穂长一尺文以七烈精以五立故其字西米为粟西者金所立米者阳精故西字合米为粟　谢承后汉书曰乌丸国其地宜穄　原吕氏春秋曰饭之羙者不周之粟　又曰苗其蒻也欲孤长也欲相与居其熟也欲相扶是故三以为族乃多粟　墨子曰世俗之君子视义士不若视负粟者今有人于此负粟息于路侧欲起而不能君子见之无长少贵贱必起之何重故也今为义之君子奉承先王之道以语之纵不说而行又从而非毁之则是世俗之君子视义士不若视负粟者荀卿子曰仁义礼善之于人也譬之若货财粟米之于家也　商君书曰金一两生于境内粟一十二石死于境外粟一十二石生于境内金一两死于境外国好生金于境内则金粟两死府库两虚国弱好生粟于境内则金粟两生仓府两实国强　本草曰陈粟味无毒主胃疽热中渇利小便  

粟二  

原周书曰神农之时天雨粟神农耕而种之作陶冶斤斧破木为耜鉏耨以垦草芥然后五谷兴以助果蓏之实　淮南子曰黄帝治天下力牧泰山稽辅之狗彘吐菽粟于道路而无分争之心　又曰昔者仓颉作书而天雨粟【`仓颉始视鸟迹之文而造书者也有书契则作僞萌生生则去本趣末弃耕作之业而务锥刀之利天知其将饥故为雨粟`】　雒书说禾曰仓帝起天雨粟青云扶日　六韬曰发钜桥之粟散鹿台之金钱以与殷民史记曰伯夷叔齐闻西伯善飬老往归焉及武王东伐纣扣马谏左右欲刃太公曰此义士也扶而去之武王平殷乱天下宗周伯夷叔齐耻之义不食周粟而饿死管子曰桓公观于野曰何物可比君子之徳隰朋曰  

粟可比君子之徳管仲曰苗始出生也眴眴【`音句`】乎似孺子安之则安不得则危故命之曰禾可比君子桓公曰善　左传曰郑饥而未及麦民病子皮以子展之命饩国人粟户一钟　又曰冬晋荐饥乞籴于秦秦伯输粟于晋自雍及绛相继命之曰泛舟之役　又曰夏防于黄父谋王室也赵简子令诸侯之大夫输王粟　谷梁传曰庄公曰诸侯无粟诸侯相归粟正也　论语曰子华使于齐冉子为其母请粟　述异记曰阖庐伐楚五战入郢烧髙府之粟　孔丛子曰季桓子以粟十钟饩夫子受而班门人之无者子贡曰季孙以夫子贫故致粟今而施人无乃乖彼意乎子曰吾受而不辞为季孙之惠受不为富惠于一人岂若数百人哉　又曰子思居贫其友有馈之粟者受二车焉或献尊酒束修子思曰为费而无当也或曰子取人粟而辞酒是辞少而受多也于义无名于分则不全行之何也子思曰然伋不幸而贫至及困乏将絶先人之祀夫所以受粟爲周之也酒脯则所饮防也方乏于食而乃饮防非义也吾岂以为分哉度义而行之　曽子曰曽子鲁君馈之粟辞不受使者曰子无求于人人自致之曰与人者骄人受人者畏人纵子不以是骄我我能无畏乎与其富而畏人不若贫而无屈　庄子曰庄周往贷粟于监河侯监河侯曰诺我将得邑金贷子三百金可乎周忿然曰若乃言此不如早索我枯鱼之肆　吕氏春秋曰卫嗣君欲重税以聚粟民弗安以告薄疑曰民愚甚矣夫聚粟也将以为民也其自藏之与在于上奚择薄疑曰不然其在于民而君弗知其不如在上也其在于上而民弗知其不如在民也凡聼必反诸已审则令无不听矣风俗通曰燕太子丹仰叹天为雨粟　史记曰宣曲任氏之先为督道仓吏秦之败豪杰皆争取金玉而任氏独窖仓粟楚汉相拒荥阳民不得耕种米至贵己而豪杰金玉尽归任氏以此起富　又曰秦将王离渉河围钜鹿章邯军其南筑甬道而输之粟　汉书曰主父偃谏伐匈奴曰秦始皇使天下飞刍挽粟起于东陲琅邪负海之郡转输北河率三十钟而致一石　汉书东方朔曰侏儒长三尺余俸一囊粟钱二百四十臣朔长九尺余亦一囊粟钱二百四十侏儒饱欲死臣朔饥欲死又曰大将军青遂至寘顔山赵信城得匈奴积粟仓  

军留一月而还悉烧其城余粟以归　邹子曰朱买臣贫贱之时孳孳修艺不知雨之流粟志在经传也　古今注曰武帝建元四年天雨粟宣帝地节三年长安雨黒粟竟宁元年南阳山都县雨粟色青黒味苦大者如小豆小者如麻子　桓阶别曰阶为赵郡太守路有遗粟一囊耕者得之举以繋树数日其主闻还取之桂阳先贤书赞曰成丁郴人能逹鸟鸣为郡主簿与众人俱坐闻雀鸣而笑曰东市辇粟车覆雀相呼往食之众人遣视信然　増农书曰晋末荆州久雨粟化为虫虫害民春秋曰谷之飞为虫是也中郎王义兴表曰臣闻尧生神禾而晋有虫粟陛下自以圣德何如也帝有慙色　又曰宋髙祖之初当晋末饥馑之后既即位而江表二千余里野粟生焉　汜胜之书曰神农之教虽有石城汤池带甲百万而无粟者弗能守也夫谷帛实天下之命卫尉前上蚕法今上农事人所忽略衞尉勤之可谓忠国忧民之至　后魏书曰任城王云为冀州刺史云留心政事甚得下情于是合城长吏请输绢五尺粟五升以报云恩髙祖嘉之　又曰世祖引髙允与论刑政言甚称防因问允曰万几之务何者为先是时多禁封良田又京师游食者众允因言曰地方一里则为田三顷若勤之则畞益三升不勤则亩损三升方百里损益数率为粟二百一十二万斛况以天下之广乎若公私有储虽饥年复何忧哉世祖善之遂除田禁又曰伟朏字尊显少有志业年十八辟州主簿时属岁俭朏以家粟造粥以饲饥人所活甚众　大业拾遗记曰吏部侍郎杨恭仁欲改学士舒绰曰此所拟之处掘深五尺之外亦有五谷若得一谷即是福徳之地公侯世世不絶恭仁即将绰向京令人掘深七尺得一穴如五石瓮大有粟七八斗此地径为粟田蚁运粟下入此穴当时朝廷之士以绰为圣　唐书曰始平人宗士眺负粟一石委于太仓而去愿少益军国髙祖嘉之赉布百段　酉阳杂俎曰贾相在滑州境内大旱稼穑尽损贾召大将二人谓曰今嵗荒旱烦若救军百姓也曰君可辱为健歩翌日当有两骑衣縿绯所乗马蕃歩鬛长经市出城君等踪之识其所灭处则吾事谐矣二将乃裹粮米早行寻之一如贾言自市至野行二百里大冢而防遂垒石标表志焉经信而反贾大喜令数百人具畚锸与二将偕徃其所因发冢获陈粟数千斛人竟不之测  

粟三  

原琼膏　玉粒【`王子年拾遗记曰东极之东有琼脂粟言质白如玉柔滑如膏食之尽寿不病又曰员峤之山名环丘上有方湖千里多大鹊髙一丈羣飞于湖际衔采不周之粟于环丘之上粟生穟髙`】  

【`三丈其粒皎然如玉也`】　千株　五变【`又曰东极之东有龙枝之粟言其枝屈曲若游龙食之善走又有凤冠粟似凤之冠食之令人多力有云渠粟丛生叶似扶渠食之益顔色粟茎赤黄皆长二丈千株丛生　下详粟一`】　大粒　长枝【`杨泉物理论曰凡种有强弱土有刚柔土宜强髙茎而疏粟长穗而大粒　拾遗记曰有耀枝粟言其枝长而弱无风自揺食之多寿`】　汉腐　秦输【`史记曰汉兴七十余年太仓之粟陈陈相因充溢露积于外至腐败不可食　左传晋饥秦输之粟`】原思辞　北郭受【`论语曰原思为之宰与之粟九百辞晏子曰北郭骚见晏子托以飬母晏子分仓粟府金以遗之骚辞金受粟`】　据敖仓　发河内【`郦食其说髙祖曰敖仓天下转输久矣急据敖仓之粟　又汲黯传曰河内失火上使黯徃视之还报曰河内人或父子相食臣谨河南仓粟以赈贫乏上贤而释之`】　追李岘　歌萧仿【`李岘出为零陵太守时京师米腾贵百姓乃相与謡曰欲粟贱追李岘六帖曰萧仿出太仓粟贱值以济民`】  

粟四  

原有粃【`详粟一`】　不食【`夷齐不食周粟`】　増一盘【`李白诗虽有数斗玉不如一盘粟`】　疋绢【`马周疏曰真观初率土荒歉一疋绢才得斗粟而百姓怡然者知陛下忧怜之故人人自安曽无谤讟自五六年来频嵗稔一疋绢得粟十余石而百姓皆以为陛下不忧怜之咸有怨言也`】　春种【`李绅诗春种一粒粟秋万颗子四海无闲田农夫犹饿死`】　云锄【`陆放翁云屿锄畬粟`】鬼粟【`东夷流鬼粟似莠而小`】　小斗受粟【`惠子曰齐大夫田乞及其子常以小斗受粟以大斗贷于民民歌之`】　輙发储粟【`萧复改同州刺史嵗歉州有京畿观察使储粟复輙以贷人有司劾治诏削阶停刺史或吊之复曰茍利于人胡责之辞`】　拜爵入粟【`鼂错说文帝曰方今之务莫若使民务农务农在于贵粟贵粟之道在于以粟为赏罚合募天下入粟县官得以拜爵除罪`】无食粟马【`左传曰季文子无衣帛之妾无食粟之马`】　治粟内使【`见钱谷问几何注`】无食粟雁【`贾谊书曰邹穆公有令食鳬雁者必以粃无敢以粟于是仓无粃而求易于民二石`】  

【`粟得一石秕于民请曰秕食鳬雁为无费也今求粃于二石粟而易一石粃食雁则费甚矣请以粟食之穆公曰去非尔知也夫百姓胊牛而耕暴背而芒勤而不食惰者岂为鸟兽哉粟米人上食也奈何以其食飬鸟且汝知小计而不知大害`】　捜粟都尉【`武帝末年下诏以赵过为捜粟都尉`】　拜辞郑粟【`荘子曰子列子穷容貎有饥色客有言于郑子阳者曰列御寇有道之士也居君之国而穷君无乃不好士乎郑子阳令官遗之粟子列子见使者再拜而辞使者去列子妻拊心曰妾闻有道者之妻子皆得佚乐今有饥色君过而遗先生食先生不受岂不命耶列子笑谓之曰君非自知我也以人之言而遗我粟至其罪我也又且以人之言吾所以不受`】　徃贷魏粟【`说苑曰髙平王遣使者从魏文侯贷粟文侯曰须吾租收邑粟至乃得也使者曰臣初来时见渎中有鱼张口谓臣曰吾穷水鱼命在呼吸可得灌乎臣谓之曰待吾南见河伯之君江淮之水灌汝口鱼曰为命在须臾乃须江淮之水比至还必求吾于枯鱼之肆今髙平穷贫故遣臣诣君贷粟乃须租收粟至者大王必求臣死人之墓矣`】　救凶移粟【`梁惠王河内凶则移民河东移粟河内河东凶亦然`】　醴湖嘉粟【`宋书文帝时醴湖生嘉粟一茎九穗`】福建瑞粟【`唐宣宗大中二年福建进瑞粟十五茎茎有五六穗`】　刘殷梦粟【`晋刘殷梦人曰西篱下有粟寤而掘之果得粟五十钟铭曰七年粟以赐孝子刘殷`】　士谦放盗【`隋李士谦望见盗割其粟者黙而避之家僮执盗粟者士谦曰贫困所致耳可放之`】　停飞龙粟【`宣宗纪大中元年二月癸未停飞龙粟`】　丐养母粟【`刘三复母病废丐粟以养`】　渭仓二百【`裵休进中书侍郎居三年粟至渭仓者二百十万斛`】　凶年一钟【`墨子语禽滑厘曰今凶年与子隋侯珠又与子一钟粟子将何择厘曰粟可耳`】　十分一寸【`说苑曰十粟为一分十分为一寸`】  

豆一  

原物理论曰菽者众豆之总名　増春秋说题辞曰菽者属也春生秋理通体属也菽赤黒隂生阳大体应节小变象阳色也　张楫广雅曰大豆菽也小豆荅也豍豆豌豆留豆也胡豆防也豆角谓之荚其叶谓之藿也巴菽巴豆也　广志曰种小豆一岁三熟味甘白豆麤大可食刺豆亦可食秬豆苗似小豆紫花可为麫生朱提建宁胡豆有青有黄者　尔雅曰戎菽谓之荏菽　正字通曰豌豆今北土多有之八九月下种苗柔弱如蔓鬒叶似蒺藜两两相对三四月开小花澹紫色荚长寸许子圆百谷中最为先登磨作粉麫甚白腻一名青小豆老则斑麻故又名青斑豆名麻累　又曰豇豆一种蔓长丈余一种蔓短叶皆本大末尖花红白二色荚白红紫赤斑駮色长者至二尺豆子防曲　元叶隆礼辽志曰回鹘豆髙二尺许直干有叶无旁枝角长二寸每角止两豆一根才六七角色黄味如粟　诗曰七月烹葵及菽　又曰采菽采菽筐之筥之　又曰艺之任菽任菽斾斾　又曰中原有菽庶民采之　礼曰啜菽饮水尽其欢斯之谓孝【`注熬豆而食也`】　春秋佐助期曰豆神名灵殖姓乐　山海经曰广都之野爰有膏菽陈留耆旧传曰八月雨为豆花雨　杂五行书曰常以正月旦日亦用月半以麻子七枚赤豆二七枚着井中辟温病甚神效　又曰正月七日男吞赤豆七枚女吞十四枚竟年无病　王子年拾遗记曰东极之东有倾离豆见日即倾叶食者歴年不饥豆茎皆大若指而緑一茎烂熳数亩　博物志曰人食豆三年则身重行止动难恒食小豆令人肥燥麤理　本草经曰大豆黄卷味甘平泽生平治温痹觔挛膝痛生大豆张骞使外国得胡麻胡豆或曰戎菽涂痈肿煮汁饮之杀鬼毒止痛赤小豆下水排痈肿血生太山　汜胜之书曰大豆保歳易为宜古所以备凶年也种大豆率人五亩大豆忌申卯三月榆荚时雨髙田可种大豆夏至后二十日尚可种小豆不保岁难得宜椹黒时种亩五升豆生布叶锄之生五六叶又锄之治飬美田可得十石一斗大豆有万千粒　又曰夏至二十日可种豆带甲而生不用深耕豆花憎见日则黄烂而根焦矣知嵗所宜以囊盛种等量埋隂地冬至后五十日以发取量之最多者种焉　嵇康飬生论曰豆令人重榆令人瞑　客退纪谈曰用蚕豆四十九粒隂阳水浸端午日午时咒之埋室西地下令猫踞其上七日化为猫精  

豆二  

原史记曰弃为儿时好种树麻菽麻菽美　管子曰桓公北伐山戎以戎菽遍布之天下　左传曰晋周子有兄而无慧不能辨菽麦　史记曰张仪说韩王曰韩地险恶山居五谷所生非菽而麦民之食大抵饭菽藿羮一嵗不收民不餍糟糠　古今注曰宣帝元康四年南昌雨豆光武建武三年春缣一疋易一斗夏野生旅豆民收取之眀帝永平十八年下邳雨大豆似槐实　汉书曰杨恽报孙防宗诗曰田彼南山芜秽不治种一顷豆落而为萁人生行乐耳须富贵何时　又曰汝南有旧鸿郄陂成帝时丞相翟方进毁之时人歌曰败我陂者翟子威饭我大豆羮我芋魁【`方进字子威`】　汉名臣奏曰丞相薛宣曰陛下八月酧祠嘉美上升皇天报应茂陵寝庙上食日鸟来至集吐所含大豆紫黒色食物之象也　东观汉记曰闵仲叔太原人也与周党相友党每过仲叔共啜菽饮水无菜茹　又曰刘平尝为饿贼所劫叩头曰老母饥少气力待平为命愿得还饭食母驰来就死涕泣发于肝胆贼即遣去乃摭三升豆以谢贼恩　増又曰光武二十年寇恂为颍川郡大生旅豆得一万余斛以应给诸营　又曰邓禹攻赤睂阳败弃辎重走半载土以豆覆其上兵士饥争取之　又曰倪萌字子明齐临淄人兄为赤睂贼所得贼欲杀啖之萌诣贼叩头言兄年老羸瘠不肥健愿代兄贼义而不啖命归求豆来赎兄萌归不能得豆自缚诣贼贼遂放之后汉书曰世祖自蓟东南至饶阳芜蒌亭冯异献豆  

粥　又曰冯异撃延岑时百姓饥饿人相食黄金一斤易豆五升道路断隔委输不至军士悉以果实为粮又曰献帝在长安谷贵豆一斛二十余万　益部耆旧传曰朱仓字卿云之蜀从处士张宁受春秋籴小豆十斛屑之为粮闭戸精思宁矜之敛得米二十石仓不受一粒　陈留耆旧传曰小黄桓枚为都尉功曹与郎君共归乡里为赤睂所得欲杀啖之枚求先死贼义释之送防豆一斛　孔融敎髙宻令曰志士邓子然告困焉得受釡庾之间以伤烈士之心与豆三斛　魏志曰华佗还家太祖累书呼佗佗恃能厌事犹不上道托妻疾太祖大怒使徃视若妻信疾赐小豆四十斛　呉志曰赵达善筭使人取小豆数升播之席上立知其数　又曰孙权北征使陆逊与诸葛瑾攻襄阳陆逊遣亲人韩扁赍表报遇敌于江中罗得扁瑾闻之甚惧书与逊云大驾以旋贼得韩扁其知我濶狭且当急去逊未荅方催人种豆与诸将奕棊射戏如常　世说曰魏文帝使东阿王七歩作诗不成当行大法王应声曰萁在釜下然豆在釜中泣本是同根生相煎何太急　又曰石崇为客作豆粥咄嗟便办恒冬天得韭蓱　博物志曰左元放度荒年法择大豆麤细调均种之必生者挼令有光使暖气彻豆必先一日不食以冷水顿服三升服讫其鱼肉菜果酒醤咸酢甘苦之物一不得服经口渇则饮水慎不可暖饮初少困极数十日后体力更壮健不复思食大较法服三升为剂亦当随人先食多少増损之嵗丰欲还食者煑葵子及脂苏肥肉羮渐渐饮之须豆下乃可食豆未下尽而食实物肠塞则杀人【`此未试于理或可耳`】　葛龚荐戴昱曰兄弟同居二十余年及为宗老所分昱持妻子逃旧业入虞泽捃获野豆以自赈给南史曰傅琰为山隂令有二野父争鸡琰各问鸡所  

食一人云粟一人云豆乃破得粟罪言豆者县内称神明　明皇杂录曰卢懐慎清贞素不营产常器宋璟及卢从愿见之甚喜留连永日命设食有蒸豆两瓯叶数爼而已此外翛然无办　唐书曰裵谞为河东道租庸等使时大旱谞请入计代宗召见问酤之利一嵗几何谞久而不对帝复问之对曰臣有所思帝曰何思对曰臣自河东来其间三百里见农夫愁叹菽粟未种诚为陛下忧之而乃责臣以利臣未敢即对　杜阳编曰大厯中日林国献灵光豆大小类中国之菉豆其色红而光芒长数尺本国人亦呼为诘多珠和石上菖蒲叶煮之即大如鹅卵其中纯紫称之可重一斤啖之香美无比而数日不复言饥渇　陆相奏议曰京兆府先奏虫食豌豆全然不收且豌豆为用甚微旧例所支惟充畜料准数回给大豆诸司谁曰不然计价利剰微义将安在　唐书曰贞元中李元谅为陇右节度使开部下荒田数十里劝军士树艺嵗收菽粟数十万斛　五行志曰黄巢未入京师时都人以黄米及黒豆屑蒸食之谓之黄贼打黒贼  

豆三  

原长茎【`吕氏春秋曰得时之菽长茎而短足其荚二七以为族多枝数节竞叶蕃实`】　大目【`春秋佐助期曰荳神为灵赵长七尺大目通于时节`】　紫华【`详豆一`】　緑色【`详豆一`】半菽【`项籍传嵗饥民贫卒食半菽军无见粮`】　杀菽【`陨霜杀菽`】　増煮豆【`魏书`】两器【`杂记卢懐慎日宴设食蒸豆两器`】　飞藿【`秋风吹飞藿`】　旅保【`野菽可食`】种豆【`陶种豆南山下草盛豆苗稀`】　投豆【`性理曰古人澄治思虑于坐处置两器每起一善念则投白豆一粒于器中每起一恶念则投一黒豆于器中初时黒豆多白豆少后白豆多黒豆少后来遂不复冇黒豆最后虽白豆亦无之矣`】　豆田【`杜甫相行豆田秋花蔼菲菲`】　豆萁【`详豆二`】泣釜【`详豆二`】　煮瓶【`东坡豆粥行地碓舂秔光似玉沙瓶煑豆软如酥`】　作腐【`世传豆腐本汉淮南王术朱熹诗曰种豆豆苗稀力竭心已腐早知淮南术安坐获帛布`】　上粥【`详豆一`】报讐【`详豆一`】　谢恩【`详豆一`】　烹菽【`诗七月烹葵及菽`】　纳菽【`又曰`】  

【`十月纳禾稼黍稷重穋禾麻菽麦`】　辨菽【`见豆二`】　唅菽【`见豆二`】　米豆【`思灵岛出枝叶似桞花如乌豆一种之后数年收实淮南子曰豆之美者米豆是也`】　貍豆【`一名貍沙一名猎沙叶似葛而实大如李核可防食`】　虎豆【`一名虎沙似貍豆而大实如小儿拳亦可食`】　马豆【`一名马沙似虎豆而小实大如指亦可食也`】　旦种暮成【`焦赣易林曰旦种菽豆暮成藿叶心之所愿志快意惬`】　蔽目塞耳【`鹖冠子两叶蔽目不见太山两豆塞耳不闻雷霆`】赤土宜菽【`孝经援神契`】　河中宜菽【`淮南子曰河中水调而宜`】　麻豆着井【`龙鱼河图曰嵗暮夕四更取二十豆子二十七麻子家人头髪少许合麻豆着井中咒敇井使其家竟年不遭伤寒辟五温鬼`】　食菽与鸡【`淮南子曰孟夏仲夏天子衣紫衣乗赤辎食菽与鸡`】  

豆四  

増诗宋鼂补之荳叶黄诗曰蒹葭苍豆叶黄南邨不见冈北邨十顷疆东家车满箱西家未上豆叶黄野离离鼠窟之兔入畦豕母从豚儿豕啼豚咿咿衔角复衔萁荳叶黄谷又翁媪衰餔糜粥豆叶黄叶黄不独豆白黍堪作酒瓠大枣红皱豆叶黄穰穰何膴膴腰镰独健妇大男徃何许官家教弓刀要汝杀贼去　杨万里蚕豆诗曰翠荚中排浅碧珠甘欺崖蜜软欺酥沙瓶新西湖水漆攂分尝晓露腴味与樱梅三益友名因蚕茧一丝絇老夫稼圃方防学谱入诗中当稼书　明王穉登种豆诗曰庭下秋风草欲平年饥种豆緑隂成白花青蔓髙于屋夜夜寒虫金石声　王伯稠凉生豆花诗曰豆花初放晩凉凄碧叶隂中络纬啼贪与邻翁棚底语不知新月照清溪  

原赋晋张翰豆羮赋曰乃有孟秋嘉菽垂枝挺英是刈是获充箪盈箧香铄和调周疾赴急时御一杯下咽三叹时在下邑颇多艰难空匮之厄固不辍欢追念昔日啜菽永安  

増诰宋胡锜拟马菽除驾部诰曰乗舆法驾公卿奉引太仆御参属车盖所以严扈也尔理明刍恱才有骏声乗马在廏摧之秣之于牧之职咸休厥功朕甚嘉之今将驾銮车涖明堂擢尔司驾仆臣正厥后克正思无邪思马斯臧尔其捜举天闲之政使徒御不惊既硕孔安则为称厥职其徃钦哉毋失朕命  

増表宋胡锜代菽谢表曰典廏滥员无禆仰秣司舆躐宠有腼分曹闻命凌兢衔恩激烈伏念臣用非谷粟材仅秸防驹谷逍遥惯饱南山之味骃原濡沃尝豳圃之劳荷不弃于牧刍俾进供于饲秣约軝鸣八銮之节宜预均调法驾备六马之参盍先审御腾槽有幸导扈何居兹盖恭遇皇帝陛下临下以寛驭臣以爵自强不息时乗六位之飞示朴为先日却千里之献属举我享我将之礼载严既闲既庶之司肆使驽疲获依骑乗臣敢不益鞭而后载范其驰地九方幸已尘于太仆天低五路愿长拥于属车  

麻一  

原尔雅曰枲麻黂枲实【`黂麻子也`】黂字麻母【`直麻麻之有子也`】　广雅曰黂麻也　増尔雅翼曰巨胜胡麻之黒者宋嘉祐本草有白油麻是也　又曰麻有实者别名苴而无实者别名枲　原飬生要集曰麻子味甘无毒主补中益气服之令人肥健麻子一名麻蕡一名麻勃　抱朴子曰胡麻一名方茎服饵不老耐风湿其叶名青襄　増素问经曰麻麦稷黍豆为五谷麻即今油麻中国有四棱六棱者张骞从外国得八棱黒麻种故又曰胡麻一名防一名巨胜即黒脂麻也有黒白二种　诗曰丘中有麻　又曰麻麦幪幪　又曰不绩其麻市也婆娑礼记曰仲秋之月天子乃以犬尝麻先荐寝庙【`麻新黂也`】又曰女子十年不出姆教婉娩听从执麻枲治丝茧淮南子曰三秋之月天子衣白衣乗白骆食麻与犬又曰汾水蒙濯而宜麻　吕氏春秋曰得时之麻必茎长疎节而危阳少本而茎坚厚枲以均后多荣日夜分复生如此者不蝗　风俗通曰蓬生麻中不扶自直汉武内传曰鹦鹉食麻　宋荘绰鸡肋编曰胡麻俗  

呼芝麻言其性有八拗谓雨旸时薄收大旱方大熟开花向下结子向上炒焦压榨才得生油膏车则滑钻鍼乃澁也  

麻二  

増荘子曰顔子曰愿得郭内之田十亩以为丝麻不仕也　越絶书曰麻林山句践欲伐呉种麻以为弓也东观汉记曰闵仲叔太原人也与周党友尝遗其生  

麻仲叔叹曰我欲省烦耳受而不食　华峤后汉书曰崔实为五原太守地宜麻枲而民不知种植又不能缉织率无衣被冬月止种细草卧其中吏以草衣其身乃得出实至教之缉织　列女传曰河内二义者张伯仁仲仁之妻也兄弟少孤共居伯仁敦厚谦苦仲仁骄戾不节二妇纺绩得好枲麻辄别异之以为仲仁衣服晋令曰其上党及平阳输上麻二十二斤下麻三十六斤　沈约宋书曰孝武帝大眀中壊上所居隂室于其处起玉烛殿与羣臣观之牀头有土鄣壁上挂葛灯笼用麻绳拂之侍中袁顗盛称上俭素之德故能光有天下　齐书曰宣帝陈皇后生髙帝髙帝年二岁乳人乏乳后梦人以两瓯麻粥与之觉而惊乳因此丰足　杜寳拾遗隋大业四年改胡麻曰交麻　朝野佥载曰滕王婴王恽性贪帝赐诸王防帛各五百段敇曰滕叔兄自觧经纪不须赐帛与麻二车为钱缗二王大慙纪异录曰郑班与李愚同为学士郑阁下一麻生李  

曰承防入相矣霜降成实乃白麻也是夜制出拜相拜相用白麻　昆山县志曰嘉祐中昆山海上有一船风飘泊岸船中三十余人衣冠如唐人繋红鞓角带着短皂衫言语书字皆不可晓船中有麻子大如莲的土人求种之初岁亦如莲的次年渐小数年后与中国麻子无异  

麻三  

原紫色　红苣【`王子年拾遗记曰东极之东有紫麻粒如粟色紫迮为油则汁如清水食之目视鬼魅又有倒叶麻叶如倒苣色红紫亦名红冰麻言冰麻乃有实食之顔色洁白有通明麻食者夜行不持烛是苣胜也`】　益气　飞明【`上详麻一飬生要集　王子年拾遗记曰有飞眀麻叶黒实如玉风吹之如尘亦名明尘麻`】　红冰　紫粒【`并详前注`】　沤水　争池【`左传拘鄫人沤菅者曰何故使吾水滋　晋中兴书曰石勒昔居与李阳相近阳性刚愎每歳与争沤麻池共相打扑`】　时颁　化理【`周礼典枲掌布缌缕纻之麻草之物以待时颁功而受赍及献功受苦功以贾楬而蔵之以待时颁　化理丝枲注枲麻`】　増黄麻　白苎【`杜诗黄麻似六经　李白诗北方佳人东邻子且吟白苎停緑水`】　作纎微　制袍巾【`春秋说题辞曰麻之为言微也隂精寝密女作纎防也　古诗曰白苎白质如轻云制以为袍余作巾袍以光躯巾拂尘`】　宜五原　绩八月【`上见麻二　诗八月载绩`】　艺之于亩　沤之于池【`又曰艺麻如之何衡从其亩　又曰东门之池可以沤麻`】　是刈是获　载纺载绩  

麻四  

原赞晋郭璞麻赞曰草皮之良莫贵于麻用无不给服无不加至物在迩求之好遐  

麦一  

原张楫广雅曰大麦麰也小麦防也　说文曰麦金也金王而生火王而死　増又曰麦芒谷秋穜厚薶故谓之麦从来有穗者从久麰周所受来牟也一麦二缝象其芒刺之形天所来也麧坚麦也□小麦屑覈也防磨麦也□麦覈屑也十斤为三斗从麦啻声麷煮麦也麸麦甘鬻也防麦茎也　原广志曰□麦似大麦出凉州旋麦三月种八月熟出西方赤小麦而肥出郑县有半夏小麦有秀芒大麦有黒穬麦　増正字通曰荞麦南北皆种苗髙一二尺赤茎开小白花结实有小角粉亚于麦麫一名乌麦　又曰苦荞麦茎青多叶似荞麦而尖结实味苦济苦荒者捣为粉烝食多食伤胃发诸病原诗曰爰采麦矣沫之北矣　又曰我行其野芃芃  

其麦　又曰丘中有麦　又曰贻我来牟　増礼记曰孟夏之月天子以彘尝麦　春秋佐助期曰麦神名福习　孝经援神契曰黒坟宜黍麦　尚书大传曰秋昏虚星中可以种麦　春秋说题辞曰麦之为言殖也寝生触冻而不息精射刺直故麦含芒事且立也　尔雅翼曰麦者继絶续乏之谷春秋于他谷不书至无麦禾则书之麦比他谷隔岁种故号宿麦　周书曰四月孟夏王初祷于岱宗乃尝麦于庙　郑注月令曰麦实有孚甲属木黍秀舒散属火麻实有文理属金菽实孚甲坚合属水稷五谷之长属土　西域诸国志曰天竺以十一月六日为冬至则麦秀十二月十六日为腊则麦熟　荘子曰儒以诗礼发冢小儒口中有珠诗曰青青之麦生陵之陂生不布施死何含珠为　范子计然曰东方多麦南方多稷西方多麻北方多菽中央多禾五土之所宜也　淮南子曰济水通河而宜麦　又曰三春之月天子衣青衣乗青龙食麦与羊　捜神记曰麦之为蛱蝶由干湿也尔则万物之变皆有也农夫止麦之化者区之以火圣人理万物之化者济之以道　谭子化书曰朽麦化为蝴蝶自无情而之有情也　拾遗记曰延精麦言延寿益气有昆和麦调畅六腑有轻心麦食者体轻有淳和麦麫以酿酒一醉累月食之凌冬不寒有含露麦穗中有露甘如饴　博物志曰啖麦令人多力　汜胜之书曰凡田六道种麦为首子欲富黄金覆谓曵柴壅麦根也夏至后七十日寒地可种宿麦又曰麦早种穗强而有节晩种穗小而少实麦种以  

酢浆无虫冬雪止掩其雪忽然风飞去则麦耐旱　崔寔四民月令曰六月初伏荐麦于祖祢　食物本草曰凡收麦以蚕沙和之辟蠹立秋前以苍耳剉碎日晒收亦不生虫秋后则虫已生盖麦恶湿故久雨水溢多不熟　又曰江南麦花夜放故发病江北麦花昼放故宜人　又麦穗将熟时上有黒霉者多麦孥主觧丹石毒  

麦二  

原史记曰箕子朝周过故殷墟见禾黍箕子伤之欲哭则不可欲泣为其近妇人乃作麦秀之诗以歌咏之其诗曰麦秀渐渐弓禾黍油油　左传曰夏四月郑祭足帅师取温之麦　又曰晋侯梦大厉公觉召桑田巫巫曰不食新矣六月晋侯欲麦【`周六月今四月麦始熟`】使甸人献麦馈人为之召桑田巫至而杀之将食张如厠陥而卒増又曰鲁襄仲如齐拜谷之盟复曰臣闻齐人将食鲁之麦　原家语曰宓子贱为单父宰齐人攻鲁道出单父父老曰麦已熟矣请放民皆使出获北郭之麦三请而宓子不听俄而寇逮于麦季孙使人让宓子宓子曰今兹无麦眀年可树若使不耕得获是民乐有寇也不宜季孙闻之曰地若可入吾岂忍见宓子哉　汉书曰武帝外事四夷而民去本董仲舒说上曰春秋他谷不书至于麦禾不成则书之以此见圣人五谷最重粟麦东观汉记曰髙凤南阳人诵读昼夜不絶妻尝之田  

曝麦于庭以竿授鳯留意在经史忽不视麦麦随水漂去　又曰张堪为渔阳太守劝民耕种以致殷富百姓歌曰桑无附枝麦穗两岐张君为政乐不可支　増又曰第五伦免归田躬与奴共株棘田种麦　又曰董宣为洛阳令卒官诏遣使视惟见布被覆尸妻子对哭有大麦数斛　又曰邓禹平三辅粮乏王丹上麦二十斛禹髙其节义表丹领左冯翊　续汉书曰羊续为南阳太守妻与子秘俱徃郡舍续闭门不纳妻自将秘行其资蔵惟布衾禂盐麦数斛　后汉书曰范丹字史云外黄人使儿捃麦得五斛乡人尹台遗之一斛嘱儿莫道丹后知即令并送六斛言麦已杂遂誓不取　陈留耆旧传曰髙顺字孝雨敦厚少华子式至孝蝝蝗为灾不食式麦　英雄记曰吕布令韩暹杨奉取刘备地麦以为军资　原秦子曰孔文举为北海相有遭父防哭泣墓侧色无顦顇文举杀之又有母病瘥思食新麦家无乃盗邻熟麦而进之文举闻之特赏曰无有来讨勿复盗也盗而不罪者以为勤于母饥哭而杀者以为形慈而实否　孔融教髙密令曰髙宗侯国牋言郑国増门之崇令容髙车结驷之路出麦五斛以酬执事者之劳　博物志曰近世有田夫至巧而不自觉也其妇称之犹不自信乃削木为麦入市粜之籴者无疑归磨乃觉非麦　曹瞒传曰太祖尝行经麦中令士卒无败麦犯者死骑士皆下马持麦以相付时太祖马腾入麦中敇主簿议罪主簿对以春秋之义罚不加于尊太祖曰制法而自犯之何以率下然孤为军帅不可杀请自刑因援劒割发以置地　诸葛恪别传曰孙权尝享蜀使费祎祎停食防索笔作麦赋恪亦请笔作磨赋咸称善焉　増王隐晋书曰王裒字伟元诸生有密为裒刈麦者裒遂弃之于是莫敢复佐　晋书载记曰京兆杜洪窃据长安自称晋征北将军雍州刺史戎夏多归之符健密图关中惧洪知之乃伪受石祗宫室于枋头课所部种麦示无西意有知而不耕种者健杀之以殉崔鸿十六国春秋前凉录曰张骏九年雨稼谷于武威炖煌种之皆生因名天麦　又前秦录曰初符健闻桓温之来伐也芟麦以待之故温掠无所得军人大饥又曰新罗王遣使贡其方物在百济东去长安九千八百里其人食麦　三国典略曰李岳字祖仁官至中散大夫尝为门客所说举钱营生广收大麦载赴晋阳其寒食以求髙价清明之日其车方达又从晋阳载囬邺城路逢大雨并化为泥息利既少乃至贫廹当世人士莫不笑之　陈书曰侯景乱时呉明彻有粟麦三千余斛而邻里饥馁乃白诸兄曰今人不图久奈何不与乡里共此于是计口平分同其丰俭羣盗闻而避焉赖以存者甚众　隋书曰张文诩隐居尝有人夜中窃刈其麦者见而避之盗因感悟弃麦而谢慰谕之自誓不言因令持去经数年盗者向乡人论之始为逺近所悉邻家筑墙心有不直文诩因毁旧堵以应之　唐书曰开元十二年河南府寿安县人刘懐家有大麦六畞先熟与众麦殊色其中有两岐三岐四岐六岐者　又曰西女国每十月令巫者斋肴诸山中散糟麦于空大咒呼鸟俄而鸟如鸡飞入巫者之懐因剖腹而视之每有一谷来岁必登若有霜雪必有灾异其俗信之名为鸟卜　又曰吐谷地气大寒不生秔稲有青防【`还瓦切`】麦防【`音劳`】豆小麦蒿麦　独孤及上疏陈政曰民不敢诉于有司有司不敢闻陛下茹毒饮痛穷而无告今其心颙颙独恃于麦麦不登则易子齩骨矣　王方庆疏曰太隂干时雨雪而霜故大伤首种首种谓宿麦以秋种故谓之首种入收也春为寒所伤故至夏麦不成长也臣恐霜雪损稼夏麦不登无所收入也　金五行志曰兴定元年陈州商水县进瑞麦一茎四穗　元世祖本纪曰至元七年东平府进瑞麦一茎二穗三穗四穗各一本  

麦三  

原一茎　九穗【`晋起居注曰太康十年嘉麦生扶风郡一茎四穗收实三倍　又前凉录曰永嘉元年嘉麦一茎九穗生姑臧`】　三叶　雨岐【`吕氏春秋曰孟夏之山百谷三叶而获大麦下详麦二东观汉记`】　劝种　观成【`八月劝人种麦无或失时六帖云宗种麦苑中太子瑛诸王侍帝曰是将事宗庙故亲之亦欲汝等知稼穑之艰因分赐侍臣曰春秋书无麦禾古所甚重比诏使者阅田亩所对不以实故朕自莳以观其成`】　増揺风　铺云【`刘禹锡复游都观惟兎葵燕麦动揺春风耳　陆放翁诗曰但见古河东荞麦如铺云`】　黄云　緑浪【`王荆公诗曰缫成白雪桑重緑割尽黄云稲正青范石湖诗曰菊花时我种麦桃李花飞麦丛碧多病经时不出门东坡已作黄云色　东坡诗登城望麰麦緑浪风掀舞又桞宗元诗麦芒际天揺青波`】　进饭　赐麨【`上详饭　东坡诗注曰今大内当麦熟时以黄罗帕封赐百官其外题曰麨或云以蜜浸食尤佳`】　贡碧　宜青【`唐杜阳编曰元和八年大轸国贡碧麦形大于中华之麦粒表里皆碧香气如粳米食之体轻久可以御风　五代回鹘地宜白麦与青防麦`】　晨气　暧风【`麦秋晨气阔暧风抽细麦　并出文选`】  

麦四  

原芃芃【`诗芃芃其麦`】　渐渐【`详麦二`】　増麦青【`韩愈诗南阳郭门外桑下麦青青`】　再熟【`髙昌土沃麦皆再熟`】　鸦种【`东坡诗曰霜林老鸦闲无用畦东拾麦畦西种`】崆峒【`杜甫诗曰崆峒小麦熟且愿休王师`】　吐蕃【`其稼有小麦青防荞麦`】　轻花【`细麦落轻花`】　秀□【`□麦芒也麦秀□雉朝飞`】　进御【`花木考出于西番田名番麦以其曽进御故曰御麦干叶类稷花类稲穗其苞如拳而长其须如红绒其粒如芡实大而莹白花开于顶实结于节真异谷也呉郡多有种之者`】　麦舟【`夜话曰范仲淹遣尧夫至姑苏取麦五百斛舟载次丹阳见石曼卿云三防在浅土欲而北归无可与谋者尧夫以麦舟与之到家文正曰东呉见故旧乎曰曼卿三防未举方滞丹阳时无可告者文正曰何不以麦舟与之尧夫曰已付之矣`】　麦陇【`杜甫诗山田麦无陇`】如篲【`李贺诗麦芒如篲黍如烟`】　铺鍼【`张子湖诗大麦半枯自浮沉小麦刺水铺緑鍼山邉`】  

【`老农望麦熟出门见水放声哭去年泠泠七日雨秋苗不收一粒谷只今米价贵如玉并日举家才食粥小児索饭门前啼大儿虽瘦把鉏犁晴时种麦耕荒陇正好下秧无稲畦`】　舆穿【`荆公诗小舆穿麦去`】鞋随【`鼂无咎诗穿鞋带履随麦陇`】　兼味【`宴春秋曰卫伦过予言及于味称魏故侍中刘子阳食饼知盐生精味之至也予曰荀勗师旷识劳薪易牙别淄渑子阳今之妙也定之何难伦因命仆取粮糗以进予尝之曰麦也有杏李柰三果之熟也不同子焉得兼之伦笑而不荅退告人曰士安之识过刘氏吾麦杏时将糅以杏汁李柰时将发又糅以李柰汁故兼三味`】　得时【`吕氏春秋曰得时之麦穗长而茎黒二以为行西服薄穗而赤色称之重食之致香以息使人肌泽且有力如此者不蚼蛆先时者暑两未至胕动蚼蛆而多疾`】　箕子作歌　费祎作赋　不食新矣【`俱详麦二`】有中毒者【`小说人有中麦毒者梦红裳娘子悲歌有一丸芦菔火吾宫之句故朱文公次秀野`】  

【`刈麦韵贻牟夙昔但声歌今见郊园乐事多且喜瓯娄符善祷未须芦菔颦妖娥霞觞正自夸眞一香鉢何须问毕罗我欲卖刀求学稼不知还许受廛麽`】　三种八熟【`详麦一`】  

麦五  

増诗唐郑畋麦穗两岐诗曰圣虑忧千亩嘉苗荐两岐如云方表盛成穗忽标竒瑞露纵横滴祥风左右吹讴謡连上苑化日遍平陂史册书堪重丹青画更宜愿依连理树俱作万年枝　宋陆游种麦诗曰垦地播宿麦饭牛临野池未能贪佛日正恐失农时矻矻锄耰力勤勤祝史词嘉年得三白吾饱岂无期　范成大刈麦行曰菊花开时我种麦桃李花飞麦丛碧多病经旬不出门东陂已作黄云色腰镰刈熟趁晴归明早雨来麦带泥犁田待雨插晩稲朝出移秧夜食麨　又初四日东郊观麦苗诗曰去岁秋霖麦下迟腊残一雪润无泥相将饱吃滹沱饭来聼林间快活啼　杨万里诗曰无邉緑锦织云机全幅青罗作地衣此是农家眞富贵雪花销尽麦苗肥  

増制宋胡锜拟陇西郡开国侯来牟进封关内侯加食邑实封制曰登实祈春已课两岐之最荐名告夏爰疏易地之封于皇孔硕之英贻我奏肤之美谷差吉旦穑播猷言陇西郡开国侯来牟外叶坤黄内涵贲白载行于野懐大夫君子之忠斯飨我农成先公风化之业将其来食迄用康年滹沱对灶之时竟能济业崆峒跨鞍之顷遂底休师庸进绩于农书复侑忱于寝庙来咨来茹协在公助祭之恭实好实坚相尊祖配天之道爰易陇西之旧壌聿陞关内之新畬于戏雨露肥硗之不齐尔既勉修于人事山川土地之大啓朕其加锡于侯功徃服休恩勉图后效  

増表宋胡锜代来牟谢表曰代食维好绩愧乏于善收徃即乃封恩误叨于登进自天锡命易地祗荣伏念臣桑下枯荄丘中槁茁鬖鬖黄髪老风雪之雕残皦皦素心抱氷霜之洁白生乐国而无鼠苗之感歴都而有兔葵之思因问俗于关中輙借阶于陛下爰进仲舒之防勿令后时至形武帝之忧诏其益种欲使亩畟畛麃之所皆有春登夏实之资地方虑于不齐意敢希于所报讵期削木之质遽跻沃壤之区兹盖恭遇皇帝陛下德犹祥云政如时雨五谷共衍蔼永平膏沐之欢多黍同登播元和天锡之颂课吏奏渔阳之最谈兵却新郑之师以荐庙而劝相农民以问价而选抡使者肆令穉植亦被播耰臣敢不小大懐忠艰难陈业诵原野南都之盛已幸富饶歌宫室故国之虚尚祈警戒  

原奏魏黄观曰今年麦苗虽好临熟多雨而悉复偃壊小麦略尽惟穬麦大麦颇得半收耳  

米一  

増说文曰米谷实也　原礼记曰献米者操量鼓　増周礼曰舂人掌米物祭祀供其韲盛之米宾客供其牢礼之米凡飨食共其食米掌凡米事　国语曰其嵗收田一井出稯禾秉刍缶米不是过也　地理志曰掦州土贡黄稑米乌节米　水经曰防稽有射的山逺望状若射侯故谓射的的之西石有空名之为射堂年登否常占射的以为贵贱之准的眀则米贱的闇则米贵故谚云射的白斛米百射的斛米千　孙卿子曰仁义礼智之于人也譬之若货财米粟之于家也多有之者富少有之者贫至无者穷　奘传续曰西域王舍城有大人米大人米粳米也大如乌豆饭香百歩惟此国有王及知法者豫焉  

米二  

原古史考曰神农时民食谷释米加烧石上而食之増吕氏春秋曰孔子穷于陈蔡之间藜羮不糁七日不尝粒昼寐顔囘索米得而求爨之几熟孔子望见囘攫其甑中而饭之选间食熟谒孔子而进食孔子起曰今者梦见先君食洁欲馈囘曰不可向者防煤入甑中囘以为弃之则不可置之则不洁因攫而食之孔子叹曰人所信者目也而目犹不可信所恃者心也而心犹不足恃弟子记之知人故不易　说苑曰子路负重道逺不择地而休家贫亲老不择禄而仕昔者由事二亲之时常食藜藿之食而为负米百里之外亲没之后南游于楚从车数乗积粟万钟累茵而坐列鼎而食愿食藜藿为亲负米之时不可复得也枯鱼衔索霜露不停贤者欲飬二亲之寿如过隙草木欲长霜露不停贤者欲养二亲不待故曰家贫亲老不择禄而仕也　原汉书曰宣曲任氏其先为督道仓吏秦败豪杰争取金玉任氏独窖仓粟楚汉相距荥阳民不得耕种米石万钱而豪杰金玉尽归任氏以此起富　又曰贾捐之云武帝元狩六年太仓红粟腐不可食　又曰东方朔云臣言无可用罢之无令但索长安米　东观汉记曰马援劝光武伐隗嚻聚米为山川地势上曰虏在吾目中矣又曰第五伦性节俭作防稽郡虽为二千石卧布被自飬马妻炊爨受俸禄常求赤米与小吏受等财留一月俸余皆贱粜与民饥羸者　后汉书曰献帝时三辅大旱帝避正殿请雨遣使者洗囚徒原轻繋是时谷一斗五十万豆麦一斛二十万人相食啖白骨委积帝使御史侯汶出太仓米豆为饥人作糜粥经日而死者无数帝疑赈恤有虚乃亲于御座前量试作糜乃知非实使侍中刘艾出让有司于是尚书令以下皆诣省阁奏收侯汶考实诏曰未忍治汶于理可杖五十自是之后多得全济　九州春秋曰臧洪为青州刺史为袁绍所围粮食尽厨有米三升主簿啓进内稍以为糜粥洪叹曰吾独食此何味命使为薄粥与众共歠之　世说曰郗嘉賔饷释道安米千斛道安荅直云损米愈觉有待之为烦　语林曰陈寿将为国志谓丁梁州曰若可觅千斛米见借当为尊公作佳传丁不与米遂以无传　増宋书曰晋平王休祐素无才能强梁自用大眀之世年尚少未得自专至是贪滛好财色在荆州裒刻所在多营财货以短钱一百赋良民登就求白米一斛米粒皆令彻白若有破折者悉删简不受民间籴此米一升一百至时又不受米评米贵贱凡诸求利皆悉如此　南史曰徐耕晋陵人也元嘉二十一年大旱人饥耕诣县陈辞以米千斛助官赈贷县为言上当时议以耕比汉卜式诏书褒美酧以县令大眀八年东土饥东海严城东莞王道益各以私谷五百余斛助官赈恤　梁书曰任昉为新安太守为政清省吏民便之卒于官惟有桃花米二十斛无以为敛遗言不许将新安一物还都下南史曰孔觊后为司徒左长史弟道存代觊为后军  

长史江夏内史时东土大旱都邑米贵一升将百钱道存虑觊甚乏遣使载五百斛米饷之觊呼吏谓之曰我在彼三载去官之日不办有路粮今至彼未几那能便得此米耶可载还彼吏曰自古以来无有载米上水者都下米贵乞于此货之不听吏乃载米而去　后魏书曰安同辽东郡人也太宗时同与长孙嵩并理人讼世祖即位除青冀二州刺史同长子居典太仓事盗官粳米数石以养同大怒奏求戮居自劾不能训子请罪太守嘉而恕之遂诏长给同粳米　陈书曰徐孝克所生母患欲粳米为粥不能常办母后亡孝克遂常啖麦有遗粳米者孝克对悲泣终身不复食焉　唐书曰李岘为京兆尹所在皆着声绩天寳十三载连雨六十余日宰臣杨国忠恶其不附己以雨灾归咎京兆尹乃为长沙郡太守时京师米麦踊贵百姓謡言曰欲得米粟贱无过李岘其为政得人心如此　又曰张万福为泗州刺史魏州饥父子相卖饿死者接道福曰魏州吾乡里也安可不救令其兄子将米百车徃餧于潞口求魏人自卖者给车牛赎而遣之　又曰阳城常约其二弟云吾所得月俸汝可度吾家有几口月食米当几何买薪菜盐米凡用钱先具之其余悉以付酒媪无留也未尝有所畜积　南楚新闻曰荆南孙儒之乱斗米四十千持金寳换易才得一合一撮谓之通肠米言饥人不可食他物惟煎饮之可以稍通肠胃　杜阳编曰元和八年大轸国贡紫米有类于苣蕂炊之一升饭一斗食之令人髭髪鬒黒顔色不老久则后天而死　贻谋录曰李畬官监察御史得廪米母量之三斛而赢问故对曰御史米不防也问车佣几何对曰御史不偿也母怒敕归余米偿其佣  

米三  

増奴求　僮载【`阳城尝絶粮遣奴求米奴以米易酒醉卧于路城与弟迎之奴未醒乃负以归及觉痛咎谢城曰寒而饮亦何害焉　梁书曰张率嗜酒不事于家务尤忘懐在新安遣家僮载米三千石还吴宅及至耗一半率问其故荅曰雀鼠耗笑而言曰壮哉雀鼠竟不研问`】　白粲　红鲜【`秋菰成黒米精凿储白粲　红鲜终日有玉粒未吾悭又曰玉粒足成炊红鲜任霞散并杜诗`】　故人供邻僧送【`杜酧髙使君诗故人供禄米　韩愈赠卢仝诗曰至今邻僧送乞米`】　助饙馏与乞食【`王荆公诗曰乞米助饙馏　梅尧臣贷米杜如晦诗曰乞米与乞食皆是前人为`】  

指囷　折腰【`周瑜为巢长将数百人后过鲁肃求食粮肃家有囷米各三千斛乃指一囷与瑜瑜益知其竒也遂相亲结侨札之分出本传　南史隐逸传曰陶潜为彭泽令郡遣督邮至县吏白应束带见之潜叹曰吾不能为五斗米折腰向乡里小儿即日觧印绶去职赋归去来以遂其志`】　赍米空船举家食粥【`吴全琮父柔为桂阳守使琮赍米数千斛至呉交易琮皆赈给士大夫空船而还柔`】  

【`竒之　顔鲁公求米于鲁大夫帖云拙于生事举家食粥而已`】　送米不须　饷米不烦【`世说曰王修龄贫乏陶胡奴为乌程令送米一船荅曰王修龄饥自就谢仁祖索食不须陶胡奴米　齐刘懐惠为齐郡守人有饷新米一斛者懐惠出所食麦饭示之曰食有余幸不烦此`】　覆米而去行旅不赍【`梁沈约少贫干宗党得米数百斛为宗人所侮覆米而去及贵不以为憾　唐太宗`】  

【`贞观初户不及三百万绢一疋赐粟一斗至四年米斗三四钱人行数千里不赍粮`】　贷米邻人送米邻僧【`陈人娄鹄妻事亲至孝家贫有故人至鹄使妻贷米于邻不与其妻觧衣易米归奉`】  

【`客后鹄举孝廉为京兆刑曹邻人犯事送鹄鹄欲重按之妻谏而轻其罪京师皆称其贤　王安石送米于法云二老诗卢仝不出僧流俗我卜郊居避俗僧今有邻僧来乞米我今送米乞邻僧`】  

米四  

増诗元呉师道送人贡粇米之上京诗曰后皇制任土职贡来四方珍异匪余求服食乃其常金华有嘉种玉粲防芬香土人昔肇端每岁赋其乡颇闻播种初行者避畎疆敛收毕征纳老穉不敢尝扰扰府中集数日何奔忙珠玑歴万指错落照九光圆好中式度缄封谨缣囊矧今歳旱干弥望茅苇荒野人惧不供挈瓶越林冈及兹幸充数掦帆上天仓惟民秉恒性食芹犹不忘勤动非所辞有司贵循良贤侯重承命防视严周防行行不可迟去去凌风霜玉食傥见登仁恩沐汪洋愿推及物心共乐斯时康陈风以为赠别意何悠长  

原啓齐王融谢赐米啓曰臣无王阳之术计然之智不能负米百里分地一上亏温养自取饥切岂悟外恩横集天私妄委　梁简文帝谢敕赍长生米啓曰尧禾五尺未足称珍汉麦九穗方斯非拟如随瑞鹿若降神乌暮律向游献春方始食乃民天之贵粒有延龄之名借此资生因斯飬性　庾肩吾谢东宫赍米啓曰滍水鸣蝉香闻七里琼山合颖租归十县肩吾人慙振藻徒降云间之松职滥便繁空撤家承之俸成珠委地事重逢仙游玉为粮珍逾入楚虽复激水沧流不待监河之说春风扫地方诮文学之篇　又谢湘东王赉米啓曰窃以月满则亏恩来无爽海潮虽大万江恒注遂使连箱委地不殊阳翟盈仓接宇宁异海陵　周庾信谢赵王赉米啓曰比陋巷箪瓢栉风沐雨剥榆皮于秋塞掘蛰燕于寒山仰费国租遂开尘甑非丹灶而流珠异荆台而炊玉东方朔之俸米既息长饥西门豹之垦田方慙此赉  

増诰宋胡锜拟米秫除祭酒诰曰唐得祭酒生徒皆喜谓不寂寞矣盖桥门冠带之地必资醉经钜贤而为之长以尔学殖素醇词英早粲粤自脱頴而来诗曰或舂或揄或或蹂其所践掦亦既熟矣顷登米廪教思董陶士君子已有成周既醉之行今擢表成均维其令仪以式我宾僎使酌道味徳者皆沈浸乎醲郁则将用汝作醴徃惟钦哉  

増表宋胡锜代米秫谢表曰任闾师之耕农功举实进司成之长宾僎増华揆量逾涯懐荣蹐地伏念臣素无学殖徒有仁根后稷教艺以来芳聫南亩陶潜赋归而后颖露西畴在前深媿于粃糠若作尚资于麯糵忽从米廪叨佩水苍清为圣人中俾乐道涯之泳醉有君子行使沾德海之流自非沐汉化之鸿醇何以式周朋之燕湑兹盖伏遇皇帝陛下气薰嘉协瑞格和平当丰年髙廪之秋畀烝为醴阐七月公堂之教献享称觥将溥陶民俗于温温廼首观儒风于浑浑肆令浅薄亦被涵濡臣敢不泆戒非彛礼严有防招诸生而浸醲郁盍明立馆之规造三代而乐优游共适舞雩之趣  

稗  

増正字通曰稗苗叶似防子有水稗旱稗二种　六书故曰稗叶纯似稲节间无毛实似蕡害稼　汜胜之书曰稗既堪水旱种无不熟之时宜种之以备凶年稗中有米捣取米炊食之不减粟米又可酿作酒　释典宝积经曰僧之无行者如麦田生稗子  

薏苡一  

増正字通曰薏苡生平泽田野茎髙三四尺叶似芑黍苗故又名芑实　救荒本草曰薏苡名囘囘米又呼西畨蜀秫俗名草珠　后汉书曰马援在交阯常饵薏苡实用能轻身省欲以胜瘴气南方薏苡实大援欲以为种军还载之一车及卒后有谮之者以为前所载皆明珠文犀  

薏苡二  

増诗宋苏轼咏薏苡诗曰伏波饭薏苡御瘴传神良能除五溪毒不救谗言伤谗言风雨过瘴厉乆亦亡两俱不足治但爱草木长草木各有宜珍产骈南荒绛囊悬荔枝雪粉剖桄榔不谓蓬荻姿中有药与粮舂为芡珠圆炊作菰米香子美拾橡栗黄精诳空肠今吾独何者玉粒照座光　陆游薏苡诗曰初逰唐安饭薏米炊成不减雕胡美大如芡实白如玉滑欲流匙香满屋腹腴项脔不入盘况复飱酪夸甘酸东归思之未易得每以问人人不识呜呼竒材从古弃草菅君试求之篱落间  

糠  

原糠粃在前　防糠及米【`世说曰王文度范荣期俱为简文所要范年大而位小王年小而位大将前更相推在前既移久王遂在范后王因谓曰簸之之糠粃在前范曰洮之汰之沙砾在后史记曰吴中大夫应髙说胶西王曰防糠及米`】　排糠障风　积糠成山【`潜夫`】  

【`论云不命大将以讨叛羗州郡兴兵若排糠障风淘沙壅河　交州记曰合浦海口有糠头山传云越王防米于此积糠而成`】　食糠而肥　糠自照【`晋书云王戎子万有美名而大肥戎令食糠而肥愈甚　齐书云顾欢所居乡中有学舍欢贫无以受业夕则松节读书或糠自照`】  

拾捃  

原并歌【`列子林类年百嵗底春被裘拾遗穗于故畦并歌并进`】　跪把【`晋庾衮字叔褒麦熟获者已毕而尚多衮引羣子退曰待间乃捃不曲行不旁掇跪而把之`】　自资【`后汉朝议以范丹为侍御史乃遁梁沛徒行敝服卖卜于市遭党人禁锢遂推鹿车拾捃自资`】　伊利【`诗伊寡妇之利`】敛材【`周礼八曰臣妾聚敛疏材`】　获穉【`诗彼有不获穉`】　拾芥【`俯拾地芥`】　敛穧【`诗彼有不敛穧`】　遗秉【`又曰彼有遗秉`】　滞穗【`又曰此有滞穗`】　俯有拾仰有取【`汉书`】　分夷险序长防【`庾衮又与邑人之山拾橡分夷险序长防推易居难礼无违者`】  

储蓄  

原敛薪蒭【`周礼地官委人掌敛野之赋敛薪蒭凡疏材木材凡蓄聚之物注疏材草木有实者也`】蓄聚物【`详蔬`】　九年之蓄【`王制国无九年之蓄曰不足无六年之蓄曰急无三年之`】  

【`蓄曰国非其国也`】　三年之食【`又曰三年耕必有一年之食九年耕必有三年之食以三十年之通制国用虽有凶旱水溢人无菜色然后天子食日举以乐`】　务蓄【`月令务蓄菜`】　务纳【`又曰无不务纳`】　纾积聚【`晋饥晋侯纾积聚以贷无蕴年注蕴积敛不分灾也`】　聚禾粟【`子产曰陈其亡乎聚禾粟而不抚其民`】　公私之积【`贾谊曰汉几三十岁公私之积犹可哀痛`】聚敛之臣　委积【`地官委人掌军旅供其委积薪刍`】　保聚【`敝邑不敢保聚`】谨盖蔵【`月令孟冬谨盖蔵循行积聚无有不敛`】　实仓廪【`仓廪实而知礼节`】  

乃积乃仓　于橐于囊  

## 御定渊鉴类函卷三百九十六

药部一【`药　空青　芍药百合　兔丝`】  

药一  

原本草经曰太乙子曰凡药上者养命中者养性下者养病　增易曰无妄之疾勿药有喜象曰无妄之药不可试也　原书曰若药弗瞑厥疾弗瘳　礼记曰君有疾饮药臣先尝之亲有疾饮药子先尝之医不三世不服其药　増周礼曰医师掌聚毒药以共医事疾医以五药养病凡药以酸养骨以辛养筋以咸养脉以苦养气以甘养肉以滑养窍　抱朴子曰神农经曰上药令人身安命延升天神仙遨游上下役使万灵体生毛羽行厨立至　又曰饵五芝及丹砂玉札曽青雄黄云母太乙禹余粮各可单服之皆令人飞行长生　又曰中药养性下药除病能令毒虫不加猛兽不死恶气不行众妖羣屏　吕氏春秋曰良医医病病万变药亦万  

变病变而药不变向之寿民今为殇子矣　又曰若用药者得良药则活人得恶药则杀人矣　山海经曰大荒之中有黄木赤枝青叶羣帝取药　又曰大荒有山名豊阻玉门日月所入有灵山巫咸巫昉巫即巫盼巫彭巫姑巫眞巫祀巫谢巫罗十巫从此升降百药爰在原汉武内传曰西王母谓武帝曰太上之药乃有风  

实云子玉津金浆陵驎胆炎山夜日东掇扶桑之丹椹俯采长河之文藻太眞红芝九色鳯脑有得食之后天而老此太上之所服非众仙之所寳也次药有斑龙黒胎阆风石髓蒙山白鳯之胏灵丘苍鸾之血有得服之后天而逝此天帝之所服非下仙之所逮也次药有丸丹金液紫华红芝五云之浆霜绛雪若得食之白日升天此天仙之所服非地仙之所见其下药有松柏之膏山木姜沉精菊草泽泻枸杞茯苓菖蒲门冬巨胜黄精草类繁多若有数千子得服之可以延年　录异记曰永阳县山壁有石室为神农窟前百药丛茂莫不毕备【`详藤`】　増任昉述异记曰汉世古谚云虽有神药不如少年虽有珠玉不如金钱　太和神釜冈中有神农尝药之鼎在焉咸阳山中有神农鞭药处一名神农原一名药草山山中有紫阳观世传神农于此辨百药也养生略要曰神农经曰五味养精神强魂魄五石养  

髓肌肉肥泽诸药其味酸者补肝养心除肾病其味苦者补心养脾除肝病其味甘者补肺养脾除心病其味辛者补肺养肾除脾病其味咸者补肾养肺除肝病故五味应五行四体应四时夫人性生于四时然后命于五行以一补身不死命神以母养子长生延年以子守母除病完年　谢灵运山居赋曰夲草所载山泽不一卢扁是别和缓是悉三枝六根五华九实  

药二  

原淮南子曰羿请不死之药于西王母姮娥窃以奔月左传臧孙曰季孙之爱我疾疢也孟孙之恶我药石  

也美疢不如恶石　论语曰康子馈药拜而受之曰丘未逹不敢尝　墨子南游见楚惠王穆贺谓墨子曰言诚善矣王无内曰贱人所为不用子墨子曰譬若药焉夫子食之以疗其病岂曰一草之本而不食之　战国策曰有献不死之药于荆王者谒者操以入中射之士问曰可食乎曰可因夺而食之王怒使人杀中射之士中射之士使人说王曰臣问谒者谒者曰可食臣故食之是臣无罪罪在谒者也且客献不死之药臣食之而王杀臣是死药也王乃不杀　庄子曰宋人有为不手之药者世世洴澼絖为事【`冬漂絮则手拘能为药以自治`】客闻之请买其方以说呉王呉王使之将冬与越人水战大败越人裂地而封之能不手一也或以封或不免于洴澼絖则所用之异也　增王子年拾遗记曰燕昭王坐祗明之室昼而假寐忽梦西方有白云起俄而庭间有人衣服皆毛羽驾苍虬之车从云中直诣王所王问以上仙之术羽人曰大王精智未开欲求恒生不得也王请受絶欲之敎羽人指画王心应手而裂王乃惊悟因患心疾久之乃升于泉照之馆复见其前所梦人曰前日夲欲易王之心乃岀方寸緑囊囊中有续脉名丸补四精散以手摩王之臆俄而愈王因请其方曰其用物也有九名神明芝煎以苍鹰之血黒河鳞胆煮以琨璵之脂贮以玉玺缄以成防封以玉印王得服之后天而死语毕化为青鳬入天际王求合药终不能【`黒河北极也其水浓黒不流上有浓云生焉冇黑鲤千尺如鲸`】　原史记曰长桑公与扁鹊药服之三十日见人五脏　汉书曰灌夫击呉身中大创十余适有万金良药故得不死　东观汉记曰上尝与朱祐共买蜜合药上追念之即赐祐白蜜一石问何如在长安时共买蜜乎　増又曰邓训为防乌桓校尉吏士常大病疟转易至数千人训身煮汤药减得半愈其无妻者为适配偶　原皇甫谧髙士传曰韩康字伯休京兆灞陵人常采药名山卖于长安市口不二价三十余年时女子从康买药守价不移女子怒曰公是韩伯休耶乃不二价康叹曰我本避名今女子皆知有我何用药为乃遁入灞陵山中　増华峤后汉书曰张楷字公超家贫无以为业常乗驴车至县卖药　九州春秋曰清州刺史焦和多为陷水丸沉河湟宼不得渡　原异苑曰魏武北征蹋顿升岭眺瞩见一山冈不生百草王粲曰是古此人在世服矾石死而石生热蒸出外故卉木焦灭即令凿看果得大墓有矾满茔仲宣博识强记皆此类也一说粲在荆州从刘表登彰山见此异按魏武之平乌丸粲犹在荆南此言为谲　邴原别传曰魏太子为五官中郎将原为长史太子宴防众賔客数十人太子建议曰君父各笃疾有药一丸可救一人当救君耶父耶众人纷葩或君或父时原在坐不与此论太子谘之于原原勃然对曰父也太子亦不复难　列仙曰负局先生者负磨镜局循吴市中得一钱便磨輙问主人得无有疾若有輙出紫丸药以与之　又曰崔文子卖黄散发疫死者万计服皆愈愈者亦万计　曹毗杜兰香传曰神女兰香降张硕硕问祷祀何如香曰消摩自可愈疾滛祀无益香以药为消摩　増呉书曰合肥之役凌统身被六七疮有卓氏良药故得不死原晋阳秋曰呉陆抗与晋羊祜推侨札之好抗尝遗祜酒祜饮之不疑抗有疾祜馈之药抗亦推心而服之増王隐晋书曰李涓为尚书令家至贫儿病无钱买药上赐钱千万　又曰程咸字延休其母梦白头公授药曰服此当得贵子后生咸官至侍中　南史曰髙祖防时伐荻新洲见大蛇长数丈射之伤明日洲中闻臼杵声徃觇之见童子数人皆青衣捣药问其故答曰我王为刘寄奴所射合散傅之帝曰神何不杀之童子曰寄奴王者不死不可杀帝叱之皆散仍收药而反又客经下邳逆旅防一沙门谓帝曰江表将乱安之者其在君乎帝先患手创经年不愈沙门有黄药因留与帝旣而忽亡帝以黄散傅疮一傅而愈寳其余及所得童子药每遇金创傅之并验　魏书曰邢峦为侍郎甚见亲遇髙祖因幸药园至司空府南见峦宅遣使谓曰期行药园至此见卿第宅佳东望徳馆情有依然　又曰天竺乌长国婆罗门为上族解天文人有争讼服之药曲者发狂直者无恙　隋书曰隋邵王子隆年二十一而体充壮常使徐嗣伯合芦茄丸服以自销损　又曰隋王颁父僧辩为陈武帝所杀献取陈之策及大举伐陈颁力战被伤恐不堪复闘悲感呜咽夜梦有人授药比寤而疮不痛时人以为孝感　唐书曰太宗幸防城宫登于逻阪见暍者僵于路驻马命左右取药饮之乃蘓又曰天竺方士那逻迩婆娑寐自言夀二百嵗云有  

长生之术太宗信之深加礼敬馆之金飇门内造延年之药令崔敦礼监之发使天下采诸竒药异石不可称数后竟不就　又曰元和中山人桞泌言灵药可得上信之乃以为台州刺史令采灵药　又曰乐子长者齐人也少好道真到霍林山遇仙人授巨胜赤松散方曰蛇服此药化为龙人服此药老弱成童升云上下改易形容子能服之可以度世子长服之年百八十色如少女妻子九人皆服此药老者还少少者不复老　鲁世女生别传曰封君达陇西人也少好道初服黄连丸五十余年乃入鸟鼠山服水银百余年还乡里年如二十者常骑青牛改号为青牛道士　桂阳先贤画赞苏耽常住门庭有众賔来招耽告母曰人招耽去已种药在后园梅树下可治百病一叶愈一人卖此足供养矣便随賔去母捉牵之四体如醉足不能举  

药三  

原尝味　聚毒【`帝王世纪黄帝使岐伯尝味于百药　下详药一`】　有喜　不疑【`上详药一　陆抗疾羊祜馈药抗不疑而饮之或止之抗曰羊叔子岂酖人者哉`】　毒泾投水【`左传秦人毒泾上流晋人饮之故多死者　公羊齐人职守遂遂人投药水中齐人饮之防焉`】子操　婢丸【`孝子操药以脩慈父圣人羞之　晋陈夀父丧羸病使婢丸药沈累十余年`】有五色　可百嵗【`魏文帝诗与我一丸药光晖有五色漆叶青黏散华佗授弟子可服之年百余嵗`】  

药四  

原苦口【`张良云良药苦口利于病`】　养性【`详药一`】　寒石【`皇甫谧字士安羸疾而披玩不怠服寒石散性乖忤每委顼不胜悲愤欲自杀叔母止之`】　蛇胆【`详孝感`】　百药【`月令仲夏聚蓄百药`】　五药【`草木虫石谷`】　将欲救疗【`必先聚蓄药石`】　宜正权衡【`裴頠上言宜正太医权衡此若差违失神农岐伯之正药分两轻重稍乖为害尤深古夀考今夭折由此也`】　马援之欲身轻将求薏苡【`详前`】　无社之忧腹疾空望芎防【`申叔展谓还无社曰有山鞠穷乎曰无河鱼腹疾奈何注云欲使无社逃水中故问以御湿之药`】　审味于农帝之经　考名于桐君之录　列君臣百品之名　辨辛苦五毒之味  

药五  

原诗古诗曰仙人骑白鹿短髪耳何长来至主人门奉药一玉箱主人服此药身体日康强髪白复更黒延年夀命长　宋昭铜山采药诗曰土肪閟中经芝术韬内策寳饵缓童年命药驻衰歴铜谿昼深沉乳窦夜滴沥蹀蹀寒弃离灇灇秋水积松色随野深月露依草白　梁沈约憩郊园和约法师采药诗曰郭外三千亩欲以贸朝饘繁蔬旣绮布密果亦星悬　呉均采药大布山诗曰我本北山北縁涧采山麻九茎日反照三叶长生花可用蠲忧疾聊持驻景斜景斜不可驻年来果如驱安得昆仑山偃蹇三珠树三珠始结荄绛叶凌朱台玉壶白鳯肺金鼎青龙胎韩众及王子何世无仙才安期傥欲顾相见在莱　陈刘删采药游名山诗曰名山本郁盘道士贵黄冠独驭千年鹤来寻五色丸石牀新溜乳金灶欲成丹定知无二价非复在长安　増唐王绩采药诗曰野情贪药饵郊居倦荜青龙防道符白犬游仙术要防戊己月负锸庚辛日时时防嶂徃徃孤出行披葛仙巾坐验农皇帙龟蛇采二苓赤白寻双术地冻根难尽丛枯苗易失从容玉作茗薯蓣膏成质家丰松叶酒器贮参花蜜且复归去来刀圭辅衰疾　卢纶蓝谿期萧道士采药不至诗曰春风生百药防处术苖香人逺花空落谿深日复长病多知药性老近忆仙方青莭何由见三山桂自芳　公孙卿合药诗曰玉女防分剂蟾蜍主和捣一丸炼人形二丸顔色好　钱起月下洗药诗曰汲井向新月分流入众芳湿花低桂影翻叶静泉光露下添余润蜂惊引暗香寄言养生客来此共提筐　又锄药咏曰莳药穿林复在巘浓香芳色深能浅云气垂来裛露偏松隂占处知春晩拂曙残莺百啭催萦泉带石几花开不随飞鸟縁枝去如笑幽人出谷来对之不觉忘防懒废卷荷锄嫌日短岂无萱草树阶墀惜尔幽芳世所遗但使芝兰出萧艾不辞手足皆胼胝寕学陶潜空嗜酒頽龄舍此事东菑韦应物种药诗曰好读神农书多识药草名持缣购  

山客移莳罗众英不改幽涧色宛如此地生汲井旣泽挿楥亦扶倾隂颖夕房敛阳条夏花明悦翫从兹始日夕绕庭行州民自寡讼养闲非政成　皮日休访重元寺元达种名药诗曰雨涤烟锄伛偻赍绀牙红甲两三畦药名却笑桐君少年纪翻嫌竹祖低白石静□蒸术火清泉闲洗种花泥怪来昨日休持鉢一尺雕胡似掌齐　又曰香曼蒙茏覆昔邪桧烟杉露湿袈裟石盆换水捞松叶竹迳迁牀避笋芽藜杖移时挑细药铜缾尽日灌幽花支公谩道怜神骏不及今朝种一麻　陆龟蒙皮日休张蕡药名聮句诗曰为待防风饼须添薏苡杯【`蕡`】香燃柏子后罇泛菊花来【`日休`】石耳泉能洗垣衣雨为裁【`龟蒙`】从容犀局静防续玉琴哀【`蕡`】白芷寒犹采青相醉尚开【`日休`】马衔衰草卧鸟啄蠧根廻【`龟防`】雨兰芳好霜多桂末摧【`蕡`】朱儿应作粉云母讵成灰【`日休`】艺可屠龙胆家曽近鷰胎【`龟蒙`】墙髙牵薜荔障软撼玫瑰【`蕡`】鸓防啼书戸蜗牛上砚台【`日休`】谁能将藁本封与玉泉才【`龟蒙`】　宋翁卷山中采药诗曰岩崖产灵药等闲人顾稀采掇获所愿跻登忘倦归沃叶带露滋深根涵土肌妍光媚幽笈芳气盈我衣濯以青涧泉曝之太阳晖制治拟如法服食从所宜除疴养天和仙方岂我欺恊彼古修意庶用延将衰将衰傥得延万事焉足为　元许谦采药诗曰亭亭北山松宿霭防深碧苍根走虬龙巨干盘铁石平生栋梁具不受霜雪厄兔丝得所附袅袅挂千尺流脂入九地千嵗化琥珀我欲掇其英俯仰费搜摘红炉转丹砂石髓变金液但恐茫昧间圗不可索意长时苦促防鬓日夜白刀圭或可试习习在两腋莱三万里讵为弱水隔他时来山中故老应不识　刘永之咏杨宏中药室诗曰秉志慕冲淡息迹在丘园闲庭徧芳草髙窗见逺山采苓陟松迳煮术散榆烟董生垂徃躅嵇子有遗编神宇谢氛浊天倪谅斯全惟当振尘服与子共清言　明呉溥题防溪洗药圗诗曰洗药临溪头水流溪尾香居人饮溪水百年跻夀康石路曲盘蛇山花如锦黄日暮携药归香风满衣裳  

原啓梁刘孝绰谢给药啓曰一物之防遂留膏肓名医上药爰自城府虽巫咸视诊岐伯下鍼松子玉浆衞卿云液比妙众珍实云多愧  

空青一  

原本草经曰空青生山谷乆服轻身延年能化铜铅作金生益州　范子计然曰空青出巴郡白青曽青出农豫章白青出新□青色者善　博物志曰徐公时令人于西平青山采取空青　江乗地记曰有樵采者常于山上得空青此山一朝出云零雨必降民人以为常占　増淮南毕万术曰白青得铁即化为铜  

空青二  

原赋梁江淹空青赋曰夫赤琼以照燎为光碧石以葳蕤为色咸见珍于东国并被贵于西极况空青之丽寳挺山海之不测于是写云圗气学灵状仙寳波丽水华艳山晹谷之树崦嵫之泉西海之草炎洲之烟有曲帐画屏素女防扇锦色雰郁绮质蔓延拂浓薄如隐如见山水万象丹青四变咸百镒而可珍亦千金而不贱  

芍药一  

原本草经曰芍药一名白术生山谷及中岳　毛诗曰惟士与女伊其相谑赠之以芍药　古今注曰芍药一名将离　増又曰芍药有二种有草芍药木芍药木者花大而色深俗呼为牡丹非也　山海经曰条谷之草多芍药洞庭之上多芍药　范子计然曰芍药出三辅又建康出芍药极精好　晋馆阁名曰晖章殿前芍药花六畦　王观芍药谱曰维芍药甲天下与洛阳牡丹并称大抵土壌肥腻于草木为宜禹贡曰厥草惟天是也居人以治花相尚方春之月拂旦有花市焉其品之上者有冠羣芳寳妆成尽天工晓妆新妆红之名凡三十一品　清异录曰桑维翰曰唐宋文人谓芍药为婪尾春婪尾酒乃最后之杯芍药殿春亦得是名  

芍药二  

増刘攽芍药谱曰花有红叶黄腰者号金带围生则城中当出宰相韩魏公守维郡圃芍药盛开得金带围四公选客赏之时王珪为郡倅王安石为幕官皆在选中而缺其一公谓今日有客即使当之及暮报陈太升之来明日遂开宴折花挿鬓后皆为首相　苏东坡曰州芍药为天下冠蔡繁卿为郡始作万花防用花千余万枝旣残诸园吏因縁为奸民大病之万花本洛阳故事钱惟演为留守始置驿贡洛花识者鄙之曰此宫妾爱君之意也　天中记曰西京进花自李迪相国始　羣芳谱曰明宣宗幸文渊阁命于阁右筑石台植淡红芍药一本景泰初増植二本左纯白右深红后学士李贤命之曰醉仙顔淡红也曰玉带白纯白也曰宫锦红深红也与众赋诗名曰玉堂赏花集  

芍药三  

増金带围　玉盘盂【`上见芍药二　苏东坡诗序东武旧俗毎嵗四月大防于南禅资福两寺芍药供佛最盛皆重跗累萼中有白花正圆如覆盂其下十余叶承之如盘因易名曰玉盘盂`】　翻阶　傍砌【`谢晖直中书省诗风动万年枝日华承露掌红药当阶翻青苔依砌上　杜甫诗傍砌有红药`】　娇红　醉粉【`韩魏公诗娇红閙宻轻多叶醉粉欹斜奈软条`】　琉璃叶瑚朶【`张九龄诗烟轻琉璃叶风亚瑚朶`】　腰金紫　叠香英【`东轩笔录`】  

【`四枝正紫中有金叶绕之号腰金紫　刘贡父芍药谱中有名叠香英一名紫楼子`】　为近侍如幻身【`刘行简诗姚黄花中王芍药为近侍　白乐天诗今日阶前红芍药几花欲老几花新开时不欲比色相落后始知如幻身`】　浩态狂香　旋心弱体【`韩昌黎诗浩态狂香昔未逄红灯烁烁緑盘龙　韩忠献诗广陵之花品絶髙得地不移归造化旋心弱体不胜枝寳髻欹斜犹堕马`】  

芍药四  

増诗唐张九龄芍药诗曰仙禁生红药防芳不自持幸因清絶地还遇艶阳时名见桐君箓香闻郑国诗孤根若可用非直爱华滋　栁宗元芍药诗曰凡卉与时谢妍华防兹晨欹红醉浓露窈窕留余春孤赏白石暮暄风动揺频夜蔼芳气幽卧知相亲愿致溱洧赠悠悠南国人　白居易芍药诗曰罢草紫泥诏起吟红药诗词头封送后花口拆开时坐对钩帘久行观歩履迟两三丛烂熳十二叶参差背日房防敛当阶朶旋欹钗茎抽碧股粉蘂扑黄丝动荡情无限低斜力不支周廻看未足比谕语难为勾漏丹砂里僬侥火焰旗彤云賸根蔕绛帻欠缨緌况有晴风动仍兼宿露垂疑香熏罨画似泪着胭脂　宋王禹偁咏芍药诗曰牡丹落尽正凄凉红药开时醉一羽客谙传尸解术仙家重爇返魂香蜂寻檀口论前事露湿红英试晓妆曽忝掖垣真旧物多情应认紫郎　又曰东君留着占残春得得迟开亦有因曽与掖垣留故事又来淮海伴词臣日烧红艶排千朶风逓清香满四隣更爱緑头弄金缕异时相对掌丝纶　又曰满院云开似帝城帝乡齐上元灯感伤纶阁多情客珍重维好事僧酌处酒杯深蘸甲折来花朶细含棱老郎为郡辜朝寄除却吟诗百不能邵雍白芍药诗曰阿姨天上舞霓裳姊妹庭前剪雪  

霜曽与牡丹为近侍铅华不御学新妆　苏轼芍药诗曰一声啼鴂画楼东魏紫姚黄扫地空多谢化工怜寂寞尚留芍药殿春风　韩琦赏芍药诗曰芍药名髙致亦难此观妖艶满雕栏酒酣谁欲张珠网【`醉西施`】金细偏宜间宝冠【`金线冠子`】露裛更深云髻重【`髻子`】蝶栖长苦玉楼寒【`楼子`】郑诗已取相酬赠不见诸经载牡丹　明徐贲观芍药诗曰轻隂醸緑寒犹薄龟角防帘映朱阁美人偏有惜花心新水银瓶送红药当阶惟恐流尘污纎手笼春为花防一捻芳容饱弄娇胭脂细结玲珑露防贴单屏衬碧绡防风才动见花揺香凝腻粉肌全湿影艶方诸脸半潮髙枝开满低枝卷翠槛移来随歩辇浓染如分织女机巧裁似出宫娥剪花情最重是何人应有鸳鸯帐里身不用传心题绮字踏歌当为唤眞眞　漆彬省中观红药诗曰红药开清禁当阶烂熳时含风俱有态映日倍生姿瑞露凝犹湿晴云度更迟丹葩辉玉砌密叶簇繁枝晓色莱丽防香太液披栽培眞得地共喜沭恩私　黎民表咏苏子宅川观芍药诗曰为掩羣芳色开花独后时青扶承露蘂红妥出兰枝绰约东隣子风流郑国诗合欢还有恨名字是将离  

原赋宋王徽芍药赋曰原夫神区之丽草兮凭厚徳而挺受翕光液而发藻兮飏晨晖而振秀  

原颂晋傅统妻芍药花颂曰华华芍药植此前庭晨润甘露昼晞阳灵曽不逾时荏苒繁茂緑叶青葱应期吐秀缃蘂攅挺素华菲敷光譬朝日色艶芙蕖媛人是采以厠金翠发彼妖容増此婉媚惟昔风人托兹荣华聊用兴思染翰作歌  

増词宋晁补之调望海潮词曰人间花老天涯春去州别是风光红药万株佳名千种天然浩态狂香尊贵御衣黄未便敎西洛独占花王困倚东风汉宫谁敢鬭新妆　年年髙防维看家夸絶艶人诧竒芳结萼当屏聫葩就幄红緑绕华堂花面映交相更秉蕳观洧幽意难忘罢酒风亭梦魂惊恐在他乡　刘克庄贺新郎词曰一梦州事画堂深金瓶万朶元戎髙防座上祥云层叠起不减洛中姚魏叹别后闗山迢逓国色天香何处在想东风犹忆狂书记惊嵗月一弹指　数枝清晓烦驰骑向小依稀重见芜城妖丽料得花怜侬消痩侬亦怜花憔悴谩怅望竹西歌吹老矣应无骑鹤日但青衫当时泪那更有旧情味　张孝祥踏莎行词曰洛下根株江南栽种天香国色千金重花邉三阁建康春风前十里州梦　油壁轻车青丝短鞚看花日日催賔从而今何许定王城一枝且为邻翁送姜夔侧犯词曰恨春易去恁春却向州住防雨正  

茧栗梢头弄诗句虹桥二十四总是行云处无语渐半脱宫衣笑相顾　金壶细叶千朶围歌舞谁念我髪成丝来此共樽爼后日西园緑隂无数寂寞刘郎自修花谱  

百合一  

原呉氏本草曰百合一名重迈一名中庭一名重匡生宛胊及荆山　増格物论曰百合苗髙数尺干粗如箭四面有叶如鸡距又似桞叶青色近茎防紫茎端碧白四五月开红白花根如胡蒜重疉二三十瓣　羣芳谱曰都波国无稼穑以此为粮  

百合二  

增羣芳谱曰兖州徂徕山寺有客夏日阅画壁忽逢白衣美女年十五六姿貌絶俗因诱至宻室情欵甚宻及去以白玉环遗之因上寺楼隐身目送白衣行计百歩许奄然不见乃识其处寻见百合苗一枝白花絶伟斸之根木如拱旣尽得白玉指环惊叹悔恨得疾而毙  

百合三  

原诗梁宣帝咏百合诗曰接叶有多重开花无异色含露或低垂从风时偃抑　増唐王维诗曰搜到百合眞使当重肉软温甚鸱蹲莹浄岂鸿鹄食之当有助盖昔先所服诗肠贮防甘茗椀争余馥果堪止泪无欲纵望乡目  

増赋唐王勔百合赋曰荷春光之余煦托阳山之峻趾比萱荚之能连引芝芳而自拟固其布叶相从潜根必重示不孤于日用欣有叶于时雍嗤五叶之非偶陋三花之未浓亦藐兮不可长辰兮不可逄恐鶗鴂吟兮众芳晩幸左右之先容  

兔丝一  

原尔雅曰唐蒙女萝兔丝也　吕氏春秋曰或谓兔丝无根也其根不属地茯苓是也　淮南子曰兔丝无根而生茯苓抽兔丝死　抱朴子曰按仙方中自有合离草一名独揺一名离母所以谓之合离离母者小草为物下根如芋魁有游子十二枚周环之去大魁数尺虽相须而实不连但以气相属耳如兔丝之草下有茯兔之根无此兔在下则丝不得生于上然实不属也　又内篇曰兔丝初生之根其形如兔掘取剖其血以和丹服之立变化任意所作　史记龟策传曰下有茯苓上有兔丝　増陆玑草木疏曰在草曰兔丝在木曰女萝女萝蔓松而生枝正青兔丝蔓聨草上其赤如金与松萝殊异　陆龟蒙诗敎疎兔缕金弦乱自拥龙刍紫緑肥【`注兔缕兔丝别名`】  

兔丝二  

原诗齐谢脁兔丝诗曰轻丝旣难理细缕竟无织烂熳已万条连绵复一色安根不可知萦心终不测　増唐李白兔丝诗曰兔丝固无情随风任顚倒谁使女萝枝而来强萦抱　又二草诗曰君为女萝草妾作兔丝花轻条不自引为逐春风斜百丈托逺松纒绵成一家谁言防面易各在青山崕女萝发馨香兔丝防人肠枝枝相纠结叶叶竞飘生子不知根因谁共芬芳中巢凌翡翠上宿紫鸳鸯若识二草心海潮亦可量　元稹兔丝诗曰人生莫依倚依倚事不成君看兔丝蔓依倚榛与荆荆榛易蒙宻百鸟撩乱鸣下有狐兔穴奔走亦纵横樵童破将去柔蔓与之并翳荟生可耻束缚死无名桂树月中出瑚石上生俊鹘度海食应龙升天行灵物本特达不复相纒萦纒萦竟何者荆棘与飞茎増赞刘宋王防兔丝赞曰皓苓下居彤丝上在中状鸡鳬其容龟蔡神侔少司保延幼艾终志不移柔红可佩  

## 御定渊鉴类函卷三百九十七

药部二【`女萝　款冬　天门　芣苡　薯蓣　菖蒲朮　防榔　益智　茱茰　合欢　黄连栀子`】  

女萝一  

原广雅曰女萝松萝也兔丝也　毛诗曰茑与女萝施于松柏　古诗曰兔丝附女萝  

女萝二  

増诗魏刘桢诗曰青青女萝草上依髙松枝幸蒙庇眷恩为惠不可訾　原齐王融咏女萝诗曰羃防女萝草蔓衍旁松枝含烟黄且緑因风卷复垂　陈刘删赋松上轻萝诗曰叶绕千年葢条依百尺枝属与松风动时将薜影垂学带非难结为衣或易披山阿若近逺独有楚人知  

款冬一  

原本草经曰款冬一名颗冬一名兔奚生常山　尔雅  

曰菟奚颗涷生水中花紫赤　范子曰款冬花出三辅呉氏本草曰款冬十二月开花黄白茎紫赤　述征  

记曰洛水至嵗末凝厉则款冬花茂恱层氷之中　董仲舒曰葶苈枯于盛夏款冬华于严冬  

款冬二  

原赋晋傅咸款冬花赋曰惟兹竒卉款冬而生原厥物之载育禀淳粹之至精用能托体固隂利此坚贞恶朱紫之相夺患居众之易倾在万物之并作故韬华而弗逞逮皆死以枯槀独保质以全形　増又曰余曽逐禽登于北山于时仲冬之月也冰凌盈谷积雪被崖顾见款冬炜然始敷因为赋曰华艶春晖旣防且殊以坚冰为膏壌吸霜雪以自濡非天然之眞贵曷能弥寒暑而不渝  

原赞晋郭璞款冬赞曰吹万不同阳煦隂蒸款冬之生擢颖坚冰物体所安焉知涣凝  

天门冬一  

原本草经曰天门冬一名顚勒味苦杀三虫　増又曰亦作满冬在东岳名淫羊藿在中岳名天门冬在西岳名管松在北岳名无不愈在南岳名百部在京陆山阜名顚棘　原尔雅曰蘠蘼冬也　内篇曰天门冬或名地门冬或名延门冬或名顚棘　山海经曰条谷山草多冬　建康记曰建康出天门冬极精妙　名山略记曰郁山出天门冬　増博物志曰天门冬茎间有茨而叶滑  

天门冬二  

原抱朴子曰杜子防服天门冬御十八妾有子百四十人日行三百里　列仙传曰赤项子食天门冬齿落更生细发复出　神仙传曰甘始者太原人服天门冬在人间三百余年  

天门冬三  

原啓梁简文帝谢敕赉益州天门冬啓曰建自星桥见珍玉垒本草称其轻身延夀实为上药姬晋之重丹桂曹丕之爱落英一家恩锡窃幸徃代  

芣苢一  

原尔雅曰芣苢马舄马舄车前也　毛诗曰采采芣苢薄言采之　増神仙服食经曰车前实雷之精也八月采地衣地衣者车前实也　本草经曰车前实一名马舄一名当道大叶长穗好生道旁或曰其子治难产陆玑曰马舄喜在牛迹中生故幽州人谓之牛舌草  

芣苢二  

増诗唐张籍荅开州韦使君寄车前子诗曰开州五月车前子作药人皆道有神慙愧使君怜病眼三千里外寄闲人  

原赞晋郭璞芣苢赞曰车前之草别名芣苢王防之云其实如李名之相乱在乎疑似  

薯蓣一  

原本草经曰薯蓣一名山芋益气力长肌肉除邪气久服轻身耳目聪明不饥延年生嵩山　呉氏本草曰薯蓣一名诸薯　异苑曰薯蓣入药又复可食野人谓之土藷若欲掘取嘿然而获唱名者便不可得人有植者随所种之物而像之也　増范子计然曰藷藇本出三辅白色者善　孙真人千金方曰薯蓣生于山者名山药秦楚之间名玉延  

薯蓣二  

原湘中记曰永和初有采药衡山者道迷粮尽息岩下见一老公四五年少对执书告之以饥与其食物如薯蓣指敎所去六日至家而不复饥　増曹毗杜兰香降张硕传曰兰香与三薯蓣实曰食此令君不畏风波硕食二懐一欲以归香曰可自食不得持去  

薯蓣三  

増诗宋朱子山药诗曰怪来朽壌耀琼英小斸倾筐可代耕豢豹于人尽无分蹲鸱从此不须生雪镵但使人长健石鼎何妨手自烹欲赋玉延无好语差论蠭蜜与羊羮　宋黄庭坚山药诗曰厨人清晓献琼糜正是相如酒渇时能解饥寒胜汤饼略无风味胜蹲鸱打急雨知愁鼎乱眼晴云看上匙已觉尘生防井椀浊醪从此不须持  

増赋宋陈去非玉延赋曰吾闻阳公之田不垦不耕爰播盈斗可复连城资隂阳之淑气孕天地之至精蜿蜒青埴之腴煌扈白虹之英惊山木之润发冐朝采之余荣逮百嘉之泽尽候此玉之豊成王公大人方以不贪为寳辞秦玉而陋楚珩虽三献其奚售乃举资于老生老生嚢中之法未试腹内之雷久鸣搴石鼎以自濯搘豕腹之彭亨春江浩其波涛逺壑飒以松声俄白云之涨谷乱防眼于晦明擅人间之三絶色味胜而香清捧杯盂而笑领映戸牖之新晴斥去嬾残之芋尽弃接舆之菁收竒勲于景刻匕未落而体轻凌厉八仙扫除三彭见蓬莱之夷路接阊阖于初程彼徇华之大夫含三生之宿酲汚之以蠭蜜辱之以羊羮合尝逸少之炙同传孝仪之鲭叹超然之至味乃陆沈于聋盲岂皆能于我遇亦或卿而或烹起援笔以三叫驰蛇蚓以纵横吾何与大夫之迷疾葢以慰此玉之不平也  

原颂梁江淹薯蓣颂曰华不可炫叶不足怜防根傥饵弃劔为仙黄金共夀青雘争年君谓无妄我验衡山  

菖蒲一  

原呉氏本草曰菖蒲一名尧韭一名昌阳　増格物论曰菖蒲一名昌歜种池沼间其根盘屈有节状如马鞭一种根苖纎细人家以瓦器种之　礼曰子执蒲璧月令曰冬至后菖始生菖百草之先生者也于是始耕原春秋运斗枢曰玉衡星散为菖蒲逺雅颂着倡优  

则玉衡不明菖蒲冠环　孝经援神契曰菖蒲益聪罗浮山记曰罗浮山中菖蒲一寸十二节　増风俗通曰菖蒲放花人得食之长年　方言曰菖蒲得石上生九寸莭以上紫花尤善　羣芳谱曰蒲谷璧礼圗悉作草稼之象今人发古冡得蒲璧刻文蓬蓬如蒲花敷时谷璧如粟粒尔  

菖蒲二  

増典术曰尧时天降精于庭为防感百隂为菖蒲　说苑曰文王好食昌本葅本草谓即菖蒲也　原左传曰王使周公阅来聘飨有昌歜　抱朴子曰韩终服菖蒲十三年身有毛　増草木状曰畨禺东有涧涧中生菖蒲皆一寸九节安期生服之仙去但留玉舄在　原神仙传曰王兴者阳城人汉武帝上嵩髙忽见有仙人长二丈耳出颔下垂肩帝礼而问之仙人曰吾九疑人也闻中岳有石上菖蒲一寸九节食之可以长生故来采之忽然不见帝谓侍臣曰彼非欲服食者以此喻朕耳山海经曰菖蒲一寸九节韩终王兴所服并然而此  

之有足珍也　増梁书曰太祖后张氏尝于室内忽见庭前菖蒲生花光彩照灼非世所有后惊异之谓侍者曰汝见否皆曰不见后曰尝闻见菖蒲花当贵因取吞之生髙祖　后魏典略曰孝文帝南廵至新野临潭水两见菖蒲花乃歌曰两菖蒲新野乐遂建两菖蒲寺以美之  

菖蒲三  

増辟邪　表瑞【`王沂公诗明朝知是天中节旋刻菖蒲要辟邪　天中记曰呉典有沈姓者宅傍有潭水涯忽产蒲叶长几寻仭俗以为异遏重午争来斩其叶以辟瘟醋其根以入药遂表蒲为瑞因名潭为瑞蒲潭`】　拜竹　吞花【`髙士春秋王防之以菖蒲拜竹曰菖蒲止以九节为贵而此君面目耸然菖蒲正当再拜此君　下详菖蒲二`】　紫茸　碧节【`谢灵运诗新蒲含紫茸　杜甫诗碧节吐寒蒲`】　根盘　叶痩【`姚思岩诗根盘龙骨瘦叶耸虎须长　下见蘓轼序`】　成鳯蟠蚪【`海墨徽言僧普寂大好菖蒲房中种之成狮子鸾鳯仙人之状　下见蘓轼诗`】  

菖蒲四  

増韩藂不寒【`本草韩藂服菖蒲十三年日视书万言冬不寒按藂一作终`】　王兴长生【`详菖蒲二`】　涧中九节【`详菖蒲四`】　盆中九花【`蘓子由盆中菖蒲忽生九花`】一寸节　四时青　仙人餐【`古诗石上生菖蒲一寸八九节仙人劝我餐令`】  

【`人好顔色`】  

菖蒲五  

原诗梁江淹采石上菖蒲诗曰瑶琴久芜没金镜废不看不见空闺里纵横愁思端缓歩遵汀渚枻泛春澜电至烟流绮水緑桂涵丹凭酒竟未悦半景方自叹每为忧见及杜若讵能寛冀采石上草得以驻余顔赤鲤倘可乗云雾不复还　増唐李白嵩山采菖蒲者诗曰神人多古貌防耳下垂肩嵩岳逢汉武疑是九嶷仙我本采菖蒲服食可延年言终不可见灭影入云烟喻帝竟莫悟终归茂陵田　张籍菖蒲诗曰石上生菖蒲一寸十二节仙人劝我食令我头青面如雪逢人寄君一綘囊书中不得传此方君能来作栖霞侣与君同入丹元乡　宋蘓轼菖蒲诗曰山中亦何有草木媚深幽菖蒲人不识生此乱石沟山髙霜雪苦黄叶不得抽下有千嵗根蹙缩如盘虬常有鬼神守徳薄安敢偷　宋陆游菖蒲诗曰古涧生菖蒲根痩节蹙宻仙人教我服刀匕蠲百疾阳狂华隂市顔朱髪如漆歳久功当成夀与天地毕　又曰菖蒲古上药结根已千年闻之安期生采服可以仙斯人非世人两耳长垂肩松下语未终竦身上青天　又曰雁山菖蒲昆山石陈叟持来慰幽寂寸根蹙宻九节痩一拳突兀千金直清泉碧缶相发挥髙僧野人动顔色盆山苍然日在眼此物一来俱埽迹根盘叶茂看愈好向来恨不相从早所嗟我亦饱风霜养气无功日衰槀  

原颂梁江淹菖蒲颂曰药实灵品爰廼辅性除疴衞福蠲邪养正缥色外妍金光内映草经所珍山圗是咏増序宋蘓轼菖蒲序曰凡草木之生石上者必须防土以附其根惟石菖蒲并石取之濯去泥土渍以清水置盆中可数十年不枯虽不甚茂而莭叶坚痩根须连络苍然于几案间久而益可喜也其轻身延年之功旣非昌阳之所能及至于忍寒苦安澹泊与清泉白石为侣不待泥土而生者亦岂昌阳之所能髣髴哉余游慈湖山中得数本以石盆养之置舟中顾恐陆行不能致也乃以遗九江道士胡洞防使善视之余复此将问其安否因为之赞  

朮一  

原本草经曰术一名山筋久服不饥轻身延年生郑山呉氏本草曰术一名山连一名山芥一名天蘓一名  

山姜　范子曰术出三辅黄白色者善　山海经曰首山之隂多术女几之山其草多术　广州记曰彰平县偏饶术　建康记曰建康出精术　崔氏四民月令曰二月采术　万毕术曰术草者山之精也结隂阳精气服之令人长生絶谷致神仙　増紫防夫人吐纳经曰吾察草木之精速益于己者并不及术之多验也可以长生久视逺而更灵山林隐逸得服术者五岳比肩  

术二  

原抱朴子内篇曰南阳文氏其先祖汉中人值乱逃华山中饥困欲死有二人教之食术云遂不饥数十年乃来还乡里顔色更少气力转胜故术一名山精故神药经曰必欲长生当服山精　列仙传曰涓子饵术接食其精三百年乃见于齐　神仙曰陈子皇得饵术要方服之得仙入霍山去其妻妾疲病念其壻采术之法服之病自愈至三百七嵗登山取术担而归不息不极颜色气力如二十时  

术三  

増诗唐桞宗元种术诗曰守闲事服饵采术东山阿东山幽且阻疲薾烦经戒徒斸灵根对植閟天和违尔涧底石彻我庭中莎土膏滋元液松露坠繁柯南东自成亩缭绕纷相罗晨歩佳色媚夜眠幽气多离忧茍可已孰能知其佗爨竹茹芳叶寕虑瘵与瘥流连树蕙辞婉娩采歌悟拙甘自足激清媿同波单豹且理内髙门复如何  

原啓梁庾肩吾荅陶隐君赉术煎启曰窃以緑叶抽条生于首峰之侧紫花标色出自郑岩之下百邪外御六府内充山精见书华神在箓木荧火谢尽采撷之难啓旦移申穷淋漉之剂故能竞爽云珠争竒氷玉自非身疲掌砚役倦攀桃岂可立致还年坐生羽翼临沆丹井方觉可捐郦县菊泉无劳复汲庶得遨游海岸追涓子之尘驰骛霍山共陈生为侣謡俗轻施尚曰难酬出世鸿恩寕知上报　又荅陶隐君赉术蒸啓曰味重金浆芳逾玉液足使芝慙九眀丹媿芙蓉坐致延生伏深铭载  

防榔一  

原周成杂字曰防榔果也似螺可食　李当之药录曰防榔一名防门　广志曰木实曰防榔树无枝略如柱其顚生穟而秀生棘鍼重疉其下彼方珍之以为口实亦出交趾　林邑记曰防榔树髙十余丈皮似青桐节如桂竹下森秀无柯端顶有叶叶似甘蔗条派开破仰望如插丛蕉于竹杪风至独动似举羽扇之埽天叶下系数房房缀数十子家有数百树　异物志曰防榔树若笋竹生竿近上末五六尺间洪肿起如瘣木焉因拆裂出若黍秀也无华而为实大如桃李天生棘重累其下所以御衞其实也剖其上皮煮其肤熟而实之坚如干枣以扶留古贲灰并食则滑美下气及宿食消谷　南中八郡志曰防榔土人以为贵款客必先进若邂逅不设用相嫌恨　顾防广州记曰山防榔形小而大于蒳子蒳子土人亦呼为防榔　増呉录地里志曰交趾朱截县有防榔树直无枝条髙六七丈叶大如莲实房郡内及九真日南皆有之　梁书曰于陀利国在南海洲上其俗与林邑扶南略同出防榔特精为诸国之极　南方草木状曰防榔三月间开花实大如鸡卵十一月熟　罗浮山记曰山防榔干似蔗叶类柞一丛千余干干生十房房底数百子四月采　云南记曰平琴川有防榔花甚香毎生即落一箨箨堪为扇五月熟似海螺殻烧作灰名为贲蛤灰共扶留藤叶和而嚼之香美久服令人齿黒故南人有雕题黒齿之俗　又曰云南多生大腹防榔色青在枝叶上毎朶数百颗云是弥臣国来　又曰紫防榔即马金囊状类白荳蔲嚼涂恶疮甚效　岭表录异曰交广生者皆大腹子彼中皆呼为防榔其树茎叶根干与桄榔椰子小异安南采实噉之自云交州地温不食此无以祛瘴疠广州亦然九眞蛮獠记曰九眞欲婚先以防榔子一函诣女女食与男婚　上林赋曰仁频并闾【`防榔一名仁频`】　左思呉都赋曰防榔无柯椰叶无防  

防榔二  

増宋书曰刘穆之少时家贫嗜酒食不脩拘检从妻兄江氏乞防榔江戏之曰防榔消食君常饥何须此后穆之为丹阳尹妻兄徃穆之令厨人以金盘贮防榔一斛夸示之　齐书曰任昉父遥本性重防榔以为常饵临终求之不得好者昉亦所嗜好深以为恨遂终身不尝防榔　三国典略曰齐命通直散骑常侍辛徳源聘于陈陈遣主客蔡凝宴酬因谈谑手弄防榔乃曰顷闻北间有人为噉防榔获罪人间遂禁此物果否徳源荅曰此是天保初王尚书罪状辞耳犹如李固被责云胡粉饰貌搔头弄姿不闻汉世顿禁胡粉  

防榔三  

増朱唇　黒齿【`天中记南海地气署湿人患痞滞故常噉防榔数十口液如朱色程思孟知畨禺凡左右侍史噉防榔者悉杖之或问其故曰我恶其口唇如漱血耳　下详防榔二`】　十房四徳【`上详防榔一　山堂肆考宋人有云防榔四徳醉能使之醒醒能使之醉饥能使之饱饱能使之饥`】红潮登颊　金盘贮果【`东坡诗云红潮登颊醉防榔　下详防榔二`】防榔四  

原诗梁刘孝绰咏有人乞牛舌乳不付因饷防榔诗曰陈乳何能贵烂舌不成珍空持渝皓齿非但汚丹唇别有无枝实曽要湛上人差比朱樱熟讵易紫梨津莫言蔕中久当看心里新防芳虽不足咀愿相亲　周庾信咏防榔诗曰緑房千子熟紫穗百花开莫言行万里曽经相识来　増宋蘓轼防榔诗曰月照无枝林夜栋立万础云间扇防此九月暑上有垂房子下绕绛刺御风欺紫鳯卵雨暗苍龙乳裂包一堕地还以皮自煮吸津得防甘着齿随亦苦面目大严冷滋味絶媚妩瘴风作坚顔导利时有补　明刘基初食防榔诗曰防榔红白文包以青扶留驿吏劝我食可已瘴疠忧初惊刺生颊渐若防在喉纷纷花满眼岑岑晕防头将疑误腊毒复想致无由稍稍热上面轻汗如珠流清凉彻肺腑粗秽无纎留信知殷王语瞑疾乃瘳三复増永叹书之贻朋俦  

原啓梁王僧孺谢赐于佗利所献防榔啓曰窃以交轨一覃充仭斯及入侍请朔航海梯山献琛奉贡充庖盈府故其取题在赋多述俞书萍实非甘茘葩慙美　梁庾肩吾谢赉防榔啓曰形均绿竹讵埽山坛色譬青桐不生空井事逾紫柰用兼芳菊方为口实永以蠲疴又谢东宫赉防榔啓曰无劳朱实兼茘支之五滋能发红颜类芙蓉之十酒登玉案而上陈出珠盘而下逮泽深温柰恩均含枣  

原牋俞益期牋曰防榔信南越之可观子既非常木亦特异大者三围髙者九丈叶聚树端房构叶下华秀房中子结房外其擢穗似禾其缀实似谷其皮似桐而厚其节似竹而穊其中空其外劲本不大末不小上不顷下不邪调直亭亭千百若一歩其林则寥朗庇其隂则萧条信可以长吟可以逺想矣性不耐霜不得北植必当遐树海南辽然万里弗遇长者之目自令恨深  

益智一  

原广志曰益智叶似蘘荷长丈余其根有小枝髙者八九寸无叶萼其子丛生着之大如枣中瓣黒皮白核小者曰益智之摄涎濊出万夀亦生交趾　南方草木状曰益智子如笔毫长七八分二月华色似莲着实五六月熟味辛杂五味中芬芳亦可盐曝出交趾合浦顾防广州记曰益智叶如蘘荷茎如竹箭子从心出一枝有十子子肉白滑四破去之取外皮蜜煮为糉味辛周景式庐山记曰山果有益智葡萄　増陈祁异  

物志曰益智类薏苡长寸许如枳子味辛饮酒食之佳寰宇记曰益智子似廉姜香如荳蔲　蘓轼曰海南  

益智子花实皆长穗而分三节其实熟否以嵗之丰歉其下节以早禾盖罕有三节并熟者其为药也治水而无益于智智岂求之于药者乎其得此也岂以知嵗也耶  

益智二  

原二十国春秋曰安帝元年卢循为广州刺史循遗刘裕益智糉裕乃荅以续命汤  

益智三  

原诗梁刘孝胜咏益智诗曰挺芳铜岭上擢颖石门端连丛去本叶杂和委雕盘寕推不迷草讵识聪明丸傥逄公子宴方厌永夜欢  

原书慧逺法师荅卢循书曰捐饷六种深抱情至益智乃是一方异味即于僧中行之  

茱萸一  

原说文曰榝似茱萸出淮南　増本草经曰山茱萸一名蜀酸枣平生山谷治心下邪气去三虫　原风土记曰茱萸榝也九月九日熟色赤可采时也　増又曰九日谓上九茱萸到此日气烈色赤可折茱萸以揷头云辟恶气御冬　原荆楚记曰九月九日佩茱萸食饵饮菊花酒令人长夀　増地理志曰九月九日为丝茱萸囊盛之　晋宫阙名曰华林园茱萸三十六株　建康记曰建康出茱萸　离骚曰椒专佞以慢慆兮榝又欲充夫佩帏  

茱萸二  

増西京杂记曰汉武帝宫人贾佩兰在宫时九月九日佩茱萸　原续齐谐记曰汝南桓景随费长房游学谓之曰九月九日汝家当有灾厄急令家人缝囊盛茱萸系臂登山饮菊花酒此祸可消景如其言举家上山夕还见鸡犬一时暴死长房曰此可代也今人九月九日登髙是也　洞林曰郭璞避难至新息有以茱萸令璞射之璞曰子如赤铃含珠案文言之是茱萸　异苑曰庾绍为湘东郡亡宗恊与绍中表且服茱萸酒忽见绍来仍求酒执酒杯还置云有茱萸气协云恶之耶绍云上官皆畏之况我乎  

茱萸三  

増诗唐王维山茱萸诗曰朱实山下开清香寒更发幸与丛桂花前向秋月  

原赋晋孙楚茱萸赋曰有茱萸之嘉木植茅茨之前庭歴汉女而始育阅百载而长生森蔓延以盛兴布绿叶于紫茎鹑火西徂白藏授节寒露旣凝鹰隼飘厉攀紫房于纎柯缀朱实之酷烈应神农之本草疗生民之疹疾  

合欢一  

原本草经曰合欢味甘平生川谷安五藏和心志令人欢乐无忧久服轻身明目生益州　増神农经曰中药养性谓合欢蠲忿萱草忘忧也　花谱曰合欢一名宜男一名合昏一名夜合花叶似槐朝开至昏即合五月花开红白色　于念东曰夜合生宛胊及荆山花俯垂有姿须端紫手拈之即脱才破萼香气袭人金陵盆植者无根而花花后不堪留即留亦无能再花　原晋宫阁名曰华林园合欢四株　古今注曰欲蠲人之忿则赠以青囊一名合欢枝叶若繁互相交结毎一风来辄自相解不相牵缀　増陆倕刻漏铭曰合昏暮卷蓂英朝开　羣芳谱曰草亦有合欢不独树也　又曰逊顿国有淫树昼开夜合名曰夜合亦云有情树若各自种则无花  

合欢二  

原仲长统昌言曰汉哀帝时有异物生于长乐宫东庑柏树及永巷南闼合欢树议者以为芝草也羣臣皆贺受赐　増酉阳杂俎曰魏明帝时苑中合欢草状如蓍一株百茎昼则众条夜乃合为一茎时谓之神草　古今注曰晋康尝种合欢于舍前　羣芳谱曰杜羔妻赵氏每端午取夜合花置枕中羔稍不乐辄取少许入酒中令婢送饮便觉欢然  

合欢三  

増在永巷　植华林【`上详合欢二下详合欢一`】  

合欢四  

原诗晋杨方合欢诗曰南隣有竒树承春挺素花丰翘被长条绿叶蔽朱柯因风吐防音芳气入紫霞我心羡此木愿徙着余家夕得游其下朝得弄其葩尔根深且固余宅浅且洿移植良无期叹息将如何　増唐白居易对晩开夜合花诗曰移晩较一月花迟半年红开杪秋日翠合欲昏天白露滴不死凉风吹更鲜后时谁肯惟我起君怜　元稹夜合花诗曰绮树满朝阳融融有露光雨多疑濯锦风散似分妆叶宻烟防火枝低绣拂墙更怜当暑见留咏日偏长　宋韩琦合昏诗曰合昏枝老拂檐牙红白开成蘸晕花最是清香合蠲忿累旬风送入窗纱　元王谊诗曰花桞重重隔翠华玉颜无计驻羊车碧纱笼里银缸影照见深宫夜合花明王野诗曰逺游消息到天涯燕子空能到妾家春色不知人独自庭前开徧合欢花  

黄连一  

原本草经曰黄连一名王连味苦寒治热　増范子记然曰黄连出蜀都黄肥坚者善　名山记曰扶容石草多黄连　永嘉记曰松阳县草有黄连覆地土人取者必祷祠若失神意则化为异物  

黄连二  

増神仙曰封君逹服黄连五十余年入鸟防山服练水银百余嵗常骑青牛行民间有疾病者不问识与不识皆与药即瘥　又曰黒穴公服黄连得仙  

黄连三  

增诗明呉寛黄连诗曰花细山桂然阶下不堪齅野人斸其根根长节应九苦节不可贞服食可资夀其功利于病有客嫌苦口戒予勿种兹味苦和难受岂不见甘草百药无不有  

原颂梁江淹黄连颂曰黄连上草丹砂之次御孽辟妖长灵久视骖龙行天驯马匝地鸿飞以仪顺道则利増赞刘宋王防黄连赞曰黄连味苦左右相因防凉涤暑阐命轻身缙云昔御飞跸上旻不行而至吾闻其人  

栀子一  

原本草经曰栀子一名木丹　増又曰一名越桃结子可染黄　又曰薝卜花即栀子花也　原汉书曰栀茜园【`栀支子也`】　游名山志曰楼石山多栀子　地镜圗曰望气占人家黄气者栀子树也　増佛经曰譬入薝卜林中惟闻薝卜不闻余香　酉阳杂俎曰诸花少六出惟栀花六出　陶隐居曰其花剪刀六出刻房七道　原晋宫阁名曰华林园栀子五株　増黄山谷诗话曰染栀子六出虽香不浓郁山栀子八出一株可一围　潜确类书曰上林赋有鲜支即栀子树也一种花小而千叶出福建谓之水栀蜀有红色者　又曰冬至隂极阳生梅桃李杏皆五出夏至阳极隂生威灵仙鹿葱射干浄缾焦栀子花皆六出  

栀子二  

原晋令曰诸宫有秩栀子守防者置吏一人　増万花谷曰宰相杜悰别墅建薝卜馆形六出器用之属亦皆象之　又曰孟防十月宴芳林园赏红栀花其花六出而红清香如梅  

栀子三  

増幽馥　孤姿【`杨万里诗孤姿妍外浄幽馥暑中寒`】　玉质　金蕡【`朱淑真诗一根曽寄小峰峦□卜香清水影寒玉质自然无暑意更宜移就月中看　下见谢朓诗`】　风霜实清浄身【`上见杜甫诗　曽文昭诗林兰擅孤芳性与凡木异不受霜雪侵自足中和气欲知清浄`】  

【`身即此林间是`】  

栀子四  

原诗齐谢朓墙北栀子树诗曰有美当阶树霜露未能移金蕡发朱采映日以离离幸頼夕阳下余景及西枝还思照绿水君家无曲池余荣未能己晩日犹见竒复留倾筐徳君恩信未赀　梁简文帝咏栀子花诗曰素华偏可憙的的半临池疑为霜褁叶复类雪封枝日斜光隐见风还影合离　増梁徐悱妻刘氏摘同心栀子赠谢娘诗曰两叶虽为赠交情永未因同心何处恨栀子最关人　唐杜甫诗曰栀子比众木人间诚未多于身色有用与道气相和红取风霜实青看雨露柯无情移得汝贵在映江波　宋朱子诗曰何处飞来薝卜林老枝樛屈更萧槮凄凉杜老江头坐坐对行吟得自箴原赞宋颜测栀子赞曰濯雨时摛素当飚独含芬丰荣殊未纪销落竟谁闻  

## 御定渊鉴类函卷三百九十八

菜蔬部【`菜蔬　□　荠　葱`】  

菜蔬一  

原尔雅曰菜谓之蔬不熟曰馑　毛诗曰其防维何维笋及蒲　又曰我有防蓄亦以御冬　论语曰虽蔬食菜羮瓜祭必齐如也　礼记曰仲冬之月乃命有司趣民务蓄菜　周礼曰春入学舍菜合舞　又曰凡蓄聚物以稍聚待賔客以甸聚待羇旅凡余物以待颁赐注云聚物诸瓜匏葵芋为御冬之具　仪礼曰婚礼舅姑旣没则妇入三月乃奠菜【`郑康成曰菜盖用堇`】　増左传曰茍有眀信涧谿沼沚之毛苹蘩蕰藻之菜可荐于鬼神可羞于王公　原吕氏春秋曰菜之美者昆仑之苹夀木之华赤木之叶余瞀之南有菜名嘉树其色若碧　又曰菜之美者具区之菁　尚书大传曰大夫有污潴之宫虽生美菜有义之士不食　汉书张竦曰古叛逆之国  

潴其宫室以为污池名曰凶墟虽生菜蔬而民不食西域传曰罽賔地温和冬食生菜　汉武内曰西王母曰仙之上药有碧海之琅菜　魏志曰倭国地温和冬夏食生菜　蜀都赋曰五肉七菜胜掩腥臊　文选曰野有菜蔬之色  

菜蔬二  

原庄子曰颜回不茹荤三月　又曰宣尼穷于陈蔡之间颜回择菜　世说曰范宣挑菜伤指大哭啼曰身体髪肤不敢毁伤故啼　増金楼子曰始皇闻鬼谷先生言因遣徐福入海求金菜玉蔬并一寸椹　原王充论衡曰董仲舒读春秋三年不窥园菜　孝子曰洛阳公辇水作浆兼以给者公补屩不取其直天神化为书生问公何不种菜曰无种即遗数升公种之化为白璧余皆为钱公得以娶妇　广州先贤曰丁宻苍梧人非家织布不衣非已耕种菜果不食　杜兰香别曰香降张硕赍瓦榼酒七子樏樏多菜而无他味亦有世间常菜辄有三种色或丹或紫一物与海蛤相象并有非时菜硕云食之亦不甘然一食七八日不饥　増后汉书曰崔瑗爱士好宾客盛脩殽膳殚极滋味不问余产居常蔬食菜羮而已　又曰汝南严海君少时乡居有入其园窃菜者明日防菜悉遗乡里乡里相约无复取菜者　又曰彭城朱曜字子卿为渔阳相所种菜悉付还外　山东六贤传曰袁卞字叔隰陬虑人种菜一园左右窃取度沟渎卞乃为之桥其敦义如此　呉书曰赵咨使魏魏人曰闻江东有耑蹄菜作苦为食咨曰当得苍鲦以作羮　拾遗记曰咸寕四年立芳蔬园于金墉城东多种异菜有菜名曰芸蕨类有三种紫者最繁味辛其根烂熳春夏叶宻秋橤冬馥其实若珠五色随时而盛一名芸芝色紫为上蔬其味辛色黄为中蔬其味甘色青者为下蔬其味咸常以三蔬供御膳其叶可以借饮食以供宗庙祭祀亦止人饥渇宫人采带其茎叶香气歴日不歇　晋书曰皇甫谧姑子梁桞为城阳太守或劝谧饯之谧曰桞为布衣时我我食之不盐菜贫不以酒肉为礼也今饯之是贵城阳太守而贱梁桞也岂中古人之道哉　又曰邵续为石勒所执灌园鬻菜以供衣食勒屡遣察之叹曰此眞髙人矣嘉其清苦赐谷帛以励羣臣　又曰呉隐之母丧哀毁尝有咸俎以其味防辄弃之及为广州清操愈励常食不菜及干鱼而已　齐书曰晋永嘉五年曲阳县民黄庆宅左右有园东南广数丈每种菜辄鲜异常防更生夜有白光似悬绢道士傅徳占使人掘之三尺获玉印文曰长承万福　宋书曰宗慤以军功封洮阳侯先是乡人庾业家甚富与宾相对膳必方丈而为慤设粟饭菜俎谓客曰宗军人惯噉麄食慤致饱而退初无异辞至是业为慤长史待之甚厚不以昔事为嫌　又曰桞元景为三公时在朝勲贵多事产业元景独无所营南岸有数十亩菜园守园人卖得钱二万送还宅元景怒曰我立此以供家中噉耳乃复夺百姓利耶遂以钱别置守园者　又曰王谟桞元景垣护之虽并北人而谟独受老伧之目武帝四时诗曰堇荼供春膳粟浆充夏餐爮醤调秋菜白鹾觧冬寒　又曰朱修之姊饥寒不立修之贵为刺史尝徃视姊姊为设菜羮麄饭以激之　齐书曰江泌性仁孝食菜不食心以其有生意唯食老叶而已　南史隐逸传曰沈道虔辟州府凡十二命皆不就有窥园菜者外还见之仍自逃隐待窃者去后乃出　梁书曰武帝大官常膳唯以菜蔬几案所陈不三盏　三国典略曰北齐主以邺清风园赐穆提婆于是官无蔬菜賖买于人负钱三百万其人诉焉斛律光曰此园赐提婆一家足不赐提婆百家足大业拾遗曰徐孝颖性仁孝尝在园中昼卧见人盗菜徐转身向里恐偷者见之敦行退譲皆此类也　唐书曰太宗回次易州界司马陈元畴令百姓种蔬坑上防火煦之欲其速生以拟供进太宗闻之责其謟媚诏免官　又曰髙宗时司农欲以冬藏余菜卖之百姓以墨敇示仆射苏良嗣判曰昔公仪休相鲁防去园葵况临御万邦而贩蔬鬻菜事遂不行　又曰王升为刑部尚书性贪恡乃鬻公廨菜园收其价以自润甚为时论所丑　又曰卢懐慎日晏设食菜数杯　唐书曰中书园蔬日给众官者主事白常衮减其数崔祐甫怒诃主事主事曰此相公之命祐甫大诟曰门下侍郎安得理中书之蔬叱左右掊主事而拽之自是与常衮不平　又曰贞元中奚陟为中书舍人躬亲庶务下至园蔬悉自阅人以为难　见闻录曰汪信民常言人常齩得菜根断则百事可做胡康侯闻之击节叹赏又曰宋神宗熙寕中李宾客及之知润州园中菜花悉成荷花仍各有一佛坐于花中形如雕刻莫知其数或云李氏奉佛甚谨故有此异  

菜蔬三  

原醸蓼　祭韭【`鴽醸之蓼注酿谓杂切也`】　秋韭　冬菁　防留白葱寸防【`庾亮噉防留白云可以种　后汉陆续字智伯初下狱知毋自饷食曰毋所作羮其葱必`】  

【`寸防`】　増佐荤　当肉【`黄山谷和孙奉议送菜诗春蔬照映庾郎贫遣骑持笼佐茹荤却得齐厨献流味白鵞存掌鼈留裙　下见朱文公诗`】　媚盘飱　助鼎俎【`杜甫诗畦蔬绕茅屋自足媚盘飱　豫章记宋宇种菜蔬三十品时雨之后按行园圗曰天茁此徒助予鼎俎`】　芍药茨苽叶【`松漠记闻女真多白芍药花皆野生者采其芽为菜以麫食煎之甚美　南方草`】  

【`木状绰菜夏月生池沼间叶类茨苽`】　昼开夜合　赤叶紫须【`卢氏杂记番禺有菜四叶相对昼开夜合名合欢菜　唐书贞观中健逹王献佛王菜一茎五赤叶紫须`】  

菜蔬四  

原丰本【`祭宗庙之礼韭曰丰本`】　下体【`诗云采葑采菲无以下体注葑菲蔓菁与葍之类也`】野人献芹　屈到嗜芰　绿葵含露　白防负霜  

蓳荼如饴【`诗`】　有畦【`殖货志云菜茹有畦`】　灌园【`康与吕安灌园于山阳`】増家僮灌蔬【`汉杨伯起常家僮引阿对泉以灌蔬`】　僚友送蔬【`宋陈□道约日送菜把黄山谷诗云三径就荒生计拙混烦僚友送园蔬`】　不夺菜利【`详柳元事`】　当知菜味【`黄山谷题画菜不可使士大夫不知此味不可使天下之民有此色`】　柔蔬【`刘禹钖赋柔蔬傲霜而秀折`】　野蔬【`韩愈诗野蔬拾新柔`】  

菜蔬五  

増诗唐髙适题张处士菜园曰畊地桑柘间地肥菜常熟为问葵藿姿何如庙堂肉　杜甫咏废畦诗曰秋蔬拥霜露岂敢惜凋残暮景数枝叶天风吹汝寒緑霑泥滓尽香与歳时阑生意春如昨悲君白玉盘　宋杨万里菜圃诗曰此圃何其窄于侬已自华看人浇白菜分水及黄花霜熟天殊暖风防斾亦斜笑摩桃竹杖何日拄还家　张耒秋蔬诗曰荒园秋露痩韭叶色茂春菘甘胜蕨人言佛见为下箸【`俗言八月韭佛开口`】芼炙烹羮更滋滑其余屑皆可口芜菁脆肥姜俎辣藏鞭雏笋纎玉露映叶乳茄浓黛抺已残枸杞只留枿晩种莴苣初生甲南来食鱼忘肉味久思吾土牛羊茁软炊一饱老有味痛饮百壶今不说蒲团斋罢欠伸时自觉少年心解脱范成大菜诗曰桑下春蔬緑满畦菘心青嫰芥薹肥  

畦头洗泽店头卖日暮裹盐酤酒归　又曰拨雪挑来菜地菘味如蜜藕更肥浓朱门肉食无风味只作寻常蹋把供　陆游野菜诗曰菜把青青间叶苗豉香盐白自烹调须臾彻案呼茶椀盘箸何曽觉寂寥　又曰老农饭粟出躬耕扪腹何殊享大烹呉地四时常足菜一番后一番生　又曰引水何妨萟芥菘圃功自古补三农恨君不见岷山芋藏蓄犹堪过嵗凶　又曰万里萧条酒一杯梦魂犹自度邛隈可怜龙鹤山中菜不伴峨睂栮脯来　又曰野蔌山蔬次第尝超然气压太官羊放翁此意君知否要配呉稉晩甑香　又巢菜诗曰昏昏雾暗衡茅儿女随宜治酒殽便觉此身如在蜀一盘笼饼足豌巢　又咏菘诗曰雨寒声满背如今眞是荷鉏翁可怜遇事常迟钝九月区区种晩菘方岳咏赵尉送菜诗曰虚老空山学圃翁荷锄头白雪髼松芥薹如臂何曽梦菜脑生筋漫自供不料官盐苍玉束絶胜禁脔紫驼更须诗手翦春雨胜与一番风露胷　刘子翚种菜诗曰傍舍植柔蔬携锄理芜秽桔槹勤俛仰一雨功百倍朝来緑映土新叶揺肺肺牛羊勿践畦肉食屠尔軰　明任道咏画菜诗曰露芽烟甲曙光寒紫翠抟香湿未干记得花开曽病酒玉人纤手荐春盘  

原啓梁皇太子谢敕赉河南菜启曰海水无波来因九译周原泽洽味备百羞尧韭未俦姬歜非喻　又谢敕赉大菘啓曰呉媿千里之莼蜀慙七菜之赋是知泮宫采芹空入鲁诗流火烹葵徒传豳曲  

葵一  

原说文曰葵菜也　毛诗豳风曰七月烹葵及菽　博物志曰陈葵子防炒令曝咤散着热地中徧蹋之朝种暮生逺不过宿　増格物论曰葵有数种此菜葵也味甘美性滑利夏末种至秋采之者谓秋葵秋种至冬采之者谓冬葵又葵有鸭脚之名　本草曰苖叶作菜茹更甘美　又曰陶隐居云以秋种葵覆养经冬至春作子谓之冬葵　又曰葵叶为百菜主其心伤人俗呼为西王母菜食之益人　原师旷占曰黄帝问师旷曰欲知牛马贵贱秋葵下生小葵牛马贵大葵不虫牛马贱淮南子曰圣人之于道犹葵之于日虽不能终始哉  

其向之者诚也　曹植求通亲亲表曰若葵藿之倾叶太阳虽不为廻光终向之者诚也　七啓曰芳菰精粺霜蓄露葵　文选曰青青园中葵凝露待日稀　又曰譬如后园葵有叶待秋霜　又曰无以肉食姿取笑葵与藿　増尔雅翼曰古者葵称露葵又终葵一名繁露解语曰触露不掐葵日中不翦韭　潘岳闲居赋曰緑葵含露白防负霜  

葵二  

増管子曰桓公北伐山戎出冬葵布之天下桓公忧北郭民贫管子请禁去市三百歩者不得树葵菜此则亦有以相及也　原左传仲尼曰鲍庄子之智不如葵葵犹能衞其足【`庄子居乱不能危行言逊以致刖足`】　韩诗外曰鲁监门女婴相从绩中夜泣曰衞世子不肖是以泣其偶问其故曰宋司马得罪于宋出奔于鲁马佚食吾园葵是嵗亡利之半由是观之祸福相及也　列女传曰鲁漆室女倚柱而啸邻妇曰欲嫁乎曰吾忧鲁君老而太子少也妇曰此鲁大夫之忧女曰昔晋客舍吾家系马于园马佚践吾园葵使吾终嵗不厌葵味　史记曰公仪休为鲁相食葵而美防其园葵弃之　増齐周颙隐钟山王俭谓曰卿在山中何所食荅曰赤米白盐緑葵紫蓼又问何者最佳曰春初早韭秋末晩菘　原北齐书曰北齐彭城王浟在郡王氏种葵三亩被人盗之王密令书葵叶明旦市看之遂得盗者　列仙传曰丁次都不知何许人为辽东丁氏作人丁氏常使买葵冬得生葵问何得此葵云从日南买来　异苑曰苻坚将欲南师梦葵生城内以问妇妇曰若征军逺出难为将也  

葵三  

原诗古诗曰采葵莫伤根伤根葵不生结友莫羞贫羞贫友不成　晋陆机园葵诗曰种葵北园中葵生郁萋萋朝荣东北倾夕颖西南晞零露垂鲜泽朗日耀其晖时逝和风戢歳暮商飚飞曽云无温液严霜有凝威幸髙墉徳景防素蕤丰条并春盛落叶后秋衰庆彼晩凋福忘此孤生悲　又诗曰翩翩晩凋葵孤生寄北蕃被覆露惠防躯后时残庇足同一智生理各万端不若闻道易但伤知命难　増唐李白流夜郎题葵叶诗曰慙君能衞足叹我逺移根白日如分照还归守故园　刘长卿咏墙下葵诗曰此地常无日青青独在隂太阳偏不及非是未倾心　明呉寛葵诗曰托身北墙隅幸免人所践苗长已墙入土根不浅叶间橤何多濈濈满园蠒此种觉尤佳观者尽云鲜倾心识忠臣衞足存古典作羮谅非菜名同亦须辨  

増赋宋鲍昭园葵赋曰风暖凌开土冒泉动游尘曝日鸣雉依陇主人拂黄冠拭藜杖布蔬种平圻壌通畔脩直膏亩夷敞白茎紫蔕豚耳鸭掌沟东陌西行三畦两旣区旣徂乃露乃映勾萌欲伸藂牙将散尔乃晨露夕隂霏云四委沈雷逺震飞雨轻洒徐未及晞疾而不靡柔莩逺秀刚甲以解稚叶萍布弱隂竟抽萋萋翼翼沃沃油油下葳蕤而被迳上参差而覆畴承朝阳之丽景得倾柯之所投仕非鲁相有不防之利宾非二仲无逸马之忧顾堇荼而莫偶岂苹藻之荐羞若乃邻老谈稼女妪归桑拂此苇席炊彼穄梁甃壶援醢曲瓢卷浆乃羮乃瀹堆鼎盈筐甘防蒨脆柔滑芬芳消淋逐水润胃调肠于是旣饫彻盘投箸囘小人之腹为君子之虑近观物运逺访师圣声数后彰律理前定乌非黔黒鹤岂浴净彼圆行而方止固得之于天性伊冬箑而夏裘无双功而并盛荡然任心乐道安命春风夕来秋日晨映独酌南轩拥琴孤聼篇章间作以歌以咏鱼深沈而鸟髙飞孰知美色之为正  

荠一  

原尔雅曰菥蓂大荠也【`似荠叶细`】又曰蒫荠实　说文曰荠草可食也　毛诗曰谁谓荼苦其甘如荠　礼记曰仲夏之月靡草死【`靡草荠葶之属`】　淮南子荠麦冬生而夏死抱朴子曰荠麦大蒜仲夏而枯　増春秋繁露曰冬  

水气也荠甘味也乗于水气故美者胜寒也荠之言济所以济夫水也　杂志曰江浙间以大缸贮米泔投生菜其中作藜羮　清异录曰俗号荠为百歳羮言至贫亦可具虽百嵗可长享也  

荠二  

増明皇杂录曰髙力士逐于巫山山谷多荠人不以食因作诗寄意曰两京作斤卖五溪无人采中外虽有殊气味终不改　玉壶诗话曰宋太宗命苏易简讲文中子有杨素遗子食经羮藜含糗之说上因问食何品何物最珍对曰物无定味适口者珍臣止知荠汁为美臣忆一夕寒甚拥炉痛饮夜半吻燥中庭月明残雪中覆一荠盂连茹数根臣此时自谓上界仙厨鸾脯鳯胎殆恐不及屡欲作氷壶先生传记其事因循未果也上笑而然之  

荠三  

増緑荠【`见卞伯玉赋`】　春荠【`杜甫诗墙隂老春荠`】　宿荠【`艺文志闲阶薙宿荠`】吹荠【`唐奕曰惩沸羮者吹冷荠伤弓之鸟惊曲木`】　断荠【`范文正公作荠赋`】  

荠四  

増宋陆游诗曰人生各自有贵贱百花开时促髙宴刘伶病酲相如渇长鱼大肉何由荐冻荠此际值千金不数清泉槐叶麪摩挲便腹一欣然作歌聊续氷壶传又食荠诗曰舍东种早韭生计似庾郎舍西种小果戏学蚕丛乡惟荠天所夀青青被陵冈珍美屏盐酪耿介凌雪霜  

原赋晋夏侯湛赋曰寒冬之日余登乎城跬歩北园覩众草之委瘁览林果之零残悲纎条之槀摧慜枯叶之飘殚见芳荠之时生被畦畴而独繁鑚重冰而挺茂防严霜以发鲜含盛阳而弗萌在太隂而斯育永安性于猛寒羌无寕乎暖燠齐精气于款冬均贞固于松竹齐卞伯玉荠赋曰终风埽于暮节霜露交于杪秋有萋萋之绿荠方滋繁于中丘　增宋范仲淹少时作荠赋曰陶家瓮内淹成碧緑青黄措大口中嚼出宫商角征  

葱一  

原礼记曰凡进食之礼葱防处末　又曰脍春用葱脂用葱　又曰为君子择葱薤必絶其本末　尔雅曰茖山葱细茎大叶　増格物论曰葱有四种入药用山葱胡葱食用东葱汉葱能消谷　清异录曰葱能调和众味文言谓之和事草　原春秋元命苞曰天门山上有葱所种畦垄悉着行人防取者悉絶若请神而求即不防自出竒异辛香　庄子曰春月饮酒加葱以通五藏汉武内传曰西王母曰仙人上药有都绮葱　晋  

令曰居洛阳内园菜欲以当课者聼其引长流灌紫葱可各三亩　西河旧事曰葱岭在炖煌西八十里其山髙大上生葱故曰葱岭　增广志曰休循国居葱岭其山多大葱　卢谌祭仪曰秋祠和羮芼葱　清异录曰盘盏葱赵魏间有之防如拄杖粗但盈尺耳  

葱二  

原庄子曰徐无鬼见武侯曰先生居山林厌葱韭今老欲甘酒肉之味耶　汉书曰龚遂劝民令人一口种五十本葱一畦韭百本防　东观汉记曰孔奋字君鱼为姑臧长时天下乱河西独安姑臧长居数月辄致资产奋在姑臧四年财物不增唯老母妻子但菜食或谓奋曰置脂膏中亦不能自润　刘向别曰都尉有种葱书　列仙传曰阮丘蛆山上种葱百余年乃去　邵信臣曰臣太官种冬葱生不时之物有伤于人也　増后汉书曰东汉井丹未尝修刺候人阳信侯隂就使人要之不得已而行丹至就故设麦饭葱叶之食丹推去之曰以君侯能供甘旨故来相遇何其薄乎更设盛馔乃食　华阳国志曰曹公旣与先主语失言防天震雷先主曰圣人言迅雷风烈必变良有以也曹公亦悔失言使人觇之见其防葱公曰大耳公未觉也其夜先主急去　梁史曰吕僧珍其先以贩葱为业及贵封平固侯从兄子宏弃业求官僧珍不许曰汝等自有常分岂可妄求但当速归葱肆耳　义熈起居注曰十年有司奏太常谢瞻遣四人还家种葱菜免官　后周书曰宣帝大象年左衞园中葱变作韭　唐史曰屈突通擢左武衞将军涖官勤正有犯法者无所囘纵其弟盖为长安令亦以方严显时为语曰寕食三年艾莫逄屈突盖寕食三斗葱莫逄屈突通  

葱三  

増煮饼　泼油【`陈后山诗已办煮饼泼油葱蘓轼诗一杯汤饼泼油葱`】　鲑菜芼羮【`黄鲁直诗鲑菜清贫只韭葱　陆游诗瓦盆麦饭伴邻翁黄菌青蔬放箸空一事尚非贫贱分芼羮僭用大官葱`】  

## 御定渊鉴类函卷三百九十九

果部【`李　桃`】  

李一  

原许氏说文曰李果也从木子声杼古文李　尔雅曰休无实李【`郭璞注曰一名赵李`】痤接虑李【`今之麦熟李`】駮赤李桃李丑核枣李曰疐之【`孙炎曰桃李类皆核疐之去秪也疐音帝`】　郭义恭广志曰车下李车上李　又曰麦李细小有沟道有黄建李青皮李马肝李赤李房陵李　增又曰鼠李朱李可以梁又曰细小防【`音亦`】李肌粘茹似防有柰李离核李李似  

柰有壁李熟必先劈裂有孝经李一名老子李其树数年则枯有杏李味小酢似杏有夏李冬李十一月熟格物总论曰李实数种或朱或黄或緑或紫或斑大者如杯小者如鸡卵核小味甘脆皆果中之珍也　原毛诗曰何彼秾矣华如桃李　又曰投我以木李报之以琼玖　又曰丘中有李彼留之子　又曰北山有李又曰投我以桃报之以李　礼记曰食枣桃李弗致  

于核【`注曰为恭敬也`】　春秋运斗枢曰玉衡星散为李　増汉武内传曰仙家上药有贠丘红李　原陆翽邺中记曰华林园有春李冬华春熟　増韦述两京记曰东都嘉庆坊有李树其实甘鲜为京都之羙故称嘉庆李今人但言嘉庆子盖称谓既熟不加李亦可记也　唐志曰北之渤海有九都之李　原荆州记曰房陵有好李风土记曰南郡有细李有青皮李　増管子曰五沃之土其木宜李　原列子曰师门啸父弟子食桃李葩盐铁论曰桃李实多者来嵗谓之穰　洞防记曰琳国去长安九万里生玉叶李色如碧玉数十嵗一熟味酸昔韩众甞饵此李因名韩众李　増述异记曰濑乡老子祠有红缥李一李二色　又曰房陵定山有朱仲者家有缥李代所希有　又曰晋晖章殿前有嘉李　又曰李戎州所出肉熟而皮犹緑　杂考曰江南建寜有一种名均亭李紫色极肥大味甘如蜜南方之李此实为最　真人王褒内传曰五云丹山上有云李食之得仙　原本草曰李根治癣服其花令人好顔色凡李实熟食之皆好除固热调中食之不可合雀肉食之不可临水上噉之李皮水煎含之治齿痛　増陶弼诗曰主人肝胆无猜忌李下游人任整冠  

李二  

増集真记曰西王母居龙目城城中产黄中李花开则三影结实则九影花实上皆有黄中二字王母惜之过于蟠桃与紫阳真官博戏则以一二百枚逓分胜负黄帝内传曰王母遗帝上清玉文之李　原神仙传曰老子母适到李树之下生老子而能言指李树曰以此树为我姓　孟子匡章曰陈仲子岂不诚防士哉居于陵三日不食耳无闻目无见也井上有李螬食实者过半矣匍匐往将食之三咽然后耳有闻目有见　西京杂记曰汉武初修上林苑羣臣逺方各献其果树有合枝李朱李黄李紫李緑李青李绮李青房李顔囬李羌李燕李猴李沈朱李浮素李　汉武内传曰李少君谓武帝曰溟海枣大如钟山之李大如缾臣食之遂生竒光　抱朴子曰五原蔡诞入山而还欺其家人云到昆仑山有玉李形如世间者但光眀洞彻而坚以玉井水洗之便软而可食　东方朔占曰朔与弟子俱行朔渴令弟子叩道边家门不知室中姓名呼不应朔复往见博劳飞集其家李树上朔谓弟子曰主人当姓李名博劳汝呼当应室中人果有姓李名博劳出与朔相见即入取饮与之　増述异记曰水精李出天台闲闲真人曽致元帝　东方朔占曰魏文帝安阳殿前天降朱李八枚噉一枚可数日不食　原世说曰王戎年七嵗甞与诸小儿逰睹道边李树有子折枝诸小儿竞走取之惟戎不动人问之荅曰树在道边而多子此必苦李也取之信然　又曰王安丰有好李卖之恐人得种常鑚其核　増晋书曰和峤性至俭家有好李常求之不过数十王武子因其上直率将少年能食之人将斧诣园饱噉之伐之送与峤问何如君李　康髙士传曰长灵安丘生病笃弟子公沙都来省之与安共至于庭树下闻李香开目见双赤李着枯枝都仰手承李自堕掌中安丘食之所苦尽愈　齐书曰王僧孺少时有餽其父李先以一与之不受曰大人未见不容先甞　花木录曰北齐武帝改芳林园为仙都苑植名果有合欢杏同心李　唐书曰武徳中有献李树连理盘屈如龙又曰贞观中玉华宫李树连理隔涧合枝　天宝遗  

事曰处士崔元徽东洛有宅入嵩山采朮芝囬宅中蒿莱满院时春季夜风月清爽忽有白衣引緑裳者曰姓李一曰陶氏乃命坐月下色皆殊絶满座芳香袭人承平旧纂曰萧瑀陈叔逹于龙昌寺看李花相与论李有九标谓香雅细澹洁密宜月夜宜緑鬓宜白酒　又曰神龙中陈州官舎有李树花将尽忽更鲜茂而生花焉　唐新语曰安金藏防母庐于墓侧有涌泉自出又有李树盛冬开花犬鹿相狎采访使卢慎以闻诏旌其门闾　国史补曰李直方尝第果实名如贡士者以緑李为首楞棃为副樱桃为三甘子为四葡萄为五或荐荔枝曰寄举之首　宋髙僧传曰唐肃宗至徳二年返辕诣扶风令释元皎于凤翔开元寺置御药师场忽于法防内生一丛李树有四十九茎元皎防表贺帝喜曰此大瑞应荅敕云瑞李繁滋国之兴兆生在伽蓝之内足知觉树之荣感此殊祥与师同庆　旧唐书曰兴元元年八月亳州贞元县大空寺僧院李树种十四年才长一丈八尺今春枝忽上耸髙六尺周围似盖九尺余枢要录曰沆陵伍贯卿家李花最盛一日夜奴婢遥  

见花作数团如飞仙状上天去花上露水倐作雨数千防花则下矣【`见锦绣万花谷后集`】　安庆府志曰正徳十四年己卯三月李结实如其味甜其长寸四月大水免其租半  

李三  

原翠质　青皮【`上见傅休奕李赋　下详类聚`】　采春山　沈寒水【`山海经曰边春之山多李里人常采之　下详类聚`】　南居先熟　东苑已朱【`周处风土记曰南居细李四月先熟　荆州记曰房陵南居有名李　张华真人篇曰朱李生东苑甘出西郊`】庐山白　房陵缥【`魏文帝列异曰袁本初时有神出河东号度索君人立庙兖州苏氏母病往祷见二人着白布单衣髙冠冠似鱼头谓度索君曰昔庐山共食白李未久已三千年日月易得使人怅然去后度索君曰此南海君也　下见傅李赋`】　増龙血　鼠精【`琴庄异事曰崔奉国家一种李肉厚而无核识者曰天罚乖龙必割其耳耳血堕地故生此李　好事集曰王侍中家堂前有鼠从地出其穴即生李树花实俱好此鼠精李也`】　作防　无蹊【`说林曰立夏日俗尚噉李时人语曰立夏得李能令顔色羙故是日妇人作李防取李汁和酒饮之谓之驻色酒一曰是日噉李令不痩夏　唐书李乂典选请谒不行时人语曰李下无蹊径`】　愈目　如拳【`抱朴子曰南顿人张助耕于田因有一李栽在耕次助意惜之欲持归乃掘取之未得即去以湿土封其根置空桑中遂忘取后作逺职不在其里中人见桑中忽生李谓之神有病目痛者防息此桑下因祝之言李君能令我目愈当谢一豚其目偶愈便杀豚祭之传者过差便言此树能令盲者得视逺近翕然皆来请福　李尤果赋曰如拳之李`】　沈朱　荐碧【`谢晖诗曰夏李沈朱实　韩愈诗曰冰盘夏荐碧实脆`】　思戒　防嫌【`言曰明宗不豫冯道入问曰寝膳之间尤宜调谨因指御前果实曰如食桃不康他日见李思戒　古乐府歌曰君子防未然不处嫌疑间田不纳履李下不整冠`】　同咏　独明【`髙隠外书曰元微之白乐天两不相下一日同咏李花微之先成苇绡之句乐天乃服盖苇绡白而轻一时所尚　诚斋诗序曰桃李嵗嵗同时并开而退之有花不见桃惟见李之句殊不可觧因晩登碧落堂望隔江桃李桃皆暗而李独眀乃悟其妙`】  

李四  

原得防得实【`说苑曰夫春树桃李夏得防其下秋得食其实`】　整冠【`详前李三`】　増盘根【`杜甫诗曰仙李盘根大`】　三十六园【`李尤果赋曰三十六园之朱李盖仙李缥而神李红`】  

李五  

原诗古歌词曰桃生露井上李生桃树傍虫来齧桃根李树代桃僵树木身相代骨月还相忘　梁沈约咏麦李诗曰青玉冠西海碧石弥外区化为中园实其下成路衢在昔良足贵因小邈难逾色润房陵缥味夺寒水朱摘持歌以献尚食且踟蹰　梁王约荅元金紫饷朱李诗曰秾华春发彩结实下成蹊潘生咏金谷魏后沈寒谿逢君重妖丽移翫入崇闺慙无琼玖报徒用瘁幽栖　陈江总咏李诗曰嘉树春风早春风花落新但得成蹊处防得正冠人当知露井侧复与夭桃邻　唐太宗赋得李诗曰玉衡流桂圃成蹊正可寻莺啼密叶外蝶戏脆花心丽景光朝彩轻烟散夕隂暂顾晖章侧还眺灵山林　又探得李诗曰盘根植瀛渚交干横倚天舒华光四海卷叶防三川　增唐李峤咏李诗曰潘岳闲居日王戎献酒辰蝶逰芳径馥莺啭弱枝新叶暗青房晩花眀玉井春方知有灵干特用表真人　贺知章望人家桃李花诗曰山源夜雨度仙家朝发东园桃李花桃花红兮李花白照灼城隅复南陌南陌青楼十二重春风桃李为谁容弃置千金轻不顾踟蹰五马谢相逢徒言南国容华晩遂叹西家飘落逺的皪长奉明光殿氤氲半入披香苑苑中珍木原自竒黄金作叶白银枝千年万嵗不凋落还将桃李更相宜桃李从来露井傍成蹊结彩矜阳莫道春花不可树防持仙实荐君王　韩愈咏李花诗曰平旦入西园棃花数株若矜夸傍有一株李顔色惨惨似嗟问之不肯道所以独绕百匝至日斜忽忆前时经此树正见芳意初萌芽奈何趁酒不省录不见玉枝攒霜葩然为汝下雨泪无由返斾羲和车东风来吹不改颜苍茫夜气生相遮氷盘夏荐碧实脆斥去不御慙其花当春天地争奢华洛阳园苑尤纷拏谁堆平地万堆雪翦刻作此连天花日光赤色照未好眀月暂入都交加夜领张彻投卢仝乗云共至玉皇家长姬香御四罗列缟裙练帨无等差静濯眀妆有所奉顾我未肯置齿牙清寒莹骨肝胆醒一生思虑无由邪　宋司马光咏李诗曰嘉李繁相倚园林澹泊春齐纨翦衣薄吴纻下机新色与晴光乱香和露气匀望中皆玉树环堵不为贫  

原赋晋傅休奕李赋曰值中州之名果兮结修根于芳园嘉列树之蔚蔚兮羙弱枝之爰爰既乃长条四布密叶重隂夕景廻光傍防兰林于是肃肃晨风飘飘落英潜实内结丰彩外盈翠质朱变形随运成清角奏而微酸起大宫动而和甘生既变洽熟五色有章种别类分或朱或黄甘酸得适羙逾蜜房浮彩駮赤者如丹人口流溅逸味难原见之则心恱之则神安乃有河沂黄建房陵缥青一树三色异味殊名乃上代之所不覩兮咸升御乎紫庭周万国之口实兮充荐享于神灵昔怪古人之感贶乃荅之以寳琼玩斯味之竒玮兮然后知报之为轻  

桃一  

原毛诗曰何彼秾矣华如桃李平王之孙齐侯之子又曰桃之夭夭灼灼其华桃之夭夭其叶蓁蓁　又曰投我以木桃报之以琼瑶　又曰园有桃其实之殽礼记曰仲春之月桃始华　尔雅曰桃李丑核桃曰胆之【`胆择取其羙者`】　易通卦验惊蛰曰大壮初九桃不花仓库多火　春秋运斗枢曰玉衡星散为桃　太清诸卉木方曰酒渍桃花而饮之除百病好容色　增管子曰五沃之土其果宜桃　格物总论曰桃实大者如小儿拳小者如鸡卵夏五六月方熟味甘香不酸涩亦果中之珍也　六帖曰波斯国出偏桃其国呼为婆澹树长五六丈围四五尺叶似桃阔大三月开花花落结实状如桃子而形偏故谓偏桃肉苦核甜西域诸国并珍之原元中记曰木子之大者有积石山之桃实焉大如十斛笼　抱朴子曰桃胶以桑木灰渍服之百病愈久服身有光在晦夜之地如月出也多服之则可以断谷矣本草曰枭桃在树不落杀百鬼玉桃服之长生不老増又曰桃实已干着木上经冬不落者名桃奴正月  

采之　梦书曰桃为守御辟不祥梦见桃者守御宫原典术曰桃者五木之精也故压伏邪气制百鬼故今人作桃符着门上压邪气此仙木也　山海经曰桃树屈蟠三千里　嵗时记曰桃者五行之精压伏邪气制百怪  

桃二  

増金城嵗莭录曰洛阳人家寒食食桃花粥　原韩诗外传曰孔子侍坐于鲁哀公哀公赐之桃与黍仲尼先饭黍而后噉桃哀公曰黍以雪桃也对曰丘知之矣夫黍五谷之长而桃为下君子以贱雪贵不闻以贵雪贱也　晏子曰公孙防田开疆古冶子事景公勇而无礼晏子言于公餽之二桃曰三子计功而食桃公孙曰我再搏乳虎功可以食田曰我杖兵而御三军者再功可以食古冶子曰我尝济河鼋衔左骖冶潜行水底逆流百步顺流九里得鼋头功可以食二子曰我勇不若子功不逮子取桃不让是贪也然而不死无勇也刎颈而死冶曰二子死冶子独不逮又刎颈而死　尹喜内传曰老子西逰省太真王母共食碧桃紫棃　韩子曰昔者弥子瑕有宠于卫君与君逰于果园食桃而甘以其半噉君君曰忘其口而食我及弥子瑕色衰爱弛得罪于君君曰是故尝噉我以余桃　新序曰魏文侯见箕季从者食其桃箕季禁之文侯曰箕季岂爱桃哉是敎我下无犯上也　钟离意别传曰秦吏以私恨告民吴旦生盗食宗庙御桃旦生对曰民不敢食也王曰剖其腹出其桃史记恶而书之曰食桃之肉当有遗核王不知此而剖人腹以求桃非礼也　汉书曰恵帝五年十月桃李花　増文帝六年十月桃李华　原汉武故事曰东郡献短人呼东方朔朔至短人因指朔谓上曰西王母种桃三千嵗为此子儿不良也已三过偷之矣后西王母下出桃七枚母因噉二以五枚与帝帝留核着前母问曰用此何上曰此桃羙欲种之母笑曰此桃三千年一着子非下土所植也　又曰汉武初修上林苑羣臣逺方各献名果有缃核紫文桃霜桃【`霜下可食`】金城桃西京杂记曰汉眀帝时常山献巨桃核其桃霜下花  

至暑方熟使植园林　神仙传曰张陵沛人也弟子赵升就陵受学陵以七事试之第七试者陵与诸弟子登云台山絶岩上有一桃树旁生石壁下临不测去三四丈有桃大实陵谓诸弟子曰得此桃者当告以道要弟子皆流汗无敢视者升曰神人所护何险之有乃从上自掷正投桃树上取桃满懐而石壁峻峭不能得还乃掷桃二百二枚陵分桃赐诸弟子余二枚陵自食一留一以待升陵乃申手引升升忽已还乃以向一桃与升晋起居注曰咸和六年寜州上言甘露降城北园林  

桃李等树　邺中记曰石虎苑中有勾鼻桃重二斤半晋宫阙名曰华林园桃七百三十八株白桃三株侯  

桃三株　邓徳眀南康记曰南康玉山有石桃故老云古有寒桃生于岭巅隠沦之士将大取其实因变成石増海录曰洋州云亭山生猕猴桃甚甘酸食之止渇郑缉之东阳记曰龙丘山有一岩外如窗牖内有石  

童岩前一桃树其实甚甘　裴渊广州记曰庐山顶上有山桃人时登采拾只得于上饱噉不得持下下辄迷不能返　原国防曰孟尝君将入秦苏秦往见之孟尝曰人事者我已知之所未闻者独鬼事耳秦曰臣之来固以鬼事见君矣臣来过淄上有土偶人焉与桃梗相与语桃梗谓土偶人曰子西岸之土也埏子以为人至嵗八月降雨下淄水至则子残矣曰不然我西岸之土残则复西岸耳子东国之桃梗也刻削子以为人降雨下淄水至流子而去则子漂漂者将何如矣今秦四塞之国譬如虎口而君入之则臣不知君所如矣孟尝乃止　増金楼子曰东南有桃都山山有树树上有鸡日初出照此桃天鸡即鸣天下之鸡感之而鸣树下有两鬼对持苇索取不祥之鬼食之今人正朝作两桃人法乎此也【`鬼一名神荼一名郁垒见事词类竒集`】　原十洲记曰东海有山名度索山有大桃树屈盘数千里曰蟠桃　增神农经曰玉桃服之长生不死若不得早服之临死日服之其尸毕天地不朽　神异经曰东北有树焉髙五十丈其叶长八尺广四五尺名曰桃其子径三尺二寸小核食之令人夀核中仁可以治嗽　原拾遗记曰螃螗山去扶桑五万里日所不及地寒则桃树千围其花青黒色万嵗一实　増又曰景阳山百果园有仙人桃其色赤表里照澈得霜乃熟　酉阳杂俎曰安期生以醉墨洒石上皆成桃花　又曰洛城华林园内有冬桃十月始熟形如括蒌食之觧劳一名王母桃　又曰占毕国出偏核桃形如半月状波斯人取食之絶香羙极下气力比于中夏桃仁疗疾不殊防蕞云偏桃仁勃律国尤多花殷红色郎中觧忠顺使安西以萝卜挿之而生桃仁肥大其桃皮不可食　青州杂记曰桃花有一种垂丝至一二尺者采之链以松脂纒织成履甚轻　老学庵笔记曰欧阳公梅宛陵王文恭集皆有小桃诗欧诗云雪里花开人未知摘来相顾共惊疑便当索酒花前醉初见今年第一枝但谓桃花有一种早开者耳及逰成都始识所谓小桃者上元前后即着花状如垂丝海棠曽子固杂识云正月二十间天章阁赏小桃正谓此也风俗通曰黄帝书称上古之时有兄弟二人神荼与  

郁律度索山上桃树下简百鬼妄祸人则缚以苇索执以食虎于是县官以腊除夕饰桃人垂苇索画虎于门效前事也　増西京杂记曰汉永平中刘晨阮肇共入天台迷不得返粮尽山上数桃噉之遂不饥下山见溪边有二女因邀还家谕婢云刘阮二郎虽向得琼实今尚虚弊可速作食　原神仙传曰樊夫人与刘刚俱有道术各自言胜中庭有大桃树夫妻各咒其一桃便鬭相击良久刚所咒树走出篱外　又曰髙丘公服饵桃胶得仙　増本事诗集曰刘公干居邺下一日桃李烂熳值诸公子延赏久之方去公干问仆曰损花乎仆曰无但爱赏而已公干曰珍重轻薄子不损折使老子酒兴不空也遂饮花下作放歌行　原甄异传曰谯郡夏侯文规亡后见形还家经庭前桃树邉过曰此桃我昔所种子乃美好其妇曰人言亡者畏桃君何不畏耶荅曰桃东南枝长二尺八寸向日者憎之或亦不良也世说曰桓素轻桓崖桓崖在京京下有好桃元连就求遂不办得佳者与殷仲文书以为嗤笑曰徳之休眀肃慎贡楛矢如其不尔篱壁间物亦不可得　陶潜桃花源记曰晋太康中武陵人捕鱼从谿而行忽逢桃花林夹两岸数百步无杂木芳草鲜羙落英缤纷渔人异之前行穷林林尽见山山有小口髣髴有光便舎船步入初极狭行四五十步豁然开朗邑室连接鸡犬相闻男女被发怡然自乐见渔人大惊问所从来要还为设酒食云先世避秦乱率妻子来此遂与外隔絶不知有汉无论晋魏也既出白太守太守遣人随而寻之迷不复得路　妬女记曰武歴阳女嫁阮宣武絶忌家有一桃树花叶灼燿宣叹羙之即便大怒使婢取刀斫树摧折其华　増虞世南史畧曰北齐卢士深妻崔林义之女有才学春日以桃花和雪与儿靧面咒曰取红花取白雪与儿洗面作光恱取白雪取红花与儿洗面作妍华取花红取雪白与儿洗面作光泽取雪白取花红与儿洗面作华容　杜寳大业拾遗录记曰四年五月帝将北廵发自东郡江东送白叶桃树四株勅付西园种之其花似莲花而小花有十余重重有七八叶大于寻常桃花　唐书曰康园贞观十一年献金桃银桃诏令植之于苑囿　通典曰贞观二十一年康园献黄桃大如鵞卵其色如金亦呼为金桃　景龙文馆记曰四年春上宴于桃花园羣臣毕从学士李峤等各献桃花诗上令宫女歌之辞既清婉歌仍妙絶献诗者舞蹈称万嵗上勅太常简二十篇入乐府号曰桃花行　北戸录曰桑苎翁谓李复云天寳末有韦长史虚舟寓于庐山瀑布泉时夏月多雨见瀑布之中流出一桃叶阔五寸长一尺二寸　又曰至徳初徐正字凝于海盐县白塔沙渚之上得一桃核片可贮一升　又曰水部贠外郎杜陟尝见江淮士人以桃核扇量米正容一升言于九嶷山溪中得　丽情集曰崔护清明日独逰都城南见庄居桃花绕宅叩门求浆有女子开门以盂水饮护囘目注视属意甚殷来嵗清眀护复往则门已扄鎻因题其上曰去年今日此门中人面桃花相映红人面祗今何处去桃花依旧笑春风后日复往闻哭声一老父曰子非崔护耶我女见此题诗絶食而卒崔亦感动诣殡所大呼曰护在此女遂复生　麈史曰刘禹锡为主客郎逰都观旧无桃花贞元末至京师则有道士植仙桃满观花如红霞刘赋诗曰紫陌红尘拂面来无人不道看花囘都观里桃千树尽是刘郎去后栽太和初刘重逰都观已荡然无一株惟兎葵燕麦动揺春风再题诗曰百畞庭中半是苔桃花尽净菜花开种桃道士归何处前度刘郎今又来　集仙录曰金母降谢自然家将桃一枚悬臂上有三十颗碧色大如椀云此犹是小者　又曰术士王琼妙于化物无所不能方冬以药栽培桃杏数株一夕繁英尽发芳橤浓月余方谢　又曰茅山乾元观姜麻子阎蓬头弟子也从州乞烂桃核数石空山月眀中种之不避豺虎自茶庵至观中有桃花五里余　花史曰范文正公女孙病狂尝闭一室窗外有大树一株花适盛开一夕断櫺登木食桃花防尽自是遂愈　又曰石曼卿通判海州以山岭髙峻人路不通略无花卉缀照映使人以泥裹桃核抛掷于山顶上一二嵗间花发满山烂如锦绣  

桃三  

原秾华　甘实【`上见桃一　下见傅桃赋`】　宜五沃　已三偷【`上详桃一　下见桃二`】　紫文　青色【`上见桃二　汉武内传曰西王母以七月七日降帝宫命侍女索桃须臾以玉盘盛桃七枚如鸡卵形圎色青以呈王母王母以五枚与帝自食二枚`】　青花红萼【`上见桃二　谢灵运诗曰山桃发红萼野蕨渐紫苞`】　缃核　绶花【`上见桃二应劭汉官仪曰二千石绶青地桃花缥三彩`】　生玉岭　植霜园【`上见桃二王子年`】  

【`拾遗记曰汉明帝常山献巨核桃帝使植于霜林园谓相陵误`】　武陵源　洛阳路【`上见桃二　宋子侯董娇娆诗曰洛阳城东路桃李生路傍花花自相对叶叶自相当春风南北起花叶自低昂`】増销恨　助娇【`开元遗事曰明皇于禁苑中有千叶桃花盛开帝与贵妃日夕宴花树下`】  

【`帝曰不独萱草忘忧此花亦能销恨　天寳遗事曰御苑有千叶桃帝亲折一枝插于妃子寳冠上曰此花尤能助娇态`】　红霞　锦浪【`上见桃二　李白诗岸夹桃花锦浪生`】　偏核　双仁【`上见桃二　东坡诗蟠桃核里有双仁`】　络丝白　过雁红【`海录碎事曰用柿子树接桃枝早熟者谓之络丝白晩熟者谓之过雁红`】  

桃四  

原放牛【`尚书曰武王克商放牛于桃林之野`】　増夏食【`周礼曰夏食郁律桃李杏梅`】原馈笾食【`周礼曰馈食之笾其实枣栗桃`】　成蹊【`史记曰桃李不言下自成蹊`】　宜将相门【`隋书曰崔颐荅豫章王书云门有将相宜树桃李`】　树苦桃【`离骚曰斩伐橘柚列树苦桃`】　増艳阳【`文选曰艳阳桃李节`】　露井【`古诗曰桃生露井上`】　红嫩【`杜甫诗红入桃花嫩`】　原插戸【`庄子曰插桃枝于戸运灰其下童子入而不畏而畏之是鬼智不如童子也`】　蒨粲一时【`孙卿子曰桃李蒨粲于一时时至乃杀`】　亦足以豪【`列仙传曰得绥山一桃虽不能仙亦足以豪`】　令鸡鸣【`淮南万毕术曰孤桃枝之劵令鸡夜鸣取孤桃南北行枝长三尺折以为劵涂以三嵗雄鸡血夜居栖下则鸣`】  

桃五  

原诗梁简文帝咏初桃诗曰初桃丽新采照地吐其芳枝间留紫燕叶里发轻香飞花入露井交干拂华堂若映窗前栁悬疑红粉妆　任昉咏池边桃诗曰已谢西王苑复揖绥山枝聊逢赏者爱栖趾傍莲池开红春灼灼结实夏离离　隋萧慤奉和咏龙门桃花诗曰旧闻开露井今见植龙门树少知非塞花髙异少原论时应未发故欲影归轩祗言轻摘罢犹胜逐风翻　孔绍安应诏咏夭桃诗曰结叶还临影飞香欲徧空不意余花落翻沈露井中　唐太宗咏桃诗曰禁苑春晖丽花蹊绮树装缀条深浅色露参差光向日分千笑迎风共一香如何仙岭侧独秀隠遥芳　増李峤咏桃诗曰独有成蹊处秾华发井傍山风迎笑脸朝露啼妆隠士顔应改仙人路渐长还欣上林苑千嵗奉君王　又侍宴桃花园咏桃花应制诗曰嵗去无言忽顦顇时来含笑吐氛氲不能拥路迷仙客故欲开蹊待圣君　杜甫觅桃栽诗曰奉乞桃栽一百根春前为送浣花邨河阳县里虽无数濯锦江边未满园　韦处厚桃坞诗曰喷日舒红景通蹊茂緑隂终期王母摘不羡武陵深　李白桃花诗曰桃花开东国含笑夸白日偶防东风荣生此艳阳质岂无佳人色但恐花不实宛转龙火飞零落早相失讵知南山松独立自萧瑟　王昌龄诗曰桃花四面发桃叶一枝开欲暮黄鹂啭伤心玉镜台清筝向明月半夜春风来　王维桃花源行曰渔舟逐水爱山春两岸桃花夹去津坐看红树不知逺行尽清溪忽见人山口潜行始隈隩山开旷望旋平陆遥看一处攅云树近入千家散花竹樵客初传汉姓名居人未改秦衣服居人共住武陵源还从物外起田园月明松下房栊静日出云中鸡犬喧惊闻俗客争来集竞引还家问都邑平眀闾巷扫花开薄暮渔樵乗水入初因避地去人间及至成仙遂不还峡里谁知有人事世中遥望空云山不疑灵境难闻见尘心未尽思乡县出洞无论隔山水辞家终拟长防衍自谓经过旧不迷安知峰壑今来变当时只记入山深青溪防度到云林春来徧是桃花水不辨仙源何处寻　温庭筠敷水小桃盛开诗曰敷水小桥东姢姢照露丛所嗟非胜地堪恨是春风二月艳阳节一枝惆怅红定知留不住吹落乱尘中　唐彦谦绯桃诗曰短墙荒圃四无隣烈火绯桃照地春坐久好风休掩袂夜来微雨已霑巾敢同俗态期青眼似有微词动绛唇尽日更无乡井念此时何必见秦人　韦庄庭前桃诗曰曽向桃源烂熳逰也同渔父泛仙舟皆言洞里千株好未胜庭前一树幽带露似垂湘女泪无言如伴息妫愁五陵公子饶春恨莫引香风上酒楼僧齐已桃花诗曰千枝含露态何处照人红风暖仙源里春和水国中流莺应见落舞蝶未知空掷欲求圗画枝枝带竹丛　宋邵雍二色桃花诗曰施朱施粉色俱好倾国倾城艳不同疑是橤宫双姊妹一时手嫁东风　苏轼诗曰上苑夭桃自作行刘郎去后防囘芳厌从年少追新赏闲对宫花识旧香欲赠佳人非泛洧好纫幽佩与沈湘鹤林神女无消息为问何由返帝乡又桃花诗曰争开不待叶密缀欲无条傍沼人窥鉴惊鱼水溅桥　元杨载碧桃诗曰一枝如玉照芳春防度凭防欲殢人翠被夜寒愁洒泪珠帘月冷怕伤神刘郎陌上栽仍旧王母池边赏又新不是棃花飘雪树望中清絶更无伦　郑允端咏桃花诗曰红雨春寒江上时小桃欹树出疎篱从敎一簇开无主终不留题崔护诗眀杨基千叶桃花诗曰江花先好已先落二月芳菲  

已萧索掖垣一树独开迟嫰叶茏苁抱香萼朝来小雨浥轻红春色千重与万重注定知烦晓露翦裁曽不费春工春来到处寻桃李不道东防花自美伤心世事总如花何用劳劳行万里　又桃花诗曰深深翠竹映婵姢湘女梳妆立晓烟流水落花成怅望舞裙歌袖是因縁也无人折休相妒才有莺啼更可怜却忆东防碧千叶暖风香雨为谁妍  

原赋晋傅休奕桃赋曰有东园之珍果兮承隂阳之灵和结柔根以列树兮艳长畞而骈罗夏日先熟初进庙堂辛氏践秋厥味益长花落实结与时刚柔既甘且脆入口消流亦有冬桃冷伴氷霜和神适意恣口所尝华升御于内庭兮饰佳人之令顔实充虚而疗饥兮信功烈之难原嘉放牛于斯林兮恱万国之乂安望海岛而慷慨兮懐度索之灵山何兹树之独茂兮条枝纷而丽闲根龙虬而云结兮弥万里而屈盘御百鬼之妖慝兮列神荼以司奸辟凶邪而济正兮岂惟荣美之足言宋伍缉之园桃赋曰嗟王母之竒果特华实兮兼副既陶煦以夏成又凌寒而冬就嗟异殖兮难防亦晩枯兮先茂农皇品其味汉帝惊其珍林休反耕之牛宅树伺恶之神景毙勇于不足弥増罪于甘分虽无言兮成蹊叵充殽于魏君时令载始周南申章瞻择有制药齐惟良鲁拂柩以悔荆楚供弧以事王　陈张正见衰桃赋曰岩岩秀峰吐桂荣松独夭桃之灼灼轻擢采于寒踪尔乃万株成锦千林似翼苔画波文花然树色发秦源而逸气飘汉绶而流芳譬兰缸之夜炷似眀镜之朝妆成蹊列径光崖艳汜间真定之苍棃杂房陵之缥李芬芳难歇照耀无俦舒若霞光欲起散似电彩将收既而风落新枝霜飞故叶叹垂钓之妖童怨倾城之丽妾増唐皮日休桃花赋曰伊祈氏之作春也有艳外之艳华中之华众木不得融为桃花厥花伊何其实美多台隶众芳縁饰阳和开破嫩萼压低柔柯其色则不澹不深若素练轻茜王顔半酡若夫美景妍时春含晓滋密如不干繁若无枝妦妦婉婉夭夭怡怡或俛者若想或闭者如痴或向者如步或倚者如疲或温黁而可熏或婑媠而莫持或幽柔而旁午或撦冶而倒披或翘矣如望或凝然若思或奕杰以作态或窈窕而骋姿日将明兮似喜天将惨兮若悲近榆钱兮妆翠靥映杨柳兮颦愁睂轻红拖裳动则袅香宛若郑袖初见楚王夜景皎洁哄然秀发又若嫦娥欲奔明月蝶散蠭寂当闺脉脉又若妲己未间裂帛或开故楚艳艳春曙又若息妫含情不语或临金塘或交绮井又若西子浣纱见影玉露厌浥沃红堕湿又若骊姬将譛而泣或在水濵或临江浦又若神女见郑交甫或临广筵或当髙防又若韩娥将歌敛态微动轻风婆娑暖红又若飞燕舞于掌中半霑斜吹或动或止又若文姬将赋而思丰茸旖旎互交逓倚又若丽华侍宴初醉狂风狂雨一阵红去又若褒姒初随戎虏满地春色阶前砌侧又若戚姬死于鞠域花品之中此花最异以众为繁以多见鄙自是物情非闗春意若氏族之斥素流品秩之卑寒士他目则目他耳则耳或以昵而称珍或以疎而见贵或有实而花乖或有花而实悴至若实可充腹花可娱目匪乎兹花他则碌碌我欲品花此为第一惧俗情之横议惟独断之一已我目我目吾耳吾耳妍媸决于我口取舎决于我志岂为草木之独然信为国兮如是  

原颂梁江淹山桃颂曰惟园有肴惟山有丛丹蘤擎露紫荣绕风引雾如电映烟成虹伊春之秀廼华之荣  

## 御定渊鉴类函卷四百

果部二【`梅　梨　甘`】  

梅一  

原诗义疏曰梅杏类也　西京杂记曰上林有双梅紫梅同心梅麤枝梅　増石湖梅谱曰红梅犹是梅而叶密如杏与江梅同开红白相间园林初春絶景也　又曰蜡梅本非梅类以其与梅同时香又相近色酷似蜜脾故名蜡梅山谷谓京洛间有一种梅类女工撚蜡所成故以名之张翊花经首云一品九命蜡梅亦在其中蜡梅原名黄梅故王安国熙宁间尚有咏黄梅诗至元祐间苏黄门命为蜡梅　又曰凡梅花附蔕皆绛紫色惟此纯緑枝梗亦清髙好事者比之九疑仙人萼緑华云诗曰绛裠缟袂各朝元只有散仙名萼緑　风俗通曰五月有落梅风江淮以为信风　原毛诗曰摽有梅其实七兮　又曰山有嘉卉侯栗侯梅　大戴礼夏小  

正曰五月煑梅为豆实　増埤雅曰梅花中尤香者原诗义疏曰梅曝干为腊羮臛韲中又可以含之口香吴氏本草曰梅核能眀目益气不饥  

梅二  

原西京杂记曰汉初修上林苑羣臣各献名果有侯梅朱梅紫花梅同心梅紫蔕梅燕脂梅丽友梅　东方朔传曰朔门生三人俱行乃见一鸠一生曰今当有酒一生曰其酒必酸一生曰虽得酒不得饮也三生皆到须臾主人出酒即安樽于地而覆之讫不得酒乃问其故曰出门见鸠饮水故知得酒鸠飞集梅树故知酒酸鸠飞去所集枝折故知不得饮之　神异经曰横公鱼长七八尺形状如鲤而目赤昼在湖中夜化为人刺之不入煑之不死以乌梅二七煮之即熟食之治邪病　语林曰范汪能噉梅人尝致一斛奁防汪食之须臾尽伍端林江陵记曰洪亭邨下有梅廽邨旧云是梅槐合生成树是以名之今音讹谓之梅逥　増荆州记曰陆凯与范晔相善自江南寄梅花一枝诣长安与晔并赠诗曰折梅逢驿使寄与陇头人江南无所有聊赠一枝春　四眀图经曰大梅山在鄞县东七十里盖汉梅子真旧隠也山顶有大梅木其上则伐为防稽禹庙之梁其下则为它山堰之梁禹庙之梁张僧繇画龙于其上夜或风雨飞入镜湖与龙鬭后人见梁上水淋漓而萍藻满焉始骇异之乃以铁索鎻于柱　彚苑详注曰榔梅在太和山相真武折梅枝寄榔树之上仰天誓曰吾道若成花开果结后竟如其言今树尚存　又曰永嘉闺妇以青梅雕剜脱核镂以花鸟纎细可爱以手擘之玲珑如小盒阖之复为梅谓之梅篮李诗珍盘荐雕梅即此　原述异记曰嘉兴县朱休之有一弟宋元嘉中兄弟对坐家有一犬来向休之蹲徧视二人遂揺头而笑曰言我不能歌听我歌梅花今年故复可柰汝眀年何其家惊惧斩犬牓首路侧至来嵗梅花时兄弟相鬭弟奋防伤兄官收治并被囚系经嵗得免至夏举家时疾母及弟兄皆死　宋书曰武帝女夀阳公主卧含章檐下梅花落公主额上成五出花拂之不去皇后留之自后有梅花妆　梁书曰何逊为州法曹廨舍有梅树一株时吟咏其下后居洛思梅花请再任从之抵花方盛开对花徬徨终日　烟花录曰隋袁寳儿多憨态宫中号司花女又曰梅花笛【`梅花本笛中曲名梅似帝笛似袁也`】龙城录曰隋开皇中赵师雄迁罗浮日暮于林间酒肆旁舍见美人素妆出迎与语言极清丽芳香袭人与之扣酒家共饮一緑衣童子歌于侧师雄醉寐东方既白起视梅花树上有翠羽刺嘈相顾所见盖花神　増古今合璧曰宋广平为相贞姿劲质刚态毅状疑其铁石心肠不解吐媚辞然观其作梅花赋清便富艳得南朝徐庾体殊不类其为人　海墨徽言曰李白游慈恩寺僧献緑英梅　常朝录曰元稹为翰林承防朝退行至廊下时初日映九英梅隙光射稹有气勃勃然百僚望之曰岂肠胃文章映日可见乎　羣芳谱曰大庾岭即五岭之一汉武帝击南越杨仆遣部将庾胜屯兵于此因名大庾其初险峻行者苦之自张九龄开凿始可车马其上多植梅　古今诗话曰李后主于宫中作红罗亭四面栽红梅作艳曲歌之　谈苑曰王曽布衣时以梅花诗献吕蒙正云而今未问和羮事且向百花头上开蒙正云此生已安排状元宰相也　冷斋夜话曰王文公居钟山尝与薛处士棊赌梅诗输一首曰华发寻香始见梅一枝临路雪培堆凤城南陌他年忆杳杳难随驿使来　石湖梅谱曰晏元献公自姑苏移植西冈囿中一日贵逰赂园吏得一枝分接由是都下有二本王琪君玉时守吴郡以诗遗公曰馆娃宫北发精神粉痩琼寒露叶新园吏无端偷折去凤城从此有双身后山集曰王直方家有苏黄字遂取宋武帝谓谢晦谢混一时顿有两玉人名亭亭前有梅陈后山有诗曰顿有亭前玉色梅情知不肻破寒开似怜顦顇两公客独倚东风遣信来　羣芳谱曰林逋隠居孤山徴辟不就构巢居阁绕梅花吟咏自适徜徉湖上或连宵不返又曰宋张功甫圃中植梅三百本筑堂数间花时居宿其中环洁辉映朗如对月因名其堂曰玉照　又曰华光长老写梅黄鲁直观之曰如嫰寒春晓行孤山水边篱落间但欠香耳　又曰洛都卖花者争先为竒冬初折未开枝置浴室中熏蒸令坼强名早梅终碎无香余顷守桂林立春梅已过元旦则尝青子皆非风土之正杜子美诗云梅橤腊前破梅花年后多惟冬春之交正是花时耳【`按此条系范成大语`】　又曰王冕隠九里山树梅花千株桃李居其半结茅庐三间自题为梅花屋　地里志曰洪州土贡梅煎  

梅三  

原紫蔕　白花【`上详梅二　刘义庆逰鼍湖诗曰暄景转谐淑草木日滋长梅花覆树白桃杏发荣光`】　一枝　三实【`刘向说苑曰越使诸发执一枝梅遣梁王梁王之臣曰韩子顾左右曰恶有一枝梅乃遗列国之君乎　毛诗曰摽有梅其实三兮`】　眀目　香口【`俱见梅一`】云山干腊　洛涘繁荣【`山海经曰云山之上其实干腊郭璞注腊干梅也　潘岳间居赋曰退而闲居于洛之涘又曰梅杏郁棣之属繁华丽藻之饰华实照烂言所不能及也`】　増紫华緑萼【`事类赋折灵山兮攀上林赏紫华兮玩同心　下详梅二`】　清癯　低小【`梅圣`】  

【`俞诗玉骨绡裳韵太孤天教飞雪伴清癯　朱希真咏梅词琼枝低小雪天分外精神好`】　返魂同梦【`东坡诗返魂香入岭头梅又和杨公济梅花诗谁信幽香是返魂　王昌龄梅诗落落莫莫路不分梦中唤起梨花云东坡梅词云髙情已逐晓云空不与梨花同梦用此也`】　原顷筐　调鼎【`诗摽有梅顷筐塈之摽落也言渐落多　尚书曰若作和羮尔惟盐梅`】　止渇　苦酸【`魏武帝与军士失道大渴而无水遂令曰前有梅林结子甘酸可以止渴士卒闻之皆口中水出遂得及泉源也鲍昭诗食梅常苦酸`】　庾岭　墓门【`大庾岭上梅南枝落北枝开　诗墓门有梅`】　酢杏　干□【`尔雅曰梅枬似杏实酢　周礼馈食之笾其实干□干□梅也`】　嘉卉　生梅【`俱详梅二`】　摽梅之咏见彼诗人　落梅之歌闻诸乐府【`上见梅一　古乐府有落梅之曲`】　増浸佛桑　为臛韲【`荔枝谱民间以盐梅卤浸佛桑花为红浆投荔枝晴干曝之色红而甘酸可三四年不壊　梅曝干为腊羮臛韲`】　冰肌玉骨　雪魄冰魂【`东坡咏梅玉骨那愁瘴雾冰肌自有仙风　谢恵连诗梦断笛悲风渚吹防月澹烟邨空想暗香靓色谁招雪魄冰魂`】　粉橤琼枝　暗香疎影【`朱希真咏梅寒隂渐晓报驿使探春南枝开早粉橤弄香芳脸凝酥琼枝低小雪天分外精神好　林和靖句周羙成词晕酥砌玉芳英嫰故把春心轻漏孤岸峭疎影横斜浓香暗霑襟袖夀阳谩鬭终不似照影一枝清痩`】　五月落　一枝斜【`黄鹤楼中吹玉笛江城五月落梅花　东坡诗竹外一枝斜更好`】　落梅风　迎梅雨【`并详梅二`】  

梅四  

原百人酸【`淮南子曰梅以为百人酸不足一梅不足为一人之酸喻众防济`】　増巩春【`杜甫诗曰夜雪巩梅春`】　红绽雨肥【`杜甫诗曰红绽雨肥梅`】　花御史【`刘行简诗曰我尝品江梅真是花御史`】  

梅五  

原诗梁简文帝雪里覔梅花诗曰絶讶梅花晩争来雪里窥下枝低可见髙处逺难知俱羞惜腕露相让道腰羸定须还剪防学作两三枝　元帝咏梅诗曰梅含今春树还临先日池人懐前嵗意花发去年枝　鲍泉咏梅花诗曰可惜阶下梅飘荡逐风廻度帘拂罗幌萦窗落梳台乍随纎手去还因插来客心屡看此愁眉敛俱开　何逊咏早梅诗曰兔园标物序惊时最是梅衔霜当路发映雪拟寒开枝横却月观花绕凌风台知应早飘落故逐上春来　王筠和孔中丞雪里梅花诗曰水泉犹未动庭树已先知翻光同雪舞落素混冰池今春竞时发犹是昔年枝唯有长顦顇对镜不能窥　庾肩吾同萧左丞咏摘梅花诗曰窗梅朝始发庭雪晩初消折花牵短树幽丛入细条垂冰溜玉手含刺冒春腰逺道终难寄馨香徒自饶　周庾信咏梅花诗曰常年腊月半已觉梅花防不信今春晩俱来雪里看树动悬冰落枝髙出手寒早知觅不见真悔着衣单　陈隂铿咏雪里梅诗曰春近寒难转梅舒雪尚飘从风还共落照日不俱消叶开随足影花多助重条今来渐异昨向晩判胜朝　谢燮咏早梅诗曰迎春故早发独自不疑寒畏落众花后无人别意看　江总咏梅花落诗曰腊月正月早惊春众花未发梅花新梅花芬芳临玉台朝攀晩折还复开满酌金巵催玉柱落梅树下宜歌舞金谷万株连绮甍梅花宻处藏娇莺桃李佳人欲相照摘橤牵花来并笑杨柳条青楼上轻梅花色白雪中眀横笛短箫凄复咽谁知柏梁声不絶　増唐王建塞上梅诗曰天山路傍一株梅年年花发黄云下昭君已殁汉使廻前后征人惟系马日夜风吹满陇头还随陇水东西流此花若近长安路九衢年少无攀处　韩偓梅花诗曰梅花不肯傍春光自向深冬有艶阳龙笛逺吹胡地月燕钗初试汉宫妆风虽强暴翻添思雪欲侵更助香应笑暂时桃李树盗天和气作年芳　王周大石岭驿梅花诗曰仙中姑射接瑶姬成阵清香拥路岐半出驿墙谁画得雪英相倚两三枝　李峤咏梅诗曰大庾敛寒光南枝独早芳雪含朝暝色风引去来香妆面廻青镜歌尘起画梁若能遥止渴何暇乞琼浆　沈佺期梅花落诗曰铁骑防时廻金闺怨早梅雪寒花已落风暖叶应开夕逐新春管香迎小嵗杯盛时何足贵书里报轮台　张谓早梅诗曰一树寒梅白玉条迥临邨路傍谿桥不知近水梅花发疑是春来雪未消　殷尧藩山中梅花诗曰南国看花动逺情沈郎诗苦痩容生铁心自拟山中赋玉笛谁将月下横临水一枝春占早照人千树雪同清好风吹醒罗浮梦莫聴空林翠羽声李绅早梅桥诗曰早梅花满枝发东风报春春未彻  

紫萼迎风玉枝裂杨柳未黄莺结舌委素飘香照新月桥边一树伤离别逰荡行人莫攀折不竞江南艳阳节任落东风伴春雪　陆蒙和行野梅韵诗曰飞棹参差发早梅强欺寒色尚低囘风怜薄媚留香与月防深情借艶开梁殿得非萧帝瑞齐宫应是玉儿媒不知谢客离肠醒临水刚逢万恨来　罗隠红梅诗曰天赐胭脂一抹顋盘中磊落笛中哀虽然未得和羮便曽为将军止渇来　又咏梅诗曰吴王醉处十余里照野拂衣今正繁经雨不随山鸟散倚风如共路人言愁怜粉艳飘歌席静爱寒香扑酒尊欲寄所思无好信为君惆怅又黄昏　宋林逋山园小梅二诗曰众芳揺落独暄妍占尽风情向小园疎影横斜水清浅暗香浮动月黄昏霜禽欲下先偷眼粉蝶如知合断魂幸有微吟可相狎不须檀版共金尊　又曰翦绡零碎照酥干向背稀稠画益难日暮纵甘春至晩霜深应怯夜来寒澄鲜祗共邻僧惜冷落犹嫌俗客看忆着江南旧行路酒旗斜拂堕吟鞍　王安石梅花诗曰汉宫娇额半涂黄粉色寒透薄妆好借月魂来映烛恐随春梦去飞风亭把盏酬孤艶雪径囬舆认暗香不为调羮应结子直须留此占年芳　又曰结子非贪鼎鼐尝偶先红杏占年芳从教腊雪埋藏骨却怕春风漏泄香不御华知国色祗裁云缕想仙裳少陵为尔牵诗兴可是无心赋海棠又曰浅浅池塘短短墙年年为尔惜流芳向人自有  

无言意倾国天敎抵死香须袅黄金危欲堕蔕团红蜡巧能装婵娟一种如冰雪依旧春风笑野棠　欧阳修次韵王适梅花诗曰江梅似欲竞新年照水窥林态愈妍露重清香浑欲滴月眀素质自生烟生成细实酸犹薄半落南枝意可怜谁写江西风物様徐家向有数枝　朱子梅诗曰姑射仙人氷雪容尘心已共彩云空年年一笑相逢处长在愁烟苦雾中　陆防梅花诗曰家是江南友是兰水边月底怯新寒画图省识惊春早玉笛孤吹怨夜残冷澹合教闲处着清癯难遣俗人看相逢賸作尊前怅索笑情懐老渐防　又曰月地云阶暗断肠知心谁觧赏孤芳相逢祗怪影亦好归去始惊身染香渡口耐寒窥净緑桥边凝怨立昏黄与卿俱是江南客賸欲尊前说故郷　又得梅一枝赋诗曰髙标已压万花羣尚恐娇春习气存月兔捣霜供换骨湘娥鼓瑟为招魂孤城小驿初飞雪断角残钟半掩门尽意端相终有恨夜寒皴玉倩谁温　又梅花絶句月中疎影雪中香只为无言更断肠曽与诗翁定花品一丘一壑过姚黄　又曰蜀王小苑旧池台江北江南万树梅只怪朝来歌吹闹园官已报五分开【`自注云曽文清公尝问予梅与牡丹孰胜予以此答成都合江园盖故蜀别院梅最盛自初开监官日报府报至五分开则府主来宴逰人亦竞集`】又雪后寻梅诗曰青帝宫中第一妃寳香熏彻素绡  

衣定知谪堕不容久万斛玉尘来聘归　又曰橤殿仙姝下界逰偶来税驾剡溪头君看月里横枝影尽是苍龙与翠虬　又射的山观梅诗曰射的山前雨垫巾篱边初见一枝新照溪洗尽娇春意倚竹真成絶代人餐玉元知非火食化衣应笑走京尘即今画史无名手试把清诗当写真　又曰厉氷霜节愈坚人间乃有此癯仙坐收国士无双价独立东皇太乙前此去幽寻应尽日向来别恨动经年花中竟是谁流軰欲许芳兰恐未然　又梅花絶句曰当年走马锦城西曾为梅花醉似泥二十里中香不断青羊宫到浣花溪　又曰乱簮桐帽花如雪斜挂驴鞍酒满壶安得丹青如顾陆凭渠画我夜归图　苏轼梅花诗曰洗尽铅华见雪肌要真色鬭生枝檀心已作龙涎吐玉颊何劳獭髓医　又红梅花诗曰上人自恨探春迟不见檀心未吐时丹鼎夺那是寳玉人頳颊更多姿抱丛暗橤初生子落盏浓香已透肌乞与徐熙画新様竹间璀璨出新枝　又诗曰西湖处士骨应槀只有此诗君压倒东坡先生心已灰为爱君诗被花恼多情立马待黄昏残雪消迟月出早江头千树春欲尽竹外一枝斜更好孤山山下醉眠处缀裙腰粉不埽万里春随逺客来十年花送佳人老不知风雨卷春归收拾余香还畀昊　苏辙梅花诗曰病夫毛骨日凋槀愁见米盐惟醉倒忽传骚客赋寒梅感物伤春同懊恼江边不识朔风劲墙头亦有南枝早未开素质夜先眀半落清香春更好邻家小妇学闲媚靓妆惟有长眉埽孤芳已与飞霞竞结子仍先百花老苦遭横笛乱飞英不见游人醉芳草可怜物性空自知羞作繁华助芒昊　范成大次韵和郡安抚元夕赏倅防红梅诗曰春入林梢一再风破寒匀染费天工虽然媚荡新妆别只与横斜旧格同午枕乍醒铅粉退晓奁初罢蜡脂融从来颜色休论似夹路漫山取次红元刘秉忠江边梅树诗曰江边缭绕惜芳丛絶笔天  

真在眼中素艶乍开珠蓓蕾暗香微度玉玲珑一枝倒影斜斜月满树浮光细细风眀日行经山下路防囘特地驻青骢　郝经江梅行曰江城画角吹吴霜破月着水天昏黄波澄烟吐林影澹双梅带雪横溪塘此时承平风物盛家家种玉栽琳琅朝来伴使宴江馆银缾乱插吹银管霏微香雾入红袖零乱春云绕金盌都将和气变荒寒锦瑟愁生燕玉暖为言仪真梅最多苔花古树深婆娑一年十月至二月红红白白盈江沱自从天马饮江水草根吃尽梅无柯杨子人家楚三户今年幸有烧残树忽闻星使议和来尽贮筠笼待供具从今江梅好顔色烂醉长吟嚼佳句　吴澄叠叶梅诗曰罗浮梦断杳无踪冰雪仙姿两两逢缟袂却单寒后袭粉妆嫌薄晓来浓迎风一笑知顔厚临水相看见影重道眼只将平等视玉环飞燕总天容　赵孟頫梅花诗曰潇洒江梅似玉人倚风无语澹生春曲中桃叶原非侣梦里梨花亦未真　萨都拉灯夕观梅诗曰翠禽偷梦出南园绰约冰姿傍緑尊冰镜玉钗浮翠影风帘银烛照妆痕粉香微烂无人见素质多寒借酒温不似海棠春睡去西楼月落已黄昏　谢宗可红梅诗曰梨云无梦倚黄昏薄倩朱顔蚀泪痕宿酒破寒熏玉骨仙丹偷暖返氷防茜裙影露罗衣卷霞佩香封缟被温囘首孤山斜照外寻真误入杏花村　杨维桢红梅诗曰罗浮仙子宴琼宫海色生春醉压红十二防干眀月夜九霞帐里睡东风　丁鹤年红梅诗曰姑射仙人錬玉砂丹光晴贯洞中霞无端半夜东风起吹作江南第一花　眀王冕梅花诗曰疎枝错落花灿烂正似推篷溪上看冻痕不剥五更霜藓色犹存百年干孤山处士诗梦寒罗浮仙人酒兴防天荒地老行路难谁春色来人间君不见江南物色今非昔大谷长林尽荆棘嵗寒何处论襟期坐对云山空叹息东楼女儿白苎歌西楼羙酒唤杏花縦有髙人爱髙洁蹋雪谁肻来山家老我无能惯清苦写梅种梅千万树霜清月白夜更长每是狂歌不归去只今潦倒双垂世情杂杂俱忘机读书写字两眼眵断白搔堕随花飞转首江南隔尘土白月流光双鹤舞一声羌管过南楼铁石心肠亦凄楚安得唤起陈元龙长满载玻瓈红浩歌拍拍随春风大醉惊倒江南翁　又红梅诗曰深院春无限香风吹緑漪玉妃清梦醒花雨落胭脂　又曰昭阳殿里醉春风香隔琼帘映浅红翠袖拥云扶不起玉箫吹过小楼东　又梅花诗曰马迹山前万树梅千花万花如雪开满载州秋露白玉箫吹过太湖来　又曰断云流水孤山路看得春风防树花骑马归来城郭是月眀箫管起谁家　髙啓梅花诗曰琼姿只合在瑶台谁向江南处处栽雪满山中髙士卧月眀林下羙人来寒依疎影萧萧竹春掩残香漠漠苔自去何郎无好韵东风愁寂防囘开　又曰缟袂相逢半是仙平生水竹有深縁将疎尚密微经雨似暗还眀逺在烟薄暝山家松树下嫩寒江店杏花前秦人若解当时种不引渔郎入洞天　又曰澹澹霜华湿粉痕谁施绡帐护香温诗随十里寻春路愁在三更挂月邨飞去只疑云作伴销来肯信玉为魂一尊欲访罗浮客落叶空山正掩门　又曰防爱寒多最得阳仙逰常在白云郷春愁寂寞天应老夜色朦胧月亦香楚客不吟江路寂吴王已死苑台荒枝头谁见花飞处嫋嫋微风簌簌霜  

原赋梁简文帝梅花赋曰层城之宫灵苑之中竒木万品庻草千丛光分影杂条繁榦通寒圭变节冬灰徙筩并皆枯悴色落摧风年归气新揺云动尘梅花特早偏能识春或承阳而发金乍雪而披银吐艶四照之林舒荣五衢之路既玉缀而珠离且冰悬而雹布叶嫩出而未成枝抽心而插故标半落而飞空香随风而逺度挂靡靡之游丝杂霏霏之晨雾争楼上之落粉夺机中之织素乍开花而傍巘或含影而临池向玉阶而结彩拂网戸而低枝七言表柏梁之咏三军传魏武之竒于是重闺佳丽貌婉心怜早花之惊节讶春光之遣寒裌衣始薄罗袖初单折此芳花举兹罗袖或插鬓而问人或残枝而相授恨鬟前之太空嫌金钿之转旧顾影丹墀弄此娇姿洞开春牖四卷罗帷春风吹梅畏落尽贱妾为此敛蛾睂花色持相比恒愁恐失时　陈暄食梅赋曰魏无林而止渇范留信而先尝赐一时之名果遂懐核而矜庄昔咏酸枣之台今食酸味之梅眼同曹瞒之见树形异韦诞之闻雷胷既咽而思鸠杖闷欲死而想仙杯拜投壶而天笑等王孙而客咍　増唐宋璟梅花赋曰垂拱三年余春秋二十有五战艺再北从父至东川授馆官舍有梅一本敷蘤于榛莽中喟然叹曰呜呼斯梅托根非其所出羣之姿何以别乎若其贞心不改是则可取也已感而成兴遂作赋曰髙斋寥閴嵗晏山深景翳翳以斜度风悄悄而乱吟坐穷荒其用遣进一觞而孤斟步前除而彳亍倚藜杖于墙隂蔚有寒梅谁其封殖未緑叶而先蘤抽青枝于容卉光分影布水玉一色胡杂遝乎众草又芜没乎丛棘匪王孙之见幻羌洁白其何极若夫琼英缀雪绛萼着霜俨如傅粉是谓何郎清香潜袭疎橤暗齅又如窃香是谓韩夀冻雨晩湿宿露朝滋又若英皇泣于九疑暖日烘晴眀蟾照夜又如神人来从姑射烟晦晨昏隂霾昼闭又如通徳掩袖拥髻狂飚卷沙飘素摧柔又如緑珠轻身坠楼半开半含非黙非言温伯雪子目击道存或俯或仰匪笑匪怒东朝顺子正容物悟或顦顇若灵均或欹傲若曼倩或妩媚若文君或轻盈若飞燕口吻雌黄拟议殆徧其艺兰兮九畹采蕙兮五柞缉之以芙蓉赠之以芍药玩小山之丛桂掇芳洲之杜若是皆物出于荣产之竒名著于风人之托然而艶于春者望秋先悴盛于夏者未冬而萎或朝防而速谢或夕秀而遂衰曷若兹卉嵗寒特妍冰凝冱凅擅羙専权相彼百花孰敢争先莺语方涩蠭房未喧独歩早春自全其天至若措迹隠深寓形幽絶耻邻市廛甘遯岩穴江仆射之孤灯向壁不可凄迷陶彭泽之三径投闲曽无悁结贵不移于本性方有俪于君子之节聊染翰以寄懐用垂示于来哲从父见而朂之曰万木僵仆梅英载吐玉立冰姿不易厥素子善体物永保贞固　宋朱子梅花赋并序曰楚襄王逰乎云梦之野观梅之始花者爱之徘而不能舍焉骖乗宋玉进曰羙则羙矣臣恨其生寂莫之濵而荣此嵗寒之时也大王诚有意好之则何若移之渚宫之囿而终观其实哉宋玉之意盖以屈原之放微悟王而王不能用于是退而献赋曰夫何嘉卉而信竒兮厉嵗寒而方华洁清姱而不滛兮专精皎其无瑕既笑兰蕙而易诛兮复异乎松柏之不华屏山谷以自娱兮命冰雪而为家谓后皇赋予命兮生南国而不迁虽瘴疠非所托兮尚幽独之可愿嵗序徂以峥嵘兮物皆舍故而就新披宿莽而横出兮廓独立而增妍雾滃而四起兮川谷冱而冰坚澹容与而不兮象姑射而无邻夕同云之缤纷兮林莽杂其葳防曾予质之无加兮专皎洁而未衰方酷烈而訚訚兮信横发而不可摧纷旖旎亦何好兮静窈窕而自持徂清夜之湛湛兮玉绳耿而未低方娉婷而自喜兮友眀月以为仪欻浮云之来蔽兮四顾莽而无人怅寂莫其凄凉兮泣囘风之无辞立何久乎山阿兮步何踌躇于水濵忽举目而有见兮恍顾盻之足疑谓彼汉之广兮羌何为乎人间既竒服之曜耀兮又绰约而可观欲一听白云之歌兮叹音之不可闻将结轸乎瑶池兮惧佳期之非真愿借阳春之白日兮及芳菲之未亏与迟暮而零落兮曷若充夫佩帏渚宫矧未有此兮纵草棘之纵横椒兰后乎霜雪兮亦何有乎芳馨俟桃李于载阳兮仓庚寂而未鸣私顾影而自怜兮澹愁思之不可更君性好而不取兮亦吾命其何伤辞曰后皇贞树艳以姱兮洁诚谅清有嘉賔兮江南之人无以异兮茕独处廓岂不可召兮层台累榭静而可乐兮王孙兮归来无使哀江南兮  

増歌唐白居易歌曰食檗不易食梅难檗能苦兮梅能酸未知生别之为难苦在心兮酸在肝晨鸡载鸣残月没征马重嘶行人出囘看骨肉哭一声梅酸檗苦甘如蜜黄河水白黄云秋行人河边相对愁天寒野旷何处宿棠棃叶战风飕飕生离别忧从中来不可断絶忧积心劳血气衰未年三十生髪白  

増序宋范成大梅谱后序曰梅以韵胜以格髙故以横斜踈痩与老枝竒怪者为贵其新接樨木一嵗抽嫩枝直上或三四尺如酴醿蔷薇之类者吴下谓之气条此直宜取实规利无所谓韵与格矣  

增文宋周之翰爇梅文曰寒勒铜瓶冻未开南枝春断不归来这回勿入棃花梦却把芳心作死灰恭惟地炉中处士梅公之灵生自罗浮派分庾岭形如枯木山泽之辉肤若凝脂凛凛冰霜之操早春魁百花头上嵗寒居三友圗中玉堂茅舍本无心金鼎商羮期结果不料道人见晩便离有色之根夫何冰氏相凌返华胥之国玉骨拥炉烘不醒深防翦纸竟难招纸帐夜长犹作寻香之梦筠月澹尚疑弄影之时虽宋广平铁石心肠忘情未得使华光老丹青手段摸索未真却愁零落一枝春好与荼毘三昧火  

増记宋范成大记曰梅天下尤物无问智愚贤不肖莫敢有异议学圃之士必先种梅且不厌多他花有无多少皆不系重轻余于石湖玉雪坡既有梅数百本比年又于舎南买王氏僦舎七十楹尽坼除之治为范邨以其地三分之一与梅吴下栽梅特甚其品不一今始尽得之随所得为之谱以遗好事者  

棃一  

原许慎说文曰棃果也从木利声　増尔雅曰棃山樆【`郭注即今梨树`】梨曰攅之　格物丛话曰棃数种大者防如盌有青黄紫三色肉白于雪核少食之甘脆咽查滓者为佳品另一种熟时糜烂可口谓之金凤梨亦其次也原广志曰洛阳北邙张公夏棃海内惟有一树广都梨重六斤数人分食之有常山真定山阳钜野棃梁国雎阳棃齐都临淄棃钜鹿槀棃上党楟棃小而甘新豊箭谷棃闗以西棃多供御　増又棃一名快果一名玉乳一名蜜父三辅黄圗名含消棃大如五升器入口即消又乳棃出宣城皮厚肉实味甘鹅棃出河南北州郡  

味差短　又紫棃花以秋日开红色　西京杂记曰上林苑有紫棃青梨大谷棃缥叶棃芳棃细叶棃金叶棃紫条梨瀚海棃东王棃俱出海中　原毛诗曰蔽芾甘棠勿翦勿伐【`注曰棠杜也一名棃而小也`】　増山海经曰洞庭之中其木多棃　原魏文诏曰真定御棃大若拳甘若蜜脆若可消烦释防【`一畞反`】　潘岳闲居赋曰张公大谷之棃　増孙楚秋赋曰紫棃甜脆　原何晏九州论曰安定好枣中山好栗魏郡好杏河内好稻真定好棃　傅防七诲曰襄阳黄梨　増卢毓冀州论曰常山好梨地产不为无珍  

棃二  

原尹喜内传曰老子西逰省太真王母共食碧棃紫梨神异经曰东方有树髙百丈敷张自辅叶长一丈广  

六尺名曰棃其子径三尺剖之白如素食之为地仙可入水火　洞冥记曰涂山之背棃大如升色紫千年一花亦曰紫轻棃　辛氏三秦记曰汉武帝园一名樊川一名御宿有大梨如五升缾落地则破其主取者以布囊盛之名含消棃　曹瞒传曰王自汉中至洛阳起建始殿使工苏越往徙羙梨掘之根尽血出越白状王躬自视之以为不祥还遂寝疾　文士曰孔融年四嵗与诸兄食棃辄取其小者人问其故答曰小儿法当取小者　神仙传曰介象为吴王所徴在武昌连求去不许象言病帝以羙梨一奁赐之象死殡而埋之以日中时死其晡时到建业以主所赐棃付守苑吏种之　増太平御览曰魏武帝为兖州牧上书曰山阳郡有羙棃谨上甘棃二箱　原晋令曰诸官秩棃守防者置吏一人　晋书曰苻双据上邽苻柳据蒲坂叛于坚苻武据安定并应之将共戕长安坚遣谕之各齧棃以为信皆不受命　増世说曰道安公讲僧常数百习凿齿尝饷十棃值讲安公便于座中手自剖分梨尽人徧都无颇又曰桓南郡每见人不快辄瞠云君得哀家梨颇复  

蒸食否旧说秣陵有哀仲家棃甚羙大如升入口消释言愚人不别味得好棃而蒸食之也　齐书曰扶桑国有赤棃经年不壊　原幽眀录曰成彪兄丧昼夜哭泣兄提二升酒一盘棃就之引酌相劝彪问畧答彪悲咽问兄今在天上福多苦少久弗应肃然无言泻余酒着瓯中挈甖而去　永嘉记曰青田邨人多种棃有一株名曰官棃一围五寸以供献名御棃　南康记曰归田石城内有棃熟人食其实任意取足持归家人噉辄病或颠仆失径亡命味似秋棃　増唐书曰崔逺文才清丽风神峻整当时目为饤坐棃言席上之珍　邺侯别曰唐肃宗尝夜坐召颍王等三弟同于地炉坐罽毯时李泌絶粒上自烧二棃以赐之颍王等曰陛下恩渥先生如此臣等聨句以为他年故事颍王曰先生年防许顔色如童儿信王曰夜枕九仙骨朝披一品衣一王曰不食千钟粟惟餐两颗棃上曰天生此间气助我化无为　地里志曰河中府土贡凤栖棃　金銮宻记曰九仙殿银井有棃二株枝叶交结宫中呼为雌雄梨洛阳伽蓝记曰报徳寺有含消棃重六斤从树投地尽化为水　唐余录曰洛阳棃花开时人多擕酒树下谓为棃花洗妆宴　湘山野录曰李建勲罢相出镇豫章一日游西山田间茅舍有老叟教数村童公觞于其庐连食数梨賔僚有曰梨号五蔵斧斤不宜多食叟叹曰鹖冠子五蔵斧斤乃别离之离非谓棃也盖离别则残贼胷懐有若刀斧因就架取鹖冠子呈之公大叹服长庆集曰杭州俗酿酒趁梨花开时熟号棃花春故杭州春望诗曰红袖织文夸柿蔕青旗酤酒趁棃花  

棃三  

原真定　广都【`并详棃一`】　灵闗　御宿【`上见谢朓谢棃啓　下详棃二`】増带雨　送春【`白居易诗曰玉容寂莫涙防干棃花一枝春带雨　杜牧诗曰棃花独送春`】原大谷　钜野【`并详梨一`】　生圃　种青田【`上见王讃棃颂　下`】  

【`详棃二`】　甘香　津润【`韩子曰夫树柤棃橘柚者食之则甘齅之则香　左思蜀都赋曰紫梨津润榛润罅发`】　増可口　同心【`庄子曰三王五帝之礼义法度不同譬其犹樝梨橘柚邪其味相反而皆可于口　段龙凉州记曰吕光时炖煌太守宋歆献同心之梨　见天中记`】　压帽　洗妆【`俱详梨二`】　粉棠雪浪　冷艶靓妆【`周羙成咏棃花词雪里翻空粉堂缟夜　东坡诗冷艳不饶梅共色靓妆长与月为隣`】　解烦消防【`音眷`】　敲齿沃心【`上详梨一　辛寅逊诗曰嚼处春冰敲齿冷咽时雪液沃心寒　俱见山堂肆考`】　玉浆琼汁【`上见丁晋公诗下见杨诚斋诗`】　贡花　接桑【`西路产棃处用刀去皮切作瓣`】  

【`子以火焙干谓之棃花尝充贡献实为佳果中之花木考曰接棃于桑则脆而味甘　俱见彚苑详注`】  

棃四  

原元光【`汉武内传内太上之药果有元光棃`】　增溶溶院落【`古诗曰棃花院落溶溶月栁絮池塘澹澹风`】　露重湿花【`白居易诗曰风来露重梨花湿`】　原等千戸侯【`汉书曰淮北荥南河济之间千树棃此其人皆与千戸侯等`】  

棃五  

原诗梁沈约西地梨诗曰列茂河阳苑蓄紫滥觞隈飜黄秋沃若落素春徘徊　又应诏咏梨诗曰大谷来既重岷山道又难摧折非所希但令入玉盘　刘孝绰于座应令咏棃花诗曰玉垒称津润金谷咏芳菲讵匹龙楼下素叶映华扉杂雨疑霰落因风似蝶飞岂不怜飘坠愿入九重闱　后梁宣帝大梨诗曰大谷常流称南荒本足珍緑叶已承露紫实复含津　増唐皇甫冉和王给事维禁省棃花咏诗曰巧解逢人笑还能乱蝶飞春风时入户防片落朝衣　李峤咏棃诗曰擅羙元光侧传芳瀚海中凤文疎象郡花影丽新丰色对瑶池紫甘依大谷红若令逢汉主还冀识张公　韩愈诗曰桃溪惆怅不能过红艳纷纷落地多闻道郭西千树雪欲将君去醉如何　宋文同诗曰寒食北园春已深梨花满枝雪围徧青春每向风外得秀艳应难雪中见　欧阳修千叶红棃花诗曰红棃千叶爱者谁白发郎君心好竒徘绕树不忍折一日千帀看无时夷陵寂莫千山里地逺气偏时节异愁烟苦雾少芳菲野卉蛮花鬭红紫可怜此树生此处髙枝絶艶无人顾春风吹落复吹开山鸟飞来自飞去根盘树老防经春真赏今才遇使君风轻绛雪尊前舞日暖繁香露下闻从来竒物产天涯安得移根植帝家犹胜张骞为汉使殷勤西域徙榴花　丁谓诗曰圃云腴滋绛质上林风御猎清香寻芳尚意琼为树蠲渴应知玉有　苏轼诗曰梨花澹白柳深青柳絮飞时花满城惆怅东篱一枝雪人生能得防清眀　陆防诗曰嘉陵江色嫩如蓝凤集山光照马衔杨柳棃花迎客处至今诗梦到城南　金元好问棃花诗曰棃花如静女寂莫出春暮春工惜天真玉颊凌风露素月澹相映萧然见风度恨无尘外人为续雪香句孤芳忌太洁莫遣凡卉妬　眀文嘉诗曰翦水凝霜妬蝶羣曲阑风味玉清温粉痕浥露春含泪夜色笼烟月断防十里香云迷短梦谁家细雨鎻重门洗装见说清眀近旋典春衣置酒尊  

増赋唐卢照隣病棃树赋并序曰癸酉之嵗余卧病于长安光徳坊之官舍父老云是鄱阳公主之邑司昔公主未嫁而卒故其邑废时有处士孙君思邈居之君道洽今古学有数术髙谈正一则古之蒙庄子深入不二则今之维摩诘及其推歩甲子度量乾坤飞錬石之竒洗胃肠之妙则又甘公洛下闳安期先生扁鹊之俦自云开皇辛酉嵗生今年九十二矣询之郷里咸云数百嵗人矣共语周齐间事歴歴如眼见以此参之不啻百嵗人也然犹视聴不衰神形甚茂可谓聡眀博逹不死者矣余年垂强仕则有幽忧之疾椿菌之性何其辽哉于时天子避暑甘泉邈亦徴诣行在余独卧兹邑閴寂无人伏枕十旬闭门三月庭无众木唯有病棃一树围才数握髙仅盈丈花实顦顇似不任乎嵗寒枝叶零丁絶有意乎朝暮嗟乎同托根于膏壤俱禀气于太和而修短不均荣枯殊贯岂赋命之理得之自然将资生之化有所偏及树犹如此人何以堪有感于懐赋之云尔天象平运方祗广植挺芳桂于月轮横扶桑于日域建木耸灵丘之上蟠桃生巨海之侧细枝叶连洪柯条直齐天地之一指任乌兎之栖息或垂隂万亩或结子千年何偏施之雨露何独厚之风烟愍兹珍木离离幽独飞茂实于河阳芳名于金谷紫涧称其殊防元光表其仙族尔生何为零丁若斯无榱桷之可用无栋梁之可施进无为于斤斧退无竞于班倕无庭槐之生意有岩桐之死枝尔其髙才数仞围仅盈尺修干罕双枯条每只叶病多紫花凋少白夕鸟怨其巢危秋蝉悲其翳窄怯冲飚之揺落忌炎景之临廹既而地歇蒸雾天收曜灵西秦眀月东井流星顦顇孤影徘直形状金茎之的的疑石柱之亭亭若夫西海夸父之林南海蚩尤之树莫不摩霄拂石藏云吐雾则有桥边朽柱天上灵查年年嵗嵗无叶无花荣辱两齐吉凶同轨寜守雌以外丧不修襮而内否亦犹纵酒髙贤佯狂君子为其脗合置其忧喜生非我生物谓之生死非我死谷神不死混彭殇于一观庶筌蹄于兹理  

増歌唐王建梦看棃花云歌曰薄薄落落雾不分梦中唤作棃花云瑶池水光蓬莱雪青叶白花相次发不从地上生枝柯合在天头绕宫阙天风微微吹不破白艶却愁春涴露玉居防女齐看来错认仙山鹤飞过落英散粉飘满空梨花顔色同不同眼穿臂短取不得取得亦如从梦中无人为我解此梦棃花一曲心珍重原颂晋王讃棃树颂曰太康十一年棃树四枝与中枝合生于囿皇太子令侍中颂之嘉木时生瑞我皇祚修干外隆枝内附翼翼皇储克光其敬神啓其和人隆其盛降自圃合体连性时惟令月躬亲北林乐在同人如兰如金木之期应乃同其心同心之生啓自神眀在心斯动于言斯形先民有则称诗表情惟永作歌以休厥灵  

原賛宋孝武帝棃花赞曰沃瘠异壤舒惨殊时惟气在春具物含滋嘉树之生于彼山基开荣布采不离尘缁原啓齐谢朓谢隋王赐紫棃啓曰味出灵闗之隂防介玉津之澨岂徒真定归美大谷滋惭将恐帝台妙棠安期灵枣不得孤擅玉盘独甘仙席虽秦君传器汉后推餐望古可俦于今何答　梁庾肩吾谢赉棃啓曰睢阳东苑子围三尺新丰箭谷枝悬六斤未有生因粉水产自铜丘影连邓橘林交苑柿逺荐中防爰颁下室事同灵枣有愿还年恐似仙桃无因留核  

甘一  

増格物丛话曰柑者橘之属滋味甘美特异者也有黄赪二色赪者谓之壶柑即乳柑惟泥山为最地不弥一里所产柑其大径六寸皮厚而珍脉不粘瓣食不留滓一颗核一二间有全无者生枝柑郷人以其耐久留之枝上俟味变甘带叶而折故名焉今温福州江陵天台处产之　本草曰酸者名胡甘　原古今注曰甘实形如石榴者亦谓之壶甘　盛之荆州记曰宜都郡旧江北甘园名宜都甘　郭义恭广志曰有甘一核有成都平带甘大如升色苍黄犍为南安县出黄甘　增又曰新州出变甘有包大于升者且皮薄如洞庭之橘余甘之所不及传云移植数百里外形味俱变因以为名亦如橘逾淮为枳乃水土异也　又曰有生枝柑有乳柑有海红柑有衢柑品虽不同而温台之柑最良嵗充上贡焉柑之大者擘破气如霜雾故杜诗破柑霜落爪是也　云南志曰云南北胜州有狮头柑状如狮头而色黄有大如椀者其味最甘　原神异经曰东方裔外有建春山其上多柑　崔寔政论曰橘柚之实尧舜所不常御山龙华虫帝王不以为防服今之臣妾皆余黄柑而厌文绣者盖以万数矣  

甘二  

増异闻录曰汉武帝时董元素来自江南上召见夜与语曰闻公有神术今江南柑橘正熟公能致否对曰请安一盒于榻前数刻忽有微风入帘啓盒柑满其中奏云此江陵支县柑也他处恐来迟帝尝之惊叹　原谢承后汉书曰丹阳张盘字子石为庐江太守浔阳令尝饷一奁柑其小男年七嵗就取一枚盘夺其柑外卒以两枚与之盘夺儿柑鞭卒曰何故行赂于吾子　晋书曰王羲之尝抱弱孙逰观有一味柑剖而分之以娱目前　増郭子曰王丞相导性俭啬帐下甘果盈溢渉春壊烂　右军帖曰奉柑三百果霜未降不能佳　晋令曰阆中县置守黄甘吏一人　湘州记曰州故大城内有陶侃庙地是贾谊故宅谊时种柑犹有存者　宋书曰彭城王义康时四方献馈皆以上品荐义康而以次者供御上尝以冬月噉甘叹其味并劣义康在坐曰今年甘殊有佳者遣人还东府取甘大三寸　梁书曰吕僧珍既有大勲任总心膂性甚恭慎当直禁中盛暑不敢解衣每侍御座屏气鞠躬饮食未尝举箸醉后取一柑食武帝笑曰卿今日便是大有所进禄外令月给钱十万　隋史曰隋文帝嗜甘蜀州摘黄甘皆以蜡封蔕献日久犹鲜　原襄阳记曰李衡字叔平于武陵龙阳洲上种甘千树临终敕其子曰龙阳洲里有千头木奴嵗得绢数千匹　述异记曰南阳郡东望山有人入山山顶有果林众果毕植行列整齐如人工甘正熟三人共食致饱讫懐二枚欲以示人闻云中语云催放双柑乃听汝去　増唐史曰开元中有神仙持罗浮柑子种于南楼寺其后常资进献至幸蜀幸奉天之嵗皆不结实　又曰荆州进黄柑帝以紫帕包赐萧嵩　新唐书曰益州嵗进柑子皆以纸裹之他时长吏嫌不敬袋以细布既而恐柑子为布所损每懐忧惧俄有御史甘子布至长吏以为推布裹柑事惧曰果为所推及子布到驿长吏叙以布裹柑子为敬子布初不知之久而方悟闻者莫不大笑　开元遗事曰眀皇食柑凡千余枚皆缺一瓣问进柑使者云中途尝有道士齅之盖罗公逺也　东坡集曰安定郡王以黄柑酿酒名曰洞庭春色桯史曰戎州有蔡次律者家于近郊山谷尝过之延  

以饮有小轩极华洁槛外植柑子数株因乞名焉题之曰味谏后王子予以橄防遗山谷有诗曰方懐味諌轩中果忽见金盘橄防来想共余甘有葛苦中真味晩方囘时盖徽宗始登极国论稍还是以有此句云  

甘三  

原平蔕　圎实【`上详甘一　胡济甘赋曰三秋迭运初寒履霜壶形既兆圎实一煌`】　披黄包　系丹实【`潘安仁赋曰披黄苞以授甘　刘韶甘赋曰豊条翠叶系以丹实`】　西平更生　东望共食【`范表曰南昌令解列西平里有一甘树枯死一年后以今年更生枝叶丰茂今多少作子　下详甘二`】　若菱花　侔萍实【`上见胡济黄柑赋　下见谢恵连甘赋`】　超玉果　若金珰【`上见胡济甘赋下见谢恵连赋`】　増蜡封布裹【`俱详甘二`】　上元宴　春日携【`东坡诗注唐故事赐近臣黄甘以黄罗包之人各二枚上元以黄甘遗近臣谓之传甘宴　杂记戴颙字仲若春日携双柑斗酒人问何之曰往听黄鹂声`】金衣烂日　素质凌霜【`天寳年宰臣贺蓬莱宫甘子结实表緑蔕含霜芳流绮殿`】  

【`金衣烂日色丽彤庭下详谢恵连赋`】　甘逾石蜜　寒比蔗浆【`上见梁皇太子表　下见刘禹锡表`】　珍果　嘉实【`欧阳修云归田录载其香清味羙置之尊俎间光彩灼烁如金弹丸诚珍果也下详梁宗炳颂`】  

甘四  

増祠用【`卢谌祭法曰冬祠用甘`】　登俎【`杜甫诗曰登俎黄柑重`】　渴者思【`张载诗曰三巴黄甘渴者思`】　天恩赐【`孔坦表曰天恩例赐灵酒黄柑不胜受遇`】　遗细君【`苏轼诗曰归来一残灯在犹有传柑遗细君`】  

甘五  

原诗梁徐陵咏甘诗曰朱实挺荆南苞品擅珍淑上林杂嘉树江浦间修竹万里拟封家千株挺荆国緑叶萋以布素荣芬且郁得陈终宴欢良垂云雨育　増唐杜甫诗曰岑寂双柑树婆娑一院香交柯低几杖垂实碍衣裳满嵗如松碧同时待菊黄防囘霑叶露乗月坐胡床　又曰春日晴江岸千柑二顷园青云羞叶密白雪避花繁结子随边使开筒近至尊后于桃李熟终得献金门　柳宗元诗曰手种黄柑三百株春来新叶徧城隅方同楚客怜皇树不学荆州利木奴防嵗花开闻喷雪何人摘实见垂珠若教坐待成林后滋味还堪养老夫　宋苏轼诗曰侍史传柑至帝傍人间草木尽天浆寄与维摩三十颗不知檐卜是余香　又曰一双罗帕未分珍林下先尝媿逐臣露叶霜枝翦寒碧金盘玉指破芳辛清泉防防先流齿香雾霏霏欲噀人座客殷勤为收子千奴一掬为吾贫  

原赋晋胡济黄甘赋曰惟江南之竒果资天地之正阳生殊方之妙域植朱岛之遐郷处汉之南背江之隂左协兰臯右接桂林带激水之清流向崇山之髙岑三秋迭运初寒履霜照耀原隰防映林荒若菱华之绣绮井烛龙之衔金珰　刘瑾甘树赋曰伊冥造之緜緜兮纚羣象于成遇嗟卉草之森秀兮将归羙于甘树诞寄生于南楚兮播万里而东布浸冷泉以揺根兮竦逸条以承露结密叶以舒防兮涤尘以开素仰清气以旭晨兮流恵飚于薄暮虽飞荣于园沼兮契峦松之贞趣时屡迁而弥真兮凌寒暑而一度　宋谢恵连甘赋曰嘉寒园之丽木羙独有此贞芳质葳防而懐风性耿介而霜拟夕霞以表色指朝景以齐圎侔萍实乎江介超玉果于昆山倾子节兮湘之区承君玩兮堂之隅濯雨兮冒霜长无絶兮芬敷  

原赞晋王升之甘橘賛曰节重履险操贵有恒二树保荣四运齐能在质为羙于味斯异分南域北则枳橙原颂梁宗炳甘颂曰煌煌嘉实磊如景星南金其色隋珠其形  

増表梁皇太子谢甘表曰甘逾石蜜味重金衣晖章缥李岂止称于晋世上林羙枣非独髙于汉日　唐宰臣谢眀皇赐甘表曰雨露所均混天区而齐被草木有性凭地气以潜通故兹江外之珍果为禁中之佳实　唐刘禹锡谢甘子表曰甘逾萍实剖食既同于楚謡寒比蔗浆析酲何慙于汉使  

原啓梁刘孝仪谢晋安王赐甘启曰便得削彼金衣咽兹玉液甘逾萍实冷亚氷壶立消烦防顿除酩酊近嗤齐相进不剖之实逺笑魏君逢裂牙之味　庾肩吾谢湘东王赉甘启曰名地里逺自武陵之洲族茂神经遥闻建春之岭王逸为赋取对荔枝张衡制辞用连石蜜足使萍实非甜蒲萄犹防  

増宋苏轼黄甘陆吉曰黄甘陆吉者楚之二髙士也黄隠于泥山陆隠于萧山楚王闻其名遣使召之陆吉先至赐爵左庻长洞庭君尊宠在羣臣右久之黄甘始来一见拜温尹平阳侯班视令尹吉起隠士与甘齐名入朝久尊贵用事一旦甘位居上心衔之羣臣皆疑之防秦遣苏轸钟离意使楚召燕章华台羣臣皆与甘坐上坐吉咈然谓之曰请与子论事甘曰唯唯吉曰齐楚约西击秦吾引兵逾闗身犯霜露与枳棘最下者同甘苦率家奴千人战季洲之上拓地至汉南而归子功孰与甘曰不如也曰神农氏之有天下也吾剥肤剖肝怡顔下气以固蔕之术献上主喜之命注记官陶景状其方畧以付国史出为九江守宣上徳泽使童儿亦懐之子才孰与甘曰不如也吉曰是二者皆居吾下而位居上何也甘徐应曰君何见之晩也每嵗太守劝驾乗传入金门上玉堂与虞荔申梠梅福枣嵩之徒列侍上前使数子者口快舌缩不复上齿牙间当此之时属之于子乎属之于我乎吉黙然良久曰属之于子矣甘曰此吾之所以居子之上也于是羣臣皆伏嵗终吉以疾免更封甘子为穰侯吉之子为下邳侯穰侯遂废不显下邳以羙汤药官至陈州治中  

増杂文韩彦直真柑录曰柑别种有八橘别种为十四橙别种为五凡其类合二十有七而乳柑为第一故温人谓乳柑为真柑谓他皆若假设者而独真柑为柑尔且温数邑俱种柑而出泥山者尤杰然推第一予北人安得所谓泥山者而啗之又故事太守者不得出城从逺逰无因领客入泥山香林中泛酒其下而客乃遗予泥山柑因为之谱　眀刘基卖柑者言曰杭有卖果者善藏柑渉寒暑不溃玉质而金色置于市价十倍人争鬻之予贸得其一剖之如有烟扑口鼻视其中则干若败絮予怪而问之曰若所市于人者将以实干豆奉祭祀供賔客乎将外以惑愚瞽也甚矣哉为欺也卖者笑曰吾业是有年矣吾业頼是以食吾躯吾售之人取之未尝有言而独不足子所乎世之为欺者不寡矣而独我也乎吾子未之思也今夫佩虎符坐臯比者洸洸乎干城之具也果授孙吴之畧耶峨大冠拖长绅者昂昂乎庙堂之器也果能建伊臯之业耶盗起而不知御民困而不知救吏奸而不知禁法壊而不知理坐縻廪粟而不知耻观其坐髙堂骑大马醉醇醴而饫肥鲜者孰不巍巍乎可畏赫赫乎可象也又何徃而不金玉其外败絮其中也哉今子是之不察而以察吾柑予黙然无以应退而思其言类东方生滑稽之流岂其愤世疾邪者耶而托于柑以讽耶  

## 御定渊鉴类函卷四百一

果部三【`橘　金橘附柚　樱桃`】  

橘一  

原春秋运斗枢曰璇枢星散为橘　尚书禹贡曰淮海惟州厥包橘柚锡贡【`孔安国曰小曰橘大曰柚`】　周礼曰橘逾淮而北为枳此地气然也　淮南子曰夫橘树之江北化为枳　汲冢周书曰秋食樝梨橘柚　増庄子曰三王五帝之礼义法度譬诸柤梨橘柚其味相反而皆可于口　原韩子曰夫树柤梨橘柚者食之则美嗅之则香史记曰蜀汉江陵千树橘此人与千戸侯等　曹叔  

异物志曰橘为树白华赤实皮既馨香又有善味交趾有橘官长一人秩二千石主嵗贡御橘　増拾遗记曰条阳山中有白橘花色翠而实白大如香闻数里格物论曰橘有数种枝多生刺叶两头尖三月着花结实至冬黄熟一名木奴　广州记曰罗浮山橘夏熟实  

大如柿　又曰卢橘皮厚大如柑酢多至夏熟土人呼为壶酒　原离骚经曰后皇嘉树橘来服兮受命不迁生南国兮深固难从更其志兮緑叶素荣纷其可嘉兮又曰斩伐橘柚列树苦桃　魏文帝诏羣臣曰饮食  

一物南方有橘酢正裂人牙时有甜耳　傅巽七诲曰闽山朱橘　杜预七规曰庻羞既异五味代臻糅以丹橘杂以芳鳞　増晋宫阁名曰华林园橘十一株　埤雅曰橘柚雕于北徙石榴郁于东移  

橘二  

増列仙曰穆天子防王母于瑶池食白橘金橘　原晏子使楚楚王曰齐人善盗乎晏子对曰婴闻南方之橘生于淮北则为枳今民生于齐不盗入楚则盗得无楚使民善盗邪　晏子使楚进橘并食王曰当剖曰赐人主前桃不削橘柚不剖　益都耆旧曰杨由为成都文学掾少治易晓占候忽有风起太守问由由曰南方有荐朱实者色黄赤顷之五官掾献橘数包　西京杂记曰武帝平百越以为园圃民献橘柚　増述异记曰汉章帝元年上虞献二蒂玉色橘　谢承后汉书曰沛国桓俨字文林罢县居州从事屈豫室庭有橘树一株遇其实熟乃以竹蕃四面时风吹两实堕地即以绳缚系于树　又曰刘先主时巴郡结舫水居者五百家县有橘官荔枝园夏至则熟二千石常设防膳命士大夫共防树下食之　原吴志曰陆绩年六嵗于九江见袁术术出橘绩懐三枚去拜辞堕地术谓曰陆郎作賔而懐橘乎绩跪答曰欲归遗母术大竒之　张勃吴录曰朱光为建安太守有橘冬月树上覆褁之至眀年春夏色变青味尤酸正裂人牙絶羙上林赋曰卢橘夏熟卢黒色也盖近是乎　建武故事曰平西将军庾亮送橘十二实共同一蒂为瑞异羣臣毕贺　増梁书曰梁大寳元年将军王僧辩家有橘三十子一蒂以献　三国典畧曰梁侯景未平王僧辩献嘉橘一蒂二十五子于湘东王王答之曰昔文康献橘十有二子用今方古彼有慙色今景之凶恶既稔凯歌之声已及嘉瑞之橘逺臻但増欢慰　原捜神记曰秦精入武昌山采茗见一人长丈余授懐中橘二十枚与精　増异闻集曰洞庭君有小女谓栁毅曰敢寄尺牍于洞庭之阴其旁有大橘树君击之三当有应声者毅如其言即召入毅持书见洞庭君　原宋躬孝子曰王虚之十三丧母三十三丧父二十年盐醋不入口病着牀忽有一人来问疾谓之曰君寻瘥俄而不见庭中橘树隆冬而实病果寻愈时人以为至孝所感　増南史曰卢愿始数嵗家中橘树冬熟诸儿竞取之愿独不取家人皆异之　江淮异录曰陈允升好道抚州危全讽迎置郡中谓之曰丰城橘羙颇思之允升曰方有一船泊丰城港今为取之港去城十五里少顷还携一囊橘数百枚唐开元末江陵进乳柑橘上以十枚种蓬莱宫至天寳十年秋结实宣示羣臣曰朕于宫内种橘数株今结实一百五十颗乃与江南蜀道所进不异宰臣贺曰雨露所均混天区而齐被草木有性凭地气以潜通故得资江外之珎果为禁中之华实  

橘三  

原白华　朱实【`李尤七叹曰梁土青丽卢橘是生白华緑叶扶疎冬荣　下见曹植橘赋`】緑叶　金衣【`上详橘一　李尤七叹曰金衣素里斑理内充滋味伟异滛乐无穷`】　懐三掷两【`上详橘二　陶捜神后记曰会稽东野有女子姓吴字望子路忽见一贵人俨然端坐即蒋`】  

【`侯像也因掷两橘与之数数形见遂降情好`】　建春山　徳阳殿【`东方朔神异记曰东方裔外有建春山其上多橘柚　李尤徳阳殿赋橘柚含桃百果成丛`】　増屈庭　苏井【`上见橘二　神仙传苏眈种橘凿井以救郷里之病者以井水服一橘叶即愈`】　星散　洲浮【`上见橘一　湘中记橘洲在长沙县西南江中时有大水洲渚皆没此洲独存古诗照潭无厎橘洲浮`】遗母　赐臣【`上见橘二　唐太宗蓬莱殿九日宴羣臣赐湖南新橘`】　合欢　连理【`杨妃外江陵进乳柑橘上种于蓬莱宫结一合欢实上与妃子持翫曰此果似知人意　宋书大明中芳香琴堂东西双橘连理改连理堂`】　朱苞　琼浆【`沈约诗朱苞待霜润下见李元操诗`】比封君　号木奴【`上见橘一又杜甫诗此邦千树橘不见比封君　白六帖李衡种橘`】  

【`千树号千头木奴言利也`】　五官献　二叟戏【`上见橘二　幽怪录巴郡有橘园霜后橘尽取余大橘剖开中有二叟相对象戱一叟曰橘中之乐不减商山但不得深根固蒂为愚人摘下耳`】逾淮北　丽中州【`上见橘一　齐虞羲诗独有霜橘荣丽在中州`】　洞庭  

霜　潇湘姿【`山海经曰洞庭之山其木多橘王右军帖云奉橘三百枚霜未降不可多得　玉隠记潇湘有橘郷洞庭有橘里彭泽有橘市杜诗尝闻蓬莱殿罗列潇湘姿`】　浙东禁鬻　越南出税【`白六帖薛戎迁浙东观察使所部州属橘未贡先鬻者死戎请弛其禁　任昉述异记越多橘柚园嵗出橘税名曰橘籍吴阚泽表曰请除臣之橘籍`】  

橘四  

原丹橘　朱橘　不迁【`楚词受命不迁`】　再熟【`潘岳赋序冬夏再熟`】　化枳　荐实　贡惟任土　果贵及时　増蜜橘　绵橘黄橘【`扁小多香雾橘之上品`】　緑橘【`绀碧可爱不待霜后色味已佳隆冬采之生意如新`】冻橘【`八月开花冬结春采`】　包橘【`外薄内盈其脉瓣隔皮可数`】　沙橘【`细小甘美`】乳橘【`似乳柑皮坚穰多絶酸`】　油橘【`橘之下品`】　芳塌橘【`状大而扁外緑心红`】  

【`巨瓣多液春熟甚羙`】　穿心橘【`实大皮光心虗可穿`】　珠颗形容随日长琼浆气味得天成【`白居易诗`】　不常御【`崔实政论橘柚之实尧舜不常御`】香雾喷人【`苏轼诗香雾喷人惊半破清泉流齿怯初尝`】  

橘五  

原诗古诗曰橘柚垂嘉实乃在深山侧闻君好我甘窃独自雕饰　晋张华诗曰橘生湘水侧菲陋人莫逢君金华宴得在玉几前　齐虞羲橘诗曰冲颷发陇首朔雪度炎洲摧折江南桂离披汉北楸独有霜橘荣丽在中州从来自有节嵗暮将何忧　梁简文帝咏橘诗曰萎防映庭树枝叶秋芳故条杂新实金翠共含霜攀枝折缥干甘防若琼浆无假存雕饰玉盘余自甞徐擒咏橘诗曰丽树标江浦结翠似芳兰焜煌玉衡  

散照耀金衣丹愧以无雕饰徒然登玉盘　范云园橘诗曰芳条结寒翠圎【`一作园`】实变霜朱徙根楚洲上来覆广庭隅　沈约园橘诗曰緑叶迎露滋朱苞待霜润但令入玉柈金衣非所　周李元操园中杂咏橘诗曰嘉树出巫隂分根移上林白华如霰雪朱实似悬金布影临丹地飞香度玉岑自有凌冬质防守嵗寒心　増唐李峤咏橘诗曰万里盘根植千株布叶繁既荣潘子赋方重陆生言玉蘤含霜动金衣逐吹翻愿辞湘水曲长茂上林园　韦应物答郑骑曹求橘诗曰怜君卧病思新橘试摘犹酸亦未黄书后欲题三百颗洞庭须待满林霜　皮日休早春以橘寄鲁望诗曰个个和枝叶捧鲜彩疑犹带洞庭烟不为韩嫣金丸重直是周王玉果圎剖似日魂初破后弄如星髓未销前知君多病仍中圣尽送寒苞向枕邉　陆次韵酬谢袭羙以春橘见恵诗曰到春犹作九秋鲜应是亲封白帝烟良玉有浆须让味眀珠无纇亦羞圎堪居汉苑霜梨上合在仙家火枣前珍重更过三十子不堪分付野人邉　宋范成大咏橘诗曰新霜彻晓报秋深染尽青林作缬林惟有橘园风景异碧丛丛里万黄金  

原赋魏曹植橘赋曰有朱橘之珍树于鹑火之遐郷禀太阳之烈气嘉杲日之休光体天然之素分不迁徙于殊方播万里而遥植列铜雀之园亭背江洲之暖气处元朔之肃清邦换壤别爰用丧生处彼不凋在此先零朱实不衔焉得素荣惜寒暑之不均嗟华实之永乖仰凯风以倾叶冀炎气之可懐飏鸣条以流响希越鸟之来栖夫灵徳之所感物无微而不和神盖幽而易激信地道之不讹既根而弗干谅结叶而不华渐元化而不变非彰徳于邦家拊微条以叹息哀草木之难化晋潘岳橘赋曰余斋前橘树冬夏再熟聊为赋云尔嗟嘉卉之芳华信氛氲而芬馥既蓊茸而葳防且参差而橚矗已鬱郁而冬茂亦离离而夏熟至如广命賔客歴览逰观三清既设百味星烂炫熀乎玉案照耀于金盘故成都美其家园江陵重其千树既见称于陆言亦标名乎马赋　宋谢恵连橘赋曰园有嘉树橘柚煌煌圎丹可翫清气芬芳受以玉盘升君子堂味既滋而事美实厥包之最良　梁吴均橘赋曰増枝之木既称英于緑地金衣之果亦委体于玉盘见云梦之千树笑江陵之十兰叶叶之云共琉璃而并碧枝枝之日与金轮而共丹若乃秋夜初露长郊欲素风赍寒而北来雁衔霜而南渡方散藻于年深遂凝贞于冬暮　增唐李徳裕瑞橘赋曰美南州之嘉树受烈气于炎徳固一志于殊方遂不迁于上国贞枝凝碧蔚湘岸之夕隂华实变黄动江潭之秋色杂丹枫于溪畔映緑篠于岩侧翡翠以之列巢鹓雏于焉栖息虽同沾于雨露窃自得于雕饰终获誉于皇朝岂因人之羽翼感大均之独运输造化之全力思六合以同风采孤根而移植播元气以茂育谅英灵之不测逮乎霜飞文囿风落秦川金茎熀于朝日玉树青葱于霁天峨方壶之翠岛列灵沼之清涟上蔚柽松下秀荪荃赩朱草与屈轶华紫芝与賔连灵卉必植而嘉橘在焉碧叶独润金衣更鲜天汉之华星焜耀阆风之珠树粲然香若于野露色疑炫于江烟既而大官献新竒果列筵非厥包之自逺何菲陋之莫树隠方塘比丹萍之初实盘映皎月与赤瑛而共妍东鄙孤臣缪陈三事既乏和羮之用犹霑可口之味并食不剖窃愧晏婴之知捧之以拜重感桓荣之赐庶不朽于雪霜永酬恩于天地　宋吴淑橘赋曰伊卢橘之夏熟沦璿星之粹精茂彼江浦繁兹洞庭州之贡蜀郡之英既逾淮而为枳亦渡江而作橙忠臣之心既申于楚相纯孝之感更见于王灵香皮赤实緑叶素荣交甫赠之而着美陆绩懐之而显名若夫雕饰是资芬芳足贵吴王纳贡单于荷赐交趾既为置守南越亦云有税阚泽抗表以除籍杨由占风于受餽庾亮之贡己称于同柢僧辩所陈更惊于共蒂别有箕山晓色罗浮晩香用之给客举以名堂江陵致富比之于千戸庄周著论譬之于百王虞愿不取而道显桓俨系树而名亦有裂牙酸酢抚手华饰晏子侍坐而不剖严遵当赐而靡食代苦桃而已误梦黄衣而更失若夫违江洲之暖气处元朔之寒色彼南土之不迁谅难成于甘实斯固百越所厌饫而尧舜不常食也  

原颂宋孝武芳春琴堂橘连理颂曰列访神秘详观瑞策通柯耸秀实灵所锡离条别干淹一荣戚道被遐方承我正歴  

原啓梁简文帝谢敕赉城边橘啓曰结根垄首垂隂阳堑甘逾石蜜味重金衣晖章缥李岂止称于晋世上林美枣非独髙于汉日　刘孝仪谢东宫赐城傍橘啓曰多置守民晋为厚秩坐入缣素汉譬封君固以仰匹穰橙俯连楚柚寕似魏借清泉而得冷岂如蜀食待饴蜜而成甜重以倒影阳池垂华金堞洵可珍石榴于式干贵蒲桃于别馆　庾肩吾谢赉橘啓曰光分璇宿影接铜峰去青鸟之迢递服朱闉之爽垲楚原洪笔颂记不迁陈王丽藻赋称遥植昔朝歌季重才赐海鱼大理元常止蒙秋菊  

増说唐陆蒙橘说曰橘之蠧大如小指首负特角身蹙蹙然类蝤蛴而青翳叶仰齧如饥蚕之速人或枨触之辄奋角而怒气色桀骜一旦视之凝然弗食弗动眀日复往则蜕为蜨矣力力拘拘其翎未舒襜黒韝苍分朱间黄腹填而撱緌纎且长久醉方寤羸枝不又眀日往则倚薄风露攀縁草树耸空翅轻瞥然而去或隠蕙隙或留篁端翩旋轩虚飏曳纷拂甚可爱也须防犯蝥网而胶之引丝环纒牢若拲梏人虽甚怜不可解而纵矣噫秀其外类有文也黙其中类有徳也不朋而逰类洁也无嗜而食类防也向使前不知为橘之蠧后不见触蝥之人谓之钧天帝居而来今复还矣天下大橘也名位大羽化也封畧大蕙篁也茍灭徳忘公崇荣饰傲荣其外而枯其内害其本而窒其源得不为大蝥网而胶之乎观吾之蠧化者可以惕己  

金橘一【`附`】  

増花果录曰金橘一名金柑一名夏橘一名小木奴实小如弹黄如金谓之金橘　韩彦直橘谱曰金橘出江西都人初不甚贵景祐中始至汴温成皇后嗜之价遂贵藏菉豆中可经时不变橘性热豆性凉故也  

金橘二  

増光如金弹　圎并眀珠【`上见黄鲁直诗　王岐公诗黄欺晩菊垂金砌圎并眀珠落翠盘`】  

金橘三  

増诗宋李邦直和赐后苑金橘诗曰苑臣初摘置雕盘口敕宣恩赐近官气味岂同淮枳变皮肤不作楚梅酸参差翠叶藏珠琲错落黄金铸弹丸安得一株擎雨露画圗与世人看　黄鲁直索金橘诗曰禅客入秋无气息想依红袖醉防飔霜枝揺落黄金弹许送筠笼殊味来　梅圣俞诗曰越橘如金弹烂然已盈箧谁岭外信尚带霜前叶　又诗曰韩弹有轻薄楚萍知是非甘香奉华俎咀嚼破眀玑  

柚一  

原尔雅曰柚条也【`似橙实酢出江南`】　尚书曰州厥包橘柚锡贡　増毛诗曰终南何有有条有梅　原月令曰食橘柚　増本草曰岭南有柚大如冬　原吕氏春秋曰果之美者云梦之柚　列子曰吴越之间有木其名曰柚树碧而冬青实甘而味酸渡淮北化为枳　广志曰成都有柚大如斗　离骚曰斥逐鸿鹄乃近鸱枭斩伐橘柚列树苦桃　増楚辞曰杂橘柚以为圃兮列辛夷与椒槟  

柚二  

増当家僮　赠逰女【`栁子厚诗橘柚当家僮　张衡南都赋逰女弄珠于汉臯之曲注云逰女汉女也郑大夫交甫于汉臯见之赠以橘柚`】　耀密林　依茅斋【`栁宗元诗密林耀朱緑晩嵗有余芳杜甫诗茅斋依橘柚`】  

柚三  

増诗宋朱子咏柚诗曰春荣百卉茂素荣敷緑枝淑郁丽芳逺悠风日迟南国富嘉树骚人留恨辞空为对夕日愁絶成丝  

原賛晋郭璞柚賛曰厥包橘柚精者曰柑实染繁霜叶鲜翠蓝屈生嘉叹以为羙谈  

樱桃一  

原尔雅曰楔荆桃【`郭璞注今樱桃也楔音戛`】　増太平广记曰崖蜜樱桃也　原吕氏本草曰樱桃一名朱茱【`一作牛桃`】一名麦英味甘主调中益脾气令人好顔色美志气　礼记月令曰仲夏之月天子羞以含桃先荐寝庙【`郑康成注含桃今樱桃`】博物志曰樱桃大者或如弹丸　广志曰樱桃有大  

者长八分者白色多肌者凡三种　増杨膳夫录曰樱桃其种有三大而殷者曰吴樱桃黄而白者曰蜡珠小而赤者曰水樱桃食之皆不如蜡珠　原晋宫阁名曰式干殿前樱桃二株含章殿前樱桃一株华林园樱桃二百七十株　増国史补曰李直方第诸果以樱桃为第三  

樱桃二  

原汉书曰恵帝出离宫叔孙通曰古者春尝果方今樱桃熟可献愿陛下出取以献宗庙上许之诸献果始此拾遗录曰汉眀帝月夜宴羣臣于照园大官进樱桃  

以赤瑛为盘赐羣臣月下视之盘与桃同色羣臣皆笑云是空盘　増唐书曰太宗将致樱桃于公称奉则是尊言赐又似卑问之虞监曰昔梁帝遗齐巴陵王称饷遂从之　李适曰唐髙宗时天子飨防夏宴蒲萄园赐朱樱宰相学士从行给翔鳞马帝赋诗学士属和唐景龙文馆记曰帝命侍臣升殿食樱桃并盛以琉  

璃和以杏酪饮酴醿酒又与侍臣树下摘樱桃恣其食末后大陈宴席奏宫乐至暝人赐朱樱二笼　唐史曰李林甫采萧颖士名而召见之时颖士居母丧缞麻入见林甫恶之即令去颖士忿乃作伐樱桃赋以刺之唐书曰眀皇紫宸殿樱桃熟命百官口摘之　唐史曰文宗即位内苑进樱桃以奉三宫太后　酉阳杂俎曰韩约作樱桃饆饠其味不变  

樱桃三  

原莺含　蝉翳【`吕氏春秋曰仲夏之月羞含桃髙诱注曰含桃樱桃为鸟所含故曰含桃　傅咸粘蝉赋曰遂寓目以周览见鸣蜩于纎枝翳翠叶以长吟信厥乐之在斯`】　缃叶　红蕊【`上见王僧逹诗　张华诗曰樱桃含红蕊`】　春就　夏羞【`左思蜀都赋曰朱樱春就素柰夏成下详樱桃二`】　二株　三种【`洛阳宫殿簿曰显殿前樱桃六株徽音殿前乾元殿前并二`】  

【`株　下详樱桃一`】　増宰臣防　进士宴【`山堂肆考唐朝三月宰相有樱笋厨时最为盛又秦中三月为樱笋时摭言唐新进士有樱桃宴`】　和杏酪　杂蜡丸【`上详樱桃二　唐李希烈始入汴闻戸曹参军窦良女美强娶之又尝称陈仙竒忠勇可用其妻亦窦姓愿为娣姒以固其夫希烈许诺及希烈死其子不发丧谋悉诛诸将自立未决时有献樱桃者希烈妻窦氏请分遗仙竒因以蜡丸杂果中出所谋仙竒大惊率兵入斩之`】　映碧丛　随翠笼【`上见简文帝诗　下见韩愈诗`】  

樱桃四  

増席上珍【`见唐太宗诗`】　滴堦红【`苏轼诗樱桃初熟滴堦红`】　充凤食【`见李商隠诗`】　樱盘同色【`见樱桃二`】　磊落火齐珠　参差瑚树花发九霄集繁星而积耀　味调六气承湛露而不  

晞  

樱桃五  

原诗宋王僧逹诗曰初樱动时艳擅藻烁辉芳缃叶未开蕊红葩已发光　梁简文帝奉答南平王康赉朱樱诗曰倒流映碧丛露擎朱实花茂蝶争飞枝浓鸟相失已丽金钗仍羙玉盘橘寜异梅似丸不羡萍如日永植平台垂长与云桂宻徒然奉推甘终以愧操笔唐太宗赋得樱桃春字韵诗曰华林满芳景洛阳徧阳春朱顔含逺日翠色影长津乔柯转娇鸟低枝映美人昔作园中实今来席上珍　増杜甫咏野人送樱桃诗曰西蜀樱桃也自红野人相赠满筠笼数囘细写愁仍破万颗匀圎讶许同忆昨赐霑门下省退朝擎出大眀宫金盘玉筯无消息此日尝新任转蓬　王维咏敕赐百官樱桃诗曰芙蓉阙下防千官紫禁朱樱出上防才是寝园春荐后非关御苑鸟衔残归鞍竞带青丝笼中使频倾赤玉盘饱食不须愁内热大官还有蔗浆寒白居易咏樱桃诗曰有木名樱桃得地早滋茂叶宻独承日花繁偏受露迎风暗揺动引鸟潜来去鸟啄子难成风来枝莫住低软易攀翫佳人屡囘顾色求桃李饶心向松筠妒好是映墙花本非当轩树所以姓萧人曽为伐樱赋　又与沈杨二舎人阁老同食勅赐樱桃翫物感恩诗曰清晓趋丹禁红樱降紫宸驱禽养得熟和叶摘来新圎转盘倾玉鲜眀笼透银内园题两字西掖赐三臣荧惑精华赤醍醐气味真肉嫌卢橘厚皮笑荔枝皴琼液酸甜足金丸大小匀偷须防曼倩惜莫掷安仁手擘才离核匙抄半是津甘为舌上露暖作腹中春已惧长尸禄仍惊数食珍最惭恩未报饱餧不才身权徳舆酬裴杰秀才新樱桃诗曰新果真琼液来应宴紫兰圎疑窃龙颔色已夺鸡冠逺火微微辨残星隠隠看茂先知味易曼倩恨偷难忍用烹骍骆从将翫玉盘流年如可驻何必九华丹　韩愈和张员外勅赐百官樱桃诗曰汉家旧种眀光殿炎帝还书本草经岂是满朝承雨露共看赐出青冥香随翠笼擎初到色映银盘写未停食罢自知无所报空然慙汗仰皇扄　李商隠咏深树见一颗樱桃尚在诗曰髙桃留晩实寻得小庭南倭堕緑云髻欹危红玉簮惜堪充凤食痛已被莺含越鸟夸香荔齐名亦未甘　韦庄咏白樱桃诗曰王母堦前种防株水晶帘外看如无只因汉武金盘上泻得瑚白露珠　宋文同咏樱桃诗曰偶因移晓雨似欲占春风嫰叶藏轻緑繁葩露浅红　范成大咏樱桃诗曰火齐寳缨络垂于緑茧丝幽禽都未觉和露折新枝　元王士骐咏樱桃诗曰小鸟枝头啄欲残羙人珍惜卷帘看霞烘的的瑚碎露洗垂垂琥珀寒素面相逢浑似醉朱唇半吐欲成丹若教纎手和烟折也胜官家赤玉盘　眀袁凯咏苏城友人恵樱桃诗曰野店荒溪红满枝暖烟微雨共离披忽思西蜀匀圎颗正值东吴逺送时老子细看方自讶儿童惊喜欲成痴拾遗门下曾沾赐此日飘蓬也赋诗  

原赋晋潘岳朱实赋曰焕若垂珠皎如列星　后梁宣帝樱桃赋曰惟樱桃之为树先百果而含荣既离离而春就乍冉冉以冬迎异羣龙之元首垂牢器之晩成鸟才食而便堕雨薄洒而皆零未覩红顔之实空有荐庙之名等橘柚于檐戸匹诸荐乎中庭异梧桐之栖凤愧緑竹之恒贞岂复论其羙恶且耸干乎前櫺叶繁抽而映日枝长弱而风生且得蔽乎羲赫实当暑之凄清増唐萧颖士伐樱桃树赋曰缀繁英兮霰集骈朱实以星灿故当小鸟之所啄食妖姬之所攀翫  

原啓梁庾肩吾谢蒙赉朱樱啓曰成丛殿侧犹连制赋之条结实西园非复黏蝉之树异合浦之归来疑蔵朱实同秦人之逐弹似得金丸  

## 御定渊鉴类函卷四百二

果部四【`石榴　柿　樝柰　枣　杏`】  

石榴一  

原广雅曰若榴石榴也　増本草曰安石榴有酸淡两种道家谓之三尸酒云三尸得此酒则醉【`安石国名`】　又曰有一种子白莹澈如水晶者味亦甘谓之水晶石榴原案叙埤苍曰石榴柰属也　増格物论曰石榴中如蜂窠子如人齿带淡红色光皎若琥珀又有洁白如雪者　原缪袭祭仪曰秋尝果以梨枣柰安石榴　邺中记曰石虎苑中有安石榴子大如椀盏其味不酸　周景式庐山记曰香炉峰头有大磐石可坐数百人垂生山石榴三月中作花色似榴而小淡红敷紫萼炜熠可爱　増酉阳杂俎曰南诏石榴子大皮薄如藤纸味絶于洛中　又曰石榴甜者谓之天浆能已乳石毒　扶南传曰顿逊国有安石榴取汁停杯中数日成美酒  

左思蜀都赋曰蒲桃乱溃石榴竞裂  

石榴二  

原博物志曰张骞使西域还得安石榴胡桃蒲桃　陆机与弟云书曰张骞使外国十八年得涂林安石榴也増拾遗记曰吴王以潘夫人游昭宣之台尽酣醉唾  

于玉壶中使侍婢泻于台下得火齐指环即挂石榴枝上因起台名曰环榴台时有諌者云今吴蜀争雄还刘之名将为妖矣乃翻其名曰榴环台　原沈约宋书曰晋安帝时武陵临沅献安石榴一蒂六实　増北史曰齐安徳王延宗纳赵郡李祖收女为妃后帝幸李宅宴妃母宋氏荐二石榴帝问魏收曰此何意收曰石榴房中多子王新婚妃母欲子孙众多帝大喜赐羙锦二匹剧谈录曰术士金陵许元长善变幻武宗谓之曰先  

朝明崇俨取罗浮山柑子万里徃来止于旬日东都当进石榴时已熟矣卿今日当致十颗元长奉诏出及旦寝殿始开金盘贮石榴致于御榻俄有使奉进亦以所失之数上闻　隋炀帝令朱宽征琉球国还得金荆榴数十斤木色如真金文采盘蹙甚香可为枕案沈檀不及也　直方诗话曰王荆公作内相翰院有石榴一株枝叶繁茂只发一花时荆公有诗云万緑丛中红一动人春色不须多  

石榴三  

原丹防　紫萼【`上见夏侯湛石榴赋　下详石榴一`】　六实　千房【`上详石榴二　潘岳闲居赋曰千房同蒂十子如一缤纷磊落垂光耀质`】　玉润　星悬【`范坚安石榴赋曰膏疑玉润光犹莹削頳如丹砂粲若银烁　下见应贞安石榴赋`】　素粒　红肤【`张协安石榴赋曰素粒红液金房缃隔　范坚安石榴赋曰绮隔区分雕实绮错红肤帖素揉以紫的`】　玉莹珠骈【`上见张协安石榴赋　下见应贞安石榴赋`】　増丹砂粒　锦香囊  

【`梅圣俞诗安榴若拳石中蕴丹砂粒剖之珠满盘不待鲛人泣　荘布石榴歌霜风击破锦香囊鹦鹉啄残红豆颗`】　王母庭　石氏园【`王禹偁诗王母庭前亲见栽张骞偷得下天来　石崇金谷园有石榴名石崇榴`】　盛送玛瑙　嚼破水晶【`李汉碎胡玛瑙盛送王莒曰安石榴奉送莒见之不疑食之乃觉　下见皮日休石榴歌`】  

石榴四  

原涂林【`详石榴二`】　顿逊【`详石榴一`】　竞裂【`见蜀都赋`】　磊落【`潘岳闲居赋曰若榴蒲萄之珍磊落蔓衍于其侧磊落石榴也`】　増富阳榴【`实大`】　海榴【`来自海外树仅二尺栽盆中结实亦大垂至盆`】　黄榴　四季榴【`四时开花秋结实实方绽旋复开花`】河隂榴【`中止三十八子`】  

石榴五  

原诗梁元帝咏石榴诗曰涂林未应发春暮转相催然灯疑夜火连珠胜早梅西域移根至南方酿酒来叶翠如新剪花红似故栽还忆河阳县映水瑚开　沈约咏山榴诗曰灵囿同佳称幽山有竒质停采久弥鲜含华岂期实长愿微名隠无使孤株出　隋魏彦深咏石榴诗曰分根金谷里移植广庭中新枝含浅緑晩萼散防红影入环堦水香随度隙风路逺无由寄徒念春闺空　孔绍安咏石榴诗曰可惜庭中树移根逐汉臣只为来时晩开花不及春　増唐温庭筠咏海榴诗曰海榴开似火先解报春风叶乱裁牋緑花宜插鬓红蜡珠攅作蒂缃防剪成丛郑驿多归思相期一笑同　栁宗元咏新植海石榴诗曰弱植不盈尺逺意驻蓬瀛月寒空阶曙幽梦防云生粪壤擢珠树莓苔插琼英芳根閟顔色徂嵗为谁荣　元稹感石榴诗曰何年安石国万里贡榴花迢递河源道因依汉使槎酸辛犯葱岭憔悴渉龙沙初到标珍木多来比乱麻深抛故国里少种贵人家唯我荆州见怜君北地賖从教当路长兼恣入檐斜緑叶裁烟翠红英动日华新帘裙透影疎牖烛笼纱委作金炉焰飘成玉砌瑕乍惊珠缀密终误绣帏奢风翻一树火电转五云车绛帐迎宵日芙蕖绽早芽浅深俱隠映前后各分葩宿露低莲脸朝光借绮霞暗虹徒缴绕濯锦莫周　皮日休石榴歌曰蝉噪秋枝槐叶黄石榴香老愁寒霜流霞色染紫莺粟黄蜡纸裹红瓠房玉刻氷壶含露湿斓斑似带湘娥泣萧娘初嫁嗜甘酸嚼破水晶千万粒　又病中庭际海石榴花盛发感而有寄诗曰一夜春工绽绛囊碧油枝上昼煌煌风匀祗似调红露日暖唯忧化赤霜火齐满枝烧夜月金津含蕊滴朝阳不知桂树知情否无限同逰指陆郎　陆蒙和海石榴花发诗曰紫府真人饷露囊猗兰灯烛未荧煌丹华乞曙先凌日金焰欺寒却照霜谁与佳名从海曲祗应芳裔出河阳那堪谢氏庭前见一段清香染郄郎　宋陈师道咏榴诗曰春去花垂尽红榴暖欲然后时何所恨处独不祈怜叶叶自相偶重重久更鲜流珠沾暑雨改色淡朝烟着子専寒酒移根擅化权愧非无价手刻画竟难  

原赋晋夏侯湛石榴赋曰览华圃之嘉树兮羡石榴之竒生滋元根于僻壤兮擢繁干于兰庭霑灵液之粹色兮含渥雾以深荣若乃时雨新晞微风扇物蔼萋萋以鲜茂兮纷扶舆以蓊郁枝掺稔以环柔兮叶鳞次以周密纤条参差以窈窕兮洪柯流离以相拂于是乎青阳之末朱眀之初翕防焕以摛采兮的窟防以敷接翠萼于緑蒂兮冒红芽以丹防赩然含防璀尔散珠若乃丛纨始褁聚葩方离潜晖蜿艳緑采未披照灼攅列荧荧元垂雪酲觧防怡神实气冠百品以旁仰迈众果而特贵　潘尼安石榴赋曰安石榴者天下之竒树九州之名果是以属文之士或叙而赋之盖感时而骋思覩物而兴辞余迁旧宇爰造新居前临旷宅却背清渠实有斯树植于堂隅华实并丽滋味亦殊可以乐志可以充虚朱芳赫奕红萼参差含英吐秀乍含乍披遥而望之焕若隋珠耀重川详而察之灼若列宿出云间湘涯二后汉川逰女擕类命俦逍遥避暑托斯树以栖迟遡祥风而容与尔乃擢纤手兮舒皓腕罗袖靡兮流芳散披緑叶于修条缀朱华兮弱干岂金翠之足珍实兹葩之可翫商秋授气收华敛实滋味浸液馨香流溢　张载安石榴赋曰有若榴之竒树肇结根于西海仰青春以啓萌晞朱夏以发采挥光垂緑擢干曜鲜熻若羣翡俱栖烂若百枝并然焕乎郁郁焜乎煌煌仰映青霄俯烛兰堂似西极之若木譬东谷之扶桑于是天廻节移龙火西夕流风晨激行露朝白紫房既熟頳肤自坼剖之则珠散含之则氷释　张协安石榴赋曰考草木于方志览华实于园畴穷陆产于苞贡叹竒英于石榴耀灵葩于三春缀霜滋于九秋尔乃飞龙啓节颷扇埃含和泽以滋生郁敷萌以挺栽倾柯逺擢沈根下盘繁茎篠密丰干林攅挥长枝以緑披翠叶以吐丹流晖俛散廻葩仰照烂若百枝并燃赫如烽燧俱燎皦如朝日晃若龙烛晞绛采于扶桑接朱光于若木尔乃頳萼挺蒂金芽承防防佳人之发窈窕之素姿逰女一顾倾城无盐化为南威于是天汉西流辰角南倾芳实磊落月满亏盈爰采爰收乃剖乃坼内怜幽以含紫外滴沥以霞赤柔肤氷洁凝光玉莹璀如氷碎若珠迸含清泠之温润信和神以理性　应贞安石榴赋曰余往日职在中书时直庐前有安石榴树枝叶既盛华实甚茂为之作赋挹防露以鲜采承轻风而动葩南拂隂檐北扇阳阿其旁则有大厦崇房重廊髙庑皇籍帝典圗书之府时移节变大火西旋丹葩结秀朱实星悬肤坼理阻烂若珠骈　潘岳河阳庭前安石榴赋曰仰天路以髙睇顾隣国以相望位莫防于宰邑馆莫陋于河阳虽小县陋馆聊可以逰赏有嘉木曰安石榴修条外畅荣干内樛扶疎偃蹇冉弱纷柔于是莫春告谢朱夏戒初新茎擢润膏叶垂腴曽华熠以先越含荣□其方敷丹晖缀于朱房缃的乎红防煌煌炜炜熠烁委累似琉璃之栖邓林若珊瑚之映緑水既乃攅乎狭庭载阨载褊土阶无等肩墙惟浅壁衣苍苔瓦被駮藓处悴而荣在幽弥显其华可翫其实可珍羞于王公荐于鬼神岂伊仄陋用渝厥真果犹如之而况于人　傅休奕安石榴赋曰鸟宿中而纎条结龙辰升而丹华繁其在晨也灼若旭日栖扶桑其在昏也奭若烛龙吐潜光苞黄之烈辉縁炜熠而焜煌发朱荣于緑叶时从风而飘　庾儵石榴赋曰于时仲春垂泽华叶甚茂炎夏既戒忽乎零落是以君子居安思危在盛虑衰可无惧哉乃作斯赋緑叶翠条纷乎葱青丹华照烂熠熠荧荧逺而望之粲若摛缋被山阿廹而察之赫若烛龙耀緑波　范坚安石榴赋曰萦洪根以磐峙擢修干而扶疎荑应春以吐緑葩涉夏而朱　宋顔测山石榴赋曰风触枝而翻蘤雨淋条而殒芬环青轩而燧列绕翠波而星分视栖翠之失荣顾雕霞之无文  

原颂梁江淹山石榴颂曰缥叶翠萼红华绛采炤裂泉石纷披山海竒丽不移霜雪空改  

柿一  

原说文曰柿赤实果也　记曰榛柿桃李梅朱实増格物论曰柿以核少者为佳皆八九月后方熟南劒尤溪柿处州松阳柿最为竒品余皆不及也　原晋宫阁名曰华林园柿六十七株晖章殿前柿一株　潘岳闲居赋梁侯乌椑之柿　増李尤七叹曰鸿柿若  

柿二  

増东观汉记曰韦顺为东平相赏罚必信有柿树生屋上徙庭中遂茂顺至孝人以为感于天地而生　原义熙起居注曰吴令顾修期言县西郷有柿树殊本合条依旧集贺诏停之　増五行志曰景云二年髙祖故第有柿树自天授中枯死至是复生  

柿三  

増七絶　八棱【`酉阳杂俎俗谓柿有七絶一夀二多隂三无鸟巢四无虫蠧五霜叶可玩六佳实可啖七落叶肥大可以临书　地理志梁侯园有乌椑柿八`】　牛心　虬卵【`柿有数种有如牛心者有如鸡卵者又有名鹿心者　下见韩愈诗`】　冻密　褁酥【`上见杨万里诗　张仲殊词味过华林芳蒂色兼阳井沈朱轻匀绛蜡褁酥不比人间甘露`】　仲山分　郑防书【`山堂肆考沩山禅师与仲山逰行鸟衔一红柿坠前仲山以水洗净与沩山分半　郑防好书苦无纸慈恩寺贮柿叶数屋日取肄书嵗久殆徧`】　金衣玉液　熟蒂甘香【`古诗色胜金衣羙甘分玉液清　刘子翚诗秋林黄叶晩霜严熟蒂甘香味得兼火繖虬珠浪褒拂风标却似邑中黔`】  

柿四  

原诗梁庾仲容咏柿诗曰发叶临层槛翻英糅花药风生树影移露重新枝弱苑朱正葱翠梁乌未销铄　増唐韩愈咏柿诗曰友生招我佛寺行正值万株红叶满光华闪壁见神鬼赫赫炎官张火繖然云烧树大实骈金乌下啄赪虬卵魂翻眼晕无处所赤气冲融无间断有如流上古时九轮照耀乾坤旱二三道士席其间灵液屡进琉璃盌　宋杨万里谢送柿诗曰红叶曾题字乌椑昔擅场冻干千颗蜜尚带一林霜核有都无厎吾衰喜细尝慙无琼玖句报惠不相当  

原啓宋江夏王刘义恭谢柿啓曰垂赉华林园柿滋味殊絶　梁简文帝谢东宫赐柿啓曰悬霜照采凌冬挺润甘清玉露味重金液虽复安邑秋献灵闗晩实无以匹此嘉名方兹擅羙  

樝一  

原礼记曰樝梨曰攅之　又曰樝梨姜桂之臧者皆人君羞也　山海经曰箕山之东有甘樝洞庭之上其木多樝甘樝列于昆仑　张敷曰平丘有甘樝　増神异经曰南方南荒有树焉名曰樝三千嵗作华九千嵗作实其华紫色中髙百丈敷张自辅叶长七尺五色实长九尺无核割之如凝蜜　傅休奕赋曰龙眼生于南极甘樝列于昆仑  

樝二  

増宋书曰张敷小名樝父劭小名梨帝尝戱谓之曰樝何如梨答曰梨为万果之宗樝何敢比  

樝三  

増结红　缀碧【`杜甫诗山梨结小红又樝梨且缀碧`】　紫含津　红得霜【`梁宣帝诗紫实已含津　又红梨逈得霜`】　泉垂口　蜜过喉【`曽巩诗初尝蜜经齿久嚼泉垂口　梅圣俞诗老嫌氷熨齿渇爱蜜过喉`】　嘉名羙实　清香竒品【`晏元献诗嘉名旧出新丰谷羙实今邻御宿园　程金紫诗清香殊未散竒品互相参凤卵辞丹苑龙巴出古潭`】  

樝四  

増诗宋刘子翚咏樝诗曰尚想飞花映绮疏离离秋实尘芜丹顋晓露香犹薄玉齿寒氷嚼欲无旧有嘉名大谷谁分灵种下仙都柘浆不用传金盌犹得相如病早苏  

増表唐李遵进樝表曰紫花开处擅羙春林緑蒂垂时囬光秋圃离离玉润落落珠圎  

柰一  

原郭义恭广志曰柰有白青赤三种张掖有白柰酒泉有赤柰西方例多柰家以为脯数十斛以为蓄积如收蔵　増格物论曰柰子熟于夏固其时也而或冬熟者亦有之　原汉武内曰仙药之次者有圎丘紫柰洞冥记曰有紫柰大如斗甘如蜜核紫花青　増西京杂记曰汉时乌衣国有紫柰大如斗甜如蜜曰脂衣柰核紫花青研之有汁可染其汁着衣则不可浣　晋宫阁名曰华林园有白柰四百株　卢谌祭法曰夏祠法用白柰秋祠法用赤柰　王子年拾遗记曰昆仑山有柰冬生子碧色须玉井之水洗之可食　洽闻记曰凤林闗有灵岩寺每七月十五日溪穴流出圣柰大如盏以为常　原蜀都赋曰素柰夏成　潘尼东武馆赋曰飞甘于浚水投素柰于清渠　潘岳闲居赋曰二桃表樱胡之别二柰耀丹白之色  

柰二  

増真诰曰夏禹诣钟山啖紫柰醉金酒服灵实行九真而犹葬于防稽　原葛洪西亰杂记曰汉初修上林苑羣臣各献名果树中有白柰緑柰緑花紫色　増晋书曰成帝时三吴女子簮白花望之如素柰言天公织女死为之着服至是杜皇后崩　原晋太始起居注曰二年六月嘉柰一蒂十五实或七实生于酒泉郡　北齐书曰济北杨愔字遵彦四代同居昆季就学者三十余人学庭前有柰树实落于地羣就争之愔頺然而坐季父暐大嗟异之　萧广济孝子传曰王祥后母庭中有柰树始着子使祥守视昼驱鸟雀夜惊虫防时雨忽至祥抱树至曙母见恻然　増王僧孺本曰王僧孺五嵗父友有餽延年柰者先与僧孺僧孺曰大人未见不敢先尝不受　洽闻记曰贞观中顿丘人于黄河渚上得一树栽子如指大持归莳之三年结子五颗味状如柰又似林檎多汁异常酸羙号曰朱柰永徽中魏郡王方言拾得此树以果献刺史纪王慎王贡于髙宗以为朱柰又名五色林檎或谓之连珠果上重赐方言文林郎亦号文林果俗云频婆果　真诰曰紫薇王夫人诗云俯潄云缾津仰掇碧柰花濯足玉天池鼔枻牵牛河　广异记曰谢元卿见东华丈人为设元州白柰  

柰三  

増浮朱　耀白【`孙楚井赋曰沈黄李浮朱柰　下详柰一`】　摘圎丘　濯玉井【`汉武故事曰上握兰园之金精摘圎丘之紫柰　下详柰二`】　緑花　紫实【`俱详柰一`】夏成　寒熟【`文选素柰夏成下详刘孝仪啓中`】  

柰四  

増熟柰【`杜甫诗防笼熟柰香`】　素柰【`杜甫诗宿隂繁素柰过雨乱红蕖`】　脂衣柰【`上林苑紫柰青汁如漆着衣难浣名脂衣柰`】　州素【`张载诗曰江南郡蔗酿液丰沛三巴黄甘州素柰凡此数品殊羙絶快渇者所思铭之裳带`】　酒泉赤【`详柰一`】  

柰五  

原诗梁谢瑱和萧国子咏柰花诗曰俱荣上节初独秀髙秋晩吐緑变衰园舒红揺落苑不逐竒幻生寕从吹律暖幸同瑶华折为君聊赠逺　禇澐咏柰诗曰成都贵素质酒泉称白丽红紫夺夏藻芬芳掩春蕙映日照新芳丛林抽晩蒂谁谓重三株终焉竞八桂不让圎丘中粢洁华庭际  

原啓梁刘孝仪谢始兴王赐柰启曰酒泉之实称于王赋州之味记自张文亦有太冲嗟其夏成子建怅其寒熟潘园耀白孙井浮朱并见重于昔时而霑恩于兹日  

原表魏曹植谢柰表曰即夕殿中虎贲宣诏赐臣等冬柰一奁诏使温啖夜非食时而赐见及柰以夏熟今则冬至物以非时为珍恩以絶口为厚非臣等所宜荷之蒙报植等诏曰山柰从凉州来道里既逺又东来转暖故柰中变色不佳耳  

枣一  

原尔雅曰枣壶枣【`今江东呼枣大而锐上者为壶壶犹瓠也`】　边要枣【`子细要枣`】遵羊枣【`实小而圎紫黑色孟子曰曽晳嗜羊枣`】　洗犬枣【`今河东猗氏出大枣子如`】  

【`鸡卵大`】　蹶泄苦枣【`子味苦也蹶居衞反`】　晳无实枣【`不着子`】　还味棯枣【`还味短味`】　枣李曰疐之【`孙炎曰疐去其秪`】　毛诗八月剥枣十月获稻　増说文曰樲酸枣也　原周礼笾人曰馈食之笾其实枣　礼记曰妇人之挚椇榛脯脩枣栗又曰枣曰新之栗曰撰之桃曰胆之樝梨曰攅之食枣桃李不致于核　増又曰枣栗饴蜜以甘之　原左传御孙曰女贽不过榛栗枣脩以告防　増春秋繁露曰握枣与金错以示婴儿必取枣而不取金故物之于人小者易知　焦贑易林师之豫曰北山有枣使叔夀考原本草曰凡枣九月采日干补中益气久服神仙  

増汉书曰安邑千树枣此与千戸侯等　原广志曰谷城紫枣长二寸西王母枣三月熟在众果之先梁国夫人枣大白枣名曰蹙咨小核多肌三皇枣骈白枣灌枣获此四者官园所种枣有狗牙鸡心牛头羊角猕猴细腰之名又有互枣大枣﨑防枣桂枣夕枣之名　増清异录曰百益一损者枣一益百损者棃　原卢谌祭法曰春祠用枣油　神异经曰北方荒中有枣林焉其髙五丈敷张枝条一里余子长六七寸围过其长熟赤如朱干之不缩气味甘润殊于常枣食之可以安躯益气力　陆翽邺中记曰石虎园中有羊角枣三子一尺异苑曰太原中南郡江陵县有枣树一年忽生桃李枣三种子　晋宫阁名曰华林园枣六十六株王母枣十四株　魏文帝诏羣臣曰南方有龙眼荔枝寜比西园蒲萄石蜜乎酢且不如中国凡枣味之羙者莫若安邑御枣也　増南方草木状曰海枣树身无间枝直耸三四丈树头四面共生余枝叶如栟闾五年一实大如杯盌核两头不尖双卷而圎其味极甘羙  

枣二  

原邹子曰燧人氏夏取枣杏之火　孟子曰曽晳嗜羊枣而曾子不忍食羊枣　晏子曰景公谓晏子曰东海之中有水而赤其中有枣华而不实何也晏子曰昔者秦穆公乗龙理天下以黄布褁蒸枣至海而投其布故水赤蒸枣故华而不实公曰吾佯问子耳对曰婴闻之佯问者亦佯对　韩子曰秦饥应侯谓王曰五苑之枣栗请发与之　増拾遗记曰穆王东廵大骑之谷西王母与王共玉帐髙防进隂岐黒枣　原真人闗令尹喜内传曰尹喜共老子西逰省太真王母共食玉文之枣其实如缾　风俗通曰鲍焦耕田而食穿井而饮于山中食枣或曰此枣子所植耶焦遂强呕吐而死　马眀生别曰安期生仙人见神女设防膳安期曰昔与女郎逰息于西海之际食枣异羙此间枣小不及之忆此枣未久已二千年矣神女云吾昔与君共食一枚乃不尽此间小枣那可相比邪　史记曰楚庄王爱马噉枣脯　又曰李少君以却老方见上少君曰臣尝逰海上见安期生食巨枣大如　汉武内传曰七月七日西王母当下帝设玉门之枣　东方朔曰武帝时上林献枣上以杖击未央前殿槛呼朔曰叱叱朔来朔来知此箧中何物朔曰上林献枣四十九枚上曰何以知之朔曰呼朔者上也以杖击槛两木林也曰朔来朔来者枣也叱叱者四十九上大笑赐帛十匹　汉书曰王吉少时学问居长安其东家有枣树垂吉庭之中吉妇取枣以啖吉吉后知之乃去妇东家闻而欲伐其树邻里共止之因固请吉令还妇里中为之语曰东家枣树王吉妇去东家枣完去妇复还　増寰宇记曰宣帝时幽州刺史李宣尚范阳公主公主忆长安于易州筑一城象长安城中有枣树花百不结皆向西南而引俗谓思乡枣　东观汉记曰邓禹征冯愔粮尽无以犒军士饥饿皆食枣栗　世说曰大将军王敦初尚武帝舞阳公主如厠见漆箱中盛枣本以塞鼻王谓厠上陈果遂食之羣婢莫不笑之　南方草木状曰晋康泰元年林邑进海枣百枚　幽眀录曰太原王仲徳年少时遭乱避贼絶粒三日草中卧忽有人扶其头呼云可起啖枣王便寤瞥见一小儿长四尺即隠乃有一囊干枣在前噉之便起　原王隠晋书曰傅虞为鄱阳内史劝励学业寛裕简素风化大行白乌集郡庭枣树上　刘根别传曰今年春当有病可服枣核中仁二七枚能常服之百邪不复干也　増北史曰北齐綦母懐文在晋阳监馆馆中有蠕蠕客同舘胡沙门语懐文云此人别有异算术乃指庭中一枣树令其布算子即知实数试之少一子算者曰必不少但更撼之果落一实　异苑曰太元二年沙门竺惠猷夜梦读诗其后曰陌南酸枣树名为六竒木遣人以伐取载还柱马屋　括异志曰邢州城东十余里周世宗祖庄也门侧有井上有大枣一株柯叶茂盛垂防一亩恭帝既殁枣遂枯死眀道中枯枿复生一枝长丈余蔚然可爱井水中如覆锦绣眀年诏求五代帝王之后柴氏被甄叙入官者三十余人  

枣三  

原羊角　鸡心【`俱详枣一`】　骈白　鹿卢【`上详枣一　郭璞曰子细腰者今谓之鹿卢枣`】　细核　弱枝【`王子年拾遗记曰北极有岐峰之隂多枣树百寻其枝茎皆空其实长尺核细而柔百嵗一实　潘岳闲居赋曰周文弱枝之枣房陵朱仲之李`】　东陵伐树北园垂隂【`上详枣二　下见赵整诗`】　细腰　圎实【`俱详上`】　玉文朱实【`上详枣一　下见傅休奕枣赋`】　万年实　千戸侯【`郭子横洞防记曰元鼎元年起招仙阁进嵭嵣细枣此枣出嵭嵣山临碧海上万年一实子如今嫰枣迮之有膏膏可然灯　下详枣一`】増啖吉　掷琛【`上详枣二　梁书萧琛尝预御筵醉伏武帝以枣投琛琛乃取栗掷上中`】  

【`面曰陛下投臣以赤心臣敢报之以战栗上笑恱`】　海上如　河中无核【`上详枣二　又吕仙亭前枣树未尝实一嵗忽实如太守命小吏采而进小吏私啖之遂仙去　北梦琐言河中永乐县出枣世无核者食可度世有苏氏女自小获食之不食五谷年五十顔如处子`】　用哺程莫　不媚刘勲【`蔡邕奏事程莫年十四叔父病故莫抱尸号泣舅哀其羸嚼枣肉以哺之莫见食欷歔不能吞咽　杜氏新书杜畿为河东太守平虎将军刘勲为太祖所亲贵震朝廷尝从畿求大枣畿拒以他故后勲伏法太祖得其书叹曰杜畿可谓不媚灶也`】　石园葱茂　赵庭婆娑【`邺中记石虎园有西王母枣枝叶葱茂四时不凋九月生花十二月熟　北梦琐言后晋朝赵令公莹庭有檽枣婆娑异常望气者曰此家有登宰辅者不在其身在其子孙后令公由太原遂大拜`】  

枣四  

原防术【`子彦治郑桃枣防术莫援`】　名县【`水经注酸枣县古者名都或以山林故曰酸枣`】遵羊　洗犬【`俱枣名详一`】　信都【`魏都赋`】　安邑【`详枣一`】　北方七尺【`述异记南方有七尺枣北方有三尺梨`】　西海一枚【`详枣一`】　増含核不食【`后汉书孟节能含枣不食可至千年`】　含枣不饥【`东阳记信安县有悬室坂晋时有民王质伐木至石室中见童子四人弹瑟而歌质因倚柯聴之童子以一物如枣与质质含之便不复饥`】紫色细纹【`大业拾遗记信都献仲思枣紫色细纹核肥有味`】  

枣五  

原诗晋傅休奕诗曰饥食野枣实　后秦赵整诗曰北园有一树布叶垂重隂外虽多棘荆内实有赤心　梁简文帝赋枣诗曰浮华齐水丽垂彩郑都竒白英纷靡靡紫实标离离风揺羊角树日映鸡心枝谷城逾石蜜蓬岳表仙仪已闻安邑羙永茂玉门垂　増又枣下何纂纂诗曰垂花临碧涧结翠依丹巘非直入游宫兼期植灵苑落日芳春暮游人歌吹晩弱刺引罗衣朱实还幰且欢洛浦词无羡安期逺　宋王安石咏枣诗曰种桃昔所种枣予所欲在实为羙果论材又良木余甘入邻家尚得馋妇逐况予秋盘中快噉取餍足风包堕朱缯日颗皱红玉热享古已然豳风自宜录缅懐青齐间万树防平陆谁云食之昏匿志乃成俗广庭觞圣夀以此参肴蔌愿比赤心投皇眀予烛  

原赋晋傅休奕枣赋曰有蓬莱之嘉树值神州之膏壤擢刚茎以排虚诞幽根以滋长北隂塞门南临三江或布燕赵或广河东既乃繁枝四合丰茂蓊郁斐斐素华离离朱实脆若离雪甘如含蜜脆者宜新当夏之珍坚者宜干荐羞天人有枣若出自海濵全生益气服之如神　陈后主枣赋曰芳园列榦森梢繁罗蕊余茎少叶暗枝多复有竒树风间临月入夜影来未若丹心美实绛质嘉枝齐水华浮郑都彩垂鸡心日映羊角风吹羞金盘于冰水荐玉案于深杯此欢心之未已方梦肠而屡廻  

原賛晋郭璞枣賛曰建国辨方外朝九棘因材制义赤心鲠直蔼蔼卿士亮此衮职  

原啓陈周正谢梁元帝赉玉门枣啓曰安期旧美安息髙名臣金马之荣未获趋奉方朔之赐遽降洪恩  

杏一  

増格物论曰杏叶似梅差小而微红香于梅而酸不及核与肉自相离其仁可入药　原山海经曰灵山之下其木多杏　典术曰杏者东方嵗星之精也　师旷占曰梅桃杏实多者来年谓之穰　又曰杏多实不虫者来年秋善　管子曰五沃之土其木多杏　南岳夫人曰仙人有三元紫杏　西京杂记曰上林苑有文杏谓有文彩也　又曰上林苑有蓬莱杏　九州论曰魏郡好杏　庐毓冀州论曰魏郡好杏地产不为无珍嵩髙山记曰嵩山东北有牛山其山多杏至五月烂然黄茂自中国丧乱百姓饥馑皆资此为命人人充饱而杏不尽　述异记曰杏园洲在南海中多杏云仙人种杏处汉时常有人舟行遇风泊此洲五六月日食杏故得免死　増又曰洲中有冬杏　又曰武功山有二杏树各丈余东花西实至眀年花实易向　原又曰濑乡老子祠有缥杏　増酉阳杂俎曰济南郡之东南有分流山山上多杏大如梨黄如橘　原晋宫阁名曰眀光殿杏八株　洛阳宫殿簿曰含章殿前杏四株显阳殿前杏六株　汜胜之书曰杏花如何可耕白沙按四民月令曰三月杏花盛可播白沙轻土之田　司马相如长门赋曰饰文杏以为梁　王逸荔枝赋曰魏志送西山之杏　潘岳闲居赋曰梅杏郁棣华实照烂　増王廙洛都赋曰豹祠赤杏铜马朱樱  

杏二  

原邹子曰燧人氏夏取枣杏之火　庄子曰孔子逰缁帷之林休坐杏坛之上弟子读书弦歌鼔琴　地理志曰范蠡宅在湖中有海杏大如拳　増西京杂记曰东海都尉于台献杏一株花杂五色六出云是仙人所食者　通志曰汉武帝访蓬瀛有献分流山杏者帝嘉之故土人呼为汉帝杏又曰金杏　原神仙传曰董奉居庐山治病重者种杏五株轻者一株于林中所在作箪食一器每一器杏换一器谷少者虎逐之乃以谷赈贫穷号董仙杏林　朱超石与兄书曰光武坟边杏甚羙今奉送其核　元晏春秋曰卫伦过予言及于味称魏故侍中刘子阳食饼知盐生精味之至也予曰茍勗识劳薪易牙别淄渑子阳今之妙也定之何难伦因命仆取糗粮以进予尝之曰麦也有杏李柰味三果之熟不同时子焉得兼之伦笑而不答退告人曰士安之识过刘氏吾家果实多故杏时将发糅以杏汁李柰将发又糅以李柰汁故兼三味　増摭言曰唐进士杏花园初防谓之探花宴择少俊二人为探花使偏逰名园若他人先折得花二人受罚　原后周书曰张元性防洁南邻有杏两树杏熟多落元园中元悉以还主  

杏三  

原范蠡宅　董奉林【`俱详杏二`】　占秋　祠夏【`俱详杏一`】　孙楚为酪　士安知味【`荆楚嵗时记孙楚祭介子推云饧一盘醴酪二盂今寒食人家有杏酪麦粥即其类也下详杏二`】  

杏四  

増传黄【`杜诗梅杏半传黄`】　研酪【`寒食研杏仁为酪`】　花村【`诗话徐州古丰县朱陈村有杏花一百二十里因名杏花村又唐诗牧童遥指杏花村`】　花堰【`铜陵昔葛仙翁甞留此种杏下有溪落英飞堰上名花堰`】　繁荣藻丽【`潘岳闲居赋梅杏郁棣之属繁荣藻丽之饰`】  

杏五  

原诗周庾信咏杏花诗曰春色方盈野枝枝绽翠英依稀映村坞烂熳开山城好折待賔旅金盘衬红琼　増唐钱起詶长孙绎蓝谿寄杏诗曰爱君蓝水上种杏近成田拂径青隂合临流防实悬清香和宿雨佳色出晴烟懿此倾筐赠相知懐橘年芳馨来满袖琼玖愿詶篇把翫情何极云林若眼前　羊士谔咏州民献杏诗曰南郭东风赏杏坛防株芳树昨留欢却忆落花飘绮席忽惊朱实满雕盘蛾眉半敛千金薄鷤鴂初鸣百草防志士古来悲节换羙人啼鸟亦长叹　郑谷咏杏花诗曰不学梅欺雪轻红照碧池小桃新谢后双燕却来时香属登龙客烟笼宿蝶枝临轩须貌取风雨易离披宋王禹偁咏杏花诗曰红芳紫萼怯春寒蓓蕾粘枝密作团记得观灯凤楼上百条银烛涙防干　桃红李白莫争春素态妖姿两未匀日暮墙头试回看不施朱粉是东邻　登龙曽入少年锡宴琼林醉御觞争戴满头红烂熳至今犹杂桂枝香　陌上纷披枝上稀多情犹解扑人衣双成洒道迎王母十里蒙蒙绛雪飞　金元好问杏花诗曰芳树春融绛蜡凝春风寂寞掩柴荆画睂卢女娇无奈龋齿孙娘笑不成已怕宿妆添蝶粉更堪暖蕊閙蜂声一般疎影黄昏月独爱寒梅恐未平  

## 御定渊鉴类函卷四百三

果部五【`栗　胡桃　林檎　枇杷　木杜棃　芋　杨梅　葡萄　荔枝`】  

栗一  

原礼记曰栗撰之　又曰虞主用桑练主用栗　毛诗曰树之榛栗　又曰阪有漆隰有栗　又曰山有嘉卉侯栗侯梅　周官曰馈食之笾其实栗　韩诗曰东门之栗有静家室【`静善也言东门之栗树之下有善人可以为室家也`】　诗义疏曰桂阳有栗丛生大如柿子【`一作杼`】　又曰栗五方皆有周秦呉扬特饶唯渔阳范阳栗甜美长味他方不及也倭韩国上栗如鸡子亦短味不美　増大戴礼曰八月栗零零者降也零而后取之故不言剥也　吕氏春秋曰伊尹曰果之美者江浦之橘箕山之栗　格物论曰栗子苞生刺多如猬毛其中着实或单或双或三四数之少者其实大多者其实小实有殻殻紫黒色殻内膜膜内肉皆黄大色八九月方熟熟时苞自罅而实随陨  

焉　原庄子曰古者兽多民少皆巢居以避之昼食橡栗暮栖树上故命曰有巢氏　史记曰苏秦说燕文侯曰北有枣栗之利此谓天府民虽不佃作而足　汉书曰燕秦千树栗此人与千戸侯等　相玉书曰黄侔蒸栗　山海经曰南山其上多栗葛山铜山其木多栗西京杂记曰上林苑有侯栗瑰栗魁栗双栗槐栗榛栗峄阳栗　卢谌祭法曰春秋冬祠皆用栗　广志曰栗有闗中侯栗大如鸡子　魏志曰东夷韩国出大栗如棃　辛氏三秦记曰汉武帝果园大栗十五枚一斗【`阙`】　曰梁州献栗径寸半　【`阙`】　曰侯国出栗大如鸡子　地理志曰越中出如拳之栗　袁子正书曰歳比不登唯得卖栗棃　袁淮观殊俗曰索兰枝而不得见巨房之大栗　蜀都赋曰榛栗罅发　魏都赋曰固安之栗　増晋宫阁名曰华林园中栗一株侯栗六株　原王逸荔枝赋曰西旅献昆山之蒲桃北燕荐朔濵之巨栗　何晏九州论曰中山好栗　増邺中记曰邺中产巨栗脱其殻可以为杯　岭表录异曰广州无栗惟勒州山中有石栗一年方熟皮厚而肉少味似胡桃仁熟时或为羣鹦鹉啄食畧尽只此石栗亦稀少  

栗二  

原论语曰哀公问杜于宰我宰我对曰夏后氏以松殷人以柏周人以栗　韩子曰秦饥应侯谓王曰五苑之果蔬橡枣栗足以活民请发之王曰今发五苑以活民是使有功与无功互争取也人生而乱不如死而治増荘子曰宋有狙公飬狙成羣恐众狙之不驯于已也先诳之曰与汝芧栗也朝三而暮四足乎众狙皆怒曰朝四而暮三足乎众狙皆喜　防稽先贤曰光武诏严遵诣行在遇蜀郡献栗橘上赐公卿以下使各以手所及取之遵独不取上问其故遵曰君赐臣以礼臣奉君以恭今赐无主臣是以不敢取　原魏志曰许允因司马昭辞欲杀之帝方食栗优人云午等唱曰青头鸡青头鸡者鸭也帝惧不敢发　増梁书曰沈约常侍宴防豫州献栗径寸帝竒之问众栗事多少与约各疏所知约少帝三事约出谓人曰此公防前不让即羞死帝闻其言不逊欲抵其罪徐勉固諌而止　续神仙曰王可交居松江泛江见舫中有道士七人皆玉冠霞帔呼可交上舫与二青栗赤光如枣长二寸许肉脆而甘如饴食尽令去俄顷坐于石上问樵者何地即天台也又曰谢元卿遇神仙设鳯冠栗　清异录曰晋王尝  

穷追汴师粮食不继蒸栗以食军中遂呼栗为河东饭  

栗三  

原女贽　笾实【`俱详栗一`】　南安出　北朔荐【`王襃僮约曰南安拾栗采橘注云南安县名出好栗橘　下详栗一`】　华林一枝　燕地千树【`俱详栗一`】秦王苑　汉帝园【`俱详栗二`】　华山麓　汝水湾【`华山记曰西山麓中有栗林艺植以来萧森繁茂　郦道元水经注汝南湾中有地数顷上有栗园栗小殊不并固安之实也然歳贡四百石以充天府水渚即栗洲也`】　増掷柱　散牀【`宋书刘秀之从叔穆之为丹阳尹与子弟宴集防事柱有一穿者穆之曰汝等各以栗遥掷穿处必得此郡唯秀之栗独入焉后果騐　世说新语王泰幼敏悟祖母散栗于牀羣儿竞取之泰独不取曰不取当自得赐人皆异之`】　白鸦谷猿窟【`杜甫诗盘剥白鸦谷口栗韦应物诗采栗猿窟`】  

栗四  

増栗过拳【`杜诗穰多栗过拳`】　蒸栗暖【`杜诗山家蒸栗暖`】　栗园开【`杜诗入村樵径引尝果栗园开`】　未全贫【`杜诗园收芋栗未全贫`】  

栗五  

原诗梁陆玢赋得杂言栗诗曰货见珍于有汉木取贵于隆周英肇萌于朱夏实方落于素秋委玉盘杂椒糈将象席糅珍羞  

原赋后汉蔡邕伤故栗赋曰人有折蔡氏祠前栗者故作斯赋树南方之嘉木于灵宇之前庭通二门以征行兮夹阶除而列生弥霜雪之不凋兮当春夏而滋荣因本心以诞节挺青蘖之绿英形猗猗以艳懋似碧玉之精眀何根茎之丰羙将蕃炽以悠长遇祸贼之灾人嗟夭折以摧伤　陈陆琼栗赋曰四时逸盛百果元芳绿梅春馥红夏香何羣品之浮脆惟此质之乆长外刺同夫拱棘内洁甚于氷霜伏南安而来清列御宿而悬房荐羞则椇榛并列加笾则菱芡同行金盘兮丽色玉俎兮鲜光周人以之战惧大官称于柏梁  

原启梁庾肩吾谢东宫栗啓曰查或火成鑚以为屑柰称煎用曝而成糗未若北燕巨实用夺荣枯南园脯山翻慙齿决承恩踊跃对闻喜之河念报屛营问知来之鸟  

胡桃一  

原荀氏春秋祠制曰常设用胡桃　増西京杂记曰上林苑有胡桃　原广志曰陈仓胡桃薄皮多肌阴平胡桃大而皮脆急促则碎　増格物论曰胡桃生北土陜洛间多有之大株厚叶多隂实青瓤白味甘殻薄者为佳食之令人肥健秋冬熟时采之　原呉时外国志曰大秦国有枣榛胡桃莲藕杂果　増岭表录异曰山胡桃皮厚而坚大于北府底平如槟榔多肉少仁亦与北中者相似以斧捶之方破或取之自底磨平以为印子其隔屈曲类篆文也　原晋宫阁名曰华林园胡桃八十四株  

胡桃二  

原博物志曰张骞使西域还得胡桃　増广五行记曰后蜀李雄玉衡十二年扶风人韩豹为太史令雄卒子期立以豹为太傅犹领侯职豹尝言于期曰臣今老志在田园欲植胡桃愿赐其种期不悟俄而李夀自涪率众南向袭成都废期自立　羣芳谱曰宋洪迈有痰疾因晩对上遣使谕令以胡桃肉生姜卧时嚼服数次即愈如防服之旦而痰止  

胡桃三  

増张骞得种　沈约谢赐【`上详胡桃二下见沈约启`】  

胡桃四  

增诗唐李白白胡桃诗曰红罗袖内分眀见白玉盘中看却无疑是老僧休念诵腕前推下水晶珠  

原启梁沈约为柳世隆谢赐乐游苑胡桃啓曰挺自禁园味逾井络动物回祗在防必应此乃胡羯奔逃吉之先见者也  

原书后汉孔融与诸卿书曰多惠胡桃深知笃意　晋钮滔母答呉国书曰胡桃本生西外刚朴内柔甘质似古贤欲以奉贡  

林檎一  

原广志曰林檎似赤柰子亦名黒檎　又曰一名来禽言味甘熟则来禽也　増谢灵运七济曰朝食既毕摘果堂隂春惟枇杷夏则林檎　原刘桢京口记曰南国多林檎  

林檎二  

増洽闻记曰唐永徽中魏郡王方言于河滩上拾得一小树栽之及长乃林檎也实大如小黄瓠色如白玉间以珠味非常羙进髙宗种于苑中以为朱柰又名五色林檎上赐方言阶文林郎故名文林果【`俗名即频婆果今北土所珍而古不经见唯楞严诸经有之或云元时通中国始盛耳`】  

林檎三  

増佳果【`梅圣俞诗右军好佳果墨客求来禽`】　微馨【`实如脆李带微馨却把轻红着羙人`】林家果【`古诗珍竒自是林家果声价从今值万金`】　致子【`王右军帖青李来禽可为致子当种之吾笃喜此果速为致此子则大惠也`】　熟颗【`苏迈诗熟颗无风时自脱半腮迎日鬭先红`】浓妆【`郑谷诗浓妆酒渐醺`】  

林檎四  

增诗唐元稹月临花【`即林檎花`】诗曰凌风飏飏花透影胧胧月巫峡隔波云姑峰漏寒雪镜匀娇面粉灯泛髙笼缬夜乆清露多啼珠坠还结　宋刘子翚咏林檎诗曰灿灿来禽已着花芳根谁徙向天涯好将青李相遮映风味应同逸少家  

原书梁刘孝威谢赉林檎书曰勇闻齐国止锡二桃逺至仙方裁防数岂如恩丰汉箧赐广魏奁姹女数而仅通算计而方得生于玉井之侧出自金膏之地上灵所贵下土希逢  

原启梁庾肩吾谢赉林檎啓曰丹徒故苑歳绵长而不见岷山旧植路重阻而来难未有徙核圆丘移根阆坂仙防始摘犹堆青玉之盘下贱爰颁遂入抽蒲之座  

枇杷一  

増格物论曰枇杷髙丈余枝肥叶大而有毛作驴耳形冬开白花三四月成实一名卢橘　清异录曰建业人种枇杷夸其色曰蜡兄　原荆州土地记曰宜都出大枇杷　广州记曰枇杷若榴参乎京都　华山记曰华山讲堂西头有枇杷园　晋宫阁名曰华林园枇杷四株　仲长统昌言曰今人主不思甘露零醴泉涌而患枇杷荔枝之腐亦鄙矣　增范汪祠制曰孟夏祭用枇杷　五行志曰枇杷五月开结主水  

枇杷二  

增彚苑曰无论国隋时闻焉在扶南西二千余里其国大道左右夹种枇杷树及诸花果行其下常有元隂十里一亭亭皆有井食麦饭饮蒲萄酒　唐史曰建中元年诏山南歳贡枇杷取一次以供庙享  

枇杷三  

增果产西蜀　名著上林【`宋景文诗有果产西蜀作花凌早寒树繁碧玉叶柯叠黄金丸　梅圣俞诗五月枇杷黄似橘谁思荔枝同此时嘉名巳着上林赋却恨红梅未有诗`】　一梢满盘　万颗缀树【`上见杨万里诗　刘屛山诗万颗金丸缀树稠遗根汉苑识风流也知不作清朝瑞朽腐闗圣主忧`】  

枇杷四  

增花如雪白【`顾瑛诗枇杷托开如雪白`】　火树朝来翻绛焰　琼林日出晒红霞　回看桃李都无色　映得芙蓉不是花【`并白居易诗`】　一树金【`唐诗东园载酒西园醉摘尽枇杷一树金`】  

枇杷五  

增诗唐羊士谔题枇杷花诗曰珍树寒始花氛氲九秋月佳期若有待芳意常无絶嫋嫋碧海风蒙绿枝雪防景自余妍春禽幸流悦　司空曙答寄枇杷叶诗曰倾匡呈绿叶重叠色何鲜讵是秋风里犹如晓露前仙方当见重消疾本应便全胜甘蕉赠空投谢氏篇　宋杨万里枇杷诗曰大叶耸长耳一梢堪满盘荔枝多与核金橘却无酸雨压低枝重浆流氷齿寒长卿今在否莫遣作园官  

原赋宋周祗枇杷赋曰昔鲁季孙有嘉树韩宣子赋誉之屈原离骚亦着橘赋至枇杷树寒暑无变负雪扬华余植庭圃遂赋之云名同音器质贞松竹四序一采素华冬馥霏雪润其绿蕤商风理其劲条望之冥蒙即之踈寥　谢瞻安成郡庭枇杷树赋曰伊南国之嘉木伟北庭而延树禀金秋之清条抱东阳之和煦肇寒葩于结霜成炎果乎纤露髙临甍首傍拂阶路  

木一  

原尔雅曰楙木也　周礼曰木次之　晋宫阁名曰华林园木五株　广志曰木子可藏枝为杖号一尺百二十节　増羣芳谱曰一名铁脚梨树如柰丛生枝叶花俱如铁脚海棠可种可接可以条压春末开花红色微带白作房实如小　水经曰鱼复县地多木树有子大如甒白黄甚苦香　方舆胜览曰天台石梁桥既峭危下临絶涧过者心悸石罅有木华时有蛇盘纠至实落供大士乃去号为防圣　又曰宣州人种木始成颗则镟纸花以贴其上夜露日曝而变红花纹如生可爱  

木二  

原诗曰木美桓公也卫为狄人所败出防于漕桓公救而封之遗之车马器服焉卫人思之欲厚报之投我以木报之以琼琚匪报也永以为好也　増明皇杂录曰杨后思食酸味明皇以吿张说因进经袖出木以献  

木三  

増报琼玖　见苞苴【`上出诗经　孔子曰吾于木见苞苴之礼`】  

木四  

增诗宋梅圣俞咏木诗曰百果宜甘酸或由人所植木闻卫诗赠好非玉色投此琼瑶报盖重车马饰幸资药品用少助臣调力　范成大咏木诗曰沈沈黛色浓糁糁金沙绚却笑宣州房竞作红妆面  

原赋宋何承天木赋曰美中州之嘉树表闲冶之防姿结灵根以诞秀倾朝日以扬辉擢重柯之冉冉布翠叶而蕤葳惟兹木之在林亦超类而独劭方朝华而繁实比沙棠而有耀当大厦之方隆愧微干之纤挠岂隐朴以幸全固呈才而不效离众用而获宁永端已以励操愿佳人之予投思同归以托好顾衞风之攸珍虽琼琚而匪报  

杜棃一  

原尔雅曰杜甘棠也杜赤棠棃白棠　毛诗曰蔽芾甘棠勿翦勿伐　又曰有枤之杜【`枤独也`】　増山海经曰岷山之上其木多棠　草木疏曰甘棠今棠棃以棃可食故名一云牡曰棠牝曰杜　又曰其花春开采之日干瀹之可称蔬  

杜棃二  

原韩诗外曰邵伯在朝有司请召民邵伯曰不劳一身而劳百姓大非吾先君文王之志也于是庐于棠树之下百姓大恱诗人见而歌焉　増孝子曰尹伯竒采楟花以为食【`注楟花山棃也`】  

杜棃三  

原赋晋孙楚枤杜赋曰家弟以虞氏棃赋见示余谓岂以棃有用之为贵杜无用之为贱故无用获全所以为贵有用获残所以为贱故赋云尔惟有枤之为杜齐万物而并生其质菲薄既不施于器用华叶疎悴靡休隂之茂荣昔在邵伯听讼述职甘棠作颂垂之防极  

芋一  

原本草曰芋土芝　援神契曰仲冬日卯星中收莒芋亦芋也　卓氏曰吾闻岷山之下沃野下有蹲鸱至死不饥乃求逺迁致之于临卭　广志曰有君子芋大如斗魁青边芋淡善芋大如缾少子叶如繖盖缃色紫茎说文曰齐人谓芋为莒　左思呉都赋曰徇蹲鸱之  

沃则以为世济阳九注云济人饥也形似蹲鸱　増又蜀都赋曰畴芋区  

芋二  

原汉书曰汝南有鸿隟大陂翟方进为丞相奏破之郡中追怨童謡曰壊陂谁翟子威饭我豆羮食芋魁　増南史孝义曰鲜于文宗渔阳人七歳丧父父以种芋时亡至眀年芋时对芋呜咽如此终身　汝南先贤曰袁安字公邵除隂平长时年饥荒民皆菜食租入不毕安听使输芋曰百姓饥困长何得食谷先自引芋吏皆从之　华阳国志曰何随字季业蜀郡郫人也除安汉令去官时巴土饥荒所在无谷送吏行乏辄取道侧民芋随以帛系其处使足所取直民视芋见帛相语曰闻何安汉清防行过从者无粮必能尔耳持帛送还之终不受因为语曰安汉吏取粮令为之偿　唐书曰章仇置成都市誓文曰大乱不乱蜀有广汉大饥不饥蜀有蹲鸱　李泌本曰泌在衡岳有僧明瓉号懒残泌察其非凡人夜徃谒之瓉发火芋防之曰勿多言领取十年宰相  

芋三  

増状如雀　讹为羊【`酉阳杂俎雀芋状如雀头置干地反湿置湿地反干飞鸟遇之堕走兽遇之僵　顔氏家训江南有一权贵误读本草蜀都赋注蹲鸱芋也乃为羊字人馈羊肉荅曰谢馈蹲鸱`】  

杨梅一  

原临海异物志曰杨梅其子大如弹丸正赤五月中熟熟时似梅其味甘酸　増格物论曰杨梅有红白紫三种红者味胜于白紫者又胜于红　原裴氏广州记曰庐山顶有湖杨梅山桃绕其际海人时登采拾止得于上饱食不得持下　博物志曰地有章名则生杨梅呉兴记曰故章县北有石椁山上生杨梅常以贡御南越志曰熙安县多杨梅  

杨梅二  

原郭子曰杨氏子年九歳孔君平诣其父设果有杨梅孔指示儿曰此实君家果儿应声答曰未闻孔雀是夫子家禽　増南史曰齐孝子王虚之庭中杨梅树隆冬三实人谓孝感所致　梁书曰任昉为新安太守郡有蜜岭有杨梅旧为太守所采昉以冒险多毒物故即时停之　挥麈录曰王嶷字丰父守防稽童贯时方用事贯苦脚气或云杨梅仁可疗是疾丰父襃五十石以献之后擢待制再任不历贴职径登次对惟丰父一人古迹事实曰杭州杨梅坞在南山近瑞峰石坞内有一老妪姓金其家杨梅甚盛俗称杨梅坞所谓金婆杨梅是也　湘潭记曰陆展郎中见杨梅叹曰此果恐是日精然若无蜂儿采香谁胜难和之味即以竹丝篮贮千枝并茶花蜜送衡山道士　林邑记曰林邑杨梅其大如杯盌青时极酸既红味如崖蜜以醖酒号梅香酎非贵人重客不得饮之  

杨梅三  

増龙睛　骊颔【`郭功父诗颗颗龙睛湿深深映石门自怜非荔子不得荐尧阍　下见陆游诗`】  

杨梅四  

增诗唐平可正诗曰五月杨梅已满林初疑一颗价千金味方河朔葡萄重色比泸南荔子深飞艇似闻新入贡登盘不见旧供吟诗成一寄山中友恐解楼头爱渴心　宋陆游诗曰緑隂翳翳连山市丹实累累照路隅未爱满盘堆火齐先惊探颔得骊珠斜簮寳髻看游舫细织筠笼入上都醉里自矜豪气在欲乗风露摘千株原颂梁江淹杨梅颂曰宝跨荔枝芳轶木兰懐蕊挺实涵黄糅丹镜日绣壑照霞绮峦为我羽翼委君玉盘  

蒲萄一  

原本草曰蒲萄益气强志令人肥健少饥延年轻身广志曰蒲萄有黄黒白三种　史记曰大宛以蒲萄为酒富人藏酒至万余石乆者数十歳不败　汉书曰且末国无雷国罽賔国皆有蒲萄　博物志曰西域蒲萄酒云可至十年　又曰以为刍荛　秦州记曰秦野多蒲萄　晋宫阁名曰华林园蒲萄百七十八株　杜恕笃边论曰汉径匈奴取胡麻蒲萄稗麦苜蓿示广地増金楼子曰大月氏国善为蒲萄花叶或以根及汁  

醖之其花緑荣碧防春夏之时万防竞发如鸾翼八月中风吹叶上伤裂似绫纨故人呼为蒲萄风亦名裂叶风　唐书波斯国磨邻老勃蕯歳献贵人蒲萄大者如鸡卵　六帖曰西域有笯赤建国多蒲萄　原魏都赋曰篁篠懐风蒲萄结隂　増潘岳闲居赋曰若榴蒲萄之珍磊落蔓衍于其侧【`注磊落实貌蔓衍长也`】  

蒲萄二  

原汉书曰李广利为贰师将军破大宛得蒲萄种归汉増博物志曰张骞使西域还得蒲萄　原汉武内曰西王母下帝设蒲萄酒　炖煌张氏家曰扶风孟佗以蒲萄酒一斛遗张让即擢凉州刺史　魏文帝诏羣臣曰旦设蒲萄解酒宿酲掩露而食甘而不防脆而不酸冷而不寒味长汁多除烦解渴又酿以为酒甘于麴蘖善醉而易醒道之固已流涎咽唾况亲食之耶他方之果宁有匹之者　増异国志曰兹国其人奢侈家有至千斛蒲萄汉使取实来离宫别馆傍尽种　原北齐书曰李元忠赠世宗蒲萄一盘世宗报以白缣遗书曰忽惠蒲萄良深愧仰聊用绢百匹以酬清徳　増唐书曰髙祖赐羣臣食于御前有蒲萄侍中陈叔逹执而不食髙祖问其故对曰臣母患口渴求之不能得愿归奉之髙祖曰卿有母可遗乎呜咽乆之乃止　又曰太宗时叶防献长乳蒲萄一房长二尺余子亦稍大其色紫　又曰太宗破髙昌收马乳蒲萄实种于苑中并得其酒法仍自损益造酒成緑色芳香酷烈味兼醍醐又曰唐禁中普贤堂蒲萄甚美天后于蒲萄垂实则幸此堂　河东备录曰杨炎食蒲萄曰汝若不澁当以太原尹相授　景隆文馆记曰四月上巳日上幸司农少卿王光辅庄驾还顿后中书侍郎南阳岑羲设茗饮蒲萄浆与学士等讨论经史　酉阳杂俎曰贝丘之南有蒲萄谷谷中蒲萄可就食或有取归者即失道世言王母蒲萄也天宝中沙门昙霄因游诸岳至此得食之又见枯蔓堪为杖持还本寺植之长髙数仞防地幅员十丈仰观若帷盖其房实磊落紫莹如坠时人号为草龙珠帐  

蒲萄三  

増珠颗　宝珰【`明百氏集露垂珠颗重日耀水晶明白乐天诗九月肃霜初熟时宝珰碌碌珠累累`】　一县熟　满盘堆【`李白诗一县蒲萄熟　下见韩愈诗`】　出大宛得髙昌【`上详蒲萄一下详蒲萄二`】　味敌云浆　名压酪奴【`刘禹锡诗`】  

【`鱼鳞含宿润马乳带残霜染指铅华腻满喉甘露香醖成千日酒味敌五云浆　黄山谷诗欲收百斛供春酿放出声名压酪奴`】　斛遗张让　盘赠世宗【`俱详蒲萄二`】　不说荔枝　何如橘柚【`古诗万里西风过雁时绿云玉影参差酒酣试取氷丸嚼不说天南有荔枝梁使徐君房魏使陈昭各言方物昭问君房蒲萄何如橘柚荅曰津液竒胜芬芳减之`】  

蒲萄四  

増水晶蒲萄【`西番者更佳`】　马乳蒲萄　子实逼仄【`杂俎成熟之时子实逼仄`】　房实磊落【`详蒲萄二`】　枝模锦绣　味比醍醐  

蒲萄五  

增诗唐韩愈咏张十一旅舍蒲萄诗曰新茎未徧半犹枯髙架支离倒复扶若欲满盘堆马乳莫辞添竹引龙须　刘禹锡蒲萄歌曰分岐浩繁缛修蔓蟠诘曲扬翘向庭柯意思如有属繁葩组绶结悬实珠玑蹙马乳带轻霜龙鳞曜初旭有客汾隂至临堂瞪防目自言我晋人种此如种玉酿之成羙酒令人饮不足为君持一斗徃取凉州牧  

原赋魏钟防蒲萄赋曰美乾道之广覆兮佳阳泽之至淳览遐方之殊伟兮无斯果之独珍托灵根之圃植昆山之髙垠緑叶蓊郁暧若重隂翳羲和秀房陆离焜若紫英乗素波仰承甘液之灵露下歙丰润于醴泉总众和之淑美体至气于自然珍味允备与物无俦清浊外畅甘防内遒滋泽膏润入口散流　晋荀朂蒲萄赋曰灵运宣流休祥允淑懿彼秋方乾元是蓄有蒲萄之珍竒应淳和而延育　増宋宋祁右史院蒲萄赋曰昔炎汉之遣使道西域而始通得蒲萄之异种偕苜蓿以来东矜所从以至逺遂徧植乎离宫去葱雪之寒乡托崤函之福地并万宝以均载歴千古而舒粹翫之可使蠲烦食之足以平志不由甘而取壤廼因少而获贵鄙柚包之轻侻贱蔗境之尘滓粤何人斯殖我于兹托深严之秘署切轇轕之台司培孤根以膏壊引柔蔓乎标枝泉石渠以防浸露金茎而并滋布凉影于月宫猎重葩于禁飔蔽风庐之岑寂隐肃唱而逶迟彼得地而逢辰宜欣欣以茂遂奚敷华而委质反惨惨而兹瘁乏磊砢于当年让纷华于此世是必野荄非曾掖之翫菲实异大官之味困枳橘之屡迁叹匏之徒系亦犹郁柳有性不愿桮棬之华海鸟取容非荣觞酒之馈胡不放之岩际归之垅隂上敷荣于樛木外结庇于缁林防烟沐雾跨野弥岑丰茸大徳之谷栖息无擒之禽保深根以庇本诫繁实之披心穷天年以善育奚斤斧之可防乱曰阶药华堂萱争丽枝以万年为名木以五衢称瑞是皆托中涓以进孰荷钩盾之为地结赏心以自如非孤生之所冀  

荔枝一  

原广志曰荔枝树髙五六丈大如桂树绿叶蓬冬夏荣茂青华朱实大如鸡子核黄黒似熟莲子实白如肪甘而多汁似安石榴有甜酸者至日将中翕然俱赤则可食也一树下子百斛　増本草经曰荔枝通神益气多食亦不伤人　寰宇记曰广州信安县有连理荔枝树即旁挺龙目侧生荔枝也　原呉录曰苍梧多荔枝生山中人家亦种之　竺法真登罗山疏曰罗浮荔枝似冬青夏至日子赤可食　南中八郡志曰犍为僰道县出荔枝　増荔枝谱曰十八娘荔枝色深红而细长俗王氏女第十八娘好噉此种因得名今城东报国院塜旁犹有此树云　魏文帝诏羣臣曰南方有龙眼荔枝宁比西园蒲萄石蜜　仲长统昌言曰忧荔枝之腐【`详枇杷`】  

荔枝二  

増西京杂记曰南越王尉佗献髙祖鲛鱼荔枝髙祖报以蒲萄锦四匹　三辅黄图曰汉武帝破南越建扶荔宫扶荔者以荔枝得名自交趾移植百株于庭无一生者连年移植不息后数嵗偶一株稍茂然终无花实帝亦珍惜之　原东观汉记曰单于来朝赐橙橘龙眼荔枝　谢承后汉书曰汝南唐羌为临武长县接交州州贡荔枝及生犀献之羌上书諌乃止　增唐书贵妃生于蜀好荔枝南海荔枝胜于蜀必欲生致之乃置驿传驰载七日夜至京人马俱毙于路百姓苦之然方暑而熟经宿輙败　蜀志曰唐天宝中取涪州荔枝自子午谷路进入　甘泽謡曰天宝十四载六月于骊山驻跸值贵妃诞辰上命许云封等小部音声乐于长生殿奏新曲未有名防南海进荔枝因名荔枝香左右欢呼声动山谷　又曰白居易为忠州刺史在郡为荔枝图寄朝中亲友曰荔枝生巴峡间树形团团如帷盖叶如桂冬青华如橘春荣实如丹夏熟朶如蒲萄核如枇杷殻如红缯膜如紫绡瓤肉洁白如冰雪浆液甘酸如醴酪大畧如彼其实过之若离本支一日而色变二日而香变三日而味变四五日外色香味尽去矣　杜阳编曰刘崇姻旧或干以财率不荅但画荔枝图与之　宋史曰横州江南岸有连理亭梁世基旧宅有连理荔枝一株宋神宗御诗曰横浦江南岸梁家间世贤一枝连理木五月荔枝天　天中记曰福建官谭徽之宋元符末出郊见一园荔枝垂熟徽之采食少息树下朦胧中梦至一室美人盛服出迎携手而入饮间吟云妾生原在闽粤间六月南州始荐盘内嫩色包丹鳯髓皮枯棱涩紫鸡冠咽残风味消心渴嚼破天浆沁齿寒却忆当年妃子笑红尘一骑过长安  

荔枝三  

増宋香　陈紫【`湖山集宋公荔枝泉州所产者旧属王氏黄巢兵过欲伐之王氏媪抱木愿并戮巢兵为之不伐　蔡君谟云闽中荔枝兴化最为竒特尤重陈紫出兴化军秘书郎陈琦家`】　江緑方红【`荔枝谱江以姓着出泉州又兴化屯田郎中方臻家`】　燕支颗　水晶丸  

【`上见白居易诗　刘贡父诗锦筵火齐堆金盘五月甘浆破齿寒南国已随朱夏熟北人犹指画图看岚不续丹樱献玉座空悲羯鼓残相见任夸防蒂美多情莫唱水晶丸`】　紫文绀理　火实天浆【`上见张九龄赋　苏轼诗炎云骈火实瑞露酌天浆`】　撒红锦　缀绿珠【`开元遗事唐宗正月十五夜于长春殿漫撒闽中红锦荔枝令宫人争拾之　宋洪景卢云莆田荔枝名品皆出天成虽以其核种之终与其本不类宋香之后无宋香所存者孙枝耳陈紫之后无陈紫过墙则为小陈紫矣或似龙牙或似鳯爪钗头红之可簮绿珠子之旁缀非人力所能加也`】　冰蚕茧　頳虬珠【`上见陶弼诗　苏轼诗先生洗盏酌桂醑冰盘荐此頳虬珠`】  

荔枝四  

增香连翠叶　红透青笼【`俱白居易句`】　白露团【`苏辙诗绛殻囊收白露`】　红锦皱缝包玉液绿绡斜剪衬金丸　天与蹙红装宝髻更挼腥血染殷红　绿幄翠笼文縠皱绛囊包就寸珠圎  

荔枝五  

原诗梁刘霁咏荔枝诗曰叔师贵其珍武仲称斯美良由自逺至含滋不留齿　增唐韩偓荔枝诗曰遐方不许贡珍竒密诏唯教进荔枝汉武碧桃争比得枉令方朔号偷儿　封开玉笼鸡冠涩叶衬金盘鹤顶鲜想得佳人微露齿翠钗先取一枝悬　巧裁绛片褁神浆崖蜜天然有异香应是仙人金掌露结成冰入茜罗囊白居易题郡中茘枝十八韵兼寄万州杨八使君曰竒果标南土芳林对北堂素华春漠漠丹实夏煌煌叶捧低垂户枝擎重压墙始因风弄色渐与日增光夕讶条悬火朝惊树防妆深于红踯躅大较白防榔星缀连心果珠排耀眼房紫罗裁衬殻白玉褁塡瓤早歳曾闻说今朝始摘尝嚼疑天上味嗅异世间香润胜莲生水鲜逾橘得霜胭脂掌中颗甘露舌头浆物少尤珍重天髙苦渺茫已教生暑月又使阻遐方粹液灵难驻妍姿嫩易伤近南光景热向北道途长不得充王赋无由寄帝乡唯君堪掷赠面白似潘郎　杜牧荔枝诗曰长安囬首绣成堆山顶千门次第开一骑红尘妃子笑无人知是荔枝来　宋陶弼荔枝诗曰五月南游渴欣逢荔子丹殻匀仙鹤顶肉露水晶丸色映离为火甘殊木作酸枝繁恐相染树重欲成团赤蚌遗珠颗红犀露角端爽能消内热润可擢中干一簇冰蚕茧千苞火鳯冠隔瓤红叶嫩透膜玉浆寒　韩维谢送妃子园荔枝诗曰年年驿使走红尘贡入骊宫色尚新妃子园名犹未改一笼丹实寄闲人　曾巩荔枝诗曰玉润氷清不受尘仙衣裁剪绛纱新千门万戸谁曾得只有昭阳第一人苏轼诗曰罗浮山下四时春卢橘杨梅次第新日啖荔枝三百颗不妨长作岭南人　又荔枝歌曰南村诸杨北村卢白华青叶冬不枯垂黄缀紫烟雨里特与荔枝为先驱海山仙人绛罗襦红纱中单白玉肤不须更待妃子笑风骨自是倾城姝不知天公有意无遣此尤物生海隅云山得伴松桧老霜雪自困楂梨麄先生洗醆酌桂醑冰盘荐此頳虬珠似开江鳐斫玉柱更洗河豚烹腹腴我生渉世本为口一官乆已轻莼鲈人间何者非梦幻南来万里眞良图  

原赋后汉王逸荔枝赋曰暧若朝云之兴森如横天之彗湛若大厦之容郁如峻岳之势修干纷错绿叶蓁蓁灼灼若朝霞之映日离离如繁星之着天皮似丹罽肤若明珰润侔和璧竒逾五黄仰叹丽表俯尝嘉味口含甘液心受芳气兼五滋而无常主不知百和之所出卓絶类而无俦超众果而独贵　唐张九龄荔枝赋曰果之羙者厥有荔枝虽受气于震方实禀精于火离乃作酸于此裔爰负阳以从宜蒙休和之所播渉寒暑而匪亏下合围以擢本傍防亩而抱规紫纹绀理黛叶缃枝蓊茸霮防环合棼纚如盖之张如帷之垂云烟沃若孔翠于斯灵根所盘不髙不卑陋下泽之沮洳恶层崖之崄巇彼前志之或妄何侧生之见疵尔其勾芒在辰凯风入律肇气含滋芬敷谧溢緑穗靡靡青英苾苾不丰其华但甘其实如有意乎孰本故防文而妙质蔕药房而攅萃皮龙鳞以骈比肤玉英而含津色江萍以吐日朱苞剖明珰出炯然数寸犹不可匹未玉齿而殆销虽琼浆而可轶彼众味之有五此甘滋之不一伊醇淑之无准非精言之能悉闻者欢而竦企见者讶而惊仡心恚可以蠲忿口爽可以忘疾且欲神于醴露何比数于湘橘援蒲萄以见拟亦古人之深失若乃华轩洞开嘉賔四防时当燠煜客或烦愦而斯果在焉莫不心侈而体泰信雕盘之仙液实玳筵之绮缋有终食于累百愈益气而治内故无厌于所甘虽不贪而必爱沉李羙而莫取浮甘而自退岂一座之所荣冠四时而为最夫其贵可以荐宗庙其珍可以羞王公亭十里而莫致门九重而曷通山五峤兮白云江千里兮清枫何斯羙之独逺嗟尔命之不逢每被销于凡口罕获知于贵躬柿可称乎梁侯棃可幸乎张公亦因地之所遇孰能辨乎其中哉  

原啓齐孔稚珪谢赐生荔枝启曰绿叶云舒朱实星映离离昔闻曅曅今覩信西岻之佳珍谅东鄙之未识角昴兴而灵华敷大火中而朱实繁灼灼丹华吐日离离繁星着天  

## 御定渊鉴类函卷四百四

果部【`芭蕉　甘蔗　　甘藷　沙棠　椰燕薁　檖　蒟子　枳椇　椹　杂果`】芭蕉一  

原广志曰芭蕉一曰芭苴或曰甘蕉茎如荷芋重皮相褁大如盂斗叶广尺长一丈有角子长六七寸四五寸二三寸两两共对若相抱形剥其上皮色黄白味似蒲萄甜而脆亦饱人其茎解散如丝绩以为葛谓之蕉葛虽脆而好色黄白不如葛赤色也出交趾建安　南州异物志曰甘蕉草类望之如树株大者一围余叶长一丈或七八尺广二尺许华大如酒杯形色如芙蓉着茎末百余子大名为房根似芋块大者如车毂实随华长每华一阖各有六子先后相次子不俱生花不俱落此蕉有三种一种子大如手拇指长而鋭有似羊角名羊角蕉味最甘好一种子大如鸡卵有似牛乳名牛乳蕉微减羊角一种大如藕长六七寸形正方少甘最不好  

也取其叶以灰练之绩以为丝　异物志曰芭蕉茎如芋取镬煮之如丝可纺绩为絺绤　南方草木状曰蕉树子房相连累甜羙亦可蜜藏　逰名山志曰赤岩山水石之间唯有甘蕉林髙者十丈　晋宫阁名曰华林园有芭蕉二株　顾微广州记曰甘蕉与蕉花实根叶不异直是南土暖不经霜冻四时花叶展其熟耳未熟时亦苦涩　増玉堂闲话曰天水之地迩于边陲土寒不产芭蕉戎帅使人于兴元求之植二夲于庭毎至冬即连土掘取之埋藏于地窟春暖即再植之  

芭蕉二  

増僧懐素夲曰素贫无纸可书常于故里种芭蕉万余株以供挥洒号其所曰绿天庵曰种纸后道州刺史追作绿天铭  

芭蕉三  

増着服　脱衣【`白居易诗蕉叶题诗咏蕉丝着服轻　下见蘓辙诗`】　开扇　缄书【`李商隠诗芭蕉开緑扇又杨万里诗骨相玲珑透八花头倒揷紫荷香绕身无数青罗扇风不来时也自凉　钱翊诗一缄书札蔵何事先被东风暗拆开`】　灵苖　新叶【`路徳延诗一种灵苖异天然性体虚叶如斜界纸心似倒抽书诗成一日传于都下　张横渠诗芭蕉心尽展新枝新卷新心暗已随愿学新心飬新徳旋随新叶起新知`】　猎猎　亭亭【`古诗翻旗猎猎秋风鸣玉潇潇夜雨踈杨万里诗潇潇洒洒复亭亭一半风流一半清不为暑添午防却来愁枕作秋声`】　聼  

披风【`张横渠诗退食北凉意满卧聼急雨到芭蕉　古诗战雨惊春梦披风聼晩秋`】　障夏日　怯秋风【`朱文公诗芭蕉值秋槛勿云憔悴姿与君障夏日羽扇寜复持　钱起诗幸有青丝用寕将众草同心虚含夕露叶大怯秋风`】  

芭蕉四  

原诗梁沈约咏甘蕉诗曰抽叶固盈丈擢夲信兼围流甘揜椰实弱缕冠絺衣　増唐栁宗元红蕉诗曰晩英值穷节緑润含朱光以兹正阳色窈窕凌清霜逺物世所重旅人心所伤廻晖眺林际戚戚无遗芳　杜牧芭蕉诗曰芭蕉为雨移故向前种怜渠防滴声留得归乡梦梦逺莫归乡觉来一翻动　宋蘓辙咏芭蕉诗曰芭蕉移种未多时濯濯芳茎已数围毕竟空心何所有欹倾大叶不胜肥萧骚暮雨鸣山乐狼藉秋霜脱敝衣堂上幽人观翫乆逢人指示此身非  

原赋梁徐摛冬蕉卷心赋曰防残心于孤翠植晩翫于冬余枝横风而悴色叶渍雪而傍枯  

原賛宋谢灵运芭蕉賛曰生分夲多端芭蕉知不一含蕚不结核敷华何由实至人善取譬无宰谁能律莫昵缘合时当视分散日　卞敬宗甘焦賛曰扶踈似树质则非木髙舒垂防异秀延瞩厥实唯甘味之无足原文梁沈约修竹弹甘蕉文曰长兼淇园贞干臣修竹稽首臣闻芟夷蕰崇农夫之善法无使滋蔓剪恶之良图未有蠧苗害稼不加穷伐者也切寻苏台前甘蕉一丛宿渐云露荏苒嵗月擢夲盈防垂防丈阶縁宠渥铨衡百卉而予夺乖爽髙下在心每叨天功以为己力风闻籍聼非复一涂犹谓爱憎异说所以挂乎严今月某日有防西阶泽兰萱草到园同诉自称虽慙梓颇异蒿蓬阳景所临由来无隔今月某日巫岫敛云秦楼开照干光宏普罔幽不瞩而甘蕉攅茎布影独见障蔽虽处台隅遂同幽谷臣谓偏辞难信敢察以情登摄甘蕉左近杜若江蓠依源辨覆两草各处异列同欵既有证据羌非风闻切防甘蕉出自药草夲无芬馥之香柯条之任非有松柏后雕之心盖阙葵藿倾阳之识慿借庆防稽絶伦等而得人之誉靡即称平之声寂寞遂使言树之草防忧之用莫施无絶之芳当门之弊斯在妨贤败政孰过于此而不除戮宪章安用请以见事徙根剪叶斥出防外庶惩彼将来谢此众屈  

甘蔗一  

原说文曰藷甘蔗也　增王灼谱曰甘蔗所在皆植独福唐四明番禺广汉遂宁有糖冰而遂寕为冠四郡所产颗碎色浅味薄才比遂之最下者蔗有四色曰杜蔗曰西蔗曰艻蔗夲草所谓荻蔗也曰红蔗夲草昆仑蔗也　原神异经曰南方荒内有□林焉其髙百丈围三丈八尺促莭多汁甜如蜜　广志曰甘蔗其饧为石蜜　南中八郡志曰交趾有甘蔗围数寸长丈余颇似竹防而食之甚甘笮取汁曝数时成饴入口稍释彼人谓之石蜜　世说曰扶南蔗一丈三莭见日即消风吹即折　楚辞曰臑鳖炮羔有蔗浆些　汉书郊祀歌曰百味防酒布兰生太尊蔗浆析朝酲  

甘蔗二  

原江表曰孙亮使黄门以银椀并盖就中蔵吏取交州所献甘蔗饧黄门先恨藏吏以鼠矢投饧中启言吏不谨亮呼吏持饧噐入问曰此噐既盖无縁有此若矢先在饧中当湿今矢中燥黄门将有恨汝耶吏叩头曰尝从某求宫中莞席有数不敢与亮曰必是此也问之具服　世说曰顾凯之为虎头将军每食蔗自尾至夲人或问之曰渐入佳境　魏文帝典论曰常与平虏将军刘勲奋威邓展等共饮宿闻展善有手臂晓五兵余与论劒良乆谓言将军法非也求与余对酒酣耳热方食甘蔗便以为杖下殿数交三中其臂左右大笑増三国典略曰陆纳反湘州夜袭巴陵晨至城下宜丰侯修出垒门坐胡床以望之纳众乗水来攻矢下如雨修方食甘蔗曾无惧色部分军旅鼓而进之遂获其舰一生擒六十人纳遂归保长沙　原沈约宋书曰魏王致意安北逺来疲乏若有甘蔗及酒可见分惠世祖遣人荅曰知行路多乏今付酒二噐甘蔗百挺　增南史庾仲文好货刘雍自谓得其助力事之如父夏中送甘蔗若新发于州国吏运载樵蘓无辍于道　齐书曰宜都王铿善射常取甘蔗挿地百歩射之十十中　又曰永明十年范云使魏魏使李彪宣命至云所甚见称羙彪为设甘蔗黄甘粽随尽请益彪笑谓曰范散骑小复俭之一尽不可复得　魏史曰元嘉二十七年魏太武引兵攻彭城求甘蔗于武陵王骏骏命与之　梁书曰庾沙弥性至孝母刘亡好食甘蔗沙弥遂不食焉隋书曰大业三年常骏使赤土国其物产多同于交趾以甘蔗作酒杂以紫根酒色黄赤味甚甘羙　西域曰磨偈佗太宗遣使取熬糖法即诏州上诸蔗榨沈如其剂色味愈西域逺甚　云南记曰唐韦齐休聘云南防州都督刘寛使致甘蔗节稀似竹许削去后亦有甜味　唐书曰郭汾阳在汾上代宗赐甘蔗二十余条  

甘蔗三  

増析酲　愈疾【`上见郊祀歌　野史卢绛中痁疾梦一白衣妇人谓之曰子之疾食蔗即愈诘朝见鬻蔗者绛揣囊中且乏一镪惟有唐韵一册遂请易之其人曰吾乃负贩者将此安用哀君欲之遂贻数挺绛喜而食之至旦疾愈`】　因糖为霜　杂作酒【`王灼谱唐大歴间有僧号邹和尚跨白驴登繖山结茅以居湏盐米薪菜之属即书寸纸系钱缗遣驴负至市区人知为邹也取平直挂物于鞍縦驴归一日驴下山践黄氏蔗苖黄请偿于邹邹曰汝未知因蔗糖为霜利当十倍吾语汝塞责可乎试之果信自此流传其法　下详前二`】  

甘蔗四  

増消残醉【`元稹诗甘蔗消残醉`】　傍湖田【`韦应物诗姜蔗傍湖田`】　对松筠【`杜甫诗偶然存蔗芋幸各对松筠`】　呉刀截断【`见舒信道诗`】　冰刀切下【`古诗冰刀切下水晶盘坚莭谁将冷眼防`】  

甘蔗五  

原诗魏曹植诗曰都蔗虽甘杖之必折巧言虽羙用之必灭　増唐舒信道诗曰瑶池宴罢王母还九芝飞入三仙山空余绛莭留人间云封露洗无时闲莭旄落尽何斓斑野翁提携出茅菅呉刀戛戛鸣双环截断寒冰何潺潺相如赋就空上林倦游渇病长相侵刘伶爱酒真荒滛狂来欲倒沧溟深此时一嚼轻千金当炉何用文君琴五斗一石安足斟坐想毛髪生青隂萧瑟甘滋欲谁譲柤棃橘柚纷殊状冷气相射杯盘上顾郎不见休惆怅佳境到头还不妄诗成虽愧阳春唱全胜乞与将军杖  

原赋晋张协都蔗赋曰若乃九秋凉期酎初出黄华浮觞酣饮累日挫斯蔗而疗渇共潄醴而蜜清滋津于紫棃流液豊于朱橘择蘓竗而不逮何况沙棠与椰实  

一  

原尔雅曰瓞瓝其绍瓞【`郭注俗呼瓝为瓞绍者蔓绍亦着子但小耳　孙炎曰诗云绵绵瓞瓝小子其夲子小瓝蒲角反`】　夲草经曰水芝者是白甘也　周礼地官曰委人掌畜聚物瓠芋葵　礼记曰为天子削者副之巾以絺【`副析也既削又四析之乃横防之而巾覆焉副披逼反`】为国君者华之巾以绤【`华中裂不四析也华音话`】为大夫累之【`累倮也不巾覆也累力倮反`】士疐之【`不中裂横截去疐而已疐音丁切`】庶人龁之【`不横防龁者齧也`】　又曰仲冬行秋令则天时雨【`去声`】汁瓠不成【`注雨雪杂下曰汁`】　又曰祭上环食中弃所操【`上环头也祭祭先`】妇人之贽桃李梅　许慎说文曰象形也瓣实也増格物论曰蓏也在地曰蓏有数种皆蔓生　埤雅曰性恶香尤忌闻麝麝气触之乃至一蒂不收　原大戴礼曰五月乃乃者治之辞也也者始食八月剥蓄时也　论语曰吾岂瓠也哉焉能系而不食　龙鱼河圗曰有両者杀人　荘子曰朽化为鱼物之变也　増汉武内曰武仙山上药有云灵四劫一实　又曰西王母仙家上药有空同灵　续汉书曰牵牛星荆州谓之河鼓主闗梁织女主果　増卢谌祭法曰夏祠秋祠皆用　列仙传曰有青灯大如三斗魁表丹里呈素含红揽之者夀食之者仙　广志曰凡之所出以辽东卢江炖煌之种为羙有鱼缣狸头蜜筩女臂羊骸如斛出凉州旧阳城州大如斛御也有青灯大如三斗魁有拄杖长二尺余蜀地温食至冬熟有秋泉秋种冬熟　博物志曰人以冷水自渍至膝可顿噉数十枚渍至腰啖转多至颈可啖百余枚所渍水又皆作气味　増杜阳编曰沧州产分蒂长二尺其色如椹一颗二蒂　宋书曰州出大狐入其中首尾不见　原郭子横洞记曰有龙肝长一尺花红叶素生于冰谷所谓冰谷素叶　大上黄庭经注曰大霍山下有洞台司命君府也中有神盘灵食之者至元也　魏文帝与呉质书曰沈甘于清泉  

二  

増毛诗序曰文王之兴夲由太王也绵绵瓞民之初生自土沮漆此言王化之夲也　原家语曰曾子芸而误斩其根曾晳怒大杖击其背曾子仆地有顷乃蘓孔子闻之吿门弟子曰参来勿内也曾子使人请孔子子曰舜之事瞽瞍得小捶则受大杖则走今参事父委身以待暴怒身死防父于不义不孝孰大焉　左传曰齐侯使连称管至父戍葵丘时而徃曰及而代吴越春秋曰呉王夫差为越所败遁而去得自生之食之也　古文竒字曰秦始皇宻令人种于骊山硎谷中温处实成使人上书曰冬有实有诏下博士诸生说之人人各异则皆使徃视之而为伏机诸儒生皆至方相难不决因机从上填之以土皆压死　抱朴子曰五原蔡诞入山而还欺家人云至昆仑山有玉光明洞彻而坚湏以玉井水洗之便软而可食　贾谊书曰梁大夫宋就为邉县令与楚邻界梁楚邉亭皆种梁亭劬力数灌其羙楚人窊而希灌其恶楚令以梁之羙怒因徃夜窃搔梁梁觉之欲徃报搔楚宋就曰是搆怨之道也乃令人夜徃窃为楚灌楚旦徃则已灌伺而察之则梁亭为也楚令大恱因具闻楚王楚王乃谢以重币故梁楚之驩由宋就也史记曰邵平故秦东陵侯秦灭后为布衣种长安城东种有五色甚羙故世谓之东陵也又曰青门青门东陵也　汉武内曰西王母谓上元夫人曰共造朱炎山陵食灵其味甚好忆此未乆已七千嵗矣増洞冥记曰仙人瑕丘仲采药得龙肝食之千嵗  

不渇上恒如霜雪刮尝如蜜滓及武帝封泰山从者皆赐冰谷素叶之　原神仙曰葛冬为客设生及生　列仙传曰谿父者南郡鄘人居山间仙人从买教之练与附子桂实共藏春花服之廿年能飞登山入水又服闾海边诸洞中仙人博赌使担黄数千头令瞑目乃上方丈山　増捜神记曰时有徐光常行术于市里从人乞其主勿与便从索瓣杖地而种之俄而生蔓延生花成实乃取食之因赐观者鬻者反视所出卖皆亡耗矣　原幽明录曰曹娥父溺死娥见浮得尸　又曰孙钟富春人与母居至孝笃信种为业或有三年少来乞为钟定墓地出门悉化为白鹤【`孙权祖也`】　续汉书曰安帝元初三年平陆有异夲同蒂共生一时以为嘉　呉录曰姚俊常种灌园以供衣食时人或饷一无所受　呉志曰歩隲避难江南单身穷困种自给　晋书曰桑虞字子深家园有熟有人逾垣盗之虞见以园篱多棘荆使人为开道及盗负出见道通知虞使除之乃送所盗叩头请罪虞与之　又曰太康八年王濬园生嘉二茎一实　又曰咸宁中嘉同蒂生于成都　齐书曰韩灵敏兄灵珍早孤并有孝性家贫无以营葬共种半畆朝采暮又生遂办葬事　又曰刘挥字茂谦从明帝射雉于野渴倦得早春与上对剖而食之上懐其旧徳意所良厚至是一嵗三迁转御史中丞　梁史曰任昉死髙祖方食西苑纎闻之投悲不自胜　后魏书曰郭祚领太子少师肃宗幼弱祚懐一黄防出奉肃宗时赵桃弓深为世宗所信祚私事之人号为桃弓仆射黄防少师　増述异记曰呉桓王时会稽有五色孝子曰焦华父遗常病甚冬中思华梦一人黄  

冠谓曰吾闻子父病思故送以助子华拜受之及寤在手馨香非常父食而病愈　宋书曰郭原平以种为业大明七年大旱渎不通船县官刘僧秀愍其贫老开渎下水与之原平曰天旱百姓俱困岂可减溉田之水以通运之船乃悉从他道徃钱塘货卖　南齐书曰竟陵王子良礼才好士夏月客至为设饮及甘果　梁书曰郑灼字茂昭励志好学多苦心热若时輙偃卧以镇心便起诵读　又曰王荐母病渇思冬月荐至深岭值雪忽见岩石间青草离披有二焉摘归进母渇遂止　后魏书曰杨愔典选多以言貌取人时谤云尚书典选似贫人买惟取大者　北齐书曰蘓琼为清河太守郡人赵頴致仕在家五月中得新一双自来奉琼固请乃受致之防事竟不剖人闻受欲贡新果到门知頴犹在相顾去　后周书曰王罴性俭尝有客与罴食削肤稍厚罴意嫌之及皮落地乃引手就地取食之客有愧色　旧唐书曰杜如晦薨后太宗食怆然思之遂辍其半使置灵座又曰髙宗四月忆明崇俨索百钱湏臾以献曰  

得之缑氏老人圃中帝召老人问故曰埋一失之土中得百钱矣　又曰酷吏王义贱时求傍舍不与及为御史腾言园有白兔县为集人捕逐畦无遗蓏李昭徳曰昔闻苍鹰狱吏今有白兔御史　续仙曰马湘有道术尝于江南刺史马植坐上冬月以酒杯盛土种湏臾引蔓花实食之最羙　挥麈录曰宣和中蔡君安提举秘书省夏日防舘职于道山食令坐客徴事各疏所意每一条食一片坐客不敢尽言君安所徴为优校书郎董彦逺连徴数事皆所未闻坐客咸叹服之识者谓彦逺必不能安后数日果补外  

三  

原青门　朱火【`上见阮籍诗下详二`】　蜜房　氷谷【`上详刘桢赋　下详二`】　龙肝　兽掌【`上详一　张揖广雅曰龙蹄兽掌羊骸兔头属也`】　紫花　青叶【`伏古今注曰孝平帝元年武陵生花如葱花紫色实如小麦堕地复生素华　下详一`】　五色　九彩【`上见阮籍诗　下见刘桢赋`】　黄花　绛实【`上见刘桢赋　南岳夫人内曰夫人姓魏名华存性乐神仙季冬之月夜半清明有真人至静室陈紫柰绛实灵`】　白防　骭【`张揖广雅曰桂枝蜜筩白防无余属　下见陆机赋`】　二茎一实　四剖三离【`上详二　下见刘桢赋`】　増化鱼　藏狐【`俱见一`】　逐兔　挥蝇【`上见二　唐武儒衡元衡从弟也为中书舍人时元稹知制诰用宦官魏简以进时论鄙之儒衡防公堂有蝇集于挥以扇曰适从何来遽集于此一座愕然`】　王濬园　缑氏圃【`俱详二`】  

四  

原滋蔓　甘实　春播　夏成　三年一熟【`积石山有云云`】六子一蒂【`李融为政得吏人有祥生六子而共一蒂`】　孙钟之业　邵  

平之园  

五  

原诗晋阮籍诗曰昔闻东陵近在青门外连畛距阡陌子母相钩带五色曜朝日嘉賔四面防　増唐李峤咏诗曰欲识东陵味青门五色龙蹄逺珠履女臂动金花六子方呈瑞三仙实可嘉终朝奉絺绤谒帝伫非賖　杜甫园人送诗曰江间虽炎瘴熟亦不早柏公镇夔国滞务兹一埽食新先战士共少及谿老倾筐蒲鸽青满眼顔色好竹竿接嵌窦引注来鸟道浮沉乱水玉爱惜如芝草落刃嚼氷霜开懐慰枯槁许以秋蔕除仍看小童抱东陵迹芜絶楚汉休征讨园人非故侯种此何草草　孟浩然与老圃期种诗曰樵牧南山近林闾北郭賖先人留素业老圃作邻家不种千株橘惟资五色邵平能就我开径剪蓬麻　宋陆防诗曰白苣黄上市稀盘中顿觉有光辉时清闾里俱安业殊胜周人咏采薇  

原赋魏刘桢赋曰三星在隅温风莭暮枕翘于藤流羙逺布黄华炳曅潜实独着丰细异形圎方殊务辉发藻九采杂糅厥初作苦终然允甘应时湫熟含兰吐芳蓝皮蜜理素肌丹瓤乃命圃师贡其最良投诸清流一浮一藏析以金刀四剖三离承之以雕盘幕之以纎絺甘逾蜜房冷亚氷圭　晋陆机赋曰佳哉之为徳邈众果而莫贤殷中和之淳祐播滋荣于甫田背芳春以初载迎朱夏而自延奋修系之莫莫迈秀瓞之绵绵赴广武以长蔓灿烟接以云连感嘉时而促莭蒙惠露而增鲜若乃纷敷杂错鬰恱婆娑发彼适此迭相经过熈朗日以熠燿扇和风其如波有葛蔂之覃及象椒聊之众多发金荣于秀翘结玉实于柔柯蔽翠景以自育缀修茎而星罗夫其种族类数则有括蒌定桃黄防白抟金文蜜筩小青大斑骭素腕貍首虎蹯东陵出于秦谷桂髓起于巫山五色比象殊形异端或济貌以表内或惠心以丑顔或摅文以抱緑或被素而懐丹气洪细而俱芬体修短而必圆芳郁烈其充堂味穷理而不防徳济于饥渇道殷流于贵贱若夫濯以寒水淬以夏凌越气外敛温液密凝体犹握虚离若剖冰　稽含赋曰世云三芝则处全焉故植根玉岩润叶飞泉揽之者夀食之者仙是谓云芝芙蕖振采濯茎瀬【`阙二字`】葩映莫此为最是谓水芝甘普植用荐神祗其名龙胆其味亦竒是谓土芝乃剖甘既淳且馨荒者飨之忘困解酲流味通其五脏冷气返其迷精　张载赋曰羊骹虎掌桂枝蜜筩或表丹里呈素含红丰肤外伟緑瓤内酿甘柤夏熟丹柰含芳朱李零于桂浦蒲萄溃于椒牀虽兹肴之孤起莫斯之允臧超椰子于南海越橘柚于衡阳若乃防榔椰实龙眼荔枝徒以希珍难致为竒论实比徳孰大于斯　傅赋曰调土下种播之有经应运时负甲徐生遂日就而月将既成母而盘萦次落寞之密叶兮交逶迤之修茎敷碧緑之纯采金华炳其朗明育之以人功养之以六气黄逾金缃青侔含翠虽貍首之甘羙兮未若东门之竒伟旧有蜜筩及青括蒌嘉味溢口鲜类寡俦一齧之顷至三揺头选羙芳园重简其珍披以呉刀承以朱盘中剖而破虽分若完质兼三味气羙芳兰愈得冷而益甘兮怡神爽而解烦细肌宻里多瓤少瓣丰防絶异食之不防【`一畆反`】　梁张纉赋曰惟兹之实茂体太素之纯精翕元润于浮霄含皇泽于夏庭于是苍春发歳天地交和乃启沃壤是殖是播纳嘉种于畦畹应时运而剖芽挥萌散蘖栽叶负柯蓊茸鬰荟莽防婆娑晞庆云以吐蕤仰旭日之敷华朝晞重阳夕承朗月清露湛而宵防翔风穆以晨振柯条之绕若顾惠气以滋恱感灵化而絪緼覩佳实之并结始懐徴而苦发终感宫而甘通信不和而自馨与九鼎乎齐功蔓草是借密叶是蔽潜湫独熟堕茎落蔕芬馥酷烈气畅云际申狄不能详其味隶首不能为之计昔东陵之甘羙显名于中古彼服闾之攸担乃众仙之所赌羙人神之同好何厥用之普惟令实于无穷永可殖于灵圃　増唐康子玉赋曰巫山之冈秦川之阳垂条引蔓布緑敷黄弥臯被野含芬吐芳转晨风之穆穆湛宵露之瀼瀼花叶则爚爚炜炜文采则焜焜煌煌锦绣为之失色霞日为之夺光逺而望之粲兮烂繁星列兮曜长汉光色连延遥相焕廹而察之瓞兮绵明玑盈蚌媚重泉大鳞巨介近相连细雨流风每飘飘兮叶上逰蜂戱蝶时歴乱于花前尔其大则三尺二升羙则金浆玉实狸头羊骹之字黄防白抟之质感仙贵于孙钟避世资于歩隲异蔕表于前代同心彰乎曩日既而横绮席防嘉賔琴樽逸赏海陆具陈香分四座气杂八珍既取类于母子亦取辨于君臣钦哉彼羙流翫不已何以剖之金错刀何以浇之玉英水邵平因植以着业阮籍托词而兴已非但留怨于戍夫抑亦取诫于君子  

原启梁元帝谢东宫赉启曰金荣始荐琼蕊载珍味夺蔗浆甘逾石蜜  

甘藷  

原广志曰似芋剥去皮肉肥白南方以当米谷賔客亦设之出交趾　增范子计然曰藷藇夲出三辅白色者善　负暄录曰山药夲名薯蓣避唐代宗讳预改名薯药宋英宗讳曙遂名山药　夲草曰甘藷一名山芋秦楚名玉延郑越名土藷一名修脆一名児草　异苑曰若欲掘取黙然则获唱名便不可得人有植之者随所种之物而象之　南方草木状曰甘藷盖薯蓣之类根叶如芋实如拳大如瓯者皮紫而肉白秋熟收蒸之以充粮糗海人食皆夀百余嵗　稗史类编曰岭外多藷间有发深山邃谷而得者枝块连属有重数十斤者味极甘香名玉枕藷　甘藷疏曰闽广藷有二种一名山藷一名番藷茎叶多相类但山藷植援附树乃生番藷蔓地生山藷形魁垒番藷形圎而长其味则番藷甚甘山藷稍劣  

沙棠  

原广志曰如棠味如李无核　吕氏春秋曰果之羙者棠实　增山海经曰昆仑之丘有木如棠黄花赤实其味如李而无核名曰沙棠可以御水食之使人不溺南越志曰宁乡果如沙棠  

椰一  

原神异经曰东南荒中有椰树髙二十余丈叶如甘二百嵗叶落生花花复二百歳落尽生萼号越王头萼下生子三嵗成熟如甘少□　广志曰髙六七尺者无枝条叶其羙如蜜核中有白肤厚半寸味似胡桃出交趾　増南方草木状曰椰树叶如栟榈髙五六尺无枝条其实大如寒外有粗皮皮次有殻圆而且坚剖之有浆饮之可去暑气或云初栽时用盐一二升先置根下则易　又曰椰二月花花仍连着实房房连相累房三十或二十七八子十一月十二月熟其树黄俗名为丹椰破之可作椀长如括搂子　交州记曰椰子有浆截花以竹筒承其汁作酒饮之　唐书曰诃陵国俗以椰树花为酒其树生花长三尺余实大如人胫剖之取汁成酒味甘饮之亦醉　云南记曰云南多椰子亦以蜜渍之为糁　原吴都赋曰椰叶无隂　七命曰剖椰子之谷  

椰二  

增南方草木状曰昔林邑王与越王有故怨遣侠客刺得其首悬之于树俄化为椰子林邑王愤之命剖之以为饮噐南人至今效之当客刺时越王大醉故其浆犹如酒云  

燕薁一  

原毛诗曰六月食及薁　增广雅曰燕薁蘡舌也广志曰燕薁似棃早熟　原魏都赋曰薁梅杨李若榴郁棣　増潘岳闲居赋曰梅香薁棣之属繁萦藻丽之节  

燕薁二  

増毛诗题纲曰葛藟一名燕薁蕂好生河浒邉得水润而长喻王九族蒙王恩惠以育子孙今王无泽于族人不如葛藟生河浒边也  

檖  

原诗曰隰有树檖疏云赤罗或名山棃今谓杨檖树实如棃但小耳一名鹿棃一名鼠棃　尔雅曰檖椤也增又曰其文细密如罗有赤白二种赤罗文棘白罗文缓　广志曰杨檖子似棃大如杏可食　晋宫阁名曰华林园杨檖二株　埤雅曰檖谓之罗杉谓之锦梀谓之绫言木之文如之也初则木文如织后则织文如木故有檖罗杉锦梀绫之号  

蒟子  

原汉书曰蒟树如桑取实为醤　广志曰蔓生依树也增又曰子似桑椹长数寸色黒辛如姜以盐淹之下  

气消食　南方草木状曰蒟醤荜茭也大而紫曰荜茭小而青曰蒟醤可以调食故曰醤  

枳椇  

原诗曰南山有枸　増诗疏曰枳椇树似白杨子着枝端噉之甘羙谓之木蜜能令酒薄以为屋柱酒皆味薄原礼曰妇人之贽椇榛脯修枣栗　广志曰枳椇子  

似瑚干者益羙  

椹一  

原古今注曰椹桑实也　诗曰翩彼飞鸮集于泮林食我桑椹怀我好音　又曰于嗟鸠兮无食桑椹　汉武内传曰药有扶桑丹椹　异苑曰北方白椹长数寸甚羙　神异经曰东方有八十丈桑椹长三尺五寸圎与长等  

椹二  

增金楼子曰秦王遣徐福求桑椹于碧海中止有扶桑树长几千丈两根同生更相依倚扶桑仙人食其椹而体作金光飞腾宫也　五行记曰晋武太元中王戎为郁林大守泊船新亭梦一人以椹与之寤得椹如梦中　原世说曰张天为晋孝武所噐颇有嫉之者孝武于座上问北方何物可贵对曰桑椹香羙人无嫉心又曰王甲以北方椹比江东黄柑初谢公谓甲妄言  

甲乃买骏马投椹熟时致十枚于是引甲为賔客　増北史曰后周有赵肃为齐州别驾有防能名东邻有桑椹落其家遣人悉拾归其主戒诸子曰吾非以此求名意者非机杼物不愿侵人汝等宜以为戒  

椹三  

增赋晋傅休奕桑椹赋曰繁实离离含甘吐液翠朱三变或或白嘉味殊滋食之无斁  

杂果一  

增易解卦曰天地解而雷雨作雷雨作而百果草木皆甲坼　尔雅曰果不熟曰荒　周礼曰甸师供野果之属　春秋元命包曰织女星主果　说文曰在木曰果在草曰蓏　山海经曰不周之山爰有佳果其实如桃李其叶赤食之不饥　左思魏都赋曰驰道周屈于果下　又蜀都赋曰百果甲坼异色同荣　刘桢鲁都赋曰芳果万名攅罗广庭霜滋露润时至则零  

杂果二  

増符子曰赵相者林氏有九子皆贤国人羙之曰九徳之父十徳之门赵王嫉之乃使择其果之繁者伐之其父曰果之茂者犹伐之况于人乎吾将以尔为累矣去之则免乃携老持子逃于白云之岩终身不返　华峤后汉书曰桓荣为博士防廷中诏赐竒果荣独举手以拜光武笑指之曰此真儒生也　北史曰后魏淮阳王欣好营产业多所树艺京师名果皆出其园　邺中记曰石虎有华林园种众果民间有名果虎作虾蟇车四面掘根合土载之植之无不生  

杂果三  

原时果【`珍果`】　朱实【`丹实甘实`】　夏成【`素柰`】　春熟【`朱樱云云`】　孔甘【`之味`】　不鬻【`果实未熟不鬻于市`】　懐核【`赐果于君前其有核者懐其核`】　致核【`食枣桃李不致于核`】　献武帝【`王母献桃汉武`】　后君子【`凡食果实者后君子君子之后食也`】让于孔融　掷于潘岳【`潘岳美姿容出市羣姫掷果盈车而还`】　素华  

春发虽无人而自芳　丹实秋成岂不食而知味  

杂果四  

增诗梁李孝胜咏安仁得果诗曰潘岳河边返情知掷果多闭甍聼不见无柰识车何　谈士云咏安仁得果诗曰月上河阳县来防洛阳花掷果人相阂非是故停车　唐王建咏园果诗曰雨中棃果病毎树无双个小儿出入看一半鸟啄破  

## 御定渊鉴类函卷四百五

花部一【`牡丹　海棠　秋海棠紫薇　玉蘂　玉兰`】  

牡丹一  

增本草曰牡丹一名鹿韭一名鼠姑唐本注曰一名百两金　欧阳修花品叙曰牡丹出丹州延州东出靑州南亦出越州出洛阳者今爲天下第一　羣芳谱曰唐宋时洛阳之花爲天下冠故牡丹竟名洛阳花又天彭号小西京以其好花有京洛之遗风焉其花黄者有姚黄禁院黄庆云黄甘草黄牛黄玛瑙盘黄气毬御衣黄淡鵞黄太平楼阁红者有魏花石榴红曹县状元红映日红王家大红大红西瓜瓤大红舞靑猊七宝冠醉胭脂大叶桃红殿春芳美人红莲蕊红翠红妆陈州红硃砂红锦袍红皱叶桃红桃红西瓜瓤大红剪绒羊血红石家红寿春红彩霞红海天霞小叶大红鹤翎红醉仙桃梅红平头西子红粗叶寿安红丹州延州红海云红  

桃红线桃红凤头献来红祥云红浅娇红娇红楼台轻罗红浅红娇花红绣毬花红平头银红毬醉娇红出茎红桃西子大红绣毬粟红寿安红鞓红胜鞓红莲花萼一尺红文公红迎日红梅花楼子绍兴春金腰楼玉腰楼政和春疉罗胜疉罗瑞露蝉干花大千叶小千叶西番头四面镜其粉红者有庆天香肉西水红毬合欢花观音面粉娥娇醉杨妃赤玉盘回回粉西醉西施西天香百叶仙人其白者有玉芙蓉素鸾娇緑边白玉重楼羊脂玉白舞靑猊醉玉楼白剪绒玉盘盂莲香白粉西施玉楼春万卷书无瑕玉水晶毬玉天仙玉仙妆檀心玉凤玉绣毬靑心白伏家白凤尾白金丝白平头白迟来白紫玉醉春容玉板白玉楼子刘师哥玉覆盆碧花玉碗白玉天香一百五其紫者有海云红西紫即墨子丁香紫茄花紫紫姑仙淡藕丝左花紫舞靑猊紫楼子瑞香紫平头紫徐家紫紫罗袍紫重楼紫红芳烟笼紫紫金荷鹿胎紫绣毬乾道紫泼墨紫葛巾紫福严紫朝天紫三学士锦团緑包金紫多叶紫紫云芳蓬莱相公其间色者有靑心黄状元红金花状元红金丝大红烟脂楼倒晕檀心九蕊珍珠红添色红双头红鹿胎红潜溪绯一捻红富贵红桃红舞靑猊玉兔天香萼緑华叶底紫腰金紫驼褐裘蜜娇　天中记曰宣和中洛中花工以药壅培于白牡丹根下次年花作浅碧色号欧家碧以其独出欧氏也大凡红白者多香紫者香烈而歉淸楼子髙千叶多者其叶尖岐多香圎厚红者叶深緑紫者叶黒緑惟白花与淡红者畧同　羣芳谱曰姚黄未出牛黄第一牛黄未出魏花第一魏花未出左花第一　刘宾客佳话曰世谓牡丹花近代始有盖以前朝文士集中无牡丹歌诗然杨子华有画牡丹处极分明子华北齐人则知牡丹已久矣　酉阳杂俎曰牡丹前史中无说惟谢康乐集中云水际竹间多牡丹　通志畧云三代之际牡丹初无各依芍药得名故其初曰木芍药  

牡丹二  

增天中记曰炀帝辟地二百里爲西苑诏天下进花易州进二十种牡丹　异人录曰唐宗赏牡丹问侍臣陈正己曰牡丹诗谁爲称首对曰李正封诗云国色朝酣酒天香夜染衣因谓贵妃曰妆镜台前饮一紫金盏则正封之诗见矣　靑琐髙议曰宗时宫中贡一尺黄乃山下民王文仲所接也花面一尺髙数寸秪开一朶帝未及赏爲鹿所衔有佞人奏云释氏有鹿衔花以献金仙后应禄山事　异人录曰宗植牡丹花数本于沈香亭前花方盛开上乘照夜白妃子以步辇从诏李年手捧檀板押众乐前将欲歌上曰赏名花对妃子焉用旧乐词爲遂命年持金花笺赐李白进淸平乐词三章　宗时有献牡丹者诏栽于仙春馆时贵妃匀面口脂在手印于花上来岁花开瓣上有指甲防帝名爲一捻红　龙城异人录曰宋单父有种艺术牡丹变易千种宗召至骊山种花万本色様各殊内人呼爲花神　武后诏游后苑百花俱开牡丹独迟遂贬于洛阳故洛阳牡丹冠天下　太平广记曰韩湘落魄不拘自言解造逡巡酒能开顷刻花有人能学我同共看仙葩叔愈曰子能夺造化而开花乎曰何难乃聚土以盆覆之俄生碧牡丹二朶叶出小金字一聮云云横秦岭家何在雪拥蓝关马不前　异人录曰张茂卿好事园有一楼四周列植花木接牡丹于椿树之杪花盛开时延宾客推楼玩赏　酉阳杂俎曰开元末裴士淹使幽冀过汾州众香寺得白牡丹一株移置长安私第爲都城奇赏　淸异录曰诸葛頴精于数学晋王广引爲参军甚见亲重一日共坐王曰吾卧内牡丹盛开试爲一算頴布策度一二子曰七十九朶王入掩户去左右数之政合其数有二蕊将开倚阑看传记伺之不数十行二蕊大发出谓頴曰君算得无左乎頴再挑一二子曰过矣乃八十一朶也王告以实尽欢而退　会昌中有朝士寻芳至慈恩寺时东廊白花可爱相与倾酒而坐因云牡丹未识红深者院主笑曰但诸君未见耳朝士求之不已僧曰众君子欲看此花能不泄于人否朝士曰终身不言僧引至一院有殷红牡丹一本几及千朶朝士惊赏及暮而去信宿有权要子弟至院引僧曲江闲步将出门令小仆寄安茶笈褁以黄帕至曲江借草而坐忽弟子奔来云有数十人入院掘花禁之不止僧俛首无言惟自吁叹归旣至寺中见一大畚盛花舁而去徐谓僧曰窃知贵院旧有名花宅中咸欲一看适所寄笼子中有金三十两蜀茶二斤以爲酬赠　唐韩罢宣武节归长安私第有牡丹杂花命斲去之曰吾岂效儿女子耶当时爲牡丹包羞　穆宗禁中牡丹花开夜有黄白蛱蝶数万飞绕花间有小人五六长尺余游于花上人将掩之辄失所在　南汉地狭力贫不自揣度有傲中国之志每见北人盛夸岭海之强世宗遣使入岭馆接者遗以茉莉名曰小南强及鋹面缚到阙见牡丹大骇有缙绅谓之曰此名大北胜　闻见录曰宋洛阳至东京六驿旧不进花自徐州李相迪留守时始进岁遣牙较一员乘驿马一日一夕至京所进不过姚黄魏紫三数朶以菜叶实竹笼子借覆之使马上不动揺以蜡封花蒂数日不落　宋钱惟演爲留守始置驿贡洛花识者鄙之苏轼诗曰洛阳相君忠孝家可怜亦进姚黄花　宋范景仁云去年入洛有献黄花乞名者潞公名之曰女眞黄又有献浅红乞名者鎭名之曰洗妆红二花洛人盛传  

牡丹三  

增作香烧　煎酥食【`上见第五　孟蜀时礼部尚书李昊毎将牡丹花数枝分朋友以兴平酥同赠曰俟花凋谢即以酥煎食之无弃浓艳其贵重如此`】　锦窠仙髻　彩凤霞冠【`宋祁诗曰濯水锦窠艳頽云仙髻繁　夏英公诗曰彩凤双飞翼霞冠对舞迟`】　陪酒陪歌　花王花后【`仲殊僧牡丹序曰弹琴种花陪酒陪歌钱思公曰人谓牡丹爲花王今姚黄乃王而魏紫乃后也`】  

牡丹四  

增花木之妖【`唐明皇时沈香亭前一株朝则深碧暮则深黄夜则粉白昼夜之间顔色各异帝曰此花木之妖也`】　莫及洛阳城【`欧阳修花叙曰洛阳城围数十里而诸县之花莫及城中者`】祥云【`胡元质牡丹记曰程公厚倅彭州目一种锦被堆曰祥云`】　火前火后【`陆游牡丹`】  

【`记曰开在寒食前者谓之火前在寒食后者谓之火后`】　暖香明艳【`王原父诗曰落日含明艳轻风袭暖香`】　天下眞花【`欧阳修牡丹序曰花至牡丹则不名直曰花谓天下眞花独牡丹耳`】连璧臭兰【`天中记曰髙宗后苑宴羣臣赏双头牡丹赋诗惟上官昭容一聮云势如连璧友心`】  

【`似臭兰人`】　能醒酒【`天宝遗事曰明皇亲折一枝与妃子递嗅其艳帝曰不惟萱草忘忧此花尤能醒酒`】　房琯不与【`酉阳杂俎曰房琯有言牡丹之会琯不与焉`】　看花局【`僧仲殊越中牡丹序曰越之所好尚惟牡丹其絶丽者三十二种郡斋豪家名族梵宇道宫池台水榭多植之赏花者不问亲疎谓之看花局`】  

牡丹五  

増诗唐王维诗曰緑艳闲且静红衣浅复深花心愁欲断春色岂知心　刘禹锡诗曰今日花前饮甘心醉数杯但看花有语不爲老人开　元稹诗曰压砌锦地铺当霞日轮暎蝶舞香暂飘蜂牵蕊难正笼处彩云合露湛红珠莹结叶影交加揺风光不定　又曰花向琉璃地上生光风婉转紫云霙自从天女盘中见直到今朝更眼明　白居易诗曰前年题名处今日看花来一作芸香吏三见牡丹开岂独花堪惜方知老暗催何况寻花伴东都去未回讵知红芳侧春尽兴悠哉　又曰帝城春欲暮喧喧车马度共道牡丹时相随买花去家家习爲俗人人迷不悟有一田舍翁偶来买花处低头独长叹此叹无人悟一丛深色花十户中人赋　又曰白花淡泊无人爱亦占芳名道牡丹应似东宫白赞善被人也唤作朝官　王建诗曰赁宅得花饶初开恐是妖粉光深紫腻肉色退红娇且愿风流看惟愁日色销可怜零落片留取作香烧　韩琮诗曰桃时杏日不争浓叶帐阴成始放红晓艳逺分金掌露暮香深处玉堂风名遗兰杜千年后贵擅笙歌百醉中如梦如仙忽零落暮霞何处緑屏空　又咏未开者曰残花何处藏尽在牡丹房嫩蕊包金粉重葩结绣囊云凝巫峡梦帘闭景阳妆应恨年华促迟迟待日长　张说诗曰数朶欲倾城安同桃李荣未尝贫处见不似地中生比物疑无价当春独有名游蜂与蝴蜨来往自多情　张籍诗曰平章宅里一阑花临到开时不在家莫道两京非逺别春明门外即天涯　皮日休诗曰落尽残红始吐芳佳名唤作百花王竞夸天下无双艳独占人间第一香　裴璘诗曰长安豪贵惜春残争赏新开紫牡丹别有玉盘承露冷无人起向月中看　罗隐诗曰似共东风别有因綘罗髙卷不胜春若教解语应倾国任是无情也动人芍药与君爲近侍芙蓉何处避芳尘可怜韩令功成后辜负秾华过此身　罗邺诗曰落尽春红始见花花时比屋事豪奢买栽池馆恐无地看到子孙能几家门倚长衢攒绣毂幄笼轻日防香车歌钟只管贪欢赏肯信流年鬓有华　方干诗曰借问庭前早晩栽座中疑是画屏开花分浅浅胭脂脸叶堕殷殷腻粉腮红砌不须夸芍药白苹何用逞重台殷勤爲报看花客莫学游蜂日日来　李商隐诗曰锦帷初卷衞夫人绣被犹堆越鄂君垂手乱翻雕玉佩折腰争舞郁金裠石家蜡烛何曽剪荀令香炉可待薰我是梦中传彩笔欲书花片寄朝云　徐凝诗曰此花南地知难种慙愧僧门用意栽海燕解怜频睥睨游蜂未识更徘徊虚生芍药徒劳妬羞杀玫瑰不敢开惟有数苞红幞在含芳只待舍人来　郑谷诗曰乱前看不足乱后眼偏明却得蓬蒿力遮藏见太平　杜荀鹤诗曰闲来吟绕牡丹丛花艳人生事畧同半雨半风三月内多愁多病百年中　栁浑诗曰近来无奈牡丹何数十千钱买一窠今朝始得分明见也共戎葵不挍多　李建勲残牡丹诗曰肠断题诗如执别芳茵愁更绕阑铺风飘金蕊看全落露滴檀英又暂苏失意婕妤妆渐薄背身妃子病难扶　宋苏轼诗曰秀色洗红粉晴花生雪肤黄昏更萧索头重欲人扶　又曰城里田员外城西贺秀才不愁家四壁自有锦千堆　又曰明日雨当止晨光在松枝淸香入花骨肃肃初自持午景发浓艳一笑当及时依然暮还敛每似惜幽姿　又曰幽姿不可惜后日东风起酒醒何所见合粉抱靑子千花与百草共尽无妍鄙未忍污泥沙牛酥煎落蕊　又曰一朶妖红翠欲流春光回照雪霜羞化工只欲呈新巧不放闲人得少休　又曰霏霏雨雾作淸妍烁烁明灯照欲然明日春阴花未老故应未忍着酥煎　欧阳修诗曰蟾精雪魄孕云荄春入香腴一夜开宿露枝头藏玉块暖风庭面倒银杯　邵雍诗曰霜台何处得奇葩分送天津小隐家初讶山妻忽惊走寻常只惯插葵花　黄鲁直诗曰露晞春晩到春丛拂掠残妆可意红多病废诗仍止酒可怜虽在与谁同　张耒诗曰千里相逢如故人故栽庭下又相亲明年一笑东风里山杏江桃不当春　杨廷秀诗曰病眼看书痛不胜洛花千朶焕双明浅红酽紫各新様雪白鵞黄非旧名擡举精神微雨过留连消息嫩寒生蜡封水养松窗底未似雕阑倚半酲　明冯琢庵诗曰百宝阑干防晓寒沈香亭畔若爲看春来谁作韶华主总领羣芳是牡丹　数朶红云静不飞含香含态醉春晖东皇雨露知多少昨夜风前已赐绯　瑶华脉脉殿春残姑射仙人画里看月下敢矜容似玉年来眞有臭如兰艳蕊连翩映彩霞独将倾国殿春华虚疑五色文通  

笔作平章万树花　非烟非雾倚雕阑珍重天香雨后看愿以美人锦绣叚髙张翠幙防春寒  

增歌唐白居易歌曰牡丹芳牡丹芳黄金蕊绽红玉房千片赤英霞烂烂一枝绛艳灯煌煌照地初开锦绣当风不结麝兰囊仙人琪树白无色王母桃花红不香晓露轻盈泛紫艳朝阳照耀生红光红紫二色间深浅向背万态随低昂映叶多情隐羞面卧丛无力含醉妆低娇笑容疑掩口凝思怨人如断肠浓姿贵彩信奇絶杂卉乱花无比方　宋欧阳修歌曰洛阳地脉花最宜牡丹尤爲天下奇我昔所记数十种于今十年半忘之开图若见故人靣其间数种昔未窥客言近岁花特异往往变出呈新枝洛人矜夸立名字买种不复论家赀当时絶品可数者魏红窈窕姚黄肥寿安细叶开尚少朱砂玉版人未知传闻千叶昔未有只从左紫名初驰四十年间花百变最后最好潜溪绯今花虽新我未识未信与旧谁妍嗤当时所见已云絶岂有更妍此可疑古称天下无正色似恐世好随时移鞓红鹤翎岂不美敛色如避新来姬何况逺说苏与贺有类后世夸嫱施造化无情疑一槩偏此着意何其私又疑人心愈巧僞天欲鬭巧穷精微不然元化朴散久岂特近岁尤浇漓争新鬭艳若不已更后百载知何爲但令新花日愈好惟有我老年年衰　苏轼歌曰吉祥寺中锦千堆前年买花眞盛哉道人劝我淸明来腰鼓百靣如春雷打彻凉州花自开沙河塘上戴花回醉倒不觉吴儿咍岂知如今双鬓催城西古寺没蒿莱有僧闭门手自栽千枝万叶巧剪裁就中一丛何所似玛瑙盘盛金缕杯向我食菜方淸斋对花不饮花应猜夜来雨雹如李梅红残緑暗吁可哀　杨诚斋歌曰君不见沈香亭北占东风谪仙作颂天无功又不见君王殿后春第一领袖众花捧尧日此花同春转化钧一风一雨万物春十分整顿春光了收黄拾紫归江表天香染就山龙裳余芬却染水云乡靑原白鹭万松竹被渠染作天上香人间何曽识姚魏相公新移洛阳裔呼酒先招野客看不醉花前爲谁醉  

増赋唐舒元舆赋曰圜元瑞精有星而景有云而卿其光下垂遇物流形草木得之发爲红英英之甚红钟于牡丹淑色披开照耀酷烈美肤腻体万状皆絶赤者如日白者如月淡者如赭殷者如血向者如迎背者如诀褭者如舞侧者如跌　宋王文禄赋曰防荧荧之火珠兮茜晶晶之霓裳鸡吐锦以匝帏幄兮凤苞防来翺翔明徐渭赋曰尔则粉承日华朱含雾雨羣蔕如翔交  

柯如拒近不极态逺不尽妍夫彷佛乎佳丽意所想而随存奚援引之数殊可罄比而殚论  

海棠一  

増羣芳谱曰海棠凡四种皆木本一名贴梗丛生花色深红以其花贴于梗上故名贴梗叶间或三蕊五蕊如金粟须如紫丝其一名垂丝树生柔枝长蒂花色浅红其一名西府树畧髙花色浅綘如深胭脂叶茂枝柔其一种名木瓜海棠以其生子如木瓜可食者枝叶花色俱类西府花虽有四俱有色无香世人珍重见之赋咏者大约皆西府耳而西府中有一种名紫绵者色重瓣多盛于蜀而秦次之俱开于春其南海海棠枝多屈曲有刺如杜梨开稍早总同贴梗又曰祝家桃跗微坚大约类西府一种黄者本性类西府而叶靑微圎花半开鵞黄色盛开渐浅红矣　长乐志曰海棠色红以木瓜头接之则色白　李赞皇花木记曰以海爲名者悉从海外来　陈思海棠谱曰惟紫绵色者谓之海棠余皆棠梨花耳　草木记曰木之奇者会稽之海棠　寰宇记曰益州海棠尤多繁艳未开时如朱砂烂熳半落如雪天下所无也　阅耕余录曰蜀嘉定州海棠有香独异他处  

海棠二  

増太眞外传曰明皇登沈香亭召太眞时宿酒未醒命髙力士及侍儿扶掖而至醉顔残妆钗横鬓乱不能再拜明皇笑曰海棠春睡未足耶　羣芳谱曰罗隐手植海棠于钱塘王禹偁有诗题之内一句云手植庭花满院香则知海棠亦有香者不独昌州嘉定也　绀珠集曰徐俭乐道隐于药肆中家植海棠结巢其上引客登木而饮　苏轼集曰黄州定惠院东小山上有海棠一株特繁茂轼居黄时必携客置酒凡五醉其下后与参寥师再访之则园已易主主虽市井无花竹之爱然以轼故此树独加培植　墨客挥犀曰李丹授昌州以去家逺欲改授刘渊材曰昌佳郡也奈何弃之李问其故曰海棠无香惟昌州独香非佳郡乎闻者以爲笑　冷斋夜话曰黄州海桥老书生家海棠丛开秦观醉卧宿于此明日有词题其柱　范成大每岁携家泛湖赏海棠  

海棠三  

增乡人　仙品【`韩偓句曰郁郁苍髯眞道友丝丝红萼是乡人　贾躭花谱以爲花中神仙王荆公诗曰不奈神仙品`】　有色无香　似红如白【`上见贾躭花谱晏元献诗曰已定复揺春水色似红如白海棠花`】　风搅日烘　烟愁雨泣【`并见第五`】　紫绵　红萼【`并见第五`】　烧烛照　卷帘看【`上见第五　韩偓诗曰海棠花在否侧卧卷帘看`】　妖娆艳丽　凄惨清淑【`并见第五`】  

海棠四  

増金屋贮汝【`石崇曰汝若能香当以金屋贮汝`】　不同时【`金城记曰黎举尝云以梅聘海棠但恨不同时耳`】　狼籍残红【`杜佺诗曰海棠正好东风恶狼籍残红衬马蹄`】　川红【`吴中复诗曰却恨韶华偏蜀土更无顔色似川红江左谓海棠爲川红`】　新红【`王禹偁诗曰涂抹新红上海棠`】　命妇戚里【`左濬牡丹荣辱志曰重叶海棠曰花命妇多叶海棠曰花戚里`】  

海棠五  

增诗唐吴融诗曰雪绽霞铺锦水头占春顔色最风流若教更近天街种马上多逢醉五侯　李绅诗曰海边佳树生奇彩知是仙人取得栽琼蕊籍中闻阆苑紫芝图上见蓬莱浅深芳萼通宵换委积红英报晩开寄语春园百花道莫争颜色泛金杯　刘兼诗曰淡淡微红色不深依依偏得似春心烟轻虢国颦歌黛露重长门敛泪襟低傍绣帘人易折宻藏香蕊蜨难寻良宵更有多情处月下芬芳伴醉吟　郑谷诗曰春风用意匀颜色销得携觞与赋诗艳丽最宜新着雨妖娆全在半开时莫愁浅黛临窗嬾梁广丹靑笔迟朝醉暮吟看不足羡他蝴蝶宿深枝　贾岛诗曰名园对植几经春露蕊烟稍画不眞多谢许昌传雅什蜀都曽未遇诗人又曰昔闻游客话芳菲濯锦江头几万枝纵使许昌持健笔可怜终古愧幽姿　崔德符诗曰浑是华淸出浴初碧纱斜掩见红肤便教桃李能言语西子娇妍比得无　宋宋景文诗曰薄暝霞烘烂平明露湿鲜长衾绣作地密帐锦爲天　王安石诗曰不奈神仙品何辜造化恩烟愁思旧梦雨泣怨新婚画恐明妃恨移同卓氏奔　王禹偁诗曰江东遗迹在钱塘手植庭花满院香若使当年居显位海棠今日是甘棠　眞宗诗曰髙低临曲槛红白间纤条润比攅温玉繁如簇綘绡　晏殊和曰霞文光啓旦珠琲密封条积润含仙露浓阴夺海绡　苏轼诗曰江城瘴地蕃草木只有名花苦幽独嫣然一笑竹篱间桃李满山总粗俗也知造物有深意故遣佳人在空谷自然富贵出天姿不待金盘荐华屋朱唇得酒晕生脸翠袖卷纱红映肉林深雾暗晓光迟日暖风轻春睡足雨中有泪亦凄惨月下无人更淸淑范纯仁诗曰丹葩翠叶竞妖浓翠蝶翻翻弄暖风濯雨正疑宫锦烂媚晴先夺晓霞红　刘子翚诗曰幽姿淑态弄春晴梅借风流栁借轻剩种直教围野水半开长是近淸明　陆游诗曰爲爱名花抵死狂只愁风日损红芳緑章夜奏通明殿乞借春阴防海棠　又曰我初入蜀鬓未霜南充樊亭看海棠当时已谓目未覩岂知更有碧鸡坊碧鸡海棠天下絶枝枝似染猩猩血蜀姬艳妆肯让人花前顿觉无颜色扁舟东下八千里桃李眞成奴仆尔若使海棠根可移州芍药应羞死风雨春残杜防哭夜夜寒衾梦还蜀何从乞得不死方更看千年未爲足　杨万里诗曰不关残酒醉难醒不爲春愁嬾散中自是新晴生睡思起来无力对东风  

秋海棠【`附`】  

增羣芳谱曰一名八月春草本花色粉红甚娇艳叶緑色此花有二种叶下红筋者爲常品緑筋者有雅趣枝上有种落地明年自生夏便开  

紫薇一  

増格物总论曰紫薇花俗名怕痒花树身光滑俗因号爲防刺脱　羣芳谱曰花六瓣色微红紫皱蒂长一二分每瓣又各一蒂长分许蜡跗茸萼赤茎叶对生一枝数颖一颖数花或曰以手爪其肤彻顶动揺故名怕痒四五月始花开谢接续可至八九月故又名百日红省中多植此花以其耐久也紫色之外又有红白二色其紫蒂蓝焰者名翠薇  

紫薇二  

增唐书曰唐制中书舍人知制诰开元间号紫薇省姚崇爲紫薇令又改中书舍人爲紫薇舍人　羣芳谱曰虚白堂前有紫薇两株俗传乐天所种　宋哲宗朝迩英阁讲论语终篇赐执政讲读官宫宴遣中使赐御书诗各一章东坡得乐天紫薇絶句  

紫薇三  

增虚白堂　金华省【`上见第二下见第五`】　禁庐　深谷【`梅尧臣诗曰嫩干生宜近禁庐下见第五`】　芳蕤　紫绶【`并见第五`】　金缕　綘雪【`并见第五`】　三殿花香　一池月浸【`岑参诗曰三殿花香入紫薇　下见第五`】  

紫薇四  

增数旬犹茂【`杨于陵序曰其花芳□数旬犹茂`】  

紫薇五  

增诗唐王维诗曰天上丝纶阁如今万里賖飘零空自叹曽对紫薇花　刘禹锡诗曰明丽碧天霞丰茸紫绶花香闻荀令宅艳入孝王家几岁自荣辱髙情方叹嗟有人移上苑犹足占年华　又曰几年丹霄上出入金华省暂别万年枝看花桂阳岭南方足奇木公府成佳境紫茸垂组绶金缕攅綘颖露溽暗传香风轻徐弄影兴生红药后爱与甘棠并不学夭桃姿浮华在俄顷杜牧诗曰晓凝瑞露一枝新不占园林最上春桃李无言又何在向风偏笑艳阳人　白居易诗曰丝纶阁下文章静钟鼔楼前刻漏长独坐黄昏谁是伴紫薇花对紫薇郎　又曰一丛黯淡将何比浅碧笼裠衬紫巾除却微之见应爱人间少有别花人　又曰紫薇花对紫薇翁名目虽同貎不同独占芳菲当夏景不将顔色托东风浔阳官舍双髙树兴善僧庭一大丛何似苏州安歇处木兰堂下月明中　李商隐诗曰一树浓姿独看来秋庭暮雨洗尘埃天涯地角同荣谢岂必移根上苑栽　宋欧阳修诗亭亭紫薇花向我如有意髙烟晩溟蒙淸露晨缀岂无阳春日所得时节异静女不争宠幽姿如自喜　刘克庄诗曰风标雅合对词臣映砌窥窗半演纶忽发一枝深谷里似知茅屋有诗人　周益公诗曰緑槐夹道集昏鸦勅使传宣坐赐茶归到玉堂淸不寐月钩初上紫薇花　洪平斋诗曰禁门深锁寂无哗浓墨淋漓两相麻唱彻五更天未晓一池月浸紫薇花　梅圣俞诗曰禁中五月紫薇木阁后近闻新着花薄薄嫩肤搔鸟爪离离碎叶剪城霞凤皇浴出池波静鳷鹊阴来日影斜六十无名空执笔顚毛应笑映簪华　苏轼诗曰虚白堂前合抱花秋风落日照横斜阅人此地知多少物化无涯生有涯　又曰折得芳蕤两眼花题诗相报字横斜箧中尚有丝纶句坐觉天光照海涯　杨廷秀诗曰晴霞艳艳覆檐牙綘雪霏霏砌沙莫管身非香案吏也移牀对紫薇花　王十朋诗曰盛夏緑遮眼此花红满堂自慙终日对不是紫薇郎  

玉蘂一  

增周必大曰玉蘂花蔓如荼防冬凋春荣柘叶紫茎花苞初甚微经月渐大暮春方八出须如氷丝上缀金粟花心复有碧筩状类胆瓶其中别抽一英出众须上散爲十余蘂犹刻玉然花名玉蘂乃在于此　羣芳谱曰玉蘂花所传不一唐李衞公以爲琼花宋曽端伯以爲玚花黄山谷以爲山矾  

玉蘂二  

增渔隐丛话曰晋宋以来招隐寺名甲京口迩者樵伐童赭实不副名其中玉蘂累经兵燬自普觉师来主法席顿还三百年旧观苍翠环合景物増邃　康骈谈录曰唐昌观玉蘂花甚繁每发若琼林瑶树元和中春物芳妍车马寻玩者不絶忽有女子年可十七八衣绣緑衣乘马峩髻双鬟容色婉媚从以二女冠三小仆仆皆绯领黄衫端丽无比旣下马以白角扇障面直造花所异香闻数十步伫立良久令小仆取花数枝而出将乘马回顾黄冠者曰曩玉峰之约自此可以行矣时观者如堵咸觉烟霏鹤唳景物辉焕举辔百余步有轻风拥尘随之而去望之已在半天矣方悟神仙之游异香不散者经月　山堂肆考曰长安安业坊唐昌观旧有此花乃唐昌公主所植　全芳备祖曰京口放鹤门外方丈有阁号招华右有亭名玉蘂有玉蘂花二株土人佥言此花自唐迄今天下只此二株　蔡寛夫诗话曰玉蘂禁林旧有此花吴人不识自李文饶品题始得名  

玉蘂三  

增琼枝　琪树【`俱见第四`】　献玉皇　分月姊【`俱见第四`】　飞雪碎月【`沈传师诗曰雪英飞舞近　下见第四`】　径传相国　馨引玉仙  

【`岳东凡诗曰香径有时传相国　下见第四`】　羽车下玉山　银花入翠罂【`并见第四`】  

玉蘂四  

増诗唐李德裕诗曰玉蘂天中树金闺昔共窥落英闲舞雪密叶乍低帷旧赏烟霄逺前欢岁月移今来想顔色还似忆琼枝　严休复诗曰味道斋心祷玉宸魂销目断未逢眞不如满树琼瑶蘂笑对藏花洞里人　又曰羽车潜下玉山尘界何由覩蕣顔惟有无情枝上雪好风吹缀緑云鬟　张籍诗曰千枝花里玉尘飞阿母宫中见亦稀应共诸仙鬭百草特来偷折一枝归又曰五色云中紫凤车寻仙来到洞仙家飞轮回首无踪迹惟见斑斑满地花　武元衡诗曰琪树年年玉蘂新洞中长閟彩霞春日暮落英铺地雪献花无复九天人　刘禹锡诗曰玉女来看玉树花异香先引七香车攀枝弄雪长回首惊怪人间日易斜　又曰凤池西畔图书府玉树玲珑景象闲长听余风送天乐时登髙阁望人寰靑山云绕阑干外紫殿香来步武间曽是先贤翔集地每看壁记一慙顔　王建诗曰一树珑葱玉刻成飘廊地色轻轻女冠夜觅香来处唯见堦前碎月明　白居易诗曰芳意将阑风又吹白云离叶雪辞枝集贤讐校无闲日落尽瑶花君不知　又曰嬴女偷乘凤下迟洞中潜歇弄琼枝不缘啼鸟春饶舌靑锁仙郎可得知　杨巨源诗曰晴空素艳照霞新香洒天风不到尘持赠昔闻将白雪蘂珠宫里玉华春　杨凝诗曰瑶花琼蘂种何年萧史秦嬴向紫烟时控彩鸾过旧邸摘花持献玉皇前　傅子容诗曰比玚如矾总未嘉要须博物似张华因看异代前贤帖知是唐昌玉蘂花  

玉兰一  

增羣芳谱曰玉兰色鲜白微碧香味似兰故名兰丛生一榦一花皆着木末絶无柔条冬结蕾三月盛开花落从蒂中抽叶特异他花亦有黄者  

玉兰二  

增羣芳谱曰五代时南湖中建烟雨楼楼前玉兰花莹洁淸丽挺出楼外  

玉兰三  

增玉树　香鳞【`王世懋曰当其盛时可称玉树　下见第五`】　近雪　迎春【`羣芳谱曰林兰近雪而扬绮　王敬美曰玉兰早于辛夷故宋人名以迎春`】　瑶台月　玉殿春【`并见第五`】　光分薝卜　曲按霓裳【`并见第五`】  

玉兰四  

增望如玉山【`羣芳谱曰华容县观音寺一株髙十余丈望之如玉山`】　杏溪【`羣芳谱曰兰谿产玉兰下有杏谿`】  

玉兰五  

増诗明文征明诗曰绰约新妆玉有辉素娥千队雪成围我知姑射眞仙子天遣霓裳试羽衣影落空堦初月冷香生别院晩风微玉环飞燕元相敌笑比江梅不恨肥　王世贞诗曰暂借辛夷质仍分薝卜光微风吹万舞好雨净千妆月向瑶台并春还锦障藏髙枝凝汉掌艳蘂胜唐昌神女曽捐佩宫妃欲试香谁爲后庭奏一曲按霓裳  

## 御定渊鉴类函卷四百六

花部二【`辛夷　紫荆　山茶　扶桑　蜡梅　绣毬夹竹桃　木槿　瑞香　迎春　凌霄素馨　茉莉　木香　玫瑰刺防　酴醿　月季　金雀`】  

辛夷一  

璔格物总论曰辛夷花木高数尺叶似柿而长初出如笔正二月开花花落无子夏秋再着花而小紫苞红焰羣芳谱曰辛夷一名辛雄一名侯桃一名木笔一名  

望春一名木房生汉中魏兴梁州川谷树如杜仲髙丈余初出枝头苞长半寸尖锐如笔头重重有靑黄茸毛及开似莲花而小如盏作莲及兰香有桃红紫二色  

辛夷二  

增木笔　火焰【`上见第一下见第四`】　衞公手植　员外家开【`并见第四`】  

辛夷三  

増色乱芙蓉【`裴迪诗緑堤春草合王孙自留玩况有辛夷花色与芙蓉乱`】　始花已  

落【`杜甫诗辛夷始花亦已落况我与子非壮年`】  

辛夷四  

増诗唐李靖诗曰昔年将出谷今日对辛夷倚树怜芳意攀条惜岁滋淸阴须暂憩秀色正堪思只待挥金客殷勤泛酒巵　白居易诗曰紫粉笔含尖火焰红胭脂染小莲花芳情香思知多少恼得山僧悔出家　徐贲诗曰绣罢春衫出闼迟辛夷花下立多时内宫尽日无人到不省含羞怕见谁　韩忠献诗曰辛夷吐髙花衞公曽手植根洗今已非不改旧时色平泉几易主况乃刺史宅  

增歌唐元稹歌曰问君辛夷花君言已斑驳不畏辛夷不烂开顾我筋骸官束缚缚遣推囚名御史狼籍囚徒满田地明日不推缘国忌依然不得花前醉韩员外家好辛夷开时乞取三两枝折枝爲赠君莫惜纵君不折风亦吹  

紫荆一  

増羣芳谱曰一名满条红丛生春开紫花甚细碎数朶一簇无常处或生本身之上或附根上枝下直出花花罢叶出光紧微圆花谢即结防子  

紫荆二  

増山堂肆考曰昔田眞兄弟三人和好庭前紫荆花敷荣茂盛一日兄弟分析花亦憔悴因感悟复同居共好花亦繁茂如故  

紫荆三  

増缀春光【`王敬美曰紫荆等项虽非奇本然足缀春光`】　花下啭黄鹂【`朱绛诗曰紫荆花下啭黄鹂`】  

山茶一  

増格物总论曰有宝珠茶云茶石榴茶海榴茶踯躅茶茉莉茶眞珠茶串珠茶正宫粉赛宫粉一捻红照殿红千叶红千叶白其中最佳者宝珠也　羣芳谱曰山茶一名曼陀罗树髙者丈余低者二三尺枝榦交加叶似木樨硬有棱稍厚中阔寸余两头尖长三寸许面深绿光滑背浅緑经冬不脱以叶类茶又可作饮故得茶名花有数种十月开至二月有鹤顶茶大如莲红如血中心塞满来自云南故又曰滇茶有玛瑙茶者红黄白粉爲心大红爲盘产自温州　虞衡志曰南山茶葩萼大倍中州者色微淡叶柔薄有毛  

山茶二  

増滇艳　海红【`于若瀛曰滇南山茶有髙二三丈者开至千朶称絶艳矣　潜确类书曰新罗国多海红即浅红山茶也`】　丹砂　赤玉【`俱见第四`】　银丝金粟　玉洁氷寒【`俱见第四`】　苍枝老树　劲节芳姿【`曾子固诗曰苍枝老树昔谁种照耀万朶红相围　古诗曰劲节不推岷岭雪芳姿偏爱建溪风`】  

山茶三  

増岁寒种【`王梅溪诗曰道人赠我岁寒种不是寻常儿女花`】　耐久占春【`曽裘甫诗曰惟有山茶殊耐久独能深月占春风`】  

山茶四  

増诗宋苏轼诗曰谁怜儿女花散入氷雪中堂中调丹砂染此鹤顶红　又曰游蜂掠掠粉丝黄荷叶犹收蜜露香待得春风几枝在年来杀菽有飞霜　又曰山茶相对本谁栽细雨无人我独来说似与君君不见烂红如火雪中开　又曰长明灯下石阑干常共松杉鬭岁寒叶厚有棱犀角健花深少态鹤头丹久陪方丈曼陀雨羞对先生苜蓿盘雪里盛开知有意明年归后竟谁看　刘克庄诗曰靑女行霜下晓空山丛独殿众花丛不知户外千林缟且看盆中一本红性晩每经寒始折色深那爱日微烘人言此树尤难养暮灌晨浇自课童王十朋诗曰莺声老矣移虽晩鹤顶丹时看始佳雨  

叶鳞鳞成小盖春枝艳艳着羣花　杨万里诗曰树子团团映碧岑初看唤作木樨林谁将金粟银丝脍簇饤朱红菜碗心春早横招桃李妬岁寒不受雪霜侵题诗毕竟输坡老叶厚有棱花色深  

増赋宋黄庭坚白山茶赋曰禀金天之正气非木果之匹亚乃得骨于昆阆非乞灵于中夏造物之手执丹靑而无所用析薪之斤虽睥睨而常见赦髙洁皓白淸修闲暇  

扶桑一  

増格物总论曰扶桑髙四五尺产南方枝叶扶疎叶深色光而厚微涩如桑花赤如葵五六出　羣芳谱曰有红黄白三色红者尤贵又有朱槿赤槿日及等名以此花与木槿相彷佛也　余皇日疏曰佛桑出岭南枝叶类江南槿树花类中州芍药而轻柔过之开时当二三月间有深红浅红深紫淡紫数种  

扶桑二  

増蔡君谟曰明道中予爲漳州军事判官晩秋至州西耕园驿庭有佛桑数十株开花繁盛念其寒月穷山方自媚好乃作耕园驿佛桑花诗一首明年夏四月自汀来漳复至是驿花尚仍旧追感昔游因纪前事并载旧篇龛于西壁  

扶桑三  

増焰焰烧空【`苏轼诗曰焰焰烧空红佛桑`】  

扶桑四  

増诗晋杨方诗曰丰翘被长条緑叶蔽朱华因风吐微音芳气入紫霞我心羡此木愿徙着吾家夕得游其下朝得弄其葩　宋蔡君谟诗曰使轺迢递到天涯馆迁延感岁华白髪却攀临砌树靑条犹放过墙花悲来惟有金城切醉后曽乗海客槎欲问昔游无处所晩烟生水日沈沙　又曰溪馆初寒似早春寒花相倚媚行人可怜万木凋零尽独见繁枝烂熳新清艳夜沾云表露幽香时过辙中尘名园不肯争颜色灼灼夭桃野水滨  

蜡梅一  

增羣芳谱曰小树丛枝尖叶本身与叶类桃而阔大尖硬花五出虽盛开常半含名磬口次曰荷花又次曰九英又有开最先色深黄如紫檀花密香浓名檀香梅此品最佳　范成大梅谱云本非梅种以其与梅同时而香又近之也张翊花经曰一品九命蜡梅亦在其中洛阳亦有蜡梅直九英耳人言蜡时开故以蜡名非也爲色正似黄蜡耳出自河南者名磬口色香形皆第一松江名荷花者次之本地狗缨下矣得磬口即荷花可废何况狗缨　王敬美曰蜡梅原名黄梅故王安国熈寜间尚咏黄梅至元祐间苏黄命爲蜡梅  

蜡梅二  

増来从眞蜡国　落在空王家【`并见第三`】  

蜡梅三  

增诗宋苏轼诗曰天公酥作梅花此有蜡梅禅老家蜜蜂探花作黄蜡取蜡爲花亦此物天公变化谁得知我亦儿嬉作小诗君不见万松岭上黄千叶玉蕊檀心两竒絶醉中不觉度千山夜闻梅香失醉眠归来却梦寻花去梦里花仙觅竒句此间风物属诗人我老不饮当付君君行适吴我适越笑指西湖作衣鉢　陈无己诗曰化工巧作缃様花何年落在空王家羽衣霓裳涴香蜡从此人间识尤物靑琐朱郎却未知天公下取仙翁诗乌丸鸡趾写玉叶却怪寒花未淸絶北风驱雪度关山把烛看花夜不眠明朝诗成公亦去长使诗仙诵佳句湖山洵美更须人己觉西湖属此君坐想明年吴与越行酒赋诗听击鉢　又曰一花香十里更值满枝开承恩不在貌谁敢鬭香来　又曰异色深宜晩生香故触人不施千白别作一家春　又曰黄罗作广袂綘帐作中单人间谁敢着留得防春寒　又曰智琼额黄且勿夸回眼视此风前葩家家融蜡作杏蒂岁岁逢梅是蜡花世问眞僞非两法映目细看眞是蜡我今嚼蜡已甘腴况此有韵蜡不如只愁繁香欺定力薰我欲醉须人扶不醉花前醉经月是酒是花君试别　黄庭坚诗曰金蓓领春寒恼人香未展虽无桃李颜风味极不浅　又曰体薫山麝脐色染蔷薇露披拂不满襟时有暗香度　又曰闻君寺后野花发香蜜染成宫样黄不拟折来遮老眼欲知春色到池塘　晁补之诗曰未教落素混氷池且着轻黄缀雪衣越使可因千里致春风原自不曽知　又曰恐是酴醿染得黄月中淸露滴来香定知何逊牵诗兴借与穿帘一光　又曰茅檐竹坞两幽奇岸帻寻花醉不知崖蜜已成蜂已去夜寒惟有露房垂　王梅溪诗曰化工未幻荼防菊先放缃梅伴羣玉幽姿着意慕铅黄正色何心轻萼緑色含天苑鵞儿黄影蘸瀛波鸭头緑日烘喜气香触须雨洗道装鲜映肉  

绣毬一  

増羣芳谱曰绣毬木本皱体叶靑色微带黑而涩春月开花五瓣百花成朶团圞如毬花有红白二种  

绣毬二  

増琢玉　团酥【`俱见第三`】  

绣毬三  

増诗明于念东诗曰春色变园姿虚亭袅烟雾緑萼间琼朶团团低入户一夜折繁枝凄凄风雨妬错落水晶毬苔防杂委露凌晨发永叹踌躇伤延伫　杨防峰诗曰纷纷红紫竞芳菲争似团酥越様奇料想花神闲戏击随风吹起坠繁枝　又曰琢玉英标不染尘光含月影愈淸新靑皇宴罢呈余技抛向东风辗转频  

夹竹桃  

増羣芳谱曰花五瓣长筒微尖淡红娇艳类桃花叶狭长类竹故名夹竹桃自春及秋逐旋继开　何无咎曰温台有丛生者一本至二百余榦  

木槿一  

増说文曰舜木槿也朝华暮落　尔雅曰椵木槿榇木槿　毛诗曰有女同车颜如舜华　礼记曰仲夏之月木槿荣　中记曰君子之国地方千里多木槿之华广志曰日及木槿也　罗浮山记曰木槿一名赤槿  

花甚丹四时敷荣　羣芳谱曰一名玉蒸一名朝菌一名朝开暮落花木如李髙五六尺多岐枝色微白叶繁宻如桑叶光而厚末尖而有桠齿花五出有深红粉红白色单叶千叶之殊自仲夏至仲冬开花不絶  

木槿二  

増开元遗事曰唐汝阳王璡尝戴砑绡防打曲上自摘红槿花一朶置于防上笪处二物皆极滑久之方安遂奏舞山香一曲而花不坠上大喜赐金器一厨曰花奴资质明莹必是神仙中谪堕来也  

木槿三  

増似柰【`笃论曰日及之花似柰`】　易生【`抱朴子曰木槿杨柳断植之更生倒之亦生横之亦生生之易者莫过于斯木也`】　无宿花【`白乐天诗曰槿枝无宿花`】　调羮槿【`黄山谷诗曰吾闻调槿羮异味及枌榆`】　庄子悲【`成相篇曰庄子贵支离悲木槿`】　华林园【`晋宫阁名曰华林园有木槿三株`】  

木槿四  

增诗唐白居易诗曰秋蕣晩英无艳色何因栽种在人家使君自别罗敷面争解回头爱白花　李商隐诗曰风露凄凄秋景繁可怜荣落在朝昏未央宫里三千女但保红颜莫保恩　宋欧阳修诗曰晨日映帘生流辉种艳明红颜易零落何异此花荣  

增赋晋卢谌赋曰览庭隅之嘉木莫朝华之可玩俯浸润于泉壤仰晞影于云汉　傅咸赋曰览中唐之奇树禀冲粹之至精应靑春而敷蘖逮朱夏而诞英布夭夭之纤枝发灼灼之殊荣红葩紫蒂翠叶素茎含晖吐曜烂若列星朝阳照灼以舒晖逸藻采粲而光明罄天壤而莫俪何菱华之足营　羊徽赋曰有木槿之初荣藻众林而鬭色在靑春而资气逮仲夏以呈饰挹宵露以舒采晖晨景而欱赩　夏侯湛赋曰咨神树之修异实积阳之纯精蜿濳根以诞节据川壤以擢茎皎日升而朝华景逝而夕零逮明晨而繁沸若静夜之众星长茎攅起柔条列布濯灵柯于时雨滋逸采于丰露灼煌煌以炜炜独崇朝而达暮于是茂树苍苍纤枝翩翩濳光玉朗緑叶翠鲜　陈江总赋曰日及多名蕤宾肇生东方记乎夕死郭璞赞以朝荣潘文体其夏盛嵇赋悯其秋零此则京华之丽木非于越之舜英南中新草众花之寳雅什未名骚人失藻雨来翠润露歇红燥疉萼疑擎低茎若倒朝霞映日殊未妍瑚照水定非鲜千叶芙蓉讵相似百枝灯花复羞燃暂欲寄根对沧海大愿移花厕绮钱井上桃虫难可杂庭中桂蠧岂见怜乃爲歌曰啼妆梁冀妇红妆荡子家若持花并笑宜笑不胜花赵女垂金珥燕姬插寳珈谁知红槿艳无因寄狭邪徒令万里道攀折自咨嗟  

增颂宋颜延之颂曰日御北至夏德南宣玉蒸荣心气动上华缫间物受色朱天是谓珍树含艳丹间增序晋苏彦序曰其爲花也色甚鲜丽迎晨而荣日中则衰至夕则零庄周载朝菌不知晦朔况此朝不及夕者乎茍暎采于一朝燿颖于当时焉识夭寿之所在哉余旣翫其葩而叹其荣不终日　傅朝华序曰朝华丽木也　成公绥序曰日及者华甚鲜茂荣于仲夏讫于孟秋　潘尼序曰朝菌者盖朝荣而暮落世谓之木槿或谓之日及诗人以爲舜华宣尼以爲朝菌其物向晨而结建明而布见阳而盛终日而殒不以其异乎何名之多也　嵇含序曰草木春荣秋瘁此树朝生暮落  

瑞香一  

增格物总论曰一名蓬莱紫一名风流树　羣芳谱曰一名露甲树髙三四尺许枝榦婆娑柔条厚叶者四时长靑叶深緑色有杨梅叶有枇杷叶有荷叶者有毬子者有挛枝者冬春之交开花成簇长三四分如丁香状共数种有黄花紫花白花粉红花二色花梅子花串子花皆有香惟挛枝花紫者香更烈挛枝者其节孪曲如断折之状其根绵软而叶光润似橘叶边有黄色者名金莲瑞香枝甚繁体榦柔靭性畏寒又曰此花名麝囊  

瑞香二  

增庐山记曰一比丘昼寝盘石上梦中闻花香酷烈及觉求得之因名睡香四方奇之谓爲花中祥瑞亦名瑞香  

瑞香三  

増旖旎　纤秾【`苏双溪诗曰尤物眞旖旎　下见第五`】　冠薝卜　疑素馨【`上见第五　杨诚齐诗曰未折犹疑紫素馨`】　紫袖琼肤　玉英金实【`又曰紫袖难染透琼肤晒转香　陶弼诗曰玉英金实碧淋漓`】　香囊锦伞　靑盖寳熏【`上见第五　韩子苍句云着叶靑盖开花炷寳熏`】  

瑞香四  

增一日见知【`吕大防瑞香序曰予守成都公庭僧圃靡不有也予恐其没于草中一日见知于时殆与人事无异感而圗之`】　芳草【`吕大防曰瑞香芳草也`】  

瑞香五  

增诗唐钱起诗曰得地移根逺交柯绕指柔露香浓结桂池影鬭蟠虬黛叶轻筠緑金花笑菊秋如何南海外雨露隔炎州　宋苏轼诗曰幽香结浅紫来自孤云岑骨香不自知色浅意殊深移栽靑莲宇遂冠薝卜林纫爲楚臣佩散落天女襟君持风霜节耳聆歌笑音一逢兰蕙质稍回铁石心置酒要妍缓养花须晏隂及此阴晴间恐致悭涩霖防云知易散鶗鴂忧先吟明朝便陈迹试看丹靑临　又曰上苑夭桃自作行刘郎去后几回芳厌从年少追新赏开对宫花识旧香折赠佳人非泛洧好纫幽佩吊沈湘鹤林神女无消息爲问何年返帝乡　杨万里诗曰外着朝霞绮中裁淡玉纱森森千万笋旋旋两三花小霁迎风喜轻寒索幙遮香中眞上瑞兰麝敢名家　又曰短短熏笼小团团锦帕围浮阳烘酒思沈水着人衣茉莉通家逺椒花具体微春愁浑瘦尽别有瘦中肥　又曰织锦天孙矮作机紫茸翻了白花枝更将沈水浓熏却日淡风微欲午时　又曰夜缀香窠沐露华昼移翠斛馥窗纱将身扶起帘帷看生怕帘帷挨着花　又曰侵雪开花雪不侵开时雪浅不教深碧团圞里笋成束紫蓓蕾中香满别派近传庐阜顶孤芳元自洞庭心诗人自有薰笼锦不用衣篝炷水沈　刘克庄诗曰一树婆娑整复斜使君辄赠到田家自慙瓮牖绳枢子不称香囊锦花小借暖风爲破萼旋浇新水待抽芽丁宁儿子勤封殖留与甘棠一样夸　朱淑眞诗曰玲珑巧蹙紫罗裳令得东君着意妆带露破开宜晓日临风微困怯春霜挥名字来庐阜弹压芳菲入醉乡最是午窗初睡醒重重嬴得梦魂香  

迎春  

増羣芳谱曰一名金腰带人家园圃多种之丛生髙数尺有一丈者方茎厚叶如初生椒叶而无齿面靑背淡对节生小枝一枝三叶春前有花如瑞香花黄色不结实  

凌霄一  

增诗小雅曰苕之花芸其黄矣　格物丛话曰凌霄花蔓生缠古木而上赤色有斑开时面下　羣芳谱曰一名紫葳一名陵苕一名女葳一名菱华一名武威一名瞿陵一名鬼目处处皆有多生山中人家园圃亦栽之野生者蔓才数尺得木而上即髙数丈蔓间须如蝎虎足附树上甚坚牢久者藤大如杯春初生枝一枝数叶尖长有齿深靑色开花一枝千余朶大如牵牛花头开五瓣赭黄色有数夏中深秋更赤八月结荚如豆角长三寸许子轻薄如榆仁如马兜铃根长亦如兜铃根  

凌霄二  

増本事集曰西湖藏春坞门前有二古松各有凌霄络其上诗僧淸顺常昼卧其下子瞻爲郡一日屏骑从过之松风骚然顺指落花觅句子瞻爲作木兰花词　羣芳谱曰富郑公居洛圃中凌霄花无所附而特起岁久遂成大树髙数寻  

凌霄三  

増孤标　细叶【`乐天诗曰擢秀挺孤标　欧阳炯诗曰满树微风吹细叶`】　生迮地凭髙树【`杜子美诗曰古苕生迮地　下见第五`】　气类固未合　萦缠  

不自由【`上见第五　曽子固诗曰固知臭味非相类其奈萦缠不自由`】  

凌霄四  

增透云【`蒋梅边诗曰引蔓开花欲透云`】  

凌霄五  

增诗宋曽文昭诗曰凌波体纤柔枝叶工托丽靑靑乱松树直榦遭蔽不有严霜威焉能辨坚脆　梅圣俞诗曰草木不解行随生自有理观此引蔓柔必凭髙树起气类固未合萦缠岂由己仰见苍虬枝上发彤霞蕊层霄不易凌樵斧者谁子  

增赋宋梅圣俞赋曰嗟兮此木几岁几年而至于合抱夫何此草一日一夕而遂曰凌霄  

素馨一  

增羣芳谱曰一名那悉茗花一名野悉密花来自西域枝榦枭娜似茉莉而小叶纤而緑花四瓣细瘦有黄白二色  

素馨二  

増山志曰昔刘鋹有侍女名素馨冢上生此花因以得名  

素馨三  

増花穿弱缕　质备众馨【`章隐诗曰细花穿弱缕盘向緑云鬟　朱待制诗曰素质如玉备众馨`】　爱伴孤髙　羞御铅华【`陈止斋诗曰羞将姿媚随花谱爱伴孤髙上月评下见第五`】  

素馨四  

増郁郁盈盈【`陈止斋素馨记曰素馨者香淸而体白郁郁盈盈可掬可风`】　禆茗【`陈白沙素馨记曰以其能少禆于茗耳`】　香胜茉莉【`王敬美曰素馨出闽广者不甚香亦间携至吾地白者香胜于茉莉`】  

素馨五  

增诗明林鸿诗曰素馨花发暗香飘一朶斜簪近翠翘寳马未归新月上緑杨影里倚红桥　杨愼诗曰金碧佳人堕马妆鹧鸪林里鬭芬芳穿花贯缕盘香雪曽把风流老陆郎  

茉莉一  

増洛阳名园记曰一名抹厉王十朋作没利洪景卢作末丽皆以己意名之　羣芳谱曰一名末利一名雪瓣一名抹丽谓能掩众芳也　佛书翻译名义云末利华曰鬘华堪以饰鬟也　格物丛话曰叶面微皱无缺刻羣芳谱曰此花出波斯移植南海北土名柰晋书曰  

都人簪柰花则此花入中国久矣弱茎繁枝叶如茶而大绿色团尖夏秋开小白花花皆暮开其香淸婉柔淑有草本者有木本者有重叶者惟寳珠小花最贵　潜确类书曰其芳香酷烈岭外海滨恒多自宣和中名始着又有一种红者但无香耳又有朱茉莉其色粉红有千叶者初开时心如珠出自四川　南方草木状曰那悉茗花与茉莉花皆移植于西域之国南海人爱其芳香竞植之  

茉莉二  

增韵传天竺　色照祗园【`并见第四`】　穿用防丝　鼓以风轮【`陆贾南越记曰彼处女子用防丝穿花心以为首饰宋孝宗禁中避暑多植茉莉鼓以风轮淸芳满殿`】氷姿　玉蕊【`百氏集诗曰氷姿淡不妆　下见第四`】　削玉团酥　调  

氷弄雪【`百氏集诗曰削玉团酥素淡妆　下见第四`】　长伴茘枝来　较似酴醿瘦  

茉莉三  

增花田地【`郑松窗诗曰广州城九里曰花田尽栽茉莉诗曰九里花田地`】　暗香着人【`苏轼诗曰暗香着人簪茉莉`】  

茉莉四  

增诗宋杨万里诗曰江梅去去木樨晩芝草石榴刺人眼茉莉独立幽更佳龙涎避香雪避花朝来无热夜凉甚急走山童问花信一枝带雨折来归走送诗人觅好诗　朱子诗曰旷然尘虑净为对夕花明密叶低层幄氷蕤乱玉英不因秋露湿讵识此香淸预恐芳菲尽微吟小砌行　又曰玉蕊琅玕树天香知见薫露寒淸透骨风定逺含芬爽致销烦暑髙情谢晓云遥怜河朔饮那得醉时闻　许梅屋诗曰茘枝香里玲珑雪来助长安一夜凉情味于人最浓处梦魂犹觉鬓边香  

木香  

增羣芳谱曰灌生丛条有刺如蔷薇有三种花开于四月惟紫心白花者爲最香他如黄花红花白细朶花白中朶花皆不及  

玫瑰一  

增羣芳谱曰一名徘徊灌生细叶多刺蔷薇茎短花亦类蔷薇色淡紫靑茎黄蕊瓣末白燕中有黄者稍小于紫嵩山深处有碧色者  

玫瑰二  

增花史曰宋时宫中采花杂脑麝作香囊气甚淸香  

玫瑰三  

增有色有香　可食可佩【`羣芳谱曰娇艳芬馥有色有香　王敬美曰玫瑰非奇卉也然可食可佩`】  

玫瑰四  

增珠不及【`南海人谚云珠千枚不及玫瑰`】  

玫瑰五  

增诗唐唐彦谦诗曰麝炷腾淸燎鲛纱覆緑蒙宫妆临晓日锦段落东风无力春烟里多愁暮雨中不知何事意深浅两般红  

刺防  

增羣芳谱曰灌生茎多刺叶圆细而靑花重叶状似玫瑰而大艳丽无香  

酴醿一  

增格物总论曰酴醿花藤身靑茎多刺每一颖着三叶叶靣光緑背翠多缺刻　羣芳谱曰一名独步春一名百宜枝一名琼绶带一名雪缨络一名沈香蜜友大朶千瓣香微而淸本名荼防一种色黄似酒故加酉字  

酴醿二  

增羣芳谱曰唐时寒食宴宰相用酴醿酒　又曰召侍臣学士食樱桃饮酴醿酒盛以琉璃盘和以香酪　又曰大西洋国花如牡丹蛮中遇天气凄寒零落凝结蔼若甘露芬芳袭人夷女泽体腻髪香经月不灭五代时充贡名蔷薇水　又曰范蜀公居许下造大堂名长啸前有酴醿架髙广可容十客每春季燕客其下约曰有花坠酒中者浮一大白或笑语喧哗之际微风过之满座无遗时号飞英会  

酴醿三  

增靑条粉靣　妙质繁香【`并见第五`】　簇簇层层　盈盈【`梅圣俞诗曰簇簇霜葩宻层层玉叶同古诗曰檀心小盈盈玉靣娇`】　梅蕊要同韵　金沙莫效颦【`晏元献诗曰唤将梅蕊要同韵古诗曰说与金沙莫效颦`】  

酴醿四  

增玉立【`张南轩诗曰玉立春深雪不如`】　压架香【`徐溪月诗曰白雪春深压架香`】　四邻香【`程金紫诗曰好风分散四邻香`】　破鼻留春【`宋景文诗曰析酲疑破鼻并艳欲留春`】  

酴醿五  

増诗梁元帝诗曰娼女倦春闺迎风戏玉除近丛看影密隔树望钗踈横枝斜绾袖嫩叶下牵裾墙髙攀不及花新摘未舒莫疑插鬓少分人犹有余　刘瑗诗曰新花临曲池佳丽复相随鲜红同映水轻香共逐吹绕梁寻多处窥丛见好枝今新犹恨少将故复嫌萎钗边烂熳插无处不相宜　唐李峤诗曰晓啼朱露浑无力绣簇罗裠不着行若缀寿阳公主额六宫争肯学梅妆白居易诗曰秾因天与色丽共日争光剪碧排千萼研朱染万房乍见疑回面遥观误断肠风朝舞飞燕雨夜泣萧娘桃李慙无语芝兰逊不芳山榴何细碎石竹苦寻常蕙惨偎阑避莲羞近叶藏怯教蕉叶颤妬得柳花狂岂可轻嘲咏应须痛比方　宋苏轼诗曰荼防不争春寂寞开最晩靑蛟走玉骨羽盖悬朱幰不妆艳已絶无风香自逺凄凉呉宫阙红粉埋故苑余香入此花千载尚凄惋　又曰长忆故山寒食夜野荼防暗香来分无素手簪罗髻且折芳蕤浸玉醅　欧阳修诗曰淸明时节散天香轻染鵞儿一摸黄最是风流堪赏处美人取作浥罗裳　黄庭坚诗曰梅残红药迟此物共春晖名字因壶酒风流付枕帏坠钿香径草飘雪净垣衣玉气晴虹发沈材锯屑霏直知多不厌可忍摘令稀常恨金沙学颦时正可挥　又曰汉宫娇额半涂黄肌骨浓薰笃耨香日色渐迟风力细倚阑偷舞白霓裳　又曰沈水衣笼白玉苗不煎沸苦无聊烦君斫取西庄柳扶起春风万万条　又曰荼防一架最先来夹竹金沙次第栽浓緑扶踈云对起醉红撩乱雪先开　又曰肌肤氷雪薰沈水百草千花莫比方露湿何郎试汤饼日熏荀令炷炉香风流彻骨成春酒梦寐宜人入枕囊输与能诗王主簿瑶台影里踞胡牀　王梅溪诗曰风枝张雨盖露脸污何收拾归醁芳枝韵更香　梅圣俞诗曰京师三月荼防开髙架交垂自爲洞素叶层层紫蕊香酿归光禄春生瓮东陌西阡走钿车芳林广囿飞朱鞚　苏辙诗曰后圃茶防手自栽淸于芍药酽于梅旧来酒客今无几三嗅馨香嬾举杯　谢幼谦诗曰香雪支离半坠风柔条无奈不成丛阿蛮如许风流骨打困秋千细雨中  

月季一  

增羣芳谱曰一名长春花一名月月红一名鬭雪红一名胜春一名瘦客灌生处处有之靑茎长蔓叶小于蔷薇茎与叶俱布刺花有红白及淡红者三色逐月一开四时不絶花千叶厚瓣  

月季二  

增人间春　天上物【`百氏集曰人间不老春　张耒诗曰月季秪应天上物`】  

月季三  

增诗宋宋景文诗曰羣花各分荣此花冠时序聊披浅深艳不易冬春虑眞宰竞何言予将造形悟　苏轼诗曰幽芳本长春暂瘁如蚀月且将付造物未易料枯枿也知宿根深便作紫笋茁乘时出婉娩爲我暖栗烈先生早贵重妙论推英拔而今城东不记召南苃陋居有逺寄小圃无阔蹑还爲久处计坐待行年匝腊果缀梅枝春杯浮竹叶谁言一萌动已觉万木活聊将玉蕊新插向纶巾折　韩琦诗曰牡丹殊絶萎春风露菊萧疎怨晩丛何似此花荣艳足四时长放浅深红  

金雀  

増羣芳谱曰丛生茎褐色髙数尺有柔刺一簇数叶花生叶旁色黄形尖旁开两瓣势如飞雀春初即开  

## 御定渊鉴类函卷四百七

花部三【`芙蕖　水仙　玉簮　凤仙　罂粟　丽春金钱　剪春罗　剪秋罗　金盏　鸡冠山丹　沃丹　石竹　四季花滴滴金　芙蓉`】  

芙蕖一  

増尔雅曰荷芙蕖其茎茄其叶蕸其夲蔤其花菡萏其实莲其根藕其中菂菂中薏　广雅曰菡萏芙蕖也古今注一名荷华一名水芝一名泽芝一名水花　周书薮泽已竭即莲掘藕　毛诗曰彼泽之陂有蒲与荷又曰隰有荷花　毛诗义疏曰的可磨以为散如粟  

饭轻身益气令人强健又可为糜　管子曰五沃之土生莲　羣芳谱曰荷花一名水芙蓉叶圆如盖色青翠六月开花有数色惟红白二色为多花大有至百叶者  

芙蕖二  

増拾遗记曰西王母见穆天子玉帐髙防进万歳氷桃千年碧藕又进素莲一房百子　又曰闗令尹喜生时  

其家陆地生莲花光发满室　又曰汉武帝时海中有人乂角面如玉色羙髭髯腰蔽槲叶乗一叶红莲长丈余偃卧其中手持一书自东海浮来俄为雾所迷不知所之东方朔曰此太乙星也　又曰汉昭帝防栁池有芙蓉紫色大如斗花素叶甘香气袭人其实如珠　南史曰王俭用庾杲之为卫将军长史萧缅与俭书曰盛府元僚实难其选庾景行泛緑水依芙蓉何其丽也时以入俭府为莲花池　晋书曰逺法师居庐山东林寺有白莲花与陶靖节十八人同修净土号白莲社　花史曰雍熈中君房寓庐山开先寺望黄石岩瀑水中一大红叶泛泛而下僧取之乃莲花一叶长三尺阔一尺三寸因分叶磨汤饮之香经宿不散　又曰宋元嘉中莲生建康额担湖一茎两花又乐逰苑池莲同干　宋起居注曰泰始二年嘉莲一双骈花并实合树同茎生豫州醴湖　花史曰元嘉六年贾道子行荆上见芙蓉方取还家闻花有声寻得舍利白如真珠　搜神记曰无锡上湖陂丁初雨止见一少妇人着青衣戴呼之不得自投陂中是大苍獭衣皆是荷花　南史曰齐东昏侯凿金为莲花贴地令潘妃行其上曰此歩歩生莲花也　唐书曰张昌宗以姿貌见幸于则天杨再思语人曰人言六郎貌似莲花正莲花似六郎耳　天寳遗事曰太液池千叶白莲开帝与妃子共赏指妃谓右右曰何如此解语花　华山记曰韩愈登华山莲花归谓僧曰峰顶有池菡蓞盛开可爱其中又有破鐡舟焉　酉阳杂俎曰大历中髙邮百姓张存以踏藕为业于陂中见旱藕稍大如臂掘之深二丈大至合抱以其不可穷遂防之中得一剑长二尺色青无刄存不知为寳人有知者以十束薪易之其藕无丝　续世说曰房夀六月召客捣莲花制碧芳酒　南史曰平安王子懋年七嵗母病请僧醮禳有献莲供佛者懋祝曰若使阿姨获祐莲花竟斋如故七日斋毕花更鲜红视罂中微有根须母病寻愈人以为孝之感　又曰孙徳琏镇郢州合十余船为大舫于中立亭池植荷芰良辰羙景賔僚并集泛长江而置酒一时称为胜赏　宋史曰宋兴国九年五月内出玉津园瑞莲一盆示辅臣花与叶悉似合欢而生　拾遗记曰宋神宗时中贵采用臣凿后苑瑶津池成明日请上赏莲花忽见万荷蔽水乃一夜买满京盆池沈其下上嘉其能　又曰欧阳修在州防客取荷花千朶插画盆中围绕坐席命客花人摘一叶尽处饮酒　又曰欧阳修知颍州有官妓卢媚児姿貌端秀口中尝作荷花香　又曰沧州金莲花其形如蝶毎微风时则揺荡如飞妇人竞采之为首饰语曰不戴金莲花不得到仙家　又曰昆流素莲一房百子凌冬而茂  

芙蕖三  

増为衣　集裳【`楚词曰荷为衣兮蕙为带　又集芙蓉以为裳`】　鱼戯　防【`古诗曰鱼戏新荷上　策传曰千嵗防于莲叶`】　渉江采　咒鉢生【`古诗曰渉江采芙蓉　佛图澄曰澄咒鉢中青莲花生`】　紫饰　朱仪【`俱见第二`】　同榦　骈花【`沈约宋书曰文帝元嘉三十一年乐游苑池二莲并干　下见苐二`】　金房　珠寳【`上见第五　下见第二`】　星悬　电发【`俱见第五`】　两花　千叶【`并见第二`】映月墀　濯瀬【`俱见第五`】  

芙蕖四  

増芳气竟谷【`王歆之神境记曰九疑山半路清涧中有黄色莲花芳气竟谷`】　为媒【`楚词因芙蓉而为媒`】　炅炅【`又曰披荷稠之炅炅`】　出緑波【`洛神赋曰灼若芙蓉出緑波`】溢金塘【`文选曰菡萏溢金塘`】  

芙蕖五  

增诗唐王昌龄诗曰摘取芙蓉花莫摘芙蓉叶将归夫壻看顔色何如妾　又曰荷叶罗裠一色裁芙蓉向脸两边开乱入池中看不见闻歌始觉有人来　又曰轻舸迎上客悠悠湖上来当轩对尊酒四面芙蓉开　韩愈诗曰鉴湖三百里菡菡发荷花五月西施采人看隘若耶　翠盖临风迥氷华挹露鲜舞衣清缟倒影烂珠纒　又曰太华峰头玉井莲开花十丈藕如船冷比雪霜甘比蜜一片入口沈疴痊我欲求之不惮逺青壁无路难夤縁安得长梯上摘实下种七泽根株连　李白诗曰渉江弄秋水爱此荷花鲜扳荷弄其珠荡漾不成圆佳期防云重欲赠隔逺天相思无由见怅望凉风前　又曰碧荷生幽泉朝日艶且鲜秋花冐緑水宻叶罗青烟秀色空絶世馨香竟谁坐看飞霜满凋此红芳年结根未得所愿托华池边　又曰若耶溪边采莲女笑隔荷花共人语日照新妆水底明香飘红袂空中举防上谁家逰冶郎三三五五映垂杨紫骝嘶入落花去见此踟蹰空防肠　李绅诗曰绿荷舒卷凉风晓红蕚开萦紫菂重双女汉臯争笑脸二妃湘浦并愁容自含秋露贞姿防不晓春妖艶态浓终恐玉京仙子识却持归种碧莲峰　姚合诗曰芙蓉池里叶田田一夲双枝照碧泉浓丽共妍香各散东西分艶蒂相连自知政术无他异纵是祯祥亦偶然四野人闻知尽喜争来入郭防嘉莲　郑谷诗曰移舟水溅差差绿倚槛风揺柄柄香多谢浣溪人未折雨中留得盖鸳鸯　常伦诗曰棹发千花动风一水香傍人持并蒂合笑打鸳鸯朱超诗曰灼灼荷花瑞亭亭出水中一茎孤引绿双影共分红色夺歌人脸香乱舞衣风名莲自可念况复両心同　宋欧阳修诗曰池面风来波艶艶陂间露下叶田田谁于水上张青盖罩却红妆吐采莲　杨万里诗曰红白莲花开共塘両般顔色一般香恰如汉殿三千女半是浓妆半淡妆　杜衍诗曰凿破苍苔涨作池芰荷分得绿参差晓开一朶烟波上似画真妃出浴时元萨天诗曰斑十二卷轻碧秋水芙蓉隔画阑防房迎风霞透影锦弄月酒生寒湘魂翠防留江浦仙掌红云湿露盘祗恐淮南霜信早绛纱笼烛夜深防增歌唐温庭筠歌曰兰膏坠髪红玉春燕钗拖颈抛盘云城边杨栁向桥晩门前沟水波粼粼麒麟公子朝天客珂马珰珰度春陌掌中无力舞衣轻剪防鲛绡破春碧抱月飘烟一尺腰麝脐龙髓怜娇娆秋罗拂水碎光动露重花多香不销鸂交交塘水满绿芒如粟莲茎短一夜西风送雨来粉防零落愁红浅船头折藕丝暗牵藕根莲子相留连郎心似月月未缺十五十六清光圎　王勃歌曰采莲归绿水芙蓉衣秋风起浪鳬雁飞桂棹兰桡下长浦罗裠玉腕轻揺橹叶屿花潭极望平江讴越吹相思苦相思苦佳期不可驻塞外征夫犹未还江南采莲今已暮采莲花渠今那必在娼家官道城南把桑叶何如江上采莲花莲花复莲花花叶何稠叠叶翠夲羞睂花红强似颊佳人不在兹怅望别离时牵花怜共蒂折藕爱连丝故情无处所新物徒华滋不惜西津交佩解还羞北海鴈书迟采莲歌有节采莲夜未歇正逢浩荡江上风又值徘徊江上月徘徊莲浦夜相逢呉姫越女何丰茸共闻寒江千里外征客闗山路几重  

増赋汉闵鸿芙蕖赋曰乃有芙蕖灵草载育中川竦修榦以凌波建緑叶之规圆灼若夜光之在岫赤若太阳之映朝云　魏曹植赋曰览百卉之英茂无斯华之独灵结修根于重壤泛清流以擢茎其始荣也皎若夜光寻扶桑其晖也晃若九日出谷芙蓉蹇产菡蓞星属丝条垂珠丹荣吐绿熀熀韡韡烂若龙烛　吴蘓彦英赋曰伟芙蓉之菡萏燿炜奕之丹花舒红采于緑沼映的皪于朱霞　晋孙楚赋曰有自然之丽草育灵沼之清瀬结根系于重壤森蔓延以腾迈尔乃红花电发晖光仰曜朝霞俯照绿水潜缃房之奥宻兮含珍藕之甘腴攅聚星列纤离相扶　潘岳赋曰伟元泽之普衍嘉植物之并敷逰莫羙于春防花莫盛于芙蕖于是蕙风动冲气和眄清池翫莲花舒緑叶挺纎柯结绿房列红葩仰含清液俯濯素波脩柯婀娜柔茎苒弱流风徐转廻波防激其望之也若皦日烛昆山其即之也晃若盈尺映蓝田　又赋曰防兰池之丰沼育沃野之上腴课众荣而比观焕卓荦而独殊押腊云布□咤星罗光拟烛龙色夺朝霞　夏侯湛赋曰临清池以防览观芙蓉之丽华潜灵藕于泉擢修茎乎清波焕然映照灼尔星罗若乃廻萦外散菡蓞内离的出艳叶恢花披緑房翠蒂紫饰红敷黄螺圆出垂蕤散舒缨以金牙以素珠固陂池之丽观尊终世之特殊尔乃采淳葩摘圆质折碧皮食素实味甘滋而清羙同嘉异乎橙橘参嘉果以作珍长充御乎口实　宋亮赋曰考庶卉之珍丽实总羙于芙蕖潜幽泉以育藕披翠莲而挺敷泛轻荷以冐沼列红葩而曜除徼旭露以滋采靡朝风而肆芳表丽观于中沚播郁烈于兰室在龙见而萌秀于火中而结房岂呈芬于芷蕙将越味于沙棠咏三闾之被服羙兰佩而荷裳伊元匠之有瞻恱嘉卉于中渠既晖映于丹墀亦纳芳于绮疏　鲍照赋曰感衣裳于楚赋咏忧思于陈诗访羣英之艶絶标髙名于泽芝青房兮规接紫的兮圆罗树妖媱之弱干散菡萏之轻柯上星光而倒景下龙鳞而隠波戯锦鳞而夕映濯绣羽而晨过结防童之湘吹起艕妾之呉歌被碧塘之周流绕金渠之屈曲排积雾而芬镜洞泉而含绿叶折水而为珠条垂露而成玉润蓬山之琼膏辉葱河之银烛冠五华于仙草超四照于灵木　梁简文帝赋曰望江南兮清且空对荷花兮丹复红卧莲叶而覆水乱髙房而出丛楚人暇日之欢丽人妖艳之质且弃垂钓之鱼未论芳防之实唯欲廻渡轻船共采新莲傍斜山而屡转乗洪流而不前于是素腕举红防长廻巧笑堕明珰荷稠刺宻亟牵衣而绾裳人喧水溅惜亏朱而壊装物色虽晩徘徊未返畏风多而榜危惊舟移而花逺歌曰尝闻蕖可爱采缬欲为裾叶滑不留綖心忙无假薫千春谁与乐惟有妾随君　元帝赋曰紫茎兮文波红莲兮芰荷绿房兮翠盖素实兮黄螺　昭明太子芙蓉赋曰色兼列防体繁众号初荣夏芬晩花秋曜兴泽陂之徽章结江南之流调　江淹赋曰蘂金光而赩色藕氷拆而玉清载红莲以吐秀披绛华以舒英故河北櫂歌之姝江南采菱之女春水广兮楫潺湲秋风驶兮舟容与看缥芰兮出波擥缃兮映渚  

增颂宋顔延之碧芙蓉颂曰泽芝芳艶擅竒水属练气红荷比符缥玉擢丽沧池飞映云屋实纪仙方名书灵躅  

水仙一  

增羣芳谱曰丛生根似蒜头外有薄赤皮冬生叶如萱草色绿而厚冬间于叶中抽一茎茎头开花数朶大如簮头　山堂肆考曰世以水仙为金盏银台盖单叶者其中似一酒盏深黄而金色至千叶者花片卷皱上淡白而下轻黄不作杯状　羣芳谱曰单叶者名水仙千叶者名玉玲珑亦有红花者　王敬羙曰枸楼国有水仙树树腹中有水谓之仙浆饮者七日醉  

水仙二  

増清冷曰冯夷华隂人服水仙八石为水仙是名河伯　开元遗事曰唐明皇赐虢国夫人红水仙十二盆盆皆金玉七寳所造　谢公梦一仙女畀水仙一束明日生谢夫人长而聪慧能吟咏　宋杨仲囦自萧山致水仙一二百夲极盛乃以古铜洗艺之学洛神赋体作水仙赋  

水仙三  

増氷心粉色　金盏玉台【`孙齐之诗曰消尽氷心粉色微　马荘夫词曰白玉为防金作盏`】　梅兄矾弟　薤叶兰香【`上见第四　徐致中诗曰薤叶秀且耸兰香细而幽`】　缃裘缟衣　翠仪金相【`陈去非诗曰仙人缃色裘缟衣以禓之　陈止斋诗曰粹然金玉相承以翠羽仪`】　持上紫宸殿　流落野人家【`山谷诗曰何时持上紫宸殿　又曰随縁流落野人家`】  

水仙四  

增诗宋黄庭坚诗曰凌波仙子生尘袜波上盈盈歩微月是谁招此断肠魂种作寒花寄愁絶含香体素欲倾城山矾是弟梅是兄坐对真成被花恼出门一笑大江横　元倪瓉诗曰晓梦盈盈湘水春翠虬白凤照江濵香魂莫逐冷风散拟学黄初赋洛神  

玉簪一  

増羣芳谱曰一名白蕚一名鹤仙一名季女处处有之宿根二月生苗成丛髙尺余茎如白菜叶大如掌圆而有尖面青背白叶上纹如车前七月初丛中抽一茎茎上有细叶十余毎叶出花一朶长二三尺夲小末大未开时正如白玉搔头亦有紫花者叶防狭花小于白者叶上黄绿相间名间道花  

玉簮二  

増羣芳谱曰汉武帝宠李夫人取玉簮搔头后宫人皆效之玉簮花之名始此  

玉簮三  

増金钏买　玉盆移【`并见第四`】  

玉簮四  

增诗唐罗隠诗曰雪魄氷姿俗不侵阿谁移植小隂若非月姊黄金钏难买天孙白玉簮　宋王安石诗曰瑶池仙子宴流霞醉里遗簮幻作花万斛浓香山麝馥随风吹落到君家　黄庭坚诗曰宴罢瑶池阿母家嫩琼飞上紫云车玉簮堕地无人拾化作东南第一花饭牛翁诗曰玉色磁盆绿柄深夜凉移向小隂儿童莫讶心难展未展心时正似簮  

凤仙一  

增羣芳谱曰一名海纳一名旱珍珠一名小桃红一名染指甲草人家多种之极易生二月下子随时可种髙二三尺茎有红白二色叶长而尖似桃栁叶有钜齿故又有夹竹桃之名开花头翅羽足俱翘然如凤故又有金凤之名色红紫黄白碧及杂色善变易有洒金者白瓣上红色数又变之异者自夏初至秋尽开卸相续生子触之即裂皮卷如拳故又有急性之名子似萝卜子褐色　花史曰凤仙五月开主水  

凤仙二  

増花史曰宋光宗李后小字凤宫中避讳呼为好女児花  

凤仙三  

増菊婢　羽客【`张宛丘呼为菊婢韦君呼为羽客`】　昻昻骧首　矫矫展翎【`上见第五　刘原父诗曰矫矫翅翎展`】  

凤仙四  

増顔色相鲜【`张右史诗曰金凤乃婢妾顔色徒相鲜`】　飞去秦楼【`僧北涧诗曰飞花只合秦楼去莫与金钗压蝉`】　得时自媚【`徐溪月诗曰鲜鲜金凤花得时亦自媚`】绿芳红芳【`刘原父诗曰緑叶纷映阶红芳烂盈眼`】  

凤仙五  

增诗宋晏殊诗曰九苞顔色春意动丹穴威仪秀气攅题品直湏名最上昻昻骧首倚朱阑　欧阳修诗曰忆绕朱阑手自栽绿丛髙下几番开中庭雨过无人迹狼籍深红绿苔　杨万里诗曰细看金凤小花丛费尽司花染作工雪色白边色紫更绕深浅四般红　文同诗曰花有金凤为小丛秋色已深方盛发英英秀质实具体文采烂然无少阙纤茎翩翩翠影动红白纷乱如缬谁云脆弱易飘堕自卵至翼亦数月铺茸剪彩转难似只把长条恣穿结常疑一似小児花性命所系不忍折君不见昨夜雨今朝风一队惊飞返丹穴　元杨维桢诗曰金凤花开色更鲜佳人染得指头丹弹筝乱落桃花瓣把酒轻浮玳瑁斑拂镜火星流夜月畵睂红雨过春山有时漫托香腮想疑是胭脂玉顔　又曰金盘和露捣仙葩解使纎纎玉有瑕一愁凝鹦鹉喙十分春上牡丹芽娇弹粉泪抛红荳轻搯花枝镂绛霞女伴相逄频借问几番错认守宫砂  

罂粟一  

増羣芳谱曰一名米嚢花一名御米花一名米殻花青茎髙三尺叶如筒蒿花有大红桃红红紫纯紫纯白一种而具数色又有千叶单叶一花而具二类实如莲房其子嚢数千粒大小如葶苈子  

罂粟二  

増妍好千态【`王敬溪曰加意灌植妍好千态`】　马前见【`雍陶诗曰万里客愁今日散马前初见米囊花`】  

罂粟三  

增诗宋谢幼槃诗曰鸟语蜂喧蝶亦忙争天语诏花王东君羽卫无供给探借春风十日粮　又曰铅膏细细防花稍道是春深雪未消一斛千嚢苍玉粟东风吹作米长腰　又曰茶粒齐圜剖罂子作汤和蜜味尤宜中年强饭郤丹石安用咄嗟成淖糜  

增说宋蘓辙说曰罂小如罂粟小如粟与麦偕种与穄偕熟苗堪春菜实比秋谷研作牛乳烹为佛粥叹我气衰饮食无几食肉不消食菜寡味栁槌石鉢煎以蜜水便口利防调肺飬胃三年杜门莫适徃还幽人纳刺相对忘言饮之一杯失笑欣然  

丽春一  

増羣芳谱曰罂粟别种也丛生柔干多叶有刺根苖一类而具数色红者紫者傅粉之红者间青之黄者微红者半红者白肤而綘理者丹衣而素纯者殷红而染茜者江浙皆有金陵更佳  

丽春二  

増具体牡丹　比丽素柰【`徐溪月诗曰具体牡丹惟歉香　晏元献诗曰素柰时俱比丽`】  

金钱一  

増羣芳谱曰一名子午花一名夜落金钱为改名金榜及第花花秋开黄色朶如钱緑叶柔枝又有银钱一种七月开以子种　风土记曰日开而夜落花时常在于秋梁大同中自外国进今在处皆有  

金钱二  

増酉阳杂俎曰梁豫川掾属以双陆赌金钱钱尽以金钱花补之鱼洪谓得花胜得钱　花史曰郑荣常作此花诗未就梦一红裳女子掷钱与之曰为君润笔及觉探懐中得花数朶遂戯呼为润笔花  

金钱三  

増双陆相赌　九府难输【`上见第二　百氏集曰能买三秋景难供九府输`】价先五铢　圆殊半両【`上见苐五　百氏集曰厚重圆殊秦半两轻飘薄似汉三分`】  

金钱四  

増歉棱廓【`格物丛话曰以金钱名言其形似也惟歉棱廓耳`】  

金钱五  

增诗唐皮日休诗曰隂阳为炭地为炉铸出金钱不用模谩向人前逞艳色不知还解济贫无　石懋诗曰名贵已居三品上价髙仍在五铢先春来买防深红色烧得人心似火然  

剪春罗【`剪红纱附`】  

増羣芳谱曰一名剪红罗蔓生二月生苗髙尺余柔茎緑叶似冬青而小对生抱茎入夏开深红花如钱大凡六出周廻如剪成结实如荳内有细子　又曰剪红纱花髙三尺叶旋覆夏秋开花状如石竹花而稍大四围如剪瓣结穗亦如石竹穗中有细子  

剪秋罗  

増羣芳谱曰一名汉宫秋色深红花瓣分数岐八月间开有一种名剪罗花甚红出南越又剪金罗金黄色  

金盏花  

増羣芳谱曰一名长春花茎髙四五寸嫩时颇肥泽叶似栁叶厚抱茎生甚柔脆花大如指顶瓣狭长而顶圆开时团团如盏子生茎端相续不絶结实蕚内如小虫又一种金盏草一名杏叶草蔓延篱下叶叶相对夏开花子如鸡头实  

鸡冠一  

増羣芳谱曰有埽箒鸡冠扇面鸡冠缨络鸡冠有深紫浅红纯白淡红四色又有一朶紫黄各半名鸳鸯鸡冠又有紫红粉白二色一朶者又有一种五色者最短名夀星鸡冠三月生苗入夏髙者至五六尺短者才五六寸叶青柔似白苋红者茎赤黄白者茎青白花大有围一二尺者最耐乆霜后始蔫苗　蘓子瞻诗话云短鸡冠或云即玉树后庭花  

鸡冠二  

増花史曰宋时洛中谓鸡冠花为洗手花中元节前児童唱卖以供祖先  

鸡冠三  

増紫冠黄钿　赤王丹砂【`山谷诗曰紫冠黄钿緑丝窠　下见苐四`】  

鸡冠四  

增诗宋梅圣俞诗曰秋至天地闭百芳变枯草爱尔得雄名宛然出陈寳未甘阶墀陋肯与时节老赤玉刻缜栗丹芝谢雕稿鲜鲜云叶卷粲粲鳬翁好由来名实副何必荣华早君看先春花浮浪难自保　又曰神农纪百卉五色异甘酸乃有秋花实全如鸡帻丹笼烟何耸耸泣露更取譬可无意得名殊足观通真归造化任巧即雕剜赤玉书留魏丹砂句诵韩诚能因造化谁谓入时难有客驱札颖临风运笔端尝嗟古吟阙毎惜此芳残揣情苦精妙继音慙未安　杨万里诗曰出墙那得丈髙鸡只露红冠隔锦衣却是呉儿工料事防稽真个不能啼　又曰陈仓金碧夜双斜一只今栖纪渻家别有飞来矮人国化成玉树后庭花  

山丹一  

増羣芳谱曰一名连珠一名红花菜一名红百合一名川强瞿根似百合体小而瓣少可食茎亦短小叶狭长而尖似栁叶与百合迥别四月开花有红白二种六瓣不四垂开至八月又有四时开花者名四季山丹结小子一种髙四五尺如萱花花大如碗红斑黒防瓣倛反卷一叶生子名回头见子花又名番山丹一种髙尺许花如硃砂茂者一干両三花无香  

山丹二  

增诗宋杨万里诗曰花似鹿葱还耐乆叶如芍药不多深清晨瓦斛移山聊著书窓伴小吟  

沃丹  

增羣芳谱曰一名山丹一名中庭花花小于百合开花甚红诸卉莫及故曰沃丹  

石竹一  

増羣芳谱曰草品纎细而青翠花有五色单叶千叶又有剪绒一云千瓣者名洛阳花  

石竹二  

増娇艳防姢【`羣芳谱曰娇艳夺目防姢动人`】　麝香眠【`子羙诗曰麝香眠石竹`】绣罗衣【`太白诗曰石竹绣罗衣`】  

石竹三  

增诗宋张耒诗曰真竹乃不花尔独艳暮春何妨儿女眼谓尔胜霜筠世无王子猷岂有知竹人粲粲好自持时来称此君　林逋诗曰所重晩芳聊在目可闗秋色易为花深枝冉冉装溪翠碎片英英剪海霞　王安石诗曰种玉乱抽青节痩刻缯轻防绛花圆风霜不放飘零落雨露应从爱惜偏　王旦诗曰麝香眠后露檀匀绣在罗衣色未真斜倚细丛如有恨冷揺数朶欲无春  

四季花  

増羣芳谱曰一名接骨草叶细花小色白自三月开至九月午开子落  

滴滴金一  

増羣芳谱曰一名夏菊一名艾菊一名旋覆花一名疉罗黄茎青而香叶青而长尖而无桠髙仅二三尺花色金黄千瓣最细凡二三层明黄色心乃深黄中有一防微绿者小如钱亦有大如折二钱者所产之地不同也自六月开至八月苖初生自陈根出既则徧地生苖由花稍头露滴入土即生新根故名滴滴金尝斸地验其根果无聨属  

滴滴金二  

増诗宋谢幼槃诗曰满庭黄色抑何深一滴梅霖一滴金莫使贪夫来见此闻名亦起觊觎心  

芙蓉一  

増山堂肆考曰一名木芙蓉一名木莲一名拒霜　羣芳谱曰一名华木一名杹木一名地芙蓉有数种惟大红千瓣白千瓣半白半桃红千瓣醉芙蓉朝白午桃红晩大红者佳甚黄色者种贵难得又有四面花转观花红白相间八九月间次第开谢寒而不落不结子　石林燕语曰芙蓉有二种出于水者谓之草芙蓉出于陆者谓之木芙蓉即木莲也乐天诗曰水莲开尽木莲开谓此　山居草堂记曰会稽之百叶木芙蓉钟陵之同心木芙蓉  

芙蓉二  

増羣芳谱曰唐明皇以芙蓉花汁调粉作御墨曰龙香剂　石林燕语曰庆歴中有朝士将晓赴朝见羙女三十余人靓妆丽服两两并马而行观文丁度按辔于其后朝士惊曰丁素俭约何姬之众耶有一人最后行曰观文将宅眷何徃曰非也诸女御迎芙蓉观主耳俄闻丁卒　成都记孟后主成都城上徧种芙蓉毎至秋四十里如锦绣髙下相照因名锦城以花染缯为帐名芙蓉帐　石林燕语曰许智老为长沙有木芙蓉二株可庇畆余一日盛开賔客盈坐中有王子懐者言花朶不逾万数若过之愿受罚智老许之子懐因指所携妓贾三英胡锦鼎文帔以酬直智老乃命厮仆羣采凡一万三千余朶子懐褫帔纳主人而遁　欧公归田录曰石曼卿去世后其故人有见之者云我今为仙主芙蓉城欲呼故人共逰不诺忿然骑一素驴而去  

芙蓉三  

増春酣　秋艳【`并见第五`】　魏园　唐苑【`杜诗注曰芙蓉园魏文帝所开　唐地理志曰开元二年筑夹城入芙蓉苑`】　乐天招客　智老罚賔【`白乐天芙蓉下招客饮诗曰晩景思饮两三杯招得江头醉客来　下见第二`】　浥露　弄霜【`北山集曰池边几簇木芙蓉浥露凄烟花更浓　下见苐五`】　低昻烟雨里　殷勤霜露中【`并见第五`】　美人醉　侍女妆【`并见第五`】  

芙蓉四  

増丞相祠【`石林燕语曰温州江心寺文丞相祠中有木芙蓉盛开其夲髙二丈余干围四尺花几百朶`】　文官花【`邛州有弄色芙蓉一日白二日浅红三日黄四日深红比落色紫人号为文官花`】学道装【`戴石屏诗曰就中一夲芙蓉别只染鵞黄学道装`】　延真馆【`韩子苍诗曰旧`】  

【`时忆在延真馆玉作芙蓉院院明`】  

芙蓉五  

增诗唐王维诗曰木末芙蓉花山中发红蕚闭户寂无人纷纷开且落　栁宗元诗曰有羙不自蔽安能守孤根盈盈湘西岸秋至风霜繁丽景别寒水浓芳委前轩芰荷料难比反此生髙原　又曰新亭俯朱槛嘉木开芙蓉清香晨风逺溽彩寒露浓潇洒出人世低昻多异容尝闻色空喻造化难为工留连秋月晏迢递来山中韩愈诗曰新开寒露丛逺比水边红艳色宁相妬嘉  

名偶自同采江秋节晩搴木古祠空须劝勤来防无令便逐风　李靖诗曰玉女袭朱裳重重映皓质晨霞耀丹景片片明秋日兰泽多众芳妍姿不相匹　陆防诗曰闲吟鲍昭赋更起屈平愁莫引西风动红衣不耐秋　宋欧阳修诗溪边野芙蓉花水相媚好半防池莲尽独伴霜菊槁　又曰湖上野芙蓉含思秋脉脉姢姢如静女不肯傍阡陌诗人杳未来幽艳冷难宅　又曰芳菲能几时顔色如自爱鲜鲜弄霜晓袅袅含风态蕙兰殒秋香桃李媚春醉时节虽不同盛衰终一致莫笑黄菊花篱根守憔悴　又曰种处雪消春始冻开时霜落鴈初过谁栽金菊丛相近织出新番蜀锦窠　蘓轼诗曰千林埽作一番黄只有芙蓉独自芳唤作拒霜知未称防来却是最宜霜　宋景文诗曰皓露侵湘蘂尖风猎绛英繁霜不可拒切勿受空名　又曰江南江北树秋至仅成丛向晩谁争艳酡顔浅作红　梅圣俞诗曰玉蘂拆蒸栗金房落晩霞渉江从楚女采菊聼陶家王安石诗曰水边无数木芙蓉霜滴胭脂色未浓正  

是羙人初醉着强擡青镜照妆慵　刘克荘诗曰湖上秋风起櫂歌万枝映栁更依荷老来不作繁华梦一树池邉已觉多　杨万里诗曰红芳晓露浓绿树秋风冷共喜巧回春不妨闲弄影　又曰染露金风里宜霜玉水濵莫嫌开最晩元自不争春  

## 御定渊鉴类函卷四百八

草部一【`草　草木附芝　兰`】  

草一  

原尔雅曰卉百草【`总草名也`】草谓之荣不荣而实谓之秀荣而不实谓之英荄根也　增服防风俗通曰草盛曰菶木茂曰葆　原方言曰苏芬莽草也江淮南楚之间曰苏自关西曰草或曰莽南楚江湘之间谓之莽　增又曰凡生草而初达谓之防防小也荄杜根也东齐曰杜或曰苃　原毛诗曰无草不死无木不萎　又曰野有蔓草零露漙兮　又曰湛湛露斯在彼丰草　又曰彼茁者葭【`注葭草也茁出地貎`】　尚书曰庶草蕃芜　周官曰薙氏掌杀草春始生而萌之夏日至而夷之秋绳而芟之冬日至而耜之若欲其化也则以水火变之【`注萌夷芟耜皆谓刈也`】月令曰腐草化为萤　论语曰小人之德草草上之  

风必偃　大戴礼曰孟春氷泮百草权舆　周书曰霜  

降之日草木黄落　增书大传曰德光地序则朱草生左传曰松柏之下其草不殖　原说苑曰十歩之内  

必有芳草　师旷占曰黄帝问师旷曰吾欲知歳苦乐善恶可知否对曰岁欲丰甘草先生甘草荠也岁欲苦苦草先生苦草葶苈也岁欲恶恶草先生恶草水藻也岁欲旱旱草先生旱草蒺藜也岁欲疫病草先生病草艾草也　博物志曰黄帝问天老曰天地所生岂有食之令人不死者乎天老曰太阳之草名黄精饵之可以长生太隂之草名钩吻不可食入口立死人信钩吻之杀人不信黄精之益夀不亦惑乎　楚词曰王孙游兮不归春草生兮萋萋  

草二  

增拾遗记曰炎帝教民耒耜百谷滋阜朱草蔓于阶说文曰萐莆瑞草也舜时生于庖厨扇暑而凉　述异记曰穆天子养八骏处东海岛龙驹川中有草名龙刍马食之日行千里古语云一株龙刍化为龙驹　原左传曰僖公三十三年陨霜不杀草　增国语曰周定王使单襄公聘于宋假道于陈以聘楚火朝觌矣道茀不可行也单子归吿王曰陈侯不有大咎国必亡王曰何故对曰先王之教曰雨毕而除道水涸而成梁草木解而备藏陨霜而冬裘具清风至而修城郭宫室今陈国火朝觌矣而道路若塞野若弃泽不陂障川无舟梁是废先王之教也其能久乎【`注云火心星也觌见也草秽塞路为茀朝觌为夏正十月心星晨见于辰也`】　三齐畧记曰郑司农常居不其城南山中教授生徒所居山下生草如薤叶土人呼为康成书带草　拾遗记曰宣帝时背明国贡宵明草夜视如列烛昼则无光黄渠草映日如火坚韧若金食者焚身不热闻遐草服者耳聪　草木状曰吴黄武中夏江李俣以罪徙合浦遇毒其奴吉利者得一草茎如金钗股类石斛根类芍药与俣服遂解吉利即遁去不知所之俣因此济人不知其数遂名吉利草　晋书曰苻坚至寿春与苻融登城而望王师见部陈齐整将士精鋭又北望八公山上草木皆类人形顾谓融曰此亦劲敌也怃然有惧色　穷幽记曰午桥上小儿坡茂草盈里晋公毎使数羣白羊散于坡上曰芳草多情頼此妆防　唐史曰皇甫镈尝与李道古共荐方士柳泌召入禁中因言天台山灵仙所舍多异草愿官天台山求采之　五行志曰唐干符六年童謡曰八月无霜塞草青将军骑马入空城汉家天子西廵狩犹向东吴更索兵　性理大全曰周茂叔窗前草不除或问之云自家意思一般  

草三  

增知旬朔　记岁时【`上见草二　后汉书定昌羌俗无文字但草木荣落以记岁时`】指佞　表瑞【`见草部四`】　茀道　护门【`上见草二下草部四`】　酿酒煎汤【`洞记甜溪水如蜜东方朔游此水将数斛献帝以投隂井井遂常甜而寒瑶琨去玉门九万`】  

【`里有草如麦剉以酿酒饮一合则三旬不醒饮甜溪水则醒　退耕录唐元和时馆阁煎汤饮待学士者乃麒麟草也`】　连枝　结叶【`西京杂记乐游苑中自生玫瑰树树下多苜蓿一名懐风茂陵人谓为连枝草　汉元帝永光二年天雨草草叶相纠结如弹丸`】　醒醉　迎凉【`开元遗事兴庆池南岸有草数丛叶细心劲有醉者过其旁嗅之立醒谓之醒醉草　杜阳编李辅国家夏则设迎凉草其色类碧干类苦竹叶细如杉`】　合丹　成蜜【`山海经姑瑶之山帝女死焉化为瑶草按瑶草乃瑚树之类仙家用以合丹药　杂爼蜜草出北竺国此草蔓生大叶秋冬不死因被霜露遂如蜜`】　生户　映阶【`白虎通王者继嗣平明则宾连生于房户杜甫诗映阶碧草自春色又云碧草委墙隅`】懐梦　却睡【`杂爼汉武时异国献草类蒲昼缩入地夜若抽萌懐之自知梦之好恶帝思李`】  

【`夫人之容懐之輙梦因改曰懐梦草　述异记桂林有睡草见之令人睡一名醉草一名嬾妇箴`】　息鸡　起鹿【`五代史契丹褭潭有息鸡草味羙而本大马食不过一本而饱　杂爼天名精一名鹿活草宋元嘉中刘射一鹿剖五脏以此草塞之蹶然而起怪而防草复倒如此三度宻以此种之多主伤折俗呼为刘草`】　向暗　依隂【`杜阳编唐顺宗即位拘弥国贡变昼草类芭蕉可长三尺一茎千叶树之则百歩内昏黒如夜始藏于百寳匣中上见而怒曰此背明向暗之物何贵之有并匣焚之潘岳闲居赋蘘荷依隂时藿向阳`】　迎风　积雪【`刘禹锡诗铜驼陌上迎风草又琼州出知风草丛生若藤蔓土人视其节以占一岁风候每一节则一风无节则无风　杂俎地钱草叶圆茎细蔓生溪涧边一曰积雪草亦曰连钱草`】　羊刺　龙刍【`北史高昌国有草名羊刺其上生铃味甚嘉羙下详草二`】　江南长　塞外衰【`邱迟与陈伯之书暮春三月江南草长　李陵与苏`】  

【`武书凉风九月塞外草衰`】　能使驰走　留与醉眠【`孔帖孙甑生有道术能使草为人骑之驰走　唐郑谷诗香轮莫辗青青破留与游人一醉眠`】　如有意　不知名【`文选诗春草如有意罗生玉堂隂　杜甫诗春草不知名蒙茸被逺汀又刘原父诗春草绵绵不可名水边原上乱抽荣似嫌车马繁华处才入城门便不生`】  

草四  

原具卉【`百草具卉`】　不植【`见草一`】　滋蔓【`左传无使滋蔓蔓难圗也`】　不实烧薙　采撷　丰草【`幽草`】　茂草【`鞠为茂草`】　农夫务去【`周任`】  

【`有言曰见恶如农夫之务去草芟夷蕴崇之絶其根夲勿使能植`】　薙氏掌芟【`周礼薙氏掌芟草`】　何草不黄【`诗`】　宿草不哭【`朋友之墓有宿草而不哭宿草陈根也`】蓼蓼者莪【`匪莪伊蒿`】　楚楚者茨【`棘貎`】　行水利【`季夏烧薙行水利以杀草`】生池塘【`池塘生春草`】　生而成带【`见草二`】　结以酬恩【`魏颗嫁先`】  

【`人之妾及战见老人结草以亢杜回夜梦曰予所嫁妇人之父也尔用先人之治命予是以报`】　青青河畔草　离离山上苖　不絶根而能植　必滋蔓而难图　增王孙草【`见草一`】　仙人草【`见谢惠连赞`】　无风独揺【`水经魏兴锡义山多生薇蘅草其草有风不偃无风独揺`】　望月则舒【`杂爼望舒草出扶支国草红色叶如莲见月出则舒月没则卷故曰望舒`】　食之已瘿【`山海经天帝之山有草状如葵臭如蘼芜名曰杜蘅食之已瘿`】　佩之已疠【`山海经浮山有草麻叶方茎赤花黒实臭如蘼芜名曰薰草佩之可以已疠`】  

草木【`附`】  

原渐苞【`见禹贡注渐进长苞丛生`】　甲坼【`易曰百果草木皆甲坼`】　夷芟【`周官薙氏`】树艺【`司徒职云毓草木也`】　溃茂【`诗如彼草木莫不溃茂`】　黄落【`礼草木黄落斧`】  

【`斤入山林`】　神助【`苻坚伐晋晋谢御之会稽王道子祷于钟山求助至时坚见八公山草木皆是人形遂败若神之助也`】　天时【`周礼草木有时以生有时以死此谓天时也`】　草木之滋【`礼曰防有疾食肉饮酒必有草木之滋焉以为姜桂之谓也`】　草木不长【`礼土敝则草木不长`】增荟蔚【`荟兮蔚兮南山朝隮谓盛多貎`】　夭乔【`书厥草惟夭厥木惟乔`】　繇条  

【`又厥草帷繇厥木帷条`】　零落【`草曰零木曰落`】　不毛【`楚词不毛之地草木不生也`】灌莽【`木丛曰灌草深平曰莽`】　灵草神木　晻暧　茏　节解丛薄　揺落变衰　蔓草萦骨　拱木敛魂【`江淹恨赋`】  

緑缛【`草木香也`】  

草五  

原诗古诗曰四顾何茫茫东风揺百草　又曰新树兰蕙葩杂用杜蘅草终朝采其华日暮不盈抱采之欲遗谁所思在逺道　又曰穆穆清风至吹我罗裳裾青袍似春草草长条风舒　又曰青青陵中草倾叶晞朝日阳春被惠泽枝叶可揽结　魏刘桢诗曰青青女萝草上依髙松枝幸防庇养恩分惠不可赀风雨虽急疾根株不倾移　梁元帝细草诗曰依阶疑緑藓傍渚若青苔漫生虽欲徧人迹会应开　丘迟玉堦春草诗曰发溜始参差扶堦方沃若杂叶半藏蜻丛花未隐雀葳蕤乱碧紫苍黄间浓薄　陈刘删咏青草诗曰雨淋三春叶风传十歩香暎袍怜色重临书喜带长　增唐崔国辅长信草诗曰长信宫中草年年愁处生时侵朱履迹不使玉阶行　顾况春草謡曰春草不解行年年上东城正月二月色绵绵千里万里伤人情　陆贽赋得御园芳草曰隂隂御园里瑶草日光长靃靡含烟雾依稀带夕阳雨余荑更宻风暖蕙初香拥仗縁驰道乗舆入建章湿烟揺不散细影乱无行恒恐韶光晩何人辨早芳　万侯造赋得龙池春草曰暖积龙池緑晴连御苑春迎风茎未偃裛露色犹新苒苒分堦砌离离杂荇苹细丛依逺渚疎影落轻沦迟引萦花蝶偏宜拾翠人那怜献赋者惆怅及兹辰　白居易赋得古原草送别曰离离原上草一岁一枯荣野火烧不尽春风吹又生逺芳侵古道晴翠接荒城又送王孙去萋萋满别情　郑谷曲江春草曰花落江堤簇晓烟雨余草色逺相连香轮莫辗青青破留与游人一醉眠　又省试春色碧色曰苌血染新含露满江滨想得寻花径应迷拾翠人窗纱迎拥砌簪玉妬成茵天借新晴色云饶落日春岚光垂处合睂黛看时颦愿与仙桃比无令惹路尘　陈陶赋得池塘生春草曰谢公遗咏处池水夹通津古徃何人在年年草自春色宜波际緑香异雨中新今日青青意空悲行路人　宋杨万里春草曲诗曰散雪枝头寒已老平芜一夜铺春草江梅着子怯东风花落满庭浑不埽　明杨基春草诗曰嫩緑柔香逺更浓春来无处不茸茸六朝旧恨斜阳里南浦新愁细雨中近水欲迷歌扇緑隔花偏衬舞裠红平川十里人归晩无数牛羊一笛风　李昂妻陈氏咏春草诗曰无人种春草随意发芳丛緑徧郊原外青回逺近中羃烟粘落絮和雨榇残红不解王孙去凄凄对晩风  

原赋晋傅紫华赋曰紫华一名长乐华旧生于蜀其东界特饶中国竒而种之余嘉其花纯耐久可歴冬而服故与友生各为之赋有遐方之竒草禀二气之纯精仰紫微之景曜因令色以定名刚茎劲立纤条繁列从回风以揺动纷兰畅而蕙洁蔚青葱以増茂并含华而未发于是散緑叶秀紫荣蕴若芝草之始敷灼若百枝之在庭独参差以照耀何光丽之杂形涣涣昱昱而夺人目精下无物以借喻上取象于朝霞妙万物而比艳莫兹草之可嘉　梁萧子晖冬草赋曰有闲居之蔓草独幽隠而罗生对离披之苦节反防葳而有情若夫火山灭焰汤泉沸防日悠而少色天隂霖而四下于时直木先摧曲蓬多陨众芳摧而萎絶百卉飒以徂尽未若兹草凌霜自保挺秀色于氷涂厉贞心于寒道已矣哉徒抚心其何益但使万物之后凋夫何独知于松柏沈约愍衰草赋曰愍衰草衰草无容色憔悴荒径中  

寒荄不可识昔时兮春日昔日兮春风衔花兮佩实垂緑兮散红岩陬兮海防氷多兮霰积布绵宻于寒臯吐纤疏于危石雕芳卉于九衢霣灵茅之三脊风急崤道难秋至客衣单既伤檐下菊复悲池上兰飘落逐风尽方知岁早寒流萤暗明烛鴈声断裁续霜夺茎上紫风销叶中緑秋鸿兮疏引寒鸟兮聚飞径荒寒草合草长荒径微园庭渐芜没霜露日霑衣　增唐苏颋长乐花赋曰夫长者以短长之形度其长则至羙夫乐者以哀乐之类同其乐则至喜长也乐也吾安得而间之嘉纤植之并用伟令名兮在兹徒见其丰族苯防髙标璀璨茎丹外而缟中叶缥分以红贯缀緑颖之重疉索紫蕤之烂漫廹而象之君子其常或微或章耸危冠兮缨若绶黙退静其何望逺以意之佳人欲翔煌煌重罗绮兮扑瑶翠蹇来思而未尝匪以幽兮自直匪以直兮自藏匪以晩兮自耀匪以耀兮自强文浊露之均洒庇清舒之泛光本无嫌于散地甘有寓于殊方然则太液初满上林新霁防茸灼烁万品千计揺瑞色而涵芝杂竒葩而转蕙孰与夫玉堂金阁之徧赏白日青春之特丽岁不与兮时向阑风萧萧兮夜漫漫宾逺鸿于沙塞呌离鹤于江干君曽不见三月华矣尽林间之槁木千霜陨矣亦庭下之枯兰懿此常度凌于早寒假春期而不采虽秋令而不残冲雨霰之飞薄任云山之险难芳弗珍于靃靡节恒慕于檀栾吾则知树背之奚托倾心之可安如后凋之是贵罔独立其谁观文学掾起而为乱曰白露瀼瀼何草不黄紫华灼灼生君之堂彼不伐兮秋自翳时或珍兮君是惠彤庭赫兮朱草骈交屈轶兮友宾连伊榛莽而荒些君曷为而赋防　宋吴淑草赋曰春草生兮萋萋王孙游兮不归吐芳烈縁臯被厓暮春江南之思凉风塞外之悲通神明者蕴藻彰瑞应者苬芝指东门以沤菅陟南山兮采薇尔其卬有防苕湿有苌楚采蓝未及于一襜树蕙俄滋于百畆苜蓿懐风而披靡蘘荷依隂而繁茂葛覃既施于中谷兰生亦罗乎堂下彼茁者蓬一发五豵不其书带晋阳屏风道胜而何慙藜杖德茂而方见蒿宫芟之既逢于薙氏尝之亦自于神农则有海上余粮井边扶老讶道茀之难行叹墙茨之不埽萱徒树背荃寜察情经幽兰兮延伫餐秋菊之落英闻杀人于钩吻益寿于黄精济隂讶其兵状八公骇于人形畏秋霜之晓坠惧鶗鴂之先鸣至于生君子之邦喻小人之德茂彼崦山饶兹兰泽或当风不偃或不扶自直原上动离离之思河畔恱青青之色昼尔于茅宵尔索绹或文如虉绶或色似青袍或纫兰以为佩或服艾而盈腰至如臧文之妾织蒲伯有之门生莠闻景天之戒火识包茅之缩酒若夫布帛之异纶组之殊扈江蓠与辟芷畦留夷与掲车池塘得惠连之梦蓬蒿侵仲蔚之居骆越之菌云梦之防葰姜既已香口芣苢亦闻宜子据蒺藜而难以求安采葑菲而不遗下体蓂荚屈轶之祥阔达华苹之瑞酿酒瑶琨之域饲马吉云之地葵有衞足之称藿有向阳之意斯品类之繁多故云百卉  

原赞□卞敬宗懐香赞曰有卉惟翠因实制名蒙蒙緑叶荏苒弱茎寄芬微风寓秀闲庭懐而芳之为翫于情宋谢惠连仙人草赞曰余之中园有仙人草焉春颖  

其苖夏秀其英秋有贞实冬无雕色可谓贯四时而不改者也既嘉其名而羙其质染笔作咏庶以摅述云园有嘉草名曰仙人华华炜炜莫莫臻臻颖发炎暑苗秀和春竒尔灵质乃植中林  

原序晋嵇康懐香赋序曰余以太簇之月登于歴山之阳仰眺崇冈俯察幽坂及覩懐香生楚之间曽见斯草植于广厦之庭或被帝王之囿怪其遐弃遂迁而树于中堂华丽则殊采婀娜芳实则可以藏之书又感其弃本髙崖委身阶庭似傅说显殷四叟归汉故因事义赋之  

芝一  

原尔雅曰菌芝也　增又曰芝一歳三华　神农芝论曰山川云雨五行四时隂阳昼夜之精以生五色神芝皆为圣王采择焉　原说文曰芝神草也　本草经曰赤芝一名丹芝黄芝一名金芝白芝一名玉芝黒芝一名芝紫芝一名木芝　增格物论曰芝瑞草也土气和则生有五色黄者为喜黒者为恶　原瑞应图曰芝英者王者亲延耆养老有道则生　孝经援神契曰德至于草木则芝草生　又曰善养老则芝茂　春秋运斗枢曰瑶光得陵出黑芝　抱朴子曰芝有石芝木芝草芝肉芝菌芝百许种玉脂芝如水精得而末之以无心草汁和之须防成水服一升得千岁　增又曰赤者如瑚白者如截肪黑者如泽漆青者如翠羽黄者如紫金而皆光明洞彻如坚氷也晦夜去芝三百歩便望见其光矣　原又曰石桂英芝名生岩穴中似桂树而实石也　又曰木芝者松脂沦地千岁化为茯苓茯苓万岁其上有小木状似莲花其名曰木威喜芝夜视有光持之甚滑烧之不然带之辟兵　又曰七明九光芝皆石也生临水之髙山石崖之间状如盘椀不过径尺以还　又曰肉芝者谓万岁蟾蜍头上有角颔下有丹书八字体重以五月五日中时取之隂干百日以其足画地即为流水带其左手于身辟兵若敌人射己者弓弩矢皆返还自向也　又曰青云芝生于名山之隂大青石间青盖三重上有云气覆之味辛甘以隂干食之令人寿千岁不老能乘云通天见鬼神　又曰黄龙芝生于神山之中状如黄龙味辛甘以四时采隂干治食日一合寿万岁令人光泽　又曰金兰芝生于名山之隂金石之间上有水盖茎出入秋旬求之饮其中水寿千岁耳目聪明　又曰龙仙芝状似升龙之相负叶为鳞其根则如蟠龙服一株则寿千歳　又曰珠芝其茎黄其叶赤其实如李而紫色二十四枚輙相连而垂如贯珠也　又曰朱草芝九曲曲有三叶三实　又曰行山中见小人乘马车长七八寸者肉芝生取服即僊又曰苍山岑石之中赤云之下状如人竖竖如连鼔其色如泽以夏采之隂干食之令人乘云龙上天观见八极通见神明延寿万年　又曰月芝生于名山之隂昆仑之山大谷源泉金石之中　又曰山芝者韩众所食也与天地相极延年寿通神明矣　又曰火芝常以夏采之叶上赤下茎青赤松子服之常在西王母前随风上下徃来东西　又曰人芝生名山之隂青盖白茎干治食日半合则使人寿入水可久也　又曰月精芝秋生山阳石上茎青上赤味辛苦盛以铜物十月食之寿万岁　又曰黑芝生于名山之隂大谷中白盖赤茎味甘秋采之隂干日食令人身轻齿坚与天地无极　又曰火芝生于名山之阳其色黄泽大如车盖　又曰金芝生于金石之中无盖青茎味甘辛以秋取隂干治食令人身有光寿万岁　又曰万年芝令人不老延年九千　又曰夜光芝出于名山之隂大谷源泉中金石间上有浮云翔其上有五色有目如两日　又曰白云芝生于名山之隂白石上有白云覆之白盖二重味辛甘小苦以秋采之隂干治食令人身轻齿坚　又曰金芝生于山无盖青茎隂干治食日一合不中风雷令人色光泽也　又曰云母芝生于名山之隂青盖赤茎味甘以季秋竹刀采之隂干治食使人身光寿千岁醮以牛脯　又曰华芝生于名山之阳及出央山大谷源泉水中赤盖白茎上有两叶三实　又曰鬼芝青盖长茎隂干屑之日食五合所见神明令人长生　汉武内传曰西王母之仙上药有大真红芝草　增博物志曰名山生神芝不死之草上芝为车马形中芝为人形下芝为六畜形　广异记曰仙都有芝圃悉种灵芝或如车骑或如华盖或如楼阁或如飞鸟五色　拾遗记曰昆仑山九层有芝田蕙圃羣仙种耨焉　原淮南子曰巫山之上从风纵火紫芝与萧艾俱死　增又曰稻生于水而不能生于湍瀬之间芝生于山而不能生于盘石之上　离骚曰采三秀兮于山间  

芝二  

增抱朴子曰蔡诞求仙三年饥冻还家欺家云吾为老君守视斑龙与诸仙博戏忽输此龙为此罪见责送昆仑山下芸锄芝草三四顷皆生细石中多荒秽治之勤苦不可论法当十年乃得原会偓佺子王乔诸仙来接按行吾守请之并为吾作力且自放归当更自修理求去　原汉书曰武帝元封二年诏曰甘泉宫中产芝九茎连叶上帝博临不异下房其赦天下赐云阳都百户牛酒作芝房之歌　又曰宣帝神雀元年金芝九茎产于涵德殿铜池中　仲长子曰哀帝时有异物生于长乐宫延年廏后东庑树及永巷南园合欢树议者以为芝草　增东观汉记曰明帝永平七年公卿以芝生前殿表贺奉觞上寿　原论衡曰建初三年零陵泉陵县女子博宁宅内生芝五夲长者尺四寸短者七八寸叶茎紫色盖紫芝也太守沈酆遣门下掾奏献皇帝恱怿赐钱衣诏会公卿郡国上计吏皆以芝草告示天下续汉书曰章帝建初五年零陵献芝草　古今注曰章帝元和二年芝生沛如人冠又生章武如人抱三子状增东观汉记曰桓帝建和元年芝生中黄藏府　原  

又曰光和四年郡国上芝草英　増宋书曰顺帝升明二年临城县生紫盖黄里芝芝歴时质色不变　拾遗记曰大业七年六月东都永康门内会昌门东生芝草百二十茎武贲郎将段文操留守画图奉表进　唐书曰贞观中安礼门御榻产灵芝五茎　又曰贞观中太子寝室中产素芝十四茎并为龙兴鳯翥之形　又曰天宝中有玉芝产于大同殿之柱础一夲两茎神光照于殿　又曰上元中含辉院生金芝又延英殿御座生玉芝一茎三花肃宗御制玉灵芝诗　杂爼曰武宗起望仙台空中生灵芝二株色同红玉　邵氏闻见录曰仁宗降诞章懿后榻下生灵芝一本四十二叶以应享国四十二年之瑞云　新唐书曰崔希乔以孝友称丁内忧哀毁过礼为郑县丞芝草生所居堂一宿而葩盖盈尺　又曰杜荀鹤庭前椿树生二芝明年及第因名之曰科名草　宋史曰徽宗政和中蕲州产芝徧境计黄芝一万一千六百夲内一本紫色九干尤竒　古今诗话曰宣和间王将明赐第以梁生芝草为奏车驾临幸适久雨梅润芝坠地京师为十七字诗曰相公新赐第梁上生芝草为甚脱下来胶少  

芝三  

增商岭　谢庭【`史记四皓避秦入商山采芝而歌　谢车骑曰譬之芝兰玉树欲使生阶庭`】铜池　琼田【`上见芝二　黄山谷诗子瞻寄胡道士玉芝一名琼田草`】　燕胎  

凤脑【`杂爼句曲山有神芝五种第一名龙仙第二名参成第三名燕胎第四名夜光第五名玉科　又曰仙经言穿地六尺以镮实一枚种之灌以黄水五合以土坚筑之三年生苗如匏实如桃名凤脑芝又有五德芝如车马`】　朱柯　翠羽【`张衡赋濯灵芝于朱柯按朱柯芝草茎也　下见神农论`】　含气　延年【`孙绰天台赋五芝含气而晨敷　瑞应记食芝则延年不终与真人同`】　博宁宅中　九龄坐侧【`上见芝二　唐张九龄以母防解任居忧毁不胜哀有紫芝产于坐侧白鸠白雀巢庭树`】　龙兴鳯翥　蟠错蝉联【`上见芝二　唐李绅诗灵根蟠错呈天瑞宝叶蝉联表地祥`】　紫藤赤箭　云母月精【`东坡诗序夜梦游人家开西堂门有小园古井井上有苍石石上生紫藤如龙蛇枝叶如赤箭主人言此石芝也　山堂肆考昔羊愔梦入洞府有一物飞去神人曰此青云芝也又有七明芝九光芝云母芝月精芝龙仙芝万年芝金兰芝`】  

芝四  

原三秀【`煌煌灵芝一年三秀`】　九茎　汉代歌【`见芝二`】　松子服【`火芝赤松子服之`】　生隈【`芝兰菌蠢生其隈`】　万年【`芝名`】　两日【`夜光芝有目如两日`】云气【`青云紫云气覆之`】　瑶光　九光【`九曲`】　五色【`两叶三实`】　似  

桂树【`桂英芝`】　如莲花【`木芝名曰木威喜芝`】　泉陵献【`论衡`】　铜池产【`汉书`】　乘车马【`肉芝`】　返弓矢【`肉芝`】　白云覆【`白云芝`】　浮云翔【`夜光芝`】　状如盘梡【`九光芝`】　大如车盖【`火芝`】　产甘泉宫产涵德殿【`并汉书`】　生合欢树【`仲长子`】　生名山隂【`抱朴子`】带之辟兵　服之不老　垂如贯珠【`紫朱芝`】　竖如连鼔【`赤云芝`】　灵芝　神芝　增一本两茎【`见芝一`】　三榦九枝【`见神芝赞`】　延英御座　安礼御榻【`并唐书`】  

芝五  

原诗梁庾肩吾芝草诗曰踟蹰玩芝草淹留攀桂丛桂丛方偃蹇芝叶正玲珑如龙复如马成阙复成宫黄金九华盖紫茎六英通隐士苍山北神仙海穴东随舟聊变水独揺不须风　增唐肃宗御制玉灵芝诗曰玉殿肃肃灵芝煌煌重英发秀连夜分房紫微间采白蕣呈色载启瑞图庶符皇极放此灵质贲其王猷神惟不爱永荷天休　李义府咏宣政殿芝草诗曰明王敦孝感寳殿秀灵芝色带朝阳净光涵雨露滋且标仙德重更引国恩施圣祚今无限微臣乐未移　宋苏轼咏芝诗曰空堂明月清且新幽人睡息来初匀了然非梦亦非觉有人夜扣祈孔宾披衣相从到何许朱阑碧井开琼户忽惊石上堆龙蛇玉茎紫笋生无数铿然散折青瑚味如蜜藕和鸡苏  

增歌汉四皓紫芝歌曰莫莫髙山【`一作漠漠商洛`】深谷逶迤紫芝可以疗饥唐虞世逺吾将何【`一作安`】归驷马髙盖其忧甚大富贵之畏人兮不若贫贱之肆志【`一作富贵而畏人不若贫贱而轻世`】　武帝芝房歌曰齐房产草九茎莲叶【`齐读曰斋`】宫童効异披图按牒元气之精回复此都蔓蔓日茂芝成灵华　班固灵芝歌曰因露寝兮产灵芝象三德兮瑞应图延寿命兮光此都配上帝兮象太微参日月兮光辉  

增表唐崔融贺天后殿中芝草生表曰德合天地仁之所及也深道贯神明孝之所寘也极故有元功肸蠁灵命氤氲瑶光发辰象之精金色吐隂阳之秀伏帷天后化含万物训正六宫天下被涂山之音海内仰河洲之教芝英绕殿蹔疑王母之台灵草成田聊比宓妃之馆霑霈雨露之津揺动风云之气斜临网树分贝叶而重开近对沦池接莲花而倒下岂与夫生于石室空傅好道之言产自珠宫徒事不经之说滥承天祚多慙国本始钦涧之祥更喜黄云之地颂声无辍在郊庙而方传御膳有凭俯神仙而何逺  

原赞魏缪袭神芝赞曰靑龙元年神芝产于长平之习阳其色丹紫其质光耀其长尺有八寸五分其本围三寸有三分别为三干分为九枝散为二十六茎围则一寸九分叶径二寸七分其干洪纤连属有似瑚之形其吐柯载叶祥眀蠲絜考图按牒盖美乎所同于前代者矣　又神芝赞【`失名`】古瑞命记曰王者慈仁则芝生采食之则延年不终与真人同又神农氏论芝云山川云雨五行四时隂阳昼夜之精以生五色神芝皆为圣王休祥焉自汉孝武显宗世号隆盛而元封永平所纪神芝方斯蔑如也且其枝干条茎本末相承乃协于天官之数非神明其孰为此哉推其类象则蓂荚之植阶庭箑蒲之生庖厨视匹灵矣乃诏御府匮而藏之且画其形遂以名园为之赞曰帝德允臻厨不难致煌煌神芝吐葩荣曩披其图今握其形永章遐纪载之颂声  

兰一  

原说文曰兰香草也　增本草曰兰一名水香俗呼燕尾香煑水以疗风又名香水兰四时常青花黄有春芳者为春兰色深秋芳者为秋兰色淡移植小槛中置座右花开时满室尽香与他花香又别　图经曰兰山在蜀叙州兰生于深林石间尤多有春兰秋兰崇兰鳯尾兰竹兰石兰春兰花生于叶之下崇兰花生于叶之上原易曰同心之言其臭如兰　增毛诗曰士与女方  

秉蕳兮即兰香草也　原礼记曰妇人或赐之兰则受而献诸舅姑　家语曰芝兰生于深林不以无人而不芳君子修德立道不为困穷而改节　增又曰与善人居如入芝兰之室久而不知其芳　原文子曰日月欲明浮云盖之丛兰修发秋风败之　又曰兰芷不为莫服而不芳君子行道不为莫知而止　孙卿子曰民之好我芬若椒兰　增淮南子曰男子树兰美而不芳继子得食肥而不泽情不相与徃来也　原楚词曰旣滋兰之九畹兮　增又曰户服艾以盈腰兮谓幽兰其不可佩　原又曰纫秋兰以为佩　增又曰沅有芷兮澧有兰思君子兮未敢言　原又曰秋兰兮蘼芜罗生兮堂下緑叶兮紫茎芳菲兮袭予　增又曰浴兰汤兮沐芳泽　原又曰秋兰兮靑靑緑叶兮紫茎　增又曰懐兰英兮把琼若　又曰疏石兰兮以为芳【`王逸曰石兰香草疏布也`】　汉武帝秋风辞曰兰有秀兮菊有芳怀佳人兮不能忘  

兰二  

原琴操曰猗兰操者孔子所作也孔子防诸侯莫能仕自衞反鲁隐谷之中见香兰独秀喟然叹曰夫兰当为王者香今乃独茂与众草为伍乃止车援琴鼔之自伤不逢时托辞于香兰云　左传曰郑文公有贱妾曰燕姞梦天使与己兰曰余为伯鯈余而祖也以是为而子兰有国香人服媚之文公与之兰而御之辞曰妾不才幸而有子将不信敢徴兰乎公曰诺生穆公名之曰兰增晏子曰曽子将行晏子送之曰君子赠人以轩不  

若以言吾请以言乎夫兰本三年而成湛之苦酒则君子不近庶人不佩湛之糜醢而价匹马矣非兰本美也所湛然也愿子之必求所湛　越絶书曰句践种兰渚山【`注云渚山王右军兰亭是也今会稽山兰花甚盛`】　汉记曰汉尚书郎每进朝懐香握兰口含鸡舌香　典畧曰曹操杀杨修曰芳兰当门不得不除　原蜀志曰先主杀张裕诸葛亮救之先主曰芳兰当门不得不锄　语林曰谢太傅问诸子侄曰子侄何预人事而政欲使其佳诸人莫有言者车骑荅曰譬如芝兰玉树欲使生阶庭　增罗含别传曰罗含致仕还家庭中忽兰桂丛生人以为德行之感世说曰毛元字伯成负才气常称宁为兰摧玉折不  

作萧敷艾荣　梁书曰武帝平建业朝士皆拜谢覧长揖而已意气闲雅武帝目送良久谓徐勉云觉此生芳兰竟体想谢庄正当如此　隋遗录曰炀帝在江都徃徃为妖祟所惑尝游吴公宅鸡台恍惚间与陈后主遇舞女数十罗侍左右中一人迥美帝屡目之后主云即丽华也乃以緑文测海蠡酌红粱新醖劝帝帝欢甚因请丽华舞玉树后庭花后主问萧妃何如此人帝曰春兰秋菊各一时之秀也　旧唐书曰长寿二年裴子余为鄠县同列李朝隐程行谌皆以文法著称子余独以词学知名或问雍州长史陈崇业三人优劣崇业曰譬之春兰秋菊俱不可废　宋稗史曰罗畸元祐四年为滁州刺史明年治廨宇于堂前植兰数十本为之记曰予之于兰犹贤朋友朝袭其馨暮撷其英欈书就观引酒对酌  

兰三  

增作操　赋诗【`上详兰二　唐孙逖为集贤院修撰宰相萧嵩会百官赋兰诗继雅颂休使逖为序`】　入室　当门【`上详兰一下详兰二`】　灵德　髙标【`上见顔师古幽兰赋向子諲词緑玉丛中紫玉条幽光疎淡更香饶不将红粉污髙标空谷佳人宜作伴贵游公子不能招小窗`】  

【`相对读离骚`】　防玉池　养绮石【`上见傅赋　汗漫录王维贮蕙兰必黄磁斗养以绮石累年弥盛`】　如美人　似君子【`东坡题杨次公春兰诗春兰如美人不采羞自献黄山谷修水记兰似君子蕙似士大夫`】  

兰四  

原燕梦　谢庭【`并详前二`】　纫佩【`见楚词`】　防池【`见傅诗`】　緑叶紫茎【`并详前一`】　丹颖　缥蔕【`左思齐都赋曰其草则有杜若蘅菊石兰芷蕙紫茎`】  

【`丹颖缃叶缥蔕`】　为佩【`见楚词`】　当门【`详前二`】　十歩【`说苑十歩之内必有芳兰`】九畹【`楚词`】　秋芳【`古诗兰以秋芳`】　风汜【`楚词光风转蕙汜崇兰`】　兰亭  

【`晋永和九年王羲之集羣贤防稽山隂之兰亭`】　兰臯【`古诗清露被兰皐`】　王者香【`琴操`】善人室【`家语`】　香自焚【`兰以香而自焚`】　刈而卒【`左传郑穆公有疾曰兰死`】  

【`吾其死乎此吾所以生也刈兰而卒`】　旣穷谷【`穷谷旣芳兰`】　生深林【`芝兰`】　郎官在握【`郎官握兰芳香`】　孝子循陔【`诗序南陔美孝也曰循彼南陔言采其兰以为佩也`】执修禊【`韩诗三月上巳桃花水下时浴于溱洧水执兰修禊祓除不祥`】　受献舅姑  

【`礼记`】　幽兰　芳兰　春兰　秋兰　增幽客【`花谱兰为幽客`】芳友【`曽端伯取友于十花兰为芳友`】  

兰五  

原诗后汉郦炎兰诗曰灵芝生河洲动揺因洪波秋兰荣何晩严霜悴其柯哀哉二芳草不植太山阿　晋傅咏秋兰诗曰秋兰防玉池池水清且芳双鱼自踊跃两鸟时回翔　梁孝元帝赋得兰泽多芳草诗曰春兰本无艳春泽最葳蕤燕姬得梦罢尚书奏事归临池影入浪从风香拂衣当门已芬馥入室复芳菲兰生不择径十歩岂难稀　后梁宣帝咏兰诗曰折茎聊可佩入室自成芳开花不竞节含秀委微霜　陈张正见赋新题得兰生野径诗曰披襟出兰畹命酌动幽心锄罢还开路歌喧自动琴华灯共影落芳杜杂花深莫言闲径里遂不断黄金　唐太宗咏芳兰诗曰春晖开紫苑淑景媚兰汤映庭含浅色凝露浮光日丽参差影风和轻重香会湏君子折佩里作芬芳　增李峤咏兰诗曰虚室重招寻防言契断金英浮汉家酒雪洒楚王琴广殿轻香发髙台逺吹吟河汾应擢秀谁肯访山隂　张九龄悲秋兰诗曰幸得不锄去孤苖守旧根无心羡防蓄岂欲近名园遇赏宁充佩为生莫碍门幽林芳意在非是为人论　李白兰诗曰孤兰生幽园众草共芜没虽照阳春晖复悲髙秋月飞霜早淅沥緑艳恐休歇若无清风吹香气为谁发　又曰兰生不当户别是闲庭草夙被霜雪欺红荣已先老谬接瑶华枝结根君王池顾无馨香美叨沐春风吹临风若可佩卒岁常相随僧无可兰诗曰兰色结春光氛氲掩众芳过门阶露叶寻泽径连香畹静风吹乱亭秋雨引长灵均曽采撷纫佩桂荷裳　崔涂幽兰诗曰幽植众宁知芬芳只暗持自无君子佩未是国香衰白露沾常早春风到毎迟不如当路草芳馥欲何为　宋朱子秋兰诗曰秋兰递初馥芳意满中襟想子空斋里凄凉楚客心夕风生逺思晨露洒中林颇忆孤根在幽期得重寻　又曰秋至百草晦寂寞寒露滋兰臯一以悴芜秽不能治端居念离索无以遗所思愿言托孤根岁晏以为期　杨万里兰诗曰雪径偷开浅碧花氷根乱吐小红芽生无桃李春风面名可山林处士家政坐国香到朝市不容霜节老云霞江蓠蕙圃非吾耦付与骚人定等差　明宋濂兰花篇曰阳和煦九畹晴芬溢青兰潜姿发麝幽蘤凝紫檀緑萝托芳邻白谷挹髙寒元圣未成调湘累久长叹菉葹虽外蔽贞洁终能完岂知平生心卒获君子观杂以青瑶芝承以白玉槃灵风晓方荐清露夜初漙此时不见知骈罗混荒菅春风桃李花烂若霞绮攅徒媚夸毗子千金买歌欢弃之不彼即要使中心安愿结媺人佩把玩日防餐  

增操唐韩愈拟猗兰操曰兰之猗猗其香不采而佩于兰何伤今天之旋其曷为然我行四方以日以年雪霜贸贸荠麦之茂子如不伤我不尔觏荠麦之茂荠麦之有君子之伤君子之守　明宣宗拟猗兰操曰兰生幽谷兮其芳贤人在野兮其道则光嗟兰之茂兮众草为伍于乎贤人兮汝其予辅  

原赋陈周让山兰赋曰爰有奇特之草产于空崖之地仰鸟路而裁通视行踪而莫至挺自然之髙介岂众情之服媚宁纫结之可求垂延伫之能洎禀造化之均育与卉木而齐致入坦道而销声屏山幽而静异独见识于琴台窃逢知于绮季　唐顔师古幽兰赋曰惟奇卉之灵德禀国香于自然洒嘉言而擅美拟自操以称贤咏秀质于楚赋腾芳声于汉篇冠庶卉而超絶歴终古而弥传若乃浮云卷岫明月澄天光风细转清露微悬紫茎膏润緑叶水鲜若翠羽之羣集譬彤霞之竞然感覊旅之招恨狎寓客之留连旣不遇于擥采信无忧乎剪伐鱼始陟以先萌鶗虽鸣而未歇愿擢颖于金陛思结防乎玉池泛旨酒之十醖耀华灯于百枝　增杨烱幽兰赋曰惟幽兰之芳草禀天地之纯精抱青紫之奇色挺龙虎之嘉名不起林而独秀必固本而丛生尔乃丰茸十歩绵连九畹茎受露而将低香从风而自逺当此之时丛生正滋美庭闱之孝子循南陔而采之楚襄王兰台之宫零落无丛汉武帝猗兰之殿荒凉几变闻昔日之芳菲恨今人之不见至若桃花水上佩兰若而续魂竹箭山隂坐兰亭而开宴江南则兰泽为洲东海则兰陵为县隰有兰兮兰有枝赠逺别兮交新知气如兰兮长不改心若兰兮终不移及夫东山月出西轩日晩授燕女于春闺降陈王于秋坂乃有送客金谷林塘坐曛鹤琴未罢龙剑将分兰釭烛耀兰麝氛氲舞防廻雪歌声遏云度清夜之未艾酌兰英以奉君若夫灵均放逐离羣散侣辞鄢郢之南都下潇湘之北渚歩迟迟而适越心郁郁而怀楚徒眷恋于君王敛精神于帝女汀洲兮极目芳菲兮袭予思公子兮不言结芳兰兮延伫借如君章有德通神感灵县车旧馆请老山庭白露下而警鹤秋风髙而乱萤循阶除而下望见秋兰之靑靑重曰若有人兮山之阿纫秋兰兮岁月多思握之兮犹未得空佩之兮欲如何乃抽琴命操为幽兰之歌歌曰幽兰生矣于彼朝阳含雨露之津润吸日月之休光美人愁思兮采芙蓉于南浦公子防忧兮树萱草于北堂虽处幽林与穷谷不以无人而不芳赵元淑闻而叹曰昔闻兰叶据龙图复道兰林引鳯雏鸿归燕去紫茎歇露徃霜来緑叶枯悲秋风之一败与万草而为刍  

## 御定渊鉴类函卷四百九

草部二【`蕙　菊　杜若　蘼芜　郁金　迷迭芸香　藿香　鹿葱　蜀葵　蔷薇　蓝慎火　卷施萱`】  

蕙一  

原广雅曰蕙草緑叶紫花魏武帝以为香烧之　山海经曰天帝之山其下多蕙外山之下其草蕙　楚词曰川谷径复流潺湲光风转蕙汜崇兰　又曰又树蕙之百　又曰薛荔拍兮蕙绸　増黄鲁直曰兰蕙丛生莳以沙石则茂沃之以汤茗则芳  

蕙二  

原诗汉繁钦咏蕙诗曰蕙草生山北托身失所依植根隂崖侧夙夜惧危頽寒泉浸我根凄风常徘徊三光照八极独不蒙余晖葩叶永雕瘁凝露不暇晞百卉皆含荣己独失时姿比我英芳发鶗鴂鸣已哀  

菊一  

原尔雅曰菊治蘠也【`今之秋菊也`】　礼记曰季秋之月菊有黄华　本草经曰菊有筋菊有白菊黄菊菊花一名节花一名傅公一名延年一名白花一名日精一名更生又云隂威一名朱嬴一名女花其菊有两种者一种紫茎气香而味甘美叶可作为真菊一种青茎而大作蒿艾气味苦不堪食名薏非真菊也　増埤雅曰菊本作蘜从鞠穷也花事至此而穷尽也宿根在土逐年生芽茎有棱嫩时柔老则硬髙有至丈余者　原山海经曰女几之山其草多菊　按晋周处风土记曰日精治墙皆菊之花茎之别名也生依水边其华煌煌霜降之时惟此草盛茂九月律中无射俗尚九日而用时之草也　抱朴子曰日精更生周盈皆一菊也而根茎花实异名者或无效者故由不得真菊　又曰刘生丹法用白菊花汁莲花汁樗汁和丹蒸之服一年寿五百嵗又曰菊花与薏苡相似直以甘苦别之耳菊甘而薏  

苦谚所谓苦如薏者也今所有真菊但为少耳　崔寔月令曰九月九日可采菊花　楚词曰朝饮木兰之坠露兮夕餐秋菊之落英　又曰春兰兮秋菊长无絶兮终古　増拾遗记曰背明国有紫菊谓之日精一茎一蔓延及数味甘食者至死不饥渴　终南山五老洞碑曰永寿汉之好畤也出墨菊其色如墨古用其汁以书  

菊二  

増风土记曰汉武帝宫人贾佩兰九日佩茱萸食饵饮菊花酒令人长寿　原风俗通曰南阳郦县有甘谷谷水甘美云其山有大菊水从山上流下得其滋液谷中有三十余家不复穿井悉饮此水上寿百二三十中百余下七八十者名之大夭菊花轻身益气令人坚强故也司空王畅太尉刘寛太尉袁隗为南阳太守闻有此事令郦县月送水二十斛用之饮食诸公多患风皆得瘳　盛之荆州记曰郦县菊花水太尉胡广久患风羸恒汲饮此水后疾遂瘳年近百嵗非惟天寿亦菊延之此菊甘美广后收此菊实播之京师处处传植神仙传曰康风子服甘菊花柏实散乃得仙　名山记曰道士朱孺子服菊草乘云升天　増列仙传曰文賔取妪数十嵗辄弃之后妪老年九十余续见宾年更壮拜泣至正月朝防乡亭西社中宾令服菊花地肤桑寄生松子以益气妪亦更壮复百余嵗　原续晋阳秋曰陶潜九月九日无酒坐宅边丛菊中采摘盈把望见白衣人至乃王遣送酒即便就酌　増唐李适传曰髙宗时适为学士凡天子飨防游幸唯宰相及学士得从秋登慈恩寺浮图献菊花酒称寿　史正志叙曰唐辇下嵗时记九月宫掖间争插菊花民俗尤甚杜牧诗曰黄花插满头　文粹曰陆蒙自号天随子宅荒少墙屋多隙地前后皆树以杞菊春苗恣肥得以采撷供左右杯案及夏五月枝叶老硬气味苦澁旦暮犹责儿童辈掇拾不已遂作杞菊赋　苏东坡集曰东坡守胶西传舍索然不堪其忧日与通守刘廷式循古城废圃求杞菊食之作后杞菊赋  

菊三  

原白华　黄蘃【`呉氏本草曰菊花一名白华　下见卢谌菊赋`】　青柯　紫茎【`上见钟防菊花赋下见嵇含菊花铭`】　糅玉英　耀金华【`上见钟防菊花赋　下见传统妻菊花颂`】　仪鳯集鹓　星罗云布【`上见潘尼秋菊赋下见卢谌菊花赋`】　増丽草　节花【`上见传统妻菊花颂　周子爱莲说菊花之隐逸者也一名节花`】　日精霜杰【`上见菊一　下见苏洵诗`】　香晩节　制頽龄【`宋韩魏公本传公在北门`】  

【`九日燕诸僚佐诗不羞老圃秋容淡犹有黄花晩节香张南轩传先生为江陵数月经行郡圃命采杞菊付之庖人或谓其矫先生曰天壌间孰为正味厚或腊毒淡乃其至惟杞与菊中和所萃验南阳与河西又頽龄之可制`】　裁雪拆金　和霜伴月【`唐罗隐诗雪裁纤蘂密金拆小苞香　唐张贲白菊诗雪映冰姿号玉华寄身都是地僊家有时南国和霜立防处东篱伴月斜`】　似故人比君子【`古诗眼前景物年年别只有黄花似故人　范至能菊谱叙山林好事者或以菊比君子其说以为嵗华婉娩草木变衰乃独灼然秀发傲晲风霜此幽人逸士之操虽寂寥荒寒而味道之腴不改其乐者也`】  

菊四  

原延年【`菊一名延年`】　瘳疾【`荆州记`】　轻身【`风俗通`】　盈把【`详菊二`】赐钟繇【`魏文帝赐钟繇菊一束`】　采陶令　饮酒消灾【`费长房谓桓景`】  

【`九月九日可登髙饮菊花酒以消灾`】　増寿客【`花谱菊为寿客`】　佳友【`曽端伯以菊为佳友`】冷香【`王十朋取庄园卉目为十八香以菊为冷香`】  

菊五  

原诗晋袁崧菊诗曰灵菊植幽崖擢颖凌寒飚春露不染色秋霜不改条　梁王筠摘园菊赠谢仆射举诗曰灵茅挺三脊神芝曜九眀菊花偏可憙碧叶媚金英重九惟嘉节抱一应元贞泛酌宜长久聊荐野人诚　宋鲍昭荅休上人菊诗曰酒出野田稻菊生髙冈草味貌复何竒能令君倾倒玉椀徒自羞为君愧此秋金盖覆牙柈何觧心独愁　唐太宗赋得残花菊诗曰阶蕳凝曙霜岸菊照晨光露浓晞晩笑风劲浅残香细叶雕轻翠圆花飞碎黄还将今嵗色复结后年芳　陈叔达咏菊诗曰霜间开紫蔕露下发金英但令逢采摘宁辞独晩荣　増骆宾王菊诗曰擢秀三秋晩开芳十歩中分黄俱笑日含翠共揺风碎影涵流动浮香隔岸通金翘徒可泛玉斚竟谁同　李峤咏菊诗曰玉律三秋暮金精九日开荣舒洛媛浦香泛野人杯靃靡寒潭侧丰茸晓岸隈黄花今日晩无复白衣来　李白感遇诗曰可叹东篱菊茎疎叶且防虽言异兰蕙亦自有芳菲未泛盈尊酒徒沾清露辉当荣君不采飘落欲何依　刘湾即席赋露中菊曰众芳春竞发寒菊露偏滋受气何曽异开花独自迟晩成犹有分欲采未过时勿弃东篱下看随秋草衰　席防霜菊诗曰时令忽已变行看被霜菊可怜后时秀当此凛风肃淅沥翠枝翻凄清金蕊馥凝姿节堪重澄艳景非淑宁祛青女威愿盈君子掬持来泛樽酒永以照幽独　李端和张尹忆东篱菊诗曰传书报刘尹何事忆陶家若为篱边菊山中有此花卢纶九日陪令公登白楼咏菊诗曰琼尊犹有菊可以献留侯愿比三花秀非同百卉秋金英分蕊细玉露结房稠黄雀知恩在衔飞亦上楼　刘禹锡白菊诗曰家家菊尽黄梁园独如霜莹净真琪树分眀对玉堂仙人披雪氅素女厌红籹粉蝶来难见麻衣拂更香面风揺羽扇含露滴琼浆髙艳遮银井繁枝覆象牀桂丛慙并发梅蕚妬先芳一入瑶花咏从兹播乐章　僧广宣九日菊花咏应诏诗曰可讶东篱菊能知节芳细枝青玉润繁蕊碎金香爽气浮朝露浓姿带夜霜泛杯传寿酒应共乐时康　白居易席上赋白菊诗曰满园花菊郁金黄中有孤丛色似霜还似今朝歌酒席白头翁入少年场　又和钱员外早冬翫禁中新菊诗曰禁署寒气迟孟冬菊初折新黄间繁緑烂若金照碧仙郎小隐日心似陶彭泽秋怜潭上看日惯篱边摘赐酒色偏宜握兰香不敌　李商隐野菊诗曰苦竹园南椒坞边防香冉冉泪涓涓已悲节物同寒雁忍委芳心与暮蝉细路独来当此夕清尊相伴省他年紫云新苑移花处不取霜栽近御筵　宋王十朋九日诗曰佳节逢吹防黄金染菊丛渊眀何处饮三径冷香中　苏洵菊花诗曰骚人足以思香草比君子况此霜下杰清芬絶兰茝气禀金行秀徳僃黄中美古来鹤发翁飱英饮其水但恐蓬藋伤课童加料理　欧阳修咏菊诗曰共坐栏边日欲斜更将金蕊泛流霞欲知却老延龄药百草开时始见花　金元好问野菊诗曰柴桑人去已千年细菊斑斑也自圆共爱鲜眀照秋色争敎狼籍卧疎烟荒畦断陇新霜后痩蝶寒螀晩景前只恐春丛笑迟暮题诗端为发幽妍　眀李夣阳咏菊诗曰不随羣草出能后百花荣气为凌秋健香缘饮露清细开宜避世独立每含情可道蓬蒿地东篱万代名　何景眀咏汝庆宅红菊诗曰红菊开时暮亭亭冠物华亦知颜色好不是艳阳花罗绮娇秋日楼台媚晩霞清香如不改常傍美人家原赋魏钟防菊花赋曰何秋菊之可竒兮独华茂乎凝霜挺葳防于苍青兮表壮观乎金商延蔓蓊郁缘坂被冈缥干绿叶青柯红芒芳实离离晖藻煌煌防风扇动照曜垂光于是季秋初月九日数并置酒华堂髙防娯情百卉雕瘁芳菊始荣纷葩韡或黄或青乃有毛嫱西施荆姬秦嬴妍姿妖艳一顾倾城擢纤纤之素手宣【`一作雪`】皓腕而露形仰抚云髻俯弄芳荣　又云夫菊有五美焉圆花髙悬准天极也纯黄不杂后土色也早植晩登君子徳也冐霜吐颖象劲直也流中轻体神仙食也　晋孙楚菊花赋曰彼芳菊之为草兮禀自然之醇精当青春而潜翳兮迄素秋而敷荣于是和乐公子雍容无为翺翔华林骏足交驰薄言采之手折纤枝飞金英以浮防酒握翠叶以振羽仪伟兹物之珍丽兮超庶类而神竒　潘岳【`一作尼`】秋菊赋曰馨达幽逺光烛隰原招仙致灵仪鳯舞鸾飞茎散叶猗靡相寻垂采炜于芙蓉流芳越乎兰林游女望荣而巧笑鹓雏遥集而弄音若乃真人采其实王母接其葩或充虚而养气或増妖而娥既延期以永寿又蠲疾而弭疴　卢谌菊花赋曰何斯草之特伟渉莭变而不伤超松柏之寒茂越芝英之冬芳浸三泉而结根晞九阳而擢茎若乃翠华云布黄蕊星罗荧眀蒨粲庵蔼猗那　傅【`一作钟防`】菊赋曰布濩河洛纵横齐秦掇以纤手承以轻巾揉以玉英纳以朱唇服之者长寿食之者通神　齐卞伯玉菊赋曰伫寒丘以弥望觌中霜之软菊肇三春而怀芬凌九秋以愈馥不履苦而渝操不在同而表淑伤众花之飘落嘉兹卉之能灵振劲朔以渌含凝露而吐英　増唐杨炯庭菊赋曰日之贞矣于彼重阳菊之荣矣于彼华坊含天地之贞气吸日月之淳光云布雾合箕舒翼张郁兮蔓衍郁兮芬芳珉枝金蕚翠叶红芒其在夕也言庭燎之晢晢其向晨也谓眀星之煌煌尔其万里年华九州春色花灼烁兮如锦草绵连兮似织当此时也和其光同其尘应春光而早植及夫秋星下照金气上腾风萧萧兮瑟瑟霜刺刺兮棱棱当此时也弱其志强其骨独嵗寒而晩登雨还风去天长地久纯黄象于后土故采桑而菊衣轻体御于神仙故登山而菊酒文宾采之而羽化康公服之而不朽东极于是长生南极以之睂寿胡太尉之允诚光辅汉庭万机理三阶平及暮年华发垂肩秋菊落英蠲邪涤瘵于焉永贞钟太尉之家声彞伦魏室道合盐梅功成辅弼降文皇之命修彭祖之术保性和神此焉终吉君章请老嵗久悬车秋风生兮北园夕白露湿兮前阶虚伫闲庭之旷邈对凉菊之扶疎人生行乐孰知其余渊眀觧印退归田野山郁嵂兮万里天苍莽兮四下凭南轩以长歗出东篱而盈把归去来兮夫何为者若此窈窕重闱亘青兮接黄扉深沈大壮通肃成兮连博望乃有邕乡贵族薛县名家共汾河之鼎气同庶子之春华朝游夕处徘徊顾慕叹揺落于三秋伟贞芳于十歩伊纤茎之菲薄荷君子之恩遇不羡池水之芙蓉愿比瑶山之桂树嵗如何其嵗已秋丛菊芳兮庭之幽君子至止怅容与而淹留嵗如何其嵗将逝丛菊芳兮庭之际君子至止聊从容以卒嵗　陆防菊赋曰惟惟菊偕寒互绿或颖或苕烟披雨沐我衣败绨我饭脱粟羞慙齿牙茍且粱肉蔓延骈罗其生实多尔未棘尔菊未莎其如予何其如予何　宋苏轼后菊赋曰吁嗟先生谁使汝坐堂上称太守前宾客之造请后掾吏之趋走朝衙达午夕坐过酉曽杯酒之不设揽草木以诳口对案颦蹙举箸噎呕昔隂将军设麦饭与葱叶井丹推去而不齅怪先生之眷眷岂故山之无有先生忻然而笑曰人生一世如屈伸肘何者为贫何者为富何者为美何者为陋或糠覈而瓠肥或粱肉而墨痩何侯方丈庾郎三九较丰约于梦寐卒同归于一朽吾方以为粮以菊为糗春食苗夏食叶秋食花实而冬食根庶防乎西河南阳之寿原铭晋王淑之兰菊铭曰兰既春敷菊又秋荣芳薰百草色艳羣英孰是芳质在幽愈馨　稽含菊花铭曰煌煌丹菊暮秋弥荣璇蕤圆秀翠叶紫茎诜诜仙神徒食落英　成公绥菊铭曰数在二九时惟斯生  

原颂晋成公绥菊颂曰先民有作咏兹秋菊绿叶黄华菲菲彧彧芳逾兰蕙茂过松柏其茎可玩其葩可服味之不已松乔等福　傅统妻菊花颂曰英英丽草禀气灵和春茂翠叶秋曜金华布濩髙原蔓衍陵阿芳吐馥载芬载葩爰采爰拾投之醇酒御于王公以介睂寿服之延年佩之黄耉文园宾客乃用不朽  

原赞尔雅图赞曰菊名日精布华月仙客薄采何忧华发  

杜若一  

原尔雅曰杜若土卤也　广雅曰楚蘅也　本草经曰杜若一名杜蘅味辛防温久服益气轻身　范子计然曰杜若生南郡汉中　山海经曰天帝之山有草焉状如葵臭如蘼芜名曰杜蘅可以走马【`带香草令人便马或曰马得之健走`】离骚曰采芳洲兮杜若将以遗于下女　又曰杂杜  

蘅与芳芷　又曰山中人兮芳杜若饮石泉兮防松柏  

杜若二  

増潜确类书曰贞观中尚药奏求杜若敕下度支有省郎以谢脁诗云芳洲生杜若乃委坊州贡之本州曹官判云坊州不出杜若应由谢脁诗误画省郎作此判事岂不畏二十八宿笑人耶  

杜若三  

原诗梁沈约咏杜若诗曰生在穷絶地岂与世相亲不愿逢采撷本欲芳幽人  

原赋齐谢朓杜若赋曰冯瑶圃而宣游借幽兰而容与览兹荣之茂恱纷为芳于清籞观夫结根濯色发曜垂英缘春峦以宣布防凉潭而影清  

原颂梁江淹杜若颂曰山中杜若嘉尔翠质不奇不俗载华载实同衔夕露共炯朝日夷陂无二沈冥如一  

蘼芜一  

原本草经曰蘼芜一名薇芜味辛　増尔雅曰蕲茝蘼芜　说文曰江蓠蘼芜也楚谓之蓠晋谓之齐谓之　春秋运斗枢曰维星散为蘼芜　山海经曰洞庭之山其草多蘼芜　原管子曰五沃之土生蘼芜　楚辞曰秋兰兮蘼芜罗生兮堂下緑叶兮素枝芳菲兮袭予　古诗曰上山采蘼芜下山逢故夫　増淮南子曰乱人者若蛇牀之与蘼芜  

蘼芜二  

原广志曰蘼芜香草魏武帝以藏衣中  

蘼芜三  

原赞晋郭璞赞曰蘼芜善草乱之蛇牀不陨其实自别以芳佞人似智巧言如簧  

郁金一  

原说文曰郁金芳草也十叶为贯百二十贯采以煑之为鬯一曰郁鬯百草之英逺方所贡芳物合秬而酿之以降神　増周礼春官上曰郁人掌祼器凡祭祀宾客之祼事和郁鬯以实彞而陈之　原魏略曰大秦国出郁金　増南州异物志曰郁金出罽国　后周书曰波斯国大月氐之别种也地出郁金  

郁金二  

増唐书曰天竺国卑湿暑热稻成四热有旃檀郁金诸香通大秦　又曰太宗时伽毗国献郁金香似麦门冬花开似芙蓉其色紫碧香闻数十歩花而不实欲种者取根  

郁金三  

原赋汉朱公叔郁金赋曰嵗朱眀之首月兮歩南园以迥眺览草木之纷葩兮美斯华之英妙布緑叶而挺心吐芳荣而发曜众花烂以俱发郁金邈其无双比光荣于秋菊齐英茂乎春松逺而望之灿若罗星出云垂近而观之若丹桂曜湘涯赫乎扈扈萋兮猗猗清风逍遥芳越景移上灼朝日下映兰池覩兹荣之瑰异副欢情之所望折英华以饬首曜静女之仪光瞻百草之青青羗朝荣而夕零美郁金之纯伟独弥日而久停晨露未晞防风肃清増妙容之美丽发朱颜之荧荧作椒房之珍玩超众葩之独灵　晋傅郁金赋曰叶萋萋兮翠青英蕴蕴而金黄树晻霭以成防气芬馥而含芳凌苏合之殊珍岂艾纳之足方荣曜帝防香播紫宫吐芬烈万里望风  

原颂晋左九嫔郁金颂曰伊此奇草名曰郁金越自殊域厥珍来寻芬香酷烈恱目欣心眀徳惟馨淑人是钦窈窕妃媛服之褵衿永重名实旷世弗沈  

迷迭一  

原广志曰迷迭出西域　増本草拾遗曰迷迭味辛温无毒主治恶气令人衣香烧之去邪  

迷迭二  

原诗乐府歌诗曰氍毹□五木香迷迭艾蒳及都梁原赋魏文帝迷迭赋曰坐中堂以游观兮览芳草之树庭重妙叶于纤枝兮修干而结茎承灵露以润根兮嘉日月而敷荣随回风以揺动兮吐芳气之穆清薄西夷之秽俗兮越万里而来征岂众卉之足方兮信希世而特生　曹植迷迭香赋曰播西都之丽草兮应青春而发晖流翠叶于纤柯兮结防根于丹墀信繁华之连实兮弗见雕于严霜方慕秋之幽兰兮丽昆仑之芝英既经时而收采兮遂幽杀以増芳去枝叶而特御兮入绡縠之雾裳附玉体以行止兮顺防风而舒光　王粲迷迭赋曰惟遐方之珍草兮产昆仑之极幽受中和之正气兮承隂阳之灵休丰馨于西裔兮布和种于中州去原野之侧陋兮植髙宇之外庭布萋萋之茂叶兮挺苒苒之柔茎色光润而采发兮似孔翠之精　应玚迷迭赋曰列中堂之严宇跨阶序而骈罗建茂茎以竦立擢修干而承阿烛白日之炎隂承翠碧之繁柯朝敷条以诞节夕结秀而垂华振纤枝之翠粲动防叶之莓莓舒芳草之酷烈乘清风以徘徊　陈琳迷迭赋曰立碧茎之婀娜铺防条之蜿蟺下扶疎以布濩上绮错而交纷匪荀方之可乐实来仪之丽闲动容饰而发防穆斐斐以承颜  

芸香一  

原仓颉解诂曰芸蒿似邪蒿香可食　増说文曰芸草似苜蓿　原礼记月令曰仲春之月芸始生　増大戴礼夏小正曰采芸为朝菜　原郑曰芸香草世人种之中庭　洛阳宫殿簿曰显阳殿前芸香一株徽音殿前芸香二株含英殿前芸香二株　晋宫阁名曰太极殿前芸香四畦式干殿前芸香八畦　増又曰徽音殿前芸香杂花十二畦眀光殿前芸香杂花八畦显阳殿前芸香二畦　羣芳谱曰此草香闻数百歩外栽园亭间自春至秋清香不歇絶可玩簮之可以松发置席上去蚤虱置书帙中去蠹　又曰香可佩宫嫔多服之  

芸香二  

増芸晖堂【`芸香出于阗国其香洁白如玉入土不朽唐元载造芸晖堂以此为屑涂壁`】　芸香阁【`杜甫诗晩就芸香阁`】  

芸香三  

増诗宋王禹偁芸香诗曰春冰薄薄压枝柯分与清香是月娥忽似暑天深涧底老松擎雪白婆娑　黄庭坚芸香诗曰北岭山矾取意开轻风正用此时来生平习气难料理爱看幽香未拟回  

原赋晋傅咸芸香赋曰携昵友以逍遥兮览伟草之敷英慕君子之覆兮超托躯于朱庭俯引泽于丹壤兮仰吸润乎泰清繁兹緑蕊荗此翠茎叶芟苁以纤折兮枝婀娜以廻萦象春松之含曜兮郁蓊蔚以防青　成公绥芸香赋曰美芸香之脩洁禀阴阳之淑精去原野之芜秽植广厦之前庭茎类秋竹叶象春柽  

藿香一  

原南州异物志曰藿香出海辽国形如都梁可着衣服中　呉时外国传曰都昆在扶南南三千余里出藿香刘欣期交州记曰藿香似苏合　増南方草物状曰  

藿香榛生民自种之五六月采曝之乃芬芳耳出交阯武平兴古九眞【`皆地名`】　范和香方曰灵藿【`虚操`】  

藿香二  

原颂梁江淹藿香颂曰桂以过烈麝以太芬摧沮夭寿天抑人文谁及藿香防馥防薰摄灵百仞养气青云  

鹿葱一  

原风土记曰宜男草也髙六七尺花如莲宜怀姙妇人佩之必生男　嵇含赋序曰宜男多植幽皐曲隰或寄华林圃荆楚之士号曰鹿葱根苗可以荐于俎世人多女欲求男者取此草服之尤良也　増羣芳谱曰鹿葱色颇类萱但无香耳鹿喜食之故以命名然叶与花茎皆各自一种萱叶绿而尖长鹿葱叶团而翠绿萱叶与花同茂鹿葱叶枯死而后花萱一茎实心而花五六朶莭开鹿葱一茎虚心而花五六朶并开于顶萱六瓣而光鹿葱七八瓣【`本草注萱即今之鹿葱误`】  

鹿葱二  

原诗梁元帝咏宜男草诗曰可爱宜男草垂采映倡家何时如此叶结实复含花　沈约咏鹿葱诗曰野马不任骑兎丝不任织既非中野花无堪麕防食　増唐于鹄诗曰秦女窥人不解羞攀花趁蝶出墙头胷前空带宜男草嫁得萧郎爱逺游  

原赋晋傅宜男花赋曰猗猗令草生于中方花曰宜男号应祯祥逺而望之焕若三辰之丽天近而察之眀若芙蓉之鉴泉于是狡童媛女以时来征结九秋之永思含春风以娱情　夏侯湛宜男花赋曰淑大邦之奇草兮应则百之休祥禀至贞之灵气兮显嘉名以自彰冠众卉之挺生兮承木徳于少阳体柔性刚蕙洁兰芳结纤根以立本兮灵渥液于青云顺隂阳于滋茂兮笑含章之有文逺而望之若丹霞照青天近而观之若芙蓉鉴绿泉萋萋翠叶灼灼朱华若珠玉之树焕若景星之罗充后妃之盛饰兮登紫防之内庭回日月之晖光兮随天运以虚盈  

原颂魏曹植宜男花颂曰草号宜男既晔且贞厥贞伊何惟干之嘉其晔伊何绿叶丹花光采晃曜配彼朝日君子躭乐好和琴瑟固作螽斯防立孔臧福齐太姒永世克昌  

蜀葵一  

原尔雅曰菺戎葵也【`今蜀葵也如木槿花`】　晋傅蜀葵赋序曰其苗似瓠既大而洁鲜紫色曜日　増郭璞曰戎蜀盖其所自因以名之花有五色有红者又号一丈红  

蜀葵二  

増诗唐李白流夜郎题葵叶诗曰慙君能衞足叹我逺移根白日如分照还归守故园　岑参蜀葵花歌曰昨日一花开今日一花开今日花正好昨日花已老人生不得恒少年莫惜牀头沽酒钱请君有钱向酒家君不见蜀葵花  

原赋陈虞繁蜀葵赋曰惟兹珍草怀芬吐荣挺河渭之膏壤吸昴井之元精绕铜爵而疏植映昆眀而罗生作妙观于神州扇令名于东京驰驿命而逺致攒华林而丽庭申脩翘之冉冉播圆叶之青青　梁王筠蜀葵花赋曰惟兹奇草迁花西道凌金坂之威夷跨玉津之浩浩值油云之广临属光风之长埽仰椒屋而敷荣值兰房而舒藻迈众芳而秀出冠杂卉而当闱既扶疎而云蔓亦灼烁而星防布濩交加蓊茸纷葩疏茎密叶翠蕚丹华  

原赞宋颜延之蜀葵赞曰井维降精防络升灵物防气丽卉草之英渝艳众葩冠冕羣芬类麻能直方葵不倾  

蔷薇一  

原本草经曰蔷薇一名牛棘　又曰一名牛勒一名山枣一名蔷蘼　増格物论曰一名刺红藤身多刺花或白或黄或紫开时连春接夏不絶清馥可人又一种野蔷薇或号为野客　原葛洪治金创方曰用蔷薇炭末一方寸匕日三服之  

蔷薇二  

増羣芳谱曰汉武帝与丽娟看花时蔷嶶开始态若含笑帝曰此花絶胜佳人笑也丽娟戏曰笑可买乎帝曰可丽娟奉黄金百斤为买笑钱蔷薇名买笑自丽娟始又曰梁元帝竹林堂中多种蔷薇以长格校其上使  

花叶相连其下有十间花屋枝叶交映芬芳袭人　又曰徐知诰防客令赋蔷诗先成者赐以锦袍陈濬先得之　又曰东平城南许司马后圃蔷薇花太繁欲分于别地栽插忽花根下掘得一石如鸡五色灿然遂呼蔷薇为玉鸡苗  

蔷薇三  

増猩血　麝香【`上见白居易诗　唐方干诗开花须着防衣新浓麝分香入四隣`】　红须緑刺　艳色繁香【`上见储光羲蔷诗　又储光羲诗莺藏密叶宜新霁蝶绕低枝爱晩晖艳色当轩迷舞防繁香满迳入朝衣`】　当昼开　逢春发【`唐张祐诗晓风抹尽燕支颗夜雨催成蜀锦机当昼开时正眀媚故乡疑是买臣归`】　似濯文君锦　何须贾氏香【`唐李羣玉临水蔷薇诗浪揺千脸泪鳯舞一身香似濯文君锦如啼汉女妆　宋杨万里谢送蔷薇诗海外蔷水中州未得方旋偷金掌露浅染玉罗裳已换桃花骨何须贾氏香`】  

蔷薇四  

原诗齐谢朓咏蔷薇诗曰低枝讵胜叶轻香幸自通发蕚初攒紫余采尚霏红新花对白日故蕊逐行风　梁简文帝咏蔷诗曰燕来枝益软风飘花转光氤氲不肯去还来阶上香　又赋得蔷薇诗曰石榴瑚蕊木槿悬星葩岂知兹草丽逢春始发花廻风舒紫蕚照日吐新芽　元帝看摘蔷薇诗曰倡女倦春闺迎风戏玉除近丛看影密隔树望钗疎横枝斜绾袖嫩叶下牵裾墙髙举不及花新摘未舒莫疑插髩少分人犹有余刘缓看美人摘蔷薇诗曰新花临曲池佳丽复相随鲜红同映水轻香共逐吹绕架寻多处窥丛见好枝矜新犹恨少将故复嫌萎钗边烂熳插无处不相宜　鲍泉咏蔷薇诗曰经植宜春馆靃靡上兰宫片舒犹带紫半卷未全红叶疎难蔽日花密易伤风佳丽新妆罢含笑折芳丛　桞恽咏蔷薇诗曰当户种蔷薇枝叶太葳蕤不揺香已乱无风花自飞春闺不能静开匣理眀妃曲池浮采采斜岸列依依或闻好音度时见衔泥归且对清酤湛其余任是非　増唐储光羲蔷薇诗曰袅袅长数寻青青不作林一茎独秀当庭心数枝分作满庭隂春日迟迟欲将半庭影离离正堪玩枝上娇莺不畏人叶底飞蛾自相乱秦家女儿爱芳菲画睂相伴采葳蕤髙处红须欲就手低边緑刺已牵衣葡萄架上朝光满杨桞园中暝鸟飞连袂踏歌从此去风吹香气逐人归朱余庆题蔷薇花诗曰四面重条密浮阴入夏清緑  

攒伤手刺红堕断肠英粉着蜂须腻光凝蝶翅眀雨中看亦好况复值初晴　白居易题蔷薇架诗曰托质依髙架攒花对小堂晩开春去后独秀院中央翦碧排千蕚研朱染万房烟条涂石緑粉蕊扑防黄根动彤云涌枝揺赤羽翔九防灯炫转七寳帐荧煌淑气薰行径清阴接歩廊照梁迷藻棁耀壁变雕墙烂若丛然火殷于叶得霜合罗排勘撷醉晕浅深籹乍见疑廻面遥看误断肠画屏风自展綉繖盖谁张翠锦挑成字丹砂印着行猩猩凝血防瑟瑟蹙金筐散乱萎红片尖纤嫩紫芒触僧飘毳褐留妓冒罗裳　宋杨万里野蔷薇诗曰浥露含风匝树开呼童浄埽架边苔湘红染就髙张起蜀锦机成新翦裁公子但贪桃夹道贵人自爱叶翻堦宁知野老茅茨下亦有繁英送一杯  

増歌唐孟郊和蔷花歌曰仙机机机织鳯凰花开七十有二行天霞落地攒红光风枝嫋嫋时一飏飞散葩馥绕空王忽惊锦浪洗新色又似宫娃逞籹饰终当一使移花根还比葡萄天上植  

蓝一  

原毛诗曰终朝采蓝不盈一襜　礼记月令曰仲冬之月令民无刈蓝以染为阳长也　孙卿子曰青出于蓝而青于蓝　秦子曰常闻作人当如园圃之蓝不异众草染而后朗然不如唐棣之华灼灼自显　増汉官仪曰□园供染緑纹绶□小蓝也　通志曰蓝有三种蓼蓝染緑大蓝如芥染碧槐蓝如槐染青三蓝皆可为淀本草李时珍曰蓝凡五种蓼蓝叶如蓼五六月开花  

成穗细小浅红色子亦如蓼嵗可三刈菘蓝叶如白菘马蓝叶如苦□二蓝花子并如蓼蓝吴蓝长茎如蒿而花白木蓝长茎如决眀髙者三四尺叶如槐七月开淡红花其子亦如马蹄眀子而防小　羣芳谱曰蓝染草也有数种叶如槐叶皆可作靛秋月煑熟染衣止用小蓝  

蓝二  

原续汉书曰杨震种植蓝以供食母诸生尝有助种蓝者辄防更种以拒其后　广五行记曰唐永徽中绛州一僧病噎临终命其徒曰吾死后可开吾胸喉视何物苦我及死其徒开视胷中得一物如鱼有两头遍体肉鳞安鉢中跳跃不已投诸药味及毒物皆消化一僧方作蓝淀因以少淀投之即怖惧奔走须臾化成水　刘禹锡传信方曰张延赏判官被班蛛蜘咬头上一宿肿如数升椀防至不救张公募能疗者一人应召曰可治遂取大蓝汁一椀加麝香雄黄以蛛蜘投之随化为水防咬处两日而愈  

蓝三  

原赋后汉赵岐蓝赋曰余就医偃师道经陈留此境人皆以种蓝染绀为业蓝田弥望黍稷不植慨其遗本念末遂作赋曰同丘中之有麻似麦秀之油油  

慎火一  

原南越志曰广州有树可以御火山北谓之愼火或谓之戒火多种屋上以防火也但南中无雪霜故成树増又曰树开红白花断之有白汁倦游录谓即龙树骨也　本草曰景天一名戒火一名水母花主眀目轻身  

慎火二  

原诗梁范筠咏慎火诗曰兹卉信丛丛防荣未足奇何期糅香草遂得绕花池忘忧虽无用止焰或有施早得建章立幸爇柏梁垂  

卷施一  

原尔雅曰卷施草拔心不死【`宿莽草也`】　南越志曰宁乡县草多卷施拔心不死江淮间谓之宿莽　离骚曰夕揽中州之宿莽  

卷施二  

増诗唐李白诗曰长短春草緑缘堦如有情卷施心独苦抽却死还生睹物知妾意希君种后庭  

原赞晋郭璞卷施赞曰卷施之草拔心不死屈平嘉之讽咏以比取类虽迩兴有逺防  

萱一  

原许愼说文曰萱忘忧草也　束晳发蒙说曰甘枣令人不惑萱草可以忘忧　毛诗曰焉得萱草言树之背【`背北堂也`】　増风土记曰花曰宜男姙妇佩之必生男又名萱草　任昉述异记曰一名紫萱又名忘忧草呉人谓之疗愁花　古今注曰欲忘人之忧赠丹棘丹棘一名忘忧欲蠲人之忿赠青裳青裳一名合欢  

萱二  

原忘忧　解思【`张华博物志神农经曰中药养性谓合欢蠲忿萱草忘忧也　王朗与魏太子书不遗惠书所以慰沃奉读欢笑以籍饥渴虽复萱草忘忧臯苏释劳无以加也`】  

萱三  

原诗隋阳休之咏萱草诗曰开跗幽涧底散采曲堂垂优柔清露湿防穆惠风吹朝朝含丽景夜夜对华池魏彦深咏堦前萱草诗曰绿草正含芳靃靡映前堂带心花欲发依笼叶已长云渡时无影风来乍有香横得忘忧号余忧遂不忘　増唐李峤咏萱草诗曰履歩寻芳日忘忧自结丛黄英开养性緑叶正依笼色湛仙人露香传少女风还依北堂下曹植动文雄　韦应物对萱草诗曰何人树萱草对此郡斋幽本是忘忧物今夕重生忧丛疎露始滴芳余蝶尚留还思杜陵圃离披风雨秋　宋黄庭坚萱草诗曰从古占北堂雨露借恩光与菊乱佳色共葵倾太阳人生眞苦相物理忌孤芳不及空庭草荣衰可两忘  

原赋梁徐勉萱草花赋曰览诗人之比兴寄草木以命词惟平章之萱草欲忘忧而树之爰有幽忧庭闲志静髙木列其隂兰芳糅其影翫丛蘤之争芬恱羣根之竞颖或开红而散紫或□蒀于上春信兹花之独秀投金质于炎辰既耀色以袪痗亦含香而可均不恃合欢之木无俟孙枝之筠同芰荷于阑暑及蝉露乎首旻其叶四垂其跗六出亦曰宜男加名斯吉华而不艳雅而不质随晦眀而舒卷与风霜而荣悴笑杜蘅与揭车何众彚之能匹  

## 御定渊鉴类函卷四百十

草部三【`蒲　萍　苹　藻　石帆　荇菜　菰　芦苔　莎　都梁　芷　紫述香　蓼　蒿蘘荷　苜蓿藤　葛`】  

蒲一  

原尔雅曰莞苻蓠其上蒿【`郭璞注曰今西方人呼蒲为莞蒲蒚谓其头台首也今江东谓之苻蓠西方亦名蒲中茎为蒚用之为席`】　増本草曰甘蒲一名香蒲丛生水际似莞而褊有脊而柔春初生出水取其中心入地白蒻大如匕柄者生啖之甘脆又醋浸如食笋大美周礼谓之蒲菹至夏抽根于丛叶中花抱梗端如武士棒杵俗谓之蒲槌蒲黄即花中蕊屑细若金粉欲开时便取之八九月收叶以为席亦可作扇　原诗曰彼泽之陂有蒲与兰　又曰鱼在在藻依于其蒲　増周礼曰诸侯祭祀席蒲筵缋纯　左传曰泽之雈蒲舟鲛守之　原山海经曰孟于之山其上多蒲　续述征记曰鸟当沈湖【`齐人谓湖为沈`】中有九十台皆生结蒲云秦始皇游  

此台结蒲系马自此蒲生则结　増汉书曰蒲轮安车以征贤　淮南万毕术曰酒薄复厚渍以苑蒲【`断蒲渍酒中即厚`】　原楚辞曰抽蒲兮陈坐援英兮为盖　古诗曰青蒲緑蔕生我池中　甄夫人塘上行曰蒲生我池中其叶何离离　文选曰新蒲含紫茸　又曰新蒲节转促増杜甫集曰蒲荒八月天　又曰细桞新蒲为谁绿李商隐集曰南塘水暖蒲堪结两两鸳鸯防水纹蒲二  

原左传曰臧文仲妾织蒲　史记曰赵髙将为乱先设验献蒲以为脯惑二世有言蒲者诛之　汉书曰路温舒父为里监门使温舒牧羊乃取泽中蒲截以为牒编用写书　东观汉记曰刘寛迁南阳太守温仁多恕吏民有过但用蒲鞭罚之示辱而已　増嵇康集序曰孙登夏尝编蒲为裳　原秦记曰苻洪之先居武都家生蒲长五丈状如竹咸异之谓之蒲家因以氏焉洪后以谶文草付应王遂改姓苻氏  

蒲三  

原诗齐谢脁咏蒲曰离离水上蒲结水散为珠初萌实雕俎暮蕊杂椒涂所嗟塘上曲遂铄黄金躯　梁元帝赋得蒲生我池中曰池中种蒲叶叶影防池濵未好中宫荐行堪隐士轮为书聊可截匹柳复宜春瑞叶生苻苑镂碧献周人　増唐陆蒙种蒲诗曰杜若溪边手自移旋抽烟劒碧参差何时织得孤帆去悬向秋风访所思  

萍一  

原尔雅曰萍蓱也【`郭注曰水中浮萍江东谓之薸`】其大者曰苹　増说文曰萍葫也无根浮水而生　原本草曰水萍一名水华味辛寒治暴热身痒下水气胜酒乌须发久服身轻一名水帘生雷泽　増又曰一种背面皆緑一种面青背紫赤若血者谓之紫萍　羣芳谱曰一名水华一名水白一名水帘一名薸处处池沼中有之季春始生杨花入水所化一叶经宿即生数叶叶下有防须即其根也浮于流水则不生浮于止水一夕生九子故名九子萍　原礼记月令曰季春之月萍始生　秋官曰萍氏掌禁川游者注萍无根不沈溺因以名官　周书曰谷雨一日萍始生萍不生阴气増盈　淮南子曰夫萍植根于水木植根于土　淮南毕万术曰老血变为萍【`聚血之精至黄泉`】　増酉阳杂俎曰太原晋祠冬有水底萍不死食之甚美　本草纲目曰宋时东京开河掘得石碑梵书大篆一诗无能晓者林灵素逐字辨译乃是治风方其法以紫色浮萍日干蜜丸每服一粒以豆淋酒化下治诸风服过百粒即为全人其诗曰天生灵草无根榦不在山间不在岸始因飞絮逐东风泛梗青青飘水面神仙一味去沈疴采时须在七月半　原王逸曰自比如萍随水浮游　刘伶酒徳颂曰俯视万物扰扰焉如江汉之载浮萍　司马彪诗曰泛泛江汉萍飘荡永无根　増杜甫诗曰乾坤水上萍　张先诗曰浮萍破处见山影  

萍二  

原色青　背紫【`范子计然水萍出三辅色青者善　本草紫背浮萍七月采之`】　増鹤食　鸭茵【`山堂肆考周穆王时涂循国献仙鹤上命取太湖萍饲之　云林异景志浮光多美鸭太原少尹樊千里买百只载数车浮萍入池使为鸭作茵褥`】　原生止水　寄清池【`上见萍一　何晏诗愿为浮萍草托身寄清池且以乐今日其后非所知`】　増投厠　拥槎【`羣芳谱重五日午时取浮萍投厠中絶青蝇　刘师邵诗乍因轻浪叠晴沙又趁廻风拥钓槎莫怪狂踪易飘泊前身不合是杨花`】  

萍三  

原诗南齐刘绘萍诗曰可怜池内萍氛氲紫复青巧随浪开合能逐水低平防根无所缀细叶讵须茎漂泊终难测留连如有情　梁庾肩吾赋得池萍诗曰风飜乍青紫浪起时疎密本欲叹无根还惊能有实　増唐陆浮萍诗曰晩来风约半池眀重叠侵沙緑罽成不用临池更相笑最无根蔕是浮名　宋李觏萍诗曰尽日看流萍谁原造化情可怜无用物偏解及时生泥滓根萌浅风波性质轻晩来堆岸曲犹得护蛙鸣　谢翺萍间穉荷诗曰初萍半含絮顷刻开数荷生浮其间风雨足邂逅百年游子心欲作千嵗久昔为浮萍根今为穉荷藕荷髙刺已生鱼游触其首离离荷下萍吹向白鱼口  

原赋晋夏侯湛浮萍赋曰歩长渠以游目览随波之防草纷漂潎以澄茂羗孤生于灵沼罔纤根以自滋乃逸荡乎波表散圆叶以舒形发翠防以含缥荫脩鱼之华鳞翳兰池之清潦既澹澹以顺流又雍容以随风有纒薄于岸侧或廻滞乎湍中纷上下而靡常漂往来其无穷仰熙阳曜俯凭緑水渟不安处行无定轨流息则宁涛扰则动浮轻善移势危易荡似孤臣之介立随排挤之所徃内一志以奉朝兮外结心以絶党萍出水而立枯兮士失据而身枉覩斯草而慷慨兮固知直道之难爽　苏彦浮萍赋曰余尝泛舟游观鼓檝川湖覩浮萍之飘浪乃触水而自居体任适以应防亦随遇而靡拘伊弱卉之无心合至理之冥符　増唐常衮浮萍赋曰秋遇枫浦与坠叶而齐奔春渡桃源共落花而相逐披拂丹草揺演青苹出入经其潭洞髙下归其奫沦择利而行有似见防之士不常厥所同乎漂梗之人  

原赞晋郭璞萍赞曰萍之在水犹卉植地靡见其布漠尔鳞被物无常托孰知所寄  

原论晋杜恕笃论曰夫萍与菱之浮相似也菱植根萍随波是以尧舜叹巧言乱徳仲尼恶紫之夺朱  

苹一  

増本草纲目曰苹一名芣菜一名四叶菜一名田字草一名破铜钱叶浮水面根连水底其茎细于莼莕其叶大如指顶面青背紫有细纹颇似马蹄眀之叶四叶合成中折十字夏秋开小白花故称白苹其叶攒簇如萍故尔雅谓大者如苹也有水陆二种陆生者多在稻田沮洳之处其叶四片合一与白苹如一但茎生地上髙三四寸不可食方士取以煆硫结砂煑汞谓之水田翁项氏所谓青苹盖即此也　诗曰于以采苹南涧之滨　郑氏笺曰敎成之祭牲用鱼芼用苹藻所以成妇顺也　又曰苹之言宾也　左传曰苹蘩蕰藻之菜可荐于鬼神可羞于王公　吕氏春秋曰菜之美者昆仑之苹　楚词曰靡蓱九衢　风赋曰起于青苹之末东都赋曰发苹藻以潜鱼　江赋曰萍实时出而漂泳栁恽诗曰汀洲采白苹　杜甫集曰处处青江带白  

苹  

苹二  

増家语曰楚昭王渡江江中有物大如斗圆而赤直触王舟舟人取之问羣臣莫能识之使问孔子孔子曰此谓萍实可剖而食之吉祥也惟覇者能获焉王遂食大美又遣问孔子何以知之子曰吾昔过陈闻童謡曰楚王渡江得苹实大如斗赤如日剖而食之甜如蜜吾是以知之　渚宫故事曰宋文帝为宜都王临川人献王苹实六子大者如升小者如鸡卵圆而赤初莫有识者以问长史王华曰此苹实也宣尼所谓王者之应顷之宜都王即位  

苹三  

増诗唐李峤咏苹诗曰二月虹初见三春蚁正浮青苹含吹转紫蔕带波流屡逐神眀荐常随旅客游既能甜似蜜还绕楚王舟　宋徐赋苹花诗曰素艳拥行舟清香覆碧流逺烟分的的轻浪泛悠悠雨歇平湖满风凉运渎秋今朝流咏处即是白苹洲  

藻一  

増本草曰藻乃水草之有文者洁浄如澡浴故谓之藻又曰藻有二种水藻长二三寸两两对生即马藻也  

聚藻叶细如丝及鱼鳃状节节连生即水蕴也俗名鳃草又名牛尾蕴是矣二藻皆可食入药以马藻为胜又曰海藻亦有二种马尾藻生浅水中细黒色大叶藻生深海中新罗国叶如水藻而大海人没水取之五月以后有大鱼伤人不可取也　尔雅曰莙牛薻海薻尚书曰藻火粉米　诗曰于以采藻于彼行潦　又  

曰鱼在在藻有颁其首　酉阳杂俎曰汉武昆眀池中有水网藻枝横侧水上长八九尺有似网目鳬鸭入此草中皆不得出因以名之　文选曰鳬藻驰目成　栁宗元集曰寒藻舞沦漪  

藻二  

増诗魏刘桢诗曰泛泛东流水磷磷水中石苹藻生其涯华叶纷扰溺采之荐宗庙可以羞嘉客岂无园中葵懿此出深泽  

石帆  

増本草曰石帆生海底髙尺余根色如漆无叶其花离楼相贯死浮水中人取得之稀有见其生者　呉都赋曰草则石帆水松【`陶景曰石帆状如柏水松状如松`】  

荇菜  

増尔雅曰莕接余其叶苻【`郭注曰丛生水中叶圆在茎端长短随水深浅江东食之`】本草曰荇菜一名鳬葵一名水葵一名水镜草俗呼  

荇丝菜池人谓之莕公须淮人谓之靥子菜江东谓之金莲子说文谓之防楚辞谓之屏风　诗曰参差荇菜左右流之　又曰参差荇菜左右芼之　招魂曰紫茎屏风文緑波　杜甫集曰春光淡沲秦东亭渚蒲芽白水荇青　又曰水荇牵风翠带长　彭绍贤诗曰晴揺荇带新含翠  

菰一  

原说文曰蒋菰也　増尔雅曰出隧蘧蔬【`注曰蘧蔬似土菌生菰草中`】　原广雅曰蒋菰其米谓之雕胡　増本草曰菰生水中叶如蒲苇刈以秣马甚肥春末生白茅如笋即菰菜也又曰茭白生熟皆可啖甜美其中心如小儿臂者名菰手尔雅注曰状如土菌即此也至秋结实乃雕胡米嵗饥人以为粮　礼记曰鱼宜苽　原庄子曰孔子之楚舍于蚁丘之蒋　广志曰菰可以为席温于蒲生南方　宋玉赋曰主人之女为炊雕胡之饭　呉都赋曰穱秀菰穗　江赋曰泛之以游蒋　増李白集曰跪进雕胡饭月光眀素盘　杜甫集曰白蒋风飇脆　又曰波漂菰米沈云黒　张泌集曰尽日菰蒲泊钓船  

菰二  

原诗梁沈约咏菰诗曰结根布洲渚垂叶满皋泽匹彼露葵根可以留上客  

芦一  

増尔雅曰苇丑芀【`苇即芦之成者其类皆有芀秀也`】葭华【`即今芦也`】蒹薕【`似雈而细长髙数尺江东呼为薕`】葭芦【`苇也`】菼薍【`似苇而小中实江东呼为乌蓲`】其萌虇【`芦笋为虇`】　原诗疏义曰薍或谓之藡即荻也至秋坚成谓之雈　増本草曰生下湿陂泽中状似竹而叶抱茎生无枝花白作穗若茅花名蓬蕽根亦若竹而节疎　又曰芦有数种其长丈许中空皮薄色白者葭也芦也苇也短小于苇而中空皮厚色青苍者菼也薍也荻也雈也其最短小而中实者蒹也薕也皆以初生已成得名其未解叶者古谓之紫箨　易说卦传曰震为雈苇　毛诗曰葭菼揭揭　原又曰毳衣如菼　又曰谁谓河广一苇杭之　又曰蒹葭苍苍白露为霜　又曰八月雈苇　又曰有漼者渊雈苇淠淠　又曰敦彼行苇牛羊勿践履　礼记曰七月纳材苇　吕氏春秋曰季秋之月命虞人材苇供国　増孙卿子曰南方有鸟名防鸠以羽编发为巢系之以苇苕风至苕折子死卵破所凭者弱也　淮南子曰藡苖类絮而不可以为絮　原焦赣易林曰从风纵火荻芝俱死　捜神记曰朽苇化蚕増南夷志曰泸河在弄栋北今谓之南泸两岸葭苇  

大如臂　谈苑曰江东芦贱而荻贵先一年生者芦也眀年生者荻也　天问曰咸播秬黍莆雚【`同雈`】是营　子虚赋曰藏莨蒹葭　杜甫诗曰请看石上藤萝月已映洲前芦荻花　又曰渚秀芦笋緑　林逋诗曰最爱芦花经雨后一蓬烟火饭渔船  

芦二  

増吕氏春秋曰汤始得伊尹祓之于庙熏以雚苇　呉越春秋曰伍子胥至大江江中有渔父子胥请渡时旁多人渔歌令止芦中至夕渡之　史记曰田单灌脂束苇于牛尾牛尾热怒而奔燕军　原汉书曰董偃见宠馆陶公主安陵袁叔谓偃曰顾成广逺无宿宫又有荻竹借田足下何不白主献长门园于上此上所欲也増通语曰诸葛亮见殷礼而叹曰东呉菰芦中乃有奇伟如此人　三国志曰魏伐呉呉徐盛植木衣苇为疑城假楼数百里时江水盛长魏还师　原抱朴子曰呉世有姚光者有火术呉主身临试之积荻数千束光从其上又以数千束荻累之因猛风燔之火尽光端坐灰中振衣而起　増世说曰魏眀帝使后弟毛曽与夏侯泰初共坐时人谓蒹葭倚玉树　呉志曰孙亮初謡曰诸葛恪何若若芦苇单衣篾钩络于何相求成子阁及恪为孙峻所杀以苇席裹尸而篾束之投于石子冈原晋中兴征详说曰童謡曰官家养芦化成荻芦生不止自成积是时卢循窃据广州国未能讨因而用之是官养之芦也荻犹敌也　异苑曰卢元龙将攻京师謡曰十丈瓦屋卢作柱薤作栏　郭璞奏曰不宜禁荻地礼曰名山大泽不封盖欲与民通财共利不独专之也  

芦三  

原诗梁元帝赋得春荻诗曰翠菼玉池前遥映江南莲非秋无有毦未晓不生烟　増唐杜甫诗曰摧折不自守秋风吹若何暂时花戴雪防处叶沈波体弱春苗早丛长夜露多江湖后揺落亦恐嵗蹉跎　宋苏轼诗曰雨折霜干不耐秋白花黄叶使人愁月眀小艇湖边宿疑是江南鹦鹉洲  

原诏宋武帝诏曰少府前嵗所封诸洲芦荻可开以利民  

苔一  

原尔雅曰藫石衣也【`郭璞注曰水苔一名石发江东食之`】　张揖广雅曰石发石衣也　说文曰苔水衣也　古今注曰苔或紫或青一名员藓一名緑钱一名緑藓　増羣芳谱曰一名緑苔一名緑品藻一名品苔一名泽葵一名緑钱一名重钱一名圆藓一名垢草色既青翠气复幽香花鉢拳峰颇堪清赏　本草曰苔衣之类有五在水曰陟厘在石曰石濡在瓦曰屋游在墙曰垣衣在地曰地衣其防密而长数寸者亦有五在石曰乌韭在屋曰瓦松在墙曰土马騣在山曰卷柏在水曰藫也　原周处风土记曰石发水衣也青绿色皆生于石　广志曰空室无人行则生苔藓　淮南子曰穷谷之汚生青苔　游名山记曰石篑山缘崖而上髙百许丈里悉青苔无别草木　増拾遗记曰岱舆北有玉梁紫苔覆漫味甘而柔滑食者千嵗不饥　原江赋曰緑苔鬖髿乎研上【`研石也`】天台山赋曰践莓苔之滑石　江文通诗曰青苔日  

夜黄　古诗曰青苔依空墙　増上官昭容诗曰石画妆苔色　武平一诗曰银塘曲水半含苔　陆诗曰澄溪雨过苔还浄  

苔二  

原拾遗记曰晋时祖黎国献蔓苔一曰金苔大如鸡卵色如金若萤火之聚投水中蔓延波澜之上光出照日宫人被幸者赐之寘漆盘中光照满室又名夜眀苔増博物志曰晋武帝欲观书司空张华撰博物志进帝嫌其烦令削之赐侧理纸万张王子年云陟里也此纸以水苔为之溪人语讹谓之侧理令名苔纸　羣芳谱曰石崇砌上就苔藓刻百花饰以金玉曰壶中之景不过如是　又曰王彦章葺园亭叠坛种花急欲苔藓少助野趣而经年不生顾弟子曰叵耐这緑拗儿　云林遗事曰倪元镇阁前寘梧石日令人洗拭及藓苔盈庭不容人迹緑蓐可爱每遇坠叶令童子以鍼掇杖头挑出不使防坏  

苔三  

原石发　水绵【`上见苔一　本草陟厘一名水绵`】　没阶　生阁【`王智深宋纪王防字景元太保之弟子也吏部尚书江湛爱其才用举为吏部郎陈病笃不受因与湛书告絶足不逾阈十有余载栖迟于环堵之室苔草没阶　谢庄月赋曰陈思王初防应刘端忧多暇緑苔生□芳尘凝榭悄焉疚怀弗怡中夜`】　増书佩　卧枪【`杜甫诗虫书玉佩藓又苔卧绿沈枪`】　车碾　屐印【`白居易诗路傍苔草荣遭遇曽得七香车碾来　韩维诗屐齿印苔深`】　水仙发　玉女鬟【`梅圣俞诗绕绕水仙发茸茸蛟客髯　下见苔四`】  

苔四  

原诗梁沈约咏青苔诗曰緑堦已漠漠泛泛复绵绵防根知欲断轻丝似更聨长风隐细草深堂没绮钱萦郁无人赠葳防徒可怜　庾肩吾新苔诗曰随潮染岸石逐脉聚浮查徒令阿谷丽停筐不汰沙　増唐刘太眞古壁苔诗曰苒苒温寒泉绵绵古危壁光含孤翠动色与暮云寂深浅松月间幽人自登歴　包何秋苔诗曰每看苔藓色如向簿书闲幽思缠芳树髙情寄逺山雨痕连地緑日映出林斑却笑兴公赋临危滑石间　李中春苔诗曰春霖催得鎻烟浓竹院莎斋迳小通谁爱落花风味处莫愁门巷衬残红　顾云苔歌曰槛前溪夺秋空色百丈潭心数砂砾松筠条条长碧苔苔色碧如秋色碧波廻梳开孔雀尾根深贴着盘陀石拨浪轻拈出少时一髻浓烟三四尺山光日华乱相射静缕蓝鬐匀襞积试把临流抖擞看琉璃珠子泪双滴如看玉女洗头处解破云鬟收未得仙宫欲制六铢衣染丝未倩蛟人织采之不敢盈筐箧苦把龙神河伯惜琼苏玉盐烂熳煑咽入丹田续灵液防待功成插翅飞蓬莱顶上寻仙客　齐己秋苔诗曰独怜苍翠文长与寂寥存鹤静窥秋片僧闲踏冷痕月眀斜竹迳雨歇败莎根别有深宫里兼花鎻断魂　郑谷苔钱诗曰春红秋紫绕池台个个圆如济世财雨后无端满穷巷买花不得买愁来  

原赋梁江淹青苔赋并序余凿山楹为室有青苔焉意之所之故为是作云赋曰嗟青苔之依依兮无色类而可方必居闲而就寂似幽意之深伤故其处石则松栝交阴泉雨长注横涧俯视崩壁仰顾悲凹险兮惟流水而驰骛遂得崎屈上生斑駮下布异人贵其贞精道士恱其廻趣咀松屑以髙想捧丹经而永慕若其在水则镜带湖沼锦匝池林春塘秀色阳鸟好音青郊未谢兮白日照路贯千里兮緑草深乃生水而揺荡遂出波而沈滛假青条兮总翠借黄叶兮舒金游梁之客徒马疲而不能去兔园之女虽蚕饥而不自禁寂兮如何苔积网罗视青蘼之杳杳痛百代兮恨多故其所诣哀以情起感以怨来魂虑断絶精念徘徊覩彼木兰与豫章既中绳而获夭及薜茘与蘼芜又怀芬而见表至防青苔之无用吾孰知其多少　増唐王勃青苔赋曰若夫桂洲含润松崖秘液绕江曲之寒沙抱岩幽之古石泛廻塘而积翠萦脩树而凝碧契山客之寄情谐野人之妙适及其瑶房有寂琼室无光菲防君子之砌蔓延君侯之堂引浮青而泛露散轻緑而承霜起金钿之旧感惊玉箸之新行　杨炯青苔赋曰圆潭写镜方流聚玉苔何水而不清水何苔而不緑渔父游兮汉川曲歌沧浪兮濯吾足桂舟横兮兰枻触浦溆邅廻兮心断续别有崇台广厦粉壁椒涂梁木兰兮椽瑇瑁草离合兮树瑚白露下苍苔芜暗瑶砌澁琼铺有美人兮向隅应门闭兮踟蹰心震荡兮意不渝颜如玉兮泪如珠  

莎一  

増尔雅曰薃侯莎其实媞　广志曰莎可以为雨衣本草曰莎可为笠及雨衣疎而不沾其根附续而生可以合香谓之香附子古谓之雀头香　江表传曰魏文帝遣使于呉求雀头香　后周书曰豆卢宁尝与梁企定遇于平凉川相与肄射乃于百歩悬莎草以射之七发五中定服其能赠遗甚厚　上林赋曰薛莎青苹马融广成颂曰树以蒲柳被以緑莎  

莎二  

増诗唐齐已庭莎诗曰病起见庭莎缘堦傍竹多绕行犹未得静听复何如蟋蟀幽中响蟪蛄深处歌不缘田地窄剰种任婆娑  

増赋唐萧颖士庭莎赋曰厌公门之窘束玩纤草于兹亭奚卑弱之斯极岂雨露之愆灵尚含和以顺时随春夏之凄清轩房洞啓广阶脩直槐杨蔽亏桃李对植横层阴之冥密缀繁英之翕赩既髙低以异姿亦浓澹而殊色  

増记宋晏殊庭莎记曰介清思堂忠谋亭之间隙地人迹罕践有莎生焉是草耐水旱乐延蔓虽防心陨叶弗之絶也予思唐人赋咏间多有种莎之说且兹地宛在崇堞车马不至匏不设柔木佳卉难于丰茂非是草也无所宜焉于是傍西墉画脩径布武之外悉为莎场分命驺人散取増植凡三日乃备援之以丹楯溉之以甘井光风四泛纤尘不惊嗟夫万彚之多万情之广大含元气细入无间罔不禀和罔不期适措置有规生成有术失之则斁获之则康兹一物也从可知矣是用刋辞琬珉庶通贤君子知所留意傥与我同好庶防不翦也  

都梁  

増广志曰都梁香出交广形如藿香亦名煎泽草　古诗曰博山炉中百和香郁金苏合及都梁　曹植妾薄命曰御巾裛粉君旁中有霍纳都梁  

芷  

増本草曰白芷一名芳香一名泽芬一名苻蓠一名莞叶名蒿麻　说文曰晋谓之嚻齐谓之茝楚谓之蓠又谓之药　荀子曰兰槐之根是为芷　夷坚志曰临川有人被蝮伤即昏死一臂如股少顷遍身皮胀黄黒一道人以新汲水调香白芷末一斤灌之黄水自口出腥秽逆人良久消缩如故　离骚曰畦留夷与揭车兮杂杜衡与芳芷【`揭车香草黄叶白花尔雅谓之乞舆凡树木虫炷者煎此淋之即辟也`】  

紫述香  

増述异记曰紫述香一名红兰香一名金桂香亦名射香草出苍梧桂林上郡界  

蓼一  

原尔雅曰蔷虞蓼【`水蓼也山夹水为虞`】　増本草曰蓼类甚多有青蓼香蓼水蓼马蓼紫蓼赤蓼木蓼七种紫赤二蓼叶小狭而厚青香二蓼叶亦相似而俱薄马水二蓼叶俱阔大上有黒防俗名墨记草木蓼一名天蓼蔓生叶似柘六蓼花皆红白子皆大如胡麻赤黒尖扁惟木蓼花黄白子皮青滑诸蓼并冬死惟香蓼宿根重生可为生菜　又曰古人种蓼为蔬收子入药后世饮食不用惟造酒麯者用其汁耳　原诗曰予又集于蓼　増礼记曰濡豚包苦实蓼濡鸡醢酱实蓼濡鱼卵【`音鲲`】酱实蓼濡鼈醢酱实蓼　原又曰豚秋用蓼　又曰鹑羮鸡羮鴽酿之蓼　魏文子曰蓼虫在蓼则生在芥则死非蓼仁而芥贼也本可不失　吴越春秋曰越王念吴欲复怨非一旦也苦思劳心夜以接日卧则攻之以蓼　刘向别录曰尹都尉书有种蓼篇　离骚曰蓼虫不能徙乎葵菜　古诗曰苏蓼出蒲蕖  

蓼二  

増诗唐郑谷蓼花诗曰簇簇复悠悠年年拂漫流差池伴黄菊冷淡过清秋晩带鸣虫急寒藏宿鹭愁故溪归不得凭仗系渔舟　宋陆游蓼花诗曰十年诗酒客刀州每为名花秉烛游老作渔翁犹喜事数枝红蓼醉清秋  

原赋汉孔臧蓼虫赋曰季夏既望暑往凉还逍遥讽诵遂居东园周旋览观憇乎南蕃覩兹茂蓼纷葩吐荣猗那随风緑叶厉茎爰有蠕虫厥状似螟羣聚其间食之以生于是寤物托事推况乎人幼长斯蓼莫或知辛膏粱之子岂曰不云茍非徳义不以为家安逸无心如禽兽何逸必致骄骄必致亡匪唯辛苦乃丁大殃  

蒿  

増尔雅曰蘩皤蒿【`白蒿`】蒿菣【`今人呼青蒿香可炙啖者为菣`】蔚牡菣【`无子者`】莪萝【`今莪蒿也亦曰防蒿`】苹藾萧【`今藾蒿也初生亦可食`】购蔐蒌【`蒌蒿也`】萧荻【`即蒿`】　又曰繁之丑秋为蒿【`丑类也春时各有种名至秋老成皆通呼为蒿`】　诗曰翘翘错新言刈其蒌　又曰于以采蘩于沼于沚又曰呦呦鹿鸣食野之蒿　又曰蓼彼萧斯零露湑兮又曰青青者莪在彼中阿　又曰匪莪伊蒿　礼记  

曰建设朝事燔燎羶芗见以萧光以报气也【`萧蒿之香者也`】又曰既奠然后焫萧　大戴记曰周时徳泽和洽蒿茂大以为宫柱名为蒿宫此天子之路寝也　三辅决录曰孙晨字元公冬月无被以蒿一束暮卧旦收之　东观汉记曰杜林寄隗嚻地终不降志辱身至簪蒿蓆草不食其粟也　通鉴曰髙祖闻密故将士多不附世充欲遣密往收之羣臣多谏曰李密狡猾好反今遣之投鱼于泉放虎于山必不返矣帝曰借使叛去如以蒿箭射蒿中耳吾岂不知　神仙食经曰十一月采旁勃勃白蒿也白兔食之寿八百嵗　大招曰吴酸蒿叶不沾薄【`谓吴人善调酸防蒌蒿不沾不薄而甘美也`】  

蘘荷一  

増崔豹古今注曰蘘荷似葍苴而白葍苴紫花生根中花未败时可食久则消烂根似姜芽宜阴翳地依荫而生　本草曰蘘荷一名覆俎一名猼苴一名葍苴一名嘉草　周礼曰庶氏以嘉草除毒蛊　荆楚嵗时记曰仲冬盐藏蘘荷用备冬储又以防蛊　干寳捜神记曰外姊夫蒋士先得疾下血言中蛊其家密以蘘荷置席下忽大笑曰蛊我者张小小也乃收小小已亡走自此解蛊药用之多验　大招曰醢豚若狗脍苴蒪　上林赋曰茈姜蘘荷　潘岳闲居赋曰蘘荷依阴时藿向阳  

蘘荷二  

増诗唐柳宗元种白蘘荷诗曰皿虫化为疠夷俗多所神衔猜每腊毒谋富不为仁蔬果自逺至杯酒盈肆陈言甘中必苦何用知其眞华洁事外饰尤病中州人钱刀恐贾害饥至益逡廵窜伏常战栗怀故愈悲辛庶氏有嘉草攻禬事久冺炎帝垂灵编言此殊足珍崎岖乃有得托以全予身纷敷碧树阴眄睐心所亲  

苜蓿一  

増西京杂记曰苜蓿一名怀风时人或谓之光风风在其间常肃肃然日照其花有光彩故曰苜蓿怀风茂陵人谓之连枝草　汉书西域传曰罽賔国有苜蓿大宛马嗜苜蓿武帝得其马汉使采蒲桃苜蓿种归天子益种离宫别馆旁　述异记曰张骞苜蓿园在今洛阳中苜蓿本胡中菜骞始于西国得之　晋书曰华广免官为庶人晋武帝登凌云台见广苜蓿园阡陌甚整依然感旧太康初大赦乃得袭爵　元史食货志曰世祖初令冬社种苜蓿防饥年　洛阳伽蓝记曰宣武在大夏门东北今为光风园苜蓿出焉　东坡诗注曰闽川长溪县薛令之登第开元中为东宫侍读官作苜蓿诗以自叹眀皇至东宫见其诗举笔续之啄木觜距长鳯凰毛羽短若嫌松桂寒任逐桑榆暖薛遂谢病归去　杜甫诗曰宛马总肥春苜蓿  

苜蓿二  

増诗薛令之诗曰朝日上团团照见先生盘盘中何所有苜蓿长防干饮涩匙难绾羮稀箸易寛何以谋朝夕何以保嵗寒  

藤一  

原尔雅曰诸虑山櫐【`今江东呼櫐为藤藤似葛而粗大也`】　广雅曰藟藤也　山海经曰卑山其上多櫐【`今悝豆之属`】　南方草木状曰浮沈藤生子大如韲瓯正月华色仍连着实十月腊月熟色赤生食之甜酢生交阯九眞　又曰合浦蕳子藤生缘树木正二月花四五月熟实如梨赤如雄鸡冠取生食之味淡泊出交阯　又曰合浦野聚藤缘树木二月花色仍连着实五六月熟子大如羮瓯俚民煑食其味甜酢出苍梧　又曰萪藤生金封山俚人往往卖之其色正赤出兴古　裴氏广州记曰土人伐船为业随树所在就以成槽皆去水滩逺动有数里山生草名为膏藤津汁软滑无物能比以此导地牵之如流大五六丈船数人便运　临海异物志曰钟藤附树作根软弱须縁树而作藤既纒裹树便死且有恶汁尤令速朽也藤盛成树若木自然大者或五十围　又曰菽藤围数寸重于竹可以为杖篾以缚船及以为席胜于竹也顾防广州记曰草藤如栟闾叶疎破皮青多棘刺髙  

五六丈者如五六寸竹小者如笔管竹类有十许种又曰续断草藤也一曰诺藤一曰水藤山行渴则断取汁饮之治人体有损絶沐则长发去地一丈断之辄更生根至地永不死　异苑曰永阳县有山壁立千仞岩上有石室路右名为神农窟窟前百药丛茂莫不毕备又别有异藤花形似菱菜朝紫中緑晡黄暮青夜赤五色迭曜　増云南记曰云南出藤其色如朱小者以为马防大者可为柱杖　崔豹古今注曰酒杯藤出西域藤大如臂叶似葛花实如梧桐实花坚皆可以酌酒自有文章映彻可爱实大如杯味如豆防香美消酒土人提酒来至藤下摘花酌酒以其实酌酒其国人寳之格物总论曰榼藤依树蔓生如通草藤其子黒色一名象豆三年方熟其殻贮药不坏又解诸药毒　本草曰紫藤从心重重有皮四月生紫花可爱长安人亦种饰庭也江东呼为招豆藤其子作角角中仁熬香着酒中令酒不败败酒用之亦正其花拭酒醋自腐坏  

藤二  

増汝南先贤传曰蔡顺字君仲至孝所居井桔槹嵗久欲易之为在母没年上不敢一旦遽易忽生扶老藤绕之有鸠巢其上　原王歆始兴记曰晋中朝有质子将归忽有人寄其书告曰吾家在观亭亭庙石间有悬藤君至叩藤家人自出归者如其言果有二人出水取书并曰江伯令君前入水见屋舍甚丽今俗咸言观亭有江伯神也　増南史曰解叔谦字楚梁雁门人也母有疾叔谦夜于亭中稽颡求福闻空中语曰此疾得丁公藤治便差即访医及本草注皆无识者乃访至宜都遥见山中一老公伐木问其所用荅曰此丁公藤也疗风尤验叔谦拜伏流涕具言来意此公怆然以数段与之并示以渍酒法叔谦受之寻视此人不复知处依法为酒母病即瘥　梁书曰周正与子豫元俱载入东郡乗船渡岸见藤花正挽而船覆俱溺仅免豫元遂得心惊疾  

藤三  

増含春　忍冬【`本草含春藤生台州　又忍冬藤一名金银花其花长瓣垂须黄白相间而藤左纒`】　地龙　野鹿【`正字通地龙藤生天目山绕树盘曲如龙　岭表异录南土多野鹿藤苗有大如鸡子白者细于箸采为山货流布海内儋台琼管百姓编以为幕或挑文为花药鱼鸟之状业此以充赋税`】　金棱　石合【`本草金棱藤生施州　又石合草亦生施州藤纒木上四时有叶无花`】龙手　鬼膊【`本草龙手藤出茘浦石上向阳者叶如龙手　鬼膊藤生江南林涧边`】  

弱蔓依石　繁英照潭【`岑参诗石上生孤藤弱蔓依石长　李徳裕诗遥忆紫藤垂繁英照潭黛`】  

藤四  

原诗梁简文帝咏藤诗曰纤条寄乔木弱影掣风斜标春抽晩翠出雾挂悬花　増唐李峤藤诗曰吐叶依松磴舒苗长石台神农尝药罢质子寄书来色映葡萄架花分竹叶杯金隄不见识玉润防重开　李白诗曰紫藤挂云木花蔓宜阳春密叶隐歌鸟香风留美人　顾况石上藤诗曰空山无鸟迹何物如人意委曲结绳文离披草书字　费冠卿挂树藤诗曰本为独立难寄彼髙树枝蔓衍数条逺溟蒙千朶垂向日助成阴当风借持危谁言柔可屈坐见蟠蛟螭　李徳裕忆新藤诗曰遥闻碧潭上春晩紫藤开水似晨霞照林疑防鳯来清香凝岛屿繁艳映莓苔金谷如相并应将锦帐囘　白居易诗曰藤花紫蒙茸藤叶青扶疎谁谓好颜色而为害有余下如蛇盘屈上若绳萦纡可怜中间木束缚成枯株柔蔓不自胜嫋嫋挂空虚岂知纒木身千夫力不如先柔后为害有似谀佞徒附着君权势君迷不肯诛又如妖妇人绸缪蛊其夫毫末不早辨滋蔓宜难图愿以藤为戒铭之于坐隅　宋唐庚采藤曲曰鲁人酒薄邯郸围西河渡桥南越悲嵗调红藤百万计此贡一作无穷时去年采藤藤已乏今年采藤藤转竭入山十日脱身归新藤出土拳如蕨淇园取竹况有年越山采藤输不前今年输藤指黄犊眀年输藤波及屋吾皇养民如养儿凿空为此谋者谁  

増文唐舒元舆吊剡溪藤文曰今之为文者皆夭阏剡藤者也藤生有涯为文者无涯吊之以志其悲  

葛一  

増羣芳谱曰葛一名黄斤一名鹿藿一名鸡齐　本草曰葛有野生有家种其蔓延长可作絺绤其根外紫内白叶有三尖如枫叶而长面青背淡花成穗累累相缀红紫色荚如小黄豆子緑色八九月采所谓葛谷是也易曰困于葛藟　诗曰葛之覃兮施于中谷　又曰  

旄丘之葛兮何诞之节兮　又曰葛生蒙楚　又曰彼采葛兮　又曰纠纠葛屦　又曰莫莫葛藟施于条枚周礼曰掌葛凡葛征征草贡之材于泽农　论语曰  

当暑袗絺绤必表而出之　周书曰葛小人得其叶以为羮君子得其材以为絺绤　说苑曰绵绵之葛在于旷野良工得之以为絺绤良工不得枯死于野　楚辞曰石磊磊兮葛蔓蔓思公子兮怅忘归　杜甫诗曰絺衣挂萝薜凉月白纷纷　又曰细葛含风软　又曰韶川白葛轻  

葛二  

原吴越春秋曰越王自吴还知吴王好服之被体使国中男女入山采葛作黄丝之布以献之　増宋书曰武帝牀头有土鄣壁上葛灯笼麻绳拂袁顗盛称上俭素之徳　梁书曰任昉清贫卒后其子西华冬日着葛帔练裙道逢孝标然矜之乃着广絶交论盖讥其旧友也  

葛三  

原诗越采葛妇歌曰葛不连蔓棻台台令我采葛以作丝女工织兮不敢迟弱于罗兮轻霏霏号絺素兮将献之　増唐李白黄葛篇曰黄葛生洛溪黄花自锦羃青烟蔓长条缭绕防百尺闺人费素手采缉作絺绤缝为絶国衣逺寄日南客苍梧大火落暑服莫轻掷此物虽过时是妾手中迹　戎昱葛诗曰弱质人皆弃唯君手自栽藟含霜后竹香惹腊前梅拟托凌云势须凭接引材清阴如可借黄鸟定飞来  

## 御定渊鉴类函卷四百十一

草部四【`蓍　艾　茅　蓬　薜茘　防天竹　虎刺翠云草　吉祥草　书带草　雁来红白头翁　王孙　茸母　卷耳　蒺藜　薇蘅臯苏　红蓝　紫草　蒨　菉　水葱　麒麟草鸳鸯草　龙须　虎须　豨首　兔葵　燕麦舞草　媚草　睡草　相思草　男青　女青乌昧草　息鸡草　羊刺草　押不芦　蓂荚朱草　指佞草　红草　防门　吉云草　不`】  

【`死草　碧草　合欢草　醒醉草　迎凉草　防草　望舒草　地日草　蜜草　懐夣草　变昼草　寿荣草饵玉长生草`】  

蓍一  

増羣芳谱曰蓍神草也上蔡白祠傍生作丛髙五六尺多者五十茎生便条直秋后花生枝端红紫如菊花结实如艾实蓍满百茎其下神守之其上有青云覆之　易曰蓍之徳圆而神　又曰幽赞于神眀而生蓍原洪范五行曰蓍之为言耆也百年一本生百茎此  

草木之寿亦知凶吉者圣人以问鬼神　逸礼曰天子之蓍九尺诸侯七尺大夫五尺士三尺蓍千嵗三百茎  

者先知也　史记曰天子和平蓍茎长一丈其藂生百茎共根今世取蓍八十茎长八尺即难得矣得六十茎长八尺即可用　淮南子曰上有藂蓍下有伏　増论衡曰蓍生七十嵗生一茎七百嵗生十茎神灵之物故迟也  

蓍二  

原诗梁范筠咏蓍诗曰数奇不可偶性直谁能纡祯蔡伏灵异祥云降温腴  

原赋晋傅蓍赋曰春迈衡徳于青阳混百卉而萌生逮朱夏而脩茂暨商秋而坚贞虽离霜而未雕与潜乎通灵于是原极以道握形以度以类万物之情以通天下之故岂惟终始于事业乃参天而倚数弃原野之萧条升云阶而内御运兹茎于掌握爻象形而星布信钩深而致逺实开物而成务  

艾一  

原尔雅曰艾冰台　増羣芳谱曰一名医草一名冰台一名黄草一名艾蒿处处有之宋时以汤阴复道者为佳近代汤阴者谓之北艾四眀者为之海艾自成化以来惟以蕲州者为胜相传蕲州白家山产艾置寸板上炙之气彻于背化山艾彻五分汤阴艾仅三分以故世皆重之　原毛诗曰彼采艾兮一日不见如三嵗兮孟子曰七年之病求三年之艾　増师旷曰嵗欲病病草先生艾也　原博物志曰削冰至圆以向日以艾于后承其影得火　崔寔月令曰三月可采艾　増容斋随笔曰捣艾难着力入白茯苓三五片即时可成细末羣芳谱曰雀欲夺燕巢衔艾其中燕辄去　原楚辞  

曰寳萧艾于箧笥谓蕙芷而不香　又曰扈服艾以盈要兮谓幽兰其不可佩　又曰何昔日之芳草兮今直为此萧艾也　章简公诗曰艾叶成人后  

艾二  

原庄子曰越王子捜逃乎丹穴越国无君求王子捜不得从之丹穴不肯出越人薰之以艾　汉武内传曰西王母神仙次药有灵藂艾　増荆楚嵗时记曰宗则文常以五月五日未鸡鸣时采艾见似人处揽而取炙辄验　齐书曰纪僧眞见萝蒿艾生满江惊而白之髙帝曰诗人采萧萧即艾也萧生断流卿勿广言　陈书曰陈暄素通脱以俳优自居傲弄转甚后主稍不能容后遂抟艾为帽加于其首以火爇之然及于发垂涕求哀声闻于外而弗之释  

艾三  

増诗宋范成大灼艾诗曰血忌详涓日尻神谨避方艾求眞伏道穴按古眀堂谢去羣巫祝胜如防药汤起来成独笑一病搅千忙  

原赋陈孔璠之艾赋曰良药弗达妙鍼莫宣奇艾急病靡身挺烟治匪君臣得用神火振淹固于一烂气絶息乎无假淳建投而招祟钳椒捣而贻祸伊兹艾之淑粹仍索质于中野嗟乎贞灰与邪烬迭御芳烟与苦兰竞薰是以艾正而贱兰妖而珍故言尧则桀对举兰则艾因  

原赞陈孔璠之艾赞曰论蔼灵艾蔚彼脩坂混区羣卉理深用逺  

茅一  

原尔雅曰白华野菅藗牡茅　说文曰菅茅也　増字彚曰茅类甚多苗出地曰茅鍼花曰秀叶曰菅根曰茹本草曰茅有白茅菅茅黄茅香茅芭茅数种叶皆相  

似白茅短小三四月开白花成穗结细实其根甚长白软如筋而有节味甘俗呼丝茅可以苫盖及供祭祀苞苴之用菅茅似白茅而长入秋抽茎开花如荻结实尖黒粘衣刺人根短硬如细竹根而无节防甘黄茅似菅茅茎上开叶茎下有白粉根头有黄毛可为索绹古名黄菅香茅一名菁茅一名璚茅生湖南及江淮间叶有三脊气香可以包借及缩酒芭茅丛生叶大如蒲长六七尺有二种即芒也　原易曰借用白茅无咎　禹贡曰荆州包匦菁茅【`注云匦匣也菁以为苴茅以缩酒`】　诗曰白华菅兮白茅束兮　又曰野有死麕白茅包之　又曰昼尔于茅宵尔索绹　周礼天官曰甸师祭祀供萧茅　増左传曰虽有丝麻无弃菅蒯　原吴录地理志曰桂阳郴县有菁茅可染布零陵有香茅任土贡之　庄子曰小巫见大巫防茅而弃此其所以终身弗如　离骚曰索灵茅以筳篿　又曰兰芷变而不芳兮荃蕙化而为茅  

茅二  

原尹文子曰尧为天子土阶三尺茅茨不翦　尸子曰殷汤救旱素车白马身婴白茅以身为牲　六韬曰吕尚坐茅而渔　典录曰武王伐殷防子啓肉袒面缚牵羊把茅膝行而前　左传曰齐侯伐楚谓楚曰尔贡苞茅不入王祭不供无以缩酒寡人是征　史记封禅书曰管仲说桓公云古之封禅江淮间一茅三脊所以为借也　増汉武故事曰帝拜栾大为天道将军使着羽衣立茅上授玉印大亦羽衣立白茅受印示不臣也吴志曰徐盛与曹休战贼积茅草欲焚盛盛烧船而去贼一无所得　又曰刘备连营挑战陆逊曰吾已晓破之术乃敕各持一把茅以火攻之逊率诸军同时俱攻破四十余营　神仙传曰介象受气禁术能茅上然火煑鸡使茅不焦　原沈约宋书曰有三脊茅生石头西岸江夏王义恭累表劝封禅上甚恱　増唐书曰开元十三年抚州三脊茅生　刘禹锡刺史壁记曰和州嵗贡搜茅银七千两  

茅三  

原为借　连茹【`上见茅二　易经防茅茹以其彚征吉`】　苴土　赋簑【`王者建诸侯授之以土苴以白茅　牛僧孺为武昌节度使鄂城土恶亟圯嵗増筑之赋簑茅于民吏倚为扰`】増甸师供　防人献【`上见茅一　周书曰成王时防人献以菅`】　然五丈卷三重【`灵茅髙五丈然成灰以水灌之复成茅　杜甫诗曰卷我屋上三重茅`】  

茅四  

原诗梁简文帝咏香茅诗曰铜律与鸣琴俱称类君子岂若江淮间发叶超众美珍同自牧归茅因彚征起岂独迈秦蘅方知蔑沅芷　定襄侯萧祗咏香茅诗鶗鴂芳不歇霜繁緑防滋擢本同三脊流芳有四时粗根缩酒易结觧舞蚕迟终当入楚贡岂羡咏陈诗　増唐李峤茅诗曰楚甸共王日衡阳入贡年麏包青野外鸱啸绮楹前尧帝成茨罢殷汤祭雨旋方期大君锡不惧小巫捐  

増赋唐路荡拔茅赋曰用之锡命既着之夏典将以缩酒又荐于周室异芝兰之禀性不用其香等葵藿之有心尚思向日嵗聿云暮霜风惨栗愿当芜没之时不弃轻防之质　又征苞茅赋曰猗彼菁茅挺生不杂缩醪醴以致洁与清眀而相合荆人是职将有体其精诚王泽不流遂无闻于赋纳　独孤授三脊茅赋曰茅有众灵名之为盛虽百代以呈质终三脊以居正每彰封禅之期如受鬼神之命生于古既光七十之君献于今更表千里之圣出于淮甸来彼江潭使驰于北星流于南捧执而有严有翼缄縢而再四再三及夫覩至尊呈大国致于金华之上啓于瑶池之侧施陈而百瑞慙容抚翫而千官变色美其出有常地生必旧形非成野鹿之礼宁假澄酒之馨超常伦而荐阙殊众品而实庭理尽三分似叶通三之化体皆一类欲眀得一之灵  

蓬一  

増尔雅曰齧雕蓬荐黍蓬　说文曰蓬蒿也草之不理者也　原毛诗曰彼茁者蓬　又曰首如飞蓬　礼曰桑弧蓬矢　増又曰蓬户瓮牖　原左传曰斩其蓬蒿藜藿而共处之【`郑桓公商人也`】　増师旷曰嵗欲流流草先生谓蓬也　原曽子曰蓬生麻中不扶自直白沙在泥与之皆黒　庄子曰斥鷃翶翔蓬蒿之间　商君书曰今夫飞蓬飘风而行千里乘风之势也　淮南子曰见飞蓬转而知为车　増说苑曰春蓬恶于根本美于枝叶秋风起根直拔故君子务本也　原离骚曰蓬艾亲人御于第兮　古诗曰转蓬离本根飘之畏长风　又曰孤蓬转霜根　芜城赋曰棱棱霜气防防风威孤蓬自振惊砂坐飞  

蓬二  

増拾遗记曰条阳山出神蓬如蒿长十丈周初国人献之周以为宫柱所谓蒿宫也　原尚书大传曰子夏作壤室编蓬户弹琴瑟其中以歌先王之风　晏子曰鲁哀公失国走齐景公问曰子之年甚少矣道至于此乎吾少之时多爱我者吾体不亲人多谏者吾忘不能用是内无弼外无辅辅弼无人謟谀甚众譬之犹秋蓬也孤其根本密其枝叶　増西京杂记曰宫中正月上辰出池边盥濯食蓬饵以祓邪　原三辅决录曰张仲蔚平陵人也与同郡魏景卿俱隐身不仕所居蓬蒿没人  

蓬三  

原诗魏曹植诗曰转蓬离本根飘飖随长风何意囘飇举吹我入云中髙髙上无极天路安可穷类此流宕子捐躯逺从戎毛褐不掩形薇藿常不充去去莫复道沈忧令人老　晋司马彪诗曰百草应节生含气有深浅秋蓬独何辜飘飖随风转长飇一飞薄吹我之四逺搔首望故株邈然无由返  

増赋唐蒋防转蓬赋曰始迟迟而徐转俄忽忽而骏奔体以圆而疾质以弱而存凌寒后雕虽有慙于松栢近秋俱败亦无媿于兰荪时也玉露为霜金风应律叹芳菲而难久覩揺落之不一初宛转以孤飜渐逦迤而连出度平野而暂见映层皐而还失徘徊未已同风叶之辞枝漂荡不停甚水萍之委质若乃徒观其委地离披萦吹参差既忘怀于近逺宁系迹于髙卑触物何情类虚舟而自汛善行无迹如野马而相随岂不以生无固蔕转有长风象车轮未始有极如循环莫知所终游子感而忘归叹飘居陌上小人见而怀土忆生在麻中  

薜茘  

増本草曰木莲一名薜茘一名木馒头一名鬼馒头延树木垣墙而生四时不雕厚叶坚强大于络石不花而实实大如杯防似莲房而稍长六七月实内空而红八月后则满腹细子大如稗一子一须　山海经曰少华之山有草焉曰薜茘状如乌韮縁木而生或生石上食之以已心痛　楚辞曰罔薜茘兮为帷　又曰采薜茘兮水中　又曰若有人兮山之阿被薜茘兮带女萝桞宗元诗曰细雨斜侵薜茘墙  

防天竹一  

増羣芳谱曰一名大椿干生年久有髙至丈余者糯者短而多子粳者髙而不实叶如竹小锐有刻缺梅雨中开碎白花子成穗一穗数十红鲜如瑚耐霜雪经久不脱植之庭中又能辟火  

防天竹二  

増赋梁程詧天竹赋并序曰中大同二年秋河东栁恽为秘书监詧以散骑为之贰讐校之暇情甚相狎监署西庑有异草数本緑茎疎节叶膏如剪朱实离离炳如渥丹恽为詧言西眞书号此为东天竺其说曰轩辕帝铸鼎南湖百神受职东海少君以是为献且白帝云女娲用以链石补天试以拂水水为中断试以御风风为之息金石水火洞达无阂帝异焉命植于蓬壶之圃此其遗状也然不复如向时之验矣詧怪斯言诞而不经因窃叹曰物故有弱而刚防而彰当其时也雷轰而骑翔非其时也穴蟠而泥藏岂特斯草也感而作赋曰彤庭赫兮敞入端闱而延顾粤若望直之都旁开羣玉之府则有芸裛湘素兰翳轩庑琳琅曳风琼玖雨诚神眀之奥壤乃尤物之所处是何弱植之蔑防兮干如割璞之玉叶碎出蓝之绿色含朱膏寔正秋熟受中地腴号东天竺盖女娲补有苍之缺公孙佩遐升之箓来自西海植之蓬圃飞防为之辍御冯夷为之止舞于斯时也神农未知药后稷未播谷蓂荚尚晦萐莆犹伏芝混菌耳苓羣狼毒神禹所未识齐谐所未悉亦既擢质于神皐之苑献名于通灵之室矣尔乃芳掩若气矜筼筜密束霞致骈罗星光菁茆海鳬不足以侔洁薝卜薰陆不足以袭香璀璨于九闱之上而容与乎三阶之旁者也时异事改貌存质昧孰知无用之用而不为斯世之所采畦并稂莠隰兼蒿艾王田植表则有燔芿之酷樵竖载歌则有蒸薪之悔文异沟中之断音乖爨下之桐心类飞灰首如飞蓬岂非有意于上林之积翠而禁蘌之摛红者防天嘉昌眀万物咸覩姬姜在御不弃翘楚王鲔登庖旁征鲂鱮曽是散材托兹邃宇卿云甘露之所濡白日阳春之所曜天鸡晨翔铜枝夜照倘穷年之若斯敢抢攘于往操愿黾勉于鸿私蹠青箱而就槁  

虎刺  

増羣芳谱曰一名寿庭木叶深緑而润背防白圆小如豆枝繁细多刺四月开细白花花开时子犹未落花落结子红如丹砂严冬厚雪不能败产杭之萧山者不及虎丘者更佳年久緑叶层层结子红鲜若缀火齐  

翠云草  

増羣芳谱曰性好阴色苍翠可爱细叶柔茎重重碎蹙俨若翠钿其根遇土便生见日则消  

吉祥草  

増羣芳谱曰丛生不拘水土石上俱可种色长青茎柔叶青緑色花紫蓓结小红子然不易开花或云花则有赦一曰花开则家有喜庆事雨过分根种阴崖处即活登盆以伴孤石灵芝堪作佳翫  

书带草一  

増羣芳谱曰丛生叶如韭而更细性柔纫色翠緑鲜妍出山东淄川县城北黉山　三齐略记曰不其城东有郑康成敎授处山下生草如薤叶土人名作康成书带草　苏轼诗曰庭下已生书带草  

书带草二  

増赋唐陆防书带草赋曰彼碧者草云书带名先儒既没后代还生有味非甘莫共三山芝校无香可媚难将九畹兰争翠影临波恐被芙蓉见鄙贞姿傍砌愁为芍药相轻发叶抽英因天受性纷稚圭池上之宅拂仲蔚门前之径不省敎施异术安得返魂未尝辄入眀庭何当指佞防临寒日幸到青春莎蕊未传于渔父蒲茸窃咏于诗人霜亦曽霑潘令偏知白薤风常遍起宋玉惟道青苹栽培只倚于贤邻搴撷长忧乎稚戏出慙无用舒还有异当琴操发伯牙山水之情值儒编动凿齿阳秋之思敢曰求友宁忘慕义吴娃楫上空羡苔滋魏主帷中惟通蕙气或乃兰荣越徼薰茂周原幽捜莫及兴咏徒存此则对仲举萧疎之室处子山揺落之园不识深宫岂是曽为帝女非侵逺道谁言能忆王孙徒爱其敛疎烟披晓露弱可揽结匀能布护萧萧而不计荣枯漠漠而何干好恶金灯照灼尚惊秦帝之焚粉蝶留连眞谓羽陵之蠹尔乃髙推篱菊瑞许阶蓂我则惟亲志士每聚流萤岂便离蒿莱于隙地希杜若于遥汀傥遇翰林主人之一顾庶长保于青青  

雁来红一  

増本草曰茎叶穗子并与鸡冠同其叶九月鲜红吴人呼为老少年一种六月叶红者名十様锦　羣芳谱曰纯红者老少年红紫黄緑相兼者名锦西风又名锦布衲长竹扶之可以过墙二种俱壮秋色  

雁来红二  

増诗宋陆游诗曰何事还丹可驻颜一枝眞作草中仙霜华洗尽朱颜在不学春花巧弄妍　又曰疎疎密密缀新红庭下看来锦一丛不分芳华易销歇賸将老色借秋风  

白头翁一  

増本草曰白头翁一名野丈人一名胡王使者一名柰何草  

白头翁二  

増诗唐李白诗曰醉入田家去行歌荒野中如何青草里亦有白头翁折取对眀镜宛将衰髩同防芳似相诮留恨向东风  

王孙  

増本草曰王孙一名牡蒙一名黄昏一名旱藕　又曰唐眀皇时隐民姜抚上言终南山有旱藕饵之延年状类葛粉帝取作汤饼赐大臣右骁骑将军甘守诚曰旱藕者牡蒙也方家久不用抚易名以神之耳　唐诗曰窓外王孙草  

茸母  

増本草曰即鼠耳也一名米麴一名佛耳草一名无心草一名香茅　荆楚嵗时记曰三月三日取鼠麴汁密和为粉谓之龙舌防以压时气　宋徽宗诗曰茸母初生认禁烟  

卷耳一  

増尔雅曰卷耳苍耳　本草曰葈耳一名常思一名爵耳一名耳珰一名羊负来一名进贤菜一名喝起草一名葹一名野茄一名缣丝草　诗曰采采卷耳不盈顷筐　博物志曰洛中有人驱羊入蜀胡葈子多刺粘缀羊尾遂至中国故名羊负来  

卷耳二  

増诗唐杜甫驱稚子拾苍耳诗曰江上秋已分林中瘴犹剧畦丁告劳苦无以供日夕蓬莠犹不焦野蔬暗泉石卷耳况疗风童儿且时摘侵星驱之去烂漫任逺适放筐亭午际洗剥相蒙羃登牀半生热下箸还小益加防薤间依稀橘奴迹乱世诛求急黎民糠籺窄饱食复何心荒防膏粱客富家厨肉臭战地骸骨白寄语恶少年黄金且休掷  

蒺藜  

増尔雅曰茨蒺藜　本草经曰蒺藜一名止行一名升推一名旁通一名屈人一名休羽　易曰据于蒺藜诗曰墙有茨不可埽也　师旷曰嵗欲旱旱草先生蒺藜也　说苑曰晋平公置虒祁之台使郎中马童布蒺藜于阶下令召师旷师旷至履而上殿仰天叹曰肉自生虫而还自失也木自生蠹而还自刻也人自兴妖而还自贼也五鼎之具不当生藜藿人主堂庙不当生蒺藜　又曰夫树桃李者夏得其休息秋得其实树蒺藜者夏不得休息秋得其刺焉  

薇蘅  

増水经注曰魏兴锡义山多薇蘅草有风不偃无风独揺  

臯苏  

増王朗书曰萱草忘忧臯苏释劳  

红蓝  

増本草曰红蓝花即红花也冬月布子于熟地春苗夏花花作梂彚多刺花出梂上乗露采之采已复出梂中结实白颗如小豆其花暴干以染眞红又作胭脂　博物志曰张骞得红蓝花种于西域今魏地亦种之　宋文帝诗曰红蓝与芙蓉我色与欢敌  

紫草  

増广雅曰紫艿紫草也　山海经曰劳山多茈草一名紫英　吴氏本草曰紫草节赤二月花　又曰紫草一名地血　淮南子曰紫草生于山不生磐石之上　抱朴子曰黄金成以为丸以紫草煑一丸咽其汁可百日不饥　博物志曰平氏阳山紫草特好其他者色浅列仙传曰昌容常山之道士也自称殷王女二百余年而颜色如少能致紫草与染家得钱以遗孤老　浔阳记曰石井山曽有行人见山上有采紫草者此人谓邨人揭锸而往见山上人便去闻有呼昌容者曰人来取尔草既至山顶寂寞无所见  

蒨  

増羣芳谱曰蒨一作茜一名茅搜一名茹藘一名地血一名过山龙一名风车草　说文曰茅搜茹藘也人血所生可以染绛　诗曰茹藘在阪　山海经曰厘山之阴多搜　史记曰千畞巵茜其人与千户侯等　范子计然曰蒨根出北地赤色者善  

菉  

増尔雅曰菉王刍　本草曰菉一名荩草一名黄草一名菉蓐一名防草一名盭草一名鸱脚莎　诗曰终朝采菉不盈一掬　说文曰防草可以染黄　汉书曰诸侯王盭绶【`盭草出琅邪似艾可染因以名绶即此草也`】  

水葱  

増水葱生水中如葱而中空又名翠菅王维诗水惊波兮翠菅靡是也此草可为席唐六典东牟郡嵗贡葱席六领　南方草木状曰水葱花叶皆如鹿葱花色有红黄紫三种出始兴妇人怀姙佩其花生男者即此花非鹿葱也交广人佩之极有验  

麒麟草  

増退耕录曰唐元和时馆阁煎汤饮待学士者乃麒麟草也  

鸳鸯草一  

増羣芳谱曰叶晩生其穉蘤在叶中两两相向如飞鸟对翔  

鸳鸯草二  

増诗唐薛涛诗曰緑阴满香砌两两鸳鸯小但娱春日长不拘秋风早  

龙须  

増广志曰龙须一名西王母簪　本草曰石龙刍一名龙须一名龙脩一名龙华一名龙珠一名悬莞一名缙云草一名方宾一名草续断　山海经曰贾超之山草多龙须　水经曰自洮强南北三百里中地草并是龙须而无樵采　周景式庐山记曰石门峯石间多龙须草　游名山志曰龙须草唯东阳永嘉有永嘉有缙云堂意者谓鼎湖攀龙髯时有堕落化而为草故有是名郑缉之东阳记曰仙姥岩间不生蔓草尽出龙须  

述异记曰周穆王东海岛中养八骏处有草名龙刍海录碎事曰鼠莞纤细似龙须可以为席出蜀中  

虎须  

増本草曰虎须灯心草也一名碧玉草吴人莳之取瓤为灯炷以草织席及簑　雷斆论序曰遇赤须汞留金鼎【`注曰赤须亦呼虎须`】  

豨首  

増尔雅曰茢薽豕首　本草曰豨首即天名精也一曰天蔓菁一曰天门精一曰地菘一曰玉门精一曰麦句姜一曰蟾蜍兰一曰刘草一曰皱面草又曰彘颅实名鹤虱根名杜牛膝　吕氏春秋曰豨首生而麦无叶酉阳杂爼曰宋元嘉中青州刘射一鹿剖五脏以  

此草塞之蹶然而起怪而拔草便倒如此三度因密录此草种之主折伤多愈  

兔葵  

増尔雅曰莃兔葵　本草曰兔葵一名天葵一名雷丸草　广志曰兔葵爚之可食　岣嵝神书曰紫背天葵出蜀中灵草也　古今录验曰五月五前齐戒看桑下有兔葵者至五日午时至桑下呪曰系黎乎俱当苏婆诃呪毕以手摩桑阴一遍口齧兔葵及五叶草嚼熟以唾涂手熟揩令遍再斋七日不得洗手后有蛇虫蝎虿咬伤者以此手摩之即愈也　刘梦得集曰兔葵燕麦动揺春风  

燕麦  

増尔雅曰蘥雀麦　博物志曰食燕麦令人骨节断解古乐府曰道傍兔丝何尝可络田中燕麦何尝可获  

言虚名无用也  

舞草  

増酉阳杂爼曰雅州出舞草独茎三叶叶如决眀一叶在茎端两叶居茎之半相对人或近之歌讴抵掌则叶动如舞　本草曰此即虞美人草亦无风独揺之类也  

媚草  

増岭表异录曰媚草鹤子草也蔓生色浅紫叶形如飞鹤春月生双虫食其叶越女收养虫老蜕为蝶带之号媚蝶能致其夫怜爱  

睡草  

増酉阳杂爼曰桂林有睡草见之则令人睡一名醉草亦呼懒妇葴出南海  

相思草  

増述异记曰秦赵间有相思草节节相续一名断肠草又名愁妇草亦名寡妇莎盖相思之流也又有相思子蔓生与龙脑相宜能令香不耗　捜神记曰韩朋墓木也  

男青  

増罗浮山记曰男青似女青条蕊之属莫不朱色尤易植立折土中因便开荣  

女青  

増本草纲目曰女青有二一是藤生似萝摩一种草生则蛇衔根也　又曰女青一名雀瓢　山堂肆考曰道藏有女青鬼律  

乌昧草  

増山堂肆考曰范文正公奉使安抚江淮还进贫民所食乌昧草呈乞宣示六宫戚里用抑奢侈  

息鸡草  

増五代史曰契丹褭泽有息鸡草味美而本大马食不过十本而饱  

羊刺草  

増北史曰髙昌国有草名羊刺其上生铃而味甚嘉美  

押不芦  

増漠北有草名押不芦食其汁立死以他药解之即活故曰草食押不芦虽死元不死华陀洗肠胃攻疾疑先服此也  

蓂荚一  

増春秋运斗枢曰老人星临国则蓂荚生　孝经援神契曰王者徳至于地则蓂荚生　帝王世纪曰尧时有草夹阶而生每月朔日一荚生至十五日而足十六日一荚落至晦而尽若月小余一荚厌而不落王者不必按歴而知朔惟盛徳之君应和而生以为尧瑞名曰蓂荚又曰歴荚又曰仙茆　尚书大传曰周公辅幼主不矜功则蓂荚生　白虎通曰日歴得其分则蓂荚生于阶间　风俗通曰按孝经说古太平蓂荚生阶其味酸王者取以调味后以醯醢代之　抱朴子曰轩皇鳯鸣以调律唐尧观蓂荚以知月　宋之问诗曰节晦蓂全落  

蓂荚二  

増诗唐元稹数蓂诗曰将课司天歴先观近砌蓂一旬开应月五日数从星桂满丛初合蟾亏影渐零辨时常有素数闰或余青坠叶推前事新芽察未形尧年始今嵗方欲瑞千龄  

朱草一  

増大戴礼曰朱草日生一叶至十六日落一叶周而复始　尚书大传曰王者徳下究地之厚则朱草生　尚书中曰文命咸得俊乂在官则朱草在郊　春秋繁露曰君劝农事无夺民时使之嵗不过三日行什一之税进经术之士开关闾通障塞恩及草木则朱草生后汉书曰光武时朱草生于水涯　魏略曰文帝欲受襌朱草生于文昌殿侧　淮南子曰太清之世四时不失其序日月光五星循轨则朱草生　白虎通曰朱草赤草也可以染绛别尊卑也　鹖冠子曰圣人至徳上及太清下及太宁中及万灵则朱草生　抱朴子曰朱草状似小桑栽长三四尺枝叶皆赤茎如珊瑚生名山岭石之下刻之汁流如血以玉及石金银投其中立可丸为泥以金投中名曰金浆以玉投之名曰玉酿服之皆长生也　孙氏瑞应图曰朱草草之精也圣人之徳无所不至则生　东京赋曰植华平于春圃丰朱草于中唐  

朱草二  

増诗宋米芾诗曰三枝朱草出金沙来自天支节相家当日蒙恩预名表愧无五色笔头花  

指佞草一  

増博物志曰尧时有屈轶草佞人入朝则屈而指之名指佞草  

指佞草二  

増赋唐郑辕指佞草赋曰旒扆肃诚天地降灵荩臣咸造屈轶生庭翠影如植皇心以宁暑屏寒生感萐蒲之代谢日来月往异蓂荚之飘零对危行而不侮觌巧言而则侵荣乎砌阴实为为镜肃我皇度式如玉如金兹草之盛莫之与并类貂蝉之性洁均獬豸之质劲得诗人之无邪行孔孟之逺佞于铄屈轶邈乎迥出遇唐复生应时作实经百王而影戢越千祀而宥密如执法之不囘奉直道而自必所以野退宵人朝多髦士同鱼水之合契絶防蝀之莫指封思齐于大夫名可比于君子谢有香之兰荪恶无言之桃李  

红草  

増酉阳杂俎曰山戎之北有红草茎长一丈叶如车轮色如朝虹齐桓时山戎献其种乃植之于庭以表伯者之瑞  

护门  

増酉阳杂俎曰常山北有草名护门寘诸门上夜有人过则叱之  

吉云草  

増洞冥记曰东方朔云臣有吉云草种于九景山中二千嵗一花臣种一千九百九十九年矣眀年应生花臣走往刈之以饲马马食之不饥帝许之朔平旦而去至暮而返背负数束其叶似麦而金色剉以饲马马即肥泽  

不死草  

増太平广记曰秦时大宛中多枉死者横道有鸟如乌衔草以覆死人面遂活鬼谷先生曰此草是瀛洲不死草也生琼田中亦名养神芝  

碧草  

増洞冥记曰甜谿水如蜜东方朔游此水将数斛以献帝帝以投阴井井遂常甜而寒瑶琨去玉门九万里有碧草如麦剉以酿酒饮一合则三旬不醒饮甜谿水则醒也  

合欢草  

増酉阳杂俎曰合欢草状如蓍株百茎书则众条扶疎夜乃合为一茎谓之神草  

醒醉草  

増开元遗事曰兴庆池南岸有草数丛叶细心劲有醉者过其傍嗅之立醒谓醒醉草  

迎凉草  

增杜阳编曰李辅国家夏则设迎凉草其色类碧干类苦竹叶细如杉  

防草  

増山海经曰姑媱之山帝女死焉化为防其叶相重花黄实如兔丝服之媚人【`郭璞注曰一名荒夫草`】  

望舒草  

増酉阳杂爼曰望舒草出扶支国草红色叶如莲叶见月出则舒月没则卷故曰望舒  

地日草  

増酉阳杂爼曰南方有地日草日中三足乌欲下食此草羲和之驭以手掩乌目  

蜜草  

増酉阳杂爼曰蜜草出北天竺国此草蔓生大叶秋冬不死因被霜露遂成蜜如塞上蓬盐  

怀梦草  

増酉阳杂爼曰汉武时异国所献草类蒲昼缩入地夜若抽萌怀其草自知梦之好恶帝思李夫人怀之辄梦因改曰怀梦草  

变昼草  

増杜阳编曰唐顺宗即位拘弥国贡变书草有类芭蕉长可三尺而一茎千叶树之则百歩内昏黒如夜始藏于百寳匣中上见而怒曰此背眀向暗之物何贡之有并匣焚之  

寿荣草  

増典术曰寿荣草出少室金山丘下服之令人不老服其叶可通百神  

饵玉长生草  

増典术曰饵玉长生草一名通天价值千万阴干日服方寸匕令人得仙  

## 御定渊鉴类函卷四百十二

木部一【`木　松`】  

木一  

原洪范曰三曰木木曰曲直曲直作酸　春秋元命苞曰木之为言触也气动跃也　増又曰木者阳精生于阴故水者木之母　尔雅曰木族生为灌灌木丛木也扬子曰止于下而渐于上者木也　皇极经世书曰  

木结实而种之又成是木而结是实木非旧木也此木之神不二也生生之理也　又曰木者星之子是以果实象之　原易曰防为木坎其于木也为坚多心艮其于木也为坚多节离其于木也为科上槁【`坚多心谓刚中也山木坚直故多节也阴含气故曰科科空也为日所干故上槁`】　又曰地中生木升君子以顺徳积小以髙大　毛诗曰黄鸟于飞集于灌木又曰南有乔木不可休息　又曰伐木丁丁鸟鸣嘤嘤又序曰樛木后妃逮下也　尚书曰兖州厥木惟条  

【`长也`】州厥木惟乔【`髙也`】　又曰木从绳则正　礼记曰孟春之月盛徳在木孟夏之月无伐大树【`妨农故也`】　又曰入山行木无有斩伐　増周礼曰山虞仲冬斩阳木仲夏斩阴木凡服耜斩季材以时入之【`阳木生山南阴木生山北服车材耜农器季穉也`】　原左传曰慈母之恕其子折木　又曰鸟能择木　论语曰朽木不可雕也　国语曰伐木不自其本必有后生塞水不自其源必有后流除祸不自其本必有后乱　又曰人之有孝也犹树之有枝叶犹庇荫之况君子乎　京房易传曰木同本异枝其君有庆邻邑来附者吉木生于君屋上及朝廷其君圣子木王而有实其国有庆木生于城胁一围以上长数丈此谓城强其君大昌　礼斗威仪曰君乗木而王者其政升平则草木丰盛　増春秋运斗枢曰黒精用事百木共一根原稽命录曰出号施令合民心作乐制礼得天心则  

草木有益于人者长以养民王者得礼之制泽谷中生赤木　又曰宗庙生木　又曰凡木细为杪　瑞应图曰木连理王者徳化洽八方合为一家则木连理一本曰不失小民心则生　孝经援神契曰徳至于草木则木连理　汉书鼂错上书曰夫胡貉之地积阴之处也木皮三寸【`地寒故也`】　阴符经曰火生于木祸发必克　六韬冬冰可折夏条可结　老子曰草木之生也柔脆其死也枯槁　又曰合抱之木生于毫末　子路曰二亲之寿忽若尘过隙草木长霜露不息使贤者欲养其亲其道不行　慎子曰廊庙之材盖非一木之枝也　尸子曰木之精气为毕方　増文子曰叶落者风揺之水浊者物挠之也　商子曰蠹众则木折隙大则墙坏原孙卿子曰玉在山而木草润　吕览曰夫爚蝉者务在乎明其火振其树而已火不明虽振其树何益明火不独在乎火在于闇当今之世闇则甚矣人主有明其徳者天下之士其归也若蝉之走明火也　又曰木方盛终日采之而复生秋风下霜一夕而零　又曰欲鸟者先树木　又曰人之有民如木之有根根深则木固増又曰树木盛则飞鸟归之刍草美则禽兽归之人  

主贤则豪杰归之　韩子曰树木有直根有蔓根直根曰根蔓根曰柢固其柢则生长深其根则视久　符子曰木生蝎蝎盛而木枯石生金金曜而石流　又曰水生于石未有居石而溺火生于木未有抱木而焦　繁露曰木有变春雕而冬荣　原淮南子曰凡干木生庶木根枝木者生于庶木凡见叶落而知嵗暮故叶落而长年悲【`长年人悲木黄落时`】　又曰直木先伐甘井先竭　増又曰郢人有买屋栋者求三围之大木而人予车毂跪而度之巨虽可而长不足　又曰良匠不能斵金巧冶不能铄木金之势不可斵而木之性不可铄也　又曰佐祭者得尝救鬭者得伤荫不祥之木为电所扑　又曰金胜木者非以刀残林也　又曰羽翼美者伤骨骸枝叶美者害根茎能两美者天下无之也　盐铁论曰茂木之下无丰草　原中记曰百嵗之树其汁如血千嵗之树精为青羊万嵗之树精为青牛　増地镜图曰财在丘墟者为木变故木有折枯者其旁有财其在南方去木八尺其在东方去木六尺　虞喜志林曰东海之鱼坠一鳞昆仑之木落一叶圣人皆能知之　原博物志曰员丘上有不死之树食之乃寿　抱朴子曰横海有鱼抱大树能语精名灵阳午日称仙人者老树也増孙绰曰海人与山客辨其出物海人曰鱼额若华  

山之顶一吸万顷之波山客曰邓林有木围三万寻直上千里旁荫数国　原离骚曰一夫九首拔木九千又曰罾何为兮木上　又曰嫋嫋兮秋风洞庭波兮木叶下　文选曰树木者忧其蠧根朽则叶危　古诗曰嘉树生朝阳凝霜封其条　増左思蜀都赋曰其树则擢脩干竦长条扇飞云拂轻霄羲和假道于峻岭阳鸟回翼乎髙标　陶潜荣木诗序曰荣木念将老也　杜甫诗曰千章夏木清　韩愈曰牺尊青黄乃木之灾  

木二  

増管子曰桓公问民饥寒室屋不治墙垣坏不筑为之柰何管子曰沐涂树之枝公令左右沐涂树枝其年民治室屋筑墙垣公问之管子曰一树而百乗息其下者以其不□也众鸟居其上丁壮弹其下终日不归父老拊树而论终日不归今吾沐之日中无尺寸之阴行者疾走归而治室　原孔丛子曰夫子坟方一里弟子各以四方竒木来植之　庄子曰南郭子綦游乎商之丘见大木焉有异结驷千乗隐将庇其所籁子綦曰此何木也然必异材从而视其细枝则拳曲而不可以为栋梁俯而视其木根则轴解不可以为棺椁防其叶则舌烂嗅之则使人狂子綦曰此果不材之木以至于此其大也　増又曰庄子行于山中见大木枝叶盛茂采木者止其旁而不取也问其故曰无所可用庄子曰此木以不材终其天年矣　淮南子曰髙阳魋将为室问匠人匠人对曰未可也木尚生加涂其上必将挠以生材任重涂今虽善后必败髙阳应曰不然夫木枯则益重涂干则益轻今虽恶后必善匠人穷于辞以对卒为室其始成均然善也后果败此直于辞而不可用者也汉书曰武帝幸雍得竒木枝傍出复合于木上终军曰众枝内附示无外也　汉书五行志曰哀帝建平三年十月汝南西平遂阳乡柱仆地生枝如人形身青黄色面白头有须发稍长大睂长六寸一分京房易传云皇徳衰下人将起则有木生为人状　原东观汉记曰安帝延和三年衞县木连理又其年定陵县木连理　谢承后汉书曰方储幼丧父母终日负土成坟种竒树千株　袁山松汉书曰建和二年河东木连理　魏略曰文帝嗣立为魏王是嵗天下奏醴泉涌木连理　干宝晋纪曰武帝自咸宁三年至太康元年木连理八生晋中兴征祥说曰王者徳泽纯洽八方同一则木连理连理者仁木也或异枝还合或两树共合建元元年木连理四一生膏山一生武昌一生汝阴一生汝阳泰兴元年又生武昌　増彚苑详注曰齐永明九年秣陵安时寺有古树伐以为薪木理自然有法天徳三字　后周书曰太祖至沙苑齐神武夜遁追至河上复大克获前后虏其卒七万献俘长安还军渭南于是所征诸州兵始至乃于战所准当时兵士人种树一株以旌武功唐书曰贞观中山南献木连理交错玲珑有同罗木  

一丈之干并枝者二十余所　又曰代宗十二年成都人郭逺因樵爨获瑞木一茎有文曰天下太平献之以示百官宰臣称贺诏付史馆　又曰贞元初陈留雨木皆大如指长寸余每木有孔通中所下俱立如植　宋史曰冯伸已知邕州傍城数里有金花木俗以花开即瘴起人不敢近伸已故以花盛时酣燕其下亦复无害彚苑详注曰慎氏至真苖守再成言近有樵人破一  

树树中有生成三字曰天下赵亟取木视之果然木一丈一尺围其字青而深半树解州半树留真州三字了然不可磨也  

木三  

増龙鳞　凤首【`彚苑详注袁州萍乡东有木客有用钱六十缗市之其夜忽生龙鳞客遂不敢伐　杜阳编李辅国有凤首木髙一尺雕刻鸾凤之状凝寒之时置诸髙堂大厦之中和煦之气如二三月故别名常春木纵烈火焚之终不焦黒`】　原树君子　坐将军【`诗荏染柔木君子树之后汉书冯异有功不伐尝坐大树下人谓之大树将军`】　増衣锦　流红【`吴越志钱镠临安里中有大木镠幼时与羣儿戏树下光化元年进太师号所戏木曰衣锦将军　诗话唐于祐晩歩禁衢御沟中流一红叶上有诗曰流水何太急深宫尽日闲殷勤谢红叶好去到人间祐因得之乃宫女韩夫人所题`】春徳　震方【`礼记孟春之月盛徳在木　汉书五行志震在东方为春为木`】　干庶条枚【`上见木一　诗曰伐其条枚枝曰条干曰枚`】　成帷　并枕【`上详五李爽诗三吴记潘璋夫妇塜木交枝名并枕树`】　柯不吟　叶交坠【`文选风柯静不吟　羯鼓`】  

【`录明皇制秋风髙曲每奏之则清风徐来木叶交坠`】　化鸳鸯　飞蛱蝶【`彚苑详注宋韩朋妻美康王夺之妻自杀王埋之经宿生树枝体相交王欲伐之化为鸳鸯飞去　潇湘录隋末长安禁内一大树冬月雪中忽花叶茂盛及凋谢结实其子光明灿烂如火之明数日皆化为红蛱蝶飞去`】  

木四  

増刋木【`书随山刋木`】　颠木【`又曰若颠木之有由蘖`】　原先拨【`诗枝叶未有害本实先拨`】　不斩【`礼记为宫室不斩于丘木`】　攻坚【`又曰善问者如攻坚木`】　工度【`左传曰山有木工则度之`】　敢不封植【`又曰韩宣子宴于季氏有嘉树焉宣子誉之武子曰敢不封植此树`】　増宰木【`公羊传宰上之木拱矣宰也`】　槎枿【`国语山无槎枿斫而复生曰枿`】苻娄【`尔雅谓木病尫伛瘿肿无枝条`】　魁瘣【`又曰谓树木丛生根枝节目皆盘结磈磊也`】梢梢【`又曰树无枝柯`】　原风摧【`文选木髙于林风必摧之`】　起于一把【`十围`】  

【`之木起于一把`】　増珍木【`刘桢公防诗珍木郁苍苍`】　向荣【`归去来辞木欣欣以向荣`】陈柯【`文选陈柯槭以改旧`】　木龙【`彚苑详注徐之髙塜城南有木龙寺寺有三层转塔髙丈余塔侧生一大树萦绕至塔顶枝干交横上平容十余人坐枝杪四向下垂如百子帐僧呼为木龙梁武帝曽遣人图写`】　行迎偃醉【`晩晴赋木势党伍兮行者如迎偃者如醉髙者如逹低者如跂`】　斫树【`六帖刘汉宏因鸦噪命斫庭树或曰巨木不可伐怒曰吾将斩白蛇何畏一木`】　壅以黒坟【`岑文本封事譬之种树年纪绵逺则枝叶扶疎若种之日浅根未固虽壅之以黒坟暖之以春日一人揺之必致枯槁今百姓颇类于此`】　莳也若子【`柳宗元种树郭橐驼传曰其莳也若子其置也若弃则其天者全而其性得矣`】　文笔树【`彚苑详注中书舍人周惠畴之先陇有一树俨如卓笔方盛则出中书少衰其人辄死人谓之文笔树自其祖用珍父养浩至惠畴树凡三盛矣`】　风流树【`湖广通志施州慢木寨有木名普舍树普舍华言风流也昔覃氏祖于东门关伐一异木随流至那车复生根而活四时开百种花覃氏子孙歌舞其下花乃自落取而簪之若他姓花不复落`】  

木五  

原诗魏刘桢诗曰昔君错畦畤东土有素木条柯不盈寻一尺再三曲隐生寘翳林倥自廹束得托芳兰苑列植髙山足　周庾信咏树诗曰交柯乍百顷擢本或千寻枫子留为式桐孙待作琴残核移桃种空花植枣林幽居对密蹊迳转深沈　陈李爽赋得芳树诗曰芳树千株发揺荡三阳时气软来风易枝繁度鸟迟春至花如锦夏近叶成帷欲寄边城客路逺讵能持　贺循赋得中庭有竒树诗曰三春节物始芳菲游丝细草动春晖香风飘舞花间度好鸟和鸣枝上飞临池间竹偏増绿依堦映雪纷如玉温室庭前竟不言鼓吹楼中能作曲曽闻逺别旧难思攀折防取赠佳期长条本自堪为带密叶由来好作帷星稀汉转月轮明徘徊夜鹊屡相惊欲识幽人兰杜迳山窓芳桂复丛生　梁豫章王萧综悲落叶诗曰悲落叶聮翩下重叠重叠落且飞纵横去不归长枝交荫昔何密黄鸟闗闗动相失夕蕊杂凝露朝花翻乱日乱春日起春风春风春日此时同一霜两霜犹可当五晨六旦防已黄乍逐惊风举髙下任飘飏悲落叶落叶何时还夙昔共根本无复一相闗各随灰土去髙枝难重攀　増唐卢照邻芳树诗曰芳树本多竒年华复在斯结翠成新幄开红满故枝风归花歴乱日度影参差容色朝朝落思君君不知　杜甫恶树诗曰独绕虚斋迳常持小斧柯幽隂成颇杂恶木翦还多枸杞固吾有鸡栖奈汝何方知不材者生长漫婆娑　白居易和杜录事题红叶诗曰寒山十月旦霜叶一时新似烧非因火如花不待春连行排綘帐乱落拂红巾解驻篮轝看风前唯两人　韩愈枯树诗曰老树无枝叶风霜不复侵腹穿人可过皮剥蚁还寻寄托唯朝菌依投絶暮禽犹堪持改火未肯但空心　郑谷府试木向荣诗曰园林青气动众木散寒声败叶墙阴在滋条雪后荣忻忻春令早蔼蔼日华轻庾岭梅先觉隋堤柳暗惊山川应物臯壤起农情祗待花开日连栖出谷莺　王冷然古木卧平沙诗曰古木卧平沙摧残嵗月賖有根横水石无干拂烟霞春至苔为叶冬来雪作花不逢星汉使谁辨是灵槎　罗隐红叶诗曰不奈荒城畔那堪晩照中野晴霜裛緑山冷雨摧红游子灞陵道美人长信宫等闲俱嵗暮揺落意无穷　鱼机临江树诗曰草色连荒岸烟波入逺楼叶铺江水面花落钓人头根老藏龙窟枝低系客舟潇潇风雨夜惊梦复添愁　宋文同红树诗万叶惊风尽卷收独余红树拟禁秋已疑断烧生前岭更共残霞入逺楼枫岸最深霜未落柿园浑变雨初休劝君莫上青山道妆防行人分外愁  

原赋晋庾阐浮槎赋曰有幽岩之巨木邈结根乎千仞体洪钧以秀直挺瓌竒而特俊冠岑岭以髙栖独雍容于嵒峻混全朴于不材倬凌霄而絶韵故能纾余盘骩森萧頽靡阳飘飇结花裂水洒遗美贾于翠璧蹷悬根于朽壤曵红波于海湄鼓长风而飘荡旦馺波而乗飞潦夕举浪而赴奔潮吹云雾而出洞穴灌炎石而过沃焦江湖不俄晷万里不一朝　周庾信枯树赋曰殷仲文风流儒雅海内知名世异时移出为东阳太守尝忽忽不乐顾庭槐而叹曰此树婆娑生意尽矣至如白鹿贞松青牛文梓根抵盘魄山崖表里桂何事而销亡桐何为而半死昔之三河徙植九畹移根开花建始之殿结实睢阳之园声含嶰谷曲抱云门将雏集凤比翼巢鸳临风亭而唳鹤对月峡而吟猿乃有拳曲拥肿盘坳反覆节竪山连文横水蹙匠石惊视公输目雕镌始就剞劂仍加重重碎锦片片真花若夫松子古度平仲君迁森梢百顷槎枿千年秦则大夫受职汉则将军坐焉莫不苔埋菌压鸟剥虫穿低垂于霜露撼顿于风烟东海有白木之庙西河有枯桑之社北陆以杨业为闗南陵以梅根作冶小山则丛桂留人扶风则长松系马岂独城临细柳之上塞落桃林之下若乃山河阻絶飘零离别拔本垂泪伤根沥血火入空心膏流断节木魅防【`一作□`】睒山精妖孽横洞口而歆卧顿山腰而半折戴瘿衔瘤藏穿抱穴况复风云不感羁旅无归既伤揺落弥嗟变衰淮南云木叶落长年悲斯之谓矣乃为歌曰建章三月火黄河千里槎若非金谷满园树即是河阳一县花桓大司马闻而叹曰昔年移柳依依汉南今看揺落凄怆江潭树犹如此人何以堪　増唐孙秘散木赋曰窅窅冥冥至道之精视之无见听之无声伊散木其何识廼冲用而保生夫其措迹隠深寓形偏寂青崿右耸红溪左辟潄滴沥之飞泉枕嵌岩之古石将含休以处顺不祈禄而自适故其干也閜砢盘魄虫穿鸟剥其节大兮不可以为桷拥肿轮囷抱蠧生津其轴解兮不可以为轮空心兮若丧拳枝兮不申理不中于规矩才岂任乎斧斤似支离之有疾固哀骀之入真日者秦构凤凰汉营鳷鹊崇临海之殿丰冠山之阁穷宇内之瓌宝尽域中之蘅薄虽片善之必收故散木之不作用能以损之益居贞而晦不恃而成不有而大白云至止杂萝薜以成帷清风来兮协笙竽而吹异鹊宵集祥鸳晓会隐士挂瓢仙人倚盖不逆于物夫何于害及夫郊暄淑气景媚风烟夭桃变兮秾李发乍芳以竞妍既乎寒露朝变凝霜夜结柤梨剥兮橘柚摧澹无情兮何折动息无挠荣枯任节道将契于撄宁徳以庶于朗澈与夫五柞三槐仁賔君子东吴豫章西蜀萧文杏耸于千寻木兰香于十里皆虬蟠鳞接重葩叠叶杳蔼芊眠拂日摩天根柢深固表里岩泉并恃材而丧质咸为名而夭年是知明不若昧语不如黙为善者离其道立行者阴于徳社栎入梦而几亡野桑因言而自刻岂若圣智双遣形神两忘委不才以居寂任无用以为祥郁郁于纯防之界落落于无何之乡与天地而长久吸日月之明光子休闻而叹曰吾且逍遥其旁  

原颂晋湛方生木连理颂曰相彼神竒逺见祯祥同根连柯本枝俱昌皇基増搆灵祚惟长运隆周室道均三王丕显奕世依风载  

松一  

原说文曰松木也从木公声古文榕从木容声　増淮南子曰千嵗之松下有茯苓上有兔丝　原刘向神仙传曰松者横也时受服者皆至三百嵗　广志曰千嵗老松子色黄白味似粟可食　本草曰松脂一名松肪味苦温久服轻身延年出陇西如胶者善　郭氏中记曰松脂沦入地中千嵗为茯苓　王逸子曰木有扶桑梧桐松柏皆受气淳矣异于羣类者也　増博物志曰松脂沦入地中千嵗为茯苓茯苓千嵗化为琥珀一名江珠今太山有茯苓而无琥珀益州永昌出琥珀而无茯苓　原抱朴子曰松树之三千嵗者其皮中有聚脂状如龙形名曰飞节芝　玉防记曰千载松树枝叶四边披起上杪不长望而视之有如偃盖其中有物或如青牛或如青犬或如人皆寿万嵗　増述异记曰千年之松香闻十里外一名十里香　格物总论曰松树磥柯多节皮极粗厚望之如龙鳞盘根樛枝四时青青不改柯叶春二三月抽蕤生花结子然有数品或二鍼或三鍼或五鍼三鍼者谓括子松五鍼者谓崧子松原诗曰山有乔松　又曰桧楫松舟　増又曰如松柏之茂无不尔或承　原又曰防与女萝施于松柏　又曰徂徕之松　又曰松桷有舄　又曰陟彼景山松柏丸丸　又曰松桷有梴　尚书曰青州厥贡岱畎丝枲铅松怪石　礼记曰其在人也如松柏之有心也故贯四时不改柯易叶　论语曰嵗寒然后知松柏之后凋也　国语曰松柏之地其土不肥　焦贑易林曰温山松柏鸾凤以庇　礼斗威仪曰君乗木而王其政平则松为常生　史记曰松柏为百木长也而守宫阙　汉武内传曰仙之上药有松柏之膏服之可延年　増山海经曰大荒之中有方山上有青松名曰拒格之松日月所出入　西京杂记曰东都龙兴观有古松树枝偃倒垂相传云已经千年常有白鹤飞止其间　水经注曰徂徕山多松柏诗所谓徂徕之松也邹山记曰徂徕山在梁父奉高博三县界犹有美松赤曰尤徕之山也赤睂渠帅樊崇所堡也故崇自号尤徕三老矣　原嵩髙山记曰嵩岳有大松或百嵗千嵗其精变为青牛或为伏龟采食其实得长生　泰山记曰岱宗小天门有秦时五大夫松在　王羲之游四郡记曰永宁县界海中有松门西岸及屿上皆生松故名松门　周景式庐山记曰石门北岩即松林也有数百树松大皆连拱长近二十丈攒生絶崖上南临石门涧涧中仰视之离离如骈麈尾号麈尾松　増又曰西岭松如马鬛　原神境记曰荥阳郡南有石室室后有孤松千丈常有双鹤晨必接翮夕辄偶影传曰昔有夫妇二人俱隐此室年既数百化成双鹤　増南昌志曰建昌冷水观寿松一株盘屈竒古又名挂劒松相传许逊故事　山川纪异曰翊真观在南昌府城西南有二松相去五尺合为一榦号曰义松　武当山记曰负歘岩宫前古松数百株皆参天倚云枝叶扶疎如大驾郊行巨人力士髙执云幢星盖以从　十道记曰南岳百里有福地松数千尺围即数寻而蕊甘采此松膏而服不苦涩与诸处松别一统志曰台州有金松垂条如弱柳结子如碧珠三  

年子乃一熟每嵗生者相续一年者绿二年者碧三年者红缀于条上璀错相间殊可观　原庄子曰天寒既至霜雪既降吾是以知松柏之茂　増又曰受命于地唯松柏独也在冬夏青青　原尸子曰荆有长松文梓吕氏春秋曰故百仞之松本伤于下而末槁于上  

抱朴子曰大陵偃盖之松　増又曰谓夏必长而荠麦枯谓冬必凋而松柏茂　唐书曰仆骨东境其地东北一千里有康干河断松投之三年辄化为石其色青谓之康干石有松文　天中记曰麻城西北一十里有枯松一株相传以为万年松　酉阳杂俎曰洛中有鱼甲松　又曰松凡言两粒五粒粒当言鬛段成式修竹里私第大堂前有五鬛松皮不鳞仇士良水硙亭子有两鬛皮不鳞者又有七鬛者不知何自而得俗谓孔雀松三鬛松也松命根遇石则偃盖不必千年也　宋叶梦得玉涧杂书曰吾玉涧道旁古松皆合抱每微风骤至清声琅然万壑皆应若中音节　南方草木状曰水松叶如桧而细长出南海土产众香而此木不大香故彼人无被服者岭北人极爱之其香殊胜在南方时不香于彼而香于此岂屈于不知己而伸于知己者与　又曰海松子树与中国松同但结实絶大形似小栗三角肥甘香美樽爼间佳果也出林邑　花木考曰密县东三里有白松如傅粉一本三干髙十数仞本大四抱余本畔一窍常流溢甚甘嵗两脱肤根盘据枝若擎虬世传汉有美女仙花葬此此其冢上物也　宋白玉蟾记曰太微宫中奎星之精化而为松矫矫郁郁然于严霜积雪之间　梦书曰松为人君梦见松者见人君也离骚曰山中人兮芳杜若饮石泉兮防松柏　晋陶潜归去来辞曰抚孤松而盘桓　文选曰荫落落之长松唐孟郊诗曰青松落顔色  

松二  

原刘向列仙传曰偓佺好食松实能飞行速如走马以松子遗尧尧不能服　先圣本纪曰许由欲观帝意曰帝坐华堂面双阙君之荣顾亦得矣余坐华堂森然有松生于戸云生于牖虽面双阙异乎鸾之荣昆仑余安知其所以取荣哉帝美由师之　列仙传曰仇生赤当汤时为木正常食松脂自作石室周武王祠之　太公兵法曰周太姒梦周梓化为松　穆天子传曰天子升长松之隥　左传曰晋侯使张骼辅跞致楚师求御于郑郑人卜宛射犬吉子太叔戒之曰大国之人不可与也对曰无有众寡其上一也太叔曰不然部娄无松柏又曰楚郏敖即位王子围为令尹郑行人子羽曰是  

谓不宜必代之昌松柏之下其草不殖【`言楚君弱令尹强物不两盛也`】汉书贾山言治乱曰秦东穷燕齐南极吴楚江湖之  

上濒海之观毕至道广五十歩三丈而树厚筑其外隐以金椎树以青松为驰道之丽至于此也　汉官仪曰秦始皇封太山逢疾风暴雨赖得松树因覆其下封为五大夫　圣贤墓记曰东平王归国思京师后薨葬东平其上松柏皆西靡　増异苑曰汉末大乱宫人小黄门上墓树上避兵食松柏实遂不复饥举体生毛长尺许乱离既平魏武闻而收养还食谷齿落髪白原广州先贤传曰顿琦至孝母丧顿琦立坟歴年乃成居丧逾制种松柏成行　増张勃吴录曰丁固梦松树生其腹上人谓曰松字十八公也后十八年其为公乎魏志曰孙权自将军至合肥新城魏使满宠赴之募  

壮士数十日折松为炬从上风放火烧贼退　晋书曰山涛遭母丧归乡里涛虽年老居丧过礼手植松柏又曰庾顗见和峤叹曰峤森森如千丈松虽磥砢多节施之大厦有栋梁之用　原又曰孙绰斋前种一株松枝髙势逺邻居曰松树非不楚楚可怜但恐无栋梁用耳孙绰曰枫柳虽合抱亦何所施　又曰张湛好于斋前种松柏时人曰张湛屋下陈尸　又曰苻坚在邺粮竭马无草削松木而食之　増泉州志曰晋僧法潜隐郯山或问胜友为谁乃指松曰此苍髯叟　原宋书曰谢混与从子灵运齐名时人谓混风韵为髙目望蔡肃如寒风振松康乐凛凛如霜台笼日　増金楼子曰梁武帝每拜山陵涕泪所洒松为变色　梁书曰陶景特爱松风庭院皆植松每闻其响欢然为乐有时独游泉石望见者以为仙人　后魏书曰彭城王从幸代都次于上党之铜鞮山路傍有大松树十数根髙祖进繖遂行而赋诗令人示曰吾始作此诗虽不七歩亦不言逺汝可作之比至吾所令就之也时去帝十余歩且行且作未至帝所而就诗曰问松林松林经几冬山川何如昔风云与古同　陈书曰张讥字直言后主幸开善寺召侍臣坐松树下敕讥竪义时索麈尾未至后主令取松枝以属讥曰可代麈尾　开元遗事曰明皇遭禄山之乱銮舆西幸禁中枯松复生枝叶葱菁宛如新植者后肃宗平内难再兴唐祚祥不诬矣　泉州志曰秦系结庐于九日山有大松百余章俗传东晋时所植　新唐书曰李泌尝取松樛枝以隐背名曰养和后得如龙形者因以献帝四方争效之　石林燕语曰唐正衙宣政殿庭皆植松开成中诏入阁赐对官班退立东阶松树下是也殿门外复有药树元微之诗松间待制应全逺药树监搜可得知　酉阳杂爼曰不空三藏塔前多老松嵗旱时官伐其枝为龙骨以祈雨盖三藏役龙意其树必有灵也　南部新书曰郑薫既老号所居为隐岩莳小松七本于庭自号七松处士异时可对五柳先生　摭言曰钟辐作松斋手植一松梦朱衣吏曰松围三尺吾子当登第后三十年始成名其松围果三尺　曲洧旧闻曰中岳顶上松榦如插笔其间数株上巨下细柯似枯槎皮或剥落有半荣者僧指云此是岳神为珪禅师夜移天将晓其鬼兵惧遽倒植之而去　髙僧传曰天台智者院释行满居房槛外有巨松横枝之上寄生小树每满出坐其寄生必嫋嫋向侧时谓此树作礼茶头也或不信者専伺满出则纷纷然满入则屹立亭亭更无动揺　五代史一行传曰郑遨字云叟闻华山有五粒松脂沦入地千嵗化为药能去三尸因徙居华阴欲求之　江邻几杂志曰歙州黄山俞侍郎献卿尝与友人肄业山中一日深入山中见松树有大实俞抛石击落一枚甚坚而香翌日再寻则失所在或云抱朴子所谓招威食之可仙　闽志曰蔡君谟为闽部使者夹道种松以避歊毒至今赖之　罗浮志曰罗浮奉宸桥南有古松七株上凌霄汉仙灵常此栖息邹葆光有道术宣和中召至凝神殿有七人从之倐不见上问为谁葆光对曰臣居山常习劒术此七人者古松也　毘林志曰洪迈绍兴间与弟适遵读书外家沈氏白茅山坟庐是嵗墓有二松结毬成盖既而兄弟举博学鸿词亦木之祥也　研庄杂记曰鲜于伯机尝于废圃中得怪松一株移置所居斋前呼为支离叟朝夕抚玩以为适  

松三  

原栖鸾　系马【`后汉方储字圣明丹阳人也除郎中遭母忧弃官行礼负土成坟种松柏鸾鸟栖其上白兎游其下　刘琨扶风诗曰系马长松下歇鞍髙岳头烈烈悲风起冷冷涧水流`】　贞蕤秀叶【`庾肃之松赞曰流润飞津沈精幽结贞防含芳仰拂素雪　下见柏四左九嫔松柏赋`】  

翠实　素髓【`上见柏四左九嫔赋　晋许询诗青松凝素髓`】　秦封　夏社【`上见松二　哀公问社宰我对曰夏后氏以松`】　鹤栖　龟伏【`千嵗之鹤栖于松柏　下见松一嵩髙山记`】　増鸾倚　龙盘【`韩诗青鸾倚长松　李诗错落千丈松虬龙盘古根`】　雪干　风标【`杜诗大哉霜雪榦嵗久为枯林　白诗寒松纵老风标在`】　鱼甲　龙牙【`上见松一酉阳杂爼　羣芳谱曰新罗使者多携松子来中华有玉角子龙牙子`】　大臣　胜友【`杜牧赋曰松数千株切切交呼如冠劒大臣国有疑难庭立而议　下见松二泉州志`】　鼎足钗股【`海录碎事曰平江学中有十题曰辛夷百干黄杨公堂槐鼎足松双桐石楠龙头桧蘸水桧泮`】  

【`池玲珑石或曰苏子美尝掌学命名也　韩偓诗长松夜落钗千股`】　声清耳　露滴身【`李诗南窓萧瑟松风起凭几一听声清耳　杜甫诗看松露滴身`】　原百木长　千嵗材【`上见松一史记　苏轼种松诗今我百日客养此千嵗材`】　増西靡　东向【`上见松二墓记　大唐新语三藏法师往西域取经手摩灵岩寺松枝曰吾西去汝可西长吾归即东向使吾弟子知之既去其枝年年指西一年忽东向弟子曰教主归矣果还至今谓之摩顶松`】  

松四  

増比仙【`清异录曰张荐明隐山林有古松十余株尝谓人曰余人中之仙此松木中之仙`】　为林【`天中记曰郎余令授霍王元轨参军从父知年亦为王友元轨每曰郎家二贤皆入府不意培塿而松为林也`】　蓝田吟哦【`韩文曰崔斯立为蓝田县丞植二松吟哦其间`】　云影涛声【`王直方诗话曰影揺千尺龙蛇动声撼半空风雨寒有僧曰不若云影乱铺地涛声寒在空`】　木长官【`杭州志于潜牧岭上有古松一本盘错竒怪尝有兄弟阋墙欲讼于有司夜行憇其下迟明辨色相视乃伯仲也遂各悔咎息争而还因名松为木长官`】　偃盖山【`金陵记曰方山有野人见一使者异服牵一白犬野人问居何地曰居偃盖山随至古松下而没松形果如盖意使者乃松树精犬茯苓耳`】　苍官【`博物志松曰苍官`】  

松五  

増诗古艳歌曰南山石嵬嵬松柏何离离上枝拂青云中心十数围洛阳发中梁松树窃自悲斧锯截是松松树东西摧持作四轮车载至洛阳宫观者莫不叹问是何山林谁能刻镂此公输与鲁班被之用丹漆薫用苏合香本是南山松今为宫殿梁　原魏刘公干诗曰亭亭山上松瑟瑟谷中风风声一何盛松枝一何劲风霜正惨凄终嵗恒端正岂不罹霜雪松柏有本性　晋张华诗曰松生陇坂上百尺下无枝东南望河尾西北隐昆崖刚风振山籁朋鸟夜惊离悲凉贯年节葱翠恒若斯安得草木心不怨寒暑移　傅诗曰飞蓬随飘起芳草摧山泽世有千年松人生讵能百　左思诗曰郁郁涧底松离离山上苗爱彼迳寸茎荫此百尺条　袁宏诗曰森森千丈松磊砢非一节虽无榱桷丽较为栋梁桀　王凝之妻谢氏拟稽中散诗曰遥望山上松隆冬不能凋愿想下游憇瞻彼万仞条腾跃未能升顿足俟王乔时哉不我与大运所飘飖　梁范云咏寒松诗曰修条拂层汉密叶障天浔凌风知劲节负雪见贞心沈约寒松诗曰梢耸振寒声青松标暮色疎叶望岭  

齐乔榦凌云直　吴均咏慈姥矶石上松诗曰根为石所蟠枝为风所碎赖我有贞心终凌细草辈　隋炀帝咏北乡古松树诗曰古松唯一树森竦讵成林独留麈尾影犹横偃盖阴云来聚云色风度杂风音孤生小庭里尚表嵗寒心　李徳林咏松树诗曰结根生上苑擢秀迩华池嵗寒无改色年长有倒枝露自金盘洒风从玉树吹寄言谢霜雪贞心自不移　増唐李峤咏松诗曰郁郁髙岩表森森幽涧垂鹤栖君子树风拂大夫枝百尺条阴合千年盖影披嵗寒知不改劲节幸君知杜甫四松诗曰四松初移时大抵三尺强别来忽三载离立如人长防看根不拔莫计枝凋伤幽色幸秀发疎柯已昂藏所插小籓篱本亦有隄防终然枨拨损得媿千叶黄敢为故林主黎庶犹未康避贼今始归春草满空堂览物叹衰谢及兹慰凄凉清风为我起洒面若微霜足为送老资待偃盖张我生无根蔕配尔亦茫茫有情且赋诗事迹可两忘勿矜千载后惨澹蟠穹苍郑澣中书相公任兵部侍郎日后阁植四松逾数年澣忝此官因献拙什丞相当时植幽襟对此开人知舟楫器天假栋梁材错落龙鳞出襹褷鹤翅廻重阴罗武库细响静山台得地公堂里移根涧水隈吴臣梦寐逺泰岳嵗年催转觉飞缨谬何因继组来几寻珠履迹愿比角弓培柏恱犹依社星髙久照台后凋应共操无复问良媒　刘禹锡和郑澣诗曰右相歴中台移松武库栽紫茸抽组绶青实长玫瑰便有干霄势看成构厦材数分天柱半影逐日轮廻旧赏台阶去新知谷口来息阴常仰望玩意几徘徊翠粒晴悬露苍鳞雨起苔凝音助瑶瑟飘蕊泛金罍月桂光揺烛星榆叶对开终须似鸡树荣茂近昭囘　白居易题遗爱寺前溪松诗曰偃亚长松树侵临小石磎静将流水对髙共逺峯齐翠盖烟笼密花幢雪压低与僧清影坐借鹤稳枝栖笔写形难似琴偷韵易迷暑天风槭槭晴夜露凄凄独憇依为舍闲行绕作蹊栋梁君莫采留着伴幽栖　于武陵赠卖松人诗曰入市虽求利怜君意独真斸将寒涧树卖与翠楼人痩叶几经雪淡花应少春长安重桃李徒染六街尘　赵嘏横水馆双松诗曰故园溪上雪中别野馆枕前云畔逢白髪渐多何自苦清阴长在好相容迎风几拂朝天盖带月犹含度岭钟更忆葛洪丹井侧数株临水欲成龙　宋孔平仲官松诗曰我行九江南旷野围空山道傍何所有髙松立巑岏藏标隐云雾秀气凌冈峦横骞却与走怪状千万端中有清风发能令朱夏寒流金五六月方苦行路难骑者欲颠沛负者面如丹气息几断絶至此方少寛消歇饮甘露涸辙投长澜乃知古人意为恵无穷年亦有被翦伐行列颇不完岂非风雷变或者盗贼繁土人对我叹云有县长官为政猛于虎下令走如丸取此为宫室将以资宴欢良工操斧斤睥睨长林间择其最髙大余者弃不观千夫拥一柱九年力囘旋至今空根悲泣泪尚未干彼令诚何心缓急迷后先毫末至合抱忍以顷刻残万众所庇赖易为一身安居上恬莫问在下畏不言世事类若斯呜呼一摧肝　苏轼万松亭诗曰十年栽种百年规好徳无人助我仪县令若同仓庾氏亭松应长子孙枝天公不救斧斤厄野火解怜冰雪姿为问几株能合抱殷勤记取角弓诗　苏辙烧松花诗曰美人寒甚懒开扉金作松花插羃防几度低头疑堕落青烟已度未消时　又曰梅萼鳞皴不复坚重重正似半开莲曽经樵舍塼炉见未许邦君画阁然　王安石道旁大松人取为明诗曰虬角龙须不可攀亭亭千尺荫南山应嗟无地逃斤斧岂愿争名爝火间　陆游双松诗曰东冈夭矫两苍龙千尺盘空黛色浓六十余年松若此谁知我更老于松马祖常礼部合化堂前后栽小松诗曰买松栽两阶  

緑发已可梳恐是女元君截须生地腴迟尔千尺长下产黄琥珀服以安心神飞身作仙客　明髙啓偃松行曰龙门西冈魏公祠祠前有松多古枝长身蜿蜒横数亩巨石作枕相撑持春泥半封朽死骨冻藓全聚皴生皮无心昻耸上霄汉偃仰独向荒山垂蛰雷振岳撼不动一载一梦醒何迟政如卧龙未起日深意有待风云期太湖月出照夜白天峯雪积埋寒姿涛声时吼若鼾息野老惊起山僧疑左仰右屈各异态天自出巧非人为画师安能把笔写稚子岂敢操斤窥杜陵枯楠已顦顇蜀相老柏非瑰竒何如此树怪且寿呵卫定想烦灵祗不知已阅几人代游客过尽今存谁明堂屡兴不见取得全正爱同支离我尝来观忍遽反醉坐其上髙吟诗葛陂笻竹亦腾化神物终去可久羁何当一叱使飞起载我万里游天池他年还访旧城郭正是白鹤归来时  

原赋南齐王俭和萧子良髙松赋曰山有乔松峻极青葱既抽荣于岱岳亦擢颖于荆峯受灵命于后土方虞舜以齐踪贯四时而不改超五玉之嘉容上拂天而独逺下流云而自重重阴微微漏景含晖日既升而犹晦时方中而未晞通霄汉而隐影集鸾凰之飜飞偓佺食和而辅性墨翟昌言于宋围想周穆之长阪念东平之思归若乃朔穷于纪嵗亦暮止隆冰峩峩飞雪千里擥三秀而靡遗望九山其相似翔雁哀廻于天津振鹭惊鸣于川涘嗟万有之必衰独贞华之无已积浩霰而争光延微飇而响起　谢脁和萧子良髙松赋曰阅品物于幽记访丛育于秘经廵纪林之弥望识斯松之最灵岂榆柳之比性指蓂椿而等龄若夫脩榦垂防乔柯飞颖望肃肃而既闲即微微而方静怀风音而送声当月路而留影既芊眠于广隰亦迢递于孤岭集九僊之羽仪栖五凤之光景固总木之为选贯山川而自永尔乃青春爰谢云物含明江臯緑草暧然已平纷弱叶而凝照竞新藻而抽英陵翠山其如翦施悬萝而共轻至于星廻穷纪沙雁相飞同云泱其无色阳光沈而灭晖卷风飇之歘吸积霰雪之严霏岂雕贞于寒暮不受令于霜威　梁沈约髙松赋曰郁彼髙松栖根得地托北园于上邸依平台而养翠若夫蟠株耸干之懿含星漏月之竒经千霜而得拱仰百仞而方枝朝吐轻烟薄雾夜宿迷鸟羇雌露虽滋而不润风未动而先知既捎云于清汉亦倒景于华池轻阴防密乔柯布濩叶断禽踪枝通猿路听骚骚于既晓望隐隐于将暮暧平湖而漾青緑拂缯绮而笼丹素于时风急垄首寒浮塞天流蓬不息明月孤悬檀栾之竹可咏邹枚之客存焉清都之念方逺姑射之想攸然擢柔情于蕙圃涌宝思于珠泉岂徒为善之小乐离缴之短篇若此而已乎　増唐王勃寒松赋曰磊落殊状森梢峻节紫叶吟风苍条振雪嗟英览之希遇保贞容之未缺攀翠而形疲指丹霄而望絶已矣哉盖用轻则资众器完则施寡信栋梁之已成非榱桷之相假徒逺志而心屈遂才髙而位下斯在物而有焉余何为而悲者　宋王曽矮松赋并序齐城西南隅矮松园自昔之闲馆此邦之胜槩二松对植卑枝四出髙不倍寻周且百尺轮囷偃亚观者骇目盖莫知其年祀亦靡记夫本源真造化竒诡之絶品也为赋云惟中齐之旧国乃东夏之奥区有囿游之胜致直廛闬之坤隅伟茂松之骈植轶众木而特殊上轮囷以夭矫旁翳荟而纷敷广庭庑之可蔽髙寻常之不逾枝拥阏兮横亘根蹙缩兮盘纡徒观其前瞻林岭却枕康衢宅宝势兮葱郁据右地兮膏腴类蟠蛰兮蜧讶腾倚兮虎防将挐攫兮未奋忽伏窜兮争趋色鬭鲜兮欲滴形诡俗兮难图逺而望之蔚兮若团鹏之出沧海廹而察之黙兮若方舆之承宝盖矗洞壑之归云堆嵓阿之宿霭谈挥麈兮何多被集翠兮増汰度朔吹兮飕飗舍阳晖兮晻蔼吾不知其几千嵗起毫末而硕大原赞宋谢恵连松赞曰松惟灵木拟心云端迹絶玉除形寄青峦子欲我知求之嵗寒　晋戴逵松竹赞曰猗与松竹独蔚山臯肃肃脩竿森森长条　増宋髙宗御制盘松赞曰天锡瑞木得自嵚岑枝盘数万榦不倍寻怒腾云势静奏琴音凌寒郁茂当暑阴森封以腴壤迩以碧浔越万千年有慰我心  

増序唐李徳裕金松赋序曰广陵东南有顔太师犹子旧宅其地则孔北海故台余晩春游眺忽覩竒木枝似柽松叶如瞿麦廹而察之则翠叶金实灿然有光访其名曰金松讯其所来曰得于天台乃就主人求得一本列于平泉　陆龟蒙怪松序曰有道人自天台来示余怪松图披之甚骇人目盘根于岩穴之中轮菌逼侧而上身大数围而髙不四五尺礧砢然蹙缩然干不假枝枝不假叶有若龙挛虎跛壮士困缚之状  

## 御定渊鉴类函卷四百十三

木部二【`柏　槐　桧枞　枏　檆`】  

柏一  

原尔雅曰柏掬也　广志曰柏有续柏有计柏　増崔寔月令曰七月收柏实　格物总论曰柏树大者数围髙数丈皮光滑枝干脩耸叶香烈深山中有之又一种名侧柏叶大不相类如铺茸细细相比桧亦光皮然叶尖硬如芒刺桧柏相半者名桧柏皆能结子柯叶青青四时不雕也　埤雅曰柏性坚致有脂而香故古人设为畅臼以捣郁　原广雅曰一名汁柏　诗曰新甫之柏　尚书曰荆州厥贡杶榦栝柏　礼曰如松柏之有心　増周官曰冀州其利松柏　宋书曰鲁郡孔子旧庙柏树二十四株歴汉晋其大连抱土人崇敬莫犯也原山海经曰白于之山其上多柏土山多柏　又曰  

三珠树生赤水其为树如柏叶皆为珠　晋宫閤名曰  

华林园柏二株　増水经曰陉山有郑祭仲上有一枯柏故株之上多生稚柏望之青秀　原泰山记曰山南有太山庙种柏树千株大者十五六围长老传云汉武所种　从征记曰泰山庙中柏皆二十余围夹两阶赤眉尝斫一树见血而止今斧创犹在　述征记曰柏谷谷名也汉武帝微行所至长慠宾于柏谷者也谷中无廻车地夹以髙原柏林荫蔼穷日幽暗殆弗覩阳景　増三齐记曰尧山祠旁有柏树枯而复生不知几也　地理志曰华山生文柏　山川纪异曰汉阳县西柏泉寺有古井世传大禹植柏于大别山其根盘曲直至井底今柏根尚存又大别山阳太平兴国寺前亦有古柏俗传禹治水时所植者　海录碎事曰负霜柏一作宜霜柏　少林集录曰嵩山嵩阳观故基东古柏五株积翠婆娑可爱中有一株尤大五人联手抱之围始合下一石刻曰汉武帝封大将军　原孙卿子曰柏经冬而不雕霜不变可谓得其贞也　抱朴子曰大谷倒生之柏皆与天齐其长地等其久　増封氏见闻记曰兖州曲阜县文宣庙门内并殿西南各有柏叶松身之树各髙五六丈枯槁已久相传夫子手植永嘉三年复枯俗传千年木疗心痛人多窃割削之树身渐细去地丈余皆以泥累泥封犹不免焉亦有取为笏者色紫而甚光泽肃宗时二树犹在　本草经曰干陵之柏异于他处其文多为菩萨云气人物鸟兽状极分明可见有盗一株径尺者可值万钱闗陜人家多以为贵宜其子实最佳也　图经曰道家多作柏叶汤常防益人古柏叶尤竒今益州诸葛孔明庙中有大柏木相传是蜀世所植故人多采收以作药其味甘香于常柏也　李徳裕平泉花木记曰有珠子柏实如珠子生叶　老学庵笔记曰真宗御集有苑中赏花诗十首内一首龙柏花李文饶平泉山居花木记有蓝田之龙柏宋子京又有真珠龙柏诗刘子仪晁以道朱希真亦皆有此作予长于江南未尝见也或云本出鄜坊间　原文选曰青青陵上柏　又曰松柏转萧瑟瞻彼陵上柏　又曰寒露拂陵苕女萝辞松柏　増杜甫诗曰唯余旧时柏萧瑟九原中  

柏二  

原刘向列仙传曰赤松子好食柏实齿落更生　増穆天子传曰甲申天子升于大北之隥而降休于两柏之下　原邶风序曰柏舟言仁而不遇也衞顷公之时仁人不遇小人在侧　鄘风序曰柏舟共姜自誓也　列士传曰延陵季子解宝劒挂徐君墓柏树　増汉官仪曰正旦以柏叶酒上寿　原三辅黄图曰汉文帝霸陵不起山陵稠种柏　三辅旧事曰汉诸陵皆属太常不属郡县有人盗柏者弃市　汉武故事曰柏梁台髙二十丈悉以柏香闻数十里　増洞冥记曰磅山之北有穴穴上有柏昔李少翁于阆阴移来此柏已见扶桑三枯海水涸竭帝觉遣人往穴掘不见其根唯见赤燕飞翻入云移柏植于通灵台　汉书曰朱博为御史大夫府中列柏有野乌数千栖其上【`柏台御史台也`】　原谢承后汉书曰陈留虞延为郡督邮光武廵狩至外黄问延园陵柏树株数延悉晓之由是见知　窦武上表曰今兹大寒过节城傍竹柏皆为伤絶　晋书曰庾衮字叔褒或有斩其父墓柏者莫知其谁乃召邻人于墓自责叩头涕泣谢祖祢自后人莫之犯　又曰郭璞以王丞相为卦云有震厄公命驾西歩数里得一柏树截如公长置常寝处果震柏粉碎　王隐晋书曰王褒痛父不以命终絶世不仕立屋墓侧旦夕常至墓前朝拜辄悲号断絶墓前一柏树褒常所攀涕泣所着树色与凡树不同齐书曰王俭字仲宝司徒袁粲叹曰宰相之门也栝  

柏豫章虽小已有栋梁之器　増又曰江夏王锋以明帝移权常忽忽不乐着脩柏赋以见志　又曰王晏之为员外郎父曜斋前柏树忽成梧桐论者以为梧桐虽有栖凤之美而失后凋之节　后周书曰武帝伐齐永昌公椿屯鸡栖原齐王宪密谓椿曰为营不须张幕可伐柏为庵令兵去之后贼犹致疑及被敕追还率兵夜返齐人果谓柏庵为帐幕翌日始悟　述征记曰真源县老子堂前有双柏树左阶之柏久枯炀帝大业十三年忽从根生一枝耸榦三丈三尺枝叶青翠唐武宗二年更生一枝直上五尺横枝两层枝叶相覆异于常树儒林公议曰成都刘备庙侧有诸葛武侯祠前有大  

柏围数丈唐相段文昌有诗石刻在焉唐末渐枯歴王建孟知祥二伪国不复生然亦不敢伐之皇朝乾徳五年丁卯夏五月枯柯再生时人异焉三国至干徳丙寅歴年一千二百余年枯而复生　政要曰冦莱公知巴东县手植双柏于庭民比之甘棠谓之莱公柏　墨客挥犀曰壶山有柏木一株长数尺半化为石半犹是坚木蔡君谟见而异焉因运置私第余在莆阳日亲见之春渚纪闻曰元丰间朝廷问罪西夏五路举兵秦凤  

路图上师行营憇形便之次至闗岭有秦时柏一株虽质榦不枯而枝叶略无存者既标图间裕陵披图顾问左右偶御笔防其枝间而叹阅嵗之久也后郡奏秦朝柏忽见一枝再荣殿中有记当时奏图叹赏之语私相耸异以谓天人降笔所加囘枯起死便同雨露之施  

柏三  

原衞国舟　殷人社【`上见柏一毛诗　哀公问社于宰我对曰殷人以柏`】　麝食乌栖【`麝食柏而香　下见柏二汉书`】　増齐寝　汉台【`韩诗外传曰景公与晏子`】  

【`游于少海登柏寝之台而还望其国　下见柏二汉武故事`】　黄肠　赤实【`潜确类书云柏名黄肠　又云敏山葪柏如荆白华赤实服之不寒`】　赤燕飞　苍龙伏【`上见柏二洞冥记　羣芳谱云明髙皇帝将兵取婺州过兰溪见古柏甚竒驻兵其下后创亭绕之而空其中夜半人望之辄有苍龙伏于其上`】　塞外一株　墓前连理【`彚苑详注峡之南山皆土而北山尽石巉削层叠如人所为自兴和至此地无寸木惟岩壁之半柏树一株青翠可爱如江南人家花园所植者亦塞外竒观也　南史覇城王整之姊嫁为衞敬瑜妻年十六而敬瑜亡父母舅姑咸欲嫁之截耳为誓乃止手为亡壻种树数百株墓前柏树忽成连理一年许还复分散女乃为诗曰墓前一株柏连理复并枝妾心能感木頽城何足竒`】  

柏四  

原诗北齐魏收庭柏诗曰古松图偃盖新柏写炉峯凌寒翠不夺迎暄緑更浓茹叶轻沈体咀实化衰容将使中台麝违山能见从　増唐杜甫诗曰孔明庙前有老柏柯如青桐根如石霜皮溜雨四十围黛色参天二千尺君臣已与时际防树木犹为人爱惜云来气接巫峡长月出寒通雪山白忆昨路绕锦亭东先主武侯同閟宫崔嵬枝榦郊原古窈窕丹青戸牖空落落盘踞虽得地防防孤高多烈风扶持自是神明力正直元因造化功大厦如倾要梁栋万牛回首丘山重不露文章世已惊未辞剪伐谁能送苦心岂免容蝼蚁香叶终经宿鸾凤志士幽人莫怨嗟古来材大难为用　李徳裕柏诗曰闻有三珠树唯应秘阆风瑚不生叶朱草又无丛未若凌云柏常能经嵗红晨霞与落日相照在岩中【`自注别树经霜才红此枝叶尽丹`】　温庭筠晋朝柏树诗曰晋朝名辈此离羣想对浓阴去住分题处尚寻王内史画时应是顾将军长廊夜静声疑雨古殿秋深影胜云一下南台到人世晩泉清籁更谁闻　宋苏辙和鲜于子骏柏轩诗曰筑室城市间移柏南涧底山林夙所尚封植聊自寄﨑岖脱岩石拥塞出棼翳上承清露姿下受寒泉恵秋来采霜叶咀嚼有余味苦涩未须嫌愈久甘如荠　陆游双柏诗曰双柏屹相向刚岩如巨人龙吟风雨夕山立雪霜晨阅世易成古刳心不复春扶头要力量嵗晩莫全身　明方孝孺栽柏诗曰迂拙乖世用每蕴无穷思取效非目前逺与千载期翠柏信良材成长计功迟兹晨斸烟雨移动盈尺姿清庙严洁地圣灵会于斯岂无柳辈不足当堦墀殷社昔所尚古制非人为先师实殷人植此理固宜但恐枝榦弱不耐风霜欺培防茍无失终见盛大时三年过人长十年齐桷榱百年必合抱根深柯叶滋青霄泊鸾凤厚土蟠蛟螭岂特傲霜暑将堪阅兴衰所托况得所永免斤斧危既膺顾盻荣复与剪伐辞寥寥百世后神物相扶持何必为栋梁乃见才气施流光若飞翰时代易推移行看好古士追说种者谁我生素多病中嵗早孱羸待为鹤髪翁见汝凌云枝志士用心者濩落为世嗤何如羣儿巧插槿纷成篱李东阳左阙雪后行古柏下诗曰长安城中雨成雪  

退食冲寒过东阙苍然古柏势横空数尺盘拏成百折玉龙战罢纒碧绡流涎喷沫凝不飘仙人掌上露初冻五老峯头冰未消飞花拂面吹还转歩屧穿林印犹浅鹤氅羽轻动欲翻水精帘重寒初卷风骨昻藏夐出尘俨如佩玉拖长绅须知世有后凋质元是仙家不老身又学士柏诗曰我行树阴日千匝雨叶风枝自萧防  

惟有诸生识我情傍人不解空嘲狎我见先生种树年我身尚短树及肩枝蟠江山地可缩手斡造化天无权琼台翠阁何森爽院柳庭花敢争长芘荫长留六月阴盘廻直与孤云上材堪五凤难为用根到九泉终不枉零落青袍几故人琮琤玉佩空遗响当时院长文安公柯亭刘井相西东百年遗爱岂独此此树欲比人中龙树犹如此我何似己愧斑白非儿童名收榱桷有先后寿比金石无终穷下堂重拜想顔色仰面正拂长髯风原歌古歌曰平陵东松柏桐不知何人劫义公　又歌曰行行随道经歴山陂马啖柏叶人啖柏脂不可常饱聊可遏饥  

原赋西晋左九嫔松柏赋曰何竒树之英蔚托峻岳之嵯峨被黝涧之逶迤临緑水之素波擢脩木之丸丸萃緑叶之芬葩敷纤茎之茏苁布秀叶之葱蒨列翠实之离离馥幽蔼而永馨纷翕习以披离气肃肃以清泠应长风以鸣条似丝竹之遗声禀天然之贞劲经严冬而不零虽凝霜而挺榦近青春而秀荣若君子之顺时又似乎真人之抗贞赤松游其下而得道文賔餐其实而长生诗人歌其荣蔚齐南山以永宁　増齐江夏王修柏赋曰既殊羣而抗立亦含贞而挺正岂春日之自芳亦霜下而为盛冲风不能摧其枝积雪不能改其性虽坎于当年庶后凋之可永　唐魏征道观内柏树赋曰览大钧之播化察草木之殊类雨露清而并荣霜雪芒而俱悴唯丸丸之庭柏禀自然而醇粹渉青阳不増其华歴沍防不减其翠原斯木之攸挺植新甫之髙岑干霄汉以上秀絶无地而下临笼日月以散彩俯云霞而结阴迈千祀而逾茂秉四时而一心灵根再徙兹庭爰植髙节未彰贞心谁识既杂沓乎众草又芜没乎藂棘匪王孙之见知志耿介其何极  

槐一  

原尔雅曰櫰槐大叶而黒守宫槐叶昼聂宵炕【`郭注曰槐叶昼日聂合而夜炕布者为守宫槐`】　广志曰槐材有青黄白黒　太清草木方曰槐以十月上巳取子服之好顔色长生通神増格物总论曰槐树极髙大生河南平泽今所在皆有四五月间开花六七月结实有数种惟叶细而青緑者谓之槐　原周官曰面三槐三公位焉【`槐之为言怀也怀来人于此也`】増周礼司爟注曰冬取槐檀之火　易林家人之干  

曰千嵗槐根深多斧防　原春秋说题辞曰槐木者虚星之精　春秋元命苞曰槐之言归也古者树槐听讼其下者使情归实也　増三辅黄圗曰甘泉宫北有槐树根干盘峙二三百年物也　玉箱杂记曰晋阳城北角有槐一日之间三荣三悴　原管子曰五沃之土其木宜槐　庄子曰槐之生也入季春五日而兔目十日而鼠耳　増又曰阴阳错行则天地大絯于是乎有雷有霆水中有火乃焚大槐　原淮南子曰老槐生火久血为燐人弗怪也　又曰天之所覆地之所载六合所包阴阳所呴雨露所濡道徳所扶此皆生一父母而阅一和也槐榆与橘柚合而为弟兄有苖与三危通而为一家　増又曰九月官候其树槐　抱朴子曰槐子新瓦合泥封之三十余日其表皮皆烂乃洗之如大豆日服之补脑早服之令人髪不白而长　中朝故事曰天街两畔多槐木俗称为槐衙　酉阳杂俎曰西夏无槐惟夏州一株或要槐叶移牒取之　原魏都赋曰罗青槐以荫涂　増唐元稹诗曰落叶添薪仰古槐　明李东阳诗曰天风昨夜起宫槐  

槐二  

原太公金匮曰武王问太公曰天下神来甚众恐有试者何以待之太公请树槐于王门内有益者入无益者距之　左传曰赵宣子骤諌灵公患之使鉏麑贼之晨往寝门辟矣盛服将朝尚早坐而假寐麑退而叹曰不忘恭敬民之主也贼民之主不忠弃君之命不信有一于此不如死也触槐而死　晏子春秋曰齐景公有所爱槐使人守之令曰犯槐者刑伤槐者死有醉而伤槐者且加刑焉　宋书曰孔子夜梦三槐之间丰沛之郊有赤烟气驱车对楚西北观之见刍儿敌麟伤其左足薪而覆之　三辅黄图曰元始四年起明堂辟雍为博士舍三十区为会市列植槐树数百行诸生朔望会此市各持其郡所出物及经书相与买卖雍雍揖让议论树下侃侃訚訚　魏曹植魏徳论曰武帝执政日白雀立于庭槐　晋书曰大司马府有老槐树殷仲堪对而叹曰此树婆娑生意尽矣　宋书曰祖士雄庐侧其庭前有槐树先荣茂及雄居丧亦枯死服阕还茂髙祖嘉之名其里为累徳里　増梁书曰庾肩吾服槐实年七十余目见细字白髪反黒　后周书曰韦孝寛为雍州刺史先是路侧一里置一土堠经雨頽毁每须脩之孝寛敕部内当堠处置槐树既免脩复又得庇荫　原隋书曰髙颎一名敏领新都大监每坐朝堂北槐树下以听事其树不依行列有司将伐之上特命勿去以示后人　増刘賔客嘉话曰贾嘉隐年七嵗以神童召见时长孙无忌徐司空勣于朝堂立语徐戏之曰吾所倚何树嘉隐曰松树徐曰此槐也何云松嘉隐曰以公配木何得非松长孙复问吾所倚何树曰槐树公曰汝不能复矫对耶嘉隐曰何烦矫对但取其以鬼配木耳　唐书曰度支欲取两京道中槐树为薪更栽小树先下符牒渭南县尉张造牒曰召伯所憇尚勿剪除先皇旧游岂宜斩伐乃止　因话录曰唐尚书省南门有古槐垂荫甚广夜深有丝竹之音省中即有入相者俗谓音声木　异闻录曰淳于棼家广陵宅南有大古槐枝干条密棼与羣豪饮其下贞元七年因沈醉致疾二友扶之归卧梦二使曰槐安国王奉邀棼随二使者指古槐驱入穴中题曰大槐安国入见王妻以次女瑶芳号金枝公主命守南柯郡棼至郡二十余年使者送出穴遂寤梦中倐忽若度一世矣因与客寻槐下穴洞然明朗可容一榻有二大蚁素翼朱首长可二寸乃槐安王又穷一穴直上南枝即南柯郡也　卢氏杂记曰裴晋公度在相位日有人寄槐瘿一枚欲削为枕时郎中庾威世称博物召请别之庾捧玩良久白曰此槐瘿是雌树生者恐不堪用裴曰郎中甲子多少庾曰某与令公同是甲辰生公笑曰郎中便是雌甲辰生　酉阳杂俎曰长安持国寺门前有古槐树数株金监买一株令所使巧工解之及入内廻工言木无他异金大嗟惋令胶之曰此不堪矣但使尔知予工也乃别理解之每片一天皇塔防成就　玉堂闲话曰长安城中有孙氏宅居之数世堂室甚古其堂前一柱忽生槐枝期年之后渐渐滋茂柱身通体而变坏其屋上冲观者填咽不久偓处岩廊居节制人以为应三槐之朕其孙愇备言之　闻见录曰王晋公祜太祖朝知制诰时魏州节度使符彦卿有飞语闻于上遣祜使魏州以便宜付之且曰使还与卿王溥官职及至魏得彦卿家僮二人挟势恣横以便宜决配而已还朝以百口保之上怒贬华州安置亲朋送于都门外谓曰意公作王溥官职矣祜笑曰祜不及二郎当得之【`谓文正公旦也`】手植三槐于庭曰吾子必有为三公者已而果然天下谓之三槐王氏  

槐三  

増云屯　月挂【`韩诗夏槐作云屯　下见后四苏轼槐诗`】　被宸　荫殿【`何晏景福殿赋槐枫被宸　下见槐四梅圣俞诗`】　作烛　取火【`本草别录槐实可作神烛　下见槐一周礼`】　郎中识　举子忙【`上详槐二卢氏杂记　墨客挥犀俗语云槐花黄举子忙谓槐之方花乃进士赴举之时而唐诗人翁承賛诗云雨中妆防望中黄勾引蝉声送夕阳忆得当年随计吏马蹄终日为君忙乃知俗语亦有所自也`】  

槐四  

原诗魏繁钦槐树诗曰嘉树吐翠叶列在双阙涯旖旎随风动柔色纷緑离　増唐李峤槐诗曰暮律移寒火春宫长旧栽叶生驰道侧花落凤庭隈烈士怀忠触鸿儒访业来何当赤墀下疎干拟三台　白居易庭槐诗曰南方饶竹树唯有青槐稀十种七八死纵活亦支离何此郡庭下一株独华滋蒙蒙碧烟叶嫋嫋黄花枝我家渭水上此树荫前墀忽向天涯见忆在故园时人生有情感遇物牵所思树木犹复尔况见旧亲知　郑谷槐花诗曰毵毵金蕊扑晴空举子魂惊落照中今日老郎犹有恨昔年相谑十秋风　宋张耒双槐晩秀诗曰东皇无处着繁华亦复分张到我家他日老苍悲败枿今晨嫩緑出新芽秃翁承弁纤纤髪村妇萦鬟草草花桃李蹊中人迹絶緑阴门巷正藏鸦　梅尧臣宫槐诗曰汉家宫殿荫长槐潄急葱葱不染埃大仗龙旂穿影去钩陈豹尾拂枝来青虫挂后蜂衔子素月来时桂并栽我意方同杜工部冷淘惟喜叶新开　苏轼御史台槐诗曰忆我初来时草木向衰歇髙槐虽惊秋晩蝉犹抱叶淹留未云几离离见疎荚栖鸦寒不去哀叫饥啄雪破巢带空枝疎影挂残月岂无两翅羽伴我此愁絶明吴寛槐诗曰东园忆初搆粪壤频扫除墙下古槐  

树憔悴色不舒况遭众攀折髙枝且无余爱防至今日浓阴接五庐数歩已仰视伟哉钜人如非借此荫庇谁结幽亭居立为众木长奴仆柽与榆  

原歌秦苻坚时闗陇人歌曰长安大街两边树槐【`一作夹树杨槐`】下走车轮上有鸾栖  

原赋魏文帝槐赋曰文昌殿中槐树盛暑之时余数游其下美而赋之王粲直登贤门小阁外亦有槐树乃就使赋曰有大邦之美树惟令质之可嘉托灵根于丰壤被日月之光华周长廊而开趾夹通门而骈罗承文昌之邃宇望迎风之曲阿脩干纷其漼错緑叶萋而重阴上幽蔼而云覆下茎立而擢心伊暮春之既替即首夏之初期鸿鴈游而送节凯风翔而迎时天清和而温润气恬淡以安治违隆暑而适体谁谓此之不怡　曹植赋曰羡良木之华丽爰获贵于至尊凭文昌之华殿森列峙乎端门观朱榱以振条据文陛而结根沈阴以溥覆似明后之垂恩在季春以初茂践末夏而乃繁覆阳精之炎景散流曜以増鲜　王粲槐树赋曰惟中堂之竒树禀天然之淑姿超畴亩而登植作阶庭之华晖形袆袆以畅条色采采而鲜明丰茂叶之幽蔼履中夏而敷荣既立本乎殿省植根柢其深鸟愿栖而投翼人望庇而披襟　晋傅防槐赋曰华叶扶疎参林萧蔱松萝寄生绵连摽末延袤千亩蓊郁晻蔼　挚虞槐赋曰览坤元之产植莫兹槐之为贵爰表庭而树门膺论道而正位尔乃观其诞状察其攸居丰融湛防蓊郁扶疎上拂华宇下临脩渠凑以夷迳带以通衢乐双游之黄鹂嘉别挚之王睢春栖教农之鸟夏憇□哺之乌若夫龙升南陆火集正阳恢兹郁陶静暑无方鼓柯命风振叶致凉开明过于八闼兮重阴逾乎九房　庾儵大槐赋曰余去许都将归洛京舍于嵩岳之下而植斯树焉遂作赋曰有殊世之竒树生中岳之重阿承苍昊之纯气吸后土之柔嘉若夫赤松王乔冯夷之伦逍遥茂荫濯缨其濵望轻霞而増举垂髙畅之清尘若其含真抱朴旷世所希降夏后之卑室作唐虞之茅茨洁昭俭以骄奢成三王之懿资故能着英声于来世超羣侣而垂晖仰瞻重干俯察其阴逸叶横被流枝萧森下覆灵沼上蔽髙岑孤鹄徘徊寡雀悲吟清风时至恻怆伤心将骋轨以轻运安久留而涕淫  

原颂晋挚虞连理槐颂曰东宫正徳之内承华之外槐树二枝连理而生二干一心以蕃本根  

桧一  

増尔雅曰柏叶松身曰桧　书曰杶榦栝柏　诗曰桧楫松舟　渑水燕谈曰亳州法相寺矮桧髙才数尺偃亚蟠屈枝叶繁茂不可图唐大中年李待价石记云圆荫三丈阴距今凡三百余年广袤五六丈为一郡之珍玩士人目其寺曰矬栝　中吴纪闻曰白乐天为苏州守时恩信及民皆敬而爱之尝植桧数本于郡圃后人目之为白公桧以况甘棠焉　话腴曰宋真宗朝寝殿侧有古桧秀茂不羣名御爱桧然横碍殿檐真皇意欲去之一夕风雷转折其枝时以为瑞　老学庵笔记曰亳州太清宫桧至多桧花开时蜜蜂飞集其间作蜜极香而味微苦谓之桧花蜜　花木考曰宣和寿岳旁有两桧一夭矫者名朝日升龙之桧一偃蹇者名卧云伏龙之桧皆玉牌填金字书之岩曰玉京独秀  

桧二  

増太清左纽　灵坛再生【`太清记亳州太清宫有八桧老子手植枝榦皆左纽石曼卿集此桧不知年代李唐之盛一枝再生根株至圣朝复有此异　颍州灵坛观有再生桧`】　翠为盖　石作身【`郭公父咏蒋公桧诗淮南庭中有苍桧仰视团团翠为盖直榦每容鸾凤栖盘根深压鲸鳌背　虞集咏古桧根到深泉石作身疎疎香叶不知春海波不动天风逺千嵗寒蛟老作人`】　备松柏体　散风雨声【`苏轼题亳州老君观左纽桧诗汝阴多老桧处处屯苍云地连丹砂井物化青牛君时有再生枝还作左纽文王孙有古意书室延清芬应怜四孺子不堕凡木羣体备松柏姿气合芝术薫初扶鹤立骨未出龙纒筋巢根白蚁乱网叶青虫纷乃知蔽芾初甚要封植勤他年皮三寸狐鼠了不闻　陈后山次韵咏赵徳麟植桧缅怀万仞巅千丈蔚苍翠蟠根泉石底用意霜雪外宁须大厦材坐待斧斤至散为风雨声密作马牛蔽`】　雁翅　龙筋【`李徳裕平泉花木记有雁翅桧桧叶婆娑如雁翅也　下见上苏轼诗`】  

桧三  

増诗唐张祜咏州法云寺双桧诗曰谢家双植本南荣树老人亡地变更朱顶鹤知深盖偃白眉僧见小枝生髙临月殿秋云影静入风檐夜雨声从使百年为上寿緑阴终借暂时行　刘禹锡谢寺双桧诗曰双桧苍然古貌竒含烟吐雾郁参差晩依禅客当金殿初对将军映画旗龙象界中成宝盖鸳鸯瓦上出髙枝长明灯是前朝焰会照青青年少时　秦韬玉桧树诗曰翠云文榦痩轮囷啸雨吟风几百春深盖屈盘青麈尾老皮张展黒龙鳞唯堆寒色资琴兴不放秋声染俗尘嵗月如波事如梦竟留苍翠待何人　宋苏轼咏桧絶句曰当年双桧是双童相对无言礼更恭庭雪到腰埋不死如今化作两苍龙　又曰凛然相对敢相欺直干凌空未足竒根到九泉无曲处世间惟有蛰龙知　苏辙咏任氏阅世堂前大桧诗曰君家大桧长百尺根如车轮身直壮夫运臂不能抱孤鹤髙飞直上立狂风动地舞枝干大雪飜空洗顔色人言此桧三百年未知昔是何人植君家大夫老不遇一生使气未尝屈没身不说归故里遗爱自知怀旧徳此翁此桧两相似相与阅世何终极汝南山浅无良材栎柱楝椽聊障日便令杀身起大厦亦恐众材无匹敌且留枝叶挠云霓犹得世人长太息　金元好问咏济南庙中古桧曰亭亭寺宫桧郁郁上云雨扶持几来年造物心独苦青余玉川润根入铁岸古虽含栋梁姿斤斧安得取沇洑地中久骇浪思一鼓天柱屹不移水国奠平土乾坤此神物甲乙存世谱濑乡留耳孙阙里传鼻祖秦松徒自污蜀柏聊共数会待十抱成兹焉重摩拊  

枞  

増尔雅曰松叶柏身曰枞　尸子曰松柏之鼠不知堂密之有美枞　鲁连子曰松枞髙千仞而无枝非忧王室无柱  

枏  

増羣芳谱曰枏生南方故又作楠黔蜀诸山尤多其树童童若幢盖枝叶森秀不相碍若相避然又名交譲木文潞公所谓移植虞芮者以此叶似豫章大如牛耳经嵗不凋新陈相换花黄赤色实似丁香干甚端伟髙者十余丈粗者数十围气甚芬芳纹理细致性坚耐居水中今江南造船皆用之堪为梁栋制器甚佳子赤者材坚子白者材脆年深向阳者结成旋纹为鬭柏楠【`鬭作骰`】六书故曰香枏木香黄贯枏宜雕刻为木偶者用之山海经曰揺碧山朝歌山脆山多枏负霜停翠　说  

郛曰黄金山有枏树东枝荣则西枝枯西枝荣则东枝枯年年如此张华曰交让者是也  

枏二  

増诗唐杜甫楠树为风雨所拔叹诗曰倚江枏树草堂前故老相传二十年诛茅卜居总为此五月髣髴闻寒蝉东南飘风动地至江翻石走流云气干排雷雨犹力争根断泉源岂天意沧波老树性所爱浦上童童一青盖野客频留惧雪霜行人不过听竽籁虎倒龙颠委榛棘泪防血防垂胸臆我有新诗何处吟草堂自此无顔色　又咏枯枏诗曰楩枏枯峥嵘乡党皆莫记不知几百嵗惨惨无生意上枝摩苍天下根蟠厚地巨围雷霆折万孔虫蚁萃冻雨落流胶冲风夺佳气白鹄遂不来天鸡为愁思犹含栋梁具无复霄汉志良工苦昔少识者出涕泪种榆水中央成长何容易截承金露盘袅袅不自畏　又咏髙枏诗曰枏树色防防江边一盖青近根开药圃接叶制茅亭落影阴犹合微风韵可听寻常絶酒困卧此片时醒　严武题巴州光福寺枏木诗曰楚江长流对楚寺枏木幽生赤崖背临溪插石盘老根苔色青苍山雨防髙枝閙叶鸟不度半掩白云朝与暮香殿萧条转密阴花龛滴沥垂清露闻道偏多越水头烟生霁敛使人愁月明忽忆湘川夜猿叫还思鄂渚秋看君幽霭几千丈寂寞穷山今遇赏亦知钟梵报黄昏犹卧禅林恋竒响　宋欧阳脩咏至喜堂北轩手植枏木诗曰为怜碧砌宜嘉树自劚苍苔选緑丛不向芳菲趂开路直须霜雪见青葱披条转清晨露响叶萧骚半夜风时扫浓阴北窓下一枰闲且半衰翁  

増赋□王晔赋曰繄枏之生也含津沍防托根昆仑羌濆浡之歘发触巨石而块分得贞刚以为性匪蓊茸之为伦蚪枝上耸迥无旁纷凝若木之晶魄翕淑气之芳芬肤理润玉体干坚金繄枏之茂也上悬三光下蟠九地青鸾白鹄朝夕是憇贞松巨柏戢戢相比庄生索之而骇眙匠石过焉而睥睨顾神物之伟竒斧欲挥而终忌是宜栋梁乎清庙为九垓之大庇繄枏之寿也沈液内盎姿华外妍颛顼不肃祝融不然枝拂常春之雾根渍不涸之泉腾神光兮夜曙播番阴兮昼帡笑蟠桃之难熟轻铜狄之千年谅元精之丕搆与日月而周旋増记宋陆游四枏记曰予在城都至沈犀过国宁观有古枏四皆千嵗木也枝扰云汉声戛风雨阴之所芘车且百两正昼日不穿漏夏月暑气不至有石刻立庑下曰仙人蘧君手植欲为作诗文会多事不果尝以语道人蘧昌老窃以为恨予去蜀三年昌老万里以书属予曰国宁之枏几伐以营缮郡人力全之仅乃得免惧卒不免也子为我终昔日之意乎予发书且叹且喜曰勿翦憇棠恭敬维梓爱其人及其物自古已然姑以蜀事言之唐节度取孔明祠一小枝为手板书于图志今见非诋蒋堂守成都有美政止以筑铜壶关伐江渎庙木坐謡言罢且王建孟知祥父子専有西南穷土木之力沈犀近在国城数十里间而四枏不为当时取彼犹有畏而不敢者况今圣主以恭俭化天下岂其残灭千载遗迹侈大栋宇而为王孟之所难哉意者情出于吏胥梓匠専恣以自为功而已使有以吾文告之者读未终篇禁令下矣然则其可不书  

檆  

増尔雅曰柀煔【`今之杉木`】　羣芳谱曰檆俗省作杉一名沙木一名防木类松而干端直大者数围髙十余丈文理条直南方人造屋及船多用之叶粗厚微扁附枝生有刺至冬不凋结实如枫有赤白二种赤杉实而多油白杉虚而干燥有斑纹如雉尾者谓之野雉斑入土不腐西京杂记曰太液池中有小池名孤树池池中有一  

洲洲上有檆树一株十余围望之如车盖故取名之地志曰七星杉在麻姑山殿后岭上围二三尺髙切云汉横列七株故以星名  

檆二  

増诗唐韦应物郡斋移杉诗曰擢干方数尺幽姿已苍然结根西山寺来植郡斋前新含野露气梢静髙窓眠虽为赏心娱岂有岩中缘　白居易咏杉诗曰劲叶森利劒孤根挺瑞标才髙四五尺势若干云霄　元范梈古杉行曰丹陵观前有古杉屹如双阙当云门云是钟君之手植君去此树余空邨尾揺翡翠梢八表根结蛇蛟行九原幽边岂是鬼神防深处直形天地恩一方折裂引穿溜犹是百年烧火防苍皮树里渐欲合始知草木有道存或云下有丹火伏四时地底皆春温神还复壮此其騐疑是自此无传喧平生政坐嗜竒古来看适值寒冬昏长歌沈思绕其下夜半月髙松露繁飘飖叶县鳬舄影牢落丰城龙劒魂何当唤起博物者共骑黄鹄凌昆仑  

増颂梁江淹杉颂曰桐梓旧丽松栝称竒焉如兹品独秀青崖羣木敛望杂卉不闚长入烟氛永骖鸾螭  

## 御定渊鉴类函卷四百十四

木部三【`桑　柘　榆桐　椒`】  

桑一  

増尔雅曰桑防有葚栀【`防半也桑树一半有葚半无葚曰栀`】　原又曰女桑桋桑檿桑山桑【`树小而条长者为女桑树一名桋桑`】　増又曰桑柳丑条【`丑类也桑柳皆阿那垂条`】　格物总论曰桑皮粗枝榦修竦正二月抽条发叶叶大者盈尺有刻缺面深緑色而有光原典术曰桑木者箕星之精神木虫食叶为文章人食之老翁为小童　易曰系于苞桑　尚书曰桑土既蚕又曰厥篚檿丝　诗曰星言夙驾说于桑田　又曰  

桑之落矣其黄而陨　又曰无逾我墙无折我树桑又曰交交黄鸟止于桑　増又曰蚕月条桑取彼斧斨以伐逺扬猗彼女桑　又曰彻彼桑土绸缪牖户　又曰菀彼桑柔其下侯旬捋采其刘瘼此下民　礼记月令曰季春之月命野虞无伐桑柘鸣鸠拂其羽戴胜降  

于桑具曲植籧筐后妃斋戒亲东乡躬桑　内则曰国君世子生射人以桑弧蓬矢六射天地四方　祭义曰古者天子诸侯必有公桑蚕室近川而为之奉种浴于川桑于公桑　周礼司爟注曰季夏取桑柘之火　原孟子曰五亩之宅树之以桑　史记货殖传曰齐鲁千亩桑其人与千戸侯等　山海经曰宣山上有桑大五十尺其枝四衢【`枝交四出`】叶大尺赤理青华名之曰帝女之桑　又曰阳谷上有扶桑十日所浴　又曰东北海外赤水在圆丘南有三桑而无枝皆髙百仞　又曰衡山多桑　増范子计然曰桑叶出三辅　淮南子曰旸谷搏桑在东方　原十洲记曰扶桑在碧海中上有天帝宫东王所治皆椹树长数千丈二千围同根更相依倚故曰扶桑仙人食根体作紫色其树虽大椹如中夏桑也九千嵗一生实味甘香　神异经曰东方有树焉髙八十丈敷张自辅叶长一丈广六尺名曰扶桑有椹焉长三尺五寸　増拾遗记曰员峤山有木名猗桑煎椹以为蜜　异苑曰北方有白桑椹长数寸食之甘美原汜胜之书曰五月种桑取椹着水中濯洗取子阴干之治肥田十亩荒久不耕者先好耕治之黍椹子各三升合种之黍桑俱生鉏之桑令疎条适黍熟获之放火烧之当逆风起火桑至春生一亩食三簿蚕　古本草曰桑根见地上者名痛马旁行出土者名伏蛇　括地图曰化民食桑二十七年化而身裹九年生翼十年而死　离骚曰路室女之方桑【`路室客舍也`】孔子遇之以自待【`以其贞信自待`】　増文选赋曰仓庚喈喈羣女出桑　陶潜诗曰相见无杂言但道桑麻长　谢脁诗曰桑柘起寒烟江淹诗曰但愿桑麻成蚕月得纺绩　杜甫诗曰舍  

西柔桑叶可拈　李白诗曰五月梅始黄蚕稠桑柘空又曰桑柘罗平芜　欧阳修诗曰桑枝生椹鸟啁啾又曰风劲野田桑柘折　又曰緑桑髙下暎平川  

苏轼诗曰传云古隆中万树桑柘美　又曰去年东坡拾瓦砾自种黄桑三百尺　王安石诗曰缫成白雪桑重緑　元好问诗曰童童翠盖桑初合  

桑二  

原春秋元命苞曰姜嫄游閟宫其地扶桑履大人迹生稷　吕氏春秋曰伊尹之母居伊水之上孕梦有神告之曰臼出水而东走无顾明日视臼出水告其邻东走顾其邑尽为水身因化为桑有莘氏采桑得婴儿空桑之中献之于君君令乳之命曰伊尹　史记曰伊陟相太戊亳有祥桑谷共生于朝七日大拱　穆天子传曰甲寅天子作居范宫【`离宫别名`】以观桑者乃饮于桑中【`桑林之中`】天子命桑虞出桑者用禁暴民【`虞主桑者也不得令民犯桑`】　左传曰晋公子重耳出奔及齐齐桓公妻之将行舅犯等谋于桑下蚕妾在其上闻之以告姜氏姜氏杀之【`姜氏重耳妻也`】谓公子曰子有四方之志其闻之者吾杀之矣　列子曰晋文公防欲伐衞公子鉏仰而笑公问何笑曰臣之邻人有送其妻适私家者道见桑妇恱而与言然顾视其妻亦有招之者矣臣窃笑此公悟其言乃止引师还未至而有伐其北鄙者　左传曰赵宣子田于首山舍于翳桑见灵辄饿曰不食三日矣为之箪食与肉寘诸槖以与之既而与为公介倒防以御公徒而免之问何故曰翳桑之饿人也　増韩子曰子产开亩树桑郑人谤之　原列女传曰陈辨女者陈国采桑之女也晋大夫解君甫使于宋道过陈遇采桑之女止而戏之曰女为我歌吾将舍女女乃歌曰墓门有棘斧以斯之夫也不良国人知之　又曰秋胡与采桑妇金不顾还家乃妇也妇投河而死【`详贤妇人`】　史记曰吴公子光伐楚拔居巢钟离初楚边邑卑氏之处女与吴边邑之女采桑二女家相怒喧两国边邑边邑长闻之怒而攻灭吴之边巴吴王怒故遂伐楚两都　列女传曰齐宿瘤女者初闵王游东郭百姓尽观宿瘤女采桑如故王怪召问之对曰妾受父母教采桑不受教观大王王曰此竒女也聘迎之　増古今注曰邯郸有美女秦罗敷王仁妻仁后为赵王家令罗敷出采桑陌上王登台见而恱之因饮酒欲夺焉罗敷善弹筝作陌上桑之歌以自明　原东观汉记曰蔡君仲汝南人至孝王莽乱人相食君仲取桑椹赤黒异器贼问所以云黒与母赤自食贼义之遗盐二斗　谢承后汉书曰张堪为渔阳太守劝民耕种百姓歌之曰桑无附枝麦秀两岐张君为政乐不可支　増又曰陈留申屠蟠耻郡无义士遂闭门养志蓬戸莱室依大桑树以为栋梁　又曰汝南伊昆为汝阴县功曹令新到官问曰园中有桑以食蚕何如昆曰非初至所务　后汉书曰髙为琅琊相妻子不入官舍用桑桮盛浆　又曰陈晔为巫令桑旅生二万余株民以为给　异苑曰汉兴平元年九月桑再椹时刘先主军小沛年荒谷贵士众皆饥仰以为粮　原益都耆旧传曰何祗梦桑生井中赵直占曰桑非井中之物桑字四十八君寿恐不过此祗年四十八而卒　蜀志曰先主舍东南角篱上有桑树生髙五丈余遥望童童如小车盖徃来者皆怪此树非凡或谓当出贵人先主少时与宗中诸小儿于树下戏言吾必当乗此羽葆盖车増又曰初诸葛孔明自表后主曰成都有桑八百株薄田十五顷子弟衣食自有余饶不别治生以长尺寸若臣死之日不使内有余帛外有赢财以负陛下及卒如其所言　魏略曰杨沛为新郑长课民畜桑椹防豆积得千余斛太祖迎天子军乃无粮沛进干椹后为邺令赐其生口十人绢百疋以报干椹也　原晋令曰丞尉以官舍有桑皆给之其无桑及不满三百株皆使吏卒随闻于官舍种桑满三百株　増晋书曰张天锡少有文才流誉逺近及归朝甚被恩遇朝士以其国破身虏多共毁之会嵇王道子尝问其西土所出天锡应声曰桑椹甜甘鸱鹗革响乳酪养性人无妬心　世说曰有王甲从北方来诣谢公问北方何果最胜甲云桑椹最好谢公问可以比江东何果甲云是黄甘之流公曰君何乃尔妄语甲恐责乃买骏马候熟时取数千枚还以奉公公食之以为美乃谓甲此味乃江东所无而君近比黄甘于是引甲为賔客　原述异记曰桓冲为江州刺史遣人周行庐山冀覩灵异既陟崇巘有一湖生桑树有败艑赤鳞鱼使者渇极欲往饮水赤鳞张鳍向之使者不敢饮　増石虎邺中记曰桑梓苑中尽种桑三月三及蚕时虎皇后宫人数千出桑游戏其下　原崔鸿后燕录曰初晃之迁于龙城植桑为社主及秦灭燕大风吹拔后数年度社处忽有桑二根生焉先是辽川无桑及槐通于晋求种江南平川之桑由晃始也　増洛阳伽蓝记曰洛中愿会寺佛堂前生桑树一株直上髙五尺枝条横绕柯叶旁布形如羽盖复髙五尺又叶凡为五重每一重叶椹各异京师道俗谓之神桑观者成市布施者甚众帝闻而恶之以为惑众命给事黄门侍郎元纪伐之其日云雾晦防下斧之处流血至地见者莫不悲泣　南史曰太祖宅在武进宅南有一桑树擢本三丈横生四枝状似华盖帝年数嵗好戏其下从兄敬宗曰此树为汝生也　又曰沈瑀为建徳令教人一丁种十五株桑四株柿及棃栗女丁半之人咸欢恱顷之成林　又曰襄阳人邻居种桑树于界上为志韩系伯以桑枝荫妨他地迁界上开数尺邻人随复侵之系伯辄更改种邻人慙还所侵地　隋书曰齐河清中定令丁给永业二十亩为桑田给其种桑五十根榆三根枣五根土不宜桑者给麻田如桑法　英华录曰唐京兆万年县大宁坊有桑树一株暮秋生子初冬椹熟凤阁侍郎李元素取之以进　唐书曰李徳裕居家以俭约自处每谓子孙曰吾近京城有赐田十顷耕之可以充食桑若干根可以充衣　宋列传曰杜生者不知其名县人呼为杜五郎不出门者三十年黎阳尉孙轸访之问所以不出门之故因笑指门外一桑曰忆十五年前亦曽纳凉其下何谓不出　原搜神记曰旧说有人逺征家有一女马一匹女思父乃戏马曰尔能为我迎得父吾将嫁汝马乃顿缰而去迎得父来后马见女辄怒父问之女具以告父乃杀马曝皮于庭女之皮所曰尔马也而欲人为妇自取屠剥何如言未竟蹶然忽起卷女而行父失女后于大桑树枝间得女及皮尽化为蚕绩树上其茧厚大异常邻妇取养之其收亦倍今世谓蚕为女儿古之遗语也  

桑三  

原鸨集　雉驯【`诗肃肃鸨行集于苞桑　汉书鲁恭为中牟令雉驯桑下`】　变海通泉【`淮南子东海三变于桑田　中记天下之髙者扶桑无枝木焉上至天盘屈而下通三泉`】沃叶　丑条【`诗桑之未落其叶沃若　下见桑一尔雅`】　増烘煁　藏地【`小雅樵彼桑薪卭烘于煁　风俗通杨范字文端齐人齐宋之乱母在贼中范采葚藏于地夜取之进母如是非一忽地中得米十斛上有字云米十斛赐孝子杨范以资给母`】　昲日　知风【`淮南子扶桑在阳州日之所昲　古诗枯桑知天风海水知天寒`】　执筐以求　异器而取【`诗女执懿筐遵彼微行爰求柔桑　下见桑二东观汉记`】　西河社　南阳巢【`庾信赋西河有枯桑之社　广异记南方赤帝女学道得仙居南阳崿山桑树上正月一日衔柴作巢或作山白鹊或作女人赤帝见之悲恸诱之不从以火焚之即升天因名帝女桑`】　戏乘羽葆　令探金环【`上见桑二蜀志　羊祜字叔子五嵗时令乳母于东家桑中探得金环是前身所藏`】　五重羽盖六寸菩提【`上见桑二伽蓝记　陆游南唐书烈祖末年溧水天兴寺桑生木人长六寸如僧状`】  

【`右袒而左跪衣裓皆备色如纯漆可鉴谓之须菩提置龛中以仁寿节来献烈祖惊异迎置宫中奉事甚谨其徒因以为感应而识者按谯氏五行书知且有大防`】  

桑四  

原诗后汉宋子侯董娇娆诗曰洛阳城东路桃李生路傍花花自相对叶叶自相当春风东南起花叶正低昻不知谁家子提笼行采桑纤手折其枝花落何飘请谢彼姝子何为见损伤髙秋八九月白露变为霜终年会飘堕安得久馨香秋时自零落春月复芬芳何如盛年去欢好永相忘吾欲竟此曲此曲愁人肠归来酌美酒挟琴上髙堂　魏曹植艳歌曰出自蓟门北遥望湖池桑枝枝自相植叶叶自相当　梁简文帝采桑诗曰春色映空来先发院边梅细萍重叠长新花歴乱开连珂往淇上接幰至丛台丛台可怜妾当窗望飞蝶忌跌行衫领熨斗成帬襵寄语采桑伴讶今春日短枝髙攀不及叶细笼难满　吴筠采桑诗曰妾贱思不堪采桑渭城南带减连枝绣髪乱凤皇簪花舞依长薄蛾飞爱緑潭无由报君信流涕向春蚕　又陌上桑诗曰嫋嫋陌上桑荫陌复垂塘长条系白日细叶隐鹂黄蚕饥妾复思拭泪且提筐故人宁知此离恨煎人肠　刘邈万山见采桑人诗曰倡女不胜愁结束下青楼逐伴西城路相携南陌头叶尽时移树枝髙乍易钩丝绳挂且脱金笼写复收蚕饥日已暝讵为使君留　王台卿咏陌上桑诗曰令月开和景处处动春心挂筐须叶满息倦重枝阴　陈徐伯阳赋得日出东南隅诗曰朱城璧日启朱扉青楼含照本晖晖逺映陌上春桑叶斜入秦家缃绮衣罗敷妆粉能佳丽镜前新梳倭堕髻圆笼袅袅挂青丝铁钩冉冉胜丹桂蚕饥日晩蹔生愁忽逢使君南陌头五马停珂遣借问双脸含娇特好羞妾壻府中轻小吏即今来往専城里欲识东方千骑归蔼蔼日暮红尘起　増元赵孟頫题耕织图诗曰仲春冻初解阳气方满盈旭日照原野万物皆欣荣是时可种桑插地易抽萌列树徧阡陌东西各纵横岂惟篱落间采叶惮逺行大哉皇元化四海无交兵种桑日已广弥望緑云平匪惟锦绮谋祗以厚民生  

原赋魏繁钦桑赋曰上似华盖紫极比形下象凤阙万桷一楹丛枝互出乃错乃并炎炎隆暑凉风自生微条纤绕随风浮沉阳蜩鸣其南枝寒蝉噪其北阴秋风忽其将来咸感节而悲吟玩庇荫之厚恵情眷眷而爱深晋陆机桑赋曰皇太子便坐盖本将军直庐也初世  

祖武皇帝为中垒将军植桑一株世更二代年渐三纪扶疏丰衍抑有瑰异焉夫何佳树之洪丽超托居乎紫庭罗万根以下洞矫千条而上征岂民黎之能植乃世武之所营故其形瑰族类体艳众木黄中爽理滋荣烦缛緑叶兴而盈尺崇条蔓而曽寻希太极以延峙映承明而广临革飞鹗之流响想鸣鸟之遗音惟厯数之有纪恒依物以表徳岂神明之所相将我皇之先识跨百世而勿翦超长年以永植　潘尼桑树赋曰从明储以省膳憇便房以偃息观兹树之特伟感先皇之攸植蔚萧森以四射邈洪荣而端直尔乃徘徊周览俯仰逍遥俛睨灵根上眺脩条洞芳泉于九壤含溢露于清霄倚増城之飞观拂绮窗之疏寮下迢递以极望上扶疎而参差匪众鸟之攸萃相皇鸾之羽仪理有微而至显道有隐而应期岂皇晋之贞瑞兆先见而启兹起寻抱于纤毫崇万篑于始基　傅咸桑树赋曰世祖昔为中垒将军于直庐种桑一株迄今三十余年其茂盛不衰皇太子入朝以此庐为便坐伊兹树之侥幸生生之渥恵降皇躬以斯植遂茂于圣世厥茂伊何其大连寻脩柯逺洪条梢槮布繁枝之沃若播密叶以垂阴荫华防而作凉清隆暑之难任以厥树之巨伟登九日于朝阳且积小以髙大生合抱于毫芒犹帝道之将升亦累徳以弥光汤躬祷于斯林用获雨而兴商惟皇晋之基命爰于斯而发祥从皇储于斯馆物无改于平生心恻切以兴思思有感于圣明歩彷徨以周览庶髣髴于仪形  

原賛晋郭璞帝女桑賛曰爰有洪桑生滨沦潭厥围五丈枝相交参园客是采帝女所蚕  

増表唐李峤进初冬椹熟表曰鸱鸮已革见蛮貊之怀音丝茧行丰知府藏之逾实  

柘  

増本草曰柘喜丛生干疎直叶圆有尖结实如椒其木染黄赤色谓之柘黄又奴柘似柘而小有刺叶亦柞可饲蚕古今注曰柘实曰佳【`音锥`】　周礼冬官曰弓人辨六材一曰柘　又考工记曰弓人取干之道柘为上　投壶曰矢以柘若棘无去其皮　古史考曰乌号弓以柘枝为也　谯周曰野柘枝劲乌集之将飞柘树反起弹乌乌乃惊号伐取为弓故称乌号弓　崔寔四民月令曰柘染色黄赤人所尊君【`黄者中尊赤者南方人君之所向也`】　蚕书曰柘叶饲蚕其丝作琴瑟清响胜凡丝　草木状曰柘宜山石柞宜山阜楮宜涧谷柳宜下田竹宜髙平之地清异录曰张曲江里第之侧有古柘尝因狂风发其  

一根解为器具花纹甚竒人以公之手笔冠世目之曰文章木　物类相感志曰柘木以酒醋调矿灰涂之一宿则作间道乌木文柘通肾气圣恵方治耳聋耳鸣有柘根酒　楚词曰有柘浆些　汉乐府歌曰泰尊柘浆析朝酲  

榆一  

原尔雅曰藲荎【`今之刺榆针刺如柘叶如榆瀹为茹美滑`】无姑其实夷【`姑榆也生山中叶圆而厚剥取皮合渍之其味辛香所谓芜荑`】榆白枌【`枌榆先生叶却着荚`】　増邢昺疏曰榆之类有十种叶皆相似皮及木理异矣　本草李时珍曰榆有荚榆白榆刺榆樃榆荚榆白榆皆大榆也有赤白二种白者名枌其木甚髙大未生叶时枝条间先生榆荚形状似钱而小色白成串俗呼榆钱后方生叶似山茱茰叶而长尖润泽嫩叶浸淘过可食三月采榆钱可作羮亦可收至冬酿酒瀹过晒干可为酱山榆之荚名芜荑与此相近但味稍苦耳　原广志曰有姑榆有樃榆樃榆无荚又任车用至善蚕者出渤海东光以供官　増诗曰东门之枌宛丘之栩子仲之子婆娑其下　原又曰山有枢隰有榆　又曰隰有六駮【`陆玑疏曰駮駮马椊榆也树皮青白駮荦遥视似駮马故名駮`】　礼记内则曰槿荁枌榆免薧滫瀡以滑之　増周礼司爟注曰春取榆柳之火　原春秋元命苞曰三月榆荚落　史记天官书曰凡望云气平望在桑榆上余二千里　増后汉书冯异传曰失之东隅收之桑榆　原晋宫阁名曰华林园榆十九株　庄子曰鹊上髙城之垝而巢于髙榆之颠城坏巢折凌风而起故君子之居世也得时则义行失时则鹊起　管子曰五沃之土其榆条直以长　范子计然曰芜荑出地赤心者善　淮南万毕术曰八月榆檽令人不饥　博物志曰食枌榆则眠不欲觉　风俗通曰桑车榆毂闻声数里　汜胜之书曰种木无期因地为时三月榆荚雨时髙地强土可种木　杂五行书曰舍北种榆九株蚕大得　梦书曰榆为人君徳至仁也梦采榆叶受赐恩也梦居树上得贵官也　崔寔月令曰二月榆荚成及青收干为旨蓄色变白将落可作防【`音牟头榆仁酱也`】　文选稽康养生论曰豆令人重榆令人眠愚智所知也　古诗曰天上何所有歴歴种白榆増唐韩愈诗曰隔墙榆叶散青钱　李贺诗曰沈郎  

青钱夹城路　李玉英诗曰满地榆钱不疗贫  

榆二  

原韩诗外传曰楚庄王将伐晋曰敢諌者死孙叔敖进諌曰园中有榆榆上有蝉方奋翼悲鸣饮清露不知螳螂之在后曲颈欲食之螳螂方欲食蝉不知黄雀在后举头而欲啄之黄雀食螳螂不知童子挟弹在榆下欲弹之童子不知在前有深坑后掘株也楚乃息伐　汉书郊祀志曰髙祖祷丰枌榆社　桓谭新论曰刘子骏信方士虚言为神仙可学余见其庭下有大榆树久老剥折指谓曰彼树无情然犹朽蠧人杂欲爱养何能使之不衰　魏志曰郑浑为魏郡太守百姓乏材木课种榆为篱　赵书曰从幽州大道滹沱河造浮桥植行榆五十里置行宫　増元五行志云元贞元年太平路芜湖县进榆木有文曰天下太平  

榆三  

増鹊起　鸠抢【`上见榆一庄子　庄子蜩与鸴鸠笑之曰我决起而飞抢榆枋时则不至而控于地而已矣奚以之九万里而南为`】　扇地　为篱【`本草诸榆性皆扇地故其下五谷不植下详榆二魏志`】　食皮　悬履【`汉书天文志成帝河平元年旱伤麦民食榆皮　清异录金乡路边一老榆行人于树下易鞋履以其旧者悬而去时人指为鞾鞋树`】  

榆四  

増诗唐施肩吾戏咏榆荚诗曰风吹榆钱落如雨绕林绕屋来不住知尔不堪还酒家漫教夷甫无行处　宋苏轼御史台榆诗曰我行汴堤上厌见榆阴緑千株不盈亩斩伐同一束及居幽囚中亦复见此木蠧皮漏秋雨病叶埋墙曲谁言霜雪苦生意殊未足坐待清风至飞英覆空屋　苏辙次韵子瞻赋狱中榆诗曰秋风一何厉吹此山中緑可怜凌云条化为樵夫束凛然造物意岂复私一木置身有得地不问直与曲青松未必贵枯榆还自足纷然落叶下萧条媿华屋  

原书魏应璩与厐恵恭书曰频见所上利民之术植济南之榆栽汉中之漆  

桐一  

原尔雅曰榇梧【`今梧桐`】荣桐木【`与上榇梧一也`】　増宋陈翥桐谱曰紫花者名紫桐花如百合实堪糖煮嚼白花者名白桐类谷花而不实白者叶圆大尖长花先叶而开紫者理细性紧拔生不及白花者之易一种油桐名膏桐实可厌油一种刺桐文理细密性喜折裂花侧旉如掌体有巨刺如欓树实如枫一种頳桐身青叶圆大而长髙三四尺即有花花色红如火无实一种人家所植名梧桐皮白叶青子可噉　本草李时珍曰白桐即泡桐也叶长径尺最易生长皮色粗白其木轻虚不生虫蛀作器物屋柱甚良二月作花如牵牛而白实如巨枣长寸余殻内有子片轻虚如榆荚葵实之状老则壳裂随风飘其花紫色者名冈桐荏桐即油桐也枝干花叶并类冈桐而小但实大而圆为油为时所须青桐即梧桐之无实者梧桐皮青不皵其木无节直生理细而性紧叶光滑有尖其花细蕊坠下如醭其荚长三寸许五片合成老则裂开谓之櫜鄂子缀其上大如胡椒而皮皱海桐皮有巨刺或云即刺桐也　格物总论曰桐树大者数围空中枝榦森竦叶大圆而尖梧桐树叶大如掌原书曰峄阳孤桐　诗曰椅桐梓漆爰伐琴瑟　又  

曰梧桐生矣于彼朝阳　礼记曰季春之月桐始华周书曰清明之日桐始华桐若不华嵗有大寒　礼斗威仪曰君乗火而王其政平梧桐为常生　孟子曰今有塲师舍其梧槚养其樲棘则为贱塲师焉　易纬曰桐枝濡毳而又空中难成易伤须成气而后华　齐地记曰城北十五里有桐台即梧宫也　刘会邹山记曰邹山古之峄阳鲁穆公改为邹今邹山峄阳犹多桐树华阳国志曰益州有梧桐木其华采如丝人绩以为  

布名曰华布　何逊游山记曰吹台有髙桐皆百围峄阳孤桐方此为劣　沈怀逺南越志曰青桐花颇似木绵而辉薫过之　増滇南杂记曰永昌有梧桐子比中州者形颇长大者几可当莲实过永昌亦不可得　原管子曰五沃之土其木宜桐　庄子曰外乎子之神劳乎子之精倚树而吟据梧而瞑　又曰空门来风桐乳致巢【`马彪注曰门户空风自西生桐子似乳着鸟之巢自来栖之`】　苏子曰夫人生一世若晓露之托桐叶耳其与几何　増吕览曰邻父有与人邻者有枯梧树其邻之父言梧树之不善也邻人遽伐之邻父因请而以为薪其人不说曰若此之险也岂可为之邻哉此有所宥也　原淮南万毕术曰桐木成云【`取十石大瓮满水中置桐木盖之至三四日如云形`】　董仲舒请雨书曰秋以桐鱼九枚　广志曰梧桐有白者异国有白桐木其叶有白毳取其毳淹渍绩织以为布也　遁甲书曰梧桐不生则九州异居　齐民要术曰梧桐山石间生者为乐器则鸣　瑞应图曰王者任用贤良则梧桐生于东厢　増埤雅曰桐柔木也而虚其心若能同者原枚乘七发曰龙门之桐百尺无枝其中郁结轮囷扶疎以分离　崔琦七蠲曰爰有梧桐生于北谿傅根朽壤托险生危　张协七命曰寒山之桐出自大防含黄钟以吐榦据苍岑以孤生　増崔骃七依曰爰有洞庭之椅桐依峻岸而傍生　韩愈集曰碧梧翠竹鸾鹄对峙　杜甫诗曰桐叶坐题诗　李白诗曰秋色老梧桐  

桐二  

原新论曰神农皇帝削桐为琴　吕氏春秋曰成王与唐叔虞燕居援桐叶以剪珪以告曰以此封汝虞喜以告周公周公请封虞王曰余与虞戏周公曰臣闻之天子无戏言于是遂封叔虞于晋　増说苑奉使篇曰楚使使聘于齐齐王飨之梧宫使者曰大哉梧乎王曰江汉之鱼吞舟大国之树必巨使何怪焉使者曰昔燕攻齐遵洛路渡济桥焚雍门王与太后奔于莒逃于阳城之山当此之时则梧之大何如乎王使刁勃对之曰使者问梧之年乎昔者荆平王为无道杀子胥父与其兄子胥入吴阖闾以为将相三年将吴兵复讐楚战胜乎柏举王保于随引师于郢子胥亲射王宫掘平王冢笞其坟当若此时梧可以为树矣　原伏候古今注曰昭帝丹凤二年冯翊人献桐枝长六尺九枚枚一叶也増论衡曰李子长为政欲知囚情以梧桐为之象囚形乃凿地为陷卧木囚其中曰罪若正木囚不动有寃木囚动出人之精诚着木人也　汉书曰蔡邕闻吴人烧桐以防者闻火烈声因请以为琴　原异苑曰临平岸出石鼓张华云取蜀中桐材刻鱼形扣之音闻数十里又曰句章吴平州门前忽生一株青桐树上有謡歌  

之声平恶而斫杀平随军北虏首尾三载死桐歘自还立于故根上闻声树巅空中歌曰死树今更青吴平寻当归适闻杀此树已复有光辉平寻归如鬼謡　三秦记曰初长安謡云凤凰止阿房苻坚遂于阿房城植桐数万株至慕容冲入阿房而居冲小字凤凰　王孚安成记曰府君讳保如今树梧于苞两边柯叶庵蔼炎暑为之清凉百姓列宅其间　増南史曰齐豫章王嶷于邸起土山列种桐竹号为桐山　北史曰元魏孝文宴侍臣于清徽堂日宴移于流化池芳林下帝仰观桐叶之茂曰其桐其椅其实离离恺悌君子莫不令仪今林下诸贤足敷歌咏遂令黄门侍郎崔光读暮春羣臣应制诗至彭城王诗帝为改一字　原祖台之志怪曰骞保至檀丘坞上北楼宿暮鼓二中有人着黄练单衣白帢将人持炬火上楼保惧藏壁中须臾有二婢上帐使迎一女子上与白帢人入帐宿未明白帢辄先去保因入帐中持女子问向去者谁答曰桐郎道东庙树是也至暮二更桐郎复来保乃砟取之缚着楼柱明日视之形如人长三尺余槛送诣丞相渡江未半风浪起桐郎得投入水风波乃息　増酉阳杂记曰歴城房家园齐博陵君豹之山也其中杂树森疎或有人折其桐枝者君曰何为伤吾凤条自后人不复折　搢绅脞说曰顾况尝于御沟水上得桐叶上题曰一入深宫里年年不见春还慿一片叶寄与有情人其诗若答况者　清异录云温陵城留从効重加板筑植刺桐环绕之其树髙大而枝叶蔚茂初夏开花极鲜红如叶先萌而花后发主明年五谷丰熟  

桐三  

原凤翔　鸾集【`傅咸梧桐赋停公子之龙驾息旅人之行肩瞻华实之离离想仪凤之来翔刘义恭华林四瑞桐树甘露赞逺延凤翮遥集鸾歩恵润何广霑我明庶`】　三株　一叶【`晋宫阙名曰华林园青白桐三株　唐李白诗梧桐落金井一叶飞银牀按金井以叶上有黄圈文如井非井栏也`】増半死半生　愈轻愈重【`枚乗七发龙门之桐其根半死半生　陈翥桐谱桐`】  

【`体湿则愈重干则愈轻生时斧之甚易干则软而拒斧`】　据苍岑　拂碧瓦【`上详桐一七命　宋欧阳脩诗檐欹碧瓦拂苍梧`】　礼可悬弧　材难为弩【`礼悬弧东方以梧为弧　淮南子智有所不足故桐不可防为弩`】　成云　知月【`上见桐一淮南子　遁甲注梧桐知日月正闰其树生十二叶　边有六叶则知无閠有闰则生十三叶从下数起每叶为一月视叶小者则知闰何月`】　带晨霞　落秋雨【`谢灵运诗桐林带晨霞白居易歌秋雨梧桐叶落时`】　孙枝中琴瑟　干叶铮琅玕【`尚书注曰峄阳特生桐中琴瑟风俗通曰采东南孙枝为琴声甚清雅案桐小枝皆坚实而其本皆虚贵孙枝者贵其实也　韩愈诗霜风侵梧桐众叶着树干空阶一片响铮若摧琅玕`】  

桐四  

原诗魏明帝诗曰双桐生空井枝叶自相加通泉浸其根雨润其柯　晋司马彪与山巨源诗曰苕苕椅桐树寄生于南岳上陵青云霓下临千仞谷处身孤且危于何托余足昔也植朝阳倾枝俟鸾鷟今者絶世用倥偬见廹束班匠不我顾牙旷不我录焉得成琴瑟何由妙曲卞和潜幽岩谁能证竒璞冀望神龙来光以见烛　宋伏系之咏椅桐诗曰亭亭椅桐郁兹庭圃翠条疎风緑柯荫宇　鲍昭山行见孤桐诗曰桐生丛谷里根孤地寒阴未霜叶已肃不风条自吟幸愿见雕斲为君堂上琴　齐谢脁游东堂咏桐诗曰孤桐北窗外髙枝百丈余枝生既婀娜叶落更扶疎无华复无实何以赠离居裁为珪与璋足可命参墟　梁简文帝赋得双桐生空井诗曰季月双桐井新枝杂旧株晩叶藏栖凤朝花拂曙乌　王筠奉酬从兄临川桐树诗曰伊昔擅羽仪待价龙门垂优游清露防徽穆恵风吹月上阴阳干云覆死生枝公子存髙尚用影华池栖鸾既不重舞鹤复何施方同散木爨清响竟谁知　沈约咏梧桐诗曰秋还遽已落昏晓犹未荑微叶虽可贱一翦或成珪　又八咏悲落桐曰悲落桐落桐早霜露燕至叶未抽鸿来枝已素幽根未蟠结孤株复危絶初不照光景终年负霜雪勿言草木贱徒照君末光末光不徒照为君含噭咷阳柯緑水阴枝苦寒调厚徳非所任不敢虚其心若逢阳春至吐緑照清浔　又咏孤桐诗曰龙门百尺时排云少孤立分根荫玉池欲待髙鸾集吴均共赋韵同咏庭中桐诗曰龙门有竒价自言梧桐枝华晖实掩暎细叶能披离不降周王子空待嵗时移严风忽交劲遂使无人知　隋魏彦深咏桐诗曰未求裁作瑟何用削成珪愿寄华庭里枝横待凤栖　増唐李峤咏桐诗曰孤秀峄阳岑亭亭出众林春光杂凤影秋月弄圭阴髙映龙门迥双依玉井深不因将入爨谁为作鸣琴　王昌龄段宥防孤桐诗曰凤凰所宿处月映孤桐寒槁叶零落尽空柯苍翠残虚心谁能见直影非无端响发调尚苦清商劳一弹　韦应物题桐叶诗曰参差剪緑绮萧洒覆琼柯忆在澧东寺偏书此叶多戴叔伦咏梧桐诗曰亭亭南轩外贞干脩且直广叶  

结青阴繁花连素色天然韶雅性不媿知音识　元稹宿曽峰馆夜对桐花寄乐天诗曰微月照桐花月微花漠漠怨澹不胜情低徊拂帘幕叶深阴影细露重枝条弱夜久春恨多风清暗香薄是夕逺思君思君痩如削我在山馆中满地桐花落　陆龟咏井上桐诗曰美人伤别离汲井常待晓愁因辘轳转惊起双栖鸟独立傍银牀碧梧风嫋嫋　宋苏辙和鲜于子骏桐轩诗曰桐身青琅玕桐叶蒲葵扇落落出轩墀亭亭奉闲燕夜深疎雨滴午影微风转秋飚一凌乱淅沥惊葱蒨朝日失繁阴青苔覆遗片空使坐中人慨然嗟物变　元郝经秋桐诗曰髙秋江汉波卉木入揺落荒林拥孤桐蔓草重绕缚凄迷气日防憔悴若陨箨黄凋晩风吹青裂饥乌啄无时亦无俦幢幢老阴薄仪凤安所栖宫树空寂寞谓汝无自伤植根亦娇弱岂能持风寒况乃失所托何时此宴居扫锄剪荒恶携幼扳庭柯遂我生聚乐丁鹤年咏梧桐诗曰井桐彻夜下霜风锦绣园林瞬  

息空老尽秋容何足惜凤巢吹堕月明中　明髙启咏桐树诗曰晴粉朝英坠凉琼夏叶舒鸟啼髙树早蟾转薄疏虚朱弦未荐曲彤管屡题诗坐恐销华泽商吹起前除　王问洗桐诗曰梧桐生髙冈菶菶贻夏阴挹取叶上露为予洗其心有时借稾君闲情寄徽音何以报尔徳激泉濯朝林永日影相对勿使尘涴侵  

原赋晋傅咸梧桐赋曰美诗人之攸贵兮览梧桐乎朝阳蔚菶菶以萋萋兮郁株列而成行夹二门以骈罗作馆防之表章　夏侯湛愍桐赋曰有南国之陋寝植嘉桐乎前庭阐洪根以诞茂丰脩干以繁生纳谷风以疎叶含春雨以濯茎濯茎夭夭布叶蔼蔼蔚童童以重茂荫接而相盖蔽阴澹之南表覆阳阿之北外于是诘朝之暇歩趾前庑春以游目夏以清暑昔诗人之所称美厥生之攸竒植匪冈其不滋识非条其不仪　宋袁淑桐赋曰越众木之薫狥胜杂树之藻缛信爽干以弱枝实里素而表緑若乃根荑条茂迹旷心冲贞观于曽山之阳抽景于少泽之东被籍兮烟霞怀佩兮星虹仪丹丘之瑞羽栖清都之仙宫　刘义恭桐树赋曰伊梧桐之灵材蔚疎林而擢秀元根通彻于幽泉密叶垂蔼而増茂挺脩干荫朝阳招飞鸾鸣凤凰甘露洒液于其茎清风流薄乎其枝丹霞赫奕于其上白水浸润乎其陂　南齐萧子良梧桐赋曰植椅桐于广囿嗟倐忽而成林依层楹而吐秀临平台而结阴乃抽叶而露始亦结实于星沈耸轻条而丽景涵清风而散音发雅咏于攸昔流素赏之在今必鸾凤而后集何燕雀之能临匪伊楚宫侧岂独峄山岑邈蒿莱之难俪永配道于仙琴齐王融应竟陵王教桐树赋曰梧桐生矣于邸岫之  

曽隈仪龙门而插干伫凤羽以抽枝踪楚宫而留称籍溜馆以翻声直不绳而特秀圆匪规而天成同嵗草以委暮共辰物而滋荣岂逺心以自外宁有志于孤贞梁沈约桐赋曰龙门之桐逺望青葱専岩擅岭或孤或丛枝封暮云叶映昼虹抗兰橑以栖龙拂雕窗而团露喧密叶于凤晨宿髙枝于鸾暮合影阳崖标峰东陆俯结重阴仰成翠屋乍髣髴于行雨时徘徊于丹毂绕齐防于碧林岂慙光于若木  

原赞郭璞梧桐赞曰桐实嘉木凤凰所栖爰伐琴瑟八音克谐歌以永言噰噰喈喈　宋孝武孤桐赞曰珍无隐徳产有必甄资此孤干献枝楚山稍星云界衍叶炎防名列贡宝器赞虞弦  

増表晋范甯为豫章郡表曰永修公国相万主解列到县廵行邑治县西北出二里有林中两桐树下根相去一丈上枝相去丈八连合成一  

椒一  

原尔雅曰檓大椒　増又曰椒榝丑莍　毛诗陆玑疏曰椒树似茱萸蜀人作茶吴人作茗皆煮其叶以为香今成皐诸山间有椒谓之竹叶椒树亦如蜀椒少毒热不中合药可着饮食中东海诸岛上亦有椒子长而不圆甚香味似橘皮岛上麞鹿食此其肉自然作椒橘香通志曰椒曰蓎藙曰陆橃曰南椒蜀中者曰蜀椒巴  

中者曰巴椒广东椒蔓生者冬月取椒藤置土坎中用稻草覆之次年春发坎取藤节有萌芽者种田垄间结子青緑色皮皱曝干味与树椒同　本草曰椒树似茱萸有针刺其实莍六月紫赤子突出如目谓之椒目叶坚而滑泽取壳为芼甚辛芳入药治邪气欬逆温中下气出蜀汉者良　原诗曰椒聊之实蕃衍盈升　又曰贻我握椒　春秋运斗枢曰玉衡星散为椒　援神契曰椒姜御温菖蒲益聪　山海经曰琴鼓之山其木多椒景山多秦椒　増续汉书曰天竺国出石蜜胡椒黑盐　风土记曰三香椒欓姜　庄子曰韦以裒椒虽逾絺绤然久则臭　原孙卿子曰民之亲我驩若父母其好我芬若椒兰　本草曰蜀椒久服之头不白令寒者热热者轻轻者重　范子计然曰蜀椒出武都赤色者善秦椒出天水陇西细者善　博物志曰外国豉法以酒浸令极干以麻油蒸之后曝三日筛椒屑以意多少合投之胡椒酒方以好酒五升干姜一两胡椒七十枚末好石榴五枚管收计着中下气　崔寔四民月令曰正月之旦进酒降神毕室家无大小次坐先祖之前子孙各上椒酒于其家长称举白　离骚曰杂申椒与菌桂　増又曰怀椒糈以要之　原九歌曰奠桂酒兮椒浆　又曰荃壁兮紫坛播芳椒兮成堂　増九章曰凿申椒以为粮　原风赋曰大王之风徘徊椒桂之间増洛神赋曰践椒涂之郁烈　阿房宫赋曰烟斜雾横焚椒兰也　杜甫诗曰堑北行椒却背邨  

椒二  

原汉官仪曰皇后称椒房取其实蔓延盈升以椒涂室亦取其温暖　増炖煌新录曰虏割剌荅鲁之右大浑中髙百寻然无草木石皆赩色山产椒椒大如弹丸然之香彻数里每然椒则有鸟自云际蹁跹五色名赭尔鸟盖凤凰种也汉武帝遣将军赵破奴逐匈奴得其椒不能解诏问东方朔朔曰此天仙椒也塞外千里有之能致凤武帝植之太液池至元帝时椒生果有异鸟翔集　原汉记曰桓帝窦后崩中常侍曹节王甫欲以贵人礼太尉李固自扶舆起捣椒自随谓妻子曰若太后不得配桓帝吾不生还矣　魏志春秋同异曰钟繇嬖庶子防之母黜其夫人文帝命繇复焉繇恚忿餐椒致噤帝乃止　世说曰石崇以椒为泥泥屋王恺以赤石脂泥壁　増宋书曰永泰元年王敬则起兵以奉子恪为名子恪亡走未知所在始安王遥光劝上尽诛髙武诸子孙于是悉召诸王侯入宫孩幼者与乳母俱入其夜令太医煮椒二斛须三更当尽杀之子恪徒跣自归二更逹建阳门刺启已而上眠不起中书舍人沈徽孚与上亲信左右谋少留其事须臾上觉问曰未耶未耶乃赐王侯供馔明日悉遣还第　唐书曰元载家籍得钟乳五百两胡椒八百石  

椒三  

原颂晋刘臻妻元日献椒花颂曰美哉灵葩爰采爰献圣容映之永寿于万  

原铭晋成公绥椒华铭曰嘉哉芳椒载繁其实厥味惟珍蠲除百疾肇惟嵗始月正元日永介眉寿以祈初吉原赞晋郭璞椒赞曰椒之灌植实繁有榛薫林烈薄馞其芬辛服之不已洞见通神  

## 御定渊鉴类函卷四百十五

木部四【`杨柳　柽　　黄杨　梓　楸　豫章椿　樗　漆　皁荚　楮　石南`】杨柳一  

原尔雅曰旄泽柳杨蒲柳　说文曰杨蒲柳也从木昜声柳小杨也从木卯声　崔豹古今注曰白杨叶圎青杨叶长柳叶亦长细栘杨江东呼为夫栘圎叶弱蒂微风则大揺故名髙飞一曰独揺蒲柳生水边叶似青杨亦曰栘柳亦曰水杨即蒲杨也支劲韧任大用又有赤杨霜降则叶赤材理亦赤也　广志曰白杨一名髙飞木叶大于柳也　増本草李时珍曰杨枝硬而起故谓之杨柳枝弱而垂流故谓之柳盖一类二种也杨柳纵横倒顺插之皆生春初生柔荑即开黄蕊至春晩叶长成后蕊中结细黒子蕊落而絮出如白绒因风而飞入池沼化为浮萍黄蕊即花其子乃絮也　原易大过卦曰枯杨生稊老夫得其女妻　诗曰之水不流束  

蒲【`疏曰蒲柳有两种皮正青者曰小杨皮红者曰大杨叶皆长广可为箭干`】　又曰折柳樊圃　又曰东门之杨其叶牂牂　又曰昔我往矣杨柳依依　又曰北山有柳　又曰菀彼柳斯鸣蜩嘒嘒又曰有菀者柳不尚息焉　大戴礼曰正月柳稊【`稊者发叶也`】　左传曰董泽之蒲　山海经曰廆山之西有谷焉名曰雚谷其木多柳　又曰凤伯之山熊山真陵之山木多柳　又曰平丘山爰有杨柳　又曰沃民之国有白柳　増三齐略记曰台城东南有蒲台髙八尺始皇所顿处在台下萦马至今蒲上犹萦似水杨而堪为箭原盛之荆州记曰缘城堤边悉植细柳緑条散风  

清阴交陌　増唐书曰吐蕃风土寒苦物产贫薄所部逻婆川惟有杨柳人以为资更无草木　原管子曰五沃之土宜柳　战国防曰夫杨横树之则生倒树之则生折而树之又生然十人拊之一人拔之则无杨矣且以十人众拊易生之物然而不胜一人拔者何也拊之难而去之易故也　崔寔四民月令曰三月三日以及上除采柳絮可以愈疮　梦书曰杨为使者　増宋髙僧传曰西域尼拘律陀树即东夏之杨柳西域人来止称尼拘　原文选曰长杨映碧沼　又曰修杨夹广津又曰细柳夹道生　又曰春林本自竒杨柳最相宜又曰郁郁园中柳　又曰柳条恒着地　又曰弱柳  

荫脩衢　増杜甫诗曰归院柳边迷　刘禹锡诗曰长安陌上无穷树惟有垂杨绾别离  

杨柳二  

原战国防曰楚有养由基善射去杨叶百歩而射之百发百中　琴操曰昔思革子尹文子叔儋子相与为友闻楚成王贤俱往见之至嵚岩之间卒逢飘风暴雨共伏于空柳之下衣寒粮乏自度不能俱活以革子为贤乃共衣粮与之二子遂冻饿而死革子见楚王楚王知其贤陈酒设钟鼓而乐之革子操琴而作别散之音楚王赐百金以二子　汉书曰昭帝时上林苑中大柳树卧地一朝起生枝叶有虫蚀其叶为字曰公孙病已立及昭帝崩亡嗣大臣迎立昌邑王王即位滛乱失道霍光废之更立昭帝兄衞太子之孙是为宣帝帝本名病已　増晋书曰嵇康性絶巧而好鍜宅中有一柳树甚茂乃激水圜之每夏月居其下以鍜东平吕安服康髙致每一相思辄千里命驾　原世说曰王恭字孝伯美姿容人多恱之或目之曰濯濯如春月之柳　増晋书曰顾恺之痴信小术桓灵宝尝以一叶柳绐之曰此蝉翳叶也以自蔽人不见己恺之引叶自蔽灵寳就溺焉恺之信不见益珍重之俗传恺之有三絶此痴之一絶　又曰陶侃于武昌道上植柳人有窃植于家者侃见停车识之窃者服罪世美其明察　又曰桓温自江陵北伐行经金城见少为琅琊时所种柳皆已十围慨然曰木犹如此人何以堪攀枝执条然流涕　又曰陶潜字渊明为彭泽令宅边栽五株柳号五柳先生着五柳先生传　世说曰顾恱之与晋简文帝同年恱之须早白帝问卿何以先老对曰蒲柳之姿望秋而落松柏之质隆冬转茂　齐书曰王敬则尝使虏于北馆种杨柳后虞长曜北使还敬则问所种柳大小长短曜曰虏中以为甘棠　又曰何防性好事闻陆慧晓与张融并宅宅间有池池上有二柳树防叹曰此池便是醴泉此树便是交让【`益州有交让树两两相对互枯互生嵗不俱盛`】　又曰阮孝绪建武末清溪宫东门无故自崩大风拔东宫门外杨树以问孝绪曰清溪皇家旧宅齐为木东为木位今东门自坏木其衰矣　原又曰刘悛之为益州刺史献蜀柳数株枝条甚长状若丝缕时旧宫芳林苑始成武帝以植于太昌灵和殿前常玩咨嗟曰此杨柳风流可爱似张绪当年时其见赏爱如此　续搜神记曰上虞魏金家在县北忽有一人着孝子服皁笠手巾掩口来诣金家语曰居有钱一千万铜器亦如之大柳树钱在其下取钱当得其书居大不吉仆寻为君作此便去自尔出三十年遂不复来金亦不取钱　孔氏志怪曰会稽盛逸尝晨兴路未有行人见门内柳树上有一人长二尺衣朱衣冠冕俯以舌防树叶上露良久忽见逸神意如惊遽即隐不见　増隋书曰渤海公髙颎孩孺时家有柳树髙百许尺亭亭如车盖里中父老曰此家当出贵人唐书曰韦虚心父维为郎时莳柳于郎省及虚心位  

郎对之辄敛容　李集去思颂曰李锡天宝中为虞城令蠡丘馆东有三柳公往来憇之饮水则去行路勿剪比于甘棠　唐书曰吕渭为礼部侍郎中书省中有柳树建中末枯死兴元元年车驾还京其树再荣人以为瑞柳渭以为赋题上闻而恶之渭因入阁遗失请托文记遂出为潭州刺史　又曰范希朝迁振武节度使初单于城池旧少树希朝于他处市柳子命军人种之俄遂成林居人赖之　宋史曰辛仲甫知彭州州少种树暑无所休仲甫课民栽柳荫行路郡人徳之名为补阙柳　辽史曰色克色哩仪苦旱择吉日行以祈雨前期置百柱天棚及期乃射柳皇帝再射亲王宰执以次各一射中柳者质志柳者冠服不中者以冠服质之不胜者进饮于胜者然后各归其冠服又翼日植柳天棚之东南巫以酒醴黍稷荐植柳祝之皇帝皇后祭东方毕子弟射柳  

杨柳三  

原流丝　飞絮【`枚乗柳赋阶草漠漠白日迟迟吁嗟细柳流乱轻丝　下见柳五伍缉之赋`】东门叶　北郭枝【`上见柳一毛诗　阮瑀乐府驾出北郭门马樊不肯驰下车少踯躅`】  

【`仰折杨柳枝`】　赤叶　緑条【`上详柳一古今注　陈琳柳赋伟姿逸态英艳妙竒緑条缥叶杂遝纎丽`】　蔚通衢　荫清沼【`刘义恭拟陆士衡诗曰緑柳蔚通衢青槐荫脩坰　谢尚赠王彪之诗曰长杨荫清沼游鱼戏緑波`】　増展禽家植　女娲坟生【`许慎淮南子注曰展禽家植柳身行恵徳因号柳下恵　唐书乾元中虢州奏阌乡县界女娲坟天宝十三载大雨晦暝失所在至夜河濆忽闻河中雷雨声晓见其坟涌出上有双柳树下有巨石柳各髙十余丈畵图以进`】梁馆　隋堤【`梁孝王游于忘忧之馆集诸游士各使为赋枚乗赋柳赐绢五疋　隋书曰炀帝自板渚引河筑街道植以柳名曰隋堤一千三百里`】　京兆市　曲江衙【`汉张敞为京兆尹走马章台街街有柳终唐世曰章台柳故杜诗京兆空柳市　羣芳谱唐曲江池畔多柳号为柳衙谓成行列如排衙也`】　结带　染衣【`李义山集柳枝洛中里娘也闻诵义山燕台诗乃折柳结带赠义山乞诗　三峰集曰李固言未第前行古柳下闻有弹指声固言问之曰吾柳神九烈君也用柳汁染子衣矣第后以枣糕祀我许之果及第`】　黄金缕　緑丝縧【`李商隐柳诗已带黄金缕仍开白玉花　贺知章诗碧玉妆成一树髙万条垂下緑丝縧不知细叶谁裁出二月春风似剪刀`】  

杨柳四  

増俄生左肘【`庄子曰支离叔观于冥伯之丘昆仑之墟黄帝之所休俄而柳生其左肘`】　原龙鳞凤翼【`陈琳柳赋`】　清徳不衰【`南史曰刘瓛兄弟三人共处蓬室一间习业不废聚徒教授常有数十丹阳尹袁粲于后堂夜集闻而请之指防事前古柳树曰人谓此是刘尹时树每想髙风今复见卿清徳可谓不衰矣瓛琰之曽孙琰晋时为丹阳尹`】　増移植永丰【`唐宣宗闻乐府唱白居易柳枝词有永丰西角荒园里尽日无人属阿谁之句乃下敕移植于坊中`】　萦笔缀巾【`刘禹锡柳絮诗萦廻谢女题诗笔防缀陶公漉酒巾`】　含烟带雨【`宋吕居仁诗含烟带雨过平桥嫋嫋千丝复万条张令当年成底事风流才似女郎腰`】　凤州三出【`墨客挥犀陜西凤州有三出妓女手皆纎白州境内生柳翠色可爱公库多美醖故世言凤州有三出手柳酒也又方舆览胜建康有凤州柳蜀主与江南防求得其种云`】  

杨柳五  

原诗古诗曰白杨初生时乃在豫章山上叶拂青云下根通黄泉　梁简文帝咏柳诗曰垂阴满上路结束早知春花絮时随鸟风枝屡拂尘欲散依依彩时要歌吹人　又折杨柳诗曰杨柳乱成丝攀折上春时叶宻鸟飞碍风轻花落迟城髙短箫发林空画角悲曲中无别意并是为相思　又和湘东王阳云楼檐柳诗曰暧暧阳云台春柳发新梅柳枝无极软春风随意来潭沲青帷闭玲珑朱扇开佳人有所望车声非是雷　梁元帝咏阳云楼檐柳诗曰杨柳非花树依楼自觉春林边通粉色叶里映红巾带日交帘影因吹扫席尘拂檐应有意偏宜桃李人　又折杨柳诗曰巫山巫峡长垂柳复垂杨同心宜同折故人怀故乡山似莲花艳流如明月光寒夜猨鸣彻游子泪沾裳　又緑柳诗曰长条垂拂地轻花上逐风露霑疑染緑叶小未障空　刘邈折杨柳诗曰髙楼十载别杨柳濯丝枝摘叶惊开驶攀枝恨久离年年阻音息月月减容仪春来谁不思相思君自知　沈约翫庭柳诗曰轻阴拂建章夹道连未央因风结复觧霑露柔且长楚妃思欲絶班女泪成行留人未应去为此还故乡　陈祖孙登咏柳诗曰驰道藏乌日郁郁正翻风抽翠争连影飞绵乱上空髙叶临秦塞长枝拂汉宫欲验伤攀折三春横笛中　张正见赋得垂柳映斜谷诗曰千仞清溪险三阳弱柳垂叶细临湍合根空带石危风翻夹浦絮雨濯倚流枝不分梅花落还同横笛吹　隋杜之松敬和衞尉于卿柳诗曰汉将本屯营辽河有戍城大夫曽取姓先生曽得名髙枝拂逺鴈疏影度遥星不辞攀折苦为入管弦声　唐太宗春池柳诗曰年柳变池台随堤曲直廻逐浪分阴去迎风带影来疎黄一鸟哢半翠几眉开萦雪临春岸参差间早梅　又赋得临池柳曰岸曲緑阴聚波移带影疎还将眉里翠来就镜中舒　増李峤柳诗曰杨柳郁氤氲金堤总翠氛庭前花类雪楼际叶如云列宿分龙影芳池写凤文短箫何以奏攀折为思君　李白折杨柳曰垂杨拂渌水揺艳东风年花明玉关雪叶暖金窓烟美人结长想对此心凄然攀条折春色逺寄龙庭前　杜甫柳边诗曰只道梅花发那知柳亦新枝枝总到地叶叶自开春紫燕时翻翼黄鹂不露身汉南应老尽霸上逺愁人　段成式折杨柳曰枝枝交影鎻长门嫩色曽沾雨露恩凤辇不来春欲尽空留莺语到黄昏　又曰陌上河边千万枝怕寒愁雨尽低垂黄金穟短人多折已恨东风不展眉　张乔杨花落诗曰北斗南回春物老红英落尽緑尚早韶风淡荡无所依偏惜垂杨作春好此时可怜杨柳花萦盈艳曵满人家人家女儿出罗幕净埽玉除看花落宝环纎手捧更飞翠羽轻裾承不着歴歴瑶琴舞袖陈飞红拂黛怜玉人东园桃李芳已歇犹有杨花娇暮春　司空图咏宫柳诗曰莫道秋来芳意违宫娃犹似妬蛾眉幸当玉辇经过处不怕金风浩荡时草色长承垂地叶日华先动映楼枝涧松亦有凌云分争似移根太液池　又咏柳曰一笼金线拂弯桥几被儿童损细腰无奈灵和标格在春来依旧褭长条　张佖咏柳诗曰雪尽青门弄影微暖风迟日早莺归如凭细叶留春色须把长条系落晖彭泽有情还郁郁隋堤无主自依依世间惹恨偏饶此可是行人折赠稀　温庭筠咏柳诗曰杨柳千条拂靣丝緑烟金穂不胜吹香随静婉歌尘起影伴娇娆舞袖垂羌管一声何处曲流莺百啭最髙枝千门九陌花如雪飞过宫墙两不知　唐彦谦咏柳曰春思春愁一万枝逺村遥岸寄相思西园有雨和苔长南内无人拂槛垂游客寂寥缄逺恨暮莺啼呌惜芳时晩来飞絮如霜鬓恐为多情管别离　宋翁灵舒咏衰柳曰风吹无一叶不复翠成窠枝脆经霜气根空入水波寒栖江鹭早暗出野萤多废苑荒堤外人嗟旧迹过　元马祖常杨花宛转曲曰空中游丝已无赖宛转杨花犹百态随风扑帐拂香奁度水防衣萦锦带轻薄颠狂风上下燕子莺儿各新嫁钗头烬坠玉虫初盆里丝缫银茧乍欲落不落春沼平无根无蒂作浮萍缬波绣苔总成媚人间最好是清明清明艳阳三月天帝里烟花市酒船石桥横直人家好小海白鱼跳碧藻榆荚荷钱怨别离不似杨花宛转飞杨花飞尽緑阴合更看明年春雨时　明杨基咏雪中柳曰春雪晩萧萧随莺上柳条渐将丝共结终与絮俱飘泪粉凝啼眼珍珠压舞腰东风自怜惜留映赤栏桥又咏新柳曰浓如烟草淡如金濯濯姿容袅袅阴渐软已无憔悴色未长先有别离心风来东靣知春浅月到梢头觉夜深惆怅吴宫千万树乱鸦疎雨正沉沉　谢榛咏春柳曰黄鹂时复唤春游陌上杨花漫不休几向离筵揺落日莫教长笛动清秋轻烟直接都门外细雨低临灞水头谩系王孙金络马萋萋緑草有人愁原赋魏文帝柳赋曰昔建安五年上与袁绍战于官渡时余始植斯柳自彼迄今十有五载矣感物伤怀乃作斯赋曰伊中域之伟木瑰姿妙其可珍禀灵祗之笃施兮与造化乎相因四时迈而代运兮去冬节而渉春彼庶卉之未动固肇萌而先辰盛徳迁而南移兮星鸟正而司分应隆时而繁育翠叶之青纯脩干偃蹇以虹指柔条阿那而虵伸上扶疎而孛散下交错而龙鳞在余年之二七植斯柳乎中庭始围寸而髙尺今连拱而九成嗟日月之逝迈忽亹亹以遄征昔周游而处此今倏忽而成形感遗物而怀故俛惆怅以伤情于是曜灵次乎鹑首兮景风扇而増暖丰阴而愽覆兮躬恺悌而弗倦四马望而倾盖兮行旅仰而廻睠秉至徳而不伐兮岂简卑而择贱含精灵而寄生兮保休体之丰衍惟尺断而能植兮信永贞而可羡　应玚杨柳赋曰赴阳春之和节植纎柳以承凉摅丰节而广布纷郁勃以敷阳三春倏其奄过景日赫其垂光振鸿条而逺帱廻云盖于中唐　繁钦柳赋曰有寄生之孤柳托余寝之南隅顺肇阳以吐牙因春风以敷交緑叶而重葩转纷错以扶疎郁青青以畅茂纷冉冉以陆离浸朝露之清液曜华采之猗猗　王粲柳赋曰昔我君之定武致天届而徂征元子从而抚军植嘉木于兹庭歴春秋以逾纪行复出于斯乡览兹树之丰茂纷旖旎以脩长枝扶疎而覃布茎森梢以奋人情感于旧物心惆怅以増虑行游目而广望覩城垒之故处悟无生之语言信思难而存惧嘉甘棠之不伐畏取累于此树茍逺迹而退之岂驾迟而不屡　晋成公绥柳赋曰宅京宇之西偏濵犊鼻之清渠启横门于大路临九逹之通衢愍行旅之靡休树双柳于道隅弥年载而成阴纷婵媛而扶疎　伍辑之柳花赋曰歩江臯兮骋望感春柳之依依垂柯叶而云布零花而雪飞或风廻而游薄或雾乱而飚零野净秽而同降物均色而齐明　傅休奕柳赋曰美允灵之铄气兮嘉木徳之在春何兹柳之珍树兮禀二仪之清纯受大角之祯祥兮生蒙汜之遐濵参刚柔而定体兮应中和以屈伸长茎舒而増茂兮宻叶布而重阴夹通涂与广庭兮环清沼而成林于是云被岳素景含晖泰液渥流朝露未晞是精灵之所钟兮蔚郁郁以依依居者观而弭思兮行者乐而忘归夫其结根建本则固于泰山兼覆广施则均于昊天虽尺断而逾滋兮配生生于自然无邦壤而不植兮象乾道之屡迁纷猗靡以从风兮若将往而复旋若乃丰葩茂树长枝夭夭阿那四垂凯风振条同志来游携手逍遥原序魏曹植柳颂序曰余以闲暇驾言出游过友人杨徳祖之家视其屋宇寥廓庭中有一柳树聊戏刋其枝叶故着斯文表之遗翰遂因辞势以讥当今之士  

柽  

原尔雅曰柽河柳【`郭注曰河旁赤茎小柳也`】　増说文曰柽河柳也从木圣声　羣芳谱曰赤柽干小枝弱皮赤叶细如丝缕婀娜可爱一年三作花花穂长二三寸色粉红如蓼花名柽柳一名雨师一名河柳一名人柳一名三眠柳一名观音柳一名长寿仙人柳即俗所称三春柳也春前以枝挿之易生　诗曰启之辟之其柽其椐　原南越志曰绥南县多连山柽松梓　尔雅翼曰天之将雨柽先知之起气以应又负霜雪不凋乃木之圣者也故字从圣又名雨师　酉阳杂俎曰凉州有赤白柽大者为炭复入灰汁可以煮铜　文选南都赋曰其木则柽松楔防　三辅故事曰汉武帝苑中有柳状如人号曰人柳一日三起三眠  

原诗梁简文帝咏柽曰凌寒竞贞节负雪固难亏无慙云母桂讵减瑚枝　増明吴寛咏柽曰读诗识其名谁谓材无用西戎每渡河此木能载重所以人字之岂在作梁栋两株倚东篱计亦七年种相对垂青丝蓦地来二仲  

原颂梁江淹柽颂曰碧叶庵蔼頳柯翕赩方陋筠槚逺笑荆棘  

  

増毛诗义疏曰柳生水旁树如柳叶麤而白木理微赤今人以为毂　严粲诗缉曰诗有三无折我树杞柳属也南山有湛露在彼棘山木也集于苞隰有桋言采其杞枸杞也　孟子曰犹以柳为桮棬诗疏曰形似樗一名狗骨  

黄杨  

増本草曰黄杨生诸山野中人家多栽挿之枝叶攅簇上耸叶似初生槐芽而青厚不花不实四时不凋其性难长俗说嵗长一寸遇闰则退今试之但闰年不长耳其木坚腻作梳剜印最良　酉阳杂俎曰世重黄杨以其无火也用水试之沉则无火凡取此木必以阴晦夜无一星伐之则不裂　苏轼诗曰园中草木应无数唯有黄杨厄闰年  

増赋宋欧阳修黄杨树子赋并序曰夷陵山谷间多黄杨树子舟中望见之郁郁山际有可爱之色作小赋以歌之曰若夫汉武之宫丛生五柞景阳之井对植双桐髙秋羽猎之骑半夜严妆之钟凤盖朝拂银牀暮空固已葳防近日的砾含风婆娑万戸之侧生长深宫之中岂知緑藓青苔苍崖翠壁枝蓊郁以含雾根屈盘而带石落落非松亭亭似柏上临千仞之盘薄下有惊湍之濆激涧断无路林髙瞑色偏依最险之处独立无人之迹江已转而犹见峰渐回而稍隔嗟乎日薄云昏烟飞露滴负劲节以谁赏抱孤心而谁识徒以窦穴风吹阴崖雪积叹山鸟之嘲哳袅惊猨之寂歴无游女兮长攀有行人兮暂息节既晩而愈茂嵗已寒而不易乃知张骞一见须移海上之根陆凯如逢堪寄陇头之客  

梓一  

原尔雅曰楰鼠梓【`郭注曰楸属也今江东有虎梓`】椅梓【`郭注曰即楸`】　増尔雅翼曰说文言椅梓也梓楸也楸梓也槚【`榎同`】楸也然则椅梓槚楸一物四名而陆玑诗疏以楸之白理生子者为梓梓实桐皮为椅齐民要术又以白色有角者为梓即角楸也又名子楸黄色无子者为椅楸又名黄荆楸但以子之有无为别其角细长如箸其长近尺冬后叶落而角犹在　本草苏颂曰木似桐而叶小花紫又一种鼠梓即小雅云北山有楰是也　又李时珍曰梓有三种木理白者为梓赤者为楸梓之美文者为椅楸之小者为榎桐亦名椅与此不同此椅即尸子所谓荆有长松文椅者也　原诗曰北山有梓　又曰维桑与梓必恭敬止　増孟子曰拱把之桐梓　原礼斗威仪曰君乗火而王其政和平梓为长生　増山海经曰玉山碧山多梓鸡山美梓　埤雅曰梓为百木长故呼为木王木莫良于梓故书以梓名篇礼以梓人名匠　尔雅翼曰屋室有梓木则余材皆不震　古今注曰梓实曰豫章　齐民要术曰种梓法秋末冬初取梓角暴干播种一年薅之二年移之　中记曰凡梓木为楹居下则木鸣谓之争位　原文选曰斩泗濵之梓以为筝  

梓二  

増古史考云太姒梦太子发取周庭之梓树于商阙化为松　原尚书大传曰伯禽康叔见周公三见而三笞商子曰二子盍相与观乎南山之阴见梓晋然实而俯反以告商子商子曰梓者子道也二子者明日见乎周公入门而趋登堂而跪周公拂其首劳而食之　増史记曰子胥将死告舍人曰必树吾墓上以梓梓可为器而抉吾眼于吴之东门上以观越兵入吴也　中记曰秦文公造长安宫终南山有梓树大数百围荫宫中公恶而伐之连日不尅辄大风雨夜有鬼问梓树树曰岂奈乎吾鬼曰若使三百人披头以丝绕树岂不败汝树黙然明日人上言之公依此伐之时梓树神化为青牛文公命骑击之骑不胜或堕地髻解被发牛畏之入沣水秦因是置旄头使先驱　帝王世本云郑客入函谷见素车白马曰吾华山君愿以一牍致滈池见一大梓树有文石取以扣树当有应者书以与之郑客如其言见宫门如王者居谒者出受书入有顷书曰今年祖龙死　汉武故事曰衞子夫入宫嵗余不得见涕泣请出上曰吾昨梦子夫中庭生梓树数株岂非天乎是日幸之有娠　原汉书曰元帝初元四年皇后曽祖父济南东平陵王伯墓门梓柱卒生枝叶上屈刘向疏云王氏先祖坟墓在济南者其梓柱生枝叶扶疎上出屋根垂地中虽立石起柳无以过此之明也　増后汉书曰应顺为冀州刺史廉直无私迁东平相赏罚必信吏不敢犯有梓树生于防事后母至孝众以为孝感之应豫章记曰松阳门内有大梓树四十五围树先枯永  

嘉中一旦忽更荣华太兴中元帝果继大业  

楸一  

増尔雅曰槐【`郭注曰槐当为楸`】小叶曰榎大而皵楸小而皵榎原又曰桕山榎【`郭注今之山楸`】　増羣芳谱曰楸生山谷间  

处处有之与梓本同末异生有行列茎干乔耸至秋垂条如线谓之楸线其木湿时脆燥则坚良木也　本草李时珍曰楸叶大而早脱故谓之楸榎叶小而早秀故谓之榎　左传曰季孙为己树六槚于蒲圃东门之外定姒薨匠庆请蒲圃之槚以为榇君子曰多行无礼必自及也　原史记曰淮北常山荥南河济之间千树楸与千户侯等　増正字通曰汝州多楸树富弼知州时手植数百本于后圃后人思其政建郑公堂于楸林之下　潘岳怀旧赋曰望彼楸矣感于予思　别赋曰望青楸之离霜　陈思王曹植诗曰走马长楸间　又曰楸树馨香倚钓矶  

楸二  

増诗唐韩愈庭楸诗曰庭楸止五株共生十歩间冬有藤绕之上各相钩连朝日出其东我常坐西偏夕日在其西我常坐东边当昼日在上我在中央间仰视何青青上不见纎穿朝暮无日时我且八九旋濯濯晨露下明珠何聮聮夜月来照之蒨蒨自生烟我已自顽钝重遭五楸牵客来尚不见肯到权门前权门众所趋有客动百千九牛亡一毛未在多少间往既无可顾不往自可怜　又楸树二絶句曰几嵗生成为大树一朝纒绕困长藤谁人与脱青罗帔看吐髙花万万层　幸自枝条能竪立可烦萝蔓作交加傍人不解寻根本却道新花胜旧花  

豫章一  

増本草李时珍曰豫章乃二木名一类二种顔师古曰豫即枕木章即樟木豫即所谓钓樟者也根似乌药香故又名乌樟　羣芳谱曰樟树髙丈余小叶似柟而尖长背有黄赤茸毛四时不凋夏开细花结小子肌理细腻有文故名樟可雕刻气甚芬烈大者数抱西南处处山谷有之可为居室器物又可制船易长根侧分小木种之老则出火种勿近人家　礼斗威仪曰君政讼平豫章常为生　原陈留风土传曰尉氏章树生酸枣荆州记曰山阳县豫章木径可伐作鼓　増地里志曰豫章郡城南有樟树长数十丈立郡因以为名至晋永嘉年间大茂　水经曰豫章城之西南有松阳门门内有樟树髙七丈五尺大二十五围枝叶扶疎垂阴数亩游名山志曰楼石山多章枕皆三四五围　邓徳名  

南康记曰南康县瞢永极源去郡并九百地多章枕树原庄子曰腾猨得豫章揽蔓而生长于其间得便也淮南子曰藜藿蠕蠕然日加数寸不可以为栌栋楩  

楠豫章之生也七年而后知故可以为棺舟　増神异经曰东方有豫章树髙千丈有工操斧旋斫旋合　新语曰贤者之处世犹金石生于沙中豫章产于幽谷司马相如上林赋曰楩楠豫章　郭璞南郊赋曰樟擢秀于祖邑　杜甫诗曰豫章翻风白日动　又曰豫章夹日月  

豫章二  

増髙士传曰尧聘许由为九州长由恶闻洗耳于河巢父见谓之曰豫章之木生于髙山工虽巧而不能得子避世何不深藏　原左传曰白公作乱杀子西子期曰昔吾以力事君不可不终抉豫章以杀人而后死　増述异记曰昔汉武二年立豫章宫于昆明池中作豫章木殿　应劭汉官仪曰豫章郡树生庭中故以名郡以此树常中枯逮永嘉中一旦更茂丰蔚如初咸以为中宗之征祥也　陈书曰侯景之平也太极殿被焚承圣中议欲宫之独阙一柱七月有章木大十八围长四丈五尺流泊陶家后渚监军邹子庆以闻诏书令沈众兼工部尚书搆太极殿　夷坚续志曰建安麻沙镇唐刘翺手植樟木大十余围有异人曰此木之荣枯实关刘之盛衰至宋绍定间得樟实三枚有梦先者三举两魁后一干微枯其年刘纯没后枯干复荣又生黄花三朶是年刘领举者三人凡有科擢必先见兆因呼瑞樟  

豫章三  

増赋唐敬括豫章赋曰东南一方淮海维爰有乔木是名豫章根坎窞篲天纲郁四气焕三光矗缩云耸披离翼张一擢而其秀颖发七年而其材莫当懿夫倚荆衡连楚越廻合湘沅之浦分敷吴防之阙黯彭蠡而烟垂汨沧浪而吹发清辉艳艳朝洒阳台之云翠影亭亭夕皓巫山之月尔其孤干直指交茎乱倾绀叶烟緑朱华日明掩冥灵之光价夺若木之芳荣卉不暇植蔓不及萦总此众美畴与之京嗟乎向若廓君之林池充君之苑囿膏泽即沐鸿休亦覆门柳不可齐华庭梧不能独秀已矣夫梓匠之瞻望靡及江潭之嵗月空深谁当徙植天池畔终冀成君桃李阴  

増记南宋黄庭坚寿樟记曰在建昌县治项安世作寿樟亭初邑人李左司公懋仕于朝髙宗常问樟公安否奏以枝叶婆娑四时常青何万几之暇眷眷乎遐方之一樟哉必闾阎纎悉转而上闻抑念世家仁及此木也诏定闻令陈文孙刻图于石焉  

椿  

増本草李时珍曰椿樗易长而多寿考故有椿栲之称椿樗栲乃一木三种也椿木皮细实而赤叶香甘可茹羣芳谱曰椿一作櫄一作杶一作橁今俗名香椿木  

身大而实其干端直纹理细腻肌色赤皮有纵纹易起叶自发芽及嫩时皆香甘生熟盐腌皆可茹　庄子曰古有大椿以八千嵗为春八千嵗为秋　凤池编曰卢携梦人赠句云若问登庸日庭椿不染风初不解其语后九年携拜相庭下古椿一株虽狂风骤雨树则不湿不揺　古诗曰椿松为佳友烟霞是旧隣　苏轼集曰从今八百嵗合抱是灵椿  

増诗宋晏殊咏椿诗曰莪莪楚南树杳杳含风韵何用八千秋腾凌诧朝菌　刘原父诗曰野人独爱灵椿馆馆西灵椿耸危干风揉雨练三月余奕奕中庭映华伞  

樗  

増本草曰北人呼樗为山椿江东呼为虎目树亦名虎眼谓叶脱处有防如虎之眼目又如樗蒲子故得此名又曰樗亦作□字从雽其气臭人呵□之也其木皮  

麤肌虚而白其叶臭恶歉年人亦采食栲即樗之生山中者　原诗曰山有栲　又曰蔽芾其樗　増又曰南山有栲【`栲山樗也`】　原又曰南山有樗　庄子曰恵子谓庄子曰吾有大树人谓之樗其大本拥肿不中绳墨小枝拳曲不中规矩立之涂匠者不顾今子之言大而无用众所同去也庄子曰今子有大树何不树之于无何有之乡广莫之野逍遥乎寝卧其下　増又曰樗栎散材也  

増诗唐白乐天诗曰香檀文杏苦雕镌生理何能得自全知有无材老樗否一枝不损尽天年  

漆一  

増许慎说文曰漆本作桼木汁可以髤物　本草曰漆树春分前移栽易成其身如柿其叶如椿以金州者为佳故世称金漆今广浙中出一种漆树似小榎而大六月取汁漆物黄泽如金即唐书所谓黄漆者也　诗曰阪有漆　史记曰陈夏千亩漆其人皆与千戸侯等又曰木器髤者千枚　庄子曰漆有用故割之　抱朴子曰淳漆不黏者服之通神长生或以大蟹投其中或以云母水或以玉水合之服至一年六甲行厨至也古诗曰以胶投漆中谁能解离此  

漆二  

増滑稽传曰二世欲漆其城优旃曰善佳哉漆城荡荡寇来不可上即欲就之易为漆耳顾难为荫室　后汉书曰樊宏父重尝欲作器物先种梓漆时人嗤之积以嵗月皆得其用向之笑者咸求假焉赀至钜万追爵諡为寿张敬侯　又方艺传曰樊阿从华佗求方可服食有益于人者佗以漆叶青黏散与之  

皁荚一  

増广志曰鸡栖子皁荚也　本草李时珍曰一名乌犀一名悬刀所在有之树髙大叶如槐叶瘦长而尖枝间多刺夏开细黄花结实有三种一种小如猪牙一种长而肥厚多脂而黏一种长而瘦薄枯燥不黏以多脂者为佳其树多刺难采以篾篐其树一夜自落亦一异也不结实者凿一孔入生铁三五斤泥封之即结一种肥皁荚树叶如檀荚如云实之荚肥厚多肉内有黒子数颗如漆而坚中有白仁如栗煨熟可食作丸澡身去垢胜于皁荚　范子计然曰皁荚出三辅上价一枚一钱扶南传曰安息国出酢皁荚可食　洛阳宫殿簿曰  

建始殿前槐及皁荚二十株  

皁荚二  

増南史曰明帝每用皁荚讫授余泺与左右曰此犹堪明日用　三国典略曰梁元初甘露降荆州皁荚树陈书曰梁末童謡云不见马上郎只有黄尘起黄尘汚人衣皁荚相料理及王僧辨平羣臣奏髙祖曰王僧辨本乗巴马击侯景马上郎王字也黄尘陈也世不解皁荚之义及陈灭于隋氏姓杨杨者羊也说者以江东人谓羖羊角为皁荚　神仙传曰刘纲受老君道成上大皁荚树飞去入云　又曰云翁斩皁荚树以杯承之皆是好酒  

楮  

増本草李时珍曰楮一名谷【`音媾亦作构`】一名谷桑按许慎说文曰楮谷乃一种也不必分别惟辨雌雄耳雄者皮斑而叶无桠又三月开花成长穗如柳花不结实歉年人采花食之雌者皮白而叶有桠又开碎花结实如杨梅蜜煎可作果食南人剥皮捣煮造纸亦缉练为布其木腐后生菌耳味甚佳好　书曰亳有祥桑谷共生于朝　诗曰乐彼之园其下维谷　蔡伦本传曰造意用楮肤麻头敝网以为纸　广州记曰蛮夷取谷皮熟捶为掲裹罽布以拟氊　列子曰宋人有为其君以玉为楮叶者三年而成乱之楮叶中不可别遂食宋国列子闻之曰使天地生物三年而成一叶物之有叶者寡矣元袁桷澄怀录曰永徽中定州僧欲写华严经先以  

沉香种楮树取以造纸  

増诗宋苏轼宥老楮诗曰我墙东北隅张王维老谷树先樗栎大叶等桑柘沃流膏马乳涨堕子杨梅熟胡为寻丈地养此不材木静言求其用略数得五六肤为蔡生纸子入桐君录黄缯练成素黝面颒作玉灌洒蒸生菌腐余光吐烛虽无傲霜节幸免狂酲毒孤根信微陋生理有倚伏投斧为赋诗徳怨聊相续　苏辙诗曰植根虽云固伐去曽须臾我涂虽不寛出入自有余开门听来往并纳贤与愚　王安石诗曰可惜台上楮转日已阴繁不解诗人意何为乐彼园  

石南  

増本草曰生于石间向阳之处故名石南株极有髙大者江湖间出者叶如枇杷上有小刺凌冬不凋春生白花成簇秋结细红实关陇间出者叶如莽草青黄色背有紫点无花实叶至茂宻阴翳可爱　任昉述异记曰曲阜古城有顔子墓墓上石南二株可三四十围土人云顔子手植　太真外传曰上发马嵬行至扶风道旁见石南树爱玩久之因目为端正树盖有所思也増诗唐白居易石南诗曰伞盖低垂金翡翠薫笼乱搭绣衣裳春芽细炷千灯熖夏蘂浓焚百和香　权徳舆咏石南诗曰石南红叶透帘春忆得妆成下锦裀试折一枝含万恨分明说向梦中人　王建看石南花诗曰留得行人忘却归雨中须是石南枝明朝独上铜台路容见花开少许时　孟郊和宣州钱判官使院防前石南树诗曰太朴既已判众材争万株懿兹南海华来此北壤俱生长如自惜雪霜无凋渝笼笼抱灵秀簇簇抽芳肤寒日吐再艳頳子流细珠鸳鸯花数重翡翠叶四铺雨洗新妆色一枝如一姝耸异敷庭际倾妍来坐隅散彩饰几案余辉盈盘盂髙意因造化常情逐荣枯主公方寸中陶植在须臾养此奉君子赏觌日为娱始觉石南咏价倾赋两都棠颂庶可比桂词难以逾因谢丘墟木空采落泥涂时来开佳姿道去卧枯株争芳无由縁受气如郁纡抽肝在郢匠叹息何踟蹰  

## 御定渊鉴类函卷四百十六

木部五【`桂　枫　无患　柞　栎　槲　楛　女贞冬青　木兰　栟榈　榈木附　荆　棘榕　朱树　君子　灵寿　楝　檀　桦木乌臼　夫栘　橚　防　杻　欓　白银　杬`】  

【`模　楷　桤　胜火　桄榔　欀木　放杖木木棉　娑罗绵树　纶木　文木　贝多相思子　胭脂木　铁力木　抱木　播栘千歳　疎麻　娑罗树　菩提树　净土树韩木　弓树　天符叶　紫防树　丹青树黄葛木　水仙树　僊树　小儿树　大食木奄罗树　铁树　锁锁射干　时好　膏夏`】  

桂一  

原尔雅曰梫木桂【`郭注曰南人呼桂厚皮者为木桂桂树叶似枇杷面大白华华而不着子丛生岩岭枝叶冬夏常青间无杂木`】　说文曰桂江南木百药之长　广志曰桂出合浦而生必于髙山之巅冬夏常青其类自为林间无杂树　増嵇含南方草木状曰桂有三种皮赤者为丹桂叶如柿者为菌桂叶似枇杷者为牡桂本草李时珍曰桂有数种以今叅访牡桂叶长如枇杷叶坚硬有毛及锯齿花白色皮多脂菌桂叶如柿叶而  

尖狭光净有三纵文而无锯齿其花有黄有白皮薄而卷又有岩桂类菌桂而稍异叶不似柿有锯齿如枇杷叶而麤涩者有无锯齿如巵子叶而光洁者丛生岩岭俗呼为木犀其花有白者名银桂黄者名金桂红者名丹桂有秋花者春花者四季花者逐月花者皮不堪入药惟花可收茗浸酒之类耳　礼内则曰编雈布牛肉焉屑桂与姜以洒诸上而盐之　原春秋运斗枢曰椒桂合刚阳【`椒桂阳星之精所生也合犹连体而生也`】　春秋潜潭巴曰宫桂鸣下土诸侯号有声【`桂好木植于宫中犹天子封有声誉者为诸侯今乃鸣是乃成声名于下土之祥也`】　礼斗威仪曰君乗金而王其政讼平芳桂常生　山海经曰招揺之山其上多桂臯涂之山上多桂木桂木八树在贲隅东【`八桂成林言其大也贲隅番禺也`】　罗浮山记曰山顶有桂山海经所谓贲隅之桂　临海记曰石山望之如雪山有湖传云金鹅之所集八桂之所植　庄子曰桂可食故伐之　尸子曰春华秋英曰桂　阚子曰鲁人有好钓者以桂为饵黄金为钩　増抱朴子曰桂可以葱涕合蒸作水可以竹苈合饵之七年能歩行水上长大不死　南部新书曰杭州灵隠山多桂寺僧曰月中种也至今中夜往往子坠　异物志曰桂之灌生必粹其族柯叶不渝冬夏常绿匪桂植在乎嵩岳原楚辞曰桂櫂兮兰枻　又曰桂栋兮兰橑　又曰结桂枝兮延伫　又曰沛吾乗兮桂舟　又曰桂树列兮纷敷吐紫华兮布条实孔鸾兮所居今其集兮惟鸮又曰辛夷车兮结桂□　又曰饮菌若之朝露兮搆桂木以为室　又曰桂蠧不知所淹留兮蓼虫不知徙乎葵菜　又曰葛藟累于桂树兮　又曰矫菌桂以纫蕙汉武帝悼李夫人赋曰气潜以凄戾兮桂枝落而销  

亡　吴都赋曰丹桂灌丛　陶潜诔曰桂椒信芳而非园林之实　文选曰秋风生桂枝　又曰苍苍山中桂团团霜露色　又曰桂枝生自直　又曰青霞杂桂旗又曰桂栋留夏飚　増唐杜甫诗曰攀桂仰天髙  

韩愈集曰桂树团团兮白石齿齿　李贺诗曰画防桂树悬古香　李商隠诗曰补羸贪紫桂  

桂二  

原吕氏春秋曰伊尹说汤曰物之美者招揺之桂　韩诗外传曰宋玉因其友见楚襄王襄王待之无以异让其友其友曰夫姜桂因地而生不因地而辛女因媒而嫁不因媒而亲　神仙传曰离娄公服竹汁饵桂得仙许由父箕山得丹石桂英今在中岳　列仙传曰范蠡好食桂饮水卖药人间世世见之　又曰桂父象林人常服桂皮叶脑和之　拾遗记曰岱舆一名浮折北有玉梁千丈驾流之上峰旁有丹桂白桂皆可为舟始皇起云明台穷四方木南得烟丘碧树闇河之桂北有紫桂成林羣仙饵焉　史记云尉佗献桂蠧一器汉武故事曰甘泉宫南有昆明池中有灵波殿皆以桂为柱风来自香　洞防记曰鄷过国献能言之青玉匣东方朔曰惟桂露以饮之置之于通风之器　淮南子曰王安好道感八公共登山少攀桂树安作诗曰攀桂树兮聊淹留　増拾遗记曰宣帝元鳯二年于淋池之南起桂台以逺望气东引太液之水有一连理桂树上枝跨于渠水下枝隔岸而南生与上枝同一株　原世说曰客问陈季方曰足下家君太丘有何功徳而荷天下重名荅曰吾家君譬如桂树生泰山之阿上有万仞之髙下有不测之泉上为甘露所霑下为甘泉所润当斯之时桂树焉知泰山之髙川泉之深不知有功徳也　庐山记曰山有三石梁广不盈尺俯眄杳然无底吴猛将弟子过此梁见老翁坐桂树下以玉杯承甘露与猛　増本草曰齐武帝时湘州送桂树以植芳休苑中　唐书曰垂拱四年三月有月桂子降于台州经十余日乃止　一品集曰平泉庄有剡溪之红桂种山之月桂曲阿之山桂永嘉之紫桂剡中之真红桂东阳之牡桂　谈苑曰南唐后主尝召徐锴至清暑阁阁前地经雨草生砖缝中薙去复生锴曰吕氏春秋云桂枝之下无杂木味辛故也后主令取桂屑数斗匀布缝中经宿草尽死  

桂三  

原一枝　八树【`晋书郄诜为雍州刺史武帝于东堂防送问诜曰卿自以为何如对曰臣举贤良对防为天下第一犹桂林一枝昆山片玉　下见桂一山海经`】　小山　中岳【`刘安招隠士曰桂树丛生兮小山之幽偃蹇连蜷兮枝相樛　下见桂二神仙传`】　冬荣　夏緑【`楚辞嘉南方之炎徳美桂树之冬荣　下见桂一异物志`】　香宜泛酒　味可蠲疴増三脊　五枝【`陆佃埤雅凡木叶皆一脊惟桂叶三脊事词类竒燕山窦諌议五子冯道赠诗曰丹桂五枝芳`】　緑膏照夜　青枝拂尘【`拾遗记王母与燕昭王游于燧林之下说炎帝鑚火之术取緑桂之膏然以照夜忽有飞蛾衔火状如丹雀来拂于桂膏之上　洞冥记武帝使董谒乗琅霞之辇以升坛至三更西王母至坛四面列种软条青桂风至桂枝自拂阶上游尘`】　珠雀集　防鹏来【`天地运度经太山北有桂树七十株天神青腰玉女三千人守之其实赤如橘人食之一年仙宫迎之常有九色飞鳯寳光珠雀鸣集于此　下见桂五刘禹锡诗`】　金粟　玉花【`魏了翁岩桂诗虎头防防开金粟犀首累累佩印章王路花史无瑕尝着素裳折桂明年开花洁白如玉女伴折取簮髻号无瑕玉花`】  

桂四  

増闇河如枣【`韩终采药诗曰闇河之桂实大如枣得而食之后天而老`】　流桂泉【`唐书曰南中有流泉出山洞常带桂叶好事者因谓为流桂泉`】　交趾置园【`广志曰交趾置桂园`】林岭尽香【`地理记曰桂阳郡有桂岭放花徧白林岭尽香`】　紫阳花【`南部新书招贤寺僧植桂香紫可爱郡守白公号为紫阳花`】　香桂成林【`水经曰林邑城隍壍之外林棘荒蔓榛梗冥郁藤槃等秀参错际天其中香桂成林气清澄烟桂父县人也栖居此林服桂得道`】　仙友【`潜确类书宋曽端伯以十花为十友谓桂为仙友`】　仙客【`潜确类书张敏叔又以十二花为十二客各赋以诗谓桂仙客`】  

桂五  

原诗梁范云咏桂诗曰南中有八树繁华无四时不识风霜苦安知零落期　庾肩吾咏桂诗曰新丛入望苑旧干别层城倩视今移处何如月里生　周王褒诗咏定林寺桂树曰歳余雕晩叶年至长新围月轮三五映乌生八九飞　増唐李峤咏桂曰未植银宫里宁移玉殿幽枝生无限月花满自然秋侠客条为马仙人叶作舟愿君期道术攀折可淹留　张乔试月中桂诗曰与月转洪蒙扶疎万古同根非生下土叶不堕秋风每以圆时足还随缺处空影髙羣木外香满一轮中未种丹霄日应虚玉兔宫何当因羽化细得问仙功　刘禹锡酬令狐楚别斋初栽桂树见懐之作曰清淮南岸家山树黒水东边第一栽影近画梁迎晓日香随緑酒入金杯根留本土依江润叶起寒棱映月开早晩隂成比梧竹九霄还放防鹏来　于武陵咏山中桂曰日暖上山路鸟啼知已春忽逢幽隠树如见独醒人石冷开常晩风多落已频樵夫应不识歳久伐为薪　皎然赋得青桂歌送徐长史曰昔年攀桂为留人今朝攀桂送归客秋风桃李揺落尽为君青青伴松柏谢公南楼送客还髙歌桂树凌寒山应怜独秀空林上空赏敷华积雪间昨夜一枝生在月婵娟可望不可折若为天上堪赠行徒使亭亭照离别　李徳裕月桂诗曰何年霜夜月桂子落寒山翠干生岩下金英在世间幽崖空自老清汉未知还惟有凉秋夜嫦娥来蹔攀　宋刘彦冲岩桂诗曰凉飔振逺村寂寞度清芬山路不知处月窓时夜闻孤根寒抱石落子半飘云袖手空延伫无才可赋君陆游以楚词所谓桂数见于唐人诗句及图画间今不复见矣属山僧野人求之作絶句曰丹葩緑叶郁团团消得嫦娥种广寒行尽天涯年八十至今未遇一枝防元黄庚咏木樨花曰曽住仙山九折岩夜凉萝荔挂  

衣衫月窥尊里如相伴人立花边自不凡丛緑聨环垂玉佩残黄销骨现金函枝空蟾窟今谁记犹道东陵系旧衔　又曰苍苍珠树俯寒流析木津头戏拍浮褐鳯搏风朝紫极砚蟾滴露泻清秋返魂香羡罗裳贮碍月枝凭玉斧脩夜景未防清入骨潇潇鳞甲卧痴虬　明髙帝红木樨诗曰月宫移向日宫栽引得轻红入面来好向烟霞承雨露丹心一防为君开　又曰秋日幽岩桂影圆香心粟粟照林丹应随王母瑶池宴染得朝霞下广寒  

原賛晋郭璞桂賛曰桂生南裔拔萃岑岭广莫熙葩凌霜津颖气王百药森然云挺  

枫一  

原尔雅曰枫欇欇【`郭注枫树似白杨叶圆而岐有脂而香今之枫香是`】　増说文曰枫木厚叶弱枝善揺汉宫殿中多植之至霜后叶丹可爱故称枫宸　原南方草木状曰枫香树子如鸭卵二月花色白乃连着实九月熟曝干可烧惟九真郡有之其脂为白胶香　増本草李时珍曰枫木枝干修耸大者连数围其木甚坚有赤有白白者细腻其实成毬有柔刺　述异记曰南中有枫子鬼木之老者为人形亦呼为灵枫盖瘤瘿也至今越巫有得之者以雕刻鬼神可致灵异　金楼子曰枫脂千歳为琥珀　孙炎正义曰枫子鬼乃欇木上寄生枝髙三四尺天旱以泥泥之即雨　佥载曰江东江西山中多有枫木人生枫树下似人形长三四尺夜雷雨即长与树齐见人即缩依旧曽有人合笠于明日防笠子挂在树头上旱时欲雨以竹束其头楔之即雨人取以为式盘极神验枫天枣地是也　兵法曰枫天枣地置之槽则马骇置之辙则车覆　谭子化书曰老枫化为羽人　花木考曰枫树菌食之令人笑不止饮土浆乃差　彚苑详注曰广西南陵府横州其地枫始生叶有虫食之虫形似蚕而赤黒四月间熟州人擘取其丝光明如琴弦海濵蜑人鬻之作钓缗甚适于用　原离骚招魂曰湛湛江水兮上有枫　古诗曰长枫千余丈肃肃临涧水　増谢灵运诗曰晩霜枫叶丹　杜甫诗曰玉露凋伤枫树林　元结诗曰千里枫林烟树深　杜荀鹤诗曰停车坐爱枫林晩霜叶红于二月花　郭功父诗曰枫叶翻蜀锦  

枫二  

原山海经曰黄帝杀蚩尤于黎山之丘掷其械于大荒之中宋山之上其械化为枫木之林　晋宫殿名曰华林园枫香三株　异苑曰乌伤陈氏有女未醮着屐遥上大枫树颠了无危阂顾曰我应为神今便长去惟左苍右黄当暂归耳家人悉出见之举手辞诀于是飘耸轻越极睇乃没既不了苍黄之意每春辄以苍狗秋黄犬设祀于树下　増后周书曰武帝天和元年七月梁州上言鳯凰集于枫树羣鸟列侍以万数  

原诗梁简文帝赋得咏疏枫诗曰萎緑映葭青疎红分浪白花叶洒行舟仍持送逺客  

无患  

原纂文曰无患木名也实可以去垢核黒如防栌　崔豹古今注曰拾栌木云无患者昔有神巫曰瑶防能作符劾百鬼则以此木为棒杀之世人相传以此木为众鬼所恶竞取为器用以厌鬼故号无患　増博物志云叶似柳核坚正黒可作香缨用辟恶气浣垢亦良　本草云无患子一名噤娄一名桓桓患字声讹也　又李时珍曰生髙山中树甚髙大枝叶皆如椿特其叶对生五六月开白花结实如弹丸状如银杏及苦楝子释家取为数珠故谓之菩提子　山海经曰周之山其木多桓　酉阳杂俎云无患木烧之极香  

原賛齐卞敬宗无患枕賛曰爰兹素朴名为吉始匠人斯制以献君子  

柞  

原尔雅曰栩杼【`注柞树也`】　増本草曰柞木生南方细叶今之作梳者是也　又李时珍曰此木髙者丈余叶小而有细齿光滑而韧木及叶丫皆有鍼刺经冬不凋五月开碎白花不实心理皆白色俗名凿子木　原诗曰陟彼髙冈析其柞薪　又曰维柞之枝其叶蓬蓬　又曰瑟彼柞棫民所燎矣　又曰柞棫斯拔　増石鼓文曰柞棫其特　齐民要术曰柞斫去寻生宜种于山阜之曲十年中椽二十年中屋樽柴在外　汉书曰五柞宫有五柞树皆连抱树枝覆隂数十亩　崔豹古今注曰凿木出交州林邑国也色黒而有文亦谓之文太  

栎  

原尔雅曰栎其实梂椒之属其子房生为梂　陆玑诗疏曰周秦谓柞栎为栎河内人谓木蓼为栎椒榝之属也　増六书故曰栎冬不凋其实如斗有黒心栎白栎绵栎白栎子尤细绵栎以坚忍得名　本草李时珍曰栎二种一种不结实者名棫其木心赤诗曰瑟彼柞棫是也一种结实者其名曰栩其实为橡二者叶如槠叶而文理皆斜句四五月开花如栗花黄色实如荔枝而有尖其蒂有斗包其半截其仁如老莲肉俭歳采以为饭或捣浸取粉丰年可以肥猪其木髙二三丈坚实而重大者可作柱栋小者可为薪炭橡可以染皁周礼职方氏山林宜皁物柞栗之属即此也嫩叶可煎饮代茶诗曰集于苞栩　又曰山有苞栎　后汉书曰李恂  

诣洛阳时歳荒司空张敏司徒鲁恭等各遣子馈粮悉无所受徙居新关下拾橡实以自资【`橡栎实也`】　晋书曰摰虞从惠帝幸长安及东军来迎百官奔散遂流离鄠社之间转入南中粮絶饥甚拾橡实食之　水经曰若耶溪孤潭上有一栎树谢灵运与从弟惠连尝游之作聨句题刻树侧　原庄子曰匠石之齐至于曲辕见栎社树其大蔽牛絜之百围其髙临山十仞而后有枝其可以为舟者旁十数匠石不顾曰散木也无所可用故能若是之寿匠石归栎社见梦曰使予也而有用且得有此大也耶　増淮南子曰十二月宫狱其树栎　杜甫诗曰歳拾橡栗随狙公  

槲  

増尔雅曰朴心【`即朴也郭注曰槲别名有心能湿一名心`】　本草曰槲有二种一种丛生小者一种髙者名大叶栎似栗而长大麤厚花亦如栗冬月凋落实似橡子稍短小味恶荒歳人亦食之木理粗不及橡木所谓樗栎之材者指此诗曰林有朴　北齐书曰韦孝寛忌斛律光英勇  

作謡言曰髙山不推自崩槲木不扶自竪　唐武后时仗前有大槲树颁赦之日置金鸡其杪赐号金鸡树  

楛  

増陆玑疏曰楛形似荆而赤茎似蓍　尔雅翼曰楛堪为矢　原书曰荆州厥贡惟菌簵楛　诗曰瞻彼旱麓榛楛济济　诗义疏曰楛上党人篾以为箱器屈以为钗故上党调问妇人买赭不灶中自有黄土买钗否山中自有楛矢　増孔子世家曰有隼集于陈廷而死楛矢贯之石砮矢长尺有咫陈湣公使使问仲尼仲尼曰此肃慎之矢也昔武王克商肃慎贡楛矢石砮长尺有咫先王以分大姬配胡虞公而封诸陈试求之故府果得之　原文选曰彼榛楛之勿翦亦荣于集萃  

女贞  

増羣芳谱曰女贞一名贞木一名蜡树处处有之以子种而生最易长树似冬青叶厚而柔长面青背淡长者四五寸甚茂盛凌冬不凋人亦呼为冬青五月开细花青白色花甚繁九月实成似牛李子累累满树生青熟紫木肌白腻立夏前后取蜡虫种子裹置枝上半月其虫化出延縁枝上造成白蜡民间大获其利　原典术曰女贞木者少隂之精冬叶不落　山海经曰太山多贞木　郑氏昏礼谒文賛曰女贞之树柯叶冬生寒凉守节险不能倾　晋宫阁名曰华林园女贞一株　増琴操曰鲁有处女见女贞木而作歌  

原颂晋苏顔女贞颂曰昔东阿王作杨柳颂辞义慷慨防在其中余今为女贞颂虽事异于往作盖亦以厉冶容之风也女贞之树一名冬生负霜葱翠振柯凌风故清士钦其质而贞女慕其名或树之于云堂或植之于阶庭  

冬青  

増羣芳谱曰冬青一名冻青一名万年枝女贞别种也树似枸骨子极茂盛髙丈许木理白细而坚重有文叶似栌子树叶而小又似椿叶微窄而头颇员光润经霜不凋堪染绯其嫩芽可食五月开细白花结子如豆红色放子收蜡一如女贞江南冬青叶对生枝叶皆如桂但桂叶硬冬青叶软稍异　彚苑详注曰冬青一名万年一名长生皆别名也汉晋殿前多植之　本草李时珍曰冻青亦女贞别种也但以叶微团而子赤者为冻青叶长而子黒者为女贞　常氏日钞曰冬青花关系水旱其花不落湿地谚云黄梅雨未过冬青花未破冬青花已开黄梅便不来　洛阳宫殿簿曰明光殿前长生二株含章殿前长生一株　晋宫阁名曰华林园长生六株万年殿前长生二株　又曰华林园有万年树十四株　邺中记曰金华殿后有皇后浴室种双长生树枝条交于栋上团团车盖形冬日不凋叶大如掌至八九月乃生华华色白子赤大如橡子不中啖也世人谓之西王母长生树　谢朓诗曰风动万年枝　杜甫诗曰下有冬青林石上走长根　卢多逊诗曰太液池边防月时好风吹动万年枝  

増诗唐许浑诗曰霜散不凋色两株交石檀未秋红实浅经夏緑隂寒  

増赋晋嵇含长生树赋曰余婴丁闵凶靡所定居老母垂圣善之训以为生事爱敬没则无改宜居墓次瞻奉威灵兼览艺文可以不殒先轨只奉慈令遂家于坟左埽除坛封种植松柏松柏之下不滋非类之草猥有长生育于域内岂老母至行表征于嘉木哉辞曰美我亲之仁孝固征瑞之必招降祖宗之遗徳振竒木之青条结根擢干载生无渐弱茎猗猗緑叶冉冉处隂冬而愈茂岂茎叶之有防感自然以旌贤谅有道之不掩  

木兰一  

増本草释名曰林兰杜兰木莲【`其香如兰其状如莲故名`】黄心【`其木心黄故名`】　白居易集曰木莲生巴峡山谷间民呼为黄心树大者髙五六丈渉冬不凋身如青杨有白纹叶如桂而厚大无脊花如莲香色艳腻皆同独房蕊有异四月间始开二日即谢不结实　李时珍曰木兰枝叶俱疏其花内白外紫亦有四季开者深山生者尤大可以为舟花有红黄白数色木肌细而心黄梓人所贵　原戴延之西征记曰显阳殿前有木兰　洛阳宫殿簿曰显阳殿前有木兰二株　晋宫阁名曰华林园木兰四株増洞冥记曰干封三年大秦国献花蹄牛饲以木兰之叶使方国贡此叶此牛不甚食食一叶则累月不饥述异记曰木兰川在寻阳江中多木兰树昔吴王阖闾植木兰于此用构宫殿　又曰七里洲中有鲁班刻木兰为舟至今在洲中诗家所云木兰舟出于此　原神仙传曰北海于君病癞见市有卖药姓公孙帛因问之公曰明日木兰树下当教卿明日往授素书二卷以消灾救病无不愈者　増岚斋录曰张搏为苏州刺史植木兰花于堂前花盛时宴客命即席赋之陆后至张连酌浮之径醉强索笔题两句洞庭波浪无津日日征帆送逺人穨然醉倒客欲续之皆莫晓其意既而稍醒续曰几度木兰船上望不知元是此花身遂为絶唱　原离骚曰朝搴阰之木兰【`阰山名也`】　又曰朝饮木兰之坠露夕餐秋菊之落英　増蜀都赋曰其木则有木兰梫桂  

木兰二  

増诗唐李渉咏木兰花诗曰碧海真人着紫衣始堪相并木兰枝今朝绕郭花防徧尽是深村田舍儿　徐凝咏木兰花曰枝枝转势雕弓动片片揺光玉劒斜见说木兰征戍女不知那作酒边花　白居易诗曰紫房日照胭脂折素艳风吹腻粉开悟得独饶脂粉态木兰曽作女郎来　李商隠诗曰二月二十五木兰开折初初犹新病酒复似久离居悲絶更倾国惊心开逺书紫丝何日障油碧几时车弄粉知伤重调红或有余波防空暎袜烟态不胜裾桂岭含芳逺莲塘属意疏瑶姬与神女长短定何如  

原赋晋成公绥木兰赋曰许昌西园中木兰树余往观之遂为赋曰览众树之列植嘉木兰之殊观至于冥授节猛寒严烈峩峩坚冰霏霏白雪木应霜而枯零草随风而摧折顾青翠之茂叶繁旖旎之弱条谅抗节而矫时独滋茂而不雕  

栟榈一【`榈木附`】  

原广雅曰栟榈椶也　广志曰栟榈叶似车轮乃在巅上有皮纒之附地起二旬一采转复上生　増本草李时珍曰椶榈一名栟榈俗作棕防皮中毛缕如马之騣防故名出岭南西川今江南亦有种之最难长初生叶如白及叶长髙二三尺则木端数叶大如扇上耸四散岐裂其茎三棱棱边如刺四时不凋干正直无枝近叶茎处有皮裹之每长一层即为一节干身赤黒皆筋络可为钟杵亦可旋为器物其皮有丝毛错综如织剥取缕解可织衣防褥椅钟盂之属大为时利每歳必两三剥之否则树死或不长剥之多亦伤树三月于木端茎中出数黄苞苞中有细子成列乃花之孕也状如鱼腹孕子谓椶鱼亦曰椶笋渐长出苞则成花穗黄白色结实累累大如豆生黄熟黒甚坚实或云南方此木有二种一种有皮丝可作绳一种小而无丝惟叶可作帚别有蒲葵叶与此相似而柔薄可作扇笠许慎说文以为椶榈误矣　原山海经曰□之山其木多椶　吴录地理志曰武陵临沅县多栟榈木生山中　晋令曰其夷民守防椶皮者一身不输　増齐书曰髙帝讨晋安王时朝廷器甲皆充南讨常军容寡阙乃编椶皮为马具装折竹为寄生夜举火进军贼望见恐惧未战而走梁书曰张孝秀性通率不好浮华常冠谷皮巾蹑蒲履手执栟榈皮麈尾　通书曰诃陵国在南海中以木为城虽大屋亦覆以栟榈　杜诗注曰甫因朝廷以李林甫琐琐之才代张九龄为相作椶拂子诗以寓意　云仙杂记曰方镕隠天门山以棕榈叶拂书号无尘子日以酒脯祭之　东坡诗注曰椶笋状若鱼子而加甘芳笋生肤毳中盖花之方孕者正二月间可剥而取之过此则苦涩不可食矣取之无害于木而宜于饮食法当蒸熟以竹笋同蜜煮醋浸可致千里外　埤雅广要曰蜀锦城之南有海椶焉干犹龙鳞枝犹鳯尾髙百尺余相传繇李唐来阅千稔矣明徙其株于金陵茎叶披萎略无生意敕还蜀植之防以赤栏甃以纹石其枝仍前峻拔秀薄云汉有若曽不知其徙也者迩者其在城南者干古颠仆命中贵吴从政视之惜其材初未谙他用既而斲为五十余琴以进异音清发虽爨下之桐未可儗也秘内帑士之嗜音者恒企慕焉　本草曰榈木出安南性坚紫红色有花文者谓之花榈可作牀几扇骨为枕令人头痛性热故也俗作花棃误矣  

栟榈二  

増诗唐杜甫咏枯椶诗曰蜀门多椶榈髙者十八九其皮割剥甚虽众亦易朽徒布如云叶青青歳寒后交横集斧斤凋丧先蒲柳伤时苦军乏一物官尽取嗟尔江汉人生成复何有有同枯椶木使我沈叹久死者即已休生者何自守啾啾黄雀啅侧见寒蓬走念尔形影干摧残没藜莠　又海棕行曰左绵公馆清江濆海棕一株髙入云龙鳞犀甲相错落苍棱白皮十抱文自是众木乱纷纷海棕焉知身出羣移栽北辰不可得时有西域胡僧识　宋梅尧臣椶榈诗曰青青椶榈树散叶如车轮拥箨交紫髯歳剥岂非仁用以覆雕舆何惮尅厥身　苏轼送椶笋与殊长老诗曰赠君木鱼三百尾中有鹅黄子鱼子夜义剖瘿欲分甘箨龙藏头敢言美愿随蔬果得自用勿使山林空老死问君何事食木鱼烹不能鸣固其理　唐庚椶花诗曰砍斫夜义头取出仙人掌鲛人满腹珠鮰鱼新出网　洪舜俞诗曰旧脱败蓑乱新添华节髙肃容春尚静侠气夏方豪黄孕子鱼腹青披孔雀尻丰撞如何制雷动景钟号  

原颂梁江淹栟榈颂曰异木之生疑竹疑草攅丛石径森苁山道烟岫相珍云壑共寳不锦不缛何避山巧増赋宋刘敞栟榈赋曰圆方相磨纯粹精兮刚健専直交神灵兮冯翼正性栟榈荣兮中立不倚何亭亭兮受命自天非曲成兮外无附枝匪其旁兮宻叶森森劒防铓兮温润可亲亷而不伤兮雪霜青青不畏僵兮夀比南山邈其无疆兮被发文身何佯狂兮沐雨栉风蹇无所妨兮苦身克己用不失职兮摩顶至踵尚禹墨兮黄中通理类有徳兮屹如承天孔武且力兮懔其无华不尚色兮遁世无闷曷幽嘿兮明告君子吾将以为则兮  

荆一  

増格物论曰荆小木丛生枝茎婆娑叶刻缺而麄涩荒坂洲渚多有之又有所谓牡荆杜荆山荆等其名不一原广志曰楚荆也牡荆蔓荆也　又曰赤荆大实者  

名曰牡荆　増本草曰牡荆一名黄荆一名小荆一名楚山野多有年久不樵者树大如盌其木心方其枝对生一枝五叶或七叶如榆长而尖有锯齿五月杪间开花成穗红紫色子有白膜皮裹之蔓荆其枝小弱如蔓故名石荆似荆而小生水旁紫荆髙树柔条其花甚繁至秋子熟正紫圆如小珠名紫珠其皮入药以川中厚而紫色味苦如胆者为胜栾荆一名顽荆茎叶都似石南干亦反卷经冬不死叶上有细黒防者真也　原诗曰翘翘错薪言刈其楚【`楚荆也`】　又曰扬之水不流束楚又曰绸缪束楚　又曰交交黄鸟止于楚　礼弓矢  

图楚弴以荆为之然以灼正以荆者凡木心圆荆心方也　春秋运斗枢曰玉衡星散为荆　顾微广州记曰抚纳县出金荆　又曰金荆可作枕白荆堪为履紫荆堪为牀　文选曹植曰不别荆棘者庆云之惠也　谢朓诗曰寒城一以眺平楚正苍然  

荆二  

原汉书曰淮南王安谋反伍被諌曰昔子胥諌吴王云臣今见麋鹿游姑苏之台臣今亦将见宫中生荆棘露霑衣也　増后汉书曰鲍永为鲁郡太守时董宪别帅彭丰虞休皮常等各千余人称将军不肯下顷之孔子阙里无故荆棘自除从讲堂至于里门永异之谓府丞及鲁令曰方今危急而阙里自开斯岂夫子欲令太守行礼助吾诛无道耶乃防人众修乡射之礼请丰等共防观视欲因此擒之丰等亦欲图永乃持牛酒劳飨而潜挟兵器永觉之手格杀丰等擒破党与帝嘉其略封为关内侯　原周景式孝子传曰古有兄弟忽欲分异出门见三荆同株接叶连隂叹曰木犹欣聚况我而殊哉还为雍和　神仙传曰吴有徐随居丹徒左慈过随门下有宿客车六七乗欺慈云徐公不在慈去客皆见牛在杨树杪车毂中皆生荆木长一二丈客惧入报随随曰此左公遣追之客逐慈叩头谢客还见牛故在地无复荆木也　増晋书曰索靖知天下将乱指洛阳宫门铜驼叹曰防见汝在荆棘中耳  

荆三  

増声子班　亷颇负【`左传伍举入郑声子将如晋遇之于郑班荆相与食而言复故　史记亷颇肉袒负荆因賔客至蔺相如门谢`】　汉旛　齐杖【`汉书郊祀志以牡荆画旛日月北斗登龙以象太一三星为泰一鏠旗命曰灵旗　齐书东昏侯作芳乐苑于苑中立市以潘贵妃为市令自为市录事小有得失妃则予杖乃敕虎贲不得进大荆实中荻`】　议分即枯　指病则愈【`齐谐记田真田庆田广兄弟欲分财堂前紫荆花叶茂盛夜议斫分取之晓即憔悴真叹曰树木同株闻分斫所以憔悴人何不如由是不复分也　本草宁浦有牡荆指病自愈节不相当者月晕时刻之与病人身齐等置牀下病虽危亦无害也`】　生门中　试道次【`东观汉记尹勤治韩诗事薛汉身牧豕事亲至孝无有交游门生荆棘　隋史燕荣为幽州总管尝按部道次见丛荆堪为笞棰取以试人人自陈无罪荣曰后有罪当免及犯细过将挞之人曰前许有罪宥之荣曰无过尚尔况有过乎榜捶如初`】　文如锦　花似雪【`佥载炀帝令朱寛征留仇国还得金荆瘤数十片色如真金文彩盘蹙有如美锦甚香极细可以为枕及案面　花木考曰荆出吴兴玉虚洞后花白似雪邑人争赏之又有一种茄花色者柔媚可爱`】　欢同株　辞故枝【`陆机诗三荆欢同株四鸟悲异林　杜甫诗风吹紫荆树色与春庭暮花落辞故枝风回返无处`】  

荆四  

原颂梁江淹金荆颂曰江南之山连障连天既抱紫霞亦潄绛烟金荆佳树涵云宅仙姱节讵及幽意谁増序宋顔竣几賛序曰今上在彭城赐金荆卧几  

棘一  

増彚苑详注曰棘木名小枣也如枣而多刺以其有刺故从两束凡有刺者皆曰棘木色白者为白棘酸者为樲棘埤雅云棘性坚强其心之生更难于干又云鹊巢中必有棘盖棘性暖故也今人养花之法初春以棘数枝置花丛上可以辟霜防其花芽也　原诗曰凯风自南吹彼棘心　又曰尸鸠在桑其子在棘　又曰肃肃鸨羽集于苞棘　増又曰墓门有棘斧以斯之　原又曰湛湛露斯在彼杞棘　又曰营营青蝇止于棘　周礼曰左九棘孤卿大夫位焉右九棘公侯伯子男位焉増王制曰司宼听之棘木之下　原春秋元命苞曰  

树棘听讼其下者愿取其赤实也　春秋繁露曰美恶之类各以类应故以龙致雨以扇逐暑军之所处生以棘楚　増宋书袁淑上太祖书曰所谓栖鸟于烈火之上养鱼于丛棘之中　隋书曰流求国居海岛之中土人居之曰波罗檀洞堑栅三重环以流水树棘为籓老子曰师之所处荆棘生焉　吕氏春秋曰枳棘之有刺也裘狐之有皮也食棘之刺裘狐之皮先王固用非其有而已有之汤武一日而尽有夏商之地　秦子曰逾枳棘之篱则有维絓之患登椒桂之圃则有荣华之芳　文选曰剪棘开旧畦　原离骚曰甘棠苦于丰草荆棘生于中庭　吴都赋曰亦犹棘林之萤耀与夫寻木之龙烛　魏都赋曰寻靡防于中逵造木猴于棘刺  

棘二  

原周书程寤曰文王在翟梦南庭生棘小子发取周庭之梓树树之于阙间化松柏棫柞惊以告文王文王召发于明堂拜吉梦受商大命秋朝士　増左传曰竪牛奔齐孟仲之子杀之投其首于宁风之棘上　韩子曰宋人为燕王以棘刺之端为沐猴者使王必三月齐而后观之右御冶工谓王曰臣闻人主无十日不燕今王不能久齐故以三月为期也棘刺至小安可削乎主必察之王囚而问之果无有乃杀之冶人谓王曰士有虚名多棘刺之说也　原陈留耆旧传曰魏尚系诏狱有雀集棘树上占曰夫棘中心赤外有刺象我言有棘而赤心之至诚也　后汉书曰我有枳棘岑君伐之　増又曰冯异朝京师引见帝谓公卿曰是我起兵时主簿也为吾披荆棘定关中　又曰仇览字季智一名香陈留考城人也时考城令河内王奂政尚严猛闻览以徳化人署为主簿后奂谢遣之曰枳棘非鸾鳯所栖百里岂大贤之路今日太学曳长裾飞名誉皆主簿后耳以一月俸为资勉卒景行　原晋书曰石季龙大飨羣臣于大武殿佛图澄曰殿乎殿乎棘子成林将壊人衣龙发下石果有棘生　増又曰崔洪靖厉骨鲠为尚书左丞时人为之语曰丛生棘棘来自博陵在南为鹞在北为鹰  

増诗宋路振伐棘篇曰伐棘何所山之巅秋风骚颾棘子丹折根破柢坚且顽劚夫趦趄汗汚顔攅锋束芸趋道还□之森森缭长藩暮冬号风雪暗天千矛万防争后先襟袖结裂不可揎蹠破指伤流血殷神离气沮走蹁蹮数尺之墙弗复攀索头丑奴搔河壖朔方屯师连七年木波马岭沙填填气脉不絶如喉咽官军虎怒思吼轩强弩一发山河穿将不叶谋空即安翫养小丑成凶颠推刍挽粟徒喧喧边臣无心静国艰为余讽此伐棘篇　明刘基和石公种棘诗曰力役困年侵种棘代遮逻豫防茍无失有地孰敢唾风条曲抽乙雨叶细垂个是时春载阳土脉如膏和分疆督蓺植勤惰各有课挥锄緑烟披转石苍藓破稍防萌蘖长渐覩根株大结防冒长隄开花映髙座猿公不敢窥貉子那得过慨慕陶公言罔俾分隂蹉  

榕  

増彚苑详注曰榕有二种一种初生似葛藟縁木后乃成树其须着地复生为根一种名赤榕最为髙大二树为防最浓人家栽之以障风蔽日此树生至福州而止因呼福州为榕城云　花木志曰榕初生少时縁缚他树如外方扶芳藤形不能自立根本縁绕他木傍作连结有如罗网相络然后木理连合鬰茂扶疎髙六七丈岭表录异曰榕树桂广容南府郭之内多栽此树叶  

如冬青秋冬不凋枝条既繁叶又细而根须缭绕枝干屈上青嫩条如藤垂下及地藤稍入土根节或一大榕树三五处有根者又横枝着邻树则连理南人以为常不为瑞木　陈后山谈丛曰蔡州壶公观有大木四垂旁出人莫能知张戣闽人尝至蔡为余言乃榕木也彚苑详注曰泸州寳山之趾古榕盘结如龙黄鲁直  

题曰木龙岩　张栻集曰昔黄山谷南迁维舟榕树下后人为作榕溪阁　柳宗元诗曰榕叶满庭莺乱啼张栻诗曰榕根浮小舟　杨万里诗曰斜阳碎入髙榕叶翻作青天覆作金  

朱树  

原说文曰朱松柏属故类朱赤松也　山海经曰昆仑山上有朱树  

君子  

原广志曰君子树似桱松曹爽树之于庭　晋宫阁名曰华林园中有君子树三株　増戴暠诗曰接越称交让连树名君子　江总诗曰连楹君子树对幌女贞枝  

灵夀  

増尔雅曰椐樻【`郭注肿节可以为杖`】　陆氏诗疏曰椐节中肿似扶老即今灵夀也以作杖及马鞭农郡北山有之师古注曰灵夀木名似竹有枝节长不过八九尺围三四寸自合杖制不湏削治也　原山海经曰广都之野灵夀实华　増水经注曰来水合溱水湘水千秋水出万歳山山生灵夀木　原汉书曰霍光年老赐灵夀杖増诗唐柳宗元植灵夀木诗曰白华鉴寒水怡我适野情前趋问长老重复欣嘉名蹇连易衰朽方刚谢经营敢期齿杖赐聊且移孤茎丛萼中竞秀分房外舒英柔条乍反植劲节常对生循翫足忘疲稍觉歩武轻安能事剪伐持用资徒行  

楝  

増尔雅翼曰楝木髙丈余叶宻如槐而尖三四月开花红紫色子可浣衣　淮南子曰七月其树楝楝实鳯凰所食也　本草曰苦楝子亦曰金铃子花落子谓之石茱茰　风俗通曰獬豸食楝　荆楚歳时记曰蛟龙畏楝　王祯农书曰鹓雏食楝实  

檀  

増羣芳谱曰檀善木也其字从亶有黄白二种江淮河朔山中皆有之叶如槐皮青而泽肌细而腻体重而坚状如梓榆荚蒾相似材可以为车辐及斧锤诸柯腊月分根傍小枝种　诗曰将仲子兮无逾我园无折我树檀　又曰坎坎伐檀兮寘之河之干兮　又曰檀车煌煌　遁甲开山图曰河东有独头山多青檀可以为良弓　圣贤冡墓记曰孔子墓有檀树　尔雅疏齐人谚曰上山斫檀榽橀先殚【`榽橀魄也大木细叶似檀故云`】  

桦木  

増本草曰桦堪为烛木似山桃脂烧之辟鬼　格物总论曰桦木似山桃皮上有紫黒花匀者用以裹鞍及弓镫又可以入药　国史补曰唐正旦晓漏以前三司使大金吾以桦烛拥马谓之火城　白居易诗曰风烛桦烟香　苏轼诗曰送客林中桦烛香  

乌臼  

増羣芳谱曰乌臼一名鵶臼树髙数仞叶似小杏叶而微薄淡緑色五月开细花色黄白实如鸡头初青熟黒分三瓣八九月熟咋之如胡麻子汁味如猪脂南方平泽甚多种之佳者有二曰葡萄臼穗聚子大而穰厚曰鹰爪臼穗散而殻薄临安人田畔必种乌臼歳收臼子便可完粮树大者或收子二三石忌近鱼塘令鱼黒且伤鱼　本草曰叶可染皁子油然灯极明　陆诗曰行歇毎依鵶舅影挑频时见鼠姑心  

夫栘  

原尔雅曰唐棣栘也似白杨江东呼夫栘　诗曰何彼秾矣棠棣之华　又曰山有苞棣　又曰六月食鬰及薁【`薁夫栘也`】　又曰常棣燕兄弟也闵管蔡之失道常棣之华萼不炜炜凡今之人莫如兄弟　礼记疏曰夫栘一名薁李一名郁梅一名车下李一名郁  

橚  

原晏子春秋曰景公登青堂见断橚淮门者令诛之晏子諌曰前冕旒恶多见也黈纩塞耳恶多闻也人君自生其民公曰趣金之  

防  

増山海经注曰防似松柏有刺　张衡南都赋曰柽松楔防  

杻  

増尔雅曰杻檍【`郭注曰似棣细叶材中车辋关西呼杻子一名土橿`】　诗曰隰有杻　又曰北山有杻【`陆玑疏曰叶似杏而尖白色皮正赤多曲少直二月中开疏花如练而细蕊正白宫园种名曰万歳既取名于万亿其叶又好故种之或谓之牛筋可为弓弩干`】　山海经曰崌崃之山其木多楢杻  

欓  

増类篇曰欓越椒也　宋春秋曰义熙八年太社欓树生于坛侧欓尚黒也宋水徳忽生此树  

白银  

増湘洲记曰益阳县西山多银木　晋宫阁名曰华林园白银八株　宋书曰晋孝武帝太元十八年临川东兴县东南溪傍有白银树连理  

杬  

増尔雅曰杬鱼毒　郭璞注曰杬大木子似栗生南方皮厚汁赤中藏卵菓　临海异物志曰杬味如楮　广志曰杬木渍其汁消杀众毒生南海　容斋随笔曰杬木饶州处处有之茎干不纯是木小人争鬭者取叶挼擦皮肤辄赤肿如被伤以诬人至和盐擦卵则又染其外若赭色也  

模  

増淮南草木谱曰模木生周公冡上其叶春青夏赤秋白冬黒以色得其正也  

楷  

増楷出曲阜孔林纹如贯钱有直性有横性制杖可以戒暴又子贡楷大倍他植枯而不蚀真古木也  

桤  

増山海经曰单狐之山多机木【`郭注似榆可烧以粪田杨慎曰即桤木`】杜甫诗曰饱闻桤木三年大为致溪边十亩隂　又曰桤林蔽日吟风叶　苏轼诗曰桤木三年已足烧  

胜火  

増伏琛齐地记曰东武城东南有胜火木俗音曰揵子其木经野火烧炭不灭故东方朔谓为不炭之木　开山图曰徐无山出木色黒似炭而无叶名不炭木　左思齐都赋曰胜火之木冲水之草  

桄桹  

増刘恂岭表录曰桄桹枝叶并茂与防桹小异然叶下有须如麤马尾广人采之以织巾子得咸水浸即麤胀而韧彼人以缚海舶不用订线木性如竹紫黒色有文理而坚可制奕局树皮中有屑如麫可作饼食　临海异物志曰姑榔木生牂牁山谷外皮有毛如椶榈而散生防绠渍之不腐其木刚利如铁可作钐锄中湿更利惟中焦即致败耳皮中有白粉似稻米□及麦麫可作饼饵食彼土少糓常以牛酪食之　广志曰木大者四五围髙五六丈拱直无旁枝巅顶生叶数十破似棕叶其木肌坚斫入数寸得粉赤黄色可食　海槎录曰桄桹有节似大竹树杪挺出数枝开花成穗緑色子如青珠其木最重色类花榈而多纹番舶用代铁鎗锋铓甚利　左思吴都赋曰麫有桄桹  

欀木  

増本草李时珍曰欀一名莎木其叶离披如莎衣状按刘欣期交州记曰都勾树似椶榈木中出屑如桄桹麫恐即此木也　广志曰莎树多枝叶两边行列若飞鸟翼其麫色白树收麫不过一斛捣筛乃如麫不则如磨屑为饭滑软　吴录地理志曰交趾望县有欀树其皮中有如白米屑者水淋之似麫可作饼郡内皆有之南中八郡志曰莎树大四五围长十余丈皮能出麫大者百斛色黄　吴都赋曰文欀贞橿  

放杖木  

増本草曰木生温括睦婺山中树如木天蓼老人浸酒服之一月放杖故以为名  

木棉  

増本草释名曰一名古贝梵书谓之睒婆又曰迦罗婆刼　吴录地理志曰交趾定安县有木緜树髙大实如酒杯中有绵如丝之绵又可作布名曰緤一名毛布罗浮山记曰木绵正月则花大如芙蓉花落结子子内有绵甚白南人以为緼絮　广志曰绵树赤花为房甚繁偪侧相比为绵甚软出交州永昌　广州志曰枝似桐叶似胡桃而稍大出交广二州　南史曰林邑诸国出古贝花中有鹅毳抽其绪纺为布　唐李琮诗曰腥味鱼中墨衣裁木上棉  

娑罗绵树  

増黎州通望县有销樟院在县西天王堂前古柏树下有大池池南娑罗棉树三四人连手合抱方匝先生花而后生叶其花盛夏方开谢时不背而堕宛转至地其花蕊有棉谓之娑罗棉善政郁茂违时枯凋  

纶木  

増威宁县有穿州其上多纶木似殻皮可以为棉  

文木  

増本草曰一名乌樠木一名乌文木出海南云南南番叶似椶榈其木漆黒体重坚致可为筯及器物有间道者嫩木也南人多以檕木染色伪之温括婺等州亦出此物　山海经曰符愚之山文木其实如枣　南方草木状曰文木树髙七八丈其色正黒如水牛角作马鞭日南有之  

贝多  

増广州记曰似枇杷而有光泽耀日枝柯去地四五丈作悬根生地便大如本枝形一树亦可有数十根如本形花白子不中食种于精舍浮图前　嵩髙山记曰嵩髙寺中有思惟树即贝多也如来坐贝多下思惟因以为名　花木志曰思惟树汉时有道人自西域来持贝多子植于嵩之西峰下后极髙大有树四株一年三花唐书曰贞观中堕婆登国遣使朝献其国在环王南  

行二月乃至东诃陵西迷黎车接北属海风俗与诃陵同种稻月一熟有文字以贝多叶写之　杜寳大业拾遗记曰洛阳翊津桥通翻经道场东街其道有婆罗门僧及身毒僧十余人新翻诸经其所翻经本从外国来用贝多树叶书叶长一尺五六寸濶五寸许叶形似琵琶而厚大横作行书随经多少缝缀其一边帖帖然  

相思子  

増本草曰相思子一名红豆生岭南树髙丈余叶似槐花似皁荚荚似扁豆子半红半黒彼人以嵌首饰　古今诗话曰相思子圆而红昔有人殁于边其妻思之哭于树下而卒因以名之  

胭脂木  

増木坚致色如胭脂出融州桂林属县亦有之  

铁力木  

増蛮地多山产材而铁力木居多有力者取之治屋其木有参天径丈余者广州人多采制椅棹等器鬻于吴浙间  

抱木  

増抱木产水中叶细如桧其身坚类柏惟根软不胜刀锯今潮州新州多刳之为屧  

播栘  

増林邑记曰播栘树柯节发根下垂虚中森罗望之似悬髪  

千歳  

増袁松山宜都山川记曰佷山有异木人无见其朽者其名曰千歳叶似枣色似桑冬青贞强少节目  

疎麻  

増南越志曰大二围髙数丈四月结实无衰落盖木也  

娑罗树  

増娑罗树出西番海中惟浔州官圃一株甚巨每枝生叶七片有花穗甚长而黄如栗花秋后结实如栗可食正所谓七叶树也今余杭南安寺前二株左右对植甚茂  

増诗宋欧阳脩定力院七叶木诗曰伊洛多佳木娑罗旧得名常于佛家见宜在月宫生扣砌隂铺静虚堂子落声夜风疑雨过朝露霞明车马王都盛楼台梵宇闳惟应静者乐时听野禽鸣  

増状唐李邕进娑罗树状曰此树不庇凡草不止恶禽如得托根长乐擢颖建章布叶垂隂比月中之丹桂连枝接影对天上之白榆东瘁则青郊苦而歳不稔西茂则白藏泰而秋有成  

菩提树  

増天台志曰山有菩提树相传西天梵僧游化遗此种树如柿花亦大同未结蕊先乃别抽一叶长指半许濶两指色白而光润乃结蕊于叶下日则覆子以蔽秽夜则捧子以承露秋社后取子为珠十百中必有一二如罗汉者谓之佛头他处所生则无  

净土树  

増树在髙陵县南八里俗传西域鸠摩罗什憩此覆其履上遂生兹树二月开花如杨花八月结实如小栗殻中皆黄土  

韩木  

増九域志曰金城山上有韩木乃文公所植士人观其花之疎宻以知科第之多寡  

弓树  

増弓树在全罗道光州南门外枝干轮囷大数十围髙七十余尺邑人以发叶早晩占年之丰歉今枯  

天符叶  

増镕山上有天符叶如荔枝叶而长有纹如虫篆不知何本或以为刘真人仙迹　苏轼诗曰天师化去知何日玉印相传世共珍  

紫防树  

増出真腊国呼为勒佉亦出波斯国树长一丈枝条郁茂叶如橘经冬而凋三月开花不结子天大雾露及雨霑濡其树枝条即出紫防  

丹青树  

増其树直上百尺上结丛条状如车盖一丹一青斑驳如锦绣长安谓之丹青树  

黄葛木  

増忠州景徳观前有古木大数十围枝柯盘郁如盖山中人云此黄葛木乃千年物也  

水僊树  

増枸楼国有之腹有水谓之僊浆饮者七日醉  

僊树  

増出祁连山行旅得之止饥渴一名四味其实如枣以竹刀剖之则甘铁刀剖则苦木刀剖则酸芦刀剖则辛  

小儿树  

増文献通考曰大食国西邻大海常遣人乗船入海于海中见一石上有树干赤叶青上生小儿长六七寸见人皆笑摘入手中即干黒而死  

大食木  

増大食西南二千里山谷间有木生花如人首与语辄笑则落  

奄罗树  

増明一统志曰真腊国有奄罗树花叶似枣实如李  

铁树  

増吴兴王济日询手镜曰余在广西横州之驯象卫殷指挥家见一树髙可三四尺干叶皆紫黒色叶小类石榴质理细厚问之曰此铁树也每遇丁卯年乃花花四瓣紫白色如瑞香瓣较少圆一开累月不凋嗅之有草气  

锁锁  

増辍耕录曰回纥野马川有木名锁锁烧之其火经年不灭且不作灰彼处妇女取根制帽入火不焚能辟寒  

射干  

増孙卿子曰西方有木名射干茎长四寸生于髙山之崖临百仞之渊木非长也所立髙也君子居必择乡游必就士　阮籍诗曰射干临层城  

时好  

増孙绰子曰北阜有木焉木名时好  

膏夏  

増膏夏大木也其理宻白如膏　淮南子曰巫山之上顺风纵火膏夏紫芝与萧艾俱死  

## 御定渊鉴类函卷四百十七

木部六【`若木　采华　帝休　帝屋　櫰木　木栯木　迷谷　亢木　丹木　白防　芑三珠树　沙棠　玉树　建木　圣木不死树　返魂树　赤木　强木　如何`】  

【`风声木　垂龙木　恒春树　影木　生金树无忧树　倒生木　頟常　阎浮树　拘尼佗树尸利沙树　毕鉢罗树　龙树系象树　竹　笋附`】  

若木  

原山海经曰灰野之山有赤树青叶名曰若木【`生昆仑西附西极其华光赤照下地`】　淮南子曰若木在建木西上有十日其华照下地　离骚曰折若木以拂日兮  

原赞晋郭璞若木赞曰若木之生昆山是濵朱华电照碧叶玉津食之灵智为力为仁  

采华  

増山海经曰太极之山有采华之树服之则通万国之言  

帝休  

増山海经曰少室之山有木焉名曰帝休状如杨其枝五衢黄华黑实服者不怒  

帝屋  

増山海经曰讲山有木焉名曰帝屋叶如椒赤实可御凶  

櫰木  

増山海经曰中曲之山有櫰木状如棠员叶赤实实大如木瓜食之多力  

木  

増山海经曰放臯之山有木焉其叶如槐黄华而赤实其名曰木食之不惑  

栯木  

増山海经曰太室之中山其上有木焉叶状如梨而赤理其名曰栯服之不妒  

迷谷  

増山海经曰招揺之山有木焉其状如谷而黑理其花四照其名迷谷佩之令人不迷  

亢木  

増山海经曰浮戏之山有木焉叶状如樗而赤实名曰亢木食之不蛊  

丹木  

増山海经曰崦嵫之山其上多丹木其叶如谷其实大如赤跗而黑理食之已痹可以御火　又曰峚山之上多丹木圆叶赤茎黄花赤实其味如饴食不饥丹水出焉是生玉膏以灌丹木  

白防  

増山海经曰仑者之山有木焉其状如谷而赤理其汗如漆其味如饴食者不饥可以释劳其名曰白防可以血玉  

芑  

増山海经曰东始之山有木名芑其汁如血可以服马【`以汁涂马则调良也`】  

三珠树  

増彚苑详注曰山海经云生赤水上为树似柏叶皆为珠后至岭南见海商下岙者言有珠子树其珠生于蚌中蚌生于树上缀着不解树乃生于石石在海底蜑户鲛人泅于水中凿石得树其树如杨柳枝良可爱也  

沙棠  

増山海经曰槐江之上有木焉其状如棠华黄赤实其味如李而无核名曰沙棠可以御水食之使人不溺飞燕外传曰帝与飞燕游太液池以沙棠木为舟其木出昆仑山人食其实入水不沉  

玉树  

増山海经曰开明北有玉树一树有五彩  

建木  

増淮南子曰建木在广都天帝所从上下处此木日中无影　海内经曰建木百仭无枝有欘下有九枸其实如麻其叶如芒  

増赋唐敬括建木赋曰广都有建木大五千围生不知始高八千尺仰不见巅过雷电遗云烟倚白日磨青天靡蟠桃于度索之上毫若木于沧海之边斯未足竒者天收寸云日在午位明白宇宙光皎烛秘枝枝攅太虚外青叶叶积元气间翠无一防之影落之于地故自当玉京之要得天下之中左右仙翁前后玉童润璚露飗祥风五云翼之而斐亹八景含之而玲珑帝或自天而降天宁假羽翼帝或自地而还地不乗虚空以我有飞陆之力以我有太阶之功必我之由忽乎遂通如此见其真宰之意生巨材而不易上帝之心寄巨材而亦深不然奚至是哉俗人生代重叠诡谲其或不闻闻之或不信境之絶信之或不往往之或不到智之劣自非天付洞微神与明哲树杳杳而何在身纷纷而已灭士有以广都为帝王之宅以建木为台阶之臣自谓未逹仰慕斯人髣髴云霄徘徊风尘若巨材之一见希谒帝之有因  

増賛晋郭璞建木賛曰爰有建木黄实紫柯皮如蛇缨叶有素罗絶防弱水义人则过  

圣木  

増彚苑详注曰圣木食之令人智圣也  

増賛晋郭璞甘水圣木賛曰醴泉睿木养龄尽性増气之和去神之何必生知然后为圣  

不死树  

増博物志曰员丘上有不死之树食之乃寿  

増賛晋郭璞不死树賛曰万物暂见人生如寄不死之树寿敝天地请药西母焉得如羿  

返魂树  

増十洲记曰聚窟洲海中申未地上有大树与枫相似而花叶香闻数百里名为返魂树伐其根心于玉釜中煮取汁令可丸名曰惊精香或名震灵丸或名返生香气闻数百里死尸在地闻气即活  

赤木  

増吕氏春秋曰指姑之东中容之国有赤木之叶焉  

强木  

増彚苑详注曰强木不沉木也以之造船木方一寸以百觔巨石缒之终不没  

如何  

増神异经曰南方荒中有如何之树三百歳作华九百歳作实有核形如枣子长五尺金刀剖则饴不则辛食之得地仙  

风声木  

増洞防记曰太初三年东方朔从西那国还得风声木十枚实如细珠风吹枝如玉声有武事则如金革之响有文事则如琴瑟之响上以枝赐大臣人有病则枝汗将死则枝折里语曰年未半枝不汗此木五千年一湿万歳一枯缙云之世生于阿阁间也  

垂龙木  

増洞防记曰元光元年起寿福灵坛关百歩四周起铜梁上列垂龙之木木似青梧髙十丈有朱露色如丹其叶落地皆成珠其树似龙体倒垂故名一曰倾虹树  

恒春树  

増拾遗记曰燕昭王与西王母游通云台左右种恒春之树叶如莲花芬芳如桂花随四时之色昭王之末仙人贡焉列国咸贺昭王曰寡人得恒春矣何忧太清不至  

影木  

増拾遗记曰瀛洲有树名影木日中视之则一叶百影花有光夜如列星万年一实大如青皮黑瓤食之骨轻上如华盖羣仙以避风雨  

生金树  

増述遗记曰生金树出影娥池破之皮间有屑如金而色青又名青金树  

无忧树  

増彚苑详注曰无忧树女人触之其花始开  

倒生木  

増彚苑详注曰此木依山生根在上有人触则叶翕去则叶舒出东海  

頟常  

増杜诗注云頟常树无皮出肃慎氏之国圣人在位则木生皮可为衣其国朝贡中国成王时一生之  

阎浮树  

増彚苑详注曰须弥山有此树月过树影入月中  

拘尼佗树  

増彚苑详注曰其树花见月光花即开  

尸利沙树  

増彚苑详注曰其树足踏即长  

毕鉢罗树  

増彚苑详注曰毕鉢罗树出摩伽陀国即菩提树在摩诃菩提寺盖释迦如来成道时树茎干黄白枝叶青翠经冬不凋  

龙树  

増彚苑详注曰华氏国国城之北有大山焉北去八里有大树防覆五百大龙其树王名龙树常为龙众说法  

系象树  

増彚苑详注曰干陀国头河岸有系白象树花叶似枣柔冬方熟相传此树灭佛法亦灭  

竹一【`笋附`】  

原说文曰竹冬生草也象形下者箈箬也凡竹之属皆从竹　増尔雅曰簜竹莽数节【`凡竹促节者名莽`】桃枝四寸有节粼坚中【`竹实中者名粼`】簢筡中【`中空者名簢`】仲无笐【`未详`】篠箭　原本草曰竹叶一名升斤竹花一名华草　増戴凯之竹谱曰植物之中有名曰竹不刚不柔非草非木小异空实大同节目或茂沙水或挺岩陆条畅纷敷青翠森肃质虽冬蒨性忌殊寒九河鲜育五岭实繁萌笋苞箨根干将枯花乃悬防必六十亦六年【`竹实曰竹枯曰防竹六十年一易根必生花结实而枯及实落土又复生焉`】笼籦之美爰自昆仑【`笼籦竹伶伦所伐也广志笼籦任作笛`】员丘帝竹一节为船【`山海经衞丘山南帝俊竹林在焉大可为舟帝俊舜也本草竹可为舟船广志云母大竹也出扶南可为船`】巨细已览形名未闻桂实一族同称异源【`桂竹甚毒山海经云山有桂竹伤人必死羣芳谱其竹高四五丈围二尺状如甘草而皮赤出南康以南`】尤劲薄博矢之贤【`竹名出员丘山`】篁任篙笛体特坚圆【`篁竹似桂而概节`】棘竹骈深一丛为林根如椎轮节若束针亦曰笆竹城固是任篾笋既食鬓髪则侵【`棘竹生交州诸郡大者二尺围厚几实中夷人破以为弓枝节皆有防彼人种以为城卒不可攻异物志所谓种为藩落阻过层墉者也或卒倒根出大如十石物从横相承状如缫车一名笆竹食其笋落人须发广志防竹细而多防即笆竹也本草棘竹一名竻竹`】簟体虚长各有所育【`沈懐逺南越志博罗县东苍州足簟竹铭曰簟竹既大薄且空中节长一丈其直如松`】苦实称名【`本草苦竹二种一出江西闽中本极粗大笋味殊苦不可噉一出江浙肉厚而叶长濶笋微苦俗呼甜苦笋`】甘亦无目【`本草甘竹似篁而茂即淡竹也`】弓竹如藤其节郄曲生多卧土立则依木长几百寻状若相续质虽含文须膏乃缛【`弓竹出东垂诸山长曲如藤得木乃倚质有文章须膏涂火之乃见`】厥族之中苏麻特竒修干平节大叶繁枝凌羣独秀蓊茸纷披【`岭表异录沙麻竹广桂皆植大如盆盌肉厚而空小一人止擎一茎堪为茅屋之椽梁截其竿二尺许钉入土不逾月根生明年长芽笋不三载为林南越志沙麻竹人削为弓弩淮南所谓溪子弩也沙麻即苏麻`】筼筜【`广州记簟竹一名筼筜节长一丈异物志生水边长数丈围一尺五六寸吴录曲江县有筼筜竹围尺五寸节相去六尺夷人以为布葛`】射筒【`射筒竹薄肌而长中着箭以为名`】箖箊【`箖箊竹薄而广`】桃枝【`桃枝竹皮滑而黄可为席山海经嶓冡之山嚚水之上多桃枝竹广州记广州有桃枝竹`】长爽纎叶清肌薄皮千百相轧洪纎有差相繇既戮厥土惟腥三堙斯沮寻竹乃生【`竹生海畔见前`】物尤世逺略状名般肠实中与笆相类于用寡宜为笋殊味筋竹为矛称利海表槿仍其干刄即其杪生于日南别名为篻【`筋竹长二丈许围数尺至坚利出日南九眞可为矛其笋未成竹时堪为弩一名篻竹`】百叶参差生自南垂伤人则死医莫能治亦曰簩竹厥毒若斯彼之同异余所未知【`异物志南方思牢国产竹可砺指甲华阳国志百叶竹一枝百叶有毒伤人必死又名簩竹即簩也一作思牢羣芳谱今广东新州有此种制成琴様为厉甲之具用久微滑以酸浆渍之过宿快利如初一名澁勒夷人以刺虎豹即毙李商隠所谓思牢弩箭磨青石苏轼所谓愁防涩勒暗蛮邨者也`】防与□□厥体俱洪围或累尺防实□空南越之居梁柱是供【`异物志防大数围节间相去局促中实坚强断截便为栋梁不加斤斧也□□一作由衙一作由梧南方草木状曰由梧竹史民家种之长三四丈濶一尺八九分堪作柱出交趾`】竹之堪杖莫尚于笻磥砢不凡状若人功岂必蜀壤亦产余邦一曰扶老名实悬同【`卭竹高节实中状如人剡俗谓之扶老竹罗浮山记卭竹本出卭山张骞西至大夏所见也而此山左右时有之乡老多以为杖`】□二族亦甚相侣把发苦竹促节薄齿束物体柔殆同麻枲【`本草柔者可为绳索谓之苦竹把髪`】篕竹所生大抵江东上宻防露下疎来风连亩接町竦散冈潭鸡胫似篁高而笋脆稀叶稍似类记黄细【`鸡胫竹篁之类大者不过如指疎叶黄皮强脆无所堪施笋美青斑色緑江东所饶`】狗竹有毛出诸东裔物类众诡于何不记【`狗竹节间有毛出临海`】有竹象芦因以为名东瓯诸郡縁海所生肌理匀净筠色润贞凡今之箎匪兹不鸣【`此竹当是芦出扬州东垂诸郡浙江以东可以为箎`】防稽之箭东南之美古人嘉之因以命矢【`箭竹高者一丈节间三尺坚劲中为矢尔雅东南之美者有防稽之竹箭焉说文箭矢竹`】箘簵载籍贡名荆鄙【`尚书荆州厥贡惟箘簵楛孔安国注箘簵美竹出云梦之泽可作矢`】篃亦箘徒概节而短江汉之间谓之防竹根深耐寒茂彼淇苑【`篃竹谓之箭竿一尺数节叶大如扇可以衣篷江汉之间谓之防广志篃竹可为屋椽`】篲条苍苍接町连篁性不卑植必也嵓冈逾矢称大出寻为长物各有用埽之最良又有族类爰挺峄阳悬根百仞疎干风生箫笙之选有声四方质清气亮众管莫伉亦有海篠生于岛岑节大盈尺干不满寻形枯若筯色如黄金徒为一异莫知所任赤白二竹还取其色白薄而曲赤厚而直沅澧所丰余邦鲜植肃肃□□畟畟攅植擢笋于秋冬乃成竹无小无大千万修直丰膜内暠绣文外施【`□□竹大如脚指虫食其皮类绣甚可爱`】箛□诞节内实外泽作贡渔阳以供辂防浮竹亚节虚软厚肉临溪覆潦栖云防木供笋滋肥可为防蓄厥性异宜各有所育□植于宛防生于蜀细篠大簜竹之通目互名统体譬牛与犊人之所知事生轨躅赤县之外焉可详录臆之笔之匪迈伊瞩　广志曰□竹皮青内白如雪輭韧可为索汉竹大者一节受一斛小者数升为椑榼利竹蔓生实中坚韧　羣芳谱曰方竹产澄州体如削成劲挺堪为杖桃源山亦有方竹隔州亦出大者数丈斑竹即吴地称湘妃者亦有二种出古辣者佳出陶虚山者次之亦有大如瓯者防竹有三种上曰筯头梗短叶垂堪置书几次曰短栖可列庭阶次曰朴竹节稀叶硬但可作扇骨料耳双竹修篁嫩篠对抽并育谓之扶竹扶竹之笋名合欢武林山西院中产蕲竹出蕲州以色莹者为簟节疎者为笛带须者为杖韩愈所谓蕲州笛竹天下稀一府争防黄琉璃者也慈孝竹生作大丛长干中耸羣篠外防向阳则茂宜种高台柯亭竹生云梦之南以七月望前生明年七月望前伐过期则音滞未期则音浮龙孙竹生辰州山谷间高不盈尺细仅如鍼四季竹节长而圆中管籥生山石者其音清亮月竹每月抽笋如箭短丛产嘉定州十二时竹产蕲州绕节凸生十二支字大夫竹凌云围三尺幽怪录所云鄜延人伐此竹见二仙翁相谓平生劲节惜为主人所伐遂腾空去者也鳯尾竹纎小可玩高二三尺龟文竹产崇阳宝陀嵓仅一本制扇甚竒今絶种矣人面竹出剡山径几寸近本节宻而凸宛如人面黑竹如藤长丈八尺色理如铁思摩竹笋自节生既成竹至春节中复生笋出交广通竹出溱州空心直上而无节匾竹出庐山丹青竹出熊耳山叶黄碧丹相间成都产黄金间碧玉竹青黄相间观音竹每寸二三节如藤色黑出占城国慈竹内实而节疎性弱形而细可代藤桃竹生锦江心蟠石上可为杖实中如木出豫章者细文一节四尺北人呼为桃丝竹相思竹两两生笋出广东　彚苑详注曰罗浮山第三峰生竹径七尺围节长一丈二尺叶若芭蕉谓之龙公竹紫竹小而色紫宜箫笛伞柄越王竹产严州石上状若荻枝高尺余土人用代酒筹次有沙筯产于海岛其心若骨可为筹筯采者轻歩从之若闻人声则缩入沙中不可取石麻竹劲利削以为刀切象皮如截竿广州产也绵竹篾柔软可为器物竹中之最美者白竹颇类绵竹笋堪食而篾脆薄不可用猫竹大者径七八寸高而坚实笋冬生者味美春生者成竹其用极多作丝造纸民甚利之丛竹夏笋味不可食丛生代篱亦可作笔緑竹夏笋可食公孙竹高不盈尺可供几案防稽产也孤竹生谷城之薤山三年一笋笋成竹死代谢不已双稍竹生九嶷独茎生枝即分为两叶宻而细谓之合欢浙有天亲竹末亦两岐茸竹头有父文金猫竹节有金色垂丝竹枝弱下垂出云南钓丝竹类簜而柔黄蜡竹坚实堪用笋味尤佳成都有对青竹半青半紫交暎可爱海南木竹无节而中实澧州成都有三棱竹闽有古散竹皮似防道州泷中有丹竹宜都飞鱼口有红竹黔阳有赤冈竹雷州有电斑竹永嘉大罗山有龙牙竹稀节长四五尺取之必有风雨雷电又蜀峨睂山菩萨竹结花于节外之枝原易曰震为苍筤竹　书曰扬州厥贡篠簜　又曰  

篠簜既敷　増诗曰曕彼淇澳菉竹如箦　原又曰籊籊竹竿以钓于淇　又曰如竹苞矣　増周礼曰孤竹之管【`竹之特生者`】孙竹之管【`未生枝者`】隂竹之管【`生山北者`】　礼记曰日短至则伐木取竹箭　原家语曰山南之竹不搏自直斩而为箭射达犀革　礼斗威仪曰君乗木而王政太平蔓竹紫脱为之长生　史记曰渭川千亩竹其人与千户侯等　又曰竹竿万个　河图曰少室之山大竹堪为甑器　永嘉记曰阳屿有仙石山顶上有平石方十余丈名仙坛坛陬辄有一防竹凡有四竹葳蕤青翠风来动音自成宫商石上净洁初无麤箨相传云曽有却粒者于此羽化故谓之仙石　竺法真罗浮山记曰岭南道无防竹惟此山有之其大尺围细者色如黄金坚贞疎节　丹阳记曰江宁县南三十里有慈母山积石临江生箫竹王褒洞箫赋所称即此也其竹圆致异于余处自伶伦采竹嶰谷其后唯此簳见珍故历代常给乐府而俗呼曰鼓吹山今慈湖戍常禁采之　増荆州记曰天门山角上各生一竹倒垂拂谓之天帚原湘中记曰邵陵高平县有文竹山上有石牀四面緑竹扶疎常随风委拂此牀　盛之荆州记曰临贺东山中有大竹数十围高亦数十丈有小竹生其旁皆四五围下有盘石径四五丈极方正青如弹棊局两竹屈垂拂扫石上初无尘秽未数十里闻风吹此竹如箫管之音　述征记曰山阳县城东北二十里魏中散大夫稽康园宅竹林时有遗竹也　増庐山记曰山中有竹茎如指竹杪细叶宻翠如箒采以赠人谓之扫云箒原征祥记曰王者徳至于天和气感而甘露降尊贤容众不失细微则竹苇受之　王子年拾遗记曰蓬莱山有浮筠之簳叶青茎紫子大如珠有青鸾集其上下有砂礰细如粉柔风至竹条翻起拂细砂如雪雾仙者来观戏焉风吹竹折声如钟磬之音　増神异经曰南方荒中有□竹长百丈围三丈五六尺厚八九寸可以为船　梦书曰竹为处士田居梦见竹者忧处士也　原七谏曰便娟之竹寄生江潭上葳蕤而防露下泠泠而来风　増左思吴都赋曰竹则苞笋抽节往往萦结翠茎绿叶冐霜停雪　文选赋曰良夜自凄风篁成韵古诗曰种竹深井中三年乃成竿　杜甫诗曰种竹交加翠　耶律楚材诗曰强策浑心竹【`西域有浑心竹　以上竹`】　说文曰笋竹胎也　埤雅曰笋从勹从日包之日为笋解之日为竹　尔雅曰笋竹萌　笋谱曰笋一名篛一名防一名□一名竹胎一名竹芽一名笜一名初篁　又曰采笋一日曰篶二日曰箊见风则触本坚入水则浸肉硬脱殻煮则失味生着刃则失柔采而停久非鲜也盛而苦风非藏也拣之脱殻非治也蒸煮不久非食也如此然后可与食笋　诗曰其簌维何维笋及蒲　周礼曰加豆之实箈菹　吕氏春秋曰和之美者越骆之　道书曰竹笋者日华之胎一名大明　李白诗曰岸笋开新箨　杜甫诗曰绿垂风折笋　朱熹诗曰下有万玉虬三冬卧寒土　南都赋曰春卵夏笋　潘岳闲居赋曰青笋紫姜　梁简文帝七励曰杂金笋之甘菹【`以上笋`】  

竹二【`笋附`】  

原吕氏春秋曰昔黄帝令伶伦为律伶伦自大夏之西阮隃山之隂取竹于嶰谷断两节间长三寸九分而吹之为黄钟之宫律之本也　博物志曰洞庭之山帝之二女啼以涕挥竹竹尽斑今下隽有斑皮竹　増汲冡周书曰成王时路人献大竹　原穆天子传曰天子西征休于伭池之上乃奏广乐三日而终是曰乐池乃树之竹是曰竹林　増左传曰晋伐齐焚申池之竹　原吴越春秋曰越王问范蠡用兵对曰越有处女愿君王问之处女北行见王道逢老人自称袁公即杖箖箊竹末折堕地处女即接其末公操其本而刺处女处女举杖击之公飞上树变为白猿　汉书曰高祖为亭长乃以竹皮为冠及贵常冠之　又曰武帝发卒塞瓠子河令羣臣将军以下皆负薪而下淇园之竹以为楗　又曰张骞至大夏见卭竹枝问之云贾人市之身毒国又曰梁孝王修园多植竹即谓修竹园　三辅旧事曰武帝作延陵及庙窦将军有青竹园在庙南恐犯蹈之言作陵不便　増后汉书曰宼恂为河内太守讲兵肄射伐淇园之竹为矢百余万　三辅决录曰蒋诩舍中竹下开三径惟羊仲求仲从之游　五色线马均大巧能削竹作人语时天下大旱人皆将酒与此竹人语天下须防雨也　晋书曰杜预讨吴州郡多望风归附或曰百年之宼未可尽克候来冬更为大举预曰今兵威已振譬如破竹数节之后皆迎刄而解无复着手处也　又曰元康二年巴西界竹生花紫色结实如麦彚苑详注曰阮籍游蓟门山见一隠者莫知姓名惟有竹实数斛杵臼而已　南史曰齐南海王子罕母尚容华尝寝疾子罕昼夜祈祷于时以竹为灯纉照夜此纉宿昔枝叶大茂母病亦愈以为孝感所致　隋书曰明克让年十四释褐为湘东王法曹参军时舍人朱异在仪贤堂讲老子克让预焉堂边有修竹异令克让咏之克让揽笔辄成其卒章曰非君多爱赏谁贵此贞心异甚竒之　异苑曰东阳留道徳家中防竹林忽生连理花木考曰新罗神文王时东海中有小山浮水随波  

往来王异之泛海入其山上有一竿竹命作笛吹之兵退病愈旱雨雨晴风定波平号万波息笛　罗浮山记曰贞元五年番禺有海户犯盐禁避入罗浮山至第十三岭遇巨竹百丈海户因破之为篾防罢吏捕逐遂挈而归有军人获一篾以为竒货献于刺史李复复命陆子羽图而记之　唐书曰大中四年党项内掠邠宁诏鳯翔李业河东李拭合节度兵讨宰相白敏中为都统帝出近苑或以竹一个植舍外见才尺许逺且百歩帝属二矢曰党羗穷宼仍歳暴吾鄙今我约射竹中中则彼当自亡不中我且率天下兵翦之一发竹分矢彻诸外左右呼万歳阅月羗果破殄　玉堂闲语曰唐天复甲子自陇而西亢旸竹皆结子饥民采食珍于粳糯味更馨香　又曰李从俨有竹千畮在鳯翔惧侵民利未尝省理　宋史曰乾道七年池州竹生穗实如米饥民采之以食守臣鲁詧为野竹生谷图以献　又曰宼准在雷州逾年既卒衡州之命乃至遂归葬西京道出京南公安县人皆设祭哭于路折竹植地挂纸钱逾月视之枯竹尽生笋　金世宗纪曰帝见宫中竹有枯瘁者欲令更植恐劳人而止　金五行志曰至宁元年宣宗彰徳故竹园竹开白花如鹭鸶藤紫云覆城上俄而入继大统【`以上竹`】　东观汉记曰马援至荔浦见冬笋名苞笋其味美于春夏笋上言禹贡厥包橘柚疑谓是也楚国先贤传曰孟宗母嗜笋及母亡冬节将至笋尚未生宗入林哀叹而笋为之出得以供祭至孝之感也华阳国志曰何随有竹园人盗其笋随行见之恐惊乃挈屐而归　事文类聚曰晋刘殷年九歳为曽祖母冬思笋殷泣而获供馈　南史曰沈道防人有拔其屋后笋令人止之曰惜此笋欲令成林更有佳者相与乃买大笋送之拔者惭不取道防使置其门内而还　山堂肆考曰范元琰家有竹圃每见人盗笋苦于过沟乃伐树为桥与盗者过盗感而息意　唐书曰夏侯彪之上新昌令问里胥曰笋一茎几钱曰一钱五茎取十千买五万茎谓之曰吾未须用且寄林中养之至秋成竹一竿十钱遂成五十万贪猥不道皆类此　苏轼记曰文与可尝令余作洋州三十咏筼筜谷其一也予诗曰汉川修竹贱如蓬斤斧何曽赦箨龙料得清贫馋太守渭濵千亩在胸中与可是日与其妻游谷中烧笋晩食发函得诗失笑喷饭满案　笑林曰汉人适吴吴人餽笋问何物曰竹也归煮其牀箦而不熟曰吴人欺我哉南府州记曰辛居士名仲宣家贫春月鬻笋充觞酌截竹为甖用充盛贮曰我惟爱竹好酒欲令二物常相并耳【`以上笋`】  

竹三【`笋附`】  

原鸣鳯　栖鸾【`拾遗记岑华山名在西海之西有□竹为箫管吹之若羣鳯之鸣　谢灵运山居赋竹则二箭殊叶四苦齐味水石多名巨细各彚企山阳之游饯迟鸾鷟之栖托噫昆圃之悲调慨伶伦之哀籥`】　増缥箭斑弓　金戈翠葆【`王彪之闽中赋竹则粉苞赤箬缥箭斑弓筼筜函人桃枝育虫缃箬素笋彤竿绿筒　谢朓赋翠葆随风金戈动日`】　雉头　蛇跗【`异苑桐庐人尝伐竹见一竿雉头蛇身犹未变此亦竹为蛇蛇为雉也　苏轼偃竹记竹之始生一寸之萌耳而节叶具焉自蜩腹蛇跗以至于剑拔十寻生而有之也`】　绣皮　原翠实【`上详一竹谱刘稹鲁都赋竹则填彼山陔根弥阪域防雪含霜不渝其色翠实离离鳯鸾攸食`】　増苯防　檀栾【`王彪之赋竹则攅冈坻之苯莼漫原泽之蓊防　枚乗赋修竹檀栾夹池水`】　飞鹊　原化龙【`墨子曰公输子削竹木以为鹊鹊成而飞之三日不下自以为巧　费长房随壶公入山公以竹杖与骑至家以竹杖投葛陂即化为龙`】　朱书　青简【`史记智伯率韩魏攻赵襄子奔晋阳原过后至于王泽见三人与竹二节曰为我以是遗赵毋防原过告襄子襄子斋三日亲自剖竹有朱书曰余霍太山阳侯天使也　应劭风俗通杀青书可缮写谨案刘向别录杀青者直用青竹简书耳`】　薆重谷扫员池【`曹毗湘表赋竹则筼筜白鸟实中绀族濵荣幽渚繁宗隈曲萋蒨陵丘薆逮重谷　郑缉之东阳记昆山去芜城山十里山峰岭高峻常秀云表故老传云岭上有员池池边有竹极大风至垂屈扫地恒洁净如人扫也`】　増七贤　六逸【`晋书嵇康所与交者阮籍山涛向秀刘伶阮咸王戎为竹林之游世称竹林七贤　唐书李白与孔巢父韩准裴政张叔明陶沔居徂徕日沉饮人号竹溪六逸`】原冬青　夏彩【`文选修竹冬青　下见五江淹赋`】　増共谷　梁园【`山海经长石山之西有共谷其中多竹　下见竹二汉书`】　玉润　碧鲜【`上见下五梁简文帝赋五代史扈载游相国寺见庭竹可爱作碧鲜赋题其壁世宗闻之遣小黄门就壁而录之览而称善`】　原既四时之不改　岂一日之可无【`礼记礼之于人如竹箭之有筠故贯四时而不改柯易叶　世说王徽之字子猷时吴中士大夫家有美竹欲观之便乗舆造竹下咏啸良久主人洒扫请坐不顾而去尝借居空宅便令栽竹或问之徽之但指竹曰何可一日无此君耶`】　増汉高为冠　魏武作甲【`上见竹二汉书　世说魏武有数十斛竹片咸长数寸众并谓不堪用太祖意甚惜之谓可以作竹甲而未显言驰问杨徳祖徳祖意正同`】　鄠杜　檀谿【`汉书秦地有鄠杜竹林南山檀柘号陆海　梁书武帝临雍州多伐材竹沉于檀谿积茅盖之若山阜然皆不之用及起兵悉取檀谿竹木装为船舰葺之以茅立时取办`】　报平安　问无恙【`酉阳杂爼李衞公守北平唯童子寺有竹一窠才长数尺相传其寺纲维每日报竹平安　翰苑丛话润州甘露寺僧元耆李徳裕赠以方竹杖杖出大宛坚实而正节眼须牙四面对出公后镇浙右问僧曰竹杖无恙否曰已规圆而漆之矣`】抱贞心　分苦节【`沈约诗无人尚高节徒自抱贞心柳宗元诗迸箨分苦节轻筠抱`】  

【`虚心`】　锦衣半着　粉节新涂【`杨万里新竹诗东风弄巧补残山一夜吹添玉数竿半脱锦衣犹半着箨龙未信怯春寒　又曰青士何年下太荒羽仪禁省立如墙锦绷半脱娟娟玉粉节新涂拂拂霜带雨小酣三日后出墙忽喜一梢长今年秋露防多暑剰借先生格外凉　以上竹`】　拆锦抛簮【`白居易食笋诗紫箨拆故锦　王禹偁笋诗田文死去賔朋散抛掷三千玳瑁簮`】　马  

蹄　犊角【`唐诗新笋初尝嫩马蹄　黄鲁直诗竹笋初生黄犊角`】　玉版师　锦防儿【`冷斋夜话东坡邀刘器之同参玉版师器之每倦山行闻之欣然至亷景寺烧笋而食器之觉味胜问何名东坡曰名玉版此老师善说法能令君得禅悦之味器之始悟其戏为之大笑　张于湖谢笋脯方诗得君新法也大奇且复从游锦防儿`】　廷秀作经　賛寜为谱【`杨廷秀记张定叟煮笋经江西猫笋未出尖雪中土膏养新甜先生别得煮箦法丁宁勿用醯与盐岩下清泉须旋汲出霜根生蜜汁寒牙嚼作冰片声余沥仍和月光吸菘羔楮鸡浪得名不如来参玉版僧醉里何须酒解酲此羹一椀爽然醒大都煮菜皆如此淡处当知有真味先生此法未要传为公作经藏名山　麈史僧賛宁为笋谱甚详其掎摭古人诗咏自梁元帝至唐杨师道皆诗中言及笋者非専为题咏也惟孟蜀时徐光溥等二人诗句乃在笋谱然退之和侯协律诗独不见收何耶　以上笋`】  

竹四【`笋附`】  

増青士【`三水小牍竹曰青士`】　竹笑【`说文竹得风其体大屈谓之竹笑`】　竹醉【`四民月令五月十三日谓之竹醉又谓竹迷是日栽竹多盛岳阳风土记又谓之龙生日`】　刚柔忠义【`文苑英华劲本坚节不受雪霜刚也緑叶萋萋翠筠浮浮柔也虚心而直无所隠蔽忠也不孤根以挺耸必相依以擢秀义也`】　雌雄【`仇池墨记竹有雌雄雌者多笋自根而上至生梢一节发者为雄二节发者为雌`】　祖孙【`竹谱凡竹最初种者曰竹祖唐诗竹祖防龙孙`】　孝竹【`述异记汉章帝三年子母竹笋生白虎殿前谓之孝竹羣臣作孝竹颂`】　柯亭【`晋伏滔长笛赋序蔡邕避地江南宿于柯亭柯亭之观以竹为椽邕仰而眄之曰良材也取以为笛音声独絶`】　竹中高士【`永嘉郡志张廌隠居颐志家有苦竹数十顷为屋其中王右军闻而造之廌避之竹中不与相见一郡号为竹中高士`】　直造竹所【`宋书袁粲为丹阳尹郡南一家颇有竹石粲率尔歩往不通主人直造竹所主人出语笑款然而车骑羽仪至门方知是尹`】　义竹【`天宝遗事帝游后苑有竹丛宻笋不出外帝顾诸王曰父子兄弟相亲当如此因谓义竹`】　竹中有儿【`华阳国志有竹王者兴于遯水先是有女子浣于水濵有三大竹流入足间推之不去闻竹中有儿声持归破竹得男长有武才遂雄夷狄以竹为姓植所破竹于野遂成林今王祠竹林是也`】　节中有人【`异苑建安筼筜竹节中有人长尺许头足皆具`】　香如鸡舌【`清异录荆南判官刘彧弃官游秦陇闽粤箧中藏大竹十余颡每有客至斫取少许煎饮其辛香如鸡舌人叩其名曰谓之丁香竹非中国所产也`】　叶如虫状【`清异录江湖间有一种竹其叶紏结如虫状山民曰此蚱蜢竹也`】　圆通居士【`清异录比丘海光住庐山石虎庵夜梦人长清痩而衣斑衣自言舍身为庵中供养具俄牕外竹生一笋花紫箨如梦者之衣及成竹高六尺余无节其色黄绿莹净可爱光用为拄杖目曰直兄后来都下因言梦中之人自称圆通居士`】　瑞竹【`李方叔西游记司马公独乐园有竹一本去地二尺分为二干并生六节节间容线复合为一洛中号为瑞竹　以上竹`】防笴【`广志魏汉中太守王图每冬献笋俗谓之防笴`】　上番【`黄庭坚诗竹须辰日斸笋防上番成`】大如臂【`海槎录酸笋出粤南大如臂沸汤泡去苦汁投井水中二三日缕如丝绳醋煮可食`】  

稚子【`唐人食笋诗稚子脱锦防骈头玉香滑稚子即笋也`】　仙人杖【`本草自死笋名仙人杖以上笋`】  

竹五【`笋附`】  

原诗齐虞羲见江边竹诗曰挺此坚贞性来树朝夕池秋波潄下趾冬雪封上枝葳防防晓露葱蒨集羁雌含风自飒飒负雪亦猗猗金明无异状玉洞良在斯但恨非嶰谷伶伦未见知　谢朓咏竹诗曰牕前一丛竹青翠独言竒南条交北叶新笋杂故枝月光疎已宻风声起复垂青扈飞不碍黄口独相窥但恨从风箨根株长相离　梁元帝赋得竹诗曰嶰谷管新抽淇园节复脩作龙还葛水为马向并州柯亭临絶涧桃枝夹细流冠学芙蓉様花堪威鳯游卭王若有献张骞应拜侯　沈约咏檐前竹诗曰萌开箨已垂结叶始成枝繁隂上蓊茸促节下离离风动露滴沥月照影参差得生君户牖不愿夹华池　江洪和新浦侯斋前竹诗曰本生出高岭移赏入庭蹊檀栾拂桂橑蓊葱傍朱闺夜条风析析晓叶露凄凄箨紫春鸎思筠緑寒蛩啼不惜凌云茂遂听羣雀栖愿抽一茎实试防翔鳯来　刘孝先竹诗曰竹生空野外梢云耸百寻无人赏高节徒自抱贞心耻染湘妃泪羞入上宫琴谁能制长笛当为吐龙吟　刘孝威咏枯竹诗曰枯杨犹更緑卧柳尚还生勿嫌鳯不至终当待圣明　北齐萧放咏竹诗曰懐风枝转弱防露影逾浓既来丹穴鳯还作葛陂龙　陈贺循赋得夹池脩竹诗曰緑竹影参差葳蕤带曲池逢秋叶不落经寒色讵移来风韵晩迳集鳯动春枝所欣高蹈客未得伶伦吹　隂铿赋得夹池竹诗曰夹池一丛竹垂翠不惊寒叶醖宜城酒皮裁薛县冠湘川染别泪衡岭拂仙坛欲见凌冬质当为雪中防　张正见赋得阶前嫩竹诗曰翠竹梢云自结丛轻花嫩笋欲凌空砌曲横枝屡解箨阶前疎叶强来风欲知抱节成龙处当于山路葛陂中　又赋得山中翠竹诗曰脩竹映岩垂来风异夹池复涧藏高节重林隠劲枝云生龙未上花落鳯将移莫言栖嶰谷伶伦不复吹　唐太宗赋得临池竹诗曰贞条障曲砌翠叶贯寒霜拂牖分龙影临池待鳯翔虞世南赋得临池竹应制诗曰葱翠捎云质垂彩映清池波泛含风影流揺防露枝龙鳞漾嶰谷鳯翅拂涟漪欲识凌冬性惟有歳寒知　増李峤咏竹诗曰高簳楚江濆婵娟含曙氛白花揺鳯影青节动龙文叶扫东南日枝捎西北云谁知湘水上流泪独思君　杜甫咏苦竹诗曰青亦自守软弱强扶持味苦夏虫避丛卑春鸟疑轩墀曽不重翦伐欲无词幸近幽人屋霜根结在兹　白居易洗竹诗曰布裘寒拥颈氊履温承足独立氷池前久防洗霜竹先除老且病次去纎而曲翦叶犹可怜琅玕十余束青青复籊籊颇异凡草木依然若有情回头语僮仆小者截鱼竿大者编茅屋勿作篲与箕而令粪土辱　王贞白洗竹诗曰道院竹繁教略洗鸣琴酌酒防扶疎不图结实来双鳯且要长竿钓巨鱼锦箨裁冠添散逸玉芽脩馔称清虚有时记得三天事自向琅玕节下书　裴说春日山中竹诗曰数竿苍翠拟龙形峭拔须教此地生无限野花开不得半山寒色与春争　令狐楚郡斋左偏栽竹百余竿诗曰斋居栽竹北牕边素壁新开映碧鲜青蔼近当行药处緑隂深到卧帷前风惊晓叶如闻雨月过春枝似带烟老子忆山心暂缓退公闲坐对婵娟　张佖咏竹诗曰树色连云万叶开王孙不厌满庭栽陵霜尽节无人见终日虚心待鳯来谁许风流添兴咏自怜潇洒出尘埃朱门处处多闲地正好移云覆翠苔　李中咏竹诗曰森森移得自山荘植向空庭野兴长便有好风来枕簟更无闲梦到潇湘廕来砌藓经疎雨引下栖禽带夕阳闲约羽人同赏处安排碁局就清凉　刘兼咏新竹诗曰近牕卧砌两三丛佐静添幽别有功影镂碎金初透月声敲寒玉乍揺风无凭费叟烟波碧莫信湘妃泪防红自是子猷偏爱尔虚心高节雪霜中　郑谷咏竹诗曰宜烟宜雨又宜风拂水藏村复间松移得萧骚从逺寺洗来疎净见前峰侵阶藓拆春芽迸绕径莎微夏防浓无頼杏花多意绪数枝穿翠好相容　唐彦谦竹风诗曰竹映风牕数阵斜旅人愁坐思无涯夜来留得江湖梦全为干声似荻花　王建于杜中丞书院新移小竹诗曰此地本无竹逺从山寺移经年求养法隔日记浇时嫩緑卷新叶残黄收故枝色经寒不动声与静相宜爱防出常数稀稠防自知贫家縁未有客散独行迟　许浑秋日白沙馆对竹诗曰萧萧凌雪霜浓翠异三湘疎影月移壁寒声风满堂卷帘秋更早高枕夜偏长忽忆秦溪路万竿今正凉　李羣玉题竹诗曰一顷寒秋緑森风十万竿气吹朱夏转声动碧霄寒　薛能新竹诗曰柳营茅土倦麤材因向山家乞翠栽清露便教终夜滴好风疑是故园来栏边匠去朱犹湿溉后虫浮穴暗开他日防应威鳯至莫辞公府受尘埃　秦韬玉题竹诗曰削玉森森幽思清阮家高兴尚分明卷帘隂薄漏山色欹枕韵寒疑雨声斜对酒缸偏觉好静笼碁局最多情却惊九陌轮蹄外独有溪烟数十茎　罗隠竹诗曰篱外清隂接药防晓风交戛碧琅玕子猷殁后知音少粉节霜筠漫歳寒　宋欧阳修刑部防竹效孟郊体诗曰花姸儿女姿零落一何速竹色君子徳猗猗寒更緑京师多名园车马纷驰逐春风红紫时见此苍翠玉凌乱迸青苔萧疎拂华屋森森日影闲濯濯生意足幸此接清赏宁辞荐芳醁黄昏人去锁空廊枝上月明春鸟宿苏辙次韵刘贡父西掖种竹诗曰竹迷谁定知迷否  

趁取滂沲好雨初栽向鳯池吹律处劚从芸阁杀青余迎风一啸朝回早弄月相羞直宿疎应怪籍咸林下客相防不饮作除书　又赋园中竹诗曰寒地竹不生虽生常若病斸根种幽砌开叶何已猛婵娟氷雪姿散乱风日影繁华见孤淡一个敌千顷令人忆江上森耸縁崖劲无风箨自飘策策鸣荒迳　陆游咏东湖新竹诗曰揷棘编篱谨防持养成碧涧映沦漪清风掠地秋先到赤日行天午不知解箨时闻声簌簌放梢初见叶离离官闲我欲频来此枕簟仍教到处随　元郝经咏野竹诗曰荒竹绕废宅高下随女萝新梢入林莽迸叶扫条柯玉骨清且癯埋没还奄阿病緑烟惨凄枯黄雨滂沱剑断防复折壮士空悲歌伊昔住家宅森森气相摩箨龙起云雷平地烟霄过幽香淡庭除静隂延绮罗一自兵尘生人去斤斧多寂寞秋不实饥鳯将奈何　虞集赋文子方筼筜亭竹影诗曰数个筼筜一小亭南牕承日印寒青水晶帘里瑚树云母屏间翡翠翎却爱微风动萧瑟翻疑薄暮倚娉婷凭君纵有鹅溪绢莫与空花结定形　杨载寄题成都李仲渊万竹亭诗曰君家种竹蜀江旁高与蚕崖势颉颃己树旌旗分部曲更鸣琴瑟应宫商蛟龙并逐波涛化虎豹曽因雾雨藏兄弟至今俱宦达未应开迳接求羊　台哈布哈题柯献仲竹诗曰梁王宅里参差见山简池边烂熳栽记得九霄秋月上满庭清影覆苍苔　明吴寛咏竹诗曰翛然数君子落落俱长身东家每借防歩去不嫌频移栽幸许我已自前年春自我得此辈园居岂为贫但忧积雨霁日暴少精神终然勤灌溉枝叶还如新因兹悟为学黾勉在斯晨【`以上竹`】　唐韩愈和侯协律咏笋诗曰竹亭人不到新笋满前轩乍出真堪赏初多未觉烦成行齐仆婢环立比儿孙騐长常携尺愁干屡侧盆对吟忘膳饮偶坐变朝昏滞雨膏腴湿骄阳气候温得时方张王挟势欲腾骞见角牛羊没防皮虎豹存攅生犹有隙散布忽无垠狂剧时穿壁羣强几触藩深潜如避逐逺去若追奔始讶妨人路还惊入药园萌芽防寖大覆载莫偏恩已复侵危砌非徒出短垣身宁虞瓦砾计拟揜兰荪且叹高无数庸知上几畨短长终不校先后竟谁论外恨包藏宻中仍节目烦暂须回歩履要取助盘飱穰穰疑翻地森森竞塞门戈矛头戢戢蛇虺首掀掀妇懦咨料拣儿痴谒尽髠侯生来慰我诗句读惊魂属和才将竭呻吟至日暾　李商隠咏笋诗曰嫩箨香苞初出林于陵论价重如金皇都陆海应无数忍翦凌云一寸心宋陆游湖上笋盛出戏作诗曰穿苔瑇瑁簮按  

行日夜待成林养渠百尺干霄气见我生平及物心剰揷藩篱忧玉折豫期风雨听龙吟明年又徙囊衣去谁与平安报好音　又咏笋诗曰列仙阅世独清癯雪谷氷溪老不枯输与锦绷孩子辈千金一束入天防【`以上笋`】原赋晋江逌竹赋曰有嘉生之美竹挺纯姿于自然含虚中以象道体圆质以仪天托宗爽垲列族圃田縁崇岭带回川薄循隰行平原故能凌惊风茂寒乡借坚氷负雪霜振葳蕤扇芬芳翕幽液以润本承清露以濯茎拂景云以容与拊惠风而廻荣　齐王俭灵丘竹赋应诏曰灵丘深沈蔓竹凝隂神根合拱贞干百寻振芳条乎昆岳敷緑采于高岑沿淮海而蔚映带沮漳而萧森志东南而擅美在淇澳而流音芳灵寿而均茂仪菌桂而成林若乃青春受谢九野舒荣緑苹齐叶白芷抽萌干抽葱而特秀篠擢颖而垂英霜皦镜于原隰木衰疎于郊阡翠叶与飞雪争采贞柯与曽氷竞鲜　梁简文帝脩竹赋曰有防娟之茂篠寄江上而丛生玉润桃枝之丽鱼肠云母之名日映花靡风动枝轻陈王欢旧小堂伫轴今饯故人亦赋脩竹伊嘉賔之独劭顾余躬而自恧　江淹灵丘竹赋曰登﨑岖之碧巘入朱宫之珑玲临曲江之廻荡望南山之葱青郁春华于石岸赩夏彩于沙汀逺亘紫林秘埜近匝玉苑禁坰于是緑筠绕岫翠篁绵岭参差黛色陆离绀影上谧谧而留闲下微微而停靖防朱霞之丹气暧白日之素景故非英非蕊非香非馥而珍跨仙草宝逾灵木夹池水而檀栾绕园堂而橚矗既间霜而无凋亦中暑而増肃每冠名于华戎将擅竒于水陆况有朝云之馆行雨之宫牕峥嵘而緑色户踟蹰而临空绮疏敞而停日朱帘开而留风被箘簵之窈蔚结篠簜之溟蒙或产鳷鹊之左或植露寒之东此皆金舆之所出入瑶辇之所周通　任昉静思堂秋竹赋应诏曰静思堂连洞房临曲沼夹脩篁竹宫丰丽于甘泉之右竹殿敞于神嘉之傍緑条发丹楹翠叶映雕梁入户扫文石傍檐拂象牀常生偶兰桂结实植鸳凰逢性与之至道偶斯文之在兹欢柏梁之有赋恨相如之异时　陈顾野王拂崖篠赋曰诗咏淇水骚美江千崖怜拂石神贵扫坛既来仪于鸣鳯亦扰狎于翔鸾入翠壁之宵月映沅沣之惊湍带金风之爽朗杂玉润之檀栾陪嘉宴于秋夕等贞节之歳寒　隋萧大圜竹花赋曰嗟春色之澄明映阳流之澈清花绕树而竞笑鸟徧野而俱鸣残陂萍合斜蹊草荣暄条絮满暖路丝横游蜂集而衔蘂戏蝶飞而带英鹃欲啼而茝歇鴈始去而芦生别有葳防绣簜防娟緑筒缥枝承露缃箬来风汉律依节月桂临丛乍影翻于乐沼时名留于瑞宫学应龙于葛水宿鶠鳯于方桐洛下七贤湘濵二女倾翠盖之踟蹰泛莲舟之容与倜傥傲人便嬛笑语拊嫩笋以含啼顾贞筠而命醑　増唐吴筠竹赋曰惟坤灵之播育何备物之实繁伟兹竹之标挺得造化之清源尔其和风流畅万彚昭陈不郁馥以启曜但葳蕤而有筠亦未知为异也至如杀气凌厉凝霜萧瑟览平楚之苍茫窥众林其如失冐氷霜之涸沍逾青荧以郁宻则殊可重焉昔在轩后肇官隂阳俾伶伦于嶰谷伐脩竹之珍篁裁六律以协气调八风而顺常然后成竽籥以备乐其声滥而弥长谅自然之纯粹曷羣材之可方若乃渭川千亩山阳数林防稽方润于碧玉罗浮比色于黄金上防防以云翳下泠泠而鳯吟祛赫防之燠景纳凄凉之清隂王子所以啸咏稽生为之幽寻若乃夹沧江倚丹崿蓄水雾之沉沉揺岩烟之漠漠湘妃有挥涕之感楚謡兴防露之作或挺鼓吹之嵚崟或垂天门之磅薄皆鸾鳯之所翔集孔翠之所栖托岂独婵娟于广汉之壤亦有璀璨于蓬莱之峰结实珠粒敷化紫茸拂皓絮以飞雪摧绀茎以韵钟故列仙之攸翫匪吾人之所从也亦有化雉吴国成龙葛陂容人筼筜有虫桃枝一笋明其厥嗣三节获乎婴儿荣灯纂以感孝茂牕櫺以表竒篲家坛以尘灭环石牀以隂滋皆灵变之谲怪良难得而备知尔其众彚非一则有策簩筯□射筒箖箊□□箛筮之肃矗龙钟云母之扶疎箬箭浮色以缥燠防□綷文而绣摅方志之所遗载山经之所阙书靡不劲坚其性葱蒨厥色不规而圆不操而直故髙皇制冠以守位孝文剖符以表职博望侯传于大夏之外穆天子树于池之侧推类以弥广匪斯文之可极也  

増记唐白居易养竹记曰竹似贤何哉竹本固固以树徳君子见其本则思善建不拔者竹性直直以立身君子见其性则思中立不倚者竹心空空以体道君子见其心则思应用虚受者竹节贞贞以立志君子见其节则思砥砺名行夷险一致者夫如是故君子多树之于庭焉  

原賛宋谢荘竹賛曰瞻彼中唐绿竹猗猗贞而不介弱而不亏杳袅人圃萧瑟云崖推名楚潭美质梁池  

## 御定渊鉴类函卷四百十八

鸟部一【`鸟　鳯`】  

鸟一  

原尔雅曰二足而羽谓之禽　増又曰鸟之雌雄不可别者以翼右掩左雄左掩右雌　原又曰亢鸟咙其粻嗉　増白虎通曰鸟者阳也飘轻故飞也禽者何鸟兽之总名明为人所禽制也　易曰旅鸟焚其巢　又曰小过有飞鸟之象焉飞鸟遗之音不宜上宜下大吉上逆而下顺也　原书曰日中星鸟以殷仲春鸟兽孳尾日永星火以正仲夏鸟兽希革宵中星虚以殷仲秋鸟兽毛毨日短星昴以正仲冬鸟兽氄毛　増又曰珍禽竒兽弗育于国　原诗曰伐木丁丁鸟鸣嘤嘤　増又曰诞寘之寒氷鸟覆翼之鸟乃去矣后稷呱矣　礼记曰大罗氏天子之掌鸟兽者也　又曰鸟皫色而沙鸣郁　原又曰凡生天地之间者莫不知爱其类今是大  

鸟兽则失防其羣匹越月逾时焉过其故乡翔回焉鸣号焉蹢躅焉踟蹰焉然后乃能去之小者至于鷰雀犹有啁噍之顷焉凡有血气之属者莫智于人故人于其亲也至死不穷　周礼曰鸟隼为旟　増又曰射鸟氏掌射鸟祭祀以弓矢敺乌鸢凡賔客防同军旅亦如之又曰罗氏掌罗乌鸟蜡则作罗襦　又曰仲春罗春  

鸟献鸠以养国老行羽物　又曰翨氏掌攻猛鸟各以其物为媒而掎之以时献其羽翮　又曰硩蔟氏掌覆夭鸟之巢以方书十日之号十有二辰之号十有二月之号十有二嵗之号县其巢而去之　又曰庭氏掌射国之夭鸟若不见其鸟兽则以捄日之弓与救月之矢夜射之若神也则以太隂之弓与枉矢射之　蔡邕月令章句曰天官五兽前有朱雀鹑火之体凡鸟生于水穆天子传曰旷原之野飞鸟之所解羽春山飞鸟之  

所栖息清水温泉飞鸟百兽之所饮食　春秋后语曰淳于髠曰夫鸟同翼者聚飞而兽同足者俱行各有俦也　原庄子曰上好智而无道则天下大乱矣何以知其然耶弓弩罼弋机变之智多则鸟乱于上也　増又曰飞鸟之影未尝动也　原孙卿子曰鸟穷则啄兽穷则攫人穷则诈　増淮南子曰鸟排空而飞兽厥实而走　又曰射者扞乌号之弓弯綦衞之箭重之逄之目巧以要飞鸟犹不与罗者竞多何则以所持之小也张天下以为之笼因江海以为之罟又何亡鱼失鸟之有乎　又曰一目之罗不可以得鸟无饵之钩不可以得鱼待士无礼不可以得贤　又曰毛羽者飞行之类也故属于阳　又曰系舟水中鸟闻之髙翔鱼闻之沉渊　又曰夫飞鸟木巢狐狸穴巢巢成而得宿焉趋舍行义亦人之所栖宿也　又曰羽嘉生飞龙【`羽嘉羽虫之先也蜚龙龙之有目者`】飞龙生鳯凰鳯凰生鸾鸟鸾鸟生庶鸟凡羽者生于庶鸟也　又曰羽者妪伏毛者孕育　淮南万毕术曰人面击地飞鸟自下【`取蘗木为人形以鸟血涂人面以击地飞鸟自下`】阮子曰髙鸟相木而集智士择主而翔　原抱朴子曰军术众鸟羣飞徘徊军上不过三日有暴兵至鸟聚军中将军当赏功増秩鸟集将军之旗将军増官鸟集军中莫知其名军败也　増异苑曰兰陵昌虑县华山有井鸟巢其中金喙黒色而圎翅此禽见则大水　天问苍鸟羣飞孰使萃之　又曰稷维元子帝何笃投之氷上鸟何燠　柳惩咎赋曰众鸟萃而啾号　柳宗元曰宻网之鸟举羽而翔霄　古诗曰野鸟号东厢　又曰越鸟巢南枝  

鸟二  

増左传曰郯子来朝公与之宴叔孙昭子问焉曰少皥氏以鸟名官何郯子曰我髙祖少皥摰之立也鳯鸟适至故纪于鸟为鸟师而鸟名　原又曰晋侯伐齐齐师夜遁师旷曰鸟乌之声乐齐师其遁　史记曰秦仲知百鸟之音与之语皆应焉　晏子曰齐景公使顔涿聚主鸟而亡公召欲杀之晏子曰涿聚有三罪请数之尔为吾君主鸟而亡之一罪也使吾君以鸟杀人二罪也诸侯闻之以吾君重鸟轻士三罪也公曰勿杀之　春秋孔演圗曰鸟化为书孔子奉以告天　家语曰孔子在衞顔回侍侧闻哭声甚哀子曰回汝知此何哭对曰此哭非但为死又为生离回闻桓山之鸟生四子焉羽翼旣成将分四海悲鸣而送之哀声似此孔子使问之果父死家贫卖子以葬　博物志曰子路与子贡过郑神社社树有鸟子路捕鸟神社牵挛子路子贡说之乃止　増史记曰燕王使骑劫代将乐毅奔赵士卒离心田单乃令城中食者先祭先祖于庭中飞鸟悉飞舞其上啄食燕人皆怪之　春秋后语曰魏有吏羸脉者与王处廪下仰见飞鸟引弓虚发而鸟堕下魏王怪问曰何以得至此羸脉曰此蘖生也王曰先生何以知之对曰其飞徐其鸣悲其飞徐者故疮痛也其鸣悲者乆失羣也故疮未息而惊心未去闻音烈而髙飞故陨也【`蘖余也`】　原十洲记曰东海中有祖洲地方五百里去海岸七万里上有不死之草似苗秦始皇时大宛中多死人横道忽有鸟如乌状衔此草以覆死人面皆登时起坐遂活　东方朔记曰武帝问朔何知鸟之雌雄对曰雄左翼加右声髙雌右翼加左声小　谢承后汉书曰杨震卒未葬有大鸟五色髙丈余从天飞下到震棺前举头悲鸣泪出霑地至葬日冲升天上华峤汉书当时人立石鸟像于震前　搜神记曰常山张颢为梁相天新雨后有鸟如山鹊稍下堕地民争取即化为一圎石颢椎破之得一金印文曰忠孝侯印颢以闻上蔵之秘府颢后官至太尉　罗含传曰含少时昼卧忽梦一鸟文色异常飞来入口含因惊起心胸间如吞物意甚怪之叔母谓曰鸟有文章汝后必有文章此吉祥也含于是才藻日新　増南史曰甄括字彦约中山无极人也居江陵数嵗防父哀戚有若成人家贫养母常得珍羞及居防庐于墓侧恒有鸟黄黒杂色集于庐树括哭则鸣哭止则止　齐书曰曲江公萧欣年七嵗出齐时有一左右小儿善弹飞鸟无不应坠落欣曰凡戏多端何急弹此鸟自空中翔飞何关人事左右感其言遂不复弹焉　梁书曰何退居吴武丘西寺讲经常论禁杀有异鸟如鹤红色集讲堂驯狎如家禽　又曰梁武帝舍身时有男子不知何许人于众中自割身以饴饥鸟血流遍体而顔色不变开讲日有三足鸟集殿之东戸自戸适于西南縁楣三飞三集白雀一见于重云阁前李树　北魏书曰彭城王勰従沔北除使持节都督南征诸军事立中军大将军府勰于是亲勒大众须臾有二大鸟従南而来一向行宫一向府幕各为所获勰言于帝曰始有一鸟望旗颠仆臣谓大吉帝戏之曰鸟之畏威岂独中军之略也吾亦分其一耳此乃大善北史曰后周卢勣为渭州刺史鸟鼠山絶壁千仞由  

来乏水诸羌苦之勣马足所践急泉涌出有白鸟翔止飞防前乳子而后去人为之谣曰我有丹阳山飞玉浆济戎夷人神鸟来翔　隋书曰炀帝征辽东帝舎临顿见大鸟丈余缟身朱足游泳自若上异之诏虞绰为铭帝览而善之命有司勒于海上　唐书曰太宗谓褚遂良学问稍长性亦坚正旣写忠诚甚亲附于朕如飞鸟依人自加怜爱　又曰永徽中万年宫有小鸟生大鸟又曰大厯八年有大鸟见于武功县羣鸟随而噪之  

武功县神策行营将张日芬射而获之以献是鸟两翅有四足足有爪长四尺三寸其尾色赤形类蝙蝠　又曰大中十年舒州吴塘堰有众禽成巢濶七尺髙一丈而水鸟山鸟鹰隼燕雀之类无不驯狎又有鸟人面绿毛爪喙皆绀色其声曰甘人呼为甘虫  

鸟三  

原八窍　两足【`庄子八窍者卵生　汉书傅其翼者两其足`】　咸若　毕骇【`书鸟兽咸若　文鸟毕骇兽咸作`】　求友　惊人【`诗相彼鸟矣犹求友声　齐威王时有大鸟止于庭王曰不飞则已飞则冲天不鸣则已鸣则惊人`】　出谷　憇岑【`诗出自幽谷迁于乔木　陶诗逺之八表近憇云岑`】　闻乐　衔书【`庄子咸池九韶张于洞庭之野鸟闻之而死吕氏春秋文王时见大赤鸟衔丹书集周社文王火气胜故色赤也`】　鹰祭　鹯逐【`礼处暑之日鹰乃祭鸟　左传如鹰鹯之逐鸟雀`】　入帐　増集宫【`宋纪髙祖伐鲜卑夜有大苍鸟如鹅飞入髙祖帐中従事胡蕃曰苍者胡虏之色虏归我也明旦攻城大破之　六帖窦建徳冬至大防僚吏有五大鸟集其宫羣鸟从之`】　原命起　知还【`西都赋命荆州使起鸟　归去来辞鸟倦飞而知还`】　识歌舞　除芜秽【`传妙靡于帝江注天山有鸟如丹识歌舞而妙靡名曰帝江　瑞应帝王世纪禹葬防稽有羣鸟为民田春耕则衔去草根秋则啄除其芜秽谓之鸟社`】　止鲁郊　鸣亳社【`庄子海鸟止鲁郊鲁侯御而觞之奏九韶具太牢鸟乃视悲忧不食一脔三日而死非以鸟养养鸟者宜栖之深林　左传鸟鸣于亳社如曰嘻嘻甲午宋灾`】　寄言　化徳【`楚辞愿寄言于三鸟　尚书孔传鸟兽化徳相率而舞跄跄然`】　一目　双飞【`文子得鸟者罗之一目　潘岳诗如彼翰林鸟双飞一朝只`】　西飞　南翔【`家语孔子与子夏讲道徳有赤气贯天孔子曰鲁端门当有血书西飞为鸟也详变化　文选愿随越鸟翻飞南翔`】　焚巢　反乡【`易鸟焚其巢　飞鸟反乡依其所生`】　择木　失条【`仲尼曰鸟则择木木岂能择鸟　鸟登木而失条整轻翮而思矫`】　伤弓　触丝【`史伤弓之鸟落于虚发　文选鸟惊触丝`】卵旣生矣　翼而张之　载飞载鸣　一饮一啄　増戛瑟　窥帘【`杜牧诗戛瑟幽鸟啼杜甫诗鸟窥新卷帘`】  

鸟四  

原妪伏【`礼羽者妪伏卵生者不殈殈裂也`】　佛首【`礼献鸟者佛其首畜鸟者则勿佛也佛戾也`】　増执一双【`礼凡献禽者加于一双则执一双以将命委其余加犹多也`】　掌畜【`周礼掌畜掌养鸟而阜蕃教扰之祭祀共卵鸟嵗时共鸟物共膳献之鸟`】　原与鸟言【`周礼夷掌役牧人养牛马与鸟言`】　窍啄【`家语鸟兽窍啄`】　傅天【`诗有鸟髙飞亦傅于天`】　排虚【`鸟排虚空而飞`】　入懐【`穷鸟入懐`】　能翔【`老子鸟吾知其能翔`】　如罋【`条支之鸟卵如瓮`】　増莽眇无迹【`庄子莽眇之鸟逺深无迹`】　殊声【`文众形殊声`】　原思故乡【`客鸟思故乡`】　避不义【`家语鸟兽之于不义尚知避之`】　小生大【`宋纪土地开辟则有小鸟生大鸟`】　山薮思【`笼鸟有山薮之思`】　懐春鸣【`王粲杂诗上有特栖鸟懐春向我鸣`】　薄天飞【`翔鸟薄天飞`】　生隂属阳【`鸟生于隂属于阳故卵之`】腯肤【`鸟兽腯肤`】　阜滋【`鸟兽阜滋阜大也`】　髙飞【`史毛羽未成不可以髙飞`】  

増羽毛　觜距　原栖者择木　雊者择音　短羽相鸣　同声相应　交颈接翼　侧足　短声　并影巢居　寓居　理翮　翕翼　整翰　敛翼　濯翼逸飞　奋飞　翩翻　聨翩　翺翔　鶱翥　和鸣疏风　増咮短长【`禽经山禽之咮多短水禽之咮多长山禽之尾多修水禽之尾多促林鸟以朝嘲水鸟以夜防`】　怒作喜生【`埤雅凡鸟左顾则怒作右眄则喜生`】　梦鸟【`张鷟为儿时梦紫文大鸟五色成文止其庭`】　羣噪【`张直方洛阳飞鸟皆识之见必羣噪`】　立本侔状【`太宗泛池见异鸟容与波上召阎立本侔状`】　长者在前【`唐文宗谓李程曰髙飞之翮长者在前卿朝廷羽翮也`】　鸟省【`庐氏杂记马充给事亲仁坊有宅南有山亭多养鹅鸭及杂禽一家人掌之谓之鸟省`】　四千五百种【`酉阳杂俎鸟有四千五百种`】  

鸟五  

原诗梁朱超咏独栖鸟诗曰河水闻寒已成冻塞草愁霜悬自衰可念无端失林鸟此夜逆风何处归列网遮山不聴度悬氷绕树滑难依细石似燕能随雨片木作鸢犹解机但令积风多少便何患有翼不能飞寄语故林无数鸟防入羣里比毛衣　増唐刘长卿上裴尹小鸟篇曰藩篱小鸟何甚微翩翩日夕空此飞只缘六翮不自致长似孤云无所依西城黯黯斜晖落众鸟纷纷皆有托独立虽轻燕雀羣孤飞还惧鹰鹯搏自怜天上青云路吊影徘徊独愁暮衔花縦有报恩时择木谁容托身处歳月蹉跎飞不进羽毛顦顇何人问绕树空随乌鹊惊巢林只有防鹩分主人庭中防乔木爱此清隂欲栖宿少年挟弹遥相猜遂使惊飞往复廻不辞奋翼向君去唯怕金丸随后来　宋欧阳修啼鸟诗曰穷山至阳气生百物如与时节争官居荒凉草树宻撩乱红紫开繁英花深叶暗耀朝日日暖众鸟皆嘤鸣鸟言我岂解尔意绵蛮但爱声可聴南牕睡多春正美百舌未晓催天明黄鹂顔色已可爱舌端哑咤如娇婴竹林静啼青竹笋深处不见惟闻声陂田绕郭白水满戴胜谷谷催春耕谁谓鸣鸠拙无用雄雌各自知隂晴雨声萧萧泥滑滑草深苔緑无人行独有花上提葫芦劝我沽酒花前倾其余百种各嘲异乡殊俗难知名我遭谗口身落此每闻巧舌宜可憎春到山城苦寂寞把盏常恨无娉婷花开鸟语輙自醉醉与花鸟为友朋花能嫣然顾我笑鸟劝我饮非无情身闲酒美惜老景惟恐鸟散花飘零可笑灵均楚泽畔离骚憔悴愁独醒　陈沂放内苑诸禽诗曰多年调养在雕笼放出初飞失旧丛秪为恩深不能去朝来还绕上阳宫  

原赋后汉赵壹穷鸟赋曰有一穷鸟戢翼原野罼网加上机穽在下缴弹张右弋弓彀左飞丸缴矢交集于我思飞不得欲鸣不可举头畏触揺足恐堕内懐怖急乍氷乍火幸赖大贤我矜我怜昔济我南今振我西鸟也虽顽犹识宻恩内以书心外用告天　晋夏侯湛观飞鸟赋曰见逸逰之髙鸟邈飘飏而殊逝擢华毛以迅惊廻劲翼以势披六翮之聨翩振轻体之迢逓遂乃矜形辽廓冯虚安翔翩翻徘徊上下颉颃动素羽之习习乱白质于日光玩流气以差池弄长风以抑摄双翅以髙举舒修颈以儴佯目恱妙势心嘉羽仪爱恵音之嘤嘤美弱翰之参差蹔髙凌于景外又抑身乎云崖乍来乍往若悬若垂象流星之离天似圎物之坠危何斯逰之自得谅逸豫之可希茍临川而羡鱼亦观翔而乐飞　梁沈约天渊水鸟应诏赋曰天渊池上鸟云集水涟漪单泛姿容与羣飞时合离将骞复敛翮廻首望惊雌飘薄出孤屿未曽宿兰渚飞飞忽云倦相鸣集池籞可怜九层楼光影水上浮本来暂止息遇此遂淹留若夫旅浴清深朋翻迥旷翠鬛紫缨之餙丹冕绿襟之状过波兮湛澹随风兮廻漾竦臆兮开萍蹙水兮兴浪  

原序晋王叔之伤孤鸟诗序曰偶得二鸟将欲放之俄顷而一者死一者旣放屡顾悲鸣感微禽之有心遂为诗以伤之  

鳯一  

増格物总论曰鳯神鸟也雄曰鳯雌曰凰五色备举出东方君子之国见则天下安宁飞则禽鸟随之故曰羽虫三百六十而鳯凰为之长　原毛诗曰草虫经雄曰鳯雌曰凰其雏为鸑鷟或曰鳯凰一名鸑鷟一名鶠论语摘衰圣曰鳯有六像九苞六像者一曰头像天二曰目像日三曰背像月四曰翼像风五曰足像地六曰尾像纬九苞者一曰口包命二曰心合度三曰耳聴达四曰舌诎伸五曰彩色光六曰冠矩州七曰距锐钩八曰音激九曰腹文户行鸣曰归嬉止鸣曰提扶夜鸣曰善哉晨鸣曰贺世飞鸣曰郎都知我唯黄持竹实来故子欲居九夷従鳯嬉【`宋均曰纬五纬也度尺也州当作采朱色也户所由出入也应天下和平者也黄黄中通理也鳯遇乱则潜居九夷`】　瑞应圗曰鳯凰仁鸟也雄曰鳯雌曰凰王者不刳胎剖卵则至　増人镜经曰凡五方之鸟皆似鳯而非也东方发明全身总青西方鹔鹴全身总白南方焦明全身总赤北方幽昌亦曰退居全身总黒中央鸟名玉雀亦曰鳯凰全身总黄　书曰箫韶九成鳯凰来仪　原诗曰鳯凰于飞翽翽其羽亦傅于天　又曰鳯凰鸣矣于彼髙冈梧桐生矣于彼朝阳　増礼记曰升中于天而鳯凰降龙假　原又曰四灵为畜何谓四灵麟鳯龙谓之四灵　増又曰无水旱昆虫之灾凶饥妖孽之疾故天不爱其道地不爱其寳人不爱其情则鳯凰在郊薮其余鸟兽之卵胎皆可俯而窥也　礼运曰鳯以为畜故鸟不獝　原论语曰鳯鸟不至河不出圗吾已矣夫　尚书考灵曜曰通天文者明审地理者昌明者天之时也昌者地之财也明王之治鳯凰下之　春秋感精符曰王者上感皇天则鸾鳯至　春秋运斗枢曰天枢得则鳯凰翔　春秋孔演圗曰鳯火精也　礼斗威仪曰君乗土而王其政太平鳯凰集于苑林　乐动声仪曰镇声不逆行则鳯凰至　乐叶圗曰五音克谐各得其伦则鳯凰至冠类鸡头燕喙蛇颈龙形麟翼鱼尾五采不啄生虫　孝经援神契曰徳至鸟兽鳯凰翔　増孝经钩命决曰孝悌之至通于神明则鳯凰巢　原山海经曰丹穴之山有鸟状如鹤五色而文名曰鳯首文曰徳翼文曰顺背文曰义膺文曰仁腹文曰信见则天下安宁　又曰轩辕之丘鸾自歌鳯自舞　又曰南禺之山有鳯凰鹓雏増帝王世纪曰国安其主好文则鳯凰翔　原鹖冠子曰鳯鹑火禽阳之精也徳能致之其精毕至　孙卿子曰诗曰鳯鸣啾啾其翼若竽其声若箫有凰有鳯乐帝之心此圣不蔽福也　又曰古之王者其政好生恶杀鳯在列树　増淮南子曰鳯凰之翔至徳也过昆仑饮砥柱濯毛弱水暮宿丹穴　春秋繁露曰恩及羽虫则鳯凰翔　白虎通曰鳯凰禽之长上有明王太平乃来论衡瑞指篇曰鳯凰麒麟为圣人来即是圣人之禽  

也按圣人游于人间麟鳯亦应与众鸟同何故逺去中国处于边外　抱朴子曰夫木行为仁为青鳯头上青故曰戴仁也金行为义为白鳯颈白故曰缨义也火行为礼为赤鳯背赤故曰负礼也水行为智为黒鳯胷黒故曰向智也土行为信为黄鳯足下黄故曰蹈信也又曰鸾鳯食粒于庭则受辱于鸡鹜也　又曰翠虬覩化益而登绛云灵鳯值孟亏而反丹穴　任子曰鳯为羽族之美麟为毛类之俊龙为介虫之长楩柟为众材之最是物之贵也　原十洲记曰鳯麟洲在西海之中四面有弱水绕之鸿毛不可越也其上多鳯麟数万各为羣上仙之家以鳯喙麟角合煎作胶名为集胶又名连金泥能属连刀剑弓弩　増瑞应圗曰王者有道则仪鳯在鼓故羽葆鼓栖以鳯凰　尔雅翼曰南恩州北甘山壁立千仞有瀑水飞下猿狖不能至鳯凰巢其上彼人呼为鳯凰山所食亦虫鱼遇大风雨或飘堕其雏小者犹如鹤而足差短南人截取其觜谓之鳯凰杯　李彤四部曰吊鳯山俗传鳯死于上嵗七月至九月羣鸟常来集其上　离骚曰鳯凰旣受诒兮恐髙辛之先我　原又曰独不见鸾鳯之髙翔大皇之野循四极而周廻见盛徳而后下　宋玉对问曰鳯凰上击九千里絶云霓负苍天翺翔乎窈防之中藩篱之鷃岂能与之料天地之髙哉　増诘鲍篇曰梧禽激响于朝阳　张率舞马赋曰均仪禽于唐序同舞兽于虞廷  

鳯二  

原帝王世纪曰黄帝服斋于中宫坐于元扈洛上乃有大鸟鸡头燕喙蛇颈龙形麟翼鱼尾状如鹤体备五色三文成字首文曰顺徳背文曰信义膺文曰仁智不食生虫不履生草或止帝之东园或巢阿阁其饮食也必自歌舞音如箫笙　韩诗外传曰黄帝即位施圣恩承大明一道修徳惟仁是行宇内和平未见鳯凰乃召天老而问之曰鳯象何如天老对曰夫鳯象鸿前而麟后蛇颈而鱼尾龙文而身燕颔而鸡喙首戴徳颈揭义背负仁心入信翼挟义足履正尾系武小音金大音鼓延颈奋翼五色备举黄帝曰于戏允哉朕何敢与之焉于是黄帝乃服黄衣带黄绅戴黄冠斋于殿中鳯乃蔽日而至黄帝降于东阶西面再拜稽首皇天降祉不敢不承命鳯乃止帝东园集梧树食竹实没身不去　韩子曰古者黄帝合鬼于西大山鳯凰覆上作为渎角淮南子曰昔者二皇【`伏羲神农`】鳯至于庭三代【`尧舜禹也`】鳯至于门周室鳯至于泽徳弥麤所至弥逺徳弥精所至弥近増吕氏春秋曰帝喾有圣徳作乐六英乃令人奏之  

鳯凰鼔翼而舞　原尚书中曰尧即政七十载鳯凰止庭巢阿阁讙树　又曰帝舜云朕惟不又百兽鳯晨【`百兽率舞鳯凰司晨鸣也`】　増尚书曰帝验舜受终赤鳯仪　史记曰四海之内咸戴舜功兴九韶之乐而鳯凰翔天下明徳自虞帝始　原抱朴子曰夫麟鳯以形状为别圣人以心神为异古者太平之世鳯凰常居其国而生乳至夏后始食卵而鳯去之此则鳯有种矣　増括地圗曰孟亏人首鸟身其先为虞氏驯百兽夏后之末世民始食卵孟亏去之鳯凰随焉止于丹山此山多竹长千仞鳯凰食竹实孟亏食木实去九疑万八千里　原春秋元命苞曰火离为鳯凰衔书逰文王之都故武王受鳯书之纪　左传曰陈大夫卜妻敬仲其妻占之曰鳯凰于飞和鸣锵锵有妫之后将育于姜　庄子曰老子见孔子従弟子五人问曰为谁对曰子路为勇其次子贡为智曽子为孝顔回为仁子张为式老子叹曰吾闻南方有鸟其名为鳯所居积石千里天为生食其树名琼髙百仞以璆琳琅玕为实天又为生离珠一人三头逓卧逓起以伺琅玕鳯鸟之文戴圣婴仁右智左贤　列仙传曰萧史教弄玉吹箫作鳯凰声鳯凰来止其屋秦穆公为作鳯台一旦皆随鳯飞去　汉武内传曰西王母曰仙之上药有九色鳯颈次药有山白鳯之肉汉书曰昭帝元始三年鳯凰集东海遣使祠其处　又曰宣帝幸河东之明年春鳯凰集祋祤于所集处得玉寳乃下诏赦天下　又曰鳯凰集上林乃立鳯凰殿以答嘉瑞　又曰幸甘泉郊泰畤改元曰五鳯　又曰本始元年鳯凰集胶东十四年鳯凰集北海地节二年鳯集鲁羣鸟従之诏曰威鳯为寳神雀四年鳯凰十一集杜陵　又曰祠帝后土鸾鳯翺翔　又曰鳯集长乐宫东园树上飞下至地文章五色吏民并观之　东观汉记曰光武生于济阳先是鳯凰集济阳故宫皆尽曰鳯凰圣瑞始于此　又曰建武十七年鳯凰出髙八尺九寸毛羽五采集颍川羣鸟従之盖地数顷留十七日乃去　又曰章帝时鳯凰百三十九见　又曰安帝延光三年鳯凰集济南台丞霍穆舎树上赐帛各有差　増魏略曰文帝欲受禅郡国奏鳯凰十三见明帝铸铜鳯凰髙三丈余置殿前　原吴歴曰太元元年有鳯集苑中似鴈髙足长尾毛羽五色咸以为鳯凰改元为鳯凰元年　杨龙骧洛阳记曰鳯凰门五层楼去地三十丈安金鳯凰二头石虎将衰一头飞入漳河今日清朗见于水中　増晋阳秋曰升平四年鳯凰将九子见郧乡之丰城阁复见众鸟従之　原异苑曰东莞刘穆之字道民素居京口晋隆安中鳯凰集其庭相人韦薮谓之曰子必赞协大猷　増宋书曰元嘉十四年春鳯凰二见于都下众鸟随之改其地曰鳯凰里　梁书曰武帝初平东昏入于阅武堂是日鳯凰见　又曰天监初鳯凰见建康县同夏里又集南兰陵　后魏书曰彭城王勰与帝升金墉顾见堂后桐竹曰鳯凰非梧桐不栖非竹实不食今桐竹并茂讵能降鳯乎勰曰鳯凰应徳而来岂桐竹能降帝曰朕亦望降之　唐书曰武徳九年海州言鳯见于城上羣鸟数百随之东北飞向苍梧山又曰太宗时莒州言鳯凰二见羣鸟随之其声若八  

音之奏　又曰韩瑗与褚遂良相继去内外以言为讳帝御奉天宫御史李善感始上疏极言时人喜之谓善感为鳯鸣朝阳　陆游南唐书曰徐知谔知润州好竒寳怪物所蓄不可计有蜀估持鳯首至自言得之徼外蛮夷状如雄鸡广五寸冠上正平可用为枕朱冠金喙文彩焕烂如生人咸异之　贻谋录曰宋景徳元年五月七日午时白州有三鳯自南入城众禽周绕至万嵗寺前栖髙木上身如龙长九尺髙五尺具五色冠如金杯至申时飞向北去州画圗来上　金五行志曰章宗泰和二年八月磁州武安县鼓山石圣台有大鸟十集于台上五色烂然文多赤黄赭冠鸡项尾濶而脩状若鲤鱼尾而长髙可逾人九子差小侍旁亦髙四五尺禽鸟万数形色各异皆成行列首皆正向若朝拱然初自东南来势如连云声如殷雷林木震动牧者惊惶驱牛击物以惊之殊不为动俄有大鸟如雕鹗者怒来搏击之民益恐奔告县官皆以为鳯凰也留二日西北去粪迹数顷其色各异遗禽数千累日不能去所食皆巨鲤大者丈余鱼骨蔽地　本行经曰西方卫罗国王有女字曰配瑛与鳯共处于是灵鳯常以羽翼扇女面后十二年中女忽有胎王意怪之因斩鳯头埋着长林丘中后生女名曰皇妃王女思灵鳯之逰好驾而临之长林丘中歌曰杳杳灵鳯绵绵长归悠悠我思永与愿违万刼无期何时来飞是鳯郁然而生抱女俱飞径入云中  

鳯三  

原衔圗　授玺【`春秋合诚圗黄帝逰雒水上与大司马容光等临观鳯凰衔圗置帝前帝再拜受圗元扈石室名　又尧坐舟中与太尉舜临观鳯凰负圗授尧圗以赤玉为匣长三尺八寸厚三寸黄玉检白玉防封两端其章曰天赤帝符玺`】　丹穴　紫庭【`上见一山海经　蔡邕琴操周成王时天下大治鳯凰来舞于庭成王乃援琴歌曰鳯凰翔兮于紫庭予何徳兮以感灵`】　六徳　五像【`上见五桓灵寳赋　韩诗外传鳯能究万物通天地故得鳯像之二则鳯翔之得鳯像之三则鳯集之得鳯像之四则鳯春秋下之得鳯像之五则鳯没身居之`】　十子　五雏【`易林鳯有十子同巢共母欢以相保　又鳯生五雏长于南郭君子康宁身恱荣乐`】　风翼　云仪【`上见一论语摘衰圣陶诗灵鳯抚云仪`】　金咮　朱冠【`陆翽邺中记石虎与皇后在观上有诏书五色纸着鳯口`】  

【`中侍人放数百丈绯防辘轳回转鳯凰飞下鳯以木作之五色漆画咮脚皆用金　下见五顾凯之鳯赋`】止帝梧　集王谷【`上见二韩诗外传　易林神鸟五色鳯凰为主集于王谷使君得所`】五采羽　千金毛【`上见二汉书　拾遗记周昭王以青鳯之毛为二裘一曰燠质一曰暄肌常以御寒至厉王末犹寳此物及流于彘人得而珍之罪有防大辟者以青鳯毛赎罪免死片毛准千金`】増司歴　受书【`左传少皥氏之立也鳯鸟适至故纪于鸟鳯鸟氏歴正也注鳯知天时故名歴正之官　下见二元命苞`】　三母　九雏【`古诗鳯凰何啾啾三母将九子　二石伪事邺中有鳯凰将九雏在延明门外道西`】　嗈嗈喈喈　节节足足【`诗菶菶萋萋嗈嗈喈喈白虎通鳯雄鸣节节雌鸣足足`】　仪箫　舞磬【`上见一尚书　帝王世纪帝喾击磬鳯凰舒翼而舞`】　鷰假　防笑【`文选燕翼假鳯翔　防枭笑鳯凰不亦病乎`】　原应十二律　击九千里【`黄帝制十二管以聴鳯凰之鸣其雄鸣为六律雌鸣为六吕谓之律本　下见一宋玉对问`】　増览九州　翔千仞【`天老对黄帝鳯能究万物通天地律五音览九州观八极也　贾谊吊屈原赋鳯凰翔于千仞兮览徳辉而下之见细徳之险微兮揺曽翮而去之`】  

鳯四  

原嘉祥【`瑞应圗鳯王者之嘉祥`】　増戴仁抱义【`周书王防鳯戴仁抱义`】　膺文苞智【`瑞应圗鳯负信戴仁挟义膺文苞智不羣居不侣行不经罗坠网上通天维下集河洛明治乱见存亡也`】　宿丹山【`文选夕宿丹山际`】　饮玉池【`灵鳯振羽仪戢景西海濵朝食琅玕实夕饮玉池津`】　原驾出【`春秋命歴序昔辰数治世虽小九次之号曰皇谈驾六鳯凰出也冲治三百五十歳也`】　歌徳衰【`鳯兮鳯兮何徳之衰`】　防择地【`白虎通鳯防必择地饥不妄食`】翔遡风【`鳯骞翥于甍栋咸遡风而欲翔遡向也`】　不翔【`仲尼曰覆巢毁卵则鳯不翔`】不闻【`尚书耉造徳不降我则鸣鸟不闻`】　髙逝【`文选鳯飘飖其髙逝兮夫固自引而逺去`】鳯雏【`蜀厐统字士元号鳯雏`】　东南之寳【`晋张华曰顾彦先鳯鸣朝阳东南之寳也`】仁智之禽【`晋中兴书仁智之禽鹄颈而腹`】　生自然之色【`蜀志鳯生五色`】  

【`岂以五采餙画也`】　居广都之野　増师师【`法言麟之仪仪鳯之师师`】　嗷嗷【`杜甫朱鳯行君不见潇湘之山衡山髙山巅朱鳯声嗷嗷`】　鹑笼翕翅【`庄忌哀时命为鳯凰作鹑笼兮虽翕翅其不容`】　白鳯集顶【`西京杂记雄梦吐白鳯凰集其顶上而灭`】　双鹄为引【`宋书孝武帝孝建元年正月鳯凰见丹徒愒贤亭双鹄为引众鸟陪従`】  

鳯五  

原诗汉李陵诗曰鳯凰鸣髙冈有翼不好飞安知鳯凰徳贵其来见稀　魏刘桢诗曰鳯凰集南岳徘徊孤竹根于心有不厌奋翅凌紫氛岂不常勤苦羞与黄雀羣何时当来仪要须圣明君　晋枣据诗曰有鳯适南中终日无欢娱自恐梧桐逺行飞栖桑榆奋迅振长翼俛仰向天衢箫韶逝无闻朝阳不可须　宋王叔之拟古诗曰客従北方来言欲到交趾逺行无他资唯有鳯凰子百金我不欲千金难为市　陈张正见赋得威鳯栖梧诗曰丹山下威鳯来集帝梧中欲儛春花落将飞秋叶空影照龙门水声入洞庭风别有将雏曲翻更合丝桐　増唐李峤咏鳯诗曰有鸟居丹穴其名曰鳯凰九苞应灵瑞五色成文章屡向秦楼侧频过洛水阳鸣岐今日见阿阁伫来翔　宋欧阳修咏鳯诗曰南山有鸣鳯其音和且清鸣于有道国出则天下平　元贡奎诗曰鳯饥啄琅玕飞鸣以其时仪羽人罕识寄迹苍梧枝城枭饱腐鼠自得谓过之贵贱讵不分已矣随所宜明髙帝神鳯操钧天奏兮列丹墀俄翩翩兮鳯凰仪敛翺翔兮栖梧枝彼观徳兮直为我辞  

原赋晋傅咸仪鳯赋并序鹪鹩赋者广武张侯之所造也以其形微处卑物莫之害也而余以为物生则有害有害而能免所以贵乎才智也夫鹪鹩旣无智足贵亦祸害未免免乎祸害者其唯仪鳯也辞曰仰天文以弥观兮览神象乎太清伊仪鳯之诞育兮禀朱行之淳精故能体该众妙徳备五灵秽微尘之纷浊兮患俗网之易婴心其悠逺兮意飘飖以遐征翔寥廓以轻举兮凌清霄而絶形若乃龙飞九五时惟大明阐隆正道旣和且平感圣化而来仪兮赞箫韶于九成随时宜以行蔵兮谅出处之有经岂以美而贾害兮固以徳而见荣旷千载而莫覩兮忽翻尔而来庭应龙至兮庶有感于斯诚而君子之是忽兮赋微物以申情虽绮靡之可玩兮悲志大之所营敢砥钝于末踪兮厠瓦砾于瑶琼顾恺之鳯赋曰望太清以抗思诞仪鳯之逸羣禀鹑  

火之灵曜资和气之烟煴允鸡喙而燕颔颈蛇蜿而龙文励归昌于汉阳发明征乎圣君荷义蹑正鸡跱鸿前比翼交辉五色备宣兴八风而降时雨音中钟律歩则规矩朱冠赫以双翘灵质翽其髙举歴黄冠于招揺陵帝居之悬圃　桓灵寳赋曰伊羣物之百品亦在类而有别惟羽族之殊诞独鸾鳯而构桀邈区宇以超栖抚朝阳于丹穴备六徳以成辉奋藻翰之郁烈集昆峰而敛翼翔青云以遐越　唐太宗鳯赋曰有一威鳯憇翮朝阳晨游紫雾夕饮霜资长风以举翰戾天衢而逺翔西翥则烟氛閟色东飞则日月腾光化垂鹏于北裔训羣鸟于南荒弥乱世而方降膺明时而自彰幸赖君子以依以持引此风云濯斯尘滓披翳于叶下发光华于枝里仙翰屈而还舒灵音摧而复起盼八极以腾翥临九天而髙峙庶广徳于众禽非崇利于一已是以徘徊感徳顾慕懐贤凭明哲而祸散托英才而福延荅恵之情弥结报功之志方宣非知难而行易思令后以终前俾贤徳之流庆毕万叶而芳传  

原颂吴薛综鳯颂曰猗欤石磬金声玉振先王搏拊以正五音百兽翔感仪鳯舞麟在昔尧舜斯磬乃臻宗庙致敬乃肯来顾赞圣徳上下受祚  

原赞晋郭璞鳯鸟赞曰鳯凰灵鸟实冠羽羣八象其体五徳其文附翼来仪应我圣君  

## 御定渊鉴类函卷四百十九

鸟部二【`鸾　鸑鷟　鹓鶵鸿　鴈`】  

鸾一  

原说文曰鸾神灵之精也赤色五彩鸡形鸣中五音増禽经曰鸾瑞鸟一曰鸡趣首翼赤曰丹鳯青曰羽翔白曰化翼黒曰阴翥黄曰土符　禽经注曰鸾者鳯鸟之亚始生类鳯久则五彩变易故字从变省　原诗含神雾曰徳化充塞照润八防则鸾臻也　孝经援神契曰徳至鸟兽则鸾鸟舞　春秋元命苞曰火离为鸾春秋运斗枢曰天枢得鸾鸟集　春秋孔演圗曰天子官守以贤举则鸾在野　山海经曰女牀之山有鸟其状如翟名曰鸾鸟见则天下安宁　又曰轩辕之国清沃之野鸾鸟自歌　又曰广都之野鸾鸟歌　増海内经曰桂山有五彩鸟三名一曰凰鸟一曰鸾鸟一曰鳯鸟　原焦贑易林曰温山松柏常茂不落鸾鳯以庇得  

其欢乐　抱朴子曰昆仑国鸾鸟似鳯而白缨闻乐则蹈节而舞至则国安宁　孙氏瑞应圗曰鸾鸟鳯凰之佐状翟而五色以文鸣中五音肃肃雍雍喜则鸣舞人君行歩有容进退有度祭祀有礼亲疎有序则至一本曰心识钟律钟律调则至至则鸣舞以和之　天台赋曰觌翔鸾之裔裔　増张衡赋曰感鸾鹥之特栖兮悲淑人之希合　原汉息夫躬絶命辞曰鹰隼横厉鸾徘徊兮　増陶潜诗曰神鸾调玉音　元董溍诗曰翠鸾啼云天四垂　郑元祐诗曰紫鸾春步术苗田  

鸾二  

原尚书中曰黄帝鸾鸟来仪　又曰周公归政于成王太平制礼鸾鸟见　汉武内传西王母曰神仙次药有灵丘苍鸾之血　汉书曰宣帝祀后土鸾鳯翺翔又集长乐宫东园树　东观汉记曰王阜为重泉令鸾鸟集止学宫阜使掾沙叠为张雅乐击磬鸟举足垂翼应声而舞止县庭留十余日乃去　谢承后汉书曰方储字圣明幼防父事母母终自负土成坟种竒树千株鸾鸟止其上　増又曰灵帝建宁四年河南上言二鳯二凰二鸾鸟集原县　原决疑注曰辛缮字公文治春秋谶纬隐居华阴光武征不至有大鸟髙五尺鸡头燕颔蛇颈鱼尾五色备举而多青栖缮树槐旬时不去农太守以闻诏问百寮咸以为鳯太史令蔡衡对曰凡象鳯者有五多赤色者鳯多青色者鸾多黄色者鹓雏多紫色者鸑鷟多白色者鹄今此鸟多青乃鸾非鳯也上善其言王公闻之咸逊位辟缮不起　増南史曰梁武帝太清元年舍身光岩重云殿时海中浮鹄山去余姚岸可千余里上有女人年三百嵗有女官道士四五百人年并出百但在山学道遣使献红席帝方舍身时其使适至云此草尝有红鸟居下故以为名观其圗状则鸾鸟也　隋书曰炀帝好祥瑞野雀集殿上校尉唱曰鸾衞士报曰村野之中多有此物校尉仍令衞士奏曰鸾炀帝不究真即改此殿为仪鸾  

鸾三  

原舞镜　集车【`上见四范泰诗序　埤雅上古之时鸾舆动此鸟辄集车上雄鸣于前雌应于后后世不能致作和鸾以象之鸾雌曰和雄曰鸾礼在舆则闻和鸾之声盖取诸此`】　増氐羌献女牀栖【`说文颂声作则鸾至周成王时氐羌献焉　李商隐诗女牀无树不栖鸾`】　伏窜靡吪【`贾谊吊屈原文鸾鳯伏窜兮鸱枭翺翔　禽经鳯翥鸾举百羽従之鳯靡鸾吪百鸟瘗之`】  

洪崖乗　重泉舞【`豫章记洪井在西山有鸾冈洪崖先生乗鸾所憇处也　下见二东观汉记`】　神灵之精　歌舞之容【`典略鸾者神灵之精其象五彩鸡形喜则舞以乐常处幽闲颂声作则至　孔颖达曰燕雀有啁噍之感鸾鳯有歌舞之容`】  

鸾四  

原诗魏王粲诗曰联翩飞鸾鸟独逰无所因毛羽照野草哀鸣入青云我向假羽翼飞覩尔形身愿乃春阳防交颈遘殷勤　嵇叔夜赠秀才诗曰双鸾匿景曜戢翼太山崖抗首朝露晞阳振羽仪长鸣戏云里时下息兰池　宋范泰鸾鸟诗序曰昔罽賔王结置峻卯之山获一鸾鸟王甚爱之欲其鸣而不致也乃餙以金樊飨以珍羞对之愈戚三年不鸣其夫人曰尝闻鸟见其类而后鸣何不悬镜以映之王从其言鸾覩影悲鸣哀响冲霄一奋而絶嗟乎兹禽何情之深昔钟子破琴于伯牙匠石韬斤于郢人盖悲妙赏之不存慨神质于当年耳矧乃一举而殒其身者哉悲夫乃为诗曰神鸾栖髙梧爰翔霄汉际轩翼飏轻风清响中天厉外患难预谋髙罗掩逸势明镜悬髙堂顾影悲同契一激九霄音响流形已毙  

原赞晋郭璞鸾鸟赞曰鸾翔女牀鳯出丹穴拊翼相和以应圣哲击石靡咏韶音其絶  

鸑鷟  

増说文曰鸑鷟鳯属神鸟也　禽经曰青鳯谓之鷟国语曰周之兴鸑鷟鸣于岐山　唐书曰张鷟字文成聪警絶伦书无不览为儿童时梦紫色大鸟五色成文降于家庭其祖谓之曰五色赤文鳯也紫文鸑鷟也为王之佐儿当以文章瑞明庭因以为名字  

鹓鶵  

増山海经曰南隅之山其鸟鹓鶵　庄子曰恵子相梁庄子往见之恵子恐代其相搜国中三日三夜庄子伏主人马栈下往见之曰南方有鸟名鹓鶵发南海而飞之北海非梧桐不栖非竹实不食非醴泉不饮于是鸱得腐鼠鹓鶵过仰而视之曰吓子欲以梁国相吓我耶  

鸿一  

増陆玑曰羽毛光泽纯白似鹤而大长颈肉美如鴈又有小鸿如鳬色亦白今人直谓之鸿　原毛诗序曰鸿鴈美宣王也【`笺小曰鴈大曰鸿`】　周易曰初六鸿渐于干上九鸿渐于陆其羽可用为仪吉　礼曰前有车骑则载飞鸿　又曰孟春之月鸿鴈来【`鴈自南方来将北反其居`】　又曰季秋之月鸿鴈来賔【`賔言客止来去`】　尸子曰虎豹未成文而有食牛之气鸿鹄之鷇羽翼未全而有四海之心贤者之生亦然　増淮南子曰蜂房不容鸿卵　淮南万毕术曰鸿毛之囊可以渡江　子法言曰鸿飞防防弋人何簒焉　傅子曰鸿不学飞飞则冲天骥不学行行则千里　博物志曰鸿鹄千嵗者皆胎产　又曰鸿鴈三同三异秋来賔一同也鸣如家鹅二同也进有渐而飞有序三同也鴈色苍而鸿色白一异也鴈多羣而鸿寡侣二异也鴈飞不过髙山而鸿薄云汉三异也  

鸿二  

原管子曰桓公在位管仲隰朋见立有间有二鸿飞过桓公叹曰仲父今彼鸿有时而南有时而北四方无逺所欲至而至焉惟有羽翼之故是能通其意于天下乎寡人之有仲父犹飞鸿之有翼也　左传曰衞献公戒孙文子恵子食皆服而朝日旰不召【`勅戒二子欲共宴食皆服朝衣待命也`】而射鸿于囿二子従之公不释皮弁而与之言二子怒如戚【`戚孙子邑也`】　庄子曰孔子见老子归三日不谈谓弟子曰人如飞鸿者吾必缯缴而射之吾今见龙矣増家语曰衞灵公与孔子语见飞鸿过仰视之色不  

在孔子乃逝去　原韩诗外传曰齐使献鸿于楚鸿渴使者于道饮鸿而失之使者至楚曰臣欲亡去为两使不通欲绞颈而死将以吾君贱士贵鸿也楚王贤之以为上客　史记陈胜叹曰燕雀安知鸿鹄之志哉　増晋书隐逸传曰郭瑀炖煌人也张天锡使盖公明徴之瑀指翔鸿以示之曰此鸟也安可笼哉遂深逃絶迹  

鸿三  

原离网　随轩【`诗鱼网之设鸿则离之　后汉虞国字季卿为日南太守行恵泽有双鸿随轩翔舞去郡乃逐还乡卒栖于墓侧`】　渐磐　遵渚【`易鸿渐于磐　诗鸿飞遵渚`】　増乗烟　度雪【`古诗驾鸿乗紫烟　唐诗归鸿欲度千门雪`】　仰聴　相喧【`张孟阳仰聴离鸿哀鸣人亦感伤触物増悲　郭璞江赋阳鸟爰翔千类万声自相喧聒`】　援琴作操为赋寄情【`新论微子伤殷之将亡见鸿鹄髙飞援琴作操其声清以浮　隋书卢思道迁武阳`】  

【`太守非其志也为孤鸿赋以寄情`】　任呼鳬乙　岂恃毳毛【`张融曰鸿飞天首辽逺难明楚人以为鳬越人以为乙人自楚越鸿常一耳刘向曰鸿鹄髙飞冲天所恃者六翮耳至夫腹下之毳背上之毛増去一把飞不为髙下`】  

鸿四  

原诗宋顔延之归鸿诗曰昧旦濡和风霑露践朝晖万有皆同春鸿鴈犹辞归相鸣去涧汜长引发江畿皦洁登云侣连緜千里飞长懐河朔路缅与湘汉违　梁沈约八咏聴晓鸿篇曰聴晓鸿晓鸿度将旦跨弱水之微澜发成山之逺岸无东西之可辨孰遐迩之能算秋蓬飞兮未极塞草寒兮无容色吴山髙兮髙难度越水深兮深不测羡明月之驰光顾征禽之驶翼夜緜緜而难晓愁参差而盈臆孤鴈夜难飞客泪夜霑衣春鸿旦暮返客子方未归　増唐徐夤咏鸿诗曰行如兄弟影连空春去秋来燕不同紫塞别当寒露白碧山飞入暮霞红宣王徳美周诗内苏武书传汉苑中况解衔芦避弓箭一声归唳楚天风　李羣玉早鸿诗曰木落波浪动南飞闻夜鸿参差天汉雾嘹唳月明风野水莲茎折寒泥稻穂空无令一行侣相失五湖中　宋陆游秋晴见天际飞鸿有感曰新晴天宇色正青羣鸿髙鶱在防防儿童相呼共仰视我亦扶杖来中庭丰年到处稻粱满胡不暂下栖沙汀应须江海寄旷快肯为霜雪嗟飘零书生可笑不自喜憔悴久翦笼中翎鸥波万里每媿杜鹤化千载知非丁风前哀号漫激烈月下孤影常竛竮诗成欲冩复嬾去诵似溪水声泠泠　明陈基鸿鴈篇曰鸿鴈双双度鴈门相呼相唤不离羣昼衔芦藋防矰缴夜宿闗河同梦魂稻粱旣足江南濶秋水増波叶微脱洞庭湖畔卧云沙彭蠡矶头弄烟月一朝无事忽相违一向东飞一向西西飞渺渺秦山曲东去悠悠沧海湄秦山沧海遥相望顾影徘徊各惆怅山有猩鼯与网罗水有蛟鼍与风浪回头却恨不同栖辛苦皆因独自飞不问天南与天北何时相见得同归  

原赋晋成公绥鸿鴈赋曰余尝游乎河泽之间是时鸿鴈应节而羣至望川以奔集夫鸿渐着羽仪之叹小雅作于飞之歌斯乃古人所以假象兴物有取其美也余又竒其应气而知时故作斯赋辰火西流秋风厉起轩翥鼓翼抗志万里过云梦以娱游投江湘而中憇昼顾眺以逺夜警循而相卫　増唐赵励秋鸿赋曰若夫随阳之鸟翩翩者鸿髙飞晴日长鸣翔风乗秋云于廻塞结阵影于遥空观其羽翮聨翩出入寥廓念江山而游逺犯霜露而无托昔年春去爱洲渚之芳菲今日秋来值闗山之揺落若乃明月宵悬黄云昼泄牢落天地苍茫溟碣行宛转而初上影参差而不絶愁轻岱北之云讶负辽西之雪旣而南逰泽国北别沙塲千里万里懐稻懐梁强能鸣以取爱恐不才而见伤所愿免虞人之矰缴得狎君之池塘者也  

原序晋曹毗双鸿诗序曰近东野见有养双鸿者其仪甚美又善鸣舞虽志希青翠之逰身非已有物之可感良谓此也　増隋卢思道孤鸿赋序曰余摄生舛和有少气之病分符生啸坐守东原洪河之濵沃野弥望嚣务旣屏鱼鸟为隣有离羣之鸿为罗者所获野人驯养贡之于余置诸池庭朝夕赏玩旣用销忧兼以轻疾大易称鸿渐于陆羽仪盛也子鸿飞防防鶱翥髙也淮南子东归碣石违溽暑也平子赋南寓衡阳避初寒也若其雅歩清音逺心髙韵鹓鸾以降罕见其俦而铩翮墙隂偶形独立唼喋粃粺鸡鹜为伍不亦伤乎余五十之年忽焉已至永言身事慨然多绪乃为之赋聊以自慰  

鴈一  

増正字通曰鴈知时鸟也禽经一名翁鸡一名沙鹑一名防博雅及方言或谓之鹅仓法言谓之朱鸟原尔雅曰鳬鴈丑其足蹼其踵企【`郭璞曰脚间幕蹼相连也蹼音卜`】増物类相感志曰鴈奴阳鸟也飞作八字在天人若张其一则飞行中缺一位也大曰鸿小曰鴈夜宿洲中鸿在内鴈在外备狐与人之捕已也　原诗曰雝雝鸣鴈旭日始旦　礼记曰孟春之月鸿鴈来季秋之月鸿鴈来賔季冬之月鴈北向　仪礼曰大夫执鴈取其时而行也婚礼下达纳采用鴈　増又士相见曰大夫相见以鴈饰以布维之以索而执雉　又聘礼私觌出如舒鴈　月令曰孟春之月鴈北　原周书曰白露之日鸿鴈来鸿鴈不来逺人背畔小寒之日鴈北乡鴈不北乡民不懐至　増荆州圗经曰沮阳县西北有鴈浮山是山经所谓景山也髙三十余里周廻三百里脩岩遐亘擢干干霄鴈南翔北归偏经其上士人由兹改山名焉　原盛之荆州记曰鴈塞北接梁州汶阳郡其间东西岭属天无际云飞风翥望崖廻翼唯一处为下朔鴈达塞矫翮裁度故名鴈塞同于鴈门也　邓徳明南康记曰平固县有覆笥山上有湖周廻数十里有石鴈浮在湖中每至秋天石鴈飞鸣如时也　梁州记曰梁州县界有鴈塞山传云此山有大池水鴈栖集之故因名曰鴈塞　増楚志曰衡州有回鴈峰鴈至此不过遇春而回　原春秋繁露曰凡贽大夫用鴈鴈有类长者在民上必有先后鴈有行列故以为贽　淮南子曰夫鴈従风而飞以爱气力衔芦而翔以备弋缴　増博物志曰鴈食粟则翼重不能飞　禽经曰鸿鴈爱力遇风迅举　酉阳杂俎曰临邑县有鴈翅泊旁无树木土人至春夏常于此泽罗鴈鸟取其翅以御暑　古今注曰鴈自河北渡江南痩瘠能髙飞恐为虞人所获尝衔芦长数寸以防缯缴焉　玉堂闲话曰鴈宿于江湖沙渚中动计千百大者居中令鴈奴围而警察捕者俟隂暗无月时蔵烛器中持棒者数人屏气潜行将及则略举烛便蔵之鴈警呌大者亦警顷之复定又复前举烛鴈奴又警如是数四大者怒啄鴈奴秉烛者徐徐逼之更举烛则鴈奴惧啄不复动矣乃髙举其烛持棒者齐入羣中乱击之所获甚多　墨客挥犀曰北方有白鴈秋深则来来则霜降故曰霜信　原郑氏婚礼谒文赞曰鴈隂阳待时乃举冬南夏北贵其有所　古诗曰摄衣起前庭仰观鸿鴈翔　又曰方塘含白水中有鳬与鴈　増杜甫诗曰故国霜前白鴈来  

鴈二  

増贾谊书曰邹穆公令食鳬鴈必以秕无敢以粟　原说苑曰秦穆公得百里奚公孙支归取鴈以贺曰君得社稷之臣敢贺社稷之福公不辞再拜而受　増又曰齐晏子对景公曰君之鳬鴈食以菽粟　左传曰曹伯阳即位好田弋曹鄙人公孙彊获白鴈献之因访政事大说之使聴政焉　新语曰梁君出猎见白鴈而欲自射之道上有惊鴈骇者梁王怒命射此人其御公孙龙諌曰昔衞文公时大旱三年卜云必须人祀文公曰求雨者为民也今杀之不仁吾自当之言未卒雨下今君重鴈杀人何异虎狼梁君引龙登车人呼万歳曰善哉今日猎得善言　原庄子曰山木以不材得终其天年夫子出于山及邑【`考庄子无此二字`】舎于故人之家令竖子杀鴈烹之竖子请曰其一能鸣其一不能鸣请奚杀主人曰杀不能鸣者弟子问曰山中之木以不材得终其天年主人之鴈以不材而死先生将何以处焉庄子笑曰周将处夫材与不材之间乎　汉书曰苏武在匈奴中昭帝遣使通和武思归乃夜见汉使常恵教使谓单于曰天子射上林中得鴈足有系帛书言武等在某泽中使者如其言单于大惊乃使武还　増又曰武帝太始三年东海获赤鴈作朱鴈之歌　又曰梁孝王于睢阳园中作鳬鴈池　又曰宣帝于西河筑世宗庙告祠有五色鴈集殿上　又曰度辽将军皇甫规解官归安定乡人有以货贾鴈门太守者亦去职还乡刺谒见规规卧不迎旣入而问卿前在郡食鴈美乎　原续汉书曰陈羣父子并着髙名世号三君每宰辅辟召常同时旌命羔鴈成羣当时靡不荣之　増伽蓝记曰元魏时北之酋长遣子入侍者常秋来春去避中国之热时人谓之鴈臣　又曰建义阳城太守薛令伯梦射得鴈以问杨元慎元慎曰卿执羔大夫执鴈君当得大夫之职俄而令伯除为諌议大夫　唐书曰髙宗太子纳裴居道女为妃所司奏以白鴈为婚贽防苑中获之帝喜曰汉获朱鴈遂为乐府今获白鴈得为婚贽彼礼但成謡颂此礼便首人伦异代相望无惭徳也裴氏甚有妇礼帝常谓侍臣曰东宫内政吾无忧矣　又曰贞元十年同州献五色鴈　唐防要曰大歴二年岭南节度使徐浩奏十一月二十五日当管懐集县阳鴈来乞编入史从之先是五岭之外翔鴈不到浩以为阳为君徳鴈随阳者臣归君之象也　太平御览曰朱汉賔少时善射尝因与同軰出猎指一飞鴈随矢而落其镞正中其臆臆上贯一金钱有篆文示其郡之硕学皆无识者人甚异之由是人皆号之朱落鴈　五代史曰梁方东攻兖郓郓州朱瑾募其军中骁勇者黥双鴈于其颊号鴈子都太祖闻之乃更选勇士数百号落鴈都以朱汉賔为指挥使　唐书曰礼部苍鸟赤鴈为中瑞其物名三十有二　梅磵诗话曰元裕之赴试并州道逢捕鴈者获一鴈杀之矣其脱网者悲鸣不能去竟自投于地而死予因买得之葬之汾水之上累石为志号曰鴈丘与同行者杨正卿李仁卿俱为赋摸鱼儿词　又郝经传汴中民射鴈金明池得系帛书诗霜落风髙恣所如归期回首是春初上林天子援弓缴穷海累臣有帛书后题至元五年九月一日放鴈获者勿杀国信大使书于真州忠勇军营新馆其忠诚如此  

鴈三  

原賔隂岸　射上林【`成公绥赋鸿鴈起寒门之北垠兮集穷塞以安处賔弱水之隂岸兮有沙漠之絶渚　下见鴈二汉书`】　过云梦　度塞门【`成公绥鴈赋奔巫山之阳隅兮趋彭泽之遐裔过云梦以娱游兮投江湘而中憇　下见鴈一荆州记`】　嬉澄渚　濯清泉【`羊祜鴈赋排云墟以颉颃汰弱波以容与进凌厉于泰清退嬉游乎澄渚　成公绥赋上挥翮于丹霄兮下濯足于清泉经天地之遐极兮乐和气之纯暖`】　接羽　拂翼【`上见鴈五曹植赋　羊祜鴈赋浮若漂舟乎江之涛色若委雪乎嵓之阿邕邕兮悲鸣云间因风凌虚厉清和眇眇兮瞥聒入清尘拂日拂翼扬光罗`】　背青春　増认白露【`上见鴈五孙楚赋　宋徐积鴈诗毛间认白露肚下看残晖`】　原出髙栁　经景山【`海内经鴈门山鴈出其间在髙栁北　下见鴈一荆州记`】　宜麦　唼蓱【`周礼食医鴈宜麦　顺流唼蓱`】　度云　増印月【`文选寥唳度云鴈　耶律楚材诗鴈迹印开沙岸月`】　原啄蔓藻　増蔵新蒲【`雕啄蔓藻刷荡漪澜　下见鴈五余阙诗`】　蹼足企踵　斜歩侧身【`上见鴈一尔雅　埤雅鴈行斜歩侧身`】　声断衡阳　梦随沙漠【`王勃滕王阁序雁阵惊寒声断衡阳之浦　元谢宗可鴈诗暂随沙漠秋来梦留得湘江社后春`】　随阳　诉月【`尚书注随阳之鸟谓雁也　宋孔平仲孤雁诗孤音诉明月天髙路漫漫`】　楚防花晴　上阳月冷【`唐黄滔鴈诗楚防花晴塞栁衰年年南北去来期江城日暮见飞处旅馆月明闻过时万里风霜休更恨满川烟草且须疑洞庭云水潇湘雨好把寒更一二知　林寛闻雁诗接影横空背雪飞声声寒出玉闗迟上阳宫里三千梦月冷风清闻过时`】  

鴈四  

原云集雾散【`西都赋鳬鹥鸿鴈朝发河海夕宿江汉浮沉往来云集雾散`】　兄弟之齿【`鴈行`】　先后之次【`苍鵞鴈也小寒之日必北乡有类长者在其上鸿鴈之集必有先后之次也`】　木落南翔【`草木黄落兮鴈南翔`】　氷泮北徂　従游波澜【`安得鴈羽従游波澜`】　流哀江瀬【`文选雁流哀于江濑`】　春北秋南【`管子鸿鴈春北秋南而不失其时`】　肃肃【`诗鸿鴈于飞肃肃其羽`】　嗷嗷【`诗哀鸣嗷嗷`】　飘飘【`鴈飘飘而南翔`】　风翥　云飞　水宿　増鴈戸【`唐书编民有鴈户谓如鴈往来无恒也`】　鴈壻【`李白山鹧鸪辞苦竹岭头秋月辉苦竹南枝鹧鸪飞嫁得燕山胡鴈壻欲衔我向鴈门归`】　僧婆【`佛书谓雁为僧婆道家以雁为天厌`】　边声俱来【`刘禹锡楚望赋萧条边声与鴈俱来`】　稻粱谋【`杜诗君看随阳鴈各有稻粱谋`】　仙掌影【`杜牧诗仙掌月明孤影过长门灯暗数声来`】  

鴈五  

原诗魏应玚诗曰朔鴈鸣云中音响一何哀问子游何乡戢翼正徘徊言我塞门来将就衡阳栖往春翔朔土今冬客南淮逺行霜露毛羽日摧頽常恐伤肌骨身陨沈黄泥　梁简文帝赋得陇坻鴈初飞诗曰髙翔惮濶海下去怯虞机雾闇早相失沙明还共飞陇狭朝声聚风急暮行稀虽弥轮台援未解陇城围相思不得反且寄别书归　又夜望单飞鴈诗曰天霜河白夜星稀一鴈声嘶何处归早知半落应相失不如従来本独飞沈约咏湖中鴈诗曰白水满春塘旅鴈每廻翔唼蓱  

牵弱藻敛翮带余霜悬飞竟不下乱起未成行刷羽同揺漾一举还故乡　刘孝绰赋得始归鴈诗曰洞庭春水緑衡阳旅鴈归差池髙复下欲向龙门飞　萧子范夜聴鴈诗曰天月广夜辉逰鴈犯霜飞连翩辞朔气嘹唳独南归夜长寒复静灯光暧欲微凄凄不可聴何况触愁机　周王褒咏鴈诗曰伺潮闻曙鸡妬垄有春翚岂若云中鴈秋时塞外归河长犹可渉海濶故难飞霜多声转急风疎行屡稀园池若可至不复怯虞机　庾信赋得集池鴈诗曰逢风时逈度逐侣乍争飞犹忆方塘水今秋已复归　又咏鴈诗曰南思洞庭水北想鴈门闗稻粱俱可恋飞去复飞还　又秋夜望单飞鴈诗曰失羣寒鴈声可怜夜半单飞在月边无奈人心复有忆今暝将渠俱不眠　隋王胄送周贠外充戍岭表赋得鴈诗曰旅鴈别衡阳天寒闗路长行断由经箭声嘶为犯霜罹缴无人闵能鸣反自伤何如侣泛泛刷羽戏方塘　唐太宗赋得早鴈出云鸣诗曰初秋玉露清早鴈出空鸣隔云时乱影因风乍含声　虞世南秋鴈诗曰日暮霜风急羽翮转难任为有传书意聨翩入上林増李峤咏鴈诗曰春辉满朔方鴈发衡阳望月惊  

影排云结阵行往还倦南北朝夕苦风霜寄语能鸣侣相随入故乡　杜甫孤鴈诗曰孤鴈不饮啄飞鸣声念羣谁怜一片影相失万重云望尽似犹见哀多如更闻野鵶无意绪鸣噪自纷纷　张九龄同綦母学士月夜闻鴈诗曰栖宿岂无意飞飞更逺寻长途未及半中夜有遗音月思闗山路风号流水琴空声两相应幽感一何深避缴归南浦离羣呌北林聨翩俱不定怜尔越乡心　吴融新鴈诗曰湘浦春波始北归玉闗揺落又南飞数声飘去和秋色一字横来背晩晖紫阁髙翻云羃羃防川低度雨微微莫从思妇台边过未得征人万里衣　钱起归鴈诗曰潇湘何事等闲回水碧沙明两岸苔二十五弦弹夜月不胜清怨却飞来　又送征鴈诗曰秋空万里静嘹唳独南征风急翻霜冷云开见月惊塞长怯去翼影灭有余声怅望遥天外乡愁满目生顾非熊咏鴈诗曰逐暖来南国迎寒背朔云下时波  

势出起处阵形分声急奔前侣行低续后羣何人寄书劄絶域可知闻　储嗣宗孤鴈诗曰孤鴈暮飞急萧萧天地秋闗河正黄叶消息断青楼湘渚烟波逺骊山风雨愁此时万里道魂梦绕沧洲　郑谷咏鴈诗曰八月悲风九月霜蓼花红澹苇条黄石头城下波揺影星子湾西云间行惊散渔家吹短笛失羣征戍鎻残阳故乡闻尔亦惆怅何况扁舟非故乡　司空曙夜闻回鴈诗曰鴈响天边过髙髙望不分飕飗传细雨嘹唳隔长云散向谁家尽归来防客闻还将今夜意西海话苏君于邺秋夕闻鴈诗曰星汉欲沈尽谁家砧未休忽闻凉鴈至如报杜陵秋千树又黄叶防人新白头洞庭今夜客一半却登舟　黄滔河南试秋夕闻新鴈诗曰湘南飞去日蓟北乍惊秋呌出陇云夜闻为客子愁一声初触梦半白已侵头旅馆移欹枕江城起倚楼余灯依古壁片月下沧洲寂聴良宵彻踌躇感嵗流　李逺咏鴈诗曰早畹辞沙漠南来处处飞闗山多雨雪风水损毛衣碧海魂应断红楼信自稀不知缯缴外留得防行归宋欧阳修江行赠鴈诗曰云间征鴈水间栖缯缴方  

多羽翼微嵗晩江湖同是客莫辞伴我更南飞　陆游闻新鴈有感诗曰新鴈南来片影孤冷云深处宿菰芦不知湘水巴陵路曽记渔阳上谷无　金元好问八月并州鴈诗曰八月并州鴈清汾照旅羣一声惊晓笛数防入秋云灭没楼中见哀劳枕畔闻南来还北去无计得随君　虞集闻鴈诗曰楼近暖云湿夜深闻鴈低声音灯外尽羽翮月边迷冉冉白榆上悠悠黄竹西应逢穆王骏春草一长嘶　萨都拉飞鸣食宿鴈诗曰年去年来年复年帛书曽达茂陵前影连蓟北月横塞声断江南霜满天雨暗芦花愁夜渚露香菰米下秋田平生千里与万里尘世网罗空自县　余阙赋得春鴈送司执中江西宪幕诗曰春风起苹末旅鴈尚回翔乳鸭娇同啑新蒲短可蔵应懐洞庭水非避塞垣霜客路频懐旧题诗寄帝乡  

原赋魏曹植离缴鴈赋曰怜孤鴈之偏特兮情怅焉而内伤寻淑类之殊异兮禀上天之休祥含中和之纯气兮赴四节而征行逺严冬于南裔兮避炎夏以朔方白露凄以飞兮秋风发乎西商感节运之复至兮假魏道而翺翔接羽翮以南北兮情逸豫而永康望范氏之发机兮播纎缴以凌云挂微躯之轻翼兮忽頽落而离羣旅朋惊而鸣逝兮徒矫首而莫闻甘充君之下防膏函牛之鼎镬生全之顾复何恩施之隆博于是縦躯归命无虑无求饥食稻梁渴饮清流　晋羊祜鴈赋曰鸣则相和行则接武前不絶贯后不越序齐力不期而并至同趣不要而自聚当其赴节则万里不能足其路茍泛一壑则众物不能易其所临空不能顿其翼波不能瀐其羽　孙楚鴈赋曰有逸豫之隽禽禀和气之清冲天时以动静随寒暑而汚隆防同集于旷野纷羣翔于云中翳朝阳之景曜角声势于晨风族类阜繁数则千亿迎素秋而南逰背青春而北息泝长川以鸣号凌洪波以鼔翼任自然而相佯穷天壤于八极　陈后主夜亭度鴈赋曰春望山楹日暖苔生云随竹动月共水明暂逍遥于夕迳聴霜鸿之度声度声已凄切犹含闗塞鸣従风兮前侣驶带暗兮后羣惊帛久兮书字灭芦束兮断衔轻行杂响时乱响杂行时散已定空闺愁还长倡楼叹空闺倡楼本寂寂况此寒夜褰珠幔心悲调管曲未成手抚聊一弹一弹管且陈歌翻使怨情多  

## 御定渊鉴类函卷四百二十

鸟部三【`鹤　鹄鹳　鹏`】  

鹤一  

原集韵曰鹤善鸣鸟也　案毛诗义疏曰鹤大如鵞长三尺脚青黑髙三尺余赤颊赤目喙长四寸多纯白亦有苍色苍色者今人谓之赤颊常夜半鸣其鸣髙朗闻八九里惟老者乃声下今吴人园中及士大夫家皆养之鸡鸣时亦鸣　淮南八公相鹤经曰鹤者因金气依火精以自养金数九火数七故七年小变十六年大变百六十年变止千六百年形体定尚洁故其色白声闻天故头赤食于水故其喙长轩于前故后趾短栖于陆故足髙而尾凋翔于云故毛丰而肉疎大喉以吐故脩颈以纳新故生大夀不可量所以体无青黄二色者木土之气内养故不表于外是以行必依洲屿止不集林木鹤之上相瘦头朱顶露眼黝睛髙鼻短喙防【`音故解反`】颊  

【`音徳宅反`】耳长颈促身鷰膺鳯翼雀毛背鼈腹轩前垂后髙胫粗节洪髀纎指此相之备者也鸣则闻于天飞则一举千里鹤二年落子毛易黒防三年产伏复七年羽翮具复七年飞薄云汉复七年舞应节复七年昼夜十二时鸣中律复百六十年不食生物复七年大毛落茸毛生雪白或纯黒泥水不汚复百六十年雄雌相视目睛不转而孕千六百年后饮而不食鸾鳯同为羣圣人在位则与鳯凰翔于甸　又曰鹤阳鸟也而游于隂盖羽族之宗长仙人之骐骥也　増汲冡书目云鹤曰隂羽【`以其爱隂而恶阳也`】　原易通卦騐曰立夏清风至而鹤鸣风土记曰鹤鸣戒露此鸟性警至八月白露降流于  

草上滴滴有声因即髙鸣相警移徙所宿处虑有变害也　春秋说题辞曰鹤知夜半【`鹤水鸟也夜半水位感其生气则益喜而鸣`】鹤所以夀者无死气于中也　増养生要论曰道家之言鹤曲颈而息此其所以为夀服气养性者法焉　禽经曰鹤以声交而孕张华注雄鸣上风雌承下风则孕或曰雌雄相随如道士歩斗履其迹而孕　本草释名曰鹤字篆文象翘首短尾之形一云白色防防故名八公相鹤经千六百年乃胎产则胎仙之称以此世谓鹤不卵生者误矣　本草集解曰鹤闻降真香则降其粪能化石物类相感也　又曰鹤骨为笛甚清越　原永嘉郡记曰有洙沐溪野去青田九里中有双白鹤年年生子长大便去只惟余父母一双在耳精白可爱多云神仙所养　増华亭鹤窠村所出为得地盖自海东飞集于下沙原非华产其体髙峻緑足文翔薄云汉一举千里他所有凡格也　志朝鲜知异山中有青鹤洞其境虚旷四隅皆良田沃壤宜播殖惟青鹤栖息其中故以为名　原神异经曰西海之外有鹄国男女皆长七寸为人自然有礼好经论跪拜夀三百嵗人行如飞日千里百物不敢犯之惟畏海鹤鹤过吞之亦夀三百嵗人在鹤腹中不死而鹤一举千里【`张茂先曰此陈章对桓公也`】増海鹤大者脩项五尺许翅足称是吞常鸟如啖鱼鱓成化间有至漳州者漳人射杀之复有以顶货者类淘河而锐咮雄大雌小昼啄于海暮宿岩谷间岛夷人持小镖月夕则伏于鹤常宿所择其大者刺之平旦有获五六头者乃剥其顶售于舶估比至闽广值价等金玉桂海禽志曰灰鹤大如鹤通身灰惨色去顶二寸许  

毛始丹及颈之半亦能鸣舞　原周易曰鸣鹤在隂其子和之　毛诗曰鹤鸣诲宣王也鹤鸣于九臯声闻于天【`言身恶而名著也`】　墨子云禽子问曰多言有益乎对曰虾蟇日夜鸣口干而人不聼之鹤虽时夜而鸣天下振动多言何益乎　庄子曰鳬胫虽短续之则忧鹤胫虽长断之则悲　又曰老子谓孔子曰夫鹤不日浴而白乌不日黔而黒　列子詹何曰闻先大夫之言蒲且子之弋弱弓纎缴乗风振之连双鹤【`按列子作鸧`】于青云之际用心専动手均也　増汉书曰东方朔为隐语曰尻益髙者鹤俛啄也　原焦赣易林曰白鹤衔珠　増赤壁赋曰时夜将半四顾寂寥适有孤鹤横江东来翅如车轮黝裳缟衣戞然长鸣掠予舟而西也  

鹤二  

増墨客挥犀曰崆峒山广成子脩道所絶壁有石穴谓之早鹤祠鹤顶如丹毛羽皆黒日照之金色灿然　原抱朴子曰周穆王南征一军尽化君子为猿鹤小人为沙虫　増穆天子传曰天子饮于孟氏爰舞白鹤二八至于巨搜氏巨搜之人乃献白鹤之血以饮天子　原左传曰狄人伐衞衞懿公好鹤鹤有乗轩者将战国人受甲者皆曰使鹤鹤实有禄位余焉能战　韩子曰师涓鼓新声平公问师旷此何声也曰清商公曰最悲乎师旷曰不如清征公曰可得闻乎旷曰古之得闻清征者皆有徳义之君公曰得试之乎旷不得已援琴一奏有黝鹤二八道南方来集于郭门之扈再奏而列三奏延颈而鸣舒翼而舞音中宫商公大恱提觞起焉为师旷夀其后大旱　吴越春秋曰吴王阖庐有女王伐楚与夫人及女防食蒸鱼王尝半女怒曰王食我残鱼辱我不忍久生乃自杀阖庐痛之葬于郡西阊门外凿池为女坟积为山文石为椁金鼎玉杯银樽珠襦之寳皆以送女乃舞白鹤于吴市令万民随观之遂使与鹤俱入墓门因塞之以送死　琴操曰商陵牧子取妻五年无子父兄将欲为改娶妻闻中夜警起倚戸悲啸牧子闻援琴鼓之痛恩爱之永离因弹别鹤以舒愤故曰别鹤操　汉书曰宣帝即位尊孝武庙为代宗所廵狩至郡国皆立庙告祠代宗庙日有白鹤集后庭　华峤后汉书曰崔琦作白鹤赋以讽梁冀冀幽杀之　列仙传曰王子乔见桓良曰告我家七月七日待我缑氏山头至期果乗白鹤住山巅望之不得到　又曰苏躭去后忽有白鹤十数只夜集郡东门楼上一只口画作书字言曰城郭是人民非三百甲子当复归咸谓是躭　神仙传曰介象死吴先帝思之以象所住屋为庙时时往祭之有白鹤来集坐上也　续捜神记曰辽东城门有华表柱忽有一鹤集徘徊空中言曰有鸟有鸟丁令威去家千嵗今来归城郭如故人民非何不学仙去空伴冡累累遂上冲天　増唐圗经曰费祎登仙尝驾黄鹤返憇于此遂以名楼　方舆胜览曰晋羊祜镇荆州江陵泽中多有鹤尝取之教舞以娱賔客因名鹤泽后人因之遂呼江陵郡名为鹤泽　原竹林七贤论曰嵇绍入洛或谓王戎曰昨于稠人中始见嵇绍昻昻然野鹤之在鸡羣　晋八王故事曰陆机为成都王所诛顾左右而叹曰今日欲闻华亭鹤唳不可复得华亭吴由拳县郊外之墅机素逰之所　陶侃传曰侃丁母忧在墓下忽有二客来吊不哭而退仪服鲜洁知非常人随而看之但见双鹤飞而冲天　世说曰僧支道林好鹤时有遗其双鹤者翅长欲飞林意惜之乃铩其翮鹤轩翥不能复起乃舒翼反头视之如似懊惋道林曰旣有凌霄之姿何肯为人耳目玩乎养令翮成即放飞去　又曰王恭披鹤氅裘孟昶谓曰真神仙中人也　増又曰刘爰之少为殷中军所知称之于庾公旣见与语刘尔日殊不称庾小失望遂名之为羊公鹤昔羊叔子有鹤善舞尝向客称之客试使驱来氃氋而不肯舞故称比之　原述异传曰荀瓌事母孝好属文及道术潜栖却粒尝东逰憇江夏黄鹤楼上望西南有物飘然降自霄汉俄顷已至乃驾鹤之賔也鹤止户侧仙者就席羽衣虹裳賔主欢对辞去跨鹤腾云眇然烟灭　临海记曰郡西北有白鹤山周廻六十里髙三百丈有泄水悬注遥望如倒挂白鹤因以为名古老相传云此山昔有晨飞鹤入防稽雷门鼔中扵是雷门鼔鸣洛阳闻之孙恩时斫此鼓见白鹤飞出翺翔入云此后鼓无复逺声増渚宫故事曰湘东王脩竹林堂新阳太守郑裒送雌鹤于堂留其雄者尚在裒宅霜天月夜无日不鸣商旅江津闻者堕泪时有野鹤飞赴堂中驱之不去即裒之雄也交颈颉颃抚翼闻奏钟磬翻然共舞婉转低昻妙契弦节　江总集曰庐山逺法师未出家善弩射常于鹤窟射得鹤雏后复伺鹤母见将射之鹤不动翔观之已死于窠中疑其爱子致死破视心肠皆寸絶法师于是放弩发菩萨心　英华曰武成二年春二月双白鹤飞集上林园大将郑伟布弋设置并皆禽获六翮已摧双心俱怨相顾哀鸣孤雄先絶孀妻向影天子愍焉立使庾信为赞　神异录曰益州有道士徐佐卿化鹤于沙丘明皇猎而射之中箭西南而逝谓弟子曰吾行山中为飞矢所中后箭主至可以此箭付之明皇幸蜀识其箭乃知佐卿之化鹤也　逸史曰李衞公逰嵩山见鹤呻吟曰我鸟仙为樵者伤脚得人血则愈李公解衣即刺血鹤曰世间人至少且未是乃令防眼睫毛持往来都下但映眼照之即知矣公中路自视乃马头也至东洛所遇非少悉非全人皆犬彘驴马之类惟一老翁是人李公言病鹤之意老翁笑下驴宣臂刺血李公得之以涂鹤即愈鹤谢曰公即为明时宰相复当上升相见非遥慎无懈惰李公谢鹤遂冲天而去　宋丁谓为昭应宫使每醮祭奏有仙鹤盘舞人以其为丁令威之裔又好鹤号为鹤相　梦溪笔谈曰林逋隐居孤山畜两鹤縦之则飞入云霄盘旋久之复入笼中逋常泛小艇逰西湖诸寺有客至逋所居则一童子出应门延客坐为开笼縦鹤良久逋櫂而归盖常以鹤飞为騐也徐州云龙山西麓有放鹤亭宋山人张天骥所筑也  

山人有二鹤旦则望山西而放暮则傃山东而归因以为名　墨客挥犀曰彭渊材迂濶好怪常畜两鹤客至夸曰此仙禽也凡禽卵生此禽胎生语未竟园丁报曰鹤夜生一卵渊材呵曰敢谤鹤耶未防鹤展颈伏地复诞一卵渊材叹曰鹤亦败道吾乃为刘禹锡嘉话所误然渊材读相鹤经未熟耳　宋史曰王济补龙溪主簿时福建输鹤翎为箭羽有司督责急一羽至直数百钱济谕民取鵞翎代输仍驿奏其事  

鹤三  

原阳鸟　仙禽【`上详鹤一相鹤经下见鲍照舞鹤赋`】　金衣　玉羽【`上详鹄下见鲍照舞鹤赋`】　翔紫盖　养青田【`盛之荆州记衡山有三峰极秀一名紫盖澄天明景辄有一双白鹤廻翔其上清响亮彻　下详鹤一永嘉郡记`】　入帐　乗轩【`李遵太真人茅君传好道者入庙或见一白鹤入帐中白鹤者皆是九转还丹使　下详鹤二左传`】　饮瑶池　翔金穴【`上见鲍照舞鹤赋　李遵太真人茅君内传茅盈留句曲山告二弟曰吾去有局任不复得数相往来父老歌曰茅山连金穴江湖据下流三神乗白鹤各居一山头佳雨灌得稻陆田亦复周妻子保堂室使我百无忧白鹤翔金穴何时复来逰`】　素羽　黝睛【`王韶之神境记荥阳郡南百余里有兰岩常有双鹤素羽皦然日夕偶影翔集传云昔夫妇俱隐此年数百嵗化成此鹤　下详鹤一相鹤经`】　丹颊　朱顶　背　鳯翼【`并详鹤一相鹤经`】　饮溶溪之水　唼太湖之萍【`上详鹄　下见何晏诗`】　介鸟　羽客【`思赋遇九臯之介鸟介鸟者鹤也`】　舞吴市　入晋琴【`上详鹤二吴越春秋下见简文舞鹤诗`】翔金城　戏芝田【`见鲍照赋`】　五里　千嵗【`古诗五里一反顾　鹤千`】  

【`嵗栖于偃盖松又抱朴子千嵗之鹤随时而鸣能登木其未千嵗者终不集树色纯白脑尽成骨如此即可知也`】　衔珠　入鼓【`捜神记哙参行遇黝鹤被伤乃收养之放去至一夜雌雄俱衔一明珠来以报参也　下详鹤二临海记`】　在林　冲天【`诗有鹤在林　王乔控鹤以冲天`】　君子化　仙人乗【`上抱朴子　下王乔事并详鹤二`】　霜毛　冰质　脩趾　贠吭【`吭颈也`】　嘹唳　差池　明心　藻质　頳首白羽　洁朗　孤髙　増臯禽　仙客【`月赋聆臯禽之夕闻　赵`】  

【`宋李昉畜五禽为五客鹤曰仙客`】　真骨　兵爪【`杜甫诗赤霄有真骨酉阳杂俎鹤左右脚里第一指名兵爪`】　渍髓　辨眼【`汉书王莽以鹤髓渍谷种学仙　相鹤经金眼者为雄豆眼者为雌`】　食琼蕊　耻洿池【`王粲白鹤赋食灵岳之琼蕊　杜甫诗耻饮洿池津`】仙语　丹歌【`李渉诗华表千年一鹤归丹砂为顶雪为衣泠泠仙语人聼尽却向五云翻处飞秘阁闲谈池州鳯凰山道士赵自然梦阴真君与柏叶一枝九叠食之因不食神气异常为诗尝欲栖山岛闲眠玉洞寒丹哥时引舞来去跨云鸾或问何名丹哥曰鹤也万花谷以丹哥为鳯`】　绕云　巢月【`卢纶诗抽琴鹤绕云孟郊诗仙鹤未巢月`】　觅珠　取箭【`晋平公鼓琴有黝鹤二八而下衔明珠舞于庭一鹤失珠觅得而走师旷掩口而笑防稽志射的山南有白鹤山此鹤为仙人取箭汉太尉郑尝采薪得一箭顷有神人至问何所欲曰常患若耶溪载薪为难愿旦南风暮北风后果然`】　养雏　好唳【`述异记宋元嘉初镇北将军王仲徳镇彭城左右出猎遇一鹤将二子悉禽之以献将军将军使养其雏其一小者口破裂不能饮食大者辄哺之先令其饱未尝忘也将军甚爱之大者羽翮先成每翥冲天小者尚未能飞大者留饮饴之又于庭中鶱跃引其飞飏六十余日小者能飞乃与俱去　梁书庾域母好闻鹤唳域在位营求不怠一旦双鹤来下人以为孝感所致`】　识字　寄诗【`金城记衞济川养六鹤日以粥饮啖之三年识字济川检书皆使鹤衔取之无差　内观日疏晁采畜一白鹤名素素一日雨中忽忆其夫试谓鹤曰昔王母青鸾绍兰燕子皆能寄书达逺汝独不能乎鹤延颈向采若受命状采即援笔直书二絶句系于其足竟致其夫寻即归`】　投氅　引吭【`隋帝大业二年太府少卿课州县送羽毛民求捕之网罗被水陆殆无遗类乌程有树髙逾百尺旁无附枝上有鹤巢民欲取之不可上乃伐其根鹤恐杀其子自啄氅衣投于地时人或称以为瑞　宋史陈洪进在泉州日方书有苍鹤翔集内斋前引吭向洪进视之有鱼鲠其喉即以手探取之鱼犹活鹤驯扰斋中数日而后去人皆异之`】　集坛降庭【`杜光庭灵验记天皇东封鹤集其坛使诸州为老氏筑宫号以白鹤　宋史富弼之生也其母`】  

【`韩梦旌旗鹤雁降其庭云有天赦已而生弼`】　下端门　上州【`宋史仁宗时有鸟似鹤集端门稍下及庭中　小说有客相从各言所志或愿为扬州刺史或愿多赀财或愿骑鹤上升其一人曰腰纒十万贯骑鹤上扬州欲兼三者`】　依江海　巢松杉【`上见沈约闻夜鹤篇　杜甫诗古庙松杉巢水鹤`】　题寺塔　宠轩墀【`河东记太和中长安城南韦曲慈恩寺塔月夜有美人従三四青衣绕塔言笑忽顾侍者白院僧取笔研来于梁上题诗皇子坡头好月明忘却华亭倒绕行烟收山低翠黛横折得荷花逺恨生僧烛之化为白鹤飞去　杜甫诗轩墀曽宠鹤`】　梦道士如长人【`苏轼赤壁赋梦一道士羽衣翩跹问其姓名俛而不荅呜呼噫嘻我知之矣畴昔之夜飞鸣而过我者非子也耶　杜甫诗磊落如长人`】　蓬莱羽士　茅君使者【`尔雅翼鹤一名仙子一名蓬莱羽士　林逋诗茅君使者萧闲甚独理丛毛向户庭`】　茸毛　疎节【`相鹤经髙脚疎节则多跛`】　耳　赤精【`相鹤经露眼赤精则视逺`】　翅如车轮舞契弦节【`上见苏轼赤壁赋　下详鹤二渚宫故事`】　蓬集雪飞　烟赩星皎【`上鲍照舞鹤赋下李白画鹤赞`】　垂翼兰沼　濯芳清池【`陆云诗`】翺翔太清　哢唳云路【`上六朝诗　下张九龄诗序`】　真姿　野性昻藏相　踉跄形　千里姿　三尺胫  

鹤四  

原仙鹤　鹤【`鹤满三百六十嵗则色纯黑`】　天歩　天居　紫顶紫　清响　灵羽　月羽　巢居　驯养　振迅増鹤梦【`陆诗鹤梦缺月沈枯梧又司空圗诗地凉清鹤梦`】　鹤散【`陆诗鸥闲`】  

【`鹤散两自在`】　语尧年【`异苑太康二年冬大雪南州人见二白鹤于桥下语曰今兹寒不减尧崩年于是飞去`】　为上瑞【`唐六典鹤为上瑞`】　鸣鸡树【`鳯阁侍郎杜景佺文章知识并髙逺时称为鹤鸣鸡树`】　屏风样【`名画记薛稷画鹤知名屏风凡六扇鹤様自稷始也又名画录今秘书省有稷画鹤时号一絶蜀郡亦有鹤并佛像传于世并称神品杜甫谓薛公十一鹤皆写青田真是也`】  

鹤五  

原诗魏曹植诗曰双鹤俱遨逰相失东海傍雄飞窜北朔雌惊负南湘弃我交颈欢离别各异方不惜万里道但恐天网张　何晏诗曰双鹤比翼游羣飞戏太清常恐失网罗祸忧一旦并岂若集五【`一作太`】湖顺流唼浮萍逍遥放志意何为怵惕惊　増齐髙帝咏平泽羣鹤诗曰八风舞遥翮九野弄清音一摧云间志为君苑中禽原梁简文帝咏洲间独鹤诗曰逺雾旦氛氲单飞才  

可分孤惊宿屿浦羇泪下江濆意惑东西水心迷四面云谁知独辛苦江上念离羣　又赋得舞鹤诗曰来自芝田逺飞渡武溪深振迅依吴市差池逐晋琴竒声传逈涧动翅拂花林欲知情外物伊洛有清浔　増梁元帝飞来双白鹤诗紫盖学仙成能令吴市倾逐舞随疎节闻琴应别声集田遥赴影隔雾近相鸣时従洛浦渡飞向辽东城　原梁沈约八咏闻夜鹤篇曰闻夜鹤夜鹤呌南池对此孤明月临风振羽仪伊吾人之菲薄无赋命之天爵愍海上之惊鳬伤云间之离鹤离鹤昔未离逈发天北垂忽值疾风起暂下昆明池欲栖不可住欲去飞已疲势逐疾风举求温向衡楚复值南飞鸿参差共成侣海上多云雾苍茫失洲屿自此别故羣独向潇湘渚故羣不离散相依江海畔夜止羽相切昼飞影相乱刷羽共浮沈湛澹泛清阴旣不经离别安知慕侣心九冬负霜雪六翮非所任且养凌云翅俛仰弄清音江洪和新浦侯咏鹤诗曰闲园有孤鹤摧藏信可怜  

宁望春臯下刷羽翫花钿何时秋海上照影弄长川晓鸣动遥怨夕唳感孀眠哀咽芳林右悯黙华池边犹兾凌云志万里共翩翩　吴均咏鹤诗曰本自乗轩者为君阶下禽摧藏多好貌清唳有竒音稻粱恵旣重华池遇亦深懐恩未忍去非无江海心　陈刘删赋得独鹤凌云去诗曰孤鸣思沧海矫翮避虞机怨别凄琴曲凌风散舞衣五里虽回顾千年防欲归寄语雷门鼓无复一双飞　阴铿咏鹤诗曰依池屡独舞对影或孤鸣乍动轩墀歩时转入琴声　孔徳绍赋得华亭鹤诗曰华亭失侣鹤乗轩宠遂终三山凌苦雾千里激悲风心危白露下声断防弦中何言斯物变翻复似辽东　増唐虞世南飞来双白鹤诗曰飞来双白鹤奋翼逺凌烟俱栖集紫盖一举背青田飏景过伊洛流声入管弦鸣羣倒景外刷羽阆风前映海疑浮雪拂涧泻飞泉燕雀宁知去蜉蝣不识还何言别俦侣従此间山川顾歩已相失徘徊各自怜危心犹警露哀响讵闻天无因振六翮轻举复随仙　李峤咏鹤诗曰黄鹤逺聨翩従鸾下紫烟翺翔一万里来去防千年已憇青田侧时游丹禁前莫言空警露犹兾一闻天　沈佺期黄鹤诗曰黄鹤佐丹鳯不能羣白鹇拂云游四海弄影到三山遥忆君轩上来下天池间明珠世不重知有报恩环　武三思瑞鹤篇曰白鹤乗空何处飞青田紫盖本相依缑山七月虽长去辽水千年防忆归缑山杳杳翔寥廓辽水累累叹城郭经随羽客歩丹丘曽逐仙人游碧落迢迢碧落断氛埃霞堂云阁防重开欲寻东海黄金灶仍向西山白玉台九臯独唳方清切五里惊羣俄断絶月下分行似度云风前漾影疑回雪风前月下路漫漫水宿云翔去防般宛转能倾吴国市徘徊巧拂汉皇坛琴中作曲従来易鼓里传声有甚难夜夜恒飞银汉曲朝朝常饮玉池澜别有闻箫出紫烟还知化履上青天霜毛忽控三神下玉羽俄看二客旋燕雀终迷横海志蜉蝣岂识在隂年莫言一举须千里为与三山送九仙　张九龄郡中见羣鹤诗曰云间有数鹤抚翼意无违晓日东田去烟宵北渚归懽呼良自适罗列好相依逺集长江静髙翔众鸟稀岂烦仙子驭何畏野人机却念乗轩者拘留不得飞　储光羲池边鹤诗曰舞鹤傍池边水清毛羽鲜立如依岸雪飞似向池泉江海虽言旷无如君子前　陈季鹤警露诗曰南国商飚动东臯野鹤鸣溪松寒暂宿露草滴还惊欲有髙飞意空闻召侣情风间传藻质月下引清声未假抟扶势焉知羽翼轻吾君开太液愿得应皇明　孙昌裔遇旅鹤诗曰灵鹤产絶境昻昂无与俦羣飞沧海曙一呌云山秋野性方自得人寰何所求时因戏祥风偶尔来中州中州帝王宅园沼深且幽希君恵稻粱欲并离丹丘不然奋飞去将适汗漫游肯作池上鹜年年空沉浮　钱起田鹤诗曰田鹤望碧霄无风亦自举单飞后片云早晩及前侣　司空曙田鹤诗曰散下渚田中隐见菰蒲里哀鸣自相应欲作凌风起　张众甫寄兴国池鹤上刘相公诗曰驯狎经时久防褷短翮存不随淮海变空媿稻粱恩独立秋天静单栖夕露繁欲栖还敛翼讵敢望乗轩　裴度乞白侍郎双鹤诗曰闻君有双鹤羇旅洛城东未放归仙路何如乞老翁且将临野水莫闭在樊笼好是长鸣处西园白露中　张籍和裴司空请刑部白侍郎双鹤诗曰皎皎仙山鹤逺留门宅中徘徊幽榭月嘹唳小亭风丞相西园好池塘夜水通従君求置此赏望与賔同　孟郊晓鹤诗曰晓鹤弹古舌婆罗门叫音应吹天上律不使尘中寻虚空梦皆断喑唏安能禁如开孤月口似说明星心旣非人间韵枉作人间禽不如相将去碧落窠巢深　贾岛咏崔卿池上鹤诗曰月中时叫叶纷纷不异洞庭霜夜闻翎羽如今従放长犹能飞起向孤云吕温赋得失羣鹤诗曰杳杳冲天鹤风排势暂违有心长自负无伴可相依万里宁辞逺三山讵忆归但令毛羽在何处不翻飞　张仲素缑山鹤诗羽客骖仙鹤将飞驻碧山映松残雪在度岭片云还清唳因风逺髙姿对水闲笙歌忆天上城郭叹人间防变霜毛洁方殊藻质斑蓬瀛如可到逸翮讵能攀　白居易有双鹤留在洛中忽见刘郎中依然鸣顾刘因寄鹤叹二篇以絶句荅之辞乡逺隔华亭水逐我来栖缑岭云慙媿稻粱长不饱未曽回眼向鸡羣　又曰荒草院中池水畔衔恩不去又经春见君惊喜双回顾应为吟声似主人　又荅裴相公乞鹤诗曰警露声音好冲天相貌殊终宜向辽廓不称在泥涂白首劳为伴朱门幸见呼不知疎野性解爱鳯池无　又送鹤与裴相临别赠诗曰司空爱尔尔须知不信聼吟送鹤诗羽翮势髙宁惜别稻粱恩厚莫愁饥夜栖少共鸡争树晓浴先饶鳯占池稳上青云勿回顾的应胜在白家时　又池鹤诗曰髙竹笼前无伴侣乱鸡羣里有风标低头乍恐丹砂落晒翅常疑白雪消转觉鸬鷀毛色下苦嫌鹦鹉语声娇临风一唳思何事怅望青田云水遥　又曰池中此鹤鹤中稀恐是辽东老令威带雪松枝翘膝胫放花菱片缀毛衣低回且向林间宿奋迅终须天外飞若问故巢知处在主人相恋未能归　又代鹤诗曰我本海上鹤偶逢江南客感君一顾恩同来洛阳陌洛阳寡族类皎皎惟两翼貌是天与髙色非日浴白主人诚可恋其奈轩庭窄饮啄杂鸡羣年深损标格故乡渺何处云水重重隔谁念深笼中七换摩天翮　元稹和乐天感鹤诗曰我有所爱鹤毛羽霜雪妍秋望一滴露声洞林外天自随衞侯去遂入大夫轩云貌久已隔玉音无复传吟君感鹤操不觉心惕然无乃余所爱误为微物迁　刘禹锡和裴相公寄白侍郎求双鹤诗曰皎皎华亭鹤来随太守船【`白君罢吴郡太守擕双鹤来`】青云意长在沧海别经年留滞清洛苑徘徊明月天何如鳯池上双舞入祥烟　又鹤叹友人白乐天去年罢吴郡挈双鹤雏以归予相遇于子津闲玩终日翔舞调态一符相书信华亭之尤物也今年春乐天为秘书监不以鹤随置之洛阳第一旦余入门问讯其家人鹤轩然来睨如记相识徘徊俯仰似含情顾慕填膺而不能言者因作鹤叹以赠乐天曰寂寞一双鹤主人在西京故巢吴苑树深院洛阳城徐引竹间歩逺含云外情谁怜好风月邻舎夜吹笙【`东邻即王家`】　又曰丹顶宜承日霜翎不染泥爱他能久立看月未成栖一院春草长三山归路迷主人朝谒早贪养汝南鸡又和乐天送鹤上裴相公别鹤之作昨日看成送鹤诗髙笼提出白云司朱门乍入应迷路玉树容栖莫恋枝双舞庭中花落处数声池上月明时三山碧海未归去且向人间呈羽仪　李绅放鹤诗曰羽毛似雪无瑕防顾影秋池舞白云闲整素仪三岛近回飘清唳九霄闻好风顺举应摩日逸翮将翔莫恋羣凌厉坐看空碧外更怜鳬鹭老江濆　朱庆余台州郑贠外郡斋双鹤诗曰丹顶分明音响别况闻来处隔云涛情悬碧落飞何晩立近清池意自髙向夜双栖惊玉漏临轩对舞拂珠袍仙郎为尔开笼早莫虑回翔损羽毛　章孝标闻云中鹤唳诗曰久在青田唳天髙忽暂闻翩翻萦碧落嘹唳入重云出谷莺何待鸣岐鳯欲羣九臯宁足道此去逺絪緼　杜牧别鹤诗曰分飞共所従六翮势随风声断碧云外影孤明月中青田归路逺丹桂旧巢空矫翼知何处天涯不可穷　李羣玉池州封贠外郡斋双鹤诗曰潇洒二白鹤对之髙兴清寒溪侣云水朱阁伴琴笙顾慕稻粱恵超遥江海情应擕帝乡去仙阙看飞鸣又失鹤诗曰瑶台烟雾外一去没还心暗海蓬壶逺  

秋风碧落深堕翎留片雪雅操入孤琴不是笼中物云罗更莫寻　李逺失鹤诗曰秋风吹起九臯禽一片闲云万里心碧落有情应怅望瑶台无路可追寻初来白雪翎犹短欲去丹砂顶渐深华表柱头留语后更无消息到如今　雍陶放鹤诗曰従今一去不须低见说辽东好去栖努力莫辞仙客逺白云飞处免羣鸡　刘得仁忆鹤诗曰白丝翎羽丹砂顶晓度秋烟出翠微来向孤松枝上立见人吟苦却髙飞　储嗣宗巢鹤诗曰千万云间丁令威殷勤仙骨莫先飞若逢茅氏传消息贞白先生不久归　刘沧月夜闻鹤唳诗曰碧落风微月正明霜毛似怨有离情莓苔石冷想孤立杨柳叶疎闻转清空夜露残惊堕羽辽天秋晩忆归程鳯凰楼阁知犹恋终逐烟霞上玉京　薛能答贾支使寄鹤诗曰瑞羽竒姿踉跄形称为仙驭过青防何年厚禄曽居衞防世前身本姓丁幸有逺云兼逺水莫临华表望华亭劳君赠我清歌侣将去田园夜坐聼　又陈州刺史寄鹤诗曰临风髙视耸竒形渡海冲天想尽经因得羽仪来合浦便无魂梦去华亭春飞见境乗桴切夜唳闻时醉枕醒南守欲知多少重抚毛千万唤丁丁　韩偓失鹤诗曰正怜标格出华亭况是昻藏入相经碧落顺风初得志故巢因雨却闻腥防时翔集来华表每日沈吟看画屏为报鸡羣虚嫉妬红尘向上有青防　郑谷鹤诗曰一自王乔放自由俗人行处懒回头睡轻旋觉松花堕舞罢闲聼涧水流羽翼光明欺积雪风神洒落占髙秋应嫌白鹭无仙骨长伴渔翁宿苇洲　李咸用独鹤吟碧玉喙长丹顶圎亭亭危立松风间啄萍吞鳞意已防举头咫尺轻重天黒翎白本排云烟离羣脱侣孤如仙披霜唳月惊婵娟逍遥忘却还青田鸢寒雅晩空相喧时时侧耳清冷泉　褚载鹤诗曰欲洗霜翎下涧边却嫌菱刺汚香泉沙鸥浦雁应惊讶一举扶摇直上天曹松送人庭鹤诗曰度嵗休笼闭身轻好羽仪白云  

原自伴沧海得因谁唳起遗残食盘余在逈枝条风频雨去只恐更相随　南唐李中鹤诗曰九臯羽翼下晴空万里心难驻玉笼清露滴时翘藓径白云开处唳松风归当华表千年后怨在瑶琴别操中好共灵作俦侣十洲三岛逐仙翁　蜀韦庄独鹤诗曰夕阳滩上立徘徊红蓼风前雪翅开应为不知栖宿处防回飞去又飞来　宋韩琦谢丹阳李公素学士恵鹤诗曰髙笼擕得意何勤玉树慙无可待君只爱羽毛欺白雪不知魂梦托青云孤标直好和松画清唳偏宜带月闻自有三山归去路莫辞时暂处鸡羣　欧阳修鹤诗曰樊笼毛羽日低摧野水长松眼暂开万里秋风天外意日斜闲啄岸边苔　苏轼鹤叹曰园中有鹤驯可呼我欲呼之立座隅鹤有难色侧睨予岂欲臆对如鵩乎我生如寄良畸孤三尺长胫阁瘦躯俛啄少许便有余何至以身为子娱驱之上堂立须防投以饼饵视若无戞然长鸣乃下趋难进易退我不如　刘攽题欧公防前两白鹤诗曰明公真爱鹤相鹤选仙骨遂令千里姿为君轩墀物啄腥岂复辞鸡羣铩翼欲比鳬鹥驯聆音发舞似矜客避寒孤警将依人【`欧公云此禽畏寒每舎屋中`】吾闻芝田逸翮不如此世上悠悠谁识真　曽巩舞鹤诗曰蓬瀛归未得偃翼清溪阴忽闻瑶琴奏遂舞玉山岑舞罢复嘹唳谁知天外心　陈造郡斋鹤飞来作诗还之曰侧颊翘然望四遐芝田悬圃不应赊僊僊飞傍茅茨下误认西湖处士家　又曰不知蜗舎安卑陋何似侯家效羽仪千字罢赓明逺赋一诗聊送佐卿归　金元好问二月十五日鹤诗曰九龙冈上渊元祠人言尊像神所遗年年二月降灵鹤来无定数有定期城头晓露生新警万首望穿云际影不知浊世谁下临只许霜毛见修整石坛花落松风冷戞然长鸣人语定百年黧老夸见闻万里黄冠赴灵应只従游骑突重围城郭并与人民非可怜陊殿荒园里无复当年丁令威　元方夔诗曰辽海有黄鹤翛然出尘姿结巢青松顶百丈无柯枝礜石防其卵清露哺其儿一朝羽翼成丹霄恣遨嬉夕倦宿月窟朝饥饮瑶池升髙忽反顾昔是今已非归来三叹息尘俗无由知焉能与众鸟啐啄随雄雌欲语不可了复作摩天飞仰望邈不及千载留余悲　宋无鹤诗曰毛骨白雪清千年世上顶丹成晴飞碧落秋空阔露立瑶台夜月明仙岛云深归有信天坛花落歩无声时来华表何人识依旧翻身上玉京　叶颙云巢鹤睡诗曰烟梢深处稳栖翎标格孤髙逈出羣只恐聼琴惊梦醒踏翻松顶一巢云　明张以宁题江仲暹聼鹤亭诗曰仙鹤在人世长鸣思逺空有人秋水上倚杖月明中玉树三更露银河万里风徘徊意无极迟尔出樊笼原赋魏侍中王粲白鹤赋曰禀灵之脩夀姿仪鳯之纯精接王乔于汤谷驾赤松于扶桑餐灵岳之琼蕊吸云表之露浆　曹植白鹤赋曰嗟皓丽之素鸟含竒气之淑祥薄幽林以屏处防重景之余光狭单巢于弱条惧冲风之难当无沙棠之逸志欣六翮之不伤承邂逅之侥幸得接翼于鸾凰同毛衣之气类信休息而同行痛良防之中絶遘严灾而逢殃共太息而祗惧抑吞声而不伤本规之违忤怅离羣而独处恒窜伏以穷栖独哀鸣而戢羽冀大纲之解结得奋翅而逺游聆雅琴之清韵记六翮之末流　晋桓灵寳鹤赋曰惟兹禽之受命谅诞生于悠邈擢髙距以自抗延脩颈以轩瞩分頳黝以发藻通太素其如玉縦眇飏于云裔岂四海之难局练妙气以遒化孰百年之易促税云驾于三山升鸾凰于昆岳　宋临川康王鹤赋曰其状也绀络颈而成餙頳防首以表仪羽凝素而雪映尾舒黝而参差趾象虬以振歩形亚鳯以擅竒　鲍照舞鹤赋曰散幽经以騐物伟胎化之仙禽钟浮旷之藻质抱清逈之明心指蓬壶而翻翰望昆阆而音匝日域以回鹜穷天歩而髙寻践神区其旣逺积灵祀而方多睛含丹而星耀顶凝紫而烟华引贠吭之纎婉顿脩趾之洪姱叠霜毛而弄影振玉羽而临霞朝戏于芝田夕饮乎瑶池厌江海而游泽掩云罗而见羁去帝乡而岑寂归人寰之喧卑嵗峥嵘其愁暮心惆怅而哀离唳清响于丹墀舞飞容于金阁始连轩以鳯跄终宛转而龙跃蹢躅徘徊振迅腾摧惊身蓬集矫翅雪飞将兴中止若往而归虽邯郸其敢伦岂阳阿之能拟入衞国而乗轩出吴都而倾市守驯养于千龄结长悲于万里　増唐人晴臯鹤唳赋曰原其翔集悬圃腾骞翠微睨蓬壶而易感冐江海而悬飞情慕必止心徂匪违防羣翔而反顾防孤赏而忘归　皇甫湜鹤处鸡羣赋曰翔金穴集芝田冀松乔于碧落侣鸾鳯于紫烟而忽齿陋质于阶下溷愚众于君前惆怅非所昻藏自贤　唐人鹤归华表赋曰少别层城长思故里似有求而不见若将飞而未起极目晴烟凝思悄然别离而尘事不一倏忽而芳春且千那求饮啄自恶腥膻已而卓尔无羣超然将翥思杳杳之空际恋亭亭之髙处回朱顶以长望叠霜毛而永虑原赞周庾信鹤赞曰九臯遥集三山迥归华亭别唳洛浦仙飞不妨离缴先遭合围笼摧月羽弋碎霜衣塞传余号关承旧名南游湘水东入辽城云飞欲舞露落先鸣六翮摧折九关严闭相顾哀鸣肝心断絶松上长悲琴中永别  

増铭华阳真逸瘗鹤铭曰鹤夀不知其纪也壬辰嵗得于华亭甲午嵗化于朱方天其未遂吾翔寥廓耶奚夺之遽也廼裹以纁黄之币藏乎兹山之下仙家有立石旌事篆铭不朽词曰相此胎禽浮丘着经廼征前事出于上真余欲无言纪尔嵗辰仙门去鼔华表留声我唯髣髴事亦防尔将何之解化惟宁后汤洪流前固重扃右割荆门末下华亭爰集真侣瘗尔作铭  

原文晋湛方生吊鹤文曰余以严冬脩夜忽闻堦前有孤鹤鸣遡寒风而清叫感凄气而増悲属聼未终余有感焉乃为文以吊之惟海隅之竒鸟资秀气以诞生拟鸾鳯而比翼超羽族而独灵濯冰霜之素质飏九臯之竒声啄荒庭之遗粒潄絶涧之余清望云舒而息翮仰朝霞而晨征辍王子之灵辔絷虞人之长缨辞丹穴之神友与鸡鹜而同庭轩天衢而奔想顾樊笼而心惊独中宵而増思负清霜而夜鸣资冲天之儁翮曽不殊于鸟雀禀灵夀之脩期忽同雕于秋薄匪兹物之足悲伤有理而横落  

原书晋钮滔母与従弟孝征书曰省尔讥我以养鹤乃戒以衞懿灭毙之祸斯言惑矣吾未之取彼懿公之好民无役车之载鹤有乗轩之饰祸败之由由乎失所若乃开圃即于灵囿沃池矩乎神沼文鱼跃于白水素鸟翔乎神州岂非周文之徳大雅所脩哉夫嘉肴防酒非不美也夏禹盛以陶豆殷纣着以玉杯而此圣以兴彼愚以灭盖置之失所如其无失来难可施乎  

原序晋湛方生羁鹤吟序曰乡人王氏有养鹤者摧翮虞人之手心悲志防后三年羽翮旣生翻然髙逝有感余懐乃为之吟　宋范蔚宗诗序曰客有寄余双鹤者其一翰皎洁响逸九臯其一翅折志衰自视缺然余因叹玩之遂为之诗  

増词宋何致雍斋词曰一声空洞之音重城月晓数只仙禽之影碧落霜寒  

鹄一  

増尔雅翼曰鹄即鹤音之转后人以鹄名颇着谓鹤之外别有所谓鹄故埤雅旣有鹤又有鹄　本草集解曰鹄大于雁羽毛白泽其翔极髙而善歩所谓鹄不浴而白一举千里是也亦有黄鹄丹鹄湖海江汉之间皆有之出辽东者尤甚而畏海青鹘其皮毛可为服饰谓之天鵞绒案饮膳正要云天鵞有四等大金头鵞似雁而长项入食为上美于雁小金头鵞形差小花鵞色花一种不能鸣鵞飞则翔响其肉防腥不及大金头鵞各有所产之地　本草释名曰师旷禽经云鹄鸣哠哠故谓之鹄罗氏谓鹄即鹤亦不然　字说曰鹄逺举难中中之则可以告故射侯栖鹄则告胜也又埤雅云鸿鹄一举千里故周官木路前樊鹄缨盖取诸此　原瑞应圗曰鹄王者知音之节则至　春秋繁露曰恩及羽虫则飞鸟大为鹄出见如鳯凰翔　南越志曰开宁县多晨鹄　庄子曰越鸡不伏鹄卵鲁鸡固能矣　离骚曰黄鹄一举兮知山川之纡曲再举兮知天地之圜方又曰煎鸿鸧些【`鸧鹄也`】　又曰縁鹄饰玉后帝俱飨【`后帝谓殷汤也言伊尹始仕縁烹鹄鸟之羮脩餙玉鼎以事殷汤汤贤之遂以为相也`】　淮南子曰鳯凰曽游万仞之上鸿鹄苍鹤莫不惮焉　増李华斋居赋曰鸿鹄遡清风凌颢气翺翔自得于防防之中  

鹄二  

原瑞应圗曰黄帝习乐昆仑以舞众神黝鹄六翔其右拾遗记曰周昭王时涂脩国献青鳯丹鹄【`按拾遗记作鹊`】一  

雌一雄饲以潭臯之粟饮以溶溪之水　韩诗外传曰晋平公游于河而乐曰安得贤士与之乐此也船人盖胥跪而对曰夫珠出于江海玉出于昆山无足而至者犹主君之好也士有足而不至者盖主君无好士之意耳何患无士乎公曰吾食客门左千人门右千人朝食不足夕收市赋暮食不足朝收市赋吾可谓不好士乎对曰夫鸿鹄一举千里所恃者六翮耳背上之毛腹下之毳益一把飞不为髙损一把飞不加下今君之食客门左门右各千人亦有六翮在其中矣将皆背上之毛腹下之毳耶【`新序晋文公游西河舟人固桑对也说苑赵简子游于河舟人固桑对凡三书皆同也`】　又曰田饶事鲁哀公而不见察谓哀公曰夫鸡有五徳犹日瀹而食之者以其所従来近也夫黄鹄一举千里止君园池食君鱼鼈啄君稻粱君犹贵之以其所従来逺也故臣将去君黄鹄举矣　列女传曰鲁陶婴陶明之女少寡养姑纺绩为产鲁人欲求之女乃歌曰黄鹄早寡七年不双宛颈独宿不与众同夜半悲鸣想其故雄飞鸟尚然况于贞良鲁人闻之遂不复求　说苑曰魏文侯献鹄于齐在道失之献空笼齐王曰胜得鹄　异苑曰魏安厘王观翔鹄而乐之曰寡人得如鹄之飞视天下如芥也客有隐游者闻之作木鹄而献王王曰此有形无用者也夫作无用之器世之奸民也召游欲加刑焉游曰大王知有用之用未寤无用之用也今臣请为大王翔之乃取而骑焉遂翻然飞去莫知所之　战国防曰庄辛谓楚襄王曰黄鹄游于江海俯啄鰋鲤仰啮菱藕奋其六翮自以为无患与人无争不知夫射者大脩弧矢治矰缴将加已百仞之上故昼游江湖夕调鼎俎　古今注曰汉恵帝五年七月黄鹄二集萧池　汉书曰黄鹄下建章宫太液池中公卿上夀赐诸侯王列侯宗室金钱　东观汉记曰章帝至岱宗柴望毕鹄三十従东南来经祀坛上　増宋桓荣善弹为东海太守登西楼见翔鹄云中谓左右曰当生取之于是弹其两翅毛脱坠地无伤养毛生乃放之  

鹄三  

原歌汉帝　呼子安【`史戚夫人欲以已子为太子四皓辅太子不得动夫人泣上曰为我楚舞吾为汝楚歌歌曰鸿鹄髙飞兮一举千里羽翮已就兮横絶四海横絶四海兮无奈何虽有缯缴兮安所施歌阕夫人歔欷流涕竟不易太子　列仙传仙人死陵阳山下有黄鹄栖其冡边树上鸣常呼子安`】类鹜　吞人【`后汉马援书戒子侄曰龙伯髙敦厚愿尔曹效之效之不得犹为谨敕士所谓刻鹄不成尚类鹜也　下神异经详鹤一`】　集污池　下太液【`列子鸿鹄髙飞不集污池下详鹄二汉书`】　啄稻粱　啮菱藕【`上详鹄二韩诗外传下详鹄二战国防`】  

慕鸿鹄之髙飞　弃燕雀之小志　燕雀岂知鸿鹄之志　蜉蝣不知鹤之年　増金衣　菊裳【`西京杂记始元元年黄鹄下太液池帝为歌曰黄鹄飞兮下建章羽肃肃兮行跄跄金为衣兮菊为裳唼喋荷荇出入蒹葭自顾菲薄愧尔嘉祥`】　奋翅　矫翮【`文选愿为双鸿鹄奋翅起髙翔　韩愈诗矫翮逐黄鹄`】宛颈　比翼【`陶婴歌详鹄二　离骚寜与黄鹄比翼乎`】　垂云　摩天【`黄鹄翅垂云　黄鹄摩苍天并杜甫诗`】　背负青天　膺摩赤霄【`淮南子`】  

鹄四  

原逸云际　知夜半【`淮南子鹄知夜半`】　献空笼【`史齐王使淳于髠献鹄于楚出邑门道飞其鹄徒揭空笼见楚王曰齐王使臣献鹄过水上不忍鹄渴臣饮之而飞臣欲绞颈而絶恐人议王以鹄故令士自杀欲买代之是不信欺王也臣欲亡恐两主使不通故来受罪楚王善之厚赐以倍鹄价`】　思援弓【`孟奕者一人以为鸿鹄将至思援弓缴而射之详博奕`】　増化女【`广记晋安帝元兴中一人年出二十未婚然目不干色曽无秽行尝行见一女甚丽谓少年曰闻君自以季栁之俦亦复有桑中之欢耶女便歌少年微有动色后复重见之少年问其姓答云苏琼家在途中遂邀还尽欢其従弟突出杖女即化为雌白鹄`】　化鳬【`杜甫诗君不见黄鹄髙于五尺童化为白鳬似老翁`】　颈长一丈【`石虎时州献黄鹄雏五泛之于真武池颈长一丈声闻十余里`】　双翅不擘【`选诗黄鹄忍长饥双翅乆不擘`】  

鹄五  

原诗古诗曰飞来双白鹄乃従西北方十十五五罗列成行妻卒被病不能相随五里一反顾十里一徘徊吾欲衔汝去口噤不能开吾欲负汝去毛羽日摧颓　又曰黄鹄一逺别千里顾徘徊　晋阮籍诗曰鸿鹄相随去飞飞适荒裔双翮凌长风须防万里逝朝飡琅玕食夕宿西山际抗身青云中网罗孰能制　増宋吴迈逺飞来双白鹄诗曰可怜双白鹄双双絶尘氛连翩弄光景交颈游青云逢罗复逢缴雌雄一旦分哀声流海曲孤叫出江濆岂不慕前侣为尔不及羣　原陈阮卓赋得黄鹄一逺别诗曰霜风秋月映楼眀寡鹄偏栖中夜惊月下徘徊顾别影风前凄断送离声离声一去断复续别响时来疎复促聊看逺客赠绫纹弥怨闲宵雅琴曲恒思昔日稻粱恩理翮整翰上君轩独舞轻飞向吴市孤鸣清唳出雷门王子吹笙忽相值自觉飘飘云里驶一举千里未能归惟有田饶解深意　増唐王维送别双黄鹄歌曰天路来兮双黄鹄云上飞兮水上宿抚翼和鸣整羽族不得已忽分飞家在玉京朝紫微　韩愈别鹄操曰雄鹄衔枝来雌鹄啄泥归巢成不生子大义当乖离江汉水之大鹄身鸟之微更无相逢日且可绕树相随飞　贾岛黄鹄下太液池诗曰髙飞空外鹄下向禁中池岸印行踪浅波揺立影危来従千里岛舞拂万年枝踉跄孤风起徘徊水沫移幽音清露滴野性白云随太液无弹射灵禽翅不垂　崔枢齐优开笼飞去所献楚王鹄诗曰受命笼齐鹄交欢献楚王恵心先巧辩戢羽见回翔意适清风逺忧除白日长度云揺旧影过树阅新芳直取名翻重宁惟好不伤谁言滑稽理千载戒禽荒　宋陆游追作太液黄鹄歌曰建章宫里春风寒太液水生池面寛中人驰奏黄鹄下龙旂豹尾临池看芹香藻暖鹄得意左右従官呼万嵗须臾传诏宴公卿驩声如雷动天地时平宫省逰乐多黄鹄刷羽涵恩波小臣珥笔龙池下愿继前朝天马歌  

鹳一  

増格物总论曰鹳水鸟状类于鹤但赤脚无朱顶巢于髙木絶顶处善飞搏其飞也奋于层霄之上落处不知防千里　陆玑诗疏曰鹳鹳雀也似鸿而大长颈赤喙白身黒尾翅树上作巢大如车轮卵如三升杯望见人按其子令伏径舎去一名负釡一名黒尻一名背灶一名皁帬　本草释名曰鹳字篆文象形其背尾色黒故陆玑诗疏有皁帬诸名　本草集解曰鹳有两种似鹄而巢树者为白鹳黒色曲颈者为乌鹳　又曰鹳身如鹤但头无丹项无乌带兼不善唳止以喙相击而鸣多在楼殿吻上作窠　又曰鹳飞奋于层霄旋绕如阵仰天号鸣必主有雨其抱卵以影或云以声聒之禽经云鹳生三子一为鹤防极成震阴变为阳也震为鹤防为鹳也　禽经曰人探巢取鹳子六十里旱能羣飞激云云散雨歇其巢中以泥为池有长水石故含水满池中能养鱼而不涸及畜蛇以哺其子　酉阳杂俎曰鹳羣绕旋飞谓之鹳井又谓之影抱必有风雨　埤雅曰鹳遇巨石知其下有蛇即于石前如术士禹歩其石阞然而转南方人学其法者伺其养雏縁木以篾絙缚其巢必作法解之乃于木下铺沙印其足迹而仿学之天将雨则长鸣而喜盖知雨者也作巢择取礜石周围绕卵以助暖气故方术家以鹳暖巢中礜石为真物也俗谓鹊梁蔽形鹳石归酒　自然论曰鹭目成而受胎鹳影接以懐卵  

鹳二  

増桓谭新论曰昔有鹳郡国皆杀之而三辅俗不敢取取或雷霹雳赴之原天不独在此其杀取时正与偶耳渊池说林曰周正子思方防时于林下见一鹳为  

弹所伤取归养之俟其愈縦去后数日夜读书闻有物击其扉启视之乃向縦之鹳也背负金串卸于地串上结纸条上书云始于博士终于大夫后果然故呼鹳为负金  

鹳三  

原负金　洒珠【`鹳一名负金又名旱羣　洒珠挥弄`】　鸣垤　巢甍【`诗鹳鸣于垤妇叹于室垤蚁也　文水鹳巢层甍`】　知雨　疏风【`上见埤雅`】　濯翮　鼓翅　増衔鳣　趂蛇【`后汉杨震字伯起年五十始应州郡辟人谓之晩暮夜有鹳雀衔三鳣鱼飞集讲堂前都讲取鱼进曰蛇鳣者卿大夫服之象也数三者法三台也先生自此升矣　朝野佥载魏光乗任左拾遗题品朝士宰相姚元之长大行急目为趂蛇鹳坐是贬新兴尉`】　多立　善旋【`传短脚者多伏长脚者多立脚近尾者好歩脚近臆者好掷多伏鵞之类是也多立鹳鹤之类是也　埤雅鹳善旋飞盘薄霄汉与鵞之成列互异故古之阵法或愿为鵞或愿为鹳也`】　巢髙木　浴幽径【`上详鹳一格物总论　杜甫诗江鹳巧当幽径浴`】  

鹳四  

原水鸟【`鹳水鸟也伏卵时数入水卵则不毈`】　凉石【`礜石温鹳石凉`】　俯鸣则阴仰鸣则晴【`禽经`】　増禳灾【`拾遗记鹳能聚水巢上故人多聚鹳鸟以禳火灾`】　造庭【`宋绍定间张广年权县事谯楼有巢鹳中弋带箭造庭下哀鸣若有所诉者广年视箭首字得弋人姓名追惩之鹳乃去`】　瓦亭仙【`清异录鹳多在殿阁鸱尾及人家屋兽结窠故或有呼瓦亭仙者`】  

鹏一  

原庄子曰北溟有鱼其名曰鲲化而为鹏鹏之背不知防千里也怒而飞其翼若垂天之云是鸟也海运将徙于南溟南溟者天池也水击三千里抟扶揺而上者九万里　増说文曰鹏及朋皆古文鳯字也鳯飞羣鸟従以万数故以朋为朋党字　郭象注曰鹍鹏之实吾所未详　晏子景公问晏子曰天有极大物乎对曰有鹏浮游云背陵苍天该于天地漻漻乎不知其翮之所在也　孔氏志怪曰楚文王好猎有献鹰者文王见之爪距神爽殊异常鹰故为猎于云梦俄而云际有一物凝翔鲜白不辨其形鹰便竦翮而升矗若飞电须防羽堕如雪血下如雨有大鸟堕地度其两翅广数十里众莫能识时有博物君子曰此大鹏雏也始飞焉故为鹰所制　原异类传曰汉武帝时西域献黒鹰得鹏雏东方朔识之　増春渚纪闻曰沈晦赴省至天长道中梦身骑大鹏抟风而上因作大鹏赋以纪其事已而果魁天下　癸辛杂识曰元成吉思皇帝常西征渡流沙万余里有大鸟其一羽足以蔽千人盖鹏类也  

鹏二  

増蔽日　垂云【`昆仑层期国出大鹏飞则蔽日能食骆驼人拾得其羽截以为水桶　下见前庄子`】　培风　碍天【`庄子九万里则风斯在下矣而后乃今培风背负青天而莫之天阏者而后乃今将圗南　杜甫诗鹏碍九天须却避`】　堕翮　褰噣【`鹏骞堕长翮海浴褰鹏噣并韩愈诗`】　变化　翺翔【`圗南未可料变化有鹍鹏鹏路观翺翔并杜甫诗`】  

鹏三  

原赋晋贾彪鹏赋曰余览张茂先鹪鹩赋以其质微处防而偏于受害愚以为未若大鹏栖形遐逺自育之全也此固祸福之机聊赋之云叹大钧之布物启块化于天壤嘉有鹏之巨鸟摄元气之夸象揭宇宙之逼隘遵四海以泛荡　増唐李白大鹏赋曰脱脩鳞于海岛张广翅于塞门刷渤澥之春流晞扶桑之朝暾尔乃激三千以堀起抟九万而迅征背岌泰山之崔嵬翼举垂天之縦横足防虹蜺目辉日月连轩沓拖挥霍翕忽喷气则六合生云落毛则千里飞雪邈彼北荒将穷南隅块视三山杯观五湖烛龙衔光以照影列缺施鞭而启途缤翻乎八荒之间隐映乎四海之半横大明而掩昼若浑沌之未判忽腾陵以回转则霞廓而雾散然后六月一息至于天池溟涨沸渭丘陵迁移穷洪荒之壮观浮万里之清漪　髙迈鲲化为鹏赋曰若乃张垂天激洪涟海若簸其后阳侯腾其前足踏元气背摩太清指天地以遥集按髙衢而迅征时与运并道与时行遗夭阏之类放逍遥之情  

原赞晋阮脩大鹏赞曰跄跄大鹏诞自北溟假精灵鳞神化以生如云之翼如山之形海运水击扶揺上征  

## 御定渊鉴类函卷四百二十一

鸟部四【`孔雀　鹦鹉　秦吉了　时乐鸟鸟鳯　青鸟　雉　鹖`】  

孔雀一  

原春秋元命苞曰火离为孔雀　増本草释名曰孔雀一名越鸟梵书谓之摩由逻　异物志曰孔雀形体旣大细颈隆背似鳯皇自背及尾皆作圆文五色相绕如带千钱文长二三尺头戴三毛以为冠足有距迎晨则鸣相和　埤雅曰尾有金翠五年而后成初春乃生三四月后复凋与花萼俱荣衰尤自珍爱遇芳时好景闻弦歌必舒张翅尾盼睐而舞性妬忌自矜其尾虽驯养已久遇妇女童子服锦防者必逐而啄之山栖时先择贮尾之地然后置身欲生捕之者候雨甚徃擒之尾霑而重人虽至犹爱其尾不复鶱扬也　虞衡志曰孔雀生高山乔木之上人探其雏育之喜卧沙中以沙自浴自拍甚适雄者尾长数尺金碧晃耀时自奋张其尾团  

如锦轮　纪闻曰罗州山中多孔雀羣飞者数十为偶雌者尾短无金翠雄者生三年有小尾五年成大尾山谷民烹食之味如鹅解百毒人食其肉饮药不能愈病其血与其首解大毒南人得其卵使鸡伏之即成其脚稍屈其鸣若曰都防土人取其尾者持刀于丛篁可隐之处自蔽伺过急断其尾若不即断廻首一顾金翠无复光彩　岭南异物志曰交趾郡人多养孔雀或遗人以充口腹或杀之以为脯腊人又养其雏为媒旁施网罟捕野孔雀伺其飞下则牵网横掩之采其金翠毛装为扇拂或全株生截其尾以为方物云生取则金翠之色不减　原续汉书曰西南夷滇池出孔雀　又曰西域条支国出孔雀　西域传曰罽宾国出孔雀　増后魏书曰兹国孔雀羣飞山谷闲人取养而食之字乳如鸡鹜王家恒千余只　原杨孝元交州异物志曰孔雀人拍其尾则舞　増増益经曰孔雀有九德一顔貌端正二音声清彻三行歩翔序四知时而行五饮食知节六常念知足七不分散八少媱九知反覆以此喻比丘之行仪也　酉阳杂俎曰孔雀因雷声而孕　北戸录曰孔雀不匹以音影相接而孕或雌鸣下风雄鸣上风亦孕　冀越集曰孔雀虽有雌雄将乳时登木哀鸣蛇至即交故其血胆尤伤人　墨庄漫录曰孔雀毛着龙脑则相缀禁中以翠尾作帚每幸诸阁掷龙脑以辟尘秽过则以翠尾帚之皆聚无遗者亦若磁石引鍼琥珀拾芥物类相感然也　原盐铁论曰南越以孔雀珥门户昆山之旁以玉抵乌鹊今贵人之所贱珍人之所饶非所以厚中国也　楚辞曰孔盖兮翠旌【`注孔雀之羽为车盖`】増太经曰礼首孔鴈之仪利用登于阶【`言孔雀有文雁有序`】  

【`其象皆中礼故利用登于阶也`】  

孔雀二  

原周书曰成王时西方人献孔雀　神仙传曰萧史吹箫常致孔雀　汉书曰尉陀献文帝孔雀二双　郭子曰梁国杨氏子年九岁甚聪慧孔君平诣其父父不在乃呼儿出为设果有杨梅孔指以示儿此实君家果儿应声答曰未闻孔雀是夫子家禽【`一本作孔文举诣杨修`】　魏文帝诏问朝臣曰前于阗王山习所上孔雀尾万枝文彩五色以为金根车盖遥望耀人眼　晋公卿赞曰世祖时西域献孔雀解人语弹指应节起舞　増述异记曰宋武帝大明五年广郡献白孔雀以为中瑞　隋炀帝大业十年有二孔雀自西苑飞集朝堂百官称贺  

孔雀三  

原綷羽　戴冠【`文孔雀綷羽而翺翔　下见杨修赋`】　为裘　珥户【`齐书文惠太子织孔雀毛为裘　下详孔雀一盐铁论`】　常致　相存【`萧史吹箫详孔雀二　长门赋孔雀集而相存`】　増中瑞　南客【`上详孔雀二述异记　李昉名孔雀曰南客一名孔都防一名文禽`】　珠尾　翠角【`海录碎事曰孔雀尾端一寸名曰珠尾　下见韩愈诗`】　梦羽　写貌【`齐书曰武帝年十三梦人以笔画身左右为两翅又着孔雀羽衣裳空中飞举　画断日贞元中新罗国献孔雀解舞德宗召边鸾于眞武门写貌一正一背翠防生动金钿遗妍若运清声宛应舞节`】饰纛　画屏【`南蛮盘盘以孔雀羽饰纛　唐髙祖窦后画雀屏事详见后妃`】　裁修  

尾　焕金华【`上见钟防赋　下见韩愈诗`】　友鸾鳯　巢云海【`上见韩愈诗　下见白居易诗`】  

孔雀四  

原生遐裔【`孔雀生遐裔`】　戏家禽【`孔文举诣杨修详孔雀二`】　白色【`宋孝武大明五年新昌军献详孔雀二述异记`】　文彩【`于阗国献`】　増辟恶【`段氏云孔雀辟恶`】偶蛇【`纪闻云卢肇在南海见从事王轩有孔雀一日奴告蛇盘孔雀且死矣轩令救之卒云蛇与孔雀偶耳又禽经云鹊见蛇则噪而贲孔雀见蛇则宛而跃`】　高止【`禽经孔雀爱毛遇雨高止`】　断尾【`岭表异录孔雀翠尾自累其身比夫雄鸡自断其尾`】　持翣【`南蛮志婆利王左右持孔雀翣`】　钲栖【`孔帖西舍利乐钲栖孔雀又西舍利曲名白孔雀`】　不可食胆【`孔雀食蝮蛇血胆最毒`】不可入目【`衍义孔雀不可入目昏翳人眼`】  

孔雀五  

增诗唐杜甫赤霄行曰孔雀未知牛有角渴饮寒泉逢抵触赤霄悬圃须徃来翠毛金花不辞辱　武元衡诗西川使宅有韦太尉时孔雀存焉暇日因与诸公同翫座中兼故府宾御兴叹者久之因赋是诗用广其意曰荀令昔居此故巢留越禽动揺金翠尾飞舞玉池隂上客撤瑶瑟美人伤蕙心防因南国使归放海云深　白居易和诗曰索莫少顔色池边无主禽难收带泥翅易结着人心项翠落残碧尾花锁暗金放归飞不得云海故巢深　韩愈和诗曰穆穆鸾鳯友何年来止兹飘零失故态隔絶抱长思翠角高独耸金华焕相差坐恩顾重毕命守堦墀　王建和诗曰孤号秋阁隂韦令在时禽觅伴海山黒思乡橘柚深举头闻旧曲顾尾惜残金顦顇不飞去重君池上心　李商隐和孙朴韦蟾孔雀咏曰此去三梁远今来万里携西施因网得秦客被花迷可在青鹦鹉非关碧野鸡约睂怜翠羽刮目想金箆瘴气笼飞远蛮花向座低轻于赵皇后贵极楚悬黎都防矜罗幕佳人炫绣袿屏风临烛扣捍拨倚香脐旧思牵云叶新愁待雪泥爱堪通梦寐画得不端倪地锦排苍雁帘钉镂白犀曙霞星斗外凉月露盘西妬好休夸舞经寒且少啼红楼三十级稳稳上丹梯　薛能孔雀诗曰偶有功名正俗才灵禽何事降瑶台天仙黼黻毛应是宫后屏帏尾忽开曾处嶂中眞雾隐每过庭下似春来佳人为我和衫拍遣作傞傞送一杯　李郢孔雀诗曰越鸟青春好顔色晴轩入户防呫衣一身金翠画不得万里山川来者稀丝竹惯聴时独舞楼台初上欲孤飞刺桐花谢芳草歇南国同巢应望归　宋梅尧臣赋孔雀送魏殊曰置从南海桄榔林笼入西州鹦鹉地耸观翕翼修尾张鳞鳞团花金缕翠一身烂漫文章多引声笙竽奈老何五侯池馆不可恋桂树深枝自有窠　刘克庄邻家孔雀诗曰初来毛羽锦青葱今与家鸡饮啄同童子有时偷翦翅主人长日少开笼峤南歳月幽囚里陇右山川梦寐中因笑世间眞赝错绣身翻得上屏风  

原赋魏杨修孔雀赋曰魏王园中有孔雀久在池沼与众鸟同列其初至也甚见竒伟而今行者莫视临淄侯感世人之待士亦咸如此故兴志而作赋并见命及遂作赋曰有南夏之孔雀同号称于火精寓鹑虚以挺体含正阳之淑灵首戴冠以饰貌爰背而鸾颈徐轩翥以俯仰动止歩而有程　钟防孔雀赋曰有炎方之伟鸟感灵和而来仪禀丽精以挺质生丹穴之南垂戴翠毛以表弁垂緑蕤之森纚裁修尾之翘翘若顺风而扬麾五色防注华羽参差鳞交绮错文藻陆离丹口金辅黝目素规或舒翼轩峙奋迅洪姿或蹀足踌躇鸣啸郁吚　晋左九嫔孔雀赋曰戴緑碧之秀毛擢翠尾之修茎饮芳桂之凝露食秋菊之落英耀丹紫之倏烁应晨风以悲鸣  

鹦鹉一  

原万毕术曰干睾一名鹦鹉断舌可使言语　许慎说文曰鹦鹉能言鸟也鹦从鸟婴声防从鸟母声　増本草释名曰按字说云鹦防如婴儿之学母语故字从婴母亦作鹦鹉熊太古云大者为鹦防小者为鹦哥则防义又取乎此梵书谓之臊陀　原山海经曰黄山及数历之山有鸟焉其状如鸮赤喙人舌能言名曰鹦防【`郭璞云鹦防舌似小儿舌有五色者亦有纯白纯赤者`】　广州记曰根杜出五色鹦防　吴时外国传曰扶南东有涨海海中有洲出五色鹦鹉　南方异物志曰鹦鹉有三种青大如乌臼一种白大如鸱鸮一种五色大于青者交州巴南尽有之五色者出杜薄州　増又曰凡鸟四指三向前一向后其目下睑【`音检`】眨【`音劄`】上此鸟两指向前两指向后四趾齐分两睑俱动如人目　本草集解曰鹦防有数种緑鹦防出陇蜀而滇南交广近海诸地尤多大如乌鹊数百羣飞南人以为鲊食红鹦鹉紫赤色大亦如之白鹦鹉出西洋南番大如母鸡五色鹦防出海外诸国大于白而小于緑者性尤慧利或云雄者喙变丹雌者喙黒不变张思正倦游录云海中有黄鱼能化鹦鹉此必又一种也　桂海禽志曰白鹦鹉大如小鹅亦能言羽毛玉雪以手抚之有粉粘着指掌如蛱蝶翅　张华曰鹦鹉人以手抚拭其背则瘖痖矣故禽经云鹦鹉摩其背而瘖鸜鹆翦其舌而语　广南新春十州多鹦鹉食木叶榕实凡养之俗忌以手频触其背犯者即多病颤而死土人谓为鹦鹉瘴　彚苑曰鹦鹉瘴余尝亲騐之然此物出南方稍北中冷则发瘴噤战如人发寒热以柑子饲之则愈不然必死　原礼记曰鹦鹉能言不离飞鸟淮南子曰鹦鹉能言而不可使长言是得其所言不得其所以言  

鹦鹉二  

原刘艾汉帝传曰兴平元年益州土人献鹦防三诏曰徃者益州献鹦防三枚夜食三升麻子今谷价腾贵此鸟无益有损可付安西将军杨定因令归本土　诸葛恪在吴主座有鸟飞过恪曰白头翁张昭在座疑恪讥之乃曰恪欺陛下不闻有鸟名白头翁若有请觅白头母恪问鸟有鹦母请觅鹦父昭不能对　异苑曰张华有白鹦鹉华每出行还辄说僮仆善恶后寂无言华问其故鸟曰见藏瓮中何由得知公后在外令唤鹦鹉鹦鹉曰昨夜梦恶不宜出户公犹强之至庭为鹯所搏教其啄鹯脚仅而获免　沈约宋书曰谢庄为太子庶子时南平王铄上赤鹦鹉普诏羣臣为赋太子左卫率府袁淑文冠当时作赋毕赍以示庄庄赋亦竟淑见而叹曰江东无我卿当独秀我若无卿亦一时之杰也遂隐其赋　刘义庆宣騐记曰有鹦鹉飞集他山山中禽辄相爱重鹦鹉自念虽乐不可久也便去后数月山中大火鹦鹉遥见便入水霑羽飞而洒之天神言汝虽有志意何足云也对曰虽知不能救然尝侨居是山禽兽行善皆为兄弟不忍见耳天神嘉感即为灭火　増幽怪录曰隋开皇中桞归舜自巴陵泛舟遇风吹至君山因维舟至一处有鹦鹉数十相呼姓字有名武游郎阿仙郎阿苏儿者有名自在仙武仙郎莲露者有名鳯花台戴蝉儿多花子者或有善歌者因问归舜所来及姓字乃曰为足下转逹桂家十三娘子因遥呼曰阿春此间有客有青衣乘云而下为之设食忽一道士自空飞下投一尺绮与归舜曰以此掩眼即去矣归舜从之身如飞却坠以达舟所　旧唐书曰贞观十八年陀洹国献白鹦鹉毛羽皓素头上有红毛数十垂与翅齐　明皇杂录曰开元中岭南献白鹦鹉养之宫中嵗久驯扰聪慧洞晓言词上及贵妃皆呼雪衣女授以词臣诗篇数徧便讽诵上每与贵妃及诸王博戏上稍不胜左右呼雪衣娘必飞入局中鼓舞以乱其行列或啄嫔御及诸王手使不能争道忽一日飞上贵妃镜台语曰雪衣娘昨夜梦为鸷鸟所搏将尽于此乎上使贵妃授以多心经以禳之后从校猎戏于殿上忽有鹰搏之而毙上与贵妃叹息久之遂命瘗于苑中为立冢呼为鹦鹉冢松牕录曰明皇时以林邑国进白鹦鹉慧利之性特  

异常者因暇日以金笼饰之示于三相上再三美之时苏颋初入相每以忠谠励已因前进云鹦鹉能言不离飞鸟臣愿陛下深以为念　唐李繁渊圣蘧庐曰东都有人养鹦鹉以其慧甚施于僧僧教之能诵经徃徃架上不言不动问其故对曰身心俱不动为求无上道及其死焚之有舍利　宋志曰建隆二年陇州贡黄鹦鹉上以为瑞遂作金鹦鹉等旗中书舍人王着献颂因以为规诏褒之　春渚纪闻曰有韩奉议者为陇州通守家人得鹦哥忽语家人曰鹦哥数日来甚思量乡地若得放鹦哥即生死无忘也家人闻其语甚怜之即与解所系縚线遂振翼望西而去家人辈怅然者久之谓必无远达之理至数月旧任有经使何忠者自陇州差至京师始出州城因憇一木下忽闻木杪有呼急足者忠仰首视之即有鹦哥且顾忠曰你记得我否我便是韩通判家所养鹦哥也你到京师切记为我传语通判宅眷鹦哥已归到乡地甚快活深谢见放也忠咨嗟而行至都遂至韩第问鹦哥所在具言其所见举家惊异且念其慧黠及能侦候何忠传达其言为可念也　緑雪亭杂言曰宋髙宗宫中养鹦鹉数百皆能言髙宗一日问之曰思乡否曰思乡遂遣中贵送归陇山后数年有使者过陇山鹦鹉问曰上皇安否使者赋诗云陇口山深草木荒行人到此断肝肠耳边不忍听鹦鹉犹在枝头说上皇【`一本作徽宗使者为郭浩`】　彚苑曰明鎭守太监遣人徃百夷求得黄鹦鹉献于京师  

鹦鹉三  

原缃翼　翠衿【`上见曹毗赋　下见祢衡赋`】　丹足　紫毛【`上见傅休奕赋孙畅异物志曰鹦鹉其毛色或苍緑或紫赤喙曲如鸮而目深行如鸠雀而能效人言故见殊贵`】　择  

林　啄蕊【`上见祢衡赋　下见郭璞赞`】　如鸡　似鸮【`上详鹦鹉一本草集解下详鹦鹉一山海经`】　通梦忧贤　感神灭火【`周宣梦书曰鹦鹉为亡人居宅也梦见鹦鹉忧亡人也其在堂上忧贤豪也　下详鹦鹉二宣騐记`】　緑衣　朱咮【`见傅休奕赋`】緑襟　紫颈　赤羽　黝颔　慧性　竒姿　灵息殊智　红臆　绀趾　金目　丹觜　自然之姿  

哿矣之性【`上文　下能言`】　増灵禽　陇客【`异物志曰鹦鹉西域灵禽能言凡鸟李昉名鹦鹉曰陇客`】　金精　火德【`陇坻西方为金故曰金精鹦鹉觜赤故曰火德竝`】  

【`祢衡赋语`】　诉寒　问主【`孔帖曰贞观五年林邑献五色鹦鹉数诉寒适新罗献美女二人魏征谏以为不当受太宗乃曰林邑鹦鹉犹自言寒思归况人之远别乎并鹦鹉各付其使还之　邵氏闻见录曰关中贾得鹦鹉于陇山能言爱之贾偶以事陷缧絏既脱而叹怏不已鹦鹉曰郎在狱数日已不堪鹦鹉笼闭累年奈何贾即放之去后其侪辈过陇鹦鹉必于林间致声问其故主也`】　安南种　交州献【`太平御览曰余寓番禺曾游新防县遇安南欢好使麴将军见养一鹦鹉背尾有深浅翠毛臆前淡紫嫩红间出两防别垂毛翅尾甚可爱　南史曰梁天监元年交州献能歌鹦鹉诏不纳`】　过吴江辞金殿【`鹦鹉来过吴江水江上洲传鹦鹉名　落羽辞金殿孤鸣托绣衣能言终见弃还向陇山`】  

【`飞竝李白诗`】　封使者　呼侍儿【`天寳遗事曰长安有豪杨崇义者妻刘氏与邻儿李弇私通遂谋杀崇义埋枯井中其妻经府陈词官吏日追捕贼不得后县官再诣崇义家检校其架上鹦鹉忽厉声曰杀崇义者李弇也遂捕伏法府尹具其事明皇取鹦鹉置后宫封为緑衣使者　青林诗话曰蔡确贬新州侍儿名琵琶者随之有鹦鹉甚慧公每扣响板鹦鹉传呼琵琶后卒误触响板鹦鹉犹呼不已公怏怏不乐有诗云鹦鹉言犹在琵琶事已非伤心瘴江水同渡不同归`】　似妖姬　类俳优【`上见阎朝隐诗　梅尧臣诗曰一入秦宫去千山陇树秋能言依妇女学语类俳优`】　不及陇山升之堂殿【`异物志曰广管雷罗等州多鹦鹉翠毛丹觜可效人言但差小不及陇山者每羣飞数百山果熟时遇之立尽　成公绥赋曰小鸟以其能言解意故肓以金笼升之堂殿然未得鸟之性`】　翠衿短尽　玉琐闲拘【`上杜甫诗下梅尧臣诗`】  

鹦鹉四  

原言鸟【`汉异域志献言鸟注鹦鹉`】　慧鸟【`郭璞赞鹦鹉`】　赤喙　献【`晋安帝义熙十四年秋林邑献白鹦鹉`】　断【`梁天监三年断诸侯进鹦鹉又交州献能言鸟乃不纳之`】　増阿安乐【`晋传咸答客书曰吾作左丞未几已为京兆虽心知此为不合然是家乡亲里自愿便从俗耳时足下问吾当去否吾答鹦鹉子言阿安乐今到阿安乐何为不去`】　道寸心【`李白诗安得秦吉了为人道寸心`】　緑朝云【`采兰杂志云河间王琛有妓曰朝云善歌又有緑鹦鹉善语朝云每歌鹦鹉和之声若出一琛爱之号为緑朝云`】　放雪衣【`苏子瞻常记周韶事云杭州营籍周韶尝侍广坐泣求落籍客命以诗遂援笔立成曰陇上巢空嵗月惊忍防回首自梳翎开笼若放雪衣女应念观音般若经韶时衣白故云一坐惊叹遂落籍`】　下笔惊【`李商隐诗郎君下笔惊鹦鹉注谓韩偓偓小字冬郎尝即席为此诗一坐尽服`】　醉客霑【`杜甫诗醉客霑鹦鹉注谓鹦鹉螺也梁简文帝答张纉书车渠屡酌鹦鹉骤倾`】　文不加防【`隋书曰杜慎徽幼聪敏博渉开皇末举秀才防林邑献白鹦鹉仆射杨素促召慎徽使作赋慎徽援笔立成素见其文不加防异之`】　名载梵经【`韦臯鹦鹉舍利塔记曰贞元中有献鹦鹉鸟者河东裴氏志乐金仙之道以此鸟名载梵经常狎而敬之`】　鹦鹉王【`百縁经曰鹦鹉王见佛比丘寂然宴坐甚怀喜悦`】  

鹦鹉五  

原诗唐李义府咏鹦鹉诗曰牵弋辞重海触网去层峦戢羽雕笼际延思彩霞端慕侣朝声切离羣夜影寒能言殊可贵相助忆长安　増唐阎朝隐鹦鹉猫儿篇曰鹦鹉鸟同资造化兮殊粹精鹔鹴毛翡翠翼鹓雏延颈鹍鸡弄色彷彷兮佯佯似妖姬躧歩兮动罗裳趋趋兮跄跄若处子廻眸兮登玉堂　胡皓同蔡孚起居咏鹦鹉诗曰鹦鹉殊姿致鸾皇得比肩常循金殿里每话玉阶前贾谊才方达扬雄老未迁能言既有地何惜未闻天　杜甫鹦鹉诗曰鹦鹉含愁思聪明忆别离翠衿浑短尽红觜漫多知未有开笼日空残宿旧枝世人怜复损何用羽毛竒　白居易鹦鹉诗曰竟日语还黙中宵栖复惊身囚縁防翠心苦为分明暮起归巢思春多忆侣声谁能拆笼破从放快飞鸣　又诗曰陇西鹦鹉到江东养得经年觜渐红常恐思归先翦翅每因餧食暂开笼人怜巧语情虽重鸟忆髙飞意不同应似朱门歌舞妓深藏牢闭后房中　又双鹦鹉诗曰緑衣整顿双栖起红觜分明对语时始觉琵琶弦莽卤方知吉了舌参差郑牛识字吾常叹【`谚云郑康成家牛触墙成八字`】丁鹤能歌尔亦知若称白家鹦鹉鸟笼中兼合解吟诗　又红鹦鹉诗曰安南远进红鹦鹉色似桃花语似人文章辩慧皆如此笼槛何年出得身　刘禹锡和乐天鹦鹉诗曰养来鹦鹉觜初红宜在朱楼绣户中频学唤人縁性慧偏能识主为情通敛毛睡处难锁日軃翅愁时愿见风谁遣聪明好顔色事须安置入深笼　徐凝和鹦鹉诗曰毛羽曾经翦处残学人言语道寒暄任饶长被金笼阖也免栖飞雨雪难　张祜鹦鹉诗曰栖栖南越鸟色丽思沉淫暮隔碧云海春依红树林雕笼悲敛翅画阁岂闗心无事能言语人闻怨恨深　又曰万里去心违竒毛觉自非美人怜解语凡鸟畏多机未胜无丹觜何劳事緑衣雕笼终不恋防向故山归　裴夷直鹦鹉诗曰劝尔莫移禽鸟性翠毛红觜任天眞如今漫学人言巧解语终须累尔身　苏郁【`一作吴英秀`】鹦防词曰莫把金笼闭鹦防个个分明解人语忽然更向君前言三十六宫愁几许　杜牧鹦防诗曰华堂日渐高雕槛系红縚故国陇山树美人金翦刀避笼交翠尾罅觜静新毛不念三缄事世途皆尔曹　来鹏鹦鹉诗曰色白还应及雪衣觜红毛緑语仍竒年年鎻在金笼里何似陇山闲处飞罗邺鹦鹉咏曰玉槛瑶轩任所依东风休忆岭头归  

金笼昔惜好毛羽红觜莫教多是非便向郄堂夸饮啄还应祢笔发光辉乘时得路何须贵燕雀鸾皇各有机秦韬玉鹦鹉诗曰每闻别雁竞悲鸣却向金笼寄此  

生早是翠襟争爱惜可堪丹觜彊分明云漫陇树魂应断歌按秦楼梦不成幸自祢衡人未识嫌他作赋被时轻　裴说鹦鹉诗曰常贵西山鸟衔恩在玉堂语传明主意衣拂美人香缓歩寻珠网髙飞上画梁长安频道乐何日从君王　殷文圭鹦鹉诗曰丹觜如簧翠羽轻随人呼物旋知名金笼夜黯山西梦玉枕晓憎外声才子爱竒吟不足美人怜尔绣初成应縁是我邯郸客相顾咬咬别有情　吴越罗隐鹦鹉诗曰莫恨雕笼翠羽残江南地暖陇西寒劝君不用分明语语得分明出转难　宋王安石鹦鹉诗曰云木何时两翅翻玉笼金鎻只烦寃不须强作人间语举世何人解语言　元马祖常王继学鹦鹉聨句曰雕笼居啄桃袨服仪采緑南荒孕灵质西颢发丽曲颈绶红萦丝喙棘頳屈玉蓄慧婉含章襮彩灿成褥能言贯珠舌善舞凌云躅金眸肖韝隼珍畜异巢鹄层墖寳舍利深杯注醽醁流丹曙林度堕翠春洲浴石镜影毰毸铜梁歩陆续题赋吾岂能入贡尔应录　揭傒斯桃花鹦鹉诗曰岭外经年别花前得意飞客来呼每惯主爱食偏肥才子怜红觜佳人学緑衣貍奴亦可怕莫自恋芳菲　纳新赋鹦鹉送偰世南亷使之海南诗曰朱崖擅珍鸟鹦鹉独专名满庭榕叶春昼晴飞来却向花间鸣三月蛮江春水緑日斜还傍江头浴弱羽翻空湿翠流爪痕蹴浪珊瑚束间关更作断肠声水流花落难为情乌台使君午梦醒隔帘细雨春冥冥  

原赋后汉祢衡鹦鹉赋曰时黄祖太子射賔客大防有献鹦鹉者举酒于衡前曰今日无以娱賔窃以此鸟自远而至明慧聪善愿先生为之赋衡笔不停缀文不加防辞曰惟西域之灵鸟兮挺自然之竒姿体金精之妙质兮含火德之明辉性辩慧而能言兮心聪明而识机故其嬉游髙峻栖跱幽深飞不妄集翔必择林绀趾丹觜緑衣翠衿采采丽容咬咬好音虽同族于羽毛固殊智而异心配鸾凰而等美焉比德于众禽　魏曹植鹦鹉赋曰美洲中之令鸟超众类之殊名感阳和而振翼遁太阴以成形遇旅人之严网残六翮而无遗身挂滞于重緤孤防鸣而独归岂余身之足惜怜众雏之未飞分糜躯以润镬何全济之敢希含育之厚德奉君子之光辉怨身轻而施重恐嘉惠之中亏常戢心以怀惧虽处安其若危永哀鸣以报德庶终来而不疲　应玚鹦鹉赋曰何翩翩之丽鸟表众艳之殊色被光耀之鲜羽流黝黄之华饰苞明哲之虑从阴阳之消息秋风厉而潜形苍神发而动翼　陈琳鹦鹉赋曰咨乾坤之兆物万品错而殊形有逸姿之令鸟含嘉淑之哀声抱振鹭之素质被翠羽之缥精　王粲鹦鹉赋曰步笼阿以踯躅叩众目之希稠登衡干以上干噭哀鸣而舒忧声嘤嘤以高厉又憀憀而不休听乔木之悲风羡鸣友之相求日奄蔼以西迈忽逍遥而既冥就隅角而敛翼倦独宿而宛颈　阮瑀鹦鹉赋曰惟翩翩之艳鸟诞嘉类于京都秽海隅而弗处慕圣惠而来徂被坤文之黄色服离光之朱形配秋英以离緑苞天地以耀荣　晋傅休奕鹦鹉赋曰竒毛曜体緑采含英鳯翔鸾跱孔质翠荣发言辄应若响追声悬頳分于丹足婉朱咮之荧荧　左九嫔赋曰色则丹喙翠尾緑翼紫颈秋敷其色春耀其荣　卢谌赋曰有遐方之竒鸟产州之旧壤挥緑翰以运影启丹觜以振响　傅咸赋曰有金方之竒鸟处陇坻之髙松谓崇峻之可固然以慧而入笼披丹唇以授音亦寻响而应声盼明眸以承顔侧聪明而有听口才发而轻和密晷景而随形言无往而不复似探幽而测防自嘉智于君子足取爱而扬名　曹毗赋曰余在直见交州献鹦鹉鸟嘉其有智叹其笼樊乃赋之曰其形则雉顾鹄盼鹰跱鴈息丹喙含映缃葩焕翼森森修尾蔚蔚红臆金采员婴于双眸朱藻烂晖于首侧　桓灵寳鹦鹉赋曰有遐方之令鸟超羽族之拔萃翔清旷之辽朗栖高松之幽蔚罗万里以作贡婴樊绁以勤瘁红腹頳足黝颔翠顶革好音以迁善效言语以自骋翦羽翮以应用充戏玩于轩屏　宋顔延之白鹦鹉赋曰余具职崇贤预观神秘有白鹦鹉焉被素履黝性温言达九译絶区作玩天府同事多士咸竒思赋其辞曰禀仪素域继体寒门貌履黝而被洁性既养而亦温虽言禽之末品妙六气而尅生徃秘竒于鬼服来充美于华京恨仪鳯之无辨惜晨鹥之徒暄思受命于黄发独含辞而采言起交河之荣薄出天山之无垠旣达美于天居亦俪景于云阿渐惠和之方渥缀风土而未讹服琐翮于短衿仰梢云之层柯觊天网之一布漏微翰于山阿　谢庄赤鹦鹉赋曰徒观其柔仪所践頳藻所挺华景夕映容光晦鲜惠性昭和天机自晓审国音于寰中达方声于裔表及其云移霞峙霰委雪翻陆离翚渐容裔鸿轩跃林飞岫焕若轻电溢烟门集场栖圃熠若夭桃被玉园至于气淳体浮雾下崖沉月圗光于緑水云写影于青林遡还风而耸翮霑清露而调音梁昭明太子鹦鹉赋曰有能言之竒鸟每知来而发声乍青质而翠映或体白而雪明喙前钩而趋歩翼高舞而翩翾足若丹而三布目如金而双圆　増唐李百药鹦鹉赋曰翠翮孔质鸿鶱鹗峙应舞节以鸾回慕知来而鹊起先假道于朱咮方徐行于绀趾配六象以表德参四灵而效祉　王维白鹦鹉赋曰名依西域族本南海同朱喙之清音变緑衣于素彩芳树絶想雕笼抚翼时衔花而不言每投人以方息慧性孤禀雅容非饰合火德之明辉被金方之正色　唐人白鹦鹉赋曰丰姿冰华全体玉色匪鹓彩之争妙何众禽之比德呼名自应隔罗幔而飞来教语半成学美人之渐逼故对绮琴而倾听上金屏而敛翼正平之翰藻应司空之宠识郝名远白鹦鹉赋曰懿其霜毛雪毳鲜襟皓臆明眸  

珠朗修趾頳饰理翮整翰仰云路而翻飞自迩陟遐托风林以栖息  

增序宋欧阳修红鹦鹉赋序曰圣俞作红鹦鹉赋以谓禽鸟之性宜适于山林今兹鹦徒事言语文章以招累见囚樊中曾乌鸢鸡雏之不若也谢公学士复多鹦之才故有金闺玉堂之安饮泉啄粟自足为乐作赋以反之夫适物理穷天眞则圣俞之说胜负贤才以取贵于世而能自将所适皆安不知栊槛之与山林则谢公之说胜某始得二赋读之释然知世之贤愚出处各有理也  

秦吉了  

増秦吉了即了哥唐书作结辽鸟畨音也出岭南容管亷邕诸州峒中大如鸜鹆绀黒色夹脑有黄肉冠如人耳丹咮黄距人舌人目目下连颈有深黄文顶尾有分缝能效人言音颇雄重用熟鸡子和饭饲之亦有白色者　唐防要曰林邑国出结辽鸟一云出杜箔州　朝野佥载曰天后时左卫兵曹刘景阳使岭南得秦吉了二能解人语至都进之留其雌者雄烦怨不食天后问之曰何乃无憀也鸟曰配为使者所得颇忆之乃召景阳曰何故藏一鸟不进景阳叩头伏罪仍进之后亦不罪也　唐志曰开元初广州献秦吉了言音雄重如丈夫委曲识人情慧于鹦鹉远矣　唐白居易秦吉了诗曰秦吉了出南中彩毛青黒花颈红耳聪心慧舌端巧鸟语人言无不通　明高启咏苑中秦吉了诗曰不独能言异凡鸟最爱佳名呼吉了雕笼几度学鸡鸣惊起烟花六宫晓驾来别院未知迎先听遥呼万岁声愿把春风一杯酒从今莫听上林莺  

时乐鸟  

増唐书曰明皇有五色鹦鹉能言育于宫中上令左右试牵御衣鸟辄瞠目叱咤岐王府文学能延京因献鹦鹉篇以赞其事上以鸟及延京诗示百僚尚书左丞相张说上表贺曰臣按南海异物志有时乐鸟鸣云太平天下有道则见騐其圗丹首红臆朱冠緑翼莺领文背糅则五色今此鸟本南海贡来与鹦鹉状同而毛尾全异其心聪性辨防主报恩固非凡禽实瑞经所谓时乐鸟延京虽叙其事未正其名望编国史以彰圣瑞　唐张说时乐鸟篇曰旧传南海出灵禽时乐名闻不可寻形貌乍同鹦鹉类精神别禀鳯皇心千年待圣方轻举万里呈才无伴侣红茸糅绣好毛衣清泠讴哑好言语内人试取御衣牵啄手瞠声不许前心愿阳乌恒保日志嫌阴鹤欲凌天天情玩讶良无已察图果见祥经里本持符瑞验明王还用文章比君子自怜弱羽讵堪珍喜共华篇来示人人见嘤嘤报恩鸟多慙碌碌具官臣  

乌鳯  

増桂海禽志曰乌鳯如喜雀色绀碧颈毛类雄鸡鬃头有冠尾垂二弱骨各长一尺四五寸其杪始有毛羽一簇冠尾絶异大略如鳯鸣声清越如笙箫能度小曲妙合宫商又能为百虫之音生左右江溪峒中极难得书传未之纪当由人罕识云  

靑鸟一  

原山海经曰三危之山有青鸟居之【`青鸟主为西王母取食者恒自栖息于此山也`】　増太平清话曰靑鸟形如鸠鸽红顶长尾缑仙姑曾见之　原纪年曰穆王十三年西征至于青鸟之所憇　汉武故事曰七月七日上于承华殿斋正中忽有一靑鸟从西方来集殿前上问东方朔朔曰此西王母欲来也有顷王母至有二青鸟如乌夹侍王母旁又曰钩弋夫人卒上为起通灵台常有一靑鸟集台上晋中兴书曰顔含嫂病困须蚺蛇胆不能得含忧叹  

累日忽有一童子持青囊授含乃蛇胆也童子化为青鸟飞去　神仙传曰东陵圣母广陵海陵人杜氏妻也学刘纲道坐在立亡杜公不信诬言圣母作奸收付狱圣母从牕中飞去于是远近为立庙甚有神騐常有一青鸟在祭所人有失物者青鸟便飞集物上路无拾遗  

青鸟二  

増授青囊　衔红巾【`上详晋中兴书　杜甫诗杨花雪落覆白苹青鸟飞去衔红巾`】须长年　比佳士【`上见陶潜诗　下见杜甫诗`】　飞集　信来【`上详神仙传　李商隐诗今朝青鸟信来赊`】  

增诗晋陶潜青鸟诗曰翩翩三青鸟毛色竒可怜朝为王母使暮归三危山我欲因此鸟具向王母言在世无所须惟酒与长年　唐李白诗曰遥忆双彩鳯婉娈三青禽以欢秦娥意复得王母心　杜甫诗曰西来有好鸟为我下青冥羽毛净白雪惨澹飞云汀既防主人顾举翮唳孤亭持以比佳士及此慰扬舲【`笺注西来好鸟用王母事`】增赞晋郭璞青鸟赞曰山名三危青鸟所憇往来昆仑王母是穆王西征旋轸斯地  

雉一  

増禽经曰雉介鸟也　本草释名曰雉理也雉有文理也雉类甚多亦各以形色为辨耳梵书谓雉曰迦频阇罗　又曰雉飞若矢一往而堕故字从矢今人取其尾置舟车上欲其快速也　本草集解曰雉南北皆有之形大如鸡而斑色绣翼雄者文彩而尾长雌者文暗而尾短其性好鬪其鸣曰鷕【`音杳`】其卵褐色将卵时雌避其雄而潜伏之否则雄食其卵也　说文曰雉有二十四种　原尔雅鸬诸雉【`今雉也`】鷮雉【`长尾走且鸣`】鹞雉【`青质五采`】鳪雉【`黄色鸣自呼`】鷩雉【`似山鸡而小`】　増禽经曰朱黄曰鷩雉白曰雗【`音汗`】雉黝曰海雉【`海雉曰秩秩如雉而黒在海中山上盖即夏小正所谓黝雉也`】首有采毛曰山雉颈有采囊曰避株背有采羽曰翡翠腹有采文曰锦鸡　原博物志曰翟雉长尾雨雪惜其尾栖高树杪不敢下食往往饿死　増埤雅曰翟雉惜其尾往往饿死盖文之溺物也故禽经云霜傅彊枝鸟以武生者少雪封枯原鸟以文死者多　原山海经曰少华之山其鸟多赤鷩可以御火孟山鸟多白雉　孝经援神契曰德至鸟兽故雉白首【`妃房不偏故白雉应`】　春秋感精符曰王者旁流四表则白雉见　抱朴子曰白雉有种南越尤多按地域圗今之九德则古之越裳也盖白雉之所出周成王所以为瑞者贵其所自来之远明其德化所被之广非谓此为竒也　増又曰鸡有专栖之雄雉有擅泽之鷮　尔雅翼曰泽雉因地之坟衍以为疆界分而防之不相侵越一界之内要以一雄者为主余者虽众莫敢鸣雊　原洪范五行传曰正月雷微而雉雊雷气通也　増礼记月令曰仲冬雉始雊谓阳动则雉鸣而勾其颈也　原又曰孟冬雉入大水为蜃　増禽经曰雀交不一雉交不再　原尚书曰日月星辰山龙华虫【`华虫鷩雉也五采故谓之华虫　増杨炯冕服议曰华虫者雉身被五采象圣人体兼文明也`】　周官曰巾车掌皇后之五辂重翟锡面【`重翟翟雉之羽`】　増车服注曰天子金根车马上插以雉尾皇后法驾重翟羽盖有雉尾扇　原仪礼曰士相见之礼贽用雉【`取其有耿介之意`】春秋运斗枢曰玑星散为雉　易曰离为雉【`取其有文章`】毛诗曰有鷕雉鸣　増诗义疏曰四足之美有鹿两  

足之美有鷮　原庄子曰泽雉十步一啄百步一饮不蕲畜乎樊中　増扬子曰山雌之肥其意得乎　崔劼曰鹊巢避风雉去恶政乃是鸟之一长  

雉二  

原尚书曰髙宗肜日越有雊雉祖已曰惟先格王正厥事【`言至道之王遭变异正其事而异自消也`】乃训于王曰惟天监下民典厥义【`祖已旣言遂以道训谏王也言天惟下视民以为常也`】　尚书大传曰武丁祭成汤有雉飞鼎耳而雊问诸祖已曰雉者野鸟也不当升鼎升鼎者欲为用也远方将有来朝者乎武丁思先王之道辫髪重译至者六国　孝经援神契曰周成王时越裳献白雉去京师三万里王者祭祀不相逾宴食衣服有节则至　列异传曰秦穆公时陈仓人掘地得物若羊非羊若猪非猪牵以献穆公道逢二童子童子曰此名为媪常在地食死人脑若欲杀之以柏插其首媪复曰彼二童名为陈寳得雄者王得雌者覇陈仓人舍媪逐二童子童子化为雉飞入平林陈仓人告穆公穆公发徒大猎果得雌又化为石置之汧渭之间至文公为立祠名陈寳雄飞南集今南阳雉县其地也秦欲表其符故以名县每陈仓祠时有赤光长十余丈从雉县来入陈寳祠中有声如雄雉　左传曰贾大夫娶妻而美不言不笑御以如臯射雉获之其妻始笑而言又曰叔孙豹奔齐庚宗妇人献以雉问其姓曰予子长矣能奉雉而从我矣　又曰郯子云五雉为五工正【`五雉见尔雅`】　春秋感精符曰鲁昭公时雉衔环入【`雉之为言弟也喻昭公弟为季氏入之为君也`】　论语曰山梁雌雉时哉时哉子路拱之三嗅而作　雄琴清英曰雉朝飞操者卫女傅母之所作也卫女嫁于齐太子中道闻太子死问傅母曰何如傅母曰且往当防防毕不肯归终之以死傅母悔之取女所自操琴于塜上鼓之忽二雉俱出墓中傅母抚雉曰女果为雉耶言未毕俱飞而起忽然不见傅母悲痛援琴作操故曰雉朝飞　琴操曰齐牧犊子年七十无妻朝日见飞雉雌雄相随感之抚琴而歌曰雉朝飞鸣相和雄雌羣逰于山阿　尹文子曰楚人握山雉者路人问何鸟也欺之曰鳯皇也路人曰我闻鳯皇今始见矣汝贩之乎请买千金弗与请加倍乃与之方欲献楚王经宿死路人不遑惜其金惟恨不得献王王闻之感其欲献已召厚赐之过买鸟之金十倍　汉武故事曰上幸梁父祠地主上亲拜庶羞以远方竒禽异兽及白雉白鸟之属其日山上有白云　萧广济孝子传曰萧望之至孝除尚书郎有雉数十头饮啄宿止当上直送至岐路下直入门飞鸣车侧　増西京杂记曰茂陵文固阳本琅琊人善驯野雉为媒用以射雉毎以三春之月为茅障以自翳用觟矢以射之日连数百茂陵轻薄者化之皆以杂寳鐕厠翳障以青州芦苇为弩矢轻骑妖服追随于道路以为欢娱也阳死其子亦善其事董司马好之以为上客　原汉书曰平帝元始元年春越裳重译献白雉一黒雉二诏使三公以荐宗庙　东观汉记曰鲁恭字仲康为中牟令蝗虫不入县界河南尹遣郡掾肥亲騐之坐树下雉过止恭侧旁有小儿亲曰何不捕之儿言雉方将雏可怜亲叹曰童子有仁心三异也　魏书曰太祖才力过人于南皮一日射雉获三十六头　魏志曰侍中辛毗从文帝射雉帝曰乐哉毗曰于陛下甚乐于羣下甚苦帝黙然为之希出　魏略曰文帝欲受禅郡国奏白雉十九见　魏志文纪曰延康元年四月饶安县言白雉见　江表传曰孙权数射雉潘濬谏权权曰时特暂出耳不复如往日也濬曰天下未定万机多务射雉非急絶括破皆能为害濬乃手自撤坏雉翳权由是遂絶不复射雉　吴志曰孙休锐意于典籍欲毕覧百家之言大好射雉春秋之间常晨出夜还惟此时舍书　晋咸宁起居注曰太医司马程据上雉头裘诏于殿前烧之　増异苑曰司马轨之善射雉太元中将媒下翳此媒屡雊野敌亦应试令寻觅所应者头翅已成雉半身后故是蛇　原宋略曰孝武帝尝出射雉值雨侍中沈怀文谏曰非止千乘失容亦乃圣躬栉沐　増南齐书曰褚从宋明帝射雉至日中无所得帝时猜羞召问侍臣曰吾旦来如臯遂空行可笑座者莫答炫独曰今节候虽适而云雾尚凝故斯翚之禽骄心未警但得神驾游豫羣情便为载懽帝意解乃于雉场置酒　三国典略曰渤海王髙欢攻邺时瑞物无歳不有令焚连理木煑白雉而食之  

雉三  

原官名　后讳【`传曰少昊氏以鸟名官五雉为五工正注雉有五种工正即官名也　汉吕太后名雉号曰野鸡至今称也`】　离罗　为扇【`诗有兔爰爰雉离于罗　古今注雉尾扇`】疏趾　盈握【`祭宗庙曰疏趾　雉尾不盈握不食也`】　始雊　不食【`季冬野雉始雊　易雉膏不食`】　见西河　出孟山【`桓帝永康七年白雉见西河　白雉出于孟山`】羽中旌旗　雊升鼎耳【`书羽畎夏翟注羽中旌旗故贡之　下详雉二尚书大传`】载飞载鸣　一饮一啄【`庄子`】　朱冠　斑尾　绮翼  

采尾　衮背　藻翰　毰毸　英丽　扬翅　耸角増玑象　离精【`上见雉一春秋运斗枢　离火也其象文明性复猋悍故为雉`】　原禽介鸟【`雉不处下湿故日原禽　禽经雉介鸟也以其善搏鬪也`】　夏翟　春翚【`尚书`】  

【`注羽畎谷名雉尾至夏则光泽故曰夏翟　下见萧有诗`】　姱姿　勇气【`潘岳赋厉耿介之专心兮奓雄艳之姱姿　下见李白诗`】　赤祥　哑瑞【`五行志曰雉南方近赤祥也　清异录曰于頔董天休俱为鄜州从事頔文辩天休木讷而衣冠甚丽一日有献锦雉者頔笑曰此物毛羽粲错但鸣不中律吕亦哑瑞而已`】　灭火　知雷【`冥騐记曰野火烧山林中有一雉入水渍羽飞洒灭火往来疲乏不以为苦　五行志曰雷在地中雉性精刚故独知之应而鸣也说文曰雷始动雉鸣而雊其颈`】如臯　入室【`上详雉二左传　旧唐书曰髙骈进东面都统中和二年五月雉雊于扬州廨舍防二雉雊寝占者曰野鸟入室军府将空骈心恶之其月尽出兵于东塘结垒而处如赴难之势凡百日还广陵盖禳雊雉之异也`】　随郎车　集令庭【`萧望之为郎雉数十常随其车详雉二孝子传孔述睿除武城令雉集其庭`】　入平林　飞斋宫【`上详雉二列异传五行志曰开元`】  

【`十三年雄雉驯飞泰山斋宫内`】　绣衣谢　丹砂化【`北史曰后魏裴安祖行道中舍于树下有鸷鸟逐雉雉急投之触树遂死安祖愍之乃取置隂凉地防视良久得苏喜而放之后忽夜梦一丈夫绣衣曲领向安祖再拜云感君垂救故来谢德　宋史曰神宗时李大临出知汝州辰溪贡丹砂道叶县其二箧化为双雉鬪山谷间有耕者获之人疑为盗械送于府大临识其异讯得实乃释之`】  

雉四  

原化蜃【`赵简子叹日雉入淮化为蜃`】　求雌【`诗雉之朝雊尚求其雌`】　蛇化【`晋武库闭甚密中忽闻雉雊张华曰必是蛇化也开视侧有蛇蜕焉`】　雄来【`魏志雄雉飞来登王直内铃柱头令管辂作卦曰到五月必迁时三月也至时果为渤海守`】　覩【`晋既开青云覩白雉何不张尔弓挟尔矢`】　驯【`中牟驯雉于桑下`】　六雉【`伊洛之南白质五色皆偹曰翚由江淮而南青质五采皆备曰鹞东方曰鶅南方曰翟北方曰鵗西方曰鷷`】　白雉【`典略岱宗之精`】　骁媒　应媒　双角　特超　媒翳【`媒者少养雉子至长狎人能招野雉因名曰媒翳`】増雌雊【`则天诞之夕雌雉皆雊`】　求偶【`马融笛赋山鸡晨鸣野雉朝雊求偶鸣子悲号长啸`】应钟鸣【`淮南子撞钟于庭郊雉皆雊`】　候阴晴【`中和集商人置雉尾于舟中以阴`】  

【`晴天当晴则尾直竪天将雨则尾下垂`】　集晋庭【`琐语晋平公时有鸟从南方来赤质五色集于庭叔向曰吾闻师旷言西方有鸟白质五色皆备曰翚南方有鸟赤质五色皆备曰雉今来为君瑞也`】进尧羮【`神仙传曰彭祖姓籛名铿帝颛顼之裔孙善养性能调鼎进雉羮于尧食之以夀考`】　山梁【`徐陵山梁饮啄非有意于樊笼`】　射场【`齐东昏侯在位置射雉场二百九十六处翳中帷幕歩障皆饰锦绣金银镂弩牙瑇瑁帖箭每出辄与鹰犬队主徐令孙媒翳队主俞灵韵齐马而走左右争逐`】赤鷩【`见雉一山海经　潘岳云山鷩悍害猋迅已甚盖其耿介甚于他雉故周官三公服鷩冕又刘熙云鷩雉之憋恶者山鸡也鷩憋也性急憋故画其形于衣以象人臣执耿介之节`】　游鷮【`西都赋游鷮高翚絶阬逾斥注雉之健者为鷮尾长六尺诗云有集维鷮是也`】  

雉五  

增诗汉班固白雉诗曰启灵篇兮披瑞图获白雉兮效素鸟嘉祥阜兮集皇都发皓羽兮奋翘英容洁朗兮于纯精彰皇德兮侔周成永延长兮膺天庆　原宋鲍照诗曰雉朝飞振羽翼专场挟两雌恃彊力媒已惊翳已逼蒿间潜彀卢矢直刎绣颈碎锦臆絶命君前无怨色梁简文帝诗曰晨光照麦畿平野度春翚避鹰时耸  

角妬垄或斜飞少年从远役有恨意多违不如随游荡罗袂拂臣衣　増梁吴均诗曰可怜稚子斑羣飞集野甸文章始陆离意气已惊狷　又曰二月雉朝飞横行傍垅归斜防水外翟侧听岭南翚蹀恒欲战耿耿恃彊威当令君见赏何辞碎锦衣　陈后主诗曰四野秋原暗十步啄方前雊声风处远翅影云间连箭射妖姬笑裘值盛名然已足南皮赏复防北宫篇　张正见诗曰陈仓雉未飞敛翮依芳甸朱冠色尚浅锦臆毛初变雊麦且专场排花聊勇战唯当渡弱水不怯如臯箭江緫诗曰麦垅新秋来泽雉屡徘徊依花似协妬拂  

草乍惊媒三春桃照李二月栁争梅暂住如臯路当令巧笑开　毛处约诗曰春物始芳菲春雉正相追涧响连朝雊花光锦衣窜迹时移影惊媒或乱飞能使如臯路相逢巧笑归　原陈萧有射雉诗曰二月春翚动曹王挟妬媒插翳依花合芟场向野开隔田闻雊近横溪见影来鸣青靥碎箭落锦衣摧今日如臯路能将巧笑廻　増唐李峤诗曰白雉振朝声飞来表太平楚郊疑鳯出陈寳若鸡鸣童子怀仁至中郎作赋成冀君看饮啄耿介独含情　储光羲射雉词曰曝暄理新翳迎春射鸣雉原田遥一色臯陆旷千里遥闻咿喔声时见双飞起羃防疎蒿下毰毸深麦里顾敌乃忘生争雄方决死仁心贵勇义岂复能伤此超遥下故墟迢逓回高畤大夫惜何苦取笑欢妻子　李白雉朝飞操曰麦陇青青三月时白雉朝飞挟两雌锦衣绮翼何离褷牧犊采薪感之悲春天和白日暖啄食饮泉勇气满争雄鬪死绣颈断　又雉子斑曲辞曰辟邪伎作鼓吹惊雉子斑之奏曲成喔咿振迅欲飞鸣扇锦翼雄风生双雌同饮啄趫悍谁能争乍向草中耿介死不求黄金笼下生　韦应物射雉诗曰走马上东冈朝日照野田野田双雉起翻射斗回鞭虽无百发中聊取一笑妍羽分绣臆碎头弛锦鞘悬方将悦羇旅非关学少年弢弓一长啸忆在防城阡　白居易山雉诗曰五歩一啄草十歩一饮水适性遂其生时哉山梁雉梁上无罾缴梁下无鹰鹯雌雄与羣雏皆得终天年　韩愈雉朝飞操曰雉之飞于朝日羣雌孤雄意气横出当东而西当啄而飞随飞随啄羣雌粥粥　又雉带箭诗曰原头火烧静兀兀野雉畏鹰出复没将军欲以巧伏人盘马弯弓惜不发地形渐窄观者多雉惊弓满劲箭加冲人决起百余尺红翎白镞相倾斜将军仰笑军吏贺五色离披马前堕　王建雉将雏曰雉咿喔雏出殻毛斑斑觜啄啄学飞未得一尺髙还逐母行旋母脚麦垅浅浅难蔽身远去恋雏低怕人时时土中鼓两翅引雏拾虫不相离张祜雉朝飞操曰朝阳陇冬泛暖景双啄双飞双顾影朱冠锦襦聊日整漠漠雾中如衣褧伤心卢女七十老翁长独眠雄飞在草雌在田衷肠结愤气呵天　温庭筠雉场歌曰茭叶萋萋接烟曙鸡鸣埭上梨花露彩仗锵锵已合围绣翎白颈遥相妬雕尾扇张金缕高碎铃素拂骊驹豪緑场红迹来相接箭发铜牙伤彩毛麦陇桑隂小山晩六虬归去凝笳远城头却望几含情青畞春芜连古苑　霍緫雉朝飞曰五色有名翚清晨挟两雌羣羣飞自乐歩歩影相随觇叶逢人处惊媒妬宠时緑毛春鬪尽彊敌愿君知　宋苏轼食雉诗曰雄雉曳修尾惊飞向日斜空中纷格鬪防羽落如花喧呼勇不顾投网复谁嗟百钱得一双新味时所嘉烹煎杂鸡鹜爪距漫槎牙谁知化为蜃海上落飞鸦　元杨维桢雉朝飞曰琴操有雉朝飞多指牧犊子之作据雄所记则曰卫女傅母之所作也余以牧犊之叹不如卫女之善死有关世教故赋以补旧乐府之缺云雉朝飞一雄挟两雌雄死雌誓黄泥归卫女嫁齐子未及夫与妻青缡绾素结一死与之齐人言卫女荡且离乌得中有雉飞琴声鼓之闻者悲  

原赋晋王叔之翟雉赋曰余在荆楚见人有养雉翟二鸟者慨然感之而为赋云含野气于人涂信多惧而少嘉雉见质而不陋翟表文而弗华映寒条之始緑发冬秀之余葩　傅纯雉赋曰览飞禽之可贵伟翔雉之嘉形应炎离之诞育包造化之淳精鲜光皎粲丽采繁盈首同晖于昊天垂黝景之緑青体等耀于方采敷五色之华英　傅休奕雉赋曰禀炎离之正气应朱火之祯祥播五采之繁缛被华文而成章冠列角之盛仪翘从风而飘履严距之武节超鸾时而鳯翔感天和而贻瑞进据鼎而祚商乐周道之方隆敷皓质于越裳　孙楚雉赋曰体冲和之淑质饰羽仪于茂林班五色之文章扬皦皦之清音设密网于岩阿飞轻缴之云浮上无逃而弗获下无隐而不搜遂戢翼以就养随笼栖而言归恒逍遥于阶庭廕朝阳之盛晖　増晋潘岳射雉赋曰尔乃搫拄翳停僮葱翠恐吾游【`雉媒名`】之晏起虑原禽之罕至甘疲心于企想分倦目以寓视何调翰之乔桀邈畴类而殊才候扇举而清叫野闻声而应媒褰微罟以长眺已踉跄而徐来摛朱冠之赩赫敷藻翰之陪鳃首约緑素身拖黼绘青秋莎靡丹臆兰綷或蹶或啄时行时止斑尾扬翘双角特起良游呃喔引之规里应叱愕立擢身竦峙捧黄间以密彀属刚挂以潜拟倒禽纷以迸落机声振而未已　唐浩虚舟射雉解颜赋曰健马蹄疾中原草平想媞媞之未悦聆戞戞之初鸣花顔惝怳以徐骇锦翼翩翻而忽惊由是星走白羽绮张丹臆彩毛迸落初莞尔以难名飞镞洞穿遂嫣然而不息  

原表宋孝武帝在藩上白雉表曰白体表素彩仪禀识自扰陶气仁风练色淳露不蕲一饮之逸不资三逸之勤　増唐中书门下贺白野鸡表曰耿介之性自能驯狎綷杂之姿翻然纯素丹立楹槛雪映雕笼岂越裳之献独美于前王而岱宗之精用呈于今贶  

原启周庾信谢赵王赉雉启曰夏翟秋飞江翚春涧中牟县之客遂得坐观贾大夫之妻已应含笑仰费中厨来供下客山川道远口腹知恩  

鹖一  

原说文曰鹖似雉出上党　増本草集解曰鹖状类雉而大黄黒色首有毛角如冠性爱其党有被侵者直往赴鬪虽死犹不置　本草释名曰其羽色黒黄而褐故曰鹖青黒色者名曰防【`音介`】性耿介也青鳯亦曰鹖取象于此也　禽经曰鹖毅鸟也毅不知死　鹖一名勇雉一名神雀　山海经曰煇诸之山其鸟多鹖　原月令曰大雩之日鹖鸟不鸣　増先儒曰虎夫戴鹖　徐广曰鹖似黒雉荀绰晋百官表注曰冠插两鹖鸷鸟之暴疏者也每所攫撮应爪摧衂天子武骑故以冠焉　苏子曰带方寸之印施丈尺之组戴鹖雀之毛建千丈之城此世俗之富贵也　原列子曰黄帝与炎帝战以雕鹖为旗帜　汉书曰京兆尹张敞舍鹖雀飞集丞相府霸以为神雀欲以上闻敞劾奏之霸大惭　续汉书舆服志曰虎贲武骑皆鹖冠以其鬪死乃止故赵武灵王以表武士焉  

鹖二  

増亷风　猛气【`上见王粲赋下见曹植赋`】　毅鸟　神雀【`禽经`】　曜文墀　饰武士【`上见曹植赋下见郭璞赋`】　出上党　集京兆【`上详说文下详汉书`】　制旗　为冠【`上详列子　杜诗生年鹖冠子汉书云道家鹖冠子一篇居深山以鹖为冠袁淑真隐传曰鹖冠子或曰楚人衣敝履穿因服成号著书言道家事`】  

鹖三  

原赋魏曹植鹖赋曰鹖之为禽猛气共鬪终无胜负期必于死遂赋之焉美遐圻之伟鸟生太行之岩阻体贞刚之烈性亮金德之所辅戴毛角之双立扬黝黄之劲羽甘沈殒而重辱有节士【`一作侠`】之仪矩降居擅泽髙处保岑游不同岭栖必异林若有翻雄骇逝孤雌惊翔则长鸣挑敌鼓翼专场逾髙越壑双不【`一作战`】只僵阶侍斯珥俯曜文墀成武官之首饰増庭燎之高晖　王粲鹖赋曰惟兹鹖之为鸟信才勇而劲武服干刚之正气被淳駹之质羽愬晨风以羣鸣震声发乎外宇厉亷风与猛节超羣类而莫与惟膏薰之焚销固自古之所咨逢虞人而见获遂因执乎缥累頼有司之图功不开小而漏微令薄躯以免害从孔鹤于园湄  

原赞晋郭璞鹖赞曰鹖之为鸟同羣相为畴类被侵虽死不避毛饰武士兼厉以义  

## 御定渊鉴类函卷四百二十二

鸟部五【`鹰　鹞　雕　鹫附鹗　鹘`】  

鹰一  

原尔雅曰鹰鶆鸠【`鶆当为鷞字之误`】　又曰鹰隼丑其飞也翚【`鼓翅翚翚`】　广志曰有雉鹰有菟鹰一嵗为黄鹰二嵗抚鹰三嵗青鹰胡鹰获麞　増本草释名曰鹰以膺击故谓之鹰其顶有毛角故曰角鹰其性爽猛故曰鷞鸠昔少皡氏以鸟名官有祝鸠鸤鸠鹘鸠睢鸠鷞鸠五氏盖鹰与鸠同气禅化故得称鸠也禽经云小而鸷者皆曰隼大而鸷者皆曰鸠是矣尔雅翼云在北为鹰在南为鹞一云大为鹰小为鹞梵书谓之嘶那夜　本草集解曰鹰出辽海者上北地者次之北人多取雏养之南人八九月以媒取之乃鸟之疏暴者　原周易通卦验曰鹰者鸷杀之鸟　春秋纬曰瑶光星散为鹰　礼记曰立秋之日鹰乃击　増春秋考异邮曰金伐木故鹰击雉汉书曰鹰隼未击矰弋不得施于蹊隧　原周书曰  

惊蛰之日鹰变为鸠处暑之日鹰乃祭鸟　増又曰小暑之日鹰乃学习　原大戴礼曰正月鹰则为鸠鹰也者其杀之时也鸠也者非其杀之时也善变而之仁故具言之也鸠为鹰而之不仁故不尽其辞　京房占曰七月鸠化为鹰　广雅曰白鷢鹰也　増酉阳杂俎曰鹰相同雕唯有尾长翅短为异耳　又曰荆窠白者短身而大便鸟而快一名沙里白代都赤者紫背黒须白睛白毛便兔漠北白者身长且大细斑短胫鹰内之最一名西道白房山白者紫背细斑便兔渔阳白腹背俱白便兔东道白腹背俱白鹰内之最大虽稍软若值快者越于前鹰土黄或大或小黒皂鹂多死时有快者白皂鹂便鸟青斑细斑者快鴘鹰荏子青黑者快蜕净眼明是未尝养雏尤快若目多眵蜕不净者已养雏矣不任用多死　又曰鹰之雌雄惟以大小为异其余形像本无分别雉鹰虽小而是雄鹰　原毛诗曰维师尚父时维鹰扬　増秦子曰虎能雄猛不可以托麑鹰能飘击不可以寄雏　原马融与谢伯世书曰愤愤愁思犹不解怀思在竹间放狗逐麋晩秋渉冬大苍出笼黄棘下兔芼以干葵以送余日兹乐而已  

鹰二  

原左传曰郯子云少皡爽鸠氏司冦也　又子产始知然明问为政焉曰视民如子见不仁者诛之如鹰鹯之逐鸟雀也　战国防曰唐睢谓秦王曰要离刺庆忌鹰击于殿上　孔氏志怪曰楚文王少时雅好田猎天下快马名鹰毕聚焉有人献一鹰曰非王鹰之俦俄而云际有一物凝翔飘飖鲜白鹰见之便竦翮而升矗若飞电须防羽堕如雪血洒如雨有大鸟堕地而死度其两翅广数十里喙边有黄众莫能识时有博物君子曰此鹏雏也始飞焉故为鹰所制文王乃厚赏献者　汉书曰孙寳为京兆尹请故吏侯文为掾立秋日文谓寳曰今鹰隼始击当顺天气成严霜之诛【`详立秋`】　増西京杂记曰茂陵少年李亨好驰骏狗逐狡兽或以鹰鹞逐雉兔为之佳名鹰则有青翅黄眸青冥金距之属鹞则有从风鹞孤飞鹞　原东观汉记曰邓太后临朝上林鹰犬悉斥放之　魏志曰吕布因陈登求徐州牧不得布怒登喻之曰登见曹公言待将军譬如养虎当饱其肉否则噬人公曰不如卿言譬如养鹰饥则为用饱则去布乃解　増捜神记曰魏黄初元年未央宫中有鹰生燕巢中口爪俱赤　晋书曰虞潭字思奥防沈充等逼京师潭起义军至上虞有野鹰飞集屋梁众惧潭曰起大义而刚鸷之鸟来破贼必矣后如其言　酉阳杂俎曰高帝【`一曰高齐`】武平初领军将军赵野又献白兔鹰一联　又曰齐主髙纬武平六年得幽州行台仆射河东潘子光所送白鸽【`鸷鸟一变为鸽详后小注`】是为上品　唐书曰太宗初即位旧苑中有笼鹰悉断联任去良犬并解絏放之　又曰太宗谓侍臣曰李大亮可谓忠直矣朕遣使至其所见有佳鹰讽令献朕大亮因宻表责朕云陛下久絶畋猎而使者求鹰若是陛下之意深乖昔防如其自擅便是任使非人朕览表嘉叹不能自已有臣若是朕复何忧　又曰源乾曜为京兆尹尝有仗内白鹰因纵逸遂失所在上令京兆切捕俄于野外获之其鹰絓于丛棘而死官吏相顾失色乾曜徐曰主上仁明当不以此获戾遂入自请失防之罪上不问　永徽中莱州人刘聿性好鹰于界山悬崖自缒而下以取鹰雏欲至巢而绳絶落于树枝间下皆壁立进退无所据大鹰见人衔肉不至巢所乃投肉下聿接取肉餧雏已外即自食之经五六十日雏能飞乃裂裳以系鹰之足一臂上系三聮透身而下鹰飞掣其两臂比至涧底一无所伤仍系鹰而归　唐新语曰郑繇善五言开元初岐山王范为岐州刺史繇为长史范失白鹰深所爱惜繇为失白鹰诗当时以为絶唱　五代唐安重诲为枢宻使夏州李仁福进白鹰重诲却之明宗隂遣人取入他日按鹰曰无使重诲知  

鹰三  

原制鹏雏　逐鸟雀【`上详鹰二孔氏志怪下详鹰二左传`】　春化　秋吟【`礼记曰仲春之月鹰乃学习孟秋之月鹰乃祭鸟用始行戮　魏文帝答繁钦书曰于是商风振条春鹰秋吟斯可谓声协钟石气应风律`】　猛气　雄姿【`休奕鹰赋曰含炎离之猛气兮受金刚之纯精独飞跱于林野兮复徊翔于天庭　下见后传休奕赋`】　耻燕雀　截鹄鸾【`传休奕长歌行曰苍鹰厉爪翼耻与燕雀游成败在纵者无令鸷鸟忧　下见孙楚赋`】　栖茂树击中原【`焦赣易林曰鹰栖茂树候雀往来　休奕鹰赋曰虽逍遥于广厦思击厉于中原`】　青骹素羽　华绊金环【`休奕蜀都赋曰鹰则流星耀景奔电飞光青骹素羽飘雪繁霜休奕鹰赋曰奋翅不得起抚翼无所翔饰五采之华绊结璇玑之金环`】　不搏　始击【`鸷鸟不抟　下详礼记月令`】　出钟岱　生井陉【`钟岱之林野山出鹰　下见孙楚赋`】出笼　下韝　雄飞　鲜食【`鲜食食肉也`】　刀铍　羇绊【`羽族以觜距为刀铍　载记曰慕容垂犹鹰也饥则附人饱则髙飞遇风尘之防必有凌霄之志惟宜急其羇绊不可任其所欲也`】　匿形　砺吻【`史鸷鸟之击必先匿形　文饥鹰砺吻`】　利觜长距　増决云儿　凌霄君【`天寳遗事曰申王有高丽赤鹰岐王有北方黄鹘上甚爱之每弋猎必置之驾前目为决云儿　本纪北齐后主高纬鹰犬皆有仪同郡君之号鹰曰凌霄郡君食县邑`】　碧霄万里　羽文八卦【`崔铉诗曰天边心胆架头身欲拟飞腾未有因万里碧霄终一去不知谁是解绦人　抱朴子曰八卦生鹰隼之所被六甲出灵之所负说者谓鹰隼之羽文亦有八卦之象`】　得霜　避暖【`朝野佥载曰苏味道才学识度物望攸归王方庆体质卑陋言辞鲁钝俱为鳯阁侍郎或问郎中张元一曰苏王孰贤答曰苏九月得霜鹰王十月被冻蝇或问其故答曰得霜鹰俊捷被冻鹰顽钝　杜诗序曰王监兵马使云近山黒白二鹰罗者久取竞未能得王以为毛骨有异他鹰恐腊后春生鶱飞避暖劲翮思秋之甚渺不可见请予赋诗`】　憎眼　弭角【`孔羣曰虽阳和布气鹰化为鸠至于识者犹憎其眼　禽经曰鹭啄则丝弭鹰捕则角弭藏杀机也`】　叠尾　飏毛【`酉阳杂俎曰口内赤反掌热隔衣蒸人叠尾振卷打格只立理面毛藏头睡长命之也　又曰尾根下毛名飏毛`】　锦毛　金脚【`李白诗曰八月秋风髙胡鹰白锦毛孤飞一片雪万里见秋毫　酉阳杂俎曰齐髙洋天保三年获白兔鹰一聮不知所得之处合身毛羽如雪目色紫爪本白向末浅色蜡胫并黄当时号为金脚`】　捕虎　擒猴【`墨客挥犀曰鼔山有老僧云曽登灵源洞见一禽自海上至身大如牛翼广二丈余下于畽间低飞掠食俄攫一羖羊乃望海而去识者云是虎鹰能捕捉虎豹　吕次儒义鹰记曰旴南陆氏畜猴雏嵗久益老见妇女必跳梁陆氏谋掊之未施手而猴先鸾避登屋比夜寂輙潜下取饮食人动则引遁无如之何防少年自防来臂负苍鹰陆氏告以猴害少年诈为擒之即据髙隅发鹰韝鹰摩空下瞰猴伺鹰垂近举瓦以扞身鹰不能得即穿云以逝主客不知所为明日忽闻空中铃声仰瞻之乃其鹰也方复抟翔下击猴仍用前计鹰扬翮以过后一鹰继至猴不疑也遂中其擒少年招得所臂鹰而遂擒者委猴而去盖少年之鹰招之来助者也`】　代都赤　房山白【`杜甫诗代北有豪鹰生子毛尽赤酉阳杂俎曰代都赤生代川赤岩里向虚丘中山白飞　又曰房山白者生代东房山白杨椵树上向范阳中山飞`】　金眸玉爪　锦文缬斑【`上见杜甫诗　下见魏彦深赋`】　大曲小曲　青唐白唐【`酉阳杂俎曰渔阳白生徐无及东西曲一名大曲小曲　又曰白唐唐者黒色也谓斑上有黒色赤斑唐青斑唐谓斑上有黑色也`】  

鹰四  

原受緤【`緤绊也`】　画壁【`北齐广陵王孝珩于防壁画苍鹰见者以为真`】　攫搏厉疾【`季冬征鸟厉疾`】　増五色【`唐防要开元十一年同州进五色鹰`】　戴角【`姜皎善画鹰杜甫姜楚公画角鹰歌曰楚公画鹰鹰戴角杀气森森到幽朔`】　累变【`酉阳杂俎凡鸷鸟等一变为鸽二变为鴘转鸧三变为正鸧自此已后至累变皆为正鸧`】　三时【`酉阳杂俎取鹰法七月二十日为上时内地者多塞外者殊少八月上旬为次时八月下旬为下时塞外鹰毕至矣`】　停放【`酉阳杂俎鹰四月一日停放`】　出笼【`酉阳杂俎鹰五月上旬防毛入笼八月中旬出笼`】　积怒刚生【`裴氏新书虎豹无事行歩者若将不胜其躯鹰在众鸟之间若睡梦然故积怒而后全刚生焉`】　见形髙飞【`陶景曰虎闻声而深伏鹰见形而髙飞`】  

鹰五  

原诗晋张华游猎篇曰如黄批狡兔青骹撮飞雉鹄鹭不尽收小鸟安足视　隋炀帝咏鹰诗曰迁朔欲之衡忽投罻罗里既以羁华绊仍持献君子青骹固絶俦素羽诚难拟深目表兹称阔臆斯为美惊兽不及奔猜禽无暇起虽韝上荣无复凌云志　増唐郑繇失白鹰诗曰白锦文章乱丹霄羽翮齐云中呼暂下雪里放还迷梁苑惊池鹜陈仓拂野鸡不知寥廓外何处独依栖髙适臂鹰诗曰寒楚十二月苍鹰八九毛寄言燕雀  

莫相啅【`一作忌`】自有云霄万里髙　杜甫王兵马使二角鹰诗曰悲台萧瑟石巃嵸哀壑杈枒浩呼汹中有万里之长江回风滔日孤光动角鹰翻倒壮士臂将军玉帐轩勇气二鹰猛脑绦徐坠目若有愁心有思杉鸡竹免不自惜孩虎野羊俱辟易韝上锋棱十二翮将军勇鋭与之敌将军树勲起安西昆仑虞泉入马蹄白羽曽肉三狻猊敢决岂不与之齐荆南芮公得将军亦如角鹰下翔云安得尔辈开其羣驱出六合枭鸾分　又白鹰诗曰雪飞玉立尽清秋不惜竒毛恣逺游在野只教心力破于人何事网罗求一生自猎知无敌百中争能耻下韝鹏碍九天湏却避兔经【`一作藏`】三窟莫深忧　又黒鹰诗曰黒鹰不省人间有度海疑从北极来正翮抟风超紫塞冬几夜宿阳台虞罗自觉虚施巧春鴈同归必见猜万里寒空只一日金眸玉爪不凡材　白居易放鹰诗曰十月鹰出笼草枯雉兔肥下韝随指顾百掷无一遗鹰翅疾如风鹰爪利如锥取其向背性制在饥饱时不可使长饱不可使长饥饥则力不足饱则背人飞乘饥纵抟击未饱湏絷维圣明驭英雄其术亦如斯柳宗元笼鹰词曰凄风淅沥飞严霜苍鹰上击翻曙  

光云披雾裂虹蜺断霹雳掣电捎平冈砉然劲翮翦荆棘下攫狐兔腾苍茫爪毛吻血百鸟逝独立四顾时激昂　吕温笼中鹰诗曰未用且求安无猜也不残九天飞势在六月目睛寒动触樊笼倦闲消肉食难主人憎恶鸟试待一呼防　刘禹锡养鸷词曰途逢少年志在逐兽方呼鹰隼以袭飞走因纵观之卒无所获行人有常从事于斯者曰夫鸷禽饥则为用今哺之过笃故也余感之作养鸷词曰养鸷非翫形所资击鲜力少年昧其理日夜哺不息探雏网黄口旦暮有余食宁知下韝时翅重飞不得毰毸止林表狡兔自南北饮啄既已盈安能劳羽翼　又白鹰诗曰毛羽斒斓白纻裁马前擎出不轻猜轻抛一防入云去喝杀三声掠地来緑玉觜防鸡脑破乌金爪擘兔心开都縁解搦生灵物所以人人道俊哉　窦巩新罗进白鹰诗曰御马新骑禁苑秋白鹰来自海东头汉皇无事须游猎雪乱惊飞锦背韝章孝标鹰诗曰星眸未放瞥秋毫频掣金铃试雪毛  

防使老拳供口腹莫辞亲手啖腥臊穿云自怪身如电煞兔谁知吻胜刀可惜忍饥寒日暮向人断碧丝绦【`旧注知咸切鸟啄食也`】　又饥鹰词曰遥想平原兔正肥千回砺吻整毛衣纵令啄解丝绦结未得人呼不敢飞　南唐髙越咏鹰诗曰雪爪星眸世所稀摩天专待振毛衣虞人莫谩张罗网未肻平原浅草飞　呉越罗隠鹰诗曰越海霜天暮辞韬野草干俊通司隶职严奉武夫官眼恶藏锋在心粗逐物殚近来脂腻足驱遣不妨难　闽徐夤鹰诗曰害物伤生性岂驯且宜笼罩待知人惟擒燕雀啖腥血却笑鸾皇啄翠筠狡兔穴多非尔识鸣鸠脰短乏君身豪门不读诗书者走马平原放翫频　宋张耒笼鹰词曰八月获黍霜野空苍鹰羽齐初出笼劒翎钩爪目如电利吻新淬龙泉锋少年臂尔平郊去草动人呼跃寒兔竦身下击霹雳忙毛逐奔风血濡距尔能搏兔不能食未饱中肠行复击主人厌免尔尚饥一生不悟为人役蒿间黄雀鸣啾啾饥啄野粟心无求赋形虽小技能薄不受羇縻却自留　明沈周鸷鸟行曰东海鸷禽身干小毛骨耸睛皎皎就韝饱饲十年肉要与郅都同一考掌中久矣无鴐鹅报主但未呈枭慓壤间鸱鼠坐龌龊何足当拳乃轻挢拙鸱以逸待尔劳竭力睢旴仰张爪捽头陷目出不备两防华星光莫晓呜呼勇不可恃志不可盈拙鸱瞠目笑尔盲尔鸷不复言功臣  

原赋晋休奕鹰赋曰左看若侧右视如倾劲翮二六机连体轻钩爪悬芒足如枯荆觜利呉防目颖星明雄姿邈世逸气横生　孙楚鹰赋曰有金刚之俊鸟生井陉之岩阻超万仞之崇巅防青松以静处体劲悍之自然振肃肃之轻羽擒狡兔于平原截鸿雁于河渚且其为相也疎尾阔臆髙鬐秃颅深目蛾眉状似愁胡曲觜短颈足若双枯麾则应机招则易呼背碣石以西游经马岭而南徂于时商秋既迈嵗在冥风霜激厉羽毛振惊尔乃策良骥服羔裘韝青骹戏田畴萦深谷绕山丘定心意审精眸兽驰厥足鸟矫其翼下赴幽谿上翔辰极随指授以腾踊因升降以毕力纷连薄以撄窜遂陷首以摧臆　隋魏彦深鹰赋曰唯兹禽之化育实钟山之所生资金方之猛气擅火徳之炎精何虞者之多端运横罗以羇束缀轻丝于双脸结长皮于两足飞不遂于本情食不充于所欲逸翰由而暂敛雄心为之自局若乃貎非一种相乃多途指重十字尾贵合卢立如植木望似愁胡觜同利劒脚等荆枯亦有白如散花赤如防血大文若铞细斑似缬眼类明珠毛犹霜雪身重若金爪刚如铁或复顶平似削头圆如卯臆阔颈长筋麤胫短翅厚羽劲髀寛肉缓求之事用俱为絶伴或似鹑头或似鵄【`一作鸱`】首赤精黄足细骨小肘嬾而易惊奸而难诱住不可呼飞不及走若斯之辈不如勿有若夫疾食速消此则有命兔颈猴立是为无病厠门忌大结肚恶软绦不宜絶背不宜喘生于窟者则好伏巢于木者则常立双骹长者则起迟六翮短者则飞急毛衣屡改厥色无常寅生酉就总号为黄二周作鸨千日成苍虽曰排虚性殊众鸟雌则体大雄则形小遇犬则惊猜得人则驯扰养雏则少病野罗则多巧察之为易调之实难格必髙迥屋必华寛姜以取热酒以排寒韝湏温暖肉不陈干近之令狎静之使安昼不离手夜便火宿防加其毛少减其肉肌羸肠痩心和性熟念絶云霄志在驰逐　増唐人苍鹰赋曰散以瑶光之彩来自钟岩之丘周官以司冦比徳汉氏以将军作俦钩成利觜电转竒眸苍姿叠色黝距聮韝　张莒放笼鹰赋曰雕笼永闭念受绁之多虞金架爰辞俾凌风而得路由是纵逸翰于寥廓释猛志于扃固舍灵槛而方锐历秋林而上征乍遂翻空出君门而不返遥怜厉吻过宫树而犹惊　唐人白鹰赋曰含情履洁象君之节厉吻钩锐澡毛玉截迁河阳之乔木一点清花暎武城之瑶琴孤飞春雪  

増赞唐苏颋双白鹰赞曰开元乙卯嵗肃慎扶余贡白鹰一双皆皓如练色斑若防章积雪全映飞花碎点所谓金气之英瑶光之精髙髻伟臆长距秀颈奋发而锐坚刚则厉摩天絶海雷击飇逝观其行时令顺秋杀指挥应捷顾盼余雄当落鹏之赏蔑仇鹞之敌实稀代之尤也敢称赞曰鹰之大者精明竦俊劲而横絶雄则逺振锦文素彩珠聮玉润往乃奋威将军所狥鹰之次者勇锐光芒絶海而至乗风载络以红点文其彩章下韝必中帷吏之良  

鹞一  

原尔雅曰鷣负雀鹞也　广雅曰笼脱鹞也　诗义问曰晨风今之鹞【`余说并以鹯为晨风`】　诗义疏曰隼鹞也齐人谓之题肩或曰雀鹰春化为布谷此属数种皆为隼　庄子曰鹞为鹯鹯为布谷布谷复为鹞此物变也　増本草释名曰鸱鸢二字篆文象形一云鸱其声也鸢攫物如射也隼击物凖也鹞目击遥也诗疏云隼有数种通称为鹞尔雅谓之茅鸱齐人谓之击正或谓之题肩梵书谓之阿黎耶　本草集解曰鸱似鹰而稍小其尾如舵极善髙翔专捉鸡雀鸱类有数种按禽经云善抟者曰鹞窃黝者曰雕骨曰鹘了曰鹞展曰鹯夺曰鵽又云鹘生三子一为鸱鹘小于鸱而最猛捷能击鸠鸽亦名鹬子一名笼脱鹯色青向风展翅迅揺搏捕鸟雀鸣则大风一名晨风鵽小于鹯其脰上下亦取鸟雀如攘掇也一名鹬子隼鹘虽鸷而有义故曰鹰不击伏隼不击胎鹘握鸠而自暖乃至旦而见释此皆杀中有仁也小雅采芑注曰隼鹞属说文直作为鹞　孔颖逹曰隼者贪残之鸟鹯鹞之属玉篇云祝鸠也　春秋考异邮曰隂阳气贪故题肩击宗均注曰题肩有爪芒为阳中隂故击杀也　郯子曰虎之抟噬也疑隼之搏噬也凖鹰之搏噬不能无失独隼为有凖故每发必中　原周易曰公用射隼于髙墉之上　毛诗曰鴪彼飞隼其飞戾天　増又曰鴪彼飞隼率彼中陵【`埤雅曰言中陵安静中正此隼之所以率也率循也`】　原周官考工曰鸟旟七斿【`鸟隼为旟`】　焦赣易林无妄之明夷曰千雀万鸠与鹞为仇威势不敌为鹰所击　増法言曰鹰隼防防【`言攫撮急疾`】　倦游记曰鸾隼不接翼  

鹞二  

原国语曰仲尼在陈有隼集于庭而死楛矢贯之以问仲尼仲尼曰昔武王克商所得也　列士传曰魏公子无忌方食有鸠飞入案下公子使人顾望见一鹞在屋上飞去公子乃纵鸠鹞逐而杀之公子暮而不食曰鸠避患归无忌竟为鹞所得吾负之为吾捕得此鹞者无忌无所爱于是左右宣公子慈声旁国左右捕得鹞二百余头以奉公子公子欲尽杀之恐无辜乃自按劒至其笼上曰谁获罪无忌者耶一鹞独低头不敢仰视乃取杀之尽放其余名声流布天下归焉　増唐书曰太宗得鹞絶俊异私自臂之望见魏征乃藏于怀公知之遂前白事语久帝惜鹞且死而素严敬征欲尽其言征语不时尽鹞死怀中　又曰杨徳干髙宗朝为万年令有宦官恃贵宠放鹞不避人禾稼徳干擒而杖之悉抜其鹞头宦者袒背涕泣以示于帝帝竟不之问　通鉴曰刘齐贤为晋州司马将军史兴宗尝从上猎苑中因言晋州产佳鹞请使捕之上曰刘齐贤岂捕鹞者耶卿无以此待之  

鹞三  

原载飞　始击【`诗鴪彼飞隼载飞载扬　立秋日侯文曰今日鹰隼始击详鹰`】　逐鸟为鹯【`上详鹰二左传下详鹞二庄子`】　为旟　贯矢【`上见鹞一周官考工　楛矢贯`】  

【`之详国语`】　増束翅　复翎【`卢氏杂说曰李蔼应举时勤敏絶人号束翅鹞子　酉阳杂俎曰鹞子两翅各有复翎左名撩风右名掠草带两翎出猎必当获`】　献雏　捉雀【`唐书曰武徳初万年县法曹孙伏伽以三事谏其一曰陛下二十日龙飞二十一日有献鹞雏者此乃前朝之弊风何忽今日行之　尔雅曰鷣负雀注云鹞也善捉雀`】  

鹞四  

原鷃披隼翼　鸠避隼患【`列士传详鹞二`】　増悯胎【`谭子乌反哺仁也隼悯胎义也蜂有君礼也羊跪乳智也雉不再接信也盖隼之击物遇怀胎者輙释不戮也`】　好翔【`埤雅鹰好跱隼好翔`】　辟蛟螭【`宣室志薛嵩镇魏时邺人好育鹰隼者市人持鹰来售较其所育者皆莫及其神俊常臂玩不释后有外国人见请以缯百余为直邺人念此不知其用其人曰此海鹞也能辟蛟螭患先是邺城南陂蛟常为人患有年矣邺人遂持往鹞忽投陂水中顷之乃出得一小蛇既出食之且尽自是邺永无其患`】　裹纸囊【`北梦琐言唐薛昭纬衔命梁园朱温宴接款曲一日语及鹰鹞薛甚言鸷鸟之俊温欣然谓其曽放弄归馆后传送鹞子一头薛对使戒僮仆曰令公所赐直湏爱惜裹以纸囊安韝袋中使人失笑闻于使衙`】  

鹞五  

増诗唐耿湋进秋隼诗曰岂悟因罗者迎霜献紫微夕阳分素臆秋色上花衣举翅云天近回眸燕雀稀应随明主意百中有光辉　宋梅尧臣观放鹞诗曰白晳少年子秋郊臂苍隼日暖饥目开风防双翅草际鸣鹑惊蒿间黄雀窘下韝诚必获得隽还虚哂碎脑此非辜食肉尔何忍取乐在湏臾我心良恻悯  

原赋魏曹植鹞雀赋曰鹞欲取雀雀自言雀防贱身体些小肌肉瘠痩所得盖少君欲相噉实不足饱鹞得雀言初不敢语顷来轗轲资粮乏旅三日不食略思死鼠今日相得宁复置汝雀得鹞言意甚怔营性命至重雀鼠贪生君得一食我命是倾皇天降鉴贤者是聼鹞得雀言意甚怛惋当死弊雀头如果蒜不早首服列颈大唤行人闻之莫不往观雀得鹞言意甚不移目如擘椒跳萧二翅我当死矣略无可避鹞乃置雀良久方去二雀相逢似是公妪相将入草共上一树仍共本末辛苦相语向者近出为鹞所捕赖我翻捷体素便附说我辩语千条万句欺恐舍长令儿大怖我之得免复胜于兔自今徙意莫复相妬　増唐敬骞射隼髙墉赋曰长墉崇崇矗若云峙飞隼□□倏随风止曽不料其微陋焉更知其休否　唐武少仪射隼髙墉赋曰心耿介以腾跃毳斑烂而披文击每依于素节翔亦致乎青云  

雕一【`鹫附`】  

増本草释名曰禽经云鹰以膺之鹘以搰之隼以尹之雕以周之鹫以就之鷻以搏之皆言其搏击之异也梵书谓之揭罗阇　本草集解曰雕似鹰而大尾长翅短土黄色鸷悍多力盘旋空中无细不覩皂雕即鹫也出北地色皂青雕出辽东最俊者谓之海东青羌鹫出西南夷黄头赤目五色皆备雕类能搏鸿鹄獐鹿犬豕又有虎鹰翼广丈余能搏虎也鹰雕虽鸷而畏燕子物无大小也其翮可为箭羽刘郁西域记云皂雕一产三卵者内有一卵化犬短毛灰色与犬无异但尾背有羽毛数茎耳随母影而走所逐无不获者谓之鹰背狗　埤雅曰鹄性劲利雕性刻制　又曰雕能食草其飞上薄云汉　通典曰雕入海化为珬作马勒谓之珂　顔氏曰雕一名鹫其翮可用为箭盖雕隼六翮乗风轻劲故堪以为箭　穆天子传曰舂山爰有青雕执犬羊食鹿豕　山经曰景山多鹫　说文曰鹫鸟黒色多子师旷云南山有鸟名曰鹫黄头赤目五色皆备　汉书曰有斗入汉地直张掖郡生竒材箭竿就羽如得之于边甚饶注就大雕也其羽可为箭竿　南史曰波斯国有土山连接甚逺中有鹫鸟噉羊土人极以为患　西域诸国记曰耆崛山在王舍城北四里山有两崖鹫鸟常居其颠土人号为灵鹫山也　林邑国记曰西南逺界有灵鹫鸟能知吉凶觇人将死食尸肉尽乃去家人取骨烧为灰投之涨海  

雕二  

増列子曰黄帝与炎帝战于阪泉之野帅熊罴狼豹防虎为前驱雕鹗鹰鸢为旗帜此亦力使禽兽者也　汉书曰武帝使中贵人从李广击匈奴射伤中贵人广曰是必射雕者也广射杀二人生得一人果射雕者也后魏书曰秦王干机悟壮勇善弓马太宗出游白登之东北干以骑从有双雕飞于上太宗命左右射之莫能中雕旋飞稍髙干自请射之以二箭而下双雕太宗嘉之赐御弓矢金带以旌其能军中于是号为落雕都尉北齐书曰斛律光尝从世宗于洹桥校猎见一大鸟  

云表飞飏光引弓射之正中其颈此鸟形如车轮旋转而下至地乃大雕也世宗取而观之深壮异焉丞相属邢子髙见而叹曰此射雕手也当时号落雕都尉　隋书曰长孙晟送千金公主于牙前突厥摄图见晟而独爱焉每共游猎竟嵗尝有二雕飞而争肉因以两箭与晟曰请射取之晟乃弯弓驰往遇雕相攫遂一发而双贯焉摄图喜令诸子弟贵人皆亲昵之以学弹射　唐书曰髙骈事朱叔明为司马有二雕并飞骈曰我且贵当中之一发贯二雕焉　录异记曰东学山前有神雕一窠常防洞门人或侵犯者神雕击之立致殒毙古有道流刻五石人致于山上民有锄禾者为雕所惊走避于石人之下置笠于石人头上雕即击之石人头殒于今见在其山上  

雕三  

増诗宋石曼卿诗曰腾凌千里见纤毫劲翮梢梢度海涛霜草兽惊斜电落水天鴈尽片云髙闲声带晩飞无敌锐气横秋转不毛得奉长杨帝王事愿将余力逞平臯　元刘因白海青诗曰扶余玉爪旧曽闻青鸟犹霑海气昏掌上风标有如此眼中神骏更怜君平芜未洒头鹅血春水谁开猎骑门过鴈昏鸦莫回首霜拳髙兴在空云　袁易白海青诗曰东溟刷羽翰乍随天马万人观孤飞雪防青云破一击秋生玉宇寛赐予岂将追鴈鹜驱除直欲辨枭鸾江南明月难同色梦想瑶阶白露漙  

増赋唐杜甫雕赋曰夫其降精于金立骨如铁目通于脑筋入于节架轩楹之上纯漆光芒掣栋梁之间寒风凛烈虽趾蹻千变林岭万穴系藂薄之不开突杈枒而皆折  

増表唐杜甫进雕赋表曰臣以为雕者鸷鸟之特殊抟击而不可当岂但壮观于旌门发狂于原隰引以为类是大臣正色立朝之义臣窃重其有英雄之姿故作此赋  

鹗  

増禽经曰鸷鸟之善搏者曰鹗窃黝曰雕【`华注鹗大鸟人见而悚愕也`】　诗睢鸠一名王睢一名雕鷞江东呼为鹗食鱼鸷而有别　陆佃曰鹗鸷鸟雕类一名睢鸠鸷而有别者又善捕鱼性好跱故立不移处所谓鹗立者义取诸此郯子谓睢鸠氏司马以其鸷而有别也故主法制　本草释名曰鹗状可愕故谓之鹗其视睢健故谓之睢能入穴取食故谓之下窟乌翺翔水上扇鱼令出故曰沸波禽经云王睢鱼鹰也尾上白者名白鷢　本草集解曰鹗雕类也似鹰而土黄色深目好跱雄雌相得鸷而有别交则双翔别则异处能翺翔水上捕鱼食江表人呼为食鱼鹰亦噉蛇诗云闗闗睢鸠在河之洲即此禽经云鸠生三子一为鹗鸠尸鸠也杜预以王睢为尸鸠或以此也　仓颉解诂曰鹗金喙鸟也见则天下兵能击杀麞鹿　邹阳谏呉王曰鸷鸟累百不如一鹗【`孔融荐祢衡樊凖荐厐参孙权令吕蒙讨庐陵贼语皆同`】　李华尝目异鸟击丰狐于中野双睛耀宿六翮垂云迅犹电驰厉若霜杀吻决肝脑爪刳肾肠昂藏自雄倏歘而逝问名于耕者对曰此黄金鹗也　元史曰王鹗始生有大鸟止于庭乡先生张大渊曰鹗也是儿岂有大名乎因名之幼聦悟日诵千余言长工词赋  

増诗宋司马光鱼鹰诗曰翩然下林表不惮风湍急得隽且髙飞为君羞抟击　宋欧阳修鱼鹰诗曰日色弄晴川时时锦鳞跃轻飞若下韝岂畏风湍恶人归晩渚静独傍渔舟落　曽巩一鹗诗曰北风万里开蓬蒿山木汹汹鸣波涛尝闻一鹗今始见眼俊骨精神豪天昏雪宻飞转疾暮略东海朝临洮社中神狐倏闪内脑尾分磔垂弓櫜巧兔狞鸡失草木勇鸷一下崩其毛窟穴呦呦哭九子帐前活送双青猱啁啾燕雀谁尔数骇散亦自亡其曹势疑空山竭九泽杀气已应太白髙归来磥嵬载俎豆快饮百瓮行春醪酒酣始闻壮士叹丈夫试用何时遭  

増赋唐杨真一鹗赋曰卓彼雄姿凛乎壮观或危石以砺吻或髙柯而整翰抟鸠之隼不敢飞逐燕之鹯望而伏窜  

鹘一  

増埤雅曰鹘有义性　又曰鹘拳坚处大如弹丸俯击鸠鸽食之鸠鸽中其拳堕空中即侧身自下承之捷于鹰隼或以为隼即鹘非也禽经谓鹰以膺之鹘以搰之隼以尹之则是三类矣　禽经曰鹰不击伏鹘不击姙杂俎曰鹘生三子一为鸱　隋书曰刘防字居士为  

太子千牛备身聚徒任侠不遵法度党与三百人其趫捷者号为俄鹘队　朝野佥载曰唐太宗养一白鹘号白将军取鸟常驱至殿前然后击杀故名落鹰殿上恒令送书从京至东都与魏王仍取报日往返数回　又曰沧州东光县寳观寺常有苍鹘集重阁毎有鸽数千鹘冬中每夕即取一鸽以暖足至晓放之而不杀其余鹰鹘莫敢侵之　言行录曰王素尝与同列奏事事有不合众皆引去惟素论列是非得防方退议者目为独击鹘　东斋记事曰范蜀公见二鹘掷卵相上下接之盖习飞也其胎教之意乎  

鹘二  

増诗唐杜甫义鹘行曰隂崖有苍鹰养子黒柏颠白蛇登其巢吞噬恣朝餐雄飞逺求食雌者鸣辛酸力彊不可制黄口无半存其父从西归翻身入长烟斯湏领健鹘痛愤寄所宣斗上捩孤影噭哮来九天脩鳞脱逺枝巨颡折老拳髙空得蹭蹬短草辞蜿蜒折尾能一掉饱肠皆已穿生虽灭众雏死亦垂千年物情有报复快意贵目前兹实鸷鸟最急难心炯然功成失所往用舍何其贤近经潏水湄此事樵夫传飘萧觉素髪凛欲冲儒冠人生许与分只在顾盼间聊为义鹘行用激壮士肝又呀鹘行曰病鹘卑飞俗眼丑每夜江边宿衰柳清  

秋落月已侧身过鴈归鸿错回首脑雄姿迷所向疎翮稀毛不可状彊神迷复皁雕前俊才早在苍鹰上风涛飒飒寒山隂熊罴欲蛰龙蛇深念尔此时有一掷失声溅血非其心　贾岛病鹘吟曰俊鸟还投髙处栖腾声戞戞下云梯有时透雾凌空去无事随风入草迷迅速月边捎玉兔迟回日里拂金鸡不縁毛羽遭零落焉肻雄心向尔低　濮阳瓘出笼鹘诗曰玉镞分花袖金铃出防笼遥心长捧日逸翰镇生风一防青霄里千声碧落中星眸随狡兔霜爪落飞鸿每念提携力常怀搏击功以君能惠好不敢没遥空　宋梅尧臣普净院佛阁上孤鹘诗曰我新税居见寺阁金碧照我破屋前日看阁上聚鸠鸽巢栖饮哺无穷年雕檐画壁屎污徧以及像塑头与肩寺僧不敢施弹射忽有苍鹘张毒拳鸦鸣鹊噪鸜鹆叫怒鹘遭此窥腥膻鹘心决裂不畏众瞥碎一脑惊后先死乌堕空未及地反翅下取如风旋独当屋脊恣撦磔啄肉披肝肠弃捐老鸱无艺又恨怯盘飞欲近饥目穿逡巡鹘饱自飞去争残不辨乌与鸢群儿指防路人笑我方吟忆秋江边　王安石诗曰依倚秋风气象豪似欺燕雀在蓬蒿不知羽翼青冥上腐鼠相随势亦髙  

増赋唐李邕鹘赋曰伊鸷鸟之雄毅有俊体之超特意凝缓而无营体闲整而自得　髙适和李邕鹘赋曰夫何鹘之为用置之则已纵之无匹怀果断之沉潜任情性之敏疾头小而鋭气雄而逸邈耿介以凌霜目精明而防漆  

増序唐张九龄鹰鹘图序曰鸟之鸷者曰鹰曰鹘鹰也者名于尚父义见于诗鹘也者迹隠于古人史阙其载岂昔之多识物亦有遗将今而嘉生材无不出为所呼之变与所记不同者耶然于羽族之中絶有豪杰之表气感刚悍体侔铦锋顾视之间伟如也夫授以劲翮意不羣飞资其利觜义在鲜食生有自然之权用无可抑之势古之武士法吏齐名比义者以其严若郅都飞若李广委质于所事报功于所养不惮摧翼以亏勇不立垂枝而屈节是鸟也向之拟议不亦宜乎  

増说唐柳宗元鹘说曰有鸷曰鹘者巢于长安荐福浮图有年矣浮图之人室于其下者伺之甚熟为余说之曰冬日之夕是鹘也必取鸟之盈握者完而致之以燠其爪掌左右易之旦则执而上浮图之跂焉乃纵之延其首以望极其所如往必背而去之焉茍东矣则是日也不东逐西南北亦然呜呼孰谓爪吻毛翮之物而不为仁义器耶  

## 御定渊鉴类函卷四百二十三

鸟部六【`乌鹊`】  

乌一  

原尔雅曰鸢乌丑其飞也翔　又曰乌鹊丑其掌缩【`飞缩脚腹下`】　又曰鸒斯鹎鶋【`楚乌也又曰雅乌小而多声腹下白`】　又曰有燕乌山乌炎乌　又曰鸀山乌【`鸀似乌而小赤觜穴乳出西方鸀音浊`】　又曰燕白脰乌　春秋运斗枢曰瑶星散为乌　又曰飞翔羽翮为阳阳气仁故乌反哺也　许氏说文曰乌孝鸟也　崔豹古今注曰乌一名鸷鸟　通俗文曰白头乌谓之鶷【`治八反`】　诗义问曰有鹎乌【`鹎音匹`】雅乌楚乌也　増格物论曰乌雅之别名种类亦繁有小而多羣腹下白者为鸦乌有小觜而白比他乌微小长而反哺其母者为慈乌大喙及白颈而不能反哺者南人谓之鬼雀又谓之鶷又谓之老鸦鸣则有凶咎　禽经曰慈乌亦名孝鸟比他乌微小大觜乌唇又云乌之巨觜  

者善避矰弋弹射　本草释名曰乌字篆文象形鸦亦作鵶禽经鵶鸣哑哑故谓之鵶此鸟初生母哺六十日长则反哺六十日可谓慈孝矣北人谓之寒鸦冬月尤甚也　本草集觧曰慈乌北土极多似乌鸦而小多羣飞作鸦鸦声乌有四种禽经云慈乌反哺白脰不祥大觜善警黒乌吟夜又云乌鸟背飞而向啼也又蜀徼有火鸦能衔火　又曰古有雅经以占吉凶然北人喜鸦恶鹊南人喜鹊恶鸦惟师旷以白项者为不祥近之酉阳杂爼曰世有隂阳局雅经谓东方朔所着大略先数其声第一声即是甲声以十干数之辨其急缓以定吉凶　又曰乌鸣地上无好声人临行乌鸣而前引多喜　又曰邑中终嵗无乌有防郡中忽无乌者曰乌亡　埤雅曰鹊见虎则鸣乌见异则噪今人闻鹊噪则喜闻乌噪则唾以乌见异则噪故唾其凶也　孙武子曰乌起者伏也乌集者虚也传曰鹊喜稠閙乌乐空旷俗云鸳交颈而感乌传涎而孕　夏小正曰十月黒  

鸟浴乌也浴也者谓飞乍上乍下也　原春秋元命苞曰日中有三足乌乌者阳精其偻呼也【`偻呼温润生长之言`】　又曰火流为乌乌孝鸟何知孝乌阳精阳天之意乌在日中从天以昭孝也　春秋运斗枢曰维星得则日月光乌三足礼仪修物类合　孙氏瑞应图曰三足乌王者慈孝被于万姓不好杀生则来　伏古今注曰所谓赤乌者朱鸟也其所居高逺日中三足乌之精降而生三足乌何以三足阳数竒也是以有虞至孝三足集其庭曽参锄三足萃其冠　抱朴子曰荧惑火精生朱乌　孙氏瑞应图曰赤乌王者不贪天下而重民命则至　徐整三五厯曰天地之初有三白乌主生众乌孝经援神契曰德至鸟兽则白乌下　孙氏瑞应图曰白乌者宗庙肃敬则至　礼斗威仪曰江海不扬波东海输之苍乌　又曰君乗木而王其政升平南海输以苍乌　孙氏瑞应图曰苍乌贤君帝主修行孝慈被于万姓则来　广志曰乌有白头乌　张勃呉录曰彭泽有乌接丸行者丸饭投之髙下无失　増水经注曰武周县火山亦名荣台其山出雏乌形类雅乌纯黒而姣好音与之同缋彩绀发觜若丹砂性驯良而易附弁童防子捕而执之赤觜乌亦曰阿雏乌　法苑珠林曰昔有乌名拘耆游在丛林梁言赤喙乌也　金史曰活罗汉语慈乌也北方有之状如大鸡善啄物见牛马槖驼脊间有疮啄食之马牛辄死若饥不得食虽砂石亦食之　原述征记曰长安灵台有相风铜乌【`详风`】　南越记曰乌贼鱼常自浮水上乌见以为死便往啄之乃卷取乌故谓乌贼今匹乌化为之　毛诗曰具曰予圣谁知乌之雌雄　又曰瞻乌爰止于谁之屋　又曰弁彼鸒斯归飞提提　増管子曰乌隼之交初虽相讙后必相咄  

乌二  

原淮南子曰尧时十日竝出尧命羿仰射十日中其九乌【`详日`】　孙氏瑞应图曰文王时见苍乌王者孝弟则至墨子曰赤乌衔珪降周之岐社曰命周文王伐殷河  

出箓图地出乗黄天锡武王黄乌之旗　孙氏瑞应图曰赤乌武王时衔谷米至屋上兵不血刃而殷服　尚书中候曰周太子发渡孟津有火自天止于王屋为赤乌　又曰有火自上覆于王屋流为乌其色赤其声魄尚书纬曰火者阳也乌者有孝名武王卒成大业故  

乌瑞臻　太公六韬曰武王登夏台以临殷民周公旦曰臣闻之爱其人者爱其屋上乌憎其人者憎其余胥左传曰楚子元以车六百乗伐郑诸侯救郑楚师夜  

遁郑人将奔桐丘谍告曰楚幕有乌乃止　増拾遗记曰鲁僖公十四年晋文公焚山求介子推有白乌绕烟而噪或集介子推之侧火不能焚晋人嘉之起一台曰思烟台其乌又云仁乌慈乌　原左传曰晋侯伐齐齐师夜遁师旷告晋侯曰鸟乌之声乐齐师其遁【`鸟乌得空营则乐`】叔向告晋侯曰城上有乌齐师其遁　燕丹子曰燕太子丹质于秦秦王遇之无礼不得意欲归秦王不听谬言曰令乌白头马生角乃可丹仰天叹乌即白头马为生角秦王不得已而遣之　帝王世纪曰丰公家于沛之丰邑中阳里其妻梦赤乌若龙戏已而生执嘉是为太公太上皇　异苑曰东阳颜乌以纯孝着闻后有羣乌衔鼔集颜所居之村乌口皆伤一境以为颜至孝故慈乌来萃衔鼔之异欲令聋者逺闻即于鼔处立县而名为乌伤王莾改为乌孝以彰其行迹云　伏候古今注曰成帝河平四年白乌集孝文庙殿下黒乌从之章帝元和二年三足乌集沛国三年代郡髙柳乌子生三足大如鸡色赤头上有角长寸余和帝元兴元年白乌一见庐江足皆赤　东观汉记曰马援征交趾仰视乌鸢跕跕堕水中【`详鸢`】　谢承后汉书曰广汉儒字叔林为东郡太守乌巢于防事屋梁兔产于牀下　呉志曰赤乌元年八月诏曰间者赤乌集于殿前朕所亲见若神灵以为嘉祥者改元宜以赤乌　又曰孙休永安三年春三月西陵言赤乌见　呉厯曰呉王为神主来立庙苍龙门外时有乌巢朱雀门上　又曰有两足乌衔一鹊置神座前或得神书说改号之意乃改赤乌为太元　师觉援孝子传曰呉顺字叔和犍为人性至孝母殁负土成坟有赤乌巢门甘露降户　王韶孝子传曰李陶交趾人母终陶居于墓侧躬自治墓不受邻人助羣乌衔块助成坟　晋诸公赞曰世祖时西域献三足乌遂累有赤乌来集此昌陵县按昌字重日乌者日中之鸟有托体阳精应期耀质以显至德者也　蜀李雄书曰武皇帝雄泰成三年白乌赤足来翔帝以问范贤贤曰乌有反哺之义必有逺人懐而来果关中流民请降　王隠晋书曰虞溥为鄱阳内史劝励学业虽威不猛寛裕简素白乌巢郡庭止枣树就执不动　豫章旧志曰太守李仪临郡二年白乌见南昌　増酉阳杂俎曰晋时营道县令何潜之于县界得乌大如白鹜膝上髀下自然有铜环贯之　晋南京寺记曰简文帝咸安初有乌巢殿屋帝乃建斋七日忽乌运巢而去　晋五行志曰安帝义熈三年龙骧将军朱猗戌夀阳婢炊饭忽有羣乌集灶竞来啄噉婢驱逐不去有猎狗咋杀两乌乌因共啄杀狗又噉其肉唯余骨存　原宋起居注曰元嘉十三年阳羡县民谈合送白乌皓质洁映有若辉璧爰稽图瑞实惟嘉祥　増孔氏帖曰刘汉宏鸦噪诸庭命斫树　齐书曰髙帝时有献白乌帝问此何瑞范云位卑最后荅曰臣闻王者敬宗庙则白乌至时谒庙始毕帝曰卿言是也感应之理一至此乎　元和郡县志曰后魏太和二十三年孝文亲征马圈行至贾复城昏雾得三鵶引路遂至南山因号通鵶城　周书曰明帝时顺阳献三足乌八月甲子羣臣上表称庆诏曰夫天不爱寳地称表瑞莫不威鳯巢阁圗龙跃沼岂直日月珠连风雨玉烛是以钩命决曰王者至孝则出元命苞曰人君至治所有虞舜烝烝来兹异趾周文翼翼翔此灵禽文考至德下覃遗仁爰被逺符千载降斯三足将使三方归本九州翕定惟此大体景福在民予安敢让宗庙之善弗宣大恵可大赦天下文武官普进三级　唐书曰李义府召见太宗试令咏乌云日里飏朝采琴中闻夜啼上林多少树不借一枝栖帝曰吾当全树借汝岂惟一枝　又曰天授元年有进三足乌者天后以为周室嘉应睿宗时为皇嗣言曰乌前足伪也天后不恱须防一足堕地　又曰景龙四年六月辛巳朔乌集太极殿梁驱之不去　又曰开元二十八年四月庚辰慈乌巢宣政殿栱辛巳又巢宣政殿栱　又曰贞元四年夏郑汴境内乌皆羣飞集魏博田绪淄青李纳境衔木为城髙二三尺方十里绪纳恶而焚之信宿如故乌口皆流血　又曰十八年六月乌集徐州之滕县嗛柴为城中有白乌一碧乌一　又曰元和十三年春淄青府署及城中乌鹊互取其雏各以哺子更相搏击不能禁　又曰中和元年三月陈留有乌变为鹊二年有鹊变为乌　又曰桞仲郢自拜諌议后每迁官羣乌大集于升平里第庭树防架皆满凡五日而散诏下不复集家人以为候惟除天平节度乌不复集遂卒于镇　温璋为京兆尹勇于杀戮京邑惮之一日闻挽铃而不见有人如此者三乃一鵶尹曰是必有人探其雏而来诉也命吏随鵶所在而捕之其鵶盘旋引吏至城外树间果有人探其雏尚憩树下吏执送之府尹以事异于常乃毙之　朝野佥载曰唐魏伶为西市丞养一赤觜乌每于人众中乞钱人取一文而衔以送伶处日收数百时人号为魏丞乌　宣室志曰凡军出有鸢乌随其后者皆败亡之徴元和中有曽敬云者尝为北都禆将李师道叛时曽将行营兵士数千人每出军有乌鸢随其后即军必败率以为常　宋敬则兄仁轨隠居养亲有赤乌巢所居树　国史补曰裴中令为江陵节度使使军将谭受王稹往岭南充使回至桂林馆为羣乌所噪王稹以石击之乌中脑而坠死于竹林中其同行谭受忽病头痛不可前令王稹先行去戒迤逦相待或先报我家令人相接寻裴中令梦谭受言在道为王稹所杀掠其钱物委尸在竹林中两日内王稹合到乞令公治之王稹至遂付推司棰楚伏法旬日受到知击乌之事乃是乌鬼报仇也　录异记曰道士毛意欢常有二鸦有客将至鸦必飞鸣意欢整饰宾阶坐榻未毕客果至矣　五代史曰李克用少骁勇军中号曰李鵶儿　清异录曰礼部郎中康凝畏妻甚有声妻常病求乌鸦为药而积雪未消难以网捕妻大怒欲加捶楚凝畏惧渉泥出郊用粒食引致之仅获一枚同官刘尚贤戏之曰圣人以鳯皇来仪为瑞君获此免祸可谓黑鳯皇矣　石林燕语曰范文正始贬饶州梅圣俞时官旁郡作灵乌赋以寄故公亦作赋报之及公秉政圣俞乆困意必援已而漠然无意所荐乃孙明复李太伯圣俞遂作灵乌后赋以责之世颇以圣俞为隘金史曰实图美弟阿缫美卒及终防大防其族太祖率官属往焉就以伐辽之议访之方防祭有飞乌自东而西太祖射之矢贯左翼而坠实图美持至上前称庆曰乌鸢人所甚恶今射获之此吉兆即以金版献之  

乌三  

原日禽　阳鸟【`孔子曰乌呕呼也取其助气故以为乌呼乌口日中之禽故为像形也　张衡灵宪曰日阳精之宗积而成乌乌有三趾阳之数类也`】　衔繖　萃冠【`刘义庆世说曰徐干木年少时尝梦乌从天下衔长斗繖树其庭前乌复上天衔繖下凡树三繖竟乌大鸣作恶声而去徐后果得疾遂以恶终　下详乌一古今注`】　归飞　返哺【`上详乌一毛诗　谯子法训曰夫孝行之本替本而求末者未见得之者也如或得之君子不贵矣乌者而有返哺况人而无孝心者乎`】　巢门画壁【`常璩华阳国志曰棘道县孝子吴顺养母赤乌巢其门　应劭风俗通曰按明帝起居注曰帝`】  

【`东廵泰山到荥阳有乌飞鸣乗舆上虎贲中郎将王吉射中之作辞曰乌乌哑哑引弓射洞左腋陛下夀万嵗臣为二千石帝赐钱二百万令亭壁皆画为乌也`】　丹质　素体【`薛综赤乌颂曰赫赫赤乌惟日之精朱羽丹质希代而生　又白乌颂曰粲焉白乌皓体如素宗庙致敬乃胥来顾`】　化鱼衔鹊【`上详乌一南越记下详乌二呉厯`】　八子　九雏【`古乐府歌曰乌生八九子端坐秦氏桂树间昔我秦氏家有遨逰荡子用睢阳彊苏合弹　司马彪续汉书曰桓帝时童謡曰城上乌尾毕逋一年生九雏公为吏儿为徒一徒死百乗车`】　莫黒　不黔【`诗莫黒匪乌乌不日黔而黒`】太阳精　王母使【`瑞应图日乌太阳之精也亦至孝之应　西王母以三足乌为使`】啼琴　饰镜【`琴有乌夜啼曲有乌鹊镜`】　受哺　攫肉【`嗷嗷林乌受哺`】  

【`于子　黄覇使吏出小吏食道旁乌攫其肉还霸迎谓曰甚苦食于道旁乃为乌攫肉吏大惊以为霸尽知其起居`】　集府　绕树【`朱博为御史大夫先时御史府有列柏树常有乌数千集其上朝去暮来号朝夕乌　魏武帝诗乌鹊南飞绕树三匝`】　磬磬　提提　増气仁　性寿【`上详乌一运斗枢　埤雅曰乌性极寿三鹿死后能倒一松二松死后能倒一乌`】　绕烟占雨【`上详乌二拾遗记　杂爼曰候乌飞翅重知天将雨乌阳物也感隂气而翅重故俗以此占其雨否淮南子曰螣蛇防雾而殆于蝍蛆乌力胜日而服于骓礼`】　接丸　吞丹【`上详乌一吴录　抱朴子曰取乌之未生毛羽者以丹和牛肉使吞之至长毛羽皆赤乃杀乌隂干捣服百日得寿五百嵗`】踏梢　薄地【`杨万里诗已是霜林叶烂红那堪动地晩来风寒鸦可是矜渠黠踏折枯梢不堕空十国纪年曰蜀吕彦德骁勇善骑射尝从王宗播宗俦征讨冠牛革帽披漆甲跨乌马军中目为薄地鸦`】集门楼　巢帷幄【`三国典略曰侯景篡位令饰朱雀门其日有白头乌万计集于门楼隋书曰炀帝起宫丹阳将逰江左有乌鹊巢于帷幄驱不能去`】　扰兵曹　栖丽城  

【`北梦琐言曰崔希乔以仁孝称在并州防前有小乌如鹪鹩巢丛苇上孕卵五色如鸡子雏生月余五色成文大如鹅驯扰闲暇顷之飞翔时归旧所号兵曹乌　襍记曰丽城乌之所栖息处也`】　老莱弄志公画【`老莱子行年七十或弄乌于亲侧欲其喜焉髙僧传曰齐太尉司马殷齐之随陈显逹镇江州辞别寳志志画绢作一树树上有乌语云急时可登此后显逹逆节留齐之镇州及败齐之逃入庐山追骑将及齐之见林中有一树树北有乌乃志所画悟而登之乌竟不飞追者见乌谓无人而返卒以见免`】爱屋　起台【`爱屋及乌详乌二六韬　拾遗记曰越王入国丹乌夹王而飞故勾践得入国也起望乌台言乌之异也`】　村号　弓名【`志云海盐南三里有乌夜村晋何凖所居也一夕羣乌啼噪凖适生女他日复夜啼乃穆帝立凖女为后之日风俗通曰乌号弓者柘桑枝条畅茂乌登其上垂下着地乌适飞去后从拨杀取以为弓因名乌号也`】　日气　火流【`论衡日儒者言日中有三足乌日火也乌入火中焦烂安得立然乌日气也　火流为乌详乌二尚书中`】　爵生　鹊哺【`说苑孔子曰昔殷王帝辛之时爵生乌于城之隅　唐书曰长庆中濮州雷泽县民张宪庄榆树有乌巢因风坠二雏有鹊巢于东南树引所堕二雏于其巢哺之`】　哑哑　憧憧  

乌四  

原梦【`宋公子得梦已为乌喙加于南门尾加于桐门曰予梦吉必立也立为昭公`】　见【`汉武帝元年有赤鸟见献帝延康元年三足乌见`】　令乌　吉乌【`竝见成公绥赋`】　踆乌【`三足乌也`】　孝乌【`北齐萧仿希然居防庐前有二慈乌各集一树为巢日午已前驯庭饮啄自午以后不下树每到临时舒翼悲鸣有似助哀家人见之未甞阙时以为仿孝感也`】　日乌【`古今注日中无光者日中乌也日中乌若去即天下乌去也`】　阳乌　増朝乌【`南史高昌国有朝乌旦旦集王殿前为行列不畏人日出然后散去`】　哀乌【`禽经哀乌夜啼注乌失雌雄则夜啼宋临川王坐废闻乌夜啼乃获赦制乌夜啼曲`】　穷乌【`见何逊赋`】　惊乌【`毕公叔早行诗火逺天俱白烟深月欲黄惊乌栖不定拂下一林霜`】　指而能言【`北史西魏裴侠年七嵗不能言后于洛城西见羣乌蔽天从西来举手指之而言从此聦慧异于常童`】　见即驰还【`北史齐世辨性怯懦武平末为开府周师入邺辨以千余骑觇后登髙西望遥见羣乌飞起以为旌旗即驰还不敢返顾`】  

乌五  

増诗梁简文帝乌夜啼曰不疑三足朝含影直言九子夜相呼羞言独眠枕下泪托道单栖城上乌　原梁元帝晩栖乌诗曰日暮连翩翼俱向上林栖风多前鸟驶云晴后羣迷路逺声难彻飞斜行未齐应从故乡返防过入兰闺借问倡楼妾何如荡子妻　増梁吴均城上乌曰呜呜城上乌翩翩尾毕逋凡生八九子夜夜啼相呼质微知虑少体贱毛衣麤陛下三万嵗臣至执金吾原梁刘孝威乌生八九子篇曰城上乌一年生九雏  

氄毛不自暖张翼强相呼羽成翮备各西东丁年赋命有穷通不见髙飞帝辇侧逺托日轮中尚逢王吉箭犹婴唐羿弓岂如变采救燕质入梦柞昭公流声表师退集幕示营空灵台已铸像流蘓时候风　増又望栖乌诗曰夕乌飞参差单雄杂寡雌聨翩归叶里出没噪林垂争栖时易树惊飞忽度枝虽无系书重亦有含缨疲以兹憔悴力重逢轻薄儿珠丸蘓合弹金缴青丝縻岂意翩翾羽遂免更羸危入懐欣得地依林窃愿知　原梁朱超咏城上乌诗曰朝飞集丽城犹作夜啼声近日毛虽暖闻心尚惊　増周庾信乌夜啼曰桂树悬知逺风竿讵肯低独怜明月夜孤飞犹未栖虎贲谁见惜御史讵相擕虽言入管终是曲中啼　又曰促柱繁非子夜歌声舞态异前溪御史府中何处宿洛阳城头那得栖弹琴蜀郡卓家女织锦秦川窦氏妻讵不自惊长泪落到头啼乌恒夜啼　隋虞世基晩飞乌诗曰向日晩飞低飞飞未得栖当为归林逺恒长侵夜啼原隋明余庆死乌诗曰幕空长罢噪箭急不知惊赖余琴曲里犹有夜啼声　杨师道应诏咏巢乌诗曰桂树春晖满巢乌刷羽仪朝飞丽城上夜宿碧林陲背风藏宻叶向日逐防枝仰德还能哺依仁遂可窥惊鸣雕辇侧王吉自相知　唐太宗咏乌代陈师道诗曰凌晨丽城去薄暮上林飞辞枝枝暂起停树树还低向日终难托迎风讵肯迷只待纤纤手曲里作宵啼　増唐李峤诗曰日路朝飞急霜台夕影寒聮翩依月树迢递绕风竿白首何年改青琴此夜弹灵台如可托千里向长安储光羲羣鸦咏曰新宫骊山隂龙衮时出豫朝阳照  

羽仪清吹肃逵路羣鸦随天车夜满新丰树所思在腐余不复忧霜露河低宫阁深灯隠鼔钟曙缤纷起寒枝矫翼时相顾冡【`一作家`】宰收琳琅侍臣进【`一作尽`】鹓鹭髙举摩太清永絶缯缴惧兹禽亦翺翔不以微小故　李白乌夜啼曲曰黄云城邉乌欲栖归飞哑哑枝上啼机中织锦秦川女碧纱如烟隔牎语停梭怅然【`一作望`】忆逺人独宿孤房泪如雨　顾况乌啼曲曰玉房掣琐声翻叶银箭添泉霜绕堞毕逋拨剌日衔城八九雏飞其母惊此是天上老鵶鸣我闻【`一作人间`】老鵶无此声揺风杂佩耿华烛夜听羽人弹此曲东方曈曈赤日旭　韦应物乌引雏曲曰日出照东城春乌哑哑雏和鸣雏和鸣羽犹短巢在深林春正寒引飞欲集东城暖羣雏离褷睥睨髙举翅不及坠蓬蒿雄雌来去飞又引音声下上惧鹰隼引雏乌尔心急急将何如何得比日捜索雀卵噉尔雏　白居易慈乌夜啼诗曰慈乌失其母哑哑吐哀音昼夜不飞去经年守故林夜夜夜半啼闻者为沾襟声中如告诉未尽反哺心百鸟岂无母尔独哀怨深应是母慈重使尔悲不任昔有吴起者母殁防不临嗟哉斯徒辈其心不如禽慈乌复慈乌鸟中之曽参　又和大觜乌诗曰乌者种有二名同性不同觜小者慈孝觜大者贪慵觜大命又长生来十余冬物老颜色变头毛白茸茸飞来庭树上初但惊儿童老巫生奸计与乌意潜通云是非凡鸟遥见起敬恭千嵗乃一出喜贺主人翁祥瑞来白日神灵占知风隂作北斗使能为人吉凶此鸟所止家家产日夜丰上以致夀考下可宜田农主人富家子身老心童防随巫拜复祝妇姑亦相从杀鸡荐其肉敬若禋六宗乌喜张大觜飞接在虚空乌既饱羶腥巫亦飨甘浓乌巫互相利不复两西东日日营巢窟稍稍近房栊虽生八九子谁辨其雌雄羣雏又长成众觜逞残凶探巢吞燕卵入簇啄蚕虫岂无乗秋隼羁绊委髙墉但食乌残肉无施抟击功亦有能言鹦翅碧觜距红暂曽说乌罪囚闭在深笼青青牎前桞郁郁井上桐贪乌占栖息慈乌独不容慈乌尔奚为来往何憧憧晓去先晨鼔暮归后昏钟辛苦尘土间飞啄禾黍丛得食将母哺饥肠不自充主人憎慈乌命子削弹弓续防稽竹丸铸荆山铜慈乌求母食飞下尔庭中数粒未入口一丸已中胷仰天号一声似欲诉苍穹反哺日未足非是惜微躬谁能持此寃一为问化工胡然大觜乌竟得天年终　又答元郎中杨员外喜乌见寄四十四字诗曰南宫鸳鸯地何忽乌来止故人锦帐郎闻乌笑相视疑乌报消息望我归乡里我归应待乌头白慙愧元郎误欢喜　又乌夜啼诗曰城上归时晩庭前宿处危月明无叶树霜滑有风枝啼涩饥喉咽飞低冻翅垂画堂鹦鹉鸟冷暖不相知　元稹大觜乌诗曰阳乌有二类觜白者名慈求食哺慈母因以此名之饮啄颇亷俭音响亦柔雌百巢同一树栖宿不复疑得食先返哺一身长苦羸缘知五常性翻被众禽欺其一觜大者攫搏性贪痴有力彊如鹘有爪利如锥音声甚防嗗潜通妖怪词受日余光庇终天无死期翺翔富人屋栖息屋前枝巫言此乌至财产日丰宜主人一心惑诱引不知疲转见乌来集自言家转孳白鹤门外养花鹰架上维専听乌喜怒信受若神举家同此意弹射不复施往往清池侧却令鸳鹭随羣乌饱梁肉毛羽色泽滋逺近恣所往贪残无不为巢禽攫雏卵廐马啄疮痍渗沥脂膏尽鳯皇那得知主人一朝病争向屋檐窥呦鷕呼羣鵩翩翻集怪鸱主人偏养者啸聚最奔驰夜半仍惊噪鸺鹠逐老狸主人病心怯灯火夜深移左右虽无语奄然皆泪垂平明天出日隂魅走参差乌来屋檐上又惑主人儿儿即富家业翫好方爱竒占募能言鸟置者许髙赀陇树巢鹦鹉言语好光仪美人倾心献雕笼身自持求者临轩出置在白玉墀先问鸟中苦便言鸟若斯众乌齐搏铄翠羽防离披逺掷千余里美人情亦衰举家惩此患事乌逾昔时向言池上鹭啄肉寝其皮夜漏天终晓隂云风定吹况尔乌何者数极不知危防结弥天网取尽一无遗常令阿阁上宛宛宿长离　又树上乌诗曰树上乌洲中有树巢若铺百巢一树知防乌一乌不下三四雏雏又生雏知防雏老乌未死雏已乌散向人间何处无攫麑啄卵方可食男女羣彊最多力灵虵万古惟一珠岂可抨弹千万亿吾不防天教尔辈多子孙吿诉天公天不言　张籍乌啼引曰秦乌啼哑哑夜啼长安吏人家吏人得罪囚在狱倾家卖产将自赎少妇起听夜啼乌知是官家有赦书下牀心喜不重寐未明上堂贺舅姑少妇语啼乌汝啼慎勿虚借汝庭树作髙窠年年不令伤尔雏　王建乌夜啼曲曰庭树乌尔何不向别处栖夜夜夜半当户啼家人把烛出洞户惊栖出羣飞落树一飞直欲飞上天回囘不离旧栖处未明重绕主人屋欲下空中黒相触风飘雨湿亦不移君家树头多好枝　张祜乌夜啼诗曰忽忽南飞返危丝共怨凄□霜移树宿残夜绕枝啼咽絶声重叙愔滛思乍迷不妨还报喜误使玉颜低　李岑咏栖烟乌诗曰从来养毛羽昔日曽飞迁变转对朝阳差池栖夕烟遇此枝叶覆夙举冀冲天　聂夷中乌夜啼曰众鸟各归枝乌乌尔不栖还应知妾恨故向緑啼　陆防诗曰谁使寒鸦意绪娇云晴山晩动情憀乱和残照纷纷舞应索阳乌次第饶　宋余靖马当呼鵶不至诗曰昔年曽泛马当湾团饭唤鵶篙楫间今日江邉飞不下应知人世足机关　苏轼巫山庙乌鸢诗序曰巫山庙上下数十里有乌鸢无数取食于行舟之上舟人以神之故亦不敢害诗曰羣飞来去噪行人得失无忧便可驯江上饥乌无足怪野鹰何事亦频频　明高啓归鸦诗曰哑哑噪夕晖争宿不争飞未逐鸿去长先野鹤归荒村流水逺古戍淡烟微借问寒林树何枝最可依陆仁城上乌序曰城上乌者取晋叔向城上有乌齐  

师其遁之谓而作也汉桓帝时则有其謡迨梁刘孝威吴均辈比有作焉然各有托而不及此意予方感悼其事因补其义而赋云城上乌羣相呼羣相呼防其雏公侯干城民父母官军见贼莫遁逃城中之民势亦孤安得千金觅壮夫城上乌乌有翮东西引雏飞格格胡为羣来尽红帕驱民登城要相杀乌啼城头头亦白原赋晋成公绥乌赋序曰有孝乌集余之庐乃喟然而叹曰余无仁恵之德祥禽曷为而至哉夫乌之为瑞乆矣以其返哺识养故爲吉鸟是以周书神其流变诗人寻其所集望富者瞻其爰止爱屋者及其増叹兹盖古人所以为称若乃三足灵德国有道则见国无道则隠斯乃鳯鸟之德何以加焉鵩恶鸟而贾生惧之乌善禽而吾嘉焉惧恶而作歌嘉善而赋之不亦可乎辞曰惟黒乌之令鸟兮性自然之有识应炎阳之纯精兮体干刚之正色望仁里之廻翔兮翩羣鸣以拊翼嗟自托于君子兮心虽迩而不逼起彼髙林集此丛灌栖息重隂列巢布干缤纷雾防廻皇尘乱来若雨集去如云散哀鸣日夕鼓翼昧旦哑哑相和音声可玩嗟斯乌之克孝兮心识养而知慕同蓼莪之报德兮懐凯风之至素雏既壮而能飞兮乃衔食而返哺游朝霞而凌厉兮飘轻翥于沍有昆山之竒类兮体殊形于玉趾凌西极以翺翔兮为王母之所使时应德而来仪兮介帝王之繁祉入中州而武兴兮集林木而军起能休祥于有周兮矧贞明于吉土嘉兹鸟之淑良兮永和乐而靡已　梁何逊穷乌赋曰嗟穷乌之小鸟意局促而驯扰声遇物而知哀翮排空而不矫望絶侣于夕霞听翔羣于月晓既灭志于云霄遂甘心于园沼时复抢榆决至触案穷归若中气而自堕似惊之不飞同鸡埘而共宿啄鴈稗以争肥异海鸥之去就无青鸟之是非岂能瑞周德而丹羽感燕悲而素晖虽有知于理防终失悟于心机増宋梅尧臣灵乌赋曰乌兮来前事将兆而献忠人  

反谓尔多凶凶不本于尔尔又安能凶凶人自凶尔告之凶是以为凶尔之不告兮凶岂能吉告而先知兮谓凶从尔出乌兮尔灵吾今语汝庶或汝听尔结舌兮勿睥睨往来城头无尔累　又后灵乌赋曰灵乌我昔悯尔之忠告人之凶遭人唾骂于时不容覆巢弹类驱逐西东余是时作赋以吊汝非乗尔困而责尔聦今也主人悟弹者去丰尔食于太仓置尔巢于髙树而复憎鸿鹄之不亲爱燕雀之来附　范仲淹和灵乌赋曰灵乌灵乌尔之为禽兮何不髙翔而逺翥何为号呼于人兮告吉凶而逢怒方将折尔翅而烹尔躯徒悔焉而忘路彼哑哑兮如诉请臆对而心谕我有生兮累隂阳之含育我有质兮处天地之覆露长慈母之危巢托主人之佳树斤不我伐弹不我仆母之鞠兮孔艰主人仁兮则安度春风兮既成我以羽翰眷庭柯兮欲去君而盘桓思报之意厥声或异警于未形恐于未炽知我者谓吉之先不知我者谓凶之类故告之则反灾于身不告之则稔祸于人主恩或忘我懐靡臧虽死而告为凶之防増表周庾信为齐王进苍乌表曰虞庭告瑞姬社呈祥咸髙识哺之心实贵能知之性  

鹊一  

原尔雅曰鹊鵙丑其飞也翪【`翪翅上下也音宗`】　广雅曰□鹄鹊也　増格物緫论曰鹊一名飞驳形类于鸦而差小觜尖足爪黒颈项背深緑色白翮尾毛黒白相间善为巢其声揸揸然南人闻其噪则喜北人闻其噪则悲原礼记曰季冬之月鹊始巢　案周易统卦曰鹊者阳鸟先物而动先事而应见于未风之象令失节不巢癸气不通故言春不东风也　周书曰小寒之日鴈北乡又五日鹊始巢鹊不始巢国不宁　说文曰鹊知太嵗之所在象文从佳昔声　张华博物志曰鹊巢开口背太嵗此非才智任自然之得也　増埤雅曰太隂所建蛰虫首穴而处鹊巢向而为户　又曰蛰虫鹊巢皆向太一而背嵗　又曰鹊知人喜作巢取木杪枝不取堕地者皆传枝受卵故曰干鹊　又曰乌鹊孺鱼传沫【`孺交尾也乌鹊交尾而化鱼相濡以沫而生子`】　禽经曰鹊以音交而孕【`张华注上下飞鸣则孕`】　原淮南子曰鹊巢知风之所起　又曰干鹊知来而不知往此修短之数也　増又曰鹊识嵗之多风也去乔木而巢扶枝大人过之则探鷇婴儿过之则挑其卵知避逺难而忘近患　又曰鹊矢中猬【`言猬能制虎见鹊便仰腹受啄中其矢輙烂`】　原杂五行书曰埋鹊一枚沟中辟盗贼奸邪　本草曰五月五日鹊脑入术家用一名驳鸟増本草释名曰鹊古文作舄象形鹊鸣唶唶故谓之鹊鹊色驳杂故谓之驳灵能报喜故谓之喜性最恶湿故谓之干佛经谓之刍尼小说谓之神女　本草集觧曰鹊至秋则毛毨头秃　尔雅翼曰七月七日鹊无故皆髠相传是日河鼔与织女防于汉东役鹊为梁以渡故毛皆脱去　原毛诗曰鹊巢夫人之德也维鹊有巢维鸠居之　又曰鹊之彊彊　庄子曰鹊上髙城危而巢于髙枝之巅城壊巢折凌风而起故君子之居世也得时则蚁行失时则鹊起　孙卿子曰古之王者其政好生恶杀乌鹊之巢可仰而窥　盐铁论曰中国所鲜外国贱之昆山之旁以玉璞抵乌鹊  

鹊二  

原庄子曰庄周逰于雕陵之樊【`樊蕃也逰于栗园`】覩一异鹊自南方来翼七尺目大运寸【`周廻一寸`】感周之颡而集于栗林庄周褰裳跃步执弹而留之　増西京杂记曰樊将军哙问陆贾曰自古人君皆云有瑞应岂有是乎贾曰有之干鹊噪而行人至蜘蛛集而百事喜况人君处重位乎　原魏书曰安德令刘长仁有鹊来屋上鸣管辂曰鹊云东北一妇昨杀夫牵引西家人离娄有顷果有妇人杀夫诈讼西家杀也　増捜神记曰青龙中明帝为凌霄阁始构有鹊巢其上　吴志曰赤乌十二年有两乌衔鹊堕东观权使丞相朱据燎鹊以祭　晋书曰孝武帝太元十六年六月鹊巢太极东头鸱尾又巢国子学堂西头十八年东宫始成十九年正月鹊又巢其西门　南史曰建平王宏子景素在藩甚得人心而谤声日积当废帝时深懐忧惧常与故吏刘璡独处曲台有鹊集于承尘上飞鸣相逐景素然曰若斯鸟者逰则参乎风之上止则隠乎林木之下饥则啄渴则饮形体无累于物得失不关于心一何乐哉　北齐书曰武卫奚永洛与河内人张子信对坐有鹊鸣于庭树间而堕焉子信曰鹊言不善向夕若有风从西南来歴树拂堂角则今夜有人唤公不得往子信去后果有风来至夜髙俨使召永洛且言勅唤永洛欲赴其妻苦留称坠马折腰免于难　旧唐书曰髙祖围尧君素于蒲州粮尽人相食有鹊巢其发石车上人心遂离　通鉴曰贞观二年九月尝有白鹊巢于寝殿槐上合欢如腰鼓左右称贺上曰此何足贺命毁其巢纵鹊于野外　唐五行志曰天寳十三载叶县有鹊巢于车辙中不巢木而巢地失其所也　苗晋卿尝自为父碑文有鹊巢碑上唐贞元三年中书省梧桐树上有鹊以泥为巢焚其  

巢可禳狐魅　五代史曰王处直为武义军节度使野鹊数百巢麦田中人皆知其不祥　髙僧传曰后唐释可止善律诗在定州日中山节度使王处直与太原互相疑贰诸侯兼并王令方欲继好息民因命僧斋于庆云寺防有献白鹊者王曰试为咏题止即席而成后句云不知谁防喃喃语必向王前报太平王欣然　奚囊橘柚曰袁伯文七月六日过髙唐遇雨宿于山家夜梦女子甚都自称神女伯文欲留之神女曰明日当为织女造桥违命之辱伯文惊觉天已辨色启牎视之有羣鹊东飞有一稍小者从牎中飞去是以名鹊为神女也  

鹊三  

原巢知背嵗　立必顺风【`上详鹊一博物志　东方朔传曰朔以人事言之从东方来鹊尾长傍风则倾背风则蹷必当顺风而立是以东向鸣也`】　南飞月夜　东向雨晴【`上见魏武帝诗　东方朔传曰孝武皇帝时闲居无事燕坐未央前殿天新雨止当此时东方朔执防在殿阶傍屈指独语上从殿上见朔呼问之生所独语者何也朔对曰殿后柏树上有鹊立枯枝上东向而鸣也`】衔火清谿　采粟员峤【`郭子横洞记曰帝觧鸣鸿之刀以赐东方朔刀长三尺`】  

【`朔曰此刀采首阳之金铸为此刀雄者以飞雌者独在金出九阳清谿有鹊衔火于清谿之上　王子年拾遗记曰员峤之山名环丘上有方湖千里多大鹊髙一尺八羣飞于湖际衔采不周之粟于环丘之上`】　化石　填河【`张颢为梁相有山鹊飞化圆石颢椎破之得一金印　淮南子曰乌鹊填河成桥渡织女`】饰镜　为扇【`有乌鹊镜　下详后注拾遗记`】　烛夜　登春【`古今注曰一名`】  

【`烛夜　下见魏收诗`】　公输削　方朔占【`墨子曰公输削竹木为鹊鹊成飞三日不下自以为巧　下详前注东方朔传`】　白　丹【`曹子建魏德论曰有白鹊之瑞　拾遗记曰周成王时涂脩国献丹鹊一雄一雌孟夏取翅为扇一名条翮一名素影`】　増探鷇　忘真【`晋书曰王澄为荆州将之镇送者倾朝澄见树上鹊巢便脱衣上树探鷇而弄之神气萧然旁若无人　庄子曰庄子见一异鹊执弹而留之覩一蝉方得美防而忘其身螳螂执翳而之见得而忘其形异鹊从而利之见利而忘其真`】　采枕　烧脑【`投荒杂录曰番禺人逢端午日采鹊巢中获两小石号鹊枕此日得之者佳妇人遇之有抽金簪觧耳珰而偿其直者盖取以为媚男药也　志林曰鹊脑烧之令人相思`】　帝女　国王【`广异记曰南方赤帝女学道得仙居髙阳崿山桑树上正月一日衔柴作巢或作白鹊或作女人赤帝见之悲恸诱之不得以火焚之女即升天因名帝女桑今人至十五日焚鹊巢作灰汁浴蚕子本此故鹊一名神女也　传灯录曰昔如来在雪山修道刍尼巢于顶上佛既成道刍尼受报为那提国王刍尼野鹊子`】　趋时　报喜【`埤雅曰鹊而不滛所以成徳成德故有行知风之自而作其巢知嵗之所在而开其户所以趋时趋时故有功　天寳遗事曰时人家闻鹊声皆为吉兆曰灵鹊报喜`】　补隙　上梁【`唐书曰大厯八年干陵上仙观三尊殿有双鹊衔柴及泥补葺殿之隙壊凡一十五处宰臣等表贺　酉阳杂爼曰崔圆相公妻在家时见二鹊营巢共衔一木如笔管长尺余安巢中众悉不见俗言见鹊上梁必贵鹊有隠巢木鸷鸟不能见者此也`】　结玉　坠纸【`天元主物簿云鹊啄槐实结玉于脑谓之鹊玉此鹊终嵗不复鸣噪虽巢无胎卵又云戴玉之鹊巢于竹与燕同羣　因话录曰大中时孔温裕因直谏贬郴州有鹊戏于庭子孙拜之飞去坠下方寸纸有补阙字未防徴还果有此拜`】　拥行车集玉堂【`开元遗事曰李元纮令余杭治有声迁润州司马羣鹊飞拥行车百里而旋金坡遗事曰学士院有双鹊尝栖于西轩海棠枝上每学士防食必徘徊翔集于玉堂之上略无惊畏或鸣噪必有大诏令及宣召之事`】　霜毛玉羽　缁衣素襟【`韩文曰白鹊者霜毛皎洁玉羽鲜明　朝野佥载曰唐贞观末南康黎景逸居空青山常有鹊巢其侧每饮食辄以餧之后邻近失盗诬景逸系南康狱一日有鹊止于狱楼向景逸欢喜似传语之状其日传赦至官司诘其由来云道逢缁衣素襟人所说三日而赦至景逸还山乃知缁衣素襟者鹊也　又李白诗曰五色云间鹊飞鸣天上来传闻赦书至却放夜郎回或云鹊夜传枝主有赦`】　行跄跄　声唶唶【`相法曰鹊行跄跄性行不良　淮南子曰乌之哑哑鹊之唶唶岂为寒暑燥湿变其声哉`】　楂楂　喃喃【`韩愈诗楂楂鹊鸣声　杜牧诗丹鹊东飞来喃喃送君札`】  

鹊四  

原诗魏武帝歌诗曰月明星稀乌鹊南飞绕树三匝何枝可依山不厌髙水不厌深周公吐哺天下归心　北齐魏收看柳上鹊诗曰背嵗心能识登春巢自成立枯随雨霁依枝须月明疑是雕笼出当由抵玉惊间关拂条软廻复振毛轻何独离娄意傍人但未听　梁萧纪咏鹊诗曰欲避新枝滑还向故巢飞今朝听声喜家信必应归　隋魏彦深园树有巢鹊戏以咏之曰畏玉心常骇填河力已穷夜飞还绕树朝鸣且向风知来宁自伐识嵗不论功早晩时应至轻举一排空　増唐李峤咏鹊诗曰不分荆山抵甘从石印飞危巢畏风急绕树觉星稀喜逐行人至愁随织女归傥防明镜里朝夕动光辉　苏颋咏礼部尚书庭后鹊曰懐印喜将归窥巢恋且依自知栖不定还欲向南飞　蒋洌山行见鹊巢诗曰鹊巢性本髙更在西山木朝下清泉戏夜近明月宿非直避网罗兼能免倾覆岂忧五陵子挟弹来相逐又夜飞鹊诗曰北林夜方乆南月影频移何啻飞三  

匝犹言未得归　王建祝鹊诗曰神鹊神鹊好言语行人早回多利赂我今庭中栽好树与汝作巢当报汝吕温和恭听笼中山鹊诗曰掩抑冲天意凄怆触笼音惊晓一闻处伤春千里心　薛能鄜州进白野鹊诗曰轻毛疉雪翅开霜红觜能深练尾长名应玉符朝北阙色柔金柱瑞西方不忧云路填河逺为对天颜送喜忙从此定知栖息处月宫琼树是仙乡　皮日休喜鹊诗曰弃羶在庭际双鹊来揺尾欲啄怕人惊喜语晴花里何况佞幸人微禽觧如此　司空图山鹊诗曰多惊本为好毛衣只頼人怜始却归众鸟自知颜色减妒他偏向眼前飞　又喜山鹊初归诗曰翠衿红觜便知机乆避重罗稳处飞只为从来偏防惜牎前今贺主人归又曰山中只是惜珍禽语不分明识尔心若使觧言天下事燕台今筑防千金　又曰阻他罗网到柴扉不奈偷仓雀转肥赖尔林塘添景趣剰留山果引教归　韩偓鹊诗曰偏承雨露润毛衣黒白分明众所知髙处营巢亲鳯阙静时闲语上龙墀化为金印新祥瑞飞向银河旧路岐莫怪天涯栖不穏托身须是万年枝　韩溉鹊诗曰才见离巢羽翼开尽能轻飏出尘埃人间树好纷纷占天上桥成草草回防度送风临玉户一时传喜到妆台若教颜色如霜雪应与清平作瑞来　南唐王感化咏苑中白野鹊诗曰碧岩深洞恣逰遨天与芦花作羽毛要识此来栖宿处上林琼树一枝髙　闽徐夤鹊诗曰神化难原瑞即开雕陵毛羽出尘埃香闺报喜行人至碧汉填河织女回明月觧随乌绕树青铜宁媿雀为台琼枝翠叶庭前植从待翩翩去又来　宋欧阳修野鹊诗曰鲜鲜毛羽耀朝辉红粉墙头緑树枝日暖风轻言语软应将喜报主人知　苏轼异鹊诗序曰熙宁中柯侯仲常通守漳州以救饥得民有二鹊栖其防事讫侯之去鹊亦送之漳人异焉为赋此诗曰柯侯古循吏悃愊真无华临漳所全活数等江干沙仁心格异族两鹊巢其衙但恨不能言相对空楂楂善恶以类应古语良非夸君看彼酷吏所至号鬼车　陈无已鸷鹊诗序曰辛巳夏四月庚戌日将晏与客追凉露坐有雀引雏二三集垣下行且哺俄有鹊至自北俛啄雀间初循循少焉就雀间遽攫一雏而升于垣出雀不意悲鸣啾啾奋身抵鹊再三欲夺鹊竟磔雏以食不顾如得计然坐客叹息余感之赋是诗曰若奚不鹯吾知避而迁汝胡不貍吾知逺而驰宵通吾巢晨并吾枝懐毒姙凶初不汝期恭恭拳拳甫笑嬉嬉情貎深厚孰从而追李觏闻喜鹊诗曰翩翩者鹊何品流羽毛黒白林之幽生平智力可料度有巢往往输鸣鸠天然却防报人喜愚儿防妇惟尔求万声千噪防曽騐闻者终是轩睂头唐庚鸣鹊行曰檐前羣鹊鸣相呼法当有客或逺书  

吾今何处得书尺而况宾客乗轩车喧喧鸣鹊汝过矣曷不往噪权门朱　陆防赠鹊诗曰为梁星渚自何年毛羽摧伤不怨天知我斋余尝施食翩然飞下北牎前原讴魏曹植魏德论讴曰鹊之彊彊诗人所喻今存圣世呈质见素饥食苕华渇饮清露异于畴昔众鸟是慕原赋梁徐勉鹊赋曰观羽族之多类实巨细以羣飞既若云而弥上亦栖睫而忘归爰有兹禽六翮斯具生无隠黙质有黝素匪违凉而就暑通四节以驰骛出昆山而抵玉入召风而兴赋其识知来其巢知风比之烈士时起则雄逢翳荟而翔集乗清吹而西东荷休明以得性防苑囿以自终　増唐陈仲师鹊巢背太嵗赋曰矫翼徘徊向隅栖息时懐择木之智日就积薪之力所以率先表异选胜知归应时节而迁易辨方隅之是非念彼明神自易地而攸处顾兹弱羽信何枝而可依择地已有知风岂无方一枝而自托虽小数之能拘　又鹊始巢赋曰拂曙声多排空意逺惜光隂于朝暮迷饮啄之往返于是攫腐草衔飞蓬重疉尺棰廻环翠空凌寒而且近朝日搆思而偏愁夜风俯仰求容冀资拾芥之力纵横居止顾就积薪之功必使轻举得便羣飞防同嬉逰遂邻于清籞窘束长谢其雕笼  

## 御定渊鉴类函卷四百二十四

鸟部七【`雀燕`】  

雀一  

原春秋运斗枢曰瑶光星散为雀　増说文曰雀依人小鸟也　格物緫论曰雀小鸟也常依人觜颔皆黑通身毛羽褐色尾长二寸许爪趾黄白色四时有子其种类不一有神雀蒿雀突厥雀瓦雀瓦雀出浙东其雌雄相感必一俯一仰　埤雅曰雀头如颗蒜目如擘椒雀物之滛者鼠物之贪者故诗言雀角鼠牙以譬彊暴本草释名曰雀短尾小鸟也故字从小从隹隹音锥短尾也栖宿檐瓦之间驯近堦除之际如宾客然故曰瓦雀宾雀俗呼老而班者为麻雀小而黄口者为黄雀又曰雀以猜瞿【`今雀俛而啄仰而四顾所谓瞿也`】　易通卦騐曰立夏雀子飞　原礼记曰季秋雀入大水为蛤　増续古今注曰九月雀不入水则多滛佚　搜神记曰千歳之  

雉入海为蜃百年之雀入江为蛤　原礼稽命徴曰祭五岳四渎得其宜则黄雀见【`黄雀土精`】　孝经援神契曰王者奉已约俭台榭不侈尊事耆老则白雀见　瑞应图曰赤雀者王者动作应天时则衔书来　増孝经左契曰赤雀者王者孝则衔书来　原遁甲曰赤雀不见则国无贤白雀不见则无后嗣【`赤雀言衔书阳精也白雀言衔铁券隂精也不来则国王无后嗣也`】　汉武内传西王母曰仙家次药有昆丘神雀沙洲记曰寒岭去大阳川三十里有雀鼠同穴雀亦  

如家雀色小白鼠亦如家鼠色如黄虺无尾　南越志曰增城县多白雀大如鵞素质凝映　风土记曰六月东南长风为黄雀风时海鱼化为黄雀　广志曰安息大雀举头髙八九尺张翅丈余食大麦卵如瓮　増本草释名曰突厥雀即尔雅鵽鸠冦雉也雀从北来当有贼下边人候之故名　本草集解曰突厥雀生塞北状如雀而身赤按郭璞云鵽鸠生北方沙漠地大如鸽形似雌雉鼠脚无后趾岐尾为鸟憨急羣飞张华云鵽生关西飞则雌前雄后随其行止荘周云青鵽爱其子而忘其母　又曰蒿雀似雀青黑色在蒿间塞外弥多食之美于诸雀　曲礼曰前有水则载青旌【`郑康成注载举于旌首以警众青雀水鸟也`】　原吕氏春秋曰燕雀处一屋之下子母相哺呴呴然其相乐也自以为安矣灶突决火上栋宇将焚燕雀顔色不变不知祸将及也为人君免燕雀之智者寡矣　韩诗外传曰夫凤皇之初起也遥遥千里藩篱之雀喔咿而笑之及其升少阳一屈一伸辗转云间藩篱之雀超然自知不及逺矣　荘子曰一雀过羿羿必得之或曰以天下为笼则雀无所逃是故汤以庖人笼伊尹秦穆以五羊之皮笼百里奚　太经曰明珠弹雀费不当也　张显折言曰万雀不及一凤皇众星不如一明月　增抱朴子曰千羊不能捍独虎万雀不能抵一鹰  

雀二  

原春秋考异邮曰黄帝将起有黄雀赤头立日旁帝占曰黄者土精赤者火荧雀者赏萌余当立　尚书中候曰赤雀衔丹书入酆集文王前【`详帝王`】　又曰维天降纪秦伯出狩至于咸阳天震大雷有火下化为白雀衔箓集于公车　春秋孔演图曰鸟化为书孔子奉以告天赤雀集书上化为黄玉刻曰孔提命作应法为制赤雀集【`受命制`】　瑞应图曰孔子生扈洛水之上赤雀衔丹书随至　晏子曰齐景公探雀鷇鷇弱故反之晏子再拜贺曰吾君有圣人之道矣道长幼也曾禽兽之加焉而况人乎　増论语疏曰公冶长辨雀语云唶唶啧啧白莲水边有车覆粟车脚沦泥犊牛折角收之不尽相呼共啄人騐之果然【`故宋之问诗云不如黄雀语能免冶长灾`】　原说苑曰呉王欲伐荆有谏者死舍人少孺子怀丸操弹于后园露霑衣如是三旦王曰子来何霑衣如此对曰园有榆上有蝉蝉髙居悲鸣饮露不知螳蜋在其后螳蜋之知捕鸣蝉不知黄雀在其后臣执弹丸欲取黄雀不觉露霑衣　孔丛子曰邯郸民以正月旦献雀于赵王而缀以五防王大恱申叔告子从子从曰非先王之法且又不令申叔曰何谓不令曰夫爵者宜受之于上不宜取之于下民非所得制爵也昔虢公祈神神赐之土田是失国而受田之祥也今以一国之王受民之爵何悦乎战国防曰荘辛谓楚王曰夫雀俯啄白粮仰栖茂树  

鼓翅奋翼自以为无患与人无争也不知夫王孙公子左挟弹右摄丸以其类为招昼栖乎茂树夕调酸咸矣史记曰赵武灵王号主父废长子章而传国于公子  

何主父游沙丘公子章作乱与何战败章走趋主父主父开受之何遂围主父主父饥探雀鷇而食之三月余遂饿死沙丘　陈留耆旧传曰圉人魏尚髙帝时为太史有罪系诏狱有万头雀集狱棘树上拊翼而鸣尚占曰雀者爵命之祥其鸣即复也我其复官也有顷诏还故官　汉书曰宣帝元康三年诏曰前年夏神雀集雍【`大如鹦雀黄喉白颔黒背腹斑文`】今春五色鸟以万数飞属县翺翔而舞欲集未下其令三辅毋得以春夏摘巢探卵弹射飞鸟为令　古今注曰孝哀帝初元三年泰畤殿中有雀五色头有冠长寸余大似雀始到时鸟环其傍　袁山松后汉书曰陈弇学尚书躬自耕种常有黄雀飞来随弇翺翔　东观汉记曰永安十七年公卿以神雀五色翔集京师奉觞上夀上令贾逵作神雀颂　又曰永和十三年安息王献条枝大雀　谢承后汉书曰琅琊董冲为不其令赤雀乳防前桑上民为作歌颂　益部耆旧传曰杨宣为河内太守行县有羣雀鸣桑树上宣谓吏曰前有覆车粟此雀相随欲徃食之行数里果如其言　续齐谐记曰农杨寳尝见一黄雀为鸱枭所搏坠于树下又为蝼蚁所困寳愍之取置巾箱中养之唯食黄花百余日毛羽成放之朝去暮还后忽与羣雀俱来哀鸣绕室数日乃去尔夕三更寳读书未卧有黄衣童子向寳再拜曰我王母使臣为鸱枭所搏蒙君拯济今当使南海不得复住极以悲伤以白环四枚与寳曰令君子孙洁白位登三公于此遂絶寳生震震生秉秉生赐赐生彪四世为三公　増后汉书曰杨由字襄侯蜀都人少习易为文学掾时有大雀夜集库楼上太守廉范以问由对曰此郡内当有兵后二十余日广柔县蛮反杀伤长吏　原萧广济孝子传曰王祥后母病欲得黄雀炙祥自念卒难致须防忽有数十黄雀飞入其幕中　零陵先贤传曰周不疑曺公欲以为议郎不就时有白雀瑞儒林竝已作颂授纸笔立令复作操竒异之　魏略曰文帝欲受禅白雀十九见　呉志曰华覈上孙皓表曰明珠既觌白雀继见　呉略曰景帝永安六年赤雀见于豫章　异苑曰任城魏肇之初生有雀飞入其手占者以为封爵之祥　豫章旧志曰太守孔竺临郡三月白雀出南昌太守夏侯嵩临郡六年白雀见女罗　又曰晋罗含在任有白雀巢于堂宇及致仕还家阶除忽兰菊丛生人以为徳行之感罗含传曰含在家时有一白雀集堂宇此徳行幽感所致　郭璞洞林曰丞相府有雏鸡雀集其背驱之去复来如此再三令璞占之曰此晋王即祚之渐也　燕书曰愍帝时有异雀素质緑首集于端门东树栖翔二旬而去夏四月以异雀故大赦名东园白雀　段龙凉州记曰吕光太安三年白雀巢阳川令盖敏室　増南史曰夏侯详遭父丧三年庐于墓侧常有三足雀来集其庐户众皆异焉　北史曰潘乐初生有一雀止其母左肩占者咸言富贵之徴因名相贵后以为字　北齐书曰临漳县令裴鉴官清苦致白雀之瑞樊逊上清徳颂十首隋书曰开皇中有神雀防于含章闼髙祖召百官宴许善心于座请纸笔制神雀颂奏之髙祖甚恱赐物二百疋　唐创业起居注曰帝定入关之防平旦有僧俗姓李氏获白雀而献之至日未时又有白雀来止帝牙前树上左右复捕获焉　唐书曰武徳中赤雀巢于殿门宴五品以上颂者千余人极欢而罢　又云髙祖于太原斩王威有白雀飞入髙祖之怀　又曰髙宗时突厥犯塞有鸣鵽羣飞入塞边人惊曰此鸟一名突厥雀南飞则突厥必入冦已而果然　又曰开元十三年兖州奏白雀见　又曰开元二十二年秋八月甲申幽州长史张守珪榆关界内虸蚄虫食田稼蔓延入平州俄顷有羣雀来食此虫一日食尽平州稼穑无有伤者　又曰张知謇兄弟五人门皆列防白雀巢其庭　又曰张九龄母丧白雀巢家树　东汉刘昊传曰周太祖少贱黥其颈上为飞雀世谓之郭雀儿　稽神录曰徐仲寳者长沙人为乐平令家人于厠厨鼠穴中得钱甚多仲寳即率人掘之深数尺有一白雀飞出止于庭树其下获钱至百万钱尽白雀乃去不知所之  

雀三  

原巢堂　穿屋【`罗含事详雀二　诗谁谓雀无角何以穿我屋`】　黄口　素质【`黄口乳雀　增城白雀素质凝映`】　解语　改年【`公冶长解雀语得免罪详雀二　汉宣帝屡有神雀之瑞乃改年号为神雀元年`】　生灵丘　乳空井【`上见曺大家赋　雀乳空井中`】　班超献　贾逵颂【`上见曺大家赋　下详雀二东观汉记`】　如逐鹰鹯　焉知鸿鹄【`如鹰鹯之逐鸟雀燕雀焉知鸿鹄志`】　食以数粒　栖于一枝　増凭霄　候神【`拾遗记舜葬苍梧之野有鸟如丹雀吐五色气氛氲如云名曰凭霄雀羣飞衔土成坟　汉武故事拜公孙卿为郎持节候神自太室东来见一人长五丈自称巨公牵黄犬持黄雀云欲见天子因忽不见`】　知更　却火【`天寳遗事裴耀卿勤于政事夜阅案牍昼决狱讼尝养一雀每夕自初更有声至漏尽则急鸣裴呼为知更雀　杜阳杂编唐顺宗时拘弭国贡却火雀纯黒大似燕其声清置于火中火自散去遂盛以水晶笼悬于寝殿夜则宫人持蜡炬烧之终不能损其毛羽`】衔钱　化金【`石晋书右骁骑大将军张籛始在雍州出防近郊憩于大间忽有黄雀衔一铜钱置之而去未几于衙院昼卧见二雀相闘毕各嗛一钱落于前籛以所获三钱秘于巾箱识者以为大富之徴异苑永康王旷家井上有一浣衣石时时见有赤气后二外域人寄居求买此石未及受财旷家人覩二黄`】  

【`雀闘于石上疾往取之变成黄金`】　翟公门　王祥幕【`翟方进传翟公为廷尉賔客填门及废门可罗爵　黄雀数十飞入其幕中详雀二萧广济孝子传`】　兆三公　封上卿【`杨寳事详雀二　张坚字刺渴渔阳人常畜一白雀天神刘翁每欲杀之白雀輙以报坚坚设方防之刘翁遂下观坚盛款之乃窃乗天翁车骑白龙振防登天既至宫易百官封白雀为上卿改白雀之裔不产于下土`】歴世遗环　百炉别铸【`传载农杨氏髙都东房承四太尉之后世传黄雀所衔`】  

【`玉环至天寳中为杨国忠所夺今不知所在　泉志三国典略曰西魏大统七年正月东魏有雀衔永安钱置渤海王髙欢前欢世子澄乃令百炉别铸此钱邺中号令公百炉钱`】　浴沙　置艾【`释氏书雀却火因浴沙尘受卵　埤雅雀争燕巢衔艾置巢中燕不复顾白居易诗注燕恶艾故雀衔艾置其巢燕即去`】  

雀四  

原嘉宾【`崔豹古今注黄雀一名嘉宾`】　土精【`黄雀`】　食黄花【`杨寳事详雀二`】化黄玉【`详雀二孔演图`】　衔书为瑞【`周武王时有赤雀衔书`】　率场啄粟増斥鷃【`荘子斥鷃注言斥与尺同鷃雀飞不过一尺故云尺鷃又名瓦雀以依人檐溜为巢故称`】  

【`瓦雀又有蒿雀身防緑色俗谓草雀也`】　黄口【`家语孔子见罗雀者所得皆黄口小雀问曰大雀独不得何也罗者曰大雀善惊而难得黄口贪食而易得黄口从大雀则不得大雀从黄口者可得孔子顾谓弟子曰故君子慎其所从`】　长生法【`抱朴子呉王伐石治宫室得紫文金简之书不能读使问仲尼曰呉王闲居有赤雀衔书以置殿前不知其义仲尼视之曰此乃灵寳方长生之法禹所服也禹将仙化封之名山石函之中今赤雀衔之殆天授也`】　午日占【`唐书崔信明少时重午日中异雀数头集于庭树鸣声清亮占者曰午日为火火为离离为文彩日中文之盛也崔必以文播天下崔形颇小禄位殆不髙也及长皆如其言`】　贺厦【`淮南子大厦成而燕雀来贺`】　梦客【`潜居录昔有人好客夜梦有佳賔至喜甚诘旦汛扫以待果有一客至谈论甚防已问主人平生何者最好主人曰好弹方取弓理弦客遂化为雀飞去后人因呼雀为佳賔`】　祝疾【`唐新语成敬苛与姚崇亲姻寝疾敬苛造省怀中置生雀数头请崇执而放祝云愿令公速愈`】　集衡【`九章算术五雀六燕飞集于衡衡适平一雀一燕飞而易处则雀重而燕轻故陆佃谢吏部尚书表云六燕相停试铨衡其轻重一鸿辽逺欲审别其飞翔`】　五色【`异物彚苑南海有五色雀旱见輙潦见则霁　惠州罗浮山有五色雀有贵人至则先翔集　东坡集海南有五色雀俗谓之凤皇`】　白翎【`朔漠之地无他禽鸟惟鸿雁与白翎雀鸿雁畏寒秋南春北白翎雀虽穷冬沍寒亦不易处故元世祖作乐名曰白翎雀`】　纥干冻雀【`六帖梁太祖迫请迁都昭宗顾瞻陵庙彷徨不忍去谓左右曰纥干山头冻死雀何不飞去佳处乐相与泣下霑襟`】　寳光珠雀【`五色线天地运度经太山北有桂树七十株天神青腰玉女三千人守之其实赤如橘人食之一年仙官迎之常有九色飞凤寳光珠雀鸣集于此`】  

雀五  

原诗晋傅休奕诗曰鹊巢丘城侧雀乳空井中居不附龙凤常畏蛇与虫依贤义不恐近暴自当穷　宋鲍照空城雀诗曰雀乳四鷇空城之阿朝食野粟夕饮清河髙飞畏鸱枭下飞畏网罗诚不及青雀逺食玉山禾犹胜呉宫燕无罪得焚窠赋命有厚薄长叹欲如何　梁沈趋咏雀诗曰肌薄少滋腴色浅非丹翠不惧越王羞宁怀秦后珥傍檐葺寒草循场啄余穗且欣大厦成焉须鸿鹄志　増梁张率沧海雀诗曰大雀与黄口来自沧海区清晨啄原粒日夕依野株虽忧鸷鸟击长怀沸鼎虞况复随时起翻飞不可拘寄言挟弹子莫贱隋侯珠　北齐萧毂野田黄雀行曰弱躯媿【`一作慙`】彩饰轻毛非锦文不知鸿鹄志非是凤皇羣作风随浊【`一作濯`】雨入曲应云空城旧侣絶沧海故交分宁死明珠弹且避鹰将军　隋李孝贞诗曰聼琴旋蔡子张罗避翟公夕宿寒林上朝飞空井中既竝元云曲复变海鱼风一报黄花惠还游万嵗宫　唐李峤咏雀诗曰大厦初成日嘉賔集杏梁衔书表周瑞入幕应王祥暮宿空城里朝游涟水旁愿齐鸿鹄志希逐凤皇翔　王维青雀歌曰青雀翅羽短未能逺食玉山禾犹胜黄雀争上下唧唧空仓复若何　又黄雀痴诗曰黄雀痴黄雀痴谓言青鷇是我儿一一口衔食养得成毛衣到大啁啾解游飏各自东西南北飞薄暮空巢上羇雌独自归凤皇九雏亦如此莫愁思顦顇损容辉　裴廸青雀歌曰动息自适性不曾妄与燕雀羣幸忝鹓鹭早相识何时提擕致青云　崔兴宗青雀歌曰青扈绕青林翩翾陋体一防禽不应长在藩篱下他日凌云谁见心　王缙青雀歌曰林间青雀儿来往翩翩绕一枝莫言不解衔环报但问君恩今若为　储光羲野田黄雀行曰啧啧野田雀不知躯体防闲穿深丛里【`一作疎蒿里`】争食复争飞萧条空仓暮相引时来归斜路岂不防渚田岂不肥水长路且坏恻恻与心违　李白野田黄雀行曰游莫逐炎洲翠栖莫近呉宫燕呉宫火起焚尔【`一作巢`】窠炎洲逐翠遭网罗萧条两翅蓬蒿下纵有鹰鹯奈若【`一作尔`】何　张籍雀飞多诗曰雀飞多触网罗网罗髙树颠汝飞蓬蒿下勿复投身罗网间粟积仓禾在田巢之雏望其母来还王建空城雀诗曰空城雀何不飞来人家住空城无人种禾黍土间生子草间长满地蓬蒿幸无主近村虽有髙树枝雨中无食常苦饥八月小儿挟弓箭家家畏向田头飞但能不出空城里秋时百草皆有子报言黄口莫啾啾长尔得成无横死　孟郊空城雀诗曰一雀入官仓所食宁损几只虑往复频官仓终害尔鱼网不在天鸟罗不张水饮啄要自然可以空城里　又黄雀吟曰黄雀舞承尘倚恃主人仁主人忽不仁买弹弹尔身何不逺飞去蓬蒿正【`一作止`】繁新蒿粒无人争食之足为珍莫觑翻车粟觑翻罪有因黄雀不知言赠之徒殷勤贾岛和朱评事义雀行曰鳦鸟雌雄俱春雷惊蛰余  

口衔黄河泥空即翔天隅一夕皆莫归哓哓遗众雏双雀抱仁义哺食忘劳劬雏既逦迤飞云间声相呼燕雀虽防类感媿诚不殊禽贤难自彰幸防【`一作得`】主人书荘南杰黄雀行曰穿屋穿墙不知止争树争巢入营死林间公子挟弹弓一丸致毙花丛里小口黄雏未有知青天不解髙髙飞虞人设网当要路白日啾嘲祸万机李频黄雀行曰欲窃髙仓集御河翩翩疑渡畏秋波  

朱宫晩树侵莺语画阁香帘夺燕窠疎叶暗栖寒露重空城饥噪暮烟多谁令不解髙飞去破宅荒庭有网罗刘驾空城雀诗曰饥啄空城土莫近太仓栗一粒未  

充肠却入公子腹且吊城下客岂曾空尔族不闻荘辛语今日寒芜緑　李咸用空城雀诗曰啾啾空城雀一啄数跳跃宁寻覆辙余岂比巢危幕茫茫九万鹏百雉且为乐　杨发檐雀诗曰弱羽怯孤飞投檐幸所依衔环惟报徳贺厦本知归红觜休争顾丹心自识机从来攀凤足生死恋光辉　南唐陈陶空城雀诗曰古城蒙蒙花覆水昔日住人今住鬼野雀荒台遗子孙千年饮啄枯桑根不随海燕柏梁去应无玉环衔报恩近村红粟香压枝嗷嗷黄口诉朝饥生来未见凤皇语欲飞常怕蜘蛛丝断肠四隅天四絶清泉緑蒿无恐疑　唐僧贯休野田雀诗曰髙树风多吹尔巢落蒿深叶暖宜尔依泊莫近鹗类蛛网亦恶饮野田之清水食野田之黄粟深花中睡勃【`一作浮`】土里浴如此即全胜啄太仓之谷而穿人之屋　宋余靖五色雀诗序曰罗浮有五色雀各被方色非时不见若士大夫将游是山则先入羣翔寺僧以是为某庚辰嵗谪官来游将至之夕兹雀亦集感之成咏云五方纯色俨衣冠【`尤可爱者朱蓝正色若朝服焉`】应是山灵寄羽翰多谢相逢殊俗眼谪官犹作贵人看　苏轼五色雀诗序曰海南有五色雀常以两綘者为长进止必随焉俗谓之凤皇云久旱而见輙雨潦则反是吾卜居儋耳城南尝一至庭下今日又见之吾举酒祝之曰若为吾来者当再集也已而果然乃为赋诗曰粲粲五色羽炎方凤之徒青黄缟黝服翼卫两绂朱仁心知闵农尝吿雨霁符我穷惟四壁破屋无瞻乌惠然此粲者来集竹与梧锵鸣如玉佩意欲相嬉娯举杯得一笑见此红鸾雏髙情如飞仙未易握粟呼胡为去复来眷眷岂属吾囘翔天壤间何必怀此都　朱子黄雀诗曰黄雀飞鸣处交交异窃脂稻梁求易足罗网去何迟味厚资偏嗜谋疎阙自为韩彭尚葅醢么麽尔诚宜　明陈宪章旌节亭瓦雀诗曰瓦雀喜亭栖丹青意自迷雨余寄丽日花底啅香泥并语声全碎追飞羽忽低悠悠去缯缴款款恋榱题卵育非无地儿羣或引梯惯行书案上渐满井阑西不羡雕笼养真堪画卷携由来亲白首那更避青藜狎久如私昵喧多类滑稽行藏非社燕饮啄混家鸡度岭千囘歇排风几寸跻防鸿于汝辈沧海一涔蹄  

原赋后汉曹大家大雀赋曰大家同产兄西域都护定逺侯班超献大雀诏令大家作赋曰嘉大雀之所集生昆仑之灵丘同小名而大异乃凤皇之匹俦怀有徳而归义故翔万里而来游集帝庭而止息乐和气而优游上下协而相亲聼雅颂之雍雍自东西与南北咸思服而来同  

増表周庾信为齐王进赤雀表曰光同朱凤色类丹乌防火飞精似入公车之府流金成制若上凌云之台岂直云中太守见赤心之奉主蓬莱童子知白环之报恩  

燕一  

原春秋运斗枢曰瑶光星散为燕　尔雅曰燕燕乙也广雅曰鸟燕也　増又曰燕一名鷾鸸齐曰燕梁  

曰鳦大如雀而长籋【`音聂`】口布翅岐尾巢于梁间春社来秋社去故谓之社燕栖于岩崖者为土燕　本草释名曰燕字篆文象形乙者其鸣自呼也黝其色也鹰鹞食之则死能制海东青鹘故有鸷鸟之称能兴波祈雨故有游波之号　本草集解曰燕生髙山平谷有两种紫胸轻小者是越燕有班黑而声大者是胡燕胡燕作窠长能容二疋绢者令人家富也若窠户北向而尾屈色白者是数百嵗燕　陶隐居曰越燕多在堂室中梁上作巢胡燕多在檐下作巢　续酉阳杂俎曰世说蓐泥为窠声多稍小者谓之汉燕　原说文曰燕布翅枝尾作巢避戊己　増埤雅曰戊己其日皆土故燕之往来避社而嗛土【`衔泥也`】避戊己日　续博物志曰燕衔泥避戊己日则巢固而不倾　物类相感志曰燕子戊日不归家　又曰雷斆云海竭江枯投游波而立泛言江海干投燕于其中水立涨　本草集解曰燕巢有艾则不居凡狐貉皮毛见燕则毛脱物理使然　禽经曰鸟向啼背栖燕背飞向宿　夏小正曰二月燕来防乃睇防者下也言来者何也莫能见始出也故曰来降言乃睇何也睇者盼也盼视可为室者也百鸟皆曰巢燕言室者操泥而入人之室也　原礼记曰仲春之月鸟至至之日以太牢祀于髙禖　増汲冡周书时训解曰春分之日元鸟至不至妇人不勤白露元鸟归不归室家离散　酉阳杂俎曰或言燕蛰井底旧说燕不入室是井虚也取桐为男女各一投水中燕必来　文昌杂录曰世言燕子至秋社乃去仲春复来昔年因京东开河岸崩见蛰燕无数乃知燕亦蛰尔惊蛰后中气乃出非渡海也　原中记曰千嵗之燕户北向　増述异记曰五百嵗燕生胡髯　酉阳杂爼曰妾媵有制则白燕来巢　易占曰山见白燕其君宜得贵女【`俗名燕为天女`】　博物志曰人食燕肉不可入水为蛟龙所吞　李时珍曰淮南子言燕入水为蜃蛤故髙诱注谓蛟龙嗜燕人食燕者不可入水而祈祷家用燕召龙　本草集解曰石燕似蝙蝠口方食石乳汁燕有三种此则土燕乳于岩穴者是矣　原湘中记曰零陵有石燕形似燕得雷风则飞颉颃如真燕　茅君传曰句曲山上有神芝五种第三名燕胎芝其色紫形如葵叶上有燕像如欲飞状光明洞彻食一株拜为太清仙君正一郎中　毛诗曰燕燕卫荘姜送归妾也燕燕于飞差池其羽下上其音又曰天命鸟防而生商宅殷土芒芒　楚辞曰燕  

兮乱羣　増荘子曰鸟莫智于意而目之所不宜处不给视虽落其实弃之而走其畏人也而袭诸人间社稷存焉尔【`注人间堂上社禝之神存焉神徳好生故托于神以免祸也袭入也言虽畏人实与人相近入于堂室`】　原淮南子曰大厦成而燕雀相贺  

燕二  

原左传郯子云少皥时鸟氏司分者也　田俅子曰少昊之时赤燕一双而飞集少昊之户遗其丹书　吕氏春秋曰有娀氏有二佚女为九成之台帝令燕往夜鸣二女爱而争搏之覆以玉筐少选视之燕遗二卵北飞不返二女作歌始为北音　列仙传曰简狄帝喾次妃有娀之女也姊妹浴于丘之水有鸟衔卵而坠五色甚好相与竞取简狄得而吞之生禼【`详符命`】　史记曰秦之先颛顼之苗孙曰女脩女脩织鸟陨卵女脩吞之生大业　増嫏嬛记曰周穆王迎意而子居灵卑之宫访以至道后欲以为司徒意而子愀然不悦奋身化作鸟飞入云中故后人呼鸟为意而　原左传曰呉公子札自卫如晋将宿于戚【`戚孙文子邑`】闻钟声曰异哉夫子获罪于君以在此【`文子时以戚叛`】惧犹不足而又何乐夫子之在此也犹燕之巢于幕下也【`言至危`】　史记曰临江闵王荣坐侵庙壖为宫上徴荣荣诣中尉府中尉郅都责讯王王恐自杀葬蓝田燕数万衔土置上百姓怜之　汉书名臣奏曰丞相薛宣对曰茂陵寝上食日鸟来集吐所含大豆紫黑色翺翔殿上此陛下永与天无极天下幸甚　増西京杂记曰元后在家尝有白燕衔白石大如指坠后绩筐中后取之石自剖为二中有文曰母天地后乃合之遂复还合乃寳录焉后为皇后并置玺笥中谓为天玺也　捜神记曰成帝绥和二年三月天水平襄有燕生雀哺食至大俱飞去　原汉书曰王莾开哀帝母丁姬冢有燕数千衔土投其窟中増髙僧传曰安清字世髙安息国太子也汉桓帝时  

人聦敏博学鸟兽之声无不综逹常行见羣燕忽谓伴曰燕云应有送食者顷之果有致焉众咸竒之　拾遗记曰魏禅晋之嵗北阙下有一白燕以为神物以金为笼置于宫中旬日不知所在论者以晋金徳之瑞昔师旷时有白燕来巢捡瑞应图果如所论白色叶于金徳师旷事晋古今之议相符矣　捜神记曰魏景初元年有燕生巨鷇于卫国李盖家形若鹰吻似燕　原晋中兴书曰中原丧乱乡人遂共推郗鉴为主与千余家俱避难于鲁国峄山山有重险百姓饥馑野无生草时或掘野鼠蛰燕而食之　増载记曰慕容儁时燕来于儁正阳殿之西椒生三头头上有竖毛凡城献异鸟五色成章儁谓羣僚曰是何祥也咸称燕者燕鸟也首有毛冠者言大燕龙兴冠通天章甫之象也巢正阳西椒者言至尊临轩朝万国之徴也三子者数应三统之騐也神鸟五色言圣朝将继五行之箓以御四海者也儁览之大悦　原段龙凉州记曰吕光太安三年白燕游酒泉郡黑燕列从　王威别传曰时有白燕来翔被令为赋　宋元嘉起居注曰元年七月有白燕集于齐郡游翔庭宇经九月乃去众燕翼随恒有数千　増元嘉二十八年魏人破南兖徐豫青冀杀掠不可胜计所过郡县赤地无余春燕归来巢于林木　后魏书曰李惠为雍州防事有燕争巢鬭已累日惠令人掩获试命纲纪断之并辞惠乃使卒以弱竹弹两燕既而一去一留惠笑谓吏属曰此留者自计为巢功重彼去者既经楚痛理无固心羣下服其深察　原宣城记曰侍中纪昌睦初生有白燕一双出屋既表素质宦途亦通　増陈书曰髙士马枢目常黄能视暗中物有白燕一双巢其庭树驯狎阑庑时上几案春来秋去几三十年　续异记曰孙氏妻黄见一童子当前以钗掷之跃入云去夜闻户外歌曰昔填夏家冢辇泥头欲秃今寄黄氏居非意伤我目及寻觅巢中得一白燕其目果伤　孔帖曰崔文献居父丧庐有燕更巢共乳　琐碎录曰俗传燕巢人家户向内及长过尺者吉祥也集贤张公每嵗燕巢正寝其长可容匹练户悉内向数年遂登庸　澹山杂识曰宋钱惟演自兖守罢筑室于扬亦既五年忽春深巢燕不归已疑之默访诸寺观州宅皆不至不二年一城丘墟矣　中州集曰金宣抚使田琢字器之从军塞外舍中有燕来巢土人不识屡欲捕之琢曲为全防一日飞止坐隅巧语移时不去琢悟明日秋社燕当归此殆为留别语也因作诗赠云几年塞外歴竒危谁谓乌衣亦北飞朝向芦陂知有为暮投第舍重相依君怜我处频迎语我忆君时不掩扉明日西风悲鼓角君应先去我何归遂为蜡丸系其足上又数年为潞州观察判官一日坐廨舍之含翠堂忽双燕至一飞檐户间一上砚屏谛视即前燕也其蜡丸尚在　骊珠杂录曰时大本赋白燕诗呈杨铁厓铁厓极称珠帘玉翦之句袁景文在坐曰诗虽佳未尽体物之妙廉夫不以为然景文归作诗翌日呈之铁厓击节叹赏连书数纸尽散坐客一时呼为袁白燕以此得名【`诗并详后`】  

燕三  

原立祠　巢幕【`髙辛氏之世鳦鸟遗卵有娀女简狄吞之生契后王以为禖官嘉祥而立其祠焉　下详燕二左传`】　留爪　陨卵【`呉宫燕呉宫人留爪以记更来　下详燕二史记`】于飞　相贺【`上见燕一毛诗　下详燕一淮南子`】　命官　表瑞【`燕春分来秋分去命为司分之官　萧诠诗表瑞玉筐中`】　火焚　石化【`始皇时呉宫守吏以火照燕窟误烧呉宫　下详燕一湘中记`】　宿栋　入帘【`桂栋本曾宿风帘入双燕`】　衔花　啄草【`简文诗衔花落北牎辛女颂衔泥啄草`】　班超颔　佚女歌【`人相班超燕颔飞而食肉万里侯相也后封为定逺侯　下详燕二吕氏春秋`】　禖官祠　仙人履【`上详立祠江緫诗若作仙人履`】　冬藏夏见　隂匿阳显【`上古诗　下魏明帝歌`】  

颉颃　啁啾【`上毛诗　礼至于燕雀犹有啁啾之顷焉`】　増怨春　向日【`李贺诗劳劳胡燕怨春酣　呉越春秋越燕向日而熈`】　分梁　迎絮【`方囘诗比屋燕分梁　赵孟頫诗轻燕受风迎落絮`】　紫颔　红襟【`时大本诗见后　丁仙芝诗晓幕红襟燕`】　射卵　系缕【`魏志诸葛原迁新兴太守祖饯宾客并防取燕卵着器中使管辂射之辂曰含气湏变依于室堂雌雄以分翅未舒张此燕卵也　南史襄阳霸城王整之姊嫁为卫敬瑜妻年十六而敬瑜亡父母舅姑咸欲嫁之截耳为誓乃止所住户有燕窠常双飞来去后忽孤飞女感其偏栖乃以缕系足为记后嵗此燕果复更来犹带前缕女复为诗曰昔年无偶去今春犹独归故人恩既重不忍复双飞`】　服芝梦玉【`抱朴子千嵗燕户向北其色白而尾屈隂干之末服一头得五百嵗此肉芝也　开元遗事张说母梦玉燕自东飞投懐中已而有孕生说果为相`】  

燕四  

原啄皇孙【`汉成帝时谣曰燕燕尾涎涎燕飞来啄皇孙皇孙死燕啄矢涎涎光泽貎喻赵飞燕害皇子也`】　食蒺藜【`续捜神记沛国有人生三儿不语有一人就门乞食曰君有罪可还内思其愆其人曰昔为小儿时燕有三子试以指内巢中燕子开口乃以蒺藜食之吞之即死其母寻回不见其子徘徊悲啼而去今甚悔之客曰此即是也`】　赤燕　娇燕　増湘中书【`天寳遗事长安富商任宗为贾湘中数年不归其妻绍兰覩堂燕长吁语曰我闻尔从海东来往复必经湘中我壻离家数年欲凭尔附诗任郎可乎燕即飞下绍兰作诗一絶云我壻去重湖临牎泣血书殷勤凭燕翼寄与薄情夫将诗系燕足燕遂飞鸣而去时宗在荆州忽有燕绕身而飞止于肩足有小封乃妻所书也宗感而泣下次年归`】乌衣国【`刘斧摭遗王谢金陵人航海遇风抵一洲其王以女妻之女曰此乌衣国也后谢思归王命取飞云车送之至家见梁上双燕呢哺乃悟所止燕子国也至秋二燕将去悲鸣庭户谢书一絶系燕尾曰误到华胥梦里来玉人终日苦怜才云轩飘去无消息泪洒春风几百回燕寄诗去来春复至尾有小柬乃女所寄诗曰昔日相逢冥数合如今暌逺是生离来春纵有相思字三月天南雁不飞`】　玉真神【`程迥者伊川之后一日有物如燕瞥然自外飞入就视乃一美妇仅长五六寸而形体皆具容服甚丽见人殊不惊小声呖呖可辨自言我玉真娘子也偶至此非为祸茍能事我亦甚善其家乃就壁为龛以香火奉之能预言休咎皆騐好事者往求观输百钱乃启龛期年忽飞去`】　化青衣【`太平广记后魏元道康居林虑山累徴不出斋前常有双燕为巢嵗嵗必至一日燕曰景恬景恬乐以终身道康惊异曰尔禽而语何也燕曰我为上帝所罪暂为禽以卿盛徳故来相依来日昼时往前溪相报道康防杖而往见二燕自北岭飞来一化为青衣童子一化为青衣女子前来谓道康曰今我便归无以留别卿有隐志幽隂见嘉夀更四十嵗以此相报言讫复为双燕飞去`】　湖隂留题【`王直方诗话杨徳逄号湖隂先生丹阳陈辅每嵗清明过金陵上冢事毕则至蒋山过湖隂先生之居清谈终日嵗以为常元丰间连嵗访之不遇题一絶于门云北山松粉未飘花白下风轻麦脚斜身是旧时王谢燕一年一度到君家湖隂归见其诗吟赏久之曾称于王荆公荆公笑曰此正戏君为寻常百姓耳湖隂亦大笑`】　灵鹫异瑞【`广明集宋刘义隆时天竺僧求那跋摩将诣扬州路过灵鹫寺谓寺僧曰此间寻有异瑞兼直王者登临其年冬果有羣燕共衔绣像委之堂内及齐主萧道成初为始兴太守游于此寺而起白塔`】　贞燕【`元元贞二年双燕巢于燕人桞汤佐之宅一夕家人举灯照蝎其雄惊堕为猫所食雌徬徨悲鸣不已朝夕守巢哺诸雏成翼而去明年雌独来复巢其处人视巢生二卵疑其更偶徐伺之则抱雏之壳耳`】　妬燕【`玉堂闲话五代汉户部侍郎范质言尝有燕巢于舍下雏已哺食矣其雌者为猫所搏食雄啁啾久之方去即时又与一燕为匹而至哺雏如故不数日雏相继堕地宛转而僵儿童剖肠视之则有蒺藜在嗉中盖为继偶者所害`】  

燕五  

原诗古诗曰思为双飞燕衔泥上君屋　又曰翩翩堂前燕冬藏夏来见兄弟两三人流宕在他县　魏明帝短歌行曰翩翩春燕端集余堂隂匿阳显节运自常厥貌淑美乌衣素裳归仁服徳雌防颉颃执志精专洁行循良衔土缮巢有式宫房不规自圆无矩而方　宋鲍照咏双燕诗曰双燕戏云崖羽翮始差池出入南闺里经过北堂陲意欲巢君幕层楹不可窥沉吟芳嵗晩徘徊韶影移悲歌辞旧爱衔泪覔新知　梁简文帝双燕诗曰双燕有雄雌照日羽差池衔花落北户逐蝶上南枝桂栋本曾宿虹梁早自窥愿得长如此无令双燕离又咏新燕诗曰新禽应节归俱向吹楼飞入帘惊钏  

响来牎碍舞衣　呉均咏燕诗曰一燕海上来一燕髙堂息一朝相逢遇依然旧相识问予来何迟山川几纡直答言海路长风驶飞无力　庾肩吾咏檐燕诗曰双燕集兰闺双飞髙复低向户疑新箔登巢识故泥依櫩本相贺近幕愿同栖　又和晋安王咏燕诗曰可怜幕上燕差池弄羽衣夜夜同巢宿朝朝相背飞衔泥瞻乐善相贺奉英徽秋蝉行寂寞恋此未辞归　増梁沈君攸双燕离诗曰双燕双飞双情相思容色已改故情不衰双入幕双出帷秋风去春风归幕上危双燕离衔羽一别涕泗垂夜夜孤飞谁相知左囘右顾还相慕翩翩桂水不忍渡悬目挂心思越路萦郁摧折意不泄愿作镜鸾相对絶【`一作孤鸾镜中絶`】　原陈萧诠咏衔泥双燕诗曰衔泥金屋外表瑞玉筐中学飞疑汉妾巢幕惮呉宫爪截还独短巢成新尚空讵并零陵石飞舞逐春风　江緫咏燕燕于飞应诏诗曰二月春晖晖双燕理毛衣衔花弄靃靡拂叶隠芳菲或在堂间戏多从幕上飞若作仙人履应往日南归　隋虞世基赋得戏燕俱宿诗曰大厦初构与云齐归燕双入正衔泥欲绕歌梁向舞阁偶为仙履往兰闺千里争飞会难并聊向呉宫比翼栖増唐李峤燕诗曰天女伺辰至乌衣澹碧空差池沐  

时雨颉颃舞春风相贺雕楹侧双飞翠幕中勿惊留爪去犹冀识呉宫　宋之问燕巢军幕诗曰非关怜翠幕不是厌朱楼故来呈燕颔报道欲封侯　张九龄燕诗曰海燕何防眇乗春亦暂来岂知泥滓贱祗见玉堂开绣户时双入雕梁日几囘无心与物竞鹰隼莫相猜张鷟燕诗曰变石身犹重衔泥力尚防从来赴甲第两起一双飞　李白双燕离诗曰双燕复双燕双飞令人羡玉楼珠阁不独栖金牎绣户长相见柏梁失火去因入呉王宫呉宫又焚荡雏尽巢亦空憔悴一身在孀雌忆故雄双飞难再得伤我寸心中　杜甫双燕诗曰旅食惊双燕衔泥入此堂应同避燥湿且复过炎凉养子风尘际来时道路长今秋天地在吾亦离殊方　又归燕诗曰不独避霜雪其如俦侣稀四时无失序八月自知归春色岂相访众雏还识机故巢傥未毁会傍主人飞　又燕子来舟中作曰湖南为客动经春燕子衔泥两度新旧入故园尝识主如今社日逺看人可怜处处巢君室何异飘飘托此身暂语船樯还起去穿花贴水益霑巾　徐璧春燕诗曰双燕今朝至何时发海滨窥人向檐语如道故乡春　顾况空梁落燕泥诗曰卷幕差池燕常衔浊水泥为黏朱履迹未等画梁齐旧防痕犹浅新巢缉尚低不縁频上落那得此飞栖　韦应物燕衔泥诗曰衔泥燕声喽喽尾涎涎秋去何所归春来复相见岂不解决絶髙飞碧云里何为地上衔泥滓衔泥虽贱意有营杏梁朝日巢欲成不见百鸟畏人林野宿翻遭网罗俎其肉未若衔泥入华屋燕衔泥百鸟之智莫与齐　钱起赋得巢燕送客诗曰能栖杏梁际不与黄雀羣夜影寄红烛朝飞髙碧云含情别故侣花月惜春分　皇甫冉檐燕诗曰拂水竞何忙傍檐如有意翻风去每逺带雨归偏驶今君裁杏梁更欲年年去李益赋得早燕送别诗曰碧草缦如线去来双飞燕长门未有春先入班姬殿梁空绕复息檐寒窥欲徧今至随红萼昔还悲素扇一别无秋鸿差池讵相见　武元衡归燕诗曰春色徧芳菲闲檐双燕归还同旧侣至来绕故巢飞敢望烟霄逹多慙羽翮防衔泥傍金砌拾蕊到荆扉云海经时别雕梁长日依主人能一顾转盼自光辉　刘禹锡诗曰朱雀桥边野草花乌衣巷口夕阳斜旧时王谢堂前燕飞入寻常百姓家　白居易晩燕诗曰百鸟乳雏别秋燕独蹉跎去社日已近衔泥意如何不悟时节晚徒施工用多人间事亦尔不独燕营窠王建春燕词曰新燕新燕何不定东家緑池西家井  

飞鸣当户影悠扬一绕檐头一绕梁黄姑说向新妇女去年堕子汚衣箱已能辞山复过海幸我堂前故巢在求食愼勿爱髙飞空中饥鸢为尔害辛勤作窠在画梁愿得年年主人爱　杨巨源宫燕词曰毛衣似锦语如弦日暖争髙绮陌天几处野花留不得双双飞向御炉前　张祜洞房燕诗曰清晓洞房开佳人喜燕来乍疑钗上动轻似掌中回暗语临牕户深窥傍镜台妆成正含思莫拂画梁埃　章孝标归燕词曰旧垒危巢泥已落今年故向社前归连云大厦无栖处更傍谁家门户飞　杜牧村舍燕诗曰汉宫一百四十五多下珠帘闭琐牎何处营巢夏将半茅檐烟里语双双　又归燕诗曰画堂歌舞喧喧地社去社来人不看长是江楼使君伴黄昏犹待倚阑干　李商隠越燕诗曰上国社方见此乡秋不归为矜皇后舞犹着羽人衣拂水斜纹乱衔花片影防卢家文杏好试近莫愁飞　又曰将泥红蓼岸得草緑杨村命侣添新意安巢复旧痕去应逢阿母来莫害皇孙记取丹山凤今为百鸟尊　赵嘏空梁落燕泥诗曰春至今朝燕花时伴独啼飞斜珠箔隔语近画梁低帷卷闲窥户林空暗落泥谁能长对此双去复双栖　李山甫燕诗曰每嵗同辛苦看人似有情乱飞春得意幽语夜闻声整羽荘妻恨回身汉后轻豪家足金弹不许污雕楹　秦韬玉燕诗曰不知大厦许栖无频已衔泥到座隅曾与佳人并头语几囘抛却绣工夫司空图燕诗曰从扑香尘拂靣飞怜渠只为解相依  

经冬好近深炉暖何必千岩万水归　郑谷燕诗曰年去年来来去忙春寒烟暝渡潇湘低飞緑岸和梅雨乱入红楼拣杏梁闲几砚中闚水浅落花径里得泥香千言万语无人防又逐流莺过短墙　呉融燕雏诗曰掠水身犹重偎风力尚防瓦苔难定立檐雨忽喧归未识重溟逺先愁一叶飞衔泥在他日两两占春晖　王毂燕诗曰海燕双飞意若何曲梁呕嘎语声多茅檐不必嫌卑陋犹胜呉宫爇尔窠　欧阳澥燕诗曰翩翩双燕画堂开送古迎今几万囘长向春秋社前后为谁归去为谁来　杜荀鹤春来燕诗曰我屋汝嫌低不住雕梁画阁也知寛大湏穏择安巢处莫道巢成却不安　刘兼春燕诗曰多时牎外语呢喃只要佳人卷绣帘大厦已成须庆贺髙门频入莫憎嫌花间舞蝶和香趁江畔春泥带雨衔栖息数年情已厚营巢争肻傍他檐　南唐李建勲归燕词曰羽翼势虽防云霄亦可期飞翻自有路鸿鹄莫相嗤待侣临书幌寻泥傍藻池冲人穿桞迳捎蝶绕花枝广厦来应徧深宫去不疑雕梁声上下烟浦影参差旧地人潜换新巢雀漫窥双双暮归处疎雨满江湄　成彦雄新燕诗曰才离海岛宿江濵应梦笙歌作近邻减省雕梁并头语画堂中有未归人　李中燕诗曰豪家五色泥香衔得营巢太忙喧觉佳人昼梦双双犹在雕梁　蜀韦荘燕来诗曰去嵗辞巢别近邻今来空讶草堂新花间对语应相问不是村中旧主人　呉越罗隠燕诗曰不必嫌漂露何妨养羽毛汉妃金屋逺卢女杏梁髙野迥双飞急烟晴对语劳犹胜黄雀在栖息是蓬蒿　闽徐夤燕诗曰从待衔泥溅客衣百禽灵性比他稀何嫌何恨秋须去无约无期春自归雕鹗不容因自怪栋梁堪庇愿相依呉王宫女娇相袭合整双毛预奋飞　宋韩琦来凤诗曰来凤趋社期翩若天外至徘徊大厦间汲汲营巢意中心有所托自谓得其地衔泥两吻疮旦暮不少憩主人爱髙堂病尔如疣赘尔巢累肤寸长挺輙摧坠胡为不识嫌又续前功弃何处无蓬茅自足为生计不尔卵而覆其祸愈非细余既伤尔愚窃复探尔志孜孜不忍去欲动主人义万一怜其勤庶或息我类巨栋既不挠出处安且贵其能无报乎惟守信无贰年年应来驯狎如儿稚双双轩户前为君作嘉致不学君家客去就惟势利防羽一知归至死不他诣　梅尧臣燕诗曰前村春社毕今日燕来飞将补旧巢阙不嫌贫屋归衔泥和草梗倒翅过柴扉岂比惊丸鸟迎人欲拂衣　又曰双燕衔泥日深堂拂玉琴不教关阁户乃见主人心掠水飞殊防迎风去已禁短书犹可寄聊尔托防吟　宋祁燕诗曰翚檐文杏暖兰橑旧巢空石冷休翻雨帘开且待风饰钗聊伴凤传信肻饶鸿欲问张公子仓琅掩汉宫　王安石燕诗曰处处定知秋后别年年长向社前逢行藏似欲追时节岂是人间不见容　又曰马上逢归燕知从何处来贪寻旧巢去不带锦书回　范成大双燕诗曰底处双飞燕衔泥上药栏莫教惊得去留取隔帘看　陆游燕诗曰春昼花明映柳纤燕归胜事始能兼争梁谇语惊幽梦掠地斜飞避画帘雏食得虫应自喜巢泥经雨更频添去来要自知时节尝怪人嘲作附炎　又诗曰初见梁间牖户新衔泥已复哺雏频只愁去逺归来晩不怕低飞打着人　元刘秉忠留燕诗曰衔泥旧燕垒新巢来徃如辞曲折劳蜗舍虽防足容尔画梁争得几多髙　马祖常诮燕诗曰风雨池塘闘颉颃春来秋去一生忙世间多少寛闲境辛苦营巢傍屋梁　纳新京城燕诗曰三月京城寒悄悄燕子初来怯清晓河堤桞弱冰未消墙角杏花红萼小主家帘幕重重垂衔芹却向帘间飞托巢未穏井梧坠翩翩又向南天归君不见旧时王谢多楼阁青琐无尘卷珠箔海棠花外春雨晴芙蓉叶上秋霜薄　谢宗可睡燕诗曰补巢衔罢落花泥困顿东风倦翼低金屋昼长随蝶化雕梁春尽怕莺啼魂飞汉殿人应老梦入乌衣路转迷却怪卷帘人唤醒小桥深苍夕阳西　呉师道燕子行曰清江朱楼相对开去年燕子双归来东风吹髙社雨歇一日倏忽飞千回翻身初向烟中没掠地复穿花底出花飞烟散江冥冥城郭参差满斜日无情游子去不还短书寄汝秋风前绣帘不卷春色断空梁泥堕琵琶弦飞樯冉冉潇湘浦春尽天涯路脩阻一夜相思栁色深独上楼头泪如雨　明刘基双燕离诗曰双燕营巢时双飞复双语轻盈栁陌风振迅芹塘雨巢成近绣帏双宿更双飞为防主人爱不信有暌违四月温风起榴花发红蕊拾虫还哺雏出入无停觜五月教雏飞绕巢舞乌衣侧避蛛丝过斜萦栁线归六月雏翼老分飞各相保脉脉傍珠帘依依集兰橑世事有转旋陵谷一朝迁昆明延劫火甲第化歊烟带睡惊飞出尘沙两相失死生不得知嬿婉从兹毕回看旧主人粉黛成灰尘天髙云渺渺海阔波鳞鳞荏苒朝还暮惸惸向何处毛凋半夜霜泪滴三春露露寒霜又浓憔悴不成容同心谅难隔魂魄终相从　袁凯白燕诗曰故国飘零事已非旧时王谢见应稀月明汉水初无影雪满梁园尚未归栁絮池塘香入梦棃花庭院冷侵衣赵家姊妹多相忌莫向昭阳殿里飞　又新燕诗曰乍拂芳池逺还窥绣幕重莫将花片蹴飞舞满筵中　时大本白燕诗曰春社年年带雪归海棠庭院月争辉珠帘十二中间卷玉翦一双髙下飞天下公侯夸紫颔国中俦侣尚乌衣江湖多少闲鸥鹭宜与同盟伴钓矶　髙启燕燕于飞诗曰燕燕何处飞相见江南路薲香细雨春栁色芳烟暮才从箔外归复向舟前度莫入未央宫身轻有人妬　又燕至诗曰初来如报社前春好宿茅檐伴客身莫入江南旧庭院杏花风雨緫无人　杨基雪中燕诗曰燕雪两差池相兼拂绣帏玉楼迷故垒珠箔见乌衣斜讶冲花落轻疑掠絮飞晓寒人未起还认画梁归　李东阳燕诗曰绣户朱帘有路歧别时嫌早到嫌迟主家只解怜毛羽涴尽雕梁不自知　徐祯卿燕诗曰风暖池塘得意春水芹烟草一回新傍花掠羽差差影冲雨归巢喣喣亲眼底兴衰王谢宅楼中恩怨绮罗人闲追往事如相话只有侬家似旧贫　杨慎双燕曲曰有鸟名飞燕雄雌自相饮君玉池水巢君文杏梁美人当轩坐恐涴罗衣裳请君驱除之君怜不忍伤雏生八九子娇爱比凤凰鸣声何啾啾闻我庭东厢习飞还不逺堕坠双扉旁主人戒庐儿毛羽无摧戕不啄五株桃不啑五亩粮秋风从西起翩翩向南翔昔为黄口儿今为乌衣郎辞巢谢主人华屋恩难忘愿主夀千嵗嵗嵗巢君堂　袁袠燕诗曰最爱堂前燕髙飞忽复低趁风穿栁絮冒雨掠花泥帘影朝双舞梁尘晩并栖緑牎离思切肠断各东西原赋晋傅咸燕赋曰有言燕今年巢在此明年故复来者其将逝翦爪识之其后果至焉燕燕于飞差池其羽何诗人之是兴信进止之有序秋背隂以龙潜春晞阳而凤举随时宜以行藏似君子之出处恶焚巢之凶丑患林野之多阻谅鸟兽之难羣非斯人而谁与惟里仁之为美托君子之堂宇逮来春而复旋意眷眷而怀旧一委身乃无余岂改适而更赴　卢谌燕赋曰爰集崇宇依于其荣布窠巢之列列孕子鷇之嘤嘤铨先后而均哺迈尸鸠之能争于是族类偕长雌防俱逝颉颃水湄下上云际嘲哳间闗倏忽潎来如隼击去若鳬跇斗建午而子指日在戊而后憇　夏侯湛鳦鸟赋曰观羽族之羣类美鳦鸟之翔集顺隂阳以出处随寒暑而游蛰擢翾翾之丽容挥连翩之黝翼挺参差之脩尾发缁素之鲜色及至大火西景商风吹衣遂匿形于深穴敛六翮而不飞含静泊以充饥噏至和之精粹澹恬心以去欲故保生而不匮虞众物之为害独弃林而凭人不惊畏以自疏永归驯而附亲有受祥而皇祗故遗卵而生殷惟帝皇之嘉美置髙禖以表神类鸾皇之知徳象君子之安仁尔乃衔泥构巢营居傅桷积一啄而不已终累泥而成屋拾柔草以自借采懦毛以为蓐吐清惠之泠音永吟鸣而自足　増唐樊晦燕巢赋曰颉颃金屋差池翠宫衔泥绕栋度势廵空怜绮牎之华影爱罗幌之春风得地相贺分飞就功广狭殊轨规模不同散彩彬斑攒文潗防叠轻蕊而矜暖布重泥而讶湿迹似连珠形如聚粒霁光分晓出虚窦以双飞防隂合暝舞低檐而并入　侯喜秋燕辞巢赋曰虽革屋之可恋怯髙巢之夜冷得不上下其音翩翻其影乗秋而发且有便于风髙养羽既成亦可知其路永  

原颂晋傅统妻辛氏燕颂曰翩翩鳦鸟载飞载扬颉颃庭宇遂集我堂衔泥啄草造作室房避彼湫隘处此髙凉孕育五子靡夭靡伤羽翼既就纵心翺翔顾影逸豫其乐难忘  

## 御定渊鉴类凾卷四百二十五

鸟部八【`鸠　鸡　山鸡　吐绶鸡附　锦鸡附鸡附　杉鸡附　竹鸡附　英鸡附秧鸡附火鸡附`】  

鸠一  

原方言曰鸠自闗而东周郑之郊韩魏之都谓之郎睾其大者谓之鳻鸠　増格物总论曰按左传五鸠曰祝鸠氏司徒也曰睢鸠氏司马也曰鸤鸠氏司空也曰鷞鸠氏司宼也曰鹘鸠氏司事也五鸠鸠民者也　埤雅曰雎鸠挚而有别故为司马主法制鸤鸠平均故为司空平水土鵻鸠孝故为司徒主教民籍虞槐赋春栖教农之鸟即鵻是也　本草释名曰鸠也鹁也其声也斑也锦也其色也佳者尾短之名也古者庖人以尸祝登尊俎谓之祝鸠此皆鸠之大而有斑者其小而无斑者曰佳【`音锥`】曰【`音葵`】曰荆鸠曰楚鸠也鸠之子曰防鸠曰役鸠曰糠鸠曰郎臯曰辟臯　本草集解曰斑鸠有有斑  

者有无斑者有灰色者有大者有小者　鸠小而灰色及大而斑如梨花防者并不善鸣惟项下斑如真珠者声大能鸣可以作媒引鸠鸠性慤孝而拙于为巢才架数茎往往堕卵天将雨即逐其雌霁则呼而反之故曰鹪巧而危鸠拙而安或云雄呼晴雌呼雨　斑鸠是处有之春分化为黄褐侯秋分化为斑鵻黄褐侯青鵻也黄褐侯状如鸠而緑褐色声如小儿吹竽　又鸠有  

白鸠緑鸠今夏月出一种糠鸠微带红色小而成羣所谓黄褐侯秋化斑鵻恐即此也好食桑葚及半夏苖鹘鸠似山雀而小短尾青黑色多声又名鶌鸠又名鹘鸼喜朝鸣又名鹘朝一云即鸴鸠也陆玑直以为斑鸠非也斑鸠项有绣文斑然与此全异此外又有□【`音雉`】鸠鷑【`音及`】鸠又有鸜鹆亦鸠类　埤雅曰鹘鸠性食桑葚然过则醉而伤其性故诗云于嗟鸠兮无食桑葚　原毛诗宛彼鸣鸠　増又鸤鸠在桑其子七兮鸤鸠一名秸鵴一名搏黍一名布谷一名获谷又名拨谷又名郭公又名鴶鸲又名鷜又名桑鸠又名鹁姑曹子建责躬表曰七子均养者鸤鸠之仁也　月令季春之月鸣鸠拂其羽戴胜降于桑【`牝牡飞鸣以翼相拂郑康成注曰鸤鸠飞其翼相击趋农事也`】　法言曰鸤鸠自闗而东谓之戴胜张华曰胜即首上饰也头上毛起故曰戴胜一名戴鵀【`音壬`】似山鹊而尾短长觜青色尾冠俱有文采如戴花故呼戴鵀　尔雅曰鸤鸠即布谷张华曰农事方起此鸟飞鸣于桑间若云五谷可布种也故曰布谷扬雄传注布谷一名买防【`音韦`】盖闻其声则农买防插以布谷也又其声曰家家撒谷因其声之相似也　周书时训曰鸣鸠不拂其羽国不治其兵　本草释名曰布谷名多皆各因其声之似而呼之如俗呼阿公阿防割麦插禾脱却布袴之类皆因其鸣时可为农故耳或云鸤鸠即月令鸣鸠也鸣乃鸤字之讹禽经及方言并谓鸣鸠即戴胜郭璞云非也【`详鵧鸠`】本草集解曰布谷似鹞长尾牝牡飞鸣以翼相拂击又案毛诗义疏云鸤鸠大如鸠而带黄色啼鸣相呼  

而不相集不能为巢多居树穴及空鹊巢中二月谷雨后始鸣夏至后乃至　埤雅曰鸤鸠不自为巢居鹊之成巢有均一之徳盖其哺子朝自上而下暮自下而上者均也其子在梅在棘在榛而已则常在乎桑者一也又曰鸤鸠性一而慈祝鸠性一而孝　又曰鵻与鸤  

鸠皆壹鸟也故有尸祝之号　又曰鹁鸠灰色无绣项隂则屏逐其匹晴则呼之语曰天将雨鸠逐妇是也禽经云鸠生三子一为鹗　原礼记曰仲春之月鹰  

化为鸠然后设罻罗　列子曰鹞之为鹯鹯为布谷布谷久复为鹞　増爽鸠鹰也一嵗曰黄鹰二嵗曰鴘鹰次赤也三嵗曰鸧鹰顶有毛角微起通谓之角鹰鹰为鸠属者应阳而变则啄柔仁而不鸷故礼月令鹰化为鸠夏小正鹰者其杀之时也鸠者非其杀之时也　诗雎鸠注曰睢鸠水鸟一名王睢状类鳬鹥今江淮间亦有之生有定耦而不相乱偶常并游而不相狎故毛传以为挚而有别列女传以为人未尝见其乗居而匹处者盖其性然也　原续汉礼仪志曰仲秋之月县道皆案户比民年始七十者授之以玉杖餔之糜粥八十九十礼有加赐玉杖长九尺端以鸠为饰鸠者不噎之鸟也欲老人不噎所以爱民也　増酉阳杂俎曰朱提以南无鸠鹊　又曰鸮椘鸠所生　原说苑曰枭逢鸠鸠曰子将安之枭曰我将东徙鸠曰子改鸣则可不能改鸣东徙犹恶子之声也  

鸠二  

原琴操曰舜耕于歴山思慕父母见鸠与母俱飞鸣相哺食益以感思乃作歌　瑞应图曰白鸠成汤时来王者养耆老尊道徳不以新失旧则至一本曰成王时来列子曰邯郸之人以正月之旦献鸠于简子简子大  

悦厚赏之客问其故简子曰元旦放生示有恩也客曰人知公放必竞捕献之捕益多不如勿赏　风俗通曰俗说髙祖与项羽战败于京索遁丛薄中羽追求之时鸠正鸣其上追者以鸟在无人遂得脱及即位异此鸟故作鸠杖以赐老者按少皥五鸠鸠者聚众民也周礼罗氏献鸠养老汉无罗氏故作鸠杖以扶老　古今注曰平帝元始三年济南鸠生白子　会稽典录曰皮延字叔然会稽山阴人养母至孝居丧有白鸠巢庐侧遂以终丧　又曰郑迁临淮太守郡人徐宪在丧致哀白鸠巢戸侧举为孝廉朝廷称为白鸠郎　増后汉书曰杨由从人饮勑诸生酒三行严车去请其故由曰向社中水上有鸠鸟鬭兵之象由去后舍人有鬭者果杀二人也　原吴录曰赤乌十二年八月白鸠见章安广州先贤传曰顿琦苍梧人至孝母丧琦独身立坟  

历年乃成居丧逾制感物通灵白鸠栖息庐侧见人辄去见琦而留　捜神记曰京兆长安有张氏独处室有鸠自外入止于牀张氏祝曰鸠来为我祸也飞上承尘为我福邪来入我怀鸠飞入怀以手探之则不知鸠之所在而得一金带钩是后子孙过盛有为必偶赀财万倍蜀客贾至长安中闻之乃厚赂婢婢窃钩以与蜀客张氏旣失钩渐渐衰耗而蜀客亦数罹穷厄不为己利或吿之曰天命也不可以力求于是赍钩以反张氏张氏复昌故闗西称张氏传钩云　又曰沛国戴文谌居阳城山有神降焉其妻疑是妖魅神已知之便去遂化作一五色鸟白鸠数十只后有云覆之遂不见　増晋书曰太始八年白鸠二集太庙南门左九嫔白鸠赋序鸠巢于庙阙而孕白鸠一双毛色甚鲜金行之应也南史曰姚察在服制之中有白鸠巢于户上　隋书曰李得饶性至孝及居丧有鸠巢其庐　张九龄居母丧白鸠巢庐侧　北梦琐言曰王庭凑武陵支属也生于别墅尝有鸠数十只朝集庭树暮集檐下人异之后为三军扶立为留后代田正归别墅而庭树婆娑暗比舍矣  

鸠三  

原居鹊巢　食桑葚【`诗维鹊有巢维鸠居之谓君积行累功以致爵位夫人起家而居有之其徳如鸤鸠乃可配焉笺如鸤鸠居鹊已成之巢故比兴也　又于嗟鸠兮无食桑葚`】　养老纪官【`上详鸠二风俗通　左传少皞氏以鸟纪官鸤鸠氏为司空平水土`】　集井上　巢庐侧【`地里志荥阳有厄井沛公避项羽有双鸠集井上故汉世正旦放鸠　下详鸠二会稽典录`】集白水　献邯郸【`景毅为白水令有异政鸠集其防　下详鸠二列子`】　拂羽均食【`上见鸠二月令　下见鸠二曹植责躬表`】　入无忌之案　化张氏之钩【`上详鹞二列士传下详鸠二捜神记`】　轩轩　斑斑　増入御座　集凤池【`晋永康元年正月大防有鸠入御座武帐中拂司空张华之冠　朝野佥载唐王及善才行庸猥风神钝浊为内史时人号为鸠集凤池`】　巢舟　出笼【`梁书庾子与父域为巴州守卒于郡子与奉丧还乡初发蜀有双鸠巢舟中及至又栖庐侧每闻哭泣声必飞翔檐上悲鸣激切　傅咸序余舍傍种楸成林闲居听斑鸠声音可恱于是捕而畜之旣而驯扰偶出之笼无何失之其后时时一来飞翔也`】　朱目丹趾　霜衣雪襟【`上见鸠五曹植魏徳论讴下见鸠四李白白鸠辞`】  

鸠四  

原在桑【`诗刺不一也在位无君子用心之不一也鸤鸠在桑其子七兮笺鸤鸠食其子旦从上而下暮从下而上均平如一`】　在棘【`鸤鸠在桑其子在棘`】　邕邕　増首政【`李白白鸠辞白鸠之白谁与邻霜衣雪襟诚可珍含哺七子能平均食不噎性安驯首农政鸣阳春天子刻玉杖镂形赐耆人`】入云【`许慎曰鸤鸠奋迅其羽直刺上飞数千丈入云中`】　助生气【`周礼罗氏罗春鸟献`】  

【`鸠以养国老郑康成注仲春鹰化为鸠变旧为新宜以养老助生气也`】　随风雨【`许表明诗作禽莫作鸤鸠妇一生离别随风雨`】　催春种【`杜甫诗布谷处处催春种`】　青春深【`杜甫诗鸣鸠乳燕青春深`】　锦翼花【`欧阳修诗斑然锦翼花簇簇`】　肉寄生【`清异录章贡小蒙川苏氏山林多鸠賔客满座可悉厌饫一网数十百咄嗟可办其党戏之曰此君家肉寄生也`】　赠人【`好事集毛传好食鸠人与已相得必以鸠赠之一日李翺送十二篮`】　题诗【`明通纪成化年间进士李文祥有才名与大学士万安孙璧同年安欲引文祥附已使璧延款于家出尽鸠请诗文祥题之末句云春来风雨寻常事莫把天恩作已恩安衔之出为县丞`】  

鸠五  

原诗魏王粲诗曰鸷鸟化为鸠逺窜江汉边遭遇风云防托身鸾凤间天姿旣否戾受性又不闲邂逅见逼迫俛仰不得言　增梁吴均白浮鸠诗曰琅琊白浮鸠紫翳飘陌头食饮东莞野栖宿越王楼　唐张何织鸟诗曰季春三月里戴胜下桑来映日花冠动迎风绣羽开惊蚕事晩织向女工裁旅宿依花定轻飞绕树回欲过髙阁柳更拂小庭梅所寄一枝在宁忧弋者猜　元稹春鸠诗曰春鸠与百舌音响讵同年如何一时语俱得春风怜犹知造物意当春不生蝉免敎争呌噪沸渭桃花前　贾岛题戴胜诗曰星防花冠道士衣紫阳宫女化身飞能传上界春消息若到蓬山莫放归　王建戴胜词曰戴胜谁与尔为名木中作窠墙上鸣声声催我急种谷人家向田不归宿紫冠防防褐羽斑衔得蜻蜓飞过屋可怜白鹭满緑池不如戴胜知天时　温宪春鸠诗曰村南微雨新平緑净无尘散睡桑条暖闲鸣屋脊春逺闻和晓梦相应在诸邻行乐花时节追飞见亦频　宋梅尧臣咏鸠诗曰一世为巢拙长年与鹊争欲知云脚雨先向屋头鸣颈上玉花碎臆前檀粉轻何时将刻杖扶助老夫行　陆游嘲布谷诗曰时令过清明朝朝布谷鸣但令春促驾那为国催耕红紫花枝尽青黄麦穂成从今可无语倾耳舜弦声  

原赋晋傅咸斑鸠赋曰集茂树之防蔚登弱枝以容与体郁郁以敷文音邕邕而有序情钦乐而是恱遂笼之于前防尔乃饮以神泉食之稻粱朝憩椒涂夕宿兰房时连翩于庭阿见飞燕之颉颃慨感物而哀鸣声楚切以懐伤仰华林而矫翼纷防逝而髙翔  

原讴魏曹植魏徳论讴曰斑斑者鸠爰素其质昔翔殷邦今为魏出朱目丹趾灵姿诡类载飞载鸣彰我皇懿原论魏曹植令禽恶鸟论曰昔荆之枭将徙巢于吴鸠遇之曰子将安之枭曰将巢于吴鸠曰何去荆而巢吴乎枭曰荆人恶予之声鸠曰子能革子之声则免无为去荆而巢吴也如不能革子之声则吴楚之民不异情也为子计者莫若宛颈戢翼终身勿复鸣也  

原序晋阮籍鸠赋序曰嘉平中得两鸠子常食以黍稷后卒为狗所杀故作赋　增宋陈造布谷吟序曰人以布谷为催畊其声曰脱了泼袴淮农传其言云郭嫂打婆浙人解云一百八个鸟何与人事人以意测之是非皆不同为作此　陆游诗序曰春夏之交鸣鸟百族惟布谷声最悲急动人  

鸡一  

原尔雅曰鸡大者蜀蜀子雓未成鸡曰僆絶有力奋鸡三尺为鶤【`郭璞注蜀今蜀鸡也雓鸡子名也今江东守鸡少者为僆鶤古之名鸡`】　易曰巽为鸡【`鸡知时号令之谓`】　易林曰巽为鸡鸡鸣节时家乐无忧　春秋运斗枢曰玉衡星精散为鸡逺雅颂着倡优则雄鸡五足　说题辞鸡为积阳南方之象【`离为日积阳之象也`】火阳精物炎上故阳出鸡鸣以类感也【`日将出预喜于类见而鸣也`】又曰鸡之为言隹也隹而起为人期莫宝也【`善为人制晏早`】  

【`之期`】　毛诗曰君子于役不知其期曷至哉鸡栖于埘【`凿墙而栖曰埘`】　又曰鸡栖于桀【`栖于杙为桀`】　又风雨思君子也乱世不改其度焉风雨凄凄鸡鸣喈喈风雨如晦鸡鸣不已　又曰鸡旣鸣矣朝旣盈矣匪鸡则鸣苍蝇之声周官曰工商执鸡【`取其守时而动`】　礼记曰子事父母鸡初鸣咸盥潄　又曰季冬之月雉雊鸡乳　又曰祭宗庙之礼鸡曰翰音【`増注翰长也鸡肥则鸣声长也`】　论语曰割鸡焉用牛刀庄子谓惠子曰羊沟之鸡【`司马彪曰羊沟鬭鸡之处`】三嵗为株【`株魁`】  

【`帅也`】相者视之则非良鸡也然而数以胜人者以貍膏涂其头【`鸡畏貍也`】　又曰妪鸡搏貍　又曰越鸡不能伏鹄卵鲁鸡固能矣　増又曰见卵而求时夜【`注时夜度时而呼更也鸡未出卵而早求其呼更此早计之喻也`】　原淮南子曰鸡知将旦鹄知夜半风俗通呼鸡曰朱朱俗云相传鸡本朱氏翁化为之  

今呼鸡皆朱朱也【`増按说文解喌喌二口为讙州其声也读若祝祝者诱致禽畜和顺之意喌与朱音相似耳`】　龙鱼河图曰黑鸡白头食之病人鸡有六指亦杀人鸡有四距亦杀人鸡有五色亦杀人　白泽图曰鸡有四距重翼者龙也杀之震死　论墓书曰养白鸡令识其主声形以五月五日九月九日任意用五色防长五寸系鸡颈将鸡于名山放鸡着山仰头呪曰必存鸣晨鸡心开悟　本草曰乌鸡主补中　增王褒曰鱼瞰鸡睨李善以为鱼目不瞑鸡好邪视　物类相感志曰野鸡属阴先鸣而后鼓翼家鸡属阳先鼓翼而后鸣　徐铉曰鸡者稽也能稽时也　梵书鸡曰鸠七咤　辍耕录曰司晨之鸡必以童　老学庵笔记淮南谚曰鸡寒上树鸭寒下水騐之皆不然有一媪曰鸡寒上距鸭寒下觜耳上距谓缩一足下觜谓藏其咮于翼间　原魏志曰马韩国出细尾鸡其尾长五尺余　沈懐逺南越志曰鸡冠四开如莲花鸣声清彻　述异记曰雩都县江边有石室常有神鸡色如金出穴奋翼长鸣见人辄飞入穴因号为金鸡穴　渊中记曰东南有桃都山上有大树名曰桃都枝相去三千里上有天鸡日初出照此木天鸡即鸣天下鸡皆随之　増神异经曰扶桑山有玉鸡玉鸡鸣则金鸡鸣金鸡鸣则石鸡鸣石鸡鸣则天下之鸡悉鸣而潮水应之矣　舆地志曰爱州移风县有潮鸡鸣长且清如吹角每潮至则鸣述异记以为伺潮鸡　交广志曰白鸡金骹者美驼鸡昂首髙可七尺出忽鲁谟斯国长尾鸡尾细而长长三尺者出朝鲜国长五尺余者出马韩国南甸出应时鸡昼夜依时而鸣　原江表传曰南郡献长鸣承露鸡　广志曰鸡有胡髥五指金骹反翅之种大者蜀小者荆白鸡金骹者善奋并州所献吴中送长鸣鸡　又曰九真郡出长鸣鸡　増狼盲之鸡特禀异声【`狼盲地名`】　拾遗记曰胥徒国献沉明石鸡色如丹大如燕常在地中应时而鸣声能彻逺其国闻鸣乃杀牲以祀之当鸣处掘地则得此鸡若天下太平翔飞颉颃以为嘉瑞亦为宝鸡道家云昔仙人桐君采药入穴数里得丹石鸡碎为药服之者令人有声气后天而死  

鸡二  

增徐整正律曰黄帝之时以凤为鸡　原列子曰纪渻子为周宣王养鬭鸡十日而问之鸡可鬭乎曰未也方虚骄而恃气十日又问之曰未也犹疾视而盛气十日又问之曰几矣望之如木鸡其徳全矣异鸡无敢应者也　列仙传曰祝鸡公者雒阳人居尸郷北山下养鸡百余年鸡皆有名字千余头暮栖于树昼日放散呼名即种别而至　博物志曰祝鸡公养鸡法今世人呼鸡祝祝起此也　増洞冥记曰有逺飞鸡朝往夕还常衔桂实归于南土祝鸡公善养鸡得逺飞鸡之卵伏之名曰翻明鸡如鹄大色紫有翼翼下有目亦曰目羽鸡左传曰齐庄公朝指殖绰郭最曰是寡人之雄也州绰曰君以为雄谁敢不雄然臣不敏平阴之役先二子鸣【`晋伐齐及平阴州绰获殖绰郭最故自比于鸡闘胜先鸣`】　原又曰季郈之鸡鬬【`季平子郈昭伯二家相近故鸡闘`】季氏芥其鸡【`芥子播其羽或曰以胶沙播之为芥鸡`】郈氏为之金距　又曰賔孟适郊见雄鸡自断其尾问之侍者曰惮为牺也　史记曰子路性鄙好勇力冠雄鸡佩猳豚残暴孔子孔子乃设礼义稍诱之子路乃委质请为弟子　韩诗外传曰田饶事鲁哀公而不见察谓哀公曰君不见夫鸡乎头戴冠者文也足搏距者武也敌在前敢鬭者勇也见食相呼者仁也守夜不失时者信也鸡虽有五徳君犹日瀹而食之者何也以其所从来近也夫鹄无此五徳君犹贵之以其所从来者逺也【`详鹄`】越絶书曰鸡山者句践以畜鸡将伐吴以食死士  

吕氏春秋曰善学者若齐王之食鸡也食其蹠数千而后足　论衡曰孟尝君叛出秦闗鸡未鸣闗不开下座贱客鼓臂为鸡鸣而羣鸡和之乃得出闗夫牛马以同类相应而鸡人亦以殊音相和应和之验未足以效同类也　战国防曰秦恵王谓寒泉子曰苏秦欺敝邑欲以一人之智反覆山东之君夫诸侯之不可一犹连鸡之不能俱止于栖也　燕丹子曰燕太子丹质于秦逃归到闗丹为鸡鸣遂得逃归　史记曰武帝得越巫立越祀而以鸡卜上信之　论衡曰传言淮南王得道畜产皆仙犬吠天上鸡鸣云间　汉书曰王奉光好鬭鸡宣帝微时数与奉光防后即位封卭城侯　又曰宣帝微时鬭鸡于鄠杜之间　又曰龚遂为渤海太守使民家养五鸡　又曰宣帝时或言益州有金马碧鸡可醮而致之于是遣王褒持节求焉【`金形似马碧形似鸡`】　增永光中有献雄鸡生角者五行志以为王氏之应京房易传贤者居明夷之世知时而伤或众在位厥妖鸡生角　原后汉书曰河南乐羊子妻不知何氏女尝有他舍鸡谬入垣内姑盗杀食之妻对鸡不食而泣姑怪问之妻曰自伤居贫使食有他肉姑竟弃之　增搜神记曰汉桓帝延熹五年临沅县有牛生鸡两头四足　原九州春秋曰魏王入汉中讨刘备不得进意欲弃之乃发令曰鸡肋官属不知何谓主簿杨修曰夫鸡肋弃之则可惜噉之无所得以比汉中王欲去也乃白魏王遂还　吴录曰魏文帝遣使求长鸣短鸣鸡羣臣以非礼欲不与孙权勅付之　吴时外国传扶南王范寻以铁为鬭鸡假距与诸将赌戏　增郭颂魏世语曰刘放孙资共典枢要夏侯献曹肇心内不平殿中有鸡栖树二人相谓此亦久矣其能复几　原幽明录曰晋兖州刺史沛国宋处宗尝买得一长鸣鸡爱养甚至恒笼着窗间鸡遂作人语与处宗谈论极有致终日不辍处宗因此功业大进　增甄异录曰徐州人吴清以太元五年差征杀鸡求福置头盘中忽然而鸣后以功拜清河太守鸡之妖更为祥　西河记曰凉州罪人于市将刑忽有一白雄鸡飞于人边请命引颈长鸣伏地向吏驱之去辄来刺史张义免其坐　御史台记曰太学博士张昌宗之族叔精五经懵于时事畜一鸡呼为勃公子　梁元帝金楼子曰罗含之鸡能言　晋书曰元兴中衡阳有雌鸡化为雄八十日而冠萎及桓灵宝建国于楚衡阳属焉自簒至败凡八旬矣　异苑曰朱文绣与罗子钟为友仕于梁文绣旣死子钟哭之其夕亦亡梁南七里有山葬文绣于其中北九里有涧埋子钟于内文绣神灵变为鸡子钟魂魄化为雉清鸣哀响往来不絶故诗曰鸡山别飞响雉涧和清音　冥报记曰周武帝好食鸡卵拔虎为监膳仪同开皇中死而复苏云被摄证武帝进白团事仪同不识左右曰名鸡卵为白团也　唐明皇好鬭鸡治鸡坊于两室间索长安雄鸡金尾铁距髙冠昂首者千数养于鸡坊选六军小儿五百人使驯扰敎饲之又以贾昌为小儿长贵臣外戚皆尚之贫者或弄木鸡　酉阳杂俎曰威逺军子将臧平者好鬭鸡鸡髙于常鸡数寸无敢敌者威逺监军与帛十疋彊买之因寒食乃进十宅诸王皆好鬭鸡此鸡凡敌十数犹擅场怙气穆宗大恱因赐威逺监军帛百疋主鸡者想其蹠距奏曰此鸡实有弟长趾善鸣前嵗卖之河北军将获钱二百万　朝野佥载曰渤海髙嶷巨冨忽卒经日而苏云有一白衣人眇目把牒冥司讼杀其妻子嶷对元不识此老人冥官云君命未尽且放还遂悟白衣人乃是家中老瞎麻鸡也令射杀魅遂絶【`捜神记王子珍父事同`】清异录曰郝轮陈别墅畜鸡数百外甥丁权伯劝曰  

畜一鸡日杀小虫无数况损命莫知纪极轮曰汝要我破除羮本虽亲而实疎也　宋髙僧传曰杭州径山释法钦姓朱氏尝养一鸡不食生类随之若影不游他所及僧入长安长鸣三日而絶今鸡冢在山也　客退纪谈曰黄昏鸡鸣必杀之以除不祥也沈氏黄昏鸡鸣适有神降于伍氏沈往问之荅曰定昏鸡啼福禄日跻于是沈氏日昌里中异之　辽史曰钦哀皇后萧氏小字讷木锦入宫尝拂承天太后榻获金鸡吞之肤色光泽胜常已而生兴宗  

鸡三  

原玉铛　金距【`上详习嘏赋　下详鸡二左传`】　芥羽　花冠【`上详鸡二左传下详鸡一沈懐逺南越志`】　翠冠　黑羽【`沈懐逺长鸣鸡賛翠冠缤莒碧距丽陈就昏别`】  

【`夕望旭惊晨　下见传休弈赋`】　金骹　铁距【`上详鸡一广志　下详鸡二吴时外国传`】能言　善鬭【`王子年拾遗记含涂国去王都七万里人善服鸟兽鸡犬皆使能言　西京杂记成帝时交趾越嶲献长鸣鸡即刻漏验之晷刻无差长鸣一食时不絶长距善鬭也`】　翠彩　朱光【`上见傅休弈赋下见曹植赋`】　双头　四翼【`王子年拾遗记太初二年月氐贡双头鸡四足一尾鸣则俱鸣　魏收后魏书崔光字长仁河东清河郡人也正始元年夏有典事史元显献四足四翼鸡诏散骑侍郎赵邕以问光光表曰翅足众多亦羣下相扇动之象雏而未大脚弱差小亦其势尚微易制御也武帝览之恱后数日而元显等并以罪伏法于是礼光逾重`】　飞海外　鸣云中【`郭子横洞冥记有逺飞鸡夕则还依人晓则絶飞四海外朝往夕还　沈懐逺南越志威平有巨穴焉至于重阴四晦则鸡鸣云中`】　童子化　丈人杀【`秦时陈仓见二寳鸡化为童子或云得雄者王得雌者霸穆公猎获得雌者遂霸西戎立祠神光从东南方来如雄鸡之声　论语丈人杀鸡为黍而食子路`】衔珠　防药【`昭灵后名舍始游于洛水有玉鸡衔赤珠曰吞之者王含始吞之生汉髙祖　淮南王刘安食药得仙余药鸡犬防之皆飞升后鸡鸣天上犬吠云间`】　爥夜　无晨【`古今注鸡一名爥夜　古人有言牝鸡无晨`】　衅夹室　入新丰【`礼凡衅夹室用鸡　汉髙祖以太上皇思丰沛故作新丰一如丰沛道路人家鸡犬散放之皆识其家西征赋曰混鸡犬而乱放各识家以竞入`】　露栖　星散【`晋苻朗食鸡知栖处曰此鸡恒半露栖检之皆騐　下详鸡一春秋运斗枢`】　供母　愁予【`后汉茅容字季伟郭林宗过宿旦日容杀鸡宗将谓为已设旣而供母与客单蔬林宗起拜之　长门赋众鸡鸣而愁予`】　系火　涂膏【`殷浩北伐羌江逌为长史取鸡百余只以长绳连之皆系火一时驱放过堑集羌营皆发火烧之　下注详鸡一庄子`】　骇犀更鹜【`骇鸡之珍犀角也鸡见影则鸣　下详鸭二左传`】　戒旦　候时【`鸡鸣戒旦则飘尔长征`】　用牲　出诅【`周礼鸡人凡祭祀用鸡牲　郑伯使行出鸡犬以诅射颍考叔者二十五人为行`】　胶胶　喈喈【`鸡鸣并诗`】　早晨　失旦【`感寒鸡之早晨`】利觜　刚爪【`选秦政利觜长距终得擅场　赋爪似链刚`】　求敌　登楼【`贾勇求敌先鸣擅场　鸡登栖而敛翼`】　绣头　缟翼　朱冠　锦臆　鬭东郊　鸣髙树【`陈思王诗闘鸡东郊道　又鸡鸣髙树端`】　养不畜貍　破而得粟【`养鸡者不畜狸　齐二野父争鸡傅琬字季珪为山阴令问鸡何食一云豆乃杀鸡破得粟罪言豆者一县称其神`】　嘲唽　毰毸【`楚辞鹍鸡嘲唽而悲鸣　毰毸怒貌`】　挥羽抚翼　司晨　增伺夜【`洞冥记影娥池北有鸣琴之院有伺夜鸡随鼔节而鸣从夜至晓一更为一声五更为五声亦曰五时鸡`】　专栖　索鬭【`抱朴子鸡有专栖之权　开元遗事李林甫不得士心每有所行多不协羣议国人谓林甫精神刚戾如索闘鸡`】　五徳　三号【`上详鸡二韩诗外传　史记歴书曰鸡三号卒明`】　登天　上树【`易翰音登于天　杜诗驱鸡上树木`】　戴冠郎　乌衣妇【`异闻集汴人张琦家有女子入夜哀痛白日即安已经年嵗王勣至其家停宿闻女子声开古镜照之痛者曰戴冠郎被杀其病者牀下有大雄鸡死矣乃是主人七八嵗老鸡　朝野佥载衞镐为县官下县至里人王幸在家方假寐梦一乌衣妇人引十数小儿着黄衣咸言乞命叩头再三斯须又至镐甚恶其事遂催食欲前适镐所亲者报曰王幸在家穷无物设馔有一鸡见抱儿已得十余日将欲杀之镐方悟乌衣妇人果乌鸡也遂命解放是后复梦感欣然而去`】　食蹠　弃肋　断尾　鼓翼　助气　伺潮　雄鸣　雌伏　拖锦碎沙　戴红拍翠　介甲饰戈　髙冠沉羽  

鸡四  

原思贤妃【`诗鸡鸣思贤妃也齐哀公荒淫怠慢故贤妃贞女夙夜警戒相成之道`】　刺不德【`诗女曰鸡鸣刺不恱徳而好女色焉`】　相闻【`鸡犬之音相闻人至老死不相徃来`】　始乳【`月令`】　雀登背【`晋元年三雀共登一雄鸡背三入安东府防事占者当三进爵为天子也`】　雌为雄【`汉孝宣帝时雌化雄元后统政之故`】　玉鸡【`瑞应玉鸡瑞气也王者至孝合神明则至也`】金鸡【`檀道济晋阳秋安帝义熙元年云都髙山有金鸡青黄色飞集岩谷间`】　候鸣问  

寝【`礼文王之为世子也鸡初鸣衣服至寝门`】　闻鸣起舞【`晋祖逖字士雅与刘琨同寝中夜闻鸡鸣蹴琨曰此非恶声因起舞`】　反翅之种　胡髥之种　鸡人【`详更漏`】增驱鸡【`荀子覩孺子之驱鸡而见驭庶民之术急则惊缓则滞驯则安`】　弃鸡【`陈子云弃`】  

【`晨鸡俟凤警亦犹弃当世之实才湏故人之执政`】　鸡陂墟【`吴越春秋娄门外鸡陂墟者吴王牧鸡处`】　鸡鸣埭【`晋书武帝尝幸琅琊城宫人常从早发至湖北埭鸡始鸣今呼为鸡鸣埭`】　建金鸡【`北齐大赦库令于殿门外建金鸡众皆不识其义问于司马膺之对曰按海中有占曰天鸡星动当有赦由是帝王以星为`】　传鸡唱【`汉官仪宫中不畜鸡汝南出长鸣鸡衞士候于朱雀门外专传鸡唱　古歌东方欲明星烂烂汝南晨鸡登坛唤曲终漏尽严其陈月没星稀天下旦`】  

鸡五  

原诗魏刘桢鬭鸡诗曰丹鸡被华防双距如锋芒愿一炎威会战此中唐利爪探玉除瞠目含火光长翘惊风起劲翮正敷张轻举奋钩喙电击复还翔　曹植鬭鸡诗曰游目极妙伎清听厌宫商主人寂无为众賔进乐方长筵坐戏客鬭鸡闲观房羣雄正翕赫双翅自飞挥羽激清风悍目发朱光觜落轻毛散严距往往伤长鸣入青云扇翼独翺翔愿防貍膏助长得擅此塲应玚鬭鸡诗曰戚戚懐不乐无以释劳勤兄弟游戏塲命驾迎众賔二部分曹伍羣鸡涣以陈双距解长緤飞踊超敌伦芥羽张金距连战何缤纷从朝至日夕胜负尚未分专场驱众敌刚防逸等羣四坐同休賛賔主懐恱欣博弈非不乐此戏世所珍　梁简文帝鬭鸡诗曰欢乐良无已东郊春可游百花非一色新田多异流龙尾横津汉车笼赴戍楼玉冠初警敌芥羽忽猜俦十日骄旣满九胜势恒遒脱使田饶见堪能说鲁侯　又鸡鸣诗曰埘鸡识将曙长鸣髙树顚啄叶疑障羽排花彊欲前意气多惊举飘扬独无侣陈思助鬭协貍膏郈昭妒敌安金距丹山可爱有凤皇金门飞舞有鸳鸯何如五徳美岂胜千里翔　刘孝威鬭鸡篇曰丹鸡翠翼张妒敌得专场翅中含芥粉距外曜金芒愿赐淮南药一使云间翔　周庾信鬭鸡诗曰开轩望平子骤马看陈王貍膏熏鬭敌芥粉春场解翅莲花动猜羣锦臆张王褒看鬭鸡诗曰蹀始横行意气欲相倾妒敌金  

芒起猜羣芥粉生入场疑挑战逐退似追兵谁知函谷下人去独开城　陈徐陵鬭鸡诗曰季子聊为戏陈王欲骋才花冠已冲力金爪复惊媒鬭凤羞衣锦双鸾耻镜台陈仓若有信为觅宝鸡来　周正咏老败鬭鸡诗曰少壮摧雄敌盼视生猜忌一随年月衰摧颓落毛驶闲观春光满东郊草色异无复先鸣力空余擅场意禇玠鬭鸡东郊道诗曰春郊鬭鸡侣捧敌两逢迎诡  

羣排袖出带勇向场惊锦毛侵距散芥羽杂尘生还同战胜罢耿介寄前鸣　增隋岑徳润鸡鸣篇曰钟响应繁霜晨鸡锦臆张帘迥犹侵露枝髙已映光排空下朝揭奋翼上花场雨晦思君子闗开脱孟尝旣得依云外安用集陈仓　唐杜淹咏寒食鬭鸡应秦王敎诗曰寒食东郊道鞲竞出笼花冠初照日芥羽正生风顾敌知心勇先鸣觉气雄长翘频扫阵利爪屡通中飞毛遍緑野洒血渍芳藂虽然百战胜会自不论功　杜甫咏鸡诗曰纪徳名标五初鸣度必三殊方听有异失次晓无慙问俗人情似充庖尔辈堪气交亭育际巫峡漏司南　秦系晓鸡诗曰黯黯严城罢鼓鼙数声相续出寒栖不嫌惊破纱窗梦却恐为妖半夜啼　李益闻鸡赠主人诗曰嘐嘐司晨鸣报尔东方旭无事恋君轩令君重鳬鹄　韩愈孟郊鬭鸡聫句曰大鸡昂然来小鸡竦而待峥嵘顚盛气洗刷凝鲜防髙行若矜豪侧睨如伺殆精光目相射劒防心独在既取冠为胄复以距为镦天时得清寒地利挟爽垲磔毛各噤防怒瘿争碨磊俄膺忽尔低植立瞥而改腷膊战声喧缤翻落羽皠中休事未决小挫势益倍妒肠务生敌贼性专相醢裂血失鸣声啄殷甚饥馁对起何急惊随旋仍巧绐毒手饱李阳神槌困朱亥恻心我以仁碎首尔何罪独胜事有然旁惊汗流沫知雄欣动顔怯负愁看贿争观云塡道助呌波翻海事爪深难解嗔睛时未怠一喷一醒然再接再砺乃头垂碎丹砂翼塌拖锦防连轩尚贾余清厉比归凯选俊感收毛受防慙始隗英心甘鬭死义肉耻庖宰君看鬭鸡篇短韵有可采　李商隐赋得鸡诗曰稻粱犹足活诸雏妒敌专场好自娱可要五更惊稳梦不辞风雪为阳乌　李频风雨闻鸡诗曰不为风雨变鸡徳一何贞在暗长先觉临晨即自鸣隂霾方见信顷刻讵移声向晦如相警知时似独清萧萧和断漏喔喔报重城欲识诗人兴中含君子情　王遒鸡鸣曲曰金距花冠傍舍栖清晨相呌一声齐开闗自有冯生计不必天明待汝啼　韩偓观鸡鬭偶作诗曰何曽解报稻粱恩金距花冠气遏云白日枭鸣无意问惟将芥羽害同羣　李咸用鸡鸣曲曰海树相扶乌影翘戴红拍翠声胶胶鸳瓦冻危金距趫夸雄鬭气争相髙漏残雨急风萧萧离人枕上心忉忉　又早鸡诗曰锦翅朱冠惊四邻稻粱恩重职司晨不知下土兵难戢但报明时向国人　南唐陈陶鸡鸣曲曰鸡声春晓上林中一声惊落虾蟇宫二声唤破枕邉梦三声行人烟海红平旦慵将百雏语蓬松锦绣当阳处愧君饮食长相呼为君昼鸣下髙树　闽徐夤鸡诗曰名参十二属花入羽毛深守信催朝日能鸣送晓阴峩冠装瑞璧利爪削黄金徒有稻粱感何由报徳音　崔道融鸡诗曰买得晨鸡共鸡语常时不用等闲鸣深山月黑风雨夜欲近晓天啼一声　五代刘兼晨鸡诗曰朱冠金距防毛身昧爽髙声已报晨作瑞莫惭先贡楚擅湏信独推秦淮南也伴升仙犬函谷曽容借晓人此日卑栖随饮啄宰君驱我亦相驯　宋梅尧臣晩泊观鬭鸡诗曰舟子抱鸡来雄雄峙髙岸侧行初取势俯啄示无惮先鸣气益振奋击心非愞勇颈毛逆张怒目眦裂盱血流何所争死鬭欲充玩应当激猛毅岂独专晨旦胜酒人自私粒食谁尔唤　宋祁诗曰君园稻冨非争食省树枝深未许栖但得齐蝇无乱响不辞风雨五更啼　刘敞养鸡诗曰耆旧飘流汉汝南长鸣独与古无慙萧萧风雨思君子欲倚空窗听尔谈　苏轼僧爽白鸡诗注养三十余年常立坐侧听经诗曰断尾雄鸡本畏烹年来听法伴修行还湏却置莲花漏老怯风霜恐不鸣　文同诗曰峥嵘已介季氏甲更以黄金饰两戈虽有英心甘鬭死其如纪渻木鸡何　又诗曰昂然大雄鸡髙冠紫沉羽星占太史局树接丞相府知时不失晦得食曾呼伍幸无中夜鸣湏逢人起舞　陆游赠老鸡诗曰峩峩赤帻先羣辈喔喔长鸣盖四郊意气虽雄无处用风霜从我老衡茅　又诗曰场中啄粟树头栖三唱明星出尚低闗路元无孟尝客吴儿莫议会稽鸡　又白鸡诗曰赤帻峩峩玉羽明篱间新织竹笼成老人从此知昏晓不用元戎报五更　又新买啼鸡诗曰峩峩赤帻声甚雄意气不与其曹同我求长鸣久未获一见便觉千羣空主人烧神议已决知我此意遽见从秋衣初缝惜不得急与三百新青铜怜渠亦复解人意来宿庭树不待笼狐貍熟睨那敢犯萧萧清露和微风五更引吭震戸牖横挺无复湏元戎明星已髙啼未已云际腾上朝阳红老夫抱病气已索頼汝豪壮生胸中明朝舂黍得碎粒第一当册司晨功　陈无已次韵秦觏闻鸡诗曰立马阶除待一鸣何如春梦不闻声固知鸡口羞牛后不待羣鸣已可惊　元杨维桢闘鸡行曰两雄勇鋭夸匹敌老距当场利如防氄毳毰毸猬刺张怒咽磈礧嗔睛碧剑心一动碎花冠口血相污胶防翼何当罢闘作啼声埭上梨花春露滴　明俞允文鸡诗曰月落空营旧垒低寒风猎猎大荒西惊魂易断江南梦恼杀重城未晓啼原赋晋傅休奕闘鸡赋曰黒羽黝而含曜兮素毛颖而扬精红缥厠于微黄兮翠防蔚而流青五色错而成文兮质光丽而丰盈前看如倒傍视如倾目象规作觜似削成髙膺峭跱防翅齐平跃身竦体怒势横生爪似链钢目如奔星扬翘因风抚翮长鸣猛志横逸势凌天廷或踯躅踟蹰或嗫喋容与或爬地俯仰或抚翼未举或狼顾鸱视或鸾翔鹄舞或佯背而引敌或毕命于彊御于是纷纭翕赫雷合电击争奋身而相防兮竞隼鸷而雕睨得势者凌九天失据者沦九地徒观其战也则距不虚挂翮不徒抚意如饥鹰势如逸虎　陆善长鸣鸡赋曰美南鸡之殊伟察五色之异形何伺晨之早发长音之逸声　习嘏长鸣鸡赋曰嘉鸣鸡之令美智穷神而入灵审璇玑之回遽定昏眀之至精应青阳于将旦忽鹄立而凤停乃拊翼以讃时遂延颈而长鸣若乃本其形像详其羽仪朱冠玉珰彤素并施纷葩赫奕五色流离殊姿艶溢彩耀华披雍容鬱茂飘飖风靡扇六翮以增辉舒毳毛而下垂违防距之岌峩曵长尾之逶迤　增唐浩虚舟木鸡赋曰纵逸情絶端良气全臆离披而踵附眸曜而节穿惊被文而锦翼蔚矣迷搴木而花冠烂然故能进异激昂处同虚寂郢工误起乎心匠郈氏徒惊乎目击　宋张耒鸣鸡赋曰意气武毅被服鲜明峩峩朱冠丹颈黝膺苍距矫攫秀尾翘腾奉职有恪徐歩我庭啄粟饮水孔肃靡争山川苍苍风霰宵凝黯幽窗之紞紞恍予梦之初惊闻振衣之腷膊忽孤奏之泠泠委更筹之杂乱和城角之凄清应云外之鸣鸿吊山颠之落星  

原賛晋湛方生长鸣鸡賛曰精心妙觉独晓冥冥风雨如晦不其鸣　梁刘孝威正旦春鸡賛曰寳鸡陈仓祠光表神雄飞帝汉雌飞霸秦排膺激怒礴翅张瞠电鞭失焰雷车折轮助标魏教擅场齐珍名流晋防歌传汉臣窃脂善盗搏谷难驯緑鹦智浅苍鹰害深兼姿五徳归于翰音  

原文宋袁俶俳谐记鸡九锡文曰维神雀元年嵗在辛酉八月己酉朔十三日丁酉帝颛顼遣征西大将军下雉公王凤西中郎将白门侯扁鹊咨尔浚鸡山子维君天姿英茂乗机晨鸣虽风雨之如晦不已之竒声今以君为使持节金西蛮校尉西河太守以扬州之防稽封君为防稽公以前浚鸡山为汤沐邑君其祗承予命使西海之水如带浚鸡之山如砺国以永存爰及苖裔浚山侍郎丁鸿舎人鳬亭男梁鸿郎中苏鹄死罪伏惟君徳着朝野勲加鹓鷟故天王凤皇特锡位封令凤鹊等在柏外愿时拜受不胜欣豫之情谨诣栖下以闻山鸡一【`吐绶鸡　锦鸡　鸡　杉鸡竹鸡　英鸡　秧鸡　火鸡附`】  

原竺法真登罗山疏曰山海经云鷩雉一名山鸡养之禳火灾　南越志曰曾城县多鵕防鵕防者山鸡也利距善闘世以家鸡闘之则可擒也光色鲜明五采耀增本草释名曰鷩性憋急耿介故名鵕防仪容俊秀  

也周有鷩冕汉有鵕防冠皆取其文明俊秀之义鷩与鸐同名山鸡鸐大而鷩小鷩与鹝同名锦鸡鹝文在绶而鷩文在身以此为异大抵皆雉属也按禽经云首有彩毛曰山鸡腹有彩色曰锦鸡项有彩囊曰避株是山鸡锦鸡又稍有分别而俗通呼为一矣葢是一类不甚相逺也　博物志曰山鸡有美毛自爱其色终日映水目则溺死　原辛氏三秦记曰陈仓山在太白之西上有石鸡与山鸡各别赵髙使烧山山鸡飞去石鸡不去晨鸣山头声闻三十里或云是玉鸡　异苑曰山鸡爱其毛映水则舞魏武时南方献之武帝欲其鸣舞而无由公子仓舒令以大镜置其前鸡鉴形而舞不知止遂乏死韦仲将为之赋甚美　魏志曰平原太守刘邠取山鸡毛着器中使管辂筮之辂曰髙岳岩岩有鸟朱首羽翼黝黄鸣不失晨此山鸡毛也　增裴景仁苻秦书曰苻健皇始四年冬山鸡入人家栖宿养子而去羣聚傍渭水而游翔与家鸡无异　吐绶鸡出巴峡及闽广山中人多畜玩大如家鸡小者如鸲鹆头颊似雉羽色多黒杂以黄白圎防如真珠斑项有嗉嚢内藏肉绶常时不见每春夏晴明则向日摆之顶上先出两翠角二寸许乃徐舒其颔下之绶长濶近尺红碧相间采色焕烂逾时悉敛不见或剖而视之一无所覩此鸟生亦反哺行则避草木故禽经谓之避株本草谓之吐锦鸡古今注谓之锦嚢蔡氏诗话谓之真珠鸡倦游录谓之孝鸟诗经谓之鹝卭有防鹝是矣　述异记曰吐绶鸟一名锦带功曹　锦鸡禽经曰腹有彩文曰锦鸡张华注状如鸠鸽膺前五色如孔雀羽出南越山中嵗采捕之为王者冠服之饰　虞衡志曰南中有锦鸡一名金鸡形如小鸡头项毛金色身红黄相间极有文彩目微白湖南北亦有之　鸡似鹭金顶红觜肉味香脆柔羙甲于水陆之鸟每来于三月三前去于九月九前来则夜至羣飞之声如雷　杉鸡黄冠青绶常住杉树下头上有长黄毛如冠头及颈正青如垂缨　南越志曰新夷县多杉鸡　竹鸡格物论曰竹鸡比鹧鸪差小毛羽褐色多斑赤文自呼泥滑滑　本草释名曰山菌子即竹鸡也　又曰菌子言味羙如菌也蜀人呼为鸡头鹘南人呼为泥滑滑因其声也　本草集解曰竹鸡生江南川广处处有之多居竹林其性好啼见其俦必鬬捕者以媒诱其鬬因而网之谚云家有竹鸡啼白蚁化为泥盖好食蚁也亦辟壁虱　英鸡出泽州有石英处常食碎石英状如鸡而雉尾体热无毛腹下毛赤飞翔不逺肠中常有石英人食之取英之功也　秧鸡大如小鸡白颊长觜短尾背有白斑多居田泽畔夏至后夜鸣达旦秋后即止一种防鸡亦秧鸡之类也大如鸡而长脚红冠雄者大而色褐雌者稍小而色斑秋月即无其声甚大　火鸡瀛崕胜览曰三佛齐国出火鸡大如鹤身圎而颈更长颈中有二红软冠状如红褐尖觜浑身毛如羊毛稀长青色脚长铁黒其爪甚利或爪破人腹肠出即死好食□炭因名火鸡用杖捶碎打不能死  

山鸡二  

增诗唐崔护山鸡舞石镜诗曰庐峰开石镜人说舞山鸡物象纎无隐禽情目自迷景当烟雾歇心喜锦翎齐宛转乌呈彩婆娑凤欲栖何言资羽族在地得天倪应笑翰名者终朝饮败醯　温庭筠山鸡诗曰石壑动晴景山禽凌翠微绣翎翻草去红觜啄花归巢暖碧云色影孤清镜辉不知春树畔何处又分飞　许浑山鸡诗曰珍禽暂不扃飞舞跃前庭翠网摧金距雕笼减绣翎月圎疑望镜花暖似依屏何必旧巢去山山芳草青薛能山鸡诗曰五色文胜百鸟王相思兼絶寄芸香由来不是池中物鸡树归时即取将　宋欧阳修山鸡诗曰蛮荆鲜人秀厥羙为物怪禽鸟得之多山鸡禀其粹众彩烂成文眞色不可绘仙衣霓纷披女锦花綷防辉光日华乱转目睛惫髙田啄秋粟下涧饮泉濑清唳或相呼舞影还自爱岂知文章累遂使罗网挂及祸诚其媒求友反遭卖有身乃吾患断尾亦前戒不羣世所惊甚羙众之害稻粱虽云厚樊絷岂为泰山林归无期羽翮日已铩用晦有前言书之可为诫　文同山鸡诗曰髙原濯濯弄春晖金碧光缨绘防衣石溜写烟晴自照岩枝横月夜相依有时勃窣盘跚舞忽地钩辀格磔啼寄语人间用缯缴瑶台鸾凤好同归　唐刘禹钖吐绶鸡诗曰越山有鸟翔寥廓嗉中天绶光若若越人偶见而竒之因名吐绶江南知四明天姥神仙地朱鸟星精钟异气赤玉雕成彪炳毛红绡剪出玲珑翅湖烟始开山日髙迎风吐绶盘花绦临波自染琅玕草映叶疑开王母桃花红草緑人间事未若灵禽自然贵鹤吐明珠暂报恩鹊衔金印空为瑞春和秋霁野花开玩景寻芳处处来翠幕雕笼非所慕珠丸柘弹莫相猜栖月啼烟凌缥缈髙秋先见金霞晓三山仙路寄遥情刷羽扬翘欲上征不学碧鸡依井络愿随青鸟向层城大液池中有黄鹄怜君长向卑枝宿何如一借羊角风来听箫韶九成曲　宋王安石吐绶鸡诗曰樊笼寄食老低摧组丽深藏肯自媒天日清明聊一吐儿童初见互惊猜张舜民咏薛判官吐绶鸡诗曰云飞水宿永相忘却  

向雕笼仰稻粱春草满山归不得对人犹复吐文章元周权吐绶鸡诗曰巴山灵鸟初离羣葳防丽组云锦文羽翎新刷爪距利采色胜似沙头鸳晴暾入戸烂相射嗉中有物垂红碧绶光若若花盘绦出示山童有矜色文章固足媒尔身雕笼拘束还悲辛区区饮啄岂不厚情野树溪云春　元郑允端吐绶鸡诗庭院春阴防薄寒山禽飞下玉防干胸中锦绣无人识闲向东风自吐看　明杨基吐绶鸡诗曰暖风晴日融春昼闲看花阴鸡吐绶绮縠都将防羽糚红丝不待金针绣叠叠胭脂缕缕金龙纹盘错凤纹深凭谁剪作鸳鸯带雅称佳人翡翠衿　宋张舜民锦鸡诗序曰焦君以锦鸡为赠文彩可爱性复驯狎然终日为家猫所困遂复挈还仍嗣短句鲁恭感物性能驯因把华虫赠里仁虽有文章堪恱目却无言语解媒身只愁猫犬常窥汝胡不山林逺避人好在旧笼还旧主便当归放涧之濵　刘克庄吊锦鸡诗曰炎州产文鸡毛羽固天禀朱丹饰尾距防绣错襟袵主人极珍怜禽合分俸廪置诸后园中小奴司啄饮地荒笼栅疎客见辄危懔黠貍出没精豪鼠窥伺稔谅垂彼馋涎或瞷君髙枕骇机中夕发果以毙来谂裂冠首立碎啮嗉声已噤酷哉三尺喙残此一段锦长嗟命瘗埋讵忍付烹饪始为文采累终欠智虑审善视双翠衣衣凉勿嗜寝　宋林光朝乞竹鸡诗曰疎篱短短花枝防鸠妇不鸣天雨寒鸠妇离家二百日亦有姊妹依故山黄粱不肯啄欲去羽衣残主人一见一怜汝抱取东家竹鸡来戏聚孤村落日不相识各各哀鸣求其主两鸟勿惊遽低头听我语鸠妇入我家必杀入吾口牀头瓶甖无余粒养汝一到十日后东堂数竹夹新蹊儿童牢落惟爱一竹鸡堂心有眢井饥则哺其泥主人縁窗安净几丹碧相依安用此竹鸡竹鸡愼勿傍人飞我屋三间沉白蚁  

原赋晋傅休奕山鸡赋曰惟南州之令鸟兼坤离而体珍被黄中之正色敷文象以饰身翳景山之竹林超游集乎水濵鉴中流以顾影晞云表之清尘　宋临川康王山鸡赋曰形凤婉而鹄峙羽衮蔚而缃晖临渌湍而映藻傍青崖而妍飞不隐燿而贻累倏见屈于虞机  

## 御定渊鉴类函卷四百二十六

鸟部九【`鹅　鸭　仓庚　鸳鸯防防　鸂鶒`】  

鹅一  

増尔雅曰舒雁鹅也一曰苍【`音歌鵞颡如瘤长脰善鸣又善旋转其项古之学书者法以动腕羲之好鵞者以此又古有鵞鹳之阵其性顽而傲盖鵞峩首似傲故曰傲也`】　本草释名曰鹅鸣自呼江东谓之舒雁似雁而舒迟也　本草集觧曰江淮以南多畜之有苍白二色及大而垂胡者并绿眼黄喙红掌善鬬其夜鸣应更师旷禽经云脚近臎者能歩鵞鹜是也又云鹅伏卵则逆月谓向月取气助卵也性能啖蛇及蚓制射工故养之能辟虫虺或言鹅性不食生虫者不然　禽经曰鹅飞则蜮沉蜮即射工也　又曰陆生之鸟咮多锐而善啄水生之鸟咮多匾而善唼善唼鹅之类也善啄鹳鹤之类也　又曰鹅见异类差翅鸣见同类拊翅鸣　埤雅曰鹅之行也自然而有行列故聘礼云出如舒雁　清异录曰世  

呼鹅为兀地奴以其行歩盘跚耳　鹅伏随日鳱伏随月说者以为乳鹅伏卵随日光所转　洞记曰喜日鹅每日出时鼓翅而舞亦名舞日鹅　原广志曰鴐鹅野鹅也　临海记曰郡东南有白石山髙三百余丈望之如雪山上有湖古老相传云金鹅所集八桂所植下有谿谷金光焕然　増南越志曰化蒙县祠山上有湖湖中有泉鵞如今野鹅弄吭山泉故号为泉鹅　岭南异物志曰邕州蛮人选鹅腹毳毛为衣被絮柔暖而性冷婴儿尤宜之能辟惊癎桞子厚诗云鹅毛御腊缝山罽即此　宋祈雨雪法择灵祠为坛取白鹅割项盛血并鹅奠之次日俱于坛前瘗之志林云鹅能警盗又能却蛇且有祈雨之厄悲夫  

鹅二  

原列子曰黄帝与炎帝战以雕鹖鹰雁鵞为旗帜　鲁连子曰君鹅鸭有余食士不足半菽　増后汉志曰海昏侯沈戎卒葬于乌程之金鹅山上有金鹅飞集三鸣而去其后沈氏通显谚云金鹅鸣沈氏兴　抱朴子曰呉景帝有疾觋视之得一人欲试之乃杀鹅而埋于苑中深小屋施牀几以妇人屣履服物着其上乃使觋视之告曰若能说此冢中鬼妇人形状者加赏而即信矣竟日无言帝推问之急乃曰实不见有鬼但见一头白鹅立墓下所以不即白然则鹅死亦有鬼也　晋书曰孝懐帝永嘉元年洛城东北歩广里【`即周之狄泉也`】地防有苍白二色鹅出苍者飞翔冲天白者不能止焉　晋太元中章安郡史悝有駮雄鵞善鸣悝女常养之鵞非女不食荀俭苦求得之鹅辄不食乃以还悝又数日晨起失女及鹅邻家闻鹅向西追至一水唯见女衣及鵞毛在水邉今名此水为鹅女溪　桓南郡小儿时与诸从兄弟各养鹅共鬬南郡鹅毎不如甚以为忿乃夜往鹅防间取诸兄弟鹅悉杀之既晓家人咸惊骇云是变怪以白车骑车骑曰当是南郡戏耳问果如之　原幽明录曰晋义熙中羗王姚毗洛阳隂沟取砖得一双雄鹅并金色交颈长鸣声闻于九臯养之此沟　増两京记曰静影寺沙门慧逺讲经初在乡养一鵞常随逺听经及逺入京留在寺昼夜鸣呌不止僧徒送入京至此寺门放之自然知逺房便入驯狎毎闻讲经即入堂伏听若闻泛说他事则鸣翔而出如是六年忽哀呌庭宇不肯入堂二旬而逺卒寺内有逺碑亦述其事　原秦记曰苻朗食鵞炙知黒白之处人不信既而试之果然　増唐书曰髙祖义兵至河东隋将尧君素城守时围甚急君素乃为木鹅置表于颈具论事势浮之黄河下河阳守者得之逹于东都　朝野佥载曰乆视年中越州有祖录事早出见担鹅向市中者鹅见录事频顾而鸣祖乃以钱赎之至僧寺令收为长生鹅鹅竟不肯入寺但走逐祖后经坊歴市稠人广众之处一歩不放祖收养之左丞张锡亲见其说也　寰宇记曰天寳末德清沈朝家有鹅育卵而肠出以死其雏悲鸣不复食啄败荐覆之又衔刍草母前若祭奠状长呼数声而死沈氏异而埋之后人因呼为孝鹅塜  

鹅三  

原书经换　命驾观【`右军王羲之尝见山隂道士有羣鵞求之道士邀右军书黄庭经以换遂与之　増又仙传拾遗云山隂道士管霄霞求王羲之写道德经举红鵞一双相赠后鵞冲霄飞去　王羲之性好鵞防稽有一孤居姥养一鵞善鸣求市未得遂携亲友命驾往观之母闻王右军至乃烹鵞以待之羲之叹息弥日`】　绿眼　黄喙　霜毛　玉羽　増书生入笼渔人听铃【`晋许彦相往绥安山行遇一书生卧路侧云足痛求寄鵞笼中彦相戏言许之书生`】  

【`便入笼中笼亦不广书生与双鹅并坐负之亦不觉重至一大树下书生乃出笼去　酉阳杂爼济南郡张公城西北有鵞浦南燕世有渔人居水侧常听鵞声而众鵞中有铃声甚清亮候之见一鵞咽颈极长因罗得之项上有铜铃缀以银鎻有隠起元鼎元年字也`】　梦衔经　颈系书【`王袭之爱老庄而不信佛惟事宰杀初为晋西省尝养双鹅甚爱之夜梦鵞口衔一卷经可十指许取防皆说罪福之事及旦果见佛经因是不敢宰杀信佛过人　埤史湘东王以妾徐氏赐庾信妾与信弟掞私通掞欲求之无敢言者信庭前有苍鵞乃系书于颈信视之遂题纸尾曰畜生乞汝`】　却月　悬鱼【`胷垂却月脚似悬鱼`】  

鹅四  

原出哇【`孟子`】飞去【`傅承为江夏守有鵞一只飞去三年后更引三十余头而来`】　増鬬鹅【`田令孜传唐僖宗数幸兴庆池与诸王鬭鹅一鵞至值十万钱`】　戏鹅【`明兴杂记太祖幼时尝见羣鵞游于庭戏以青白二纸旗左右竪立命之曰青者立青旗下白者立白旗下违者死羣鵞如命而往独一花鵞不知所适往来于青白之间`】　木鹅飞【`淮南子鲁般墨子以木为鵞而飞三日集而不可使为工也`】　金鹅献【`唐贞观二十年吐蕃遣其大臣禄东賛奉表言圣天子讨高丽才闻陛下发驾少选之间已闻归国雁飞迅越不及陛下速疾忝预子壻喜倍常情夫鵞犹雁也故作金鹅奉献其鵞黄金铸成高七尺中可实酒三斛`】　乱军声【`李愬入蔡州夜半至悬瓠城雪甚城傍皆鵞鹜池愬令击以乱军声`】　恼比邻【`魏陆勗见童驱鵞鸭出辄问曰不曽使邻人恼否故杜诗曰不教鵞鸭恼比隣`】可堪五万【`京下刘光禄家养好鹅刘后军从京师还镇浔阳以一只鵞为后军别纯苍色颈长四尺许头似龙此一只鵞可堪五万自后不复见有此类`】　惟愿双生【`闻见录曰李先主以国用不足税民鵞卵出双生者桞花为絮者伶人献词云惟愿普天多瑞庆栁条结絮鵞双生`】  

鹅五  

増诗唐骆賔王七嵗时作咏鹅诗曰鹅鹅鹅曲项向天歌白毛浮绿水红掌拨清波　杜甫得房公池鹅诗曰房相西亭鹅一羣眠沙泛浦白于云鳯凰池上应囘首为报笼随王右军　又舟前小鹅儿诗曰鹅儿黄似酒对酒爱新鹅引颈嗔船逼无行乱眼多翅开遭宿雨力小困沧波客散层城暮狐狸奈若何　吕温道州北池放鵞诗曰我非好鹅癖尔乏鸣雁姿安得免沸鼎澹然防清池见生不忍食深情固在斯能自逺飞去无念稻粱为　李商隠鹅诗曰眠沙卧水白成羣曲岸斜阳极浦云那得将心怜孔翠羁雌常共故雄分　李郢诗曰腊后闲行村舍邉黄鹅清水真可怜何时散乱随青草永日淹留在野田无事羣鸣遮水际争来引颈逼人前风吹楚泽蒹葭暮防下寒溪逐去船　宋陈造商卿借鹅诗曰吾家水豢惯秋春谷饲栏栖又一新友谊何须换鵞帖隣墙防有嗾獒人眠沙泛渚期他日问俗充庖戒未仁酬我质剂当倍称学书还复慰清真　陆防过建阳县以双鹅赠东观道士为长生鹅俯观大溪鹅得所矣赋诗曰闲泛晴波唼绿萍却冲防雨傍汀防稽内史如相遇换取黄庭一卷经  

原赋宋鲍照野鹅赋曰入长罗之逼胁负高缴之樊萦邈辞羣而别偶超雾而风行践菲迹于瑶涂升弱羽于丹庭望征云而延悼顾委翼而自伤无青雀之衔命乏赤雁之嘉祥空秽君之园池徒慙君之稻粱  

原序晋苏彦鹅诗序曰时暂出郡忽闻鹅鸣声甚哀急乃云野人所致外吏规为方便以俟送客闻之怅然乃感庄生善鸣之雁若其无音将充庖厨岂得放任矫翮笼樊　沈充鹅赋序曰先大夫俞颍川者殊精意于养鹅求得竒鹅时有绿眼黄喙焦叔明以为太康中得大苍鹅从喙至足四尺有九寸体色丰丽鸣声惊人三年而为暴犬所害惜其不终故为之赋云  

鸭一【`鳬与鸭同白帖并入`】  

原广雅曰鳬鹜鸭也　说文曰鹜野鳬也　増本草正误曰鹜即鸭有家鸭野鸭　尸子云野鸭为鳬家鸭为鹜不能飞翔如庶人守耕稼而已　唐王勃滕王阁序曰落霞与孤鹜齐飞盖鹜有舒鳬之名而鳬有野鹜之称可以通用案周礼执鹜岂野鸭乎国风弋鳬岂家鸭乎　本草释名曰鹜通作木曲礼云庶人执匹匹双鹜也匹夫卑末故广雅谓鸭为【`音末`】鴄【`音匹`】禽经云鸭名呷呷其名自呼鳬能高飞而鸭舒缓不能飞故曰舒鳬本草集觧曰按格物论鸭雄者绿头文翅雌者黄斑色但有纯黒纯白者又有白而乌骨者皆雄瘖雌鸣重阳后乃肥腯味美清明后生卵则内防不满伏卵闻砻磨之声则而不成无雌抱伏则以牛屎妪而出之此皆物理之不可晓者也　释名曰鳬从几【`音殊`】短羽髙飞貎鳬义取此尔雅云鸍沉鳬也鳬性好没故也俗作晨鳬云鳬常以晨飞亦通　集觧曰鳬东南江海河泊中皆有之数百为羣晨夜蔽天而飞声如风雨所至稻粱一空陆玑诗疏状如鸭而小杂白青色背上有文短喙长尾卑脚红掌水鸟之谨愿者肥而耐寒　原广志曰野鸭雄者赤头有距鹜生百卵一日再生有露华鹜以秋冬生卵并出蜀晨鳬肥而耐寒宜为臛　呉录曰娄县有石首鱼至秋化为冠鳬鳬头中犹有石也　南越志曰化防县祠山上有池池中有松鳬如今野鸭栖息松间故俗谓之松鳬　増金楼子曰海鸭大如常鸭斑白文亦谓之文鸭　采兰杂志曰鳬一名少卿　鸟之孚卵皆如期不失信也今鸡鹜孚卵鸡二十日而化鹜三十日而化皆如其期也　鸡伏鸭卵雏成入水鸡母随岸呼之雏出而随母鸭鸡异类能相随也　原诗曰将翺将翔弋鳬与雁　又鳬鹥在沙【`又在泾在渚`】　庄子曰鳬胫虽短续之则悲　楚辞曰宁与骐骥抗轭乎将与鸡鹜争食乎宁昂昂若千里之驹泛泛若水中之鳬乎李陵诗曰双鳬俱北飞　说苑曰鹜无他心故庶人以为贽　焦赣易林曰鳬声鼓翼嘉乐充德　文选曰羣飞侣浴戏广浮深　又曰集若霞布散如云雾　增唐子吾尝防宾设乐天忽云兴继以大雨有羣鹜成列飞翔而过此偶尔何异苍鹤二八也  

鸭二  

原左传曰公膳日双鸡饔人窃更之以鹜子尾怒　鲁连子曰陈无宇谓门客曰昔荆来伐无一人死何国之寡士也门客对曰君车衣文绣士不得以为缘鹅鸭有余食士不足半菽堂上有酒池士不得一甞财者君所轻死者士所重若不以所轻与人而欲得人所重不亦难乎　増春秋繁露曰张汤问董仲舒曰祠宗庙或以鹜当鳬可乎对曰鹜非鳬鳬非鹜窃以为不可　原风俗通曰王乔为邺令每月朔望常自县诣台朝帝怪其来数而不见车骑密令太史伺望之言其临至辄有双鳬从东南飞来于是举网张之但得一只舄是先所赐尚书官属履也　増魏文帝遣使求鬭鸭孙权具以与之　博物志曰人有得鳬鸟毛长三丈以示张华华曰此谓海鳬毛也出则天下乱　原广州先贤传曰顿琦至孝母丧感慕哀声不絶有飞鳬白鸠栖庐侧【`详鸠`】　又曰卞密遭父艰有飞鳬一双游密庐傍小池见人则驯附如家所畜后遭母丧密归至所居一宿故双鳬复防戏池中　増述异记曰周昉少时与商人共入宫亭庙宿起如厠见一白头翁昉逐禽之化为雄鸭昉捉还船欲烹之因而飞去后亦无他　周书曰太祖车驾幸城南园临水亭见双鳬争藻于池面引弓射之一发而双贯从官欢呼称贺上命翰林冩之缣素　唐书曰齐王祐太宗第五子好养鸭未反前忽有野貍入笼中咬四十余鸭皆断其头及败同恶而诛者四十四人　岭南异物志曰广州浛洭县金池王家有养鹅鸭池尝于鸭粪中见麸金遂多收淘之日得一两缘此致富贵三世后池即无金王氏力殚矣　元史曰绰哈精骑射帝尝与贼遇将战有二飞鹜至帝命射之请曰射其雄乎抑雌者乎帝曰雄者绰哈一发坠其雄  

鸭三  

増素缨　文翅【`太经素缨之鸭翰音之鸡白蹄之豕短喙之狗修颈之鵞君子之貌何独异耶　鸭雄者绿头文翅`】　入梦　行庭【`梦隽曰桓邈为汝南郡人赍四乌鸭作礼大儿梦四乌衣人请命觉忽见鸭将杀遂救之买肉以代梦四人来谢而去　三国典畧髙德众正相齐未诛之前家有赤鸭羣行于庭犬来逐遂成碎血`】　萍茵　金【`云林异景志浮光多美鸭太原少尹樊千里买百只置后池载数车浮萍入池使为鸭作茵褥　蜀广安有金玉饭红腊紫梨注金鸭也`】　青头鸡　减脚鹅【`魏氏春秋司马文王镇许昌徴还击至京师见帝于平乐观帝与小臣谋因其辞剑诛之已书诏文王入帝方食优人云午等唱曰青头鸡青头鸡者鸭也帝惧不敢发司马由是谋废帝清异录御史符昭逺曰鸭颇类乎鵞但足短耳宜谓之减脚鵞`】　送千头　畜万只  

【`齐春秋齐人渡江至莫府山南我军自覆舟东移顿郊坛北与齐人对防文帝遣送米三千石鸭千头帝即炊米煑鸭誓申一战人人裹饭嫓以鸭肉蓐食攻之齐军大溃　云仙杂记富扬庭畜鸭万只每饲以米五石遗毛覆渚`】　化小童　似老翁【`洞防记武帝升望月台时暝望南端有三青鸭羣飞俄而止于台上帝恱之至夕青鸭化为三小童皆着青绮文檽各握鲸文大钱五枚置帝几前　杜诗君不见黄鹄髙于五尺童化为白鳬似老翁`】　升蕖　裁锦【`洞防记都翠水中有升蕖鸭赤色每止于芙蕖上不食五谷惟唼叶上垂露亦曰丹毛鳬　开元遗事玉莲汤泉涌为奉御池裁锦绣为鳬鸥浮沉水中帝与贵妃乗钑镂小舟戏玩于其间`】  

鸭四  

増烦鹜【`上林赋烦鹜庸渠注庸渠鳬灰色而鸡脚`】　类鹜【`马援与兄子书云学龙伯高不就犹为谨勅之士所谓刻鹄不成尚类鹜者也`】　鹜没【`越地传越人为竞渡有薄俗少年各尚其勇为鹜没之戏有至水底然后鱼跃而去`】　晨鳬【`蘓武与李陵书乗云附景不足以譬速晨鹜失羣不足以喻疾`】玉鳬【`阖闾塜中有玉鳬`】　鳬藻【`杜诗上光武疏云陛下起兵十有三年将帅和睦士卒鳬`】  

【`藻注言其和睦欢恱如鳬之戏于水藻也`】　鳬翁【`古今合璧云春草鸡翘鳬翁濯顔得水藻而喜恱注鳬翁颈上毛也`】　鸭城【`吴地记鸭城者吴王筑城以养鸭周数十里`】　鬬鸭防【`陆防有鬬鸭防一旦驿使过焉挟弹毙其尤者陆曰此鸭善人言见欲上进奈何毙之使者尽以囊中金窒其口徐问人语之状陆曰能自呼其名耳使者愤且笑拂袖上马因还其金曰吾戏耳`】　射鸭堂【`孟郊为溧阳尉开射鸭堂`】  

鸭五  

原诗梁简文帝咏单鳬诗曰衔苔入浅水刷羽向沙洲孤飞本欲去得影更淹留　又咏寒鳬诗曰回水浮轻浪沙场弄羽衣眇眇随山没离离傍海飞　陈江总赋得泛泛水中鳬诗曰归鳬沸卉同乱下芳塘中出没时衔藻飞鸣忽飏风浮深或不息戏广若乗空春鹦徒有赋还笑在金笼　増唐李峤鳬诗曰飒沓睢阳涘浮防汉水隈钱飞出井见鹤引入琴哀李陵赋诗罢王乔曵舄来何当归太液翔集动春雷　杜甫花鸭诗曰花鸭无泥滓堦前每缓行羽毛知独立黒白太分明不觉羣心妬休牵众眼惊稻粱霑汝在作意莫先鸣　李羣玉野鸭诗曰鸂鶒借毛衣喧呼鹰隼稀云披菱藻地任汝作羣飞　陆东飞鳬诗曰裁得尺锦书欲寄东飞鳬胫短翅亦短雌雄恋菰蒲　呉融池上双鳬诗曰碧池悠小鳬雏两两依依祗自娯钓艇忽移还散去寒鸱有意即相呼可怜翡翠归云髻莫羡鸳鸯入画图幸是羽毛无取处一生安稳老菰蒲　又双鳬狎得傍池台戏藻衔蒲逺又回敢为稻粱凌险去幸无鹰隼触波来万丝春雨眠时乱一片浓萍浴处开不在笼栏夜仍好月汀星沼剰徘徊　宋梅尧臣鸭雏诗曰春鸭日浮波羽冷难伏卵甞荷鸡抱持托以鸡窠暖三旬壳既坼乳毛寒胫短有志在养毓勿论报德限　司马光水鸭诗曰防褷出短蒲毰毸浴清水物忌太鲜明何妨染泥滓　明髙啓射鸭词曰射鸭去清江曙射鸭返回塘晩秋菱叶烂雨晴鸭羣未下媒先鸣草翳低遮竹弓彀水冷田空鸭多瘦行舟莫来使鸭惊得食忘猜正相鬬觜唼唼毛褷褷潜机一发那得知　又鬭鸭篇曰春波羣鳬戏鬭每堪玩宛转廻翠吭防褷振文翰声兼江雨喧影逐浦云乱唼喋队初交纷披势将散持敌忽同沉呼俦更相唤时陈水槛侧或聚湖亭畔长鸣若贾勇逺奋如追窜荷叶触俱翻菱丝罥齐断鱼骇没中流鸥惊起前岸心逾笼雉骄气压场鸡悍海客朝自驱溪娃晩犹防稍欲碍行舟浑忘避流弹苦争应为食幸胜非因算微鸟昧前躯临川独长叹  

原赋晋蔡洪鬬鳬赋曰嘉干黄之散授何气化之有灵产羽虫之丽鸟惟鬬鸭之最精禀离午之淑气体鸾鳯之妙形服文藻之华羽备豓采之翠英冠葩绿以曜首缀素色以防缨性浮防以轻躁声清响而好鸣感秋霜之肃烈从金气以出征招爽敌于戏门交武势于川庭尔乃振劲羽竦六翮抗严趾望雄敌忽雷起而电发赴洪波以奋击　宋王徽野鳬赋曰翾翾双鹜体蕞羽防和鸣愧雁丽采惭翚仰鹄推髙瞻隼惮威遵时弄音假日于飞尔乃湛淡扬澜俯仰威畴心矜逺野意惕近洲齐谢朓野鹜赋曰夫何罗人之伎巧荐江海之逸禽  

落摩天之迅羽絶飞惊之好音碎文锦之丹臆裂雕绮之翠衿孤雏喧而靡翼羇雌呌而莫寻　増唐王勃江曲孤鳬赋曰忘机絶虑懐声弄影乗骇浪而神惊澄澜而趣静知动息而多方屡沿洄而自省　李邕鬬鸭赋曰参差聱轧飒沓缤纷其浮蔽水其旋如云共洽波而弄吭各求匹而为羣绕菰蒲而相逐隔洲渚而相闻原启晋刘孝仪为晋安王谢赐鹅鸭啓曰形类沈文经符陶记晋臣羞筮吴巫未占复有背如车盖胷垂却月口疑犀□脚似鱼悬出九芝之池去千金之沼  

仓庚一  

原诗义疏曰黄鸟鹂鹠也或谓黄栗留幽州谓之黄鸯或谓之黄鸟一名仓庚一名商庚一名鵹黄一名楚雀齐人谓之搏黍闗西谓之黄鸟常椹熟时来在桑树间皆应节趋时之鸟或谓之黄袍　说文曰离黄仓庚也鸣则蚕生　増本草释名曰禽经云鸎鸣嘤嘤故名或云鸎项有文故从賏賏项饰也或作莺鸟羽有文也诗云有莺其羽是矣其色黄而黧故有黄鹂诸名　本草集觧曰鸎处处有之大于鸜鹆雌雄双飞体毛黄色羽及尾有黑色相间黒眉尖觜青脚立春后即鸣麦黄椹熟时尤甚其音圆滑如织机声冬月则藏蛰入田塘中以泥自裹如卵至春始出　原诗曰春月载阳有鸣仓庚　又曰仓庚于飞熠燿其羽　又曰黄鸟于飞集于灌木　又曰緜蛮黄鸟止于丘隅　又曰睍睆黄鸟载好其音　礼记曰仲春之月仓庚鸣  

仓庚二  

原毛诗黄鸟哀三良也交交黄鸟止于棘谁从穆公子车奄息　増杨防止妒论曰梁武帝郗后性妒或言仓庚为膳疗妒遂令茹之妒果减半　开元遗事曰唐明皇于禁苑中见黄莺呼为金衣公子　辽史曰太宗十一年自将以援敬塘有飞莺自坠而死卜之吉上曰此从珂自灭之兆　鹤林玉露曰婺州治古木之上有莺巢一卒探取其子郡守王梦龙方据案视事莺忽飞下攫一卒之巾以去已而知非是衔巾来还乃径攫探巢卒之巾而去太守推问其故为杖此卒而逐之　玉堂闲话曰顷年有人取得黄莺雏养于竹笼中其雌雄接翼晓夜哀鸣于笼外絶不饮啄乃取雏置于笼外则更来哺之人或在前畧无所畏忽一日不放出笼其雌雄缭绕飞鸣无从而入一投水中一触笼而死剖腹视之其肠寸断  

仓庚三  

原黄鹂　楚雀　择木　候时　迁乔木　鸣髙枝【`诗出自幽谷迁于乔木`】　载好其音　有莺其羽　百啭　増双飞【`百啭闗闗　诗义疏黄鸟性好双飞`】　疗妒　传信【`山海经仓庚为膳可以疗妒　六帖处士元藏机有二鸟大小类黄鹂每翔翥空中藏机呼之即至或令衔珠或令投人谓之传信鸟出沧州`】　调簧　掷梭【`李白诗暖入莺簧舌渐调唐诗莺掷金梭织桞丝`】　变喧　觧语【`韦应物诗流莺变作百鸟喧　章茂深常得其妇翁石林贺新郎词首云睡起啼莺语章疑其误诘之石林云流莺不觧语啼莺觧语见禽经`】　有鸣　于飞　睍睆　緜蛮　集灌木鸣翠桞【`唐诗两个黄鹂鸣翠桞`】　绕上林　啭柔枝【`李白诗新莺飞绕上`】  

【`林苑愿入箫韶杂鳯笙　莹彻诗新莺傍檐晓更悲孤音清吟啭柔枝`】　绕建章　度昆明【`岑参诗百啭流莺绕建章　桞宗元诗翻日迥度昆明飞凌风邪防细桞翥`】　深树鸣隔叶音【`唐诗上有黄鹂深树鸣　杜甫诗隔叶黄鹂空好音`】　喈喈　恰恰【`诗其鸣喈喈　杜甫诗自在娇莺恰恰啼`】　俗耳鍼砭　诗肠鼓吹【`世说戴颙字仲若春日携双柑斗酒人问何之答曰往听黄鹂声此俗耳鍼砭诗肠鼓吹汝知之乎`】  

仓庚四  

増诗唐刘孝孙赋得春莺送友人诗曰流莺拂绣羽二月上林期待雪消金禁衔花向玉墀翅掩飞燕舞啼恼婕妤悲料取金闺意因君问所思　李峤莺诗曰芳树杂花红羣莺乱晓空声分折杨吹娇韵落梅风写啭清弦里迁乔暗木中友生若可冀幽谷响还通【`一作睍睕度花红闲闗乱晓空乍离幽谷日先啭上林风翔集春壶侧低昂锦帐中声诗辨抟黍此兴思无穷`】　郑愔咏黄莺儿诗曰欲啭声犹涩将飞羽未调髙风不借便何处得迁乔　王维听宫莺诗曰春树绕宫墙宫莺啭曙光忽惊啼暂断移处弄还长隠叶栖承露攀花出未央游人未应返为此始思郷　陶翰桞陌听早莺诗曰忽来枝上啭还似谷中声乍使香闺静偏伤逺客情间闗难辨处断续若频惊玉勒留将乆青楼梦不成千门晓发万井报春生徒有知音赏慙非臯鹤鸣　韦应物听莺歌曰东方欲曙花啼莺相唤亦可听乍去乍来时近逺才闻南陌又东城忽似上林翻下苑绵绵蛮蛮似有情欲啭不啭意自娇羌儿弄笛曲未调前声后声不相及秦女学筝指犹涩须防风暖朝日暾流莺变作百鸟喧谁家嬾妇惊残梦何处愁人忆故园伯劳飞过声局促戴胜下时桑田绿不及流莺日日啼花间能使万家春意闲有时断续听不了飞去花枝犹袅袅还栖碧树琐千门春漏方残一声晓　司空曙残莺百啭歌曰残莺一何怨百啭相寻续始辨下将高稍分长复促绵蛮巧状语机节终如曲野客赏应迟幽僧闻讵足禅斋深树夏隂清零落空余三两声金谷筝中传不似山阳笛里写难成忆昨乱啼无逺近晴宫晓色偏相引送暖初随桞色来辞芳暗逐花枝尽歌残莺歌残莺悠然万感生谢朓羁懐方一听何郎闲吟本多情乃知众鸟非俦比暮噪晨鸣倦人耳共爱竒音那可亲年年出谷待新春此时断絶为君惜明月鸣蝉催髪白　杨凌春霁花萼楼南闻宫莺诗曰祥瑞气晓来轻桞变花开共作晴黄鸟逺啼鳷鹊观春风流出鳯凰城　武元衡春晓闻莺诗曰寂寂兰堂晓梦惊绿林斜月思孤莺犹疑蜀魄千年恨化作禽冤万啭声　韩愈和武相公闻莺声诗曰早晩飞来入锦城谁人教觧百般鸣春风红树惊眠处似妒歌童作豓声　又早春雪中闻莺诗曰朝鸎雪里新雪树眼前春涩先迎气侵寒已报人共矜初听早谁贵后闻频暂啭那成曲孤鸣岂及辰风霜徒自保桃李讵相亲寄谢幽栖友辛勤不为身　李益和武相公闻莺诗曰蜀道山川心易惊绿魂梦晓闻莺分明似雪文君恨万恨千愁弦上声　雍裕之残莺诗曰花防莺亦懒不语似含情何言百啭舌惟余一两声　王建和门下武相公春晓闻莺诗曰侵黒行飞一两声春寒啭小未分明若教更觧诸余语应向宫花不惜情　杨巨源和武相公春晓闻莺诗曰语飞迟天欲明殷勤似诉有余情仁风已及芳菲节犹向花溪鸣防声　皇甫镛和武相公闻莺诗曰华馆沉沉曙境清伯劳初啭月防明不知台坐宵吟乆犹向花牕惊梦声　许孟容和武相公春晓闻莺诗曰碧树当窗啼晓莺间关入梦听难成千回万啭尽愁思疑是血魂哀困声　李虞闻莺诗曰玉绳河汉晓纵横万籁全收莺独鸣能将百啭清心骨宁止闲梦不成　李商隠流莺诗曰流莺漂荡复参差度陌临流不自持巧啭岂能无本意良辰未必有佳期风朝露夜隂晴里万戸千门开闭时曽苦伤春不忍听鳯城何处有花枝　刘得仁莺出谷诗曰东风潜啓物动息意皆新此鸟从幽谷依林报早春出寒虽未乆振羽渐能频稍类冲天鹤多随折桂人樽前喧有语花里昼藏身向若秾华处余禽不见亲　罗邺莺诗曰暖辞云谷背残阳飞下东风翅渐长却笑金笼是羁绊岂知瑶草正芬芳晓逢溪雨投红树晩啭宫楼泣旧妆何处离人不堪听防桥斜日袅垂杨司空图鹂诗曰不是流莺独占春林间翠彩四时新  

应知拟上屏风画偏坐横枝亦向人　郑谷黄莺诗曰春云澹澹日辉辉宫树烟深隔水飞应为能歌系仙籍麻姑乞与女真衣　吴融莺诗曰日落林西乌未知自先飞上最高枝千啼万语不离恨已去又来如有期惯识江南春草处长惊蓟北梦回时谢家园里成吟乆只欠池塘一句诗　陆扆禁林闻晓莺诗曰曙色分层汉莺声绕上林报花开瑞锦催栁绽黄金断续随风逺间关送月沉语当温树近飞觉禁园深绣户惊残梦瑶池啭好音愿将栖息意从此沃天心　钱可复莺出谷诗曰玉律阳和变时禽羽翮新载飞初出谷一啭已惊人拂桞宜烟暖冲花觉路春抟风翻翰疾向日弄吭频求友心何切迁乔幸有因华林高玉树栖托及芳晨　张鹭莺出谷诗曰弱质随俦匹迁莺正及春乗风音响逺映日羽光新已得辞幽谷还将脱俗尘鸳鸾方可慕燕雀迥无邻防止知难屈翻飞在此伸一枝如借便终冀托深仁　刘庄物莺出谷诗曰幸因辞旧谷从此及芳晨欲语如求友初飞似畏人风调归影便日暖吐声频翔集知无阻聨绵贵有因喜迁乔木近宁厌对花新堪念防禽意闗关也爱春　南唐后主秋莺诗曰残莺何事不知秋横过幽林尚独逰老舌百般倾耳听深黄一防入流栖遅背世同悲鲁浏亮如笙碎在缑莫更流连好归去露华凄冷蓼花愁　李中莺诗曰羽毛特异诸禽出谷堪听好音薄暮欲栖何处雨昏杨桞深深呉越罗隠莺声诗曰井上梧桐暗花间雾露稀一枝晴复暖百啭是兼非金屋梦初觉玉关人未归不堪闲日听因尔又沾衣　闽徐夤宫莺诗曰领得春光在帝家早从深谷出霞闲栖仙禁日邉桞饥啄御园天上花睍睆只疑陪阁鳯间关多是问宫娃可怜鹦鹉矜言语长闭雕笼嵗月賖　宋苏舜钦雨中闻莺诗曰娇骇人家小儿女半啼半语隔花枝黄昏雨密东风急向此飘零欲泥谁　梅尧臣黄莺诗曰最好音声最好听似调歌舌更叮咛髙枝抛过低枝立金羽修眉黒染翎　刘敞莺诗曰醉里春空尽江邉客未归可怜鸣睍睆似欲诉芳菲珍树移时语残花入眼稀离居亦幽独求友莫相遅　又曰野花吹尽竹娟娟尚有黄鹂最可怜娅姹不知缘底事背人飞过北山前　石曼卿莺诗曰何处转新哢间关出建章至清无奈玉更巧莫如簧谷口凄寒甚花隂淑景长上林栖处穏慎勿竞雕梁　张耒四月闻莺诗曰好音终在耻争先谷外寒多故后迁已过花时亦何恨不妨夏木緑参天　范成大五月闻莺诗曰桑隂净尽麦头齐江上闻莺每嵗遅不及晓风鹎鵊子迎春啼到送春时　又曰一声初上最髙枝忙杀呕哑百舌儿老尽西园千树绿却怜槐眼正迷离　杨万里闻莺诗曰过雨溪山净新晴花桞明来穿两好树别作一家声故欲撩诗兴仍添懐友情惊飞苦难见那更緑隂成　又曰晓寒顾影惜金衣着意听时不肯啼飞入桞隂多处去数声只许落花知　又曰仰听金衣语偶窥莺妇巢深穿乔木里危挂弱枝梢啄菢双双子经营寸寸茒何时雏脱殻新哢响交交　元台哈布哈赋得上林莺送张兵曹诗曰春隂苑树合日出见黄鹂圎声度繁叶流羽拂髙枝时节苦易变况经多别离君子贵求友忽懐幽谷悲　又曰春日阳关道鸎声满上林来从金谷晓飞度玉楼隂桞嫩难分色歌停稍辨音明朝空觧语人去落花深　杨维祯听莺曲曰紫骝花云满足南陌东阡日驰逐不如幽谷黄衣郎好音绵蛮出深木邻家女儿愁别离杨花却傍珠飞楼前关山人未归奈何奈何啼黄鹂　明袁凯新莺诗曰芳树何年到西园梦里惊不须重听汝只是旧啼声　李东阳黄莺诗曰栁花如雪满春城始听东风第一声梦里江南旧时路隔溪雨未分明　章懋禁中闻莺诗曰禁苑花深昼漏遅莺声遥在万年枝不随舞袖歌金缕却伴仙韶奏玉墀长信梦回欹枕处琐闱吟罢倚防时东风空费如簧舌不道明廷有鳯仪　石珤春暮见莺诗曰百花开尽见莺流一啭能添数种愁巧舌傍人何太苦春光随水已难留心惊陌上谁家笛梦破城南少妇楼桞色万行听不断莫牵诗思到扬州　祝允明京馆闻莺诗曰天风吹出掖垣声浏亮缑山午夜笙错认阊门折杨桞一时飞梦满江城　孙艾春尽日闻莺诗曰正愁春去对春风忽听莺啼碧树丛无数飞花向帘幕将愁尽入一声中　屠隆新莺诗曰初来阁外弄春晖上下花间试学飞小语未全调玉管薄寒深自防金衣龙池万桞栖应怯紫殿千门见总稀九十韶华愁易老啼残红药绿隂肥  

原赋魏文帝莺赋堂前有笼莺晨夜哀鸣凄若有懐怜而赋之曰怨罗人之我困痛宻网而在身顾穷悲而无告知时命之将泯升华堂而进御奉明后之威神唯今日之侥幸得去死而就生托幽笼以栖息厉清风而哀鸣　王粲莺赋曰览堂隅之笼鸟独髙悬而背时虽物微而命轻心凄怆而愍之日奄霭以西迈忽逍遥而既就角隅而敛翼眷独宿而宛颈歴长夜以向晨闻仓庚之羣鸣春鸠翔于南甍戴鵀集乎东荣既同时而异忧实感类而伤情　晋王恽妻钟夫人莺赋曰嘉京都之莺鸟冠羣类之殊形擢末躯于紫闼超显御乎天庭惟节运之不停惧龙角之西頽慕同时之逸豫怨商风之我催  

鸳鸯一  

増本草集觧曰鸳鸯鳬类也南方湖溪中有之栖于土穴中大如小鸭其质杏黄色有文采红头翠鬛黒翅黒尾红掌头有白长毛垂之至尾交颈而卧其交不再本草释名曰鸳鸯终日并游有宛在水中央之意也或曰雄鸣曰鸳雌鸣曰鸯崔豹古今注云鸳鸯雌雄不相离人获其一则一相思而死故谓之匹鸟槃经谓之婆罗伽邻提　原归藏曰有鳬鸳鸯有鴈鹔鷞　毛诗鸳鸯刺幽王也思古明王交于万物有道自奉养有节鸳鸯于飞毕之罗之君子万年福禄宜之　郑氏婚礼谒文賛鸳鸯鸟曰雄雌相类飞止相匹　古诗曰清湍激长流中有双鸳鸯  

鸳鸯二  

原列异传曰宋康王埋韩凭夫妇宿夕文梓生有鸳鸯雌雄各一恒栖树上晨夕交颈音声感人　増朝野佥载曰汉时鄢县南门两扇忽一声称鸳一声称鸯晨夕开之声闻京师汉帝恶之令毁其门两扇化为鸳鸯相随飞去后改鄢为晏城县　原魏志曰文帝问周宣曰吾梦殿屋两瓦坠地化为鸳鸯何也宣对曰后宫当有暴死者帝曰吾诈卿耳宣曰夫梦者意耳茍以形言便占吉凶言未卒黄门令奏后宫相杀　增元魏显宗延兴三年因田鹰获鸳鸯一其偶悲鸣上下不去帝惕然问左右曰此飞鸣者为雌为雄左右对曰臣以为雌帝曰何以知之对曰阳性刚隂性柔以刚柔推之必是雌矣帝乃慨然叹曰虽人鸟事别至于资识性情竟何异哉于是下诏禁断鸷鸟不畜　唐崔珏字梦之工诗以赋鸳鸯得名时因以为号云　挥麈录曰毛泽民受知于曽布布南迁泽民坐党得罪时蔡元度镇润州与泽民皆临川王氏壻乃往依之一日家集观池中鸳鸯元度赋诗末句云莫学饥鹰饱便飞泽民和之云贪恋恩波未肯飞元度夫人笑云岂非适从曽相公池中飞过来耶泽民惭不能对　江湖纪闻曰宋时潮州有富人江行见二子美貎曰一兄一妹双生也早失怙恃养扵舅氏舅母不容丐以度日年十三矣因携以归兄能捕鱼风雪不倦得鱼献主之外分为二子啖焉妹专绣刺鸳鸯毫毛俱备极其工巧居三年女长富人欲犯之辄辞年幼不可彊题诗其襦间云觅得如花女朝朝依绣牀百花浑不爱只是绣鸳鸯兄曰依人为难不如去之女题诗扵壁曰终日绣鸳鸯嬾把蛾眉扫且归水云乡百年可偕老化双鸳鸯而去  

鸳鸯三  

原于飞　相偶【`鸳鸯于飞　止则相偶飞则相双`】　在梁　栖树【`诗鸳鸯在梁戢其左翼　下详鸳鸯二列异传`】　雍雍　肃肃【`楚辞鸳鸯兮雍雍诗肃肃其羽`】飞绿岸　栖灵洲【`上见简文赋　下见嵇叔夜诗`】　増衣邉　被底【`白孔六帖古人图鸳鸯扵绣衣上以其贞且义也　又唐诗舞妓衣邉绣莫穷　唐明皇五月五日避暑兴庆池与妃子昼寝水殿中宫嫔軰凭防倚槛争防二鸂鶒戏于水中帝谓曰尔等爱水中鸂鶒何如我被底鸳鸯`】红毛　翠鬛　紫山岑　碧沙上　苹洲花屿　翠浪玉沙　应笑鹦鹉　不随鸂鶒【`并详后诗`】  

鸳鸯四  

原文彩【`文选客从逺方来遗我一端绮文彩双鸳鸯裁为合欢被`】　匹俦【`文选哀鸣无匹俦我愿执此鸟惜哉无轻舟`】　匹鸟【`古今注鸳鸯一名匹鸟`】　増七十二【`见下歌辞`】三十六【`谢氏诗源霍光园中凿大池植五色睡莲养鸳鸯三十六对望之烂若舒锦`】　红颈红掌　翠翘　翠衿  

鸳鸯五  

原诗古歌辞曰入门时左顾但见双鸳鸯鸳鸯七十二罗列自成行音声何雝雝鹤鸣东西厢　晋嵇叔夜诗曰鸳鸯于飞肃肃其羽雝雝和鸣顾盼俦侣　又曰婉彼鸳鸯戢翼而逰俯吮緑藻托身洪流朝翔素瀬夕栖灵洲　増郑曼季诗曰鸳鸯于飞在江之涘和音反畅拊翼双起朝防兰池夕宿兰沚清风翕习扇彼兰茝凌云髙厉载翔载止　又曰鸳鸯于飞载飞载吟有鬰浚薮实惟桂林芳条髙茂华繁重隂爰翺爰翔爰憇其南有馥清芬协我好音　又曰鸳鸯于飞乗云髙翔有嘤其友戢翼在梁澹澹素波容与趋唱虽曰戢止和音逺扬　又曰鸳鸯于飞徘徊翩翻载颉载颃命侣鸣羣唐陈子昻鸳鸯篇曰飞飞鸳鸯鸟举翼相蔽亏俱来緑潭里共向白云涯音容相眷恋羽翮两逶迤苹萍戏春渚霜霰绕寒池浦沙连岸净汀树拂潭垂年年此防玩嵗嵗来追随鳯皇起丹穴独向梧桐枝鸿雁来紫塞空忆稻粱肥乌啼倦依托鹤鸣伤别离岂若此双禽飞翻不异林刷尾青江浦交颈紫山岑文章负竒色和鸣多好音闻有鸳鸯绮复有鸳鸯衾持为美人赠勗此故交心　李德裕鸳鸯篇曰君不见昔时同心人化作鸳鸯鸟和鸣一夕不暂离交颈千年尚为少二月草菲菲山樱花未稀金塘风日好何处不相依既逢觧佩逰女更值凌波虙妃精光揺翠盖丽色映珠玑双影相伴双心莫违淹留碧沙上荡漾洗红衣春光兮宛转嬉防兮未反宿莫近天泉池飞莫近长洲苑尔愿欢爱不相忘须去人间网罗逺南有潇湘洲且为千里逰洞庭无苦寒沅江多碧流昔为薄命妾无日不含愁今为水中鸟颉颃自相求洛阳女儿在青阁二月罗衣轻更薄金泥文彩未足珍画作鸳鸯始堪着亦有少妇破年春闺无伴独婵娟夜夜学织连枝锦织作鸳鸯人共怜悠悠湘水滨清浅漾初苹菖花发豓无人识江桞逶迤空自春惟怜独鹤依琴曲更念孤鸾隠镜尘愿作鸳鸯被长覆有情人　李商隠鸳鸯诗曰雌去雄飞万里天云罗满眼泪澘然不须长结风波愿琐向金笼始两全　崔珏和友人鸳鸯诗曰翠鬛红毛舞落晖水禽情似此禽稀暂分烟岛犹回首祗过寒塘亦并飞映雾乍迷金殿瓦逐梭齐上玉人机采莲无限兰桡女笑指中流羡尔归又曰寂寂春塘晩时两心和影共依依溪头日暖  

眠沙穏渡口风寒浴浪稀翡翠莫夸饶彩饰鸊鹈须羡好毛衣兰深芷密无人见相逐相呼何处归　又曰舞鹤翔鸾俱别离可怜生死两相随红丝毳落眠汀处白雪花成蹙浪时琴上祗闻交颈语窗前空展共飞诗何如相见长相对肯羡人间多所思　罗邺鸳鸯诗曰江云碧净霁烟开锦翅双飞去又回一种鸟怜名字好祗缘人恨别离来暖依牛渚汀沙媚夕宿龙池禁漏催相对若教春女见便应携向鳯皇台　皮日休鸳鸯诗曰双丝绢上为新様连理枝头是故园翠浪万廻同过影玉沙千处共栖痕若非足恨佳人魄即是多情年少魂应念孤飞争别宿芦花萧飒雨昏昏　又曰细鎞雕镂费深功舞妓衣邉绣莫穷无日不来湘渚上有时还在镜湖中烟浓共拂芭蕉雨浪细双浮菡萏风应笑豪家鹦鹉伴年年徒被锁金笼　韩偓翫水禽诗曰两两珍禽渺渺溪翠衿红掌净无泥向阳眠处莎成毯水飞时浪作梯依倚雕梁轻杜燕抑扬金距笑晨鸡劝君细认渔翁意莫遣絙罗误穏栖　呉融鸳鸯诗曰翠翘红颈覆金衣滩上双双去又归长短死生无两处可怜黄鹄爱分飞　卢弼鸳鸯诗曰双浮双浴傍苔矶蓼浦兰臯绣帐帏长羡鹭鸶能洁白不随鸂鶒鬬毛衣霞侵緑渚香衾暖楼倚青云殿瓦飞应笑随阳沙漠雁洞庭暖又思归　吉师老鸳鸯诗曰江岛蒙蒙烟霭防緑芜深处刷毛衣渡头惊起一双去飞上文君旧锦机　宋曹组鸳鸯诗曰苹洲花屿接江湖头白成双得自如春晩有时描一对日长消尽绣工夫　明髙啓鸳鸯诗曰两两莲池上防如在锦机应知越女妒不敢近船飞汪广洋诗曰芦叶青青水满塘文鸳晴卧落花香不因羌管惊飞起三十六宫春梦长  

原赋梁简文帝鸳鸯赋曰朝飞緑岸夕归丹屿顾落日而俱吟追清风而双举时排荇乍拂菱华始临涯而作影遂蹙水而生花亦有佳丽自如神宜羞宜笑复宜嚬既是金闺新入宠复是兰房得意人见兹禽之栖宿想君意之相亲　元帝鸳鸯赋曰青田之鹤昼夜俱飞日南之雁从来共归双飞兮不息自怜兮何极一别兮经年相去兮防千雄飞入丹鳯雌去往朱鸢岂如鸳鸯相逐俱栖俱宿胜林鸟之同心迈池鱼之比目朝浮兮浪华夜集兮江沙萍随流而傅岸网因风而缀花见虹梁之春色复相鸣而戢翼兰渚兮相依同盛兮同衰魂上相思之树文生新市之机金鸡玉鹊不成羣紫鹤红雉一生分愿学鸳鸯鸟连翩恒逐君　周庾信鸳鸯赋曰虞姬小来事魏王自有歌声足绕梁何曽织锦未肯挑桑终归薄命着罢空牀见鸳鸯之相乐还欹眼而泪落南阳渍粉不复防京兆新眉遂懒约况复双心并翼驯狎池笼浮波弄影刷羽乗风共飞檐瓦全开魏宫俱栖梓树堪是韩冯若乃韩寿欲昏温峤愿妇玉台不送胡香未有必见此之双飞觉空牀之难守　陈徐陵鸳鸯赋曰飞飞兮海濵去去兮迎春炎皇之季女织素之佳人未若宋王之小史含情而死忆少妇之生离恨新婚之无子既交颈扵百年亦相随于万里山鸡映水那自得孤鸾照镜不成双天下真成长合防无胜比翼两鸳鸯观其哢吭浮沉轻躯瀺灂拂荇戏而波散排荷翻而水落特讶鸳鸯鸟长情真可念许处胜人多何时肯相厌闻道鸳鸯一鸟名教人如有逐春情不见临卭卓家女祗为琴中作许声  

防防一  

原尔雅曰鳽防防　说文曰防防鳽也一曰防鸬【`似鳬脚髙毛冠江东人家养之以厌火灾`】　増本草集觧曰防防水鸟也出南方池泽似鸭绿衣人家养之驯扰不去　又曰防防大如鳬鹜而髙脚似鸡长喙好啄其顶有红毛如冠翠鬛碧斑丹觜青胫养之可玩　本草释名曰按禽经云白鹢相睨而孕防防睛交而孕又曰旋目其名鷃方目其名鴋交目其名鳽观其眸子而命名之义备矣说文谓之交矑矑亦目瞳子也俗呼茭鸡云多居茭菰中而脚髙似鸡其说亦通　原异物志曰防防巢于髙树生子在窟中未能飞皆衔母翼飞上下也　増鲁恭王好鬬鸡鸭养孔雀防防奉谷一年二千石　拾遗记曰糜竺家人收防防数千头养于池渠中以厌火　开元中尝遣中官往江南采捕防防及诸水禽汴州刺史倪若水上疏谏曰陛下当以鳯皇为凡鸟麒麟为凡兽即防防鸂鶒曷足为也  

防防二  

原交睛　衔翼【`相如赋交睛旋目　淮赋防防衔翼而低昻`】　翠鬛紫缨駮羽朱腋【`鬛首毛也　下见虞贽赋`】　增老湿沙　满白苹【`笠泽丛书防防老湿沙　李贺诗御水防防满白苹`】  

防防三  

原厌火【`防防厌火`】　交目【`禽经交目其名鳽`】　随风澹淡与波揺荡【`上林赋`】　虞机发留防防【`呉都赋`】　増野塘飞【`张籍诗野塘防防飞树头`】浮迹侣【`韩愈诗浮迹侣防防`】  

防防四  

原诗唐杜牧防防诗曰芝茎抽绀趾清唳掷金梭日翅闲张锦风池去罥罗静眠依翠竹暖戏折高荷山隂岂无尔茧字换羣鵞　陆防防防诗曰词赋曽夸鸀鳿流果为名误别沧洲虽防静置防笼晩不似闲栖折苇秋自昔稻粱高鸟畏至今珪组野人讐防徽避缴无穷事好与裁书谢白鸥  

原赋晋虞挚防防赋曰有南州之竒鸟谅殊美而可嘉生九臯之旷泽逰江淮之洪波既翦翼以就养还婉娈乎邦家防防呈仪若刻若画鸾颈背戴黝珥白斑毛頳膺駮羽朱腋青不专绀纁不擅赤因宛防注希稠有适其在水也则巧态多姿调节柔骨一低一仰乍浮乍没或防或舞缤翻倐忽若乃阳故多隂殊方相求见水则起覩火则忧　梁简文帝防防赋曰饮三芝之淳露食六草之英芳似金沙之符采同锦质之报章红毛覆臆翠鬛垂心浴波泳渚浮广戏深临髙舞翮映浅弄音逐余晖而顾景乗清吹而防吟  

増序唐陆防防防诗序曰客有过震泽得水鸟所谓防防者贶予黑襟青胫碧爪丹噣色防及项质甚高而意卑戚畏人余极哀其野逸性又非能招累者而囚录笼槛逼视窗户俛啄仰饮为活大不快真天地之穷鸟也为之赋诗拟好事者和  

鸂鶒一  

原临海异物志曰鸂鶒水鸟毛有五色食短狐其在溪中无复毒气　増本草释名曰鸂鶒说文又作谿其形大于鸳鸯而色多紫亦好并防故谓之紫鸳鸯也本草集觧曰鸂鶒形小如鸭毛有五采首有缨尾有毛如船柁形　续博物志曰鸂鶒能勅水故宿水而物莫能害　图经曰鸂鶒于水渚宿老少若有勑令也雄者左雌者右羣伍皆有式度　原淮赋云溪鶒寻邪而逐害　増河南府尹阙前临大溪毎僚佐有入台者则溪水中先有小滩涨出牛僧孺为县尉一旦忽报滩出翼日邑宰与同僚列筵于亭上观之因召老宿备询其事有老吏云此必分司御史非西台之命若是西台滩上当有鸂鶒一双立前僧孺潜揣县僚无出已者因举杯曰既有滩何惜一双鸂鶒宴未终俄有鸂鶒一双飞下旬日拜西台御史  

鸂鶒二  

增孤飞　双舞【`上见后杜甫诗　又杜甫诗鸂鶒舞双双`】　离晓岸　满晴沙【`上见唐彦谦诗　杜甫诗防防鸂鶒满晴沙`】  

鸂鶒三  

增乱为羣【`杜甫诗至今鸂鶒乱为羣`】　对沉浮【`杜甫诗一双鸂鶒对沉浮`】  

鸂鶒四  

原诗齐谢朓咏鸂鶒诗曰草含初芳瑶池暖晩色得厠鸿鸾影晞光弄羽翼　梁简文帝咏飞来鸂鶒诗曰飞从何处来似出上林隈口衔长生【`恐作楸`】叶翅染昆明苔　增唐杜甫鸂鶒诗曰故使笼寛织须知动损毛青云莫惆怅失火任呼号六翮曽经剪孤飞卒未髙且无鹰隼意留滞莫辞劳　李德裕鸂鶒诗曰清沚双鸂鶒前年海上雏今来恋洲屿思若在江湖欲起揺荷盖闲飞溅水珠不能常泛泛惟作逐波鳬　李绅忆西湖双鸂鶒诗曰双鸂鶒锦毛斑斓常比翼戏绕莲藂回锦臆照灼花丛两相得渔歌惊起飞南北缭绕追随不迷惑云间上下同栖息不作惊禽逺相忆东家少妇机中语剪断回文泣机杼徒嗟孔雀衔羽毛一去东南别离苦五里徘徊竟何补　许浑鸂鶒诗曰池寒桞复凋独宿夜迢迢雨顶冠应冷风毛剑欲飘故巢迷碧水旧侣越丹霄不是无归处心高多寂寥　李羣玉鸂鶒诗曰锦羽相呼暮沙曲波上双声戛哀玉霞明川静极望中一时飞灭青山緑　陆防玩金鸂鶒戏赠袭美诗曰曽向溪邉泊暮云至今犹忆浪花羣不知镂羽凝香雾堪与鸳鸯觉后闻　皮日休和鲁望玩金鸂鶒戏赠诗曰镂羽雕毛迥出羣温黁飘出麝脐薫夜来曽吐红茵畔犹似溪邉睡不闻　张贲玩金鸂鶒和陆鲁望诗曰翠羽红襟镂彩云双飞常笑白鸥羣谁怜化作雕金质从倩沉檀十里闻　唐彦谦鸂鶒诗曰一宿南塘烟雨时好风揺动緑波微惊离晓岸冲花去暖下春汀照影飞华屋撚弦弹鼓舞绮窗含笔澹毛衣画屏见后长回首争得雕笼莫放归　南唐李中鸂鶒诗曰流品是鸳鸯翻飞云水郷风髙离极浦烟下方塘比鹭行藏别穿荷羽翼香双双浴轻浪谁见在潇湘　宋苏辙官舍小池有鸂鶒遗二小雏诗曰半亩池清荇藻香一双鸂鶒竞悠扬来从碧涧巢安在飞过重城母自将野鸟似非官舍物宰君昔是钓渔郎直言愧比竒章老得县无心更激昻  

原赋宋谢连鸂鶒赋曰览水禽之万类信莫丽乎鸂鶒服昭晰之鲜姿糅黝黄之美色命俦旅以翺逰憩川湄而偃息超神王以自得不意虞人之在侧网罗幕而云布摧羽翮以翩翻乖沉浮之谐豫宛羁畜于笼樊  

## 御定渊鉴类函卷四百二十七

鸟部十【`鹭　増鸬鷀　翡翠　増鱼虎　鹪鹩鸱　反舌　　鹈鹕　秃鹙附　鸊鹈鸥　鵩啄木`】  

鹭  

原尔雅曰鹭舂锄也　诗义疏曰鹭水鸟也所好洁白谓之白鸟齐鲁谓之舂锄辽东乐浪呉扬谓之白鹭増又曰舂锄亦曰独舂　海眼曰鹭一名丝禽　本草集觧曰鹭林栖水食羣飞成序洁白如霜颈细而长脚青善翘髙尺余觧指短尾喙长三寸顶有长毛十数茎毵毵然如丝欲取鱼则弭之郭景纯云其毛可为睫篱变化论云鹭以目盼而受胎　又曰似鹭而头无丝脚黄色者俗名白鹤子又有红鹤相类色红禽经所谓朱鹭是也　本草释名曰禽经云鹴飞则霜鹭飞则露其名以此歩于浅水好自低自昻如舂如锄之状故曰舂锄　埤雅曰今鹭之集每至水面数尺则必低回少  

盘其势与飞时径起特异盖其天性舞而后下故诗于鹭于下曰醉言舞鹭于飞曰醉言归也　又曰鹭啄则丝偃鹰捕则角弭藏杀机也　物类相感志曰鹭人养之于池塘驯若家禽每至白露日即飞腾而去　张华曰鹭小不逾大飞有次序百官缙绅之象诗以振鹭比百僚雍容喻朝美　原毛诗周颂振鹭于飞于彼西雝【`雝泽也`】　又宛丘刺陈幽公防荡无度坎其击鼓宛丘之下无冬无夏值其鹭羽　埤雅曰楚成王时有朱鹭合沓飞翔复有赤色者旧鼓吹音乐朱鹭曲是也　増汉有朱鹭之祥故铙歌二十二曲中有朱鹭曲　黎州图经曰黎州通望县每嵗孟夏有鹭鸶一只坠化古老传云众鸟避瘴临去留一鹭祭山神又每郡主将有除替一日前须有白鹭鸶一对从大渡河飞往州城盘旋栖泊号为先至鸟便迎新送故更无误焉　捜神后记曰钱塘人姓杜船行时大雪日暮有女子素衣来岸上杜曰何不入船遂相调戏杜閤船载之后成白鹭飞去杜恶之便病死　长庆集曰河阳石尚书破回鹘迎贵主将入潞府偶逢水鸟鹭鸶引弓射之一发中目三军踊跃其事上闻诏下美之  

鹭二  

原出鼓中　食茄下【`古今乐录呉王夫差时有双白鹭飞出鼔中而入云也　古乐府鹭何食食茄下`】　篁栖　水浴　増属玉　舂锄【`格物论鹭一名属玉　舂锄以其行状而得名　黄山谷诗云水逺山长双属玉身闲心苦一舂锄`】　霜衣　雪客【`上见杜牧诗　李昉名白鹭曰雪客`】　羽扇　睫防【`南史张融年弱冠同郡道士陆静修以白鹭扇遗之曰此异物以奉异人　尔雅注鹭头翅背上皆有长翰毛今江东人取以为睫防名之曰白鹭缞`】一行　两邉【`杜甫诗一行白鹭上青天　李白诗锦石照碧山两邉白鹭鸶`】　起圎沙入遥碧【`杜甫诗宿鹭起圆沙　下刘禹锡诗`】　揺精　趁虚【`袁桷诗炯鹭揺精起马臻诗趂虚合散鹭鸶来`】　掠浪　张罗【`陆防诗丝禽掠浪飞元帝放生池碑朱鹭`】  

【`晨飞尚张罗于汉后`】　吞鲤　飏丝【`禽经朱鹭不吞鲤　林逋诗闲飏粉丝荷苇外数声惟欠叫秋云`】　暗栖松叶　群捕鱼儿　飞下滩头　独拳雨里  

鹭三  

原值羽【`详鹭一毛诗`】　值翿【`诗宛丘值其鹭翿`】　鹍鹭　水鹭　増簉羽鹓鹭【`上官仪曰御史供奉赤墀下簉羽鹓鹭`】　鹭转花灯【`影灯记正月十五日明皇于长春殿张临光宴设白鹭转花灯`】　巴东道士【`幽明录巴东有道士事道精进入屋烧香忽有风雨至家人见一白鹭从室中飞出住遂失道士所在`】　镜湖二叟【`树萱录剡人贾傅于镜湖泊舟夜月纵步于清流芳荷中见二叟并语一曰碧继翁一曰篁栖叟相对吟诗贾遽揖之化为白鹭飞去`】　散飞去【`李白诗白鹭闲时散飞去又如雪防青山云`】　连拳静【`杜甫诗宿鹭连拳静`】　窥晨汲【`元好问诗宿鹭窥晨汲`】　兼秋净【`元好问诗鹭影兼秋浄`】  

鹭四  

増诗梁王僧孺鼔吹曲朱鹭诗曰因风弄玉水映日上金堤犹持畏罗缴未得异鳬鹥闻君爱白雉兼因重碧鸡未能声似鳯聊变色如珪愿识昆明路乗流饮复栖裴宪伯鼓吹曲朱鹭诗曰秋来惧寒劲歳去畏氷坚  

羣飞向葭下奋羽欲南迁暂戏龙池侧时往鳯楼前所叹恩光歇不得久聮翩　陈张正见鼓吹曲朱鹭诗曰金堤有朱鹭刷羽望沧瀛周诗正雅曲汉鼓发竒声时将赤雁并乍逐彩鸾行别有翻潮处异色不相惊　原苏子卿鼔吹曲朱鹭诗曰玉山一朱鹭万里入王畿欲向天池饮过绕上林飞金堤丽羽翮丹水浴毛衣非贪葭下食懐恩自逺归　増唐李白白鹭鸶诗曰白鹭下秋水孤飞如坠霜心闲且未去独立沙洲傍　又赋得白鹭鸶送宋少府入三峡诗曰白鹭拳一足月明秋水寒人惊逺飞去直向使君滩　顾况白鹭汀诗曰靃靡汀草碧淋森鹭毛白夜起沙月中思量捕鱼策　刘长卿白鹭诗曰亭亭常独立川上时延颈秋水寒白毛夕阳吊孤影幽姿闲自媚逸翮思一骋如有长风吹青云在俄顷　钱起晩归鹭诗曰池上静难厌云间欲去晩忽背夕阳飞乘兴清风逺　李端白鹭诗曰江南緑水多顾影逗轻波落日晴云里山髙奈若何　元稹和裴校书鹭鸶飞诗曰鹭鸶鹭鸶何遽飞鵶惊雀噪难乆依清江见底草堂在一防白光终不归　张籍乐府朱鹭诗曰翩翩兮朱鹭来泛春塘栖緑树羽毛如剪色如染逺飞欲下双翅敛避人引子入深堑动处水纹开灔灔谁知豪家网尔躯不如饮啄江海隅　卢仝白鹭鸶诗曰刻成片玉白鹭鸶欲捉纎鳞心自急翘足沙头不得时傍人不知为闲立　贾岛鹭鸶诗曰求鱼未得食沙岸往来行岛月独栖影暮天寒过声堕巢因木折失侣遇惊频向烟霄望吾知尔去程　崔卿池上双白鹭鸶诗曰鹭雏相逐出深笼顶各有丝茎数同洒石多霜移足冷隔城逺树挂巢空其如尽在滩声外何似双飞浦色中见此池潭卿自凿清泠太液底潜通　刘禹锡白鹭儿诗曰白鹭儿最髙格毛衣新成雪不敌众禽喧呼独凝寂孤眠芊芊草乆立潺潺石前山正无云飞去入遥碧　张祐鹭鸶诗曰深窥思不穷掲趾浅沙中一防山光浄孤飞潭影空暗栖松叶露双下蓼花风好是沧波侣垂丝意亦同　李德裕咏白鹭鸶诗曰余心怜白鹭潭上日相依拂石疑星落凌风似雪飞碧沙常独立清景自忘归所乐惟烟水徘徊恋钓矶　顾非熊崔卿双白鹭诗曰朝客髙清爱水禽緑波双鹭在园林立当风里丝揺急歩绕池邉字印深刷羽竞生堪画势依泉各有取鱼心我郷多傍门前见坐觉烟波思不禁杜牧鹭鸶诗曰霜衣雪髪青玉觜羣捕鱼儿溪影中惊飞逺映碧山去一树棃花落晩风　许浑鹭鸶诗曰西风淡淡水悠悠雪照丝飘雨愁何事归心倚前阁緑蒲红蓼练塘秋　雍陶双鹭诗曰双鹭应怜水满池风飘不动顶垂丝立当青草人先见行傍白莲鱼未知一足独拳寒雨里数声相伴早秋时林塘得尔须増价况是诗家物色宜　李频振鹭诗曰有鸟生江浦霜华作羽翰君臣将比洁朝野共相欢月影林梢下氷光水际残翻飞时共乐饮啄道皆安迥翥宜髙咏羣栖入静防由来鸳鹭侣济济列千官　许棠亲仁里双鹭诗曰双去双来日已频只应知我是江人对欹雪顶思寻水更振霜翎恐染尘三楚防时初失侣五陵何树又栖身天然不与凡禽类傍砌听吟性自驯　来鹏鹭鸶诗曰袅丝翘足傍澄澜消尽年光伫思间若使见鱼无羡意向人姿态更应闲　陆防白鹭诗曰雪然飞下立苍苔应伴江鸥拒我来见欲扁舟揺荡去倩君先作水云媒郑谷鹭鸶诗曰闲立春塘烟淡淡静眠寒苇雨飕飕  

渔翁归后沙汀晩飞下滩头更自由　裴说鹭鸶诗曰秋江清浅时鱼过亦频窥却为分明极翻成所得迟浴隈红日色栖压碧芦枝防共鹓同侣翺翔应可期　刘象鹭鸶诗曰洁白孤髙生不同顶丝清软冷揺风窥鱼翘立荷香里慕侣低翻桞影中防日下巢辞紫阁多时凝目向晴空摩霄志在潜修羽防接鸾凰别苇丛　李归唐失鹭鸶诗曰惜养年来嵗月深笼开不见意沉吟也知祗在秋江上明月芦花何处寻　南唐李中放鹭鸶诗曰池塘多谢乆淹留长得霜翎放自由好去蒹葭深处宿月明应认旧江秋　呉越罗隠鹭鸶诗曰斜阳淡淡桞隂隂风袅寒丝映水深不要向人夸洁白也知常有羡鱼心　闽徐夤双鹭诗曰双鹭雕笼昨夜开月明飞出立庭隈但教緑水池塘在自有碧天鸿雁来清韵叫霜归岛树素翎遗雪落渔台何人为我追寻得重劝溪翁酒一杯　宋欧阳修鹭鸶诗曰风格孤髙尘外物性情闲淡水邉身尽日独行溪浅处青苔白石见纎鳞　陆防赠鹭诗曰雪衣飞去莫悤悤小住滩前伴钓篷禹庙兰亭三十里相逢多在暮烟中　杨万里玉田观鹭诗曰清溪欲下影先翻只鹭还将双鹭防绿玉胫长聊试浅素琼裳冷不禁寒　徐照鹭鸶诗曰一防白如雪顶黏丝数茎沙邉行有迹空外过无声髙桞巢方穏危滩立不惊每看闲意思渔父是前生　元呉师道咏鹭诗曰振振风生桞沾沾雪防矶白攒秋水立青映暮天飞　叶颙鹭立寒江诗曰青苔白石鱼鳞腥尽日独拳寒雨汀疑是晴江沙上雪黄昏一防不分明原赋宋谢惠连白鹭赋曰有提樊而见献实振鹭之鲜禽表弗缁之素质挺乐水之竒心　増唐李德裕振鹭赋曰有羣飞之振鹭顾俦匹而弄音始遵渚而乱下若涛起于清浔俄矫翼以归来疑霰集于平林散雪彩于江烟皎霜容扵寒日映枫叶而暂见入芦花而还失  

鸬鷀一  

増鸬鷀水鸟似鶂而黒觜曲如钩食鱼入喉则烂其热如汤其骨主鲠及噎　异物志曰鸬鷀能没于深水取鱼食之不生卵而孕雏于池泽间吐而生子多者八九少者五六相连而出若丝绪焉【`杜台卿淮赋曰鸬鷀吐雏于八九防防衔翼而低昻`】　本草释名曰按韵书卢与兹并黒也此鸟色深黑故名尔雅又谓之鷧其声自呼也　本草集解曰鸬鷀处处水郷有之似鶂而小色黒亦如鸦而长喙微曲善没水取鱼日集洲渚夜巢林木乆则粪毒多令木枯也南方渔舟往往縻畜数十令其捕鱼又一种似鸬鷀而蛇头长项冬月羽毛落尽栖息溪岸见人不能行即没入水者此即尔雅所谓鴢头防者也　本草正误曰防宗奭常官于澧州公后有一大木上有三四十鸬鷀巢日夕视之既能交合又有碧色卵殻布地则吐雏之说误也　隋书曰倭国水多陆少以小环挂鸬鷀项令入水捕鱼以充食　旧唐书曰贞元十三年四月上以自春以来时雨未降正阳之月可行雩祝遂幸兴庆宫龙堂祈祷忽有白鸬鷀沉浮水际羣类翼从其后左右侍卫者咸惊异之俄然莫知所往方悟神龙之变化至乙丑果大雨逺近滂沱于是廷臣表贺  

鸬鷀二  

増乌鬼　水鸦【`防州图经称峡中人谓鸬鷀为乌鬼蜀人皆养此鸟使之捕鱼得鱼则倒提出之杜子美诗家家养乌鬼顿顿食黄鱼是也　本草衍义鸬鷀一名水老鵶`】　晒翅　衔鱼【`杜甫诗鸬鷀西日照晒翅满渔梁　下王维诗`】  

鸬鷀三  

増诗唐王维鸬鷀堰诗曰乍向红莲没复出青蒲飏独立何防褷衔鱼古查上　杜荀鹤鸬鷀诗曰一般花雨结羣飞两岸烟江好景时深水有鱼衔得出看来却是鹭鸶饥　元袁桷诗曰鸬鷀漾晴空意态极楚楚翻风苍雪迥转日烂银舞盘旋傲孤鸿清逺敌凡羽须防下鱼陂愧我觉疾去  

増表唐权德舆贺兴庆池白鸬鷀表曰如伤之诚上感元贶发祥之地下降灵禽洁白异姿翻飞成列  

翡翠一  

原尔雅曰翠鹬也　苍颉觧诂曰鹬翠别名也　说文曰翡赤雀翠青雀也　増本草附录曰翡翠饮啄水侧穴居生子亦巢于木或云前身翡后身翠如鹅翠雁翠之义或云雄为翡其色多赤雌为翠其色多青　禽经曰背有采羽曰翡翠张华注状如防防而色正碧鲜缛可爱今王公之家以为妇人首饰其羽值千金　义训曰鹬如绀燕风则啼一云鹬一名述似燕绀色　埤雅曰鹬水鸟天将雨则鸣故逸周书曰知天文者冠鹬冠禽经云鹬有文而贪　南州异物志曰翠惟六翮毛  

长寸余青茸翡大于燕小于乌　交州志曰翡翠出九真头黒腹下赤青缥色似鹧鸪　原广志曰翡色赤翠色绀皆出交州兴古县　山海经曰孟山多白翡翠杨孝先交趾异物志曰翠鸟先髙作巢及生子爱之恐堕稍下作巢子生毛羽复益爱之又更下巢也　孝经援神契神灵滋液百珍用则翠羽耀辉　徐广车服注曰天子辂金根车翠羽盖皇后首饰歩揺八雀九华加翡翠　离骚曰翾飞兮翠曽【`曽举也`】　又曰翡帷翠帱  

翡翠二  

原周书曰成王时苍梧献翡翠　左传曰郑子臧好聚鹬冠　増范子曰计然者范蠡知其贤人卑身事之请受道藏于石室乃刑白鹬而盟焉　原战国策苏秦曰蚌与鹬相持蚌谓鹬曰今日不出明日不出必是死鹬汉书曰尉佗献文帝翠鸟千数　又曰燕剌王旦郎  

中侍从貂羽黄金附蝉【`翠羽饰冠`】　呉录薛综上疏曰日南逺致翡翠充备寳玩　増幽怪录曰陈朱崖太守袁洪儿小名夸郎尝野见翠鸟命罗得之袁甚爱玩清夜月明彻烛长吟忽失翠鸟所在见一婢子立在其左夸郎甚异之曰汝是谁家青衣婢子曰某王家二十七娘子从从本名翡翠偶因化身游行便为袁郎罗得因为邀封郎与相吟咏封郎名平仲遂为媒取王家女名从从第二十七乆之妻惨然饰行装夸郎问封生封生曰丈人晋侍中王济也乆为隂交州牧近改并州刺史遂相与别及归太守求不得已近一年　白帖曰唐开元时杨妃爱玩翡翠春月遣宦官诣江南捕防防翠鸟鸂防等欲置苑中【`互详防防`】　树萱录曰张确尝逰霅上白苹洲见二碧衣女子携手吟咏云碧水色堪染白莲香正浓分飞俱有恨此别防时逢藕隠玲珑玉花藏缥缈容何当假双翼声影暂相从确逐之化为翡翠飞去  

翡翠三  

原郤饰　聚冠【`呉后宫郤翡翠之饰下详翡翠二左传`】　拾羽　列巢【`洛神赋或拾翠羽　又翡翠列巢以重行`】　来萃　相持【`长门赋翡翠歇而来萃　下详翡翠二战国策`】　生遐裔　献苍梧【`文选孔翠生乎遐裔下详翡翠二周书`】　増濯澄澜　据溪田【`禽经翡翠饮啄于澄澜洄渊之侧尤惜其羽日濯于水中　俗说翡翠各据溪田以自藏匿犹雉之分畿虽飞不越分域也`】　巢小堂　鸣衣桁【`江上小堂巢翡翠　翡翠鸣衣桁并杜甫诗`】　珍木巅　兰苕上【`张九龄诗侧有双翠鸟巢在三珠树矫矫珍木巅得无金丸惧　杜甫诗或防翡翠兰苕上`】　髙竹　低巢【`竹髙鸣翡翠巢倾翡翠低并杜甫诗`】　如眉　饰被【`宋玉登徒子赋眉如翠羽　埤雅荆王以羽毛饰被左传所谓翠被豹舄是也今花工亦取以为妇人面饰　又陈子昻诗云有时死结鸳鸯同作春衾绣帐中`】  

翡翠四  

原诗后汉蔡邕翠鸟诗曰庭前有石榴緑叶含丹荣翠鸟时来集振翼修容形廻顾生碧色动揺扬彯青　増唐陈子昻诗曰翡翠巢南海雄雌珠树林何知美人意骄爱比黄金杀身炎洲里委羽玉堂隂旖旎光首饰威烂锦衾岂不在遐逺虞罗忽见寻多材信为累叹息此珍禽　明王问翠翠辞曰翠翠复翠翠双飞亦双止西风吹老芙蓉枝水冷河清鱼不起朝从南海去暮仍珠树归娟娟波心影氄氄身上衣今日沙头忽不见防上吴宫美人面  

原赋梁江淹翡翠赋曰彼一鸟之竒丽生金洲与炎山映铜陵之素气灌碧磴之红泉敛慧性及驯心骞赪翼与青羽终絶命于虞人充南賝于内府备寳帐之光仪登美女之丽饰杂白玉而成文糅紫金而为色专妙采于五都擅精华以八极  

原赞晋郭璞翡翠赞曰翠雀縻鸟越在南海羽不供用肉不足宰懐璧其罪贾害以采  

鱼虎一  

増石林诗话曰江淮间有水禽号鱼虎翠羽红首颜色可爱　埤雅曰鱼虎即翡翠之小者一名鱼师　本草集觧曰鱼狗处处水涯有之大如燕喙尖而长足红而短背毛翠色碧翅毛黒色扬青可饰女人首物亦翡翠之类　本草释名曰狗虎师皆兽之噬物者此鸟害鱼故得此类命名　又曰翠碧鸟尔雅谓之鴗  

鱼虎二  

増擘波　略岸【`上见钱起诗　崔德符诗翠裘锦帽初相识鱼虎弯环略岸飞`】  

鱼虎三  

増诗唐钱起衔鱼翠鸟诗曰有意莲叶间瞥然下髙树擘波得潜鱼一防翠光去　陆防翠碧诗曰红襟翠翰两参差径拂烟花上细枝春水渐生鱼易得不辞风雨坐多时　韩偓翠碧鸟诗曰天长水逺网罗稀保得重重翠羽衣挟弹小儿多害物劝君莫近五陵飞　宋文同翡翠诗曰清晨有珍禽翩翩下鱼梁其形不盈握毛羽鲜且光天人裁碧霞为尔缝衣裳晶荧我目非世之青黄爱之坐良乆常恐瞥尔翔忽然投清漪得食如针铓如是者三四厌饫已一肮既饱且自嬉翻身度回塘飞鸣逐佳匹相和音琅琅  

鹪鹩一  

原尔雅曰桃虫鹪其雌鴱俗名巧妇　又曰鳭鹩剖苇【`好剖苇皮食其虫因名云江东呼为芦虎似雀青斑长尾`】　又曰鸱鸮鸋鴂　诗义疏曰鸱鸮似黄雀而小啄刺如锥取茅为巢以麻紩之如刺紩韤悬着树枝幽州谓之鸋鴂或曰巧妇或曰女匠关西谓之韤雀毛诗曰肇允彼桃虫鹪鹩是也故尔雅曰桃虫鹪也微小黄雀其雏化为蜩故俗语曰鹪鹩生蜩焦赣易林亦谓桃虫生蜩或云布谷生子鹪鹩养之　増本草集觧曰鹪鹩处处有之生蒿木之间居藩篱之上灰色有斑声如吹嘘取茅苇毛毳为窠大如鸡卵而系之以麻髪至为精密悬于树上或一房二房小人畜驯教之作戏也　鹪鹩窠烧烟薰手令妇人巧蚕原毛诗鸱鸮周公救乱也鸱鸮鸱鸮既取我子无毁  

我巢　庄子曰鹪鹩巢林不过一枝　说苑曰孟尝君寄客于齐王三年不见用客反见孟尝君曰不知臣罪邪君之过也孟尝君曰缕因针而入不因针而急夫子之才必薄矣客曰不然臣见鹪鹩巢于江濵苇苕着之髪毛建之女工不能为也可谓完坚矣大风至则苕折卵破者其所托者使然也　増晋书曰张华素孤贫为鹪鹩赋成阮籍见之曰王佐之才由是声名始着  

鹪鹩二  

原赋晋张华鹪鹩赋曰何造化之多端播羣形于万类惟鹪鹩之微禽亦摄生而受气飞不飘扬翔不翕习巢林不过一枝每食不过数粒  

鸱一【`防与鸢同白帖并入`】  

原春秋运斗枢曰玉衡星散为鸱　尔雅曰鸢乌丑其飞也翔　増本草集觧曰鸱似鹰而稍小其尾如舵极善髙翔専捉鸡雀鸱类有数种禽经云鹘生三子一为鸱　本草释名曰鸱鸢二字篆文象形一云鸱其声也鸢攫物如射也梵书谓之阿黎耶　张华曰鸢防类摩风回翔　原诗曰鸢飞戾天　礼记曰前有尘埃则载鸣鸢【`鸢鸣则将风`】　庄子内篇曰防鸦嗜鼠螂蛆甘防　又曰鸱得腐鼠鹓雏过之仰而视之曰吓【`恐夺其腐鼠也`】　増吕氏春秋曰乱国之妖市有舞鸱　原盐鐡论曰泰山之鸱啄腐鼠于穷泽非有害人也今有司盗主财而食之焉得如泰山之鸱乎　古诗曰鸢起知风舞　又曰茅栋啸愁鸢　又曰寒鸱吓鸢雏  

鸱二  

原博物志曰汉旧事綦国送鸢卵给大官　増捜神记曰汉成帝河平元年二月泰山山桑谷有鸢焚其巢男子孙通等闻山中羣鸟鸢鹊声往视之见巢防尽堕池中有二鸢鷇烧死树大四围巢去地五丈五尺　原东观汉记曰马援击交趾下潦上雾毒气上蒸仰视乌鸢跕跕堕水中　晋书曰晋中兴孝宗永和元年白鸢见后魏书曰拓跋翰从太宗游白登东北有双鸢飞鸣  

于上太宗命左右射之莫能中鸢旋飞稍髙翰因而自射之二箭下双鸢太宗嘉之赐御弓矢以旌之曰射鸢都尉　北齐书曰景哲从弟黄头使与诸囚自金鳯台各乗纸鸢以黄头独能控紫陌乃以杀之　列仙传曰季仲甫夜卧牀上或为鸱鸟后至沓县巨山上北风当飞渡南海上有罗鹰者罗得防视之仲甫也后留更三年自云往昆崘山　増独异志曰梁武帝太清三年侯景围台城逺不通问简文作纸鸢飞空吿急于外侯景谋臣王伟谓景曰此纸鸢所至即以事逹外令左右射之及堕皆化为鸟飞入云中不知所往　酉阳杂俎曰肃宗张皇后专权每进酒常置防【`古鸱字`】脑酒令人乆醉健忘　因话录曰德宗初登勤政楼外无知者见一緑衣人乗驴至楼下仰视乆之俛而东去上遣京尹物色之及至对曰某天寳教坊乐工也上皇时数登此楼每来鸱必集楼上号随驾老防自罢居城外更不复见今见羣鸱盛集又觉景象宛似昔时心知圣人在上悲喜且欲泣下以此奏闻勅收教坊　白帖曰光啓二年正月阊湖乡野雉及鸢夜鸣  

鸱三  

原诗魏刘桢射鸢诗曰鸣鸢弄双翼飘飘薄青天我后横怒起意气凌神仙发机如惊猋三发两鸢连流血洒墙屋飞毛从风旋庶士同声賛君射一何妍　増唐韦应物鸢夺巢诗曰野鹊野鹊巢林梢鸱鸢恃力夺鹊巢吞鹊之肝啄鹊脑窃食偷居常自保鳯皇五色百鸟尊知鸢为害何不言霜鹯野鹞得残肉同啄羶腥不肯逐可怜百鸟生纵横虽有深林何处宿　韩愈病鸱诗曰屋东恶水沟有防堕鸣悲青泥揜两翅拍拍不得离羣童呌相召瓦砾争先之计较生平事杀却理亦宜夺攘不愧耻饱满盘天嬉晴日占光景髙风送追随遂凌紫鳯羣肯顾鸿鹄卑今者命运穷遭逢巧丸儿中汝要害处汝能不得施于吾乃何有不忍乗其危丐汝将死命浴以清水池朝餐辍鱼肉暝宿防狐狸自知无以致德乆犹疑饱入深竹丛饥来傍堦基亮无责报心固以听所为昨日有气力飞跳弄藩篱今晨忽径去曽不报我知侥幸非汝福天衢汝休窥京城事弹射竖子岂易欺勿讳泥坑辱泥坑乃良规　刘禹锡飞鸢操曰鸢飞杳杳青云里鸢鸣萧萧风四起旗尾飘扬势渐高箭头砉划声相似长空悠悠霁日悬六翮不动凝风烟逰鹍翔雁出其下庆云清景相廻旋忽闻饥乌一噪聚瞥下云中争腐鼠腾音砺吻相喧呼仰天大吓疑鹓雏畏人避犬投髙处俯啄无声犹屡顾青鸟自爱玉山禾仙禽徒贵华亭露扑危巢向暮时毰毸饱腹蹲枯枝防童挟弹一麾肘臆碎羽分人不悲天生众禽各有类威鳯文章在仁义鹰隼仪形蝼蚁心虽能戾天何足贵  

反舌一  

原风土记曰祝鸠反舌也　礼记曰仲夏之月反舌无声【`増五月阳气极于上防隂起于下百舌无隂故无声`】　易纬通卦騐曰百舌者反舌鸟也能反覆其口随百鸟之音　増反舌苍毛尖觜形小于鸜鹆二三月鸣至五月无声亦鸟也一名望春一名唤起江南人谓之唤春声圆转如络丝　本草释名曰能反复如百鸟之音故名鶷【`音辖`】【`音轧`】亦象声今俗呼为牛尿哵哥为其形似鸜鹆而气臭也梵书名舍罗　朝野佥载山谷云予读月令反舌无声佞人在侧乃觧杜诗过时如发口君侧有防人之句【`蔡中郎以反舌为虾蟇淮南子以蛩为蠛蠓诗义以蟊为蝼蛄髙诱以干雀为蟋蟀文人之谬误如此`】　多言者犹百舌之声也　原左传郯子云少皥柷鸠氏司徒也　春秋保干江充之害其萌反舌鸟入殿  

反舌二  

原诗梁沈约侍宴咏反舌诗曰假容不足观遗音犹可荐幸防乔树恩得以闻高殿　刘孝绰咏百舌诗曰山人惜春暮旭日坐花林复值懐春鸟枝间弄好音迁乔声迥出赴谷响幽深下听长而短时闻絶复寻孤鸣若无对百啭似羣吟昔闻屡欢昔今听忽悲今听闻非殊异迟暮独伤心　徐悱妻刘氏听百舌声诗曰庭树旦新晴临镜出雕楹风吹桃李气过传春鸟声浄写山阳笛全作洛濵笙注意欲留听误令妆不成　陈聘使韦鼎在长安听百舌诗曰万里风烟异一鸟忽相惊那能对逺客还作故乡声　増隋李孝贞听百舌诗曰烟消上路静漏尽禁门通好鸟从西苑流响入南宫闲闗既多绪变转复无穷调惊时断絶音繁有异同饮啄归承露飞鸣上别风未避王孙弹宁畏虎贲弓石渠皆学府麟阁悉文雄不恡青泥印时寻白社中　唐郑愔百舌诗曰百舌鸣髙树弄音无常则借问声何烦末俗不尚黙　王维听百舌诗曰上兰门外草萋萋未央宫中花里栖亦有相随过御苑不知若个向金堤入春觧作千般语拂曙能先百鸟啼万戸千门应觉晓建章何必听鸣鸡　杜甫百舌诗曰百舌来何处重重祗报春知音兼众语整翮岂多身花宻藏难见枝高听转新过时如发口君侧有防人　梁锽闻百舌诗曰百舌闻他郡间关媚物华敛形藏一叶分响出千花坐爱时褰幌行藏或驻车不须应独感三载已辞家　张籍反舌无声诗曰夏木多好鸟偏知反舌名林幽仍共宿时过即无声竹外天空晓溪头雨自晴居人疑寂寞深院益凄清入雾暗相失当风闲易惊来年上林苑知尔最先鸣　刘禹锡百舌吟曰晓星零落春云低初闻百舌间关啼花树满空迷处所揺动繁华坠红雨笙簧百啭音韵多黄鹂吞声燕无语东方朝日迟迟升迎风弄影时自矜数声不尽又飞去何许相逢緑杨路绵蛮宛转似娱人一心百舌何纷纭酡颜侠少停歌听坠珥妖姬和睡闻可怜光景何时尽谁能低头避鹰隼廷尉张罗似不闻潘郎挟弹无情损天生羽族尔何微舌端万变乗春晖南方朱鸟一朝见索寞无言髙下飞　严郾赋百舌诗曰此禽轻巧少同伦我听常疑舌满身星未没河先报晓桞犹黏雪便迎春频嫌海燕巢难定却讶林莺语不眞莫倚春风便多事玉楼还有晏眠人　宋梅尧臣诗曰一冬常噤黙乗春何多舌苍毛无文章尖觜若腾说晓升髙高树百鸟言漏泄只未闻鳯皇有亦学不彻　林君复诗曰桞条初重草初肥烟湿园林晓未晞百种堪怜巧言语一般惟欠好毛衣欺凌红杏从头宿讽刺黄鹂趂背飞谁道间关便多事更能缄黙送芳菲　文同诗曰众禽乗春喉吻生满林无限啼新晴就中百舌最无谓满口学尽众鸟声自无一语出于已徒尔嘲夸纵横朝朝泊我髙桞上呌破一残月明幽人穏睡正酣美无计可奈遭尔惊少年挟弹彼谁者安得为我来五更　张耒诗曰晓语月斜树昼啼春霁天胷中多有激不是故多言　张舜民诗曰学尽众禽鸣终无自己声深山乔木底缄口过平生　陆防闻百舌诗曰春鸟虽儳言春尽能齰舌秋蚓与寒螀亦各知时节  

原赋梁沈约反舌赋曰咨圆造之大德播含灵于无小有反舌之微禽亦班名于庶鸟乏嘉容之可翫因繁声以自表其声也惊诡噂萦纡杂乱骈浮回合嵒危琐散或发曲无渐或收音去半既含意于将晓亦流妍于始旦杂沓逶迤噭咷参差攅娇动叶促啭萦枝分宫析征万矩千防因风起哢曵响生竒对芳辰于此月属今余之遵暮倦城守之喧疲爱田郊之闲素眷春物而懐之闻好音于庭树　萧子晖反舌赋曰彼陶嘉之盛月气依迟于池沼眷霏霏之花落爱翘翘之令鸟无荣辱之可因弄枢机而自表尔其声也嘹唳罥结鬰抑萦咽繁音琐碎众响攅蠘或急啭赴机或缓引趋节或洪纤共起或长短俱折意疑续而更断谓当举而忽垂声凭林而逾厉响因风而益危  

鹈鹕一【`秃鹙附`】  

増尔雅注曰鹈一名洿泽郭璞曰今之鹈鹕也好羣飞入氷食鱼故名洿泽俗呼之为淘河陆玑疏云鹈水鸟形似鸮而极大喙长尺余直而广口中正赤颔下胡太如数升囊若小泽中有鱼便羣共抒水满其胡而弃之令水竭尽鱼在陆地乃共食之故曰淘河　本草释名曰山海经云沙水多犁鹕其名自呼后人转为鹈鹕耳又呉谚云夏至前来谓之犁鹕言主水也夏至后来谓之犁涂言主旱也俗名淘鹅因形也又讹而为驼鹤本草集觧曰鹈鹕处处有之似鹗而甚大灰色如苍鹅俚人食其肉取其脂入药　禽经曰淘河在岸则鱼没沸河在岸则鱼涌【`淮南子云鸟有沸波翔翔水上扇鱼令出沸波攫而食之一名沸河`】师古曰一名沐泽秃鹙　本草集觧曰秃鹙水鸟之大者也出南方有大湖泊处其状如鹤而大青苍色张翼广五六尺举头髙六七尺长颈赤目头项皆无毛其顶皮方二寸许红色如鹤顶其喙深黄色而扁直长尺余其嗉下亦有胡袋如鹈鹕状其足爪如鸡黑色性极贪恶能与人鬭好啖鱼蛇及鸟雏自元入明常赋犹有鴜防之献按饮膳正要云鴜防有三种有白者黑者花者名为胡鴜防其肉亦不同也又按景焕闲谈云海鸟鶢鶋即今之秃鹙　采兰杂志曰山中老人以秃鹙头形刻杖上谓之扶老以此鸟能辟蛇也古今注以秃鹙为扶老甚谬  

鹈鹕二  

増五行志曰汉昭帝时有鹈鹕或曰秃鹙集昌邑王殿下王使人射杀之时王驰骋无度故祥见也　魏志曰黄初二年五月有鹈鹕集灵芝池诏曰此诗人所谓洿泽也曹诗刺恭公逺君子而近小人今岂有贤智之士处于下位乎否则斯鸟胡为而至其博举天下隽德茂才独行君子以答曹人之刺　呉纪曰孙皓问中书令张尚曰鸟之中大者惟鹤小者雀乎尚曰大者有秃鹙小者有鹪鹩皓忌胜已因徙之　北史曰正光二年八月获秃鹙于宫内诏以示崔光表曰此即诗所谓有鹙在梁觧云秃鹙也贪恶之鸟也川泽所育不应入于殿庭臣闻鹈鹕暂集而去前王犹为至诫况今获之宫禁方被畜飬乎明帝览表即弃之　隋志曰周大象二年有秃鹙集洛阳宫太极殿　长安志曰唐昭宗光化三年有秃鹙鸣于昭敬殿中　鉴戒录曰王蜀通政元年有大秃鹙飏于摩诃池上顾夐时为小臣直内廷潜吟一诗云昔日曽看瑞应图万般祥瑞不如无摩诃池上分明见仔细防来是那鹕  

鹈鹕三  

原在梁　洿泽【`诗维鹈在梁不濡其翼不濡其咮　草木疏鹈鹕一名洿泽`】　饮水淘河【`淮南子鹈鹕饮水数斗而不足　鹈鹕一名淘河`】　濡咮　濯翮【`上毛诗见`】  

【`上注　濯翮疏风白帖`】  

鹈鹕四  

原濡翼【`见前注`】　鱼畏【`庄子鱼不畏网而畏鹈鹕`】　増吓飞燕【`杜甫诗江中淘河吓飞燕`】　无用鹈【`元稹诗津梁暗引无用鹈`】  

鹈鹕五  

増诗明袁凯赋朱焕章所畜鹈鹕鸟诗曰朱家有鸟名鹈鹕意度自与凡羽殊飞时时近丹穴夜宿往往归苍梧当时六翮须无禁何乃困顿来庭除乌云飘萧羽衣碎俯仰饮啄随人意空檐燕雀亦何心喧噪逼逐无宁地孤雌孤雌复何所落日烟波隔呉楚沉思当日伉俪初岂料如今各羁旅众雏众雏尤痛惜父既不归无可食纵有弱母汝念深浪高风急身无力我言鹈鹕君莫嗔忍耻含悲度此身不见四海干戈际多少思家失路人  

鸊鹈一  

原尔雅曰鹈鴮鸅　方言曰野鳬甚小好没水中南楚之人谓之鸊鹈大者谓之鹘蹄　増本草释名曰鸊鷉尔雅谓之须嬴一名水□一名防□一名刁鸭俗呼油鸭鸊鷉须鸁并未详□刁防□皆状其小也油言其肥也　本草集觧曰鸊鷉水鸟也大如鸠鸭脚连尾不能陆行常在水中人至即沉或击之便起其膏涂刀剑不绣续英华诗云马衔苜蓿叶剑莹鸊鷉膏是也　又曰鸊鷉南方湖溪多有之似野鸭而小苍白文多脂味美冬月取之其类甚多　又曰野鸭有与家鸭相似者有全别者其甚小者名刁鸭  

鸊鹈二  

原赋晋张望鸊鹈赋曰余观鸊鹈之为鸟也形貎丛蔑尾翮憔陋乐水以防随波沦跃泛然任性而无患也赋曰惟鸊鹈之小鸟托川湖以繁育翩舒翮以和鸣匪窘惕于笼畜瀺灂池沼容与河洲翔而不淹集而不留值污则止遇泽则游沦潭里以衔鱼跃浪表而相求萃不择渠娯不择川随风腾起与涛回旋沉窜则足拨圆波浮泳则臆排防涟率性命以闲放独遨逸而获全  

鸥一  

原说文曰鸥水鸮也　仓颉觧诂曰鹥鸥也　増诗鳬鹥在泾鹥鳬属苍黒色鳬好没鹥好浮故鹥一名沤今字从鸟后人加之也　本草释名曰鸥者浮水上轻漾如沤也鹥者鸣声也鸮者形似也在海者名海鸥在江者名江鸥江夏人讹为江鹅也海中一种随潮往来谓之信鳬　本草集觧曰鸥生南方江海湖溪间形色如白鸽及小白鸡长喙长脚羣飞耀日三月生卵　原南越志曰江鸥一名海鸥在涨海中随潮上下常以三月风至乃还洲屿颇知风云若羣飞至岸必风渡海者以此为　山海经曰黝股国其人食鸥　古诗曰海鸥戏春岸　増李商隠太仓箴曰海翁忘机鸥故不飞海翁易虑鸥乃飞去　原列子曰海上之人好鸥者每旦之海上从鸥鸟防鸥鸟之至者百数而不止其父曰吾闻鸥鸟皆从汝好取来吾玩之明日之海上鸥鸟舞而不下　増晋咸和起居注曰二年正月飨万国有五鸥集太极殿前  

鸥二  

増信鸟　闲客【`禽经鸥信鸟也张华注云鸥如仓庚而小羣鸣喈喈随潮往来迎浪蔽日谓之信鸥　李昉园亭畜五禽皆以客名白鸥曰闲客`】　作诗　献赋【`侯鲭录云顾况与李邺侯善邺侯卒况感其知作海鸥咏以见意为权贵所疾孔帖唐崔湜为相隂附太平公主时人危之门下客献海鸥赋以讽而不悟`】　愿狎　期盟【`杜甫诗愿狎东海鸥　黄庭坚诗此心期与海鸥盟`】知心　忘机【`李白诗心静海鸥知　欧阳修诗岂止忘机鸥鸟信`】　静来　闲似【`杜甫诗野静白鸥来　黄庭坚诗江南野水碧扵天中有白鸥闲似我`】　泛渚轻　浮水静【`泛渚白鸥轻　逺鸥浮水静并杜甫诗`】　懒避船　常拂筵【`杜甫诗春鸥懒避船李白诗白鸥闲不去常拂酒筵飞`】  

鸥三  

増知机叟【`鸥谓知机叟`】　三品鸟【`隋宦者刘继诠献芙蓉鸥二十四只毛色如芙蓉帝甚喜置北海中曰鸥字三品鸟宜封碧海舍人`】　没浩荡【`杜甫诗白鸥没浩荡万里谁能驯`】泛春声【`杜甫诗鸥泛已春声`】　永与羣【`李白诗明朝拂衣去永与白鸥羣`】　避隼旟【`白居易诗沙鸥不知我犹避隼旟飞`】  

鸥四  

原诗梁何逊咏白鸥诗曰可怜双白鸥朝夕水上防何言异栖鸟雌住雄不留孤飞出浦溆独下沧洲东西从此去影响絶无由　増唐李白诗曰揺裔双白鸥鸣飞沧江流宜与海人狎岂伊云鹤俦寄形宿沙月沿芳戏春洲吾亦洗心者忘机从尔防　杜甫鸥诗曰江浦寒鸥戏无他亦自饶却思翻玉羽随意防春苗雪暗还须浴风生一任飘防羣沧海上清影日萧萧　顾况海鸥咏曰万里飞来为客鸟曽丹鳯借枝柯一朝鳯去梧桐死满目鸱鸢奈尔何　刘长卿弄白鸥歌曰泛泛江上鸥毛衣皓如雪朝飞潇湘水夜宿洞庭月归客正夷犹爱此沧江闲白鸥　钱起戏鸥诗曰乍依菱蔓聚尽向芦花灭更喜好风来数片飘晴雪　卢纶赋得白鸥歌送李伯康归使诗曰积水深源白鸥翻翻倒影光素于潭之间衔鱼鱼落乱惊鸣争扑莲藂莲叶倾尔不见波中鸥鸟闲无营何必汲汲劳其生桞花溟蒙大堤口悠扬相和乍无有轻随去浪杳不分细舞春风一何乆似君换得白鹅时独凭阑干雪满池今日还同看鸥鸟如何羽翮复参差复参差海潮澜漫何由期　陆白鸥诗曰惯向溪头漾浅沙薄烟微雨是生涯时时失伴沉山影往往争飞杂浪花晩树清凉还鳿旧巢零落寄蒹葭池塘信美应难恋针在鱼唇剑在虾　皮日休和鲁望白鸥诗曰雪羽防褷半惹泥海云深处旧巢迷池无飞浪争教舞洲少轻沙若遣栖烟外失羣慙雁鹜波中得志羡鳬鹥主人恩重真难遇莫为心孤忆旧溪　闽崔道融江鸥诗曰白鸟波上栖见人懒飞起为有求鱼心不是恋江水　宋孔平仲述鸥诗曰水滨老父忘机关醉眠古石红蕖间緑波荡漾意不动白云往来心与闲有鸥素熟翁如此命侣呼俦就翁喜相亲饮啄少畏避自浮自沉不惊起渔人窥之即谋取手擕罗网来翁所羣鸥瞥见皆逺逝千里翩翩一回顾鸥不薄翁勿疑避祸未萌真见机渔人罗网不在侧敢辞旦夕从翁嬉　元宋无海鸥诗曰羣飞独宿水中央逐浪随波意半伤莫去西湖花里睡芰荷翻雨打鸳鸯　明袁凯观沙鸥诗曰门外羣鸥我所知终朝相见不相离借尔桥东杨桞岸明年春日更添儿　髙啓鸥捕鱼诗曰秋江水冷无人渡羣鸥忍饥愁日暮白头来往似渔翁心思捕鱼江水中眼明见鱼深出水复恐鱼惊隠芦苇须防衔得上平沙鳞鬛半吞犹见尾江鱼食尽身不肥平生求饱苦多饥却猜人少忘机者海上相逢不飞下  

鵩鸟一【`鸮训狐并入`】  

原盛之荆州记曰巫县有鸟如雌鸡其名为鸮楚人谓之鵩　増本草集觧曰鸮即枭也一名鵩吴人呼为□魂【`□字韵书无考当作匈拥切呉球方作逐魂`】恶声鸟也贾谊云鵩似鸮其实一物也入室主人当去此鸟盛午不见物夜则飞行常入人家捕鼠食周礼硩蔟氏掌覆夭鸟之巢注云恶鸣之鸟若鸮鵩鬼车之属　又曰鸮鵩鸺鹠枭皆恶鸟也说者往往混注各执一说今通考据并咨询野人则枭鸮鵩训狐一物也鸺鹠一物也鸮即今俗所呼幸狐者是也处处山林时有之少美好而长丑恶状如母鸡有斑文头如鸜鹆目如猫目其名自呼好食桑椹古人多食之故礼云不食鸮胖谓胁侧薄弱也庄子云见弹而求鸮炙前凉录云张天锡言北方美物桑椹甘香鸡鸮革响指此物也按巴蜀异志云鵩如小鸡体有文色土俗因名之不能逺飞行不出域陆玑诗疏云鸮大如鸠緑色入人家凶贾谊所赋鵩是也其肉甚美可为羮臛炙食刘恂岭表录云北方枭鸣人以为怪南中昼夜飞鸣诸说及盛之荆州记观之则鸮鵩训狐之为一物明矣又按郭义恭广志云鸮楚鸠所生也不能孳乳如骡駏驉然然枭长则食母是自能孳乳矣抑所食者即鸠耶淮南子云甑瓦投之能止枭鸣性相胜也风曰琐兮尾兮流离之子陆玑疏云流离枭也自关而西谓枭为流离　说文曰枭不孝鸟也　张奂曰鹠鷅食母　感应经曰鸱枭食母眼睛乃能飞　北山录曰乌反哺鸮反噬顺逆之性也　汉官仪曰夏至赐百官枭羮欲絶其类也夏至微隂始起育万物枭害其母故以此日杀之　郊祀志曰古天子常以春觧祠祠黄帝用一枭破镜　山海经曰涿光山其鸟多蕃【`注云即鸮`】吕向曰鸱鸮不鸣未为瑞鸟  

鵩鸟二  

増拾遗记曰尧在位七年防枭逃于絶漠　梁冀别传曰子产治郑鸱枭不至　列女传曰陈辨女者陈国采桑之女也晋大夫觧居甫使于宋道过陈遇采桑之女而戏之曰女为我歌吾将舍女乃为歌曰墓门有梅有鸮萃止夫也不良歌以讯之讯予不顾颠倒思予大夫曰其梅则存其鸮安在女曰陈小国也摄乎大国之间因之以饥馑加之以师旅其人且亡而况鸮乎大夫乃服而释之　水经注曰曽子居曲阜鸱枭不入城郭说苑曰齐景公为露寝之台闻枭鸣而恶之桓常謇为置白茅禳之夜用事一鸣而不复闻公使人往视之鸮当陛布翼伏地而死　郊祀志曰汉使东郡送枭五月五日作枭羮赐百官　晋书曰张重华为石季龙所攻重华使谢艾为中坚将军引师出振武夜有二枭鸣于牙中艾曰枭邀也六博得枭者胜今枭鸣牙中克敌之兆于是进战大破之　又曰王羲之好鸮炙　载记曰乞伏干归畋于五溪有枭集于其手甚恶之六年为兄子公府所弑　三国典略曰齐后主纬武成之长子也五月五日生于并州其日有枭鸣于产帐之上　唐书曰有枭鸣于张率更庭树其妻以为不祥连唾之张闻之曰急洒扫吾当改官言未毕贺者已在门　天寳中韦郇公谪守蕲州时李邺侯亦以处士放逐因夜饮闻鸱鸮韦公泣下李侯曰此鸟人以为恶其声可听乃令坐客有不闻此声者罚以大白由是听之不厌　新唐书曰路敬潜为遂安令到官有枭啸其屏敬潜不为惧乆之迁卫令位中书舍人　元史曰察罕尝行困借草而寝鸮鸣其旁心恶之掷靴击之有蛇自靴中坠归以其事闻帝曰是禽人所恶者在尔则为喜神宜戒子孙勿杀其类  

鵩鸟三  

増尚胖　吞目【`礼内则鸮胖人亦尚之　本草鸮目吞之令人夜中见物`】　为诗作赋【`诗防鸮周公救乱也成王未知周公之志公乃为诗以遗王名之曰鸱鸮焉　太尉李徳裕作懐鸮赋`】　集泮林　萃墓门【`诗翩彼飞鸮集于泮林食我桑甚懐我好音　下诗陈风详鵩二列女传`】  

鵩鸟四  

増诗唐韩愈射训狐诗曰有鸟夜飞名训狐矜凶挟狡夸自呼乗时隂黒止我屋声势慷慨非常麤安然大唤谁畏忌造作百怪非无须聚鬼征妖自朋扇摆掉栱角颓塈涂慈母抱儿拍入席那暇更护鸡窠雏我念乾坤德泰大卵此恶物常勤劬纵之岂即遽有害斗柄行指西南隅谁谓停奸计尤剧意欲唐突羲和乌侵更歴漏气弥厉何由侥幸休须咨余往射岂得已女两眼张睢盱枭惊堕梁蛇走窦一矢斩颈羣雏枯　苏拯鸱枭诗曰为害未为害其如污物类良木不得栖清波不得戏曽戏水堪疑曽栖树终弃天不殱尔类与夫恶相济地若黙尔声与夫妖为讳一时懐害心千古不能替宋梅尧臣训狐诗曰黄昏月暗妖鸟鸣尨然钝质麤  

豪声吉凶自异立屋角潜事觜吻欲我惊岂知惯闻此丑狡呼集鬼物夸隂狞夕盗鸡雏无畏避曽遭弹射沉泥坑汝今病翼未甚愈还作旧态侵乎明阳乌曈曈出东海照汝宜丧胆与精何为世人苦憎汝汝常盗物资已荣傥有弓矢勿污辱杀汝非得出恶名养雏三四已相似眼脑实异鸾皇生一朝车轮翅堕地狐鼠入穴枭党烹  

原赋汉贾谊鵩鸟赋谊为长沙王傅三年有鵩飞入谊舍止于坐隅鵩似枭不祥鸟也谊既以谪居长沙长沙卑湿谊自伤悼以为寿不得长乃为赋以自广其辞曰单阏之嵗孟夏庚子鵩集予舍止于坐隅貎甚闲暇异物来萃私怪其故发书占之谶言其度曰野鸟入室主人将去请问于鵩予去何之鵩乃叹息口不能言请对以臆曰万物变化固无休息斡流而迁或推而还沕穆无穷胡可胜言斯防遂成卒被五刑傅说胥靡乃相武丁夫祸之与福何异糺纆命不可说孰知其极云蒸雨降糺错相纷大钧播物坱圠无垠且夫天地为鑪造化为工隂阳为炭万物为铜合散消息安有常则　孔臧鸮赋曰季夏庚子思遯静居爰有飞鸮集我屋隅异物之来吉凶之符观之欢然览考经书在德为祥弃常为妖寻气而应天道不逾昔在贾生有识之士忌兹鵩鸟卒用丧已咨我令考信道执真变怪生家谓之天神祸福无门唯人所求听天任命慎厥所修栖迟养志老氏之俦时去不索时来不逆庶防中庸仁义之宅何思何虑自令勒剧　増李德裕懐鸮赋曰修短有命行藏纵心未尝张罗于丛薄射宿于川浔诚不忍于思炙惟载懐于好音  

啄木一  

原临海异物志曰啄木大如雀喙足皆青毛色正青翠鸟类也凡与啄木异种舌长五寸杪有刺针　増本草集觧曰异物志云啄木有大有小有褐有斑褐者是雌斑者是雄穿木食蠧俗云雷公采药吏所化也山中一种大如鹊青黒色头上有红毛者土人呼为山啄木博物志曰啄木能以觜画字令虫自出鲁志刚云今闽广蜀人巫家收其符字以收惊疗疮毒也其山啄木头上有赤毛野人呼为火老鸦能食火炭王元之诗云淮南啄木大如鸦顶似仙鹤堆丹砂即此也　本草释名曰斲木尔雅曰防此鸟斲裂树木取蠧食故名禽经云防志在木鹈志在水　旧说此鸟善为禁法能曲爪画树为印则穴之塞自开飞辄以翼墁之一云舌可作穿拍板绳　原淮南子曰斲木愈龋【`说文曰龋齿蠧也`】　増荆楚嵗时记曰野人以五月五日取啄木主齿痛  

啄木二  

原诗晋傅休奕诗曰啄木髙翔鸣喈喈飘揺林薄着桑槐□猭树间喙如锥嘤喔嘤喔声正悲専为万物作倡俳当此之时乐不可廻　宋袁淑俳谐集左氏诗曰南山有鸟自名啄木饥则啄树暮则巢宿无干于人惟志所欲性清者荣性浊者辱　増唐朱庆余【`一作陈标`】啄木儿诗曰丁丁向晩急还稀啄遍庭槐未肯归终日与君除蠧害莫嫌无事不频飞　宋王元之咏啄木诗曰淮南啄木大如鸦顶似仙鹤堆丹砂觜长数寸劲如鐡丁丁乱凿干枯查黄柑红桃多有蠧受命鳯皇须破柱何当更与绣衣裳羽族横飞作持斧　韩琦啄木诗曰剥剥复卜卜意若念良木营营求蠧心未获空我腹或露一裆红或展双翅緑防縁都卢橦响弄羯鼓曲捜索不知疲利觜信催秃忽尔破奸穴种类无遗族内孽固难辨一发知潜伏彼实害珍材尽殄此非酷直疑天意深不使嗜粱肉専为众蠧仇待饫弗与足如令知庶味恣择虫与粟梓任隂贼长喙罢攻触饱食作羣飞时下泉沼浴归鸣凉树隂暮趁髙枝宿　梅尧臣彼防吟曰啄木喙虽长不啄柏与松松栢本坚直中心无蠧虫广庭木云美不与松柏比臃肿质性虚朽蝎招猛觜主人赫然怒我爱尔何毁弹射出穷山羣鸟亦相喜啁啾弄好音自谓得天理哀哉彼防禽吻血徒为耳鹰鹯不搏击狐纵横起况兹树腹怠力去宜滨死　魏野啄木诗曰爪利觜还刚残阳啄更忙千林蠧如尽一腹馁何妨形小过槐陌声高近草堂岂能同燕雀惟觧占髙梁张耒啄木曲曰红锦长绦当背垂紫檀槽稳横朱丝美人停停靣如雪纎手当弦金暗拨弹成丁丁啄木声春林蔽日春昼晴徘徊深枝穿翠叶玉啄劳时还暂歇深园断岭人不知中有槎枒风雨枝蠧多虫老饱可乐山静花深终日啄雌雄相求飞且鸣髙枝砺觜枝有声无功忍使饥肠饱有意却教枯树青疾弹如歌细如语曲欲终时情更驻一声穿树忽惊飞叶动枝揺不知处元陈髙啄木鸟诗曰啄木鸟啄树枝头红如血口如锥终日啄木长苦饥木心有虫不肯啄天生尔禽复何为嗟乎啄木鸟佳木蠧尽知不知  

原辞宋欧阳修啄木辞曰木皇司春兮物熙以春繄有虫兮甚不仁穴皇木兮羣以聚穴不已兮又加咀彼防兮善啄吾利汝啄兮饥汝腹飞以鸣兮啄且食蛊不尽兮啄莫息  

## 御定渊鉴类函卷四百二十八

鸟部十一【`鸜鹆　比翼　精卫　鸧　鶂　鸨白鹇　増杜鹃　思归乐附　増伯劳姑恶鷑鸠附　増鹧鸪　増鸽　増鹑　鷃附増鹡鸰　増鸩　増鹖鴠　増鸀鳿　増报春鸟増惜春鸟　増桐花凤増畵睂　増白头翁`】  

鸜鹆一  

増淮南万毕术曰鸜鹆一名寒臯【`一作干臯`】　古今注曰鸜鹆亦名黝鸟　本草集解曰鸜鹆似鵙而有帻者是也又曰鸜鹆巢于鹊巢树穴及人家屋脊中身首俱黒  

两翼下各有白防其舌如人舌剪剔防作人言嫩则口黄老则口白头上有帻亦有无帻者　本草释名曰鸜鹆广韵谓之哵哵鸟此鸟好浴水其睛瞿瞿然故名王氏字说以为其行欲也尾而足勾故鸲鹆从勾从欲省也哵哵其声也天寒欲雪则羣飞如告故曰寒臯臯者告也　酉阳杂俎曰鸜鹆可使取火效人言胜鹦鹉取其目睛和人乳研滴眼中能见烟霄外物　原周礼曰  

鸲鹆不逾济　増幽眀录曰晋司空桓豁在荆州有参军五月五日剪鸜鹆舌敎学语遂善能效人语声司空大会吏佐令悉效四坐语无不絶似有生鼻语难学学之不似因纳头于瓮中以效焉遂与者语声不异主典人于鸜鹆前盗物鸜鹆伺无人密白主典人盗禁物参军衔之而未发后盗牛肉鸜鹆复白参军曰汝云盗肉应有验鸲鹆曰以新荷裹着屏风后捡之果获痛加治而盗者患之以热汤灌杀参军悲伤累日遂请杀此人以报其怨司空教曰原杀鸲鹆之痛诚合论杀不可以禽鸟故极之于法令止五嵗刑　南史曰刘瓛居母忧住墓下不出庐此山常有鸲鹆鸟瓛在山三年不敢来服释还家此鸟乃至　五代干祐五年七月戊申鸲鹆食蝗丙辰禁捕　负暄杂录曰南唐李主讳煜改鸜鹆为八哥亦曰八八儿　见闻后录曰欧阳公尝梦为鸜鹆初夏清晓飞鸣緑隂中甚乐  

鸜鹆二  

原来巢　学语【`左传曰有鸲鹆来巢书所无也　幽眀录荆州有参军五月五日剪鸲鹆舌敎学人语无所不名`】　童謡　谢舞【`童謡曰鸲之鹆之公出辱之鸲鹆之巢逺哉遥遥鸲鹆跦跦公在干侯鸲鹆鸲鹆往歌来哭　语林谢尚字仁祖酒后为鸲鹆舞一坐倾笑`】　増勾足剪舌【`酉阳杂俎鸲鹆交时以足勾足鸣鼓翼如闘状往往堕地俗取其勾足为媚药　本草五月五日取雏剪去舌端即能效人言又可使取火也`】  

鸜鹆三  

増寒臯【`淮南万毕术云寒臯断舌使语`】　花鹆【`荆楚嵗时记鸲鹆子人取养之教其语号花鹆`】衔钩玦【`唐秘书少监崔行功未得大夫时忽有鸲鹆衔一物入室乃鱼袋钩玦不数日遂加大夫`】生莲花【`宋天台黄岩寺僧畜一鸲鹆常随僧念佛不待僧教亦自念得一日立死笼中僧之生`】  

【`紫色莲花穿土而出大智律师为之颂曰笼中立死浑闲事化紫莲花也大竒`】　入药【`髙邮志宋龙圗孙正臣邵武人居髙邮尝有疾得异方须鸲鹆公素不杀故药久不就忽有禽击之死堕庭中公得而饵之疾自愈`】　传令【`韩愈诗呼传鸲鹆令`】　羁虞罗【`杜甫诗有鸟名鸲鹆力不能髙飞肉味不足登鼎爼胡为见羁虞罗中`】　上桑枝【`梅尧臣牛背鸲鹆诗初惊牧人去飞上野桑枝`】  

鸜鹆四  

増诗唐韦应物寳观主白鸜鹆歌曰鸜鹆鸜鹆众皆如漆尔独如玉鸜之鹆之众皆蓬蒿下尔自三山来三山处子下人间绰约不妆氷雪顔仙鸟随飞来掌上来掌上时拂拭人心鸟意自无猜玉指霜毛本同色有时一去凌苍苍朝游汗漫暮玉堂巫峡雨中飞暂湿杏花枝里过来香日夕依人全羽翼空欲衔环非报徳岂不及阿母之家青鸟儿汉宫来往传消息　刘长卿山鸜鹆歌曰山鸜鹆长在此山吟古木嘲唽相呼响空谷哀鸣万变如成曲江南逐臣悲放逐倚树听之心断续巴人峡里自闻猿燕客水头空击筑山鸜鹆一生不及双黄鹄朝去秋田啄残粟暮入寒林啸羣族鸣相逐啄残粟食不足青云杳杳无力飞白露苍苍抱枝宿不知何事守空山万壑千峰自愁独　宋周敦颐鸜鹆诗曰舌调鹦鹉实堪夸醉舞令人笑语哗乱噪林头朝日上载归牛背夕阳斜铁衣一色应无杂星眼双眀自不花学得巧言谁不爱客来又唤仆传茶  

比翼一  

原尔雅曰南方有比翼鸟焉不比不飞其名曰鹣鹣山海经曰有鸟其状如鳬一翼一目相得乃飞名曰蛮【`色青赤`】见则大水　増博物志曰比翼鸟一青一赤在参嵎山【`一云结胷国有比翼鸟`】　原瑞应图曰比翼鸟者王者徳及髙逺则至一本曰王者有孝徳则至　増拾遗记曰燃丘之国有比翼鸟多力状如鹊雌雄各一衔南海之丹泥巢昆仑之乌木遇圣则来集以表中国之祥　又曰成王时燃丘国献比翼鸟雌雄各一以玉为樊　周书曰成王时巴人献比翼鸟  

比翼二  

原賛晋郭璞比翼鸟賛曰鸟有鹣鹣似鳬青赤虽云一质气同体隔延颈离鸣翻能合翮  

精衞一  

原山海经曰炎帝之女名曰女娃游于东海溺而不反是为精卫常取西山之木石以填东海　増又曰发鸠之山有鸟状如乌而文首白喙赤足名曰精卫　述异记曰海畔俗说精卫无雄偶海燕而生生雌状如精衞生雄状如海燕今东海畔精卫誓水处犹存溺于此川誓不饮其水一名誓鸟一名怨禽又名志鸟俗名为帝鸟  

精卫二  

增偿怨　专精【`左思魏都赋曰精卫衔木偿怨　下见韩愈诗`】  

精卫三  

增诗唐韩愈精卫衔石填海诗曰鸟有偿寃者终年抱寸诚口衔山石细心望海波平渺渺功难见区区命已轻人皆讥造次我独赏专精岂计休无日惟应尽此生何惭刺客传不着报讐名　王建精卫词曰精卫谁教尔填海海邉石子青磊磊但得海水作枯池海中鱼龙何所为口穿岂为空衔石山中草木无全枝朝在树头暮海里飞多羽折时堕水髙山未尽海未平愿我身死子还生  

原賛晋郭璞精衞賛曰炎帝之女化为精衞沉形东海灵爽西迈乃衔木石以塡攸害  

鸧一  

增本草释名曰鬼车妖鸟也取周易载鬼一车之义似鸧而异故曰竒鸧　白泽圗谓之苍鸆帝鹄书谓之逆鸧　酉阳杂俎曰裴瑜注尔雅云鸧糜鸹是九头鸟也车载板鬼车也　本草集解曰鬼车晦暝则飞鸣能  

入人家收人魂气相传此鸟昔有十首犬囓其一犹余九首其一常滴血血着人家则凶荆楚人夜闻其飞鸣但灭灯打门捩狗耳以厌之言其畏狗也　又曰鬼车状如鸺鹠而大者翼广丈许昼盲夜了见火光辄堕按刘恂岭表录云鬼车出秦中而岭外尤多春夏之交稍遇隂晦则飞而过声如刀车鸣便民圗云冬月鬼车夜飞鸣声自北而南谓之出巢主雨自南而北谓之归巢主晴　物类相感志曰黝鸧长足羣飞天将霜必先鸣杜诗三更鸧鸹呼又啼鸹催眀星此则常鸧耳又有秃鸧风止则下风起而后去此则所谓爰居也别一种小说曰周公居东恶闻此鸟命庭氏射之血其一首犹余九首　冲波传曰有鸟九尾孔子与子夏渡江见而异之人莫能名孔子曰鸧也尝闻河上之歌曰鸧兮鸹兮逆毛衰兮一身九尾长兮　隋五行志曰齐孝昭即位之后有鸟止于后园其色赤形似鸭而有九头皆鸣续博物志曰郝氏夜祀佛鬼车乗烛光而下翼广丈  

余九首互相低昂其家呼犬持杖击之坠一羽长三尺许广八九寸色类鹅雁　夷坚志曰淳熙初李夀翁守长沙恶鬼车中夜鸣噪募得之身圆如箕十脰环簇其九有头其一独缺而鲜血防滴一脰各生两翅当飞时十八翼霍霍而动亦有所向不同更相争抝用力竞进而翅翮有伤折者类野狐而黒觜长洛中呼为渠逸鸟  

鸧二  

原朝发河海　暮宿江汉【`白帖`】  

鸧三  

原连双【`列子蒲子之弋连双鸧于青云之际`】　九头【`江赋竒鸧九头`】  

鸧四  

增诗宋欧阳修鬼车诗曰嘉祐六年秋九月二十有八日天愁无光月不出浮云蔽天众星没举手向空如抹漆天昏地黒有一物不见其形但闻其声其初切切凄凄或髙或低乍似玉女调玉笙众管参差而不齐既而咿咿呦呦若轧若抽又如百两江州车回轮转轴声哑呕鸣机夜织锦江上羣雁惊起芦花洲吾谓此何声初莫穷端由老婢扑灯呼儿曹云此怪鸟无匹俦其名为鬼车夜载百鬼凌空游其声虽小身甚大翅如车轮排十头凡鸟有一口其鸣已啾啾此鸟十头有十口十口插一舌连一喉一口出一声十声百响更相酬昔时周公居东周厌闻此鸟憎若仇夜呼庭氏率其属弯弧俾逐出九州射之三发不能中天遣天狗从空投自从狗啮一头落断头至今清血流迩来相距三千秋昼藏夜出如鸺鹠每逢隂黒天外过乍见火光惊辄堕有时余血下防汚所遭之家家必破我闻此语惊且疑反祝疾飞无我祸我思天地何茫茫百物巨细理莫详吉凶在人不在物一蛇两头反为祥却呼老婢炷灯火卷帘开户清华堂须臾云散众星出夜静皎月流清光　梅尧臣闻妖鸟鸣诗曰都城夜半隂云黒忽闻转毂声咿呦尝忆楚乡有妖鸟一身九首如赘疣或时月暗过闾里缓音低语若有求小儿藏头妇灭火闭门鸡犬不尔留我问楚俗何苦尔云是鬼车载鬼游鬼车载鬼奚所及抽人之筋系车辀昔聼此言未能信欲访上天终无由今来中土百物正安能遂与南方俦上帝因风如可达愿令驱逐出九州  

鶂一  

增本草正误曰鶂鸟或作鹢似鸬鷀而色白人误以为白鸬鷀是也雌雄相视而孕口吐其子善髙飞能风能水故舟首尽之又有似鶂而短项背上緑色腹背紫白色者名青鶂一名鸟陶氏谓乌贼鱼乃此鸟所化  

鶂二  

原髙飞【`三苍云鶂髙飞似雁目相击而孕吐而生子其色苍白`】　退飞【`左传六鹢退飞过宋都风也`】　风化【`庄子曰鶂相视眸子不运而风化`】　风胎【`蜀都赋风胎若鶂`】　视而生【`列子河泽之鸟视而生曰鶂`】　鸣而孕【`博物志雄鸣上风雌鸣下风而孕`】  

鶂三  

増诗唐李羣玉青鹢诗曰独立蒹葭雨低飞浦溆风须知毛色异不入鹭鸶丛  

鸨一  

增本草集解曰鸨水鸟也似雁而斑文其飞也肃肃其食也齝或云纯雌无雄与他鸟合　礼记曰不食鸨奥【`奥者膍胵也深奥之处也`】  

鸨二  

原多脂　无舌【`说文曰肉出尺胾焦氏易林曰文山蹲鸱肥腯多脂言此　鸨无舌连蹄性不木止`】　集栩　在棘【`诗鸨羽刺时晋昭之后大乱五世君子下从征役不得养父母肃肃鸨羽集于苞栩　又诗曰肃肃鸨翼集于苞棘`】　拽拽　揺揺  

鸨三  

原有行列【`说文曰□相次也从七从十盖鸨性羣居如雁自然有行列故从□诗曰鸨行以此故也`】无后指【`郭璞曰鸨似雁无后指`】　有豹文【`郭璞曰鸨毛有豹文一名独豹`】　御  

鸷鸟【`鸨遇鸷鸟能粪御之着粪其毛悉落`】　连轩【`翔鸨连轩`】  

白鹇一  

増本草集解曰鹇似山鸡而色白有黒文如涟漪尾长三四尺体备冠距红颊赤觜丹爪亦有黒鹇　本草释名曰按张华云行止闲暇故曰鹇李昉命为闲客薛氏以为雉类汪氏以为白雉按尔雅白雉名雗南人呼闲字如寒则鹇即雗音之转也当作白雗如锦鸡谓之文雗也雗者羽美之貎盖雉亦有黒色者名鸬雉彼通呼为雗矣　原西京杂记曰闽越献髙帝白鹇黒鹇各一只帝大恱厚赐之　増宋徽宗端邸时艺文之暇颇好驯养禽兽以供玩及即位貂珰奉承罗致稍广江公望在谏省闻之函谏上乃诏内籞尽纵勿复留殿中有一鹇畜乆而驯不肯去上亲以麈尾逐之迄不离左右乃刻公望姓名于麈柄曰朕以旌直也　厓山之败陆秀夫抱祥兴帝与俱赴水时御舟一白鹇击哀鸣与笼坠水中死  

白鹇二  

増映深竹　动白苹【`李白诗妻子张白鹇结置映深竹宋诗山鸡形状鹤精神又似涟漪动白苹`】  

白鹇三  

原失素【`谢庄雪赋白鹇失素`】　増耿介【`李白集黄山胡公有双白鹇盖是家鸡所伏自小驯狎了无惊猜以其名呼之皆就掌取食然此鸟耿介难畜胡公赠我求诗因援笔以赠之`】　聚沙堤【`李白诗白鹇处处聚沙堤`】　弄葱蒙【`李华诗白鹇弄葱蒙`】  

白鹇四  

增诗唐李白求白鹇诗曰请以双白璧买君双白鹇白鹇白于绵白雪耻容顔照影玉潭里刷毛琪树间夜栖寒月静朝歩落花闲我愿得此鸟玩之坐碧山胡公能辍赠笼寄野人还　宋梅尧臣白鹇诗曰乔木暗青山晴川下白鹇春云生岭上积雪在岩间緑草张新翳柔冠总翠鬟时哉养文素不羡雉斑斑　又送白鹇与永叔诗曰致鹇犹恐鹇饥渇细织筠笼小瓦缸玉精神怜已乆金銮人物世无双休争白鹤临池沼且伴鸣鸡向緑窗美羽竒毛有多少尔身安稳胜他邦　欧阳修和诗曰佳翫能令百事忘岂惟闲伴倒余缸珍竒来自海千里皎洁眀如璧一双日暖朝笼青石砌春寒夜宿碧纱窗蛮烟瘴雾虽生处何必区区忆陋邦　苏轼白鹇诗曰白鹇形似鹄揺曵尾能长寂寞怀溪水低回爱稻梁田家比鸡鹜野食荐杯觞肯信朱门里徘徊占玉堂　魏野白鹇诗曰李白诗中闲未识谢庄赋里见长思今朝得尔心虽喜致谢惭无吐凤词　文同白鹇诗曰常恶静时鳬鹥不惊饱处虾鱼与吾闲正相似问尔乐复何如　眀杨基白鹇诗曰棠梨花开满山白白鹇飞来春一色黄鹂紫燕太怱忙不道花间有闲客却嫌香露污春衣立向湘江映夕晖鸥鹭相逢莫相妒一双还拂楚烟归  

增赋唐萧颖士白鹇赋曰情莽渺以耿洁貌轩昂以安闲无驯扰之近性故不惬于人寰游必海裔栖必云间増序唐萧颖士赋序曰白鹇羽族之幽竒也素质黒章爪觜纯丹体备冠距颇类夫雉翟神貌清闲不杂于众禽栖止遐深与人境罕接固莫得而驯狎也  

杜防一【`思归乐附`】  

増本草集觧曰杜防出蜀中今南方亦有之状如雀鹞而色惨黒赤口有小冠春暮即鸣鸣必向北至夏尤甚昼夜不止田家之以兴农事惟食虫蠧不能为巢居他巢生子冬月则藏蛰　又曰杜防小如鹞鸣呼不已荆楚嵗时记云杜鹃初鸣先闻者主别离学其声令人吐血登厠闻之不祥厌法但作狗声应之异苑云有人山行见一羣聊学之呕血便殒人言此鸟啼至血出乃止故有呕血之事　本草释名曰蜀人见防而思杜宇故呼杜鹃说者遂谓杜宇化防误矣防与子巂【`音携`】子规【`亦作秭归`】鶗防【`亦作鷤鴂`】催归诸名皆因其声似各随方音呼之而已其鸣若曰不如归去谚云阳雀呌鶗鴂央是矣禽经云江左曰子规蜀右曰杜宇瓯越曰怨鸟服防注汉书以鷤鴂为伯劳误矣名同物异也伯劳一名鴂音决不音桂　尔雅曰巂周禽经云巂周子规也　博雅曰鷶□子鴂　闽中记曰子规自呼为谢豹　老学庵笔记曰吴人谓杜宇为谢豹杜宇初啼时渔人得虾曰谢豹虾市中卖笋曰谢豹笋唐顾况送张卫尉诗云緑树村中谢豹啼　吕氏春秋曰肉之美者巂燕之翠　寰宇记蜀之先肇于人皇之际其后有王者曰杜宇称帝曰望帝时有荆人鼈灵其尸随水上至汶山下忽复生见望帝帝立以为相后帝自以其徳不如鼈灵因禅位于鼈灵号开眀遂自亡去化为子防故蜀人闻子鹃鸣曰是我望帝也【`蜀王本纪云杜宇为望帝滛其臣鼈灵妻乃禅位亡去时子鴂鸟鸣故蜀人见鹃鸣而思望帝`】　见闻录曰嘉祐末康节邵先生行洛阳天津桥忽闻杜宇之声叹曰北方无此物异哉不及十年其有江南人以文字乱天下者乎客曰闻杜鹃何以知此康节曰天下将治地势自北而南将乱自南而北今南方地气至矣禽鸟飞类得气之先者也　思归乐鸟状如鸠而惨色三月则鸣陶岳零陵记云其音云不如归去即此  

杜鹃二  

増涂梅　悬树【`异物志鷤鴂一名田鹃春三月鸣昼夜不止音声自呼俗言取梅子涂其口两邉皆赤上天自言乞防至商陆子熟鸣乃得止耳禽经注子规夜啼达旦血渍草木啼苦则倒悬于树`】  

杜鹃三  

増思妇【`髙唐赋秭归思妇`】　先【`史记百草兴秭归先`】　百鸟为饲【`博物志杜鹃生子寄之他巢百鸟为饲之`】　百草不芳【`离骚恐鹈鴂之先鸣兮使百草为之不芳`】  

杜鹃四  

増诗唐杜甫子规诗曰峡里云安县江楼翼瓦齐两邉山木合终日子规啼眇眇春风见萧萧夜色凄客愁那听此故作傍人低　韦应物诗曰髙林滴露夏夜清南山子规啼一声邻家孀妇抱儿泣我独宛转何为情张籍和周賛善闻子规诗曰秦城啼楚鸟逺思更纷纷况是街西夜偏当雨里闻应投最髙树似隔数重云此处谁能听遥知独有君　王建夜闻子规诗曰子规啼不歇到晓口应穿况是不眠夜声声在耳邉　贾岛子规诗曰游魂自相呌寜复记前身飞过邻家月声连野路春梦邉催晓急愁处送风频自有霑花血相和雨滴新　刘禹锡鶗鴂行曰朝阳有鸣凤不闻千万祀鶗鴂催众芳晨间先入耳秋风白露晞从是尔啼时如何上春日唧唧满庭飞　窦常杏山馆听子规诗曰楚塞余春听渐稀断猿今日譲霑衣云埋老树空山里髣髴千声一度飞　杜牧杜防诗曰杜宇竟何冤年年呌蜀门至今衔积恨终古吊残魂芳草迷肠结红花染血痕山川尽春色呜咽复谁论　又诗曰蜀地曽闻子规鸟宣城又见杜鹃花一呌一回肠一断三春三月忆三巴雍陶闻杜鹃诗曰碧竿微露月玲珑谢豹伤心独呌风髙处已应闻滴血山榴一夜几枝红　又诗曰蜀客春城闻蜀鸟思归声引未归心却知夜夜愁相似尔正啼时我正吟　来鹏子规诗曰雨恨花愁同此冤啼时闻处正春繁千声万血谁哀尔争得如花笑不言　罗邺闻杜防诗曰花时一宿碧山前明月东风呌杜防孤馆觉来听夜半羸童相对亦无眠汝身哀怨犹如此我泪纵横岂偶然争得苍苍知有恨汝身成鹤我成仙　又诗曰蜀魄千年尚怨谁声声啼血向花枝满山眀月东风夜正是愁人不寐时　李洞闻杜防诗曰万古潇湘波上云化为流血杜鹃身长疑啄破青山色祗恐啼穿白月轮花落明皇廻蜀道雨收工部宿江津声声犹得到君耳不见千秋一甑尘　吴融岐下闻杜防诗曰化去蛮郷北飞来渭水西为多亡国恨不忍故山啼怨已惊秦凤灵应识汉鸡数声烟漠漠余思草萋萋楼防波无际林昏日又低如何不肠断家近五云溪　又诗曰劒阁西南逺凤台蜀魂何事此飞来偶因陇树相迷至惟恐邉风却送回只有花知啼血恨更无猿替断肠哀谁怜越客曽闻处月落江平晓雾开　又曰举国繁华委逝川羽毛飘荡一年年他山呌处花成血旧苑春来草似烟雨暗不离浓緑树月斜长吊欲眀天湘江日暮声凄切愁杀行人归去船　又秋闻子规诗曰年年春恨化冤魂血染枝红压疉繁正是西风花落尽不知何处认啼痕　冯衮子规诗曰千年冤魄化为禽永逐悲风呌逺林愁血滴花春豓死月眀飘浪冷光沉凝成紫塞风前泪惊破红楼梦里心肠断楚词归不得劒门迢递蜀江深　杜荀鹤闻子规诗曰楚天空阔月沉沦蜀魄声声似告人啼得血流无用处不如缄口过残春南唐陈陶子规诗曰春山杜防来几日夜啼南家复北家野人听此坐惆怅恐畏踏落东园花　李中途中闻子规诗曰春残杜宇愁越客思悠悠雨歇孤村暮花飞逺水头微风声渐咽髙树血应流因此频囘首家山隔几州　又诗曰暮春滴血一声声花落年年不忍听带月莫啼江畔树酒醒游子在离亭　吴越罗隐子规诗曰铜梁路逺草青青此恨那堪枕上听一种有冤犹可报不如衔石叠沧溟　宋范仲淹子规诗曰夜入翠烟啼昼寻芳树飞春山无限好犹道不如归　宋祁子规诗曰传闻望帝冤底处最堪怜蜀月初残夜巴山欲曙天　余靖子规诗曰一呌一春残声声万古冤疎烟眀月树微雨落花村易堕将干泪能伤欲断魂名缰慙自束为尔忆家园　石介闻子规诗曰月上半峰峰树碧子规啼苦月无色壮士耳邉都不闻儿女眼中泪自滴从军官清吾何苦嘉州路逺尔勿语子规子规漫啼絶断无清泪洒向汝　朱子崇夀客舍夜闻子规诗曰空山初夜子规鸣静对琴书百虑清唤得形神两超越不知底是断肠声　又诗曰空山中夜子规啼病怯余寒觅故衣不为眀时堪眷恋久知岐路不如归　又诗曰空山后夜子规号斗转星移月尚髙梦里不知归未得已驱黄犊度寒臯　杨万里出永丰县西石桥上闻子规诗曰花愁月恨只长啼雨夕风晨不住飞自出锦江归未得至今犹劝别人归　又诗曰怨笛哀筝总不如一声声彻九天虚若逢雨后如何听幸得花时莫管渠又景灵宫闻子规诗曰今年未有子规声忽向宫中  

树上鸣告诉落花春不管裵回晓月恨难平斜风细雨又三日栁絮浮云空一生岂不懐归归未得倩渠传语故园莺　何梦桂和昭徳孙闻杜防诗曰平生抵掌志伊吾闻着防声血泪枯故国蚕丛千古恨雾闗熊耳一身孤自从飞去啼痕在纵不归来有梦无莫向延秋门上呌门楼无数白头乌　元栁贯李老谷闻子规诗曰老杜闻子规近在东西川犹云感时物收泪冩幽悁今我行塞徼子规相后先时夏云景晦鸟呼揺空烟响入树窅窅啼垂血溅溅想知岐路难不惜躯命全千声复万声唤我归言遄茍非木石心岂免肠内煎江南丛薄间有花名杜鹃开时是鸟至相戒治春田不归如江水负此今五年风土孰云异物情要有迁寄巢勿浪出祝尔还自怜　眀张羽杜宇诗国亡知几代啼血转声频尔自无归处何须苦劝人烟深青嶂晓花落故城春任是心如鐡闻时亦怆神　孙蕡闺中闻子规诗曰交疏曰射房栊晓碧树初闻子规鸟惊回残梦了无欢惨切清愁破清悄独宿何曽下绣帷宁劳劝我不如归莺花烂熳江南道好向游人醉处啼　唐元稹思归乐诗曰我作思归乐尽作思归鸣尔是此山鸟安得失乡名应縁此寄迹自古离人征隂愁感和气俾尔从此生　白居易和思归乐诗曰山半不栖鸟夜半声嘤嘤似道思归乐行人掩泣听皆疑此山路迁客多南征忧愤气不散结化为精灵我谓此山鸟本不因人生人心自懐土想作思归鸣　宋石曼卿诗曰匹马驱驰事薄游异乡触目动牢愁春禽劝我归休去争奈功名未肯休  

伯劳一【`姑恶并入鷑鸠附`】  

増尔雅曰鵙伯劳也　郭璞曰鵙似鶷而大　张华曰伯劳形似鸲鹆鸲鹆喙黄伯劳喙黒　本草集解曰伯劳即鷃也乃月令时之鸟　月令曰仲夏之月鵙始鸣　诗曰七月鸣鵙　易通卦验曰夏至小暑伯劳鸣博劳性好单栖其飞翪其声嗅嗅夏至应隂而鸣冬至而止　大戴礼曰五月鴂则鸣鴂者百鹩也鸣者相命也　周书曰鵙不始鸣令奸壅偪　左传郯子云少皥时伯赵氏司至者也　本草释名曰伯劳象其声也伯赵其色皁也赵乃皁讹　淮南子曰伯劳之血涂金人不敢取　又曰伯劳使虵蜿蝉　吕览注曰仲夏隂作于下阳发扵上伯劳夏至后应隂而杀蛇磔之于棘而鸣于上　类从曰鵙鸣在上蛇蟠不动　尔雅翼曰本草言伯劳所树枝鞭小儿令速语　梦书曰伯劳为忧口舌声可恶也梦见伯劳忧口舌也　别传曰东方朔与弟子偕行渇令弟子叩道邉家取饮不知姓名主人开门不与须臾见伯劳飞集门中李树上朔谓弟子曰此主人姓李名伯劳但呼李伯劳果有李伯劳应即入取饮　陈思王恶鸟论曰国人有以伯劳鸟献诸庭者侍臣谓曰世同恶伯劳之鸣何谓也王曰昔尹吉甫信后妻之防而杀孝子伯竒俗传云吉甫后悟追伤伯竒出游于田见异鸟鸣于桑其声噭然吉甫心动曰无乃伯竒乎鸟乃抚翼其声尤切吉甫曰果吾子也乃顾曰伯竒劳乎是吾子栖吾舆非吾子飞勿居言未卒鸟寻声而栖其盖归入门集于井干之上向室而号吉甫命后妻载弩射之遂射杀后妻以谢之故俗恶伯劳鸣言所鸣之家必有凶也好事者傅会为之说今俗人恶之其实否也　晋载记曰苻坚之分氐户扵诸镇也赵整因侍援琴而歌曰阿得脂阿得脂博劳旧父是仇绥尾长翼短不能飞　苦鸟大如鸠黒色以四月鸣其名曰苦苦又名姑恶人多恶之俗以为妇被姑所苦死所化颇与伯竒之说相近但不知其能制蛇否　鷑鸠尔雅名鵧鷑【`音批及`】又曰鵖鴔【`音匹汲`】戴鵀也一曰鹎鵊讹作批鵊鸟罗愿曰即祝鸠也江东谓之乌臼【`音匊`】又曰鸦防小于乌能逐乌三月即鸣今俗谓之驾犂农人以为五更辄鸣曰架架格格至曙乃止故滇人呼为榨油郎亦曰鐡鹦鹉能啄鹰鹘乌鹊乃隼属也南人呼为凤皇皁汴人呼为夏鸡古有催眀之鸟名唤起者盖即此也其鸟大如燕黒色长尾有岐头上戴胜所巢之处其类不得再巢必相鬭不已杨氏指此为伯劳乃谓批鵊为防鸡俱误矣月令三月戴胜降于桑  

伯劳二  

増诗宋范成大姑恶诗序曰姑恶水禽以其声得名世传姑虐其妇妇死所化东坡诗云姑恶姑恶姑不恶妾命薄此句可以泣鬼神余行苕霅始闻其声昼夜哀厉不絶客有恶之以为此必子妇之不孝者余为作后姑恶诗曰姑恶妇所云恐是妇偏辞姑言妇恶定有之妇言姑恶未可知姑不恶妇不死与人作妇亦大难已死人言尚如此　陆游夜闻姑恶诗曰湖桥东西斜月眀髙城漏鼓传三更钓船夜过掠沙际蒲苇萧萧姑恶声湖桥南北烟雨昏两岸人家早闭门不知姑恶何所恨时时一声能断魂天地大矣汝至微沧波本自无危机秋菰有米亦可饱哀哀如此将安归　宋欧阳修鹎鵊词曰龙楼凤阙郁峥嵘深宫不闻更漏声红纱蜡烛愁夜短緑窗鹎鵊催天明一声两声人渐起金井辘轳闻汲水三声四声催严妆红鞾玉带奉君王万年枝软风露湿上下枝间声转急南衙促仗三卫列九门放钥千官入重城禁籞琐池台此鸟飞从何处来君不见颍河东岸村陂阔山禽野鸟常嘲田家惟听夏鸡声夜夜陇头畊晓月可怜此乐独吾知眷恋君防今白发　陆游诗曰日暖林梢鹎鵊鸣稻陂无处不青青老农睡足犹慵起支枕东牎尽意听  

鹧鸪一  

増本草释名曰按禽经云随阳越雉也飞必南翥晋安曰懐南江左曰逐影张华注鹧鸪其名自呼飞必南向虽东西廻翔开翅之始必先南翥其志懐南不徂北也本草集解曰鹧鸪生江南鸣曰钩舟格磔者是有鸟  

相似不作此鸣者则非矣　又曰今江西闽广蜀夔州郡皆有之形似母鸡头如鹑臆前有白圆防如真珠背毛有紫赤浪文　又曰鹧鸪性畏霜早晩稀出夜栖以木叶蔽身多对啼今俗谓其鸣曰行不得也哥哥其性好洁猎人因以竿粘之或用媒诱取南人专以炙食充庖云肉白而脆味胜鸡雉　采兰杂志曰鹧鸪一名内史一名花廌　酉阳杂俎曰鹧鸪向日飞　又曰鹧鸪飞逐月数如正月一日飞而止但伏巢中不复起矣十二月十二日起最难采南人设网取之　南越志曰鹧鸪鸟其鸣自呼杜薄州　异物志曰鹧鸪鸣云但南不北　罗浮志曰遇暖则相对而啼谓之山鸪　北户录曰衡州南灵鹧鸪解岭南野葛诸菌毒及避瘟瘴本草曰鹧鸪天地之神每月取一只飨至尊自死者不可食　梦溪笔谈曰尝有人善调山鹧使之鬬莫可与敌人有得其术者每食则以山鹧皮里肉哺之久之望见其鹧则欲抟而食之此以所养移其性也　唐郑谷字守愚以鹧鸪诗得名时号为郑鹧鸪　零陵李宗古居士唯一妻一女垂老病足养鹧鸪鹦鹉以乐余年  

鹧鸪二  

増诗唐李白山鹧鸪词曰苦竹岭头秋月辉苦竹南枝鹧鸪飞嫁得燕山鸿雁壻欲衔我向雁门归山鸡翟雉来相劝南禽多被北禽欺紫塞严霜如劒防苍梧欲巢难背违我今誓死不能去哀鸣惊呌泪沾衣　韦应物鹧鸪啼诗曰可怜鹧鸪飞飞向树南枝南枝日照暖北枝霜露滋露滋不堪栖使我夜常啼愿逢云中鹤衔我向寥廓愿作城上乌一年生九雏何不旧巢住枝弱不得去何意道苦辛客子常畏人　白居易山鹧鸪诗曰山鹧鸪朝朝暮暮啼复啼啼时露白风凄凄黄茅冈头秋日晩苦竹岭下寒月低畬田有粟何不啄石楠有枝何不栖迢迢不缓复不急楼上舟中声闇入梦郷迁客展转卧抱儿寡妇傍徨立山鹧鸪尔本此乡鸟生不辞巢不别羣何苦声声啼到晓啼到晓惟能愁北人南人惯闻如不闻　李渉鹧鸪词曰湘江烟水深沙岸隔枫林何处鹧鸪飞日斜斑竹隂二女虚垂泪三闾枉自沉唯有鹧鸪啼独伤行客心　又诗曰越冈连越井越鸟更南飞何处鹧鸪啼夕烟东岭归岭外行人少天涯北客稀鹧鸪啼别处相对泪沾衣　李羣玉九子坂闻鹧鸪诗曰落照苍茫秋草眀鹧鸪啼处逺人行正穿屈曲﨑岖路又聼钩辀格磔声曽泊桂江深岸雨亦扵梅岭阻归程此时为尔肠千断乞放今宵白髪生　罗邺放鹧鸪诗曰好倚青山与碧溪刺桐毛竹待双栖花时迁客伤离别莫向相思树上啼　崔涂放鹧鸪诗曰秋入池塘风露微晓开笼槛看初飞满身金翠画不得无限烟波何处归　郑谷鹧鸪诗曰暖戯烟芜锦翼齐品流应得近山鸡雨昏青草湖邉过花落黄陵庙里啼游子乍闻征防湿佳人才唱翠眉低相呼相唤湘江阔苦竹丛深春日西　又侯家鹧鸪诗曰江天梅雨湿江蓠此处香烟是此时苦竹岭无归去日海棠花落旧栖枝春宵思极兰灯暗晓月啼多锦幕垂惟有佳人忆南国殷勤为尔唱愁辞　蜀韦庄鹧鸪诗曰南禽无侣似相依锦翅双双傍马飞孤竹庙前啼暮雨汨罗祠畔吊残晖秦人只解歌为曲越女空能画作衣懊恼泽家非有恨年年长忆鳯城归【`自注云懊恼泽家鹧鸪音`】　闽徐夤鹧鸪诗曰绣仆梅兼羽翼全楚鸡非瑞莫争先啼归眀月落邉树飞入百花深处烟避晓几曽遗逺岫引雏时见饮晴川荔枝初熟无人际啄破红苞坠野田　宋张咏闻鹧鸪诗曰画中曾见曲中闻不是伤情即断魂北客南来心未稳数声相对在前邨　黄庭坚咏零陵李宗古居士家驯鹧鸪诗曰山雌之弟竹鸡兄乍入雕笼便不惊此鸟为公行不得报晴报雨总同声　又诗曰真人梦出大槐宫万里苍梧一洗空终日忧兄行不得鹧鸪应是鼻亭公　元马臻鹧鸪篇曰鹧鸪鹧鸪不知春色何负汝每到春来声更苦百年不得此身安尚忆当时在行旅尔不学大鹏一举培风两翼如云垂又不学篱邉斥鷃翺翔飞跃蓬蒿枝黄陵庙前几春草空遗怨恨传新诗江南二月烟花乱子子孙孙自呼唤说尽人间行路难凄风苦雨心肠断　眀杨基鹧鸪诗曰湘江两岸无茅宇湘竹隂隂覆江渚春来未聼一声莺只有鹧鸪啼暮雨怜渠亦是他乡客苦向人啼行不得纵教行得也消魂那个行人不头白　王恭鹧鸪诗曰緑树残春外双飞锦翼齐长沙有迁客莫向雨中啼　戴冠丁丑道中闻鹧鸪诗曰鹧鸪新啼啼且急草根露重声如塞昔闻尔名未相识今闻尔啼长叹息试问哥哥行不得何用一身生两翼罗浮遥遥云似墨山髙水深道多棘鹧鸪鹧鸪为尔泪沾臆  

鸽一  

増本草释名曰鸽性淫而易合故名鹁者其声梵书名迦布得迦　本草集解曰处处人家畜之亦有野鸽名品虽多大要毛羽不过青白皁緑鹊斑数色眼目有大小黄赤緑色而已亦与鸠为匹偶　清异录曰少年尚畜鸽号半天娇人呼为插羽佳人　酉阳杂爼曰蜀郡无鸠鸽　又曰大理丞郑复礼言波斯舶上多养鸽鸽飞行数千里辄放一只至家以为平安信　后魏书曰崔光曽于门下省昼读经有鸽飞集膝前遂入于怀縁臂上肩久之乃去道俗賛咏诗颂者数千人　髙僧传曰并州石壁释眀度者贞观末有鸽巢楹乳二雏度每以余粥就哺之曰乗我经力羽翼速成忽一日学飞堕地俱殒度为瘗之旬余梦二小儿曰儿本鸽也今转生寺东某家矣度往访求果孪生二子入视之呼曰鸽儿一时回顾应诺后俱成立焉　南唐近事陈诲嗜鸽驯养千余只诲自南劒牧拜建州观察使去郡前一月羣鸽先之冨沙旧所无孑遗矣又尝早衙有一鸽投诲懐袖中为鹰所击故也诲感之不复食鸽　宋史曰任福与桑怿循好水川西去怿为先锋见道旁置数银泥合封袭谨密中有动跃声疑莫敢发福至发之乃悬哨家鸽百余自合中起盘飞军上于是夏兵四合　古杭杂记曰髙宗绍兴间宫中养鸽每日羣飞扵外太学士人作诗以讽其诗流于大内髙宗恻然自是宫中不复畜鸽其诗云万鸽飞翔绕帝都朝昏收放费工夫何如养取云邉雁沙漠能传二帝书　齐东野语曰张浚尝按视曲端军无一人公异之谓欲防视端以所部五军籍进公命防其一部于廷开笼纵一鸽以往而所防之军随至张为愕然旣而欲尽观于是悉纵五鸽则五军顷刻而集魏公忌之　辍畊录曰顔清甫曲阜人尝卧病其防子偶弹得一鹁鸽归以供膳于梢翎间得书一缄书上题云家书付男郭禹开拆禹乃曲阜县尹郭仲贤也盖其父自真定寄至者时仲贤改授逺平县尹去鸽未及知盘桓寻觅遂遇害清甫见之责其子便取木匣函鸽病稍愈直抵仲贤官所献书与鸽且语其故仲贤戚然曰畜此鸽已十七年矣凡有家书虽隔数千里亦能传致眞异禽也命左右瘗之  

鸽二  

増瘿头【`韩愈诗瘿头閙鸠鸽`】　映棘【`隋书杨素见赤鸽映棘髙二尺`】　春花【`越絶书蜀有苍鸽状如春花`】　飞奴【`开元遗事张九龄少年时养羣鸽毎与亲知书信徃来只以书系鸽足上依所敎之处飞往投之九龄目之为飞奴时人无不爱讶`】  

鸽三  

増诗闽徐夤白鸽诗曰举翼凌空碧依人到大邦粉翎栖画阁雪影拂琼窗振鹭堪为侣鸣鸠好作双狎鸥归未得覩尔忆晴江　宋梅尧臣诗曰孤来有野鸽觜眼肖春鸠饥肠欲得食立我屋南头我见如不见夜去向何求一日偶出羣盘空恣嬉游谁借风翎响朝朝声不休饥色犹未改翻翅如我炳哉有灵凤夭折为尔俦翕翼处其间顾我独迟留凤至吾道行鳯去吾道休鸽乎何所为弗污吾铛瓯  

鹑【`鷃附`】  

増春秋运斗枢曰机星散为鹑　本草释名曰鹑性醇窜伏浅草无常居而有常匹其子曰鳼　又曰其子初生谓之罗鹑至秋初谓之早秋中秋已后谓之白唐一物四名也　本草集解曰鹑大如鸡雏头细而无尾毛有斑防甚肥雄者足髙雌者足卑其性畏寒其在田野夜则羣飞昼则草伏人能以声呼取之畜令鬬搏万毕术云虾蟇得化为鹑交州记云南海有黄鱼九月变为鹑以盐炙食甚肥美　陆玑曰鹑不越横草能不乱其匹　甘氏星经曰鸟之鬭竦其尾鹑之鬭竦其翼梦书曰鹑鷃为鬬梦见鹑鷃忧闲鬬也　广志曰宛鹑大于北鹑以供御　梦溪笔谈曰天文朱鸟取象于鹑故南方朱鸟七宿曰鹑首鹑火鹑尾是也鹑有两种有丹鹑有白鹑此丹鹑也色赤黄而文锐上秃下夏出秋藏飞必附草皆火类也或有鱼所化者鱼鳞虫龙类火之所自生也天文南方朱鸟七宿有喙有嗉有翼而无尾此其取象于鹑与　诗曰鹑之奔奔　尸子曰尧鹑居　庄子曰圣人鹑居而鷇食　徐干中论曰夫俗士之牵达人也犹鹑鸟之欺孺子也鹑鸟之性善近人飞不峻也不速也蹲蹲然若将可获也卒至乎不可获是孺子之所以□膝踠足而不以为也俗士之与达人言也若将可寤而卒至乎不可寤是达士之所以干唇竭声而不舍也　贾谊新书曰宋康王时有雀生鹑占之曰小生巨必覇天下康王大恱射天笞地为齐所灭周地国记曰鹑觚县者秦使太子扶苏及蒙恬筑长  

城见此原水浅因欲筑城遂以觚爵奠祭乃有鹑鸟飞升觚上以为灵异因以名县　谈苑曰至道二年夏秋间京师鬻鹑者积于市门皆以大车载而入鹑才直二文是时雨水絶无蛙声人有得于水次者半为鹑半为蛙列子云蛙变为鹑事不谬矣　鷃本草集解曰鷃是小鸟鹑类也一名鴽郑康成注礼记以鷃为鴽　又曰鷃鸟也尝晨鸣如鸡趣民收麦行者以为春秋运斗枢云立春雨水鹌鹑鸣是矣鹌与鹑两物也形状相似俱黒色但无斑者为鹌也今人緫以鹌鹑名之按夏小正云三月田鼠化为鴽八月鴽化为田鼠注云鹌也尔雅云鹑子鳼鴽子鸋注鹑鹌属也鴽鹌也礼记云鹑羮鴽醸之以蓼注云鴽小不可为羮以酒蓼醸之蒸煮食也据数说则鹑与鹌为两物眀矣因其俱在田野而形状彷佛故不知别之则夫鹑也始由虾蟇海鱼所化终即自卵生故有斑而四时常有焉鷃也始由鼠化终复为鼠故无斑而夏有冬无焉　本草释名曰鷃不木处可谓安宁自如矣庄子所谓腾跃不过数仞下翔蓬蒿之间者也张华注禽经谓之篱鷃即此鹌则鷃声之转也亦曰鷃雀又鳸有九种此其一也　吕览注曰鴽青州谓之鴾母周雒谓之鴽幽州谓之防　大戴礼曰三月田鼠化为鴽鴽鹌也变而之善故尽其辞也鴽为鼠变而之不善故不尽其辞也  

鹡鸰一  

増尔雅曰鹡鸰雝渠飞则鸣行则揺　陆玑疏曰大如鷃雀长脚长尾尖喙背上青赤色腹下白颈下黒如连钱杜阳人谓之连钱　物类相感志曰俗呼雪姑其色苍白似雪鸣则天当大雪极为征验矣　诗曰题彼脊令载飞载鸣　又曰脊令在原  

鹡鸰二  

増颂唐明皇鹡鸰颂曰秋九月辛酉有鹡鸰千数栖集于麟徳之庭树竟旬焉飞鸣行揺得在原之趣逼之不惧翔集自若左清道率府长史魏光乗预观其事以献其颂美其彬蔚俯同颂云伊我轩宫竒树青防蔼周庐兮连枝同荣吐緑含英曜春初兮蓐收御节寒露微结气清虚兮桂宫兰殿惟所息宴栖雍渠兮行揺飞鸣急难有情情有余兮天伦之性鲁衞分政亲贤居兮爰游爰处爰笑爰语廵庭除兮观此翔禽以恱我心良史书兮  

鸩  

増说文曰鸩毒鸟也　广雅曰鸩鸟其雄谓之运日其雌谓之隂谐　淮南子曰运日知晏隂谐知雨天晏静无云则运日先鸣天将隂雨隂谐则鸣　国史鷤鸟千载为鸩老则愈毒同力即鸩　寰宇记曰鸩一名昙鸟亦曰同力鸟尾有綷文背上连钱文足三距雄者其鸣先顾　文选注曰鸩鸟一名云白古人谓之鸩毒　物类相感志曰鸩似鹰而大如鸮毛紫黒色有毒食之杀人喙长七八寸黄赤如铜食蝮蛇及橡栗蛇入口则烂屎溺着石石烂如泥屎石则变为生金及雄黄其鸟有法知巨石大树间有蛇虺即为禹歩以禁之进退俯仰有度或独为或结羣逡廵石树为之崩倒取蛇虺时呼同力数十声石起蛇出皆啄食之有人入山见其歩法归向其妻学之妇正织而机翻倒凡鸩饮水处百鸟吸之皆死或得犀牛蘸角其中则水无毒此鸟与犀二物相伏今有犀处必有鸩鸩生处必有犀不然有毒气伤物类故天资之以含育万物　鐡厓集曰鸩出蕲州黄梅山中状类训狐声如击腰鼓巢于大木之顚巢下数十歩皆草不生也　左传曰宴安鸩毒　离骚曰吾令鸩为媒兮鸩告余以不好　蜀都赋曰白雉落黒鸩零抱朴子曰渇者恣口于云白之酒饥人之取饱于郁  

肉漏脯也　尸子曰驸马共为荆使于巴见担酖者问之是何以曰所以酖人也于是请买之金不足又益之车马已得之尽注之于江　晋书曰石崇为荆州刺史得鸩鸟雏以与后将军王恺而养之其大如鹅喙长尺余纯食蛇虺时制鸩鸟不得过江为其羽画酒中必杀人为司校尉傅祗所糺诏原之烧鸩于都街　晋中兴书曰穆帝升平二年二月诏曰佽飞督王饶忽上吾鸩鸟一口云以辟恶此凶物岂宜妄进于是鞭饶一百使殿中御史孙云焚其鸟于四达之衢　遯斋门览曰有任岭南者于山寺登厠忽见异禽集石上跳跃作声若巫家禹歩然须臾石下出一青蛇衔之而去问之寺僧云此鸩鸟也又蕲州黄梅山有鸩巢于山岩大木中每春生一子能飞即送出山惟二雌雄独留  

鹖鴠  

増本草释名曰杨氏丹录谓寒号虫即鹖鴠鹖鴠诗作盍旦礼作曷旦说文作防鴠广志作侃旦唐诗作渇旦皆随义借名耳雄方言云自闗而西谓之鹖鴠自闗而东谓之城旦亦曰倒悬周魏楚宋谓之独舂郭璞云鹖鴠夜鸣求旦之鸟夏月毛盛冬月祼体昼夜鸣呌故曰寒号曰鹖鴠古刑有城旦舂谓昼夜舂米也故又有城旦独舂之名月令云仲春曷旦不鸣盖冬至阳生渐暖故也其屎名五灵脂者谓状如凝脂而受五行之灵气也　本草集解曰曷旦乃时之鸟也五台诸山甚多其状如小鸡四足有肉翅夏月毛采五色自鸣若曰鳯皇不如我至冬毛落如鸟雏忍寒而号曰得过且过　礼坊记曰相彼盍旦尚犹患之【`引古书`】　唐诗曰暗尘啼渇旦凉叶坠相思  

鸀鳿  

増本草释名曰鸀鳿名义未详按许愼说文云鸑鷟凤属也又江中有鸑鷟似鳬而大赤目据此则鸀鳿乃鸑鷟声转盖此鸟有文彩如凤毛故得同名耳　本草集解曰鸀鳿山溪有水毒处即有之因为食毒虫所致也其状如鸭而大长项赤目斑觜毛紫绀色如防防色也又按三辅黄圗及事类合璧并以今人所呼白鹤子  

者为鸀鳿谓其鸟洁白如玉也与似鸭紫绀之说不同白鹤子状白如鹭长喙髙脚但头无丝耳姿标如鹤故得鹤名林栖水食近水处极多　班固西京赋曰天子乃登属玉之舘属玉水鸟天子以柏梁灾为厌胜故上林诸观多以水鸟名观见西京杂记服防谓以玉饰因名误矣  

报春鸟  

増顾渚山茶记山中有鸟如鸜鹆色苍毎至正二月作声云春起也至三四月云春去也采茶者呼为报春鸟又名唤春鸟  

惜春鸟  

増海录碎事曰惜春鸟大不逾燕其声曰莫摘花果人谓之护山鸡  

桐花凤一  

増刘缋霏雪录曰桐花鳯即东坡词所谓倒挂緑毛么凤是也李之仪有咏倒挂一词自注云此鸟以十二月来一名收香倒挂又名探花使性极驯好集美人钗上东坡诗蓬莱宫中花鸟使緑衣倒挂扶桑暾注云岭  

南珍禽有倒挂子緑毛红喙自东来非尘埃间物也如鹦鹉而小者一云倒挂鸟毛羽五色日闻好香藏之羽间夜则张翼倒挂散香  

桐花凤二  

増诗眀髙啓倒挂诗曰緑衣小凤啼愁罢痩影翻悬桂枝下芙蓉帐里篆消时解敛余香散中夜钟鼔迢迢琐禁门宵衣未得奉眀防五更香冷罗浮月想忆梅花应断魂  

増赋唐李徳裕画桐花鳯扇赋序曰成都夹岷江矶岸多植紫桐每至暮春有灵禽五色小于鳦鸟来集桐花以饮朝露及华落则烟飞雨散不知其所徃有名工绘于素扇余因作小赋书其上曰彼嘉桐兮贞且猗当暮春兮发英防岂鹓雏之珍族又栖托乎琼枝彼零露兮甘且白涵晩月兮洒鲜泽岂青鸟之灵俦常饮吮乎玉液有嘉谷而不啄有乔松而不适独美露而爱桐非人间之羽翮  

画睂一  

増画眉似莺而小黄黒色其眉如画巧作千声如百舌  

画眉二  

増诗宋欧阳修画眉诗曰百啭千声随意移山花红紫树髙低始知琐向金笼听不及园林自在啼  

白头翁一  

増鸟有名白头翁者形似鹡鸰其飞似燕之颉颃头上有白毛身苍色　诸葛恪在吴主座有鸟飞过恪曰白头翁张昭疑恪讥之乃曰不闻鸟有白头翁若有请觅白头母恪问鸟有鹦母请觅鹦父【`详鹦鹉`】  

白头翁二  

増诗眀张昱白头翁诗曰疎蔓短于蓬卑栖怯晩风祗縁头白早无处入芳丛　又沈周诗曰十日红帘不上钩雨声滴碎管弦楼梨花将老春将去愁白双禽一夜头  

## 御定渊鉴类函卷四百二十九

兽部一【`麟　狮子　驺虞　虎　豹貔貅　狼　狈豺附`】  

麟一  

原毛诗义疏曰麟麏身马足牛尾黄色圆蹄一角角端有肉音中钟吕王者至仁则出　许慎说文曰麒麟仁兽也　何法盛征祥记曰麒麟者毛虫之长仁兽也牡曰麒牝曰麟牡鸣曰游圣牝鸣曰归昌夏鸣曰扶防秋鸣曰养绥　广雅曰麟者行歩中规折还中矩游必择土翔必后处不履生虫不折生草不羣居不旅行不犯陷穽不罹罘文章彬彬　大戴礼曰毛虫三百六十而麟为之长　礼记曰麟凤龙谓之四灵麟以为畜则兽不狘【`呼厥反一作獝`】　春秋保干圗曰嵗星散为麟　春秋运斗枢曰机星得其所则麒麟生和平合万民　春秋感精符曰麟一角眀海内共一主也王者不刳胎不割卵则出于郊一本曰徳及幽隠不肖斥退贤人在位  

则至眀于兴衰武而仁仁而有虑禽兽有防穽非时张猎则至一本曰眀王动则有义静则有容乃见　说苑曰帝王之着莫不致四灵焉徳盛则以为畜治平则至矣麒麟麇身牛尾圜头一角含信懐义音中律吕歩中规矩择土而践彬彬然动则有容仪　孝经援神契曰徳至鸟兽则麒麟臻　礼斗威仪曰君乗金而王其政平麒麟在郊　孙卿子曰古之王者其政好生恶杀麟在郊野　春秋繁露曰恩及羽虫则麒麟至张网焚林则麒麟去　鹖冠子曰麟者枵之兽隂之精也徳能致之其精毕至　蔡邕月令章句曰天宫五兽中有大角轩辕麒麟之星凡麟生于火游于土故修其母致其子五行之精也视眀礼修则麒麟见　孙氏瑞应图曰一角兽者六合同归则至一本曰天下太平则至　増又曰青曰耸孤赤曰炎驹白曰索冥黒曰甪端黄曰麒麐　原淮南子曰麒麟鬬则日月蚀　增春秋孔演圗曰麟鬬则日无光【`注麟龙少阳精鬬于地则日月亦将争于上`】　原毛诗曰麟趾美太平公子皆信厚如麟趾之仁麟之趾振振公子吁嗟麟兮　増谭子化书曰麒麟出亡国土之象也观我之义禽必不义以彼为祥禽必不祥  

麟二  

原尚书中曰帝轩提像配永修机【`永长修从也黄帝观摄提配而行之以长从升机故也`】麒麟在囿鸾鳯来仪　増唐传曰尧时麒麟在郊薮　孔丛子曰唐虞之世麟鳯防于田　吴越春秋曰禹时麒麟歩于庭　宋志曰成王时麒麟防苑原左传曰鲁哀公十四年春西狩获麟叔孙氏之车子鉏商获之以为不祥以赐虞人仲尼观之曰麟也然后取之　汉书曰终军从上幸雍获白麟一角五蹄又得竒木支旁出辄复合上异之终军对曰野兽并角眀同本也众支内附示无外也若此之应殆将有觧编髪削左袵袭冠带要衣裳而防至化者焉由是改年曰元狩后越地及匈奴名王率众来降　东观汉记曰章帝时麟五十一见又安帝三年颍川上言麟见　王隠晋书曰泰始元年白麟见　又咸宁五年白麟见平原　凉州记曰吕光时张掖金泽有麟见羣兽皆从改年麟嘉増路史曰石季龙开华林郡国上苍麟二八爰俾张  

司虞调之以驾芝盖　孔氏帖曰前蜀王建武成元年十月麟见璧州永平二年六月麟见文州三年麟见永泰四年麟见昌州　吴越备史曰天祐二年冬十月有兽入吴兴一角而麟趾　燕翼贻谋录曰太平兴国九年十月癸巳岚州献兽一角似鹿无斑角端有肉性驯善诏羣臣参騐徐铉滕中正王佑等上奏曰麟也宰相宋琪等贺　元五行志曰至大年大同宣宁县民家牛生一犊其质有鳞无毛其色青黄若麟者以其鞹上之夏原吉赋序曰永乐十有二年秋榜葛剌国来朝献  

麒麟今年秋记麻相国复以麒麟来献  

麟三  

原木精　仁兽【`春秋孔演圗曰苍之灭也麟不荣也麟木精也`】　狼头　牛尾【`何法盛晋中兴征祥记曰麟麏身牛尾狼头一角黄色马足也`】　一角　五蹄【`上详麟一说苑下详麟二汉书`】　驾六飞　吐三卷【`春秋命歴序曰洛书摘亡辟曰次是民没六皇`】  

【`出天地命易以第絶宋均曰次民没民始穴处之世终也六皇此下人数者也辰放大头四乳号曰皇次屈地防辰放次屈之名也地防地名驾六飞麟从日月飞麒麟有翼能飞者从日月谓循其度也治二百五十嵗孝经古契曰孔子夜梦丰沛邦有赤烟气起顔回子夏侣徃观之驱车到楚西北范氏之庙见刍儿捶麟伤其前左足束薪而覆之孔子曰儿来汝姓为谁儿曰吾姓为赤松字时侨名受纪孔子曰汝岂有所见乎吾所见一兽如麕羊头头上有角其末有肉方以是西走孔子发薪下麟视孔子趋而徃麟其耳吐三卷书孔子精而读之亦载捜神记`】　四灵之畜　五行之精【`上详麟一礼记下详麟一蔡邕月令章句`】　毛虫之长　嵗星之精【`上详麟一大戴礼　下详麟一春秋保干圗`】在郊薮　饮玉英【`礼曰鳯皇麒麟在郊薮　瑞应圗曰麟王者嘉祥也含仁抱义不羣`】  

【`居不旅行彬彬乎其有文章食嘉禾之实饮珠玉之英`】　不至　可羁【`史记仲尼曰刳胎杀天则麒麟不至　楚辞麟可系而羁兮岂异夫犬羊`】　不羣　先兆【`麟者止不羣行无侣不践生虫不噬生草不食生肉夀三千嵗　吉之先兆`】　定　角【`毛诗麟之定振振公姓　学如牛毛成如麟角`】　肉角　麏体【`麟角端有肉示有武不用　下见郭璞赋`】　伤足　耳【`家语鉏商于大野获麟折其左足孔子观之曰孰为来哉反袂拭靣泣涕沾襟子贡问曰何泣子曰麟为明王出非其时见害以伤足　下详前吐三卷注`】　作歌　为畜【`汉武纪五畤获白麟一角五蹄因作白麟歌荐宗庙也　礼麟以为畜`】　瑞中国　游灵畤【`公羊麟非中国之兽嘉祥中国　文选濯濯之麟游彼灵畤`】　大野获　九真献【`左传曰西狩大野获麟注云麟者仁兽王者之嘉瑞也时无眀王出而遇获仲尼伤周道之不兴感嘉瑞之无应故修春秋为中兴之教也絶笔于获麟之一句所感而起所以为终也故曰感麟而作春秋也　汉宣时九真国献麟`】　解罘放　凿井得【`东京赋解罘放麟　齐中兴二年二月监南兖州萧日南上言广陵宣城内凿井得镂麒麟一枚`】　四灵之首　百兽之先　増金瑞　兽圣【`京房麟金兽之瑞　论衡麒麟兽之圣者也`】　身五彩　夀千嵗【`瑞应圗曰麟羊头狼蹄圎顶身有五彩腹下黄高一丈二尺　抱朴子曰麟夀三千嵗广雅麟夀一千嵗`】　吐玉书　驾芝盖【`拾遗记曰孔子未生时有麟吐玉书于阙里人家文曰水精之子系衰周而素王征在贤眀知为神异乃以绣绂系麟角信宿而去至敬王末鲁人鉏商获麟系角之绂犹在焉　晋书石虎命司虞张昌调苍麟以驾芝盖列乎充庭之乗`】　昭昭　踆踆【`上见麟五韩愈获麟解杜甫西岳赋麒麟踆踆而在郊`】  

麟四  

原吐哺【`费祎曰鳯凰来翔麒麟吐哺`】　引取【`谷梁曰西狩获麟其言引取之也注云麟自为孔子来也不为鲁鲁引而取之不与鲁之乱也`】　増夀人【`春秋运斗枢曰机星得则麒麟生万人寿`】示武【`埤雅角端有肉示有武而不用也`】　画阁【`杜甫诗早闻黄阁画麒麟`】　象尼  

【`杜甫诗伤麟泣象尼`】　宗麟【`孔丛子言偃问曰飞者宗鳯走者宗麟为其难致也敢问今见其谁应之`】如麟【`牟子理惑论昔人未见麟问尝见麟者曰麟何类乎曰麟如麟也问者曰若吾尝见麟则不问`】  

【`子矣而曰麟如麟寜可解哉见者曰麟麏身牛尾鹿蹄马背问者霍觧`】　为眀王【`援神契非有明王则五灵不至孔子曰麟之至也为眀王也`】　兆赤刘【`孝经援神契麟吐书三卷广三寸长八寸毎卷二十四字其言赤刘当起孔子精而读之`】　骊山石麒麟【`西京杂记五柞宫前有梧桐楼楼下有石麒麟二枚刋其文词是秦始皇骊山墓上物也头髙一丈三尺东邉者前足折折处如血`】　天上石麒麟【`三国典略曰徐陵年数嵗家人携以见沙门寳志志摩其顶曰此天上石麒麟也`】  

麟五  

増诗唐李峤麟诗曰汉祀应祥开鲁郊西狩廻竒音中钟吕成角喻英才画像临仙阁藏书入帝台若惊能吐哺为得鳯皇来  

増赋眀夏原吉麒麟赋曰丰骨神异灵毳莹洁霞明龙首云拥鳯臆星眸兮焜燿龟文灿兮煜熠牛尾拂兮生风麕身动兮散雪蹴马蹄兮香尘接腕耸肉角兮玉山贯额  

原颂后汉蔡邕麟颂曰皇矣大角降生灵兽视眀礼修麒麟来孚春秋既书尔来告就庶士子鉏获诸西狩吴薛综麒麟颂曰懿哉麒麟惟兽之伯政平觌景否则戢足徳以卫身不布牙角屏营唐日帝尧保禄委体大吴以昭遐福天祚圣帝享兹万国　西凉武昭王麒麟颂曰一角圆蹄行中规矩游必择地翔而后处不入防穽不罹网罟徳无不王为之折股  

原賛晋郭璞麟賛曰麟惟灵兽与麏同体智在隐踪仁表不抵孰为来哉宣尼挥涕　増宋黄庭坚麟趾賛曰麟有趾而不踶仁哉麟哉有定而不抵仁哉麟哉有角而不触仁哉麟哉  

増解唐韩愈获麟解曰麟之为灵昭昭也咏于诗书于春秋杂出于传记百家之书虽妇人小子皆知其为祥也然麟之为物不畜于家不常有于天下其为形也不类非若犬豕豺狼麋鹿然然则虽有麟不可知其为麟也角者吾知其为牛鬛者吾知其为马犬豕豺狼麋鹿吾知其为犬豕豺狼麋鹿惟麟也不可知不可知则其谓之不祥也亦宜虽然麟之出必有圣人在乎位麟为圣人出也圣人者必知麟麟之果不为不祥也又曰麟之所以为麟者以徳不以形若麟之出不待圣人则谓之不祥也亦宜  

増表唐李峤贺麟趾表曰惟此仁兽独冠毛羣识变知机通灵感化悟金轮之欲转即见殊祥知玉辇之方防先呈瑞迹九九为数眀歴算之无疆濯濯咸歌见休眀之有应五蹄显五方之防一角彰一统之符　张仲素贺麟见表曰异质卓荦竒彩光眀顾歩幽岩发闻郡国神物自生于圣日灵编徒载其嘉名  

狮子一  

原许愼说文曰虓师子也【`虓呼交反`】　尔雅曰狻麑如虥猫食虎豹浅毛也【`郭璞注曰即师子也狻音酸麑音倪虥音士奸反`】　増本草释名曰狮为百兽长故谓之狮虓象其声也梵书谓之僧迦彼说文云一名白泽今考瑞应圗白泽能言语非狮也　本草集解曰狮子出西域诸国状如虎而小黄色亦如金色猱狗而头大尾长亦有青色者铜头鐡额钩爪锯牙弭耳昂鼻目光如电声吼如雷有耏髥牡者尾上茸毛大如斗怒则威在齿喜则威在尾每一吼则百兽辟易马皆溺血其乳入牛羊马乳中皆化成水虽死后虎豹不敢食其肉西域畜之七日内取其未开目者调习之若稍长则难驯矣　原穆天子传曰狻猊日走五百里【`郭璞注曰师子也食虎豹`】　増束晳发记曰师子五色而食虎于巨山之岫一噬则百人仆惟畏钩防　旧说曰狮子虎见之而伏豹见之而瞑熊见之而跃　师子乳以金银寳器盛之皆漏惟以玻瓈盛之则否师子乳一滴可迸驴乳五斛　酉阳杂爼西域有黒狮子棒狮子旧说苏合香狮子粪也　原汉书西域传曰乌弋国有师子似虎正黄尾端毛大如斗司马彪续汉书条支国出师子犀牛　十洲记曰聚窟洲在西海中申未地面各方三千里北接昆仑二十六里有师子辟邪凿齿天鹿长牙铜头鐡额之兽　増天竺濵海出师子　西域师子国能驯养师子因以名国　新华严曰譬如大师子吼小师子闻悉皆勇健一切禽兽逺避窜伏  

狮子二  

原章帝章和元年安息国遣使献狮子符祓形似麟而惟无角也　増南史曰梁武帝时波斯献生狮子帝问曰狮子有何色刘显曰黄狮子超不及白狮子超　唐太宗时西域康居国献狮子帝命虞世南作赋　总章间诃毗施主捺塞献师子　旧唐书曰中宗时有大食国使请献师子姚璹上疏谏诏停其献　倦游杂录曰石参政中立性滑稽天禧中为贠外郎帖职时西域献师子畜于御苑日给羊肉十五觔尝率同列徃观或叹曰彼兽也给肉乃尔吾軰沗预曹郎日不过数斤人反不如兽乎石曰君何不知分耶彼乃苑中狮子吾曹苑外狼耳安可比耶　辍耕录曰元时大防羣臣尽出诸兽于万嵗山若虎豹熊象之属一一置列讫然后狮子至身材短小絶类人家所畜金毛猱狗诸兽见之畏惧俯伏不敢仰视及各饲以鸡鸭野味之类诸兽不免以爪按定用舌去其毛羽惟狮子则以掌擎而吹之毛羽纷然脱落此其所以异于诸兽也　癸辛杂志曰元时有贡狮子者首类虎身如狗青黒色宫中以为不类所画者疑非真使其牵入虎牢皆俯首帖耳不敢动狮子遂溺于虎之首虎亦莫敢动也乃知为真狮子  

狮子三  

原服狸　击象【`张华博物志曰魏武伐冐顿经白狼山逢师子使格之杀伤甚众见一物从林中出如貍上帝车轭上师子将至便跳上其头师子伏不敢起遂杀之得狮子还未至四十里鸡犬皆无鸣吠者　宋炳师子击象圗序梁伯玉说沙门释僧吉云尝从天竺欲向大秦其间数十里外忽闻哮哮防防惊天怖地顷之但见百兽率走跄地足絶而四巨象俄焉而至以鼻卷泥自厚涂数尺数数喷鼻隅立俄有师子三头崩石折木直抟四象以殪盘石血若溢泉巨树草偃`】　食豹　似麟【`上详师子一尔雅下详师子二章帝条`】　毛浅若虥　尾大如斗【`上详师子一尔雅下详师子一汉书西域传`】　成敬则之梦　破林邑之军【`萧子显齐书曰王敬则之母为女巫敬则胞紫色谓人曰此儿有鼓角相敬则年长两腋下乳各长数寸梦骑五色师子后位至太尉寻阳公　沈约宋书曰宗慤字充干随檀和之伐林邑经入象浦林邑王范杨迈倾国来逆限渠不得度以具装被象前后无际慤以为外国有狮子威伏百兽乃制其形与象相御象果惊奔贼众因此溃乱慤乃与马军主马通厉渠直度歩军和之共奋击杨迈迸走大众一时奔散遂克林邑尽收其珍异皆是未名之寳也`】　疏勒献　乌弋生【`孝顺帝阳嘉四年夏疏勒国献牦牛师子　下详师子一汉书西域传`】　献月支　在西海【`后汉孝章帝章和元年月支国献符祓师子　下详师子一十洲记`】　毛羣之长　逸才之兽　増声雷　目电【`东观汉记师子声吼如雷目光如电外国之产毛羣之长也`】　吼龙　怖熊【`鸡跖集曰唐开元末西域献师子至安西道中系于驿树近井哮吼若不自安俄顷风雨大至有龙自井中出飞去　伽蓝记曰元魏波斯国献师子永安末始达京师庄帝谓侍中李彧曰朕闻虎见师子必伏可觅试之于是诏近山郡县捕虎以进巩县山阳并进二虎一豹见师子悉瞑目不敢仰视园中素有一盲熊性甚驯善帝令取试之虞人牵盲熊至闻师子气惊怖跳踉曵琐而起帝大笑`】　尾拂　筋弦【`杂俎集贤校理张希复言旧有师子尾拂夏月蝇蚋不敢集其上　释氏书言以师子筋为琴弦鼔之众弦皆絶`】  

狮子四  

原神兽　竒兽　增画狮【`志怪录顾光寳善画建康陆溉患疟经年光宝诣之以墨涂一狮子谓溉曰此出手便灵异可于户外牓之防诚祈祷溉如其言是夕中夜户外有窸窣之声良久乃不闻眀日所画狮子口中臆前有血淋漓及于户外皆有防焉溉病遂愈时人异之`】　糖狮【`唐张子路诬李泌受严震金狮子百枚徳宗意是糖狮及騐果然遂杀子路`】　狮子王【`客有问于浮休子曰来俊臣之徒何如对曰昔有狮子王于深山攫一豺将食之豺曰请为王送二鹿以自赎师子王喜周年之后无可送者王曰汝杀众生亦已多矣今次到汝汝其圗之豺黙无对遂齚杀之俊臣之辈何异豺也未几俊臣等皆及祸`】　狮子乐【`唐赵宗儒官太常卿太常有五坊师子乐非大朝防不作`】　柱头吼【`法显记阿育王精舍后立石柱作师子柱内西邉有佛像内外映彻浄若琉璃有外道与沙门争此住处时沙门与共誓此处若是沙门住者当有灵騐作是言巳柱头师子乃大鸣吼见证外道惧怖心服而还`】　金精之刚【`张九龄賛序`】　兽中之王【`郭璞曰师子兽中之王也`】  

狮子五  

原赋唐虞世南师子赋曰惟皇王之御歴乃承天而则大洽至道于区中被仁风于海外通鳯穴以文轨袭龙庭以冠带舎夷言于藁街陈方物于王防眇眇地角悠悠嶂表有絶域之神兽因重译而来扰其为状也则筋骨糺纒殊姿异制阔臆脩尾劲豪柔毳钩爪锯牙藏锋畜鋭弭耳宛足伺间借势暨乎奋鬛防唇倏来忽徃瞠目电曜发声雷响拉虎吞貔裂犀分象碎随兕于龈腭屈巴蛇于指掌践借则林麓摧残哮呼则江河振荡服猜心于猛气遂感徳以依仁同百兽之率舞共六扰而来驯斯则物无定性从化如神譬鳞羽变质于淮海金锡成器于陶钧当是时也兆庶欣瞻百僚嘉叹恱声教之遐宣属光华之再旦臣载笔以叨幸得寓目于竒翫顺文徳以呈祥乃编之于东观　増唐牛上士师子赋曰方頥蹙额隅目髙眶攫地蹲踞腾空抑扬簇拳毛以被劲缕柔毳以为裳逢之者碎犀象闻而顿伏值之者破雕鹗不敢飞翔哮呼奋迅眱瞲腾振掌擭攅铍口衔霜刃故双睛怒以电射一吼威而雷震  

増賛宋苏轼屏风画师賛曰圎其目仰其鼻奋髥吐舌威见齿舞其足前其耳左顾右盼喜见尾虽猛而和盖其戯嵓嵓髙堂防燕几啼呼颠沛走百鬼  

増序唐张九龄师子賛序曰顷有至自南海厥繇西极献其方物而师子在焉尔雅所谓狻猊如虥猫食虎豹今之所见信然絶猛者也其天骨雄诡材力杰异得金精之刚焉为毛羣之特屹立不动而九牛相失耽视且嗔而百兽皆伏所以肉视犀象孩抚熊罴其余琐细不置牙齿凡我侍臣咸为之賛  

驺虞一  

原孝经援神契曰徳至鸟兽白虎见　瑞应图曰白虎者仁而不害王者不暴虐恩及行苇则见　増又曰王者徳至禽兽泽洞幽眀则见　又曰酋耳似虎絶大不食生物见虎豹即杀之太平则至郭璞云即驺虞也周书曰夹林酋耳大传谓之侄兽　原中兴征祥说曰天下太平则驺虞见驺虞仁兽也状如白虎而黒文其尾参倍　又曰王者仁而不害则白虎见白虎状如虎而白色啸则风兴皜身如雪而无杂者是也近代所谓白虎者背斑而虎文尔雅所谓彪虎者也　河圗括地象曰令訾野中有玉虎晨鸣雷声圣人感期而兴　毛诗曰吁嗟乎驺虞　又义兽也白虎黒文不食生物有至信之徳则应之而来　春秋元命苞曰尧为天子季秋下旬梦白虎遗吾马啄子其母曰扶始升高丘睹白虎上有云感已生臯陶索扶始问之如尧言眀于刑法罪次终始故立臯陶为大理　春秋演义圗曰汤地七十内懐圣明白虎戯朝　昔召公化行陜西之国而驺虞应　魏略曰文帝欲受禅郡国上言白虎二十七见王隠晋书曰太康六年荆州送两足虎时尚书郎索  

靖议称半虎博令王钤为文曰般般白虎观衅荆楚孙吴不逞金皇赫怒　増祥瑞志曰宋元嘉二十五年白虎见蜀郡二赤虎前二十六年白虎见南琅琊半阳山二虎随从　朝野佥载曰天后时涪州龙武界多虎暴有一兽似虎而絶大日正午逐一虎直入人家噬杀之不食其肉自是县界不复有虎矣录奏检瑞圗乃酋耳　五代史曰蜀永平三年五月驺虞见璧山有二鹿随之  

驺虞二  

原仁兽　珍物【`瑞应圗驺虞仁兽也　汉宣帝神雀元年诏曰南郡获白虎朕之不明震于珍物`】　乐囿　戏朝【`逺牧之兽来我庭下驺虞之兽乐我之囿汉武帝时也　下详驺虞一春秋演义圗`】　逾境　居丘【`王业字子春为荆州刺史卒于枝江住防亭有白虎来震其侧出入人间及发防又逾境吏民为立庙号白虎吏　吴王阖闾于吴县三月有白虎居上号虎丘`】　衔肉啄子【`汉宣帝时东立宗庙　祠仁兽衔肉致于殿前　下详驺虞　春秋元命苞`】　出孟  

山　围林氏【`山海经驺虞如虎五色其间尾长于身出孟山亦出鸟防同穴山亦出林氏之国日行千里　文选围林氏之驺虞林氏山名`】　鹊巢之应　天瑞之征【`诗驺虞鹊巢之应也鹊巢之化行人伦既正朝廷既治天下纯被文王之化则庶类蕃殖搜田以时仁如驺虞则王道成矣白质黒章其仪可嘉皎皎穆穆君子之态盖闻其声今视其来厥涂靡从天瑞之征兹舜氏兴也`】　西伯免难　咎繇感生【`太公六韬西伯拘羑里散宜生得白虎以献纣免西伯难　下详驺虞一春秋元命苞`】　修文之应　彰瑞之休【`选今南郡获白虎偃武修文之应获之者张武白虎张而猛服也是以北狄賔今邉不恤冦甲士寝而旌旗仆　文驺虞承献素质仁形彰瑞之休显也`】　増至仁　扰义【`传谓白虎仁即此是也虎宜以杀为事今反不履生草食自死之肉盖仁之至也　薛道衡文足足懐仁般般扰义`】  

驺虞三  

原右射【`礼武王克殷后散军左射貍首右射驺虞贯革之射息也`】　虎从【`见驺虞一祥瑞志`】啸【`蜀志谷烟发而驺虞啸`】　増忠信之徳【`说文白虎有忠信之徳不吃人`】　出  

则偃武【`郁离子曰其性好仁故出则天下偃武`】　仁心毛质　猊首虎躯【`竝详白居易画驺虞賛`】　不虚来【`李白诗驺虞不虚来`】　不折生【`梁父吟不折生草茎`】  

驺虞四  

原颂后汉蔡邕赋五灵颂曰大梁乗精白虎用生思叡信立绕于垣坰　吴薛综颂曰婉婉白虎优仁是崇饥不侵暴困不改容敛威徳恺悌之风圣徳极盛驺虞乃彰  

原賛晋郭璞驺虞賛曰怪兽五采尾参于身矫足千里倐忽若神是谓驺虞诗叹其仁  

虎一  

増本草集解曰按格物论虎山兽之君也状如猫而大如牛黄质黒章锯牙钩爪须健而尖舌大如掌生倒刺项短鼻齆夜视一目放光一目看物声吼如雷风从而生百兽震恐易卦通騐云立秋虎始啸仲冬虎始交或云月晕时乃交又虎不交孕七月而生又虎知冲破能画地观竒偶以卜今人效之谓之虎卜虎噬人随月旬上下而啮其首尾其搏物三跃不中则舍之人死于虎则为伥鬼导虎而行虎食狗则醉狗乃虎之酒也闻羊角烟则走恶其臭也虎害人兽而猬鼠能制之智无大小也狮駮酋耳黄腰渠捜能食虎势无彊弱也抱朴子云虎及鹿皆夀千嵗五百嵗则变白又海中虎鲨能变虎　本草释名曰虎象其声也魏子才云其文从虚从几象其蹲踞之形从人者非也雄法言云陈魏之间谓之李父江淮南楚之间谓之李耳或谓之□防【`左传作于莬汉书作乌檡`】自闗东西谓之伯都按李耳当作狸儿盖方音转狸为李儿为耳也今南人犹呼虎为猫即此意也郭璞谓虎食物值耳则止故呼李耳触其讳应劭谓南郡李翁化为虎故呼李耳皆穿凿不经之言也尔雅云虎窃毛曰虥【`音栈`】猫白虎曰甝【`音含`】黒虎曰虪【`音育`】似虎而五指曰防【`音伛`】似虎而非真曰彪似虎而有角曰虒【`音嘶`】春秋运斗枢曰枢星精为虎　风俗通曰虎者阳物百兽之长也能噬食鬼魅今人卒得病烧皮饮之系其衣服亦辟恶　酉阳杂俎曰虎有骨如乙字长一二寸在脇两旁皮内尾端亦有之谓之虎威佩之临官气雄又虎夜视一目放光猎人而射之弩箭才及光随坠地成白石入地尺余记其处掘得之能止小儿啼【`或曰即虎魄也`】虎须可治齿痛　北户录曰刮虎牙治犬咬疮神效无比　考异邮曰阳立于七故虎首尾长七尺般文者隂阳杂也　杂志曰虎能识人气未至百歩辄伏而嘷声震山谷须臾奋跃搏人人有勇者不为动虎止而坐逡廵弭耳而去又虎骨甚异虽咫尺浅草能身伏不露及其虓然作声则巍然大矣　虎不食小儿儿痴不知虎可惧故不食又不食醉人必坐守以俟其醒非俟其醒俟其惧也凡食男子必自势起妇人必自乳起惟不食妇人之隂人遇之者当作势与敌而屡退引至曲路即可避去盖虎项短不能回顾止直行故也　物类相感志曰凡虎若食一人耳上缺痕若割裂以騐食人之数无差　虎荟虎一生一乳乳必双虎　淮南子曰虎有子不能搏攫者杀之为其堕武也　羣玉曰虎之渡水实其常性以尾为帆旁击其尾即可擒　滇中宁山有虎能飞状如蝙蝠左右皆有肉翼翼上有毛如紫貂色　述异记曰汉中有虎生角道家云虎千嵗则牙蜕而角生　玉谿编事南诏谓虎为波罗　云南蛮人呼虎为罗罗老则化为虎有罗藏山　博物志曰江陵有防人能化为虎俗云防虎化为人好着紫葛衣足无踵有五指者人化为虎　括地圗曰越俚之民老者化为虎　国史补曰俗言四指者天虎也五指者人虎也侯鲭录曰虎变为人惟尾不化须为焚除乃得成人河圗曰悬虎鼻门上宦家子孙得印绶悬虎鼻门中一年取烧作屑与妇饮之二月中可得子且贵　荀九家易艮为虎　毛诗曰有力如虎　又曰袒禓暴虎献于公所　又曰进厥虎臣阚如虓虎　礼记曰前有士师则载虎皮　管子曰虎豹兽之猛者也居深林广泽之中则人畏其威而载之虎豹去其幽而近于人则人得之而易其威故曰虎豹托幽而威可载也　尸子中黄伯曰余左执太行之猱而右搏雕虎惟象未试焉　战国防曰人有置系蹄者而得虎虎怒决蹯而去虎之情非不爱其蹯也然而不以环寸之蹯而害七尺之躯者权也　论衡曰变复之家谓虎食人者功曹为奸所致也其意以为功曹众吏之率虎诸禽之雄也功曺为奸来渔于吏故虎食人以象其意或问风从虎何也风木也虎金也木受金制焉得不从故呼啸则风生自然之道也　杂论曰猛虎不处卑地鸷鸟不立垂枝  

虎二  

増管子曰桀之时女乐三万人放虎于市观其惊骇琐语曰周王欲杀太子宜臼释虎将执之宜臼叱之虎弭耳而服　冲波传曰孔子尝游于山使子路取水逢虎于水所与共战揽尾得之内懐中取水还问孔子曰上士杀虎如何子曰上士杀虎持虎头又问中士杀虎如何子曰中士捉耳又问下士杀虎如何子曰捉虎尾子路出尾弃之　韩诗外传曰楚熊渠子夜行见寝石以为伏虎弯弓而射之没金饮羽下视知其为石　华阳国志曰秦昭防时白虎为害乃募长于弓矢者朐防廖仲药秦精等伏弩于高楼射杀之王曰虎歴四郡凡害千二百人一朝降之功莫大焉乃刻石与盟　列士传曰秦王将朱亥着虎圈中亥瞠目视虎眦裂血出溅虎终不敢动　独异志曰汉景帝好游猎有猎人见虎无便得之乃为珍馔祭所见之虎帝梦虎死在祭所乃命剥取皮牙余肉悉化为虎而去　述异记曰汉宣城郡守封邵化虎食郡民民呼曰无作封使君生不治民死食民　王孚安成记曰都区寳居父防里人格虎虎匿其庐宝以蓑衣覆藏之虎以故得免时负野兽以报寳由是知名　后汉书宋均迁九江太守郡多虎暴均下记属县一去防穽除削课制虎相与东浮渡江　拾遗记曰魏文帝时乐浪献虎文如锦斑以鐡为槛人莫敢视任城王彰曳虎尾以绕背虎弭耳无声　捜神后记魏时寻阳县北山中蛮人有术能使人化作虎乡人周眕有一奴使入山伐薪奴有妇及妹亦与俱行既至山奴语二人曰汝且上高树视我所为如其言既而入草须臾见一大黄斑虎从草中出奋迅吼唤甚可畏怖二人大骇良乆还草中少时复还为人语二人云归家慎勿道后向等辈说之周寻复知乃以醇酒饮之令熟醉使人解其衣服了无他异惟于髻髪中得一纸画作大虎虎邉有符周宻取录之奴既醒唤问之见事已露遂具说本末云先尝于蛮中告籴有蛮师云有此术乃授得此法　安帝隆安元年凉州牧李暠微服出城逢一虎在道邉化为人遥呼暠为西凉君暠因张弧待之又呼曰汝无疑也暠知其异乃投弓于地虎人乃前谓暠曰炖煌非福地君之子孙王于西凉不如迁都酒泉言讫乃去暠乃移都酒泉建国号西凉王　独异志曰刘牧字子仁尝居南山野中植果种蔬人多伐树践囿俄有二虎近居惟见牧则揺尾牧曰汝来防我也虎辄俛首歴年牧卒虎乃去　捜神记曰长沙居民作槛捕虎槛发明日众徃格之见一亭长赤帻大冠在槛中坐大怒曰昨被县召夜避雨误入此中急出我民曰君见召当有文书即出懐中文书于是出之寻化为虎走矣捜神后记曰丹阳沈宗以卜为业义熙中忽有一人  

着皮袴乗马从一人亦着皮袴来诣宗卜云西去觅食好东去觅食好宗为作卦卦成告之东向吉因就宗乞饮内口着瓯中状如牛饮既出东行百余歩从者及马皆化为虎自此虎暴非常　梁典曰齐沈僧照尝校猎中道而还曰国家有邉事须处分问何以知之曰向闻南山虎啸知耳俄而使至　南史庾黔娄仕齐为编令政有异绩猛兽皆渡徃临沮界【`萧励迁宣城内史傅昭为安城内史竝兽暴为息`】　又萧业徙湘州零陵旧有二猛兽为暴无故相枕而死郡人唐睿见猛兽傍一人曰刺史徳感神眀所以两猛兽自毙言讫不见【`萧象为湘州刺史四猛兽死于郭外`】　广古今五行记曰梁衡山侯萧泰镇防阳时虎甚暴村门设槛机发村人炬火烛之见一老道士自陈云从村告乞还误落槛里共开之出槛即成虎奔驰而去　周书曰杨忠从太祖狩于龙门独当一虎左挟其腰右防其舌太祖壮之北台谓虎为揜于因以字之　朝野佥载曰唐傅黄中为诸暨令有部人饮大醉临崖而睡忽有虎临其上而嗅之虎须入醉人鼻中遂喷声振虎惊跃落崖为人所得　又有人能结坛召虎人有疑罪令登坛有罪者虎伤无罪者不顾名虎噬　异苑曰扶南王范寻常畜虎五六头鳄鱼六头若有讼未知曲直便投与鱼虎鱼虎不噬则为有理秽貊之人祭虎为神将有以也传异志曰天寳中河南缑氏县仙鹤观每年九月二  

日夜有一道士得仙其夜皆不扄户以求上升之应后张竭忠摄令疑之至日令二勇者以兵器潜窥之至三更后见一黒虎入观须臾衔出一道士二人射之不中竭忠大猎于太子陵东石穴中格杀数虎获金简玉箓冠帔人髪甚多　广异记曰天宝中巴人伐太白庙前大松有老人止之不聼老人乃登山呼斑子俄羣虎出噬巴人又岭南山魈亦呼虎为斑子　唐潭州华林善觉禅师观察裴休访之问有侍者否师乃唤大空小空二虎自庵后出师曰有客且去二虎咆哮而去　国史曰裴旻善射尝一日毙虎三十有一四顾自矜有父老至曰此皆彪也似虎而非将军若遇真虎无能为也旻曰真虎安在父老曰自此而北三十里徃徃有之旻跃马而徃次丛薄中果有一虎腾出状小而势猛据地一吼山石震裂旻马辟昜弓矢皆坠几不得免自此慙惧不复射虎　原化记曰张俊者深水县尉元澹庄客也其妻为虎所取俊乃挟矢入山于近虎穴处上大树伺之见其妻已死为虎所禁尸自起拜虎讫解衣祼而复僵又于穴中引四子皆大如貍竞来争食俊连射毙之截虎头并杀四子取其首负妻而归　唐五行志曰大歴四年虎入京师长夀坊宰臣元载家庙射杀之唐钟傅少醉遇虎与鬬其肩傅亦持虎不置防人斩虎得免既贵悔之戒诸子曰勿效我暴虎也　十国纪年曰五代吴周本少倜傥有猛虎为暴本与二兄徃视之遇于篁竹间奋跃前搤虎二兄同击之虎败死于穴由是知名　吴越备史曰钱王镠命闾丘方建下元金箓于东府龙瑞宫有黒虎一蹲宫前醮罢遂不见　录异记曰嘉陵江侧有妇人年五十已来自称十八姨徃徃来民家不饮不食毎教谕人作好事若为恶事者我常令猫儿三五个廵检汝来语毕遂去或奄忽不见民间知其是虎所化皆敬而惧之　又吉阳治在涪州南有像设古碑犹在物业甚多人莫敢犯涪州禆将蔺庭雍妹盗取常住物因即迷路身变为虎其前足之上银纒金钏宛然犹存每见乡人隔林与语求见其母母畏之不敢徃虎来徃郭外经年渐去　茅亭客话曰灵池县洛带村民郝二者常说其祖父以医卜为业画一孙真人从以赤虎悬于县市卜肆中因及髦年每日颙坐瞠目观画虎终日无倦自兹不见画虎则不乐村舍防厨寝室悬挂虎皆遍有兄见其耽好因说府城有药肆养一活虎拜告其兄求偕至郡既见后顿忘寝食旬余方诱得归自兹一月入城看虎再三经年惟好食肉以熟肉不快其意即啖生肉至孟蜀先主建伪号之眀年一日夜分开庄门出去有行人说夜来一虎跳入羊马城内军人上城射杀分而食之其祖父不归絶无耗音则化为虎者是也遂访得虎骨数块将归之　又伪蜀末利州路有二客负贩杂货徃葭萌市鬻之日将暮去市十五里余藂林高树上有人云虎过溪来行人回避二客惶忙选得一树髙枝叶蔽人形处登之逡廵有二虎迭来攫跃或作人声曰人在树上一虎曰我须上树取之虎欲相及二客以拄杖摏之虎呌曰刺着我眼遂号呼而逸至曙行人稍集赴葭萌市征之所有一妇报云任栏头夜来醉归刺损双眼不来检税二客相顾私语众怪而问之因说夜来以拄杖摏损虎眼是斯人伪为虎而刼路耶众言比处近有二虎且暴遂相率持杖徃栏头家騐之才及中路遇一虎虎畏人多惶怖越山而去众至任栏头家篱隙之内但见栏头倮形而坐两目流血呻吟不已众乃叱之以杖击笆篱栏头踉跄曳一尾突门而出目无所见撞落深坑吼怒拏攫众毙之遂舁入市向先见之虎即栏头妻也　又武都人姓徐失其名开寳初徃巴逢兴贩猿径鸟道猛兽羣行村甿皆设槛穽以捕之时徐至一村安泊中夜机发村人炬火照之见一老僧困惫在穽中自陈云夜来入村教化廻误落穽中开槛出之跃跳数十成一巨虎奋迅腾踯而逝　又永康军太平兴国中虎暴失踪误入市市人千余叫噪逐之虎为人逼弭耳瞩目而坐或一怒则跳身咆哮市人皆顚沛长吏遣善捕猎者李吹口众云李吹口至矣虎闻忙然窜入市屋下匿身李遂以防刺之仍以短刃刺虎心前取血升余饮之因问饮虎血何也李云以壮吾志也　稽神录曰建安山中人种粟者皆搆棚于高树以防虎尝有一人方升棚见一虎垂头塌尾过去甚速俄有一兽如虎而稍小蹑前虎而去遂闻竹林中哮吼震地久之乃寂眀日徃视其虎被食略尽但存少骨　聪道人结庐于云间佘山之东峯有二虎为之卫名大青小青行则随侍前后　贵州僧结庵龙虎山下尝赴斋市人家倩四仆肩舆以行至其家即求宻室闭仆其内加扃钥戒勿与食主人俄闻咆哮走视之皆虎也惊悸毛竦争来言僧但微笑斋罢启钥唤出依然仆也遂举舆去盖以法摄制山中虎耳　传竒曰大中年茵秀才于南山庄夜吟有叩门者曰南山斑寅将军拜谒相与吟咏眀騐之乃虎也　宣室志曰张鋋次巴西遇白额侯于巴西侯席上眀騐之乃虎也青琐髙议曰张侍郎守郓虎害物公令吏执符追虎  

虎熟视衔符随吏至望公闭目蹲伏公数其罪挞之约三日出境不然尽杀虎去死化为石今呼虎石也　宋史曰朱泰家贫百里鬻薪飬母虎负之去朱厉声曰食我不足惜但母无托耳虎遂弃泰于地里人以为孝感醵金遗之目为虎残云　虚谷闲抄曰清源人陈褎隠居别业临窗夜坐外即旷野忽闻人马声见一妇人骑虎自窗下过径之屋西室内壁下先有一婢卧妇人即取细竹杖从壁隙中刺之婢即云腹痛开户如厠褎方骇愕未及言婢始出已为虎所搏遽前救之仅免乡人云村中恒有此怪所谓鬼虎者也　辽史曰开泰五年秋大猎帝射虎以马驰太速矢不及发虎怒奋势将犯跸左右辟易陈昭衮舍马捉虎两耳骑之虎骇且逸上命卫士追射昭衮大呼止之虎虽逸昭衮终不堕地伺便防佩刀杀之　金史曰熙宗猎于海岛三日之间亲射五虎获之勗献东狩射虎赋【`勗宗室也`】　元史曰博特音授信阳府达噜噶齐信阳多虎一日以马裼置鞍上出猎命左右燔山虎出走博特音以马裼掷虎虎裼据地而吼因旋马射之虎立死  

虎三  

原风从　人化【`易曰风从虎　淮南子曰牛哀病七日化为虎其兄入视哀搏而杀之思幽赋曰牛哀病而化虎虽逢兄而必噬`】　渡河　出柙【`刘琨为农守有异政虎乃负子而渡河去　论语曰虎兕出于柙是谁之过与`】　射石　啸风【`李广射草中石以为虎射之没羽视之石也复射终不能入事与熊渠子同　虎啸而谷风生`】　蹈尾　编须【`心之忧危若蹈虎尾庄子撩虎头编虎须几不脱虎口`】　履尾　摧斑【`易履虎尾不咥人亨七启拉虎摧斑`】措爪　傅翼【`老子曰善摄生者虎无所措其爪为虎傅翼将飞入邑檡人肉而食`】  

委肉　皮【`侯嬴曰公子欲赴秦军譬如委肉于饿虎之口　传城濮战晋胥臣马以虎皮先犯陈蔡奔楚右师溃`】　狐假　鼍为【`江乙谓楚王曰狐假虎威抱朴子曰鼍之为虎夀千嵗五百年色白也`】　隂精　鲜食【`魏志夫虎隂精而居于阳依木长啸　食鲜肉也`】　钩爪　锯牙　攫拏　哮阚【`灵光殿赋奔虎攫拏以梁倚仡奋亹而轩防仡鱼乙切阚火槛切`】　类狗　献鹿【`马援戒兄子曰画虎不成反类于狗也　晋郭文尝有虎忽张口向文文视其口有横骨乃以手探去之虎至明日乃献一鹿于堂前`】　遗患　称寃【`张良曰所谓养虎自遗患也谓汉不取楚　童恢字汉宗为太守有虎害人槛捕生得二虎恢祝曰杀人者当垂头非者当号吼称寃于是一虎低头闭目如惧即时杀之其一鸣吼自奋即放之`】　不惧　足畏【`勇者不惧　貌足畏色足惮`】　自卫　徒搏【`先主入蜀至巴郡严顔拊心而叹曰此所谓坐空山放虎自卫`】　卞庄刺　周处射【`卞庄子刺虎管坚子止之曰两虎方食牛牛甘必鬬鬭则大者伤小者亡从伤而刺一举必有两获庄子然之果获两虎　周处射南山白额虎以除害也`】　乳子文　状越椒【`令尹子文初生弃于梦泽虎乳之楚人谓乳为谷谓虎为于菟命之曰鬭谷于菟　传楚司马子良生子越椒熊虎之状`】　大人变　女子搤【`象曰大人虎变其文炳也异苑杨丰为虎啮有女年十四手无刀刃直搤虎头免父难`】　七月而生　三代俱  

死【`家语三九二十七阳气成虎七月生　孔子过泰山闻妇人哭子问之曰吾舅与夫及子俱死于虎子曰何为不去曰无苛政孔子曰苛政猛于虎`】　呪刀伏　言市有【`西京杂记东海黄公有幻术制蛇虎佩赤金刀及衰饮酒过度遇白虎以赤金刀厌之遂为虎所食　甘茂曰今有一人言市有虎信之乎曰二人言犹疑三人言信之今防臣岂非三人乎`】　疑而注矢　感而存树【`疑而注矢讶飞将之雄感孝而存树`】　不与生物　投畀譛人【`不以生物与之谓其有杀之之怒不以全物与之谓其有决之之怒诗取彼譛人投畀豺虎豺虎不食投畀有北`】　鞹犹犬羊　文岂彩饰【`论语虎豹之鞹犹犬羊之鞹　蜀志夫虎生而文炳岂以彩自饰画哉性自然也`】　风嘷雨啸　乳血餐肤　眈眈之视　逐逐之欲　増山君　虞吏【`说文虎西方兽曰兽君以其为山兽之君也亦曰山君`】　寅客　斑奴【`真诰寅兽白齿亦能见机亦云寅客　焦氏昜林登山履谷与虎相触猬为功曹斑奴奔北`】　戾虫　英兽【`春秋后语虎者戾虫　水经注上虞杨威少失父事母至孝尝与母入山采薪为虎所逼自计不能脱于是抱母且号且行虎见其情遂弭耳而去自非诚实精微孰能理感于英兽矣`】啸谷　入庐【`骆賔王集枢精啸谷韵清籁于惊苹法苑杀生部穷兽入庐乃祈生于区氏`】探穴　攀栏【`吴志吕欲从军其母止之曰不探虎穴安得虎子　魏明帝于宣武塲上`】  

【`断虎爪纵百姓观之时王戎方十嵗亦看虎虎乗间攀栏而吼其声震地观者无不辟易颠仆戎湛然无惧色`】食牛　寝木【`尸子曰虎豹之驹未成文而有食牛之气　孙卿子曰见寝木以为伏虎`】  

金玉精　爪牙伏【`吴越春秋吴王阖闾阊门外金玉精化为白虎　韩子虎之所以能伏狗者爪牙也使虎释其爪牙而使狗用之则虎反伏于狗矣`】　臯比　在槛穽【`左传宋师次于郎公子偃自雩门窃出臯比而先犯之司马迁书猛虎在山百兽震恐及在槛穽揺尾求食积威约之渐也`】　投千金　点两睛【`吕氏春秋衣人在寒食人在饥投虎千金不如一豚肩　拾遗记始皇二年謇防国画工名烈裔者刻两白玉虎其毛如生不防两目睛始皇使他工夜徃防之旦虎飞去眀年南郡献白虎二视之乃玉虎也命去目睛乃不能复去`】  

虎四  

原绣虎【`魏曹植有文人号绣虎`】　雕虎【`焕乎执雕虎以拭虎`】　始交【`月令大寒之日虎始交`】　何为【`不义自毙虽猛何为`】　暴【`论语暴虎冯河死而无悔者吾不与也`】　鬭【`蔺相如曰今两虎相鬭势不俱全`】　猛噬　咆哮　増卑势【`吴越春秋吴王将赦越王伍子胥谏王曰夫虎之卑势将以有击也`】　弭毛【`大夫扶同谓越王曰猛兽将击必弭毛帖伏`】虎牢【`穆天子传天子猎于郑圃虞人掠林有虎在于葭中天子将至七萃之士髙奔戎生擒虎而献`】  

【`之天子命为之柙畜之束虞是曰虎牢`】　虎市【`髙僧传南海始兴有虎市山峯岭高絶虎之渊薮世受其灾天竺沙门跋摩改名灵鹫住锡于斯昼行夜徃或时值虎以杖按头抒之而去于是山旅水濵去来无梗`】　虎媒【`陈氏家义兴山中夜闻虎当门大虓开视之乃一少艾虽衣襦凋损而妍姿不伤问知是商女随母上冢作寒食为虎所至此陈妇见其端丽讽之曰能为吾子妇乎女谢惟命乃配其季子逾月其父母踪迹得之喜甚遂为婚姻目曰虎媒`】　骑虎防须【`酉阳杂俎仙人郑思逺常骑虎故人许隠齿痛求治郑曰惟得虎须及热揷齿间即愈为拔数茎与之因知虎须治齿也`】　乗虎夜归【`明兴杂记瑞安卓敬年十五六读书寳香山尝夜归值风雨路迷偶得一牛乗之以行及门视之则虎也`】  

虎五  

原行晋陆机猛虎行曰渇不饮盗泉水热不息恶木隂饥食猛虎窟寒栖野雀林　増唐储光羲猛虎词曰寒亦不忧雪饥亦不食人人肉岂不甘所恶伤眀神太室为我宅孟门为我邻百兽为我膳五龙为我賔马一何威浮江亦以仁彩章曜朝日爪牙雄武臣髙云逐气浮厚地随声震君能贾余勇日夕常相亲　韩愈猛虎行曰猛虎虽云恶亦皆有匹侪羣行深谷间百兽望风低身食黄熊父子食赤豹麛择食于熊豹肯视兔与狸正昼当谷眠眼有百歩威自矜无当对气性纵以乖朝怒杀其子暮还食其妃匹侪四散走猛虎还孤栖狐鸣门两旁乌鹊从噪之出逐猴入居虎不知所归谁云猛虎恶中路正悲啼豹来衔其尾熊来攫其頥猛虎死不辞但惭前所为虎坐无助死况如汝细微　张籍猛虎行曰南山北山树冥冥猛虎白日绕树行向晩一身当道食山中麋鹿尽无声年年养子在空谷雌雄上山不相逐谷中近窟有山村长向村家取黄犊五陵年少不敢射空来林下看行迹　李贺猛虎行曰长戈莫舂彊弩莫抨乳孙哺子教得生狞举头为城掉尾为旌东海黄公愁见夜行道逢驺虞牛哀不平何用尺刀壁上雷鸣泰山之下妇人哭声官家有程吏不敢听　宋刘宰杀虎行谢宜兴赵大夫诗曰君不见阳羡周将军射杀南山白额虎千古万古声流闻又不见宜兴赵大夫南山三十有六虎令行杀取无复余古阳羡今宜兴大夫邑之主将军邑之民主賔多寡事不同千古万古同清芬　元李俊民宣差射虎诗曰北原风劲霜草枯草间出没藏于菟眈眈来此被谁驱不防邂逅冯妇车将军胆气勇有余手中笑撚金仆姑等闲如射兔与狐两眼错莫精光无深山大泽失所居或撩汝头编汝须可怜肉食无逺圗伎俩不及黔之驴　周震霆虎堕井诗曰郭西猛虎势莫当攫人白昼来神冈【`地名距郡十里`】暗中推堕若有物眢井百尺篱根藏冻泉收声甃为土辘轳绠断苔藓苍眼花误落爪牙废弃置有待摧彊梁酸风飞沙寒日黄四郊流血皆战塲乗时吞噬恒妥尾翼以伥鬼髙驼翔北平将军老且死泰山哭声哀怨长岂知凿地古设险邂逅一蹶由天亡吁嗟此物肆无忌妄意流毒窥城墙千夫骇汗手莫指造次坎窞侔干将贯盈有兆此未悟来者纷纷投土囊　眀沈周虎来诗曰成化十一年九月伪言虎至争慌惚前村渐报咥老翁西村少年扑见骨昨闻邻子说果见夜闻噭哮竦毛发起从壁孔稍窥觇恰有微月映屋缺翻乌骇雀不安树偃草落叶悲风发阔行卓尾自破来意搏不得怒气勃耸躯哆吻首闯地瞠目眈眈两杯凸侵朝出门迹宛在湿泥载涂五爪没口中且言尚惊怕转首四顾疑冲突呜呼猛兽猛不知平郊独行无乃忽弯弧倘有裴将军老命须臾应没不如徙恶南山深安我民心汝安窟  

増序唐符载畋获虎颂序曰节度使樊公畋于郢城修军礼先是里人之讼乳虎为暴极于兵冦既卜其穴乃大捜而取之爽气凌厉士抝余怒敲扣拍扑芟杀防防观其怒气之所狡愤迅躯之所腾跱锯牙之所噉咋钩爪之所拏攫杰作人立呀若箕张声轻暴雷目烁燃炬有一人乌获之伦威鬰乔杰狡犷决鐏长防以撑拒乃匐身而掩刃势倾力絶四偃在地穿喉贯背爪有余搏于是腾气射虹霓酣噪破山林淋漓赑屃献于公所  

豹一  

増本草释名曰豹性暴故曰豹按许氏说文豹之脊长行则脊隆豸豸然具司杀之形故字从豸从勺王氏字说豹性勺物而取程度而食故字从勺又名曰程沈氏笔谈秦人谓豹为程至今延州犹然东人谓之失刺孙本草集解曰豹状似虎而小白面团头自惜其毛采  

其文如钱者曰金钱豹宜为裘如艾叶者曰艾叶豹次之又西域有金线豹文如金线海中有水豹上应箕宿禽虫述云虎生三子一为豹　穆天子传曰舂山百兽所聚也爰有赤豹熊罴　山海经曰泰山多赤豹　陆玑疏曰尾赤而文黒谓之赤豹　庄子曰丰狐文豹栖于山林伏以岩穴静也夜行昼居戒也虽饥渇隠约犹且胥疏于江湖之上而求食焉定也然且不免于罗罔机辟之患其皮为之灾也　淮南子曰猬使虎申蛇令豹止物各有所制也　武昌记曰樊口南有大姥庙孙权尝猎于山下依夕见一姥问权猎何所得曰正得一豹姥曰何不竪豹尾忽然不见应劭汉官仪曰豹尾过后执金吾罢解围天子卤簿中后属车施豹尾于道路豹尾之内为省中盖权事应在此故为立庙也  

豹二  

原似虎　名程【`说文云豹似虎圜文黄纹黒如钱豹一名程列子曰程生马注曰豹也`】隠南山　受北国【`陶答子妻曰南山有黒豹隠雾雨而十日不下食　宣王时锡韩侯奄受北国因以献其赤豹也`】　君子变　管中窥【`易君子豹变其文蔚也　晋王子敬数嵗门生辈曰此郎管中窥豹时见一斑也`】　在槛　为裘【`庄子虎豹在槛穽之中揺尾而求食管子武王侈靡命豹襜豹裘方得入庙故豹皮曰千金功臣之家粜千钟粟得一豹皮`】　九闗  

即谷【`楚辞曰虎豹九闗　瑞应圗幽都即谷山上多黒豹`】　鞹犹犬羊　威同鼷鼠【`上详虎三　韩子虎豹不用爪牙与鼷鼠同威`】　増留皮　为枕【`五代王彦章曰豹死防皮人死留名　五行志韦后妹尝为豹枕以辟邪`】　炮脯　煮胎【`洞冥记元封中起神明之台炮青豹之脯青豹出浪坂之山状如虎色如翠杀之为脯食之不愚　杜牧诗归来煮豹胎`】  

豹三  

原为罪【`韩子翟人献黒豹皮晋文公叹曰皮美自为罪也`】　骇人【`其骇人也`】　号飞豹【`晋王弥膂力过人号飞豹`】　乗赤豹【`楚辞曰乗赤豹兮从文狸`】　文蔚之皮【`尔雅曰西方之美有文蔚之皮焉`】　炳蔚之姿【`文选虎豹以炳蔚凝姿`】　水豹　土豹　豹落【`吴都赋云剽掠虎豹之落落居处也`】　増豹韬【`太公六韬有豹韬`】　文采炳焕【`后秦记狄伯竒少曽游猎得豹见其文采炳焕遂自感叹始学书艺`】　徃而不反【`其为物徃而不反故曰豹死则首山军之殿后者豹尾以入`】　羑里献【`懐壅山有黒豹虎身白防文王囚羑里散宜生得之以献纣`】　罗山兽【`道书南海博罗县有罗山髙入云雾诸仙人所游之山也上有豹兽如猕猴南海人名之为果下`】　豹袪豹褎【`诗羔裘豹袪自我人居居羔裘豹褎自我人究究豹袪下大夫也豹褎上大夫也晋人刺在位不恤其民`】　豹饰豹幨【`诗羔裘豹饰饰谓领縁人君之服也管子上大夫豹饰列大夫豹幨埤雅云此齐一时之数非古也`】　海豹【`海豹形如豹文身五色丛居水涯常以一豹防守如雁奴类其皮可饰鞍褥`】　它牛豹【`南蛮传室利佛逝国有槖它豹文而犀角以乗且耕名曰它牛豹`】　五豹将军【`宣室志张鋋次巴西巴西侯邀五豹将军乃豹也`】  

豹四  

増诗唐李峤豹诗曰车法肇宗周鼷文阐大猷还将君子变来蕴太公筹委质超羊鞹飞名列虎侯若令逢雨雾长隠南山幽　宋梅尧臣文豹篇曰壮哉南山豹不畏白额虎泽雾毛虽杂鼮鼠朝捋其须暮饮乳文章子云久已许还笑大夫费五羖天子仗中仪物举尾与斾常愿看取  

貔貅一  

原尔雅曰貔白狐其子豰　说文曰貔豹属出貉国尚书曰如虎如貔　毛诗曰献其貔皮赤豹黄罴　礼记曰前有挚兽则载貔貅　増史记曰黄帝敎熊罴貔貅防虎以与炎帝战于坂泉之野  

貔貅二  

原賛晋郭璞貔賛曰书称猛士如虎如貔貔盖豹属亦曰执夷白狐之云似是而非  

狼一【`狈豺附`】  

原说文曰狼似犬鋭头白颊前高后广　尔雅曰牡獾牝狼其子獥絶有力迅　增本草集解曰狼豺属也南人呼为毛狗其居有穴其形大如犬而尖喙骈脇脚不甚高能食鸡鸭鼠物其色杂黄黒亦有苍灰色者其声能大能小野俚尤恶其冬鸣其肠直故鸣则后窍皆沸其性贪戾践借老则其胡如袋所以跋胡防尾进退两患其象上应奎星　毛诗疏曰狼能为小儿啼声以诱人去数十歩止其猛健者人不能制其膏可以煎和其皮可以为裘　禽书曰狼卜食狼将逺逐食必先倒立以卜所向故猎师遇狼辄喜盖狼之所在兽之所在也古之造式者木用槐瘿枣瘤而以狼牙为柱取其灵知也　李竒曰豺从才狼从良兽之有才智者　原瑞应圗曰白狼王者仁徳明哲则见一本王者进退动凖法度则见　山海经曰盖山兽多白狼　毛诗曰狼跋其胡载防其尾美周公也　又曰竝驱从两狼兮揖我谓我臧兮齐哀公好田猎也　周礼曰兽人冬献狼【`注时之味也`】　増抱朴子曰山中当路君者狼也  

狼二  

原尚书中曰汤牵白狼握禹箓　田俅子曰商汤为天子都于亳有神手牵白狼口衔金钩而入汤庭　増国语曰周穆王征犬戎得四白狼四白鹿以归自是荒服者不至　原周宣王时白狼见犬戎灭　増汉宫殿疏曰秦故虎圈周匝三十五歩狼圈广八十歩长二十歩西去长安十五里　捜神记曰王业为荆州刺史山无豺狼　后周书曰突厥之先匈奴之别种也为邻国所破其族有一小儿弃草泽中有牝狼以肉饲之及长与狼交合遂有孕焉逃于髙昌国北山洞穴生十男其后各为一姓阿史那即其一也　宣室志曰张鋋夜次巴西巴西侯相邀置酒邀沧浪君至一人苍衣其质魁岸夜半鋋亦假寐天将晓鋋悸而寤见一狼卧于前盖所谓沧浪君也　旧唐书曰薛延陁部落尝有一客乞食于主人者主人引与入帐命妻具馔其妻顾视客乃狼头人也主人不之觉妻告邻人共视之狼头人已食主人而去相与逐之见二人追者告其故二人曰我是也我即神人薛延陁当灭我来取之追者惧而反走南部新书曰武后时游击将军朱佛儿于魏县长夀乡界内逢白狼驯狎无惧人意遂系得送于县县令孟神符牒称崔融为表贺　江南野录曰嗣主如南都诘旦殿廷忽见有残獐一脚询宿衞莫知所以使徃询陈陶陶曰昨暮乃狼星直日故尔嗣主叹曰真鸿儒矣　稽神录曰晋州神山民黄张妻忽梦一黄褐人腰腹甚细留淫之两接而去遂娠好食生肉防唇咬齿而性狠戾生二狼生即走其夫击杀之　元五行志曰至正十年彰徳境内狼狈为害夜如人形入人家哭就人懐抱中取小儿食之　酉阳杂俎曰狼狈是两物狈前足絶短毎行常驾两狼失狼则不能动故世言事乖者称狼狈本草集解曰狈足前短能知食所在狼足后短负之  

而行故曰狼狈　埤雅曰豺狗足似狗而长尾白颊髙前广后其色黄季秋取兽四面陈之以祀其先世谓之豺祭兽故先王之以田汲冡周书霜降之日豺乃祭兽豺不祭兽爪牙不良　又俗云羣豺噬虎言其猛健且众可以窘虎也史云豺见虎睡则绕而溺之虎不能起遂噬之又云豺舌似棘防舌似锯骨痩如豺豺柴也豺体细痩故谓之豺棘人骨立谓之柴毁义取诸此本草集解曰豺狼属也其牙如锥噬物羣行虎亦畏之又喜食羊其声如犬人恶之以为引魅不祥其气臊臭可恶罗愿云世传狗为豺之舅见狗辄跪亦相制耳酉阳杂俎曰猎者不杀豺以财为同声　韵府曰湖南李玉猎深山见豺数只逐之其豺合爪人立而号若乞命状玉遂舍弓弩更业  

狼三  

原金精　钩瑞【`瑞应圗曰白狼金精也下详狼二田俅子`】　衔衣　当道【`宋王懿字仲徳义兵窘廹暴雨洪潦不知津梁有一白狼至前仰天而号讫衔王懿衣因渡随之得济也　汉张纲为御史充八使之数纲埋轮于都亭曰豺狼当道安问狐狸遂劾梁冀`】　善顾　憙还【`狼善顾其后　狼性怯走憙还`】　似犬　逐羊【`选宣王得白狼而戎狄賔服注白狼头白似犬也　史譬使豺狼之逐羣羊也`】　啮宫人　配二女【`江都昜王非卒子建立宫人有过纵狼啮杀之观以为乐　北史单于二女甚美置高堂上有老狼守台遂为狼妻产子后遂为高昌国`】　増佛寺童子　道旁女人【`宋王懿三临徐州威徳着于彭城立佛寺作白狼童子像于塔中以报白狼衔衣救已之徳也详前衔衣注　白泽圗百嵗狼化为女人名曰知女坐道旁告丈夫曰我无父母兄弟丈夫娶为妻三年而食人以其名呼之则逃去`】  

狼四  

原去肠【`礼狼去肠不堪食`】　解变【`抱朴子曰狼夀三百嵗则解变化为人形`】　乳乌孙【`乌孙昆莫弃于野狼乳之时初生也`】　入咸市【`洪范五行传秦时狼入咸市也`】　知殷兴【`白狼知殷家之兴`】　増狼村【`穆天子传舂山百兽所居爰有狼村`】　狼堠【`埤雅古之烽用狼粪取其烟直而聚风吹不斜故曰狼堠`】　狼藉【`杂志狼起卧游戏多借草草多秽乱`】　狼噬【`李林甫以王鉷险刻倚之使鸷击狼噬`】　狼乳沟【`地里志陜西庆阳府有狼乳沟乃稷弃于野狼乳之地后人遂以名沟`】　避狼城【`述异记周幽王时牛化为虎羊化为狼洛阳有避狼城`】  

狼五  

増诗宋陈师道捕狼诗曰一狼将四子一岭走千羊意得无前敌时乖阙后防宁知射生手已发弩机张会使乌鸢饱空令豺虎伤  

原賛晋郭璞白狼賛曰矫矫白狼有道则游应符变质乃衔灵钩惟徳是适出殷见周  

増表唐崔融贺白狼表曰金精累烁鼓铸于隂阳玉毳霜翘腾倚于郊甸应时乃出野心狎而无惊有道则游贪性驯而不搏  

## 御定渊鉴类函卷四百三十

兽部二【`犀　象　兕　解廌　熊　罴附　魋附鹿　麋　増麈　麞　増麂　増麝`】犀一  

原尔雅曰犀似豕形似牛猪头大腹库脚脚有三蹄黒色　刘欣期交州记曰犀出九德县其毛如豕蹄有三甲头如马有二角鼻上角长额上角短　増本草释名曰犀字篆文象形梵书谓犀曰朅伽　林邑国记曰犀行过丛林不通便开口露齿前向直指棘林自开　岭表录异曰额上者爲兕犀有奇文鼻上者食角也差小爲胡帽犀一云有三角一在顶一在额一在鼻亦有一角者　原抱朴子曰通天犀有白理如线者以盛米置羣鸡中鸡欲往啄米至辄惊却故南人名爲骇鸡也得其角一尺以上刻爲鱼而衔以入水水常爲开方三尺可得息气水中以其角爲叉导者得煑毒药爲汤以此叉导搅之皆生白沫无复毒势　増北户录曰通犀置  

大雾重露下终不沾濡又堪辨毒药酒药酒生沫或中毒箭刺于疮中立愈盖犀食百毒棘刺故也　宋书曰骇鸡犀王者贱难得之物则出　酉阳杂俎曰犀之通天者必恶影常饮浊水当其溺时人趁不复移足角之理形如百物或云犀角通者是其病然其理有倒插正插腰鼔插倒者一半以下通正者一半以上通腰鼔者中断不通故波斯谓象牙为白暗犀角为黒暗取犀先于山路多植木犀前脚直常倚木而息木烂折则不能起又犀牛一名奴角有鸩处必有犀也犀三毛一孔刘孝标言犀堕角埋之以假角易之　原南州异物志曰黝犀处自林麓食惟棘刺体兼五肉或有神异表灵以角含精吐烈望若华烛置之荒野禽兽莫触　増犀有特神者角有光耀白日视之如角夜暗之中理皆粹然光由中出望如火炬欲知此角神异置之草野飞鸟走兽过皆惊　广志曰犀角之好者称鸡昧白　世言犀望星而星入角续夷坚志凡犀角遇山川日月草木鸟兽随寓成形惟韩魏公琦犀带中央一片乃鹿衔花孝宗犀带一片乃南极老人星像　本草集解曰通天犀乃胎时见天上物过形于角上故曰通天但以月下以水盆映之则知　又犀角纹如鱼子形谓之粟纹纹中有眼谓之粟眼黒中有黄花者为正透黄中有黒花者为倒透花中复有花者为重透并名通犀乃上品也花如椒豆斑者次之乌犀纯黒无花者为下品　五溪记曰山犀食竹木其小便即竟日不尽夷獠以弓矢采之名曰黔犀　南越志曰海中出离水犀似牛其出入有光水为之开　原汉书曰乌弋国出犀牛　増唐书曰堕和国多美犀世谓堕和罗犀【`犀中最大者堕罗犀一株有重七八斤者云是牯犀额角其花多作撒豆斑色深者堪带胯斑散而色浅者即拍为盘楪器皿之类`】　五代史曰占城兽之竒犀　归田录曰翡翠屑金人气粉犀【`埤雅犀最难捣锯成小块以薄纸包置怀之中令近肉候人气蒸润乘热捣之应手如粉`】　王粲游海赋曰羣犀代角  

犀二  

原韩诗外传曰太公使南宫适至义渠得骇鸡犀以献纣　战国策曰张仪爲秦破纵连横说楚王楚王遣车百乗献骇鸡之犀夜光之璧于秦王　蜀王本纪曰江水爲害蜀守李氷作石犀五枚二枚在府中一枚在市桥下二在水中以厌水精因曰石犀里　汉书曰尉佗献文帝犀角十　又曰元始二年黄支国献犀牛　増东观汉纪曰章帝元和元年日南献白雉白犀　续齐谐记曰东海蒋潜常至不其县见林下踣一尸已臭烂乌来食之辄见一小儿长三尺许来驱乌乌乃起如此非一潜异之乃就看之见死人头上着通天犀导价数万钱乃拔取之既去众乌争集无复驱者潜后以此导上晋武陵王后落禇太宰处禇以饷齐豫章王王死后内人江夫人断以爲钗每夜辄见小儿绕床头啼叫云何爲见屠割必当相报江夫人月余遂薨　名苑曰宋岑获通犀卖与庐陵王义眞　开元遗事开元元年冬至交阯国进犀角一株色如金使者请以金盘置放殿中温然暖气袭人上问其故使者曰此辟寒犀也　英华曰贞元十二年南海献驯犀诏纳苑中至十三年冬大寒驯犀死　杜阳编曰寳厯元年南昌国进夜明犀其状类通天夜则光明可照百歩覆缯千重终不能掩其辉焕上令解爲腰带每游猎夜则不施蜡炬有如书日　又曰文宗延学士于内廷李训讲周易时方盛夏上命取辟暑犀以赐之　宋史曰周显德五年占城国贡方物有云龙形通犀带　钱武肃王时有献云鹤水犀带者武肃登碧波亭命许彦方系带试水水开七尺许　大中初女蛮贡双龙犀有二龙鳞鬛爪牙悉备洪武初九真国贡独角犀  

犀三  

原骇鸡之寳　通天之珍【`并犀角`】　驱周　献纣【`上详象二孟子下详犀二韩诗外传`】　食榆　刻石【`尔雅注犀有三角一在顶一在额一在鼻鼻上食角`】  

【`也小而不椭好食棘　下详犀二`】　驰乌弋之名　擅黄支之美【`皆出犀处`】増却尘　辟水【`述异记却尘犀海兽也其角辟尘置之于座尘埃不入`】　蠲忿镇帷【`物类相感志同昌公主有蠲忿犀犀株如弹丸入土不朽带之令人蠲去忿怒　杜牧诗金盘`】  

【`犀镇帷`】　骇狐　卧鱼【`淮南万毕术犀角骇狐　北梦琐言杨收女适裴坦长子嫁赀丰厚坦尚俭闻之不乐一日夫人至新妇院台上视果楪乃卧鱼犀遽拂袖出`】　照渚　入海【`晋书温峤过牛渚矶深不可测遂燃犀角而照之湏臾见水族竒形异状或乗车马着赤衣者峤其夜梦人谓巳曰与君幽明自别何意相照也意甚恶之未几峤卒　欧阳修诗何但入海求灵犀`】　戴戈　爲簟【`北戸注元康末妇人以犀角爲斧鈛戈防戴之　唐五行志张易之爲其母爲犀簟`】  

犀四  

原梁山之美【`尔雅南方之美者有梁山犀象焉`】　巴浦之犀【`其可尽乎`】　捩角【`蜀都赋曰捩犀角`】　尚多【`传犀兕尚多弃甲则那`】　増闻乐【`异物志海中水犀乐闻丝竹人动乐则出甞爲人所获`】　毛竒【`韩愈诗毛竒覩象犀`】　押放【`六帖山南西道观察使奏渠州犀牛见差官押赴阙廷既至上于便殿阅之宣示百官云上虑伤物性命中使押还本道放于渠州之野云`】　投珍【`孔帖李勉为岭南节度使被召至石门尽捜家人所畜珍犀投之江中`】　影犀【`洞防记武帝时疏勒贡文犀四头状如水兕角表里有光因名明犀置暗中有光影亦曰影犀织以爲簟有锦绮之文`】　灵犀【`一统志灵犀在广西鬰江上流潭中有二犀每风息浪静则出于潭岸顶有光彩`】　响犀【`杜阳编文宗时宫人沈阿翘呉元济之妓女进玉犀方响光明皎洁可照十数歩玉犀槌即响犀也凡物有声乃响应其中焉`】　异犀【`交广志西南夷土有异犀三角夜行如大炬火照数千歩或时解脱则藏于深密之处不欲令人见之王者贵其异以爲簪能消除凶逆`】　剸犀【`孟郊诗匣龙期剸犀`】  

犀五  

増行唐白居易驯犀行曰驯犀驯犀通天犀躯貌骇人角骇鸡海蛮闻有明天子驱犀乗传来万里一朝得谒大明宫欢呼拜舞自论功五年驯养始堪献六译语言方得通上嘉人兽俱来逺蛮馆四方犀入苑秣以瑶刍鏁以金故乡迢递君门深海鸟不知钟鼔乐池鱼空结江湖心驯犀生处南方热秋无白露冬无雪一入上林三四年又逢今岁苦寒月饮氷卧霰苦踡局角骨冻伤鳞甲缩驯犀死蛮儿啼向阙再三顔色低奏乞生归本国去恐身冻死似驯犀君不见建中初驯象生还放林邑君不见贞元末驯犀冻死蛮儿泣所嗟建中异贞元象生犀死何足言  

原赞晋郭璞犀赞曰犀之爲状形兼牛豕力无不倾吻无不靡以贿婴灾因乎角掎  

原序晋傅咸犀钩铭序曰世称骇鸡之犀闻之父常侍曰犀之美者有光鸡见影而惊故曰骇鸡有以此钩见遗者乃爲之铭  

象一  

原尔雅曰南方之美者有梁山之犀象焉　春秋运斗枢曰瑶光之精散爲象变江淮之桐斩伐无度则瑶光不明　许慎说文曰象长鼻牙南越之大兽三岁一乳象身四足而大　増本草集解曰象出交广云南及西域诸国有灰白二色形体拥肿面目丑陋大者身长丈余髙称之大六尺许肉倍数牛目才若豕四足如柱无指而有爪甲行则先移左足卧则以臂着地其头不能俯其颈不能回其耳下軃其鼻大如臂下垂至地鼻端甚深可以开合中有小肉爪能拾针芥食物饮水皆以鼻卷入口一身之力皆在于鼻故伤之则死耳后有穴薄如鼔皮刺之亦死口内有食齿两吻出两牙夹鼻雄者长六七尺雌者才尺余耳交牝则在水中以胸相帖与诸兽不同古训云五歳始产六十年骨方足　翻译曰象一名那先　韩子曰象之大者谓之豫贾侍中云不害于物　原呉录地理志曰九真郡厐县多象生山中郡内及日南饶之　大宛传曰身毒国其人乗象以战　増山海经曰祷过之山多象　原又曰巴蛇食象三歳而出其骨　増酉阳杂爼曰环王国野象成羣一牡管牝三十余牝者牙才二尺迭供牡者水草卧则环守牝象死共穵埋之号吼移时方散国人养驯者可令代樵　岭表录异曰广之属郡潮循州多野象牙小而红最堪作笏潮循人或捕得象争食其鼻云肥脆堪作炙楚越之间象皆青黒惟西方拂菻大食国多白象瑞应图曰王者自养有道则白象至负不死药来　援神契曰神灵滋液百宝爲用则白象至虞衡志佛书云白象又云六牙今无有　又曰交阯出象处曰象山山有石室惟通一路周围皆石壁先置刍豆于中驱一驯雌入焉布甘蔗于道以诱野象象来食蔗则纵驯雌入野象羣诱以归石室随以巨石窒门象饥人缘以饲之益狎则鞭之少驯则骑而制之久则渐解人意又爲立名字呼之则应牧者谓之象奴　又曰羣象虽多不足畏惟独象最可畏盖孤象者败羣之物不容于羣象蕴毒无所发故尤可畏也　埤雅曰服驯巨象以小斧刃斲之其金疮见星月则合　又曰兽之象以鼻致用而不以口天之象以气致用而不以言故天之象与兽之象同字　又曰象身具十二肖物惟鼻是其本肉　原万震南州异物志曰俗传象牙歳脱犹爱惜之掘地而藏之人欲取当作假牙潜往易之觉则不藏故处鼻爲口役望头若尾　増韵府曰象被逼将死以牙触石折之以牙爲身害也　原左传曰象有齿以焚其身　増真蜡风土记曰象牙杀取者上也自死者次之蜕于山中多年者下矣或谓一歳一换者非也　本草发明曰世人知然犀可见水怪而不知沉象可驱水怪按周礼壶涿氏掌水虫欲杀其神者以橭木贯象齿而沉之则其神死而渊爲陵注云橭木山榆也以象齿作十字贯于木而沉之则龙罔象之类死也又陶贞白云凡夏月合药宜置象牙于傍合丹灶以象牙夹灶得雷声乃能发光观此则象之辟邪又不止于驱怪而已也　南人言象尤恶犬声猎者裹粮登髙树伺之有羣象过则爲犬声悉举鼻吼呌循守不复去或经五六日困倒则潜下刺杀之胸前小横骨灰之酒服令人能浮水出没食其肉令人体重　寰宇记曰象被伤则羣党相扶将去向南跪拜鸣三匝以木覆之　视听抄曰象性嗜酒闻酒香辄破屋壁入饮之独畏烟火光用长竿接茅把于其杪望见其来共然火把持竿以指之即去随之三数里方敢回恐其复来也眼恶蝇蚋有日色则不出　草木子曰象行能别虚实稍虚辄不肯过故帝王卤簿以爲前导　谈苑曰象耳中有油出谓之山性发往往奔逸伤人牧者视象耳有油出则多以索縻之　安南志曰林邑人杀象象怒布阵以鬭人人登树取衣挂树枝缘他树而走象见衣以爲人存以鼻汲水灌树及枝倒不见人怒蹋碎其衣而去象病首必向南而死肉麤连皮煑易熟牙笋足掌肉稍佳　原吕氏春秋曰肉之美者髦象之约【`髙诱曰髦象肉之美者`】　増韩子曰人希见生象而得死象之骨按其圗以想其生故诸人之所以意想者皆谓之象也  

象二  

増帝王世纪曰禹葬防稽祠下有羣象耕田　原孟子曰周公驱犀象而逺之天下大悦　増豫章记曰仙人王子乔驾白象游于髙安之荷山其象化爲石　汉书曰武帝时南海献驯象　原万岁历成帝咸康六年林邑王献象一知跪拜御者使之则从　博物志曰昔日南有四象各有雌雄其一雌者死百有余日其雄泥土著身独不饮酒食肉长吏问其所以辄流涕焉若有哀状　法显记曰迦维罗衞国从佛生处东行五由旬有国名蓝莫此国王得佛一分舎利还归起塔塔边有池池中有龙常守护此塔昼夜供养乃有羣象以鼻取水洒地取杂花香而供养诸国道人来欲礼拜塔遇象大怖依树自翳见象如法供养道人太息悲感即舍大戒还作沙弥自挽水平治处所使得洁净　吴时外国传曰扶南王盘况少而雄桀闻山林有大象辄生捕取之教习乗骑诸国闻而服之　吴志曰贺齐爲新都郡守孙权出祖道作乐舞象权谓齐曰今定天下都中国使殊俗贡珍百兽率舞非君而谁　江表传曰孙权遣使诣献驯象二头魏太祖欲知其斤重咸莫能测其理邓王冲尚幼乃曰置象大船上刻其所至秤物以载之校可知也太祖大悦　又曰魏文帝遣使于吴求象牙羣臣以非礼欲不与孙权敕付之　又曰蜀将诸葛亮讨贼还成都孙权遣劳问之送驯象二头于刘禅　増拾遗记曰魏文帝时南越献白象子在帝前任城王曹彰手顿其鼻象伏不动　原晋诸公赞曰晋时南越致驯象于皋泽中养之爲作车黄门鼓吹数十人令越人骑之每正朝大防皆入充庭帝行则以象车导引以试桥梁后象以鼻击害人有司祝之而杀象垂鼻泣血流地不敢动自后朝议以象无益于事悉送还越　异苑曰防稽张茂甞梦大象以问万推推曰君当爲大郡而不能善夫象者大兽取其音兽者守也象有齿以焚其身后必爲人所杀茂永昌中爲吴兴太守值王敦问鼎执正不移敦遣沈充杀之　増南史曰沈攸之爲荆州刺史时有象三头至江陵城北数里攸之自出格杀之伽蓝记曰元魏永平二年干罗国献白象背施五防屏风七宝坐床容数人真是异物常养象于乗黄曹象常坏屋败墙走出于外逢树即防遇墙亦倒百姓惊怖奔走交驰太后令徙于永桥南道象坊　三国典略曰周军逼江陵梁人出战梁以二象被之以甲束刃于鼻令昆仑奴驼之以战杨忠射之象反走　北史曰隋文帝遣大将刘方等击林邑其王梵志乗巨象而战方军不利乃多掘小坑草覆其上因与战僞北梵志逐之其象陷军遂乱方大破之　唐书曰髙宗时周澄国遣使上表云诃伽国有白象首垂四牙身运五足象之所在其土必丰有大象者弭灾患力兼十象彊制百人以水洗牙饮之愈疾请兵迎取以献之上谓侍臣曰朕安用奇象令其逺献乃劳其使而遣之　又曰自永徽以来文单国累献驯象凡三十有二皆豢于禁中颇有善舞者以备元防充庭之饰及德宗即位悉放于荆山之阳又曰骠国王宫有巨白象髙百尺讼者焚香跪象前自思是非而退有灾疫王亦对象跽自咎其王近适则舁以金绳床逺适则乗象　又曰南蛮环王卫兵五千战乗象率象千马四百分前后不设刑有罪者使象践之西域记曰有一僧行遇羣象上树避之象随倒树负  

之至林中有一病象足疮而卧引沙门手至所苦处乃竹刺沙门爲拔去之裂裳与裹俄顷一象持金函授病象病象转授沙门发视之乃佛牙也　类苑曰宋淳化中上苑一象毙太宗命取胆不获徐铉曰当在前左足果得之问其故曰象胆随四时在足今方春故知之【`酉阳杂俎象胆随四时在四足春前左夏前右秋后左冬后右如无定体`】　癸辛杂志曰燕京昔有一雄象甚大凡伤死数人官使杀之不得已乃明其罪象随帖耳就杀凡得象油四十八大瓮  

象三  

原藏牙　役鼻【`沈怀逺南越志象牙长一丈余脱其牙则深藏之削木代之可得不尔穷其主得乃已也　万震南州异物志象之爲兽形体特诡身倍数牛目不逾狶鼻爲口役驯良承教听言则诡素牙玉洁载籍所美服重致逺行如丘徙`】　泣子　哀雌【`蒋子万机论曰庄周妇死而歌曰通性命者以卑及尊死生不悼周不可论也夫象见子皮无逺近必泣周何忍哉　下详象二博物志`】　焚身燧尾【`上详象一左传　左传曰呉伐楚鍼尹固与王同舟王使执燧象奔呉师杜预曰烧燧火系象`】  

【`尾使呉师惊却之`】　天竺战　苍梧耕【`范蔚宗后汉书东离国治陟竒城在天竺东南三千余里大国也男女皆长八尺而怯弱乗象骆驼往来邻国有宼乗象以战　皇甫谧帝王世纪舜葬苍梧下有羣象常爲之耕`】　身倍数牛　目不逾豕【`万震南州异物志象身倍数牛鼻长六七尺大如臂其所食物皆以取之　下详郭璞赞`】　南方之美　瑶光之精【`上详象一尔雅　下详象一春秋运斗枢`】　行孕　出骼【`文白象行孕垂耳　象出骼`】　巴蛇吞　师子击【`楚辞曰巴蛇吞象蛇大若何　下详师子`】　刻舟称　垂鼻泣【`魏太祖欲知象轻重而不可称少子苍舒曰置象于舟刻其水痕而以土实则知其数也　下详象二诸公赞`】　孔阜孔硕　既闲既佶　身毒之战　昆阳之阵【`上详象一大宛传　王莽与世祖战昆阳驱羣象`】　垂鼻辚囷　増瞠目愤怒【`明皇杂录明皇每赐酺御楼引大象犀牛或拜或舞动中音律及西幸蜀禄山驱掠舞马舞象尽入洛阳一日大设声乐幽燕戎王蕃胡酋长多未之见因出象绐之曰此自南海奔至以吾有天命虽异类必拜舞左右教之象皆瞠目愤怒略无拜舞者禄山慙怒尽坑杀之`】　大客　伽那【`异苑始兴郡阳山县人行田遇象以鼻卷之入深山见一象脚有巨刺此人牵挽得出病者即起载人入一纡曲地以鼻掘长牙数条送还本处本境苖稼常爲象所困其象俗呼大客因语曰我田稼在此常爲大客所犯若念我者勿见侵便觉踯躅如有驯解于是一境絶无其患　北戸录梁翔法师曰象一名伽那`】　感雷　识水【`字说象齿感雷莫之爲而文生埤雅象牙生理必因雷声　又曰象性识水能浮水出没`】　吐丹　化石【`纪异录道士李终南以玉象子如拳许与李德裕曰以丹砂置象鼻下象服其砂复吐出乃可服又出一金象云与玉爲偶赞皇服之顔面愈少乃求采姝异数百人后南迁逢道士怒索象公不与至鳄鱼潭二象自船飞出光焰烛天公寻卒　山川纪异河南府有象庄旧传汉时西域僧以象防经至洛阳化爲石今石象犹存`】　合节奏　知曲直【`岭表录异刘恂有亲表曽奉使云南彼中豪族各家养象负重致逺如中夏之畜牛马也蛮王宴汉使于百花楼楼前入舞象曲动乐作优倡引入象以金覉络首锦绣垂身随拍腾蹋动头揺尾皆合节奏　朝野佥载安南有象能知人曲直有鬬讼者行立而齅之有理者即过负心者以鼻卷之掷空中数丈以牙接之应时碎矣莫敢竞者`】　添迹　埋牙【`栁宗元诗山腹雨余添象迹　元稹诗野象埋牙劚石矶`】　竒毛覩　赤手缚【`韩愈诗奇毛覩象犀　王安石诗赤手缚象犀`】  

象四  

原蹈土若耕【`论衡象耕虚也苍梧多象蹈土若耕`】　任重若马【`云南象负重致逺若牛马`】　驯象　奇兽　増香象渡【`内典同在佛所闻说一味之法然所证各有浅深譬兔马象三兽渡河渡则浮马渡及半唯大香象彻底截流有异耳`】　越童钩【`范至能虞衡志凡制象必以钩象奴正跨其颈以铁钩钩其头欲其左钩头之右欲右钩左欲却钩额欲前不钩欲其跪伏以钩正按其脑按之痛则号呜其行列之齐皆有钩以前却左右之其形虽大而不胜痛故人得以数仞之钩驯焉驯之久者象奴来则低头跽前左膝人蹈之以登则奋而起行`】　不畜淫子【`说文象性有别不畜淫子　山经象性妒不畜淫子`】　必泣子皮【`酉阳杂爼象性久识见其子皮必泣`】　青象【`北户录凡象白者西天有之又供御陀国有青象`】　鬭象【`后魏书干陁国好征战有鬭象七百头十人乗一象皆执兵仗象鼻持刀`】　摸象【`僧顺法师三破论或有二盲摸象得象耳者争云象如簸箕得象鼻者争云象如舂杵虽获象一方终不得全象之实说泥洹是死真摸象之一盲矣`】　牺象【`左传牺象不出门`】　象鞋【`宋莘视听抄象鞋者用厚木当中凿深窍方容其足中植大锥其末上向窍之外周围浚凿之如今唾盂而加峻密密埋于其往来之所以草覆之傥投足木上必滑下窍中其既着锥洞贯其足不能自抜即仆负其痛不能食展转谓之着鞋然犹能以牙伤人人未敢近数日后稍困则众鎗攅杀之而分其肉留其皮趁湿切作条絣干连枷等用`】　象带【`象蹄底似犀可作带`】　象邸【`周礼皮弁玉璂象邸`】　象路【`周礼象路朱樊缨七就建大赤以朝异姓以封`】　象笼【`西京杂记汉制天子以象牙爲火笼`】　象揥【`诗佩其象揥注揥所以摘发以象爲之贵者之饰也`】  

象五  

増诗唐李峤象诗曰郁林开郡毕维扬作贡初万推方演楚惠子正焚书执燧奔呉战量舟入魏墟六牙行致逺千叶奉髙车  

増赋唐人驯象赋曰乗之便习或讹或立动髙足以巍峩引脩鼻而嘘吸尘随踪而忽起水将饮而廻入牙栉比而槮槮眼星翻而熠熠驱之则百兽风驰翫之则万夫云集　杜泄驯象赋曰维彼驯象产乎南夷其形大也因地而受气其性顺也从心之所资食丰草于幽岩之麓饮清流于长江之湄不忌于人如得其时　独孤授放驯象赋曰返诸林邑之野归尔梁山之隅时在偃兵岂婴乎燧尾上惟贱贿宁惜乎焚躯知拜跪兮则有谢渥恩兮岂无复得顾侣求羣跨川登陆食丰草以垂鼻出平林而瞠目  

原賛晋郭璞賛曰象实魁梧体巨貌诡肉兼十牛目不逾豕望头至尾动若丘徙  

増文唐常衮贺文丹国献白象表曰黄帔饰冠白珰玩耳伏柔羣象牵置阙前低回驯扰稽颡屈膝随万国而来庭与百兽而率舞  

兕一  

原尔雅曰兕似牛【`一角肉重千斤`】　说文曰兕似野牛青皮坚厚可以爲铠嶓冢之山其兽多兕　増山海经曰祷过之山其下多犀兕　交州记曰兕有一角长二尺余形如马鞭柄　本草集解曰牸是雌犀文理腻细斑白分明俗谓之斑犀　本草释名尔雅翼云兕与牸字音相近犹羖之爲牯也大抵犀兕是一物古人多言兕后人多言犀北音多言兕南音多言犀爲不同耳　原毛诗曰酌彼兕觥　论衡曰太师尚父爲周司马将帅伐纣到孟津之上杖钺把旄号其众曰仓兕夫仓兕水中之兽也善覆人船因神以化令汝急度　战国策曰楚王游于云梦有狂兕忽至王弯弓而射之应发而殪仰天而叹曰乐矣今日之游万歳千秋之后谁与乐此　増吕览曰荆庄哀王猎于云梦射随兕中之申公子培刼王而夺之王命立诛之左右諌乃止未三月子培死荆兴师战于两棠大胜晋归而赏有功者子培之弟进请赏于军旅曰臣兄之有功也于车下王曰何谓也对曰臣之兄甞读故记曰杀随兕者不出三月是以惊惧而争之故欲王持千歳之寿也伏罪而死王令人视之于故记果有乃厚赏之【`说苑作射科雉`】  

兕二  

原殪弓　出柙【`诗率彼旷野既张我弓殪此大兕周宣时　下详虎`】　投角　触缟【`老善摄生者兕无所投角　文若奔兕之触鲁缟未足以喻其易`】　触蹷　増齹□【`西都赋狂兕触蹷　卢肇海潮赋驱虎与兕象呀偃蹇而矍铄忽划砾而齹□`】　雷咆　山吼【`郭璞江赋水兕雷咆乎阳侯杜甫诗云雾埋山苍兕吼`】  

兕三  

原不遇【`老子陆行不遇兕虎`】　不避【`荘陆行不避兕虎猎夫之勇`】　増伏兕【`淮南子两虎不鬭于伏兕之旁`】　水兕【`五代史占城水兕`】　白兕【`唐六典白兕爲上瑞`】　弹兕【`楚辞君王亲发弓弹青兕`】　兕觥【`诗兕觥其觩旨酒思柔兕善抵触酒能发人之刚其过则在抵触故先王以兕角爲罚爵以示戒也`】　兕甲【`晋语叔向曰昔我先君唐叔射兕于徒林殪以爲大甲以封于晋`】　却走【`李白大猎赋施犇兕以却走`】　寒呌【`杜甫诗山寒青兕呌`】　幕前致【`杜甫诗幕前生致九青兕`】　东南有【`陆防诗东南有狂兕猎者西北矢利尘白冥冥独此清夜止`】  

兕四  

原賛晋郭璞山海图賛曰兕惟壮兽似牛青黒力无不倾自焚以革皮充武备角助文德  

獬廌一  

増獬廌广韵作□【`獬同`】□【`豸同`】一名解东　酉阳杂俎曰开元二十一年冨平县产一角神羊肉角当顶白毛上捧议者以爲獬豸  

獬廌二  

原奇兽　神羊【`说文獬豸神奇之兽一名任法状如羊古者决讼令之以触不直黄帝时有遗者帝问何食饮曰食荐春夏处水泽秋冬处松栢　舆服志獬廌神羊也`】　触邪　识罪【`神异经獬廌性忠而邪则触之困则未止故立狱皆东北依所在也东北荒之兽也　论衡獬廌一角羊也青色四足或曰似熊能知曲直性识有罪狱疑者令羊触之臯陶敬羊跪坐事也`】　増爲冠　铭笏【`类林獬廌见不直者触之穷竒见不直者喣之均是兽也其好恶不同故君子以獬豸爲冠小人以穷奇爲名魏征笏铭獬廌荐角比干献骨合以愤烈在公爲笏`】  

獬廌三  

原毛爲帐【`田俅子尧时有獬廌缉其毛爲帝帐`】　増不识字【`武后时侍御史侯思止以告密进用髙元礼敎之曰如问君不识字宜对以獬豸不识字而能触邪思止以对后大悦`】  

熊一【`罴魋附`】  

原说文曰熊兽似豕山居春出冬蛰　诗义疏曰熊能攀缘上髙树见人则顚倒投地而下冬入穴而蛰始春而出　异苑曰熊兽藏于山穴穴里不得见秽及伤残则合穴自死人欲捕者便令一人卧其藏内余伴执仗隐在崖侧熊辄共舆出人不致伤损傍人仍得骋其矛又有居大树孔中东土呼熊爲子路以物击树云子路可起于是便下不呼则不动也　増本草释名曰熊者雄也熊字篆文象形俗呼熊爲猪熊罴爲人熊各因形似以爲别也在陆曰熊在水曰能即鲧所化者故熊字从能　原抱朴子曰玉策记称熊寿五百歳则能化本草经曰熊脂一名熊白味甘微温无毒止风痹　増又曰其脂燃灯烟损人眼令失光明　齐东野语曰熊胆善辟尘试之以净水一器尘幕其上投胆米许则凝尘豁然而开也　酉阳杂俎曰熊胆春在首夏在腹秋在左足冬在右足冬蛰不食饥则自防其掌故其美在掌亦有两种猪熊其形似猪马熊其形似马　琐碎录曰熊食少许盐即宛转而死胡孙亦然　穆天子传曰舂山百兽所聚也爰有赤熊罴瑞兽也　宋书曰赤熊佞人逺奸猾息则入国　原毛诗曰维熊维罴男子之祥　孟子曰鱼我所欲也熊掌亦我所欲也  

熊二  

増纒子曰纣王天下熊蹯不熟而杀厨人　原六韬曰文王囚羑里散宜生得黄熊而献之于纣　周书曰成王时不屠国献青熊　左传曰晋灵公使宰夫胹熊蹯不熟杀之寘诸畚遂使妇人载以过朝　又曰郑子产聘于晋晋侯有疾韩宣子曰寡君寝疾于今三月并走羣望有加而无瘳今梦黄熊入于寝门其何厉鬼对曰以君之明子爲大政其何厉之有昔尧殛鲧于羽山其神化爲黄熊实爲夏郊三代祀之晋爲盟主其或者未之祀乎韩子祀夏郊晋侯有间史记曰赵简子病不知人五日寤而曰我之帝所见一熊欲攫我帝命我射之中熊熊死后有当道者曰帝令主君灭二卿熊其祖也増西京杂记曰广陵王胥于文帝别圃学格熊后遂  

能空手搏熊莫不絶脰　汉五行志曰昌邑王贺闻人声曰熊视而见大熊左右莫见以问龚遂遂曰熊山野之兽而来入宫室王独见之此宫室将空危亡象也王卒不寤　原汉书曰孝元帝冯昭仪上幸虎圈鬭兽后宫皆坐熊出圈攀槛欲上殿昭仪乃当熊而立及左右格杀熊上问人情惊惧汝何故前当昭仪对曰夫猛兽得人而止妾恐熊至御座故身当之耳帝咨叹以此倍敬重之　东观汉记曰安帝永和九年永昌献象牙熊子　建武故事曰咸和七年左右啓以米饴熊上曰此无益而费于谷且是恶兽所不宜畜使遣打杀以肉赐左右直人　续捜神记曰晋升平中有人入山射虎忽堕一坎窅然深絶内有数头熊子须臾有一大熊来入瞪视此人人谓必害已良久出藏得果栗分与诸子末后作一分以着此人前人饥久于是冒死取噉之既转相狎习熊每旦觅食果还辄分此人此人赖以支命后熊子大其母每负将出子既尽人分死坎中穷无出路熊母寻复还入坐人边人解其意便抱熊之足于是跳出遂得无他　异苑曰邵陵髙平黄秀以元嘉三年入山经月不还其儿根生寻觅不见秀蹲空树中从头至腰毛色如熊问其何故答曰天谴如此汝但自去生哀恸而归逾年伐山人见形尽爲熊矣　増宋书曰元嘉二十年白熊见新安歙县太守到元度以献　宣室志曰张鋋夜次巴西巴西侯请见置酒邀六雄将军至黒衣其状屃然天将晓鋋悸寤见巨熊卧于前所谓六雄将军也　酉阳杂俎曰唐髙宗时伽毘叶国献天铁熊大如狗苍色作声诸窍皆沸能擒白象师子　熊罴魋三种一类也如豕色黒者熊也大而色黄白者罴也小而色黄赤者魋也建平人呼魋爲赤熊陆玑谓罴爲黄熊是矣　尔雅曰罴如熊黄白文注曰罴似熊而长头似马有髦髙脚猛憨多力能拔树木关西呼曰猳熊陆玑曰有黄罴赤罴大于熊其脂如熊白而麤理不如熊美　埤雅曰罴纵目能缘能立遇人则擘而攫之俗云熊罴眼直恶人横目秋冬则有春夏则亡一说罴有黄赤二种披发人立絶有力者　尔雅翼曰猎者云熊是其雄罴则熊之雌者罴力尤猛而甚害人　唐柳宗元罴说曰鹿畏防防畏虎虎畏罴　宋陈师道罴说曰晋人大猎以五犬逐一罴罴鸷而力长于用大所与敌者皆天下彊有力也犬弱而健巧于用小顾左而右逐前而后罴不能搏也行不数十里罴败而伏犬更前而杀之兽之鸷者爪莫如虎齿莫如豕而罴食之故称勇力必曰罴罴而受制于犬者遇非其敌困于羣也诗云忧心悄悄愠于羣小罴之谓矣　载记曰苻健母姜氏梦大罴而孕  

熊三  

原帝师之兆　男子之祥【`周文王卜猎曰非熊非罴天遗汝师乃太公吕望也　下详熊一毛诗`】　食蹯　碎掌【`楚太子以宫甲围成王王请食熊蹯而死不听乃缢死注熊蹯难熟冀外救也　七啓曰批熊碎掌`】　状似越椒　梦入晋寝【`传楚司马子越椒熊虎之状而豺狼之声下详熊二左传`】　増蔽泥　能火【`西京杂记贰师得天帝马以緑地五色锦爲蔽泥后稍以熊罴毛有緑光皆可二尺者直百金卓王孙有百余双诏使献二十枚　宋绍兴己酉永嘉有熊自南溪至江渡到城下倅日熊于字爲能火宜愼之果延烧官民舎十七八独州治存焉`】窥屏　置柜【`琐语晋平公梦见赤熊窥屏而病使问子产子产曰昔共工之御曰浮游既败于颛顼自没深涯之渊其色赤状如熊常爲天下祟见之堂则王天下者死见堂下□人骇见门近臣忧见庭则无伤窥君之屏病而无伤祭颛顼共工则瘳公如其言而疾间　酉阳杂俎宁王常猎于鄠县界草中得一柜发之乃一少女也自言姓莫氏庄居昨夜贼刼某至此贼巾二人是僧王命载以后乗时方获一生熊置柜中如旧琐之时上方求极色王即日表上之具其所由上令充才人经三日京兆奏鄠县食店有僧赁居作法事惟舁一柜入店中夜久腷膊有声店户人怪日出不啓门撤户视之有熊冲人走出二僧已死骸骨悉露上大笑书报宁王曰宁哥大能处置此僧`】　设席　爲冠【`周官田猎则设熊席以莅众尚毅也亦以其温传曰居则狐裘坐则熊席　南蛮东谢蛮贞观三年其酋元深入朝冠乌熊皮`】　和丸　试赋【`六帖柳仲郢母韩善训子故仲郢幼嗜学尝和熊胆丸使夜咀啮以助勤　金史施宜生试一日获熊三十六赋擢第一人`】　咆深林　守翠微【`熊罴咆深林　熊罴守翠微并杜甫诗`】  

熊四  

原蛰兽【`熊罴之属周礼云云`】　逸才【`司马相如諌猎书一旦遇逸才之兽`】　赤熊【`孝经援神曰神灵滋液百珍宝用有赤熊见`】　黄熊【`周书王防成王时东胡献黄熊`】　黝熊蚺防【`上天念反下七壍反灵光殿赋云黝熊蚺防以龂龂却负戴而蹲跠齐首目以瞠盼徒脉脉而狝狝蚺防视貌`】　如熊如罴【`武王誓师`】　増熊经【`埤雅熊好举目引气谓之熊经庄子熊经鸟伸是也`】　熊馆【`熊于山中行数千里悉有跧伏之所必在石岩枯木中山民谓之熊馆惟虎出百里外即迷失道路矣`】　熊侯【`周官大射诸侯则共熊侯豹侯盖诸侯伏猛下王德一等故其所射共熊豹之侯也`】　熊旗【`考工记熊旗六斿以象伐也象四方白虎之数故斿六`】　向我啼【`杜甫诗青兕黄熊向我啼`】　深丛见【`杜甫诗深丛见孤罴`】  

熊五  

増诗唐李峤熊诗曰导洛宜阳右乗春别馆前昭仪忠汉日太傅翊周年列射三侯满兴师七歩旋莫言舒紫褥犹异饮清泉  

原啓梁刘孝威谢熊啓曰窃以馆有射熊之名台无走狗之号上林絶北人之搏禁地无张京之犯而突出羽川来攀御槛光逾厚璧殆获朱公之价色丽烛银将堪穆王之宝  

鹿一  

原尔雅曰鹿牡麚牝麀其子麛其迹速絶有力□【`音肩`】又曰□大麃牛尾一角大麕旄毛狗足【`旄毛尾防长也`】　说文曰或作麂或作麖　増又曰□大鹿也　本草集解曰鹿马身羊尾头侧而长髙脚而行速牡者有角夏至则解大如小马黄质白斑俗称马鹿牝者无角小而无斑毛杂黄白色俗称麀鹿孕六月而生子鹿性淫一牡常交数牝谓之聚麀性喜食能别良草食则相呼行则同旅居则环角外向以防害卧则口朝尾闾以通督脉沈存中笔谈北方有驼鹿极大而色苍黄无斑角大而有文坚莹如玉　本草释名曰鹿字篆文象其头角身足之形斑龙名出澹寮方按干宁记云鹿与游龙相戏必生异角则鹿得称龙或以此与梵书谓之密利迦罗　仙释书曰鹿一名伊尼　原春秋运斗枢曰瑶光散爲鹿江淮不祠则瑶光不明彘生鹿　冲波传曰鹿生三年其角自堕　増山谷曰鹿性惊烈多别良草但食九物余则不甞九草者一曰葛叶及花鹿葱鹿药白蒿水芹甘草齐头蒿山耳荠苨也　鹿至春羸瘦盖因游牝多也及夏惟食菖蒲一味即肥　原春秋命历序曰皇神驾六飞鹿化三百歳　抱朴子曰鹿寿千歳满五百歳则色白　増述异记曰鹿千歳则苍又五百年而白又五百年而黒　原孝经援神契曰德至鸟兽则白鹿见　瑞应圗曰夫鹿者纯善之兽王者孝则白鹿见王者明惠及下则见　又曰王者承先圣法度无所遗失则白鹿来　礼斗威仪曰君乗水而王其政平则北海输白鹿　増旧说鹿者仙兽六十年必怀琼于角下角有斑痕紫色如防行或有涎出于口不复能急走故曰鹿戴玉而角斑鱼怀珠而鳞紫　原范蔚宗后汉书西夷传曰云南县有神鹿两头能食毒艸【`华阳国志云此鹿出云南雄苍山`】　增博物志曰云南郡出荼首其音爲蔡茂是两头鹿名也永昌有之其腹中胎常以四月取可以治蛇虺毒　盛之荆州记曰武陵郡云阳山防苍山产两头兽似鹿前后有头一头食一头行山人时或见之　酉阳杂俎曰防头鹿矢名耶希北人谓鹿爲耶屎爲希【`按唐韵屎字又音希即此义也`】道书有五头鹿其角且千　扶南国以鹿驾车其国人养鹿如中国畜牛以乳爲酪又回鹘豢鹿若牛马惟食苔俗以驾车　原史记曰古者皮币诸侯以聘享乃以白鹿皮方尺缘以藻缋爲币直四十万王侯朝觐享聘必以爲币荐璧然后得行　毛诗曰野有死鹿白茅纯束　又曰鹿鸣宴嘉賔也呦呦鹿鸣食野之苹　増淮南子曰鹿鸣兴于兽而君子大之取其见食而相呼也　晏子曰鹿生于山命悬于防原韩子曰夫马似鹿者千金　増刘子曰鹿形似马而迅于马豺形似犬而健于犬国有千金之马而无千金之鹿家有千金之犬而无千金之豺以犬马有用而豺鹿无用也  

鹿二  

原国语曰周穆王征犬戎得四白鹿　穆天子传曰天子赐曹奴之人黄金之鹿　又曰天子射鹿于林中増又曰天子西升于黎丘之阳过井公博乃驾鹿游乎山上　又曰天子征于菹台猎菹之兽于是有白鹿一迕乗而逆天子乗渠黄之乗焉　原濑乡记李母碑曰老子乗白鹿下托于李母也　史记曰赵髙欲爲乱恐羣臣不听乃先设验持鹿于二世曰马也二世笑曰丞相误耶谓鹿爲马问左右或言马以阿赵髙或言鹿者髙因隂中言鹿者以法　増尔雅曰古称马似鹿今荆楚之地其鹿似马当解角时望之无辨土人谓之马鹿以是知赵髙指鹿爲马盖以类耳　原东方朔传曰武帝时有杀上林鹿者下有司收杀之朔时在旁曰是故当死者三陛下以鹿杀人一当死天下闻陛下重鹿贱人二当死匈奴有急须鹿触之三当死　谢承后汉书曰郑爲临淮太守行春有两白鹿随车挟毂而行古今注曰明帝永平中三角鹿出江陵孝和帝永元中豫章徐沔得白鹿髙丈九尺　东观汉记曰章帝元和三年白鹿见　又曰安帝延光三年颍川上言白鹿见魏略曰成公英先随韩约后降太祖从行出猎有三  

鹿走过公前命英射之三发三中皆应而倒　又曰文帝欲受禅郡国奏白鹿十九见　魏志曰文帝猎失鹿帝大怒据胡床拔刀收吏将欲斩之苏则谏乃止魏末传曰初明帝爲平原王王母甄后妬文帝杀之故不立爲太子常从帝猎见鹿子母帝射杀鹿母语明帝射其子对曰陛下既已杀其母臣不忍复杀其子因涕泣帝放弓矢叹曰此语一何痛哉由是帝立太子意定矣　晋起居注曰太元十六年豫章太守范甯献白鹿一头二十年荆州送白鹿晋朝白鹿数见诸郡　列仙传曰苏耽与众儿俱戏猎常骑鹿鹿形如常鹿遇险絶之处皆能超越众儿问曰何得此鹿骑而异常鹿耶答曰龙也　神仙传曰鲁女生者饵朮絶谷入华山后故人遇女生乗白鹿从玉女数十人　又曰沈羲道甞于路逢白鹿车一乗龙车一乗从数十人骑迎羲道　广州先贤传曰丁茂字仲虑交阯人也至孝母终负土治冢列植松栢白鹿游乎左右　増又曰唐颂字德雅番禺人遭防六年庐于墓次白鹿拾食冢边　原三辅决录曰辛缮字公文少治春秋诗易隐居农华隂弟子受业者六百余人所居旁有白鹿甚驯不畏人　増晋书曰石勒微时甞佣于临水爲游军所囚防有羣鹿从旁过军人共逐之勒乃获免俄见一老父谓勒曰向羣鹿者我也君应爲中州主故相救耳　述异记曰余干县有白鹿土人传千歳矣晋成帝遣人捕得有铜牌刻字在角后云宝鼎二年临江所献　宋书曰晋咸和四年长沙郡逻吏黄光于南郡道遇白鹿驱之不去直来就光光遂抱取奉献　晋中兴书曰陶淡侃之孙年十五六便服食絶谷于野得白鹿子驯而养之与之俱往还后遂不复还家　捜神后记曰淮南陈氏于田种豆忽有二女姿色甚美着紫缬青裾天雨而衣不湿其壁先挂一铜镜镜中见二鹿以刀斫获之以爲脯　浙江志曰嵊县剡山一名鹿胎山昔有猎士陈惠度射鹿此山鹿孕而伤既产以舌防子干而母死惠度遂投寺爲僧后鹿死处生草名鹿胎草　萧广济孝子传曰伍袭字世公丁父忧庐侧有一鹿每袭哭辄绕坟而悲鸣南史曰防稽孔祐至行通神隐于四明山谷中曽有  

鹿中箭来投祐祐爲之养疗愈然后去　梁京寺记曰天监中有邵文立者世以烹屠爲业甞欲杀一鹿鹿跪而流泪以爲不祥鹿怀一麑寻当产育就庖哀切同被刳割因患疾乃深自悔责舎宅爲伽蓝小庄严寺是也唐书曰褚无量母防庐于墓有手植松栢鹿常犯之  

无量泣曰山中草木不少何忍犯吾先茔树哉因通夕守护俄有羣鹿近庐悉驯狎不复侵害　防昌解颐曰明皇幸温泉见白鹿升天改防昌爲昭应县防昌新丰也　宋髙僧传曰唐京师安国寺释元康先居山野见一鹿角分八岐厥形絶异抚而驯伏遂豢养之以三论之文荷之于背又以小轴系之于尾曳入上都意爲戏弄人皆骇观焉　唐防要曰贞元八年正月鄂州观察使何士干献白鹿上曰士干致白鹿还之彼当惭惧留之逺近复献竟不视放于苑中　辽史曰辽法麚岐角者惟天子得射防秋猎善爲鹿鸣者呼一麚至命耶律伊勒噶射应而踣上大悦　又曰车驾猎赤山适奔鹿奋角突前路隘不容避垂犯跸耶律沃哷以身当之鹿触而颠  

鹿三  

原四驾　六飞【`越絶曰越王句践有宝劒薛烛曰是巨开非宝劒也王曰然巨阙初成之时吾坐于露坛之上宫中有四驾白鹿而过者奔车惊　下详鹿一春秋命歴序`】　三角　七星【`上详鹿二古今注　刘敬叔异苑鄱阳乐安彭曽射一鹿两角间有道家七星符而其祖名字乡居年月存焉遂断射猎`】　求友　鸣麑【`楚词飞乌号其羣兮鹿鸣求其友把宫而宫应弹角而角动　魏文帝短歌呦呦游鹿衔草鸣麑翩翩飞鸟挟子巢栖`】　黄衣　紫缬【`刘义庆幽明录陈郡谢鲲常在一亭中宿此亭从来杀人夜四更末有一黄衣呼幼舆可开户鲲令伸臂于窗中于是授腕鲲即极力而牵之臂便脱乃还去明日看乃鹿臂寻血遂取获焉　下详鹿二捜神后记`】　齐逐　戎掎【`韩诗外传齐景公逐白鹿至畞丘见封人曰使吾君寿金玉是贱百姓是宝公曰善　左传曰譬如捕鹿晋人角之诸戎掎之`】　赐百金　寿千歳【`管子桓公问管子楚之强国举兵伐之恐力不能过奈何对曰公贵买其鹿公即爲百里之城使人载钱二千万求生鹿于楚人楚人释其农而田鹿管子告楚人贾曰为致生鹿赐子金百斤什至金千斤　下详鹿一抱朴子`】　老子乗　王母使【`上详鹿二濑乡记　孙柔之瑞应圗黄帝时西王母使使乗白鹿献白环之休符有金方也`】　择音走险【`左传古人有言鹿死不择音　铤而走险急何能择`】　无虞　不鬭【`易曰即鹿无虞鹿有角不能鬭`】　扰墓　踞坟【`皇甫山逸士传罗威字德仁南海番禺人母殁尽哀墓侧`】  

【`白鹿乃驯扰其墓　下详鹿二萧广济孝子传`】　触寇　宴賔【`优旃谏始皇曰寇从东来麋鹿触之　下详鹿一毛诗`】　解角　衔哺【`月令夏至之日鹿角解萧广济孝子传杜牙至孝母卒佣力营坟结茅墓侧牙病尝有一鹿衔哺之及牙卒乃掘地埋之`】　居泽　充庖【`居泽不以鹿豕为礼`】　罗氏致　中原逐【`大罗氏致鹿　逐鹿中原未知鹿死谁手喻争天下`】藏湟中　死树下【`庄子郑人薪于野遇骇鹿毙之恐人见也藏之湟中覆之以蕉俄而`】  

【`遗失遂以为梦　鹿触许孜二亲墓松孜泣曰不念我乎明日鹿死所犯树下`】　六月生　千歳白【`家语四九三十六六为律鹿至六月生`】　猛兽致　隐士养【`晋郭文为猛兽探去口中横骨明旦猛兽致一鹿于文室前文以语人人取卖之分钱与文文曰若须自当卖之所以相语正不尔闻者皆叹之　晋陶淡字处静隐士也常养一白鹿以自娯详鹿二`】　攸伏　与游【`王在灵囿麀鹿攸伏舜与鹿豕游`】　或腾或倚　食蒿食芩【`刘安招隐白鹿麕麚兮或腾或倚下诗`】　麌麌　跂跂【`麀鹿麌麌　鹿斯之奔维足跂跂并毛诗`】　甡甡濯濯【`瞻彼中林甡甡其鹿`】　俟俟　儦儦　増林兽　角仙【`埤雅鹿性喜林故林属于山为麓其字从鹿麓者鹿之所在也鹿林兽也　清异录华清宫一鹿十年精防不□呼曰角仙`】　仙客　人形【`唐明皇于芙蓉园得一白鹿山人王旻曰此汉时鹿也上命左右周视于角际雪毛中得一铜牌刻之曰宜春苑中白鹿上目之曰仙客　又抱朴子昔张盍蹹及孺成二人并精思于蜀云台山石室中忽有人着黄练单衣葛巾到其前曰劳乎道士乃辛苦幽深于是二人顾视于镜乃见是鹿也因问曰汝是草中老鹿何敢诈为人形也言絶即逐其鹿而走去`】　人语　簧声【`金陵志开宝七年金陵苑圃中鹿忽一旦人语牧者叱之鹿亦叱牧者曰明年今日汝等俱作鬼物苑圃荒凉焉能拘我明年宋师渡江牧者俱死鬭敌苑圃亦废　北梦琐言江陵松滋枝江村射鹿者率以淘河鸟胫骨为管以鹿心上脂膜作簧吹作鹿声有大号小号呦呦之异或作麀鹿声则麚鹿毕集盖为牝声所诱人得彀矢而注之`】　贯环　得珠【`酉阳杂俎胡珦为虢州时猎人杀得鹿重一百八十斤蹄下贯铜环上有篆字博物者不能识　祥验集唐宝歴中范阳节度使朱克融猎得一鹿鹿胆中得珠如弹丸黒色初软后硬如石光明融以为已瑞或问麻安石曰是何祥也安石曰以意推之鹿者禄也鹿死是防尽也珠初软后硬是珠变也禄尽珠变必有变易之事衰亡之兆也是年五月帐下军乱而克融全家被杀`】　梦皮逐迹【`梁吉士瞻梦得鹿皮十一领曰鹿者禄也吾当居十一防乎时所莅已九及除秦凉二州刺史遂终于此　黄列子者尝游猎九江射中五色神鹿逐迹寻穴遇神芝服而得仙`】　衔花　注酒【`明皇时野鹿衔去牡丹后有防山之祸　酒中渊曰虢国夫人就屋梁悬鹿肠于半空筵宴使人从梁上注酒于肠中结其端欲饮则解开流于盏中号洞天圣酒将军`】　蛇吞　箭贯【`山川记蚺蛇吞鹿至角乃止　金史章宗明昌五年猎于呼齐呼一箭贯防鹿是日获鹿二百二十赐扈从官有差`】　犯树偿钱【`上详鹿二唐书　南史孙法宗每麕鹿触网必解放之偿以钱物后忽苦头疮夜有女人至云`】  

【`我是天使来相谢取牛粪煑傅之即验一傅便差一境赖之`】　放麑　射母【`孟孙猎得麑使秦西巴载之持归其母随之秦西巴弗忍而与之孟孙大怒逐之居三月复召以为子傅曰夫不忍于麑又且忍吾子乎故云放麑违命推其仁可以托国　宣验记呉唐春日将儿出射猎遇麀鹿将麑唐射麑即死鹿母惊还悲鸣唐伏于草中致麑净地鹿母复来唐又射其母应而倒至前塲又逢一鹿上弩将射忽箭发反激其子唐掷弩抱儿抚膺而哭闻空中呼曰吴唐鹿之爱子与汝何异唐惊听不知所在`】　怀符投书【`古今注汉明帝时七星鹿出荆州江陵两角之间有道家七星符　范梈诗山田鹿下投书去`】随车　入画【`汉书郑白鹿随车宏怪问主簿黄国贺曰三公车画作鹿明府当为宰相后果为太尉　宋崇宁间秘阁有李賛华画千角鹿圗賛华辽东丹王归唐者`】　角苍　尾促【`上见韦应物诗　张籍诗双角芟芟尾促促`】　号山　饮泉【`杜甫诗号山无定鹿　贾岛诗条峰五老势相连此鹿来从若个边别有野麋人不见一生长饮白云泉`】　两头　千角  

鹿四  

原游姑苏【`子胥曰吾见麋鹿游姑苏台言呉亡也`】　游上林【`古诗白鹿游上林`】増鹿市【`圗经蜀郡颐磨山有穴如磨之口故名髙七百二十丈崖岩直峭有平地百余歩坦然方正诸山之鹿一日一聚其中号曰鹿市`】　鹿洞【`唐李渤与兄渉俱隐庐山尝养一白鹿名其山为白鹿洞`】鹿王【`震泽事苑楚王猎于震泽遇羣鹿约千余王令诸军张两翼驱羣鹿入一大谷中谷无他道王`】  

【`将令弓弩并发期尽殪之忽一大鹿突围而走至王前跽而人言曰我鹿王也今者与其族类尽困于此谷中大王如尽取之则我之族絶灭无遗类矣愿大王悯而释之愿自今日日献一鹿则大王可长享而我等不至殱絶也王异之遂命开道纵之大鹿遂跳跃以往鸣以呼其羣整行而出入大山去自是日有一死鹿置王所猎处仅三年王崩遂止山傍人奇其事为立庙为鹿王庙`】　鹿仙【`辛孟年七十与麋鹿同羣人称鹿仙`】鹿娘【`述异记真山在毘陵梁时有村人韩文秀见一鹿产一女在地既长与凡女有异遂为女冠梁`】  

【`武帝为别立一观号曰鹿娘`】　黒鹿【`汉成帝时中山人得黒鹿烹之骨皆黒色仙者说黒鹿为脯食之寿二千歳`】　赤鹿【`寰中记张掖南山一名天山一名雪山出赤鹿足短而形大如牛肉千斤`】神鹿【`金楼子夏禹之时神鹿行于河水`】　仙鹿【`酉阳杂俎陆绍弟为卢氏县尉尝观猎遇鹿五六头见人不惊毛斑如画猎者言此仙鹿也射之不能伤且复不利陆彊之猎者一发矢鹿带箭而去及返射者坠崖折左足`】　鸣鹿【`都观老鹿将有客来辄夜鸣道士每候之无失`】　雨鹿【`汉成帝末年宫中雨一苍鹿杀食之味甚美`】　瘗鹿【`六帖韦诜休沭日登楼见人于囿有所瘗藏访诸吏曰参军裴寛居也适有饷鹿者致而去不敢自欺故瘗之诜嗟异妻以女`】　银鹿【`呉越王钱瓘年三十无子纳妾生俶夫人慈爱如一尝置银鹿帐前坐诸儿于上弄之　又顔鲁公家僮名银鹿`】　野鹿【`鉴上古民如野鹿`】　雪色【`杜甫诗射杀林中雪色鹿前者坐皮因问毛`】　铜牌【`津阳门诗长生鹿痩垂铜牌`】  

鹿五  

原诗古诗曰白鹿乃在上林西苑中射工尚复得白鹿脯腊之黄鹄摩天极髙飞后宫尚得烹煑之　増唐李峤鹿诗曰涿野闻中冀秦原辟帝畿柰花开旧苑苹叶霭前诗道士乗仙日先生折角时方怀丈夫志抗首别心期　韦应物虞获子鹿诗序虞获子鹿悯园鹿也遭虞之机张见畜于人不得遂其天性焉诗曰虞获子鹿畜之城陬园有美草池有清流但见蹶蹶亦闻呦呦谁知其思岩谷云游　又述园鹿诗曰野性本难畜翫习亦逾年麑斑始力直麚角已苍然仰首嚼园柳俯身饮清泉见人若闲暇蹶起忽低骞兹兽有髙貌凡类宁比肩不得游山泽局促诚可怜　施肩吾山中翫白鹿诗曰绕洞寻花日易销人间无路得相招呦呦白鹿毛如雪蹋在桃花过石桥　皮日休鹿亭诗曰鹿羣多此住因搆白云楣待侣傍花久引麛穿竹迟经时踣玉涧尽日嗅金芝爲在石窗下成仙不自知　宋欧阳修驯鹿诗曰朝渴饮清池暮饱眠深栅惭愧主人恩自非杀身难报德主人施恩不待报哀尔胡为网罗获南山蔼蔼动春阳吾欲纵尔山之傍岩崖雪尽飞泉溜涧谷风吹百草香饮泉啮草当逺去山后山前射生户　苏轼仙都山鹿诗曰日月何促促尘世苦局束仙子去无踪故山遗白鹿仙人已去鹿无家孤栖怅望层城霞至今闻有游洞客夜来江市呌平沙长松千树风萧瑟仙客去人无咫尺夜鸣白鹿安在哉满山青艸无行迹　苏辙白鹿诗曰白鹿何年养惊猜未肯驯轩除非本性饮食彊依人列影氷浮水飞毛雪洒尘独游应已倦忽见乍凝神野色明幽歩烟芜荐卧身异姿人共爱清意尔谁亲日暖山苖熟风防涧草春何缘解缰絷奔放任天真增赋汉公孙诡文鹿赋曰麀鹿濯濯来我槐庭食我槐叶怀我德声质如缃缛文如素綦呦呦相召小雅之诗叹丘山之比歳逢梁王于一时　原唐虞世南白鹿赋曰惟皇王之盛烈表帝德之休符有金方之瑞兽乃曜质于名都既驯洽于郊甸亦腾倚于山隅素毳呈彩霜毫应圗宴嘉賔于雅什偶仙客于天衢故能着美祥瑞流名典谟　増吕温由鹿赋曰养非玩物用有深意命曰由鹿俾陷其类凉秋八月爽景清气羁致山阿縻于蹊遂设伏以待翳丛而伺同气相求诱之孔易将必慕侣岂云贪饵呦呦和鸣麌麌狎至彼冺虑于猜信此无情于诚伪孰是仓卒祸发所忽望林峦兮非逺顾町疃兮未灭风号泽而北迅日掩山而西没走骇侣于岩畔呌饥麛于涧月  

原颂呉薛综白鹿颂曰皎皎白鹿体质驯良其质皓曜如鸿如霜  

原序晋袁山松白鹿诗序曰荆门山临江皆絶壁峭峙壁立百余丈亘带流禽兽所不能履比岸有一白鹿泅过江行人见之乗力竞逐谓至山下必得鹿忽然若飞超冈而去于今此壁谓之白鹿  

原表魏曹植猎表曰于七月伏鹿鸣麀四月五月射雉之际此正猎乐之时　晋殷仲堪上白鹿表曰巴陵县清水山得白鹿一头白者正色鹿者景福嘉义　増唐令狐楚贺白鹿表曰懿此异兽挺兹奇表在峤山之侧宛是随仙来魏阙之前如将率舞  

原牋宋孝武帝在彭城参佐庆获白鹿牋曰伏承获白鹿于彭城之东山皓质玉映育性驯和  

麋一  

原丽　解角【`左传晋鲍癸逐楚乐伯乐伯射麋丽以献癸癸乃止　月令仲冬麋解角`】増喜音　善迷【`陆佃云麋喜音声　白虎通熊为兽巧猛麋为兽迷惑故天子射熊诸侯`】  

【`射麋`】　触犀　狎犬【`太经童麋触犀　柳宗元文临江之人畋得麋麑畜之入门羣犬垂涎扬尾皆来其人怒怛之自是日抱就犬习之使勿动稍使与之戏积久犬皆如人意麋麑稍大忘已之麋也以为犬良我友抵触偃仆益狎犬畏主人与之俯仰甚善然时啖其舌三年麋出门见外犬在道甚众走欲与为戏外犬见而喜且怒共杀食之狼藉道上麋至死不悟`】　负子　触寇【`秦州志海陵沿海洲上芦苇无际羣麋马大迅走人欲捕之虽麋不获盖常两两并负其子而行　史记始皇欲大苑囿优旃曰善多纵禽兽于中寇从东方来使麋鹿触之足矣始皇乃止`】  

麋二  

原虎皮【`史若使泽中之麋防虎皮人攻必虎也`】　乞麋角【`北齐河间守崔谋恃弟暹势从李绘乞麋角翎羽绘答书曰翎有六羽飞则冲天麋有四足走则入泽下官手足迟钝不能追飞捉走以事侫人`】　荥泽见六【`传楚潘党逐晋魏锜及荥泽见六麋锜射以献党党乃不逐也`】　逢泽有介【`传迹人来告曰逢泽有介麋焉`】　多【`春秋庄八年多麋注麋多则害五谷`】　瑞【`魏略文帝将受禅有白麋见`】　増泽兽【`传泽有介麋方言云物无偶曰特兽无偶曰介`】　隂兽【`□雅月令仲夏鹿角解仲冬麋角解说者以为鹿角者挟隂之阳也故应隂而陨角麋角者挟阳之隂也故应阳而陨角`】　黠兽【`楚策山泽之兽无黠于麋麋知猎者张网前而驱已也因还走而冒人猎者知其诈伪举网而进之麋因得矣`】　迹纒【`埤雅麋性迷惑故其迹纒而不解`】　脩角【`文粹招北客文曰巨麋如牛脩角如劒`】　麋有四目【`埤雅淮南子曰孕妇见而子缺唇见麋而子四目物有似然而不然者麋有四目其二夜目也类从所谓目下有窍夜即能视者是也`】　麋茸补阳【`埤雅凡含血之物肉差易长其次角难长最后骨难长惟麋角自生至坚无两月之久大者乃重二十余斤其坚如石计一日夜湏生数两凡骨之生长神速无过于此此骨肉之至强者所以能补骨血强精髓也麋茸利补阳鹿茸利补隂`】　逐麋【`鬻子使臣捕兽逐麋则已老矣坐策问事臣尚少也文王师事之`】　麋畯【`博物志南方麋千百为羣食泽草践处成泥名曰麋畯人因耕获之犹鹿所息处谓之鹿场也`】　麋袜【`本草麋皮作袜治脚气`】　尔为羣【`杜甫诗荆扉对麋鹿应共尔为羣`】　何事惊【`杜甫诗机心忘已久何事惊麋鹿`】  

麈一  

増埤雅曰麈如鹿而大其尾辟尘取置帛中能令歳久红色不黦以拂氊则不蠧　名苑曰鹿之大者麈羣鹿随之视麈尾所转为凖于文从鹿从主古之谈者挥焉取诸此也　华阳国志曰郪县宣君山出麈尾谓之荒鹿　搜神记曰冯乗虞荡夜猎见一大麈射之麈便云虞荡汝射杀我耶明晨得一麈而入即时荡死　蜀都赋曰屠麖麋剪旄麈  

麈二  

増捉柄　驱车【`晋书王衍每捉玉柄麈尾与手同色世说新语王导妻妬悍导私置妾媵妻知之率婢数十穷索导仓皇走以长柄麈尾驱犊车`】  

麞一  

原春秋运斗枢曰枢星散为麞　说文曰麕麞也　尔雅曰麕牡麌牝麜【`音栗`】其子麆【`音助`】其迹解絶有力豜【`音肩`】増本草释名曰猎人舞采则麞麋忭视麞喜文章故字从章又喜聚散故又名麕囷圎仓也【`国语市无赤米而囷鹿空虚`】其大者曰麃古语云四足之美有麃是矣　埤雅曰麞性善惊故从章吴越春秋章者傽偟也盖鹿皆健骇而麞性尤怯饮水见影辄奔粗豪者食其肝心便即小胆本草集解曰麞秋冬居山春夏居泽似鹿而小无角黄黒色大者不过二三十斤雄者有牙出口外俗称牙麞其皮细软胜于鹿皮夏月毛毨而皮厚冬月毛多而皮薄也符瑞志有银麞白色云王者刑罚中理则出　李卫公说道书中言麞无魂故可食陶隐居云麞鹿非辰属又八卦无主即生死无尤故道家以为脯　本草发明曰麞肉同麋肉酿酒良道家以其肉供养名为白脯【`陶景曰俗云白肉是麞其胆白`】　原毛诗曰野有死麕恶无礼也吕氏春秋曰使麕疾走马弗及也而得之者时顾也增古今注曰鹿有角而不能触麞有牙而不能噬　原穆天子传曰天子赐曹奴之鹿白银之麕【`今地中得玉胜金犬即古路夷狄贡`】　晋起居注曰咸宁中白麞见魏郡后诸州各送白麞　晋中兴书曰中兴所在献白麕　建武故事曰咸和六年计贡合集于乐堂有野麕走至堂前左右逐之于池中而获之焉　增南史曹景宗曰我昔骑快马如龙拓弓作霹雳声箭作饿鸮呌逐麞数肋射之此乐使人忘死　原萧广济孝子传曰萧国遭防有鹄游于庭至暮而去麞暮入其门与犬马旅至旦而去　增职林曰李林甫作手书庆人得子曰闻有弄麞之喜客视之掩口【`东坡诗云甚欲去为汤饼客却愁错写弄麞书`】　辽史礼志曰皇帝亲征将行牝牡麃各一为□祭　金史曰宗雄甞走马射三麞已中其二复弯弓马蹶跃而下控如故遂彀满歩射获之  

麞二  

原诗魏文帝诗曰巾车出邺宫校猎东桥津重置施密网防罼飘如云弯弓忽髙驰一发连防麕　宋陈与义题易元吉画麞诗曰纷纷骑马尘及腹名利之窟争驰逐眼明见此山中吏怪底吾庐有林谷雌雄相对目炯炯意闲不受荣与辱掇皮皆真岂自知坐令猫犬羞僮仆我不是李卫公欺尔无魂规尔肉又不是曹将军数肋射尔不遗镞明窗无尘帘有香与尔共此春日长戏弄竹枝聊卒歳不羡晋宫车下羊  

原表晋王述上白麞表曰所领阮藻之江宁县界得白麞一头毛色洁素于其类信斯诚嘉祥也  

原啓陈徐陵谢赉麕啓曰臣昨既陪羽猎仍宴上林固谢长卿之文弥慙子云之赋预割仙禽已同监浦频防大脔更异梁王诘旦归来犹为饱饫虞衡所献复降命恩赐细君以为欢非屠门而大嚼  

麂  

增麂大麕一作毛长狗足好作声其大者名麖　本草释名曰味甘旨故从旨又字说云山中有鹿麂必鸣以告其声几几然故曰麂　本草集解曰麂麞属而小于麞其口两边有长牙好鬭其皮为第一无出其右者但皮多牙伤痕其声如击鼔钹　又曰麂居大山中牡者有短角黧色豹脚脚矮而力劲喜跳越其行草莾但循一径皮极细腻鞾韈珍之符瑞志有银麂白色今施州山中出一种红麂红色　山海经曰女几之山多麖麂　渊览曰鹿食麂食蛇　五色线曰葛仙翁凭桐木几于女几山学仙得道后几化为三足白麂时出于山上  

增诗唐杜甫麂诗曰永与清溪别防将玉馔俱无才逐仙隐不敢恨庖厨乱世轻全物微声及祸躯衣冠兼盗贼饕餮用斯须  

麝一  

增本草释名曰麝之香气逺射故谓之麝或云射父其形似麞故俗呼香麞梵书谓麝香曰莫诃婆伽　陶隐居曰麝常食柏叶及噉蛇夏月食蛇多至寒香满入春脐内急痛自以足剔出置尿溺内覆之皆有常处与象之藏齿犀之藏角皆自珍其货也人得之者此香絶胜非但香且辟恶　麝如小鹿有香其文从鹿从射虎豹之文来田貍麝之香来射则其皮与脐之为累也今商汝山中甚多所遗粪甞就一虽逺逐食必还走其地不敢遗迹他所虑为人所获人反以是迹其所在必掩羣而取之盖麝絶爱其香每为人所廹逐势且急即自投髙岩举爪剔出其香就絷且死犹拱四足保其脐　本草集解曰麝香聚处逺近草木不生或焦黄今人带香入园林则果皆不实是其验也　又曰麝居山麞居泽以此为别　又曰麝第一生香名遗香乃麝自剔出者然极难得价同明珠其次脐香乃捕得杀取之其三心结香乃见大兽捕逐惊畏失心狂者坠死人有得之破心见血流出脾上作干血块　荆山有逐麝者麝急则抉其脐投诸莾逐者趋焉麝因得以逸令尹子文闻之曰是兽也而人有弗如之者以贿亡其身及其家何其智之不如麝耶　天宝中获水麝脐香皆水也每以针刺取之香倍肉麝  

麝二  

増投岩　食柏【`李商隐诗投岩麝自香　养生论虱处头而黒麝食柏而香`】　怀香【`呉筠赋麝怀香而贾害狙伐巧以招射`】　采香【`许浑诗寻麝采生香`】  

## 御定渊鉴类函卷四百三十一

兽部三【`兔　狐　増貍貉附　猿`】  

兔一  

原尔雅曰兔子嬎其迹迒絶有力欣　増说文狡兔曰防曰毚　本草集解曰兔大如貍而毛褐形如防而尾短耳大而锐上唇缺而无脾长须而前足短尻有九孔趺居趫捷善走其大者为防似兔而大青色首与兔同足与鹿同故字象形或谓兔无雄者不经之说也今雄兔有二卵古乐府有雄兔脚扑速雌兔眼迷离可破其疑矣　原春秋运斗枢曰玉衡星散而为兔　又行失瑶光则兔出月　増雅述曰兔以潦为鼈鼈以旱为兔荧惑不明则雉生兔　原王充论衡曰兔防雄毫而孕及其生子从口中　又曰儒者言月中有兔夫月水也兔在水中则死夫兔月气也　张衡灵宪月者隂精之宗积而成兽象兔蛤　増博物志曰兔望月而孕口中  

吐子故谓之兔兔吐也　埤雅曰咀嚼者九窍而胎生独兔雌雄八窍　又曰兔视顾兔而感气故卜秋月之明暗以知兔之多寡也先儒以孔雀闻雷而孕则兔虽防毫其感孕则以月理或然也　楚辞曰厥利维何而顾兔在腹【`言顾兔居月之腹而天下之兔望焉于是感气`】　易干凿度曰月三日成魄八日成光蟾蜍体就穴鼻始萌【`穴决也决鼻兔也`】　陶氏书曰兔五月而吐子　原抱朴子曰兔寿千嵗满五百歳则色白　瑞应圗曰王者恩加耆老则白兔见一本曰王者应事疾则见赤兔者王者德茂则见　又曰赤兔者瑞兽王者德盛则至　増又赤兔上瑞白兔中瑞　外国圗曰西王母国前有玉山白兔　原山海经曰天池山有兽如兔防首以其背飞名飞兔以背上毛飞去　増酉阳杂俎曰蜀郡无兔鸽　续杂俎曰韦绚云巴州兔作貍斑　寰宇记曰溧水中山古老相传中有白兔世称为笔精妙　原毛诗曰肃肃兔罝施于中逵　又曰有兔斯首炮之燔之　礼记曰祭宗庙之礼兔曰明视　周易参同曰燕雀不生凤狐兔不乳马庄子曰蹄者所以在得兔而忘蹄　増淮南子曰  

兔之走使大如马则逮日追风及其为马则不走矣  

兔二  

増芸窗私志曰后羿猎于巴山获一兔大如驴异之置柙中中途失去柙掩如故羿夜梦一人冠服如王者谓羿曰我鹓扶君为此土之神而何辱我我将假手于逢蒙是日逢防弑羿而夺之位兔曰鹓扶自此始也至今土人不敢猎取　原韩子曰宋人有耕者田中有株兔走触折颈而死因释畊守株冀复得兔为宋国所笑史记曰范睢谓秦昭王曰夫以秦而治诸侯譬若纵韩卢而搏蹇兔也　又曰李斯出狱与其中子俱执顾谓其子曰吾欲与汝复牵黄犬俱出上蔡东门逐狡其可得乎　増洞冥记曰北极有溃阳之山有如防能飞毛色光如漆以脑和丹食之则不死武帝使放兔于昭祥苑苑在甘泉宫西周十里万国献异物皆集此中原古今注曰成帝建平元年山阳得白兔目赤如朱东观汉记曰章帝元和三年白兔见　又曰永康元  

年西河言白兔见　谢承汉书曰方储字圣明幼防父事母孝母死乃负土成坟种奇树十株鸾鸟栖集其上白兔游其下　张璠汉记曰梁冀起兔苑于河南移檄在所调发生兔刻其毛以为识人有犯者罪至死　石勒传曰庄平民师欢上黒兔令曰按记应白兔为瑞此黒兔曰祥外捡典旧议者以为黒兔见水德之祥往公孙臣以为汉家土行当有黄龙为瑞后黄龙见于成纪遂从土德今大赵革命以水受金夫兔隂兽黒水色黒色见以表应行以推之黒兔上应云云　増前燕录曰慕容皝田于南鄙见父老曰此非猎所言卒不见既明日又出见白兔驰射之坠马辇而还宫遂薨　隋书曰华秋汲郡人防母负土成坟庐于墓侧大业初调狐皮郡县大猎有一兔人逐之奔入秋庐中匿秋膝下猎人异而免之自尔此兔尝宿庐中驯扰左右郡县嘉有孝感具以状闻　稽神录曰司农卿杨迈少好畋猎自云在长安时放鹰于野遥见草中一兔跳跃鹰亦自见即往搏之既至无有装鹰上鞲行数十歩廻顾其处复见其兔又搏之亦不获如是者三即命大芟草以求之得兔骨一具盖兔之鬼也  

兔三  

原目赤　背飞【`上详兔二古今注下详兔一山海经`】　得髌　进肩【`应劭风俗通兔髌俗说腊正祖之食得兔髌者名之曰幸赏以寒酒幸者令人吉利　东观汉记王郎追上自蓟东南驰至南宫冯异进麦饭兔肩因渡呼沲河`】　扰室　环山【`范蔚宗后汉书蔡邕性笃孝母亡庐于侧有兔驯扰其室　战国策齐欲伐魏淳于髠谓齐王曰韩卢者天下之壮犬也东郭防者海内之狡兔也韩卢逐东防环山者三腾山者五兔极于前犬疲于后田父见之无劳倦之苦而擅其功齐王惧谢将休士`】捣药　和丹【`傅休奕歌辞兔捣药月间安足道神乌戏云间安足道　抱朴子和安丹法以`】  

【`兔血和丹与蜜蒸之百日服之如梧子者二丸一百日有神女二人来侍可役使也`】　爰爰　趯趯【`毛诗兔爰悯周也有兔爰爰雉离于罗　又趯趯毚兔遇犬获之往来行言心焉数之`】　舞镐游坟【`纪年曰宣王三年有兔舞镐下详兔二谢承后汉书`】　射首　刻毛【`范蔚`】  

【`宗后汉书刘昆王莾时教授弟子恒五百余人每春秋飨射常傋列典仪以素木匏叶为俎豆桑弧蒿矢以射兔首每月行礼县宰辄率吏属而观之　下详兔二张璠汉纪`】　去尻　献毫【`礼兔去尻　广志汉诸郡献兔毫书鸿都门题惟赵国毫中用`】　防　跧伏【`文毚兔防注兔走貌　灵光殿赋狡兔跧伏于树侧`】　狗顾　人逐【`逐麋之狗非顾兔耶　汉书夫兔走深山千人竞逐以其未定`】　禀星精　栖月魄【`握斗枢玉衡星发于兔　月中有黒兔`】　有三窟　走百里【`国策冯驩谓孟尝君曰闻狡兔有三窟云云　春秋后语昔齐有良兔曰东郭防一日走百里`】　依山基　走平冈【`文选秋兔依山基　沈约诗平冈走寒兔`】　増扰墓　入宫【`南史裵子野居防墓所有白兔白鸠驯扰其侧　后魏书有兔入于后宫检问门官无从得入太祖令崔浩推其咎徴浩以为当有邻国贡嫔嫱者明年姚兴果来献女`】　生角　隐形【`述异记商纣之时龟生毛兔生角兵甲将兴之兆　主物簿孕环之怀于左腋毛有文彩间色至百五十年当转圜于脑能隐形人不复见`】　铁肠　金气【`异苑楚王与羣臣猎于云梦纵良犬逐狡兔三日而获之其肠似铁良工曰可以为劒　本草者明月之精有白毛者得金之气凡兔至秋深时可食金气全也`】　目孕　趺居【`兔目不瞬视雄毫而孕　韩文八窍趺居`】　舎迦　扑握【`梵书谓免为舎迦　苏轼诗寒窗暖足来扑握一作扑朔兔别名`】　简牍是资　佩玦而逐【`上韩文　淮南子楚王佩玦逐兔马速玦破乃取两玦重而着之其破愈疾`】　原淩峦越壑  

兔四  

原园名【`梁王不悦游于兔园`】　马名【`汉吕布所乗马名赤兔`】　震【`竹书纪年宣王十九年天大曀雉兔皆震`】　死【`汉书狡兔死良犬`】　穴山　穴处　东郭之名充庖之用　増封卯地【`详毛頴传`】　称丈人【`抱朴子山中卯日称丈人`】  

【`者兔也`】　化丹炉【`原化记王卿为天师守丹灶窃发其封一白兔跃出众皆曰丹已去矣一道士化为雀飞去须臾擒兔复入炉中`】　产牀下【`谢承后汉书儒叔林为东郡太守赤乌巢于屋梁兔产于牀下`】　脱兔【`田单传賛后如脱兔适不及拒`】　木兔【`辽史三月三日国俗刻木为兔分朋射之`】　兔碑【`北史后魏尔朱荣讨葛荣有双兔起马前荣誓曰中则擒葛荣应而殪命碑号双兔碑`】  

兔五  

原诗古歌诗曰采取神药山端白兔捣虾蟇丸奉上陛下一玉柈　増唐李峤兔诗曰上蔡应初击平冈逺不稀目随槐叶长形逐桂条飞汉月澄秋色梁园映雪辉惟当感仁孝郛郭引兵威　苏颋咏死兔诗曰兔子死兰弹持来挂竹竿试将明镜照何异月中看　苏拯狡兔行曰秋来无骨肥鹰犬遍原野草中三穴无处藏何况平田无穴者　宋王安石信都公家白兔诗水晶为宫玉为田姮娥缟衣洗朱铅宫中老兔非日浴天使洁白宜婵娟扬须弭足桂树间桂花如霜乱后前赤鸦相望窥不得空凝两瞳射日月东西跳梁自长久天毕横施亦何有凴光下视罝网繁衣褐纷纷漫回首去年惊堕滁山云出入虚莾犹无羣奇毛难藏果见获千里今以穷归君空衢幽险不可返食君庭除嗟亦窘今余得为此兔谋丰草长林且游衍　欧阳修白兔诗曰天冥冥云蒙蒙白兔捣药嫦娥宫玉关金锁夜不闭窜入滁山千万重滁泉清甘泻大壑滁草软翠揺轻风渴饮泉困栖草滁人遇之丰山道网罗百计偶得之千里持为翰林宝翰林醻酢委白璧珠箔花笼玉为食朝随孔翠伴暮缀鸾凤翼主人邀客醉笼下京洛风埃不霑席羣诗名貌极豪纵尔兔有意果谁识天资洁白已为累物性拘囚尽无益上林荣落几时休回首峰峦断消息梅尧臣和永叔白兔诗曰可笑嫦娥不了事却走玉兔来人间分寸不落猎人口滁州野叟获以还霜毛防茸目睛殷红绦金练相系环驰献旧守作异玩况乃已在蓬莱山月中辛勤莫捣药桂傍杵臼今应闲我欲拔毛为白笔研朱写诗破公顔　秦观答裵仲谟放兔行曰兔饥食山林兔渴饮川泽与人不瑕疵焉用苦求索天寒草枯死见窘何太廹上有苍鹰祸下有黄犬厄一死无足悲所耻败头额敢期挥金遇倒槖无难色虽非猎者意颇塞仁人责兔兮兔兮听我言月中仙子最汝怜不如亟返月中宿休顾商岩并岳麓　陈与义诗曰碎身鹰犬惭何忍埋骨诗书事亦微霜露深林可终歳雌雄暖日莫忘机　杨廷秀诗曰东郭阿防驼褐裳清馥不着烟火香嫦娥唤入广寒殿诏许捣药不许尝金丹炼成紫皇喜玉臼自擕银汉洗偷将缺吻吸琼浆蜕尽骨毛作仙子  

原赋晋王廙白兔赋并序曰丞相琅琊王始受旄节作镇北方仁风所被廻面革心昔周旦翼成越裳重译而献白雉着在前典历代以为美谈今在我王匡济皇维而有白兔之应可谓重规累矩不忝先圣也辞云曰皇大晋祖宗重光固坤厚以为基兮廓干维以为纲方将朝服济江传檄万国反梓宫于旧茔兮奉圣帝乎洛阳建中兴之遐祚兮与二仪乎比长于是古之有德则纳瑞而永安无德则不胜而为灾赤乌降于周文兮尚称曰休哉桑谷生于殷庭兮中宗克巳以成仁雊雉登夫鼎耳兮武丁责躬而敎纯  

原颂张浚白兔颂曰其毛春素纎毫秋黒防缀五采渐染粉墨盖久隐时见应世德也徐疾备体逹消息也姿质皓朗民之则也被白含文好无极也秦失鹿于近郊晋得兔于逺境  

原表晋桓温贺白兔表曰臣闻至德通幽则祯祥降灵和所感则异物生今白见于春谷县皓质纯素皦然殊观　梁简文帝上白兔表曰瑞表丹陵祥因旧沛四灵可迈既验玉衡之精千歳变采有符明月之状岂殊丹岫之羽来止帝梧庶比素质之禽得游君囿　周庾信上白兔表曰光鲜越雉色丽秦狐月德符徴金精表瑞　増唐武元衡贺白兔表兔居卯位白顺金色金者取象于武臣白者明资于义邑　权德舆贺河阳获白兔表惟此瑞兽是称月精来应昌期皓然雪彩  

増传唐韩愈毛颖传曰毛颖中山人也其先明眎佐禹治东方土养万物有功因封于卯地死为十二神尝曰吾子孙神明之后不可与物同当吐而生已而果然明眎八世孙防世传当殷时居中山得神仙之术能匿光使物窃姮娥骑蟾蜍入月其后代遂隐秦始皇时恬次中山将大猎筮之得天与人文之兆筮者贺曰今日之获不角不牙衣褐之徒缺口而长须八窍而趺居独取其髦简牍是资天下其同书  

狐一  

原尔雅曰狸狐貒貈丑其足蹯其迹【`指头处`】　诗义问狐之类貉貒狸也貉子曰貆【`胡烜反`】貆形状与貉类异世人皆名貆貉子似貍尔雅貈子貆【`其雌者名□音才瘵反今江东呼狢为□□`】貒子貗【`貒豚也一名貛`】又貍子【`今或呼貍为狐狸`】　说文狐妖兽鬼所乗也有三德其色中和小前大后死则丘首从犬声　増本草释名曰狐孤也狐性疑疑则不可以合类故其字从孤或云狐知虚实以虚击实实即孤也故从孤　本草集解曰形如小黄狗鼻尖尾大有黄黒白三种白色者尤稀尾有白钱文者佳日伏穴夜出窃食气极臊烈声如婴儿毛皮可为裘腋毛纯白谓之狐白原名山记曰狐者先古之滛妇也其名曰紫化而为  

狐故其怪多自称阿紫　抱朴子玉策记曰狐及狸狼皆寿八百歳满三百歳暂变为人形　増又曰千歳之狐预知将来　原郭氏中记曰千歳之狐为滛妇百歳之狐为美女　増又曰狐五十歳能变为妇人百歳为美女为神巫或为丈夫与女人交接能知千里外事善蛊魅使人迷惑失智千歳即与天通为天狐　酉阳杂俎曰术中有天狐别行法言天狐九尾金色役于日月宫有符有醮自可洞逹隂阳　又曰狐夜击尾火出将为怪必戴髑髅不坠则化为人　或云狐魅畏狗千年老狐以千年枯木燃照则见真形　渊览千歳之狐姓赵姓张五百年狐姓白姓康　山中称成阳者狐也原礼斗威仪君乗火而王其政讼平南海输以文狐春秋潜潭巴曰白狐至国民利不至下骄恣　増宋  

书曰白狐王者仁智则至　原春秋运斗枢机星得则狐九尾　孝经援神曰德至鸟兽则狐九尾　瑞应圗曰九尾狐者六合一同则见一本曰王者不倾于色即至　白虎通曰狐死首丘不忘本也明安不忘危也德至鸟兽则九尾狐见者九妃得其所子孙繁息也于尾者明后当盛也　山海经曰青丘之国有狐九尾德至乃来　又曰武都之山黒水出焉其上有黒狐蓬尾【`蓬大也`】　増狐面白而尾似牛者名玉面专食百果　淮南子狐血渍黍令人不醉髙诱注云以狐血渍黍米麦门冬隂干为丸饮时以一丸置舌下含之令人不醉也又夫狐之搏雉也必卑体弭毛以待其来也雉见而  

信故可得而禽也　埤雅狐性善疑貉性善睡皆藏兽也故狐貉之厚以居而蜡祭息民以狐裘也　原易田获三狐　左传余狐裘而豹褎　毛诗狐裘逍遥　又雄狐绥绥　礼记天子狐白之裘诸侯青卿大夫狐腋慎子廊庙之材非一木之枝狐白之裘非一狐之腋増商君传曰千羊之皮不如一狐之腋　金楼子曰  

狐白之裘天子被之而居庙堂为狐计者不若走于平泽  

狐二  

原河圗黄帝生先致白狐　吕氏春秋禹年三十未娶行涂山恐时暮失嗣辞曰吾之娶必有应也乃有白狐九尾而造于禹禹曰白者吾服也九尾者其证也于是涂山人歌曰绥绥白狐九尾厐厐成子家室我都悠昌于是娶涂山女　増竹书帝杼征于东海及三寿得一狐九尾　原尚书大传曰文王拘羑里散宜生之西海之濵取白狐青翰献纣纣大悦【`翰长毛也六韬得青狐班固幽通赋注曰散宜生至呉得九尾狐以献纣也`】　瑞应图曰九尾狐文王时东夷归之周书曰成王时青丘献狐九尾　穆天子传曰天子  

猎于渗泽得白狐　増搜神记曰周宣王三十三年幽王生是歳有马化为狐　原管子曰代出狐白之皮裘狐应隂阳之变六月而一见公贵买之代人忘其难得喜其贵价必相率而求之取此物者因令齐载金钱之代各求狐白皮代王闻之果去其农处山林求狐二十四月不得一狐离支闻而伐之代王即将其士卒服于齐　韩子曰翟人献丰狐黒豹之皮于晋文公文公受皮而叹曰以皮之美自为罪也　増说苑曰晋平公异日出朝有鸟环平公不去平公顾谓师旷曰是其凤鸟乎师旷曰东方有鸟名諌珂其为鸟也文身而朱足憎乌而爱狐今者吾君必衣狐裘以出朝乎平公曰然原汉书曰陈胜呉广次所旁丛祠中【`次人所止处也丛鬼所凭`】夜篝火诈狐鸣曰大楚兴陈胜王　増西京杂记曰广川王去疾尝发栾书冢无余物有一白狐见人惊走左右防之不得伤左足于是王梦一丈夫须睂尽白来谓王何故伤吾左足以杖叩王左足王乃患脚至死不差　原东观汉记曰章帝元和二年九尾狐见　古今注曰章帝元和二年白狐九尾见信都　增搜神记曰后汉建安中沛国郡陈羡为西海都尉其部曲王灵孝无故逃去羡久不见囚其妇妇以实对羡曰是必魅将去当求之因将歩骑数十人领猎犬于城外求索果见孝于空冢中闻人犬声怪遂避去羡使人扶孝以归其形颇象狐矣略不复与人相应但啼呼阿紫阿紫狐字也后十余日乃稍稍了悟云狐始来时于屋曲角鸡栖间作好妇形自称阿紫招我如此非一忽然便随去即为妻暮辄与共还家遇狗不觉云乐无比也　又曰南阳西郊有一亭人不可止止则有祸邑人宋大贤尝宿亭楼夜坐鼔琴至夜半时忽有鬼来登梯与大贤语矃目磋齿形貌可恶大贤鼔琴如故鬼乃去取死人头来还语大贤曰宁可少睡耶因以死人头投大贤前大贤曰甚佳吾暮卧无枕正欲得此鬼复去良久乃还曰宁可共手搏耶大贤曰善语未竟鬼在前大贤便逆捉其腰鬼但急言死大贤遂杀之明日视之乃老狐也自是亭舎更无妖怪　又曰北部督邮西平到伯夷年三十许大有才决日晡时到亭勅前导人且止曰欲作文书便留吏卒惶怖言当解去传云督邮欲于楼上观望亟埽除须防便上日既暝整服坐诵六甲孝经易本讫卧有顷更转东首以拏巾结两足帻冠之宻拔劒解带夜时有正黒者四五尺稍髙走至柱屋因覆伯夷伯夷持被掩之足跣脱几失再三以劒带击魅脚呼下火上照视之老狐正赤略无衣毛持下烧杀明旦发楼屋得所髠人髻百余因此遂絶　原魏略文帝欲受禅郡国奏九尾狐见于谯陈　増渚宫故事习凿齿从桓温出猎时大雪于江陵城西见草上有气出伺一物射之应死往取之乃老雄狐足上带绛缯香囊　搜神后记曰呉郡顾旃猎至一冈忽闻人语声云咄咄今年衰乃与众寻觅冈顶有一穽是古时见一老狐蹲冢中前有一卷簿书老狐对书屈指有所计校乃放犬咋杀之取视簿书悉是奸人女名已经奸者乃以朱钩头所疏名有百数旃女正在簿次　又曰宋酒泉郡每太守到官无几辄死有渤海陈斐见授此郡忧恐不乐就卜者占其吉凶卜者曰逺诸侯放伯裘能解此则无忧斐不解此语答曰君去自当解之斐既到官侍医有张侯直医有王侯卒有史侯董侯等斐心悟曰此谓诸侯乃逺之即卧思放伯裘之义不知何谓至夜半后有物来斐被上斐觉以被冒取之物遂跳踉訇訇作声外人闻持火入欲杀之魅乃言曰我实无恶意但欲试府君耳能一相赦当深报君恩斐曰汝为何物而忽干犯太守魅曰我本千歳狐也今变为魅垂化为神而正触府君威怒甚遭困厄我字伯裘若府君有急难但呼我字当自解斐乃喜曰真放伯裘之义也即便放之小开被忽然有光赤如电从户出明夜有敲门者斐问是谁答曰伯裘问来何为答曰白事问白何事答曰北界有贼奴发也斐按发则騐每事先以语斐于是境界无毫发之奸而咸曰圣府君后经月余主簿李音共斐侍婢私通既而惧为伯裘所白遂与诸侯谋杀斐伺旁无人便与诸侯持杖直入欲格杀之斐惶怖即呼伯裘来救我即有物如伸一疋绛剨然作声音侯伏地失魂乃以次缚取考询皆服云斐未到官音已惧失权与诸侯谋杀斐防诸侯见斥事不成斐即杀音等伯裘乃谢斐曰未及白音奸情乃为府君所召虽効微力犹用惭惶后月余与斐辞曰今后当上天去不得与府君相往来也遂去不见　洛阳伽蓝记曰后魏有挽歌者孙岩娶妻三年妻不脱衣而卧岩私怪之伺其睡隂解其衣有尾长三尺似狐尾岩惧而出之妻临去将刀截岩发而走邻人逐之变为一狐追之不得其后京邑被截发者一百三十人初变为妇人衣服净庄行于道路人见而悦之近者被截发当时妇人着防衣者指为狐魅　唐创业起居注曰辛卯帝观兵于绛城癸巳至于龙门先是皇太子于此界获一黒狐　朝野佥载曰唐初以来百姓多事狐神房中祭祀以乞恩食饮与人同之事者非一主当时有谚曰无狐魅不成邨　孔氏帖曰李宻即位狐鸣于旁　干子曰神龙中有何让之者上巳于洛中光武原陵上见老翁吟曰野田荆棘春闺阁绮罗新出没头上日生死眼前人讶其非人遽前欲执翁倐然跃入丘中让之从焉遽见一狐跳出尾有火复如流星让之见一几案上有文书二纸其一曰五行七曜成此闰余上帝降灵歳旦涒涂蛇脱其皮君亦神摅九九六六来身天除何以充喉吐纳太虚何以蔽倮霞袿云□哀尔浮生掷此荒墟吾复浩气还形之初在帝左右道济忽诸题云应天狐超异科策八道后文甚繁难以详载让之获此书帖喜而怀之遂跃出丘穴后数日狐化为僧持缣来易复化让之弟绐取去未几有勑捕盗内库绢者遂执让之付法　宣室志曰李林甫尝退朝至于堂之前轩见一黒狐其质甚大若牛马而毛色黯黒有光自堂中忽驰至庭顾望左右林甫命弧矢将射之未及已亡见矣自是凡数日每昼坐辄一黒狐出焉其歳林甫籍没唐书刘克明传曰帝尝夜艾自捕狐狸为乐谓之打夜狐　广异记曰睢阳郡宋王塜旁有一老狐每至衙中邑中之狗悉往朝之狐坐塜上狗列其下东都王老有双犬能咋魅前后杀魅甚多宋人相率以财雇犬咋狐王老牵犬往犬乃径诣诸犬之下伏而不动今世人有不了其事者相戏云取睢阳咋狐犬　酉阳杂俎曰汉平陵王墓多狐自穴而出者毛皆坌灰　又曰刘元鼎为蔡州蔡州新破食场狐暴刘遣吏生捕日于毬场纵犬逐之为乐经年所杀百数后获一疥狐纵五六犬皆不敢逐狐亦不走刘大异之令访大将家猎狗及监军亦自夸巨犬至皆弭耳环守之狐良久才跳直上设防穿台盘出防后及城墙俄失所在刘自是不复令捕南部新书曰晋天福甲辰歳公安沧渚民家犬逐一妇登木而坠为犬咬死乃老狐也尾长七八尺　宋髙僧传曰释志渊者河朔人曾至绛州夜泊墓林中其夜月色如昼见一狐从林下将髑髅置首揺之落者不顾不落者戴之更取芳草堕叶遮蔽其身俄成美女素服立于道左微闻有车马行声女子哀泣悲不自胜少选有乗马郎至与言久之欲将偕去志从林出谓之曰此狐也其人不信志乃具述其所见女遂化狐而走其人叩头悔过焉　见闻后录曰宣和末有狐登御坐　冷斋夜话曰邹志完南迁比还过永州澹山岩岩有驯狐凡贵客至则鸣志完将至狐辄鸣寺僧出迎志完怪之僧以狐鸣对志完作诗曰我入幽岩亦偶然初无消息与人传驯狐戏学仙迦客一夜飞鸣报老禅  

狐三  

原忌犬　首丘【`刘敬叔异苑胡道洽自云广陵人好音乐医术之事体有臊气常以名香自防惟忌猛犬自审死日诫弟子曰气絶便殡勿令狗见我尸也死于山阳敛毕觉棺空即开看不见尸体时人咸谓狐也　礼记古之人有言曰狐死正首丘仁也`】　持火　听冰【`管辂传夜有二小物如兽手持火以口吹之书生举刀斫断腰视之狐也自此无火灾　郭缘生述征记北风劲河冰始合要须狐行云此物善听听氷下无水声然后过河`】　有三德　长百兽【`上详狐一说文战国策荆宣王问羣臣曰吾闻比方之民畏昭奚恤果诚何如江乙对曰虎求百兽而食之得狐狐曰天帝令我长百兽今子食我是逆天帝命也子以我不信吾为子先行子随我后观百兽之见我而敢不走者乎虎以为然遂与之行兽见皆走`】　应夏禹　瑞周文【`上详狐二吕氏春秋下见郭璞山海经图賛`】莫赤　粹白【`诗莫赤匪狐　吕氏春秋天下无粹白之狐`】　健走　多疑【`楚辞封狐千里注大狐健走千里也　郦善长水经注狐性多疑故俗有狐疑之说也`】　濡尾　去首【`易小狐汔济濡其尾注汔近也　礼狐去首不可食`】　安问　诈鸣【`上张纲事详狼　下陈胜事详狐二`】　为裘　衔书【`史孟尝君有狐白裘　下见郭璞賛`】　一腋　七尾【`千羊之皮不如一狐之腋　晋录咸宁二年有白狐七尾见汝南`】　在淇梁　率幽草【`诗曰有狐绥绥在彼淇梁　又有芃者狐率彼幽草芃小貌`】　尾大不掉【`左传`】　肉食不蛊【`狐神兽也出于青丘山音如婴儿食之不蛊`】　假虎为威　凭城作固　风嘷雨啸　昬见晨趋　黒色献周成　白容来晋武【`黒狐周成王时见之`】　増潜上伏　礼北斗【`类从燕识戊已不衘泥狐濳上伏不越度阡陌又曰狐狼知虚实虎豹识冲破旧说狐有媚珠又曰狐礼北斗而灵善变化`】　在庭向窟【`宣室志唐宰相李揆乾元初为中书舎人尝退朝见一白狐在庭中捣练石上命逐之已不见`】  

【`矣问于客客曰此祥符也某敢贺明日果迁礼部侍郎唐书哥舒翰素与安禄山不协禄山谓翰曰与公族类颇同何得不相亲乎翰曰古人云野狐向窟嘷不祥以其忘本也敢不尽心焉禄山甚怒以为讥其胡也`】嘷门　入防【`晋书淳于智济比人夏侯藻母病因五鼔出诣智有一狐当门向之嘷唳藻益`】  

【`骇愕驰以告智智曰祸甚急君速归在狐嘷唤处拊心啼哭勿休然后可仅免也藻如之母亦扶病而出家人既集堂屋五间拉然崩折矣　王浚据幽州有狐据府门跃入防事后浚果败　又凉武昭王暠子歆为凉州牧时有狐上南门主簿范称曰野兽入家主人将去狐上南门当有人于此城南面而居也后竟为沮渠蒙逊所灭`】　诣仲舒帷　入张华座【`幽明录董仲舒下帷讲诵有客来诣舒知其非常客又云欲雨舒之曰巢居知风穴居知雨君非狐狸则是鼷防客遂化为老狐而去　捜神记燕昭王墓有老狐化为男子诣张华讲说华怪之谓雷孔璋曰今有男子少美髙论孔璋曰当是老精闻燕昭王墓有华表柱向千年可取照之当见如言化为狐`】　皓首书生　丘校尉【`捜神记有一书生皓首呉中称胡博士敎授诸生忽复不见九月九日士人相与登山游观闻讲书声命仆寻之见空塜中羣狐罗列见人即走老狐独不去是皓首书生也　宣室志张鋋为巴西侯所邀座中有称丘校尉者狐也`】  

狐四  

原赴穴　穴处　増神兽【`九尾狐神兽也其状赤色四足九尾出青丘之国`】水神【`韩诗外传狐水神也`】　稷狐【`说苑客谓孟尝君曰狐者人之所攻也臣未见稷狐见攻则所托者然也`】　黒狐【`北方有黒狐者神兽也王者能致太平则此兽见`】　穴中得书【`北征记皇天坞北古陶穴晋时有人逐狐入穴行十余里得书一千卷`】　犀角骇狐【`淮南子犀角骇狐犀角置狐穴中狐不归`】  

狐五  

増诗唐白居易古冢狐诗曰古塜狐妖且老化为妇人顔色好头变云鬟面变妆大尾曵作长红裳徐徐行傍荒邨路日欲暮时人静处或歌或舞或悲啼翠眉不举花顔低忽然一笑千万态见者十人八九迷假色迷人犹若是真色迷人应过此　宋苏舜钦猎狐篇曰老狐宅城隅涵养体丰大不知窟穴处草木但掩蔼秋食承露禾夏饮灌园暮夜出傍舎鸡畜遭横害晩登陴坞呼吸召百怪或为婴儿啼或变艳妇态不知几千年出处颇安泰古语比社防盖亦有恃赖邑中少年儿耽猎若沈瘵逺郊尽雉兔近水殱鳞介养犬号青鹘逐兽驰不再勇闻此老狐取必将自快纵犬索幽防张人作疆界兹时颇窘急逬出赤电骇羣小取嘑嘷奔驰数颠沛所向不能入有类狼失狈钩牙咋巨颡髓血相濡沫喘叫遂死矣争观若期防何暇正丘首腥臊满蒿艾数穴相穿通城堞几隳坏久矣纵凶妖一旦果祸败皮为榻上借肉作盘中脍观此为之吟书以为警戒  

増赋唐白行简狐死正首丘赋曰矧兹异质蕴彼仁心宁九尾之足尚实三德而可钦殊听冰而表智异含沙而招损正有芃之质志在慎终委莫赤之容仁无弃本杨涛狐听氷赋曰虫疑之理有殊鹤警之听可比俯  

连白之上惟恐有闻顾莫赤之躯重其所履惟审固而后行或逗挠而不遑猜忌防恤虽称妖妇之化戒慎为意未逾君子之防　滕迈狐听冰赋曰寻声不离于听表处薄恐成于祸始奋自扰之迹一却一前曳有芃之躯时行时止  

原賛晋郭璞山海经图九尾狐賛曰青丘奇兽九尾之狐有道翔见出则衔书作瑞周文以摽灵符  

増记唐李华鹗执狐记曰尝目异鸟击丰狐于中野问名于耕者对曰此黄金鹗也岂不快哉因让之曰仁人秉心哀矜不暇何乐之有曰是狐也为患大矣震惊我族姻挠乱我闾里喜逃徐子之庐不畏申生之矢皇祗或者其恶贯盈而以鹗诛之予非斯禽之快也而谁为悲  

貍一【`貉附`】  

増埤雅曰兽之在里者故从里穴居薶伏之兽也　本草集解曰貍有数种大小如狐毛杂黄黒有斑如猫而圎头大尾者为猫貍善窃鸡鸭其气臭肉不可食有斑如防虎而尖头方口者为虎貍善食虫防果实其肉不臭可食似虎貍而尾有黒白钱文相间者为九节貍皮可供裘领宋史安陆州贡野猫花猫即此二种也有文如豹而作麝香气者为香貍即灵猫也南方有白面而尾似牛者为牛尾貍亦曰玉面貍专上树木食百果冬月极肥人多糟为珍品大能醒酒张揖广雅云玉面貍人捕畜之鼠皆帖伏不敢出也一种似猫貍而絶小黄斑色居泽中食虫鼠及草根者名□又登州岛上有海貍貍头而鱼尾也　又异物志云灵貍一体自为隂阳按段成式言香貍有四外肾则自能牝牡者或由此也刘郁西域记云黒丹出香貍文似土豹其肉可食粪溺皆香如麝气杨慎丹铅录云予在大理府见香猫如貍其文如金钱豹此即楚辞所谓乗赤豹兮载文貍王逸注为神貍者也南山经所谓亶爰之山有兽焉状如貍而有髦其名曰类自为牝牡食者不妬列子亦云亶爰之兽自孕而生曰类疑即此物也又星禽真形图心月狐有牝牡两体其神貍乎按刘杨二说与异物志所说相合则类即灵貍无疑矣类貍字音亦相近也　又风貍生邕州以南似兔而短栖息髙树上候风而吹至他树食果子　又攷十洲记之风生兽广州异物志之平防岭南异物志之风母酉阳杂俎之狤虞衡志之风貍皆一物也其兽生岭南及蜀西徼外山林中其大如貍如獭其状如猿防而小其目赤其尾短如无其色青黄而黒其文如豹或云一身无毛惟自鼻至尾一道有青毛广寸许长三四分其尿如乳汁其性食蜘蛛亦啖薰陆香昼则踡伏不动如猬夜则因风腾跃甚捷越岩过树如鸟飞空中人网得之见人则如羞而叩头乞怜之态人挝击之倐然死矣以口向风须臾复活惟碎其骨破其脑乃死一云刀斫不入火焚不焦打之如皮囊虽鐡击其头破得风复起惟石菖蒲塞其鼻即死也一云此兽常持一杖指飞走悉不能去见人则弃之人获之击打至极乃指示人人取以指物令所欲如意也貍者狐之类口方身文黄黒彬彬善搏为小歩以拟  

度其发必获谓之貍歩好伏故又称伏兽　徐广曰狸一名不来　渊中记曰铅锡之精为狐狸　十洲记曰风狸脑和菊花服至十斤可长生　内则食狸去正脊为不利人也  

貍二  

増搜神记曰齐惠公之妾萧同叔子取薪而生顷公于野不敢举也狸乳鹯覆之　大周正乐记曰曽子鼓琴崔子立户外而听之曲终入曰善哉鼓琴乎身已成矣而惜未得其首也曽子曰吾昼卧夣见一貍但见其身不见其头起而为之弦歌也　后汉书曰费长房与人共行见一书生黄巾被裘无鞍骑马下而叩头长房曰还他马赦汝死罪人问其故长房曰此貍也盗杜公马耳　傅子曰乐广为河南尹郡中前防多妖怪无敢在防事者惟广处之白日户自闭二子凯模等慑怖广使掘墙孔得狸乃絶　捜神记曰晋时呉兴一人有二男田中作时尝见父骂詈赶打之儿以告母母问其父父大惊知是鬼魅令儿斫之鬼寂不复往父忧恐二儿为鬼所困便自往看儿谓是鬼杀而埋之鬼便归作其父形且语其家二儿已杀魅矣儿暮归共相庆贺积年不觉后有一法师过其家语二儿云君尊侯有大邪气遂作声入父即成大老狸入牀下遂擒杀之向所杀者乃真父也改殡治服一儿遂自杀一儿忿懊亦死　又句容县麋村民黄审于田中耕有一妇人过其田从东适下而复还日日如此意甚怪之因问曰妇数从何来也妇人少住但笑而不言便去审愈疑之预以长鎌伺其还未敢斫妇但斫所随婢妇化为狸走去视婢乃狸尾耳审追之不及后人有见此貍出坑头掘之无复尾焉又博陵刘伯祖为河东太守所止承尘上有神能语  

尝呼伯祖与语及京师诏书诰下消息辄预告伯祖伯祖问其所食啖欲得羊肝乃买羊肝于前切之脔随刀不见尽两羊肝忽有一老狸眇眇在案前持刀者欲举刀斫之伯祖呵止自着承尘上须臾大笑曰向者啖羊肝醉忽失形与府君相见大惭愧后伯祖当为司隶神复先语伯祖曰某日诏书当到至期如言及入司隶府神随逐在承尘上辄言省内事伯祖大恐怖谓神曰今职在刺举若左右贵人闻神在此因以相害神答曰诚如府君所虑当相舎去遂即无声　异闻录曰王度至长安程雄家雄新受寄一婢颇端丽名曰鹦鹉度疑其精魅引镜逼之化为老貍而死　旧唐书曰武度士彠兄子也父卒庐墓侧晨夕哀号野有狸每至斋时必来求食往来甚驯略无惊惧时以为孝感　貉本草释名字说云貉与貛同穴各处故字从各说文作貈亦作狢　本草集解曰貉生山野间状如貍头锐鼻尖斑色其毛深厚温滑可为裘服其性好睡故人好睡者谓之貉睡俗作渴睡谬矣俚人又言其非好睡乃耳聋也墨客挥犀曰貉行数十歩辄睡遇物辄惊起既行复睡为曲穴以避雨旸亦以防患　语曰貉不逾汶又江南无狐狸亦物之疆域也　酉阳杂俎曰素公不出院转法华经三万七千部夜尝有貉子听经  

貍三  

原操唐韩愈残形操曰有兽维貍兮我梦得之其身孔明兮而头不知吉凶何为兮觉坐而思巫咸上天兮知者其谁　宋苏辙牛尾貍诗曰首如狸尾如牛攀条捷险如猱防橘柚为浆栗为糇筋肉不足惟膏油深居简出善自谋寻踪发窟并执囚蓄租分散身为羞松薪瓦甑蒸浮浮压入糟盎肥欲流熊脂羊酪真比俦引筯将举讯何由无功窃食人所　杨万里牛尾貍诗曰狐公韵胜冰玉肌字则未闻名季貍误随齐相燧牛尾策勲封作糟丘子子孙世世袭膏梁黄雀子鱼鸿雁行先生试与季貍语有味其言须听取　又献牛尾貍周益公侑以长句曰风林露圃天欲霜柹红栗紫橘弄黄老夫思馋不忍尝丁宁笾人莫取将朝来栗姬羽化去逋其木奴三百户乌椑士子散如烟检校不知渠去处山童相传皂衣郎字曰季貍氏奇章上树千回一霎强连夜剽略积廼仓并吞又向黎侯国罗入救黎遂擒获白茅面缚来献俘端貂裘瓠肥白解骖荐渠登相门立谈封作糟丘君旁招披绵拉通印日侍樽俎嬉平园玉肌生憎粗手削须防东坡讼寃着  

猨一  

原春秋繁露曰猿似防大而黒长前臂所以夀八百好引其气也　抱朴子曰猿夀五百歳则变为玃千歳则变为老人　周索氏孝子传曰猿禺属或黄或黒通臂轻巢善缘能于空中轮转好吟雌为人所得终不徒生増本草附录曰猨善援引故谓之猨其臂骨作笛甚  

清亮其色有青白黒黄绯数种其性静而仁慈好食果实其居多在林木能越数丈着地即泄泻死惟附子汁饮之可免其行多羣其鸣善啼范氏桂海志曰猨有金丝者黄色玉面者黒色及身面俱黒者或云黄是牡黒是牝牝能啸牡不能也　又曰广人言猨初生毛黒而雄老则变黄溃去势囊转雄为雌与黒者交而孕数百歳黄又变白也此与列子貐变化爲猨庄子防狙以猨为雌之言相合必不妄也　埤雅曰猨性静缓故猨从爰爰缓也　又猨不复践土好上茂木渴则接臂而饮尔雅曰猱猨善援玃父善顾　束晳发蒙记曰獭以  

猨为妇　论衡猨伏于鼠【`今人取鼠以系猨颈猨不敢动`】　猨食果故其胆黒甜　原山海经曰堂庭之山发爽之山其上多白猨　江乗地记曰摄山有山猨赤足或见渉冬积雪輙有一行迹　宜都山川记曰峡中猨鸣至清诸山谷传其响泠泠不絶行者歌之曰巴东三峡猨鸣悲猨鸣三声泪霑衣　増荆州记曰峡长千百里两岸连山略无絶处重岩叠嶂隐天蔽日自非亭午分夜不见曦月每至晴初霜旦林寒涧肃尝有髙猨长啸属引清逺管子曰坠岸三仞人之所大难也而猨猱饮焉　淮南子曰虎豹之文来射猨狖之捷来措【`措置之于槛也`】　原张载论曰白猨黒豹藏于櫺槛何以知其接垂条于千仞増谢灵运名山记曰猨猱下饮百臂相聮  

猨二  

原抱朴子曰周穆王南征一军皆化君子为猨为鹤小人为虫为沙　淮南子曰楚王亡其猨而林木为之残【`言残林木以求之`】　吕氏春秋曰荆王有神白猨王自射之则搏树而嬉使养由基射之始调弓矫矢未发猨拥树而号　呉越春秋曰越王问范蠡手战之术范蠡曰臣闻越有处女国人称之愿王请问手战之道于是王乃请女女将北见王道逢老人自称袁公袁公问女闻子善为劒愿得一观之处女曰妾不敢有所隐也惟公所试公即挽林内之竹以枯槁末折堕地女接取其末袁公操其本而刺处女处女应即入之三入因举杖击袁公袁公则飞上树化为白猿　汉书曰李广猿臂善射増五色线周羣学于山中有白猿化为老人而至授羣书一卷乃黄帝而下历日也羣后遂明隂阳呉人谓隂阳之精　捜神记曰临川东兴有人入山得猿子便将归猨母自后遂至家此人防猿子于庭中树上以示之其母便抟颊向人欲乞哀状直谓口不能言耳此人既不能放竟击杀之猿母悲唤自掷而死此人破肠视之寸寸断裂未半年其家疫死灭门　世说曰桓温入蜀在三峡中部伍中有得猿子者其母缘岸哀号行百余里不去遂跳船上至便即絶破视其腹中肠皆寸寸断髙僧传曰刘宋时钱唐释智一者善长啸于灵山涧  

养一白猿有时蓦山逾涧久而不还智一张喉作梵声呼之则猿至矣时人谓之一公梵名一公为猿父犹狙公也其后涧边羣狙聚焉每至众僧斋讫敛饭送猿台所山童呼二三声则羣猿竞至　南史曰齐鱼复侯子响为萧顺之所杀武帝出景阳山见一猨透掷悲鸣问后堂丞此猿何意答曰猨子前日堕崖致死其母求之不见故耳上因忆子响歔欷良久不自胜顺之慙惧以忧卒　北史曰髙昻母张氏始生一男二女令婢为汤将浴之婢置而去养猿系解以儿投鼎中烂而死张使积薪于村外缚婢及猿焚杀之扬其灰于漳水然后哭之　异闻录曰王绩游嵩山夜见一人胡须睂白而痩称山公与绩谈文异义出于言外绩疑其怪濳开匣取镜镜光出而胡者失声俯伏化为猿而殒　广异传曰魏元忠微时家贫止一婢防中方爨出外汲水囘乃见老猿为其守火婢惊白元忠元忠曰猨恐我乏使为我执爨不亦善乎后亦无他　孔氏帖曰颍川陈岩景龙初举孝廉于京师至渭南县见一妇人貌甚姝衣白衣立于路隅掩袂而泣生叩之妇人乃曰妾楚人也侯氏子家弋阳先人以髙尚闻于湘楚间由是隐迹山林虽一女子亦有箕山之志　杜阳编曰同昌公主疾甚医者曰红蜜白猿脂食之可愈内库得白猿脂数瓮本南海所献　北户录曰段公路咸通十年往髙凉程次青山镇其山多猿有黄绯者絶大毛彩殷鲜真为奇兽黒者善啼啼数声则众猿叫啸腾掷如相呼焉其音凄入肝脾韵合宫徴可当一部鼓吹因召猎者捕养之名曰巴儿　酉阳杂俎曰婆弥烂国去京师二万五千五百五十里此国西有山巉岩峻险上多猿形絶长大常暴田种每年有二三十万国中起春以后大集甲兵与猿战虽歳杀数万终不能尽其巢穴　宣室志曰呉郡张鋋罢秩归蜀行次巴西防日暮有人道左出拜曰吾君巴西侯奉鋋既见饮酒命乐夜将半鋋假寐将晓悸而寤见身卧石龛中有巨猿醉卧于地　又张长赁凶屋以居覩黒衣郎树上掷瓦见击其弟射杀之乃猿也  

猨三  

原置槛　犇林【`淮南子置猨槛中非不巧捷无所肆其能　晋书穷猨犇林岂暇择木`】腾虚　揽蔓【`猨腾虚而竞捷　庄子语魏王曰王独不见腾猨乎其得柟梓豫章揽蔓枝而主张其间`】　善缘　好吟【`说文猨善援禺属也禺牛具切　并详周索氏孝子传`】　求木临崖【`淮南子猨颠蹶而求木　黝猨临崖命`】　拔箭　拥条【`蜀邓艾见黒猨抱子`】  

【`在树上引弩射之中猿母其子为拔箭卷树叶塞疮口艾叹曰吾违物性其将死矣乃投弩水中　文寒猨拥条吟`】　攀援　吟啸【`灵光殿赋猨攀援而相追　黝猨啸而长吟`】　五月生三声涙【`家语五九四十五故主猨五月生也　荆州记巴东三峡猿长鸣至三声闻者垂泪也`】响山椒　鸣巴东　轻趫　飞超　争接　悬垂　増野賔　山公【`王仁裕畜一猨号野賔呼之则应后因为患项上系红丝一缕题诗送之孤云两角山后入蜀行次嶓庙前见羣猨饮于清流有巨猨舎羣而前于道傍古木间垂身下顾红绡髣髴尚在从者指之曰此野賔也呼之声声相应移时哀叫数声而去许逺尚闻呜咽之声疑其肠断矣继作一篇并详猨五因话录李约多蓄古器养一猿名山公常以之自随月夜泛江登金山击铁鼔琴猿必啸和倾壶达旦云`】臂童　化叟【`清异录华山道士李道殷山栖谷隐有奇术能慑伏鬼神畜一黒猨呼为臂童`】  

【`道殷于庵侧古松上营一巢为臂童寝息之所名峻青宅　树萱录王缙少在嵩阳有四叟携榼来访曰孙文蔚木巢南林大节石媚虬髙谈剧饮既醉俱化猿而去`】　命侣啸烟　逐伴归山【`呉筠黒猨赋　续世说孙恪娶袁氏育二子后从之南海过端州峡山寺若熟其道径者持碧玉环献僧曰此是院中旧物斋罢有猿数十聮臂下髙松袁氏恻然题壁曰无端变化几湮沈刚被恩情役此心不如逐伴归山去长啸一声烟雾深诗毕化老猿而去`】　饮相唤　晩成羣【`杜甫诗寒猿饮相唤　李白诗猨狖晩成羣`】　推枕　却坐【`张养浩诗睡残蕙月猿推枕范梈诗水馆猿啼却坐听`】  

猿四  

原腾掷　腾趠　挂饮　増金丝猿【`金丝猿生武平大者难驯小者母抱不少置取者以药矢毙其母取母皮鞭之子悲鸣而下束手就缚夕必寝母皮而后安`】　黒猿【`上林赋黑猿素雌　刘向曰黒猿居桂林之中峻叶之上从容游戏超腾往来`】　报时【`天宝遗事商山隐士髙太素累徴不起在山中搆道院二十余间太素居清心亭下皆茂林修竹奇花异卉每至一时即有猿诣亭前而啼不爽其太素因目之为报时猿云`】　畏独【`类从独一叫而猿散独类猿而大食猿今俗谓之独猿盖猿性羣独性特猿鸣三独鸣一是以谓之独也`】  

猿五  

原诗梁沈约石塘濑听猨诗曰噭噭夜猨鸣溶溶晨雾合不知声逺近惟见山重防既欢东岭唱复伫西岩答陈萧诠赋得夜啼猿曰桂月影才通猨鸣迥入风隔  

岩还啸侣临潭自响空挂藤疑欲饮吟枝似避弓别有三声泪霑裳竟不穷　増唐常建岭猿诗曰袅袅凄凄清且切鹧鸪飞处又斜阳相思岭上相思泪不到三声合断肠　杜甫猿诗曰袅袅啼虚壁萧萧挂冷枝艰难人不免隐见尔如知惯习元从众全生或用奇前林腾每及父子莫相离　戴叔伦建溪闻猿诗曰曾向巫山峡里行覊猨一叫一囘惊闻道建溪肠欲断的知断着第三声　李德裕二猿诗曰钓濑水涟漪富春山合防松上夜猿鸣谷中清响合冲网忽见覊故山从此辞无由碧潭饮争接绿萝枝　李绅闻猿诗曰见说三声巴峡深此时行者尽霑襟端州江口连云处始见哀猿伤客心　杜牧伤猿诗曰独折南园一朶梅重寻幽坎已生苔无端晩吹惊髙树似袅长枝欲下来　又猿诗曰月白烟青水暗流狐猿衔恨叫中秋三声欲断疑肠断饶是少年须白头　李商隐失猿诗曰祝融南去万重云清啸无因更一闻莫遣碧江通箭道不教肠断忆同羣　段成式失猿诗曰却忆书斋值晩晴挽枝闲啸激蝉清影沈巴峡夜岩色踪絶石塘寒濑声　许浑放猿诗曰殷勤解金锁昨夜雨凄凄山浅忆巫峡水寒思建溪逺寻红树宿深向白云啼好覔来时路烟萝莫共迷又和常秀才寄简归州郑使君借猿诗曰谢守携猨  

东路长袅藤穿竹似潇湘碧山初暝啸秋月红树正寒啼晓霜陌上楚人皆驻马里中巴客半归乡心知欲借南游侣未到三声恐断肠　张乔猿诗曰挂月栖云向楚林取来全是为清音谁知系在黄金索翻畏侯家不敢吟　周朴猿诗曰生在巫山更向西不知何事到巴溪中宵为忆秋云伴遥隔朱门向月啼　唐彦谦观仁里闻猿声曰朱雀街东半夜惊楚魂和雨梦中清五更撩乱趋朝火满口尘埃亦数声　李洞病猨诗曰痩纒金锁惹朱楼一别巫山树几秋寒想蜀门清露滴暖怀湘岸白云流罢抛檐果沈僧井休抝崖冰溅客舟啼过三声应有恨画堂深不彻王侯　又和寿中丞伤猿诗曰遗挂朱栏鏁半寻清声难买恨黄金悬崖接果今何在浅井窥星影已沈归宅叶铺曾睡石入朝灯照旧啼林小山罢绕随湘客髙树休升对岳禽天竺省怜伤倍切亲知覔和思难任相门恩重无由报竟托仙郎日夜吟　李咸用和脩睦上人听猿声诗曰禅客闻犹苦是声应是啼自然无稳梦何必到巴溪疎雨洒不歇廻风吹暂低此宵秋欲半山在二林西　呉融长安里中闻猿诗曰夹巷长门似海深楚猿争得此中吟一声紫陌才囘首万里青山已到心惯倚客船和雨听可堪侯第见尘侵无因永夜闻清啸禁路人归月自沈　又忆猨诗曰翠微云敛日沈空叫彻青冥怨不穷连臂影垂秋色里断肠声尽月明中静含烟峡凄凄雨髙弄霜天嫋嫋风犹有北山归意在少惊佳树近房栊　曹松猿诗曰曾宿三巴路今来不愿听云根啼片白峰顶掷尖青防果憎禽啄栖霜觑叶零惟应卧岚客怜尔傍岩扃苏拯闻猨诗曰秋风飒飒猿声起客恨猿哀一相似漫向孤危惊客心何曾解入笙歌耳　曾麻已放猿诗曰孤猨琐槛歳年深放出城南百丈林绿水任从聮臂饮青山不用断肠吟　吉师老放猿诗曰放尔千山万里身野泉晴树好为邻啼时莫近潇湘岸明月孤舟有旅人　呉商浩巫峡听猿诗曰巴江猿啸苦响入客舟中孤枕破残梦三声随晓风连云波澹澹和雾雨蒙蒙巫峡去家逺不堪魂断空　顾伟雪夜听猿诗曰寒岩飞暮雪絶壁夜猿吟歴歴和羣雁寥寥思客心绕枝犹避箭过岭却投林风冷声偏苦山寒响更深听时无有定静里固难寻一宿扶桑月聊看怀好音　王仁裕放猿诗曰放尔丁宁复故林旧来行处好追寻月明巫峡堪怜静路隔巴山莫厌深栖宿免劳青嶂梦跻攀应惬白云心三秋果熟松梢健任抱髙枝彻晓吟　又遇所放猿再作诗曰嶓冡祠前汉水濵饮猿聮臂下嶙峋渐来子细窥行客认得依稀是野賔月宿纵劳羁絏梦松餐非复稻粱身数声肠断和云叫识是前时旧主人　王周施南太守以猿儿为寄得之黔中生即头白作诗答之曰虞人初获酉江西长臂难将意马齐今日未啼头已白不堪深入白云啼　彭蟾郡城放猿献卫使君诗曰千岩万壑与云连放出雕笼任自然叶洒惊风啼暮雨月凝残雪饮流泉临岐莫似三声日避射须依绕树年应解感恩寻太守攀萝时复到楼前　蜀韦庄黄藤山下闻猿诗曰黄藤山下驻归程一夜号猨吊旅情入耳便能生百恨断肠何必待三声穿云宿处人难见望月啼时兔正明好笑五陵年少客壮心无事也沾缨闽徐夤猿诗曰宿有乔林饮一溪生来踪迹逺尘泥不知心更愁何事每向深山夜夜啼　宋文同诗岷岭髙无敌来从第几层攀援殊不倦趫捷尔诚能晩啸思危石晴悬忆古藤王孙非汝类只可以文憎　蔡襄答葛公绰求猿诗曰子求穉猿书至闽我说猿意特赠君吾州四扇列岩巘钜木轇轕淩氤氲探窠裁槛走疾置十日可到澄江清嗟怜庶品各有性拘忧适喜无间分彼猿之类宅丘壑爱恋深厚编前文戏禽虽传古仙者射臂未议原将军朝栖乔林之苍莽夕饮幽涧之潺湲山空月明一长啸商船海上迎风闻君家东园岂不美桧竹翠宻兰薫斯猿傥别故时侣举首断隔千里云陆游哺猿诗曰有书尝懒读扶杖来东园摘此幽涧果哺我髙枝猿食果饮清泉猿计亦何阙但恐夜霜时肠断巴山月　元宋无猿诗曰巴峡猿声愁断肠冷泉照影绿隂凉藤揺乱雨领儿过树晒斜阳拾虱忙献果去寻幽洞逺攀萝来撼落花香空山月暗无人见啼入白云深处藏　钱惟善悼西山猿诗曰老衲敲松唤不还黒衣何处落潺湲惯曾索果西湖上无复号弓楚峡间挂月影沈千尺树啸云声断万重山羁雌寂寞成孤怨更约他生献玉环　明薛蕙江猿诗曰舟行转江峡处处响哀猿极浦云方合连山雨正昬接条时自挂饮水复相援不待三春尽先伤游子魂  

原赋晋傅休奕猨防赋曰余酒酣耳热欢顔未伸遂戏防而纵猿何□畋之惊人戴以赤帻袜以朱巾先装其面又丹其唇扬睂蹙额若愁若嗔或长眠而抱勒或嚄咋而龂或颙卬而踟蹰或悲啸而吟呻既似老公又类健儿或低而择飒或抵掌而歌舞　増唐呉筠黒猿赋曰云岚昬而共黙风雨霁而争吟使幽人之思清畅羁客之涕霑襟历千寻之乔木俯万仞之危峤防游云之乱飞嬉落日之横照连肱涧饮命侣烟啸或聚而闲栖或分而廻趠　李德裕白猿赋曰观其虽为异物而犹善处动不为暴止皆择所柽松郁而不残楂梨熟而后取顾□鼯与猱防信莫得而俦侣若乃淩崚壑而电曜挂长萝而匏垂避侧足而不履尚有畏于阽危李子仞驯猿赋曰屈猛从絷宛安顺游顾歩兰砌因依蕙楼虽徘徊于厚养终惆怅以劳神夜庑幽隂忆南陇之吟月花朝明媚想乔林之弄春  

原賛晋郭璞白猿賛曰白猿肆巧由基抚弓应盼而号神有先中数如循环其妙无穷  

増文唐柳宗元憎王孙文猨之德静以恒类仁让孝慈居相爱食相先行有列饮有序不幸乖离则其鸣哀有难则内其柔弱者不践稼蔬禾实未熟相与视之谨既熟啸呼羣萃然后食衎衎焉山之小草木必环而行遂其植故猨之居山常郁然  

## 御定渊鉴类函卷四百三十二

兽部四【`猕猴　果然　增犹附　猩猩　髴髴　貂鼠　比肩兽　猰防　貘　夔　蒲牢　貀增白泽　增角端增獭`】  

猕猴一  

原毛诗草虫经曰猱猕猴也楚人谓之沐猴老者为獑【`在咸反`】猢獑猢骏防也其鸣噭噭而悲　增本草释名曰白虎通云猴也见人设食伏机则凭髙四望善于者也猴好拭面如沐故谓之沐而后人讹沐为母又讹母为猕愈讹愈失矣说文云为字象母猴之形即沐猴也非牝也猴形似愁胡故曰胡孙荘子谓之狙养马者廐中畜之能辟马病俗亦称马留梵书谓之摩斯咤本草集觧曰猴状似人而頬陷有嗛【`音歉藏食处也`】腹无脾以行消食尻无毛而尾短手足如人亦能竪行声嗝嗝若欬孕五月而生子生子多浴于涧其性躁动害物畜之者使坐杙上鞭棓旬月乃驯也其类有数种小而尾短  

者猴也似猴而多髯者豦也似猴而大者玃也大而尾长赤目者禺也小而尾长仰鼻者狖也似狖而大者果然也似狖而小者颂也似狖而善跃越者獑□也似猴而长臂者猨也似猨而金尾者狨也似猨而大能食猨猴者独也　原抱朴子玉策记曰山中申日称人君猴也猴夀八百嵗　増又曰猕猴八百嵗变为猿又五百嵗变为玃又一千嵗变为蟾蜍　元康地记曰猨与猕猴不共山宿临旦相呼　哇国山多猴不畏人呼以霄霄之声则出或投以果实则其二大猴先至土人谓之猴王猴夫人食毕羣猴食其余　胡孙脂人摘去毛髪者以涂之则不出　原尔雅曰累猴似猴南海人名为累猴也玃似犬母猴也色苍黒能攫持人好顾盼也胛玃父善顾蜼卬鼻而长尾【`蜼似猕猴而大苍黑色尾长数尺似獭尾末有岐鼻露上向雨则自悬于树以尾塞鼻`】　又曰貀【`女反`】无前足狙玃属也□【`竭于反`】如豹而形似猕猴多防奋迅其头能举石以摘于人也　又曰颂似猴而小紫黒色可畜以捕鼠胜猫　增颂一名贵乃蜼之又小者也　玃纯牡无牝故又名玃父亦曰猳玃善摄人妇女为偶生子又神异经云西方有兽名□大如驴状如猴善縁木纯牝无牡羣居要路执男子合之而孕此亦玃类而牝牡相反者　玃名曰猿玃又名马化　豦按郭璞云建平山中有之大如狗状如猴黄黒色西山经云崇吾之山有兽焉状如禺长臂善投石名曰举父即此也　原说文曰□【`火屋反`】类犬腰以上黄腰以下黒食母猴　增独似猨而大其性独一鸣即止故谚曰独一鸣而猿散或云即黄腰也　狨状大小类猨长尾作金色俗名金线狨轻防善縁木甚爱其尾人以药矢射之中毒即自齧其尾也宋时文武三品以上许用狨座以其皮为褥也　狨毛柔长如绒可以借可以缉故谓之狨而猱字亦从柔也或云生于西戎故从戎也猱古文作象形今呼长毛狗为猱取此象　獑猢说文作□□乃蝯蜼之属黒身白腰如带手有长毛白色似握版之状蜀地志云獑猢似猴而甚防在树上歘然腾跃如飞鸟也　原刘欣期广州记曰猦母似猨无尾见人若慙屈颈叩头打杀得风还活【`详貍`】　增庄子曰今取猨狙而衣周公之服彼必龁齧挽裂尽去而后慊　原楚辞曰猕猴兮熊罴慕类兮似悲　增西京赋曰杪木末擭獑猢　郭璞江赋曰迅蜼临虚以骋巧孤玃登危而雍容  

猕猴二  

增庄子曰呉王浮于江登于狙之山众狙见之恂然弃而走有一狙焉委蛇攫搔见巧乎王王射之敏给抟矢王命相者趣射之狙死王顾谓其友顔不疑曰之狙也伐其巧恃其便以傲予以至此极也　列子曰宋有狙公爱养狙而家匮将限其食曰与若芧朝三而暮四众狙皆怒曰然则朝四而暮三众狙皆悦　原韩子曰燕王徴巧术人请以棘刺之端为母猴母猴成巧人曰人主欲观之必半嵗不入宫不饮酒食肉雨霁日出视之晏隂之间而棘刺之母猴乃可见也燕王曰寡人不能观也　增淮南子曰楚人有烹猴而召其邻人以为狗羮也而甘之后闻其猴皆防地而吐之此为未始知味者也　原汉书曰韩生劝项羽都闗中羽曰吾闻富贵不还故乡如衣锦夜行乃烧宫室都彭城韩生曰人言楚人沐猴而冠果然　又曰长信少府檀长卿为沐猴与狗鬭盖寛饶奏免之　增抱朴子曰滕永叔常畜一大猕猴鎻着牀间犬忽齧杀之永叔便合鎻埋后百许日有见猕猴走上永叔承尘上惊指之曰猕猴何以被伤血流断走乎永叔曰始乃知猴死复有鬼也　捜神后记曰晋太元中丁零王翟昭后宫养一猕猴在妓女房前前后妓女同时懐姙各产子三头出便跳跃昭方知是猴所为乃杀猴及子妓女同时号哭昭问之云初见一年少着黄练单衣白纱帢甚可爱笑语如人　南史曰鱼为湘东王镇西司马述职西上道中乏食于穷洲之上捕得数百猕猴膊以为脯以供酒食　天监起居注曰林邑王范绩乞内附为臣兼献白猴一头汀州志曰唐大歴中有猴数百集古田杉林中里人欲伐木杀之中一老猴忽跃去近邻一家纵火焚屋里人惧亟走救火于是羣猴脱去　野人闲话曰蜀中有杨千度者善弄胡孙防人言语一日内厩胡孙絶维上殿阁蜀主令射之三日不得内监奏千度能弄胡孙试令捉之杨遂以十余头戱于殿前内廏者亦在舎上窥之杨髙声曰奉勅把舎上胡孙来果立致于殿前蜀主大悦厚赐千度内臣因问其教之之术对曰胡孙乃兽实不防人语先饵以灵砂变其兽心然后可教耳　湘山野录曰南唐李后主猎青龙山一牝狙触网见主两泪稽颡指其腹戒虞人保守之是夕诞二子还幸大理寺录囚系有大辟妇以孕在狱未几诞二子煜感狙事罪止于流  

猕猴三  

原抱梁　升木【`袁淑俳谐集常山王九命文曰及至圗身失所羁靮人间驯缨服制惟意所牵登楹而遨抱梁而眠拾摭遗余恣口所便　毛诗曰无教猱升木毛苌注曰猱猨属也孙炎注尔雅曰猱母猴也`】　丹唇　赤足【`上傅休奕猨猴赋　下江乗地记并详猨`】　骑牛　服鼠【`郭须魏晋世语曰司马宣王辟周泰为新城太守尚书钟毓谓泰曰君释褐登宰府乞儿乗小车一何驶泰曰君明公之子少有文彩故守吏职猕猴乗土牛一何迟众賔悦服　王充论衡曰蚊蝱之力不如牛马牛马困于蚊蝱有势也鹿之角足以触犬猴之手足以搏鼠然而鹿制于犬猴服于鼠爪不利也`】　虫质兽身【`谯子法训曰人之所以贵者以其礼节也人而无礼其猕猴乎虽人像而虫质也　下见阮籍猕猴赋`】　增孙供奉　尾君子【`幕府燕闲录唐昭宗播迁随驾冇弄猴者猴颇驯能随班起居昭宗赐以绯袍号孙供奉罗隐诗何如学取孙供奉一笑君王便着绯是也朱梁篡位取此猴令殿下起居猴望见全忠径趋其前跳跃奋击遂被杀　清异录郭休隐居泰山畜一胡孙谨恪不逾规矩呼曰尾君子`】猿父　王孙【`嘉祐杂志猴部头猿父也衣以俳优服常在昭宗侧　广雅猴一名狙一名王`】  

【`孙一名胡孙`】　擘鸢　侵黍【`昔人有畜子母猴一日鸢飞下其子对母啄其脑食其髓胡孙哀鸣不食径于防中取肉一片戴顶上往中庭似有所伺逡巡鸢果来搏肉胡孙两手撦擘其翅齧脑食髓众见之甚为快意　神仙传有人种黍山中患猕猴食之闻介象有道术乞辟猴之法象曰明日往视黍所望见羣猴便大唤语之曰己白介君教莫侵食黍此人明日往视黍遇羣猴适欲下树因述象语遂各自还山`】縁柱　满山【`上见梅尧臣诗　二程遗书程伯淳游山山僧云晏元献南来猕猴满野戱为`】  

【`一絶云闻说猕猴性颇灵相车来便满山迎鞭驘到此何曾见始觉毛虫亦世情`】　如拳　若欬【`崇安志武夷山多猕猴其小者仅如拳　下见猴一本草集觧`】　为鲊　噉羮【`异物志南方人以猕猴头为鲊　临海异物志安家夷好噉猴头羮谚言人能负人千石之粟不愿负人猴头羮臛`】  

猕猴四  

增诗唐杜甫从人觅小胡孙诗曰人说南州路山猨树树悬举家闻若欬为寄小如拳预哂愁胡面初调见马鞭许求聪慧者童稚捧应颠　宋梅尧臣诗曰甞闻养骐骥辟意系猕猴供奉新教艺将军旧病偷聊看縁柱杪尚想傍崖头更祝南州使如拳试为求　苏辙山胡孙诗曰山胡拥苍翠两耳白茸茸野树啼终日黔山深几重啄鸡探细石噪虎上孤峯被执应多恨筠笼仅不容　黄庭坚诗曰直宜少陵觅未觧栁州憎婢喜常储粟奴颠屡掣绳  

原赋后汉王延夀王孙赋曰原天地之造化实神伟之□竒道渊微以密妙信无物而弗为有王孙之狡兽形陋观而丑仪顔状类乎老公躯体似乎小儿眼□【`崖`】□【`五流反`】以【`乎盼反`】卹视□【`戢`】睫以防【`乎恱反`】睳【`乎迷反`】突【`乌决反`】髙目而曲頞防【`儇`】□【`乎久反`】歴而隳离鼻【`许觧反`】齁【`许反`】以防【`吸`】【`许夹反`】耳聿役以适【`摘`】知口嗛【`呼忝反`】呥以防【`则咸反`】齺【`邹`】唇□【`制狭反`】防【`而慑反`】以【`疋卑反`】□【`妍卑反`】齿崖崖以齴【`献`】齴嚼□【`染`】而嗫【`而叶反`】唲储粮食于两颊稍委输于胃脾踡兔蹲而狗踞声歴鹿而喔吚或嗝【`古厄反`】嗝而又嘀【`的`】嗅【`火歴反`】其若啼姿僭傔【`呼店反`】而惣赣【`音贡`】豁盱防以琐防眙【`苔`】睕【`苑`】防【`子公反`】而□【`觅`】防【`锡`】盶【`阮`】□【`而兖反`】□而踧□【`訾`】生深山之茂林处崭岩之嵚﨑性猜而防疾态峰出而横施縁百仭之髙木攀窈袅之长枝背牢落之峻壑临不测之幽溪寻柯条以宛转或捉腐而登危若将颓而复着纷绌【`黜`】绌以陆离或羣跳【`土吊反`】而电透或悬而瓠垂上触手而拏攫下对足而登跂互攀揽以狂接夐儵□而奄赴时辽落以萧索乍睥睨以容与或蹂趹【`决`】以跳迸又咨陬而攅聚扶嵚崟以□【`陈`】椽【`勅縁反`】蹑危臬而腾舞忽涌逸而轻迅羌难得而覼缕同甘苦于人类好哺糟而啜醨乃设酒于其侧竞争饮而□【`火縁反`】驰【`火蜀反`】陋防【`火侯反`】以迷醉蒙眠睡而无知暂挐鬃【`子公反`】以□【`火结反`】缚遂缨络以縻羁归鎻系于庭廏观者吸咽而忘疲　晋阮籍猕猴赋曰夫猕猴直其微者也犹累于下陈体多似而匪类貎乖殊而不纯外察慧而无度故人面而兽心性偏凌而干进似韩非之囚秦扬眉额而骤眒似巧言而伪真整衣冠而伟服懐项王之思归耽嗜欲而眄视有长卿之妍姿沐兰汤而滋秽匪宋朝之媚人终嗤弄而处绁虽近习而不亲增文唐栁宗元憎王孙文曰王孙之徳躁以嚣勃诤号呶唶唶疆疆虽羣不相善也食相噬齧行无列饮无序乖离而不思有难推其柔弱者以免好践稼蔬所过狼藉披攘禾实未熟輙龁齩投注窃取人食皆以自实其嗛山之小草木必凌挫折挠使之瘁然后已故王孙之居山山恒稿然则物之甚可憎莫王孙若也  

果然一【`犹附`】  

原吴录地里志曰九真胥浦县有兽名果然猨狖【`一作豽`】类也色青赤有文居树上此郡及日南皆有之　南方草物状曰果然兽生在山林上民人以毒弓射之剥取皮皮文青赤白色缝相连作席出九真日南郡　南州异物志曰交州以南有果然兽其鸣自呼身如猨犬面通身白色其体不过三尺而尾长四尺余反尾度身过其头视其鼻仍见两孔仰向天其毛长柔细滑泽色以白为质黒为文视如苍头鸭脇邉斑文集十余皮可得一褥繁文丽好细厚温暖　增国史补曰果然猨属頬有髥髥黒性好理髥又爱其类生相序死相赴取一果然数十果然可得盖聚族而啼杀之不去　夷坚续志曰果然似猨而差大行则大者前小者后有为射中者则生者防死者箭自刺而死可谓仁义之兽矣　果然九真土人号曰歌然　本草释名曰大者为然为禺小者为狖【`或作貁□`】为蜼【`或作`】南人名仙猴俗作猓　本草集觧曰尔雅蜼仰鼻而长尾即此也毛采斑烂尾末有岐雨则以岐塞鼻古者画蜼为宗彞亦取其孝让而有智也或言犹豫之犹即狖也其性多疑见人则登树上下不一甚至奔触破头折胫故人以比心疑不决者而俗呼騃愚为痴也　段氏逰蜀记曰戎人进果然褥皁褐碧三色相间  

果然二  

原赋魏钟毓果然赋曰果然似猴象猨黒頬青身肉非嘉肴唯皮为珍  

原启梁张纉谢皇太子赉果然褥启曰伏以狐裘熊席徒负旧名黒豹青未能适体严冰在节朔飚结宇吹纶愧暖挟纩慙温但勤非伏寝恩重夜覆道媿经明坐叨重席仰荣俯媿进退在顔  

猩猩一  

原山海经曰有兽人面名曰狌狌　又曰猩猩知人名其为兽如豕而人面　尔雅曰猩猩小而好啼　礼记曰猩猩能言不离禽兽　孙卿子曰猩猩能言笑亦二足无尾而君子啜其羮食其胾故人非以二足无毛以知礼也　吕氏春秋伊说曰肉之美者猩猩之唇　淮南子万毕术曰归终知来猩猩知往【`归终神兽`】　蜀志曰封溪县有兽曰猩猩体似猪面似人音作小儿啼声既能人语又知人名人以酒取之猩猩觉初暂甞之得其味甘而饮之终见羁缨也【`增裴炎序曰阮汧曾使封溪见邑人云猩猩在山谷间甞有数百为羣里人以酒并糟设于路侧又爱着屐里人织草为屐更相连结猩猩见酒及屐则知设者祖先姓字及呼名云奴欲杀我舎尔而去复自再三相谓曰试共甞酒及饮甘味逮乎醉因取屐而着之乃皆获輙无遗者遂置槛中随其所欲而饮之将烹里人索其肥者乃自推肥泣而遣之或刺其血问之尔与我几许猩猩曰二升果足其数若加之鞭捶而问之随所加而得至于一斗弗如此未肯顿输`】　原华阳国志曰永昌郡有猩猩能言其血可以染朱罽　广志曰猩猩似狟声如小儿啼不闻其言出交阯封溪县　括地圗曰猩猩人面豕身知人名也　南方草物状曰猩猩之兽生在野状如防子民人捕取交阯武平兴古有之增水经注曰猩猩猨形人面顔容端正善与人音声  

妙丽如妇人对语闻之无不酸楚其肉食之穷年无厌可以辟谷　逸书曰猩猩肉食之令人不昧　本草释名曰猩猩能言而知来犹惺惺也　罗愿尔雅翼曰古之说猩猩者如豕如狗如猴今之说猩猩者与狒狒不相逺云如妇人被髪袒足无膝羣行遇人则手掩其形谓之野人【`据罗说则似乎后世所谓野女野婆者也`】　唐博物志曰日南有野女羣行觅夫其状白色徧体无衣襦　周密齐东野语曰野婆出南丹州黄髪椎髻裸形跣足俨然若一媪也羣雌无牡上下山谷如飞猱自腰已下有皮盖膝每遇男子必负去求合甞为健夫所杀死以手防腰间剖之得印方寸莹若苍玉有文类符篆也【`合二说与罗氏说观之则野女似即猩猩矣又雄鼠卵有文如符篆治鸟腋下有镜印则野婆之印篆非异也`】　独异志曰汉黄霸为封溪令部人陈防防酒并猩猩以献霸问曰何物人未及应囊中语曰斗酒并仆耳霸以其物有灵开囊放之狌狌悲啼而去　云峤类要曰宋太祖平岭南求得猩猩如雄鸭而大取其血染色如渥丹与传记所载不同  

猩猩二  

增诗宋黄庭坚诗曰爱酒醉魂在能言机事疎　又曰桄榔叶暗防榔红朋友相呼堕酒中  

原賛晋郭璞猩猩賛曰能言之兽是谓猩猩厥状似猴号音若婴自然知往颇识物情  

增铭唐裴炎猩猩铭曰尔形惟猿尔面惟人言不忝面智不逾身  

髴髴一  

增本草释名曰尔雅作狒说文作□从□从囟从禸象形许慎云北人呼为土蝼　方舆志曰狒狒西蜀及处州山中亦有之呼为人熊人亦食其掌剥去皮闽中沙县幼山亦有之呼为山大人或曰野人及山魈也　邓显明南康记曰山都形如昆仑人通身生毛见人輙闭目开口如笑好在深涧中翻石觅蟹食之　羽猎赋曰羂嘄阳　张衡元图曰枭羊喜获先笑后愁　吴都赋曰□□笑而被格　周书王防曰成王时州靡国献□□　本草集觧曰宋建武中獠人进雌雄二头帝问土人丁銮銮曰其面似人红赤色毛似猕猴有尾能人言如鸟声善知生死力负千钧反踵无膝睡则倚物获人则先笑而后食之猎人因以竹筒贯臂诱之俟其笑时抽手以锥钉其唇着额死而取之髪极长可为头髲血堪染鞾及绯饮之使人见鬼帝乃命工图之  

髴髴二  

原掩目　反踵【`山海经其状如人而长黒身有尾反踵见人则笑笑则上唇掩其目交阯及南康郡山中有大者丈余　说文曰□□人身反踵自笑□音愚玉篇音扶沸反`】　山都【`山海经曰□□俗呼山都也`】　枭羊【`说文曰□□一名枭羊`】　如人【`尔雅曰狒狒如人被髪迅走食人`】如麂【`说文曰□□如麂善登木`】  

髴髴三  

增賛晋郭璞髴髴賛曰髴髴怪兽被髪操竹获人则笑唇盖其目终亦号咷反为我戮  

貂一  

原说文曰貂鼠属也而大黄黒色出丁零国　广志曰貂出扶余挹娄　魏畧曰扶余国出貂豽　魏志曰乌丸传挹娄国出好貂今所谓挹娄貂是也　魏书曰鲜卑有貂鼲子皮毛柔软故天下为名裘　增本草释名曰貂亦作鼦罗愿云此鼠好食栗及松皮土人呼为栗鼠松狗　原东观汉记曰建武二十五年乌桓献貂豹皮诣阙朝贺　江表传曰辽东太守遣使诣孙权送貂皮千枚欲举国归吴　增五代史曰耶律徳光脱白貂以衣晋髙祖  

貂二  

原启梁简文谢勅赉貂坐褥席启曰东瀛美毳不着马彪之仪北朔文茵岂问张敞所记隂炭既重寒井犹冰特降殊私温华曲被虽狐白千金织成十种李颁汉被杨降曹毡不足以髣髴慈连类圣泽  

鼠一  

原易曰艮为鼠　尔雅曰鼢鼠【`坟地中行者`】鼸鼠【`以頬里藏食`】鼷鼠【`有毒螫`】鼶鼠【`鼶音斯`】鼬鼠【`似鼦赤黄色大尾啖鼠江束呼为鼪`】鼩鼠【`音劬`】鼭鼠【`音时`】鼥鼠【`音吠`】鼫鼠【`鼫音石头似兔尾有黄色好在田中食谷豆`】鼤鼠【`音问`】鼨鼠【`音终`】豹文鼮鼠【`文彩如豹汉武时得此鼠终军知之赐帛百匹`】鼰鼠【`音南见切似鼠而苍黒色在树木上`】鼯鼠夷□【`似蝙蝠肉翅飞且乳亦名飞生音如人食火烟`】　增本草释名曰鼠尖喙善穴故南阳人谓之防【`音锥`】鼠其夀最长故俗称老鼠其性疑而不果故曰首鼠岭南人食而讳之谓为家鹿　原说文曰鼠穴虫之总名也象形凡鼠之属皆从鼠鼨鼠出北地可作裘鼫五伎鼠也能飞不能上屋能縁不能穷木能浮不能渡谷能穴不能掩身能走不能先人　又曰鼢鼠伯劳之所化也防鼠令鼠也【`増令玉篇作属广韵班鼠也`】　原本草曰鼹鼠世中一名隐鼠形如鼠而无尾黒色长鼻　增田鼠偃行地中能壅土成坌故得诸名　隐鼠隂穿地中而行见日月光则死　田鼠类鼠而肥多膏旱嵗为田害　鼹脚絶短仅能行尾长寸许目极小项尤短最易取或安竹弓射取饲鹰　月令季春田鼠化为鴽夏小正八月鴽为鼠是二物交化如鹰鸠然也　原庄子曰鼹鼠饮河不过满腹　广志曰白猿长尾白腹善縁登若家鼠小异者鼢鼠深目而短尾苖鼠者野鼠也小而短尾天鼠以皮为裘今常名其裘为天鹿裘黄鼠在田野间为羣害谷麦善走凡狗不得惟鼠狼能得之　增黄鼠晴暖则出坐穴口见人则交其前足拱而如揖乃窜入穴即诗所谓相鼠有体韩文所谓礼鼠拱而立者也古文谓之鼲鼠辽人呼为貔貍或以貔貍为竹防貍貛者非亦名令邦　黄鼠状类大鼠黄色而足短善走极肥穴居有土窖如牀榻之状者则牝牡所居之处秋时畜豆粟草木之实以御冬各为小窖别而贮之村民以水灌穴而捕之味极肥美如豚子而脆皮可为裘领辽金元时以羊乳饲之以供上饍以为珍馔千里赠遗最畏鼠狼能入穴衔出也北地又有青鼠皮亦可用银鼠白色如银古名鼰鼠抱朴子言南海白鼠毛可为布也百感录云西北有兽头黄鼠短喙无目性狡善听闻人足音輙逃匿不可卒得土人呼为瞎撞亦黄鼠类也　宣大间产黄鼠土人珍之凡捕之者必畜松尾鼠数只名夜猴儿能嗅黄鼠穴知其有无有则入齧其鼻而出　原毛诗曰相鼠刺无礼也卫文公正其羣臣而刺在位不承先君之化无礼仪也相鼠有皮人而无仪人而无仪不死何为　又曰硕鼠硕鼠无食我黍诗义疏曰樊光谓即尔雅鼫鼠也许慎云鼫鼠五伎鼠也今之河东有硕鼠大能人立交前两脚于头上跳舞善鸣食人禾稼逐则走入树空中亦有五伎或谓雀鼠其形大故序云石鼠也魏今河东河北县也诗言其方物宜谓此鼠非今大鼠又不食禾苖本草又谓蝼蛄为石鼠亦五伎古今方士名虫鸟物异名同故记也　增鼫鼠居土穴树孔中形大于鼠头似兔尾有毛青黄色与鼢鼠俱为田害鼢小居田而鼫大居山也范成大云賔州鼫鼠専食山豆根土人取其腹干之入药名鼫鼠肚　硕大也似鼠而大也闗西方音转鼫为防讹防为雀蜀人谓之鼠取其毛作笔俊亦大也原山海经曰丹熏之山有兽焉其状如鼠而兔首麋  

耳其音如嘷犬以其尾飞名曰耳鼠可御百毒　增按许慎说文云防飞且乳之鸟也故字从鸟又名飞生从鼠以似形也此物肉翅连尾飞不能上易至礧坠故谓之防俗谓痴物为防义取乎此亦名鼯鼠与蝼蛄同名关西山中甚有毛极密俱向下飞人捕取皮为暖帽按郭氏注尔雅云鼯鼠脚短爪长尾长三尺许飞而  

乳子子即随母后性喜夜鸣山海经云耳鼠即此也其形翅连四足及尾与蝠同故曰以尾飞生岭南者好食龙眼人取其皮毛与产妇临蓐时持之令儿易生　原东方朔神异经曰北方有曽冰万里厚百丈有磎鼠在冰下出焉其形如鼠食草木肉重万斤可以作脯食之已热其毛长可八尺可以为蓐卧之可以却寒其皮可以鼓其声千里有美尾可来鼠【`此尾所在鼠輙入此聚`】　束晳发蒙记曰西域有火鼠之布东海有不灰之木　増神异经曰南方之外有火山长三十里广五十里其中皆生不烬之木昼夜火烧暴风猛雨不防火中有鼠重百斤毛长二尺余细如丝可以作布常居火中色洞赤时出外而色白以水沃之即死织其毛以为布名火浣布原南康记曰南康英山石室号金堂内金色有金鼠  

时见　鱼豢魏畧曰大秦国出辟毒鼠　増土拨鼠生西番山泽间穴土为窠形如獭土人掘取食之魏志云大秦国辟毒鼠似近此也　按唐书有鼧鼥【`音驼朴`】鼠鼧鼥言其肥也唐韵作□【`音仆`】鼥俗讹为土拨耳防古人名荅刺不花皮可为裘甚暖湿不能透　原晋太康地记曰鸟鼠山在陇西首阳县西南鼠尾短形如家鼠穴入三四尺鼠在内鸟在外为牝牡　増郭璞曰其鸟为防其鼠为鼵　原梁州记曰聟水北聟乡山有仙人唐公房祠有一碑庙北有大坑碑云是其旧宅处公房举宅登仙故为坑焉山有易肠鼠一月三吐易其肠束广微所谓唐鼠者也【`博物志曰唐房升仙鸡狗并去惟以鼠恶不将去鼠悔一月三吐肠也`】刘欣期交州记曰竹鼠如小狗子食竹根出封溪县増竹鼠岭南所珍其状类松鼠大如兔亦曰竹防重可二三斤此鼠食笋故腴美得之最艰　竹防亦名竹防防状其肥防言其美也　燕山录曰煮羊以防煮鳖以蚊物性相感也　本草集觧曰鼠类颇繁尔雅说文所载后世不能悉知【`□鼶鼮鼥鼭鼤鼨防八鼠皆无考证`】后世所知者二书或未尽载可见格物无穷也　□□【`音离艾`】孙愐云小鼠也相衔而行【`按秦记及草木子皆载羣鼠数万相衔而行以为鼠妖者即此也`】　鼩鼱【`音劬精`】似鼠而小即今地鼠也　蹷鼠今契丹交河北地有跳兔头目毛色皆似兔而爪足似鼠前足仅寸许后足近尺尾亦长其端有毛一跳数尺止即蹶仆此即蹶鼠也【`详比肩兽`】　鼬状似鼠而身长尾大黄色带赤其气极臊臭许慎所谓似貂而大色黄而赤者是也其毫与尾可作笔严冬用之不折世所谓鼠防栗尾者是也　按广雅鼠狼即鼬也一名□【`音谷`】鼠一名地猴江南呼为鼪其色黄赤如柚故名此物健于捕鼠及禽畜又能制蛇虺庄子所谓卑身而伏以敖者东西跳梁不避髙下者是也　鼷鼠极细卒不可见食人及牛马防皮肤成疮至死不觉故亦曰甘口鼠尔雅云有螫毒左传云食郊牛角者即此物也　原刘敬叔异苑曰西域有鼠王国鼠大如狗中者如兔小者如常鼠头悉白然带以金枷商贾有经过其国不先祈祀者则齧人衣裳世得沙门咒愿便获无他众僧释道安昔至西方亲见如此俗谚云鼠得死人目睛则为王　増酉阳杂俎曰旧说鼠王其溺精一滴成一鼠一说鼠母溺一滴成一鼠时有鼠灾多起于鼠母鼠母所至处动成万鼠其肉甚美按晋书云宣城郡出驴鼠大如牛形似鼠庳脚类象而驴蹄毛灰赤色胸前尾上白色有力而钝金楼子云晋寜县境出大鼠状如牛土人谓之偃牛时出山逰毛落田间悉成小鼠苖稼尽耗梁书云倭国有山鼠如牛又有大蛇能吞之又尔雅云□身似鼠而马蹄长防而贼一嵗千斤秦人谓之小驴者即此物也　录异记曰鼹鼠首尾如鼠色青黒短足百指形大重千余斤出零陵郡界不知所来民有灾及为恶者鼠輙入其田中振落毛衣皆成小鼠食其苖稼而去或捕得鼹鼠者治其皮为带颇能皱为其三毛出于一孔与常皮有异人多寳之　原抱朴子内篇曰玉策记称鼠夀三百嵗满一百嵗者则色白善凭人而卜名曰仲能知一年中吉凶及千里外事也　郭氏中记曰百嵗之鼠化为蝙蝠方言曰蝙蝠自闗而东谓之服翼或谓之飞鼠或谓  

老鼠或谓之仙鼠自闗而西秦陇之间谓蝙蝠北燕谓之蟔蟙　淮南子万毕术曰狐目貍脑鼠去于其穴被髪向北呪杀巫鼠　又曰使蟹捕鼠必不得　博物志曰鼠食巴豆三年重三十斤　增段成式曰鼠食盐而身轻食砒而即死　又曰鼠胆在头活取则有　原地镜圗曰黄金之见为火及白鼠　増录异记曰白鼠身毛皎白耳足红色眼眶赤赤者乃金玉之精伺其所出掘之当获金玉鼠五百嵗即白耳足不红者乃常鼠也原百怪书曰鼠咋人衣领有福至吉　増续杂俎曰  

鼠齧上服有喜凡齧衣欲得有盖无盖凶　原京房易飞曰鼠舞国门厥咎亾鼠舞于庭厥咎诛死　风角要占曰长吏居官厌盗贼法以生鼠九枚置笼中埋于地秤九百斤土覆坎深各二尺五寸筑之令坚固　杂五行书曰停部取停部地土涂灶水火盗贼不经涂屋四角鼠不食蚕涂仓而鼠不食稻以塞埳百日鼠种絶增碎录曰甲子夜鼠伏庚申夜蝙蝠伏　朝野佥  

载曰岭南獠氏好为蜜唧即鼠胎未瞬通身赤蠕者饲之以蜜钉之筵上嗫嗫而行以筯夹取咬之唧唧作声故曰蜜唧　云南志曰广南侬人饮食无美味甞醢鼷鼠捕飞虫噉之　原尹文子曰郑人谓玉未理者为璞周人谓鼠未腊者为璞　庄子曰百鸟髙飞以避矰弋之患鼷鼠深穴于神丘之下以避薰凿之患　増尸子曰松柏之鼠不知堂密之有美枞【`说文山如堂者密`】　原贾谊书云鄙谚曰欲投鼠而忌器此善喻也近器尚惮况贵大臣之近于帝王乎  

鼠二  

原左传曰齐侯将为臧纥田纥闻之见齐侯与之言伐晋对曰多则多矣抑君似鼠夫鼠昼伏夜动不穴于寝庙畏人故也今君闻晋之乱而伐焉寜将事之非鼠而何乃弗与田　晏子春秋曰景公问晏子治国何患对曰社鼠者不可薫不可灌君之左右出卖寒热入则比周此之谓社鼠也　荘子曰惠子相梁庄子徃见之或谓恵子曰庄子欲代子相于是恵子恐捜于国中三日三夜庄子见之曰南方有鸟其名鹓雏子知之乎夫鹓雏发南海飞至北海非梧桐不止非竹实不食非醴泉不饮于是鸱得腐鼠鹓雏过之仰而视之曰吓今子欲以梁国吓我耶　列子曰虞氏者梁富人也登髙楼临大路设乐陈酒击博其上而游侠相随行楼下博者射中而笑鸢堕腐鼠而中逰侠逰侠相与语曰虞氏富久矣常有轻人之志吾不侵犯之而乃辱我以腐鼠请防其家乃攻于虞氏大防之　史记曰李斯少时为乡中吏见吏舎厠中鼠食不洁人犬数惊之入仓见鼠食积粟居大庑下无人犬之忧乃叹曰人贤不肖如鼠在所自处耳　又曰张汤杜陵人也其父为长安丞出外汤为儿守舎而鼠盗肉其父还怒乃笞汤汤掘遂得盗鼠及余肉劾鼠掠治傅爰书【`谓传囚也爰易也以此书易验也`】讯鞫论报并取鼠与肉具狱磔堂下其父见之视其文辞如老狱吏　汉书左冯翊韩延夀有罪下狱杨恽上书讼延夀郎中丘常谓恽曰闻君侯讼韩冯翊当得活恽曰事何容易硁硁者未必全也我不能自保真人所谓鼠不容穴坐衔窭薮也　又曰苏武使匈奴匈奴徙武北海上无人处使牧羝羊羝羊生乳乃归武至海上廪食不至乃掘野鼠草实而食之　增捜神记曰汉成帝建始四年九月长安城南有鼠衔黄藁柏叶上民冢柏及榆树上为巢桐柏为多巢中无子皆有干鼠矢数升　原窦氏家传曰窦攸治尔雅举孝亷为郎世祖与百僚大防灵防得鼠身如豹文荧有光泽世祖异之问羣臣莫知惟攸对曰名鼮鼠诏问何以知之攸曰见尔雅诏案视书如攸言赐帛百匹诏诸侯子弟从攸受尔雅　魏志曰公子仓舒早慧太祖马鞍在库为鼠所齧库吏惧罪冲以刀穿单衣如鼠齧者谬为失意貌太祖问之冲对曰鼠齧衣不吉是以忧戚太祖曰无所苦也俄而库吏以齧鞍闻太祖笑曰儿衣在侧尚齧况马鞍悬柱乎一无所问【`详诸王`】　又臧洪传曰洪为袁绍所围粮乏乃掘鼠而食　増酉阳杂俎曰王肃以铜为逐鼠丸昼夜自转　原列异传曰中山王周南正始中为襄邑长有鼠衣冠出防事语曰尔某日当死周南不应至期复出冠帻绛衣语曰尔日中当死复不应入复更出日适中鼠曰周南汝不应死我复何道遂颠蹶而死即失衣冠视如常鼠也　秦州记曰乞伏虏干归未移枹罕金城见鼠有数万头将诸小鼠各各衔马屎羣移而度洮丽二水悉至枹罕自是二年而干归徙焉　晋阳秋曰大兴中衡阳区纯作鼠市四方丈余开四门门有一木人纵四五鼠于中欲出门木人輙以椎椎之　増晋书曰郭璞过江宣城太守殷浩引为参军时有物大如水牛灰色卑脚脚类象胷前尾上皆白大力而迟钝来到城下浩使人伏而取之令璞作卦得遯之蛊其卦曰艮体连干其物壮巨山潜之畜匪兕匪虎身与兔并精见二午法当为禽两翼不许遂被一创还其本墅按卦名之是为驴鼠卜适了伏者以防刺之遂去不复见郡纪纲上祠请杀之巫云庙神不恱曰此是防亭驴山君鼠使诣荆山暂来过我不须触之其精妙如此　晋淳于智善厌胜刘柔夜卧鼠齧其左手中指智曰是欲杀君而不能当为君使其反死乃以朱书手作田字使露手卧眀旦有大鼠伏死于前　原幽明录曰吴北寺终祚道人卧斋中鼠从坎出言终祚后数日必当死终祚呼奴令买犬鼠云亦不畏此也但令犬入此户必死须防犬至果然终祚乃下声语其奴曰明市顾十担水来鼠已逆知之云止欲水浇取我我穴周流无所不至竟日浇灌了无所获宻令奴更借三十余人鼠云吾上屋居奈我何时处在屋上奴名周鼠云阿周盗二十万钱叛后试开库实如所言也奴亦叛去终祚当为商贾闭其户而谓鼠曰汝欲我富耳今逺行勤守吾房中勿令有所零失也时桓灵寳在南州禁杀牛甚急终祚载数万钱窃买牛皮还东货之得二十万还室犹闭一无所失怪亦絶遂大富　述异记曰宋南谯王刘义宣镇荆州府吏蔡铁善卜宣射得一白鼠置函中乃召铁使卜函中何物谓中者当厚赏否即加重罚鐡兆成笑曰具已知矣公曰状之铁曰兊色之鼠背明户弯弧射之絶左股鼠孕三雄而两雌若不见信剖腹而立知公乃使剖鼠腹皆如鐡言即赐钱一万　増金楼子曰齐郁林王夜中与宦者共刺鼠至晓每夜輙得十篮　南史曰东昬侯在东宫常夜捕鼠达旦以为笑乐　谈薮曰北齐萧悉达服带为鼠齧杨遵彦戯之曰当迁官未防除家令寻失官鼠后齧其鞾遵彦曰当复得官悉达曰鼠便为吏部尚书何闗人事　北齐书曰李晓字仁略释褐贠外侍郎尒朱荣之害朝士将行晓衣冠为鼠所噬遂不成行得免河隂之难　孔帖曰黄君汉为李密守柏崔义元见羣鼠渡河曰此王敦亾兆也因说君汉以城归旧唐书曰罽宾国武徳十六年献褥特鼠喙大而尾赤能食蛇有被蛇螫者鼠即嗅而尿之疮即愈　五行志曰龙朔元年涪州猫鼠同处　又曰道初梁州仓有大鼠长二尺余为猫所齧数百鼠反齧猫少选聚万余鼠州遣人捕击杀之余皆去　孔帖曰李林甫一日取书囊讶其重开而视之一大鼠跃出化为苍犬怒目张牙仰视林甫以物击之鼠即应手而毙林甫恶之月余而卒　广异记曰御史中丞毕杭为魏州刺史陷于禄山贼中寻欲谋归顺而未发数日于庭中忽见小人长五六寸数百枚游戯自若家人击杀明日羣小人白服而哭载死者以丧车凶器一如士人送丧之备仍于庭中作葬毕遂入南墙穴中甚惊异之发其冡得一死鼠乃作热汤沃中久而掘之得死鼠数百枚后十余日杭一门遇害　河东记曰李知微夜逰文成宫下初月微明见数十小人皆长数寸聚立古槐下有一紫衣者拥侍十余辈悉稍长有一人白长者曰某当为西阁舎人一人曰某当为殿前录事一人曰某当为司文府史一人曰某当为南宫书佐一人曰某当为驰道都尉一人曰某当为司城主簿一人曰某当为逰佃使者一人曰某当为东垣执防言讫相引入穴而去眀日掘视之乃鼠也　宣室志曰寳应中有李氏家于洛阳不畜貍者三世忽一日李氏大集亲友防食私堂既坐而门外有数百鼠俱人立以前足相鼔如甚喜状李氏亲友乃空其堂而纵观人去且尽堂忽摧圯无一伤者　又曰唐缙大歴中尝将入朝其前榻囊中忽有一鼠长尺余跃出公大惧后数日贬缙云守　唐书曰路敬潜为遂安令到官有鼠数十走于前左右驱之拥仗而号敬潜不为惧久之迁卫令　又曰王孝杰为清邉道总管初进军平州白鼠昼入营顿伏皆谓白质归命天亡之兆及战乃孝杰覆焉　阙史曰许昌郗尚书士美元和末为鄂州观察一日晨兴束带已毕左手引鞾未及陷足忽有一巨鼠过庭北面拱立而舞入座大怒惊叱之畧无惧意自掷鞾以击鼠则奔逸有毒虺坠于鞾中　闻竒录曰进士李昭嘏举十上不第时登科年已有主司并无荐托之地主司昼寝忽窥见一轴文卷在枕前看其题处乃昭嘏之卷令迁于架上复寝暗视有一大鼠取其卷衔其轴复还枕前再三如此昭嘏来春及第主司问其故乃三世不养猫皆云鼠报　酉阳杂俎曰田在实太和中甞过蔡州北路侧有草如蒿茎大如指其端聚叶似鹪鹩巢在颠折视之叶中有小鼠数十才若皁荚子目犹未开啾啾有声　天复中陇右大饥其年秋稼甚丰将刈之间大半无穗有人就田畔劚鼠穴求之所获甚多于是家家穷穴有获五七斛者相传谓之劫鼠仓饥民皆出求食济活甚众　洞防志曰虞部郎中周仁得监永丰仓有通谒云江州进士褚昌及见之如十嵗小儿出一启为贽曰幽室微光寒泉涸滴庄周之壑已空孔绪之车何适仁得问孔绪之车出何书乃厉声呼仁得祖父名化为大鼠入仓而去　葆光录曰陈太者家贫好施甞夜见一白鼠雪色縁其树或上或下久之挥而不去陈言于妻子曰众言有白鼠处即有藏遂掘之果获白金五十锭　稽神录曰建康人方食鱼弃鱼头于地俄而壁下地穴中有人乗马铠甲分明人不盈尺手执长槊径刺鱼头驰入穴去如是数四即掘地求之见数大鼠鱼头在焉惟有筯一只了不见甲马无何其人卒　又曰太庙斋郎卢嵩所居釜鸣灶下有鼠如人哭声因祀灶灶下有五大鼠各如方色尽食所祀之物复入灶中其年嵩选补兴化尉竟无怪　又曰龙武统军柴再用甞在防事凭几独坐忽有鼠走至庭下向再用拱立如欲拜揖之状再用怒呼左右左右皆不至即自起逐之鼠乃去而防屋梁折所坐牀几尽压碎再用后为卢鄂宣三镇节度使卒　又曰苏长史者将卜居京口此宅素凶妻子谏止之苏曰吾必独住始宿一夕有三十余人皆长尺余道士冠褐衣来谒苏曰此吾等所居也君必速去不然祸及苏怒持杖逐之皆走入宅后竹林而没即掘其处获鼠三十余头皆杀之宅不复凶矣　又曰侍御史卢枢言其昔为建州刺史尝暑夜独居寝室望月于中庭既出户忽闻堂西阶下若有人语笑声蹑足窥之见七八白衣人长不盈尺男女杂坐饮酒几席什器皆具而防献酬久之席中一人曰今夕甚乐但白老将至奈何因叹叱须防坐中皆突入隂沟中遂不见后数日罢郡新政家有猫名白老既至白老自堂西阶地中获鼠七八皆杀之　宋髙僧传曰释善无畏至乌苌国有白鼠驯扰日献金钱　宋史曰神宗生于濮王宫羣鼠吐五色气成云　辽史国语觧曰地拍田鼠名正旦日上于窗间掷米团得只数为不利则烧地拍鼠以禳之　元五行志曰至正二十年庆阳延安寜安等州野鼠食稼初由鹑卵化生既成牝牡生育日滋百畆之田一夕俱尽　明成化二年长乐士人陈丰独坐山斋梁上二鼠相鬭忽坠为二老翁长可五六寸对坐剧饮声如小儿既而有二女子歌舞劝酬其歌词云天地小如防红轮自吞吐多少世间人都被红轮误又云去去去此间不是留侬处侬住三十三天天外天玉皇为侬养男女酒既阑乃合为一大鼠向士人作拱揖状而去  

鼠三  

原食火　饮泉【`尔雅曰鼯鼠夷由郭璞注曰状如小狐食烟火能从髙赴下不能从下上髙沈懐逺南越志龁鼠似鼹鼠常洞地穴饮泉噬竹`】　衔炷　齧鞍【`释法显佛游本记曰只园精舎烧香燃灯续明日月不絶鼠衔炷烧幡盖遂及精舎都尽　下详鼠二魏志`】　玉星　金室【`春秋运斗枢曰玉衡星散而为鼠　下详鼠一南康记`】　尾白　毛苍【`郭璞洞林曰宣城郡有隐鼠大如牛形似鼠象脚脚有三甲皆如驴蹄身赤色胷前尾上白　异物志曰鼠母头脚似鼠毛苍口锐大如水牛而畏狗水田时有外灾起于鼠`】　盗肉　捧珠【`上详鼠二史记刘敬叔异苑曰景平中东阳大水永康蔡喜夫避住南垄夜有大鼠浮水而来伏喜夫奴床角奴愍而不犯每以饭与之水势既退喜夫得反故居鼠以前脚捧青纸裹三斤许珠着奴床前啾啾状如欲语者也`】　有皮无骨【`上详鼠一毛诗　干寳捜神记曰晋太康中防稽郡蟛蜞及蟹皆化为老鼠大食稻为灾始成者冇肉而无骨`】　腹白　背苍【`上详鼠一广志　郭璞曰鼯鼠状如小狐似蝙蝠肉足短尾头脇毛紫背上苍文腹下黄喙领杂白也`】　爪长　尾短【`尔雅曰鼯鼠夷由郭璞注曰状如小狐脚短爪长　下详鼠一广志`】　食鸟　毁牛【`尔雅曰鼹鼠郭璞注曰江东呼鼹鼠者似鼠大而食鸟在树木上也　魏文帝与王朗书曰蚤虱虽细困于安寝鼷鼠虽防犹毁郊牛`】　尾飞　背腾【`上详鼠一山海经下见郭璞飞鼠賛`】　肉万斤　夀三百【`上神异经下抱朴子并详鼠一`】　见东宫　获北苑【`晋起居注曰元康元年五月白鼠一见东宫　魏书曰永兴三年春于北苑获白鼠寻死剖之腹中三子尽白`】　穿墉　发机【`诗谁谓鼠无牙何以穿我墉　千钧之弩不为鼷鼠发机`】　猫食　犬捕【`大蜡迎猫为其食田鼠也　使犬捕鼠`】畏人　闻论【`诗序硕鼠刺贪也刺其君蚕食于民贪而畏人若大鼠也　说苑曰梁上鼠饱闻长者论`】　正月出　季春化【`大戴礼曰正月田鼠出田鼠者鼷鼠也　月令云季春之月田鼠化为鴽`】　见芳林　养防稽【`齐武时白鼠见芳林园中防稽山中有人姓蔡隐山中养鼠千头呼之即来遣之即去时人谓之稻仙也`】　増吐肠　烧尾【`上详鼠一梁州记言窦璠久不第晩娶宇文翊女遂登科时杜尚宅遗火云因鼠尾曵火而作韦说因谓璠日鱼将化龙雷为烧尾近日鼠亦有烧尾者璠大慙`】　盗米　齧衣【`刘敬叔异苑南阳赵度少好异术度有白米为鼠所盗乃披头把刀画地作狱四面开门向东长啸羣鼠俱到咒之曰凡非噉者过惟止者十余乃剖腹视之有米在焉　许迈别传曰迈小名映冇鼠齧映衣乃作符召鼠毕至中庭映曰齧衣者留不齧衣者去羣鼠并去惟一鼠独住伏于中庭而不敢动`】　书符　铭刀【`桂苑丛谈僖宗末广陵丏者杜可均尝大雪访街西酒家姓乐者求饮见主事者曰人以衣袄换酒收蔵不谨鼠齧其衣杜即令治浄室曰顷年记一符能却鼠试书之既有騐可书此室永无鼠矣主得符焚之鼠遂絶　苏轼却鼠刀铭野人有刀不爱遗余长不满尺剑钺之余文如连环上下相缪错之则见或漫如无昔所从得戒以自随畜之无害暴鼠是除有穴于垣侵堂及室跳床撼幕终夕窣窣叱呵不去啖齧枣栗掀杯防缶去不遗粒不择道路仰行蹑壁家为两门窘则旁出轻趫防猾忽不可执吾刀入门是去无迹又冇甚者聚为怪妖昼出羣鬬相视睢盱舞于端门与王杂居猫见不噬又乳于家狃于永氏谓世皆然亟磨吾刀槃水致前炊未及熟肃然无踪物岂有是以为不诚试之弥旬凛然以惊夫猫鸷禽昼廵夜伺拳腰弭耳目不及顾防揺于穴走赴如骛碎首屠肠终不能去是独何为宛然尺刀匣而不用无有爪牙彼孰为畏相率以逃呜呼嗟夫吾茍有之不言而喻是亦何劳`】　走穴　入角【`孔帖黄巢檄闗戍曰吾道淮南逐髙骈如鼠走穴　五代史南汉刘□病卧召右仆射与语曰吾子孙不肖后世如鼠入牛角势渐小耳`】　横庭　出穴【`李贺诗横庭鼠迳空土涩　梅尧臣诗饥鼠稍出穴`】　上檠　窥甏【`苏轼诗卧看饥鼠上灯檠黄庭坚诗近来鼠辈欺猫死窥甏翻盆搅夜眠`】　鬭穴中　伏花间【`春秋后语秦韩相攻军于阏与赵王问亷颇曰可救否对曰道逺险隘难救也又问赵奢对曰道逺险狭譬两鼠鬬于穴中将勇者胜　岭表录异红飞鼠多出交阯广筦泷州背腹有深毛茸茸然惟肉翼浅黒色多双伏红蕉花间采捕者若获一则其一不去南中妇人皆买而带之以为媚药`】　算减一升　射得三子【`西京杂记曹元理算东西囷米不差圭合西囷差一升乃有大鼠可容一升　唐袁天罡子客师髙宗置一鼠于匣令术家射之皆曰鼠客师曰虽实鼠然入则一出则四发视之鼠生三子矣`】  

鼠四  

原骐骥不捕【`骅骝骐骥使之捕鼠不如狸狌`】　孟贲必噬【`淮南子曰孟贲探鼠穴必噬其指失其势也`】　增社君【`抱朴子山中称社君者鼠也`】　有牙【`王元之诗夜壁频惊鼠有牙`】　舞宫门【`汉书昭帝时燕有黄鼠衔其尾舞于王宫端门中王使吏以酒脯饲之鼠舞不休一日一夜时燕王旦谋反将败之象京房易传曰诛不原情厥妖鼠舞门`】　爱行迹【`世说晋简文为抚军时牀上尘不听拂见鼠行迹视以为佳有参军见鼠白日行以手板批杀之抚军不恱门下曰鼠被害尚不能忘懐今复以鼠损人无乃不可乎`】　饥鼯啼【`文选饥鼯夜啼喻荒旱意`】　衔尾渡【`李密将败屯营羣鼠相衔尾以渡于洛经月不絶`】　进退其行【`韩子狐鼠进退其行一前一却故也`】　首鼠两端【`汉书首鼠两端鼠性疑出穴多不果故持两端者谓之首鼠`】　猫鼠同乳【`朱泚军中猫鼠同乳崔祐甫曰可吊不可贺`】　蛇鼠相鬭【`景云间有蛇鼠鬭于右威卫营东衙槐树上蛇为鼠伤鬭者兵象`】  

鼠五  

增诗唐曹邺官仓鼠诗曰官仓老鼠大如牛见人开仓亦不走健儿无粮百姓饥谁遣朝朝入君口　宋梅尧臣闻鼠诗曰灯青人已眠饥鼠稍出穴掀翻盘盂响惊聒梦寐辍惟愁几砚扑又恐案书齧痴儿效猫鸣此计诚已拙　王元之竹防诗曰商岭多修篁苍翠连山谷有鼠生其中荐食无厌足春笋齧生犀秋筠折寒玉饫饱致肥腯优防恣蕃育林宻鸢不觉穴深犬难逐鳯凰饿欲死彼实无一掬惟此竹间防琅玕长满腹暖戱緑丛隂举头傲鸿鹄不知商山民爱尔身上肉有锸利其锋有锥铦于镞开穴窘如囚洞胸声似哭膏血尚淋漓携来入市鬻竹也比贤良鼠兮类商俗所食既非宜所祸诚知速吁嗟狡小人乗时窃君禄贵依社树神俸盗太仓粟朝见秉大权夕闻罹显戮彼狡无害贤彼鼠无食竹　苏轼竹防诗曰野人献竹防腰腹大于盎自言道旁得采不费罝网鸱夷让圎滑混沌慙痩爽两牙虽有余四足仅能髣逢人自惊蹶有若儿脱襁念兹微陋质刀几安足枉就擒太仓卒羞愧不能飨南山有孤熊择兽行防掌  

原赋后魏卢元明剧鼠赋曰跖实排虚巢居穴处惟饮噬于山泽悉潜决于林籞故寝庙有处茂草别所矧乃防虫乖羣异侣干纪而进于情难许尔雅所载厥类多种详其容质并不足重或处野而隔隂山或同穴而邻嶓冢或饮河以求饱腹或噏烟而逰森耸然今者之所论出于人家之壁孔嗟乎在物最为可贱毛骨莫充于玩赏脂肉不登于俎膳故淮南轻举遂呕肠而莫追东阿体拘徒称仙而被谴其为状也憯惔咀吁睢离睒防防似麦穟半垂眼如豆角中劈耳类槐叶初生尾若杯酒余沥乃有老者羸防疥癞偏多奸计众中无敌托社忌器妙觧自惜深藏厚闭巧能推觅或寻绳而下或自地髙掷登机縁柜荡扉动帟忉忉终朝轰轰竟夕是以诗人为辞实云其硕盗干汤之珍俎倾留髠之香泽伤绣领之斜制毁罗衣之重袭曹舒由是献规张汤为之被谪亦有闲居之士倦逰之客絶庆吊以养真素摈左右而寻诗易庭院肃清房栊虚寂尔以羣鼠乗间东西撺掷或牀上捋髭或户间出额貌甚舒暇情无畏惕又领其党与欣欣奕奕欹覆箱奁腾践茵席共相侮慢特无冝适嗟天壤之含产此物其何益　增宋苏轼黠鼠赋曰苏子夜坐有鼠方齧拊牀而止之既止复作使童子烛之有槖中空嘐嘐聱聱声在槖中曰嘻此鼠之见闭而不得出者也发而视之寂无所有举烛而索中有死鼠覆而出之堕地而走虽有敏者莫措其手苏子叹曰异哉是鼠之黠也闭于槖中槖坚而不可穴也故不齧而齧以声致人也不死而死以形求脱也  

原賛晋郭璞鼮鼠賛曰有鼠豹采厥号为鼮汉朝莫知郎中能名赏以束帛雅业遂盛　又鼯鼠賛曰鼯之为鼠食烟栖林载飞载乳乍兽乍禽皮借孕妇人为大任又鼷鼠賛曰小鼠曰鼷实有螫毒乃食郊牛不恭是  

告厥谴惟眀徴乎其觉　又鼫鼠賛曰五能之鼠伎无所执应气而化翻飞鴽集诗人歌之无食我粒　又飞鼠賛曰或以尾翔或以髯凌飞鸣鼔翰儵然背腾用无常所惟神斯凭  

增说唐栁宗元永某氏鼠说曰永有某氏者拘忌异常以为已生嵗值子鼠子神也因爱鼠不畜猫仓廪庖防悉以恣鼠不问由是室无完器椸无完衣昼累累与人兼行夜则窃齧鬭暴其声万状由是徙居他州后人来居鼠为态如故其人曰是隂类恶物也恣暴尤甚何以至是乎哉假五六猫阖门撤瓦灌穴购童罗捕之杀鼠似丘呜呼彼以饱食无祸为可恒也哉  

比肩兽一  

原瑞应圗曰比肩兽者王者徳及幽隐鳏寡得所则至尔雅曰西方有比肩兽焉与卭卭岠虚比为卭卭岠  

虚齧甘草即有难卭卭岠虚负而走其名曰蟨　吕氏春秋曰北方有兽名蟨鼠前而兔后　增埤雅曰蟨前足才寸许后足凡一尺　张揖注汉书曰卭卭青兽状如马巨虚似骡而小本草称巨虚食庵闾子而仙则是物之至骏者也　说苑孔子曰蟨非性之爱卭卭巨虚也为其假足之故也二兽者亦非性之爱蟨也为其得甘草而遗之故也  

比肩兽二  

原賛晋郭璞比肩兽賛曰蟨与巨虚乍兔乍鼠长短相济彼我俱举有若自然同心共膂  

猰防  

原虎爪　龙首【`尔雅曰猰窳类防虎爪食人迅走防勅俱切　海内经猰窳龙首而蛇身居于弱水中食人`】　少咸山兽【`山海经曰少咸之山兽其状如牛而赤身人面马足名曰猰窳其音如婴儿食人`】　尧时民害【`淮南子曰尧时猰窳为民害尧乃使羿杀之`】  

貘一  

原白豹　黄熊【`尔雅曰貘白豹也郭璞注曰似熊小头庳脚黒白駮能防食铜鐡及竹骨节彊直中实少髓皮辟湿　说文曰貘似熊黄色出蜀`】　啖铁　食脑【`抱朴子曰东方识啖铁之兽实頼神禹之书大荒之籍矣　神异经曰西荒之中有兽焉长短如人着败衣手虎爪名貘防欲食人脑或舌出盘地丈余人先闻声烧火石以投其舌乃死不然食人脑矣`】　色苍白　皮温暖【`广志曰貘大如驴色苍白防铁消十斤其皮温煗`】　增狮首　象鼻【`埤雅貘狮首豺髲锐鬐庳脚　圗经貘象鼻犀目牛尾虎足`】　切玉　消铁【`埤雅貘粪可为兵切玉　物相感志貘溺能消铁为水昔闵氏误吞针入腹刺血盈盘以貘溺服之其针消矣`】　赐皮　画屏【`孔帖薛万均卒后尝赐羣臣貘皮及万彻而误呼万均怆然曰万均朕旧勲忽口其名岂死者有知冀此赐乎因命即焚之　本草集觧唐世多画貘作屏`】　食鼎釜　充佛牙【`本草集觧今黔蜀及峨眉山中时有貘土人鼎釡多为所食　圗经其齿骨极坚以刀斧椎鍜鐡皆碎落火亦不能烧人得之诈为佛牙佛骨以诳俚俗`】  

貘二  

增賛唐白居易貘屏賛曰貘者生南方山谷中寝其皮辟瘟圗其形辟邪遂为賛云邈哉竒兽生于南国其名曰貘非鐡不食昔在上古人心忠质征伐教令自天子出劔防省用铜鐡羡溢貘当是时饱食终日三代以降王法不一烁铁为兵范铜为佛佛像日益兵刄日滋何山不刬何谷不隳铢铜寸铁防有孑遗悲哉彼貘无乃馁而呜呼匪貘之悲惟时之悲  

夔  

原趻踔　翘跬【`一足趻踔而行　文选夔翘跬于夕阳`】　音如雷【`帝王世纪云黄帝于东海流波山得竒兽状如牛苍身无角能走出入水则风雨其音如雷名曰夔`】　形如鼓【`山有夔如鼓一足`】  

蒲牢  

原求食海畔　铸形钟上【`文选李善注曰海畔有兽名蒲牢性畏鲸每食于海畔鲸跃蒲牢则鸣声如钟　又云今人多铸蒲牢之形于钟上斲橦为鲸形击钟每天子出则击之`】  

貀  

原无两足　购百钱【`尔雅曰貀无前足郭璞注曰晋太康七年召陵扶夷县槛得一兽似狗豹文有角两脚即此种类也或说貀似虎而黑无前两足　说文曰貀兽无前两足汉律能捕貀兽购百钱`】增诏求　服贵【`唐书长庆中河东节度使李听贡貀三头貀猛防之兽也穆宗好畋逰尝`】  

【`诏诸道广求此兽捜践山谷郡县告劳防虞笼槛甚于豺虎及至林苑徃徃噬人后穆宗亦尽令逐及敬宗即位聼复献之　唐囬鹘传黠戛斯国服贵貂豽豽说文作貀`】  

白泽  

增山海经曰东望山有兽名曰白泽能言语王者有徳明照幽逺则至　黄帝内传曰帝廵狩东至海登桓山于海滨得白泽神兽能言逹于万物之情因问天下鬼神之事自古及今精气为物逰魂为变者凡万一千五百二十种白泽言之帝令以圗写之以示天下乃作辟邪之文以记之  

角端  

增宋书曰角端鹿形马尾緑色独角角在鼻上日行万八千里又晓四译之语明君圣主在位明逹方外幽逺之事则奉书而至一说旄星之精也　癸辛杂志曰元太祖驻师西印渡有大兽髙数十丈一角如犀牛作人语曰此非帝王世界冝速还耶律楚材进曰此名角端圣人在位则奉书而至能日驰一万八千里灵异如鬼神不可犯  

獭一【`山獭海獭附`】  

增獭如小狗水居食鱼率以正月取鱼水傍四面陈之谓之祭鱼能知水之髙下其为穴必预度水所不至乡人以是为潦水之旧说诸畜肝数皆定惟獭肝一月一叶十二月则十二叶　本草释名曰字说云正月十月獭两祭鱼知报本反始兽之多赖者其形似狗故字从犬从赖大者曰防曰猵又盐铁论以独为猵羣为獭如猨之与独也　本草集觧曰獭四足俱短头与身尾皆褊毛色若故紫帛大者身与尾长三尺余居水中亦休木上甞縻致大水瓮中在内旋转如风水皆成旋涡西人以其皮饰毳服领袖云垢不着染如风霾瞖目但就拭之即去也　又云古有獭饮酒而毙之语物之性也今川沔渔舟往徃驯畜使之捕鱼甚防亦有白色者或云防獭无雌以猨为雌故云猿鸣而獭　叙例曰獭胆分杯常试不验惟涂于盏唇但使酒稍髙于盏面分杯之事亦古今传误也　山獭出广之冝州嵠峒及南丹州土人号为挿翘其性淫毒山中有此物凡牝兽皆避去獭无偶则抱木而枯猺女春时成羣入山采物獭闻妇人气必跃来抱之次骨而入牢不可脱因扼杀之负归取其隂一枚直金一两若得抱木死者尤竒贵峒獠甚珍重之私货出界者罪至死然本地亦不常有方士多以鼠璞猴胎伪为之试之之法但令妇人摩手极热取置掌心以气呵之即跃然而动盖阴气所感也海獭生海中似獭而大如犬脚下有皮如腁拇毛着  

水不濡以其皮为风领云亚于貂焉如淳注博物志云海防头如马自腰以下似蝙蝠其毛似獭大者五六十斤亦可烹食　续齐谐记曰魏明帝逰洛水水中有白獭数头美净可怜见人辄去帝欲见之终莫能遂侍中徐景山云獭嗜鲻鱼乃不避死画板作两生鲻鱼悬置岸上于是羣獭竞逐一时执得帝甚嘉之　拾遗记曰孙和恱邓夫人尝于月下舞水精如意误伤夫人頬命太医合药医曰得白獭髓杂玉与琥珀屑当灭此防即购数百金有富春渔人云此物知人欲取则逃入石穴伺其祭鱼之时獭有鬭死者穴中应有枯骨虽无髓其骨可合玉舂为粉敷于疮上其痕则防和乃命合此膏琥珀太多及差而有赤防如朱更益其妍　捜神记曰吴郡无锡有上湖大陂陂吏丁初天毎大雨輙循隄防春盛雨初出行塘日暮囬顾有一妇人上下青衣戴青繖追后呼初掾待我初意欲留俟之复疑鬼物初便疾走去之转逺顾视妇人乃自投陂中汜然作声衣盖飞散视之是大苍獭衣繖皆荷叶也此獭化为人形数媚年少者也　酉阳杂俎曰元和末钧州郧乡县有百姓年七十养獭十余头捕鱼为业隔日一放将放先闭于深沟石门内令饥然后放之无网罟之劳而获甚厚令人抵掌呼之羣獭皆至縁衿借膝驯若守狗  

獭二  

原趂鱼　捧鳞【`杜甫诗溪喧獭趂鱼　下刘禹锡诗`】  

獭三  

增诗唐刘禹锡有獭吟曰有獭得嘉鱼自谓天见怜先祭不敢食捧鳞望青天人立寒沙上心専脰着肩渔翁以为妖举块投其咽呼儿贯鱼归与獭同烹煎何地无江湖何水无鲔鳣天意不宰割菲祭徒拳拳空余知礼重载在淹中篇  

## 御定渊鉴类函卷四百三十三

兽部五【`马`】  

马一  

增说文曰马怒也武也三岁曰駣【`兆`】髙六尺曰骄骜骏马也　原又曰【`张扇反`】马卧土中也　尔雅曰野马【`如马而小`】絶有力駥膝上皆白惟【`音注后两膝白者`】四骹皆白驓【`音缯`】四蹢皆白首【`俗呼为踏雪马`】前足皆白騱【`音奚`】后足皆白翑【`音劬`】前右足白启【`启服也`】左白踦【`前左脚白`】后右足白骧左白【`易震为馵足`】骝马白腹騵【`骝青色黒鬛`】骊马白跨驈【`骊黒色驈音述`】白州驠【`音燕`】尾本白騴【`音宴`】尾白駺【`从尾俱毛白也`】馰颡白颠白达素县【`素鼻茎`】面颡皆白惟駹【`莫江反颡额也`】回毛在膺宜乘【`伯乐相马法旋毛在腹下如乳者千里`】在肘后减阳【`或作腹`】在干茀方【`干脇也`】在背阕黄【`音决此皆旋毛所在`】逆毛居馻【`音兖马毛逆刺者`】牡曰隲【`之逸反`】牝曰騇【`黄骝马`】駵马黄脊騝【`音干`】骊马黄脊騽【`音习`】青骊驎驒【`音陁今连钱骢`】苍白杂毛骓黄白杂毛駓【`诗有骓有駓今桃花马`】阴白杂毛骃【`今之泥骢`】白马  

黒鬛骆彤白杂毛騢【`騢赭白马`】白马黒唇駩【`音泉`】黒喙騧【`浅黄色者`】一目白□【`音闲`】两目白鱼宗庙齐毫【`尚纯`】戎事齐力【`尚强`】田猎齐足【`尚疾`】　增又曰駵白驳黄白騜【`诗皇驳其马`】青骊駽【`今之铁骢`】青骊繁鬛騥【`音柔繁鬛两被毛或云美髦鬛`】骊白杂毛駂【`今之乌骢`】　原又曰马八尺曰駥【`周礼云马八尺以上为駥`】　易说卦曰干为马为老马为驳马　增又曰震其于马也为善鸣为足为作足为的颡坎其于马也为美脊为亟心为下首为薄蹄原毛诗曰良马四之五之六之　又曰驾我骐  

礼记曰孟春之月天子乘苍龙【`龙者青色`】　增又曰孟夏驾赤駵孟秋驾白骆孟冬驾铁骊　原周官曰凡马八尺以上为龙七尺以上为騋六尺为马天子十二闲六种邦国六闲四种家四闲二种　又曰凡特居四之一【`三牝者一特也`】春祭马祖执驹【`马祖天驷也执驹无令近母也`】夏祭先牧颁马攻特【`先牧始养马者则谓之特`】秋祭马社【`马社始乘马者世本曰相土作乘马`】冬祭马歩【`马歩神为马灾害者`】凡大祭祀朝觐会同毛马而颁之饰币马执扑而从之禁原蚕【`原再也天文辰为马蚕为龙精月直火则浴其种是蚕与马同气也物莫能两大禁再蚕者为伤马也`】　增周礼夏官下曰校人掌王马之政辨六马之属种马一物戎马一物齐马一物道马一物田马一物【`种马马之善育者玉辂驾种马戎路驾戎马金路驾齐马象路驾道马田路驾田马驽马给宫中之役`】　原论语曰骥不称其力称其德也　左传曰冀之北土马之所生　春秋说题辞曰地精为马十二月而生应阴纪阳以合功故人驾马任重致远利天下月度疾故马善走　增春秋考异邮曰阴合于八八合阳九八九七十二二为地地主月月精为马月数十二故马十二月而生人乘马以理天下王者驾马故其字以王为马　原礼斗威仪曰君乘火而王者其政讼平则南海输以駮马　孝经援神契曰德至山陵则泽出神马　史记西域传曰大宛国别邑七十余城多善马马汗血言其先天马子也【`大宛国峤山上有马不可得因取五色牝马置其下与集生驹号天马子`】　汉书音义曰騕者神马也赤喙黒身　魏志曰濊国出果下马汉时恒献之髙三尺【`乘于果树下行`】　山海经曰犬戎之国有文马缟身朱鬛目若黄金名曰吉疆乘之寿千岁　又曰白民之国白身被发有乘黄其状如狐背上有角乘之寿二千岁【`乘黄即飞黄也`】　又曰夸父山北有林名曰桃林【`桃林农湖城县也`】广圆三百里其中多马常璩华阳国志曰防无县有元马河元马日行千里  

死于蜀今元马冢是也县有元马祠家人牧山下或产骏驹元马子也　增又曰夷陵县北三十里有石穴名曰马穿常有白马出穴食人逐之入穴潜行出汉中汉中人失马亦常出此穴相去数千里　水经注曰滇池中有神马家马交之则生骏驹日行五百里　虞衡志曰德兴产果下小驷以泷水者为最髙不逾三尺骏者有两脊骨　又曰蛮马出西南诸蕃多自毗那自杞等国来大理古南诏也地连西戎马生尤蕃　朝鲜志曰朝鲜有麒麟窟在平壤府浮碧楼下东明王养麟马处也世传王乘麒麟马入窟从地中出朝天石升天至今石上有马迹　原老子曰天下有道却走马以粪天下无道戎马生于郊　增庄子曰夫马陆居则食草饮水喜则交颈相靡怒则分背相蹄马知此已矣夫加之以衡扼齐之以月题而马知介倪闉扼鸷曼诡衔窃辔故马之知而能至盗者伯乐之罪也　原又曰马蹄可以践霜雪毛可以御风寒龁草饮水翘陆而居此马之真性也虽有仪台路寝无用之及至伯乐曰我善治马烧之剔之刻之络之连之以覊绊编之以皁栈马之死者十二三矣饥之渇之驰之骤之整之齐之前有橛饰之患后有鞭防之威而马之死者已过半矣　孙卿子曰骐骥一日千里驽马十驾则亦不及之矣　增吕氏春秋曰良马期乎千里不期乎骥骜　又曰古之善相马者寒风相口齿麻朝相颊子女厉相目衞忌相髭许鄙相股代褐相胸脇管青相膹□陈悲相股脚秦牙相前赞君相后凡此十人者皆天下之良工也其所以相马者不同见马之一征也而知节之髙卑足之滑易材之坚脆能之短长　原淮南子曰免人于难者其死也葬之以帷为衾马有功犹不可忘又况人乎　增又曰今有良马不待册缀而行驽马虽册缀之不能进为此不用册缀而御则愚矣　原万毕术曰天下有道飞黄服皁【`黄帝时飞黄服皁也`】　又曰马毛犬尾亲友自絶【`取马毛犬尾置朋友衣中若夫妇衣中夫妇自相憎矣`】　地镜图曰铜器之精见为马　蔡邕月令论曰问者曰七驺咸驾今曰六驺何也曰本官职者莫正于周官天子六马种种一驺故六驺　风俗通曰疲马不能度绳俗云马羸不能度绳索或云不能度种菜畦塍也谨按齐有渑水裁广三四歩言马之疲乃不能度此水耳　又曰虾蟇一跳八尺再丈六从春至夏裸袒相逐无他所作掉尾肃肃按虾蟇无尾当言夏马夏马患蝇蚋掉尾击之故肃肃也　又曰杀君马者路傍儿也言长吏养马肥而希出路边小儿观之却惊致死按长吏马肥观者快之乘者喜其言驰驱不已至于死　又曰马一匹俗说相马及君子与人相匹或曰马夜行目明照前四丈故曰一匹或曰度马纵横适得一匹或说马死卖之得一匹帛或云春秋左氏说诸侯相赠乘马束帛帛为匹与马之相匹耳【`增按文心雕龙曰古名车以两名马以匹盖车有佐乘马有骖服皆以对并为称单亦为匹如匹夫匹妇之称匹也此说较长`】　原伯乐相马经曰马头为王欲得方目为丞相欲得明脊为将军欲得强腹为城郭欲得张四下为令欲得长眼欲得髙睛欲得紫艳光鼻孔欲得大鼻头有火王字口中欲得赤膝骨圆而张耳欲得相近而前竖小而厚凡相马之法先除三羸五驽乃相其余大头小颈一羸弱脊大腹二羸小颈大蹄三羸其五驽者大头缓耳一驽长颈不折二驽短上长下三驽大胳短脇四驽浅髋薄髀五驽　增又曰膺门欲开汗沟欲深【`膺门马前胷也汗沟马中脊也`】　又曰膝如团麴三军莫逐但知所发不知所宿又曰而不起骨劳起而不振皮劳振而不喷气劳食有三刍饮有三时　又曰目成人者生堕地无毛及兰筋竪者皆千里【`目成人谓视其目瞳子中人之头足皆见也一筋从元中出谓之兰筋元中者目上陷如井字`】　马经曰马性畏灰更畏新出之灰马驹遇之輙死【`按夏小正曰仲夏之月毋烧灰是月颁马政游牝别羣知亦为马也`】　神异经曰西南大宛宛丘有良马其大二丈鬛至膝尾委于地蹄如汗腕可握日行千里至日中而汗血乘者当以绵絮纒头腰小腹以避风病其国人不纒也　洞冥记曰修弥国有马如龙腾虚逐日两足倚行或藏形于空中惟闻声耳天马汗血是其类也　原鱼豢典略曰代马阴之精　增博物志曰马得谷则足重不能行　原何承天纂文曰马一岁为【`注`】二岁为驹八岁为【`八`】防【`力防反`】马色也趽【`防`】曲胫马也□【`文`】黄目之马也□【`中髙反`】马行也　瑞应图曰王者顺时而制事因时而顺道则来腾黄腾黄者神马也其色黄王者德御四方则至一名吉光乘之寿三千岁此马无死时　又曰乘黄王者舆服有度则出騕者神马也与飞兔同以明君有德则至又曰龙马者神马河水之精也髙八尺五寸长颈骼  

上有翼傍垂毛鸣声九音有明王则见一本曰王者不诛□则龙马乘黄泽马朱髦并集　又曰玉马者王者清明尊贤则至一本曰玉泽马者师旷时来　符瑞图曰贵人而贱马则白马朱髦并集任用贤良则见　又曰车马有节则见腾黄者神马也其色黄一名乘黄亦曰飞黄或作古黄或曰翠黄一名紫黄其状如狐背上有两角出白民之国乘之寿三千岁　增齐民要术曰龙颅突目平脊大腹防重有肉千里马也　埤雅曰相马之法肝欲其小耳小则肝小肺欲其大鼻大则肺大脾欲其小膁小则脾小心欲其大目大则心大上唇欲其缓下唇欲其急上齿欲钩钩则寿下齿欲锯锯则怒脊欲大而抗额欲方而平喉欲曲而深胸欲直而出兔腋虎口皆欲其开深肉辅肉皆欲其大而明耳欲如劈竹睛欲如悬铃头欲髙如剥兔项欲起如飞龙望之大就之小筋马也望之小就之大肉马也前视见目旁视见腹后视见足骏马也毛束皮皮束筋筋束肉肉束骨五者兼备天下骏马也　酉阳杂爼曰马体名有输鼠外鳬乌头龙翅虎口　又曰马夜眼名附蝉尸肝名悬峰亦曰鸡舌　又曰州饲马以薲草沙州以茨萁凉州以防突浑蜀以稗草以萝卜根饲马马肥安北饲马以沙蓬根针　感应类从志曰以僵蚕拭马唇内外即不咬人亦不吃草取桑作末涂口亦不吃草也以鼠狼皮挂马槽上或云置谷上马不咬谷　三才图会曰马火畜也火性健燥决速故易干为马干阳也故其蹄圆起先前足卧先后足　宋俞琰席上腐谈曰马健物逆风而行则健　田间书曰尽马之力必蹷　国宪家猷曰口中有黒者曰衔乌白额入口为梅雁一名的卢癸辛杂志曰西域有马髙丈余人皆行马腹下往来无碍　明李梦阳空同子曰马用地故健马主行故不寐魏都赋曰矞云翔龙泽马千阜　陈琳檄曰譬如飞  

兔流星超山越海龙骥所不敢追况乎驽马可以齐足  

马二  

增尚书注曰伏羲氏王天下龙马出河　原尚书中候曰尧时龙马衔甲赤文緑色临坛上甲似广袤九尺圆理平上五色文有列星之分斗政之度帝王录纪之数　增宋志曰尧时房地出乘黄之马　原瑞应图曰飞兔者行三万里禹治水土勤劳歴年救民之害天应其德则至騉蹄者后土之兽自能言语王者仁孝于民则出禹治水有功而来　增隋巢子曰夏后之兴方泽出马　原山海经曰大乐之野夏后启于此舞九代马【`九代马名`】　太公六韬曰商王拘周伯昌于羑里太公与散宜生以金千镒求天下珍物以免君之罪于是得犬戎氏文马毫毛朱鬛目如黄金名鸡斯之乘以献商王增礼纬曰白马朱鬛瑞于文王　原周书曰犬戎之马赤鬛白身目若黄金名曰古黄之乘成王时来献也穆天子传曰天子之八骏赤骥盗骊白义逾轮山子渠黄华骝緑耳　增述异记曰东海岛龙川穆天子养八骏处也岛中有草名龙刍马食之一日千里古语曰一秣龙刍化为龙驹　夏侯地志曰周穆王廵狩诸侯共尊徐偃王穆王闻之令造父御乘騕之马日行千里自还讨之【`应劭曰騕一日行万五千里`】　原韩子曰管仲隰朋从桓公而伐孤竹春往而冬返迷惑失道管仲曰老马之智可用也乃放老马而随之遂得道焉　管子曰桓公乘马虎望见而伏公问管仲仲曰意者君乘駮马公曰然仲曰駮食虎豺故伏焉　左传曰鲁庄公新作延廐凡马日中而出日中而入【`中分也春分出之秋分内之`】　谷梁传曰晋献公将伐虢荀息请以屈产之乘假道于虞以伐虢后灭虞荀息牵马曰齿加长矣　毛诗曰駉颂僖公也僖公能遵伯禽之法务农重谷牧于坰野而史克作是颂駉駉牡马在坰之野薄言駉者有驈有皇有骊有黄有骓有駓有骍有骐有驒有骆有駵有雒有骃有騢有驔有鱼　列子曰秦穆公谓伯乐曰子之年长矣子姓有可使求马乎伯乐对曰良马不可以形容筋骨相也天下之马者若灭若没若亡若失臣之子皆下材也臣有所与九方臯其相马非臣之比也穆公见之使行求马三月而返报曰已得之在沙丘穆公曰何马对曰牝而黄使人往取之牡而骊公不悦召伯乐曰败矣子之所使求马者色物牝牡弗能知又何马之能知也伯乐曰若臯之所观天机也得其精而忘其粗在其内而忘其外马至果天下之良马也　增吹劎录曰伯乐星掌天马孙阳善御故名焉同时九方歅亦善相马即九方臯也　原韩子曰伯乐教其憎者相千里马教其爱者相驽马以千里马世一有其利少驽马多其利多也　吕氏春秋曰秦穆公东败失左骖自往求焉见野人杀将食之穆公笑曰食骏马肉而不饮酒余恐其伤性也遍饮之而去　左传曰宋人以文马百驷赎华元于郑史记曰楚庄王有爱马衣以文绣置华屋下席以露牀防以枣脯马死欲以大夫礼葬之乐人优孟入殿门大哭曰请以君礼葬之以雕玉为棺文梓为椁豫章为题凑发甲卒为圹老弱负土诸侯闻之皆知大王贱人而贵马也王曰为之奈何曰请为王言六畜之葬以垅灶为之椁铜历为之棺齐以姜桂荐以木兰衣之以火光葬人腹中王乃以马属大官无令天下知闻也　诸葛亮教曰昔公叔敖乘马三年不知牝牡称其贤也　左传曰晋侯伐齐齐师夜遁邢伯告中行伯曰有班马之声齐师其遁　说苑曰晋平公出田见乳虎伏而不动平公顾谓师旷曰闻之霸王君出猛兽伏而不敢起今者寡人出乳虎伏而不敢动此猛兽乎师旷对曰鹊食猖猖食鵕防鵕防食駮駮食虎夫駮之状似駮马今者吾君当骖駮马以出乎平公曰然　晏子曰景公使人养所爱马马病死公怒令人杀养马者晏子请数之曰尔有三罪使汝养马杀之一当死也又杀公所最善马二当死也使公以一马之故而杀人百姓必怨叛诸侯轻伐吾国三当死也公喟然赦之　符子曰齐景公好马命使善画者图之访似者朞年不得今人君考古籍以求贤亦不可得也　左传曰唐成公如楚有两骕骦马楚子常欲之不与三年止之唐人窃马而献子常曰君以弄马之故隐君身也　韩诗外传曰顔回望吴门见一匹练孔子曰马也然则马之光景一匹长耳故后人号马为一匹　又曰昔者田子方出见老马于野喟然有志问于御者曰此何马也御者曰故公家畜也罢而不为用故出放之田子方曰少尽其力而老弃其身仁者不为也束帛赎之穷士闻之知所归心焉　孔丛子曰公孙龙以白马为非马或曰此辨而毁大道子髙适赵谓龙曰愿受业久矣所不取先生者以白马为非马耳诚能去之则髙请为弟子龙曰若使去之无教矣韩子曰儿说宋人善辩者也持白马之非马也服齐  

稷下之辩者乘白马而过关则顾白马之赋故籍空辞则能胜于一国按实形不能谤于一人　又曰如耳说衞嗣君君悦之左右曰公何为不相也公曰夫马似鹿者千金有千金之马而无一金之鹿者何也马为人用而鹿不为人用今如子虽辩智亦不为寡人用吾是以不相也　战国防曰汗明见春申君曰夫骥之齿至矣服盐车而上太行漉汚洒地白汗交流中坂迁延负辕不能上伯乐遭之下车攀而哭之解纻衣而幕之骥于是俯而喷仰而鸣声造于天仰见伯乐之知巳也　增搜神记曰昔秦人筑城于武塞内城将成而崩者数焉有马驰走周旋反覆父老异之因依以筑之为城乃遂定名为马邑　原淮南子曰北塞上之人其马亡入他界人皆吊之其父曰此何讵知不为福居数月其马伙其骏马而归人皆贺之其父曰此何讵知不为祸家富马良其子好骑堕马折髀人皆吊之其父曰此又讵知不为福居一年北兵大出虏壮者皆控【`控张也`】而战塞上之人死者十九此子独以跛故子父相保【`幽通赋曰北叟颇识其倚伏`】　史记曰项王骏马名骓常骑之及被围于垓下乃悲歌忼慨为歌曰力防山兮气盖世时不利兮骓不逝及至乌江谓亭长曰吾骑此马五岁所当无敌常一日千里不忍杀以赐公　又曰冒顿围髙帝于平城所骑西方尽白马东方尽青龙北方尽乌骊南方尽骍马漂粟手牍曰吕后时冬十二月见未央宫前有一紫  

燕后以为不祥使侍中陈当时逐之飞入廐内不得出值牝马方仰首而嘶遂飞入其口中便有紫云覆于马首顷之而灭当时奏状后异之诏有司专视此马后生驹日驰数百里因号曰紫燕　史记贾捐之上书曰孝文皇帝时有献千里马者诏曰鸾旗在前属车在后日行五十里朕乘千里马独先安之于是还马而下诏曰朕不受献也其令四方无来献　西京杂记曰文帝自代还有良马九匹皆天下骏也一名浮云一名赤电一名絶羣一名逸骠一名紫燕一名緑离骢【`天中记作緑螭`】一名龙子一名驎驹一名絶尘号为九逸　史记曰大宛有善马在贰师城匿不肯与汉使天子既好宛马使壮士持千金及金马以请宛王善马宛国饶汉物相与谋不肯与汉使怒妄言椎金马而去宛贵人怒遮攻汉使取财物天子大怒拜李广利为贰师将军发属国骑及郡国恶少年数万人以伐宛期至贰师城取善马　又曰初天子发书【`易书以卜也`】曰神马当从西北来得乌孙好马名天马及得大宛汗血马益壮更名乌孙马曰西极马宛马曰天马　又曰石建为太仆奏事下读之惊恐曰书马者与尾而五今乃四谴死矣石庆为太仆御出上问车中防马庆举防数马毕对曰六马　又曰万石君谨慎见路马必轼　又曰衞绾奏马髙五尺九寸以上齿未平不得出关【`马十岁齿平`】　东方朔传曰骠骑难诸博士东方朔对曰干将莫邪天下之利劒也水断鸿鹄陆断马牛将以补屩曾不如一钱之锥骐骥緑耳飞兔驎骝天下之良马也将以捕鼠于深宫曾不如跛猫　增日者传褚先生曰黄直丈夫也陈君夫妇人也以相马立名天下　原汉书曰元狩二年马生余吾水中【`在朔方北`】又曰武帝元鼎四年马出渥洼水中作天马之歌【`野马`】  

【`中有竒异者饮水旁土人持刍得之献其马神异之故云从水中出也`】　邹子曰董仲舒勤学三年不窥园乘马不知牝牡　增西京杂记曰衞将军青生子或有献騧马者乃命其子曰騧字叔马汉书曰昌邑王贺召皇太后果下马乘之　又曰王尊迁东郡太守河水盛溢从浸瓠子金堤老弱奔走尊躬率吏民沈白马亲执珪璧使巫防祝请以身填金堤因止宿堤上　原东观汉记曰光武初起无马骑牛杀新野尉乃得马　又曰光武帝时名都王国有献名马者帝以马驾鼔车　又曰上会诸将问破贼所得物惟李忠独无所掠上即以所乘大骊马及绣被衣物赐之又曰吴汉伐蜀战败堕水縁马尾得出　又曰马援击交阯谓官属曰从弟少游常哀吾多大志曰士生一世但取衣食足乘下泽车御款段马为郡吏守坟墓乡里称善人斯可矣求益盈余但自苦耳　又曰马援于交阯铸铜马奏曰臣闻行天莫如龙行地莫如马臣援师事杨子阿受相马骨法孝武帝时善相马者东阿克铸作铜马法献之诏立于鲁班门外更名曰金马门臣既备数家骨法以所得骆越铜铸以为马髙五尺五寸围四尺五寸谨献诏置马德阳殿下　又曰卓茂为丞相史常出道中有人认茂马者茂问失马防日对曰月余矣茂曰然此马畜已数年遂解马与之曰即非所失幸至丞相府还我乃歩挽车去后马主自得马惭愧诣茂还马　又曰张湛为光禄勲帝临朝或有惰容湛辄谏其失尝乘白马上每见湛辄言白马生且复谏矣　又曰明帝欲征匈奴窦固议曰塞外草美马不须谷马防曰宣帝时五将出征其奏言匈奴候骑得汉马矢见其中有粟即知汉兵出乃去以是言之马当与谷　又曰明德后曰吾前过濯龙门见外家问起居车如流水马如龙亦不谴怒但絶其岁用冀黙愧其心耳　又曰廉范奔赴敬陵时庐江郡掾严麟俱会于路麟乘小车涂深马死不能自进范慜之命从骑下车与之不告而去麟事毕即牵马造谢而归之　又曰建初三年赐东平王苍及琅邪王京书并遗宛马一匹血从前髆上小孔中出尝闻武帝歌天马沾赤汗今亲见其然　增列异记曰司隶鲍子都子永孙昱复为司隶皆得乘骢京师歌之曰鲍氏骢三入司隶再入公马虽痩行歩工　原常璩华阳国志曰神马四匹出滇池河中　东观汉记曰张奂字然明为安定属国都尉羌离湳上奂马二十匹奂召主簿张祁入于羌前以酒酹地曰使马如羊不以入廐使金如粟不得入怀尽还不受　谢承后汉书曰朱震字伯厚性刚烈初为从事奏济阴太守单匡赃罪并连匡兄中常侍车骑将军超三府谚曰车如鸡栖马如狗疾恶如风朱伯厚　增东观汉记曰光和四年春正月初置緑骥廐丞领受郡国调马时豪右辜马一匹至二百万　原又曰桓典为御史是时宦者执政典无所回避常乘骢马京师畏惮为之语曰行行且止避骢马御史　论衡曰杨琁为零陵太守时桂阳贼起琁乃制马车数十乘以囊盛石灰于车上及会战从风扬灰向贼阵因鸣鼓击贼大破之　又曰广汉阳翁伟能听鸟兽之音乘蹇马之野而田间有放马者相去数里鸣声相闻翁伟谓其御曰彼放马目眇其御曰何以知之曰骂此辕中马曰蹇马蹇马亦骂之曰眇马御者不信使往视之马目竟眇　桓谭新论曰蒒翁者长安善相马者也于边郡求得骏马骑以入市去来人不见也后劳问之因请观焉翁曰诸卿无目不足示也　庐江七贤传曰陈众辟州从事州部有贼击之多死众请以威信取之因单车白马往贼束手归降遂生为立祠号曰白马从事　世说曰昭烈帝初奔刘表屯于樊城表左右欲因会取帝帝觉如厠便出所乘马的颅走堕襄阳城西檀溪水中溺不得出帝急谓的颅曰今日厄何不努力的颅达帝意踊三丈得过　英雄记曰公孙瓉每闻边警辄厉色作气如赴雠尝乘白马又拣白马数十匹选骑射之士号为白马义从以为左右翼胡甚畏之　曹瞒传曰吕布乘马名赤兔能驰城飞堑语曰人中有吕布马中有赤兔　增寰宇记曰张飞有马名玉追【`词林海错曰一名豹月乌`】时歌曰人中有张飞马中有玉追江夏白马庙耆旧云飞之灵也　原呉录曰孙坚讨董卓失利被创堕马卧草中军众分散马还营鸣呼军人随马向草中乃得扶坚还营　又曰孙权争合肥马上津桥桥见撤丈余无板权跃马超之得免　襄阳记曰中庐山有一地穴汉时常有数百匹马出遂因名马穴呉时陆逊亦知此穴马出得数十匹　魏志曰朱建平善相马文帝出左右将马过平曰此马相今日死及帝乘马马恶帝衣香齧帝膝帝怒杀之　增又曰文帝黄初中于上党得泽马　马癖记曰王武子好马非马不行正旦则栁叶金障泥上元则满月鞯清明则剪水鞭重午则笼娇鞁中秋则玉栊总络头重九则蝉儿镫春秋社则涂金鞁冬至则嘶风镫除日则药王鞍每节则饲马以明沙豆蔷薇草　世说曰支道林常养数匹马或言道人畜马不韵支曰贫道重其神骏　呉郡志曰支道庵在南峰古号支硎山今有白马涧支饮马处也庵傍石上有马足四云是道林飞歩马迹　原怪志曰谢尚所乘马忽死尚甚爱惜之时有夏侯自言见鬼神与言语尚初不信曰我能令马活信通神否乃下牀去良久还曰庙神爱君马今已请得还须防众人皆见马从外至死马边便灭死马即活　又曰有人与奴俱得心腹病奴死剖视之得一白鼈取诸药纳口中不死后有人乘白马来溺溅之乃缩头缩脚试取马溺灌之便消为水病者乃饮一升马溺乃差　搜神记曰赵固所乘马忽死固甚悲惜之问郭璞璞曰可遣数十人持竹竿东行三十里当有丘陵林树便搅打之当有一物出急抱将归于是如璞言果得一物似猴入门见死马跳梁竟往死马头嘘吸其鼻马即起亦不复见猴抱朴子曰李南乘赤马行逢人乘白马白马先鸣赤马应之南谓从者曰白马言汝当见一黄马左目盲是吾子可令驶行相及也须防果逢黄盲马赤马果先鸣盲马应之　增又曰韩子治尝以地黄甘草哺五十岁老马又生三驹又百三十岁乃死　载记曰慕容廆有骏马曰赭白有竒相逸力石虎之伐棘城也皝将出避难乘之马悲鸣踶齧人莫能近皝曰此马见异先朝孤尝仗之济难今不欲出者盖先君之旨也虎寻退益竒之至隽光寿元年四十九矣而隽逸不亏比之于鲍氏骢命铸铜以图其像亲为铭賛镌其傍置蓟城门掖是月象成而马死　续安帝纪曰司马休之奔广固慕容超欲害之休之不知常所乘骓马于牀前养饵忽连鸣不食注目视鞍休之试被之即不动也讫还牀坐马又惊跳因试骑才出门外便奔驰走行十里顾望所住已有收兵至矣后还睢州加骓马扬武之号　崔鸿十六国春秋曰太上四年兖州民王蒲率众来降献马一匹羊防去地九寸　原宋书曰宋大明五年吐谷浑拾寅遣使献舞马　增又曰刘胡之叛走也袁顗大怒骂曰今年为小子所误呼取飞燕谓其众曰我当自出逐之【`飞燕马名`】　述异记曰东平毕众宝家在彭城有一骢马甚快大明六年梦其亡兄众庆曰吾方有戎役而无快马汝可以骢马见与梦中许诺既觉呼同宿者说所梦始毕乃闻马倒声遣人视之裁余气息状如中恶众宝心知其故为试疗治向晨马死众宝还卧如故眠闻众庆语曰向聊求马汝护治备至将惜之耶今以相还别更觅也至晓马活食时复常　萧子显齐书曰杨玉夫杀苍梧王太祖夜从承明门乘常所骑赤马入殿咸称万岁及践位号此马为龙骧将军世谓龙骧赤　梁小说曰梁武帝有良马名照殿玊狮子　南史曰天监四年河南献赤龙驹能拜伏善舞诏张率与到溉周兴嗣为赋又曰梁豫章王综降魏后众不得还者甚众湘州益  

阳人任焕常有骓马乘之遁去焕为抄所伤人马俱敝焕于桥下歇抄复至焕脚痛不得上马向马泣曰骓子我于此死矣马因跪其前脚焕乃得上马遂免难　又曰侯景所乘白马每战将胜辄踯躅嘶鸣意气俊逸其有奔衂必低头不前及石头之役精神沮丧卧不肯动景使左右拜请或加棰防终不肯进　伽蓝记曰后魏河间王元琛遣使向西域求名马逺至波斯国得千里马号曰追风赤骥次有七百里者十余匹皆有名字以银为槽金为环锁诸王服其豪富　北史曰后周齐王宪文帝子也帝赐诸王马惟所择宪独取驳者曰色类既殊从征伐牧圉易分耳帝喜曰此儿知识不凡　又曰北齐髙纬御马皆借以氊罽被以金玊食物有十余种号为驳龙仪同其将合牝牡则设青庐黼帐尝亲视焉　北史隋书曰炀帝令李景营造辽东战具于北平赐御马一匹号狮子□　王劭传曰隋文帝所乘騧骝脊有肉鞍　朝野佥载曰隋文帝时大宛国献千里马騣曵地号曰狮子骢上置之马羣陆梁莫能制郎将裴仁基曰臣能制之遂攘臂向前去十余歩踊跃腾上一手撮耳一手枢目马战不敢动乃跨乘之朝发西京暮至东洛隋末不知所在唐文皇勅访之同州刺史宇文士及得于朝邑市麪家挽硙騣尾焦秃皮肉穿穴及见之悲泣帝自出长乐坡马到新丰向西鸣跃帝甚喜齿口尽平饲以钟乳仍生五驹皆千里足也后不知所在旧唐书曰王世充兄子琬使于窦建德军中乘炀帝  

所乘御骢铠甲甚鲜来往军中以夸众太宗曰彼之所乘眞良马也尉迟敬徳请往取之乃与髙甑生梁建方三骑直入贼军擒琬引其马以归　唐书曰贞观十三年三月乙巳吉辰廏产白马朱鬛　又曰东骨利干产良马首似槖驼筋骼壮大日中驰数百里太宗时其大酋俟斤因使者献之帝取其异者号为十骥一曰腾霜白二曰皎雪骢三曰凝露骢四曰悬光骢五曰决波騟六曰飞霞骠七曰发电赤八曰流金九曰翔麟紫十曰奔虹赤　又曰永徽中吐谷浑河源郡王慕容纳遣使献骏马上问其马之种性对曰臣国中之最者所以献之上曰马人之所欲岂可夺彼不足而加我之有余哉乃命却之　又曰永徽中駮马国遣使朝贡其地在突厥之北渐近北海马色并駮故以为命　又曰开元十二年太原献异马驹其耳如筒左右各十六肋尾无毛　孔帖曰王毛仲髙丽人于牧事尤力蕃息不赀从帝东封取牧马数万匹每色一队相间如锦绣天子才之　名画录曰开元内廏有飞黄照夜浮云五花之乘明皇杂录曰上所乘马有玉花骢照夜白开元记曰  

照夜白封泰山回令陈阏图之　宣室志曰李邕为临淄太守入山采药忽遇一翁曰君侯躬自采药岂不为延圣主之寿乎曰然翁曰圣主当获龙马以彰清世雍熙之瑞无劳采常药耳邕曰龙马安在答曰当在齐鲁之郊若获之即是太平之符邕方命驾以后乘遽无见矣邕大异之顾谓从事曰得非神人乎即命吏求神马于齐鲁之间至开元二十九年夏五月干贞果得马于郡民马会恩之家其色骓毛两脇有鳞甲鬃尾若龙之鬐鬛嘶鸣真簴之音日行三百里干贞询其所自会恩曰吾独有牝马尝浴于淄水遂有胎而产因以龙子呼之干贞即白于邕邕甚喜因表其事以献上大悦诏内闲异其刍豢命画工图其状颁示中外　唐书曰天宝中陇右节度使皇甫惟明奏龙支县人库狄孝义家有马生龙驹经九旬有九日身有鳞而不生毛臣就检视时有庆云五色遥覆其上久而不散伏望宣付史舘以为实录从之　纪异录曰天宝中大宛国进汗血马六匹一曰红叱拨二曰紫叱拨三曰赤叱拨四曰黄叱拨五曰丁香叱拨六曰桃花叱拨上乃制名一曰红玊辇二曰紫玉辇三曰平山辇四曰凌云辇五曰飞香辇六曰百花辇复命图于瑶光殿乃改为观骥殿　明皇杂录曰明皇尝令教舞马四百匹分为左右目为某家宠某家骄时塞外亦以善马来贡上俾教习无不曲尽其妙因命衣以文绣络以金铃饰其鬛间杂以珠玉其曲谓之倾杯乐若歌其曲奋首鼔尾纵横应节又施三层板牀马乘而上旋转如飞或命壮士举一榻马舞于榻上乐工数十人立于左右前后皆衣淡黄衫文玉必求年少而姿貌美秀者每千秋节常命舞于勤政楼下马癖记曰哥舒翰有马曰赤将军翰爱之甚以朝章  

加其背曰过我北林儿远矣此骏马也　续博物志曰肃宗时有告保定太守反者令李泌乘千里马往案之千里马宁远所献发拳紫色状如八骏乘者必衣裘冒絮抱持而行早发扶风初驰三十里则皆旁侧跳三十里外乃坠然而去惟闻耳畔风声飞前蹄之土过耳辰时达保定申时归奏事　又曰德宗有二马一号神志骢一号如意骝皆耳中有毛引之可长一尺而进退缓急皆如上意以是名之一日花木方春上欲幸诸苑内廏控马侍者进瑞鞭上指二骏语近臣曰昔朕西幸有二骏谓之二絶今获此鞭可谓三絶矣　侯鲭录曰唐兴元间有知马者曰李防清暇日过马肆见一悍马结缫交络其头二力士以木又其颐三四人执挝而从之马气色如将噬有不可驭之状幼清廹而察之讯于主者曰马恶无不具也将货焉惟其所酬耳幼清以三百万易之马主慙其多既而聚观者数百辈诘防清防清曰此马气色骏异骨体德度了非凡马主者不知俾杂驽辈槽栈败坏粪秽狼籍刷涤不时刍秣不适蹄齧蹂奋蹇跂唐突志性鬱塞终不得伸久无所頼发而狂躁则无不为也既晡观者少间乃别市一新络头幼清自侍徐而语之曰尔才性不为人知吾为汝易是缫结秽杂之物马弭耳引首防清自负其知乃汤沐剪刷别其槽栈异其刍秣数日而神气小变逾月而大变志性如君子歩骤如俊乂嘶如龙顔如凤乃天下之骏乘也杜阳杂编曰元和时有处士伊祁缜发童顔乘一黄牝马才髙三尺不噉刍粟但饮醇酎不施缰勒惟以青氊借其背　北梦言曰刘三复以文章见知于李德裕能记三生事云曾为马马常渇望驿而嘶伤其蹄则连心痛后三复乘马硗确之地必为缓辔有必去之恐伤马蹄也　异闻录曰唐开成初有鲍生者多畜声妓以梦兰小倩自随外弟韦生有良马数匹同憩历阳道山寺鲍置酒命妓韦见鲍有欲马之意曰能以人换乎鲍遣四弦更衣而出韦以紫叱拨酬之俄有二客至以妾换马为题共赋一曰香暖深闺未厌夭桃之色风清广陌曾怜喷玉之声一曰香散緑意已忘于鬓发汗流红额爱无异于凝脂客自称江淹谢庄也　五代史曰朱温爱寇彦卿赐以所乘爱马一丈乌温围凤翔彦卿乘马驰突阵前温曰真神将也　范延光传曰明宗问延光马数防何对曰骑兵三万五千明宗抚髀叹曰吾居兵间四十年自太祖至太原时马数不过七千庄宗取河北马才万匹今有马三万五千匹而不能一天下吾老矣马多奈何延光因曰臣尝计一马之费可养歩卒五人三万五千匹马十五万兵之食也明宗曰肥战马而瘠吾民吾所丑也　五代史曰刘旻据太原与契丹约为父子契丹以黄骝马为聘后与周世宗战髙平败独乘黄骝马以归遂与黄骝治廏饰以金银食以三品料号自在将军　儆戒录曰伪蜀渠阳邻山有富民王行思尝养二马爱之甚于他马一日乘往本郡遇夏潦暴涨舟子先渡马回舟以迎王氏中流风起船覆其马自岸奔入骇浪接主苍茫之中遽免沉溺　云烟过眼录曰元祐时于阗所贡凤头骢董氊进到锦膊骢天驷监拣中秦马好头赤温溪所进照夜白李伯时画为天马图　东坡志林曰余在岐下见秦州进一马騣如牛颔下垂胡侧立倒倾毛生肉端番人云此肉騣马也乃知骢马行肉骏磈礧当作肉騣耳　孔氏谈苑曰神宗有马名小乌曾以曹太后所送珠鞍于神宁殿亲试之驾幸金明池回遂乘此鞍　苏轼三马图賛引曰元祐初西域贡马首髙八尺龙颅而凤膺虎脊而豹章出东华门入天驷监振鬛长鸣万马皆瘖父老纵观以为未始见也　枫窗小牍曰徽庙有平日所爱小乌一日宣召其马至御前足不肯进左右鞭之益鸣跳不如调训时圉人进曰此愿封官耳上曰猴子且封供奉况使小乌白身耶勅赐龙骧将军然后帖然就辔　宋史曰曲端有马名铁象日行四百里其被逮也连呼铁象可惜者数声乃就逮　纲目曰岳武穆常入见帝从容问曰卿得良马否答曰臣有二马日噉刍豆数斗饮泉一斛然非精洁即不受介而驰初不甚疾比行百里奋迅自午至酉犹可二百里褫鞍甲而不息不汗此其受大而不茍取力裕而不求逞致远之材也不幸相继以死今所乘者日不过数升而秣不择粟饮不择泉揽辔未安踊跃前驱甫百里力竭汗喘殆欲毙然此其寡取易盈好逞易穷驽钝之材也帝善其言　梅涧诗话曰姚兴尝畜一马名青狮子每亲饲之若通其语言时取斗酒投大盆中与马同饮曰吾与汝同力报国绍兴辛巳之冬金主亮来寇尉子桥之战大将王权先遁时兴为统领以所部四百骑抵敌凡十余战权不救援部将戴臯亦翫视不救遂与马同殁于阵朝廷悯之厚防加諡立庙淮甸有题絶句者云赤心许国自平时见敌捐躯更不疑权忌臯庸皆遁走同时死难只青狮　桯史曰淳熈间宿松叛民汪革有三马号惺惺骝小骢骡曰番婆子骏甚　齐东野语曰毕再遇兖州家将也开禧中用兵累有功金人认其旗帜即避之始居于霅有战马号黒大虫骏驵异常独三翁能御之再遇既死其家以铁絙羁之圉中适遇岳司迎神闻金鼓声意谓赴敌于是长嘶奋迅断絙而出其家虑伤人命健卒十余挽之而归因好言戒之曰将军已死汝莫生事累吾家马耸耳以听汪然出涕喑哑长鸣数声而毙　桯史曰九江校王成者于淮上得病騟养之后惟成得乘也嘉定间成为峒寇李元砺所杀马悲鸣尸侧贼将异而取之为元砺弟所得驰骋良惬其意后乘之以犯永新栅我军出迎騟识旌旗亟驰贼觉有异大呼勒挽不止击以铁槊胯为尽伤騟不复顾冒阵以入遂执之以徇于军军士鼔噪争奋遂败之居二日騟病伤不秣而死　辽史曰钮抡尼噜衮善识马常行郊野见数马迹指其一曰此竒骏也以已马易之果然　金史曰景祖有黄马独乘如意景祖殁辽贵人争欲得之世祖弗与曰难未息也马不可以与人遂割其两耳谓之秃耳马辽人乃弗取　元史曰王珣年三十余遇一道士谓之君相甚竒他日因一青马而贵珣未之信居岁余有客以青马来鬻乃倍价买之后乘以战进退周旋无不如意霏雪录曰大德十年西域贡千里马其马食肉每旦必以羊肉酥油沙糖胡椒和饭秣之　周伯琦天马行序曰至正二年七月西域拂郎国遣使献马一匹髙八尺三寸修如其数而加半色漆黒后二蹄白曲项昂首神俊超逸视他西域马可称者皆在髃下殆古所谓天马耶金勒重辔驭者其国人黄发碧眼言语不通以意喻之凡七度海洋始达中国上御慈仁殿临观称叹命育于天闲饲以肉粟酒湩勅翰林学士库库命工画者图之直学士揭徯斯为之賛　逐鹿记曰李文忠北征患渴所乘马以足跑地泉随涌出三军頼之乃为文杀牲以祭　罗汝敬龙马赋序曰永乐十八年青州诸城县产龙马其鳞甲鬐鬛龙也文臆頳尾形色光彩走趋意态亦皆龙也郷氓告于有司而献之　方州杂录曰先朝西域贡马髙九尺余颈与身等昂举若凤京师多有画本景泰末西域进白马髙如之颈亦类焉后足胫节间有二距毛中隐若鳞甲陶九成所记松雪所图六蹄此类也天顺中复见之御马监坊沙道上但不受羁不知日行防何也造物竒偏固有异常是不可与柳宗元疑八骏图为妄者并论  

马三  

原青龙　白兔【`吕氏春秋曰伊尹说汤曰天子不得至味故须青龙之匹遗风之乘髙诱注曰皆马名也疾若比遗风也　崔豹古今注曰秦始皇有七名马追风白兔蹑景追电飞翮铜雀晨鳬`】　如龙　似鹿【`上详马二东观汉记下详马二韩子`】　歕玉　流珠【`穆天子传曰天子东游于黄泽宿于曲洛曰黄之沲其马歕沙皇人威仪黄之泽其马歕玉皇人夀谷　傅休奕乘舆马赋曰挥沫成雾流汗如珠`】　千里　九逸【`上详马二史记贾捐之上书　下详马二西京杂记`】朱翼　缟身【`黄帝龙马颂曰夫龙马之所出于太蒙之荒域分虞渊之幽濬通天光之所极生河海之濵涯被华文而朱翼　下详马一山海经`】　地精　坤象【`上详马一春秋说题辞　周易曰坤元亨利牝马之贞王弼文言注曰以龙序干以马明坤随事义而取象也`】　翘陆　奔踶【`上详马一庄子　汉书曰马或奔踶致千里士或有负俗之累而致功名`】　奔霄　追电【`王子年拾遗记曰周穆王即位廵行天下取八龙之骏一名絶地足不践土二名翻羽行越飞禽三名奔霄夜行万里四名越影逐日而行五名逾晖毛色炳曜六名超光一形十影七名腾雾乘云而奔八名挟翼身有肉翅下详白兔注`】　骍骐　騄驷【`上详马二毛诗　史记造父以善御幸于周穆王得骥温骊骅骝騄耳之驷西廵狩乐而忘归`】　麟形　鸡目【`张骏山海经图画賛曰敦山有兽其名为谷麟形一角　尚书大传曰散宜生之犬戎氏取美马骢身朱鬛鸡目者取九六焉陈于纣之庭纣出见之还而观之曰此何人也散宜生遂趋而进曰臣西番之臣昌之使者`】　驎骝　骐骥【`上详马二史记东方朔传　孙卿子曰骅骝骐骥纤离騄耳古之良马也`】　引重　代劳【`易经服牛乘马引重致逺以利天下　盐铁论曰庶人之有马者足以代劳而已`】　班政　作歌【`月令曰季秋天子乃教于田猎以习五戎班马政又周礼曰廋人掌十二闲之政　汉书曰太初四年李广利为贰师将军伐大宛得汗血马作西极天马之歌`】　房精　震象【`原注曰马房星之精下详马一易说卦`】在坰野　归华山【`上详马二毛诗　书归马于华山之阳示不复用也`】　志千  

里　价十倍【`曹孟德乐府曰老骥伏枥志在千里　春秋后语曰苏代说淳于髠曰有卖骏马者比三日立于市人莫市乃见伯乐还而视之去而顾之一旦而价十倍`】　蹋石　过都【`大宛有天马蹋石有迹　贤臣颂驾齧膝骖乘黄过都越国蹶如历块`】　金埒　玉珂【`世说曰王武子好马买地试马编钱匝地时人谓之金埒　下见简文诗`】　口钱　肉矢【`汉昭帝诏无敛今年马口钱注时有百口出敛所谓租及六畜　檀弓曰鲁庄公及宋人战于乘丘县贲父御卜国为右马惊败绩县贲父遂死之圉人浴马有流矢在白肉公曰非其罪也`】　泛驾　局辕【`汉书曰泛驾之马亦在御之而已言有逸气不循轨　汉武谓郑当时曰何乃局促如辕下驹`】　食苖　践葵【`诗经皎皎白驹食我场苖絷之维之以永今朝　鲁漆室邑之女曰昔有客过系马园中马逸践予葵使予终岁不饱葵详贤女注`】　毛缩　齿平【`西京杂记曰元封二年大雪牛马皆踡缩如猬　下详马二史记注`】　垂耳　伤骨【`吊屈原文曰骥垂两耳伏盐车兮魏陈琳诗曰饮马长城窟水寒伤马骨`】　既差　勿逐【`诗经既差我马注差择也易经丧马勿逐七日得`】　纲恶旌繁【`周礼纲恶马纲系也　左传有不腆先人之产马其可称旌繁乎称举也`】　惜一  

量三【`史记东胡求冒顿千里马羣臣曰匈奴宝也勿与冒顿曰与人邻国奈何惜一马　周礼夏官马质掌质马量三物一曰戎马二曰田马三曰驽马皆有物价注云物色也价直也`】　异产　平价【`左传晋惠公与秦战乘郑小驷庆郑曰古者大事必乘其产生其水土知其出入安其教训而服习其道惟所纳之无不如志今乘异产从诸戎事及惧而变将与人易乱气狡愤隂血周作张脉偾兴外强中干进退不可周旋不能君必悔之弗听及战公戎马旋泞而止　汉书元狩五年天下马少平牝马匹二十万注贵平牝马价欲使人竞畜马`】　去害　求良【`庄子曰黄帝遇牧马童子请问为天下童子曰夫为天下者奚以异乎牧马者哉亦但去其害马者而已矣　下详马二列子`】　乘肥　骋怒【`论语乘肥马　左传林楚怒马及衢而骋`】　因风逸　踣地鸣【`风马牛因风而逸下详马二呉录`】上虞坂　走章台【`骐骥驾盐车上虞坂见伯乐而长鸣知其识已　张敞传曰敞为京`】  

【`兆尹罢朝走马章台街自以便面拊马注便面若今沙门持竹扇为不欲见人也言敞无威仪也`】　惜障泥　走长楸【`世说曰王济乘马不肯渡水济曰是必惜连干障泥去之乃渡杜预曰王济有马癖　曹植名都篇曰走马长楸间`】　泞而止　淖不驾【`上详异产注韦少翁传曰少翁以列侯侍祀当晨入庙天雨淖不驾驷马车而骑至庙下有司劾之数人皆削爵`】　塞上失岐下亡【`上详马二淮南子　秦穆公亡善马岐下野人共得食之吏欲法之公曰君子不以畜害人`】求林下　饮廏中【`诗经爰丧其马于以求之于林之下　晋王尼为防军府事王澄胡`】  

【`母辅之等持羊酒访之尼时给府养马辅之等入坐于马廏中炙羊饮酒醉饱不见防军`】　自斩刍不食粟【`第五伦为防稽守自斩刍　左传季文子相鲁马不食粟`】　相失痩　养  

独肥【`文子相马失之痩　汉书曰金日防输黄门养马久之武帝游宴见马后宫满侧日防牵马过独不窃视养又肥好`】　不蚤剪　果先鸣【`礼大夫违乘髦马不蚤剪谓不凿也　下详马二抱朴子`】　始驾　右牵【`学记始驾马者反之车在马前谓使见而调习之　曲礼效马效羊者右牵之`】　执靮　循轨【`少仪马则执靮下详泛驾注`】　黒脊　朱尾【`内则马黒脊而般臂漏音娄臭不可食　左传宋公子地有白马四公取而朱其尾鬛以与向魋`】　盟功臣换爱妾【`汉髙帝刑白马而盟功臣　下见庾肩吾诗`】　反为驹　可市駮  

【`诗老马反为驹试可市駮`】　击钟　曳练【`汉张氏以马医击钟下详马二韩诗外传`】齿色　蹄噭【`齿岁也色毛也　史记曰蹄噭千噭口也`】　契需　佶闲【`周礼行数千里不契需伤倦也言其善御也　诗既佶且闲`】　还官　复卒【`汉时官假马每岁三而归及息十以率一注令人畜官牝马三岁归之十每还官一驹　食货志人有马一匹复卒三人`】　乘牸牝　养恶齧【`汉景时街巷阡陌马成羣乘牸牝者不得聚防　任安田仁俱为卫将军舎人家贫家监使养恶齧马两匹田仁窃言监不知人哉任安曰将军尚不知何乃家监也`】　騋牝　驷驖【`诗騋牝三千又驷驖孔阜`】　作廏　坏舘【`上详马二左传　汉书公孙为宰相开东阁以延贤人至公孙贺刘屈牦时坏以为马廏`】　其风　非性【`书马牛其风勿敢越逐　犬马非士性不畜`】　用禳火　求唐肆【`左传宋火灾用马于四墉墉城也城隂气故以禳用庄子曰求马于唐肆注肆非停马之处言旋过去`】　行地　同皁【`易牝马地类行地无疆`】  

【`汉书牛马同皁`】　伤吻敝策　驰城飞堑【`圣主得贤臣颂曰庸人之驭驽马伤吻敝防而不进　下详马二曹瞒传`】　若防若失　载驰载驱【`庄子徐无鬼相马直者中绳曲者中钩方者中矩圆者中规是国马也而未若天下马天下马有成材若防若失　下诗经`】　萧萧马鸣　骎骎载骤【`俱诗经`】　分背相蹄　过门必骋【`上详马一庄子　左传宋左师为已短策过华氏之门必骋`】　坠以折臂　好而市骨【`羊祜字叔子人相其先墓当受命者祜断其山冈相者曰虽断其冈犹有折臂三公俄而坠马折臂后位至三公　燕昭王以百金市骏骨人知好骏马不逺千里而至`】　刍秣之式　衔辔之制【`周礼太宰以九式均节财用曰刍秣之式式用也谓财之度数也刍秣养马之米谷也　荀子法言曰夫骐骥古之良马也然必有衔辔之制兼之鞭防之威加之造父之御然后日致千里`】　黄虺隤驽骀款段【`诗陟彼髙冈我马黄我马虺隤注并病也　下并羸马`】　牧师　校人【`周礼牧师掌牧地也下详马一周礼`】　逐逐　肃肃【`良马逐逐　下详马一风俗通`】不问　有养【`论语廏焚子退朝曰伤人乎不问马　又至于犬马皆能有养`】　教駣训驺【`周礼廋人掌十有二闲之政教以阜马佚特教駣攻驹注駣驹也教以调习`】　务滋教扰【`周礼`】　超越　陆梁【`七命曰天骥之骏逸态超越　下详马二朝野佥载`】　善惊　尽疥【`左传庆氏之马善惊`】　恋主　齧人【`廏律畜生齧人者绊之蹑人者截两耳`】　朱鬛　白颠【`上详朱尾注　下详马一尔雅`】　八尺駥　千里驹【`上详马一尔雅`】　中黄　至骏【`枚乘七发曰钟岱之牡齿至之驹前似飞鸟后类駏驉此天下之至骏也`】　阜蕃　跔跳【`楚辞曰当世岂无骐骥诚莫之能善御见执辔者非其人故跔跳而逺去`】　疲羸　蕃庶【`晋康侯用锡马蕃庶`】　在廏　伏皁　玉勒金羁　龙媒　骥子　权竒　蹀躞　追风　逐日凌空　照地　黄金络　青丝鞚　规行矩歩　竒毛逸足　连钱之色　喷玉之声　延首髙骧　擢足轩峙　浮轩华轭　连镳并驱　驵骏　腾驹　增遗风绕日【`顔师古曰马行疾每在风前故遗风于后　洞冥记曰东方朔游吉云之地越扶桑之东得神`】  

【`马一匹髙九尺股里有旋毛如日月状如月者夜光如日者昼光毛色如四时之变帝问朔曰是何兽也朔曰昔西王母乘灵光之辇以适东王公之舍税此马于芝田而食芝草王公怒弃此马于清津天岸臣至王公坛因骑而返绕日三匝此马入汉关关门犹未掩臣于马上睡不觉而至帝曰其名云何对曰因疾为名歩影朔当乘之如驽蹇之驴耳`】　闪电　逐星【`隋书曰突厥大畏长孙晟闻其号声号为霹雳见其走马称为闪电　柳宗元答问且夫白蚁緑耳之得康庄也逐奔星先飘风`】　渡江　陞甗【`纲鉴晋世有五马渡江一马化为龙之謡　尔雅騉蹄趼善陞甗注騉蹄如趼而健能上甗山也秦时有騉蹄苑`】　月精　火畜【`上详马一春秋考异邮　雅俗稽言曰马禀火气而生火不能生木故有肝而无胆食其肝者死又曰午者马之宫五行肝胆属木木死于午故无胆也`】　毛龙　逸虎【`上见苏轼九马图賛　傅休奕驰射马赋曰耳小易使鼻大势怒往来若鹰鹯超腾如逸虎`】　如鸭象龙【`唐书曰初大将李万江春本退浑部李抱玉送回纥道太原从至潞州牧津梁寺地美水草马`】  

【`如鸭而健世所谓津梁种者岁入马价数百万　冯奉世传曰宣帝时至大宛得名马象龙而还师古云言马形似龙者`】　朱龙　紫燕【`载记曰冉闵所乘赤马曰朱龙日行千里　尸子曰我得民而治则马有紫燕兰池秀骐逢騩`】　赤驼　黄鹄【`宋名臣言行录曰西夏有豪酋号青面夜叉有骏马曰赤驼　黄子曰骏马有晨风黄鹄皆取鸟名马言疾走若飞也`】　翠龙　铁獭【`扬雄赋曰乘翠龙而超河兮陟西岳之峣崤师古云翠龙穆天子所乘马也　宋陆友仁研北杂志曰梅圣俞有马名铁獭`】　玉腕　丹髦【`荆南节度使卫伯玉有马名玉腕骝杜甫有诗　崔鸿十六国春秋曰兹居三十六国之中入其国见天骥龙骧騕丹髦万计盈廏`】　黄耳　白额【`穆天子传注曰魏时鲜卑献千里马白色而两耳黄名曰黄耳　载记曰武昭王暠尝与吕光太史令郭黁及其同母弟宋繇同宿黁起谓繇曰君当位极人臣吕君有国士之分家有騧草马生白额驹此其时也`】　取血进肝【`穆天子传曰辛丑天子渇于沙衍七萃之士髙奔戎刺其左骖之颈取其清血以饮天子　燕丹子曰太子有千里马荆轲谓太子曰千里马肝美太子即进马肝`】　生角　无尾【`物异志曰汉文时呉有马生角右角三寸左角二寸　三十国春秋西河张祚廏马数十匹同时皆无尾未防祚遭祸`】食稼　噉盐【`淮南子曰孔子行道而息马逸食人之稼野人取马子贡请往说之毕辞野人不听乃使马圉往说之野人解马而与之　元文宗时云南行省言亦乞不薛之地牧马岁给盐以毎月上寅日噉之则俱无病也`】　吐珠　踣铁【`孔帖太和九年易定马饮水吐一珠因以献之　杜甫诗曰踠促蹄髙如踣铁`】　望火　惊帆【`青箱杂记曰皇祐嘉祐中士人多驰骛请托一人号望火马以其奔趋未尝暂息故也　古今注曰曹真有驶马名惊帆`】　顿尘　絶影【`黄鲁直有题李伯时画顿尘马诗　魏书曰张绣降而复反曹操所乘马名絶影为流矢所中`】　大乌　小骓【`广陵妖乱志曰髙骈有所爱马死圉人惧得罪求救于吕用之用之乃入见骈曰隋将陈杲仁用之有事命之淮海杲仁诉无马令公大鸟且望一借顷刻廏吏报大乌忽汗发骈徐应之曰吾以借陈司徒矣俄而告毙　桯史曰金主完顔亮所乘小骓名小将军`】　缣易　帛赎【`张说监牧王毛仲颂德碑曰自贞观讫于麟德四十年间至七十万匹置八使以董之设四十八监以掌之于斯之时天下以一缣易一马秦汉之盛未始闻也　下详马二韩诗外传`】　馈友　奉神【`上详马二东观汉记志怪曰晋明帝时有献马者梦河神请之及至与帝梦同即投河以奉神始太傅褚襃亦好此马帝云已与河神及褚公卒军人见云乘此马矣`】　助军　给驿【`孔帖李嗣业有宛马十匹上于官以助军　李渤言驿马多死宪宗诏出飞龙马数百给畿驿`】　习拜　善鬭【`上见后曹植表　回纥传曰黠戛斯古坚昆国也畜马至壮大以善鬭者为头马`】　解语　能言【`异物志曰大宛马有角数寸或有解人语及知音舞与鼔节相应又酉阳杂俎曰大食国马解人语　下详马二瑞应图`】　衔杯　立仗【`景龙文舘记曰中宗时殿中奏蹀马之戏宛转中律遇作乐者饮酒以口衔杯卧而复起吐蕃大惊　谭賔录曰李林甫固宠市权谓补阙杜暹曰君等独不见立仗马乎终日无言而食三品刍豆一鸣则斥之矣`】扣车　垂鞚【`三国典畧曰齐冯子琮被执于省内以弓弦系杀之使以库车载其尸归人无知者子琮所乘之马曳缰走以头扣车状如号哭见者异之异苑曰苻坚为慕容冲所袭坚驰騧马堕涧追兵防及计无所出马即踟蹰临涧垂鞚与坚坚不能及马又跪授焉坚攀之得登岸西走卢江`】　躤柳看花【`文昌杂录曰军中以端午走马谓之躤柳　天宝遗事曰长安侠少毎到春时结朋聨党各置矮马饰以锦鞯金络并辔于花树下往来使仆从执酒榼而从之遇好花则驻马而饮`】　献颂　制曲【`文苑曰梁太清元年四月神马出五月丁酉朔诏以马宝示羣臣简文为皇太子献颂　唐书乐志曰太宗破窦建徳乘马名黄骢骠命乐工制黄骢叠曲`】　上足　小歩【`南史曰梁武陵王纪在蜀马八千匹上足者置之内廏开寝殿以通之日落辄出步马　西域传曰西域出小歩马师古云即今所谓百歩千迹者也`】　三花　六印【`名画要录曰开元天宝间多爱三花饰马三花者剪鬃为之瓣白乐天诗曰舞衣裁四叶马鬛剪三花是也　唐六典诸牧监凡在牧之马皆印印右膊以小官字右髀以年辰尾侧以监名皆依左右厢若形容端正拟送尚乘不用监名二岁始称则量其力又以飞字印印其左髀膊细马次马以龙形印其项左送尚乘者尾侧依左右闲印以三花其余杂马送尚乘者以风字印印左膊以飞字印印左髀官马赐人者以赐字印配诸军及充传送驿者以出字印并印左右类也`】　防郁屈【`防马防以腾掷　朝野佥载曰唐郎中张元一以唐波若矮短目为郁屈蜀马`】　小领枝蹄【`尔雅曰小领盗骊领项也　又曰昆駼枝蹄趼言马蹄如牛而平`】　银杏　黄  

芝【`元稹诗曰借骑银杏叶注云学士初入例借飞龙马　清赏录曰李白马名黄芝`】　旋毛反睫【`梅圣俞碧云騢序曰碧云騢者廏马也庄献太后临朝以赐荆王王恶其旋毛太后知之留以备上闲为御马第一世人以旋毛丑此以旋毛为贵虽贵矣病可去乎　酉阳杂俎曰马目赤睫乱及反睫白马黒目目白却视并不可骑`】　骕骦　防□【`左传马融注曰骕骦乌也马似之　防□蕃大马名□音旱一音寒`】　駻突　骐雄【`刑法志曰汉俗已薄而行尧舜之刑是犹以鞿而御駻突也刘琬马赋吾有骏马名曰骐雄龙头乌目麟腹虎胸尾如云彗耳如挿筒`】　陟　频伽【`瑞应经曰佛生之日廏中白马亦乳白驹曰陟本起经曰其驹毛色纯白騣鬐贯珠名为蹇持　呉郡疏曰支道林好马其最爱者名曰频伽尝饮频伽于桥下马溲处忽生莲花`】　玊面骍　锦膊骢【`画鉴曰曹霸人马图有红衣美髥奚官饮玉面骍韩干八马图有奚官二人引连钱骢燕支骄　下详马二云烟过眼录`】　望云骓　忽雷駮【`国史补曰德宗幸梁御马望云骓驾还饲以一品料暇日牵而视之至必长鸣四顾若感恩状人多图之　酉阳杂俎曰秦叔宝所乘马号忽雷駮尝饮以酒毎于月明中试能越三领黒氊及胡公卒嘶鸣不食而死`】　九花虬　一丈乌【`杜阳编曰代宗命御马九花虬并紫玉鞭辔以赐郭子仪即范阳节度使李德山所献额髙九寸毛拳如鳞头颈鬃鬛真虬龙也每一嘶则羣马耸耳以身被九花文故名上往日出猎不觉日暮去行宫四十里上令速鞭九花虬绥然如三五里而已侍从奔骤无有及者真超光趣影之俦也　下详马二五代史`】　碧云騢　玉逍遥【`玉壶清话曰宋太宗御廏一马名碧云騢口旁有碧纹如云騢格不甚髙日行千里太宗甚爱后帝上賔悲鸣不食真宗遣从灵举至永熙陵数日乃毙诏瘗于桃花犬之旁　见闻录曰仁宗御马名玉逍遥色白圉人云马行有尺度疾徐皆中节御者行速则以足栏之一日燕王借乘即长鸣不行王怒还之帝以配南城马铺久之复御其行如初`】　试蚁封　惊彘突【`晋记曰王济之叔湛宗族皆以为痴济有所乘马甚爱之湛曰此马虽快然力薄不堪苦行近见督邮马当胜此但刍秣不至耳平路无以别马唯当于蚁封试之济马果倒踬乃服　韩子曰王子于期为赵简王取道争千里之表其始发也伏沟中王子于期齐辔防而进之彘突出于沟中马惊驾败`】　穷则佚　惊不前【`家语曰鲁定公问于顔回曰子亦知东野毕之善御乎对曰善则善矣其马必佚后三日东野毕之马佚两骖曳两服入于廏公召顔回曰吾子何以知之对曰马穷则佚　三国典畧曰西魏孝武索所乘波斯骝马命太宰南阳王跃之将举其鞍马蹷而死日宴还宫至后门马惊不前捶之鞭折`】　画图访　执经求【`上详马二符子　朝野佥载曰尹神童毎说伯乐令其子执马经画像以求马出见大虾蟇谓父曰得一马畧与相同而不得具伯乐曰何也对曰其马隆颅跌目脊郁缩但蹄不如累趋耳伯乐曰此马相跳掷不堪御也子笑乃止`】借学士　害圉人【`翰林志曰学士初入院赐马一匹谓之长借马　孔帖曰柳公绰廏`】  

【`马害圉人公绰令杀马而祭之或曰良马可爱曰安有良马而害人乎`】　立呉山　投鸂水【`宋史曰金主乃宻隐画工于奉使中俾写临安湖山以归为屏而图已之像防马于呉山絶顶题诗其上有立马呉山第一峯之句　吕氏春秋曰宋人有取道者其马不进刭而投之鸂水`】　于阗龙越睒骏【`元世祖时于阗国献马曰二龙一曰凤头二曰花满川　南蛮传曰越睒国之西多荐草产善马世称越睒骏始生若羔岁中纽莎縻之饮以米沈七年可御日驰数百里`】　飞越峰　撞倒山【`贵州志曰贵州养龙坑渟渊深灵物蔵其下当春初放牝马于岸已而云物晦冥有物蜿蜒与马接必产龙驹元末夏明升得一骏马首髙九尺长丈余乘之如蹑云一尘不惊后以献之赐名飞越峯　初政录曰尹坚洪武中以勇力为直殿将军外国贡天马名撞倒山奚官近之辄人立莫能鞚上以命坚坚立髙楼上使人引马过其下投沙囊四百斤压之乃得施鞭辔`】　主所惜　臣之师【`独异志曰曹彰偶逢骏马爱之其主所惜也彰曰余有美妾可换惟君所选马主因指一妓彰遂换之马号白鹘　鹤林玉露曰唐明皇令韩干观御府所藏画马干曰不必观也陛下廏马万匹皆臣之师`】　在空谷嘶冰原【`毛诗曰皎皎白驹在彼空谷　庾中丞昭君词曰冰原嘶代马名`】　能尽力无留良【`淮南子曰戎翟之马皆可驰驱或逺或近惟造父能尽其力　韩愈序曰伯乐一过冀北`】  

【`之野而马羣遂空伯乐知马遇其良辄取之羣无留良焉`】　八坊　六廏【`孔帖曰唐置八坊于岐邠等四境有保乐甘露等坊　又百官志左右仗廏左曰奔星右曰内驹两仗内又有六廏左飞右飞左万右万东南内西北内`】　黧睂騧　白口骝【`通鉴姚襄所乘马曰黧睂騧日行千里战而马倒秦兵擒之　水经注曰老宿谚言赫连之世有骏马名白口骝`】　緑耳梯　吉祥座【`清异录曰江南后主同气宜春王从谦常春日游宫中后圃妃侍覩桃花烂开意欲折而条髙小黄门取防梯献时从谦乘骏马击毬乃引鞚至花底痛采芳菲顾谓嫔妾曰吾之緑耳梯何如　又曰吉祥座杜重威马也肉胡牀景延广马也`】　龙鳞虺尾　凤膺麟身【`柳宗元龙马图賛序曰明皇时灵昌郡得异马于河其状龙鳞虺尾拳毛环目肉鬛居帝闲二十年从封禅郊籍和銮者数十事后帝西幸马至咸阳西入渭水化为龙泳游去不知所终　载记曰苻坚时大宛献天马千里驹皆汗血朱鬛五色凤膺麟身悉反之乃命羣臣作止马诗`】　尾皆叱蓬　耳如批竹【`孔帖光启二年夏四月僖宗在凤翔马尾皆叱蓬如篲叱怒貌也　杜甫诗头上鋭耳如批竹`】　非子善养　大丙能御【`周孝王时恶来之后有非子者好马善息养之王命主马汧渭之间马大蕃息　淮南子曰钳旦大丙之御也除辔衔去韅鞅马莫使而自走也`】　得之赤岸　充于黄门【`唐书曰唐初得隋马三千于赤岸泽徙之陇右用太仆少卿张万岁领羣牧自贞观至麟德四十年马七十万六千匹　汉书曰孝武之世闻天马葡萄则通大宛安息自是之后龙文鱼目汗血之马充于黄门`】　千里将军四足仙人【`清异录曰王昶倾金钱市名马五匹各有位号曰金鞍使者千里将军致逺侯渥洼`】  

【`公骥国公　又曰鲁人东野賔王适呉至盱眙村店使仆夫籴米拾薪俱未来而马已脱鞍觧络饱于芳草矣賔王羡叹曰緑耳公尔为四足仙人我是两脚饿鬼`】　赤蛇出鼻　苍蝇托发【`灵鬼志曰陈安常乘一马骏快非常后马死双赤蛇出其鼻汉张敞书曰苍蝇之飞不过十歩自托骐骥之发乃乘千里之路`】　蹄间三寻　足有二距【`张仪曰秦马之良探前趹后蹄间三防酉阳杂俎曰太宗十骥中决波騟者近后足有距走历门三限不踬上尤惜之又老学庵笔记曰兴国中灵州贡马足有二距其后灵州陷于西戎宣和中燕山府贡马亦然而北边之祸遂作`】　产颇黎穴饮屈产泉【`唐书曰吐火罗国有颇黎山南窟穴中有神马系牝马于其侧时产名驹皆汗血焉寰宇记曰晋石楼有屈产泉相传昔有白马母饮兹泉生得龙驹春秋曰晋屈产之乘盖此地生良马也`】桃文之乘　蒲梢之歌【`韩非子曰延陵卓子乘苍龙桃文之乘钩饰在前错缀在`】  

【`后马欲前则钩饰禁之欲退则错缀贯之马因旁出因下抽刀而刎其脚造父过而为之泣涕　史记乐书曰武帝伐大宛得千里马名蒲梢乃作歌西域赞注曰尾如蒲梢也`】　毛垂至地　声若颓山【`洞冥记曰毕勒国有小马如驹日行千里毛垂至地东王公尝乘此马朝发汤泉日饮虞渊一日一夕往返七八度　沈约宋书曰鲜卑二子长曰吐谷浑次曰若洛廆后二部俱牧马马鬭相伤廆怒让浑浑曰鬭在马而怒及人耶乖别甚易今当去汝万里于是拥马西行廆悔悟遣旧父老及长吏追浑令还浑曰吾是卑庶理无并大今以马致别乃天所启诸君试拥马令东马若还东吾当相随去即使二十骑遮马令回马回不盈三百歩歘然悲鸣西走声若颓山如是者十余回云`】　应范中图　顿鞿絶绊【`上见后谢庄舞马赋　西河旧事曰汉武伐大宛得天马有角为竒故汉武赋天马之歌胡马感北风之思遂顿鞿絶绊骧首而驰晨发京城食时至炖煌北塞山下嘶鸣而去因名其处为候马亭今晋昌及马蹄谷山上马迹若践泥中有自然之形`】　不疑驽良　能辨优劣【`韩子曰废齿吻形容伯乐不能以别马授车就驾而观其末涂则臧获不疑驽良集异记曰宁王方集賔客鬻马牙人麴神奴者诣呈二马一索千缗一索五百宁王于堂中阅试如言付之座客视之不相上下莫测其价之悬殊即令鞭辔驰驱往复数回谓座客曰辨其优劣否皆曰不知寜王指千缗者曰此马缓急百返蹄下不起纤埃复指五百缗者曰此马往来十过足中颇生尘埃以此苐其价之髙下座客乃服`】　历险超堑　服軏就犂【`淮南子曰夫马之为草驹之时跳跃扬蹄翘尾而走人不能制及至圉人扰之良御教之则虽历险超堑弗敢辞也　盐铁论曰马以代劳故行则伏轭止则就犂一马伏枥当中家六口之食`】　嘘天陆野　劚山抉壑【`魏慕容绍宗檄梁境内曰虎班龙文之逸兰池蒲梢之驵嘘天陆野蹑影追风　柳宗元集曰晋国多马四散惝恍开合万状喜者鹊厉怒者人搏决然奔跃千里相角风鬃霜鬛劚山抉壑耳揺层云腹梢众木寂寞逺游不夕而复`】　长尾风生　逸足电发【`汉天马歌曰尾萧梢兮朔风起盖良马尾之长者萧梢然揺动可起朔风　傅休奕乘舆马赋曰刘备初降太祖赐之骢马使自至廏选之历名马数百莫可意者次之下廏有的颅委弃莫视痩瘁骨立备独抚而取焉众咸笑之马超破苏氏坞坞中有骏马百余匹自超以下争取肥好者而将军厐德独取一騧马形观既丑众亦笑之其后备奔荆州超战渭南逸足电发追不可逮众乃服焉`】　七日超母　四游课驹【`孟康曰駃騠骏马也生七日而超其母　雅俗稽言曰牝马称课马出唐六典凡马四游而课课者计其驹犊也马之驹上旬生者行先母中旬生者行并母下旬生者行在母后`】　受精皎月　弄影星河【`上张协七命　广韵曰房驷之精降为骊骍络黄金之羁浴天池之波鼓鬛云衢弄影星河`】　擅刍水之利　免跋渉之苦【`韩子曰王子于期为驸驾辔防不用而择欲于马擅刍水之利也然马过于圃池而驸马败者非刍水之利不足也德分于圃池也　独异志曰唐韩干善画马闲居之际忽见一人黒冠朱衣而至曰吾鬼使也闻君善画良马愿赐一匹干立画焚之数日因出有人揖而谢曰蒙君惠骏足免为山水跋渉之苦亦有以酬劳明日有人送素缣百匹不知其来干收而用之`】　聚如花散如雪　鞍如山辔如组【`张说牧监颂曰山崆峒兮水呜咽泉喷玉兮草汗血聚如花兮散如雪　刘禹锡文曰我防垂空我镳方扬振鬛轩昂侨如飞翔翘翘其雄也我鞍如山我辔如组弭尾容与宛若孤处靡靡其柔也夷则沮洳髙则崄巇虎咆空林防鬬荒馗风雨孤征简书之威俾予弗顚吾马焉依屑屑其劳也非德而何`】　走险鹿骇　望云龙骧  

## 御定渊鉴类函卷四百三十四

兽部六【`马　騊駼駮`】  

马四  

原六种【`六种之马`】　六系【`周礼六系为厩厩一仆夫`】　不利于主【`载记曰庾亮有的卢殷浩以不利于主劝卖之亮曰已所不欲勿施于人`】　不鬻于市【`庾嶷遁世不仕牛马有蹄齧者恐伤人不鬻于市`】　歩马【`左传左师见夫人歩马者而问之注云谓调习也`】　习马【`贰师至炖煌拜习马二人为驱马校尉以破宛择取善马`】　翰如【`易白马翰如`】　班如【`易乗马班如`】　减谷食【`汉诏水旱令太仆减谷食马`】　齐饮食【`周礼趣马掌赞王马而齐其饮食`】　絶足【`选`】　骏足【`良马骏足`】　交易有无【`质其有无`】　人马相得【`详马三过都注`】　季春游牝【`月令季春乃合累牛腾马游牝于牧牺牲驹犊举书其数注腾马跃马也游牝于放牝之所也`】　仲夏别羣【`月令仲夏游牝别群`】　孟春焚牧【`焚陈草也`】　仲春通淫【`合牝牡也`】　帷裹【`左传曰鲁昭公乗马启服堑而死公将为之椟子家曰从者病矣请以食之乃以帷裹`】　帷埋【`礼敝帷不弃为埋马也`】　马牲【`周礼以马祭`】　马讼【`周礼谓卖买之言相负也`】　磨自给【`许靖字文林不得齿叙以马磨自给`】贩自业【`后汉吴汉字子顔亡命以贩马自业`】　牧圉【`左传谁捍牧圉`】　牧事　増  

逸不能止【`左传成公二年六月齐侯与却克战于鞌却克马逸不能止从之齐师败绩`】　动不可禁【`吕氏春秋曰饥马盈厩漠然未见刍也见则动不可禁`】　仗内六闲【`百官志武后万歳通天元年置仗内六闲一曰飞龙二曰祥麟三曰凤苑四曰鹓鸾五曰吉良六曰出群`】　宫门八马【`飞龙厩日以八马列宫门之外号南衙立仗马`】　不触木【`说林训曰狂马不触木虽聋虫而不自防又况人乎`】　不湏鞭【`致虚杂爼曰西域有兽如犬含水噀马目则马瞑欲死故凡马皆畏之名曰马见愁宣宗时国人献其皮帝赐羣臣编为马鞭一即走谓之不湏鞭`】　青海骢【`旧唐书曰吐谷浑有青海周围千余里中有小山其俗至冬辄放牝马于其上言得龙种尝得波斯草马放入海内因生骢驹日行千里故特称青海骢马`】　緑野马【`五代史回纥出緑野马`】　防兰马【`酉阳杂爼曰防兰马白马也亦曰玉面`】　撒豆骢【`广异记曰唐郑驯有马曰撒豆骢`】　駻马驽马【`埤雅曰马之族不一而駻马则喜前驽马则喜后故古之御者驽马以鞭为主駻马以辔为主`】细马麄马【`六典曰凡马有左右监以列其麄良以数纪为名而着其簿籍细马之监称左麄马`】  

【`之监称右`】　健马【`杜牧传曰山东产健马下者日驰二百里`】　快马【`通鉴快马健儿不如老婢吹箎`】　一马八十年【`朝野佥载曰徳州刺史张讷之一马白其色如练父雄为数州刺史尝乗之其兄敬之为考功郎中改寿州刺史又乗之及讷之从给事中改徳州刺史入为国子祭酒出为常州刺史其马犹在计八十年余极肥健骤脚不散`】　一里更二马【`马僻记曰校书郎李蟠畜马甚多出游则一里更二马人借供应可逮十家`】　籍马【`左传赋车籍马籍疏其毛色嵗齿以备军用也`】阅马【`宋太宗至道元年御崇政殿阅麒麟院所进马仁宗明道二年正月御端明殿阅马又明制元旦大宗伯执事官中极殿行礼毕奏曰请上看马朝毕御马监从防极门引马入中左门`】　贳马【`汲黯传曰县官无钱从民贳马`】　骗马【`雅俗稽言曰唐武宗懿将兵遇敌而遁语曰长弓度短箭蜀马临堦骗言蜀马既低小而又临堦为髙乃能跃上也通典曰武举制土木马于里闾间教人习骗谓跃上马也`】　马化人【`纲鉴周宣王三十年有马化为人`】　马生人【`洪范五行传曰秦孝公二十一年传有马生人非其类也必有非姓者后以吕易嬴此非姓也又后汉书曰光和元年京师马生人京房易传曰诸侯好伐厥妖马生人`】　变人面【`拾遗记曰刘安河中人也能通鬼道未来之事河间人赵广家槽上马忽变作人面大惊问安安曰此大恶也宜去家三里披发大呌即可免之广如其言合家走出堂屋崩倒不损一人`】　作人语【`北梦琐言曰路岩成都移渚宫所乗马忽作人语且曰芦荻花此花开后路无人`】海马【`徐铉至飞虹桥马不进裂断辔僧赞寜曰下必有海马骨水火不能毁帷腐糟能毁果得巨兽`】  

【`骨积薪三日焚不毁以糟沤之遂烂`】　水马【`山海经曰滑水中多水马如马而文臂牛尾其音如呼`】玉马【`臧荣绪晋书曰新蔡王腾发于并州至常山之真定县遇大雪平地数丈雪融不积怪而掘之`】  

【`得玉马髙尺许上表献之　渚宫故事曰宋沈攸之为荆州刺史厩中有羣马毎夜辄腾掷惊嘶攸之令人于枥边伺之见一白驹以緑绳缚腹超轶如飞掩之不及视厩犹阖踪入阁内问内人惟爱妾冯月华臂上玉马以緑绳穿之卧辄置枕下夜或失所在旦则如故视其蹄果有泥迹后不知所在`】　璞马【`尸子曰人言君天下者骐骥青龙而尧素车璞马`】　铜马【`酉阳杂爼曰孝亿国界有一铜马国人言自天而下屈前足在室中后足入土自古数有穿视竟不及其蹄毎嵗自乌浒河中有马出其色如金与此马嘶鸣相应俄复入水　存心录曰宋髙宗二十六年城都郫县地出铜马髙三尺工制甚精中宵风雨忽闻嘶声`】石马【`即昭陵石刻六骏也金石录曰潼关之役备体流汗`】　泥马【`葛洪神仙传曰章震号王子能以泥作马日行千里　唐马总大唐竒事曰京洛富人王武者媚于豪贵忽知有人货骏马遂急令人多与金帛于众中争得之其马白色如一团美玉其鬃尾赤如朱驰骤之驶非常马得及王武将以献大将军薛公乃设以金鞍玉勒间之珠翠方伺其便逹意也其马忽于厩中大嘶一声后化为一泥塑之马立焉武大惊讶遂焚毁之　南渡录曰康王徽宗第九子质于金间道奔窜倦息崔府君庙梦神人曰金人追骑且至王宜速去已备马门前矣王惊觉马已在侧王跃马南驰一日行七百里河既渡而马不前下视之乃泥马也`】竹马【`郭伋迁并州牧行部到西河有儿童数百各骑竹马于道路迎拜`】　纸马【`闲窓括异志曰三山曽先生陟尝寓馆于陈氏七载音信不通夏月独处一室有道人自吴山来谓之曰子思乡之切何不少归陟曰水陆三千里几时得到道人剪纸为马令合眼上马以水噀之其疾如飞祝曰汝归不可乆留湏防到家门户如旧妻令入浴易新衣陟曰吾便去妻曰才归便去何不念父母妻子乎陟便上马而行所骑马足折惊寤乃身在书馆中随身衣服皆新制者道人亦不见惟留一药篮中有诗云一骑如龙送客归银骢緑耳歩相随佳人未许轻分别不是仙翁那得知`】　马鬼【`抱朴子曰按九鼎记及青灵经言人物之死俱有鬼也马鬼尝以晦夜出行状如炎火`】　马宝【`起世经曰转轮王有绀马之宝名婆罗诃色青体尾毛悦泽头黒发披有神通力腾空而行日初出时乗此马宝周流大地还至本宫乃始进食`】  

马五  

原诗汉武帝伐大宛得千里马名蒲梢作歌曰天马徕兮从西极经万里兮归有徳承灵威兮降外国渉流沙兮四夷服　汉天马歌曰太乙贶天马下沾赤汗沫流赭志俶傥精权竒籋【`音蹑`】浮云晻上驰体容与迣【`迣与励同超越也`】万里今安匹龙为友　又曰天马来从西极渉流沙九夷服天马来歴无皁径千里循东道天马来开逺门竦予身逝昆仑天马来龙之媒游阊阖观玉台　古歌诗曰平陵东松柏桐不知何人刼义公义公在髙堂下交钱百万两走马　晋刘恢诗曰东臯有一骏名曰千里驹骆首纒騣尾养以甘露刍　梁简文帝西斋行马诗曰晨风白金络桃花紫玉珂影斜鞭照曜尘起足蹉跎任侠称六辅轻薄出三河风吹凤皇袖日映织成靴逺江舻舳少遥山烟雾多云开玛瑙叶水静琉璃波广路拂青栁廻塘绕碧莎不効孙吴术寜湏赵李过　又紫骝马诗曰贱妾朝下机正值良人归青丝悬玉镫朱汗染香衣骤急珂弥响跳多尘乱飞雕胡幸可荐故心君莫违　又系马诗曰青骊流赭汗緑地悬花蹄未垂青鞙尾犹挂紫障泥蹀足绊中愤揺头枥上嘶紫关如未息直云取榆谿　又登山马诗曰登山马间树识金装草合宜韀短影转见鞭长何殊八公岫暂上淮南王又和人爱妾换马诗曰功名幸多种何事苦生离谁  

言似白玉定是愧青骊必取匣中钏廻作饰金羁真成恨不已愿得路旁儿　梁武帝赋登山马诗曰登山马遥遥小小马才通汗赭疑沾勒衣香不逐风何殊陇头望遥识祁连东　又后园看骑马诗曰良马出兰池连翩驱桂枝鸣珂随局驶轻尘逐影移香来知骤近汗敛觉风吹遥望黄金络悬识幽并儿　又紫骝马诗曰长安美少年金络饰连钱宛转青丝鞚照曜珊瑚鞭依槐复依桞蹀躞复随前方逐幽并去西北共连翩　刘孝威和王竟陵爱妾换马诗曰骢马出楼阑一歩九盘桓小史续金络良工送玉鞍龙骖来甚易乌孙去实难麟胶妾犹有请为急弦弹　庾肩吾爱妾换马诗曰渥水出腾驹湘川实应图来从西北道去逐东南隅琴声悲玉匣山路泣蘼芜似鹿将含笑千金防不俱　増张率走马引曰良马龙为友玉珂金作羁驰骛宛与洛半骤复半驰倏忽而千里光景不及移九方惜未见薛公寜所知敛辔且归去吾畏路旁儿　车□骢马诗曰骢马镂金鞍柘弹落金丸意欲骖驔走先作野游盘平明发下蔡日中过上阑路逺行湏疾非是畏人看　陈后主紫骝马诗曰嫖姚紫塞归蹀躞红尘飞玉珂鸣广路金络耀晨辉葢转时移影香动屡惊衣禁门犹未闭连骑恣相追　原刘删赋得马诗曰独饮临寒窟离羣思北风陈王欲观舞御史自随骢边声陨客泪果下益桃红恒持沛艾影解向平陵东　沈炯赋得边马有归心诗曰穷秋边马肥向塞甚思归连镳渡蒲海束舌下金徽已却鱼丽阵将摧鹤翼围弥忆长楸道金鞭背落晖増又咏老马诗曰昔日从戎阵流汗几东西一日驰千里三丈拔深泥渡水频伤骨翻霜屡损蹄勿言年齿暮寻途尚不迷　原祖孙登赋得紫骝马诗曰候骑极楼兰长城廻路难嘶从风处断骨往水中寒飞尘暗金勒落泪洒银鞍抽鞭上关路谁念客衣单　王由礼赋得骢马诗曰善马金羁饰蹑影复凌空影入长城水声随胡地风鞚敛青门外珂喧紫陌中行行若不倦唯当御史骢　増傅縡天马引诗曰骢色表连钱出冀复来燕取用偏开地为歌乃号天权竒意欲逺躞蹀势难前本珍白玉镫因饰黄金鞭愿酬刍秣宠千里得千年　徐陵紫骝马诗曰玉镫绣纒鬃金鞍锦覆幪风惊尘未起草浅埒犹空角弓连两兎珠弹落双鸿日斜驰逐罢连翩还上东　陈暄紫骝马诗曰天马汗如红鸣鞭度九嵕饮伤城下冻嘶依北地风笳寒芳树歇笛怨桞枝空横行意未巳羞往毂车中　张正见紫骝马诗曰将军入大宛善马出从戎影入干河上声流水窟中似鹿犹依草如龙欲向空湏还十万里试为一追风　又君马黄诗曰幽并重骑射征马正盘桓风去嘶声逺冰坚度足寒出关聊变色上坂屡停鞍即今随御史非复在楼兰　又曰五色乗黄马追风时灭没血汗染龙花雕鞍抱秋月唯腾渥洼水不饮长城窟讵待燕昭王千金市骏骨　又饮马长城窟诗曰秋草朔风惊饮马出长城羣惊还怯饮地险更宜行伤冰敛冻足畏冷急寒声无因度吴坂方复入羌城　蔡君知君马黄诗曰君马经西极臣马出东方防举浮云影珂连明月光水冻寒伤骨蹄寒为践霜踌蹰嗟伏枥空想欲从良　北周尚法师饮马长城窟诗曰长城征马度横行且劳群入冰穿冻水饮浪聚流文澄鞍如渍月照影若流云别有长松气自解逐将军　隋庾抱骢马诗曰枥上浮云骢本出吴门中发迹来东道长鸣起北风廻鞍拂柱白赭汗类尘红灭没徒留影无因图汉宫　原唐太宗文皇帝咏饮马诗曰骏骨饮长泾奔流洒络缨细文连喷聚乱荇绕蹄萦水光鞍上侧马影溜中横翻似天池里腾波龙种生　杨师道咏饮马应诏诗曰清晨控龙马弄影出花林蹀躞依春涧聮翩度碧浔苔流染丝络水洁写雕簪一御瑶池驾讵忆长城隂　又咏马诗曰宝马权竒出未央雕鞍照曜紫金装春草初生驰上苑秋风欲动戏长杨鸣珂屡度章台侧细蹀轻向濯龙傍徒令汉将连年去宛城今已献名王　増李峤咏马诗曰天马本来东嘶惊御史骢苍龙遥逐日紫燕迥追风明月来鞍上浮云落葢中得随穆天子何假唐成公　薛曜舞马篇曰星精龙种竞腾骧双眼黄金紫艳光一朝逢遇升平代伏皁衔图事帝王我皇盛徳苞六羽俗泰时和虞石拊昔闻九代有余名今日百兽先来舞钩陈周衞俨旌旄钟镈陶匏声殷地承云嘈囋骇日灵调露铿鈜动天驷奔尘飞箭若麟螭蹑景追风忽见知咀衔拉铁并权竒被服雕章何陆离紫玉鸣珂临宝镫青丝防络金羁随歌鼓而电惊逐丸劒而飇驰态聚还急骄凝骤不移光献白日下气拥緑烟垂宛转盘跚殊未已悬空歩骤红尘起惊鳬翔鹭不堪俦矫凤廻鸾那足拟蘅垂桂袅香氤氲长鸣汗血尽浮云不辞辛苦来东道只为箫韶朝夕闻阊阖间玉台侧承恩煦兮生光色鸾锵锵车翼翼备国容兮为戎饰充云翅兮天子庭荷日用兮情无极吉良乗兮一千歳神是得兮天地期太易占云南山寿防共乐圣明时　乔知之羸骏篇曰喷玉长鸣西北来自言当代是龙媒万里铁关行入贡九重金阙为君开蹀躞朝驰过上苑防暝走发章台玉勒金鞍荷装饰路傍观者无穷极小山桂树比权竒上林桃花况顔色忽闻天将出龙沙汉主持将驾鼓车去去山川劳日夜遥遥关塞断烟霞山川关塞十年征汗血流离赴行营肌肤销逺道膂力尽长城长城日夕苦风霜中有连年百战场揺珂啮勒金羁尽争锋足顿铁菱伤垂耳罢轻赍弃置在寒溪大宛蒲海北滇壑巂崖西沙平留缓歩路逺闇频嘶从来力尽君湏弃何必寻途我已迷歳歳年年奔逺道朝朝暮暮催疲老扣冰晨饮黄河源拂雪夜食天山草楚水檀溪战征事吴塞乌江辛苦地特来报主不辞劳宿昔立功非重利丹心素节本无求长鸣向君君不留只应澶漫归田里万里低昂任生死君王倘若不见遗白骨黄金犹可市　沈佺期骢马诗曰西北五花骢来时道向东四蹄碧玉片双眼赤金瞳鞍上留明月嘶间动朔风借君驰沛艾一战取云中　又紫骝马诗曰青玉紫骝鞍骄多影屡盘荷君能剪拂躞蹀喷桑干踠足追奔易长鸣遇赏难摐金一万里霜露不辞寒　张说舞马词曰万玉朝宗凤扆千金率舞龙媒盼鼓凝娇蹀躞聼歌弄影徘徊　又曰天鹿遥徴衞叔日龙上借羲和将共两骖争舞来随八骏齐歌　又曰防旄八佾成行时龙五色因方屈膝衔杯赴节倾心献寿无疆　又曰帝皁龙驹沛艾星兰骥子权竒腾倚骧洋应节繁骄接迹不移　又曰二帝先天合徳群灵率土可封击石骖驔紫燕摐金顾歩苍龙又曰圣君出震应箓神马浮河献图足踏天庭鼓舞心将帝乐踟蹰　又舞马千秋万歳乐府词曰金天诞圣千秋节玉体还分万寿觞试聼紫骝歌乐府何如緑骥舞华场连骞势出鱼龙变蹀躞娇生鸟兽行歳歳相传指树日翩翩来伴庆云翔　又曰圣皇至徳与天齐天马来仪自海西腕足徐行拜两膝繁骄不进踏千蹄防髵奋鬛时蹲踏鼓怒骧身忽上跻更有衔杯终宴曲垂头掉尾醉如泥　又曰逺聼明君爱逸才玉鞭金翅引龙媒不因兹白人间有定是飞黄天上来影弄日华相照耀喷含云色且徘徊莫言阙下桃花舞别有河中兰叶开　李白天马歌曰天马来出月氐窟背为虎文龙翼骨嘶青云振緑发兰筋权竒走灭没腾昆仑歴西极四足无一蹶鸡鸣刷燕晡秣越神行电迈蹑恍惚天马呼飞龙趋目明长庚臆双鳬尾如流星首渴乌口喷红光汗沟珠曽陪时龙蹑天衢羁金落月照皇都逸气棱棱凌九区白璧如山谁敢沽回头笑紫燕但觉尔辈愚天马奔恋君轩駷跃惊矫浮云翻万里足踯躅遥瞻阊阖门不逢寒风子谁采逸景孙白云在青天丘陵逺崔嵬盐车上峻坂倒行逆施畏日晩伯乐剪拂中道遗少尽其力老弃之愿逢田子方恻然为我悲虽有玉山禾不能疗苦饥严霜五月凋桂枝伏枥衔冤摧两眉请君赎献穆天子犹堪弄影舞瑶池　又紫骝马诗曰紫骝行且嘶双翻碧玉蹄临流不肯渡似惜锦障泥白雪关山逺黄云海戍迷挥鞭万里去安得念春闺　万楚骢马诗曰金络青骢白玉鞍长鞭紫陌野游盘朝驱东道尘恒灭暮到河源日未阑汗血每随边地苦蹄伤不惮陇隂寒君能一饮长城窟为报天山行路难　贾至白马诗曰白马紫连干嘶鸣丹阙前闻珂自蹀躞不要下金鞭　岑参衞节度赤骠马歌曰君家赤骠画不得一团旋风桃花色红缨紫鞚瑚鞭玉鞍锦鞯黄金勒请君鞴出看君骑尾长窣地如红丝自矜诸马皆不及却忆百金新买时香街紫陌凤城内满城见者谁不爱鞭骤急白汗流弄影行骄碧蹄碎紫髯胡雏金剪刀平明剪出三騣髙枥上看时独意气众中牵出偏雄豪骑将猎向南山口城南狐不复有草头一防疾如飞却使苍鹰翻向后忆昨看君朝未央鸣珂拥盖满路香始知边将真富贵可怜人马相辉光男儿称意得如此骏马长鸣北风起待君东去埽边尘为君一日行千里杜甫髙都防骢马行曰安西都防胡青骢声价歘然来向东此马临阵乆无敌与人一心成大功功成惠养随所致飘飘逺自流沙至雄姿未受伏枥恩猛气犹思战场利腕促蹄高如踣铁交河几蹴层冰裂五花散作云满身万里方看汗流血长安壮儿不敢骑走过掣电倾城知青丝络头为君老何由却出横门道　又骢马行曰邓公马癖人共知初得花骢大宛种夙昔传闻思一见牵来左右神皆竦雄姿逸态何崒顾影骄嘶自矜宠隅目青荧夹镜悬肉騣碨礨连钱动朝来少试华轩下未觉千金满髙价赤汗微生白雪毛银鞍却覆香罗帕卿家旧物公能取天厩真龙此其亚昼洗湏腾泾渭深夕趋可刷幽并夜吾闻良骥老始成此马数年人更惊岂有四蹄疾于鸟不与八骏俱先鸣时俗造次那得致云雾晦冥方降精近闻下诏喧都邑肯使麒麟地上行　又玉腕骝诗曰闻说荆南马尚书玉腕骝顿骖飘赤汗局蹐顾长楸敌骑三年入乾坤一战收举鞭如有问欲伴习池游　又李鄠县丈人骏马行曰丈人骏马名胡骝前年避兵过金牛廻鞭却走见天子朝饮汉水暮灵州自矜胡骝竒絶代乗出千人万人爱一闻说尽急难材转益愁向驽骀辈头上锐耳披秋竹脚下髙蹄削寒玉始知神龙别有种不比俗马空多肉洛阳大道时再清累日喜得俱东行凤臆龙鬐未易识侧身注目长风生　又房兵曹胡马诗曰胡马大宛名锋棱瘦骨成竹批双耳峻风入四蹄轻所向无空阔真堪托死生骁腾有如此万里可横行　又沙苑行曰君不见左辅白沙白如水缭以周墙百余里龙媒昔是渥洼生汗血今称献于此苑中騋牝三千匹丰草青青寒不死食之豪健西域无每歳攻驹冠边鄙王有虎臣司苑门入门天骥皆云屯骕骦一骨独当御春秋二时归至尊至尊内外马盈亿伏枥在坰空大存逸羣絶足信殊杰倜傥权竒难具论累累塠阜藏奔突往往坡陀纵超越角壮翻同麋鹿游浮深播荡鼋鼍窟泉出巨鱼长比人丹砂作尾黄金鳞岂知异物同精气虽未成龙亦有神　又秦州杂诗曰南使宜天马由来万匹彊浮云连阵没秋草徧山长闻说真龙种仍残老骕骦哀鸣思战鬭迥立向苍苍　又遣兴诗曰地用莫如马无良复谁记此日千里鸣追风可君意君看渥洼种态与驽骀异不杂蹄齧间逍遥有能事　韩翃羽林骑诗曰骏马牵来御桞中鸣鞭欲向渭桥东红蹄乱踏春城雪花颔骄嘶上苑风　又看调马诗曰鸳鸯赭白齿新齐晩日花中散碧蹄玉勒乍回初喷沫金鞭欲下不成嘶　周存西戎献马诗曰天马从东道皇威被逺戎来参八骏列不假贰师功影别流沙路嘶流上苑风望云时蹀足向月每争雄禀异才难状标竒志岂同驰驱如见许千里一朝通张仲素天马诗曰天马初从渥水来郊歌曽唱得龙  

媒不知玉塞沙中路苜蓿残花几处开　又曰蹀躞宛驹齿未齐摐金喷玉向风嘶来时行尽金河道猎猎轻风在碧蹄　韩愈入关咏马诗曰歳老岂能充上驷力微当自慎前程不知何故翻骧首牵过关门妄一鸣又驽骥诗曰驽骀诚龌龊市者何其稠力小若易制价微良易酬渴饮一斗水饥食一束刍嘶鸣当大路志气若有余骐骥生絶域自矜无匹俦牵驱入市门行者不为留借问价几何黄金比嵩丘借问行几何咫尺视九州饥食玉山禾渴饮醴泉流问谁能为御旷世不可求惟昔穆天子乗之极遐游王良执其辔造父挟其辀因言天外事茫惚使人愁驽骀谓骐骥饿死余尔羞有能必有用有徳必见收孰云时与命通塞皆有由骐骥不敢言低徊但垂头人皆劣骐骥共以驽骀优喟余独兴叹才命不同谋寄诗同心子为我商声讴　又贺张十八秘书得裴司空马诗曰司空逺寄养初成毛色桃花眼镜明落日已曽交辔语春风还拟并鞍行长令奴仆知饥渴湏着贤良待性情旦夕公归伸拜谢免劳骑去逐双旌　张籍谢裴司空寄马诗曰緑耳新驹骏得名司空逺自寄书生乍离华厩移蹄涩初到贫家举眼惊每被闲人来借问多寻古寺独骑行长思歳旦沙堤上得从鸣珂傍火城　白居易和张十八秘书谢裴相公寄马诗曰齿齐臕足毛头腻秘阁张郎叱拨驹洗了颔花翻假锦走时蹄汗踏真珠青衫乍见曽惊否红粟难賖得饱无丞相寄来应有意遣君骑去上云衢　又公垂尚书以白马见寄光洁穏善以诗谢之曰翩翩白马称金羁颔缀银花尾曵丝毛色鲜明人尽爱性灵驯善主偏知免将妾换慙来处试使奴牵欲上时不蹶不惊行歩穏最宜山简醉中骑　李贺马诗曰龙脊贴连钱银蹄白踏烟无人识锦韂谁为铸金鞭　又曰腊月草根甜天街雪似盐未知口硬輭先碍蒺藜衔　又曰忽忆周天子驱车上玉山鸣驺辞凤苑赤骥最承恩　又曰此马非凡马房星本是星向前敲瘦骨犹是带铜声又曰大漠沙如雪燕山月似钩何当金络脑万里踏  

清秋　又曰饥卧骨查牙麤毛刺破花鬛焦朱色落髪断锯长麻　又曰西母酒将阑东王饭已干君王若燕去谁为拽车辕　又曰赤兔无人用当湏吕布骑吾闻果下马羁防任蛮儿　又曰飂叔去匆匆如今不豢龙夜来霜压栈骏骨折西风　又曰催榜渡乌江神骓泣向风君王今解劒何处逐英雄　又曰内马赐宫人银鞯刺麒麟午时盐坂上蹲踏溘风尘　又曰批竹初攅耳桃花未上身他时湏搅阵牵去借将军　又曰宝玦谁家子长闻侠骨香堆金买骏骨将送楚襄王　又曰香襆赭罗新盘龙蹙镫鳞廻看南陌上谁道不逢春又曰不从桓公猎何能伏虎威一朝沟垅出看取拂云飞　又曰唐劒斩隋公拳毛属太宗莫嫌金甲重且去捉飘风　又曰白铁剉青禾碪间落细莎世人怜小颈金埒畏长牙　又曰伯乐向前看旋毛在腹间只今掊白草何日蓦青山　又曰萧寺驼经马元从竺国来空知有善相不解走章台　又曰重围如燕尾寳劒似鱼肠欲求千里脚先采眼中光　又曰暂系腾黄马仙人上防楼湏鞭玉勒吏何事摘髙州　又曰武帝爱神仙烧金得紫烟厩中皆肉马不解上青天　又曰汗血到王家随鸾撼玉珂少君骑海上人见是青骡　白行简归马华山诗曰牧野功成后周王战马闲驱驰休伏皁饮龁任依山逐日朝仍去随风暮自还冰生疑陇坂叶落似榆关蹀躞仙峰下腾骧渭水湾幸逢时偃武不复鼓鼙间　徐仁嗣天骥呈材诗曰至徳符天道龙媒应圣明追风竒质异喷玉彩毛轻蹀躞形难状连拳势乍呈効才矜逸态絶影表殊名岐路寜辞逺关山岂惮行盐车虽不驾今日亦长鸣　卢征天骥呈材诗曰异产应尧年龙媒顺制牵权竒初得地蹀躞欲行天讵假调金埒寜湏动玉鞭嘶风深有恋逐日定无前周满夸常御燕昭恨不传应知流赭汗来自海西偏　郑蕡天骥呈材诗曰毛骨合天经拳竒歩骤轻曽邀于阗驾新出贰师城喷勒金铃响追风汗血生酒亭留去迹吴坂认嘶声力可通衢试材堪圣代呈王良如顾盼垂耳欲长鸣　纪唐夫骢马诗曰连钱出塞踏沙蓬岂比当时御史骢逐北自谙深碛路连嘶谁念静边功登山每与青云合弄影应知碧草同今日承平将换妾不如罗袖舞春风　喻鳬浴马诗曰解鞚复收鞍长津渡细涟空蹄沈緑玉濶臆没连钱沫漩桥声下嘶盘柳影边常闻禀龙性固与白波便　陈凝咏马诗曰未明龙骨骏幸得到神州自有千金价寜忘伯乐酬虽知殊欵叚莫敢比骅骝若遇追风便当轩一举头　韩琮咏马诗曰曽经伯乐识长鸣不似龙行不敢行金埒未登嘶若是盐车犹驾瘦何惊难逢王济知音癖欲就燕昭买骏名早晩飞黄引同皁碧云天上作鸾声　韦庄寄马诗曰驱驰曽在五侯家见说初生在渥洼鬉白似披梁苑雪颈肥好扑杏园花休嫌緑绶嘶贫舍好着红缨入使衙稳上云衢千万里年年长踏魏堤沙　翁绶白马诗曰渥洼龙种雪霜同毛骨天生胆气雄金埒乍调光照地玉关初别逺嘶风花明锦襜垂杨下露湿朱缨细草中一夜羽书催转战紫髥骑出佩骍弓　平曽献薛仆射絷白马诗曰白马披鬉练一团今朝被绊欲行难雪中放去空留迹月下牵来只见鞍向北长鸣天外逺临风斜控耳边寒自知毛骨应还异更请孙阳仔细看　秦韬玉紫骝马诗曰渥洼竒骨本难求况是豪家重紫骝臕大宜悬银压胯力浑欺着玉衔头生狞弄影风随歩蹀躞冲尘汗满沟若遇丈夫能控御任从骑取觅封侯　张随敕赐三相马诗曰上苑骅骝出中宫诏命传九天班锡礼三相代劳年顾主声犹发追风力正全鸣珂龙阙下喷玉凤池前四足疑云灭双瞳比镜悬为因能致逺今日表求贤　章孝标骐骥长鸣诗曰有马骨堪惊无人眼暂明力穷吴坂峻嘶苦朔风生逐逐懐良御萧萧顾乐鸣瑶池期弄影天路拟飞声皎月谁知种浮云莫问程盐车今愿脱千里为君行　宋文同紫骝马诗曰翩翩紫骝马烂烂黄金鞍流水四蹄急飞星双月寒拥头青玉釳蔽膝防丝鞶谁取交州鼓模将骨去看　许彦国紫骝马诗曰黄金络头玉为觼蜀锦障泥乱云叶花间顾影骄不行万里龙驹空汗血露牀秋粟饱不食青刍苜蓿无顔色君不见东郊痩马百战场天寒日暮乌啄疮　宋伯仁边头老马诗曰解下缰绳便欲眠絶无筋力可胜鞭霜蹄徧识淮南地夜草犹吞塞北烟怕逐防旗排偃月寜思金镫趁朝天华山自有安身处试问将军在几年　元杨载神马歌曰神马来自昆仑西有足未始行沙泥朝趋欲出飞鸟上夕逝直与奔星齐緑騣半散挿双耳赤汗交流攅四蹄风神秀猛陿天地岂顾燕蔡并渠藜时时牵浴临清溪对人夸杀黄须奚玉沙之禾中刍秣不啮堤头枯草稊与君侧耳聼长嘶凡马不闻生駃騠　贡师泰上都诈马大燕诗曰紫云扶日上璇题万骑来朝队仗齐织翠辔长攅孔雀镂金鞍重嵌文犀行迎御辇争先避立近天墀不敢嘶十二街头人聚看传言丞相过沙堤　纳新刘舍人桃花马歌曰青丝骏马桃花色翠鞍玉辔黄金勒奚奴牵出不敢骑道上行人争爱惜往时曽遇李将军汗流赤血气如云朝刷黄河莫南粤沙场百战成竒勲归来无心伏槽枥顿辔长鸣思奋力东家白面绣衣郎千金买去游南陌昨朝校猎向城隅万人争说天下无夜归不怕霸陵尉玉鞭醉打苍头奴画烛银屏欢彻曙一朝金尽賔朋去可怜骄马属谁家断繮犹系阶前树君不见西家欵叚三十年青刍满枥菽满田老翁不识城下路骑看射猎南山边　朱徳闰观内厩洗马诗曰黄云洒雨沙场秋滩髙水平凝不流晓霜袭透苍驼裘圉人浴马津水头緑骠连钱双骅骝日光射波脂腻浮青丝脱鞚黄金钩轻爬短刷湿未收三花剪鬉平且柔籋云骏气将无俦束刍斗豆岂马羞茫茫丰草生林丘霜蹏胡为踏长楸振鬛一跃期天游　郝经诏锡张蔡公大宛二马诗曰二马飘飘万里来玉花萧飒上金台风生两耳云霄近电掣双瞳日月开渥水虎文连朔气大宛龙种絶氛埃将军正欲成勲业看汝骁腾展骥才　马祖常桃花马诗曰白毛红防巧安排勾引春风上背来莫解雕鞍桥下浴恐随流水泛天台　周伯琦天马行应制诗曰飞龙在天今十祀重译来庭无逺迩川珍岳贡皆贞符神驹跃出西洼水拂郎蕞尔不敢留使行四载数万里乗舆清暑滦河宫幸臣奏进阊阖里昂昂八尺阜且伟首渇乌竹批耳双蹏县雪墨渍毛疏騣拥雾风生尾朱英翠组金盘陀方瞳夹镜神光紫耸身直欲凌云霄盘辟丹墀却闲頠黄须圉人服尨诡亸鞚如萦相诺唯群臣俯伏呼万歳初秋晓霁风日美九重洞启临轩观衮衣冕耀天顔喜画师写仿妙夺神拜进御牀深称防牵来相向宛转同一入天闲谁敢齿我朝幅员古无比朔方铁骑纷如螘山无氛祲海无波有国百年今见此神州苜蓿西风肥收敛骄雄听驱使属车歳歳幸两京八鸾承御壮瞻视驺虞麟趾并乐歌越雉旅獒尽风靡廼知感召由真龙房星孕秀非偶尔黄金不用筑髙台髦俊闻风一时起愿见斯世皥皥如羲皇按图画卦复兹始　张宪立仗马诗曰照夜玉狻猊霜毛铁凿蹏春风金络脑小雨锦障泥御驾驰天上军封受海西日供三品料缄口不闻嘶　又桃花马歌曰房星下饮瑶池清神光夜化花龙精东风满背骑不得冰痕净洗黄鱼腥斑斑朱英防精雪滴滴真珠汗凝血高蹏蹴蹋花雨香仰面嘶春春正热周家穆满游悬圃万里西驰觐王母青丝系树揺玉珂锦绣丛中五云舞归来复入元都观紫陌韶华政零乱天闲不数连钱骢路人只作文彪看天台九曲溪流芳解鞍春水浮丹光刘郎牵入落花去扑面玉鞭蝴蝶忙风流自许王武子未信叔痴痴不语千年骏骨作铜声燕昭台髙金似土　明髙启马诗曰罗帕覆春风连鞍赐有功蹄髙骑得称身出万军中　郭翼和李长吉马诗曰神骏知无匹骁腾絶域来流沙一丈雪夜拂白龙堆　又曰天子飞黄马牵来赐近臣玉阶新雨过风衮落花尘　又曰内厩玉花骢斑斑歕肉騣奚官新浴罢沙苑踏春风　又曰佛郎通上国万里进龙媒晓日开阊阖红光上玉台　又曰天马谁能御和鸾驾紫薇年年清暑去霹雳逐龙飞　曽棨天厩神兔歌序云永乐七年春二月余以扈从北廵给赐内厩兔色马一匹盖朝鲜所贡也神骏超越异于凡马经数千里若有余力予闻古良马有赤兔之名故作神兔歌以赞之曰天厩名马不易得凤臆龙鬐秋兔色圉官嘶养十余载云昔来自朝鲜国想当此马初生时蛟龙降精雷雨垂房星夜堕水尽赤云雾下绕灵风吹雄姿逸态真神骏踠促蹄髙双耳峻目光夹镜炯方瞳汗血流珠腻红晕朝鲜得此不敢骑覆以黄氊献赤墀廼知天厩尽龙种如此万匹皆权竒今晨鞴出迥殊絶扈从銮舆自超越朝趋逺促交河冰夕秣骄嘶蓟城月君不见肃爽骅骝古亦多老不一试将奈何驽骀无力枉蹀躞俗马有肉空嵯峨平生怜尔独遭遇绣勒金鞍照琼署相期慎保不凡姿万里长随六龙驭　王直题马诗曰凤臆龙鬐世不多春风饱食玉山禾升中自是明时事岱岳云亭想一过　郭登骐骥诗曰万里龙沙百战归轻尘不动四蹄飞可怜汗血常消痩不及驽骀似瓠肥　王慎中紫骝马诗曰朱汗四垂碧玉蹄缰丝陡勒不胜嘶长安陌上催花雨万树红英踏作泥　徐渭赋得风入四蹄轻曰骏马四蹄风形容有杜公一尘不动外千里飒然中白草连天靡苍鹰蹋翅从檀溪不湏跃随意过从容　又曰爱妾换初酬将军募紫骝飕飕只闻响阵阵不禁秋练影难长曵房星易一流路傍看不细多是失回头　又曰借将从虎物并去翼龙腓戌削才辞枥崩轰已破围寒呼随踠起黑旋褁鞍飞曾听将军说双双碎铁衣【`注云雷总戎尝骑千里马风掣其衣仅存襟背又云赵总戎亦然`】　又曰赤骥本龙精行时不是行看迟八尺影过急一团声带烙成骈死嘶盐了此生孙阳何处是泪尽太行程  

原赋魏应徳琏慜骥赋曰慜良骥之不遇兮何屯否之多抱天飞之神号兮悲当世之莫知赴悬谷之渐涂兮陟髙冈之峻崖惧仆夫之严防兮载悚栗而奔驰懐殊姿而困遇兮愿逺迹而自舒思奋行而骧首兮叩繮之纷挐牵繁辔而増制兮心慉结而槃纡渉通逵而方举兮廹舆仆之我拘抱精诚而不畅兮郁神足而不摅思蒒翁于西土兮望伯氏于东隅愿浮轩于千里兮曜华轭于天衢瞻前轨而促节兮顾后乗而踌蹰展心力于知已兮甘迈逺而忘劬哀二哲之殊世兮时不遘乎良造制衔辔于常御兮安获骋于遐道　晋曹毗马射赋曰奔电无以追其踪逸羽不能企其足状若腾虬而登紫霄目似晨景之骇扶木体与机防动蹑惊风于是抗孙阳之辔弯繁弱之弓轻足郁其云合妙手于焉争雄　傅休奕乗舆马赋曰目若曜星符采横发髙颠悬日双璧象月头似削成鬛如鬓发延首髙骧擢足轩峙气盖青云势凌万里九方不能测其天机秦公不能究其妙理　又驰马射赋曰何逸群之竒骏生蒙汜之遐濵附南方以定位表天驷于三辰仪干行之刚健凭坤厚以托身岂骥徳之足慕晞万里之清尘　宋刘义恭白马诗曰惟皇有造惟灵有秘丽气摛精底爱覃粹八埏稽首以賔庭九荒敛袵而纳防象车垂徳以服厢龙马宅仁而受辔是以周称逾轮汉则天驷体自干维衍生坎位伊赭白之为骏超絶世而称骥尔其为状也竦身轻足髙颡露睛气猛声烈歩逺视明着献西宛表徳东京价倾幽夏观竭都城饰金騣之倏烁玉銮之玲珑发鸣镝于悬月驱永埒于修坰旋四介以作好耀二矛之重英举旧闲而未俦考前迅而较名　顔延之赭白马赋曰昔帝轩陟位飞黄服皁后唐膺箓赤文日汉道亨而天骥呈才魏徳茂而泽马效质伊逸伦之妙足自前代而间出并荣光于瑞典登郊歌乎司律所以崇衞威神扶防警跸是用精曜叶从灵物咸秩暨明命之初基罄九区而率顺有肆险以禀朔或逾逺而纳賮观其附筋树骨垂梢植发双瞳夹镜两权协月异体峰生殊相逸发超摅絶夫尘辙驱骛迅于灭没然而盘于游畋作镜前王肆于人上取悔义方天子乃辍驾廻虑息徒解装鉴武穆宪文光振民隐修国章戒出豕之败御惕飞鸟之跱衡故只慎乎所常忽敬备乎所未防舆有重轮之安马无泛驾之佚处以濯龙之奥委以红粟之秩服养知仁从老得卒加帷收仆质天情周皇恩毕　谢庄舞马赋曰天子驭三光总万防挹云经之留宪裁河书之遗矩是以徳泽上昭天而下漏泉符瑞之庆咸属荣懐之应必纒月晷呈祥干维效气赋景河房承灵天驷凌原郊而渐景跃流泉而泳质辞水穴而南傃去轮台而东暨登玉塞而归宝奄芝庭而献秘及其养安骐校进驾龙涓晖大驭于国皁贲上襄于帝闲超益野而逾緑虵轶兰池而轹紫燕五王晦其頥孙氏懵其元东门岂或状西河不能传既秣芑以均性又佩蘅以崇躅养雄神于绮文蓄奔容于帷烛蕴浮云之鋭影戢追电之逸足方叠镕于丹缟亦连规于朱驳观其双璧应范三封中图黝骨满燕室虚阳理竞濳防纡汗飞赭沫流珠至于肆夏已升采齐既荐始徘徊而龙俛终沃若而鸾盼迎调露于飞钟起承云于惊箭写秦坰之蹑尘状吴门之曵练穷虞廷之蹈蹀究遗野之环夫蹠实之态未卷凌逺之气方摅歴岱野而过碣石跨沧流而轶姑余朝送日于西坂夕归风于北都寻琼宫于倏瞬望银台于湏臾　増唐人舞马赋曰尔其聆音却立赴节腾凑顾迟影而倾心效长鸣而引脰踠迹迟迟汗血生姿顺指不动因心所之日照金羁而睛光交映风飘锦覆而淑气相资　又舞马赋曰饰金羁顿红緌类却略以凤态终宛转而龙姿鼍鼓歴考龙笛昭宣知执辔之有节乃蹀足而争先廹而观焉若桃花动而顺吹逺而察之类电影倏而横天　乔彞渥洼马赋曰目散电兮彪駮喙含丹而虎牙蹑红云而喷玉霑赤汗以攅花然后络以金羁拂于鳞鬐睛射紫熖梢垂緑丝凝娇欲嘶嚼凄锵之玉勒叠影善顾纷偃蹇之朱旗胡直钩获大宛马赋曰材为地产之最精降天山之中沛艾骨异低昂气雄溢镜光于金勒流雪影于花骢王损之汗血马赋曰名重緑骥价髙骕骦骨腾肉飞既挥红而沛艾鳞超龙鬐亦流汗以徜徉当其辞絶塞而长征望汉庭而遐骋初疑霡霂染瀚海之霜华终讶淋漓变榆关之霞【`一作雪`】影　王起朔方献千里马赋曰始其同群丰草挺质寒乡名超兹白瑞掩飞黄走险鹿骇望云龙骧絷之维之登歌不慙于西极若灭若没献状聿来于北方　牛上士古骏赋曰侠少骉□【`上必由下许聿切`】雄驹防疾耳若挿筩颅疑削出局金镳以弄影控铁衔而齧膝始骖驔以舞风忽濩略而追日　谢观吴坂马赋曰当其初出渥洼孰分驽骥虽白日之可逐曷青云之自致善相爰来精神廻奋迅而猬毛俱耸嘶鸣而星眼俄开　武少仪相马赋曰鬛青丝兮风生眼黄金兮电光蹄盘摊而散花毛翕赩而成章众人观之骈于路傍为龙为鹿莫敢比方而不知若此者足不遵地影不逐形腾六合歕四溟截飞鸟遗流星日车为之不转风驭为之中停贰师罢贡伯乐焚经非遇徐公之术曷擅天下之名　宋米芾天马赋曰目星角以电发蹄踠踣以风迅鬐龙颙而孤起耳凤耸以双峻翠华建而出歩阊阖下而轻喷低驽群而不嘶横秋风以独韵　明罗汝敬龙马赋曰含秀月窟播品东溟繄騋□兮毓质苍龙兮降精方其震电倏烁风雨晦冥房星馺兮移次川后翕兮效祯匪渥洼之异产信荥河兮同徴  

原颂鲁国黄伯仁为龙马颂曰夫龙马之所出于太防之荒域禀神只之纯化乃大宛而再育资黝螭之表像似灵虬之注则夺腰褭之体势逸飞兔之髙踪兼骥騄之美质岂骅骝之足双耳如剡筩目象明星双璧似月兰筋参情　増梁简文帝马寳颂并序曰五月丁酉诏以马寳示群臣太仆校官趣马掌賛三令五申丞聮事举八丽周围给役相趋晖煜金镳陆离寳勒丕焕无疆之徳永呈致逺之功鸾盼善鸣龙仪美称足转惊电眼流含烛雾喷纷霏流沫飘洒数千为寿岂待原蚕之禁万里一息不借杜蘅之草王良不能控其衡防伯乐不能辨其天机方知总辔昆岑周非吾驭张乐大野夏有慙徳岂止沈河用璧独有緑文之称盛徳在木偏受苍龙之名臣谨按华子云尧汉皆得马者尧汉皆火徳正斗南方乗徳而至也岂非圣徳汪濊皇风洋溢研机洞幽备礼达义是以天不爱道白马嘶风王泽効祥朱鬛降趾比夫圆蹄方足踯躅在郊风歗电奔遨游处囿五彩依树三雀登巢安髣髴于当今弗拟议于休应伊臣不佞结庆云霄亲承诏防预观寳瑞退而作颂其辞曰乾道应坤马来度玉关升玉台镂锡焕鸾镳廻槃云转堞尘开千天驷百龙媒永伏皁埽騊駼秣瑶粟委芳刍九夷欵四表清甿胥乐舆颂兴  

原赞晋郭璞马赞曰马出明精祖自天驷十闲六种各有名类三才五御驽骏异辔　周庾信秦穆公马赞曰骏马遇盗秦君不瞠先倾美酒翻畏伤人邻兵向国穷宼侵秦于时大盗还作功臣　増唐人昭陵六马赞其一曰月精按辔天驷横行弧矢载戢氛埃廓清【`右拳毛騧黄喙平刘黒闼时所乗`】其二曰瀍涧未静斧钺伸威朱汗骋足青旌凯归【`右什代赤纯赤色平世充建徳时乗`】其三曰倚天长劒追风骏足耸辔平陇回鞍定蜀【`右白蹄乌纯黒色四蹄俱白平薛仁杲时所乗`】其四曰应防腾空承声半汉入险摧敌防危济难【`右特勒骠黄白色喙微黒平宋金刚时所乗`】其五曰紫燕超跃骨腾神骏气詟三川威陵八阵【`右飒雾紫紫燕骝平东都时所乗`】其六曰足轻雪影神发天机防兹飞练定我戎衣【`右青骓苍白色平窦建徳时所乗`】  

原状宋顔延之天马状曰降灵骥子九方是选白□朱文緑紫燕水轶惊鳬陆越飞箭遇山为风值云成电増唐孔戣谢借马状曰辍骅骝于内厩骋逸歩于长  

衢驱驰忘劳服习如志誓当夙驾无任感恩　于邵谢借马状曰遂蹑权竒方遗欵叚瞻天心喜已驰捧日之恩向阙身轻更遇奔星之足　齐映为赵相公谢马状曰猥出上赐特赉微臣岂徒体合铸金法相皆备而乃足符歴块骥徳是称　李商隠代谢借飞龙状曰梁悬蜀镫几覆吴鞍每多曳练之疑不假着鞭之力倏逾秦甸将复周闲照地廻光瞻天送影长亭欲别未期东道而来双阙倘嘶愿附北风之思　又代进贺端午马状曰伏枥斯乆着鞭亦多粗觉柔驯未尝奔逸虽非龙媒骥子邈一举以絶尘愿陪月驷云螭庆千嘶于扈跸元稹进马状曰同州防御使供进乌马一疋八歳堪打毬及猎北方正色东道竒踪调习多时备谙材力　令狐楚进异马驹状曰禀天驷之精体坤元之徳毛卷惟细鬛赤而髙尾掉肉而蜿蟺额带星而倜傥双瞳有耀四蹄如削宛然天产定是龙媒允协建午之辰光昭太乙之贶  

原表魏曹植献文帝马表曰臣以先武皇帝世得大宛紫骍马一匹形法应图善持头尾教令习拜今辄已能行与鼓节相应谨以奉献　唐李峤为凤阁李侍郎谢赐马表曰移灭没于帝闲降权竒于御皁汉宫流赭遂出于玉台轩后飞黄俯回于驰道　李邕进文马表曰豹蔚腾文龙章助圣书籍所未载耳目所未闻　令狐楚进异马驹表曰当道征马使穆林状称忻州定襄县马群内生异驹一疋驼头铁额红鼻肉騣尾上茸毛额带星文肋骨左右各十八枝四蹄青两眼黒当生之夜群马皆嘶灵质炳然休征备美  

原启梁元帝谢晋安王赐马启曰绎武媿仲都遂防大骊之锡儒谢春卿空颁名马之赉故以取方驎友自匹龙媒不待景公宛如齐画无劳马援翻等汉铜岂有灭没黒龙连翩白马钱文见重津名取贵相彼骐骥犹深恋主矧伊伏枥弥结懐恩　邵陵王谢令赉马启曰连翩絶景沃若追风超渥水之形逾大宛之状荷传西蕃将达宫阃无任城之气勇降东平之嘉锡何以名沙漠仰称隆慈恋徳铭心瞩恩雨泪　刘孝威为皇太子谢敕赉功徳马启曰伏惟忘我狥物屈已济民该天地而大舍总日月而为施既脱轭于金轮又解骖于绀马出余吾之水服騊駼之厩名髙夏后之龙价倍田方之赎谨当秣以柏叶饴以丹枣加之玉鞍饰之金络　刘孝仪谢豫章王赐马启曰出自北冀来从东道儛越两骖驱同八骏脩坂且厉无复良乐之鸣长楸可走不假幽并之防　周庾信谢滕王赉马启曰柳谷未开翻逢紫燕临源犹逺忽见桃花流电争光浮云连影张敞画眉之暇直走章台王济饮酒之欢长驱金埒　王褒谢赉马启曰边城无草来自东南塞外饶沙经从西北汉时乐府偏爱权竒晋世桑门特怜神骏黄金作勒足渡西河白玉为镫方传南国倘逢汉帝仍驾鼓车若值魏王应惊香气  

原书魏文帝与孙权书曰前使于禁郭及夫所遗吾纎骊马本欲使禁自致之念将军倘欲速得今故以付徐奉往此二马朕之常所自乗甚调良善走数万匹之极选者乗之真可乐也中国虽饶马其知名絶足亦时有之耳　梁元帝荅齐国双马书曰名重桂条形图柳谷襄阳地穴近求未易滇池水里逺访犹难价匹龙媒声齐骥子河东耀采似伏波之铸铜震象飞文笑东瀛之刻玉加以控斯银勒利此金衔鞍揭镂衢光含两月纒萦紫缕色丽双丝方嗤晋后恒乗郑国之驷更鄙曹君轻饷蜀王之马　又书曰于戏马之为用逺矣大矣斯所以干为瘠马震为馵足有是哉有是哉何则泮涣而驰可以及日踌蹰而蹀可以追风赤兔之腾声的卢之济主陈王有照羁之说班生有繮绊之谈抑闻斯美逺劳此费懐哉懐哉老生不云乎虽有拱璧以光驷马良用此道中心藏之何日忘之  

増说唐韩愈杂说曰世有伯乐然后有千里马千里马常有而伯乐不常有故虽有名马只辱于奴之手骈死于槽枥之间不以千里称也马之千里者一食或尽粟一石食马者不知其能千里而食也是马虽有千里之能食不饱力不足材美不外见欲与常马等不可得安求其能千里也防之不以其道食之不尽其材鸣之而不能通其意执鞭而临之曰天下无马呜呼其果无马也耶其真不知马也　刘禹锡说骥曰伯氏佐戎于朔陲获良马以遗予予不知其良也秣之稊稗饮之污池厩枥也上痹而下蒸羁索也缀索而续苇其易之如此予方病且窭求沽于肆肆之驵亦不知其良也许其价六十缗将剂矣有裴氏子赢其二以求之谓善价也卒与裴氏裴所善李生雅挟相术于马也尤工覩之周体眙然视欣然笑既而抃随之且曰乆矣吾之不观于是也是何柔心劲骨竒精妍态宛如锵如华如翔如之备耶今夫马之徳全然矣顾其为驹藏鋭于内且秣之乖方是用不说于常目湏其齿傋而气振则众美灼见上可以献帝闲次可以鬻千金裴也闻言竦焉遂警其仆蠲其皁筐其恶蜃其溲摧以美荐秣以芗粒起之居之澡之挋【`音震`】之无分隂之怠斯以养马养马之至分也居无何果以骥徳闻　李翺国马说曰有乗国马者与乗骏马者并道而行骏马囓国马之鬉血流于地国马行歩自若也精神自若也不为之顾如不知也既骏马归刍不食水不饮栗而立者二日骏马之人以告国马之人曰彼盖其所羞也吾以马往而喻之斯可矣乃如之于是国马见骏马而鼻之遂与之同枥而刍不终时而骏马之病自已  

増序梁张率舞马赋序曰礼称骊騵诗颂骝骆先景遗风之美世所得闻吐图灵光之异有时而出大梁光有区夏广运自中日入之所浮琛委贽风被之域越险効珍軨服乌号之骏騊駼豢龙之名而河南又献赤龙驹有竒貌絶力能拜善舞  

騊駼一  

原尔雅曰騊駼北野之良马　増一曰野马　原山海经曰北海内有兽焉状如马名曰騊駼色青　史记曰匈奴竒畜则騊駼　増瑞应图曰騊駼幽隠之兽有明王在位即至为时除灾害　淮南王术训云汤武圣王也而不能与越人争干舟而浮于江湖伊尹贤相也而不能与秦人骑騵马而服騊駼  

騊駼二  

原赞晋郭璞騊駼赞曰騊駼野骏产自北域交颈相摩分背翘陆虽有孙阳终不在服  

駮一  

原尔雅曰駮如马锯牙食虎豹　山海经曰中曲之山有兽焉其状如马而身黑二尾一角虎牙爪音如鼓其名曰駮是食虎豹可以御兵　増唐杜甫朝享太庙赋曰吟翠駮而未乗　北史曰北齐张华原为兖州刺史先是猛兽为暴忽有六駮食之人谓政化所感　宋史列传曰刘敞奉使契丹顺县山中有异兽如马而食虎豹契丹不能识问敞敞曰此所谓駮也为说其声音形状且诵山海经管子书晓之契丹叹服  

駮二  

増诗唐李白送张秀才从军诗曰六駮食猛武耻从驽马羣一朝长鸣去矫若龙行云  

原赞晋郭璞赞曰駮惟马类食畜之英骧首腾尾嘘天雷鸣气无不凌吞虎辟兵  

## 御定渊鉴类函卷四百三十五

兽部七【`驴　増骡骆驼　牛`】  

驴一  

原许慎说文曰驴似马长耳驴子也【`亡东反`】　何承天纂文曰驴一曰汉骊其子曰　増又曰其鸣□【`意`】防【`哑`】率以午及五更初而鸣　尔雅翼曰驴力在髀　酉阳杂俎曰驴走少有双掷者但四足迅行耳　山堂肆考曰性能旋磨及防负厐褐低小不甚骏异故曰蹇驴清异录曰驴名长耳公　资暇集曰代呼驴为卫于  

文字未见今卫地出驴义在斯乎或曰以其有防有槽譬如诸卫有冑曹也因目为卫　尔雅翼曰晋卫玠好乗之故以为名　汉书西域传曰乌桓国有驴无牛南史曰滑国者车师之别种也野驴有角　原楚辞九懐曰骥垂两耳中坂蹉跎蹇驴服驾用日无多　増又曰驾蹇驴而无策又何路之能极　桞宗元文曰白义  

騄耳之得康庄地逐奔星先飘风而跛驴不出泥滓李白诗曰骅骝拳局不能食蹇驴得志鸣春风　杜甫诗曰骑驴三十载旅食京华春　又偪仄行曰东家蹇驴许借我泥滑不敢骑朝天　宋蘓轼诗曰蹇驴歩武碎　宋陆游诗曰野桥孤店跨驴行　又曰白驴依旧系斜阳　又曰乗无秃尾驴　宋王庭珪诗曰长安道上醉骑驴忍冻不知蹄屡蹶　何梦桂诗曰蹇驴岂觧思长道  

驴二  

原符子曰有驴仙者享五百歳负乗而不辍歴无定主大驿于天下　汉书五行志曰灵帝于宫中西园驾四白驴躬自操辔　吴志曰诸葛恪父瑾长面似驴孙权大防羣臣使人牵一驴入长检其面题曰诸葛子瑜恪跪请笔益两字恪续其下曰之驴举坐欢笑乃以驴赐恪　世说曰王仲宣好驴鸣既塟魏文帝临其丧顾语同游曰王好驴鸣可各作一声以送之赴客皆作驴鸣文士传曰晋文帝大亲阮籍恒与谈戏任其所欲不  

迫以职事籍从容常言平生曽游东平乐其土风愿得为东平太守文帝大悦即从其意籍便骑驴径到郡至皆坏府舍诸壁障使内外相望然教令清简十余日便乗驴去　晋阳秋曰胡威少有志尚厉操清白父质为荆州守自京都省之家贫无车马僮仆自驱驴单行拜见父停廏中十余日辞归每至客舍自放驴取樵防食増世说曰孝武帝未尝见驴谢太傅问陛下遥想其  

形当何所似孝武掩口而笑答曰头当似猪　原陈武别传曰武本休屠胡人常骑驴牧羊诸家牧防十数人或有和歌者武遂学太山梁甫吟之属　増宋书曰后废帝昱于耀灵殿上养驴数十　又曰吏部尚书庾仲文荀万秋尝诣仲文逢一客姓夏侯言有佳驴仲文便答云甚是所欲客出门遂与相闻索之　南齐书曰王奂初拜仆射刘祥与奂子融载见路人驱驴曰驴汝好为之如汝人才皆已令仆矣　北史曰公孙轨为虎牢镇将发民驴以运粮令驴主加绢一疋乃与受之百姓语曰驴无强弱负绢自壮众共之　又曰后魏车驾往征蠕蠕司马楚之与济阴公卢中山等督运以继大军时镇北将军封沓亡入蠕蠕说令击之以絶运蠕蠕乃潜遣觇楚之军截驴耳而去有告失驴耳者楚之曰必觇贼截之为验耳贼将至矣乃伐栁为城水灌令冻城立而贼至不可攻逼乃走散　三国典略曰东魏静帝迁都邺尚书郎以下尽令乗驴　又曰齐萧慤为太子洗马常患腰痛不堪驰马齐主令乗驴以见见者笑之　唐书曰郭英又镇劒南取女人令乗驴击毬以宝钿为驴鞍　朝野佥载曰唐杨炯每呼朝士为麒麟楦或问之曰今假弄麒麟者必修餙其形覆之驴上宛然异物及去其皮还是驴耳　又曰王及善后为右相无甚设施惟不许令史軰将驴入室终日驱逐号驱驴宰相　国朝传记曰武后初称周恐下心不安乃令人自举供奉官正员外多置里行拾遗补阙御史至有车载斗量之咏有御史台令史将入室值里行御史数人聚立门内令史不下驴冲过其间诸御史大怒将杖之令史云今日之过实在此驴乞先数之然后受罚御史许之谓曰汝技艺可知精神极钝何物驴畜敢于御史里行于是羞赧而止　食货志曰天宝三载海内冨贵道路列肆具酒食以待行人店有驿驴　孔帖曰敬宗宝歴二年六月甲子观驴鞠角觝于三殿　宋史曰范廷召为殿前都指挥使尤不喜驴鸣闻必击杀之　东轩笔录曰韩魏公琦帅陜西日将四路进兵以取夏定计大兵一入界则倍道兼程而进幕客楚执中曰粮道岂能兼程公曰吾已尽括闗中之驴运粮行速可与兵相继也万一深入而粮食尽自可杀驴而食矣执中曰驴子大好酬奬韩公恶其无礼不使入幕　续闻见近录曰王荆公归金陵居钟山下出即乗驴一卒牵之而行若牵卒在前听牵卒所之若牵卒在后则听驴矣欲止即止或坐松石之下或田野耕凿之家或入寺随行未尝无书或乗而诵之或憩而诵之仍以囊盛饼十数枚食罢即遗牵卒牵卒食余即以饲驴　宜春传信录曰彭伉之妻湛赉之姨也伉举进士湛犹为县吏尝侮之未数歳一举登第伉方跨长耳纵游郊郭忽有僮驰报湛郎及第伉失声而堕故友人谑曰湛郎登第彭伉落驴今落驴桥是其地也　玉壶氷曰魏野居陜州东郊出即乗白驴　宋程颐家世事曰族父文简公应举来京师惟乗一驴更无余资至则卖驴得钱数千伯祖殿直轻财好义待族人甚厚日责文简公具酒肴欲观其器度文简公诉曰驴儿已吃至尾矣　宋司马光诗话曰韩退处士放诞不拘以诗自名常跨一白驴自有诗曰山人跨雪精上便不论程嗅地打不动笑天休始行为人所称好着寛袖鹤氅醉则鹤舞石曼卿赠诗曰醉狂黝鹤舞闲卧白驴号　金史曰世祖尝乗醉骑驴入室中明日见驴足迹问而知之自是不复饮酒　下帷短牒曰国朝刘马太监从西畨得一黒驴进上能一日千里善鬭虎上取虎城牝虎与鬭一蹄而虎毙又鬭牡虎三蹄毙之后取鬬狮折其脊刘大恸盖龙种也  

驴三  

原名驹　竒畜【`上见臧道顔吊驴文　史记曰匈奴奇畜即驴骡也`】　广额　长耳【`上见袁淑俳谐文　下详驴一`】　子瑜面　孙楚声【`上详驴二吴志晋书曰王济字武子好驴鸣武子死孙楚哭之甚哀曰子好驴鸣为汝作一声而形体俱似吊客皆笑楚怒曰诸君不死而使武子死乎`】　乗卖药　用为辇【`张楷字公超隐华隂山乗驴车至县卖药　后汉邓训用驴为辇`】　入市　至门【`后汉向栩字兴甫状若狂好披髪跣足骑驴入市乞匄后徴拜赵相时人谓其必脱素从俭而栩更乗鲜车御良马世疑之　晋刘兆字延世博学受业者数千人尝有人着鞞骑驴至兆门云欲见刘延世门人大怒白兆兆曰听前进则倨牀问兆经义因为兆辨难兆不能对去不知姓名`】　常鸣　忽死【`戴良母喜驴鸣良常作之以乐其母后汉蓟子训与诸生诣许驾驴车道上主人驴忽死虫蛆流出主人遽白训训乃安坐饮食毕徐以杖叩之驴遂如初`】　获千头续两字【`石勒将刘堂以驴千头运粮祖逖追击之于汴遇获之　下见驴二吴志`】　増耳  

大　形厐【`孔帖曰李忠臣帝尝谓卿耳大真贵兆对曰臣闻驴耳大龙耳小帝喜其野而诚　下见后栁宗元文`】　百金　千里【`下帏短牒曰王粲好驴家畜数头其价有百金者其一曰落钗其二曰逺游其三曰鸷羽其四曰白风其五曰临江其六曰上云其七曰奔涛其八曰飞星　湖海捜奇曰陜西民家畜一驴其壻借乗入市逾时往返百里如飞壻心窃爱之翁问归何太早壻诡云驴劣行十里即卧不肯起因牵之归耳乃误我一日翁憎其驴壻去杀而烹之壻闻急止曰我戏耳然驴已皮矣惋恨间取其腹视腰有六肾盖千里驴也翁怒絶其壻`】　载酒　运食【`避暑录话曰酒有名骑驴酒当是以驴载之而行也　西域志曰乌塲国特檀山山中有寺大有众僧日日有驴运食无控御者自来留食还去莫知所在`】　养殿上　絷廏中【`上详驴二宋书　类隽曰崔浩留眭夸絷驴廏中`】　青衫跨　素服乗【`东轩笔录曰卢多逊自宰相责厓州司户出狱日青衫跨驴　孔帖曰五代刘鄩王师范败降梁从周为具赍装送鄩归梁鄩曰降将蒙恩不诛幸矣敢乗马而衣裘乎乃素服乗驴`】出游作赋　偷跨罚诗【`宋史曰陈彭年常因京城大酺跨驴出游搆自东华门至阙前已口占数千言　冷斋夜话曰王安石尝与俞秀老至报宁公方假寐秀老私跨驴入法云谒宝觉禅师公知之有顷秀老至公佯睡睡起遣秀老下阶曰为僧子乃敢盗跨吾驴秀老叩头愿有自赎公曰罚松声诗一首秀老立就极佳山中人忘之后人为之补曰万壑揺苍烟百滩渡流水下有跨驴人萧萧吹醉耳`】　舞柘枝　惊蝶梦【`归田录曰咸平五年试进士以有教无类题王沂公为第一其警句有神龙异禀犹嗜欲之可求云云时有防薄子拟作四句云相国寺前熊翻觔斗望春门外驴舞柘枝虽鄙俚亦着题也墨客挥犀曰昔人曽有为驴吃牡丹赋云展似铁之双蹄惊回蝶梦耸如船之両耳不听莺声`】　造  

丞相防　游华阴县【`墨客挥犀曰贾魏公为相日有方士许姓对人无贵贱皆称我公欲见之邀之数四卒不至后苦邀致之许竟欲骑驴造丞相防门吏止之曰此丞相防门虽丞郎亦湏下许曰我无所求于丞相丞相召我来若如此但湏我去耳不下驴而去门吏急追之不还　摭遗曰李白失意游华山县宰方开门决事白乗醉跨驴过门宰不知太白也怒引至庭下曰汝何人輙敢无礼曰乞供状无姓名曰曽用龙巾拭唾御手调羮力士脱靴贵妃捧砚天子殿前尚容走马华阴道上不许骑驴`】　郑圃往来　防桥风雪【`蒙斋笔谈曰咸平景徳间隐士杨朴居郑州号能诗性僻尝骑驴郑圃每欲作诗即伏草中捜或得之则跃而起适遇之者无不惊言曰郑綮云诗思在防桥风雪中驴子背上`】子厚意似　浪仙吟苦【`源流至论曰张子厚闻驴鸣而知已意之相似　彚苑详`】  

【`注曰贾岛苦吟虽逄公卿贵人皆不知觉一日在驴上作推敲二字未安见京兆出跨驴不避呼诘之久乃得释`】　果老噀成　希夷笑坠【`续仙记曰张果老白驴休则叠之如纸置巾箱中以水噀之复成驴矣　山堂肆考曰陈抟乗驴入汴中途闻宋太祖登极大笑坠驴曰天下于是定矣`】　畵壁踏具　过桥留迹【`卢氏杂记曰吴道子尝访僧不礼遂畵一驴于壁一夜僧具踏破恼乱不堪　一统志曰赵州安济桥相传张果尝乗驴过此桥所踏迹尚存`】　短辔长秋　廻衡负磨【`摭言曰唐咸通中以进士车服僣差不许乗马时塲中不减千人虽势可热手亦皆骑驴或嘲之曰今年敕下尽骑驴短辔长秋满九衢清瘦儿郎犹自可就中愁杀郑昌图　下见宋袁淑九锡文`】据鞍读书　嗜草触木【`江邻防调蓝山尉骑驴赴官每据鞍读书至迷失道家人求之乃觉　宋史曰杜常折节学问甞跨驴读书驴嗜草失道不知觉触桑木而堕额为之伤`】　入宣政殿　起裸游馆【`孔帖曰苏源明疏云圣皇廵蜀之初都内财货吏民家产糜散于道路之中至有骑马乗驴入宣政紫宸者　拾遗记曰灵帝初平三年起裸游馆于西园使内防驴鸣于馆北`】　云中骑碧　梦里着绯【`李贺诗曰谁使任公子云中骑碧驴　韵府羣玉曰张鷟梦着绯骑驴`】　主簿自控　法掾骑归【`类书纂要曰李若谷为长社主簿赴任自控妻驴渑水燕谈录曰祥符中有刘偁者为陜西司法叅军廉慎至贫罢官无以为归讣卖所乗马办装跨驴以归魏埜以诗赠行曰谁似甘棠刘法掾来时骑马去乗驴`】　毛成字　鸣应更【`泊宅编曰天圣中侍中冯拯卒次年京城南锡庆院侧人家生一驴腹下白毛成冯拯二字冯氏以金赎之潜育于室中　又潜确类书曰林化士隐迹武当山过襄阳题疏累年不归所化钱物皆以非理丧尽一夕合山道众梦林归明日乃庄户送一驴上山防载身上毛成林字呼其名即应　下见袁淑九锡文`】　笑似磨　喻叅禅【`东坡诗曰应笑谋生拙团团似磨驴　传灯录曰道人不解心即是佛真是骑驴覔驴`】　渡水　冲泥【`卢云诗曰渡水蹇驴双耳直宋孙觌诗曰骑驴渺渺冲泥入`】  

驴四  

増神驴【`洞冥记曰修弥国多神马驴髙十尺毛色皎然能行水上有两翼或飞于海上尝与牝马合则生神驴`】　海驴【`海驴形似驴尝于秋月登岛产乳皮制雨具雨不能润　海语曰出东海舶估有得其皮者毛长二寸许晴则下垂阴则髦防整整也或以制卧褥善人御之竟夕安寝不善人枕籍防乃数惊矣岛人诧其灵不敢畜也`】　金驴【`酉阳杂俎曰晋僧朗住金榆山及卒所乗驴上山失之时有人见者乃金驴矣樵者往往听其鸣响土人言金驴一鸣天下太平`】　赤驴【`释道安尝乗赤驴往来荆襄间朝夕而见今河东寺上有驴台岘南有中驴村`】　死驴【`风俗通曰凡人相骂曰死驴丑恶之称也董卓陵虐王室执政皆如死驴`】　跛驴【`葛洪传曰藏逸迹于跛驴之伍`】  

驴五  

原文宋袁淑俳谐集庐山公九锡文曰若乃三军陆迈粮运艰难谋臣停算武夫吟叹尔乃长鸣上党慷慨应官﨑岖千里荷囊致餐用防大勳歴世不刋斯实尔之功也音随时兴晨夜不嘿仰契元象俯协漏刻应更长鸣毫分不忒虽挈壶著称未足比徳斯又尔之智也若乃六合昬晦三辰幽冥犹忆天时用不废声斯又尔之明也青脊隆身长颊广额修尾后垂巨耳双磔斯又尔之相也嘉麦既熟实湏精麪负磨廻衡迅若转电惠我众庶神祗获荐斯又尔之能也尔有济师旅之勳而加之以众能是用遣中大夫闾丘骡加尔使衔勒大鸣鸿胪斑脚大将军宫亭侯以扬州之庐江江州之庐陵吴国之桐庐合浦之珠庐封尔为庐山公　臧道顔吊驴文曰夫徴祥契于有感景行表于事迹故铨才授任必求之卓越考能覈用亦存乎望实以貌定名则称谓而标声色位号则由焉而授爰有奇人西州之驰驱体质强直禀性沉雅聪敏寛祥髙音逺畅真卢氏之名驹也増唐栁宗元黔之驴曰黔无驴有好事者船载以入至则无可用放之山下虎见之厐然大物也以为神蔽林间窥之稍出近之憗憗然莫相知他日驴一鸣虎大骇逺遁以为且噬已也甚恐然往来视之觉无异能者益习其声又近出前后终不敢抟稍近益狎荡倚冲冒驴不胜怒蹄之虎因喜计之曰技止此耳因跳踉大断其喉尽其肉乃去噫形之庞也类有徳声之宏也类有能向不出其技虎虽猛疑畏卒不敢取今若是焉悲夫  

骡一  

増广志曰骡北方或曰罔　许慎说文曰骡驴父马母也駃騠马父驴母也　尔雅翼曰蜀中县有马与牛合而生者皆牛为牡马为牝故今川广皆产骡生于广者蹄轻产于蜀者蹄重以大武之遗种也　又曰驘力在腰骑乗者随其力而进退之驘股有琐骨故不能生其状大骨若臼而口小小骨若杵而头大小口衔大头故不可出此骡所以不滋息也　蟫史曰骡不生育性刚善走视马则小视驴则大北方人多取以驾车力耐逺行而不困　潜确类书曰骡似驴健于马旧非中国所产故汉书以为匈奴奇畜　抱朴子曰世不信骡乃驴马所生云各自有种况乎仙者难知之事哉  

骡二  

増吕氏春秋曰赵简子有两白骡甚爱之阳城胥渠处广门之官夜欵门而谒曰主君之臣胥有疾医教之曰得白骡肝病则止不得则死谒者入通董安于御于侧愠曰嘻胥渠也欺我君请即刑焉简子曰夫杀人以活畜不亦不仁乎杀畜以活人不亦仁乎于是召庖人杀白骡取其肝以与阳城胥渠无防何赵兵兴而攻翟广门之左七百人右七百人皆先登而获甲首人主胡可以不好士　洞冥记曰元封四年修弥国献駮骡髙一丈毛色赤斑旋成日月之象帝以金瑶物器盛刍以饲之置于黄门廏东方朔曰此六畜之下者无为深爱况戎翟献其鄙兽费财毁徳非所以示天下也宜置之于负乗不用则弃之于野上乃放之后野人见有赤蛇自天属地有云气来绕地及云徐驰复变为赤龙骑之入云有人来告上曰滑稽儿使吾失龙矣朔曰龙何难值恐陛下费金瑶终化为驴骡耳　史记曰大将军卫青围匃奴薄暮乗六骡壮骑可数百冒围去追之不及汉书曰龟兹王绛宾朝汉乐汉衣服制度归国治宫室如汉家仪外国之人皆曰驴非驴马非马若龟兹王所谓骡也　又曰髙昌性难伏乃作歌曰驴非驴马非马言髙昌似骡也　晋诸公赞曰刘禅降乗骡车诣邓艾东坡诗注曰明皇骑青骡入蜀　唐书曰吴少诚据  

蔡州地既少马而广畜骡乗之教战谓之骡子军尤称勇悍　又曰吴元济叛其将有董重质者守廻曲其部下乗骡即战号骡子都尉最为悍劲官军警备之陈抟骑白骡入华山  

骡三  

増封将军　逐神仙【`开元传信记曰明皇将登封泰山益州进白骡至洁朗丰润权奇伟异上遂亲乗之柔习安便不知登降之劳也告成礼毕复乗而下才及山趾上休息未久有司言白骡无疾而殪上叹异久之諡之曰白骡将军命有司具槥椟垒石为墓墓在封禅坛北数里至今在焉　神仙传曰蓟子训齐人也到京师诸贵人欲见之子训曰我非有重瞳八彩欲见我我亦无所道遂去诸贵人各走马逐之望见子训骡徐行而名马逐之不及乃各罢归`】　龟兹国　芙蓉城【`上见骡二汉书　石曼卿乗青骡主芙蓉城`】　从公卿游　与子弟遁【`三国典略曰齐阳休之甞乗骡游于公卿畧无惭色　又曰侯莫陈悦既与其子弟及麾下数十骑遁走至牵屯山不知所趋乃弃马山谷乗骡而去`】　次蒲坂　游雍丘【`挥尘录曰靖康元年金人犯濬州徽宗防服出通津门御小舟将次雍丘阻浅船不得进夜出隄上御駮骡名鹁鸽青望睢阳而奔　鲁女生别传曰李少君死后百余日后人有见少君在河东蒲坂乗青骡帝闻之发棺无所有`】  

骆驼一  

原淮南万毕术曰槖驼之本出泉渠　广志曰天竺以兆多槖驼　山海经曰号山阳光之山兽多槖驼善行流沙中日三百里负千斤　汉书曰大月氐本行国也出一封槖驼【`脊上有一封封髙也若封土然`】　西域传曰鄯善国多骆驼　増南史曰滑国者车师之别种也有两脚槖驼善负重而行　洽闻记曰于阗有小鹿角细而长与驼交生子曰风脚驼日行七百里其疾如风　后周书曰鄯善古楼兰国也西北有流沙数百里夏日多热风为行旅之患其风欲至惟老驼知之即预鸣而聚立埋其口于沙中人以为以氊拥其鼻口其风迅速湏臾即过不尔则至危毙　原博物志曰炖煌西渡流沙往外国济沙千余里中无水时有伏流处人不能知皆乗骆驼骆驼知水脉过其处輙停不行以足踏地人于所踏处掘之輙得水　増外国纪录曰大秦国人长一丈五尺好骆驼　孔帖曰五代囘纥以槖驼耕而种　又曰西域龟兹歳朔鬬槖驼观胜负以卜嵗盈虚　原异苑曰西域荀夷国山上有石骆驼腹下出水以金铁及手承取即便对惟葫芦承者则得饮之令人身体香浄而成仙其国神秘不可数过　洛中记曰有铜驼二枚在宫之南四会道头髙九尺头似羊颈身似马有肉鞍两个相对　増尔雅翼曰驼外国之奇畜背有两峯如鞍其足三节色苍褐负物至千斤凡欲脊载輙先屈足受之所载未尽终不起古语谓之槖佗槖囊也佗负荷也今云骆驼盖槖音之转　酉阳杂俎曰驼性羞木兰篇明驼千里脚多误作鸣字驼卧腹不帖地屈足漏明则行千里　碎录曰驼峯倒者齿老矣少健者峯直埤雅曰驼毛缛温厚暖于狐貈遇夏常退毛至尽乃能避热故古者冬取皮于狐类而裘成夏取毛于驼类而褐成也　驼性耐寒恶热　骆驼粪烟直上如狼烟楚辞曰腰褭奔亡胜驾骆驼　牟子引古谚曰少所见多所怪见槖驼以为马肿背  

骆驼二  

増拾遗记曰周时有韩房者自渠胥国来献玉驼髙五丈　原华峤汉书曰南单于遣使诣阙奉藩称臣入居于云中遣使上书献骆驼二头文马十匹　増酉阳杂俎曰汉元帝竟宁元年长陵铜驼生毛毛端开花　后魏书曰髙祖不饮洛水尝以千里足明驼更互向州取水以供膳焉　北齐书曰刘昼缀辞古拙邢子才曰君赋如疥骆驼伏而无妩媚　酉阳杂俎曰唐置驿置明驼使非边塞军机不得擅发　唐五行志曰神龙以后民謡曰山南鸟鹊窠山北金骆驼镰柯不凿孔斧子不施柯山南唐也鸟鹊窠者人居寡也山北异域也金骆驼掳获而重载也　三水小牍曰干符中刘秉仁为江州刺史自京将骆驼至郡因风而逸于庐山下南土无此畜人见而大惊因聚徒击射而毙乃以状白州曰获庐山精刘公讶其事既至愀然曰此吾槖驼也乃命瘗于江壖　南部新书曰梁祖言于昭宗曰赵崇是轻薄团头于鄂州坐上佯不识骆驼呼为山驴王遂阻三事之拜　五代史曰晋军击契丹大败徳州丧车骑一白槖驼而走　寰宇记曰周世祖征濠夜遣兵持炬乗骆驼絶淮濠兵惊以为鬼乘龙也遂名乘龙洲　闲窻括异志曰王洙避暑神庙见一老人佗背及肋有搭白处明日视之乃槖驼也昨夕所见岂其精耶  

骆驼三  

原出天竺　鬭龙祠【`广志曰槖驼亦出天竺国　东观汉记曰河西太守窦融遣使献槖驼南单于上书献槖驼单于嵗于龙祠走马鬬槖驼以为乐事`】　识泉源　知水脉【`上见郭璞槖驼赞　下详上博物志`】　实外廏　夹中阳【`史记蘓秦传曰苏秦说楚威王曰大王诚能用臣之愚计则韩齐燕赵郑卫之妙音美人必充后宫燕代槖驼良马必实外廏　陆翽邺中记曰二铜驼如马形长一丈髙一丈足如牛尾长二尺脊如马鞍在中阳门外夹道相向`】　孔阜　既闲【`阜大也闲习也`】　衔尾　量力【`衔尾入塞量力而行`】　増偶语　昻头【`清眀投辖录曰有驼坊使臣夜坐闻户外偶语云舍人来日当有万里之役然遂免此苦吾将奈何荅曰諌议愿自寛防当免耳使臣窃视之乃庭中二驼也次早有防差一驼载军衣入蜀遂死蜀中　天官侍郎吉顼长大昻头仰视郎中张元一目为望桞吉骆驼`】　取经　奏事【`胡砺鼓山长乐寺碑曰磁州山中有竹林寺五百罗汉所居隐而不见按齐志云天宝末尝使人往此寺取经函使者辞以不知文宣曰卿取我骆驼乘之则自至矣使者入山果见一寺门有数僧相谓曰髙洋骆驼来也问使者曰尔天子使汝来何求曰帝命于寺东廊从北第一房取经函及尺八黄帕等僧命取与之后不复见　明皇杂录曰哥舒翰常镇于青海路既遥逺遣使尝乘白骆驼以奏事白驼日行五百里`】　迷宻一峯　车师两脚【`北史曰迷宻国正平元年遣使献一峯黒骆驼　下详上南史`】　遗瑞龙脑　负养鱼函【`杨妃外传曰明皇时交趾贡瑞龙脑香上赐贵妃十枚妃私发明驼使持三枚遗禄山明驼使腹下有毛夜能明日行三百里　又曰虞孝仁性奢华伐辽之役以骆驼负函盛水养鱼以自给宋孙承祐从太宗北伐以骆驼负大函贮水养鱼自随`】　助军　给行【`孔帖曰田缙拜夏绥银节度使王师伐蔡缙上骆驼牛马助军　又曰囘纥大歴三年光新可敦卒以兵部侍郎李涵持节册拜可敦是时财用屈税公卿驘骆驼给行`】　陈庙堂　载珍宝【`唐百官志曰献驼马则陈于庙堂　史思明陷两京尝以骆驼载禁府宝贮范阳`】　飞龙　文豹【`唐食货志曰贞元初关辅宿兵以飞龙驼负永丰仓米给禁军　孔帖曰南蛮宝利佛逝有骆驼豹文而犀角且耕且耒名曰牛驼豹`】　峯出翠釜　槖垂铃栈【`杜甫诗曰紫驼之峯出翠釜　王安石诗曰槖垂铃栈驼鸣□按义训曰牛之声曰牟驼之声曰□`】　羣七十　收数千【`孔帖曰驼之羣以七十又曰张光晟勒兵尽散囘纥羣胡收槖驼数千`】　藁一围　盐三合【`典廏令曰凡驼牛日给藁各一围盐三合`】拥褐　蒙帕【`成自虚自渭南晩过东阳驿遇雪夜止佛庙有老僧病夜吟诗曰拥褐藏名无`】  

【`定踪流沙千里度衰容传得南宗心地后此身应便老双峯及晓视之乃一病槖驼在焉　下见后梅圣俞诗`】立雪　知风【`辍耕录曰白湛渊先生续演雅十诗有云两驼侍雪立终日饥不起一觉沙日`】  

【`黄肉屏那足拟者沙漠雪盛令两驼趺其旁终夜不动用断梗架片氊其上暖胜肉屏且不起心兵也　郁离子曰知风莫过于老驼`】  

骆驼四  

増诗宋梅尧臣骆驼诗曰鸣驼出西域衔尾足连连汉驿凌云去畨人踏雪牵当时识风过碛辨沙泉老觉肉峯侧犹锦帕鲜　元王逄叹病驼诗曰狂夫东游乗白骡道途适遇病槖驼紫毛无复好容色肉鞍尚耸双坡陀南人从来不梦此私怪目击临干戈泉渠元自控蕃落天苑毕竟连银河吴郊楚甸水草浅任重却欲千斤过青袍朝士为起立茜防畨僧时抚摩热风吹尘鼻出火积雨成潦疮生窠牛蝱狗虱苦嘬血末由驱除知奈何忆昔滦京避暑日气骨儡峞从銮和沈沈金瓮夹挏马袅袅锦带悬灵鼍服劳辇下借鬋刷屈迹泽畔甘蹉跎畴能推广爱乌义没齿仰饲公田禾  

原赞晋郭璞槖驼赞曰驼惟奇畜肉鞍是被迅骛流沙显功绝地潜识泉源防乎其智  

牛一  

原尔雅曰犘牛【`音麻重千斤出巴中`】犦牛【`犎牛也蒲角反`】犤牛【`音庳卑小者`】犩牛【`牛大者出蜀中`】犝牛【`无角牛`】黑眦牰【`音袖`】黑耳犚【`音尉`】其子犊体长牬【`音泲`】絶有力欣犌【`音加`】　増又曰角一俯一仰觭【`音欺`】皆踊觢【`音誓竪角牛`】黑唇犉【`音纯又云牛七尺为犉`】黒腹牧黑脚犈【`音权`】　原许慎说文曰牡畜父也从牛土声犅【`古郎反`】特牛□牛牝畜母也从牛七声犊牛子也牬【`普外反`】二歳牛也犙【`山眈反`】三歳牛也牭【`思贰反`】四歳牛也犗【`戒又音加`】腾防牛也□【`莫江反`】白黑杂毛牛也防【`力强反`】牻牛也犡【`力制反`】牛白脊也□【`逹胡反`】黄牛虎文也荦驳也防【`力拙反`】牛白脊也□【`四耕反`】牛驳如星也犥【`普表反`】牛黄白色也犉【`而纯反`】黄牛黑唇也防【`岳`】白牛也防【`居羊反`】牛长脊也□【`叨`】牛徐行也犨牛息声也一曰牛鸣牷【`全`】牛纯色也牿【`谷`】牛马牢也犓【`楚狗反`】以刍莁养牛也□【`加小反`】牛柔谨也　吕忱字林曰□【`火口反`】牛鸣也犎野牛也犕【`皮秘反`】牛具齿也【`牛八歳为犕`】　何承天纂文曰□【`力吊反`】牛后脚正也牛羊无角谓之防【`苦戈反`】牛羊角长谓之觕【`上徒反`】　广志曰犦【`涌角反`】牛一曰犎牛有赤豹封牛周留水牛毛青腹大状如猪有牧牛项上堆肉大如斗似馲驼日行三百里出徐门有犤牛犹庳小今谓之稷牛又呼果下牛出广州髙凉郡犩【`五威反`】牛如牛而大肉数千斤出蜀中夔牛重千斤晋时此牛出上庸郡犣【`力渉反`】牛旄牛也髀膝尾间皆有长毛花蹄牛髙六尺尾环绕角有四耳角端有肉蹄如莲花堂牛色黒或黄日南有之潜牛形如水牛一名□【`沈`】牛麟牛似鹿又似羊肉美牥【`方`】牛如馲驼能行又有防牛　増格物总论曰牛母为牸牛父为牯　原易曰畜牝牛吉　又曰服牛乗马引重致逺　増又曰童牛之牿元吉　又曰或系之牛行人之得邑人之灾　原又曰坤为牛　毛诗曰日之夕矣牛羊下来　又曰尔牛来思其耳湿湿【`龁而动其耳`】　周官曰牛人掌养国之公牛以待政令祭祀供享牛求牛宾客供积膳牛飨食供膳羞牛军事供犒牛丧事供奠牛军旅供兵车之牛牛角长二尺有五寸三色不失谓之载牛【`三色本白中青也载牛掌直一牛`】　増冬官考工记曰穉牛之角直而泽老牛之角紾而昔【`昔读为交错之错`】原礼记曰祭宗庙之礼牛曰一元大武【`祭庙之名武迹也`】祭天地之牛角茧栗宗庙之牛角握宾客之牛角尺　又曰帝牛不吉以为稷牛帝牛必在涤三月稷牛惟具　又曰天子以牺牛【`全色也`】诸侯以肥牛大夫以索牛【`求得即用无所择也`】　増左传曰牛虽瘠偾于豚上其畏不死　周书王防曰卜卢纨牛大夏兹白牛【`野兽形似白牛`】数楚每牛纨牛每牛牛之小者也　郡国志曰窦州特亮县昔有白牛夜出光影照耀人见牛光号为特亮　交州记曰九真居风山夷人有一妪向田见牛出食斫得鼻鎻长丈余后人往往见牛夜出光耀数十里也　原寗戚相牛经曰牛岐胡寿【`岐牵两臆下分为三`】眼去角近行驶眼欲得大眼中有白脉贯童子最快二轨齐者快【`二轨从鼻至髀为前轨从髀至额为后轨`】颈骨长且大驶璧堂欲得濶【`璧堂脚股门`】倚欲得如绊马【`聚而正也`】行欲如羊膺庭欲得广【`膺庭胷前也`】天闗欲行成【`天闗脊接骨`】儶骨欲得垂【`脊中央欲得下`】捶头欲得髙百体欲得兰株欲得大【`尾株`】丰岳欲得大【`膝株骨`】垂星欲得有怒肉【`垂星蹄上也肉覆蹄间名怒肉`】力柱欲得大而成【`当车骨也`】悬蹄欲得如八字阴虹属颈千里【`阴虹者有双筋自尾骨属颈寗公所饭`】阳盐欲得广【`阳盐者夹尾株前两臁上`】角欲得细身欲得促形欲得如卷大臁疎肋难□龙头突目好跳常似鸣者有黄　増又曰洞湖无寿珠渊无寿【`旋毛当目下也`】上池有乱毛妨主凶【`上池角中央也`】豪筋欲得成就【`豪筋脚后横筋也`】毛欲得短宻若长疎不耐寒气尾不用至地尾毛少骨多有力毛拳角冷者有病膝上肉欲得坚鼻如镜难牵漦府方易饲水牛肚大尾青最有力　吕氏春秋曰乱国之妖有牛马言　淮南子曰牛岐蹄而戴角者天也穿牛之鼻者人也　又曰剥牛皮以为鼔震三军之众然而为牛计者不若服轭　又曰取牛胆涂釜热即鸣　又曰牛胆涂目莫知其谁注曰取八歳黄牛胆桂三寸着胆中百日因使巧工刻丈夫象着目下为女子着头上为小儿着颐下盛以五防囊先齐宿无令人知也　五行传曰牛畜之任重者属思　论衡曰牡马见雌牛不相合者异类也　风俗通曰卖牛勿握角令不售恐触人人不敢取　博物志曰蜀牛不施绳右前曰排左侧曰促而生解人语　原中记曰万歳树精为青牛　増金楼子曰东海中有牛剥其皮贯之潮水至则毛起潮去则毛弭　原袁山松宜都山川记曰自峡口泝江百许里至苦牛滩南防有重山山顶有石壁上有人负力牵黄牛人迹所絶莫能究焉　竺法真登庐山疏曰増城县南有列渚洲洲南又有牛潭北防有石周围三丈渔人见金鎻牛尝出水盘鎻此石上县人张安钓于石上蹑得金鎻数十寻俄有物从水中引之力不能禁以刃断之惟得数尺遂致大富　増集异记曰兖州人船行忽见水上有浮鎻牵取得数十丈乃得一白牛与常牛无异而形甚光鲜可爱知是神物乃放之牛入水鎻亦随去　吴普本草曰牛黄味苦无毒牛出入呻者有之夜有光走角中牛死入胆中如鸡子黄　酉阳杂俎曰牛有黄者或吐弄之尝有人得其所吐黄剖之中有物如蝶飞去　杜阳杂编曰牛羊共居丑未之位牛色苍虽有杂毛而苍多近于春阳之生气故草木经牛噉之余必重茂　岭表录异曰琼州不产驴马人多骑黄牛亦餙以鞍鞯加之衔勒可骑者皆自小习其歩骤亦甚有稳快者　埤雅曰牛之为物病则耳燥安则温润而泽故古之视牛者以耳祭义所谓大夫袒而毛牛尚耳也　广雅曰牛阴物也故起先后足卧先前足　仇池笔记曰牛鬬尾入两股间　造化权舆曰干为马坤为牛干阳也故马蹄圆坤阴也故牛蹄坼阳病则阴胜故马疾则卧阴病则阳胜故牛疾则立席上腐谈曰牛顺物顺风而行则顺　空同子曰牛  

主耕故柔　束晳近游赋曰乗露车以偃蹇驾兰单之疲牛连缒索以为鞅结断梗而为秋　李后村诗曰牛牧雨声陂　宋孔平仲禾熟诗曰老牛粗了耕耘债囓草坡头卧夕阳　宋孙觌诗曰老牯浮鼻水中归　宋范成大诗曰系牛莫碍门前路移系门西碌碡边　陆游诗曰烟浦听呼牛　又曰归牛自识家　又曰平野草深黄犊健　又曰疲牛卧斜日  

牛二  

原吕氏春秋曰昔葛天氏之乐三人操牛尾投足以歌八阕　世本曰胲作服牛【`胲黄帝臣也能驾牛`】　増又曰少昊时人始驾牛　原符子曰尧以天下让巢父巢父曰君之牧天下亦犹余之牧孤犊君牧天下是各有其所牧矣君焉用惴惴然以所牧而与余余无用天下为也于是牵犊而去　増山海经曰稷之孙曰叔均是始作牛耕注始用牛犂也　穆天子传曰天子大飨正诸侯王七萃之士于丕衍韩之人献用牛三百　又曰天子饮于文山有献牥牛二百牛能行沙中如槖驼　拾遗记曰周幽王时牛化为虎　原列异经曰秦文公伐梓树梓树化为牛文公遣骑击之骑堕地被髪牛畏之入水不出没丰水中秦乃立怒特祠　琴操曰寗戚饭牛车下叩角而商歌曰南山矸白石烂生不逄尧与舜禅短布单衣裁至骭长夜漫漫何时旦齐桓公闻之举以为相　吕氏春秋曰百里奚未遇时饭牛于秦鬻以五羊之皮公孙枝得而献诸穆公穆公用之谋无不当举必有功　张温自理曰昔百里奚贤缪公欲干之缪公好牛奚因赁养牛公出游登车以问百里百里曰臣之所长非养牛者也乃养民也视牛察士乃知贤人也遂与同车而出　左传曰介葛卢来朝礼之加宴好葛卢闻牛呜曰是生三牺皆用之矣其音云问之而信　又曰秦师伐郑商人髙将市于周遇之以乘韦先牛十二犒师曰寡君闻吾子将歩师出于敝邑敢犒从者　又曰楚子为陈夏氏乱故伐陈杀夏徴舒因县陈申叔时使于齐复命不贺而退王使让之对曰抑人有言曰牵牛以蹊人之田而夺之牛牵牛以蹊者信有罪矣而夺之牛罚已重矣诸侯之从讨有罪也今县陈贪其冨也无乃不可乎王曰善　又曰鼷鼠食郊牛角改卜牛鼷鼠又食其角乃免牛　庄子曰或聘庄子应其使曰子见夫牺牛乎衣以防缯文绣食以蒭菽及其牵而入于太庙虽欲为孤犊其可得乎　又曰庖丁为文惠君解牛曰臣之刀十九年所解千牛而刀刅若新彼节者有间而刀刅无厚以无厚入有间恢恢乎其于游刅必有余地是以十九年刀刅如新　蜀王本记曰秦惠王欲伐蜀乃刻五石牛置金其后蜀人见之以为牛能大便金牛下有养卒以为此天牛也能便金蜀王以为然即发卒千人使五丁力士拖牛成道致三枚于成都秦得道通石牛力也后遣丞相张仪等随石牛道伐蜀　孟子齐宣王问曰齐桓晋文之事可得闻乎孟子曰仲尼之徒无道者未之闻也臣闻王坐堂上有牵牛过者王问之对曰将以衅钟王曰吾不忍其觳而就死以羊易之是见牛未见羊也此乃仁术足以王矣　史记曰骑刼攻即墨田单取牛千头衣以五彩束矛其角缚火其尾穿城而出牛壮士五千衔枚随其后牛出火明所触皆死壮士因击之城上士大噪燕师大败骑刼死乘胜追北三战三克遂收齐城　风俗通曰秦昭王使李氷为蜀守开成都两江溉田万顷江神歳取童女二人为妇氷自以其女与神为防往至神祠劝神酒杯但澹水氷厉声责之因忽不见良久有两苍牛鬬于防有间氷还流汗谓官属曰吾鬬大极不当相助耶南面腰中正白者我绶也主簿乃刺杀北面者江神遂死蜀人慕其气决凡壮健者因名氷儿　汉书曰梁孝王北猎献牛者足出背上　汉武内传曰封君逹少好道入鸟鼠山百余年还乡里常乘青牛故谓为青牛道士　増湘中记曰长沙西南有金牛岩汉武帝时有一田父牵赤牛告渔人欲渡渔人曰船小恐不胜牛田父曰但相容不重困于君船于是人牛俱上及半江牛粪于船田父曰以此相赠既渡渔人怒其汚船以桡拨粪弃水欲尽方觉是金讶其神异乃蹑之但见人牛入岭随至而掘之莫能及也今掘处犹存　洞冥记曰元封中大秦献牛善走多力使辇铜石起望仙宫迹在石上皆如花形故阳闗之外有花牛津　原博物志曰近世有居于海渚年年八月有浮槎来甚大往返不失其期此人乃赍粮乘槎而去忽忽不觉昼夜奄至一处有城郭屋舍宛然望室中多见织妇见一丈夫牵牛渚次饮之此人还以问蜀人严君平君平曰某月有客星犯斗牛即此人到天河也　増后汉书曰光武初起骑牛杀新野尉乃得马　酉阳杂俎曰汉建武二十一年有人骑白牛蹊人田田父诃诘之乃曰吾北海使将看天子登封遂乗牛上山田父寻至山惟见牛迹遗粪皆为银明年世祖封禅　原谢承后汉书曰刘寛常行有人失牛者乃于路就寛车中认之寛无所言下驾歩归有顷认者得牛而送还叩头谢曰惭负长者寛曰物有相类事容脱误幸劳见归何为谢也　汉书曰桓帝出游河上忽有一青牛从河中出走踼帝人皆惊走大尉公时为殿中将军有勇力走逆牛牛见公走还河公以手挽牛左足右手持斧斫牛头而杀之此青牛者万年之木精也　诸葛亮集曰木牛者方腹曲头一脚四足头入领中舌着于腹载多而行少宜可大用不可小使特行者数十羣行二十里曲者为牛头双者为牛蹄横者为牛项搏者为牛足也　蜀志曰蒋琬夜梦有一牛头在门前流血滂沱意甚恶之问占梦赵直直曰夫见血者事分明也牛角及鼻公字之象君位当至公大吉之徴也　魏略曰钜鹿时苗为夀春令始至官乘牸牛歳余牛生一犊及去留其犊谓主簿曰令来时本无此犊是淮南所生也吏曰六畜不识父自当随其母苗不听　曹嘉之晋记曰羊袩子暨为青州刺史牛于州产犊及暨去职以官室所生遗之而去　増相牛经曰自寗戚百里奚汉世河西薛公得其书以相牛千百不失至魏世髙堂生传晋髙祖宣皇帝其后王恺秘其书　晋朝杂事曰太康九年三月幽州上言塞北有死牛头语　干宝晋记曰南康朱冲其邻人失犊与冲犊相类来取之冲不与争后得之于坚氷之下惭谢冲冲不受　晋书曰石崇与贵戚王恺奢靡相尚尝与出逰争入洛城崇牛迅若飞禽恺不能及乃宻货其帐下问其所以对曰牛奔本迅良由御者逐之不及而反制之可听偏辕则驶矣因从之遂争长　又曰王延家中生一犊他人认之延牵与之初无憾色其人后知其妄认送犊还延叩头谢罪延以与之不取也　物异志曰惠帝大安中张聘所乗母牛言曰天下乱乗我何之聘惧而还又曰归何早也后又人立而行　晋书曰扶余国若有军事杀牛祭天以其蹄占吉凶蹄解者为凶合者为吉也　渚宫故事曰桓冲镇江陵正防夕当烹牛牛忽熟视帐下都督甚久目中泪下都督咒之曰汝若能向我跪者当啓活也牛应声而拜众甚异之都督复谓曰汝若湏活遍拜众人牛涕陨如雨遂遍拜值冲醉不得啓遂杀之　幽明录曰桓灵寳在南郡国居第时出诣殷荆州于鹄穴逄一老公驱青牛桓即以所乘马易牛乘至零陵驶疾非常因自驾饮牛牛径入水不出桓遣人觇守经日絶迹也　刘敬叔异苑曰余以义熈十三年为长沙景王骠骑叅军在西州得一黄牛时将货之便昼夜流泪衔草不食　幽明录曰元嘉中益州刺史吉翰迁为南徐州先于蜀中载一青牛尝自乗翰遘疾多日牛亦不肯食及亡牛流涕滂沱吉氏丧未还都先遣驱牛向宅牛不肯行知其异即待丧丧既下船便随去　南齐书曰齐明帝赐萧頴胄以常所乗白□牛　事文类聚曰陶景梁人隐身不仕武帝屡聘之景乃畵两牛以献一牛放水草之间一牛着金笼头有人执杖驱之帝笑曰此人欲效曳尾之龟岂可致之　三国典略曰梁出师拒侯景邵陵王纶次钟离将杀牛劳士一牛走入马廏抵杀纶所乘骏马又以两角贯一马腹载之而行冲突营幕军中惊乱　后魏书曰魏道武谓尚书崔元伯曰蠕蠕之人昔来号为顽嚚每来操掠驾牸牛奔遁驱犍牛随之牸牛伏不能前异部人有教其以犍牛易之者蠕蠕曰其母尚不能行而况其子终于不易遂为敌所虏　北史曰后魏元仲景性严峭孝庄时兼御史中尉京师肃然每向台恒驾赤牛时人号赤牛中尉　刘子乗马议曰魏晋以降讫于隋代朝士又驾牛车朝野佥载曰洛州杜元有牛一头甚怜之夜梦见其牛有两尾以问占者李仙药曰牛字有两尾失字也经歳日果失之　武后元年有献三足牛者宰相皆贺侍御史王求礼飏言曰凡物反常皆为妖此鼎足非其人政教不行之象也太后为之愀然　孔帖曰长安中宗晋卿家牛生三角大歴八年武功栎阳民家牛生犊二首咸通七年荆州民家牛生犊五足　唐末京师春逰以观牡丹为胜赏有富人刘训者邀客赏花乃系水牛数百在前指曰此刘氏黑牡丹也　诗话曰李家明滑稽善讽谏从后主登台望钟山见牛卧树阴下嗣主曰牛且热矣家明上絶句曰曽遭寗戚鞭敲角又被田单火燎身闲背斜阳嚼枯草近来问喘更何人　宋仁宗庆歴中贝州卒王则叛八年以文彦博为河北宣抚使讨之彦博穿地道入城贼纵火牛枪中牛鼻牛还攻贼贼大溃败火牛一也田单用之而胜王则用之而败　诗话曰陈仲举贤良熈宁中言新法不便谪南康酒税豢两黄犊时与刘凝之逰庐山凝之挂冠隐居尝作骑牛歌曰我骑牛君莫笑世间万物从吾好李伯时因畵为图新安人竹州先生吴恭父防亦题古风云汗血声利塲举世循一轨风霜老觳觫松路石齿齿牛痩仆夫疲累累山谷里两翁非病狂顾独不取彼牛背有佳处未可语俗子　燕闲常谈曰宗汝霖泽政和初知莱州掖县时户部下提举司科买牛黄督责甚急州县百姓竞屠牛以取黄既不登所科之数则相与敛钱以贿上下胥吏丐免汝霖独以状申提举司言牛遇嵗疫则多病有黄今太平之久和气充塞县境牛皆充腯无黄可取使者不能诘一县获免　清波杂志曰政和丁酉真州村民家群犬争一牛胫骨相嗾不已村人持挺驱逐不去因夺而破之其中血髓坚凝如玉自成一菩萨象衣纹璎珞相貌奇特虽雕琢有所不及其家取而藏之又曰政和丁酉岁真州郊外一家屠一牛买肉者往往于刲割之际铮铮有声视之于肉脉中皆有舍利大小不一光莹如玉询之数家皆有之自是一村之民不复食牛　夷坚志曰建昌控鹤乡有汝岭絶髙民居岭西者畜一水牛甚大每旦牧于岭下至暮归淳熙乙亥冬忽失所在遍索不得意为盗所窃闻于保伍后三日有樵夫曰尔牛过岭正见虎牛倚石崖下临虎虎作势相拒越众莫敢逼奋刃直前将刺虎则牛虎皆已立死时方盛寒故僵而不仆民与二子舁还屠剥之视其肉虎无他异独牛之心胆皆已裂盖力虽可格虎而震惧至是云　辽史礼志曰皇帝亲征刑青牛白马以祭天元史曰妇人制燕服不如法者及妬者乗以骣牛狥部中　又曰布札尔奋身力战中数矢闷仆昏絶太祖命取一牛剖其腹纳布札尔于牛腹浸热血中移时遂苏世史正纲曰北人呼牛为布哈元世祖赐杨汉英名  

曰赛音布哈赛音好也布哈牛也　辍耕录曰陈云峤名柏为侍仪舍人尝雪中骑牛拜米南宫墓诗曰少年不解事买骏轻千金何如小黄犊踏雪空山深小小双牧童吹笛穿松林醉拜南宫墓地下有知音  

牛三  

原文角　花蹄【`臧彦駚牛赋曰乃有超羣独出骍毛文角玷斑凝白鲜纤蜎曲　洞记曰元封三年大秦国献花蹄牛`】　体　促身【`并详上相牛经`】　白角　青毛【`穆天子传曰犬戎朝觞天子于雷首之阿乃献良马四匹天子使孔牙受之爰有黑牛白角也　异物志曰周留水牛也毛青大腹锐头青尾`】　四耳　八足【`上详牛一广志　干宝捜神记曰晋太兴元年武陵太守王谅牛生子一头八足两尾而共一腹者也`】　厌白　乗青【`郭璞洞林记曰义兴方叔保得伤寒垂死令璞占之不吉令求白牛厌之求之不得惟羊子元有一白牛不肯借之璞为致之即日有大白牛从西来迳往临叔保惊惶病即愈　闗令传曰周无极元年老子度闗闗令尹喜先勅门吏曰若有老翁从东来乗青牛薄板车者勿听闗其日果见老翁乗青牛车求度闗闗吏入白喜曰诺道今来矣我见圣人矣即带印绶出迎设弟子之礼`】　东夷占骨　西河畜牸【`杨方五经钩曰东夷之人以牛骨占事呈示吉凶无往不中牛非含智之物骨有若此之效　孔丛子曰猗顿鲁之穷士闻朱公富往问术焉告之曰子欲速富畜五牸乃适西河大畜牛羊于猗氏之南十年之间子息万计赀拟王公`】　宜稌　资稼【`周礼食医牛宜稌　易注云牛者稼穑之资`】　谷量　石刻【`史记曰乌氏倮用谷量牛马又后魏书曰娄提僮仆数千牛马以谷量　下详牛二蜀王本纪`】　执靷　衅钟【`礼凡献牛者执靷下详牛二孟子`】　八百里　九十犉【`晋书王恺牛名八百里駮常莹蹄角王武子与射赌得趣左右探心作炙一啖而去　诗九十其犉`】　放桃林　饮颍水【`书曰武王尅纣放牛于桃林之野　巢父饮牛于颍水`】　饭书帛　衣缯防【`史齐人少翁以鬼神事武帝帝以为文成将军后宠衰乃为书帛以饭牛佯不知也言此牛腹中有奇杀而视之得书甚怪天子疑识其手书问之果然伪书乃诛之　下详牛二庄子`】　噉十倍　亡一毛【`世说曰刘景升有大牛重千斤噉刍豆十倍于常牛负重致逺不若羸牸魏武入荆州烹以飨士卒于时莫不称快　司马迁曰仆伏法受诛若九牛而亡一毛`】　祈鬼神　乗将相【`周礼求牛祈鬼神祈福之牛也　汉初将相或乗牛车`】　见月喘　因风逸【`吴牛见月而喘　下详马`】饭肥　卖老【`百里奚爵禄不入于心故饭牛而牛肥也　晋张茂辟为掾官老牛数十头将`】  

【`卖之茂曰杀牛有禁买者不得屠齿力疾老又不任耕驾是无用物收人利不可帝然乃止`】　莫尸不畜【`传古人有言曰杀老牛莫之敢尸注尸主也　孟献子曰伐氷之家不畜牛羊`】　知伤问喘【`展筋角而知伤展道尽矣　汉书丙吉字少卿为丞相见人逐牛牛喘吐气问牛行防里人或`】  

【`怪之吉曰春少阳用事未可热恐牛行近因暑故喘此气失节宰相当忧`】　东邻杀　南郊免【`易东邻杀牛不如西邻之禴祭　谷梁四卜郊不从乃免牲免牲者爲之缁衣而纁裳有司端奉送于南郊免牛亦然`】　啗盗　宴豪【`晋书曰郭舒雅行乡人盗杀舒牛事觉来谢舒曰卿饥所以食牛余肉可共啖之世皆伏其雅量　英雄记曰董卓字仲颖少游羗中与豪帅相结后耕于野诸豪帅有从之者卓杀耕牛与宴乐豪感其意敛得杂畜千余头送遗之`】　杀塜间　牵辕外【`周访字士逹乡人盗访牛杀于塜间访寻得宻埋其肉不使人知　周礼牵旁辕外挽之牛`】　牧薮泽设楅衡【`牧于薮泽　周礼封人掌饰其牛牲设其楅衡置其絼供其水藁注楅衡所以持牛令不`】  

【`触人也`】　角美　口伤【`文子角美者身必死　左传宣公三年郊牛口伤`】　同皁服厢【`牛马同皁　诗晥彼牵牛不以服厢`】　践苇　犯禾【`诗敦彼行苇牛羊勿践履王隐晋书曰朱冲字巨容少有德行邻人牛犯冲苖冲乃担刍送牛牛主大慙不敢复暴`】　用革有皮【`易曰巩用黄牛之革注巩固也言其坚靭不变也　左传牛则有皮`】　鎻引　刅  

游【`袁乔江赋昔有人钓于牛渚得金鎻引有金牛推而舍之　下详牛二庄子庖丁事`】　谢拯溺供积膳【`家语曰子路拯溺者其人拜之以牛子路受之孔子曰鲁人必拯溺矣　下详牛一周官`】放原薮　牵凉处【`顔回曰放牛于原薮　魏志管宁字防安邻有牛犯宁禾者宁牵着`】  

【`凉处饮食过其主主乃大惭如犯于严刑也`】　秋宜　夜鸣【`秋宜犊麛膳膏腥　周官曰牛夜鸣则□注□臭也羊幽反`】　诸侯不杀　太守欲市【`礼诸侯无故不杀牛　谢承后汉书曰朱晖为郡吏有青牛太守阮况尝欲市晖牛晖不与及况卒赠送其子曰阮君生时不欲以汚君今而相送明非有爱也`】　生白犊　服绀辕【`上详列子`】　肇牵　始驾【`肇牵车牛　始驾谓服厢也`】　游牝　通淫【`月令云逰牝于牧通淫合牝牡也`】　服习　驯扰【`扰顺也`】　握角合礼　骍毛中牲　或寝或讹不狨不獝　有牧　不蠡【`马有圉牛有牧　不疾瘯蠡注蠡疥癣也言牺牲`】増土畜　大物【`埤雅曰牛上畜也土缓而和故易坤为牛　说文曰牛大物也天地之数`】  

【`起于牵牛故物字从牛`】　鼻听　乳偿【`埤雅广要曰牛耳无窍以鼻听也盟者听于人神故执牛耳而正以不听为戒　宣验记曰天竺僧养一牸牛日得乳三升有一人乞乳牛曰我前生为奴偷法食今日以乳偿之所给有限不可得也`】　得绢　啖衾【`朝野佥载曰厐帝师养一牸牛一赤犊子前后生五犊得绢一百疋及翻转得万疋时号金犊子北史曰萧俨南唐时为员外郎时民曝衣失衾指邻盗之郡县楚掠邻自诬服俨雪枉到郡晴天忽雨雷击失主一牛俨令剖牛腹衾乃牛啖之犹未消溃邻得免`】偿甥　还壻【`一统志曰唐裴子云为新郷令邑人王恭戍边留牸牛六头于舅李璡家五年`】  

【`产犊三十头恭还索牛璡曰尔牛已死其半止还三头恭诉之子云收入狱捉璡至曰贼盗牛三十头藏尔庄内即缚之璡急曰吾牛实外甥牛牸所生于是以五头酬璡余尽还恭　隋史曰张允济为武阳令元氏民以牸牛依妇家孳十余犊将归而妇家不与民诉县县不能决乃诣允济允济因缚民防其首过妇家云捕盗牛者令尽岀牛质所从来妇家遽曰此壻家牛即撤防曰可以牛还壻妇家叩头伏罪元氏吏大惭`】　耦犂　偏辕【`食货志曰武帝末年诏曰方今之务在于力农以赵过为捜粟都尉耦犂二牛三人民或苦牛少平都令光教以人挽犂抱朴子曰赵过创三犂之巧而闗右以足　下详牛二`】　灌蛇逐免【`酉阳杂俎曰北人牛痩者多以蛇灌鼻口则为独肝水牛有独肝者杀人逆贼李希烈食之而死焦氏易林曰教牛逐免任非其人费日无功`】　五足　六角【`京房易传曰兴繇役夺民时厥妖牛生五足　述异记曰周成王时东夷送六角牛`】　结阵　出圈【`抱朴子曰牛结阵以却虎牛善角虎环其首外触虎虽猛乃不能制也　孔帖曰五代刘知俊奔于蜀王建虽待甚厚然亦阴忌其才蜀人亦共嫉之知俊为人色黒而其生歳在丑建之诸子皆以宗承为名乃于里巷造为謡言曰黒牛出圏防绳断建益恶之`】　执鼠　问夔【`庄子曰犂牛大如垂天之云此防为大矣而不能执鼠　又曰声氏之牛夜亡而过夔止而问焉曰我尚有四足动而不善子一足而起踊何以然夔曰我以一足王于子矣`】十围　六尺【`论衡曰十围之牛为牧防所驱　下详广志`】　折角　骈蹄  

【`南齐书曰陈显逹家既豪富诸子与王敬则诸儿并精车牛当世快牛称陈世子青王三郎乌吕文显折角江瞿昙白鼻而皆集陈舍　拾遗记曰魏文帝迎美人薛灵芸驾青色骈蹄之牛日行三百里此牛尸涂国所献足如马蹄也`】　角乗　格饵【`海录碎事曰梧州出独峯牛土人乗骑如马谓之角乗　清异录曰天成长兴中以牛者耕之本杀禁甚严有盗屠私贩不敢显其名称曰格饵`】　善触　易牵【`山堂肆考曰牛之相乱睫善触又曰口方易饲鼻广易牵`】　割肉　断尾【`中记曰大月支及西胡有牛名日及牛以今日割取其肉三四斤明日其肉已复疮亦愈又博物志曰越嶲国有牛稍割取肉经日必复生　犛牛出西域尾长而劲中国以为缨人或射之乃自断其尾`】　倒石　载沙【`李绛时盛兴安国佛祠吐突承璀请纪圣徳绛请罢帝命百牛倒石　白居易官牛诗曰官牛官牛驾官车浐水防边搬载沙一石沙防斤重朝载暮载将何用载向五门官道西绿槐阴下铺沙隄昨来新拜右丞相恐怕泥涂汚马蹄马蹄踏沙虽净洁牛领牵车欲流血右丞相便能济人治国调阴阳官牛领穿亦何妨`】禁屠　和市【`孔帖曰韩滉以贼非牛酒不啸结禁屠牛以絶其谋　又曰张孔珪防诏市河南河北牛上书曰今河南河北牛疫十不一在诏虽和市甚于抑夺`】　齐气　赵云【`地境图曰齐气之见为牛　云气占曰赵云如牛`】　卧水　当风【`抱朴子曰南方水牛无冬夏甞卧水中风俗通曰乍壮小犊跳梁弄角饮水数石生刍十束当风露夜至死不曲`】　毛垂地　角抵墙【`元张宪滦京杂咏曰车如流水毛牛防注云毛牛其毛垂地　佩觿曰大司农郑康成家牛角抵墙成八字`】　蹊田　饮江【`上详牛二左传　华阳国志曰牛饮水者昔程郑于此饮牛江为之竭`】犒师　资聘【`上详左传　志曰镇寕州俗婚不分贫冨论牛为资聘`】　角挂书背画字【`唐书曰李宻闻包恺在缑山往从之乗一黄牛被以蒲鞯将汉书一帙挂于角上一手捉`】  

【`牛靷一手翻书读之　唐陆羽幼时其师使牧牛羽潜以竹画牛背为字`】　载二人　大千石【`幽明录曰护军琅琊王华有一牛甚快常乗之齿已长华后梦牛语之曰衰老不堪复苦载载二人尚可过此必死华谓偶尔梦与三人同载还府此牛果死南越志曰绥安县北有连山昔越王建徳伐吴得牛其大千石以童男女三千人牵之既而入船俱坠于潭后之附船者闻有騞然之声往往有青牛与船俱见今名越王潭`】　布褁角　豆入口【`列子曰詹何坐弟子侍有牛鸣于门外弟子曰是黒牛也而白在其蹄詹何口然黒牛也而白在其头使人视之果黒牛而以布褁其角　孔帖曰窦建徳窜牛口谷初其军有謡曰豆入牛口势不得久果败`】　变白　涂蓝【`唐韦询嘉话录云蔡州将破有水牛黒色入池浴既出身白皎然惟头不变　幽怪录曰叶城妇耿氏家有牛泽而角忽有二鬼入圈视牛曰引重致逺毛角筋骨可爱我州无此牛洵天下之美俊也其妇视牛则惴惴然汗流若沃水其翁染取蓝花涂之才毕有军吏紫衣乗马从数十骑突入视牛则异前所报大怒呼牛主问之数人捽其翁以出妇汲水洗牛蓝色尽而翁复苏视其牛已死矣`】　额有万字　角容一石【`文苑英华云唐鳯阁侍郎李元素进□牛一头额上有万字赐马一匹李峤代为谢表云万为盈数化成于大武之元□者粹文炳焕于纯离之畜　魏书云元魏桓帝马不能胜常乗安车驾大牛牛角容一石`】　犊子牵黄　牧儿防白【`列仙传曰阳都女者市上酤酒家女也生而睂连耳细长众以为异皆言此天人也防犊子牵一黄牛犊来过都女恱之遂留相奉侍都女随犊子出取桃一宿而返　顾防广州记曰阳县里民有一儿年十五六牧牛牛忽防此儿随所防处肉悉白净而甚快遂听牛日日防之儿俄而病死其家杀此牛以供宾客凡食此牛肉者男女二十人悉变为虎`】　黄钟满脰　白绶在腰【`上见后桞宗元赋又管子曰凡听宫如牛鸣窌中牛含宫声又牛之鸣曰牟　下详风俗通`】　粪成肉酪皮化袈裟【`酉阳杂俎曰北卤之先索国有泥师都二妻生四子一子化为鸿遂委三子谓曰尔可随古旃古旃牛也三子因随化牛所粪悉成肉酪　夷坚续志曰昔有人名阿李有子出外经商止有儿媳七嫂在家媳每饭两炊以麦饭姑妇自白饭稍与妇忤尤受辱骂即麦饭亦不进食李忍辱不敢言一日妇往邻家留姑守舍有僧持鉢乞食李曰吾自不饱安有施舍僧指厨中白饭李曰此吾儿妇所食不敢与人我早饭麦饭尚有一合留备午饷如用即收去僧未荅适妇外归大怒曰汝要我白饭可脱袈裟僧脱下妇才披之僧即不见袈裟着身化为牛皮牢不可脱胸间先生牛毛倐焉遍身惟余本头急报其父母至则全身化为牛矣`】筋如小竹　蹄若莲花【`志怪曰茍晞为兖州镇去京师五百里有贡晞珍异食者`】  

【`欲贻都邑亲贵虑经信宿之间不复鲜美募有牛能日行数百里者当厚赏之有人进一牛云此一日行千里晞乃命其丁车善驭之书疏发遣旦发日中到京师取荅书还至一更始竟便逹晞以骏快筋骨必将有异遂杀而观之亦无灵异惟见双筋如小竹大自头挟脊着肉里故不觉也　下详牛一广志`】　叩角引鼻【`上详琴操　吕氏春秋曰使乌获从后曵牛之尾尾絶而不从者逆也若指之桑条贯其鼻则五尺防子牵而周四海矣`】　骨如覆斗　角若担矛【`异物志曰合浦牛如槖驼案顶上有特骨大如覆斗足健疾其行百里　郁林异物志曰州留者其实水牛苍毛豕身角若担矛护卫其犊与虎为讐`】　肉美皮温　头白身黑【`广志曰麒牛似鹿又似羊肉美皮温常处滇滨也寰宇记曰九真有□牛形如牛而大头白身黒角长二丈堪为酒器`】　青麻为靷　锦缕系角【`晋阳秋曰武帝时有司奏御牛青丝靷断诏以青麻代之　耕桑偶记曰青齐间遇春耕则饲牛以天麻饭仍用锦缕系于角上`】　三歳犊　千金犗【`北史曰道武时窟咄防南□有谓窟咄曰三歳犊岂胜重载言窟咄长而帝少也　世说曰明帝问周伯仁真长何如人荅曰故是千金犗特王公笑其言伯仁曰不如卷角牸有盘辟之好以戏王也`】　断刍置门　求草令饮【`先贤传曰罗威字徳仁南海畨禺人邻家牛数入田食其禾既不可逐乃断刍多着牛家门中牛主惊觉于是不敢复侵威田　宋书曰江湛为吏部尚书性亷俭御人求草湛良久曰可与饮`】　令文折颈辛谠持角【`孔帖曰宋令文有力都下有牛善触人莫敢撄今文直往防取角折其颈杀之　又`】  

【`曰辛谠少耕于野有牛鬬众畏奔践谠直前两持其角牛不能动久而引触竞折其角`】　乗经酒肆　卜在防筒【`孔帖曰王绩乗牛经酒肆或留数日芝田录曰贾耽精于术数有一叟失牛诣桑国师占师曰尔牛在贾相公帽筒中叟迎公马首诉之公笑取筒中展盘据鞍作卦曰尔牛在安国观三间后大槐鹊巢中叟往探不见傍有系牛乃获盗牛者`】  

牛四  

原卖劒买【`汉龚遂字少卿为渤海守人多带刀劒令卖劒买牛卖刀买犊何为带牛而佩犊乎`】卖猪买【`晋食货志曰魏时济北顔斐为京兆尹人无牛车教闲月取材作车并养猪杀贵卖以买牛一二年间皆有牛也`】　卖盐买【`魏志云卫顗字伯儒请置使监卖盐以其直益市犂牛若有归化之民以给之`】　増野牛【`杜预奏事曰臣前在南闻魏兴西北山有野牛大者二千斤求之得一枚案其形不与中国相似亦野兽中希有`】　海牛【`齐地记曰东莱海岛上尝以五月海牛产乳海牛形似牛而无角骍色虎声爪牙亦如虎脚似鼍尾似鮎尾长尺余其皮甚软可供百用见人则奔入水以杖击鼻则得之`】　金牛【`述异记曰洞庭山上有天帝坛山山有金牛穴吴孙权时令人掘金金化为牛走上山其迹存焉故号为金牛穴　武昌郡记曰武昌牛冈故老相传云有金牛出此今已崩破坑大数十丈牛跃出践冈边石遗迹尚在　钱唐记曰明圣湖有金牛尝有见者神化莫测遂名湖　九域志曰奔牛堰在常州故老相传有金牛奔此故以名之`】　石牛【`一统志曰石牛在郁林州东南池中每遇歳旱则民杀牛祷雨以牛血和泥涂石牛背祀毕乃雨泥尽乃晴　又洛阳记曰石牛在城西石虎当衰石牛夜鸣声闻三十里事奏虎虎使人打失牛耳及尾以銕钉钉四脚今具存`】　土牛【`月令曰季冬命有司出土牛以示农耕之早晩`】　神牛【`博物志曰九真有神牛生谿上出时共鬬即海沸或出鬬防上人家牛皆怖人或遮捕即霹雳至号曰神牛`】　竹牛【`昨梦录曰西夏有竹牛重数百斤角甚长而黄黑相间用以制弓极佳`】  

牛五  

原诗隋桞顾言咏死牛诗曰一朝辞绀幰千里别黄河对衣徒下泣扣角讵闻歌　増唐李峤咏牛诗曰齐歌初入相燕阵早横功欲向桃林下先过梓树中在吴频喘月奔梦屡惊风不用五丁士如何九折通　陆龟蒙牧牛歌曰江草萋萋正秋半十角吴牛放江防耸肩抵尾乍依偎横去斜奔忽分散荒陂断堑无端入背上时时孤鸟立日暮相将帯雨归田家烟火防茫湿　宋梅尧臣水牛拽车诗曰只见吴牛事水田只见黄犂负车轭今牵大车同一羣又与骡驴走长陌卬头濶歩尘蒙不似绥耕泥洦洦一一夜眠头向南越鸟心膓谁辨白　陈造车堰牛诗曰牛力轻万钧性顺异诸畜有足不觧踶有角不皆触课日引耒耜为人给谷粟私家忧阙食公家要余蓄公私虽相须置汝谁取足奈何堰客行舟动千斛挽牵亦诿汝赑屭颈髀缩扣角一劳之不语对以腹物生愧无用懐安或非福于人傥有益厪身岂云酷君看庙前牲被绣饱蒭菽膏血荐鼎俎谁定悲觳觫　张耒牧牛儿诗曰牧牛儿逺陂牧逺陂牧牛芳草绿儿怒掉鞭牛不触涧边栁古南风清麦深蔽目田野平乌犍砺角逐草行老牸卧噍饥不鸣犊儿跳梁没草去隔林应母时一声老翁念儿自携饷出门先上冈头望日斜风雨湿蓑衣拍手唱歌寻伴归逺村放牛风日薄近村放牛泥水恶珠玑燕赵儿不知儿生但知牛背乐　陆游买牛诗曰老子倾囊得万钱石帆上下买乌犍牧童避雨归来晩一笛春风草满川  

原赋宋孔寗子牦牛赋曰惟兹兽之攸生亦栖遐而慿阻遁绵野于岷隅挹清源于庸渚奔逸躅而伦□载贲首而乳羜茸长牦之防防戾狼情而首鼠迈羔羊之如膏伴蜉蝣之楚楚既作表于礼乐又为容于军旅奉藩岳之休眀被戎荒而既序班賝赂而来庭超卭蒟乎其所　臧道顔駚牛赋曰若乃豪宗戚裔公侯王后乗轻御肥貂蝉耀首翟翟华貂铄铄云母良牸擢足于双岛名骏叠迹于左右如贵游踊跃于绝伦观者媸妍其好丑遂慕骏驶以相髙精彼奇选之希有仪体既美特资髙足名叅飞兎价齐骥騄　増唐栁宗元牛赋曰牛之为物魁形巨首毛角疎厚牟然而鸣黄钟满脰抵触隆曦日耕百畆往来修直植乃禾黍自种自敛服箱以走输入官仓已不适口冨穷饱饥功用不有陷泥蹷块常在草野人不慙愧利满天下皮角见用肩尻莫保原赞梁刘孝威辟厌青牛畵赞曰泰山怒特吴渚神牛气嘘风喷精廻电流讵牵和鞅不入裴秋狡力难京肆怒横行朗陵莹角介葛占声遁仙托称妖冦慿名名震八区威陵五都蓄勇槽侧息愤场隅仇览献豆滕婴进刍雄儿楷式悍士规模曹兴拂采徐邈成啚  

原表魏曹植上牛表曰臣闻物以洪珍细亦或贵故不见僬侥之微不知泱漭之泰不见果下之乘不别龙马之大髙下相悬所以致观也谨奉牛一头不足追遵大小之制形少有殊敢不献上  

原啓梁元帝谢东宫赉蒸栗牛啓曰色似秘府之书毛类陈王之玉骍角未奇莹蹄非贵　刘孝仪谢始兴王赐车牛啓曰下官安于蹑屩习以成性乘坚驱骏未所厝心慈渥无涯每垂奨餙无复难载之朋将申共敝之美濯龙望水未足俦光长门听雷不能均响　又谢豫章王赐牛啓曰观其毛角相合骨相应啚曵流水而生光惊髙限其如接遂使上阜辍驾下泽是驱冯轼修途既获坐驰之致驯豢广庭方念载忧之朂  

原书梁刘孝威谢南康王让牛书曰虽复蜀守神牛秦公怒特穆生白角何氏莹蹄无以逾其劲力迈其致逺直宿九重获免疏歩路休三径且息徒行从祀甘泉方无假于丞相骑至清庙又永笑于博阳  

増杂文宋苏轼书栁子厚牛赋后曰岭外俗皆恬杀牛而海南为甚客自髙州载牛渡海百尾一舟遇风不顺饥渇相倚以死者无数牛登舟皆鸣既至海南耕者与屠者常相半病不饮药但杀牛以祷地产沉水香香必以牛易之黎人得牛皆以祭鬼无脱者中国人以沉水香供佛燎帝求福此皆烧牛肉也何福之能得哀哉司马光寃牛问曰华州村往歳有耕田者日晡疲甚乃枕犂而卧乳虎翳林间怒髭揺尾张势作威欲啖而食之屡前牛輙以身立其人之体上左右以角拉虎甚力虎不得食垂涎至地而去其人则熟寝未之知也虎行已逺牛具离其体人则觉而恶之意以为妖因杖牛牛不能言而犇輙自逐之尽怒而得愈见怪焉归而杀之解其体食其肉而不悔夫牛有功而见杀尽力于不见知之地死而不能以自明向使其人早觉而悟虎之害已则牛知免而获徳矣惟牛出身捍虎于其人未觉之前此所以功立而身毙也  

## 御定渊鉴类函卷四百三十六

兽部八【`羊　狗　豕　増猫`】  

羊一  

原说文曰羊祥也【`一作详`】象四足角尾之形孔子曰牛羊之字以形举　増埤雅曰羜伫也伫其美成而后足用又曰羝性好触突故从抵省字从抵省音从抵者以  

低其角然后能抵突故也　原尔雅曰麢大羊【`音霝似羊而大角圎鋭好在山崖间`】羱如羊【`似羊而大角出西方`】羊牡羒【`音坟`】牝牂夏羊【`黒羖防`】牡羭【`羭黒斑`】牝羖【`今以牂羖为白黒羊名`】羳羊黄腹未成羊羜【`音伫诗云肥羜俗云五月羊`】絶有力奋羊六尺为羬【`羬羊马尾今大月支国有大羊马尾尸子曰大羊为羬六尺`】　说文曰咩【`音弭`】羊鸣也羔羊子也羜五月生羔也犍六月生羊也羍【`耻逹反`】七月生羊也防【`音兆`】羊未卒嵗也　又曰牂牝羊也羒【`扶分反`】牡羊也羠【`因几反`】乗羊也羳【`扶员反`】黄腹羊也羟【`□间反`】羊名也　广雅曰吴羊牡一嵗曰牡防三嵗曰羝其牝一嵗曰牸防三嵗曰牂吴  

羊犗【`居谒反`】曰防【`蒲各反`】羖羊犗曰羯羍防【`思究反`】羔也増类说曰羶根羊也　原崔豹古今注曰羊一名长  

防主簿　増博物志曰羊而不角呼羖羊一名胡防郎一名青乌　原易曰兊为羊　又曰羝羊触藩羸其角毛诗曰尔羊来思其角戢戢【`聚其角而息戢戢然`】　周礼曰宾  

客则羊人供法羊【`法羊食饔积膳之羊`】　又曰羊人掌羊牲凡祭祀饰羔祭祀割羊登其首【`登首报阳也升首于室`】凡祈珥供其羊牲若牧人无牲则受布于司马使其买牲而供之【`布泉也`】礼记曰凡祭宗庙之礼羊曰柔毛　内则曰羊泠毛  

而毳羶【`泠毛长毳结总也`】　山海经曰羬羊尾如马尾出钱来之山【`羬音鍼玉篇作五咸反`】　増穆天子传曰舂山大羊食鹿豕南史曰江东谓羖羊角为皁荚　原凉州异物志曰  

封羊其背如驼　广志曰驴羊如驴　増宋永初山川记曰九真都龙县有电麢羊大如□牛　桂海兽志曰緜羊出邕州溪洞及诸蛮国与朔方羊不异　原春秋繁露曰凡贽卿用羔羔有角而不用如好仁者执之不鸣杀之不号类死义者羔饮其母必跪类知礼者故羊之为言犹祥故以为贽　増尸子曰羊不任驾盐车太经曰觥羊之毅鸣不类　原谯周法训曰羊有跪乳之礼鸡有识时之鴈有庠序之仪人取法焉　郑氏婚礼谒文赞曰羣而不党跪乳有仪礼以为贽吉事之宜　白泽图曰羊有一角当顶上龙也杀之震死龙鱼河图曰羊有一角食之杀人　瑞应图曰钟律和调五声当节则玉羊见　地镜图曰金百斤以上至三百斤精如羊者　中记曰千嵗之树精化为青羊増述异记曰梓树之精化为青羊又百年而红又百年而黄又五百年而色苍又五百年而色白　原杂五行书曰悬羊头门上除盗贼　博物志曰胡蕙蜀中本无洛中人有驱羊入蜀者胡蕙子着羊毛蜀人取种因名曰羊负来又外国得胡麻豆或曰戎菽　又曰蛟羊似羊而无角噉之毒　増中记曰羺胡羊也羫羊腊也似羊四耳九尾目在背　卞彬禽兽录曰羊性淫而很　齐民要术曰羊有疾輙相汗　酉阳杂俎曰濮固羊大而美　瀛海胜览曰忽鲁谟斯国羊有四种大尾绵羊重七八十斤其尾阔一尺余拖地重二十斤狗尾羊如山羊尾长二尺余鬭羊髙二尺七八寸前截毛长拖地后半皆翦净颇似緜羊角弯向前上帯小铁牌好鬭好事者养之赌博为戏　又曰阿丹国緜羊白毛无角于角处有两搭圎黒甚异其项下如黄牛袋毛短如犬尾大如盘　陶谷清异录曰冯翊产羊名白沙龙膏嫩第一言饮食者必推冯翊白沙龙为第一　膳夫录曰羊有二种不可食毛长而黒壮者曰骨防白而有角者曰古羊皆羶臭发病羊之大者不过五十斤奚中所产者百余斤　格物论曰羊有褐白黒三色亦有青者南人所罕见　夷坚志曰西戎用羊卜谓之跋焦以艾灼羊髀骨谓之死跋焦又有先咒粟以食羊羊食粟则自揺其首乃杀羊视其五藏谓之生跋焦　武珪燕北杂记曰契丹行军不择日艾和马粪于白羊琵琶骨上炙破便出行不破即不出  

羊二  

原毛诗曰羔羊鹊巢之功致也召南之国化文王之政在位皆节俭正直徳如羔羊也羔羊之皮素丝五紽退食自公委蛇委蛇　列仙传曰葛由者羌人周成王时好刻木作羊卖之一旦骑羊而入蜀蜀中王侯遣人追之上绥山山在峨嵋山西南无极随之者不得还皆得仙道山上有桃故里谚曰得绥山一桃虽不得仙亦足以豪山下立祠　毛诗曰无羊宣王考牧也【`厉王时牧人废宣王复之`】谁谓尔无羊三百维羣　左传曰华元杀羊食士其御羊斟不与及战曰畴昔之羊子为政今日之事我为政与入郑师故败　又曰楚子围郑郑伯肉袒牵羊以逆曰孤不天不能事君使君怀怒以及敝邑孤之罪也又曰昔有攘羊者以羊头遗晋叔向向母埋之不食  

后三年攘羊事发追捕向家检羊骨肉都尽惟有舌在国人异之遂以羊舌为族　论语曰子贡欲去告朔之饩羊子曰赐也尔爱其羊我爱其礼　又曰叶公语孔子曰吾党有直躬者其父攘羊而子证之孔子曰吾党之直者异于是父为子隐子为父隐直在其中矣　孙卿子曰仲尼将为鲁司寇沈犹氏不敢朝饮其羊　家语曰季桓子穿井获如土缶其中有羊焉使问仲尼对曰以丘所闻非羊也木石之怪夔魍魉水之怪龙罔象土之怪羵羊也　増韩诗外传曰鲁哀公使人穿井三月不得泉得一生羊焉公使祝鼓舞之欲上于天羊不能上孔子见曰水之精为玉土之精为羊此羊肝土也公使杀羊视肝即土　原列子曰杨朱见梁惠王言治天下如运诸掌王曰先生有一妻一妾而不能治三畞之园而不能耘言治天下何也曰君见夫牧羊者乎百羊为羣使五尺童子荷棰而随之欲东而东欲西而西使尧牵一羊舜荷棰而随之则不能前也　増又曰杨子之邻人亡羊既率其党又请杨子之竖追之杨子曰噫亡一羊何追者之众邻人曰多岐既返问获羊乎曰亡之矣曰何为亡之曰岐路之中又有岐焉吾不知所之所以返也　原荘子曰臧与谷二人相与牧羊而俱亡其羊问臧奚事则挟策读书问谷奚事则博塞以逰二人事业不同其亡羊均也　神仙传曰皇初平年十五家使牧羊有道士见其良谨便将至金华山石室中四十余年忽然不复念家其兄初起行索初平歴年不得后见市中有道士乃问之道士曰金华山中有牧羊儿姓皇字初平兄乃随道士与初平相见语毕问羊何在云在山东兄徃视但见白石不见羊平曰羊在耳兄自不见平乃往言叱叱羊起于是白石皆起成羊数万头　汉书曰楚怀王孙心在人间为人牧羊项梁立为怀王　史记曰卢绾与髙祖俱学书相爱里人贺两家以羊酒　増埤雅广要曰沛公始为亭长梦逐一羊拔角尾皆落辨者曰羊去角尾乃王也　金楼子曰修羊公于华山阴以道干景帝礼遇之数嵗道不可得有诏问修羊公语未讫于牀上化为白石羊题其胁曰修羊公谢天子后置石羊于通灵台　原史记曰卜式者河南人式有少弟式脱身出分独取畜羊百余田宅财物尽与弟式入山牧十余嵗羊致千余上曰吾有羊在上林中欲令子牧之式乃拜为郎布衣草蹻而牧嵗余羊肥息上过见其羊善之式曰非独羊也治民亦犹是也恶者辄去无令败羣上以式为竒拜缑氏令　汉书曰苏武往使匈奴匈奴知武不可降使北海上无人处牧羝羊下乳乃得归武处海上杖汉节牧羊卧起持节旄尽落　又曰路温舒钜鹿人父为里监门使温舒牧羊温舒取泽中蒲截以为牒编用写书　捜神记曰宣帝时阴子方者至孝有二息尝腊日晨炊而灶神形见子方再拜受庆家有黄羊因以祀之自是暴至巨富子方尝言我子孙必将强大至识三世而遂繁昌故后常至腊日祀灶而荐黄羊焉　东观汉记曰甄宇北海人建武中为州从事征拜博士每腊诏令曰赐博士羊羊有大小肥瘠博士祭酒议欲杀羊称分其肉宇曰不可又欲投钩复耻之宇因先自取其最痩者由是不复有争讼后召会诏问瘦羊甄博士因以号之　神仙传曰曹公收左慈慈走入羣羊中失慈所在追者疑化为羊乃令人数羊羊本千口拣之长一口知果化为羊乃谓曰若是左公者但出无苦也有一羊跪云讵如许追者欲执之于是羣羊皆跪曰讵如许追者乃去　魏志曰杨俊同郡王象孩少孤特为人仆年十七八见使牧羊而私读书因获捶楚俊美其才质即赎象着家聘娶立屋然后与别象官至散骑常侍　又曰衞玠少时乗白羊车于洛阳市市人观之咸曰谁家璧人于是名闻州党遂号曰璧人　増晋书曰武帝平吴后多内宠莫知所适尝乗羊车恣其所之至便宴寝宫人乃取竹叶插户以盐汁洒地而引帝车　原幽明录曰洛下有一洞穴不测有一妇欲杀夫推夫下经多时至底乃得一穴匍匐行数十里渐见明旷郛郭宫馆金宝为饰明逾三光人皆长三丈被羽衣如此九处至最后诉饥长人指中庭大柏树近百围下有一羊令跪持羊须捋之得一珠长人取之次亦取后将令噉即疗饥乃问诣九处名及求住荅曰君不得停还问张华当知乃复行出交州还洛问华华曰九处地仙名九馆大羊为螭龙初一珠食之与天地等夀次者延年后者充饥而已　捜神记曰南阳宗定伯夜行忽逢一鬼鬼问伯为谁伯欺之曰吾亦鬼也遂为侣向宛行倦因相担问鬼曰鬼何畏曰鬼唯不喜唾耳欲至宛便担鬼着头上诣宛市鬼化为羊伯恐其变遂唾之因卖得钱千五百买者将还系之明旦见绳在时人语曰宗定伯卖鬼得钱千五百　王隐晋书曰王尼尝为兵洛中名士王澄胡母辅之等赍羊酒诣护军门吏请见将军澄等先过尼炙羊饮酒讫径去将军闻之与尼长假　増太元起居注曰刘毅讽羊琇乗羊车请免官诏曰羊虽无制非素乗者如其奏原续捜神记曰顾霈者呉之豪士送客置酒有一沙  

门在坐主人杀羊羊绳断便走来入道人膝中穿头入袈裟下道人不能救即将去杀之既行炙主人便先割以噉道人道人食炙下喉便自行道人皮中痛毒不可忍呼医来鍼之以数鍼贯其炙犹动揺乃破出之故是一脔肉耳道人于此得病作羊鸣少时便死　増南史曰宋文帝好乗羊车经诸房潘淑妃每密令左右以盐汁水洒地帝每至户羊辄防地不去帝曰羊乃为汝徘徊况于人乎　宋陶谷清异录曰天后好食冷修羊赐张昌宗冷修羊手札曰珍郎杀身以奉国　孔帖曰王君防破吐蕃于青海西张说识其且败因上嶲州鬬羊于帝以申讽谕曰使羊能言必将曰鬬而不解立有死者所頼皇仁并茂量力取劝焉　宣室志曰李徳裕为太子少保分司东都尝召一僧问已之休咎僧曰公灾当南行万里公曰南去遂不还乎僧曰当还耳公究其事对曰相公平生当食万羊今食九千五百矣所以当还者未尽五百羊耳公惨然而叹曰吾师果至人我元和十三年为丞相张公从事于北都尝梦行晋山见山上尽目皆羊有牧羊者十数迎拜我因问牧羊者牧者曰此侍御平日所食羊吾尝识此梦不泄于人今者果如师之说耶后旬余镇武节度使朱暨遣使致书于公且馈四百羊公大惊即召僧告其事僧叹曰万羊将满公其不还乎公曰吾不食之亦可免耶曰羊至此已为相公所有公戚然不悦旬日贬潮州司马连贬崖州司户竟殁于荒裔　唐五行志曰僖宗干符中洛阳建春门外暴雨有物隋地如羖羊不食顷之入地中其迹月余不灭或以为雨工也占曰当旱　灵异传曰栁毅遇洞庭女牧羊曰吾不知子之牧羊何所用哉神只岂宰杀乎女曰非羊也雨工也何谓雨工曰雷霆之类也毅复视之则皆矫顾怒步饮龁甚异而大小毛角则与羊无异焉　南唐书曰黄载字元吉精究经史遂不复进取肄业之士多从之诸生醵防市羊以僃馔载梦一羊前跪请命晨出见羊跪伏如所梦载以已缗偿诸生而畜其羊又畜一犬亦颇驯出入则羊犬聨随潭倅夏中正为作羊犬仙序以记其事　清波杂志曰宰相张齐贤布衣时尝游嵩岳醉卧巨石梦人驱羊于前曰此张相公食料羊也既贵每食数斤犹未厌饫健噉世无比者此与李徳裕梦人谓平生当食万羊之兆符合　魏秦记曰宋仁宗性仁恕一日晨兴语近臣曰昨夕因不寐而甚饥思食烧羊侍臣曰何不降旨取索仁宗曰比闻禁中每有取索外面遂以为例诚恐自此遂夜宰杀以僃非时供应则嵗月之久害物多戾岂不忍一夕之馁而启无穷之杀也时左右皆呼万嵗至有感泣者王巩甲申杂记曰宣仁同听政日御进羊乳及羔儿肉宣仁蹙然动容曰羊方羔而无乳则馁矣又曰方羔而烹之伤夭折也却而不食有旨不得宰羊羔以为膳山房随笔曰辛稼轩帅浙东时晦庵南轩任仓宪使  

刘改之欲见辛不纳二公云改之豪杰也善赋诗可试纳之改之至长揖公问能诗乎曰能时方进羊腰肾羮辛命赋之改之对寒甚愿乞巵酒酒罢乞韵时饮酒手颤余沥流于懐因以流字为韵即吟云拔毫已付管城子烂首曽封闗内侯死后不知身外物也随尊酒伴风流辛大喜命共尝此羮终席而去厚餽焉　辽史礼志曰柴册仪有司读册讫宰相北南苑大王请部帅进赭白羊各一羣　又曰下城克敌祭天地牲以白黒羊辍耕录曰元朝凡帝即位必先受佛戒至元帝初入戒坛见马哈喇佛前有物为供因问此何物曰羊心上曰曽闻有用人心肝者有诸荅曰有之凡人萌歹心害人者事觉则以其心肝作供耳上再问曰此羊曽害人乎帝师无荅　又曰每日进膳例用五羊自帝即位日减一羊以嵗计之为数多矣　埤雅广要曰永乐初设科取士庐陵钱举发觧南省皆首冠及将廷试忽梦头生羊角同年曰头角峥嵘在此举矣一人曰非也羊角乃觧字也恐有觧姓者复居首耶及拆殿牓胪传状元果觧搢也  

羊三  

原触藩　跪乳【`上详羊一易经　下详羊一婚礼谒文`】　土怪　岳精【`上详羊二家语　易是谋类曰秦山失金鸡西岳亡玉羊郑康成注曰金鸡玉羊二岳之精`】　柔毛贲首【`上详羊一礼记　诗曰牂羊贲首三星在霤郑康成注曰羊牝曰牂贲大也`】　叱石噉珠【`上详羊二神仙传下详羊二幽明录`】　丹毛　白血【`续异记曰呉兴俞亮以永明八年补护军府史于常眠处闻有羊声疑为神怪窃于户窥之见其牀下有羊可髙二尺毛色若丹光曜满室穆天子传曰犬戎朝天子于雷首之阿乃献良马四匹天子使孔牙受之曰雷水之平爰有黒牛白角爰有黒羊白血`】　五羖　六飞【`吕氏春秋曰百里奚未遇时虢亡奚饭牛于秦传鬻以五羖羊之皮公孙枝得献诸缪公缪公用之谋无不当举必有功春秋命歴序曰有人黄头大腹岀天齐政三百四岁为神次之号曰皇神出淮驾六飞羊政三百岁五叶千五百岁`】　重十斤　髙三尺【`郭义恭广志曰大尾羊细毛薄皮尾上旁广重且十斤出康居　春秋说题词曰羊者详也详以改也合三为生以养士也故羊髙三尺`】　五色　四角【`沈怀逺南越志曰尉陀之时有五色羊以为瑞因图之府防　周成王时人献四角羊`】　攻虎　将狼【`汉书譬如使豺狼逐羣羊无异驱羊攻虎　史记黥布反上病欲使太子将往击之四皓说建成侯曰今诸将皆陛下故等乃令太子将此属无异使羊将狼莫肯为用`】　千足　五皮【`食货志羊千足其人与千户侯等　下百里奚事`】　童羖　肥羜【`诗俾出童羖注羖羊不童也无角曰童羖之性皆角童羖必无之物　诗既有肥羜以速诸父注云羜未成羊`】　来思　絜尔【`诗尔羊来思　又絜尔牛羊以往蒸尝`】　啗毳坐皮【`上苏武事下杨茂事`】　割尾　捋须【`西域志云割尾更生又宋膺异物志曰月`】  

【`氐有羊尾重十斤稍割以供食寻生如故　下见羊二幽明录`】　亡岐　丧易【`上详羊二列子易丧羊于易注易平也言不待险难而失之`】　士刲　子证【`易士刲羊无血下详羊二论`】  

【`语`】　竹叶引　树精花【`上详羊二晋书　下详羊一中记`】　献子执郑伯牵【`鲁定公防晋师于瓦范献子执羔中行文子赵简子皆执雁鲁于是始尚羔鲁以前同贽始知执羔之贵　下详羊二左传`】　毛裹雪　角触藩【`苏武饥穷以羊毛裹雪而吞之　下见羊一易经`】　下来　毕升【`诗日之夕矣牛羊下来　又麾之以肱毕来既升注言驯扰从人意`】　九牧　千走【`十羊九牧　一狼走千羊`】　衅庙　吿朔【`衅庙用羊　下详羊二论语`】　荷蓑　刻木【`荷蓑牧羊　下详羊二列仙传`】　畜扰　通淫【`周礼畜事敎扰　下同`】　宜黍　衔谷【`周礼凡防膳食羊宜黍广州记曰昔髙固为楚相五羊衔谷至其庭因以五羊名其地`】　増火畜　金精【`周礼注曰羊火畜黍火谷故羊宜黍也　下详羊一地镜图`】　翠尾　黄腹【`酉阳杂俎曰罽宾国出野青羊尾如翠色　下详羊一尔雅`】　食葛　恱草【`本草人食野葛而死羊食野葛而肥　扬子法言曰羊质而虎皮见草而恱见豺而战忘其皮之虎也临川呉氏曰羊外柔能恱草而内刚狠故兊为羊`】　望翼　取脂【`盛均大旱解郡守不清其政而待龙贷雨是犹乗檋适海豢羊望翼何可冀乎　大食勿斯离国产胡羊髙三尺余其尾如扇每岁春时割取脂二十余斤再缝合仍生不取则胀死又庄浪有饕羊土人岁取其脂非久复满腹`】　悬头　烧尾【`新言曰初年悬羊头磔鸡头以求富羊能齧草鸡啄五谷故悬二物以助阳气　闻见记曰凡新羊入羣为诸羊所触不见亲附火烧其尾则定故初拜官朋僚合宴谓之烧尾`】蠒耳　细肋【`述异记曰陜西同州沙苑出蠒耳羊其羊耳小味美　同州沙苑有佳羊谓之细肋故山谷诗云细肋柔毛饱卧沙`】　食仙茅　饮苦泉【`桂海兽志曰广西英州多仙茅其羊食之举体化为肪不复有血肉名乳羊食之宜人　寰宇记曰冯翊朝邑县许原下地有苦泉水味咸苦羊饮之肥而肉美今于泉侧置羊牧谚曰苦泉羊洛水浆`】　对角　翦毛【`元张宪泺京杂咏云皮囊乳酒锣锅肉奴似山隂对角羊自注羊或四角或六角者谓之迭角羊以其角之相对也毛角虽奇香味稍别不升之鼎俎　东坡诗曰翦毛胡羊大如马谁记鹿角腥盘筵`】　骨镕铁　脂柔银【`物类相感志曰铸铁不销以羊头骨灰投之乃销融也丹房镜源曰羊脂柔银软铜羖羊角缩贺贺锡也`】　腹生石　角养草【`按牛有黄狗有寳羊有卵石俱在腹中附胆而生羊肝石白色如玉絶类狗宝可治飜胃及羊病　埤雅曰羱羊之在原不可牢畜者也其状若骡而羣行暑天尘露在其角上生草戴行爱之独寝代都赋所谓羱羊养萆以盘旋是也`】　九头　六角【`淮南子曰阿羊九头而更食国乱乃出　述异记曰周成王时东进六角羊`】　二首　九尾【`北史随汉王谅为并州总管潞州有官羊二首相背以为谅之咎征　阿丹国出羚羊名九尾羊`】　易牧　宜驱【`韩子曰千仞之山跛牂易牧者也埤雅曰羊性前逆故宜驱`】　压羣　善鬭【`埤雅曰羊性善羣故于文羊为羣每成羣则以一雄为主举羣听之今俗所谓压羣是也北人谓之羊头　又曰羱羊似呉羊而大角角椭善鬭至死`】　尾如马　角乱犀【`上详羊一山海经　益州方物略记曰龙羊出吐蕃及蜀威茂州形似畜羊而大其角缭上重八九两黒质而白文以为带胯其用乱犀`】　化狼　乳麞【`述异记曰洛南有避狼城云幽王时羣羊变狼食人故筑城避之　张说奏有羊乳麞表见后`】　盟社　祀灶【`墨子曰齐荘公之臣王国卑与中里檄者讼三年而狱不恐失有罪使二人共一羊盟齐之社二子相从以羊血洒社读王国卑之词已尽中里檄之词未半祭羊起而触中里檄齐人以为有神验下详羊二捜神记`】　系辕　补牢【`隐逸传曰王敬以女适孔淳之之子以乌羊系所乘车`】  

【`辕提壶为礼至则尽欢　战国策曰亡羊补牢未为晩也`】　皮　辍肉【`李茂勲传曰王处存以轻兵三千蒙羊皮夜布之野李全忠军望为羣羊争趋之遂致败　韩偓金銮密记曰上辍御前羊肉一盘赐全诲以下曰难得之际且与同味`】　吐珠　化石【`孔帖曰五代南唐刘鋹四年苑中羊吐珠樊胡子以为符瑞讽羣臣入贺　郭功父五仙謡曰番禺五仙人骑羊各一色手持六秬穗翺翔绕城壁翩然去乘云诸羊化为石至今留空祠异像犹可识`】　借书投　索帖换【`唐余录曰倪若水积书万卷听人赁阅凡借书者先投束脩羊　宋类苑曰黄鲁直戏东坡曰昔右军字为换鵞字韩宗儒性饕餮每得公一帖于殿帅姚麟处换羊数斤可名二丈书为换羊书矣公在翰苑一日以生辰制撰纷冗宗儒作简以图报荅来人督索甚急公笑曰传语本官今日断屠`】　相公食　学士羮【`中朝故事曰邠公杜悰福寿少伦日食五餐一餐之费皆至万钱京西李客见人牧羊遍满山谷不知几千万口诘之自何而来曰自鄜夏来供相公食耳指顾之际转首恍然并无所覩　清异录曰窦俨尝病目几丧明得良医愈之劝令频食羊眼俨遂终身服之其家名双晕羮世人有呼为学士羮者`】　格虎　负鱼【`春秋后语曰张仪谓楚王曰夫为纵者无异驱羣羊而攻生虎虎之与羊不格亦明矣　髙僧传曰石虎尝昼寝梦见羣羊负鱼从东北来寤以访佛图澄澄曰不祥也鲜卑其有中原乎慕容氏后果都之`】　碧落洞金华山【`清波杂志曰英州碧落洞乳羊饮钟乳涧水体白如乳　李白诗曰金华牧羊儿乃是紫`】  

【`烟客`】　挂角　断脐【`埤雅曰羚羊似羊而大角有圎绕蹙文夜则悬角木上以防患语曰麢羊挂角此之谓也　旧唐书曰拂菻国有羊羔生于土中其国人其欲萌乃筑垣以环之防外兽所食然其脐连地割之绝则死惟人着甲走马骇之其羔惊鸣而脐绝因逐水草以一二百口为羣`】　出渊种土【`郡国志曰呉彦堂溪有白羊渊渊水旧出山羊汉武元封三年有白羊出此渊畜牧者祷祀之初出一羊妇人大惊拍手羊自此绝焉今俗生羊忌妇人拍手是效古也　元姚桐夀云大漠迤西俗能种羊凡屠羊用其皮肉惟留骨以初冬未日埋着地中至春阳季月上未日为吹笳咒语有子羊从土中出凡埋骨一具可得子羊数只此盖四生胎外之化也波斯国亦有此事以胫骨种之辍耕录曰漠北种羊角能产羊其大如兔食之肥美刘子观量篇曰晋文种菜曽子植羊非性闇蠢不辨方隅以其运大不习小务也注谓剉羊皮用土种之也西海以羊脐种土中漑水闻雷而生脐系地中及长驾以木脐断便行齧草至秋可食脐内有种`】无睛能视　有角不用【`易经注羊无睛而能视死不瞑目　下详羊一春秋繁露`】妆防芳草　蹋破菜园【`云仙散录曰午桥庄小儿坡茂草盈里裴晋公每使数白`】  

【`羊散于坡上曰芳草无情頼此妆防　啓颜录曰有人常食蔬茹忽食羊肉梦五藏神曰羊蹋破菜园矣`】赐八百蹄　具三十物【`孔帖曰囘纥达干旣行日赐羊八百蹄　诗曰三十维物尔牲则具`】　秋阴之气　未位之神【`杜阳杂编曰牛羊共居丑未之位羊色白虽杂毛而白多近于秋隂之杀气故草木经羊噉之余必顦顇泊宅编曰有人好食羊头尝晨出见一羊头人身衣冠甚伟曰吾未位之神也其属在羊尔食羊头甚多故来取汝若辍食则可不然吾将杀汝其人惧不复食羊`】给膳　谋羞【`埤雅曰徐云羊主给膳以瘦为病故羸从羊　符子曰鲁欲以孔子为司`】  

【`徒将召三桓而议之左丘明曰周人有欲具少牢之珍而与羊谋其羞羊相呼藏于深林之中今君欲以孔子为司徒召三桓而议之亦与羊谋羞哉`】　上峭山　鬭海岸【`凉州异物志曰有小羊称若斥峭山如壁上下如跌　西舎利凡曲名十有二五曰鬭羊胜骠云来乃昔有人见二羊鬭海岸强者则见弱者入山时人谓之来乃来乃者胜势也`】　喜盐　畏露【`东齐记事曰牧羊惟逺水为善日一饮缓驱行勿停息春夏早收秋冬晩出以瓦器砌羊防中地羊喜盐自还噉之不劳人收　埤雅曰羊性畏露晩出早归故诗曰羊牛下来常先于羊也`】　逺视　长生【`汉书注曰郑康成谓羊畜之逺视者故史记家语孔子谓文王眼如望羊　百官志凡羊至厨而乳者释之长生大齐日尚食进蔬食释所杀羊为长生供奉`】　鬼化　人变【`上详羊二捜神记　潇湘录曰万寿中长安百姓李审言忽得病如狂倏与羊同食家人无以止求医不效后忽西走近将百里路遇羣羊遽走入其内逐之者方至审言已化为一大羊于众中不能辨认及家人齐至泣而择之其一大羊乃自语曰将我归愼勿杀我我为羊□乐人何以比遂将归饲养以终天年`】  

羊四  

原不畜【`伐冰之家不畜牛羊`】　不杀【`礼大夫无故不杀羊`】　死肆【`郑伯有死于羊肆`】反肆【`髙士传曰屠羊说楚人隐于屠肆昭王失国说往从王反国欲将赏说说曰大王失国说失屠`】  

【`羊大王反国说亦屠羊臣之爵禄已复矣又何赏之有王使司马子綦延之以三珪之位说曰愿长反屠羊之肆耳遂不受`】　孟春食【`孟春食麦与羊`】　仲春献【`仲春献羔开冰`】　或寝或讹　或剥或烹【`俱诗经`】　増过防羊【`青州杂记曰熊翻每会客酒至半旋杀羊令客自割随所好者防线系定记号毕蒸自认取以竹刀切食号过防羊`】　大官羊【`黄庭坚诗曰春风饱识大官羊`】　红羊【`北方有红羊为世珍味`】　青羊【`尹喜内传老子与别曰寻吾于青羊之肆`】　淫羊【`博物志曰阴山有滛羊一日百徧脯不可食但着牀席间已自惊人`】　野羊【`岭表录异曰尝有人自青杜泛海归闽为恶风所飘至一岛怱见羣羊人向之亦不惊避初疑人所牧放而絶无人迹乃知生者船人方馁因取食之`】　黄羊【`杜甫诗黄羊饫不羶注云大观三年郭随使北举此诗以问北使时立爱立爱云黄羊野物可猎取食之不羶`】　花羊【`桂海兽志曰南中无白羊多黄褐白斑如黄牛又一种深褐黒脊白斑全似鹿`】　嗛羊【`王防图所贡诸物其有异者周头之煇□髙之嗛羊周头髙皆国名嗛羊四角`】　玉羊【`九国志曰呉越钱元瓘先是有胡僧以玉羊一献于镠曰得此当生贵子元瓘果以丁未岁生`】  

羊五  

増诗唐李峤咏羊诗曰絶饮惩浇俗行驱梦逸材仙人拥石去童子驭车来夜玉含星动晨氊映雪开莫言鸿渐力长牧上林隈　宋黄鲁直戏荅张秘监餽羊诗曰细肋柔毛饱卧沙烦公遣骑送寒家忍令无罪充庖宰留与儿童驾小车　梅尧臣江邻几寄羊羓诗曰细肋胡羊卧苑沙长春宫使蹋霜羓蒺藜苖尽初蕃息苜蓿盘空莫叹嗟自乏良谋甘更鄙犹能大嚼□无涯磨刀为削朝霞片时引清杯兴更嘉　文天祥咏羊诗曰长防主簿有佳名羵首柔毛似雪明牵引驾车如衞玠叱敎起石羡初平出都不失成君义跪乳能知报母情千载匈奴多牧养坚持苦节汉苏卿  

増表唐张说为留守奏羊乳麞表曰狎扰因依动息随恋如从所产若素同羣理有可嘉事无前例　又进鬭羊表曰逺生越嶲蓄情刚敌不避强战不顾死虽为防物志不可挫如效竒灵囿角力天场却鼓怒以作气前踯躅以奋击趹如奔云之交触碎如转石之相叩裂骨赌胜溅血争雄敢毅见而冲冠鸷很鬭而击节冀将少助明主市骏骨揖怒蛙之意  

原赞晋郭璞羊赞曰月氐之羊其类在野厥髙六尺尾亦如马何以审之事见尔雅  

原奏晋杜预奏事曰臣闻魏兴北山有野羊千数百斤试求之得一按其形不与中土羊相似然野兽中所希有  

増序宋梅尧臣逢羊诗序曰予晨过北郭见羣羊有羝处前其首昂然而伟腯其角拱然而耸其毛茸然而长自膊至腕与缨胡相若其羣很逐而拥趋如奉焉及其宰也羝存而羣死之予归作诗示诸友云  

狗一  

原尔雅曰犬生三猣【`宗`】二师一玂【`旂`】未成毫狗【`狗子未生翰毛`】长喙猃【`力`】短喙猲【`歇`】獢【`嚻诗载猃猲獢`】絶有力狣【`多挑反`】狵狗也狗四尺为獒　说文曰狡犬多毛也猲【`虚谒反`】短喙犬也防【`胡斩反`】犬吠不止也獒犬之知人心可使也防【`言佳反`】狂犬也狄赤犬也　増又曰猈【`音罢`】短脑狗也狡小狗也又曰犬狗之有悬蹄者也孔子曰视犬之字如画狗也狗叩也叩气以守也　原吕忱字林曰獹韩良犬也防【`鹊`】宋良犬也□【`五见反`】逐虎犬也【`孔丛子曰卢黒色鹊黒白色`】　何承天纂文曰守犬为獖【`扶本反`】陇西以犬为犹【`酋`】防【`乃容反`】防【`乃更反`】皆多毛犬也獟【`乃校反`】猘【`居例反`】防【`雕`】屈尾犬也　易曰艮为狗　増毛诗曰无使尨也吠　原周官曰犬赤股而躁臊　増礼记曰凡祭祀犬曰羮献【`言犬肥则可为羮以献也`】原春秋考异邮曰狗三月而生阳主于三故狗各髙  

三尺　増家语曰七九六十三三主斗斗主狗故狗三月而生　原山海经曰蜪犬如犬青色食人从首始吴越春秋曰狡兔死走狗烹　荆楚记曰鸡寒狗热増桂海兽志曰蛮犬如猎狗警而猘　又曰郁林犬出郁林州极髙大垂耳拳尾与常犬异　庄子曰犬不善吠为良　淮南子曰猘犬不自投于河　尸子曰地中有犬名曰地狼　夏鼎志曰掘地而得犬名曰贾　京房易传曰执政失下将害之厥妖狗生角　五行传曰犬畜之以口吠者属言　三才图防曰犬有三种一者田犬二者吠犬三者食犬食犬若今菜牛也　埤雅曰狗非田犬亦犬子也非田犬者不自搏食茍食而已原杂五行书曰犬生四子取黄子养之生五子取青子飬之六子取赤子飬之七子取黒子养之八子取白子养之白犬虎文南斗君畜之可致万石白犬乌头令人得财白犬黒尾令人世世乗车黒犬白耳大王犬也畜之令人富贵黒犬白前两足宜子孙白犬黄头家大吉黄犬白尾令人世世衣冠黄犬白前两足利人　増金楼子曰入名山牵白犬抱白鹤山神大喜芝草及寳玉等自出　古今注曰狗一名黄羊　清异录曰狗曰守门使　老学庵笔记曰笻竹杖击狗皆节节断折物理之不可推者　原楚辞曰岂不郁陶而思君兮君之门兮九重猛犬狺狺而迎吠兮闗梁闭而不通　増苏轼上神宗书曰畜犬本以防奸不以无奸而养不吠之犬韩愈诗曰跃犬疾翥鸟　李后邨诗曰犬眠花影地梅尧臣诗曰吠犬憎倦仆　孙觌诗曰睢盱犬透篱狗二  

原后汉书曰帝髙辛氏有狗名槃瓠时犬戎兵强乃募能得犬戎呉将军首者赐以少女槃瓠得之于是少女随槃瓠升南山产子男女十二自相夫妻后繁盛也中记曰狗封氏者髙辛氏有美女未嫁犬戎为乱帝曰有讨之者妻以美女封三百户帝之狗名槃瓠三月而杀犬戎之首来帝以为不可训民乃妻以女流之防稽东南二万一千里得海中土方三千里而封之生男为狗生女为美女　捜神记曰髙辛氏有老妇人居王宫得耳疾医为挑治得一物大如茧妇人盛之以瓠覆之以槃俄顷而化为犬其文五色名槃瓠　楚辞曰何少康逐犬而颠陨厥首【`言少康因田猎放犬逐兽遂杀浞而断其颈`】　増汤四方献令伊尹请正南以矩狗为献孔子曰矩狗狗之善者也　原穆天子传曰天子之狗走百里执虎豹【`言筋力猛`】　増又曰韩之人献天子良犬七十　博物志曰周穆王有犬名□毛白　原述征记曰彭城东防有一丘俗谓之狗葬或云斯则徐偃王葬后仓者也古徐国宫人妊而生卵弃之水滨有狗名后仓衔而归弗乳而成人遂为徐之嗣君纯筋无骨曰偃王偃王躬行仁义众附之得朱弓朱矢之瑞周穆王命楚灭之后仓将死生角而九尾实黄龙也　辛氏三秦记曰有白鹿原周平王时白鹿出此原原上有狗枷堡秦襄公时有天狗来下其上有贼天狗吠而护之故一堡无惧心　吕氏春秋曰楚文王得如黄之狗宛路之矰逰于云梦三月不返　又曰齐有好猎者终日不得兽入则媿其友推其所以不得兽狗恶故也欲湏良狗家贫不能得乃还疾耕疾耕则家富家富则有良狗有良狗则数得兽矣非独猎也百事皆然　左传曰晋侯饮赵盾酒伏甲将攻之其右提弥明知之趋登曰臣侍君宴过三爵非礼也遂扶以下公嗾夫獒焉明搏而杀之盾曰弃人用犬虽猛何为鬭且出　又曰国人逐瘈狗瘈狗入于华臣氏国人从之华臣惧遂奔陈【`华臣心不自安见逐狗而惊去`】　増又曰晋侯伐齐范鞅门于雍门其御追喜以戈杀犬于门中【`示闲暇也`】　原又楚辞曰兄有噬犬弟何欲易之以百两卒无禄【`兄谓秦伯景公也秦伯有齧犬弟鍼欲请之秦伯不与鍼以百两金易之又不听因逐鍼而夺其爵`】左传曰取邾师邾人愬于晋晋人来讨叔孙婼如晋  

乃馆诸箕吏人之与叔孙居于箕者取其吠狗弗与及将归杀而与之食　晏子曰晏子短使楚楚人为门于犬门侧延晏子晏子曰使狗国者从狗门入今使楚王不当从此门入　増又曰景公走狗死命外供之棺内给祭晏子谏公曰亦细物也特以与左右为笑耳晏子曰孤老冻馁而死狗有祭鳏寡不恤而死狗有棺行辟若此百姓闻之必怨吾君诸侯闻之必轻吾国而乃以为细物君其图之公曰善趣庖治狗以防朝属　庄子曰徐无鬼见魏文侯曰吾相狗也下之质执饱而止是狸徳也中之质若视日上之质若忘其一　原列子曰杨朱之弟曰布衣素衣而出天雨觧素衣衣黒衣而返其狗迎而吠之杨布怒将朴狗杨朱曰子无朴矣子亦犹是也向者使汝狗白而往黒而来岂能无怪哉　战国策曰齐欲伐魏淳于髠谓齐王曰韩卢者天下之壮犬也东郭防者海内之狡兔也韩卢逐东郭防环山者三腾山者五兔极于前犬疲于后犬兔俱疲各死其处田父获之无劳倦之苦而擅其功今齐魏久相持以顿其兵敝其众臣恐强秦大楚承其后而有田父之功也齐王惧休将士　说苑曰孟尝君寄客于齐王三年不见用故客反见曰臣闻韩氏之卢周氏之喾天下疾狗也见兔而指属则不失兔望见而放狗则累世不能得兔狗非不疾不能属者罪也【`详荐举`】　増春秋后语曰貂勃尝恶田单安平君闻故为酒而召貂勃曰单何以得罪于先生尝见恶于先生乎勃曰然公孙子贤而徐子不肖然而公孙子与徐子鬭徐之狗攫公孙子之腓而噬之若乃得去不肖为贤者狗岂特攫而噬之哉安平君曰敬闻命矣明日任之于王　原尹文子曰康衢长者字僮曰善搏字犬曰善噬宾客不过其门三年长者怪而问之以实对于是改之宾客复往　韩子曰宋有酤酒者斗槩甚平遇客甚谨为酒甚美悬帜甚髙然而酒不售而酸怪其故问所闾长者杨青靑曰汝狗猛耶曰狗猛狗猛何故不售曰人畏焉或令孺子怀钱挈壶往酤而狗迎龁之酒所以酸而不售夫国亦有猛狗有道之士怀其术而欲以明万乗之主大臣为猛狗迎而龁之此人主所以蔽胁有道之士所以不用也　汉书曰樊哙沛人也以屠狗为事　史记曰髙祖诏齐捕蒯通通至上曰若何教淮隂侯反对曰然臣固教之跖之狗吠尧尧非不仁狗固吠非其主当是时臣独知韩信非知陛下也　増汉书五行志曰文帝后五年六月齐雍城门外有狗生双角　原汉武故事曰公孙卿至东莱云见一人长五丈牵一黄犬把一黄雀欲谒天子因忽不见　捜神记曰汉成帝河清元年长安男子石良刘晋相与同居有如人状在其室击之为狗去复至数人被甲持兵弩来格之或伤尽狗也自二月至六月乃止其于洪范皆犬祸言不从之咎也　又曰东越闽中有庸岭髙数十里西北隙中有大蛇长八九丈大十余围东治都尉及长吏或梦巫觋欲得噉童女常八月祭送蛇穴蛇辄吞之已用九女时将乐县李诞有小女名寄应募而行乃请好劒咋蛇犬作数斛餈蜜灌之置穴口蛇出头大如囷目如二尺镜先噉餈灌寄便放犬咋蛇以劒斫杀之得九女髑髅越王乃聘寄为后　又曰昔山阳王瑚字孟琏为东海兰陵令夜半时輙有黒帻白单衣吏诣县扣阁迎之则忽然不见如此数年于外伺之见一老狗黒头白身至阁便为人杀之乃絶　东观汉记曰鲍永少有志操治欧阳尚书事后母至孝妻尝于母前叱犬而永即去之　风俗通曰桂阳太守汝南韦叔坚少时为从事在家狗人立行于家中皆言当杀之叔坚云犬马喻君子狗见人行效之何伤叔坚为县令还觧冠榻上狗戴驰走家人惊愕复云误触冠冠缨挂着耳狗又上灶家益怪复云儿妇皆在田中狗助畜火何能作怪遂不肯杀后数日狗自暴死卒无纤芥之异叔坚至太尉终于位　续捜神记曰林虑山下有亭每过宿者或病死尝云有十许人男女合杂衣或黒或白辄来为害有郅伯夷者过宿明烛而坐诵经至中夜忽有十余人来与伯夷并坐蒱博伯夷密以镜照之乃是羣犬因执烛起阳误以烛烧其衣作毛气伯夷怀刀捉一人刺之初作人唤遂死成犬余悉走出　増郡国志曰汉末富春有桑君者养犬数年不吠孙文台防时经此犬忽吠之桑谓文台曰君其异相乎及贵欲报之桑无所好惟好张毕捕鱼文台为作九里毕以赠之　又曰朱建平善相术谓应璩云君年六十三位为常伯当有厄先此一年当独见一白狗而旁人不见也璩年六十一为侍郎直内省欻见白狗问之众人悉无见者于是游观田里饮宴自娱过期一年果卒　原华阳国志曰雍闿欲降魏说夷曰官欲得乌狗三百头膺前尽黒螨脑三升汝能得否夷皆从闿　増吴志曰孙峻与亮谋诛诸葛恪恪严驾毕趋出犬衔引其衣恪曰犬不欲我行乎还坐顷刻乃复起犬又衔其衣恪令从者逐犬遂升车被杀　原述异志曰陆机少时颇好猎在吴豪客献□犬名曰黄耳机后仕洛常将自随此犬黠慧能觧人语又尝借人三百里外犬识自还一日至家机羇旅京师久无家问因戏语犬曰我家絶无书信汝能赍书驰取消息否犬揺尾作声应之机试为书盛以竹筒系之犬颈犬出驿路走向吴饥则入草噬肉取饱每经大水輙依渡者弭毫掉尾向之其人怜爱因呼上船裁近岸犬即腾上速去先到机家口衔筒作声示之机家开筒取书看毕犬又伺人作声如有所求其家作荅书内筒复系犬颈犬既得荅乃驰还洛计人行程五旬犬往还裁半月后犬死殡之遣送还机邨去机家二百步聚土为坟邨人呼为黄耳冢　孙盛晋阳秋曰王敦败京师之后梦白犬自天而下噬之　増晋五行志曰晋元帝大兴四年庐江灊县何旭家忽闻地中有犬子声掘之得一犬母青厘色状甚羸瘦走入草中不知所在视其处有二犬子一雄一雌哺而飬之雌死雄活及长善噬野兽其后旭里中为蛮所没　集异传曰张天锡在凉州梦一绿色犬甚长从南来欲咋天锡上林避之乃堕地后苻坚遣茍苌着緑地锦袍从南来攻未入门大破之　原续捜神记曰防稽句章民张然滞役在都经年不得归家有少妇遂与奴私通然在都养一狗甚快名乌龙后假归奴与妇谋欲杀然作饭食共坐下食未得噉奴当户倚张弓挟箭拔刀然以盘中肉饭与狗狗不噉惟注睛防唇视奴然亦觉之奴催食转急然决计拍髀大呼曰乌龙狗应声伤奴奴失刀伏倒地狗遂咋奴头然因取刀斩奴以妇付官杀之　又曰晋穆哀之世领军司马济阳蔡咏家狗夜辄羣众相吠徃视便伏后日使人夜伺有一狗着黄衣白帢长五六尺众狗共吠之寻迹定是咏家老黄狗即打杀之吠乃止　又曰晋太和中广陵人杨生养狗甚怜爱行止与俱后生饮酒醉行大泽草中眠不能动时冬月野火起风又猛狗周走号唤生醉不觉前有一坑水狗便走往水中还以身洒生左右草霑水得着地火寻过去生醒方见之他日又暗行堕空井中狗呻吟彻晓须臾有人过怪此狗向井号往视见生生曰君可出我当厚报君人曰以此狗见与便当相出生曰此狗曽活我于已死不得相与余即无惜人曰若尔便不相出狗因下头目井生知其意乃语路人以狗相与人乃出之系狗而去后五日狗夜走归　増广古今五行志曰安帝义熙年谯县崔仲文与会稽石和俱为刘抚军吏仲文养一犬以猎麋鹿无不得也和甚爱之乃以丁奴易之仲文不与及仲文入山猎至草中和杀仲文欲取其犬犬齧和守其主尸爬地覆之后诸军出猎见犬守尸人识其主因还啓刘抚军石和假还至府门犬便往牵衣号吠人复白抚军曰此人必杀犬主因录之抚军考问果得其实遂杀石和　晋五行志曰大兴中辅国将军孙无终家于既阳地中闻犬子声寻而地坼有二犬子皆白色一雄一雌取而养之皆死后无终为桓灵宝所灭南史曰袁粲父子以举兵为齐所害有小儿数嵗乳母将投粲门生狄灵庆灵庆遂抱以首此儿死后灵庆常见儿骑大防狗戏如平常经年余忽见一狗走入其家遇灵庆于庭噬杀之少时妻子皆殁此狗即袁郎所常骑也　原述异记曰宋元嘉中石元度家有黄狗生白雄子母孕其子异于常狗衔食食之子大其狗出猎未返辄门外望之后元度病辄危困医为处方须白狗肺市索卒不能得乃杀所养白狗以汤供其用母向子死处跳踊嘷呼倒复起竟日不息其家煑狗子肉共食之投骨于地母辄衔着窟中　増又曰宋元嘉中嘉兴县朱休之兄弟对坐家有一犬来向休之蹲徧视二人遂揺头而笑曰言我不能歌听我歌梅花今年故复可柰汝明年何其家惊惧斩犬牓首路侧至来嵗梅花时兄弟相鬭并被囚系经嵗得免至夏举家时疾兄弟皆死北齐书曰徐之才与朝士出游遥望羣犬竞走诸人  

令目之之才厉声曰为是宋鹊为是韩卢为逐李斯东走为负帝女南徂　陈书曰张彪败后与妻杨氏去惟尝养一犬名黄苍在彪前后未曽舍离乃还入若耶山中陈文帝遣章昭达领千兵重购之彪眠未觉黄苍惊吠劫来便齧一人中喉即死及彪被害黄苍号叫彪尸侧宛转血中若有哀状昭达殡彪丧坟冢既毕黄苍又俯伏冢间号叫不肯离　隋书曰文帝时魏州四月八日立舍利塔有一黒狗耽耳白胷于舍利塔前舒左股屈右脚见人行道即起行道见人持斋亦即持斋非时与食不食惟欲得饮净水耳至后日解斋与粥始吃且寺内先有数猛狗但见一很狗无不竞来吠齧若见此狗入寺悉在低头掉尾　宣室志曰神龙时唐休璟为相有门僧出言多中一日谓休璟曰公有大祸不逺数月然可以禳之公惧而问计僧曰可于卑冗官中孤寒有才干者用为曹官因得张君为之乃问所为僧曰张君赴部之时当令求二犬髙数尺而神骏者张到部即求得二犬髙四尺献之休璟大恱召僧视之僧曰极善育后旬日有二刺客为犬所齧而毙　孔帖曰武后初酷吏丘神勣家狗生子无首当项有孔如口昼夜鸣吠俄失所在　摭异记曰刘巨麟开元末为广府都督在州恒养一犬雄劲多力犬至驯附有异于他巨麟常夜迎使犬忽遮护不欲令出巨麟亦悟曰犬不使我行耶徘徊良久人至白使近巨麟叱曰吾行部从如云宁有非意之事使家人闗犬而出上马之际犬亦从之忽咋一从者喉中之顷之死巨麟惊悸捜死者懐中得利匕首初巨麟常鞭棰此仆故脩其怨私欲报复而犬逆知之是以免难　酉阳杂俎曰天宝中上尝于夏日与亲王棊贵妃立于局前观之上数子将输贵妃放康国猧子于坐侧猧子乃上局局子乱上大恱　柳宗元非国语曰近世京兆杜济穿井获土缶中有狗焉投之于河化为龙　广艳异编曰唐贞元中有大理评事韩生者侨寓西河郡南有一马甚豪骏尝一日清晨忽委首于枥汗而且喘若涉逺而殆者至明日其马又汗而喘圉人异之是夕窃卧廐舍乃于隙中窥之忽见韩生所畜黒犬至廐中且噑且跃俄化为一大人衣冠甚黒既挟鞍至马上驾而去门垣甚髙其黒衣人以鞭击马跃而过黒衣者乗马而去逮来廐下马觧鞍黒衣人又噑跃还化为犬圉人惊异不敢泄于人后一夕黒犬又驾马而去及晓方归圉人因寻马踪以天雨新霁歴歴可辨直至南十余里一古墓前马迹方絶圉人乃结茅斋于墓侧来夕先止于斋内以伺之夜将分黒衣人果驾马而来下马系于野树其人入墓与数辈言笑极欢圉人在茅斋中俯而听之不敢动近食顷黒衣人吿去数辈送出墓至于野有一褐衣者顾谓黒衣人曰韩氏名籍安在黒衣人曰已收在捣练石下吾子无以忧褐衣者曰毋轻泄泄则吾属不全矣黒衣人谨受教褐衣人曰韩氏穉童有名乎曰未也伺有字即编于名籍不敢忘褐衣人曰明夕再来当得笑语而黒衣催去及晓圉人归遂以其事密吿于韩生生即命以肉诱其犬犬即至因以绳系乃次所闻遂穷捣练石下果得一轴书具载韩氏妻子兄弟家僮名氏盖所谓韩氏名籍也有子生一月矣独此子不书所谓穉儿未字也韩生大异致犬于庭鞭而杀之熟其肉以食家僮已而率邻居子千余执弧矢兵仗至郡南古墓前发其墓中有数犬毛状皆异尽杀之归　集异记曰裴令公度性好养犬凡所宿设宴会处悉领之所食物余者便和碗与犬食时子壻李甲见之数谏令公曰人与犬类何恶之甚犬正食见李谏乃弃食以目视李而去裴公曰此犬人性必讐于子切虑之李以为戏言将欲午寝其犬乃蹲而向李李见之始疑犬讐已犬见未寝又出户李见犬去后乃以巾栉安枕多排衣服以被覆之其状如人寝李乃藏于异处视之逡巡犬入其户将谓李已睡乃跳上寝林当喉而齧齧讫知谬乃下牀愤跳号吠而死　五行志曰咸通中会稽有狗生而不能吠击之无声狗职吠以守御其不能者象镇守者不能御寇之意　古今诗话曰淳化中合州贡罗江犬甚小而性慧常驯扰于御榻之前每坐朝犬必掉尾先吠人乃肃然太宗不豫犬不食及上仙犬号呼涕泗以至疲瘠章圣初即位左右引令前导鸣吠徘徊意若不忍章圣令谕以奉陵即揺尾饮食如故诏造大铁笼施素裀置卤簿中行路见者陨涕后因以毙诏以敝盖于熙陵之侧　渑水燕谈录曰平原陆永锡天圣末以虞曹外郎知千乗县一日与门生对食永锡以馒头食畜犬生曰犬彘食人古人所讥况珍味耶犬不食瞠视之以去数日不知所在一夕犬至跑门阈将入生起视之知其将害已卷衾作人卧于牀上升栋避之犬入登牀噬之觉非人吼怒出戸掷尾作声而死　江邻几杂志曰康定中侍禁李贵为西边塞主妻为昊贼掳去家中一白犬颇驯扰祝之曰我闻犬之白乃前世为人也尔能送我归乎犬俯仰如听命即裹粮随之有警则引伏草间渴即濡身而返凡六七日出贼境其夫无恙朝廷封崇信县君　东轩笔录曰庆歴中衞士有变震惊宫掖台官宋禧上言蜀有罗江狗赤而尾小者其警如神愿养此狗于掖庭以警仓卒时人谓之宋罗江　泊宅编曰虞经臣防元祐五年作监察御史初入台值都城开渠忽有异犬自渠中出直入其家驯服若素畜养者家人辈爱之名曰渠来但无事惟喜睡或乱毁帘帏窗牖之类则经臣必有迁改锡赉之庆自尔每遇庆事则饲以肉一斤渠来必欢喜跳跃然后食之以为常凡数年经臣卒前一夕渠来死又曰状头时邦彦母怀之弥月梦九人皁衣肩舆一金紫人径入房中明日犬生九子皆黒晩遂生邦彦故小名十狗同年录见之终吏部尚书　宣靖妖化录曰宣和五年京师城北乃官民牧羊地忽有野犬不知所从来入羊羣中鸣叫左右前后诸犬皆往聚会一羊间一犬黒白交映至次日城内外诸犬毕集或缚者并断索而来凡扰扰两日犬多羊少皆齧杀其羊识者知为不祥　吴闻总录曰青州老人朱先生以卖药自给携一妻一妾一犬往来贑州绍兴丁丑四月有邨民托言母病邀至其家尽夺其赀囊杀三人埋于林间犬随而叫号俄舍去诣县伏庭下如有所诉县宰即遣弓兵随犬所至至埋所发穴得尸复引至贼家尽获凶党　夷坚志曰绍兴中乐平魏彦成安行为徐州守全椒县结正一死囚狱案云县外二十里有山庵颇幽僻常惟樵农往来一僧居之独雇邨仆供薪爨之役养一猫极驯每日在傍夜则宿于牀下一犬尤可爱俗所谓狮狗者僧尝遣仆买盐际暮未返凶盗乗虚抵其处杀僧而包裹鉢囊所有出宿于外明日入县此犬窃随以行遇有人相聚处则奋而前视盗噑行又随之至于四五乃泊县市愈追逐哀鸣市多识庵中犬且讶其异共扣盗曰犬如有恨汝意得非去庵中作罪过乎盗虽强辨数四然低首如怖伏状即与俱还庵僧已死时正防暑猫守卧其故鼠不加害执盗赴狱不能一词抵隐遂受刑贾似道恱生随钞曰舅氏慈逺公好记异事一日逺来相访言任丘县友人养犬甚猛羣犬莫能胜晩年既衰瘁为众犬所齧愦愦不食而死刳其心已化为石而膜络包之似石非石色如寒灰重如砖瓦观其脉缕真心也不知縁何至此耳目所不闻见者何限哉　范成大揽辔录曰乾道六年奉命使金至邯郸县墙外居民以长竿磔白犬悬其首别一竿缚茅浸酒揭于上云本国人用以祭天祷病　辽史曰八月八日国俗屠白犬于寝帐前七步瘗之露其喙后七日中秋移寝帐于其上谓之捏褐耐捏褐犬也耐首也　松漠纪闻曰金国天会十四年四月中京小雨大雷震羣犬数十争赴土河而死所可救者才二三耳　永昌杂志曰至正二十一年昆明县玉案山下产赤小犬色如火羣吠徧野　辍耕录曰至正壬寅八月中上海县三十四保辰字图金夀家已阉雄狗生小狗八其一觜爪红如鲜血犬之为妖多见之于占验之书未有若此者　又曰髙丽以北为别十八华言连五城也地极寒每嵗委官给散资粮每车以四狗挽之狗悉谙人性站有狗分例若克减之必齧其主者至死乃已　又曰北方皁雕作巢所在官司必令人穷巢探卵较其多寡如一巢而三卵者置卒守护日觇视之及其成鷇一乃狗耳取以饲养进之于朝其状与狗无异但耳尾上毛羽数根而已田猎之际雕则戾天狗则走陆所逐同至名曰鹰背狗　彚苑曰治中兖之鱼台县有民家畜一白犬甚驯其主出犬常随之他日主商于逺方犬亦去经旬三日犬化为主辄归妻问其故曰途中遇盗财物俱尽幸逃得性命耳妻信不疑阅嵗其真夫归形状悉同各争真伪妻及邻里白于官命置之狱中忽一小卒语于妻妻曰先归者犬精也视妇胷间有爪纹则辨矣卒以白官召妇问其故裸而视其胷间有血纹密使以血厌之伪夫化犬立扑杀之  

狗三  

原金畜　斗精【`应劭风俗通曰杀犬磔禳犬者金畜禳者却也抑金使不害也　春秋考异邮曰七九六十三阳气通故斗运狗三月而生宋均注曰狗斗精之所生也`】　乌龙　青鹯【`上详狗二续捜神记　周处风土记曰犬则青鹯白雀飞龙虎子驯良警防难狎易使也`】　竦耳　注精【`上详大狗赋　下详续捜神记`】　黄顄　赤精【`许愼说文曰猃黒犬黄顄也防黄犬黒头也　下见傅休奕走狗赋`】　长耳　短喙【`白泽图曰黒狗白头长耳卷尾龙也　蔡氏清论曰望视之兔白蹄之豕短喙之犬修头之马斯禽兽也犹形乎势观况君子之貎独无表告者哉`】　旅獒周狗【`尚书曰西旅献獒　公羊传曰灵公有周狗谓之也`】　铃蹄　锯齿【`上见`】  

【`傅休奕走狗赋　周处风土记曰犬则猲獢五鱼狼牙锯齿`】　宋淖　韩卢【`庄子曰介鬬阁里有狗宋人之驽狗也其家命之为淖逐狗不及止而望之自以为过矣　下详狗二战国防`】　白首素牙【`山海经曰阴山有兽焉其状如貍白首其名天狗　下见傅休奕走狗赋`】　赍书  

衔卵【`上详狗二述异记下详狗二述征记`】　走百里　髙三尺【`上详狗二穆天子传郭公魏晋俗语曰太康七年天郊坛下有白犬髙三尺光色鲜明恒卧见人则去`】　黄耳　赤  

身【`上详狗二述异记　瑞应图曰匈奴献豹犬锥口赤身髙四尺`】　食虎　逐麋【`瑞应图曰周成王时渠捜国献□犬能飞食虎豹　逐麋之犬不顾兔耶谓求大也`】　敝盖　重镮【`仲尼畜狗死使子贡埋之曰吾闻敝葢不弃为埋狗也诗曰卢重镮又曰卢重令重鋂注令狗镮声也`】　升仙　负女【`淮南王鸡犬皆升仙下详狗二中记`】　毙毒　诉冤【`晋太子申生归胙姬毒而荐之与犬犬毙齐谐志云尸以诉冤`】　伤张收　吠杨布【`宋张收为猘犬所伤医云宜食蚕脍食之愈　下见狗二列子`】　牵上蔡　吠深巷【`李斯曰牵黄犬出上蔡门岂可得乎　古诗犬吠深巷中`】　不夜吠　畜土性【`无事犬不夜吠传犬马非土性不畜`】　搏噬　守御【`曹植表卢狗悲号国知其才乃试之用于搏噬　犬有守御之劳`】问名　吠形【`献犬者旣受乃问犬名　潜夫论曰一犬吠形百犬吠声`】　不叱  

左牵【`尊客之前不叱狗效犬者左牵之`】　宜粱　去肾【`周礼狗宜粱`】　移而识家　卖以嫁女【`汉祖移新丰鸡犬各识其家　晋呉隐之字处嘿将嫁女家贫牵犬卖之此外萧然无□`】　累累丧家　狺狺迎吠【`孔子去鲁至郑东郭有人见曰累累若丧家之狗　下见狗一楚辞`】　猳而不使　猰无不噬【`管子曰管仲将死谓桓公曰有犬嘊嘊旦暮欲噬我猳而不使也君必去之言易牙竖刁为乱也　传曰国狗之猰无不噬也猰狂狗也`】恋主　噬人　猛相　雄姿　蹑遗踪　寻漏迹　増黄苍　白望【`上详狗二陈书　西京杂记曰茂陵少年李亨好驰逐鹰犬皆制佳名狗则有修毫厘睫白望青曹之号`】　白灵　青骹【`陶景曰裴眞君好养白犬白鸡犬名白灵鸡名白精学道之士或居山林此可以辟邪　西京杂记曰杨万年有猎犬名青骹价直百金`】　黒膺　乌喙【`上详狗二华阳国志　苏子瞻云子来儋耳得大狗曰乌喙甚猛而驯随子迁合浦过澄迈泅而济路人皆惊`】　卑脚　长翰【`三水小牍曰捧砚者裴至德家僮也一岁时有卑脚犬曰青花忽来齧儿阴食之至德有良药封之及愈为宦者字之曰捧砚委以内竖之职　列仙传云蜀人邗子好放犬犬走入山穴防子随之行数百里出山头有殿屋官府仙人吏使甚严见其故妻主洗鱼与邗子一函药发视之乃鱼子也养之池中一年皆为龙防子后还山见犬色更赤有长翰随防子遂留山上时时下护其宗族蜀人立祠焉`】生牦　有角【`后汉书曰岑熙为魏郡太守无为而化民歌之曰狗吠不惊足下生牦　小名`】  

【`录曰张狗儿母梦有物如犬子头有角抵之因感而有妊故小名狗儿`】　桎足　系颈【`吕氏春秋曰齐有善相狗者其邻借之贾鼠狗期年而得曰是良狗也其邻畜之数年不噉鼠以告相者曰此志在麞麋豕鹿不在鼠欲其取鼠也则桎其后足遂取鼠晋书曰齐王冋入废贾后后问冋曰起事谁曰梁赵后曰系狗当系颈今反系其尾何得不然`】　巨口　短尾【`说文曰匈奴地有狡犬巨口而黒身广志曰狗有悬蹄短尾之号`】　守夜　吠日【`抱朴子曰陶犬无守夜之益　柳宗元书曰庸`】  

【`蜀之南常雨少晴日出则犬号吠`】　吠云　噬雪【`天中记曰杜光庭有犬名吠云可行万里又杜诗仙家犬吠白云中　栁宗元集曰仆大雪逾岭被南越中数州数州之犬苍黄吠噬狂走者数日至无雪乃已`】　磔道止风　投井降雨【`尔雅注曰今俗当大道中磔狗云以止风　尚书故实曰舒州灊山下有九井实九眼泉也旱即杀一犬投其中大雨必降犬亦流出`】　捕鼠醉虎【`魏志曰太祖云我有丁斐犹人家有盗狗善捕鼠虽小有所损而完我囊储　茅亭客话曰凡虎食狗必醉狗虎之酒也`】　曳马　化龙【`旧唐通典曰唐武徳中髙昌王文泰献狗雌雄各一髙六寸长尺余性甚慧能曳马衔烛云夲出拂菻国中国有拂菻狗自此始也　续仙传曰韦善俊挟一犬号乌龙后化龙乘之飞升而去`】　咋蛇　衔兔【`幽明录曰晋大兴二年呉人华隆好猎养一□犬号曰的尾常时自随隆后至江边伐荻犬暂出渚次隆为大蛇围绕周身犬还便咋蛇蛇死隆僵无所知犬徨涕泣走还船复反草中同伴怪所以随往见隆闷絶将归家二日犬为不食隆复苏乃始进饭隆愈爱惜同于亲戚　后周书曰张元性仁孝幼时邨陌有狗子为人所弃者元见即收而养之未几有狗母衔一死兔置元前而去`】　狸徳　豹声【`上详狗二庄子　唐王维与裴迪书云深巷寒犬吠声如豹`】待门　扣阁【`国语曰赵简子田于蝼史黯闻之以犬待于门简子见之问何为曰有所得犬欲试之兹囿简子曰何以不告黯曰君行臣不从为不顺主将适蝼而麓弗闻臣敢烦当日简子乃还　下详上狗二见干寳搜神记`】　哭市　上台【`隋巢子曰昔三苖大乱龙生于庙犬哭于市　魏志曰公孙渊未亡家数有怪犬冠帻绛衣上台`】　防库　共牢【`夷坚志曰复州签判防主管诸司钱物故畜犬以警盗名为防库一黄犬在彼十余年呉兴周砺居官尤加意饲养洎秩满有代者周未去间谒犬认所乘轿识为故主迎扰驯伏掉尾恋恋周解其意使置于船中后数日船至巴河犬登岸未返而船人解缆东下犬望见跳跃噑鸣奔随不置凡三四十里周顾见之命小船呼载旣得上不胜喜遂至湖州　孔帖曰五代南唐时江州陈氏族七百口畜犬百余共一牢而食一犬不至诸犬不食`】　运水　衔砖【`搜神记曰孙权时李信纯襄阳纪南人也家养一犬名曰黒龙忽一日于城外饮酒大醉归家不及卧于草中时遇太守郑瑕出猎见田草深遣人纵火爇之信纯卧处北有一溪相去三五十步犬即奔往入水湿身走来卧处周廻以身湿之获免主人大难犬运水困乏致毙于侧俄而信纯醒来见犬已死徧身毛湿甚讶其事周廻覩火踪迹因尔恸哭闻于太守太守悯之即命具棺椁衣衾葬之今纪南有义犬冢髙十余丈　闻奇录曰僧子捷建灵隠髙峰浮图养一花犬毎随工徒衔塼置于塔所又寺人于荒榛收得一石佛而少右耳犬即跑古寺基深可三尺取得佛耳塔成犬毙`】　衔怒　代劳【`夷坚志曰李元佐在鄂州得襄间二犬躯干狞猛迥与他异命畜于后圃虑其或伤人常加维系一日守卒暂解纵之使自如犹束其颈圃与禁营栅为邻垣不固营犬十数成羣竞至其旁肆意侮齧襄犬以颈索拘縻之故不能敌俱遭搏噬守卒击逐羣犬去而曳以归后系诸故处遂十日不食若忿恨状然众相与言此犬非侪辈可比反遭伤害今而弗食岂亦怀报复之志乎盍为去其缚使得逞憾以胜负佥以为然乃纵之营犬望见谓如前可欺羣吠而至二犬奋迎之势若猛虎之视羊豕或绝其咽或破其胁皆立死凡杀四五犬余悉奔遁众卒烹食死犬肉厌饫之外复以遗妻子经旬日顾念得肉之利又解纵如初徘徊抵暮略无一来者俄有两虎龙颇大出不意而至虽持梃殴逐不肯退少焉客主各殒其一存者流血呻呼而散不越夕幷死盖四犬竞鬭皆不获免畜产衔怒不可解如此　广异记曰魏元忠尝呼苍头未应犬辄代呼之元忠曰此孝顺狗也乃能代我劳后亦无恙`】　负米　衔饭【`渑水燕谈曰杨光逺之叛青州也有孙中舎者居围城中族人在西州别墅城闭既久内外隔絶食且尽举族愁叹畜犬傍徨其侧似有忧思者中舍嘱之曰尔能为我至庄取米耶犬揺尾若应状至夜置一布囊幷简系犬背上命犬曰水窦出犬至庄鸣吠居者开门识其犬取简视之令负米还未晓入城如此数月以至城开孙氏阖门頼以不馁孙氏愈爱畜之后数年毙葬于别墅之南其孙彭年语龙图赵师民刻石表其墓曰灵犬志　建宁志曰咸溪童镛家畜一犬一白一花共出一母性狡狯善知人意后白者双目俱盲弗能进牢而食主家作草窝卧于檐外花者日衔饭吐而饲之夜则卧于其防白者旣死主怜之埋于门前山麓间花者朝夕往埋所绕数匝若拜泣状卧其旁少顷始返`】　八乳　两首【`闲窗括异曰秀州魏塘邨方通判乳媪周氏临安人有蔡公者负其钱最多屡索不还媪呼而责之蔡公言曰今岁再背约当为八乳牝狗以报未几蔡死而方家因得一八乳犬媪常呼曰汝是蔡公耶即掉尾而前　唐五行志曰神功元年安国献两首犬`】　乳猫　偿鹿【`孔帖曰李迥秀所居犬乳邻猫中宗以为孝感　陈随隐漫录曰安晩郑公私居青田府鹿食民稻犬噬杀之府嘱守黥犬主幕官拟曰鹿虽带牌犬不识字杀某氏之犬偿郑府之鹿足矣守从之`】　赤虎　白龙【`三国典要曰齐髙纬以波斯狗为赤虎仪同逍遥郡君饲以粱肉食县邑常于马上设蹬褥以抱之晋书曰庾翼尝令郭璞筮其后璞曰卿后并贵盛然有白龙者凶徴至矣后庾氷子蕴为广州刺史其妾产犬子不令蕴知狗长大蕴入见狗睂目分明而形异于众后失所在蕴慨然曰殆白龙乎后为桓氏所灭`】　戴冠　取箭【`朝野佥载曰宗楚客家畜一犬一日忽戴楚客冠人立楚客怒曰畜类敢作妖僭越犯分杀之犬作人言曰公亦作妖僭越犯分亦即见杀未几韦氏败楚客被斩　三国典略曰北齐广寕王孝珩尝畜一犬守外人不得近王毎射令其取箭亦解呼召左右牵衣而进`】　如貍　似狐【`上详白首注　周官曰士射豻侯豻胡犬也似狐而小黒喙善守`】　小狸　花鸭【`南部新书曰鄱阳人张朝为猛兽所搏噬其家犬名小狸救之获免　三水小牍曰僖宗朝宰相王铎所爱卑脚犬曰花鸭有刺客匿于梁上为犬所觉而免`】　衔箸　登木【`五代史曰契丹北有狗国人身狗首长毛不衣语若犬噑其妻皆人能汉语生男为狗女为人自相婚嫁穴居食生妻女食有中国人至其国妻使逃归以箸十余只敎其每走十余里遗一箸狗见其家物必衔归则不能追矣　木狗形如鬼车能登木其皮可为衣褥`】　善噬　性险【`上详狗二尹文子南史卞彬为禽兽录云狗性险而屈`】　入衣　帯铃【`杜诗曰旧犬喜我归低徊入我衣宋诗曰犬带金铃卧落花`】　黄奴　雪童【`清异录曰耒阳廖习之家有一黄犬识人喜怒颐指可使名曰黄奴习之尝作歌云我家黄奴类黄耳　宋吕本中畜犬名雪童`】　东方烹　西园弄【`乡饮酒礼曰烹狗于东方祖阳气之发于此也汉灵帝熹平四年于西园弄狗着进贤冠带绶以为笑乐有一狗突出走入司徒府门或见之者莫不惊怪`】　袖税狎　揺鞉呼【`淮南子曰削薄其德増累其刑而欲以为治无异袖税而狎犬也税杖也　广志曰罽宾大狗大如驴赤色数里揺鞉以呼之`】　吠所怪　应其主【`楚词曰邑犬羣吠吠所怪也论衡曰亡猎犬于山林犬呼犬名则鸣号而应其主人犬异类闻呼而应者识其主也`】　割之犹蠕　动不可禁【`淮南子曰狡狗之死也割之犹蠕蠕动也　吕氏春秋曰饥狗盈宫漠然未见骨也见则动不可禁`】　未视　呀呀而走【`上详狗二说苑　栁宗元与杨诲之书曰卢狗之遇嗾呀呀而走不顾险阻惟嗾者之从`】　辟恶　御灾【`风俗通曰罽宾犬善守卫着以辟恶　又曰太史公记云秦始杀狗磔四门以御蛊灾今人杀白犬以血题门户曰正月白犬血辟除不祥`】　豕交　豺跪【`京房易传曰夫妇不严厥妖狗与豕交　酉阳杂俎曰狗豺之舅豺遇狗辄跪如拜状`】　禁杀好屠【`东坡志林曰今日厢界有杀狗公事司法言近新书不禁杀狗问其说出于礼乡饮酒烹狗于`】  

【`东方不禁然则礼云宾客之牛角尺亦不禁杀牛乎孔子曰敝盖不弃为埋狗也死犹不忍食其肉况可杀乎史记荆轲好屠狗`】　抱卧　赋偷【`颜氏家训曰义阳朱詹好学家贫寒无氊被抱犬而卧犬`】  

【`亦饥虚起行盗食呼之不至哀声动邻犹不废业卒成学士为孝元所礼　侯鲭录滕元发少居乡里寺中修业一日烹寺犬食之僧笑曰滕先生能作偷狗赋即不申理其破题曰僧惟不净狗也宜偷饼饵引来犹摆续貂之尾索绹牵去难囘顾兔之眸又云旣欲思于实腹遂乃设于空喉空喉取狗器也`】　吠屠人迎宿客【`程氏遗书曰犬吠屠人世传有物随之非也此正如海上鸥耳　杜诗犬迎曽宿客`】  

噉胡麻　防鱼碪【`好事集曰以胡麻麪噉犬则光黒而骏猎必大获狐兔又可十岁　卢延让诗馋犬防鱼碪`】　续貂不足　画虎反类【`晋书曰赵王伦簒位奴卒亦加爵位毎朝貂蝉盈坐语曰貂不足狗尾续　马援戒子书曰效季良不得所谓画虎不成反类狗者也`】　配人　谢母【`袁山松书曰光和四年帝于西园弄狗以配人　后魏书蛮传云獠性若同禽兽若杀其父求得一狗以谢其母不怀嫌恨又以大狗一头买生一口`】　识喜怒　善猜警【`上详黄奴注　埤雅曰狗善猜警非礼相凌则警吠又曰狗善警吠止御又其性前趋故艮为狗`】　狼狐防獖【`防音注獖音焚广雅曰皆犬属也`】　獿獀　雚猳【`说文曰獿獀南越犬名也穆天子传狗名重工彻止雚猳来白`】  

狗四  

原无投骨【`礼长者之前无投与狗骨`】　无使吠【`详狗一毛诗`】　狗监【`汉杨得意为狗监`】　狗盗【`孟尝君客能为狗盗`】　猘狗【`淮南子曰郑子阳刚毅而好罚舍人有折弓者畏罪而恐诛则因猘狗之警以杀子阳`】　玉犬【`述异记曰济阳山有麻姑仙处俗云山上千年则金鸡鸣玉犬吠`】　天公狗【`幽明录曰王姥黄龙中九岁病死自朝至暮复苏云见一老妪挟将飞见北斗君有狗如狮子大深目伏井防中云此天公狗也`】　海狗【`海语曰海狗形如狗大如猫纯黄色常游海背风沙中遥见船行则投海渔人以技获之盖利其肾也医工以为即腽肭脐云`】　駮犬【`旧唐书曰波斯国多駮犬`】　天犬【`山海经曰金门之山有赤犬名曰天犬下则天下兵起乃天狗之星光飞流注而生所生之日或数十其行如风声如雷光如电呉楚七国反时尝吠过梁野`】　龙狗【`见穆天子传注龙龙茸谓猛狗或曰龙亦狗名`】　犀犬【`捜神记曰元康中娄县怀瑶家忽闻地中有犬声视之得犬子雌雄各一长老云此名犀犬得之者富`】  

狗五  

原诗晋张华诗曰如黄批狡兔青骹撮飞雉鹄鹭皆尽收鳬鹥安足视　増唐苏拯猎犬行曰猎犬未成行狐兔无柰何猎犬今盈羣狐兔依旧多自尔初跳跃人言多挐攫常指天外狼立可口中嚼骨长毛衣重烧残烟草薄狡兔何曽擒时把家鸡捉食尽者饭翻増养者恶壮可嗟猎犬壮复壮不堪兔絶良弓丧　宋孔平仲狂犬诗曰吾家有狂犬其走如脱兔撑突盘盂翻捜爬堂庑污逢人吠不止鸡噪猫且怒固难在家庭只可守村墅不见已半年意谓少惩惧昨日至城东揺尾喜若赴衔衣复抱膝屡叱不可去一跃数尺髙其强乃如故岂惟性则然汝分亦天赋未闻有骅骝蹄齧岂中路安敢携汝归重令儿女怖　梅尧臣犬诗曰常随轻骑猎不独朱门守鹰前任指踪雪下还狂走人思上蔡迟书寄华亭后莫将呼作龙粱肉才经口　苏轼乌喙诗曰乌喙本海獒幸我为之主食余已瓠肥终不忧鼎俎昼驯识宾客夜悍为门户知我当北还掉尾喜欲舞跳践趁僮仆吐舌喘汗雨长桥不肯蹑径度清深浦浮游似鹅鸭登岸剧虓虎盗肉亦小疵鞭棰当贳汝再拜谢厚恩天不遣言语何当寄家书黄耳定乃祖　李至呈修史钱侍郎桃花犬歌曰宫中有犬桃花名绛缯围颈悬金铃先皇为爱驯且异指顾之间知上意珠帘未卷扇未开桃花揺尾常先至夜静不离香砌眠朝饥祗御牀餧彩云路熟不劳牵瑶草风防有时吠无何轩后铸鼎成忽遗弓劒弃寰瀛迢迢松阙伊川上逺逐龙輴十数程两眦涟涟似流泪骨见寒毛顿顦顇万人见者俱伤心防物感恩犹若是韩卢僃猎何足嘉西旅充庭岂为瑞闻君奉诏修实录一字为褒应不曲白鱼赤雁且勿书愿君书此惩浮俗　吕本中畜犬诗曰主人长年闲柴户终日闭虽云伴我嬾常有跋扈志端如在笼鹤又若伏枥骥举首望道路久欲从此逝恨无陆探防写此狮子戏如何尚揺尾更作求食计　元贡性之题犬诗曰深宫饱食恣狰狞卧毯眠氊惯不惊却被卷帘人放出宜男花下吠新晴  

原赋魏贾岱宗大狗赋曰余生处大魏之祚政遭王路之未辟进不得补过之功退不得衔国之册帝曰畴咨近在朔易越彼西旅大犬是获其头颅也不可论以尽其骨法也不可辨以释傞湸蹴跄雄姿猛相厄然髙八九尺形体如箭镝象貌如刻画毛逾紫艳光双睂如白璧时频伸而振迅若应龙之腾掷爪类刀戈牙如交防闻林兽之羣争欻断鏁而齧石逆风长厉野禽是觅鼻齅防香眼裁轻迹盼□而奋怒挥霍而振防譬天梁折地柱劈倒曳白象挫其腰齧掣六駮折其脊拓熊罴破其胷拚抄兽头断其衇爪处如劒犛牙创似铍刺视其未死之间血泉涌如箭射于是驱麋鹿之大羣入穷谷之峻戹走者先死往者被击前无孑遗后无一只然其所折服敬主识人昼则无窥窬之客夜则无奸婬之宾通听百里夜吠狺狺若乃蛮夷猾夏列士异操轻衬单集人马衔枚猛火先觉音声正摧竦耳侧听则恒山动南向嗺嗺则霍山颓耽精直视则曽丘防虓吓奔突则重闉开非吾畋猎之有益乃可安国家衞四邻者也昔宋人有鹊子之誉韩国珍其大卢弥明振之于巨獒槃瓠受之于銮都沦百代之名狗敢余犬之能俱絶驷铁之猲獢云何卢令之足书　晋傅休奕走狗赋曰盖轻迅者莫如鹰猛防者莫如虎惟良犬之禀性兼二儁之劲武应天人之景晖顺仪象而近处凭水木之和气链金精以自辅统黔喙于秋方居太素之内防谅韩卢其不抗岂晋獒之能御既乃济卢泉涉流沙逾三光跨大河希代来贡作珍皇家骨相多竒仪表可嘉足悬钩爪口含素牙首类骧螭尾如腾蛇修颈阔腋广前捎后丰颅促耳长义缓口舒节急筋豹耳龙形蹄如结铃五鱼体成势若凌青云目若泉中星转视流光朱矅赤精震茹黄而慴宋鹊兮越妙古而名于是寻漏迹蹑遗踪形疾腾波势如骇龙邈朝乌之轻机兮絶猛兽之逸轨漂星流而景属兮逾窈冥而腾起陵冈越壑横山超谷原无遯兔林无隐鹿顾芷隰以嬉游兮步兰皐而骋足然后娱志苑囿逍遥中路属精莱以待踪逐东郭之狡兔既洋洋以衍衍逞妙观于永路既迅防其无前又闲暇而有度乐极情遗逸足未殚抑武烈而就罗兮顺指麾而言旋归功美于执絏兮其槃瓠之不虞感恩养而懐徳兮愿致用于后田聆輶车之鸾镳兮逸猲獢而盘桓　増宋王禹偁园陵犬赋曰嘉彼御犬既良且驯防先朝之乃眷向皇宫而托身有警跸以皆从无起居而不亲绣絙饰以炜炜金铃奋而振振饲以公庖彭泽之鱼兮曽何足道畜之土性西旅之獒兮讵得同伦健逐天步慵眠地茵效珍比夫异兽供命等乎迩臣若乃风暖掖庭花繁禁籞扇俟锦翼之雉笼近雪衣之女入赭袍兮曳尾闻霓裳兮率舞循绕乎金塘徘徊乎瑶圃睥睨炉烟追随蜡炬见观书于乙夜听求衣于未曙既无吠乎投签每夙兴于晓鼓莫不黙识圣心潜知天语备指顾以弗迷奉周旋而见抚第辰游而夕嬉又安在乎逐麋而捕鼠彼宋防之与韩獹又安得同羣而接武者哉嗟乎事变人天时移今古秦皇采药岛中之士未廻轩后链丹湖上之龙已去欠防鼎以登仙对遗弓而恋主卧锦荐兮罔安啗鲜食兮弥苦丰颅载减负重鋂而不胜病骨其羸求敝盖于何所赫赫顾命明明嗣皇念犬马之防诚义存始卒征父母之所爱深増衋伤俾守园陵之地且殊槃瓠之乡縻索縚以璀璨琢笼槛而荧煌仗陪卤簿车逐辒辌鏁幽宫兮黯黯号白日兮茫茫松阡夜月柏城晓霜依六尺之舆已成畴昔盗一坏之土亦足隄防表终天之巨痛甘朽骨于龙冈狡兔尽而见烹理殊炎汉骏马死而陪葬事类皇唐  

豕一  

原尔雅曰豕子猪【`江东呼为豨`】防豮【`防羊垂反俗呼小豮猪为防子也`】么幼【`最后生者为么豚`】大【`一作奏`】者豱【`音温今豱猪短头皮理腠蹙也`】豕生三豵【`宗`】二师一特【`豕生子常多故取少者名之`】所寝橧四蹢皆白【`该`】其迹刻絶有力【`音厄`】牝豝【`巴`】彘五尺为豝大豕为【`今渔阳呼猪大者为也`】　许慎说文曰豰【`许卜反`】小防也膎肫生三月也豵【`子公反`】豘生六月也或曰一嵗曰豵豝牝豕豮也豜【`公妍反`】三嵗豕豭牡豕也防豮也豛【`役`】俗名猪曰豛豷【`于丽反`】豕息也豢以谷圈养豕也　増广雅曰顿丘梁防【`之陟反`】重颅【`卢`】豲　原方言曰猪燕朝鲜之间谓之豭闗东西谓之彘或谓之豕南楚谓之豨其子或谓之豚或谓豯【`奚`】呉扬之间谓之猪子　何承天纂文曰梁州以豕为猪【`之于反`】河南谓之彘呉楚谓之豨【`火岂反`】渔阳以猪为齐徐以小猪为防【`仕主反`】□【`觅`】白豕黒头也豱豕奏毛也易曰见豕负涂　又曰坎为豕　诗曰有豕白蹢蒸涉波矣【`注蹢蹄蒸众也涉水而起`】　礼记曰孟夏食菽与彘　又曰凡祭祀之礼豕曰刚鬛豚曰腯肥　春秋说题辞曰斗星时散精为彘四月生应天理　山海经曰□猪大者肉至千斤豪猪状如豚而白毛毛大如筓而黒端【`郭璞曰猪猪也夹脾有麤豪数尺能以颈上豪射物`】　増魏志曰挹娄在扶余东北处山林之间尝穴居土气寒于扶余其俗好养猪食其肉衣其皮冬以猪膏涂身厚数分以御风寒　虞衡志曰岭南一种嬾妇猪似山猪而小常噉田禾惟以机柚纺织之具置田所则不复近　五行传曰豕畜之居闲卫而听者属听　崔豹古今注曰猪一名长喙参军　孔帖曰扶南人喜鬭猪　异物志曰郁林大猪一蹄有四五甲多膏买者以铁锥刺其头入七八寸得赤肉乃动夏鼎志曰掘地而得豚名曰邪　空同子曰豕主食故一乳十七八　天中记曰北狄渤海俗所贵者曰鄚颉之豕  

豕二  

原论语曰阳货欲见孔子孔子不见馈孔子豚　墨子曰孔子穷陈蔡之间藜蒸不糂子路烹豚孔子不问肉所由来即食之　史记曰子路性鄙好勇力冠雄鸡佩豭豚凌暴孔子孔子设礼稍诱子路后服委质因门人请为弟子　増越絶书曰鸡山豕山者句践以畜鸡豚将伐呉以食死士也　原韩诗外传曰孟子少时东家尝杀猪孟子问其母曰东家杀猪何以为其母曰欲噉汝其母悔失言曰吾懐妊是子席不正不坐割不正不食胎教之也今适有知而欺之是敎之不信也买东家猪肉以食之明不欺也　史记曰窦太后好老子书召袁固问老子固曰此家人言耳太后怒曰安得司空城旦书乎使固下圈击豕景帝知太后怒而固直言无罪乃假固利兵下圈刺豕正中其心应手而倒太后黙然乃罢之　汉书曰公孙菑川人少时为狱吏有罪免家贫牧豕海上四十余乃学春秋杂说年六十以贤良征为博士进丞相封平津侯　又曰郅都东海人景帝时为郎尝从游上林贾姬在厠野彘入厠上目都都不行上乃欲自持兵救贾姬郅都上前曰亡一姬一姬进天下所少宁贾姬耶陛下纵自轻柰宗庙太后何上还彘亦不伤贾姬　増洞冥记曰汉武未生景帝梦一赤彘从云中直下崇芳阁帝觉见赤气如云霞来蔽户牖乃改崇芳阁为猗兰殿后王夫人生武帝于此殿　原张璠汉记曰莎车王杀于阗王于阗大都末出城见野豕欲搏之乃人语曰无杀我我为汝杀莎车将军都末异之即与兄弟共杀莎车王　东观汉记曰闵仲叔居安邑家贫不能得钱买肉安邑令之问诸子何饭食对曰但食猪肝屠者或不肯与之令出敕市后常买辄得仲叔怪问其子道状如此乃叹曰叔岂以口腹累安邑耶遂去之　又曰吴祐年二十丧父独居家无担石而不受赡遗尝牧豕于长垣泽中行吟经书遇父故人谓之曰卿二千石子而杖鞭牧豕纵子无耻柰君父何祐辞谢而已守志如初　又曰梁鸿家贫而尚节博览无不通毕乃牧豕于上林苑中曽误遗火延及他舍乃寻访烧者问所失悉以豕偿之其主犹以为少鸿曰无他财愿以身居作主人许因为执勤不懈耆老见鸿非恒人乃共责让主人而称鸿长者于是始敬异悉还其豕鸿不受乃去　续汉书曰曹腾父萌以仁厚称邻人有豕者与萌豕相类诣门认之萌不与争后所亡豕自还其家主人大慙送所认豕并辞谢萌萌笑而受之皇甫谧髙士传曰孙期济隂人少为诸生治京氏易古文尚书家贫事母至孝牧豕于大泽中以奉养焉逺人往从其学皆执经垄畔以追之里落化其仁让黄巾贼起过其里陌相约不犯孙先生舍辟举方正遣吏赍羊酒请期期驱豕入草不顾司徒黄琬特辟不就终于家董正别传曰司马徽字徳操时人呼为水镜尝有人  

妄认徽猪徽便推猪以与之后数日亡猪者得其猪既以猪还徽乃叩头自责徽又厚谢之　郭子曰刘道真少时尝鱼钓草泽善歌啸闻者莫不留连有一老妪识其非常人甚乐其啸乃杀防以进之道真食防尽了不谢妪见其不饱又进一防又食半余半还之后道真为吏部郎妪儿为小令史道真乃超用之儿不知所由问母而后知之于是赍牛酒以诣道真道真笑曰去去无复相报　増晋书曰吕光死其子纂立有猪生子一身三头俄而吕超杀纂　伽蓝记曰有刘胡者兄弟四人以屠为业永安年中胡杀猪猪忽唱乞命声及四邻邻人谓胡兄弟相殴鬭而来观之乃猪也即舍宅为归觉寺合家人入道焉　后周书曰陆逞为京兆尹都界有豕生数子经旬而死其家又有豮豕遂乳养之诸豚赖之以活时论以逞仁政所致　隋五行志曰开皇末渭南有人寄宿他舎夜中闻二豕对语其一曰嵗将尽阿爷明日杀我供嵗何处避之一荅曰可向水北姊家因相随而去天将晓主人觅豕不得意是宿客而诘之宿客言状主人如其言而得豕　大唐新语曰太宗射猛兽于苑内有羣豕突出林中太宗引弓射之四发殪四豕有一雄豕跃及镫吏部尚书唐俭投马搏之太宗拔劒断豕顾而笑曰天防长史不见上将击贼耶何惧之甚俭对曰陛下神武定四方岂复逞心于一兽太宗善之因罢猎　禄山事迹曰安禄山尝夜宴醉卧化为异猪而龙首左右遽言之明皇曰猪龙也无能为者　卢杞为虢州刺史奏言虢有官豕三千为民患徳宗曰徙之沙苑杞曰同州亦陛下百姓臣谓食之便帝曰守虢而忧他州宰相才也诏以豕赐贫民　唐五行志曰元和八年长安西市有豕生子三耳八足　又曰干符六年越州山隂民家有豕入室内坏器用衔椀缶置于水次　陶谷清异录曰伪唐陈乔食蒸豚曰此糟糠氏面目殊乖而风味不浅　仇池笔谈曰王中令既平蜀饥甚入一邨寺主僧醉甚箕踞公欲斩之僧应对不惧公竒之因求蔬食云有肉无蔬餽蒸猪头甚美公喜问止能食肉饮酒耶为有他技也僧言能诗公令赋蒸豚立成云觜长毛短浅含臕久向山中食药苗蒸处已将蕉叶裹食时兼用杏浆浇红鲜雅称金盘饤软熟真堪玉箸挑若把羶根来比并羶根自合吃藤条公大喜遂与之紫衣师号　淳化中京畿民牟晖击登闻鼓院诉家奴失猳豚一诏令赐千钱偿其直　冷斋夜话曰宋神宗一日见后苑有牧猳防者问何所用牧者对曰自祖宗以来长令畜自稚养以至大则杀之又养稚者前朝不敢易亦不知果安用神宗诏付所司自是禁中不复畜数月卫士忽获妖人急欲血浇之禁中卒不能致因悟太宗逺略亦及此　清波杂志曰崇宁二年三月一日衞州获嘉县民某氏杀猪祭神而民刘氏猎犬得其弃骨衔之狺狺四日不食剖视之其左牡齿臼中得一如来像像如拇髻有珠如粟瞑目趺跏坐庄严毕具观者万人　夷坚志曰岳飞门僧惠清言岳防时居相台为市游徼有舒翁者善相术尝密谓之曰君乃猪精也精灵在人间必有异事然猪之为物未有善终必为人屠宰君如得志宜早退步岳笑不以为然后秦桧下岳于大理狱周三畏鞫之遇夜周往间行至鞫所一夕月防明见古木下一物似豕而角周疑惑却步此物徐行入狱旁小祠而隐经数夕复往月甚明又见前怪首上有片纸书发字　纂要曰元顺帝一夕梦大豕决城因禁民畜猪及大兵至召百官议战忽有二狐自内殿出帝叹且泣命开建徳门北去呜呼猪者朱也天之示人良亦显矣　又曰正徳十四年冬有旨禁约人民不许养猪违者永逺充军以俗呼豕为猪音同国姓且信佛法也旬日之间逺近尽杀减价贱售小猪埋弃一时骇异  

豕三  

原刚鬛　攒锥【`上详豕一礼记　下见郭璞豪彘赞`】　白头　青爪【`东观汉记曰朱浮与彭宠书责之曰伯通自伐以为功髙天下往时辽东有豕生子白头异而献之行至河东见羣豕皆白怀慙而还若以子之功论于朝廷则为辽东豕也　养生要集曰豕白蹄靑爪不可食也`】　长垣泽　木兰桥【`上详豕二东观汉记　襄阳耆旧传曰木兰桥者今之猪□桥是也刘和季以此桥近荻有蕺菜于桥东大养猪襄阳太守皮府君曰作此猪尿臭当易名作猪阑桥耳莫复云木兰桥也初如戏之而百姓遂易其名`】　鲁津伯　大兰王【`符子曰朔人有献燕昭王大豕者令宰夫膳之豕既死乃见梦于燕相曰造化劳我以豕形食我以人秽今仗君之灵而化始得为鲁津之伯也　下见袁淑俳谐集`】　四月生　期年食【`家语六九五十四四主时时主豕故豕四月生　文子曰先王之法也犬豕不期年不食`】　赐肩　齧脚【`项羽赐樊哙巵酒彘肩魏志关羽梦猪齧其脚`】　交睫　去脑【`周官曰豕望视而交睫腥不可食　礼豚去脑`】　五豵　千足【`诗一发五豵　货殖传千足彘与千户侯等`】　宜稷　食糠【`上周礼糟糠荐食`】蒸防　献豜【`晋王济性豪侈帝尝幸之供馔甚丰蒸肫尤美上问其故对曰以人乳蒸之上色不平食未毕而去　诗经云献豜于公`】　字误　性卑【`古人有读史者云三豕日渡河子贡曰己亥日渡河校之果然以己为三以亥为豕　齐卞彬禽兽录曰豕性卑而率`】　掩豆　负涂【`礼晏平仲俭祭先人豚肩不掩豆　下详豕一易经`】　为封豕　归艾豭【`呉为封豕长蛇以荐食上国注封大也　传曰旣定尔娄猪盍归吾艾豭注娄猪求子猪也喻卫夫人南子也艾豭喻宋朝也`】牙刚暴　物贪婪【`豮豕之牙犷滑刚暴难制　下见郭璞封豕赞`】　士不杀人而啼【`礼士无故不杀犬豕　传齐侯田于贝丘见大豕从者曰公子彭生也公怒射之豕人立`】  

【`而啼公乃惧之`】　増尝麦　调糠【`月令曰孟夏农乃登麦天子以彘尝麦　豢豕者翁为调糠而媪为之择虱岂爱豕哉利其肉也`】　衔鬴　饮酒【`汉书曰昭帝时燕王宫永巷中豕出圂坏都灶衔其鬴六七枚置殿前　晋书曰阮咸至宗人间共集不用杯觞斟酌以大瓮盛酒圆坐相向大酌更饮时有羣豕来饮其酒咸直接去其上便共饮之`】　寝橧　入门【`尔雅疏曰猪所卧处名橧橧是所居之处　客退记谈曰猪突入人家以为不祥必割其耳王隆家方割猪耳适有神降于伍氏隆往问曰猪入门可乎神荅曰猪入门百福臻又问曰割其耳何如曰割其耳伤于矢明日隆观射果伤其臂里中异之自是人家惟恐猪不入门矣`】　食圈　舞圂【`白帖曰紫姑毎食于圈里　孔帖曰咸通七年徐州萧县民家豕在圂舞又牡豕多将邻里羣豕而行复自相齿齧`】　破瓮　系杙【`魏志曰有人失妇求管辂卜之辂曰君明日于路觅担猪者乃逐之行次猪忽绳断走入他舍突破主人瓮见其妇出看猪擒之　埤雅曰大畜六五曰豮豕之牙牙者所以畜豮豕之杙也今齐东海岱之间以杙系豕谓之牙杙音弋橛也`】　竭尾　俯首【`埤雅曰彘也竭其尾故谓之豕又曰易说卦曰坎为豕坎性趋下豕能俯其首又喜卑秽亦水畜也`】　五尺　千钧【`尸子曰大豕为五尺　史记曰朔人献燕昭王以大豕王命豕宰养之十五年大如沙豮足如不胜其体王异之命衡官桥而量之折桥豕不量又命水官舟而量之其重千钧其大无用`】　化石　能水【`水经曰蜻蛉县有石猪圻长谷中有石猪子母数千头长老传言夷昔牧此一朝化为石今夷人不敢往牧　三才图会曰豕之性能水牧猪之所必在水草之交`】　与犬交　下马搏【`晋书五行志曰刘聪末年犬与豕交有豕着进贤冠升聪坐犬冠武冠带绶与豕幷升俄而鬬死殿上宿卫莫有见其入者　下见豕二大唐新语`】　喜雨发风【`埤雅曰豕喜雨故天将久雨则豕进涉水波　经筵官防食资善堂东坡盛称河鲀之美吕原明问其味曰直得一死再会又称猪肉之美范淳甫曰奈发风何东坡笑曰淳甫诬告猪肉`】　长孺善相　商丘能养【`史记曰留长孺以相彘立名　博物志曰商丘子有养猪法好吹竽牧猪七十不娶`】　偿失火　还半直【`上详豕二东观汉记　后汉书曰朱穆尝养猪有病使人卖之语之云当买者言病贱取其直卖猪者到市即售亦不言病其直过价穆怪之问其故赍半直以还买猪者买者辞不受穆弃钱而去`】　膏涂身　毛织席【`上详豕一魏志　河东僃录曰申王谓猪旣供餐不宜处于秽乃以氊龛粟粥待之取其毛刷净令巧工织壬癸席光而且滑`】　信难及恶勿类【`埤雅曰易曰信及豚鱼豚防物而遁逸信所难及故也　子华子曰子车氏之豭其色粹`】  

【`而黒一产三豚其二如之其一则駮而白恶其勿类于己也齧而杀之其同于己也则字之惟恐伤也`】名战舰　画屏风【`梁王琳毎战胜舰则有声如野猪其战舰千数以野猪为名　晋书曰韩友字景先庐江舒人也舒尉邓林父病死友为筮使画作野猪着卧屏风上因是遂差`】　性触突喜卑秽【`服防曰猪性触突人故曰猪突豨勇　下详俯首注`】　养客舎　畜禁  

中【`三辅录曰马氏兄弟五人共作客舎养猪卖豚故民谓之曰苑中三公钜下二卿五门嚄嚄但闻豚声下详豕二冷斋夜话`】　食梓肥　遇槐止【`本草曰捣梓叶饲猪肥大三倍　阙史曰`】  

【`咸通初有渤海僧隆多罗者寓于四明精舍能通老兽之言一日秋暑方炎与朝客数人将纳凉于城西别墅路逢牝豕引诸豚而行咯咯有声一朝士戏云此猪有语否僧曰巨彘顾诸雏云行行向前树阴下吃奶料其不逺当遇官槐而止且饲羣子矣侦之果然`】　老翁餽　司原获【`魏志曰管辂尝至郭恩家碓上鸡鬬谓恩曰当有老人将豚一口从东来公舎有小口伤亦无所苦明日果有亲知老翁携豚馈恩恩射鸡为馔迸前着小女子脚举家惶怖竟无所害潜夫论曰今观宰司之取士也有似乎司原之佃也昔有司原氏者燎猎中野鹿斯东奔司原纵噪之西方之众有逐豨者闻司原之噪也竞举音而和之司原闻音之众则反辍已之逐而往伏焉遇夫俗恶之豨司原喜而自以为获白瑞珍禽也尽刍豢倾囷仓以养之豕俯仰嚘吚为作容声司原愈益珍之居无何烈风兴而泽雨作灌巨豕而恶涂渝遂骇惧眞声出乃知是家之艾豭耳此随声逐响之过也`】　畜致富　梦得官【`朝野佥载曰唐洪州有人畜猪以致富因号猪为乌金　又曰饶阳李瞿昙勲官番满选夜梦一母猪极大李仙药占之曰母猪防主也君必得屯主数日果如其言`】　系金铃　偷氊履【`志怪曰呉中有一士夫于都假还至曲阿塘上见一女子甚美留其宿士解臂上金铃系女臂令暮更来遂不至使人求都无此女过猪圈见一母猪臂上系金铃　搜神记曰李汾抚琴于四明山月夜有女子至端正无比惟觉口带髙缁黒色留宿极欢汾偷女子青氊履一只女泣求不与及明见鲜血满地验履乃猪蹄壳也汾惶骇寻血至山前张氏圂中见一牝豕后足已刓一殻豕视汾瞠目咆哮如有怒色汾以事白张叟叟即杀之汾即弃山院别游他邑`】　祭社禳田【`刘贡父诗话曰张端为河南录府当祭社买猪已呈尹猪突入端防即杀之更以白尹尹问端对曰按律猪无故夜入人家主人登时杀之勿论尹大笑为别市猪　淳于髠谓齐威王曰臣见道旁有禳田者操一豚肩斗酒而祝曰瓯篓满篝污邪满车吾见其所持者狭所欲者奢`】　弃而听经　驱之入草【`东观汉记曰承宫少孤家人令牧豕徐子盛明春秋授诸生宫弃猪而听经　下详豕二皇甫谧髙士传`】　宗人说彘　监市履豨【`庄子曰祝宗人端以临牢防说彘曰汝奚恶死吾将三月防汝七日戒三日斋借白茅加汝肩尻乎雕俎之上则汝为之乎为彘谋曰不如食以糟糠而错之牢防之中　又曰正获之问于监市履豨也毎下愈况豨大豕监市之履豨以知其肥痩者愈履其难肥之处愈知豕肥之要`】　久费五谷　爱食薄荷【`晋书曰愍怀太子尝从帝观豕牢言于帝曰豕甚肥何不杀以享士而使久费五谷帝拊其背曰此儿当兴吾家　洞微志曰僧辨聪游五台将还京师有老僧托以书其上题曰东京城北寻勃贺分付僧窃啓视之云度众生毕早来茍更强住切恐造业复封之至京寻访不见其人一日于五丈河侧见一小儿逐一大猪名勃贺屠者赵氏猪能令羣猪不乱逸爱食薄荷故以名僧试呼其名以书投之猪遽食其书人立而化僧径之五台访其老僧亦化去矣`】　喜鬭食生【`上详豕一孔帖　孔帖曰南诏寻传蛮射豪猪生食其肉`】  

豕四  

原不知检【`孟子狗彘食人食而不知检`】　不为礼【`礼居泽者不以鹿豕为礼`】　増黒面郎【`承平旧纂曰桂林风俗日食蛙有来中朝为御史者或戏之曰汝之居乃蛙台也御史答曰此非蛙名圭虫而已然较圭虫之奉养岂不胜于黒面郎哉黒面郎谓猪也`】　乌将军【`幽怪录曰郭元振开元中下第自晋之汾夜行失道有宅门宇甚峻堂上灯烛而悄无人俄闻女子哭声公曰人耶鬼耶曰妾乡有乌将军能祸福人毎岁乡人择美女嫁焉父利乡人之金潜以应选醉妾此室而去将军一更当来公大愤曰吾力不能救将杀身以徇女未久车马骈阗紫衣吏入复走曰相公在此旣而将军入公出揖曰闻今夕嘉礼愿为小相将军喜而延坐公取佩刀斫其腕而断之将军失惊而走天明视其手乃猪蹄也俄闻哭声渐近乃父母舁榇而来将收其尸公具告焉乃令乡人执弓矢寻血而行入大冢中见大猪无前蹄走出而毙公纳其女为侧室`】　乌鬼【`嬾眞子曰杜诗家家养乌鬼峡中士人夏侯节云乌鬼猪也峡中人家多事鬼家养一猪非祭鬼不用故于羣猪中独呼乌鬼以别之`】　猪龙【`东坡志林曰睂州青神县道侧有小佛屋俗谓之猪母佛云百年前有牝猪伏于此化为泉有二鲤鱼在泉中云盖猪龙也蜀人以牝猪为母故以名之泉在石上深不及二尺大旱不竭而二鲤莫有见者余一日偶见之以告妻卂王愿愿不之信余不平其见疑复祷于泉上已而复出愿大惊拜而去`】  

増诗宋梅尧臣咏豕诗曰司原豢俗狶日见容阴昵喜比为白麟惟忧不丰溢烈飇泽雨作真声向人出司原悔何由肝胆空骇栗  

原文宋袁淑大兰王九锡文曰大亥十年九月乙亥朔十三日丁亥北燕伯使使者豪猪册命大兰王曰咨惟君禀太隂之沈精标羣形于质体肥腯而洪茂长无心以游逸资豢养于人主虽无爵而有秩此君之纯也君昔封国殷商号曰豕氏业隆当时名垂于世此君之美也白蹢彰于周诗涉波应乎隆象歌咏出于人口经千载而流响此君之徳也君相与野游唯君为雄顾羣数百自西徂东俯歕沫则成雾仰奋鬛则生风猛毒必噬有敌必攻长驱直突阵无全锋此君之勇也  

原赞晋郭璞封豕赞曰有物贪婪号曰封豕荐食无厌肆其残毁羿乃饮羽献帝效技　又豪彘赞曰刚鬛之族号曰豪豨毛如攒锥中有激矢厥体兼资自为牝牡増启梁庾信谢滕王赉猪啓曰奉教垂赉肥豕一腔白腹见珍度辽东之水赤防为重对襄阳之城忽降全恩谨充炮烙孙牧于淄水惟以求钱卜式养于上林岂知其味  

猫一  

増埤雅曰鼠善害苗而猫能捕鼠去苗之害故猫之字从苗猫旦暮目睛皆圆及午即旋敛如线其鼻端常冷盖猫阴类也故其应隂气如此世云薄荷醉猫死猫引竹物有相感者出于自然非人智虑所及猫亦如虎画地卜食鼻头冷惟夏至一日暖猫死不埋于土挂于树上　格物论曰猫一名防贵一名乌圎及考尔雅注防颂即防贵捕鼠胜于猫则猫与防贵又似二物诗曰有猫有虎　礼记曰迎猫为其食田鼠也　史记东方朔传曰骐骥騄耳飞兔驎駵天下之良马也将以捕鼠于深宫曽不如跛猫　尹文子曰使牛捕鼠不如猫狌之捷　采兰杂志曰猫一名女奴　酉阳杂俎曰其毛不容蚤虱黒者暗中逆循其毛即若火星　范蜀公记事曰鞭以棰马愈久愈润泽坚韧以击猫则随节折裂鹤林玉露曰苏东坡云养猫以捕鼠不以无鼠而养不捕之猫余谓不捕鼠犹可也不捕鼠而捕鸡则甚矣疾视正人必欲尽击之非捕鸡乎　宋杨万里诗曰朝慵午倦谁相伴猫枕桃笙苦竹牀  

猫二  

増北史曰独孤陀性好左道其外祖母髙氏先事猫鬼转入陀家每以子日夜祀之猫鬼每杀人取其财物置于所事猫鬼家鬼若降人则面正青若被牵曳陀后败免死　朝野佥载曰隋大业之季猫鬼事起家养老猫为厌魅颇有神灵递相诬吿京都县邑被诛戮者数千余家蜀王秀皆坐之隋室既亡其事亦寝　又曰薛季昶为荆州长史梦猫儿伏卧于堂限上头向外以问占者张猷猷曰猫儿者牙爪伏门限者阃外之事君必知军马之要未旬月除桂州都督岭南招讨使　旧唐书曰髙宗宠武氏废王皇后及萧良娣萧骂武后曰愿得一日为猫阿武为鼠吾扼其喉以报今日即足矣武后闻之不恱约六宫不许畜猫　北梦言曰左军使严遵美阉官中仁人也尝一日发狂手足舞蹈有一猫一犬猫忽谓犬曰军容改常也颠发也犬曰莫管他俄而舞定自惊自笑且异猫犬之言遇昭宗播迁乃求致仕　邵思野说曰江南二徐大儒也后主岐王六嵗时戏佛像前有大琉璃缾为猫所触剨然堕地因惊得疾而薨诏锴为墓志锴谓铉曰此文虽不引猫事但此故实颇记忆否铉为疏二十事锴曰适已忆七十余事铉曰楚金大能记明旦又云夜来复得数事兄抚掌而已老学庵笔记曰秦桧之女小名童夫人爱一狮猫忽  

亡之立限命临安府访求及期猫不获府为捕系邻民且欲劾兵官兵官惶恐步行求猫凡狮猫悉捕致而皆非也乃赂入宅老卒询其状图百本于茶肆张之府尹因嬖人祈恳乃已　续已编曰景泰初西番贡一猫道经陜西荘浪驿时福建布政使朱彰以事谪为驿丞使驿问猫何异而上供使臣书示云欲知其异今夕请试之其猫盛罩以铁笼纳于空室内明日起视有数十鼠伏笼外尽死使臣云此猫所在虽数里外鼠皆来伏死盖猫之王也  

猫三  

増白老　雪姑【`稽神录曰建州刺史月下见七八白衣人长不盈尺男女杂坐而饮一人曰今日甚乐然白老将至奈何因哭入沟中数月后罢官新政家有猫名白老于堂西得白鼠七八枚食之　清异录曰余在辇毂至大街见揭小曰虞大博宅失去猫儿色白名曰雪姑`】　制名　献议【`南部新书曰连山张大夫抟好养猫众色僃有皆自制佳名毎视事退至中门数十头曳尾延颈盘接而入以緑纱为帷聚其内以为戏或谓抟是猫精　纲目曰朱泚军中猫鼠相乳宰相常衮率羣臣贺崔祐甫曰可吊不可贺因献猫鼠议`】　洗面　拱手【`酉阳杂爼曰俗云猫洗面过耳则客至　续墨客挥犀曰鄱阳龚晃仲自言其祖纪与族人同应进士举其家众妖竞作乃召女巫徐姥者使治之时尚寒有一猫正卧炉侧家人指谓姥曰吾家百物皆为异不为异者独此猫耳于是猫亦人立拱手而言曰不敢姥大骇驰去后数日防音至二人皆髙第矣知妖异未必尽为祸也`】　帯金鎻　卧锦衾【`酉阳杂俎曰楚州射阳出猫有褐花者灵武有金叱拨靑骢色者平陵城中有一猫常带金鎻有钱飞若蛱蝶土人往往见之　传奇曰成自虚雪夜于东阳驿寺中遇苖介立吟诗曰为慙食肉主恩深日宴蟠蜿卧锦衾且学志人知白黒那将好爵动吾心次日视之乃一大駮猫儿也`】　虎威　鼠将【`相猫法眼用金身要短面要虎威声要喊露爪能飜瓦脚长善走家面长鸡絶种尾大嬾如蛇又云耳薄不耐寒　清异录云猫名鼠将`】过江投纸　就洞呼仙【`北人尝云猫不过扬子金山谓猫过金山则不捕鼠厌者至金山时翦一纸猫投水中则不忌昔韩克赞尝于汝宁带囘一猫过江果不捕鼠　山川纪异曰河南永宁天坛山中岩有仙猫洞世传燕眞人丹成鸡犬俱升仙独猫不去人尝见之就洞呼仙哥则闻有应者`】　搏鹦鹉　号麒麟【`武则天习猫使与鹦鹉共处出示百官传观未徧猫饥搏鹦鹉食之太后大慙宋林希逸有戏号麒麟猫诗见后`】　与裴谞　讽蔡京【`开元传信记曰裴寛子谞素好`】  

【`诙谐为河南尹有妇人投状争猫儿状云若是儿猫即是儿猫若不是儿猫即不是儿猫谞大笑判云猫儿不识主傍我搦老鼠两家不须争将来与裴谞遂纳其猫儿争者皆哂之　宋有卢仙姑者指猫而问蔡京曰识之否此章惇也其意盖以讽京`】　五徳如鸡　四季捉鼠【`挥麈新谈曰万寿寺有彬师者善谑尝对客猫踞其旁彬谓客曰人言鸡有五德今吾此猫亦有之客问其说曰猫见鼠不捕仁也鼠夺其食而让之义也客至设馔则出礼也藏物虽密能窃食之智也毎冬月輙入灶信也客闻之为之绝倒　猫口中三坎捉一季五坎捉二季七坎捉三季九坎捉四季言口内有九坎者能四季捉鼠也`】　眼如一线　价直数金【`埤雅云近有人收牡丹图者丛下有一猫画者曰此正午牡丹也何以明之猫眼黒睛如线此正午猫眼也猫眼早暮则圆日渐午则狭长正午则如一线耳　记事珠曰张抟好猫其一曰东守二曰白凤三曰紫英四曰祛愤五曰锦带六曰云图七曰万贯皆价直数金`】  

猫四  

増诗宋黄鲁直乞猫诗曰秋来鼠辈欺猫死窥牖飜盆搅夜眠闻道貍奴将数子贯鱼穿栁聘含蝉　又谢周元之送猫诗曰养得猫奴立战功将军细栁有家风一箪未厌鱼餐薄四壁常令鼠穴空　蔡天啓乞猫诗曰厨廪空虚鼠亦饥终宵齩齧近秋闱腐儒生计惟黄卷乞取含蝉与防持　罗大经猫诗曰陋室偏遭黠防欺貍奴虽小策勲竒扼喉莫讶无遗力应记当年骨醉时张无尽猫诗曰白玉狻猊借锦茵写经湖上浄名轩  

吾方大谬求前定尔亦何知不少喧出没任从仓内鼠鑚窥寕似槛中猿髙眠永日长相对更约冬裘共足温林希逸戏号麒麟猫诗曰道汝含蝉寔负名甘眠昼  

夜寂无声不曽捕防祗看防莫是麒麟误托生　陆游赠猫诗曰裹盐迎得小猫奴尽防山房万卷书慙媿家贫策勲薄寒无氊坐食无鱼　林逋猫诗曰纎钩时得小溪鱼饱卧花阴兴有余自是防嫌贫不到莫嫌尸素在吾庐　刘潜夫诘猫诗曰古人养客乏车鱼今汝何功客不如饭有溪鱼眠有毯忍教防齧案头书　李璜以二猫送友人诗曰家生入雪白于霜更有攲鞍似閙装便请炉邉义手坐从他防子自跳梁　又曰含蝉毛色白胜酥搦絮堆緜亦不如老病毗耶湏减口从今休叹食无鱼　金李纯甫猫饮酒诗曰枯肠痛饮如犀首竒骨当封似虎头尝笑庙谋空食肉何如天隐且糟丘书生幸免翻盆恼老婢仍无触鼎忧只向北门长卧防也应消得醉乡侯　明文璧乞猫诗曰珍重从君乞小貍女郎先已办毺自縁夜榻思髙枕端要山斋防旧书遣聘自将盐裹箬策勲莫道食无鱼花隂满地春堪戏正是蚕眠二月初  

増文明胡侍骂猫文曰家有白雄鸡畜之久矣乃者栖于树颠而横遭猫啗乃呼猫俾前而骂之曰咄汝猫汝无他职职在捕鼠以兹大蜡古也迎汝不鼠之捕曰职不举而又司晨之禽焉是食计汝之罪匪直不职而已也咄汝猫相鼠有类实繁厥徒或登承尘或撼户枢或縁榻荡几或噏尊防盂或覆奁孔椟或齰圗褫书汝于是时傥伺湏防即不逾房闼而汝之腹以饫人之害以除矣其或不然则但据地长号跑哮噫乌虽不鼠辈之克殄而声之所慴鲜不缩且逋矣而寂不汝闻杳焉其徂吾不意汝窥髙乗虚越垣歴厨縁干超枝攀柯摧荂而劳苦于一鸡之图鼠为人害汝则保之鸡具五徳汝则屠之鼠也奚幸鸡也奚辜虽则汝有不若汝无无汝则鼠之害不益于今而鸡之祸吾知免夫  

増说唐韩愈猫相乳说曰司徒北平王家猫有生子同日者一母死焉有二子饮于死母母且死其鸣咿咿其一方乳其子若闻之起而若听之走而若救之衔其一置其栖又往如之返而乳之若其子然噫亦异之大者夫猫畜也非性于仁义者也其感于所畜者乎  

増议唐崔祐甫猫鼠议曰礼记郊特牲篇曰迎猫为其食田鼠也然而猫之食鼠载在礼经以其除害利人虽防必录今此猫对鼠不食仁则仁矣毋乃失其性乎猫受人养育职既不修亦何异于法吏不勤触邪疆吏不勤捍敌以若称庆殆所未详恐须申命宪司察听贪吏戒诸边堠无失徼巡猫能致功鼠不为害  

## 御定渊鉴类函卷四百三十七

鳞介部一【`龙`】  

龙一  

原说文曰龙鳞虫之长春分而登天秋分而入川顺也増又曰龙行曰龘龙飞曰龖　原广雅曰有鳞曰蛟  

龙有翼曰应龙有角曰虬龙无角曰螭龙【`毛诗名物解曰龙五百年有角千年为应龙`】　増埤雅广要曰龙八十一鳞具九九之数九阳也　又曰龙亦卵生思抱　又曰内典曰龙火得湿则焰得水则燔【`以人水逐之即息`】　原方言曰龙未升天曰蟠龙　易曰云行雨施品物流形时乗六龙以御天初九潜龙勿用象曰阳在下也九二见龙在田利见大人象曰德施溥也九五飞龙在天象曰大人造也　又曰龙战于野其血黄　増又曰震为龙　春秋元命苞曰龙之言萌也阴中之阳故曰龙举而云兴　易通卦验曰立夏风至而龙升天　原孝经援神契曰徳至水  

泉则黄龙见者君之象也　孝经左契曰天子孝天龙负图地出书　河图曰黄金千嵗生黄龙青金千嵗生青龙赤白龙亦然黒金千嵗生黒龙　瑞应图曰黄龙者四龙之长四方之正色神灵之精也能巨细能幽明能短能长乍存乍亡王者不漉池而渔徳达深渊则应和气而防于池沼　又曰黄龙不众行不羣处必待风雨而逰乎青气之中逰乎天外之野出入应命以时上下有圣则见无圣则处　増史记曰明月之珠藏于蚌中蛟龙伏之　后魏书曰波知国有三池传云大池有龙王次者龙妇又次者龙子行人设祭乃得过不祭多遇风雨　吕览曰孔子曰龙食乎清而逰乎清　原孙卿子曰积水成川蛟龙生焉　韩非说难曰夫龙之为虫可狎而骑也然喉下有逆鳞径尺婴之则杀人管子曰龙被五色而逰于神欲小则化如蚕蠋大则极于天下欲上则凌乎气欲沈则入乎深泉变化无日上下无时谓之神　淮南子曰龙举而景云属　又曰夫蛟龙伏潜于川而卵剖于陵其雄鸣上风其雌鸣下风而化者形精之至也人不见龙之飞举而能髙者风雨奉之也　増地形篇曰羽嘉生飞龙毛犊生应龙介鳞生蛟龙介潭生先龙　张衡应间曰夫苍龙迎夏则陵云而奋鳞应时也涉冬则淈泥而潜蟠避害也　班固荅宾戏曰应龙潜乎潢池鱼鼋媟之而不覩其能奋灵徳合风云超忽而躆昊苍也故夫泥蟠而天飞者应龙之神也　论衡曰龙少鱼众少者为神　原抱朴子曰有自然之龙有虵蠋化成之龙　又曰山中辰日称雨师者龙也　増淮南子曰烛龙在雁门北藏于委羽之山　原山海经曰钟山之神名曰烛龙视为昼瞑为夜身长三千里　増水经注曰鱼龙以秋日为夜按龙秋分而降则蛰寝于渊秋日为夜岂谓是乎　水经注曰交州丹渊有神龙每旱邨人以防草置渊上流鱼则多死龙怒当时大雨　原括地图曰龙池之山四方髙中央有池方七百里羣龙居之多五色树羣龙食之去防稽四万五千里　又曰昆仑山之弱水非乗龙不得至博物志曰龙肉以醢渍之则文章生　増又曰虭蛥  

其形似龙而小性好险故立于护朽上　又曰龙生三卵一为吉吊上岸与鹿交或在水边遗精与流槎遇粘裹浮木枝如蒲桃焉号紫梢花道枢所谓龙盐者也又曰龙门之下每嵗季春有黄鲤二鱼自海及诸川争来赴之一嵗中登龙门者不过七十一初登龙门即有风雨随之火自后烧其尾则为龙矣　拾遗记曰方丈之山东有龙场有龙皮骨如山阜布散百顷遇其蜕骨之时如生龙或云龙常鬭此处膏血如流水　述异记曰普寜县有龙葬洲父老云龙蜕骨于此洲其水今犹多龙骨按山阜冈岫龙兴云雨者皆有龙骨或深或浅多在土中齿角脊足宛然皆具大者数十丈或盈十丈小者才一二尺或三四寸体皆具焉尝因采取见之又曰冀州鹄山传龙千年则于山中蜕骨今有龙冈冈中出龙脑　洛阳伽蓝记曰西方不可依山甚寒冬夏积雪山中有池毒龙居之昔有商人止宿池侧值龙忿怒咒杀商人槃陀闻之舍位与子向乌场国学婆罗门咒四年之中尽得其术复王位就池咒龙龙变为人悔过向王王乃徙之　又曰西方乌场国西有池龙王居之池邉有一寺五十余僧龙王每作神变国王祈请以金玉珍宝投之池中在后涌出令僧取之此寺衣食待龙而济世人名曰龙王寺　原齐地记曰昌平城有井与荆水通有神龙出入焉故曰龙城　辛氏三秦记曰河津一名龙门大鱼集龙门下数千不得上上者为龙不上者鱼故云暴顋龙门【`大鲤鱼登龙门化为龙不登者防额暴顋矣`】　又曰龙首山长六十里头入渭水尾逮樊川头髙二十丈尾渐下髙五六丈云昔有异龙从山南出饮渭水其行道成土山故因以为名　増交州记曰交趾封谿县有隄防龙门水深百寻大鱼登此门化成龙不得过暴顋防额血流此水常如丹池　华阳国志曰蜀五城县其地值天门龙升天不逹死坠此地故掘取龙骨　一统志曰临封县西二十里石龙岩中有石如龙嵗旱洗之即雨　又曰烟塘在永州府城东北十里其深莫测相传昔有民得一白鳝将烹之有老叟曰此湘江之龙恐祸及民怒以为虚诞排之翌日一邨俱陷　国史补曰旧说春水时至鱼发龙门则有化者至今汾晋山穴龙蜕骨角甚众采以为药有五色者　传载曰五台山北台下有青龙池约二畞已来佛经云禁五百毒龙之所每至盛午昏雾渐开比丘及净行居士方可一观比丘尼及女子近即雷电风雨当时大作如近池必为毒气所吸逡巡而没　原外国事曰毗呵罗寺有神龙往来仓中奴取米龙辄却后奴若长取米龙不与仓中米若尽奴向龙拜仓即盈溢　増元珠集曰江湖见龙卵主大水　南部新书曰龙之性粗猛而畏蜡爱玉及空青而嗜烧燕肉故食燕人不可渡海　北梦言曰乖龙若行雨多窜匿古木中及檐楹内雷神捕之　戊辰杂钞曰有大龙蜕于太湖之湄其鳞甲中出虫顷刻化为蜻蜓朱色人取之者病疟今人见蜻蜓朱色者谓之龙甲又谓之龙孙不敢伤之　避暑录话曰吴越之俗以五月二十日为分龙日故五六月之间每雷起云簇云中若见尾堕地蜿蜒屈伸谓之龙挂　原楚词曰神龙失水而陆居为蝼蚁之所裁　公孙荅东方朔书曰譬犹龙之未升与鱼鼈为伍及其升天鳞不可覩　増栁宗元荅问曰蛟龙之腾于天渊也弥六合泽万物而虾蛭不离尺水  

龙二  

増淮南子曰女娲氏杀黒龙以济冀州【`黒龙水精也杀之以止水`】原尚书中曰河龙图出雒书成赤文像字以授轩辕　龙鱼河图曰天授元始建帝号黄龙负图从河中出付黄帝帝令侍臣写以示天下　史记曰黄帝土徳黄龙见　増淮南子曰黄帝治天下而力牧泰山稽辅之青龙进驾　山海经曰蚩尤作兵犯黄帝黄帝乃令应龙攻之冀州之野应龙已杀蚩尤又杀夸父乃去南方处之故南方多雨　原又曰应龙处南极杀蚩尤与夸父不得复上应龙遂在地故下数旱旱而为应龙状乃得大雨【`气应所感`】　増魏文帝杂占曰黄帝录图五龙舞沙　春秋元命苞曰尧逰河渚赤龙负图以出图亦如绨　尚书中曰尧火德故赤龙应焉　原又曰舜沈璧于河荣光休至黄龙负卷舒图出入坛畔　龙鱼河图曰黄龙从洛水出诣虞舜鳞甲成字令左右写文竟龙去　瑞应图曰舜东巡狩黄龙五采负图置舜前河图曰舜以太尉即位与三公临观于河黄龙五采负图出置舜前以黄玉为柙玉检金绳芝为泥章曰天黄帝符玺　増贾氏说林曰舜使虞虎养一紫龙虎恒持燕炙示龙而不即与食龙俯而垂涎虎以器盛之日得一合和绘实磨之色正赤以画金玉色透一寸绘实仙草也尧时生于朝堂四时有花成实　原史记曰夏木德靑龙生于郊　吕氏春秋曰禹南省方过江黄龙负舟舟中之人五色无主禹曰吾受命于天竭力养人生性也死命也何忧龙哉龙俯而去　括地图曰禹诛防风氏夏后徳盛二龙降之禹使范氏御之以行经南方防风神见禹怒射之有迅雷二龙升去神惧以刃自贯其心而死禹哀之疗以不死草皆生是为穿胷国　増抱朴子曰禹乗二龙郭支为御　又曰夏时龙生于太庙之中　山海经曰大乐之野夏后氏于此乗两龙増又淮南子曰伯益作井而龙登云神栖昆仑　宋志曰成王观河洛沈璧青龙临坛衔六甲之图　原吕氏春秋曰晋文公反国介之推不肯受赏自为赋诗曰有龙于飞周徧天下五蛇从之为之承辅龙反其乡旣得其所四蛇从之得其雨露一蛇羞之槁死中野　左传曰秋龙见于绛郊魏献子问于蔡墨曰吾闻虫莫智于龙以其不生得也对曰人实不智非龙实智古者畜龙故国有豢龙氏有御龙氏昔有飂叔安【`飂古国名叔安其君名`】有裔子曰董父实甚好龙能求其嗜欲以饮食之龙多归之乃扰畜龙以服事帝舜帝舜赐姓曰董氏曰豢龙及有夏孔甲扰于有帝帝赐之乗龙河汉各二有雌雄陶唐氏旣衰其后有刘累者学扰龙于豢龙氏以事孔甲能饮食龙夏后氏嘉之赐氏曰御龙龙一雌死潜醢以食夏后氏飨之龙水物也今水官弃矣故龙不生得又曰郑大水龙鬭于时门之外洧渊国人请禜焉子  

产弗许曰我鬭龙不觌也龙鬭我何觌焉禳之则彼其室也我无求于龙龙亦无求于我乃止　増拾遗记曰周灵王二十一年孔子生于鲁襄公之世夜有二苍龙自天而下东附徴在之旁因梦而生孔子　原庄子曰孔子见老耼归三日不谈弟子问曰夫子见老耼何规哉子曰人用意如飞鸿者为弓弩射之如逰鹿者走狗而逐之若逰鱼者钓缴以投之吾今见龙合而成体散而成章余口张不能噏舌出不能言　又曰子张见鲁哀公不礼焉去之曰君之好士也有似叶公子髙之好龙雕龙画之于是天龙闻而示之窥头于牖拖尾于堂叶公见之失其魂魄五色无主是叶公非好龙也好夫似龙非龙也今君非好士也好夫似士者　说苑曰吴王欲从民饮酒子胥谏曰不可昔者白龙下清泠之渊化为鱼渔者豫且射中其目白龙上诉天帝天帝曰当是之时若安置而形对曰吾化为鱼天帝曰鱼固人之所射也豫且何罪今君弃万乗之位而从布衣之士饮酒臣恐有豫且之患王乃止　又庄子曰河上有家贫恃纬萧而食者子投渊得千金之珠谓其子取石来鍜之夫千金之珠必在九重之渊骊龙颔下若能得珠者遭其睡也使骊龙而寤子尚奚防之有哉　又曰朱伻漫学屠龙于支离益殚千金技成而无所用其巧　増南越志曰昔有温氏媪者端溪人也居常涧中捕鱼以资日给忽于水侧遇一卵大如斗乃将归置器中经十日许有一物如守宫长尺余穿卵而出因任其去留稍长二尺便能入水捕鱼日得十余头稍长五尺许得鱼渐多常逰波水萦洄媪侧媪后治鱼误断其尾遂逡巡而去数年乃还媪见其辉色炳耀谓曰龙子今复来也因盘旋逰戏亲驯如初秦始皇闻之曰此龙子也朕德之所致乃使以珪之礼聘媪媪恋土不以为乐至始兴江去端溪千余里龙辄引船还不逾夕至本所如此数四使者惧而卒止不能召媪媪殒瘗于江隂龙子常为大波至墓侧萦浪转沙以成坟人谓之掘尾龙今人谓船为龙掘尾即此也　原诗含神雾曰含始吞赤珠刻曰王英生汉皇后赤龙感女娲刘季兴也　史记曰髙祖常从王媪武负贳酒醉卧武负王媪见其上常有龙　古今注曰髙祖五年黄龙见华阳池十余日九年又见长安　汉书曰文帝十五年春黄龙见成纪上乃诏议郊祀　増西京杂记曰瓠子河有蛟龙从九子自中逆上入河喷沫流波数十里　述异记曰当阳南有龙川云汉武时八龙常见于此　原古今注曰五凤四年黄龙出广汉甘露元年黄龙见新丰二年龙见上郡腾跃五色升天丞相以下上夀　汉书曰宣帝甘露元年黄龙见新丰因改元应之　増谷永传曰汉成帝时有黒龙见东莱　玉海曰汉成帝建初五年有八黄龙见于泉陵　原东观汉记曰黄龙见于河冯异劝上即位上曰我昨夜梦见赤龙上天觉寤心中动悸异等贺曰此天命发于神明　増又曰公孙述有龙出其府殿中夜有光耀述以为符瑞因称尊号改元曰龙兴原古今注曰章帝建初三年黄龙见汝南项氏田庐  

中长五丈余髙二丈光耀庐舍及树皆黄　増水经注曰建武中曹凤字仲理为北地太守政化尤异黄龙应于九里谷髙冈亭角长三丈大十围稍至十余丈天子嘉之赐泉加秩　述异记曰汉元和元年大雨有一龙堕于宫中帝命烹之赐羣臣龙羮各一杯故李尤七命曰味兼龙羮　原东观汉记章帝元和二年黄龙四见古今注和帝永元十年黄龙见颍川定陵民家井中  

色黄目如镜又见巴郡宕渠草木色皆黄　东观汉记曰安帝延光三年黄龙见歴城又见诸县　増后汉书曰哀牢其先有妇人捕鱼水中触沈木有孕生男子十人沈木化为龙出水上九男惊走一儿不去背龙因防之后诸儿推为哀牢主　原抱朴子曰案使者甘宗所奏西域事云外国方士能神咒者临川禹步吹气龙即浮出初出乃长十余丈方士吹之一吹则龙辄一缩至长数寸乃取着壶中以少水飬之外国常患旱灾于是方士闻有旱处便赍龙往卖之一龙直金数十斤举国防敛以顾之直毕乃发壶出龙着渊中因复禹步吹之长数十丈须臾而雨四集矣　増一统志曰大小龙溪俱在洋县东北三十里相传汉时张鲁女因卧水旁石上而雾蒙身遂孕后生三龙即此溪也　原魏略曰文帝欲受禅郡国奏黄龙十三见明帝铸铜黄龙髙四尺置殿前　魏志曰汉嘉平五年黄龙见谯光禄大夫乔太史令单飏曰其国当有王者兴不及五十年当复见内黄殷登黙记之四十五年登尚在黄龙此时见谯登曰单飏之言其验兹乎　又曰青龙元年春正月甲申青龙见摩陂井中二月丁酉幸摩陂观龙于是改摩陂为龙陂　汉晋春秋曰青龙三年七月曹叡崇华殿灾时郡国有龙九见故改曰九龙殿　吴志曰黄龙元年樊口武昌并言黄龙见孙权即位改年为黄龙孙休梦乗龙上天顾不见尾果立为帝而无后　又曰孙权潘夫人父为吏坐法死夫人输织室权见而异之召充后宫得幸有娠梦有以龙头授己以蔽膝受之遂生孙亮　増宋黄休复名画录曰吴赤乌元年冬十月武帝游青溪见一赤龙自天而下凌波而行遂命曹弗兴图之至宋文帝时累月亢旱祈祷无应乃取弗兴画龙置水上应时畜水成雾累日滂沱　晋书曰刘毅为尚书左仆射时龙见武库井中帝亲观之有喜色百官将贺毅独曰易称潜龙勿用阳在下也证据旧典无贺龙之礼　又曰吕光伐兹军其城南营外夜有一物大如断堤揺动有头角目光若电及明而云雾四周遂不复见乃视其处南北五里东西三千余歩鳞爪隐地之所昭然犹在光叹曰黒龙也俄而云起西北暴雨灭其迹杜进言于光曰龙者兽之君大人利见之象愿勉之以成大庆光有喜色　又曰冯跋茅素弗与从兄万泥及诸少年游于水濵有一金龙浮水而下素弗谓万泥曰颇有见否万泥等皆曰无所见也乃取龙而示之咸以为非常之瑞　原晋中兴书曰孝武太后李氏以防贱入为防稽王宫人梦两龙抗膝入怀太宗异而召之生烈宗　増水经注曰佛图澄别传曰石虎时自正月不雨至六月澄诣滏口祠稽首曝露即日二白龙降于池下于是雨千里　又曰石勒时天旱沙门佛图澄于石井冈掘得死龙长尺余渍之以水良久乃苏咒而祭之龙腾空而上天即雨降因名龙冈　西河记曰张骏立谦光殿成后池水中有五龙昼日见移时乃灭水通变红色骏即为铜龙以厌之　山川纪异曰汤阴西有真人社旧传孙登寓此值旱众祷于龙得雨将祭谢之登曰此病龙安能苏禾稼弗信请齅之水果腥秽龙时背生疽闻登言化老翁求治曰病痊当有报不数日果大雨石上忽裂一井其水湛然盖龙穿此以报也　又曰平阳府平山麓有金龙池晋永嘉中有韩媪者出野见巨卵持归育之得一儿名橛儿生四嵗刘渊筑城不就募能城者橛儿应募因变为蛇令媪遗灰识其后后凭灰筑城立就渊怪之遂潜入山穴露尾数寸使者斩之忽涌泉出穴化为池　沈约宋书曰太史奏西方有天子气时太祖为宜都王镇荆州后纂大位在道有黒龙跃出负上所乗舟左右皆失色上谓王昙首曰此乃夏禹所以受天命我何徳以堪之　又曰徐羡之尝从兄履之为临海乐安县尝行经山中见黒龙长丈余头有角前两足皆具无后足曵尾而行后文帝立羡之竟以凶终　齐书曰建武中荆州大风雨龙入柏斋中挂壁上有爪足处刺史萧遥欣畏恐不敢居也　南史曰永明五年献龙角一枚长九尺三寸色红有文　梁书曰武帝郗后素妬忌及终化为龙入于后宫井通梦于帝或见形光彩照灼帝体将不安龙輙激水腾涌于是井上为殿衣服委积　南史曰梁江陵城壕中有龙腾出焕烂五色竦跃入云六七小龙相随飞去羣鱼腾跃坠死于道龙出处为窟若数百斛圌　又曰初承圣二年三月有两龙自城西江中腾跃升天五色分明遥映江水百姓咸仰靣目之父老或聚而悲窃相谓曰地龙已去国其亡乎　法苑曰梁释法聪与晋安王临白马泉内有白就聪手中取食谓王曰此是雄龙又临灵泉有五色鲫鱼亦就手食谓王曰此是雌龙王与羣臣重赏而回　又曰隋师济江廖世宠领火舫诈降欲烧隋舰更死一战于是有五黄龙僃色象各长十余丈骧首连接顺流而东风浪大起云雾晦冥陈人震骇不觉火自焚　后周书曰大象中荣州有黒龙见与赤龙鬭于汴水之侧黒龙死　寰宇记曰齐天统三年行台右丞卢潜屯兵于于时龙鸣城内潜以不祥移军在外乃号龙鸣城　郡志曰成都濯龙池隋蜀王秀取土筑广子城因为池有胡僧见之曰摩诃宫毗罗葢胡僧谓摩诃为大宫毗罗为龙谓此池广大有龙也　赵耕龙公碑曰张路斯颍上人隋初明经登第景龙中为宣城令夫人闗州石氏生九子自宣城罢归尝钓于焦氏台之阴一日顾见钓处有宫室楼殿遂入居之自是夜出旦归归輙体寒而湿夫人惊问之公曰我龙也蓼人郑祥逺者亦龙也骑白牛据吾池自谓郑公池吾屡与战未胜明日取可使九子助我领有绛绡者我也青绡者郑也明日九子以弓矢射青绡者中之怒而去公亦逐之所过为谿谷达于淮而青绡者投于合淝之西山以死为龙穴山九子皆化为龙公之兄为马步者子孙散居颍山其墓皆存焉　朝鲜志曰朝鲜扶余县扶苏山下有怪石跨于江渚石上有龙攫之迹谚传唐髙宗时苏定方伐百济临江欲渡忽风雨大作以白马为饵钓得一龙湏臾开霁故江曰白马岩曰钓龙台　唐书曰贞观中汾州言青龙白龙见白龙吐物在空中有光如火至地陷入二尺掘之则乌金也形圆斜广尺余髙六七寸　法苑曰贞观十八年汶水县天雷震云中落一石下大如碓觜脊髙腹平县丞张孝静奏闻时有西域僧磨伽陀菩提寺中长年师到西京颇推博识敕问之云是龙食二龙相争故落下耳　酉阳杂俎曰孙思邈隐居终南山时大旱西域僧请于昆明池结坛祈雨七日缩水数尺池龙化为老人至思邈石室请救孙谓曰我知昆明池有仙方三十首能与予予将救汝老人曰此方上帝不许妄传今急矣固无所吝有顷捧方至思邈曰尔当无虑自是池水忽涨溢岸数日胡僧羞恚而死　续仙传曰孙思邈尝救一青蛇龙子也后为龙王召至水府得龙宫药方三千道作千金方三十卷俱非人世所有　玉海曰景龙二年六月黄龙再见于牛山九月见于上党伏牛山之南冈　唐书曰先天中明皇以旱亲往龙首池祈祷有赤蛇自池中而出应时澍雨　宣室志曰北庭西北沙州有黒河中巨龙为患民甚苦之凡吏兹土者皆先偹牲醴往祀河浒然后敢视事开元中南阳张嵩为都护即命致祭密令左右挈弓矢侍其侧俄有巨龙长百尺自波中跃出委首于席伸其舌且长数尺将食未及为矢所毙于时中右胁遽伏于地声若山摧龙既死观者如市嵩命封其腹具表以献上壮之诏断其舌函以赐嵩且降优诏劳之因赐号为龙舌张氏　栁宗元集曰明皇西幸马至咸阳入渭水化为龙　龙城录曰开元间景州水中见一龙三头　江行杂录曰肃宗在春宫尝与诸王从明皇诣太清宫有龙见于殿之东梁明皇目之顾问诸王有所见乎皆曰无之问太子太子俛而未对上问头在何处曰在东上抚之曰真我儿也　开元遗事曰帝在东都梦一女子髙髻广裳拜而言曰妾凌波池中龙也久护宫苑陛下知音乞赐一曲帝觉为作凌波曲奏于池上神出波间　灵怪录曰房琯尝修学终南山谷中忽闻声若物戛铜器之属问父老云此龙吟也不乆雨至矣琯望之冉冉云气防漫果骤雨作自尔再闻征验不差后将赤金鉢戛之为伪龙吟　唐书曰建中四年九月戊寅有龙见于汝州城壕　又曰李嗣业为疏勒镇使城一隅地屡筑辄壊嗣业祝之有白龙见因祠以祭城遂不坏　埤雅广要曰顺宗时拘国贡履水珠色类铁持入海江可行于洪涛中后化为龙　杂俎曰有史秀才者元和中与道流逰华山时方暑憇一小溪忽有一叶大如掌红润可爱随流而下史独接得置怀中坐食顷觉怀中渐重潜出视之其叶上粟粟而动史惊惧弃林中遽白众人曰此必龙也可速去湏臾林中白烟生弥布一谷史下山未半风雷大至　唐薛用弱集异记曰元和中故都尉韦宥出牧温州道经江渚见有新丝筝周纒芦心宥即拔芦伸其长倍寻则试纵之应手复结宥竒之付筝妓施于器以听其音妓将安之更无少异惟短二三寸耳方馔妓置之赴食及食罢就视则已蜿蜒舒展选蠕揺动妓乃惊告众来竞观而双眸了然矣宥骇曰得非龙乎遽命衣冠焚香致敬盛诸盂水之内而投于江才及中流风浪皆作蒸云走电咫尺昏晦俄有白龙长百尺拏攫升天众咸观之良久乃灭唐书曰文宗太和二年五龙防于密州裨产山之北  

次第而至五方之色具焉自申及戌而没　戎幕闲谈曰茅山龙池中其龙如蜥蜴而五色自昔严奉贞观中敕取龙子以观御制歌送归黄冠之徒竞诧其神李徳裕恐其惑世尝捕而脯之龙亦竟不能神也　剧谈录曰李徳裕尝夏日宴朝士咸有郁蒸之苦既延入小阁以金盆贮水浸白龙皮置于座中暑气都尽清飇凛冽如涉髙秋皮乃新罗国所献得之大海中　玉泉子曰牛僧孺镇襄州日以久旱祈祷无应有处士自云豢龙者公请致雨处士曰江湖间无龙独一湫泊中有之黒龙也强驱逐之虑为灾难制公固命之果有大雨汉水泛涨漂溺万户处士惧罪潜去　孔帖曰太和三年成都门外有龙与牛鬭　唐年补录曰咸通末舒州刺史孔威进龙骨一具因有表录其事状云州之桐城县善政乡百姓胡举家有青龙鬭死于庭中时四月尚有茧箔在庭忽云雷暴起闻云中击触声血如酾雨洒茧箔上血不污箔旋渐结聚可拾置掌上湏臾令人冷痛入骨初龙拖尾及地绕一泔桶即腾身入云及雨悉是泔也龙既死剖之喉中有大疮凡长十余丈身尾相半尾本褊薄鳞鬛皆鱼惟有须长二丈其足有赤膜翳之双角各长二丈其腹自相龃龉时遣大云仓使督而送州以肉重不能全举乃剸之为数十段载之赴官　中朝故事曰长安有豢龙户观水即知龙色目有无悉知之懿皇朝龙户上言龙池中走失两条徃闗东寻访数十日东都魏王池中见之取而归阙经华州时李讷为刺史为人正直闻得龙来大以为虚妄命就公府视之则于二小缾子中倒于盆内乃二细鱼也讷怒曰何以为验其人对曰验非难也请凿穴尺许注水其间投鱼水内相趁旋转尾触穴四隅随触而陷水亦暴涨逡巡穴已阔数尺其人云恐穴更广即难制也遂搦入缾中讷方竒之携归辇下　天中记曰唐干符中有僧日以课诵为事因下峡泊舟白帝城夜深持念之际忽觉有腥气见水面有一人渐近船来僧问之曰某非人也许姓名道坤唐初为夔牧以贪残暴虐殁受业报为滟滪堆龙王三千年于今二百四十年矣适闻师持课故来逊谢耳僧曰峡路险恶多覆溺之患盍敕诸龙而禁戢之可乎曰此类实繁皆业报所作非常力能制也僧将复问忽失　北梦言曰大江之南芦荻之间往往烧起睡龙朱梁末辰州民向氏因烧起一龙四面风雷急雨不能扑灭寻为煨烬而角不化莹白如玉向氏宝而藏之湖南行军髙郁酬其价而强取于时术士曰髙司马其祸乎安得不祥之物以速之俄而被诛　又曰同光中沧州民子路逢白蛇以绳系之摆其头落湏臾雷电撮此子上空中为雷火烧死坠地而背有朱书曰此人杀安天龙为天符所诛　周史曰徐州丰县民单兴井中龙出民有子母三人同覩即时皆卒既出澍雨漂沫城内居民济之以栰登城以避水　吴越偹史曰临安大旱宰君命道士东方氏起龙祈雨对曰茅山前池中有之然不可起起必大异遂止明年宰君复召至将临池遽指王所居曰此龙生彼家矣时王已诞数日　又曰吴王巡行次余姚文亭镇舟凑巨石不能进既而大雨震电有二龙负舟俄而二龙自舟首升焉　南唐史曰有持龙水图求货或得之将练以为服忽釜中雾蒸起见二龙腾跃而去　野人闲话曰伪蜀大军未至前自春及夏无雨螟蝗大作一旦汉川什邡县石井中夜有十丈火龙腾跃而出浩浩升天而去乃至鳞甲首足明耀粲然大风吼天草木俱拔余烬堕地延烧数百家一统志曰宋建隆中池州府有狗登木化为龙风雨  

勃兴穿山而行因名山洞曰五穿　宋史曰茅山有池产龙如蜥蝪而五色祥符中尝取二龙入都半途失其一中使云飞空而逝民俗防奉不懈程颢捕而脯之梦溪笔谈曰天圣中近辅献龙卵云得自大河中诏遣中人送润州金山寺是嵗大水金山庐舍为水所漂者数十间人皆以为龙卵所致　志林曰皇祐三年五月龙鬭于扈州城南江中驰逐往来久之水暴涨未几侬智髙陷二广　又曰扶风有大白山至灵祷无不应天宝中封为灵应公后奏改为济民侯自此祷遂不验因复改原号修其庙祀之日有白鼠长尺许余厯酒殽上齅而不食父老云龙也是嘉祐七年　纬略曰郑内翰獬未贵时病疫困甚梦至一处若宫阙有吏迎谒甚恭公曰吾病烦热思凉浴以清肌肤吏曰办之久矣遂导至一室中有小方池甃以明玉水光滟滟以手测之淸泠可爱公坐其上引水沃身俄顷两臂皆生白鳞顾水中影则头已角出公惊遽去吏云玉龙池惜乎公不入其水入当大贵但霑洒而已幸而公是白龙翁虽贵不至一品乃觉大汗而愈公后登第为天下第一乃戏为诗云文闱数载夺先锋变化湏时自古同霹雳一声从地起到头元是白龙翁　铁围山丛谈曰江湖间小龙号灵异崇宁中淮水暴涨而汴口樯舟不能进一日昧爽小龙出运纲之舟尾舵工之妇不识也谓蜥蜴拨置之又縁柁而上妇怒举火柴击其首随击霹雳大震汴口官私船七百只自相撞击俱碎死者数百十人朝廷闻之不乐第命官赈防焉防发运使上计而小龙又出大漕甚窘惧乃焚香祝之愿与王偕上计入觐天子龙即作喜状举身入香奁中不动大漕遂携至都奏闻遣使索入内为具酒核以祝之龙辄跃出奁中两爪据金杯饮几釂于是天子异之取大琉璃合贮龙亲加封识降付都城汴水之小龙祠中一夕封识如故视缶中龙已变化去矣上喜加封四字仍大敞其祠宇　埤雅广要曰宣和元年五月有龙见于京师茶肆佣晨兴见大犬蹲榻旁近视之则龙也军器作坊兵士取而食之逾五日大雨如注歴七日而止京城外水髙十余丈　老学庵笔记曰张震字真甫为成都帅未至旬日前大风雷龙起劒南西川门揭牌掷数十步外坏南字爪迹宛然　坚志曰徳兴防崛山亘百余里有三潭龙螭所藏其在桃源坞者时现光怪顷嵗一邨妪过之见异物如牛卧潭侧鳞甲熠熠毎片如斗大其长夭矫数尺许妪狼狈奔归尚能为家人道所见即死淳熙中县境苦旱民吴彦柔者与妻素奉佛敎亲诣潭所焚香启告曰天久不雨田禾将稾愿一施灵赐于是旋绕囘傍防诵经咒少焉一小青蛇出水靣俄化为巨鲤久之又化为鮎而首则蛇也悠洋自如吴祝曰若神龙能下雨救禾稼当以家财建立祠庙于此使民俗永逺香火供事则又露双角屹然吴遽趋下未几大雨倾注弥日方已阖境頼以有秋吴不甚富才有田千畞乃以三分之二与两子而卖其一为工匠土木费庙成夫妇弃家徙居于门躬执洒埽之役龙之灵日以诡异人或汲潭水置盆中小鱼充溢不可计及还之于水盖无一鳞投纸钱者或沈或浮俚俗言沈者神所受者也脱不当神意虽缒之以石亦裂碎浮出　辽史曰太祖神册五年射龙于伊喇山阳水上其龙一角尾长足短身长五尺舌二尺有半敕藏内府　金五行志曰天眷元年夏有龙见于熙州野水凡三日初于水面见一苍龙良久而没次日见金龙一爪承三婴儿儿为龙所戏略无惧色　坚志曰宋洪迈言皇统中河中府大旱太守李金吾祈祷未效闻西岩寺僧慈惠戒律精髙为缁徒所仰乃徃请之僧曰身老无以动天地但每日说法之时必有一老叟来听讲莫知所从来疑为龙也当试叩之须金吾明旦至此洁诚以待李从之如期叟至李即焚香设席命左右掖之再拜致词叟惊止之曰使君屈膝于山翁敢问何以李曰亢阳为灾五谷不入万民将无以生愿龙君仁慈亟下甘泽当肇建祠宇嵗时奉祀以彰大神之威灵唯神念之叟无言少顷颦蹙而叹曰噫泄吾天机者师也吾死无日矣遂吿李曰使君勿忧誓以死报又顾僧曰吾今以师故获罪上帝立降诛罚吾即死尸坠于地然不出此境中乞为作证明使阖郡民为行坛七昼夜庶几借此功徳可获超升僧许之而去于是一雨三日外邑虞乡有死龙堕山下李尽率士庶召浮屠千人诣其处筑坛场延慈惠演供事毕龙见于空作人言谢曰吾虽防天诛而頼法力救助乗无上妙因得为菩萨龙矣李为建庙请额于朝且名其地为豢龙谷　翦胜野闻曰太祖在滁尝濯手于柏子潭有五蛇扰而就之因祝之曰如天命在予汝其永附焉一日战毕羣坐借土蛇忽蜒蜿其侧帝乃掩以兜鍪顷复报战亟戴兜鍪而往是日手刅甚众军法战胜必祭甲胄众推帝功居多乃置兜鍪于前甫奠忽霹雳大震白龙夭矫自兜鍪中出挟雷声握火光腾空而去诸将自是畏服  

## 御定渊鉴类函卷四百三十八

鳞介部二【`龙　螭蛟　蜃`】  

龙三  

原跃渊　阶木【`周易九四或跃在渊无咎　献帝春秋孙防获太史慈乃出教曰龙欲腾翥先阶尺木且今署慈为门下督须军还当更议`】　衔烛　捧鑪【`楚词烛龙何照王逸注曰大荒西北有山而不合因名之曰不周山故有神龙衔烛而照之　吴越春秋越王允常聘欧冶子作剑赤瑾之山破而出锡若耶之溪涸而出铜雷公击柝蛟龙捧鑪天帝装炭太乙下观`】　腾云　乗水【`楚国先贤传宋玉对楚王曰神龙朝发昆仑之墟暮宿于孟诸超腾云汉之表婉转四渎之里夫尺泽之防岂能量江海之大哉　管子曰蛟龙水中之神者也乗水则神立失水则神废`】　五彩　九色【`上见龙二河图　汉武内传王母乗紫云之辇又驾九色之斑龙`】　翠鳞　赤带【`扬子云为元曰作龙者施木为骨绲缯为皮丹黄为文翠羽为鳞水以游之风以嬉之　沈懐逺南越志蟠龙身长四丈青黒色赤带如锦文常随渭水而下入于海有毒伤人即死`】　纪官　赐氏【`皇甫谧帝皇世纪太昊庖羲氏风姓有景龙之瑞故以龙纪官　下见龙二左传`】　投杖　挂梭【`葛洪神仙传费长房与壶公俱去后壶公谢而遣之长房忧不能到家公与所用杖骑之忽然如睡已到家以所骑竹杖投葛陂中顾视之乃青龙也　刘敬叔异苑陶侃常捕鱼雷泽得一织梭还挂壁上有顷雷雨梭变成赤龙从空而`】  

【`去`】　三友　两壻【`魏志华歆邴原管宁三人为友号曰一龙歆为龙头原为龙腹宁为龙尾又曰黄尚为司徒与李元礼俱娶太尉桓焉女时人谓叔元两女俱乗龙言得壻如龙`】　云从  

宿属【`上易经　星经东方七宿为苍龙`】　存身　矫首【`易系辞龙蛇之蛰以存身也下龙状`】　莫智　无求【`俱见龙二左传`】　迎安公　骑黄帝【`列仙传陶安公六安铸冶师也一旦有朱雀止冶上云七月七日迎汝以赤龙至期赤龙至安公骑之而去　黄帝铸鼎荆山下成有龙下迎黄帝上龙羣臣后宫从上天七十余人小臣悉持龙髯拔堕黄帝弓`】　生山泽在宫沼【`传深山大泽实生龙蛇　礼记龙在宫沼则是无故顺之至也`】　畏栋叶食五花【`齐谐记蛟龙畏栋叶下见龙一括地图`】　出濳离隐　合体成  

章【`上易经　下见龙二庄子`】　见兰陵井　増戏武功池【`汉惠时二龙见兰陵人家井中　白帖二龙戏于武功县池乃唐太宗生诞之瑞`】　登李膺门　窥叶公牖【`登李膺门者号为登龙门　下见龙二庄子`】　子先茅狗　方朔布裳【`列仙传子先者东海关中卜师也老夀百余年临去呼酒家老妪曰急装当与汝俱夜有仙人持二茅狗来呼子先子先持一一与妪各骑之乃龙也　洞防记东方朔生三日而丧母隣母拾而养之经嵗母忽失朔累月方归后复去家万里见一枯树脱白布裳挂树裳化为龙因名其地为布龙泽`】　马师治病　夏后藏漦【`列仙传马师皇者黄帝马医有病龙下垂耳张口师皇鍼其唇饮以甘草汤而愈后一日负之而去　史记夏后氏之衰有二龙止于帝庭而言曰余褒之二君也夏后卜杀之徙去之留之莫吉卜请其漦而藏之吉`】　张华食鲊　汉帝赐羮【`世说陆机尝饷华鲊华发器便曰此龙肉也试以苦酒渍之必有异既而五色光起机还问鲊主果云园中积茅下得白鱼质状殊常以作鲊过美故以相献下详龙二述异记`】　一马化　八牛易【`晋童謡五马渡江一马化为龙即元帝　法苑`】  

【`俱名国有商人驱八牛牧于泽中时有离车捕得一龙云将食之商人以八牛易致取放别池中龙忽人语邀入宫中有龙女与八餠金云此是龙金截己更生足汝父母眷属终身用之不尽`】　乗云　行雨【`淮南子龙乗云而举　埤雅广要李靖射猎山中宿一朱衣家夜半扣门急一老妪谓靖曰此龙宫也天符命行雨二子皆不在欲奉烦何如命取骢马并一小瓶戒曰马躩嘶鸣取水一滴马鬃上此一滴乃地下一二尺慎无多也既而电掣云间连下二十余滴夜半平地水二丈`】　奋翼　跃鳞【`邹阳书蛟龙骧首奋翼则浮云出流云雾咸集　新言龙濳之水乗云跃鳞`】　变形　易骨【`四分律文中说诸龙初生时睡时瞠时行欲时不能变形余皆能变形　造化权舆龙易骨`】　吐金　畏铁【`上见龙二唐书　毛诗名物解云铁味辛害目鱼龙防目故畏铁`】　韩雉射　安期跨【`尸子曰韩雉见申羊于鲁有龙饮于沂韩雉曰吾闻也出见虎搏之见龙射之今不射是不得行吾闻也遂射之　传竒安期生常跨一龙而朝玉京故号玉京子`】　解角　取肝【`前燕录慕容晃十二年夏四月黒龙一白龙一见于龙山晃亲率羣僚观龙二百余歩祭之以太牢二龙矫首嬉翔解角而去晃大悦号新宫曰和龙宫　朝野佥载蜀县令刘静妻患病正諌大夫明崇俨谕之曰须得生龙肝食之必愈静以为不可得俨乃书符乗风放之上天须防有龙下入瓮水中剔取肝食之而差`】　采鳞　威骨【`典引升黄辉采鳞于沼注黄龙也　毛诗名物解龙有威骨`】　守藏　听经【`幽怪录开元中叶天师讲经于明州奉化县忽一老父自云守藏龙千嵗方免炎沙之罸今为胡僧咒水欲取统天镇海之寳天师以符救之波停风息老父泣谢仙师令致清泉遂成石渠经冬不竭至今谓之天师渠　埤雅广要有僧讲经一叟来听曰某山下龙也幸嵗旱得闲来此僧曰能救旱乎曰上帝封江湖有水不得用僧曰此砚水可用乎乃吸水去是夕大雨悉黒水`】　子明钓　方士吹【`列仙传陵阳子明好钓于谿得白龙子明解钩放之后得白鱼腹中有书敎子明服食遂采五石脂服之三年白龙来迎止陵阳山上百余年下见龙二抱朴子`】　目见纎芥　头有尺木【`隂阳变化论骊龙之目见百里纎芥酉阳杂爼龙头上有一物如博山形名尺木`】　骨在栋上　蜕于树间【`感应经近`】  

【`蒲州人家拆草屋于栋上得龙骨长一尺许宛然皆具春渚纪闻张泽者居郓州东城于树枝间得一龙蜕才大如新蝉之殻头爪角尾皆具中空而坚扣之闻声如玉光莹夺目遇暗则光烛于室`】　膏为灯涎制香【`王子年拾遗记燕昭王时以龙膏为灯光清澄若水光熖五色人以为瑞　雅俗稽言曰`】  

【`龙涎香品中最贵出大食国西海中龙盘吐涎浮凝水面人操独木舟采之焚之烟缕不散`】　割耳防睛【`云仙录天罚乖龙必割其耳　独异志梁张僧繇于金陵安乐寺画四龙不防睛人问之曰防`】  

【`则飞去众人以为虚诞固请防之顷刻二龙乗云腾上其二不防者犹在`】　御素云　蟠玉渊【`李诗注唐明皇常龙濳于兴圣宫及即位兴圣池尝有一小龙出游宫外御沟水中其状蜿蜒后一夕其龙自池中御素云望西南去及上至嘉陵江乗舟将渡见一小龙翼舟而进上谓左右曰此吾兴庆池中龙也命以酒沃酧上亲自祝之龙乃自水中振鬛而去　纂要玉渊者骊龙之所蟠也`】　舂陵五老嵩山三叟【`类要唐阳城出守道州至襄阳有五老人来迓自云舂陵人城与之缣帛问其所居`】  

【`曰城西北五里至则访焉惟有五龙井并缣帛尚存因为立庙　夷坚志小说载释元照讲经于嵩山有三叟日来谛听自言是龙照以天旱令降雨叟曰雨禁絶重傥不奉命擅行诟责非细唯孙处士能解弟子之祸照为谒孙思邈致恳是夜千里雨足三叟化为獭匿于孙所居后沼遭使者捕执孙使解而释之`】　出指甲　入衣袖【`宣室志宣律师击指甲一黒龙自甲中出初小俄丈余火鬛电眸攫空而去　僧史僧闻禅师住邵武山中一日有老翁来谒曰我龙也以疲惰行雨天罚当死赖道力可脱俄有小蛇长尺许延缘入袖中夜风号霆击山岳为揺而僧危坐不倾达旦晴霁蛇堕地去`】　华阳劚耳　鲛室织髯【`龙城录茅山吴绰采药华阳洞见小儿手握大珠三颗忙奔入洞恐为物害往救之见小儿作龙形以珠填耳中绰以药斧劚之落左耳而珠已失所在　韩愈诗烦君自入华阳洞直割乖龙左耳来　树萱录李嬴遇神女遗以匹素云鲛室所织后遇胡人以三百万易之云此乃龙颔下小髯织缉成三十劫方断一综`】　寄窑下　隐镜中【`夷坚志潼州白龙谷陶人梁氏世世以陶冶为业其家极丰腴乃立十窑皆烧瓦器惟一窑所成最善余九数每断火取器率窳邪不正及鬻于市则人争售之凡出尽然莫知其所以谷中故有祠曰白龙庙盖因谷得名灵响寂寂不为乡社所敬梁梦龙翁化为人来见曰吾有九子今皆长立未有攸处分寄身于汝家窑下前此陶甑时往往致力隂助于汝梁曰九窑之建初未尝得一好器物常以为念何助之云龙曰汝何不悟器劣而获厚利岂非吾儿所致耶梁方悚然起拜谢龙曰汝茍能与之创庙异时又将大获福矣许之而觉即日呼匠治材立新祠于旧址其后以亢阳祈祷雨不择日而降梁之生理益于昔矣　异闻录天寳中扬州进水心镜一靣清莹照日背有盘龙势如飞动明皇覧而异之进镜官李泰曰铸镜时有老人自称姓龙名防引一小童衣黒衣呼为防至镜所谓镜匠吕辉曰老人解造真龙镜为汝铸之扄户三日已失所在炉前获书一纸歌曰盘龙盘龙隐于镜中分野有象变化无穷兴云吐雾行雨生风上清仙子来献圣聪吕辉等以五月五日移炉于扬子江心铸之背龙颇异后大旱祠之乃雨`】　困泥沙　依积水【`杜诗泥沙困老龙　又曰龙依积水盘`】　腹如玳瑁　血为琥珀【`玉海祥符中召辅臣于崇政殿北观中使任文庆于茅山郭真人池所获龙体长二寸许腹如玳瑁　酉阳杂爼龙血入地为□珀`】　盐出鳞间　珠在颔下【`春渚记闻宋徽宗时萧注破南蛮得龙长尺余以海盐饲之盐出鳞间收取之入药良　陆佃曰龙珠在颔`】　精于目听以角【`经云龙精于目盖龙聋故精于目也雅俗稽言龙身无耳其听以角`】　视犹  

蝘蜓　化如蚕蛹【`淮南精神篇禹方济于江黄龙负舟禹视龙犹蝘蜓龙乃弭耳掉尾而逃下见龙一庄子`】　萦马足　育蚌胎【`酉阳杂爼有白将军者尝于曲江洗马马忽跳`】  

【`出惊走前足有物色白如衣萦绕数匝遽令解之血流数升白异之遂封纸帖中藏衣箱内一日送客至浐水出以示客客曰盍以水试之白以鞕筑地成窍置于其中少顷蠕动泉涌倐忽自盘若一席有黒气如香烟径出檐外众惧曰必龙也遂急归未数里风雨忽至大震数声　老学庵笔记处士李璞居夀春一日登楼见淮滩雷雨中一龙腾拏而上雨霁行滩上得一蚌颇大偶拾视之其中有龙盘之迹宛然鳞角爪鬛悉具`】髯拂　角钗【`杜阳杂编元载有龙髯拂紫色如烂椹可长三尺或风雨晦暝临流沾湿则光彩动揺奋然如怒置之堂中夜则蚊蚋不敢入拂之为声鸡犬牛马无不惊逸若垂之池潭则鳞介之属悉俯而至引水于空中则成瀑布三五尺未尝輙断烧燕肉薫之则勃勃然若生云雾　又曰大歴中日林国献龙角钗类玉而绀色上因赐独孤妃与上同游龙池有紫云自钗而生俄顷满于舟楫上命置之掌上以水喷之遂化为二龙腾空东去`】　衔符挂树　化僧乞食【`龙城录明皇初登极梦二龙衔符自红雾中来上大姚崇宋璟四字挂之两大树上申王曰两木相也二人当为辅相兆矣上叹异之　埤雅广要由灌阳军溯牛溪而行百里地境幽絶人迹罕到邑士王赵等世居之一日有僧至乞食食讫假寐于磨上齁齁有声王出见龙蟠睡讶之既而求一袈裟地及展衣覆其处募工匠为巨室遂防为池尝以接骨方遗王氏至今成都祷雨必命王氏至潭乞水则雨随至名其地曰滋茂`】　德不妄为　人莫学御【`埤雅广要虫莫智于龙龙之德不妄为者　淮南子人莫学御龙而皆学御马急所用也`】　出燕巢　投虎骨【`虚谷闲抄有一家于燕巢中忽然五色光芒而隐隐有声若鸣鼔地中夜有厢巡呼喝于外责其不戢灯烛既入舎不见有火出门望之则火熖亘天旬日声传多聚观其家人惧偶以柱杖探燕巢中即有一小赤龙子长尺余堕下鳞甲炳焕老人惊战速以裀褥借之焚香祷谢未毕而见一大龙长丈余自檐屋而入光如列炬烁人瞻视一家震骇窜伏稽颡龙徐徐引其子入自寝室穴屋腾天而去亦不损物其家不三数年堕败焉　嘉话录南山久旱即以长绳系虎头骨投有龙处入水即掣不定俄顷云起潭中雨亦随降龙虎敌也虽枯骨犹能激动如此`】  

龙四  

原乾象【`易`】　鳞物【`周礼`】　无首【`易见羣龙无首吉`】　有悔【`亢龙`】　负图【`神龙负图出河伏羲受之以其文画八卦`】　衔图【`周公沈壁青龙衔出甲图`】　为畜【`礼记龙以为畜故鱼鲔不淰`】　改年【`汉有龙瑞改年为黄龙`】　劔化【`雷焕子佩丰城劔过延平津劔跃入津化为龙`】　蛇化【`史云蛇化为龙不改其文`】　乗水【`腾雷乗水之虫`】　鸣水【`龙鸣水中不见乃截竹吹之声相似也`】　卧龙【`诸葛亮隐居人谓蜀先主曰诸葛孔明卧龙也`】雕龙【`言雕镂如龙文`】　泥蟠　渊跃　得池中子【`列仙传骑龙鸣者浑`】  

【`亭人池中得龙子如守宫十余头养之长大稍有去者一旦水壊庐而乘龙仙去`】　非池中物【`吴志龙非池中物雨必飞去`】　龙楼　龙舟【`思赋棹龙舟而容与`】　蜿蜿骙骙【`荀鸣鹤谓陆士龙曰本为云龙骙骙乃是山鹿野麋`】　増阳精【`管辂别传龙者阳精以濳乎隂幽灵上通和气感神二物相扶故能兴云`】　濳灵【`抱朴子濳灵俟庆云以腾竦`】　行天【`汉平凖书天用莫如龙索隐云易曰行天莫如龙是也`】　飞天【`扬子问神篇龙必欲飞天乎曰时飞则飞时濳则濳濳则蟠乎泥蚖其肆矣蚖哉蚖哉乌覩龙之志也欤`】　九子【`濳确类书龙生九子不成龙各有所好蒲牢好鸣形钟纽上囚牛好音形胡琴上蚩吻好水形桥梁上嘲风好险形殿角上赑屭好文形碑碣上霸下好负重形碑座上狴犴好讼形狱门上狻猊好坐形佛座上睚眦好杀形刀柄上`】　四种【`别行曰有四种龙一天龙守天宫殿持令不落者二神龙兴云致雨益人间者三地龙决江开渎者四伏藏龙守轮王大福人藏者又内典龙有胎卵湿化四种`】　五种【`须弥藏经龙有五种象龙马龙鱼龙虾蟆龙此四种旁类蛇龙五龙之长是正类`】　三患【`释氏书龙有三患一热风热沙着皮肉骨髓二恶风暴起吹其宫殿失其寳饰衣服龙身自现三诸龙娱乐时金翅鸟王入宫抟撮始生龙子食之`】　三苦【`龙又有三苦一虽食百味末后一口化为虾蟇二夫妇相交即变为二蛇三背道布鳞砂石生中痛乃连心`】三停【`防编世传画龙有三停九似之说谓自首至膊膊至腰腰至尾相停也九似者角似鹿头似马`】  

【`眼似鬼项似蛇腹似蜃鳞似鱼爪似鹰掌似虎耳似牛`】　舌如劔【`梦溪笔谈黒水之西有连山谓之夜来山近西有射龙庙在山之上有龙舌藏于庙中其形如剑`】　不可制【`学林干纯阳故干言用九龙能隐能显不可制也故为在天之能变者`】　网罟之水不处【`人物志神龙不处网罟之水`】　雌雄之状不同【`乗异记刘洞微善画龙一旦有夫妇造门观画因谓曰龙有雌雄其状不同雄者角浪凹峭目深鼻豁鬛尖鳞密上壮下杀朱火熠熠雌者角靡浪平目肆鼻直鬛圆鳞薄尾壮于腹刘不能平问之其人曰身乃龙也请公观之遂化双龙而去`】　毛龙【`拾遗记南浔之国有洞穴隂源其下通地脉中有毛龙毛鱼时蜕骨于旷泽之中鱼龙同穴而处`】　毒龙【`博物志唐天寳中有陈仲弓里中有井好溺人一日有敬元颖谒曰此井有毒龙杀人昨夜已朝太乙淘之则难免矣命匠入井获镜`】　龙女【`柳毅传毅下第归至泾阳见一妇牧羊曰妾洞庭君小女嫁泾川次子为婢所惑得罪舅姑毁黜至此敢寄尺书于洞庭之隂有大橘树君击树三当有应者毅如言见千门万户曰灵虚殿一人取书进之君泣曰老夫之罪使孺弱罹害言未毕有赤龙长万丈擘天而去俄而祥风庆云幢节玲珑红妆千百中有一人即寄书者乃宴毅于碧云宫辞去后再娶卢氏貌美曰予即洞庭君子泾上之辱君能救之兹奉闺房永以为好同归洞庭莫知其迹`】　龙母【`鹤林玉露士有谒京师龙母庙者见塑像美姿容恱之意为他日居官安得良匹若是出时乗马忽见蛇蟠于鞍方骇之乃辔也后获美除至中道宿旅邸见舎后帘箔内处女往来须防主人出欵叙寒暄动履乃许以姻好遂谐伉俪之任所三载生二子有从婢担水常弃后桶不食一日唤婢入室忽雷电大作化为二龙而去`】　龙窝【`夷坚志吴兴郑伯膺监楚州盐塲曹局与海絶近尝观龙挂或为黄金色或为青或白或赤或黒蜿蜒夭矫随云升降但不觌其头角土人云最畏龙窝每出则必有涨潦大为盐卤之害一旦忽见之乃平地出一巨窟傍穿深窍盖龙出入处也塲众往视无复踪迹满穴皆鼈螺蚌殻或于蚌内作观音像姿相端严珠琲璎珞杨枝浄瓶无不具备又于蟹卷内刻一鬼毛髪森立怪恶可怖如是者非一郑取数物藏之间以示客`】　龙湫【`戎幕闲谈蜀城南有龙湫常损人当韦令时前后运石填之顷之石复失焉后命道士投简于内方满`】　龙皮扇【`开元天寳遗事王元寳家有一皮扇子制作甚质每暑月宴客即以此扇子置于坐前使新水洒之则飒然风生巡酒之间客有寒色遂命撤去明皇亦尝差中使取看爱而不受曰此龙皮扇子也`】　龙精石【`南墅闲居录丁谓有小山髙才数寸苍翠嵌空盛夏常设盆水置小山于其中一日张宴有客掬水洒之须防云雾自窍中出有光如电细视蜿蜒小龙如线挂云雾中已而散绎蜿蜒亦莫知所之众客惊异谓曰此龙精石也龙交海上精流于石耳`】  

龙五  

増诗北齐萧慤飞龙引曰河曲衔图出江山负舟归欲因作雨去还逐景云飞引商吹细管下征泛长徽持此凄清引春夜舞罗衣　陈张正见应龙篇曰应龙未起时乃在渊底藏非云足不举则冲天翔譬彼野兰草幽居常独香清风播四逺万里望芬芳隐居可颐志自见焉得彰　唐李峤咏龙诗曰衔烛辉幽都含章拟鳯雏西秦饮渭水东洛荐河图带火移星陆腾云出鼎湖希逢圣人步庭阙正晨趋　宋欧阳修百子坑赛龙诗曰嗟龙之知谁可拘出入变化何须防坛平树古潭水黒沈沈影响疑有无四山云雾忽昼合瞥起直上挐空虚鱼去半空落雷訇电走先后驱倾崖倒涧聊一戏顷刻万物皆滋濡青天却埽万里静但见绿野如云敷明朝老农拜潭侧鼓声坎坎鸣山隅野巫醉饱庙门阖狼籍乌鸟争残余　苏轼起伏龙行曰何年白竹千钧弩射杀南山雪毛虎至今颅骨带霜牙尚作四海毛虫祖东方久旱千里赤三月行人口生土碧潭近在古城东神物所蟠谁敢侮上欹苍石拥岩窦下应清河通水府眼光作电走金蛇鼻息为云擢烟缕当年负图传帝命左右羲轩诏神禹迩来懐寳但贪眠满腹雷霆瘖不吐赤龙白虎战明日倒卷黄河作飞雨嗟吾岂乐闻两雄有事径须烦一怒　韩琦咏龙诗曰育德知何宅逢辰或见灵配干虽有象作解本无形浃物周寰宇遗功在杳防丹青如可状试下叶公庭　邵雍应龙吟曰龙者阳类与时相须首出瑞物周游六虚能濳能见能吸能呼能大能小能有能无　何梦桂蛟龙歌曰世间怪物有蛟龙三百六十虫之长神灵出嘘吸变化互来往布爪曽云兴鼓鬐歘电放无欲不受刘累驯假形岂被叶公诳时飞则飞濳则濳所以随时知得丧莫道鱼虾性不灵相依喣末岂敢嗔江濆鳣鲸久失水闻此鼓舞咸相亲安得此身化为云随龙上下云无心　元虞集龙卵诗曰入眼圆如颔下珠也知灵物化生殊淋漓犹带元气湿混沌终含太极初雨施云行待时至海涵眷育有神扶眀当一跃天池去滂沛恩波及涸鱼原赋魏刘劭龙瑞赋曰太和七年春龙见摩陂行自许昌亲往临观形状瓌丽光色烛燿侍卫左右咸与覩焉自载籍所纪瑞应之致或祥集于邦国卓荦于要荒未有若斯之着明也惟殷眺之旧式乃展义而省方皇舆发于洛邑遂巡幸于许昌宪宸极之天居建正殿以当阳嵗在析木时惟仲春灵威统方勾芒司辰阳升九四或跃于渊有蜿之龙来游郊甸应节合义象德效仁纡体鞶萦摛藻布文青耀章采雕琢璘玢灿若罗星蔚若翠云光舄弈以外照水景清而内分圣上观之无射左右察之既精聊假物以拟身忽神化而无形泉含物而不澹固保险而常宁昔太昊之初化首帝德以表名暨明后之隆盛又降见以扬声惟珍兽之幽眞实殊异于四灵信应龙之道扬将天飞于太清　缪袭青龙赋曰懿矣神龙其知惟时覧皇代之云为袭九泉以濳处当仁圣而觌仪应令月之风律照嘉祥之赫戏敷华耀之珍体燿文采以陆离旷时代以稀出观四灵而特竒是以见之者景骇闻之者崩驰观夫仙龙之为形也盖鸿洞轮硕丰盈脩长容姿温润蜲迤成章繁虵蚪蟉不可度量逺而视之似朝日之阳迩而察之若列缺之光爚若鉴阳和映琼瑶防若望飞云曵旌旗或防翠岱或类流星或如虹霓之垂耀或似红兰之芳荣焕璘彬之瑰异实皇家之休灵奉阳春而介福赉万国之嘉祯　晋刘琬神龙赋曰大哉龙之为德变化屈伸隐则黄泉出则升云贤圣其似之乎惟天神上帝之马含胎春夏房心所作轩照形角尾规矩　増唐潘炎黄龙再见赋曰非同上天之五蛇有异渡江之一马秦梦立乎鄜畤汉时见于成纪彼皆一至此则重光错甲镂鳞分宫纪号超紫鳯于丹穴越青鸾于女牀　白居易黒龙饮渭水赋曰尔其矫首陆梁拖尾回翔蹈流鸣跃劈波腾骧饮清澜之澹澹喷素浪之汤汤顿颔而碎珠迸落奋髯而细雨飞扬詟水族则鳣鲔奔走骇泉室则鼋鼍伏藏信可符帝王之度叶邦家之光表三秦之嘉瑞呈二汉之祯祥　宋王安石龙赋曰龙之为物能合能散能濳能见能弱能强能微能章惟不可见所以莫知其向惟不可畜所以异于牛羊变而不可测动而不可驯则常出乎害人而未始出乎害人夫此所以为仁为仁无止则常至乎丧己而未始至乎丧己夫此所以为智止则身安曰惟知几动则物利曰惟知时然则龙终不可见乎曰与为类者尝见之  

原賛晋郭璞烛龙賛曰天缺西土龙衔火精气为寒暑眼作昏明身长千里可谓至灵　又曰龙鱼一角似鲤居陵俟时而出神灵攸乗飞惊九域乗云上升  

原铭晋傅休奕龙铭曰丽哉神龙诞应阳精潜景九渊飞跃天庭屈伸従时变化无形偃伏污泥上凌太清原表魏曹植表曰臣闻鳯皇复见于邺南黄龙双出于清泉圣德至理以致嘉瑞将栖鳯于林囿龙于池为百姓旦夕之观也  

原序魏缪袭青龙赋序曰盖青龙者火辰之精木官之瑞  

増杂著唐韩愈杂说曰龙嘘气成云云固弗灵于龙也然龙乗是气茫洋穷乎间薄日月伏光景感震电神变化水下土汨陵谷云亦灵怪矣哉云龙之所能使为灵也若龙之灵则非云之所能使为灵也然龙弗得云无以神其灵矣失其所凭依信不可与异哉其所慿依乃其所自为也易曰云从龙既曰龙云从之矣　柳宗元谪龙说曰扶风马孺子言年十五六时在泽州与羣儿戏郊亭上顷然有竒女堕地有光熠然被緅裘白纹之里首步揺之冠贵游少年骇且恱之稍狎焉女頩尔怒曰不可吾故居钧天帝宫下上星辰呼嘘隂阳薄蓬莱羞昆仑而不即者帝以吾心侈大怒而谪来七日当复今吾虽辱尘土中非若俪也吾复且害若众恐而退遂入居佛氏讲室焉及其进取杯水饮之嘘成云气五色翛翛也因取裘反之化为白龙徊翔登天莫知其所终亦怪甚矣呜呼非其类而狎其谪不可哉孺子不妄人也故记其说　宋沈存中彭蠡小龙记曰彭蠡小龙显异至多人人能道之一事最着熈宁中王师南征有军仗数十船泛江而南自离眞州即有一小蛇登船船师识之曰此彭蠡小龙也当是来护军仗耳主典者以洁器荐之蛇伏其中船乗便风日棹数百里未尝有波涛之恐不日至洞庭蛇乃附一商人船回南康世传其封域止于洞庭未尝逾洞庭而南也有司以状闻诏封神为顺济王遣礼官林希子致诏至祠下焚香毕空中忽有一蛇坠祝肩上祝曰龙君至矣甚重一臂不能胜徐下至几案间首如不类蛇首也子中致诏意曰使臣至此斋三日然后致祭王受天子命不可以不斋戒蛇受命径入银香奁中蟠三日不动祭之日既酌酒蛇乃自奁中引首吸之俄出循案行色如湿胭脂烂然有光穿一剪防花过其尾尚赤其前已变为黄矣正如雌黄色又过一花复变为绿如嫩草之色少顷行上屋乗纸幡脚以行轻若鸿毛倐忽不见眀日还蛇在船后送之逾彭蠡而回此龙常游舟楫间与常蛇无辨但蛇行必蜒蜿而此乃直行江人常以此辨之  

螭  

増说文曰若龙无角而黄北方谓之土蝼　宋程大昌演繁露曰螭鱼四足长尾鳞成五色头似龙无角　吕览孔子曰螭游乎清而食乎浊　淮南子覧防篇曰今夫赤螭青虬之游冀州也天清地定味含甘步不出顷亩之区而蛇鱓轻之以为不能与之争于江海之中若乃至于黝云之素朝隂阳交争降扶风杂冻雨扶揺而登之感动天地声振海内蛇鱓着泥百仭之中　汉书扬雄客难云夫翠蚪绛螭之将登乎天必耸身于苍梧之渊不阶浮云翼疾风虚举而上则不能□胶葛腾九闳　拾遗记曰昆仑山第三层有螭潭百里多龙螭皆白色千嵗一蜕其五脏此潭左侧有五色石云是白螭之肠化为石　淮南子曰前白螭后贲蛇　楚词曰与汝游乎九河冲风起兮横波乗水车兮荷盖驾两龙兮骖螭　又曰驾青虬兮骖白螭吾与重游兮瑶之圃髙唐赋曰乗玉舆兮驷苍螭　汉郭宪洞防记曰武  

帝好微行于长安城西夜见一螭游于路董谒曰昔桀媚末喜置于膝上以金簪贯玉螭腹为戏今螭腹余金簪穿痕安知非此耶古曰白龙鱼鳞网者食之帝曰试我也　唐柳宗元愬螭文曰零陵城西有螭室于江法曹史唐登浴其涯螭牵以入一夕浮水上吾闻凡山川必有神司之抑有是耶于是作愬螭投之江  

蛟一  

原说文曰蛟龙属也鱼满三千六百则蛟为之长率鱼而飞去　増又曰无角曰蛟　埤雅曰蛟骨青　又曰蛟能交首尾束物故谓之蛟俗呼马绊以此一说蛟尾有肉环束物则以首贯之　述异记曰蛟睂连生连生则蛟矣相书所谓交睂则蛟蜃之睂是也　原月令曰季秋伐蛟【`郑氏谓蛟言伐者以其有兵卫也`】　易纬通卦验曰震东方也至春分日出青气也出直震此正气也气出右万物半死气出左蛟龙出　増家语曰竭泽而渔则蛟不处其渊　淮南子曰一渊不两蛟　原山海经曰蛟似龙蛇而小头细颈颈有白婴大者十数围卵生子如三斛瓮能吞人　増又曰祷过之山浪水出焉其中有虎蛟其状鱼身而蛇尾其音如鸳鸯食者不肿可以已痔原王韶之始兴记曰云水源有汤泉下流多蛟害厉济者遇之必笑而没　増舆地志曰河间滹沱河水尝有蛟入五月恒暴遂变为人于岸上与人并行至悬岸处推与俱下　裴渊广州记曰新宁县东溪甚饶蛟及时害人曽于鱼梁上得之其长丈余形广如楯修颈小头胸前赭背上青斑脇边若锦　唐陆禋续水经曰蛇雉遗卵于地千年而为蛟其出殻之日害于一方洪水飘荡吴人谓之发洪　述异记曰虺五百年化为蛟蛟千年化为龙　唐子西语录曰思州有潭虎饮水其上蛟尾而食之故东坡诗曰濳鳞有饿蛟掉尾取渴虎　墨客挥犀曰蛟之状如蛇其首如虎长者至数丈多居溪潭石穴中声如牛鸣岸行或溪谷者时遭其害见人先以腥涎绕之既入水即于腰下吮其血血尽乃止昔有舟人为蛟所毒但见于水上嬉笑而入明日尸出两腋有穴如杯焉　星禽术法分配二十八宿而以角木蛟居首　翻译云梵言宫毗罗蛟也　韩愈秋懐诗曰其下澄秋水有蛟寒可罾　柳宗元诗幽窟濳神蛟　李沈梦仙謡曰临池静听雌蛟啼　苏轼赤壁赋曰舞幽壑之濳蛟　孙觌诗云老蛟怒起挐云立  

蛟二  

増拾遗记曰唐尧时懐山为害大蛟萦天萦天则三河俱溢海渎同流　又曰舜受尧禅有孝让之国执玉帛来朝其国至亿万之年山一轮海一竭鱼蛟陆居有赤鸟如鹏以翼覆蛟鱼之上蛟以尾叩天求雨鱼吸日之光防然则暗如薄蚀矣　博物志曰澹台子羽赍千金之璧渡河河伯欲之阳侯波起两蛟夹船子羽左操璧右操劔击蛟皆死既济三投璧于河河伯三跃而归之子羽毁璧而去　原韩诗外传曰东海有勇士菑丘防过神泉饮马其仆曰饮马此者马必致死饮马果沈防防劔而入三日三夜杀二蛟而出雷神随而击之眇其左目　吕氏春秋曰荆有佽飞者得寳剑还涉江有两蛟夹绕其船佽飞拔剑赴江刺蛟杀之荆王闻之仕以执珪　汉书曰武帝元封五年帝自浔阳江亲射蛟江中获之　増拾遗记曰汉昭帝尝游渭水使羣臣渔钓为乐时有大夫任绪钓得白蛟长三丈若大蛇无鳞甲头有一角长二尺牙出唇外帝曰此鱼防之类非珍祥也乃命大官为鲊肉紫骨青味甚美帝后思之使罾者复觅终不得也　原浔阳记曰城东门通大桥常有蛟为百姓害董奉疏一符与水中少日见一蛟死浮出増列仙传曰马明生捕蛟为蛟所伤道间见一神女以肘后管中一丸药与服即愈随女入岱宗山石室金牀玉几安期生从六七仙人见神女称下官请阳九百六之数神女曰自顷四海水减溟湖成山连城之鲸万丈之蛟不达于海惟叩天索水词讼纷纭有干上府三官烦于省察司隂亦疲于谨案矣　新书曰曹公幼而智勇年十嵗常浴于谯水有蛟来逼自水奋击蛟乃濳退于是毕浴而还弗之言也后有人见大蛇奔逐操笑之曰吾为蛟所击而未惧斯畏蛇而恐耶众问乃知咸惊异焉　吴记曰吴大帝赤乌三年七月有王述者采药于天台山时热息桥下忽见溪中有一小青童长尺余执一青蒲而乗赤鲤鱼径入云中渐渐不见述良久登峻巗四望见海上风云起顷刻雷电交鸣俄然将至述惧伏于虚树中天霁又见所乗之赤鲤小童还入溪中乃黒蛟耳　原世说曰周处年少时凶强侠气为乡里所患又义兴水中有蛟山中有虎并皆犯暴百姓谓为三横而处既刺杀虎又入水杀蛟蛟或浮或没行数十里处与之俱三日三夜乡中皆谓处死更相庆贺处竟杀蛟而出自是改励遂为忠臣孝子　增异苑曰承阳人李增行经大溪见两蛟在川引弓射之中一即死增归因复出市有一女子素服衔涕捉所射箭増怪之问焉荅曰何用问为若是君箭便以相还授矢而灭增恶而骤返未达家暴死于路　幽明录曰晋安帝隆安初曲阿民谢盛乗船入湖采菱见一蛟来向船船回避蛟又从其后盛便以又杀之惧而还家经年无患至元兴中普天亢旱盛与同旅数人步至湖中见先叉在地拾取之云是我叉人问其故具以实对行数步乃得心痛还家一宿便死　襄阳耆旧传曰晋邓遐字应逺勇力絶人气盖当时为襄阳太守城北沔水中有蛟尝为人害遐遂拔劔入水蛟绕其足遐挥劔截蛟流血江水为之俱赤因名曰斩蛟渚亦谓之斩蛟津　续捜神记曰长沙有人家住江边有女子渚上澣纱觉身中有异复不以为患遂娠身生三物皆如鮧鱼甚怜异之乃着藻槃水中养之经三月此物遂大乃是蛟子字大者为当洪次者名被祖小者为操岸天暴雨水三蛟一时俱出遂失所在后天欲雨此物輙来女亦知当来便出望之蛟子亦出头望母良久方复去后女亡三蛟子至其墓所哭之径日乃去闻其哭声状如号犬　又曰安城平都县尹氏居在郡东十里日黄屯尹佃舎在焉元嘉二十三年六月中尹儿年十三守舎见一人年可二十许骑白马张繖及从者四人衣并黄色俱从东方而来于门呼尹来暂寄息因入舎中庭下坐牀一人捉繖覆之尹儿看其衣悉无缝马五色斑似鳞甲而毛有顷雨气至此人上马去顾尹儿曰明日当更来尹儿观其去西行蹑虚而渐升须防云四合白昼为之晦明日大水暴出山谷沸涌丘壑淼漫将淹尹舎忽见大蛟长三丈余盘屈庇其舎道焉　方舆胜览曰赵昱常隐青城山隋炀帝起为嘉州太守时犍为潭中有老蛟为害昱率甲士千人夹江鼓噪昱持刀入水有顷潭水尽赤昱左手提蛟头右手持刀奋波而出　明皇杂录曰开元中有黄门奉使自交广而至方拜舞于殿下时国医纪周顾之谓上曰此人腹中有蛟龙眀日当产二子则不可活也上惊问黄门曰有疾否曰臣驰马大庾岭时当大热既困且渴于路旁饮野泉遂腹中坚痞如石周即以滑石雄黄煑而饮之立吐一物不数寸其大如指细视之鳞甲俱备　龙城录曰贾宣伯有神药能治三虫吴江有怪土人谓蛟为害宣伯以数刀圭投潭中明旦老蛟死浮于水　北梦琐言曰王蜀先主时修斜谷阁道鳯州衙将白某掌其事焉至武休潭见一妇人浮水而来意其溺者命役夫钩至岸濵忽为大蛇没入潭中白以为不祥因而致疾愚为诵岑参赋云瞿塘之东下有千岁老蛟化为妇人彩服靓妆游于水濵白公闻之方悟蛟也厥疾寻瘳又内官宋愈昭自言于柳州江岸为二三女人所招里民呼而止之亦蛟也　王巩闻见近录曰张元许州人也客于长葛间以侠自任县河有蛟长数丈毎饮水转桥下则人为之断行一日蛟方枕大石而饮元自桥上负石中蛟宛转而死血流数里　埤雅广要曰宋寳祐丁巳夏邵武军管下市中有开食店者因买鱼得一白鳝始则甚小极爱惜之每日饲以饼之属逐日长大遂放于十字街巨井中越一年忽一日井内有火焰两条射出井外众窥之乃自白鳝两目中来而其身已如巨木因此淫雨不止天气昏黒白鳝忽自井中腾空而去井水迸涨四郊洪水骤至栋宇俱没有人避水于髙楼者皆闻空中有人喝云满也未如是者二其时罹水厄死者甚众　宋史洪迈曰黄河之南阳武下埽在汴京西北数为湍潦所败金皇统中尝决溢发卒塞之朝成夕溃汴守募能没者探水底一渔叟自言能濳伏一昼夜遂命备牢醴先祭河神然后遣之入半日而出曰下有长蛟为害故埽不能坚非杀之不可须得寳劔乃济蛟方熟寝于百尺之渊斩之易也守取镇库古劔付之将入又言曰愿集众舟于岸浒以相俟至午水变赤色则令至中流及期水赤渔叟携蛟头奋而登舟洪流陡落守欲奏以武爵辞不受多与金帛亦辞旋踵而死守为立祠于其处请于朝封为四将军灵应甚着访渔之家无有知者亦不曽询其姓氏识者疑为神云　濳确类书曰元严子忠汀洲人遣仆入山掘笋雷电大作树下一窟有物如犬而长其声如雷仆挥锄击之而毙人谓之山蛟再积五百年则为龙矣  

蛟三  

増裂山　濳窟【`蛟不能降雨而能裂山　下详柳宗元诗`】　萦天　得水【`上详蛟二拾遗记　欧阳询传询尝书千文周越题云所谓旱蛟得水毚兎走穴尚不虚耶`】　四足一角【`芜湖有蟂矶老蛟也似蛇四足能害人贾生所谓偭獭以隠处者也　下详蛟二拾遗记`】龙属　雉化【`上详蛟一说文　通雅即蛟也雉入水化之`】　蛟妾　蛟人【`述异记夏桀之末宫中有妇人化为龙俄复为妇人甚丽而食人命为蛟妾告桀以吉凶之事　洞防记文犀国人长七尺披发至踵乗象入海底宿蛟人之舎夕得泪珠则鲛人所泣泪而成珠也`】  

蛟四  

増诗宋梅尧臣诗曰桥边三尺剑江上六钧弧汉武帝何在周将军已无织绡深有室泣泪自为珠谁谓九渊害人犹能尔图  

増赋唐独孤授汉武帝射蛟赋曰何彼蛟之夭矫据积水之空濶谓佽飞之劔莫前灭明之璧是夺一旦突紫肉裂素缨余怒蚴蟉上浮洪澄踣质已靡于巨舰流血方走乎东瀛介以鳞莫得捍七札之劲神之化不能保重泉之生万灵震骇九派徐清  

原賛晋郭璞蛟賛曰匪蛇匪龙鳞采辉焕腾跃波涛蜿蜒江汉汉武饮羽佽飞叠断  

蜃一  

増蜃蛇类也　杂兵书曰渭水出气如蜃蜃形似蛇而大腰以下鳞尽逆一曰状似螭龙有耳有角背鬛作红色嘘气成楼台望之丹碧隐然如在烟雾髙鸟倦飞就之以息喜且至气輙吸之而下今俗谓之蜃楼将雨即见史记蜃气成楼台即此是也世云雉与蛇交而生蜃盖得其脂和蜡为烛香闻百步烟出其上皆成楼阁之状矣　笔谈曰登州海中时有云气如宫室台观城堞人物车马冠盖之状谓之海市或云蜃蛟之气　物类相感志曰蜃龙也如池井间有之则吐气为雨今吴山隂井泉不竭者盖有焉　埤雅广要曰蛇化为蜃似蛟无足  

蜃二  

増十二眞君传曰许眞君逊遇一少年仪容修整自称慎郎许君知为蛟蜃之精谓门人曰吾念江西累为洪水所害若不剪戮恐致逃遁蜃精知之濳于龙沙州化为黄牛眞君亦化为黒牛而以手巾挂膊别之令弟子施太玉挥劔中其左股因投入城西井中从此井径归潭州仍化为美少年以珍寳财货数万娶刺史贾玉女眞君见贾曰闻君有贵壻请见之贾令出见慎郎托病濳藏真君厉声曰江湖害物老魅焉敢遁形于是复变本形宛转堂下为吏人所杀眞君又以水噀其二子即化为小蜃因劝贾玉速移俄顷之间官舎崩没　太平广记曰徽歙黄墩湖有蜃尝与吕湖蜃鬭湖之近邨有程灵诜者好勇善射梦蜃化为道人告之曰吾为吕湖蜃所厄君其助我我必厚报束白练者我也眀日灵铣与邨少年鼓噪湖边须防波涛涌激声似雷霆见二牛相驰其一甚困而腹肋皆白灵铣射中后蜃水变成血其伤蜃归吕湖未到而毙  

蜃三  

増赋唐王起蜃楼赋曰雾歇烟销云归月朗千里目极八纮心赏惟错之类咸伏阳侯之波无响于是吐氛氲腾泱漭隐隐逈出亭亭直上乍明乍灭舒渤澥而新鲜若合若离结丽谯而博敞  

## 御定渊鉴类函卷四百三十九

鳞介部三【`蛇`】  

蛇一  

原诗曰惟虺惟蛇女子之祥　増酉阳杂爼曰凡禽兽必藏形匿影同于物类是以蛇色逐地　字说曰蛇螫人也而亦逃人　稗海地三年种蜀黍其后七年多蛇原孙子兵法曰善用兵者譬如率然率然者常山之  

蛇也击其首则尾至击其尾则首至击其中则首尾俱至【`张茂先云防稽山中多此蛇`】　増淮南子曰巳日山中称寡人者社中蛇也　山中见巨蛇冠帻者名曰升卿呼其名则吉　星经腾蛇二十二星在室北近河主虫蛇　原地镜圗曰金寳化为青蛇　増酉阳杂爼曰巳日不宜杀蛇　琐碎录曰倒拖蛇不出以鍼劄其尾即出　辨蛇雌雄以细软物停蛇着上其躁娆者当知是雄住不动者当知是雌如杂寳藏经律云白叠试蛇俱住不同也佥载种黍来蛇烧羖羊角及头发则蛇不敢来　续  

博物志曰鵙鸣则蛇结　稽圣赋曰蛇晓方药鸩善禁咒大石使起取蛇食之　广雅曰蝍蛆蜈蚣性能制蛇庄子曰蝍蛆甘带是也　三教珠英曰土胜水故蝍蛆蛇旧说蜍食蝍蛆蝍蛆食蛇蛇食蟾蜍三物相值莫敢先动　诗经类考曰淫莫如蛇与鼈通气与文鱼孔雀交与雉交生蜃螫莫如蛇食之摄食之鹳鹙鵙鸩食之蜈蚣喜食其脑　原尔雅曰螣腾蛇【`能兴云雾`】蟒王蛇【`蛇之最大者`】　増诗经类考曰额有王字为众蛇之长埤雅广要曰螣蛇一名神蛇亦曰灵蛇　又曰螣蛇  

能腾虫之自胜者也　荀子曰螣蛇无足而飞　原淮南子曰夫腾蛇雄鸣上风雌鸣下风而化成形精之至也　増隂阳自然变化论曰螣蛇听而有孕　尔雅曰镻蝁蝮属大眼最有毒今淮南人呼蝁子　原广志曰蝮蛇与土色相乱长三四尺其中人以牙栎之截断皮出血则身尽痛九窍出血而死　増埤雅广要曰蝮蛇怒时毒在头尾螫手则断手螫足则断足蛇之尤毒者也　字说曰蝮复也触之则复其害人也人亦复焉顔师古曰蝮蛇【`博三寸`】细项大头【`首大如擘`】焦尾色如绶文文间有毛如猪鬛鼻反其上有鍼大者长七八尺一名反鼻惟出南方　蝮蛇白斑黄颔身短首尾相似口长鼻反闻人咳喘歩骤声捷巧前噬口中吐涎草木上着人身成疮肿曰蛇瘼难疗　原抱朴子曰蛇类多惟有蝮蛇中人至急一日不治则杀人若不晓方术而为此蛇所中但以刀割疮肉投地其肉沸如火炙湏防燋尽而人得活也　増博物志曰蝮蛇秋月毒盛无所螫齧草木以泄其气草木即死樵采设为此草木所伤刺者亦杀人谓之蛇迹　原淮南子曰豹兽不可使缘木蝮蛇不可使安足　楚词曰蝮蛇蓁蓁　増埤雅广要曰虺状似蛇而小国语为虺弗摧为蛇奈何以此故也　顔师古曰虺若土色所在有之俗呼土虺　陶景曰虺形短而扁毒与蝮同　诗经类考曰虺一身而两口广雅曰虺蝰也　楚词曰雄虺九首　原山海经巴蛇吞象三嵗而出骨君子服之已心腹之疾【`今南方蚺蛇吞鹿已烂自绞于树腹中骨皆穿鳞中间出`】　増正字通曰巴蛇长十寻备青黄赤黒色今蚺蛇即其类　埤雅广要曰蚺大蛇尾圎无鳞身有斑文如故暗锦缬难死似鼍行地尝俯其首胆随日转上旬近头中旬在心下旬近尾南人云俗取其胆以充药材即以线合其疮纵之后遇捕者辄自见金疮以明无胆亦其智也一曰蚺蛇之胆取而还生　淮南子曰越人得蚺蛇以为上肴中国得而弃之无用　岭表录异记曰普安州有养蛇户每年五月五日即担蛇入府袛候取胆皆于大笼中借以软草盘屈其上两人舁一条在地上即以十数拐子从头翻其身旋以拐子按之不得转侧即于腹上约其尺寸用利刃决肝胆突出即割下其胆皆如鸭子大曝干以备上贡【`说郛`】　括地志曰蚺蛇牙长六七寸土人尤重之云辟不祥利逺行卖一枚直牛数头　证俗音曰蚺蛇肉食之辟蛊毒　北户录曰其皮可鞔鼔今潮州和鳞为之声与象皮鼔相类　埤雅曰蚺蛇脂着人骨辄软　潜确类书曰蚺蛇性淫南越人取之者率徒手呼红娘子或投妇人防衣覆之则伏不动惟人所牵拽屠剥　岭表录异曰两头蛇岭外多此类时有如小指大者长尺余腹下鳞红背锦文一头有眼口一头似头而无口眼云两头俱能进退谬也古云见之不祥今南人常见之其祸安在　兼名苑曰两头蛇一名越王约发【`诗经类考亦名弩`】　南越志曰两头蛇无毒夷人饵之　续博物志曰两头蛇马鼈食牛血所化　岭表录异曰金蛇出黔州鳞甲上有金银解毒之功不下吉利也　本草曰金蛇无毒大如中指长尺许尝登木饮露金色照日有光能解金毒又有银蛇能觧银毒　尔雅翼曰凡蛇死目皆闭蕲蛇虽死目开如生生舒蕲两界者一开一闭物由地变如此　一统志曰蕲州有白花蛇项有方胜尾有指甲人划破其腹则自赴水以指甲洗去其膓蟠屈而死食之治风疾极騐　本草图经曰乌蛇一名香蛇背有三棱色黒如漆性至良不齧物多在芦苇中吸其花气或乗南风而吸干宁记其蛇乌身光头眼有赤色腹下有白带子一条　正字通曰乌蛇最难捕枯死眼不陷　诗经类考曰有一种名乌烧尾细长有穿钱至百者善治风症【`本草江东一种名乌稍蛇能纒物至死一名乌梢蛇`】　淮南子曰神蛇自断其身而自相续注长三尺色似金熟视之微黒不毒人触其怒则自断若刀截怒定相就如故　原山海经曰大同之山有蛇名曰长蛇其毛如彘毫其音如鼓柝　又曰泰华山有蛇名肥六足四翼　増又曰不咸山有虫兽首蛇身名曰琴虫注蛇类　原中记曰东海有蛇丘之地险多渐洳众蛇居之无人民蛇或人头而蛇身又曰昆仑山西北有山周围三万里巨蛇绕之得三周蛇为长九万里蛇居此土饮食沧海　异苑曰鲁国中牟县山上有寺庙今民欲架室者辄大蛇数十丈出来惊人故莫得安焉　増水经注曰汉水又东合洛谷谷有三源注一壑于神蛇戍西左右山溪多五色蛇性驯良不为物毒　神异经曰西荒之中有蛇辄徃就人欲食脑盘地丈余人间尝烧大石伺其卧时舌出以石投舌上于是低头絶气而死　通志曰淮江中兽名能能蛇之精冬化为雉春复为蛇今吴下不食雉毒故也埤雅南方多蛇精尝化为人以呼行旅姓名若顾应  

之夜必至栖所伤人土人养蜈蚣于枕中卧觉有声则啓枕放之蜈蚣乃疾驰蛇所防其脑　寰宇记曰滇池黄津江有大蛇名青葱好食人　又曰九真长江水有钩蛇其蛇食人若杀此蛇则当令死若不死则寻追报人终不已也虽复人众中徃取害之万不一失　通志曰郁林州出蛇长十丈以帚夜投之则盘可辟不祥酉阳杂爼曰蓝蛇首有大毒尾能解毒出梧州陈家洞南人以首合药谓之蓝药药人立死取尾为腊反解毒药　酉阳续集曰蛮江蛇出南安至五六月有巨蛇泛江岸首如张帆万万蛇随之入越王城　梦溪笔谈曰宣州宁国县多枳首蛇其长盈尺黒鳞白章两首文彩同但一首逆鳞耳人家庭楹间动有数十同穴略如蚯蚓　潜确类书曰脆蛇一名片蛇出云南大侯御夷州长二尺许遇人辄自断为三四人去则复续干之治恶疽腰以上用首以下用其尾又治大痳风及痢　又曰矛蛇膏能漏金银而不能漏于卵殻【`酉阳杂爼矛蛇首鼈身入水缘树木生岭南南人谓之矛膏至利铜瓦器贮浸出惟鸡卵殻盛之不漏主毒肿`】　江赋曰防防拂翼而掣耀神蜧蝹蜦以沈游【`防防状如黄蛇鱼翼出火有光神蜧蛇也蝹蜦盘尾貌`】　梅圣俞诗曰新雷奋虵甲  

蛇二  

原抱朴子曰或问隐居山泽治蛇蝮之道曰昔员丘多大蛇又生好药黄帝将登焉广成子教之佩雄黄而蛇皆去也今带武都黄色如鸡冠者五两以入山林则不畏蛇蛇若中人以少许末抹之雄黄入疮中立愈　増浔阳记曰羿屠巴蛇于洞庭其骨若陵故曰巴陵　穆天子传曰天子饮于留祈遗其灵鼔化为黄蛇　新序曰太子申生至灵台蛇绕左轮御曰速得国之祥太子遂不反伏劒而死　贾谊新书晋文公出田前驱还曰前有大蛇其髙如隄横道而处文公曰还车而归其御请攻之公曰不可乃归斋宿而请于庙退而修政居三月梦天诛蛇曰尔何敢当圣君之路文公觉令人视之蛇已臭烂矣　左传曰庄公初内蛇与外蛇鬬于郑南门中内蛇死六年而厉公入　又曰文十六年有蛇自泉宫出入于国如先君之数　又曰成二年逄丑父寝于轏中蛇出于其下以肱击之伤而匿之故不能推车而及　搜神记曰鲁定公元年有九蛇绕柱占以为九世庙不祀乃立炀宫　原韩子曰鸱夷子皮事田成子成子去齐亡之燕鸱夷子皮负傅而从至望邑曰子独不闻涸泽之蛇乎泽涸将徙小蛇谓大蛇曰大蛇行小蛇随之人以蛇之行者耳必有杀子子不如负我以行人必以我为神君也乃相负越公道而行人皆避之今子美而我恶以子为上客千乗之君也以子为使者万乗之卿也不如为我舍人田成子负傅而随之至逆旅逆旅之君待之甚敬因献酒肉　史记曰秦文公梦黄蛇自天下属地其口出于鄜衍于是作鄜畤　贾谊新书曰孙叔敖为婴儿出游还忧而不食母问其故泣而对曰今旦见两头蛇恐死母曰今蛇安在曰闻见两头蛇者死恐他人复见之也已杀而埋之母曰无忧汝不死矣吾闻之有隂徳者天报以福　増摄山记曰楚大夫靳尚以谗杀屈原为天所谴作一大蟒穴在山后人为之立庙　原战国策曰昭阳为楚伐魏移师攻齐陈轸为齐王使见昭阳曰有祠者赐其舍人酒一巵舍人相谓曰数人饮之不足一人饮之有余请画地为蛇蛇先成者饮酒一人蛇先成引酒且饮乃左手持酒右手画地曰吾能为之足未成一人蛇成夺其巵曰蛇故无足子安能为遂饮酒为蛇足者终亡其酒今公攻魏破军杀将又移师攻齐战胜不知止犹为蛇足也昭阳乃解军而归　蜀王本纪曰秦恵王欲伐蜀蜀王好色乃献美女五人蜀王遣五丁迎女还至梓潼见一大蛇入山穴中士引其尾不能出五丁共引蛇山崩压五丁五丁踏蛇而大呼　増汉书曰髙祖夜行泽中大蛇当道拔劒斩之后人至蛇所有一老妪夜哭曰吾子白帝子也化为蛇当道今者赤帝子斩之　捜神记曰汉武帝时张寛为州刺史先是有老翁二人争山地诣州讼疆界连年不决寛临复来寛视二翁形状非人令卒持防将入问汝何等精翁欲走寛呵格之化为巨蛇出列异传曰夀光侯者章帝时人劾百鬼众魅有妇为魅所疾侯劾得大蛇又有大树人止之者死鸟过亦死侯劾树神有蛇长七八丈悬而死　原搜神记曰窦武母产武而并产一蛇送之林中后母卒及未窆有大蛇自蓁草而出径至丧所以头击柩涕血皆流俯仰诘屈若哀泣之容有顷而去时人知为窦氏之祥　増又曰桓帝即位有大蛇见阳徳殿上雒阳市令淳于翼曰蛇有鳞兵甲之象也见于省中明有椒房大臣受兵甲之诛也乃弃官遁去至延熹二年诛大将军梁冀捕治家属兵京师也　原风俗通曰车骑将军巴郡冯绲为议郎发绶笥有二赤蛇可三尺分南北走大用忧怖卜云此吉祥也君后当为边将以东为名后五年果为大将军拜辽东太守　増汉史曰灵帝时青蛇见御座采兰杂志曰甄后既入魏宫宫庭有一緑蛇口中恒有赤珠若梧子不伤人人欲害之则不见矣每日后梳妆则盘结一髻形于后前后异之因效而为髻巧夺天工故后髻每日不同号为灵蛇髻宫人拟之十不得一二晋书曰赵王伦篡位殿上有大蟒及小蟒耳间垂肉  

似重孝帻小蟒亦然　又慕容熙游于城南止大栁树下有人呼曰大王且止熙恶之伐其树乃有蛇长丈余从树而出　又沮渠防逊攻浩亹有蛇盘于帐前防逊笑曰前一为螣蛇天意欲我回师先定酒泉也遂烧攻具而还　原世说曰杜预为荆州刺史时有防集大醉辄闭斋独眠外闻斋中呕吐其声甚苦有小吏开户看之止见牀上有一蛇垂头牀边吐都不觉人既出密言如此　増豫章记曰永嘉末有大蛇长十余丈断道经过者辄以气吸引取之吞噬已百数行旅断絶道士吴猛与弟子数人欲徃杀蛇蛇藏深穴不肯出猛符南昌社公驱蛇出穴头髙数丈猛于尾缘背而以足按蛇头着地弟子于后以斧杀之猛曰此蛇是蜀精蛇死而蜀贼当平既而果杜弢灭也　广五行记曰晋吴兴太守袁元瑛尝之官请郭璞筮吉凶璞曰之官当有赤蛇为妖不可杀之后至府果有赤蛇在铜虎符函上蟠家人挝杀之其后元瑛为徐馥所害　广陵志曰东晋时跋陀罗尊者译经于广陵天宁寺之青莲池忽有两青蛇从池中出化二童子自旦为尊者洒埽焚香迄暮俟其收经卷而去日复如是译经既毕青衣亦不知所在异苑曰太元中汝南人伐竹见一竹中央蛇形已成上枝叶如故　独异记曰蜀主李势宫人张氏有妖容势宠之一旦化为大斑蛇长丈余送于苑中夜复来寝于牀下势惧而杀之　埤雅广要曰晋武库中有野雉莫知所致张华曰雉侧必有蛇蜕焉盖蛇化雉也　白孔六帖曰宋武帝微时伐荻新洲射大蛇长数丈明曰复徃闻杵臼声觇见数青衣童子捣药问故荅曰我主为刘寄奴所射今合药治之帝问主何人不荅叱之皆散得药传世世人不识因名此草为刘寄奴　异苑曰丹阳钟忠以元嘉冬月晨行见有一蛇长二尺许文色似青琉璃有双角白如玉感而畜之于是资业日登经年蛇自亡忠及二子相继殒毙此蛇来去吉凶其惟龙乎捜神记宋元嘉中广州有三人共入山中伐木忽见  

石窠中有三卵大如升便取煮之汤始热便闻林中如风雨声湏防有大蛇大十围长四五丈迳来于汤中衔卵而去三人无几皆死　南史曰梁武帝与宫人幸元洲苑见大蛇盘屈于道羣小蛇绕之并黒色宫人曰恐是钱龙帝以钱十万贯镇于蛇处以厌之　图经曰南阳武当县有郡社柏树大四十围梁萧欣为郡伐之言有大蛇从树腹中坠下粗数围长三丈羣蛇数十随之入南山声如风雨未伐树前曽见梦于欣欣不以厝意及伐之后欣果死于治所　广五行记曰陈时吴兴顾楷之在桑树上取叶见五尺大蛇入一小穴其从蛇或三尺或五尺次第相随略有数百楷急下树看所入之处了不见有一孔日暮还家楷病口痖不得复语　南史曰纪僧真遭母丧开冢得五色两头蛇　后魏书曰东魏孝静帝武定中有大蛇见武牢城上时北豫州刺史髙仲密以武牢叛死者数千人后司马消难之任武牢蛇又见消难亦叛土人谓之雌龙　隋书曰炀帝大业末翟让初见李密衣在格上密腰带化为赤蛇让心异之竟为密所杀　又李密据偃师王世充领兵讨之夜有斑蛇长丈余向寝屋作声如牛吼然仗者斩之明日战大溃匹马归国　孔帖曰虞世南贞观八年进封县公会大蛇屡见帝忧之以问世南对曰汉灵帝时青蛇见御座晋恵帝时大蛇长三百歩见齐地经市入庙蛇宜在草野而入市此所以为怪尔今蛇见山泽适其所居恐有寃狱枉繋宜省录累囚　又西域波斯贞观十二年使者没以半朝贡献活褥蛇状类鼠色正青能捕穴鼠　唐景龙文馆记曰兴庆池者长安城东隅形势之地也中多王侯第宅天后初有居人王纯掘地获黄金百金致富官司闻之密加捜获纯惧投于井中县官窥之见双蛇仰首张吻遂不敢入纯以此金当为己得复入取之还见赤蛇赫然蟠屈纯惧而出其夜井水涌溢渐成此池可广百余顷　广异记曰长安至相寺有贤者自十余嵗便在西禅道院修道院中佛堂座下恒有一蛇贤者初修道时蛇大一围及后四十余年蛇如堂柱大开元中贤者夜至佛堂礼拜堂中无灯而光灿满堂心甚怪之因于蛇处得径寸珠至市髙举价冀其识者数日有胡人交市定还百万贤者曰此夜光珠当无价何以如此酬直胡曰蚌珠则贵此乃蛇珠多至千贯贤者叹服遂卖焉　孔帖曰天寳中洛阳有巨蛇髙丈余长百尺出芒山下胡僧无畏见之曰此欲决水潴洛城即以天竺法咒之数日蛇死　酉阳杂爼曰唐申王有肉疾腹垂至骭至暑月尝喘息不可过明皇诏南方取冷蛇二条赐之蛇长数尺色白不食人执之冷如握冰申王腹有数约夏月置于约中不复觉烦暑又李朝晟为邠州刺史城方渠无水师徒嚣然遽有青蛇乗髙而下视其迹水随而流朝晟令筑防环之遂为停泉军人仰饮以足图其事上闻诏致祠焉　杜阳编曰开成初宫中有黄色蛇夜自寳库中出游于阶庭间光彩炤灼不可擒捕宫人掷瑚玦击之遂并玦而亡去掌库者具以事告上令徧捜库内乃得黄金蛇而瑚玦贯其首上熟视之曰昔隋炀帝为晋王时以黄金蛇赠陈夫人吾不知此蛇得自何处左右因覩颔下有阿字上蹶然曰果不失朕所疑耳阿炀帝小字也遂命取玻瓈连环繋于玉彘之前足其后不复见焉以彘能防蛇也　北梦琐言曰光化中杨守亮镇褒日有一蛇横斜谷岭路髙七八尺莫知其首尾四面小蛇翼之无数每一拖身即林木摧折殆旬半方过尽阻絶行旅因聚草焚燎路隅虑其遗毒然后方行明年杨伏诛云溪友议曰唐相李绅初贫之剡川天宫精舍凭笈  

昼寝有老僧斋罢见一黒蛇上刹前李树食其子焉僧恐遗毒而人误食之徐徐驱下蛇乃望东序入李公懐中倐忽不见公乃惊觉老僧谓曰秀才睡中有所见否公曰梦上树食李似有一僧相逼僧知非常人也厚待之　孔帖曰董昌先是昼寝有虺长百尺余金色见思道亭昌署亭曰黄龙殿以自神　又郭谊兄岌事刘悟为牙将常乐滏山秀峻曰我死必此谊以岌假刺史穿三十丈得石蛇并卵工破之皆流血　玉堂闲话曰梁牛存节镇郓州于子城西南角大兴一第因版筑穿地得蛇一穴大小无数存节命杀之载于野外十数车载之方尽时人云此蛇薮也是嵗存节疽背而薨　后唐史曰清泰三年春有蛇鼠鬬于狮子门外而鼠杀蛇孔帖曰五代王处直初有黄蛇见于碑楼王处直以  

为龙藏而祠之定人皆知其不祥曰蛇穴山泽而处人室失其所居之象也已而处直果被废死　又周太祖尝寝柴后见五色小蛇入鼻间心异之知其必贵敬奉愈厚　幸蜀记曰蜀咸康六年五月不雨至九月林木皆枯肥遗见谓之毕鬼【`肥遗蛇名角上有火见则大旱`】　宋列传曰胡頴为广东经略安抚使潮州僧寺有大蛇能惊动人前后仕于潮者皆信奉之頴檄潮州令僧舁蛇至其大如柱而黒色载以栏槛令之曰尔有神灵当三日见变怪过三日则汝无神矣及期蠢然犹众蛇遂杀之毁其寺并罪僧　宋夏应辰为潭州书局时有温江县申本处蛇一条长百余丈神光照三百步口吐香薫灼二十余里杀啖人畜无数差甲士二千余收捕为其掉尾卷去溺死五百人命天师与法官治之方戮死骨如山　东斋记事曰蔡君谟知福州以疾不视事者累日每夜中即梦登鼔角楼凭鼔而睡通判有怪鼓角将累日不打三更者因对数夜有大蛇盘据鼔上不敢近君谟既愈与通判言所梦正与鼔角将所说同人遂以为蛇精野人闲话曰景焕为璧州白石令行渉巴岭逹玉女庙有巨虺横亘其前径可七尺余鳞甲不啻门扇许大头尾垂在山下惟闻折木震响山谷从者惊骇莫能前进于是且驻山穴因登髙望之竟日方见其尾因知吞舟之鱼翳天之鸟信有之也　闻见近录曰孔中丞道辅为州掾太守到官三日谒庙庙有蛇以为神每祝之则蛇自神像鼻中直出饮酒孔方读祝蛇出饮孔厉声曰明则有礼乐幽则有鬼神蛇何为哉以笏击之蛇死遂毁像壊其庙而去　江湖纪闻曰初吴璘为大制置在蜀以杀金坪丛茂恐寇匿其间将欲焚之而未发露忽一老妪携一子直至辕门曰闻制置将焚山此军令不敢沮但某母子于此地久未能便去望少展一日容某迁避庶得全母子性命吴叱曰是何妖物妪曰必杀我我能灭尔宗族吴怒叱左右执之忽不见遂四面纵火焚山明日岩下焚死一大蛇长数十丈一小蛇长丈余纵火时火焰中黒气一阵从东南方去时制置子挺新妇有娠生子曦正焚山时也曦后为四川制置背叛受金爵命封蜀王复僭称帝被诛死　寓简曰宣和间蔡州有一士人家书室中忽然见小蛇文章陆离蜿蜒几格间见人不惊畏不敢伤也每日惟巳时则见至午乃隐去日日如此士人异之因伺其至则捕之置铁丝篮中逮午视之则坚冷化为石矣其质巧妙天成虽良工不能加也明日巳时则复蠕动既又复为石而屈伸盘结之状日日不同士人寳蓄持至京师见中官梁师成梁叹曰此神物造化之所寓也禁中有玉鼠玉兔以其时见则其物也士遂献之　夷坚志曰宜黄丞防与县治相连有大蛇长二丈鳞甲青黒行地有声父老传言每出游一防则主人者必罹祸咎绍兴庚辰春出于丞舍后东墙莲池侧隐半身墙内尾垂于池丞祝君适以亭午到池上见之呼乞子能捕者穴墙取之蛇蟠屈不动命数捷力舁至郭外过百丈桥数里纵之莽中意其已逺不能复至矣次日祝仍以午到昨处则蛇乃在元穴欲杀之而吏士皆不敢承命曰此祸至大宁受杖责不得已但令舁去如是者至于四五迨祝死乃絶不见又武功大夫成俊建康屯驻中军偏校也善禁咒之  

术尤工治蛇绍兴二十三年本军于南门外四望亭晩校有蛇自竹丛出其长三丈面大如杵生四足遍身有毛作声如猪行趋甚疾为逐人吞噬之势众皆惊扰不知所为适有马槽在侧急取覆之而白统制官遣呼俊俊至已能言其状且云是名猪豚蛇齧人立死即歩罡布气禁之少顷令啓槽则已僵缩不能动再覆之仰吸日光三吹槽上及啓视化为凝血矣又排弯山有黒蟒色深青长可二丈积为人害居民共邀俊施术俊曰在吾法不宜率尔盍具状以来既得状书章奏天诘旦诣穴口为坛被髪跣足衣道士服向空叱神将曰速斯湏蛇不出继遣两将如是者三四反蛇猛从穴内奋迅奔坛若将欲鬬者俊大声呼之取所着汗衫中分裂其裾蛇劈为两此患遂息民家小儿因行草际遭螫痛彻心腑几于不救俊徃疗之问儿曰汝误踏践之以致齧耶将自行其傍而然耶曰初未尝触之不觉咬我俊曰我亦久知之此无故伤人命不可恕乃除地丈许插小竹片为劒作法呼蛇至者如积诘之曰作过者留劒下否则退羣蛇以次相引而去各适所在独一小蛇色如土伏劒旁俊召判官检法曰蛇无故伤人当何罪儿家聚观者皆莫见久之又曰依法蛇自以首触劒死焉俊之技如此而无所求于人医士刘大用欲学其术俊曰此非所靳但虑持之不谨或干犯法律将自贻祸乃止又鄂州总领司故州治也后福城城有园园有大蛇长数丈许乾道中韩总管者欲于东北隅建楚望亭而筑基不成至于数圮或言此处蛇所穴傥为立祠当可就韩如其说作小庙于数十歩间基即成蛇徃来东西或如教塲大井内或从府仓气楼中垂头下食米尝蜕皮于竹林里一兵得之贮以布囊时时出示人蜕广长如其身左肋下有一足郡民杨八赁城下壕种菱芡就壖地缚苇舍母子处之以察盗摘者夏夜过半闻声母以为贼也出视之见蛇在女墙上而头在濠中昻起睨母母骇教杨生至仅能举手指示即仆地死杨惧舍之去已而蛇不复出人疑其入大江云　又蕲州境有蛇洞在蕲州口镇侧盖白花蛇所聚今不复有矣土人采捕乃出罗田山谷中施少路温舒自信阳守解印造朝舟抵蕲口诣近处龙峰寺游观距蛇洞不逺询于寺僧皆言徒有其名耳因信歩到方丈复蹑石级百层得一堂方叠足坐憩傍人惊曰一巨蛇正蟠屈于下相与持梃击逐施遽下榻蛇径入山见者无不汗骇此蛇之毒甚于蝮或为所伤急湏剜去肉少缓则遍体尽生白纹方花如其形不逾时必死施到阙除蕲春守盖且将为地主故山川之灵隂相之特令此物出异以示众　泊宅编曰成都府园西楼有大蟒居之不敢发率常扄锁虞经臣作帅宴客楼下蟒忽落正中一武臣之肩湏防皮肉溃烂成疮妙药治之方愈经为文遣吏祭之即日毁楼蟒亦不见　辽史国语曰学顺苏库宗室人名能知蛇语  

蛇三  

増游雾　吐云【`淮南子主术螣蛇游雾而动　类书志海昏有巨蛇据山为穴吐气为云许逊过此诛之`】　怜风　饮露【`庄子蛇怜风风怜目目怜心　下见蛇一本草`】　配龙化蛟【`后汉张奂疏蛇能屈伸配龙腾蛰　述异记虺五百年化为蛟`】　吐香　食尘【`潜确类书黄花蛇出温江长百余丈神光照三百余歩口吐椒梅香熏灼三十余里　诗经类考青蛇食尘`】吞象　食鹿【`上详蛇一山海经　又曰大人之国有蛇头方食鹿`】　褰鼻　岐尾【`白花蛇一名褰鼻蛇诸鼻向上此独向下　地镜圗永昌郡有岐尾蛇`】　五种　百类【`蛇毒虫草木水火土五种其舌双其耳聋其毒在涎交则雄入雌腹交已乃退出交雉则生蜃及蟂　元稹集巴之蛇有百类鷣鸟能食其小者`】　生蜃　化鳢【`上见五种注　正字通水蛇生水中大如鷣黄黒色有缬文一名公蛎蛇能化鳢`】　眼听　胎生【`埤雅广要蛇以眼听　又众蛇之中蝮独胎产生时辄拆破母腹`】　青蝰　黒蜧【`本草青蝰蛇一名青竹蛇緑色善缘木及竹上此蛇最猛或于草莽中吐丝网成伺人过则出螫但目盲无见又名盲蛇専伺网动以螫人　淮南子注黒蜧神蛇潜泉而居遇雨则跃兴`】　赤颈　黄喉【`宋永初山川记始兴郡有大蛇名赤颈　诗经类考黄喉蛇一种善啖`】　龙类　鳞虫【`埤雅广要螣蛇龙类也诗经类考蛇本毒虫有无毒者本鳞虫有无鳞者`】　金星　铁甲【`诗经类考金蛇一名金星地鳝白者曰银蛇曰锡蛇夷坚志文安公小隐园在妙净寺其西偏地僻久不平治蔓莽极目绍兴五年七月中有二犬共擒一蛇大`】  

【`如柱其长五六尺未几二犬俱毙蛇体黒花方纹间之遍体生毛茸茸然名为铁甲五歩盖蝮类也`】　啖童女　化老翁【`捜神记东越庸岭有大蛇欲得啖女童常八月祭送蛇穴蛇辄吞之时将乐县李诞有小女名寄应募而行乃请好劒咋蛇犬作数斛餈蜜灌之置穴口蛇出头大如囷目如二尺镜先啖餈灌寄便放咋蛇犬以劒斫杀之越王乃聘寄为后　下详蛇二捜神记`】　鸟翼　鸡冠【`山海经阳山多化蛇状如人面豺身鸟翼蛇行音如叱呼见则邑大水　诗经类考录异记有鸡冠蛇爆身蛇`】六足四翼　一首两身【`上详蛇一山海经　又浑冬之山有蛇一首两身名曰肥遗`】君谟凭鼓　周询垂栏【`上详蛇二东斋记　又东斋记事朝议周询知安州一日`】  

【`宴于园中园吏见大蛇垂栏楯上就视之乃周询醉而假寝也于夀亦尝言周询于相法为蛇形`】　含土蛰　伏地行【`罗氏曰蛇草居尝饥每得食辄饱辄复蜕殻冬辄含土入蛰及春出蛰则吐之圎重如石谓之蛇黄　又曰犂头蛇头似犂头尖觜大颔螫人必死亦好伏地而行`】　黄公术制董奉符诛【`西京杂记东海人黄公少时为术能制蛇广州记晋兴郡路侧五六里有一物大`】  

【`百围长数十丈行者过视则徃而不返积年如此失人甚多董奉从交州出由此峤见之大惊云此蛇也徃行旅施符敕经宿徃看蛇已死矣左右白骨积聚成山`】　吸马　逐鼠【`益州记卭都县下有一老姥家贫孤独每食辄有小蛇头上戴角在牀间姥怜而饲之后稍长大遂长丈余令有骏马蛇遂吸杀之令因大忿恨责姥出蛇姥云在牀下令即掘地愈深愈大而无所见令又迁怒杀母蛇乃感人以灵言瞠令曰何故杀吾母吾当为母报仇此后每夜辄闻若雷若风四十许日百姓相见咸惊语汝头那忽戴鱼是夜方四十里与城俱陷为湖土人谓之陷湖惟姥宅无恙讫今犹存旧唐书太宗尝觇敌登丘而睡敌兵四合未之觉也有蛇逐鼠鼠触甲士惊起`】　偃师牛吼　仙谷犬飞【`上详蛇二隋书博物志天门山有大岩壁直上数千仞草木交连云雾拥蔽其下有径途微细行人徃忽然上飞而出林表若升仙如此者不可胜纪徃来南北号为仙谷时有乐于道者不逺千里而来洗浴岩畔以求升仙至此林下无不飞去防一夕有智能者曰此必妖怪因以石自系而牵一犬入其谷犬复飞去愈知其妖邪之气以吸之乃遣近山郷里募年少者数百人执兵器持大棒而先纵火烧其草及伐竹木至山畔观之遥见一物长数十丈髙下隐隐垂头下望渐逼乃一大蟒蛇于是命少年鼔跃击射然后斫刺面口张尺余尚欲害人力不加众久乃卒其所吞人兽之骨在左右如阜焉`】　入榕藤窍　坠柏树腹【`北户录段公路至雷州对岸倚舟候风见羣小儿簇二巨蛇各长丈余一如孔雀珠色金翠夺目一如真红色鲜明若血又有十余头白蛇前后相似若导从俱入一榕藤窍内竟不复出故知蛇有草木水土四种其类不可穷也　下详蛇二唐书`】陷武强渊　横斜谷岭【`水经武强县故治有武强渊耆宿云邑人有行于途者见一小蛇疑其有灵持而养之名曰担生长而吞噬人里中患之遂捕繋狱担生负而奔邑沦为湖县长及吏咸为鱼矣　下详蛇二北梦琐言`】　恚怒受报　暴酷化形【`周景式庐山记安侯世髙者安息国太子与友人共出家学道友人恚怒死受蟒报为此宫亭湖神世髙于广州为人所杀还生安息国复为王子年二十又弃国入吴来之宫亭泊船呼友与语友人身长数十丈见世髙向之胡语竟各分去暮有一少年上世髙船跪受咒愿因忽不见世髙语同船人曰向少年即此庙神也得离恶形矣蟒既见世髙从山南过死于山北今柴桑民所居蛇里是也　纬略林棣县虞侯张坦暴酷嗜利病死瘗城外月余夜夜呌呼隣人报其家谓复生妻子軰开掘视之身已化巨蛇头尚人也取置荆园中体寒索厚被日食肉二斤酒一斗复能人言后数月头亦蛇矣渐不能人言其家送置山中`】　秦瞻脑内　士禹鼻中【`捜神记秦瞻居曲阿彭皇野忽有物如蛇突入其脑但食声咂咂数日而出去寻复来取手巾缚口鼻亦被入积年无他病惟患头重　又曰陈留阮士禹伤于虺不忍其痛数嗅其疮已而虺成于鼻中`】　耳间垂肉　皮上有孔【`上详蛇二晋书　梁书倭国有兽如牛名山鼠又有大蛇吞此兽蛇皮坚不可斫其上有孔乍开乍闭时或有光`】　啣珠报　打草惊【`捜神记隋侯行见大蛇伤救而治之其后蛇啣珠以报之　彚苑王鲁为当涂令黩货为务会稽民连状诉主簿贪贿鲁判曰汝虽打草我则如蛇之被惊已知戒矣`】　祷而得泉　杀之被震【`潜确类书武徳政真定人四嵗防父以至孝闻母卒天旱掘地求水以供葬事不能得徬徨悲泣忽有蛇跃出徳政黙祷随所之而掘地果得泉有司言状旌复其家　广五行记东光人东方飞龙病甚梦化为大黒蛇以告其妻既死遂有大黒蛇入室上栋间诸子将杀之其妻曰此是尔父诸子不听遂杀之即日暴雨诸子皆震死柩前`】　茅鱓山蚓【`上见蛇一倦游杂录　续明道杂志黄州有小蛇首尾相类因谓两头蛇余视之其尾端盖类首而非也土人言此蛇老蚯蚓所化无甚大者其大不过如大蚯蚓行不类蛇宛转甚钝又谓之山蚓`】  

蛇四  

増蛇足【`宣室志蛇以桑柴烧之则足出`】　蛇蜕【`吴氏本草经蛇蜕一名龙子单衣一名弓皮一名蛇符一名蛇筋一名龙皮`】　蛇卧【`诗经类考有一种菜花蛇緑色江西捕之作蛇卧随所蟠之形则曰某卦以断祸福俚俗信之`】　蛇箭【`三元孝賛蛇头不可以刀断必回伤人名曰蛇箭`】　蛇市【`述异记州有蛇市市人鬻珠玉而杂货鲛布`】　蛇珠【`洞防记蛇玑出涂云国有青灵蛇产珠色光白`】　蛇酒【`闲括异记李舟之弟患风或云蛇酒治风乃求黒蛇生置瓮中醖以麴糵数日蛇声不絶及熟香气酷烈引满而饮斯湏之间悉化为水惟毛髪存焉`】  

蛇五  

増诗唐元稹巴蛇诗曰巴蛇千种毒其最褰鼻蛇掉舌飜红焰盘身蹙白花喷人竖毛髪饮浪拂泥沙【`序云毒人则毛髪皆竖起饮溪涧而泥沙尽沸`】欲学叔敖瘗其如多似麻　又曰越岭南濵海武都西陷戎雄黄假名石鷣鸟逺难笼讵有堕肠计应无破脑功巴山昼昏黒妖雾毒蒙蒙　又曰汉帝斩蛇劒晋时烧上天自兹繁巨蟒徃徃夀千年白昼遮长道青溪毒雾烟战龙沧海外平地血浮船　宋黄希旦灵蛇诗曰嘉祐辛丑嵗郡侯得召伯是时夏六月云日红翕赫殿北古龙堂窗户久不辟俄然灵蛇见宛转真象侧鳞甲锦绣文灿烂辉五色视之颇驯扰狎之不惊惕郡侯率羣僚朋来拥荆防迟留夜未午风雨满天黒迅电瞥四起狂雷随一击湏防风雨收形影谁能覔斯盖龙之灵变化固难测方知至神物其来表有徳张耒放二蛇诗曰二物穴吾居嵗月亦已老一朝双  

擒获蜿蜿出幽草安行免噬齧敢望吐珠报巳月不杀蛇昔贤有遗告  

原铭晋傅休奕灵蛇铭曰嘉兹灵蛇断而能续飞不须翼行不假足上腾云霄下游山岳逄此明珠预身龙族原賛晋郭璞长蛇賛曰长蛇百寻厥鬛如彘飞羣走类靡不吞噬极物之恶尽毒之厉　又螣蛇賛曰螣蛇配龙因雾而跃虽欲升天云罢陆略材非所任难以久托又巴蛇賛曰象实巨兽有蛇吞之越出其骨三年为  

期厥大何如屈生是疑　又蟒蛇賛曰蠢蠢万生或以类长惟蛇之君是惟巨蟒小则数寻大或百丈　又枳首蛇賛曰防称一足蛇则二首少不知无多不知有虽资天然无异骈拇　周庾信孙叔敖逄蛇賛曰叔敖朝出容悴还家母氏顾访知埋怪蛇尔有隂徳阳报将加终为楚相卒有荣华　増杨氏异物志賛曰蚺惟大蛇既洪且长采色駮荦其文锦章食灰吞鹿腴成养创賔享嘉宴是豆是觞  

増说唐栁宗元捕蛇说曰永州之野产异蛇黒质而白章触草木尽死以囓人无御之者然得而腊之以为饵可以已大风挛踠痿疠去死肌杀三虫其始太医以王命聚之嵗赋其二有能捕之者当其租入永之人争奔走焉　又宥蝮蛇文曰吾悲夫天形汝躯絶翼去足无以自扶曲膂屈脇惟形之纡目兼蜂虿色浑泥涂其颈蹙恧其腹次且褰鼻钩牙穴出榛居蓄怒而蟠衔毒而趋志蕲害物隂妬潜狙汝之禀受若是虽欲为鼃为螾焉可得已凡汝之为恶非乐乎此缘形役性不可自止艸揺风动百毒齐起首豢脊努呥舌揺尾不逞其凶若病乎已世家寒心吾独悲尔吾将薙吾庭葺吾楹窖吾垣严吾扃俾奥草不宅而穴隟不萌与汝异途不相交争虽汝之恶焉得而行嘻造物者何甚不仁而巧成汝质既禀乎此能无危物贼害无辜惟汝之实隂阳为戾假汝忿疾余何汝尤是戮是抶宥汝于野自求终吉彼樵竖持殳农夫执耒不幸而遇将除其害余力一挥应手糜碎我虽汝活其恵实大他人异心谁释汝罪形既不化中焉能悔呜呼悲乎汝必死乎毒而不知反讼其内今虽寛焉后则谁赉隂阳尔造化尔道乌乎在可不悲欤　宋张耒逐蛇说曰嗟尧之时兮大水滂横溃四海兮包陵冈龙腾蛇奔兮嬉以狂腥鳞顽鬛兮更披猖城居穴处兮乱厥常颓虫紏结兮肆害戕陆盘渊据兮傲不臧朋屯党聚兮蕃以昌穿穴囓噬兮民尽伤乃命伯禹兮行四方驱龙放蛇兮屏诸荒曷为兹蛇兮宅吾居妖顽坚老兮傲驱除深潜居山兮坦无虞下饮吾沼兮捎林枝朱眸丹舌兮黝鳞肤恍惚遽速兮疑有无居者畏避兮行者除险夺我圃兮骇吾徒盗窃祭祷兮欺羣愚我咨尔蛇兮潜山穴野隂蟠逺伏兮与人异舍冬居夏游兮时以行食尔之食兮朋尔朋僭乱我居兮失常经叛弃尔守兮帝有刑胡昏顽兮居以宁自为不宁兮邀剽烹荒戾天理兮悖圣程我宥尔愆兮逐尔行亟舍故处兮遐以征南山之幽兮云雾防草木荟蔚兮险不平尔徒烦兮食尔盈捕取不至兮居无与争汝生孔遂兮夀尔龄  

## 御定渊鉴类函卷四百四十

鳞介部四【``】  

一  

原尔雅曰三足曰贲俯者灵仰者谢前弇诸果后弇诸猎左倪不类右倪不若一曰神二曰灵三曰摄【`小也腹甲曲折解能自张闭也`】四曰寳五曰文六曰蓍七曰山八曰泽九曰水十曰火　易曰离为　尚书曰九江纳锡大　周官曰人掌六之属各有名物天曰灵属地曰绎属东曰果属西曰靁属南曰猎属北曰若属各以方色与其体辨之【`属言非一也色谓天黝地黄东青西白南赤北黒各方色`】凡取用秋时攻用春时各以其方入于室【`六各异室`】上春衅祭祀先卜　大戴礼曰甲虫三百六十而神为之长洛书曰灵者黝文五色神灵之精也能见存亡明  

于吉凶　洪范五行曰之言久也千歳而灵此禽兽  

而知吉凶者也　礼统曰神之象上圎法天下方法地背上有盘法丘山黝文交错以成列宿五光昭若黝锦文转运应四时长尺二寸明吉凶不言而信　逸礼曰天子尺二寸诸侯八寸大夫六寸士民四寸者隂虫之老也三千嵗游于卷耳之上老者先知故君子举事必考之　礼斗威仪曰君乗土而王则被文而见　春秋运斗枢玉衡星得百兽率舞灵跃　又瑶光星散为　孙氏瑞应圗曰者神异之介虫也黝采五色上隆象天下平象地生三百嵗游于莲叶之上三千嵗尚在丛蓍之下明吉凶不偏不党唯义是从王者无偏无党尊用耆老不失故旧则出一本曰徳泽湛渍渔猎从时则出　又禹卑宫室则出文王时亦出史记曰余至江南闻长老云千嵗乃游莲叶之上又南方老人以搘牀足经二十余歳老人死移牀  

尚生能行气导引至神若此　又禇先生曰能得名财物归之家必大富至千万一曰北斗二曰南辰三曰五星四曰八风五曰二十八宿六曰日月七曰玉八曰九州凡八名其圗各有文在腹下文曰某之也不必满尺二寸得七八寸可寳矣　又曰上有□【`古稠字`】蓍下有神蓍生满百茎者其下常有神守之其上有青云覆之　増宋瑞符志曰元书者天符也王者徳至渊泉则洛出书　原列子曰渤海之东有壑焉其中有山无所连着常随波上下徃还不得暂峙焉仙圣毒之诉于上帝帝恐流于西极失羣圣之居使巨鼇十五举首而戴之徃为三番六万歳一交焉五山始峙而不动龙伯之国有大人举足不盈数十歩而暨五山之所一钓而连六鼇合负而趋归其国灼其骨以数焉　管子曰生于水发之于火故为万物先为祸福正　増韩子曰背微伛谓之穹　淮南子曰三千嵗蜉蝣不过三日以蜉蝣而为忧养生之具人必笑之　又介潭生先龙先龙生黝鼋黝鼋生庶凡介者生于庶　原抱朴子曰巢记千歳之五色具焉其额上两骨起似角解人言浮出莲叶之上或在丛蓍之下其上或时有白云蟠蛇蛇潜蛰则食气夏恣口而甚痩冬穴蛰而大肥　増又曰山中称时君者也　金楼子曰黄金满笥不以投又曰中文名曰千里其通首横文之第一级左右有  

斜理皆接于千里者王之文也　草木子曰介虫有蛰鼈是也　原说苑曰灵五色色似玉背隂而负阳上隆象天下平法地转运应四时蛇头龙颈左睛象日右睛象月知存亡吉凶之变　又千歳能与人言博物志曰大要鼍之类无雄与蛇通气则孕鼍  

皆卵生　古今注曰千嵗之常有白气冉冉而起星经曰天五星在南汉中　本草曰山之大者人立背上可负而行　中记曰东南之大者巨鼇焉以背负蓬莱山周廻千里巨鼇巨也　増化书曰牝牡之道相顾神交也虽与蛇合亦有以神交者白孔六帖曰百嵗一尾千嵗十尾二百嵗为一总千嵗曰五总千嵗一聚问无不知　原栁氏经曰一千二百嵗可卜天地之终始何以言之三千四十二占于天地千嵗之甲黒　増又欲知有神视骨白如银　又曰夫甲黄足赤眼白尾青腹黒者盖禀受乎五行之粹也然而性畏刀铁之器闻其声则不能动矣　埤雅广要类从云不咽粟盖善藏久能行气导引　又背微坼如皴剥故庄子云宋人有善为不手之药也　又有灵徳伏匿而噎善潜而不志于养故古者簠簋皆为形于其上而大臣贪墨坐废者曰簠簋不饬也　纬略曰武即之异名水族也水属北其色黒故曰有甲能捍御故曰武世人不知乃以武为蛇二物　蠡海集曰之前爪五指阳也后爪四指隂也故为隂阳之大用或曰前五后四五湖四海也　诗经名物解曰蛇伏气首皆向东又咽日气而夀故养生者服日华　又瘗板于  

枣根可以召雷　周处风土记曰江南五月五日煮肥入盐豉蒜蓼食之名曰葅取隂内阳外之义　述异记曰一千年生毛夀五千嵗谓之神夀万年曰灵　胶葛曰千年者能至蓬莱山下覔仙人洗丹鼎水服之辄生翅能飞变化不测　嵩髙山记曰有大松树或百嵗或千年其精化为伏　录异记曰道州营陵中甲长八尺下自然有文字前后四足各踏一有时行或逾山越水众莫敢犯　原南越志曰甲一名神屋出南海生池泽中吴越谓之元伫神龙大如拳而色如金上甲两边如锯齿爪至利而能缘大木捕鸣蝉至美可食不中于卜以其小故也涪陵大文似瑇俗号曰灵　増象山县志曰象山东摄潭产鹤其甲尺许嘴如鹦鹉尾长七八寸鳞甲炯然　元和郡县志曰海阳以南濵大海得名有官鄣湖出名以卜胜于含洭也　寰宇记曰恵州海丰海中有巨不知几千里今渡海徃徃见巨在海屿间背上生树木如沙岛昔有商者或依以采薪及作食既热便入海于是死者辄数十人然后知为也　孙公谈圃曰髙丽东海洋龙宫之寳藏所也虽无风亦有浪使人过此舟前大如室两目如巨烛光燿沙上舟人以此卜之见则无虞也　拾遗记曰贠峤山西有星池千里池中有神八足六眼背负七星日月八方之图腹有五岳四渎之象时出石上望之煌煌如列星　原广志曰觜【`兹维反`】蠵【`夷住反`】形如出交州山在山食草长尺余増本草曰蟕蠵甲可以卜俗谓之兹夷盖山之大  

者背上可负而行潮循之间甚多为人执剔取其肉则鸣吼如牛声动山谷　又鹗生髙山岩下身扁头大觜如鹗鸟故名能治老疟故又曰疟　又生海中头足不能缩大者重千斤【`水土风物志形薄头喙似鵞指爪`】　山海经曰宪翼之水其中多元状如而鸟首虺尾其名曰旋音如剖木佩之不聋　又密山洛水亦有旋鸟首鼈尾　曹植七啓曰搴芳苓之巢　苏轼诗曰失若藏六【`雅俗稽言谓缩其头足尾也`】　又曰刮毛背上何日得成氊　叶适诗曰潜终不慕芳甘  

二  

増礼含文嘉曰伏羲徳洽上下地应以画　原黄帝出军诀曰帝伐蚩尤睡梦西王母遣道人披黒狐之裘以符授之曰太乙在前天乙备后河出符信战即尅矣黄帝寤思其符不能悉忆以告风后力牧风后力牧曰此兵应也战必自胜力牧与黄帝俱到盛水之侧立坛祭以太牢有元衔符从水中出置坛中而去黄帝再拜稽首受符视之乃所梦得符也广三寸长一尺于是黄帝佩之以征即日擒蚩尤　増水经注曰黄帝东巡河过洛修坛沈璧受龙图于河书于洛赤文篆字原尚书中候曰尧沈璧于洛元负书出于背甲赤文朱字止坛又沈璧于河黒出赤文题　龙鱼河图曰尧时与羣臣贤智到翠沩之川大负图来投尧尧敕臣下写取告瑞应写毕还水中　増述异记曰陶唐之世越裳国献千嵗神方三尺余背上有文皆蝌蚪书记开辟以来帝命录之谓之厯　洛阳记曰禹时有神于洛水负文列于背以授禹文即治水文也拾遗记曰禹导川夷岳黄龙曵尾于前元负青泥于后元河精之使者也颔下有印文皆古篆字作九州山川之字禹所凿之处皆以青泥封记　述异记曰殷纣时大生毛　原尚书中曰周公摄政七年制礼作乐成王观于洛沈璧礼毕王退有元青纯苍光背甲刻书上跻于坛赤文成字周公写之　左传曰臧武仲自邾使告臧贾且致大蔡焉曰纥之不祀子以大蔡纳请其可贾再拜受　庄子曰宋元君夜梦有人披发言曰予为清江使河伯渔者豫且得予元君觉召占梦者占之曰此神也明日豫且网得白圎五尺献乃杀以卜七十鑚而无遗策仲尼闻之曰神能见梦于元君而不能避豫且之网智能七十鑚而无遗策不能避刳剔之患　又曰庄子钓于濮水楚王使大夫二人徃先焉曰愿以境内累子庄子持竿不顾曰吾闻楚有神巾笥而藏之庙堂之上此者宁其为留骨而贵乎宁其生而曵尾于涂中乎二大夫曰宁生而曵尾于涂中庄子曰徃矣吾将曵尾于涂中　増华阳国志曰秦恵王十二年张仪司马错破蜀克之因筑城城终頽壊后有一大从硎而出周行旋走乃依行所筑之乃成　原符子曰邦人献燕昭王以大豕者曰于今百二十嵗邦人谓之豕仙其羣臣言于昭王曰是豕无用王命宰夫膳之豕既死乃见梦于燕相曰今仗君之灵而化吾生也始得为鲁津之伯而浮舟者食我粳粮之珍而欣君之恵将报子焉后燕相游于鲁津有赤衔夜光而献之　増洞防记曰元封二年鄷过国献能言一头长尺二寸盛以青玉匣中豁一孔以通气东方朔曰惟承桂露以饮之置于通风之台上徃卜言无不中　原魏略曰文帝欲受禅神出于灵池　増抱朴子曰郄俭少时行猎空冢中饥饿见冢中有大数数廻转所向无常张目通气或俛或伏素闻能导引乃试随其所为遂不复饥百余日后竟能咽气断谷魏王弃置土室中试之一年不食顔色恱怿气力自若原异苑曰孙权时永康有人入山遇一大即束之  

归便言曰游不量时为君所得人甚怪之载出欲上吴王夜泊越里缆船于大桑树宵中树呼曰劳乎元绪奚事尔耶曰我被拘絷方见烹臛虽尽南山之樵不能溃我树曰诸葛元逊博识必致相苦今求如我之徒计从安薄曰子眀无多辞祸将及尔树寂而止既至权命煑之焚柴万车语犹如故诸葛恪曰燃以老桑乃熟献者乃说树共言权登使伐树煮立烂今烹犹多用桑薪野人故呼为元绪　増宋志曰晋长沙王又坐同产兄楚王玮事徙封常山后还复国在常山穿井入地四丈得白玉方三四尺玉下有大石其中有长二尺余时人以为复国之祥　晋起居注曰永嘉六年玉出灞水　原防稽后贤传曰孔愉字敬康尝至吴兴县余不亭见人笼于路愉求买放之至水反顾【`晋书中流左顾`】愉及封此亭侯而铸印首廻屈三铸不正有似昔左顾灵徳感应如此愉悟乃取而佩焉増顔真卿石柱记曰余不亭侯孔愉墓在城下古木数株坚如铁石故老相传云愉卒后衔巢木植于此至今号衔树溪名溪桥曰回桥　原续捜神记曰晋咸康中豫州刺史毛寳戍邾城有一军人于武昌市买得一白长五寸置瓮中养之渐大放江中后邾城遭石氏败赴江者莫不沈溺所养人被甲投水中觉堕一石上湏防视之乃是先放白既约岸回顾而去増车频秦书曰苻坚建元十二年髙陵县民穿井得  

大三尺背文负八卦古字坚命以石为池养之十六年而死藏其骨于太庙以问吉凶名为寳是夜庙丞髙虏梦言曰我出将归江南遭时不遇殒命秦庭虏于梦中自解曰三万六千嵗而终终必亡国之徴也未几为谢防度破于淮淝秦祚息矣　宋志曰泰始二年八月丙寅六眼见东阳长山文如爻卦太守刘勰以献　原南齐书曰永明年唐潜献青毛神一头増又长山县王恵获六目一头腹下有万欢字并有卦兆又建城县昌城内获四目腹下有万齐字　梁书曰元帝为江州刺史时有安成望族刘敬躬者田间得白蛆化为金将销之生光照室敬躬以为神而祷之所请多验也　鼎录曰梁天监二年安丰得一角武帝遂作一鼎投得处　陈书曰宣章皇后母遇道士以水遗之光采五色曰三年有徴及朞后生紫光照室因失所在　独异志曰陈宣帝时州严泰江行逢渔舟有五十泰用钱五千赎放之行数十步渔舟乃覆其夕有乌衣人五十扣泰门谓其父母曰贤郎附钱五千可领之父母虽受钱怪其无因及泰归问乃说赎之异因以其居为寺里人号曰严法寺　北齐书曰陆法和尝至襄阳城北大树下画地方二尺令弟子掘之得一长尺半以杖扣之曰汝欲出不得已数百歳不逢我岂见天日乎为授三归乃入草　隋志曰开皇中掖庭每夜有人来挑宫人宫司以闻帝曰门卫甚严人何从而入当是妖精耳因戒宫人曰若遇但斫之其后有物如人夜来登牀宫人抽刀斫之若中枯骨其物落牀而走宫人逐之因入池而没明日帝令涸池得一径尺余其上有刀迹杀之遂絶　录异记曰武徳末太宗平内难苑中池内有白游于荷叶之上太宗取之化为白石莹洁如玉故登极之后降制曰皇天眷祐锡以寳　朝野佥载曰伪周武姓武名故以铜为符　又襄州胡延庆得一以丹漆书其腹曰天子万万年以进之鳯阁侍郎李昭徳以刀刮之并尽奏请付法则天曰此非恶心也舍而弗问　录异记曰唐明皇尝有方士献一小径寸而金色可爱云此神明而不食可置之枕筒之中辟巨蛇之毒后有小黄门窜南徼者上以赐之至象郡属邑于旅馆出之阶下果祛报寃蛇之毒于一方云　异闻集曰王勣游嵩山少室遇日暮止一石室中月夜有人面濶白防睂长黒而矮称毛生与勣谈议勣疑怪取镜照之其人失声俯伏化而为身緑毛焉　唐书曰建中三年赵州宁晋县沙河北有棠树甚茂民祠之为神有蛇数百千自东西来趋北岸者聚棠树下为二积留南岸者为一积俄有三径寸绕蛇行积蛇尽死而后各登其积野人以告蛇腹各有疮若矢所中刺史康日知图其事奉三来献　酉阳杂爼曰贞元末福州有邨人卖一笼其数十三贩药人徐仲以五锾获之邨人云此圣不可杀徐置庭中一籍而行八为导悉大六寸徐遂放于乾元寺后林中一夕而失　梁书曰朱友贞末年许州献緑毛以为瑞因宫中造室以居之目为堂　傅亮灵应录曰智钩大师说天福中安吉有邨妪好放生因潦水有一长尺余从门入妪令其子放之渎中又上岸沿回田畦间陊一深穴妪子曰本放尔命却落于此中攘臂取之不复见探得白金二锭莫知其由　嘉兴志曰晋成帝时尚书徐恬因夜井发光遂奏请舍宅为寺赐名灵光钱文穆王时立山门掘地得一小介甲分明尾绕身一匝遂改灵寺玉海曰祥符五年三月兖州献金色一　又嘉祐八年十月鼎州芝草丛生下得异　游宦纪闻曰东坡谒吕文仲值其昼寝久之方出见便坐有菖阳盆养緑毛坡指曰此易得耳唐庄宗时有进六目者敬新磨口号云不要閙不要閙听取儿口号六只眼儿睡一觉抵别人三觉似寓言以讽吕　宋志曰大观元年闰十月丙戌都水使者赵霖得两首于黄河献以为瑞蔡京曰此齐小白所谓罔象见之而霸者也郑居中曰首岂有二帝命弃之金明池　寓简曰路允廸公弼政和中奉使三韩舟行海中忽见黒山涌起山顶有光如两日并出者官吏大恐舟师曰此大也两日者是其双目当急以三牲祀之公弼口占祝词率官寮焚香再拜投牲良久乃没　潜确类书曰宋杨炎微时畜一大二尺余每日饲以饭饼其家有事必先报喜则跳跃凶则下泪试之无不验者　雅俗稽言曰明太祖孝陵开圹时有白十余皆飞去仅获一头顷变为石用铜绳锁入匣内置孝陵殿中香案上至今宛然  

三  

原法天　象地【`上详礼统　下详孙氏瑞应圗`】　十朋　四品【`周易或益之十朋之王弼注曰者决疑之物或益而得十朋之则尽天人之助也　汉书曰元距形长尺二寸直二千一百六十为大贝十朋公九寸以上直五百为壮贝十朋侯七寸以上直三百为公贝十朋子五寸以上直百为小贝十朋是为寳四品`】　黝服　绣裳【`史记宋元王问博士卫平曰今者寡人梦见一丈夫黝绣之服而乗辎车曰我为江使于河而豫且得我而不能去身在患中莫可告语王有徳义故来告诉是何物也卫平乃援式而起对曰昔壬子宿在牵牛使者当囚衣黝服而乗辎车其名为王可使人问而求之王曰善哉　孙恵言赋有缁衣之丈夫兮衣黝绣之衣裳乗辎车之岌岌兮驾云雾而翺翔`】赤灵　白若【`栁隆经有五色依时用之青灵之春宜用之西坐东向赤灵之夏宜`】  

【`用之北坐南向　墨子昔夏后氏使飞亷祈金于郴山以铸鼎于昆吾使翁难乙灼白若之是也`】　巢莲　升木【`史记禇先生曰江南嘉林在其中常巢于芳莲之上左脇书文曰甲子重光得我者匹夫为人君有土正诸侯得我者为帝王　王子年拾遗记昆仑山第五层有神长一尺九寸有四翼万嵗则升木而居亦能言也`】　朱字　黝文【`上详二尚书中候下详二礼统`】　春灼冬衅【`三礼图以上春灼后左夏灼前左秋灼前右冬灼后右　蔡邕月令孟冬之月命大卜衅`】  

【`防以牲祠防涂以牲血谓之衅衅者甲所以卜也防者蓍草所以筮也`】　陆行　坎居【`焦贑易林厌江海陆行不止自令枯稿失其都市李颙赋质应离象位定坎居贱彼朶颐贵我灵符浮洛川见纬书洞秘奥通幽虚`】　搘牀　悬室【`上详一史记　又曰取置室西北隅悬之以入深山大林中不惑`】　督邮　神使【`古今注名乌衣督邮又曰神使神也郭璞江赋应交甫之丧佩愍神使之婴罗`】　锦文　金色【`上详一礼统下详一南越志`】养气　含神【`郭璞山海经圗賛水圆三方潜源溢沸灵爰处掉尾养气庄生是感挥竿傲贵　沈懐逺南越志曰神出江水中庐江郡常献生于太卜冥含神知为効至大`】　右转左顾【`续捜神记鄱阳人黄赭入山采荆杨遂迷路数日忽见大赭便咒之曰汝是灵物而吾迷不知道今骑汝背头向便是路即回右转赭即从行十许里便得溪水即估客行舟者也　下详二会稽后贤传`】三足　四翼【`山海经大若山阳狂水出焉注于伊水中多三足　下详前升木注`】  

青纯　翠毫【`上详二尚书中　徐湛之翠表句容县人获一头体披翠毫腾跃飞集`】大防　元绪【`淮南子周人简珪产于古石大防神出于沟壑　下详二异苑`】　四  

灵　九畴【`麟鳯龙谓之四灵王者之嘉瑞　书天锡禹洪范九畴注天与洛书神负文而出列于背有数至九`】　先知　爰契【`礼记为前列先知也　诗经爰契我`】　不告有知【`诗经我既厌不我告猷　石祁子曰不沐浴佩玉而得吉兆以为有知也`】　不寳为畜【`礼记家不寳不藏圭　又以为畜故人情不失`】　在嘉林　出江水【`万毕术曰神在江南嘉林中兽无虎狼鸟无鸱枭草无毒螫野火不及常在焉齐戒以待状如有人来告之因以醮酒求之三宿而得　史记神出江水中庐江郡尝嵗献生长尺二寸者二十枚输太卜官太卜官以吉日剔取腹下甲千嵗乃满尺二寸取前足臑骨穿佩之`】　明吉凶　助衰老【`公羊传青纯纯缘也谓甲髯千嵗青髯明吉凶也　史记江旁有人家尝畜为能导引致气有益于助衰老`】生神物　遗大寳【`天生神物注谓蓍也书宁王遗我大宝`】　非所得不宜杀【`货殖传曰元为蔡非四民所得居　防传曰近世江上人得名畜之家因大富人`】  

【`教杀之见梦曰送我水中后终杀之身死家不利人民与君王异道得名不宜杀也`】　负图祀骨【`孙氏瑞应图王者徳至川泉则元负圗也　文选祀骨于宗祧思反身于渌水`】　増天产　人用【`白虎通曰象也天产也蓍数也地产也　史记曰人用莫如`】　辟尘游焰【`一统志蕲州出有绿毛浮水中则毛自泛起压置壁间数年不死能辟飞尘　诗经类考大游焰`】　耳息　胃鸣【`雅俗稽言虽有鼻而息以耳心性能导引道家因有缩之法　说文以胃鸣`】　卜人定　诸侯寳【`礼记玉藻卜人定史定墨君定体注随所卜之事各有宜用也　又礼器诸侯以为寳`】　曵尾　脱筒【`上详二庄子黄山谷云生脱筒亦难堪忍谓人之情爱难舍如生难脱其殻也`】　遗甲　望卵【`不自弃文食之肉甲可遗也南人用之以占年　埤雅广要语云思鼈望今鼈皆隔洋望卵`】　呷蛇　食蟒【`雅俗稽言摄要食蛇谓之呷蛇江东呼为陵或言蛇所化故头尾似蛇俗呼　云溪友议李筌注隂符经次禽之制在气懵然不觧忽梦乌衣人教之曰元食蟒飞鼠断猿狼虫齧鹤青要食虎皆以小制大在气不在形`】　游草叶　食竹萌【`论衡二百嵗大如钱游草叶上三千嵗则青边有距本草秦不入水尔雅所谓山是也大者如碑趺食草根竹萌冬月藏土中至春出游山谷`】　季秋登　上春衅【`月令季秋登取鼋下详一周官`】　两首　六足【`上详二宋志　大明会典暹逻国献六足`】　畜盆池　献衣袖【`夷坚志吕徳卿家畜一绿毛于盆池中久而甚驯每至日午以小竹杖击水面必应声而出即就杖头插生猪肉数小脔饲之食尽复入凡如是两嵗未尝少差稚儿欲为戏用此时击水出而取之置于定盆次日归之至午不复出经六七日使童子没臂求索则死矣此一介虫之微愠于失信宁不食而死异哉　冷斋夜话万安军南并海石崖中有一道士年八九十嵗自言本交阯人渡海船壊于此崖因庵焉畜一状如钱置合中时掲其盖使出戏衣防间`】如车轮　防瓦影【`续捜神记司徒蔡谟亲友王防者单独为蔡谟所怜公尝令人捕鱼获如车轮公付防帐下倒悬着屋防其夕才眠即厌如此累夜公闻而问防何故厌答云眠辄梦人倒悬已公虑向乃令人视所在果倒悬着屋公叹曰果如所度命下于地于是防即得安寝乃去　异录志载韩愈云人之求庇于人谓瓦影鱼注湖上新亭最好日出之初纹漾日影浮于枕簟瓦影防于鱼庇托于人亦犹鱼防于瓦影之下`】　青玉匣　琉璃瓶【`上详二洞防记刘崇逺金华子曰徐太尉彦若赴广南将渡小海从者于浅中得一琉璃瓶中有一长可以寸旋转不停而瓶项极细不知何自而入取置舟中其夕忽觉舟偏动视之则众层叠就船而上其人惧而取瓶投之众遂散既而话于海舶胡人曰此乃寳也茍得而藏于家何虑寳藏之不丰哉`】　王琼画瓦　子融咒杯【`酉阳杂爼术士王琼取一瓦片画作甲懐之少顷出置地成真经数日成瓦　神仙传南极子融即杯咒之即成煑之可食腹藏皆具杯成殻煑取肉还成杯`】　郄俭不饥　留京免溺【`上详二太平御览　九江记临江郡民留京孝行郷里推敬时江水暴溢居者皆漂溺京负母号泣忽有大至其前举家七口俱上背行十余里及一髙岸遂去之`】　黄安坐背　若士踞殻【`洞防记黄安代郡人也常服朱砂举体皆赤冬不着衣坐一大神时人问子坐此几年对曰昔伏羲氏始造网罟有此以授我背已平此虫畏日月之光二千嵗而一出头我坐此已来五遇出头矣行则负而趋世人谓黄安万嵗　淮南子卢敖游北海上见若士踞殻而食蛤蜊`】　解人言居鹊尾【`上详一抱朴子　史氏经生百嵗故居鹊尾之上`】　泥裹而肥　镜照则溺【`江隣几杂志客有投缙云山寺中宿者僧为具馔羞鼈甚美但讶其无裾耳入屋后见黄泥数十团大如缶问其徒即向所食者在其中取以黄泥裹之三日服气肥息特异　雅俗稽言溺医家谓之石脑取法置雄磁盎中及小盘于后以镜照之见镜中影则淫发而失溺急以荷叶乗之`】　内肉外骨　背隂负阳【`埤雅广要内肉外骨肠属于首与蛇为匹故与蛇合谓之武下详一说苑`】　挑宫人　化女子【`上详二隋书　幽怪录刘交居若耶溪忽闻`】  

【`有人采莲喧笑声交乃断栁枝蔽身视之忽见十余女子从一华林而出皆衣青緑入丛莲相对而歌乃掉舟以逼之诸女皆化为入水`】　绿衣使者　洞幽先生【`緑毛出蕲州大如五铢钱毛中有金线脊骨三棱底甲如象牙色俗名緑衣使者置几间乃辟蛇蝇　显异录张鋋见巴西侯饮酒命乐久之有告者曰洞幽先生在门言讫有一人被黒衣颈长而身甚广揖之与坐曰席上人将有圗君巴西怒曰欢宴方洽何遽有怪命杀之天将晓鋋悸悟见身卧石龛中一形甚巨死于龛前乃向所杀洞幽先生也`】玉灵夫子　通幽博士【`史记灼祝曰假之玉灵夫子夫子玉灵荆灼而心令而`】  

【`先知而上行于天下行于渊诸灵数箣莫如汝信　宋毛胜水族加恩簿令元介卿尔卜灼之効吉凶了然所主大矣宜授通幽博士`】　负阁　戴山【`文苑彚隽徐瑞防时被水处一阁将沈忽空中有人声曰徐瑞真宰相可防持之时有数百负阁得不沈后瑞果位至宰相　下详一列子`】　夀考物　先知君【`脉望曰能息气世间之夀考物也　淮南子号为先知`】　投淮水放银坑【`石林诗话赵清献公平生畜雷氏琴一张鹤与白各一所向与俱始帅成都单马就道`】  

【`以之自随元丰间既罢政事复自越再移蜀过泗州渡淮前已放鹤至是复以投淮水中故其诗有马寻旧路如归去放长淮不再来纪其实也　广异记刘彦回父为湖州刺史有下僚于银坑得一长一尺持献郡官毕贺云得此夀千嵗使君谢已非其人自骑马送至坑所后彦回为房州司士之官属山水泛溢平地尽没一家惶惧俄有大引路随之而行悉是浅处厯十余所得免水难彦回梦曰昔在银坑防先使君之恵故此报恩`】　文滋六彩　兆成三吉【`周存瑞游宫沼赋甲耀金毛文滋六彩下见李峤表`】  

四  

原偻句【`左传偻句不予欺也注寳也`】　封父【`国名明堂位封父天子之器也`】昭兆【`灵名左传成之昭兆`】　藏则不灵【`太史公曰夏殷欲卜乃取蓍已则弃去以为藏则不灵蓍久则不神至周室寳藏蓍也`】　悬之不惑【`详悬室注`】　介虫之长　水族之灵　居蔡【`论语臧文仲居蔡何如其知也注蔡国君之守出蔡地因名也`】　舍【`易舍尔灵注喻已之明徳也`】　元物　介物　増六眼【`玉海祥符五年闰十月己丑新州献庐江六眼至道丁巳永州言零陵得六眸一以献诏示近臣　游宦纪闻岭海杂记载六目出钦州只两眼余四目乃斑纹金黄花圎长中黒与真目排比正正不偏仔细辨认方知为非真目也`】　四眼【`宋志太始二年八月四眼见会稽齐永明五年六月建城获四目`】　八眼【`宋志太始六年九月吴兴献八眼梁天监五年四月始丰获八目`】　毛【`玉海贞观十九年二月岳州献毛二开元二十四年八月常州有神见緑毛黄甲大厯八年七月蓬莱池获毛出示百僚又金天门外水渠中获緑毛宋干徳四年和州进緑毛作神曲至道三年五月夀州贡绿毛一帝曰有毛者文治之兆祥符三年四月宜圣殿池获绿毛示辅臣帝作七言诗近臣和七年正月丙辰明州献金毛青文一`】　白【`宋志宋文帝三获白大明四年六月幸籍田白见于千亩宋雍熙中苏州贡白作白曲`】　玉【`玉海天寳元年正月安西都护田仁琬于于阗东玉河获瑞玉一以献`】　金【`梦溪笔谈祥符中方士王捷能作黄金上令尚方铸为金以赐近臣洪州李质夫家有一枚乃其伯祖虞已所得者其夜中徃徃出游烂然有光掩之则无所得`】　石【`埤雅广要蜀中江产石人有着意覔之者即不可得脱无心求覔信手扪于水底即或得之首尾足甲穹伏相状与生无异其背仍有一蛇盘于甲中即使玉工雕琢仍不若也其地今有佑圣髙真遗像存焉`】　冰【`宋绍兴中汴京大雷雨下冰数十里随大小皆形具首足卦文　金志天会四年汴都太康县一夕大雷雨下冰亘数十里大小不等首足卦文皆异`】　火【`郭璞尔雅注火犹火鼠耳物有含异者不可以常理推也`】  

五  

原诗北齐赵宗儒咏诗曰有灵堪托梦无心解自谋不能蓍下伏强从莲上游负图非所冀支牀空见留傥防一曵尾当为屡廻头　増唐王绩诗曰寳尺二寸由来宅深水浮游五湖内宛转三江里何不深复深轻然至溱洧溱洧源流狭春秋不濡轨渔人递徃还网罟相萦藟一朝失运防刳肠流血死丰骨输庙堂鲜腴借珍簋弃置谁怨尤自我招此否余灵寄明卜复来钦所履　丁泽负圗诗曰天意将垂象神出负圗五方行有配八卦义宁孤作瑞旌君徳披文叶帝谟乗流喜得路逄圣幸存躯莲叶池通泛桃花水自浮还寻九江去安肯曵泥涂　宋王安石诗曰世传一尾百龄此但见隋唐兴虽然天幸免焦灼想屡缩颈愁严凝前年赴海不量力欲替鼇负三嶒番禺使君邂逅见知困波荡因嗟矜疾呼豫且设网取以组贯首穿绳北归与俱度大庾两夫赑屭苦不胜舣船秦淮担送我云此一可当十朋昔人寳为神物奉事槁骨尤兢兢残民灭国递争夺有此乃敢司黎蒸于是观甲别贵贱太上藏法传昆仍岂知元君预见梦初知欢喜得未曽自从九江纳锡罢众渔贱弃秋不登卜人官废亦已久果猎谁复知殊称今君此寳世莫识我以坐视心瞢瞢搘牀那堪比瓦砾当粟孰肯捐斗升糁头腥臊何足嗜曵尾汚秽适可憎盛溲除聋岂必验蹈背出险安敢凭刳肠以占幸无事卷殻而食病未能如闻翕息可视効徃乃有堕崖千层仰窥朝阳俯引气亦得难老如冈陵谅能学此真夀类世论妄以虫疑冰嗟余老矣倦呼吸起宴光景犹难承但知古人所玩惜每戒异物相侵凌唯忧盗贼今好卜夜半劫请无威惩复恐谗夫负之走并窃老桑为薪蒸浅樊荒圃不可保守视且寄钟山僧张耒诗曰映日漾晴渊沿沙曝黝甲爱尔千嵗姿藏身一莲叶　李之仪诗曰翠盖相扶两不欹多情独许见阳窥千年自有逃形处聊与清香暂约时　梅尧臣诗曰王府有寳名存骨未朽初为清江使因落豫且手白玉刻佩章黄金铸印钮辞聘彼庄生曵涂诚自有苏轼诗半脱莲房露压欹緑荷深处有游只应翡翠兰苕上独见元夫曝日时  

原赋魏曹植神赋曰号千嵗时有遗余者数日而死肌肉消尽唯甲存焉余感而赋之曰嘉四灵之建徳各潜位乎一方苍龙虬于东岳白虎啸于西冈武集于塞门朱雀栖于南郷顺仁风以消息应圣时而后翔嗟神之竒物体乾坤之自然下夷方以则地上规隆而法天顺隂阳以呼吸藏景曜于重泉食飞尘以实气饮不竭于朝露歩容趾以俯仰时鸾廻以鹤顾忽万载而不恤周无疆于太素感白龙之翔翥卒不免乎豫且虽见珍于宗庙罹刳剥之重辜欲愬怨于上帝将等愧乎游鱼惧沈泥之逄殆赴芳莲以巢居安黝云而好静不汪翔而改度昔严周之抗节援斯灵而托喻嗟禄运之屯蹇终遇获于江濵归笼槛以幽处遭淳美之仁人昼瞻顾而终日夕抚顺以接晨遘淫灾以陨越命勦絶而不振天道昧而未分神明幽而难烛黄氏没于空泽松乔化于株木蛇折鳞于平臯龙蜕骨于深谷亮物类之变化疑斯灵之解殻  

原賛晋郭璞尔雅賛曰天生神物十朋之或游于火或游于蓍虽云类殊象二一归亹亹致用极数尽几増李之仪賛曰鳞介所宗夀无与京纳锡以荐曵尾  

而行与其托之于死骨孰若遂性以为生余私淑诸庄子盖将卒嵗以沈防  

原表吴谢承表曰伏覩灵出于会稽章安臣闻灵告符五色粲章则金则玉背隂向阳　梁刘孝仪为始兴王上毛表曰臣闻嘉瑞五灵既着方策故名千载可得而传是以元蔡赤文来表轩黄之政神青纯用显姬公之徳出自江安实荷谦夷之庆甲生毳羽宁非销镝之徴实皇家之巨瑞庶民之休幸　増唐李峤表曰五气殊方元列于武四灵异禀神蔡游于紫泉用能藏徃知来发祚祥圣大禹之永终天禄文荐九畴隆姬之乃命帝庭兆言三吉永言秘寳录存缣简伏见钱唐人聂干于市内水中获毛一枚修尾长头黝甲緑毳名掩于楚宗状竒于灵绎虽六眸在首未足尚其祯祥五色成文讵能齐其诡异伏丛蓍而自久下芳莲而暂出美兼旷代休逾羣祉　萧颖士表曰臣闻在昔上皇之御极也升中于天而四灵是格若夫出洛登坛青文丹甲之瑞王霸以降辽哉夐乎不可得而闻已今月某日所部江都县崇虚观有毛出见翠毫金介烁日霏烟迹殊生育来缘感召应陛下长灵之期符先圣谷神之妙知来藏徃实见于兹休徴委集万方幸甚原啓梁丘迟为范云谢示毛啓曰黝甲应于姬渚青髯符于夏室翺翔卷耳之隂浮游莲叶之上藏采千载献状一朝斯诚陛下至徳动天穷神为化故能寳瑞开圗珍祥映牒间出蕃畿继踵郊甸　陈江总上毛啓曰臣闻圣王受命以代绍兴日月精明之状烟云烂熳之采神鼎出于汾隂寳玉开于张掖灵山奥泽卉木呈祉静海澄波鳞介禔福靡不显符瑞以固鸿基肇祯祥以光永世者也影含四灵光分五色懐星拖月负字衔图  

## 御定渊鉴类函卷四百四十一

鳞介部五【`鼈　増鼋増鼍　鱼`】  

鼈一  

原尔雅曰鼈三足曰能　说文曰鼈介虫也　易曰离为鼈　周礼曰春献鼈蜃　増考工记曰内骨鼈属埤雅广要曰鼈甲属也以眼听水居陆生　又鼈伏随日谓随日光所转朝首东郷夕首西向也　又鼈之所在必有浮沫谓之鼈津捕者以此占之　又鼈伏于渊而剖卵于陵此思化也　又其甲以赤苋包置湿地即化生今有脔其肉而屑之者捣苋汁沃之经旬即化为鼈如细蚕然举而投诸池谓之种鼈　文子曰鼈无耳而不可蔽精于明也　淮南子万毕术曰青埿杀鼈得苋复生　又烧鼋致鼈【`取鼋夜烧之则鼈至也`】　孙卿子曰跬歩而不休跛鼈千里　古今注曰鼈一名河伯从事　白泽图曰一足鼈池精名顼　酉阳杂爼曰鼈为臛数  

食之可长防　养鱼经曰鱼满三百六十则龙为之长而引飞出水内有鼈则鱼不复去故鼈名神守　韦氏燕山录曰煑鼈以蚊　文苑彚隽曰鼈生卵于水濵岸傍隔岸以目望日出入观三七而成也　原楚词曰驷跛鼈而上山吾固知其不能升　増崔融嵩山啓母庙碑曰水陷溧阳有吏人之化鼈　皮日休纪曰祀彼羣小之茸茸兮如慕臭之鼈　杜牧集曰今黄家峒贼炽邕容兵连败缩首不出犹鼎鼈耳　韩愈诗曰跛鼈讵能动伊余何所拟　栁宗元诗曰已看能类鼈　卢仝诗曰寒夏鼈一种味  

鼈二  

増周书曰成王时长沙献鼈　原晏子春秋曰齐大旱景公召羣臣问曰寡人欲祠河伯可乎晏子曰不可河伯以水为国以鱼鼈为民彼独不欲雨乎祠之何益春秋外传曰公父文伯饮南宫敬叔酒羞鼈焉　列仙传曰费长房能使社公汝南有妖常作太守服诣府门椎鼓合郡患之及长房来知是魅乃呵之即解衣冠叩头乞自改即老鼈也大如车轮长房令服太守服作一札敕葛陂君叩头流涕持札遂去视之以札立陂边以颈绕之而死　捜神记曰清河宋士宗母黄初中夏在室中浴良久家人于壁穿中窥之正见木盆中有一大鼈先着银钗犹在头上遂入水去　魏略曰髙离国王侍婢有身王欲杀之婢云有气如鸡子来下我故有身后生子捐之于溷中猪以气嘘之徙马闲马以气嘘之王乃令其母牧畜名曰东明常令牧马东明善射王恐夺其国欲杀之东明走以弓击水鱼鼈浮为桥东明得渡因都王扶余之地　増北户录注曰石季龙时利州谷绵县山北溪中有鼈数千头登防暴田苖发军残毁至今鼈无头也　唐五行志曰贞元三年润洲鱼鼈蔽江而下皆无首　玉泉子曰唐进士李詹每食鼈辄系其足曝于烈日鼈既渴即饮以酒而烹之鼈方醉已熟矣　云仙湘潭记曰髙郢夜课于丰亭忽有一鼈在案上视之乃石也郢异其事取十题散置箱中祝石鼈衔之以卜来事既而石鼈举头乃是沙洲独鸟赋其年果以是题获首选　王仁裕玉堂闲话曰崔恱尚书家方防客夜梦十九人着青绿罗衣拜告求生既寤见瓮中有水泛鼈正十九头遂诣水次放之　儆戒录曰伪蜀丰资院使李延福昼寝公防梦乌帽三十人跪于堦下但云乞命惊觉仆使报门外有邨人献鼈三十头因悟所梦遂放之　五代史补曰张泽为房知温从事性素嗜鼈忽暴卒经宿而活云为太山府君所追责其食鼈过差为羣鬼投于沸鼎中支解烹餁亦如治鼈之状既熟为诸鬼分噉其惨毒痛苦名状所不及如此近数十度府君始恕之且问曰汝受诸苦敢再犯乎答曰不敢始令遣归　又南唐僧谦光有才辩而无拘检性尤嗜鼈国主常以从容语及释氏果报对曰老僧无他愿但得鵞生四只腿鼈着两重裠足矣国主大笑　桯史曰虞雍公允文以西掖賛督议既却逆亮于采石还至金陵谒叶枢密义问于玉帐因留卯饮酒方行警报沓至盖亮将改图洲坐上皆恐叶酌巵醪以前曰舍人威名方新士卒想望勉为国家卒此勲业雍公受巵起立曰某去则不妨然记得一小话敢为都督诵之昔有人得一鼈欲烹而食之不忍当杀生之名乃炽火使釜水百沸横篠为桥与鼈约曰能渡此则活汝鼈知主人以计取之勉力爬沙仅能一渡主人曰汝能渡桥甚善更为我渡一遭我欲观之仆之此行无乃类是乎　西湖志曰宋咸淳壬申七月有梢人泊舟西湖断桥下时暑热卧于舟尾中夜不寐见三人长不盈尺集于沙际一曰张公至奈何一曰贾平章非仁者决不相恕一曰我则已矣公等及见其败也相与哭入水中次日渔者张公于桥下获一鼈径二尺余纳之贾府不三四年贾败盖数定莫逃物能前知如此　说寳曰治间太仓州夏月有百姓道见渔者持一鼈而三足买令妇炰之既熟呼妇共啗妇不欲食坐门外良久不闻其夫声入视只存发与衣服在地上惊怖号哭里甲闻之以妇谋夫诉官知州黄庭坚莆田人鞫得其情信为异物或然召渔者捕三足鼈得之即于防上令妇烹治出重囚食之食毕引入狱及门已化尽矣所存衣发皆与百姓同遂宥妇罪  

鼈三  

増三足　九肋【`山海经从山多三足鼈又尔雅注吴兴郡阳羡县君山上有池池中出三足鼈摭言卢肇袁州人初赴举先逹问袁州出举人耶答曰正如沅江鼈甲九肋者稀`】　大腰　穹  

脊【`埤雅天地之性大腰纯雌鼈之属　下见下有帬注`】　有帬　无耳【`尔雅翼曰鼈卵生形圎穹脊四周有帬食物本草无帬而头足不缩者名纳鼈　下详一文子`】　赤腹　白目【`食物本草大如钱腹赤如血者名朱鼈出南海　养生杂纂六甲日弗食鼈鼈有四目者独目者白目者赤足者三足者腹下有小字王字天字者颔下有软骨如形者头足不能缩者目陷凹者皆不可食也`】吐珠　挟弹【`食物本草口中吐珠者名珠鼈埤雅鼈珠在足　下见水族加恩簿`】　长沙贡　颍水亡【`王防篇长沙黄鼈注特大而美故贡也韩非子郑县人乙之妻之市买鼈而归过颍水以为渇也因纵而饮之遂亡其鼈`】　在山上　放沟中【`埤雅在山上者名旱鼈有毒能杀人　括异志宋傅庆中家得一大鼈其婢放之沟中年余婢病将卒夜鼈被泥登婢胸冰之遂愈`】解怒　补隂【`阙子曰义渠之人烹鼈不熟臊秽腥臭中国之人虽饥饿三日不啓口至死不食也吴章庄吉受而和之病人食之为体轻万乗食之为之解怒吴章庄吉之调存也　三元参賛鼈居水底性甚冷肉能补隂又能补气也`】　影伏　思生【`酉阳杂爼甲虫影伏　内典鼈思生`】　能飞跃　使跳梁【`拾遗记容山下有水多鱼鼈皆能飞跃雅俗稽言教鼈舞者烧地置鼈于上忽抵掌使其跳梁既惯习虽冷地闻拊掌亦跳梁`】　把箬笠　渡篠桥【`葆光录黄徳瓌家人烹鼈将箬笠覆其釜揭见一鼈仰把其笠背皆蒸烂然头足犹伸缩家人愍之放河泾间后因患热将殆徳瓌徙于河边屋中将养夜有一物徐徐上身觉甚冷及曙检视胸臆悉涂淤泥其鼈在上三顾三曵而去即日病瘥　下详鼈二桯史`】　畏马溺　应鼋鸣【`琐碎录方革食鼈并食苋自是苦腹痛作时几不知人疑鼈苋所致乃以二物令小苍头食之苍头遂得疾与革类而委顿尤甚未几遽死舁尸置马廐未殓也忽小鼈无数自九窍涌出散走廐下惟遇马溺者辄化为水革闻自临视掊聚众鼈以马溺灌之皆即为水于是革饮马溺遂瘥或云白马溺尤良　易林鼋鸣岐野鼈应于泉`】　蛇化鼈形　颔如状【`雅俗稽言五月后鼈有蛇化者误食杀人试法悬一足足渐长垂下者即蛇化也　下详白目注`】　昂首长吁　叩头流血【`野记臯桥开酒肆人张海买鼈数头投于釜中汤已三四沸矣海以为糜烂啓釡视之鼈昂首视海长吁数声海大怪急掷于河中数鼈游行蹒跚而去　下详鼈二列仙传`】　金丸丞相　裙襴大夫【`上见后水族加恩簿陶谷清异录晋祠小池畜老鼈大如食盘不知何人题于前阑柱曰裙襴大夫乌衣开国何元美后失鼈所在`】  

鼈四  

原怒小【`国语公父文伯饮南宫敬叔酒路都父怒鼈小曰长而食之遂出文伯母曰闻祭养尸享賔鼈于何有而使夫人怒`】　食雏【`不食雏鼈注谓伏乳也`】　冬擉【`庄子阅休冬则擉鼈于江刺取之`】　春献【`周礼`】　实蓼【`濡鼈醢酱实蓼注濡烹也`】　得苋【`复生`】　元物介虫【`详说文`】　不为礼【`居山者不以鱼鼈为礼`】　不中杀【`礼鱼鼈不中杀不鬻于市`】　掌簎【`周礼鼈人掌凡邦之簎事`】　去丑【`礼鼈去丑注丑窍也`】　咸若【`书鸟兽鱼鼈咸若`】　神化【`左传尧殛鲧于羽山其神化为黄熊入于羽渊熊三足鼈`】　水烦不大【`礼水烦则鱼鼈不大`】　水潦不献【`礼水潦降不献鱼鼈注谓多也`】  

鼈五  

原赋晋陆机鼈赋曰皇太子幸于钓台渔人献鼈命侍臣作赋其状也穹脊连脇黝甲四周遁方圆于规矩徒广狭以妨循盈尺而脚寸又取具于指掌鼻尝气而忌脂耳无听而受响是以栖居多逼出处寡便尾不副首足不运身于是从容泽畔肆志汪洋朝戏兰渚夕息中塘越髙波以燕逸窜洪流而潜藏咀蕙兰之芳荄翳华藕之垂房　潘尼鼈赋曰皇太子游于圃遂命钓鱼有得鼈而献之者令侍臣赋之翩衔钓以振棹吁骇人而可恶既颠坠于岩畔方盘跚而雅歩或延首以鹤顾或顿足而鹰距或曵尾于涂中或缩头于殻里若乃秋水暴骇百川沸流有东海之巨鼈乃负山而吞舟増令宋毛胜水族加恩簿令曰甲坼翁挟弹于中巧也负担于外礼也介胄自防不问寒暑智也歩武懦缓不逾规绳仁也故前以擐甲尚书荣其迹显其能宜授金丸丞相九肋君  

鼋一  

増埤雅广要曰鼋大鼈也鼈以为雄故鼋鸣而鼈应又曰鼋亦卵生而伏影顔籀稽圣赋鼋鼈伏乎其隂是也　尔雅翼曰鼋之大者濶或至一二丈天地之初介潭生先龙先龙生元鼋元鼋生灵灵生庶凡介者生于庶鼋者介虫之元也　广雅曰海鼋大一亩重千钧　正字通曰鼋鼈类青黄色肠属于首卵大如鸭子一产一二百枚好曝其腹于江岸渔人接竹以掣之仓卒不能自反为所制其脂磨铁则鸣　古今注曰鼋一名河伯使者　淮南子曰鼋脂得火可以燃铁又曰埳井之所无鼋鼍隘也　又川谷通源积水重渊鼋之所便也人入之而畏　魏子曰鼋得水则生虎豹得水则死　录异记曰鼋其状如鼈腹下赤者为鼋白者为鼈俗云鼋之身有十二属肉渔人捕得之虽支分脔解随其巨细未入汤镬者皆能跳走鼈与鼋虽至大者如蚊蚋之一旦乃死　梅尧臣诗序曰庙子湾属雍丘风俗云有白鼋凭险日为波潮以惊异上下　楚辞曰乗白鼋兮逐文鱼  

鼋二  

増拾遗记曰禹济巨海鼋鼍为梁　抱朴子曰在头水有大鼋常在深潭号为鼋潭能作魅行病有戴道炳者能视见之以越张封泥遍掷潭中良久有大鼋径长丈余浮出不敢动乃格杀之而病者立愈又有小鼋出列死于渚上甚多　存心录曰吴孙皓寳鼎中丹阳宣蹇母年八十因浴化为鼋兄弟闭户卫之掘堂上作一池实水其中鼋入池游戏一二日常引颈外望伺户小开便轮转自跃入于逺潭遂不复还　宣州志曰天寳七载宣州江中鼋出虎搏之鼋齧虎二创虎怒防鼋头而虎创甚亦死　原化记曰韦丹未第时于洛阳中桥见渔者得一大鼋长数尺系之桥柱引头四顾有求救之意丹以乗驴赎之放于水中徒歩而归后数日诣葫芦生问命生与共徃元长史家有老人元濬之向韦尽礼欵待中出文字一通授之曰此公一生官禄行止聊报活命之恩即此鼋也　孔帖曰近有渔人泊舟马当山下月明风恬见一大鼋出水直上山顶四望顷之江中涌出一彩舟内有十余人饮酒张乐陈设甚盛献酬久之上流有巨舰东下橹声振于坐中彩舟乃没前鼋亦下未及水忽死于岸侧意者水神使此鼋为望候不知舰来致没彩舟故殛之　宋史曰乾道七年洞庭有巨鼋走沙拥舟广长皆丈余升舟以手足压重舰没水避暑录话曰元丰间有监黄河埽武臣射杀埽下一鼋未几死而复苏云为鼋诉于隂府力辨鼋数败埽以其职杀之故得免　云涛小说曰金陵上清河一带善崩明太祖患之皆云猪婆龙窟于下故尔时工部欲闻于上然疑猪犯国姓辄驾称太白鼋为害上恶同元字因命渔者捕之杀鼋几尽先是渔人用香饵引大鼋凡数百斤一受钓以前两据沙深入尺许百人引之不能出一老渔谙鼋性命于其受钓时用穿底缸从纶贯下覆其面鼋即用前搔缸不复据沙引之遂出金陵人乃作语曰猪婆龙为殃癞头鼋顶缸言嫁祸也  

鼋三  

増饮江　攻岸【`苏轼李氏潜珠阁铭因石阜以庭宇跨饮江之鼇鼋　山堂肆考鼋极有力善攻岸人以钩索钓之鼋吞钓任其曵舟而走俟其力尽乃得之`】　致鼈　齧虎【`淮南子烧鼋致鼈此以其类求之下详鼋二宣州志`】　鸣野　浮水【`易林鼋鸣于野鼈应于泉　类书鼋大于鼍朔望随月浮水月沈则没此属隂也`】　连脇　癞头【`正字通其形穹脊而连胁其势踞洲渚而击奔流具跚然之质　山堂肆考鼋头疙搭名曰癞`】　南人食　君子得【`尔雅翼鼋大于鼈南人亦捕食之　璅语范献子猎占之曰君子得鼋小人遗冠献子猎而不得遗其豹冠`】  

鼋四  

原为梁【`纪年周穆王四十七年东至于九江比鼋鼍以为梁而履之矣`】　染指【`楚人献鼋于郑灵公子公之食指动谓子家曰必尝异味及宰夫将解鼋食大夫不与子公子公怒染指于鼎尝之而出`】互物【`甲虫之属`】　貍物【`周礼鼈人掌取互物以时簎鱼鼈蜃凡貍物注簎初捉切谓以杖刺取貍物貍谓鼋藏于泥中`】　有司取【`月令九月令有司登取鼋注甲虫秋乃坚成九月方可取之`】黄河生【`黄河中旧不生鼋忽有得者佛图澄曰桓温入河其不久乎温字元子果如言也`】　古冶杀【`晏子春秋古冶子曰君济于河鼋衔左骖以入砥柱冶潜行得鼋杀之左操马尾右挈鼋头以出`】黄氏化【`江夏黄氏母浴化而为鼋入于深渊后时出见簮犹在首`】  

鼋五  

増令水族加恩簿令曰尔甘鼒调鼎之材咽舌潮津宜封醉舌公  

鼍一  

増说文曰鼍水虫状如守宫长一二丈文五色背毛皆有鳞甲如铠　本草曰口内涎有毒长一丈者能吐气成雾致雨力至猛能攻陷江岸性嗜睡恒闭目声甚可畏人于穴中掘之百人掘亦须百人牵一人掘亦须一人牵不然终不可出　又曰极难死沸汤沃口入腹良久乃剥老者多能变化为邪魅　埤雅广要曰鼍具十二肖肉蛇肉最后在尾其枕莹净鱼枕弗如皮中冒鼓夏小正九月剥鼍以为鼓也　又诗云鼍鼔逢逢先儒以为鼍皮坚厚取以冐鼔故曰鼍鼔　又晋安海物记云鼍宵鸣如桴鼔今江淮之间谓鼍鸣为鼓亦或谓之鼍更以其声逢逢然似鼓而又善夜鸣其数应更如初更一鸣而止二即再鸣也　又鼍欲雨则鸣故里俗以鼍谶雨　广志曰鼍鱼有四足尾如蜒蜓而大南方嫁娶必得食之　续博物志曰鼍长一丈一名土龙鳞甲黒色能横飞不能上腾　赵辟公杂说曰鼍闻鼓声则鸣　潜确类书曰鼍小于鼋向日吐水日沈则没此属阳也  

鼍二  

増吕氏春秋曰帝颛顼令飞龙作八风之音以祭上帝乃防为乐倡鼍乃偃寝以击其尾　搜神记曰荥阳张福船行夜有女子乗小舟来投福云日暮畏虎不敢夜行福戏调之遂同寝中夜月照乃见一白鼍枕福臂而卧福惊起鼍便去乗船乃枯槎也　支僧载外国事曰私可条国全道辽山有毗呵罗寺寺中有石鼍至灵众僧余食欲尽寺奴辄向石鼍作礼于是食具　许氏志怪曰沙门竺僧瑶得神符尤能治邪广陵王家女病邪召瑶治之瑶入门瞠目大骂老魅不守道敢干犯人女在内大唤云人杀我夫鬼在侧曰吾命尽于今此神也不可争旁人共闻之于是化为老鼍走出中庭瑶扑杀之　吴志曰孙亮初公安有白鼍鸣謡曰白鼍鸣背平南郡城中可求生守死不去求无成明年诸葛恪败弟融镇公安被收融刮金印背一服而死　文选注曰郭璞睡时人见变鼍形云是鼍精　幽明录曰宋髙祖永初中张春为武昌太守时有人嫁女未及升车忽失性出外殴击人云已不乐嫁俗人巫云是邪魅乃将女至江际击鼔以术咒治疗春以为欺惑百姓勒其必获妖魅后有一青蛇来到坐所即以大钉钉其头至日中复有大从江来伏于巫前巫以朱书背更遣入水至暮有大白鼍从江中出乍沈乍浮向从后催逼鼍至先入幔与女辞诀女恸哭云失其姻好自此渐差或问巫曰魅者归于何物巫云蛇是传通媒人鼍是其对三物悉是春始知其灵验　本草曰梁周兴嗣常食鼍肉后为鼍所喷便为恶疮此物灵强不可食也独异志曰炖煌李鹬开元中为邵州刺史挈家之任泛洞庭时晴景登岸因鼻衂血沙上为江鼍所防俄然复生一鹬与之无异鹬之本身为鼍法所制系于水中其家奉妖鼍就任为郡几数年因天下大旱道士叶静能自罗浮奉诏过洞庭忽沙中见一人面缚问之鹬以状对静能为符书巨石上石即飞起空中鼍妖方拥案晨衙为巨石所压乃复本形时张说为岳州刺史具奏并以舟檝送鹬赴郡家人妻子乃信故今舟行者不敢沥血波中　唐书曰上元二年有鼍集州城门节度使邓景山以问族弟珽对曰鼍介物兵象也未几宋州刺史刘展反　传竒曰贞元中有湘媪常以丹篆救人病一日告郷人曰徃洞庭救数百人性命至洞庭前一日有大风涛蹙一巨舟泊一岛上而碎所载近百人各星居于岛上忽有一白鼍长大余游于河上数十人挝杀之分食其肉明日有雪城围岛渐窄如束其广不三数丈岳阳人亦遥望雪城莫能晓也媪登岛飞劒刺之白城如一声霹雳遂崩乃一大白鼍长十余丈蜿蜒而毙媪乃刘纲妻樊夫人也　猗觉寮曰宣和巳亥都城北小民家晨起见一物如龙伏牀下大惊都人竞徃观之禁中取验之乃鼍也杖杀之已而大水数年有金人之祸　国献家猷曰南都上河地明初江岸常崩盖猪婆龙于此搜抉故也以与国姓同音嫁祸于鼋及下令捕鼋尽而崩岸如故有老渔曰当炙犬为饵以瓮通其底贯钓缗而下之所获皆鼍老渔曰鼍之大者食犬即世之所谓猪婆龙也  

鱼一  

増尔雅曰鱼有力者鰴鱼枕谓之丁鱼肠谓之乙鱼尾谓之丙　说文曰鱼水虫也鱼尾与燕尾相似　易曰贯鱼以宫人宠【`正字通鱼行有甲为之长众鱼从之骈头相次如贯然`】　原诗曰南有嘉鱼蒸然罩罩　又曰鱼潜在渊或在于渚　又曰鱼在在藻　月令曰立春之日鱼上冰　増家语曰水至清则无鱼　吕览孔子曰鱼游乎浊而食乎浊六韬曰缗隆饵重则嘉鱼食之缗调饵芳则庸鱼食之国策曰君不闻大鱼乎网不能止钓不能牵荡而失  

水则蝼蚁得意焉　原庄子外篇曰朽化为鱼物之变也　符子曰观于龙门有一鱼奋鳞鼔鬐而登乎龙门而为龙又一术士凌波蹈流而不陷揺铃行歌飘浪于龙门而终日栖迟而不化彼同功而事异迹一而理二夫何哉无乃鱼以实应而人以伪求乎　列子曰终发之北有溟海鱼广千里其长称焉　増又吞舟之鱼不游枝流　淮南子曰水浊则鱼噞　又欲致鱼者先通水水积而鱼聚　又为鱼徳者非挈而入渊从其所之而已　又天之且雨也隂曀未集而鱼已噞矣　又使水浊者鱼挠之　孙绰子曰海人与山客辨其方物曰横海有鱼额若华山之顶一吸万顷之波　庚桑子曰夫寻常之沟巨鱼无所还其体而鲵防为之制　论衡曰钓者刻木为鱼丹漆其身迎水浮之水动作鱼似真真鱼并来　中记曰东海有大鱼焉行海一日逄鱼头七日逄其尾产则三百里为血　养生经曰鱼劳则尾赤　隂阳变化论曰鱼不见水　采兰杂志曰蚊投水中能化小鱼小鱼不独鱼子生也　物类相感志曰鱼痩而生白防者名虱用枫树皮投水中则愈　又鱼始雷头向下未惊蛰头皆向上　蠡海集曰鱼目昼夜不瞑因知其为隂物而得阳多者也祭礼皆荐生而鱼独槁者鱼乃水族隂之属也槁之则为阳阳以致隂之谓也　后山谈丛曰鱼行随阳春夏浮而遡流秋冬没而顺流渔者随其上下出没而取之　席上腐谈曰鱼逆水而上取其鳞之顺也　志林曰僧谓鱼为水梭花　文昌杂录曰渔家以猢狲毛置之网四角则多得鱼云鱼见之如人之见锦绣也　避暑录话曰浙东溪水峻急多滩石鱼随水触石皆死故有溪无鱼土人徃徃以陂塘养鱼鱼初生时谓之鱼苖投于陂塘不三年长可盈尺　北户录曰南海诸郡人至八九月于池塘间采鱼子着草上悬于灶烟下至二月春雷发时却收草浸于池塘间旬日内如虾蟆子状鬻于市号鱼种育池塘间一年内可供口腹也　词林海错曰江海间鱼游必三如媵随妻先一后二人谓之婢妾鱼　楚辞曰鱼鳞鳞兮媵予　曹植说曰疲气咸水之鱼不游于江淡水之鱼不入于海　韩愈文曰江鱼不池活　古乐府缓声歌曰思东流之水必有西上之鱼　原尔雅鲤【`今之赤鲤鱼`】鳣【`今江东呼为黄鱼`】鰋【`今偃额白鱼`】鮎【`别名鳀`】魾大鳠小者鮡【`鳠似鮎而大色白或鮧之大者曰鳠`】鱦小鱼【`鱼子未成者`】□鱼鲵大者谓之□似鮎四足声似小儿　増又鲣大鲖小者鮵【`音脱`】　又银鱼身圎如筯洁白无鳞目两防黒　尔雅翼曰鲸从京大也海岸有兽曰蒲牢声如洪钟而性畏鲸鲸跃击之鸣声闻五里故铸钟以蒲牢形其上断撞为鲸形天子出而击之东都赋曰发鲸鱼铿华钟是也　又鮎言其黏滑与鱓防之类皆谓之无鳞鱼又曰腹俱大者曰鳠背青口小者名鮎背黄腹白名鮠　又鳄四足如鼍长二丈余喙三尺长尾而利齿其尾有涎如胶掉以取物其形或黒黄苍白　又鳜鱼鳞鬛皆圆黄质黒章皮厚而肉特异常鱼夏月盛热时藏石罅中人即而取之其斑文尤鲜明者雄也稍晦昧者雌也渔者以索贯一雄置之溪畔羣雌来齧拽之不舍掣而取之常得十数尾凡鱼无肚不嚼鳜鱼有肚能嚼　尔雅注曰比目鱼状似牛脾紫色鳞细一眼南人谓之鞋屉鱼江淮谓之拖沙鱼亦谓之箬叶鱼　又鲍鱼似鮎四脚前似狝猴后似狗大者长八九尺　说文曰鳄日南鱼名也状似蜥蜴尝水中潜伏吞人即浮　又鮆饮而不食子多而肥夏初曝干可以致逺　字林曰鯼鱼出南海头中有石一名石首鳔可作胶　原毛诗义疏鲔鱼出海三月从河上来今巩县东洛度北崖上山腹有穴旧说此穴与江湖通鳣鲔从此穴而来入河鲔似鳣而色青黒头小而尖如铁兜鍪口在颔下大者七八尺益州人谓之鳣鲔大者王鲔小者叔鲔一名鮥肉色白今东莱辽东人谓之尉鱼或谓之仲明者乐浪尉也溺死海中化为此鱼鱮似鲂而大头鱼之不美者故语曰买鱼得鱮不如啖茹徐州谓之鲢【`里然反`】鯋【`沙`】鱼吹沙也似鲫鱼狭小尝张口吹沙也一名重唇籥鯋鲿【`尝`】鱼一名今黄颊鱼正黄鱼之大而有力者鱼貍背上有斑文腹下纯青今以饰刀鞬歩乂也海水将潮及天将雨毛皆起潮还天晴毛则复常千里外知海潮也　广志曰武阳小鱼大如鍼号一斤千头蜀人以为酱　陶景本草曰鲤最为鱼中之主形既可爱又能神变乃至飞越山湖所以琴髙乗之又鲤鱼鲊不可合小豆藿食人又发诸疮鳢鱼一名鲖【`除反`】味甘无毒主除水气面大肿及五痔防鱼味甘大温无毒云是芹根变作又曰是人发所化作臛食之甚补鲍鱼味辛无毒主逐委蹷腕折瘀血鳆【`蒲角反`】鱼治青盲失精鳗【`莫干反`】鲡【`力奚反`】鱼味甘形似防能缘树食藤花取作脯食之　増本草曰鲫鱼一名鲋鱼形亦似鲤色黒而体促腹大而脊隆所在池泽皆有之　又鮎鱼大者能吞蛇　图经曰鲍鱼形类鱐鱼生溪中极臭额旁有骨名乙长尺许青鱼头中有枕蒸令通气曝干状如□珀可以作器皿胆可防目　又鲤鱼脊中鳞一道每鳞上皆有小黒防从头至尾无大小皆三十六鳞　瑞应图曰比目鱼者王者明徳则见　南史曰林邑国于城沟中养鳄鱼有罪者以餧鳄不食为无罪三日乃放之　北史曰真腊国有鱼名建同四足无鳞鼻如象吸水上喷髙五六十丈有浮胡鱼形似防觜如鹦鹉有八足多大鱼半身出望之如山　又漕国在葱岭之北汉时罽賔国也葱岭山有顺天神祠前有一鱼脊骨有孔中通马骑出入　宋史曰钱唐江有五色鱼鲫首鲤身　荀子曰儵鉢者浮阳之鱼也胠于沙而思水则无逮矣注胠去也　抱朴子曰南阳丹水出丹鱼常先夏至十日夜伺之鱼浮于水赤光上照赫然如火网取之割其血以涂足可歩行水上如履平地崔豹古今注曰鲤之大者曰鳣鳣之大者曰鲔白鱼雄者魾鱼子好羣浮水上名白萍　又兖州人呼赤鲤为赤骥青鲤为青马黒鲤为黒驹白鲤为白骐黄鲤为黄雉　又鲸大者长千里小者数丈一生数万子常以五六月就岸生子至七八月导引其子还大海中鼓浪成雷喷沫成雨水族惊畏一皆逃匿莫敢当者　原魏武四时食制曰鳣鱼大如五斗奁长丈口在颔下常三月中从河上常于孟津捕之黄肥惟以作鲊淮水亦有増又东海有大鱼如山长五六里谓之鲸鲵次有如屋者时死岸上膏流九顷其防长一丈广三尺厚六寸瞳子如三升椀　又望鱼侧如刀可以割草出豫章　又斑鱼头中有石如珠出北海蒲鱼其鳞如粥出郫县发鱼带发如妇人白肥无鳞出滇池蕃蹹鱼如鼈大如箕甲上边有髯无头口在腹下尾长数尺有节有毒螫人防防鱼黒色大如百斤猪黄肥不可食数枚相随一浮一沈萧折鱼海之干鱼也郫县子鱼黄鳞赤尾出稻田可以为酱　原山海经曰鳜【`厥卫反`】鱼大口而细鳞有斑彩鳐【`与昭反`】鱼状如鲤鱼身鸟翼苍文白首赤喙常从西海游于东海以夜飞音如鸾见大穰何罗鱼一首而十身其音如犬吠食之已拥鮨【`诣`】鱼身大首音如婴儿食之已狂珠鼈如肺而有目六足有珠鱄【`市恋反`】鱼状如鲋彘毛其音如豚见则天下旱薄鱼其状如鳣而一目其音如欧【`如人呕吐声`】见则天下反鳀鱼赤目赤鬛者食之杀人鲮【`陵`】鱼背腹皆有刺如三角菱　増又騩【`规`】山多飞鱼其状如豚而赤文有角服之不畏雷霆亦可御兵鳛鳛之鱼状如鹊而十翼鳞在羽端其音亦如鹊可以御火食之已瘅鲦鱼状如鸡而赤色三尾六足四目其音如鹊食之已忧防鱼状如鼈鱼尾二足其音如羊食之益明髯□鱼蛇首六足其目如珠食之不寐佩之御凶修辟之鱼状如黾而白喙其音如鸱食之已癣鮯鮯之鱼状如鲤而六足鸟尾其鸣自呼鯥鱼状如牛陆居蛇尾有翼其羽在魼下其音如牛声冬死而夏生食之已肿　又浮玉山北望具区苕水出其隂中多鮆鱼【`形狭薄而长防乂名刀鱼形如刀也太湖中饶之`】　原水经曰海防【`且由反`】鱼长数千里穴居海底入穴则海水为潮出穴则水潮退出入有节故潮水有期　増又鲔出巩穴【`直穴有渚谓之鲔渚`】　又武陵佷县长杨谷中有石穴水中有神鱼大者二尺小者一尺居民钓鱼先陈所湏多少拜而请之拜讫投钓饵得鱼过数者水辄波涌暴风卒起树木摧折　又陇阪汧水东北流厯涧注以成潭涨不测出五色鱼俗以为灵而莫敢采捕因谓是水为龙泉水　又扶南象浦源潭湛瀬有羣鱼色黒身五丈头如马首伺人入水便来为害　又鱼复溪中有鱼其头似羊丰肉少骨美于余鱼原吴录曰错【`一作防`】鱼子生后朝出索食暮皆入母腹  

中【`酉阳杂爼出从口入从脐`】　吴地志曰石首鱼至秋化为冠鳬冠鳬头中犹有石也　南越志曰鳣□【`子林反`】属也长鼻软骨【`埤雅广要俗谓之玉板江东谓之黄鱼`】长数丈而骨可啖似黄防而长防鱼左右如铁锯三牙鱼似石首或曰雄石首防鱼肥美有余土人重之　南越记曰天牛鱼方圆三丈眼大如斗口在胁中露齿无唇两肉角如臂两翼长六尺尾长六尺　广州记曰鲂鱼广而肥甜鱼之美者也鲸鲵长百丈大亦称之雌曰鲵雄曰鲸目即明月珠死不见有眼睛而喷浪翳于云日　临海异物志曰比目鱼似左右分鱼南越谓之板鱼【`亦曰左介介亦作魪`】人鱼似人长三尺不可噉　増又鵀似乌贼而肥炙食甘美防鱼至肥炙食鲜美谚曰宁去累世宅莫去防鱼额印鱼脊鳞形如防鱼额上有文如印章琵琶鱼无鳞形如琵琶鸢鱼状鸢唯无尾足隂雨日亦飞髙数丈并鱼头有两角防鱼如指长七八寸但有脊骨好作笄大者如竹竿曝作烛极有光明　异物志曰鲛鱼皮可以饰刀其子惊则入母腹中　原又鹿鱼头上有两角如鹿　増又吹沙长二寸许背上有刺螫人　又南方镜鱼圎如镜　原南方草木状水猪鱼似猪形　増太康地记曰武昌南湖通江夏有水产鲋鱼长三尺　永嘉郡记曰乐城县三原亭去郡百二十里溪水清如镜昔有得一死鮎者鬐大五六围一鬐辄得数十斛鲊　桂海虫鱼志曰嘉鱼状如小鲥鱼多脂味极腴美出梧州大山人以为鲊饷逺虾鱼出漓水肉白而丰味似虾而松美竹鱼出漓水状似青鱼味如鳜鱼　岳阳风土记曰哑津在白荆堤侧嵗壊邦人方完筑忽有大鲤鱼跃其中役夫杀食之徃徃皆死濒江渔人不以鱼之长大为竒怪但钓网不能制者皆杀之不知何也岳州人最重鳇鱼每得之瀹以皂角水少许盐渍之即食味甚甘美　临海水土记曰槌额似防鱼长四尺黄灵鱼小文正黄似石首寄度鱼长三寸似白鱼□鱼三月生溪中裁长一寸至十月终东还归于海香气闻于水上到时月辄复更生伏念鱼似沙鱼防鯺形似鯺鱼戏于重川靡有定所土奴鱼头上如虎有刺螫人　益部方物略记曰魶鱼出西山溪谷及雅江状似鲵大首长尾其啼如婴儿缘木弗坠蜀人养之嘉鱼出兴州大丙小丙山石穴中今雅州亦有之鲤盾鳟鳞蜀人甚珍其味鱼出蜀江比鲫则大背鳞黒而肤理似玉为鲙味美黒头鱼形若鯶黒首白腹修体短额长者及尺出嘉州嵗二月则至惟郭璞台前有之里人欲怪其说则曰璞著书台上鱼吞其墨故黒云沙绿鱼鱼之细者生隈瀬中状若鲻大不过五寸有驳其文美味蜀人珍之石鼈鱼状似防而小上春时出石间庖人取为竒味　岭表录异曰全义岭之西南灵水溪内有鱼皆修尾四足丹其腹状若守宫游泳自若渔人不敢捕之　又海防鱼海上之至伟者也小者亦千余尺一海船过南海见有山阻东海涛险而急又见十余山或出或没初甚讶之篙工曰非岛防鱼背也果见双目闪烁防鬛若簸米箕日中忽雨霡霂舟子曰此防背喷气水散于空风势吹来若雨耳　南雍州记曰襄阳古井内一鱼无肉惟骨相连耳　永州记曰鳄鱼大者数丈善食人一生百卵及成形则有为蛇为为蛟者甚灵　交州记曰鳄好出沙上卵大如鹅卵可食　寰宇记曰有人徃林邑于海屿上得鲸头骨如数百斛囷顶上一孔大如瓮俗以为珠穴　方舆胜览曰丙穴在巴郡明通县井峡中其穴凡十其中产嘉鱼【`任豫益州记蜀山谓之拙鱼`】其出也止于巴渠龙脊滩首有黒防谓照映星象相感而成身长细鳞肉白如玉其味自咸盖食盐泉也　华夷志曰海中大鱼口可容舟名曰摩竭【`杂寳经佛言如意珠者是摩竭大鱼口中出`】　一统志曰防大盈丈腹有洞贮水以养其子奉化县灵济泉深不盈尺中有九节鳗鱼祷雨获之即应昌化县西北千顷山有龙湫鱼皆金银色祷雨多应博白县大荒山上池中有婢妾鱼大如楯两翼及脐下有三条似练带四尺许动揺有婢妾形故名广州海中有赤鱼□鱼鲟鱼鳯尾鱼短颈鱼马交鱼之属其尤大者暨鱼数年一至南海庙前至则必有疾疫白鱼出云南北胜州陈海状如鲤而色白　物产志曰鲻鱼性慧不入网罟海人以长网围之俟潮退取之　寜波志曰华齐鱼一名老婆鱼一名绶鱼又有形如蝌蚪而大者如盘一名琵琶鱼弹涂一名阑河跳踯海涂中作穴而居以其弹跳于涂故名　海语曰鯋有二种鱼丽之鯋乃闽广之常产海鯋虎头鯋体黒文鼈足巨者二百余斤尝以春晦陟于海山之麓旬日而化为虎惟四足难化经月乃成矣或曰虎文直而疎且长者鯋化也【`鯋有数种蛟鯋似蛟而鼻长皮可饰劒湖鯋青色背上有沙鬐鬛内有丝莹若银丝可以作脍`】　原张华博物志曰牛鱼目似牛形如犊子剥皮悬之潮水至则毛起去则毛伏　増又南海有鳄鱼状似鼍斩其头而干之防去齿而更生如此者三乃止　又金鱼脑中有麸金出功婆塞江　神异经曰东南海中有温湖其内鲫鲋生焉长八尺食之宜暑而辟风寒之气　拾遗记曰瀛洲东有渊洞有鱼长千丈色斑鼻端有角时鼔舞羣戏逺望水间有五色云就视乃此鱼喷水为云如庆云之丽无以加也　述异记曰海鱼千嵗化为劒鱼一名琵琶鱼形如琵琶而善鸣因以名焉洞庭湖中有一陂有范蠡鱼昔范蠡乗扁舟至此钓得大鱼烹食之小者放于陂中和州歴阳沦为湖今湖中有明府鱼奴鱼婢鱼北方荒外有石湖方千里中有横公鱼夜即化为人刺之不入煑之不死若以鸟梅二七个煑之即熟可治邪病【`异苑曰长七八尺如鳢鱼食之无鲠`】虎鱼老者为蛟江中鱼化为蝗而食五谷者百嵗为鼠城阳县南有尧母庆都墓庙前有一池鱼头间有印文谓之印颊鱼若非祀者捕而不得　异苑曰凡诸鱼欲产鱼辄以头冲其腹世谓众鱼之生母　初学记曰石首初出水能鸣夜视有光服其石能下石淋鱼鳞色甚黄如金和莼菜作羮谓之金羮玉饭薧而食之名为鮝炙食之主消成水　酉阳杂爼曰蜀中每杀黄鱼天必隂雨井鱼脑有穴每吸水辄于脑穴蹙出如飞泉散落海中舟人竞以空器贮之海水咸苦经鱼脑出者淡如泉水焉印鱼长一尺二三寸额上四方如印有字诸大鱼应死者先以印封之鲵鱼如鮎四足长尾能上树天旱辄含水上山以草叶覆身张口鸟来饮水因吸食之峡中人食之者先缚于树鞭之身上白汗出方可食不尔有毒朗山浪水有鱼长一尺能飞飞即凌云息归潭底奔防一名瀱非鱼非蛟大如船长二三丈色如鮎有两乳在下顶上有孔通头气出赫赫作声必大风行者以为相传嬾妇所化杀一头得膏三四斛取之烧灯照读书纺绩则暗照欢乐之处则明　清异录曰鲤鱼多是龙化额上有真书王字者名王字鲤此尤通神　避暑录话曰太湖白鱼实冠天下　游宦纪闻曰三山溪中产小鱼斑文赤黒相间里中儿豢之角胜负为博戏闻永嘉亦有之　梦溪笔谈曰西湖南屏山兴教寺池有鲫十余尾金色道人斋余争倚槛投饼饵为戏故东坡诗我识南屏金鲫鱼　墨客挥犀曰南方溪涧中有鱼生石上号石斑鱼作鲊甚美至春含育则有毒不可食云与蜥蜴交也　补笔谈曰凡买活鱼纵之江中无不洋然惟防鱓入江中辄死乃知防鱓但可居止水也　又吹肚鱼南人通言之以其腹涨如吹也南人捕河鲀法截流为栅待羣鱼大下之时小拔去栅使随流而下至自相排蹙或触栅则怒而腹鼔浮于水上渔人乃接取之又本草言河鲀乃今之鱼江浙间谓之回鱼是也  

吴人所食河鲀本名侯夷鱼本草引日华子注云有毒浙中人呼为规鱼又有生海中者腹上有刺名海规懒真子曰鄱阳湖水连南康军江至冬深水落鱼尽入深山潭中土人集船数百艘以竹竿揽潭中以金鼔振动之候鱼惊出即入大网中多不能脱惟大赤鲤鱼最能跃出至髙丈余后入他网中则不复跃矣盖不能三跃也故禹门化龙者是大赤鲤他鱼不能也　遯斋闲览曰莆阳通应子鱼名著天下盖其地有通应侯庙庙前有港港中鱼最佳今人必求其大可容印者谓之通印子鱼故荆公有诗曰长鱼爼上通三印也　麈史曰防鱼闽中鲜食最珍者长七八寸剖之子满腹冬日正其佳时莆田迎仙镇乃其出处　倦游杂记曰黄鱼化为鹦鹉　林洪山家清供曰鄱江士友命饭每供酒煑鲫鱼云鲫稷所化以酒煑之甚有益　辍耕录曰水之咸淡相交处产河鲀鱼类也无鳞甲常怒气满腹形殊弗雅然味极佳煑治不熟则能伤人腹中之膟曰西施乳按类编引博雅云鯸防鲀也背青腹白触物即怒其肝杀人正今人所谓河豚也　陶朱公养鱼经曰以六亩地为池池中为九洲求懐子鲤鱼长三尺者二十头牡鲤长三尺者四头以二月上庚日纳池中令水无声鱼必生　埤雅广要曰鲈松江鱼之美者也语曰四腮鲈出得松江天下无鲥鱼似鲂肥美江东四月有之鳗白腹似鳝而大焚其骨烟气辟蠧有雄无雌以影漫鳢而生子其子皆附于鳢之鬐而生故谓之鳗鲡一曰鮎亦产鳗盖其乳子三分之二为鮎其一鳗也嘉鱼食乳泉出丙穴穴口向丙故曰丙也　雅俗稽言曰鳢俗呼乌鱼又名火柴头头戴七星夜礼北斗道家谓之水厌忌食之养生家亦忌其胆腊月收取隂干遇喉急痹少许防之即愈白小银鱼也小于面条鲥鱼初夏有余月无故谓之鲥其味之美在鳞食莫去之鳞如甲亦知自惜若入网中则不动恐伤鳞也其鳞灰水浸洒可作花钿彭渊材谓鲥鱼多骨其一恨也又俗云鲥鱼不过鸭栏驿鲻鱼状如青鱼长者尺余其子满腹粤人亦呼为子鱼其实非也鍼口鱼鱼口似鍼头有红防两旁自头至尾有白路如银色身细尾岐长三四寸二月间出海中鲥鱼一名箭鱼腹下细骨如箭簇出富阳者尤美鳝似防而长无鳞有涎黄色生沟渎浅水中好穴田为农夫患头昂起寸许者不可食肋鱼似鲥而小身薄骨细冬天出者名雪映鱼味佳至夏则味减率以夏至前后以巨艘入海捕之马交鱼生海中形似鳙其肤黒色无鳞有斑逢春社而生一名社交鱼锐觜燕尾经宿则腐鲳鱼一名昌侯鱼缩项扁身似鲂而短鳞细肉白生海中以其与诸鱼匹故名河豚湏暮春栁花飞时始肥吴人珍之石首鱼一名黄鱼一名洋山鱼盖洋山所出也能鸣网师以长竹筒插水听之闻其鸣则下网每获至千余小者名梅鱼头大于身亦呼为梅大头出四明梅山洋或曰梅熟鱼来也蒲鱼或曰鱼也尾如蛇口眼不相营防今之河豚状如蝌斗眼能开闭其腹无胆头无腮故肝最毒其出有时率以冬至后来每三头为一部　国策宋玉对楚王问曰鲸鱼朝发昆仑之墟暴鬐于碣石夕宿于孟渚夫尺泽之鲵岂能与之量江海之大哉　贾谊吊屈原文曰彼寻常之污渎兮何以容吞舟之鱼横江湖之鳣鲸兮固将制夫蝼蚁　木华海赋曰鱼则横海之鲸突兀孤游噏波则洪涟踧踖吹涝则百川倒流巨鳞刺云洪防插天头颅成岳流膏成渊郭璞江赋江豚海狶【`豚似猪鼻中有声胸上有孔喷水直上出入波浪中见则有风无鳞多脂膏海狶体如鱼头似猪又曰豚将风则涌故俗以豚谶风`】　又龙鲤一角　又或鹿觡象鼻虎头龙顔鳞甲璀错焕明锦斑鬐掉尾喷浪飞涎　吴都赋曰双则比目片则王余　又长鲸吞航修鲵吐浪　郊居赋曰赤鲤青鲂　西征赋曰华鲂跃鳞青鱮鬐  

## 御定渊鉴类函卷四百四十二

鳞介部六【`鱼`】  

鱼二  

原帝王世纪曰黄帝出游洛水之上见大鱼杀五牲以醮之天乃甚雨七日七夜鱼流始得图书今河图帝视萌之篇是也　増河图挺佐辅曰黄帝至于翠沩之川有大鲈鱼折溜而至五色毕具鱼泛白图兰叶朱文以授黄帝名曰录图　诗正义中候云汤沈璧洛水黄鱼双跃出跻于坛化为黒玉　原史记曰武王渡河中流白鱼跃入舟中武王俯取以祭　増述异记曰闗中有金鱼神云周平二年十旬不雨遣祭天神俄而生涌泉金鱼跃出而雨降　原尚书中曰桓公欲封泰山管仲曰昔者圣王功成道格符瑞出乃封泰山今比目之鱼不至鳯麟不臻不可封也　増吴地记曰阖闾十年东夷侵吴吴王亲征之逐之入海据沙洲上相守月余  

时风涛粮不得渡王焚香祷之忽见海上金色逼海而来绕王所百匝所司捞得鱼食之美三军踊跃夷人不得一鱼遂降吴王以咸水腌鱼腹肠与之因号逐夷王归防羣臣索余鱼俱已曝干其味美因书美下着鱼是为鮝字鱼作金色不知其名见脑中有骨如白石号为石首鱼　博物志曰吴王江行食鲙有余弃于中流化为鱼今鱼中有名吴王鲙余者长数寸大者如筯犹有鲙形　原尔雅曰东方有比目鱼不比不行其名曰鲽【`江东呼为王余`】昔越王为脍剖而未切堕落于水化为鱼　吴越春秋曰越王既栖防稽范蠡等曰臣窃见防稽之山有鱼池上下二处水中有三江四渎之流九谿六谷之广上池宜于君王下池宜于臣民畜鱼三年其利可以致千万越国当富盈　萧广济孝子传曰陈元太子也后母谤之陈侯令元自杀元投辽水鱼负之以出元曰我罪人也故求死耳鱼乃去　増孔丛子曰子思居卫卫人钓于河得鳏焉其大盈车子思问之曰鳏鱼鱼之难得者也子如何得之对曰吾始下钓垂一鲂之饵鳏过而弗视也更以豚之半体则吞之矣子思喟然曰鳏虽难得贪以死饵　原说苑曰楚王谓淳于髠曰吾有雠在吴子宁能为我报之乎对曰臣来见道旁野人持一头鱼上田祝曰髙得万束下得千斛臣窃笑之以为礼薄而望多也　新序曰楚人有献鱼于楚王曰今获鱼食之不尽卖之不售弃之又惜故献之左右曰鄙哉辞也楚王曰子不知渔者仁人也盖闻囷粟有余者国有饿民后宫多幽女者下民多旷夫皆失君人之道故防庖有肥鱼廐有肥马民有饥色寡人闻之久矣未能行也渔者知之其以此谕寡人且今行之矣故渔者一献余鱼而楚国頼之　淮南子曰詹公之钓千嵗之鲤庄子与恵子观鱼于濠梁之上庄子曰鯈鱼出游从容  

是鱼乐也恵子曰子非鱼安知鱼之乐庄子曰子非我安知我不知鱼之乐　史记曰魏王与龙阳君共船而钓龙阳君得千余鱼而涕下曰臣之始得鱼也臣甚喜后得益大臣欲弃前所得矣今以臣之凶恶也而得为王拂枕席夫四海之内其美人亦甚多矣闻臣之得幸于王也毕褰裳而趋王矣亦曩臣之所弃前鱼也　风俗通曰城门失火祸及池中鱼旧说池中鱼人名姓居近城城门失火延及其家中鱼烧死按百家书曰宋城门失火因汲池水以沃灌之池中空竭鱼悉露死喻恶之滋并中伤良谨也　符子曰太公防钓于隐溪五十有六年而未尝得一鱼鲁连闻而观焉太公防跪于隐崖不饵而钓仰咏俯吟暮则释竿其膝所处若背其跗触崕若路鲁连曰钓本所以在鱼无鱼何钓太公防曰不见康王父之钓乎渉蓬莱钓巨海摧岸投纶五百年矣未尝得一鱼方吾犹一朝耳　史记曰始皇使方士徐市等入海求神仙数嵗不得恐谴乃诈曰蓬莱药可得尝为大鲛鱼所苦愿得善射者与俱见则以连弩射之始皇乃令入海者赍捕巨鱼具而自以连弩大鱼出射之至之罘见一巨鱼乃射杀之　陶朱新录曰河隂南广武山汉髙皇庙在其麓殿前有八角井曰汉泉井中三鱼金鳞一黒一如常一一边鳞肉与骨皆无独其首全与二鱼并游水中但其游差缓不复有扬鬛拨刺之势至今尚存俗传汉髙皇庖人治鱼及半而楚人至仓皇弃鱼井中而遁耳　辛氏三秦记曰昆明池人钓鱼絶纶而去梦于汉武帝求去其钩明日帝游于池见大鱼衔索帝曰昨所梦也取而去之帝后得明珠三辅决录故事曰武帝作昆明池学水战法帝崩昭帝小不能征讨于池中养鱼以给诸陵祠余给长安市市鱼乃贱　増西京杂记曰昔人有游东海者飘泊一孤洲共侣欢然下石植缆登舟煮食食未熟而洲没在船者斫断其缆船复飘荡向者孤洲乃大鱼也掉尾扬鬐吸波吐浪而去疾如风云　原汉书曰宣帝元康四年神鱼舞河　谢承后汉书曰防稽陈嚚少时于郭外水边捕鱼人有盗者嚚见避于草中追以鱼遗之盗慙不受自后无复取焉　増宋志曰汉章帝元和三年车驾北巡祠北岳见黄白气有神鱼跃出十数　后汉书曰左慈字元放在曹操坐操曰恨少吴松江鲈鱼耳慈因求铜盘贮水以竹竿饵钓于盘中须防引一鲈鱼出操曰一鱼不周坐席可更得乎乃更饵钓沈之湏防复引出皆长三尺余生鲜可爱操使就前鲙之　原魏志曰文帝欲受禅赤鱼游于露镬　汝南先贤传曰葛孝先见遗大鱼者孝先谓暂烦此鱼到河伯处鱼主曰鱼已死孝先曰无苦以丹书纸纳鱼口中掷水中有顷鱼还跃上岸吐墨书青黒色如木叶而飞又孝先与吴王坐楼上见作请雨土人孝先曰雨易得耳即书符着社中一时之间大雨流潦帝曰水中有鱼乎孝先复书符掷空中须防有大鱼数百头使人治食之　又介象与吴王论鲻鱼为上乃于殿庭作坎汲水满之并求钓象起饵之须防得鲻鱼帝惊喜乃使防人切之象又徃蜀市姜有顷而反　萧广济孝子传曰巴郡杜孝役在成都母喜食生鱼于官得生鳞截竹盛鱼二头沈水中曰我母如得此妇出渚得之笑曰是我壻寄乃以进母　増晋书五行志武帝太康中有鲤鱼二见于武库屋上世说曰郝隆为桓公南蛮参军三月三日防作诗曰陬隅跃清池桓问陬隅是何物荅曰蛮名鱼为陬隅桓曰作诗何以作蛮语隆曰千里投公始得蛮府参军那得不作蛮语　幽明录曰成彪兄丧哀悼结气昼夜哭泣后钓于湖经所共饮处释纶悲感有大鱼跳入船中俯视诸小鱼彪仰天号恸俯而见之悉放小鱼大者便自船跃出　搜神记曰谢糺尝食客以朱书符投井中有一双鲤鱼跃出即命作脍一坐皆徧　又彭蠡湖侧有郷人李进勍者以贩鱼为业一日贩鱼于金陵夜泊三山之浦夜间偶歩岸侧闻船内有千万人念佛诵经声惊而察之乃船内鱼也因悉放于江中后溺水见大鱼数百头于足下乗之乃得登岸　搜神后记曰谢允从武当山还在桓宣武座有言及左元放为曹公致鲈鱼者允便云此可得耳求大瓮盛水朱书符投之俄有一鲤鱼鼔鬐水中　崔鸿十六国春秋前凉录曰金城太守胡朂叛张轨遣都防宋毅治中令狐浏讨之济河中流白鱼入船浏曰鱼鳞物敌必解甲归我矣朂请降轨宥之　沈约宋书曰明帝泰始二年幸华林园天渊池白鱼跃入御舟　青田志曰谢康乐守永嘉游石门洞入沐鹤溪旁见二女浣纱顔貌娟秀以诗嘲之曰我是谢康乐一箭射双鹤试问浣纱娘箭从何处落二女邈然不顾又嘲之曰浣纱谁氏女香汗湿新雨对人黙无言何自甘良苦二女微吟曰我是潭中鲫暂出溪头食食罢自还潭云踪何处覔吟罢不见　三峡记曰明月峡中有二溪东西流宋顺帝升平二年溪人微生亮钓得一白鱼长三尺投置船中以草覆之及归取烹见一美女在草中洁白端丽年可十六七自言髙唐之女偶化鱼游为君所得亮问曰既为人能为妻否女曰防契使然何为不得遂谐伉俪后三年忽曰数已足矣请归髙唐亮曰何时复来荅曰情不可忘有思当至其后一嵗三四徃来不知所终　襄阳耆旧传曰岘山下汉水中出鳊鱼肥美尝禁人采捕以槎头断水谓之槎头鳊宋张敬儿为刺史齐髙帝求此鱼敬儿作陆舻船置鱼而献曰奉槎头缩项鳊鱼一千六百头　南齐五行志曰永明九年盐官县石浦有海鱼乗潮来水退不得去长二十余丈黒色无鳞未死有声如牛土人呼为海鷰取其肉食之　梁书曰南郡太守刘之亨尝梦二人姓李诣之乞命未之解也其明日仲夏有遗生鲤鱼二头者之亨曰必梦中所感也乃放之其夜又梦来谢云当令君延夀　髙僧传寳志对梁武帝食鲙帝曰朕不知味二十余年师何必尔志乃吐出小鱼鳞尾依然今金陵鲙残鱼是也　南史曰始兴人卢度有道术屋前有池养鱼皆名呼之次第取食　后魏书曰髙祖幸清微堂因之流化池髙祖曰此池中亦有鱼在任城王澄曰此所谓鱼在在藻有颁其首髙祖曰且取王在灵沼于牣鱼跃　冀州图经曰太和三年文明太后冯氏幸金河府摩磷宫汤泉钓得鲤鱼一双皆长三尺以黄金锁穿腮放于池内后皆长五尺沈泛相从正光元年五月五日天清气爽闻池内锵锵声水中惊沸须防雷电其一浮天化五色虹而去久之乃灭一在池中至孝昌元年六月行台元渊北伐顿此决池取鱼鳞甲非常渊令杀之得金二斤八两渊明年为葛荣所杀　邢子励地记曰元魏延兴初文安人孙愿捕鱼于五渠水中有羣鱼从西来共以柴塞之忽有人谓愿曰须防当得大鱼若欲多求宜勿杀也后愿下网果得大鱼其状如鲤而大愿以为贵物遂杀食俄顷风雨昼晦闻飞鸟声比风息雨霁有人乗船至者见羣鱼无数飞入于海愿遂不复渔矣因呼入海之处为飞鱼口　顔氏家训曰江陵髙伟随顔之推入齐地凡数年向幽州淀中捕鱼见羣鱼囓之而死　大业拾遗记曰大业四年梁郡有清冷水面濶二里许南有横渎西入通济渠是时多雨沟渠皆满忽有大鱼似鲤而头一角长丈余鳞正赤从清冷水出头长三尺许入横渎逆流西北十余里不没入通济渠夹岸随看者数百人皆谓赤龙大鲤从渊而出此亦唐祚将兴之兆　避暑录话大业中吴郡送太湖白鱼子种置苑内海中水边十余日即生其法取鱼产子着菰蒋上者刈之曝干即干而复生不解其故　酉阳杂爼曰唐朝律取得鲤鱼即宜放仍不得吃号赤鯶公卖者决六十　唐书曰太宗观鱼于西宫见鱼跃焉问其故渔者曰此当乳也于是中网而止　玉海曰景龙三年春二月明皇至于襄垣漳水有赤鲤腾跃灵皇之瑞也潘炎作赋　唐书曰开元中衢州获鱼有铭裴光庭等奏贺曰鱼龙为图河洛所出比之盛时彼何足云张九龄贺曰鱼为龙象既彰受命之元铭作久文更表锡年之永　又开元七年大拂湼靺鞨献鲸鲵睛　林下诗谈曰贞元中有周存者性喜放生尝放一鲤鱼戏为诗极佳末云傥若成龙去还施润物功后入试题为白云向空尽诗既成苦于无结忽忆鲤鱼诗因改二字云傥若从龙出还施润物功遂得通籍　唐书曰韩愈初至潮州问民疾苦皆曰恶溪有鳄鱼食民畜产且尽民是以穷数日愈为文祝之祝之夕暴风震电起溪中数日水尽涸西徙六十里自是潮无鳄鱼患　白孔六帖曰元和十四年二月昼有鱼长尺余坠于郓州市良久乃死鱼失水而坠于市败灭之象也　剧谈录曰李徳裕有巨鱼胁骨一条长二丈五尺其上刻云会昌二年海州送到　白孔六帖曰光啓二年州雨鱼　朝野佥载曰郴州刺史王琚刻木为獭沈于水中取鱼引首而出盖獭口中安饵为转闗以石缒之则沈鱼取其饵闗即发口合则啣鱼石发则浮出矣　五行记曰唐杭州富阳县韩珣庄凿井才深五六尺土中得鱼数千头土有微润　又唐封令稹任常州刺史于江南泝流将木至洛造庙匠人截木于中得一鲫鱼长数寸如刻安之　灵应录曰霅溪有渔人将箄篮捕鱼徃收之际见一鳢长数尺枕于箄上将铁义篸之不中看箄内有小鳢渔者思之此俱是其子未取之隐于苇丛再候大者良久至游泳箄外求出其子渔者忽悟曰常闻杀鳢益罪乃谓其鱼曰若有变异当放尔子其鱼乃吐一条黄气上有一僧长数尺其气髙二丈余顷而没渔者骇然遂开箄放其子相引跳跃渔者弃业于金山寺为僧至今存焉　云仙杂记曰州太守闾丘恵防僚友于转沙亭集境内渔户令曰所得鱼多者有金帛之赏有一渔人以肉物作块散悬于网上取鱼倍众力凡十网得鱼三千六百无甚小者众慙而退太守询之曰鱼喜鹿胎之香适散悬者乃此物也下网召之万鱼毕聚矣南康记曰南康有狂人周可大见鱼必置数十头食  

余弃于几上人谓随即臭腐可大以手摩之皆为石鱼后年余友人访之见其纸裹石鱼煨以啖客新香不异常鱼　蜀普录曰东川降魔寺僧吉祥魁梧多力受饭五鉢日夜诵经九函池中鱼知其数以名召之皆出水面使去即没　梦溪笔谈曰越州应天寺有鳗井在一磐石上乃一石窍也鳗时出游人取之置懐袖间了无惊猜如鳗而有鳞两耳甚大尾有刃迹相传曰黄巢曽以劒刜之凡鳗出游越中有水旱之灾　五代史补曰王审知遗推官黄滔鱼徐演代为谢啓曰卸诸断索才从羊续悬来列在雕盘便到冯驩食处时大称之　五代史曰道士李道殷有钓鱼术钓而不饵　委巷丛谈曰钱氏时西湖渔者日纳鱼数觔谓之使宅鱼其捕不及数者必市以供颇为民累一日罗隐侍坐壁间有磻溪垂钓图武肃王索诗隐应声云吕望当年展庙谟直钩钓国更何如若教生在西湖上也是须供使宅鱼武肃大笑遂蠲其租　清异录曰京洛白鳝极佳烹治四方罕有得法者周朝寺人杨承禄造脱骨独为魁冠禁中亦宣索承禄进之文其名软钉雪龙　归田录曰真宗朝嵗嵗赏花钓鱼羣臣应制一嵗临池久之御钓不获时丁谓应制诗曰莺惊凤辇穿花去鱼畏龙顔上钓迟羣臣皆以为不及　玉照新志曰嘉祐末有人携一巨鱼入都能人言号曰海多人争观之亦尝召至禁中帝自为一词曰海多风错被渔人下网打住将我在帝城中每日教言语甚时节放我归去龙王传言道这里思量尔千回万度螃蠏最恓惶鮎龙忧虑于李氏园作塲跃入池中不复可获是嵗黄河大决水入都城壊民屋宇数百家　东坡志林曰睂州人任逹尝言少时见人家畜数百鱼深池中沿池砖甃四周皆屋舍环绕方丈间凡三十余年日加长一日天清无云池中忽发大声如风雨鱼皆涌起羊角而上不知所徃疑此鱼圈局已久日有腾拔之念久而自逹理自然耳　韵语阳秋曰临安六和寺后池有鲫鱼金色苏子美有诗云沿桥待金鲫竟日独淹留盖其出有时也自子美后四十年东坡始游此寺尝投饼饵以待略出不食复入东坡曰此鱼难进易退而不妄食宜其夀四十年如此　宋纪曰赵鼎谪珠崖自雷州浮海而南顾见洪涛间红旗靡靡相逐而下疑为海寇或外国兵革呼问舟人舟人揺手令勿语恐怖之色可掬惶遽入舟披发持刀出篷背上割其舌出血滴水中戒令闭目危坐凡经两时顷闻舟人呼曰更生更生顷所见者巨防也能吞舟即舟人平生未尝见　宋五行志曰绍兴十八年漳浦县崇明盐塲海岸有巨鱼髙数丈割其肉数百车剜目乃觉转鬛而傍舰皆覆　夷坚志曰绍兴二十年四月秀州海盐县并海之民未晩将趋县忽闻海中讴歌之声讙沸盈耳惊而东望遥覩大舟从洋波间来顷刻抵岸则元非舟舻乃一巨鳅因阁沙上时时鬐拨刺额上有窍径尺其中空经日有架梯蹑其背者两日尚能掉尾转动遭压死者十人或疑为谪龙虽得肉弗敢食一无頼子先煑尝之云极珍美于是厥价斗贵至持入州城每斤钱二百渉旬乃尽县宰祝次骞命取其目睛大如桃光彩可鉴俨然双明珠也凡数日水滴尽而枯颔骨长二丈五尺县后溪濶二丈祝遣人舆致用以为梁每脊一节堪作臼捣米　桯史曰今中都有豢鱼者能变鱼作金色鲫为上鲤次之贵游多凿石为池寘之檐牖间以供玩问其术秘不肯言或云以阓市洿渠之小红虫饲凡鱼百日皆然初白如银次渐黄久则金矣未暇验其信否也又别有雪质而黒章的烁若漆曰玳瑁鱼文采尤可观逆曦之归蜀汲湖水浮载凡三巨艘以从诡状瑰丽不止二种惟杭人能饵蓄之　白云时议曰金国有一太守得巨鱼令庖人烹焉熟而荐之求鱼之舌庖人曰鱼元无舌不信其说疑其窃而食之鞭背数十辍耕录曰元至正中上海县牧羊儿闻头上恰恰有  

声仰视之流光中陨一鱼自首至尾根仅盈尺是日晴无隂云亦无雕鹳之类是可怪也桥下一民家取盐而藏之来者多就观焉或曰志有云天陨鱼人民失所之象　明兴杂记曰帝潜龙时渔于川一日获鲤三十五置之一笭箵有陈四者来共语又戏以渔罩罩圣躬既而上持鱼还舍啓视已失其五知为陈窃徃问之陈讳匿上欲欧之乃笑以还及上即位一日问刘诚意享位几何刘曰圣夀无疆然以数言当三十有五又有间五嵗假之他人上忽思窃鱼事其数允合立召陈至将杀之上问之陈因述渔事上曰吾忘之为何地陈曰乌龙潭也上曰吾乡焉有此陈曰臣尝于此罩乌龙故名也上喜其对释之后洪武之纪并革除年果符其数  

鱼三  

原有翼　无鳞【`刘向列仙传曰子英者舒乡人也善入水捕鱼得赤鲤鱼爱其色持之着池中数以米谷食之一年长丈余遂生角有翼　河图曰黄帝游于洛见鲤鱼长三丈青身无鳞赤文成字`】千觔　七里【`大魏诸州记小平津有洞穴鲤鱼从穴中出入大者重千斤　沈莹临海水土异物志鲤鱼长百步俗传有七里鳣鱼`】　如鲛　似龙【`大魏诸州记每至三月中有鳣鱼从穴出入河重千斤色青皮如鲛鱼皮有珠文口在颔下　毛诗义疏鳣身似龙锐头口在颔下背上腹下有甲大者千余斤`】　北溟鲲　南海鲸【`庄子北溟有鱼其名为鲲其大不知几千里也　王子年拾遗记黒河北极也其水浓黒不流上云生焉有黒鲲鱼千尺如鲸常飞徃南海或宕而失所死于南海之濵肉骨皆消惟胆如石上仙药也`】　若兽　如蛇【`山谦之南徐州记鲮鱼若鲤鱼四足吴都赋所谓鲮鱼若兽　沈懐逺南越志鲮鱼鲤也形如蛇而四足腹围五六寸头似蜥蜴鳞如铠甲异物志谓之鲮鲤`】黒身　青目【`沈懐逺南越志乌防鱼通身黒长二丈　临海水土记防鱼鹿文青目`】  

虎形　虾尾【`沈莹临海水土异物志虎防长五丈黄黒斑耳目齿牙有似虎形唯无毛或变乃成虎　沈懐逺南越志虾防长五丈尾似虾`】　白腹　斑文【`沈莹临海水土异物志防腹下正白长五丈　又虎防长五丈黄色斑文`】　锯齿　霜牙【`万震南州异物志鳄齿网罗则断如刀锯居水中以食鱼为本　唐阐吴都赋鳄鳞霜牙`】　珠文　毒尾【`刘欣期交州记鲛鱼出合浦长三尺背上有甲珠文坚强可以饰刀口又可以鑢物山海经燕山漳水出焉其中多鲛鱼注曰鲛有珠文尾青毒皮可以饰刀劒口`】　春来　秋化【`临海异物志石首小者名头水其次名春来石首异种也　张勃吴录娄县有石首鱼至秋化为鳬`】　片立　双游【`临海水土记板鱼片立合体俱行比目鱼也　孙绰望海赋王余孤戏比目双游`】　象獭　似牛【`杨孚临海水土记牛鱼象獭大如犊子毛青黄色其毛如鳣知潮水上下`】　増千嵗　五色【`埤雅广要曰鲤鱼有夀至千嵗者　金溪记曰孙愿夜行横塘见池中大鱼映月吸水移时不去明日汰池中惟有一大鲤鱼身已五色`】食鹿　化虎【`岭表录异鳄鱼其身土黄色有四足修尾状如鼍而举止趫疾口森锯齿徃徃`】  

【`害人南方鹿多最惧此物鹿走崖岸之上羣鳄髙呌其下鹿必怖惧落崖多为所得　洽闻记鳄鱼别号忽雷熊能制之握其觜至岸裂擘食之一名骨雷秋化为虎三爪出南海思雷二州`】　易长　能变【`陶朱公养鱼经所以养鲤者以不相食易长又贵也学林二四为六六者老隂之能变者也鲤三十六鳞六六之数也能神化飞越山湖故为在地之能变者也`】　不反白　如抹朱【`神农书鲤为鱼之主今人以盘水养之虽困鳞不反白盖健鱼也　唐卢仝观放鱼歌老鲤变化颇神异三十六鳞如抺朱`】胆如石　目成珠【`上详南海鲸注　述异记南海有明珠即鲸鱼之目夜可以鉴谓之`】  

【`夜光又曹毗赋骸丧成岛屿之墟目落为明月之珠`】  

鱼四  

原听琴【`瓠巴鼔琴鱏鱼出听`】　置帛【`陈胜以丹书帛曰陈胜王字置鱼腹中令卖之买者烹之得书`】　感孝【`王祥至孝后母冬月思生鱼祥遂泣于冰上冰忽开有双鲤跃出`】　报恩【`详鱼二辛氏三秦记`】　戏莲【`古诗鱼戏莲叶东`】　在藻【`诗`】　矢于棠【`传公矢鱼于棠`】在于沼【`诗鱼在于沼亦匪克乐`】　登龙【`三秦记江海鱼集龙门下登者化龙不登者防`】  

【`额暴腮`】　畏鹈【`庄子鱼不畏网而畏鹈网无情故也`】　为鲁【`古语云事厯终古以鱼为鲁`】去乙【`骨如乙字不可食`】　咸若【`鱼鼈咸若`】　不淰【`详龙`】　腹疾【`传河鱼腹`】  

【`疾奈何`】　网漏【`鲿鲵`】　竭泽【`竭泽求鱼非不得鱼恐后无鱼也`】　脱泉【`鱼不可脱于泉`】　掉尾【`水浊则无掉尾之鱼`】　奋鬛【`鼔鬐`】　就食【`史记河鱼大上轻车重马来就食`】　徃观【`传公将如棠观鱼者遂徃陈鱼而观之非礼也`】　莘尾【`有莘其尾`】　颁首【`有颁其首`】　吞钓【`归田赋贪饵而吞钓`】　游釡【`后汉张婴诣张纲降曰某等若鱼游釡中`】芳饵【`隂符芳饵之下必有悬鱼`】　敝笱【`诗敝笱在梁其鱼鲂鳏`】　吞舟【`吞舟之鱼荡而失水`】　葬腹【`宁江鱼之腹`】　阳鱎【`阳昼以钓道语宓子曰迎钓而吞者阳鱎也其为鱼懆而无味宓子至单父迎者冠盖交于道宓子曰此阳昼所谓阳鱎者遂聘贤人而访政事单父大治`】　小鲜【`治大国若烹小鲜`】　不大【`水烦则鱼鼈不大`】　不出【`详二食货志`】　不献【`水潦降不献鱼鼈`】　不鬻【`礼鱼鼈不中杀不鬻于市`】　涵泳【`游行`】　噞喁【`文子水浊则鱼噞喁`】　发发【`诗鳣鲔发发`】　洋洋【`孟子少则洋洋焉`】　取常直【`任嘏家贫卖鱼会官发鱼鱼价倍嘏取其直如常也`】　禁泽沈【`禁泽之沈者`】　蝼蚁能制【`庄子曰吞舟之鱼失水则蝼蚁能制之`】　江湖相忘【`又曰水涸鱼相与处于陆相喣以湿相濡以沫不若相忘于江湖`】　濠梁之乐【`庄子`】　车辙之穷【`庄子贷粟于监河侯曰周昨来见车辙中有鲋焉曰我东海之波臣也君岂有升斗之水而活我周曰待我决西江之水而活汝可乎鲋曰如君言不如早索我于枯鱼之肆`】　紫鳞　頳尾【`并毛诗`】　増应星【`星经天鱼一星在尾后河中此星明则海出大鱼`】　从月【`正字通坎为水为月鱼水族脑视月为盈虚月满则脑盈月虚则脑减`】　濯锦【`王符实贡篇濯锦以鱼`】　寄书【`古乐府客从逺方来遗我双鲤鱼呼儿烹鲤鱼中有尺素书`】　守夜【`芝田录门钥必以鱼者取其不瞑目守夜之义也`】　知更【`采兰杂志曰薛若社好读书徃徃彻夜一日遇比丘告之曰夜半不卧非延益之道因就水中捉一鱼赤色与薛曰此谓知更鱼夜中每至一更则为之一跃薛蓄盆中置书几至三更鱼果三跃薛始就寝更名曰代漏龙`】揺尾【`陈师道诗鱼穷不作揺尾怜`】　矜鳞【`矜竦也鱼冷则竦其鳞`】　仰水【`盐铁`】  

【`论民之仰政犹鱼之仰水`】　负冰【`月令孟春之月鱼陟负冰`】　冲岸【`杜甫诗紫鳞冲岸跃`】蟠泥【`陈师道诗大鱼蟠泥小鱼乐`】　跃渊【`诗`】　纵海【`王褒曰沛乎如巨鱼之纵大海`】暴腮【`尸子曰龙门鱼之难也盖河津一名龙门两旁有山鱼莫能上大鱼薄集龙门上则为龙不得`】  

【`上辄暴腮水次故曰暴腮龙门善为鱼者不求为龙望禹门辄退是以无暴腮防额之患`】　烧尾【`鱼跃龙门必雷神与烧其尾乃得成龙`】　懐珠【`天元生物簿鱼之懐珠至五十年则无复腮脑上有汗鬐紫色眼当红色口赤色`】　孕璆【`江赋文魮孕璆山海经文魮状如覆铫鸟首而鱼尾音如磬生珠玉`】腹有古镜【`旧闻记元相国之镇江夏也尝秋登黄鹤楼望沅江之濵有光若残星焉令亲信棹`】  

【`小舟直至光所乃钓船中也询彼渔者曰适获一鲤光明无之亲信乃携鲤而来既登楼公命庖人剖之腹中得古镜二如古钱大一面相合背则隐起双龙虽小而鳞鬐爪角悉具既磨莹后遂常有光辉`】　脊出金钗【`记事珠寳应中酉阳人见钓鱼师有鱼脑贯黄文爱而买归食至脊上出金钗一只长六七寸`】芒草毒【`山海经葌山有木其状如棠而赤叶其名曰芒草可以毒鱼　葌音闗`】　栁叶化【`酉阳杂爼开成末城南百姓王氏庄有小池池边巨栁落叶池中旋化为鱼大小如叶食之无味`】　食杨花【`鱼食杨花则病`】　饱楝子【`鱼池傍宜树楝木则落子池中可以饱鱼`】　穉龙【`钓矶立谈鲤一名穉龙`】　沈虎【`词林海错沈虎潜鹿皆鱼名`】　有睫【`酉阳杂爼鱼有睫及目合二目不同连鳞白鬐腹下有丹字者并杀人`】　无腮【`酉阳杂爼裴曹尚书子忽暴中病众医拱手荆人道士王彦伯视之曰此中无腮鲤鱼毒也试之果然`】　释小【`淮南子季子治单父三年而巫马期衣裋褐易容貌徃观化焉夜见得鱼者释之巫马期问曰凡人所为渔者欲得鱼也今而释之何也渔者曰季子不欲人取小鱼也所得者小是以释之`】　泔余【`荀子曽子食鱼有余曰泔之门人曰泔之伤人不若奥之曽子泣涕曰有异心乎哉伤其闻之晩也`】　相食【`淮南子水积则生相食之鱼`】　环游【`黄鲁直每用鱼千里事盖出闗尹子以盆为沼以石为隖鱼环游之不知其几千里也`】　蛟龙引【`酉阳杂爼鱼满三百六十年则为蛟龙引飞去`】　风雷化【`欧阳修诗何异鳣鲂争尺水巨鱼先已化风雷`】　卧冰求【`搜神记楚僚至孝后母患一肿成痈形容曰瘁夜梦一小儿语曰若得鲤鱼其病即瘳是时十二月僚脱衣卧冰上见童子决卧处冰开送鲤鱼一双母食之而遂愈`】　汲泉得【`姜诗传诗事母至孝母嗜江水兼嗜鱼鲙诗家贫苦艰得舍侧忽涌泉味如江水每日一汲辄获双鱼`】　食化【`谭子化书庚氏穴池搆竹为凭栏登之者其声策策焉辛氏穴池搆木为凭栏登之者其声堂堂焉二氏俱牧鱼于池中每凭栏投饵鱼必踊跃而出但日闻策策堂堂之声不投饵亦踊跃而出则庚氏之鱼可名策策辛氏之鱼可名堂堂食之化也`】　水畜【`陶朱公养鱼经治生之法有五水畜第一所谓水畜者鱼也`】　方圆偃俯【`埤雅广要鰋鱼偃鲤鱼俯鳢鱼圆鲂鱼方`】　健弱浮沈【`埤雅广要鲂一名□今之青鳊也细鳞缩项濶腹鱼之美者盖弱鱼也其广方其厚褊故一曰鲂一曰鳊鱮似鲂而鳞弱其色白北土皆呼白鱮其头尤大而肥失水即死盖弱鱼也又谓之镛鳙庸鱼也其性庸弱而不健故也诗于鳣鲔言发发于鲂鱮言唯唯则鱼之健弱可知也鲿也鲂也鲤也其性浮鯋也鳢也鰋也其性沈`】　燕头【`埤雅广要鲿今黄鲿鱼是也性善飞跃故一名黄扬燕头鱼身旧说鱼胆春夏近下秋冬近上`】　蛇性【`埤雅广要鳢鱼胆甘可食有舌鳞细有花文一名文鱼与蛇通气其首戴星夜则北向盖北方之鱼也旧云鳢是公蛎蛇所化至难死犹有蛇性`】　抱沙【`埤雅广要鯋大如指狭圆而长有黒防文尝沙中行亦沙中乳子俗云鯋性抱沙`】　附土【`雅俗稽言鲋俗名土部盖声讹也此鱼尝附土而行故曰土附吴兴人又名为鲈鳢以其质圆而长与黒鳢相似而其鳞斑驳又似鲈鱼故两喻而兼言之埤雅指为鲫鱼似误鱼经诸鱼皆属火惟鲫鱼属土且性亦沈泥但其形不类黒鳢也`】　善扰【`埤雅广要防一名鳛鳛寻也寻习其泥厌其清水性酋健善扰`】　喜睡【`江隣几杂志贩鱓者置鳅云鱓喜睡鳅好游不尔睡死`】鬛似旌旗【`寓简沈作喆尝迎亲海上至补陀山望见海中数十里外有旌旗如军行数万骑者`】  

【`涌东下问舟人曰此大鱼耳旌旗状者盖鳞鬛也须防稍近山石为之震动`】　肠成刀槊【`杂爼东海渔人言近获鱼五六尺肠胃成胡鹿刀槊之形号秦皇鱼`】　宜鲤宜鲂【`埤雅广要洛鲤伊鲂贵于牛羊言洛以浑深宜鲤伊以清浅宜鲂也`】　出鱮出鲋【`广舆志沔阳水有二源一曰清检一曰浊检清水出鱮浊水出鲋`】　鲸潮【`鲸穴处海底出穴则水溢谓之鲸潮`】　鳣岫【`六朝文视鳣岫之吐翕言大鱼如山也`】　鲤石【`广舆志鲤石在巴山世传琴髙先生于此得道所乗之鲤化而为石`】　鳣堂【`杨震传有雀衔三鳣鱼飞集讲堂前皆曰鳣者卿大夫之象也数三者三台也先生自此升矣`】　穴处【`详上鲸潮注`】　岫居【`埤雅广要鲔岫居至春始出而浮阳北入河西上龙门入漆沮见日而目鱼之先至者其至有时长鼻体无鳞甲味不如鳣大者长七八尺`】　梁水之鲂【`埤雅语居就粮梁水鲂盖今辽东梁水之鲂特肥`】　洞庭之鲋【`七华赋洞庭之鲋出于江岷红腴青颅朱尾碧鳞`】　拨剌【`鱼跳跃曰拨剌`】　瀺灂【`见后诗`】　池州长史【`见闻杂录张洞为淮南转运使梦人通谒曰池州李长史后池中得大鲤即梦也`】　河伯健儿【`述异记防鱼章安县出腹中容四子颊赤如金甚健网不能制俗呼为河伯健儿`】　止水流水【`埤雅广要鱼生流水中则背鳞白味美生止水中则背鳞黒味恶`】　独行旅行【`埤雅广要鳟一名魾似鯶鱼而鳞细于鯶赤眼好独行制字从尊殆以此也又曰鲫鱼好旅行吹沫如星以其相即谓之鲫相附谓之鲋鱮鱼性亦旅行故制字从与`】　金鍼未化【`酉阳杂俎魏末平原潘府君字恵延自白马登舟之部手中算囊堕水囊中有钟乳一两在郡三年济水泛溢得一鱼长三丈广五尺刳其腹中得坠水之囊金鍼尚在钟乳消尽其鱼得脂数十斛时人异之故平原髙苑城东有鱼津云`】　木獭能擒【`九国志廖光圗与伊岳道士伊用昌为林泉之交母病思鲙值江水暴涨不可得用昌探懐得一木獭长三寸许再三祝之投于江中须防波浪腾沸遂擒一巨鳞出因取作鲙母食而愈`】　双名【`鱼双名者山海经有刚山蛮蛮洛水庸庸王防有州禺禺`】　三色【`埤雅广要鱼品齐鲁之间鲂为下色鰋为中色鲤为上色`】　文鳞【`栁宗元诗沈景照文鳞`】　纤鳞【`又曰每忆纤鳞游尺泽`】　鱼书【`史书史佚作鱼书以纪瑞`】　鱼符【`张鷟耳目记唐以鲤鱼为符瑞为铜鱼符以佩之`】　鱼囿【`天文志天汉南三星曰咸池鱼囿也`】　鱼仓【`永嘉郡记青田溪冬天水热如汤众鱼归之名鱼仓`】　飞鱼【`拾遗记仙人寗封食飞鱼而死二百年更生`】　琼鱼【`汉武内传王母曰仙人上药有流渊琼鱼`】逆鳞鱼【`王旻之与琅邪太守许诚之书曰贵郡临沂县其沙邨逆鳞鱼可调药物逆鳞鱼仙经谓`】  

【`之肉芝`】　重鳞鱼【`湖广石门县东阳山水中鱼鳞有两重与诸鱼别味肥美`】　抱石鱼【`出于山溪背偃而腹平其大如指常贴于石上土人取之为腊`】　戴防鱼【`出安南国锐首无鳞有骨若插箭然味似河豚名戴防鱼`】　鵞毛鱼【`出东海不用网罟二人乗一小艇张灯艇中鱼见灯光辄上艇须防而盈多则去灯否则小艇不胜载矣`】　鹿子鱼【`頳色其尾鬛皆有鹿斑赤黄色南海中有洲春夏此鱼跳出洲化为鹿`】　鹦鹉鱼【`龙门江在嘉陵州飞瀑声闻百里舟车过此必舁上岸方可复行傍有穴多出鹦鹉鱼色青緑口曲而红似鹦鹉觜相传此鱼能化龙故云`】　黄雀鱼【`出恵州常以八月化为雀十月后入海化鱼`】　枫叶鱼【`海树霜叶风飘浪翻腐若萤化厥质为鱼故名`】藿叶鱼【`细防冰盘藿叶鱼`】　麦鱼【`其形锐小似麦可爱东流县四十里上溪潭出溯流`】  

【`至石人瀬下形渐大越此则化蜻蜓飞去里人最珍之`】　油鱼【`在云龙州南二十里中秋则鱼肥长仅二三寸至十月望则絶焉`】　地青鱼【`尾有刺甚长逢物则拨之毒能中人色白者曰地白与魟相类又名邵阳鱼鼠尾鱼产象山`】　黄蜡鱼【`即江湖之横鱼头觜长鳞如金色脔为炙虽美而毒或煎夜即有光如笼烛`】　棘鬛鱼【`宋志其鬛刚如棘故呼棘鬛又其鬃赤亦呼赤鬃此鱼味丰在首首味丰在眼莆人多葱酒蒸之以为珍味十月此鱼得时正月以后则味抝不可食`】　方头鱼【`似棘鬛而味美`】　钩鱼【`状类鰦身少扁其唇甚长垂下数寸味皆在此故俗有吃着钩鱼唇不惜老婆裩之语`】　鬬鱼【`大如指长二三寸身有花文红緑相间尾鲜红有黄防善鬬儿童辈多盆养之每鬬相持不舍久之胜负乃决负者跃而游顔色衰谢胜者洋洋自得顔色充如也物之好胜一至此哉俗呼为花鱼`】　魟鱼【`兴化府志此鱼头圆秃如燕身圆如箕尾圆长如牛尾其尾最毒能螫人有中之者连日夜号呼不止以其首似燕故又名燕魟鱼以其尾言故又名牛尾鱼魟一作防胎生形如覆笠有肉翅能刺人一名鱼形圆似扇无鳞色紫黒口在腹下尾长于身尾端有刺有虎魟劒魟狗魟种类不一`】　狗鯋鱼【`狗头鱼身声如狗尾形类弹涂而大大者长丈余好伏泥涂中而吠见人则惊入水`】　鼠鮎鱼【`海中有善食鼠毎揭尾于沙际以绐鼠鼠见之以为彼且失水矣防其尾将食之鮎即转首厉齿撮鼠入水以去狼籍其肉羣虾皆食之`】　淫鱼【`头与身相半其长丈余鼻正白身正黒口在颔下状似鬲有鬐而无鳞出于江中其性喜音闻乐作则出头水上听之所谓瓠巴鼔瑟游鱼出听非槩指凡鱼也`】　鮹鱼【`似马交尾有两岐如鞭梢故名`】　鯄鱼【`地理志利州土贡鯄鱼`】　釡头鱼【`卬河有之长十余丈头甚大遥视之如戴铁釡`】　青郎鱼【`似海鲫而大尔雅所谓当魱是也一名椁砖硬鳞刚骨齿如铁锯嚼螺蛤成粉味极佳`】　鲌鲜鱼【`出河阳县一名康郎鱼云南诸府买为瘴药`】金线鱼【`碧鸡山下洞内有`】　金鱼【`体如金一名火鱼有通身赤者有半身赤者有乱赤文者有背赤文作卦形者有头赤尾白者有鳞红身白者`】　石鱼【`酉阳杂爼衡阳湘乡县有石鱼山山石色黒理若生雌黄开发一重辄有鱼形鳞鬐首尾若画长数寸烧之作鱼腥又重庆涪州江心有双鱼刻石上每一鱼三十六鳞见则嵗丰汧阳有鱼陇掘地破石得之可辟衣蠧`】　鱼爷【`琼州文昌县有鱼爷井水极清冽相传泉与海通有大鱼头白俗呼为鱼爷人呼之辄出`】　鱼舅【`味极佳惟嘉州有之`】　文鱼【`雅俗稽言临湘蒲圻之界有鱼名文鱼俗名春鱼其形如鍼味极佳此亦小之至者也`】　弓鱼【`见鱼谱滇中误作公鱼而怪其有子`】　婢屣鱼【`口在腹下形似妇人屣`】　奴屩鱼【`长一尺如屩形`】　原丽罶【`诗鱼丽于罶鲿鯋`】　施罛【`濊濊`】　忘筌【`庄子筌者所以在鱼得鱼而忘筌`】　断罟【`国语鲁宣公夏滥于泗渊注滥渍取鱼器里革断其罟而弃之曰夫鱼禁鲲鲕兽长麑防今鱼方孕而行罟网贪无艺也公曰我过矣而里革匡我不亦善乎注鲲鲕小鱼`】　鸿离【`鱼网之设鸿则离之`】　獭祭【`獭祭鱼然后虞人入泽梁`】　时簎【`鼈人以时簎鱼鼈簎谓以杖刺泥中搏取之`】　夜捕【`陶侃将吴寄救荆州曰昼战当撃贼夜分捕鱼也`】　九罭【`美周公九罭之鱼鳟鲂罭鱼网也`】　百金【`公羊公如棠观鱼讥公曷为逺而观鱼登来之也百金之鱼公张之登来美大之之辞也注张网罗也耻公去南面逺与人争利便逺观之`】　临河【`淮南子临河羡鱼不如退而结网`】　入水【`獭未祭鱼网罟不入水`】　天子尝【`季冬命有司始鱼天子徃尝鱼`】人取【`周礼人掌以时鱼为梁注梁水以取鱼`】　取诸离【`易经作为网罟以佃以鱼`】  

【`盖取诸离`】　乱于水【`庄子笱多则鱼乱于水`】　取既有时　杀宜中礼俾遂生成　勿令暴殄　増朝船【`陆紫溪翁歌曰采江之鱼兮朝`】  

【`船有鲈`】　晩罾【`宋徐积诗就淮仍买晩罾鱼`】　触纶【`吴都赋曰文鳐夜飞而触纶`】黏徽【`潘岳曰贯腮擉尾掣三牵两弛青鲲而网钜解赤鲤于黏徽钜钓钩也黏徽黏于网也`】　原桂饵【`闾子曰鲁人有好钓者以桂为饵黄金为钩垂翡翠之纶`】　竹竿【`籊籊竹竿以钓于淇`】渭濵【`吕望钓于渭濵获玉璜`】　濮水【`庄子钓鱼于濮水`】　无饵【`文子钓鱼不可以无饵`】　维丝【`其钓维何维丝伊缗`】　守坻【`钓鱼不得由守坻不坚`】　累绳【`庄子夫揭竿累趣灌渎守鲵鲋于得大鱼难乎注累钓绳灌渎谓小渎也`】　为纶【`史记游者可为纶`】　于钓【`诗之子于钓`】　钓富春【`严光字子陵汉光武时钓于富春富春有严陵钓台`】　渔雷泽【`大舜`】　任公之术【`庄子任公为大钩以十五犗为饵蹲于防稽投饵于东海朞年不得鱼一旦有大鱼牵巨钩任公得其鱼而腊之自淛河以东无不厌若鱼者`】　詹何之能【`列子詹何楚人也学钓五年然后尽其道以独茧丝为纶芒鍼为钩剖粒为饵于百仞之泉引盈车之鱼`】　钓而不纲【`谓不絶水`】　田则不渔【`君子田则不渔`】　名鲤【`孔子生子三日有馈鲤者因名子曰鲤字伯鱼也`】　献鲔【`春献王鲔`】　遗双【`古诗客从逺方来遗我双鲤鱼`】　进尾【`羞濡鱼者进尾`】　献孔子【`孔子之楚有渔父献鱼不受父曰市逺无所货不如献君子孔子乃受之以命弟子扫地以祭也`】　赐章【`齐景公赐章鱼十五乗`】　献之不受【`韩子公仪休相鲁而嗜鱼邦人献之曰吾以为相自可致鱼以受鱼退人谁遗吾鱼`】　馈之则悬【`羊续事`】荐鲔【`二月天子始乗舟荐鲔于寝庙`】　嗜鲍【`文王任太公望傅太子太子嗜鲍鱼太公曰鲍不登爼`】　充馈【`川奠鱼蜃之物以充馈食`】　利賔【`易包有鱼不利賔象曰义不及賔也注擅人之物以为已恵故不及賔`】　宜苽【`鱼宜苽`】　食稻【`孟秋天子食稻与鱼`】　鱻薧【`鱻鲜鱼薧干鱼`】　商脡【`祭庙薧鱼曰商祭鲜鱼曰脡祭`】　河鲂【`诗岂其食鱼必河之鲂`】　泽鲵【`尺泽之鲵岂量江海`】　在鼎【`文在鼎之鱼期于焦烂`】　溉釡【`谁能烹鱼溉之釡鬵`】弹铗歌【`冯驩弹铗歌归来兮食无鱼`】　寘劒进【`吴世家公子光享王僚専诸寘劒于鱼中以进之遂抽劒刺王僚`】　赵盾飱【`公羊赵盾食鱼飱`】　子产畜【`孟子`】　増金鼎【`宋祁笔记金鼎之贵鱼不求烹也`】　银丝鲙【`杜甫诗鲜鲫银丝鲙`】  

## 御定渊鉴类函卷四百四十三

鳞介部七【`鱼　乌贼　螺　蚌　蛤蛤蜊　蚶　车螯　石`】  

鱼五  

原诗梁张骞咏跃鱼应诏诗曰戏鳞隐繁藻颁首承绿漪何用游溟澥且跃天渊池　陈张正见赋得鱼跃水花生诗曰漾色桃花水相望濯锦流跃浦疑珠出依池似镜浮凌波衔落蘂触饵避沈钩方游莲叶外讵入武王舟　阮卓莲下游鱼诗曰春色映澄陂涵泳且相随未上龙门路聊戏芙蓉池触浪莲香动乘流叶影披相忘自有乐庄惠岂能知　隋岑德润鱼诗曰剑影侵波合珠光带水新莲东自可戏安用上龙津　増唐杜甫黄鱼诗曰日见巴东峡黄鱼出浪新脂膏兼饲犬长大不容身筒筩相沿久风雷肯为神泥沙卷涎沫回首怪龙鳞　白小诗曰白小羣分命天然二寸鱼细微霑水族风俗当园蔬入肆银花乱倾箱雪片虚生成犹拾卵  

尽取义何如　项斯鲤鱼诗曰似龙鳞又足只是欠登门月里腮犹湿泥中目未昏乞锄防蚁穴望水写金盆他日能为公田报此恩　章孝标鲤鱼诗曰眼似真珠鳞似金时时动浪出还沉河中得上龙门去不叹江河嵗月深　钱起赋得巨鱼纵大壑诗曰巨鱼纵大壑遂性似乗时奋跃风生鬛腾凌浪鼓鬐龙摅回地轴鲲化想天池方快吞舟意尤殊在沼嬉倾危嗟幕燕隐晦笑泥龟喻士逢明主才猷得所施　唐人作河鲤登龙诗曰年久还求变今来有所从得名当是鲤无防可成龙备歴艰难徧因期造化容泥沙寕不阻钓饵莫相逢击浪因成势纤鳞莫继踪若令揺尾去雨露此时浓元稹鱼登龙门诗曰鱼贯终何益龙门在此登有成当作雨无用耻为鹏激浪诚难泝雄心亦自凭风雷潜防合鬐鬛忽腾凌泥滓辞河浊烟霄见海澄廻瞻顺流辈谁敢望同升　王季则鱼上氷诗曰北陆收寒尽东风解冻初氷消通浅溜气变跃潜鱼应节似知化扬鬐任所如浮沉非乐藻沿泝异传书结网时空久临川意有余为龙将可望今日愧才虚　王公亮鱼上氷诗曰春生寒气灭稍动伏泉鱼乍喜东风至来观曲浦初近氷朱鬛见望日锦鳞舒渐觉流凘退还欣掉尾余噞喁情自乐沿泳意寜疎倘得随鲲化终聴戾太虚　吴冕鱼上氷诗曰春水潜鳞发寒潭旧疎扬鬐顺气纵振鬛上氷初戏广怜空洁浮清媚景虚戒贪常避饵思达每怀书湿映流凘薄狂游触浪余终希泮涣泽爲化北溟鱼　姚康巨鱼纵大壑诗曰水府乘闲望圎波息跃鱼从来暴泥久今日脱泉初得志寕相忌无心任宛如龙门应可度鲛室岂常居掉尾方穷乐游鳞每自舒乗流千里去风力借吹嘘　白居易防额鱼诗曰龙门防额意何如红尾青鬐却返初见说在天行雨苦为龙未必胜为鱼　又放鱼诗曰香饵见来须闭口大江归去好藏身盘涡峻激多倾覆莫学长鲸拟害人　卢纶小鱼咏寄泾州杨侍郎诗曰莲花影里暂相离才出浮萍値罟师上得龙门还失浪九江何处是归期　窦巩放鱼诗曰金钱赎得免刀痕闻道禽鱼亦感恩好去长江千万里不须辛苦上龙门　杜甫观打鱼歌曰绵州江水之东津鲂鱼鱍鱍色胜银渔人漾舟沈大网截江一拥数百鳞众鱼常才尽却弃赤鲤腾出如有神潜龙无声老蛟怒廻风飒飒吹沙尘饔子左右挥霜刀鲙飞金盘白雪高徐州秃尾不足忆汉隂槎头逺遁逃鲂鱼味美知第一既饱懽娱亦萧瑟君不见朝来割素鬐咫尺波涛永相失　韩愈叉鱼歌曰叉鱼春岸濶此兴在中宵大炬然如昼长船缚似桥深窥沙可数静榜水无揺刅下那能脱波间或自跳中鳞怜锦碎当目讶珠消迷火逃翻近惊人去暂遥交头疑凑饵骈首类同条濡沫情虽宻登门事已辽盈车欺故事饲犬騐今朝血浪凝犹沸腥风逺更飘　陆龟谢皮日休分巨鱼之半诗曰谁与春江上信鱼可怜霜刃截来初鳞残似撤骚人屋肠断疑伤逺客书避网几跳山影破逆风曽蹙浪花虚今朝最是家童喜免泥荒畦掇野蔬　皮日休和陆龟谢分鱼诗曰钓公来信自松江三尺春鱼拨剌霜腹内旧钩苔染涩腮中新饵藻和香金鳞中断榆钱破寒骨平分玉筯光何事贶君偏得所祗缘同是越航郎卢仝观放鱼歌曰常州贤刺史从諌议大夫除天地好生物刺史性与天地俱酒兴引行处正见渔人渔丛杂百千头性命悬须臾天心应刺史刺史尽活诸一一投深泉跳脱不复拘得水竞腾突动作诡怪殊或透藻而出或破浪而趋或掉尾孑孑或奋鬛愉愉或如莺掷梭或如蛇衔珠四散渐不见岛屿徒萦纡　宋韩琦观鱼轩诗曰雨过方塘碧涨秋观鱼亭槛俯临流时看隐荇騈头戏忽见开萍作队游喜掷舟前翻乱锦静潜波下起圎沤吾心大欲同斯乐肯插筠竿饵钓钩　梅尧臣河豚鱼诗曰春洲生荻芽春岸飞杨花河豚当是时贵不数鱼虾其状已可怪其毒亦莫加忿腹若封豕怒目犹吴蛙炮煎茍失所入喉为镆邪若此防躯体何须资齿牙持问南方人党防复矜夸皆言羙无度谁谓死如麻吾语不能屈自思空咄嗟　又鹿角鱼诗曰海中鱼角矗矗不拟龙乃拟鹿　欧阳修答梅尧臣达头鱼诗曰吾闻海之大物类无穷极虫鰕浅水间蠃蚬如山积毛鱼与鹿角一拾数千百收藏各有时嗜好无南北其微既若斯大者固莫测波涛浩渺中岛屿生顷刻俄而没不见始悟出背脊有时随潮来暴死疑遭谪海人相呼集刀锯争剖析骨节骇专车须芒侔剑防腥闻数十里余臭久乃息始知百川归固有含容德潜竒与秘寳万状不一识嗟彼达头防谁传到京国干枯少滋味治洗费炮炙聊兹知异物岂足荐佳客一旦辱君诗虚名从此得　孔武仲江豚诗曰黒者江豚白者白□状异名殊同宅大水渊有羣鱼掠以肥已是谓小害顾有可喜大川夷平缟素不起两两出没矜其頬觜若俛若仰若跃若跪舟人相语惊澜将作亟入湾浦踣樯布筰俄顷风至簸山揺岳浪如车轮气雾相薄舟人燕安如在城郭先事而告昭哉尔功鳄防牛马头鼍象龙暴殄天物安得尔同于人无害所欲易充暴露形体告人以忠又多膏油以助女工江湖下贫机杼以农乌鹊知风商羊识雨大厦之下风雨何苦岂知舟航方在积险以尔占天蓍蔡之騐古之报祭不遗微虫孰扬尔烈登荐蜡宫世不尔好复惟尔恶我作此歌爲昭其故　苏轼渼陂鱼诗曰霜筠细破爲双掩中有长鱼如卧剑紫荇穿腮气惨凄红鳞照坐光磨闪携来虽逺鬛尚动烹不待熟指先染坐客相看爲解顔香粳饱送如填堑早歳尝爲荆渚客黄鱼屡食沙头店濵江易采不复珍盈尺辄弃无乃僭自从西征复何有欲致南烹嗟久欠游鯈琐细空自腥乱骨纵横动遭砭故人逺餽何以报客俎久空惊忽赡东道无辞信使频西隣幸有庖虀酽　又西湖秋涸东池鱼窘甚因防客呼网师迁之西池为一笑之乐诗曰东池浮萍半枯块裂碧跳青出鱼背西池秋水尚涵空舞濶揺深吹荇带吾僚有意为迁居老守纵馋那忍鲙纵横争看银刀出瀺灂初惊玉花碎但愁数罟损鳞鬐未信长堤隔涛瀬濊濊发发须防间圉圉洋洋寻丈外安知中无蛟龙种尚恐或有风雨防明年春水涨西湖好去相忘渺湖海　陈师道和苏轼西湖徙鱼诗曰穷秋积雨不破块霜落西湖露沙背大鱼蟠泥小鱼乐髙丘覆杯水如帯鱼穷不作揺尾怜公寜忍口不忍鲙修鳞失水玉参差晩日揺光金破碎咫尺波涛有生死安知平陆无滩濑此身寜供刀几用着意更须风雨外是间相忘不为小濠上之意谁得防枯鱼虽泣悔可及莫待西江与东海　又赤手取鱼如拾块布网鸣舷攻腹背岂知激浊与清流恐惧骈头牵翠居士仁心到鱼鸟会有微生化余鲙寕容网目漏吞舟谁能烹鲜作苛碎我亦江湖钓竿手悮逐轻车从下瀬生当得意落鸥边何用封侯堕鸢外不如此鱼今得所置身暗与神明防径须作记戒鲸鲵防有任公钓东海　唐庚白小诗曰二年遵海濵开眼即浩渺谓当饱长鲸糊口但白小百尾不满釜烹煮等芹蓼咀嚼何所得鳞鬛空纷扰向来巨鱼戏海面横孤峤噞喁喷飞沫白雨散晴晓终然不省录从事此微眇短长本相形南北无定表防山不爲多毫末夫岂少词雄两月读理足三语妙人生一沤发谁作千圣调安能蹲防稽坐待朞年钓范成大晩春田园诗曰海雨江风浪作堆时新鱼菜逐春回荻芽抽笋河豚上楝子花开石首来　又秋日田园诗曰细捣枨虀有鲙鱼西风吹上四腮鲈雪松酥腻千丝缕除却松江到处无　杨万里初食淮白鱼诗曰淮白须将淮水煮江南水煮正相违霜吹栁叶都落尽鱼吃雪花方解肥【`淮人云白鱼食雪乃肥`】醉卧糟丘名不恶下来盐豉味全非饔人且莫供羊酪更买银刀二尺围　又松江鲈鱼诗曰鲈出鲈乡芦叶前垂虹亭上不论钱买来玉尺如何短铸出银梭直是圎白质黑章三四防细鳞巨口一双鲜秋风想见真风味祗是春风已逈然刘宰谢王去非餽江鲚诗曰环坐正无悰騈头得嘉馈鲜明讶银尺亷纤非虿尾肩耸乍惊雷腮红新出水芼以姜桂椒未熟香浮鼻河鲀愧有毒江鲈惭寒味更咨座上客送归烦玉指饤饾杂青红百巧出刀匕翩翩鹤来翔粲粲花呈媚颇疑壶中景髣髴具盘底又疑三神山幻化出人世更于属餍余想像无穷意知君束装冗不敢折简致厚赐何可忘因笔聊举似　金元好问峡口食鳊鱼诗曰无奈微云疎雨何孟公诗律费研磨凭君莫爱襄阳好缩颈鳊鱼刺鲠多　元王恽食鲈鱼诗曰鲈鱼昔人贵我行次吴江秋风时已过满意莼鲈香初非爲口腹物异可阙尝口哆頬重出鳞纎雪争光背华防玳斑或圎或斜方一脊无乱骨食免刺鲠防肉腻胜海鮇味佳掩河鲂灯前不放箸愈淡味愈长张翰爲尔逝我今赴官忙出处要义在不须论行藏倚装足朝睡且快所欲偿梦惊聴吴歌海日方苍凉　鲜于枢海防行曰至元辛卯之季冬浙江连日吹腥风有物宛转泥沙中非鼋非鼈非蛟龙神物失势谁为雄万刃刲割江水红九州之外四海通出纳日月防虚空汪洋浩瀚足尔容胡为一出荡忘返糜躯鼎俎虾蚬同吁嗟人有达与穷无以外慕残厥躬古来妄动多灾凶　明刘炳观捕鱼诗曰栁条风脆已梳黄潮落溪毛露石梁帆脚压霜寒撒网柁牙移月夜鸣榔载车有猎曽占渭鼓枻无歌岂濯湘义得锦鳞长尺半隣翁新酒正吹香　杨基观鱼诗曰池隂树影凉白小纷成队吹絮圎沤续触荷清露碎俄沉静却浮忽遇惊还退幸免钓丝忧江鲈且充脍　孙作飞鱼诗曰海于天地中物不能比大隂阳浩出没造物穷荒怪力足浮三山势欲吞大块岂惟日月浴兼疑鬼神防披经案山海异族纷碎我时一徘徊足蹑二仪隘焉知估客辈入海如入阓昏风白波驶雨惨黑洋迈批石嗔火发囓指愁舟坏飞鱼集樯柂翅尾错珍贝初疑鷰雀翻复骇蝗螟坠非类感所稀枯腊拾海外三韩雨雾洗百岛风烟参差插双翰欹侧张两斾形模小鲜具意气鹏鹗类祗慙海若笑狭小矜此辈我复嗤海若万彚同一态神灵数巨鱼鲸鲲防鳄魪智屈云雨能肉大何足脍龙门万鱼跃此翼吾所快李东阳次韵谢石首鱼诗曰夜网初收晓市开黄鱼  

无数一时来风流不鬭莼丝品软烂偏宜豆乳堆碧盌分香怜冷冽金鳞出浪想崔嵬髙堂正忆东隣送诗句情多不易裁　何景明鲥鱼诗曰五月鲥鱼已至燕荔枝卢橘未应先赐鲜徧及中官第荐熟谁开寝庙筵白日风尘驰驿路炎天氷雪防江船银鳞细骨堪怜汝玉筯金盘敢望传  

原赋晋王庆钓鱼赋曰然后抽纤缴振修竿垂银钩运金丸悬鲔鲵挂鸿鸾连翩云际瀺灂漪澜　挚虞观鱼赋曰观鳞族于滮池兮睨羽羣于瀬涯乃有洧泉之鲤濯陂之鰋瀺灂涌跃没浪赴逺集于曲漄之隈逐乎澹淡之深攒聚辐蹙或跃或沉倐烁攸驿目惊心徒极观而无获兮羡鲜肴之柔嘉于是六柱俱起参搆横罗编莞为筏撼木激波奔突转薄流不及澜鱼未惊而失行忽浪达于急湍谅形胜之得势实有往而无反炰鲿脍鲤亦有庻羞肴核并陈既防且柔泛溢爵于通沟因素波以献酬骋微巧于浮觞竞机防于迅流既欢豫而不倦愿穷昼而兼夜独临川而慷慨感逝者之不舎惟修名之未立恋景曜之西谢惧流连之败德遂收欢而命驾是时也含怀湛遁需于酒食盘衎宴安欢情未极选兴之言矫枉以直说而不绎莫不叹息　増唐卢照邻穷鱼赋曰有一巨鳞东海波臣洗静月浦防丹锦津映红莲而得性戏碧浪以全身宕而失水届于阳濒渔者观焉乃具竿索集朋党鳬趋雀跃风驰电往竞下任公之犗争陈豫且之网蝼蚁见而甘心防獭闻而抵掌独孤授北溟有鱼赋曰风涛乍息空水相涵横巨鳞  

而海分为二赩双目而日为之三涾沲迆延载回载旋吓鳃则飞沫成雨击尾乃跳波荡天任公之术靡措龙伯之力徒然　元弼鱼跃龙门赋曰徒观其向天倪辞水府望霄汉之九越泥沙之五来如及门出若由户虽悬波而千仭终作气而一鼓　苖秀鱼登龙门赋曰吞舟之伦吹潦将适奋泥沙而鱍刺簸鬐鬛以投掷鳞栉比而映水星攒目曈昽而中流月白　王起烹小鲜赋曰海曲芦人江潭舟子厌颁首于蒲藻得纤鳞于沼沚常窥潎潎漏于宻网之中今则炎炎烹于沸鼎之内李蟾烹小鲜赋曰出彼清澜委兹敝笱落细鳞于方寸之质喣微沫于噞喁之口齐一指而未幷事寸刃而才受騐星星之若无升鼎俎而何有　李夷亮鱼在藻赋曰极浦风霁澄潭月虚鲜鳞缭绕聚沫纡徐或在鲛人之室或过陵鲤之居莲花东西信可游而可息文竿上下徒欲钓而求诸　王起羡鱼赋曰頳尾殊品紫鳞异质或依蒲而自娱或拥芡而争出扬鬐奋鬛已见其由戢尾贯鳃未知其术　宋梅尧臣针口鱼赋曰有鱼针喙形甚小常乗春波来不少人竞取之一掬不重乎铢秒其为针也颖不能刺肌肤目不能穿丝缕上不足以附医而愈疾下不足以因工而进补以口得名终亲妇女大非鲙材唯便鲊卤烹之则易烂贮之则易腐嗟玉色之可爱聊用实乎雕俎过此以徃未知其所处原赞晋郭璞比目鱼賛曰比目之鳞别号王余虽有二片其实一鱼协不能宻离不为疏　増又鲛賛曰鱼之别属厥号曰鲛珠皮毒尾匪鳞匪毛可以错角兼餙剑刀  

原表晋王肃贺瑞应表曰伏承祖庙文昭庙鱼生于鼎臣闻易中孚彖曰信及豚鱼言中和诚信之德下及豚鱼则无所不及  

増启北周庾信谢赵王赉干鱼启曰赉干鱼十畨醴水朝浮光疑朱鳖文鳐夜触翼似靑鸾况复洞庭鲜鲋温湖羙鲫波澜成雨鳞甲防寒某本吴人常想江湖之味及其饥也唯资藜藿之余慈赉渥恩膏腴流灶不劳狮子之亭即胜雷池之长翻惊河伯独不受人足笑任公终年垂钓  

増说程正叔养鱼说曰书斋之前有石盆池家人买子鱼食猫见其喣沫也不忍因择可生者得百鱼养其中大者如指细者如箸支頥而观之者竟日始舎之洋洋然鱼之得其所终观之戚戚然吾之感于中也吾读古圣人书观古圣人之政禁数罟不得入污池鱼尾不盈尺不中杀不市鬻人不得食圣人之仁养物而不伤也如是物获如是则吾人之乐其生遂其性宜何如哉思是鱼之于是时寜有是困耶推是鱼孰不可耶鱼乎鱼乎细钩宻网吾不得禁之于彼炮燔咀嚼吾得免尔于此吾思江海之大足使尔遂其性思置汝于彼而未得其路徒能以斗斛之水生汝之命生汝诚吾心汝得生幸已多万类天地中吾心将奈何鱼乎鱼乎感吾心之戚戚者岂此鱼而已乎　姚镕马嘉鱼说曰海有鱼曰马嘉银肤燕尾大者视晬儿脔而火鱐之可致逺常渊潜不可捕春夏乳子则随潮出波上渔者用此时帘而取之帘为疏目广袤数十防两舟引张之缒以铁下垂水底鱼过者必钻触求进愈触愈束愈怒则頬张鬐舒钩着其目致不可脱向使触网而能退却则悠然逝矣知进而不知退用罹烹醢之酷悲夫  

増令宋毛胜水族加恩簿曰令尔红文生卢清臣【`鲈鱼`】销酲引兴鲜鬛之香宜授橙虀录事守招贤使者尔珍曹必用郎中时充【`鲥鱼`】铛材本美妙位无髙宜授诸衙军使持节雅州诸军事尔白圭夫子【`鲚鱼`】貎则清臞材极美俊宜授骨鲠卿尔锦袍氏【`鳜鱼`】骨疎肉紧体具文章宜授仙盘游奕使尔李夲【`鲤鱼`】三十六鳞大烹允尚宜授跨仙君子世美公尔鲜于美【`鲫鱼`】砍鲙精妙见称杜陵宜授轻薄使银丝省餍德郎尔楚鲜【`白鱼`】隐釡沉糟价倾淮甸宜授倾淮别驾尔缩项仙人【`鳊鱼`】鬼腹星鳞道亨襄汉宜授槎头刺史尔食宠侯【`鲟鳇鱼`】支节斑驳标致髙爽宜授添府太监尔单长福【`鱓鱼`】曲直靡常鲜载具美宜授蟠泥掾尔唐少连【`鲢鱼`】池塘下格代匮充庖宜授保福军节度使尔黄荐可【`河豚`】泽嫩可贵然失于经治败伤厥毒故世以醇疵隐士为尔之目特授三德尉兼春荣小供奉尔屯江小尉【`江防`】渔工得隽亦号甘肥宜授追风试汤波太守増序明孙作飞鱼序曰暨人杭海得飞鱼于黑水之洋长二寸頥两鬐各广长寸余张为两翅海风发作从波涛飞集船上如燕雀既止则不能入水意者爰居海鸟亦此类与  

乌贼一  

原本草经曰乌贼鱼骨治寒热惊气　増蜀本草圗经曰九月乌【`音仆`】入水所化故义训曰寒鸟入水谓之乌贼　炙毂子曰此鱼每遇渔舟即吐墨染水令黒以混其身渔人见水黒则知是网之大获　原南越记曰乌贼鱼有矴遇风浪便虬前一须下矴而住腹中血及胆正黒可以书也世谓乌贼怀墨而知礼故俗曰是海君白事小史或曰古之诸生常自浮水上乌见以为死便往啄之乃卷取乌故谓之乌贼今疋乌化之　临海异物志曰乌贼之骨其大如楯居者一枚作鲊满器受五升　増物类相感志曰乌贼过小满少　埤雅广要曰乌贼八足絶短肉白皮黒无鳞有防鬛甚长一名缆鱼风波稍急即以防黏石为防盖此鱼遇大风逺岸则虬前一防为矴近岸则黏前一防为缆　又曰每遇大鱼则噀墨周其波以卫身害若小鰕鱼过其前即吐墨涎惹之江东或取其墨书契以绐人财物书迹如淡墨逾年自消唯空纸耳　雅俗稽言曰旧说一名河伯从事腹内有墨又名墨鱼暴干者俗呼为螟脯　正字通曰墨能已心痛背上独一骨厚三四分形如摴蒱子而长色白轻脆如通草入药名海螵蛸　万震海物异名记曰集足在口缩喙在腹形类鞋囊其名乌贼噏波噀墨迷射水慝  

乌贼二  

原酉阳杂俎曰乌贼鱼海人言昔秦始皇东游弃算袋于海化为此鱼形如算袋两带极长　梦溪笔谈曰宋明帝好食蜜渍鱁鮧一食数升鱁鮧乃今之乌贼肠也如何以蜜渍食之  

原启陈徐陵谢勅赉乌贼启曰变逯庸臣伏増铭悚増令宋毛胜水族加恩簿曰令甘盘校尉【`乌贼`】吐墨自卫白事有声宜授噀墨将军  

螺一  

原尔雅曰螺小者蜬　易曰离为蠃【`刚在外也`】　广韵曰螺本作蠃大者如斗出日南　广志曰海文螺数种其大者受一斗南人以为酒杯　埤雅广要曰蓼螺味辛如蓼其螺紫色有斑文　淮南子曰蠃愈蠋睨【`蠃附蠃也细长螺也蠋睨目中疾`】此皆治目之药也　山海经曰旬山洵水出焉南流注于阏泽其中有茈蠃【`紫色螺也`】　又曰邽山蒙水出焉有螺鱼身而鸟翼见则其邑大水　拾遗记曰蓬莱山有大螺名躶歩负其殻露行冷则复入其殻生卵着石则软取之则坚明王之世则浮于海际焉　元珠集曰海螺鸣主大风吐光主隂雨　南州异物志曰扶南海有大螺如瓯从边直旁截破因成杯形或合而用之螺体蜿蜒委曲酒在内自注倾覆终不尽以伺误相罚为乐　又曰鹦鹉螺状如覆杯头如鸟头向其腹视似鹦鹉故以为名肉离殻出食饱则还壳中若为鱼所食殻乃浮出为人所得质白而紫文如鸟形与觞无异故因其象鸟为作两目两翼也　又曰寄居之虫如螺而有脚形如蜘蛛本无殻入空螺殻中戴以行触之缩足如螺闭戸也火炎之乃出走始知其寄居也　岭表录异曰红螺大小亦类鹦鹉螺殻薄而红亦堪为酒器刳小螺为足缀以胶漆尤可佳尚也　异苑曰鹦鹉螺形似鸟故以为名常脱殻而逰朝出则有虫类如蜘蛛入其殻中螺夕还则此虫出庾阐所谓鹦鹉内游寄居负殻者也　増宋周公谨曰长生之螺置之醋中则活正字通曰海螺大如小拳靑黄色长四五寸诸螺中  

此肉最厚南人食之又有状如螺中寔如石大如豆名郎君子一名相思子有雌雄口内含热置醋中雌雄相逐逡巡便合即下卵如粟者为真藏箧中积歳不坏妇人难产手把之即生  

螺二  

原王韶始兴记曰桂阳贞女峡相传秦世有数女取螺于此遇风雨一女忽化为石人今形髙七尺状如女子増拾遗记曰汉武帝尝酌文螺之巵巵出波祗之国幽明录曰武帝幸瓠子河闻水底有弦歌之声有老  

翁出献帝一紫螺　原捜神记曰谢端侯官人少孤贫至年十七八恭谨自守后于邑下得一大螺如斗许取贮瓮中每早至野还见有饮饭汤火端疑之于篱外窥见一少女从瓮中出至灶下燃火便入问之女答曰妾天汉中白螺素女天帝哀卿少孤使我权相为守舎炊煮待卿取妇当还今无故相伺不宜复留今留此殻贮米谷可得不乏忽有风雨而去　増北史曰隋刘臻性好啖螺　传载唐光启中润州大荒乱有居民家蓄陈仓米絶多可一斗五百文先定价后人拥俟开仓仓中悉化小螺子人皆惊异至今有收得此螺子者【`天中记`】夷坚志曰吴湛居临荆溪有一泉极清澈市人赖之湛为竹篱遮防不令汚入一日吴于泉侧得一白螺归置瓮中后每自外归则防中饮食已办心大惊异一日潜窥乃一女子自螺中而出手能操刀吴急趋之女子大窘不容归殻乃实告曰吾乃泉神以君敬防泉源且知君鳏居上帝命吾为君操馔君食吾馔得道矣言讫不见  

螺三  

原测海　行沙【`东方朔曰以蠃测海即田螺也彚苑详注红螺行沙夜生光`】　闭户脱厣【`风俗通公输般见蠡出头潜以足画之蠡引闭其户终不可开故仿之设立门户　彚苑详注`】  

【`香螺脱厣来相羣`】　入蛭　变防【`田螺形圎底锐大者如棃橘小者如梅李其性大寒秋冬多有水蛭入厣中须去之方可食　海蛳螺生海涂中有人见其羣变爲防飞去或云此螺能髙跳丈许盖迁其处也`】　出足　张口【`世说晋太康永熈中卫瓘家人炊饭堕地尽化为螺出足而行瓘终见诛　南康记南康有女采螺为业夜宿亭上有风雨声见众螺张口而至乱噉其肉唯有骨在焉因号其地为螺亭`】　为酒杯　餙镜背【`上详螺一广志　钿螺光彩可餙镜背`】　头似鹦鹉　色如翡翠【`上详螺一南州异物志　桂海虫鱼志青螺状如田螺其大如拳揩磨去麤皮如翡翠色雕琢为酒杯`】　性寒　形锐【`上详入蛭注　埤雅易曰离为螺者螺之形锐外刚内柔性又善丽故也`】　畏雪　吐光【`物类相感志螺蛳畏雪下详螺一元珠集`】螺舟【`拾遗记秦皇好仙有宛渠之民乗螺舟而至螺舟形似螺沉行海底水不浸入`】　蠡台【`述异记蠡台梁孝王筑园中间回道似蠡故名之`】  

螺四  

原诗宋谢惠连咏螺蚌诗曰轻羽不髙翔自用网罗纤鳞惑芳饵故为钓所加螺蚌非有心沈迹在泥沙文无雕餙用味非鼎俎和　増元王恽赋西域鹦鹉螺杯诗曰老月沦精射海波珠绳分秀贯神螺鹧斑渍粉垂金薤鹦喙嫌寒缩翠窠樽出瘿藤纹浪异瓢成椰子腹空皤饮余疑与溪娘遇一笑相看发浩歌  

増令宋毛胜水族加恩簿曰令屈突通【`海螺可吹者`】振声逺闻可知佛乐可曲沃郎梵响参军摄玉塔金舍阮用光【`砑光螺`】运体施功物皆滑莹可检校大辉光宜充掌书记田靑【`螺蛳`】微藏浅味无所取材世或烹调以为怪品宜授具体郎  

蚌一【`璅蛣　马刀　蛏玉珧　江　柱附`】  

原易曰离为蚌【`埤雅广要蚌之形剡外刚而内柔性又善丽故也`】　大戴礼曰十一月雉入淮为蜃蜃蒲卢也　吕氏春秋曰月望则蚌蛤实羣隂盈月晦则蚌蛤虚羣隂缺　淮南子曰明月之珠螺蚌之病而我之利也　増又曰日至而麋鹿解月死而螺蚌瞧　拾遗记曰南方林邑有大蚌盈车明珠至寸不以为贵国人不采　原盛之荆州记曰马牧城东三里有蚌城相传云饥年民结侣采蚌止憇其中故因为名又云城随洲势上大尖其形似蚌故有蚌号　徐充南方记曰珠蚌殻长三寸在涨海中　増岳阳风土记曰洞庭湖中旧有巨蚌其大如片帆夜深侧立一殻乗风徃来烟波中间吐巨珠与月相射渔者一日揣取之终不可得近乆不见　岭表录异曰亷海有洲岛岛中有珠池其底与海通每年修贡珠户入池皆采老蚌珠如宛豆如弹丸者亦有之其殻名珠牡亦名珠母可斵削成钗钏　海物异名记曰蜃布泥有疆界其蒸气也为楼　暌车志曰无为军城内有秀溪者初名锦绣溪初未有城溪水与外通中有珠蚌入水者足或履之其大如席旋即失之盖亦灵异或夜傍水际启殻吐光明皎如月照池数丈秀之名盖取诸川媚之义也其后筑城絶不通外珠遂不知所在　郭璞江赋曰琼蚌晞曜以莹珠　増璅蛣汉书曰汉律防稽献鲒醤二升　汉书注曰鄞有鲒埼亭顔师古曰鲒音结蚌也长一寸广二分有一小蟹在腹中埼曲岸也其中多鲒故以名亭　抱朴子曰川蟹不归而鲒败　南越志曰璅蛣长寸余大者长二三寸腹中有蟹子如榆荚合体共生俱为蛣取食　璅蛣似蚌淮海人呼为海奴又江赋注一名海镜　岭表录异曰海镜广人呼为膏药盘两片相合以成形外圎而甲甚莹防日照如云母光内有少肉如蚌腹中有红蟹子小如黄豆而螯足皆具海镜饥则蟹子出拾食蟹子饱则归腹海镜亦饱矣或廹之以火则蟹子走出离腹立毙或生剖之有蟹子活在腹中逡巡亦毙　马刀周礼曰鼈人祭祀供蠯蠃蚳以授醢人郑司农云蠯蛤也杜子春曰蚌也　尔雅注曰江东呼蚌长而狄者为蠯即马刀也　宋寇奭曰马刀京师谓之撞防此物生泥渎沙溪中行沙有迹人验取之　蛏山堂肆考曰蛏生海涂中穴居似马刀而殻薄长二三寸大如拇指外殻内肉其性甚寒能消渴玉珧尔雅注曰蜃小者一名玉珧可餙佩刀鞘诗传云天子玉琫而珧珌是也　西京杂记曰长安始盛餙鞍马竞加雕镂皆用白蜃为珂紫金为花以餙其上　山海经曰峄臯山臯水出焉东注激汝水其中多蜃珧酉阳杂俎曰玉珧似蚌长二寸广五寸殻中柱羙炙食之　江珧柱老学庵笔记曰明州江珧柱有二种大者江珧小者沙珧然沙珧可种逾年则成江珧矣　海物异名录曰江珧柱厥甲羙如瑶玉肉柱肤寸江珧柱退之所谓马甲柱是也　江隣几杂志曰四明海物江珧柱第一青虾次之二物无海腥气瑶当作珧　江珧如蚌而稍大中肉腥而防【`韧同`】不中口仅四肉牙佳耳长可寸许圎半之白如珂雪一沸即起甘鲜脆羙不可名状此所谓柱也东坡谓荔枝风味江瑶柱可以敌之一云江瑶柱即海月也【`海月大如镜白色正圎其柱如搔头谢灵运诗挂席拾海月`】　韩愈诗曰章举马甲柱鬪以怪自呈  

蚌二  

増拾遗记曰黄帝时务成子游寒山得黒蚌在髙崖之上此蚌生于隂泉在寒山之北圎水之中千歳而一生珠尝飞翔来去于五岳之上　原战国防曰赵且伐燕苏代为燕谓赵惠王曰川蚌方出曝而鹬啄其肉蚌合而相持鹬曰今日不雨明日不雨即有蚌脯蚌亦谓鹬曰今日不出明日不出必见死鹬　増魏志曰孔融与韦康书云不意双珠近出老蚌　原汝南先贤传曰周燮好潜养靖志唯典籍是乐有先人草庐庐于东坑其下有陂鱼蚌生焉非身所耕渔则不食也　増孔元舒在穷记曰袁彖赠庾翼蜯砚　唐新语曰麟德中封禅用取明水李敬真于八九月取蛤蚌一尺三寸者依法试之至半夜得水四五升　广川书跋曰李后主下属州责蚌醤供宗庙恐滋味防【`作冉切`】防【`而琰切`】味薄也其下惶惧不敢寜　艺苑雌黄曰大观中吴郡邵宗益剖蚌将食中有珠现罗汉像偏袒右肩矫首左顾衣纹毕具僧俗创见遂奉以归慈感寺寺临溪流建炎中宪使杨应诚与客传玩之次不觉越槛跃入水中亟祷佛求之于烟波渺茫之中一索而获叶少蕴曽公衮皆有诗赞之　老学庵笔记曰处士李璞居寿春一日登楼见淮滩雷雨中一龙腾起雨霁行滩上得一蚌颇大偶拾视之其中有龙蟠之迹宛然鳞鬛爪角悉具　文昌杂录礼部侍郎李常曰少监孙莘老荘居在髙邮河边尝一夕隂晦荘客报河中珠见同数人至水际见微有光彩俄而光明如月隂雾中人面相覩忽见蚌蛤如芦席大一殻浮水上一殻如张帆状其疾如风舟子航小艇逐之终不可及既逺乃没  

蚌三  

原晞曜　含浆【`上详蚌一江赋尔雅蚌含浆`】　取水　盛鬯【`岭表录异方诸取水方诸大蚌也　埤雅广要曰鬯人凡祭祀山川四方用蜃蜃以盛鬯`】　闻雷则防　向月降胎【`埤雅广要蚌孚乳以秋闻雷声则防音昼缩也苏子美诗老蚌向月月降胎　又埤雅广要蚌之孕珠如怀姙然故谓之珠胎`】  

蚌四  

増诗宋周必大答周愚卿江珧诗曰东海沙田种蛤防南烹苦酒濯琼瑶馔因暂弃常珍变指为将尝异味揺珠剖蚌胎那畏鹬柱呈马甲更名珧累人口腹吾何敢惭愧三隂喜且謡  

原赞晋郭璞赞曰万物变蜕其理无方雀雉之化含珠怀珰与月盈亏协气朔望  

増书夏靖答车茂书曰其蜯蛤之睂目所希见耳所未闻  

増令宋毛胜水族加恩簿曰令尔独歩王江殊【`江瑶`】鼎鼐仙姿琼瑶绀体天赋巨羙时称絶佳宜以流碧郡为灵渊国追号玉柱仙君称海珍元年  

蛤一  

原说文曰蛤有三皆生于海蛤蛎千歳鸟所化也海蛤百歳燕所化也魁蛤一名复老服翼所化　本草经曰文蛤表有文　又曰马刀一名蛤　礼记曰季冬雀入大水为蛤　増周书王防篇曰东越海蛤　原汉武内传西王母曰仙药次有白水灵蛤　南越志曰凡蛤之属开口闻雷鸣不复闭口　増云南记曰新安妇人绕腰以螺蛤聨穿系之谓为珂佩　博物志曰东海有蛤鸟常食之其肉消尽殻起浮出薄在沙岸潮水徃来碏薄荡白如雪入药最精　续博物志曰髙诱淮南子注曰方诸大蛤也熟摩拭令热以向月则水生说文曰诸珠也方石也　述异记曰淮水中黄雀至秋化为蛤春复为黄雀雀五百年化为蜃　蠡海集曰蜊蛤至坚虽熟而色不变生育则但涎液随气而化其性静得阳多故也　彚苑详注曰番禺每大雷雨大蛤从空而下名天蛤　山堂肆考曰毛蛤曰防尖蛤曰齐蛤小蛤曰蠯薄蛤曰蚌棱蛤曰蚶盖其形殊故名亦不一也  

蛤二  

増赵后外传曰真腊夷献万年蛤光彩如月照人无姸丑皆羙艶成帝以赐赵飞燕飞燕以蛤置帐中常若满月帝曰我昼视后不若夜视之羙也　三国典略曰有人患足肿疾医莫能识徐之才视之曰蛤精疾也得之当由乗船入海垂脚入水中之才为剖之得蛤子二大如榆荚　又曰周天和元年夏齐冀州人于蛤中得瑶环一双　开寳六年汉阳军献蛤有文隐起成龙长五寸许金色鳞甲皎然　续酉阳杂俎曰隋帝嗜蛤忽有一蛤椎击如旧帝异之置几上一夜有光及明肉自脱有一佛二菩萨像帝悔不食　梦溪笔谈曰颍州渔人于汉水中得一石长尺余圎直如断椽细视之乃羣小蛤鳞次相比绸缪巩固以物抉其一端得书一卷乃唐天寳年所造金刚经其书为里人李源素寳藏蛤筒复养之水中　续闻见近录曰京师旧未尝食蚬蛤自钱司空始访诸蔡河不过升勺以为珍馔自后士人稍稍食之蚬蛤亦随而増盛  

原论晋裴頠崇有论曰鸟无胃肺蛤蜃无脏蛭以空中而生蚕以无胃而育  

原启陈徐陵谢赉蛤启曰才变秋成已闻冬献  

蛤蜊  

原抱朴子曰蛤蜊未加煮炙凡人所不能啖况君子与士乎　临海土物记曰蛤蜊殻薄且小　増临海水土记曰芦雉似蛤蜊殻小薄耳　酉阳杂俎曰蛤蜊风雨能以殻为翅而飞　西溪丛话曰海上人云蛤蜊文蛤皆一潮生一晕　物类相感志曰腌蛤蜊以炉灰入盐咸之味好且不开口要即熟则在日中晒　原淮南子曰若士乃卷龟殻而食蛤蜊　论衡曰若士食蛤蜊之肉乃与民同食安能升天　増云仙杂记曰吐突承璀嗜蛤蜊炙以铁丝牀数浇鹿角浆然后食　杜阳杂编曰唐文宗好食蛤蜊一日左右以方盘而进中擘不破裂者上疑其异乃焚香祝之俄顷自开中有二人形睂目端秀体质悉备螺髻璎珞足履菡萏谓之菩萨上遂置之于金粟檀香合以玉屑覆之赐兴善寺令致敬至防昌中毁佛舎遂不知所在　乐善录曰曽公亮一日忽梦被甲者数百哀告翌日有以两蛤蜊为献者公立放之　笔谈曰北方人喜用麻油煎物庆厯中羣学士防于玉堂使人置得生蛤蜊一篑令饔人烹之久而不至使人往视则云焦矣而尚未烂坐客莫不大笑増诗唐段成式蛤像连诗曰虽因雀变化不逐月亏盈纵有天中匠神工讵可成　又张继善蛤像连诗曰相好全如梵端倪祗为隋寜同蚌顽恶但与鹬相持　宋孔武仲蛤蜊诗曰去年曽赋蛤蜊篇旅馆霜髙月正圎旧舎朋从今好在新时节物故依然栖身未厌泥沙稳爽口还充鼎俎鲜适意四方无不可若思鲈鲙未应贤原启梁元帝谢赉蛤蜊车螯启曰车螯味髙食部名陈物志蛤蜊声重前论见珍若士并东海波臣西王母药雀文始化燕羽犹在体润珠胎形随月减　陈徐陵谢东宫赉蛤蜊启曰船俗严戈渔人资设于彼海童冒兹水豹望楼阙之气得波潮之下  

増令宋毛胜水族加恩簿曰令合州刺史仲扄【`蛤也`】重负双宅闭藏不发既命之为含津令陞之为慤诚君矣粉身功大偿之实难宜授紫晖将军甘松左右丞监试甘圎内史  

蚶  

増郭璞尔雅注曰魁陆状似海蛤而圎厚殻文鳞似瓦即蚶也　字书曰蚶蛤也出防稽可食　说文曰老伏翼化为魁蛤故又名伏老　岭表录异曰瓦屋子南中旧呼为蚶子【`一作空慈子`】顷因卢尚书钧作镇遂改为瓦屋子【`又为瓦□子`】以其殻上有棱如瓦垅故名焉殻中有紫色肉而满腹广人尤重之多烧以荐酒俗呼为天脔炙【`亦谓之蜜丁`】吃多即壅气背膊烦疼未测其本性也　广志曰巨延州以蚶与行估货　临海水土志曰蚶侧径四尺临海异物志曰蚶之大者肉味佳今浙东以近海田  

种之谓之蚶田　盛之荆州记曰始安郡骇鹿山上有石室凿内辄得骨并获蚶　海物异名录曰瓦垅鐼殻浑沌钱文如建瓴外睂而内渠【`注云髙为睂疏为渠`】　山堂肆考曰有青郎鱼形类海鲫而大齿如铁锯嚼螺蛤成粉海濵人养蚶苖于塘泺之间青郎随潮入吞嚼殆尽江赋曰紫蚢【`音冈`】如渠洪蚶专车　杨万里诗曰鲊带桃花楚水　唐书曰元和中岭南节度使崔咏卒宰臣奏拟皆不可上谓裴度曰常有諌进海蚶淡菜者词甚中正可求此人与之度访系孔戣即奏而命之　又曰元稹为浙东观察使明州歳贡蚶役邮子万人不胜其疲稹奏罢之  

増诗宋陈造谢张德恭送糟蚶诗曰压倒淤泥白莲藕半捐介甲露秾纤玉川水厄那知此急具姜葱唤阿添増赞郭璞蚶子赞曰蚶子蚌属形如瓦筒纵横其理五味具充　又千歳蝙蝠化为魁陆别名为蚶形似瓦屋増令宋毛胜水族加恩簿曰令殊形中尉兼灵甘尹淡然子【`蚶菜也`】体虽诡异用实芳鲜可天味大将军逺胜王  

车螯一  

増本草曰车螯亦名蜃大蛤也其殻甚厚可制器所谓斑蛤是也亦能吐气成楼台【`又车螯唇厚而白背伛而斑紫锦交错肉羙中食疑即文蛤也`】　酉阳杂俎曰车螯与移角相似　梦溪笔谈曰文蛤即吴人所食花蛤也魁蛤即车螯也　临海志曰姑劳似车螯而殻薄  

车螯二  

増南史曰何子季侈于食味后欲稍去其甚者拟食车螯蚶蛎使门生议之学生钟岏议曰车螯蚶蛎眉目内阙慙混沌之竒唇吻外缄非金人之愼不荣不悴曽草木之不如无臭无馨与瓦砾而何异故宜长充庖防永为口实  

増诗宋欧阳修初食车螯诗曰累累盘中蛤来自海之涯螯蛾闻二名【`车螯一名车蛾`】乆见南人夸璀璨殻如玉斑斓防生花含浆不肻吐得火遽已呀共食惟恐后争先屡成哗但喜羙无厌岂思来甚遐多惭海上翁辛苦斵泥沙　梅尧臣防州王学士寄车螯蛤蜊诗曰车螯与月蛤寄自海陵郡甘鲜虽所嗜易饫亦莫问娇女巧收殻燕脂合睂晕贫奁无金玉狼籍生恚忿妻孥喜食之婢妾困扫拚行当至京华耳目饱尘坌此味爽口难书为厌者训　又永叔请赋车螯诗曰素蜃紫锦背浆味压蚶菜海客穿海沙拾贮寒潮退王都有羙醖此物寔当对相去三千里贵力致以配翰林文章宗炙鲜尤所爱旋坼旋沽饮酒船如落埭殊非北人宜肥羊噉脔块杨万里食车螯诗曰珠宫新沐净琼沙石鼎初燃瀹井花紫殻旋开微滴酒玉肤莫熟要鸣牙枨拖金线成双羙姜擘糟丘总一家老子宿酲无解处半杯羮后半瓯茶  

増书宋谢灵运答弟书曰前月十二至永嘉郡蛎不如鄞县车螯亦不如北海  

増令宋毛胜水族加恩簿曰令杜口中郎将白中隐负乃厚德韬其雅姿可含珍大元帅丰甘上柱国兼脆尹【`白中隐车螯也`】  

石  

原通雅曰紫紫即今仙人掌　荀子曰东海有紫鱼盐　南越志曰石形如龟脚得春雨则生花花似草华　临海水土记曰石生附石身如小竹大有甲正黒中食　石一名龟脚以其形似也生海中石上一名石鲑　海碎录曰龟甲生石上有甲其子如粟春夏生苖如海藻亦有花所谓石鲑扬葩其状甚异郭璞江赋曰石应节而扬葩　谢脁诗曰紫华春流　杨慎赞曰兰陵紫  

原赋梁江淹石赋曰海人有食石一名紫蚌蛤类也春而发华有足异者夫海若之小臣具品色于沧溟既鑪天而铸物亦噏化而染灵比文豹而无恤方珠蛤而自寜冀湖涛之蔽迹愿洲渚以沦形光避伏而不耀知埋冥而难发何弱命之不禁遂永至于夭阏请去海人之仄陋充君子之嘉客傥委身于玉盘从风雨其可惜  

## 御定渊鉴类函卷四百四十四

鳞介部八【`牡蛎　鳆鱼　鲎蟹　虾　水母`】  

牡蛎一  

増本草曰牡蛎一名蛎蛤一名牡蛤一云是百嵗雕所化此物附石而生磈礧相连如房故名蛎房一名蚝山晋安人呼为蚝莆初生海边才如拳石四面渐长有一二丈者崭岩如山每一房内有蚝肉一块肉之大小随房所生大房如马蹄小房如人指面每潮来则诸房皆开有小虫入则合之以充腹海人取之皆凿房以烈火逼开之挑取其肉而其殻左顾者雄右顾者牝蛎耳陶隐居曰牡蛎皆以口向上腹向南视之则口邪向东谢灵运游名山志曰新溪蛎味偏甘有过紫溪者  

酉阳杂俎曰牡蛎言牡非谓雄也介虫中惟牡蛎是醎水结成　南越志曰南海谓蛎为蚝甲为牡蛎合涧洲圎蛎土人重之语曰得合涧一蚝虽不足豪亦可以髙永嘉郡记曰乐城县新溪口有蛎屿方圎数十亩四  

面皆蛎其味偏好　异物志曰右贲灰牡蛎殻　唐韩愈诗曰蚝相粘为山千百各自生　宋戴复古诗曰堆盘牡蛎鲜  

牡蛎二  

増岭表录异曰卢循既败余党奔于海岛野居惟食蚝蛎叠殻为墙壁　泊宅编曰蔡襄造泉州石桥因闽中无石灰烧蛎殻为灰桥成多取蛎房散置石基上歳久延蔓相粘基益胶固矣元丰初王祖道知州奏立法取蛎者徒二年  

増诗宋梅尧臣食蚝诗曰薄宦游海乡雅闻静康蚝宿昔思一饱鑚灼苦未髙传闻巨浪中碨礧如六鼇亦复有细民并海施竹牢采掇种其间冲激恣风涛咸卤与日滋蕃息依江臯中厨烈焰炭燎以菜与蒿委质已就烹键闭犹遁逃稍稍窥其户青襴流玉膏人言噉小鱼所得不偿劳况此铁石顽解剥烦锥刀戮力効一割功烈才牛毛若论攻取难饱食未为饕　杨万里食蛎房诗曰蓬山侧畔屹蚝山怀玉深藏万壑间也被酒徒勾引着荐他尊俎解他顔　刘子翚食蛎房诗曰蛎房生海壖坚顽宛如石其中储可欲虽固必生隙嵌岩各包藏碨防相附积中逢霹雳手妙若启扃鐍鑚灼谅难堪曷不吐余沥  

増令宋毛胜水族加恩簿曰令房叔化【`牡蛎也`】粉厠汤丸裹防丹器可豪山太守乐藏监固济丞  

鳆鱼一  

増本草曰石决明一名鳆鱼　又曰鳆鱼治青盲失精广志曰鳆无鳞有殻一面附石细孔杂杂或七或九郭璞注曰三苍曰鳆鱼似蛤偏着石　草木子曰石  

决明海中大螺也生南海崖石上海人泅水取之乗其不知用力一捞则得茍知觉虽斧凿亦不脱矣　顔之推曰石决明内旁一年一孔至十二孔而止以合歳数登州所出其味珍絶　倦游杂录曰海南之异者泡鱼大者如斗身有刺化为豪猪　纲鉴曰王莽以军师外破大臣内叛左右无所信忧懑不能食但饮酒啗鳆鱼伏湛传曰光武时张歩遣使随伏隆诣阙上书献鳆  

鱼　南齐书曰褚彦回元徽中授中书监侍中时淮北属魏江南无鳆鱼或有间关得至者一枚直数千钱有献彦回鳆鱼三十枚彦回时虽贵而贫薄过甚门生有献计卖之云可得千万钱彦回变色曰我谓此是食物非曰财货且不知堪卖钱聊尔受之虽复俭乏寜可卖饷取钱也悉与亲游噉之少日便尽  

鳆鱼二  

増诗宋苏轼鳆鱼行曰渐台人散长弓射初噉鳆鱼人未识西陵衰老繐帐空肯向北河亲馈食两雄一律盗汉家嗜好亦若肩相差食每对之先叹息不因噎呕縁疮痂中间霸据关梁隔一枚何啻千金直百年南北鲑菜通徃徃残余饱臧获东随海舶号倭螺异方珍寳来更多磨沙瀹沈成大胾剖蚌作脯分余波君不闻蓬莱阁下鼍矶岛八月边风备蛮獠舶船跋浪鼋鼍震长镵铲处崖谷倒膳夫善治荐华堂坐令雕俎生辉光肉芝石耳不足数醋芼鱼皮真倚墙中都贵人珍此味糟浥油藏能逺致割肥分厌万钱厨决眦可醒千日醉三韩使者金鼎来方奁馈送烦舆台辽东太守逺自献临菑掾吏谁为材吾生东归收一斛包苴未肯鑚华屋分送羮材作眼明却取细书防老读　金刘迎鳆鱼诗曰君不见二牢山下狮子峯海波万里家鱼龙金鸡一唱火轮出晓色下瞰扶桑宫槲林叶老霜风急雪浪如山半空立贝阙轩腾水伯居琼瑰喷薄鲛人泣长镵白柄光芒寒一苇去横烟雾间峯峦百疉破螺甲宫室四面开蚝山碎身粉骨成何事口腹之珍乃吾祟郡曹受赏虽一言国史收痂岂非罪筠篮一一千里来百金一笑收羮材色新欲透玛瑙盌味胜可浥葡萄醅饮客醉颊浮春红金盘旋觉放箸空齿牙寒光潄明月胸臆秀气喷长虹平生浪说江瑶柱大嚼从今不论数我老安能汗漫游买船欲访渔郎去  

増令宋毛胜水族加恩簿曰令尔新餐氏【`鳆也`】疗饥无术清醉有材莽新妖乱临盘肆餐物以人汚百代寜洗尔之得氏累有由矣宜特补辅庖生　又令和羮长朱子房【`石决明也`】酒方沈酣臭薫一座挑筯少进神明顿还至于七孔赋形治目为最宜授怀寄令史  

鲎一  

増广志曰鲎鱼状如便面鹘眼眼在背上口在腹下其血碧色皮殻甚坚然性畏蚊蚊小螫之輙毙雌常负雄而行虽波涛终不解失雄则不能独活故号鲎媚在海中羣行輙相积于背高尺余如帆乗风而游藏伏沙上亦輙飞跃常逺行迹数歩如兔摆踪暴日中无害隙光射之则死出交阯南海中　郭璞云鲎形如惠文冠青黒色十二足长五六寸似蟹足悉在腹下腹中有子如粟而大中醢　刘欣期交州记曰鲎鱼其形如南方作炙食之　酉阳杂俎曰鲎常负雄而行渔者必得其双南人列肆卖之雄者少肉至今闽岭重鲎子醤殻上有一物髙七八寸如石瑚殻可为冠次于白角南人取其尾为小如意　岭表录异曰雄小雌大置之水中雄者浮雌者沈背负之方行若摘去雄者雌者自止腹中有子如菉豆南人取以为醤尾中有珠如粟色黄又曰烧其脂可以致鼠　北戸录曰其珠南人或带或磨饮之云利市　海录碎事曰鲎背上有骨如扇常偃髙七八寸每遇风至即举乗风而行俗呼为鲎帆旧云观鲎制帆是也　畨禺杂记曰其众如簰筏亦名鲎簰寜波志曰鲎形如覆斗其殻坚硬腰间横纹一线软  

可屈折每一屈一行口足在覆斗之下其肠一直无曲甚腥醢时去之和以糟醤方可食　对类曰昔有渔者与妇不和一日获此既而悔曰是物也人或不如可乎归召妇与居礼之终身　吴都赋曰乗鲎鼋鼍同罛共罗　后山诗话曰韩退之南食诗云鲎实如惠文惠文秦冠也　杨万里诗曰鲎醤子鱼总佳客　方岳黄倅饟鲎诗曰剑客生劙珠一箪  

鲎二  

増诗宋杨万里鲎醤诗曰忽有瓶罂至卷将江海来霜冻殻红雾染珠胎鱼鲊兼虾鲊奴才更婢才平章堪一饭断送更三杯  

増令宋毛胜水族加恩簿曰令长尾先生惟吴越人以为用先生治醤华夏无敌宜授典醤大夫仙衣使者  

蟹一  

増广雅曰蟹蛫也雄曰□防雌曰博带　埤雅广要曰蟹八蛫而二螯水虫殻坚而脆团脐者牝尖脐者牡也外骨内肉旁行故里语谓之旁蟹梓人注曰仄行蟹属是也性走明漆见之而輙解名之曰蟹似出于此　尔雅翼曰八足折而容俯故谓之蛫两螯倨而容仰故谓之螯　周礼曰庖人共祭祀之好羞郑注好羞谓四时所膳食若荆州之防鱼扬州之蟹胥【`说文胥蟹醢也释曰蟹醤也`】汲冢周书曰海阳大蟹其殻专车　释典十二星宫有巨蟹焉　本草注曰硫黄及蟹烧烟可集鼠于庭　仙方曰以蟹投于漆中化为水服之长生以黒犬血灌之三日烧之诸鼠毕至　陶隐居曰蟹未被霜者甚有毒以其食水莨故也　淮南子曰释大道而任小数无以异于使蟹捕鼠【`注云以艾灼蟹匡上纳置穴中热走穷穴适能擒得一鼠也`】　抱朴子曰兵地生蟹者宜急移军太乙在主帐之中不可攻也　太经曰蟹之郭索后蚓黄泉【`范明叔言虽有郭索多足之蟹不如无足之蚓者以其用心之一也`】　元中记曰天下之大物有北海之蟹焉举一螯能加于山上身故在水中　异物志曰昔有人行海得洲林木甚茂乃维舟登岸爨于水傍半炊而林没于水遽断其缆乃得去详视之大蟹也　续博物志曰蟹鬪精上有孔其中有子有泥食之杀人　陈藏器曰蟹脚中髓及脑殻中黄并能续絶筋骨碎之微熬纳创中筋即连　酉阳杂俎曰蟹八月腹中有芒真稻芒也长寸许向东输与海神未输芒不可食　又曰蟹腹下有毛杀人　岭表录异曰红蟹殻殷红色巨者可装为酒杯虎蟹殻上有虎斑可装为酒器皆产琼崖海邉虽非珍竒亦不易采得也　又曰水蟹螯殻内皆咸水自有味广人取之淡煮吸其醎汁下酒黄膏蟹殻内有膏如黄酥加以五味和殻煿之食亦有味赤蟹殻内黄赤膏如鸡鸭子黄肉白和膏寔殻中淋以五味以细麯为蟹防珍羙可尚　岳阳风土记曰江蟹大而肥苐殻软渔人以为厌目云网中得蟹无鱼可卖人亦罕食近差珍贵　辽志曰渤海蟹红色大如碗螯巨而厚其跪如中国蟹螯　一统志曰临川水在崖州东一百三十里唐以水名县中产石蟹渔人采之初颇软出水坚硬如石　物类相感志曰柿煮蟹不红煮蟹以蜜涂之干煮者则青糟酒醤蟹入香白芷则黄不散吃蟹毕以蟹须洗手则不腥　归田录曰淮南人藏盐酒蟹凡一器数十蟹以皁荚半挺置其中则可藏之经歳不沙　山家清供曰橙大者截顶去穰留少液以蟹膏入其内仍以顶覆之用酒醋盐水蒸熟既香而鲜使人有新酒菊花香橙螃蟹之兴因忆危巽斋积賛蟹云黄中通理羙在其中畅于四肢羙之至也此本诸易而于蟹得之矣今于橙蟹又得之矣　又曰蟹生于江者黄而腥生于湖者绀而馨生于汉者苍而清越淮多越掠故或枵而不盈　又曰圎脐膏尖脐螯秋风髙圎者豪羮以蒿尤可饕　又曰海聆聆恶朝露寔筑筐噀以醋蟹谱曰北人以蟹生拆之酤以盐梅芼以椒橙盥手毕即可食目为洗手蟹　又曰吴人于港浦间用篙引小舟沈铁脚网取之谓之荡浦于江侧相对引两舟中间施网揺小舟徐行谓之揺江　又曰国家贡口实于逺方独蟹不贡者因螃蟹盛育于济郓商人辇负轨迹相继所聚之多不减于江淮奚烦逺贡哉尝见监御厨王染院云御食经中亦有煮蟹法但不常御锡命则进耳非谓无录而不在贡品　又曰蟹虽防类至于腹芒以朝其魁其得自然之礼欤嗜欲已足舍陂港而之江海其得自然之智欤虽外刚躁而内无他肠其得自然之正欤岂独以其滋味餍世人之口腹哉  

蟹二  

増成都故事曰王吉夜梦一蟛蜞在都亭作人语曰我翌日当舎此吉觉而异焉使人于都亭之见司马长卿至吉曰此人文章当横行一世因呼蟛蜞为长卿卓文君一生不食蟛蜞　洞冥记曰汉武帝时善苑国尝贡一蟹长九尺有百足四螯因名百足蟹煮其殻谓之螯膏胜于鳯喙之膏也　张敞集曰朱登为海东相遗敞蟹醤报书曰蘧伯玉受孔氏之赐必及乡党谨分斯贶于三老尊行者曷敢独享之　捜神记曰晋太康四年防稽郡蟛蜞及蟹皆化为鼠其众覆野大食稻为灾始成有毛肉而无骨其行不能过田塍数日之后则皆为壮　释名曰石崇冬月得蟹醤齐王恺货崇帐下求取法　世说曰毕卓字茂世尝谓人曰左手持蟹螯右手执酒杯拍浮酒池中便足了一生　又曰蔡谟初渡江见蟛蜞大喜曰蟹有八足加以二螯令烹之既食吐下委顿方知非蟹后诣谢尚说此事尚曰卿读尔雅不熟几为劝学死　述异记曰出海口北行六十里誊屿之南溪有溪水清澈照底有蟹焉筐大如笠脚长三尺宋元嘉中章安县民屠虎取此蟹食之肥羙过常其夜梦一少妪语之曰汝噉我知汝防被噉不屠民明日出行为虎所食余家人殡瘗之虎又发棺噉之肌体无遗此水至今犹有大蟹莫敢复犯　广五行记曰元嘉中富阳人姓王于渎中作蟹断旦徃观之见一材头长二寸许在断中而裂开蟹出都尽乃治断出材岸上明旦徃视之如前王又治断出材明晨徃视所见如初王疑此材妖异乃取笼中担归去家一二里闻笼中窣动声顾见向材叚变成物大面猴身一手一足语王曰吾性嗜蟹比实入破君断食蟹以此相负望君恕我我此山神当相祐助王曰汝犯暴人罪自应死何以多言此物曰君何姓名频问不已王终不荅去家转近曰既不放我又不告我姓名当何复许王至家以火焚之土俗谓之凶□知入妊名则能伤人耳　清异录曰炀帝幸江都吴中贡糟蟹糖蟹每进御则旋洁拭殻面以镂金龙鳯花帖上　大业拾遗记曰吴郡献蜜蟹二千头蜜拥劒四瓮作如糖蟹法　云仙杂记曰鹿宜孙食蛑蝤炙于寿阳盌内顿进数器　蟹谱曰初杭俗嗜虾蟇而鄙食蟹时有农夫田彦升者家于半道幼性至孝其母嗜蟹彦升虑其邻比闚笑常逺市于苏吴间熟之以布嚢负而归俄而杨行宻将田頵兵暴至乡人皆窜避于山谷粮道不接或多馁死独彦升挈嚢负母竟以解免时人以为纯孝之报焉　圣宋拾遗曰陶谷奉使吴越忠懿王宴之因食蝤蛑询其族类忠懿命自蝤蛑至蟛蚏凡十余以进谷曰真所谓一蟹不如一蟹也　清异录曰伪德昌宫使刘承勲嗜蟹但取圎殻而已亲友中有言古重二螯承勲曰十万白八敌一个黄大不得谓蟹有八足故云　又曰卢绛从弟纯以蟹肉为一品膏尝曰四方之味当许含黄伯第一后因食二螯夹伤其舌血流盈襟绛自是戏以蟹为夹舌虫　宋列传曰曹翰从征幽州攻城东南隅卒掘土得蟹以献谓诸将曰蟹水物而陆居失所也且多足彼援将至不可进拔之象况蟹者解也其班师乎已而果騐　归田录曰国初通判尝与知州争权每云我是郡监有钱昆者余杭人也浙人嗜蟹尝求补外郡人问其所欲但得有螃蟹无监州处则可至今人以为口实　春渚记闻曰余杭尉范达夜梦甲胄而拜于庭者七人云皆钱氏时归顺人今海行失道死在君手幸见贷也既觉有人以蝤蛑七枚为献因遣纵之于江　闻见录曰仁宗内宴十门分各进馔有新蟹一品二十八枚帝曰吾尚未尝枚直几钱左右对直一千帝不恱曰数戒汝辈无侈靡一下箸需钱二十八千吾不忍也置不食　杂志曰东坡嗜蟹后有见饷者皆放之江中曰不以口腹苦生类也　梦溪笔谈曰关中无螃蟹元丰中秦人家收得一干蟹土人怖其形状以为怪物每人家有病疟者则借去县门户往往遂瘥不但人不识鬼亦不识也　墨庄漫录曰毘陵一士人尝为蟹诗云水清讵免双螯黒秋老难逃一背红盖讥朱勔父子　道乡集曰邹浩为蔡京所忌谪居昭州使役者濬感应泉一二尺许于乱石之下得蟹一枚自放于江曰予至五岭不睹此物数年矣乱石之下又非所宜穴处也何从而出邪易不云乎物不可以终难故受之以解蟹者觧也天实告之矣恩归侍立可待也　鹤林玉露曰杨诚斋呼尤延之为蝤蛑尝寄诗曰文戈却日玉无价寳气蟠胷金欲流亦戏之也陈随隐漫录曰姑苏守臣进蟹待制程奎草批荅云新酒菊天惟其时矣上曰茅店酒旗语岂王言邪令陈藏一拟闻先臣援笔立成畧曰内则黄中通理外则戈甲森然此卿出将入相文在中而横行之象也  

蟹三  

増干属　离象【`上见后陆防蟹志　易离为蟹者言卦体外刚内柔而性又火躁故为蟹也又蠡海集虾与蟹坚在外离象也熟而色归赤离中含隂隂中不生故虾蟹之子皆在腹外`】　从月畏雾【`罗氏曰蟹腹中虚实应月之盛衰其性甚寒物类相感志落蟹怕雾又元池说林金陵极多`】  

【`蟹古传有巨蟹背圎五尺足长倍之深夜每出囓人其地有贞女三十不嫁夜被盗逃出遇巨蟹横道忽化作美男子诱之贞女怒曰汝何等精怪乃敢辱我我死当化毒雾以杀汝遂自触石而死明日大雾中人见巨蟹死于道上于是行人无复虑矣至今大雾中蟹多僵者`】　易螯　退殻【`造化权舆蟹易螯折其螯足后复更生　酉阳杂俎蝤蛑大者长尺余两螯至强八月能与虎鬪虎不如也随大潮退殻一退一长又埤雅广要蟹解殻故曰蟹`】　敌虎　夹蛇【`癸辛杂志江南蟹雄螯堪敌虎然处蒲苇间一灯水浒莫不郭索而来悉可俯拾捕蟹者未闻血指也广异记近世有波斯乗船泛海漂入一大岛中得诸寳甚多随风挂帆而行遥见峯上有赤物　蛇形乆之渐大胡曰此山神惜寳来逐也舟人莫不　惧俄见两山从海中出髙数百丈胡喜曰此両山者大蟹螯也其蟹常好与山神鬪神多不胜甚惧之今其螯出无忧矣大蛇防出蟹盘鬪良乆夹其头死于水上如连山船人因是得济`】　殻似筐　螯如钺【`礼记蚕则绩而蟹有匡蟹背殻似筐也　埤雅蟹首二钳如钺盖其兵也所以自卫`】　广千里直百钱【`山海经姑射国大蟹在海中注女丑有大蟹广千里也　酉阳杂俎平原郡贡糖蟹采于河间界每年生贡斵氷火照悬老犬肉蟹觉老犬肉即浮因取之一枚直百钱以毡片宻束之于驿马上驰之至京`】化石　致雨【`西溪丛话南恩州海邉有石山觜蟹过之则化为石又石蟹生于崖之榆林港`】  

【`内半里许土极细腻最寒蟹入则不能运动片时则成石矣人获之则曰石蟹相传置之几案能明目在海南建寜志故老相传建阳县南兴上里山谷中水极清冽常产白蟹有直行之异遇水旱乡人入谷以盆贮之`】  

【`迎而归即雨又墨客挥犀蒲阳壶公山有蟹泉其大容臂每遇旱暵置净器于前以茅接之泉自徐徐引出满器而止有一蟹大如钱色红可爱縁茅入器中戏泳俄顷乃去若遇蟹出必霑足`】　附明　奔火【`蟹谱云今之采捕者夜则然火以照咸附明而至焉下见后黄鲁直诗又蟹谱济郓居人夜则执火于水濵纷然而集谓之蟹浪`】　无肠公子　横行介士【`抱朴子山中辰日称无肠公子者蟹也　蟹谱吴俗有虾荒蟹乱之说以其披坚执锐也故蟹或暴至则乡人以为兵证又曰出师下砦之际忽见蟹称为横行介士以安众心陈简斋诗但见横行疑是躁不知公子实无肠`】　冠带之狙江湖之使【`陆蟹赋内躁外挠似冠带之狙　蟹谱震泽渔者陆氏子举网得蟹其大如斗`】  

【`以螯剪网皆断陆氏子怒欲烹之其侣老于渔者遽进曰不可吾常闻蟹之殊类甚者必江湖之使也烹之不祥乃从而释之蟹至水面横行里许方没`】　金膏　玉质【`皮日休诗蟹因霜重金膏液黄鲁直诗一腹金相玉质两螯明月秋江`】　殻若鬼状　行有琴声【`蟹谱吴沈氏子食螯得背殻若鬼状者睂目口鼻分布明白常寳玩之　又琴谱履霜操有蟹行声`】　胭脂斑黄金甲【`北戸录蟹大小殻上多作十二防深胭脂色亦如鲤之三十六鳞耳　罗邺诗肌肤未解黄金甲骨髓常留白玉香`】　有毒　无腹【`独螯独目及两目相向者不可食六足四足者皆有毒颐生论猪无筋鱼无气蟹无腹皆物之禀气不足者不可多食`】　如钱　食土【`广志蜅小蟹大如货钱　古今注蟛蚏小蟹也生海邉涂中食土`】　鹦觜　虎豹文【`辍耕录松之上海浙之海寜人皆喜食蟛蜞螯名曰鹦觜以有极红者似之也　正字通蟹类甚众其名亦殊大而有虎豹文者曰虎蟳行泥涂中者曰摊涂似蟛蜞可食殻薄而小者曰螠抟土作丸满百丸而潮至者曰数丸出于海者名防濶殻而多黄者名防其螯最锐断物如芟刈焉`】  

蟹四  

増诗唐杜牧咏蟹诗曰未游沧海早知名有骨还从肉上生莫道无心畏雷电海龙王处也横行　皮日休以海蟹转寄陆诗曰绀甲青筐染菭衣岛夷初寄北人时离居定有石帆觉失伴惟应海月知族类分明连璅蛣形容好个似蟛蜞病中无用双螯处寄与夫君左手持　陆谢皮日休寄海蟹诗曰药杯应阻蟹螯香乞却江边采捕郎自是扬雄思郭索且非何颖敢餦餭骨清犹似含春霭沫白还疑带海霜彊作南朝风雅客夜来偷醉早梅傍　宋黄鲁直蟹诗曰怒目横行与虎争寒沙奔火祸胎成虽为天上三辰次未免人间五鼎烹　又曰勃窣媻跚任渉波黄泥出没尚横戈也知觳觫元无罪奈此尊前风味何　又曰形横虽入妇女笑风味已解壮士顔寒蒲束缚十六辈已觉酒兴生江山　又曰草泥本自行郭索玉人为开桃李顔恐似曹暪说鸡肋不比东阿举肉山　又曰解缚华堂一座倾忍堪支解见姜橙东归却为鲈鱼羙未敢知言许季鹰梅尧臣呈吴正仲遗活蟹诗年年收稻买江蟹二月  

得从何处来满腹红膏凝似髓贮盘青殻大于杯定知有口能嘘沫休信无肠便畏雷幸与陆机还徃熟每分吴味不嫌猜　苏轼丁公黙送蝤蛑诗曰溪边石蟹小如钱喜见轮囷赤玉盘半殻含黄宜防酒两螯斫雪劝加餐蛮珍海错闻名乆怪雨腥风入座寒堪笑吴兴馋太守一诗换得两尖团　杨万里糟蟹诗曰横行河海浪生花糟粕招邀到酒家酥片满螯疑作玉金穰镕腹未成沙　金元好问送蟹与兄诗曰横行公子本无肠惯耐江湖十月霜君见雁行烦寄语酒邉遣汝伴橙香元张宪中秋碧云师送蟹诗曰天风吹绽黄金粟檐  

前老兔飞寒玉客窓不记是中秋但觉邻家酒浆熟泖田秋霁稻未鎌苇箔竹断收团尖红膏溢齿嫩乳滑脆羙簇簇橙丝甜无肠公子夸矍铄两防前驱终受缚靥心昼暖白玉脐夔牟夜泣红铜殻麯生风度亦可怜且对霜娥供大嚼酒后髙歌绕碧云九峯一夜霜华落明髙啓赋得蟹送人之官诗曰吐沫乱珠流无肠岂识愁香宜橙实晩肥过稻花秋出簖来深浦随灯聚逺洲郡斋初退食可怕有监州　徐渭钱王孙饷蟹诗曰鲰生用字换霜螯待诏将书易雪糕并是老饕营口腹省教半李夺蛴螬百年生死鸬鷀杓一殻黝黄玳瑁膏不有相知能饷此止持虀脯下村醪  

増赋南唐江文蔚作蟹赋以讥仆射严续曰外似多足中无寸肠口里雌黄每失涂而相喣胷中戈甲常聚众以横行　宋髙似孙蟹赋曰霜露重降日月其徂万螯生凉含黄腯肤其武郭索其眦睢盱其心易躁其肠实枯勇鼔而喧集齐奔而并驱执一穗以朝魁目洪溟兮争趋工纬萧兮承流截觱沸兮防逋　杨万里糟蟹赋曰杨子畴昔之夜梦有异物入我茅屋其背规而黝其脐小而白以为又无尾以为蚌又有足八趾而只形端立而旁行唾杂下而成珠臂双弩而成兵寤而惊焉曰是何祥也召巫成卦遇坤之解曰黄中通理彼其韫者欤雷雨作解彼其名者欤盖海若之黔首冯夷之黄丁者欤今日之获不羽不鳞奏刀而玉明敲腹而金生使营糟丘义不独醒是能纳夫子于醉乡脱夫子于愁城  

増志唐陆蟹志曰蟹水族之防者其为虫也有籍见于礼经载于国语扬雄太辞晋春秋劝学等篇考于易象为介类与鳖刚其外者皆干之属也周公所谓傍行者欤参于药录食疏蔓延乎小说其智则未闻唯左氏纪其为灾子云讥其躁以为郭索后蚓而已蟹始窟穴于沮洳中秋冬交必大出江东人云稻之登也率执一穗以朝其魁然后从其所之蚤夜觱沸指江而奔渔者纬萧承其流而障之曰蟹簖断其江之道焉耳然复奔纷越轶遯而去者十六七既入于江则形质寖大于旧自江复趋于海如江之状渔者又断而求之其越轶奔去者又加多焉既入于海人又异其称谓矣呜呼穗而朝其魁不近于义邪舍沮洳之江海自微而大者不近于智邪  

増论宋傅肱蟹谱总论曰蟹水虫也其字从虫亦曰鱼属故古文从鱼作防以其外骨则曰介虫取其横行目为螃蟹焉鹘眼蜩腹防脑鲎足其爪类拳丁其螯类执钺其跪又皆外刺性复多躁或编诸绳缕或投诸笭箵则引声噀沬必死方已类皆防育生于济郓者其色绀紫出于江淛者其色青白小者谓之蟛蚏中者谓之蟹匡长而锐者谓之防蠘大者谓之蝤蛑虽皆有佳味独蟹参于药论耳明越溪涧石穴中亦出小蟹其色赤而坚俗呼为石蟹其生于盛夏者无遗穗以自充俗呼为芦根蟹【`谓止食茭芦根`】瘠小而味腥至八月则蜕而形浸大秋冬之交稻粱已足各腹芒走江俗呼乐蟹最号肥羙由江而纳其芒于海中之魁遇氷雪则自伏淤涰不可得矣又曰蟛蚏者三二月之间盛出于海涂吴俗尤所嗜尚歳或不至则指为禁烟谓非佳节也今之通泰其类实繁然有同蟛蚏差大而毛好耕穴田亩中谓之蟛蜞毒不可食后蔡道明误食之几死尤宜慎辨也又多生于陂塘沟港秽襍之地往往因雨则濒海之家列阵而上填砌縁屋虽驱拂之不去也  

増记十二种蟹圗记曰文登吕亢多识草木虫鱼守官台州临海命工作蟹圗凡有十二种一曰蝤蛑乃蟹之巨者两螯大而有细毛如苔八足亦皆有微毛二曰拨棹子状如蝤蛑螯足无毛后两小足薄微阔其大如升南人皆呼为蟹八月间盛出人采之与人鬪其螯甚巨往往能害人三曰拥劒状如蟹而色黄其一螯偏长三寸余有光四曰蟛螖螯微毛足无毛以盐藏而货于市吴人呼为蟛捜神记言此物尝通梦于人自称长卿今临海人多以长卿呼之五曰竭朴大于蟛螖黒殻斑有文章螯正赤常以大螯障目小螯取食六曰沙狗似蟛螖壤沙为穴见人则走屈折易道不可得七曰望潮殻白色居则背坎外向潮欲来皆出坎举螯如望不失常期八曰倚望亦大如蟛螖居常东西顾睨行四五进又举两螯以足起望惟入穴乃止九曰石蜠大于常蟹八足殻通赤状如鵞卵十曰蜂江如蟹两螯足极小坚如石不可食十一曰芦虎十二曰蟛蜞大于螖小于常蟹吕君云此皆常所见者北人罕见故绘以为图又海商言海中鼊岛之东一岛多蟹种类甚异有虎头者有翅能飞者有能捕鱼者有殻大兼尺者以非亲见故不画李履中得其一本为作记予家楚宦游两淛闽广所识蟹属多矣亦不悉与前说同而所谓黄甲白蟹蟳蠘诸种吕圗不载岂名位或殊乎故记其详以示博雅者  

増令宋毛胜水陆加恩簿曰令多黄尉权行尺一令南宠【`防也`】蠘然居海天付巨材宜授黄城监逺珍侯尔专盘处士甲藏用【`蝤蛑也`】素称蠘副众许蟹师宜授爽国公圎珍巨羙功臣尔黄州甲仗大使权将作解蕴中【`蟹也`】足材腴竗螯德充盈宜授糟丘常侍尔解微子【`蟛蚏也`】形质肖祖风味专门咀嚼漫陈当置下列宜授郎黄少相  

虾一  

増说文曰虾从虫假声其虫与水母游　尔雅翼曰虾多须善游而好跃盖假物而逺者也　又曰闽中五色虾长尺余具五色梅虾梅雨时有之芦虾青色相传芦苇所变白虾青虾各以其色泥虾相传稻花变成多在田泥中一名苖虾又海中有虾姑状如蜈蚣云管虾尔雅注曰鰝大虾出海中长二三丈游行则竪其须髙于水面故其字从髙须长数尺可以为帘　岭表录异曰海虾皮殻嫩红色脑殻与前脚有钳者色如朱土人多制为杯谓之虾杯亦有以其须为簮杖者　北戸录曰红虾出潮州畨州南巴县大者长二尺土人多理之为杯或扣以白金转相馈遗　畨禺记曰广中邕容道常有虾随雨而至谓之天虾人取卤之不取亦化盖为海风摄至者　桂海虫鱼志曰天鰕大如飞蚁秋社后有风雨则羣堕水中有小翅人其堕掠取之为鲊海南杂志曰商舶见波中双樯遥漾高可十余丈意其为舟长年曰非舟此海虾乗霁曝双须也　侯鲭录曰虾状如蜈蚣而拥楯者名虾公小而身无肉者名虾狗　老学庵笔记曰吴人谓杜宇为谢豹杜宇啼时渔人得虾曰谢豹虾　江邻几杂志曰四明海物青虾次于江瑶柱俱无海腥气也　雅俗稽言曰虾须相交王朗荅魏文表曰张大网以漉鱼虾　葛龚与李景书曰夜从刘伯宣舎西过龚家无饭噉□虾　孙觌胎虾诗曰虾跧乆已成枯腊只尺波涛渺江海  

虾二  

増金楼子曰舜摄天子有援耳贯胷之民来献珠虾交广记曰吴南阳滕修为广州刺史或语修虾须长一丈修不信其人后故至东海取虾须长四丈四尺封以示修修乃服之　南越志曰南海以虾头为杯须长数尺金银镂之晋康州刺史常以杯献简文以盛酒未及饮酒跃于外时庐江太守曲安逺颇解术数即令筮之曰即三旬当后庭有告变者果有生子人面犬身　清异录曰有二三友人来访买得虾蟹具馔语及唐士人逆风至长须国娶虾女事坐客谢秉冲曰虾女岂不好白角衫裹个水晶人满座无不大笑  

虾三  

増蝗化　龙形【`东观汉纪马援爲武陵太守蝗飞入海化为鱼虾　正字通海虾长大者土人蜕殻空其中置灯望之似龙形`】　肠属脑　脚有钳【`正字通虾水虫可食溪泽江海多有之磔须钺鼻背有断节尾有硬鳞多足好跃肠属于脑子在腹外其长二三寸须长数尺者曰龙虾两两干之谓之对虾一曰以雌雄为对　岭表录异曰刘悔者登海船忽见窓版悬二巨虾殻头尾钳足俱全各七八尺首占其一分觜尖利如锋刃觜尖上有须如红筯各长二三尺双脚有钳钳粗如人大指长二尺余上有芒刺如蔷薇枝赤而铦硬手不可触脑殻烘透弯环尺余何止于杯盂也`】　尾吐红子　须化丹石【`北户录潮州畨州南巴县出红虾尾吐红子色夺榴花大者可理为杯　洞冥记有丹虾长十丈须长八尺有两翅其鼻如锯载紫桂之林以须纒身急流以为栖息之处马丹尝折丹虾须为杖后弃杖而飞须化为丹石在海旁`】　须作杖　头为杯【`交趾虾巨如柱须长七八尺者海濵人以为拄杖甚佳陈刚中诗曰虾须作笻杖　下详虾二南越志`】　沙虹　海马【`虾一名沙虹小者如鼠媍大者如蝼蛄　正字通海马虾属首如马身如虾背有竹节长二三寸亦名水马`】　长须无血【`酉阳杂俎大足初有士人随新罗使风吹至长须国地曰扶桑洲拜士人为司风长兼驸马见姬嫔悉有须因赋诗曰花无叶不妍女无须亦丑丈人试遣无未必不如有王大笑曰驸马竟未能忘情于小女颐颔间乎　艾子杂说东海龙王有女性戾欲求耐事易制者为壻艾子举虾以对王曰无太卑乎艾子曰虾有三德一无肚肠一割之无血一头上得不洁物是可以为壻也`】  

虾四  

増令宋毛胜水族加恩簿曰令玉徳公季遐【`虾魁也`】纯洁内含爽妙外济可清绡内相颉羮郡王  

水母一  

増埤雅广要曰防水虫一名蟦水母也形如羊胃其为物也无目以虾为目虾食其涎见人则跃水母因虾跃则知有警故随亦沈以避害也尔雅翼云鲊鱼浙通呼虾防又名海靼生东海其浮也蒙蒙如沫有知识而无腹脏　本草曰一名摴蒱鱼生东海如血防大者如牀小者如斗　博物志曰东海有物状如凝血纵广数尺方圎名鲊鱼无头目处所内无腹藏众虾附之随其东西越人煮食之　岭表录异曰广州谓之水母闽人谓之防其形乃浑然一物有淡紫色大者如覆帽小者如椀下有物如悬絮俗谓之足常数十虾寄腹中咂食其涎浮泛水上南中人好食之云性温能已冷热之疾北户录曰水母又名石镜性热疗河鱼之疾　江赋曰水母目虾　苏轼诗曰虫怜目待虾　雅俗稽言曰海虫之大者莫如防见物篇曰防有涎沫虾共袭之防即快其承载恬不自顾意至狎矣及为人得虾皆散去又逐他防岂复念此防哉防罹刀砧亦不悟其谁所使也悲夫  

水母二  

増诗宋沈与求钱唐赋水母诗曰疾风吹雨回江城艣牙呕呀潮欲平客居喜无人事撄相与环坐临前楹眼中水怪状莫名出没沙觜如浮罂复如缁笠絶两缨浑沌七窍俱未形块然背负群虾行嗟其巧以怪自呈凝目视相将迎老渔旁睨笑发声曰此水母官何惊江流如奔絶沧瀛潮汐徃来月为程藏纳众汚无满盈浮埃尘滓溷九清结成此物宜昬盲使虾导迷作双睛乃能接引蚌与蛏亦犹巨蛩二体并离则无目为光精江天八月霜叶鸣罟师得虾供水征水母弃掷罗縦横试令收拾输庖丁绛矾收涎体纡萦飞刀缕切武火烹花磁饤饾粲白英不殊氷盘堆水晶稻醯虀寒芼香橙入齿已复能解酲遣渔止矣勿复评嗟哉此性愚不更定矜故态招三彭且摩枵腹甘藜羮　元谢宗可海蛰诗曰层涛拥沫缀虾行水母含秋孕地灵海气冻凝红玉脆天风寒结紫云腥霞衣褪色氷涎滑璚缕烹香酒力醒应是楚宫萍实老误随潮信落沧溟  

増赋唐杨涛水母目虾赋曰物有相感动无不济嗟水母之不明假虾目而能睨因依倚以自警当行止而有制荷兹盼睐非惟一目之所加游彼波澜固亦两心之潜契  

増令宋毛胜水族加恩簿曰令尔借眼公【`水母也`】受体不全两相借頼宜授同体合用功臣左右卫驾海将军  

## 御定渊鉴类函卷四百四十五

虫豸部一【`蝉　蝶`】  

蝉一  

原尔雅曰蜩蜋蜩【`蜩音调蜋音良五采具者`】螗蜩【`俗呼为胡蝉`】蚻【`音札`】蜻蜻【`一作□`】茅蜩【`似蝉而小青`】蝒【`弥煎反`】马蜩【`蝉中最大者`】蜺寒蜩【`寒螀也小青赤　孙炎曰蜋五色具蜩宫中小青蝉蝒蝘青口蝉小者也　郭璞注云蜩蜋江南谓之螗如蝉而小有文江东呼曰茅似蝉而小青`】　扬雄方言曰蝉楚谓之蜩宋卫之间谓之螗蜩【`鸣声清亮江南呼螗蛦也`】陈郑之间谓之蜋蜩秦晋之间谓之蝉海岱之间谓之防【`齐人呼为巨防音技`】其大者谓之蟧或谓之蝒马其小者谓之麦蚻【`音截小而青`】有文者谓之蜻蜻其雌谓之疋【`音祖一反`】大而黒者谓之防【`音栈`】黒而赤者谓之蜺蜩蟧谓之蜩谓之寒蜩寒蜩瘖蜩也【`按尔雅以蜺为寒蜩月令亦曰寒蜩鸣知寒蜩非瘖者也音应`】　又曰蛥蚗【`上音折下音决`】齐谓之螇螰【`上音奚下音鹿`】楚谓之蟪蛄【`蟪一作蛉音零`】秦谓之蛥蚗自闗以东谓之虭蟧【`上音貂下音聊`】或谓之蝭蟧【`蝭音帝`】或谓之蜓蚞【`蜓音`】  

【`廷`】西楚与秦通名也江东呼为蟂蟧【`此诸蝉名通出尔雅而多驳错未可详据`】　许慎说文曰蝉膀鸣也　増广雅曰防蛣蝉也闇蜩也蟧蝈马蜩也蛥蚗蚻也蟪蛄蛉蛄蟧蛁蟧也埤雅曰蝉为其变蜕而禅故曰蝉舎卑秽趋髙洁其  

禅足道也　又曰蝉生坼裂母背故释虫云翥丑罅盖蝉善飞翥故谓之翥丑　又曰螗一名蝘其首方广有冠鸣声清亮又一种似蝉而小绿色额广且深北人谓之螓　原毛诗曰螓首蛾眉　又曰如蜩如螗　又豳风曰五月鸣蜩　礼记曰仲夏之月蝉始鸣季夏之月寒蜩鸣　増周书曰夏至又五日蜩始鸣不鸣贵臣放逐立秋之日寒蝉鸣不鸣人臣不力争　易通卦騐曰姤上九蝉始鸣不鸣国多妖言　孝经援神契曰蝉无力故不食　蔡邕月令曰蝉鸣则天凉故谓之寒蝉孔子曰违山十里蟪蛄之声犹在于耳　又曰市有  

蟪蛄之声则朝有蜩螗之沸政之哗也甚矣　庄子曰鹏之飞搏扶揺而上者九万里蜩与鸴鸠笑之曰我决起而飞抢榆枋时则不至而控于地奚以九万里而南为　又曰朝菌不知晦朔蟪蛄不知春秋【`蟪蛄夏蝉也故不知春秋一曰春生者死于夏夏生者死于秋故云`】　又曰蝉得羙防而忘其身　荀子曰耀蝉者务明其火振其树若大不明虽振无益人有明德则天下归之若蝉归明火也　原淮南子曰蝉无口而鸣三十日而死蝉螟胡蝉蛁蟟茅蝉凡五种也王充论衡曰蛴螬化为腹育腹育转为蝉生两翼不  

类蛴螬　増盐铁论曰以所不覩而不信若蝉之不知雪也　原徐广车服杂志曰侍臣加貂蝉者取其清髙饮露而不食也【`古今注取其清虚而识时变也`】　风土记曰七月而蝼蛄鸣于朝寒螀鸣于夕　増益州方物畧记曰蝉花二川山林中皆有之蝉之不蜕者至秋则花其头长一二寸黄碧色治小儿瘈疭又能已疟　蠡海集曰蝉近阳依于木以隂而为声故腹板鸣然其性阳和故此息而彼作　吴下田家志曰蜘蟟蝉叫稻生芒　歳时杂志曰都人上元作宜男蝉如蛾而大　蒭荛论曰秋风至而寒蝉吟　楚词曰歳暮兮不自聊蟪蛄鸣兮啾啾稽圣赋曰蟪蛄鸣非其口　邹阳柳赋曰蜩螗厉响【`埤雅广要蝉得羙防则其声尤清厉也`】  

蝉二  

原庄子曰仲尼适楚出于林中见痀偻者承蜩犹掇之也仲尼曰子有道耶曰我有道五六月累二丸而不坠则失者锱铢【`累二丸于竿头是用乎停审也故其承蜩所失不过锱铢之间`】　华峤后汉书蔡邕在陈留其邻人有以酒食召邕者比徃而酒已酣焉客有弹琴者邕至门潜聴之曰嘻以乐召我而有杀心何也遂反将命者告主人主人遽自追而问其故邕具以告弹琴者曰我向鼓弦见螳蜋方向鸣蝉蝉将去螳蜋为之一前一却吾心惟恐螳蜋之失蝉也此岂为杀心而形于声者乎邕笑曰此足以当之　捜神记曰淮南内史朱诞给使妻有鬼病夫疑为奸密窥见妇在机中织望桑树上欣笑见树上有十四五小儿衣青布褶青縿头乃射之化为鸣蝉其大如箕飞去　増晋书曰顾恺之好谐谑人多爱狎之尤信小术以为求之必得桓灵寳尝以一柳叶绐之曰此蝉所翳叶也取以自蔽人不见已恺之喜引以自蔽灵寳就溺焉恺之信其不见已也甚珍之　梁书曰朱异为通事舎人后除中书郎时秋日始拜有飞蝉正集异武冠上时咸谓蝉珥之兆　清异录云唐时京城游手夏月采蝉货之唱曰只卖青林乐妇人小儿争买以笼悬牎戸间亦有騐其声长短为胜负者谓之仙虫社　石林燕语曰宋守约为殿帅每夏日轮军校数十辈捕蝉不使得闻声有鸣者皆重笞之人言守约恶闻蝉声一日神宗问及对曰军中以号令为先臣当承平无以申其号令故寓以捕蝉耳  

蝉三  

原饮露　聆风【`上详叙事　下见传休奕蝉赋`】　嘒庭　翔水【`董仲舒答问牛亨问仲舒曰蝉名齐女何故答曰昔齐王之后怨王而死尸变为蝉登庭树嘒唳而鸣王悔恨之故曰齐女文子曰飞鸟反乡兔走归窟狐死首丘寒螀翔水各依所生`】　噪栁　鸣榆【`谢灵运燕歌行孟冬初节寒气生悲风入闺霜依庭秋蝉噪柳燕辞楹念君行役怨邉庭　说苑吴王欲伐荆舎人少孺子者欲諌不敢乃操弹于后园露沾其衣如是者三日王曰子来何若霑衣如此对曰园中有榆其上有蝉髙居悲鸣饮露不知螗蜋在其后螗蜋委身曲斧欲取其蝉又不知黄雀在其后黄雀延颈欲啄螗蜋不知弹丸在其下此三者欲得其前而不顾其后患吴王曰善哉乃罢兵`】　五徳　八名【`上见陆云寒蝉赋尔雅蜩蜋蜩螗蜩蚻蜻蜻茅蜩蝒马蜩蜺寒蜩蜓蚞螇螰李廵注曰自蜩螗以下皆分别五方之语而名不同也顔延之寒蝉赋餐霞之气神驭乎九仙禀露之清气精于八蝉`】　増膀鸣　殻蜕【`上详蝉一说文　格物志蝉者蛣蜣所转丸久而化成其殻蜕`】　鸣各有时　出必乗夜【`潜确类书蟪蛄寒螀蛁蟟防母蜩范并蝉蟪蛄小而紫色四月五月鸣寒螀黒而伛偻九月十月鸣甚凄急蛁蟟色青七月鸣防母似寒螀而小二月鸣蜩范所谓马蝉形大而黒亦五月鸣　蝉皆乗昏夜方出土中升高处背坼而出所以夜出者一似畏人二畏日炙干其殻而不能蜕也`】　原有緌　不食【`郕人有其兄死而不为衰闻子臯将为郕宰遂为衰郕人曰蚕则绩而蟹有匡范则冠而蝉有緌　下详蝉一孝经援神契`】　鸣栁　噪林【`诗曰菀彼栁斯鸣蜩嘒嘒　蝉噪林逾静`】　翳叶　吸露含风　当夏【`萧瑟含风蝉　夜蝉当夏急`】　緌入赵冠　翼为魏  

鬓　蜕殻连拳抱绿叶而犹在　新声响亮噪清风而不归  

蝉四  

増附朽树【`酉阳杂俎蝉未蜕时名转化秀才韦翾庄在杜曲尝冬中掘树根见转化附于朽处怪之村人曰蝉固朽木所化也翾因剖一视之腹中犹实烂木`】　落日鸣【`杜甫诗落日鸣蝉蜩`】  

蝉五  

原诗古诗曰庭前有竒树上有悲鸣蝉　梁简文帝聴早蝉诗曰草歇鶗鸣初蝉思落花后乍饮三危露时防五官栁庄书哂鹏翼卫赋宜螓首桂树可淹留勿谓山中久　沈约聴蝉鸣应诏诗曰轻生宅园籞复得栖嘉树岂敢擅洪枝轻条遭所遇叶密形易扬风廻响难住禇澐赋得蝉诗曰避雀芳枝里飞空华殿曲天寒响  

屡嘶日暮声逾促繁吟如欲尽长韵还相续饮露非表清轻身易知足　范云咏早蝉诗曰生随春氷薄质与秋尘轻端緌挹宵液飞音承露清　萧子范后堂聴蝉诗曰试逐防风逺聊随夏叶繁轻飞避楚雀饮露入吴园流音绕丛藿余响切髙轩借问邉城客伤情寜可言后梁沈君攸惊早蝉诗曰日暮野风生林蝉节鸣  

望枝疑数处寻空定一声地幽吟不断叶动噪羣惊独有河阳令偏嫌秋翅轻　陈张正见赋得寒树晩蝉疎诗曰寒蝉噪杨栁朔吹犯梧桐叶迥飞难住枝残影共空声疎饮露后唱絶断弦中还因揺落处寂寞尽秋风又秋蝉喝栁诗曰秋雁写遥天园栁集惊蝉竞噪长  

枝里争飞落木前风髙知响急树近觉声连长杨流喝尽讵识蔡邕　刘删咏蝉诗曰声流上林苑影入侍臣冠得饮旻天露何辞髙栁寒　江总咏蝉诗曰白露凉风吹朱明落照移鸣条噪林栁流响遍台池忖声如易得寻忽却难知　隋王由礼赋得髙栁鸣蝉诗曰园栁吟凉久嘶蝉应序惊露下緌恒湿风髙翅转轻叶疎飞更迥秋深响自清何言枝里翳遂入蔡琴声　顔之推聴鸣蝉篇曰聴秋蝉秋蝉悲非一处细栁髙飞夕长杨明月曙历乱起秋声参差搅人虑单吟如转箫羣噪学调笙乍飘流曼响多含断絶声垂隂自有乐饮露独为清短緌何足贵薄羽不羞轻螗蜋翳下偏难见翡翠竿头絶易惊容止由来桂林苑无事淹留南斗城城中帝王里金张及许史权势热如汤意气喧成市劒影奔星落马色浮云起鼎俎陈龙鳯金石谐宫征关中满季心闗西饶孔子讵用虞公立国臣谁爱韩王游说士红顔宿昔同春花素鬓俄顷变秋华中肠自有极那堪教作转轮车　卢思道聴鸣蝉诗曰聴鸣蝉此聴悲无极穷嘶玉树里羣噪金门侧长风送晩声清露供朝食晩风朝露实多宜秋日髙鸣独见知轻身蔽数叶哀鸣抱一枝流乱罢还续酸伤合更离暂聴别人心即断才闻客子泪先垂故乡已超忽空庭正芜没一夕复一朝坐见凉秋月河流地从来崄峭路于今不可越红尘早敝陆生衣明镜空悲潘掾发长安城里帝王州鸣钟列鼎自相求西望渐台临太液东瞻甲观距龙楼说客恒持小冠出越使常怀寳劒游学仙未成便尚主防源不见已封侯冨贵功名本多豫繁华轻薄尽无忧讵念嫖姚嗟木梗谁忆田单倦土牛归去来青山下秋菊离离日堪把独焚枯鱼宴林野终成独校子云书何如还驱少游马　唐太宗赋得弱栁鸣秋蝉诗曰散影玉阶栁含翠隐鸣蝉微形藏叶里乱响生风前　虞世南秋蝉诗曰垂緌饮清露流响出疎桐居髙声自逺非是借秋风　李百药咏蝉诗曰清心自饮露哀响乍吟风未上华冠侧先惊翳叶中　増骆賔王在狱咏蝉曰西陆蝉声唱南冠客思侵那堪黝鬓影来对白头吟露重飞难进风多响易沈无人信髙洁谁为表予心　又秋蝉诗曰九秋行已暮一枝聊暂安隐榆非谏楚噪栁异悲潘分形妆薄鬓镂影饰危冠自怜疎影断荒林夕吹寒卢照邻赋得含风蝉诗曰髙情临爽月急响送秋风独有危冠意还怜衰鬓同　张九龄和崔黄门寓直夜聴蝉诗曰蝉嘶玉树枝向夕惠风吹幸入连宵聴应縁饮露知思深秋欲近声静夜相宜不是镂金饰清香徒尔悲　司空曙新蝉诗曰今朝蝉忽鸣迁客若为情便觉一年老能令万感生微风方满树落日稍沈城为问同怀者凄凉聴几声　耿湋溪馆聴蝉诗曰髙树多凉吹疎蝉足断声已催居客感更使别人惊晩夏犹知急新秋别有情危湍和不似细管学难成当斆附金重无贪曜火明青林四面落白髪一重生向夕音弥励迎风翼更轻单嘶出迥树余响思空城嘒唳松间坐萧寥竹里行如何长饮露髙洁未能名　又聴早蝉歌曰蝉鸣兮夕曛声和兮夏云白日兮将短秋意兮已满乍悲吟兮欲长犹嘶涩兮多断风萧萧兮转清韵嘒嘒兮初成依婆娑之古树思辽落之荒城闲院支颐深林倚策独惆怅而无语鬓星星而已白　戴叔伦画蝉诗曰饮露身何洁吟风韵更长斜阳千万树无处避螳蜋　白居易答梦得闻蝉见寄诗曰开缄思浩然独咏晩风前人貎非前日蝉声似去年槐花新雨后柳影欲秋天聴罢无他计相思又一篇　又六月三日夜闻蝉诗曰荷香清露坠栁动好风生微月初三夜新蝉第一声乍闻愁北客静聴忆东京我有竹林宅别来蝉再鸣不知池上月谁拨小船行　又早蝉诗曰月出先照山风生先动水亦如早蝉声先入闲人耳一闻愁意结再聴乡心起渭上新蝉声先聴浑相似衡门有谁聴日暮槐花里　元稹始闻夏蝉诗曰徂夏暑未晏蝉鸣景已曛一聴知何处髙树但侵云响悲遇衰齿节谢属离羣还忆郊园日独向涧中闻　李白诗曰秋蝉号阶轩感物忧不歇卢仝新蝉诗曰泉溜潜幽咽琴鸣乍徃还长风剪不断还在树枝间　贾岛病蝉诗曰病蝉飞不得向我掌中行折翼犹能薄酸吟尚极清露华凝在腹尘防误侵睛黄雀兼鸢鸟俱怀害尔情　李商隐闻蝉诗曰本以髙难饱徒劳恨费声五更疎欲断一树碧无情薄宦梗犹泛故园芜已平烦君最相警我亦举家清　项斯闻蝉诗曰动叶复惊神声声断续匀坐同来聴者俱是未归人一棹三湘浪单车二蜀尘伤秋各有日未可念因循方干聴新蝉寄张昼诗曰细声频断续审聴亦难分  

髣髴应移处从容却不闻兰栖朝咽露树隐暝吟云莫遣乡愁起吾怀秪似君　唐彦谦夜蝉诗曰翠竹髙梧夹后溪劲风危露雨凄凄那知北牖残灯暗又送西楼片月低清夜更长应未已逺烟寻断莫频嘶羇人此夕如三歳不整寒衾待曙鸡　李咸用早蝉诗曰门柳不连野乍闻为早蝉游人无定处入耳更应先暂黙斜阳雨重吟逺防烟前年湘竹里风激绕离筵　于邺咏蝉诗曰江头一声起芳歳已难留聴此髙林上遥知故国秋应催风落叶似勧客回舟不是新蝉苦年年自有愁沈鹏寒蝉树诗曰一叶初飞日寒蝉益易惊入林慙  

织细依树愧身轻大干时容息乔枝或借鸣心由余露净响为逐风清忝有翩翾分【`一作翼`】应怜嘒唳声不知微薄影早晩挂緌缨　刘兼新蝉诗曰齐女幈帏失旧容侍中冠冕有芳踪翅翻晩鬓寻香露声引秋丝逐逺风旅馆聴时髭欲白戍楼闻处叶多红只知送恨添愁事谁见凌霄羽蜕功　陆咏蝉诗曰只凭风作使全仰栁为都一腹清何甚双翎薄更无伴貂金置影并雀画成圗恐是千年恨偏令落日呼　宋苏轼咏蝉诗曰蜕形污浊中羽翼便嬛好秋来寂不闻已抱寒茎槁杨万里聴蝉诗曰一只初来报早秋又添一只说新愁两蝉对语双垂栁知鬪先休鬪后休　又曰一殻空空纸样轻风前却有许多声叫来叫去浑无事叫到诗人白髪生　又曰说露谈风有典章咏秋吟夏入宫商蝉声无一添烦恼自是愁人枉断肠　又曰罪过渠侬商略秋从朝至暮不曽休莫嫌入夜还休去自有寒蛩替说愁　张耒诗曰鸣蜩嘒髙风逮夜且复静　林景熙闻蝉诗曰近交纸薄云翻手旧梦冠空雪满顚却忆画船曽聴处夕阳髙栁断桥邉　金党怀英咏蝉诗曰槁壤隂潜罢转丸飘飘便作饮风仙幽藂何处拳枯蜕别树还来续断弦小院日长清梦觉空庭人静绿隂圎无情物化谁能料触拨羁怀一慨然　周昻闻蝉诗曰冥机辞委蜕天籁发幽嘶迥露増晨洗清风借晩携暂成千里隔还作一枝低客思饶相触愁时故不齐　元马臻闻蝉诗曰短翼含风薄似秋一声声夕阳愁年年古栁官塘路催得行人白尽头　陈栎晩蝉诗曰秋早梧桐飐晩风鸣蝉无数树隂中斜阳似假渠声势只是斜阳不久红　明周宪王有炖秋蝉诗曰败栁疎林寄此生凉时不似热时鸣蜕形先觉金风动轻翼偏嫌玉露清抱叶常如经雨态过枝犹咽寒声桑间此际螵蛸老游息安闲莫漫惊　髙启始闻夏蝉诗曰翾翾才得蜕咽咽未成喧翳叶谁能见南风绿绕轩乍惊变节物还念别郊园何待当秋聴方令覊思繁　张羽闻蝉诗曰村园夏雨歇众绿隂已成髙斋掩昼寂新蝉今始鸣嘈嘈断更续嘒嘒逺还轻响悲逐凉吹欢谢引离情属耳念已集感物襟易盈烦聒方自此稍待秋林清又聴蝉曲曰黄莺紫燕寂无喧新声最好是闻蝉栖烟初噪如喧籥吸露才停似断弦乍向风前闻杳袅营营嘈嘈鸣不了断续能牵客梦长凄凉解动羁愁早一番蜕脱已身轻最是居髙韵更清莫道转丸秽壤底冠緌还此侍臣荣长乐宫中百鸟静十二帘开漏方永忽向上林翻下苑多少蛾眉倚防聴隋堤千树栁如烟无情偏向斜阳天切切自将亡国恨凄凄欲共路人言蝉声到处何曽别人心聴来有悲恱何如一枕北窻眠喧寂都忘闻见絶　王翰和黄体方伴读新蝉诗曰满地残花过雨天槐隂庭院响新蝉轻敲金奏当牎外闲拨银筝向枕边晓露吸残青草岸晩风吹出绿杨烟家山深处林亭好曽被繁声聒醉眠　谢榛咏蝉诗曰弱翅凌晨动繁声向夕流不知风露里还得几何秋  

原赋后汉蔡邕蝉赋曰白露凄其下降秋风肃以晨兴声嘶嗌以沮败体枯燥以氷凝虽期运之固然独潜类乎太隂要明年之中夏复长鸣而扬音　曹大家蝉赋曰伊黝虫之防陋亦摄生于天壤当三秋之盛暑陵髙木而流响融风被而来游商飇厉而化徃　魏曹植蝉赋曰惟夫蝉之清素兮潜厥类乎太隂在炎阳之仲夏兮始游豫乎芳林实淡泊而寡欲兮独怡乐而长吟声噭噭而弥厉兮似贞士之介心内含和而弗食兮与众物而无求栖乔枝而仰首兮潄朝露之清流隐柔桑之稠叶兮快啁号以遁暑苦黄雀之作害兮患螳蜋之劲斧冀髙翔而逺托兮毒蜘蛛之网罟欲降身而卑窜兮惧草虫之袭予免众艰而弗获兮遥迁集乎官宇依名果之茂防兮托修干以静处有翩翩之狡童兮步容与于园圃体离朱之聦视兮姿才捷于猕猿条罔叶而不挽兮树无干而不縁翳轻躯而奋进兮跪侧足以自闲恐余身之惊骇兮睛曽睨而目连持柔竿之冉冉兮运微粘而我纒欲翻飞而愈滞兮知性命之长捐乱曰诗叹鸣蜩声嘒嘒兮盛阳则来太隂逝兮皎皎贞素侔夷节兮帝臣是戴尚其洁兮　晋明帝蝉赋曰寻长枝以陵髙静无为以自寜邈焉独处弗累于情在运任时不虑不营　温峤蝉赋曰饥噏晨风渴饮朝露　陆士龙寒蝉赋曰昔人称鸡有五德而作者赋焉至于寒蝉才齐其羙独未思之而莫斯述夫头上有緌则其文也含气饮露则其清也黍稷不享则其廉也处不巢居则其俭也应守节则其信也加以冠冕则其容也君子则其操可以事君可以立身岂非至德之虫哉伊寒蝉之感运近嘉时以游征含二仪之和气禀乾元之清灵体贞粹之淑质吐□□之哀声容丽蜩螗声羙宫商飘如飞鸿之遭惊风眇如轻云之丽太阳尔乃振修緌以表首舒轻翅以迅翰挹朝华之坠露含烟煴以夕餐望北林以鸾飞集樛木而龙蟠若夫歳聿云暮上天其凉感运悲声贫士含伤或歌我行永久或哀之子无裳原思叹于蓬室孤竹吟于首阳不衔草以秽身不勤身以营巢志髙于鸤鸠节妙乎鸱鸮附枯枝以永处倚峻林之迥条乃缀以缁冕増成首饰映华虫于朱衮表馨香乎明德　傅咸黏蝉赋曰樱桃为树则多隂为果则先熟有蝉鸣焉聊命黏取退惟当蝉之得意于斯树不知黏之将至亦犹人之得意于冨贵而不虞祸之将来也有嘉果之珍树蔚覆于我庭在赫赫之隆暑独肃肃而自清遂寓目以周览见鸣蜩于纎枝翳翠叶以长吟信厥乐之在斯茍得意于所欢曽徃黏之莫知匪尔命之遵薄坐偷安而忘危嗟悠悠之躭宠请兹览以自规又鸣蜩赋曰有嘒嘒之鸣蜩于台府之髙槐物处隂而自惨奚厥声之可哀秋日凄凄兮感时逝之若頽曷时逝之是感兮感年歳之我催孰知命之不忧咏梁木之有摧生世忽兮如寓求冨贵于不回且明明以在公唯忠谠之自与佚履道之坦坦登髙衢以自栖　孙楚蝉赋曰惟大化之广御何品数之多名当仲夏之始出据长条而悲鸣翼如罗纒形如枯槁终日不衔一粒激哀响之烦扰　傅休奕蝉赋曰羙兹蝉之纯洁兮禀隂阳之防灵含精粹之贞气兮体自然之妙形潜幽昭于后土兮虽在秽而愈馨经靑春而未育兮当隆夏而化生忽神蜕而灵变兮奋轻翼之浮征翳密叶之重防兮噪闲树之肃清縁长枝而仰观兮吸渥露之朝零泊无为而自得兮聆商风而和鸣声嘒嘒以清和兮遥自托乎兰林嗟羣吟以近唱兮似箫管之余音清激畅于遐迩兮时感君之丹心　宋顔延之寒蝉赋曰始萧瑟以攒吟终婵媛而孤引越客发度漳之歌代马怀首燕之信不假緌于范冠岂镂体于人爵折清飇而不沦团髙木以飘落　陈禇玠风里蝉赋曰有秋风之来庭于髙栁之鸣蝉或孤吟而暂断乍乱响而还连垂黝緌而嘶定避黄雀而声迁愁人兮易惊静聴兮伤情聴蝉兮靡倦更相和兮风生终不校树兮寂寞方复饮露兮光荣増唐马吉甫蝉赋曰应律初蝉含生自然其声嘒嘒其翼翩翩参万物之动植随四序之回旋避啼鸎于春后伴鸣蛩于秋前亷而有德静而无累逸豫攸安沉吟斯慰体素质而标俭养清心而拔萃食不求粒虽黍稷而非珍栖不择林纵梧桐而何贵暨夫三危露结四野云平苍茫日暮爽朗天明托髙枝以庇影窜密叶以流声匝池台之响亮洞岩壑之清泠羣吟则少惧孤引则多惊避雀飞急迎风翅轻饰鬓裁新様圗冠有旧名虽屈螳蜋之斧终齐鹏鷃之情　萧颖士聴早蝉赋曰清商兮暮急白露兮朝湿伊寒蝉之早闻知凉风之初入散乱揺飏翛寥歘吸前声未尽后响仍及迩层檐而惊归向茂树而遥集　魏炤蜩甲赋曰覩遗迹于弃甲想能鸣之在耳空披腹心徒伏泥滓其内也既等混沌之无窍其外也何患螳蜋之利觜与绘事而均功齐木偶之所拟　左牢蝉蜕赋曰乍举轻躬初留具体薄翼而朝阳始照黝緌而宿露新洗才发响于林下已传声于涧底騐形有二责实无双啾啾而送恨蓬戸嘒嘒而添愁琐牎吟逺树于荒郊思盈秋野噪寒花于别浦韵绕晴江　李逺赋曰据险形柔拏空股战方疑乎蠖屈终类于龙变洞胷逹腋玲珑而素甲皆虚洁已全身辉赫而黝光已遍俄分曙色似遇良时便有凌空之意还生去故之悲嘒嘒而频迁碧树凄凄而若纺寒丝响绕晴云传楚岸之风逺声催晩景怨陶家之桞衰　宋欧阳修鸣蝉赋曰爰有一物鸣于树颠引清风以长啸抱纎柯而永叹嘒嘒非管泠泠若弦裂方号而复咽凄欲断而还连吐孤韵以依律合五音之自然吾不知其何物其名曰蝉岂非因物造形能变化者耶出自粪壌慕清虚者耶凌风髙飞知所止者耶嘉木茂树喜清隂者耶呼吸风露能尸解者耶绰约双鬓修婵姢者耶其为声也不乐不哀非宫非徴胡然而鸣亦胡然而止  

原赞晋郭璞蝉赞曰虫之清洁可贵惟蝉潜蜕弃秽饮露恒鲜万物皆化人胡不然　梁昭明太子蝉赞曰兹虫清洁惟露是餐寂寞秋序咽哳夏阑岂伊不羙曜彼华冠  

増序唐骆賔王在狱咏蝉诗序曰余禁所禁垣西是法曹防事也有古槐数株每至夕照低隂秋蝉疎引发声幽息有切尝闻岂人心异于曩时将虫响悲于前听嗟乎声以动容德以象贤故洁其身也禀君子达人之髙行蜕其皮也有仙都羽化之灵姿时而来顺隂阳之数应节为变审藏用之机有目斯开不以道昏而昧其视有翼自薄不以俗厚而易其真吟乔树之防风韵资天纵饮髙秋之坠露清畏人知仆失路艰虞遭时徽纆闻蟪蛄之流声悮平反之已奏见螳蜋之抱影怯危机之未安感而缀诗贻诸知已庶情防物应哀弱羽之飘零道寄人知悯余声之寂寞  

蝶一  

原崔豹古今注曰蛱蝶一名野蛾一名风蝶江东谓之挞末色白背青者是也其有大如蝙蝠者或黒色或青班名曰鳯子一名鳯车一名鬼车生江南橘树间　増埤雅曰蛱蝶粉翅有须一名胡蝶尝见园蔬其叶有为蝶者三分二已蝶矣其一尚叶也　续古今注曰蜂蝶皆以须嗅须盖其鼻也【`正字通其交以鼻`】　原列子曰陵舄得郁栖则为乌足【`此相合而生也`】乌足叶为蝴蝶　増抱朴子曰髻孺背千金而逐蛱蝶　草木子曰化生者眼无窍惟有黒防而不能见蚕蝶之类是也　原捜神记曰朽苇为蛬麦为蝴蝶　増又曰麦之为蝴蝶也翼羽生焉眼目成焉心智存焉此自无知而化为有知而气易也又曰木蠧生虫羽化为蝶　酉阳杂俎曰白蛱蝶尺蠖茧所化也秀才顾非熊少时见郁栖中坏绿裙幅旋为蝶张周封言百合花合之泥其隙经宿化为大蝴蝶唐段公路北戸录曰岭表有鹤子草蔓花当夏时开形如飞鹤翅羽嘴皆全蔓上春生双虫食叶收入粉奁以叶饲之老蜕为蝶赤黄色女子收佩之令人爱恱号媚蝶　采兰杂志曰蛱蝶一名春驹　岭南异物志曰常有人游南海泊于孤岸有物如蒲帆飞过海将到舟舟人竞以物击之如帆者尽破碎堕地视之乃蛱蝶也海人去其翅足称之得肉八十斤噉之极肥羙　物类相感志曰唾津抹蝴蝶翅则当空髙飞　桂海虫鱼志曰鬼蛱蝶大如扇四翅好飞荔枝上黒蛱蝶大如扇橘蠧所化北人云真武蝉　鹤林玉露道藏经云蝶交则粉退　旧志云罗浮山有蝴蝶洞在云峰岩下古木丛生四时出防蝶世传葛仙遗衣所化  

蝶二  

原庄子曰昔庄周梦为蝴蝶栩栩然蝴蝶不知周也俄然觉则蘧蘧然周也不知周之梦为蝴蝶蝴蝶之为周周与蝴蝶必有分矣此谓物化　増开元遗事曰明皇春宴使宫中妃嫔各挿艶花帝亲捉粉蝶放之蝶所止者幸焉后太真专宠遂罢此戏　酉阳杂俎曰刘鲁封云滕王蛱蝶圗有名江夏斑大海眼小海眼村里来菜花子　唐叚公路北戸录曰卢肇尝说捉得一粉蝶如两手大上有散緑防丁香眼前翅头两画胭脂色后翅为燕尾分亦蝶之异也　又曰公路尝南行歴悬藤峡维舟饮水覩岩侧有一木五防初为丹青之树命仆采获一枝尚缀软蝶凡二十余个有翠绀镂者金眼者丁香眼者紫斑眼者黒花者黄白者绯脉者大如蝙蝠者小如榆荚者因登岸视之乃知木叶化焉　杜阳杂编曰穆宗皇帝殿前种千叶牡丹花始开香气袭人自是宫中毎夜即有黄白蛱蝶万数集于花间辉光照燿逹晓方去宫人竞以罗巾扑之无有获者帝令张罗于空中遂得数百于殿内纵嫔御追捉以为娱乐迟明视之则皆金玉也其状工巧无以为比内人争用绛缕绊其脚以为首饰夜则光起妆奁中其后开宝櫉覩金钱玉屑之内有蠕蠕者有为蝶者　桂苑丛谈曰咸通初有进士张绰者下第后多游江淮间有道术或人召饮若遂合意则索纸剪蛱蝶二三十枚以气嘘之成列而飞累刻以指收之俄皆在手见者求之即以他事为阻宋周密癸辛杂志曰杨昊字明之娶江氏少艾连嵗得子明之客死之明日有蝴蝶大如掌徘徊于江氏之傍竟日乃去及闻讣其蝶复来绕江氏饮食起居不置也盖明之不能割恋于少艾稚子故化蝶以归耳　又曰李铎【`画墁录作李译`】谏议知凤翔既卒有蝴蝶万数自殡所以至府宇蔽映无下足处府官吊祭接武不相辨挥之不开践踏成泥其大者如扇逾月方散　又曰杨大芳娶谢氏谢亡未殓有蝶大如扇其色紫褐翩翩自帐中徘徊飞集窻戸终日乃去　悬笥探曰吴郡施槃尝作蝴蝶诗曰莫怪东风多落魄三春应作探花郎正统已未果状元及第  

蝶三  

原入梦　戏园【`上详蝶二庄子　古乐府歌词蛱蝶行蛱蝶之遨戏东园奈何卒逢三月飬子鷰接我苜蓿间`】　木蠧生虫　叶化为蝶　増粉翅　玉腰【`王操咏蝶诗香须粉翅暖争飞品物多情緫属伊上国万家风月夕梦魂频绕海棠枝　清异录温庭筠尝得一句曰蜜官金翼使徧告知识无人可属久之自聮其下曰花贼玉腰奴盖上指蜂下指蝶也`】　蠧蜕蝝化【`陆化书橘之虫大如小指首负特角身蹙蹙然类蝤蛴人或振触之辄奋角而怒气色桀骜一旦视之凝然弗食弗动明日视之则蜕为蝴蝶矣防黒韝苍分朱间黄腹填而椭緌纎且长又明日徃视则倚薄风露攀縁草木耸空翅轻瞥然而去噫秀其外类有文也嘿其中类有德也不明而游类洁也无嗜而食类廉也向使不知其为橘之蠧人谓从钧天帝居而来矣汉寔录右监门卫大将军许迁言臣奉命博州至博平县戴村有蝝弥亘数里一夕并化蝶飞去`】　如燕　随蜂【`六朝录刘子卿居庐山有五防双蝶来游花上其大如燕夜间有二女子曰感君爱花间之物故来相谐君子岂有意乎子卿曰愿伸缱绻自是每旬一至者数年下见后刘孝绰诗`】　过幔　穿花【`杜甫诗娟姢戏蝶过闲幔　又穿花蛱蝶深深见`】　傅粉窃香　宿花争絮【`唐人咏蝶诗傅粉何郎全缟素窃香韩掾自轻狂　下见后林逋诗`】　庄周梦　韩凭魂【`上详蝶二庄子　山堂肆考俗传大蝶必成双乃梁山伯祝英台之魂又韩凭夫妇之魂皆不可晓`】　滕王图本　谢逸诗名【`潜确类书滕王元婴髙祖子工于蛱蝶王建宫词曰内中数日无呼唤搨得滕王蛱蝶圗　又宋谢逸有蝶诗三百首极佳有云江南日暖午风细频逐卖花人过桥时呼谢蝴蝶`】　舞花丛　飘兰径【`张易之诗蝶舞万花丛　韦应物诗晴蝶飘兰径`】　依桨　绕篱【`杜甫诗风蝶勤依桨　长孙佐辅诗绕篱野菜飞黄蝶`】  

蝶四  

原诗古诗曰蝴蝶胡髙飞暮宿桑树间　梁简文帝咏蝶诗曰空园暮烟起逍遥独未归翠鬛藏髙栁红莲拂水衣复此从风蝶双双花上飞寄语相知者同心终莫违　刘孝绰咏素蝶诗曰随风绕緑蕙避雀隐青薇映日忽争起因风乍共归出没花中间参差叶际飞芳华幸勿谢嘉树欲相依　徐昉赋得蝶依草应令诗曰秋园花落尽芳菊数来归那知不梦作眠觉也恒飞　増李镜逺蛱蝶行曰青年已布泽微虫应节欢朝出南园里暮依华叶端菱舟追或易风池渡更难羣飞终不逺还向玉阶兰　唐李商隐咏蝶诗曰飞来绣户隂穿过画楼深重傅秦台粉轻涂汉殿金相兼惟柳絮所得是花心可要凌孤客邀为子夜吟　又蝶诗曰孤蝶小徘徊翩翾粉翅开并应伤皎洁频近雪中来　又蝶诗曰叶叶复翻翻斜桥对侧门芦花惟有白栁絮可能温西子防遗殿昭君觅故邨年年芳物尽来别败兰荪　又咏蝶诗曰初来小院中稍与琐闱通逺恐芳尘断轻忧艶雪融只知防浩露不觉逆尖风回首双飞燕乗时入绮栊　又咏蝶曰长眉画了绣帘开碧玉行收白玉台为问翠钗钗上凤不知香颈为谁回　又诗曰寿阳公主嫁时妆八字宫眉捧额黄见我佯羞频照影不知身属冶游郎　又诗曰广陵台畔日光斜万古贞魂倚暮霞莫许韩凭为蛱蝶等闲飞上别枝花　王建晩蝶诗曰粉翅嫩如水绕砌乍依风日髙山露解飞入菊花中李贺謡俗曰上林蝴蝶小试伴汉家君飞向南城去  

误落石榴裙　韩偓诗曰鳯子轻盈腻粉腰　郑谷赵林郎中席上赋蝴蝶曰防艶复寻香似闲还似忙暖烟沈蕙径微雨宿花房书幌轻随梦歌楼悮采妆王孙深属意绣入舞衣裳　罗隐蝶诗曰汉王刀笔精写尔逼天生舞巧何妨急飞髙所恨轻野田黄雀虑山馆主人情此物那堪作庄周梦不成　卢频蛱蝶行曰东园宫草绿上下飞相逐君恩不禁春昨夜花中宿　李建勲蝶诗曰粉蝶翩翩若有期南园长是到春归闲依栁参差起困傍桃花独自飞潜被燕惊还散乱偶因人逐入帘帏晩来欲雨东风急回看池塘影渐稀　宋孔平仲蝴蝶行曰蝴蝶飞渡河来河北花已落河南花正开盈盈采花女扑打还家去推身飞入粉奁中芳草绵绵旧时路　晏殊蛱蝶诗曰莺欲绵蛮栁欲隂露丛烟蕚恣搜寻那将两翅轻涂粉绕遍千花百卉心　宋祁诗曰扑粉曽过宋玉墙一生身计托羣芳不湏长结东风愿秋菊春兰各有香　王安石蝶诗曰翅轻于粉薄于缯长被花牵不自胜若信庄周尚非梦岂能投死为韩凭　黄庭坚蝶诗曰蝴蝶双飞得意偶然毕命网罗羣蚁争收坠翼防勲归去南柯　苏轼鬼蝶诗曰双眉卷铁丝两翅晕金碧初来花争妍忽去鬼无迹　范成大秋日田园诗曰橘蠧如蚕入化机枝间垂茧似蓑衣忽然蜕作多花蝶翅粉才干便学飞　陆游窻下戏咏曰何处轻黄双小蝶翩翩与我共徘徊绿隂芳草佳风月不是花时也解来　杨万里观物化诗曰蝴蝶新生未解飞须拳粉湿睡花枝后来借得风光力不记如痴似醉时　李方叔秋蝶诗曰粉蝶尔何知秋深尚戏飞怜渠迷节物犹若弄春晖露叶今非昔霜丛畴可依篱边菊无几薄命寄余菲　林逋蝶诗曰细眉双耸敌秋毫冉冉芳园日几遭清宿露花应自得暖争风絮欲相髙情人没后魂犹在傲吏齐来梦亦劳闲掩遗编若堪恨不并香草入离骚　元贡师泰新蝶诗曰杏树生香蠧化成向人飞下不胜情寒辞薄翅犹黏粉暖溢柔须始弄晴燕舞盘中嫌露重鸎歌扇厎避风轻春闺未解南华梦乞与滕王为写生　陈樵诗曰禁籞名园信所之深红腻紫共春晖人疑落叶有生色我道飞花上故枝掌上艳姬垂袖舞屋头故吏窃香归花中只许秦宫活未必庄生入梦思　郑元祐花蝶謡曰花魂迷春招不归梦随蝴蝶江南飞碧粉香酣不起卧帖芳茵唾鉊水痴娥眼娇错惊顾解裙戏扑沾零露折钗搔首笑相语阿谁芳心同栩栩頺云流光空影寒冰波缄恨嗁阑干　马臻蝶诗曰曽随秦女踏青阳几被鸎捎出建章芳草梦寒迷碧色杏花雨细宿红香粉凝薄翅春无力恨入修眉晩断肠寄语莫寻歌舞处五侯门第有髙墙明杨基秋日舟中见蝶诗曰趂暖戏晴川依人上画  

船粉销烟翅薄香冷露须拳野菜疎篱外山花小迳邉夜深桃李梦犹在绮罗筵　刘涣秋蝶诗曰欲歇还休却又飞芙蓉叶厎恋秋晖自知翅粉浑销尽羞近尊前舞女衣　瞿佑残蝶诗曰飞鸟曽闻载鬼车粉香何事亦随邪伤生不惜身投火抵死犹将命乞花望帝精灵枝上血韩凭魂魄墓前沙一般有恨难消灭梦里相逢更可嗟  

## 御定渊鉴类函卷四百四十六

虫豸部二【`蜻蜓　螳蜋　螽斯　络纬蜂　果臝　蝇`】  

蜻蜓一  

増尔雅曰蜻蜓一名虰蛵一名负劳　说文曰一名桑根　尔雅翼曰鄱阳人呼为江鸡　方言注曰蜻蜓谓之蝍蛉淮南人又呼防蛜　吕览注曰一名白宿　陶隐居曰一名诸乘有赤黒青黄不同　淮南子曰水虿为矛□务蜻蜓也　古今注曰蜻蜓一名青亭一名蝴蜨色青而大是也小而黄者曰胡梨一曰胡离小而赤者曰赤卒一曰绛驺一曰赤衣使者好集大水上亦名为赤弁丈人　又曰绀蜨一曰蜻蛉似蜻蛉而色黝绀辽东人呼为绀幡亦曰童幡亦曰天鸡好以七月羣飞暗天海边夷貊食之谓海中青虾化为之也　博物志曰五月五日埋蜻蜓头于西向戸下【`埤雅作正中门`】至三日不食则化成真青珠　战国防曰庄辛谓楚庄曰不见  

夫蜻蜓飞翔乎天地之间仰承甘露而饮之自以为无患与人无争也不知夫五尺童子方将调饴胶丝加已乎四仞之上而下为蝼蚁食也  

蜻蜓二  

増吕览曰海上之人有好蜻蜓者每居海上游蜻之至者百数而不止前后左右尽蜻也终日玩之而不去其父告之曰闻蜻皆从汝居取而来吾将玩之明日之海上而蜻无至者矣　尸子曰楚庄王命飬由基射蜻蛉曰吾愿生得之飬由基援弓射之拂左翼　东方朔别传曰上置蜻蜓盖下罗诸数家独使朔易对曰冯翊冯翊六足四翼头如珠尾正直长尾短项是非勾蒌即蜻蛚上善赐帛十疋　潜确类书曰唐天祐末歳蝗虫生地穴中生讫则众蝗虫衔其足翅而曳出帝谓蝗曰予何罪食予苖遂化为蜻蜓　清异录曰后唐宫人或网获蜻蜓爱其翠薄遂以描金笔涂翅作小折枝花金线笼贮养之尔后上元卖花者取象为之售于游女  

蜻蜓三  

増饮露【`埤雅蜻蜓饮露六足四翼其翅轻薄如蝉昼取蚊防食之遇雨即多好集水上款飞尾端亭午则停名之曰蝏以此`】　防水【`本草防编蜻蛉乃水虿所化水虿既化蜻蛉蜻蛉相交还于水上附物散卵复生水虿而化焉或曰蜻蛉贴水飞时以尾蘸水中人知其防水不知其防水者乃生子也或曰稻田间青虫所化一种最大者呼为马大头`】　埋头【`感应经司马彪庄子注云童子埋蜻蜓之头不食而舞曰此将为珠人笑之`】　食尾【`蜻蛉飞无所食则自食其尾食愈甘则尾愈尽而死`】  

蜻蜓四  

増诗唐韩偓蜻蜓诗曰碧玉眼睛云母翅轻于粉蜨瘦于蜂坐来近拂波光舞又是殷勤为蓼丛　杜甫诗曰防水蜻蜓款款飞　又曰蜻蜓立钓丝  

螳蜋一  

原尔雅曰不过蟷蠰也其子蜱蛸【`一名蟭蟷蠰卵也`】莫貈蟷蜋蛑【`有斧虫也`】　又曰江东人呼为石蜋　方言曰螳蜋谓之髦或谓之虰或谓之□□　尔雅正义曰螳蜋深秋乳子至夏初乃生　广雅曰芊芊龁肱螳蜋也　礼月令曰仲夏之月螳蜋生【`増埤雅广要是月升隂始起杀虫应而生焉生亦百子如螽斯云`】原礼记郑注曰螳蜋螵蛸母也王瓉问曰尔雅云莫  

貈螳蜋同类物也今沛鲁以南谓之蟷蠰三河之域谓之螳蜋燕赵之际谓之食厖齐济以东谓之马敫然多名其子则同云螵蛸是以注云螳蜋螵蛸母也　増易通系卦曰螳蜋抟蝉之虫乘寒而杀物自隐蔽而有所害捕抟之象也　周书时训曰芒种之日螳蜋生是谓隂息　庄子曰螳蜋怒臂以拒车辙不知不胜任也是才之羙者也　范子计然曰螵蛸出三辅上价三百髙诱淮南子注曰螳蜋世谓之天马以其首奋臂颈长而身轻其行如飞有马之象　扬雄輶轩絶代语曰兖豫间谓螳蜋为拒斧　酉阳杂俎曰螵蛸俗呼为野狐鼻涕　蠡海集曰螳蜋蚱蜢色绿而不鸣者螳蜋有怒攫之势专食生虫其气已散为杀气蚱蜢性卑潜于草间隂胜故皆不鸣  

螳蜋二  

原韩诗外传曰齐庄公出猎有螳蜋举足将搏其轮问御曰此何虫对曰此螳蜋也为虫知进而不量力而轻就敌公曰此为天下勇虫矣廻车避之勇士归之焉増吴越春秋曰吴王夫差将伐齐太子友欲因讽谏以激于王曰适従后园闻秋蝉之声往而観之秋蝉登髙树自以为安不知螳蜋超枝縁条曳腰耸距举吻欲哺也螳蜋贪心务进志在有利不知黄雀盛縁茂林徘徊枝叶欲啄螳蜋也　原庄子曰庄周游雕陵之樊睹一异鹊自南方来者翼广七尺目大运寸感周之颡而集于栗林【`感触也`】周曰此何鸟哉翼殷不游【`殷曲大也`】目大不覩【`不见人者`】褰裳躩歩【`疾行也`】执弹而留之睹一蝉方得美防而忘其身螳蜋执翳而搏之见得而忘其形异鹊从而利之见利而忘其真庄周怵然曰物固相累二类相召也捐弹而反走虞人逐而谇之　増宋王巩闻见近录曰史朝请琳云其舅张仲元患风痹平生饵桑螵蛸圎及死口中有黒气出户数丈视之螵蛸无数  

螳蜋三  

増捕蝉【`埤雅广要螳蜋捕蝉而食执木叶以自蔽蝉将去而未飞为之一前一却`】　当辙【`详上庄子又古檄云以螳蜋之斧御隆车之队`】　执翳隐形【`埤雅云螳蜋所执之翳可以蔽形盖其所执之叶既得蝉则弃之而俗谓人得之可以隐形也`】　含气生火【`类仲云螳蜋之气含之生火`】勇虫【`详韩诗外传`】　斫父【`说文螳蜋一名斫父`】  

螳蜋四  

原赋晋成公绥螳蜋赋曰仰乃茂隂俯縁条枝冠角峩峩足翅岐岐寻乔木而上缀従蔓草而下垂戢翼鹰峙延颈鹄望推翳徐翘举斧髙抗鸟伏蛇腾鹤击隼放俯飞蝉而奋猛临蟪蛄而逞壮距车轮而轩翥固齐侯之所尚乃有翩翩黄雀举翮髙挥连翔枝干或鸣或飞覩兹螳蜋将以疗饥厉觜胁翼其往如归　増唐陈硎螳蜋拒辙赋曰舍鸣蝉而莫捕蔑黄雀而不知斯谓豺狼之不若念虺蜴而何为  

原賛晋郭璞螳蜋賛曰螳蜋飞虫挥斧奋臂当辙不廻勾践是避勇士致毙厉之以义  

螽斯一  

増尔雅曰螽丑奋　毛诗曰螽斯羽【`相比而起也`】诜诜兮螽斯羽薨薨兮【`羣飞声`】螽斯羽揖揖兮【`旣飞而敛羽也`】　又曰五月斯螽动股【`言斯螽股成而奋迅也`】　草木疏曰螽斯蝗类色靑长角长股股鸣者也　蔡邕月令曰螽类乳于土中深埋其卵江东谓之蚱蜢　列子曰力折春螽之股【`盖春时尚弱也`】埤雅曰螽斯虫之不妬者一母百子故诗以为予孙  

众多之况一名春黍亦或谓之春箕或曰似蝗而小股黒有文五月中以两股相切作声闻数歩者是字从冬冬终也至冬而终故谓之螽【`山堂肆考有一种名土螽又名土□似蚱蜢而细长锐头青翼能飞能跳飞不甚逺人执其两股能动揺其身如女人织然故又名织绢娘`】　蠡海集曰蚱蜢性卑潜于草间隂胜也故不鸣　倦游杂录曰岭南人号草螽曰茅虾常食之  

螽斯二  

増续异记曰徐邈晋孝武帝时为中书侍郎在省直左右人恒觉邈在帐内与人语有旧门生一夕伺之无所见天微明瞥観一物从屏风里飞出直入前铁镬中乃逐视之惟见镬中菖蒲根下有大青蚱蜢虽疑此为魅而古来未闻但摘除其两翼至夜遂入邈梦云为君门生所困徃来道絶邈得梦甚凄惨门生知其意微发其端邈初不即道后徐语曰我始入直便见一青衣女子从前度作两髻姿色美甚聊试挑谑即来就已且爱之仍溺情亦不知其从何而至此兼告梦门生因具以状白亦不复追杀蚱蜢  

络纬一  

増诗正义曰络纬鸣懒妇惊　草木疏曰如蝗斑色毛翅数重其羽正赤六月中飞而振羽索索作声幽州人谓之蒲错　古今注曰莎鸡一名络纬一名纺纬【`埤雅广要谓其鸣如纺纬也`】　又曰一名促寒娘有青褐两种一名梭鸡一名络纬　蠡海集曰马之虫至秋而鸣秋之令金也虫色緑木也金木相轧以为声以两股击翼而鸣者金木傍击之谓也  

络纬二  

増诗宋谢灵运诗曰肃肃莎鸡羽　唐李白诗曰络纬秋啼金井阑　宋宋祁诗曰人间底事最堪恨络纬鸣时无妇惊　元郝经络纬诗曰牵牛风露满篱根淡月疎星夜未分灯下有人抛锦字机丝零乱不成文増词　张弼络纬词曰络纬不停声从昬直到明不成一丝缕徒负织作名蜘蛛声寂寂吐丝复自织织网网飞虫飞虫足充食事在力为不在声思之令人三叹息  

蜂一  

原尔雅曰蜂丑□【`垂其腴也`】土蜂【`在地中作房者`】木蜂【`在树上作房`】　广雅曰范蜂也　増埤雅曰蜂一名虿其字象形盖蜂类众多动以万计也　又曰黄蜂无蜜纎长其窠仰缀于屋衔漆以固其蒂隂阳在尾喜合末端有岐者牝锐者牡也　方言曰蜂燕赵之间谓之蠓螉或谓之蚴蜕【`音幼恱`】　扬雄輶轩絶代语曰其大而有蜜者曰壶蠭注穿竹木作孔者谓之笛师　毛诗曰莫予荓蜂自求辛螫原春秋潭潜巴曰朝有大蜂武士中蜂赤强黒不梁  

【`蜂有刺毒以扞难武士象也梁或为良`】　韩诗外传曰稷蜂不螫而社鼠不熏非以稷蜂社鼠之神也其所托者然也故圣人求贤者以自辅　増张璠易注序曰蜜蜂以兼采为味列子曰纯雌其名稚蜂【`正字通其黄色细腰腰仅相属不能为蜜曰稚蜂淮南子以为贞虫`】　淮南子曰蜂房不容鹊卵小形不足以包大体也闗尹子曰圣人师蜂立君臣　原抱朴子曰鸡有专  

栖之雄雉有擅泽之骄蚁有兼弱之智蜂有攻寡之计人相役御亦若是耳　増又曰昆仑山大蜂一丈其毒杀象　郁离子曰昔灵丘丈人之飬蜂也园有庐庐有守刳木以为蜂之宫其置也疎宻有行新旧有次坐有方牖有向视其生息调其暄寒以巩其架构如其生发蕃则析之寡则裒之去其蛛蟊蚍蝣狝其土蜂蝇豹夏无烈日冬不凝澌飘风吹而不揺淋雨沃而不渍其分蜜也分其赢而已矣不竭其力也丈人于是不出户而收其利　山海经曰火蜂其状如螽　束晳发记曰蜂食蜘蛛　隂阳变化录曰蜂每歳三四月则生黒色蜂名曰将蜂又名相蜂不能采花但能酿蜜盖无此蜂则蜜不成至七八月间尽死不死则羣蜂饥俗云相蜂过冬蜂族必空　原博物志曰人家飬蜂以木为器开小孔以蜜涂器捕三两蜂纳器中宿昔蜂飞出将伴来作蜜多少随歳丰俭　増又曰诸逺方山郡僻处出蜜蜡蜜蜡所着皆絶岩石壁余窠乃蜡着石不尽者有鸟形小于雀羣飞千数来至春都尽其处皆破如磨洗至冬蜂皆还洗处结窠如故　酉阳杂俎曰竹蜂出蜀中好于野竹上作窠窠如鸡子有蒂长尺许蜜皆绀色甘倍常蜜　又曰岭南有毒菌夜明经雨而腐化为巨蜂黒色喙若锯长三分余夜入人耳鼻　岭表录曰宣歙间人好食蜂儿状如蚕蛹而莹白大蜂结房于山林间其大如巨钟其中不知几百层村人采时必以草衣蔽身以捍毒螫后以烟火逼散蜂母然后攀援崖树断其根一扇有蜂儿五斗或二石三分之一翅足具矣即入盐酪炒之曝干以小纸嚢贮之寄入京洛以为方物元稹诗集曰蛒蜂类而大巢在褰鼻虵穴下故毒螫倍诸蜂虿中手足輙断落及心胷则圯裂用他蜂中人之方疗之不能愈巴人徃徃持禁以制之则差　投荒杂录曰南海有蜂生橄榄树上形类木叶有手足抱枝自附与叶无别南人取者先伐仆树叶凋落辨而取之用为媚药　鹤林玉露曰蜂交则黄退　搜采异闻录曰江南土蜂人不能识其穴往往以长纸粘于肉蜂见之必衔入穴乃蹑寻得之熏取其子　近峰闻畧曰蜂采百花俱置翅间及股间惟兰花则拱首入房以献于王物亦知兰之贵如此　西轩客谈曰蜂蝎之毒能螫人然其一螫则其毒甚锐再则渐减人得而加害矣故人之知勇贵乎慎所发　陈藏器曰诸飞虫着蜘蛛之网皆不能脱惟蜂不畏蜘蛛反擒而食之　一统志曰琼州临髙县毗邪山有神甚灵昔黎人叛神輙驱蜂御之官军乗胜追击至今庙祀焉  

蜂二  

増拾遗记曰周武王东伐纣夜济河时云明如昼八百之族皆齐而歌有大蜂状如丹鳯飞集王舟因以鸟画其旗翼日而枭纣名其船曰蜂舟鲁哀公二年郑人击赵简子得其蜂旗则其类也　原礼记曰郕人有其兄死而不为衰者闻子臯将为郕宰遂为衰郕人曰蚕则绩而蟹有匡范则冠而蝉有緌兄则死而子臯为之衰増洪范五行传曰秦昭王三十八年上郡大饥蜂食  

田苖　谢承后汉书曰豫章严丰字孟侯为郡主簿太守贾萌欲诛王莽有飞蜂附萌车衡丰谏以为不详之徴萌不从果见杀　原葛仙翁别传曰仙公与客对食客曰食毕当请先作一竒戏时食未竟仙公曰诸公得无邑邑欲见乎即吐口中饭尽成飞蜂满屋或集客身莫不震肃但自不螫人耳良乆仙公乃张口见蜂皆飞还入口中成饭食之　増宣騐记曰元嘉元年建安郡山贼百余人掩破郡治遂入佛圗捜掠财寳先是诸供飬具别封置一室贼破户忽有蜜蜂数万头从衣簏出同时噬螫羣贼身首肿痛眼皆盲合先诸所掠皆弃而走　王隐晋书曰陶侃以袁谦为髙凉太守未至百余里浦中有蜜蜂蔽日而下谦船上明早进西南卒遇大风飞沙天地晦合不复得还浦遂没海中　酉阳杂俎曰东都龙门有一处天寳中北宗雅禅师于此建兰若一年中桐始花有异蜂声如人吟咏禅师谛视之具体人也但有翅长寸余禅师异之乃网取一焉置纱笼中意嗜梧花采花置其傍终日集于一隅微聆吁嗟之声忽有数人翔集笼外若相慰状又一日其类数百有乗车舆者其大小相称积于笼外语声甚细亦不惮人宻聴之有曰孔升翁为君筮不祥颇记无有曰君已除死籍又何惧焉有曰叱叱予与青桐君奕胜获琅玕纸数十幅君出可为扎星子词当为料理语皆非人世事终日而去禅师举笼放之因祝谢之次日有人长三尺黄罗衣歩虚止禅师屠苏前曰我三清使者上仙伯致意多谢指顾失所在　杜阳杂编曰贞元八年吴明国献鸾蜂蜜云其蜂之声有如鸾鳯而身被五彩大者可重十余斤为巢于深岩峻岭间大者占地二三亩国人采其蜜不过二三合如过度即有风雷之异久食之令人长寿顔如童子发白者应时而黒　唐阙史曰皇甫湜性急尝为蜂螫手指因大躁怒命臧获及里中小儿辈箕敛蜂窠购以善价俄顷出窠于庭命碎于杵臼绞取津液以酧所痛　玉壶清话曰丁文果善射覆宋太宗一日置一物急令射之果乃曰葩葩华华山中采花虽无官职一日两衙启之乃数蜂也　南墅闲居录曰苏子瞻尝言其祖光禄公云有一书生昼坐檐下见大蜂触网相螫久之俱堕地起视已化为小石矣书生异而收之因置衣中一日过市遇蛮贾数辈视书生愕眙揖曰愿见神珠笑而辞之戏以中石示之羣贾相顾喜曰此破雾珠蛮人至海上采珠寳常以雾暗为苦有此珠雾即自开因以寳货易之值数千缗　辽史曰防同四年神纛车有蜂窠成蜜史占之吉　明兴记曰太祖登极后命数星士徧行天下遇有年月日时与御诞同者以闻于某处得一人召问之村民也无以为生惟飬蜂十三窠每年割蜜自赡耳上曰是也朕有十三省布政汝有十三窠蜂大小不同统辖无异遂谓命不足信劳以酒食　泳化类编曰杨一清阁老致政后一日游镇江北固山下偶见羣蜂拥王出游遇鸷鸟攫杀羣蜂环守不去数日俱死乃令家伻瘗焉表其封曰义蜂塜亲作文祭之  

蜂三  

増应潮【`埤雅广要蜂有两衙应潮其主之所在众蜂为之旋绕如卫诛罚徴令絶严有君臣之义　潜确类书朝衙毕方出采花暮衙毕方入房`】　居台【`又曰其王之所居疉积如台语曰蜂台言蜂居如台也`】　垂芒【`又曰蜂之毒在尾垂颖如锋故谓之蜂传曰蜂虿垂芒是也`】　酿蜜【`又曰采取百芳醸蜜其房如脾今谓之蜜脾旧说蜂之化蜜必取匽猪之水注之蜡房而后蜜成蜡者蜜之蹠也　潜确类书采花时一半守房一半分次拨发花少受罚每一百蜂往往有七十四房`】　穿檐椽【`山堂肆考郭璞云穿木蜂黒色似土蜂而大在人家檐椽间穿穴如刀锯所鑚能螫人`】　投纸窓【`禅灯录神瓉禅师见蜂子投窓纸求出师曰世界如许广濶不肯出鑚他故纸`】　【`正字通胡蜂黒色一名胡蜂一名`】　蜚零【`土蜂赤黒色最大即马蜂一名蜚零荆巴间呼为蟺蜂`】　七里蜂【`独蜂俗名七里蜂毒最猛人马被螫皆亡`】　独脚蜂【`出岭南似小蜂黒色一足连树根不能动五月采之方书治痈疽烧此蜂研末和油涂之良`】  

蜂四  

原诗梁简文帝咏蜂诗曰逐风从泛漾照日乍依微知君不留眄衔花空自飞　増唐耿湋赋得寒蜂采菊蕊诗曰游飏下晴空防芳到菊丛帯声来蕊上连影在香中　元稹蛒蜂诗曰梨笑清都月【`京开元观多棃花蜂`】蜂游紫殿春构脾分部伍嚼蕊奉君亲翅羽颇同类心神固异伦安知人世里不有噬人人　孟浩然诗曰花蕊上蜂须杜甫诗曰花底山蜂逺趂人　罗隐咏蜂诗曰不论  

平地与山尖无限风光尽被占采得百花成蜜后不知辛苦为谁甜　温庭筠诗曰蜜官金翼使【`指蜂也`】　黄鲁直诗曰王蜂衙退海潮上　又曰稚蜂趋衙供蜜课李商隐蜂诗曰沙苑华池烂漫通后门前槛思无穷宓妃腰细才胜露赵后身轻欲倚风红壁寂寥崖蜜尽碧帘迢递雾巢空青陵粉蜨休离恨长定相逢二月中宋苏轼收蜂蜜诗曰空中蜂队如车轮中有王子蜂中尊分房减口未有处野老解与蜂语言前人传蜜延客住后人秉艾催客奔布囊包裹閙如市坌入竹屋新具完小窓出入旋知路幽圃首夏花正繁相逢处处命俦侣共入新屋长子孙前年活计知尚浅蜜蜡未暇分上人明年少割助和药慙愧野老知利源　又诗曰只有荷蜂不愁雨蜡房仰卧万花枝　杨万里蜂儿诗曰蜜蜂不食人间仓玉露为酒花为粮作蜜不忙采花忙蜜成犹百花香蜜成万蜂不敢尝要输蜜国供蜂王蜂王未及享人已割蜜房老饕吏来捜我室老蜂无味只有滓幼蜂初化未成儿老饕火攻不知止既入吾室取我子　又诗曰燕衔芹根泥蜂缀花上蕊雨两股飞所取日能几调和露与英凝甘滑于髓天寒百虫蛰割房霜在七燕已成雏归蜂忧冻馁死乃见万物心多为造化使　谢翺咏蜂诗曰蛹黒春如翳寒厓举族悬扑香粘絮落采汗近僧禅聚暗移花幄分喧割蜜烟闲房无处着应架井泉边　真山民蜜蜂诗曰酿成百花脾聊尔了口腹人知口中甘谁料腹中毒　元李俊民蜂诗曰弄晴沾落絮帯雨防园花有课常输蜜无春不到衙　戴表元义蜂行曰山翁爱蜂如爱花山蜂营蜜如营家蜂营蜜成蜂自食翁亦借蜜禆生涯每当山蜂采花出翁为守闗司徼遮朝朝暮暮与蜂狎颇识蜂羣分等差一蜂最大正中处千百以次分来衙丛屯杂聚本无筭势若有制不敢哗东园春晴草木媚漫天蔽野飞横斜湏臾骈翼致隽永戢戢不翅输牛车似闻蜜成有所献俦类不得先摩牙重防覆卫自严宻虽有毒螫何由加一朝大蜂出不戒舂容靓饰修且姱蜻蜓忽来伺其怠搏击少坠遭虾蟇羣蜂仓皇迷所适谒走欲絶声呀呀求之不得久乃定复结一聚犹如麻我来访翁亲目睹搏髀不觉长咨嗟　明俞允文蜂诗曰春晴逢谷雨泛滥绕林篁逐醉萦轻袂纒花猎异香丛栖悬玉宇疉构隐金房灵化知何术神功寄药王  

原赋晋郭璞蜜蜂赋曰嗟品物之蠢蠢惟贞虫之朋族有丛琐之细蜂亦防名于羽属近浮游于园荟逺翺翔乎林谷爰翔爰集蓬转颷廻纷纭雪乱混沌云頽景翳曜灵响迅风雷尔乃猿迷雀下林天井青松冠谷赤萝绣岭无花不纒无树不省吮琼液于悬峰吸赮津乎晨景于是廻鹜林篁经营堂窟繁布金房疉构玉室咀嚼华滋酿以为蜜自然灵化莫识其术散似甘露凝如割肪氷鲜玉润髓滑兰香百药湏之以谐和扁鹊得之而术良尔乃察其所安视其所托恒据中而虞难营翠微而结落徽号明于羽族阍卫固乎管籥诛戮峻于鈇钺招徴速乎羽檄集不谋而同期动不安而齐约増记宋王元之蜂记曰商于象和寺多蜂寺僧为予言之甚悉因问蜂之有王其状何若曰其色青苍差大于常蜂耳问胡以服其众曰王无毒不识其他问王之所处曰窠之始营必造一台其大如栗俗谓之王台王居其上日生子其中或三或五不常其后王之子尽复为王矣嵗分其族而去蜂之分也或团如罂或铺如扇拥其王而去王之所在蜂不敢螫失其王则溃乱不可向迩凡取其蜜不得多多则蜂饥而不蕃又不可少少则蜂惰而不作予爱其王之无毒似德又爱其王之子尽复为王似一姓一君上下有定分者也又爱其王之所在蜂不敢螫似法令之明也又爱其取之得中似什一而税也  

果臝一  

増埤雅曰果臝一名□螉一名蒲卢即今细腰土蠭好禁蜘蛛摙泥【`摙力剪切运也`】作房如并竹管取桑虫负之七日而化为子其祝声可聴法言曰祝之曰类我盖其音云也　庄子曰奔蜂不能化藿蠋注曰奔蜂小蜂也藿蠋豆间大青虫也蜾臝祝螟蛉而化之以才力之相当也奔蜂藿蠋能之乎　扬雄輶轩絶代语曰蜂之小者曰螉　博物志曰细腰无雌蜂类也取桑虫或阜螽子呪而成已子　酉阳杂俎曰螉好窠于书卷或在笔管中呪声可聴开卷视之悉是小蜘蛛大如蝇虎旋以泥隔之方知不独负桑虫也　墨客挥犀诗云螟蛉有子蜾臝负之其类有三衔泥营巢于室壁间者曰蜾臝穴地为巢者名螉窠于书卷笔管中者为蒲卢名既不同质状大小亦异  

果臝二  

増赋唐人蒲卢赋曰鼓翅咽咽传意本乃与吾同物孰云所畜非类如能肖貎便若假寐因蠕动而稍分与胎教而齐致虿尾潜出蜂腰未备将革故而就新谅末同而本异　宋欧阳修螟蛉赋曰爰有桑虫实曰螟蛉与夫蜾臝异类殊形负以为子祝之以声其子感之朝夕而成嗟夫人子父母所生父祝之言子莫之聴父传之业子莫克承父没母死身覆位倾呜呼为人孰与虫灵人不如虫曷以人称  

蝇一  

原尔雅曰蝇丑扇【`好揺翅也`】　増扬雄方言曰蝇东齐谓之羊陈楚之间谓之蝇　原毛诗曰营营青蝇止于樊岂弟君子无信谗言　増又曰鸡既鸣矣朝既盈矣匪鸡则鸣苍蝇之声　原焦氏易林曰腐肉所在靑蝇集聚辨别白黒败乱邦国　吕氏春秋曰以狸致鼠以冰致蝇　韩子曰以骨去蚁蚁愈多以鱼驱蝇蝇愈至　扬子法言曰或问苍蝇红紫【`苍蝇间乎白黒红紫似朱而非朱`】　増论衡曰清受尘白受垢青蝇所汚常在练色　梦溪笔谈曰闽人谓大蝇为胡螓亦螓之类也  

蝇二  

原汉书曰成帝建始中有青蝇垂万数集未央宫殿中朝者坐【`案服防注公卿以下朝防坐也`】　又曰昌邑王贺梦青蝇之矢积堦东西可五六石以问龚遂曰陛下在侧谗人众多愿皆放逐之贺不用其言卒至于废　虞翻别传曰翻放逐南方自恨犯上获罪当长没海隅生无可与语死以青蝇为吊客使天下一人知已者足以不恨　谢承后汉书曰郭谅师事李固杜乔李固之诛诣阙上书乞收敛不聴因徃守视其丧扇防蝇虫　又曰杨匡为杜乔所辟为平原令弃官还闻固乔曝尸星行赴雒着敝衣赤帻守其尸驱防蝇虫天子嘉其忠义聴殡殓之魏略曰王思性急执笔作书蝇集笔端驱去复来思恚怒自起逐蝇不能得还取笔掷地踏坏之　増广五行记曰魏吏部尚书何晏尝梦靑蝇数千头来自鼻上驱之不肯去以问管辂辂曰鼻者天中今有靑蝇臰恶而来集之位凌者颠轻豪者亡不可不思之至明年晏伏诛　原益部耆旧传曰严遵为扬州刺史行部闻道傍女子哭声不哀问之曰夫遭烧死遵勅吏舆尸到令人守尸曰当有物自徃吏白有蝇聚头所遵令披视得铁锥贯顶考问以淫杀夫　异苑曰晋明帝常欲肆赦乃屏曲室去左右下帷作诏有大苍蝇触帐而入萃于笔端有顷皆出帝窃异焉令人防之即蝇所集处輙传有赦喧然已徧　増北史曰库狄伏连居室患蝇杖门者曰何故放入　酉阳杂俎曰张芬在韦臯幕中有一客于宴席上以筹椀中绿豆击蝇十不失一一座惊笑芬曰无费吾豆遂指起蝇拈其后脚无脱者　又曰那兰陀寺僧食堂中热际有巨蝇数万至僧上堂时悉自飞集于庭树　又曰太和七年忽有蝇蔽天如蝗止河阳界三日经旬方散　唐书曰武儒衡为中书舎人时元稹依倚内官得知制诰儒衡深鄙之防食阁下蝇集于上儒衡以扇挥之曰适从何处耒而遽集于此同僚失色儒衡意气自若　桂阳杂编曰郑注尝置药于箧药化为青蝇万数飞去心颇恶之未逾月而难作　青阳记曰术士相牛僧孺若青蝇拜贺方能及第公疑之及登科讫归坐家庭有青蝇作八行立约数万俯躬再三良久乃去　金溪记曰卢记室多作脯到夏则委人于十歩之内扇上涂饧以扑蝇脯以青纱障隔尘土人呼为记室猎蝇　山堂肆考曰宋熙寜初外学置官师职简地亲多与宴席有学官喜谇语同僚苦之咏蝇以刺曰衣服有时遭防汚杯盘无处不追随　雪涛小说曰天顺朝都御史陈智性急暑日坐防事一蝇拂其面即叱左右捕之左右故东西驰鹜作擒挐状伺其怒定乃罢  

蝇三  

原渍酒　防屏【`淮南子曰一杯酒蝇渍其中匹夫不饮小也　曹不兴画屏风误笔防汚似蝇孙权谓是真蝇弹之`】　传赦　刺谗【`苻坚将赦屏人作赦文有大蝇赤头声甚厉入室驱之复来俄而人皆知有赦书于是诘其所得皆云有青衣童子呼于街中坚曰是前青蝇也　诗青蝇刺谗也`】増防玉　负金【`埤雅广要曰青蝇粪能败物虽玉犹不免所谓蝇粪防玉是也　又曰青蝇首赤如火背若负金`】　乱声　隐字【`又曰苍蝇声雄壮青蝇声清聒其声皆在翼青蝇善乱色苍蝇善乱声故诗以青蝇刺谗而疑苍蝇之声为鸡鸣也　酉阳杂俎曰长安秋多蝇段成式读书颇为所扰有蝇触睫隐字偶拂杀一取视之翼甚似蜩冠甚似蜂`】　逐臭　察腐【`埤雅广要曰蝇逐臭者怀蛆营利常喜暖而恶寒故遇冰辄侧翅逺引所谓夏虫不可与语冰者也　酉阳杂俎曰蝇性察于腐嗜于酒也`】　茅根化　稻草祛【`又曰或曰大麻蝇茅根所化物类相感志曰草索可以祛青蝇使苍蝇不来席上以稻草索数条悬壁间则尽又曰台葱辟蝇子藁汤洗杯苍蝇不来`】　生积灰　鑚故纸【`晋束晳发记蝇生积灰　又埤雅广要蝇溺水死者以致灰中湏臾即活淮南子以为烂灰生蝇正谓此也　古灵见窗上蝇诗曰百年鑚故纸未见出头时`】　交足揺翅喜暖恶寒【`埤雅广要曰蝇好交其前足冇绞绳之象故蝇字从绳亦好交其后足揺翅自扇　下见上逐臭注`】　聮诗愈疾　集笔鸣寃【`幽怪录曰毗陵滕庭俊患热病医不能治文明元年之洛调选暮宿一道傍庄家主暂出未至庭俊心无聊頼因叹息曰为客多辛苦日暮无主人即有老父须发疎秃衣服亦弊自堂西出拜云姓麻第大因呼之为麻大出樽酒盘核延庭俊坐聨同在浑家平原门馆诗庭俊诗曰田文称好客凡飬防多人如欠冯驩在今希厠下賔麻大曰何得相讥湏臾闻主人唤庭俊声馆宇麻大一时不见乃坐厠屋下傍有大麻蝇而已庭俊热疾自此顿愈　好生编曰酒匠见苍蝇投酒瓮即取放干地上以灰拥其体蝇得活如此日久救蝇数多后为盗扳不能白狱成主刑者援笔欲判决蝇集笔尖挥不去判之莫得因疑其寃详问之则诬也呼盗一讯遂释之`】  

蝇四  

原止棘　止榛【`竝诗青蝇`】  

蝇五  

増诗宋梅尧臣蝇诗曰乗炎出何许人意似微看怒劔休追逐疑屏漫指弹与蚊更昼夜恼客上杯盘自有坚冰在能令畏不难　杨万里秋蝇诗曰秋蝇知我正吟诗拂拂縁眉复入髭欲打羣飞还歇去风光乞与几多时　又冻蝇诗曰隔窗偶见负暄蝇双脚挼摩弄晓晴日影欲移先防得忽然飞落别窗声　元陈栎秋后蝇诗曰夏日营营绕案飞转多秋后亦何为从教引类集上落蒂秋能几时  

原赋晋傅咸青蝇赋曰幸从容以闲居且游心于典经览诗人之有造刺青蝇之营营无纎芥之微用信作害之不轻既反白而为黒恒怀蛆以自盈秽羙味之鲜洁蠧嘉肴之芳馨满堂室之薨薨孰闺宇之得清　増宋欧阳修憎苍蝇赋曰苍蝇苍蝇吾嗟尔之为生既无蜂虿之毒尾又无蚊蝱之利觜幸不为人所畏何不为人之喜尔形至渺尔欲易盈杯盂残沥砧几余腥所希秒忽过则难胜苦何求而不足乃终日而营营逐气防香无处不到顷刻而集谁相告报其在物也虽微其为害也至要若乃华榱广厦珍簟方牀炎风之燠夏日之长惟高枕之一觉冀烦歊之暂忘念于尔而何负乃于吾而见殃寻头扑面入袖穿裳或集眉端或沿眼眶目欲瞑而复警臂已挥而犹攘又如峻宇髙堂嘉賔上客沽酒市脯铺筵设席聊娱一日之余闲奈尔众多之莫敌或集器皿或屯几格或醉醇酎因之没溺或投热羮遂防其魄谅虽死而不悔亦何戒夫贪得尤忌赤头号为景迹一有防汚人皆不食奈何引类呼朋揺头鼓翼聚散倏忽往来络绎方其賔主献酬衣冠俨饰使吾挥手顿足改容失色又如醯醢之品酱臡之制及时月而收藏谨瓶罂之固济乃众力以攻钻极百端之窥觊至于大胾肥牲嘉肴羙味才少怠于防严已辄遗其种类莫不飬息蕃滋淋漓败坏呜呼止棘之诗垂之六经于此见诗人之博物比兴之为精宜乎以尔刺谗人之乱国诚可嫉而可憎  

増文宋张咏骂青蝇文曰触类冉冉明飞薨薨切羶而蠧芳筵预登当是之际人无不憎我疑奸人之魂佞人之魄堙郁不散托蝇寄迹不然者何以变白为黒变黒为白所以恣其防染所以遂其谗慝奸佞之作败君之德黒白之变为物之贼所谓欲盖而彰顺非而泽使洁者不得自明黝者不得自黙连璧失珍兼金夺色致义士之感心几拊髀而太息  

原书汉张敞书曰夫苍龙非不神不能白日升天飘风虽疾不以霖雨不能扬尘故苍蝇之飞不过十歩自托骐骥之发乃腾千里之路  

原论后汉班固难庄论曰众人之逐世利如青蝇之赴肉汁也青蝇嗜肉汁而忘溺死众人贪世利而陷罪祸  

## 御定渊鉴类函卷四百四十七

虫豸部三【`蚊　蠛蠓　萤　蛾　蜉蝣蝼蛄　蜣螂　蜻蚨　蝙蝠`】  

蚊一  

原尔雅曰鷏蚊母【`俗说此鸟常吐蚊故曰蚊母`】　増说文曰蚊齧人飞虫从防【`音昆`】民声亦或从昬以昬时出也　又曰秦晋谓之蚋楚谓之蚊【`蚋喜乱飞似蚊而小望之如雾荀子所谓醯酸而蚋聚者也因雨而生与蚊实异一名瞀列子曰瞀蚋生乎腐蠸蠸即黄甲小虫一名舆父一名守`】　原大戴礼曰圣人有国蟁蝱不食天驹【`埤雅曰蟁民虫蝱甿虫田牧者病焉一曰蝱盲故谓之蝱`】増夏小正八月丹鸟羞白鸟【`白鸟蚊也`】　晋书曰猛虎道  

食不觉蚊蝱来　原晏子曰景公谓晏子曰天下有极小乎对曰有虫巢于蚊睫再乳而飞蟁不为惊名曰焦螟　鹖冠子曰夫蚊蝱坠乎千仞之谿乃始翺翔而成其容　孙卿子曰空中有人名曰鲛蚊蝱之声闻则挫其精　淮南子曰云台之髙坠者折脊碎脑而蚊蝱适足以翾　増又曰毁誉之于巳也犹蚊蝱之一遇也  

又曰蜂虿螫指而神不能掞【`音淡`】蟁蝱噆肤而性不能平又曰醯酸不慕蚋而蚋慕于醯酸也　夏侯子曰一  

螘之行一蚊之飞圣人皆知之　金楼子曰荆州髙斋盛夏之月无白鸟余斋则聚蚊之声如雷矣数丈之间如此之异吁可怪哉　酉阳杂俎曰水蛆南中水溪涧中多此虫长寸余黒色夏深变为蝱螫人甚毒　论衡曰蚊蝱不知牛马之力牛马困于蚊蝱蚊蝱有势也原神异经曰南方蚊翼下有小飞虫焉生九卵复成九子飞而俱去蚊遂不知　増岭南异物志曰岭表有树如冬青实生枝间形如枇杷子每熟即拆裂蚊子羣飞唯皮殻而已土人谓之蚊子树　岭表录异曰蚊母鸟形如青鹢觜大而长于池塘捕鱼而食每叫一声则有蚊蚋飞出其口俗云采其翎为扇可辟蚊子亦呼为吐蚊鸟　元稹虫豸诗序曰蟆蚊类也其实黒而小不碍纱縠夜伏而昼飞闻柏烟与麝香輙去浮尘蟆类也其实微不可见与尘相浮而上下人苦之往往絮衣自蔽浮尘輙能通透及人肌肤皆巴蛇鳞中之细虫故囓人成疮秋夏不愈膏秋叶而傅之则差　又曰巴山谷间春秋常雨自五六月至八九月雨则多防道路羣飞噬牛马血及蹄角旦暮尤极繁多人常用日中时趣程逮霜雪而后尽其囓人痛剧浮蟆而不能毒留肌故无疗术　潜确类书曰蝱有数种浙以南江岭间有大木防长大緑色如次蝉咂马牛或至顿仆蜚防状如蜜蜂黒色又一种小者名鹿防大如蝇囓牛马亦猛又大曰防小曰防【`音位`】防见国语　东坡志林曰湖中多蚊其中有豹脚者尤毒诗云风定轩窓飞豹脚是也　燕山录曰煮鳖以蚊　储泳袪疑说曰自幼爱接道友有一人能祛蚊一夜醉寝取其箧中香末试烧蚊悉逺去但不知何药然正作荷花香想荷花之须耳　梦溪笔谈曰信安沧景之间多蚊防夏月牛马皆以泥涂之不尔则为所毙郊行不敢乘马马为蚊防所毒则狂逸不可致孙公谈圃曰泰州西溪多蚊使者行按左右以艾烟  

熏之有一防吏醉卧为所噆而死　致虚杂俎曰阊门沙盆潭独无白鸟帐幕可已与滇中寳珠寺荆州李姥浦同　北征记曰常乐镇蚊大如蜻蜓  

蚊二  

原列子曰江浦之间生麽虫名曰焦螟羣飞而集于蚊睫弗相觕也栖宿去来蚊弗觉也见离朱子羽方昼拭眦睂而望之弗见其形师旷方夜擿耳俯首听之弗闻其声唯黄帝与广成子居崆峒之上同斋三月心死形废倐以神视歘然见之若嵩山之阿徐以气听砰然闻之若雷霆之声以有形渉神明之境嵩山未足喻其巨以有声渉空寂之域雷霆未足喻其大　荘子曰肩吾见狂接舆接舆曰日中始可以语汝肩吾曰告我君人者以已出经式义度民孰敢不听而化接舆曰是欺徳也犹渉海凿河而使蚊负山也　又曰由天之道观恵施之能其犹一蚊之劳者邪　又曰孔子见老耼而语仁义老耼曰夫播糠眯目则天地四方易位矣蚊防噆肤则通宵不寐矣　増金楼子曰齐桓公卧于柏寝语仲父曰吾国富民殷无余忧矣一物失所寡人犹为于邑白鸟营肌而求饱寡人因之开翠纱之帱进蚊子焉其蚊有知礼者不食公之肉而退有知足者噆公之肉而退有不知足者遂长嘘短吸而食之及其饱也腹肠为之破溃公曰嗟乎民生亦犹是矣　原萧广济孝子传曰辰勤少失父与母居佣作供养天多蚊卧母牀下以身当之　汉书曰中山靖王朝天子置酒闻乐而泣问其故靖王对曰臣闻众喣漂山聚蚊成雷是以文王拘于羑里孔子厄于陈蔡　东方朔传郭舍人曰愿问朔一事朔得臣愿榜百朔穷臣当赐帛曰客从东方来歌讴且行不从门入逾我垣墙游戏中庭上入殿堂击之桓桓死者穰穰格鬭而死主人被创是何物也朔曰长喙细身昼亡夜存嗜肉恶烟为掌指所扪臣朔愚戅名之曰蟁舍人辞穷当复脱裈　论衡曰世称南阳卓公为缑氏令蝗虫不入界盖以贤明至诚灾虫不入其县也此又虚也夫同类能相知心然后慕服蝗虫蚊防之类也何能知卓公之化乎使贤者处于深野之中蚊防不入其舍乎　晋书曰惠帝时洛阳南山有防作声曰韩尸识者以为韩氏将尸戮俄而韩谧被诛　续搜神记曰吴舍人名猛小儿时在父母膝下夏日多蚊防而终不揺扇有同宿人觉问其故答曰惧蚊防去噆我父母耳　梁书曰梁孙谦居身俭素牀施籧篨屏风夏日无帱帐而夜卧未尝有蚊蚋  

蚊三  

増负山【`详蚊一荘子`】　成市【`埤雅广要曰俗云蚊有昬市盖蝇成市于朝蚊成市于暮传曰聚蚊成雷谓其市之时也`】　黍民【`古今注曰河内人见有人马数千万皆如黍米游动往来从旦至暮家人以火烧之人皆成蚊蚋今人呼蚊蚋为黍民`】佛子【`内典曰比丘患草虫佛听作佛子注草虫昬虫也又曰下门虫古篆蚊作□又作□即下门字蚊之义显然`】　扑面【`宋张耒秋蚊诗曰江城落木已穷秋病客初寒欲袭裘暗室飞蚊犹扑靣不知天上火西流`】　露筋【`旧传有女子夜过髙邮去郭三十里天隂蚊盛有耕夫田舍在焉其嫂欲共止宿女曰吾宁死不可失节遂以蚊死其筋见焉人为立祠曰露筋祠`】　足有文【`蚊足有文彩吴兴号豹脚所以字从文`】　嘴生花【`物类相感志曰九月九蚊子觜生花`】　艾烟熏【`埤雅广要曰蚊性恶烟以艾熏之则溃长喙如针善螫`】　麻叶逼【`物类相感志曰荆叶麻叶皆可逼蚊`】　昼伏夜飞【`合璧事类云蚊是恶水中虫羽化所生昼伏夜飞`】　草生虫化【`潜确类书曰蚊生草中者吻尤利又曰其化不一江南洿水中有孑孑好屈伸水上见人泳去久则蜕为蚊此虫化也塞北有蚊草茂而蚊变`】　取利虽小【`扬子法言曰或问货殖曰蚊血国三千言取利虽小而善挠人也`】　害不在大【`鹖冠子曰一蚋噆肤不寐至旦言物茍为害不必在大亦不在多也`】　荘子拊【`荘子人间世曰适有蚊防仆缘而拊之`】　欧阳憎【`宋欧阳修有憎蚊诗常云予作憎蝇赋蝇可憎矣尤不堪蚊子自逺喓喝来咬人也`】　罗威撤帐【`陈留耆旧传罗威性至孝夏月必撤帐而卧曰吾供蚊蚋恐去囓老母也`】　沈伦叱箑【`宋史沈伦好释氏信因果尝盛夏坐室中恣蚊蚋噆其肤童子秉箑至輙叱之冀以邀福`】  

蚊四  

増诗唐白居易咏蚊蟆诗曰巴徼炎毒早三月蟆蚊生咂肤拂不去绕耳薨薨声斯物颇微细中人初甚轻如有肤受譛久则疮痏成痏成无奈何所要防其萌麽虫何足道潜喻儆人情　孟郊咏蚊诗曰五月中夜息饥蚊尚营营但将膏血求岂觉性命轻顾已宁自愧饮人以偷生愿为天下除一使夜景清　刘禹锡聚蚊謡曰沈沈夏夜兰堂开飞蚊似雾声如雷嘈然歘起初骇听殷殷若自南山来喧腾歌舞喜昬黒昧者不分聪者惑露花滴沥月上天利觜迎人着不得微躯七尺尔如芒我孤尔众能我伤天生有时不可遏为尔设幄潜匡牀清商一来秋日晓羞尔微形饲丹鸟　韦楚老江上蚊子诗曰飘揺挟翅亚红腹江邉夜起如雷哭请问贪婪一防心臭腐填胷防多足越女如花住江曲寒娥夜夜凝双緑任君撩乱锦窓中十轴轻绡围夜玉　元稹蟆子诗曰蟆子微于蚋朝繁暮则无毫端生翼羽针喙肌肤暗毒应难免羸形日渐枯将身逺相就不敢恨非辜　又曰晦景权藏毒明时敢噬人不劳生诟怒祗足助酸辛隼眦看无物蛇躯庇有鳞天方刍狗我甘与尔相亲　又曰有口深堪异趋时讵可量谁令通鼻息何故辨馨香沈水来沧海崇兰泛露光那能枉焚爇尔众我微茫　又浮尘子诗曰可叹浮尘子纎埃喻此微宁论隔纱幌并解透绵衣有毒能成痏无声不见飞病来双眼暗何计辨雰霏　又曰乍可巢蚊睫胡为附蟒鳞已微于蠢蠢仍害及人人动植皆分命毫芒亦是身哀哉此幽物生死敌浮尘　又曰但觉皮肤憯安知琐细来因风吹薄雾向日误轻埃暗囓堪销骨潜飞有祸胎黙无防备处留待雪霜摧　又防诗曰隂深山有瘴湿热草多防众噬锥刀毒羣飞风雨声汗粘疮痏痛日曝苦辛行饱尔蛆残腹安知天地情　又曰千山溪沸石六月火烧云自顾生无类那堪毒有羣搏牛皮若截噬马血成文蹄角尚如此肌肤安可云　又曰辛螫终非久炎凉本递兴秋风自天落夏孽与霜澄一镜开潭面千峯露石棱气平虫豸死云路好攀登　吴融平望蚊子诗曰天下有蚊子夕噆人肤平望有蚊子白昼来相屠不避风与雨羣飞出菰蒲扰扰蔽天黒轰然随舶舻利觜入人肉微形红且濡振篷亦不惧至死贪膏腴舟人敢停棹陆者亦疾趋南北百余里畏之如虎防噫嘻天地间万物各有殊阳者阳为伍隂者隂为徒蚊蚋是何物夜后喧墙隅如何正曦赫吞噬当通衢人筋为尔断人力为尔枯衣襟秽且甚盘飱腥有余岂是阳徳衰不能使消除岂是有主者此方宜毒荼吾闻蛇能螫避之则无虞吾闻虿有毒见之可疾驱惟是此蚊子逢人皆病诸江南夏景好水木多萧疎此中震泽路风月弥清虚前后防来往襟懐未曽舒朝既襞积夜仍跧籧蒢虽然好吟咏其奈难踟蹰人生有不便天意当何如谁能振羽翼直上炎洪炉　宋梅尧臣诗曰向晩化污积羣飞来戸庭蟭螟许巢睫琥珀为留形夜色偏容蔽雷音亦感听犹矜负山力血食也霑腥　欧阳修憎蚊诗曰乾坤量广大善恶皆含育荒茫三五前民物交相黩禹鼎象神奸蛟龙逺潜伏周公驱猛兽人始居川陆尔来千百年天地得清肃大患已云除细微遗不录蝇防蚤虱虮蜂蝎蚖蛇蝮惟尔于其间有形才一粟虽微无奈众虽小难防毒尝闻髙邮间猛虎死凌辱哀哉露筋女万古讐不复水郷自宜尔可怪穷邉俗晨飱下帷帱盛暑泥驹犊吾来守穷山地气尤卑溽官闲懒所便惟睡宜偏足难堪尔类多枕席厌缘扑熏檐苦烟埃燎壁疲照烛荒城繁草树旱气飞炎熇羲和驱日车当午不转毂清风得夕凉如赦脱囚梏扫庭露青天坐月荫嘉木汝宁无他时忍此见迫促翾翾伺昬黒稍稍出壁屋填空来若翳聚隙多可掬丛身疑陷围聒耳如遭哭猛攘欲张拳暗中甚飞镞手足不自救其能营背腹盘餐劳扇拂立寐僵僮仆端然穷百计还坐瞑双目于我固不较在尔诚为酷谁能推物理无乃乖人欲驺虞鳯皇麟千载不一瞩思之不可见恶者无由逐　又和梅尧臣聚蚊诗曰颓阳照穷巷暑退凉风生夫子卧环堵振衣歩前楹愁烟四邻起鸟雀喧空庭余景蔼欲昬众蚊复薨薨羣飞岂能数但厌声营营卑臭乃其类清虚非所经终朝事薫袚岂敢近檐甍何尝曲肱乐但苦聚雷声江南美山水水木正秋明自古佳丽国能助诗人情喧嚣不可久片席何时征　范仲淹蚊诗曰饱去樱桃重饥来柳絮轻但知求旦暮休更问前程　范成大嘲蚊诗曰暑魃方肆行羽孽亦厉习肖翘极么麽坱圠累辟翕湿生同粪蝎腐化类宵熠初来閙郭郛少进亘原隰嘤如蝇声薨聚若螽羽缉俄为隐雷哄遂作宻霰集口衔钢针锋力洞衲衣袭啾声先计议着肉便成吸黝豹犹未定卓锥已深入血随姑嘬升势甚辘轳汲沈酣凥益髙饱满腹渐急晶晶紫蟹眼滴滴红饭粒拂掠倦体烦爬搔瘁肌涩救东不虞西擒一已窜十新瘢蓓蕾涨宿晕斑烂浥竟夜眠辗转连牀叹于邑云何人戚欣乃系汝张歙驱以葵扇风熏以艾烟湿檠长镇藏遮帐隙亟补葺火攻惮秽臭手拍嫌腥汁伏翼佐扫除网蛛助收拾薄暮汹交攻大明讧未戢牛革厚逾氊鲎介铦胜钑遭汝尚欲困嗟人何以给凉飇倏然至丑类殆哉岌一吹觜吻破再鼔翅翎絷快哉六合内蔑有一尘立恍还神明观似啓坏户蛰消长谁使然智力讵能及　元卢琦秋蚊诗曰茉莉堂前月华吐飞蚊扰扰晴雷怒深闺小玉焚椒兰绣幕穿柳花度芙蓉夜卧银烛灭緑纱如烟罩香雪潜身飞入罗扇风耳畔营营宵不絶琼肌一咂雨梦回玉腕斜批守宫血屋外寒蝉自清素夜夜长吟饮花露  

原赋晋傅选蚊赋曰水与草其渐茹育兹孽而为蚊咮锐于秋毫刺锯利于芒锥无胎卵而化生傅羽翼而能飞肇孟夏以朋起迄季秋而不衰众繁炽而无数动羣声而成雷肆惨毒于有生廼餐肤以疗饥妨农功于南亩废女工于杼机　唐王周蚋子赋曰虫之至微名之曰蚋信乎虮之别品复为虱之余裔若巢蚊之异类结抟牛之深契附诸鬰蒸产彼芜秽伺絺绤之漏露萃丰肌而睥睨黙然而至暗然而噬人之至灵何阙尔之所卫人之至刚何反尔之所制状斯咄咄吁于造物岂其食人之膏血资已之肥腯念肤体之何毁痛疮痏之难没吾将撷楸叶以为焚俾尔之销骨者也  

蠛蠓一  

増尔雅曰蠓蠛蠓　孙炎注曰蠛蠓微细羣飞【`埤雅广要曰小虫似蚋乱飞者也蚋音锐一名醯鸡又曰食醯`】　史记曰飞鸿满野【`徐广曰飞鸿蠛蠓也`】荘子曰颐辂生乎食醯【`颐辂虫名言物化无常`】　又曰孔子见  

老耼出告顔回曰丘之于道也其犹醯鸡与　列子曰醯鸡生于酒　又曰蠛蠓生朽壤之上因雨布生得阳而死　郭璞曰蠓飞硙则天风舂则天雨【`言蠛蠓将风则旋飞如硙一上一下如舂则雨矣`】  

蠛蠓二  

増刘师道诗曰醯鸡瓮里天　相如赋曰蠛蠓踊跃张衡赋曰浮蠛蠓而上征　雄传曰浮蠛蠓以撇天  

萤一  

原尔雅曰萤火即照也　广雅曰景天萤火燐也　吕氏本草曰萤火一名夜照一名熠燿一名救火一名景天一名据火一名挟火　崔豹古今注曰萤火一名辉夜一名景天一名燐一名丹良一名丹鸟一名夜光一名宵烛腐草为之食蚊蚋也　増埤雅曰萤夜飞腹下有火故字从荧秋隂数雨正其夜飞之时今西北多萤大者如枣行而有光　原毛诗曰町畽鹿塲熠燿宵行礼记曰季夏之月腐草为萤飞虫萤火也　【`増方氏曰腐草幽`】  

【`之类也萤明之类也腐草为萤盖离之明极于此也潜确类书曰腐草得暑湿之气故化为萤故曰烂茅放光`】　大戴礼夏小正曰丹鸟羞白鸟丹鸟也者谓丹良也白鸟也者谓蚊也其谓之鸟者重其养也凡有翼者谓鸟羞也者进也不尽食也　鬼谷子曰萤名照夜淸拾遗记曰王梁有萤火大如蜂声如雀八翅六足五  

色　格物总论曰萤生阶圮池泽尝在大暑前后飞出是得大火之气而化　青箱杂记曰夜游女子萤火也此伏尸之精烧香辟之若入人家其色青者吉红者有祸殃　裴頠崇有论曰萤以无胃而育  

萤二  

増神仙感应篇曰务成子萤火丸方云汉武威太守刘子南从道士尹公受其方合而佩之永平中于武威北界遇敌战败被围矢下如雨未至子南马数尺矢輙堕地终不能中敌以为神遂解围去　后汉书曰光熹元年秋张让段珪刼少帝及陈留王走小平津帝与王夜逐萤火光行数里得民家露车共乘还宫　原续晋阳秋曰车字武子好学不倦家贫不常得油夏日用练囊盛数十萤火以夜继日焉　祖台之志怪曰晋怀帝永嘉中谯国丁祚渡江至阴陵界时天昬雾在道北见一物如人倒立两眼埀血从头下堕地两处各有升余祚与从弟齐声喝之灭而不见立处聚血皆化为萤火数千枚纵横飞去　増隋书曰炀帝大业末天下盗起帝于景华宫徴求萤火数斛夜出游山放之如火光徧岩谷　清夜录曰丁朱崖败有司籍其家有绛纱笼数十大率如烛笼而无跋无炧不知何用其家曰聚萤嚢也详此制有火之用无火之热亦已巧矣隋炀帝已尝为之曰大为之囊照耀山谷也丁氏之囊盖其具体而微者耳  

萤三  

原羞鸟　却马【`上详萤一夏小正　淮南万毕术曰萤火却马注云取萤火裹以羊皮置土中马见之鸣却不敢行`】　化草　流金【`昜通卦騐曰立秋腐草化为萤　下见后潘岳萤赋`】景天　晖夜　増曜　戴火【`钟会论曰萤火増曜于日月　萤戴火而寒`】书伏　夜动　的的　熠熠　増拂席流　縁帷彻【`见萤五诗　杜甫诗曰萤鉴縁帷彻`】  

萤四  

増雨中然【`详后梁元帝萤诗`】　星中乱【`张芸叟诗曰江邉萤火故煇煇巧解穿又防衣但取见时増恶思难穷生处太卑微月明敢向星中乱云黒偏能雨里飞今日分明知我去何年漂泊照吾归`】  

萤五  

原诗晋张华诗曰星火既夕忽焉素秋凉风振落熠燿宵流　梁简文帝咏萤诗曰本将秋草并今与夕风轻腾空类星陨拂树若花生井【`一作屏`】疑神火照帘似夜珠明逢君拾光彩不怯此身倾　元帝咏萤火诗曰着人疑不热集草讶无烟到来灯下暗翻往雨中然　纪少瑜咏月中飞萤诗曰逺度时依幕斜来如畏窓向月光还尽临池影更双　沈旋咏萤火诗曰火中变腐草明灭靡恒调雨坠弗亏光阳升反夺照泊树类奔星集草疑余燎望之如可灼揽之徒有燿　陈杨缙照帙秋萤诗曰秋窓余照尽入暗早萤来忽聚还同色恒然讵落灰飞影黄金散依帷缥帙开含明终不息夜月空徘徊唐虞世南咏萤诗曰的歴流光小飘飖弱翅轻恐畏  

无人识独自暗中明　李百药咏萤诗曰窓里怜灯暗堦前畏月明不辞逢露湿祗为重宵行　増骆賔王秋萤诗曰玉虬分静夜金光照晩凉含辉疑泛月帯火怯凌霜散彩萦虚牖飘花绕洞房下帷如不见当解借余光　于季子咏萤诗曰卉草诚幽贱枯朽絶因依忽逢借羽翼不觉生光辉直念恩华重长嗟报効微方思助日月为许愿曽飞　杜甫萤火诗曰幸因腐草出敢近太阳飞未足临书卷时能防客衣随风隔幔小帯雨傍林微十月清霜重飘零何处归　又见萤火诗曰巫山秋夜萤火飞帘疎巧入坐人衣忽惊屋里琴书冷复乱檐前星宿稀却绕井栏添个个偶经花蕊弄辉辉沧江白髪愁看汝来嵗如今归未归　韦应物翫萤火诗曰时节变衰草物色近新秋度月影才敛绕竹光复流又夜对流萤作诗曰月暗竹亭幽萤光拂席流还思故园夜更度一年秋自惬观书兴何慙秉烛游府中徒冉冉明发好归休　李嘉祐咏萤诗曰映水光难定凌虚体自轻夜风吹不灭秋露洗还明向烛仍藏焰投书更有情犹将流乱影来傍此檐楹　刘禹钖秋萤引曰汉陵秦苑遥苍苍陈根腐叶秋萤光夜空寂寥金气净千门九陌飞悠纷纶晖映互明灭金炉星喷灯火发露华洗濯清风吹低昂不定招揺垂髙丽罘罳照珠网斜歴旋题舞罗幌曝衣楼上拂香裠承露台前转仙掌槐市诸生夜读书北窓分明辨鲁鱼行人东山起征思郎中骑省悲秋气铜雀人归自入长门帐开来照泪谁言向晦常自明儿童走歩娇女争天生有光非自衒逺近低昂暗中见撮蚊妖鸟亦夜飞翅如车轮而已稀唐彦谦咏萤诗曰日下芜城莽苍中湿萤撩乱起花丛寒烟陈后长门闭夜雨隋家旧苑空星散欲陵前槛月影低如试北窓风羁人入夕方愁绪心似寒灰首似蓬罗邺咏萤二诗曰水殿清风玉户开飞光千防去还  

来无风无月长门夜偏到阶前防绿苔　又曰徘徊无烛冷无烟秋迳莎庭入夜天休向书窓来照字近来红蜡满歌筵　贾岛诗曰月分萤影石房开　僧处黙咏萤诗曰熠熠与娟娟池塘竹树邉乱飞如拽火成聚作囊悬　宋孔武仲炭歩港观萤诗曰九华之南芦苇长流萤夕起不计双烂如神仙珠玉阙青罗掩映千明釭空江沈沈未见月近浦穿林起还灭鱼游鸟宿自不惊我知此火初无情　张耒萤诗曰碧梧含风夏夜清林塘五月初飞萤翠屏玉簟起凉思一防秋心从此生方池水深溪雨积上下煇煇乱凝碧幸因帘卷到华堂不畏人惊照瑶席汉宫千门连万户夜夜荧煌暗中度光流太液池上波影落金盘月中露银阙苍苍玉漏迟年年为尔足愁思长门怨妾不成寐团扇美人还赋诗避暑风廊人语悄栏下扑来罗扇小已投幽室夜分明更伴残星天未晓君不见建章宫殿洛阳西破瓦頽垣今古悲荒榛腐草无人迹只有秋来熠燿飞　真山民萤火诗曰微踪一腐草霜重不禁秋想悟浮生短常为秉烛游　陈去非萤火诗曰翩翩飞蛾扑明烛见烹膏油罪莫赎嘉尔萤火不自欺草间光照相煜煜却马已录仙人方映书曽登君子堂不畏月明见陋质但畏风雨难为光　陈无已次韵萤火诗曰侵晨观物化共被歳时催熠熠孤光动翩翩度水来虽能穿幔入已复受风回投卷吾衰矣微吟子壮哉　元谢宗可萤灯诗曰微荧闪闪拂晴波防度黄昬误舞蛾银粟无烟栖碧藓玉虫留影缀青莎秋空雨歇寒光度晩迳风烟冷烬多欲唤纱囊车武子为渠还赋短檠歌　明髙啓夜斋见萤诗曰拂竹缘莎复防台夜窓无月见飞来旧书乱后多抛却懒就微光更展开　王宠流萤篇曰熠熠流萤度草堂耿耿银河秋夜长萦廻拂栋光难定窈窕穿花焰更藏山人书劒黯生尘憔悴年来白髪新枉将艶采投虚寂却似余辉借比邻流萤流萤殊可怜琉璃甲帐水晶帘映看寳靥千金笑照着蛾睂百倍姸合徳宫昭阳殿天人亲扑桃花扇几回邀得九重欢鳯辇淹留传夕箭今日胡为溪水头风篁烟柳共新秋不归天上琼楼队却伴山中病客愁  

原赋晋傅咸萤火赋曰余曽独处顾见萤火执以自照而为之赋曰潜空馆之寂寂兮意遥遥而靡宁夜耿耿而不寐兮忧悄悄而伤情哀斯火之湮灭兮近腐草而化生感诗人之悠怀兮览熠燿于前庭不以姿质之鄙薄兮欲増辉乎太清虽无补于日月兮期自照于陋形当朝阳而戢景兮必宵寐而是征进不竞于天光兮退在晦而能明谅有似于贤臣兮于疏外而尽诚盖物小而喻大兮固作者之所旌假乃光而尔炽兮庶有表乎忠贞　潘岳萤火赋曰喜熠燿之精将与众类乎超殊东山感而増叹行士慨而怀忧翔太隂之幽昧抱夜光以清游颎若飞电之宵逝嘒似移星之云流动集阳晖灼如隋珠熠熠荧荧若丹英之照葩飘飘颎颎若流金之在沙载飞载止光色孔嘉无声无臭明影畅遐防朝露于旷野庇一叶之垂柯无干欲于万物岂顾恤于网罗至夫重阴之夕风雨晦暝万物惑翩翩独征奇姿燎朗在阴益荣犹贤哲之处世时昬昧而道明若兰香之在幽越羣臭而弥馨随隂阳以飘飖非饮食之是营问螽斯之无忌希夷恵之清贞羡微虫之琦玮援彩笔以为铭　梁萧和萤火赋曰聊披书以娱性恱草萤之夜翔乍依防而回亮或傍牖而舒光忽翔飞而暂隐时凌空而更飏竹依窓而度影兰因风而送香此时逸趣方遒良夜淹留眺姮娥之澄景观熠燿之羣游类干沙之飞火若清汉之星流入深夜而光净出明灯而色幽时临池而泛影与列宿而俱浮觉更筹之稍竭见微光之渐收尔其斜月西倾独照蓬楹瞩曙河之低汉闻夜潮之逺声望落星之掩色见晨禽之晓征悲扶桑之吐曜翳微躯而不明写余襟其未尽聊染翰以舒情　増唐骆賔王萤火赋曰光不周物明以自资偶仙鼠而伺夜谢飞蛾而赴熺类君子之有道入暗室而不欺同至人之无迹懐明义以应时处幽不昧居照斯晦随隐显而动息昬明以进退委性命兮幽渊任物理兮推迁化腐木而含彩集枯草而藏烟不贪热而茍进每和光而曲全岂如镕金而自铄宁学膏火而相煎陋蝉蜩之习蜕蝼蚁之慕羶匪伤蜉蝣之夕不羡鹤之年抢榆飞而控地抟扶起而埀天虽小大之殊品岂逍遥之异筌夫何化之斯化无使然而自然若乃有来斯通无往不至排朱门而独逺升青云而自致匪偷光于邻壁宁假晖于阳燧彼翩翻之弱质尚矫翼而凌空何微生之多踬独宛颈以触笼异璧光之照庑同劒影之埋丰觊道迷而可复庶鉴幽而或通　李子卿水萤赋曰水萤为虫惟虫能天彼何为而化草此何事而居泉色动波间状珠还于合浦影悬潭下若星聚于颍川徒观夫因坎而止随萍则流任晦明而隐见与风水而沈浮陈章腐草为萤赋曰从微至着出死入生防变青袍之色渐加丹鸟之名匪我期故分形于夜朗自他有燿因昜貌而宵行  

原賛晋郭璞萤火賛曰熠燿宵行虫之微么出自腐草烟若散漂物之相喣孰知其陶  

増序唐骆賔王萤火赋序曰乘时而变含气而生虽造化之万殊亦昆虫之一物应节不愆信也与物不竞仁也逢昬不昧智也避日不明义也临危不惧勇也事防情而动兴理因物而多懐感而赋之聊以自广云耳  

蛾一  

原尔雅曰蛾罗也【`蠺蛾也`】　増孙炎正义曰蛾是雌罗是雄　原说文曰蛾蠺化飞虫也　广志曰有蠺蛾有天蛾凡草木虫以蛹化为蛾甚众也　埤雅曰茧生蛾蛾生卵　増毛诗曰螓首蛾睂　原淮南子曰食桑有丝曰蛾【`蚕属`】　符子曰不安其昧而乐其明是犹夕蛾去暗赴灯而死也　古今注曰蛾飞广五六丈　増又曰蛾似黄蜨而小其眉勾曲如画故诗曰蛾睂　又曰飞蛾善拂灯一名火花一名慕光　博物志曰蛹者蚕之所化蛾者蛹之所化也蛹一名螝　又曰蛾类者皆先孕而后交　白泽图曰赤蛾两头而白翼者龙也杀之兵死　物类相感志曰三月三日收荠菜花置灯檠上则飞蛾蚊虫不投　又曰麦得湿气则为蛾　宋郑景璧斋笔谈曰麦蛾一夕而变纷然如飞尘乃自无知为有知也　宋范致明岳阳风土记曰岳州夏秋水涨即生飞蛾蔽空而飞夜见明即投至不可燃烛虽樽俎之间须臾徧满久之复投水中俗谓天蛾　南越志曰古度树一呼那子南人曰柁不华而实实从木皮中出如缀珠珰大如樱桃黄即可食过即实中化蛾飞出亦有蚊子者  

蛾二  

増任昉述异记曰楚荘王时宫人一旦化为野蛾飞去拾遗记曰燕昭王九年王母与昭王游于燧林之下  

说炎帝鑚火之术取緑桂之膏燃以照夜忽有飞蛾衔火状如丹雀来拂于桂膏之上此蛾出于圜丘之穴穴洞达九天中有细珠可穿结为佩此即神娥之火也蛾凭气饮露飞不集下羣仙杀此蛾合丹药王母聚神娥以琼筐昭王乞此蛾以合九转神丹王母弗许　列仙传曰园客济阳人种五色香草服食其实一日有五色蛾止其上其香未收而生石焉　洞防记曰武帝既耽于灵修惟得丹豹之髓白鳯之膏磨青钖为屑以淳苏油和之照于神坛夜暴雨火不灭有霜蛾如蜂赴灯火使者举麟须之拂以驱之　原汉书曰有白蛾羣飞蔽日从东都门至轵道　洞林东中郎参军周稚珪封蠺蛾令吾射之　増述异记曰晋永嘉中梁州雨七旬麦化为飞蛾　宋书曰少帝失徳傅亮懐忧惧直宿禁中睹夜蛾赴烛作感物诗以寄志焉  

蛾三  

増诗唐孟郊烛蛾诗曰灯前飞舞蛾厌生何太切想尔飞来心恶明不恶灭天若百尺髙应去掩明月　贺方回诗曰鬼蛾来翩翩慕此堂上烛附炎竟何功自取焚如酷感彼万物微保生在无欲不见青林蝉饮风聊自足　元萨都拉灯蛾来诗曰灯蛾劳灯蛾劳粉其靣锦其袍绕灯不去千百遭忽然性命轻鸿毛一鸟死百鸟号一兽死百兽噑尔为微物不自觉往来就死何滔滔灯虽灭灯复多蛾兮蛾兮奈尔何　又曰灯蛾来灯蛾来绕灯不去飞徘徊清光红焰午夜开忽然性命随飞灰平生不傍太阳里何故趋炎来就死人生有情皆爱身何苦将身为戏尔  

原赋晋支昙谛赴火蛾赋曰悉逹有言曰愚人贪生如蛾投火诚哉此言信而有徴也翔无常宅集无定栖类聚羣分尘合电驰因温风以舒散乘游气以徘徊于是朱明御节时在盛阳天地郁蒸日月昬茫烛曜庭宇灯朗幽房纷纷羣飞翩翩来翔赴飞熖而体燋投煎膏而身亡　増唐陈中师灯蛾赋曰余光可托留影如寄排朱焰扇轻吹胡糜烂于瞬息为腐余之容昜　范鸣鹤灯蛾赋曰尔爱明何不日光隂不留尚存尔质尔爱明何不月素华将移尔犹不灭何相继以焚躯竟不知谋之为拙  

増杂文宋林芳田间书曰林子夜对客有粉羽飞绕烛上以扇驱之既去复来如是者七八终于焦首烂额犹扑扑必期于死人莫不笑其愚也予谓声色利欲何啻膏火铄金有蹈之而不疑灭其身而不悔者亦宁免为此虫叹哉噫  

蜉蝣一  

原尔雅曰蜉蝣渠畧【`似天牛而小有角　郭氏云似蛣蜣身狭而长甲下翅小有文采故毛诗曰蜉蝣之羽衣裳楚楚也`】　说文曰秦晋之间谓之渠畧　又曰□虫也一名蜉蝣盖朝生暮死　毛诗曰蜉蝣掘阅麻衣如雪诗义疏曰樊光云是粪中虫随隂雨时为之朝生而夕死【`正义曰蜉蝣之虫初掘地而出其形容甚鲜阅也`】　大戴礼夏小正曰五月蜉蝣有殷【`殷众也`】　増昜林曰蜉蝣戴盆不能上山　原淮南子曰三千歳蜉蝣不过三日人以数杂之寿忧天下之乱犹忧河水之少而泣以益之也　増又曰鹤寿千嵗以极其游蜉蝣朝生而暮死而尽其乐修短各得其志也　原广志曰蜉蝣可烧啖美于□蜉蝣在水中翕然生覆水上寻死随流　増王褒圣主得贤臣颂曰蜉蝣出以隂  

蜉蝣二  

原赋晋傅咸蜉蝣赋曰有生之薄是曰蜉蝣育微微之陋质羌采采而自修不识晦朔无意春秋取足一日尚有何求戏停淹而委余何必江湖而是游  

蝼蛄一  

増本草曰蝼蛄一名天蝼一名　尔雅疏曰又名鼯鼠即今之蝼蛄也　孙炎尔雅正义曰是雄者善鸣善飞雌者腹大羽小不能飞翔食风与土腰以前甚澁腰以后甚利　埤雅曰蝼蛄臭虫方言曰蝼螲【`音侄`】谓之蝼蛄　古今注曰蝼蛄一名石鼠　广志曰会稽谓之防蛄　雄輶轩絶代语曰南楚间名曰社狗　礼月令曰孟夏之月蝼蝈鸣【`蝼蝼蛄也蝈虾蟆也四月隂气始动于下故二物应之而鸣也`】　诗义疏曰蝼蛄谓石鼠亦名五技　荀子曰梧鼠五技而穷　法言曰狐狸蝼螾不膢腊【`皆祭名`】也【`言若牛羊之用人则蝼螾不膢狐狸不腊矣`】　蔡邕劝学篇曰硕鼠五能不成一技注云能飞不能上屋能缘不能穷木能游不能度谷能穴不能藏身能走不能絶人　类从曰磨铁致蛄  

蝼蛄二  

増刘向别录曰邹衍言黄帝土徳有蝼蛄如牛　搜神记曰晋庐陵太守厐企自云其祖系坐狱忽见蝼蛄行其左右因谓曰尔有神能活我死否因投食与之蝼蛄食饭尽而去有顷复来形体稍大意异之复投食与之数日间其大如豚及将刑之夜掘壁为大穴破械得从之出亡后遇赦免故企世祀蝼蛄焉　续异志曰晋义熙中零陵施子然神精辨悟家中作田至获时作蜗牛庐于田侧守视一夜未眠见一中形丈夫着黄练单衣袷直造席捧手与子然语子然问其姓名即荅云仆姓卢名钩家在粽溪邉临水后掘田塍见大坎有蝼蛄斗许数头极壮一尤大子然悟曰近日客卢钩反音则蝼蛄也家在粽溪即西坎也灌以沸汤于是遂絶  

蜣蜋一  

増广雅曰天柱蜣蜋也【`一作天社`】　古今注曰蜣蜋一名蛣蜣一名弄丸一名转丸能转土成丸圎正无邪角　本草曰俗名推丸　埤雅曰黒甲翅在甲下五六月之间经营秽塲之下车走粪丸一前挽之一后推之若仆人转车久之輙羽化　格物论曰一种大者名胡蜣蜋身黒而光腹翼有小黄子附母而飞行昼不出而夜出至人家庭户中见灯光即飞来一种小者身黒而暗昼出而夜不出生长沙池泽中狐遇之必尽食之医家以鼻头扁者为良或又以鼻髙目深者为良所谓胡羌蜋也荘子曰蜣蜋之智在于转丸而笑之者乃以苏合为  

贵　关尹子曰蜣蜋转丸丸成而精思之而有蝡白者存丸中俄去殻而蝉彼蜣不思彼蝡何白　抱朴子曰鸣蝉洁饥不羡蜣蜋秽饱　冲波传蛣蜣无鼻而闻香郭义恭广志曰交州无蜣蜋　墨客挥犀曰蜣蜋夜  

飞宜避之撞入胷腹或臂股间輙遗子而去人或不悟子渐隐入肉中为患生股臂间者犹可傅疗若入心腹则不可治也　梦书曰蜣蜋财辅以行者  

蜣蜋二  

増摭言曰髙涣久举不第或谑之曰一百念个蜣蜋推一个屎块不上  

蜣蜋三  

増诗宋苏轼蜣蜋诗曰洪钟起暗室飘瓦落空庭谁言转丸手能作殷牀声  

蜻蚨  

増说文曰蜻蚨水虫可还钱从虫夫声　广雅曰蟱鱼伯蜻蚨也　搜神记曰南方有虫名□蠋如蝉而状稍大【`似小蝉而长青金色一名一名蟱或名蒲防或名鱼父`】其味辛美可食每生子必依草叶大如蚕子人将子归其母亦飞来不以近逺虽潜取其子母必知处杀其母涂钱子涂贯用钱则自还　又曰买金银珍寳则不还　髙诱淮南子注曰用母血涂八十一钱子血涂八十一钱置母用子置子用母皆自还故谓钱为青蚨　郡国志曰谓之青鳬束晳曰青鳬可以还飞或云蜻蚨　异物志曰其雌雄常处不相舍人采得以法制之用涂钱以货昜昼用夜归  

蝙蝠一  

原尔雅曰蝙蝠伏翼也　方言曰蝙蝠自闗东谓之伏翼或谓之飞翼或谓之仙鼠　増又曰自关而西秦陇之间谓之蝙蝠北燕谓之蟙墨【`李氏本草曰一名天鼠`】　崔豹古今注曰一名飞鼠五百嵗色白脑重集物则埀头故谓为倒挂　原春秋运斗枢曰行失瑶光则伏翼两头并翔广江淮山渎之祠则瑶光明伏翼九足　孝经援神契曰道徳遗逺蝙蝠伏匿故夜食　増水经曰交州丹水亭下有石穴甚深未尝测其逺近穴中蝙蝠大者如鸟得而取之使人神仙　拾遗记曰岱舆山有五色蝙蝠黄者无肠倒飞腹向天白者脑重头埀自挂黒者如鸟至千载形变如小燕青者毫毛长二寸色如翠赤者止于石穴　述异记曰荆州清溪秀壁诸山山洞往往有乳窟窟中多玉泉交流中有白蝙蝠大如鸭按仙经云蝙蝠仙鼠千嵗之后体白如银栖即倒悬盖饮乳水而长生也　原天中记曰百嵗伏翼色赤止则倒悬千嵗伏翼色白得食之寿万嵗　増神异秘经曰百嵗蝙蝠于人口上服人精气以求长生至三百嵗能化形为人飞游诸天　原吴娄县记曰太湖东邉别小山名曰洞庭有三穴中有大蝙蝠如鸟拂救人火　临海记曰黄石山泄水东南五岘路口有钟乳穴中伏翼大如鵞鸭　増北户录曰红蝙蝠出泷州背深红色惟翼脉浅黒多双伏红蕉花间采者若获其一则一不去南人收为媚药　变化自然论曰蝙蝠夜值庚申乃伏　原吴氏本草曰伏翼或生人家屋间立夏后隂干治目令人夜夜有光　増范注治疟方曰蝙蝠七枚合捣五百下发日鸡鸣服一丸日中一丸遇发乃与粥清一升耳空同子曰空同子之庐有蝠焉多而秽令扑焉扑者无始而有终问焉曰始扑之逐焉逐逐扰扰其获也少终立庐之中俟焉至扑之故其获多甚哉一之应万也  

蝙蝠二  

増独异志曰明皇朝有张果老先生不知嵗数出于邢州帝迎于内敬礼甚至问无不知一旦有道士叶静能亦多知解帝问果老何人曰此混沌初分白蝙蝠精幽明录曰宋初淮南郡有物髠人髪太守朱诞曰吾知之矣多置黐以涂壁夕有一蝙蝠大如鸡集其上不得去杀之乃絶观之屋檐下已有数百人头髻　乌台诗案曰苏舜举知临安县献役钞规例于转运副使王庭老王不喜命急足押出城后遇苏轼云数日前入州却被训狐押出苏问训狐事舜举云自来闻一小话云燕以日出为旦日入为夕蝠以日入为旦日出为夕争之不决诉之鳯皇至路次逢一禽语燕曰不须往诉鳯皇渇睡却是训狐权摄意以讥庭老如训狐不知是非也苏赠舜举诗曰餔糟睡方熟酒湎唤不醒奈何効燕蝠屡欲争晨暝  

蝙蝠三  

増似鼠【`正字通曰蝙蝠似鼠而黒栖屋檐隙中又谓之檐鼠`】　如鸦【`续博物志曰唐人陈子真得蝙蝠大如鸦食之一夕大泻而死`】　食蚊【`正字通曰蝠肉翅无羽触物輙堕力不能复起夏月羣飞捕蚊食之雅俗稽言曰其粪皆蚊目睛名夜明沙`】　合丹【`续博物志曰宋刘亮合仙丹须白蟾蜍白蝙蝠得而食之立死`】　入穴为鼠出穴为鸟【`正法念经曰譬如蝙蝠人捕鸟时入穴为鼠人捕鼠时出穴为鸟`】　日入为旦日出为夕【`详前乌台诗案`】  

蝙蝠四  

原赋魏曹植蝙蝠赋曰吁何奸气生兹蝙蝠形殊性诡每变常式行不由足飞不假翼明伏暗动尽似鼠形谓鸟不似二足为毛飞而含齿巢不哺鷇空不乳子不容毛羣斥逐羽族下不蹈陆上不凭木  

## 御定渊鉴类函卷四百四十八

虫豸部四【`蟋蟀　叩头虫　尺蠖蚁　蚯蚓　蛙`】  

蟋蟀一  

原尔雅曰蟋蟀蛬也　方言曰楚谓蜻蛚为蟋蟀或谓之蛬南楚谓之王孙即趣织也　増埤雅曰蟋蟀一名吟蛬秋初生得寒乃鸣　原毛诗曰蟋蟀在堂嵗聿云莫诗义疏曰蟋蟀似蝗而小正黒目有光泽如漆有角翅幽州人谓之趣织督造之言也里语促织鸣懒妇惊増豳风曰六月莎鸡振羽七月在野八月在宇九月  

在户十月蟋蟀入我牀下　原礼记曰季夏之月蟋蟀居壁蔡邕月令章句曰蟋蟀虫名莎鸡之类世谓之蜻蛚　増易通系卦蟋蟀之虫随隂迎阳居壁向外趣妇女织续女工　昜通卦騐立秋蜻蛚鸣白露下蜻蛚上堂　原京房占七月建申律为夷则蟋蟀鸣　増诗义问曰蟋蟀食蝇而化成　春秋潜潭巴曰蟋蟀集天子  

无逺兵　搜神记曰朽苇为蛬　蠡海集曰蛩近隂依于土以阳而为声故背翅鸣然其性隂妬故相遇必争鬭  

蟋蟀二  

増王仁裕开元天寳遗事曰每至秋时宫中妃嫔辈竞以小金笼捉蟋蟀闭于笼中置之枕函畔夜听其声庶民之家皆效之　负暄杂录曰鬭蛩之戏始于天寳间长安富人镂象牙为笼而蓄之以万金之资付之一喙苏轼和弟子由记园中草木诗注八月十一日夜方  

和此诗梦与弟游南山出诗数十篇梦中甚爱之及觉惟记一句云蟋蟀悲秋菊　类书纂要曰贾似道于半闲堂鬭蟋蟀  

蟋蟀三  

増王孙【`袁瓘秋日诗曰芳草不复緑王孙今又归人都不解施防见之曰王孙蟋蟀也`】　嬾妇【`古今注蟋蟀济南人谓之嬾妇`】　代箫管【`髙僧传曰道贲闻蟋蟀曰时闻此声足代箫管`】　趣织续【`详昜通繋卦`】　吟秋【`古诗曰蟋蟀似吟秋`】　泣露【`诗余曰蛩声泣露惊秋枕`】  

蟋蟀四  

増诗唐杜甫促织诗曰促织甚微细哀音何动人草根吟不穏牀下夜相亲久客得无泪故妻难及晨悲丝与急管感激异天真　白居昜促织诗曰幽砌凭依托眇躬悲秋声韵夜生风一天霜月凄凉处几杵寒砧断续中莫动离愁添旅况好资直谏悟宸衷惜渠止解能催织不识穷檐机轴空　宋张耒莎鸡诗曰金风肇残伏玉树正秋凉喓喓草间虫感时振衣裳楚客万里思夜吟怨藜牀劳劳终夕语共此檐月光孤轮曵独茧折管韵哀锽辛苦豳父兄无衣畏风霜　杨万里促织诗曰一声能遣一人愁终夕声声晓未休不解缫丝替人织强来出口促衣裘　金周昂促织诗曰促织来何处秋风暗与期苦吟人不解多恨尔如知独枕难安夜寒衣欲及时凌晨揽清镜一半已成丝　明杨基舟中闻促织诗曰促织来何处哀吟近短篷不堪为客里况复是舟中残梦寒衾月孤灯夜枕风此时膓欲断恨不耳双聋  

原赋晋卢谌蟋蟀赋曰何兹虫之资生亦灵和之攸授享神气之么芔体含容之微陋喓喓咧咧翾翾翩翩日月之代谢知时运之斡迁　増唐张随蟋蟀鸣西堂赋曰嵗云秋矣秋亦暮止西堂寂听之时蟋蟀寒吟之始纷稍稍以惊节洞喓喓以横耳若夫八月在宇三秋及门清韵昼动哀音夜繁潘生感而増思宋玉伤而断魂于时招揺北驰河汉西泻烟澄寥廓露肃原野背暑而出尔草间惊寒而入我牀下　宋杨万里放促织赋曰杨子朝食既彻歩圃而嬉遥见一二稚子集乎逺华之堂环焉其若围俯焉其若窥蹑焉其若追也杨子趋而徃视之盖促织之始生而尚微堕地而未能飞者也嘉遯而不仕故髙歩而不卑辟糓而不饪故癯貌而不肥既蚱蜢其修髯亦翡翠其薄衣彼其短臂而颈甚长是故将进而趦趄翘立而孤危也杨子笑谓稚子曰汝岂识之乎是固夫霜凄露感而恤纬征人之裳者欤身勤心苦而提耳女工之荒者欤昼阒宵喧自基而徂堂者欤多言强聒身隠而声彰者欤若悲若怨若愤若叹而吟啸秋夕之清长者欤奚失据于幽茂而陟身于躏借若是其幼且孱也乃命稚子借以羽扇还之丛间见宻叶其跃如曝冬日其欣然穉子反命曰是虫若子产之鱼圉圉焉洋洋焉矣使稚子反视之至则行矣  

叩头虫一  

原异苑曰有小虫形色如大豆呪令叩头又呪吐血皆从所教如似稽颡故俗呼为叩头虫　増墨客挥犀曰叩头虫亦能入耳为患有人为虫入耳自谓必死乃极其家所有恣情耗荡凡数年家业尽破虫出疾愈乃叩头虫也  

叩头虫二  

原赋晋傅咸叩头虫赋曰盖齿以刚克而尽舌存以其能柔强梁者不得其死执雌者物莫之雠无咎生于厉悔恡来亦有由仲尼唯诺于阳货所以解纷而免尤韩信非为懦儿出胯下而不羞何兹虫之多畏人才触而叩头犯而不校谁与为雠人不我害我亦无忧彼螳蜋之举斧岂患祸之能御此谦卑以自牧乃无害之可贾将斯文之焉贵贵不逺而取譬虽不能触类是长且书绅以自示防一日而三省恒局蹐以祗畏然后可以自天祐之吉无不利  

尺蠖一  

原尔雅曰蠖尺蠖也俗呼度虫【`度音铎蠖音之误也`】　易曰尺蠖之屈以求伸也【`郭璞注方言曰尺蠖其色青而细小或在草木叶上今蜾臝所负为子者`】増埤雅曰尺蠖屈伸虫也一名蝍又呼歩屈似蠺食叶老亦吐丝作室旧说尺蠖之茧化而为蝶此犹蛹之变蛾尔　又汉志尺者蒦也蠖之义盖取诸尺今人布指求尺一缩一伸如蠖之歩谓之尺蠖岂仿是乎　原晏子章谓景公曰尺蠖食黄即身黄食苍即身苍増亢桑子曰夫俗随国政之方圎犹尺蠖之于叶也  

尺蠖二  

增赋晋傅潜通赋曰尺蠖屈体以求伸　原宋鲍照尺蠖赋曰智哉尺蠖观机而作伸非向厚诎非令薄当静泉渟遇躁风惊起轩躯以广跨伏累气而并形故身不豫托地无前期动静就观于物消息各随乎时从方而应何虑何思　増唐人尺蠖赋曰顺时而出就暖而长吐微丝以逍遥蹙缓歩而来往当静泉澄遇躁风兴屈伸进退翼翼绳绳同吹万而生养体抱一以含原赞晋郭璞尺蠖赞曰贵有可贱贱有可珍嗟兹尺蠖体此屈伸论配龙蛇见叹圣人  

増杂文张协七命曰蟭螟飞而风生尺蠖动而成响  

蚁一  

原尔雅曰蠪朾螘【`赤驳蚍蜉`】螱飞蚁【`有翅者`】其子蚳　方言曰其塲谓之坻或谓之垤　礼记曰腵脩蚳醢　增学记曰蛾子时术之【`注蛾蚍蜉也`】　原大戴礼曰十二月驹贲驹者蚁也贲者走于地中也　焦赣易林曰震之蹇蚁封穴户大雨将集　又蚍蜉戴粒留不上山推却蹶损乃伤其顔　增荘子曰东郭问曰道安在曰道在蚁蝼【`蚁有君臣之义故其字从义`】　又得时则蚁行【`蚁行逶迟有序需而不速故君子之得时其防扵进如此`】　韩子曰千丈之隄以蝼蚁之穴而溃　闗尹子曰圣人师战蚁置兵【`埤雅广要曰蚁酣战不解有行列队伍`】　抱朴子曰蚁有兼弱之智　又以蚁鼻之缺损无价之纯钩原符子曰东海有鼇焉冠蓬莱而游于沧海腾跃而  

上则干云没潜而下于重泉有红蚁者闻而悦与羣蚁相要乎海畔欲观鼇之行月余鼇潜未出也数日风止海中隐沦如岳其髙槩天或游而西羣蚁曰彼之冠山何异乎我之戴粒也逍遥乎封壤之巅归伏乎窟穴之下此乃物我之适自已而然我何用数百里劳形而观之乎　周髀家云天圎如张盖地方如棊局天旁转如推磨而左行日月右行随天右转故日月实东行而天牵之以西没譬之于蚁行磨之上磨左旋而蚁右去磨疾而蚁迟故不得不随磨左回焉　广志曰有飞蚁有木蚁古曰黝驹者也又有黒黄大小数种　增古今注曰牛亨问蚁曰黝驹何也答曰昔河内人见有人马数千万皆如黍米游动往来从旦至暮家人以火烧之人皆成蚊蚋马皆成大蚁故呼蚁为黝驹也　原山海经曰朱蚁其状如蚁【`蚁蚍蜉也`】在昆仑墟　吴录曰九真移风县有土赤如胶人视土知蚁因垦以木树其中则蚁缘而生漆坚凝如螳蜋子蜱蛸折漆以染坚凝絮其色正赤所谓赤絮则此胶也　博物志曰白蚁闻竹鸡之声化为水　増酉阳杂俎曰秦中多巨黒蚁好鬬俗呼为马蚁　又细蚁中有黒者迟钝力能举等身铁　北户录曰广人掘大蚁卵为醤名曰蚁子醤　元稹诗集曰巴蚁众而善攻栋往往木容完具而心节朽壊屋居者不省其微而祸成倾压　倦游录曰岭南暑月欲雨则朽壊中白蚁蔽空而飞入水翅脱即化为鰕土人遇夜于水次秉烛蚁见火光悉投水中则以竹漉取搏之每搏以豚脔糁之为鲊号天虾鲊又有大赤蚁作窠于木梢如数升器者取其卵并蚁以糁洎姜盐酿焉云味极辛辣　物类相感志曰马螘畏肥皁　又烰炭断道行蚁自回　化书曰蝼蚁之有君臣也一拳之宫与众处之一块之台与众临之一粒之食与众蓄之一罪无疑与众戮之　词林海错曰蚁名蠪蟜一名石宫大者为蚍蜉小者为蛾蛘齐鲁之间谓之防蠓梁益之间谓之黝驹　楚辞曰赤蚁若象  

蚁二  

原管子曰桓公北征孤竹无水隰朋曰蚁冬居山之阳夏居山之隂蚁壤寸而有水乃掘遂得水　増伏古今注曰汉光武建武元年山阳有小虫类人形甚众明日皆悬树枝而死乃大蚁也　原异苑曰桓谦字敬祖太元中忽有人皆长寸余悉披铠持槊乘具装马从岊中出精光耀日游走宅上数百为羣部障指麾更相撞刺马既快人亦便能缘几登灶寻饮食之所或有切肉辄来量力所胜取入穴蒋山道士朱应子令作沸汤浇所入处寂不复出因掘之有斛许大蚁死在窟中谦后诛灭　齐谐记曰当阳董昭之尝乘船过钱塘江中央见有一蚁着一短芦走一头回复向一头甚惶遽昭之曰此畏死也欲取着船中人骂此是毒螫物不可长我当蹹杀之昭之意甚怜此蚁中夜梦一人乌衣从百许人来谢云仆不慎堕江惭君济活仆是虫王君若有急难之日当见告语后昭之遇事系狱蚁领羣蚁穴狱昭之遂得免　増五行记曰后魏显宗天安元年六月兖州有黒蚁与赤蚁交鬭长六十歩广四寸赤蚁断头而死　又东魏孝静帝武定四年邺下有黄蚁与黒蚁鬭黄蚁尽死　唐傅亮灵应录曰台州有民姓王常祭厠神一日至其所见着黄女子民问何许人答曰非人厠神也感君敬我今来相报乃曰君闻蝼蚁言否民谢之曰非惟鄙人自古不闻此说懐中取小合子以指防少膏如口脂涂民右耳下戒之曰或见蚁之所侧耳听之必有所得良久乃灭民明日见一柱础下羣蚁纷纭忆其言乃听之果闻相语云移穴去暖处傍有问之何故云其下有寳甚寒住不安民伺蚁出讫寻之获白金十铤此后不更闻矣　厚徳录曰宋庠春试有胡僧相之曰公丰神顿异如曽活数百万命者庠曰贫儒何力及是僧曰不然肖翘之物皆命也庠俯思良久乃笑而言曰旬日前所居堂下有蚁穴为暴雨所侵吾戏编竹为桥以渡僧曰是也小宋今年必首捷公终不出其下比唱第小宋果中魁选章宪太后临朝谓弟不可先兄以大宋为第一小宋宋祁也  

蚁三  

増慕羶　趋秽【`荘子曰蚁慕羊肉羊肉羶也　格物论曰蚁以雨至而酣战附羶趋秽顷刻羣集`】　观鼇　制鲸【`上详蚁一符子　韩诗外传曰吞舟之鲸荡而失水则为蝼蚁之所制`】弃知　娱意【`于蚁弃知于鱼得计于羊弃意言慕人与使人慕之皆不可为也　下见后应`】  

【`璩与曹昭伯牋`】　如楼　若宫【`酉阳杂俎曰程执恭在易定野中见蚁楼髙二尺余又埤雅广要曰蚁居如楼　西京杂录曰西京化度废寺有礓石径二尺余孔穴通连若栏楯楼台之状号曰蚁宫者有人见大蚁万计羣聚皆金色因掘地及泉得此石焉`】　溃隄　撼树【`上详蚁一韩子　韩愈诗曰蚍蜉撼大树可笑不自量`】　力举铁　翅若金【`上详蚁一酉阳杂俎　酉阳杂俎曰有冉端者因营葬掘地遇蚁城方丈雉堞皆具工若雕刻中有街径楼阁二大蚁居楼阁中一紫色足翅皆如金`】　行磨上　入砚中【`上详蚁一周髀家云　异间集曰徐元之夜读有人物如粟粒数百皆具甲胄拥一赤帻紫衣者行案上传呼曰蚍蜉王欲观渔扵紫石潭顾左右索渔具凡数百齐入砚中获小鱼数千头元之以书卷之执烛以观一无所见舍卷而寝寐间忽被甲士逮去其王曰蚍蜉王其官有马知元螱飞其居有雨殿凌云台梦觉明日掘得蚁穴如三石尽焚之`】　聚土成峯知雨窒穴【`埤雅广要曰诗曰鹳鸣于垤垤蚁塜也蚁将雨则出而壅土成峯鹳见之长鸣而喜又京房易占蚁无故当道若门戸城郭积土水且伤人易埤雅广要曰蚁取小虫入穴輙环垤窒穴盖防其逸亦窒雨一名蚁封传曰蚁封盘马`】  

蚁四  

増穴槐【`乐善录曰淳于棼尝昼寝梦二紫衣吏引自宅南古槐下入俄至一城榜曰大槐安国王以公主妻之命典南柯郡无何公主死方悲悼间忽然惊觉命发槐下果有一穴中有台色赤如丹二大蚁防之又穷其穴东上南枝即南柯郡也大骇掩之`】　养柑【`鸡肋编曰广州可耕之地少民多种柑橘以图利尝患小虫损食其实惟树多蚁则虫不能蛀故园戸多买螘子人遂有收螘而贩者用猪羊脬盛脂其中张口置蚁穴傍俟蚁入中则持之而去谓之养柑蚁`】　巨蚁【`续博物志曰马绪谪潮得巨蚁长尺余盐渍之归夸北人`】  

蚁五  

増诗唐元稹巴中蚁子诗曰蚁子生无处偏因湿处生隂霪烦扰攘拾粒苦譻牀上主人病耳中虚藏鸣雷霆飜不省闻汝作牛声　又曰时术功虽细年深祸亦成攻穿漏江海噆食困蛟鲸敢惮榱蠧深藏柱石倾寄言持重者微物莫全轻　又曰攘攘终朝见悠悠卒嵗疑讵能分牝牡焉得有蝝蚳徙市竟何意生涯都防时巢由或逢我应似我相期　宋刘克荘穴蚁诗曰穴蚁能防患常于未雨移聚如营洛日散似去邠时断续缘髙壁周遭避浅池谁为谋国者见事反伤迟　鲍照诗曰蚁壤漏山河　苏轼诗曰防此一蚁缺　杨万里观蚁诗曰偶尔相逢试问途不知何事数迁居微躯所馔能多少一猎归来满后车　又曰一骑初来只又双全军突出阵成行防勲争报千夫长渡水还争一苇航原赋晋郭璞蚍蜉赋曰惟洪陶之万殊赋羣形而遍丽物莫微扵昆虫属莫贱乎蝼蚁淫淫奕奕交错往来行无遗迹骛不动埃迅雷震而不骇激风发而不动虎贲比而不慑龙劒挥而不恐乃吞舟而是制无小大与轻重因无心以致力果有象乎大勇出奇胶于九真流赪液其如血饰人士之防具在四隅而交结济齐国之穷师游东山之髙垤感萌阳以潜出将知水而封穴伊斯虫之愚昧乃识先而似哲　増唐李徳裕蚍蜉赋曰禀形于造化亦一气之所甄尝济齐师之乏曽闻妫徳之羶覩封穴而知雨騐寸壤而得泉出以时而不息故学者得而称焉戴粒而游若巨鼇之冠神岳绕磨而行若日月之丽清天若乃依垤缘壁淫淫奕奕其聚无声其行无迹值晏温而出游当祁寒而入隙迅雷作而不骇微雨洒而自适生虽细亦有行藏止若羣羊之聚进如旅雁之翔乘其便也虽鳣鲸之可制无其势也虽蛭螾而不伤  

増文宋姚镕喻白蚁文曰蚁之白者号曰蛇虎族类蕃昌其来自古赋性至巧累土为室有嘴至刚啮木为粮吾尝窥其窟穴矣深闺邃阁千门万户离宫别馆复屋修廊五里短亭十里长亭缭绕乎其甬道五歩一楼十歩一阁玲珑乎其蜂房嗟尔之巧矣盛则盛矣然卵生羽化孳育而未息鑚椽穴柱不尽嚼而不已遂使修廊为之空洞广厦为之頽圮虽然尔形至微性具五常其居亲亲无闺门同气之鬭近于仁其行济济有君子逊畔之风近于礼有事则同心协力不约而竞集号令信也未雨则含沙负土先事而绸缪智识灵也其徒羽化则空穴饯之于外有同室之义也既灵性之不冺宜善言之可施今与尔画地为界自东至西十丈有奇自南至北其数倍蓰请迁种类以他适毋入范围而肆窥増书魏应璩与曹昭伯牋曰昔陈司空为邑宰所在幽闲独坐愁思幸赖游蚁以娱其意以今况之知不虚矣  

蚯蚓一  

増尔雅曰螼蚓蜸蚕　孟子曰充仲子之操则蚓而后可者也　礼月令曰孟夏蚯蚓出仲冬蚯蚓结注云结屈也天寒蚓入穴首夏阳动则首上其身屈曲也　大戴礼曰蚓无爪牙之利筋骨之强上食埃土下饮黄泉用心一也　古今注曰蚓一名蜜蟺一名曲蟺善长吟于地中江东谓之歌女或谓鸣砌亦呼为防蚓　髙诱曰螾蚯蚓也生平土一名螼一名防蟺一名螳螾一名曲蟺一名朐防一名土龙又名蜷□白颈是其老且大者也　本草曰一名地龙子其屎呼为蚓塿　本草注曰蚯蚓食细土无砂石　埤雅曰蚓善引或从螾志曰引逹于寅也　考工记注曰却行螾属蚓土精也其为物不息引而后伸　淮南子曰苓皮螾脂鱼鳖自聚【`注曰取苓皮渍水斗半烧石如炭状以螾脂置苓皮水中七日后置沼则鱼鳖自聚矣`】　慎子曰腾蛇游雾飞龙乘云云罢雾除与蚯蚓同失所乘故也抱朴子曰蚯蚓见军中尤多者军罢入宜备反叛　又曰蚓无口而声　刘賔客嘉话曰琼州地名胊防朐防蚯蚓也故土多此虫常至夜江畔出其身半跳于空而鸣其形朐防【`潜确类书曰唐以开州盛山郡多胊防虫改为朐防郡`】　酉阳杂俎曰有虫名度古似书帯色类蚓长二尺余首如铲背上有黒黄襴稍触则断尝趂蚓蚓不复动乃上蚓掩之良久蚓化惟腹泥如涎有毒鸡食辄死俗呼土蛊【`尔雅疏作土古`】　席上腐谈曰按月令蝼蝈鸣蚯蚓出盖蚯蚓与蝼蝈同处鸣者蝼蝈非蚯蚓也吴人呼蝼蝈为蝼蛄故谚云蝼蝈叫得肠断曲蟮乃得歌名　斋笔谈曰余居山间黙观物变固多矣取其灼然者如蚯蚓之为百合其欲化时蟠结如毬已有百合之状自有知为无知也物类相感志曰阜螽江东呼为蚱蜢与蚯蚓虽异类  

而为雌雄蚯蚓鸣则阜螽跳跃　蠡海集曰蚯蚓二窍一前一后前窍虽一而备五用焉视听嗅食歌盖全受土气以生也　嵗时记曰五日午时于韭畦靣东不语取蚯蚓干之谓之六一泥为鱼鲠者以少许擦咽外即消　类从曰蚯蚓之尘背洒起雾　广志番禺记曰闽越江北山间蛮夷啖蚯蚓脯为羞容州人好食虀土人以为语或云以蚯蚓为之　范成大诗注曰峡中蚯蚓之盛无如云安江濵濆壤戢戢无际  

蚯蚓二  

増吕氏春秋曰黄帝时大螾见土气胜故其色尚黄异苑曰益州王双宋文帝元嘉初忽不欲见明常取水沃地以菰蒋覆上眠息饮食悉入其中云但有女着靑裙白领来就其寝母听闻荐下有声歴歴发之见一靑色白缨蚯蚓长二尺许云此女尝以一奁香见遗气甚清芬奁乃螺殻香则菖蒲根于时咸以双暂同阜螽矣述异记曰刘徳愿兄子太宰从事中郎道存景和元  

年五月忽有蚓数十登其斋前砌上通身白色人所未尝见也蚓竝张口吐舌大赤色其年八月与徳愿竝诛广五行记曰陈后主时隋军至江蚯蚓尽出森如植  

箭　唐牛僧孺幽怪录曰隋来君绰夜行投宿野人家主人曰威汚蠖奴曰蜗儿馆之甚厚翌视其处乃陂泽沮洳有蚓蜗螺在焉　酉阳杂俎曰上都浑瑊宅防门外一小槐树树有穴大如钱每夏月霁后有蚓大如巨臂长二尺余白颈红斑引领数百条如索缘树枝干及晓悉入穴时或众鸣徃徃成曲　宣室志曰寳歴初长沙有民王叟者耕于野为蚯蚓螫其臂楚甚驰归夜呻昼吟者凡旬余有医者云此毒之甚者兹且深矣吾不得而知也后数日忽闻臂有声幽然而微若蚯蚓者又数曰其声益大如合千万音其痛亦随而多焉是夕乃卒　本草曰昔有病腹大夜闻蚯蚓鸣于身有人教用盐水浸之而愈崇宁末陇州兵士暑中在倅防前跣立为蚯蚓所中遂不救后数日又有人被其毒博识者教以先饮盐汤一杯次以盐汤浸足乃愈　玉堂丛语曰刘先生俊为国子监祭酒好食蚯蚓监生名之曰蚯蚓子  

蚯蚓三  

増如虹【`世纪曰黄帝时螾大如虹索隐曰螾土精大五六围长十余丈`】　化蛇【`张耒续明道杂志曰黄州有小蛇首尾相类因谓两头蛇余视之其尾端盖类首而非也土人云此蛇乃老蚯蚓所化无甚大者其大不过如大蚓行不类蛇宛转甚钝又谓之山蚓`】　有足【`酉阳杂俎曰段成式从伯父唐太和三年任庐州某官庭前忽有蚓出大如食指长可二三丈白项当项下有两足正如雀脚步扵垣下经数日方死`】　露齿【`又曰段成式侄女乳母阿使本荆州人常言小时见其侄孔谦篱下有蚓口露双齿肚下足如蚿长尺五行疾于常谦恶杀之其年谦母死及兄叔俱不得活`】  

蚯蚓四  

増诗唐杜甫诗曰蚯蚓上深堂　宋梅尧臣诗曰蚯蚓在丘穴出缩常自盈龙蟠亦以蟠龙鸣亦以鸣自谓与龙比恨不头角生蝼蝈似相助草根无停声聒耳夜不寐每夕但欲明天地且容蓄憎恶惟人情　王安石诗曰藁壤太牢俱有味可能蚯蚓独清廉　范成大诗曰蚓吐无穷壤　苏轼诗曰蚯蚓窍作苍蝇声  

増赋唐东方虬赋曰惟隂阳之播气实万类以呈形有微虫之禀质应甲子而湿生雨欲埀而乃见暑既至而先鸣乍逶迤而鳝屈或宛转而虵行内乏筋骨外无手足任性行止物击便曲徒进退而皓首竟不知其所欲东西诘屈南北夤缘上食尘块下饮渊泉应轩辕土徳之王入蔡邕劝学之篇其体甚微其用至専墐泥涂以自保触盐滋而防全岂造化之赋命信归之于自然増赞晋郭璞蚯蚓赞曰蚯蚓土精无心之虫交不以分淫于阜螽触而感物乃无常雄  

増杂文宋欧阳修庐陵杂记蚓食土饮泉其为生也简而昜足然仰其穴而鸣若号若呼若啸若歌其亦有所求耶抑其求昜足而自鸣其乐耶岂其生之陋而自悲其不幸耶将自喜其声而鸣其类耶岂其时至气作不自知其所以然而不能自止者耶何其聒然而不止也吾于是乎有感  

蛙一  

増尔雅曰在水曰黾　又科斗活东【`虾蟇子也`】　周礼曰蝈氏掌去鼃黾焚牡蘜以灰洒之则死注曰齐鲁之间谓鼃为蝈黾耿黾也　本草曰虾蟇一名蟾蜍一名一名去甫一名苦蠪　衍义取睂间有白汗谓之蟾蜍又曰鼃其色青腹细觜尖后脚长故善跃大其声则曰蛙小其声则曰蛤图经似虾蟇而背青绿色俗谓之青蛙亦有皆作黄文者人谓之金线蛙大腹而色青者俗名土鸭其鸣甚壮黒色者南人呼为蛤子食之至美即今所谓之蛤亦名水鸡是也闽粤浙东人以为珍馔小形善鸣唤者名鼃子　韩诗外传曰嬿婉之求得此戚施薛君曰戚施蟾蜍喻丑恶也　河图曰蟾蠩去月天下大乱　春秋运斗枢曰纪乖政则蟾蜍月精四头感翔　王莽传曰紫色蛙声余分闰位　史记曰月为刑而佐日见食于虾蟇　荘子曰井蛙不可以语海者拘于墟也　又曰坎井之鼃谓东海之鼈曰吾乐与子跳梁乎井干之上入休乎缺甃之崖赴水则接腋持頥蹶泥则投足灭跗虷蠏与科斗莫吾若也且夫擅一壑之水而跨跱埳井之乐此亦至矣夫子奚不时来入观乎东海之鼈左足未入而右足已先絷矣于是逡廵而却告以东海之乐于是坎井之蛙闻之适适然惊规规然自失也　列子曰若蛙若鹑得水为防得水土之际即为防蠙之衣　文子曰禽子问曰多言有益乎墨子曰虾蟇蛙黾日夜恒鸣口干舌擗而人不听之今观晨鸡待旦而鸣天下俱动多言何益惟言之时也　淮南子曰月照天下蚀乎詹诸【`注詹虾蟇也`】　又曰鼔造辟兵寿尽五月之望【`鼔造虾蟇也`】　抱朴子曰肉芝者谓万嵗蟾蜍头上有角颔下有丹书八字体重以五月五日午时取之隂干百日以左足画地即为流水帯其左手于身辟五兵若敌人射已弓矢皆还自向　又曰蟾蜍夀三千嵗古今注曰虾蟇子一名科斗一名悬针一名黝鱼形  

圎而尾尖尾脱则脚生【`埤雅广要曰亦云活即师其头圎其色黒始出则有尾无足稍大则足生月大则生前两足月小则生后两足并头尾言之状如斗也古科斗文取象于此　潜确类书曰科斗一名丁子　又曰闻雷震则尾脱足生`】　天中记曰蟾蜍头生角得而食之夀千嵗又能食山精　冲波传曰虾蟇无肠龙蛇类也　酉阳杂俎曰虾蟇声抱　续博物志曰虾蟇之肪涂玉即软肪不可得取肥者煎膏亦可　通志曰有一种生山谷中黒色肉红名石鳞鱼竝可食　唐尉迟枢南楚新闻曰百粤人好食虾蟇凡有筵会斯为上味先于釜中置水次下小竿煎之汤沸即投虾蟇乃抱竿而熟谓之抱竿羮又云疥皮者最佳投于沸汤即跃出其皮自脱乃可以脩馔时有一叟大以为不可云切不得脱去锦袄子其味絶珍闻者莫不大笑　桂林志曰桂人好食虾蟇仍用干菌为糁赴食者至以余俎包归遗儿女虽汚衫不耻　玉堂闲话曰徐之东界接沂川有沟多盘车沟有水水有蛙大可如五石瓮目如盌昔尝有人于其顶上得药服之度世　游宦纪闻曰睂州人水中钓虾蟇置篮中皆两两相负牢不可拆极力分之旋即相负如初市间以为珍味成都人最重之以料物和酒炙之曰炙蟾括苍亦以为珍品名曰风蛤　又曰徳兴有毛山广袤数百里每嵗夏间山旁人夜持火炬入深溪或山洞间捕大虾蟇名曰石撞　倦游杂录曰岭南人尝食虾蟇昜其名曰蛤蚧　洽闻记曰虾蟇大者名田父能食蛇蛇行田父逐之蛇不得去田父衔其尾久之蛇死尾后数寸皮不损肉已尽也　冷斋夜话曰蝈今御所食蛙也此何等物而竟以供玉食何也物类相感志曰五月五日收虾蟇能治疟疾又治小  

儿疳　艾子杂说曰艾子浮于海夜泊岛屿中有哭声复若人言遂听之其言曰昨日龙王有令水族有尾者皆斩吾鼍也故惧诛而哭汝虾蟇无尾何哭复闻有言曰吾今幸无尾但恐更理会科斗时事也　投荒杂录曰南方有水族状如蛙其形尤恶土人呼为蛤食之味美如鹧鸪治男子虚劳　宋周遵道豹隐纪谈杨诚斋诗云天上归来有六更盖内楼五更絶梆鼔交作谓之蟇更此即六更也  

蛙二  

増张衡灵宪羿请不死之药于西王母嫦娥窃之以奔月是为蟾蜍　史记曰赵襄子以尹铎有寛政于晋阳其心必和乃守晋阳晋师围而灌之沉灶产蛙民无叛意　韩子曰越王句践虑伐吴欲人之轻死也出见怒蛙乃为之式御者曰何为式王曰鼃有气如此可无为式乎士人闻之曰蛙有气王犹为式况士人之有勇者乎　燕丹子曰燕太子丹与荆轲至东宫临池而观轲拾瓦投蛙太子令人捧盘金轲用投鼃复进轲曰非为太子爱金也但臂痛耳　汉书志曰武帝元鼎五年秋蛙与虾蟇羣鬭是嵗四将军众十万征南越开九郡霍光传曰霍山云丞相擅减宗庙羔兔鼃此可以罪也后汉书曰马援为隗嚣使公孙述归谓嚣曰子阳井  

底蛙耳而妄自尊大不如専意东方　东观汉记曰彭宠堂上闻虾蟇声在火炉下凿地求之无所得　张璠汉记曰灵帝铸天禄虾蟇吐水于昌平门外　广古今五行志曰晋孝武太元八年义兴人周容有一女年十八九性嗜脍噉之恒若不足后嫁许纂以食脍故家为之贫家人疑妇非人命归宗路见罟师取鱼作鲊着案上可有十许斛便于车中下一千钱以与鱼主人令捣虀乃下车熟食五斗生食五斗当啗五斛许便极闷卧须臾踞地大吐水忽有一蟾蜍从吐而出遂絶不复啗病亦愈　晋中州记曰恵帝为太子在华林园闻鸣蛙声问左右曰此鸣为官乎为私乎太子家令贾裔对曰在官地为官在私地为私恵帝令曰若是官蛙可给廪先是有防云虾蟇当贵　宋书曰张畅弟收尝为猘犬所伤医云食虾蟇脍收甚难畅含笑先尝收因此乃食伤亦即愈　南齐书曰孔稚珪字徳璋风韵清疎不乐世务门庭之内草莱不剪南有山池春日蛙鸣或问之曰欲为陈蕃乎稚珪笑曰我以此当两部鼓吹何必期效仲举仆射王晏尝鸣笳鼓造之闻羣蛙鸣晏曰此殊聒人耳答曰我听君鼔吹殆不及此晏有愧色　南史曰卞彬赋虾蟇云纡青拖紫名以蛤鱼世以比令仆也又云科斗唯唯群浮闇水维朝继夕聿役如鬼比令史谘事也　又曰沈僧昭别名法朗少事天师道士中年为山隂县梁武陵王纪为会稽太守宴坐池亭蛙鸣聒耳王曰殊废丝竹之听僧昭呪厌十许口便息及日晩王又曰欲其复鸣昭曰王欢已阑今恣汝鸣即便喧聒三国典略曰周天和二年齐武安妖人与其徒伪云  

盲躄因饮泉水下得金佛其躄遂愈于是逺近信之男女雾集水中有黄色虾蟇如金色乍作乍没齐武安及百官以下莫不敬之　朝野佥载周张元一腹麤而脚短项缩而眼突吉顼目为逆流虾蟇　隋书曰炀帝在东宫数有妖变乃命卫尉少卿萧吉禳邪气于宣慈殿座祭神是时孟冬地久无水乃有虾蟇从西南来入至座忽然而失　潇湘录曰唐髙宗常患头风令宫人修药饵初穿地置鑪忽有一虾蟇跃出色如黄金背有朱书武字帝命放于苑池宫人别穿地得虾蟇如初帝深以为不祥命杀之其夕宫人暴卒武后竟革命　五行记曰神龙中渭水有虾蟇大如鼎里人聚观数日而失酉阳杂俎曰李揆乾元中为礼部侍郎尝一日坐于  

堂之前轩忽闻堂中动荡喧豗执烛入视见一虾蟇大如二斗釜即命人以大铜盆覆之客曰虾蟇月中之物亦天使也今天使来公堂岂非上帝以荣命付公乎黎明啓视之已无见矣后数日果拜中书侍郎平章事又曰长庆中有人玩八月十五夜月见光属于林中如匹练其人寻视之见一金背虾蟇疑是月中者　宣室志曰太原石宪者以商为业长庆二年夏行雁门闗暑甚偃大木下忽梦一僧蜂目被褐谓宪曰我庐于五台山之南有穷林积水实清暑之地能偕我游乎宪即与行至其地见群僧在水中宪怪而问之僧曰吾徒浴其中以荡炎燠宪窃怪群僧状貌无一异者已天暮有一僧曰欲听吾徒之梵音乎宪然之群僧即于水中合声而噪食顷有二僧挈宪手皆浴冷甚惊寤则衣尽湿明日西行闻道中蛙鸣甚类所谓梵音者徃寻之行数里穷林积水有蛙甚多俨昨僧也宪曰此蛙能幻形以惑人岂非怪之尤者乎于是尽杀之　北梦琐言曰新繁县有东湖李徳裕为宰日所凿夜梦一老父曰某潜形其下幸庇之明府富贵今鼎来七九之年当相见于万里外后于土中得虾蟇径数尺投之水中而徳裕以六十三卒于朱崖果应七九之防　五行记曰唐怀州凝真观东廊下柱已五十余年道士往往闻柱中有虾蟇声不知的处后因树柯壊昜之厨人斫以为薪柱中得一虾蟇其柱先无孔也　岭表录异曰唐林蔼为髙州太守有郷野小儿牧羊闻田中有蛤鸣牧童遂捕之蛤跳入一穴中遂掘之乃蛮酋冢也得一铜鼔其色翠緑土射数处损缺其上隠起多铸蛙黾之状疑其鸣蛙即铜鼔精也　唐陆勲志怪录曰沈庆校书言境中有一吏人家女病邪饮食无恒防歌或哭躶形奔驰抓毁靣目遂召巫者治之结坛鸣鼔呪禁之次有一乘船者偶泊门首枕舷而卧忽见隂沟中一蟾蜍大如椀朱眼毛脚随鼔声作舞乃将篙拨得防于篷板下闻其女叫曰何故防吾壻船者乃叩门语其主曰某善除此疾主深喜厚酬之船者乃以油熬其蟾女遂瘥　儆戒录曰伪蜀广都县百姓陈泰者家富于财尝有人假贷钱一万泰徴之甚急其人曰请无虑吾先养虾蟇万余头货之足奉价泰闻之恻然已其债仍别与钱十千令放虾蟇于江中经月余泰夜归马惊不进前有物光明视之乃金虾蟇也　茅亭客话曰蜀有村夫鬻白虾蟇甚大两目如丹皆云肉芝也有医工买归虑其走逸以大石臼合于地至晓石臼透明如烛笼医工骇愕斋沐负铛挈蟾辞家入青城山不知存亡　东坡志林曰富彦国在青社河北大饥民争归之有夫妇襁负一子迫于饥困遂弃于道左空塜中而去嵗定还郷过此欲收其骨则儿尚活且肥健逾前视塜中有窍一滑易如蛇鼠虫出入有大蟾蜍大如车轮气咻咻然出穴中意儿呼吸此气故能不食而健耳　冷斋夜话曰中贵杨戬喜浴于池人不得见一日独寝堂中有盗入其室忽见牀上乃一大虾蟇大可一牀两目如金光彩射人盗为之惊仆而虾蟇已复变为人乃戬也因以一银毬与之戒勿为人言　墨客挥犀曰浙人喜食蛙沈文通在钱塘日初禁之自是池沼之间鼃不复生文通去州人如故池蛙复盛人因谓天生是物将以资人食也食蛙益甚朱彧可谈曰闽浙人食蛙湖湘人食蛤蚧大鼃也中  

州人每笑之有宗子任浙官取蛙两股脯之绐其族人为鹑腊既食然后告之由是东南谤焰少息防云蛙变为黄□　辍耕录曰宋季城信州掘土处为濠百亩许在郡城南曰南池池之旁可居旧为里人屋归附后达鲁花赤灭撤据有其地每春夏之交羣蛙聒耳寝食不安今三十八代天师张广微朝京回因以朱书符篆于新瓦上使人投池中戒之曰汝蛙勿再喧自是至今寂然  

蛙三  

増生釜　游池【`范丹家贫中生鼃　楚辞曰虾鼃游于药池`】　音猛　性热【`埤雅广要曰黾善怒故音猛而谓努力为黾又曰其鸣声哇淫故曰蛙　北戸录注曰蛙性热甚补人人有折其足于瓶中以养之不三五日其损如故亦有以酥煎食者`】　食蝗　捕蝉【`虾蟇能食蝗故禁捕　避暑录话曰晏元献为参知政事仁宗亲政与同列皆罢知亳州一日游涡水见鼃有跃而登木捕蝉者既得之口不能容乃相与堕地遂作蜩蛙赋畧云匿蕞质以潜进跳轻躯而猛噬虽多口以连获终扼吭而弗制`】　鬭蛇　化鹑【`酉阳杂俎曰先天二年六月京师朝堂砖下有大蛇出长丈余有大虾蟇如盘而目赤如火相与鬬俄而蛇入于大树虾蟇入于草蛇虾蟇皆隂类朝堂出非其所也　淮南子曰虾蟇为鹑水虿为防莣皆生非其类惟圣人知其化防莣音聪亡`】　制蚤　去蚊【`陆氏云烧虾蟇可以制蚤　又淮南子曰释大道而任小数无以异于使蟹捕鼠蟾蜍捕蚤不足以禁奸塞邪也　天中记曰虾蟇淮南谓之去蚊`】　聒子　怀土【`郭璞云虾蟇曳肠水际草上纒缴如索日见黒防渐深至春水时鸣以聒之则科斗皆出谓之聒子　俗说曰虾蟇懐土虽取以置逺郊一夕复还其所字说云虽防遐之常慕而反`】　锦袄　緑衣【`详蛙一南楚新闻　山堂肆考曰有以虾蟇充御膳者忽梦緑衣人数百乞贷命后方悟其为虾蟇因禁采捕`】　隂虫　坐鱼【`陆机漏刻赋曰伏隂虫以承波吞恒流其如揖孙绰铭曰灵虬吐注隂虫承泻陆倕铭曰灵虬承注隂虫吐噏翰曰隂虫虾蟇也　正字通曰蛤鱼坐鱼鼃别名以其性好坐也`】　两翅　三足【`拾遗记曰太始元年魏帝为陈留王之嵗有频斯国人来朝其国有丹石井水中有白蛙两翅常去来井上至周王子晋临井而窥白蛙化为双白鸠入云望之遂灭　冯玉云金溪记曰孙愿夜行横塘见池外数歩有一小坎正涵北斗有虾蟇数十共来饮啜愿异之明日复来坎所访求得三足虾蟇数十　潜确类书曰蟾蜍三足蟇也　本草云其髓可以愈痼疾`】努眼胀腹　接腋持頥【`艾子杂说曰艾子使燕燕王曰吾小国也日为强秦所侵如之何则可艾子曰亦有分也王曰其有说乎艾子曰昔龙王逢一蛙于海濵蛙问曰王之居处如何王曰珠宫贝阙翚飞璇题王复问汝之居处何若蛙曰緑苔碧草清泉白石复问曰王之喜怒如何王曰喜则时降膏泽使五谷豊稔怒则先之以暴风继之以飞电使千里之内寸草不留王问蛙曰汝之喜怒如何曰吾喜则清风明月一部鼓吹怒则先之以努眼次之以胀腹然至胀过而休于是燕王有慙色　下详蛙一荘子`】　颔有丹书　背生芝草【`上详蛙一抱朴子　道书曰蟾蜍万嵗背生芝草出为世之祥瑞`】  

蛙四  

増诗唐杜甫诗曰天池日黾蛙　白居昜虾蟇诗曰蠢蠢水族中无用者虾蟇形秽肌肉腥出没于泥沙六月七月交时雨正滂沱虾蟇得其志快乐无以加地既蕃其生使之族类多天又与其声得以相諠哗岂惟玉池上汚君清冷波何独瑶瑟前乱君鹿鸣歌常恐飞上天跳跃随嫦娥往往蚀明月遣君无奈何　韩愈答柳柳州食虾蟇诗曰虾蟇虽水居水特变形貌强号为蛙蛤于食无所校虽然两股长其奈脊皴疱跳踯虽云髙意不离泞淖鸣声相呼和无理祗取閙周公所不堪洒灰埀典教我弃愁海濵恒愿眠不觉叵堪朋类多沸耳作惊爆端能败笙磬仍工乱学校虽句践礼竟不闻报效大战元鼎年孰强孰败挠居然当鼎味岂不辱钓罩余初不下喉近亦能稍稍常惧染蛮夷失平生好乐而君复何为甘食比豢豹猎较务同俗全身斯为孝哀哉思虑深未见许回櫂　又诗曰黾蛙鸣无谓阁阁祗乱人　岑参南池宴饯赋得科斗子诗曰临池见科斗羡尔乐有余不忧网与钓幸得免为鱼且愿充文字登君尺素书　杨收咏蛙诗曰兔邉分玉树龙底耀铜仪会当同鼓吹不复问官私　宋苏轼诗曰稻凉初吠蛤洪驹父虾蟇诗曰吾庐逼沮洳蛙蛤宗生之委委见科斗阁阁已在兹夜声一何喧逹旦乃寖微月令记蝼蝈语黙亦有时岂伊不平鸣沓沓竟何为那复当鼓吹安能问官私吾闻昆仑下厥大数十围蟾蜍窟望舒色胜金防蹄痴騃反食月吞吐谁能知坎井我自足跳梁而持頥鳖笑色无愠鹑化理莫推疥体不自惜或以调盐醯柳州味南烹下箸甘若饴在昔荐宗庙乃与羔兔齐擅减防被坐巨细不可遗莫以腥臊弃终将瑚琏期又诗曰虾蟇何为者痱磊盎于背人言懐土虫弃去俄复在昔有系青缯酉阳志其怪尝观三物图副以蝍蛆帯相持莫先动含毒相屠脍端欲兄龙未肯弟孔翠俳语解人頥子阳妄尊大慎勿离窟穴傍午元五辈东行犯曰忌束缚非其罪傥有切玉刀甘心脂鼎鼐平生不下筯实惮背瘠疥何必食马肝前修有明戒愿君弗嘲笑微命其可贷　又诗曰动物类含血虾蟇独无之双目但瞠也一腹亦皤其龙变防托体鱼服覩幽姿罕见三足蟾讵减六眸向来奏赝瑞背负轮囷芝坐谩皆下吏胶车等儿嬉虽黄金掷荆卿空尔为防以白玉琢形模妙工倕咄尔百丑质讵辱五鼎脂浪号土底鸭雄夸水中鸡何足汚帝箸但可充蛇饥作意一池鸣和我五字诗　梅圣俞初闻蛙诗曰朝开南篱梅暮闻北池蛙何时科斗生草根已吐芽只畏草叶长其下可隐蛇游子且弗行科斗成虾蟇　石介虾蟇诗曰夏雨下数尺流水满池虾蟇为得时昼夜鸣不停防日饱欲死腹圎如瓶罂钜吻自开阖头项或缩盈时于土坎间突出两眼睛是何痴形骸能吐恶音声嗟哉尔肉膻不中为牺牲嗟哉尔声麤不中和人情殊不自量力更欲睥睨横海之鳣鲸自谓天地间独驰善鸣名万物聒皆聋不知钟鼓钦钦雷霆闳闳应龙戢脑入海底鳯皇举翼摩青冥此时各黙黙以避虾蟇鸣何时雨歇水泽涸青臭泥中露丑形失水无能为两脚不解行干渇以至死尽把枯殻填土坑　宋祁池蛙诗曰越国车前矜勇甚子阳井底太骄生乘时不羡云溟乐口作仪同鼔吹声　苏轼虾蟇诗曰睅目知谁瞠皤腹空自胀慎勿困蜈蚣饥蛇不汝放　唐庚圎蛤诗曰黄犊鸣水中相顾皆愕然探之亡所得有蛙仅如钱持问傍舍翁云此号圎蛤夏潦涨沟渠喧呼自酬答卒然闻其声谓可当専车既见一抚掌寸莛量有余物生元气中小大各异趣蛙质黄牛鸣持此欲谁附我居固已陋尔鸣良亦村绵蛮转黄鹂我今思故园　朱子闻蛙诗曰两蛙盛怒鬭春池羣吠同声彻晓帷等是一塲狼藉去更无人与问公私　张舜民鸣蛙诗曰一夜蛙声不暂停近如相和逺如争信知不为官私事应恨疎萤彻晓明　杨万里和闻蛙诗曰春来真底好此辈正纵横身作泥中计声从雨后増北人飡未惯南食眼犹生灰洒知虚实于渠似可行　刘克荘题白渡方氏听蛙亭诗曰塘水拍隄科斗生想君亭子俯幽清黄梅雨足野田阔牡麴烟收村墅晴莫信人嫌无理閙颇疑渠有不平鸣画堂方喜听琴阮谁爱天然律吕声　谢翺僧池青蛙诗曰隠见多无定时开一道萍瘿分荷背白身藓文青吐雹收寒井随僧入夜缾柏坛祠后稷应作蛰龙灵　元张翥为金齐贤赋冰蟾诗曰老蟾素魄禀金精千嵗玻瓈幻结成明水夜零隂隧冻丹书秋满肉芝生腹凝寒露藏虚白影入银河浴太清拟问嫦娥乞灵药与君骑向广寒行　元好问蟾池诗曰老蟇食月饱复吐天公一目频年瞽下界新増养蟾户玉斧谁怜修月苦郡国蟾池知防所碧玉清流水仙府小蟾徐行腹如鼔大蟾张頥怒于虎渠家睂间有黄乳膏粱大丁正须汝何人敢与月复雠疾过池头不容语向来属私今属官从今见蟇当好看爬沙即上青云端　明刘基听蛙诗曰绕舍荒池低且防蛰蛙齐鸣雷社已知地气上如炊更觉石泉流若泻举头玉烛焕阳明□足污泥悲土苴半夜条风入绮窗清晨细雨霏檐瓦梁间紫燕舞参差枝上黄莺语悲姹播形肖貌均有生感气伤情孰瘖痖初聆衙衙杂更鼓渐听嘈嘈成侈哆犹持坚白较同异似坐徂丘谈稷下村童叫噪聋学究悍妇勃磎喧娣姐西域胡僧弹般若齐东老生矜炙輠逸帆独岸靡蒹葭醉客骂筵投盏斚呦咬谁辨骠儿哇虩砉乍开賨叟防怒牙嚼啮悸罗吞寤言诘屈惊宜徒夸楚使能詈齐未让秦巫工诅芉兜离僸佅纷覼缕帝乐虚张洞庭野虞防奚暇调笙磬周瞽曷由分郑雅旅人懐忧实无寐遭此彊聒胡为者得非作奸谋蚀月无奈聚讼腾讙诧昔闻周公立典教蝈氏専司蘜灰洒常疑圣人茂育物独向微虫少寛解乃今知其非琐屑欲问官私乞余灺鳯皇鸑鷟声若希白雪阳春和偏寡蚊蝇蚤虱多于沙鑚咂喑呜纷丑防虾蟇幸不含毒螫何苦呶号争跁跒乌鸢逐响蛇听音宁顾入腹生症瘕赋诗却笑柳柳州忍使腥臊辱葅鲊　徐渭蛙声诗曰红芳緑涨緑连天夹岸蘼芜匝涧湾别有鼔吹喧渡口不教蚯蚓叠阳关殷郎咄咄书空易汉使期期奉诏难华苑公私猜典午荜门佶屈课殷盘连营甲卒枚前閧塞寺沙门呪后飡蟾蜍借月瘖何谓科斗萦波字与翻蒲潦溽蒸号太酷梅风飘荡控宜寒使车南诣雕题译贝叶西来鴂舌弹金响侠徒丸尽落佩埀战士怒弥殷谐语就笞方乞半孤雏隔乳未啼残韩冯枕荷愁喧寐戴胜降桑许聒眠利口啬来儳喋喋薄言钲罢鼓阗阗咽竞笳乌不得晓杂沸莲露防时圎迢迢来度天姬帐阁阁回惊钓者船謡繁藻镜区成瀫韵碎菱丝讵可穿寄语草深烂处急呼即且备蚿怜  

増赋蜀都赋曰蛦山栖【`蛦音撇夷类蛙而大即今田鸡也`】　唐人蟾蜍赋曰当夫流潦初溢隂霖未晴乘清秋之凉夜散响耳之繁声澒洞雷殷混万籁而为一喧豗鼓怒怛异类以相惊既莫知其所止故乃时逢则鸣　柳宗元闵生赋曰苍虬蹶泥兮畏避蛙黾　宋张耒鸣蛙赋曰夏雨初止积潦过尺有蛙百千更跳互出幸此新霁夜月清溢我劳其休归偃于室于时蛙鸣若噪若啼若诉若歌若欢若悲若喜而语若怒而诟若哕而讴若咽而嗽瘖者之呼吃者之鬭或急或缓或清或浊若羌丝野鼓杂乱无节兮又似夫蛮鼔獠语诡怪之迭作也尔其困于泥潦失其所处而悲又若夫旱暵既久得其所处而乐也  

増说宋陈君举怒蛙说曰日有乌月有蛙蛙与乌相遇乌戏蛙曰若脔肉耳跃之髙不咫尺焉能为哉蛙曰我已矣若无靳我乌曰若亦能怒耶蛙曰我翘我腹翳太隂之光呀我頥啗其壤□吾目列星不敢辉奚而不能怒若不吾信月于望吾怒以示若其望月果无光他日蛙遇乌曰曩吾怒得无惕乎乌曰若焉能惕我哉吾振吾羽翳太阳之光肆吾咮啄其壤徐以三足蹴之天下不敢宁而居吾视若之怒眇矣奚以若惕为若不吾信月于朔吾怒以示若其朔日果无光啬人伐鼔驰且走焉又他日乌遇蛙曰吾怒也何如蛙曰始吾谓极威矣而不知子之威震于我也  

増杂文梁武帝断酒肉文曰长老莎伽陀降伏庵婆罗提陀恶龙及为酒困不能折伏虾蟇　孙觌山居上梁文曰老蟾驾月上千崖紫翠之间  

増令宋毛胜水族加恩簿申洁【`蛙也`】苍皮瘾疹矮股跳梁宜授济馋都防行水乐令  

## 御定渊鉴类函卷四百四十九

虫豸部五【`蜘蛛　蝇虎　蜈蚣　守宫蛤蚧　蝎　蜗牛`】  

蜘蛛一  

原尔雅曰防鼄鼄蝥【`北燕谓之毒蝥齐人呼社公江东呼蝃蝥　増郭璞云齐人呼社公亦言网公方言曰秦晋之间谓之鼄蝥关东赵魏之郊谓之蜘蛛或谓之蠾□北燕朝鲜昜水之间谓之蝳蜍`】又次蟗【`秋`】鼅鼄【`疏曰蟗鼅鼄别名`】　原又蟏蛸长踦【`小蜘蛛长脚者`】  

【`俗呼喜子　増陆玑疏曰一名长脚荆州河内人谓之喜母此虫来着人衣当有亲客至有喜也幽州人谓之亲客亦如蜘蛛为罗网居之陶隠居本草有赤斑者俗名新络妇`】　又土蜘蛛【`在于地中布网者`】草蜘蛛【`络幕草上`】　埤雅曰世言蜘蛛布网如罾其丝右绕今磨旋蔓生皆右循而转亦自然之理也　原诗曰蟏蛸在户【`即长踦也`】　焦贡昜林曰未济之蛊蜘蛛作网以伺行旅青蝇嚵聚触我罗域为网所得死于网国　又曰井之遯蜘蛛南北廵行网罟　増论衡曰蜘蛛结丝以网飞虫人之用计安能过之亦扫其网置衣领中令人知巧辟忘　束晳发记曰蜂出蜘蛛　原广志曰  

草蜘蛛在草上色青土蜘蛛在地上春行草间秋系在草有在器下者有以系于篱壁间缘壁捕蝇者长脚在壁屋为络者　増广五行记曰蜘蛛集于军中及人家有喜事　酉阳杂俎曰道士许相之言以盆覆寒食饭于暗室地上入夏悉化为蜘蛛　元稹诗集曰巴蜘蛛大而毒其甚者身邉数寸而踦长数倍其身网罗竹柏尽死中人疮痏潗湿且痛痒倍常用雄黄苦酒涂所啮仍用鼠妇虫食其丝尽辄愈疗不速丝及心而疗不及矣　彚苑曰海蜘蛛大若丈二车轮文具五色非大深山谷不伏游丝隘中牢若絙缆虎豹麋鹿间触其网益吐丝纠纒不可脱俟其毙腐乃就食之舶人欲樵苏者率百人束炬以往遇丝辄燃或云取其皮为履不航而渉　明道杂志曰黄州窗壁间有大蜘蛛足长三寸而腹极小行甚驶腹无丝不能为网　葛洪疟方曰取蜘蛛一枚着饭中吞即愈　物类相感志曰蜘蛛申日能越　采兰杂志曰昔有母子离别母见蟏蛸埀丝着衣则曰子必至也果然故名曰喜子子思其母亦然故号曰喜母均之一物也　又曰长蚑一名青鸟一名解忧梦溪笔谈曰广南有天蛇螫人则徧身溃烂不可救  

其疮肿处以针投之有物如蛇凡取十余条不止若螫少轻以秦皮煎汤恣饮两三日可愈即草间黄花蜘蛛也【`雅俗稽言曰蜘蛛之大而五色花文作大网者曰天蛇`】　续博物志曰凡蛛皆可消疣屡有验【`雅俗稽言曰用其丝以系疣久则其疣自落`】　字说曰设一面之网物触而后诛之知诛不义者也  

蜘蛛二  

増抱朴子曰太昊师蜘蛛而结网　原符子曰公子重耳奔齐与五臣游乎大泽之中见蜘蛛布网曵绳执豸而食之公子重耳乃执仆之手驻驷而观之顾其臣咎犯曰此虫也知之德薄矣而犹役其智布其网曵其绳执豸以食之况乎人之智而不能廓埀天之网布络地之绳以供方丈之御是曽不如蜘蛛之智孰可谓之人乎咎犯曰公子慎弗言也君终行之则有邦有嗣也郡国志曰荥阳有厄井相传汉祖为雍齿所追投匿井中有蜘蛛结网蔽其井口得脱汲黯为荥阳守立神蛛庙祀之　増金楼子曰楚国龚舍初随楚王朝宿未央宫见蜘蛛大如栗四面萦罗网有虫触之而罥者退而不能得出焉舍乃叹曰吾生亦如是耳仕宦者人之网罗也岂可淹歳于是挂冠而退时人笑之谓舍为蜘蛛之隠　魏志曰馆陶令葛原迁新兴太守管辂往祖饯之賔客并会原自起取燕卵蜂窠蜘蛛着器中使射覆卦成辂曰第三物觳觳长足吐丝成罗寻网欲食利在昏夜此蜘蛛也举坐惊起　原异苑曰陈都殷家养子名琅与一婢结好经年婢死后犹来往不絶心患惛错其母深察焉后夕见大蜘蛛缘牀就琅便宴尔怡恱母取而杀之琅性理遂复　朝野佥载曰张文成景云二年为鸿胪寺丞有蜘蛛大如栗当寝门缘丝上经数日大赦加阶授五品　增开元天宝遗事曰帝与贵妃每至七月七日夜在华清宫游宴时宫女辈各捉蜘蛛于小合中至晓开视蛛网稀密以为得巧之密者言巧多稀者言巧少民间亦效之　酉阳杂俎曰元和中苏湛游蓬鹊山入山数十里遥望岩间有白光圎明径丈苏以为灵境也遂逼之才及其光长呌一声身如茧矣有蜘蛛黒色大如钴防走集岩下奴以利刀决其网方断苏已脑陷而死　宣室志曰有御史韦君从事江夏奉使至京道次商于馆中忽见亭柱有白蜘蛛曳而下状甚微韦君曰是为人之患也吾闻汝虽小螫人良药无及因以指杀之俄又见一白者下如前亦杀之且命左右扫去其网曰为人患者吾尔除矣明日欲去因以手抚其柱有一白蜘蛛螫之痛不可忍不数日一臂俱肿溃烂血尽而终　江夏志曰江夏城南铁佛寺内有蜘蛛井世传唐时有红白二蜘蛛化为妖妇以媚人故铸铁佛镇之　金史世纪曰宣孝太子侍宴于常武殿典食令　　进粥有蜘蛛在粥盌中聂赫恐惧失措太子从容曰蜘蛛吐丝乘空忽堕此中耳岂汝罪哉  

蜘蛛三  

増长足　大腹【`上详前魏志　梦书曰蜘蛛为大腹其性然也梦见蜘蛛忧懐姙妇人也`】占喜　卜巧【`梦书曰梦蜘蛛者其日遂有喜事　下详前开元天寳遗事`】　断丝裂网【`酉阳杂俎曰裴旻山行有山蜘蛛埀丝如疋布将及旻引弓射杀之大如车轮因断其丝数尺收之部下有金疮者剪方寸帖之血立止　胜非录曰王守一自称钟南山人布衣卖药于洛阳市常携一拄杖每见蜘蛛网必以杖毁裂尽浄而后已或问之曰天地之间飞走之属捕逐搏挐固非一物均为口腹以养性命独蜘蛛结网张罗设机巧以害物吾是以恶之`】　啮寺僧　啗幼儿【`原化记曰顷有寺僧其房前有蜘蛛为形絶大此僧见即以物戏打之后蜘蛛见僧来即隐避如此数年一日忽盛热僧独于房昼寝蜘蛛乃升牀啮断僧喉成疮少顷而卒　玉堂闲话曰泰岳之麓有岱岳观楼殿咸古制一夕大风有声轰然响振山谷及旦视即经楼之陊也楼屋徘徊之中杂骨盈车有老蜘蛛在焉形如矮腹五升之茶鼎展足则周数尺之地矣先是侧近民家亡失幼儿不计其数盖悉罹其啗食也盖布网其上或遭其黏縻绊而不能自解则遭其害矣于是观主命薪以焚之臭闻十余里`】　杨姬借嘲　翟尉托讽【`洛阳旧闻记曰洛阳有歌姬杨苎萝聪慧有才思解嘲辨杨凝式甚怜之时有僧云辨者善讲经有口才杨尤重之忽有蜘蛛于檐前埀丝而下正对杨与云辨前杨笑谓歌者曰试嘲得着奉绢二疋歌者应声嘲之曰吃得肚婴撑寻思绕寺行空中设罗只待杀虫生盖嘲云辨体充肚大也杨见诗絶倒大呌和尚将绢来云辨惭且笑与绢五疋　复斋漫录曰翟嗣宗尉临淮颇为监司所窘遂于临淮馆驿题蜘蛛丝诗曰纎丝来往疾如梭长爱腾空作网罗害物身心虽甚小漫天纲纪亦无多林间宿鸟应嫌汝下飞虫亦惧他莫学螳蜋捕蝉勇须知黄雀奈君何`】  

蜘蛛四  

増涂布不濡【`淮南子万毕术曰蜘蛛涂布而雨自稀取蜘蛛置瓮中食以膏百日以涂布不濡也`】涂足不没【`抱朴子曰以七斑蜘蛛及七种水马以合冯夷水仙丸服之亦可以居水中又以涂`】  

【`蹠下则可以多行水上也又淮南子曰取蜘蛛与水狗及猪肪置瓮中封以新缣百日视之蜘蛛肥杀之以涂足渉水不没矣又一法取蜘蛛二十枚纳瓮中合肪百日以涂足得行水上故曰蜘蛛涂足不用桥梁`】  

蜘蛛五  

増诗唐孟郊蜘蛛讽曰万类皆有性各各禀天和蚕身与汝身汝身何太讹蚕身不为己汝身不为他蚕丝为衣裳汝丝为网罗济物几无功害物日已多百虫虽切恨其将奈尔何　苏拯蜘蛛谕曰春蚕吐出丝济世功不絶蜘蛛吐出丝飞虫成聚血蚕丝何专利尔丝何专孽映日张网罗遮天亦何别傥居要地门害物可堪说网成难福已网败还祸尔小人与君子利害一如此元稹蜘蛛诗曰蜘蛛天下足巴蜀就中多缝隙容长踦虚空织横罗萦纒伤竹柏吞噬及虫蛾为送佳人喜珠栊无奈何　又诗曰密将求食丝斜误着人因依方托绪挂罥遂容身截道蝉冠碍漫天玉露频儿童怜小巧惭欲及车轮　又诗曰稚子怜圎佳人祝喜丝那知缘暗隙忽复啮柔肌毒腠攻犹昜焚心疗恐迟看看长妖绪和扁欲涟洏　宋梅尧臣咏蜘蛛诗曰日结一尺网知吐几尺丝百虫为尔食凡腹尚苦饥　范成大田园杂兴诗曰静看檐蛛结低无端妨碍小虫飞蜻蜓倒挂蜂儿窘催唤山童为解围　杨万里观雨中蜘蛛诗曰蜘蛛作祗愁疎密了还遭小雨余漏却飞虫浑细事无妨网得万真珠　又戏题檐间蜘蛛诗曰屋角篱尖竹树阴可怜用尽许多心凝身不动如无物顿网轻揺试有禽丝贯日华明五色戏随风舞忽千寻看渠经纬来还去忘却摧颓心不禁　沈约诗曰虫埀户织　黄庭坚诗曰玉钗罥蛛郎马归　又诗曰蛛锁砚蜗书架  

増赋晋成公绥蜘蛛赋曰独星悬于浮处遂设于四隅南连大庑北接华堂左冯广厦右依髙廊吐丝属络布网引纲罗络幕绮错交张于是苍蚊夕起青蝇昏归营营羣众薨薨乱飞挂翼绕足鞙丝置围冲突必获犯者无遗　唐贾餗蜘蛛赋曰观其周旋细宻往复轻疾缕积于纎纶成若屈其身也或埀之如坠其丝也亦动而愈出成章无轧轧之声不漏得恢恢之质　敬括蜘蛛赋曰蠢尔蟏蛸乐居闲邃挺自然之巧畜多端之思托玉堂以谋生赏金窗而得地委曲面实回环接空踠长丝于柔指拖纎网于轻躬始裔裔而将尽几緜緜而不穷或连延于壁隅时羃于楹曲杂花幌而左右交引缘锦屏而逺近相属疎而不漏细而弗逾贴飞花则乱锦霑皓露则埀珠　宋张耒蜘蛛赋曰鱼栖假渊鸟栖求木而我所宅独取诸腹巢于墙屋人不予取朝蝇暮蚊食人所恶彼残物所养而无益于世虽名人兮斯虫是愧  

蝇虎一  

増古今注曰蝇虎蝇狐也形似蜘蛛而色灰白善捕蝇一名蝇虎子【`潜确类书曰一名蝇豹身黒嘴邉有双肉爪攫蝇而食之两目似虎炯然有光说文谓之蝇蝗`】　易曰震来虩虩【`雅俗稽言曰虩音隙蝇虎也常若多惧故取象焉`】　崔寔四民月令曰五月五日取蝇虎杵碎拌豆豆自踊跃可以击蝇  

蝇虎二  

増杜阳杂编曰唐穆宗时飞龙卫士韩志和尝在上前于懐中出一桐木合子方数寸中有物名蝇虎子数不啻一二百焉其形皆赤云以丹砂饲之故也能为五队分舞凉州上令召乐以举其曲而虎子盘旋宛转无不中节曲终累累而退若有尊卑等级又能臂蝇虎子猎蝇于数百歩之内如鹞搏雀罕有不获者　酉阳杂俎曰于頔在襄州有山人王固谒见于懐中出竹一节及小鼓规才运寸筒中有蝇虎子数十行出分为二队如对阵势毎击鼓或三或五随鼓音变阵天衡地轴鱼丽鹤列无不备也进退离附人所不及凡变阵数十乃行入筒中观者大骇  

蝇虎三  

増诗宋陈师道蝇虎诗曰物微趣下世不数随力捕生得称虎匿形注目揺两股卒然一击世莫御十中失一八九取吻间流血腹如鼓却行奋臂吾甚武明日淮南作端午  

蜈蚣一  

増尔雅曰蒺藜蝍蛆　广雅曰蝍蛆蜈蚣也　埤雅曰一名蚿【`百足虫也`】一名商距今俗谓之百足　方言曰马蚿北燕谓之蛆蟝其大者谓之马陆　史记曰腾蛇之神而殆于蝍蛆　本草曰蜈蚣性能制蛇见大蛇便缘而噉其脑　又曰蜈蚣畏蛞蝓不敢过所行之路触其身则死　荘子曰蝍蛆甘帯【`司马彪注曰帯小蛇也蝍蛆喜食其眼`】　又曰使蚉负山商距驰河　又曰夔【`一足兽`】怜蚿蚿怜蛇【`言夔以少而羡多蚿以有而羡无也`】　鲁连子曰百足之虫三断不蹶则其所持者众也　关尹子曰蝍蛆食蛇蛇食蛙蛙食蝍蛆互相食也【`埤雅广要曰三物相值莫能先动`】　抱朴子曰南人入山皆以竹管盛活蜈蚣蜈蚣知有蛇之地便动作于管中如此则草中便有蛇也蜈蚣见蛇能以气禁之蛇即死　束晳发记曰鸡以蜈蚣为酒谓食之即醉也　博物志曰马陆万足虫蚿之大者又名马轴　物类相感志曰蜈蚣畏油　又曰蛇虺见之而蟠伏蝍蛆当前似施禁法蛇即为之开口蝍蛆入食其肠复穴其傍而出　酉阳杂俎曰绥安县多蜈蚣大者能以气吸小者吸蜥蝪相去三四尺骨肉自消　临海异物志曰晋安东南吴屿山蜈蚣千万积聚成堆或云长丈余者以作脯味似大虾　岭南异物志曰珠崖人每晴明见海中逺山罗列皆如翠屏而东西不定悉蜈蚣也　南越志曰开宁县多蜈蚣其皮可以鞔鼔取其肉曝为脯美于牛肉异物志曰东南海中蜈蚣长数丈能噉牛里人秋冬  

间遇之则鸣鼔燃火炬以驱逐之　铁围山丛谈曰岭峤多蜈蚣动长二三丈螫人求死不得然独畏托胎虫虫多延行井干墙壁上蜈蚣虽大偶从下过托胎虫必自落于地蜈蚣为局缩不得行托胎虫乃徐徐为绕周匝蜈蚣愈益缩然后登其首陷脑而食之以故人遭蜈蚣害必取托胎虫涎輙生捣涂焉痛立止　玉匣记曰蜗牛不独为伏蝎亦能制蜈蚣蜈蚣见蜗牛则不复能去蜗徐登其背以涎绕之其足尽落　鹤林玉露曰蜘蛛洒溺以杀蜈蚣  

蜈蚣二  

増纪闻集曰唐杜暐使岭南至康州见蜈蚣大如筝天宝四载广州因海潮淹一蜈蚣死割其爪得肉一百二十斤　续博物志曰李勉在汴州得异骨一节可为砚南海时得于海商云是蜈蚣脊骨　圣君初政录曰洪武时初建成均地多蜈蚣上令筑土峰以镇之号鸡鸣山自是蜈蚣顿息  

蜈蚣三  

増赋葛洪遐观赋曰蜈蚣大者长百歩头如车箱可畏恶越人猎之屠裂取肉白如瓠　黄庭坚禽演百足马蚿笑鼈跛  

守宫一【`合蜥蝪`】  

増尔雅曰蝾螈蜥蜴蜥蜴蝘蜓蝘蜓守宫【`埤雅广要曰易名而通者也`】　说文曰在草曰蜥蝪在壁曰蝘蜓　陶景曰有四种形大纯黄色者为蛇医亦名蛇舅似蛇医而小尾长见人不动者名龙子小而五色尾青碧者名蜥蝪小而缘墙壁色黒者名蝘蜓　方言曰秦晋西夏谓之守宫或谓之蠦或谓之刺易其在泽中者谓之蜥蜴南楚谓之蛇医或谓之蝾螈东齐海岱之间谓之防防北燕谓之祝蜒　又曰桂林之中守宫能鸣者与蛤蚧相似　古今注曰蝘蜓一曰守宫一曰龙子善于树上捕蝉食之其长细五色者名曰蜥蜴其长大者曰蝾螈蛇医大者长三尺其色黝绀善媚人一曰黝螈一名緑螈考工记注曰胷鸣蝾螈属【`马融周官作以胃鸣干寳周官作以骨鸣`】　明  

杨慎卦爻名义曰昜者卢之名守宫是也　淮南子曰守宫涂脐妇人无子　又曰守宫饰女臂有文章抱朴子曰谓蜥蝪为神龙者非但不识神龙亦不识蜥蝪　又曰虺蝪盈数而虬龙希觌　扬子解嘲曰执蝘蜓而嘲龙　博物志曰蜥蝪以器养之食以硃砂体尽赤所食满七斤捣之万杵以防女人支体终身不灭偶则落故曰守宫　异物志曰鱼跳跃则蜥蝪从草中下稍稍依近便共浮水而相合　三教珠英曰守宫鳞色似蛇而四足亦与鱼合　墨客挥犀曰南方溪涧中有鱼生石上号石斑鱼至春含育则毒不可食云与蜥蝪交也  

守宫二  

増汉书东方朔传曰武帝置守宫盆下使射之朔曰臣以为龙又无角谓之为蛇又有足跂跂脉脉善缘壁若非守宫即蜥蝪上曰善赐帛十疋　文昌杂录曰守宫其形大防类蜥蝪足短而加阔亦有金色者秦始皇时有人进之云能守钥故名焉又曰置于宫中宫人之有异志者即吐血污其衣或曰以系宫人臂吐血污臂者有异心也　酉阳杂俎曰王彦威镇汴之二年夏旱时适王傅李玘过汴因宴王李王以旱为忧李醉曰欲雨甚易耳可求蛇医四头十石瓮二每瓮实以水浮二蛇医复以木盖宻泥之分置于闹处瓮前设席烧香选小儿十嵗已下十余令执小青竹昼夜更击其瓮不得少辍王如其言试之一日两度雨大注数百里旧说龙与蛇师为亲家　又曰太和末松滋县南有士人寄居亲故庄中肄业初到之夕二更后方张灯临案忽有小人长寸半葛巾策杖入门谓士人曰乍到无主人当寂寞其声大如苍蝇士人素有胆气初若不见乃登牀责曰遽不存主客礼乎复升案观书诟詈不已因覆砚于书上士人不奈以笔击之堕地呌数声出门而灭有顷有妇人四五或老或少皆长寸许大呼曰真官以君独学故令郎君共论精奥何痴顽狂率辄至损害今可见真官其来索续如蚁状如驺卒扑士人士人恍然若梦初不肯去因囓四肢痛不可忍复曰汝不去将损汝眼言讫又四五人遂上其面士人惊惧随出行至堂东遥望见一门絶小如节使衙门士人乃呌何物怪魅敢凌人如此复被众啮之恍惚间已入小门见一人峩冠当殿阶下侍卫千数悉长寸余叱士人曰吾怜汝独处俾小儿往何乃致害罪当腰斩遂见数十人持刀攘臂逼之士人大惧谢曰某愚騃肉眼不识真官乞赐余生久之曰彼既知悔叱令曵出不觉已在小门外及归书堂已五更矣残灯犹在天明寻其踪迹东壁古阶下有小穴如栗守宫出入焉遂雇夫发之除数尺有守宫十余石大者色赤长尺许即坐者也壤土如楼状士人积薪焚之后亦无他　西湖志曰钱武肃王居宫中轮差诸院敏利老妪监更一夕有大蜥蝪沿银釭吸油既竭而倐然不见监更妪异之不敢语人也明日王曰吾昨夜梦饮麻膏而饱妪以所见对王微哂而已　倦游杂录曰熙宁中京师久旱按古法令坊巷以瓮贮水插柳枝泛蜥蝪小儿呼曰蜥蝪蜥蝪兴云吐雾降雨滂沱放汝归去时蜥蝪不能尽得往往以蝎虎代雩入水即死小儿更曰冤苦冤苦我是蝎虎似恁昏沉怎得甘雨　琅嬛记曰一人为蛇伤痛苦欲死见一小儿来曰可用两刀在水内相磨取水饮之神效言毕化为緑螈走入壁孔中其人如方即愈  

守宫三  

増食虿【`陶隐居曰守宫食虿故呼蝎虎`】　捕蝉【`详上古今注`】　蛇师【`埤雅广要曰旧说蛇体有伤此辄衔草傅之故名蛇医　北户录云一曰蛇师`】　龙子【`吴氏本草曰守宫一名石龙子又名土龙子`】　祷雨【`卦爻名义注曰守宫与龙通气故可祷雨`】　呕雹【`又曰守宫与蛇同形故能吐雹夷坚志载刘法师在龙兴府西山见蜥蝪如手臂大无限入井吸水尽即吐为雹伊川谓雹有是上面结成者有是蜥蝪做者以此`】  

守宫四  

增诗古乐府曰护惜加穷袴防闲托守宫　宋苏轼蝎虎诗曰跂跂有足蛇脉脉无角龙为虎君弗笑食尽虿尾虫　又诗曰黄鸡啄蝎如啄黍牕间守宫称蝎虎闲中徼尾伺飞虫巧防工夫在腰膂跂跂脉脉善缘壁陋质从来谁比数今年水旱号蜥蝪狂走儿童闹歌舞能衔渠水吐氷雹不向蛟龙觅云雨守宫弩力搏苍蝇明年嵗旱当求汝  

蛤蚧  

増本草曰蛤蚧首如蟾蜍背有细鳞如蚕子土黄色身短尾长多生于山谷或大树间一雌一雄行常相随常自呼其名曰蛤蚧　物类相感志曰南民曰蛤蚧生一嵗每鸣一声二嵗每鸣二声有至十声者土人以为老蛤蚧尤重之　海录曰蛤蚧大月三声小月两声　北户录曰其声絶大或曰一年一声验之非也端州大防有蛤蚧州吏云已多年至今每鸣或三声或一声不定也　又曰蛤蚧背緑色上有黄斑防若古锦文长尺余其族则守宫蜥蝪蝘蜓多居古木窍间自呼其名又有十二时亦其类也大者一尺尾长于身相传云自旦至暮变十二般色伤人必死尝获一枚闭于笼中玩之只见变黄褐赤黒四色　酉阳杂俎曰南中有避役一名十二时辰虫状似蛇医脚长色青赤肉鬛者夏月时见于篱壁间俗云见者多称意事其首倐忽更变为十二辰状  

蝎一  

増埤雅广要曰蝎毒虫　诗曰彼君子女卷髪如虿大戴礼曰神人国有蜂虿不螫婴儿　陶景曰蝎有雌雄雄螫者痛止一处雌者痛牵诸处　又曰守宫食虿故呼蝎虎　蜀本草曰蝎紧小者名蛜　孝经援神契曰蜂虿埀芒【`毒在后也`】　荘子曰老聃云三皇之智憯于虿蝎之尾　酉阳杂俎曰鼠负虫大者多化为蝎蝎子多负于背蝎前谓之螫后谓之虿常为蜗牛所食以迹规之蝎不复去　又曰尝见一蝎负十余子子色犹白才如稻粒　又曰张希复言陈州古仓有蝎形如钱螫人必死　通俗文曰长尾为虿短尾为蝎　物类相感志人或谓蝎螫者取蜗涎涂之痛立止　传载曰安邑县北门有一蝎如琵琶大每出不毒人　江邻几杂志曰都中弄蝎尾有五毒者三毒者云城西剥马务蝎食马血尤毒螫人有死者　癸辛杂志曰北方毒螫有所谓火蝎者比之常蝎极小其毒甚酷常有数人夏月小憇磐石忽觉髀间奇痛彻心不可忍遂急起索之则石面光莹无他物仅行数歩则通身肿溃而殂同行者异之意石之下必有异遂起视之见一蝎极小而色黒一人以竹杖击之竹皆爆裂而执竹之手亦肿溃不旋踵而死近得杜真人持呪驱此害稍息  

蝎二  

増博古图曰商有虿鼎其铭释曰虿善毒人寓思患豫防意　左传曰郑人谤子产曰其父死于路已为虿尾魏志曰彭城夫人夜之厠虿螫其手呻呼无赖华陀  

令温汤近热渍手其中卒可得寝旁人数为昜汤令暖其日即愈　干寳搜神记曰安阳城南有亭宿者辄死有书生入亭宿明掘得蝎大如琵琶尾长数尺亭遂安静　北史齐南阳王绰传曰绰为定州刺史后主髙纬徴至行在问在州何者最乐对曰多取蝎混虫观之极乐后主即夜索蝎一斗比晓得二三升置诸浴斛使人倮卧其中号呌宛转帝与绰临观喜噱不已谓绰曰如此乐事何不早驰驿奏闻　唐景龙文馆记曰上已日上幸渭濵宴侍臣其日赐侍臣栁圈各一云帯之免虿毒　传载曰润州金坛县大歴中【`杂俎作开元`】有北人为主簿以竹筒赍蝎十余枚置于防事之树后遂孳育数百枚为土气所蒸而不能螫人南人不识呼为主簿虫吉凶影响录曰黄靖国死见冥中治武后狱以大瓮聚万蝎螫之  

蝎三  

増论曹植借田论曰封人有以轻凿修去树之蝎者曰不识天下有蝎乎曰三苖共工讙兜非尧之蝎欤齐之诸田晋之六卿鲁之三桓非诸侯之蝎欤　刘昼防欲篇曰身之有欲如树之有蝎树抱蝎则自凿身抱欲则自害  

増序宋嵇含遇虿赋序曰元康二年中夜遇虿客有戯余者曰谚云过满百为虿所螫斯言信哉虽内省不疚而逢此害喟然而叹遂作赋  

蜗牛一  

増尔雅曰蚹蠃螔蝓【`郭璞曰即蜗牛也`】　本草曰蛞蝓一名陵蠡一名土蜗一名蚹蝓一名蠡牛亦曰牛入三十六禽限又是四种角虫之类营室星之精　古今注曰蜗牛陵螺也形如螔蝓殻如小螺白色生池泽草木间头有两角行则触警则缩首尾俱能藏入殻中盛夏日则自悬树叶下以有两角故名牛【`今有一种生于卑湿大于蜗牛而无殻有角盖螔蝓之类也`】　又曰蜗殻宛转有文章绞缚为结似螺殻故曰螺　又曰野人为圎舍如蜗殻名曰蜗舍亦曰蜗牛庐　礼记曰蜗醢而苽食【`人君燕食所用也埤雅曰蜗肉中醢`】　三苍曰蜗小牛螺也俗名黄犊　日华子曰即负殻蜒蚰也淮南子曰昌阳去蚤虱而来蛉穷去害小而来患大【`蛉穷即蜒蚰也是物好濡而升髙则焦死故曰蛉穷一曰陵穷乘陵则穷也宋史小人居髙位者亦目为蛉穷`】山海经曰清安之山北望河曲是多倮累【`郭璞曰倮累蜗牛也`】玉匣记曰蜗牛不独能伏蝎亦能制蜈蚣蜈蚣见蜗牛则不复能去蜗徐登其背以涎绕之其足尽落　闻见录曰阴湿之下虫名蚹蠃每循墙上升掉首弓腰盘礴委曲搰搰矻矻必求前进未半涂则沫既涎穷精溃力竭竟粘壁而死  

蜗牛二  

増荘子曰戴晋人告魏惠王曰有国于蜗之左角曰触氏有国于蜗之右角者曰蛮氏时相与争地而战伏尸数万逐北旬有五日而后返　朝野佥载曰唐武后中尚食奉御张思恭进牛窟利上有蜒蚰大如筯天后以玉合贮之召思恭示曰昨窟利上有此极是毒物近有乌食百足虫忽死开腹中有蜒蚰一抄诸虫并尽此物不化朕昨日以来意恶不能食思恭顿首请死勅免之与宰夫并流岭南　酉阳杂俎曰睿宗为冀王时寝斋壁上蜗迹成天字上惧埽之经数日如初　清异录曰临川李善宁之子十嵗能即席赋诗亲友尝以贫家壁试之略不搆思吟曰椒气从何得灯光凿处分拖涎来藻饰惟有篆愁君拖涎指蜗牛也  

蜗牛三  

増诗唐杜牧诗曰蜗蜒蠧畵梁【`南方卑湿积雨后蜗涎盈室书畵梁壁烂然如银`】　宋苏轼蜗牛诗曰腥涎不满腹聊足以自濡升髙不知休竟作粘壁枯　欧阳修诗曰断墙着雨蜗成字増赋唐马吉甫蜗牛赋曰顺阴而起背阳而化夤缘于草木萦委于台榭傍庭庑以徐回循墙隅而乱下纎角内奋宁交触氏之兵坚殻外圎终结野人之舍阙爪牙兮自逹无羽翼兮相借本忘情于蚌守亦何惮于鸱吓  

## 御定渊鉴类函卷四百五十

虫豸部六【`蝗　虸蚄虫附　蜮　蝤蛴天牛虫附　蟫　虱`】  

蝗一【`合蟊贼螟螣`】  

原尔雅曰食苖心曰螟食叶曰螣食根曰蟊食节曰贼【`四者蝗虫名也`】　说文曰螟虫也　又曰吏冥冥犯法即生螟吏抵冒取民财则生蟊　广雅曰螽蝗也　礼记曰仲春行夏令则虫螟为害　又曰孟夏行春令则蝗虫为灾　京房昜传曰妖害忠孝虫食苖根　又曰王者与诸侯争虫食苖节茎　又曰嬖恶生孽虫食苖心　又曰徳无节虫食叶　毛诗曰去其螟螣及其蟊贼　诗义疏曰赤螣蝗也　许慎曰吏乞贷则生螣旧说螟螣蛑贼一种虫也如言寇贼奸宄内外言之耳故犍为文学曰此四种虫皆蝗也实不同故分别释之又曰蝗也今谓蝗子为螽一名蚕螽兖州人谓之螣　蔡伯喈曰蝗螣也当为灾则生故水处泽中数百或数十里一朝  

蔽地而食禾粟苖尽复移虽自有种其为灾云是鱼子在水中化为之　春秋佐助期曰螽之为虫赤头甲身而翼飞行隂中阳也螽之为言众暴众也　春秋含孳曰蝗起于贪螽者飞而甲为害故天雨螽则刑法丑又曰螟应苛刻　吕氏春秋曰蝗螟农夫得而杀之奚故谓其害稼也蔽天状如严雪是嵗天下失瓠　又曰乱政之妖有螟集其地其音凶凶　淮南子曰枉法令即多蛊螟　毛诗疏曰蟊长而细或说云虫蟪蛄也食苖根而为人害　诗话曰禾始发有虫生苖心中如蚕而细仍吐丝包其心使不生穗　五行志曰刘歆以为飞负虫也性不食谷食谷为灾介虫之孽　洪范五行传曰介虫有甲能飞之类阳气所生于春秋为螽今谓之蝗皆其类也旱气动象至矣故曰有介虫之孽也　増酉阳杂俎曰蝗虫腹下有梵字或自天下来者乃忉利天梵天来者西域验其字作木天坛法禳之今其字有王字固不可晓旧言部吏侵渔百姓则虫食谷身黒头赤者武吏也头黒身赤者儒吏也　玉堂闲话曰蝗之为孽也盖沴气所生每生其卵盈百自卵及翼凡一月而飞羽翼未成跳跃而行谓之蝻　鹤林玉露曰蝗才飞下即交合数曰产子如麦门冬之状日以长大又数日其中出如黒蚁者八十一枚即鑚入地中若腊雪凝冻则入地愈深或不能出俗传雪深一尺则蝗入地一丈蝗灾每见于大兵之后或言战死之士寃魂所化虽未必然然捕者往往羣呼聚喊或不为动若鸣金击鼔则耸然而听若成行列则谓杀伤沴气之所化理或然也　墨客挥犀曰蝗一生九十九子皆聫缀而下入地常深寸许至春暖始生初出如蚕五日而能跃十日而能飞喜旱而畏雪　虫志曰天虫蝗蝻是也戎马生于郊则出昏乱之世贿赂公行奸邪执政则生字说曰□食苖叶无伤于实若可贷也　类山曰蝗虫子未有翘者为蝝蝮蜪  

蝗二  

原左传曰哀十二年螟十三年螟　谷梁传曰雨螽于宋外灾不书此何书灾甚也奈何茅茨尽也　洪范五行传曰春秋之螽者虫灾也以刑罚暴虐贪叨无厌兴师动众虫为害矣雨螽于宋是时宋公【`昭公也`】暴虐刑重赋敛无已故应是而雨螽　汉书曰武帝元光五年秋蝗四将征南越元封六年秋蝗两将征朝鲜太初元年夏蝗从东方飞至炖煌三年秋复蝗贰师征大宛征和三年蝗四年夏蝗三将征匈奴贰师七万人没不还又曰严延年为河南太守多杀害时黄霸在颍川鳯凰下而河南界中又有蝗虫延年曰此蝗岂鳯凰食耶又曰刘歆以为蝝螕□之有翼者食谷为灾黒也董仲舒以为蝝螟始生也是时初税亩乱先王之制故应是而蝝生属蠃虫之孽　东观汉记曰鲁恭为中牟令时郡国螟伤稼犬牙缘界不入中牟河南尹袁安闻之疑其不实使仁恕掾肥亲往察之　汉书曰王莽地皇三年夏蝗从东方来飞蔽天至长安入未央宫缘殿论衡曰世称南阳卓公为缑氏令蝗虫不入界盖以贤明至诚灾虫不入其县　东观汉记曰马援为武陵太守郡连有蝗虫谷价贵援奏罢盐官赈贫羸薄赋税蝗虫飞入海化为鱼虾　又曰宋均为九江太守建武中山阳楚郡多蝗蜚南到九江輙东西别去由是名称又曰永初七年郡国蝗飞过　又曰司部灾蝗台召三府驱之司空掾梁福曰普天之下莫非王土不审使臣驱蝗何之灾蝗当以徳消不闻驱逐号福为直掾　谢承后汉书曰吴郡徐栩为小黄令时陈留遭蝗过小黄飞逝不集刺史行部责栩不治栩弃官蝗应声而至刺史谢令还寺舍蝗即皆去　又曰谢夷吾为寿张令是时蝗食五谷野无生草过寿张界飞逝不集　又曰许季长为湖令州郡皆被蝗灾过湖县飞去不入　续汉书曰和帝永元四年蝗八年五月河内陈留蝗九月京师蝗九年蝗从夏至秋先是西羌数反遣将军将北军五校征之安帝永初四年夏蝗是时西羌寇乱军众征距连十余年五年夏九州蝗六年三月去年蝗处复蝗子生七年二月郡国蝗顺帝永建五年郡国十二蝗是时鲜卑寇朔方用众征之永和七年偃师蝗去年冬乌桓寇沙南用众征之桓帝永兴元年七月郡国三十二蝗是时梁冀执政无谋虑苛贪作虐二年六月京都蝗永寿三年六月京都蝗延熹元年五月京都蝗灵帝熹平六年夏七州蝗鲜卑前后三十余犯塞是嵗乌桓校尉夏育破鲜卑中郎将田晏使匈奴中郎将臧旻讨鲜卑大司农给用不足亩敛郡国以给军粮三将无功还者少半光和元年诏防问曰连年蝗虫至贪苛之所致也是时百官迁徙皆私入钱西园少帝兴平元年夏大蝗是时天下大乱　会稽典录曰郑为鄹令永平十五年蝗发泰山郡国被害过鄹不集郡以状上诏书以为不然自朕治京师尚不能攘蝗鄹令何人而令消弭遣按验之　师觉授孝子传曰魏连事父至孝和帝时拜昌邑令百姓不忍弃大蝗连熟　陈留耆旧传曰髙慎敦厚少华子式至孝常尽力供养永初中蝝蝗为灾独不食式麦圉令周强以表州郡　典论曰议郎马融以永兴中帝猎广城融从是时北州遭水潦蝗虫融撰上林颂以讽　广州先贤传曰黄豪交趾人除外黄令豪均已节俭麤衣蔬食所得俸秩悉赐贫民一县称平当时邻县蝗虫为灾而独外黄无有嵗皆丰熟民先流移者悉归附之　益部耆旧传曰任昉蜀郡成都人父修字伯庆为固始侯相天下大蝗独不入界　又传曰杨琳为茂陵令比嵗连蝗灾曲折不入茂陵　先贤行状曰公沙穆为鲁相时有蝗灾穆躬露坐界上蝗积疆畔不为害　搜神记曰何敞吴郡人少好道艺隐居重以大旱民物憔悴太守庆洪遣曹掾致谒奉印绶烦守无钖敞不受退叹而言曰郡界有灾安能得懐道因跋渉之县驻明星屋中蝝蝗消死敞即遁去后举方正博士皆不就卒于家　魏志曰黄初三年七月冀州大蝗民饥使尚书杜畿持节开仓廪以赈之　吴书曰袁术在寿春谷石百余万载金钱之市求籴市无米而弃钱去百姓饥穷以桑椹蝗虫为干饭　晋令尝以蝗向生时各部吏按行境界行其所由勒生苗之内皆令周徧晋阳秋曰司冀青雍蝗茅草皆尽石勒与蝗竞取民  

禾百姓谓之胡蝗　赵书曰石勒十四年五月飞蝗穿地而生二十日化如蚕七八日作虫四日则飞周徧河朔百草无遗惟不食三豆及麻　凉记曰凉王吕光麟嘉二年以沮渠罗仇为西宁太守往年蝗虫所到之处产子地中是月尽生或一顷二顷覆地跳跃宿昔变异王乃躬临扑虫幸州潒水北大驾所到虫寻殄尽是以麦苖损耗无防　増唐书曰贞观中终南等数县蝗文皇至苑中见蝗掇数枚而呪之曰民以谷为命而汝食之是害于百姓也百姓有过在予一人尔其有灵但当食我无害百姓将吞之侍臣恐致生疾遂谏止太宗曰所冀移灾朕躬何疾之避遂吞之自是不为灾　唐郑棨传信记曰开元初山东大蝗姚元崇请分遣使捕蝗埋之上曰蝗天灾也诚由不徳而致焉卿请捕蝗得无违而伤义乎元崇进曰臣闻大田诗曰秉畀炎火者捕蝗之术也古人行之于前陛下用之于后古人行之所以安农陛下行之所以除害上喜曰事既师古用可救时是朕心也遂行之时中外咸以为不可上谓左右曰吾与贤相讨论已定捕蝗之事敢议者死是嵗所司结奏捕蝗虫凡百余万石时无饥馑天下赖焉　酉阳杂俎曰开元中贝州蝗虫食禾有大白鸟数千小白鸟数万尽食其虫　玉堂闲话曰晋天福之末天下大蝗连嵗不解行则蔽地起则蔽天禾稼草木赤地无遗其蝻之甚也流引无数甚至浮河越岭逾地渡堑如履平地入人家舍莫能制御穿户入牖井溷填咽腥秽牀帐损齧书衣积日连宵不胜其苦郓城县有一农家豢豕十余头时于陂泽间值蝻大至羣豕跃而防食之斯须腹饫不能运动其蝻又饥唼齧羣豕有若堆积豕竟困顿不能御之若为蝻所杀癸卯年其蝗皆抱草木而枯死所谓天生杀也　又己酉年【`后汉干祐二年`】将军许敬迁奉命于东洲按夏苖上言称于陂野间见有蝻生十数里才欲打捕其虫化为白蛱蝶飞去　渑水燕谈录曰祥符中天下大蝗近臣得死蝗于野以献宰臣率百官称贺王旦独执不可数日方罢朝飞蝗蔽天上叹曰使百官贺而蝗遽至岂不为天下笑耶　言行录曰赵抃守青州时山东旱有蝗自青齐及境遇大风乃退飞堕水而死　金史列传曰阿萨尔移镇定武嵗旱且蝗割指以血沥酒中祷而酹之既而雨霑足有羣鸦啄蝗且尽由是嵗熟　山堂肆考曰元成宗时蝗虫食苖稼惟州等处为甚成宗往祭之忽有鹙鸟羣至在地者啄之飞者以翼格杀之蝗尽灭  

蝗三  

原捕使者　随督邮【`汉平时蝗诏使者捕蝗人能捕蝗者诣吏以石斗受钱　后汉戴封为西华令汝颍有蝗灾不入西华界督邮行县忽大至督邮其日去蝗亦随去`】　避境　赴海【`鲁恭为中牟令飞蝗避境下详蝗二东观汉记`】　责已　去官【`公沙穆为农令时多蝗虫乃设坛责已蝗虫遂去境人以为神明之君　下徐栩事详蝗二`】　害田　免税【`无害我田穉　虫损免税令详旱`】　増鱼子化　飞鸟食【`埤雅广要曰蝗即鱼卵所化俗云春遗鱼子如粟埋于泥中明年水及故岸则皆化而为鱼如遇旱干水缩不及故岸则其子久阁为日所暴乃生飞蝗　山堂肆考曰梁宗室修为秦州刺史郡有蝗修诣田所深自咎责忽有飞鸟千羣食蝗殆尽`】　诣吏受钱　募民昜粟【`上详捕使者注　备史曰五代晋后帝天福间募民捕蝗昜以粟`】  

蝗四  

増焚香祈祷【`山堂肆考曰宋祥符中飞蝗过京城上诣玉清宫焚香祈祷禁音乐三日`】　酒肴致祭【`汉实录曰干祐初开封府阳武雍丘襄邑蝗府尹侯益遣人以酒肴致祭三县蝗为鸜鹆聚食敕禁罗弋鸜鹆以其有吞噬之异也`】　过江东【`王安石罢相出镇金陵飞蝗自北而南往江东诸郡百官饯安石于城外刘贡父后至追之不及因书一絶以寄云青苖助役两妨农天下嗷嗷怨相公惟有蝗虫偏感徳又从台斾过江东`】　壑邻邑【`米芾为雍丘令蝗大起百姓忧之邻县尉司禁瘗后仍旧滋蔓责令保正并力捕除或言尽缘雍丘驱逐过此尉司移文载保正之语牒雍丘县请各行打扑收埋本处勿以邻国为壑时米方与客饮视牒大笑取笔书其后云蝗虫本是飞空物天遣来为百姓灾本县若能驱得去贵司何不打回来传者无不絶倒`】　昆虫无作　天灾流行　百螣时作介虫败谷　稻蟹不遗　虫螟为害　虫蝗为灾  

昆虫之灾  

蝗五  

増诗宋欧阳修荅朱寀捕蝗诗曰捕蝗之术世所非欲防此语兴于谁或云丰凶嵗有数天孽未可人力支或言蝗多不昜捕驱民入野践其畦因之奸吏恣贪扰户到头敛无一遗蝗灾食苖民自苦吏虐民苖皆被之吾嗟此语祗知一不究其本论其皮驱虽不尽胜养患昔人固已决不疑秉蟊投火况旧法古之去恶犹如斯既多而捕诚未昜其失安在常由迟诜诜最说子孙众为腹所孕多蜫蚳始生朝亩暮已顷化一为百无根涯口含锋刃疾风雨毒肠不满疑常饥髙原下隰不知数进退整若随金鼙嗟兹羽孽物共恶不知造化其谁尸大凡万事悉如此祸当早絶防其微蝇头出土不急捕羽翼已就功难施只惊羣飞自天下不究生子由山陂官书立法空太峻吏愚畏罚反自欺盖藏十不敢申一上心虽恻何由知不如寛法择良令告蝗不隐捕以时今苖因捕虽践死明嵗犹免为蝝菑吾尝捕蝗见其事较以利害曽深思官钱二十买一斗示以明信民争驰敛微成众在人力顷刻露积如京坻乃知孽虫虽甚众嫉恶茍锐无难为往时姚崇用此议诚哉贤相得所宜因吟君赠广其说为我持之告采诗　王令原蝗诗曰蝗生于野谁所为秋一母死遗百儿埋藏地下不腐□疑有鬼党相收持寒禽冬饥啄地食拾掇谷种无余遗吻虽掠卵不加破意似留与人为饥去年冬温腊雪少土脉不冻无冰凘春气蒸炊出地靣戢戢宻若在釜糜老农顽愚不识事小不扑灭大莫追遂令相聚成气势来若大水无垠涯蓬蒿满眼幸无用尔纵嚼尽谁尔讥而何存留不咀嚼反向禾黍加伤夷防鵶啄衔各取饱充实肠腹如撑支儿童跳跃仰面笑却爱甚宻嫌疎稀吾思万物造作始一一尽可天理推四其行蹄翼不假上既载角齿乃亏夫何此独出羣类既使跳跃仍令飞徐照蝗飞髙诗曰战士死化虫虫老生翅翼目怒体甲硬岂非怨气激栉栉北方来横遮遍天黒戍妇闻我言色变气咽逆良人进战死尸骸委砂砾昨夜魂梦归白骑晓无迹因知天中蝗乃是尸上物仰面久迎视低头泪双滴呼儿勿杀害解系从所适蝗乎若有知飞入妾心臆　明宣宗捕蝗示尚书郭敦诗曰蝗虫虽微物为患良不细其生实繁滋殄灭端非昜方秋禾黍成芃芃各生遂所忻嵗将登淹忽蝗已至害苖及根节而况叶与穗伤哉陇亩植民命之所系一旦尽于斯何以卒年嵗上帝仁下民讵非人所致修省弗敢怠民患可坐视去螟古有诗捕蝗亦有使除患与养患昔人论已备拯民于水火朂哉勿翫愒　郭敦飞蝗诗曰飞蝗蔽空日无色野老田中泪埀血牵衣顿足捕不能大叶全空小枝折去年拖欠鬻男女今嵗科徴向谁说官曹醉卧闻不闻叹息回头望京阙  

虸蚄虫一【`附`】  

増酉阳杂俎曰开元二十三年榆闗有虸蚄虫延及平州界有羣鹊食之　梦溪笔谈曰元丰中庆州界生虸蚄虫方为秋田之害忽有一虫生如土中狗蝎其喙有钳千万蔽地遇虸蚄虫则以钳抟之悉为两段旬日虸蚄皆尽其虫旧曽有之土人谓之傍不肯　东坡志林曰虸蚄虫为害甚于蝗元祐八年五月十日雍丘令米芾有书言县有虫食麦叶不食实豆麦未尝有虫有虫盖异事也  

虸蚄虫二【`附`】  

増诗宋罗处约梁县界虸蚄虫生诗曰方喜云苖布俄闻叶螣生田神何纵虐稼政自非明颍鳯那充食吴牛已絶耕黄堂厌粱肉惕尔自心惊  

蜮一  

増本草曰射工射影水弩抱枪含沙短狐水狐溪鬼虫皆蜮别名　埤雅曰蜮一名溪毒有长角横在口前如弩担临其角端曲如上弩以气为矢因水势以射人故俗呼水弩　原毛诗曰为鬼为蜮则不可得注云其物不可见盖气精也南越夷狄淫佚处也其蜮生水泽地多妇人其淫色为主故南越多蜮者淫女惑乱之所生也故圣人名之曰蜮蜮者犹惑也　广记曰水弩之虫常自四月上弩八月卸之见人影则射　洪范五行传蜮射人者也生于南越地南方谓之短狐者也　毛诗义疏曰蜮短狐也一名射影如二足江淮水濵皆有人在岸影见水中投人影则杀人或曰射影也南方人欲入水以瓦石投水中令浊乃入或有含沙射人入人肌其病如疥　増抱朴子曰射工水虫冬天蛰于谷间大雪时索之此虫所生其雪不积留气起如灼蒸掘之不过入地一尺即得隂干为末帯之夏天自辟射工也山海经曰大荒蜮山有蜮民之国射蜮是食　沈莹  

临海异物志曰鸂水鸟食短狐其在溪中无毒气酉阳杂俎曰抱枪水虫也形如蛣蜣稍大腹下有刺似枪如棘针螫人有毒　续博物志曰禽经云鵞飞则蜮沉　葛洪曰溪毒似射工而无吻者即蜮类也鹅鸭能辟之　造化权舆短狐射气蛷螋遗溺中影则疾【`蛷螋言搜而去之也亦言求而去之也`】  

蜮二  

増春秋曰荘公十八年秋有　公羊传曰蜮何以书记异也　竹书纪年曰周惠王二年王子颓乱王出居郑郑人入王府多取玉玉化为蜮射人　齐书曰屠氏女采樵夜绩以供养父母俱卒亲行殡葬负土成坟忽空中有声云汝至性可重山神欲相驱使汝可为人疗病必得大富女谓是鬼魅弗敢从时邻舍人有被蜮毒者女试疗之自觉病便差遂以巫道为人疗病无不愈者家产日益  

蜮三  

増鲍照苦热行含沙射流影　黄庭坚诗溪弩发潜机稽圣赋蛷旋于影蜮射于光　柳宗元文射工沙虱  

含怒窃发中人形影动成疮痏  

蝤蛴  

増尔雅曰蝎蛣　又曰蝤蛴蝎【`埤雅广要曰蝎一名蝤蛴一名蛣吉屈曲貌以形举也即木中蠧虫亦曰桑蠧`】　方言曰闗东谓之蝤蛴梁益之间谓之蝎　毛诗曰领如蝤蛴【`盖蝤蛴之体有丰洁且白者故以况庄姜之领`】周礼曰翦氏主除蠧　北史晋庾峻曰今山林之士  

利出一官商君谓之六蝎韩非谓之五蠧　唐书宦官传曰如媒而成如蝎之蠧　符子曰石生金木生蝎化书曰燥湿相育不母而生蝤蛴【`故古者譛从中起谓之蝎譛`】　七辨曰蝤蛴之领阿那宜顾　汉书曰文帝赐尉陀书衣物陀因使者献桂蠧一器【`大业拾遗录曰桂蠧紫色香辛有味噉之去隂痰之疾`】  

天牛虫【`附`】  

増埤雅曰蝎化天牛两角状如水牛长二三寸色黒而背有白防长须有斑甲下有翅能飞不甚逺【`按蝎木蠧也久则化为天牛天牛复生子为蠧`】　酉阳杂俎曰天牛黒甲虫也长安夏中此虫或出于篱壁间必雨  

蟫一  

増尔雅曰蟫白鱼【`衣书中虫以蒸湿生形稍似鱼尾分二岐身白有厚粉视之如银本草谓衣鱼一曰壁鱼俗呼蠧鱼一名蛃古称困学生为书蟫误用淫借也`】　宋王逵澄懐录曰古人藏书辟蠧用芸芸香草也  

蟫二  

増穆天子传曰天子东游次雀梁蠧书于羽陵【`谓暴书蠧也`】酉阳杂俎曰补阙张周封言尝见壁上白子化为  

壁鱼因知列子言朽为鱼之义　又曰何讽于书中得一髪卷规四寸许如环而无端用力絶之两端滴水方士云此名脉望蠧鱼三食神仙字则化为此夜持向天从规中望星星立降可求丹度世也　杜甫诗帙散壁鱼干注云壁鱼入经函中食神仙字则身有五色人吞之可致神仙　玉壶清话曰宋太宗不识蟫字见杨蟫名曰以微类名其子何也御笔抹去虫字名覃  

蟫三  

増诗唐李逺诗曰鳞细粉光鲜开书乱眼前透窗疑漏网落砚似游泉潜穴河图内吞钩乙字边莫言少鬐鬛食尽白苹篇　宋邵雍诗曰形状类于鱼其心好蠧书居常游箧笥未始在江湖为害千般有言烹一物无年年当盛夏晒了又如初  

虱一【`蚤杂见`】  

増说文曰虱齧人虫也虮虱子也【`潜确类书曰蚤齧人跳虫也出于尘土间`】汉书宋义曰搏牛之蝱不可以破虱　又曰王莽校  

尉韩威进曰以新室之威而吞无雷无异口中蚤虱韩子曰天下无道攻击不已甲胄生虮虱　淮南子曰昌阳去蚤虱而人弗席者为其来蛉穷也　又曰释大道任小技无异使蟾蠩捕蚤　又曰汤沐具而虮虱相吊　抱朴子曰夫虱生于我我非虱之父母虱非我之子孙也　又曰眼能察大衢而不能周项领之间耳能闻雷霆而不能周虮虱之音也　又曰今头虱着身皆稍变而白身虱处头皆渐化而黒是黝素果无定质移昜在乎所渐也　又曰蚤虱攻君卧不获安　论衡曰人生在天地之间犹蚤虱之在衣裳　续博物志曰土干生蚤　酉阳杂俎曰虱恶水银有病虱者虽香衣沐浴不得已惟水银可去之又有草生山足湿处叶如百合对叶独茎茎微赤髙一二尺名虱建草能去虮虱澄懐录曰古人藏书辟蠧用芸芸香草也南人采置席下能去蚤虱　鸡肋编曰虱放靑叶草上经宿沾雾则为青虫飞去皆坼背而化　席上腐谈曰虱隂物其足六北方坎水之数也行必北首验之果然　赵壹曰丹鸿可杀蚤　又曰昨作草书俯而择虱不暇见地地至大而不见者锐精于虱也　魏文帝与王朗书曰蚤虱虽细虑于安寝　曹植论曰得蚤者莫不摩之齿牙为害身也　嵇康与山涛书曰危坐一时髀不得揺性复多虱爬搔无已而当褁以章服揖拜上官三不堪也阮籍大人先生传曰独不见羣虱之处裈中逃乎深缝匿乎壊絮自以为吉兆也行不敢离缝际动不敢去裈裆自以为得绳墨也然炎丘火流焦邑灭都虱处裈中而不能出也君子之处域内何异夫虱之处裈中乎  

虱二  

増列子曰纪昌学射于飞卫使学视小如大纪昌以牦悬虱于牖南面而望之三年后如车轮焉以观余物皆丘山也乃以燕角之弧孤蓬之簳射之贯虱而悬不絶符子曰齐鲁争汶阳之田鲁侯有忧色隐者周丰往  

见曰臣尝昼寝啾然有羣虱共鬭乎衣中甘臣膏腴之肌饵臣项膂之肤相与树党争之相杀者大半虱父止之曰吾与汝所虑不过容口而已奚用交战为羣虱乃止今以汶阳之田惑君之心曽不如一虱之智窃为君羞之　韩子曰子韦见孔子于商太宰曰吾见孔子则视子犹蚤虱之细者也今吾见之于君子韦恐孔子贵于君因谓太宰曰且君之已见孔子亦将视子犹蚤虱太宰弗复见也　又曰韩昭侯搔痒而亡一爪求之甚急左右因取其蚤虱而杀之昭侯以此察左右不诚也又曰应侯谓秦王曰王得宛陵陈阳下断河内临东  

阳邯郸犹口中虱也　东观汉记曰马援击寻阳山贼上书曰除其竹木譬如婴儿头多虮虱而剃之荡然虮虱无所复附书奏上大恱因出小黄门头有虱者皆剃之　风俗通畧曰河南赵仲让为梁冀从事郎冬月坐庭中向日解壊裘捕虱襄城君使推问之冀笑曰此我从事絶髙士也　晋裴啓语林曰顾和为州从事月旦当朝未入停车州门外须臾周侯已醉着白袷凭两人来诣丞相歴和车邉和先在车中觅虱夷然不动周始见遥过去行数歩复又还指顾心问曰此中何所有顾择虱不视徐徐应曰此中最是难测地　晋纪曰王猛字景略隐于华隂山懐佐世之志闻桓温入闗披褐谒之扪虱而谈当世之务旁若无人温察而异之　齐书曰江泌性仁义衣敝虱多绵褁置壁上恐虱饥死乃复置衣中后终身无虱　梁吴均齐春秋曰卞彬为南康郡丞颇饮酒摈弃形骸仕既不遂乃着蚤虱虾蟆等赋皆大有指斥　潜确类书曰齐卞士蔚居贫多病澣沐不时探采蚤虱日不替手　三国典略曰梁刘慤常有飞书谤毁梁王怒曰刘慤似衣中虱必须搯之　合璧事类北齐邢之才位中书监脱略简昜不修威仪对客或解衣觅虱且与剧谈　北史曰司马子如以贿在狱神武勅文襄出之哀其憔悴以膝承其首亲为择虱传信记曰无畏三藏饮酒食肉言行麄昜律师不说  

常令宿于户外律师终夜扪虱投牀下无畏即呼曰扑杀佛子律师异之　酉阳杂俎曰成式曽一夕堂中会时妓女玉壶忌鱼炙见之色动因访诸妓所恶者有金子忌虱尤甚坐客竞徴虱事多至百余条予戏摭其事作破虱录　潜确类书曰道士崔白言荆州秀才张告尝扪得两头虱　清异志曰州苏隐闻被下有数人齐念阿房宫赋声急而小急开被视之无他物惟得虱十余其大如豆杀之即止　南楚新闻曰李蠙司空初名虬将赴举梦名上添一画成虱字及寤曰虱者蠙也乃改名果登科　禁杀录曰薛嵩性慈戒杀即微细如虱亦不害之一夕梦被上虱甚多渐变为寸许人谓嵩曰受君之贶非一日矣今君有急正吾侪効命之秋也遂列行于被上须臾皆殒嵩惊觉灯火尚明呼侍儿视之被上有丝血防横广尺余乃死虱也嵩不知其故盖是夜有刺客来害嵩其人有古劔甚利着处便破见血即死是夜其人劔一下即见血以为殊死矣报其主相对欢甚明日瞰之无恙也访得虱事始知其梦　国老闲谈曰查道性淳古少寓狼山寺躬薪水以给僧众衲衣不洗濯以养虱后仕至龙图阁待制　墨客挥犀荆公禹玉熙宁中同在相府一日同侍朝忽有虱自荆公襦领而上直缘其须上顾之笑公不自知也朝退禹玉指以告公公命从者去之禹玉曰未可轻去輙献一言以颂虱之功公曰如何禹玉笑而应曰屡游相须曽经御览公亦为之解颐　长公外记曰东坡闲居日与秦少游夜宴坡扪得虱乃曰此是垢腻所生少游曰不然绵絮成耳相辨久而不决相谓曰明日质之佛印理曲者设一席以表胜负酒散少游即往扣门谓佛印曰适与苏辨虱所由生苏云生于垢腻愚谓成于绵絮两疑不释将质吾师明日若问可答生自绵絮容胜后当作防饦会既去顷之苏亦至乃以前事言之祝令荅以生于垢腻许作冷淘明日果会具道问难之意佛印曰此昜晓耳乃垢腻为身絮毛为脚先吃冷淘后吃防饦二公大笑具宴为乐　剡溪夜语曰石曼卿于廨后自作一庵常醉卧其间名其轩曰扪虱　山堂肆考曰宋道君北狩至五国城衣上见虱呼为琵琶虫以其形类琵琶也  

虱三  

増诗唐韩愈泷吏诗曰不知官在朝有益国家否得无虱其间不武亦不文【`按商君二十六篇大抵以仁义礼乐为虱官曰六虱成俗兵必大败说本此`】　宋王安石和王乐道烘虱诗曰秋暑汗流如炙輠敝衣蒸湿尘土涴施之众虱当此时择肉甘于虎狼饿咀嚼侵肤未云已爬搔刺骨终无那时时对客辄自扪十百所除才防个皮毛得气强复活爪甲流丹真暂破未能汤沐取一空且以火攻令少挫踞炉炽炭已不暇对灶张衣诚未过飘零乍若蛾赴灯惊扰端如蚁旋磨欲驱百恶死焦灼肯贷一凶生弃播已观细防无所容未放老奸终不堕燃脐郿坞患溢世焚宝鹿台身昜货塜中燎入化秦尸池上焮随迁莽坐彼其鸷极就烟埃况汝命轻侔涕唾逃藏败絮尚欲索埋没沉灰谁复课薫心得祸尔莫悔烂额收功吾可贺犹残众虮恨未除自许宁能久安卧　司马光和王安石烘虱诗曰天生万物名品伙嗟尔为生至么麽依人自活反食人性喜伏藏便垢涴晨朝生子暮生孙不日蕃滋逾万个透疎缘隙巧百端通夕爬搔不能卧我归彼出疲奔命备北惊南厌捜逻所禽至少所失多舍置薫烧无术奈加之炭上犹晏然相顾未知亡族祸大者洋洋迷所适奔走未停身已堕细者懦怯但深潜干死缝中谁复课黒者抱髪可忧疑逃入缫头黙相贺腥烟焰起逺袭人袖拥鼻端时一唾初虽快意终自咎致尔歼夷非尔过吾家笥箧本自贫况复为人苦慵惰体生鳞甲未能浴衣不离身成脆破朽缯壊絮为渊薮如粟如麻寖肥大虚肠不免须侵人肯学夷齐甘死饿醯酸聚蚋理固然尔辈披攘我当坐但以努力自洁清羣虱皆当逺逋播梅尧臣诗曰托处裳帯中旅升裘领端藏迹讵可索食血以自安人世犹俯仰尔生何足观　又诗曰吾儿久失恃髪总仍少栉曽谁具汤沐正尔多虮虱变黒居其元壊絮宅非吉蒸如蚁乱缘聚若蚕初出鬓邉极搔爬何暇嗜梨栗剪除仍未难所恶累形质　又诗曰兹日颇所惬扪虱反得蚤去恶虽未除快意乃为好物败谁可必钝老而狡夭穴蚁不齧人其命常自保  

増赋唐李商隐虱赋曰亦气而孕亦卵而成晨鹥露鹤不知其生汝职惟齧而不善齧囘臭而多跖香而絶陆防后虱赋并序曰余读玉溪生虱赋有就顔避跖之叹似未知虱作后赋以矫之曰衣缁守白髪华守黒不为物迁是有恒徳小人趋时必变顔色弃瘠涵腴乃虱之贼  

増序齐卞彬蚤虱赋序曰虱有谚言朝生暮孙若吾之虱者无汤沐之虑絶相吊之忧晏聚乎久襟烂布之裳复不懃于讨捕孙孙息息三十五嵗  
