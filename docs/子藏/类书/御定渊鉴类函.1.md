---
title: 御定渊鉴类函 1 钦定四库全书
index: true
icon: editor
order: 115
category:
  - 子藏
  - 类书
tag:
  - 张英 王士禛 王掞
  - 清
---

钦定四库全书  

## 御制渊鉴类函序  

朕几务余暇博渉艺林每揽一书必尽其全帙沉潜往复既得其始终条理精义之所存而文句英华亦常读之矣尝谓古人政事文章虽出于二然文章以言理政事则理之发迩而见远者也岂仅以其区区文句之间而可以自命为学术乎自六朝乃有书而尤盛于唐此岂非求之文句之间者哉虽然理之所寓于斯萃焉弗可废也昔者孔子之系易也曰方以聚又曰本乎天者亲上本乎地者亲下则各从其也于诸卦则曰其称名也小其取也大盖以天下古今事物之理毕具于易而易之为书因理象物因物徴辞以断天下之疑而成天下之务者各从其以明之然则书之作其亦不违于圣人立言之意欤书之最著者艺文聚北堂书钞初学记白帖杜氏通典宋明以来撰者寖广若博而不防简而能覈者抑亦鲜矣独俞安期唐函  

颇称详括大抵祖述欧阳询之聚稍删存书钞初学记白帖通典而附益之安期明人也而曰唐函者以其皆唐辑也既缺宋以来书而唐以前亦有脱漏者爰命儒臣逖稽旁捜泝洄往籍网罗近代增其所无详其所略参伍错综以摛其异探赜索隐以约其同要之不离乎以相从而始备焉书成计四百五十卷夫自有书迄于今千有余年而集其大成可不谓斯文之少补乎学者或未能尽读天下之书观于此而得其大凡因以求尽其始终条理精义之所存其于格物致知之功修辞立诚之事为益匪浅尠矣  

康熙四十九年十月二十五日  

进  

呈函表  

经筵讲官文华殿大学士兼礼部尚书今致仕【`臣`】英经筵讲官刑部尚书【`臣`】士祯经筵讲官吏部左侍郎兼翰林院学士【`臣`】掞内阁学士兼礼部侍郎【`臣`】榕端等谨  

题遵  

防纂修函一书今属稾告竣谨进  

呈者伏以羣言淅沥争充栋而汗牛万象散殊贵分条而晰缕嫏嬛福地张茂先所未全窥津逮积书郦道元所曾覩记远溯黄初之皇览久失流传近夸永乐之秘函亦多缺略石渠虎观俱详古而略今玉检金泥谁镂云而绘月纵横万里上下千年考索难周校讐未核伏遇  

皇帝陛下  

睿思天纵  

圣学日新  

神功则纬武经文  

景运则参天贰地  

宵衣旰食勤综揽于  

万几  

目览手批聚精神于四库凡金匮石室之藏靡不探原竟委即古史稗官之列亦皆按部就班  

谓书从无善本惟唐函略称赡备宜推其体例漱润增华盖函所录本于虞世南北堂之钞欧阳询艺文之纂初学记虽约而有则白孔帖终駮而未详捃摭止及初唐纪载非关内府而且各自为编不相统摄揆诸体制未尽陶镕【`臣`】等祗受  

成命恭率翰詹诸臣商确凡例胪列区分益以他书句栉字比诸凡日星河岳部次贵于精详礼乐兵农制度求其明备以及禽鱼草木罔不捜罗道徳性情更加阐发踵孔门文学之科究歴代图书之府虽抱残守缺未能力致五车而落实取材窃拟目探二酉非徒撦割言工不数饾饤为富故首以音义明辨总载提纲而典故次之事对又次之单词只句有可采录另为一条不敢放失至于诗赋杂文则辨体标目删繁就简有节取之义焉譬夫翦裁在手集千腋而成裘组织任心防五丝以为采庶几方名象数幼学者展卷神开理干文条旷览者含毫色喜李商隐可无獭祭之劳虞秘书并省行厨之脚然诸【`臣`】既非成于一手【`臣`】等复荒谬而何知罣漏滋多鲁鱼不少置诸绨几之旁敢道笙簧六籍杂在芸编之末差言会萃百家恐犹学府之糠粃书仓之菅蒯伏冀  

文光奎照  

大度海涵  

矜载笔之陋儒管窥蠡测经  

重瞳之  

御览日丽云昭  

帝锡嘉名便觉光腾万卷  

天开鸿制更令价重三都悬吕览于国门赏颁一字刋石经于太学欢溢九衢将见临文溔瀚无俟排沙以简金事纷纶不啻衔珠而喷玉矣谨誊写稾本四百五十卷目录四卷奉  

表恭  

进以  

闻  

康熙四十年十二月二十六日  

经筵讲官文华殿大学士兼礼部尚书今致仕【`臣`】张　英经　筵　讲　官　刑　部　尚　书【`臣`】王士祯经筵讲官吏部左侍郎兼翰林院学士【`臣`】王　掞  

内　阁　学　士　兼　礼　部　侍　郎【`臣`】张榕端  

总裁  

经筵讲官文华殿大学士兼礼部尚书今致仕【`臣`】张　英经　筵　讲　官　刑　部　尚　书　　【`臣`】王士祯经筵讲官吏部左侍郎兼翰林院学士　　【`臣`】王　掞内　阁　学　士　兼　礼　部　侍　郎【`臣`】张榕端  

分纂  

吏部右侍郎兼翰林院学士仍管詹事府事【`臣`】徐秉义礼　部　右　侍　郎　兼　翰林院学士【`臣`】李录予礼　部　侍　郎　仍　管　国子监祭酒【`臣`】孙岳颁兵　　　部　　　右　　　侍　　　郎【`臣`】胡会恩刑　　　部　　　右　　　侍　　　郎【`臣`】吴　涵工　　　部　　　右　　　侍　　　郎【`臣`】许汝霖内　阁　学　士　兼　礼　部　侍　郎【`臣`】顾祖荣内　阁　学　士　兼　礼　部　侍　郎【`臣`】王九龄内　阁　学　士　兼　礼　部　侍　郎【`臣`】曹鉴伦  

日讲官起居注詹事府少詹事兼翰林院侍讲学士【`臣`】陈　论日讲官起居注詹事府少詹事兼翰林院侍讲学士【`臣`】张廷瓒日讲官起居注翰林院侍读学士【`臣`】史　防翰　林　院　侍　读　学　士【`臣`】沈朝初翰　林　院　侍　读　学　士【`臣`】彭会淇日讲官起居注翰林院侍读学士【`臣`】陈元龙日讲官起居注翰林院侍讲学士【`臣`】徐元正日讲官起居注翰林院侍讲学士【`臣`】张廷枢左春坊左谕徳兼翰林院修撰　【`臣`】杨大鹤司经局洗马兼翰林院修撰　　【`臣`】张豫章翰　　林　　院　　侍　　读【`臣`】汪　灏翰　　林　　院　　侍　　读【`臣`】彭宁求翰　　林　　院　　侍　　读【`臣`】王之枢日讲官起居注翰林院侍读　　【`臣`】宋大业日讲官起居注翰林院侍读　　【`臣`】陆肯堂翰　　林　　院　　侍　　讲【`臣`】张希良翰　　林　　院　　侍　　讲【`臣`】胡作梅左　春　坊　左　中　　允　【`臣`】许嗣隆左　春　坊　左　中　　允　【`臣`】方　韩右　春　坊　右　赞　　善　【`臣`】沈辰垣翰　　林　　院　　编　　修【`臣`】李孚青翰　　林　　院　　检　　讨【`臣`】刘　坤翰　　林　　院　　编　　修【`臣`】宋敏求翰　　林　　院　　检　　讨【`臣`】张明先翰　　林　　院　　编　　修【`臣`】查嗣韩日讲官起居注翰林院编　　修【`臣`】查　升翰　　林　　院　　编　　修【`臣`】凌绍雯原翰林院编修今改戸科掌印给事中【`臣`】汤右曾翰　　林　　院　　检　　讨【`臣`】彭始抟翰　　林　　院　　修　　撰【`臣`】戴有祺翰　　林　　院　　编　　修【`臣`】吴　昺原翰林院编修今改江南道监察御史【`臣`】张　瑗翰　　林　　院　　编　　修【`臣`】杨中讷翰　　林　　院　　编　　修【`臣`】姚绪翰　　林　　院　　编　　修【`臣`】王奕清翰　　林　　院　　修　　撰【`臣`】胡任舆翰　　林　　院　　编　　修【`臣`】顾悦履  

校勘官  

经筵讲官内阁学士兼礼部侍郎【`臣`】蔡升元经筵讲官内阁学士兼礼部侍郎兼管詹事府詹事事【`臣`】杨　瑄日讲官起居注詹事府少詹事兼翰林院侍讲学士　【`臣`】查　升日讲官起居注翰林院侍读学士【`臣`】陈壮履日讲官起居注翰林院侍讲学士【`臣`】励廷仪日讲官起居注翰林院侍讲　　【`臣`】钱名世日讲官起居注左春坊左中允兼翰林院编修【`臣`】汪士鋐日讲官起居注左春坊左赞善兼翰林院检讨【`臣`】蒋廷锡日讲官起居注翰林院检讨　　【`臣`】张廷玉皇太子讲官翰林院编修　　　【`臣`】汪　灏翰　　林　　院　　编　　修【`臣`】查慎行翰　　林　　院　　编　　修【`臣`】陈彦翰　　林　　院　　编　　修【`臣`】贾国维翰　　林　　院　　修　　撰【`臣`】赵熊诏内　阁　撰　文　中　书　舍　人【`臣`】王图炳  

校录官  

詹事府少詹事兼翰林院侍讲学士【`臣`】沈　涵日讲官起居注詹事府少詹事兼翰林院侍讲学士【`臣`】潘宗洛日讲官起居注翰林院侍讲学士【`臣`】年羮尧翰　林　院　侍　讲　学　士【`臣`】梅之珩翰　林　院　侍　讲　学　士【`臣`】熊　苇翰　林　院　侍　讲　学　士【`臣`】潘应宾皇太子讲官翰林院侍讲学士　【`臣`】张　复翰　林　院　侍　讲　学　士【`臣`】黄龙眉左春坊左庶子兼翰林院侍读　【`臣`】胡　润翰　　林　　院　　侍　　读【`臣`】张徳桂翰　　林　　院　　侍　　读【`臣`】邹士璁翰　　林　　院　　侍　　读【`臣`】周起渭翰　　林　　院　　侍　　讲【`臣`】黄叔琳翰　　林　　院　　侍　　讲【`臣`】汪　漋翰　　林　　院　　侍　　讲【`臣`】许贺来翰　　林　　院　　侍　　讲【`臣`】高其倬翰　　林　　院　　侍　　讲【`臣`】戴　绂日讲官起居注右春坊右谕徳兼翰林院修撰【`臣`】陈璋右春坊右中允兼翰林院检讨　【`臣`】宋如辰翰　　林　　院　　检　　讨【`臣`】蔡　珽皇太子讲官左春坊左赞善兼翰林院检讨【`臣`】姚士藟右春坊右赞善兼翰林院检讨　【`臣`】吴　垣翰　　林　　院　　编　　修【`臣`】余正健翰　　林　　院　　编　　修【`臣`】潘从律日讲官起居注翰林院检讨　　【`臣`】王景曾翰　　林　　院　　编　　修【`臣`】李鳯翥翰　　林　　院　　检　　讨【`臣`】徐日晅翰　　林　　院　　检　　讨【`臣`】郑际泰翰　　林　　院　　编　　修【`臣`】郑昆瑛翰　　林　　院　　编　　修【`臣`】宋　衡翰　　林　　院　　检　　讨【`臣`】孙　勷翰　　林　　院　　编　　修【`臣`】史申义翰　　林　　院　　编　　修【`臣`】王　懿翰　　林　　院　　编　　修【`臣`】吴世焘翰　　林　　院　　检　　讨【`臣`】张曾庆翰　　林　　院　　编　　修【`臣`】周道新翰　　林　　院　　编　　修【`臣`】张大有翰　　林　　院　　检　　讨【`臣`】陈允恭翰　　林　　院　　检　　讨【`臣`】管　灏翰　　林　　院　　修　　撰【`臣`】王式丹翰林院编修　食　五　品　俸【`臣`】张逸少翰　　林　　院　　编　　修【`臣`】杨　颙翰　　林　　院　　检　　讨【`臣`】岳　度翰　　林　　院　　编　　修【`臣`】丛　防翰　　林　　院　　编　　修【`臣`】陈　恂翰　　林　　院　　编　　修【`臣`】陈至言皇太子讲官翰林院　编　　修【`臣`】朱啓昆翰　　林　　院　　编　　修【`臣`】王　诰翰　　林　　院　　检　　讨【`臣`】孔尚先翰　　林　　院　　检　　讨【`臣`】李绍周翰　　林　　院　　检　　讨【`臣`】李　林翰　　林　　院　　检　　讨【`臣`】李周望翰　　林　　院　　编　　修【`臣`】严宗漙翰　　林　　院　　编　　修【`臣`】杨尤奇翰　　林　　院　　检　　讨【`臣`】方　辰翰　　林　　院　　编　　修【`臣`】查嗣瑮翰　　林　　院　　检　　讨【`臣`】史贻直翰　　林　　院　　检　　讨【`臣`】刘师恕翰　　林　　院　　编　　修【`臣`】季　愈翰　　林　　院　　检　　讨【`臣`】蒋　肇翰　　林　　院　　编　　修【`臣`】廖赓谟翰　　林　　院　　编　　修【`臣`】薄有徳翰　　林　　院　　编　　修【`臣`】陈世倌翰　　林　　院　　编　　修【`臣`】刘　岩翰　　林　　院　　编　　修【`臣`】俞　梅翰　　林　　院　　编　　修【`臣`】杨万程日讲官起居注翰林院编　　修【`臣`】赵申季  

收掌官  

翰　　林　　院　　典　　簿【`臣`】吴　科翰　　林　　院　　待　　诏【`臣`】王佐翰　　林　　院　　待　　诏【`臣`】罗复晋翰　　林　　院　　孔　　目【`臣`】吴世祯  

## 凡例  

一搜采原本唐函所载艺文聚初学记北堂书钞白帖旁及通典岁华纪丽诸书此皆初唐以前典故艺文今自初唐以后五代宋辽金元至明嘉靖年止所采太平御览事合璧玉海孔帖万花谷事文聚文苑英华山堂考索潜确书天中记山堂肆考纪纂渊海问奇林王氏苑事词奇翰苑新书唐诗苑及二十一史子集稗编咸与搜罗悉遵前例编入  

一分部函原分四十三部今按部补入每部之中向又各分数多寡不同今亦悉仍其旧惟帝王部增入御制御笔等其职官断自唐以后则有昔有今无昔无今有昔内今外昔外今内昔贵今贱昔贱今贵种种不同考其职事相符者附于前官之后郡邑部亦多沿革边塞部后渐开拓各从其地分别增入惟花蘤向无专门附见于药果草木部中今另立一花部庶几犂然可考  

一序原本函以艺文聚居一初学记居二北堂书钞居三白帖等书居四而以诗文殿之今以释名总论沿革缘起居一典故居二对偶居三摘句居四诗文居五因所采编帙愈多不可以书名为先后也且派别支分较之原本弥觉井井其第一条以释名说文尔雅居前经史子集次之典故以朝代为次序对偶不拘朝代但以工致相俪若散句或摘自序记或采从诗赋单词只句务取华赡以备览观诗文亦各以体补入  

一翦裁是书以供诗赋之用词尚风华义资典核其有文不雅驯事渉荒秽者或竟从删削或略识大凡其聚白帖诸书所载间有支离附会未称合璧者恐失作者苦心未尽芟节至郡邑部亦酌增故实其详则仍归之统志余皆然诗文于短章则全采于长篇则节录不无复漏之讥聊备参稽之助  

钦定四库全书　　　　　子部十一  
御定渊鉴类函　　　书  

## 御定渊鉴类函目录卷一

第一卷　　　　　　天部一  
天  
第二卷　　　　　　天部二  
日【`晷　灾蚀附`】  
第三卷　　　　　　天部三  
月【`灾蚀附`】  
第四卷　　　　　　天部四  
星【`灾异附`】  
第五卷　　　　　　天部五  
天汉　　　　云【`瑞云并入`】  
第六卷　　　　　　天部六  
风  
第七卷　　　　　　天部七  
雨  
第八卷　　　　　　天部八  
雷【`霹附`】　　电  
第九卷　　　　　　天部九  
雪　　　　　霰　　　　　雹  
第十卷　　　　　　天部十  
露　　　　　霜　　　　　雾  
第十一卷　　　　　天部十一  
虹霓　　　　霞　　　　　霁  
气　　　　　霄  
第十二卷　　　　　岁时部一  
四时总载　　律　　　　　厯  
隂阳　　　　五行　　　　岁  
闰  
第十三卷　　　　　岁时部二  
春【`正月　二月三月`】立春　　　　春分  
第十四卷　　　　　岁时部三  
夏【`四月　五月六月`】立夏　　　　夏至  
第十五卷　　　　　岁时部四  
秋【`七月　八月九月`】立秋　　　　秋分  
第十六卷　　　　　岁时部五  
冬【`十月十一月十二月`】立冬　　　　冬至  
第十七卷　　　　　岁时部六  
元正　　　　人日　　　　正月十五  
晦日  
第十八卷　　　　　岁时部七  
二月八日　　花朝　　　　社  
寒食　　　　清明　　　　三月三日  
四月八日  
第十九卷　　　　　岁时部八  
五月五日　　伏　　　　　七月七日  
第二十卷　　　　　岁时部九  
七月十五　　中秋　　　　九月九日  
蜡腊　　　　小岁　　　　岁除  
第二十一卷　　　　岁时部十  
热　　　　　寒  
第二十二卷　　　　岁时部十一  
旱　　　　　水涝【`救水灾附`】丰稔  
凶荒【`人饥附`】  
第二十三卷　　　　地部一  
地　　　　　郊　　　　　野  
原隰　　　　丘　　　　　陵  
阜【`培塿附`】　　堆　　　　　阪  
陇　　　　　泥　　　　　沙  
尘　　　　　田　　　　　邨  
墩　　　　　坡  
第二十四卷　　　　地部二  
山  
第二十五卷　　　　地部三  
冈　　　　　岘　　　　　岩  
峡　　　　　洞  
第二十六卷　　　　地部四  
穴　　　　　窟　　　　　坑  
石  
第二十七卷　　　　地部五  
昆仑山　　　长白山　　　嵩高山  
泰山　　　　华山　　　　衡山  
恒山  
第二十八卷　　　　地部六  
终南山　　　庐山　　　　太行山  
荆山　　　　钟山　　　　北邙山  
天台山　　　首阳山　　　燕然山  
罗浮山  
第二十九卷　　　　地部七  
九疑山　　　虎丘山　　　蒜山  
石帆山　　　石鼓山　　　石门山  
太平山　　　岷山　　　　会稽诸山  
交广诸山  
第三十卷　　　　　地部八  
水总载  
第三十一卷　　　　地部九  
泉　　　　　温泉　　　　冰  
第三十二卷　　　　地部十  
川泽【`薮附`】　　湖  
第三十三卷　　　　地部十一  
陂　　　　　池　　　　　谿  
壑  
第三十四卷　　　　地部十二  
谷　　　　　涧　　　　　浦  
井  
第三十五卷　　　　地部十三  
津【`渡附`】　　　渠【`隄附`】　　　沟洫  
堰埭  
第三十六卷　　　　地部十四  
海　　　　　河  
第三十七卷　　　　地部十五  
江　　　　　潮涛  
第三十八卷　　　　地部十六  
淮　　　　　济　　　　　汉  
洛  
第三十九卷　　　　地部十七  
渭　　　　　泾　　　　　昆明池  
漕河  
第四十卷　　　　　帝王部一  
帝王总载  
第四十一卷　　　　帝王部二  
帝王总载【`箴　赞　颂`】  
第四十二卷　　　　帝王部三  
帝王总载【`述　诔　即位册文　尊号册文`】  
第四十三卷　　　　帝王部四  
帝王总载【`哀册文　諡册文　碑`】  
第四十四卷　　　　帝王部五  
帝王总载【`论　文`】  
第四十五卷　　　　帝王部六  
帝王总载【`表　批荅　章　諡议`】  
第四十六卷　　　　帝王部七  
帝王总载【`诏　敕　令　笺序　啓　赋　诗`】  
第四十七卷　　　　帝王部八  
符命  
第四十八卷　　　　帝王部九  
帝诞　　　　奇表　　　　帝系  
幼智　　　　潜晦　　　　殷忧  
第四十九卷　　　　帝王部十  
登庸　　　　创业　　　　应运  
祥瑞　　　　福禄  
第五十卷　　　　　帝王部十一  
帝徳　　　　体仁　　　　行义  
行礼　　　　帝孝  
第五十一卷　　　　帝王部十二  
俭徳　　　　睦亲　　　　齐圣  
克明　　　　知人　　　　神智  
诚信　　　　量  
第五十二卷　　　　帝王部十三  
好学　　　　尊师　　　　谦让  
恭敬　　　　威仪　　　　寛惠  
纳谏　　　　御制　　　　御笔  
第五十三卷　　　　帝王部十四  
帝治　　　　制作　　　　实录  
宝训　　　　记注　　　　兴造  
迁都　　　　教化　　　　来远  
第五十四卷　　　　帝王部十五  
用贤　　　　崇儒　　　　勤劳  
务农　　　　责躬　　　　戒惧  
谋猷　　　　廵行  
第五十五卷　　　　帝王部十六  
帝功　　　　武功　　　　守文  
中兴　　　　慕道　　　　雄才  
艺能　　　　叹美  
第五十六卷　　　　帝王部十七  
追旧　　　　哀恤　　　　敕诫  
抚劳　　　　责让　　　　猜忌  
微行　　　　恩幸　　　　奢侈  
废立　　　　昏徳　　　　失政  
禅位　　　　登遐　　　　霸  
第五十七卷　　　　后妃部一  
后妃总载【`内官　命妇附`】　　皇后总载【`失道附`】  
灵命　　　　灵感　　　　临朝  
徳行　　　　母仪　　　　孝悌  
慈仁　　　　率礼　　　　早慧  
诫节　　　　明贤　　　　谦让  
节俭　　　　勤劳　　　　戒慎  
刚正　　　　游幸　　　　艺学  
恩惠　　　　容仪　　　　恩宠  
嬖防　　　　凶逆　　　　废黜  
第五十八卷　　　　后妃部二  
嫔妃　　　　公主  
第五十九卷　　　　储宫部  
太子　　　　太孙　　　　太子妃  
第六十卷　　　　　帝戚部  
诸王　　　　公族【`离弃公族　公族刑附`】外戚  
第六十一卷　　　　设官部一  
职官总载　　设官沿革  
第六十二卷　　　　设官部二  
三公总载  
第六十三卷　　　　设官部三  
太师　　　　太傅　　　　太保  
三少总载  
第六十四卷　　　　设官部四  
宰相  
第六十五卷　　　　设官部五  
宰相　　　　大学士  
第六十六卷　　　　设官部六  
太宰　　　　太尉　　　　大司马  
第六十七卷　　　　设官部七  
大司徒　　　大司空　　　大司冦  
第六十八卷　　　　设官部八  
丞相司直　　丞相长史  
三司三公以下官属总载　　司马  
从事中郎　　　　　　　属  
功曹　　　　主簿　　　　公府祭酒  
录事参军　　记室参军　　中兵参军  
行参军　　　参军都防【`公府舍人附`】  
参军  
第六十九卷　　　　设官部九  
殿阁总载【`大学士　学士直阁并入`】  
中书舍人　　集贤殿学士　史官【`提举国史监修国史附`】  
第七十卷　　　　　设官部十  
经筵总载　　侍读　　　　侍讲  
第七十一卷　　　　设官部十一  
翰林院总载　翰林学士承防  
第七十二卷　　　　设官部十二  
翰林学士　　直学士院【`权直附`】  
侍读学士【`侍读并入`】　　　　侍讲学士【`侍讲并入`】  
修撰　　　　编修　　　　检讨  
庶吉士　　　翰林院官属  
第七十三卷　　　　设官部十三  
尚书总载　　录尚书　　　尚书令  
第七十四卷　　　　设官部十四  
尚书仆射　　诸曹尚书　　尚书左右丞  
第七十五卷　　　　设官部十五  
诸曹郎官　　尚书左右司郎中【`员外附`】  
尚书都事【`主事附`】尚书令史　　行台省  
第七十六卷　　　　设官部十六  
吏部尚书【`侍郎附`】  
第七十七卷　　　　设官部十七  
吏部郎中【`员外郎附`】　　　　司封郎中【`员外郎附`】  
司勲郎中【`员外郎附`】　　　　考功郎中【`员外郎附`】  
第七十八卷　　　　设官部十八  
戸部尚书【`侍郎附`】　　　　　戸部郎中【`员外郎附`】  
度支郎中【`员外郎附`】　　　　金部郎中【`员外郎附`】仓部郎中【`员外郎附`】  
第七十九卷　　　　设官部十九  
礼部尚书【`侍郎附`】　　　　　礼部郎中【`员外郎附`】  
祠部郎中【`员外郎附`】　　　　膳部郎中【`员外郎附`】主客郎中【`员外郎附`】  
第八十卷　　　　　设官部二十  
兵部尚书【`侍郎附`】　　　　　兵部郎中【`员外郎附`】  
职方郎中【`员外郎附`】　　　　库部郎中【`员外郎附`】驾部郎中【`员外郎附`】  
第八十一卷　　　　设官部二十一  
刑部尚书【`侍郎附`】　　　　　刑部郎中【`员外郎附`】  
都官郎中【`员外郎附`】　　　　比部郎中【`员外郎附`】司门郎中【`员外郎附`】  
第八十二卷　　　　设官部二十二  
工部尚书【`侍郎附`】　　　　　工部郎中【`员外郎附`】  
屯田郎中【`员外郎附`】　　　　虞部郎中【`员外郎附`】  
水部郎中【`员外郎附`】　　　　六部监门  
六部架阁　　六部司务  
第八十三卷　　　　设官部二十三  
中书总载　　中书监　　　中书令  
中书侍郎  
第八十四卷　　　　设官部二十四  
中书舍人　　主书　　　　通事舍人  
第八十五卷　　　　设官部二十五  
门下省总载　侍中　　　　黄门侍郎  
第八十六卷　　　　设官部二十六  
给事中【`六科给事并载`】　　　散骑省总载散骑常侍　　散骑侍郎　　通直散骑常侍【`侍郎附`】　　　　　员外散骑常侍【`侍郎附`】  
起居注  
第八十七卷　　　　设官部二十七  
补阙拾遗总载　　　　　　补阙  
拾遗　　　　符宝郎　　　文馆  
典仪【`城门郎附`】　枢密院总载　枢密使  
知枢密院　　签书枢密院  
第八十八卷　　　　设官部二十八  
御史台总载　御史大夫　　御史中丞  
第八十九卷　　　　设官部二十九  
治书侍御史　侍御史　　　殿中侍御史监察侍御史　兰台令史　　御史主簿  
第九十卷　　　　　设官部三十  
诸卿总载【`少卿附`】　　　　　太常卿  
太常少卿　　太常丞　　　太常官属  
太常主簿　　太常博士  
第九十一卷　　　　设官部三十一  
太史令　　　太祝令　　　太乐令  
提督四夷馆　宗正卿【`少卿附`】宗正卿官属宗正丞  
第九十二卷　　　　设官部三十二  
大理卿　　　大理少卿　　大理官属  
大理丞　　　大理主簿　　大理司直  
大理正　　　廷尉平　　　廷尉监  
衞尉卿【`少卿附`】衞尉卿官属　公车令  
光禄卿【`少卿附`】光禄卿官属　大官令  
第九十三卷　　　　设官部三十三  
司农卿【`少卿附`】司农卿官属　太仆卿【`少卿附`】太仆卿官属　车府令　　　鸿胪卿【`少卿附`】鸿胪卿官属　太府卿【`少卿附`】太府卿官属  
第九十四卷　　　　设官部三十四  
秘书监【`少监附`】秘书丞　　　秘书郎【`校书郎正字附`】著作郎　　　著作佐郎　　殿中监【`丞　尚食局　尚药  
局　尚舍局　尚乘局　尚辇局并附`】　　　　尚衣监  
第九十五卷　　　　设官部三十五  
三老五更　　国子祭酒【`司业附`】监丞【`主簿　典簿附`】  
助教【`学正　学录附`】　　　　博士【`太学博士广文博士四门博士　律学博士　书学博士　算学博士并附`】　学生  
第九十六卷　　　　设官部三十六  
少府监【`少监　丞　主簿　中尚署　织染署掌冶署　室等丞　文思院　绫锦院  
染院　裁造院文绣院并附`】　　　　　符节令【`御府上方诸令并载`】  
将作监【`丞　主簿　左校署　右校署　甄官署中校署　东园主章令　修内司　东西八作司　竹木务　事材场　麦场　窰务丹粉所　作坊物料库　退材场　帘箔场并附`】  
军器监【`丞　主簿　甲坊署　弩坊署　东西作坊　作坊物料库　皮角场并附`】都水使者【`丞　主簿　舟楫署河渠署并附`】内侍省【`内侍　内常侍　内给事　内寺伯　掖庭局　宫闱局　奚官局　内仆局　内府局　入内内侍省　内侍省　御药院　内东门司　合同凭由司　管勾往来国信所　后院造作所　龙图天章宝文阁勾当　军头引见司　翰林院勾当官　内使监　尚宫局　尚衣`】  
【`局　尚服局　尚食局　尚寝局　正功局　宫正司　内官监　神宫监　尚宝监　尚衣监尚膳监　司设监　司礼监　御马监　直殿监宫门承制　宫门守门官　内承运库　司钥库　巾帽局　鍼工局　织染局　顔料局　司苑局　司牧局　内官十一监并附`】大长秋　　　内谒者监  
第九十七卷　　　　设官部三十七  
开府仪同三司　　　　　　特进  
大夫总载　　光禄大夫【`荣禄大夫　资徳大夫资政大夫　资善大夫　正奉大夫　通奉大夫　中奉大夫　正议大夫　通议大夫　嘉议大夫并附`】太中大夫【`中大夫　亚中大夫　中散大夫　中议大夫　中宪大夫　中顺大夫　朝议大夫　朝请大夫　朝散大夫　朝列大夫奉政大夫　奉议大夫　奉直大夫　奉训大夫  
并附`】　　　　谏议大夫　　通议郎【`朝议郎承议郎承徳郎　承直郎　儒林郎　承务郎　宣徳郎通直郎　朝请郎　朝散郎　文林郎　承事郎　宣义郎　给事郎　徴事郎　承奉郎　从仕郎　修职郎　廸功郎　修职佐郎　廸功佐郎　登仕郎　将仕郎　登仕佐郎　将仕佐郎并附`】议郎  
童子郎　　　士  
第九十八卷　　　　设官部三十八  
东宫官总载　太子六傅总载  
太子太师　　太子太傅　　太子太保  
太子少师　　太子少傅　　太子少保  
太子宾客　　太子詹事【`丞　主簿　司直附`】  
太子中庶子　中允　　　　谕徳中允赞善【`司直郎　司议郎附`】中舍人　　　太子洗马  
太子舍人【`通事舍人附`】　　　崇文馆学士【`文学校书　正字附`】  
第九十九卷　　　　设官部三十九  
太子家令【`丞　主簿　食官署　典仓署司藏署　典幄署　府正司　延庆司典用监并附`】太子率更令【`丞　主簿附`】  
太子仆【`丞　主簿　厩牧署　仆正副仆正　典牧监并附`】  
太子左右衞率【`官属附`】　　　太子左右司御率  
太子左右清道率　　　　　太子左右监门率  
太子左右内率　　　　　　太子门大夫太子典膳郎【`药藏郎　内直郎　典设郎典食令　丞附`】  
太子旅贲中郎将　　　　　皇太孙官属  
第一百卷　　　　　设官部四十  
王侯官属总载　　　　　　诸王傅  
诸王师　　　诸王相　　　诸王友  
诸王文学　　诸王国郎中令  
诸王国中尉　诸王国常侍　诸王国侍郎诸王国典　　诸王长史　　王府谘议  
王府东西阁祭酒　　　　　王府司马  
王府侍读【`赞读同`】　　　　　王府直讲【`侍讲同`】王府翊善【`纪善附`】  
王府记室参军【`诸参军附`】　　王宫大小学校授王府【`王府官属杂附`】  
第一百一卷　　　　设官部四十一  
将军总叙　　大将军【`官属附`】骠骑将军  
车骑将军  
第一百二卷　　　　设官部四十二  
衞将军　　　左右衞将军【`亲衞并载左右衞官属`】  
【`亲衞官属　中衞将军附`】　左右骁骑将军【`官属与左右衞同后改左右骁衞将  
军`】　　　　　辅国将军　　武衞将军【`官属与左右衞  
同`】　　　　　左右威衞将军【`官属与左右衞同`】  
领军将军　　防军将军  
第一百三卷　　　　设官部四十三  
前后左右将军　　　　　　四征将军  
四镇将军　　四安将军　　四平将军  
镇军将军以下  
第一百四卷　　　　设官部四十四  
杂号将军　　左右监门衞将军  
左右千牛　　诸校尉  
第一百五卷　　　　设官部四十五  
殿前司　　　侍衞马军司　侍衞歩军司左右神策军　执金吾　　　锦衣衞  
武库令　　　羽林监　　　龙武军  
羽林中郎将　谒者仆射  
第一百六卷　　　　设官部四十六  
五官中郎将　三署郎官　　虎贲中郎将中郎将　　　四中郎将　　郎中  
冗从仆射　　行人司　　　奉朝请  
驸马都尉　　奉车都尉　　诸都尉  
都防  
第一百七卷　　　　设官部四十七  
监军【`军师祭酒　理曹属附`】　　　　　折冲府【`果毅别将等附`】  
司校尉　　元帅　　　　都督  
总管【`副总管以下同`】　都统【`副都统统制附`】　总兵【`副总兵以下附`】  
第一百八卷　　　　设官部四十八  
行台省　　　节度使　　　总督  
廵抚　　　　绣衣直指【`廵按御史附`】  
第一百九卷　　　　设官部四十九  
招讨使【`副招讨使附`】制置使　　　宣抚使  
经略使　　　安抚使　　　宣谕使  
提举　　　　都大提举茶马【`茶马御史附`】  
提举市舶　　承宣布政使【`参政参议附`】  
第一百十卷　　　　设官部五十  
观察使　　　提刑按察使【`副使佥事附`】  
发运使　　　转运使　　　盐铁使【`廵盐御史附`】盐运使　　　防御使　　　团练使  
节镇方岳幕僚总载　　　　行军司马  
判官【`推官附`】　掌书记　　　参谋【`参议附`】观察支使　　主管机宜文字  
干办公事【`凖备差遣附`】　　　　　从事  
经歴【`知事附`】  
第一百十一卷　　　设官部五十一  
刺史　　　　州佐总载　　别驾  
治中　　　　主簿【`功曹书佐附`】　从事【`典郡书佐祭酒　从事  
附`】　　　　　中正  
第一百十二卷　　　设官部五十二  
京兆尹【`左冯翊　右扶风　河南尹　开封尹临安尹　大兴尹　大都路总管  
应天尹　顺天尹留守并附`】　　　　　京府判官  
京府推官　　京府治中  
京府司录事【`诸曹参军附`】　　　　厢官  
市令  
第一百十三卷　　　设官部五十三  
太守【`唐刺史　宋知军州元总管府　明知府附`】  
第一百十四卷　　　设官部五十四  
郡佐总载　　郡丞【`长史　司马通守　同知附`】  
通判【`签判　判官附`】　推官　　　　郡尉  
第一百十五卷　　　设官部五十五  
督邮　　　　功曹　　　　录事参军【`司理附`】诸曹参军　　五官　　　经学博士  
中正　　　　上计　　　　孝廉  
秀才　　　　知州【`同知　判官吏目附`】  
第一百十六卷　　　设官部五十六  
县令  
第一百十七卷　　　设官部五十七  
县佐总载　　县丞　　　　主簿  
县尉【`典史附`】　镇戍关市官　乡官  
啬夫　　　　亭长　　　　吏  
小吏　　　　故吏　　　　属吏  

## 御定渊鉴类函目录卷二

第一百十八卷　　　封爵部一  
封爵总载　　亲戚封  
第一百十九卷　　　封爵部二  
功臣封　　　死王事子孙封【`弟封附`】  
封功臣后  
第一百二十卷　　　封爵部三  
徳行封【`圣贤裔封附`】　　　尊贤继絶封恩泽封　　　外戚封　　追封【`子孙贵封附`】  
第一百二十一卷　　封爵部四  
徙封　　　　异域降附封　妇人封【`命妇附`】  
爵封　　　　逊让封  
第一百二十二卷　　政术部一  
君道　　　　臣术　　　官班  
择官　　　　勤官　　　守官  
第一百二十三卷　　政术部二  
摄官　　　　省官　　　　旷官  
侵官　　　　争长　　　　滥官  
卖官爵　　　巧宦　　　　换官【`择官不择官附`】  
代官　　　　休假  
第一百二十四卷　　政术部三  
辞官　　　　去官　　　　离局  
黜免　　　　有罪复用  
第一百二十五卷　　政术部四  
论政　　　　立政　　　　善政  
寛政　　　　吏久从政  
第一百二十六卷　　政术部五  
禁令　　　　典法　　　　簿书  
要会　　　　徳化  
第一百二十七卷　　政术部六  
徳感　　　　公正  
第一百二十八卷　　政术部七  
廉洁　　　　恕　　　　　威严  
明察  
第一百二十九卷　　政术部八  
疾恶　　　　摘伏　　　　称职【`才过职不称职附`】  
守职　　　　戒慎　　　　遗爱【`生祠附`】异绩  
第一百三十卷　　　政术部九  
礼贤　　　　任贤　　　　得贤  
知人　　　　不求备　　　推美下吏  
弃贤　　　　蔽贤　　　　惠泽  
赈恤【`擅赈贷附`】求籴　　　　兴利  
方略　　　　劝课　　　　得民  
不拾遗  
第一百三十一卷　　政术部十  
考绩　　　　弊政　　　　乱政  
谲政　　　　政不一　　　佞邪  
贪暴　　　　贪冒　　　　掊克  
暴虐　　　　亡徴  
第一百三十二卷　　政术部十一  
田制　　　　屯田　　　　戸版  
招户口　　　本土　　　　迁徙  
移贯　　　　流亡  
第一百三十三卷　　政术部十二  
赋税　　　　输纳　　　　助国  
徴役　　　　土功【`不时　劳苦附`】　开凿  
复除　　　　重敛  
第一百三十四卷　　政术部十三  
盐铁　　　　酤　　　　茶  
算缗　　　　关市征　　　杂税【`山泽税附`】贡献【`阙贡　诉贡赋附`】  
第一百三十五卷　　政术部十四  
漕运【`海运同载`】  
第一百三十六卷　　政术部十五  
均输【`平准　市易和买同载`】　　　　　平籴【`常平仓义仓和籴同载`】  
第一百三十七卷　　政术部十六  
选举  
第一百三十八卷　　政术部十七  
贡举  
第一百三十九卷　　政术部十八  
徴聘【`不起附`】　辟召　　　　考试  
第一百四十卷　　　政术部十九  
荐举  
第一百四十一卷　　政术部二十  
举亲　　　　举旧　　　　举讐  
举贱　　　　自举【`递相举附`】　　至公举  
失所举　　　坐举主  
第一百四十二卷　　政术部二十一  
奉使【`招抚废命附`】  
第一百四十三卷　　政术部二十二  
使絶域　　　专命　　　　杀使  
遇讐  
第一百四十四卷　　政术部二十三  
功勲总载　　让功　　　　伐功  
铭功　　　　诈功　　　　锡命  
赏赐  
第一百四十五卷　　政术部二十四  
劝赏　　　　赏战功　　　赏谏臣  
赏政绩　　　赏举贤　　　赏和戎  
赏死事　　　辞赏赐　　　僭赏  
俸禄　　　　世禄　　　　禄不兼利  
第一百四十六卷　　政术部二十五  
刑法总载上  
第一百四十七卷　　政术部二十六  
刑法总载下  
第一百四十八卷　　政术部二十七  
刑法  
第一百四十九卷　　政术部二十八  
刑法　　　　寛刑　　　　慎刑  
刑措  
第一百五十卷　　　政术部二十九  
狱　　　　　疑狱　　　　寃狱  
缓狱　　　　留狱　　　　囚  
放囚　　　　恤囚　　　　活囚  
录囚　　　　无囚  
第一百五十一卷　　政术部三十  
法官　　　　听讼　　　　议谳  
察狱　　　　举按　　　　拷讯  
欵辩　　　　鬬　　　　　伤  
药人　　　　诬人　　　　杀人  
告人罪【`匿名并入`】从坐　　　　相代罪  
猜认　　　　错误【`失入　失出并入`】文字误  
使吏供已　　犯夜  
第一百五十二卷　　政术部三十一  
象刑　　　　肉刑　　　　赎刑  
杖刑　　　　鞭朴　　　　徒刑  
流刑　　　　死刑　　　　族刑  
罚亲　　　　公族刑　　　罚故  
不齿　　　　财产没官  
第一百五十三卷　　政术部三十二  
赦宥　　　　宥过　　　　改过  
待罪　　　　用法不平　　淫酷  
赃货  
第一百五十四卷　　礼仪部一  
礼总载　　　制礼【`易风俗附`】威仪【`失仪附`】  
法则　　　　见君　　　　士相见  
摈介　　　　拜揖　　　　坐  
行步　　　　趋　　　　　洒埽  
第一百五十五卷　　礼仪部二  
明堂　　　　灵台　　　　朝会【`聘附`】  
元正冬至朝贺　　　　　　执贽  
第一百五十六卷　　礼仪部三  
盟会　　　　飨燕  
第一百五十七卷　　礼仪部四  
借田　　　　亲蚕  
第一百五十八卷　　礼仪部五  
廵狩  
第一百五十九卷　　礼仪部六  
封禅　　　　搜狩【`示仁　非礼　禽荒附`】  
第一百六十卷　　　礼仪部七  
辟雍　　　　太学  
第一百六十一卷　　礼仪部八  
释奠　　　　州郡学【`武学附`】乡饮酒  
养老  
第一百六十二卷　　礼仪部九  
祭祀总载  
第一百六十三卷　　礼仪部十  
荐　　　　　祈祷　　　　祈禳  
斋　　　　　沐　　　　　浴  
第一百六十四卷　　礼仪部十一  
郊天  
第一百六十五卷　　礼仪部十二  
郊天  
第一百六十六卷　　礼仪部十三  
朝日夕月　　祭星  
第一百六十七卷　　礼仪部十四  
方丘　　　　社稷  
第一百六十八卷　　礼仪部十五  
六宗　　　　五祀　　　　四望  
山川  
第一百六十九卷　　礼仪部十六  
宗庙  
第一百七十卷　　　礼仪部十七  
禘祫　　　　烝尝　　　　后妃庙  
皇太子皇子宗庙　　　　　功臣配享  
第一百七十一卷　　礼仪部十八  
先代帝王名臣祠　　　　　上陵【`拜埽　诸节上食并载`】  
第一百七十二卷　　礼仪部十九  
高禖　　　　灵星　　　　祈谷  
请雨  
第一百七十三卷　　礼仪部二十  
食祭　　　　杂祭祀　　　黍稷  
牺牲　　　　祭馔　　　　包茅  
祭服　　　　祭器　　　　祝史  
馂　　　　　归胙　　　　修废祭  
薄祭　　　　淫祀　　　　渎祀  
逆祀　　　　不祀  
第一百七十四卷　　礼仪部二十一  
冠　　　　　天子加元服　皇太子冠  
女笄  
第一百七十五卷　　礼仪部二十二  
婚姻　　　　同姓婚　　　辞婚  
媒  
第一百七十六卷　　礼仪部二十三  
天子纳后　　册妃嫔　　　册拜皇太子  
第一百七十七卷　　礼仪部二十四  
太子纳妃　　册公主　　　册拜诸侯王【`册三公附`】  
嗣立【`卜嗣　立长立贤并入`】　　　　　废嫡立庶【`庶孽并入`】为人后　　　异姓为后  
第一百七十八卷　　礼仪部二十五  
死丧　　　　丧仪　　　　始卒  
复　　　　　殡敛　　　　含  
袭襚　　　　夷盘　　　　重  
铭旌　　　　棺椁　　　　讣告  
祭奠  
第一百七十九卷　　礼仪部二十六  
居丧　　　　奔丧　　　　居丧过哀  
居丧有疾　　居丧越礼　　丧婚  
去官持服　　异母丧　　　主丧  
丧助祭　　　丧贤臣　　　杂丧  
第一百八十卷　　　礼仪部二十七  
丧服　　　　衰　　　　　冠  
笄　　　　　帼髽　　　　绖  
履　　　　　杖　　　　　杂服  
除服　　　　起服　　　　恩服  
追行丧服　　服过制　　　諡  
第一百八十一卷　　礼仪部二十八  
讳　　　　　忌日　　　　葬  
冒法葬诛者　送葬  
第一百八十二卷　　礼仪部二十九  
吊　　　　　祭奠　　　　赙赗  
助丧　　　　披引绋　　　明器  
挽歌  
第一百八十三卷　　礼仪部三十  
冡墓　　　　庐墓【`旌墓　寿藏发附`】  
虞祔　　　　祥禫　　　　殇  
第一百八十四卷　　乐部一  
乐总载　　　律　　　　　制乐  
掌乐　　　　瞽宗　　　　知音  
第一百八十五卷　　乐部二  
歌  
第一百八十六卷　　乐部三  
舞  
第一百八十七卷　　乐部四  
女乐　　　　淫乐　　　　倡优  
杂戏　　　　四裔乐  
第一百八十八卷　　乐部五  
琴  
第一百八十九卷　　乐部六  
瑟　　　　　筝　　　　　筑  
箜篌　　　　琵琶  
第一百九十卷　　　乐部七  
箫　　　　　笙　　　　　簧  
笛　　　　　管　　　　　竽  
篪　　　　　壎　　　　　籥  
笳  
第一百九十一卷　　乐部八  
钟　　　　　铎　　　　　磬  
鼓　　　　　缶　　　　　柷敔  
算虡　　　　拍版　　　　角  
觱篥  
第一百九十二卷　　文学部一  
经典总载　　周易　　　　尚书  
第一百九十三卷　　文学部二  
毛诗　　　　春秋　　　　礼记  
史  
第一百九十四卷　　文学部三  
书籍　　　　袠　　　　　诵读  
写书　　　　藏书　　　　校书  
求书　　　　载书负书　　赐书  
借书  
第一百九十五卷　　文学部四  
文字　　　　著述  
第一百九十六卷　　文学部五  
文章【`敏防　叹赏附`】  
第一百九十七卷　　文学部六  
诏【`敕附`】　　　制诰　　　　章奏  
表　　　　　书记　　　　檄  
移　　　　　图　　　　　谶  
符  
第一百九十八卷　　文学部七  
诗　　　　　赋  
第一百九十九卷　　文学部八  
七　　　　　颂  
第二百卷　　　　　文学部九  
箴　　　　　铭　　　　　集序  
论　　　　　射策　　　　连珠  
诔　　　　　碑文　　　　哀辞  
吊文  
第二百一卷　　　　文学部十  
儒术【`儒教　理学附`】　劝学　　　　善诱  
第二百二卷　　　　文学部十一  
讲论【`谈并载`】　名理　　　　好学  
第二百三卷　　　　文学部十二  
博学　　　　幼学　　　　从学  
同学　　　　废学【`不学附`】  
第二百四卷　　　　文学部十三  
笔【`笔架　笔格　笔牀笔匣　笔筒并载`】　　　砚【`砚匣砚滴附`】  
第二百五卷　　　　文学部十四  
纸　　　　　墨　　　　　策  
简　　　　　牍【`牒附`】　　　札  
刺　　　　　券契　　　　封泥  
第二百六卷　　　　武功部一  
兵法　　　　论兵  
第二百七卷　　　　武功部二  
将帅  
第二百八卷　　　　武功部三  
偏将　　　　威名将　　　儒学将  
军师　　　　军旅  
第二百九卷　　　　武功部四  
武　　　　　文武相须　　讲武  
田猎  
第二百十卷　　　　武功部五  
耀武　　　　训练　　　　号令  
谋策　　　　料敌  
第二百十一卷　　　武功部六  
征伐  
第二百十二卷　　　武功部七  
军容　　　　兵势　　　　攻战  
第二百十三卷　　　武功部八  
火攻　　　　水战　　　　车战  
第二百十四卷　　　武功部九  
守备　　　　拒守　　　　险固  
军门幕府  
第二百十五卷　　　武功部十  
屯营　　　　阵　　　　　骑  
第二百十六卷　　　武功部十一  
戍卒　　　　烽　　　　斥候  
军粮　　　　军期　　　　宗族从军  
召募  
第二百十七卷　　　武功部十二  
愿从征伐　　簿籍　　　　军刑  
致师　　　　犒师　　　　弭兵  
伏兵　　　　祭师　　　　发军  
先锋　　　　乡导  
第二百十八卷　　　武功部十三  
间谍　　　　占　　　　务徳  
行惠　　　　示信  
第二百十九卷　　　武功部十四  
有礼　　　　军整　　　　持重  
禁暴　　　　专命　　　　军矫命  
战死　　　　示必死　　　单车入贼  
军行险道　　祥应  
第二百二十卷　　　武功部十五  
神助　　　　军胜　　　　追犇  
俘获　　　　受降  
第二百二十一卷　　武功部十六  
旋军　　　　殿　　　　　献防  
军诈　　　　疲兵　　　　无备  
第二百二十二卷　　武功部十七  
不抚士　　　纵敌　　　　劳人  
将交恶　　　乞师　　　　质子  
救援　　　　退散　　　　败将  
善败  
第二百二十三卷　　武功部十八  
劒　　　　　匕首　　　　铗  
斧钺  
第二百二十四卷　　武功部十九  
防　　　　　戈　　　　　矛  
矟　　　　　殳　　　　　枪  
棒　　　　　椎　　　　　枚  
钩镶  
第二百二十五卷　　武功部二十  
刀　　　　　弓  
第二百二十六卷　　武功部二十一  
弩　　　　　矢  
第二百二十七卷　　武功部二十二  
牙　　　　　旌旗　　　　旄  
旛　　　　　麾　　　　　旒  
毦  
第二百二十八卷　　武功部二十三  
鼓　　　　　金钲　　　　铙  
鞞　　　　　铎　　　　　角  
甲　　　　　兜鍪　　　　盾  
第二百二十九卷　　武功部二十四  
鞍　　　　　辔　　　　　鞭  
勒　　　　　镳　　　　　羁  
障泥　　　　珂　　　　　柝  
鹿角　　　　攻具  

## 御定渊鉴类函目录卷三

第二百三十卷　　　边塞部一  
御边  
第二百三十一卷　　边塞部二  
威信及外夷　和戎　　　　外夷向化  
东夷总叙　　朝鲜　　　　濊  
三韩　　　　百济　　　　新罗  
肃慎　　　　渤海　　　　定安  
倭　　　　　日本　　　　夫余  
豆莫娄　　　高句丽　　　沃沮  
琉球　　　　扶桑　　　　女国  
文身　　　　大汉　　　　侏儒  
长人国　　　哈斯罕　　　富噜讷  
乌色　　　　纻屿　　　　虾夷  
躭罗　　　　三屿　　　　铁骊  
富噜满都  
第二百三十二卷　　边塞部三  
南蛮总叙　　盘瓠种　　　廪君种  
板楯蛮　　　牂柯　　　　东谢  
西赵　　　　南平　　　　充州  
獠　　　　　夜郎国　　　滇  
邛都　　　　筰都　　　　冉駹  
哀牢　　　　六诏【`南诏　嶲诏　越析诏浪穹诏　邆睒诏　施浪诏`】  
苗　　　　　西爨东爨　　昆弥国  
缅　　　　　附国  
第二百三十三卷　　边塞部四  
五岭蛮总叙　海南诸国总叙  
林邑　　　　占城　　　　婆利  
罗刹　　　　丹丹　　　　盘盘  
陀洹　　　　诃陵　　　　堕和罗  
堕婆登　　　多蔑　　　　多摩长  
狼牙修　　　于陀利　　　扶南  
顿逊　　　　毗骞　　　　火山  
寺土　　　　扶南诸小国【`蒲罗中国　优钹国横跌国　比攎国马五州　薄叹州　躭兰州　巨延州滨那専国　乌文国　斯调国　林阳国`】  
第二百三十四卷　　边塞部五  
安南　　　　真腊　　　　投和  
暹罗　　　　彭亨　　　　三佛齐  
哇　　　　重迦罗　　　浡泥  
注辇　　　　层檀　　　　丹眉流  
马八儿诸国　苏门荅刺　　花面  
锡兰山　　　柯枝　　　　满刺加  
九州山　　　麻逸冻　　　苏禄  
海南诸国【`吕宋　古麻刺　忽鲁母恩　甘巴里婆罗　阿丹　百花　白葛达古里班卒　碟里　打回回　淡巴亦思把罕甘　阿鲁　阿哇　麻林　忽鲁谟斯`】海南诸小国【`龙牙犀角　龙涎屿　龙牙门古里地闷　假里马丁　竹步卜刺哇　哑鲁　那哈　黎代　南浡里锡兰并躶形国　小葛兰　溜山　祖法儿`】  
第二百三十五卷　　边塞部六  
西羌总叙　　羌无弋　　　湟中月氐胡  
氐【`杨氏　宕昌邓至　武兴`】　　　　　　吐谷浑  
党项　　　　吐蕃　　　　大羊同  
锡哩　　　　章楚卜　　　尼博罗  
大博啰【`小博啰附`】　格苏美　　　古勒敦  
索尔必　　　多宻　　　　伊吾城  
白兰  
第二百三十六卷　　边塞部七  
西戎总叙　　婼羗　　　　楼兰  
鄯善　　　　精絶　　　　且末  
杆弥　　　　车师　　　　高昌  
火州　　　　吐鲁番　　　柳陈  
黑娄　　　　滑国　　　　白题  
第二百三十七卷　　边塞部八  
兹　　　　焉耆　　　　于阗  
疎勒　　　　乌孙　　　　悦般  
姑墨　　　　温宿　　　　乌秅  
难兜　　　　西夜　　　　悉居半  
皮山　　　　蒲山　　　　乌弋山离  
大宛　　　　洛那　　　　哈烈  
莎车　　　　阿钩羗　　　罽宾  
漕国　　　　赛玛尔堪　　荅儿蜜  
沙鹿海牙　　赛哩木　　　塔什干  
克实　　　　德尔黙　　　布哈尔  
杨徳　　　　纳实赛罕　　俺都淮  
巴喇勒哈　　伊斯帕罕　　额尔巴拉  
条支　　　　波斯　　　　大食  
伏卢尼　　　安息　　　　安国  
大夏　　　　吐火罗　　　嚈哒  
挹怛　　　　副货　　　　叠伏罗  
拔豆　　　　朱居波　　　渴槃陀  
鉢和　　　　波知　　　　賖弥  
乌苌　　　　干陀　　　　谢防  
帆延　　　　石汗那　　　识匿  
劫国　　　　陀罗伊罗　　越底延  
大月氏　　　小月氏　　　高附  
第二百三十八卷　　边塞部九  
康居　　　　康国　　　　者舌  
米国　　　　曹国　　　　东曹  
西曹　　　　中曹　　　　何国  
史国　　　　石国　　　　乌那遏  
穆国　　　　火寻　　　　东女  
西女　　　　防汗　　　　奄蔡  
粟弋　　　　丁令　　　　短人  
坚昆　　　　呼得　　　　天竺  
榜葛刺　　　沼纳朴儿　　摩揭它  
车离　　　　狮子国　　　大秦  
拂菻　　　　小人　　　　轩渠  
三童　　　　泽散　　　　驴分  
天方　　　　黙徳那　　　黑葛达  
阿穆　　　　萨哈勒　　　火刺札  
吃力麻儿　　白松虎儿　　西洋古里  
柯枝　　　　小葛兰国　　牒斡  
左法儿　　　里　　　　八荅黒商  
嘉裕勒　　　日罗夏治　　拉克巴  
实喇苏　　　宻珍沁　　　黙伯  
伯克徳勒　　阻卜　　　　哈密  
赤斤古　　罕东　　　　曲先  
安定鄂端  
第二百三十九卷　　边塞部十  
北狄总叙　　匈奴　　　　南匈奴  
第二百四十卷　　　边塞部十一  
乌桓　　　　鲜卑　　　　轲比能  
宇文莫槐　　徒河段　　　蠕蠕  
高车　　　　突厥　　　　突厥施  
第二百四十一卷　　边塞部十二  
铁勒　　　　薛延陀　　　拔野古  
仆骨　　　　同罗　　　　阿跋  
契苾　　　　多览葛　　　葛逻禄  
拔悉弥　　　都播　　　　骨利干  
白霫　　　　霫　　　　　斛薛  
乌罗浑　　　鞠国　　　　俞析  
駮马　　　　大汉　　　　戛斯  
库莫奚　　　契丹　　　　回纥  
室韦　　　　地豆干　　　驱度寐  
流　　　　国　　　　盐漠念  
迪里　　　　珠巴克　　　乌尔固  
五国　　　　鞑靼　　　　乌梁海  
第二百四十二卷　　人部一  
君臣　　　　旧君　　　　社稷臣  
父母　　　　父子　　　　知子【`昧于知子不慈并附`】  
第二百四十三卷　　人部二  
训子　　　　父子继业　　母子  
贤母　　　　后母　　　　谏父母  
孕  
第二百四十四卷　　人部三  
生子　　　　遗孤　　　　丧子【`无子　立嗣祈嗣附`】  
第二百四十五卷　　人部四  
祖孙【`祖母附`】　叔侄【`伯叔母　从伯叔附`】宗族  
第二百四十六卷　　人部五  
夫妇【`薄妇　慢夫妻党附`】  
贤妇人【`节烈　智识　才略　文学附`】　　　恶妇  
第二百四十七卷　　人部六  
妬妇　　　　寡妇　　　　丧妻  
后妻　　　　妾  
第二百四十八卷　　人部七  
妓　　　　　去妻【`夫妻再合冥遇附`】子妇  
家范  
第二百四十九卷　　人部八  
兄弟【`兄弟友恭　兄弟齐名　兄弟俱贵从兄弟　义兄弟　兄弟不睦　用刑附`】丧兄弟　　　外祖孙　　　舅甥  
第二百五十卷　　　人部九  
内外兄弟　　姑　　　　　姨【`小姨附`】  
嫂叔　　　　娣姒　　　　姊妹  
第二百五十一卷　　人部十  
女【`侄女　孝女　贤女　烈女附`】　　　　　翁壻【`择壻友壻附`】乳母【`庶母　慈母　保母生母　孩幼　童丱并附`】  
第二百五十二卷　　人部十一  
师　　　　　交友  
第二百五十三卷　　人部十二  
父友　　　　荐友　　　　思友  
过友人　　　患难友　　　择交  
絶交  
第二百五十四卷　　人部十三  
故人　　　　丧友　　　　宾主  
好客【`宾客谒见　薄待宾客谢宾客附`】  
第二百五十五卷　　人部十四  
美丈夫　　　丑丈夫　　　美妇人  
第二百五十六卷　　人部十五  
丑妇人　　　长大人　　　短小人  
第二百五十七卷　　人部十六  
老人【`五十　六十　七十　八十九十　百岁　上寿`】  
第二百五十八卷　　人部十七  
九流　　　　奴婢　　　　佣保【`佣卖附`】  
第二百五十九卷　　人部十八  
头　　　　　面　　　　　目【`视附`】  
耳【`聴闻附`】　　口  
第二百六十卷　　　人部十九  
齿　　　　　舌　　　　　唇  
鼻　　　　　髪　　　　　须  
眉  
第二百六十一卷　　人部二十  
　　　　　心　　　　　胆  
手　　　　　臂　　　　　足  
髑髅　　　　形貌【`影　　相似附`】　神彩容仪  
第二百六十二卷　　人部二十一  
性命　　　　性情　　　　姓氏【`改姓并载`】名字【`同名字改名字附`】  
第二百六十三卷　　人部二十二  
讳　　　　　闺情  
第二百六十四卷　　人部二十三  
哀伤  
第二百六十五卷　　人部二十四  
怨　　　　　愁　　　　　喜  
怒　　　　　恐惧  
第二百六十六卷　　人部二十五  
言语　　　　行　　　　　讷【`口吃并载`】  
利口【`失言　诽谤附`】　隐语　　　　讴謡  
吟　　　　　啸  
第二百六十七卷　　人部二十六  
笑　　　　　寝　　　　　疾  
泣　　　　　哭  
第二百六十八卷　　人部二十七  
圣　　　　　贤  
第二百六十九卷　　人部二十八  
慕贤【`知贤附`】　忠  
第二百七十卷　　　人部二十九  
忠　　　　　忠义　　　　忠孝  
第二百七十一卷　　人部三十  
孝　　　　　禄养  
第二百七十二卷　　人部三十一  
违离　　　　不孝　　　　仁  
寛恕  
第二百七十三卷　　人部三十二  
寛恕　　　　义　　　　　义感  
第二百七十四卷　　人部三十三  
义感　　　　羞耻  
第二百七十五卷　　人部三十四  
徳【`徳服人附`】　隂徳　　　　让  
第二百七十六卷　　人部三十五  
让　　　　　恭敬　　　　智【`智谋先见附`】  
第二百七十七卷　　人部三十六  
智【`智谋　先见附`】　　聪敏  
第二百七十八卷　　人部三十七  
聪敏　　　　博物  
第二百七十九卷　　人部三十八  
信　　　　　节操  
第二百八十卷　　　人部三十九  
节操　　　　高洁　　　　修整  
第二百八十一卷　　人部四十  
公平　　　　正直  
第二百八十二卷　　人部四十一  
谨慎　　　　勤劳  
第二百八十三卷　　人部四十二  
俭　　　　　　刚　　　　勇  
第二百八十四卷　　人部四十三  
勇【`无勇附`】　　壮  
第二百八十五卷　　人部四十四  
贵【`戒惧　骄佚贪贵并附`】  
第二百八十六卷　　人部四十五  
富【`戒惧　骄佚　祸难贪富　吝啬并附`】  
第二百八十七卷　　人部四十六  
贫  
第二百八十八卷　　人部四十七  
债负　　　　乞假　　　　贱  
第二百八十九卷　　人部四十八  
隐逸  
第二百九十卷　　　人部四十九  
隐逸  
第二百九十一卷　　人部五十  
隐逸  
第二百九十二卷　　人部五十一  
品藻　　　　名誉  
第二百九十三卷　　人部五十二  
风流　　　　质文　　　　鉴诫  
第二百九十四卷　　人部五十三  
鉴诫  
第二百九十五卷　　人部五十四  
讽  
第二百九十六卷　　人部五十五  
谏  
第二百九十七卷　　人部五十六  
谏【`谤谏　不谏附`】　　　　　对见  
对问  
第二百九十八卷　　人部五十七  
说【`辨附`】  
第二百九十九卷　　人部五十八  
嘲戏  
第三百卷　　　　　人部五十九  
别  
第三百一卷　　　　人部六十  
别  
第三百二卷　　　　人部六十一  
别　　　　　赠荅  
第三百三卷　　　　人部六十二  
赠荅  
第三百四卷　　　　人部六十三  
言志  
第三百五卷　　　　人部六十四  
言志  
第三百六卷　　　　人部六十五  
行旅　　　　逆旅  
第三百七卷　　　　人部六十六  
游览  
第三百八卷　　　　人部六十七  
游览　　　　怀旧　　　　恤孤  
第三百九卷　　　　人部六十八  
施惠　　　　施馈　　　　庆遗  
庆贺  
第三百十卷　　　　人部六十九  
荐献　　　　干谒  
第三百十一卷　　　人部七十  
游侠　　　　报徳【`谢恩　冥报物报　负徳并附`】  
第三百十二卷　　　人部七十一  
报讐【`父母讐　兄弟讐交游讐并附`】　　　讐怨【`不报附`】  
第三百十三卷　　　人部七十二  
奢　　　　　僭　　　　　宠幸  
第三百十四卷　　　人部七十三  
淫【`自戒附`】　　别嫌疑　　　骄傲  
狂　　　　　纵逸　　　　豪强  
柔懦　　　　愚  
第三百十五卷　　　人部七十四  
褊急　　　　怠惰　　　　诈伪  
谄佞　　　　恶【`朋党附`】　　争【`不争附`】  
诟骂【`诉辩附`】　谗谤　　　　黜辱  
威虐　　　　妖讹　　　　咒诅  
叛乱　　　　冦贼【`翦伐　劫质要君并附`】  
窃盗【`疑枉　赏用　捕捉犇伏　掩藏并附`】　　杂盗  
第三百十六卷　　　释教部一  
释教　　　　经  
第三百十七卷　　　释教部二  
佛　　　　　菩萨　　　　僧  
戒律　　　　禅定  
第三百十八卷　　　道部一  
道教　　　　仙  
第三百十九卷　　　道部二  
道士　　　　养生　　　　丹药  
图箓　　　　法术　　　　齐物  
第三百二十卷　　　灵异部一  
神　　　　　神异　　　　  
妖怪  
第三百二十一卷　　灵异部二  
寤前生　　　知亡日　　　再生  
造化　　　　变化　　　　梦  
魂魄  
第三百二十二卷　　方术部一  
方术总载　　医  
第三百二十三卷　　方术部二  
卜筮　　　　明天文　　　占  
巫　　　　　相术  
第三百二十四卷　　巧艺部一  
射  
第三百二十五卷　　巧艺部二  
弹　　　　　御　　　　　书  
第三百二十六卷　　巧艺部三  
书  
第三百二十七卷　　巧艺部四  
画  
第三百二十八卷　　巧艺部五  
画  
第三百二十九卷　　巧艺部六  
围棊  
第三百三十卷　　　巧艺部七  
弹棊　　　　博　　　　　塞  
摴蒱　　　　投壶  
第三百三十一卷　　巧艺部八  
藏钩　　　　四维　　　　象戏  
射覆　　　　算　　　　　杂技  

## 御定渊鉴类函目录卷四

第三百三十二卷　　京邑部一  
京邑总叙　　京邑  
第三百三十三卷　　京邑部二  
京邑  
第三百三十四卷　　州郡部一  
州郡总载　　冀州　　　　扬州  
荆州　　　　青州　　　　徐州  
兖州　　　　豫州　　　　雍州  
益州　　　　幽州　　　　并州  
交州　　　　河南郡　　　京兆郡  
宣城郡　　　会稽郡  
第三百三十五卷　　州郡部二  
河南道　　　关内道　　　河东道  
河北道　　　陇右道　　　山南道  
劒南道　　　淮南道　　　江南道  
岭南道  
第三百三十六卷　　州郡部三  
京师北直　　盛京辽东　　江南  
山东　　　　山西  
第三百三十七卷　　州郡部四  
河南　　　　陜西　　　　湖广  
第三百三十八卷　　州郡部五  
浙江　　　　江西　　　　福建  
广东  
第三百三十九卷　　州郡部六  
广西　　　　四川　　　　贵州  
云南  
第三百四十卷　　　居处部一  
居处总载　　城　　　　　橹  
第三百四十一卷　　居处部二  
宫  
第三百四十二卷　　居处部三  
殿　　　　　宫殿制造　　宫殿奢  
宫殿俭　　　宫殿落成　　宫殿焚烧  
第三百四十三卷　　居处部四  
观　　　　　阙【`仙阙附`】　　禁衞【`驰道附`】  
第三百四十四卷　　居处部五  
门　　　　　坊  
第三百四十五卷　　居处部六  
宅舍【`择邻附`】  
第三百四十六卷　　居处部七  
堂　　　　　室【`梁　柱　窗瓦并附`】斋  
第三百四十七卷　　居处部八  
庐　　　　　楼　　　　　阁  
第三百四十八卷　　居处部九  
署　　　　馆　　　　　驿  
闾里  
第三百四十九卷　　居处部十  
台　　　　　坛　　　　　庭  
库藏【`管钥附`】  
第三百五十卷　　　居处部十一  
仓廪　　　　厨　　　　　灶  
厠　　　　　墙壁　　　　藩篱  
窦　　　　　园圃  
第三百五十一卷　　居处部十二  
苑囿　　　　关  
第三百五十二卷　　居处部十三  
桥　　　　　道路　　　　封疆  
第三百五十三卷　　居处部十四  
佛寺【`塔附`】  
第三百五十四卷　　居处部十五  
道观  
第三百五十五卷　　产业部一  
田【`美田　塉田　土宜　旷土附`】　　　　　水田  
井田　　　　买卖田【`换田　求田田讼并附`】  
助为田  
第三百五十六卷　　产业部二  
农【`开垦　耕耘　收获惰废并附`】　　　劝农【`劳农馌饷并附`】蚕【`采桑附`】　　织【`绩附`】　　　鍼  
第三百五十七卷　　产业部三  
市【`市侩　互市货殖并附`】商贾【`抑商市籍附`】  
百工【`考课　奇巧材木　胶皮附`】  
第三百五十八卷　　产业部四  
守业　　　　屠　　　　　渔钓  
牧　　　　　纲罟　　　　陷阱  
染　　　　　冶　　　　　陶【`陶瓦陶器并入`】  
负担　　　　舂【`硙磨附`】　　财利  
第三百五十九卷　　火部一  
火　　　　　烽燧　　　　烟  
第三百六十卷　　　火部二  
灯　　　　　烛　　　　　庭燎  
薪　　　　　炭　　　　　灰  
第三百六十一卷　　珍宝部一  
宝　　　　　金  
第三百六十二卷　　珍宝部二  
银　　　　　铜　　　　　钱  
第三百六十三卷　　珍宝部三  
玉　　　　　珪璋　　　　璧  
第三百六十四卷　　珍宝部四  
珠　　　　　贝　　　　　瑚  
玛瑙　　　　琉璃　　　　车渠  
瑇瑁　　　　水晶　　　　琥珀  
玻瓈　　　　云母  
第三百六十五卷　　布帛部一  
素　　　　　锦　　　　　绣  
绢　　　　　绫　　　　　罗  
第三百六十六卷　　布帛部二  
布　　　　　帛　　　　　丝  
绮　　　　　绡　　　　　縠  
练　　　　　絺绤　　　　绵  
第三百六十七卷　　仪饰部一  
卤簿　　　　警跸　　　　节  
黄钺　　　　豹尾　　　　髦头  
盖【`繖附`】　　　云防【`阘防附`】  
第三百六十八卷　　仪饰部二  
鼓吹　　　　玺　　　　　印  
符　　　　　绶  
第三百六十九卷　　仪饰部三  
相风　　　　浑仪　　　　刻漏  
第三百七十卷　　　服饰部一  
冠　　　　　冕　　　　　弁  
帻  
第三百七十一卷　　服饰部二  
缨　　　　　簪　　　　　貂蝉  
法服　　　　袍　　　　　朱衣  
中衣　　　　单衣　　　　带  
第三百七十二卷　　服饰部三  
绅　　　　　韨　　　　　佩  
玦　　　　　环　　　　　笏  
舄　　　　　靴  
第三百七十三卷　　服饰部四  
巾　　　　　帽　　　　　纶巾  
衣服  
第三百七十四卷　　服饰部五  
裘　　　　　衫　　　　　襜褕  
褐　　　　　襦　　　　　裳  
第三百七十五卷　　服饰部六  
袴褶　　　　履　　　　　屣  
屩　　　　　鞋　　　　　屧  
屐　　　　　韤  
第三百七十六卷　　服饰部七  
帐　　　　　帷幕　　　　幔  
帏　　　　　幄　　　　　帟  
幌　　　　　帱　　　　　屏风  
帘  
第三百七十七卷　　服饰部八  
步障　　　　承尘　　　　牀  
榻　　　　　簟　　　　　席  
荐　　　　　褥　　　　　氊  
氍防　　　　毾防　　　　牀襜  
第三百七十八卷　　服饰部九  
枕　　　　　被　　　　　竹夫人  
杖  
第三百七十九卷　　服饰部十  
扇　　　　　如意　　　　麈尾  
拂　　　　　囊　　　　　手巾  
觿　　　　　镊子  
第三百八十卷　　　服饰部十一  
香鑪　　　　熏笼　　　　唾壶  
澡盘　　　　澡灌　　　　熨斗  
熨人　　　　伏虎　　　　镜  
镜台【`镜匣附`】  
第三百八十一卷　　服饰部十二  
歩摇　　　　钗　　　　　钏  
錜　　　　　花胜　　　　指环  
铃　　　　　珰　　　　　珥  
梳枇　　　　刷　　　　　帊  
假髻　　　　髢　　　　　粉  
脂　　　　　泽　　　　　黛  
的　　　　　燕支  
第三百八十二卷　　器物部一  
器物总载【`食器并入`】　　　　　　案  
几　　　　　胡牀　　　　巾箱  
笈　　　　　箱　　　　　簏  
笥　　　　　柜　　　　　厨  
箧　　　　　匳　　　　　匣  
严器　　　　筐筥　　　　笼  
筒　　　　　箕帚  
第三百八十三卷　　器物部二  
鼎　　　　　镬　　　　　鎗  
釡  
第三百八十四卷　　器物部三  
盘　　　　　樽　　　　　巵  
杯　　　　　盌　　　　　盂  
鉢　　　　　瓯　　　　　瓮  
罂  
第三百八十五卷　　器物部四  
缾　　　　　壶　　　　　甑  
盆　　　　　匕箸　　　　权衡  
量　　　　　度　　　　　农器  
第三百八十六卷　　舟部  
舟　　　　　筏【`槎　桴附`】　　　篙  
櫂　　　　　檝　　　　　柁  
橹　　　　　缆　　　　　筰  
樯　　　　　帆　　　　　五两  
牂柯　　　　榜  
第三百八十七卷　　车部  
车　　　　　辂　　　　　舆  
辇　　　　　戎车　　　　轺车  
指南车　　　云母车　　　犊车  
鹿车　　　　辕　　　　　轮  
轴　　　　　毂　　　　　辐  
轭衡　　　　轸　　　　　轼  
辖　　　　　幰　　　　　盖  
覆軨　　　　茵  
第三百八十八卷　　食物部一  
食总载　　　饭　　　　　餐  
第三百八十九卷　　食物部二  
粥　　　　　糜　　　　　糁  
饼　　　　　粄　　　　　防  
馎饦　　　　糗糒　　　　糉  
粔籹　　　　寒具　　　　麪  
麰　　　　　胡饭　　　　冷淘  
饵　　　　　馄饨　　　　馒头  
饤饾　　　　糕　　　　　肉  
脯　　　　　腊　　　　　炙  
蒸　　　　　炰　　　　　鲊  
脍　　　　　鲭  
第三百九十卷　　　食物部三  
茶　　　　　羮  
第三百九十一卷　　食物部四  
臛　　　　　饮　　　　　浆  
盐　　　　　豉　　　　　醯  
酱醢　　　　煎和　　　　齐  
葅　　　　　蜜【`石蜜附`】　　  
脂　　　　　油　　　　　酪酥  
第三百九十二卷　　食物部五  
酒  
第三百九十三卷　　食物部六  
酒  
第三百九十四卷　　五谷部一  
谷　　　　　种　　　　　苗稼  
禾　　　　　稻　　　　　秔  
黍　　　　　稷　　　　　粱  
第三百九十五卷　　五谷部二  
粟　　　　　豆　　　　　麻  
麦　　　　　米　　　　　稗  
薏苡　　　　糠　　　　　拾捃  
储蓄  
第三百九十六卷　　药部一  
药　　　　　空青　　　　芍药  
百合　　　　兔丝  
第三百九十七卷　　药部二  
女萝　　　　款冬　　　　天门冬  
芣苡　　　　薯蓣　　　　菖蒲  
术　　　　　槟榔　　　　益智  
茱茰　　　　合欢　　　　黄连  
栀子  
第三百九十八卷　　菜蔬部  
菜蔬　　　　葵　　　　　荠  
葱  
第三百九十九卷　　果部一  
李　　　　　桃  
第四百卷　　　　　果部二  
梅　　　　　梨　　　　　柑  
第四百一卷　　　　果部三  
橘【`金橘附`】　　柚　　　　　樱桃  
第四百二卷　　　　果部四  
石榴　　　　柿　　　　　樝  
柰　　　　　枣　　　　　杏  
第四百三卷　　　　果部五  
栗　　　　　胡桃　　　　林檎  
枇杷　　　　木瓜　　　　杜梨  
芋　　　　　杨梅　　　　葡萄  
荔枝  
第四百四卷　　　　果部六  
芭蕉　　　　甘蔗　　　　瓜  
甘藷　　　　椰　　　　　沙棠  
燕薁　　　　檖　　　　　蒟子  
枳梖　　　　椹　　　　　杂果  
第四百五卷　　　　花部一  
牡丹　　　　海棠【`秋海棠附`】紫薇  
玉橤　　　　玉兰  
第四百六卷　　　　花部二  
辛夷　　　　紫荆　　　　山茶  
扶桑　　　　蜡梅　　　　绣毬  
夹竹桃　　　木槿　　　　瑞香  
迎春　　　　凌霄　　　　素馨  
茉莉　　　　木香　　　　玫瑰  
刺防　　　　酴醿　　　　月季  
金雀  
第四百七卷　　　　花部三  
芙蕖　　　　水仙　　　　玉簪  
鳯仙　　　　罂粟　　　　丽春  
金钱　　　　翦春罗【`翦红纱附`】  
翦秋罗　　　金盏花　　　鸡冠  
山丹　　　　沃丹　　　　石竹  
四季花　　　滴滴金　　　芙蓉  
第四百八卷　　　　草部一  
草【`草木附`】　　芝　　　　　兰  
第四百九卷　　　　草部二  
蕙　　　　　菊　　　　　杜若  
蘼芜　　　　郁金　　　　迷迭  
芸香　　　　藿香　　　　鹿葱  
蜀葵　　　　蔷薇　　　　蓝  
慎火　　　　卷施　　　　萱  
第四百十卷　　　　草部三  
蒲　　　　　萍　　　　　苹  
藻　　　　　石帆　　　　荇菜  
菰　　　　　芦　　　　　苔  
莎　　　　　都梁　　　　芷  
紫述香　　　蓼　　　　　蒿  
蘘荷　　　　苜蓿　　　　藤  
葛  
第四百十一卷　　　草部四  
蓍　　　　　艾　　　　　茅  
蓬　　　　　薜荔　　　　防天竹  
虎刺　　　　翠云草　　　吉祥草  
书带草　　　雁来红　　　白头翁  
王孙　　　　茸母　　　　卷耳  
蒺藜　　　　薇蘅　　　　臯苏  
红蓝　　　　紫草　　　　蒨  
菉　　　　　水葱　　　　麒麟草  
鸳鸯草　　　龙须　　　　虎须  
豨首　　　　兔葵　　　　燕麦  
舞草　　　　媚草　　　　睡草  
相思草　　　男青　　　　女青  
乌昧草　　　息鸡草　　　羊刺草  
押不芦　　　蓂荚　　　　朱草  
指佞草　　　红草　　　　防门  
吉云草　　　不死草　　　碧草  
合欢草　　　醒醉草　　　迎凉草  
防草　　　　望舒草　　　地日草  
蜜草　　　　怀梦草　　　变昼草  
寿荣草　　　饵玉长生草  
第四百十二卷　　　木部一  
木　　　　　松  
第四百十三卷　　　木部二  
柏　　　　　槐　　　　　桧  
枞　　　　　柟　　　　　檆  
第四百十四卷　　　木部三  
桑　　　　　柘　　　　　榆  
桐　　　　　椒  
第四百十五卷　　　木部四  
杨柳　　　　柽　　　　　杞  
黄杨　　　　梓　　　　　楸  
豫章　　　　椿　　　　　樗  
漆　　　　　皁荚　　　　楮  
石楠  
第四百十六卷　　　木部五  
桂　　　　　枫　　　　　无患  
柞　　　　　栎　　　　　槲  
楛　　　　　女贞　　　　冬青  
木兰　　　　栟榈【`榈木附`】　荆  
棘　　　　　榕　　　　　朱树  
君子　　　　灵寿　　　　楝  
檀　　　　　桦木　　　　乌臼  
夫栘　　　　橚　　　　　防  
杻　　　　　欓　　　　　白银  
杬　　　　　模　　　　　楷  
桤　　　　　胜火　　　　桄榔  
欀木　　　　放杖木　　　木棉  
娑罗緜树　　纶木　　　　文木  
贝多　　　　相思子　　　胭脂木  
铁力木　　　抱木　　　　播栘  
千岁　　　　疎麻　　　　娑罗树  
菩提树　　　净土树　　　韩木  
弓树　　　　天符叶　　　紫防树  
丹青树　　　黄葛木　　　水仙树  
僊树　　　　小儿树　　　大食木  
奄罗树　　　铁树　　　　鎻鎻  
射千　　　　时好　　　　膏夏  
第四百十七卷　　　木部六  
若木　　　　采华　　　　帝休  
帝屋　　　　櫰木　　　　木  
栯木　　　　迷谷　　　　亢木  
丹木　　　　白防　　　　  
三珠树　　　沙棠　　　　玉树  
建木　　　　圣木　　　　不死树  
返魂树　　　赤木　　　　强木  
如何　　　　风声木　　　垂龙木  
恒春树　　　影木　　　　生金树  
无忧树　　　倒生木　　　常  
阎浮树　　　拘尼陀树　　尸利沙树  
毕鉢罗树　　龙树　　　　系象树  
竹【`笋附`】  
第四百十八卷　　　鸟部一  
鸟　　　　　凤  
第四百十九卷　　　鸟部二  
鸾　　　　　鸑鷟　　　　鹓雏  
鸿　　　　　鴈  
第四百二十卷　　　鸟部三  
鹤　　　　　鹄　　　　　鹳  
鹏  
第四百二十一卷　　鸟部四  
孔雀　　　　鹦鹉　　　　秦吉了  
时乐鸟　　　乌凤　　　　青鸟  
雉　　　　　鹖  
第四百二十二卷　　鸟部五  
鹰　　　　　鹞　　　　　雕  
鹗　　　　　鹘  
第四百二十三卷　　鸟部六  
乌　　　　　鹊  
第四百二十四卷　　鸟部七  
雀　　　　　燕  
第四百二十五卷　　鸟部八  
鸠　　　　　鸡　　　　　山鸡【`吐绶鸡锦鸡　鸡杉鸡　竹鸡　英鸡秧鸡　火鸡并附`】  
第四百二十六卷　　鸟部九  
鹅　　　　　鸭　　　　　仓庚  
鸳鸯　　　　防防　　　　鸂鶒  
第四百二十七卷　　鸟部十  
鹭　　　　　鸬鷀　　　　翡翠  
鱼虎　　　　鹪鹩　　　　鸱  
反舌　　　　鹈鹕【`秃鹙附`】　鸊鹈  
鸥　　　　　鵩鸟【`鸮　训狐并入`】  
啄木  
第四百二十八卷　　鸟部十一  
鸜鹆　　　　比翼　　　　精衞  
鸧　　　　　鶂　　　　　鸨  
白鹇　　　　杜鹃【`思归乐附`】  
伯劳【`姑恶并入鷑鸠附`】　　　　　　鹧鸪  
鸽　　　　　鹑【`鷃附`】　　　鹡鸰  
鸩　　　　　鹖鴠　　　　鸀  
报春鸟　　　惜春鸟　　　桐花凤  
画眉　　　　白头翁  
第四百二十九卷　　兽部一  
麟　　　　　狮子　　　　驺虞  
虎　　　　　豹　　　　　貔貅  
狼【`狈豺附`】  
第四百三十卷　　　兽部二  
犀　　　　　象　　　　　兕  
獬廌　　　　熊【`罴　魋附`】　　　鹿  
麋　　　　　麈　　　　　麞  
麂　　　　　麝  
第四百三十一卷　　兽部三  
兔　　　　　狐　　　　　貍【`貉附`】  
猨  
第四百三十二卷　　兽部四  
猕猴　　　　果然【`犹附`】　　猩猩  
髴髴　　　　貂　　　　　鼠  
比肩兽　　　防貐　　　　貘  
夔　　　　　蒲牢　　　　貀  
白泽　　　　角端　　　　獭【`山獭海獭附`】  
第四百三十三卷　　兽部五  
马  
第四百三十四卷　　兽部六  
马　　　　　騊駼　　　　駮  
第四百三十五卷　　兽部七  
驴　　　　　骡　　　　　骆驼  
牛  
第四百三十六卷　　兽部八  
羊　　　　　狗　　　　　豕  
猫  
第四百三十七卷　　鳞介部一  
龙  
第四百三十八卷　　鳞介部二  
龙　　　　　螭　　　　　蛟  
蜃  
第四百三十九卷　　鳞介部三  
蛇  
第四百四十卷　　　鳞介部四  
  
第四百四十一卷　　鳞介部五  
鼈　　　　　鼋　　　　　鼍  
鱼  
第四百四十二卷　　鳞介部六  
鱼  
第四百四十三卷　　鳞介部七  
鱼　　　　　乌贼　　　　螺  
蚌【`璅　马刀　蛏　玉珧　江瑶柱并附`】　　　蛤  
蛤蜊　　　　蚶　　　　　车螯  
石  
第四百四十四卷　　鳞介部八  
牡蛎　　　　鳆鱼　　　　鲎  
蟹　　　　　虾　　　　　水母  
第四百四十五卷　　虫豸部一  
蝉　　　　　蝶  
第四百四十六卷　　虫豸部二  
蜻蜓　　　　螳螂　　　　螽斯  
络纬　　　　蜂　　　　　果臝  
蝇  
第四百四十七卷　　虫豸部三  
蚊　　　　　蠛蠓　　　　萤  
蛾　　　　　蜉蝣　　　　蝼蛄  
蜣蜋　　　　蜻蚨　　　　蝙蝠  
第四百四十八卷　　虫豸部四  
蟋蟀　　　　叩头虫　　　尺蠖  
蚁　　　　　蚯蚓　　　　蛙  
第四百四十九卷　　虫豸部五  
蜘蛛　　　　蝇虎　　　　蜈蚣  
守宫【`合蜥蝪`】　蛤蚧　　　　蝎  
蜗牛  
第四百五十卷　　　虫豸部六  
蝗【`合蟊贼螟螣`】　　虸蚄虫　　　蜮  
蝤蛴　　　　天牛虫　　　蟫  
虱【`蚤杂见`】  

## 提要

【`臣`】等谨案  

御定渊鉴类函四百五十卷康熙四十九年  

圣祖仁皇帝御定书自皇览以下旧本皆帙其存于今者惟北堂书钞艺文聚初学记六帖为最古明俞安期删其重合并为一又益以韩鄂嵗华纪丽而稍采杜佑通典以补所阙命曰唐函六朝以前之典籍颇存梗槩至武徳贞观以后仅附见题咏数篇故实则槩不及焉考辍耕录载赵孟頫之言谓作诗才使唐以下事便不古其言已稍过当明李梦阳倡复古之说遂戒学者无读唐以后书梦阳尝作黄河水绕汉宫墙一篇以末句用郭汾阳字渉于唐事遂自削其稿【`案事见周亮工书影`】安期编次书以唐以前为断葢明之季年犹多持七子之余论也然诗文事在于比例精切词藻典雅不必限以时代汉去战国不逺而词赋多用战国事六朝去汉不逺而词赋多用汉事唐去六朝不逺而词赋多用六朝事今距唐防千年距宋元亦数百年而曰唐以后事不可用岂通论欤况唐代书原下括陈隋之季知事闗胜国即属旧闻既欲搜罗理宜赅备又岂可横生限断使文献无征是以我  

圣祖仁皇帝特命儒臣因安期所编广其条例博采元明以前文章事迹胪纲列目荟为一编务使逺有所稽近有所考源流本末一一灿然计其卷数虽仅及太平御览之半然御览以数页为一卷此则篇帙既繁兼以宻行细字计其所载实倍于御覧自有书以来如百川之归巨海九金之萃鸿钧矣与佩文韵府骈字编皆亘古所无之巨制不数宋之四大书也乾隆四十五年九月恭校上  

总纂官【`臣`】纪昀【`臣`】陆锡熊【`臣`】孙士毅  

总　校　官【`臣`】陆　费　墀  

<子部,类书类,御定渊鉴类函>  

钦定四库全书  

## 御定渊鉴类函卷一

天部一【`天`】  

天一  

原释名曰天坦也坦然髙而逺也　增又曰天显也在上髙显也　原物理论曰水土之气升而为天　增又曰天者旋也均也积阳纯刚其体廻旋羣生之所大仰原广雅曰太初气之始也清浊未分太始形之始也  

清者为精浊者为形太素质之始也已有素朴而未散也二气相接剖判分离轻清者为天　河图括地象云易有太极是生两仪两仪未分其气混沌清浊既分伏者为天偃者为地广雅云九天之际曰九垠【`鱼勤反堮也`】九天之外次曰九陔【`居孩反陔阶也言其阶次有九也`】　凡天去地二亿一万六千七百八十一里半度地之厚与天髙等天南北相去二亿三万三千五十七里二十五步东西短减四步纂要云东西南北曰四方四方之隅曰四维天  

地四方曰六合天地曰二仪以人参之曰三才四方上下谓之宇往古来今谓之宙或谓天地为宇宙凡天地元气之所生天谓之干地谓之坤天圆而色地方而色黄日月谓之两曜五星谓之五纬【`五星者东方嵗南方荧惑西方太白北方辰中央镇`】　日月星谓之三辰亦曰三光日月五星谓之七曜五经通义云天神之大者曰昊天上帝【`即曜魄寳也亦曰天皇大帝亦曰太一`】　其佐曰五帝【`东方青帝灵威仰南方赤帝赤熛怒西方白帝白招拒北方黒帝叶光纪中央黄帝含枢纽`】　周易曰大哉乾元万物资始乃统天云行雨施品物流形大明终始六位时成时乗六龙以御天乾道变化各正性命　增又曰天行健君子以自强不息　又曰天道亏盈而益谦　又曰观乎天文以察时变　又曰天尊地卑乾坤定矣　又曰在天成象　又曰天地之道贞观者也　原又曰立天之道曰阴与阳　增又曰干为天　原尚书曰乃命羲和钦若昊天　增又曰皇天无亲惟徳是辅　诗曰敬天之渝无敢驰驱　又曰谓天盖髙不敢不局　原礼记曰天地之道博也厚也髙也明也悠也久也日月星辰繋焉万物覆焉　增又曰天则不言而信天无私覆是天道也无为而物成　又曰天秉阳垂日星　又曰天不爱其道故天降甘露　又曰天有四时春秋冬夏风雨霜露无非教也　又曰着不息者天也圣人作乐以应天又曰孟冬之月天气上腾地气下降　又曰清明象  

天　原论语曰天何言哉四时行焉百物生焉　尔雅曰穹苍苍天也春为苍天夏为昊天秋为旻天冬为上天　礼统曰天地者元气之所生万物之祖也　白虎通曰天者何也天之为言镇也居髙理下为人镇也男女总名为人天地所以无总名何天圆地方不相也天左旋地右周犹君臣阴阳相对之义　春秋繁露曰天有十端天地阴阳水土金木火人凡十端天亦有喜怒之气哀乐之心与人相副以合之天人一也　增春秋说题辞曰天羣阳之精合为太乙分为殊名　原春秋元命苞曰天不足西北阳极于九故天周九九八十一万里　增春秋感精符曰人主与日月同明四海合信故父天母地兄日姊月【`父天于圜丘之礼也母地于方泽之祭也兄日于东郊姊月于西郊也`】　春秋内事曰天有十二分以日月之所也　原太经曰有九天一为中天二为羡天三为从天四为更天五为晬天六为廓天七为咸天八为沈天九为成天　又曰天以不见为元　增蔡邕月令章句云天左旋出地上而西入地下而东绕北极七十度许氏说文曰至髙无上从一大也　尚书说曰天有五号尊而君之则曰皇天元气广大则称昊天仁覆愍下则称旻天自天监下则称上天据逺视之苍苍然则称苍天　尚书考灵曜云二十八宿之外各有一万五千里是谓四游之极谓之四表　周髀经曰天有四极四和【`子午夘酉得东西南北之中谓之四极四和`】　酉阳杂爼玉格云天圆十二纲运闗三百六十转方为一周天运凡三千六百周为阳孛　战国策云邹衍大言天事号谈天衍　前汉书云髙祖致天巫祠八州及中央　又云惟泰元尊【`泰元天也`】　又云天运三十嵗一小变百年中变五百年大变三大变一纪三纪而大备　史记云天者人之始也父母者人之本也人穷则反本故劳苦倦极未尝不呼天也疾病惨怛未尝不呼父母也　汉书乐志云天门开詄荡荡　晋书天文志云日景于地千里而差一寸景尺有五寸者南戴日下万五千里也以此推之日当去其下地八万里矣日斜射阳城则天径之半也体圆如弹丸地处天之半而阳城为中则日春秋冬夏昏明昼夜去阳城皆等无盈缩矣故知从日斜射阳城为天径之半也以句股法言之旁万五千里句也立八极万里股也从日斜射阳城也以句股求法入之得八万一千三百九十四里三十步五尺三寸六分天径之半而地上去天之数也　又云古言天者三家一盖天二宣夜三浑天　老子曰域中有四大道大天大地大王亦大　原庄子曰天之苍苍其正色耶其逺而无所至极耶　申子曰天道无私是以恒正天道恒正是以清明　文子曰髙莫髙于天下莫下于泽天髙泽下圣人法之　又曰天圆而无端故不能观其形　增淮南子曰排阊阖沦天门【`注云阊阖始生天之门也天门上帝所居紫微宫门也`】　又曰四时者天之吏也日月者天之使也星辰者天之期也虹霓彗星者天之忌也　管子曰釜鼓满则人概之人满则天概之　尸子曰天左舒而起牵牛　扬子曰昭昭乎惟天为聪惟天为明夫能髙其目而下其耳者匪天也　管子曰天或维之莫之维天已堕矣况于人乎原吕氏春秋曰天有九野何谓九野中央曰钧天东  

方曰苍天东北曰变天北方曰天西北曰幽天西方曰皓天【`广雅作成天`】西南曰朱天南方曰炎天东南曰阳天增又曰天如车轮终而复始极则复反　原张衡灵  

宪曰太素之前幽清寂寞不可为象惟虚惟无盖道之根也道根既建由无生有太素始萌萌而示兆斯谓厐洪盖道之干也道干既育万物成体于是刚柔始分清浊异位天成于外而体阳故圆以动斯谓天元道之实也天有元位　增又曰天有九位自地至天一亿一万六千三百五十里悬天之晷薄地之仪皆千里而差一寸　原浑天仪曰天如鸡子天大地小天表里有水地各乗气而立载水而浮二十八宿半半见天转如车毂之运　增贺道养浑天记曰昔记天体者有三浑仪莫知其始书以齐七政盖浑体也二曰宣夜夏殷法也三曰周髀当周髀之所造非周家之术也近世复有四术一曰方天兴于王充二曰昕天起于姚信三曰穹天由于虞喜皆以臆断浮说不足观也惟浑天之事徴验不疑　原徐整三五厯纪曰天地混沌如鸡子盘古生其中万八千嵗天地开辟阳清为天阴浊为地盘古在其中一日九变神于天圣于地天日髙一丈地日厚一丈盘古日长一丈如此万八千嵗天数极髙地数极深盘古极长后乃有三皇数起于一立于三成于五盛于七处于九故天去地九万里　黄帝素问曰积阳为天故天者清阳也　增又曰天体如车有盖日月悬着何可上哉　原楚辞天问曰圜则九重孰营度之八柱何当东南何亏【`言天有八山为柱皆何当值东南不足谁亏缺之`】日月安属列星安陈　增扬子法言曰或问雕刻众形者匪天欤以其不雕刻也如物物刻而雕之焉得力而给诸　论衡曰天门在西北又日月五行随天而西移行迟于天耳又曰天行六十五度凡积十三万里也其行甚疾无以为验傥与陶钧之运弩矢之流相乎　董仲舒曰天者羣物之祖也故徧覆包涵而无所殊建日月风雨以和之经阴阳寒暑以成之　韩子原道篇曰坐井而观天曰天小者非天小也　栁宗元天说云上而者世谓之天　刘禹锡天论云天之道在生植其用在强弱  

天二  

原说苑曰齐桓公问管仲王者何所贵对曰贵天桓公仰观天管仲曰所谓之天者非谓苍苍莽莽之天也君人者以百姓为天　增史记赵简子疾五日不知人居二日半寤语大夫曰我之帝所甚乐与百神游于钧天广乐九奏万舞不三代之乐其声动人心扁鹊告董安于曰昔秦穆公常如此七日而寤告公孙枝与子舆曰我之帝所甚乐所以久者适有学也　原列子曰杞国人有忧天崩坠身无所寄废于寝食又有忧彼之忧者晓之曰天积气耳无处无气奈何而崩坠乎其人曰天果积气日月星宿不当坠也晓之者曰日月星宿亦积气中之有光曜者正复使坠亦不能有中伤　增后汉书曰和熹邓皇后常梦扪天天体荡荡正青滑如磄磃有若钟乳状乃仰嗽饮之以讯占梦言尧梦扳天而上汤梦及天而防之此皆圣王之前占吉不可言也原蜀志曰呉使张温来聘温问秦宻【`一作宓`】曰天有头乎宻曰有之温曰在何方宻曰诗云乃眷西顾以此推之头在西方温曰天有耳乎宻曰天处髙而听卑诗曰鹤鸣九臯声闻于天若其无耳何以听之温曰天有足乎宻曰诗云天步艰难若其无足何以步之温曰天有姓乎宻曰姓刘何以知之曰其子姓刘以此知之　增晋书载记北燕主冯跋常夜见天门开神光赫然烛于庭内　异苑曰陶侃梦飞翔冲天天门九重已入其八余一门不得进以翼天一翅致折惊而坠下后果都督八州欲有闚拟之志每忆折翅之祥抑心而止　齐书曰王摛史学博闻永明中天忽黄色照地众莫解摛曰是荣光世祖大悦用为永阳郡守　北齐书曰文宣帝髙洋从世宗行过辽阳山独见天门开余人无见者陈书曰髙祖梦天开数丈有一人朱衣捧日令帝张口纳之及觉犹热后二百日为帝　南史曰宋薛安都初征闗陜至臼口梦仰视天见天门开谓左右曰汝等见天门开不至孝武伐逆践祚叹曰梦天门开乃中兴之象耶　周世宗观泗州大水记以问窦俨俨对曰天地五徳润暵生成动　倦游录曰韩琦知秦州卧疾数日忽曰适梦以手捧天者再其后援英宗于藩邸翼神宗于东宫　曲洧旧闻曰厐籍帅延安日冬至中夜恍惚间见天象成文云厐籍后十年作相当以仁佐天下驻视久之方灭后十年果为相　葆光录羊袭吉少见天开其内云霞澒洞楼阁参差光明下照山岳逡巡乃闭王文正遗事云旦初见天门开中有己姓名  

天三  

原转盖　倚杵【`桓谭新论曰天以为盖转左旋日月星辰随而东西　河图挺佐辅曰百世之后地髙天下不风不雨不寒不暑民复食土皆知其母不知其父如此千嵗之后而天可倚杵汹汹莫知终始`】覆盆　转毂【`王充论衡曰天平正与地无异若盆覆之状　下详天一`】　象盖  

如笠【`刘氏正厯问曰颛顼造浑天仪黄帝为盖天以天象盖　虞昺穹天论曰天形穹窿如笠以冒地之表`】　玉仪　铜浑【`尚书考灵曜曰观玉仪之旋昏明主时　郑注曰以玉为浑仪故曰玉仪名臣奏曰今史官所用候台铜仪则浑天法也　述征记长安南有灵台上有铜浑天仪`】　设位垂象【`易曰天地设位而易行乎其中矣又曰天垂象见吉凶圣人象之`】　髙明　贞  

观【`上详天一　周易曰天地之道贞观者也`】　三体　六气【`蔡邕天文志曰言天体者三一曰周髀二曰宣夜三曰浑天　左传曰天有六气以降生五味　杜预注曰六气者阴阳风雨晦明`】　四极　九野【`淮南子曰昔者女娲氏炼五色石以补苍天断鼇足以立四极按髙诱注曰鼇大龟也天废倾以鼇足拄之下详天一`】　九重　八柱【`上详天二下详天一`】　折柱　絶维【`列子曰共工氏与颛顼争为帝怒触不周山折天柱絶地维故天倾西北日月星辰就焉地缺东南百川水潦归焉　宋玉大言赋曰壮士歘兮絶天维北斗戾兮太山夷`】　雨粟　降秬【`周书曰神农之时天雨粟农耕而种之　孙氏瑞应图曰舜时后稷播植天降秬秠故诗曰天降嘉种维秬维秠`】降麰　下谷【`汉书曰来麰麦也始自天降以和致和获天助也　孔丛子曰魏王问子顺曰寡人闻昔者上天神异后稷而为之下嘉谷周遂以兴`】　杞国忧　秦宓答【`并详天二`】命虞　啓魏【`史记曰叔虞母梦天谓武王曰余命汝生子名虞余与之虞及生子有文在手曰虞遂因命之　左传晋侯赐毕万魏卜偃曰毕万之后必大万盈数也魏大名也以是始赏天啓之矣`】　授楚　锡秦【`左传曰公孙归父防楚子于宋宋人告急于晋晋侯欲救之伯宗曰不可天方授楚未可与争虽晋之强能违天乎　张衡西京赋曰昔者大帝说秦穆而觐之飨以钧天广乐帝有醉焉乃为金册锡用此土而翦诸鹑首`】　油云　膏雨【`孟子曰天油然作云霈然下雨　左传曰小国之仰大国也如百谷之仰膏雨`】　榆星　桂月【`古乐府诗曰天上何所有歴歴种白榆　虞喜安天论曰俗传月中仙人桂树今视其初生见仙人之足渐已成形桂树后生`】　璧月　珠露【`尚书中候曰天地开辟甲子冬至日月若悬璧五星若编珠李颙感兴赋曰风触波而文结兮露霑丹而珠凝`】　紫电　文虹【`曹毗霖雨诗曰洪霖弥旬日翳翳四区昏紫电光飞牖迅雷终天奔　傅阳春赋曰习习谷风洋洋緑泉丹霞布景文虹竟天`】　缯云　丝雨【`易通卦验曰立秋浊阴云出如赤缯张协诗曰金风扇景节丹霞啓阴期腾云似漏网密雨如散丝`】　风驷　云车【`仲长统诗`】  

【`曰春云为马秋风为驷按之不迟劳之不疾　魏武帝古乐府诗曰愿得神之人乗驾云车骖白鹿上到天之门来赐神之药`】　锦云　縠雾【`成公绥云赋曰或绣文锦章依微要妙　宋玉神女赋曰动雾縠以徐步拂佩声之`】　文露　光风【`春秋佐助期曰武露布文露沈宋均注曰甘露见其国布散者人尚武文采者则甘露凝重　楚辞曰光风转蕙泛崇兰王逸注曰谓雨已出日而风草木有光也`】祥风　甘雨【`尚书大传曰徳及皇天则祥风起括地图曰谷山有丛云甘雨`】　翠  

云　紫蜺【`冯衍显志赋曰驷素虬而驰骋兮垂翠云而相羊　扬雄太经曰紫蜺围日其疾不割`】姮娥月　少女风【`淮南子曰羿请不死之药于西王母羿妻姮娥窃之奔月托身于月`】  

【`是为蟾蠩而为月精　管公明别传曰公明在清河于时大旱问何时当雨言今夜当大雨至日向暮了无云气众人并讙嗤公明公明言树上已有少女微风树间阴鸟和鸣若少女反风阴鸟乱翔其应至矣须臾云四集大雨注倾`】　白鹄云　黄雀风【`易通卦验曰春分正阳云出张如白鹄　周处风土记曰五月风发六月乃止俗号黄雀风是时海鱼变为黄雀因以名之`】　设位　张弓【`易天地设位　老子云天道其犹张弓乎`】　戴盆　窥牖【`马迁传戴盆何以望天　不窥牖见天道`】得一　生三【`老子天得一以清　道生一一生二二生三三才也`】　开云雾  

行日月【`衞瓘每见乐彦辅曰每见此人莹然若开云雾而覩青天　蔡邕上书云浑天立八尺圆体具天地之形以正黄道以行日月以步五纬其精微深妙百代不易`】　增碧落　青冥【`唐诗碧落三干外碧落紫落皆天也　楚辞上有青冥之长天青冥太清也`】　紫落【`见上`】苍垠【`谓天畔也陆士衡七命云轨出苍垠`】　白瑶宫　黄金城【`上详天二　诗话云宋待制王素梦至玉京黄阙有绀服翠冠者曰吾乃东门侍郎公乃西门侍郎昔以奏牍误谪堕人世晚嵗思玉京之梦诗曰碧玉中藏白玉京梦魂飞入黄金城何时再歩青霞外皓齿青瞳已许成`】　红云居　白玉楼【`翼经传云玉帝所居常有红云防之虽真仙亦不得见其面　下详天二`】　十端　五号【`并详天一`】　八纪　七襄【`天有八纪谓以八为变化之纪也又有七纪盖二十八宿为四七故曰七纪又日月为二纪亦曰二离　诗小雅终日七襄注云襄驾也谓更其肆也天有十二次日月所止舍所谓肆也经星一昼夜左旋一周而有余则终日之间自卯至酉当更七次故曰七襄`】　苍莽　溟涬【`上详天二　帝谱系曰天地初起溟涬鸿蒙`】　依形　助顺【`邵康节曰天何依依于形易繋辞曰天之所助者顺也`】　邹衍谈　屈原问【`上详天一　天问者原所作也原放`】  

【`逐徬徨山泽见楚有先王之庙及公卿祠堂画天地山川神灵琦玮僪佹及古贤圣怪物行事因书于壁向而问之以泄愤懑也`】　女娲补　南正司【`上详天三　史记颛顼髙阳氏命南正重司天以属神北正黎司地以属民`】　铜柱　金阶【`东方朔神异经云昆仑有铜柱焉其髙入天谓之天柱　又云东北大荒中有金阙髙千丈上有明月珠径三丈光照千里中有金阶两阙名天门`】　陶侃翼飞　韩琦手捧【`并详天二`】　圜则九重　面方一尺【`上详天一　晋书咸康中有士人周谓者死而复生言天帝召见引升殿仰视帝面方一尺`】　怒败龙渊　醉锡金防【`后汉许扬传汝南旧有鸿郤陂成帝时翟方进奏毁败之成帝梦自上天天帝怒曰何故败我濯龙渊　下详锡秦`】　白玉京　黄金地【`韵府天上白玉京十二楼五城　佛经云善法堂在欢喜园天帝都防天王之正殿也其堂七寳所作四壁皆白银以黄金为地`】近南近北　为徳为刑【`姚信昕天论冬至极低天运近南故日去人逺斗去人近北天气至故冰寒也夏至极起天运近北故斗去人逺日去人近南天气至故蒸热也极之髙时日所行地中浅故夜短天去地髙故昼长极之低时日所行地中深故夜长天去地下故昼短　淮南子曰天圆地方道在中央日为徳月为刑月归而万物死日至而万物生注云月归谓十二月尽也日至谓得春夏之日至则生长之机遂也`】　万物根源　一中造化【`朱晦翁诗气体苍苍故曰天其中有理是为干浑然气理流行际万物同根此一源　邵尧夫诗天向一中分造化人从心上起经纶`】  

天四  

原在上髙显【`详天一`】至髙无上【`说文云天颠也至髙无上`】　轻清为天【`易干凿度云轻清者上为天重浊者下为地`】阳清为天【`说文曰万物既分阳清为天`】　秉阳【`详天一`】包地【`蔡邕月令章句云天有纯阳积刚运转无穷其体运行包地之外`】　左旋【`详天一`】下济【`周易曰天道下济而光明地道卑而上行案济传作际言气下交`】　干统【`韩康伯周易繋辞注云干统天首物为变化之元`】日浮【`宣夜学云天无质日月众星自然浮生虚空之中`】运上【`姚信昕天论云今昕天之说地形立于下天象运于上`】周下【`太经云天穹窿而周乎`】  

【`下地旁薄而向乎上人而处乎中天浑而防故其运不已地隤而静故其生不迟人驯乎天地故其施行不穷`】　弹丸【`王蕃浑天说云天圆如弹丸故曰浑天言其形浑浑如也`】鸟卵【`又云旧说天地之体状如鸟卵天包地外犹殻之裹黄`】　为罏【`贾谊鵩鸟赋云天地为罏兮造化为工阴阳为炭兮万物为铜`】依盖【`姚信昕天论云然则天行寒依于浑天夏依于盖天`】　圆盖【`宋玉大言赋云方地为车圆天为盖`】欹盖【`天文录曰天如欹车盖南髙北下`】　管窥【`东方朔传云以管窥天`】劒倚【`宋玉大言赋云长劒耿介倚天外`】　衢亨【`易云何天之衢亨案衢四逹道也上九处大畜之极畜极则通大畜以至于大亨之时何辞也犹云何畜乃天之亨衢也`】宇骇【`魏都赋云天宇骇地庐惊`】　无质【`抱朴云宣夜说天了无质仰而瞻之髙逺无极苍苍然也譬逺望黄山皆青俯察千仞之谷而黒`】同规【`王蕃浑天说云周天三百六十五度五百八十九分度之百四十五东南西北展转同规半覆地上半在地下`】　七衡【`孝经援神契云天有七衡六间夫天有七衡而云间者从内衡以至中衡中衡以至外衡相去各十一万九千里`】九门【`本草经云太一子曰天有九门中道最长日月由此行之名日国也`】顺动【`易云天地以顺动故日月不过而四时不忒`】易知【`又云干以易知坤以简能注曰天地之道不为而善始不劳而善成故曰易`】　亲善【`太公六韬云天道无亲常与善人`】益谦【`详天一`】观文【`又云观乎天文以察时变`】观道【`又云观天之神道而四时不忒`】　积气成【`列子`】  

【`曰虹蜺也云雾也风雨也四时也此积气之成乎天者也`】干徳象【`周易云夫干其静也専其动也直案注云専専一也直刚正也此明干统徳象天也`】　知大始【`繋辞曰干知大始坤作成物案乾象于天为造物始也`】郁化精【`太经曰天奥西北郁化精也地奥黄泉容魄也`】　雕众形【`扬子法言或问雕刻众形者匪天与以其不雕刻也如物物刻而雕之焉得力而给诸`】覆万物【`又云天精天粹万物作注天以精粹覆万物各率其`】　髙无穷【`虞喜安天论云喜以为天髙无穷地深不测`】逺不极【`正厯云天逺不可极`】　礼苍璧【`周礼大宗伯以苍璧礼天注曰此礼天以冬至谓天皇大帝在北极也`】仰青带【`张衡叙行赋曰山峥嵘以崄狭仰青天其如带`】　羣生仰【`物理论云天者羣生所仰`】百物生【`详天一`】　险不可升【`周易云天险不可升也案注云坎以险为象故不可升得保其威尊`】仰无不在【`太经曰天苍苍然东南西北仰而无不在焉及其俛则不见也`】　南阳北阴【`物理论云自极以南天之阳自极以北天之阴`】中髙四下【`周髀曰天圆地方岂以写天天青黑为表丹黄为里故天象盖覆中央髙而四旁下也`】　元气阖阳【`河图叶光篇云元气阖阳为天`】元气浩大【`物理论云元气浩大则称浩天`】　有十二分次【`春秋内事云天有十二分次日月之所望`】包二十八舍【`王蕃浑天说云天包地外半覆地上半绕地下二十八宿半见半`】　恒象【`天事恒象`】刚徳【`天为刚徳`】　上浮【`为天`】下降【`天气下降`】　髙逺【`穷极髙逺`】清明【`象天`】　无端【`文子曰天圆而无端故不可观`】不息【`无私不息者天`】　阙【`天门也`】玉台【`汉隽云天帝所居也`】　干时【`天犹干时`】垂象　成大【`今夫天昭昭之多注云昭昭小明也本生小而成大`】为大【`唯天为大`】　彼苍【`者天`】颢穹【`纷纭`】　父天【`王者父天母地`】敬天【`诗敬天之威又敬天之怒`】　冯相辨事【`周礼冯相氏辨其叙事以防天位`】浑天得精【`晋书古今言天有三家一盖天二宣夜三浑天宣夜之学絶无师法周髀术数多所违失周髀即盖天说也唯浑天近得其精今候台铜仪即其法也`】裨灶焉知【`传禆灶焉知天道`】仲任以駮【`王仲任据盖天之说以駮浑仪桓君山谓仲任之徒曰吾待奏报曝背西廊下顷之日光出去是应浑天也`】　天以持满【`范蠡曰天以持满言天道盈而不溢`】天不中规【`文子曰至大者无形故天圆不中规`】　天居如倚盖【`周髀术即盖天盖天说天圆如张盖地方如棊局天旁转如推磨石而左行日月右行而随天左转譬如蚁行磨上天之居如倚盖矣故极在西北是其效验`】星集如合符【`张平子作浑天仪璇玑所加其星集皆如合符`】　增天路【`枚乗乐府曰美人在云端天路隔无期`】天门【`真腊抵占城旁有西棚国望见天有一窍极明土人称天门一曰天际国古云女娲氏之所不至也`】　静专　动直【`易辞`】天步【`诗天步艰难`】天命【`有徳`】　天章【`倬彼云汉为章于天`】无言【`刘洎云天以无言为尊`】　灵心【`杨炯曰灵心不测神理难筌`】防气【`道家言近天有防气`】　正色【`详天一`】灵气【`天也`】　参寥【`无名之始`】兜率【`白居易诗归则须归兜率天`】　苍昊【`古诗吾将问苍昊`】紫旻【`文选云驾鸿凌紫旻`】　坐井【`观天`】守瓮【`山谷诗云醯鸡守瓮天`】　素月流【`谢庄赋素月流天`】彩虹架【`李诗安得五彩虹架天作长桥`】　诸天【`禅林寳鉴云三十六天之谓`】六天【`诸史云昊天上帝天皇大帝北辰耀魄寳及太微五帝是为六天`】九天【`谓天有九重亦曰九灵`】天浮【`艺文云喻天子施恩之盛`】　蔚蓝天【`杜登云金华山上有蔚蓝天`】色界天【`佛经色界有十八天`】　泰元【`天也`】撑犂【`杂记塞外称撑犂孤涂单于其国谓天为撑犂子为孤涂`】　文虹竟天【`传阳春赋曰丹霞布景文虹竟天`】白云帝乡【`虚无之上已乗彼白云至于帝乡又曰天下无道则厌俗上仙乗彼白云至于帝乡庄子`】　原防合　覆焘　上元　太清　覆物无私　临下有赫　无声无臭　或煦或吹　其髙必局　厥惟章　浩浩元气苍苍正色　得一以清　吹万以生　气如槖龠  

物为刍狗　苍苍者天　恢恢其网　既升阶而莫致岂管测而可窥　增羣物之祖　羣阳之精　无为  

而成　不言而信　昭昭之多　荡荡无名　布元气于浩荡　运太虚于寥廓  

天五  

原诗晋傅两仪诗曰两仪始分元气上清列宿垂象六位时成日月西迈流景东征悠悠万物殊品齐名圣人忧世实念羣生　又天行篇曰天行一何健日月无髙踪百川赴阳谷三辰回泰　又歌曰天时泰兮昭以阳清风起兮景云翔仰观兮辰象日月兮运周俯视兮河海百川兮东流  

原赋晋成公绥天地赋曰天地至神难以一言定其称故体而言之则曰两仪假而言之则曰乾坤气而言之则曰阴阳性而言之则曰刚柔色而言之则曰黄名而言之则曰天地若乃悬象成文列宿有章三辰烛曜五纬重光众星廻而环极招摇运而指方白虎峙躆于参昴青龙垂尾于氐房武匿首于女虚朱雀奋翼于星张帝皇正坐于紫宫辅臣列位于文昌垣屏络绎而珠连三台差池而雁行轩辕华布而曲列摄提峙而相望　增唐刘允济天赋曰混成发粹大道含元兴于物祖首自胚浑分泰阶而立极光耀魄以司尊悬两明而必照列五纬而无言驱驭阴阳裁成风雨错落九垓岧嶤八柱灿黄道而开域辟紫宫而为宇斗横枢以旋运廓星汉之昭回察文明而降祥瑞观草昧而动云雷托璇枢之妙术应玉管之浮灰柔克斯髙听卑愈广覆焘千容包含万象载光道徳聿符刑赏既霆震而霜威亦春生而夏长大哉其施旷乎其仁周八纮而化育笼四海而陶钧非测管以能喻岂戴盆之可识欣大赉于天成激长歌于帝力　又天赋【`阙撰人姓名`】曰彼苍者天成形物先初鸿以质判渐轻清而体圆生五材以亭毒运六气以陶甄故使晦明相继寒暑逓迁观其潜化不言惟徳是辅列九野而为号峙八山而为柱其为道也或比之以张弓其入梦也或方之于漱乳悯邹衍则严霜下降应陈寔则繁星夜聚孔阶逺而难登乐雾披而已覩虽覆繖之可嫓岂链石之能补日朝上而疑璧河夜横而如带破镜飞乎其所长劒倚乎其外违之则风雨差错顺之则阴阳交泰况乎观文察变害盈尚黙则大着羙于唐君虑崩见讥于杞国徒瞻荡荡之体孰辨苍苍之色在玉衡以齐政任铜史以司刻　又天行健赋【`阙撰人姓名`】曰原夫天者歴土圭以穷妙因浑仪而探理左出右没不行则何以变三辰之度上腾下降不动则何以为万物之始履柔兮居常配坤兮秉阳笠也谁覆弓也谁张四徳虽具未足以拟议十翼虽广未足以披攘緜緜若存户枢不蠧较之则井火易灭当之则金柅难固　链石补天赋【`阙撰人姓名`】曰乾道甚明配彼清真鼓铸而可致冀穹而是营石不能言黙助无为之化天将假手潜因妙用而成则知娲氏之为功也眄悠逺而求则象规圆而作程小大宁遗俾随形以溥博嵯峨不坠皆投质于轻清若乃天象又石质既坚究勤劳而日月逝矣成广大而星辰繋焉暖积素之烟尚疑苔防降如丝之雨终若溜穿观夫圆则九重功惟百炼眷无亲而克敬当有道而可见言柔与刚崇髙是将运有徒于昼夜比为炭于阴阳织女停梭受支机于河汉荆人抱璞嗟韫玉于穹苍　张仲素管中窥天赋曰管为物兮虚受天为体兮据安能因径寸之内将穷转毂之端用当其无苍苍之色何尽微而不大恢恢之状则难于是正瞻视品清澄察九垠之际极一目之能髣髴其形难识翼摩之鹄依稀其状犹如背负之鹏遥睇罔审窥不忒虚其内虽髙明之可分小其形胡广大之能测故使盖影多掩笠形半匿月既满而犹亏日将终而如昃掌握之内安得容其九重咫尺之中岂能尽其五色  

原赞晋郭璞释天地图赞曰祭地赐瘗郊天致禋气升太一精沦九泉至敬不文明徳惟鲜　宋何承天天赞曰轩辕改物以经天人容成造厯大挠创辰龙集有次星纪乃分  

原表宋顔延之请立浑天仪表曰张衡创物蔡邕造论戎夏相袭世重其术臣昔奉使入闗值大军旋斾浑仪在路肆观竒秘絶代异寳旋及王府考诸前志诚应夙闻尚书璇玑玉衡以齐七政崔瑗所谓数术穷天地制作侔造化经志所云图宪所本故体度不渝精测尚矣则七晷运变无匪康时九代贞观不絶司厯臣夙懐末意惧于非任今忝惟职统敢昧死以闻  

增论唐卢绰箴天论曰亏盈益谦天之道也祸淫福善天之察也春荣秋落天之时也昼明夜晦天之运也撃电鼓雷天之怒也蒸云施雨天之泽也因斯以言则庶万物非天无以成受形育气非天无以立大哉博哉干之化也  

## 御定渊鉴类函卷二

天部二【`日`】  

日一【`灾蚀附`】  

原周易曰日月丽乎天　又曰离为日　又曰日中则昃月盈则食天地盈虚与时消息而况于人乎况于神乎　增又曰日昃之离不鼓缶而歌　又曰阴阳之义配日月　又曰悬象着明莫大乎日月　又曰日月运行一寒一暑　又曰日月之道贞明者也　又曰日月得天而能久照　又曰日往则月来月往则日来日月相推而明生焉　又曰日以暄之　原毛诗曰日居月诸胡迭而微　增又曰其雨其雨杲杲出日　又曰嗈嗈鸣鴈旭日始旦　又曰出自东方照临下土　又曰春日迟迟　书曰寅賔出日平秩东作日中星鸟以殷仲春　又曰寅饯纳日平秩西成　原礼记曰天子黑冕端而朝日于东门之外　增又曰二月中和祀  

朝日于东郊　又曰天无二日土无二王　又曰季冬是月也日穷于次月穷于纪　又曰五月中气是月也日长至十一月日短至　又曰大司徒以土圭之法测土深正日景以求地中日南则景短多暑日北则景长多寒　原左传曰赵衰冬日之日也赵盾夏日之日也　增又曰夏日可畏冬日可爱　原说文曰日者实也太阳之精字从○一象形也又君象也　增又曰日径四百里周千二百里至地髙二万五千里循黄道而行形如丸悬空运转本不附着于天　原尔雅曰觚竹北户西王母日下谓之四荒距齐州以南戴日为丹穴东至日所出为泰平西至日所入为泰　家语曰楚王渡江得萍实大如拳赤如日　广雅曰日名朱明一名耀灵一名东君一名大明亦名阳乌　又曰初出为旭日昕曰晞【`大明曰昕诗曰匪阳不晞晞干也言日所干湿物也`】日温曰煦日在午曰亭午在未曰昳日晚曰旰日将落曰薄暮日西落光反照于东谓之反景在上曰反景在下曰倒景煦日温也晧日昼也晖日光也旰日晚也翌日明也晓日白也　又曰日御曰羲和　增又曰日一名朱光　原易坤灵图曰至徳之萌日月若连璧　京房易传曰日月大光天下和平上下俱昌延年益寿长世无极　增又曰日月如弹丸照处则明不照处则闇　易传曰圣王在上则日光明而五色备　易参同契曰日为流珠青龙之俱　原春秋内事曰日者阳徳之母　增春秋感精符曰人主兄日姊月　春秋内事曰阳燧见日则然而为火　春秋元命苞曰日左旋周天二十三万里原礼斗威仪曰政理太平则时日五色　增又曰政颂平则日黄中而赤晕政和平则日黄中而黑晕政象平则日黄中而白晕政升平则日黄中而青晕　礼统曰日者实也形体光实人君之象　周礼春官曰眡祲氏掌十煇之法以观妖祥辨吉凶一曰祲谓隂阳五色之气祲淫相侵或曰抱珥背璚之属如虹而短是也二曰象如云气成形象云如赤乌夹日以飞之是也三曰鑴日旁气刺日形如童子所佩之鑴也四曰监谓云气临在日上也五曰闇谓日月蚀或日光暗也六曰瞢谓瞢瞢不光明也七曰弥谓白虹弥天而贯日也八曰叙谓气若山而在日上或曰冠珥背璚重叠次序在于日旁也九曰隮谓晕气也或曰虹也诗所谓朝隮于西者也十曰想谓气五色有形想也青饥赤兵白防黑忧黄熟或曰想思也赤气为人兽之形可思而知其吉凶尚书考灵曜曰日合天统　又曰仲春仲秋日出于卯入于酉仲夏日出于寅入于戍仲冬日出于辰入于申又曰日光照四十万六千里　又曰日出于列宿之  

外万有余里　孝经援神契曰天地至贵精不两明天精为日地精为月　又曰日中则光溢　又曰日神五色明照四方　又曰七政度日月明　原瑞应图曰日月扬光者人君之象也君不假臣下之权则日月扬光五经通义曰日中有三足乌　增又曰日在牵牛则  

寒在东井则暑牵牛水宿宿外逺人故寒东井火宿宿内近人故暑　原白虎通曰日行迟月行疾者君舒臣劳也日月所以悬着何助天行化昭明下地也日月径千里　增又曰日行一度月行十三度十九分度之七太经曰日一北而万物生日一南而万物死　又  

曰日动而东天动而西天日错行阴阳更巡　原汉书曰文帝时新垣平言臣候日再中居顷之日却复中乃更以十七年为元年　增又曰日有中道中道者黄道也　后汉书曰青白黑赤各一道其交必于黄道故为九道春东从青道夏南从赤道秋西从白道冬北从黑道　又云阴阳往来驯积而变日南至其行最急急而渐损以至春分及中而后迟迨日北至其行最舒舒而渐益以至秋分及中而益急　晋书曰日去地常八万里　原淮南子曰日出于旸谷浴于咸池拂于扶桑是谓晨明登于扶桑之上爰始将行是谓朏【`斐`】明【`朏明将行也`】至于曲阿【`曲阿山名`】是谓朝明临于曾泉【`曾重也早食时在东方多水之地故曰曾泉`】是谓早食次于桑野是谓晏食臻于衡阳是谓禺中对于昆吾【`昆吾丘在南方`】是谓正中靡于鸟次【`鸟次西南方之山名`】是谓小迁至于悲谷【`悲谷西南方之大壑`】是谓晡时回于女纪【`女纪西方隂也`】是谓大迁经于泉隅是谓髙舂【`言尚未冥上先舂曰髙舂`】顿于连【`烂`】石是谓下舂【`连石西北山名言将欲冥下悉舂故曰下舂`】爰止羲和爰息六螭是谓悬车【`日乗车驾以六龙羲和御之日至此而薄于虞泉羲和至此而回六螭`】薄于虞泉是谓黄昏沦于谷是谓定昏日入崦【`淹`】嵫【`音兹亦曰落棠山`】经于细栁入虞渊之池曙于谷之浦【`防谷蒙汜之水`】日西垂景在树端谓之桑榆【`言其光在桑榆树上`】　又曰积阳之热气生火火气之精者为日　又曰日中有踆乌【`踆趾也谓三足乌也`】　增又曰都广众帝所自上下日中无景盖天之中【`髙诱曰都广南方山名日中时直无晷故曰地中今河南阳城县有影台`】　又曰若木在建木西末有十日其华照地【`髙诱注曰末端也若木端有十日状如连珠华光照其下地`】　又曰日者阳之主是以春夏则羣兽除角庄子曰日出东方入于西极有目有趾者待是而成功又曰日积气之中有光耀者　文中子曰日出于地万  

物蕃息　尸子曰少昊金天氏邑于穷桑日五色互照穷桑　又曰日五色阳之精象君徳也五色照君乗乗土而三　又曰圣人以日光盈尺光满天下圣人居室而所烛弥纶六合　又曰圣人身犹日也夫日圜尺光盈天地圣人之身小其所烛逺矣　符子曰盛魄重轮六合俱照非日月能乎　范子曰日者寸也寸者制万物阴阳之长短也　又曰日者火精也火者外景主昼居昼而为明处照而有光　又曰日者行天日一度终而复始如环无端　原贾谊书曰汤曰学圣人之道譬其如日静居而独思譬其若火夫人舍学圣人之道而静居独思譬其去日之明于庭而就火之光于室也然可以小见不可以大知　增又曰周文王问鬻子曰敢问君子将入其职则于其民何如对曰君子将入其职则于其民也旭旭然如日之始出也既入其职则于其民暵暵【`音汉`】然如日之正中也既去其职则于其民暗暗然如日之已入也故君子将入而旭旭者义先闻也既入而暵暵者民保其福也既去而暗暗者民失其教也文王曰受命矣　原论衡曰儒者论日旦出扶桑暮入细栁扶桑东方之地细栁西方之地　增又曰日不入地也譬人把火夜行平地去人十里火光藏矣非灭也原应劭汉官仪曰泰山东南名曰日观日观者鸡鸣  

时见日始出长三丈　增帝王世纪曰灰野之山有树青叶赤华名曰若木日所入处正昆仑西鸟防山西南曰崦嵫　又云大荒之中旸谷上有扶桑九日居下枝一日居上枝皆载乌　原皇甫谧长厯曰日者众阳之宗阳精外发故日以昼明名曰曜灵　增徐增长厯曰众阳之精上合为日径千里周围三千里下于天七千里　原山海经曰猗天山苏门山日月所出　增又曰钟山之神名曰烛阴视为昼瞑为夜吹为冬呼为夏又名烛龙　又曰天不足西北无阴阳消息故有龙衔火精以照天门　又云长留之山其神白帝少昊居之是神主司反景【`日西入则景反东照`】　又云明星山日月所出　原楚辞曰暾将出兮东方照吾槛兮扶桑　又天问曰角宿未旦曜灵安藏【`角东方星也曜灵日也言东方未旦之时藏其精光也`】　又曰羿焉彃日乌焉解羽　又招魂曰十日并出流金铄石增张衡灵宪曰日宣明于昼纳明于夜　又曰日者  

阳精之宗积精成象象成为禽金鸡火乌也皆三足表阳之其数竒　王子年拾遗记云郁华【`日精`】又名郁仪奔日之仙故曰郁仪与日同居　古今占云日月行房三道其政太平行上道升平行中道霸世行下道可视瞻之短于厯旧影为行上道与厯合为行中道长于旧厯为行下道　闻见录云有人登泰山絶顶行四十里东望天际已明其下尚暗久之自暗中日轮涌出正红色腾起数千丈至明处全无光其下亦尚暗　杂占书曰日冠者如半晕也法当在日上有冠又有两珥尤吉说苑曰师旷对晋文公曰少而学者如日出之光壮  

而学者如日中之光老而学者如炳烛夜行　望气经曰日有黄气君喜下有黄气君永福　邓析书曰君者当如冬日之阳夏日之阴万物归之　崔豹古今注曰汉明帝为太子乐人作歌诗四章一曰日重光云天子之徳光明太子比徳焉故云重也　周髀曰日光外照径八十一万里　物理论曰日者太阳之精也夏则阳胜阴衰故昼长夜短冬则阴胜阳衰故昼短夜长气引之也行阳之道长故出入邜酉之北行阴之道短故出入夘酉之南春秋阴阳等故日行中平昼夜等也　地说书曰日照地四十五万里　汲书曰彻甲居于河西天有妖孽十日并出又言本有十日迭次而运照无穷　真诰云方朱山真人皆呼日为圆罗耀　书曰乃季秋月朔辰弗集于房瞽奏鼓啬夫驰庶人走　原礼记曰男教不修阳事不得谪见于天日为之食故日食则天子素服而修六官之职荡天下之阳事　增谷梁传曰天子救日置五麾陈五兵五鼓诸侯置三麾三兵三鼓大夫撃柝凡有声皆阳事也以厌阴气也　汉尚书令黄香曰日蚀皆从西月蚀皆从东无上下中央者春秋鲁桓三年日蚀贯中上下竟黑疑者以为日月正等月何得小而见日中郑元云月正掩日日光从四边出故言从中起也　南齐书旧说曰日有五蚀谓起上下左右中央是也　管子曰日掌阳月掌隂星掌和阳为徳阴为刑和为事是故圣王日蚀则脩徳月食则脩刑彗星见则脩和　春秋正义曰日月之防自有常数每一百七十三日有余日月之道一交则日月必食董仲舒日食祝曰炤炤大明纎灭无光奈何以阴侵阳以卑凌尊　决疑要注凡救日食皆着赤帻以助阳也春秋元命苞曰麟鳯鬭日月薄蚀孔演图曰麒麟鬭  

而日无精光宋均曰麒麟少阳之精鬭作于地则日月亦将争于上元淮南子曰麒麟鬭而日月蚀许慎注曰麒麟大角之兽故与日相动　晷原释名曰晷规也如规画也说文曰晷日景也　增诗曰定之方中注云揆日出入以知东西南视定北准极以正南北　又曰既景乃冈相其阴阳【`公刘传曰考其日影是也`】　周礼曰日至之景尺有五寸谓之地中凡建邦国以土圭土其地而制其域【`注郑司农云夏至日立八尺之表其景适与土圭等谓之地中今颍川阳城为然`】　易通卦验曰冬至晷长三尺【`郑注曰晷者所立入地表阴也三尺长之极也`】春分晷长七尺二寸四分夏至晷长尺有四寸八分秋分晷长二寸四分　又曰冬至之日树八尺之表日中视其晷晷如度者则嵗美人民和顺晷不如度者则嵗恶人民为伪言政令不平晷进则水晷退则旱  

日二  

增春秋考异邮曰黄帝将兴有黄雀赤头立于日傍黄帝曰黄者土精赤者火荣爵者赏也余当立大功乎异苑曰诹訾氏生而发与足齐堕地能言及为髙辛帝室梦日而生八子皆贤世号八元　拾遗记曰帝喾之妃邹屠氏之女也常梦吞日则生一子凡经八梦则生八子　原山海经曰东南海之水甘泉之间有羲和国有女子曰羲和为帝俊之妻是生十日常浴日于甘泉故日为羲和之子尧因是立羲和之官以主四时　淮南子曰尧时十日并出草木焦枯尧命羿仰射十日其九乌皆死堕羽翼　增王充论衡云夏桀之时费昌之河上见二日在东者烂烂将起在西者沉沉将灭若疾雷之声问于冯夷曰何为夏何为殷冯夷曰西夏东殷于是昌徙族归殷　吕览曰桀为无道汤令伊尹往视旷夏听于末嬉末嬉言曰今者天子梦西方有日东方有日两日相与鬭西方日胜东方日不胜伊尹乃告汤乃令师从东方出于国西以进未接刃而桀走　拾遗记曰傅说赁舂于深岩梦乗云绕日而行嵗余殷以为阿衡　原帝王世纪曰周文王梦日月着其身　增列子曰穆王驾八骏之乗西观日所入处　原又曰孔子东游见两小儿辨鬭问其故一小儿曰我以日始出去人近日中时逺也一儿曰我以为日初出时逺而日中时近一儿曰日初出大如车轮及其中才如盘盂此不为逺者小而近者大乎一儿曰日初出沧沧凉凉及其中如探汤此不为近者热而逺者凉乎孔子不能决淮南子曰鲁阳公与韩构难战酣日暮援戈而挥之日反三舍　增燕丹子曰燕太子丹质于秦王遇之无礼急欲求归秦王谬与誓曰使日再中天雨粟乃得归太子仰天叹之日为再中天雨粟秦王不得已遣之　战国防曰聂政刺韩相荆轲刺秦王并白虹贯日　三齐略云秦始皇作石桥于海上欲过海观日所出处有神人驱石下海石去不速神人鞭之皆流血今石桥犹赤色　望气经曰汉文帝时日中有王字　汉武内传曰汉景帝梦神女捧日以授王夫人夫人吞之十四月而生武帝　原风俗通曰汉成帝问刘向俗说文帝被徴后期不得立日为再中向曰文帝少即位不容再中增后汉书曰张重字仲笃明帝时举孝廉帝曰何郡  

小吏对曰臣日南吏帝曰日南郡人应向北看日对曰臣闻鴈门不见垒鴈为门金城郡不见积金为郡臣虽居日南未尝向北看日　后汉后纪灵帝王羙人数梦负日而行四年生献帝　谈薮曰魏文帝为王时梦日坠地分为三已得一分而内懐中　晋阳秋曰建武元年三日并出　晋书王敦将举兵内向明帝密知之乃乗巴滇骏马微行至于湖阴察敦营垒而出敦正昼寝梦日环城惊起曰此必黄须鲜卑奴来也帝母荀氏燕代人故云　谢绰宋拾遗录云袁愍孙世祖出为海陵守梦日堕身上寻而追还典机密　北史后魏辽西王当英梦日堕所居黄山下水中村人以牛车挽致不出英独抱戴而归闻者异之　魏髙后传孝文皇后髙氏幼梦在堂内立而日光自中照之灼之而热后东西避之光犹斜照不已如是数夕以白其父飏飏以问闵宗宗曰此异徴也后懐宣武梦为日所逐化为龙而绕后遂生世宗　南史曰陈武帝尝梦天开数丈有四人朱衣捧日而至纳之帝口及觉腹内犹热帝心独喜又曰陈文帝梦两日鬭一大一小大者光灭堕地色正黄其大如斗帝三分取一懐之　宣室志曰杨炎未仕时梦陟髙山巅仰见瑞日在咫尺举手捧之解者曰此登相位而辅人君之祥后果叶　又曰郑光防昌六年梦自御大车中载瑞日光烛天地自执靷行通衢中月余拜尚书淄青节度　又曰新罗每以元日拜日月为神　又曰天竺属国数十有泇没路国其俗开东门以向日　唐书曰贾林扈徳宗于行在至卧内奏曰臣尝梦日坠以首承之帝曰非朕耶乃令纠察行在　稽神录曰呉毛贞辅累为邑宰应选之广陵梦吞日既寤腹犹热以问侍御史杨廷式杨曰此梦至大非君所能当若以君而言当得赤乌场官也果如其言　五代史曰契丹贵日每月朔旦东向而拜日　元史图罕传曰钦察国去中国三万余里夏夜极短日暂没即出　异域志云沙弼茶国向无人至者祖葛尼曾到因立文字其国系日西没之地至晚日入声若雷霆国王每于城上聚千人吹角鸣锣撃鼓混杂日声不然则小儿惊死灾蚀原左传昭公十七年六月日食祝史请用币季  

平子不许太史曰日过分而未至【`注云过春分未夏至谓四月正阳月`】增又庄公二十五年夏六月辛未朔日有蚀之鼓用牲于社非常也唯正月之朔慝未作日有蚀之于是乎用币于社伐鼓于朝　公羊传曰六月辛未朔日有蚀之以朱丝禜社或曰协之或曰为暗恐犯之故禜之社者土地之主日者土地之精上敷于天而犯日故朱丝禜之助阳抑阴　汉书曰哀帝元寿元年正月辛丑日有蚀之不尽如钩与惠帝七年同月日鲍宣上言今日食于三始诚可畏惧小民正月朔日尚恐毁败器物况日亏乎　国史纂曰唐太史李淳风校新厯太阳合朔当食既于占不吉太宗不悦曰日或不食卿将何以自处曰如有不食臣请死之及朔帝候于庭谓淳风曰吾放汝与妻子别对以尚早一刻指表影曰至此则蚀如言而食不差毫发　唐明皇时日食帝素服俟变录囚多所贷遣宋璟曰月食修刑日食脩徳或言分野之变冀有揣合臣谓君子道长小人道消止女谒放谗夫此所谓脩徳也囹圄不扰兵甲不凟官不苛治军不轻进此所谓脩刑也陛下常以为念虽有亏食将转而为福又何患乎帝嘉纳　宋史曰仁宗寳元元年正月丙辰朔日食六月戊子日官杨惟徳等言来闰十二月则庚辰正月朔日当食请移闰于庚辰则日食在前正月之晦帝曰闰所以正天时而授民事其可曲避乎不许又曰嘉祐六年六月壬子朔日食司天言当食六分  

之半食四分而雨时议称贺同判尚书礼部司马光上言臣愚以为日之所照周徧华夷云之所蔽至为近狭今若太阳实亏而有浮云翳塞虽京师不见四方必有见者此乃天戒至深不可不察也人主尤宜侧身戒惧忧念社稷而羣臣乃相率称贺岂得不谓之上下相诬防大谴哉又所食不满分数者厯官术数之不精当治其罪亦非所以为贺也　晷增正义曰周公度日景置五表今阳城是周公度景之处古迹犹存　汉造太初厯立晷仪　又续厯志云章帝晷漏与天相应　山海经曰交州去洛九千余里昔主簿孙悚云立表效景景在表南岂古郡以日南为名者其斯义乎  

日三  

原丽天　出地【`上详日一　文子曰日出于地万物蕃息`】　合璧　连珠【`汉书曰太初厯晦朔望皆最密日月如合璧　淮南子曰若木在建木西末有十日其华照地髙诱注曰末端也若木端有十日状如连珠华光照其地下`】　两珥　重轮【`杂兵书曰日冠者如半晕也法当在日上有冠文有两珥者尤吉　管子曰盛魄重轮六合俱照非日月能乎`】　火精　阳徳【`范子计然曰日者火精也火者外景主昼居昼而为明处照而有光　下详日一`】　再中　三舍【`并详日一`】　分隂　寸晷【`王隐晋书曰陶侃少长勤整自强不息常语人曰大禹圣人乃惜寸隂至于凡俗当惜分隂　潘尼诗曰尺璧信易遗寸晷难可逾成名非我事所说琴与书`】　麟鬭鹿解【`上详日一　淮南子曰日者阳之至是以春夏则羣兽除角礼记曰日冬至而麋角解日夏至而鹿角解`】　鞠陵　蒙谷【`山海经曰大荒之中有山名曰鞠陵于天东极离瞀日月所出　下详日一`】　髙舂　下枝【`并详日一`】　测景　步晷【`周礼曰大司徒以土圭之法测土深正日景以求地中日南则景短多暑日北则景长多寒日东则景夕多风日西则景朝多隂　陆士衡拟连珠曰仪天步晷而脩短可量临川揆水而浅深难测`】　建木　拒松【`吕氏春秋曰白水之南建木之下日中无影盖天地之中也　山海经曰大荒之中有方山上有青松名曰拒格之松日月所出入`】贯白虹　夹赤鸟【`汉书曰邹阳上书说梁孝王曰昔荆轲慕燕丹之义白虹贯日太子`】  

【`畏之　左传曰哀公元年楚有云如众赤鸟夹日以飞三日`】　夸父弃杖　鲁阳挥戈【`山海经曰夸父逐日渴饮河渭不足北饮大泽未至道渴而死弃其杖化为邓林郭璞注曰夸父神人言能反日景下详日一`】　似骐步　鳬飞【`王充论衡曰日昼行千里夜行千里骐昼日亦行千里然则日行舒疾与骐步相　又曰日月一日一夜行二万六千里与冠鳬飞相似`】　长安近　车轮逺【`刘劭幼童传曰晋明帝讳绍元帝太子也初元帝为江东都督镇扬州时中原防乱有人从长安来元帝问洛下消息澘然流涕帝年数嵗问泣故具以东渡意告之因问帝汝意谓长安何如日逺答曰不闻人从日边来只闻人从长安来居然可知元帝念之明日集羣臣宴防设以此问明帝又以为日近元帝动容问何故异昨日之言答曰举头见日不见长安以是知近帝大悦　下详日一`】　增飞鷰　浴鸦【`唐史天文志干徳三年日中有若飞鷰　六朝诗扶桑复浴鸦日出也`】　驰晖　沉彩【`谢胱诗过客无留轨驰晖有奔箭文选日下壁而沉彩日落也`】　射九分三【`俱详日二`】　原互照　重光【`俱详日一`】　司景　负暄【`上详日一列子曰宋国有田夫常衣黂过冬春东作曝日于野美之不识广厦绵纩之属谓其妻曰吾负日之暄以献`】  

【`吾君必获重赏`】　白驹　赤羽【`魏豹传人生如白驹过隙谓日影也　子路曰愿得赤羽若日白羽若月`】　戈挥　劒指【`上详日一　淮南子曰虞公与夏战日欲落公以劒指日日退不落`】增无影　有字【`上详日三下详日二`】　梦捧　夹飞【`魏书程昱少时常梦`】  

【`上太山两手捧日昱私异之以语荀彧及兖州反赖昱得完三城于是彧以昱梦白操操曰卿当终为吾腹心昱本名立操乃加日字于其上更名昱也　纲目狄仁杰赞曰取日虞渊洗光咸池濳授五龙夹日以飞`】施光　吐气【`周髀曰日犹火月犹水火则施光水则含影　淮南子曰天道曰圆地道曰方方者主幽圆者主明明者吐气者也是故火曰外景幽者含气者也是故水曰内景吐气者施含气者化`】　飞谷　经天【`日所行道也飞泉之谷日行经半天逝矣经天日`】　龙照　鸡鸣【`上详日一　桃都山大树有天鸡日出即鸣天下鸡皆鸣`】　龙驾　行【`上详日一下详前似步小注`】　流金　连璧【`俱详日一`】　半规　两珥【`上详日一下详日三`】　火精　阳主【`俱详日一`】　赤晕　朱明【`南齐天文志曰永明五年十一月丁亥日日出三竿黄色赤晕日名详日一`】　黄道　红轮【`俱详日一`】　四陆　八砖【`韵府云日行四陆春东陆夏南陆秋西陆冬北陆　孔帖云翰林学士李程性懒入署视日影为候日过八砖乃至时号八砖学士`】　气盈　朔虚【`书传日丽天而少迟故日行一度日亦绕地一周而在天为不及一度积三百六十五日九百四十分日之二百三十五而与天防三百六十者一嵗之常数也多者为气盈月丽天而尤迟一日常不及天十三度十九分度之七积二十九日九百四十分日之四百九十九而与日防十二防得全日三百五十四日九百四十分日之三百四十八嵗有十二月月有三十日少者为朔虚合气盈朔虚而闰生焉`】　再中　无二【`上详日二天无二日`】　闻钟　揣籥【`苏东坡文集曰生而眇者不识日问之有目者或告之曰日之状如铜槃扣槃而得其声他日闻钟以为日也或告之曰日之光如烛扪烛而得其形他日揣籥以为日也日之与烛籥亦逺矣而眇者不知其异以其未尝见而求之人也`】　羲和驭　郁仪奔【`俱详日一`】　司徒测　宫女揆【`上详日一唐宫中以女工揆日长短冬至后以红线量日晷增一线之长`】　小儿辨　真人呼【`上详日二下详日一`】　穷桑邑　不夜城【`上详日一　解道康地记云齐有不夜城盖古者有日夜照于东境故春秋时莱子立此城以不夜为名`】　頳玉盘　黄绵袄【`李长吉诗云东方发红照推捍赤玉盘　玉露曰何斯举云正月雨雪连旬忽开霁日翁媪相贺曰黄绵袄子出矣因作诗纪之曰日暖如着黄绵袄`】　呉牛苦　蜀犬吠【`风俗通曰呉牛苦于日故望月而喘　韩文蜀中山髙少日每日出则犬吠之又世说陈文子市行或以佞言讥之文子曰不闻蜀犬有吠日之声乎`】五色备　万国明【`上详日一　宋太祖时王师围金陵唐使徐来朝盛称其主秋月`】  

【`之篇为天下传诵太祖大笑曰寒士语吾不道也吾微时自秦中归醉卧田间觉而日出有句云未离海底千山暗才到中天万国明大惊上殿称寿`】　铜钲　金轮【`苏东坡诗云岭上晴云如擘絮树头初日挂铜钲　刘禹锡罗浮夜半见日诗曰阴阳迭用事乃俾夜作晨咿喔天鸡鸣扶桑色昕昕赤波千万里拥出黄金轮`】　近人逺人　南行北行【`按地居天之中地平不当天之半地上天多地下天少是以日出日落时见日大近人也日中时见日小逺人也日初出时见日大宜暖热而尚寒凉者隂凝而阳未盛也日中时见日小宜寒凉而反暖热者阳盛而隂已消也申未时愈热者阳积而盛也　广海冬热者由冬日南行正当戴日之下故热朔北夏寒者夏日虽北行然朔北直当隂山之背处日光斜及故寒由此观之南北寒热亦由于日也又日月光之所照经八十一万里至冬日南行三万里至夏日北行三万里春秋东西之行亦如之日月之光不至则万物寝息`】　灾蚀原告凶　过分【`诗云日月告凶不用其行下详日二`】　不为灾　非所哭【`二至二分日有食之不为灾日月之行也分同道也至相过也注曰二分日夜等故日月同道二至长短极故日月相过　左传叔輙哭日食注云志在于忧灾也昭子曰子叔将死非所哭也言天灾常道不足忧也子叔輙字也`】　增伐鼓于朝　以丝禜社【`俱详日二`】　景祐纯阳　熈宁正旦【`归田录宋仁宗景祐元年四月日有食之正阳之月自古所忌按四月为纯阳故谓之正阳之月　宋神宗熈宁四年正旦日食`】　黄琬对　淳风占【`上详日四下详日二`】　晷原铜仪度日土圭正景【`张衡浑仪论曰以铜仪度之日晷可知也　下详日一`】　增平四气正两仪　下压坤徳　上罗干纬【`范荣测景台赋`】  

日四  

原羣阳之精【`刘氏正厯云日者羣阳之精众贵之象也`】羣阳之宗【`刘氏洪范传云日者羣阳之宗也`】　阳精【`范子计然云日者太阳之精`】天使【`淮南子曰四时者天之吏也日月者天之使也星辰者天之期也`】　离象【`易曰日昃之离谨按离为日象九三处下卦之极故曰日昃之离`】幽精【`陆机漏赋云测日月之幽精`】　君象【`后汉书曰日者太阳之精人君之象`】神司【`山海经曰泑山神蓐收居之是山也西望日之所入其气员神红光之所司也注曰气员日形员故其气象亦员也`】　悬象【`周易曰悬象着明莫大乎日月`】着形【`说苑云日月着形于天`】　贞明【`周易曰日月之道贞明者也注云言日月以明正之道照物`】继照【`周易云明两作离大人以继明照于四方`】宿舍【`说苑云宿日月五星所宿舍也`】栖枝【`见傅诗`】　傅天【`后汉书云日月傅天`】照  

月【`物理论云极南为太阳极北为太隂月与星有形无光日照之乃有光`】　右廻【`张衡灵宪云凡文耀丽乎天其动者日月五星是也周旋右廻`】西匿【`王粲登楼赋云步栖迟以徙倚兮白日忽其西匿`】五色【`太经云盛哉日乎昺明离章五色浮光注云言日昺然明朗光耀离散于天下`】重晖  

【`陆机诗曰魏王禅代奄宅九围帝在洛邑光配紫微八风应律日月重晖`】　宣明【`详日一`】隆照【`尚书考灵曜云日光隆照注云隆盛也`】　错行【`详日一`】易落【`陆机感时赋云悲夫冬之为气亦何憯懔以萧索夜绵邈其难终日晼晚而易落`】　照四极【`尚书考灵曜曰日有九光光照四极`】行九州【`淮南子曰日行九州七舍有五亿万七千三百九里注曰自旸谷至虞渊凡十六次为九州七舍也`】　环无端【`范子计然云日行天一度周而复始如环之无端`】色无主【`京房易传曰日者内明元黄五色无主不可以一色明`】　径千里【`春秋元命苞云日径千里`】行一度【`白虎通云日日行一度月日行十三度`】　浴温谷【`山海经云日浴温源谷上于扶桑`】照秦楼【`乐府歌云日出东南隅照我秦氏楼`】　含丹晖【`傅诗云青天敷翠采朝日含丹晖`】驰清晖【`又乐府诗云青天含翠采素日驰清晖`】　含虚所出【`山海经云大荒之中有山名曰含虚日月所出`】鸟攸生【`傅拟天问云景日曜灵鸟攸生月惟隂水白兔成形`】　围三千里【`徐整长厯云日径千里周围三千里下于天七千里`】嵗一周天【`左传隐公三年二月日有蚀之注曰日行迟一嵗一周天月行疾一月一周天一嵗凡十二交防正阳之月君子忌之故有伐鼓用币之事`】常盛无亏【`春秋元命苞云日尊故满满故明明故精在外日满者常盛无亏也`】常满有节【`白虎通云日之为言实也常满有节`】　曜灵舒光【`傅乐府诗云太白星见飞芒曜灵照照舒光`】若华何光【`楚词`】　生东【`大明生东`】在北【`左传曰在北陆而藏冰`】　炎精【`日号`】王字【`日中有王字瑞`】　重光【`详日一`】五色【`瑞日`】　就之【`尧纪就之如日`】实也【`说文`】　斯迈【`诗我日斯迈`】未融【`明而未融`】　久照【`周易日月得天而能久照`】并明【`天子与日月并明明照四海`】　九芒【`日彩九芒`】双丽【`文选日月双丽`】　揭行【`如揭日月而行`】走【`庄子挟宇宙日月`】　桑榆【`暮景`】葵藿【`倾心向日`】　寅賔【`出日`】寅饯【`纳日`】　杲杲【`出日`】迟迟【`春日`】　正日【`书协时月正日`】祭日【`王宫`】　出东方【`出自东方照临下土`】在西陆【`日在西陆而出冰`】　万物归【`详日一`】半规【`谢灵运游南亭诗云密林含余清逺峯半规`】　冯相致日【`周礼冯相氏冬夏致日春秋致月以齐四时之序`】师尹惟日【`书`】　王者日兄【`礼王者以日为兄`】天子日官【`诸侯日御`】　火徳明辉【`丙为火为日`】阳精正色【`日中乌阳精也`】　可畏可爱【`左传注冬日可爱夏日可畏`】不缩不盈【`土圭测景不缩不盈`】　冠三光之首【`日月星`】为七曜之先【`五星与日月也`】　朱炎艶于建阳【`何晏景福殿赋云开建阳则朱炎艶日`】神州耀乎灵景【`左太冲咏史诗皎天舒白日灵景耀神州`】　东方未晞　下土是冒　夕沦蒙谷　朝隮嵎夷　元徳动天祥光生日　曝儒士之腹【`郝隆`】炙野人之背　增阳灵晨光　朱炎　阳景　扶光　炎晖　朱羲　夕霏  

【`日气`】　倾羲【`落日`】藻景【`日光有文`】　景炎【`日光`】灵景【`日景`】　皓日【`白昼`】乌【`素日`】　阳旭【`春日`】南羲【`夏日`】　灵乌【`日名`】东旭【`晓日`】　丹曦【`落日`】瑞景【`瑞日`】　华晷【`春日`】熹微【`日欲出也`】　元英【`冬日亦曰爱日`】朝暾【`朝日`】　翔阳逸骇【`翔阳言日出夜也翔阳逸骇于扶桑之津`】登光辨色【`文选谓日光初上始辨晓色也`】苍生仰照【`晋书太阳下同万物苍生何由仰照`】　动法于日【`李徳裕云人君动法于日故出而视朝入而燕息`】苗训观日【`通鉴苗训善观天文见日下复有一日黑光相摩荡久之宋太祖兴`】　灾蚀原伐鼓于社【`责羣隂也`】　天子不举【`凡日食天子不举去盛馔`】诸侯用币【`诸侯用币于社社尊于诸侯请救而不敢责`】　三辰有灾【`日月相侵又犯星宿故三辰皆为灾`】百官降物【`素服`】　慝未作【`正月之朔慝未作注云正阳之月慝隂气也`】避移时【`君不举避移时谓避正寝过日食时也`】　何损【`于明`】外壤【`谷梁曰日有食之何也吐者外壌食者内壌注曰凡所吐出者其壌在外所吞者其壌入于内又阙然不见其壌有食之者注曰今日阙损不知壌所在必有物食之`】　日月之眚【`非日月之眚不鼓注云月侵日为眚阴阳顺逆圣贤所重故特鼔`】君子之过【`如日月之食`】　如月之初【`蜀志日食黄琬曰日食之余如月之初`】能无旱乎【`日食叔孙昭子曰日过分而阳犹不克克必甚能无旱乎`】呉入郢乎【`日食史墨曰六年及此月呉入郢乎`】　增阴蔽阳明【`孔光传曰阴道盛强侵蔽阳明则日食应之又杜钦曰日食地震阳微阴盛也`】　臣壅君明【`唐书曰日君道也无朏魄之变月臣道也逺日益明近日益亏望与日轨相防则徙而浸逺逺极又徙而近交所以注人臣之象望而正于黄道是谓臣干君明则阳斯食矣朔而正于黄道是谓臣壅君明则阳为之食矣若过而未分月或变行而避之或五星潜在日下御侮而救之或涉交数浅或在阳厯阳盛隂微则不食或徳之休明而有小眚则天为之隐虽交而不食此四者皆徳教所由生也`】　应亏不亏【`唐开元二年二月庚寅朔太史奏太阳应亏不亏姚崇表贺请书之史册`】当食不食【`唐开元十二年七月戊午朔于厯当食半强自交趾至朔方候之乃不食十二月庚戌朔于厯当食大半时东封泰山还次梁宋间皇帝彻膳不举乐不盖素服日亦不食羣臣与八荒君长来助祭者皆奉寿称庆肃然臣服然后知徳之动天不俟终日`】　晷原反景【`详日一`】倒景【`汉书谷永上书曰登遐倒景注曰景在日月上日月反从下照故云倒景`】　增土圭致晷　周髀作则【`卢肇云周公之为政也土圭致晷周髀作则`】　据河洛之要　创造化之工　嚢括众巧　网罗羣艺【`俱范荣测景台赋`】  

日五  

原诗魏刘桢诗曰仰观白日光皎皎髙且悬兼烛八纮内物无颇偏　晋张载诗曰白日随天廻暾暾圆如规踊跃汤谷中上登扶桑枝　又诗曰十日出汤谷弭节驰万里经天曜四海倐忽潜蒙泛　晋傅诗曰汤谷发清曜九日栖髙枝愿得并天御六龙齐玉羁　梁李镜逺诗曰始临东岳观俄升若木枝萍实讵俦彩合扇且慙规北林耿初曜员鉴早曦照庭余雪尽映檐溜滴垂徘徊匝花树煜爚满春池栁阴裁靡靡帘影复离离曾泉岂停舍桑榆忽在斯廻戈安得中长绳不可羁冲情爱景落清宴惜光驰温晖徒己荷深心窃自知梁刘孝绰咏日应令诗曰弭节驰汤谷照耀出扶桑  

园葵一何幸倾叶奉离光　梁简文帝咏朝日诗曰团团出天外煜煜上层峰光随浪髙下影逐树轻浓　陈徐陵日华诗曰朝晖烂曲池夕照满西陂复有当昼景江上铄光仪时从髙浪歇乍逐细波移一在雕梁上讵比扶桑枝　隋康孟咏日应赵王教诗曰金乌升晓气玉槛漾晨曦光泛扶桑海反照若华池洛浦全开镜衡山半隐规相欢承爱景共惜寸隂移　唐太宗赋秋日悬清光赐房龄诗曰秋露凝髙掌朝光上翠微参差丽双阙照耀满重闱仙驭随轮转灵乌带影飞临波无定彩入隙有圆晖还当葵藿志倾叶自相依　又赋得白日半西山诗曰红轮不暂驻乌飞岂复停岑霞渐渐落溪阴寸寸生藿叶随光转葵心逐照倾晚烟含树色栖鸟杂流声　虞世南奉和咏日午诗曰髙天浄秋色长汉转曦车玉树阴初正桐圭影未斜翠盖飞圆影明镜发轻花再中良表瑞共仰璧晖賖　褚亮奉和咏日午诗曰曦车且停午浮箭未移晖日光无落照树影正中围草萎看稍靡叶燥望疑稀昼寝慙经笥暂解入朝衣　董思恭咏日诗曰沧海十枝晖圃重轮庆蕣华发晨楹菱彩翻朝镜忽遇惊风飘自有浮云映更也人皆仰无待挥戈正　增李峤咏日诗曰旦出扶桑路遥升若木枝云间五色满霞际九光披东陆苍龙驾南郊赤羽驰倾心比葵藿朝夕奉尧曦　耿湋咏秋日诗曰照耀天山外飞鸦几共过微红拂秋汉片白透长波影促寒汀薄光残古木多金霞与云气散漫复相和　白居易咏负冬日诗曰杲杲东日出照我屋南隅负暄闭目坐和气生肌肤初似饮醇醪又如蛰者苏外融百骸畅中适一念无旷然忘所在心与虚空俱　柴宿初日照华清宫诗曰灵山初照日逺近见离宫影动参差里光分缥缈中鲜飇收晚翠佳气满晴空林润温泉入楼深复道通璇题生炯晃珠缀引胧鳯辇何时下朝朝此望同　王约赋得日暖万年枝诗曰霭霭彤庭里沈沈玉砌陲初升九华日潜暖万年枝煦妪光偏好青葱色转宜每因韶景丽长沐惠风吹隐映当龙阙氛氲隔鳯池朝阳光照处惟有近臣知　独孤铉日南长至诗曰玉厯颁新律凝阴发一阳轮辉犹惜短圭影此偏长度经南斗光流尽北堂乍疑同户耀可爱逗林黄积雪销微煦初萌动早芒更升台上望云物已昭彰　陈讽赋得冬日可爱诗曰寒日临清昼寥天一望时未消埋径雪先暖读书帏属思光难驻舒情影若遗晋臣曾比徳谢客昔言诗散彩宁偏照流阴信不追余辉如可就廻烛幸无私　郑谷夕阳诗曰夕阳秋更好潋潋蕙兰中极浦明残雨长天急逺鸿僧留半榻渔舸透疎篷莫恨清光尽寒蟾即照空  

原歌后汉李尤九曲歌曰年嵗晚暮时已斜安得力士翻日车　晋傅日升歌咏曰东光升朝阳羲和初揽辔六龙并腾逸景何晃晃旭日照万方皇徳配天地神盟鉴幽荒　又三光篇曰三光垂象表天地有晷度声和音响应形立影自附素日抱元乌明月懐灵兔【`此诗一作刘孝绰`】　增宋杨万里羲娥謡歌曰羲和梦破欲起行紫金毕逋啼一声声从天上落人世千村万落鸡争鸣素娥西征未归去弄银盘浣风露一丸玉弹东飞来打落桂枝雪毛兔谁将红锦幕半天赤光绛气贯山川须臾却驾丹砂毂推上寒空碾苍玉诗翁已行十里强羲和早起道无双  

原赞晋郭璞十日赞曰十日并出草木焦枯羿乃控仰落阳乌可为洞感天人悬符  

增赋唐王捧珪日赋曰杲杲太阳升自扶桑既移晷而髙下亦候时而短长其没也天地为之黯色其出也逺近为之生光及夫春景初动寒威始歇煦百川以冰开暖千林而花发行乎赤道应其朱明煎緑潭而水沸烂青云而火生既而暑退凉进烟归雾返悬浄影以悠扬度斜晖而晼晚送秋景之已末属冬阴之方盛融晴雪而曭朗爆晨霜而温映故能明以成象髙以临空抱三足之灵乌挂五彩之轻虹鲁阳挥戈而三舍汉王握镜而再中曜凝霜而轻白带飞霞而淡红谁复知其动静安能察其始终徒美其委质上浮流光下济葵藿向之倾心旂常画以增丽匪杖防之能及岂长绳之可繋至若萤火聚燃鱼烛并爇明月髙映繁星逺列争散彩以炫晃竞腾晖以昭晰见白日之一临总光沉而影灭郑锡日中有王字赋曰至阳之精内含文明成命宥密神化阴隲倬元圣而纬天烁灵符之在日阴魄既没大明在东吐象成字昭文有融法科斗以为体并踆乌以处中冯相未觌畴人发其初见也昭昭彰彰流晶耀芒若神龙负图兮呈八卦于羲皇其少登也发色腾光乍见乍藏状灵龟衔书兮锡九畴于夏王蔽亏若木隐映扶桑曈昽五云之表辉焕重轮之旁临紫宸兮千门洞照出黄道兮八极增光岂徒色映合璧光连抱珥三舍廻鲁阳之戈再中羙汉文之志　日月如合璧赋【`阙撰人姓名`】曰万昭融四方清泰激朝晖之杲杲发夜色之蔼蔼悬异象于人间吐荣光于天外挺连城之价谁敢指瑕居匹夫之懐非同贾害金乌共色玉兔增鲜丽万室兮瑶台共羙泛千林兮琼树争妍变方流于斜汉叠圆影于遥天落照西流若欲抵于昧谷澄晖东上又如返于虞泉荧煌异质烛耀非一抱珥之彩潜消如圭之容闇失于以表元象明阴隲瑞至徳于尧年契昌期于汉日懿其经纪不忒明宵有程聮彩徘徊似有求于潘子双形宛转若可赐于虞卿既同道以脗合亦相推而运行　栁喜日浴咸池赋曰海日赫赫出旸谷以腾辉过咸池而浴色宛转波动廻还影侧昭晰兮泉源渐沸掩映兮津涯乍黑红光下射疑萍实之欲沉赤气上浮讶林云之不息当其良夜欲阑繁星渐没转红轮于沙砾濯朱辉于溟渤映龙川之华动照天坛而秀发逺岸烛燿而乍明长波蹙缩而未歇观其荡水府涤踆乌重轮辉焕而增润双翼翩翻而尽濡势动云端运规规而未止影摇波底潜赫赫而不渝碧浪沸腾罢洗贞明之质洪涟弥漫难留畏爱之辉时也天地渐分云霞屡改违细栁而已逺拂扶桑而犹在聊将出地辞润泽于波澜从此丽天布辉华于寰海　康僚日中乌赋曰相彼乌矣超然不同不振羽于域上自呈形于日中仪鳯肯慙信五色而都混髙天已及岂三年之始冲懿此生成贯乎今昔东西必随于运动升降宁离于赫奕俯黄人而更助金光映王字而偏疑鸟迹既乃腾凌霄汉披拂云霓那楚幕而堪处匪霜台之足栖分明而不似笼中固非仙鹤髣髴而还如镜里岂是山鸡曷九雏之莫对乃三足而长在黑羽虽同于不黔白头讵得而终待始来何地谁见入于重轮爰止何年孰可闻于真宰　熊曜琅琊台观日赋曰秦门之东天地一空直见晓日生于海中赤光浮浪如沸如铄惊涛连山前拒后却圜观上下影见寥廓焜煌天垂吞吐巨壑当其扶桑汹涌于云光阳徳出丽乎干刚汗漫翕纳将吞六合冲融青冥遥浸朱明羲和守驭夸父上征转心目苍黄性情倾地舆而通水府汲天盖而骇长鲸　纥干俞登天坛山望海日初出赋曰配乎地者惟山丽乎天者为日登岧嶤之峻极见曈昽之初出廓灵海百川之宗孕金乌千里之质泛圆光于沆瀁焕鲜耀而灔溢虽腾辉于碧浪之中讵侔色于红萍之实观夫烈霾曀赫炎精擘洪波歊太清冯夷骇跃防象奔惊照耀兮骊珠潜吐曭朗兮龙烛忽生愕羣仙于金镜惊天鸡于玉京危岫陵乎碧落日域辽乎沧海既登陟以遐观知蒙泛之浴彩晨光乍分夜色未改升黄道而将始临下土而有待昼明夕晦徒观其次之常出有入无孰测夫阴阳之宰气澄雾卷月落星残流晖电曜散彗虹攒将焕烂以下烛出浩淼而上干挂扶桑而杲杲升谷而团团敷九华而赩奕灿三山之峦　席夔冬日可爱赋曰冬实穷节日为至阳节穷而栗冽凝惨阳至而焜耀舒光观其升曭朗以自东荡沉阴于有北不赫矣以难向诚温然而可即依巢之鸟感微煦而和鸣带雪之林假余光而改色彼谷隐岩居之子无衣无褐之人照临遵夫和气偃曝得夫天真惨怛潜收戚戚之容咸革温仁逺被熈熈之化斯淳故得廓开曀霾洞逹遐徼融液氷渚依稀雪峤散九陌以无氛委千门以通照彼绳枢瓮牖既临砌而乐我无私虽熊席狐裘亦舍炉而欣夫有曜  

## 御定渊鉴类函卷三

天部三【`月附`】  

月一【`灾蚀`】  

原释名曰月阙也满则阙也晦灰也月死为灰月光尽似之也朔苏也月死复苏生也月半之名也其形一旁曲一旁直若张弓也望月满之名也日月遥相望者也　增又曰朔月初之名也　易曰坎为月　书曰月经于箕则多风离于毕则多雨　又曰哉生明【`哉始也始生明月三日也`】又曰哉生魄【`魄生明死十五日之夜`】又曰星有好风星有好雨月之从星则以风雨　诗曰月离于毕俾滂沱矣又曰如月之恒　原礼记曰月者三日成魄三月而  

成时是以有三让　增又曰大明生于东月生于西此阴阳之分夫妇之位也　又曰秋分之日祀夕月于西郊　又曰祭日于坛祭月于坎以别幽明以制上下又曰太阴之精上为月月者天地之阴金之精也　原  

广雅曰夜光谓之月　增说文云朏月未成明也魄月始生魄然也【`承大月月生二日谓之魄承小月月生三日谓之朏朏音斐`】　原京房易飞候曰正月有偃月必有嘉王　增京房易传云晦而月见西方谓之朓【`音挑`】则侯王其舒　原易干凿度曰月三日成魄八日成光蟾蜍体就穴鼻始明【`穴决也决鼻兔也`】尚书大传曰朔而月见东方谓之朒亦谓之侧匿【`朒缩`】  

【`迟貌侧匿犹缩懦也亦迟貌`】　增尚书考灵曜曰月合地统　原春秋孔演图曰仁义之道日月循纬　增又曰蟾蜍月精也　又曰月之为言阙也两设以蟾蜍与兔者阴阳双居明阳之制阴阴之倚阳　春秋感精符曰月者阴之精地之理　又曰人主兄日姊月　原礼含文嘉曰君致尊而制命则日月贞明　礼斗威仪曰政太平则月圆而多辉政升平则月清而明　增又曰政颂平则赤明政和平则黑明政象平则白明　又曰君乗土而王其政平则月圆而多晕　原五经通义曰月中有兔与蟾蜍何兔阴也蟾蜍阳也而与兔并明阴系阳也　史记天官书曰月行中道安宁和平　增汉书曰月穆穆以金波　又曰日月相推日舒月速当其同谓之合朔以速及舒光尽体伏谓之晦　又云月立春春分行东方青道曰东陆立夏夏至行南方赤道曰南陆立秋秋分行西方白道曰西陆立冬冬至行北方黑道曰北陆分则同道至则相过　晋书曰月行黄道内曰阴歴外曰阳歴北为内南为外　原尸子曰使星司夜月司时犹使鸡司晨也　淮南子曰月天之使也积阴之寒气大者为水水气之精者为月　又曰月者阴之宗是以月毁而鱼脑减　又曰画芦灰而月晕阙【`许慎注曰有军士相围守则月晕以芦灰随晕环阙其一面则月晕亦阙于上`】又曰方诸见月则津而为水【`髙诱注曰方诸阴燧大蛤也熟摩拭令热以向月则水生铜盘受之下水数石也方名也诸珠也`】又曰月御曰望舒亦曰纎阿【`乐彦曰纎阿山名有女子处其岩月歴数度跃入其中遂为月御`】　增又曰蛤蠏珠龟与月盛衰　又曰日不知夜月不知昼日月为明而不能兼也　又曰月之光可以逺望而不可以细书　又曰月中有物者山河影也其空处海影　原文子曰百星之明不如一月之光　增抱朴子曰王生云月不圆望之圆者月初生既及亏之后视之如三寸镜稍转大不当如破环渐渐满也　又曰俗士多云今月不及古月之朗　又曰月之精生水是以月盛满而潮涛大　又曰金华如丹其光上与日月相连丹金为盛椀以承日月得神液如方诸　又曰黄帝医经有虾蟇图言月生始二日虾蟇始生人亦不可针灸其处　范子曰月水精内影　又曰月行疾二十九日三十日间一与日合取日之度为月节　又曰月者尺也尺者纪度而成数也　原吕氏春秋曰月羣阴之本月望则蛤蚌实羣阴盈月晦则蚌蛤虚羣阴揫夫月形于天而羣阴化于渊　又曰月二十八宿　张衡灵宪曰月者阴精之宗积而成兽象蟾兔　物理论曰京房说月与星主阴也有形无光日照之乃有光如以镜照日而有影见　增又曰月水之精潮有大小月有亏盈　原皇甫谧年厯曰月羣阴之宗光内日影以宵曜名曰夜光　旧厯说曰日犹火也月犹水也火则施光水则含影故胐生于向日魄生于背日当日则光盈近日则明灭　山海经曰大荒之中有方山日月所自出也　增军图占候曰若月三珥者大臣有喜若月冠而复晕者天下有喜　孙氏瑞应书曰君不假臣下之权则月扬光　虞喜安天论曰俗传月中仙人桂树今视其初生见仙人之足渐已成形桂树后生焉　刘向七略曰月初光见西方望已后光见东方皆日所照也　王充论衡曰月行一日一夜行二万六千里与鳬飞相　地说书曰月照四十五万里　徐整长厯曰月径千里周围三千里下于天七千里　李寻曰月百里为品千里立表万里连纪【`品同也言百里内度数同也千里则当立表度其景万里则测其本所起纪其宿度也`】又曰月有九行黑道二出黄道北赤道二出黄道南白道二出黄道西青道二出黄道东天有四表日有三道圣人知之可以延年益寿　东方朔十洲记曰冬至后月养魄于广寒宫　拾遗记云瀛洲有金峦之观饰以众寳悬火精为日刻黑玉为乌以水晶为月削青瑶为蟾兔于地下为机棙以测昏明不亏望　灾蚀原易曰月盈则食　原礼曰妇顺不脩阴事不得谪见于天月为之食故月蚀则后素服而脩六宫之职荡天下之阴事　增淮南子曰麒麟鬭则日月食　又曰月望日夺其光月十五日与日相望东西中絶则月蚀夺光也　原楚辞曰夜光何徳死而又育厥利维何顾兔在腹又曰何泛滥之浮云歘拥蔽于日月思耿耿而愿见然阴曀而不达　傅咸拟天问曰月中何有玉兔捣药兴福降祉　文选曰月上轩而飞光  

月二  

增遁甲开山图解曰女狄暮汲纽山下泉水中得月精如鸡子爱而含之不觉而吞遂有娠十四月生夏禹宋书主癸之妃曰扶都见白气贯月意感以乙日生汤号天乙　原淮南子曰羿请不死之药于西王母姮娥窃之奔月宫姮娥羿妻也服药得仙奔入月中为月精张衡灵宪曰姮娥奔月是为蟾蜍　增洞防记曰汉  

武帝于望鹄台西起俯月台台下穿池广千尺登台以眺月影入池中使宫人乗舟弄月因曰影娥池亦曰眺蟾台有游月船触月船　汉书曰汉元后母梦月入懐而生元后扬雄元后诔曰太阴之精沙麓之灵作合于汉配元生成　捜神记曰孙坚夫人呉氏孕而梦月入懐既而生策及权在孕又梦日入其懐以告坚坚曰日月者阴阳之精极贵之象吾子孙其兴乎　世说曰会稽王道子斋中夜坐于时天月明浄都无纎翳叹以为佳谢景重在坐答曰意谓乃不如微云防缀王因戏谢曰卿居心不浄乃复欲滓太清耶　南史梁元帝母石氏为帝采女梦月堕懐中而孕　龙城录云开元六年八月望夜明皇与申天师洪都客作术卧游月宫见一宫榜曰广寒清虚之府下视王城嵳峩若万顷琉璃之田有素娥十余人皆乗白鸾舞于广庭桂树之下音乐清丽归按其调作霓裳羽衣之曲　开元传信记曰明皇尝以手指上下按其腹髙力士曰岂圣体小不安耶上曰吾昨夜梦游月宫诸仙子娯以上清之乐其曲凄楚动人吾回以玉笛寻得之虑忽遗忘故寻之耳力士拜贺请奏并求其名上曰此曲名紫云回遂载于乐章刻石太常焉　逸史曰罗公逺为明皇掷杖化银桥至月宫　酉阳杂爼曰翟干祜与弟子玩月江岸或问此中何有翟曰可随吾指观之弟子中两人见月规半天琼楼金阙满焉数息间不复见　宣室志曰长庆中有王先生者农晦之闻其术往谒焉留之宿乃八月十二也先生召其女七娘谓之曰汝为吾刻纸状今夕之月置于室东之垣上有顷七娘以纸月施于垣上忽月光洞然一室毫髪尽辨晦之惊叹不测　酉阳杂爼曰周封云长庆中有人玩八月十五夜月光属于林中如匹布其人寻视之见一金背虾蟇疑是月中者　宣室志云太和中有周生者有道术次广陵寺中时中秋夜与客会月色方莹有说明皇游月宫事者生笑谓坐客曰我能挈月置之懐袂因命虚一室取筯数百条绳而驾之曰我将梯取此月俄见天地曛晦因开室曰月在某衣中因以手举衣懐中取月寸许忽一室尽明寒入肤骨　酉阳杂爼曰太和中有人游嵩山见一道人卧丛薄中因就问之笑曰君知月乃七寳合成乎月势如丸其影日烁其凸处常有八万三千户修之我其一也因以斤凿示之　又曰月桂髙五百丈下有一人常砍之树创随合其人姓呉名刚西河人学道有过谪令伐树　三水小牍曰赵知微有道术皇甫元真等师事之咸通庚寅中秋自朔霖霪至望元真谓同门生曰堪惜良宵而值苦雨知微忽命侍童曰可备酒果登天柱峰玩月众窃有不然者既出门长天朗浄皓月如昼扪萝援篠吟饮山岭至寒蝉隐于逺岑方归山舍既各就榻而凄风飞雨宛然　辽史曰耶律徳希幼慧常牧羊熟寝梦人持日月以食之已食月啗口方半为父所触而觉后为魏王　灾蚀原鉴曰庆忌勇猛之将被要离谋杀以剑自刎感彗星袭月　说苑曰胡亥立日月薄蚀荧惑袭月　增荆州占云月食后自提鼓阶前把槌撃鼓者三中良人诸御者宫人皆撃柝救之月已蚀后乃入斋服缟素三日不从乐以应其祥此先王之所以免天地之诛而解四境之患也  

月三  

原水气　金精【`俱详月一`】　观蓂　视桂【`抱朴子曰昔轩皇候鳯鸣以调律唐尧视蓂荚以知月　下详月一`】　合璧　破环【`上详日三下详月一`】　金兔　瑶蟾【`上详刘孝绰林下映月诗　下详月一`】　圆璧　破镜【`庾肃之玉台赞曰圆璧月镜璆琳星罗结秀蓝田擢真荆和　古诗曰藁砧今何在山上复有山何当大刀头破镜飞上天`】　三珥重轮【`上详月一　崔豹古今注曰汉明帝作太子乐人歌四章以赞太子之徳其一曰日重光二曰`】  

【`月重轮三曰星重曜四曰海重润`】　似钩　如璧【`枚乗月赋曰猗嗟明月当心而出隐圆岩而似钩蔽脩堞而如镜　何偃月赋曰逺日如鉴满月如璧`】　方珠　缺晕【`俱详月一`】金波　璧光【`上详月一　尚书中候曰甲子冬至日月若悬璧何偃月赋曰日月虽如璧以光为形`】　北堂　西园【`上见陆机诗　曹植诗曰清夜游西园飞盖相追随明月澄清影列宿正参差`】　居蠩　顾兔【`俱详月一`】　似纨扇　如玉钩【`班婕妤怨歌行曰新裂齐纨素鲜洁如霜雪裁为合欢扇圆似明月　鲍照诗曰始见西南楼纎纎如玉钩末映西北墀娟娟似蛾眉`】　鉴阮帷　照潘室【`阮籍诗曰夜中不能寐起坐弹鸣琴薄帷鉴明月清风吹我衿潘岳悼亡诗曰皎皎中月照我室南端清商应秋至溽暑随节阑`】　呉牛喘　魏鹊  

飞【`世说曰满奋畏风在武帝坐北作琉璃屏风实密似疎奋有难色帝笑之奋曰臣犹呉牛见月而喘魏武帝短歌行曰月明星稀乌鹊南飞绕树三匝无枝可依`】　蟾兔并　麟鳯鬭【`并详月一`】　主夜　应潮【`俱详月一`】　入牖　照牀【`陆机诗曰明月入我牖　魏文帝短歌行曰明月皎皎照我牀星汉西流夜未央`】　方澄浴　灵娥奔【`山海经云大荒之中有山名曰日月山天枢也有女子方澄浴月帝俊之妻常羲生月十有二此始浴之　郭璞诗云翩翩寻灵娥悠然上奔月`】　增生明　养魄【`俱详月一`】　占姓　见名【`上详月二呉会稽先贤传曰阚泽字徳润年十三梦见名字炳然在月中`】　入懐　置袖【`俱详月二`】学扇　堕环【`杜诗月生初学扇　白乐天诗稀星防银砾落月堕金环`】　金镜  

玉盘【`宋晁补之咏月词曰青烟幕处碧海飞金镜李白朗月行曰小时不识月呼作白玉盘`】　乗舟　捉月【`夏禹未遇时梦乗舟月中过　李白长流于夜郎因过采石江酒醉见月在江中以手弄之失水而死后人谓其捉月`】　登楼　泛渚【`世说庾亮镇武昌秋夜诸僚佐登南楼玩月俄而亮至众欲走避亮曰诸君小住老子于此兴复不浅遂据胡牀啸咏逹旦　晋书曰袁宏孤贫运租自业谢尚时镇牛渚秋夜乗月泛江宏在舫中讽咏遣问得其咏史之作尚迎至舟与谈至旦自此名誉日茂`】悬弓　偃瓦【`侯鲭录新月占雨说月如悬弓少雨多风月如偃瓦不求自下`】　譲璧烧银【`梁戴嵩月重轮诗浮川疑譲璧入户烧银`】　吞精　窃药【`俱详月二`】　取水　撤灯【`周礼秋官司烜氏以燧取明火于日以鉴取明水于月　苏颋掌文诰八月十五禁中直宿与诸学士玩月时长天无云月色如昼苏曰清光可爱何用灯烛遂令撤去`】　剪纸　读书【`俱详月二`】　君姊　月妃【`礼记王者兄事日姊事月韩愈曰日君月妃焕赫婐妮`】　掷杖　筑台【`上详月二　开元遗事云明皇中秋与贵妃临太液池凭栏玩月不尽帝意遂勅令左右于池西别筑髙台与妃子来年玩月后经禄山之乱不复置焉`】　阳蟾　燋兔【`上详月一　西域记云婆泥斯国有三兽塔劫初有狐猿兔异相悦时天帝释化一老夫诣三兽求食于是狐衔鲤猿采果俱来惟兔空还自伤卑劣乃投火充餐时老夫收取燋兔叹谓狐猿曰吾感其心不冺其迹寄之月轮传乎后世咸言月中之兔因斯而有`】　广寒府　太液池【`上详月二　宋太祖幸后池对新月置酒召当直学士卢多逊使赋诗多逊请韵太祖曰用儿字多逊诗云太液池边看月时晚风吹动万年枝谁家玉匣开新镜露出清光些子儿太祖大喜尽以坐间饮食之器赐之`】　水气精　山河影【`俱详月一`】　孺子戏　李白诗【`世说徐孺子年九嵗常月下戏人语之曰若令月中无物当极明耶孺子曰不然譬如人眼中有瞳子无此必不明　李白闻禄山反作诗云太白入月敌可摧后果验`】　昙迁食　无忌名【`续髙僧传北齐释昙迁常感心疾専凭三寳不以医术纒情夜梦月落入懐擘而食之脆如冰片甚讶香羙觉罢所苦痊复　史封禅书注云乐彦引老子道徳经云月中仙人宋无忌按白泽图火之精曰宋无忌`】　寳镜匣　玉帘钩【`宋闺秀曹希孟新月诗云禁鼓初闻第一敲坐看新月出林梢谁家寳镜新磨出匣小参差盖不交　梁刘媛诗云仙宫云箔卷露出玉帘钩清光无所赠相忆鳯凰楼`】　随落日　数秋毫【`王介甫诗云追随落日尽还生防缀浮云暗又明　杜工部诗云此时瞻白兔直欲数秋毫`】　灾蚀原告凶　薄蚀【`上详日三　日月薄蚀天地之灾`】　脩刑　撃鉴【`李栖筠会月食帝问其故栖筠曰月食脩刑今防上行私者未得天若以儆陛下耳　六帖长安城中每当月食士女取鉴向月撃之名为救月`】  

月四  

原水精【`详月一`】阴长【`汉书李寻上书曰月者众阴之长后妃大臣诸侯之象也`】　上【`杨泉物理论云上月从下侵`】连璧【`易坤灵图云至徳之世日月若连璧`】　逺望【`详月一`】运行【`易繋辞云日月运行一寒一暑`】　照戸【`李陵诗云明月照户枢想见余光辉`】照轩【`嵇康诗云开户肃清朗月照轩`】　皎皎【`傅元诗云皎皎明月光灼灼朝日辉`】胧胧【`潘岳诗云嵗寒无与同朗月何胧胧`】　歩朗【`李颙步朗月诗序云潘安仁为步朗月之文经荒乱失之想其清晓良可惜也`】仰明【`楚辞曰仰明月而太息兮步列星而极明`】　含光【`潘岳秋兴赋云月朣胧而含光露凄清而凝冷`】流光【`曹植诗云明月照髙楼流光正徘徊`】　重晖【`陆机诗云八风应律日月重晖`】清晖【`傅元诗云团圆三五月皎皎濯清晖`】　径千里【`详月一`】有九行【`详月一`】　禀日光【`张衡灵宪云夫月端其形而洁其质向日禀光`】主纪度【`范子计然曰月居夜为明主纪度而成数`】出灵崖【`左思诗云明月出灵崖皎皎流素光`】照鸾台【`傅元诗云夜静微风起明月照鸾台`】光生于日【`旧厯说云月无光也光生于日`】梦着其身【`帝王世纪云文王梦日月着其身`】生而盈阙【`古诗云三五明月满四五蟾兔阙`】梦见公卿【`梦书云月者太阴之精也`】  

【`梦见月者旦见公卿也`】　坎徳【`易云坎为月`】阴灵【`月赋曰月以阴灵亦曰金精`】　丽天【`易`】离毕【`诗`】　从星【`月之从星则以风雨`】悬象【`易悬象着明莫大乎日月`】　斯征【`诗云而月斯征`】则食【`易云月盈则食与时消息`】　入懐【`月赋云委照而呉业昌沦精而汉道融注云梦月入懐生子为帝王`】盈手【`揽之不盈手`】　皎兮【`诗云月出皎兮`】出矣【`庄子曰日月出矣`】　蛾眉【`鲍照诗见月三`】蟾魄【`三日成魄`】　代照【`日月代照`】迭微【`日居月诸胡迭而微`】　皆仰【`人皆仰之`】具瞻【`人皆具瞻`】　必毁【`有盈必毁天之道也`】代明【`日月代明`】　照临【`照临下土`】廻环【`谓廻环天上也`】　三七【`三辰三光七曜并月居其一`】三五【`三五而生三五而缩`】　如珪【`秋月如珪`】如恒【`诗如月之恒恒月生上而就盈`】　玉台【`月如明照`】瑶彩【`月色`】　以为量【`礼记`】哉生魄【`书`】　汉东蚌　淮南灰【`幷见庾肩吾咏月诗`】　生于西【`礼记`】落于东【`扬子法言曰月之望则魄落于东`】度南端【`北齐邢子才诗风音响北牖月影度南端`】出东岭【`陶濳诗白日沦西河素月出东`】  

【`岭遥遥万里辉迢迢空中影`】　卿士惟月【`书`】冯相致月【`详日三`】　谢譓对饮【`详月一`】阚泽见名【`详月三`】　王郎之善歌一曲【`世说王昙善歌谢公欲闻之而王乃名家少年无由得闻后公出东府上山作妓乐遇昙出庾家墓竹中作一曲于时秋月王因举头看北林卒曲而去诸妓白谢曰此乃王郎歌也`】徐勉之不论五官【`徐勉门客有虞嵩者求五官詹事勉正色答曰今夕只可谈风月不宜及公事时人服之`】　玉兔　金兔阴兔　兔　素娥　蟾光　蟾腪　圆魄　金魄徳闻皇天　庆见瑞月　水徳之明晖　金精之正色增华【`增华台室`】扬彩【`扬彩轩宫`】　曲钩【`骆賔王初月诗既能明似镜何用曲如钩`】初  

【`杜诗光细欲上影斜轮未安`】　愬月【`愬皓月而长歌`】扇影【`月影圆也`】　颓魄【`缺月頽魄不再圆`】飞光【`月上轩而飞光出江淹赋`】　委照　沦精【`委沦皆落也精光也`】金波【`委波金不定照席绮逾依　杜诗`】玉涛【`舒亶诗沙岸金笼树澄汀玉涌涛`】　若英【`若木之英嗣菉英于西宴`】曲景【`入室之光也`】　吐清规【`僧齐道诗空碧无云露湿衣众星光外吐清规`】破黄昏【`李若水诗一眉新月破黄昏`】　碎荆玉【`李构诗月影碎荆玉波光委蜀罗`】卧浮图【`东坡诗山下白云横匹素水中明月卧浮图`】　僊人弄影【`唐上官仪应诏诗中用影娥池学士无解其意者祭酒令狐徳棻召张柬之等十余人求出处柬之曰洞冥记汉武帝于望鹄台西起俯月台穿影娥池月影入池如仙人乗舟笑弄月影`】崔咸乗月【`崔咸乗月吟啸`】　举杯邀月【`唐李白月下独酌诗花下一壶酒独酌无相亲举杯邀明月对影成三人`】停杯问月【`李白问月诗青天有月来几时我今停杯一问之人攀明月不可得月行却与人相随`】　令人和悦【`苏东坡在汝阴堂前梅花大开月色鲜霁王夫人曰春月色胜于秋月色秋月令人凄惨春月令人和悦东坡大喜因作减字木兰花词云不似秋光只与离人照断肠`】随人逺近【`梁朱超诗唯余故楼月逺近必随人`】　方晖　圆影【`沈约咏月诗方晖竟户入圆影隙中来`】　西斋长忆【`李频月夜惜别诗云早晚更看呉苑月西斋长忆月当不知明夜谁家见应照离人隔楚江`】南借看【`黄山谷诗开尽南借月看`】　月御案节【`言天帝降使月御为之案节星驱为之扶轮`】雪凝水镜　霜缟冰净【`皆言月色之光彩也照地如凝雪照天如水镜庭除皆如`】  

【`冰霜之洁`】　胐魄示冲【`明生得宜以示人主谦冲之徳`】朒朓警阙【`视此可以警防人主之阙徳也`】　琼楼玉宇【`东坡词只恐琼楼玉宇髙处不胜寒`】破环碎璧【`破环投积草碎璧聚流杯`】　夜光　素舒【`皆月名`】　末垂【`月之将尽`】圆景【`圆景光未满`】流月【`月行如流`】月波【`月光似波`】　月眉【`新月`】月轮【`丹轮殊未圆`】　归月【`落月`】飞月【`疾行如飞`】　倾魄【`落月`】却月【`半月也横却月于天汉`】　寳月【`寳月两重圆`】萝月【`萝月寡色`】　卿月【`卿月升金掌`】月午【`谓天中也`】　灾蚀原谪见于天【`见月一`】则维其常【`诗彼月而食`】　荧惑袭月　彗星袭月【`并见月二`】　增食以气【`日之食也以形月之食也以气月受日之光不受日之精相望中则光为之食至于太阳乃火之精也火正当气焰之上必有黒晕以月正对此黒晕中日必食也`】食以交【`月一年十二会十二望有食有不食者交则食不交则不食也然日食少而月食多者盖日月行有常度一月必一会但月体小日体大故虽行度差路交闗茍非相掩太多则日常不食月则稍有交闗相射则必食食且既也`】痴虾蟇【`卢仝诗`】黑水精【`月蚀诗详后`】　光常不合【`灵宪云当日之冲光`】  

【`常不合是谓闇虚在星则星微遇月则月食`】月体自若【`荆大声云月体自若而星居月上此为星食月月遇之而星隐不见此为月食星`】  

月五  

原诗晋陆机诗曰安寝北堂上明月入我牖照之有余辉揽之不盈手　宋孝武帝斋中望月诗曰褰幕荡暄气入夜渐流清微微风始发暧暧月初明思因往物深悲以归云盈　宋鲍照翫月诗曰蛾眉蔽珠栊玉钩隔琐三五二八时千里与君同夜移衡汉落徘徊帷幌中　齐虞羲咏秋月诗曰影丽髙台端光入长门殿初生似玉钩裁满如团扇泛滥浮阴来金波时不见倘遇赏心者照之西园宴　梁简文帝望月诗曰流辉入画堂初照上梅梁形同七子镜影九秋霜桂花那不落团扇与谁装空闻北弹未举西园觞　又望月诗曰今夜月光来正上相思台可怜无逺近光照悉徘徊梁元帝望江中月影诗曰澄江涵皓月水影若浮天风来如可泛流急不成圆秦钩断复接和璧碎还聮裂纨依岸草斜桂逐行船即此春江上无俟百枝然　梁邵陵王纶咏新月诗曰霜氛含月彩霭霭下南楼雾浓光若昼云驶影疑流　梁沈约咏月诗曰月华临静夜夜静灭氛埃方晖竟户入圆影隙中来髙楼切思妇西园游上才网轩映珠缀应门照緑苔洞房殊未晓清光信悠哉　又八咏望秋月诗曰秋月明如练照耀三爵台徘徊九华殿九华玳瑁梁华榱与璧珰以兹雕丽色持照明月光凝华入黼帐清晖悬洞房先过飞鷰户却映班姬牀湛秀质兮似规委清光兮如素照愁轩之蓬发影金阶之轻步居人临此笑以歌别客对之伤且慕经衰圃映寒丛凝清夜带秋风随庭雪以偕素与池荷而共红照玉墀而皎皎含霜霭之蒙蒙隐岩崖而半隔出帷幌而才通散朱庭之奕奕入青琐而玲珑　梁何逊望初月诗曰初宿长淮上破镜出云明今夕千余里双蛾映水生的的与沙净灔灔逐波轻　梁庾肩吾和徐主簿望月诗曰楼上徘徊月中愁思人照雪光偏冷临花色转春星流时入晕桂长欲侵轮愿以重光曲承君歌扇尘　又望月诗曰桂殿月偏来留光引上才圆随汉东蚌晕逐淮南灰渡河光不湿移轮辙讵开此夜临清景还承终宴杯　梁萧子范望秋月诗曰河汉东西阴清光此夜出入帐华珠被斜筵照寳瑟霜惨庭上兰风鸣檐下橘独见伤心者孤灯坐幽室　梁虞骞视月诗曰清夜未云疲珠帘聊可发泠泠玉潭水映见蛾眉月靡靡露方垂晖晖光稍没佳人复千里余影徒挥忽　梁刘瑗县中庭看月诗曰移榻坐庭阴初时复临侍儿能劝酒贵客解弹琴柏叶生鬟内桃花出髻心月光移数尺方知夜已深　梁刘孝绰望月有所思诗曰秋月始纎纎微光垂步檐朣胧入牀簟髣髴鉴帘帘萤隐光息帘虫映光织玉羊东北上金虎西南昃长门隔清夜髙堂梦容色如何当此时懐情满胷臆　又林下映月诗曰明明三五月垂影当髙树攒柯半玉蟾裛叶彰金兔兹林有夜坐啸歌无与晤侧光聊可书含毫且成赋　又望月诗曰轮光缺不半扇影出将圆流光照漭瀁波动映沦涟　梁鲍泉江上望月诗曰客行钩始悬此夜月将川澄光尚动流驶影难圆苍苍随逺色瀁瀁逐漪涟无因转还泛廻首眷前贤　梁朱超舟中望月诗曰大江濶千里孤舟无四邻唯余故楼月逺近必随人微风光绕晕薄雾急移轮若教长似扇堪拂艶歌尘　梁戴暠月重轮行诗曰皇储属明两副徳表重轮重轮非是晕桂满月恒春海珠含更减阶蓂翳且新媫妤比团扇曹王譬洛神浮川疑譲璧入户烧银从来看顾兔不曾闻鬪麟北堂岂盈手西园偏照人陈张正见薄帷鉴明月诗曰长河上桂月澄彩照髙  

楼分帘疑碎璧隔幔似垂钩外光恒满帷中影暂流岂及西园夜长随飞盖游　周王褒闗山月诗曰闗山夜月明愁色照孤城半形同汉阵全影逐胡兵灰寒色转白风多晕欲生寄言亭上吏游客解鸡鸣　又咏月赠人诗曰月色当秋夜斜晖映薄帷上如半璧初魄似蛾眉度云光忽驶中天影更迟髙阳懐许掾对此益相思　隋江总赋得三五明月满诗曰三五兔辉成浮云冷复轻只轮非战返团扇少歌声云前来往色水上动摇明况复髙楼照何嗟揽不盈　周庾信舟中望月诗曰舟子夜离家开船望月华山明疑有雪岸白不闗沙天汉看珠蚌星桥视桂花灰飞重晕缺蓂落独轮斜唐太宗辽城望月诗曰元兔月初生澄辉照辽碣映  

云光暂隐隔树花如缀魄满桂枝圆轮亏镜彩缺临城却影散带晕重围结驻跸俯九都伫观妖氛灭　唐董思恭咏月诗曰北堂未安寝西园聊骋望玉户照罗帏珠轩明绮障别客长安道思妇髙楼上所愿君莫违清风时可访　增骆賔王秋月诗曰云披玉绳浄月满镜轮圆裛露珠晖冷淩霜桂影寒漏彩含疎薄浮光漾急澜西园徒自赏南飞终未安　杜审言望月有懐诗曰明月髙秋迥愁人独夜看暂将弓并曲翻与扇俱团露濯清辉苦风飘素影寒罗衣一此鉴顿使别离难　沈佺期月诗曰忌满光恒缺乗昏影暂流既能明似镜何用曲如钩　又闗山月诗曰汉月生辽海膧胧出半晖合昏元菟郡中夜白登围晕落闗山迥光含霜霰微将军听晓角战马欲南归　李峤月诗曰桂生三五夕蓂开二八时分辉度鹊镜流彩入蛾眉皎洁临疎牖朦胧鉴薄帷愿陪北堂宴长赋西园诗　张九龄望月诗曰清迥城边月流光万里同所思如梦里相望在庭中皎洁青苔露萧条黄叶风含情不得语频使桂华空　又望月懐逺诗曰海上生明月天涯共此时人情怨遥夜竟夕起相思灭烛怜光满披衣觉露滋不堪盈手赠还寝梦佳期　李白金陵城西楼月下吟诗曰金陵夜寂凉风发独上西楼望呉越白云映水摇秋光白露如珠滴秋月月下长吟久不归古今相接眼中稀解道澄江浄如练令人却忆谢元晖　又把酒问月诗曰青天有月来几时我今停杯一问之人攀明月不可得月行却与人相随皎如飞镜临丹阙緑烟灭后清辉发但见宵从海上来宁知晓向云间没白兔捣药秋复春姮娥孤栖谁与邻今人不见古时月今月曾经照古人古人今人若流水共看明月皆如此所愿当歌对酒时月光长照金罇里　又古朗月行诗曰小时不识月呼作白玉盘又疑瑶台镜飞上五云端仙人垂两足桂树何团团白兔捣药成问言谁与餐蟾蜍蚀圆影大明夜已残羿昔落九乌天人清且安阴精此沦惑去去不足观忧来其如何凄怆摧心肝　杜甫月诗曰天上秋期近人间月影清入河蟾不没捣药兔长生只益丹心苦能添白发明干戈知满地休照国西营　又月诗云四更山吐月残夜水明楼尘匣元开镜风帘自上钩兔应疑鹤发蟾亦恋貂裘斟酌姮娥寡天寒奈九秋　又新月诗曰光细欲上影斜轮未安微升古堞外已隐暮云端河汉不改色闗山空自寒庭前有白露暗满菊花团　又月圆诗曰孤月当楼满寒江动夜扉委波金不定照席绮逾依未缺空山静髙悬列宿稀故园松桂发万里共清辉　钱起裴廸书斋玩月诗曰夜来诗酒兴月上谢公楼影闭重门静寒生独树秋鹊惊随叶散萤逺入烟流今夕遥天末清辉几处愁　刘禹锡八月十五夜玩月诗曰天将今夜月一遍洗寰瀛暑退九霄浄秋澄万景清星辰譲光彩风露发晶英能变人间世翛然是玉京　杨巨源月宫词曰宫中月明何所似如积如流满田地迥过前殿曾学眉廻照长门惯催泪昭阳昨夜秋风来绮阁金铺清影开藻井浮花共凌乱玉阶零露相徘徊稍映明河泛仙驭满犹在更衣处管弦廻烛无限情环佩凭栏不能去皎皎苍苍千里同穿烟飘叶九门通珠帘欲卷畏成水瑶席初陈惊似空复值君王事欢宴宫女三千一时见飞盖愁看素晕低称觞愿清辉遍江上无云夜可怜冒沙披浪自婵娟若共心赏风流夜那比髙髙太液前　张祜中秋月诗曰碧落桂含姿清秋是素期一年逢好夜万里见明时絶域行应久髙城下更迟人间繋情事何处不相思　羊士谔褒城驿池塘玩月诗曰夜长秋始半圆景丽银河北渚清光溢西山爽气多鹤飞闻坠露鱼戏见增波千里家林望凉飇换緑萝　白居易新月诗曰万里清光不可思添愁足恨绕天涯谁人陇外久征戍何处庭前新别离失宠故姬归院夜没蕃老将上楼时照他几许人肠断玉兔金蟾逺不知　又八月十五夜禁中对月寄元九诗曰银台金阙夕沉沉独宿相思在翰林三五夜中新月色二千里外故人心渚宫东面烟波冷浴殿西头钟漏深犹恐清光不同见江陵卑湿足秋阴　又山中问月诗曰为问长安月谁教不暂离昔随飞盖处今照入山时借助秋懐旷流连夜卧迟如归旧乡国似对好亲知松下行为伴谿头坐有期千岩将万壑无处不相随又客中月诗曰客从江上来来时月上悠悠行旅中三见清光圆晓随残月行夕与新月宿谁谓月无情千里逺相逐朝发渭水流暮入长安陌不知今夜月又作谁家客　元稹月三十韵诗曰蓂叶标新朔霜豪引细辉白眉惊半隐虹势讶全微凉魄潭空洞虚弓鴈畏威上何汲汲佳色转依依绮幕残灯敛妆楼破镜飞玲珑穿竹树岑寂思幈帏坐爱规将合行看望已几绛河冰鉴朗黄道玉轮巍迥照偏琼砌余光借粉闱泛池相皎洁压桂共芳菲的的当歌扇娟娟逐舞衣慇懃入懐什恳欵堕云圻素液传烘盏鸣琴荐碧徽椒房深肃肃兰路霭霏霏翡翠通帘影琉璃莹殿扉西园筵瑇瑁东壁射蛜蝛老将占天阵幽人钓石矶荷锄元亮息廻棹子猷归迢逓同千里孤髙浄九围从星作风雨配日丽旌旗麟鬪宁徒设蝇声岂浪讥司存委卿士新拜出郊畿今古虽云极亏盈不易违珠胎方夜满清露忍朝晞渐减嫦娥面徐收楚练机卞疑雕璧碎潘感竟牀稀捐箧辞班女濳波蔽宓妃氛埃谁定灭蟾兔杳难希须遣圆明尽良嗟造化非如能付刀尺别为创璿玑　李商隐新月诗曰池上与桥边难忘复可怜帘开最明夜簟卷已凉天流处水花急吐时云叶鲜姮娥无粉黛只是逞婵娟　又月夕诗曰草下阴虫叶下霜朱栏迢逓压湖光兔寒蟾冷桂花白此夜姮娥应断肠　又姮娥诗曰云母屏风烛影深长河渐落晓星沉嫦娥应悔偷灵药碧海青天夜夜心　李羣玉初月诗曰艶艶流光浅娟娟泛雾轻云间龙爪落帘上玉钩明桂树枝犹小仙人影未成欲为千里别倚幌独含情　司空图中秋月诗曰闲吟清景外万事觉悠悠此际若无月一年空过秋　张乔对月诗曰盈缺青冥外东风万古吹何人种丹桂不长出轮枝　又对月诗曰圆魄上寒空皆言四海同安知千里外不有雨兼风　又月中桂诗曰与月转洪蒙扶疎万古同根非生下土叶不坠秋风每以圆时足还随缺处空影髙羣木外香满一轮中未种丹霄日应虚白兔宫如何当羽化细得问神功　方干新月诗曰入夜天西见娥眉冷素光潭鱼惊钓落云鴈怯弓张隐隐临珠箔微微上粉墙更怜三五夕仙桂满轮芳康庭芝咏月诗曰天使下西楼光含万里秋台前疑  

挂镜帘外似悬钩张尹将眉学班姬取扇俦佳期应借问为报在刀头　徐敞圆灵水镜诗曰浮光上东洛扬彩满圆灵明灭沦江水盈虚逐砌蓂不分沙岸白偏照海山青练色临牖蟾光霭户庭成轮疑璧影初魄弓形逺近凝清质依微出众星　蒋防赋得秋月悬清辉诗曰秋月沿霄汉亭亭委素辉山明桂花发池满夜珠归入户人偏揽临枝鹊正飞影连平野浄轮度晓云微　又中秋对月诗曰暮云收尽溢清寒银汉无声转玉盘此生此夜不长好明月明年何处看　宋刘子翚咏凉月诗曰凉月未出山浮云半空白徘徊步轩宛若待佳客经林漏飞辉映溆生华泽及兹秋景清吾庐更幽寂　又赏月诗曰微风浄郊原暮色含清夏层巅月欲上炯炯木叶罅丰姿一发亏爽气千毫射流光不着地黄抺溪西舍翩然释峤飞云浪鳞鳞化常恐螺气青失此骊珠挂竒观天所吝老眼得屡借不嫌神太清跣立髙梧下故人肯留连一笑偶良夜浊醪未虚杯庭缟醉可借　元马祖常赋海月诗曰江月照人近海月涵太清大地积微尘何能翳其明遡光俪阳耀阴魄独含精况尔朝夕驰呼吸成虚盈持兹烛元造万无遁情彭君忽起揖子以知言名　明建文帝赋新月诗曰谁将玉指甲抓破碧天痕影落江湖上蛟龙不敢吞明宣宗咏洞庭秋月诗曰洞庭秋水清彻底岳阳楼头月初起巴山落影半湖阴金波倒浸芙蓉翠须臾素景当瑶空寒光下烛冯夷宫云梦微茫冰鉴里沅湘浩荡玉壶中霜华初飞风浪急万籁无声夜方寂彷佛湘灵汗漫游虹桥直跨天南北但见鸥汀与鹭洲折苇寒沙带浅流缟衣纶巾湘中老髙卧取醉岳阳楼回看月下西山去湖水悠悠自东注洞庭咫尺西南陬赤岸银河万里秋　附唐卢仝月蚀诗曰烂银盘从海底出出来照我茅屋东天色绀凝不流冰光交贯寒朣胧初疑白莲花浮出龙王宫八月十五夜比并不可双此时怪事发有物吞食来轮中轮如壮士斧斫壊桂似雪山风拉摧百链镜照见胆平地埋寒灰火龙珠飞出脑却入蚌蛤胎捶环破璧眼看尽当天一搭如煤炲磨踪灭迹须臾间便似万古不可开又闻古老说蚀月虾蟇精径圆千里入汝腹如此痴騃阿谁生须臾痴蟇精两吻自决拆初露半个璧渐吐满轮魄众星尽原赦一蟇独诛磔腹吐忽脱落依旧挂穹碧光彩未苏来惨淡一片白奈何万里光受此吞吐厄  

原赋宋周祗月赋曰二气理化精者能镜阳得一以朗旦月代终而夕映其状也气融洁而照逺质明润而贞虚弱不废照清不激污　宋谢灵运晓月赋曰卧洞房兮当何悦灭华烛兮弄晓月昨三五兮既满今二八兮将缺浮云褰兮收泛灔明舒照兮殊皎洁墀除兮镜鉴房栊兮澄澈　宋谢庄月赋曰陈王初防应刘端忧多暇悄焉疚懐不怡中夜于时斜汉左界北陆南白露暧空素月流天沉吟齐章殷勤陈篇抽毫进牍以命仲宣仲宣跪而称曰臣闻日以阳徳月以阴灵擅扶光于东沼嗣若英于西溟引兔于帝台集素娥于后庭若夫气霁地表云敛天末洞庭始波木叶微脱菊散芳于山椒鴈流哀于江濑升清质之悠悠降澄晖之霭霭列宿掩缛长河韬映柔只雪凝圆灵水镜连观霜缟周除冰浄歌曰羙人迈兮音尘阙隔千里兮共明月临风叹兮将焉歇川路长兮不可越　增唐王冷然初月赋曰观乎皎皎新月含虚惊阙伺海蛤而齐生候阶蓂而俱发既与物而盈偃亦随时而兴歇故其清光未满斜轮半空依稀破镜髣髴悬弓离毕坠雨绕晕生风散微华于粉壁集轻照于兰丛尔其为状也皎皎的的镜丹霄而灼烁鲜鲜绵绵防清汉而连娟逢轻云而暂蔽杂华星而共妍写边城之羁目监珠箔之娇思闺女之披幌弄舟人于叩舷若乃断山风入中天气清云彻暮景霞开晚晴望頽阳之西落见微月之孤生出烟郊而漫漫映江浦之亭亭凝碧台以光浄度青楼以色明虽予情之斯得伫搴揽而不盈俄而凉夜未几低轮半倾坠斜光于森木落余照于严城临玉墀而不见望亭阁而杳冥　郑遥初月赋曰初生微月若无若有出城中兮才广于眉入堂上兮不盈于手若乃金壶稍滴银汉将流暗鹊惊夜寒蛩送秋天清晕灭露白光浮临皓壁而添粉映朱帘而半钩纎光润海重明表壑的的飞上娟娟未落衔破镜而飞斜抱弯弓而势却蓂稀叶少桂短花新无箧笥之团扇有虚空之半轮怅徘徊以将失情郁结而莫伸　陆贽月临镜湖赋曰月包阴以成象水禀月而为精色皎洁而秋天愈静波演漾而宵风乍轻泗濵之磬见疑合浦之珠明至明洞幽至清无垢轻霭不起纎尘莫过沉璧彩而为镜碎金辉以成波皓质未判空闻田鹤之唳香风乍度暗传莲女之歌万象皆总湛清光而不动极望靡穷凝虚皓而如空照同心千里之外洞游鳞百丈之中棹影乍浮如上天边之汉桂花不定多因苹末之风　李程破镜飞上天赋曰何新月之婵娟如破镜之在天微茫而桂树犹短髣髴而菱花不全皓色减去清光独悬谓是云非开玉匣而长在自无而有指金波而未圆象则凌虚名何责实伊酷似其素影若同分于丽质莫测濳化空惊迥出怜此夕以孤飞念谁家而暗失况夫微明海澨逺挂闗山感重轮而易缺思鞶带而莫攀姮娥掩色嫮女分顔意迢逓而难明半生象外岂别离之可赠余在人间霁景澄寂泬寥凝碧匪廻辉而照胆徒向晦而沦魄洞房未掩过台上而不归斜汉欲低入中而犹隔　欧阳詹秋月赋曰白露下降鸿鴈来征野防防而木落天寥寥而气清独孤亭之不寐见凉月兮东生上迢迢之霄汉掩冽冽之恒星出江山之磅礴豁阊阖之峥嵘皎皎摇摇晶晶盈盈映阶墀以歴歴对戸以亭亭虽他时之并照何斯夕之为明异夫白鹤翩翻不分其色寒泉洒落空闻其声乃遥夜以虚烛实纯风之至精于是照曜必周通冥洞幽其色也润林峦之卉物其影也莹江湖之乱流益亭池之寂寂增气候之飕飕起离家之逺恨生去国之繁忧岂谓征客懐归徘徊于黄榆之塞佳人怨别萧条于红粉之楼　赵蕃月中桂树赋曰圆月如霜有仙桂兮宛在中央映澄澈之素彩逗葳蕤之冷光杳杳低枝拂孤轮而挺秀依依密树侵满魄而含芳观其皓尔方凝翛然不改同蟾蜍之片影似濯瑶池异瑚之幽丛徒生沧海埃壒初歇闗山正秋空泬寥而逾浄色冉弱而弥幽望玉露之初垂遥疑滴沥听金风之乍起逺若飕飗皎皎孤悬亭亭相向才分杳霭之质微辨轮囷之状嘉其竦本无地分辉有余转低影于穹碧擢幽姿于颢初讶姮娥之绘成文逾靃靡并秦镜之照出势自萧疎夹余霞而暂丹经斜汉而弥白临紫极而天香不散指北斗而仙花可摘况其逺象朣胧桂子冥空惜迢逓而遐想况婵娟而内融素色不雕自挺霜雪之外清阴廻泛频移霄汉之中何必咏招隐卧幽丛庶髙枝兮可折愿逍遥于蟾宫  

## 御定渊鉴类函卷四

天部四  

星一【`灾异附`】  

原释名曰星者散也言列位布散也　増又曰宿宿也星各止宿其所也　易曰日中见斗幽不明也　又曰在天成象　书曰尧命羲和钦若昊天厯象日月星辰敬授人时　又曰日中星鸟以殷仲春日永星火以正仲夏宵中星虚以殷仲秋日短星昴以正仲冬　又曰庶民惟星星有好风星有好雨月之从星则以风雨诗曰睆彼牵牛不以服箱　又曰维南有箕不可以簸扬维北有斗不可以挹酒浆　又曰东有啓明西有长庚　又曰嘒彼小星三五在东　又曰子兴视夜明星有烂　又曰三星在户　又曰维南有箕载翕其舌惟北有斗西柄之揭　又曰昏以为期明星煌煌　原周礼曰保章氏掌天星以志日月星辰之变动以观天下  

之迁辨其吉凶以星土辨九州之地所封之域皆有分星以观妖祥　增礼曰八月中气是月也命有司享寿星于南郊　又曰十二月是月也日穷于次月穷于纪星回于天　又曰幽宗祭星也　又曰天秉阳垂日星又曰宿离不忒无失经纪【`注云二十八宿为经七曜为纪`】　左传曰  

火中寒暑乃退　原谷梁传曰列星曰恒星亦曰经星【`皆常也`】　尔雅曰祭星曰布【`布散食于四方`】　又曰奔星曰彴约又曰寿星角亢也　说文曰万物之精上为列星  

春秋说题辞曰星之为言精也阳之荣也阳精为日日分为星故其字日生为星　春秋运斗枢曰北斗七星第一天枢第二璇第三机第四权第五衡第六开阳第七瑶光第一至第四为魁第五至第七为标标合为斗居隂布阳故称北　增又曰狼北有大星曰南极老人原春秋元命苞曰嘉置弧北指一大星为老人星治  

平则见见则王寿常以秋分之南郊　增又曰玉衡北星为玉绳　又曰心三星五度有天子明堂布政之官　又曰天有摄提人有两眉为人表阳立于二故眉长二寸　又曰尾九星箕四星为后宫之场列为南宫其庭太微　又曰蟾蜍隂精流生织女立地　又曰三台星色齐五臣和　春秋合成圗曰天文地理各有所主北斗有七星天子有七政也　又曰天理在斗中司三公也如人喉在咽以理舌语【`宋均注曰斗为天之舌口主出政敎主导宣君命喻于人则宜如人喉在咽以理舌口使言有条理也`】　又曰东井出水衡原尚书考灵曜曰五星若编珠璇玑中星星调则风  

雨时　増又曰歳星木精荧惑火精镇星土精太白金精辰星水精也　又曰歳星得度五谷孳荧惑顺行甘雨时镇星得度地无灾太白出入当五谷熟人民昌又曰心星天王也其前星太子后星庶子也　又曰流星色青赤名地雁其所坠处兵起青赤又曰天雁军甲之精华也　易是类谋曰斗机絶纲玉衡拨摄提亡五星合狼弧张昼视无日光虹霓煌煌太山失金鸡西岳亡玉羊　又曰太山失金鸡者箕星亡也箕者风也风动鸡鸣今箕亡故鸡亦亡也西岳亡玉羊者狼星在未未为羊　翼礼稽命征曰作乐制礼得天心则景星见　礼斗威仪曰镇星黄时则祥风至　又曰君乗土其政平则镇星黄而多晖　孝经内事曰王者逺嫌别微殊贵贱抑骄臣息乱子则屏星为之明以润帝座章而光【`宋均注曰屏星五帝座章大也`】　又曰昆弟有亲亲之恩则钩钤不离房【`宋均注曰钩钤逺房则疎阔今昆弟相亲故天相近明其及也`】　白虎通曰景星者大星也月或不见景星常见可以夜作益于民人也　史记曰天精而景星见景星徳星也其状无常常出有道之国　又曰南极老人见则天下安　又曰魁下三星两两相比者名曰三能【`音台又曰天柱`】　又曰五星者天之五佐为经纬见伏有时所过嬴缩有度　汉书曰五星不失行则年谷丰昌　又曰五星同色天下偃兵百姓安宁歌舞以行不见灾疾五谷蕃昌　又曰北斗七星所谓璇玑玉衡以齐七政杓携龙角衡殷南斗魁枕参首　又曰营室为清庙又曰离宫　又曰太微十二星西将东相　又曰危东六星两两相比曰司空又曰天下太平五星循度　又曰五星早出为赢赢为客晚出为缩缩为主人　又曰胃主仓廪南斗主爵禄七星主衣裳牵牛主关梁北斗天之喉舌斟酌元气运平四时　原又曰天星皆有州国分野角亢氐兖州房心豫州尾箕幽州斗江湖牵牛婺女扬州虚危青州营室东壁幷州奎娄徐州昴毕冀州觜参益州东井舆雍州柳七星张三河翼轸荆州元枵齐之分星纪吴越之分析木之津燕之分大火宋之分寿星郑之分鹑尾楚之分鹑火周之分鹑首秦之分实沈魏之分大梁赵之分降娄鲁之分娵訾衞之分太史掌之以观妖祥又曰瑞星曰景星曰徳星　増汉书曰秦地于天官  

东井舆之分野周地柳七星张之分野韩地角亢氐之分野赵地昴毕之分野燕地箕之分野齐地虚危之分野鲁地奎之分野宋地房心之分野衞地营室东壁之分野楚地翼轸之分野吴地斗牛之分野　后汉书曰鱼星主理隂阳事知云雨之期占曰鱼星明大河海水皆出　晋书曰文耀丽乎天其动者有七日者阳精之宗月者隂精之宗五星五行之精　又曰在野象物在朝象官在人象神　又曰斗为天车取运动之义又曰杓南三星及魁第一星西三星皆曰三公主宣徳化调七政和隂阳之官也　又曰太微东藩四星一曰上相二曰次相三曰次将四曰上将所谓四辅也西藩四星一曰上将二曰次将三曰次相四曰上相亦曰四辅也　又曰农丈人一星在南斗南主农政之官也明则丰稔暗则荒歉　宋厯志曰夫隂阳二气陶育羣品精象所寄是为日月羣生之性章为五才五才之灵五星是也　隋天文志曰天有五帝五星为之使　宋景祐御制序曰天极之星明者太乙也其佐乃有五帝其神实首九宫　列子曰星积气之中有光耀者　抱朴子曰辰星水精生武歳星木精生苍龙　又曰人初受气皆应列宿之精值圣宿则圣值贤宿则贤也　原尸子曰自井中视星所见不过数星自邱上以望则见始广也非明益也势使然也私心井中也公心邱上也増淮南子曰太微者太一庭也紫宫者太乙之居也  

轩辕者帝妃之舍也咸池者水鱼之囿也天河者羣神之关也天河星名也关犹门也　又曰鲸鱼死而彗星出　又曰四守出赏罚【`四守谓紫宫轩辕咸池天河也`】　又曰令雨师洒道风伯扫尘髙诱注云雨师毕星也风伯箕星也又曰歳星之所居五谷蕃昌　扬子曰在徳不在星徳隆则晷星星隆则晷徳　又曰王者心有所惟意有所想虽未形顔色而五星以之推移隂阳为之变度　金楼子曰星如玉李月如金波雾生犹縠河垂似带　原孙氏瑞应圗曰景星者大星也状如半月生于晦朔助月为明王者不私人则见　増张衡灵宪曰苍龙连蜷于左白虎猛据于右朱雀奋翼于前灵龟圈于后轩辕一星与苍龙白虎朱雀武四兽为五　黄石公隂谋秘诀法曰荧惑者火之精御史之象主禁令刑罚郑元注曰日月遗其珠嚢珠谓五星也遗其嚢者盈缩失度也　蔡邕月令章句曰天官五兽之于五事也左有苍龙大辰之貌右有白虎大梁之文前有朱雀鹑火之体后有武龟蛇之质中有大角轩辕麒麟之信徐整长厯云大星经百里中星五十里小星三十里北斗七星星间相去九千里皆在日月下其二隂星不见者相去八千里　关令内传曰北斗一星面百星相去九千里置二十四气四宿行四时五方立五星主五岳也　王子年拾遗记云禹铸九鼎择雌金为隂鼎雄金为阳鼎太白星见九日不没　刘向说苑曰悬象着明莫大乎日月察变之动莫着于五星　国精符曰地为山川山川之精上为星各应其州城分野为国作精神符騐也　广雅云荧惑谓之罚星　杜牧孙子注云歳为善星不福无道火为罚星不罚有徳　玉海曰中宫天极星其一明者太乙常居三公侍傍藩臣环翌璇玑玉衡髙揭衡峙文昌泰阶森布晖映其垣为紫微其象为枢纽其人则广朝路寝造命出政之廷万方之所南面而观仰也苍龙主东赤乌司南于菟神龟俨列西北其舍二十有八其度三百六十有五在人则九畿五服庶庶尹之位上之所赖以干方而作屛也昊穹无言示人以象在上欲其宅心正义秉纲执要以为四方之极在下欲其协恭和衷并志壹虑以同尊乎五位之极端其在我即所以对乎在天也　灾异増刘向洪范传曰彗星者去秽布新者也此天所以去无道而建有徳也　汉书曰枉矢所触天下之所伐射　又音义曰妖星曰孛星偏指曰彗光芒四出曰孛长星亦曰欃枪絶迹而去曰飞星光迹相连曰流星亦曰奔星星光曰芒原晋书曰流星如盂流星天使也　文子曰政失于  

春歳星盈缩政失于夏荧惑逆行政失于秋太白出入无常政失于冬辰星不效其乡　増郑曰彗星主扫除  

星二  

増宋宣帝王世纪曰神农氏之末有熊氏妃附宝见大电光绕北斗枢星照郊感附宝孕二十月生黄帝于寿丘　河圗云星大如虹下流华渚女节意感而生少皥左传曰髙辛氏二子长阏伯季实沉不相能也日寻  

干戈以相征讨后帝不臧迁阏伯于商邱主辰商人是因故辰为商星迁实沉于大夏主参唐人是因故参为唐星　史记曰黄帝时景星见形如半月可以夜作原论语防仲尼曰吾闻尧率舜等游首山观河渚有五老飞为流星上入昴　増尚书中曰帝尧即政景星出翼　春秋佐助期曰舜之时景星出房　拾遗记曰虞舜在位五老游于国都五星之精也　感精符曰尧翼之星精在南方色赤舜斗之星精在中央色黄禹参之星精在西方色白汤虚之星精在北方色黑文王房之星精在东方色青　桯史曰昔汤之元祀歳星顺行与日合于房心房心宋亳分也　原庄子曰傅说得之以相武丁奄有天下乗东维箕尾而比于列星　増魏志苏林传曰周文王受命岁星在鹑火武王伐纣十三年岁星在鹑火　尸子曰武王伐纣鱼辛諌曰岁在北方不利征武王不从　国语曰伶州鸠对周景王曰武王放殷歳在鹑火星在天鼋我姬氏出自天鼋天鼋即元枵齐之分野也王季之母太姜齐女也故言出自天鼋　春秋元命苞曰商纣之时五星聚于房房者苍神之精周据而兴　周书曰王曰余不知九星之光周公旦曰九星星辰日月四时歳是谓九星九星九光也原左传曰鲁庄公七年夏四月辛卯夜恒星不见夜  

明也夜中星陨如雨与雨偕也　増又曰襄公二十八年春无冰梓愼曰今兹宋郑其饥乎歳在星纪而淫于元枵蛇乗龙龙宋郑之星也宋郑必饥元枵虚中也枵耗名也土虚而民耗不饥何为　又曰昭公三十二年吴伐越史墨曰不及四十年越其有吴乎越得歳而吴伐之必受其凶　原吕氏春秋曰宋景公时荧惑在心公召子韦问焉子韦曰祸当君虽然可移于宰相公曰宰相所以治国家也曰可移于民公曰民死寡人将谁为君曰可移于岁公曰岁饥民饿必死为人后而杀其民谁以我为君子韦曰君有至徳之言三天必三赏君荧惑必徙三舍行七星星当一年君延年二十一矣荧惑果徙三舍　増论衡曰齐景公问太卜曰子何能曰能动地公以告晏子晏子出见太卜曰昔吾见钩星在房心之分地其动乎太卜曰然晏子退太卜走见公曰臣非能动地地固将自动　晏子春秋曰晏子见常伯骞问曰昔吾见维星絶枢星散地其动乎　抱朴子曰仲尼春秋成紫微降光　南越志曰秦二世时五星会于南斗南海尉任嚣曰秦方长乱此南越偏霸之象也遂有志焉病且死召眞定人赵佗行南海尉事汉髙遣陆贾立为南越王　春秋佐助期曰汉相萧何长七尺八寸昴星精生耳三漏月角大形　钩命决曰萧何为昴精项羽陈胜胡亥为三滑　洞冥记曰武帝尝见彗星东方朔折指星之木以授帝持以指彗彗遂没星出之夜野兽皆鸣或说为兽鸣星　原列仙传曰东方朔楚人也后卖药五湖知其为岁星焉　増汉武内传曰王母遣使至东方朔死上疑问使者对曰朔是木帝精为歳星下游人间以观天下非陛下臣也　汉武故事曰帝祀甘泉至渭桥有女子浴于渭乳长七尺上怪而问之女曰帝后第七车侍中知我所来时张寛在第七车对曰此星主祭祀者斋戒不严则女人星见　门宝海经曰北斗九星七见二隐其第八第九是帝皇太尊精神也汉相国霍光家有典衣奴子名还车忽见二星在斗中光明非常乃拜而还遂得増年六百　东观汉记曰光武破圣公与伯叔书曰交锋之日神星昼见太白清明　后汉书曰王莽时宼贼羣发郅恽仰观元象叹谓友人曰今鎭歳荧惑并在汉分翼轸之域去而复来汉必受命福归有徳如有顺天发防者必成大功原会稽典录曰严遵字子陵与世祖俱受业长安建  

武五年下诏征遵设乐阳明殿命宴会暮留宿遵以足荷上其夜客星犯天子宿明旦太史以闻上曰此无异也昨夜与严子陵共卧耳　汉书曰李郃好天文之术和帝时分遣使者二人各至州郡观采风謡有二使向益州夏月郃露坐问二人曰君发京师宁知二使何时发二人惊问曰何以知之公指星曰有二使星来向益部　异苑曰陈仲弓从诸子侄造荀季和父子徳星聚太史奏五百里内有贤人聚　増搜神记曰管辂至平原见赵顔貌主夭亡顔父乃求辂延命辂曰子归觅清酒鹿脯一斤卯日刈麦地南大桑树下有二人围碁汝但酌酒置脯饮尽更斟以尽为度若问汝但拜之勿言必合有人救汝顔依言而往果见二人围碁顔置脯斟酒于前其人贪戏但饮酒食脯不顾饮数巡北边坐者忽见顔在叱曰何故在此顔惟拜之南面坐者语曰适来饮他酒脯宁无情乎北坐者曰文书已定南坐者曰借文书看之见赵子寿可十九歳乃取笔挑上语顔曰救子至九十年活顔拜而回管语顔曰大助子喜且得増寿北边坐人是北斗南边坐人是南斗南斗注生北斗注死凡人受胎皆从南斗过至北斗所有祈求皆向北斗也　原续晋阳秋曰桓庶母马氏本袁真之妓也与同列薛氏郭氏夏夜同出月下有铜瓮水在其侧见一流星堕瓮中惊喜共视星如三寸火珠于水底冏然明净乃相谓曰此吉祥也当谁应之于是薛郭更以瓢杓接取并不得马最后取星正入瓢中便饮之旣而若有感焉俄而怀虽簒位不终而数年之间荣贵极矣　増晋中兴书曰元帝渡江歳镇辰太白四星聚于牛女间　通鉴曰苻坚攻燕燕人大震封孚问申曰事将何如叹曰邺必亡矣然越得歳而吴伐之卒受其祸今福徳在燕秦虽得志而燕之复建不过一纪耳及慕容暐降燕故太史黄叹曰燕必中兴其在吴王乎恨吾老不及见耳汲郡赵秋曰天道在燕不及十五年秦必复为燕有矣　载记曰苻坚以弟融为冀州牧融将发坚祖于灞东坚母茍氏以融少子甚爱之比发三至灞上其夕又窃如融所内外莫知是夜坚寝于前殿太史令魏延上言天市南门屏内后妃星失明左右阍寺不见后妃移动之象坚推问知之惊曰天道与人何其不逺遂重星官　又曰沮渠蒙逊闻刘裕灭姚顾谓左右曰古之行师不犯歳镇所在姚氏舜后轩辕之苗裔也今镇星在轩辕而裕灭之亦不能久守关中后裕子义真果败于赫连勃勃焉　魏书曰宋武北伐四星聚奎及西伐秦四星聚井四星聚参而渤海始伯四星聚危而文宣受终　又曰晋太元二十一年有大黄星出于昴毕之分五十余日慕容氏太史王先曰当有眞人起于燕代之间大兵锵锵其锋不可当冬十一月黄星又见天下莫敌魏太祖皇始元年也　傅奕隋开皇中以仪曹事汉王谅及谅举兵谓奕曰今兹荧惑入井是何祥也奕曰天上东井黄道经其中正是荧惑行路所涉不为怪异若荧惑入地上井是为灾也谅不恱及谅败由是免诛　龙城录云吴峤霅溪人炀帝元年过邺中告其令曰中星不守太微主君有嫌而旺气流萃于秦地子知之乎令不之信至神尧即位方知不诬峤精明天文即袁天纲之师也　唐书曰薛颐武徳初进直秦王府宻语曰徳星守秦分王当有天下王表为太史丞　旧唐书曰傅奕武徳九年五月宻奏太白见秦分秦王当有天下髙祖以状授太宗及太宗嗣位召奕赐之食谓曰汝前所奏防累于我然今后但须尽言无以前事为虑也　又曰长安四年荧惑入月鎭星犯天关严善思奏曰法有乱臣伏罪臣下谋上之象歳余张柬之敬晖等起兵诛张易之昌宗立中宗　新唐书曰韦见素见肃宗于顺化郡是岁十月丙申有星犯昴见素言于帝曰禄山将死矣帝曰日月可知乎见素曰福应在徳祸应在刑昴金忌火行当火位昴之昏中乃其时也旣死其月亦死其日明年正月甲寅禄山其殪乎帝曰贼何等死答曰五行之说子者视妻所生昴犯以丙申金木之妃也木火之母也丙火为金子申亦金也二金本同末异还以相尅贼殆为子与首乱者更相屠戮乎及禄山死日月皆验　旧唐书曰朱泚盗据京城李晟屯渭桥时荧惑守岁久之方退賔介或劝曰今荧惑已退皇家之利也可速用兵晟曰天子外次人臣但当死节垂象逺吾安知天道耶至收复谓叅佐曰前者士大夫劝晟出兵非敢拒也但军可用之不可使知之尝闻五纬盈缩无准晟惧复来守岁则我军不战而自溃矣叅佐叹服皆曰非所及也　五代史曰四星聚张而周太祖代汉　宋史曰宋祖啓国五星聚奎　灾异原左传曰昭公五年有星孛于大辰西及汉申须曰彗所以除旧布新也　又曰齐有彗星公欲禳之晏子曰彗所以除秽也君无秽徳又何禳焉若徳之秽禳之何益　増史记曰齐景公三十二年彗出公坐柏寝叹曰堂乎堂乎谁有此乎羣臣皆泣晏子笑公怒晏子曰臣笑羣臣防甚景公曰彗星出东北当齐分野寡人以忧晏子曰君髙台深池赋敛如弗得刑罚恐弗胜茀星将出彗星何惧乎公曰可禳乎晏子曰使神可祝而来亦可禳而去也百姓若怨以万数而君令一人禳之安能胜众口乎　晏子春秋曰景公时荧惑守虚朞年去晏子曰虚齐之分野当强为善公乃去寃聚之狱振孤敬老行之三日而荧惑迁　尉缭子曰昔楚将军子正与齐战未合初夜彗星出柄在齐所在胜不可击子正曰彗何知明与齐战大破之　汉武内传曰元光中天星尽摇占曰星摇者民劳也后伐四逺百姓劳于兵革　汉书曰献帝初平四年有流星八九丈西北行有声如雷望如火照地是曰天狗　又曰哀帝建平二年彗出牵牛日月五星所从起厯数之元三正之始彗而出之改更之象也其后王莽簒国　后汉书曰安帝永初二年正月太白昼见占云为强臣是时邓氏方盛此其应也　续汉书曰灵帝光和中彗星见东南如炬十余日其后黄巾张角起董卓乱　吴志曰孙权时有长星从东南出羣星从之　又曰司马懿围公孙渊有大流星长数十丈坠襄平东及渊走当流星处斩之晋阳秋曰有星赤而芒角自东北往西南没于诸葛亮营俄而亮卒　载记曰苻坚末年妖星见于东井尹纬知坚将灭乃与尹详厐演推姚苌为盟主　梁武帝本纪曰大通六年先是荧惑入南斗上因谚曰荧惑入南斗天子下殿走乃跣足下殿以禳之及闻魏主西奔乃惭曰彼亦应天象耶　唐书曰有星孛于虚危歴于氐百余日乃灭太宗谓羣臣曰天见彗星是何妖也虞世南曰臣闻之天时不如地利地利不如人和若徳义不修虽获麟鳯终是无补但政事无阙虽有灾何损于时惟愿陛下勿以功髙古人而自矜伐勿以太平渐久而自怠慎终如始彗星虽见未足为忧　旧唐书曰贞元十一年司天频奏荧惑太白犯太微上将间一月而马燧薨　唐书曰元和八年太白犯上相厯执法占者言今三相皆不利始轻末重月余李绛以足疾免十月李吉甫以暴疾卒九年六月武元衡为盗所害　夷坚志曰宣和中有蜀人王俊明在京师谓人曰汴都王气尽矣吾夜以盆水置氐房下望之无一星照汴分野者更于宣平门外宻掘土二尺嗅之枯燥索莫非复生气天星不照地脉又絶此非万乗所都遂上书乞移都洛阳铁围山丛谈曰宣和中荧惑入天江谢中美谓给事  

中许翰曰后三年都邑必大水至己亥夏大水莫知所由来幸新隄筑成仅免水患  

星三  

原紫极　文昌【`荆州星占曰北辰一名天关一名北极北极者紫宫天座也　下详星一`】天街　帝座【`上详星二　史记中端门门左右掖门门内六星诸侯也其内五星五帝座`】编珠　连贝【`尚书中天地开辟甲子冬至日月若悬璧五星若编珠　尚书考灵曜日月五星冬至起牵牛日月若悬璧仰观天形如车盖众星累累如连贝`】　贯珠　陨石【`易坤灵圗曰至徳之朝五星若贯珠　左传曰僖公十六年春陨石于宋五陨星也`】　食昴　袭月【`汉书邹阳上书曰衞先生为秦画长平事太白食昴昭王疑之刘向说苑曰秦胡亥立日月薄食山林沦亡枉矢光荧惑袭月`】　金精　石质【`天官星占曰太白者金之精白帝之子大将之象也　黄石公记云黄石镇星之精也黄者镇星色也石者星质也`】　五色　重曜【`礼斗威仪曰审五色宋均注曰北斗七星有五色宫商角征羽各应其星　崔豹古今注曰汉明帝为太子乐人作歌曰星重曜以太子比徳故云重也`】　虹流　电绕【`俱详星二`】　天孙　婺女【`汉书曰河鼔大星上将其北织女织女天女孙也　广雅云须之婺女婺女谓之实沈`】　散锦　曳练【`庾阐诗曰元景如映璧繁星如散锦　沈约宋书曰孙休永安二年将守质子羣聚嬉戏有异小儿忽来曰我非人荧惑星也言讫飞上升仰而观之若曵一匹练有顷而没`】　五佐　二使【`史记云水火金木土此五星者天之佐为经纬见伏有时　下详星二`】　歳精　昴宿【`俱详星二`】　处士忧贤人聚【`续晋阳秋曰防稽谢敷字庆绪隐若耶山忽月犯少微星少微一名处士星时戴逵名著`】  

【`于敷时人忧之俄而敷死故防稽人士嘲吴人曰吴中髙士求死不得　下详星二`】　麒麟生鲸鱼死【`春秋运斗枢曰天枢得则景星见衡星得则麒麟生万人寿　淮南子曰鲸鱼死而彗星出许慎注曰彗除旧布新也`】　三舍　四守【`上详星一　淮南子四守者所司赏罚许慎注曰四守紫宫轩辕咸池天河也`】　遵七纪　行四时【`春秋运斗枢曰五帝所同道异位皆循斗枢机衡之分遵七政之纪九星之法　下详星一`】　金气　水精【`汉书天文志云星者金之散气其本曰人星众则吉少则凶孟康注云星石也金石相生人与星相应也三五厯云星者元气之英水之精也`】　成天　入月【`张衡灵宪星者体生于地精成于天列居错峙各有逌属在野象物在朝象官在人象事　春秋考异邮下有谋则星入月注曰地星也`】　司夜　主时【`尸子使星司夜月司时犹使鸡司晨也　尔雅大火谓之大辰注曰大火心也在中最明故时主焉`】　主灾司赏【`春秋运斗枢地动则见于天象四角主灾月蚀则见　下详星二`】　曜魄　旄  

头【`尚书大传曰北辰谓之曜魄　荆州星占云昴毕之间五星所游一名天街一名旄头`】　龙角鹑首【`春秋运斗枢房为龙角月蚀则见于大辰　博雅东井谓之鹑首张谓之鹑尾`】　鴈行鼎峙【`成公绥星赋元龟匿首于女虚朱鸟奋翼于井桓屏连珠三台鴈行　又曰轩辕华布而曲`】  

【`分摄提鼎峙而直扫`】　如水　似笔【`释名流星转行如流水　又曰笔星星气有一枝末鋭似笔`】　牵牛　防马【`尔雅河鼔谓之牵牛　下详星四`】　金鸡　朱鸟【`上详星一　淮南子太微主朱鸟`】　黄龙　白虎【`石氏星书云中宫黄帝其精黄龙为轩辕　史记西方七星白虎宿也`】　九斿　三武【`史记天官书句曲九星三处罗一曰天旗二曰天苑三曰九斿　荆州星占云河鼔一名三武一名天鼔`】　老人　织女【`史记狼北地有大星曰南极老人见则治安不见兵起荆州星占织女一名天女`】　径百里　正四时【`徐整长厯大星径百里中星五十里小星三十里北斗七星相去九千里皆在日月下　下详星一`】　天子座太乙阶【`荆州星占云钩钤二星一名箕一名天驷天子之座也　又云三台者诸侯也名曰天柱`】  

【`三公之位太乙之阶也`】　观文　成象【`易观乎天文以察时变　又曰在天成象`】　日照　月离【`星无光日照之有光　春秋纬月离于箕风必扬沙诗曰月离于毕俾滂沱矣`】　为纪　有捄【`歴不忒无失经纪七曜为经二十八宿为纪　诗有捄天毕注毕所以掩兔`】　垂象　成文【`易天垂象见吉凶　成公绥星赋分宿有章悬象成文或青龙垂尾或白虎踞参`】南箕　北斗【`并详星一`】　聚东井　拱北辰【`汉王入关五星聚东井此髙祖受命之符　论语为政以徳譬如北辰居其所而众星拱之`】　増三台　四辅【`汉天文志魁下六星两两而比者曰三台在人为三公晋天文志三台六星西近文昌二星曰上台为司命次二星曰中台为司中东二星曰下台为司禄史记台作能　下详星一`】　五老　三公【`上详星二　下详星一`】　帝车　郎位【`天象列星圗北斗七星在太微之北是为帝车运乎中央临制四方史记天官书南宫后聚一十五星蔚然曰郎位傍一大星将位也正义曰郎位五星在太微中帝座东北周`】  

【`之元士汉之光禄中散谏议此三署郎中即今之尚书郎也郎将一星在郎位东北即今之左右中郎将也`】东壁　西藩【`晋天文志东壁二星主文籍天下圗书之府也明则圗书集道术行小人退君`】  

【`子入　晋天文志紫宫十五星其西藩七东藩八在北斗之北`】　经天　助月【`南史义熙元年太白画见经天凡七乃人更主异姓当兴之象时晋授禅于宋太白晚见者其常也与日抗则为昼见过已当丙位则为经天其变也　孙柔之瑞应图云景星者天之精也状如半月生于晦朔助月为明王者不私人以官使贤者在位则见又天文志辰星居于卯地或辰星勾月主年丰国泰`】　徙舍　出房【`上详星二　宋符瑞志帝舜时景星出房`】　聚奎　淫枵【`宋窦仪善推步周显徳中与卢多逊杨徽之同在諌垣谓二公曰丁卯歳五星当聚于奎奎主文明又在鲁分自此天下始太平公必见之老夫不与也至宋干徳四年三月五星如连珠在降娄之次果验其言　下详星二`】　临国　坠营【`瑞应圗王者承天则老人星临其国　下详星二`】　流渚　照郊【`俱详星二`】　龙体鸟注【`天官书轩辕黄龙体注云轩辕十七星在七星北黄龙之体主雷雨之神后宫之象也　天官书柳为鸟注主草木汉天文志注作喙尔雅咮谓之柳孙炎曰喙朱鸟之口柳其星聚也以注为柳星故主草木`】七主　九属【`马融注尚书北斗七星各有所主第一星曰主日法天第二星曰主月法地第`】  

【`三星曰命火谓荧惑也第四曰煞土谓镇星也第五曰伐水谓辰星也第六曰危木谓歳星也第七曰罚金谓太白也　贾公彦曰雍州属魁星冀州属枢星兖州青州属玑星徐扬二州属权星荆州属衡星梁州属开阳豫州属瑶光北斗有七星州有九但兖青徐扬并属二州故七星主九州`】　天狼　地鴈【`天官书天狼星名主侵掠故楚辞曰举长矢兮射天狼　下详星一`】　五佐　七公【`天官书水火金木土此五星者天之佐　七公星主理狱`】　员官　婺女【`天官书七星颈为员官主急事员官咙喉也物在咙喉终不久留故主急事　尔雅须女谓之婺女注云须女贱妾之称主布帛裁制嫁娶若水守之万物不成火守之布帛贵人多死土守之有女卒金守之有兵起`】　青林　白榆【`文选猎青林之芒角青林天苑星也　古乐府天上何所有歴歴种白榆按白榆星也`】　聚东井　守南斗【`汉髙祖元年冬十月五星聚东井注云东井秦之分野五星所在当有圣人以义取天下　晋史荧惑守南斗经旬王导语陶回曰南斗扬州分野而荧惑守之吾当逊位以厌其讁回答曰公以明徳作相辅弼明主当亲忠贞逺邪佞而与桓景造膝荧惑何由退舍导深愧之`】　聚觜参　聚牛女【`北史元魏普泰元年十月歳星荧惑镇星太白聚于觜参太史占曰当有王者兴后髙欢兴齐　晋永熹中歳星镇星荧惑太白聚于牛女识者以为兴王是歳元帝即位`】　犯少微　梦长庚【`上详星三　唐李白母梦长庚星而生白故名白字太白天官书长庚如一匹布着天韩诗太白晨出东方曰啓明昏见西方曰长庚朱氏曰啓明长庚皆金星也以其先日而出故谓之啓明后日而入故谓之长庚盖金水二星常附日行而或先或后但金大水小故独以金星言之也`】　游人间　居帝右【`上详星二　宋艺祖居濳日与赵普游长安入酒舍普偶坐席左陈希夷怒曰紫微垣一小星耳乃輙据上次可乎斥使居帝右`】　歳居心　尾伏辰【`唐权徳舆歳星居心颂序春三月司天氏奏歳星居心宿五度其色黄明润大光泽积五十余日诏下有司颁示中外按心星大火心星也诗七月流火即此　左僖五年晋侯伐虢围上阳问于卜偃曰吾其济乎对曰克之童謡云丙之晨龙尾伏辰均服振振取虢之旂鹑之贲贲天策焞焞火中成军虢公其奔其九月十月之交乎注云龙尾尾星也日月之防曰辰日在尾故尾星伏而不见`】　三辰纲纪　七政枢机【`前汉天文志北斗天之三辰纲纪星也　前汉律厯志北斗七星辅一星在太微之北乃七政之枢机隂阳之元本也`】　郎官上应　浮屠仰视【`汉馆陶公主为子求郎明帝不许而赐钱千万谓羣臣曰郎官上应列宿出宰百里苟非其人民受其殃是以难之　南唐书伍乔庐江人性嗜学渡江入庐山诗调清苦山中浮屠夜梦仰视一大星旁有人指之曰此伍乔星也`】　眞人无敌　大将宜当【`汉桓帝时有黄星见楚宋之分殷馗言后五十年当有真人起梁沛间其锋不可当后至五十年曹操破袁绍天下无敌　晋书曰初有妖星见于豫州之分歴阳陈训曰今年西北大将当死祖逖果卒于雍邱`】　东指西指　出地入地【`彗星出东则西指出西则东指此其常也东西徧指其变也　北斗七星出地三十六度故见南斗六星入地三十六度故不见`】　堕怀　坠水【`蜀孟防母李氏本长公主媵也尝梦大星自天堕落其懐以告公主公主曰此婢有福相当生贵子乃令知祥幸之遂生防　汤悦贵池人幼颖悟尝见飞星坠水盘中掬吞之自是文思日竒仕南唐为宰相`】　五星连珠　七人及第【`晋开运二年契丹主北归胁陶谷令从行谷颇工厯数谓同辈曰西南五星连珠汉地当有王者出矣　外史梼杌云袁郭初应举梦立北斗下果第七人及第`】　北斗化人　太白饮酒【`国史纂异曰太宗时李淳风奏北斗七星当化为人明日至西市饮酒使人之有僧七人共饮酒二石太宗遣人召之笑曰此必李淳风小儿言我也忽不见　唐逸史曰章仇兼琼领西川尝令搜访道术士有一鬻酒者不急于利每有纱防藜杖四人来饮酒至数斗积至十余石即并还之其言爱说孙思邈或报章仇一日又来章仇遂濳往至前跃出再拜自称姓名相顾徐起惟柴烬四枚在座前不复见矣时明皇好道奏其事诏召孙问之曰此太白酒星仙格极髙每游人间饮酒处处皆至尤乐蜀中`】神武履星　管仲识霸【`五代新说齐神武少时梦履星辰而行　观象赋云钦管仲之察微见虚危而知命注曰昔管仲与鲍叔牙商贾于南阳见三星聚虚危之分知齐将有霸主遂共戮力来投齐地`】五老　三娘【`上详星二　王筌传路遇一妇人乳长逾脐曰吾萧三娘也按西京杂记妇人乳长三尺者北斗中第七星惟东方朔知之`】  

星四  

原苍龙【`详星一`】天马【`史记天驷旁一星曰王良亦曰天马其星动为防马占曰王良防马车满野`】　长垣【`天官星占紫微者太帝之座也一名天营一名长垣一名旗星`】大陵【`又云大陵一名积尸一名卷舌明有大丧按月令仲夏行秋令则草木零落人伤于疫注云大陵之气为害也大陵星名`】玉衡【`春秋元命苞玉衡北两星为玉绳`】金庭【`荆州星占招摇者常阳一名金庭`】　太微【`张衡灵宪太微为五帝之庭`】少微【`详星三`】　三能【`详星一`】五车【`荆州星占五车一名仓库凡十四星五车内有三柱三星不见兵尽起`】　阙兵【`又云摄提者一名环枢一名阙兵按石氏星经曰阙兵星在南河主天子门阙`】矛盾【`天官星占招摇者长阳也一名矛盾`】　天阙【`又云太微者天阙也南端门间十星分为左右掖太微之宫天子之庭五帝之座也`】天门【`春秋佐助期云角为天门左角神名其名芳右角神名其光率`】　天府【`荆州星占箕宿四星一名天府一名天女一名临宫`】天井【`又云东井三星一名东陵一名天井`】　天根【`尔雅天根氐也注云角亢下系于氐若木之有根`】天钺【`荆州星占天枪一名天钺`】　天鸡【`又云瓠瓜一名天鸡瓠瓜明则歳大熟`】天狗【`春秋元命苞天狗主守财`】　成寒暑【`杨泉物理论就浑天之说则日出入不定矣斗极所以激之成寒暑也`】察奸谋【`荆州星占五星天府一名天法主察奸谋`】　神星昼见【`光武事详星二`】天市大明【`荆州星占天市天子旗帜也大明则籴贱`】　摄提东向【`又云摄提东向天下无事`】招摇光泽【`又云招摇者常阳也光泽则天下安宁`】　在霤【`三星在霤`】　冲斗  

【`寃气冲斗识寳劒埋于丰城张华雷焕识之`】　犯斗【`详天汉`】　有嘒【`有嘒其星`】　归邪【`如星非星如云非云名曰归邪见必有归国者`】　格择【`如炎光之状见则不种而获不有土功必有大害`】　歴歴【`古诗歴歴种白榆`】　焞焞【`天防焞焞无光貌`】　晳晳【`诗明星晳晳`】　大火中【`大火中寒暑退火心星也`】　歳在星纪【`详星二`】　元徳动天　客星入天市【`谢承后汉书吴郡周敞师事京房为石显所系狱谓敞曰吾死后四十日客星必入天市即吾无辜之验也房死后果如其言`】流星投蜀营【`详星三`】　角亢列宿之长【`尔雅寿星角亢也注曰数起角亢列宿之长故曰夀星`】　轩辕雷雨之神【`杨泉物理论云就春秋合诚之圗轩辕主雷雨之神`】　尾箕后宫之长【`春秋佐助期尾箕为后宫之长`】　天河羣神之【`淮南子天河羣神之注曰天河星名犹门也`】咸池水衡之囿【`又云咸池水衡之囿注曰咸池星名`】　房为四表【`春秋佐助期亢为朝廷房为四表布三公道故昴毕为天街`】心为明堂【`又云心为明堂天王位也`】　觜觿天庙【`乐叶圗`】文昌天府【`荆州星占文昌者天府离宫也`】　轸为天车【`荆州星占`】毕为天阶【`见上`】　翼为天倡【`春秋合诚圗`】柳为天厨【`荆州星占`】　胃主仓廪【`又云胃主仓廪牵牛主关梁`】娄主苑牧【`春秋佐助期娄主苑牧奎主武库虚主礼堂主视明昴主狱事栁主敎令天女主布帛营室主军粮`】　南斗主爵禄【`荆州星占南斗主爵禄太宰之位也`】　北斗为帝车【`天官星占北斗为帝车运于中央临制四方`】　七星主衣裳【`荆州星占七星主衣裳文绣一名天厨`】　东井主水衡【`春秋合诚圗`】少微黄贤士举【`天官星占云少微一名处士星明大而黄泽即贤士举用`】箕后动  

大风生【`荆州星占箕后一星动则大风生`】　摄提失方【`孟陬无纪`】摄提直方【`星名随斗杓指`】　明不慆之道【`天道不慆慆疑也`】垂有烂之文【`明星有烂`】上天设象　下土具瞻　道虽逺　象则昭明　徳动天道　瑞见星文　徳动天文　祥开星纪　五纬流行经八方而天文着　七纪迭见正四时而歳功成増大水【`左传衞颛顼之墟是为帝丘其星为大水`】　杠毂【`北极`】　大辰【`房心尾也`】  

【`龙星明者以为时故曰大辰`】　北陆【`虚星之名`】　鹑火【`柳星火属南方`】　嫁女【`星日并出而名`】　九魁【`北斗九星`】　寒门【`楚词北极之门`】　明堂【`心为明堂`】　徳星【`即填星一曰歳星所在有福故曰徳星`】　寿昌【`老人星常以秋分之日见于丙春分之夕没于丁见则治平主寿昌`】　钩陈【`衞紫微宫今离宫别衞取象焉`】　台室【`三公位也齐色则君臣和`】轩宫【`星宫即轩辕宫帝妃之舍`】　青林【`天苑星也`】　法星【`荧惑也乃执法之星`】　奔精【`流星也奔精夜照`】　酒旗【`酒星似旗`】　前星【`心之大星天皇也前星太子也`】后星【`天皇庶子`】　天矢【`瑞星也天矢黄而国吉祥`】天节【`主奉使小而明即使忠`】　二咸【`二咸防奢`】七公【`七公理狱`】　金精【`大台星大将之象也`】　台斗【`尚书星也`】　天杠【`北极`】黄姑【`牵牛星`】　魁杓【`斗一至四为魁五至七为杓`】　徳精【`徳精降祉谓贤人之`】  

【`星聚也`】　大角【`谓之栋星`】　舆【`谓之天庙　已上皆诸星之异名`】　芒寒色正【`栁文文章昭回之光粲然如繁星之丽天而芒寒色正`】　衡正阶平【`扬雄赋玉衡正而太阶平注云太阶三阶也玉衡斗星也`】　井中视星【`尸子详星一`】　当夜观星【`刘向昼诵书传夜观星宿`】　精降为人【`晋天文志凡五星赢缩失位其精降于地为人歳星降为贵臣荧惑降为童儿歌謡嬉戏镇星降为老人妇女太白降为壮夫处于林麓辰星降为妇人吉凶之应随其象`】罚见于星【`汉天文志仁亏貌失逆春令伤木气罚见歳星礼亏视失逆夏令伤火气罚见荧惑义亏言失逆秋令伤金气罚见太白智亏听失逆冬令伤水气罚见辰星四者皆失镇星乃为之动`】　主营仗【`钩陈星也`】为喉舌【`详星一`】晨见南方【`国语农祥晨正注云农祥房星也晨正谓立春之日房星晨见于南方为农事之`】昏见东方【`诗唐风绸缪束薪三星在天注云三星心也在天昏始见于东方建辰之月也`】　太乙之座【`隋天文志云北极大星太乙之座也`】王者之居【`后汉郎顗传北辰王者之居也`】　好顔色【`女星傍一小星名始影妇女于夏至夜而祭之得好顔色`】好智慧【`始影南并肩一星名琯朗男子于冬至夜而祭之得好智慧俱濳确类书`】驿马星流【`后魏书曰容城令徐路善占世宗时坐事系冀州狱别驾崔隆宗就禁慰问路曰昨夜驿马星流计赦即时应至隆宗遂遣人出城焉俄而赦至`】寿星圗见【`嘉祐八年冬十一月京师有道人游卜于市貌体古怪饮酒无算都人士异之好事者濳圗其状后近侍达帝引见赐酒一石饮及七斗次日司天台奏寿星临帝座忽失道人所在仁宗嘉叹久之`】　仰见造父【`造父五星在传舍河中造父周穆王御死而精上为星`】爰及王良【`王良五星在奎北王良者晋大夫善御九方歅之子为赵简子御死而托精于星为天帝之御官`】　周将伐殷五星聚房　齐桓将霸五星聚箕　汉髙入秦五星聚东井　四星聚柳张而光武复兴于洛【`宋书`】　五星聚于冀方而魏有天下【`鱼豢典畧`】四星聚箕尾而曹公迎帝都许【`验异录`】四星聚张周祖代汉【`五代史云`】　宋祖啓国五星聚奎【`宋史云`】　灾异原如月如瓜【`元帝时`】　飞星如缶【`元帝时`】流星如盂【`晋书曰流星天使也`】　増金玉牀摇【`隋炀帝幸江都盗贼日滋夏侯端颇知元象善相人说髙祖曰金玉牀摇此帝座不安参墟得歳必有真人起于实沉之次天下方乱安之者其在明公乎`】　北斗化豕【`酉阳杂俎曰王姥儿杀人系狱姥求救于一行一行乃徙大瓮于浑天寺置七豕于中元宗急召一行问曰太史奏昨夜北斗不见是何祥也师有以禳之乎答曰后魏时失荧惑至今帝车不见天将大警于陛下也莫若大赦帝从之一行归放豕出太史奏北斗一星见凡七日而复`】　太白数昼见【`贞观初太白数昼见占曰女主昌`】　星变求去位【`郑畋再迁门下侍郎以星变求去位不许`】　文星暗【`东观奏记曰大中九年日官李景亮奏文星暗科塲当有事沈询为礼部侍郎闻而忧焉至是三科尽覆试宏词赵矩等皆落吏部侍郎裴谂左授国子祭酒赵矩丞相令狐绹故人子也同列将以谂赋题不宻事嫁患于绹绹遂尽令覆出`】　大星霣【`六帖云令狐楚卒是夕有大星霣寝上其光烛庭`】  

星五  

原诗晋傅众星诗曰朗月并众星日出擅其明冬寒地维裂春和草木荣阳徳虽普济非隂亦不成　又诗曰东方大明星光景照千里少年舍家游思心昼夜起北齐邢子才贺老人星诗曰瑞动星光照化穆月轮  

重庶征符祉箓将以赞时雍　隋炀帝月夜观星诗曰团素月净翛翛夕景清谷泉惊暗石松风动夜声披衣出荆户蹑履歩山楹欣覩明堂亮喜见泰阶平觜参犹可识牛女尚分明更移斗柄转夜久天河横徘徊不能寐参差防种情　诸葛颖奉和月夜观星诗曰防窱神居逺萧条更漏深薄烟净遥色髙树肃清隂星月满兹夜粲烂还相临连珠欲东上团扇渐西沉澄水含斜汉修树隐横参时闻送筹柝屡见绕枝禽圣情记余事振玉复鸣金　袁庆隆奉和月夜观星诗曰六龙初匿景顾兔始驰光戒井传宵漏山庭引夕凉宸居多胜托闲歩出琳堂烂烂星芒动耿耿清河长青道移天驷北极转文昌乔枝犹隐毕絶岭半侵张仰观留玉裕睿作动金相无庸徒抱寂何以继连章　萧琮奉和月夜观星诗曰阳精去南陆火曜始西流夕风凄谢暑夜气应新秋重门月已映严城漏渐脩临风出累榭度月蔽层楼灵河隔神女僊辔动星牛玉衡指栋落瑶光对幌留徒知仰阊阖乗槎未有由　虞世南奉和月夜观星应令诗曰早秋炎景暮初月彩新清风涤暑气文露净嚣尘荡雾销轻縠鲜云卷夕鳞休光灼前曜瑞彩接重轮缘情摛圣藻并作命徐陈小草诚渝滥吹嘘偶缙绅天文岂易述徒知仰北辰　唐董思恭咏星诗曰歴歴东井舍昭昭右掖垣云际龙文出池中鸟色翻流晖下月露坠影入河源方知颍川集别有太邱门　増李峤咏星诗曰蜀郡灵槎转丰城宝劒新将军临北塞天子入西秦未作三台辅宁为五老臣今宵颍川曲谁识聚贤人　杜甫江边星月诗曰骤雨清秋夜金波耿玉绳天河元自白江浦向来澄映物连珠断缘空一镜升余光隐更漏况乃露华凝　又诗曰江月辞风槛江星别雾船鸡鸣还曙色鹭浴自清川歴歴竟谁种悠悠何处圎客愁殊未己他夕始相鲜　卢渥赋得寿星见诗曰象今何应时和政亦平祥为一人寿色映九霄明皎洁垂银汉光芒近斗城含规同月满表瑞得天清甘露盈条降非烟向日生无如此嘉祉率土荷秋成　赵蕃赋观老人星诗曰太史占南极秋分见寿星増辉延宝厯发曜起祥经灼烁依狼地昭彰近帝庭髙悬方杳杳孤白乍荧荧应见光亲吐休征徳自形旣能符圣祚从此表遐龄　李频观老人星诗曰良宵出户庭极目向青冥海内逢康日天边见寿星临空遥的的竟晓独荧荧春后先依丙秋来忽近丁垂休归有道作瑞掩前经岂比周王梦徒言得九龄　公乗亿赋得郎官上应列宿诗曰北极伫文昌南宫晓拜郎紫泥乗帝泽银印佩天光纬结三台侧钩连四辅傍佐商依傅说仕汉笑冯唐委佩摇秋色峩冠带晚霜自然符列象千古耀岩廊元吴莱观孙太古周天二十八宿星君像圗诗曰大  

圜杳无极鼇柱屹不倾日月光最耀众星莽纵横周天二十八错粲各有名荒哉审厥象晃朗夺目睛东垣青龙崛西圉白虎狞翾飞鸟隼状偃伏龟蛇精紫宫自然拱银汉无复声五行所经纬甘石知性情上界足官府神人居穆清韡华逞幻怪顤顟振铿轰跳踉脚捷兽面頳裳衣防躶袭角鬛纷披鬡岂其太白变嬉戏类孲孾或者荧惑动威怒流欃枪照临多芒角次在缩赢揣摩过人料防绘匪世程伊谁驾一气得以导九坑想像凌倒景观游俯层城虚空何宫宇苍莽孰节旌母宁秉笔际溘此埃风征凡夫本狭见四顾惟寰瀛夜叉冰澨呀罗刹炎徼瞠鲛女买绡出狗夫衔筯争只疑列宿质却混殊方氓山神对我博刻石华山陉海神靳我画浪卷沧海鲸天神讵可识万古欺聋肓星占世有职画史吾奚评　明胡翰南箕长好风诗曰南箕长好风东毕复好雨隂魄生自西终夕成乖阻悠悠望彼苍脉脉不得语起坐酌酒浆北斗在庭户  

原赋宋张镜观象赋曰陟秀峰以遐眺望灵象于九霄覩紫宫之环周嘉帝座之独标瞻华盖之隂蔼何虚中之迢迢尔乃纵目逺览傍极四维北监辰极南覩太微左则天纪枪棓摄提大角二咸防奢七公理狱右则少微轩辕尊卑有秩御宫典衣女史秉笔内率执礼以伺邪天牢禁愆而察失逺寻终古悠然独咏美景星之继昼大唐尧之徳盛嘉黄星之靡明虞舜之不竞叹荧惑之舍心髙宋景之守正　梁陆云公星赋曰汉武帝夜游昆明之池顾谓司马迁相如曰星之明丽矣考之于歌颂求之于经史龙尾着于虢童天汉表于周士旣妖謡之体陋嗟怨刺之蚩鄙每郁悒而未摅思命篇于二子于是司马迁对曰臣代典天官绪由南正检之圗籍传之视听臣闻连珠合璧曜灵之所起也春鸟秋虚厯数之所纪也应黄钟而正位建玉衡以辨方五纬丽而周道四野分而画疆至于下方爽徳上告变或守位而易所或凌光而掩故夫应若转环信如合契俾明镜与元龟宜勅身而炯戒长卿操牋染翰思溢情烦迁延奉笔继响而言曰日隐于西月生于东重轮晻而时缺上枝栖而未融岂若帝车之独运随圎盖而不穷帝乃歌曰白日没兮明月移繁星曙兮情未疲　増郗昂老人星赋曰武宵中侦西陆以凝质白藏气杪直南郊以散精夫有开必先无福不应若政事中律则嘉祥叶证五纬分影而交朗九月腾华而吐孕此乃王泽天瑞作恒星转耀而同焕布景摇辉以相薄初升穹昊月午而孤烛犹燃末映疎林夜久而圎珠未落景贶繁集灵机众伙臣望气以敷奏君向阳而拱坐虽戬谷而自天实休征之在我骍芒下射灭草莽之飞萤紫焰傍融掩榆关之流火　杨炯老人星赋曰南极之庭老人之星煜煜爚爚煌煌荧荧秋分之旦见乎丙春分之夕入乎丁配神山之呼万歳符水徳之兆千龄晃如金粟粲若银烛比秋草之一萤状荆山之片玉浑浑熊熊悬紫贝于河宫华华暐暐耀明珠于汉水其光也如丹其大也如李稽元命之攸述按星经之所纪见则化平主昌明则天下多士贞明也者日月同光贞观也者天地为常有混成之独立运元气之茫茫若夫大虹流渚金天当宁大电绕枢轩辕受图殷馗则黄星见楚雷焕则紫气临吴青方半月东井连珠辰极之齐七政泰阶之平六符虽前皇之盛徳又何以加于此乎　张叔良五星同色赋曰二仪覆载七曜廻旋运行有凖次舍有或以璧合或以珠连更水火之啓闭遰金木而推迁且镇也者配万象以时应周四序以功全徳位居中浑仪之人事着矣色黄主土国家之王气在焉故歳以春而布令辰以冬而宣荧惑奉炎于夏日太白御煞于秋天皆青白各尔赤黑自然忽与土而同色瑞我皇之应干且夫据大号宝鸿名旣资乎日角亦禀乎星精然后臻符瑞叶休征天虽髙兮取则不逺象旣设兮其应甚明观五曜之同质审四序之有成则知圣能法天天能瑞圣君臣合作逺近相庆徳迈乎古今道洽乎歌咏信五星之一色乃昊天之眷命　崔淙五星同色赋曰从横天宇经纪星光芒井口煜燿斗边乍聚乍散或离或连分道则荧荧冰散周流乃防防珠圎其动也直其静也专道浊则失位时清则色妍遂使金也水也不能知白而守黑木也火也不能全曜而自贞乃并用而丕变与黄中而同明东为四方之首胡不与岁而同色水为五行之长胡不助神以同荣繄土也是我皇之休运乃昊天而有成且玉烛常明霜天若镜邻月魄而璀璨落天津而隐映朝临日道助我后夙兴之勤思暮入天枢表圣皇夜寐之勤政有以见日月之贞观有以见天地之宝命暂逢急景之时更作重晖之咏　李程众星拱北辰赋曰为章于天惟彼辰极环众星于庶位标帝座于有北故昭回之设象俾圣哲而取则钩陈就列等营卫于宸宫阊阖旁连类藩屏于王国当其天宇廓清元纬交映若万物之调玉烛犹圣人之握金镜守宝位而厚羣生在璇玑而齐七政丽天之象拱北辰以是依率土之俗亦向化而无违契一人之有庆同万姓以知归是以纚连清汉防缀苍旻流彩未停蜀郡犹占二使圎光旣聚颍川应防贤人则知居之者安辅之者众辐共毂不足以喻其周环斗在天孰可以齐其比讽亦犹元圣立极羣后来庭登三杰而汉道斯盛致多士而文王以宁倘匡圣之有日愿在位于恒星　赵蕃众星环北极赋曰惟极天之枢惟星日之余日散精而外布天枢要以髙居的然守中昭上之道着烂兮繁防助下济以光舒况乎有条不紊旣明且疎虽贯珠而奚拟纵编贝而岂如周流无穷随五纬之轨道运行有度参两曜之居诸疑徐而速若动而息不骞不崩匪差匪忒俱逓迁而序别各有位而分职瞻言粲粲何三五之在东嘒彼累累亦四七之朝北是知统太一而为众处天心而称极故能总悬象之纲作垂光之则　钱起泰阶六符赋曰考星象之次探瑞气之奥源得泰阶于前史总六符以为言旣出没以君徳又荧煌以丽乾元徳升闻庆一人而祥发白云夜卷映九霄而色繁尔其临大国悬太清徳之所感符乃无情旣依髙以托质亦以数而为名与物无竞避太阳之光色相时而作表明王之利贞火映天似烛龙之衔吐珠沉汉水无巨蚌之亏盈岂光辉之足异亦感应之可惊忝观光于上国仰霄汉以屏营　娄元颖泰阶六符赋曰倬彼垂象悠哉混元列泰阶而有曜应化而无言歴歴映天连光于维斗昭昭初月接影于轩辕总而言之三台之号攸着详而察也六符之验斯存圣人有以仰观于变其敎弥敦今上握符正位出震居尊宫壸肃穆岩廊政分行其三无钦崇乎道徳致其五至光被乎乾坤此上台所以曜而不昏也若乃山川降精卜梦斯并野无遗彦朝满羣英稷契夔龙询谟乎三署龚黄卓鲁镇抚于百城上下以之和睦品物以之咸亨此中台所以炯然而明矣夫其羣甿是赖一艺必精农无事而狎野仕有禄而代耕康衢之童久闲于歌咏击壤之老无谢于生成此下台所以皎尔而晶矣故能通烛寰瀛交防天地信景铄兮物有序降休征兮灵必至曷比夫两曜合璧作祥瑞之一端五星连珠为太平之一致况其照耀熠熠其精纯粹分辉旣象于六爻比影复侔于三事盛其徳而髙其色通乎微而洞其秘大易所谓自天祐之吉无不利者也乃作歌曰君臣穆兮纯化清玉衡正兮防阶平嘉厯数兮无极配乾坤兮永贞　崔损北斗赋曰倬垂象以昭回惟帝居之曰斗壮魁台以立极建衡杓而为首齐七政而均序五行临四海而横制九有所以附干枢压坤纽携龙枕参左枪右棓总列宿而环卫中宫体羣臣而辅弼元后范围六合纪纲四维其道不昧其照无私若乃铜浑作式未央取则其变可考其动可测履端于始当献歳以指南举正于中在隂方而主北观夫峥嵘纚聨若缀若悬冰散珠圎乍似拔长劒而倚天揭西柄以戒满拱北辰以处偏乗三台而斡运齐七曜而廻旋配天地之心岂酒浆之可挹分寒暑之气较钧石而罔愆　裴度二气合景星赋曰星丽天中君居人上观星文之髙朗见君徳之和畅矧乎景以为君气之可望徒亘其二方之色靡知其千变之状故隐不可思见无与期必濳拱而感乃粲然而着之谅精诚之尽达若影响而相追且夫浩浩隂骘昭昭元吉匪乗运而生将时而出方今统三才而不爽叶一徳而无失所以列其数而惟三等其色而如一旣参差而比相亦错落而为质非烟非雾相羃歴以氤氲散彩耀芒逺精明而成实懿其烛彼天衢同日月之列于三无瑞我元首旌号令之敷于九有不然何以浑青赤之悠扬掩斗牛之荧煌或助月于晦朔或偶圣而昭彰昔在周公之摄赞幼主周武之肆伐大商皆立功而本政亦效祉而垂光未若明庭而治国无事而降康斯时也岂虚其应斯瑞也则惟其常是以莹霏微之中形璀璨之色仰佳气之来辉焕喻他方之归道徳陋虞舜之近加于房小唐尧之才出于翼瞻之踊跃如北面之事一人照之清明若南向之观万国岂同乎嘒彼次行诸歳时昏在昴中示春物之将蠢尔申为斗建兆秋风之欲凄其虽穷运数于晷刻未甄国之清夷窅绵邈兮元造在休征兮载考何熠煜于重霄信恢于治道手拤目骇兮载赓歌于大宝　夏方庆天晴景星见赋曰焕彼景星丽于苍昊其隐也隂魄晦而氛雾作其见也夜景明而欃枪扫敷大信以何言抑殊祥而是考祥所以叶天经符帝道旣表应而无欺亦照临而不私祚圣而徳斯至矣悬象而人皆仰之向晦且殊于中见在天宁比乎明夷垂至精而契至理荡荡而播巍巍不然出房孰称乎舜徳居翼何贵乎尧时云敛遥素天澄逺青纎尘不起微露斯零掩映孤月乗陵众星回烛北辰似将朝乎帝座傍窥南极疑欲近乎天庭激髙风以熠熠耿斜汉之荧荧青赤以辨其方合散以通其变连二气而初吐混三光而乍见否泰之运式孚天地之心可见　陶拱天晴景星见赋曰穹正清白日初匿烂景星之効质绚佳气以竞色起青方者萦瑞彩以葱珑发赤位者统祥光而翕赩比懐珠而其状匪异等抱珥而其仪不忒懿吐黄而争光矧聚三而表徳莫不荧煌于碧汉焜燿于青霄照下土而乍朗掩繁星而自昭或半亏其形蟾魄而当晦朔或中虚其状疑金环之在泬寥　李子兰天晴景星见赋曰君徳惟馨天文效灵于是廓氛雾扫青冥发彼嘉气浮兹景星南有光而雾赤东有色而烟青合彼气之郁郁浑此色之冥冥昭然在天明乎有徳仰其状而可嘉究其灵而莫测君有至道不间元以韬光时无纎埃必在天而发色或出或处念兹在兹占莫知其常度出必应乎盛时所以当今夕而彰矣向青霄而仰之乗乎方色遵彼天逵泰阶正其位五星守其维然后见兹星之昭烛经彼天以逶迤晴空寥寥列星纷乎二气始若烟而非烟炯彼羣星初乍隐而乍见并我质之惟黄总彼气而成绚霏微干吕之云辉赫如绕枢之电星气合防光华动摇二气之色交至三星之状孔昭曭朗惟明疑沐其云露光芒振曜若击夫天飚明丽太极遐映青昊呈贶遥对乎三台効祥何慙于五老克表王徳信由元造在翼常瑞于尧年居房永叶乎舜道　又景星见赋曰瑞本斯表祥光是含五纬知让七纪怀慙与时俱明兮皇化齐美将圣共出兮元徳相参岂同夫入蜀而使臣应其二在户而诗人咏其三徒观其象髙而逺质明而微如曙灯之欲灭若秋萤之不飞夜则出焉丽乾元以发彩昼而隐也让太阳而藏辉至若云开天碧昭然可觌炳如金粟灿若银砾煌煌其明烂烂其色九霄静而载扬光芒千里望而不违咫尺客有观天文察时变惟景星之所在信有道而则见美盛徳之形容怀斯文而愿荐　冯宿星回于天赋曰天有运乎歳聿云莫彼星回而斗建实惟新而去故摄提克正无闻黍累之差悬象着明不忒隂阳之数仰观苍苍悠久且长一十二分终而复始二十八宿廵而有常各安其位各正其方每披云而见质恒耿汉而流光凌霜晳晳烛夜煌煌瞻彼星之回复知改歳之方将岂不以式遵晷度无失纲纪纵横其状逐青阳而左旋璀璨其容招摇而东指匝四气而为度临万户而可视何类瑜徳星聚赋曰惟徳星兮聚于中天伊贤人兮  

集于颍川人以文而防也星不言而信焉彼星惟徳彼人惟贤不然安得萃于中夜格于上猗欤陈氏徳必有邻展矣乾象应亦如神繄伊人之所感谅皇天之无亲盖以彰矣星辰旌乎逸人人也惟何贤之众也星也惟何灵之大者人之所感故昭昭而应上星之不谄亦煌煌而临下于是太史旣奏颍川斯防贤之生兮五百年中贤之聚兮五百里内星见而灿灿烂烂人集而无小无大至若云开天碧迥然可觌接青汉之皎皎含白榆之歴歴参差其貌炳焕其色九霄列而再扬光芒万里视而不违咫尺旣含曜而应物亦昭贤而表徳观夫天经嘒彼徳星禀阳髙逺垂象青冥五纬不能乱其色七纪不能杂其形明丽乎天则髙而可仰光灿于夜亦烂而有灵且其贤者人之所重星者人之所仰伊贤之契星犹影之与响者也　白行简斗为帝车赋曰惟斗之列在天之中象其车之为用明乎运而不穷烂然有光随月建而不忒循环靡定转天道而濳通尔其自彼元功彰乎眞宰辐辏而众星有次环回而周天可待将临无极同乐御之在君随转无穷异月轮之生海故得四时式序九有皆临顺乎轨而克隂阳之分比于毂而正天地之心宛转濳移循环微至周行不失于纪纲顺动罔差于次何有象而着天何无迹而行地是使星辰日月之度光不失三春夏秋冬之期时不愆四懿夫拱极昭彰垂精耀芒将侔功于引重在载徳以知方莫测车行式瞻其上象遥观帝座宛在彼中央是动不过位止无其常作解疑夫槛槛有耀想乎煌煌然则七星所临下土之分度数必循于厚载经行用昭其广运是以义将徳举动与化俱广覆之恩旣博致逺之道斯殊轮不摧兮碾云峰而罔惧驾非马也歴天险而无虞所以取辕毂喻璿枢见维北之运矣岂指南而已乎犹一人之在上而万国之是制规圎而轮转罔差鳞次而运行无替遵不已之道岂念穷途驾自然之车宁愁舆曵是则天衢可陟云路有势幸见殊于轮扁之徒不可使其功而効艺  

原表晋傅贺老人星表曰老人星见晖景光明圣主寿延享祚元吉自天之祐莫不抃舞　又贺老人星表曰老人星见体色光明嘉占元吉无量之祐隆克昌之祚普天同庆率土防欢　晋卞壸贺老人星表曰陛下圣徳应干嘉瑞屡臻象垂耀老人啓征万寿无疆晋王述庆老人星表曰老人星见光色明朗象晖  

焕表尔休祥率土民庶庆赖罔极　北齐邢子才贺老人星表曰冥贶未己灵应犹臻以某夜老人星见达旦扬光经旬未灭虽三星共色五老同游拟之于此故无与匹自非风感极圣敬廻天何能使休征秘祉相寻而至故以朝夕相趋史无停笔　増唐李商隐为荥阳公贺老人星见表曰臣某言臣得本道进奏院状报司天监李景亮奏八月六日寅时老人星见于南极其色黄明润大者圣惟合徳神实効祥必垂有烂之文以表无疆之祚臣闻悬象示人昊穹凝命曜为星而宿为纪则曰常名斗挹酒而牛服箱或标虚号未若时而出有道则彰居五福之先在三辰之列伏惟皇帝陛下昭明老契游泳庄环式是中秋呈兹上瑞况见于午位又属寅时仰考符乃有深意自南耀彩将解愠之风近晓流光欲助无私之日皇心载裕灵鉴孔昭凡居率土之濵皆庆后天之寿臣误重寄实逺清光送燕于梁间伤时自切数白榆于天上厥路无由  

原赞晋郭璞星圗赞曰茫茫地理粲烂天文四灵表象万类羣分  

## 御定渊鉴类函卷五

天部五【`天汉　云`】  

天汉一  

增诗曰倬彼云汉昭回于天　又曰倬彼云汉为章于天　左传曰昭公四年星孛及汉水祥也　尔雅云析木谓之津箕斗之间汉津也　大戴礼曰夏小正七月汉案戸【`案户直户也言正南北也`】　孝经援神契曰河者水之伯上应天汉　史记天官书曰汉者金之散气其本曰水汉星多则多水少则旱　晋书曰天汉起东方经箕尾间谓之汉津　唐书曰云汉自坤抵艮为地纪北斗自干携巽为天纲其分野与帝车相直皆五帝墟也　抱朴子曰天河从西北极分为两头至于南极其一经南井中过其一经东井中过河者天之水也随天而转入地下过　淮南子曰乌鹊塡河成桥而渡织女　埤雅曰水气之在天为云水象之在天为汉　广志曰天河曰  

银汉又曰银河亦曰天汉天津绛河明河　张衡灵宪曰水精为天汉　纬书曰王者有道则河直如绳  

天汉二  

增三辅黄圗曰秦皇都咸阳端门四达以象紫宫渭水贯都以象天河横桥南渡以象牵牛　荆楚嵗时记曰汉武帝令张骞使大夏寻河源乘槎经月而至一处见城郭如州府室内有一女织又见一丈夫牵牛饮河骞问曰此是何处答曰可问严君平织女取搘机石与骞俱还后至蜀问君平君平曰某年某月客星犯牛女搘机石为东方朔所识　幽明录曰晋宋黄祖奉亲至孝母病笃天汉明开有一老父将小儿持箱自通即以两丸药赐母服之患顿消因以停宿夜中厅事上有五色气际天琴歌清好祖往视之见坐帐里四角及顶上各有一大珠形如鸡子明彩燿　南墅闲居录曰元丰末有人携支机石投进者广可二尺许不圎微峩而碧色天汉左界北斗经其上　搜神记曰谢端少丧父母为邻人所养年十七未娶后于海中得一大螺贮瓮中每自野还见有饮饭汤火端疑之于篱外窥见一少女从瓮中出炊便入问之答曰妾天汉中白水素女也天帝哀卿孤贫恭顺使我相为守舍待卿取妇当还去今无故相伺不宜复留今留此贮米谷可得不乏忽有风雨而去  

天汉三  

原案户　乘槎【`上详汉一下详汉二`】　左界　南【`左界褒斜歴也见文选`】　疏派　为章【`疏派天潢为章于天`】　昭回　清浅【`诗曰昭回于天注昭回光转也　古诗曰河汉清且浅相去讵几许盈盈一水间脉脉不得语`】　鹊桥　星石【`上详汉一　下详汉二`】　耿耿　昭昭【`秋河曙耿耿昭昭清汉辉`】　増金精　水气【`汉天官书汉者金气之精　毛诗云笺天河水气也精光转逹于天`】　天潢　地纪【`天官书汉中四星曰天驷旁有八星絶汉曰天潢　下详汉一`】　含星　让月【`左思蜀都赋云汉含星而光耀洪流杜诗含星动防阙伴月落邉城　下详明河篇`】　上浮　南转【`上详汉四　下详汉一`】　红墙　银汉【`李商诗本来银汉是红墙隔得卢家白玊堂`】　女子授石　壮士洗兵【`上详汉二　杜诗安得壮士挽天河净洗甲兵常不用`】　老父赐药　少女代炊【`俱详汉二`】  

天汉四  

原河精【`河圗括地象河精上为天汉`】水精【`杨泉物理论水之精气上浮宛转随流水名曰天汉`】象天河【`详汉二`】渉天汉【`抱朴子若浮南濵而渉天汉`】　维天有汉【`诗曰`】  

【`维天有汉监亦有光`】　对彼云汉【`韩诗对彼云汉注宣王遭乱仰天也`】　箕斗之间汉津【`尔雅注箕龙尾斗南斗天汉之津梁`】　天官髙为五汉【`乐叶圗`】　隠见廻旋　通海　竟天　天汉　天津　银汉　绛河明河　斜汉　浅河　星汉　河汉　增南倾【`选诗招摇`】  

【`西北指天汉东南倾`】西流【`魏文帝诗云汉西流夜未央牵牛织女遥相望杜诗迢遥秋夜永河汉正西流`】无梁【`陆士衡诗怨彼河无梁`】如埽【`杜牧诗初旭红可染明河澹如埽`】　绕塞【`杜诗`】  

【`明河绕塞微`】带天【`晋天文志河汉委蛇而带天`】　银湾　银浦【`鸡跖集许洞谓银河为银湾李贺谓为银浦`】　星孛及汉【`详汉一`】钩星在汉【`何平叔云列若钩星汉`】银河　云汉　银汉　金汉　星河　倾河【`言天汉将斜而`】  

【`倾之也`】　绳河【`言如绳之直也`】　银河倒列星【`杜甫诗`】银河倒泻三石梁【`李白诗`】  

天汉五  

原诗陈张正见赋得秋河曙耿耿诗曰耿耿长河曙滥滥宿云浮天路横秋水星桥转夜流月下姮娥落风惊织女秋德星犹可见仙槎不复留　唐宋之问明河篇曰八月凉风天气清万里无云河汉明昏见南楼清且浅晓落西山纵复横洛阳城阙天中起长河夜夜千门里复道连甍共蔽亏画堂琼户特相宜云母屏前初泛滥水精帘外转逶迤倬彼昭回如练白复出东城接南陌南陌征人去不归谁知今夜捣寒衣鸳鸯机上疎星度乌鹊桥邉一雁飞雁飞萤度愁难歇坐见银河渐微没已能舒卷任浮云不惜光辉让流月明河可望不可亲愿得乘槎一问津更将织女支机石还访成都卖卜人　增陈润赋得秋河曙耿耿诗曰晓镜髙秋夜微明欲曙河桥成鹊已去机罢女应过月上殊开练云行动波寻源不可到耿耿复如何　杜甫天河诗曰常时任显晦秋至最分明纵被微云掩终当永夜清含星动防阙伴月落邉城牛女年年渡何曽风浪生　张仲素赋得玉绳低建章诗曰迢迢玉绳下芒彩正防干稍复临鳷鹊方疑秋露寒微明连粉堞的皪映仙盘横接河流浅低将夜色残天榆随影没宫树与光攒遐想西垣客长吟欲罢难　元刘因赋得明河秋夕圗诗曰明河澹澹纵复横行云悠悠度疎星鳯媒不来乌夜惊琼枝玉佩迟所托画中隐隐闻机声秋来秋去今犹古此恨不随天宇青昆崘西头风浪平办我一舟莲叶轻浩歌中流击明月九原唤起严君平人间此水何时清増唐谢偃明河赋曰月初回于夕阳日夜没于天纲  

歩庭砌以游衍觉云霄之杳茫气象万殊缅星河而尽列光辉一道罗银汉之灵长徒观其粲兮如磋洁兮如磨明月照而不失其素飘风惊而匪扬其波莫测其深含天际之四气莫度其逺掩人间之众河及夫歳入三秋势直千里度龙驾而容曵构鹊桥而迤逦霞妆星靥知婺女之不如杂佩明珰必姮娥之相似七夕作之以良防羣方于是而仰止固能流不可准涯不可度既莫见乎端倪亦焉知其厚薄夫其为谦也太阳曜而不争其光夫其为德也巨海枯而莫之能涸夺凝霜之漫漫方白石之凿凿居崇髙而不危体虚无而自若名连地脉影杂天文当霁夕而逾晓凝微雨以暂曛明白可称则皓如曵练正平可缉亦矗似长云亘紫极以斜转横碧空而中分吐宵光而澹灔含曙色而氤氲将欲问之于槎客如何欲决于严君　张环秋河赋曰倬彼昭回凿天而开含秋耿耿积曙皑皑水清浅而不落光逶迤而屡廻非碧海之分上即黄河之转来万里直绳九霄横带奕奕髙影汤汤连濑透垂帘于户前飞瀑布于云外黯如平江不动矗似长云欲销映东呉而写练挂南斗而成桥气象晶明波澜澒洞泛滥星照纡余月弄界黄道而宵迎落青山而晓送虽滔天而作限乃沃日而为节识示盈而必谦恒昏凝而昼灭亦犹灵乌之谢顾兔之缺适足明其舒卷夫何累乎昭晰于是张平子仰而叹曰此何灵辉若有若微杳杳廻薄茫茫是非鹊填银而何去人取石而何依乘槎之子兮上不上防杼之女兮归不归坐廻遑而晓失空白露兮霑衣　卢肇天河赋曰惟天有河是生水德凌浩之元气挂峥嵘之逺色所以正辰极奠南北其清莫挹濯星斗以滋上其恶可流荡云霓而临下国赫赫融融自西自东沿大象而其源不竭横终古而其运无穷磅礴九霄浸润岂沾于土宇轻清一气波澜宁动于天风匪荡荡而就下但耿耿而浮空处昼则濳由昏则见俟良夜之延瞩故幽明而自擅光连月窟何慙媚以懐珠影照天津岂愧静而如练至若白榆风劲析木烟秋吹玉叶而将落泛金波而共流皎皛无际阑干自浮渡蟾魄之孤轮不闻濡轨涨鹊桥之逺岸讵见操舟莫识髙深孰能揭厉演漾必滋于若木氤氲更袭于丹桂映苍天而渐出想积石于河源拂逺树以将低误一苇于天际遥思濯手逺忆乘槎流合璧之辉几疑沉玉映散金之气或披沙辨牛岂见其津涘闻鸡遽隠于云霞是宜以河之名居天之大阁道蛇横于曲渚骊珠蚌剖乎浅濑源流自逺清无可羡之鱼分野甚明皎若誓封之带凿自太古疏于囿灵奔注肯随于川渎髙明自贯于日星夫其济黄道决青冥防地轴洒天经悠矣久矣配吾君之永宁王损之曙观秋河赋曰邈彼斜汉丽于中天遇良宵之已艾与清景而相鲜势则昭回既防干而逺映时方萧瑟亦泛滥而髙悬的尔遥分凄然仰眺澄奕奕之浮彩临苍苍而引耀孤星廽泛状清浅之沉珠残月斜临似沧浪之垂钓轻晖羃羃逺景萧萧色分隐映光凝泬寥疑瀑布而不落似轻云之欲销夜景将分清光向晓萦碧落以廻薄澹晴空而缥缈跻攀不及限一水以心遥瞻望空劳邈九霄而思杳发迹无际凌虚不倾积曙色之牢落涵爽气之凄清疑曵练而势逺讶残虹而体轻逺想牵牛渐失迢迢之状遥思弄杼无闻轧轧之声景气濳昭氛埃逺屏宁在地以为状信滔天而挂影可以玩清光狎余景分晖爽亮向晓色而亭亭逺势纵横带秋光之耿耿伟兹垂象倬彼青霄映星之的的出云路以昭昭想穿凿之初悠然莫测稽源流之始邈矣方遥则知匪自人功实惟天设自虚无而想像界寥廓而昭晰意天邉之横注逺若波澜想空里之濳流遥疑呜咽宜其临清泚挹澄澈傥天路之可升与清漪而比洁  

云一【`瑞云并入`】  

増释名曰云犹云云众盛也　春秋说题辞曰云之为言运也触石而起谓之云含阳气而起以精运也　易曰云行雨施品物流形　原又曰云从龙风从虎圣人作而万物覩　又曰宻云不雨自我西郊　又曰坎为云　毛诗曰英英白云露彼菅茅　又曰荟兮蔚兮南山朝隮【`荟蔚云兴貌`】　増又曰上天同云雨雪雰雰　原礼记曰天降时雨山川出云　増又曰山陵川谷丘陵能出云为风雨　原周礼曰保章氏以五云之物辨吉凶水旱丰荒之祲【`至分观云色青为虫白为丧赤为兵荒黑为水黄为丰`】　左传曰黄帝以云纪官故为云师而云名　又曰凡分至啓闭必书云物为备故也　公羊传曰触石而出肤寸而合不崇朝而徧雨乎天下者其泰山之云乎　易通封验曰冬至初阳云出箕如树木之状立春青阳云出房如积水春分正阳云出轸如白鹄谷雨太阳云出张如车盖立夏初隂云出觜如赤珠夏至少隂云如水波寒露正隂云如冠缨霜降太隂云出上如羊下如磻石　京房易飞候曰视四方常有大云五色具其下贤人隠也青云润泽在西北为举贤良黄云如覆车大丰也　増又曰凡候雨有黑云如羣羊奔如飞鸟五日必雨　又曰凡候雨以朔望晦有苍黑云细云如杼轴蔽日月五日必雨　原尚书大传曰于时俊乂百工相和而歌卿云乃倡之曰卿云烂兮糺缦缦兮日月光华旦复旦兮　春秋运斗枢曰天枢得则景云出　増又曰天子孝则景云出　原春秋元命苞曰隂阳聚为云　増春秋说题辞曰云师曰丰隆　原礼统曰云者运气布恩普也　礼斗威仪曰其君乘水而王为人黑色大耳其政和平时则景云至　増又曰景云景明也言云气光明也　原孝经援神契曰天子孝天龙负圗地龟出土天孽消灭景云出游　増又曰王者德至山陵则景云见　原史记曰若烟非烟若云非云郁郁纷纷萧索轮囷是谓卿云庆云见喜气也　増又曰凡望气阵云如立垣舒云杼轴　国史补曰暴风之候有炮车云原庄子广成子谓黄帝曰汝治天下云气不待族而雨又曰华封人谓尧曰夫圣人鹑居而鷇食天下有道  

与物皆昌天下无道则厌世上仙乘彼白云至于帝乡【`详圣`】　増又曰云将东游过扶摇之枝而适遭鸿蒙曰天气不和地气鬰结六气不调四时不节今我愿合六精以育羣生【`注云云将云主帅也`】　淮南子曰先王之政四海之云至而脩封疆注云立春之后四海出云也　又曰八极之云是雨天下八门之风是节寒暑八纮八寅大泽之云以雨九州而和中土　又曰周云之笼苁辽巢澎濞而为雨注云周宻也笼苁聚合也辽巢澎濞蕴借貌又曰山云蒸柱润础【`音楚石碣也`】　又曰伯益作井而龙登云注云龙在黄泉下恐害及故也　抱朴子曰千嵗之龟五色具焉浮于莲叶之上或在丛蓍之下其上时有白云　又曰俗有见游云西驰而谓月之东行　原吕氏春秋曰山云草莽水云鱼鳞旱云烟火雨云水气无不比其所生以示人　増相雨书曰四方有濯鱼云疾者立雨迟者雨少难至江汉云疾者即日雨　原说文曰云山川气也从雨云象回转形也霒【`一金反`】云覆日也　増又曰圛圛升云半有半无圛回行也　原河圗曰昆崘山有五色云气　増又河圗帝通纪曰云者天地之本也　又河圗始开曰黄泉之埃上有黄云青泉之埃上有青云赤泉之埃上有赤云白泉之埃上有白云泉之埃上有云原孙氏瑞应圗曰景云者太平之应也一曰庆云非气非烟五色絪缊谓之庆云増又曰梢云瑞云人君德至则出若树木梢梢然也原西京杂记曰瑞云曰庆云曰景云【`云五色曰庆`】　庆云  

或曰卿云云外赤内青谓之矞【`以律反`】云【`云二色曰矞亦瑞云也`】雪云曰同云【`云隂竟天同为一色`】　吕氏春秋曰云师曰屏翳増又曰太平之时云则五色而为庆三色而成矞　原楚辞曰云霏霏而承宇　又曰青云衣兮白霓裳　又曰冠青云之崔嵬　东方朔别传曰凡占长吏下车当视天有黄云来覆车五谷大熟青云致兵白云致盗黒云多水赤云多火　陆贾新语曰邪臣之蔽贤犹浮云之鄣日月也　晋书曰韩云如布赵云如牛楚云如日宋云如车鲁云如马卫云如犬周云如轮秦云如行人魏云如防齐云如绛衣越云如龙蜀云如囷　増又曰有云如丹蛇随星后大战杀将　又曰云如雄雉或如雄鸡临城其城必降　兵书按要曰孙子称司云气非云非烟非尘非雾形似禽兽客吉主人忌　黄帝素问曰清阳为天浊隂为地地气上为云天气下为雨雨出地气云出天气注云隂凝上结则合以成云阳散下流则注而为雨雨从云以施化故言雨出地气凭气以交合故言云出天气　又曰初出为云繁云为翳　山海经曰符阳之山怪云所出　洛书曰苍帝起青云扶日赤帝起赤云扶日黄帝起黄云扶日白帝起白云扶日军国占曰若壬子日有黑云如一匹布其国兵起天文要集曰河有云黑状似船若一匹布维河十日  

内大雨　又曰北斗者不欲云覆之有黑云覆之天大雨　感应从曰芦灰投地苍云自灭　物相感志曰防阳石梁山出云应騐符合乡人候之若白云起定雨黄云起则风黑云起则多病　王子年拾遗记曰昆崘山有九层每层相去万里有云气五色从下望之皆有城阙之象　又曰昆崘者西方曰须弥山有九层其第七层有景云以映朝日　又曰峤山一名环丘有云石驳骆如锦川扣之则片片蓊蓊然云出俄而遍润天下西有星池有烂石常浮于水边其色红质虚似肺烧之有烟香闻数百里烟气升天则成香云遍润则成香雨　刘澄之扬州记曰娄县有马鞍山天将雨輙有云来映此山山出云应之乃大雨　风土记曰乌程县有卞山望气云有黄气紫云　张野庐山记曰有白云冠带岩岩谓之山带　洞冥记曰吉云之国俗常以云占吉凶　京房风角要诀曰候雨法有黑云如一匹帛干日中即日大雨二匹为二日雨三匹为三日雨　司马相如封禅颂曰自我天覆云之油油　邵康节曰水云黑火云赤土云黄石云白　黄帝岐伯经云岐伯乘绛云之车驾十二白鹿游于蓬莱之山　华严经云妒罗云云如罗也妙鬘云云如美人发也楼阁云云如楼台殿阁也  

云二  

原春秋孔演圗曰黄帝之将兴黄云升于堂　増史记曰黄帝合符釜山洞冥记云东海大明之墟有釜山山出瑞云应王者之符命盖黄帝黄云之瑞故曰合符应于釜山也　古今注曰黄帝与蚩尤战于涿鹿之野常有五色云气金枝玉叶止于帝上有花葩之象因作华盖　原春秋合诚圗曰尧母庆都盖大帝之女生于斗维之野常在三河东南天大雷电有血流润大石之中生庆都长大形象大帝常有黄云覆盖之蔑食不饥年二十寄伊长孺家无夫出观三河奄然隂风赤龙与庆都合有娠而生尧也　尚书中候曰尧沉璧于河白云起廻风摇落　増春秋孔演圗曰文命之候龙御云天命于汤白云入房【`注白云金精入汤房也`】　尚书中候曰周成王观于洛河沉璧礼毕王退俟至于日昧荣光并出幕青云浮洛　埤史曰穆天子传云天子觞西王母于瑶池之上王母为謡曰白云在天丘陵自出道路悠逺山川间之　春秋文曜钩曰楚有苍云如霓围轸七蟠中有荷斧之人向轸而蹲太史唐勒以葭灰遗于地乃更灭拂之其苍云为之半灭又遗灰乃尽去之故曰唐史之防上灭苍云　襄阳耆旧传曰赤帝女姚姬未行而卒于巫山之阳故曰巫山之女楚懐王游于髙唐昼寝梦与神遇去而辞曰妾在巫山之阳髙丘之岨朝为行云暮为行雨朝朝暮暮阳台之下旦朝视之如言故为立庙号曰朝云　汉书曰髙祖隠于芒砀山泽间吕后与人俱求常得之髙祖怪问之吕后曰季所居上常有云气故往从常得季　原又曰武帝封泰山夜有光昼有白云起于封中　増又曰武帝时汾隂得寳迎至甘泉宫黄云盖其上　原汉武帝故事云上幸梁父祠地上亲拜用乐焉其日上有白云又有呼万嵗者禅肃然白云为盖　増汉武内传曰帝于寻真台七月七日夜见西王母乘紫云辇来云气勃鬰尽为香气　十洲记曰天汉三年月氐国献神香使者曰国有常占东风入律百旬不休青云干吕连月不散意中国有好道之君故贡神香　洞冥记曰东方朔至东极过吉云之泽云起五色草木皆成五色露帝得之遍赐羣臣　原汉书曰宣帝祠甘泉紫云从西北来散于殿前　増封禅仪曰光武封泰山云气成宫阙百官并见之　后汉书曰樊英隠于壶山之阳曽有暴风从西方起英谓学者曰成都市火甚盛因含水西向漱之时客有从蜀郡来者云是日大火有黑云从东方起须防大雨火灭原搜神记曰蓟子训至洛公卿以下候之者恒数十人后因遁去初去之日惟见白云腾起如是数十处　魏志曰文帝生于沛县谯国时有云气青色圎如车盖当其上终日望气者以为至贵之证非人臣之气　増蜀志曰先主儿时戏于桑树下上有云覆如车盖　晋书曰咸和元年云鬭声如暴风雨　南北史曰宋武帝大明八年宣太后陵前后俱有光及五色云芳香四满又五彩云在松上如车盖　又曰宋髙祖北征至洛阳常有紫云见于军上　又曰孝康建元二年二月乙未日有云如锦文光色润泽　又曰北魏世祖在江州起义建牙军有紫云二段落于身上　原车颖秦书曰苻坚立有黄云五色廻绕台观时以为景云　増新唐书曰狄仁杰为并州法曹其亲在河阳别业赴任于并登太行望白云孤飞曰吾亲舍所居近此云下悲泣伫立乆之　又曰肃宗自奉天而北夕次承寿有白云起西北长数丈如楼阁之状识者以为天子之气　又曰拾遗崔希乔转冯翊令有云如盖当其防事前须防五色错杂徧于州郭　唐贞元壬午有五色云见长安太史张璇曰在宋分后一百六十年有圣人兴其地至天成丁亥宋祖生洛阳　宋史曰祥符元年封泰山十月壬辰天文院言紫云如盖黄云如龙鳯青云如竹木名梢云韩琦家传曰天圣五年仁宗初临轩试进士琦名在  

第二时唱名第一甲方终太史奏日下有五色云见齐东野语曰宣和中艮岳初成令近山各造油绢嚢以水湿之晓张于危峦絶巘之间既而云尽入遂括嚢以献名曰贡云每车驾所临则尽纵之须臾滃然充塞如在千岩万壑间  

云三  

原尧璧　汉鼎【`俱详云二`】　沛歌　汾辞【`史记髙祖过沛击筑自为歌曰大风起兮云飞扬　汉武帝秋风词曰秋风起兮白云飞`】　赤鸟　丹蛇【`左传哀公二年有云如众赤鸟夹日以飞三日　下详云一`】　从龙　翼鳯【`上详云一　陆士衡云赋翼灵鳯于苍梧起滞龙于潢污`】　鹏翼　鱼鳞【`庄子大鹏抟扶摇而上九万里翼若垂天之云　下详云一`】扶日　干吕【`上详云一下详云二`】　金枝　玉叶【`俱详云二`】　触石润础【`俱详云一`】　冠缨　车盖【`俱详云一`】　肤合　寸并【`上详云一　袁豹秋霖赋元云四集肤合寸并光幕六合庵蔼杳冥`】　如缯　似布【`易通卦验立秋浊隂云出如赤缯处暑赤云出南苍北黄　下详云一`】　若烟　非雾【`俱详云一`】　围轸干日【`上详云二下详云一`】　军精　雨具【`兵书云如日月有赤气绕地不可攻城内`】  

【`有黒云大如火星名曰军精勿犯　张璠汉纪荀顗上书顺帝曰自入正月久隂不雨云者雨之具也`】弥天　贯月【`洪范五行传云者起于山弥于天　京房易要占阵云贯月韩魏以此云为占`】含水　得气【`楚国先贤传天旱有含水云从西方起则焚香祝之　归藏虽有丰隆茎得云气而结核`】　翳日　袭霞【`何晏诗浮云翳皎日微风起轻霞陆机云赋内扬緑祲外袭紫霞`】泉埃　山带【`俱详云一`】　羊奔　鸾舞【`上详云一　下见陆机赋`】　雄雉奔牛【`上详云一　兵书城上云如奔牛兵不可徃`】　緑翘　玉叶【`并见陆机浮云`】  

【`赋`】　垂天　出岫【`上详庄子　陶濳云无心而出岫`】　书瑞　纪官【`有瑞必书　下详云一`】　似虎　如羊【`兵书猛将之云气似虎也诗惟度灾云外规有云内有如羊而黄者京云也`】　不兴　可望【`文选朝云不兴而黄潦独臻　尧望之如云`】　巫峡　阳台【`俱详云二`】　泛滥　窈窕【`楚辞泛滥之浮云又云渉青云以泛滥游兮忽临睨夫旧　曺植飞龙篇晨游泰山云雾窈窕`】　天地本　山川气【`河圗记云者天地之本也下详云一`】　覆四海　弥八方【`上详成公绥云赋下详刘桢诗`】　归故山　起髙岳【`应玚诗朝云流四海暮云归故山　下见刘桢诗`】　火灭灰散氷消瓦离【`陆机云赋日赫奕而照耀云火灭而灰散　下详成公绥云赋`】　増升屋浮河【`春秋孔演圗舜兴黄云升屋　礼斗威仪周成王观于河青云浮河`】　画灰　擘  

絮【`上详云一　苏诗岭上晴云如擘絮`】　収笼　落槛【`苏东坡曰余自城中还道中云气自山中出如马奔突以手掇开笼収其中归家云盈笼开而放之作云篇　宋章惇谪雷州过小贵州南山寺与僧奉恕倚槛看云曰夏云多竒真善比恕曰相公曽见夏云诗否诗曰如峰如火复如绵飞过防云落槛前大地生灵干欲死不成霖雨漫天盖讥惇也`】　轮囷　炮车【`上详云二文选舟人占云若炮车起急避之乃大风也东坡诗炮车云起风欲作张文濳诗喜逢山色开眉黛愁对江云起炮车`】如牛　随马【`赵云如牛详云一　唐元宗天寳十三年封太山有庆云随马`】　求季生丕【`上汉髙祖事　下魏文帝事俱详云二`】　蔽月　随风【`郭震诗聚散虚空去`】  

【`复还野人闲处倚笻看不知身外无根物蔽月空作万端　于季子诗随风乱鸟足泛水结鱼鳞`】　为霖　抱石【`崔涂诗得路直为霖济物不然闲共鹤忘机无端试向阳台畔长送襄王暮雨归　余济诗几时嗟抱石今日喜从龙`】　玉马　绛车【`王介甫诗风力引云行玉马水光连日动金蛇合璧事下详云二`】　覆苑　倚峰【`崔颢诗傍花初防缀覆苑更峥嵘　僧齐已诗倚峰触石湿苔钱便逐髙峰离瀑泉`】　覆鼎　成宫【`俱详云二`】　待族　思山【`上详云一张孟阳诗流波恋旧浦行云思故山`】　赤珠　红石【`俱详云一`】　绛衣　油  

绢【`上详云一下详云二`】　美人发　王母车【`上详云一下详云二`】　求宓妃望玉宸【`离骚吾令丰隆乘云兮求宓妃之所在　修真诀立春日北望有紫绿白云者为三素飞`】  

【`云三元君以是日上诣天帝当再拜陈乞得给侍轮毂三过见元君之声者白日升天故苏东坡妃子阁门帖云万年枝上看春色三素云中望玉宸`】　山头望　岭上多【`上狄仁杰事详云二　梁陶景隐居华阳髙祖问之曰山中何所有景赋诗答曰山中何所有岭上多白云只可自怡悦不堪持赠君`】　占圣人兴　知王者起【`上详云二　明太祖通纪曰明刘基字伯温常游西湖有五色异云起西北光映湖水诸同游者皆以为庆云将分韵赋诗基独纵饮不顾大言曰此天子气也应在金陵十年后有王者起其下我当辅之`】　色红似肺　气白如绵【`上详云一　谢氏诗源更瀛之妻能作琐云嚢佩之陟髙山有云处不必开嚢而自然有云气入其中归至家啓视皆有云气如绵自嚢而出`】  

云四  

原不解【`傅元诗屯云结不解轰雷动四阿`】不形【`傅咸神泉赋樛木无防纎云不形`】　苍云【`易通卦验大寒降雪苍云生`】云【`楚词广开兮天门纷吾乘兮　云`】　赤如兎【`京房易传赤云如兎蜀国当富`】形如鸟【`京房易要占云形如鸟其下主兵`】　大如席【`京房易传汉川有黑云大如席不出五日必雨名曰海云`】形如帚【`京房易要占云形如帚其下有兵`】　王母辇　巫女行【`俱详云二`】　暗天文【`陆机云赋蔽阳光于旸谷暗天文乎帝居`】厠藻气【`又曰集轻浮之众彩厠五云之藻气`】　卿云聚　景云见【`俱详云一`】　飞扬【`汉髙祖歌`】泱漭【`五色呈祥氤氲泱漭`】　保章氏【`周官观云气`】云中君【`汉志巫山祠云中君`】　辨丰凶　卜水旱【`详云一`】　四塞微雨【`京房易传青白赤黒云在东西南北名曰四塞之云见即有雨`】　彭薄为雨【`淮南子详云一`】　声如暴雷【`详云二`】圎如冠珥【`东方朔别传武帝时云气青色而圎如冠珥`】　结曜増晖【`陆机云赋绕蓬莱而结曜薄昆仑而増晖`】扬芒垂颖【`又若秬鬯扬芒嘉谷垂颖`】　山既出云【`山川出云`】天必降雨【`云行雨施`】　赤为兵验　黄乃时丰【`周礼`】　霏霏承宇【`楚词`】英英露茅【`诗`】　凄凄祁祁【`诗`】　纷纷郁郁【`史记`】李陵视【`李陵赠苏武诗仰视浮云翔奄忽互相逾`】靖节思【`陶靖节诗序云停云思亲友也`】邴生之鹤【`邴原北海人遭汉乱隐于辽东徴召不仕时人谓之云中白鹤`】陆氏之龙【`世说陆云尝在张华席上自称云间陆士龙`】　德动天心　瑞开云物　不崇朝而徧天下　不待族而润寰中　増朝隮【`荟蔚云兴貌`】朔云【`朔方云也`】　庆霄【`庆云`】　愁云【`隂云也瀚海愁云生`】　阳云【`即阳台朝云也`】重隂【`云雨谓之重也反亢阳于重隂`】　天衣　翠鸟　雕云【`庆云`】　云  

峰【`夏云似峰`】　汉陌【`云路`】　游丝【`云中游荡之丝`】　火云【`旱云`】　素练【`江云飘素练`】　云叶【`即片云也`】　南云【`心逐南云逝`】　云涛【`云簇如涛也`】　瑞霱【`卿云也五色为瑞三色为霱`】　龙气【`韩愈曰龙嘘气成云龙弗得云无以成其灵`】　玛瑙叶【`云开玛瑙叶`】　青云城【`韵府玉皇居青云为城`】　姣姬扬袂【`云赋其少进也晰兮若姣姬之扬袂鄣日而望所思注云晰白也`】　黮黮重云【`黮黮黒貌`】　矞云翔龙【`矞云赤色云飞龙所出也`】　层楼髙观　重楼叠阁【`详陆机赋`】　郇公云体【`韦陟自谓所书陟字若五朶云号郇公五云体`】　云大如箕【`呉越备史大顺二年六月朔师与宣州兵败孙儒于宣城初行宻军师张颇善占前一日谓行宻曰明日当水亭午可获孙儒及诘旦北有大云如箕渐次弥漫俄而澍雨大水暴至乃迳出兵以击儒营他营皆不救因获儒`】　变化【`文选既变化以无穷`】舒卷【`成公绥赋舒则弥纶覆四海卷则消液入无形`】　朝飞【`滕王阁诗畵栋朝飞南浦云`】暮合【`文选日暮碧云合佳人殊未来`】　沮洳【`杜诗岭云春沮洳江月夜晴明`】缤纷【`惨澹天同色缤纷雪共寒`】　去来絶迹　隐显两忘【`司马光诗`】  

云五  

原诗魏文帝浮云诗曰西北有浮云亭亭如车盖惜哉时不遇忽与飘风防吹我东南行行行至呉防　魏刘桢诗曰云起髙岳终朝弥八方　晋傅诗曰白云翩翩翔天庭流景髣髴非君形白云飘飘舍我髙翔青云徘徊为我愁肠　梁简文帝咏云诗曰浮云舒五色玛瑙映霜天玉叶散秋影金风飘紫烟　梁沈约和王中书白云诗曰白云自帝乡氛氤屡廻没蔽亏昆山树含吐瑶台月秋风西北起飘我过城阙城阙已参差白云复离离皎洁在天汉倒影入华池将过丹丘野时至碧林垂九重迎飞鷰万里送翔螭　梁呉均咏云诗曰飘飘上碧虚蔼蔼隐青林氛氤如有意萦郁讵无心又咏云诗曰白云苍梧来过拂章华台逢河散复卷经风合且开　陈张正见赋得题新云诗曰西北春云起遥临偃盖松根危才吐叶气浅未成峰风前飞未防日处影疑重体轻无五色讵是得从龙　又赋得白云临酒诗曰白云盖濡水流彩入渑川疎叶临嵇竹轻鳞入郑船菊泛金枝下峰断玉山前一朝开五色飘飘映十千　陈蔡凝赋得处处春云生诗曰春色遍空明春云处处生入风衣暂敛随车葢转轻作叶还依树为楼欲近城含愁上对影似有别离情　隋孔范赋得白云抱幽石诗曰白云浮逺盖飘飘绕石飞带莲萦锦色拂镜下僊衣阵结香炉隠罗成玉女微能感荆王梦阳台杂雨归　唐太宗赋含峰云诗曰翠楼含晓雾莲峰带晩云玉叶依岩聚金枝触石分横天结阵影逐吹起罗文非复阳台下空将惑楚君　于季子咏云诗曰瑞云千里暎祥晖四望新随风乱鸟足泛水结鱼鳞布叶疑临夏开花讵待春愿得承嘉景无令掩桂轮　董思恭咏云诗曰帝乡白云起飞葢上天衢带月绮罗映从风枝叶敷参差过层阁倐忽下苍梧因风望既逺安得久踟蹰　増李峤咏云诗曰英英大梁国郁郁秘书台碧落从龙起青山触石来官名光邃古盖影耿轻埃飞感髙歌发威加四海廻　又曰大梁白云起氤氲殊未歇锦文触石来盖影凌天发氤氲万年树掩映三秋月防入大风歌从龙赴员阙　骆賔王赋白云抱幽石诗曰重岩抱危石幽涧曳轻云绕镇仙衣动飘蓬羽盖分锦色连花静苔光带叶薰讵知呉防影长抱谷成文　又咏秋云诗曰南陆铜潭改西郊玉叶轻泛斗瑶光动临阳瑞色明盖隂连鳯阙阵影翼龙城谁知时不遇空伤留滞情　杜甫咏云诗曰龙以瞿唐防江依白帝深终年常起峡每夜必通林収获辞霜渚分明在夕岑髙斋非一处秀气豁烦襟　钱起赋得归云送友人归华山诗曰秀色横千里归云积几重欲依毛女岫初卷少姨峰盖影随征马衣香拂卧龙祗应函谷上眞气日溶溶李绅庆云见诗曰礼成中岳陈金册祥报卿云冠玉峯轻未透林疑待鳯细非行雨讵从龙卷风变彩霏防薄照日笼光隐映重还入九宵成沆瀣夕岚生处鹤归松又山出云诗曰杳霭祥云起飘飏翠岭新萦峰开石  

秀吐叶间松春林静翻空少山明度岭频廻崖时掩鹤幽涧或随人姑射朝凝雪阳台晚伴神悠悠九霄上应坐玉京賔　韩琮咏云诗曰深惹离情霭落晖如车如盖早依依山头触石应常在天际从龙自不归莫向隙窓笼夜月好来仙洞湿行衣春风淡荡无心后见说襄王梦亦稀　吕温赋得白云起封中诗曰封开白云起汉帝坐斋宫望在泥金上疑生秘玉中攒柯初缭绕布叶渐朦胧日观祥光合天门瑞气通无心以出岫有势欲风倘遣成膏泽从兹遍太空　李季何立春日晓望三素云诗曰霭霭青春曙飞仙驾五云浮轮初缥缈承盖下氤氲薄影随风度殊容向日分羽毛纷共逺环佩杳犹闻静合烟霞色遥将鸾鹤羣年年瞻此御应许从元君　邓倚春云诗曰摇曳自西东依林又逐风势移清道里影泛緑波中夕霁方明日朝隂复蔽空度闗随去马出塞引归鸿色任寒暄变光将逺近同为霖如见用还得助成功　裴澄春云诗曰漠漠复溶溶乘春任所从映林初展叶触石未成峰旭日消寒翠晴烟防净容霏微将似灭深浅又如重薄彩临溪散轻隂带雨浓空余樵者岭上自相逢　曺松夏云诗曰势能成岳仞顷刻长崔巍暝鸟飞不到野风吹得开一天分万态立地看忘回欲结暑宵雨先开江上雷　张复山出云诗曰山静云初吐霏微触石新无心离碧岫有意占青春散如虹气轻同不让尘空还似翼映涧欲成鳞异起临汾凝随出峡神为霖终济旱非独降贤人陈希烈赋得云生梁栋间诗曰一片苍梧意氤氲生  

栋梁下帘山足暗开户日添光偏使衣裘润能令枕簟凉无心伴行雨何必梦荆王　释皎然咏溪云诗曰舒卷意何穷萦流复带空有形不累物无迹去从风莫怪长相逐飘然与我同　宋王安石咏云诗曰云从东山起却入钟山去借问山中人云今在何处　元马祖常春云诗曰髙云起城阙流离度庭树依风拂廻塘波缬光影注荒林带疎烟照日乱萦缕婉娈连浮阳空明映凄雾岚翠含玉晖景采满岩屿逍遥幽赏谐缅邈世娯阻  

原赋楚荀况云赋曰有物于此居则周静致下动则綦髙以钜圎者中规方者中矩大齐天地德厚尧禹精防于毫毛充盈于天宇冬日作寒夏日作暑　晋陆机浮云赋曰有轻虚之艳象无实体之眞形原厥本初浮沉混并六律籥应八风时迈隂触石甘露霶霈势不崇朝覆被无外若层台髙观重楼叠阁或如钟首之郁律乍似塞门之寥廓金柯分玉叶散緑翘明岩英焕鸾翔鳯翥鸿惊鹤奋鲸鲵泝波鲛鳄冲遁朱丝乱纪罗袿失领飞仙凌虚随风游骋有若芙蓉羣披蕣华总防车渠绕理玛瑙缛文　又白云赋曰摅神景于八幽合洪化乎絪緼充宇宙以播象协元气而齐勲发愤灵石擢性洪流兴曜曽泉升迹融丘盈八纮以余愤虽弥天其未泄岂假期于迁晷迈崇朝而倐忽红蕊发而菡萏金翘援而含葩神収化弼性违序鸟殊而比栖兽异迹而同处蛟引翳而并濳龙攀鸿而防举鸾舞角以轩罢鸷企翮而延伫长城曲婉采阁相扶耸瑶台之嶻嶭构琼闼之离娄雄虹桥而垂天翠鸟轩而扶日　晋成公绥云赋曰于是元气仰散归云四旋冰消瓦离奕奕翩翩去则灭轨以无迹来则幽闇以杳防舒则弥纶覆四海卷则消液入无形或狎猎鳞次参差交错上防业以倚梁下垒峗而相薄状崴嵬其不安吁可畏而欲落或粲烂绮藻若画若规繁缛成文一续一离或绣文锦章依微要妙绵邈凌虚轻翔浮漂　晋杨乂云赋曰天地定位淳和肇分刚柔初降隂阳絪緼于是山泽通气华岱兴云则缥缈翩绵郁若升烟蹇槃萦以结屈兮若虬龙之蟠蜿嶷岐岐以鹤立兮状有似乎列仙东西络绎南北油裔随风徘徊流行庵蔼豁兮仰披杳兮四防凝寒冰于朱夏飞素雪于元冥洒膏液于天汉腾鸿泉于泰清乾坤以之交泰品物以之流形江湖以之深满川谷以之丰盈毛羽以之光泽草木以之葩荣萌芽以之挺殖苗秀以之积成始于触石而出肤寸而征终于霑濡六合浸润羣生荡涤尘含吐嘉祥施畅凯风恵加春阳拟干化于后土与三曜兮齐光　増唐彭朝曦勤政楼视朔观云物赋曰防县升平朝廷无事辟珠楼于晓日垂紫旒于空翠至诚必应果呈证圣之祥至感必通遂有效明之瑞乍异色而抱日或神光而覆地是知昊穹成命必在于昌期元象着明讵违于次万国来朝十月之交时当盈数气发隂爻晴色俯临逺接黑龙之水清辉四散仍萦彩鳯之巢　元稹郊天日五色祥云赋曰臣奉某日诏书曰惟元祀月正之三日将有事于南郊直端门而云出天锡余以云瑞是何祥而何吉臣稹稽首敢言其实陛下乘五位而出震迎五帝以郊天五方腾其粹气故云五色以相宣排空乍直捧日初圎兽蹲而龙鳞熠熠鸟跂而鳯翼翩翩羽盖凝而轩皇暂驻风马驾而王母欲前影带其彩疑错绣之遥属光照乎物比摛锦之相连观之者无小无大观之曰非烟若烟昔者卿云作歌于虞舜白云着词于汉武皆跂望而为言非仰观而遂覩今陛下徳至天地恩覃草莽当翠辇黄屋之方行见金枝玉叶之可数陋泰山之触石方出鄙髙唐之举袂如舞昭示于公侯卿士莫不称万嵗者三并美于麟鳯龟龙可以与四灵而五于是载笔氏书百辟之词曰郁郁纷纷维庆霄之云古之尧舜幸得以为君象胥氏译四彛之歌曰炜炜煌煌天宇之祥唐有神圣莫敢不来王帝用愀然曰予何力泽未周于四海云何为乎五色来以羣后举尔众职由五行以修五事遵五常而厚五徳正五刑以去五虐繁五稼而除五贼茍顺乎人理之父子君臣则安知云物之赤黄苍黑进我辇路就我钧陶虽有光华之万状不若丰穣于四郊凡百庻僚相趋而顾稍疑江上之竒果异封中之素补天者虽欲抑之而不出簪笔者安可寝之而无赋越明日臣稹咏霈泽于鸡竿之前覩斯云散之为五彩之湛露　崔立之南至郊坛有司书云物赋曰宇宙氛氲晴郊景曛宗伯司礼保章辨云荣光烛于九野佳气覆乎六军飘飘飖飖郁郁纷纷足以昭上帝瑞吾君时谓唐时歌卿云之五色德称虞徳咏南风之再薰是以惟圣惟寿可大可久既丰稔之足徴复灾疠之何有既而旋天歩廻象舆大孝是展皇情未摅将欲超羲轩于上古方淳朴于太初俾时和俗阜涂謡史书土阶攸则而琼室靡居且虑乎贤哲尚屈所以敦乎云物乎徳化未覃所以交于国南祈动植之攸济非娯乐而是甘郭遵南至郊祭司天奏云物赋曰当此和煦静无纎  

氛照耀兮天垂爱景霏微乎山出祥云度清霄而匪徐匪疾向丹阙而乍合乍分应乎一阳之始焕乎五彩之文氤氲摇曳去来无际望之虽曰崇朝庆之知其嗣嵗谁谓其有叶本乎触石而来谁谓其无心偏舒捧日之势岂非夫表王者之殊祉答泰坛之亲祭　王諲南至云物赋曰于赫至化时惟大君推厯比夫轩后授人齐乎放勲北风戒节南至司分验律飞灰遥应乎悬炭登台视祲必在乎书云丽乎时方别色天敛残氛星连珠而候晓日合璧而成文众瑞咸集祯祥洊至云散黄光天浮喜气金柯郁郁而蔽野玉叶飘飘而委地廻纪天表永无兵意灾沴靡作罢札瘥之虞水旱不行咏京坻之事得此先甲还同汉日之观报以丰年不假春秋之备　乔潭秋晴曲江望太乙纳归云赋曰秦称百二鎭为太一合沓横空嵚岑蔽日岂瓌寳之攸产盖雷云之自出宜其宻尔王甸雄兹帝京败叶风轻髙秋气清时雨夕歇归云晚晴俯枕曲水前临直城山半隠而半见云乍低而乍倾其趣可赏而不极其容可状而难名尔其沉隂始解霭防初归廻日犹重因风则飞其始也峩峩巍巍千岩万岭稠叠而相依其渐也纷纷霏霏齐童赵女并舞而垂衣忽天澄而地廓郁氤氲于翠微别有容与之势轻盈之状日下空笼天邉引飏始悠悠于緑野渐羃羃于青嶂洛川神女何以逾巫峡佳人不能上虽更仆而非久仍移景而堪望落日将曛山衔断云緑气隂郁岚光氤氲横截髙岩惊数峯之顿失却临幽石与残雪而俱分乃为歌曰节彼南山兮人所瞩施此云雨兮济君欲信轨物之无奚百姓之不足徘徊不去乃赋归云之曲曰归云之状兮不一归云之趣兮难俦云不以朝晡而异赏士不以前后而异求诚在位之如是知夫鸿渐之髙秋　张何早秋望海上五色云赋曰升重轩以徙倚目平海而踟蹰见五云之间出绕三山而忽诸映乌精之曭朗涵蜃气之纾余光泛泛而逾净影离离而不踈懿夫腾碧海瑞皇家金柯玉叶兼杂花文璀璨光纷华况夫罗帏锦帐绕香车防虹宛转萦翠霞及夫倐而聚忽而散霓裳羽斾相凌乱倚长空浮廻岸宛若琼楼金阙横天半美人濯锦春江畔既而丛彩可望竒状难名羣象紏纷疑绮罗之绣出五色明媚若丹青之画成影沉波而海晏气羃岫而山晴嗤砀岭之光浅耻汾川之色轻壮瑞圗之旧箓应乐府之新声似帝乡之迢遰冀有司而见行　又五色云赋【`撰人名阙`】曰于穆圣唐建其皇极通三微而昊穹降祉禔万福兮隂阳不测答禧祥于一人见彩云之五色其为状也乃从龙以分气其为势也若抟鹏之垂翼荟蔚非触石而兴缥缈盈画工之饰葱翠炯晃萧索氤氲廻合斐亹散聚分文转光风则动而愈出冲霁日则灿然皆分古之函闗紫气帝乡白云岂比澄鲜流庆作瑞吾君夫德施者帝王之所崇云行者天地之所溥惟帝德之动天谅卿云之飞吐光浮碧落夺虹彩于太虚影下清潭照锦色于曲浦将以发挥明时腾迈前古　韦执中白云无心赋曰英英白云合漠为质义则难防覧之不一观其发虽有于知机稽其理乃无心而自出盖元造之濳运而神功之隠隲时止时行或徐或疾结自元气生乎群山将离兮孰制而合既徃兮孰召而还非欲恢自覆乎大荒之际焉知酌损不逾于肤寸之间徒见其纡余上汉缭绕飞天形不常而屡易居靡定而频迁谓变通之不倦将有志于必然斯乃生有于无假虚为实势乍分于逐火色暂渝于带日油油裔裔虽在空而可观杳杳冥冥考攸往而无必触石苍野扬埃白泉不恒厥所有开必先摇飏萦空灭烟光于逺峤轮囷委地杂波景于遥川氤氤氲氲或聚或分其散也气其兴也云忽羡溢以洪舒若练之曳乍萦纡而交错如丝之棼所谓化于无象着于无为匪知咎于进退惟契道而推移夕随重隂则黯以霮防昼混阳景则焕然赫曦歘上腾而蓊蔚俄叠影以参差既有遇而必变则无心兮可知　又赋【`撰人名阙`】曰触石起于肤寸散逺天以逶迤既轮囷而合道澹摇曳以无为缀广莫以霜净凝太虚以缨垂出处靡恒同至人之无着卷舒防防君子之不羁翘玊叶以缭绕耀金柯而陆离其兆无质其形罕一匪润础以上升或从龙以逈出入房呈贶偶作瑞于殷王登封效祥谅无情于汉室影遥连于汉水光俯接于平川几徘徊以暂散倐迤逦而相连分至必书验其文而有则荆棘不别表兹性之无偏势出塞以缤纷色莹空以氤氲被漫漫之精气成英英之白云抱翠石以流彩入清池而写文或假势于重岭或隔阂于孤山挺竒峰于天末亘横阵于岩间顺细雨以低举随轻风而往还哂鱼鳞之覆地轻鹏翼以垂天诚莫察其所感亦安知其所然姜公辅白云照春海赋曰白云溶溶摇曳乎春海之中纷纭层汉皎洁长空细影参差匝防明于日域轻文燐乱分炯晃于仙宫始而干门辟阳光积乃缥缈以从龙遂轻盈而拂石出穷峦以髙翥跨横海而逺摭故海映云而自春云照海而生白或杲杲以积素或沉沉以凝碧圎虚乍啓均瑞色而周流蜃气初収与清光而激射云信无心而舒卷海宁有志于潮汐彼则澄源纪地此乃泛迹流天影触浪以时动形随风而屡迁入洪波而并曜对緑水而相鲜时惟孤屿冰朗长汀云净辨宫阙于三山总妍华于一镜临琼树而昭晰覆瑶台而萦映鸟颉颃以追飞鱼从容以涵泳莫不各得其适咸悦乎性登夫爽垲望兹云海云则连锦霞以离披海则蓄玫瑰之翠彩　髙孚白云起封中赋曰德以静人威以平难廓清诸夏光啓大汉俗既和兮考时廵礼既备兮登日观惟天辅圣无雨则其明徴惟岳通出云所以幽赞乘元气而出冠灵坛而浮不漠漠以四散直亭亭于上头祥光内朗瑞色旁流既表庆于兹日复増华于介丘　张随云从龙赋曰山川之气曰云寂尔虚无倐尔韬映虽无心而既出终有感而协庆鳞虫之长曰龙道符于神德合于圣时变化于无极在隂阳而应令是知云为佐龙为主龙无云不可以陟烟霄云无龙不可以降时雨始霭霭于山泽俄骙骙于天宇有若鱼水相须君臣夹辅而已原夫或跃在泉道契渊黙未始出岫时有通塞及夫顺天地之功赞生成之德吟空山而奋扬其状触幽石而蓊勃其色然后蹈乎寥廓自彼南北何往而不济何施而不得润万物岂待崇朝控千里才逾瞬息　刘元淑夏云赋曰崇山作鎭峩峩秀絶暑气濳蒸夏云孤曳其稍进也间古木以深沉其上升也镂太阳而明灭其质散漫其光氤氲抱翠石而留影入明水以写文粲粲烂烂摩太虚而歴汉郁郁纷纷从皓景而横分美其任运髙下与时消息似大道之无心同达人之有识时康则应伴雨足于一旬主圣乃浮变歌声于五色俄顷万里不资天地之功肤寸九霄岂假隂阳之力尔乃含精飘扬逐吹低举周游散适不常其所出塞逦迤暮为隂山之阵入梦婵娟朝是阳台之女别有孤陋沉沦文章日新既作凌云之赋未为天子之臣　明屠隆五色云赋曰五月既望遵湖而西驱车髙原饮马空陂娟娟者湖秀絶而孤緜亘千里映带城隅沙长水明沉鸥浴鳬青浦照人緑野平铺乃税驾于湖漘吊昔贤之遗迹余钦斯人兮髙旷俯大湖而叹息叹息自天俛仰今古何彼卿云烂焉以巨廻合朗映皦日微吐蔽天者半厥色维五厥状瑰丽黄杂组或如圭或如白珂或如灵芝或如玉禾或如绛绡或如紫紽或如文杏之叶或如含桃之颗或如秋原之草或如春湘之波澹脩眉之连睠呈冶态而婀娜又如万花竞开百鸟齐飞竒姿窈窕秀色离披威鳯之彩葳蕤锦鸡之翼差池屑屑霏霏纚纚褷纷乎若缬矗乎若髢又如仙人制锦借色云君濯彼天河五彩成文丹霞失丽明星载昏长天绀碧遥光深靓羣山并朗回浦独映芙蕖相鲜下烁紫荇大物矜变幻靡穷乍散乍合若淡若浓廓乎若啓窅兮若蒙嗟此璀粲雕彼太素神乎巧哉天孙所妒何文章之绮靡恐大帝之是怒畴驱真宰泄秘抽元东璧献圗丹甲命篇掞河汉以布彩走五星于毫端振藻耀日鸿思写天篲妖红而直上扪列缺而倒悬洵天章之巨丽何人工之能为相如公麽子云无竒锦心莫吐彩笔藏辉雕龙刻鳯之技黼黻藻火之形莫不销其文彩遁其精灵金阙洞开高敞玉楼丹青错落栋宇雕锼阁道玲珑列仙出游引以雕舆夹以华辀霞成削环佩相纠纷朱幢与紫盖嵌七寳而杂琳球朗焉翕赩六合晶荧绘山川绚日星掩闗门之紫气夺霞标于赤城有烂其光灼灼其英王之所不能謡羣臣之所不能赓是诚乾坤之上瑞兆国家之文明焉神爽怳矣骨惊余安得蹑层云而上驰下覩大地之与蓬瀛聊申意于斯文怅独立而屏营原赞魏曹植吹云赞曰天地变化是生神物吹云吐润浮气蓊郁　宋孝武帝景阳楼庆云赞曰非烟非云曳紫流光悬华曜藻奄郁台堂粤予休明震乎珍祥积庆有文灵贶无疆  

## 御定渊鉴类函卷六

天部六【`风`】  

风一  

増易曰风従虎　又曰巽为风　又曰挠万物者莫疾乎风　又曰风行天上小畜君子以懿文徳　又曰风以动之　又曰风行地上观　原尚书曰休征曰圣时风若【`若顺也君能通理则时风顺之也`】　増又曰纳于大麓烈风雷雨弗迷　毛诗曰终风且曀　原又曰习习谷风以隂以雨　又曰凯风自南吹彼棘心【`南风谓之凯风`】　又曰冬日烈烈飘风发发　礼记曰立春之日东风解冻　増又曰飨帝于郊而风雨节寒暑时　周礼注曰十二辰皆有风　原左传曰六鶂退飞过宋都风也　増又曰藏氷以时春无凄风　原尔雅曰南风谓之凯风【`诗曰凯风自南`】东风谓之谷风【`诗云习习谷风`】北风谓之凉风【`诗云北风其凉`】西风谓之泰风【`诗曰泰风有隧`】焚轮谓之頽【`暴风从上下`】扶摇谓之猋【`暴风从下上`】  

风与火为庉回风为飘日出而风为暴【`诗云终风且暴`】风而雨土为霾【`诗曰终风且霾`】隂而风为曀【`诗曰终风且曀`】　易纬曰八节之风谓之八风立春条风至【`东北方`】春分明庶风至【`东方`】立夏清明风至【`东南方`】夏至景风至【`南方`】立秋凉风至【`西南方`】秋分阊阖风至【`西方`】立冬不周风至【`西北方`】冬至广莫风至【`北方又吕氏春秋说八风东北方曰炎风东南方曰薫风东方曰滔风南方曰巨风西南方曰凄风西方曰飂风西北方曰厉风北方曰寒风`】　増易通卦騐立春条风至赦小罪出稽留春分明庶风至正封疆修田畴立夏清明风至出币帛礼诸侯夏至景风至辨大将封有功立秋凉风至报土功礼四乡秋分阊阖风至解悬垂琴瑟不张立冬不周风至修宫室完边城冬至广莫风至诛有罪断大刑八风以时至则隂阳变化道成万物得以育生王者当顺八风行八政当八卦也　易稽览图曰太平时隂阳和风雨咸同海内不徧地有险易故风有迟疾虽太平之政犹有不能均同也惟平均乃不鸣条　又曰巽气不至则大风扬沙　尚书大传曰王者徳及皇天则祥风起　大戴礼曰正月时有俊风俊者大也大风南风也何大于南风也曰合氷必于北风觧氷必于南风故大之也　原礼稽命征曰出号令合民心则祥风至増礼说曰风萌也养万物成功所以八风象八卦也礼斗威仪曰人君政颂平则祥风至宋均注曰即景风也　原孝经援神契曰徳至八方则祥风至　増又曰至治之世风不鸣条　春秋考异邮曰八风杀生以节翺翔距冬至四十五日条风至条者达生也距犹起也自冬至四十五日而立春此风应其方而来生万物也四十五日明庶风至明庶迎恵言春分之后阳以施恵之恩徳迎众物而生之也四十五日清明风至精芒挫收言立夏之后荠麦之属秀出已备故挫止其锋芒収之使成实也四十五日景风至景风强也强以成之夏至之也强言万物强盛也四十五日凉风至凉风者寒以闭也立秋之后也闭收也言隂寒收成万物也四十五日阊阖风至阊阖者当寒天收也秋分之阊阖盛也言时盛收物盖藏之也四十五日不周风至不周者不交也隂阳未合化也立冬之后也未合化言消息纯坤无阳也月令曰天地不通而闭塞成冬也四十五日广莫风至广莫者精大满也冬至之言物无见者风精大满美物也　又曰风之为言萌也其立字虫动于几中者为风虫动于几言阳气无不周也明昆虫之属得阳乃生遇隂则死故风为隂中之阳者也　春秋元命苞曰隂阳怒则为风　广雅曰大风曰昌　原又曰猛风曰颲【`列`】凉风曰浏【`刘`】微风曰飉【`辽`】小风曰飕【`搜`】小风从孔来曰防【`或穴反`】　増埤雅曰天地之气嘘而成云噫而成风　原月令曰疾风曰盲风【`说文曰猋疾风也`】　増国语曰火见而清风戒寒　汉书曰有风如焱【`焰`】风散鬊鬊【`音顺乱发`】　又曰祭风曰磔【`今俗当大道中磔狗以止风此其象也`】　唐书曰冬风裂肌夏风如焚　原老子曰飘风不终朝荘子曰大块噫气其名曰风【`噫依界反言天地噫气则万窍怒号而为风`】増又曰汝闻天籁未闻地籁【`风吹万物有声故曰籁`】　又曰吹万不同　又曰风一西一东孰嘘吸是孰披拂是　又曰泠风则小和飘风则大和厉风济则众窍为虚【`济止也风止则窍无声`】　又曰予蓬蓬然起于南海而入于北海折大木蜚大屋者惟我能也　管子曰吾不能以春风风人又曰木虽蠧无疾风不折　原椘辞注曰春晴日出而风曰光风【`天霁日明微风动摇草木皆令有光`】秋冬余曰绪风【`绪余也谢灵运诗云初景革绪风`】　淮南子曰天之偏气怒者为风　又曰虎啸则谷风生　又曰腾蛇雄鸣上风雌鸣下风而化成形又曰人主之精通于天故诛暴则多飘风　周生列  

子曰夫獦叶之风不应八节　吕氏春秋曰风师曰飞亷　论衡曰儒者论太平瑞应皆言五日一风风不鸣条　管公明传曰公明言树上已有少女微风其雨应至矣【`详`】　风俗通曰飞亷风伯也箕星风师也　又曰风或清明来久长不摇树本枝叶离地二三丈者此有龙徳在其下风或清明不及地二三尺者此君子之风増又曰五月有落梅风江淮以信为风　董仲舒曰  

太平之世风不摇条开甲破萌而已　原风土记曰六月则有东南长风俗名黄雀长风时海鱼变为黄雀因为名也　荆州星占曰箕星一名卷舌动则大风至十洲记曰炎州在南海中上有风生兽似豹青色状如貍以铁椎锻其头数十下乃死张其口向风须臾而起刘欣期交州记曰风母出九徳县似猿见人若慙屈  

颈打杀得风乃活　述征记曰长安宫南有灵防有相风铜乌或云此乌遇千里风乃动　増黄帝风曰调畅祥和天之喜气也折伤奔厉天之怒气也　山海经曰灋岳之山有兽曰山【`音浑`】其行似风见则天下大风水注曰屈县有风山上有穴如轮风气萧瑟不止  

当其冲所略无生草盖众风之门也　服防曰干音石其风不周坎音革其风广莫艮音匏其风条震音竹其风明庶巽音木其风清明离音其风景坤音土其风凉兑音金其风阊阖　王子年拾遗记曰瀛洲时有香风泠然而起张袖受之则厯纪不歇　南越志曰岭峤夏风发自午至夜乃止仆屋僵树累年一发或嵗再三番禺杂记曰飓风将发有微细雨先缓后急谓之链  

风　三水小牍曰汝南临汝县有小山曰崆峒其巅洞穴如盎将有大风雨则白犬自穴出田夫以为亦名曰玊烛峯　又曰白崖山之右有巨穴如井不知浅深穴口四围津津如汗间有气出腾空为白云须臾风起怒号如雷里人见云即知风起散则风定细则风小盛则风猛窒其穴风虽小而民多瘴开则风如故而瘴亦衰　武陵记曰风门山有石门去地百余丈将欲风起此门隠隠有黒气上须臾有黒风竞起在朗州　兵书曰五两风法以鸡羽重五两建五丈旗取羽系其巅立军营中　又曰风从震来名婴儿风　乙巳占曰发木折屋曰怒风扬沙转石曰狂风四转五复曰乱风卒起卒歇曰暴风独鹿蓬勃曰勃风扶摇羊角曰飇风清凉温和尘埃不动曰和风　括地图曰钟山之神名曰烛龙视为昼眠为夜吹为冬吁为夏息为风　山海经曰符阳之山多怪风　子华书曰风涵太之中精故能动化百物而行乎天上风隂也而其发为阳　朝鲜志曰朝鲜庆尚道清道郡南二里有鼇山东有一谷名曰髙沙天将风雨先期而鸣喷出云气云入洞内则雨云出洞外则风大鸣则即日有騐小鸣则二三日乃騐郎顗曰风者号令天之威怒　蔡伯喈上封事曰风  

者天之号令所以教人也　张奂疏曰风为号令动物通气　物理论曰风者隂阳乱气激发而起者也犹人之内气因喜怒哀乐激越而发也故春气温其风温以和喜风也夏气盛其风熛以怒怒风也秋气劲其风清以真清风也冬气实其风惨以烈固风也此四正之风也又有四维之风东南融风其道以长也西南清明百物备成也西北不周方潜藏也东北明庶庶物出幽入明也此八风者方土异气徐疾不同和平则顺违逆则凶非有使之者也气积自然怒则飞沙扬砾发屋防树喜则不摇枝动草顺物布气天性自然之体也　琐碎录曰鱼逆水而上鸟向风而立取其鳞羽之顺也有微风不知所从来但观鸟之所向　图曰海道之险曰痴风曰黒风痴风之作连日怒号不已四方莫辨黑风则天色晦暝不分昼夜　原楚辞曰嫋嫋兮秋风洞庭波兮木叶下　増又曰欵秋冬之绪风注云绪余也谢灵运诗云初景革绪风新阳改故隂顔延年和诗云倚岩听绪风  

风二  

増史记曰女娲没大庭氏王天下五风异色　又曰蚩尤氏能徴风召雨与帝争帝灭之　帝王世纪曰黄帝梦大风吹天下之尘垢皆去寤而叹曰风为号令执政者也垢者后土在也天下岂有姓风名后者哉于是依占而求之得风后于海隅登以为相　原尚书大传曰舜将禅禹八风脩通　括地图曰竒肱氏能为飞车从风逺行汤时西风吹竒肱车至于豫州汤破其车不以示民十年西风至乃复使作车遣归去玊门四万里尚书曰周公居东二年天大风禾尽偃大木斯防王啓金縢之书迎周公天乃返风禾尽起　尚书大传曰成王时越裳重译而来朝曰久矣天之无烈风迅雨意中国有圣人乎　国语曰海鸟曰爰居止于鲁东门之外三日文仲使人祭之展禽曰今兹海岛有灾乎夫广川鸟兽恒知避灾是嵗也海多大风　増史记曰庶女者齐之寡妇养姑孝姑女利母财杀母以诬寡妇妇不能自解呼天而号大风袭于齐殿　原庄子曰列子御风而行泠然善也旬有五日而后反【`司马彪注曰列子郑人列御寇也御迎也泠泠然凉貌也`】　増列子曰列子师老商氏友伯高子进二子之道乗风而归　通志曰郑宏常采薪白鹤山得遗箭顷有人来覔宏还之问所欲宏知其神人也宏曰患若耶溪载薪为难愿旦南风暮北风后果然今若耶溪风人呼为郑公风　又曰孝武坐未央前殿天新雨东方朔屈指独语上问之对曰殿后栢枝有鹊立东向鸣视之果然上问何以知之朔曰风従东来鹊尾长尝顺风而立是以知也　东方朔别传曰汉武帝天汉三年月氏国献神香使者曰国占东风入律百旬不休青云干吕经月不散意中国有好道之君故来贡　原神僊传曰葛行遇神庙乗车不下须臾有大风逐尘埃涨天大怒曰小邪敢尔即举手指风风便止　増说宝曰孙权据江东曺操伐之进兵赤壁胜负未分权大将周瑜问计于诸葛亮亮曰用火攻可以破之瑜曰恨无东南风耳亮曰可建星坛一所为都督借风数日即可破曺矣瑜大喜令人于南屏山下筑防三层挿二十八宿旗色按六十四卦用一百一十人侍立左右亮歩踏罡三上三下而去至其夜东南风起瑜部将黄盖诈降顺风放火烧尽北船曺操狼狈奔还江南安堵皆亮之功也　晋书曰永和元年大风防栁树百余株若风従八方来者　又曰车驾出相风在前刻乌于竿上名曰相风　世说曰满奋畏风在晋武帝坐北作琉璃屏实宻似踈奋有寒色奋曰臣犹呉牛见月而喘　又曰庾亮出镇江州以帝舅故内执朝权王导不能平时王在冶城坐大风扬尘王輙举扇拂尘曰元规尘污人续仙传曰吴真君尝遇大风书符置屋上有青鸟衔  

去风即止　宋书曰明帝体肥憎风夏月常着小皮衣拜左右二人为司风令史风起方向輙先啓闻　又曰宗慤字元干炳兄子也少时问慤所志答曰愿乗长风破万里浪　北史曰齐神武时芒山之役风从西来入营李业兴曰小人风来当大胜神武曰若胜以尔为本州刺史后果验　梁书曰长沙王懿孙俨献相风乌赵录曰石勒时忽有旋风下属地隠隠雷声良久视之见一大石　幽怪录曰萧至忠为晋州刺史欲猎有樵者于霍山见一长人俄有虎兕鹿豕狐兔杂骈而至长人曰余九防使者奉北帝命萧君畋汝軰若干合鹰死若干合箭死有老麋屈膝求救使者曰东谷严四善课试为求计羣兽従行樵者觇之至深岩有茅屋黄冠一人老麋哀请黄冠曰若令滕六降雪巽二起风即萧使君不复出矣昨滕六丧偶得美女纳之雪立降矣巽二好饮酒得醇醪贿之则风立生有二狐自称能取之羣兽散去翌日未明风雪暴至竟日乃罢萧使君果不出贞观政要曰侯君集平髙昌之后太宗欲以其地为  

郡县褚遂良曰高昌涂路沙碛千里冬风氷冽夏风如焚行人遇之多死　酉阳杂爼曰山人包超明皇令随哥舒翰西征每阵常得胜风　栁公权本传曰公权侍文宗逰后庭联句帝曰人皆苦炎热我爱夏日长公权曰薰风自南来殿阁生微凉　九国志曰徐温常自迎銮还至百家湾暴风起舟人相頋失色温乃袒裼以帛系璟首頋谓妾御曰吾善游倘溺不暇相救幸保此子言讫风浪暂息　江湖纪闻曰石尤风者传闻石氏女嫁为尤郎妇情好甚笃尤为商逺行妻阻之不从尤出不归妻忆之病临亡长叹曰吾恨不能阻其行以至于此今凡有商旅逺行吾当作大风为天下妇人阻之自后商旅发船值打头逆风则曰此石尤风日遂止不行邢子励地记曰龙山石上徃往有仙人及龙迹故以  

为名四麓各有一大穴大如车轮春则风出东秋出西夏出南冬出北不相夺伦有沙门法猛于夏日入其东穴见石屋石人　潜确书曰俗谓风曰孟婆按北齐李騊【`陶`】駼【`徒`】聘陈问陆士秀曰江南有孟婆何神也士秀曰山海帝之女逰于江中出入必有风自随以帝女故曰孟婆犹郊祀志以地神为泰媪　天中记曰吴俗以十月初五为五风生日渔者盛陈牲醴飨并湖诸祠祈此日有风则每五日风雨如期而至终嵗皆然可以扬防取鱼谓之五风信　梁州记曰入褒谷内有风出三四里内无复草木  

风三  

原鸢鸣　虎啸【`礼记曰前有尘埃则载鸣鸢郑注曰载谓举于旌首鸢鸣则将风　淮南子曰虎啸而谷风至高诱注曰虎阳兽与风同`】　汾河　易水【`汉武帝秋风辞曰秋风起兮白云飞草木黄落兮雁南归泛楼船兮济汾河横中流兮扬素波　燕世家曰太子送荆轲于易水之上轲起为寿歌曰风萧萧兮易水寒壮士一去不复还高渐离击筑和之为壮声则士髪冲冠为哀声则士皆流泪`】大王　少女【`宋玊风赋曰此独大王之风耳　下详风一`】　铜乌　石鷰【`上详风一　庾仲淮湘州记曰零陵山有石鷰遇风雨则飞止还为石`】　折木　偃禾【`史记曰项羽围汉王三匝于是风従西北起折木防屋扬沙石椘军大乱汉王乃得従数十遁去　下详风二`】猎蕙　泛兰【`宋玊风赋曰猎蕙草　下详风一`】　鹢退　鹏抟【`上详风一鹢作鶂　荘子曰北溟有鱼其名曰鲲化而为鸟其名曰鹏抟扶摇而上者九万里司马彪注曰扶摇上行风`】动扇　摇翣【`班媫妤诗曰新制齐纨素鲜洁如霜雪裁为合欢扇如明月出入君懐防动摇微风发　帝王世纪尧时厨中自生脯薄如翣摇鼓则生风使食物寒而不臭名翣脯翣山甲反`】　虞琴　汉筑【`帝王世纪曰舜弹五弦琴歌曰南风之薰兮可以觧吾民之愠兮南风之时兮可以阜吾民之财兮　汉书曰高祖过沛击筑自歌曰大风起兮云飞扬`】　吹阮衿　扬袁扇【`阮籍咏懐诗曰夜中不能寐起坐弹鸣琴薄帷鍳明月清风吹我衿　孙盛晋阳秋曰袁宏为东郡谢安执宏手授扇宏曰輙当奉扬仁风慰彼庶`】　婴儿　神女【`上详风一　博物志云文王梦妇人哭问之曰吾为太山神女嫁与西海君子吾行必以疾风暴雨详雨注`】　尧日　晋年【`尧时五日一风　稽含云晋大康六年风暴怒百川倒流太山崩裂又七年狂风大作`】　千里　五色【`抱朴子曰防木之风必千里　下详风二`】　尹喜占　列子御【`神仙传曰老子将去周而出闗以升昆仑闗令尹喜占风逆知当有神人来过乃扫道见老子老子知喜命应得道乃停闗下以长生之术授之　下详风二`】　断大刑　赦小过【`并详风一`】　爰居避灾　乌鹊识嵗【`上详风二　淮南子乌鹊识嵗之多风去乔木而巣扶枝许慎注扶傍也`】　　缀铃悬玊【`开元遗事云五王宫中各立长竿挂五色旗于竿上四垂缀以金铃如铃有声即徃视旌之所`】  

【`向可以知四方风　又曰唐岐王宫中于竹林内悬碎玊片毎夜闻相触之声即知有风号占风铎`】齐殿　陶窓【`上详风二　晋陶潜字渊明一字元亮靖莭五六月中高卧北窓之下清风飒至自谓羲皇上人`】　飞车　折盖【`上详风二　崔豹古今注云武王伐纣大风折盖太公因折盖之形而制曲盖`】　吹花　擘栁【`遯斋闲覧云河朔春时多大风飞尘撼木日一作每作輙三二日方止以访左右对曰不得是风且无年是名吹花擘栁草木百谷皆借之`】　舶趠　石尤【`东坡集云吴中梅雨既过飒然清风弥旬嵗嵗如此吴人谓之舶趠风　宋武帝丁都防歌曰都防北征时侬亦闻许愿作石尤风四面断行旅唐戴叔伦赠裴明府诗知君未得去惭愧石尤风即打头风也`】　起苹　制薤【`宋玊风赋云夫风生于地起于青苹之末荆山图云佷山县山下有石床傍生野薤人徃乞者神许风顺制其分人随偃而剪不得过分`】　封姨　飓母【`博异志云唐天寳中处士崔元微春夜忽有青衣引女子曰杨氏陶氏李氏小女石氏名醋醋与元微相见云欲到封十八姨处坐未定封家姨至崔命酒诸女各歌以送之姨佻翻酒污醋醋衣醋醋怒拂衣去诸女送姨而别明夜又来醋醋曰诸女件皆住苑中为恶风所挠求芘于姨今失其意难以取力乞处士嵗旦作一朱旛图日月星辰之文立于苑东则免矣今嵗旦已过请至二月二十一日五更立之崔如其言果大风而苑花不动后诸女裹棰李花数斗崔服之可却老盖杨桃李花之精醋醋则石榴也南越志熈安间多飓风飓者具四方之风也常以六七月发未至时三日鸡犬为之不寕一曰惧风言怖惧也又岭表录曰夏秋之间有晕如虹者谓之飓母必有飃风苏叔党有飓风赋`】　觧冻　祛尘【`上详风一　王子年拾遗记曰昆山有四面风又有袪尘风若衣服尘汚风至吹衣则浄`】　动竹　开花【`庾肩吾诗云扫坛聊动竹吹薤欲成书祖孙登诗云帯叶俱吟树将花共舞空`】　送香　飘粉【`梁简文帝诗云暂舞惊鳬去时送药香来　古诗云入镜先飘粉翻衫好惹香`】　君子　故人【`论语云君子之徳风　古诗云清风来故人`】　张翰思莼　王导拂扇【`张翰字季鹰辟齐王东曺掾在洛见秋风起因思吴菜羮鲈鱼脍曰人生贵得适意尔何能羁宦数千里遂命驾而归　下详风二`】　歌北歌南　叩商叩角【`左防公十八年晋人闻有椘师师旷曰不害吾骤歌北风又歌南风南风不竞多死声椘必无功　列子曰当春而叩啇以召南吕凉风忽至草木成实及秋而叩角弦以激夹钟温风徐回草木发荣`】  

风四  

原动物【`释名曰风泛也其气博泛而动物也`】宣气【`山海曰大荒之中有山曰鞠陵于天日月所出名曰折丹防东极以出入风注曰折丹神人莭宣风气时其出入`】　变色【`迅雷风烈必变色而作`】辨声【`善风占声知吉凶`】　地籁【`详风一`】　为马【`傅元歌辞云云为车兮风为马`】扬沙【`春秋纬曰月离于箕风必扬沙`】蹷石【`蹷动也`】　竟山【`周景式庐山记曰若风竟山有声若雷不十日便验土人常以为`】拂野【`惊飚拂野林无静柯`】　触帏【`建康实录吴孙权与闗羽战羽乞降孙权以问赵达达曰彼有走气言降诈也权使人路之赵达曰虽走必不脱时午时有风触帏达抚手曰羽至矣果获羽至`】冲孔【`风赋`】　拂堂【`北齐书曰武卫奚永洛与河内张子信对坐时有鹊鸣于庭上鬭而坠焉子信曰鹊不喜向夕若风従西来歴树拂堂角则夜必有召君輙不得徃子信出后果风来至夜高俨使人召永洛且云勅唤永洛便欲去其妻止之而称马坠腰折果免难也`】倾屋【`陆机连珠云冲波安流则龙舟不能以漂震风洞发则夏屋有时而倾`】　吹瓢【`许由以瓢挂风吹瓢有声由以为烦取而捐之`】入松【`琴曲有风入松`】　回雪【`曺植洛神赋云飘飘兮若流风之廻雪`】扬尘【`风赋`】　夺炎【`常恐秋莭至凉飚夺炎热`】　星好【`尚书曰星有好风`】　马依【`胡马依北风`】　宫商【`黄闵武陵记曰绿萝山素崖若披云寒松摭翠流风叩柯则有宫商之韵`】音响【`陆机风赋曰敛朱唇而长啸承音响而来薄`】　穆若【`穆若清风`】凄其【`以风`】　发兮【`匪风发兮`】奋之【`奋之以风雷`】　有隧【`大风`】　数起【`风灾数起国多暴雨`】　骤歌【`详风三`】如歌【`赵壹迅风赋曰声如歌响如雷`】　萧瑟【`刘欣期交州记曰长风终日萧瑟`】觱发【`诗`】　震凌【`杨子曰震风凌雨然后知夏屋之为帡幪也`】熛怒【`风物之貌`】　泠泠　猎猎【`并文选`】　凯风【`山海曰南山东四百里至于旄山之尾其南有谷曰育遗多怪鸟凯风自是出`】　挠万物【`详风一`】具四方【`详风三飓毋注`】　烛龙息【`详风一`】鲸鱼起【`扶南传曰西海有山周廻十里中有大石鼔可百丈海行闻石鼓声如雷则鲸便起而风也`】　出苍梧【`顾微南海经云苍梧山左右出风故曰风门`】出中谷【`山海经云令丘之山无草木多火其南有谷焉曰中谷条风自是出`】　昆仑窍【`王歆之始安记曰沈军垒北有昆仑山连峙千仭岭岑盖川常颷颹有风窍`】黄竹门【`荆州记曰沮阳县黄竹山其西北一处常肃肃有风名曰风门`】　宜都井【`又曰宜都很山县山上有风穴口大数尺名风井夏风出冬风入出入之时吹拂左右常净云`】恒山井【`宗炳诗序曰恒山风井口如瓮春分后出秋分后入`】　四时避【`养生云脩身之道春避青风夏避赤风秋避白风冬避黒风`】八至变【`春秋考异邮云冬至十一月阳之气也阳立于五极于九五九四十五日一变风　详风一`】　空穴来【`积防来巢空穴来风`】立秋至【`周书曰小暑日温风至立秋日凉风至`】　天地之使【`河图云风者天地之使也`】万物之首【`乐动声仪云风者礼乐之使万物之首`】　箕主簸扬【`风俗通曰箕星主簸扬能致风气`】绵绵【`傅元风赋`】清清泠泠【`宋玊风赋`】　胡马増思【`湛方生风赋`】  

猛虎腾骧【`成公绥风赋`】　飒然而至【`快哉此风`】　且霾且暴　其凉其喈　增从律【`礼记曰八风从律而不奸`】传凉【`文选曰飘飖散芳甸传凉入镂槛`】寒商【`秋风也寒商动清闺`】　如意【`王氏彚苑云衫随如意风`】　风驷【`初学记云秋风`】  

【`为驷`】　叩林【`六朝诗曰悲商叩林`】　澹荡【`唐诗春风正澹荡`】　摧木【`王氏彚苑曰木秀于林风必摧之`】惊尘【`苏东坡诗春风陌上惊微尘`】　枯桑【`古诗枯桑知天风`】　凉飔【`飔风也扇动凉飔`】　横波【`楚辞云冲风起兮横波`】　羊角【`晋史曰熙宁九年恩州武城县有旋风自东南来望之挿天如羊角大木尽防`】　烈士风【`见王融儗风赋`】　幽人风【`见谢朓儗风赋`】　羽客风【`见沈约儗风赋`】　鲤鱼风【`九月风也`】　花信风【`小寒梅山茶水仙为信大寒瑞香兰山矾为信立春迎春樱桃望春为信雨水莱杏李为信惊蛰桃棣棠蔷薇为信春分海棠梨木兰为信清明桐麦栁为信谷雨牡丹荼防栋为信此二十四番花信风也`】　笙竽【`古诗松风笙竽`】　韵自生【`唐刘得仁诗曰庭际微风度高松韵自生听时无物见尽日觉神清`】麦信风【`国史补云江淮船泝流而上待东北风谓之信风七八月有上信三月有鸟信五月有麦`】  

【`信`】　离合风【`陆机要览云列子御风尝以立春逰八荒立秋归乎风穴是风至草木发生去则摇落谓之离合风`】　雄雌风【`详宋玉风赋`】　风綄【`淮南子曰若綄之风也许慎曰綄风扇也楚人谓之五两文选曰占五两之动静注云以鸡羽为之重五两系于樯尾以风故唐李憕送少府贬栁州诗云恶说南风五两胡宿津亭诗云五两风来不暂留`】　秋风曲【`羯鼓录云唐明皇制秋风高一曲毎奏之则秋风徐来庭叶交坠`】　反风灭火【`王氏彚苑刘昆为政反风灭火`】  

风五  

诗原晋庾阐江都遇风诗曰天吴踊灵壑将驾奔冥霄飞亷振折木流景登扶摇洪川伫宿浪跃水迎晨潮仰眄蹙云俯听聒悲飚　梁简文帝咏风诗曰飘飖散芳甸泛漾下蓬莱传凉入镂槛发气满瑶防委禾周偃飞鶂宋都回亟摇故叶落屡荡新花开暂舞惊鳬去时送蘂香来已拂巫山雨何用卷寒灰　梁孝元帝咏风诗曰楼上试朝妆风花下砌傍入镜先飘粉翻衫好染香度舞飞长防传歌共绕梁欲因吹少女还将拂大王　梁刘孝绰咏风诗曰嫋嫋秋声习习春吹鸣兹玊树焕此铜池罗帏自举衿袖乃披慙非椘侍滥赋雄雌梁王台卿咏风诗曰浸淫不可识去来非有情乍见  

珠帘卷时觉洞房清暂拂兰池上防灔玊尘生一辨雌雄异还恶庶人　梁何逊咏风诗曰可闻不可见能重复能镜前飘落粉琴上响余声　梁庾肩吾咏风诗曰宋地鶂飞初湘川鷰起余埽坛聊动竹吹薤欲成书苍梧洞犹在合浦树应踈相乌一转翅千里定非虚梁贺文标咏春风诗曰排帘动幔泛水拂垂杨本  

将飘落蘂翻送舞衣香　梁费昶入幌风诗曰堂泛寳瑟乗隙动浮埃锵金驱响至举袂送芳来能使兰膏灭乍见珠帘开裾试一举令子暂迟回　梁沈约八咏曰临春风春风起春树游丝暧如网落花雰似雾先泛天津池还过细栁枝蝶逢飞摇漾燕值羽参差扬桂斾动芝盖开燕裾吹赵帯赵帯飞参差燕裾合复离回簪复转黛頋歩惜容仪容仪已照灼春风复回薄氤氲桃李花青跗含素萼既为风所开复为风所落摇绿蔕抗紫茎舞春雪杂流莺曲房开兮金铺响金铺响兮妾思惊梧防未隂淇川始碧迎行雨于高唐送归鸿于碣石拂明镜之冬尘解罗衣之秋襞既铿锵以动佩又絪緼而流射始摇荡以入闺终徘徊而縁隙明珠帘于绣户防芳尘于绮席佳人不在兹春风谁为惜　陈张正见风生翠竹里应教诗曰金风起燕观翠竹夹梁池翻花疑下飏水似龙移帯露依深叶飘寒入劲枝聊因万响讵待伶伦吹　陈祖孙登咏风诗曰飘飏楚王宫徘徊绕竹丛带叶俱吟树将花共舞空飘香双袖里乱曲五弦中试上高台听悲响定无穷　隋阮卓赋得风诗曰高风应爽莭摇落渐踈林吹云旅鴈断临谷晓松吟屡弃凉秋扇恒飘清夜琴泠泠随列子弥谐逸豫心　唐太宗咏风诗曰萧条起闗塞摇飏下蓬瀛拂林花乱彩响谷鸟分声披云罗影防泛水织文生劳歌大风曲威加四海清　虞世南奉和咏风应魏王教诗曰逐舞飘袖传歌共绕梁动枝生乱影吹花送逺香王勃咏风诗曰肃肃凉景生加我林壑清驱烟入磵户卷雾出山楹去来固无迹动息如有情日落山水静为君起松声　董思恭咏风诗曰萧萧度阊阖习习下庭闱花蝶自飘舞兰蕙生光辉相乌正举翼退鹢已惊飞方従列子御更逐浮云归　增唐李峤咏风诗曰落日生苹末摇飏徧逺林带花疑鳯舞向竹似龙吟月动临秋扇松清入夜琴兰台宫殿峻还拂楚王襟　张祜咏风诗曰摇摇歌扇举悄悄舞衣引笛秋临塞吹沙夜绕城向峰回鴈影出峡送猿声何似琴中奏依依别带情　韩琮咏风诗曰竸持飘忽意何穷为盛为衰半不同偃草喜逢新雨后鸣条谁听晓霜中凉飞玊管来秦甸暗袅花枝入楚宫莫见东西便无定满防还有济川功　骆宾王咏风诗曰紫陌炎氛歇青苹晚吹浮乱竹摇踈影萦池织细流飘香曳舞防帯粉泛妆楼不忿君恩絶纨扇曲中秋　李益咏风诗曰微风惊暮坐临牖思悠哉开门复动竹疑是故人来能滴枝上露稍沿阶下苔幸当一入幌为拂绿琴埃　释皎然咏风诗曰江风西复东飘暴忽何穷初生虚无际稍起荡漾中应吹夏日樯竿折定蹙湓城浪花咽今朝莫怪沙岸明昨夜声狂卷成雪　吕温咏风诗曰微风生青苹习习出金塘摇深林翠静猎幽芳北走摧邓林东去落扶桑埽却垂天云澄清无私光悠然返空寂晏海通舟航罗邺春风诗曰每嵗东来助发生舞空幽飏徧寰瀛暗添芳草池塘色逺逓高楼箫管声帘透骊宫偏带恨花催上苑剰多情如同一统车书日吹取青云道路平公乗亿赋得春风扇微和诗曰丽日催迟景和风扇早春暖浮丹鳯阙韶媚黑龙津澹荡迎仙仗霏微送尽轮绿摇官栁防红待禁花新舞席皆回雪歌筵暗送尘幸当阳律惟愿及佳辰　陈九流赋得春风扇微和诗曰喜见阳和至遥知橐籥功迟迟防南陌袅袅逐东风暗入畦园里潜吹草木中兰荪才有绿桃杏未成红已觉寒光尽还看淑气通由来荣与悴今日发应同　豆卢荣赋得春风扇微和诗曰春晴生缥缈软吹和初遍池影动奫沦山容发葱蒨迟迟入绮阁习习流芳甸杪飏莺啼阶前落花片韶光恐闲放旭日宜逰宴文客拂尘衣仁风愿回扇　樊阳源赋得风动万年枝诗曰珍木罗前殿乗春任好风振柯方袅袅舒叶乍蒙蒙影动丹墀上声传紫禁中离披偏向日凌乱半分空拂祥烟防低摇翠色同长令占天眷四气借前功　张复元赋得风光草际浮诗曰纎纎春草长迟日度风光靃靡含新彩霏微笼逺芳殊姿媚原野佳色满池塘最好垂清露偏宜帯艶阳浅深浮嫩緑丽拂余香好助莺迁势乗时冀便翔　张聿赋得景风扇物诗曰何处青苹末呈祥起逺空晚来摇草树度净尘水上微波动林间媚景通寥天鸣万籁兰长幽丛渐飏抟扶势应従橐籥中开若有日愿覩大王风　穆寂冬至日祥风应诗曰节逢清景空占气二仪中独喜登台日先知应风呈祥光舜化表庆感尧聪既与乗时叶还将入律同微微万井遍习习九门通更绕炉烟起殷勤报嵗功　防赋得八风従律诗曰制律窥元化因声感八风逺従万籁起更与五音同习习炉烟上泠泠玉管中气随时物好响彻霁天空自得隂阳顺能令恵泽通愿吹寒谷里従此达前　宋仁宗秋风诗曰玊律转清商金飇送晚凉飘梧叶坠暗度桂花香月下生林籁天邉展鴈行吹嘘禾黍熟万顷似云黄　明黄元咏风辞曰目渺洞庭波辞雄楚江晏帝子正愁予羁臣髪先变泠然阊阖生飒尔江潭遍随阳惊塞鴈附热驱巢燕萦回歩云飞飘拂歌雪转衣露戒履氷弦霜愁泪霰蔡文掩悲笳班姬袭扇凄凉如一宵偏向长门殿张倩倩咏风诗曰萧萧竹鸣卷幔如有情木落寒  

山里千林共一声  

赋原宋玊风赋曰楚襄王游兰台之宫宋玊景差侍有风飒然而至王乃披而当之曰快哉此风寡人与庶人共者耶宋玊对曰夫此特大王之风耳庶人安得共之夫风生于地起于青苹之末侵淫谿谷盛怒于土囊之口缘太山之阿舞于松栢之下故其清凉雄风则飘举升降乗凌高城入于深宫徘徊于桂椒之间翺翔于激水之上猎蕙草离秦蘅槩辛夷被稊杨北上玊堂跻于罗帏于洞房故其风清清泠泠愈病析酲发明耳目宁体便人此所谓大王之雄风也夫塕然起于穷巷之间动沙堁吹死灰此所谓庶人之雌风也　后汉赵壹迅风赋曰惟巽卦之为体吐神气而成风纎微无所不入广大无所不充营八荒之外宛转毫毛之中察本莫见其始揆末莫覩其终啾啾飕飕吟啸相求阿那徘徊声若歌讴抟之不可得系之不可留　晋李充风赋曰寻之不见其终迎之不知其来四方为之易位八维为之轮回游聚则天地为一消防则六合洞开　晋陆冲风赋曰爰太元之遐始惟浮沉之剖分详乾坤之至徳莫风气之独尊配无形于大象化万品于絪緼释凝润于黄壤降霈泽于苍元生无常域潜无定栖擢昧聚发寻虚防归肆六合以骋迈括毫毛而徘徊引沉性于未萌挫发形于己就宣刚柔之流化导四气之灵若乃祝融司莭炎精赫奕敛朱唇而长啸承音响而来薄猥熻熠以盈扉冽纒绵以结幕九域荡摇区宇挥霍晋湛方生风赋曰有气曰风出自幽防萧然而起寂  

尔而停虽宇宙之宏逺倐俄倾之屡同神功于不疾等至道于无情胡马感而増思风母陨而复生啓惨冬之潜蛰达青春之句萌因严霜以厉威顺和泽以开荣故君徳喻其靡草风人假以为名及其猛势将奋屯云结隂洪气郁拂殷雷发音勃然鼓作拂高凌深天无澄景岭无停林六鶂为之退飞万窍为之哀吟亦有飘泠之气不疾不徐飗飗微扇亹亹清舒王乔以之控鹤列子以之乗虚若乃春恵始和重褐初释遨歩兰臯游眄平陌响咏空岭朗吟竹柏穆开林以流恵竦神以清涤轩濠梁之逸兴畅方外之冥适　晋江风赋曰惟浑成之既载兮统天地以资始网宇宙以结罗兮洞万形而通纪莫适柔健靡测隂阳于音罔征在体无方假姿众象借韵宫商若乃飔厉狂震触物怒号卷扬江海回防陵崤巨鶂迸慑以退翼爰居畏缩而遐逃　晋王凝之风赋曰起元朔之重云驱东极之洪涛越四溟而蓬勃五岭而萧条其鼓水也无川不渉靡流不徃溟海天回江湖云荡　齐王融拟风赋曰奄兮日彩之既移忽兮羣景之将驰靡轻筠之碧叶泛曽松之翠枝总髙羽而萧瑟韵珠露之参差此烈士之英风长寥亮其如斯　齐谢脁拟风赋曰开翠帷之影蔼响行佩之鸣扬淮南之妙舞发齐后之妍声下鸿池而莲散上雀防而云生子云寂寞叔夜高张烟霞润色荃荑结芳出幽涧而泉冽入山户而松凉眇陈王于丘壑独起逺于孤觞斯则幽人之风也　梁沈约拟风赋曰若夫摇玊树响金扉拂九层之羽盖转八鳯之珠旂时卷瑶防翠帐乍动佚女衣此盖羽客之仙风也　增唐陈章风不鸣条赋曰风之起兮不触而行条之应兮有动无声察微祥于生植表静理于承平摇而晓露初滴暗袅而春鸠转鸣入杨园而若舞拂花而如迎寂兮寞兮自南自北其去莫止其来可测方荣仙万年之影稍垂爰报圣时五日之期不忒长养资于皇化沉潜契乎元徳似有心于松栢之内上下依依无言于桃李之间徃来黙黙嫩叶随转柔荑共舒飏丝光于空际惹絮影于春余听莫得闻讶繁柯之蔑尔视之不见惊叠萼之攒如倐自迩而通遐俄起彼而集此顺八方之若有若无调四序之宜时止则止由是才偃草细不扬波异秋吟之摧木同春扇于微和均习习之容寕比夫空穴而至絶萧萧之响谁谓其高防则多防漫千林翺翔九野脩通匪乱于疾徐溥畅必齐其高下含其元也亦于人焉静以化之乃符于王者片尘靡惊于厚地羣籁皆息于晴天我国家化将时茂徳与风传伫见倾梧之后栖仪鳯于君前　李叔南风之薰赋曰至矣哉如天之君声明化淳穆南端而作乐播薰风以养人顺圣时而和则气无留慝解吾氓之愠故物无不亲所以应乎品遍乎天地感一徳而当阳处八方之正位使夫微者必扇幽者必遂不以动而有光和而能至风之始也日月贞明星辰齐平然后荡荡而起熙熙而生触而煦然长育无朕而潜来备盈行而有孚倚五而调四气广而不费匝九垓而周八纮非比夫抵华叶陵高城转丛蕙而渥彩合万顷而成声者也风之达也本于元首播于羣有使五福富昌万物殷阜宜其叶无为之大化非独革有苖之小丑　宋苏过飓风赋曰仲秋之夕客有叩门指云物而告予曰海氛甚恶非祲非祥断霓饮海而北指赤云夹日而南翔此飓之渐也子盍备之语未卒庭户肃然槁叶簌簌惊鸟疾呼怖兽辟易忽野马之决骤矫退飞之六鹢袭土嚢而暴怒掠众窍之叱吸予乃入室而坐敛袵变色客曰未也此飓之先驱尔少焉排户破牖殒瓦擗屋礧击巨石揉防乔木势翻渤澥响振坤轴疑屏翳之赫怒执阳侯而将戮鼓千尺之涛澜防百仞之陵谷呑泥沙于一卷落崩崖于再触列万马而并骛防千车而争逐虎豹詟骇鲸鲵奔蹙钜鹿之战殷声呼而地动似昆阳之役举百万于一覆予亦为之股栗毛悚索气侧足夜拊榻而九徙昼命龟而三卜盖三日而后息也父老来唁酒浆罗列劳来僮仆惧定而说理草木之既偃葺轩楹之已折补茅屋之罅漏塞墙垣之隤缺已而山林寂然海波不兴动者自止鸣者自停湛天宇之苍苍流孤月之荧荧忽悟且叹莫知所营  

## 御定渊鉴类函卷七

天部七【`雨`】  

雨一  

増释名曰雨羽也如鸟羽动则散　原又曰雨水従云下也雨辅也言辅时生飬也　増说文曰零余雨也【`音斯`】小雨财也【`银箴切`】霖雨也南阳名霖雨曰【`音酸`】小雨也【`子亷反`】微雨也【`音资`】雨声也溟小雨也澍时雨也湒【`姊入反`】雨下也　易曰云行雨施品物流形　又曰匪寇婚媾徃遇雨则吉　又曰宻云不雨自我西郊又曰雨以润之　尚书曰纳于大麓烈风雷雨弗迷又曰若嵗大旱用汝作霖雨　原又洪范曰休征曰肃时雨若【`注云休美也肃敬也若顺也君行敬则时雨従之`】　増毛诗曰习习谷风以隂以雨　原又曰有渰萋萋兴雨祁祁雨我公田遂及我私　又曰朝隮于西崇朝其雨　増又曰灵雨既零　又曰以祈甘雨以介我稷黍以谷我士女　礼  

记曰土润溽暑大雨时行　又月令曰仲春之月始雨水孟春行夏令则雨水不时行秋令则暴雨忽至行冬令则水潦为败季春行夏令则时雨不降行秋令则滛雨早降　又曰时雨将降下水上腾　又曰立夏命有司祀雨师　又曰孟夏行秋令则苦雨数来　又曰六月中气后五日大雨时行　又曰仲秋行春令则秋雨不降　又曰仲冬行秋令则天时雨汁瓠不成　又曰疾风迅雷甚雨则必变　原左传曰如百谷仰膏雨焉　増公羊传曰触石而出肤寸而合不崇朝而遍雨乎天下者唯太山尔　谷梁传曰春正月不雨者勤雨也夏四月不雨者闵雨也六月雨者喜雨也　尔雅曰甘雨时降万民以嘉谓之醴泉　原又曰小雨曰霡霂雨三日已上曰霖久雨曰霪暴雨曰涷雨时雨曰澍雨雨与雪杂下曰霰　増易稽览图曰降隂为雨降隂之雨润而不破块　原京房易曰太平之时十日一雨凡嵗三十六雨此休征时若之应　尚书大传曰天久无烈风淫雨意中国有圣人乎【`淫雨谓之霖`】　増礼统曰雨者辅时生养均遍故谓之雨　大戴礼曰天地之气和即雨　礼斗威仪曰君乗金而王其政象平则喜雨时至　原春秋说题辞曰一嵗三十六雨天地之气宣十日小雨应天文十五日大雨以斗运也　増又曰阳制隂故水为雨　又曰隂阳之气上薄为雨　春秋汉孳曰穴藏先知雨隂曀未集鱼已噞【`音奄鱼口`】喁【`音容众口`】　乐动声仪曰焦明【`水鸟`】至为雨备　广雅曰雨师谓之屏翳埤雅曰鸠隂则屏逐其妇晴则呼之语曰天将雨鸠  

逐妇　汉书曰秋雨连月渠窦生鱼　晋书曰梁州十旬雨鱼麦为蛾飞　原广成子谓黄帝曰云不待族而雨　老子曰骤雨不终日　荘子曰时雨降矣而犹浸灌不亦劳乎　増又曰雨者为云乎　文子曰若与俗处犹之逃雨也无向而不濡　原管子曰春秋察五政一曰论防孤赦有罪二曰赋爵列授禄位三曰修沟洫复亡人四曰治封疆正阡陌五曰无杀麑防无絶华萼五政顺时春雨乃来　増又曰冬作土功发地藏则夏多暴雨秋霖不止　抱朴子曰军始发大风甚雨起于后大胜之征也军始出雨沾衣者是谓润兵军有功淮南子曰失火遇雨祸中有福　又曰人莫鉴于流雨而鉴于止水者以其静也　又曰朱鼈浮于波上必大雨　晏子曰四海之云凑千里之雨至　董子曰太平之时雨不破块浸茎润叶而已　扬子法言曰震风凌雨然后知夏屋之帡幪　范子计然曰风为天气雨为地气风顺时而行雨应风而下命曰天气下地气上隂阳交通万物成矣　原论衡曰道至天者祥风起甘雨降雨霁而隂曀者谓之甘雨　增又曰夫风气雨露本当和适儒者论太平瑞应言其风祥露甘风不鸣条雨不破块可也言其五日一风十日一雨褒之甚也风雨虽适不能五日十日正如其数　原纂要曰疾雨曰骤雨徐雨曰零雨久雨曰苦雨亦曰愁霖【`晋潘尼宋伍缉之并作苦雨赋后汉应玚魏文帝晋傅陆云胡济袁豹并作愁霖赋`】雨晴曰霁雨而昼晴曰晵雨水曰潦雨云曰渰【`渰音掩云隂貌`】亦曰油云【`油然作云`】梅熟而雨曰梅雨【`江东呼为黄梅雨`】　増师旷占曰月知雨多少入月一日二日三日月色赤黄者其月少雨月色青者其月多雨常以五卯日西北有云如羣羊者即有雨至矣冬戊巳春辰巳日雨蝗虫食禾稼立春日雨伤五木立秋日雨害五谷常以戊巳日日入时出时欲雨日上有冠云大者即雨小者少雨　原黄子发相雨书曰当戊申日日欲入时上有冠云不问大小视四方黑者大雨青者小雨　増天文要集曰北斗之旁有气徃徃而黑状如禽兽大如皮席不出三日必雨　又曰河有云黑状似船若一疋布维河不出十日大雨　又曰辰口守心有水灾一曰大雨不可当　又曰斗者不欲云覆之黒云覆之大雨　相雨书曰四方斗中俱无云惟河有三云相连如浴狶三日必雨　又曰以丙丁辰之日四方无云惟汉中有者六十日风雨和常以六甲之日平旦清明东向望日始出时日上有云大小贯日中青者以甲乙雨赤者丙丁雨白者庚辛雨黒者壬癸雨黄者戊己日雨六甲日四方云皆合者即雨以天方雨时视云有五色黑赤并见者即雹黄白杂者风多雨少青黑杂者雨随之必滂沛流潦　又曰四方有濯鱼云游疾者即日雨游迟者雨少难至　原山海经曰为应龙之状乃得大雨　又曰羽山其上多雨而符阳之山多怪雨云风之所出也　河图帝通纪曰雨者天地之施也　风俗通曰防雨师也　増朝野佥载曰夜半天汉中黒气相逐俗谓黒猪渡河雨也　荆楚嵗时记曰湘东郡新平县有龙穴天旱人共遏水渍此穴辄雨又曰春曰榆荚雨夏至前曰梅雨六月曰濯枝雨八  

月曰豆花雨　三水小牍曰安定郡有岘阳峰岘上有池若雨则云起池中若张盖然故里谚曰岘山张盖雨滂沱　罗浮山记曰山有龟渊渊有神龟人渊即澍雨　武昌记曰城西有石鼓山上有三石鼓鼓鸣必雨又曰夷陵有隂阳石隂石常润阳石常燥旱则鞭隂  

石必雨雨乆鞭阳石则止　又曰夏至有梅雨沾衣皆黕　又曰六月有三时雨田家为甘泽　梁益记曰大小漏天在雅州西北山谷高沈深晦多雨黎县多风俗谓黎风雅雨　华阳国志曰防牱郡上当天井故多雨潦　遁甲开山图曰郑有不毛山上有无为之君分布云雨于九州之内　续博物志曰闗东西风则晴东风则雨闗西西风则雨东风则晴　原楚辞曰雷填填兮雨冥令飘风兮先驱使冻雨兮洒尘　又曰皇天滛溢而秋霖兮后土何时而得干　增蔡邕霖赋曰瞻元云之晻晻悬长雨之森森　木元虚海赋曰崩云屑雨浤浤洞洞　左太冲蜀都赋曰潜龙蟠于沮泽应鸣鼓而兴雨　张士然曰春雨润木自叶流根　张协曰云根临八极雨足洗四溟　江淹曰愁霖贯秋序　陆衡演连珠曰迅风陵雨不谬晨禽之察　王勃诗曰珠帘暮卷西山雨　杜子美诗曰深夜沈沈动春酌灯前细雨檐花落　刘威诗曰蓬莱一水通云气阊阖千门度雨声　韩愈诗曰天街小雨润如酥  

雨二  

原尸子曰神农氏治天下欲雨则雨五日为行雨旬谓谷雨旬五日为时雨正四时之制万物咸利故谓之神増淮南子曰神农之治天下甘雨时降五谷繁植  

列子曰赤松子神农氏雨师也　帝王世纪曰黄帝游洛水上见大鱼杀五牲醮天乃甚雨七日七夜鱼流始得图书今河图是也　原六韬曰武王伐殷将行之日雨辎重车至轸太公曰此洗濯甲兵也　増吕氏春秋曰武王伐纣至鲔水使胶鬲周师问武王曰西伯何时至曰将以甲子日至胶鬲行矣大雨日夜不休武王疾行不辍军吏諌武王曰吾疾行以救胶鬲之死也搜神记曰武王伐纣至河上雨甚疾雷晦暝扬波于河众甚惧武王曰余在天下谁敢干志者风波立霁　原盐铁论曰周公太平之时风不鸣条雨不破块旬而一雨雨必以夜　左传曰卫大旱卜有事于山川不吉甯荘子曰昔周饥尅殷而年丰今邢无道诸侯无伯天其或者欲使卫讨邢乎从之师兴而雨　家语曰齐有一足之鸟飞公朝下于殿前舒翅而跳齐侯遣使访孔子孔子曰此鸟名商羊昔儿童有屈一脚振迅两臂而跳且謡曰天将大雨商羊鼓舞今齐有之其应将至有水为灾　増论衡曰孔子出使子路赍雨具有顷天果大雨子路问其故孔子曰昨暮月离于毕后日月复离于毕孔子出子路请赍雨具孔子不聼果无雨子路问其故孔子曰昔日月离其隂故雨昨暮月离其阳故不雨家语曰孔子将行雨而无盖门人曰商也有之孔子  

曰商之为人也甚恡于财吾闻与人交推其长者违其短者故能久也　原荘子曰宋景公时大旱三年卜之以人祀乃雨公下堂顿首曰吾所以求雨者为人今杀人不可将自当之言未卒天大雨方千里何徳于天而恵于民也　増韩子曰荆人伐陈吴救之军间三十里雨十日夜左史倚相谓子期曰雨十日甲辑雨裂吴人必至宜备之乃为阵未成而吴人至见荆有戒而反傅子曰昔者伯牙子游于泰山之隂逢暴雨止于岩下抱琴而鼓之为淋雨之音更造崩山之曲毎奏钟期穷其趣曰善哉子之听也　原战国策曰魏文侯与虞人期猎是日饮酒乐天雨文侯曰虽乐岂可不一防期哉乃徃【`详猎`】　増又曰齐韩魏共攻燕楚王使景阳将而救之暮舍使左右司马各营壁地已植表景阳怒曰女所营者水至皆表焉可以舍乃令徙明日大雨山水大出所营者水皆表军吏乃服　幽明录曰有客诣董仲舒谈论微奥仲舒疑之客又云天欲雨仲舒因戱之曰巣居知风穴居知雨卿非狐狸即是老防客化为老狸而去　原东观汉记曰沛献王辅善京氏易永平五年少雨上御云防自为卦以周易林卜之其繇曰蚁封穴户大雨将至以问辅辅对曰蹇艮下坎上艮为山坎为水山出云为雨蚁穴居知雨将至故以蚁为兴居増又曰王郎起光武自蓟东南驰及至南宫遇大风  

雨而引车入道傍舎冯异抱薪邓禹爇火光武对灶燎衣　又曰顺帝阳嘉元年立顺烈皇后是时自冬至春不雨尊后之日嘉澍沾渥　后汉书曰髙鳯好学不休其家曝麦令凤守鸡以竿授其手中鳯执竿读书雨大至不觉执竿如故其妻还见麦流甚以为怒鳯亦不愧又曰任文公为治中従事时大旱白刺史曰五月一  

日当有大水其变已至不可防救宜令吏人豫为其备刺史不文公独储大船百姓或闻颇有为防者到其日旱烈文公急命促载使白刺史刺史笑之日捋中天北云起须臾大雨至餔时湔水涌起十余丈突壊庐舍所害数千人　又曰百里嵩字景山为徐州刺史境旱嵩出廵防甘雨輙澍东海祝其合乡等三县父老诉曰人防是公百姓独不邀降乃廻赴之雨随车而下又曰郑宏为驺令勤行徳化鲁国当春大旱五谷不丰驺独致雨偏熟迁淮隂太守消息徭赋政不烦苛行春大旱随车致雨　又曰茅容耕于野时与防軰避雨树下众皆夷踞相对容独危坐逾恭郭林宗行见而竒之原管辂别传曰辂过清河太守时天旱辂曰今夕当  

雨树中已有少女微风树间又有隂鸟和鸣又少男风起众鸟乱翔其应至矣须臾风云兴元气四合大雨注倾　益都耆旧传曰赵瑶为阆中令旱请雨于灵星应时大雨　椘国先贤传曰樊英隠于壶山尝有暴风従西南起英谓学者曰成都市火甚盛因含水西向之乃令记其时日后有従蜀郡来者云是日大火有云従东起须臾大雨火遂　增邵氏家传曰邵信臣为少府南阳火爇数万人信臣时在丞相匡衡坐心动含酒东向之火处见云西北来晦大雨以火雨酒香　魏志曰曺真伐蜀従子午道南入诸军或従斜谷道入防大霖雨四十余日栈道断絶诏真还　吴志曰刘基字敬舆繇子也姿容美好孙权爱敬之权大暑时尝于船中宴饮于楼船上值雷雨权以盖自覆又命覆基余人不得也其见待如此　晋书云诏以王雅为太子太傅将拜遇雨请以繖入王珣不许因冐雨拜齐书曰茍金龙为梓潼太守带闗城戍主梁人攻围  

会金龙病妻刘率励扼战百有余日井在城外寻为贼防城中絶水刘集众告天俄而澍雨刘命出公私布绢及至衣服悬之城中绞而取水所有杂器悉储之于是人心益固梁人退宣武嘉之官其子　陈书曰梁大同中尝骤雨殿前徃徃有杂色寳珠梁武帝之甚有喜色虞寄因上瑞雨颂帝谓寄兄荔曰此颂典裁清防卿家之士龙也　南史曰王恵尝临曲水风雨暴至坐者皆驰散恵徐起不异常日不以霑霈而改　魏书曰裴粲曽诣清河王怿下车始进便属暴雨粲容歩舒雅不以沾濡改莭怿乃令人持盖覆之叹谓左右曰何代无竒人　穷神秘苑曰元魏时卢汾尝叩树有一女子衣青出引汾入见防堂题曰审雨堂乃古槐中蚁穴　金陵志曰陈后主泛舟乐游于河忽遇雨浮沤生宫人指浮沤曰满河珍珠因名其河为珍珠河　真诰曰张元賔得仙入华阳洞为理禁伯其职主水盖雨官也　元怪录曰李靖微时尝射猎灵山中防暮投宿一巨宅有老妇延之中夜叩门甚急妇人曰此非人世乃龙宫也今天符命行雨二子俱出欲奉烦顷刻何如遂命鞴青骢取雨噐戒曰马跃嘶鸣取水一滴滴马騣上谨勿多也既而见所憩邨连下二十滴既归老妇泣曰此一滴乃地上一尺雨也此邨夜半平地水深二丈岂复有人妾已受谴矣　大唐新语曰贞末房龄避位居第时天旱太宗将幸芙蓉园以风俗龄闻之戒其子曰銮舆必当见幸亟使扫洒兼偹馔具有顷太宗果先幸其第便载入宫其夕大雨咸以为优贤之应　旧唐书防要曰谷那律尝従太宗出猎途中遇雨上问油衣若为不得漏那律曰能以瓦为之必不漏矣意欲太宗不为畋猎太宗恱赐帛二百段　唐书曰裴行俭高宗时为定襄道大总管讨突厥大军次单于北暮已立营堑壕既周行俭更命徙营高冈吏白士安堵不可扰不听促徙之比夜风雨暴至前占营所水深丈余众莫不骇叹问何以知之行俭曰自今苐如我莭制毋问我所以知也　旧五行志曰景龙中洛下霖雨百余日宰相不能调隂阳乃闭坊市北门卒无効霑溢益甚人歌云礼贤不解开东阁爕理惟能闭北门时驾车者苦甚汚街中言曰宰相不能调隂阳致兹恒雨令我汚行防中书令杨再思过谓之曰于理则然亦卿牛劣耳　异闻录曰仪鳯中刘毅于泾阳见妇人牧羊道畔怪而问之曰洞庭龙君小女也问牧羊何用曰非羊也雨工也雷霆之类也毅后配此女开元中犹在　开元遗事曰苏颋有一锦纹花石镂为笔架置于砚席间毎天欲雨即津出如汗逡巡而雨颋以此为雨　旧唐书曰顔真卿开元中为监察御史使河陇时五原有寃狱久不决真卿至立辨之天方旱狱决乃雨郡人呼为御史雨唐年小录曰泗州门监王忠政云开成中死十二日复活始见一人碧衣赤帻引臂登云曰天召汝行雨于左落队其左右落队各有五方甲马簇于云头俯向下重楼深室囊柜之内纎细悉见更异者见米粒长数尺凡两队而一队于小项瓶子贮人间水一队所贮如马牙硝末谓之干雨雨皆在前风车为殿　北梦言曰孔极侍郎为补遗时尝朝回值雨而无雨备乃于人家檐庑下避之过食时雨益甚其家乃延入防事有一叟出迎甚恭酒馔亦甚丰洁极为谢之且假雨具叟曰某闲居不预人事寒暑风雨未尝冐也置此欲安施乎令于他处假借以奉之极退而叹嗟若忘宦情语人曰斯大隐者也　南唐书曰南唐时闗司敛率尤繁商人苦之属近甸亢旱一日宴于北苑烈祖谓侍臣曰畿甸雨都城不雨何也得非狱市之间违天意欤申渐高乗谈谐进曰雨惧抽税不敢入京烈祖大笑即下令除一切额外税信宿之间膏泽告足　明兴杂记曰洪武二十五年下度僧令吴僧永隆请防身以救冐请者罪上勅中书以武士卫其龛至雨花台出龛望阙拜辞取香瓣书风调雨顺四字语侍中曰烦语陛下以此香祈雨必验乃乗炬自防骸骨不倒异香逼人羣鹤舞于龛顶乃宥三千人诛时大旱上命以所遗香至天禧寺祷雨夜雨大降上嘉曰此真永隆雨也因御制落魄僧诗以美之永隆乃苏州尹山寺僧也　又曰明嘉靖壬戌三月二十三日山东徳州地方雨鱼三日时有诗云鱼乃跃于渊何如降自天  

雨三  

原离毕　化坎【`毛诗云月离于毕俾滂沱矣　周易集林杂占曰占天雨否外卦得隂为雨得阳不雨其爻发变得坎为雨得离不雨巽化为坎先风后雨坎化为巽先雨后风`】　鹳鸣　鱼噞【`毛诗曰零雨其蒙鹳鸣于垤郑元注曰将隂则穴处者先知之鹳好雨将雨长鸣而喜也　下详雨一`】土龙　石鷰【`淮南子曰土龙致雨许慎注曰汤旱作土龙以象云従龙也　湘州记曰零`】  

【`陵有石鷰遇雨则飞止还为石`】　濯枝　润叶【`俱详雨一`】　荆台　灌坛【`宋玉高唐赋曰椘襄王与宋玉游于云梦之台望高唐之上独有云气王问此何气也玉对曰所谓朝云也昔者先王尝游于高唐愿荐枕席王因幸之去辞曰妾在巫山之阳高丘之岨朝为行云暮为行雨朝朝暮暮阳台之下杜预注左传曰荆亦椘也　博物志曰太公为灌坛令文王梦见妇人哭当道问其故曰吾太山神女嫁为西海妇吾行必以暴雨灌坛令当吾道不敢以疾风暴雨过也梦觉召太公语焉三日果疾风暴雨过`】含水　噀酒【`上详雨二　葛洪神仙传曰栾巴者蜀郡人也徴入为尚书正朝大防栾巴得酒不饮面西南噀之有司奏巴大不敬诏问巴巴谢曰臣夲县都市失火臣故噀酒为雨火非敢不敬`】　蚁封　龙穴【`上详雨二下详雨一`】　积薪　环艾【`谢承后汉书曰戴封字平仲迁西华令其年大旱祷请不获乃积薪坐其上以自防火起而大雨逺迩叹服迁中山令　范晔后汉书曰谅辅仕郡为五官掾请雨聚艾茅以自环搆火将自防湏防大雨如澍详祈雨`】　伐纣　讨邢【`俱详雨一`】祷林　暴野【`淮南子曰汤时九年旱以祷于桑林而四海之云凑千里之雨至　晏子曰齐`】  

【`景公时旱欲祀灵山晏子曰山固以石为身草木为发天苟不雨髪焦身热久旱独不欲雨乎君避殿暴露其当雨公出野暴露天果大雨`】　十夜　九旬【`上详雨二　下见傅元患雨赋`】　石牛桐鱼【`頋微广州记曰欝林郡山东南有池池有石牛嵗旱百姓杀牛祈雨以牛血和泥泥石牛背祀`】  

【`毕天雨洪注洗牛背泥尽即晴　淮南子曰董仲舒请雨秋用桐木鱼`】　商羊舞　黒蜧跃【`上详雨一　淮南子曰黑蜧神蛇渊而居将雨则跃蜧音丽`】　洗兵润兵　流粟流麦【`洗兵详雨二抱朴子曰出兵甚雨大胜之象军行雨沾衣是润兵也其军有喜　邹子曰朱买臣孜孜修学不觉雨之流粟流麦详雨二`】　増药水　醴泉【`荆椘嵗时记云十月天时和暖似春故曰小春此月内一雨谓之液雨百虫饮此而藏蛰俗呼为药水　下详雨一`】　三时　六月【`上详雨一　谷梁传鲁僖公三年六月雨雨云者喜雨也`】　榆荚　豆花【`俱详雨一`】　散丝　垂布【`古诗腾云似洒烟宻雨如散丝钱昭度诗酒楼人散雨千丝　僧可増骤雨诗云掣电引狂雷昼天忽成暮万里防银河四檐垂瀑布`】　持盖　垫巾【`上详雨二　后汉书云郭林宗于陈梁间遇雨巾垫一角时人乃效折角巾其见慕如此`】　驰马　牧羊【`神异记云西海上有人乗白马朱鬛白衣元冠従十二童子驰马如飞名曰河伯使者所至之国雨水滂沱　下详雨二`】　雨珠　鸣鼓【`上详雨二下详雨一`】　打叶　濯枝【`诗话王禹锡贺知县春雨诗云打叶雨拳随手重吹凉风口逐人来　下详雨一`】　生谷　仰膏【`诗既沾既足生我百谷　下详雨一`】　闭南门　祷西宫【`史记云董仲舒为江都王相以春秋灾异之变推隂阳所以错行故求雨闭诸阳縦诸隂其止雨反是按闭阳縦隂谓如闭南门毋举火开北门水洒人之也　宋仁宗庆厯间京师乆旱羣臣请帝亲祷于郊帝曰太史言月二日当雨今将以旦日出祷王素曰臣非太史然度是日必不雨帝问其故素曰陛下知旦日雨而祷之不诚不诚不可动天帝竦然诏明日特诣西太乙宫祷雨命素扈従此日月甚炽埃氛翳空车驾还未薄城天大雷电而雨`】　玉女披衣　雷君出装【`王采安城记云萍郷西城津有玉女冈天当雨輙先涌五色云气于石间俗谓之玉女披衣段成式诗不愿石郎戴笠难甘玉女披衣言雨多也　易林变占云雷君出装隠隠西行霖雨不止流为江河`】　岘山张盖　纹石出津【`上详雨一下详雨二`】　祠女郎魂　减大官膳【`昌黎诗乞雨女郎魂炰羞洁且繁庙开鼯防叫神降越巫言旱气期销荡隂官想骏奔行看五马入萧飒已随轩　东坡诗汤帝咨嗟徴六事汉庭灾异劾三公圣朝罪已恩寛大时雨愆期旱蕴隆东海得无寃死妇南阳疑有卧云龙传闻已减大官膳食诸公盍奏功`】　器上龙状　潭中虎头【`杂爼云唐开元中天旱明皇令僧一行祈雨一行言当得一噐上有龙状方可致雨上令于内库徧之皆言不数日后指一古镜鼻盘龙喜曰此有真龙矣乃持入道塲一夕而雨　东坡集徐州城东有石潭与泗水通天旱置虎头于潭中可致云雨`】  

雨四  

原制阳【`春秋潭巴云阳制于隂故水为雨`】作解【`易云雷雨作解`】　若濡【`传曰道下遇雨若濡`】如晦【`风雨如晦`】　霑服【`诸侯朝天子雨霑服失容则止`】沈灶【`潘岳赋云臼灶为之沈溺器用为之浮漂`】　决沟【`应璩诗云沟渎皆决溢`】止岩【`详雨一`】　倒井【`晋傅元诗`】润础【`苦雨诗云水鹳巣曽甍山云润柱础`】　社公【`俗说社公不食旧水故近社必有雨也`】神女【`详雨二`】　膏黍苖【`芄芄黍苖隂雨膏之`】害粢盛【`天作淫雨害于粢盛`】　益霡霂【`益之以霡霂既优既渥既霑既足生我百谷`】流縦横【`曺植赠白马王彪诗云陈雨泥我涂流潦浩縦横`】　用作霖【`详雨一`】走逃雨【`文子曰若与俗处犹走而逃雨无走不濡湿也`】　近壬子【`管辂曰今夕当雨传曰近壬子日位满星中已有水气食顷至也`】禁丙丁【`俗说久雨不晴禁丙丁乃得晴`】　山川出云【`礼记云清明在躬气志如神嗜欲将至有开必先天降时雨山川出云`】石穴应云【`南徐州记云剡县有石穴高丈余容数人天将雨云辄羣行従南来映山山亦出云应之即大雨`】　声如吹角【`武昌记曰武昌有龙山如欲隂雨其上有声如吹角`】气如覆船【`京房易飞曰黒气如覆船于日下立雨`】　龙蟠兴雨【`蜀都赋云龙蟠于沮泽应鸣鼔而兴雨`】　丹山雾如烟【`宜都记云郡西北有丹山雾起如烟朝必雨`】庐山气如马【`庐山记云天将雨山气如车马`】　昆阳祷石泉【`荆山图记云昆阳界有栢枝山石泉名雨穴请祷必雨`】临贺祭石人【`荆州记云临贺界有卧石似人而色青黄隠起此乡若旱祭之即雨`】増崇朝【`诗云崇朝其雨`】贯秋【`古诗愁霖贯秋序`】　丰注【`大雨也`】潢潦【`雨水流于地者`】　修霤【`高檐之滴水也`】丰泽【`时雨也昊天降丰泽`】　甘霤【`甘雨也凡水下流曰霤`】隂祗【`云雨师也隂祗蒙雾于其里`】　隟漏【`屋漏水也`】纷射【`谓潦波涌而横流也`】　丽雨【`春时花雨也`】　麦雨【`麦雨交新溜以上俱六朝`】　白雨【`白雨映寒山`】　翻盆【`雨势之暴`】　伏雨【`防之风沈伏之雨言其风雨之不已也　以上俱唐诗`】　元液【`韵府云雨也至诚而元液被`】　迎龙【`李约诗云桑条无叶土生烟箫鼔迎龙水庙前`】　燋卷【`杜诗皇天降徳泽燋卷有生意`】　如膏【`春雨如膏`】　添栁【`韩诗雨多添栁耳`】　神浆【`雨者神浆可挹`】　露滴【`卢师道云其雨蒙蒙似露委草则滴沥`】　月额【`金楼子云旦日雨为月额雨如织垂丝`】　天漏【`古诗地近漏天终日雨`】　喜雨亭【`苏东坡亭以雨名志喜也`】　粟化为蛊【`述异记云荆州久雨粟化为蛊`】麦化为蛾【`述异记云晋永嘉中梁州雨十旬麦化为蛾飞`】　刘城奏鼓【`述异记云庐山有康王谷北岭有一城号为刘城天毎欲雨輙闻有奏箫笳角之声邨人以为`】栈道淋铃【`明皇杂录云上初入斜谷属霖雨弥旬于栈道中闻铃声与山相应上悼念贵妃因采其声为雨淋铃曲以寄恨`】  

雨五  

原诗魏曺植喜雨诗曰天覆何弥广苞育此羣生弃之必憔悴之则滋荣庆云従北来欝述西南征时雨中夜降长雷周我庭嘉种获膏壌登秋必有成　魏阮瑀苦雨诗曰苦雨滋冬引日弥且长丹墀自歼殪深树犹霑裳客行易感悴我心摧以伤登台望江沔阳侯沛洋洋　晋张载霖雨诗曰霖雨余旬朔蒙昧日夜坠何以解愁懐置酒招亲悲歌结流风逸响回秋气　晋张协苦雨诗曰黒蜧跃重渊商羊舞野庭飞亷映南箕丰隆迎号屏云根临八极雨足洒四溟淋沥过二旬散漫亚九龄阶下伏泉涌堂上水苔生尺烬重寻桂红粒贵瑶琼　晋傅元诗曰徂暑未一旬重隂翳朝霞厥初月离毕积日遂滂沱屯云结不解长溜周四阿霖雨如倒井黄潦起洪波湍深激隅门庭若决河炊防不复举灶中生蛙虾　宋谢荘喜雨诗曰燕起知风舞础润识云流冽泉承夜湛零雨望晨浮合颖行盛茂分穂方盈畴　宋谢恵连喜雨诗曰朱明振炎气溽暑散温飇羡彼明月辉离毕中宵思此西郊云既雨盈崇朝上天愍憔悴商羊自吟謡　宋鲍照喜雨诗曰营社达羣隂屯宫掩积阳族云飞泉室震风沈羽乡升雾浃地维倾润防天潢弥木抽翠条炎卉耀朱芳闗市欣九赋京廪开万箱　齐谢朓观雨诗曰朔风吹飞雨萧条江上来既洒百常观复集九成台空蒙如薄雾散漫似埃梁简文帝赋得入阶雨诗曰细雨阶前入洒砌复沾  

帷渍花枝觉重湿鸟翻还迟傥令斜日照并欲似游丝梁孝元帝咏细雨诗曰风不动叶雨细未霑衣入  

楼如雾上拂马似尘飞　梁沈约见庭雨应诏诗曰出空寕可图入庭倍难赋非烟复非云如丝复如雾霡霂裁欲垂霏微不能注虽无千金质聊为一辰趣　梁刘苞望夕雨诗曰崇朝遘行雨薄晚屯宻云縁堦起素沬竟水散圆文河栁低未举山桃落已芬清樽久不荐淹留遂待君　梁虞骞拟雨诗曰清风送凉气薄暮荡炎氛虹照涟漪水电出嵯峨云落晖防长足细雨织斜文梁刘孝绰秋雨卧疾诗曰贾君徭役少潘生民务稀  

及此同多暇高卧掩重闱寂寂榆桑晚滂沲曀不晞电隙时光帐风帘乍扣扉　梁刘孝威和皇太子春林晚雨诗曰云树交为宻雨日共成虹雷舒长男气枝摇少女风叶珠垂滴水檐绳下溜空蝶濡飞不飏花沾色更红明离信养徳能事毕春宫谁堪偶鳯吹唯有浮邱公又望雨诗曰清隂荡暄浊飞雨入堦廊瞻空乱无绪  

望霤耿成行交枝含晚润杂叶带新光浮芥离还聚防沤复张浴禽漂落毳乱荇散余香寄言椘台客雄风讵独凉　梁庾肩吾従驾喜雨诗曰东岳浮樽桂东皇事浴兰赦诏还京兆归神出灌坛湿风含酒气隂云助麦寒典农欣受职治粟喜当官复此随车雨民知天可安　梁朱超对雨诗曰当夏苦炎埃习静对花台落照依山尽浮凉帯雨来重云吐飞电高栋响行雷洒树花发滴沼细萍开泛沫萦堦草奔流起砌苔　北齐刘逖对雨有懐诗曰重轮宵犯毕行雨旦浮空细落疑含雾斜飞觉帯风湿槐仍足緑沾桃更上红无由似元豹縦意坐山中　周庾信和赵王喜雨诗曰元霓临日谷封蚁对云台投壶欲起电倚杖稍惊雷白沙如湿粉莲花洗杯惊鸟洒翼度湿鴈断行来浮桥七星起高堰六门开厥田终上上原野自莓莓　又喜雨诗曰离光初绕电震气始成雷云逐鱼鳞起渠随龙骨开崩沙杂水去卧树拥槎来嘉苗双合颖熟稻含胎　又对雨诗曰繁云犹暗岭积雨未开庭堦含侵角路镬满溜疏萍湿杨生细椹烂草变初萤徒劳看封蚁无事祀灵星陈隂铿闲居对雨诗曰四溟飞旦雨三絶来游震  

位雷声发离宫电影浮山云遥似带林叶近成舟茅檐下乱滴石窦引环流寄言一高士如何麦不收　又诗曰苹藻降灵只聪明谅在斯触石朝云起従星夜月离八川奔臣壑万顷溢澄陂緑野含膏润青山帯濯枝嘉禾方合颖秀麦已分岐寄语纷纶学持竿讵必知　陈张正见赋新题梅林轻雨应教诗曰梅耿长虹芳林散轻雨蜀郡随仙去阳台带云聚飘花更濯枝润石还侵柱讵得零陵燕随风时共舞　唐太宗咏雨诗曰和风吹绿野梅雨洒芳田新流添旧涧宿雾足朝烟鴈湿行无次花沾色更鲜对此欣登嵗披襟弄五弦　增明皇咏雨诗曰罩云飘逺岫喷雨泛长河低飞昏岭腹斜足洒巗阿丛珠缔叶起溜镜圆波蒙桞添丝密含吹织空罗　原诸葛頴赋得防雨东来应教诗曰防雨闇东峰散漫洒长松涧满新流浊山分积翠浓风起还吹鷰云来本送龙登年随玉烛名山定可封　虞世南发营逢雨应诏诗曰豫游欣胜地皇泽乃先天油云隂御道膏雨润公田陇麦霑逾翠山光湿更燃稼穑良所重方复恱丰年　魏知古奉和春日途中喜雨诗曰皇游向洛城时雨应天行丽日登巗送隂云出野迎濯枝林杏发润叶渚蒲生丝入纶言喜花依锦字明防臣忝东观载笔伫西成　增杨师道中书寓直咏雨简褚起居上官学士诗曰云暗苍龙阙沈沈殊未开窗临凤凰沼防防雨声来电影入飞阁风威凌吹台长檐响奔溜清簟肃浮埃早荷叶稍没新篁枝半摧兹晨怅多绪怀友自难裁况复重城内日暮独徘徊玉堦良史笔金马掞天才髙甍通散骑复道驾蓬莱思君赠桃李于此冀琼瑰　李峤奉和春日游苑喜雨应制诗曰仙跸九重台香烟万夀杯一旬初降雨二月早闻雷叶向朝隮密花含宿润开幸承天泽豫无使日光催　李又春日游苑喜雨应制诗曰园楼春正归入暮弄芳菲密雨迎仙步低云拂御衣危花沾易落度鸟湿难飞膏泽登千庾欢情遍九围　张说和圣制同刘晃喜雨诗曰青气含春雨知从岱岳来行云避师出洒雨待车廻厌浥尘清道空蒙柳映台最宜三五夜晴月九重开　杜甫春夜喜雨诗曰好雨知时节当春乃发生随风潜入夜润物细无声野径云俱黒江船火独明晓防红湿处花重锦官城　又喜雨诗曰南国旱无雨今朝江出云入空才漠漠洒迥已纷纷巢燕髙飞尽林花润色分晚来声不絶应得夜深闻　又过白水明府舅宅喜雨诗曰吾舅政如此古人谁复过碧山晴又湿白水雨偏多精祷既不昧欢娱将谓何汤年旱颇甚今日醉弦歌　张九龄和崔尚书喜雨诗曰积阳虽有晦经月未为灾上念天人重先祈云汉廻仁心及草木号令起风雷照烂隂霞上交纷瑞雨来三辰被黍稷四达屏氛埃池溜因添满林芳为洒开听中声滴沥空处影徘徊惠泽成丰嵗昌言发上才无论验石鼔不是御云台直颂皇恩浃崇朝遍九垓　孟浩然遇雨贻谢南池诗曰田家春事起丁壮就东陂殷殷雷声作森森雨足垂海虹晴始见河柳润初移予意在耕凿因君问土宜　王维奉和圣制雨中春望诗曰渭水自萦秦塞曲黄山旧绕汉宫斜銮舆逈出千门柳阁道廻防上苑花云里帝城双凤阙雨中春树万人家为乗阳气行时令不是宸游玩物华　宋朱子冬雨不止诗曰悤悤时序改白日藏光辉重隂润九野小雨纷防防苍山寒气深髙林霜叶稀田家秋成意落落乖所期旷望独兴怀戚戚愁寒饥事至当复遣且掩荒园扉　孙觌咏雨诗曰山空发清响楼逈落余飞掩冉花头重浑酣水面肥喧豗沉地镜飘洒浮垣衣数苍茫里饥乌接翅归　陆游晚雨诗曰萧瑟渡横塘霏防映缭墙压低尘不动洒急土生香声入楸梧碎清分枕簟凉囘头忽陈迹檐角挂斜阳　又乆雨诗曰梅天一日几隂晴对酒无聊醉不成巧厯莫能知雨孤桐那解冩溪声林深鸟雀来无数草茂锄耰去即生明日云开天万里御风吾欲过青城　元杨载春雨诗曰蒙蒙春雨暗重城莽若山林云气生驾过东朝霑羽盖仗移前殿湿霓旌苍松密掩岩头鹤翠柳深藏谷口莺明日不愁花烂熳新晴陌上有人行　明韩靖秋雨诗曰雨到深秋易作霖萧萧难防此时心滴堦响共蛩鸣切入暮凉随夜气侵江濶雁声来渺渺灯昏官漏听沈沈萧条最是荆州客独倚髙楼一醉吟  

原赋魏文帝愁霖赋曰脂余车而秣马将言旋乎邺都元云黯其四塞雨蒙蒙而袭子涂沮洳以沈滞潦淫衍而横湍岂在余之惮劳哀行役之艰难仰皇天而太息悲白日之不旸思若木以照路假龙烛之末光　魏曹植愁霖赋曰迎朔风而爰迈兮雨防防而逮行悼朝阳之隐曜兮怨北辰之潜精车结辙以盘桓兮马踯躅以悲鸣攀扶桑而仰观兮假九日于天皇瞻沈云之泱漭兮哀吾愿之不将　又愁霖赋曰夫何季秋之淫雨兮既弥日而成霖瞻云之晻晻兮听长霤之淋淋中宵夜而叹息起饰带而抚琴　魏应玚愁霖赋曰听屯雷之恒音兮闻左右之叹声情惨愦而含欷兮起披衣而游庭三辰幽而重关苍曜隐而无形云暧暧而周驰雨蒙蒙而雾零排房帐而北入振盖服之霑衣还空牀而寝息梦白日之余晖惕中寤而不效兮意凄悷而増悲晋潘尼苦雨赋曰气触石而结蒸兮云肤合而仰浮  

雨纷射而下注兮潦波涌而横流岂信宿之云多乃逾月而成霖瞻中塘之浩汗听长霤之涔涔始蒙瀎而徐坠终滂沛而难禁悲列宿之匿景悼太阳之幽沈云暂披而骤合雨乍息而亟零旦漎漎以达暮夜淋淋以极明鼋鼍游于门闼蛙虾嬉乎中庭惧二源之并合畏黔首之为鱼处者含瘁于穷巷行者叹息于长衢　晋陆云愁霖赋曰在朱明之季月反极阳于重隂兴介邱之肤寸坠崩云而洪沈谷风扇而悠逺苦雨播而成淫天泱漭以怀惨民嚬蹙而愁霖于是天地发挥隂阳交激万物混而同波元黄浩而无质雷慿虚以振庭电凌牖而曜室霤鼎沸以骏奔潦风驰而竞疾岂南山之暴隮将溟海之暂溢毒甚雨之未晞悲夏日之方永瞻大辰以穨息仰天衢而引领　晋傅咸患雨赋曰夫何逺寓之多怀患淫雨之有经自流火以迄今歴九旬而无宁庶太清之垂曜覩日月之光明云乍披而旋合霤暂辍而复零将雷之要月弃嘉谷于已成前渇焉而不降后患之而弗晴惟二仪之神化奚水旱之有并汤亢阳于七载兮尧洪泛乎九龄天道且犹若兹况人事之不平　又喜雨赋曰伊我皇之仁德兮配焘育于二仪屡刻躬而勤政兮广请祷于灵只孰谓天髙其听不辽孰谓神逺厥应孔昭洁齐孔防于兹三朝隂郁怫而腾起阳庵薆而自消飞亷扇谷风之翼翼灵岳兴庆云之飘飖遂乃重云四防溟邈无垠方中降雨亘夜迄晨生我百谷粒我蒸民　晋成公绥隂霖赋曰百川泛滥潢潦横流沈灶生鼃中庭运舟　又时雨赋曰两仪恊合二气絪緼洪川起波名山兴云　宋亮喜雨赋曰惟二仪之顺动数有积而时偏垫襄陵于唐籍蹙云汉于周篇匪叔叶之或遘在盛王其固然伊元嘉之初载肇休明于此年懿玉烛之方熙愠积阳之独愆涸源泉于井谷委嘉颖于中田嗟我皇之翼翼怅临朝而辍娱踵冲谦于禹汤协至诚于在余且东作之未晏庶雨露之夙濡遵县子之徙防尤鲁侯之焚巫祗桑林之六祷修季宰之再雩诚在幽其必贯感何逺而不孚聆晨鹳于髙垤候宵毕于天隅发曽云于触石晦重阳于八区春霆殷以逺响兴雨霈而载涂洒丰浸于中畴覃余润于嘉蔬殷啬人于菑亩衍将繁于中衢嗣良颂于多稔兆嘉梦于维鱼　梁张缵秋雨赋曰霡霂兴乎爽节肤寸起于层岑乃娱情而悦体犹冬阳与夏隂褰南帷以寓目敞北户而披襟商律戒于兹辰凉雨感而已作甘泉集而溟溟油云兴而漠漠温飇革于早暮炎凉改于今昨乍斜檐而上阶或从风而洒幕周小庭而密下髙枝而踈落渌池泛澹贠波儵烁低昂弱篠葳丛薄　增唐明皇喜雨赋曰仰重华之齐政步文命之彞伦何天道之云逺亦明徴之在人迄中夏而自春遘阳而为亢云重结而复解雨才滴而还障山祠植珪而不答田畯倚耒而惆怅京兆来奏音官撰曲将土龙而矫首请神巫而顿足彼有慿而可举子何抑而未许恐嵗凶之及人宁天谴于我身乃洁斋坛墠五精是祠暴立炎赫三日为期上帝临我衷诚不欺重泉蒸润触石吐滋平云黯而铺幕密雨森其散丝无雷无电不震不匪疾匪徐乍合乍踈泛草泊树垂珠露过阙入楼含烟杂雾或喷薄而攒聚或淋漓而灌注乱积水之圆文拂微风之斜度寰海浃而安乐畎亩欣而相顾　张说奉和圣制喜雨赋曰愚臣启先王之册府校絶瑞于祥经乐云雨之平施齐品物之流形帝王争重而为宝麟凤自轻而让灵况愆时之渴望歘意达而神听是月也朱明渐半紫油未吐恐降灾兮此下人罄防祈兮我仁主退象龙之礼祷斥持鹭之貌舞屏翳慙其废职祝融悔其迁怒山泱漭而出云天霶而下雨速一言而感应尅三日而周溥气滃霭以黭黮声飒洒以萧条漼如云汉之屑落散似珠泉之歕浇街防漫其潢潦臯壤萋其绿苖舒四溟之清润卷六合之喧嚣咸澡骨于神液共欢心于圣朝　韩休奉和圣制喜雨赋曰圣人调玉烛握金镜乗正阳而驭六气之辨考中星而授四时之命所以平三阶而齐七政惟十有六祀日于南纪火德方盛炎曛自始主上问飞候之或失徴骄阳之所起未明求衣当食昃晷恐六事之害政引万方而罪已乃设槱燎奠椒醑岂史巫之纷若惟诚德之是与稽圎穹以誓期乐形影以増伫善言既发灵应无越天垂贯斗之云神召离星之月有渰凄凄南山朝隮林鸣隂鸟涧隐晴霓九光之霞冠于云日五色之气映于岩谿始攒团而未下终飒洒而俱齐合散萦直纷飞骤息肇自千亩周于八极及乎公田我私长我黍稷我箱既万我庾惟亿人咸谓之神功尔孰知夫帝力　徐安贞奉和圣制喜雨赋曰惟大君之执象袭先帝之重元体至精而御物用明德而动天自乗春兮当暑洎三时而不雨何隂阳而并隔瞻云汉以延伫而雍州之积髙乃神明之旧府君告有司无作淫祠图应龙兮何召望愚妇兮何期御伏之六沴唯荡荡之上帝信天道之悠哉固人事之所制尔其圜坛方墠环以禁林拂瑶席兮列神座借白茅兮推圣心却华盖而特立当赫曦之正临幽应如响明徴在今油然作云郁山川之气凄兮为雨变天地之隂乘空离合烟霏雾杂散影微微清神不稀无雷电之相廹但萧条而自飞廻飒洒于天听袭清凉于御衣如泰岳之朝下似阳台之暮归林籞増饰城池共色八水青田千门紫极洗原隰于龙鳞拂甍标于凤翼伊万物之同润况油油之黍稷匝寰海而为期指咸霖而一息贾登奉和圣制喜雨赋曰圣人在位体天法地示人  

以五行应天以五事修其貌也时雨若正其言也时旸至彼气象之或乖将反身而可致皇哉吾君元德敷闻御极而三才交正乘时而四序平分十有六年以至今载旬有一雨不愆乎晦所谓元化之功行于太平之代粤在春余而乘夏初或土官以位或火正其居土胜于水午冲于子阳景且曜隂风莫起当天数之适然非嵗行之常纪惟帝念兹闻诸有司或献舞雩之请或陈斋社之期省而不录云夺农时王言既出圣心惟一天昭厥诚神降之吉霈然为雨不俟终日当是时也收其威而雷不敢作隐其曜而电不能烁昭其令而风不愦愤布其和而气不交错徒以黙为贞清明惟神简服用兴德仁如此者上独感其云行下独成其雨施六合虽广一朝毕被其始至也厯乱希微雾杂烟霏其少进也湛覃凌厉泉飞飇逝惊碎滴于瑶池喷悬流于锦砌传声竹树之末濯色菱荷之际乘日用而此多仰年丰而可计　李宙奉和圣制喜雨赋曰臣闻礼有旱暵之舞诗有昭囘之咏陛下退史巫之纷若追后土之防敬以乾坤而合德何造化之不测当赫曦兮是时与霶兮为期粤三日而将澍未崇朝而已布霏微露立之坛霡霂风旋之步缅察狱以临幸尝祷林而戒惧曷若不言而顺于隂隲曰肃而变其阳数非破块与鸣条惟涤塲及洒路灵台是升斯考休徴浑仪已纬更酌元亨尔乃紫微凉夏彤庭景深初泛灎于太液复萧条于上林倾菡蓞而花舞散青葱而叶吟宜刻漏于银箭杂秋声于玉琴龙虎飞腾兮多气色鹳鹤鸣叫兮有清音况田畯之至喜奉圣人以为心　又沈瑱贺雨赋曰臣闻尧以钦明文思察洪水而其咨汤以布昭圣武绵铄石而不雨彼穹苍之灾沴啓睿君与圣主我明德之馨香终时康而俗阜大唐以率俾蛮夏莫非王土主上以光宅君临粤若稽古其广运也包二仪以覆载其亭育也想羣生之父母圣谟洋洋嘉言孔彰惟精惟一无怠无荒百姓有过引之归己一物失所纳之于隍夫人之所重者食也政之所先者农也近嵗以冬雪不盈春云少泽绿畴合瘁朱夏将革无西毕之霶有南威之赫奕思转灾以为祥宜树美而除谴移正寝撤丰膳释幽寃索遗彦达聪明目广视听于四方恤狱缓刑开网罗于三面衮路清太阶平君臣咸一家辑宁云布族而霭防电惊空而煌荧殷雷震而阗阗飞雨零而夫其森沈散漫飒洒淩乱沥液汪洋周流津汉濯上林之靃靡涨昆明之澜汗骤繁响于阙庭浮清风于楼观元泽优而霁止晴光炳兮澄涣奔余潦于廻塘挂晴虹于霄汉阡陌条畅而増绮黍稷芬荣而若换野老熙熙农人相持嘉廪储之望嵗喜甘霈之流滋　原卢照邻秋霖赋曰览万物兮窃独悲此秋霖风横天而瑟瑟云覆海而沈沈居人对之忧不解行客见之思已深若乃千井埋烟百防潦青苔破壁绿萍生道借如尼父去鲁围陈畏匡将饥不防欲济无梁长栉风而沐雨永栖栖以遑遑及夫屈平既放登髙一望湛湛江水悠悠千里泣故国之长楸见元云之四起嗟乎子卿北海伏波南川金河别雁桐柱辞鸢眺穷隂兮断地看积水兮连天别有东国儒生西都才客屋满铅椠家虚儋石玉为粒兮桂为薪堂有琴兮室无人抗髙情而出俗驰精义以入神论有能鸣之雁书成已泣之麟覩皇天之淫溢孰能不隅坐而含嚬若夫绣毂银鞍金牀玉盘坐卧珠璧左右罗纨流酒为海积肉为峦覩襄陵与昏垫曽不辍乎此欢岂知夫尧禹之癯瘠而孔墨之艰难　增李铎密雨如散丝赋曰原夫清毕启隂夕阳向暮散轻霞以成绮矗元云而似布于是霡霂郊野霏微草树蔽重霄之霭霭犹委绪风映逺岫之蒙蒙乍迷縠雾髣髴将久轻盈匪疎蒙瀎浣纱之际浸淫濯锦之余织妇停梭似曳乃轻之绪舟人罢钓疑牵或跃之鱼由是扬素彩降碧虚忘机别天庭之睆彼拂惊韶发之皤如徒观其散影有经分行无匹始斜足以色丽俄交反而势密轻沾素服懐墨子之悲时遥隔布泉误诗人之怨日皎皎容洁緜緜体微絶而复寻等蛛网而共挂垂之如坠连雪絮以轻飞仰之盈目纷如可瞩彼时泽之长悬若天经之恒续　明田艺蘅雨赋曰陈王既去烛房即月殿命仲宣挥素练载歌载觞乐而忘倦少焉玉兎渐没赤乌将升商羊鼓舞蝼蚁封兴白马奉使黑蜧作朋塡塡雷奋祁祁云蒸大雨旋降海沸川腾廼罢鸣琴弛妙舞上客无归清谈竞吐临髙台而散心抚虚槛而披覩茫茫雾峦沈沈烟树屏翳奔驰冥震怒乍逐电而翻盆忽从风而飘缕迟囘凝睇目神怡咏如晦于郑什诵滂沱于周诗幸我大夫载防妍辞王粲捧简口占进之曰臣闻天泽之名取辅之义习坎之象佐养之事本因意而成文水下云而制字沛隂阳之和溥乾坤之施九畴肃而时来五政得而春至道合天而成甘治入神而咸利弗迷表重华之精诚无淫识中国之圣瑞其称名也杂其寓意也深暴则为涷久则为霪零则徐坠骤则难禁小曰霡霂晦曰霾霃一旬惟谷十日惟霖濯枝而暑却破块而年祲辨色戊申之日多怪符阳之岑炎农效灵于正制成汤兆异于祝林武伐商而兵洗衞讨邢而师淋虞期昭魏文之信人事感宋景之心若乃赤松翔少女发石燕飞焦明歇朱鼈波浮三狶河没无为之君布州雷神之龙捕樾触石出云离毕应月绿苔润滋黄原潦浡玉溜蛇惊银湍马突舟运广庭衣生魏阙淹泰岳而濳渊浮邓林而济筏于是居者悦行者忧幽人喜思妇愁王孙未返浪子长游逺空漠漠旷野悠悠重隂易夜凉思先秋寒声伏枕防色登楼君凄凄而向楚妾黯黯而居周骑泥泞而驾阻羽霑濡而信修离情难霁别泪横流叹髙垤之鸣鹳盻晴檐之唤鸠亦有壮士遐征淋漓絶域汉草正青胡沙犹黒灶湿产鼃营卑为蜮东山之师未班蜗角之争何息至如良苖就稿大旱云霓馌彼南畮春水一犂蛟得池中豹养山下密自西郊出溉傅野未若祥飇拂庆泽濡三农足万国娱开芳宴振俚歈浪浪金石瑟瑟笙竽雅音防响逸韵同趋和花陨砌共叶辞株入竹注防洒荷跳珠沦波涌泡晕漪矑映朝霞之危岫渺暮霭之平芜骖油壁于峻坂解锦障于潢污或如晋而将饮况望汤之来苏君王闻之乐不可告选姬姜荐醁簇璚筵献佩玉上夀未修染翰相属庶卒通昔之欢乃歌听澍之曲曲曰朝复暮兮阳台望美人兮不来厌厌饮兮烛灭懐抱冷兮谁开又歌暮霁之曲曰尘心洗兮凄清醉耳寂兮无声风为御兮云为軿美人来兮难为情歌既防坫已反庭燎煇油幕卷佳期可还行乐何晚雪徒夸兮兎园月空梦兮桂苑领大王之雄风愿有斐而不谖  

## 御定渊鉴类函卷八

天部八【`雷　霹雳　电`】  

雷一【`霹雳附`】  

増释名曰雷者如转物有所硠【`音郎`】雷之余声也　原说文曰雷霆余声钤钤所以挺出万物也　増易曰云雷屯君子以经纶　又曰雷雨之动满盈　又曰震来虩虩震惊百里　原又曰鼓之以雷霆　　又曰雷以动之　又曰雷风不相悖　原又曰动万物者莫疾乎雷又曰雷风相薄　诗曰殷其雷在南山之阳　又曰  

虺虺其雷　礼记曰仲春之月日夜分雷乃发声仲秋之月雷乃声　増又曰先三日奋铎以令兆民曰雷将发声有不戒其容止者生子不备必有凶灾　又曰君子若有疾风迅雷甚雨则必变虽夜必兴衣服冠而坐谓敬天之怒也　原左传曰藏冰以时则雷出不震弃冰不用则雷不发而震　谷梁传曰隂阳相薄感而  

爲雷激而为霆　増尔雅曰疾雷为霆郭璞注曰疾雷谓雷音急激者　原焦赣易林曰白日扬光雷车避藏云不下各自正乡　尚书洪范五行传曰雷于天地为长子【`易曰震为雷又曰震为长子`】以其首长万物为出入也雷二月出地百八十日雷出则万物出八月入地百八十日雷入则万物入入则除害出则兴利人君之象也　増又曰凡大风雷雪为不敬也　又曰春后十日雷乃发声　原大戴礼夏小正曰正月雉震呴呴鼓其翼也正月必雷雷不正闻唯雉先闻之　増春秋元命苞曰隂阳合为雷　原论语谶曰雷震百里声相附近宋均注曰雷动百里故因以制国也雷声谓诸侯之政教所至相附近也　河图帝纪通曰雷天地之鼔也　増国语曰隂阳分布震雷出滞　曽子曰隂阳之气拘则雷庄子曰疾雷破山　又曰隂阳交争为雷　原淮南子曰丛轻折轴众呼成雷　増又曰疾雷不及掩耳　又曰防不祥之木为雷霆所扑　又曰雷电之声可以钟鼓冩也　原鹖冠子曰夫耳之主聪目之主明一叶蔽目不见泰山两豆塞耳不闻雷霆　増孙子曰急电无流光疾雷无余声　栁子曰春夏之有雷霆也或发而振破巨石裂大木而残之草木岂有非常之罪哉彼岂有惩于物也　原论衡曰图画之工图雷之状畾畾如连鼔形又图一人若力士谓之雷公使之左手引连鼓右手椎之世人莫不谓然原之虚妄之象　又曰雷霆迅疾击折树木壊败屋室时犯杀人俗以为天取龙其犯杀人谓之有隂过　増又曰雷者太阳之激气也正月阳动故正月始雷五月阳盛故五月雷迅秋冬阳衰故秋冬雷濳盛夏之时太阳用事隂气乗之隂阳分争则相校轸校轸则激射激射为毒中人輙死中木木折中屋屋壊人在木下屋间偶中而死矣　又曰千里不同风百里不共雷　又曰雷入地则孕毓根荄保藏蛰避盛隂之害出地则飬长华实发扬隠伏宣盛阳之徳　原物理论曰积风成雷　増西京杂记曰太平之世雷不惊人号令啓发而已　原初学记曰易曰雷出地奋豫雷者所以开发萌芽辟除灾害万物须雷而觧资而润故经曰雷以动之以润之王者从春令则雷应莭否则发动于冬当出反濳易传曰当雷不雷阳德弱也雷声曰雷公　増郦炎对事云或曰雷震惊百里何以知之炎曰以其数知之夫阳动为九其数三十六隂静为八其数三十二一阳动二隂从故曰百里东方朔神异记曰八方之荒有石鼓其径千里撞之其音即雷也天以此为喜怒之威　原山海经曰羭次之山有鳬名槖服其毛羽令人不畏雷也【`音肥`】　又曰飞鱼如豚赤文无羽食之辟兵不畏雷也　孟奥北征记曰凌云台东南角一百歩有白石室名为避雷台増又曰临贺有石方二丈有磨刀斧迹春夏常明净其迹甚新秋冬则苔秽故为雷公磨石　原杂兵书曰雷电霹雳破军中树木屋舍急徙去吉也雷电风所从来不可逆而擅伐宜慎之　増酉阳杂爼曰兴州一处名雷穴每雷声水塞穴流鱼随出百姓每雷声绕树网鱼无限　杂录云雷人隂冥云雾之夕呼为雷耕晓视田中必有开垦之迹有是乃为嘉祥  

霹増释名曰霹雳析也震战也所击輙破若攻战也说文曰震霹雳振物也　春秋繁露曰王言下不从  

则金不从革而秋多霹雳霹雳者金气其音商故应霹雳　五经通义曰震与霆皆霹雳也　庄子曰隂阳错行天地大駴于是有雷有霆　正论曰俚语云州县符如霹雳得诏书但挂壁  

雷二  

増春秋合城图曰轩辕星主雷之神　河图帝纪通曰黄帝以雷精起　二仪实录曰禹防涂山之夕大风雷震有甲歩卒千余人其不披甲者以红绡帕抹其额自此遂为军仪之服　穆天子传曰吉日辛酉天子升昆仑之丘以观黄帝之宫而封丰隆之葬以诏后世郭璞云丰隆筮师御云得大壮卦遂为雷师淮南子曰季春三月丰隆乃出以将其　原尚书中曰惟天降纪秦穆公出狩至于咸陵天震大雷下有火化为白雀衔緑丹书集于公车　増又曰刘媪常息大泽之陂梦与神遇时雷电冥晦【`详符命`】　原又曰蔡顺母平生畏雷自亡后每有雷顺輙环塜泣曰顺在此　华阳国志曰曹公从容谓先主曰天下英雄惟使君与操本初之徒不足数也先主方食失匕箸防雷大震先主曰圣人言迅雷风烈必变一震之威乃可致此公亦悔失言　晋阳秋曰王襃母性畏雷及母死每雷震輙就墓侧启曰襃在此襃在此　増载记曰刘曜年八歳从元海猎于西山遇止树下雷震树旁人莫不颠仆曜神色自若元海异之曰此吾家千里驹也　原盛宏之荆川记曰湖阳县春秋蓼国樊重之邑也重母畏雷为石室避之悉以文石为阶砌今犹存　续捜神记曰义兴人姓周永和中出都日暮道邉有一新草小屋有一女出门望见周曰日已暮周求寄宿向一更中闻外有小儿呼阿香官唤汝推雷车女子乃辞去明朝视宿处乃见一新塜　増酉阳杂爼曰栁公权尝见亲故说元和末止建州山寺中夜半觉门外喧閙濳于窓中观之见数人运斤造雷车如图画者　原王歆孝子传曰竺弥字道纶父生时畏雷每至天隂輙至墓伏坟悲哭有白兎在其左右　増酉阳杂爼曰明皇召山人包超令致雷声超对曰来日及午有雷遂令髙力士监之一夕醮式作法及明天无纤翳力士惧之超曰将军视南山当有黒气如盘矣有顷黒气弥漫疾雷数声大作　客谈曰范文正公守饶有书生上谒自言平生未尝饱时咸称欧阳率更字荐福寺碑墨本值千金文正欲为打千夲使售于京师纸墨已具一夕雷击其碑时人语曰有客打碑来荐福无人鹤上扬州又曰运去雷轰荐福碑说宝曰宋黄仲冕未第时常有魁天下之志元丰四年南劔州谯门一柱忽为迅雷所击仲冕闻之口占成四句云风雷昨夜破枯株借问天公有意无莫是卧龙踪迹困放开头角入云衢次年对防为天下第一果符所兆　稽神录曰江西邨中有人震死既而空中呼曰误矣可将蚯蚓烂捣覆脐中当差如言捣之遂苏  

雷三　【`霹雳附`】  

原发天　出地【`汉书曰迅雷风妖怪云变气此皆隂阳之精夲在地而上发于天　下详雷一`】石室　金门【`上详雷一　师旷占曰初雷从金门起上田旱下田熟一曰歳中兵革起`】  

推车　引鼓【`上详雷二下详雷一`】　雉雊　蛰惊【`尚书洪范五行传曰正月雷防动而雉雊雷诸侯之象也雉亦人君之也　李颙赋曰乗云气之蓊郁兮舒电光之烱晃惊蛰于始作兮惧逺迩之异象`】　出豫　作觧【`上详出地注　易曰天地觧而雷雨作雷雨作而百果草木皆甲拆象曰雷雨作觧君子以赦过宥罪王弼注曰觧者觧也屯难槃结于是乎觧之`】　入室　挽车【`司马相如大人赋云径入雷室之砰磷注云雷室雷渊也　傅元诗童男挽雷车`】　纳麓动天【`尚书云烈风雷雨弗迷下见顾凯之雷电赋`】　虎衔　人梦【`世语云曹爽梦二虎衔雷公雷公若二升椀放着庭中爽恶之以问占者灵台丞马训曰忧兵训退告其妻曰爽将以兵亡不出旬日　梦书云人梦雷霆为惊恐`】　増虎鸣　龙出【`河图曰玉虎晨鸣注云雷声也　九国志云吴柴再用为光州一日雷大震家人皆伏匿再用不动俄见有襦袴四人舁再用出庭中复大震屋折有龙出`】　书柱　轰碑【`国史补云宋祥符中岳州玉真为天火所焚惟留一柱有谢仙火三字倒书而刻之庆厯中有以此字问何仙姑者輙曰谢仙者雷部中也夫妇皆长三尺其色如玉掌行火于世间后有闻其说者于道藏中检之实有谢仙字由是益以仙姑为真仙矣　下详雷二`】　麦取书【`酉阳杂爼云李鄘在北都介休县百姓送觧牒止宿于晋祠夜半闻有人扣门云介休王暂借霹雳车某日至介休县麦祠内即应良乆数人共持一物如幢环缀旛旗凡十八叶有光如电以授之至日介休大雷雨果损麦千余顷　异人记云唐上元中天台道士王逺知善易知人死生祸福作易总十五卷一日雷雨云雾中有一老人叱逺知曰所泄禁书何在上帝命吾摄六丁追取逺知据地旁有六人青衣已捧书立矣老人责曰上方禁文自有飞天保衡金科秘藏元都何能輙藏箱帙逺知曰青邱老人所传授也`】　原击齐台　震汉寝【`淮南子曰庶女呌天而雷电下击景公台陨支体伤折海水大出注云庶贱之女齐之少寡妇无子不嫁事姑敬谨姑女利母财令嫁妇妇终不肯女杀母以诬寡妇不能自明寃结呌天天为作雷电下击景公之台下详雷二`】　　増出婴儿　击男子【`投荒杂录云昔陈氏因雷雨昼冥庭中得大卵覆之数月卵破有婴儿出焉自后日有雷扣击戸庭入其室中就于儿所若乳哺者歳余儿能食乃不复至遂以为己子牙门将陈义即卵中儿也　南烬录曰章惇徽宗时贬雷州司戸卒后钦宗北狩至檀州雷击民间一男子背上朱书贼臣章惇`】　发声収声　出地入地【`俱详雷一`】  

霹雳原输防　折肱【`元中记云玉门之西有一国国中有山山上有祠庙国人歳歳出石防数千枚输庙中名为霹雳防从春雷出防日减至秋而尽　捜神记云扶风杨遒和夏于田中获天雷雨止桑树下霹雳击之道和以锄格折左股遂落地唇如丹目如镜毛如牛角长三尺余状如六畜头似狝猴`】作引　读书【`琴操云楚膏粱子出游九臯之泽临曲池而渔疾风霣暴雨电天火四起霹雳下臻鹤翔其前白虎吟其后乃援琴而起作霹雳引　世说云夏侯元尝倚柱读书时暴雨霹雳破所倚柱衣服焦然元神色无变读书如故`】  

雷四　【`霹雳附`】  

増洊雷【`易曰洊雷震洊重也`】奋雷【`见前`】　原震曜【`为刑罸威狱以天之震曜杀戮`】感生【`论语说云子路感雷精而生尚刚好勇`】随击【`韩诗外传云海上有勇士曰菑丘防以勇`】  

【`闻于天下过神渊饮马马沈防去朝服防劔而入三日三夜杀三蛟一龙而出雷公随而击之其左目`】阗阗【`楚辞云雷阗阗兮`】隠隠【`详下车音注`】　増天权【`楚辞云雷霆者天之权`】天声【`艺文志云如天之声言其大也`】　郁律【`又云雷小声也雷欝律于岩窔`】震气【`又云震气始东震`】　起龙【`韩偓诗云闲人倚柱笑雷公又向深山劈怪松必若有苏天下志何如惊起武侯龙`】卧龙【`朱乔年诗云陌上冬干泣老农天防甘雨付春工阿香急试雷霆手莫放人间有卧龙`】　神斧【`李晦庵诗云谁将神斧破顽隂地裂山开失林我愿君王法天造早知雄防答羣心`】神雷【`苏轼诗云已外浮名更外身区区雷电若为神山头只作婴児看无限人间失箸人`】　原冩钟鼓【`详雷一`】象车音【`司马相如长门赋云浮云欝而四塞兮天窈窈而昼隂雷隠隠而响起兮声象君之车音`】増震斋栋【`南齐书曰齐永明十一年三月震于东斋栋崩左右密欲治缮竟陵王子良曰此岂可治留之志吾过且旌天之爱我也`】击大航【`南史曰顾恊为通事舍人大通三年雷击大航华表然尽建康县驰啓恊以为非吉祥未即呈闻后帝知之曰雷之所击一夲罸恶龙二彰朕之有过恊掩恶扬善非曰忠公由是见免`】　原结蒸成雷【`李颙雷赋`】　拒难折冲【`五星占云雷电杀人何雷天拒难折冲之臣也君承用节度则雷以节暴人威福则雷电杀人`】　动威彰徳【`天动威以彰周公之徳`】　増银铅镕流【`梦溪华谈云李舜举家为雷所震火从窓出银铅器皿悉镕流在地室尚俨然`】人马辟易【`宋淳熙间祷雨太乙宫乗舆未驾雷自内发人马辟易相践`】　破元祐碑【`客谈云宣和殿立元祐奸党碑一夕大风雨为震雷击碎`】破髙禖石【`晋元康七年雷破城南髙禖石`】　原观出地之象　听殷天之声  

霹雳原急雷【`公羊传云震霆也谓急雷为霹雳注云雷疾而甚者为震震与霆皆谓之霹雳`】疾雷【`尔雅云疾雷谓之霆郭璞注云疾雷谓雷音急激者谓之霹雳`】　击枣树【`幼童传云颍川庾天祐三歳児在北窓下戏霹雳击檐前枣树此儿晏然`】震栢木【`晋书曰王丞相令郭璞作卦云公有震厄可命驾西出数十里得一栢树截短如公长置常寝处灾当可立消王从其言数日果震栢树`】　震太庙柱【`晋中兴书云安帝义熙三年六月霹雳震太庙鸱尾彻壁柱若有文字`】震夷伯庙【`左传云震夷伯之庙罪之也于是展氏有隠慝焉`】　服草不畏【`山海经云半石之山有草焉生而秀髙大赤叶赤华名曰嘉荣服之不畏霆注云不畏霹雳是也`】震枕不惊【`异苑云滕放枕文石枕卧忽雷震其枕枕四觧放都不惊`】　诸葛自若【`曹嘉之晋纪云诸葛诞以气迈称尝倚柱作书霹雳震其柱诞书自若`】夏侯如故【`详上`】  

雷五　【`霹雳附`】  

原诗晋傅元杂言诗曰雷隠隠感妾心倾耳清聼非车音　又曰童女掣电防童男挽雷车　又惊雷歌曰惊雷奋兮震万里威灵宇宙动四海六合不维兮谁能理増唐杜甫雷诗曰巫峡中宵动沧江十月雷龙蛇不  

成蛰天地划争廻却碾空山过深蟠絶壁来何湏妬云雨霹雳楚王台　白居易闻雷诗曰瘴地风霜早温天气催穷冬不见雪正月已闻雷震蛰蛇出惊枯草木开空余客方寸依旧似寒灰　宋唐庚冬雷行诗曰百蛰处安如家阿香夜起推雷车一时技痒不忍爬撼动尺蠖掀龙蛇龙蛇尺蠖踞已乆亦欲奋迅舒顽麻梦中一震忽惊跃发破墐戸排泥沙泥沙已出雷遽止错愕欲去难藏遮蛇狼狈莫知数间有伏龙吁可嗟元方防立冬前后大雷电诗曰云如车礟低压城红  

光闪电枉矢行老龙偷出牛蹏霹雳数声惊窅防雨下如注翻四溟黒风吹落鱼鲔腥蚯蚓奋角蛇怒鳞穴居林处无濳形小臣飞牋奏天庭速阿香加诛刑夜防景霁百怪停烱烱北极环众星  

原赋晋夏侯湛雷赋曰伊朱明之季节兮暑熏赫以盛兴扶桑炜以扬燎兮雷火以南升大明黯其濳曜兮天地欝以同蒸掣丹霆之皓琰兮奋迅雷之崇崇驰壮音于天上兮激驳响于地中徒观其霰雹之所种凿火石之所烧铄云雨之所浇沃流潦之所淹濯当冲则擢破遇披则纤溺山林为之崩荡羣生为之震辟是以大圣变于烈风小雅肃于天髙嗟乾坤之神祗兮信灵化之诞昭故先王之制刑拟雷霆于征伐恢文徳以经化兮耀武义以崇烈茍不合于大象兮焉济道以成哲晋李颙雷赋曰伊青阳之肇化兮陶万殊于天壤结郁蒸以成雷兮鼓訇棱之逸响应万风以相薄兮包羣动而为长乗云气之郁蓊兮舒电光之烱晃惊蛰之始作兮惧逺迩之异象尔其发也则腾跃喷薄砰磕隠天起伟霆于霄际催劲木于岩巅驱宏威之迅烈若崩岳之寘寘斯实阳台之变化固大壮之宗源也若乃骇气奔激震响交濆沦隠辚崩腾磊落来无辙迹去无阡陌君子恐惧而修省圣人因象以制作审其体势观其曲折轻如伐鼓轰若走辙嶫犹地倾繣似天裂比五音而无当校众响而称杰于是上穆下明顺天承法戒刑狱以致亨孰非善而可摄正震体于东方立不易之恒业豫行师而景奋觧宥过而人恊　晋顾凯之雷电赋曰太极纷纶元气澄练隂阳相薄为雷为电是以宣尼敬威忽变夫其声无定响光不恒照砰訇轮转倐闪罗曜若乃太隂下沦少阳初升蛰将启动灵先应殷殷徐振不激不慿岂隠隠之虚应乃违和而伤生昭王度之失节见二仪之幽情至乃辰开日明太清无霭灵眼扬积以瞿焕壮鼓崩天而砰磕陵堆訇隠以待倾方地嶪防其若败苍生非悟而防魂龙失据以颠沛光惊于泉底声动于天外及其洒北斗以诞圣震昆阳以伐违降投鹿以命桀岛防濆而横尸倒惊桧于霄际摧腾龙于云湄烈天地以绕映帷六合以动威在虚徳而卷舒谢神艳之难追　増唐张仲甫雷赋曰粤若稽古太始之初隂阳和而为炭天地张而为炉镕铸品陶汰清虚名之四海谓之八区隂阳相荡感成雷乎号曰天地之鼓事载河图之书藏冰以时则响出而不震仲秋之月必声隠而无余或震怒百里雨润同沾法威形于牧宰察丑恶于毫纎或殷辚而鼔作或灭没而韬潜吼若天开辟如地裂动静必以其时喜怒于焉有节是以樊重入室王襃绕墓终不茍于瑕疵冀中平于朗晤恶不戒而濳至善乃全而焉措无贵无贱敬天之怒五星不逆六气合度发阳和啓蛰戸农事兴作秋成斯覩以日系时有伦有序歘焉而来倐焉而去鼓踊莫测其踪安息莫知其所捜获山川洗涤寰宇尔其为状也则乃连鼔畾畾力士雄雄云飞电耀起自震宫其为声也磊磊落落砰砰訇訇龙潜鱼跃海涌山倾星宿为之霾翳日月为之昏暝夫其赩赫震耀纷纭煽作临峻崖投深壑终不骋于雄豪将劝善而惩恶布云雨于潜龙衔丹书于白雀若乃王网如绳笼罗有情是谓小人无礼君子无刑守容貌而无恒岂耳目之不明终冀贞亷于众口法令未若于雷霆　樊珣春雷赋曰惟圣作乂先天授人惟天辅徳启圣无亲故我皇齐七政协三辰化孚大麓道畅经纶是以庆集天宝祥开地珍法威刑于震燿効生植于阳春鸿名既増睿厯伊始当涣汗之初发听春雷之肇起将克宣阳防忒时纪导逹万萌震惊百里南山望逺乗雨气而方来长门聼深象车声而未已若降在下如飞在天郁重电而虺虺殷髙栋以阗阗作觧羣物扬灵上元啓春和于蛰戸兆农庆于丰年若乃势猛陵空声雄出地刑未迁而必肃政不戒而潜至浑浑其象含四气于一朝虩虩其威警千官于庻位及夫荟蔚云卷烟埃稍廓余云既稀厉响不作摅残怒于平野转轻音于峻阁来虽莫制必先戒而后臻去则何言知劝善而惩恶是故知圣人御气立极居贞体元灾攘不令祉降攸繁岂与夫震庙为凶方知展氏之慝雹灾莫御乃讯申丰之言则有抱影穷居在隂向隅虽倚楹而有得终弃室以思濡进道则望深知已观光而业谢防符感云雷之布泽思自逹于通衢  

霹雳增诗唐辛徳源霹雳引曰出地声初奋乗干威更作云衔天笑明雨带星精落碎枕神无挠震楹书自若侧闻吟白虎远观飞鹤  

增赋唐张鼎霹雳赋曰殷其雷在南山之隈黒蜧翔云暗天起黄雀惊风动地来波翻涛而海水激树防根而山石摧于是隂阳交战晦明相贼或击或驰乍通乍塞望腾蛇之上下见飞龙之南北电光开而山泽红雨气合而原野黒威声奋击于霄汉逸响振动于都国而乃隠轸徘徊谓髙天压而泰山頽鼓怒发泄谓厚地震而梁木折声之所射者向无不碎气之所奔者中无不絶值石则片片冰开当树则重重瓦裂其为始也则赫赫弈弈若烈风猛火之燎昆仑其为终也砰砰轰轰若决水转石之溃龙门拟战鼓则三军乱击方戎车则百两齐奔川岳为之摇荡天地为之昼昏岂直闻之者掩耳而夺气见之者瞑目而埋魂若斯而已哉观其咈郁氤氲腾波磊落辉光之所倐闪声气之所喷薄岂在防而应必有感而作击齐堂也识孝妇之懐寃震鲁庙也哂佞臣之隠恶故导风伯从雨师以丰隆为号令以列缺为鞭笞洪厓飞霆以沥液奔源走沫以流漦廹鲸鲵使蹭蹬怛蛟螭使躨跜鼃黾丧明于灶穴鳣鲔失路于庭墀  

电一  

増释名曰电殄也乍见则殄灭也　说文曰电隂阳激耀也从雨甲声　又曰字指曰儵爚电光也　易曰雷电皆至丰君子以折狱致刑　原又曰离为电　又曰雷电噬嗑　礼记月令曰仲春始电　公羊传注曰电谓之雷光也　増易稽览图曰隂阳和合为电辉辉也其光长　春秋元命苞曰隂阳激为电　史记天官书曰电者隂阳之动也　汉书李寻传曰窃见徃者盛冬电潜龙为孽　原庄子曰隂气伏于黄泉阳气上通于天隂阳分争故为电　淮南子曰电以为鞭防【`电激气也`】増又曰隂阳相薄为雷激扬为电　公孙子曰击电无停光　曽子曰隂阳交则电　原山海经曰列缺电名増楚辞曰凌惊雷防骇电　原甘泉赋曰电倐闪于  

墙藩　増扬雄赋曰霹雳列缺吐火施鞭　又曰奋电鞭雷辎　张衡思赋曰凌惊雷之砊磕兮弄狂电之滛裔　夏侯孝若电赋曰攒云间而飞火绛烟起于云中　傅元诗曰童女掣电　曹毗霖雨诗曰紫电光牖飞迅雷络天奔　陆士衡诗曰惊电夜舒光　李颙诗曰黮防重云隂碎棱震电　韩偓诗曰雷尾烧空黒云脚飞银线  

电二  

原河图握拒起曰大电绕枢星照郊野感附宝而生黄帝【`详符命`】　増公羊传曰鲁隠公元年大雨震电周之三月夏之正月雷常闻于地中电未可见而大雨震电此阳气之失其节　原晋书曰王戎视日不目烂烂如岩下电　増南唐书曰陆昭符金陵人保大中常州刺史一日坐听事雷雨暴至电光如金蛇绕案吏卒皆震伏昭符不慑抚案叱之雷电遽散及举案惟得鐡索重百斤昭符亦不变色徐命举索纳库中  

电三  

増照夜　烛天【`文选云豊隆轩其震霆兮列缺闪其照夜　苏轼服胡麻赋云长虹流电光烛天兮`】　耀灵毕　闪红绡【`楚词云恐天时之代序兮耀灵毕而西征灵毕电光貌言速也刘禹钖诗云轻电闪红绡`】　掣金蛇　飞银索【`东坡诗云电光时掣紫金蛇胡仲论`】  

【`造化之迹云电之闪烁激疾如金蛇飞腾之状何也曰光之发也惟光适映云际则如是不当云际而在同云之中则无此矣　古诗云过眼金蛇掣鞭空银索飞`】　良将　童女【`俱详电一`】  

电四  

原天笑【`神异经云东王公与玉女投壶枭而脱误不接者天为之笑开口流光今电是也`】　阳光【`月令云二月始电防云电阳光阳防则光不见此月阳气渐盛以击于隂其光是以乃见也`】　奔电　走电　飞电　狂电　赤电　増抉电【`六帖云司空图题栁州集后曰尝览韩吏部歌诗累百首其驱驾气势若掀雷抉电撑决于天地之垠`】　天精【`淮南子曰天之精雷电风雨`】　天怒【`唐艺文志吴武陵曰雷砰电射天之怒也不能终朝`】　摇帜【`韩愈颂云雷车鞭兮电摇帜`】　紫贝【`文选云赤电黒云谓之紫贝`】　原激阳为电【`河始开图`】　热气为电【`物理论云热气散而为电`】　隂阳激耀【`说苑云电隂阳激耀`】隂阳相薄【`见顾凯之雷电赋`】　宣光示曜【`西京杂记云太平之世电不目宣示光曜而已`】　梦忧县官【`梦书云梦电光忧县官也`】  

## 御定渊鉴类函卷九

天部九【`雪　霰　雹`】  

雪一  

原释名曰雪绥也水下遇寒而凝绥绥然下也　増说文曰雪者凝雨以彗　原毛诗曰雨雪瀌瀌见睍曰消【`睍日气也`】　増又曰北风其凉雨雪其滂　又曰雨雪载涂又曰上天同云雨雪纷纷　又曰今我来思雨雪霏  

霏　礼记曰天地积隂温则为雨寒则为雪　又曰孟春行冬令则水潦为败雪霜大挚　原左传曰平地尺为大雪雪有七尺雪　増易通卦验曰干得坎之蹇则当夏雨雪　原诗传曰自上而下曰雨雪　又曰凡草木花多五出雪花独六出六出者隂极之数雪花曰霙雪云曰同云【`同谓云隂与天同为一色也`】　春秋元命苞曰隂气凝而为雪　増汉书曰元封二年大雪深一丈野中鸟兽皆死牛马踡缩如猬　晋朝杂事曰太康七年河隂雨  

赤雪二顷　唐书曰贞元二年京师赤雪　庄子曰天寒旣至霜雪旣降吾是以知松栢之茂也　曽子曰隂气盛则凝为雪　原秦子曰今欲驰光日下显白雪中不可得也　増淮南子曰至秋三月青女乃出以降霜雪青女司霜雪神也　又曰欲灭迹而走雪中　夏小正云农及雪泽言雪之泽无髙下也　原论衡曰云雾雨之徴也夏则为露冬则为霜温则为雨寒则为雪雨露冻凝者皆由地发不从天降　西京杂记曰太平之代雪不封条凌弭毒害而已　山海经曰由首之山小威之山空桑之山并冬夏有雪　増广志曰云南郡四五月犹积雪皓然代郡隂山五月犹宿雪八月末复雪原泛胜之书曰取雪汁以渍原蚕矢渍之五六日释  

因摩之杂谷种使稼能御旱故谓雪五谷之精也　宋玉对问曰客有歌于郢中其为阳春白雪国中属而和者不过数十人是其曲弥髙而和弥寡　増又曰援琴而鼓为幽兰白雪之曲　原楚辞招魂曰兮来归北方不可以止层冰峩峩飞雪千里　班媫妤怨歌行曰新制齐纨素皎防如霜雪　又曰雪霰纷其无垠　又曰霰雪霏霏糅其增加　又曰霰雪纷纷而薄水　又曰桂棹兮兰枻斵氷兮积雪　増司马相如羙人赋曰时旣西夕元隂晦冥凉风萧然素雪飘零　江文通诗曰南中气暖朱华凌白雪　马季长云冬雪椯封乎其枝椯与团同拥附也  

雪二  

原穆天子传曰雨雪千里猎于钘山之西阿　又曰北风雨雪天子游黄台之邱骛于苹泽日中大寒北风雨雪有冻人天子作黄竹诗【`详诗`】　増拾遗记曰穆王东至大之谷西王母来进嵰州甘霜甜雪嵰州去玉门三千里地多寒雪霜着木石之上皆融而甘可以为菓又曰周灵王起昆明之台召诸方士有二人乗飞辇上席酣醉时赤旱地裂木燃一人能以歌召霜雪王乃请焉于是引气一喷云起雪飞坐者皆凛然　又曰燕昭王时广延国来献其国去燕七万里在扶桑东其地寒盛夏之日氷厚至丈常雨青雪冰霜之色皆如绀碧原左氏传曰楚子次于干谿雨雪王皮冠秦复陶【`秦所遗羽衣也`】翠被豹舄执鞭以出　王孙子曰昔卫君重裘累茵而坐见路有负薪而哭者问曰何故也对曰雪下衣薄是以哭之于是卫君惧见于顔色曰为君而不知民孰以我为君于是开府金出仓粟以赈贫穷　晏子春秋曰景公时雨雪三日公披狐白之裘晏子入公曰怪哉雨雪三日不寒晏子曰古之贤君饱而知人饥温而知人寒公曰善出裘发粟以与饥寒者　琴操曰曽子耕泰山之下天雨雪冻旬日不得归思其父母作梁山吟战国防曰魏恵王卒葬有日矣天大雨雪甚至于牛  

目羣臣请弛期太子不许恵子谏曰昔王季葬涡山之尾栾水齧其墓见棺前和文王曰先君欲见羣臣百姓矣乃出为张朝三日后葬今先王欲小防而抚社稷故使雪甚弛期而更为日此文王之义也　史记曰东郭先生乆待公车贫寒衣弊履不完行雪中履有上无下足尽践地　汉书苏武传曰单于幽武置大窖中絶不与饮食天雨雪武卧齧雪与旃毛并咽之数日不死匈奴以为神　又曰汉女有居东海飬姑姑女谗之姑竟诣太守诉杀之五月下雪　汉武内传曰西王母云仙之上药有霜绛雪　录异传曰汉时大雪积地丈余洛阳令身出按行见民家皆除雪出至袁安门无有路谓安已死令人除雪入戸见安僵卧问所以不出安曰大雪人皆饿不宜干人令以为贤举为孝亷　増汝南先贤传曰颍川胡定字元安至行絶人在防雉兎游其庭夜雪覆其室县令遣户曹排雪问定定已絶谷妻子皆卧在牀令遣掾以干糒就遗定乃受半　原晋书曰东嬴王腾于常山屯营时大积雪常山门前方数丈融液腾怪而掘之得玉马髙尺余　増曹摅别传曰曹摅为洛阳令于时大雪而宫门夜忽失行马摅曰此非他窃理可揣明必是门士以撩寒騐之而具服　原世说曰谢太傅寒雪日内集与儿女讲论文义俄而雪骤公欣然曰白雪纷纷何所似兄子曰撒盐空中差可拟兄女道韫曰未若栁絮因风起　语林曰王子猷居山隂大雪夜眠觉开室酌酒四望皎然因起徬徨咏左思招隠诗忽忆戴安道时戴在剡溪即便夜乗轻船就戴经宿方至既造门不前便返人问其故曰吾本乗兴而行兴尽而返何必见戴　崔洪北凉录曰先酒泉南有铜驼山言犯者大雨雪沮渠逊遣工取之得铜万斤宋齐语曰孙康家贫常映雪读书清介交游不杂　増宋书符瑞志曰大明五年正月戊午元日雪降殿庭前时右卫将军谢庄下殿雪集衣邉白上以为瑞于是公卿并作花雪诗　南史曰梁南平王伟每祁寒积雪则遣人载樵米随乏絶者赋给之　后周书曰长孙俭旧尝诣阙奏事时值大雪遂立于雪中待报自旦逹暮竟无惰容其奉公勤至皆此也　回纥传曰薛延陀使大度设击李思摩摩走朔州太宗诏李勣营朔州部将薛万彻率劲先执马者故薛延陀不能去斩首数千级获马万五千大度设亡去万彻追弗及残卒奔漠北防雪甚众皲踣死者十八始薛延陀能以术禬神致雪冀困勣师及是反自毙云　艺术传曰髙宗盛夏思雪明崇俨坐顷取以进云徃隂山取之　吐蕃传曰咸亨元年吐蕃遣大臣论仲琮入朝帝召见对曰乌海之隂盛夏积雪　旧唐书曰长夀二年元日大雪其夜质明而晴上谓侍臣俗云元日有雪则百谷豊未知此语有何故实文昌左丞姚璹对云汜胜之书云雪是五谷之精以其汁和种则年谷大穰又宋武大明五年元日降雪以为嘉瑞上曰朕临御万方心存百姓如得年登歳稔即可为大瑞虽获麟凤亦何用焉　又曰久视二年都城三月雨雪凤阁侍郎苏味道以为瑞率百官表贺左拾遗王求礼云公为宰相不能爕理隂阳非时降雪又将灾而为瑞诬防视听若以三月雪为瑞雪即腊月雷以为瑞雷耶味道不从举朝嗤笑以为口实　又曰萧至忠与友人期于路隅防风雪冻冽诸人皆奔避就宇下至忠曰焉有与人期而求安失信乎独不去又曰开元时王晙将并州兵西济讨叛贼间行倍道趋之夜于山中忽遇风雪甚盛晙恐失期仰天誓曰晙若事君不忠不讨有罪明灵所殛固自当之而士众何辜令其艰苦若诚心忠烈天鉴孔眀当止雪廻风以济戎事言讫风廻而雪止　韦安石传曰韦斌每朝防不敢离位笑言尝大雪在庭者皆振裾更立斌不徙足雪甚防至没靴亦不失恭　天宝遗事曰王元宝每大雪之际则令仆夫门巷扫雪为径迎揖賔客饮宴为暖寒之防　原化记曰大厯初钟陵崔希真工绘事冬日晨出见一老人避雪门下延入具一麦面食之又献松花酒老人懐中取一丸药置酒中酒顿甘羙仍以数丸遗崔崔入宅复出见老人已去有图于所画素上者皆非常意所及遂踏雪寻至芦洲中见船中数人而樵客在侧顾笑曰葛三乃见逼于伊人李极光天师云此真人葛洪第三子所画也其药乃千歳松胶也　李愬传曰李愬袭吴元济出文城栅是日雨雪大风裂旗斾马栗而不能跃士卒抱戈冻死者十二三比夜半至悬瓠城雪愈甚近城有鹅鸭池愬令击惊之以杂其声遂登城缚元济　青集曰韩退之侄湘有仙术方退之在朝暇日湘种顷刻花上拥出一聨云云横秦岭家何在雪拥蓝关马不前未防退之言佛骨贬潮州一日途中遇雪俄有一人冐雪而来乃湘也湘曰忆花上之句乎公询其地乃蓝闗嗟叹乆之为续其诗载集中　又曰栁子厚荅韦中立书曰二年冬大雪逾岭被越中数州数州之犬皆仓皇吠噬狂走者屡日　杜阳编曰懿宗在藩邸时尝大雪盈尺王寝室上輙无分寸诸王见者无不异之　酉阳杂爼曰蜀有道士阳狂俗呼为灰袋尝大雪中衣布褐入青城山暮投兰若求僧寄宿至夜半雪深风起僧虑其已死就视之去牀数尺气蒸如炊　江淮异人录曰书生李胜常游洪州西山与处士卢齐軰雪夜共饮坐中一人偶言雪势如此固不可出门胜曰欲有何诣吾当徃之曰吾有书在星子可为取之胜曰可乃出门去饮未散携书至星子距西山凡三百里五代史补曰李昪既畜异志欲有江南且欲讽动僚属雪天大防出一令曰借雪取古人名仍词理通贯时宋齐丘徐融在坐昪举杯为令曰雪下纷纷便是白起齐丘曰着屐过街必须雍齿融意欲挫昪防遽曰明朝日出争奈萧何昪大怒是夜融投于江自是与谋者惟齐丘而已　邵氏闻见录曰宋太祖一日大雪夜叩赵普门普出帝立风雪中曰已约晋王矣已而太宗至共于普堂中设重裀地坐炽炭烧肉普妻行酒帝以嫂呼之普从容问曰夜久寒甚陛下何以出帝曰吾睡不着一榻之外皆他人家也故来见卿普曰南征北伐今其时矣遂定下江南防　语录曰游杨初见伊川伊川瞑目而坐二子侍立既觉顾谓曰贤辈尚在此乎日既晚且休矣及出门门之外雪深一尺　传竒曰薛昭遇仙女张云容一曰萧凤台一曰刘翘翘得绛雪丹度世  

雪三  

原玉马　铜駞【`并详雪二`】　逾丈　盈尺【`谢庄瑞雪赋曰审伊宫之逾丈信铜阿之盈尺洞秋方之玉园果仙京之珠泽　下见谢惠连雪赋`】　焦寝　袁门【`髙士传曰人莫知焦先所出野火烧其庐因露寝遭冬雪大至先袒卧不移人以为死熟视之如故李颙雪赋曰焦寝防而不伤苏餐服以延命　下详雪二`】　周阙　齐宫【`太公伏符隂谋曰武王伐纣都洛邑天大隂寒雨雪十余日甲子朝五车止王门之外武王曰诸神各有名乎师尚父曰南海神名祝融北海神名元冥东海神名勾芒西海神名蓐河伯名冯修使谒者各以名召之五神皆惊而见武王王曰何以教之神曰天伐殷立周谨来受命　孟子曰齐宣王见孟子于雪宫`】　周雅　卫风【`详雪一出毛诗周雅卫风`】黄竹　幽兰【`上详雪二　宋玉讽赋臣尝出行仆饥马疲正遇主人翁出母又到市主人女`】  

【`欲置臣堂上太髙堂下太卑乃更为兰房奥室止臣其中有鸣琴焉臣援而鼔之作幽兰白雪之曲`】　曹衣　班扇【`毛诗曰蜉蝣掘阅麻衣如雪郑元注曰喻曹昭公之君臣朝夕变易衣服麻衣深衣也下详雪一`】　麻衣　栁絮【`上详曹衣注下详雪二`】　映书　乗兴【`并详雪二`】周咏　郢歌【`毛诗序曰文王以天子之命命将帅歌采薇以遣之昔我徃矣杨栁依依今我`】  

【`来思雨雪霏霏下详雪一`】　増金井　银峰【`姑臧记曰羣公对雪尚隆之曰面堆金井谁调汤饼吴永素曰玉满天山难刻佩环坐间服其清韵　鉢和国有大雪山望之若银峰`】　撒盐堆面【`上详雪二　下详金井注`】　拥马　驴【`上详雪二韩退之事　杂记云或问`】  

【`郑綮近日有诗思否荅曰诗思在防桥风雪中驴背上`】　刻兽　妆狮【`黄山谷诗云刻兽堆盐虎为山倒玉人　张文潜雪狮诗云六尺妆成百兽王日头出后便郎当撑眉拄眼人谁怕想汝应无热肚肠`】　雨花　云叶【`元杨维桢聼雪诗云龙喷雨花天作瑞象占云叶气生和`】　缟带银杯【`韩退之诗云随车翻缟带逐马散银杯`】　排玉　夸琼【`刘师道诗云尖峰排`】  

【`玉笋圆石叠银盘　李商隠诗云已随江令夸琼树又入卢家妬玉堂`】　犬吠　鳞飞【`上详雪二　张元昊诗云战退玉龙三百万败鳞残甲满天飞`】　宜麦　洒篁【`朝野佥载云正月见三白田公笑吓吓又西北人谚曰要宜麦见三白谓三度见雪也　韩退之诗云洒篁留直节着栁送长条`】原北阙车　东郭履【`上详周阙注下详雪二`】　増战玉龙　  

白凤【`上详鳞飞注东坡诗云鵞毛垂马騣自怪白凤`】　银世界　玉楼台【`刘师道诗云三千世界银成色十二楼防玉作层`】　原姑射仙人　洛渚宓妃【`庄子曰藐姑射之山有神人焉容肤若氷雪绰约如处子曹子建洛神赋云余朝京师言归东藩覩一丽人于岩之畔乃援御者而告之曰彼何人斯若此之艳也御者对曰臣闻河洛之神名曰宓妃余告之曰髣髴兮若轻云之蔽月飘飖兮若流风之廻雪`】　増孙康映书　相如授简【`上详雪二　下详谢惠连雪赋`】　天地无尘　乾坤不夜【`石敏若诗云风云快约千雨天地空无一尘　宋舒亶诗云茅君失却三神鹤王母应添五色鳞草木未香花事动乾坤不夜月华新`】  

雪四  

原载涂【`诗`】亘野【`范泰雪诗云玉山亘野`】　披素【`伏爽之雪赋云皎如披素`】凝瑛【`庾肩吾雪诗云凝瑛结井泉`】　大挚【`详雪一`】多积【`诗传云丰年之冬多积雪`】　时降【`月令曰时雪不降又曰雪霜不时`】冬积【`语曰冬无积雪夏无余粮`】　挥霍【`陆机感时赋云敷层云之葳蕤坠零雪之挥霍冰冽冽而寝兴风漫漫而妄作`】翻纷【`孙楚雪赋云交错翻纷`】　玉树银花　素华　瑶华　委积　淋漓　増甃珪【`舒元舆曰`】  

【`宫中有素阙洪如甃珪叠璐出空横虚`】逾玉【`庾肃云即之皎防色逾玉粲`】　吸吸【`雪动貌`】皑皑【`文选云霜雪白貌`】　蔼蔼　浮浮　原三月雨【`传云三月雨雪书失时也`】五月宿【`详雪一`】　披鹤氅【`晋书云孟防未逹时在京尝见王恭乗髙舆披鹤氅裘时天防雪而行防于篱间窥之叹曰此真神仙中人也`】度龙山【`古诗云胡风吹朔雪千里度龙山`】降河隂【`晋朝杂事云泰康七年十二月河隂赤雪降`】飘前庭【`晋孝武诏云吾夜与骠集素雪飘于庭前`】　惠禾【`西岳记云甘雪恵兹禾黍`】枯竹栢【`汉书王莾天凤间天雨雪关东尤甚竹栢咸枯`】　増天不夜【`盛次仲诗云看来天地不知夜飞入园林总是春`】玉无瑕【`崔徳符诗云仙子衣裳云不染天人顔色玉无瑕月寒桂树犹藏魄海冻珊瑚未放芽`】　月半棱【`孔平仲诗云斜拖关角龙千丈淡扫墙腰月半棱`】玉千顷【`毛泽民诗云湖平千顷玉`】　原天地积隂【`春秋元命苞曰天地积隂寒则为雪`】隂之蓄积【`洪范五行传云雨雪者隂之蓄积甚也`】　平地三尺【`吴志赤乌四年正月大雪平地深三尺鸟兽死者大半`】平地三丈【`王隠晋书曰贾充为尚书令秦凉败诏充领陇右诸军事平地雪三丈`】　庚辰七尺【`春秋考异曰庚辰大雪深七尺`】泰始五尺【`晋朝杂事云泰始七年冬上陇雪五尺`】　陶母剉荐【`王隠晋书云陶侃为县吏鄱阳孝亷范逵宿侃家时大雪侃母湛氏撤所卧荐剉以饲马密截髪易酒以支賔客`】角哀并粮【`髙士传云羊角哀左伯桃相与为友俱适楚求仕道遇雪宿空栁中度不得全乃并衣粮与伯桃角哀死树中桃至楚语王故王令人徃葬角哀`】　嵰州甜雪【`王子年拾遗记曰西王母进周穆王以嵰州甜雪`】天山夏雪【`西域传云天山冬夏有雪`】　段颍食雪【`东观汉记云段颍破羗人明年春余羗复防张掖颎自下马大战力尽羗亦引退颎追之昼夜兼行食雪四十余日`】苏武齧雪【`详雪二`】増南亭命觞【`唐阙史云都下大雪中书舍人路羣方于南垣茅亭鹿巾鹤氅搆火命觞以赏佳致`】程门立雪【`详雪二`】　投炭为银【`异人录云耿先生有道术保大中召入宫尝大雪戏之曰能以雪为银否曰可乃取雪实之削如银锭投炽炭中取出为银`】剪水作花【`陆畅诗云仙人宁底巧剪水作花飞`】　白战禁体【`异闻录云欧阳修防客赋雪禁用白玉等字`】取水烹茶【`杂记云陶谷学士买得党太尉家妓遇雪陶命取雪水烹团茶`】原北荒之眀月【`见刘璠雪赋`】云梦之琼田【`见张正见雪诗`】  

雪五  

原诗宋鲍照斆刘公干诗曰胡风吹朔雪千里度龙山集君瑶台下飞舞两楹间兹晨自为羙当避艶阳年艶阳桃李节皎防不成妍　宋谢庄咏雪杂言曰始葐蒀以转终徘徊而烟曵状素镜之晨光冩金波之夜晰齐虞羲望雪诗曰嵗杪云昼昏池氷夜结逺风金  

河起吹我玉山雪　梁简文帝雪朝诗曰同云凝暮序严隂屯广隰落梅飞四注翻霙舞三袭实断望如连恒分似相及已观池影乱复视帘珠湿　又咏雪诗曰晚霰飞银砾浮云暗未开入池消不积因风随复来思妇流黄素温姬玉镜台看花言可折定自非春梅　又咏雪颠倒使韵曰盐飞乱蝶舞花落飘粉匳　梁沈约咏余雪诗曰隂庭覆素芷南阶搴緑葹玉台新落构青山已半　又咏雪应令诗曰思鸟聚寒芦苍云轸暮色夜雪合且离晓风惊复息婵娟入绮牕徘徊骛情极弱桂不胜枝轻飞屡低翼玉山聊可望瑶池岂难即　梁任昉同谢朏花雪诗曰土膏年动积雪表晨暮散葩似浮玉飞英若总素东序皆白珩西雝尽翔鹭山经陋蜜荣骚人贬琼树　梁丘迟望雪诗曰氛氲发紫汉杂沓被朱城倐忽银台构俄顷玉树生緜緜九轨合昭昭四区明　梁裴子野上朝值雪诗曰沐雪欵千门栉风朝万戸集霰渝丹黻流云飘绣柱滴沥垂土膏防干悬石乳　又咏雪诗曰飘飖千里雪倐忽度龙沙从云合且散因风卷复斜拂草如连蝶落树似飞花若赠离居者折以代瑶华　梁吴均咏雪诗曰防风摇庭树细雪下帘隙萦空如雾转凝阶似花积不见杨栁春徒看桂枝白　又咏雪诗曰雪逐春风来过集巫山野烂漫虽可爱翻飏讵堪把问君何所思昔日同心者坐湏风雪霁相期洛城下　梁何逊咏雪诗曰凝阶夜似月拂树晓疑春萧散忽如尽徘徊已复亲若逐防风起谁言非玉尘　梁刘孝绰对雪诗曰桂花殊皎皎栁絮亦霏霏讵比咸池曲飘飘千里飞耻均班女扇羞洒曹人衣浮光乱粉壁积照朗彤闱　梁庾肩吾咏花雪诗曰瑞雪坠尧年因风入绮钱飞花洒庭树凝瑛结井泉寒光晦八极同云暗九天已飘黄竹路共庆白渠田　陈徐陵咏雪诗曰琼林圃叶桂树日南华岂若天庭瑞轻雪带风斜三农喜盈尺六出儛崇花明朝阙门外应见海神车　张正见元圃观春雪诗曰同云遥映岭瑞雪近浮空拂鹤伊川上飘花桂苑中影丽重轮月飞随团扇风还取长歌处带曲舞春风　又应衡阳王教咏雪诗曰九冬飘逺雪六出表丰年睢阳生玉树云梦起琼田入窓轻落粉拂栁驶飞绵欲动淮南赋乱下桂花前隋王衡翫雪诗曰寒庭浮暮雪疑从千里来皎防随防满歴乱逐风廻璧台如始搆琼树似新栽不待阳春节谁持竞落梅　唐太宗望雪诗曰愁云宵遍岭素雪晓凝华入牖千重碎迎风一半斜不妆空散粉无树独飘花萦空慙夕照破彩谢晨霞　増又喜雪诗曰碧昏朝合雾丹卷暝韬霞结叶繁云色凝琼遍雪华光楼皎若粉映幕集疑沙泛栁飞飞絮妆梅片片花照璧台圆月飘珠箔穿露瑶防短长堦玉丛髙下树映桐珪累白萦峰莲抱素断续气将沉徘徊歳云暮懐珍愧隠徳表瑞伫丰年蘂间飞禁苑鹤处舞伊川傥咏幽兰曲同欢黄竹篇　明皇野次喜雪诗曰拂曙辟行宫寒臯野望通繁云低逺岫飞雪舞长空赋象恒依物萦廻屡逐风为知勤恤意先此示年丰　原陈子良咏春雪诗曰光映妆楼月花承歌扇风欲妬梅将栁故落早春中　上官仪咏雪诗曰禁园凝朔气瑞雪掩晨曦花明栖凤阁珠散影蛾池飘素迎歌上翻光向舞移幸同千里映还绕万年枝　董思恭咏雪诗曰天山飞雪度言是落花朝惜哉不我与萧索从风飘鲜防凌纨素粉糅下枝条良时竟何在坐见容华销　増李乂奉和游禁苑幸临渭亭遇雪应制诗曰青阳御紫防白雪下彤闱浃壤流天霈绵区洒帝辉水如银度烛云似玉披衣为得因风起还来就日飞　骆賔王咏雪诗曰龙云玉叶上鹤雪瑞花新影乱铜乌吹光销玉马津含辉明素篆隠迹表祥轮幽兰不可俪徒自绕阳春　张说奉和圣制喜雪应制诗曰圣徳与天同封峦欲报功诏书期日下灵感应时通触石云呈瑞含花雪告丰积如沙照月散似面从风舞集仙台上歌流帝乐中遥知百神喜洒路待行宫又奉和圣制野次喜雪应制诗曰寒更玉漏催晓色  

御前开泱漭隂云积氤氲风雪廻山如银作瓮宫见璧成台欲騐丰年象飘飖仙藻来　苏颋扈从温泉奉和姚令公喜雪诗曰清道丰人望乗时汉主游恩晖随霰下庆泽与云浮泉暖惊银碛花开爱玉楼鼎臣今有问河伯且应留　又奉和人日清晖阁宴羣臣遇雪应制诗曰楼观空烟里初年瑞雪过苑花齐玉树池水作银河七日祥图啓千春遇赏多轻飞传防胜天上奉薫歌又诗曰平明敞帝居霰雪下凌虚冩月含珠缀从风  

薄绮疏年惊花絮早春应筦弦初已属云天外欣承需泽余　沈佺期奉和洛阳翫雪应制诗曰周王甲子旦汉后徳阳宫洒瑞天庭里惊春御苑中氛氲生浩气飒沓舞廻风宸藻光盈尺赓歌乐歳丰　宋之问苑中遇雪应制诗曰北阙彤云掩曙霞东风吹雪舞仙家琼章定少千人和银树长芳六出花　李峤咏雪诗曰瑞雪惊千里同云暗九霄龙沙飞正逺玉马走还销逐舞花光动临歌扇影飘大周天阙路今日海神朝　又奉和游禁苑幸临渭亭遇雪应制诗曰彤云接野烟飞雪暗长天拂树添梅色过楼助粉妍光含班女扇韵入楚王弦六出迎仙藻千箱答瑞年　刘廷琦奉和圣制瑞雪篇诗曰紫宸飞雪晓徘徊层阁重门雪照开九衢皛耀浮埃尽千品差池贽帛来何处田中非种玉谁家院里不生梅埋云翳景无穷已因风落地吹还起先过翡翠宝房中转入鸳鸯金殿里羙人含笑出聨翩艶逸相轻鬭容止罗衣着浑是花玉手来半成水奕奕纷纷何所如顿忆阳园二月初羞同班妾髙秋扇欲照明王乙夜书姑射山中符圣夀芙蓉阙下降仙车愿随睿泽流无限长报丰年贵有余　李适奉和游禁苑幸临渭亭遇雪应制诗曰长乐喜春归披香爱雪霏花从银阁度絮绕玉窓飞冩曜衔天藻呈祥拂御衣上林纷可望无处不光辉　徐彦伯奉和游禁苑幸临渭亭遇雪应制诗曰玉律藏氷彤阶飞雪时日寒消不尽风定舞还迟琼树防宸瞩璇花入睿词悬知穆天子黄竹谩言诗　张九龄扈从温泉奉和姚令公喜雪诗曰万乗飞黄马千金狐白裘正逢银霰积如向玉京游瑞色铺驰道花文拂防旒还闻吉甫颂不共郢歌俦　又春朝对雪诗曰忽对林亭雪瑶华处处开今年迎气始昨夜伴春廻玉润窓前竹花繁院里梅东郊斋祭所应见五神来　苏绾扈从温泉奉和姚令公喜雪诗曰汉主新丰邑周王尚父师云符沛童唱雪应海神期林变惊春早山明讶夕迟况逢温液沛恩重御裘诗　宗楚客奉和喜雪应制诗曰飘飘瑞雪下山川散漫轻飞集九埏似絮还飞垂栁陌如花更绕落梅前影随明月团纨扇声将流水杂鸣弦共荷神功万庾积终期圣夀百千年徐安贞奉和喜雪应制诗曰两宫斋祭近登临雨雪纷纷天昼隂秪为经寒无瑞色顿教正日满春林蓬莱北上旌门暗花萼南归马迹深自有三农歌帝力还将万庾荅尧心　王维冬晚对雪忆胡居士家诗曰寒更传晓箭清镜览衰顔隔牖风惊竹开门雪满山洒空深巷静积素广庭闲借问袁安舍翛然尚闭闗　孟浩然和张丞相春朝对雪诗曰迎气当春至承恩喜雪来润从河汉下花鬭艳阳开不覩丰年瑞安知爕理材撒盐如可拟愿糁和羮梅　岑参白雪歌送武判官归京诗曰北风卷地白草折胡天八月即飞雪忽如一夜春风来千树万树梅花开散入珠帘湿罗幕狐裘不暖锦衾薄将军角弓不得控都防鐡衣冷难着澣海防干百丈冰愁云惨淡万里凝中军置酒饮归客胡琴琵琶与羗笛纷纷暮雪下辕门风掣红旗冻不翻轮台东门送君去去时雪满天山路山廻路转不见君雪上空防马行处李白淮海对雪赠傅霭诗曰朔雪落吴天从风度溟  

渤海树成阳春江沙皓明月兴从剡溪起思绕梁山发寄君郢中歌曲罢心防絶　杜甫对雪诗曰北雪犯长沙邉云冷万家随风且间叶带雨不成花金错嚢垂罄银壶酒不赊无人竭浮蚁有待至昏鸦　又春雪诗曰三月雪连夜未应伤物华只縁春欲尽留着伴棃花白居易春夜喜雪有懐王二十二诗曰夜雪有佳趣幽人出书帷防寒生枕席轻素封阶墀坐罢楚曲起吟班扇诗明宜灭烛后净爱褰帘时窓引曙色早庭销春气迟山隂应有兴不卧待徽之　又西楼喜雪命宴诗曰宿云黄惨澹晓雪白飘飖散面槐市堆花压栁桥四郊铺缟素万室甃琼瑶银榼移桑落金炉上丽谯光迎舞妓动寒近醉顔销歌乐虽盈耳慙无五袴謡　又花楼望雪命宴赋诗曰连天深海白皑皑好上髙楼望一廻何处更能分道路此时兼不认池台万重云树山头接百尺花楼江畔开素壁聨题分韵句红炉廵饮暖寒杯冰铺湖水银为浪风卷河沙玉作堆绊惹舞人春艶曵勾留醉客夜徘徊偷将虚白堂前鹤失却樟亭驿后梅别有故情偏忆得曽经穷苦照书来　李商隠对雪诗曰寒气先侵玉女扉清光旋透省郎闱梅花大庾岭头发栁絮章台街里飞欲舞定随曹植马有情应湿谢庄衣龙山万里无多逺留待行人二月归　又诗曰旋扑珠帘过粉墙轻于栁絮重于霜已随江令夸琼树又入卢家妬玉堂侵夜可能争桂魄忍寒应欲试梅妆关河冻合东西路肠防班骓送陆郎　又喜雪诗曰朔雪自龙沙呈祥势可嘉有田皆种玉无树不开花班扇慵裁素曹衣讵比麻鹅归逸少宅鹤满令威家寂寞门扉掩依稀履迹斜人疑游面市马似困盐车洛水妃虚妬孤山客漫夸聨词追许谢和曲夲慙巴粉署闱全隔霜台路渐赊此时倾贺酒相望在京华　又忆雪诗曰爱景人方乐同云稍徒闻周雅什愿赋朔风篇欲俟千箱庆湏资六出妍咏留飞絮后歌唱落梅前庭树思琼橤妆楼认粉绵瑞邀盈尺日丰待两岐年预约延枚酒虚乗访戴船映书孤志业披氅阻神仙防向霜堦歩频将月幌褰玉京应已足白屋但颙然　又残雪诗曰旭日开晴色寒空失素尘绕墙全剥粉傍井渐销银刻兽摧盐虎为山倒玉人珠还犹照魏璧碎尚留秦落日惊侵昼余光悮惜春檐冰滴鹅管屋瓦镂鱼鳞岭霁岚光坼松暄翠粒新拥林愁拂尽着砌恐行频焦寝忻无患梁园去有因莫能知帝力空此倚平均　刘长卿和辛大夫湖南降雪诗曰长沙耆旧拜旌麾喜见江潭积雪时栁絮三冬先北地梅花一夜遍南枝初开窓阁寒光满欲掩军城暮色迟闾里何人不相庆万家同唱郢中词　钱起禁闱翫雪诗曰元云低禁苑飞雪满神州虚白生台榭寒光入冕旒粉凝宫壁静乳结洞门幽细绕廻风转轻随落羽浮怒涛堆砌石新月孕帘钩为报诗人道丰年诵圣猷　许浑对雪诗曰云度龙山暗绮城先飞淅沥引轻盈素娥冉冉拜瑶阙皓鹤纷纷朝玉京隂岭有风梅艶散寒林无月桂华清剡溪一醉十年事忽忆棹回天未明　韦庄对雪诗曰琼林瑶忽珊急带西风下晚天皓鹤防褷飞不辨玉山重叠冻相连松装粉穗临窓亚水结冰锥簇溜悬门外寒光利如劔莫推红袖诉金船　又夜雪泛舟游南溪诗曰大江西面小溪斜入竹穿松似若耶两岸严风吹玉树一滩明月晒银砂因寻野渡逢渔舍更泊前湾上酒家去去不知归路逺棹声烟里独呕哑　李衢都堂试贡士日庆春雪诗曰锡瑞来丰嵗旌贤入贡辰轻摇梅共笑飞弱栁和春绕砌封琼屑依阶喷玉尘蜉蝣吟更苦科斗映还新鹤毳迷难辨冰壶鉴易真因歌大君徳率舞咏陶钧　又李景诗曰密雪分天路羣才坐粉廊霭空迷昼景临案借寒光似暖花消地无声玉满堂洒词偏误曲留砚忽因方防处曹风比何人谢赋长春辉早相照莫滞九衢芳　又李损之诗曰春雪昼悠飏飘飞试士塲缀毫疑起草沾字共成章匝地如铺练凝阶似截肪鵞毛萦树合栁絮带风狂投息方殊庆丰年已报祥应知郢上曲髙唱出东堂　李子卿望终南春雪诗曰山势抱西秦初年瑞雪频色摇鹑野霁影落凤城春辉皛琼峯逼晶明玉树亲尚寒犹气劲不夜为光新荆岫全疑近昆丘宛合隣余辉傥可借廻照读书人　戎昱霁雪诗曰风卷寒云暮雪晴江烟洗尽栁条轻檐前数片无人埽又得书窓一夜明　姚康早春残雪诗曰防暖春潜至轻明雪尚残银铺光渐湿珪破色仍寒无栁花常在非秋露正漙素光浮转薄皓质驻应难幸得依隂处偏宜带月看玉尘销欲尽穷巷起袁安　又裴干余雪诗曰霁日雕琼彩幽庭减夜寒梅飘余片积日堕晩光残零落偏依桂霏防不掩兰隂林披雾縠小沼破冰盘曲槛霜凝砌踈篁玉碎竿已闻三径好犹可访袁安　又施肩吾诗曰春景照林峦玲珑雪影残井泉添碧甃药圃洗朱防云路迷初醒书堂映已难花分梅岭色尘减玉阶寒逺称栖松鹤髙宜滴露盘伫逢春律后隂谷始堪看　宋苏轼雪夜书北堂壁二首黄昏犹作雨纤纤夜静无风势转严但觉衾裯如泼水不知庭院已堆盐五更晓色来书幌半夜寒声落画檐试埽北台看马耳未随埋没有防尖城头初日始翻鸦陌上晴泥已没车冻合玉楼寒起粟光摇银海生花遗蝗入地应千尺宿麦连云有防家老病自嗟诗力退空吟冰柱忆刘义　又谢人见和前篇二首已分酒杯欺浅懦敢将诗力鬭深严渔簔句好真堪画栁絮才髙不道盐败履尚存东郭足飞花又舞谪仙檐书生事业真堪笑忍冻孤吟笔退尖九陌凄风战齿牙银杯逐马带随车也知不作坚牢玉无奈能开顷刻花得酒强欢愁底事闭门髙卧定谁家台前日暖君须爱冰下寒鱼渐可义朱熹次秀野咏雪韵三首诗曰闭门髙卧客来稀起看天花满院飞地逈杉篁増胜槩庭虚鸟雀噪空饥酒肠冻澁成新恨病骨侵凌减旧肥頼有袁生清兴在忍寒应未泣牛衣　又曰一夜同云匝四山晓来千里共漫漫不应琪树犹含冻翻笑杨花许耐寒乗兴正须披鹤氅瀹甘犹喜破龙团无端酒思催吟笔却恐长鲸吸海干　又曰开门惊怪雪交加乱落横飞讵有涯密竹不妨呈劲节早梅何处覔残花山隂客子须乗兴洛下先生想卧家病废杯觞寒至哦诗无复更堪夸　黄庚咏雪诗曰片片随风整复斜飘来老觉添华江山不夜月千里天地无私玉万家逺岸未春飞栁絮前邨破晓压梅花羔羊金帐应麤俗自掬氷泉煮石茶　袁易春日雪中诗曰萧斋聼寒雨出戸霰已集飞霙砌销緑苔稍沾湿纷纷渐塡委势若包原隰冥观隂阳妙欲张故先歙定知陈荄下已有春风入　明宣宗喜雪歌曰一冬晴明人不厌腊月雪花尤所喜从古农占重三白来年有秋预可拟昨夜长风广莫来号空卷地初停雷斯须漫漫撒玉屑千万树梅花开大地平铺皆一色光辉未数琼瑶白四山苍翠不可寻但见凌空耸银壁慿髙四顾真竒观日上扶桑朝不寒昔人劳农享腊惟此时更说来年丰有期村村腰鼓聚宴饮庶几时平今见之嗟予菲德临九五爕理功能寄丞辅举觞相乐拜天庥永念皇天与皇祖　罗肃次西墅学士己亥元日雪诗曰长乐钟残五漏防蓬莱天近六花飞光含银烛调元气色映琼筵促曙辉已放素华凝禁苑还飘落絮朝衣玉堂学士文章伯献赋词髙和者稀　蔡羽诗曰寒光逼四隅瑞气满皇都素女开金镜游人在玉壶蓬莱驾白凤汤殿浴霜鳬别有藏香室红烟傍碧衢原赋晋孙楚雪赋曰丰隆洒雪交错翻纷膏泽偃液普润中田肃肃三麦实获丰年　又李颙雪赋曰何时雪之嘉泽亦应变而俱凝随同云而下降固霑渥之所兴宋谢恵连雪赋曰歳将暮时既昏寒风积愁云繁梁  

王不恱游于兎园乃置防酒命賔友召邹生延枚叟相如末至居客之右俄而防霰零密雪下王乃歌北风于卫诗咏南山于周雅相如于是避席而起逡廵而揖曰臣闻雪宫建于东国雪山峙于西域岐昌发咏于来思姬满申歌于黄竹曹风以麻衣比色楚謡以幽兰俪曲盈尺则呈瑞于丰年袤丈则表沴于隂徳连氛累霭揜日韬霞霰淅沥而先集雪纷糅而遂多其为状也散漫交错氛氲萧索蔼蔼浮浮瀌瀌奕奕连翩飞洒徘徊委积始縁甍而冐栋终开帘而入隙既因方而为珪亦遇圆而成璧眄隰则万顷同缟瞻山则千岩俱白于是台如重璧逵似连璐庭列瑶阶林挺琼树皓鹤夺鲜白鹇失素若乃积素未白日朝鲜粲兮若烛龙衔曜照昆山及其流滴垂冰縁霤承隅烂兮若冯夷剖蚌列明珠乱曰白羽虽白质已轻兮白玉虽白空守贞兮未若兹雪因时兴灭隂凝不昧其洁太阳曜不固其节节岂我名洁岂我贞慿云升降从风飘零值物赋象任地列形素因遇立汚随染成纵心浩然何虑何营　周刘璠雪赋曰天地否闭凝而成雪应乎冬之辰在于沍寒之节苍云暮同严风晓别散乱徘徊雰霏皎洁违朝阳之曜煦就凌隂之惨冽混二仪而并色覆万有而皆空既夺朱而成素实矫异而为同始飘飖而稍落遂粉糅而无穷晓摄光而映净夜合影而通昽似北荒之明月比西昆之阆风　増唐李子卿聚雪为小山赋曰皓色旁射兮清虚上腾闲阶之下兮聚雪崚嶒叹此雪兮具知其有兴有灭故为山也庻期乎不骞不崩始也散而从风元气之无象今也结而为阜若胚浑之初凝五岭髙标三峰逺蹠昔则心徃斯焉目击千里之势存乎袤丈万仭之容见乎盈尺皜曜起乎岑嶂膧胧生乎树石峡里则秋月长悬封中则晓云犹白夫其以近则逺以逺则亲玉林不夜瑶草先春照寒景而逾防拂朝霞而更新岭上襂作缑氏之仙鹤巗中绰约写姑射之神人樵傍壑而踈影径临崕而絶隣至若霁日生暖融风变朔危容半頽傥遇嵇康之醉片影初坠谓入郄诜之幄因降髙而就卑遂散雕而为朴沍寒始劲犹可持而斵见晛则消不可系而握因知夫色不久鲜物无常坚始则有于无有今乃然于自然观陵谷之推易信人世之徂迁亦何必怪桑田之变海都邑之成川　范荣残雪赋曰谢恵连遒文擅名藻思腾声覩阶墀之积雪因体物以兴情曰是雪也感沍寒之徳陶元化之精元冬御时固凄其而以降青春换律奚浩然以居贞岂不以其气劲其质清处惨无昧遇蒙而成若就阳呈妍已遇乎东风所觧且居隂寓质望晞夫朝日之明乃春宵尚寒银汉未没质莹庭芜光摇林樾杂凝花于春露乱素影于夜月小山虚映瑶峰盈尺而潜生樛枝乍垂梅花照树而将发讵比夫琼橤难求夜光可照且昧不贪之宝未得卷舒之妙或消或结吾将任其行藏是翫是瞻彼何为乎衒耀当其朔风驶同云剧既散乱以飞空或缤纷而下隙于是出野而万顷连缟晞山而千峰合璧既见睍以俱消将飘零而委积随时之义强守防而在今润物之功固呈丰而自昔既而阳气长隂气灭将散有以归无尚葆光而固节已矣哉人道不能无否泰天道岂可无寒热固可洞消息以从之何必托兴于残雪　林滋小雪赋曰伟兹雪之霏霏应冥而不失其期赋象于虹藏之日成形于冰冻之时委地则防庶表三冬之翻空虽小那无六出之姿当其寒气初升隂风始变既淅沥于遥野却飘飖于广甸邉城一望龙山之净色犹晞上苑再瞻凤阙之清光未遍眇若毫端轻飞可观细细而千岩送冷飘飘而万戸迎寒霏防墀庑之间瑶台月晓髣髴草茅之上玉树花攅逈拂隂轩髙翻晓律萦枝分盈尺之象带月误如圭之质防交月影天邉之孤雁应迷稍助山明松际之浮烟已失细糁长空纎縁绮栊净若芦花之覆水轻同栁絮之因风是则谢氏林亭尽在廻眸之内梁王池馆无非跬歩之中于以明防白之姿于以表隂凝之渐虽见睍而无滞讵因汚而成染初疑画阁妆奁之香粉防防又若琼筵玉筯之凝酥既而纎悉缤纷呈祥是因掩日而难分薄雾开帘而不辨轻尘影入空帷预想映书之子光侵逺水潜思访戴之人可谓不逺而来自无而有始萦盈于阶砌终散漫于林薮安得不燎薰炉命芳酒作小雪之赋继大夫之后  

原赞晋庾肃之雪赞曰百籁哀吟广莫长挥霰雨馺洒皓雪其霏轻质飘飖与风廻散望之凝映皓若天汉即之皎防色逾玉粲　晋羊孚雪赞曰资清以化乗气以霏遇象能鲜即防成晖　宋谢恵连雪賛曰气遍霜繁年丰雪积彼厉我和尔素子白其徳懿矣玩之庭隙权陋瑶台暂践盈尺　梁沈约雪賛曰火竞乃上炎隂矫亦下润独有凝雨姿贞晼而无殉排云寕自髙晞光夲非恡委谷不辞深因岩岂知峻防貌虽同赏英心共谁振  

增歌唐朱孝亷咏白雪歌曰凝云凌霄汉从风飞且散聨翩避幽谷徘徊依井干既兴楚客謡亦动周王叹所恨轻寒早不待春光旦  

霰一  

原释名曰霰星也冰雪相搏如星而散也　说文曰霰稷雪也　诗曰相彼雨雪先集维霰　尚书洪范五行传曰隂阳相胁而为雹霰盛隂雨雪凝滞而冰寒阳气薄之不相入则散而为霰霰者阳胁隂也　尔雅曰雨防为霄注云氷雪杂下者故为霄雪霰古作防霄即消也　又曰雨与雪杂下曰霰　増韩诗薛君注曰霰霙也　原曽子曰隂之専气为霰　増杜甫诗曰虽当霰雪严未竟松栢凋  

霰二  

増谢恵连赋曰梁王不恱游于兎园俄而防霰零密雪下　琐言曰有丁生寓朗州橤宫冬夜霰雪方甚二三羽衣围炉有肥羜羙酒之叹丁曰致之何难辟戸奋袂去至夜分蒙雪廻提一银榼酒熟羊一足云浙帅厨中物也留之而去  

霰三  

原相和　増无垠【`尔雅云雨雪相和为霰　楚词云霰雪雰其无垠`】　先集下零【`上详霰一　韦应物诗云维霰下零寒雀喧`】　辉素　飘英【`王韶赋曰霰先`】  

【`集兮雪乃零散辉素被檐庭　含元殿赋曰凌霰飘英防蔼武闉増华穆清`】  

霰四  

原冰雪相搏　隂阳相胁　冰雪杂下　雨雪杂下稷雪　隂气【`俱详霰一`】  

霰五  

增诗宋杨万里咏霰诗曰雪花遣霰作前势颇张皇欲暗空筛瓦晓寻踈处漏跳阶误到暖邉融寒声带雨山难白冷气侵人火失红方讶一冬暄较甚今宵敢叹卧如弓  

雹一  

増释名曰雹炮也其所中物皆摧折如人所蹙炮也原说文曰雹雨冰也从雨包声　増礼记曰仲冬行夏令则雹冻伤谷　原洪范五行传曰隂阳相胁而为雹霰盛隂雨雪凝滞而氷寒阳气薄之不相入则散而为霰盛阳雨水温暖而汤热隂气胁之不相入则转而为雹霰者阳胁隂也雹者隂胁阳也　左传曰凡雹皆冬之愆阳夏之伏隂【`愆阳冬沮也伏隂夏寒也`】圣人在上无雹虽有不为灾　増焦赣易林曰隂风泥塞常冰不温凌人怠惰大雹为灾　春秋考异邮曰隂阳专精凝合成雹雹之言合也　原白虎通曰自上而下曰雨雹【`雨音于具反`】　増后汉书蔡邕上封事曰臣闻天降灾异缘象而至霹雳雹数发殆刑诛繁多之所致也　原曽子曰隂之专气为雹雹者气化盖沴也　増酉阳杂爼曰木再花夏有雹  

雹二  

増谷梁传曰僖公二十九年秋大雨雹　汉书曰成帝河平二年楚国雨雹大如斧飞鸟皆死　范后汉书曰有青蛇见于御座轩前有大风雹霹雳防树　又曰安帝延光元年夏京师及郡国雹　东观汉记曰和帝永元五年六月郡国大雹大如鴈子　崔鸿十六国春秋曰石勒时雹起西河界大如鸡子平地三尺洿下丈余行人禽兽死者万数歴太原乐平武乡赵郡广平钜鹿千余里树木摧折禾稼荡然勒问徐光光曰去年禁寒食介推帝乡之神也歴代所尊故有此灾矣崔鸿前赵录曰刘曜光初三年夏四月长安雨雹大  

如鸡子　又曰永熙中有风雹之变王椿上疏曰风为号令皇天所以示威雹者气激隂阳有所交诤殆行令殊节舒急失中之所及也　稽神录曰杨行自言天祐初在鼓城避暑于佛寺雨雹方甚忽闻大声震地走视门外乃见一雹其髙与寺楼等入地可丈余经月雹乃消　轩渠录曰熈宁中河州雨雹大者如鸡卵小者如莲芡或如人头耳目口鼻皆具无异镌刻次年王师平河州　又曰绍兴十七年五月初临安大雨雹太学瓦屋皆碎学官申朝廷不敢言雹称为硬雨　郭氏元中记曰东方有柴都焉在齐国有山山有泉水如井状深不测至春秋时雹从井出常败五谷土人常以柴塞之则止不以柴塞则出也故号为柴都　伏琛齐地记云安丘城南三十里雹都泉其雹或出或否亦不为灾  

雹三  

原凝气　雨氷【`春秋汉含孳曰専一精井气凝为雹宋均注曰谓若鲁僖公胁于齐以妾为妻尊重齐媵无廻曲之心感隂水气乃使结而不觧散　下详雹一`】　祠井　都泉【`陈留风俗曰雍丘县夏后公祠有神井能兴雾雹　下详雹二`】　流铜　销石【`凉州异物志曰有大人生于北邉偃卧于野其髙如山顿脚成谷横身塞川近之有尖铜雹击旃注曰旃之也唯可遥看不可到下到下则雷霆流铜鐡之丸以击人　歴代纪曰石遵袭位邺中暴风雨震雷而雹如斗金石皆销为火月余乃防`】马头　鸡子【`汉书曰武帝元封三年十二月雨雹大如马头　又曰宣帝地节四年五月山`】  

【`阳济隂雨雹大如鸡子深二尺五寸杀二十人飞鸟皆死`】　五寸　九泽【`史记云汉景帝二年秋雨雹大者五寸深二尺　又淮南子曰北极之极有九泽有积雪氷雹`】　阳愆　隂伏【`并详雹一`】　折木　伤稼【`孔丛子曰永初三年夏河西县大雨雹皆如杯棬大者或如斗杀畜生雉兎折树木　东观汉记曰韩棱字伯师除为下邳令视事未周吏人爱慕时邻县皆雹伤稼棱县界独无雹`】増二尺　三出【`上详五寸注　埤雅云雹形似半珠其珠皆三出盖雪六出而成花雹三`】  

【`出而成珠此隂阳之辨也`】　原隂胁阳　徴动羽【`西京杂记云鲍敞问董仲舒曰雹何物也仲舒曰隂气胁阳也　风角占曰徴动羽有雹霜`】　如桃李　似杯棬【`风俗通曰成帝问刘向曰俗说文帝时天下防狱二人米一斗一钱有此事否对曰皆不然后元年雨雹如桃李深三尺寻太宗之代不可为升平　下详折木注`】  

雹四  

原如斧【`详雹二`】如砺【`详雹二`】　雨凝【`蔡邕月令章句云雨凝曰雹`】寒罸【`汉书五行志云天雨雹常寒之罸也`】　专气【`详雹一`】伏隂【`左传云详雹一`】　春雨【`春秋繁露云水有变春夏雨雹此法令缓刑罸不行`】夏雨【`尔雅云十二月寒不降五月下雨雹`】　汉初平【`后汉书云献帝初平二年五月雨雹大如扇`】晋太兴【`晋中兴书云太兴三年雨雹大如鸭子`】武子问御【`季武子问申丰曰雹可御乎对曰雹之为灾谁能御之`】季彦对徴【`后汉书延光二年河西大雨雹如斗安帝问孔季彦对曰此皆隂乗阳之徴也`】  

雹五  

原诗陈陆琼和张湖孰雹诗曰惟徴动羽惟隂胁阳雨冰作沴凝气为祥　増宋张耒大雨雹诗曰夜来飞雹惊我眼大者磊落几如拳起听但觉屋欲动檐瓦破坠无复全是日晩晴星斗出镜净万里无云烟乾坤变化竟谁使造作诡怪湏防间隣家老叟髪已白云昔见此今十年木衰火滥气浮泄激此隂沴成氷坚儒生臆度知是否天事谁得穷其源屋头雏鸦失其母足伤翅折亦可怜  

增赋唐张御雹赋曰圣人常夕惕而不寐惧时令之有失欲御雹于明年必藏冰于是日深山穷谷于是桃弧棘矢而后出盖所以息天时之暴沴成国家之元吉不然者当纯阳之用事有伏隂之相蒸炎云际天而冻雨骤落芳草竟野而凄风暴兴夫伤谷者莫大于雹御雹者其在乎冰俾四时之事不悖信七月之诗有徴日临下土时在北陆乃命凌人出斯氷谷威剌剌而正切声冲冲而转速虽暂劳而可倦终永寜以多福今国家酌于故实考于先王虽雹可以御亦冰其是藏等至仁于天地曽何咎于隂阳斯道可久百王不改苟或失之四方何罪周官之礼是具鲁史之言斯在  

## 御定渊鉴类函卷十

天部十【`露　霜　雾`】  

露一  

増释名曰露虑也覆虑物也　原说文曰露润泽也从雨路声　毛诗曰零露溥兮　増又曰野有蔓草零露瀼瀼　又曰蒹葭苍苍白露为霜　礼记曰季冬行秋令则露早降　又曰孟秋之月凉风至白露降　又曰天不爱其道故天降甘露　原大戴礼曰露阴阳之气也夫阴气胜凝为霜雪阳气胜则散为雨露　广雅曰湒湒瀼瀼湛湛泥泥露貌也　五经通义曰和气津液凝为露露从地生　増易通卦騐曰立秋白露下　诗含神雾曰阳气终白露为霜　礼斗威仪曰君治政则轩辕之精散为甘露　春秋繁露曰恩及于物顺于人而甘露降　春秋元命苞曰阴阳散为露　原晋中兴书曰耆老得敬则松栢受甘露尊贤爱老不失细微则  

竹苇受甘露　晋中兴徴祥说曰王者德至天气感而甘露降郡县甘露七十降谯降盱眙方七十五亩　増宋书曰荣露腾轩萧云掩阁　原鹖冠子曰圣人之德上及太清下及太宁中及万灵则膏露下　抱朴子曰何以知天上不有甘露之渊须太平而洒之地中不有醴泉之源待有道而涌之邪　吕氏春秋曰甘露时雨不私一物　孙氏瑞应图曰甘露者神露之精也其味甘王者和风茂则甘露降于草木一本曰食之令人寿又曰露色浓为甘露王者施德惠则甘露降其草木  

露之异者有朱露丹露元露青露黄露　増又曰甘露者美露也神灵之精仁瑞之泽其凝如脂其甘如饴一名膏露一名天酒　又曰王者德至于天和气感则甘露降于松栢　原白虎通曰甘露美露也降则物无不盛　又曰露者霜之始寒则变为霜　论衡曰儒者论甘露言其味甘必然也若甘雨霁而物翳者谓之甘雨则水味之甘也　増又曰甘露味如饴王者太平之应则降　地镜图曰视山川多露无霜其下有美玉　楚辞曰朝饮木兰之坠露夕餐秋菊之落英　张衡奏事曰飞尘増山雾露助海　束晳集曰薄冰凝池非宗庙之寳零露垂林非缀冕之饰　张载羽扇赋曰濯以芝露  

露二  

増古史考曰太古之初民吮露精食草木实　拾遗记曰髙辛时丹丘之国献玛瑙瓮以盛甘露瓮至尧时犹存甘露在其中盈而不竭谓之寳露以颁赐羣臣至舜时露已渐减舜迁寳瓮于衡山之上故衡山之岳有寳露坛舜于坛下起月馆以望夕月舜南廵至衡山百辟羣后皆得露泉之赐时有云气生于甘露坛又迁寳瓮于零陵之上　神异经曰黄父以雾露为浆　原汉书曰元康元年甘露降未央宫大赦以甘露连降改年为甘露　増又曰平帝永平十七年自春迄夏多甘露降谒元陵太常丞上言陵树叶上有甘露令百官采之又曰成帝河东祠后土甘露降京师　原汉武故事曰承露盘仙人掌擎玉盘为取云表之露　三辅故事曰汉武帝以铜作承露盘髙二十丈大十围上有仙人掌承露和玉屑饮以求仙也　洞防记曰东方朔游吉云之地汉武帝问朔曰何名吉云曰其国俗常以云气占吉凶若吉乐之事则满室云起五色照着于草树皆成五色露露味甘帝曰吉云五色露可以得否朔乃东走至夕而还得元黄青露盛之琉璃器以授武帝帝徧赐羣臣得露尝者老者皆少疾病皆愈　古今注曰光武建武十二年甘露下日南朱提积四十五日　东观汉记曰明帝夜夣见先帝太后觉悲不能寐明旦上陵树叶有甘露上令百官采之　谢承后汉书曰呉郡陆闳为颍川太守致鳯皇甘露之瑞　又曰呉郡沈丰为零陵太守到官一年甘露降泉陵洮阳五县流被山林膏润草木　又曰山阳百里嵩为济南相甘露降于郡安帝嘉之徴拜大鸿胪　又曰百里嵩为徐州刺史甘露再降厅事前树　増汝南先贤传曰新蔡郑敬都尉髙懿厅前槐树有白露甘露懿问掾属皆言是甘露敬曰明府徳政未致甘露但树汁耳懿不恱称疾而去原魏略曰文帝欲受禅郡国奏甘露二十七降　増  

述异记曰呉猛将子弟登庐山过石梁见一老坐桂树下以玊杯承甘露与猛　宋书曰孝武元嘉中甘露频降状如细雪　又符瑞志曰江夏王义恭上嘉禾甘露颂云兰林甫树嘉露频流　又曰元嘉二十七年四月豫章南昌戊午午时天气晴明有彩雾映覆郡邑甘露又自云降太守刘思考以上闻　后魏书曰崔鸿字彦鸾光子也领郎中以父忧解任甘露降其庐前树世宗以本官徴鸿四年复有甘露降于京兆宅之庭树　北史曰武定六年甘露降宫阙文武同贺魏帝令羣臣各言德绩感致所由崔昂曰吉凶两门不由符瑞故桑雉之戒实启中兴小鸟孕大未闻福感所愿虽休勿休允答天意帝为敛容　隋书曰李德饶赵郡柏乡人也性至孝丁父忧单缞徒跣甘露降其树白鸠巢其庐　唐书曰柳宗元得韩愈所寄诗先以蔷薇露盥手然后读又曰李悬为贝州刺史甘露遍庭树其邑人曰美政  

所致　又曰林攒贞元初为福唐尉闻母病弃官还母亡自埏甓作塜庐其右有白鸟来甘露降观察使李若初遣官属騐实防露晞里人失色攒哭曰天所降露祸我耶俄而露复集鸟亦廻翔诏作二阙于墓前时号阙下林家　明兴杂记曰洪武八年乙卯十一月甘露降于圆丘松上悬垂上下莹若凝脂采而食之其甘如饴上诣斋宫省视之语从臣共采食之先是四年降于钟山沾润草木五年六月仍降如前刘基因作颂以献至是复降皆帝德之黙兆也　原山海经曰轩丘鳯卵民食之甘露民饮之　增又曰诸沃之野摇山之民甘露是饮不寿者八百岁　神异经曰西北海外有人日饮天酒五斗张华注云天酒甘露也　洞冥记曰勒毕国人长三寸有翼善言语戏笑因名语国饮丹露为浆丹露者日初出有露汁如珠也　列星图曰天乳一星在氐北主甘露占明润则甘露降不然则否也　湘潭记曰庶潭露皆染红　拾遗记曰昆仑山有甘露蒙蒙似雾着草木则滴沥如珠亦有朱露望之色如丹着木石赭然如朱雪洒焉以瑶器承之如粘人君有盛德则下焉  

露三  

原玉杯　琼爵【`上详露二　曹植魏德论曰元德洞幽飞化上承甘露以降蜜淳冰凝观阳弗晞琼爵是承献之帝朝以明圣徴`】　晨降　宵零【`楚辞曰凿山楹而为室兮下被衣于水渚雾露蒙蒙其晨降兮云依扉而承宇　班固典引曰甘露宵零于丰草三足轩翥于茂树`】　润草垂木【`春秋元命苞曰霜以杀木露以润草　续晋阳秋曰隋郡上甘露降摄阳县垂木露凝十余里`】在棘　被兰【`毛诗曰湛湛露斯在彼杞棘显允君子莫不令德　阮籍咏懐诗曰清露被兰臯`】三危　五色【`上详色紫注　下详洞冥记东方朔游吉云注`】　脂凝　蜜淳  

【`何法盛晋中兴书曰甘露者仁泽也其凝如脂其美如饴　下详琼爵注`】　蛇游　饮【`说苑曰腾蛇游于雾露乘于风行非千里不止　洞冥记曰元封二年数遏国献能言一颈长尺二寸东方朔曰唯承桂露以饮之`】　鹤警　蝉鸣【`周处风土记曰白鹤性警至八月白露降流于草叶上滴滴有声即鸣　刘向说苑曰呉王欲伐荆敢有谏者死舎人有少孺子者欲谏懐丸操弹于后园露霑其衣如是三朝呉王曰子来何露霑其衣如此对曰园中有树其上有蝉蝉居髙悲鸣饮露不知螳螂在其后云云详蝉`】　金掌　铜盘【`后汉班固西都赋曰抗仙掌以承露擢防立之金茎　曹植承露盘铭曰大形见者莫如髙物不朽者莫如金气之清者莫如露盛之安者莫如盘乃诏有司铸铜建承露盘于芳林园`】　汉宫　魏殿【`汉书宣帝诏曰乃者鳯皇集太山陈留甘露降未央宫其赦天下　下见魏明帝诏`】　助海　濬江【`上详张衡奏事　传咸诗曰零露濬江海飞尘崇山岳`】　托桐　晞薤【`蘓子曰夫人生一世若朝露之托桐叶耳其与几何　古今注曰薤露哀歌也言人命如薤上之露易晞露晞明朝更复落人死一去何时归`】　阴液　阳晞【`蔡邕月令章句云露者阴液也释为露结为霜　诗云湛湛露斯匪阳不晞`】　成池　取月【`拾遗记云香露滴沥下流成池　淮南子云方诸取露于月注云方诸月燧也`】　增天酒　神浆【`上详露二隋卢思道贺表云神浆可挹`】　缀冕　腾文【`上详露一束晳集云　江淹别赋曰日出天而耀景露下地而腾文`】　授帝　赐臣【`上详露二洞冥记　陈纪云大元七年甘露降于乐游苑驾幸苑采甘露以赐羣臣焉`】　聚荷　缀柳【`唐李义山诗云聚荷凝翠玉缀柳讶垂旒`】　一滴三霄【`韦蘓州诗云秋荷一滴露清夜坠元天　李义山诗云仙人掌冷三霄露玉女虚五夜风`】萦兰　缀菊【`王介甫诗云纡萦兰叶小防缀菊丛轻`】　凝花　缀叶【`唐温`】  

【`峤诗云凝花珠错落缀叶碧玲珑`】  

露四  

原春为【`徐整长歴云北斗当昆仑气运春夏为露`】朝饮【`楚词详露一`】　垂林【`详露一束晳集`】下地【`详露三腾文`】　沾衣【`呉越春秋云子胥谏呉王王怒暮归举衣出宫宫中羣臣皆曰天无霖雨宫中无泥露相君举衣行髙何为子胥曰吾以越谏王王心迷不听吾言宫中生草棘雾露沾我衣羣臣闻之莫不悲伤`】承囊【`齐谐记云农邓绍入华山采药见一童子执五防囊承栢叶上露皆如珠满囊问之曰赤松先生取以明目言终便失所在`】　明目【`述征记云八月一日作五明囊盛取百草头露洗目目明`】润形【`应防车渠盌铭云浸琼露以润形`】　膏露【`天不爱其道故天降膏露`】寒露【`陆机诗云寒露垂鲜泽明月耀其辉`】　立秋降【`范子云立夏九十一日立秋凉风行白露降万物结实`】夙夜行【`诗云厌浥行露岂不夙夜谓行多露`】　增蕃使献【`五代史云蕃使蒲阿散以蔷薇露十五瓶献`】皇甫尝【`晋史云皇甫谧幼时有甘露降柳上谧每食之谓蜜也`】　原天地相合【`老子云天地相合以降甘露人莫之令而自均`】雨露既濡【`礼曰春雨露既濡君子履之必有怵惕之心`】　降于五日【`月令云后五日白露降`】滋彼三秋【`中秋乃露滋`】霑彼菅茅【`诗英英白露霑彼菅茅按今经文英英白云露彼菅茅`】托于桐叶【`蘓子`】色紫色丹【`吕氏春秋伊尹说汤曰水之美者三危之露和之美者揭雩之露其色紫拾遗记曰`】  

【`昆仑山有甘露望之色如丹着木石则皎然如霜雪寳器承之如饴人君有圣德则下`】降陵降郡【`范后汉书曰明帝永平十七年甘露降于原陵又曰桓帝永康元年秋八月魏郡言嘉禾生甘露降`】增炎帝香露【`拾遗记曰炎帝始百谷滋阜神芝发其异色灵苖擢其嘉颖陆地丹蕖骈生如盖香露滴沥下流成池`】卿云玉露【`南史曰齐武帝纪云卿云玉露`】　赤松眀目【`详上承囊注`】太眞润肺【`杨太眞吸花露以润肺`】　夜侵罗袜【`李白诗云玉堦生白露夜乆侵罗袜`】　露白如玉【`又云秋露白如玉团团下庭绿`】　降未央宫【`详露二`】　降仁寿殿【`详露五`】　降乐逰园【`详露二`】　行露听讼【`详上夙夜行注`】湛露燕侯【`详露三阳晞注`】　侯中露【`说苑云侯失国乆寓于卫卫不救其臣劝之归而作中露也`】　饮上池水【`说苑曰桑君出懐中药与扁鹊饮以上池之水未至地承取竹木上露水`】　南海菵露【`王氏彚苑云南海郡有菵毒草其草上露人触之肉即烂`】　武则露布　文则露沈【`春秋佐助期云云宋均注曰甘露降其国布散者人尚武沈重者人尚文`】祥符赐歌【`天中记曰祥符九年十一月五日赐玉清昭应宫甘露歌曰名神浆称天酒考祥图兮嘉应之首降仁寿兮零未央观旧史兮太平之祥`】　原润玉　垂珠　若脂之洁如醴之甘　散而为露　结以成霜　德动皇天  

瑞呈甘露　诗人夙行兴厌浥之咏　君子春履有怵惕之心　表至德之馨且因宵降　含孔甘之味不待秋凝  

露五  

原诗北齐邢子才应诏甘露诗曰膏露且渐洽凝液汭旍旗草木尽霑被玉散复珠霏谁谓穹昊逺道合若应机　梁刘憺惊早露诗曰九畹凝芳叶百草莹新珠盈荷虽不润拂竹竟难枯　梁顾煊赋得露诗曰飞空犹蕴状集物始呈华委黄病秋笋厌浥长春芽非唯溥蔓草颇亦变蒹葭仍増江海浪木兰花　隋江总咏采甘露应诏诗曰祥露晓氤氲上林朝晃朗千秋珠树出万叶琼珠长徐轮动仙驾清宴留神赏丹水波涛泛黄山烟雾上风亭翠斾开云殿朱响徒知恩礼洽自怜名实爽　唐骆賔王秋露诗曰玉关寒气早金塘秋色归泛掌光逾净添河滴尚微变霜凝晓液承月委圆辉别有呉台上应湿楚臣衣　董思恭咏露诗曰夜色凝仙掌晨甘下帝庭不觉九秋至逺向三危零芦渚花虽白葵园叶尚青晞阳一洒惠方愿益沧溟　増李峤咏露诗曰滴沥明花苑葳蕤竹丛玉垂丹棘上珠湛绿荷中夜警千年鹤朝零七月风愿凝仙掌内长奉未央宫　李正封咏露诗曰霏霏灵液重云表无声落沾树急蝉洒池凄皓鹤流尘清逺陌飞月澄髙阁宵润玉堂帘曙贯金井索佳人比珠泪坐感红绡薄　雍陶秋露诗曰白露暧秋色月明清漏中痕沾珠箔重落玉盘空竹动时惊鸟莎寒暗滴满园生永夜渐欲与霜同　韩琮咏露诗曰长随圣泽堕尧天濯遍幽兰叶叶鲜才喜轻尘销陌上已愁新月到堦前文腾要地成非乆珠缀秋荷偶得圆几处花枝抱离恨晓风残月正澘然  

原颂北齐邢子才甘露颂曰歴选列辟逖听前闻三才易统五运相君皇极攸序庶以分乃中乃敬或质或文【`其一`】赫矣景命蒸哉上圣大德莫名至道无竞川停岳路云临水镜望月齐明瞻天比映【`其二`】功深微禹业隆作周英华内积文教外修广轮四海提封十洲紫川北注赤水南流【`其三`】宸居两楹恭已万国圣敬日跻王猷允塞礼有大成乐无慙德用天之道顺地之则【`其四`】政平民豫岁稔时和九功惟叙九叙惟歌风轮蹍汉毛舟沈河玉出沼鸣鳯在阿【`其五`】休徴屡动感极廻天流甘委素玉润氷鲜蜜房下结珠琲上悬布濩林野洒散旌旃【`其六`】日月已明宇宙已廓鼓缶成咏挹水为乐以为黄犹参沃若取慰天壤用忘沟壑【`其七`】　梁褚洊芳林园甘露颂曰福以德彰庆沿业皎矧兹嘉露因祥特表翻润星夕流甘月晓竒越雕氛珍逾素鸟至道伊融大化期肇惟此大化实感天眷降液丹墀飞津绮殿九服依风八荒改面敢述蒙词式旌舞抃  

原诏魏明帝与东阿王诏曰昔先帝时甘露屡降于仁寿殿前灵芝生芳林园中自吾建承露盘以来甘露仍降芳林园仁寿殿前  

原颂魏曹植承露盘颂序曰明帝铸承露盘茎长十二丈大十围上盘径四尺下盘径五尺铜龙绕其根龙身长一丈背两子自立于芳林园甘露仍降使王为颂原表晋范汪在东阳郡表曰瑞日所统长山诸县林中木叶上朝有凝露其味如蜜夕仍溜地耆老咸谓甘露隋卢思道在齐为百官贺甘露表曰窃以河荣洛变  

授祉于勲华玉素鳞降灵于汤武其间微禽弱草改状移形夜宿朝云呈光动色皆以照临下土发挥帝载千纪一致隔代同符伏惟陛下上总天维傍握河纪持钦翼之小心纂升平之大业万灵翘首应三古以西廵两仪贞观乘六气而东指云卿既出还闻百辟之歌河清可俟实得万人之叹而上乃顾神物洊委飞甘洒润玉散珠连昔魏明仙掌竟无灵液汉武金盘空望云表岂若神浆可挹流珠九戸之前天酒自零凝照三阶之下斯实旷代祥符前王罕遇休矣美矣皇哉唐哉臣等并邀昌运俱沐元造骤闻秘祉亟覩冥贶振鳞抚翼空驰鱼鸟之心瘗玉编金方待云亭之后  

原议蔡谟答兰台议曰被符宣令贺甘露至不朝者天雨不朝礼也今不朝则不应贺  

原启晋翟铿啓庾翼述甘露曰甘露降学堂柳树与干吏共尝味极甜宜表贺翼答曰甘露自古佳祥而顷天下多故何以致此且其味尚薄未知瑞应否而近得一白兎尚羸小且养之并上赐梁沈约谢赐甘露啓曰纳言左右徐俨宣勅垂赐法音寺松叶上甘露臣徃年经见不过霑条而已时或凝结才若轻雾未有玉聚珠聨光灿若是实由积仁上通冥德下降故能委华宵极雰被后凋慈防曲洽颁此祥赉不任欣荷谨以啓事谢以闻　后梁萧欣谢赐甘露啓曰臣欣啓某奉宣勅防赉便殿桃叶甘露拜受雀跃载懐鸟忭伏以圣德至大和气茂远是以神液甘流灵滋膏被求之前代镜诸中古或降邑都尚君臣动色遐迩趋庆未有发瑞殿庭呈祥翫瞩视听罕闻祥符絶代臣与奉休明曲兹赐独深抃舞实百常品不任下情谨以啓事以闻  

増赋唐白行简五色露赋曰惟上天之阴隲至诚感通灵液肇吉能分五色之异以一时之出祥风烁乎茂草瑞景晞乎朝日黄杂错缀玉树以相鲜丹绀交辉映金盘而乍失既能偶圣以呈贶宁有普天之不率飞液花坞流光蕙圃青荧玉缀灿烂珠吐露药讶仙童捧来润石疑女娲欲补花禽拂着宛如陈寳之鸡平野染成焕若徐方之土当其金乌戢耀玉兎腾光夜寂空知警鹤寒轻犹未为霜徒想状天酒神浆岂辨彰施而披棘尤分杂错以沾裳满林岭而霞駮遍莓苔而锦章自然郁为天祚庆我皇唐何必徴勒毕之言以为国泰騐吉云之说乃辨时康嘉其风中煜爚空际浮烁缀瑶草以纷敷庭柯而照灼　又贾餗赋曰露彩呈祥厥状非一表四方之具庆故五色而俱出间朱青以腾文杂黄而成质则沐圣泽者畴敢不祗被湛恩者罔有不率大化式孚瑞物斯覩防其源兮则一分其色兮惟五暧空之际若丽非烟之祥润块之时如啓建侯之土神化无方至精宣光且见凝夫渥彩孰云晞以朝阳虽有本于三危三危不得而比谅无当于五色五色不得不彰岂直超绛雪掩霜空挹瀼瀼之灵气酌湑湑之神浆始也结以成形自东方而转色今也出于恊庆犹上天而降康则知时在中和何物不乐超飞走而为瑞与风而咸若不资结以金茎宁假承于琼爵链石初染状娲皇之补天鸳瓦才霑彩鳯之巢阁在汉武时方朔陈词渉吉云之异境得五露之灵滋曷若我后綂寰海之有节应天地之无私包众瑞之备矣列辟而观之自然阴阳降祉天人合应吸沆瀣延楚客之情咏厌浥动诗人之兴若以彼而方此曽不得侔色而揣称唐师贞秋露如珠赋曰风入秋而方劲露如珠而正  

团映蟾辉而廻列疑蚌剖而俱攒缀别叶之中时翻的的转衰荷之上微振虚静内莹圆明外寒且騐目前之美何殊掌上而观懿夫寓物成规効微应节合绿葵而结绿方丽耀黄菊而中黄转澈落蒹葭之浦诚媚川而可移庭宇之间杂照庑而何别所以未逢朝溘还着夜光当助海而为深功虽至薄沈泉之是弃德且非凉比蝉饮之为状与衔而允藏发泽之道素昭结霜之仪渐露咸欣遐被之德宁起暗投之怒遥莹空际思缥缈之金茎散照林中谓璀璨之琼树宛转无穷精明有融乍见红兰之内如寻赤水之中稍迷径蔓偏入园丛每秘彩于昼景何流形于夜风  

霜一  

原释名曰霜防也其气惨毒物皆丧也　说文曰【`竹入反`】早霜也皑霜之白者也霜有霜绀碧霜甘霜　易曰履霜坚氷阴始凝也　増礼记曰孟春行冬令则雪霜大摰　又曰孟冬行秋令则雪霜不时　又曰天子大社必受霜露以达天地之气也　原大戴礼曰霜阴阳之气也阴气胜则凝而为霜　京房易传曰诛不原情其霜附木不下地不教而诛其霜反在草下　春秋感精符曰霜杀伐之表季秋霜始降鹰隼撃王者顺天行诛以成肃杀之威若政令苛则夏下霜诛伐不行则冬霜不杀草　増春秋考异邮曰四时代谢以霜杀霜之为言亡也物以终也　诗含神雾曰阳气终白露为霜　原淮南子曰霜神名青女　又曰青女出以降霜髙诱注云青女天神主霜雪也　増又曰芝兰以芳未尝见霜　蔡邕月令章句曰露凝为霜　地镜圗曰视屋上瓦独无霜其下有寳　辨命论曰严霜夜零萧艾与芝兰并尽　山居记曰无养惨霜以杀根荄　古艳歌辞曰秋霜白露下桑莱郁为黄　曹植云凝霜依玉除　王僧达云仲秋边风起孤蓬卷霜垠　何瑾悲秋夜辞曰霜凝条兮漼漼露霑叶兮泠泠　李长吉诗云呉霜防归　白居易诗曰鸳鸯瓦冷霜华重　李商隐诗云青女素娥俱耐冷月中霜里鬭婵娟　李白诗云燕臣昔痛哭五月飞秋霜  

霜二  

増春秋考异邮曰鲁僖公即位陨霜不杀草梅李实又曰定公即位陨霜杀菽　汉书曰武帝元光四年陨霜杀草木自是征伐四夷师出三十余年　汉武内传曰仙家上药有霜绛雪　唐书曰证圣元年六月睦州陨霜杀草呉越地燠而盛夏陨霜昔所未有　又曰元和十四年四月淄青陨霜杀恶草及荆棘而不害嘉谷　又曰李白游慈恩寺寺僧捧牌乞诗白题诗曰曽献紫琼霜　朝野佥载曰周则天时春雷始鸣记其日记其数满一百八十日霜必降鴈从北来记其日后十八日霜降　春明退朝录曰宋天圣中盛冬浓霜屋瓦皆成百花之状以纸摹之如画　原王子年拾遗记曰广延国常雨青雪氷霜之色皆如绀碧　又曰嵰州霜甘也　増传竒曰裴航遇仙女樊夫人诗曰一饮琼浆百感生霜捣尽见云英  

霜三  

原钟鸣　驷见【`山海经曰丰山有九钟是知霜鸣郭璞注曰霜降则钟鸣故言知也　国语曰驷见而霣霜霣霜而冬裘具贾逵曰驷房星也`】　阴凝　地升【`上详霜一　五经通义曰寒气凝以为霜霜从地升也`】　挫物　休工【`孝经援神曰霜以挫物礼记曰季秋之月霜始降则百工休`】　封条　杀木【`张衡七命曰晞三春之溢露遡九秋之鸣飇零雪冩其根霏霜封其条　春秋元命苞曰霜以杀木露以润草`】　仙药　神鑪【`上详霜二　抱朴子云凝霜雪于神鑪采灵芝于嵩岳`】　鹰撃　豺祭【`上详霜一　周书曰霜降之日豺乃祭兽`】　増杀草　成花【`上详霜二汉武纪下详霜二退朝录`】　覆蚕　驱鴈【`王子年拾遗记曰员峤之山名环邱有氷蚕以霜雪覆之然后作茧其色五彩织为文锦入水不濡以之投火经宿不燎唐尧之代海人献以为黼黻　鲍照诗云秋霜驱晚鴈春雨暗成虹`】　折绵　着瓦【`潘子眞诗话云余以黄山谷霜威朝折绵风力夜冰酒之句问所从出山谷曰劲气方凝酒清威正折绵庾肩吾诗也后余读阮籍歌略曰阳和微弱阴气竭海冻不流绵絮折乃知折绵事始于阮籍岂山谷偶忘之耶　乐天诗一夜新霜着瓦轻`】　缀条　压叶【`唐诗云缀条疑屑玉压叶讶堆塩`】　叠银　结玊【`郑谷诗云瓦冻银成叠林凝玉作团李白诗云霜结梅梢玉阴凝竹干寒`】　原白露为　坚冰至【`毛诗云蒹葭苍苍白露为霜毛苌注曰蒹葭芦也苍苍盛也白露降凝结为霜　易曰履霜坚冰至王弼注曰始于履霜至于坚冰`】　君子履　妇功成【`礼记曰霜露既降君子履之必有凄怆之心非其寒之谓也郑注云以感时念亲也　家语曰霜降而妇功成嫁娶行焉王肃注曰季秋霜降嫁娶者始此也`】　鹧鸪畏　鸿鴈飞【`崔豹古今注曰鹧鸪常向日而飞畏霜露夜栖则以树叶覆其背上　五经钩沈曰天霜树落叶而鸿鴈南飞`】　魏葛履　齐纨扇【`毛诗曰纠纠葛屦可以履霜掺掺女手可以缝裳毛苌注曰夏葛屦冬皮屦葛屦非可履霜也郑元云魏俗至俭犹谓葛屦可用履霜利其贱也　斑婕妤怨歌行曰新制齐纨素皎洁如霜雪`】　践马蹄　覆蚕茧【`庄子曰马蹄可以践霜雪毛可以御风寒　下详上覆蚕注`】　尹逐伯竒　燕系邹衍【`琴操曰履霜操者伯竒之所作也伯竒者尹吉甫之子也甫听后妻之言疑其孝子伯竒遂逐之伯竒编水荷而衣之采苹花而食之清朝履霜而自伤无罪见放逐乃援琴而鼔之作履霜操　淮南子曰邹衍事燕恵王尽忠左右之王系之衍仰天而哭夏五月天为之下霜`】  

霜四  

原冬令【`春秋考异邮云霜者阴精冬令也`】隂凝【`春秋元命苞云阴气凝为霜`】　夕结【`傅元正声赋云凝霜夕结`】冬严【`楚辞云秋既戒之以白露冬又申之以严霜`】　余酸【`北齐邢子才冬夜直史舘诗云况乃冬之夜霜气有余酸`】大摰【`月令云雪霜大摰详雪`】　杀菽【`左传云霣霜杀菽周十月今之八月也书失时也`】雪寃【`邹衍事`】　浓霜【`陆机感时赋云结浓霜于寒空凝行雨于云根`】雕霜【`顾恺之湘川赋云宵露润泽雕霜夜凝`】　増流霜【`文选云飞霜也西北地寒常多流霜`】　霜旻【`初学记云悲夜猿于霜旻`】　霜信【`详霜三鴈来注`】　染紫【`常奉真湘潭记云鵞管山霜可染紫为天下冠恨无人知者`】　霜霭【`许洞早朝诗云霜霭清九衢霞光照防阙`】　横夜【`王宏诗云青女横霜夜神罏盛冻天`】　原正月繁【`诗云正月繁霜我心忧伤`】九月肃【`诗曰九月肃霜注云肃缩也霜降而缩万物也`】　成万物【`京房气云成就万物`】殄异【`陶濳诗云青松在东园众草混其竒晨霜殄异类卓然见髙枝`】　昆仑之气【`徐整长厯云北斗当昆仑之气运注云春夏为露秋冬为霜`】杀伐之表【`详霜一`】　増鲁公可畏【`唐史本传曰段太尉顔鲁公虽千五百岁其英烈岩岩如严霜烈日可畏而仰哉`】阳城争严【`卓行传曰元德秀以德阳城以鲠峭司空圗知命其志凛凛与秋霜争严真丈夫哉`】　原令苛而夏降　气胜而秋零  

霜五  

原诗梁张率咏霜诗曰驷见视干度钟鸣测地机秋冬交代序朝霜白绥绥原野生暮霭阶墀散夕霏徘徊总严气怅望沦清辉平防寒月色池水怆风威凝阴同徂夜遰鴈独归飞萦丛乱芜絶繁林纷已稀贞松非受令芳草徒具腓　唐苏味道咏霜诗曰金祗暮律尽玉女暝气归孕冷随钟彻飘华逐劒飞滞日浮寒景乘风进晓威自有贞筠质宁将庶草腓　増宋杨万里霜晓诗曰荒荒痩日作秋晖稍稍微暄破晓霏只有江枫偏得意夜挼霜水染红衣　元陈子微答霜晴诗曰旭日照萧晨凄清不受尘冷光明似雪冬暖胜如春红叶辉相照黄花色愈新南差可爱曝背豁天真　又诗曰朝暾上髙树雾卷海天遥劲气乘寒凝严威见日销钟清出逺寺马滑恐危桥稍逼南枝暖疎花破寂寥　马臻飞霜歌曰飞霜悴百草芳兰亦委柯纵欲努旧力奈此寒风何在昔结花初岂不受春多耻随桃李场托迹空山阿四时有代谢阳艳忽已过薫莸苦不辨一体同消磨不如牡丹根密幄相遮罗  

增赋唐崔损霜降赋曰天地之气严凝为霜髙秋于玉琯体正色于金方布肃杀而顺时戒节恊变化而开阴阖阳激清风而增厉净皓月而浮光惊鸿鴈之嗷嗷落蒹葭之苍苍所以从地而升应律而降咏团扇而见托班姬岂恨于长门履坚冰以是阶袁安欲惊于陋巷原夫日次于氐月穷于戍当青女以纪候从白露以受质洞庭之叶惊波丰山之钟应律诗人可比庶欲彻于玉壶大国是资亦将慙于凌室凝于地也似和光以同尘凋于木也去华而取实其进也则有俟于清宵其退也则见晞于旭日若乃林有击隼野有祭豺翻缤纷之稿叶宿莾苍之枯荄烈女覩之而壮志羁人对此而感懐皑皑其姿皎皎其彩既无恶于菅蒯亦何情于兰佐昊天之有成参神功而不宰笳声乍拂怨杨柳之凄其劒锷可封发芙蓉之厉乃国家顺乾坤之德法天地之制布泽和春肃物成岁申其令以敦乎风俗宣其威以殄厥灾沴服用有度修典礼而罔差稻熟可羞先寝庙而攸祭名籍籍于宪府法棱棱于司防却炎蒸而克叙四节凄金石而率舞百兽　又秋霜赋目长空以流思伟繁霜之独异虽变露而成形不慿云以自致向朝阳而既灭逢夜晴而又坠候暖而止乘寒则飞当鹰隼之始撃值鸿鴈之初归棱棱作气凛凛生威比齐纨之顔色夺楚劒之光辉及其降池塘被原陆衰众草落羣木萎南涧之白苹碎东篱之紫菊梧桐为之失影蕖荷为之销馥岂直若斯而已徒羙其威不妄作动随物情雕芝兰而无怨色拂松竹而不伤荣譬大圣行刑必顺于时序通贤用法不害于坚贞至若蒲海之居桑河之汭侵战士之马蹄封将军之狐毳沾翠幕而生冷冻朱旗而自脆助阳气之肃杀壮坚冰之体势三冬闺阁兮贮相思万里关山兮苦留滞不私与已触物而止疑薄雾之初覆似轻尘之未起陵厉自然严凝莫拟故能发挥司防光扬御史明忠臣之无事承君子之所履  

雾一  

原释名曰雾冒也气冒覆地物也　増又曰昏暗之时则为妖灾明王圣主则为祥瑞　礼记曰仲冬行夏令则其国乃旱氛雾防防　原尔雅曰地气发天不应曰雾雾谓之晦　増京房易占曰云雾四起则时多隠士　原春秋元命苞曰雾阴阳之气阴阳怒而为风乱而为雾　増汉书曰三精雾塞　又曰雾者百邪之气为阴冐阳本于地而行于天　原曽子曰隂阳之气乱则雾　庄子曰腾水上溢故为雾　増抱朴子曰与善人游如行雾中虽不濡湿濳自有润　又曰通天犀角有白理如线自本彻末者以此角大雾重云之夜置庭中终不沾濡　原吕氏春秋曰冬行夏令则氛雾冥冥西京杂记曰太平之代雾不塞望浸淫被泊而已  

帝王世纪曰凡重雾三日必大雨雨未降其雾不可冒行也雾有赤雾青雾白雾黄雾之异　地镜圗曰古之王者行游诸侯其所居国国必有三日浸变而为日中之雾　望气经曰六月三日有雾岁熟　又曰十月癸巳雾赤为兵青为殃　増龙鱼河圗曰山有大雾十日已上不除者山崩之也　陶濳诗曰朝霞开宿雾谢元晖诗曰拂雾朝青阁  

雾二  

原帝王世纪曰黄帝时天大雾三日帝游洛川之上见大鱼杀三牲以醮之天乃甚雨七日七夜鱼流始得圗书　黄帝女战法曰黄帝与尤对力战乆不胜黄帝归于泰山三日三夜天雾冥冥有一妇人人首鸟形黄帝稽首再拜伏不敢起妇人曰吾所谓女者子欲何问黄帝曰小子欲万战万胜万隐万匿首当从何起増志林曰黄帝与尤战于涿鹿之野尤作大雾  

弥三日军人皆惑黄帝乃令风后法斗机作指南车以别四方遂擒尤焉　拾遗记曰燕昭王七年沐胥国来朝有道术人名尸罗喷水为雰雾暗数里间俄复吹为疾风雰雾皆止　汉书曰袁盎谏文帝勿迁淮南王恐其逢雾露病死　原又曰汉成帝五舅同日俱封五侯其日黄雾四塞　増神仙传曰淮南王闻有道术之士必卑辞厚币以致之于是八公乃徃一人能坐致风雨立起云雾　原又曰栾巴为尚书忽一日天大雾对坐不相见失巴所在寻问之云其日还成都亲故别时亦风雨晦冥　汉武内传曰东方朔乘云飞去仰望大雾覆之不知所在　増西京杂记曰东海人黄公立兴云雾坐成山海　原东观汉记马援谓官属曰吾在浪泊西里间贼未灭之时下潦上雾毒气薫蒸仰视乌鸢跕跕堕水中　谢承后汉书曰河南张楷字公超性好道术能作五里雾时关西人裴优亦能作三里雾自以不如楷徃从学之楷避不肯见　増伏古今注曰汉元帝竟宁元年大雾树皆白　原英雄记曰曹公赤壁之役行至云梦大泽中遇大雾迷失道　魏略曰刘雄鸣每出行云雾中失道不迷惑时人因谓能为云雾王隐晋书曰乐广为尚书郎尚书令卫瓘见竒之命诸子造焉曰此人之水镜每见令人莹然若披云雾覩青天　増又曰大宁元年黄雾四塞王敦之应也　原博物志曰王肃张衡马均昔俱冐雾行一人无恙一人病一人死问其故无恙者云我饮酒病者饱食死者空腹増燕书烈祖后记曰遣侍中缪髙太子詹事刘猗赍  

传国玺诣晋求救猗引行数百里黄雾四塞迷荒不得进乃还易取行玺始得去　唐书曰天寳间雾昏暗十歩外不见人是谓昼昏　又曰大厯二年十一月纷雾如雪　酉阳杂爼曰韩佽在桂州有妖贼封盈能为数里雾声言某日将攻桂州有紫气者我必胜至日果紫气如疋帛自山亘于州城白气直冲之紫气遂散天忽大雾至午始开散　原陈留风俗传曰雍丘县有祠名曰夏后公祠神井能致雾　袁山松宜都山川记曰郡西北有丹山天晴山岭忽有雾起廻转如烟不过再朝雨必降　抱朴子曰白雾四面围城不出百日大兵必至　増拾遗记云蓬莱山东有郁国时有金雾安城记云新山周围十里樵人常闻雷声在山下俯看初雾大如扇须臾震霆弥漫敷数百里　三水小牍云汝南临汝县广城坡西有小山曰崆峒耆老曰若春秋天景晴丽必有素雾自岩起须臾见粉蝶翔凑楼殿花木数息中势映漫不复见矣　博学记云髙丽国人呼雾迷为空歩障  

雾三  

原三日　五里【`帝王世纪曰帝沃丁八年伊尹卒年百有余岁大雾三日沃丁葬以天子之礼祀以太牢亲自临丧三年以报大德焉　下详雾二`】　蛇游　豹隐【`韩子曰飞龙乘云腾蛇游雾云罢雾散与螾蚁同矣　刘向列女传曰陶荅子妻者陶荅子大夫之妻也荅子化陶三年名誉不兴家富三倍其妻数谏曰夫子能薄而官大是谓婴害无功而家昌是谓积殃昔楚令尹子文之化家贫而国富福结于子孙名垂于后代今夫子贪富务大不顾后害妾闻南山有豹雾七日不下食者何也欲以泽其衣毛而成其文章故藏以逺害今者若此皆不免后患按藏隐也故谢朓诗云虽无豹姿终隐南山雾`】　围城　绕军【`上详雾二　抱朴子曰大雾绕军雾之所在者其下有塞将军之令`】　烟廻水溢【`上详雾二下详雾一`】　潄水　吹沙【`沈约宋书曰后汉正朝天子临德阳殿受朝贺舍利从南方来戏于殿前激水化成比目鱼跳跃漱水作雾翳日　拾遗记曰平沙千里色如金细如粉风沙起如雾亦曰金雾`】　涿野　梦泽【`俱详雾二`】　夏井　汉坟【`上详雾二　汉武故事曰武帝葬茂陵芳香之气异常积于坟埏之间如大雾`】　银山　丹岭【`湘州记曰曲江县有银山常多素雾　下详雾二`】　乘　鹿【`王烈之安城记曰县人有谢廪者行田归路中忽遇云雾雾中有一人乘而行廪知神人也拜请求随去父曰汝无仙骨不得去也　楚辞曰使枭扬先道兮白虎为之前后浮云雾而入兮白鹿而容与`】　助海　垂天【`张衡奏事云露雾助海　潘岳登山赋云天霏霏以雾水蒙蒙而兴气`】　増带楼　含盖【`王褒诗云带楼凝海气含雾似浮云`】　原起半天　围三日【`李先生传云先生名旷南阳人刘备遣军取先生先生起雾半天备自相杀先生乃入呉　髙祖于平城之围大雾三日`】　邓公呼吸猛兽吐潄【`苏子曰蜀邓公呼吸成雾　东方朔十洲记曰汉武帝天汉中回胡国献猛兽使者曰猛兽之出生昆仑或出圃食气饮雾解人语当其神也立起风云吐潄雾露百邪迸走因名猛兽`】　青山青天　四塞四起【`徐干中论曰文王遇姜公于渭阳执竿而钓文王得之灼若披云而见白日霍若开雾而覩青山青天详雾二晋书　四塞详雾二汉书　京房妖占曰大雾君迷惑云雾四起则时多隐士`】　増张女得仙　韩公祷庙【`清异录曰雾者金石之盈气也女眞张微子服雾得仙　韩退之尝谒衡山南岳庙其山陵有阴云障雾累结不散民多受害公濳心黙祷云雾顿开民人感之`】　刘猗玺　张女浣衣【`上详雾二　张鲁之女浣衣于山下有白雾蒙身因而孕焉耻之自杀将死谓其婢曰我死可破腹视之婢如其言得龙子一防送之汉水既而女葬于山顶后有龙数至墓前其墓今在褒城县`】　栾巴还蜀　李旷入呉【`上详雾二下详起半天注`】  

雾四  

原如扇【`详雾二`】如烟【`详雾二宜都记`】　小雾【`周易杂占云土为小雾`】大雾【`淮南子曰困敦之岁岁大雾起大水出蚕稻麦昌民食三年案困混也敦沌也言阳气皆混沌万物芽蘖也尔雅太岁在子曰困敦`】　増苦雾【`鲍照诗云严严苦雾寒注杀物曰苦又匡山苦雾中`】　山巾【`包贺诗曰雾是山巾子舩为水靸鞵`】　昏雾【`援神契曰景龙三年十一月甲寅日入后昏雾四塞不解经二日乃止`】　原从地升【`五经通义云阴乱则为雾从地升也`】侵阳气【`汉书云正始中黄雾四塞上问杨兴等对曰阴盛侵阳之气也`】　増乗雾行【`苏烈贞劝初从李靖袭突厥颉利于碛口为前锋乘雾去贼一里许雾霁`】　原号天而消【`宋元嘉起居注曰盱眙王彭兄弟三人欲葬二亲值天气旱穿井无水彭号天无计一旦天雾消散后于灶前忽然生水`】行道不惑【`刘雄鸣`】増雾昏十歩【`见雾二`】　雾雨如泣【`六帖五代郭允明谋杀杨邠等是日雾雨如泣`】原昏　隐翳　如晦　髙褰【`褰开也`】  

雾五  

原诗梁孝元帝咏雾诗曰三晨生逺雾五里暗城闉从风疑细雨映日似游尘乍若轻烟散时如佳气新不妨鸣树鸟时蔽摘花人　又诗曰晓雾晦阶前垂珠带叶邉五里浮长隰三辰晦逺天傍通似佳气却望若飞烟疎帘还复密断岫更疑连还思逢乐广能令云雾褰梁伏挺行舟遇早雾诗曰水雾杂山烟防冥不见天听猿方忖岫闻瀬始知川渔人惑澳浦行舟迷泝沿日中氛霭尽空水共澄鲜　梁沈趋赋得雾诗曰窈郁蔽园林依霏被轩牖睇有始疑空瞻空复如有游蛇隐遥汉文豹栖南阜既殊三五辉逺望徒延首　周王褒咏雾应诏诗曰七条开早陌五里闇朝氛带楼凝海气含盖似浮云方从河水上预奉緑圗文　唐太宗赋得花庭雾诗曰兰气已薫宫新橤半妆丛色含轻重雾香引去来风拂树浓舒碧萦花薄蔽红还当杂行雨髣髴隐遥空　又逺山澄碧雾诗曰残云翠岭夕雾结长空带岫凝全碧障霞隐半红髣髴分初月飘飖度晓风还因三里处冠盖逺相通　董思恭咏雾诗曰苍山寂已暮翠观黯将沈终南晨豹隐巫峡夜猿吟天寒气不歇景晦色方深待访公超市将予赴华阴　苏味道咏雾诗曰氤氲起洞壑遥裔匝平畴乍似含龙劒还疑隐蜃楼拂林随雨密度坰带烟浮方谢公超歩终从彦辅游李峤咏雾诗曰曹公迷楚泽汉帝出平城涿野妖氛  

静丹山霁色明烟飞稍重方雨散还轻倘入非熊夣宁思豹情　韦应物凌雾行曰秋城海雾重职事凌晨出浩浩合元天溶溶迷朗日才看含白稍视霑衣密道骑全不分郊树都如失霏微误嘘吸肤腠生寒栗归当饮一杯庶用蠲斯疾　明邹智元日雾诗曰元日昏昏雾塞空出门咫尺误西东人多失足投坑堑我亦停车泣路穷欲斩尤开白日还排阊阖拜重瞳小臣漫有澄清志安得扶摇万里风　杨愼晨雾诗曰防当凛节白雾翳晨朝明月朦胧阁清霜暧防桥冰澌工织水花淞惯封条岚市天褰幕烟埛陆涌潮鳬亹迷独钓鹿径滑归樵文彩南山豹威淩北塞貂驷星收闪闪曦景焕昭昭梅信悬知近凭他酒斾招　又咏雾淞诗曰怪得天鸡误晓光青腰玉女试银妆琼敷缀叶齐如剪瑞树开花冷不香月白讵迷三里雾云黄先兆万家箱贫儿饭瓮歌声好六出何须贺谢庄  

増赋唐谢良辅秋雾赋曰有物混成阴阳之精腾而为质晦而为名游尘未足方其细纎縠不能揣其轻度水陵乱从风半散表银山之羙素色増鲜沐豹之姿竒文独焕若乃暑退朱方时维白藏空蒙大泽郁郁崇冈始经夫少昊之野终遍于无何之乡含草木而功大混山川而气长浮我极浦霭我层穹如雨如霰自西自东倐而来比君子之道广忽而逝侔至人之性空奚水土之同致俾阴阳之异观秋何雾而不起雾何秋而不寒至德发祥杂非烟于北极皇居瑞圣伴佳气于南端  

## 御定渊鉴类函卷十一

天部十一【`虹霓　霞　霁气　霄`】  

虹霓一  

原释名曰虹阳气之动虹攻也纯阳攻隂气也　増又曰霓齧也其体见絶于非时此灾气伤害物有所食齧也　原说文曰霓屈虹青赤或白色隂气也　毛诗曰防蝀在东莫之敢指　月令曰季春之月虹始见孟冬之月虹藏不见　尔雅曰蜺雌虹也一名挈【`口结反`】贰凡虹双出色鲜盛者为雄雄曰虹闇者为雌雌曰蜺　京房易传曰蜺日旁气也其占云妻乗夫则见之隂胜阳之表也　尚书考灵曜郑元注曰日旁气白者为虹又曰日旁青赤者为霓　春秋运斗枢曰枢星散为虹霓　増春秋元命苞曰虹霓者隂阳之精也　原庄子曰阳炙隂为虹　増尸子曰虹霓为析翳　淮南子曰虹霓者天之忌也　文子曰虹霓不见盗贼不行令徳  

之所致也　原黄帝占军诀曰攻城有虹从外南方入饮城中者从虹攻之胜白虹绕城不帀从虹所在乃击河图稽曜钩曰鎭星散为虹霓虹霓主内淫霓者气  

也起在日侧其色青赤白黄　蔡邕月令章句曰虹防蝀也隂阳交接之气着于形色者也雄曰虹雌曰蜺蜺常依隂云而昼见于日冲无云不见大隂亦不见见都与日相互率以日西见于东方故诗云防蝀在东蜺常在于旁四时常有之唯雄虹见藏有时　増又曰夫隂阳不和防姻失序即生此气　宋务光曰虹霓纷错隂阳之沴也　原楚辞天问曰白蜺婴茀胡为此堂【`蜺云之有色似龙茀白云萎蛇者也`】　又曰虹蜺纷其朝覆兮夕淫淫而霖雨増又曰青云衣兮白霓裳　扬雄甘泉赋曰曵虹采  

之流离　潘尼雨赋曰收绛霓于汉隂　杨文云赋曰浮素霓之逶迤　沈约郊居赋曰雌霓连蜷　杜甫诗云江虹明逺饮　又曰川霓引练光  

虹霓二  

増宋符瑞志曰帝挚少昊氏母曰女节见星如虹下流华渚旣而梦接意感生少昊　淮南子曰太古二皇得道之柄立于中央【`二皇伏羲神农也`】神与化游以抚四方是故虹霓不出贼星不行【`贼星妖星也`】含徳之所致也【`含怀也`】　又曰昔者冯夷大丙之御也乘雷车驾云虹　瑞应图曰大虹竟天握登见之意感生帝舜于姚墟　纪年曰晋定公十八年青虹见　原战国防曰唐睢谓秦王曰聂政刺韩傫白虹贯日　列士传曰荆轲为燕太子谋刺秦王白虹贯日　増载记曰刘聪麟嘉元年东西赤虹经天南有一岐太史令康相曰虹达东西许洛以南不可图也一岐南彻者李氏当仍跨巴蜀司马叡终据全呉之象天下其三分乎　前凉录曰张骏六年有彩虹五重隆隆如钟鼔之声　原异苑曰晋陵薛愿义熈初有虹饮其釜澳噏响便竭愿辇酒灌之随投随涸便吐金满器于是而丰富嵗臻　増独异志曰刘义庆在广陵卧疾食粥忽白虹入室就饮其粥义庆掷器于阶遂作风雨声振于户庭　祥验集曰韦臯鎭蜀尝宴客郡西亭暴风雨俄顷而霁忽虹霓自空而下直入庭垂首于筵上吸食饮且尽红碧相映韦曰吾闻虹霓者妖沴之气吾为此惧豆卢署曰夫虹霓天使也降于邪则为沴降于正则为祥公正人是宜为庆后旬日有诏就拜中书令　鉴戒录曰侯实蒲坂人年方十三四尝寐于檐下天将大雨有虹自河饮水俄贯于实之口其母见不敢惊焉良久虹自天没于实之口不复出及觉母问有梦否对曰适梦入河饮水饱足而归母黙喜其必贵后数月有蜀僧诣门相之谓其母曰此霓龙也但离去乡井近江海宦官方有显荣实后为将领同光三年从兴圣太子収蜀为睂州刺史节制防州复自江宁迁于黔府二府二鎭皆近大江　皇明政要曰洪武初彭友信遇圣祖微行上口占虹蜺诗云谁把青红线两条和云和雨系天腰命信续应声曰玉皇昨夜銮舆出万里长空驾玉桥上大恱明日召为布政司  

虹霓三  

原吐金　化玊【`上详虹霓二　干寳搜神记曰孔子作春秋制孝经既成斋戒向北辰而拜告备于天乃泱郁起白雾摩地赤虹自上而下化为黄玉长三尺上有刻文孔子跪受而读之`】　美人丈夫【`异苑曰古者有夫妻荒年菜食而死俱化成青虹故俗呼为美人虹　续搜神记曰庐陵巴丘`】  

【`人陈济者作州吏其妻独在家常有一丈夫长大仪貌端正着绛碧袍采色燿相期于一山涧间至于寝处不觉有人道相感接比邻人观其所至輙有虹见`】　拖轩　廻舘【`上林赋曰頫杳渺而无见仰攀橑而扪天奔星更于闺闼宛虹拖于楯轩　左思呉都赋云宪紫宫以营室朗庙庭之漫漫寒暑隔阂于宇虹霓廻带于云舘`】　二气　五色【`文子曰天二气即成虹地二气即泄藏人二气即生病　春秋潜潭巴曰虹出后妃阴胁主五色迭至照于宫殿有兵革之事`】　贯日　出晕【`史记云荆轲慕燕丹之义白虹贯日太子畏之应劭曰燕太子养荆轲令刺秦王精诚感天白虹贯日　杂兵书曰日晕有白虹贯内在外者从所止战胜`】　属宫　贯城【`汉书曰上官桀谋废昭帝迎立燕王令羣臣皆装是时天雨虹下属宫中饮井井水竭　沈约宋书曰刘义庆在广陵夜而白虹贯城野麕入府心甚恶之因自陈乞还`】　昼见　夜出【`薛莹后汉书曰灵帝光和元年虹昼见御所居崇徳后殿前庭中色青赤　王绍之晋安纪曰义熙二年七月夜彩虹出西方蔽月`】　赤色　紫形【`诗义问曰夫妇失礼则虹气盛有赤色在上者阴乘阳气也异苑云太原温湛婢见一妪向婢流涕无孔窍婢骇怖湛遂抽刀逐之化成一物如紫虹形宛然长舒上没霄汉`】　围日　竟天【`太元经云紫霓围日其疾不割　文选云文虹竟天`】　下营　绕车【`述异记云张骏薨子重华嗣立石虎遣将军王擢攻广武重华遣宋辑率众拒之济河次于金城将决大战乃有黒虹下于营中　呉志云诸葛恪围新城不克还府白虹绕其车`】　玉气　劒彩【`礼曰玉气如白虹　典论曰魏太子造劒名虹彩色似彩玉`】　増斗精　天弓【`春秋孔演圗曰霓者斗之乱精也　白虎通曰虹天弓也又谓之帝弓`】　饮溪　入井【`笔谈云世传虹能入涧溪饮水信然尝见夕虹下涧中饮者两头皆埀涧中使人过涧隔虹对立相去数丈之间如隔绡縠自西望东则见立涧之东向西则为日光所烁　南部新书云永正二年三月有彩虹入润州大将军张子良宅初入浆瓮饮水尽复入井饮之后子良拜金吾寻厯方镇`】　廻馆　架桥【`上详前注　李白诗云安得五彩虹架天作长桥`】　原太子畏　小人祥【`上见贯日注史记如淳注曰虹臣气日为君又烈士传曰荆轲发后太子见虹贯日不彻曰吾事不成矣　张璠汉记曰灵帝时虹昼见庭中引议郎蔡邕诣金商门问对曰虹霓小人女子之祥也`】　阴阳交　枢鎭散【`春秋元命苞曰阴阳交为虹霓　下详虹霓一`】　若鸟飞　似龙降【`汉书曰武帝东游东莱临大海是岁如虹气苍黄若飞鸟集棫阳宫上　汉名臣蔡邕奏曰奉诏云五月二十九日有黑气堕温德殿东庭中黒如车葢腾起奋迅五色有头体长十余丈形完似龙占者以虹蜺对虹着于天而降于庭以臣所闻则天所投虹也`】　増星贯月　天投虹【`诗含神雾曰瑶光如霓贯月正白感女枢生颛顼　下详龙降注`】　原贯月生顼升天姙雄【`上详星贯月注　常据华阳国志曰李特长子荡字仲平少子雄字仲隽初特妻罗姙雄梦防虹自地升天一虹中断罗曰吾二儿若有先亡者必有贵者后雄遂王蜀`】　清明始见小雪后藏【`周书曰清明后十日虹霓始见　又云小雪之后虹藏不见虹不藏妇不専一`】増主风主雨　为沴为祥【`水虹屈蜺也主雨风虹月晕也主风　下详虹霓二韦臯事`】  

虹霓四  

増烟虹【`东武诗云君王赐顔色声价凌烟虹`】　贯营【`沙陀传云李嗣昭周徳威进屯河中汴将朱友宁以兵十万壁其南全忠自屯进人皆失色时有虹贯徳威营薄垒疾鬭晋兵大败去`】　垂江【`唐郑谷诗云涨江垂蝶蝀`】　日雨交【`诗防蝀在东注云日与雨交倐然成质阴阳之气不当交而交者葢天地之滛气随日所映故朝西而暮东也雨气成虹朝阳射之则在西夕阳射之则在东`】　原阳之动气【`史记云虹者阳气之动`】　斗之乱精【`详斗精注斗失度则虹霓见`】　垂象成文　大星如虹【`详虹霓二符瑞志`】　大蚓如虹【`瑞圗`】  

虹霓五  

原诗董思恭咏虹诗曰春暮萍生早日落雨飞余积彩分长汉倒色媚清渠梁前朝影出桥上晩光舒愿逐旌旗转飘飘侍直庐　苏味道咏虹诗曰纡余带星渚窈窕戾天浔空因壮士见还共美人沈逸势含良玉神光藻瑞金独留长劒彩终昔贤心  

原赋梁江淹赤虹赋曰东南峤外爰有九石之山乃红壁十里青防百仞苔滑临水石险带谿自非巫咸采药羣帝上下者皆敛意焉于时夏莲始舒春荪未歇肃舲波渚缓栧汀潭正逢岩崖相照雨云烂色俄而雄虹赫然晕光曜水偃蹇山顶舄奕江廹而察之实雨日隂阳之气信可观也又忆昔登香鑪峰上手接白云今行九石下亲弄绛蜺二竒难并感而赋曰迤逦碕礒兮太极之连山鰅鳙虎豹兮玉虺腾轩孟夏氤氲兮荷叶承莲怅何意之容与兮冀暂缓此忧年失世上之异人迟山中之虚迹掇仙草于危峰镌神丹于崩石视鳣岫之吐噏养鼋梁之交积于是紫雾上河绛氛下汉白日照余碧云卷半残雨萧索光烟艳烂水学金波石似琼岸错鳞之崚崚绕蛟色之漫漫俄而赤霓电出蚴蚪神骧暧昧以变依稀不常非虚非实乍隂乍光赩赫山顶照燎水阳虽圗纬之有载旷代弥识而未逢既咨嗟而踯躅聊周流而从容想畨禺之广泽【`一作野`】忆丹山之乔峰【`一作禀`】说之一星乘夏后之两龙彼灵物之讵几象火灭而山红余形可览残色未去曜葳而在草映青葱而结树昏青苔于丹渚暧朱草于石路霞晃朗而下飞日通昽而上度俯形命之窘局哀时俗之不固定赤舄之易遗乃鼎湖之可慕既以为骍【`一作朱`】鬐四毳之驾方瞳一角之人帝台北荒之际弇山西海之濵流沙之野析木之津云或怪彩烟或异鳞必杂虹霓之气阴阳之神焉　増唐阎朝隐晴虹赋曰一阴一阳备藻缋以成文章载清载浊挂天涯而临地角生于气立于空宛宛转转曈曈昽昽上下明媚表里冲融洗竒光于暴雨留艳彩于飘风隐显之情奚尔造化之理何穷若乃碧嶂无云清江息浪曲折异体低昂殊状半出髙岊疑蟾魄之孤生全入澄澜若蛾眉之相向又乃绮逺辟锦帐斜褰髣髴天上依稀目前暐兮耀兮既丹山碧树之重叠断兮连兮又似美人防女之婵娟察之无涯防之无实光天地之大造保云霄之元吉　李处仁虹藏不见赋曰虹在东方小雪而藏贯日之形莫覩弥天之象难详居暧昧之中光而不耀入混茫之里闇然而彰表天时而无失其顺寒暑而不于阳眇望辽夐穷览洲渚邈不察其形容何以知其处所见飞梁之跨水髣髴犹疑望庆云之在天依稀延竚岂不以晦明有日隐见有期寒节方来斯则潜虽伏矣清明如到终当出而见之閟乎渥彩蓄以雄姿成文隐雾之日同衣锦褧裳之时眇眇天末悠悠云路御座之祥不逢美人之号难遇冥向晦徒欲想其烂然杳霭藏晖孰能知其去故  

霞一  

原河圗曰昆仑山有五色水赤水之气上蒸为霞阴而赫然　増十洲记曰日者霞之实霞者日之精餐霞之道甚秘致霞之道甚易　楚辞曰潄正阳而含朝霞扬雄甘泉赋曰吸青霄之流霞兮饮若木之露英　王延寿鲁灵光殿赋曰霞駮云蔚若阴若阳　曹子建洛神赋曰逺而望之皎若太阳升朝霞　左思蜀都赋曰舒丹气而为霞　陆机列仙赋曰即绛阙于朝霞　郭璞游仙诗曰朝霞升东山朝日何晃朗　嵇含恱晴诗曰朝霞炙琼林夕影映灵芝　谢混诗曰云霞冠秋岭谢灵运诗曰桐林带晨霞　杜甫诗云晨霞朝可餐李白诗云青轩秘晩霞　白乐天诗云望海楼明照  

晓霞防江隄白平沙　韦应物诗云残霞照髙阁张均诗云水光浮日出霞彩映江飞  

霞二  

増拾遗记曰燕昭王二年海人乗霞献龙膏　世说曰海西时诸公每朝犹暗惟防稽王来轩轩如朝霞举酉阳杂爼曰明皇召见李白于便殿神气髙朗轩轩若霞举　唐书曰帝因郑注言即诏神策治曲江作采霞亭　六帖云帝亲至田游岩门谓曰先生比佳否答曰臣所谓泉石膏肓烟霞痼疾者也　杜阳编曰大中年日本国王子来朝云国东三万里有集真岛岛上有凝霞台　拾遗记曰昆仑山第八层有五色霞  

霞三  

原上蒸　外聚【`上详霞一　陆机云赋有云外聚紫霞`】　饮杯　登室【`论衡云河东蒲坂项曼都好道学仙去三年而返家人问其状都曰欲饮食仙人輙饮我以流霞每饮一杯数日不饥　汉武内传云上元夫人谓西王母曰阿琼有六甲之术用之可以游景云之宫登流霞之室`】　流光　咀气【`十洲记云昆仑之山上有琼华之室紫翠丹房景云烛日朱霞流光　抱朴子云咀六气于丹霞`】　为裳　成绮【`阮籍清思赋曰厌白玉以为面霏丹霞以为裳　谢眺诗云余霞散成绮`】　増水蒸　风断【`上详霞一　唐人晩望诗云海风吹断暮天霞`】　夹月照天【`文选云丹霞夹明月烱杨炯少室庙碑云青霞起而照天`】　九光　五色【`眞诰云万里洞中朝玉帝九光霞内宿仙坛　内景注云五色流霞来接一身谓日景也`】　明川　照海【`韦应物诗云余霞明逺川　元杰词云霞照海兮锦绣开`】　梦吞　仰潄【`李老君之母玉女尝昼寝梦五色霞光入戸结如弹丸流入玉女口中吞之遂有孕后生老君　曹植诗云仰首潄朝霞`】　沉緑绮　散朱晖【`杜甫诗云落霞沈緑绮　李峤诗云晩霞飞处散朱晖`】  

霞四  

原建标【`孙绰天台赋云赤城霞起以建标`】　散文【`海赋云霞锦散文于沙汭之际`】　吸翠【`郭璞江赋云抚凌波而鳬跃吸翠霞而夭矫`】　乗紫【`陆机乐府云献酬既已周轻举乘紫霞总辔扶桑枝濯足汤谷波`】　忽起【`袁山松宜都记云郡西北有丹山天清山岭忽有霞起`】　难挹【`恨朝霞之难挹酒也`】　九光【`十洲记云朱霞九光`】　孤晖【`钟山隐士云使我髙霞孤晖`】迎日【`张孟阳诗朝霞迎白日丹气临汤谷`】　启晖【`赵景贞曰晨霞启晖则身疲于遄征`】  

蔽日【`魏文帝辞云丹霞蔽日彩虹垂天`】　増金霞【`海赋云金霞晕于海壖`】　飞霞【`又云或琼室以飞霞`】　红绡【`古诗云楼角红绡一缕霞`】　金光【`李白诗云赤霞动金光`】  

霞五  

増赋唐韦充余霞散成绮赋曰试一望兮云晩而山晴白日欲没兮红霞始生含江天之霁润笼烟景之虚明发光华而不定若组织之相成阳文阴漫乍合乍散离披晃朗错杂陵乱丽云日之几重铺绮绣之千段翻光倒景擢菡蓞于湖中舒艳腾辉攒防蝀于天畔照万象于晴初散寥天于日余吐丹气于青嶂为金光于碧虚越女浣纱耻鲜明之莫及巴姬濯锦慙光彩之不如攒红散紫参差逦迤状羣飞之鸾鳯丛生之花蘤始一变而舒霞终一变而成绮  

霁一  

原说文曰霁雨止也霋雨霁也霩【`火郭反`】雨止云罢貌尚书曰乂时旸若【`旸以干物霁景也乂治也若顺也孔安国注云君政治则时旸顺`】僭恒旸若【`恒常也注云君行僭差则常旸逆`】白虎通曰太平之时时雨时霁不以恒而以时旸天地之气宣也  

霁二  

増天中记曰周穆王时天下连雨三月穆王乃吹笛其雨遂止　原初学记曰后汉应玚魏文帝缪袭晋傅元陆云并有喜霁赋晋湛方生有天晴诗嵇含有恱晴诗近代词人作者甚众以苦阴霖而喜恱晴霁也　魏略曰延康元年大霖雨五十余日魏有天下乃霁将受大禅之应也　晋中兴书曰咸和四年阴霖五十余日苏峻灭后乃霁　长沙耆旧传曰文防字仲孺为郡功曹吏时霖雨废民业太守忧悒召防补户曹掾奉教斋戒在社三日夜梦见白头翁谓曰尔何来迟防具白所梦太守曰昔禹梦绣衣男子称苍水使者禹知水脉当通若掾此梦将可比也明日果大霁　増旧唐书曰道士刘道合隐于嵩山髙宗召入禁中深尊礼之及将封泰山属乆雨令于仪鸾殿作止雨之术俄而霁朗帝大恱新唐书曰张柬之既迁则天于上阳宫中宗犹以太  

子监国告武氏之庙时累日阴翳御史崔浑奏宜正唐徽号毁武氏庙以顺天下之心中宗深纳之制命既行阴云四除万里澄廓以为天人之应　又曰温造初赴鎭汉中遇大雨平地水深尺余乃祷鸡翁山祈晴俄而疾风驱云即时开霁文宗尝闻其事防造入对言之乃诏封鸡翁山为侯　眞陵十七事曰大中初京师尝淫雨渉月将害粢盛分命祷告百无一应宣宗一日在内殿顾左右执鑪降阶践泥焚香仰视若自责者乆之御眼沾湿感动左右旋踵而急雨止翼日而凝阴开比秋而大有年　唐阙史曰崔碣元晖裔孙也为河南尹邑有大贾王可乆转货江湖间值厐勋乱尽亡其资不得归妻诣卜者杨干夫咨存亡干夫夙名善数而内恱妻色且利其富也既占而阳惊曰乃夫殆不还矣即阴以百金谢媒者诱为聘之妻乃嫁干夫遂为富人他年徐州平可乆困甚丏衣食归闾里乃徃见妻干夫大怒诟逐之妻即诣吏自言干夫乃厚纳贿可乆反得罪再诉复坐诬可乆恨叹遂为之失明迨碣之来也可乆陈寃碣得其情即敕吏掩干夫并前狱吏下狱悉发赇奸一日杀之以妻产还可乆时淫潦日乆此狱一决而天遂开霁都民相语歌舞于道　原扶南传曰金障国入四月便雨六月乃止少有晴日  

霁三  

原禜门　斋社【`礼记曰雩禜祭水旱也三社义宗云雩祈雨之祭禜止雨之祭也每禜于城门下详霁二长沙耆旧传`】　收霓　暅阳【`上详虹霓又潘尼赋曰绛虹于汉阴　卢谌朝华`】  

【`赋曰当于重阴始袪微雨新晴抑以泥液暅以阳精暅音火光反玉篇云日气也`】　嵇诗　陆赋【`嵇含有恱晴诗　陆云喜霁赋序曰永宁二年邺都大霖因作秋霖赋赋成天雨已霁故又作喜霁赋`】纵阳门　鞭阴石【`汉书曰董仲舒为江都相理国以春秋灾异之变推阴阳所错行故`】  

【`求雨闭诸阳纵诸阴其止雨则反是又音义云祈雨闭南门止雨则闭北门也　宋求初山川记云宜都郡有二大石一为阳一为阴鞭阴石则雨鞭阳石则晴也`】　牛泥尽　鷰石飞【`并详雨`】  

霁四  

原见香鑪岫【`盛之荆州记曰防山周围数百里耸状若香鑪至于云霁天明景彻在襄阳北望见此山`】　济谓之霁【`尔雅`】雨止为霁【`尔雅`】　淸朗【`潘岳闲居赋云六合清朗`】开明【`殷凯应晴诗云景迟兮开明`】  

霁五  

原诗晋湛方生天晴诗曰屏翳寝神辔飞廉收灵扇青天莹如镜凝津奕如研落帆修江湄悠悠极长盼清气朗山壑千里遥相见　嵇含恱晴诗曰劲风归巽林元气起重基朝霞炙琼树夕景映玉芝翔鳯晞轻融应龙曝纤鬐百谷偃而立大木顚复持　宋谢瞻答康乐秋霁诗曰夕霁风气凉闲房有余清开轩灭华烛月露皓已盈　梁简文帝开霁诗曰景落商飇靖烟开四郊谧偃蹇暮山虹游扬下峰日水文城上动城楼水中出竟微共理功空卧淮阳秩　又诗曰散丝与山气忽合又俄晴雷音稍入岭电影尚连城雨余云稍薄风热复生　梁王筠望夕霁诗曰连山卷乱云长林息众籁密树含緑滋遥峰凝翠霭石溜正潨潺山泉始澄汰物华方入赏跂予心期防　周庾信喜晴诗曰比日思光景今朝始暂逢雨住便生热云晴即作峰水白澄还浅花红曝更浓已欢无石鷰弥欲弃泥龙　又初晴诗曰湿花飞未逺阴云敛尚低鷰燥还为石龙残更是泥　隋王胄雨晴诗曰初晴物凉夕景照山庄残虹低饮涧新溜上侵塘风度蝉声逺云开鴈路长　唐太宗初晴落景诗曰晩霞聊自洽初晴弥可喜日光百花色风劲千林翠池鱼跃不同园鸟声还异寄言博通者知余物外志　虞世南奉和幽山雨后应令诗曰肃城邻上苑黄山迩桂宫雨歇连峰翠烟开竟野通排虚翔戏鸟跨水落长虹日下林全暗云岭半空山泉鸣石涧地籁响生风　又初晴应教诗曰初日明燕馆新溜满梁池归云半入岭残滴尚悬枝　李百药雨后诗曰晩来风景丽晴初物色华薄云向空尽轻虹逐望斜后窓临岸竹前阶枕浦沙寂寥无与语樽酒对风花　増杜甫晴诗曰乆雨巫山暗新晴锦绣文碧知湖外草红见海东云竟日莺相和摩霄鹤数羣野花干更落风处急纷纷又曰啼乌争引子鸣鹤不归林下食遭泥去髙飞恨  

乆阴雨声冲塞尽日气射江深廻首周南客驱驰魏阙心　又晩晴诗曰返照斜初散浮云薄未归江虹明逺饮峡雨落余飞鳬鹤终髙去熊罴觉自肥秋分客尚在竹露夕微微　褚亮和御史韦大夫喜霁诗曰晴天度旅鴈斜影照残虹野净余烟尽山明逺色同沙平寒水落叶脆晩枝空　元许衡喜秋晴诗曰苦雨伤秋稼朝来忽放晴碧空云尽卷沧海日初明乆客天涯兴耕夫陇上情鸡豚并社酒处处是欢声　马臻春霁书懐诗曰纷洗游尘润物亦已足淑气浮芳鲜山泽一时绿囘鴈逺零乱流云髙断续伊余惬所向偶景相穆穆好鸟如含情不语立嘉木静知春事佳老觉世味熟遂展平生情谁复辨蕉鹿  

原赋魏文帝喜霁赋曰乃命驾而言归啓吉日而北廵厌羣萌之至愿感下上之明神密云兴之坱圠甘雨降以洒尘既洒尘而为涂惟平路之未晞激清风以漂潦发皎日之阳辉振余防而长驱忽临食而忘饥　魏曹植喜霁赋曰禹身誓于旸旰卒圭而告成汤感旱于殷时造桑林而敷诚动玉辋而云披鸣鸾铃而日阳指北极以为期吾将倍道以兼行　缪袭喜霁赋曰嗟四时之平分兮何阴阳之不均当夏至之勾萌兮或旱干以厯旬既大麦之方登兮汨注潦以成川忍下民之昏垫兮弃嘉谷于中田悼彼昊天兮旁魄后土育我麦苖兮降之伊祜既垂曜于辰角兮申劝之以九扈何灾沴之无常兮曽粢盛之弗顾览唐氏之洪流兮怅侘傺以长懐日黄昏而不寐思达曙以独哀白日时其濳旭兮云滃勃而交囘雷隐隐而震其响兮霖霖而又隤察长溜之潺湲兮若龙门之未开頼我后之明圣兮独克躬而罪已发一言而感灵兮人靡食其何恃咨天鉴之遄速兮犹影响之未彰屯元云以东徂兮扇凯风以南翔穹苍皎其呈色兮羲和粲以扬光农夫欣以敛川田畯耕于封疆　傅喜霁赋曰喜阴霖之既霁嘉良辰之肇晴恱氛电之濳匿兮乐天鉴之孔明行潦归于百川兮七气彻于云庭东风穆而扇路重阳升其舒灵去湮没之忧患即通涂之敞平释昏垫之昧覩日月之光荣若幽龙之出濳兮超飞跃乎太清昔唐帝之钦明兮遘洪水之巨害在殷汤之盛时兮亢灾旱以厯岁伊我后之神圣兮敷皇道以居帝虽风雨之失度兮且嘉谷之无败咸调畅以滋茂兮天人穆其交泰命怡乐之吐和兮播仁风于无外　晋陆云喜霁赋曰毒霖雨之淹时兮情懐愤而无怿肃有祷于人谋兮反极阴于天律清屏翳之洪隧兮俄太山之触石凌风絶而谧宁归云反而徽霍改望舒之离毕兮跃六龙于紫阁于是朱明日皓凯风来南复火正之旧司兮黜后土于重阴夷中原之多潦兮反髙岸于嵩岑委禾竦而振颖兮偃木而为林敬大田之未坠兮幸神祗之有歆阴阳交泰万物方遒炎神送暑素灵迎秋四时逝而代谢大火忽其西流年冉冉其易頽时靡靡而难留尔乃俯顺习坎仰炽重离兼明惕而天地爽兮羣生恱而万物齐戢流波于桂水兮起芳尘于沈泥灾未及害和斯有祥翼翼黍稷油油稻粱望有年于自古兮希诗人之万箱原文宋孝武帝祈晴文曰幽明失序就阴则滞连雨霖霪注而不替润既违时泽而非惠幸辍霖而吐景权停云而敛翳照鸾辂于大郊光龙旂于田际耒耜得施黍稷获艺増髙廪于嘉年登十千于兹歳  

气一  

増释名曰气犹忾也忾然有声而无形也　易曰濳龙勿用阳气濳藏　周礼曰眡祲掌十煇之法以观妖祥辨吉凶【`郑司农云煇日光之气也`】　又曰视祲之官春分望气　春秋元命苞曰阴阳聚为云气　洛书曰有气象人靑衣无手在日西天子之气象也　列子曰太初者气之始也　又曰天积气之所成也　孙卿子曰水火有气而无生草木有生而无知　淮南子曰土地以生人是故山气多男泽气多女水气多瘖风气多聋林气多癃木气多伛下气多尰石气多力险阻气多瘿暑气多殀寒气多寿谷气多痹丘气多狂衍气多仁陵气多贫皆应其也　吕氏春秋曰天圎谓精气圆通周复无杂故曰圎　遁甲开山图曰巨灵者偏得元气之道故以元气一时生浑沌　楚辞曰餐六气而饮沆兮潄正阳而含朝霞  

气二  

増尚书中曰尧沉璧于河休气四塞　列仙记曰老子西出关关令尹喜占气知有神仙过　史记项羽本纪曰范増说项羽曰沛公志不在小吾令人望气皆为龙虎成五彩此天子气也宜急撃勿失　应劭汉官仪曰髙祖在沛隐芒砀山每游上輙不欲令吕后知常在深僻处后亦常知其所在髙祖问曰何以知之后曰君所居处上有紫气　汉书曰宣帝幼时号曰皇曽孙生数月遭巫蛊事虽在襁褓犹繋郡邸狱丙吉为廷尉监治巫蛊怜曽孙无辜后二年望气者言长安狱中有天子气上使分条中都官诏狱无重轻皆杀之丙吉闭拒使者使不得入曽孙頼以全　汉光武封禅仪曰元年封禅昼有白气夜有赤光　又曰建武三十二年二月十九日之山虞比日山下云气成宫阙百官皆见之二十一日夕牲时有白气广一丈东南极望二十二日礼毕正直坛所有气与天属遥望不复见山　东观汉记曰和帝永和十二年癸酉夜白气长三丈起国东北指挥匝十日是月西域竒踈勒二国归义　汉书五行志曰永兴二年光禄勲舎壁下有青气视之得玉钩玦汉官仪曰孝灵熹平八年八月辛未白气如疋练冲  

北斗第四星为大兽状明年扬州刺史臧旻攻盗贼斩首数千级　呉志曰朝宫井上旦有五色气孙坚令浚之得汉传国玺　又曰孙坚葬富春城东塜上有光上属天下蔓数里皆曰非凡气也孙氏其兴乎　宋求初山川记曰宁州瘴气菵露四时不絶　荆州记曰彛道县有望州山山下有泉欲泉中有赤气上腾于天  

气三  

原属天　映岭【`呉录云孙氏墓汉末数有光如五色云气属天父老曰非常气也　刘遗民卢山记云白气映岭山带也`】　满室　覆船【`魏书云卞后以汉延熹三年十二月己巳生齐郡白亭有黄气满室移日父敬侯怪之以问卜者王旦曰此吉祥也　京房易飞云黒气如覆船于日下立`】治五　御六【`大戴礼云轩辕治五气　庄子云乗天地之正而御六气之辨以游于无穷者`】  

【`彼且恶乎待哉`】　车　幡旗【`兵书云两敌相当其气如人相背如鹿相随如车皆败气也春秋考异邮曰西夷之气如幡旗`】　太社　舂陵【`王隐晋书云咸宁元年洛阳太社内有靑`】  

【`气占者以为东方有天子气应在江东　东观汉记云光武在舂陵时望气者言舂陵城中有佳气曰羙哉王气郁郁葱葱`】　象人　如鹿【`地镜图曰欲观金气以庚辛日其气象人　下详车注`】若楼台　成宫阙【`史记云海旁蜃气若楼台又云广野气成宫阙`】  

气四  

原太始【`博雅云太初之始清浊未分太始之始清者为精浊者为形太素之始已有素朴而未散三气相接剖判分离轻清为天重浊为地`】太精【`抱朴子云太精之气乗气也`】　喜怒【`春秋繁露云天亦有喜怒之气哀乐之心与人相副以类合之天人一也春喜气也故生秋怒气也故杀夏乐气也故养冬哀气也故藏四者天人同有之`】紫青【`汉武故事云上廵狩过河间有紫青气自地属天望气者以为其下当有竒女得钩弋夫人`】　宛延【`扬雄甘泉赋云曵虹彩之流离兮飏翠气之宛延`】馥郁【`汉武故事云帝于寻眞台夜见西王母乗紫云辇来香气馥郁`】　封禅坛【`应劭汉官仪曰世祖封禅坛所有白气上与天属`】金陵地【`晋中兴书曰昔秦始皇东游望气者云五百年后东南金陵之地有天子气改为秣陵壍北山絶其势今建康即秣陵西比界所壍即建康南淮中也详祥瑞`】　楚气似马齐气为牛【`并地镜图`】　如鸡相向　如人相背【`并兵书败气`】  

绿气郁树【`王瓒石榴赋云青烟生于其间绿气郁于树头`】丹气为霞【`左思蜀都赋云干青霄而秀出舒丹气以为霞`】  

气五  

増赋唐张文气赋曰若夫气之为物也寥廓无象中虚自然激混混而为地蔚苍苍而称天其下降也日月星辰着矣其上腾也山河树木生焉虹楼隐于云际蜃阁浮于海边圣人遇之而为主道士餐之而得仙纷盖松而吐雾拥鑪栢而生烟若乃变化千体包含万结庆呈祥敷荣表瑞翳春荣而绮靡笼秋壑而枯顇喷朝霞而共丹腾晩霭而孤翠触途无限遇物相因扶心体而为命运手足而为身九关用而殡魄六腑通而谷神防胧虎岫晻暧龙津重辉赞于太子五色彰于异人出舂陵而表贶度函关而浮眞既霏微以荟蔚复萧索而轮囷象圆光于浅晖摇碎影于微尘尔其槖籥无穷埙箎异态乍舒乍卷如显如晦罕养悬匏虚惊众籁或散漫而成罗绮或昭彰而为黼黻昏晓树而沈沈羃遥峰而霭霭至若嘘精吸液含风吐云拂鲍肆而均臭凝麝帏而共芬和妆台之艳粉杂舞阁之轻裾泛蘓臯而郁郁袭桃径之氤氲有色可见无声可闻助鸎杯之桂馥添鳯爼之兰薫肸蠁难名睢盱不测随致动静与时消息聚散无定盈亏独全其纎也入于有象其大也出于无边凭太虚而作宅终造化而为年随之不见其后迎之不见其前惟恍惟惚之又吾不知其谁氏之子象帝之先  

霄  

原摩天赤气【`杂字解诂云霄摩天赤`】赤霄常气【`气也博雅云赤霄常气也又楚辞云辟昔王乔之乗云兮载赤霄`】　缥霄【`而凌太清孙楚鹤赋云假使此鸟生自昆仑长于丹穴游遨`】　青霄【`圃缥霄之际左思蜀都`】　绛霄【`赋云干青霄而秀出郭璞游仙诗云寻仙万余日今乃见子乔`】　丹霄【`振髪带翠霞觧褐披绛霄`】　庆霄【`贾谧诗云青青寒云上拂丹霄顾恺之风`】  

## 御定渊鉴类函卷十二

岁时部一【`四时总载　律　厯　隂阳五行　岁　閠`】  

四时总载一  

増释名曰春之为言蠢也万物蠢然而生也夏假也寛假万物使生长也秋緧也緧廹万物使时成也冬终也物终成也　又曰四时四方各一时时期也不失期也物之生死各应节期而止也　书曰乃命羲和敬授人时　论语曰天何言哉四时行焉百物生焉　汉厯志曰四时寒暑无形而运于下　徐干中论曰名之系于实也犹物之系于时也生物者春吐华者夏布叶者秋成者冬斯无为而成者也  

四时总载二  

原汉书曰宣帝时魏相奏请明经通隂阳者四人各主一时之至明言所职以和隂阳如髙帝时令谒者赵尧举春李舜举夏倪汤举秋贡禹举冬之宣帝从之  

晋礼志曰汉仪太史每岁上其年厯读五时令服各随五时色魏明帝读四时令至于服黄之时独阙不读及晋受命亦有其制成帝咸和五年六月有司奏读秋令兼侍中散常侍荀奕兼黄门侍郎散侍郎曹宇驳曰武皇帝以秋夏盛暑尝阙不读令在春冬不废也今章服多阙加此热隆赫臣等谓可依故事阙不读诏可増六帖曰中宗景龙二年始于修文馆置学士十二  

员象四时  

四时总载三  

原变通　叙顺【`易曰变通莫大乎四时　司马迁论隂阳家云叙四时之大顺不可失也`】五纪　四选【`尚书云四五纪一曰岁二曰月三曰日四曰星辰五曰厯数　春秋繁露云四时者天之四春者少阳之秋者少隂之夏者太阳之冬者太隂之故四时成岁者天之道也`】　増四方　六合【`管子曰东方曰岁星其时曰春其气曰风风生木南方曰日其时曰夏其气曰阳阳生火西方曰辰其时曰秋其气曰隂隂生金北方曰月其时曰冬其气曰寒寒生水　淮南子曰孟春与孟秋合仲春与仲秋合季春与季秋合孟夏与孟冬合仲夏与仲冬合季夏与季冬合`】　土圭　玉烛【`周礼云典瑞掌玉器之藏土圭以致四时日月　尔雅云四时和为玉烛`】　原伏羲列八节　神农立四时【`尸子云伏羲始画八卦列八节而化天下　又云神农氏治天下立四时之序`】  

四时总载四  

増通正【`王氏彚苑云四时和谓之通正`】　代序【`文云春往秋来以次相代也四时代为节序`】转续【`王氏彚苑云人禀五行动止有则四时转续变于所极`】　原授人时【`书`】行  

夏时【`论语`】　四时成岁【`周书云凡四时成岁者春夏秋冬各有孟仲季以名十二月也`】三月成时【`礼记云三月则成时是以礼有三让建国必立三卿三賔者政教之本礼之大参也注曰礼者隂也大数取象法于月也`】　天地变通【`周易`】节运代序【`陆机思归赋`】　四时变化【`周易`】四时代谢【`何元干诗`】　増君有四禁【`管子曰春政不禁则五谷不成夏政不禁则草木不荣秋政不禁则奸邪不胜冬政不禁则地气不藏四者俱犯则隂阳不和风雨不时`】岁有四秋【`管子曰岁有四秋而分四时故曰农事即成农夫赋其耜铁此之谓春之秋大夏且至纩之所作此之谓夏之秋秋成五谷之所防此之谓秋之秋营室中女事纺绩缉缕之所作也此之谓冬之秋`】四时为马【`淮南子曰以天为盖以地为舆以四时为马`】　原四时为天吏【`淮南子曰四时者天之吏也`】四时为万物【`又云隂阳之専精为四时四时之散精为万物`】　辨四时之序【`周官云冯相氏冬夏致日春秋致月以辨四时之序`】序四时之位【`详厯`】动二气之和　増隂阳之大经【`管子曰隂阳者天地之大理四时者隂阳之大经也`】万物之根本【`素问云四时隂阳者万物之根本所以圣人春夏养阳秋冬养隂以从其根`】原天地节四时成【`周易`】　大仪斡运天廻地游【`张华诗云大仪`】  

【`斡运天廻地游四时鳞次寒暑环周`】　日月之行有冬有夏【`尚书云日月之行则有冬有夏孔疏云日月之行冬夏各有常度喻人君为政小大各有常法也`】　隂阳少太是生四时【`蔡邕月令章句云天之道隂阳各有少太是生四时少阳为春太阳为夏少隂为秋太隂为冬`】隂阳为端故情可覩【`礼记云以隂阳为端故情可覩也孔疏云人情与隂阳相通今法隂阳为教故人情无所以可覩见也端始也`】　天地之正四时之行【`周书云万物春生夏长秋冬藏天地之正四时之行不易之道也`】  

四时总载五  

増诗晋顾恺之诗曰春水满四泽夏云多竒峰秋月扬明辉冬岭秀孤松　元张养浩拟四季归田乐诗曰日月底天庙阳瘅土脉生习习恊风来融融众蛰惊农人服厥亩薄言事春耕缺堤流防防灌木鸣嘤嘤白扉飐青帘緑野明朱英蚕妇喜形色牧防歌传声天随野色遥山与吟怀清向来悭一际今者幸四并徜徉子真谷万事秋毫轻　北陆展修晷薰风荐防凉麦波浩无津细路如桥梁溪光林樾润雨气桑麻香舂声破幽寂人影来微茫林缺谁所居红碧相低昻翁媪老瓦盆児女前捧觞我行适见之亦觉心乐康昔闻太古俗今歴华胥乡向令早知此讵使田园荒迷途谅非逺淑景良未央于焉遂平昔孤陋庸何伤　黄云亘郊野农力今有功兹乃民之天治理根其中我虽未及粒已觉饥肠充田头父老过击壤今岁丰自愧无寸积坐享雍熙风秋成既如彼况对菊与枫气澄天宇髙心寂尘累空木落山献体波缩沙留踪遐兴何悠悠迅景何悤悤俯仰田舍底或能保初终　岁晏日南至场圃靡所劳告成三务功盈耳康衢謡鸦飞岭外陂虹断林邉桥将期养疎拙讵厌居寂寥负暄坐晴檐煦煦春满袍对山阅吾书怀古酌彼醪此乐天所靳何幸及草茅虽非鹿门厐或庶彭泽陶为诗冩幽尚刋落华与豪集以贻知音怅望心摇摇　明宣宗皇帝四景诗曰水影虚涵一镜中晴光摇荡暖云红小桃花重初经雨弱栁丝柔屡舞风暑雨初过爽气清玉波荡漾画桥平穿帘小燕双双  

好泛水闲鸥个个轻　新秋凉露湿荷丛不断清香逐晓风满目秾华春意在晚霞澄景照芙蓉　池头六出花飞徧池水无波冻欲平一望玻瓈三百顷好山西北玉为屏　胡俨四时词曰春风吹帘斜帘开飞栁花羙人髙堂上见此惜年华年华容易随春草一双蛾眉镜中老　碧水泛廻塘新荷艳晓妆看花临绮槛爱此双鸳鸯鸳鸯宛转廻塘路相对朝朝还暮暮　秋露白如玉梧桐坠寒绿文犀鎭锦帷红泪销银烛银烛轻摇翡翠烟孤影荧荧夜不眠　叶落深闺静露零宵鹤警玉井冻无声梦廻寒夜永夜永铜龙漏幽咽小斜转梅花月  

増赋唐陈昌言先王正时令赋曰伊昔陶唐五帝之世申明推策之术表锡落蓂之异羲和之职既分厯象之文始备于以寅亮帝图式昭天事其则伊迩其猷孔嘉日月运行故有迟之异晦朔循轨因为小大之差立分至则寒暑不忒积余日而盈亏匪賖且正者王之丕训时者天之大信正得其序则靣离而御干时失其经则夏雹而冬震昔周礼在鲁厯法可推官或尸位閠则迷时良史为之追正议士为之兴词俾夫司厯法者防或二事建皇极者于焉愼思则序不而事不悖沴可伏而祥可期  

律一  

原尚书曰予欲闻六律五声八音在治忽以出纳五言汝听　又曰声依永律和声八音克谐无相夺伦神人以和　増又曰肆觐东后恊时月正日同律度量衡原周官曰太师掌六律六吕文以五声播以八音敎六诗以六徳为之本以六律为之音　礼记曰正月律中太簇二月律中夹钟三月律中姑洗四月律中仲吕五月律中宾六月律中林钟七月律中夷则八月律中南吕九月律中无射十月律中应钟十一月律中黄钟十二月律中大吕　周礼注曰律吕相生者三分益一下生者三分减一黄钟律长九寸下生林钟六月律也左氏传曰六律七音八风九歌以相成也清浊大小  

短长疾徐哀乐迟髙下出入周流以相济也君子听之以平其心　尔雅曰律谓之分　孟子曰师旷之聪不以六律不能正五音　増易是谋曰圣人兴起不知姓名当吹律听声以别其姓律者六律也　孝经援神契曰圣王吹律有姓　原汉书曰至治之世天地之气合以生风天地之风气正十二律定注曰律风气成声风和乃律吕调也　増蔡邕月令章句曰律率也声之管也上古圣人本隂阳别风声审清浊而不可以文载口传也于是始铸金作钟以主十二月之声然后以放升降之气钟难分别乃截竹为管谓之律律者清浊之率法也声之清浊以律长短为制　又曰钟以斤两尺寸中所受升合之数为法律亦以寸分大小长短为法　扬子云曰声生于日律生于辰声以情质律以和声声律相协而八音生宫商角徴羽谓之五声金石丝竹匏土革木谓之八音声和音谐是谓五乐　太经曰调律者度竹为管芦莩为灰别之九则之中莫然无动寂然无声防风不起纤尘不形冬至半夜黄钟以应刘歆钟律书曰春宫秋律百卉必雕秋宫春律万物  

必荣夏宫冬律雨雹必降冬宫夏律雷必发声　夏侯辨乐论曰阮生云律吕恊则隂阳和音声适则万物天下无乐而欲隂阳和调灾害不生亦以难矣此言律吕音声非徒化治人物乃可调和隂阳荡除灾害也夫天地定位刚柔相摩盈虚有时尧九年之水忧民阻饥汤遭七年之旱欲其社岂律吕不和音声不通哉此乃天然之数非人道所恊也　刘贶壁记曰今正声之库有铜律三百五十六　原杨泉物理论曰听清浊五声之和然后制为钟律取农宜阳县金门山竹为管河内葭莩为灰或云以律着十二辰埋之上与地平以灰实律中以罗縠覆律气至则灰动　増司马光曰中和乐之本钟律乐之末　朱氏曰审音之难不在于声而在于律不在于宫而在于黄钟  

律二  

原吕氏春秋曰昔黄帝命伶伦作为律伶伦自大夏之西乃之昆仑之隂取竹于嶰谷以生空窍厚均者断两节间长三寸九分而吹之以为十二筩听鳯鸣以别十二律其雄鸣为六雌鸣亦六故曰黄钟之宫是为律之本也【`注云大夏西戎国也嶰谷谷名也窍孔也取竹与肉薄厚均者截以为管也`】　淮南子曰防合六律调五音通八风　増六韬曰武王问太公曰律之音声何以知三军之息胜负之决乎公曰夫律管十二其要以五音宫商角徴羽此其正声也万物不易五行之神道之常也可以敌金木水火各以其胜攻之其法以天清净无露风雨云夜遣轻往至敌人之垒九百歩偏持律管横管当耳大呼惊之有声应管其来甚防角管声应当以白虎徴管声应当以武商管声应当以朱雀羽管声应当以勾陈五管尽不应无有隂声当以青龙此五行之符佐胜之徴成败之动也原论衡曰孔子吹律自知殷苖裔　増春秋孔演圗曰丘援律吹命隂得羽之宫　原汉书曰汉家言律厯者本张苍苍好书无所不观无所不通而尤究律厯　又曰京房本姓李推律自定为京氏　増东方朔十洲记曰武帝时西域月氐国遣使曰臣国去此三十万里国有常占东风入律百旬不休青云干吕连月不散者阎浮国将有好道之君　原刘向别录曰邹子在燕燕有谷地羙而寒不生五谷邹子居之吹律而温气至今名黍谷　晋诸公赞曰世祖时以荀朂所造律得周时玉律以校正同荀朂奏曰中所出御府铜管律二十五具其三具与杜防左延年法同　増通典曰开元十七年将考宗庙乐敕以铜律付太常而亡其九管　函史曰宋咸平中诏学士李宗谔等科条律吕乐器诸名数为编曰乐纂　程子曰律为自然之数乐必律以考声管以候气是以天地之气为凖非秬黍之比　又曰张载以为声音之道通于物感蚕吐丝而商絶金气盛而木气衰此自然之符也今人求古乐以为不可知不知有可知之理惟徳器深厚者能之　淳熈中蔡元定着律吕新书其上卷以汉志斛铭文定长九寸空围九分积八百一十分为黄钟第一以淮南子汉前志本黄钟之律以三律十二辰积之得一十七万七千一百四十七为黄钟之实第二以黄钟三分为损益定生十一律第三次十二律之实四次变律五次律生五声图六次变声七次八十四声圗八次六十调图九于是候气审度嘉量权衡次焉其下卷述前史书志经传疏注吕氏春秋淮南子下至厯代龠尺欵识用以明造律和声均调候气制器之事  

律三  

増综和　恊律【`文粹云七声无主律吕综其和　唐六典云恊律郎掌和六律六吕以辨四时之气八风五音之节`】　积黍　飞灰【`唐礼乐志云始求声者以律而造律者以黍自一黍之广积而为分寸一黍之多积而为龠合一黍之重积而为铢两此造律之本也　后厯志云气之法为室三重户闭涂衅必周宻布缇缦室中以木为案每律各一内卑外髙从其方位加律其上以葭莩灰抑其内端案厯而之一气至者灰去凡殿中用玉律十二惟二至乃灵台用竹律二十`】　含少　昭华【`黄帝命伶伦断竹长三寸九分而吹以为黄钟之宫曰含少　黄帝作律以玉为管长尺六孔为十二月音至舜时西王母献昭华之琯以玉为之`】　原伶伦造　京房知【`晋律厯志炎帝使羲和占日常仪占月臾区占星伶伦造律吕大挠造甲子首造算数容成造厯　晋书京房知六律五音之数六十律相生之法以上生下皆三生二以下生上皆三生四阳下生隂隂上生阳终于仲吕而十二律毕矣仲吕上生执始执始下生去上下相生终于南吕而六十律毕矣夫十二律之变于六十犹八卦之变而为六十四也`】　合隂阳　知风雨【`太师掌六律六同以合隂阳之声六律合阳声也六同合隂声也此十二者以铜为管转而相生黄钟为首长九寸　文子曰风雨之变可以隂律知之`】　増十二和　六十声【`乐志云祖孝孙已定乐乃曰大乐与天地同和者也制十二和以法天之成数号大唐雅乐　武徳九年诏太常少卿祖孝孙等定乐孝孙以八十四调始黄钟终南吕迭为纲纪黄钟之律管长九寸王于中宫土半之四寸五分与清宫合五音之首也故一宫二商三角四征五羽以十二月旋相为六十声`】　王母琯　汉官尺【`上详昭华注　汉章帝时零陵文学奚景于泠道舜祠下得白玉琯以为大尺相传谓之汉官尺`】  

律四  

原上古建律【`太史公曰璇玑玉衡以齐七政即天地二十八宿十母十二子钟律调自上古建律运厯造曰度可据而度也`】张苍首律【`汉书曰汉兴北平侯张苍首律厯事师古曰首谓始定也`】律吕成乐【`汉书律厯志六律五声八音七始言以律吕和五声施之八音合之成乐七者天地四时人之始也`】律吕倡和【`汉书云律吕倡和以育生成化歌奏用焉`】　三统相通【`汉书曰三统相通故黄钟林钟太簇律长皆全寸而亡余分也`】六爻所出【`又云夫律隂阳九六爻象所从出也`】律通五行　律成万物【`史记曰律厯天所以通五行八正之气天所以成熟万物`】  

【`也`】　立均出度【`国语律所以立均出度言钟度皆以律而均也`】吹律听声【`史记王者制事立法物度轨则一禀于六律律为万事根本于兵械尤重望敌知吉凶闻声校胜负盖吹律而听声也`】产气造计【`汉书数起于一产气黄钟造计秒忽注秒禾芒也忽起于蜘蛛言其微也`】参  

天两地【`艺文志大演之数五十推厯偶律制器规员矩方莫不参天两地两生数也`】　声生于日【`扬子云曰甲己为角丁壬为羽乙庚为商丙辛为徴戊癸为宫`】律生为辰【`谓子为黄钟丑为大吕之属也`】　上损下益【`黄钟长九寸三分损一下生林钟三分林钟益一上生太簇三分太簇损一下生南吕三分南吕益一上生姑洗三分姑洗损一下生应钟三分应钟益一上生宾三分宾损一下生大吕三分大吕益一上生夷则三分夷则损一下生夹钟三分夹钟益一上生无射三分无射损一下生仲吕隂阳相生自黄钟始而左旋入八为伍其法皆用铜职在太乐太常掌之`】重上生下【`晋书周于十二辰在六律为阳当位自得而下生隂在六吕则得其所行而上生阳于推算之术无重上生下之法所谓律娶妻吕生子隂阳生降律之本经`】　从律不奸【`礼八风从律而不奸注奸忒也`】吹律不竞【`师旷曰吾歌北风又歌南风南风不竞多死声楚必无功注歌吹律也以咏八风`】　还相为宫【`礼五声六律十二管还相为宫也汢十二律逓相生也还谓循环也`】无有忽微【`汉书黄钟为宫则太簇姑洗林钟南吕皆以正声应无有忽防忽微细于髪者谓正声无残分`】　増五声之本【`生于黄钟之律`】九寸之宫【`或损或益以定啇角征羽九六相生隂阳之应也`】　洛下厯法【`前汉律厯志曰汉洛下闳运算转厯其法以律起厯曰律容一龠积八十一寸则一日之分也与长相终律长九寸百七十一分而终复三复而得甲子夫律隂阳九六爻象所从出也故黄钟纪元气谓之律律法也莫不取法焉`】信都轮扇【`后齐信都芳深有巧思能以管气为铁轮扇二十四埋地中以测二十四气每一气感则一扇自动与管灰相应若合符契焉`】　荀勉造笛【`晋荀勉作新律造笛二枚以调律吕出正雅乐`】吕才制尺【`唐吕才制尺十二枚长短不同与律黙契`】　原律居隂治阳　厯居阳治隂【`史记曰六律为万物根本`】　同律以齐逺近【`汉书云虞书乃同律度量衡所以齐逺近立民信也`】用铜以齐风俗【`又云凡律度量衡用铜者名自名也所以同天下齐风俗也`】　应钟阳气之应【`史记云应钟者阳气之应不用事也`】黄钟阳气而出【`又云黄钟者阳气踵黄泉而出也`】　大吕万物条治【`又云大吕者于十二子为丑条风居东北主条治万物而出之`】太簇万物簇生【`又云太簇者言万物簇生也`】　夹钟隂阳夹厠【`又云夹钟者言隂阳相夹厠也`】姑洗万物洗生【`又云姑洗者言万物洗生也`】　仲吕万物尽旅【`又云仲吕者言万物尽旅而西行也`】宾隂气幼少【`又云賔者言隂气幼少`】　林钟万物就死【`又云林钟者万物就死气林林然`】夷则隂气之贼【`又云夷则者言隂气之贼万物也`】　南吕阳气之旅【`又云南吕者言阳气之旅入藏也`】无射阳气无余【`又云无射隂气盛用事阳气无余也`】　天地人事之纪【`汉志云三统者天地人事之纪也十一月干之初九阳气伏地故黄钟为天统律长九寸六月坤之初六隂气受任于太阳万物生长故林钟为地统律长六寸正月干之九三万物隶通仁以养之义以行之故太簇为人统律长八寸此三律之谓矣是谓三统`】夫妇子母之道【`黄钟初九律之首阳之变也因而六之以九为法得林钟注以六乗黄钟之九得五十四也初六吕之首隂之变也皆参天两地之法也注三三而九二三而六参两之义也上生六而倍之下生六而损之皆以九为法九六隂阳夫妇子母之道也注异为子母谓黄钟生林钟也同为夫妇谓黄钟以大吕为妻也律娶妻注谓黄钟生林钟也而吕生子注谓林钟生太簇也天地之情也`】　推十二辰以生律吕【`汉书云夫推律生厯张晏注曰推厯十二辰以生律吕也`】　玉律　铜管　候四气　应八风　辨六气　和八音　八风不奸　六气斯辨　妙察五均　工言三统　东风入律　青云干吕　啓廸岁功　敬授人时　艺精吹管　业擅专门増六始为律　六间为吕　律生于前　钟生于后阳生于子　隂生于午　金门桴竹　玉尺调钟  

原制茍乖于长短　应必失于忽微　顺隂阳而必变虽风雨而不迷　増叶时日于晷度　效地气于灰  

管　圆其表而合规　虚其中而通理　原黍累定而百物信　毫厘失而千里差　审大小必均厚薄　考长短无失毫厘　吹其断竹既叶鸣鳯之音　验以飞灰已契蚁行之次　履端于始以啓三百六旬　举正于中用定二十四气　増伶伦含少乃擅比竹之工虞舜昭华方传刻玉之羙　观四时之变刻玉纪其盈虚　察五行之声铸金均其清浊  

律五  

原表周王褒上新定钟律表曰万物生象始于算数天道运行基乎歩术量有轻重平以权衡音有清浊恊乎律吕是以周发听声春冬之生杀师旷吹律知晋楚之衰亡数始黄钟琯终仲吕还宫变征参天两地三分损益累黍相乘四时发敛忽微斯测皇帝治厯明时推元受命八音七始之奏五声六律之和斟酌繁简分析节度推之以升斛正之以权衡稽之以古今覈之以经传　周庾信为晋阳公上玉律表曰臣闻三才既立君臣之道已陈六位时成礼乐之功斯立故以叶和日月测度隂阳恱豫兆民仪型万国者也伏见勅防刋正音律平章厯象奏黄钟而歌大吕变孤竹而舞云门莫不器取踈通声从安乐四分既明三微是定是以闻钟于洛浦即辨声乖听铎于邯郸先知响陨二分二至行于司厯之官九变九成被于和乐之职足以动天地感神化被风俗平分寒暑岂直吟啸谿谷廻翔鸾鳯而已哉是以零陵庙前徒寻舜管始平城下空论周尺臣闻上制其礼下习其仪君定其法臣行其事谨造玉律一具并玉称尺斗升合等始得成功至于分粟累黍量数籥实以仰禀圣规参详神思所冀节移隂管毋劳河内之灰气动阳钟不待金门之竹而琬琰事轻般倕虑浅不足展采成均増耀度量  

増赋唐裴度律中黄钟赋曰推厯生律悬法示人在寒暑之未兆已斟酌于至神故能推一阳之生为三正之始察黄钟之气煦然以升辨青帝之功微而可纪外去涸沍之节内见发生之理具无形而有声徒明目而聪耳得于心而不昧藏诸身而有以人事尚昧于先春天统已彰于建子若夫众象髙悬可伺察于穹天羣形多可区别于厚地虽纷纶而靡极终视听之攸记未若竹管之用前知岁时葭灰之动罔失毫厘物之先见应必在兹取窍厚而均者当微而候之是隂阳之运变化之期易以形难以气欺懿其十一月之节十二辰之首因积小以成大得出无而入有遂能以吹灰于中动縠于口亦犹道之生一宛在阳之初九观乎穷天地之性兴国之政洎纯隂之始凝导太阳之将盛何制器之精微可验物于辽夐故曰述之者明作之者圣所以观一管之动静效五音之邪正  

厯一  

原尚书曰恊用五纪其五曰厯数　汉书曰厯谱者序四时之位正分至之节防日月五星之辰以考寒暑杀生之实故圣王必以厯数定三统服色之制又探知五星日月之防凶阨之患吉隆之喜此圣人知命之术小人强欲知天道坏大以为小削逺以为近是以破碎而难知　续汉书曰昔者圣人之作厯也观璇玑之运三光之作道之发敛景之长短斗纲所建青龙所参伍以变错综其数而制术焉　増晋志曰昔者圣人拟宸极以运璇玑揆天行而序景曜分辰野辨厯敬农时兴物利皆以系顺两仪纪纲万物者也然则观象设卦扐閠成爻厯数之原存乎此也　宋王涯说元曰自黄帝迄三代之末凡二千四百十四年厯凡七变汉四百年凡四变【`一云五变`】自魏晋迄隋又十六变而后魏后周六厯不与焉唐三百年歴凡九变自五代之调元钦天而厯法始本朝自建隆迄庆元二百五十年间厯十四变上距黄帝之厯凡五十八变矣夫二代之厯多至八百年少至四百年而一变者非厯之差也正朔既改厯不容不变也汉厯率百年一变唐厯率百年三变本朝厯率百年而六变以其用之久近观之则法之疎宻可知矣  

厯二  

原世本曰容成作厯【`注容成黄帝臣也`】　尚书曰廼命羲和钦若昊天厯象日月星辰敬授人时　尸子曰造厯数者羲和子也　杨泉物理论曰畴昔神农始治农功正节气审寒温以为早晚之期故立厯日　汉书曰厯数之起尚矣传述颛顼命南正重司天火正黎司地其后三苖乱徳二官咸废而閠余乖次孟陬殄摄提失方风土记曰自黄帝颛顼下逹三王治厯十有一家考课损益各有变衰非天运之错考察意异故也　益都耆旧传曰巴郡洛下闳汉武帝时改颛顼厯更作太初厯曰后八百岁此厯差一日当有圣人定之　汉书曰昭帝用邓平所造八十一分厯罢废尤踈者十七家使校厯淳于陵渠复覆太初厯晦朔望最宻日月如合璧五星若连珠渠奏状遂用邓平厯　王晋书曰张载弟前乌程令名亢依蔡邕注明堂月令中台要觧又缀诸家厯数而为厯赞荀崧见赞而异之云信该罗厯表义矣　増隋律厯志曰宋氏元嘉何承天造厯迄于齐末相仍用之梁武初兴用循齐旧天监中方改行宋祖冲之甲子元厯【`大明中造`】陈武受禅亦无创造后齐文宣用宋景业厯西魏入闗行李业兴厯至周武甄鸾造甲寅元【`明克逊与太史正定新厯`】遂参用推歩焉【`马显上景寅元厯`】百济行宋元嘉厯以建寅月为岁首　南史曰何承天东海剡人也改定元嘉厯改刻漏二十五箭皆从之　北史曰李业兴撰新厯自以为长于赵何承天祖冲之信都芳难业兴五阙芳私撰灵宪厯以等月大小证据甚明书未成　唐书曰王勃聪警絶众于推歩厯算尤精尝作大唐千岁厯言唐徳灵长千年合承周汉运厯不合承周隋短祚其论大防云以土王者五十代而一千年金王者四十九代而九百年水王者二十代而六百年木王者三十代而八百年火王者二十代而七百年此天地之长期符厯之大数也　经济类编曰唐开元间太史言麟徳厯浸踈日食屡不效上命僧一行更造新厯梁令瓒造黄道游仪以七政遣太史监南宫说等于河南北平地测日晷及极星　又曰古耶律楚材以金大明厯不应制庚午元厯上之防古主毎征伐必令楚材预卜吉凶亦自灼羊髀以符之然后行　又曰元行授时厯郭守敬等以为金虽改厯止因宋纪元厯微加増益未尝测验于天况冬至者厯之本而求厯本者在验气汴宋旧仪今多不恊乃与南北日官陈鼎臣等创造仪象圭表为器凡十有三复遣监官十四人分道测验凡二十七所编参厯法酌取中数成新厯上之言自汉以后厯法经十七改创法者三十家今所考正者凡七事所创法者五事其法视古皆宻而又悉去诸厯积年月日法之傅防者一本天地自然之数可以施之永久而无弊厯上赐名曰授时颁之天下　函史曰明呉元年刘基造戊申大统厯上之厯注上御厯三十事民厯三十二事壬遁歴六十七事灵台郎辨日月星辰之次分野以占保章正专志天文之变辨吉凶之占挈壶正知漏孔壶为漏浮箭为刻以考中星昏明之度上与羣臣论天日月五星之行傅藻等以书传左旋之说对上曰天左旋日月五星右转二十八宿附天不动朕起兵来与善推歩者仰观二十有三年矣夜指一宿为主度太隂所距初防何尽一夜渐过而东非右旋而何  

厯三  

増六徳　五官【`后汉书曰厯有圣人之徳六焉以本气者尚其体以综数者尚其文以考者尚其象以作事者尚其时以占往者尚其源以知来者尚其流大业载之吉凶生焉是以君子将有兴焉咨焉而以从事受命而莫之违也　太史公曰黄帝考定星厯建立五行起消息正閠余于是天地神祗物之官是谓五官各司其序`】　舆棺　佩印【`隋志曰张宾厯既行刘孝孙与冀州秀才刘焯并称其失宾有宠于髙祖二人竟以他事斥逐宾死孝孙仍直太史累年不调寓宿观台乃抱其书弟子舆棺来诣阙下伏而恸哭执法拘以奏之髙祖异焉以问国子祭酒何妥妥言其善即日擢授大都督遣与宾厯比较短长又曰隋文帝时张胄元直太史参议律厯时軰多出其下太史令刘晖等甚忌之然言多不中及太子新立刘焯上皇极厯驳正胄元之短太子颇嘉之焯为太学博士负其精博志觧胄元之印官不称意称疾而归旧唐书曰张胄元佩印而沸腾刘孝孙舆棺而恸哭`】　千岁　万年【`上详厯二　庆元五年临安进士侯堂校冩万年厯十七卷`】　和六气　恊三光【`张曲江集云洛下闳极其数而知来耆旧传尚其占而示后下恊黄钟上稽元象以和六气以恊三光`】  

厯四  

原黄帝造【`后汉律厯志云黄帝造厯元起辛邜而颛顼用乙邜虞用戊子夏用丙寅殷用甲寅周用丁巳秦用乙邜汉作太初厯元以丁丑`】容成作【`详厯二`】　正岁年【`周礼太史正歳年次以序事颁于官府都鄙`】覈晷度【`宋元嘉起居注云尚书郎乐询以为治厯之官当覈晷度`】　明时度【`太史公曰尧厯羲和之官明时正度`】揆天行【`洪范五行传曰厯者圣人所以揆天行而纪万国也`】　正节气　审寒温【`并详厯二`】　阳厯　隂厯【`汉书云先借半日名曰阳厯不借名曰隂厯所谓阳厯者先朔月生隂厯者朔而后月廼生`】　天地之纪【`汉书云厯者天地之大纪`】帝王之司【`后汉书曰若夫用天因地揆时施教颁诸明堂以为明极者莫大乎月令帝王之大司备矣天下之能事毕矣`】　治厯明时【`易云君子以治厯明时`】治厯改元【`杜预奏事云自黄帝已来治厯改元永以为制`】　底日【`日官以底日底致也`】考歩　厯正【`少皥官鳯鸣氏厯正也`】司厯【`哀公十二月螽仲尼曰火伏而后蛰者毕今火犹西流司厯过也火伏十月`】　五家厯【`五行传云五家之厯多疏濶颛顼厯为微近`】六家厯【`蔡邕议云黄帝颛顼夏殷周鲁凡六家厯`】　三统厯【`汉书刘歆作三统厯`】四分厯【`续汉书云章帝徴能厯术者为四分之厯`】　太和厯【`魏略云推歩望朔晦为太和厯`】　景初厯【`魏志景初元年黄龙见有司奏改太和厯为景初厯`】　乾象厯【`吴志云孙权黄武二年改四分厯用乾象厯`】　四时成岁【`尚书咨汝羲暨和以闰月定四时成嵗`】厯数在躬【`又曰天之厯数在尔躬`】黄帝不死【`黄帝合厯而不死始终无穷故曰不死`】重黎惇曜【`尧命`】　日御不失【`诸侯有日御不失日以授百官于朝`】宿离不忒【`无失经纪`】　秦推五胜【`五行相胜`】汉习秦正　唐都分天部【`汉书云治厯者凡二十余人方士唐都分天部注曰谓分二十八宿为长短之度也`】洛下算转厯【`又云巴郡洛下闳运算转厯`】　正分至之节　考寒暑之实【`并详厯一`】　小学太史之职【`汉书云夫推厯生律制器规圆矩方权重衡平凖绳嘉量探钩深莫不用焉纪行于一衍于万其术在算为天下小学职在太史羲和掌之`】少皥鳯鸟之官【`详上`】　増日者　厯生【`六典云置厯生三十六人`】髙丽请颁厯【`武徳七年`】吐浑请颁厯【`正观十年`】　察纪律之行观运机之动　原星辰之迭中　寤晷景之长短【`徐干中论`】天防裁其纪纲　日官考其精要【`张说贺表`】　包万象以  

为法　齐七政以立元　测土箭以气　审朓朒以定朔　明九道以步月　校迟速以推星　攷黄道之邪正　辨天势之升降【`晋显徳二年学士王朴奏`】　中星正则天运可求　分至定则日行可凖  

厯五  

原表梁简文帝谢赐新厯表曰五司告肇万寿载光琯叶璧轮庆休寳厯班和布政悬阙狥道式敬授之典载阐浃辰之敎　又谢赐新厯表曰璇籥环玑鳯司肇律观斗辨气玉琯移春万福维新尅固天保　梁沈约谢赐新厯表曰窃惟观斗辨日驭生为本审时分地稼政莫先何则胜杀无舛拘忌之理难忽珠璧有徴礼节之原攸序　王僧孺谢厯表曰窃以龙驭不爽靡见侵薄鳯职是司曽无昃朓璧联珠灿轮映阶平义实明时事惟均政固以先天其余始执杓验其平分九瀛仰化万防依朔　増宋王安石谢赐厯日表曰清台课厯肇明一岁之宜列郡仰成钦布四时之事闚文切忭拜赐为荣躬包厯数政顺玑衡齐日月之照临体乾坤之阖辟考观星度逺存尧象之明推步大端犹存夏时之正尽俯仰察观之理槩裁成辅相之宜岁事备存诏文偕下先天诞告间无杪忽之差率土逢占验若节符之合敢不恭承睿防顺考时行赞圣神化育之功极天人和同之效奉而行政期不戾于隂阳推以治人庶克跻于富寿　苏轼谢赐厯日表曰迎日推策虽曰百王之常后天奉时惟我二后之徳伏读诏防灼知圣心伏以嗣岁将兴旧章毕举三朝受海内之图籍七月陈王业之艰难冬有祁寒知民言之可畏阳居大夏识天道之至仁故于颁朔之初更下布新之诏恭惟视民如子以国为家振廪劝分人自忘于艰岁消兵去杀天必报之丰年敢不省事清心贵农时之不夺思患预备期岁计之有余  

原啓梁庾肩吾谢厯日启曰凌渠所奏望既符邓平之言锱铢皆合登台视朔覩云物之必书拂管移灰识权衡之有度初开卷始暂为春畱未覧篇终便伤冬及徘徊厚渥比日为年  

増序唐穆宗长庆宣明厯序曰累圣缵绪必更记厯推体元居正之道彰敬授维新之法感易象之随时怀礼经之听朔爰命太史洎乎畴人望于清台论思于别殿究微妙考休祥观浑仪以见天心视圭景而知日至则八卦之气不杂百工之职允厘　张说序曰开元十有三祀诏沙门一行上考黄颛夏商周鲁五王一侯之遗式下集太初至于麟徳二十三家之众议比其同异课其疎宻振古未探之象必发挥于神算大钧不测之气尽覼缕于天聪更审晷度之长短度星间之广狭绳九道之朓朒纠五精之进退参大衍天地之数综八卦六爻之序一辙于文王也覆春秋交蚀之辰研九畴五纪之奥同符于孔子也杼轴万象优柔四载臣说奉诏金门成书册府纬合编次勒成一部名曰开元大衍厯经七章十卷长厯五卷厯议十卷立成法天竺九执厯二卷古今厯书二十四卷略例奏草一卷凡五十二卷所以贯三才周万物穷术数先神称制曰者即圣人顾访之防摽谨按者是厯家进对之词盖中黄之寳符大紫之神器也谨以十六年八月端午赤光照室之夜皇雄成纪之辰当一元之出符献万岁之新厯【`唐明皇以八月五日生`】  

隂阳一  

原负抱　徳刑【`老子曰物负隂而抱阳　董仲舒曰阳为徳常居大夏生育长养隂为刑常居大冬积于虚空不用之地以此见天之任徳不任刑`】　不争　相得【`冬夏不争隂阳之和　礼云隂阳相得`】　増隂闭　阳开【`甘泉赋云帅尔隂闭霅然阳开晋灼曰帅聚也霅散也`】乖行　愆候【`夏商之衰隂阳乖行　唐书曰张廷珪开元初上疏顷隂阳愆五谷失稔闗`】  

【`辅尤剧`】  

隂阳二  

原愆阳【`冬暖`】伏隂【`夏寒`】　増博施　不专【`顺帝梁后云夫阳以博施为徳隂以不专为义`】　原五月交【`月令五月隂阳交死生分`】三合生【`谷梁传云独隂不生独阳不生独天不生三合然后乃生`】　羲和之官【`隂阳家流出于羲和之官敬授人时拘者为之则牵于禁忌泥于小数`】立天之道【`曰隂与阳`】　冲气为和【`老子`】隂阳为炭【`万物为铜文`】　増方圆动静【`律歴志曰阳以圆为形其性动隂以方为形其性静动者数三静者数一`】推移利用【`春夏秋冬隂阳之推移也时之长短隂阳之利用也日夜之易隂阳之化也`】　得竒得耦【`阳为竒隂为耦昼属阳夜属隂昼得竒夜得耦竒单故日得一耦拆故夜得二盖上半夜为今日下半夜为明日故夜得二也`】　乍热乍寒【`夏秋之交冬春之交多乍热乍寒者隂阳之所争也隂战阳阳不能胜则成寒阳荡隂隂廻避则成暑及隂阳既盛则寒暑自有常而不易矣`】　为日为月【`淮南子曰积隂之热气生火火为日积阳之寒气生水水为月`】　阳主隂佐【`董仲舒防天使阳出布于上而主嵗功使隂伏于下而时出佐阳阳不得隂之助亦不能独成嵗功隂以成嵗为名此天道也`】日主月宗【`淮南子曰日者阳之主月者隂之宗`】　阳而阜生　隂而肃杀【`刘禹锡天论云阳而阜生隂而肃杀天之能也阳而萟隂而揫敛人之能也`】　原一隂一阳之谓道【`易`】相生相化以为功  

五行一  

増尚书洪范曰天锡禹洪范九畴初一曰五行一曰水二曰火三曰木四曰金五曰土水曰润下火曰炎上木曰曲直金曰从革土爰稼穑润下作咸炎上作苦曲直作酸从革作辛稼穑作甘　尚书大义曰水火者百姓之所饮食也金木者百姓之所兴作也土者万物之所资生也是为人用　尚书正义曰五行即五材也言五者各有材干也谓之行者若在天则五气流行在地则世所行用也　左传曰天生五材民并用之废一不可谁能去兵　前汉律厯志曰恊之五行则角为木商为金徴为火羽为水宫为土　唐志曰五行之为物其见象于天为五星分任于地为五方行于四时为五徳禀于人也为五常播于音律为五声发于文章为五色而总其精气之用为五行　淮南子曰水生木木生火火生土土生金金生水子生母曰义母生子曰保子母相得曰专母胜子曰制子胜母曰困  

五行二  

原左传曰陈水属也火水妃也而楚所相也今火出而火陈逐楚而建陈也注陈颛顼之后故为水属火畏水故为之妃　汉书曰左传云有星孛入于大辰西及汉梓慎曰星孛于汉水祥也卫颛顼之墟其星为大水水火之牡也其以丙子若壬午作乎水火所以合也　又曰左传昭公八年楚师陈史赵曰五年陈将复封颛顼以水王陈其族也今兹岁在星纪后五年在大梁大梁昴也金为水宗得其宗而昌　増唐文粹曰岑羲为敬晖等论武氏表帝王之厯数必应乎五行水盛则火衰木衰则金盛天地之运必合乎四时春往则夏来暑退则寒集则知五行之数帝王不可违违之则宗社不安生人不理四时之序天地不能变变之则霜露不均水旱交错  

五行三  

増更王　为本【`家语曰古之王者易代改号取法五行五行更王终始相生亦防其宜是以太皥配木炎帝配火黄帝配土少皥配金颛顼配水　礼运云五行四时十二月还相为本也`】　三辰五化【`淮南子曰木生于亥壮于邜死于未三辰皆木也火生于寅壮于午死于戌三辰皆火也土生`】  

【`于午壮于戌死于寅三辰皆土也金生于巳壮于酉死于丑三辰皆金也水生于申壮于子死于辰三辰皆水也　素问云木曰敷和火曰升明土曰备化金曰审平水曰静顺谓之五化`】　虚实　始终【`水性纯冷而有温谷之阳泉火体宜炽而有萧江之寒熖石入水则沉而南海有浮石之山木入水则浮而南海有沉水之木此虚实之相反也　七略邹子有终始五徳言土徳不胜木徳继之金徳次之火徳次之水徳次之`】  

五行四  

原水火妃【`详五行二`】水火壮【`详五行三`】　金为水宗【`详五行二`】火为金病【`汉书云火为金病金畏于火阳气胁水金水之气`】　汨陈五行【`尚书箕子乃言曰汨陈五行注曰汨乱也`】羞用五事【`汉书五行志云经曰羞用五事一曰貌二曰言三曰视四曰听五曰思尚书羞作敬`】　震东为木【`汉书曰震在东方为春为木`】兊西为金【`又云兊在西方为秋为金`】　离南为火【`又云离在南方为夏为火`】坎北为水【`又云坎在北方为冬为水`】金木之气易变【`又云春与秋日夜分寒暑平是以金木之气易以相变`】水火之气不得【`又云上失威仪则有强臣为害水火之气不得也`】　逆天时水不润下【`汉书简宗庙不祷祠废癸祀逆天时则水不润下`】弃法律火不炎上【`又云弃法律逐功臣杀太子以妾为妻则火不炎上`】　有奸谋木不曲直【`又云田猎不宿饮食不享出入不节及有奸谋则木不曲直`】轻百姓金不从革【`又云好战攻轻百姓饰城郭侵边境则金不从革`】废正作淫火不明　诛罸絶理厥灾水【`并京房易传`】　肃  

时雨若　又时若　哲时燠若　谋时寒若　圣时风若　狂恒雨若　僭恒旸若　豫恒燠若　急恒寒若　防恒风若【`并尚书`】  

岁一  

増释名曰岁越也越故限也年进也进而前也　原易曰寒暑相推而岁成焉　荘子曰四时殊气故岁成増袁子正语曰岁在申酉乞浆得酒嵗在辰巳嫁妻买子夫盛衰更代丰荒相半天之常道也  

岁二  

増受会　质成【`周礼曰天官太宰之职岁终则令百官府各正其治受其会　　礼王制曰司防以岁之成质于天子宰斋戒受质`】　烛转　斗移【`杜甫诗云三岁如转烛　又云一别星桥夜三移斗柄春`】  

岁三  

原夏曰岁　殷曰祀　周曰年　虞曰载【`并尔雅`】　嗣岁【`诗云载谋载惟取萧祭脂取羝以軷载燔载烈以兴嗣岁`】祈岁【`淮南子云以冬至数至来岁正月朔日五十者民食足不满五十日日减一升有余益一升为祈岁也`】　増日周【`汉志曰日日行一度积三百六十五度四分度之一而周天一匝名曰岁`】星行【`尔雅曰夏曰歳注取歳星行一次也`】　岁朝【`郑康成曰自正月尽四月为岁之朝`】岁夕【`九月至十二月为歳夕`】　间岁【`隔一歳也`】旬岁【`言岁满也若十日之为一旬也`】　原岁数举【`春秋元命苞云冬至百八十日春夏成夏至百八十日秋冬成合为三百六十日岁数举注曰举犹备也`】　备岁事【`易干凿度云岁三百六十日而天气周八卦用事各四十五日而备岁事`】　增观治象【`周礼天官云小宰赞冡宰受岁会岁终则令羣吏致事正岁帅治官之属而观治象之法狥以木铎曰不用法者国有常刑`】　制国用【`礼王制云宰制国用必于岁秒五谷皆入然后制国用用地大小视年之丰耗以三十年之通制国用量入以为出`】原天子迎岁【`淮南子云冬至日天子率三公九卿迎歳`】后益占岁【`世本云后益作`】  

【`占岁之法`】　鸠为岁【`淮南子注云鸠布谷也`】叶落知岁【`又云见一叶之落知岁之将暮`】　献岁发春【`椘辞云献歳发春兮顾我南征注云献进也`】开春发岁【`又云开春发歳兮白日出之悠悠`】　数将防终岁且更始【`礼记云日穷于次月穷于纪星回于天数将防终嵗且更始`】　载成万物终始之道【`白虎通`】　天行不信莫能成岁【`吕氏春秋`】　三岁而改节　六岁而一衰【`淮南子云太隂治春则欲行仁恵温良治夏则欲布施鲜明治秋则欲修备缮兵治冬则欲猛毅坚强三歳而改节六岁而一衰十二岁而一荒`】　岁在甲曰阏逢【`尔雅曰太歳在甲曰阏逢在乙曰旃防在丙曰柔兆在丁曰强圉在戊曰着雍在己曰屠维在庚曰上章在辛曰重光在壬曰元黓在癸曰昭阳`】　在寅曰摄提格【`又云太岁在寅曰摄提格在夘曰单阏在辰曰执徐在巳曰大荒落在午曰敦牂在未曰恊洽在申曰涒滩在酉曰作噩在戌曰阉荗在亥曰大渊献在子曰困敦在丑曰赤奋若`】　月阳【`月在甲曰毕在乙曰橘在丙曰修在丁曰圉在戊曰厉在己曰则在庚曰窒在辛曰塞在壬曰终在癸曰极`】  

闰一  

增左传曰积分而成月者也　汉律厯志孟康注云天终数九地终数十穷终也言闰月亦日之穷余故取二终之数以为义　汪氏曰周天三百六十五度四分度之一绕地左旋常一日一周而过一度日行一日亦一周在天为不及一度积至三百六十五日四分日之一而与天防为一岁月一日不及天十三度十九分度之七积三百五十四日九百四十分日之三百四十八而与日会者十二为一年大率三百六十日为常数一岁多五日九百四十分日之二百三十五分为二十四气是为气盈而昼夜长短节气寒暑于是定焉一年少五日九百四十分日之五百九十二分为十二月是为朔虚而晦朔望于是定焉积气之有余就年之不足而后有閠三年一閠尚余三日有竒五年再閠则少五日有竒积十九年閠在十二月则气朔分齐是为一章大率三十二月则有閠閠前之月中气在晦閠后之月中气在朔若厯不置閠则晦朔望皆非其正昼夜平分不在春秋之中而寒暑反易矣  

閠二  

增汉志曰春秋用鲁厯周道衰天子不能班朔鲁厯不正以閠余一之岁为蔀首　唐志曰元始厯以为十九年七閠皆有余分是以中气渐差据浑天二分为东西之中而晷景不等二至为南北之极而进退不齐更因刘洪纪法増十一年以为章岁而减閠余十九分之一后代厯家皆因循元始而损益或差  

閠三  

原正时　移气【`閠以正时气逐閠移`】　增积分　成化【`上详閠一汉朱浮传云五年再閠天道乃备天地之灵犹五载以成化况人道乎`】　非常月　无中气【`公羊传曰闰月者何以谓之天无是月非常月也　文士传曰陆续字公纪作浑天说曰閠月无中气而北斗斜指两辰之间所以异于他月也`】  

闰四  

原非礼　不悖【`文公元年闰三月非礼也归余于终事则不悖合在僖公末年`】　增大备　小备【`后汉张纯传云三年一闰天气小备五年再閠天气大备`】　原不告朔【`閠月不告朔非礼也不告闰朔弃时政也其将何以为国哉`】匪乖期【`于积閠`】　増迂龙辔【`李贺乐词云帝重光年重时七十二廻环推天官玉琯灰剰飞今岁何长来岁迟羲氏和氏迂龙辔`】驻年光【`方平云幕幕复苍苍微和傍早阳忌寒春已尽待閠月犹长栁变原非雨花迟岂为霜自兹延圣厯不必驻年光`】　原岁余为閠【`汉书音义云歳之余为閠`】易穷为閠【`汉书云天数二十有五地数三十易穷则变故为閠法天终数九地终数十`】　閠以起纪【`春秋元命苞曰三年閠以起纪案宋均云纪法也三年加以一閠以成岁也`】閠以正时【`又曰二年一朔不告朔非礼也夫闰正时以作事厚民生之道枢机是在`】　四岁一定【`尚书曰曰月不可离故得閠余为定注曰闰共也四歳合一月为定也`】五岁再閠【`易云归竒于扐以象閠五歳再閠故再扐而后挂孔疏云以法象天道归残聚余分而成闰也五嵗再閠者凡前閠后闰相去大略三十二月在五嵗之中故五嵗再閠`】归余于终【`左传云先王之正时也履端于始举正于中归余于终履端于始序则不愆举正于`】  

【`中民则不惑归余于终事则不悖`】归竒于扐【`详上`】　閠月非常【`郑元注礼记云閠月非常月也`】閠月不告【`公羊传云闰月不告朔曷为不告朔天无是月也`】　诏王居门【`周礼云閠月太史诏王居门中终月门谓路寝门也`】阖门左扉【`礼记云閠月天子居明堂无室位则阖门左扉立于其中`】　增中朔大小【`贾氏曰中数曰歳朔数曰年一年之内有二十四气正月立春节雨水中至十二月小寒节大寒中皆节气在前中气在后节气有入前月法中气无入前月法中气匝则为歳朔气匝则为年中朔大小不齐不置闰则中气入后月故必正之以閠`】行度疎宻【`晋律厯志云武帝元封更造太初厯校中朔所差以正閠分课中星行度以考疎宻`】　原附日之余【`閠月者附日之余日积分而成于月也`】余分之月【`说文曰余分之月五嵗再閠`】　閠者日之余【`尚书考灵曜注云日嵗周天为十二月月一岁不尽周天十九分次之七故闰者日之余也`】閠者阳之余【`白虎通云月有閠余何周天三百六十五度四分度之一岁十二月日过十二度故三年一闰五年再閠明隂不足阳有余也故谶曰闰者阳之余`】　黄帝起消息正閠余【`史记`】羲和以閠月定四时【`尚书云咨汝羲暨和朞三百有六旬有六日以闰月定四时成岁`】  

閠五  

增赋唐张季友閠赋曰于是太史授事羲和敬理以日系月积三年而成原始要终岂周月而已天时由之而式叙国令于焉而合轨春生夏长不失其常东作西成孰知所以雪应冬而絮落云识夏而峰起秋之夕湛露为霜春之朝坚氷为水岂不以律之克中閠之匪虚以风以雨兮各得其序曰寒曰燠兮无悖于初哉  

## 御定渊鉴类函卷十三

岁时部二【`春　立春春分`】  

春一  

原说文曰春之为言蠢也物蠢而生　増释名曰正月少阳建寅寅者演也律中太簇律之为言率也所以率气也太者大也簇者凑也言万物始大凑地而出也二月之夹钟者何夹者孚也言万物孚甲众分也三月气至姑洗之律应姑洗者南吕之生也三分益一管长七寸一分其日其音其数并同孟春　原毛诗曰春日载阳有鸣仓庚【`黄鹂也`】春日迟迟【`郑注曰迟迟舒缓也`】采繁祁祁女心伤悲迨及公子同归　又曰春日载阳爰求柔桑礼记月令曰孟春之月东风觧冻蛰虫始振鱼上氷獭祭鱼鸿雁来乃择元辰天子躬耕帝借是月也天气下降地气上腾天地和同草木萌动【`此阳气蒸运可耕之`】仲春之月始雨水桃始华仓庚鸣鹰化为鸠季春之月桐始华  

田防化为鴽虹始见蓱始生【`防蝀谓之虹蓱萍也`】舟牧覆舟五覆五反天子始乘舟布徳行恵　又曰孟春之月日在营室昬参中旦尾中【`孟长也日月之行一岁十二防观斗所建命其四时孟春日月防于娵訾而斗建寅`】其日甲乙其帝太皡其神句芒【`郑曰此苍精之君木官之臣自古以来着徳立功者太皡宓羲也句芒少皡氏之子曰重为木官`】律中太簇【`仓豆反律气之管以铜为之中犹应也髙诱注曰万物动生簇地而出故曰太簇`】中气【`日在危`】　又曰仲春之月日在奎昏弧中旦建星中【`仲中也仲春者日月防于降娄而斗建夘`】律中夹钟【`髙诱曰是月万物去隂而生故管者中夹钟`】中气【`日在奎`】日夜分　又曰季春之月日在胃昏七星中旦牵牛中【`季少也季春日月防于大梁而斗建辰`】律中姑洗【`髙诱注曰姑故也洗新也是月阳气发故去故就新`】中气【`日在胃`】生气方盛阳气发泄句者毕出萌者尽达【`屈而生者曰句芒而直者曰萌`】尔雅曰春为青阳一曰发生　増又曰春猎为搜春祭为祠　原尚书大传曰东方者动方也物之动也何以谓之春春出也物之出故谓东方春也　増又曰万物非春不长　大戴礼曰古者天子孟春论吏之徳行能法者为有行能理得法者为有能任得法者为有功故论吏行而法行事治而功成季冬正法孟春论吏治国之要也春论班赏冬考良刑则莫不惩劝也　原尚书纬曰春东方青龙房位其帝仁好生不贼　孝经纬曰周天七衡六间曰立春后十五日斗指寅为雨水后十五日斗指甲为惊蛰后十五日斗指夘为春分后十五日斗指乙为清明后十五日斗指辰为谷雨　増易通统图曰春日行东方青道曰东陆　原京房占曰春当退贪残进柔良恤幼孤赈不足求士则万物应节而生随气而长所谓春令也　又曰正月建寅律为太簇鸡雉孳尾招摇生聚少阳解冻其气温柔逆之则寒増春秋元命苞曰春者神明推移精华结纽神明犹隂阳也相推使物精华结成纽要也　公羊传曰春者何岁之始也注云春者天地开辟之端养生之首法象所出四时本名也　原汉书曰孟春之月羣居者将散行人振木铎狥于路以采诗献之太师比其音律以闻于天子　増晋书乐志曰正月之辰谓之寅寅也者津也谓生物之津途也二月之辰名为卯卯也者茂也言阳气生而孶茂也三月之辰名为辰辰也者震也谓时物尽震动而长也　原老子曰众人熈熈若享太牢如登春台　荘子曰春气发而百草生正得秋而万寳成夫春与秋岂得而然哉天道已行矣　尸子曰春为忠东方为春春动也是故鸟兽孕宁草木华生万物咸遂忠之至也　鹖冠子曰斗柄指东天下皆春　孟子曰春省耕而补不足　淮南子曰春女悲秋士哀知物化矣原又曰二月之夕女夷鼓歌以司天和以养百谷禽  

兽草木【`女夷主春夏长养之神`】　又曰孟春之月东宫御女青色衣青采鼓琴瑟　増又曰春为规规之为度也转而不复圆而不垸优而不踪广大以寛感动有理发通有纪优优简简百怨不起规度不失生气乃理　原说苑曰管仲曰吾穷必矣吾不能以春风风人不能以夏雨雨人吾穷必矣　夏小正曰正月启蛰雉震呴【`呴古雊字古豆反呴者鸣也震者鼓其翼也`】时有浚风【`浚者大风南风`】涤冻涂【`涤者变也变而暖也`】田防出【`田防嗛防也嗛俭簟反`】农及雪泽采芸【`音魂芸似邪蒿可食`】柳稊【`苦兮反梯者发孚也`】梅杏柂桃则华【`柂音斯柂桃山桃`】　又曰二月祭鲔【`鲔至其时羙`】采【`音杞蘧也`】降燕乃睇【`降下也燕齐人呼乙睇盻也盻者视可为室`】　又曰三月参则伏【`参星伏不见`】则鸣【`天蝼也尔雅注天蝼蝼蛄　音斛`】颁氷【`分氷以授大夫`】拂桐葩【`桐葩始生貌拂拂然`】　周书时训曰三月鸣鸠拂羽戴胜降于桑【`拂羽以羽相击戴胜促织絍之鸟一名戴鵀鵀音而鸩反`】　梁元帝纂要曰春曰青阳【`气清而温阳`】亦曰发生芳春青春阳春三春九春天曰苍天【`万物苍苍而生`】风曰阳风春风暄风柔风惠风景曰媚景和景韶景时曰良时嘉时芳时辰曰良辰嘉辰芳辰节曰华节芳节良节嘉节韶节淑节草曰弱草芳草芳卉木曰华木华芳林芳林曰茂林鸟曰阳鸟时鸟阳禽鸟时禽好鸟好禽正月孟春亦曰孟阳孟陬【`音邹`】上春初春开春发春献春首春首岁初岁开岁发岁献岁肇岁芳岁华岁二月仲春亦曰仲阳三月季春亦曰暮春末春晚春　増素问曰春三月此谓发陈天地俱生万物以荣　又曰东方生风风生木其徳敷和敷和之纪木徳周行阳舒隂布五化宣平　晁错新书曰帝王之道包之如海养之如春　原白虎通曰嫁娶以春何也春天地交通万物始生隂阳交接之时也　临海异物志曰鶗鴂一名田防春三月鸣昼夜不止音声自呼俗言取梅子涂其口两边皆赤上天自言乞恩当梅子熟鸣乃止耳　楚辞曰献岁春兮汨我南征菉苹齐叶兮白芷生湛湛江水兮上有枫目极千里兮伤春心　又曰开春发岁兮白日出之悠悠吾且荡志而愉乐兮遵江夏以娯忧　又曰王孙游兮不归春草生兮萋萋　又曰青春受谢白日昭春气奋发万物遽  

春二  

原尚书曰分命羲仲宅嵎夷曰谷寅宾出日平秩东作日中星鸟以殷仲春　周礼曰内宰仲春诏后率外内命妇始蚕于北郊上春诏王后帅六宫之人生穜稑之种而献之于王　论语曰莫春者春服既成冠者五六人童子六七人浴乎沂风乎舞雩咏而归　博物志曰宋国有田夫常衣黂缊以过冬曁春东作自暴于日不知天下有广厦隩室绵纩狐貉顾其妻曰负日之暄人莫知者以献吾君将有赏　増史记曰孝恵皇帝时防春出游离宫叔孙生曰古者有春尝果今方樱桃熟愿陛下因取樱桃献宗庙上乃许之诸果献由此兴也文帝诏曰方春和时草木羣生之物皆有以自乐而  

吾百姓或阽于死亡而莫之省忧为民父母将何如其议所以赈贷之　后汉书曰章帝元和二年春诏三公曰方春生养万物孚甲宜助萌阳以育时物其令有司罪非殊死且弗案验　原又曰章帝行幸勅御史司空道桥所过歴木方春月无得有所伐辂车可引避也増又曰丙午诏曰畿内七十以上暮春赴京师将行  

养老之典礼　又曰太守常以春行县至县劝人农桑振救乏絶第五伦为太守因春行见乡啬夫郑竒之署督邮　原又曰郑为临淮太守春行有两白鹿随车夹毂而行宏后为太尉　东观汉记曰梁鸿将之防稽作诗曰维季春兮华色麦含金兮方秀　増唐书礼乐志曰天子以孟春上辛日于南郊摠受十二月之政藏于祖庙月取一政颁于明堂　又曰贞观十四年正月庚子有司读时令诏百官之长升太极殿坐听之李适传曰中宗春幸棃园并渭水祓除赐羣臣细柳圈辟厉帝有所感即赋诗　开元遗事曰宋璟爱民惜物朝野归羙咸谓有脚阳春如阳春及物也　又曰长安春盛时于游赏园林日无闲地苏颋应制诗曰飞埃结红雾游盖翻青云帝览诗嘉焉以御花插颋之巾时人荣之　又曰都人士女每正月半后各乗车跨马供帐于园囿或郊野中为探春之宴　又曰长安士女游春野歩遇名花则设席借草以红裙递相插挂以为宴幄羯鼓录曰唐明皇尝遇二月旦小殿柳杏将吐叹曰  

对此景物岂可不与判断之呼髙力士取羯鼓纵击一曲名春光好囘顾栁杏皆发明皇笑曰不唤我作天公可乎　天寳遗事曰长安贵家子弟每至春时游宴于园囿中随行载以油幕或遇隂雨以幕覆之尽欢而归唐书曰李泌奏云以晦为节非也请以二月朔为中  

和节因赐民间以青囊盛百谷李果种相问遗号献生天子令百官进农书示务本也　又曰唐何易于为益昌令时州刺史赏春与客乗舟过益昌旁索居民挽牵易于乃自引舟守惊问之易于曰方春百姓耕且蚕惟令无事可任其劳守愧与客疾驰去无温公诗话曰赵宋春月召两府两制三馆于后苑赏花钓鱼　道山清话曰哲宗御讲筵所手折一栢枝玩程颐为讲官奏曰方春万物发生之时不可非时毁折哲宗亟掷于地  

春三  

原苍精　青祗【`上见春一注下见张恊杂诗`】　参伏　祥正【`上详春一　国语曰农祥晨正详立春`】　糓雨　条风【`上孝经纬详春一　下详立春`】　迟日和风【`上详春一　陆士衡乐府诗曰游客芳春林春芳伤客心和风飞清响鲜云垂薄隂`】　淑景鲜云【`上见李颙悲四时诗　下详和风注`】　九阳　三节【`傅元阳春赋曰生气方盛`】  

【`九阳奋发　又乐府诗曰穆穆三春节天气暖且和`】　仓庚　乙【`上详春一蔡邕月令章句曰仲春鸟至鸟燕也尔雅曰燕乙也`】　拂羽　挥鳞【`上详春一　李颙悲四时曰春日悲兮鱼挥鳞于巨川`】　鸣防　雊雉【`上详春二下详春一`】　鸟　苍龙【`吕氏春秋曰仲春之月鸟至　礼记曰孟春之月天子居青阳左个乘青辂驾苍龙`】　降鷰来鸿【`大戴礼曰二月降鷰降下也　下详春一`】　桑鵀　麦雉【`蔡邕月令章句曰季春戴鵀降于桑曺植射雉赋曰暮春之月宿麦盈野野雉羣雊`】　化鸠　归雁【`周礼罗氏中春罗春鸟献鸠以养国老郑注曰仲春鹰化为鸠变旧为新宜以养老助生气　礼记曰正月鸿雁来来归也北有雁门故曰归雁`】　氷涣　云滋【`上详王廙春可乐　下见李颙悲四时诗`】　杏花菖叶【`崔寔四民月令曰清明节令蚕妾理蚕室是月也杏花盛　吕氏春秋曰冬至后五旬七日菖始生百草之先生也于是始耕髙诱注曰菖蒲水草`】　华桂　柔桑【`尸子曰春华秋英其名曰桂下详春一毛诗`】　兰径　柳衢【`楚词曰兰臯被径兮斯路渐荣谢恵连三日诗曰弱栁防修衢`】青苹　绿芰【`枚乗七发曰淹青苹游清风陶阳气荡春心　夏侯湛春可乐曰援若流之緑`】  

【`芰`】　葇栁　夭桃【`伍缉之春芳诗曰桃桞发葇荣丹緑粲郊邑　毛诗曰桃之夭夭灼灼其华`】　布德　论功【`上详立春　大戴礼曰古者天子孟春论吏之德行功能`】　効功论赏【`礼月令季春之月蚕事既登分茧称然効功以共郊庙之服　管子曰孟春之朝君自听朝论`】  

【`爵赏`】　帝借　神禖【`礼记曰孟春天子躬耕帝借蔡邕曰天子借田千畆以供上帝之粢盛借人力以成其功故曰帝借　吕氏春秋曰仲春祠于髙禖蔡邕曰髙禖神名也`】　鲜羔　祭鲔【`礼记曰仲春之月天子乃鲜羔开氷先荐寝庙　大戴礼曰二月祭鲔鲔者鱼之先至者`】　祈麦荐韭【`礼记曰季春之月天子乃为麦祈实郑元注曰于含秀求其成也　崔寔四民月令曰二月祠太社之日荐韭卵于祖祢`】　狥铎　载耜【`尚书曰每歳孟春遒人以木铎狥于路注云遒人宣令之官木铎金铃木舌所以振文教也　礼记曰孟春之月择元辰天子亲载耒耜帅三公九卿诸侯大夫躬耕借田`】　禁火　啓氷【`周礼曰司烜氏掌仲春以木铎修火禁　下见鲜羔注`】　条桑采艾【`毛诗曰蚕月条桑郑元口条桑枝落其叶　四民月令曰三月可采艾耳`】　花盖  

叶幄【`上见夏侯湛春可乐下见谢万春游赋`】　绿野　青逵【`谢灵运入彭蠡口诗春晚绿野秀岩髙白云屯　下见立春五`】　浴沂　禊洛【`上详春二　蔡邕禊文曰洋洋暮春厥日除已尊卑烟鹜惟女与士自求百福在之涘`】　増草裀　油幕【`谢万春游赋云靡翠草而成防　下详春二天寳遗事`】　吞花　卧酒【`曲江春宴录云虞松方春招客云握月担风且留后日吞花卧酒不可过时`】　防楼　雕幰【`天寳遗事云杨氏子弟恃后戚之贵极于奢侈每春游以大车结防为楼载女乐数十人自私第声乐前引出游园囿中长安豪民贵族争仿之　摭言云进士防宴曲江卢彖请假不赴乃以雕幰载妓女微服游观为团司所发崔沆为主簿录事判云深搀席防密映氊车紫陌寻春便隔同年之靣青云得路可知异日之心`】　借草　铺花【`天寳遗事云长安进士郑愚刘参郭保衡王冲张道隠等十数軰不拘礼节旁若无人每春游时妓乗小犊车指名园曲沼借草喧呼自谓之顚饮　又云许慎与亲友结宴囿中未尝具帷幄坐具令僮取落花铺于坐下曰吾自有花防何用坐具乎`】　送贫　迎富【`四时宝鉴云髙阳氏子好衣弊食糜正月晦日巷死世人于是日作粥麋破衣弃于巷祝曰送贫　寰宇记云蜀万州风俗二月二日携酒鼓乐于郊外饮宴至暮而归谓之迎富`】　蚕月　鸎时【`唐百家诗曰蚕月桑叶青鸎时栁花白`】　上服　散衣【`唐纪每中和节王公戚里上春服士庶以刀尺相问遗　唐王建词云殿前明日中和节连夜琼林散舞衣`】　献果　种【`上详春二　齐民要术云二月辰日种山谷诗云夏栽翠竹余千个春粪辰满百区`】　望杏　瞻蒲【`蜀主孟昶劝农诏云望杏敦耕瞻蒲劝穑`】　翠烟红雨【`王元之诗云一路翠烟笼碧柳满川红雨落花邨`】　原榆荚雨　桃花水【`汜胜之书曰三月榆荚雨髙地强土可种禾　韩诗章句曰溱与洧方涣涣兮谓三月桃花水下时郑国之俗三月上巳此水招魂续魄祓除不祥之故也`】　正月上春　中气【`建寅月雨水之日獭祭鱼中气也后五日鸿雁来后五日草木萌动`】　改秦讳　行夏时【`秦始皇正月生因名政后讳之改正字从平声　夏以建寅为正月`】　増结肠　灸眼【`霏雪录云北方士女正月十六日用旧厯日纸九道为绳乱结以首尾联属者为兆谓之结羊肠　养老方云正月十六日以川椒细末一二分入头垢和为蚕豆大凹之以窝置于眼角别揉熟艾米粒大内凹中每眼角灸七壮或九壮俟清明日复灸之连灸三年益加精彩`】　剖鸟腹　补天穿【`嘉话云唐西域东女国以歳初诣山中剖鸟腹有谷曰歳丰否则有灾谓之鸟卜　拾遗记云江东俗称正月二十日为天穿日以红缕系煎饼饵置屋上曰补天穿相传女娲氏以是日补天故也`】　原二月上丁　后戊【`二月上丁释奠于国学　春分后戊日乃命民社也`】　举趾　戒容【`诗云四之日举趾注云周之四月今二月人皆举足而耕　月令云雷将发声有不戒容止者生子不备`】　増选胜　赐衣【`唐制二月初旬令百官休日胜行乐　唐文宗谓栁公权曰邉上衣赐久不及时今二月给春衣可贺我以诗宫人廹其口进公权应声曰旧嵗虽无战今春未得归皇恩无以报春日赐春衣`】　原三月荐鲔　书牲【`天子荐鲔于寝庙　牺牲驹犊举书其数`】　享先蚕　合腾马【`享先蚕而躬桑以勤蚕事　合累牛腾马游牝于牧注累腾匹乗名`】　増秧开五叶　蚕长三眠【`萧结庐陵人五代时为祁阳令不畏强御方暮春时有州符下取竞渡船刺史将临观结怒批其符云秧开五叶蚕长三眠人皆忙廹讵任渡船刺史乃罢竞渡`】  

春四  

原东方者春【`礼记云东方者春春之言蠢也产万物者也注曰蠢动也`】东陆谓春【`续汉书曰行东陆谓之春`】　春为青帝【`尚书纬`】春者岁始【`详春一`】　居左个【`礼记孟春天子居青阳左个仲春居青阳太庙季春居青阳右个`】游外庐【`张华归田赋曰冬奥处于城邑春嬉游于外庐`】　乗鸾辂【`礼记`】乗苍马【`尚书考灵曜云春佩苍璧乘苍马以出游发令于外春行仁政以顺天之常以安国也`】　负青幡【`王粲务本论云末世之治负青幡而令春`】服青帻【`令史详立春`】　籥豳诗【`周礼籥章掌仲春昼击土鼓吹豳诗`】鼓琴瑟【`淮南子曰孟春之月鼓琴瑟`】　简稼器　修稼政【`周礼`】　敷和气【`傅咸诗云春敷和气百鸟翔鸣`】含寒气【`刘公干诗云初春含寒气`】　春德风【`吕氏春秋云春之徳风风不信其华不盛华不盛则果实不生`】春条风【`易通卦验`】　獭祭鱼　鹰化鸠【`并礼记`】鼈人献蜃【`周礼鼈人职云春献鼈蜃`】罗氏献鸠【`详初学记`】　孟春食麦【`月令孟春之月食麦与羊`】仲春荐笋【`范汪祠制云仲春荐竹笋`】　孟春习舞【`礼记春命乐正入学习舞`】季春习乐【`礼记云仲春之月上丁又命乐正入学习乐`】　皆修封疆【`月令云孟春之月王命布农事命田舍东郊皆修封疆审端经术善相丘陵阪险原隰土地所宜五谷所殖以教道民必躬亲之　案术周礼作遂夫间有遂遂上有径遂小沟也`】周视原野【`又云季春循行国邑周视原野`】　洋洋暮春【`蔡邕修禊文`】穆穆三春【`傅元乐府诗`】　百华隆德【`扬雄蜀都赋云百华投春隆徳芬芬`】繁华葳【`傅元杂诗云浮萍蔽绿水杨栁何依依云云`】春气故生【`春秋繁露曰春气喜故生`】春气转节【`王升之诗云春风转节万物争扬`】红葩曜天【`杜预七规`】　萌草緑池　鸣鸠趣农　戴胜趣织【`俱详春一周书时训注`】　青天翠采【`傅元杂诗习习谷风兴回囘景云飞青天敷翠采朝日含丹辉`】　万物光辉【`古乐府诗云阳春布徳泽万物生光辉`】　芳春【`陆机乐府云芳春伤客心`】　熙春【`潘岳闲居赋云凛秋暑退熙春寒徃微雨新晴六合清朗`】　禁【`伐木`】　器【`疏以达`】　虫鳞【`象物孚甲将鳞龙蛇之属`】　音角【`春气和则角声调`】　其祀户【`春阳气出祀之户内阳也`】　其数八　迟迟【`春日迟迟`】馥馥【`云播芳之馥馥`】　鷰至　雁来【`春分之日元鸟至鸿雁来`】　祭先脾【`制脾为爼`】　牲毋牝　乗震执规【`汉书魏相丄书曰隂阳之分以日为纪各有常职不得相干东方之神太皡乗震执规司春`】舍菜合舞【`礼春入太学舍菜合舞`】　太簇司律【`止月律管也`】苍灵奉涂【`文选云句芒神奉涂引道`】　春为青阳【`尔雅`】云成白鹄【`易说曰春有白鹄之云也`】时属酸羶【`其味酸其臭羶`】日惟甲乙【`月令`】　雷方出地【`易`】鱼已上氷【`月令`】　乐正习舞【`礼`】女夷鼓歌【`夏小正`】　风囘解冻【`月令`】岁适载华【`顔延之诗云昔辞秋未素今也歳载华乃春也`】　木铎规时【`尚书`】土牛诫【`月令`】　卦审吉凶【`周礼人以上春衅防占兆审卦之吉防`】火新榆栁【`周礼燧人掌火春取榆栁之火`】　岁星更始【`传云嵗在星纪而浮于元注云谓夭有十二辰歳星一年一周行运也`】璿衡运周　旣昭苏　物方骀荡【`骀徒改切选云春物方骀荡民情以鬰陶　春光貌`】　三阳革故【`正月三阳生也`】千里共寻【`隋卢思道诗云把一尊酒共寻千里春`】　气变东郊　寒北陆　庭兰已香涧蒲犹小　増四时之首【`家语云春者四时之首`】一年之计【`纂要云一日之计在一晨一年之计在一春`】　原有司布农事之日　天子耕借田之晨【`并见月令`】　斗转东而天下皆春　雁向北而岭边先暖【`鹖冠子曰斗柄指束天下皆春雁向北即鸿雁来也此为三阳日`】　鹰化鸠而及【`周礼`】麦覆雉以当时【`见庾信感春赋`】　已改赵衰之爱日【`传曰赵衰冬日之日也冬日可爱`】爰吹邹衍之和风【`详律`】　铜盘取露以服风【`服防曰天子孟春之月以铜盘取露水服之云服八方之风以其被八音风吹也`】桃花和雪以靧靣【`虞世南史畧曰北齐卢士深妻崔林义之女有才学春日以桃花和雪与児靧靣云取红桃取白雪与児洗靣作光恱取白雪取红花与児洗靣作姸华`】　歌青阳而祭天地【`汉书`】鸟而祀髙禖【`月令`】　诗人之黄鸎出谷【`诗曰出自幽谷于乔木`】太守之白鹿随车【`详春二`】　陆凯寄一枝之春色【`陆凯与范蔚宗相善自江南寄梅花一枝诣长安与蔚宗赠诗云折花逢驿使寄与陇头人江南无所得聊赠一枝春`】伶伦截六管以和音【`详律`】　节移隂管符河内之灰【`详律`】春动阳钟应金门之竹【`异物论云听五声清浊之和然后制为钟律律中有黄钟律阳钟以应干之初九金门竹详律`】　正月于耜【`诗三之日于耜注正月也始备耒耜豳土寒农晚也`】修疆【`皆修封疆`】纳凌隂【`三之日纳于凌隂注凌隂氷室`】耕帝籍【`天子三推`】　上辛祈谷【`元日`】  

【`祈谷谓上辛祈谷郊祀昊天上帝于圜丘`】东郊命田【`月令王命布农事命田舍东郊`】　修祭命祀【`乃修祭典命祀山林川泽`】掩骼埋胔【`枯骨曰骼肉腐曰胔`】　不可称兵【`月令是月也不可称兵称兵必天殃`】毋聚大众【`毋置城郭注为妨农事`】　毋絶地理毋乱人纪　律中太簇　气至东郊【`谓立春之日迎春气也`】　斗建寅位【`月令云正月之节斗建寅之初`】时祠岳鎭【`命祀岳鎭海渎`】　雁序南囘斗衡东指　衅【`周礼`】祭獭【`礼记`】　春秋始事【`春秋之法书元年春`】  

【`正月者所以始事者也`】象魏悬法【`周礼正月之吉始和布令于国都鄙使万民观之`】　星始运于铜浑【`铜浑以应天之星数目正月则铜浑更始以测一年之星度`】气微生于玉琯【`又正月为三微之月阳气初生为防以玉为琯`】　汉帝赐羮之【`金谷园记云武帝甞以正月杀枭为羮以赐羣臣食之云使天下之人知杀絶其恶也`】豳人于耜之时【`诗`】玉管调音于律吕【`玉管吹律之管`】金乌防翼于虚危【`金乌日也在`】  

【`虚危`】　日月乍逼于虚危　昏晓正当于心昴【`月令`】　司厯而命乎太史【`详立春`】行庆惠而及彼兆人【`月令以应春气`】　六律调元太簇克宣于和煦　四时成岁青阳濳运于发生【`见上`】　増防花【`外纪晋惠帝正月百花未开令宫人剪五色通草花实录云王符潜夫论已讥花采之费晋新野君传家以剪花为业有染绢为芙蓉捻蜡为菱藕剪梅若生之事则花朶起于汉剪防起于晋矣`】　冰瑞【`耳谈云正徳戊寅冬驾幸淮扬河冰方合上问何时觧江彬对曰立春始觧然尚有句余日上曰春迎之即至矣即命迎春于扬之东郭明日百花盛开河氷尽泮万姓骇观以为氷瑞云`】　报春作声【`顾渚山记云山中有鸟如鸲鹆而小苍黄色每至正二月作声云春起也至三四月作声云春去也采茶人呼为报春白乐天诗云不缘啼鸟声饶舌玉仙郎那得知`】　原二月祀朝日【`于东郊`】祭马祖【`用刚日`】　修阖扇【`助通阳气`】具曲植【`所以养蚕`】　柳舒西掖【`汉武西掖瑞桞又晋书云二月中三月初棓櫑桞叶舒`】雷鸣东隅【`陶潜诗云仲春通时雨始雷鸣东隅`】　豳人击鼓以迎春【`周礼仲春昼击土鼓以迎春也`】巢氏乞子以得富【`昔巢氏时二月二乞得人子归养之家便大富后人以此日出野田采桑叶向门前以祭之曰迎富`】　毋作事以妨农【`礼注兴兵役之事时将耕虑妨农功`】顺阳气以养物【`礼无焚山林顺阳气以养物`】　惊蛰之日桃始华【`二月节也后五日仓庚鸣后五日鹰化为鸠`】春分之日燕乃至【`二月节后五日雷发声后五日始电`】　増击土鼓【`周礼仲春击土鼓`】赐金钱【`唐贞元间遇中和节赐百官宰相以下金钱宴于曲江杜少陵诗云何时诏此金钱防暂醉佳人锦瑟傍`】　原三月禁捕【`罝芣罼翳餧兽之药无出国门鸟兽孳乳不可伤之无逆天时`】効功【`分茧称効功郊庙`】　修蚕器　荐鞠衣【`月令天子荐鞠衣于先帝鞠衣黄桑之服荐于太庙`】　大合乐【`天子亲往视之`】始乗舟【`天子`】　不可以内【`时可宣出不可敛`】无或不良【`皮革筋角齿羽箭干脂胶丹漆无或不良`】日在娄星律中姑洗【`俱详春一`】　毕春九门【`大合乐命国傩九门磔禳以毕春气洪范传曰`】  

【`犬本属金故磔之于九门抑金扶木毕成春功东方三门不磔春位不杀又且盛徳所在无不禳也`】审量五库【`月令云审五库之量金鐡皮革无或不良也`】　布徳行【`月令云布徳行恵发仓廪赐贫穷赈乏絶也`】聘士礼贤【`聘名士礼贤者`】　修利隄防　导逹沟渎【`月令`】  

春五  

原诗晋陆机诗曰节运同可悲莫若春气甚和风未及燠遗凉清且凛　张恊杂诗曰太昊启东节春郊礼青祗鹰化日夜分雷动寒暑离飞泽洗冬条浮飚觧春澌采虹缨髙云文虬鸣隂池冲气扇九垠苍生衍四垂时至万寳成化周天地移　郭璞诗曰青阳畅和气谷风穆以温英茝发林荟昆咸啓门髙台临迅流四坐列王孙羽盖停云隂翠郁映玉樽　南齐虞羲春郊诗曰风迟蝶弄蘤景丽鸟和春樵歌喧垄暮渔枻乱江晨山中芳杜若依依独思人　王俭春夕诗曰露华方照岁云彩复经春虚闺稍叠草幽帐日凝尘　又春诗曰兰生已匝苑萍开欲半池轻风摇杂蘤细雨乱丛枝　又诗曰风光承露照雾色防兰晖青荑结翠藻黄鸟弄春飞　梁简文帝春日想上林诗曰春风本自竒杨柳最相宜柳叶恒着地杨花好上吹处处春心动常惜光隂移西京董贤馆南苑习郁池荇间鱼共乐桃上鸟相窥香车云母幰駃马黄金羁　又晚春时诗曰紫兰叶初满娇鸎弄不稀石蹲还似兽萝长更胜衣水冻文鳐聚山暝雅【`古鸦字`】鸟飞渚蒲变新节岩桐长旧围风花落未已山斋开夜扉　又晚日后堂诗曰幔隂通碧砌日影度城隅岸栁垂长叶窓桃落细跗花留蛱蝶粉竹翳蜻蜓珠赏心无与共染翰独踟蹰　又春日诗曰花开防千叶水覆数重衣蝶飏萦空儛鷰作同心飞歌妖弄曲罢郑女挟琴归　又春日诗曰年还乐应满春归思复生桃含可怜紫栁发断肠青落花随燕入游丝带蝶惊邯郸歌管地见许欲留情　湘东王春日诗曰春还春节美春日春风过春心日日异春情处处多处处春芳动日日春禽变春意春已繁春人春不见不见怀春人徒望春光新春愁春自结春结讵能申欲道春园趣复忆春时人春人竟何在空爽上春期独念春花落还似昔春时　又春日诗曰新莺隠叶啭新燕向窓飞栁絮时依酒梅花乍入衣玉珂逐风度金鞍照日晖无令春日晚独望行人归　又望春诗曰叶浓知栁宻花尽觉梅疎兰生未可握蒲小不堪书　沈约伤春诗曰弱草半抽黄轻条未全绿年芳被禁籞烟花绕曽曲寒苔卷复舒冬泉断方续早花散凝金初露成玉　又春咏曰杨栁乱如丝绮罗不自持春草复黄緑客子伤此时青苔已结洧碧水复盈淇日华照赵瑟风声动燕姫中万行泪故是一相思　呉均春诗曰春从何处来拂水复惊梅云障青闼风吹承露防羙人隔千里罗帷闭不开无由得共语空对相思杯　王僧孺寄乡友诗曰旅心已多恨春至尚离羣翠枝结斜影绿水散圆文戏鱼两相顾游鸟半藏云何时不悯黙是日最思君又春思絶句曰雪罢枝即青氷开水便緑复闻黄鸟声全作相思曲　萧子范春望古意诗曰光景斜汉宫横梁照采虹春情寄栁色鸟语出梅中氛氲闺里思逶迤水上风落花徒入户何解妾牀空　王筠春日诗曰金堤草非旧玉池泉已新风生似羊角云上若鱼鳞幽闺多怨思停织坐娇春芳华既零落方作向隅人　萧瑱春日贻刘孝绰诗曰涧水初流碧山樱早发红新禽争弄响落蘂乱从风拂筵多软干映户悉花丛谁云相去逺垂栁对髙桐　庾肩吾诗曰桃红栁絮白照月复随风影出朱城外香归青殿中水映寄生竹山横半死桐颁文知渥重搦札愧才空　鲍泉奉和湘东王春日诗曰新燕始新归新蝶复新飞新花满新新月丽新辉新光新气早新望新盈抱新水新緑浮新禽新听好新景自新还新叶复新攀新枝虽可结新愁讵觧顔新思独氛氲新知不可闻新扇如新月新盖学新云新落连珠泪新防石榴裙　闻人蒨春日诗曰髙防动春色清池映日华緑葵向光转翠栁逐风斜林有鸣心鸟园多夺目花相与咸知节叹子独离家　周庾信咏春诗曰逍遥游桂苑寂絶想桃源狭石分花径长桥映水门管声惊百鸟人衣香一园定知欢未足横琴坐根　宗懔春望诗曰日暮春防傍徙倚爱余光都尉新移枣司空始种杨一枝犹桂馥十歩有兰香望望无萱草忘忧竟不忘　陈徐陵诗曰岸烟起暮色岸水带斜晖迳狭横枝度帘摇惊燕飞落花承歩履流涧写行衣何殊九芝盖薄暮洞庭归　张正见春初赋得池应教诗曰遥天密雨髙阁映奔曦雪尽青山路冰销緑水池春光落云叶花影发晴枝琴樽奉终宴风月岂云疲　隋炀帝晚春诗曰洛阳春稍晚四望满春辉杨叶行将暗桃花落未稀窥檐燕争入穿林鸟乱飞唯当闗塞者浓露方沾衣　杨休之春日诗曰迟迟暮春日蔼蔼春光上柔露洗金盘轻丝缀珠网渐看堦茝蔓稍觉池莲长蝴蝶映花飞楚雀缘条响　萧慤春庭晚望诗曰春庭聊纵望楼防自相隠窓梅落晚花池竹开新笋泉鸣知水急云来觉山近不愁花不飞到畏花飞尽　江总春诗曰水苔宜溜色山樱坐落晖浴鸟沉还戏飘花度不归又山庭春诗曰洗沐唯五日栖迟在一丘古槎横近  

涧危石耸前洲峰緑开河栁池红照海榴野花宁待晦山讵识秋人生能复防夜烛非长游　増唐太宗诗曰晦魄移中律凝暄起丽城罩云朝盖上穿露晓珠呈笑花分色啼枝鸟合声披欢眺望极目畅春情原虞世南春夜诗曰春苑月徘徊竹堂侵夜开惊鸟排林度风花隔水来　杨师道春朝闲歩诗曰休沐乗闲豫清晨歩北林池塘借芳草兰芷袭幽雾中分晓日花里弄春禽野径香恒满山阶笋屡侵何须命倾盖桃李自成隂　元万顷奉和春日池台诗曰日影花飞殿风文积草池鳯楼通夜敞虬辇望春移　又奉和春日诗曰花轻蝶乱仙人杏叶密莺喧帝女桑飞云阁上春应至明月楼中夜未央　又曰鳯辇迎春乘紫阁鸾车避日转彤闱中堂促管淹春望后殿清歌开夜扉　増崔日用奉和圣制春日幸望春宫诗曰东郊芳物正薰馨素浐凫鹥戏缘汀鳯阁斜通平乐观龙旂直逼望春亭光风摇动兰英紫淑气依迟栁色青渭浦明晨修褉事羣公倾贺水心铭　苏颋奉和圣制春日幸望春宫应制诗曰东望望春春可怜更逢晴日栁含烟宫中下见南山尽城上平临北斗悬细草偏承廻辇处飞花故落舞觞前宸游对此欢无极鸟弄歌声杂管弦　郑愔奉和圣制春日幸望春宫应制诗曰晨跸凌髙转翠旌春楼望逺背朱城忽排花上游天苑却坐云边看帝京百草香心初罥蝶千林嫩叶始藏莺幸同葵藿倾阳早愿比盘根应荣　杨衡咏春色诗曰霭霭复蒙蒙非雾满晴空密添宫栁翠暗泄露桃红萦丝光乍失缘隟影才通夕迷鸳枕上朝漫绮弦中促驷驰香陌劳莺转艳丛可怜肠断望并在洛城中　春日偶题诗曰何处春先到桥东水北亭冻花开未得冷酒酌难醒就日移轻榻遮风展小屏更无人劝饮【`集作不劳人劝饮`】莺语渐叮咛送春诗曰三月三十日春归日复暮惆怅问春风明  

朝应不住送春曲江上眷眷东西顾但见扑水花纷纷不知数感时良未已独倚池南今日送春心心如别亲故　杜甫即事诗曰暮春三月巫峡长皛皛行云浮日光雷声忽送千峰雨花气浑如百和香黄莺过水翻廻去燕子啣泥湿不妨飞阁卷帘图画里虚无只少对潇湘　白居易春来诗曰春来触动故乡情忽见风光忆两京金谷蹋花香入曲江碾草细车行谁家绿酒欢连夜何处红楼睡失明独有不眠不醉客经春冷坐古湓城　又钱塘湖春行诗曰孤山寺北贾亭西水靣初平云脚低防处早莺争暖谁家新燕啄春泥乱花渐欲迷人眼浅草才能没马蹄最爱湖东行不足绿杨隂里白沙堤　李贺春昼诗曰朱城报春更漏转光风催兰吹小殿草细堪梳栁长如线卷衣秦帝扫粉赵燕日含画幕风上罗荐平阳花坞河阳花县越妇支机呉蚕作茧菱汀系带荷塘倚扇江南有情塞北无限　白行简春从何处来诗曰欲识春生处先从木徳来入门濳报栁度岭暗惊梅透雪寒光散销冰水镜开晓迎郊发夜逐斗光廻淑气寅中变新声雨后催偏宜资律吕应是阳台　贾岛三月晦日赠刘评事诗曰三月正当三十日风光别我苦吟身共君今夜不须睡未到晓钟犹是春　宋欧阳修丰乐亭游春诗曰绿交加山鸟啼晴风荡漾落花飞鸟歌花舞太守醉明日酒醒春已归　红青山日欲斜长郊草色绿无涯游人不管春将老来往亭前落花　王安石暮春诗曰春期行晼晚春意賸芳菲曲水应修禊披香未试衣雨花红半堕烟树碧相依怅望梦中地王孙底不归　范石湖暮春上塘道中诗曰客舍无烟野水寒竞船人醉鼓阑石门栁絮清明市洞口桃花上巳山飞絮着人春共老片云将梦晚俱还明朝遮入长安道慙愧江湖钓手闲　谢翺春日郊行诗曰出门逢栁色忽过野桥西坐石看潮长隔花闻鸟啼地随芳草尽与夕阳齐不是桃源路行人亦自迷　真山民三月晦日诗曰九十风光能有防东风遽作逺行人樽前莫惜今朝醉明日莺声不是春　朱子春日言怀诗曰春至草木变郊原犹掩扉兹晨与心防览物徧芳菲桃蕚破浅红时禽恱朝晖泉谷暖方融原田水初肥东作兴庶甿嵗功始在兹端居适自慰世事复有期终然心所向农畆当还归吕祖谦春日诗曰短短菰蒲绿未齐汀洲水暖雁行低栁隂小艇无人管自送流花下别溪　杨万里三月廿七日送春诗曰只余三日便清和尽放春归莫恨他落尽千花飞尽絮留春不住欲如何　晚春即事诗曰尺许新条长杏栽丈余斑笋出墙隈浪愁草草酴醿过不道婷婷芍药来　唐子西春日郊外诗曰城中未省有春光城外榆槐已半黄山好更冝余积雪水生看欲倒垂杨莺边日暖如人语草际风来作药香疑此江头有佳句为君寻取却茫茫　元刘秉忠三月诗曰背隂花木锦成丛幽谷莺啼上苑中李白桃红杨栁緑天涯无处不春风　春日效宫体诗曰雨洗芳尘絶防埃桃花零落海棠开沈香亭小围红太液池清映绿苔夜月也曽悬汉殿朝云何只在阳台六宫帘卷东风暖一仙音翠辇来　萨都剌京城春暮诗曰三月京城飞御花燕姬白马小红车旌旗日暖将军府弦管春深宰相家小海银鱼吹白浪层楼珠酒出红霞蹇驴破防杜陵客献赋归来日未斜　周权晚春诗曰轻车繁吹尚纷纭衮衮香浮紫陌尘杜宇青山三月暮桃花流水一溪云东风旗斾亭中酒小雨阑干栁外人何许数声牛背笛天涯芳草正斜曛　又暮春诗曰绿亭亭午防迟倦游情思不成诗落花春晚客中酒啼鸟日长人正棋盘篆香销空院寂秋千影阁画防欹闲边颇识观鱼兴飞絮风萍约半池　倪瓒春日诗曰闭门积雨生幽草叹息樱桃烂熳开春浅不知寒食近水深唯有白鸥来即看垂栁侵矶石已有飞花拂酒杯今日新晴见山色还须拄杖蹋青苔　宋无春愁诗曰金雁尘香暗鳯红绳风阁秋千园林寂寞无莺燕一段春愁是杜防明仁宗皇帝桃园春晓诗曰曙光犹未分芳园露华  

碧桃千万鲜妍如锦绚隔林莺语滑两两间闗啭掖垣将啓扉漏箭传声逺花底宫车更觉东风软又阳春曲曰迟迟丽日照春宫阵阵芳尘花信风依依弱栁含娇翠烂烂夭桃埋浅红黄莺飞上花间语似劝游人邀酒侣醉烧银烛作夜游瞬息桃花落红雨　肃靖王春日田家诗曰屋后青山门外溪小桥遥接稻秧畦人家逺近苍烟里桑柘隂隂戴胜啼　沈安王新春诗曰东风一夜早春来梅蕚飘香帐殿开旋簇五辛宜稔岁太平无日不衔杯　蜀成王春日诗曰明窓长昼独从容单袷闲来坐暖风朱户栁晴莺未语闲堦苔净蚁相从茸茸草色吟边緑灼灼花筹酒里红春事近来浑不管杨花飘泊画楼东　张羽寻春诗曰朝来微雨罢何处可寻春氷散池容动烟销栁意新穿林听莺逺度陌问花频但觉相逢处情亲似故人　蔡羽早春诗曰上日风清烟霭长洲新水緑悠悠春回色流莺乱寒入花枝翡翠愁呉地月明人倚棹江邨笛好晚登楼归鸿不待天涯暖早折红梅寄陇头  

原赋晋傅阳春赋曰虚心定乎昏中龙星正乎春辰嘉句芒之统时宣太皥之威神素冰觧而太液洽元獭祭而雁北征乾坤絪緼冲气穆清幽蛰蠢动万物乐生依依杨栁翩翩浮萍桃之夭夭灼灼其荣繁华烂而燿野炜芬葩而扬英鹊营巢于髙燕衔泥于广庭覩戴胜之止桑兮聆布糓之晨鸣乐仁化之普宴兮异鹰隼之变形习习谷风洋洋緑泉丹霞横景文虹竟天　湛方生怀春赋曰夫荣雕之感人犹色象之在镜事随化而迁廻心无主而虚映盼秋林而情悲游春泽而心恧虽四时之平分何阳节之清淑日婉娈以舒和气有仁而无肃雷响发于南山雨渐泽于四溟啓潜蛰于九泉灵蛇于天庭修虹焕緑以东冏幽涧泮冰而流清鸿飘翮于归风燕衔泥而来征鸷鸟感仁而革性鶗鴂乗化而变声麦芃芃而含秀桑霭霭而敷荣华照灼以烂林叶婀娜以媚茎　谢万春游赋曰青阳司句芒御辰陈条灌以摧枯初茎蔚其曜新幂丰叶而为幄靡翠草而成裀于是逺啸良俦近命嘉宾奏羽觞而交献罗丝竹以并陈咏新服之璀璨想舞雩之遗尘抚鸣琴而怀古登修台而乐春尔乃碧巘増灌木结隂轻云晻暧以幙岫和风清泠而啓　夏侯湛春可乐赋曰春可乐兮乐东作之良时嘉新田之啓莱恱中畴之发菑桑冉冉以奋条麦遂遂以扬秀泽苖翳渚原卉耀阜春可乐兮乐崇陆之可娯登夷冈以廻眺超矫驾乎山隅缀杂华以为盖集繁以饰裳散风衣之馥气纳戢怀之濳芳鸎交交以弄音翠翾翾以轻翔招君子以偕乐携淑人以微行　王廙春可乐曰春可乐兮乐孟月之初阳氷泮涣以微流土冐橛而解刚野暄卉以挥绿山葱蒨以发苍　李颙悲四时曰悲春日兮悲阳泽之方宣建灵威以延蛰叩东震而响天布和气之絪緼舒朗景之淑鲜云兴滋于秀石飇鸣柯于崇山平臯莽中林葱青野马飞涧晨虹垂旌阳燕南徂隂鴈北征素华皓皓丹秀荧荧　宋刘义防感春赋曰听时禽之弄音信关关以嘤嘤悲阳鸿之赴朔怜春燕之入楹天晻暧而流云日隂翳而沦精风淑穆而吹兰雨蒙蒙而洗茎草承泽而擢秀花顺气而飞馨　梁简文帝晚春赋曰待余春于北阁借髙防于南陂水筛空而照底风入而香枝嗟时序之廻斡叹物之推移望初篁之傍岭爱新荷之发池石凴波而倒植林隐日而横垂见游鱼之戏藻听惊鸟之鸣雌临流而影动岩薄暮而云披旣浪激而沙浮亦苔生而径危　孝元帝春赋曰洛阳小苑之西长安大道之东苔染池而尽緑桃含山而并红露沾枝而重叶网萦花而曵风　周庾信春赋曰宜春苑中春已归披香殿里作春衣新年鸟声千种啭二月杨花满路飞河阳一县并是花金谷从来满园一丛香草足碍人数尺游丝即横路开上林而竞入拥河桥而争渡出丽华之金屋下飞燕之兰宫钗朶多而讶重髻鬟髙而畏风睂将栁而争緑靣共桃而竞红影来池里花落衫中苔始緑而藏鱼麦才青而覆雉吹箫弄玉之台鸣佩凌波之水移戚里而家富入新丰而酒美石榴聊泛蒲桃酦醅芙蓉玉盌莲子金杯新芽竹笋细核杨梅緑珠捧琴至文君送酒来玉管初调鸣暂抚阳春渌水之曲对鳯廻鸾之舞更炙笙簧还移筝柱月入歌扇花承节鼓恊律都尉射雉中郎停车小苑连长杨金鞍始被柘弓新张拂尘看马埓分朋入射堂马是天池之龙种带乃荆山之玉梁艳锦安天鹿新绫织鳯凰三日曲水向河津日晚河边多觧神树下流杯客沙头度水人镂薄窄衫袖穿珠帖领巾百丈山头日欲斜三晡未醉莫还家池中水影悬胜镜屋里衣香不如花　北齐萧慤春赋曰落花无限数飞鸟排花度禁苑至饶风吹花春满路岩前片石逈如楼水里连沙聚作洲二月莺声才欲断三月春风已复流分流绕小渡堑水还相注山头望水云水底看山舞余香尚在歌尽声犹住麦垅一惊翚菱潭两飞鹭　増唐王勃春思赋曰若夫年临九域韶光四极觧宇宙之严气起亭臯之春色况风景兮同序复江山之异国感大运之盈虚见长河之纡直蜀川风隔秦川今年节物异常年霜前栁叶衔霜翠雪里梅花犯雪姸霜前雪里知春早看栁看梅觉春好思万里之佳期忆三春之逺道澹荡春色悠扬怀抱野何而无花水何堤而无草于是仆本浪人平生自沦怀书去洛抱劒辞秦惜良防之道迈厌他乡之苦辛忽逢边改遥忆帝乡春帝乡迢逓闗河里神臯欲暮风烟起黄山半入上林园元防斜分曲江水玉台金阙纷相望千门万户遥相似昭阳殿里报春归未央台上看春晖水精却挂鸳鸯幔云母斜开翡翠帏竞道西园梅色浅争知北阙栁隂稀敛态调歌扇廻身正舞衣银蚕吐丝犹未暖金燕衔泥试学飞洛阳宫城纷合防离房别殿花初匝河阳别舍抵长河丹轮绀幰相经过戚里繁珠翠中闺盛绮罗鳯移金谷舞莺引石城歌向夕天津洛桥暮争驱紫燕黄牛渡闲居伊水国旧宅邙山路武子新布金钱埓季伦欲偿瑚复有西墉春雾寡更值南津春望冩入金市而乗羊出铜街而试马叶抱露而争密花牵风而乱下锦障萦山罗帏照野司空令尹之博物二陆三张之文雅新年柏叶之尊上已兰英之斚春来并是春何啻两违秦忽逢江外客复忆江南春罗衣乗北渚锦袖出东隣江边小妇无形迹待怨狂夫事行役鳯凰山上花无数鹦鹉洲中草如积春江澹容与春期无处所春水春鱼乐春汀春雁举君道玉门闗何如金陵渚为问逐春人年光防处新何年春不至何地不宜春亦有当春逢逺客亦有当春别故人风物虽同悲欢各异伦归去来春山恣闲放蕙畹兰臯行可望何为悠悠坐惆怅比来作客住临卭春风春日自相逢石镜岩前花屡密玉轮江上叶频浓髙平防岸三千里少道梁山一万重自有春花煎别思无劳春镜照愁容盛年辞乡国长路遥遥不可即形随朗月骤东西思逐浮云防南北春蝶参差命俦侣春莺绵蛮思羽翼余复何为此方春长叹息防当一举絶风尘翠盖朱轩临上春朝升玉署调天纪夕憩金闺奉帝纶长未达终希逹曲逆长贫岂剰贫年年送春应未尽一旦逢春自有人　李邕春赋曰肇木德以周仁啓春生而赋质二仪泰而广运三正合而元吉和气霭兮充防光风浏兮被物岂因时而则舒亦乐道而奚恤尔乃杨廻曲沼李杂芳园条烟浓而曵地花锦缛而当轩玉颜景照罗袂风翻惋良人之諐信省贱妾而衔恩蝶栩栩兮梦感鸟嘤嘤兮思存戞瑶柱以絙瑟引金斚而浮樽俯轩而下泣贻韶物而何言　李白惜余春赋曰天之何为令北斗而知春兮廻指于东方水荡漾兮碧色兰葳兮红芳试登髙兮逺望极云海之微茫魂一去兮目断泪流顔兮成行吟清风兮咏沧浪怀洞庭兮悲潇湘何余心之缥缈兮与春风而飘扬思飘扬兮无限念佳期兮莫展平原萋兮绮色变芳草兮如剪惜余春而将阑每为恨而不浅  

立春一  

原礼记月令曰立春之日东风觧冻蛰始振鱼上冰国语曰农祥晨正【`唐固注曰农祥房星晨正晨见东方谓立春之日也`】　孝经  

纬曰大寒后十五日斗指东北维为立春　易通卦验曰立春条风至雉雊鸡乳冰觧杨栁津宋均注曰条风者条逹万方之风　又曰立春少阳云出房如积水孝经钩命诀曰先立春七日勅狱吏决词讼有罪当入无罪当出立春勑门栏无闗钥以迎春之精下弓载楯鼓示时声动昆也　月令注曰立春日出土牛以示农耕之早晚谓于国城之南立土牛立春日在十二月望防牛人近前示其农早立春在十二月晦及正月朔则防牛人当中示其农中立春在正月望防牛人在后示其农晚　五经通义曰立春条风至赦小罪出稽留周书时训曰立春之日东风不觧冻号令不行蛰  

不振隂气奸阳鱼不上冰甲胄私藏　皇览逸礼曰距冬至四十五日天子迎春于东堂堂髙八尺堂阶三等青税八乗旗旄尚青田车载矛号曰助天生唱之以角舞之以羽翟此迎春之乐也　史记天官书曰立春四时之卒始也【`索隠曰谓立春日是去年四时之终卒今年之始也`】　论衡曰立春为土象人男女各二秉耒耜或立土象牛顺时应气示率下也　物理论曰立春日取宏农宜阳金门山竹为管河内葭草为灰以阳气【`按续汉书曰以葭莩灰实律之端气至则灰飞`】要览曰列子御风常以立春归乎八荒【`详秋`】　陶朱公养鱼经曰取鲤鱼以立春后上庚日放之则生子不相食四民月令曰凡立春日食生菜不过多取迎新之意  

而已及进浆粥以导和气　四时宝镜曰立春日春饼生菜号春盘　四时纂要曰立春日贮水谓之神水酿酒不坏  

立春二  

原左传郯子对孔子曰少皥挚为鸟师而鸟名青鸟氏司啓者也【`青鸟仓庚也以立春鸣立夏止故为司啓`】　月令曰孟春之月是月也以立春天子乃斋立春之日亲率公卿诸侯大夫以迎春于东郊还反赏公卿大夫于朝布徳和令行庆施恵下及兆民　周礼曰以青珪礼东方注曰礼东方以立春谓苍精之帝故青珪以象春物之初生　左传曰凡分至啓闭必书云物为备故也立春为啓立冬为闭　汉书礼仪志曰立春之日夜漏未尽五刻京都百官皆衣青衣郡国县道官下至令史皆服青帻立青旛施土牛耕人于门外以示兆民　又曰立春之日下寛大书曰制诏三公方春东作敬始愼微动作从之罪非殊死且勿案验皆须麦秋　又曰太史上其年厯立春立夏立秋立冬读五时令皇帝所服各随五时之色帝升御座尚书以下就席伏读讫赐酒一巵　又曰元始中故事兆五郊于洛阳四方坛皆三尺阶无等立春之日迎春于东郊祭青帝勾芒【`月令章句曰东郊去邑八里因木数也`】　又曰立春之日皆青幡帻迎春于东郊外令一童男冐青巾衣青衣先在东郭外野中迎春至者自野中出则迎者拜之而还　荆楚岁时记曰立春日悉剪防为燕以戴之贴宜春二字傅咸燕赋有其言矣【`按傅咸燕赋云四时代至敬迎其始彼应于东方乃设燕以迎至翚轻翼之岐岐若将飞而未起何夫人之工巧式仪型之有似御青书以赞时着宜春之嘉祉`】　又曰立春日为拖钩之戏以鞭作篾缆相罥绵亘数里鸣鼓牵之【`按公输自游楚为载舟之戏退则钩之进则强之名曰钩强后以钩为戏起此`】　摭遗曰东晋李鄂立春日以芦菔芹芽为菜盘相餽遗　摭言曰安定郡王立春日作五辛盘　増文昌杂录云唐制立春日赐三省官防胜有差　景龙文馆记曰唐景龙四年正月八日立春上令侍臣自芳林门经苑东展仗入至望春宫迎春内出防花人赐一枝景龙中中宗孝和帝以立春日宴别殿内出剪防花令学士赋诗宋之问诗云今年春色好应为剪刀催唐书曰开元二十五年制自今后立春之日朕当率  

公卿亲迎春东郊其夏及秋以孟月朔于正殿读时令又曰乾元元年十二月二十八日丙寅立春御宣政  

殿令太常卿于休烈读时令防要通典云读春令常参官五品以上升殿序坐而听之　修眞入道秘言曰立春日清明北望有紫绿白云者为三元君三素飞云也乗八舆之轮上诣天帝天子见再拜之唐试进士以立春日望三素云诗为题盖出于此　梦华录云立春日自郎官御史寺监长贰以上皆赐春幡胜以罗为之宰执亲王近臣皆赐金银幡胜入贺讫戴归私第又士大夫家剪防为小幡谓之春幡或悬于家人之头或缀于花枝之下或剪为春蝶春钱春胜以为戏东坡立春日亦簮幡胜过子由诸子侄笑指云伯伯老人亦簪幡胜耶  

立春三  

増击牛　戴燕【`梦华录云立春前五日并造土牛及耕夫犂具于大门之外是日黎明有司为坛以祭先农官吏各具防仗击牛者三所以示劝农之意　下详立春二`】　贴字　进书【`王沂公皇帝阁立春帖子云北陆凝隂尽千门淑气新年年金殿里寳字贴宜春　酉阳杂爼云北朝妇人立春日进春书以青绤为帜刻龙象衔之或为虾蟇`】　荐生菜　赐防花【`俱详立春二`】赐幡胜　作辛盘【`俱详立春二`】  

立春四  

増上学【`通攷云立春日上学吉清晨煑白芷桃皮青木香三种东向沐浴大吉能进学`】驱傩【`江南俗于立春日驱傩演戏与元日同`】　歌青阳　舞云翘【`汉郊祀志云元始中立春之日迎气于东郊歌青阳八佾舞云翘之舞`】　洞庭春色【`嵗时记云立春日以黄柑酿酒谓之洞庭春色`】　循行风俗【`立春遣使循行风俗`】  

立春五  

原诗梁简文帝春日诗曰昨日看梅新花已自生今旦闻春鸟何啻两三声冻觧池开緑云开天半晴　沈约初春诗曰扶道觅阳春相将共携手草色犹自非林中都未有无事逐梅花空教信杨栁且复归去来含情寄杯酒　周庾信咏春诗曰昨夜鸟声春惊鸣动四隣今朝梅下定有咏花人流星浮酒泛粟瑱绕杯唇何劳一片雨唤作阳台神　又春旦诗曰宜年动春律御宿敛寒芬杨栁成歌曲蒲桃学绣纹　宗懔早春诗曰昨暝春风起今朝春气来莺鸣一两啭花数重开散粉成初蝶剪防作新梅游客伤千里无暇上髙台　陈后主立春日泛舟元圃诗曰春光返禁苑暧日暖源桃石苔侵緑藓岸草发青袍廻歌逐转檝浮冰随度舠又献岁立春光风具美泛舟元圃诗曰寒轻条已翠春初未啭禽野雪明岩曲山花照迥林苔色随水溜影带风沈沙长见水落歌遥觉浦深余晖斜四户流风飏八音　徐陵立春诗曰风光今旦动雪色故年残薄夜迎新节当罏却晚寒竒香分细雾石炭捣轻纨竹叶裁衣带梅花奠酒盘　张正见春初诗曰遥天密雨髙阁映奔曦雪尽青山路冰消绿水池　唐太宗早春诗曰寒随穷律变春逐鸟声开初风飘带栁晓雪间花梅碧林青旧竹绿沼翠新苔芝田初雁去绮未莺来中宗立春日游苑迎春诗曰神臯福地三秦邑玉台金阙九仙家寒光犹恋甘泉淑景偏临建始花防蝶黄莺未欲舞梅香栁色已堪夸迎春正啓流霞席暂嘱曦轮勿遽斜　陈叔达首春诗曰雪花连玉冰彩散瑶池翔禽遥出没积翠逺参差　又早春桂林殿应诏诗曰金铺照春色玉律动年华朱楼云似盖丹桂雪如花水岸衔堦转风条出栁斜轻舆临太液湛露酌流霞上官仪奉和初春诗曰歩辇出披香清歌临太液晓流莺满春堤芳草积风色翻露文雪花上空碧花蝶来未已山光暧将夕　増杜审言和晋陵陆丞相早春游望诗曰独有宦游人偏惊物新云霞出海曙梅栁渡江春淑气催黄鸟晴光转绿苹忽闻歌古调归思欲沾巾　宋之问奉和圣制立春日侍宴内殿出剪防花应制诗曰金阁妆仙杏琼筵弄绮梅人间都未识天上忽先开蝶绕香丝住蜂怜防艳廻今年春色早应为剪刀催　沈佺期奉和立春游苑迎春应制诗曰东郊暂转迎春仗上苑初飞行庆杯风射蛟冰千片断气冲鱼钥九关开林中觅草才生蕙殿里争花并是梅歌吹衔恩归路晚栖乌半上鳯城来　崔日用奉和立春游苑迎春应制诗曰乗时迎气正璿衡防浐烟氛向晓清剪绮裁红妙春色宫梅殿栁识天情瑶筐防燕先呈瑞金缕晨鸡未学鸣圣泽阳和宜宴乐年年捧日向东城　武平一奉和立春日内出防花应制诗曰銮辂青旂下帝台东郊上苑望春来黄莺未觧林间啭红蘂先从殿里开画阁条风初变栁银塘曲水半含苔正逢睿藻光韶律更促霞觞畏景催　李白早春寄王汉阳诗曰闻道春还未相识走傍寒梅访消息昨夜东风入武阳陌头杨栁黄金色碧水浩浩云茫茫美人不来空断肠预拂青山一片石与君连日醉壶觞　赵彦昭奉和圣制立春日侍宴内殿出剪防花应制诗曰剪防迎初攀条故冩真花随红意发叶就緑情新嫩色惊衔燕轻香误采人应为东风拂能令芳春　刘威早春诗曰晓来庭户外草似依依一夜东风起万山春色归冰消泉脉动日暖露花晞已醖看花酒娇莺莫预飞　畅诸早春诗曰献岁春犹浅园林未尽开雪和新雨落风带旧寒来听鸟闻归雁看花识早梅生涯知防日更被一年催　张濯迎春东郊诗曰颛顼时初谢句芒令复陈飞灰将应节賔日已知春考厯明三统迎祥受万人衣冠宵执玉坛墠晓清尘肃穆来东道廻环供北辰仗前花待发旂处栁迎新云敛黄山际冰开素浐濵圣朝多庆赏希为荐沈沦　元稹和乐天早春见寄诗曰雨香云澹觉微和谁送春声入棹歌萱近北堂穿土早栁偏东靣受风多湖添水剂消残雪江送潮头涌漫波同受新年不同赏无由缩地欲如何　王绰迎春东郊诗曰玉管潜移律东郊始报春銮舆膺寳运天仗出佳辰膏泽光时軰恩辉及物新虬螭动旌斾烟景入城闉御栁初含色龙池渐啓津谁怜在隂者得与蛰伸　冷朝阳立春诗曰玉律转佳节青阳应北辰土牛呈岁稔防燕表年春腊尽星廻次寒余月建寅风光何处好云物望中新流水初销冻潜鱼欲振鳞梅花将栁色偏思越乡人　曹松立春诗曰春日一杯酒便吟春日诗木梢寒未觉地脉暖先知鸟啭星沈后山分雪薄时宁无剪花手赠与最芳枝　宋范成大立春日郊行诗曰竹拥溪桥麦盖坡土牛行处亦笙歌麴尘欲暗垂垂栁醅靣初明浅浅波日满县前春市合潮平浦口暮帆多春来不饮兼无句奈此金幡防胜何　朱乔年立春日雷诗曰陌上冬干泣老农天留甘雨付春工阿香急试雷霆手莫放人间有卧龙　元栁贯立春日诗曰江上迎春春日稀跨鞍真似早朝归饮厘梦惜红螺小霑赐心惊防燕飞沐罢为慙呼镜镊宴回容我从旌旂东风若也勤披拂莫遣寒梅一飞　明李东阳立春日车驾诣南郊诗曰暖香和露绕蓬莱彩仗迎春晓殿开北斗旧杓依岁转南郊佳气隔城来云行道龙随辇雾散仙坛日满台不似汉家还五畤甘泉谁羡校书才  

原颂刘臻妻献春颂曰陆降坎青逵升震隂祗送寒阳灵迎春  

原歌隋青帝歌曰震宫初动木德惟仁龙精戒旦鸟厯司春  

春分一  

原尚书曰日中星鸟以殷仲春注云日中谓春分之日也鸟南方朱鸟七宿春分之昬鸟星毕见以正仲春之气节　礼记曰春分之日鸟至雷乃发声始电蛰咸动啓户始出　又曰日夜分则同度量均衡石角斗甬正权概【`注曰因日夜等而平当平也`】　又曰春分之日祀朝日于东郊　周礼曰保章氏以五云之物辨吉凶水旱降丰荒之祲象【`注曰以二至二分观云色也`】　又曰春分之日祭马祖【`注曰祭于大泽用刚日`】　春秋正义曰一年分为四时时皆九十余日春之半秋之半昼夜长短等昼夜中分百刻故春秋之半称春秋分　増又曰日月之行也分同道也注云日夜等故曰同道　原孝经纬曰惊蛰后十五日斗指卯为春分　易通卦验曰震东方也主春春分日出时青气出直震此正气出也气出右万物半死气出左蛟龙出震气不至则岁中少雷万物华而不实人民疾热应在其衡　逸周书曰春分之日鸟不至妇人不嗣孝经说曰天有七衡春分之日日在中衡　晋天文  

志曰老人星曰南极以春分之夕见于丁　増又曰老人星见则治平主寿昌　明防典曰春分之日祭大明之神甲丙戍庚壬年帝亲祀余年遣大臣摄祭　原白虎通曰明庶风春分至王者正封疆修田畴　増风俗通曰鼓者动也春分之音万物含阳皆鼓甲而动也岁时百问曰一年三百六十日一日十二时一时八刻一日百刻此常数也故成周挈壶以百刻分昼夜至春分则昼夜各五十刻而昼夜平分故曰春分阳之中也乃二月之中气也　唐韵曰鶗鴂鸟名闗西曰巧妇关东曰鶗鴂春分鸣则众芳生秋分鸣则众芳歇服防曰鶗鴂一名鵙即伯劳也  

春分二  

原礼记曰鸟至之日以太牢祠于高禖注髙辛之世鸟遗卵娀简吞之而生契以为嘉祥而立祠故以鸟至日祀之以祈嗣也　増说文曰祀髙禖以请子请子必以乙至之日者春分来秋分去开生之鸟帝少昊司命之官也　左传曰僖公五年正月辛丑朔日南至公旣视朔遂登台以望而书礼也凡分至啓闭必书云物为备故也　家礼曰祭用二分二至程子曰时祭用仲月家礼前旬诣祠堂以珓防卜日朱子曰卜日无定虑有不防温公曰孟诜家祭仪用二分二至甚便  

春分三  

増朝日　书云【`上详春分一下详春分二`】　昼夜等　度量同【`俱详春分一`】　原雷雨行　阳云出【`易通卦验云春分明庶风至雷雨行桃始华　又云春分则阳云出张精如白鹄`】　増星曰南极　气出东方【`震东方也主春分日出青气出直震此正气也　南极详前`】  

春分四  

原鸟至【`周书云春分之日鸟至`】鸟星见【`详春分一`】　退贪残　进温良【`京房易妖占云春分退贪残进温良赈不足求隐逸`】　中气　同道【`俱详春分一`】増春分鼓音【`详春分一`】乐律分数【`春分二月中四阳生四九三十六并体数为六十六故夹钟六十六分`】  

## 御定渊鉴类函卷十四

岁时部三【`夏　立夏夏至`】  

夏一  

原礼记曰南方者夏夏之为言假也长之养之假之仁也　尔雅曰夏为朱明一曰长嬴　増又曰夏为昊天又曰夏祭曰荐　又曰四月为余五月为臯六月为  

且　释名曰夏五月谓之蕤宾蕤者下也宾者敬也言阳气下隂气上极隂气始宾敬之也　易统通图曰夏日月行东南赤道曰南陆　原尚书曰申命羲叔宅南交日永星火以正仲夏鸟兽希革　増又曰夏暑雨小民唯曰怨咨　尚书大传曰夏昏火正可以种黍　原尚书考灵曜曰火星为夏期专阳相同精感符　増诗曰四月秀葽五月鸣蜩　又曰绸缪束楚三星在户【`三星五月中直户也`】　又曰维此六月旣成我服　又曰六月食鬰及薁　又曰五月斯螽动股六月莎鸡振羽　又曰四  

月维夏六月徂暑　又曰无冬无夏值其鹭羽　又曰冬之夜夏之日百岁之后归于其室　原诗含神雾曰曹地处季夏之位土地劲急音中徴其声清以急　礼记月令曰孟夏之月日在毕昏翼中旦婺女中【`郑注曰孟夏者日月防于实沈而斗建巳之辰`】其日丙丁【`丙炳也万物皆炳然着见而强大`】其帝炎帝其神祝融【`此赤精之君火官之臣炎帝大庭氏也祝融颛顼氏之子曰黎为火官正者`】律中仲吕【`髙诱注曰阳散在外隂实在中所以旅阳成功故曰仲吕也`】蝼蝈鸣蚯蚓出王瓜生苦菜秀【`蝼蝈蛙也王挈也髙诱曰蝼蝈虾蟇也蒲结反`】靡草死麦秋至断薄刑决小罪【`靡草荠葶之属`】仲夏之月日在东井昏亢中旦危中【`郑注曰仲夏者日月防于鹑首而斗建午之辰`】律中宾【`髙诱曰是月隂气萎在下象主人阳气在上象宾客`】小暑至螗蜋生反舌无声【`螗蜋螵蛸母也反舌百舌鸟髙诱曰螗蜋代谓之天马一名龁庬兖豫谓之巨斧是月隂作于下阳散于上反舌百舌也变易其声仿百鸟之鸣故谓之百舌也`】鹿角解蝉始鸣半夏生木槿荣【`木槿玉蒸也名蕣一名榇`】季夏之月日在栁昏火中旦奎中【`郑康成曰季夏者日月防于鹑火而斗建未之辰`】律中林钟温风至蟋蟀居壁【`按尔雅曰蟋蟀蛬刘劭注云谓蜻蛚也孙炎云梁国谓之蛬郭璞云今促织也蛬音义或作蛩方言蜻蛚楚谓之蟋蟀似蝗而小正黑有光泽如漆有角翅一名蛬一名蜻蛚幽州人谓之促织`】鹰乃学习腐草化为萤【`鹰学习谓攫搏萤飞萤火也`】　又曰仲夏之月天子羞以含桃先荐寝庙蝉始鸣木槿荣可以居髙明可以逺眺望可以升山陵可以处台榭　増又曰乐正崇四术立四教冬夏教以诗书　又曰凡乐春夏学干戈　又曰春作夏长仁也　又曰明堂位曰季夏六月以禘　左传曰龙见而雩　国语曰夏日可畏　原夏小正曰四月昴则见【`昴星名`】　又曰五月参见则蜋蜩鸣【`蜋蜩者五彩具`】初昏大火中【`大火心星`】　増孝经说曰斗指午为夏　原孝经纬周天七衡六间曰立夏后十五日斗指已以为小满　増史记曰墨者亦向尧舜言徳行曰夏日葛衣冬日鹿裘前汉书曰朱明盛长敷与万物敷华就实旣阜既昌又曰夏则火王其精在天温暖之气养生百木　又曰太阳者南方南任也阳气任养物于时为夏夏假也物假大乃宣平　原续汉书律厯志曰日行南陆谓之夏増后汉书张纯奏议曰礼三年一祫五年一禘禘祭  

以夏四月夏者阳气在上隂气在下故正尊卑之义也原梁元帝纂要曰夏曰朱明【`气赤而光明`】朱夏炎夏三夏  

九夏天曰昊天【`言气浩汗`】风曰炎风节曰炎节草曰茂草杂草木曰蔚林茂林密茂孟夏亦曰维夏首夏季夏亦曰徂暑【`徂往也言暑始往`】　増荘子曰井鼃不可以语海夏虫不可以语冰　原文子曰政失于夏荧惑逆行夏政不失则降时雨　増管子曰夏日不非爱火也　又曰九暑至时雨乃降五谷百果乃登　邹子曰季夏取桑柘之火　原尸子曰夏为乐南方为夏夏兴也南任也是故万物莫不任兴蕃殖充盈乐之至也　淮南子曰孟夏之月南宫御女赤色衣赤衣吹竽笙　増又曰炎风之野赤帝祝融之所司　鹖冠子曰斗柄南指而天下皆夏　董子曰阳常居大夏以生育长养为事论衡曰虎出有时犹龙见有期也隂物以冬见阳虫以夏出出应其气气动其参昴以冬出心尾以夏见参昴则虎星心尾则龙象星出而物见气至而动天地之性也　崔寔政论曰夏扈趣耘锄【`即窃脂亦呼播糓`】　三统厯曰立夏为四月节小满为四月中气小满者言物长于此小得盈满芒种为五月节夏至为五月中气芒种者言有芒之糓可稼种也小暑为六月节大暑为六月中气小暑大暑者就极热之中分为大小月初为小月半为大　西京杂记曰阳徳用事则和气皆阳建巳之月是也故谓之正阳之月四月阳虽用事而阳不独存此月纯阳疑于无隂故亦谓之隂月　素问岐伯曰春胜长夏长夏胜冬注长夏者六月也土生于火长在夏中旣长而王故云长夏也　蔡邕月令章句曰百糓各以其初生为春熟为秋故麦以孟夏为秋　原楚辞曰滔滔孟夏草木莽莽　又曰恢台之盛夏　増文粹曰离位克明火中宵见峰云暮起景风晨扇　太原注曰万物丰于熏夏耗于元冬　陆机纂要曰夏名连隂夏雨名緜雨  

夏二  

増淮南子曰武王防暍人于栁下而天下怀　世说曰武王见暍人王自左拥而右扇之　国语曰鲁宣公夏滥于泗渊里革断其罟而弃之曰古者大寒降土蛰发水虞于是乎讲罛罶取名鱼登川禽而甞之寝庙行诸国人助宣气也今鱼方别孕不教鱼长又行网罟贪无蓺也公曰吾过矣里革匡我是良罟也　嵇康髙士传曰被裘公者吴人延陵季子出游中道见有遗金顾而谓公曰取彼金公投鎌瞠目拂手而言曰何子之髙而视之卑五月披裘而负薪岂取金者哉季子大惊旣谢而问其姓名曰吾子皮相之士而安与语姓名也　原淮南子曰邹衍事燕惠王尽忠左右谮之王系之仰天而哭夏五月为之下霜　増汉书曰中尚署五月献缓带　史记曰汉武帝始幸雍郊见五帝以孟夏四月荅礼焉　又曰汉元帝永初元年四月日色青白无影正中时有影无光是夏寒至九月日乃有光　桓子新论曰元帝被病广求方士汉中逸人王仲都者诏问所能为对曰但能忍寒暑耳因为待诏至夏大暑日使暴坐又环以十炉火不言热而身汗不出　谢承后汉书曰宋均为九江太守五日一视事夏以平旦　又曰袁绍在河朔毎至夏大饮曰避一时之暑故号为河朔饮晋书曰肃慎国一名挹娄夏则巢居　晋阳秋曰车字武子家贫读书常不得油夏月则练囊盛数十萤以夜继日　南史曰梁何逺为武昌太守武昌俗皆汲江水盛夏逺患水热每以钱买人井寒水不受钱者则以水还之其他事率多此　唐书曰髙帝夏宴蒲萄园赐朱樱惟宰相及学士得从行给翔麟马帝赋诗学士属和　开元遗事曰长安富人每至暑伏中各于林亭内植画柱以锦结为凉棚设坐具召长安名姝闲坐逓请为避暑防　又曰王元宝都中巨豪也家有皮扇制作甚精寳每暑月宴宾客即以此扇置于坐前使新水洒之则飒然风生酒筵之间客有寒色遂命撒去明皇亦曽差中使取看爱而不授曰此龙皮扇子也　杜阳杂编曰李辅国家夏则于堂中设迎凉草其象碧而干似苦竹叶细如松虽若干枯而未尝雕落盛暑挂之窓户间则凉风自至　老学庵笔记曰成都之俗每岁四月十九日士女泛舟浣花谿之百花潭府尹亦至上置酒高防设水戏渡尽乐而返相传唐冀国夫人故事也四月十九日成都谓之浣花遨头宴于杜子美草堂沧浪亭倾城皆出锦绣夹道蜀人云虽戴白之老未尝见浣花日雨也　北梦言曰蜀孟知祥其军战胜董璋时军中暑热知祥廵行抚问三军忻然如热而濯括地图云天毒国最大暑热夏木皆干死民善没水  

以避日遇时暑常入寒泉之下　武昌记曰樊山东有小溪盛夏时凛然常有寒气故谓之寒溪  

夏三  

原龙见　鹑栖【`左传曰龙见而雩注云龙见建巳之月苍龙七宿之体昏见东方　张衡应间曰溽暑至而鹑火栖寒冰冱而鼋鼍蛰`】　麦秋　梅雨【`礼记曰孟夏麦秋至详夏一　周处风土记曰梅熟时雨谓之梅雨`】　翔鵙　鸣蝉【`礼记仲夏之月鵙始鸣李颙羡夏篇曰咧咧林蜩鸣翩翩鸣鵙翔下详夏至`】　荣槿　秀葽【`上详夏一　毛诗曰四月秀葽注不荣而实曰秀葽草也`】　草滋　木蔚【`曹植古乐府艳歌行曰夏节纯和天清凉百草滋植舒兰芳　下见傅元述夏赋`】　素防　朱李【`左思蜀都赋口朱樱春就素防夏成　魏文帝与呉质书曰浮甘瓜于清泉沈朱李于寒冰`】　炎风　炽日【`陈琳大暑赋曰土润溽以敲蒸时淟涊以混浊温风鬰其彤彤譬炎火之陶烛　曹植大暑赋曰炎帝掌节祝融司方维扶桑之髙燎炽九日之重光`】朱辂　赤旗【`礼记孟夏之月天子居明堂左个乗朱辂兵书曰夏出兵赤旗在前执防前行`】象徳　封功【`范子计然曰徳取象于春夏刑取象于秋冬　下详夏至`】　风观  

冰台【`潘岳关中记曰桂宫一名甘泉又作迎风观寒露台以避暑　陆翽邺中记曰石季龙于冰井台藏冰三伏之日以冰赐大臣`】　祭黍　羞桃【`上详立夏下详夏一`】　均管　颁冰【`礼记曰仲夏之月命乐师修鼗鞞鼔以均琴瑟管箫周礼曰凌人掌夏颁冰注云暑气盛以冰颁赐`】环炉　交扇【`上详夏二　刘义庆世说曰郗嘉宾三伏之月诣谢公炎暑熏赫虽复当风交扇犹霑汗流离`】　啸风　漱露【`王粲大暑赋曰仰庭熠而啸风风既至其如汤气呼吸以祛和汗雨下而霑裳　王度扇上铭曰朱明赫离光啓窻来清风服绤潄云露体夷神自融`】　粪田　染防【`可以粪田畴可以美疆土　月令命有司染防黼黻文章必以法故无或差忒以供郊庙祭祀之服以为旗章以别贵贱等级之度`】　濯枝雨　飞芒露【`周处风土记曰仲夏濯枝荡川注云此节常有大雨名濯枝下见傅元述夏赋`】　黄雀风　丹鱼水【`周处风土记曰仲夏长风扇暑注云此节东南常有风俗名黄雀长风　下详夏至`】　避暑饮　感凉会【`魏文帝典论曰大驾都许使光禄大夫刘松北镇袁绍军与绍子弟日共宴饮常于三伏之际昼夜酣饮极醉至于无知详夏二　傅咸感凉赋序曰盛夏月困于炎热热甚不过旬日而复自凉以时之凉命亲友曲防作赋尔`】　蚯蚓出　鸤鸠鸣【`月令　淮南子云孟夏鸤鸠鸣`】　处南宫　居正殿【`淮南子云孟夏之月处南宫　尚书考灵曜云季夏可以居正殿`】　不动众　无出兵【`月令云季夏不可以起兵动众　尚书考灵曜云季夏无出兵`】　増畏日　凯风【`上详夏一张九龄赋句芒在辰凯风入律`】　防暍　握火【`上详夏二　呉越春秋越王欲复呉仇冬`】  

【`则抱冰夏则握火悬胆于户出入尝之`】　清风　烈日【`上见风　宋吕正献公居家夏不挥扇冬不附火一日盛夏杨大夫环寳字器之将赴官来辞杨乃吕氏甥吕公于西窗下烈日中公裳对坐饮酒三杯杨汗流浃背公凝然不动`】　陈谟　聮句【`周礼大行人掌大宾之礼及大客之仪以亲诸侯春朝诸侯以图天下之事秋觐以比国之功夏宗以陈天下之谟冬遇以协诸侯之虑　唐文宗夏日与桞公权聮句文宗曰人皆苦炎热我爱夏日长权曰熏风自南来殿阁生微凉苏东坡谓其有美无箴足之云一为君所移苦乐永相忘愿言均此施清隂徧四方`】　浮瓜　沈李【`详前素防注`】　调冰　雪藕【`杜甫陪诸公子纳凉诗公子调冰水佳人雪藕丝`】　竹寒　荷净【`杜甫诗我有江隂竹能令朱夏寒竹深留客处荷净纳凉时`】　赐蛇　伐蛟【`酉阳杂爼明皇以申王畏暑赐之冷蛇白色而不伤人冷如冰雪玩之不复有烦热也　吕氏春秋季夏之月令渔师伐蛟升注云蛟能害人难得故言伐神物可以决吉凶入宗庙尊之故曰升也`】　提壶　布糓【`杨万里诗提壶醒眼看人醉布谷催人不自耕`】　辟暑犀　迎凉草【`苏鹗杜阳杂编夏月唐文宗延学士讲易赐辟暑犀　下详夏二`】　澄水帛　招凉珠【`杜阳杂编唐同昌公主暑日大防暑气方盛命取澄水帛以水蘸之挂于内轩满座皆思挟纩澄水帛长八九尺似布而细明薄可鉴云其中有龙涎故能消毒暑也　广记燕昭王登握日之台得神鸟衔洞光之珠以消烦暑谓之招凉珠`】结锦棚　抱铁柱【`上详夏二　烈士传楚王夫人尝于夏日纳凉而抱铁柱心有所感遂怀孕后产一鐡楚王命镆鎁为防劒一雌一雄`】　去热脯　消暑珠【`神异经云北方层冰万里厚百丈有磎防在冰下土中其形如鼠食冰下草木根肉重万斤取以作脯食之去热　拾遗记云黑蚌珠千年一生燕昭王尝怀此珠当盛暑之月体自轻凉号消暑珠`】　陆机思乡　嵇康好锻【`语林晋陆机在洛夏月忽思东头竹篠饮语刘寳曰吾思乡转深矣　晋书嵇康性巧而好锻宅有一栁甚茂乃激水环之夏月居其下以锻`】　葛洪入水　仲都环炉【`晋葛洪从祖元学道得仙自号仙翁每大醉夏则入水底八日方出以其能闭气胎息也按洪字稚川号抱朴子因以名书　下详夏二`】　孙登草裳　羊欣练裙【`晋书孙登字公和时人于汲县北山窟中得之夏则编草为裳冬则被髪自覆　宋书羊欣父不疑为乌程令欣时年十二王献之为呉兴守甚爱之欣尝于夏月着新练裙昼寝献之书数幅而去欣本工书因此弥善`】　服六壬符　运七轮扇【`上详热一　西京杂记汉长安巧工丁缓作七轮扇连续七轮大皆径丈夏月使一人运之满堂皆寒`】　草木皆干　禽鸟不度【`括地图天毒国最暑热夏则草木皆干　朱提郡堂狼山多毒草盛夏之月飞乌过之亦不得去故呉俶赋朱提则飞乌不度`】　游篽宿园　幸绣岭宫【`王莾欲娯乐元后令四时廵四郊春幸茧馆祓灞水夏游篽宿园秋歴东馆泛昆明池冬享饮飞羽殿校猎上兰观登长平馆而临泾水　唐开元中明皇幸洛至绣岭宫时属炎暑上曰姚崇多计令力士探之回奏曰崇方紾絺乗小驷按辔木隂下`】　马援征蛮　杨茂为守【`汉马援字文渊扶风人征武溪蛮防盛暑穿岸为屋以避炎气汉书杨茂字季实为东川郡守冬坐白羊裘夏则处单版榻`】　樽前暑尽　屋上泉鸣【`剧谈录唐李徳裕尝宴客时畏景赫曦咸有鬰蒸之苦既延入小斋列坐开尊烦暑都尽如渉髙秋及罢出户则熇然焦灼有好事者求亲信问之荅曰此日以金盆贮水渍白龙皮置于坐末故也白龙皮新罗国所献得之海中　拂菻国盛暑之节乃引水潜流上遍于屋宇机制巧密人莫知之观者惟闻屋上泉鸣俄见四檐飞溜悬波如瀑布`】　冰蚕丝裀　紫龙防拂【`乐府杂录康老子本长安富家子生计荡尽遇老妪持旧锦褥货鬻乃以半千获之寻有波斯人见之乃曰此是冰蚕丝所织暑月置于座满室清凉即酬千万　杜阳杂编元载有紫龙防拂色如烂椹刻水晶为柄置于堂中夜则蚊蚋不敢入拂之有声鸡犬无不惊逸`】　杨妃却暑　国忠镂冰【`杨妃外传云明皇夏月授杨妃却暑犀如意　又曰杨国忠子弟以奸媚结识朝士每至伏日取坚冰令工人镂为鳯兽之形或饰以金环防带置之雕盘中送与王公大臣惟张九龄不受此恵`】　四月原祭雨师　祈糓实　日当昴位　斗建巳初【`月令`】  

天子饮酎　后妃献茧【`重酿之酒　给郊庙之服`】　増梅熟　竹凉【`杜甫诗南京西浦道四月熟黄梅　庾子山诗衫含焦叶气扇动竹花凉`】　圆荷　细麦【`杜甫诗圆荷浮小叶细麦落轻花`】　栁老　梅酸【`李炳诗栁老抛緜后梅酸入骨时`】　竹粉　蒲刀【`李白诗竹粉千腰白　施肩吾诗蒲蓄青刀插水`】　松花　麦穗【`黄庭坚诗乌栖松陨花　徐师川诗四月麦穂如马尾汤饼在眼如可喜`】　五月　原月次居离　斗维建午　百药可蓄　众果具繁【`上月令下文选`】　増风帘　露井【`黄孝先诗风帘燕引五六子露井榴开三四花`】　落梅风　隔辙雨【`风俗通云五月落梅风江淮以为信风　五月雨为隔辙雨即分龙雨`】　变雀鱼　媚蝶草【`藻林云五月海鱼变黄雀　草木状云鹤草蔓生其花鞠尘色浅紫蒂叶如栁而短夏中开花形如飞鹤觜翅尾足无所不备出南海云是媚草上有老脱为蝶亦黄色女子藏之谓之媚蝶能致夫怜爱`】六月　原暑变温风　萤飞腐草【`小暑温风至六月节也　下月令`】増冰山　雪槛【`月令广义云杨国忠奢侈其子弟六月凿冰为山围筵席客有寒而挟纩者雪槛一作雪巘即冰山取象别名所以列槛防如雪然`】　雪山　冰井【`五岳游云峨睂西望西域雪山夜白瓒岏此浩刼积雪不消六月乃益明数千里仅咫尺间　一统志冰井台在临漳县治西南曹操建`】　羊酪　虎汤【`叩头录云房寿六月调羊酪造金风酢　家塾事亲书云西瓜性温熟可食觧暑名白虎汤`】　狐几　鹤觞【`云仙散录云房寿六月召客狐文几　酒谱云江东人刘白堕善酿六月以罂盛酒于日中经旬味不变而愈香美使人久醉朝士千里相餽号白鹤觞一名驴酒`】漂麦　献瓜【`泰初元年六月宏州张珪憩石山有神曰律吕律吕敕汝二十日行硬雨语毕`】  

【`腾空而去珪遍语邻人使速麦未及者至是日为雨所漂　通纪云洪武五年六月句容县民嘉瓜二同蔕而生礼部尚书陶凯奏祯祥实由圣徳帝曰草木之祥生于其土土人应之于朕何与时和岁丰乃王者之祥也`】  

夏四  

原虫羽【`象物从风鼓翼飞鸟之属`】音征【`夏气和则徴声调`】　祀灶【`阳气盛热祀之于灶从热也并月令`】执衡【`魏相曰南方之神炎帝乘离执衡司夏`】　南讹【`讹化也南方化育之事`】南交【`春与夏交之际`】　昊天【`夏曰昊天`】暑节【`亦曰炎节`】　隆炽【`射雉赋云时暑忽隆炽`】恢台【`楚辞`】　居明堂【`月令`】居正庙【`皇览逸礼曰仲夏则居明堂正庙`】挺重囚【`月令云季夏挺重囚益其食`】赦罪人【`尚书大传云季夏可以大赦罪人`】　断薄刑【`决小罪`】出轻系【`崇寛`】　修鼗鞞　饬钟磬【`月令云命乐师修鼗鞞执干戚戈羽调竽笙竾簧饬钟磬柷敔`】　止声色【`毋或进`】薄滋味【`毋致和`】　紾絺绤【`当暑`】为旗章【`别贵贱等级之度`】　孟夏树桃【`淮南子`】　六月徂暑【`诗`】　九暑乃至【`管子曰南方曰日其时曰夏其气曰阳阳至火与气九暑乃至时雨乃降五糓乃登其徳施舍谓之日徳`】　夏日成养【`神农书`】　景风扇物【`魏文帝与呉季重书云方今宾纪时景风扇物天气和暖众果具繁时驾而游北遵河曲`】　树木方盛【`月令云季夏之月树木方盛命虞人入山行木毋有斩伐也`】草木昌繁【`徐干诗云陶陶朱夏徳草木昌且繁`】草木莽莽【`楚辞`】草木萋萋【`杜预七规云仲夏草木萋萋`】　食李梅杏  

【`周书云夏食鬰李梅杏`】　性礼事视　味苦臭焦【`火之臭味`】　食菽与鸡【`菽实孚甲坚合属水鸡木畜时热食之亦以安性`】　器髙以麤【`象物长盛`】　风曰炎风　景曰畏景　青春变节　赤帝司权【`火帝为赤帝也`】时当苦焦【`其味苦其臭焦`】　火流永日【`日永星火`】云吐竒峰【`夏云多竒峰`】温风炎气【`文选朱夏振炎气溽暑扇温风`】烁石流金【`庄子`】　狼山毒草  

【`山海经云狼山多毒草盛夏鸟过之不能去`】银塘芳荷【`见李徳林夏日诗`】　焦泉之曲【`蘧瑗云春有去雁之歌夏有焦泉之曲云云`】荣木之诗【`陶潜荣木诗序云日月推迁已复有夏也`】　凯风扇物　赫日流辉　万木皆滋　百草悉茂【`文选靡木不滋无草不茂`】　静处朝诸侯【`管子云春尽而夏始天子服黄而静处朝诸侯卿大夫列士循于百姓发号出令`】坐阁作名倡【`魏文帝诗云夏日曽避暑坐阁作名倡`】　百官静事毋刑　乐师习合礼乐【`并月令`】　初茎蔚其曜新陈柯摵以改旧【`潘岳射雉赋云于是青阳告谢朱明肇授靡木不滋无草不茂初茎蔚其`】  

【`曜新陈柯摵以改旧`】　毋举事以摇养气【`月令云季夏毋举大事以摇养气注大事兴徭役以有为`】毋发令以妨农事【`又云季夏毋发令而待以妨神农之事也注曰发令而待谓出徭役之令以豫惊民也民惊则心动是害土神之气土神称曰神农者以其主于稼穑`】　凉君子而清王侯【`寿阳记曰义楼夏显中以凉君子上以清王侯`】　増扇枕【`黄香年七岁事亲孝夏月扇枕冬月温衾`】　夏造冰【`列老成子学幻于尹文先生能于夏月造冰`】　赐汤饼【`何晏美容魏文帝疑其傅粉夏月赐热汤饼拭汗而容愈洁`】　夏雨雨人【`管子见春令`】冰雪金价【`止戈集长安冰雪至夏月则价等金璧白少傅诗名动于闾阎毎须冰雪论筐不复偿价日日如是`】　幸九成宫【`唐大宗幸九成宫避暑`】　延英殿对【`唐书文宗每延英殿对宰相率漏下十一刻尝盛夏汗浃衣李綘欲趋出帝曰与卿论天下事乃真乐也`】　羲皇上人【`陶渊明夏日髙卧北窗下自号羲皇上人`】　树隂读书【`魏伯起夏月移版牀随逐隂讽读累年牀为之锐`】　右军书扇【`王羲之见老母持六角扇卖因书其扇各五字姥有愠色因谕曰但云王右军书以求百金姥从之人竞买`】　延凉室梦【`拾遗记汉武帝息于延凉室梦李夫人授帝蘅芜香帝起而香气着衣枕歴月不歇帝乃改延凉室为遗芬梦室`】　昭阳紫绡【`呉志孙权赵夫人善画巧妙无双权居昭阳宫倦暑乃展紫绡之帷夫人曰此不足贵妾欲穷思虑能使下绡帷而清风自入视外无有蔽碍列侍飘然自凉若御风行`】　汗淋学士【`东轩杂记学士王平甫盛夏流汗浃衣刘贡父曰眞汗淋学士也`】　鴈臣避热【`伽蓝记元魏时北边酋长遣子入侍尝秋来春去以避中国之热时人谓之鴈臣`】　四月　原维夏【`四月维夏`】首夏【`谢诗首夏犹清和`】驱兽【`无害五糓`】登麦【`天子乃以彘尝麦`】　行爵出禄【`必当其位`】继长増髙【`无有壊堕`】　无大田猎【`驱兽类也恐伤生`】　无发大众【`为妨蚕农`】　杓指东南　正阳之月【`正阳月慝未作慝谓隂气也`】盛暑之时【`亦曰炎暑`】　畏日扬辉　火云戒节　祷祀山川【`古卿士有益于人者以祈糓实`】赞拔杰俊【`选贤良举长大`】　増枫虫【`月令通攷横州出枫始生有食叶虫似蚕而赤黒四月熟如蚕将丝州人取其丝光明如琴弦海濵蜑人鬻作钓缗`】　指星麦【`拾遗记外国有指星麦四月火星出麦熟而获之蘖用水渍三夕而萌芽平日鸡鸣而用之俗呼为鸡鸣麦以之酿酒醇美久含令人齿动大醉则肝肠消烂俗谓消肠酒`】　鹊翅扇【`事物纪原王嘉拾遗记周昭王时修涂国献丹鹊一雌一雄孟夏取鹊翅以为扇一名条融一名不影此疑羽扇之始也`】　慈竹笋【`通攷四月生江南人以灰煑食之其竹内实节疎性弱可代藤形紧细`】　游船戏【`占城国四月有游船之戏`】　樱笋厨【`嵗时记四月十五日自堂厨至百司厨通谓之樱笋厨`】　傍林鲜【`月令通攷夏初林笋盛时扫叶就竹邉煨熟其味甚鲜名傍林鲜`】　髙凤暴麦【`后汉记髙鳯好读书夏月暴麦令鳯持竿防鸡时而大至鳯读书不觉漂麦`】　五月　原鵙鸟鸣【`芒种曰螗蜋生五月节也后五日鵙始鸣后五日反舌无声`】　关市无索　游牝别羣【`絷腾驹班马政`】　火云方炽　畏景尤长　无用火南方【`害微隂也`】　无艾蓝以染【`为伤长气`】　用刚日祭先牧【`祭于大泽用刚日祭先牧`】习盛乐大雩帝【`自鼗鞞至柷敔皆作曰盛乐`】　长日助威棱之势　熏风同长育之恩増霉雨【`古隽略黄梅雨梅当作霉因雨当梅熟之时遂讹为梅雨埤雅今江湘二浙四五月间梅`】  

【`欲黄落则水润土溽柱础皆汗蒸鬰成雨谓之梅雨也`】　海牛【`齐地记东莱牛岛上尝以五月海牛产乳其形似牛而无角虎声牙爪如虎脚似鼍尾似鮎其皮甚软可供百用牛见人奔入水以杖击鼻则得之`】佛水【`说选真腊国五月迎佛水聚一国逺近之佛皆送水与国主洗身陆地行舟国主登楼以观`】麦黄水【`黄河五月水名`】　桐花雨【`五月雨`】　五时图【`初学记北朝妇人五`】  

【`月进五时图五时花施帐之上是日又进长命缕宛转绳皆结为人象带之`】　落梅花【`李诗注江城五月落梅花吹笛曲名也`】　五月渡泸【`出师表五月渡泸深入不毛之地`】　洛水宝图【`唐垂拱四年五月庚申得宝图于洛水`】　六月　原杀草　行木【`并月令`】　暑变温风【`小暑温风至六月节也`】　萤飞腐草【`月令`】大雨时行【`月令`】温风已至【`季夏之日`】　土润溽暑　节近早秋　无兴土功【`不可以兴土功不可以合诸侯主云土将用事欲静也`】可资农事　畏日更延于黄道　秋阳益炽于炎光【`皜皜乎秋阳以暴之`】　新律将加于烦暑　下伏式啓于炎阳【`简文帝苦热诗云六龙驾罘罳三伏啓炎阳`】　増三时雨【`即甘泽雨`】　夏金铃【`菊谱夏金铃开以六月深黄千叶与万铃相而花头瘦小`】佛顶菊【`史正志菊谱五六月开菊花色微红`】　莲花酒【`叩头录房寿六月捣莲花制碧`】  

【`芳酒凉物也`】　槐黄举子【`南部新书长安举子落第者六月后不出谓之过夏多借清净庙院作文章曰夏课时语曰槐花黄举子忙`】　祀封放牓【`通攷眞宗东封六月放梁固以下进士及第祀后土于汾隂放张师徳以下进士及第固父状元颢师徳父状元华魏野诗曰封禅汾隂连岁榜状元俱是状元儿`】  

夏五  

原诗晋郭璞诗曰羲和骋丹衢朱明赫其猛融风拂晨宵阳精一何冏闲宇静无娯端坐愁日永　晋李颙诗曰炎光灿南溟溽暑融三夏黮防重云防砰棱震靁咤宋顔延之夏夜呈从兄散诗曰炎天方埃鬰暑晏  

阕尘纷独静阙隅坐临堂对星分侧听风薄木遥睇月开云夜蝉当夏急隂虫先秋闻岁候初过半荃蕙岂久芬　齐谢朓出下馆诗曰麦候始清和凉雨销炎燠红莲摇弱荇丹藤绕新竹物色盈怀抱方驾娯耳目　梁萧子范夏夜独坐诗曰节序值徂炎兹宵在三伏冯轩伫凉气中筵倦烦燠寂寞对空窗清疎临夜竹虫音乱阶草萤光绕庭木帘月度斜晖风光起余馥一伤年志罢长嗟逝波速　梁徐怦夏诗曰炎光歇中宇清气入房栊晚荷犹卷緑疎莲久落红　梁徐摛晚夏诗曰夏景厌房栊促席翫花丛荷隂斜合翠莲影对分红此时避炎热清尊独未空　周庾信夏日应令诗曰朱帘卷丽日翠幕蔽重阳五月炎气蒸三时刻漏长麦随风里熟梅逐雨中黄开冰带井水和粉杂生香衫含蕉叶气扇动竹花凉早菱生软角初莲开细房愿陪仙鹤举洛浦听笙簧　隋李德林夏日诗曰夏景多烦蒸山水暂追凉桐枝覆玉槛荷叶满银塘轻扇摇明月珍簟拂流黄壶盛仙客酒缾贮帝台浆才人下铜雀侍妓出明光歌声越齐市舞曲冠平阳微风动罗带薄汗染红妆共欣陪宴赏千秋乐未央　隋薛道衡梅夏应敎诗曰长廊连紫殿细雨应黄梅浮云半空上清吹隔池来集鳯桐花散腾莲叶开幸逢为善乐频降济时才　又夏晚诗曰流火稍西倾夕影遍层城髙天澄逺色秋气入蝉声　唐杨师道和夏日晚景应诏诗曰辇路夹垂杨离宫通建章日落横峰影云归起夕凉雕轩动流吹羽盖息廻塘薙草生还緑残花疎尚香青嵒姑射碧涧似汾阳幸属无为日欢娯方未央　増宋之问夏日仙萼亭应制诗曰髙岭逼星河乗舆此日过野含时雨润山夏云多睿藻光岩穴宸洽薜萝悠然小天下归路满笙歌　宋欧阳修夏热诗曰阳晖烁四野万里纤云羲和困路逺正午当空留枝条不动影草木皆含愁深林虎不啸卧喘如呉牛蜩蝉一何防嗟尔徒啾啾杨万里夏夜追凉诗曰夜热依然午热同开门小立  

月明中竹深密虫鸣处时有防凉不是风　张耒夏日诗曰长夏邨墟风日清檐牙喜鹊已生成蝶衣晒粉花枝午蛛网添丝屋角晴落落疎帘邀月影嘈嘈虚枕纳溪声久两如霜雪直欲樵渔过此生　又曰黄帘翠幙断飞蝇午影当轩睡未兴枕稳海鱼镌紫石扇凉山雪画青缯廊隂日转雕阑坐冷风生玉盌冰满案诗书尘蠹甚故应疎嬾过炎蒸　元周伯琦夏日阁中入直诗曰冰盘堆果进流霞中秘繙余夕景斜画舫径随圜殿过凤麟洲上数荷花　又曰流觞小殿曲阑萦波影帘栊浸绣楹静昼敲棊中贵语君王避暑在开平　明刘基夏日杂兴诗曰曽楼迢逓俯清郊天际羣山槛外交日暖水禽鸣哺子风轻沙燕语寻巢緑荷雨洗藏叶翠竹烟寒集凤梢可叹仲宣归未得苦吟终日倚衡茅　又曰菱叶荷花渐满池红榴緑篠正相宜天边日出园葵觉地底云生柱础知长夏未应炎暑过薄寒恰似晚秋时朝来苦怪防青鬓辄向风前学素丝金幼孜夏日喜雨写怀二首诗曰粉署依丹禁城虚  

爽气多好风天上至凉雨晚来过翠岛浮香雾瑶池澹緑波九重闲视草时复幸鸾坡　又诗曰夏过日初长连朝雨送凉卷帘书帙静开户燕泥香赐果来东阁分冰近御牀小臣叨侍从屡得被恩光　王鏊夏日应制诗曰水晶宫殿昼沈沈别院春归碧深南陆迎长钦驭日东臯旱久望为霖厯中星火修尧令上熏风识舜心防务了时多暇日试开黄卷一披寻  

原赋后汉繁钦暑赋曰暑景方往时维六月林钟记度祝融司节大火飏光炎风酷烈沈阳腾射滞暑散越区防郁烟物焦人渴煌煌野火燌薄中原翕翕盛热蒸我层轩温风淟涊动静増烦　晋傅述夏赋曰四月维夏运臻正阳和气穆而扇物麦含露而飞芒清徴泛于琴瑟朱鸟感于炎荒鹿解角于中野草木蔚其条长李颙悲四时赋曰悲炎节之赫羲览祝融之御辔游井耀兮南离晞辰凯之长吹防緑栁之扬枝云郁律以泉涌雨淋漓而方簁奋骇霆之奔礚舒惊电之横摛　夏侯湛大暑赋曰惟青春之谢兮接朱明之季月何太阳之赫曦乃郁陶以兴热于是大吕统律祝融纪节蒸泽外熙太隂内闭若乃三伏相仍徂暑肜肜上无纤云下无防风　梁江淹四时赋曰炎云峰起芳未移臯兰生坂朱荷出池忆上国之绮树想金陵之蕙枝　隋卢思道纳凉赋曰祝融司方朱明届宇气乃初伏节维徂暑积歊蒸于帘栊流烦溽于园籞阳气淟其长扇火云赫而四举尔乃警六御按三条击鼍鼓吹凤箫云车错毂麟马齐镳入云宫之嵼登仙观之岹峣引雄风于洞穴承清露于丹霄动飕飗于翠帐散霏防于绮寮増唐许敬宗麦秋应制赋曰臣闻五土异宜四气分序考宿麦于生起严秋于溽暑扇渐秀于梅风润岐苖于糓雨于时扬翘总畅隂吕潜生当隆曦之首节韫秋令之初萌芸黄于緑野叅肃杀于朱明始自天而下降终因地而斯成畴中气爽垄际风清引神飇于绮殿指明月于纨扇砌积玉兮凝冰庭飞花兮似霰矫防阳于修景溽寒露于方甸栋刻桂兮含英井雕莲兮发绚云标峰而势诡气登商而节变若乃叶幄垂秀条帷泛光莺传枝而嬝娜蠭散橤而芬芳对银縚而偶穟并金缕而分芒如炎炎之铄石若懔懔之怀霜资髙明以纳豫顺中和以自芳非甘泉而涤景异寒气而浮凉却冰纨于宝笥屏珍簟于披香命载笔于蓬渚赞天文于栢梁幸千龄兮此遇奉万寿兮称觞  

立夏一  

原礼记曰立夏日蝼蝈鸣　又曰太史以先立夏三日谒于天子曰某日立夏盛德在火天子乃斋立夏之日天子亲帅三公九大夫迎夏于南郊还乃行赏封诸侯庆赐遂行无不欣恱　周礼曰以赤璋礼南方【`注曰礼南方以立夏为赤精之帝故赤璋以象夏物之明逹`】　三礼义宗曰四月立夏为节夏大也至此之时物已长大故以为名　皇览逸礼曰夏则衣赤衣佩赤玉乗赤辂驾赤骝载赤旗以迎夏于南郊其祭先黍与鸡居明堂正庙啓南户　周书时训曰立夏之日蝼蝈不鸣水潦淫漫是为隂慝　易通卦验曰立夏清明风至暑鹊鸣博谷飞电见龙升天【`龙心星名`】　又曰立夏初阴云出觜如赤珠　左传曰丹鸟氏司闭者也【`丹鸟鷩雉也以立夏来立冬去`】　孝经纬曰谷雨后十五日斗指辰东南维为立夏　五经通义曰立夏清明风至出币帛礼诸侯　续汉礼仪志曰立夏之日夜漏未尽五刻京师官皆衣赤衣迎夏于南郊　又律厯志曰立夏之日晷长四尺二寸八分　淮南子曰春分加四十六日而立夏大风济【`济止也`】音夹钟　増又曰中央土其帝黄帝其佐后土执绳而治四方其神为鎭星其兽黄龙其音宫其日戊巳　又曰夏行春令则多风　又曰孟夏招摇指已盛徳在火　又曰景风至则施爵位赏有功　又曰夏治以衡衡者所以平万物也衡之为度也缓而不后平而不怨施而不德匝而不责常平民禄以继不足养长化育万物蓄昌以成五谷以实封疆其政不失天地乃明【`明理也`】　又曰贫人则夏被褐带索含菽饮水止暑热　原行军月令曰立夏日得金五谷不成夏旱多风得木夏寒草生得火多妖言兵戈起得土逺臣朝国无政令得水上下相和顺天下安宁　増刘安时则训曰立夏之日天子亲率三公九大夫以迎岁于南郊还乃赏赐封诸侯修礼乐飨左右命太尉赞杰俊选贤良举孝悌行爵出禄佐天长养继修増髙无有隳坏毋兴土功毋伐大树令野虞行田园劝农事驱兽畜勿令害糓天子以彘尝麦先荐寝庙聚畜百药靡草死麦秋至决小罪断薄刑孟夏行秋令则苦雨数来五谷不滋四邻入保行冬令则草木早枯后乃大水败坏城郭行春令则螽蝗为败风来格秀草不实  

立夏二  

原抱朴子曰或问不热之道荅曰以立夏之日服六壬六癸之符或服冰之丸或服飞霜之散暑不能侵也幼伯子王仲都衣以重裘暴以夏日周以十炉身不流汗盖用此方　増登眞隐诀曰立夏之日日中五帝会诸仙人于紫微宫见四真人论求道之人罪  

立夏三  

増槐夏　麦天【`古诗麦天晨气润槐夏午阴清`】　叠云　长风【`韦应物诗长风始飘阁叠云才吐岭`】　电见　龙升【`俱详立夏一`】　正阳　首夏【`傅述夏赋云运臻正阳　谢灵运诗云首夏犹清和`】　暑鹊鸣　博谷飞【`俱详立夏一`】栋木华　麦秋至【`淮南子曰栋木华而石首至秋风起而鳜鱼肥　礼记云孟夏麦秋至`】  

立夏四  

増迎南郊　礼南方　晷四尺　漏五刻【`俱详立夏一`】　惠贤良　救饥渇　举力农　振贫穷　惠孤寡【`月令出淮南子`】  

立夏五  

原诗梁简文帝和湘东王首夏诗曰泠风杂细雨垂云助麦凉竹木俱葱翠花蝶两飞翔燕泥衔复落鶗吟敛更扬卧石藤为缆山桥树作梁欲待华池上明月出清光　隋魏彦琛初夏应诏诗曰虽度芳春节物色尚余华出帘飞小燕映户落残花舞衫飘细縠歌扇掩轻纱兰房本宜夜不畏日光斜　唐太宗初夏诗曰一朝春夏改隔夜鸟花阴阳深浅叶晓夕重轻烟哢莺犹响殿横丝正网天佩髙兰影接绶细草文连碧鳞惊棹侧燕舞檐前何必汾阳处始复有山泉　赋得夏首啓节诗曰北阙三春晚南荣九夏初黄莺朝弄变翠林花落余瀑流还响谷猿啼自应虚早荷向心卷长杨就影舒此时欢不极调轸坐相于　増刘禹锡初夏曲曰铜壶方促夏斗柄暂南囘稍嫌单袷重初怜北户开西园花已尽新月为谁来　又曰时节遇繁华阴阴千万家巢禽命子戏园果坠枝斜寂寞孤飞蝶窥丛觅晚花又曰緑水风初暖青林露未晞麦陇雉朝雊桑野人暮归百舌悲花尽能无来去飞　许浑闲居孟夏即事诗曰緑树荫青苔柴门临水开簟凉初熟麦枕腻乍经梅鱼跃海风起鼍鸣江雨来佳人竟何处日夕上楼台张聿赋得首夏犹清和诗曰早夏宜春景和光起禁城祝融将御节炎帝啓朱明日送残花晚风过御苑清郊原浮麦气池沼发荷英树影临山动禽飞入汉轻幸逢尧禹化全胜谷中情　宋徐玑初夏游谢公岩诗曰欲取纱衣换天晴起细风清阴花落后长日鸟啼中水国乗舟乐岩扉有径通州人多到此犹自忆防公　范成大初夏诗曰清晨出郭更登台不见余春只麽囘桑叶露枝蚕向老菜花成荚蝶犹来　又诗曰一帘芳緑葱葱蝴蝶飞来觅绮丛雪白荼防红宝相尚携春色见熏风　金张檝初夏诗曰小园緑笋间朱樱缀年华似有情露浥葛巾晨气润风随竹簟晚凉生闲窥鼠潜身处静厌飞蚉绕声安得冷泉幽石畔觧衣盘礴阴清　元袁易首夏邨居杂兴诗曰穿径幽篁破嫩苔绕池涨緑泼新醅黧黄捎蝶惊还起翠碧窥鱼去复来　明顾清首夏即事诗曰金兽香残昼漏稀嫩槐庭院午风防蜜房分子蠭初静书阁垂帘燕自飞小碾试茶催瀹鼎轻刀裁葛已成衣故园遥忆三江外梅豆青青笋过扉　髙啓初夏江邨诗曰轻衣软履歩江沙树暗前邨定防家水满乳鳬飜藕叶风疎飞燕拂桐花渡头正见横渔艇林外时闻响纬车最是黄梅时节近雨余归路有鸣蛙　杨基立夏诗曰渐老緑阴天无家怯杜鹃东风有今夜芳草又明年蚕熟新丝后茶香煑酒前都将南浦恨聊寄北窗眠　莫如忠初夏晓起诗曰也知无客到亦复啓晨扉刺水新秧长从人乳燕飞书声隔篁竹荷气透絺衣百亩欣常稔无嗟生事防　文徴明新夏诗曰暖风庭院草生香晴日帘栊燕子忙白发不嫌春事去緑阴自喜夏堂凉闲心对酒从时换老倦抛书觉昼长客有相过同一笑竹炉吹火试旗枪  

夏至一  

原尚书曰日永星火以正仲夏【`注曰永长也谓夏至之日也火苍龙之中星举中则七星见可知也`】　礼记曰夏至日祀皇地祗于方丘岳渎等神从祀焉　周礼曰夏至日影尺有五寸【`郑注云土圭之长也尺有五寸夏至立八尺表其影适与土圭等谓之地中今颍川阳城地为然`】　又曰丝竹之管空桑之琴瑟咸池之舞夏至日于泽中之方丘奏之又曰宗伯以夏至致地祗物【`音魅`】以禬国之凶荒民之丧乱　又曰柞氏掌攻草木及林麓夏至令刋阳木而火之　又曰薙氏掌杀草夏至日而夷之　増又曰夏至日在东井北近极故景尺有五寸　原大戴礼曰夏至祭昆崘之神于泽之中配于后土　三礼义宗曰夏至为中者至有三义一以明阳气之至极二以助阴气之始三以明日行之北至故谓之至　増又曰日夏至禁举大火鼓铸销冶皆止　原易通卦验曰夏至景风至蝉始鸣螗蜋生鹿角解木槿荣　又曰夏至小暑虾蟆无声　又曰鹿者兽中阴也贵臣之象应隂觧角夏至太阳始屈阴气始升阴阳相向君臣之象也失节不觧臣不承君贵臣作奸　又曰夏至少隂云出如水波増又曰夏至之日清明风至　易稽览图曰夏至后  

三十日极温　原周书时训曰夏至温风不至国无缓政【`一作寛敎`】　増左传曰少昊氏以鸟名官伯赵氏司至者也伯赵伯劳也以夏至则鸣冬至则止　原春秋考异邮曰夏至井水跃　春秋感精符曰夏至成地理　孝经纬曰芒种后十五日斗指午为夏至　又曰夏至景风至辨大将封有功　増又曰日周天有七衡夏至日在内衡　史记曰先至三日垂土炭于衡两端轻重适均夏至日隂气至则土重　原汉书魏相奏曰日冬夏至则八风之序立万物之性成各有常职不得相干又律厯志曰日道敛北去极弥近其景弥短近短乃极夏乃至焉　又礼仪志曰夏至日浚井改水可去温病増汉书曰日行北至东井去北极近夏至至于东井  

北近极故晷短立八尺之表而晷景长尺五寸八分又曰中尚署夏至献雷车　原续汉书鲁防疏曰夏至之日施命令止四方行者所以助防隂也行者尚止之况于逮召考掠夺其时　又曰仲夏之月万物方盛日夏至隂气萌作恐物不懋其礼以朱索连荤菜弥牟朴虫钟以桃印书文以施门户代以所尚为饰　管子曰夏至而麦熟天子祀太宗其盛以麦谷之始也　淮南子曰夏至则斗南中绳阳气极隂气萌故曰夏至为刑【`夏至日一隂生`】　又曰夏至则火从之故五月火正而水漏【`火正火王也故水渗漏一说水星正中地漏湿也`】八尺之表景修尺五寸景修则隂气胜短则阳气胜隂气胜则为水阳气胜则为旱又曰夏至而流黄泽石精气【`硫黄土之精也隂气作于下故流泽而出也石精五色之精也`】蚉虻不食驹犊鸟不搏黄口【`五月防隂在下未成驹犊黄口肌血脆弱未成故蚉虻鸷鸟应隂不食不搏也`】　増又曰隂气为水水胜故夏至湿　又曰毛羽者飞行之也故属于阳故曰夏至日鹿角觧　又曰夏至加十五日指丁则小暑音比大吕加十五日指未则大暑音比太簇加十五日指庚背阳之微则夏节尽　原范子曰夏至三光盛　增抱朴子曰见潮来去或有早晚辄言有参差非也水从天边来一月之中再东再西故潮再大再小也夏至天髙故夏潮大也　原白虎通曰夏至隂始起反大热何也阳气推而上故大热　髙诱礼记注曰鵙伯劳也伯劳夏至后应隂而杀蛇乃磔之棘上而始鸣也　风土记曰夏至之日雨名曰黄梅雨　増风土记注曰夏至霖霪至前为黄梅先时为迎梅雨及时为梅雨后时为送梅雨原风俗通曰夏至着五防辟兵题曰游光游光厉  

也知其名者无温疾　郦道元水经注曰丹水出丹鱼先夏至前十夜伺之鱼浮水赤色上照如火光　荆楚岁时纪曰夏至取菊为灰以止小麦蠹按干宝变化论乃云稻为麦为蛱蝶其验乎　罗浮山疏曰荔枝以春青夏至日始赤六七日便可食　占气曰夏至之日离卦用事日中时南方有赤云如马者离气至也宜黍増又曰离气不至日月无光五糓不成人病目疾冬  

中无冰应在十一月内　原又曰夏至之日风从离来为顺其年大熟　増又曰夏至前一日夏至后十日十六日为穷日　原月令占候图曰朔日至六日夏至五糓熟二十二二十四日夏至五糓不熟晦日夏至五糓贵　天文录曰大暑在夏至后二气积暑而未歇也増古今厯术曰夏至之日昼六十五刻夜三十五刻杂说曰百舌鸟一名反舌春则啭夏至则止惟食蚯蚓正月以后冻开则来蚯蚓出故也十月以后则藏蚯蚓蛰故也物之相感不知所由　酉阳杂爼曰猫鼻端常冷惟夏至一日暖  

夏至二  

増左传曰昭公二十有一年秋七月壬午朔日有食之公问于梓愼曰是何物也祸福何为对曰二至二分日有食之不为灾日月之行也分同道也至相过也其他月则为灾阳不克也故常为水　原宋书曰元嘉元年断夏至五丝缕之属　増隋书曰隋因周制制始每岁夏至日祭皇地祗于北郊以太祖武元配其九州山川皆从祀　原抱朴子曰魏武左元放桎梏之而自觧或曰用夏至日霹雳防也【`防音杉`】　又曰予祖彬为汲令以夏至日请主簿杜宁饮酒壁悬赤弩照于杯中形如蛇【`详蛇`】　舆地志曰郭宏常以夏至日射鱼供母将饵闻笳角声鱼跃而去　増一品集曰唐学士夏至日颁冰及酒以酒和冰而饮禁中有冰醪酒坊　玉海曰宋郎中崔遵度着琴之音配节为秋分之音愚谓天地自然之节岂止秋分此夏至之音也  

夏至三  

原影长　宵短【`尺有五寸之中礼云夏至日在东井　至乃宵短`】　不贺　受饷【`冬至阳事起君道长故贺夏至隂事起君道衰故不贺　齐春秋曰何敬叔为长城令清亷夏节忽牓门受饷得米二千八百斗代贫人输租税`】　増书云物　献雷车【`分至啓闭必书云物下详夏至一`】　食麦糉　服松脂【`一统赋注云夏至俗食麦糉　千金要方云夏至日`】  

【`取松脂日食一升无食他物饮水自恣令人不饥长服可以终身`】　颁冰酒　进粉囊【`上详夏至二　酉阳杂爼云北齐妇人夏至日进扇及粉脂囊各有诗词`】　着五防　陈八音【`上详夏至四　汉书云天子尝以至日御殿前陈八音`】  

夏至四  

原日长至【`礼记云仲夏之月日长至隂阳争孔疏曰谓此月之时日长之至极太史漏刻夏至昼漏六十五刻夜漏三十五刻是日长至也`】物茂盛【`春秋繁露云夏至之后万物茂盛`】　身欲宁　志欲静【`蔡邕独断云夏至隂风始起鹿角觧故寝兵鼓身欲宁志欲静不听事送迎五日`】赤气出离【`易通卦验云离南方也夏至日中赤气出直离此正气也气出右万物半死气出左`】  

【`赤地千里`】　隂动于下【`五经通义云夏至隂动于下阳动于上故大热`】　风雨之会【`周礼云日至之景尺有五寸谓之地中天地之所合也四时之所交也风雨之所防也隂阳之所和也然则百物阜安乃建王国焉`】隂阳之会【`春秋繁露云夏至隂阳之会`】　朱索连荤【`详夏至一`】五防辟兵【`风俗通云夏至着五防辟兵五防辟五兵也`】　闭关后不省方【`易`】寝兵不设政事【`五经通义云隂始动而未达故寝兵鼔不设政事所以助防气之养也`】隂气为水夏至温　离气不至日无光　当阳极隂生之际　是养神保寿之辰【`夏至之日一隂生`】　当隂阳分争之时　是斋戒养恬之日　石湖恒冰夏至乃觧【`神异经云北方荒中有石湖方千里岸深五丈余恒冰惟夏至左右五六日乃觧`】　夏至日后焦金烂石【`春秋繁露云南方物动于上故夏至后热焦金烂石`】　増无影墖【`汝南志云天中山有无影塔夏至日亭午无影`】无影台【`初祖面壁庵在少林寺后天中山无影台夏至日亭午石柱无影`】分龙日【`闽以夏至为分龙日`】　玉律【`东汉律厯志云殿中气用玉律十二惟二至日乃`】　采映日果【`即无花果也藏之治喉疾`】  

夏至五  

增诗宋范成大夏至六言诗曰李核垂腰祝饐糉丝系臂扶羸节物竞随乡俗老翁闲伴儿嬉  

## 御定渊鉴类函卷十五

岁时部四【`秋　立秋秋分`】  

秋一  

増释名曰秋者緧也【`音秋`】緧廹万物使得时成也　又曰七月谓之夷则何夷者伤也则者法也言万物始伤被刑法也　又曰八月谓之南吕何南者任也言阳气盛有任生荠麦也　原尔雅曰秋为白藏一曰成　増又曰秋为旻天　又曰秋猎曰狝【`狝杀也顺秋气`】　又曰七月为相八月为壮九月为元　易曰说言乎兊兊正秋也万物之所说也　易通统图曰日行西方白道曰西陆焦贑易林曰秋风生哀花落悲心　原尚书曰分命  

和仲宅西曰昧谷寅饯纳日平秩西成宵中星虚以殷仲秋　尚书考灵曜曰虚星为秋昴为令期隂气相佐德乃不邪子助母母合子符【`虚星北方宿也昴星西方宿也隂称母也`】増又曰政失于太白出入不当　尚书大传曰万物  

非秋不　原毛诗曰秋日凄凄百卉具腓　又曰一日不见如三秋兮　増又曰七月流火　毛诗传曰壮士悲秋感阴气也　原诗含神雾曰秦地处仲秋之位男懦弱女髙膫白色秀身音中商其言舌举而仰声清以扬　礼记月令曰孟秋之月凉风至白露降寒蝉鸣鹰乃祭鸟【`鹰祭鸟者示有先也`】仲秋之月盲风至鸿雁来鸟归羣鸟养羞【`盲风疾风也乌燕也归谓去蛰也凡鸟随阳者不以中国为居羞谓所养`】季秋之月鸿雁来宾雀入大水为蛤菊有黄华豺乃祭兽戮禽【`来宾言其客至未去大水海也戮杀也`】　又曰孟秋之月日在翼昏建星中旦毕中【`郑康成曰孟秋者日月会于鹑尾而斗建申之辰`】其日庚辛【`庚之言更也辛之言新也日行秋从白道成熟万物月为之佐万物皆肃然改更秀实新成利也`】其帝少昊其神蓐【`此白精之君金官之臣少昊金天氏蓐少昊氏之子曰该为金官`】律中夷则【`髙诱曰太阳力衰太隂气发万物凋伤应法成性`】仲秋之月日在角昏牵牛中旦觜觽中【`郑康成曰仲秋者日月会于寿星而斗建酉之辰`】律中南吕【`髙诱曰阳气内藏隂吕于阳任其成功`】日夜分【`平也`】季秋之月日在房昏虚中旦柳中【`郑康成曰季秋日月会于大火而斗建戍之辰`】律中无射【`季秋气生则无射之律应髙诱曰阴气上升阳气下降万物随阳而藏而无射出见者也`】霜始降草木黄落　周官曰司裘掌为大裘以供王祀天之服仲秋献良裘【`王乃行羽物`】季秋献功裘【`以待颁赐`】　又曰籥章掌仲秋击土鼓龡豳诗以迎寒【`迎一作逆`】　又曰司弓矢仲秋献矢箙　増三礼义宗曰九月大享帝于明堂之中　又曰周祫以秋者万物新成可以奉荐宗庙故合先祖之神而祭之故祫宜在秋也　又曰秋曰庚辛庚更也辛新也言物皆改更而新也　又曰九月寒露为节者九月之时露气转寒故谓之寒露节霜降为中露变为霜故以霜降为中　春秋繁露曰秋露气故杀　春秋感精符曰霜杀伐之表季秋霜始降鹰隼击王者顺天行诛以成肃杀之威左传曰岁云秋矣我落其实而取其材　国语曰驷见而陨霜火见而清风戒寒　原周书时训曰立秋后五日白露降后五日寒蜩鸣白露不降民多欬病寒蜩不鸣人臣力疾白露之日鸿雁来后五日鸟归后五日羣鸟养羞鸿雁不来逺人背叛鸟不归室家离散羣鸟不养羞臣下骄慢秋分后五日蛰虫坏户后五日水始涸蛰虫不坯户民靡有頼水不始涸介虫为害　夏小正曰八月丹鸟羞【`羞进也`】白鸟【`白鸟蚉蚋`】辰则伏【`辰房星`】鴽为鼠九月内火【`火大火心星也`】　増又曰孟秋始缩仲秋始内汉书曰太白秋西方金义也言也义亏言失逆秋令伤金气罚见太白　又曰秋【`如淳曰音樵`】物敛乃成熟也又曰八月赐大臣羊酒以助衰气　又律厯志曰春  

为阳中万物以生秋为隂中万物以成是以事举其中礼取其和　又礼乐志郊祀歌曰西颢沆砀秋气肃杀含秀垂颖续旧不发注云西方少昊沆砀白气之貎也晋书顾凯之传曰蒲栁之质望秋先零　原梁元帝  

纂要曰秋曰白藏【`气白而藏万物`】亦曰成【`万物成而敛`】亦曰三秋九秋素秋素商髙商天曰旻天【`旻愍也愍万物之雕零`】风曰商风素风凄风髙风凉风激风悲风景曰朗景澄景清景时曰凄辰霜辰【`霜辰可施九月`】节曰素节商节草曰衰草木曰疎木衰林霜柯霜条七月首秋孟秋上秋肇秋兰秋八月仲秋亦曰仲商九月季秋亦曰暮秋末秋暮商季商杪秋亦曰授衣【`此时妇功毕始授衣`】亦曰元月　増唐书曰秋气和则商声调　又曰序移玉律气应金商　原尸子曰秋为礼西方为秋秋肃也万物莫不礼肃敬之至也淮南子曰孟秋之月西宫御女白色衣白采撞白钟其兵戈其畜狗八月官尉其树柘九月官其槐　又曰春女悲秋士哀知物化矣　又曰七月百虫蛰伏青女乃出以降霜雪【`髙诱曰青女乃天神青要玉女司霜雪者`】　増又曰西方曰皓天其星胃毕西南方曰朱天其星觜觿参东井西方金也其帝少昊其神蓐执矩而治秋其神为太白其兽白虎其音商其日庚辛西方之极自昆崘絶流沙沈羽西至三危之国石城金室饮食不死之野少皥蓐之所司者万二千里其令曰审用法诛必罪备盗贼禁奸邪饬羣牧谨贮聚修城郭补决窦塞蹊径遏沟渎止流水雝谿谷守门闾陈兵甲百官诛不法秋行夏令华行春令荣行冬令耗　又曰春气发而百草生正得秋而万物成实　又曰太隂在秋则欲脩备缮兵又曰秋为矩矩者所以矩万物也义者成成者方故为矩也　又曰九月失政三月春风秋不济【`济止也`】　原文子曰日月欲明浮云盖之丛兰欲脩秋风败之　増又曰政失于秋太白出于无常　又曰因春而生因秋而杀所生不德所杀不怨即几于道矣　管子曰西方曰辰其时曰秋其气曰阴阴生金与甲其徳忧哀静正严顺居而不敢淫佚其事号令毋使民淫暴顺旅聚量民资以畜聚赏彼羣干聚彼羣材百物乃使民毋怠所恶其察所欲必得我信则克此谓辰徳辰掌为阴秋行春政则荣行夏政则水行冬政则耗故秋三月以庚辛之日发五政一政曰禁博塞圉小辨鬭译誋二政曰毋见五兵之刃三政曰愼旅农趣聚四政曰补缺塞坼五政曰脩墙垣周门闾五政茍时五糓皆入秋行五刑诛大罪所以禁淫邪止盗贼　庄子曰荆之南有灵者以五百岁为春五百岁为秋上古有大椿者以八千岁为春八千岁为秋　幽求子曰秋风晨厉则惨然多凄　抱朴子曰南海之中萧丘之上有自生火火常以秋起而秋灭　邹子曰秋取柞楢之火　鹖冠子曰斗柄指西而天下皆秋　吕氏春秋曰孟秋行春令则亢旱不食行夏令则多火灾痰热疟症行冬令则败介虫来戎兵又云仲秋行春令则雨不降草木荣国有恐行夏令则亢旱虫不蛰五糓复生行冬令则风起雷草木早枯又云季秋行春令则暖风至民懈怠师旅兴行夏令则大水殃民行冬令则多盗边境不宁土地分裂　又曰秋早寒冬必暖　太经曰酉西方也秋也物皆成象而就也有形则复于无形故曰冥也原风土记曰鸣鹤戒露白鹤也此鸟性警至八月白露降即髙鸣相警　増隂阳五行厯曰一时为三月一月为一秋三月为三秋又一月为三秋故三月有九秋之名也　蔡邕月令章句曰仲秋白露节盲风至秦人谓蓼风为盲风郑云盲风疾风也皇氏云秦人谓疾风为盲风梁简文帝秋夜诗云盲风多函谷坠露下芳枝原楚辞九怀曰秋风兮萧萧舒芳兮振条　又曰悲哉秋之为气也萧瑟兮草木摇落而变衰憭栗兮若在远行登山临水兮送将归泬寥兮天髙而气清寂漻兮潦而水清　又曰嫋嫋兮秋风洞庭波兮木叶下　又曰皇天平分四时兮窃独悲此凛秋白露旣下降百草兮淹离披此梧楸　又曰秋旣先戒以白露兮又申之以严霜　増又曰商风肃而害之百草育而不长　提要录曰七月为兰月八月为桂月　陆机纂要曰九月亦名菊月　又曰秋树名成秋雨名愁  

秋二  

増庄子曰舜以天下让善卷曰余立宇宙之中冬日衣皮毛夏日衣葛絺春耕种足以劳秋之足以休日出而作日入而息逍遥于天地之间何以天下为哉入深山莫知其处　风俗通曰周秦尝以八月遣輶轩使采异俗方言藏之秘府　汉书曰呉王濞为秋请孟康汉书义云春为朝秋为请　后汉书曰范式字巨卿与汝南张元伯为友二人春到京师以暮秋为期元伯以九月十五日杀鸡以待巨卿母曰相去千里汝何信之也言未卒而巨卿至相随上堂再拜母极欢恱　王子年拾遗记曰汉武帝尝以季秋泛灵鶂之舟于淋池中内桂台之上以香金为钩纫丝为纶丹鲤为铒钓得白蛟付大官为鲊肉紫骨青香美无伦　史记曰孙寳为京兆尹秋日署吏为东部督邮敕曰今鹰隼始击当从王气取奸恶以成严霜之诛　西京杂记曰贾佩兰言宫中八月四日出雕房北户竹林下围碁胜者终年有福负者疾病取丝缕就北辰星求长命乃免　又曰汉宗庙八月饮酎用九十牢　原世说曰张季鹰辟齐王东曹掾在洛见秋风起因思呉蒪菜鲈鱼脍曰人生贵适志耳安能从宦数千里以要名爵遂命驾便归俄而齐王败时人皆谓为见几而作　増梁书曰朱异除中书郎时秋日始拜有飞蝉正集异武冠上时咸谓蝉珥之兆　续齐谐曰郄绍以八月一日入华山见一童子执五防囊盛柏叶上露绍问之荅曰赤松先生取以明眼又梁简文帝云妇人八月旦多以锦翠为眼明囊凌晨取露拭目　隋唐嘉话曰源乾曜张说以八月初五明皇生之日请为千秋节百姓祭皆就此日名为赛白帝羣臣上万岁寿王公戚里进金镜绶带士庶结丝承露囊更相问遗　羯鼓录曰明皇尝制秋风髙曲每至秋空迥彻纤埃不起即奏之必逺风徐来庭叶坠下洞防记曰唐宫人丽娟善歌尝唱廻风曲庭叶飜落  

如秋　开元遗事曰每至秋时妃妾以金笼闭蟋蟀置枕函畔夜听其声庶民之家皆效之　张说上大衍厯序曰谨以开元十六年八月端午赤光照室之夜献之宋璟请为节表月惟仲秋日在端午　唐史曰徳宗秋日出畋有寒色顾左右曰九月犹衫十月而袍不为顺时朕欲改月谓何左右称善李程独曰明皇着月令十月始裘不可改帝矍然止　风俗通曰八月一日是六神日以露水调朱砂蘸小指宜防炙去百病　岁时记曰楚俗以八月十日以朱墨防小儿额为天灸以压疾病　南康记曰平固县覆笥山上有一湖中有石鴈每至秋天飞鸣如时　后山诗话曰东坡居颍春夜对月王夫人曰春月可喜秋月使人愁耳公谓前未及也遂作词曰不似秋光只与离人照断膓  

秋三  

原火流　土王【`毛诗曰七月流火九月授衣　京房易占曰立秋坤王周易集林曰坤土也`】露下　风髙【`易通卦验曰立秋凉风至白露下　下见立秋江逌诗`】　蓼风  

葭露【`上详秋一　毛诗曰蒹葭苍苍白露为霜`】　凝雾　凉烟【`上见袁淑秋晴赋　鲍明逺秋思赋曰秋木兮架浦凉烟兮冒江`】　劲风　皦月【`上见潘岳秋兴赋下见湛方生秋夜赋`】　潦　涤氛【`上详秋一　下见袁淑秋晴赋`】　凉风　凄日【`礼记曰凉风至　毛诗曰秋日凄凄`】　长宵　短晷【`卢谌诗曰凛凛素秋日促宵长　下见潘岳秋兴赋`】金帝　玉女【`金帝金天氏也　玉女青要玉女并详秋一注`】　凝露　飞霜  

【`曹植秋思赋曰四时更代兮秋气悲髙云静兮露凝衣徐广秋赋曰于时招摇西建天髙气清飞霜凝洒悴叶飘零`】　温　涤暑【`上见湛方生秋夜辞　李颙悲四时曰秋日兮火流天而涤暑风入林而疎条`】　珠露　金风【`李颙感兴赋曰风触波而文动兮露霑卉而珠凝　张协诗曰金风扇素节丹霞啓隂期`】　白帝　青女【`礼记曰立秋之日迎秋于西郊郑注曰祭白帝于西郊以迎秋　下详秋一`】　虫吟　鸟击【`上见苏彦秋夜长　下详秋一`】　木落　草衰【`魏文帝燕歌行曰秋风萧瑟天气凉草木零落露为霜　李陵荅苏武书凉秋九月塞外草衰`】　露叶　霜条【`谢恵连诗曰团团满叶露淅淅振条风　下见何瑾悲秋夜`】　落英　陨叶【`上见苏彦秋夜长下见潘岳秋兴赋`】　九法　五政【`周礼曰大司马之职掌建国之九法以佐王平国仲秋敎理兵政　下详秋一`】　逆寒　迎气【`上详秋一下详立秋`】　献裘　授几【`上详秋一　礼记曰仲秋之月天子居总章太庙是月也养衰老授几杖`】　月帐风帷【`汤恵休白苎诗曰秋风嫋嫋入曲房罗帐含月思心伤　下见潘岳秋兴赋`】　霜阶风隙【`上见夏侯湛秋可哀诗　谢灵运七夕诗曰月光入户秋首风绕隙`】　治兵  

士【`尚书考灵曜云秋絶太白是谓大武用时治兵得功　月令孟秋之月天子乃命将帅士厉兵简练杰俊顺彼逺方`】　素节　白商【`张协七命云白商素节月旣授衣天凝地闭风厉霜飞`】日凄凄　风洌洌【`上见凄日注　下见左思杂诗`】　照帷月　盈幕  

风【`上见夏侯湛秋可哀下见宋孝武秋诗`】　振条风　倾枝露【`上详秋一下见宋孝武诗`】　警露鹤　含风蝉【`上详秋一　下见谢恵连秋怀诗`】　百草萎万物衰【`司马彪诗云秋节良可悲百草咸萎落堂前栁随风疎林萧瑟　傅诗云萧萧秋气`】  

【`升凄凄万物衰荣华尽零落槁叶纵横飞`】　増降霜　揖月【`淮南子曰秋三月青女乃出主降霜雪　天子春朝日秋夕月朝日以朝夕月以夕瓒注云郊泰畤平旦出行宫揖日其夕西南向以揖月`】苇风　荷露【`僧恵林诗苇风荷露逼人寒午梦天髙眼界寛落落与谁同此意纤纤初月上`】  

【`云端`】　水天　霜月【`宋舒亶诗纤尘不动天如水一色无痕月共霜`】　菊散　荷疎【`唐太宗诗菊散金风起荷疎玉露漙`】　萧晨　阴气【`殷仲文诗哲匠感萧晨注云萧晨秋晨也　管子曰西方曰辰其时曰秋其气曰阴`】　缯云　玉露【`藻林立秋浊隂云出如赤缯李宓诗金风荡佳节玉露团清影`】　泛昆明池　登慈恩塔【`王莽欲娯乐元后令四时廵四郊秋歴东馆泛昆明池　唐髙宗时凡天子游幸秋登慈恩浮图众僧献菊花酒称寿`】　潦水洁　月澹烟沈【`唐虞世南赋云旣净而天髙潦将而水洁　唐呉融凉思诗曰松间小槛接波平月澹烟沈暑气清半夜水禽栖不定緑荷风动露珠倾`】　陵阳食气　匈奴立威【`陵阳子明经秋食沦隂沦隂者日没后赤黄气汉□错传匈奴立威始于折胶注云秋气至胶可折弓弩可用匈奴常以为而出军`】　蒲柳先零　梧楸早脱【`上详秋一　刘禹锡赋晚枝多露蝉之思夕蔓趣寒螀之愁至若松竹含韵梧楸早脱惊绮疏之晓吹堕碧砌之凉月`】七月　原登糓　食瓜【`天子尝新先荐寝庙　下详豳诗`】　鸣鵙　祭鸟【`豳土晚寒伯劳七月始鸣　鹰乃祭鸟`】　河汉方秋　天地始肃　増合冰　烧稻【`唐书王方翼平西域七月次叶河无舟而冰一夕合时以为祥　真腊风土记云眞腊国七月新稲熟迎于南门外烧新稲以供佛妇女车象往观者众主却不出`】　伐竹　作刀【`甘泽謡云竹生云梦之南鉴在柯亭之下以今年七月望前生明年七月望前伐过期不伐则其音窒未期而伐则其音浮　焦氏类林曰物理论阮师之作刀七月庚午见金神于冶监之门敎以水火之齐用隂阳之取刚柔之和`】　金柔　火老【`韩诗金柔气尚低火老愈浊`】　八月　原畜菜　尝麻【`趣民敛务蓄菜注云始为御冬之备也　以犬尝麻`】　命社　为裳【`月令云择元日命民社注云近秋分前后戊日　诗载载黄为公子裳`】　断壶　剥枣【`壶瓠也俱豳诗`】　祀夕月　戒清风【`祀夕月于西郊秋分日也四民月令曰清风戒寒趣织缣帛`】　享寿星　祭马祖【`享寿星于南郊祭马祖于大泽`】　増鹰风　豆雨【`藻林鹰风秋风也古诗鹰风凋晚叶歳时记云八月而谓之豆花雨`】　考治　筑城【`唐百官志曰节度使掌总军旅颛诛杀以八月考其治否销兵为上考足食为中考边功为下考　敬晖为衞州刺史时河北经突厥所骚仲秋筑城晖曰金汤非粟不守讵乘农畆事城隍哉纵民归敛阖郡利安`】净土　太液莲【`一统志曰鄠县有鸠摩罗什所覆履土生净土三月花八月结实如小粟壳中皆黄土　天寳遗事云明皇秋八月太液池有千叶白莲数枝盛开帝宴赏久之指贵妃示于左右曰争如觧语花`】　客星犯斗　钱王射潮【`上详星部　呉越武肃王钱镠始筑捍海塘在潮门之外八月潮水冲激乃命彊弩数百以射潮头遂成堤岸今钱塘江堤仍旧`】　九月原肃霜　纳火【`诗九月肃霜　夏小正九月内火心星也`】　伐薪　尝稻【`伐薪为炭以却寒气天子尝稻先荐寝庙`】　百工休　七驺驾【`霜始降则百工休　命仆夫七驺咸驾载旌旐授车以级整设于屏外司徒搢扑北面而誓之誓众以军法`】　蟋蟀在户鸿雁来宾【`诗九月在户下见月令`】　増鲤鱼风　黄雀雨【`九月风也古诗尘散鲤鱼风　九月雨为黄雀雨`】　宴耆老　谒神翁【`六帖云开元二年九月丁酉宴京师耆老于含元殿赐九十以上几杖八十鸠杖妇人亦如之赐于其家　元符中监城时叟有请于徐神翁告曰尔亟归九月中有道者来宜善待仍布施至期暴客夜集其门时悟出迎设酒殽金帛慰遣乃免凌暴`】衣絺绤　插茱萸【`北里富熏天髙楼夜鸣笛焉知南邻客九月犹絺绤　容斋随笔曰`】  

【`刘梦得云九日诗中用茱萸字者凡三人杜甫醉把茱萸仔细看王维徧插茱萸少一人朱放学他年少插茱萸三君所用杜为优也`】  

秋四  

原执矩【`详秋一`】祀门【`月令其祀门祭先肺`】　四秋【`管子云岁有四秋而分有四时故曰农事且作请以什伍农夫赋耜鐡此之谓春之秋大夏且至纩之所作此之谓夏之秋而大秋成五谷之所会此之谓秋之秋大冬营室中女事纺绩缉缕之所作也此之谓冬之秋`】大秋【`又云大秋甲兵求缮弓弩求`】　迎西郊【`详立秋`】啓西户【`皇览逸礼云秋居明堂右啓西户`】　击土鼓【`周礼籥章仲秋击土鼓以乐田畯`】御袷衣【`见潘岳秋兴赋`】　习五戎【`月令季秋之月天子乃敎于田猎以习五戎注曰五戎五兵弓矢殳矛戈防也`】严百刑【`又云仲秋之月天子乃命有司申严百刑斩杀必当`】　脩法制【`又云孟秋之月命有司脩法制`】申号令【`又云季秋之月申严号令命百官贵贱无不务纳以会天地之藏`】　愼罪邪【`又云禁止奸慎罪邪务搏执`】审断决【`又云孟秋之月审断决狱讼必端平`】　令将帅　缮囹圄【`并月令`】　筑场圃【`诗云九月筑圃注曰埸圃同地自物生之时耕治之以种菜茹至物尽成熟筑坚以为埸`】趣敛【`月令云仲秋之月趣民敛务蓄菜多积聚`】　霆曜【`见袁淑秋晴赋`】星倾辉【`湛方生秋夜诗火星倾其辉皓月流素光`】　桂枝落【`汉武帝李夫人赋云秋气憯以凄泪兮桂枝落而销亡`】胡桃零【`马融西第颂云仲秋隂中节胡桃已零落`】　菊挺葩　兰飞馨【`李颙悲四时诗云秋日悲兮火流天而涤暑风入林而疎条菊挺葩于緑茎兰飞馨于翠翘`】　其虫毛【`生旃毛出`】其音商【`秋气和则商声调`】　西方者秋【`礼记云西方者秋秋之为言揫也揫敛也`】西陆为秋【`续汉书云日行西陆谓之秋`】　杀气浸盛【`详秋分`】寒气总至【`月令季秋寒气总至`】　九月授衣【`诗注云九月霜始降妇功成可以授冬衣矣`】仲秋饬裳【`月令云仲秋之月命司服具饬衣裳文绣有恒衣服有量冠带有常`】　鸟兽毛毨【`尚书`】鹰隼始鸷【`详立秋孙寳事`】　雀入大水【`周书云寒露五日雀入大水化为蛤`】蛰虫墐户【`月令云季秋之月蛰虫咸俯在内皆墐其户`】　秋献鱼【`周礼鼈人春献鼈蜃秋献鱼注曰鼈之属`】秋行牺牲【`月令云仲秋命宰祝循行牺牲`】　季秋飨帝【`礼记季秋之月大飨帝尝牺牲告备于天子`】孟秋祀神【`月令云孟秋之月命主祠祭禽于四方注曰以所获禽祀四方之神也`】　草木黄落【`月令云季秋草木黄落乃伐薪为炭`】荣华零落【`详秋三万物衰注`】　天髙气清【`楚辞`】云髙气静【`曹植秋思赋云云髙气静露凝衣野草变色茎叶稀`】　天气清和【`张协诗云天清气和野有甘`】天气髙明【`贾林感秋赋`】　凉气渐届【`卢谌感运赋见立秋`】商风初授【`见潘岳诗`】　清商应秋【`见潘岳诗`】髙风送秋【`张协七命云若乃龙火西頽暄气初飞霜迎节髙风送秋`】　风萧气凉【`魏文帝燕歌云秋风萧瑟天气凉`】风辽气爽【`王洵秋懐云天悠云际风辽气爽`】　嫋嫋秋风【`楚辞`】　清商激牖【`孙绰诗云迢迢云端月灼烁霞间星清商激西牖澄景自南`】商风入帷【`曹植感节赋`】　凉风薄体【`陆机行思赋云凉风凄其薄体`】清气入肌【`湛方生秋夜赋云气入肌以凄凛风洒林而萧索`】　秋菊黄华【`周书云立秋后菊有黄华`】秋兰紫茎【`楚辞秋兰兮青青緑叶兮紫茎`】　鸣鹤戒露【`风土记`】鸣蜩厉音【`潘岳诗`】蟋蟀宵征【`楚辞云独申旦而不寐兮哀蟋蟀之宵征`】熠燿宵流【`张华迈志诗云商飇`】  

【`振落熠燿宵流`】　食稻与鱼　器廉以深【`并月令`】　金方戒序白帝用事　众木摇落【`见秋兴赋`】一叶飘零【`淮南子详立秋`】　玉帝规时【`秋白帝也`】　天子食鱼　庶人荐黍【`月今`】　汉仪斩牲【`详立秋`】　露结蒹葭【`诗`】风生桂树【`文秋风生桂`】　霜败芝兰黍熟祀太祖【`管子曰夏尽秋始而黍熟天子祀于太祖其盛以黍黍者谷之美者也祖者国之重者也`】获禽祀四方【`详上孟秋祀神注`】　举五糓之要【`礼记云季秋命宰举五糓之要`】藏帝籍之【`月令云季秋之月藏帝借之于神仓祗敬必饬`】　秋风吐商气【`张载诗云秋风吐商气萧瑟扫前林朱光驰北陆浮景忽西沈`】秋气转微凉【`曹植诗`】熠燿灿于阶闼　蟋蟀鸣于轩屏【`潘岳秋兴赋`】　筑城郭  

建都邑【`月令云仲秋之月可以筑城郭建都邑`】脩宫室坏垣墙【`月令孟秋之月命百官始敛完隄防谨壅塞以备水潦脩宫室坏垣墙补城郭`】　授几杖行糜粥【`礼记仲秋之月养衰老授几杖行糜粥饮食`】易关市来商旅【`月令详春分`】　白帝霏以静降【`湛方生秋夜赋`】微霜惨而夕结【`贾林感秋赋云冷露滴而朝凝微霜惨而夕结`】专任有功以征不义　诘诛暴慢以明好恶【`并月令`】　増秋月怀乡【`王粲观秋月怀弟妹而伤神`】　金秩序【`宋人秋日书啓曰金秩序玉宇旉凉与揫同聚也又曰金颢平分碧虚如拭`】　武昌登楼【`庾太尉在武昌秋夜景清佐史殷浩王胡之之徒登南楼理咏音调始遒庾公率左右十许人歩来诸贤欲起避之公徐云诸君少住老子于此处兴复不浅因便据胡牀与诸公咏谑竟坐甚乐后王逸少下与丞相言及丞相曰元规尔时风范不得不小頽右军荅曰唯丘壑独存`】　七月　原具桎梏【`断薄刑决小罪`】纳材苇【`并月令`】　食麻与犬【`月令`】烹葵及菽【`诗`】　威徴大火　律变商风　禇渊弹琴之夕【`南齐书世祖在东宫赐禇渊银鏻琵琶又尝防宴袁粲舍时初秋凉夕风月甚美渊援琴奏别鹤之曲宫商旣调风神谐畅谢庄抚节而叹曰以无累之神合有道之器`】孙宝署吏之辰【`详立秋`】　凄凉乍变商声　肃杀已临兊位晓露长垂珠影　凉风遽振金声　气迎少皥之车影促羲和之辔　増献细鍼【`晋书尚署七月献细鍼`】　挂地头【`宛署记燕都农家是月祈祷年丰各用麫果送纸钱挂田禾之上名佳地头`】　祭臯陶【`文献通考晋孝武帝宁康三年七月故事祭臯陶以社日新改用孟秋以应秋政`】　陈王业诗【`诗注七月之诗陈王业也周公遭变故陈后稷先公风化之所由致王业之艰难`】　契丹宴乐【`辽志七月十三日夜契丹国主离行宫向西三十里卓帐先于彼处造酒食至十四日部落并随至动畨乐宴至暮国主归行宫谓之迎节十五日动汉乐大宴十六日早往西方令随军大喊三声谓之送节此节谓之赛音伊能伊赛音好也伊能伊谓是日也`】　吹角射鹿【`辽志每岁夏居炭山或上京避暑至七月上旬复入射鹿夜半猎人吹角效鹿鸣诱鹿集射之`】　八月　原乃傩【`以逹秋气`】　习吹　种麦【`乃劝种麦`】　平权衡【`详秋分`】案刍豢【`瞻肥瘠察物色必比量小大五者备当`】八月载绩　八月其获【`并豳诗`】　上丁释奠【`于国学`】上戊释奠【`于太公庙`】　天子居总章【`详秋三赐几注`】庶人授几杖　采柏露以明眼【`齐谐记郄绍见童子执五防囊盛柏叶上露如珠满囊曰赤松先生取以明眼言终失所在详秋二`】用朱墨以防头【`详秋二`】　获赤雀以衔书【`尚书曰季秋赤雀衔丹书集周之庭`】结宝囊以承露【`梁简文帝眼明囊赋序详秋二`】　増蟹芒【`酉阳杂爼八月腹内有芒芒真稻芒也向东输与海神未输芒不可食芒长寸许`】樱珠【`八月之果似桑椹而红江南俗名水瞢淮上俗名拍判即覆盆子也`】　桂子落【`禅林备览天竺山昔有梵僧从天竺鹫岭飞来八月十五夜常有桂子落`】　紫金莲【`嵩山法王寺石池有紫金莲开中秋一月云神光说法时从地涌出者每移他处即毙`】　竹小春【`笋谱竹八月谓之小春热欲去寒欲来气至而来故曰小春`】半闲堂【`齐东野语贾似道当国日治湖山作半闲堂每岁八月八日生辰四方善颂者数千悉俾`】  

【`翘馆誊考以第甲乙一时传诵纸贵然皆讇辞呓语耳`】　鸿雁同异【`博物志鸿与雁大略相似俱以仲秋来宾一同也有三同三异`】　雨夜瓜菜【`春秋佐助期八月雨夜瓜菜生于洿下地作羮臛甚美`】　镂金相遗【`问礼俗八月镂金以相遗改旧从新之意`】　九月　原荼樗【`诗采荼薪樗食我农夫`】叔苴【`叔拾也`】　亲尝【`亲尝者尝羣神也天子亲尝帝使有司祭于羣神礼毕告备于天子也`】务纳【`百官贵贱无不务纳以防天地之藏无有宣出`】　班马政【`齐其色度其力使同乗也`】合秩刍【`养牺牲以供皇天上帝名山大川四方之神以祠宗庙社稷之灵为民祈福`】　民皆入室【`命有司寒气总至民力不堪其皆入室注云霜降清风戒寒所以令入室`】帝享明堂【`习吹大享帝于明堂注谓祀昊天于明堂五方帝五官从祀`】　天子厉饰【`执弓挟矢以猎厉饰谓衣戎服尚武也`】农事备　授衣之月　饰服之辰　丹鸟进羞之日　白虎应感之辰【`帝王世纪曰扶始以季秋下旬梦白帝遗马祖而升丘见白虎其上有感已而生臯陶于曲阜云云`】　増宋台杵歌【`左传襄公十七年十一月宋皇国父为平公筑台妨农功子罕请俟农毕公弗许筑者讴曰泽门之晳实兴我役邑中之黔实慰我心杜预注周十一月今九月也今版筑役夫歌以应杵本此`】　妇功嫁娶【`家语霜降而妇功成嫁娶行`】　新服具宴【`唐书髙宗九月令百官具新服上宴于麟徳殿旧记敕三品以上服紫四品深绯五品浅绯六品深緑七品浅緑八品深青九品浅青庶人服黄一品以上文官并带手巾等刀子砺石武官欲带听之九月百官具新服宴之`】　白雁霜信【`古今诗话北方白雁秋深乃来来则霜降故谓之霜信`】  

秋五  

原诗晋左思杂诗曰秋风何烈烈白露为朝霜柔条旦夕劲緑叶日夜黄明月出云崖皎皎流素光披轩临前庭嗸嗸晨雁翔　孙绰诗曰萧瑟仲秋月飇唳风云髙山居感时变逺客兴长谣疎林积凉风虚岫结凝霄湛露洒庭林密叶辞荣条抚菌悲先落攀松羡后凋　宋孝武帝秋夜诗曰局景薄西隅升月照东垂肃肃风盈幙露倾枝侧闻飞壶急坐见河宿移覩辰念节变感物矜乖离　宋谢恵连秋怀诗曰平生无志意少小婴忧患如何乗苦心矧复直秋晏皎皎天月明奕奕河宿烂萧瑟含风蝉寥唳度云雁寒商动清闺孤灯暧幽幔耿介繁虑积展转长宵半夷险难豫谋倚伏昧前算未知古人心且从性所玩宾至可命觞朋来当染翰頽魄不再圆倾羲无两旦金石终销毁丹青暂雕焕各勉华髪欢无遗白首叹　宋南平王刘铄秋歌曰昊天清且髙秋风发初凉白露下微津明月流素光凝烟泛城阙凄风入轩房朱华先零落緑草就芸黄纤罗还笥箧轻纨改衣裳　宋鲍照秋日诗曰枯枝叶易零疲客心易惊今兹亦何早已闻络纬鸣廻风灭且起卷蓬息复征凄凄簟上寒栗栗帐里清物色延暮思霜露逼朝荣白杨方萧瑟长叹从此生　宋汤惠休歌诗曰秋风嫋嫋入曲房罗帐含月思心伤蟋蟀夜鸣断人肠长夜思君心飞扬他人相思君相忘锦衾瑶席为谁芳　又秋思引曰秋寒依依风过河白露萧萧洞庭波思君末光光已灭渺渺悲望如思何　梁简文帝秋夜诗曰盲风度函谷坠露下芳枝緑潭倒云气青山衔月规花心风上转叶影中危外游独千里夕叹谁共知　又秋夜诗曰萤飞夜的的虫思夕喓喓轻露霑悬井浮烟入绮寮檐重月没早宻风声饶池莲飜罢叶霜篠出寒条端坐弥兹漏离忧积此宵　又秋晚诗曰浮云出东岭落日下西江促阴横隐壁长晖斜度窗乱霞圆緑水细叶影飞缸　梁萧华奉和诗曰副君乘暇景临秋坐北宫杏梁照初月莲池引夕风清晖动藻井流香入绮栊鹊声时徙萤光乍灭空凉风散簟席露色变林丛梁范云赠俊公道人诗曰秋蓬飘秋甸寒藻泛寒池风条振风响霜叶断霜枝幸及清江满无使明月亏月亏君不来相期竟悠哉　梁沈约秋夜诗曰月落宵向分紫烟郁氛氲曀曀萤入雾离离雁出云巴童闇理瑟汉女夜缝裙新知乐如是久要讵相闻　梁庾肩吾奉和便省余秋诗曰前对金精坂傍临圆水池照影碍浮叶看山通廻枝鴈行连雾尽雨足带云移　梁呉均秋念诗曰团团珠晖转炤炤汉阴移箕风入桂露璧月满瑶池树青草未落蝉凉叶已危还深长夜想顾忆临卭巵芳杜果芜没缨带欲何为　梁鲍泉秋日诗曰露色已成霜梧楸欲半黄燕去櫩恒静莲寒池不香夕鸟飞向月余蚉聚逐光旅情恒自苦秋夜渐应长　陈张正见和衡阳王秋夜诗曰睢苑凉风举章台云气萤光连烛动月影带河流緑绮朱弦泛黄花素蚁浮髙轩扬丽藻即是赋新秋　北齐阳休之秋诗日照前窗竹露湿后园薇夜虫扶砌响轻蛾绕烛飞　北周庾信晚秋诗凄清临晚景疎索望寒阶湿庭凝坠露搏风卷落槐日气斜还冷云峰晚更霾可怜数行雁防防逺空排　北齐萧慤和司徒铠曹阳辟彊秋晚诗叶疎知树落香尽觉荷衰山薮良多思田园聊复归　又秋日诗曰秋天拟文学秋水擅庄蒙草湿蒹葭露波卷洞庭风便坐飜木叶长坡歇兰丛檐喧犹有燕陂静未来鸿蝉唱闻疑断池清似映空　隋袁朗秋日应诏诗玉凉风举金塘细草萎叶落商飇观鸿归明月池迎寒桂酒熟含露菊花垂一奉章台宴千秋长愿斯　唐太宗秋日诗曰爽气澄兰沼秋风动桂林露凝千片玉菊散一丛金日岫髙低影云空防缀阴蓬瀛不可望泉石且娯心　又曰菊散金风起荷疎玉露圆将秋数行雁离夏防林蝉云凝愁半岭露碎缬髙天还似成都望直见蛾睂前又秋日翠微宫诗曰秋光凝翠岭凉吹肃离宫荷疎一盖缺冷半帷空侧阵移鸿影圆花钉菊丛摅怀俗尘外髙眺白云中　又辽东山夜临秋诗曰烟生遥岸隐月落半崖阴连山惊鸟乱隔岫断猿吟　又山阁晚秋诗曰山亭秋色满岩牖凉风度疎兰尚染烟残菊犹承露古石衣新苔新巢封古歴览情无极咫尺轮光暮増又秋日效庾信体诗曰岭衔宵月桂珠穿晓露丛  

蝉啼觉冷萤火不温风花生园菊橤荷尽戏鱼通晨浦鸣飞雁夕渚集栖鸿飒飒髙天吹氛澄下炽空　原上官仪和颍川公秋夜诗曰泬寥空色逺叶黄凄序变涸浦落遵鸿长飇送巢燕千秋流夕景万籁含宵唤峻雉聆金柝层台切银箭　又奉和辽东山夜临秋诗曰殿帐清炎气辇道含秋阴凄风移汉筑流水入虞琴云飞送断雁月上净疎林滴沥露珠响空蒙烟壑深　増李白秋思诗曰春阳如昨日碧鸣黄鹂芜然蕙草暮飒尔凉风吹天秋木叶下月冷莎鸡悲坐愁羣芳歇白露凋华滋　又江上秋怀诗曰餐霞卧旧壑散发谢逺游山蝉号枯桑始复知天秋朔雁别海裔越燕辞江楼飒飒风卷沙茫茫雾萦洲黄云结暮色白水扬寒流恻怆心自悲潺湲泪难蘅兰方萧瑟长叹令人愁　杜甫秋兴诗曰玉露凋伤枫林巫山巫峡气萧森江间波浪兼天涌塞上风云接地阴丛菊两开他日泪孤舟一系故园心寒衣处处催刀尺白帝城髙急暮砧　韦应物秋夜诗曰髙阁渐凝露凉叶稍飘闱忆在南宫直夜长钟漏稀　韩愈秋怀诗曰秋气日恻恻秋空日凌凌上无枝上蜩下无盘中蝇岂不感时节耳目去所憎清晓卷书坐南山见高棱其下澄湫水有蛟寒可罾惜哉不得往岂谓吾无能　宋司马光秋意呈邻防冲卿诗曰新凉入闾巷旧暑何人扫筠笼卖红莲莎阶坠丹枣蕉衫日以疎纨扇安能好蝉悲西风燕乱斜阳草此意属渊明篱边防尊倒　朱子秋日诗曰一雨生凉杜若洲月波微漾緑溪流茅檐归去无尘土澹薄闲花绕舍秋　陆游秋怀诗曰园丁傍架摘黄瓜邨女沿篱采碧花城市尚余三伏热秋光先到野人家　又秋光诗曰小圃秋光泼眼来老人凭几兴悠哉翩翩蝴蝶成双过两两蜀葵相对开雨足疎篱引荒蔓人稀幽径长新苔贫家灶冷炊烟晚待得邻翁卖药囘　杨万里秋晓出郊诗曰野菊相依露下丛冷香自送水邉风丰年气象无多子只在鸡鸣犬吠中　范成大秋日田园杂兴诗曰杞菊垂珠滴露红雨蛩相应语莎丛虫丝罥尽黄葵叶寂歴髙花侧晚风　又曰新霜彻晓报秋深染尽青林作缬林惟有橘园风景异碧花丛里万黄金元赵孟頫秋夜曲曰雨声滴夜清漏长朱帘金幕浮新凉闺中美人动裁剪故罗衣生秋香东邻剥枣西邻获旅馆无人念飘泊余不潦尽涵清辉芙蓉压堤怨不归墙根草緑阴蛾飞　又新秋诗曰夜久不能寐坐来秋意浓露凉催蟋蟀月白澹芙蓉渐觉綀衣薄欲将纨扇慵　明王逢秋诗曰香散天街静玉珂露台风殿夜如何星从河汉澹中落秋在梧桐疎处多鸾影不曽离宝鉴珠丝先已缀金梭君王蠒馆询遗事却拟鸾车共载过　蔡羽秋日诗曰枫疏映天逺草蔓护门深砌亦朱华冐帘常緑藓侵园香三夜雨雁过一城砧已畏洞庭晚休添楚客吟  

原赋魏繁钦秋思赋曰何晏秋之憯凄处闲夜而怀愁风清凉以激志兮动叶而鼓条云朝隮于西泛兮遂愤薄于丹丘潜白日之阴兮翳朗月于重幽零雨蒙其迅疾潢潦汨以横流　晋潘岳秋兴赋序曰晋十有四年余春秋三十有二始见二毛以太尉掾寓直于散之省髙阁连云阳景罕曜珥蝉冕而袭纨绮之士此焉游处仆野人也偃息不过茅屋茂林之下谈话不过农夫田父之客摄官承乏猥厠朝列夙兴晏寝匪遑底宁譬犹池鱼笼鸟而有江湖山薮之思于是染翰操纸慨然而赋于时秋也以秋兴命篇四运忽其代序万物纷以廻薄览华莳之时育察盛衰之所托感冬索以春敷嗟夏茂而秋落虽末事之荣悴兮伊人情之美恶善乎宋玉之言曰悲哉秋之为气萧瑟兮草木摇落而变衰憀栗兮若在逺行登山临水送将归夫送归怀慕徒之恋兮逺行有羇旅之愤临川感流而叹逝兮登山怀逺而悼近彼百感之疚心遭一涂而难忍嗟秋日之可哀谅无愁而不尽野有归燕隰有翔隼游氛朝兴槁叶夕殒于是乃屏轻箑释纤絺借莞蒻御袷衣庭槭以洒落劲风戾而吹帷蝉嘒嘒以寒吟雁飘飘而南飞天晃朗而弥髙日悠扬而寖微何微阳之短晷觉凉夜之方永月朣胧以含光露凄清以凝冷熠燿灿于阶闼蟋蟀鸣于轩屏听离鸿之晨吟望流火之余景宵耿介而不寐独展转于华省悟岁时之遒尽兮慨俛首而自省斑鬓彪以承弁兮素髪飒以垂领且敛袵以归来兮忽投绂以髙厉耕东臯之沃壤兮输黍稷之余税逍遥乎山川之阿放旷乎人间之世优哉游哉聊以卒岁　江逌述归赋曰时运逝其何速素秋奄以告季虚栁中于昏日羲和宿于房位微寒凄其薄人凝霜粲兮朝坠林飘飘以洒叶隰芒芒而摧穟菊发华于髙丘鴈辞北以南莅　湛方生秋夜赋曰悲九秋之为节物雕悴而无荣岭頽鲜而殒緑木倾柯而落英履代谢以惆怅覩摇落而兴情信臯壤而感人乐未毕而哀生秋月清兮何秋夕之转长夜悠悠而难极月皦皦而停光播商气以清温扇髙风以革凉水激波以成涟露凝结而为霜凡有生而必雕情何感而不伤茍灵符之未虚孰兹恋之可何天悬之难释思假畅之方拂尘衿于风散近滞于老庄逍遥之宏维总齐物之大纲同天地于一指等太山于毫芒万虑一时顿渫情累豁焉都忘物我泯然而同体岂复寿夭于彭殇　晋曹毗秋兴赋曰素秋始啓清风激暑叶零玉阶柯委劲楚离禽嘤嘤而晨鸣轻帷翩翩以微举夕露颓润于兰庭秋虫属响乎廊宇　晋夏侯湛秋可哀曰秋可哀兮哀秋日之萧条火廻景以西流天既清而气髙壤含素霜山结元霄月延路以増夜日迁行以晖屏絺绤于笥箧纳纶缟以授衣秋可哀兮哀新物之陈芜绸篠朔以敛稀密叶槭以陨疎鴈擢翼于太清燕蟠形乎榛墟秋可哀兮哀良夜之遥长月翳翳以隐云时笼笼以投光映前轩之疎幌炤后帷之闲房拊轻衾而不寐临虚槛而褰裳感时迈以兴思情怆怆以含伤　又秋夕哀曰秋夕兮遥长哀心兮永伤结帷兮中宇屣履兮闲房听蟠蟀之潜鸣覩游鴈之云翔寻脩芜之飞檐览明月之流光木萧萧以被风阶缟缟以受霜玉机兮环转四运兮骤迁衔恤兮迄今忽将兮渉年日往兮哀深岁暮兮思繁　宋袁淑秋晴赋曰是月也声晷合朝夜分霆耀虹戢文炎都褰埃旻防涤氛曵悲泉之凝雾转絶垠之严云　宋沈勃秋羇赋曰于时朱云弛辰金祗御岁菊图缛于园沼橘倒饰于池砌草改貎而倾蕡林伐状而摇潭敛气而威荷露危光而严蕙　宋谢琨秋夜长曰秋夜长兮虽欣长而悼速送晨晖于西岭迎夕景于东谷夜旣分而气髙风入林而伤緑燕翩翩以辞宇雁雝雝而南属　宋苏彦秋夜长曰晨晖电流以西逝闲宵漫漫其未央牛女隔河以延伫列宿双景以相望轻云飘霏以笼朗素月披曜而舒光时禽鸣于庭栁节虫吟于户堂零叶纷其交萃落英飒以散芳覩迁化之遒迈悲荣枯之靡常贞松隆冬以擢秀金菊吐翘以凌霜　宋何瑾悲秋夜曰欣莫欣矣春日悲莫悲兮秋夜伊秋夜之可悲増沈怀于逺情叹授衣于豳诗感萧瑟于宋生天寥廓兮髙褰气凄肃兮厉清燕泝阴兮归飞雁怀阳兮寒鸣霜凝条兮漼漼露霤叶兮泠泠　宋伏系之秋怀曰于是景宇肃澄风髙木敛凄气夕衰零露晨湛泽润而草枯叶骤坠而庭掩鴈偕来以希阳燕游逝而投险岂微物之足怀伤頽龄之告渐　齐禇渊秋伤赋曰云纷纷而夹转兮菸黄而陨落瞻孤游之流鸿兮观云间之舞鹤景暧暧而向頽兮时冉冉而将薄独悲愁而凄惨兮敛轻以归幕　梁元帝秋兴赋曰秋何兴而不尽兴何秋而不伤伤二情之本背更同来而匪方复有登山望别临水送归洞庭之叶初下塞外之草前衰攸征人与行子必承脸而霑衣纷吾闲居有怡优游多暇乃息书愰之劳以命北园之驾尔乃从玩池曲迁坐林间淹留而防丹岫徘徊而搴木兰为兴未己升彼悬崖临风长想凭髙俯窥察游鱼之息涧怜惊禽之换枝听夜签之响殿闻悬鱼之扣屝将据梧于芳杜欲留连而不归　又临秋赋曰火歇兮秋气生风起兮秋潦清览时兴而自得聊飞辔而娯情遵二条之广路背九仞之髙城尔乃登长坂息余骥笔舒情沈吟属思草色杂而香同影齐而花异遥峰迢遰萦沙断絶云出山而相似水含天而难别　梁江淹四时赋曰及夫秋风一至白露团团明月出波萤光迎寒眷庭中之梧楸念机上之罗纨　唐虞世南秋赋曰观四时之代序对三秋之爽节云既净而天髙潦将而水洁凝珠露之凄冷镜青山之晃澈燕违幕而巢空雁惊羣而行絶于斯时也登绮阁临飞观开雾縠之疎幌褰轻绡之碧幔映金波之皎洁明玉绳之灿烂看夜鹊之绕枝望牵牛之隔汉莲尚香于江浦草犹青于河畔　増李白悲清秋赋曰登九疑兮望清川见三湘之潺湲水流寒以归海云横愁而蔽天余以鸟道计于故乡兮不知去荆呉之几千于时西阳半规映岛欲没澄湖练明遥海上月念佳期之浩荡眇怀燕而望越荷花落兮江色秋风嫋嫋兮夜悠悠临穷溟以有羡思钓鼇于沧洲无脩竿以一举抚洪波而増忧归去来兮人间不可以托些吾将采药于蓬丘　王延龄秋宵读书赋曰夜如何其夜以阑闲琴牢落坐南端流月膧膧兮素华满银釭煜煜兮清光寒于是开中轩矖晴盼天敞朗兮北斗何髙云依微兮南山可见银河既已倾玉窗又以明哀鸿嗸嗸兮空际逺坠叶纷纷兮林外轻已而羣感互兴众念相积怜穉顔兮何暮对流年以自惜　宋欧阳修秋声赋曰欧阳子方夜读书闻有声自西南来者悚然而听之曰异哉初淅沥以萧飒忽奔腾而砰湃如波涛夜惊风雨骤至其触于物也鏦鏦铮铮金鐡皆鸣又如赴敌之兵衔枚疾走不闻号令但闻人马之行声余谓童子此何声也汝出视之童子曰星月皎洁明河在天四无人声声在树间余曰噫嘻悲哉此秋声也胡为乎来哉盖夫秋之为状也其色惨澹烟霏云敛其容清明天髙日晶其气栗冽砭人肌骨其意萧条山川寂寥故其为声也凄凄切切呼号愤发丰草緑缛而争茂佳木葱茏而可恱草拂之而色变木遭之而叶脱其所以摧败零落者乃其一气之余烈夫秋刑官也于时为阴又兵象也于行为金是谓天地之义气常以肃杀而为心天之于物春生秋实故其在乐也商声主西方之音夷则为七月之律商伤也物既老而悲伤夷戮也物过盛而当杀嗟乎草木无情有时飘零人为动物惟物之灵百忧感其心万事劳其形有动乎中必摇其精而况思其力之所不及忧其智之所不能宜其渥然丹者为槁木黝然黑者为星星奈何非金石之质欲与草木而争荣念谁为之戕贼亦何恨乎秋声童子莫对垂头而睡但闻四壁虫声唧唧如助余之叹息　苏轼秋阳赋曰吾心皎然如秋阳之明吾气肃然如秋阳之清吾好善而欲成之如秋阳之坚百糓吾恶恶而欲刑之如秋阳之陨羣冰  

立秋一  

原孝经纬曰大暑后十五日斗指西南维为立秋　易说曰坤西南也主立秋　京房易占曰立秋坤王凉风用事坤土也　易通卦验曰立秋日腐草化为萤　又曰立秋晡时黄气出坤正气也　又曰立秋浊阴云出如赤缯　礼记曰先立秋三日太史曰某日立秋盛徳在金天子乃斋　周礼曰以白琥礼西方注曰立秋为白帝之精故白琥以象秋气之严肃　皇览逸礼曰秋则衣白衣佩白玉乘白辂载白旗以迎秋于西郊　三礼义宗曰七月立秋秋之言湫湫缩之意阴意出地始杀万物故以秋为节名　春秋考异邮曰立秋促织鸣女工急促之　春秋元命苞曰瑶光星散为鹰立秋之日鹰鹯击　周书时训曰立秋之日凉风不至国无严政　五经要义曰磬立秋之乐也白虎通曰磬者夷则之气象万物之成也　又曰立秋凉风至报土功礼西郊　増汉书曰立秋之日夜漏未尽五刻京师百官皆衣白絁皁领緑中衣迎气于西郊　原续汉书曰立秋迎气西郊乐奏黄钟之宫歌西颢舞云翘育命所以养时训也　増宋史曰夏尽炎气微火息凉风至　原符瑞图曰立秋西方阊阖风一名飇风　月令占图曰立秋坤卦用事其神摄提荆州分也晡时申西南凉风至黄云如羣羊宜粟糓若晴朗风云不至万物不成望西南坤上有黄云气是正气立秋应节万物皆荣赤气出其右万物半死豆谷半　又曰立秋日午时竪竿影得四尺五寸二分半五谷熟　祠令曰立秋日祀白帝于西郊少昊配蓐从祀　又曰立秋后辰祀灵星于国城东南　増崔寔政论曰秋风厉而赏武臣　刘安时则训曰立秋之日天子亲率三公九卿大夫以迎秋于西郊还乃赏军率武人于朝命将率卒厉兵简练杰俊専任有功以征不义诘诛暴慢顺彼四方命有司脩法制缮囹圄禁奸塞邪审决狱平词讼天地始肃不可以赢是月农始升谷天子尝新先荐寝庙命百官始敛完隄防谨障塞以备水潦脩城郭缮宫室母以封侯立大官行重币出大使行是月令凉风至三旬  

立秋二  

原陆机要览曰列子御风常以立春归于八荒立秋游乎风穴是风至草木皆生去则摇落谓之离合风　续汉书曰武帝令天下膢五日蔡邕曰防兽常以立秋日还食母猛虫搏挚王者亦以此日出猎还以祭宗庙风俗通曰楚俗常以十二月祭饮食又曰尝新始杀也食新曰防膢　増后汉书曰申屠建等与御史大夫隗嚻合欲以立秋日防膢时共劫更始音义曰防以立秋日祭兽王者亦以此日猎兽祭宗庙冀州北方八月朔作饮食为膢其俗曰膢臈　梦华录云京师立秋男女皆翦楸叶戴之卖者盈市　登真隐诀曰立秋之日日中五岳诸眞人诸黄老于黄房雪庭山防仙官定天下神图灵图药图  

立秋三  

原署督邮　祀白帝【`上详秋二　下详立秋一`】　増鹰击　防祭【`上详立秋一　下详立秋二`】　化萤　斩牲【`上详立秋一　续汉仪立秋日自郊礼毕始扬威武斩牲于郊东门以荐陵庙其仪乗舆御戎辂白马朱鬛躬执弩射牲牲荐鹿麛太牢令谒者各一人载以获车驱驷送陵庙还宫遣使者赍束帛赐武官武官肄兵习战之仪斩牲之礼名曰防膢兵官皆肄孙呉之兵法六十四阵也`】  

立秋四  

原凉风至【`月令立秋之日凉风至`】一叶落　斩牲东门【`详立秋三`】迎气西郊【`详立秋二`】　増忌浴【`月令广义云立秋日浴令人肤皮粗多白屑`】　翦楸胜【`详立秋二`】熬楸膏【`月令广义云立秋日太阳未升采楸叶熬膏如常法捣汁浓煎藏搽疮痬立愈`】吞赤豆【`月令广义云立秋日以赤小豆七粒或十四粒服井华水面西吞下一秋不犯痢疾`】  

授御史【`裵徳容制曰汉家授御史多于立秋日盖以风霜已严鹰隼初击之时云耳`】　饮水却疾【`月令广义云立秋日鸡鸣时汲井华水长幼皆饮少许却百病`】  

立秋五  

原诗潘岳诗曰商风初授大火西流朱明送夏少昊迎秋　又诗曰清商应秋至溽暑随节防　晋江逌诗曰祝融觧炎辔蓐起凉驾髙风催节变凝露督物化长林悲素秋茂草思朱夏鸣雁薄云岭蟋蟀吟深榭寒蝉向夕号惊飇激中夜　宋孝武初秋诗曰夏尽炎气微火息凉风生緑草未倾色白露已盈庭逺视秋云发近听寒蝉鸣运移矜物化川上感余情　梁简文帝秋诗曰羽翣晨犹动珠汗昼恒挥秋风忽嫋嫋向夕引凉归浮阴即染浪清气始乗衣卷幌通河色开窗引月辉晚花阑下照疎萤簟上飞直置犹如此何况送将归　周庾信和初秋诗曰落星初伏火秋霜正动钟北阁连【`一作更`】横汉南宫映凿龙祥鸾栖竹实灵蔡上芙蓉自有南风曲还来吹九重　北齐萧慤和初秋西园应教诗池亭三伏后林馆九秋前清冷闲泉石散漫杂风烟蕖开千叶影榴艳百枝然约岭停飞斾凌波动画船　唐太宗度秋诗曰夏律昨流火秋箭今移晷蛾眉岫初出洞庭波渐起桂白发幽岩菊黄开防涘运流方可叹含毫属微理　又初秋夜坐诗曰斜廊连绮阁初月照宵帷寒冷雁飞疾园秋蝉迟露结林疎叶寒轻菊吐滋愁心逢此节长叹独含悲　杨师道初秋应诏诗曰玉琯凉初应金壶夜渐防沧池流稍洁仙掌露方团雁声风处断影月中寒爽气长空净髙吟觉思寛　周宏让立秋日诗曰兹晨戒流火商飇早已惊云天改夏色木叶动秋声　増许浑早秋诗曰遥夜泛清瑟西风生翠萝残萤委玉露早鴈拂金河髙晓还密逺山晴更多淮南一叶下自觉老烟波　白居易立秋夕即事咏怀诗曰嫋嫋檐动好风西南来红釭纤微灭碧幌飘飖开披襟有余凉拂簟无霏埃但喜烦暑退不惜光阴催河秋稍清浅月午方徘徊或行或坐卧体适心悠哉美人在浚都旌旗绕楼台虽非沧溟限难见如蓬莱蝉迎节又换雁送书未廻君位日宠重我年日摧頽无因风月下一举平生杯　司空曙和王卿立秋即事诗曰秋宜何处看试问白云官暗入蝉鸣微侵蜨绕兰向风凉稍动近日暑犹残九陌浮埃减千峰爽气攒换衣防竹暮沈果讶泉寒宫响传花杵天清出露盘髙琴当侧弁游鲔对凭阑一奏招商曲空令继唱难　又立秋日诗曰律变新秋至萧条自此初花酣莲报谢叶在桞呈疎澹日非云映清风似两余卷帷凉暗度迎扇暑先除草静多飜燕波澄下露鱼今朝散省作赋兴何如宋陆游早秋南堂夜兴诗曰水注横塘藻荇香虫唧唧满空廊风前落叶纷可扫天际疎星森有芒夜漏渐长愁少睡秋衣未制怯新凉明朝知有欣然处写得黄庭又防行　范成大立秋诗曰三伏薰蒸四大愁暑中方信此生浮岁华过半休惆怅且对西风贺立秋　又诗曰折枝楸叶起园瓜赤豆如珠咽井花洗濯烦襟酬节物安排笑口问生涯　明陈昻立秋夜作诗曰是夜秋相见律归夷则中草心蒙白露衣领受凉风舞觉蜻蜓爽声添蟋蟀工吾其先散发作赋荅天公  

原赋晋卢谌感运赋曰朱明送夏白藏迎秋凉气渐届溽暑日气防防而侵冷霜微微而日华翠叶纷以朝落朱华惨以夕捐  

秋分一  

増易说曰兊西方主秋分　又曰秋分阊阖风至雷始声鸷鸟击鸟归　原易通卦验曰秋分日入酉白气出直兊此正气也　易占曰秋分而人君释钟鼓之悬　増京房易曰虹八月出西方粟贵　原尚书曰宵中星虚以殷仲秋【`注曰宵中谓秋分之夜虚武中星以秋分日见以正仲秋`】増孔安国尚书注曰虚武之中星亦以七星皆以  

秋分日见以正三秋　原礼记曰仲秋之月蛰虫坏户杀气浸盛阳气始衰【`坏益也`】　又曰易关市来商旅纳货贿以便民事　又曰秋分日祀夕月于西郊　周礼曰以五云之物辨吉防【`详春分`】　又曰春秋致月【`注曰古之致月不在二至而在二分`】　左传曰春秋之半称春秋分【`详春分`】　又曰分至书云物【`详冬至`】　又曰分同道也【`汪曰日夜等故曰同道`】　又曰鸟氏司分【`详春分`】　増孝经说曰斗指酉为秋分又曰秋分日在两衡　原周书时训曰秋分雷始声雷不声诸侯淫汰　増又曰蛰虫不坏户即边方不宁水不涸即人多痼疾　原五经通义曰秋分阊阖风至觧悬垂琴瑟不张　史记曰秋分享寿星于南郊【`老人星也`】晋天文志曰老人星曰南极星常以秋分之夕见于丙文子曰老子谓天地之气莫大于和者阴阳调日夜  

分故万物春分而生秋分而成　増又曰生与成必得和之精积阴不生积阳不化阴阳交接乃能成和　原说文曰龙春分登天秋分潜渊　厯日疏曰秋分八月之中气也　増又曰秋分之时日出于卯入于酉分天之中阴阳气等昼五十刻夜五十刻一昼一夜二气中分故谓秋分也　天文录曰仲秋秋分暮出角氐房东四舍为汉中  

秋分二  

増明乐厯志曰洪武三年八月夕月于北郊附祭周天星辰迎神奏凝和之乐奠玉帛初亚献舞并同朝日彻豆奏寿和送神奏豫和望燎奏熙和  

秋分三  

原鸷鸟击　鸟归【`详秋分一`】　増书云　致月【`详秋分一`】　蔈定　禾熟【`淮南子曰秋分蔈定而禾熟`】　虫坏户　龙潜渊　鸠化鹰　云如羊【`大戴礼曰秋仲鸠化为鹰秋分日有云如羣羊岁有年`】  

秋分四  

原七星见【`详秋分一`】　物强【`孝经援神契云秋分物强`】　雷始水始涸【`详秋分一`】　同度量　平权衡【`礼云仲秋之月日夜分则同度量平权衡正钓石角斗甬`】　増祭夜明【`太常记秋分祭夜明于夕`】　戒杀生【`月坛秋分日戒`】  

## 御定渊鉴类函卷十六

歳时部五【`冬　立冬冬至`】  

冬一  

増释名曰冬终也万物所以终成也　又曰冬曰上天其气上腾与地絶也故月令曰天气上腾地气下降说文曰冬终也尽也　易统圗曰日冬行北方黒道曰北陆　易通卦验曰大雪鱼负氷郑注云鱼负氷上近冰也　书曰申命和叔宅朔方曰幽都平在朔易日短星昴以正仲冬厥民隩鸟兽氄毛　又曰冬祁寒小民亦惟曰怨咨　尚书大传曰北方者物之伏方也何以谓之冬冬中也物方藏于中也故曰北方冬也　又曰阳盛则吁舒万物而养之于外阴盛则呼吸万物而藏之于内故曰呼吸者阴阳之交接万物之始终也　又曰殷以季冬为正月周以仲冬为正月　又曰冬者昴昏中可以收敛盖藏田猎断伐当告乎天子而天子赋  

之民故天子南面而视四星之中知民之缓急急则不赋籍不举力役故曰敬授民时此之谓也　诗曰我有防蓄亦以御冬　又曰十月纳禾稼黍稷穜稑禾麻菽麦　又曰二之日凿冰冲冲　又曰冬日烈烈飘风发发　诗含神雾曰魏地处季冬之位土地平夷唐地处孟冬之位得常山太岳之风音中羽其地硗确故其民俭而好畜　原礼记月令曰孟冬之月水始冰地始冻雉入大水为蜃【`大水淮也大蛤为蜃`】虹藏不见仲冬之月冰益壮地始坼鹖鸟不鸣虎始交芸始生【`芸香草也`】荔挺出【`茘挺马薙也`】季冬之月鴈北向鹊始巢雉雊【`呦呦也`】鸡乳日穷于次月穷于纪星廻于天数将几终【`言日月星辰运行至此皆周匝于故处也次舍也纪犹会也`】又曰孟冬之月日在尾昏危中旦七星中【`郑康成曰孟冬者日月会于析木之津而斗建亥之辰`】其日壬癸【`壬之言任也癸之言揆也日北行从黒道闭藏万物月为之佐万物怀妊于壬癸然后萌芽`】其帝颛顼其神冥【`此黒精之君水官之臣颛顼髙阳氏也冥少昊氏之子曰脩曰熈为水官之臣`】律中应钟【`髙诱曰阴应于阳转成其功`】仲冬之月日在斗昏东辟中旦轸中【`郑康成曰仲冬者日月防于星纪而斗建子之辰`】律中黄钟【`黄钟者律之始也髙诱曰阳气聚于下阴气盛于上萌于黄泉下故曰黄钟`】季冬之月日在婺女昏娄中旦氐中【`郑康成曰季冬日月会于枵而斗建丑之辰`】律中大吕出土牛以送寒气【`出犹作也土牛者丑为牛牛可牵止送犹毕也`】　増又曰冬见曰遇　孟子曰岁十一月徒杠成十二月舆梁成　春秋繁露曰冬气衰故藏　又曰木有变春涸冬荣此徭役众赋敛重也　春秋考异邮曰冬风曰广莫风　春秋感精符曰冬曰天统十二月建子天始施之端也　原尔雅曰冬曰英【`气黒而音英`】一曰安宁　増又曰冬猎为狩　原周书时训曰小寒之日鴈北乡又五日鹊始巢又五日雉始雊鴈不北乡民不怀生鹊不始巢国不安宁雉不始雊国乃大水大寒之日鸡始乳又五日鸷鸟厉疾又五日水泽腹坚鸡不乳淫女乱男鸷鸟不厉国不除兵水泽不腹坚言乃不从　汉书曰日行北陆谓之冬　増又曰北方之神颛顼乘坎执权司冬　又曰冬至之月星廻数终阴阳以交劳农享腊先腊一日大傩谓之逐疫　又曰颛顼氏三子亡而为疫居宫室区隅中岁十二月命祀官时傩以索室中而駈之　原又曰冬民既入妇人同巷相从夜绩一月得四十五日必相从者所以省费燎火同巧拙而合习俗也　増汉书律厯志曰太阴者北方也北伏也阳气伏于下于时为冬冬终也物终藏乃可称后汉鲁恭传曰易曰潜龙勿用言十一月十二月阳  

气潜藏未得用事虽煦嘘万物养其根荄而犹盛阴在上地冻水冰阳气否隔闭而成冬　晋乐志曰十月之辰为亥亥者劾也言时阴气劾杀万物也十一月之辰谓之子子者孳也谓阳气至此更孶生也十二月之辰谓之丑丑者纽也言终始之际故以纽结为名也　原梁元帝纂要曰冬曰三冬九冬天曰上天【`言时无事在上而临下`】风曰寒风劲风严风厉风哀风阴风景曰冬景寒景时曰寒辰节曰严节鸟曰寒鸟寒禽草曰寒卉黄草木曰寒木寒柯素木寒条十月孟冬亦曰上冬亦曰阳月【`此时纯阴用事嫌其无阳故曰阳月`】十二月季冬亦曰暮冬杪冬除月暮岁暮节穷稔穷纪　増管子曰以冬作土功发地藏则夏多暴雨秋霖不止　淮南子曰以冬烁胶以夏造冰天道无私就也无私去也能者有余拙者不足　又曰贫人冬则羊裘蔽体短褐不掩形而炀灶口冬日之阳夏日之阴万物归之而莫使之然　又曰稷辟土垦草以为百姓力农然不能使禾冬生岂其人事不至哉其势不可也　又曰冬为权权者所以权万物也　吕氏春秋曰冬之德寒寒不信其地不成刚也地不成刚则冻闭不开天地之大四时之化而犹不能以不信成物又况于人乎　又曰仲冬命之曰畅月注云阴气在上民人空闲无所事作故命之曰畅月也　董子曰阴常居大冬而积于空虚不用之地　文子曰冬冰可折夏条可结　又曰国有饥者食不重味民有寒者冬不被裘与民同苦乐由是天下无哀民　鹖冠子曰斗柄指北而天下皆冬　尸子曰冬为信北方为冬冬终也北伏方也是故万物冬皆伏贵贱若一美恶不减信之至也邓析子曰为君自当若冬日之阳夏月之阴万物自  

归莫之使也　邹子曰冬取槐檀之火　傅子曰夏令披裘冬令披葛虽有严令终不肯从者逆时故也　荀卿子曰天不为人之恶寒而辍其冬　白虎通曰十月律谓之应钟何钟动也言万物应阳而动下藏也十一月谓之黄钟何黄中和之色也钟动也言阳气动于黄泉之下动养万物也十二月律谓之大吕何大大也吕者拒也言阳气欲出阴不许也吕之为言拒者旅抑拒难之也　风俗通曰夏宫冬律雨雹必降冬宫夏律雷必发声　三元论云一六为水为壮亦为冬　黄帝素问曰冬三月此谓闭藏水冰地坼无扰乎阳　荆楚岁时记曰十月天气和暖似春故名曰小春　宋玉曰岁忽忽而遒尽  

冬二  

増庄子曰古者民不知衣服夏多积薪冬则炀之故命之曰知生之民　韩子曰帝尧之王天下冬用鹿裘韩子曰管仲隰朋从桓公而伐孤竹春往冬返迷惑失道管仲曰老马可用也乃放老马而随之遂得道行山中无水隰朋曰蚁冬居山之阳夏居山之阴蚁壤一寸而仞有水乃掘地遂得水　晏子春秋曰景公起大台岁寒役之冻馁者有焉公延晏子坐饮酒乐晏子歌曰庻民之冻我若之何奉上靡敝我若之何歌终喟然流涕公止之曰子殆为大台之役夫寡人将罢　又曰景公时雨雪三日公衣狐白之裘谓晏子曰天下不寒何也晏子曰贤君饱知人饥温知人寒公曰善遂出衣发粟以与饥贫者　尸子曰楚庄王对雪披裘当户曰我犹寒彼百姓宾客甚矣乃使巡国中求无居宿絶粮者赈之国人大恱　左传曰赵衰冬日之日赵盾夏日之日冬日可爱夏日可畏　原桓谭新论曰太原郡民以隆冬不火食五日虽有病缓急犹不敢犯为介之推故也　増吕氏春秋曰戎夷违齐如鲁天大寒与门弟子宿于郊外寒愈甚谓弟子曰子与我衣我活我与子衣子活我国士也为天下惜死子不肖人恶能与国士衣哉让衣与弟子夜坐而死　列子曰瓠巴学琴于师襄当冬而叩征弦以激蕤宾阳光炽烈坚冰立防　呉越春秋曰越王念复呉怨目卧则攻之以蓼足寒则渍之以水冬则抱冰夏还握火　烈士传曰孟尝君食客三千人齐市有乞食冯暖寒冬无袴面有饥色　庄子曰鲁遽弟子曰我得夫子之道吾能冬爨而夏造冰矣鲁遽曰是直以阳造阴非吾所谓道也　又曰宋人有善为不手之药者世世以洴防絖为事呉人有百金买不手之药以说呉王越有难呉王使之将令与越人水战大败越人裂地而封能不手一也或以封或不免于洴防絖者何则所用之异也　西京杂记曰戚夫人在宫内时十月十五日共入灵女庙以豚黍乐神吹笛击筑歌上灵之曲既而相与连臂蹋地为节歌赤鳯皇来　汉书曰东方朔上书云臣年十三学读书三冬文史足用　后汉书钟离意辟为大司徒侯覇掾送徒诣河内时冬寒徒病不能行路过农辄移属县使作徒衣县不得已与之上书言状意亦以具闻光武得奏以见霸曰君所使掾何乃仁于用心诚良吏也　又曰黄香身执勤苦冬无袴而事亲极滋味　又曰宋均为九江守五日一听事冬以日中夏以平旦　原汉书曰龚遂为渤海太守劝民冬益收果实菱芡民皆赖之又曰汝南旧俗十月飨会百里内皆赍牛酒到府防饮又曰段颎对桓帝讨先零略曰三冬两夏足以伐之  

増崔寔政论曰崔寔为五原太守土地不知缉绩冬积草伏卧其中若见吏以草缠身令人酸鼻乃卖储峙得三十余万诣雁门广武迎织师巧手作机及纺以教民织　续汉书曰于定国饮酒至数石不乱冬月治狱请谳饮酒益精明　原魏略曰董遇好学人从学者遇不肯教云当先读书百徧而义自见从学者云苦无日遇曰以三余冬者岁之余雨者晴之余夜者日之余　増又曰顔斐字文林为京兆尹课民当输租时车牛各致薪两束为冬寒冰炙笔砚风化大行　又曰贾逵世为着姓少孤贫冬常无袴　又曰吉茂字叔鸣从少至长冬则披裘夏则短褐臣役妻子室如悬罄　又曰邴原就师学一冬讲孝经论语自在龆龀有异及长金玉其行　呉志曰左台御史孟宗有孝道母性嗜笋及母亡冬节日宗入林哀泣而笋生得以供祭祀　晋书曰晋武帝哭羊祜冬月涕泗交下凝为冰　又曰王敦素惮周顗每见辄面热虽复冬月扇面不得休　又曰呉隐之冬月无被常澣衣乃披絮勤苦同于贫庶　又曰公孙鳯字子鸾隐昌黎之九城冬衣草布处寝山林弹琴吟咏陶然自得　又曰刘殷母盛冬思堇而不言食不饱者一旬矣殷怪而问之母言其故殷时年九岁乃于泽中恸哭声不絶者半日于是忽若有人云止声殷收泪视地便有堇生焉因得斛余而归　师觉孝子传曰王祥少有徳行早失母后母憎而谮之祥孝弥谨盛寒河水坚冰网罟不施母欲得生鱼祥解褐扣冰求之忽冰小开有双鱼出游祥垂纶而获之时人谓之至孝所致也　世说曰晋孝武年十二时冬天昼日不着复衣但着练衫五六重夜则累茵褥谢公谏曰圣体宜令有常陛下昼过冷夜过热恐非摄养之术帝曰昼动夜静谢公出叹曰上明理不减先帝晋皇甫谧元晏春秋曰余家贫昼则愍于作劳夜则甘于疲寐以三时之务卷帙生尘箧不解缄惟季冬末才得一旬学耳　晋嵇康集序曰孙登于汲郡北山窟中住夏则编草为囊冬则被褐自覆　三辅决录曰孙辰字允公家贫不仕居杜城中织箕为业明诗书为郡功曹冬月无被有稾一束暮卧其中旦收之　语林曰羊稚舒冬日酿酒令人抱瓮湏臾复易人速成而味好　列仙传曰丁次都不知何许人为辽东丁氏佣人丁氏尝置葵问曰冬何有葵云从南越买来　又曰王仲都汉中人少脩道术元帝时常以隆冬单衣载驷马车于上林昆明池环水而驰御者狐裘犹寒振欲死而都无变色背上蒸气休休然　宗躬孝子传曰何子平事母至孝母丧年六十有孺子慕夏避清凉冬不衣絮　宋书曰朱百年与孔恺友善百年家室素贫母以冬月亡衣并无絮自此不衣绵帛尝寒时就恺宿衣悉裌布饮酒眠恺以卧具覆之百年不觉也既觉引卧具谓恺曰绵定竒温因流涕悲痛恺亦为之感伤也　齐书曰沈瑀为扬州从事湖熟县境冬月公私行李以为难明帝使瑀循行乃开四港断行客三日乃办　又曰齐孝子王虚之庭中杨梅树隆冬三实又每夜所居白光如烛墓左树防一冬三实时人咸以为孝感所致　又曰梁安城王萧秀为郢州刺史务行德义每冬月常作袴襦以赐贫冻者　崔鸿前赵录曰王延九岁事母母冬月思生鱼流血寻汾河扣冰而哭得鱼以馈母　天宝遗事曰内库有七宝研炉一所曲尽其妙每冬寒研冻置于炉上研冻自消不劳置火冬月帝常用之　又曰申王每至冬日有风雪苦寒之际使宫妓密围坐侧以御寒气自呼为妓围又曰李白于便殿对明皇撰诏时十月大寒笔冻莫能书字帝敕宫嫔数人侍于李白左右令各执牙笔呵之遂取以书其诏　裵铏传竒曰进士张无颇遇袁天罡女袁大娘授药以暖金合盛之曰寒时但出此合则一室暄热不假炉炭金合乃广利宫中之宝　荆楚岁时记曰十二月八日沐浴转除罪障  

冬三  

原黄钟　辔【`上见冬一　李颙感冬篇曰髙阳辔太皡御冬始望舒游天防曜灵协燕纪`】　北陆　南郊【`上详冬一下详冬至`】　琼雪　珠冰【`刘义恭夜雪诗曰屯云闭星月飞琼集庭树　谢惠连雪赋流滴垂冰縁霤承隅粲兮若冯夷剖蚌出明珠`】　泉动水冱【`上详冬至　刘桢鲁都赋曰伊岁之冬云气清晞水冱露凝冰雪皑皑`】　爱日　严霜【`上详冬二　古诗曰寒冬十一月晨起践严霜`】　折冰　坼地【`俱详冬一`】　风切云严【`上见谢惠连咏冬诗下见鲍照冬诗`】　云　素雪【`阮籍咏怀诗曰良辰`】  

【`在何许凝霜霑衣衿寒风振山冈云起重阴　钟夫人诗曰冽冽季冬素雪其霏`】　冰鱼　霜鹤【`上详冬一　下见鲍照冬至诗`】　龙吹　鹤语【`淮南子曰烛龙在雁门北蔽于委羽之山不见日其神人面龙身而无足许慎注曰不见日故龙以目照之盖长千里开为昼瞑为夜吹为冬呼为夏刘敬叔异苑曰太康二年冬大雪南州人见二白鹤于桥下曰今兹寒不减尧崩年于是飞去`】　蛰鸟潜鳞【`魏武帝出夏门行曰孟冬十月北风徘徊蛰鸟潜藏熊罴窟栖　王粲诗曰冽冽冬日肃肃祁`】  

【`寒潜鳞在川归雁载轩`】　讲武　论刑【`礼记曰孟冬之月天子命将帅讲武习射郑注曰为仲冬大阅习之　大戴礼曰季冬听狱论刑者所以正法`】　纳稼　储谷【`上详冬一　崔寔四民月令曰十月农事毕五谷既登家家储畜乃顺时令也`】　祈年　贞岁【`礼记曰孟冬之月天子乃析来年于天宗注云天宗日月星辰也　周礼曰天府掌李冬陈玉以贞来岁之媺恶郑注曰问事之正曰贞问岁美恶谓问于`】　戒闾　墐户【`礼记曰孟冬命有司坏城郭戒门闾　毛诗曰穹窒熏鼠塞向墐户注云向北出牖墐涂也庶人草户为此者备寒也`】　凿冰　爨燧【`礼记曰季冬之月冰方盛水泽腹坚命取冰腹厚也此月日在北陆冰坚厚之时毛诗曰二之日凿冰冲冲注云冰盛水腹命彻取冰山林中冲冲凿冰之音二日夏之十二月　淮南子曰孟冬之月招摇指亥爨松燧火`】熊席　狐裘【`俱详冬二`】　冰涧　冻海【`陆士衡乐府苦寒行曰北游幽朔城`】  

【`原野多险艰俯入穷谷底仰陟髙山盘凝冰结重涧积雪被长峦　阮籍大人先生歌曰阳和微弱阴气竭海冻不流绵絮折呼吸不通寒冽冽`】　凋松　伤竹【`论语曰岁寒然后知松柏之后凋　谢承后汉书曰窦武上表曰今冬大寒过节毒害鸟兽爰及池鱼城傍松竹皆为伤絶`】　挟纩　赐绨【`左传曰楚庄王围箫申公巫臣曰师人多寒王巡三军抚而勉之士皆如挟纩　史记曰范睢相秦魏湏贾使秦睢微行敝衣间出而见贾曰范叔一寒如此哉乃取绨袍以赐之`】　温席　叩冰【`干宝捜神记曰罗威字德行少丧父事母至孝母年七十天大寒常以身自温席而后授其处焉　下详冬二`】歌赤鳯　祠白犬【`上详冬二下详冬至`】　鹰腾扬　貍搏噬【`应吉甫华林诗鹰隼腾扬狐貍搏噬`】　纳禾稼　处城邑【`上详冬一　张衡诗曰冬日处城邑`】木皮三寸　地冻一丈【`尸子曰朔方之寒冰厚六尺木皮三寸汉书鼂错上书曰夫胡貊之地积隂之处也木皮三寸冰厚六尺文颖注云地寒故也　郭义恭广志曰北方地厚寒冰厚三尺地冻一丈`】　曾冰百丈　飞雪千里【`东方朔神异经曰北方有曾冰万里厚百丈尸子曰朔方之寒地冻厚六尺北极左右有不释之氷　楚辞曰魂归来北方不可止曾冰峨峨飞雪千里王逸注北极常寒`】　素冰弥泽　白云依山【`包播诗曰冬日凄惨云蔽天素氷弥泽白云依山`】　乘坎执权　衅占兆【`上详冬一　命太史衅策占兆审卦吉凶`】羽律才移　干风更肃【`十月干风至`】　松秀寒姿　桂荣贞质【`文冬秀寒松下详冬一`】　増给被　着綀【`东汉药崧冬月尝直南宫家贫无被枕杫明帝闻而嘉之诏大官赐尚书郎以下食幷给帷被杫爼几也　梁书任昉素清贫卒后其子西华冬日着葛帔练裙道逢刘孝标孝标然矜之乃着广絶交论盖讥其旧交也`】　解裘　典冠【`战国防田单相齐过淄水解裘衣沙中老者襄王疑之贯珠请王下令曰寡人忧民之寒而单解裘衣人称寡人意于是民相语曰田单爱人王之教也　韩非子韩昭侯醉寝典冠者见君寒加衣于君之上觉而恱问谁加衣左右曰典冠因兼罪典冠以为越其职罪典衣以为失其事也`】　泣笋　分【`上详冬二　南齐滕昙恭年五岁母患热病冬月思食恭访求不得俄遇桑门双分与其一`】　德寒　气憯【`吕氏春秋冬之德寒详冬一　陆士衡赋悲夫冬之为气亦何憯懐而萧索`】　却寒帘常春木【`杜阳杂编唐同昌公主堂中设却寒帘类玳斑有紫色云却寒鸟骨所为也　述异记李辅国遇严寒之时置鳯首木于髙堂大厦中其木髙一尺而雕刻如鸾鳯之形和煦之气如三二月又别名曰常春木`】　赐貂裘　彻兽炭【`宋史汴京大雪太祖念征西将士解所服紫貂裘防赐王全斌仍谕诸将曰不能徧及也将士感激因成功　国老谈苑宋太祖尝冬月彻兽炭左右啓曰今日苦寒上曰天下民寒者众朕何独温愉哉`】　辟寒香　暖金合【`丹国入贡焚之必减衣拒热　下详冬二`】　犀角辟寒　鹅毛御腊【`开元遗事交趾进犀角一株色如金置于殿中暖气袭人上问其故使者对曰此辟寒犀也　邕管溪峒不产丝纩民多以木棉茅花鹅毛为被土人家家养鵞三月至十月挈取软毛积以御寒`】　孝子叩冰　仙翁吐火【`上详冬二葛仙翁与客谈论时天大寒仙翁谓客曰居贫不能人人得炉火请作一大火共致暖者仙翁因吐气火赫然从口中出湏防火满屋客皆热脱衣`】　董遇勤学　邴原讲经【`俱详冬二`】　颜斐致薪　刘殷得堇【`俱详冬二`】　罗威温席　国忠列障【`上详前注　开元遗事杨国忠冬月婢肥大者行列于前令遮风谓之肉障`】　十月　原涤场　乘屋【`诗注涤埽也场功毕入也　又亟其乘屋注十月定星将中急治屋室`】　劳农　讲武【`大饮蒸劳农以休息之十月农功毕党正属民饮酒正齿　下详前注`】　祭司寒　收水赋【`命有司祭司寒司祭司中司命司人司禄于国城西北亥日祭之　命水虞收水泉池泽之赋无令侵削兆人以为天子取怨于下注川赋鱼盐蛤泽赋萑蒲`】　増祀靴　赐袄【`宛署记燕市卖靴人以朔日为靴生日供具祭之以其阴晴卜一冬寒燠极验　唐宋是日宰臣以下受衣着绵袄`】　糯糍糕　松花酒【`神隐曰田家以糯糍糕安牛角上谓之牛接角仍以桑叶包糕喂牛以报一年之力其日撒放不收又送糕于亲邻名曰庆牛　原化记曰崔希真十月初一日雪遇老父于门献松花酒老父曰花酒无味乃于怀中取丸药置酒中味极美后问天师天师曰此真人葛洪第三子其药乃千岁松醪也`】十一月　原取竹箭　祀大川【`此时坚成可取　命有司祈祀四海大川名源渊泽井泉`】　令审门闾　无发屋室【`内宰申宫令审门闾贵戚近习无有不禁　月令命有司曰土事无作慎无发盖无发屋室以固而闭地气沮泄是谓发天地之房诸蛰则死人必疾疫又随以丧命之曰畅月`】　増种瓜　煑茗【`列仙传神人冯相仲冬于刺史冯植坐上以酒杯盛土种瓜子湏臾引蔓生瓜食之甚美　六帖逸人王休居太白山仲冬取溪水煑茗供宾客`】　十二月　原献豜　食彘【`豳诗二之日其同载缵武功言私其豵献豜于公　彘水畜也`】増小岁　一终【`通鉴魏制羣臣季冬朝贺服袴褟行事谓之小岁　吕览季冬之月凡天下民无不咸献其力以供礼此谓一终`】　看梅　舒柳【`韩子苍诗云不妨和雪看梅花　杜诗岸容待腊将舒柳`】  

冬四  

原虫介【`介甲也鼈之属`】音羽【`冬气和则羽声调`】　祀行【`在庙门之西`】入室【`豳诗入此室处`】　司寒【`孟冬祭司寒`】属水【`其日壬癸`】　日在北陆【`左传申丰曰古者日在北陆而藏冰西陆朝觌而出之其藏之也黑牡秬黍以享司寒其出之也桃弧棘矢以除其灾`】月穷于纪【`详冬一`】　冥着德【`月令孟冬其神冥注云水官之臣自古以来着德立功者也`】颛顼主冬【`帝王世纪云帝颛顼以水承金位在北方主冬`】　阴戒寒【`王粲七释云农功既登阴戒寒`】风扇厉【`应吉甫华林诗云阴阳潜运风扇厉`】　性智事听【`月令`】味咸臭朽【`水之臭味`】　器闳以奄【`象物闭藏`】　食黍与彘【`黍属火寒时食之`】　岁云暮矣【`诗`】　一之日觱发【`诗云一之日觱发二之日栗烈传云一之日十之余也一之日周正月也觱发风寒也`】　星斗旋临亥位　金乌送次房星【`日房舎星`】　北户墐扉之日【`诗`】东臯获稻之辰【`十月获稻`】　霜树尽摧枯叶　玉壶渐结轻冰　増穷天【`宋顔延年诗飞雪暓穷天`】　贞桂冬秀【`王褒贞桂挺生便体冬华之秀`】　冬耕之稼【`韩非冬耕之稼后稷不能羡也丰年大禾臧获不能恶也`】　缾冻知寒【`崔浩见缾水冻知天下之寒尝肉一脔识中之味`】吹纶媿暖【`梁张缵谢褥啓曰严冰在节朔飇结宇吹纶媿暖挟纩慙温`】　东壁中昏【`谢灵运诗孟冬寒风起东壁正中昏`】　十月　原陨萚【`豳诗十月陨萚陨坠也萚落也`】就盈【`良月十月也就盈数也`】　察阿党【`则罪无有掩蔽`】筑城郭【`造宫室穿窦窖脩囷仓`】　谨盖藏【`循行积聚无有不敛注府库仓囷有藏物`】备边境【`完要塞`】谨关梁【`塞蹊径`】饬丧纪【`辨衣裳审棺椁之厚薄`】　命酒官【`礼`】陈祭器【`命工师効功陈祭器案度程无作淫巧物勒工名以考其诚功有不当必行其罪`】　六物兼用【`秫稻必齐麴蘖必时湛炽必洁水泉必香火齐必得陶器必良酒官监之无有差贷`】百事乃遂【`易关市来商旅纳货贿便人事四方皆来逺乡皆至则财不匮上无乏用百事乃遂`】　昏虚晓张【`月令`】宵长昼短　气迎北陆　景送西郊　穜稑已纳　蟋蟀入牀【`十月蟋蟀人我牀下`】　感清商而律变【`谓秋改火`】仰碧落以星稀【`冬即星稀`】　立冬而水始成冰【`礼`】小雪而虹藏不见【`后五日天气上腾地气下降后五日闭塞而成冬也`】　槐檀遽改于岁余【`冬取槐檀之火又冬是岁之余`】晷度方知其昼短【`日短星昴以正仲冬`】　寒律后凋于松栢新烟已改于槐檀　増祀井【`太常记十月一日祀井`】　燋糟【`岁时记荆楚十月一日食燋糟或作燋糖见杜诗`】蒸果【`峡人十月朔以蒸果为节物`】　京饨【`楚俗是日裹蒸京饨充节物南粤志闽中是日作糯糍或京饨以祀祖告冬`】黍臛【`岁时记十月一日黍臛俗谓秦岁首未详其义今北人皆设麻羮豆饭当为其始熟尝新耳直以为黍米羮臛似是`】　烧献【`祀先事也梦华录城市内外于九月下旬即买寒衣靴鞋席防衣段以备十月朔日烧献`】　橘阳【`十月得乙曰橘阳`】　送寒衣【`燕市俗刻版为男女衣状饰文五色印以出售农民竞以初一日鬻去焚之祖考名曰送寒衣`】　暖炉会【`岁时记都人十月朔沃酒炙脔肉于炉内坐饮啗谓之暖炉`】　赐红锦袍【`孔帖十月朔旧赐红锦袍淳化代以细花盘雕锦袍下丞相一等`】赐新锦袍【`宋制学士十月朔改赐新様锦袍`】　十一月　原取狐貍【`一之日于貉取彼狐貍为公子裘注于貉往搏貉自为裘狐貍献尊者`】取马牛【`礼记农有不收藏积聚者马牛禽兽有放佚者取之不诘`】取蔬食【`有能取蔬食田猎禽兽者野虞教导之`】祭马步　掩身无躁【`君子`】  

【`处必掩身无躁事欲静以待阴阳之所定注顺时气也`】罢官无事【`罢官之无事去器之无用者注先时权有建作者天地闭藏万物休可以去之`】　鹖鸟不鸣　蚯蚓乃结【`并月令`】节及冰行　音谐羽奏　时方荐黍【`月令`】　命宰谨审  

于门闾　禁民不收于牛马　増冻冰【`黄河每岁过冬至而冻冰冰厚则车马竞渡狐貍未渡则人不敢行盖狐性疑而善听每听水声而后渡人必伺冰有狐迹始敢渡至立春前而冰解`】　诸生荡【`礼荡谓物将萌芽者`】　时雪论【`明太祖御制洪武九年十一月冬深河不冰是时不正也昔人云均调四时其机在乎生灵之主朕思惶惶俄而雪降自朝抵暮至夕飞雪此天地严凝之气至矣`】　阴雾封树【`宋永徽二年十一月阴雾凝冻封树木数日不解刘向谓树介兵象`】十二月　原专农【`月令岁且更始专而农民无有所使注役则志防失业`】始渔  

【`又曰命渔师始渔天子亲往乃尝鱼先荐寝庙`】　旁磔【`大傩旁磔以送寒气`】毕祀【`乃毕山川之祀`】蜡百神【`于南郊`】制百县【`合诸侯制百县为来岁受朔日与诸侯所税于民轻重之法贡`】  

【`职之数以逺近土地所宜为度以给郊庙之事无有所私`】　收薪柴【`收秩薪柴以供郊庙及百祀之薪燎`】共刍豢【`乃命同姓之邦供寝庙之刍豢`】　咸献力【`凡在天下九州之人无不咸献其力以供皇天上帝社稷寝庙山林川泽之祀注人非神福不生`】大合吹【`命乐师大合吹而罢`】　冰方盛【`命取藏之`】冰已入【`令告民出五种命农计耦耕脩耒耜具田器注农事将兴脩田器也`】饬国典【`月令天子与公卿大夫共饬国典论时令以待来岁之宜注正月悬法象魏故于此与公卿先饬之`】出土牛【`详立春`】　磔犬送寒【`磔犬杀犬以助木气`】尝鱼荐庙　征咸献于九州　论所宜于百县　鴈北而方验小寒鸡乳而始明中气　増暖香【`云林异景志曰宝云溪有僧盛冬若客至不然薪火暖香一炷满室如春人归更收余烬出`】　星廻节【`详冬二`】　李贺辞【`唐李贺十二月乐辞云日脚澹光红洒洒薄霜不销挂枝下依稀和气排冬严已就长日辞长夜`】　水泽腹坚【`月令`】　天地隆烈【`扬雄羽猎赋云冬季月天地隆烈万物权舆于内徂落于外注云北方水色黑故曰冬隆烈阴气盛也`】　土牛示农【`礼记注云立春在十二月望则策牛人近前示农早也月晦及正旦则在中示农平也近正月望则近后示农晚也后汉礼仪注季冬土牛送寒月令章句丑为牛寒极出像以示送逹且申阳也`】土牛送寒【`汉书十二月立土牛六头于国都郡县城外丑地以送大寒`】　冬霜不杀菽【`韩非子鲁哀公问仲尼曰春秋记冬十二月霣霜不杀菽何为记此对曰可以杀而不杀也夫宜杀而不杀梅李冬实天道失草木干犯之而况于人君乎`】立春不报囚【`汉章帝纪诏十二月立春不以报囚`】  

冬五  

原诗晋张华杂诗曰晷度随天运四时互相承东壁正昏中固阴寒节升繁霜降当夕悲风中夜兴朱火青无光兰膏坐自凝重衾无暖气挟纩如懐冰　晋曹毗咏冬诗曰緜邈冬夕永凛厉寒气升离叶向晨落长风振条兴夜静轻响起天清月辉澄寒冰盈渠结素霜竟櫩凝今载忽已暮来纪奄复仍　宋谢灵运岁暮诗曰殷忧不能寐苦此夜难頽明月照积雪朔风劲且哀运往无淹物年逝觉易催　又彭城宫中直感岁暮诗曰草草眷徂物契契矜岁殚楚艳起行戚呉趋絶归懽脩带缓旧裳素鬓改朱顔晩暮悲独已鸣鶗歇春兰　宋鲍照冬日诗曰严云乱山起白日欲还次重雾蔽穷天夕阴晦寒地瀚海有归潮衰容不还穉令君且安歌无念老将至　谢惠连咏冬诗曰七宿乘运曜三星与时灭履霜冰弥坚积寒风逾切繁云起重阴廻飇流轻雪园林粲斐皓庭除秀皎洁墀有凝冱逵衢无通辙　増傅宏季冬诗曰季冬时惨冽猛寒不可任严风截人耳素雪坠地凝林上飞霜起波水有生冰未夕结重衾崇朝不敢兴　原梁简文帝大同十年十月戊寅诗曰喧尘是时息静坐对重峦冬深柳条落雪后桂枝残星明雾色尽天白雁行单云飞乍想阁冰结逺疑纨晩菊隐重屏枯藤带廻竿荻阴连水气山峰染月寒　又元圃冬夕诗曰洞门扉未掩金壶漏已催曛烟生涧曲暗色起林隈雪花无有蔕冰镜不安台阶杨始倒插浦桂半新栽陈根委落蕙细叶发香梅雁去衔芦上猨戏绕枝来　又大同十一月庚戍诗曰兹园植艺积山谷久纡威直兴转多绪真事亦因依是节严冬暮寒云掩落晖逺闻风瑟瑟乱视雪霏霏浪起川难渡林深人至稀山禽背径走野鸟歴塘飞　梁朱超道岁晩诗曰风将夜共静空与月俱明烛滴龙犹伏炉开鳯欲惊叶飞林失影冰合涧无声太息兴牀念宁敢离衣行　北齐邢子才冬日伤志诗曰昔时堕游士任性少矜裁朝驰马脑勒夕衔态耳杯折花赠淇水抚瑟望丛台繁华宿昔改衰病一时来重以三冬月愁云聚复开天髙日色浅林劲鸟鸣哀终风激檐宇余雪满条枚遨游昔宛洛踟蹰今草莱时事方去矣抚已独怀哉　又酬魏收冬夜直史馆诗曰年病从衡至动息不自安兼豆未能饱重裘讵解寒况乃冬之夜霜气有余酸风音响北牖月影度南端灯光明且灭华烛新复残衰顔依改壮志与时防体羸不尽带发落强扶冠夜景将欲逝夕思故无寛忽有清风赠辞义婉如兰先言叹三友未信慙一官丽藻髙郑衞专学美齐韩审喻虽有属笔削少能刋髙足自无限积风浪可抟空想青云易宁见赤松难寄语东山道髙驾且盘桓　周王褒和殷廷尉岁暮诗曰岁晩悲穷律他乡念索居寂寞灰心尽摧残生意余产空交道絶财殚密亲疎空悲赵壹赋还着虞卿书　増唐太宗冬宵诗曰雕宫静龙漏绮阁宴公侯珠帘烛焰动绣柱月光浮云起将歌发风停与管遒池任多士端扆更何忧　王勃冬郊行望诗曰桂密岩花白棃疎林叶红江髙寒望尽归念断征蓬　王维冬夜书怀诗曰冬宵寒且永夜漏宫中发草白霭繁霜木衰澄清月丽服映頽顔朱灯照华发汉家方尚少顾影慙朝谒　唐司马承祯答宋之问冬宵引诗曰时既暮兮节欲春山林寂兮懐幽人登竒兮望白雪怅缅邈兮象郁纷白云悠悠去不返寒风飕飕吹日晩不见其人谁与言归坐弹琴思逾逺　宋范成大冬日田园杂兴诗曰放船闲看雪山晴风定竒寒晩更凝坐听一篙珠玉碎不知湖面已成冰  

原赋晋陆士衡感时赋曰悲夫冬之为气何憯懔以萧索天悠悠而弥髙雾郁郁而四幕夜緜邈而难终日晼晩而易落敷曾云之葳蕤坠零雪之挥霍寒冽冽而寖兴风谡谡而妄作鸣枯条之泠泠飞落叶之漠漠山崆巄以含瘁川蜲蛇以抱涸望八极以曭漭普宇宙而寥廓伊天时之方惨冒万物之能欢鱼微微以求偶兽岳岳而相攒猿长啸于林杪鸟髙飞于云端矧余情之含瘁恒覩物而增酸歴四时以迭感悲此岁之已寒抚伤怀以呜咽望永路而汍澜　晋陆云岁暮赋曰颛顼御时冥统官沦重阳于潜户兮严积阴于司寒坚冰涸于川底兮白雪陨于云端时凛戾其可悲兮气萧瑟以伤心凄风怆其鸣条落叶飜而洒林兽藏丘而絶迹兮鸟攀木而凄音山振枯于曾岭兮人怀惨于重　増宋鲍照赋曰穷阴杀节急景凋年严严苦雾皎皎悲泉冰塞长河雪满羣山既而昏雾夜歇景物澄廓星飜汉廻晓月将落感寒鸡之早辰怜霜雁之违漠临惊风之萧条对流光之照灼　原梁萧子云岁暮直庐赋曰日躔女度岁华云暮衡轻炭燥权重泉涸藏武于太阴蛰腾蛇于髙雾日临圭而易落晷中杙而南傃凝寒气于广庭洞曽阴于端庑风餮切而晩作云沧浪而晦景霰的皪于彤庭霙葳蕤于丹屏韬罘罳之飞栋没屠蘓之髙影始飘舞于圆池终停华于方井　増唐萧昕仲冬时令赋曰岁杪星穷时临月仲冥气肃黄钟律中北陆阴凝西成物众观四郊而息老朝万国而来贡于是我皇乃亲帅百辟观隙三农整六军以耀武肆大阅于仲冬然后乃即太庙建旗事神率礼抚俗观诗斥声色以不御守和平而自持山泽从宜飞霜而校猎川源有秩因涸冻而沈祠谨门闾而守法慎盖藏以应期斩木阳崖采周官于是月藏冰阴室咏豳诗于此时然后受计郡国大颁锡命祭必先贤室惟行庆驾铁骊以轨物居堂而布政因宜制变必酌于古文授时乡方乃行乎夏令尔其谋猷克臧备物必具饬王政之礼戒土功之务天地既贞阴阳乃裕茍愆伏之必节岂雪霜之是遇故当北辰正而众星拱东海深而百川赴既一人而作哲惟四方之所注抚空怀以自怜媿扬雄之作赋  

立冬一  

原孝经纬曰霜降后十五日斗指西北维为立冬　易说曰干西地也主立冬　易通卦验曰立冬不周风至水始冰荠麦生雀入水为蛤　京房易曰立冬干王不周风用事人君当兴边兵治城郭行刑断狱讼缮宫殿礼记月令曰孟冬之月以立冬前三日太史谒于天  

子曰某日立冬盛德在水天子乃斋立冬之日亲率公卿大夫以迎冬于北郊还乃以饬死事恤孤寡　周礼曰以璜礼北方【`注曰立冬为黑帝之精故璜以象冬物之坏蛰`】　三礼义宗曰十月立冬为节者冬终也立冬之时万物终成因为节名　皇览逸礼曰冬则衣黑衣佩玉乘辂驾铁骊载旂以迎冬于北郊其祭先黍居明堂后庙啓北户　春秋考异邮曰阊阖风四十五日不周风至不周者不交也阴阳未合化也　周书时训曰立冬水不冰是伏阴之负地不冻即灾咎之征野雉不为蜃【`一作雉不入大水`】国多淫妇　家语曰鱼游于水鸟游于云故立冬则燕雀入于海化为蛤　续汉礼仪志曰立冬之日夜漏未尽五刻京都百官皆衣皁衣迎气北郊　淮南子曰立冬不周风至则脩宫室缮边城【`立冬节土功其始故治宫室缮脩边城备宼难也`】　増又曰有四十六日而立冬【`天文训注曰霜降加十五日指号通之维则秋分尽故云四十六日号通之维者西北干位也坤为背阳之维防为常羊之维艮为报德之维`】又曰立冬之日工师効功　符瑞图曰八风循通八  

方之风应时而至也立冬北方广莫风至一名寒风五行休王论曰立冬干王坎相艮胎震没防死离囚坤发兊休  

立冬二  

増古今注曰汉文帝以立冬日赐宫侍承恩者及百官披袄子　又曰大防子本岩叟野服魏文帝诏百官常以立冬日贵贱通戴谓之温防　清异录曰唐制立冬日进方平防以罗帛一余层锦夹络之　广济方曰立冬日采桑叶一百二十片遇閠年多采十片每用十片遇洗眼日期煎汤洗之治眼百疾  

立冬三  

増取火　鸣风【`卲子曰冬取槐檀之火韩子曰以风鸣冬`】　皁衣　锦络【`上详立冬一下详立冬二`】  

立冬四  

原始冰【`月令立冬水始冰`】始裘【`又云天子始裘`】　司闭【`左传丹鸟氏以立夏来立冬去所以司闭者也`】啓闭【`立秋立冬`】　祀地祗【`月令祀神州地祗于北郊注云立冬日`】　増三【`立冬之五日荪乃荣冬笋熟水始冰次五日地始冻后五日雉入大水为蜃`】　迎冬【`详立冬一`】  

立冬五  

増诗杜甫孟冬诗曰殊俗还多事方冬变所为破柑霜落爪尝稻雪飜匙巫岫寒都薄黔溪瘴逺随终然减滩濑暂喜息蛟螭　皮日休初冬偶作寄南阳润卿诗曰寓居无事入清冬虽设尊罍酒半空白菊为霜飜带紫苍苔因雨却成红迎潮预遣收鱼笱防雪先教盖鹤笼唯待支硎最寒夜共君披氅访林公　陆蒙奉和初冬偶作诗曰桐下空阶叠緑钱貂裘初绽拥髙眠小炉低幌还掩酒滴清香似去年　宋陆游初冬诗曰老客人间百事慵乐哉闭户过今冬朝炉兽炭腾红焰夜榻蛮毡拥紫茸猬刺坼新栗熟鹅雏弄色冻醅浓题诗正自消闲日本不争先万户封  

増赋李白赋曰严冬凄切寒气凛冽不周来风冥掌雪  

冬至一  

原说文曰冬至斗指子夜半时加午者也　増易曰雷在地中复先王以至日闭关商旅不行后不省方【`注方事也`】又曰复其见天地之心乎反复其道七日来复天行也原易说曰坎北方也主冬至　易通卦验曰冬至之  

日见云送迎从下向来岁大美人民和不疾疫无云送迎德薄岁恶故其云赤者旱黑者水白者为兵黄者有土功诸从日气送迎其效也　又曰冬至之日立八神树八尺表日中视其晷如度者则岁美人和晷进则水晷退则旱进一尺则日食退一尺则月食【`注曰进谓长于度也`】又曰冬至初阳云出箕如树木之状　又曰冬至广漠风至　又曰冬至之始人主与羣臣左右纵乐五日天下之众亦家家纵乐五日为迎日至之礼　増京房易占曰冬至坎王广漠风用事人君决大刑断狱讼缮宫殿封仓库　原尚书考灵曜曰冬至日月五纬俱起牵牛初日月若悬璧五星若编珠　増诗曰一之日于耜原礼记曰仲冬之月日短至君子斋戒处必掩身身  

欲宁去声色禁嗜欲安形性事欲静以待隂阳之所定又曰日短至则伐木取竹箭　周礼曰祀昊天上帝  

于圜丘【`注曰冬至日祀五方帝及日月星辰于郊坛`】　又曰柞氏掌草木冬至令剥阴木而水之　又曰薙氏掌杀草冬日至而耜之若欲其化也则以水火变之【`谓以火烧其所芟薙之草已而水之则其土亦和美月令季夏乃烧薙行水利以杀草如以热汤是其一时着之也`】　又曰孤竹之管云和琴瑟云门之舞冬日至于地上之圜丘奏之　又曰冬至日在牵牛景长一丈三尺夏至日在东井景长尺有五寸　三礼义宗曰冬至日祭天于圜丘玉用苍璧牲用玉色乐用夹钟为宫乐作六变　月令章句曰冬至为极昼漏极短去极极逺晷景极长　春秋元命苞曰冬至百八十日春夏成道　孝经说曰斗指子为冬至至有三义一者阴极之至二者阳气始生三者日行南至故谓之至　五经通义曰冬至阳气萌阴阳交精始成万物防在下不可动泄王者承天理政率天下静而不扰也　周书时训曰冬至之日蚯蚓不结君政不行麋角不解兵甲不藏水泉不动阴不承阳　史记曰冬至短极悬土炭【`孟康曰先冬至三日悬土炭于衡两端轻重适均冬至日阳气至则炭重夏至日阴气至则土重`】　又曰凡岁美恶谨岁始或冬至日产气始萌　汉书曰冬至阳气【`汉杂事作事字`】起君道长故贺夏至阴气起君道消故不贺　后汉礼仪志曰冬至前后听事之日百官皆衣绛　又曰冬至钻燧改火可去温病　又律厯志曰日道发南去极弥逺逺长乃极冬乃至焉　晋书陈宠传曰夫冬至之节阳气始萌故十一月有兰射干芸茘之应【`注云易通卦验曰十一月广漠风至则兰射干生即今之鸟扇也`】　管子曰以冬至之日始数四十六日冬尽春始敎民钻燧谨澡泄所以寿人　淮南子曰冬至之日北宫御女黑色衣黑采击磬石其器铩其畜彘　又曰冬至日天子率三公九卿迎岁　又曰阳气为火阴气为水水胜故夏至湿火胜故冬至燥【`燥故炭轻湿故炭重`】　又曰以冬至日数至来岁正月朔日五十日者民食足不满五十日者日减一升有余则日日益一升四时纂要云此最有据也　又曰冬至广漠风至则闭关梁断刑狱【`冬至闭藏不通闗梁刑罚之疑者于是顺时而决之`】　又曰冬至则斗北中绳阴气极阳气萌故冬至为德　又曰冬至日在骏狼之山又曰冬至日则阳乘阴是以万物仰而生　吕氏春秋曰冬至日行逺道周四极命之曰明天　太经曰冬至及夜半以后者近元之象也进而未及往而未至虚而未满故谓之近元也　又曰调律者度竹为管芦莩为灰列之九闭之中漠然无动寂然无声防风不起纤尘不形冬至夜半黄钟以应　増扬子曰阳气潜萌于黄钟之宫　原白虎通曰冬至广漠风至断其大辟行刑狱　又曰冬至阳始起反大寒何也阴气推而上故大寒　増蔡邕律厯纪曰钟律权土炭冬至阳气应黄钟通土炭轻而衡仰夏至阴气应蕤宾通土炭重而衡低进退先后五日之中　厯义疏曰日之行天至于防维东南角极之于此故曰冬至　原乐协图征曰朔日冬至圣主厚祚　又曰八能之士以日冬至作阴乐以成天文　符瑞图曰冬至东北方融风至　风土记曰天日正南黄钟践长粥饘追萌微纳休昌　神农书曰冬至阴阳合精天地交让天为尸湿地为不动君为不朝百官为不亲事不可出游必有忧悔　四民月令曰先后冬至各五日买白犬养之以供祖祢　玉烛宝典曰十一月建子周之正月冬至日南极景极长阴阳日月万物之始律当黄钟其管最长故有履长之贺増黄帝鍼灸经曰冬至日风从南来者名为虚贼伤  

人也　养生要集曰冬至阳气归内腹中热物入胃易消化　英华曰令狐楚表云建子实三微之宗黄钟为六律之本冬气方至壁星正中　郭璞客傲曰骏狼之长晖陆之短景　原风角书曰赦法冬至后尽丁已之日有风从已上来满三日以上必有大赦  

冬至二  

原史记曰黄帝得宝鼎宛朐问于鬼臾区对曰帝得宝鼎神防是岁已酉朔旦冬至得天之纪终而复始于是黄帝迎日推防后率二十岁复朔旦冬至　増春秋左传曰僖公五年正月辛卯朔日南至公既视朔遂登观台以望而书礼也　原史记孝武纪曰十一月辛已朔日冬至昧爽天子始郊拜太乙朝朝日夕夕月　増后汉书曰傅贤字舒迁廷尉每冬至断狱迟廻流涕　原晋书曰周嵩母李氏常冬至饮酒举觞赐三子曰吾本渡江托足无所不谓尔等并贵列吾目前吾复何忧岁时记曰晋魏宫中以红线量日影冬至后日添长一线　沈约宋书曰冬至朝贺享祀皆如元日之仪又进履韤【`崔骃韤铭有建子之月助养元气之事后魏北凉司徒崔浩女仪曰近古妇常以冬至日进履韤于舅姑皆其事也韤一作袜并云伐反`】作赤豆粥【`荆楚岁时记曰共工氏不才子以冬至日死为人厉畏赤豆故作赤豆粥以之`】　増又曰魏晋冬至日受万国及百僚称贺因小防其仪亚于岁朝　原又曰十月庚寅冬至亲祀圜丘于南郊　梁书曰席阐为东阳太守冬至悉放狱囚依期而至　南史曰梁傅岐为始新令有囚当死会冬至岐乃放其还家曰某若负信县令当坐竟如期而反　増又曰王志字次道僧虔子也为东阳太守郡狱有重囚十余冬至日悉遣还家过节皆返惟一人失期志曰此自太守事主者勿忧明旦果至以妇孕也吏人益叹服之　北齐书曰库狄伏连冬至之日亲表称贺其妻为设豆饼伏连问此豆何因而得妻曰于马豆中分减伏连大怒　隋书曰冬至始朝皇帝出西房即御座受贺举酒上下舞蹈三称万岁　唐书明皇实录曰上御含元殿受朝太史奏云朔日冬至厯数之元嘉辰之防按乐叶征图云朔日冬至圣主厚祚又按春秋感精符云冬至阴云祁寒有云迎日者来岁大美此并圣德光被上感天心请付有司以彰嘉瑞从之　文昌杂录云唐宫中以女功揆日之长短冬至后比常日増一线之功　翰林志曰唐学士重阳冬至及其余时各有赏赐又时果新茗瓜厯是为经制凡正冬至不受朝俱入进名奉贺受赐　春明退朝录曰宋太祖建隆四年南郊改元干德是岁十一月二十九日冬至而郊礼在十六日何也乃检日厯其赦制云律且协于黄钟日正临于甲子乃避晦而用十六甲子郊也　说海曰冬至日契丹国人设白马白羊白鴈各取生血和酒国主北望拜奠黑山神　原洽闻记曰赤土国在崖州南渡海经鸡笼岛冬至之日影在北夏至之日影在南其窗户皆向北　西域志曰天竺国以十一月十六日为冬至则麦秀十二月十六日为腊则麦熟　増梦华录曰京师最重冬节更新衣享先祖官放关扑一如年节  

冬至三  

原正昴　升辰【`上详冬至一　春秋考异邮曰日冬至辰星升`】　如正　亚岁【`崔寔四民月令曰冬至之日荐黍糕先荐冥以及祖襧其进酒殽及谒贺君师耆老如正日　宋书曰魏晋冬至日称贺其仪亚于岁朝详立冬二`】　阴化　阳升【`礼记曰仲冬之月日短至阴阳争诸生荡郑注云争者阳欲舒阴欲化争成功也　下见崔骃冬至韤铭`】　阳归　阴谢【`南阳张平子云冬至阳气归内详冬至一　下见王赞皇太子防诗`】　珠星　璧月【`汉书曰宦者淳于陵渠覆太初厯晦朔望最密五星如连珠应劭注云谓太初生元甲子夜半朔朝冬至时七曜皆会牵牛桓谭新论曰月从天元已来讫十一月朔朝冬至日月若连壁`】　视朔　推元【`上详冬至二桓谭新论曰通厯数家算法推考其纪从上古天元已来讫十一月甲子夜半朔冬至`】　寝兵肄乐【`五经通义曰冬至所以寝兵鼓商旅不行君不听政事　易通卦验郑注曰冬至君臣俱就大司乐之官临其肄祭天圜丘之乐以为祭事莫大于此`】　书物　风【`左传云凡分至啓闭必书云物为备故也　下详冬至一黄帝鍼灸经云`】　晷长　水盛【`易通卦验曰冬至晷长一丈三尺阴气去阳气生　淮南子曰冬至井水盛盆水溢`】　谐律厯　度晷景【`易通卦验曰冬至日人主致八能之士或调黄钟或调六律或调五行或调律厯或调阴阳或调正德　司马彪续汉书曰天子常以冬夏至日御前殿合八能之士陈八音听乐均度晷景钟律权土炭効阴阳也`】　成三光周四极【`易通卦验曰冬至成天文郑注云天文谓之三光运行照天下冬至而数讫于是时也`】  

【`祭而成之所以报也　下详冬至一吕氏春秋`】　日轨防维　风行广漠【`上详冬至一　春秋考异邮曰冬至风曰广漠风广漠者精大满也`】　宵长昼短　阴极阳生【`冬至一阳生`】　转秦正　气迎鲁朔　土炭在悬　菁茅作贡【`上详冬至一　下见牛宏冬至乾元殿受贺诗`】　金翼南飞　玉杓北指【`金翼日也建子位`】　周嵩举酒　崔浩定仪【`周嵩伯仁之弟冬至举酒母戒其兄曰志大才短名重识暗下详冬至二宋书注`】　増闭关　添线【`上详冬至一下详杜甫诗`】书云　迎日【`上详书物注下详冬至二`】　章月　肥冬【`汉志云至朔同日是`】  

【`谓章月　豹隐纪谈云呉俗重冬至节曰肥冬痩年互送节物`】　荐鴈　服貂【`孙氏荐飨仪范云冬祭以长至日礼曰冬荐稻以雁　明朝制冬至节赐百官始戴貂裘防万厯初犹然`】　设豆饼荐黍糕【`上详冬至二　下详前如正注`】　避贼风　放关扑【`巢氏病源论云`】  

【`冬至日有疾风从南来名曰虚风能害人故曰贼风　下详冬至二`】　五纹线　一阳巾【`上详前添线注　云仙散录云洛阳人家每遇冬至煎饧緑珠戴一阳巾`】　贵妃玉箸　宰相火城【`天宝遗事云冬至日大雪至午雪霁因寒所结檐溜皆为冰条妃子使侍儿敲下二条看玩帝自晚朝回问所玩何物妃子笑答曰妾所玩者玉箸也帝谓左右曰妃子聪慧比象可爱也　李肇国史补云每元日与冬至大朝会百官已集而宰相方至珂伞列烛多至五六百炬谓之火城宰相火城至则众火皆扑灭以避之东坡诗云万人争看火城还是也`】　五盖占年　武林做节【`一统志云郴州五盖山岁冬至以雪占年云五盖雪普米贱如土雪若不均米贵如银　武林旧事云冬至朝廷大防庆贺并元正仪都人最重一阳贺冬九街车马诣庙炷香罢市三日垂帘饮博名曰做节`】  

冬至四  

原履长【`见曹植献韤表`】禳厉【`作赤豆粥以禳也详冬至二`】　阳动【`孝经援神契曰冬至阳气动也`】　鹊巢【`淮南子曰冬至鹊始巣`】　阴之复【`易注曰冬至阴之复也夏至阳之复也`】阳上舒【`史记曰冬至则一阴下藏一阳上舒`】　黄钟应【`详冬至一`】青阳萌【`易通卦验曰太阴奋于上青阳萌于下`】　菖蒲生【`吕氏春秋曰冬至后五旬十日菖蒲生菖者百卉之先生者也注曰菖蒲水草也`】射干生【`易通卦验曰冬至射干生麋角解`】　节次周正【`周以十一月为正月`】律移舜琯【`舜以玉琯以定律吕`】　墐扉严景【`北户墐扉`】就乐良辰【`详冬至三肄乐注`】　日在牵牛【`孝经纬曰日在外衡牵牛之初冬至之日`】祭致神鬼【`周礼曰以冬日至致天神人鬼注曰夫人阳气升而祭鬼神以为顺人`】　君子安身百官絶事【`续汉书曰冬至前后君子安身静体百官絶事不听政择吉辰而后省事`】　梁  

园飞六出【`谢惠连雪赋梁王不恱游于兔园`】汉殿奏八音【`详初学记`】　脩邉境完要塞【`月令曰冬至之日命有司行积聚坏城郭戒门闾修键闭慎管钥固封疆备边境完要塞`】缮宫殿封仓库【`京房易占`】　戴礼方遵于坎德【`十一月盛德在水坎水也`】羲文俄变于干爻【`伏羲断文以立八卦冬至一阳生即配干之初九`】　汉乐曽陈于前殿　鲁云爰纪于台【`占之台`】　陈仪荐宗庙之羊【`月令`】表瑞集文昌之雀【`魏文帝黄初元年冬至日黄雀集于文昌殿前`】　盛吉整持于丹笔【`后汉盛吉为廷尉每冬至夜定罪决断妻执烛吉持丹笔夫妻相向垂泣决事`】王褒更审于黄钟【`王褒律令表云师旷吹律知音进楚襄王律数始于黄钟终于大吕故曰审`】分至啓闭当鲁书云瑞之辰　丝竹陶匏是汉贺日  

长之节　増火生【`冬至火生皆用水`】　小至【`杜诗注冬至前一日`】　冬除【`老学庵笔记云唐人冬至前一日乃谓之冬除亦作除夜`】　赐柰【`曹植谢赐柰表云柰以夏熟今则冬至`】　迎福【`冬至颂云迎福践长`】为德【`淮南子云北中绳阴气极阳气萌故曰冬至为德`】月养魄【`东方十洲记曰冬至后月养魄于广寒宫`】　祭始祖【`家礼云冬至祭始祖通考云此厥初生民之祖也冬至一阳之始故象其类而祭之朱子曰始祖之祭似僭今不敢祭`】　乐六变【`周礼曰以冬日至致天神人鬼若乐六变则天神皆降可得而礼矣`】　圜丘靁鼓【`周礼云大司乐凡乐靁鼔靁孤竹之管云和之琴瑟云门之舞冬至日于地上之圜丘奏之`】　冬至乐舞【`乐律志云冬至大宴赞圣喜队舞百花圣朝队舞`】　茘芸应节【`见傅亮冬至诗`】　大祀圜丘【`明防典云冬至祀天于圜丘配以太祖从祀四坛`】　天竺冬至【`详冬至二`】　赤土日景【`详冬至二`】　神仙洗头【`焦氏类林云冬至夜子时梳头一千二百以赞阳气终岁五藏流通名为神仙洗头法`】　日在骏狼【`淮南子曰日冬至骏狼之山夏至牛首之山注云骏狼南极之山牛首北极之山`】  

冬至五  

原诗晋潘尼长至诗曰浑仪赋四气玉衡运招摇灵晷脩斯夕日南始今朝　晋陈新涂妻李氏冬至诗曰灵象寻数廻四气平运散阴律鼓微阳大明啓脩旦感与时来兴心随逝化叹式宴集中堂宾客盈朝馆　宋傅亮冬至诗曰星昴殷仲冬短晷穷南陆柔茘迎时萋芳芸应节馥　晋王赞皇太子会诗曰阴受谢青阳啓号气以升新光以永照　宋袁淑冬至诗曰连星贯初厯令月临首岁荐乐行阴政登金【`一作歌`】赞阳滞收凉降天德萌华宣地惠司瑞纪夜晞书云掌朝誓　鲍照冬至诗曰舟迁庄甚笑水流孔急叹景移风度改日至晷廻换眇眇负霜鹤皎皎带雪雁长河结瓓玕层冰如玉岸哀哀古老容惨顔愁岁晏催促时节过逼迫聚离散美人还未央鸣筝谁与弹　北齐萧慤冬至应教诗曰天宫初动磬缇室已飞灰暮风吹竹起阳台覆石来拆冰开茘色除雪出兰栽慙无宋玉辨滥吹楚王台　隋炀帝冬至干阳殿受朝诗曰北陆冬盈南至晷漏长端拱朝万国守文继百王圭景正八表道路经四方碧空霜华净朱庭皎日光缨佩既济济钟鼓何煌煌文防翊髙殿采眊分脩廊　隋牛宏冬至干阳殿受朝应诏诗曰作贡菁茅集来朝圭黻连司仪三揖盛掌礼九宾防　隋许善心冬至干阳殿受朝应诏诗曰森森罗陛衞哕哕锵璁珩礼殚五瑞辑乐阕九功成　増唐杜甫小至诗曰天时人事日相催冬至阳生春又来刺绣五纹添弱线吹葭六琯动飞灰岸容待腊将舒柳山意冲寒欲放梅云物不殊乡国异教儿且覆掌中杯　裵逹南至日太史登台书云物诗曰圜丘才展礼佳气近初分太史方簪笔髙台纪彩云天容和缥缈晓色共氛氲道泰资贤辅年丰倚圣君恭惟同国瑞兼用察人文应念怀客终朝望碧雰　于尹躬南至日太史登台书云物诗曰至日行时令登台约礼文官称伯赵氏色辨五方云昼漏听初发阳光望渐分司天为岁备特简出人羣惠爱周防物生灵荷圣君长当有嘉瑞郁郁复纷纷　崔琮长至日上公献寿诗曰应律三阳首朝天万国同斗边看子月台上祥风五夜镜初晓千门日正融玉阶文物盛仙仗武貔雄率舞皆羣辟称觞即上公南山为圣寿长对未央宫　白居易冬至夜诗曰老去襟怀常濩落病来鬓发转苍浪心灰不及炉中火鬓雪多于砌下霜三峡南宾城最逺一年冬至夜偏长今朝始觉房栊冷坐索寒衣说孟光　独孤日南至诗曰玉厯班穷律凝阴发一阳轻晖犹惜短圭影渐欣长晷度经南斗流晶尽北堂乍疑周户耀可爱逗林光积雪消防照初萌动渺茫更升台上望云物己昭彰　宋杨万里冬至节后贺皇太子及平阳郡主诗曰长乐钟声绕梦惊建章星影照人行千官灯语听残一夜霜寒在五更金钥玉开北阙银鞍丝控谒东明青宫朱邸环天极五色祥云覆帝城　邵雍冬至诗曰冬至子之半天心无改移一阳初动处万物未生时酒味方淡大音声正希此言如不信更请问包羲　元朱德润十一月二十七日冬至诗曰卷地颠风响怒雷一宵天上报阳囘日光绣户初添线雪意屏山欲放梅双阙倚天瞻象魏五云书彩望灵台江南水暖不成冻溪叟穿鱼换酒来　陈髙冬至诗曰今日冬至阳始廻客中无赖废持杯乾坤万里风尘满南北何时道路开白发频添随绣线壮心都冷类葭灰中兴早看云台筑老去何妨卧草莱　明樊鹏长至日诗曰大地初阳子夜囘洞房元籥防芦灰金堤暗约催春柳仙苑初传破野梅寿祝南山同魏阙云瞻北斗即莱忻随泽草知生意为报和风圣域开　尹耕至日诗曰天涯亦有穷愁日病里飜多故国思臈冻岭梅难索笑春迟宫柳未舒睂浮灰不送囊中赋弱线还添鬓上丝强自登楼望云物四方忧隐尚边陲  

原铭崔骃冬至韤铭曰阳升于下日永于天长履景福至千亿年  

原表魏曹植冬至献韤表曰伏见旧仪国家冬至献履贡韤所以迎福践长先臣或为之颂臣既玩其嘉藻愿述朝庆千载昌期一阳佳节四方交泰万彚昭苏亚岁迎祥履长纳庆不胜感节情系帷幄拜表奉贺并献纹履七緉韤若干副茅茨之陋不足以入金门登玉台也  

## 御定渊鉴类函卷十七

嵗时部六【`元正　人日　正月十五晦日`】  

元正一  

原尚书曰月正元日舜格于文祖　増又曰正月朔旦受命于神宗率百官若帝之初　原汉天文志曰魏占正月旦决八风风从南来大旱西南小旱西方有兵西北豆成北方中嵗东北为上嵗东方大水东南疾疫嵗恶　増汉书曰正月朔嵗首立春四时之始　晋书曰颛帝以孟春正月为元其时正朔旦立春五星防于天厯营室也冰冻始泮蛰虫始发鸡始三号天曰作时地曰作昌人曰作乐鸟兽万物莫不应和故颛帝为圣人厯宗也　原玉烛宝典曰正月为端月【`春秋传曰履端于始`】其一日为元日【`元者善之长也先王体元以居正又元者原也始也一也首也`】亦云上日亦云正朝亦云三元【`嵗之元时之元月之元`】亦云三朔【`尚书大传云夏以平明为朔殷以鸡鸣为朔周以夜半为朔`】庭前爆竹【`荆楚嵗时记曰以辟山臊恶鬼也山臊按神异`】  

【`经在西方深山中长尺余犯人则病畏爆竹声又俗爆竹然草起于庭燎`】进椒柏酒【`四民月令曰椒是玉衡星精服之令人身轻能走柏是仙药又云进酒次第当从小起以年少者先起`】服桃汤进敷于散【`荆楚嵗时记曰桃者五行之精厌伏邪气制百今人乂进屠苏酒胶牙`】造五辛盘【`周处风土记曰月正元日五熏链形注云五辛所以发五藏气庄子云春月饮酒茹葱以通五藏也`】造桃版着户谓之仙木【`玉烛宝典曰像郁垒山桃树百畏之也`】  

元正二  

増拾遗记曰尧在位七十年有鸾雏岁岁来集麒麟游于薮泽枭鸱逃于絶漠有祗支之国献重明之鸟一名重精双睛在目状如鸡鸣似鳯时解羽毛肉翮而飞能搏逐猛兽虎狼使妖灾羣恶不能为害饴以琼膏或一嵗数来或数嵗不至国人莫不洒扫门户以望重明之集其未至之时国人或刻木或铸金为此鸟之状置于门户之间则魑魅丑自然退伏今人每嵗元日或刻木铸金或图画为鸡于牖上盖重精之遗像也　原列子曰邯郸之民以正月之旦献鸠于简子简子大悦厚赏之客问其故简子曰正旦放生示有恩也　孔丛子曰邯郸民以正月旦献爵于赵王而缀以五采王大悦申叔以告子顺子顺曰正朝放之示有生也　汉杂事曰正旦朝贺三公奉璧上殿向御座北面太常使賛曰皇帝为君兴三公伏皇帝坐乃前进璧　礼志云元防文昌殿用汉仪设百花灯　汉书曰鲍宣字子都哀帝时正旦日蚀宣上书谏曰陛下父事天母事地子养民父亏明母震动子讹言今日蚀三阳始小民正月朔旦尚恶败器物况日亏缺乎　増汉书曰正旦天子行阳徳殿作九宾乐含利从东来戏于庭入殿前激水化成比目鱼跳跃漱水作雾化成黄龙髙八十丈出水戏于庭以两大丝纒系两头中间相去数丈两倡女对舞行于防上道逄两肩不倾又蹋蹁屈身藏形于斗中钟磬并唱乐毕作鱼龙曼衍鼓吹三匝　后汉书曰永宁元年西南夷挥国王献乐及幻人能吐火自支觧易牛马头明年元防作之于庭安帝与羣臣共观大竒之陈禅独离席举手大言曰昔齐鲁为夹谷之防齐作侏儒之乐仲尼诛之帝王之庭不宜设夷狄之技　又曰陈翔为侍御史正旦朝贺大将军梁冀威仪不整翔奏冀恃贵不敬请案罪时人奇之　原典略曰明帝使博士马均作司南车水转百戏正月朝造巨兽鱼龙曼衍弄马倒备如汉西京故事　又曰正始元年商风大起数十日发屋折树动太极殿东阁正旦大防又甚倾牀案曹爽将诛之徴也　臧荣绪晋书曰元防设白兽尊于殿上尊盖上施白兽若有能献直言者则发此尊饮酒按礼曰白兽尊乃杜举之遗式为兽监后代所为示不忌惮也　晋咸康起居注曰十二月庚子诏曰正防日百寮増禄赐醽酒人二升　世说曰元帝正防引丞相王导登御牀王公固辞元帝引之弥苦王公曰使太阳与万物同晖臣下何以仰瞻帝乃止　裵元新语曰正朝县官杀羊悬其头于门又磔鸡以疈之俗说以厌厉气元以问河南伏君伏君曰是土气上升草木萌动羊齧百草鸡啄五谷故杀之以助生气　王浑集曰诏问明正旦防四方计吏入见临朝当何所宜浑奏旧正防计吏轩下中书令宣诏问方土所宜士人贤才隐伏未逹风俗好尚礼教之宜勤农务本以尽垦殖之利刑狱清理无枉滥之失郡守长吏勤心治政为民兴利除害训化之绩授以纸笔意陈闻见以明圣旨垂心四逺　増宋书曰嵗朔常设苇荚桃梗磔鸡于宫及百司之门以禳恶气　南齐书曰建武慕俭欲铸坏元日上夀银酒鎗尚书令王宴等咸称盛徳萧颖胄曰朝廷盛礼莫过三元此一器旣是旧物不足为侈帝不悦后预曲宴银噐满席颖胄曰陛下前欲坏酒鎗恐宜移在此噐也帝甚有慙色颖胄字云长　海录碎事曰梁武帝正旦赐羣臣却丸　北齐书曰张华原为兖州刺史狱有系囚谓之曰三元之始念卿幽闭今给假五日足得展谒亲亲期尽当还也囚果应期而至　唐书曰圣唐稽古天下朝集三考一见皆以元日陈贡篚集于考堂唱其考第进贤以兴善简不才以黜恶　大唐六典曰元正一日供奉官陈设于太极殿皇帝冠冕临轩展宫悬之乐陈厯代寳玉舆辂备黄麾仗二王侯百官朝集亲王诸王朝服陪位皇太子献夀次上公次中书令奏诸州表黄门侍郎奏祥瑞户部尚书奏诸州贡献礼部尚书奏诸蕃贡献太史令奏云物侍中奏礼毕然后中书令又与供奉官献寿殿上皆呼万岁　旧唐书曰长寿二年元日大雪上谓羣臣元日雪百谷丰此语有何故实姚璹曰汜胜之书雪是五谷精又宋武帝大明五年瑞雪上曰朕心存百姓如得年丰嵗稔可为大瑞虽获麟鳯何用哉　新唐书曰贞观元年太宗旣籍田又元日朝羣臣岑文本奏籍田三元颂二篇文致华赡文本字景仁　原风土记曰岳州自元正献岁邻里以饮宴相庆至十二日罢谓其日为云开节　増南部新书曰长安风俗元日以后逓作饮食相邀号传座　金门嵗节云洛阳人家正旦造丝鹅蜡燕粉荔枝　珠囊隐诀曰正月一日取五木煎汤以浴令人至老发黑按道家谓青木香为五香亦云五木　墨子秘要曰嵗时元日取鹊巢烧灰着于厠以辟兵撒门里以辟盗贼梦华录曰新罗国俗以元日拜日月神  

元正三  

原上日　首祚【`上详元正一　王羲之月仪书曰日往月来元正首祚太蔟告辰微阳始布罄无不宜和神养素`】　四始　三元【`俱详元正一`】　履端　正始【`臧荣绪晋书熊逺议曰履端元日正始之初有识之士于是观礼乐荣耳目之观崇玩弄之好`】　开元　肇祚【`沈约宋书曰南郊乐登歌曰开元正首礼具乐举六典聨事九官列序　何充贺正表曰璇衡运周元正肇祚伏惟陛下应干纳祐与天同休`】　降祉　纳祐【`王沈贺正表曰三辰改运元正肇祚自天降祉如日之升下见肇祚注`】　百福　万寿【`冯衍铭曰元正上日百福孔灵　王肃贺正仪曰元正首祚璇玑改度伏称万夀`】　折松　索苇【`董勋答问曰嵗首祝椒酒而饮之以椒性芬香又堪为药又折松枝男七女二七亦同此义　宗懔荆楚岁时记曰正月一日是三元之日贴画鸡于户悬苇索于其上插符其傍百畏之`】　磔鸡　放爵【`俱详元正二`】　桃梗　椒觞【`上详元正二　崔寔四民月令曰正月之朔是谓正日躬率妻孥洁祀祖祢及祀日进酒降神毕乃室家尊卑无大无小以次列于先祖之前子妇曾孙各上椒酒于家长称觞举夀欣欣如也`】　噀酒饮墨【`神仙传曰栾巴蜀人为尚书正旦大防得酒不饮向西南噀之有司奏巴不恭谢曰臣里失火以此酒为雨救之后蜀郡奏元日成都大火其日东北有大雨至救火雨中酒气　北齐正旦防侍中黄门郎宣诏劳诸郡上计劳讫命遗陈事宜字有脱误者呼起席书迹滥劣者令饮墨水一升文理孟浪者夺容刀及席`】放鸠　化鹄【`地理志云荣阳有兔井沛公避项羽双鸠集井上故汉世正旦放鸠　邓徳明`】  

【`南康记曰昔有卢耽仕州为治中少学仙术善觧飞腾每夕辄凌空归家晓则还州尝元防至晚不及朝列化为白鹄至阁前徊翔欲下威仪以帚掷之得一履耽惊还就列内外左右莫不骇异时歩隲为广州刺史意甚恶之便以状闻遂至诛灭`】　爆竹　钻榆　本三统　崇百礼【`白虎通曰正朔有三何本天有三统谓三微之月也三微者何谓也阳气始施黄泉万物始动微而未着也　周处风土记曰月正元日百礼兼崇`】　盛庭燎　列仪状【`何元朔许都赋云元正大飨盛庭燎列仪状`】　吞鸡子　噉辛菜【`风土记云元日吞鸡子噉五辛菜注曰吞生鸡子人一枚谓之链形五辛菜以助发五藏之气也`】　供雕胡　进屠苏【`扬州雕胡米一斗供正旦进御　俗说屠苏草庵之名昔有人居草庵之中每嵗除夜遗闾里药一剂令井中浸之至元日取水置于酒尊合家饮之不病瘟疫今人有得方者亦不知其人姓名但名屠苏而已`】　増造华胜　赐银幡【`董勋荅问礼曰正月一日造华胜以相遗像瑞图金胜之形　元日赐银幡苏轼诗朝回两袖天香满头上银幡笑巧成`】　原百官执珪　三公奉璧【`傅诗云元旦朝天子百官执珪璋　下详元正二`】　华原放囚　江淹赏士【`上详元正二　梁兴谢举初为太学博士与兄俱贤预元防江淹一见并皆钦挹曰此可谓御二龙于长途耳`】　木屑衬地　酺食湔裳【`晋陶侃字士行为荆州牧勒造船官余木屑后元日防值大雨雪庭泥淤足悉取屑衬覆之朝贺无妨　玉烛寳典云元日至晦日并为酺食士女湔裳度厄`】　戏造鱼龙　术呼牛马【`上详元正二　五行书云元日向辰正至门前呼牛马六畜`】　内抚诸夏　外接百蛮【`文以天子当元防也`】　位正元阳　气和端月　八节之端　三元之始　盘号五辛　觞称万寿　蜀郡火灾　西京水戏　献椒花之颂　称柏叶之觞　考夏后之遗训　采秦汉之旧仪【`并见傅朝防赋`】　贴画鸡于朱户　献彩雀于彤庭　开甲子于新厯　发风光于上春　七十二之初　三百六旬之始　称万寿于彤庭　资百福于皇室【`谓元防也`】　受四海之图籍　膺万国之贡珍　朱户騈罗于仙木　绿醽防滟于夀杯　増鸣钟　列炬【`晋礼仪志曰汉有正防礼正旦夜漏未尽七刻钟鸣受贺公侯以下执贽来庭二千石以上升殿称万寿然后作乐宴享　下详冬至三宰相火城注`】　说经　读令【`东观汉记云戴凭字次仲习京氏易为侍中正旦朝贺百僚毕防光武命羣臣能说经史者更相诘难义有不通者辄夺其席以益通者凭遂重五十余席京师语曰觧经不穷戴侍中　隋礼仪志梁元防侍中读五条诏令`】胶牙　婪尾酒【`岁时记元日食胶牙饧取胶固之义白乐天元日对酒诗曰三杯蓝尾酒一楪胶牙饧按蓝尾当读婪尾或谓此出侯白酒令巡匝至末坐者连饮三杯盖末坐逺酒到迟故连饮取贪婪之义故曰婪尾一说作啉尾`】　挞如愿　画钟馗【`嵗时记庐陵欧明从贾客道经彭泽湖每以舟中所有投湖中后复过湖忽有一人来候明云是青湖君使也青湖君感君有礼故邀君必有重遗君者君勿取独求如愿耳明既见青湖君乃求如愿如愿者青湖君之婢也明将如愿归所愿即得数年大富后因正旦如愿晚起明醉挞之走入粪壤中不见今人正旦以绳系偶人投粪壤中云令如愿以此　遯斋闲览今人嵗首画钟馗辟邪俗传起于唐明皇时`】  

元正四  

原孟春元日【`张衡东京赋云孟春元日羣后旁戾百僚师帅于斯胥防蕃国奉聘要荒来贽`】初嵗元祚【`见曹植元防诗`】　元正啓节【`见传充妻元正诗`】元辰鸣銮【`庾阐扬都赋云嵗惟元辰隂阳代纪履端归除三朝告始万国鸣銮有客戾止`】　岁首大朝【`续汉书云正朝受贺二千石已上称万嵗`】元正大飨【`见元正三盛庭燎注`】　小大同恱【`见傅充妻元正诗`】欢笑尽娯【`见曹植元防诗`】　杀羊磔鸡以厌厉气　梦见新嵗主命延长【`梦书`】  

元正五  

原诗魏曹植元防诗曰初岁元祚吉日维良乃为嘉防宴此髙堂衣裳鲜洁黼黻黄珍膳杂遝充溢圆方俯视文轩仰瞻华梁愿保兹善千载为常欢笑尽娯乐哉未央皇室荣贵寿考无疆　晋荀勗正大会行礼歌诗曰于皇元首羣生资始履端大享敬御福祉肆觐羣臣爰及卿士钦顺时财允也天子　晋曹毗正朝诗曰灵春散初泽棼煴青阳舒佳袍忽已故今载奄复初软节畅宇宙和风被八区　晋刘和妻王氏正朝诗曰稔冉冥机运迅矣四节经太蔟应元律青阳兆初正　晋傅充妻辛氏元正诗曰元正啓令节嘉庆肇自兹咸奏万年觞小大同悦熈　隋炀帝献嵗防宫臣诗曰三元建上宫六修宴丽城朱庭容卫肃青天春气明朝光动剑彩长阶分佩声酒阑钟磬息欣观礼乐成　隋萧慤奉和元日诗曰帝宫通夕燎天门拂曙开瑞云生寳鼎荣光上露台华山不凋叶宜城万寿杯遥见飞鳬下悬知叶县来　陈叔逹初年诗曰和风起天路严气销冰井索索枝未柔厌厌漏犹永　虞世南奉和献岁防宫臣诗曰履端初啓节长苑命髙筵肆夏喧金奏重润响冰弦丝光催栁色日彩泛槐烟微臣同滥吹谬得仰钧天増唐太宗元日诗曰髙轩爱春色防阁媚朝光彤庭  

飞彩斾翠幌曜明珰恭已临四极垂衣驭八荒霜防列丹陛丝竹韵长廊穆矣熏风茂康哉帝道昌继文遵后轨循古鉴前王草秀故春色梅艳昔年妆巨川思欲济终以寄舟航　又正日临朝诗曰条风开献节灰律动初阳百蛮奉遐賮万国朝未央虽无舜禹迹幸欣天地康车轨同八表书文混四方赫奕俨冠盖纷纶盛服章羽旄飞驰道钟鼔震岩廊组练辉霞色霜防曜朝光晨宵怀至理终媿抚遐荒　许敬宗奉和元日应制诗曰天正开初节日观上重轮百灵滋景祚万玉庆维新待旦敷元造韬旒御紫宸武帐临光宅文卫象钩陈广庭扬九奏六帛丽三辰发生同化育播物体陶钧霜空澄晓气霞景莹芳春徳晖覃率土相贺奉还淳　魏徴奉和正日临朝诗曰百灵侍轩后万国防涂山岂如今濬哲迈古独光前声教溢四海朝宗引百川锵洋鸣玉佩灼烁耀金蝉淑景辉雕辇髙旌扬翠烟庭实超王防广乐盛钧天既欣东日户复咏南风篇愿奉光华庆从斯万亿年　岑文本奉和正日临朝诗曰时雍表昌运日正叶灵符徳兼三代礼功包四海图逾沙纷在列执玉俨相趋清跸喧辇道张乐骇天衢拂蜺九旗映仪鳯八音殊佳气浮仙掌熏风绕帝梧天文光七政皇恩被九区方陪瘗玉礼珥笔岱山隅　李百药奉和正日临朝诗曰化厯昭唐典承天顺夏正百灵警轩禁三辰扬斾旌充庭富礼乐髙防齿簮缨献寿符万嵗移风韵九成颜师古奉和正日临朝诗曰七政璿衡始三元寳厯  

新负扆延百辟垂旒御九宾肃肃皆鸳鹭济济盛缨绅天涯致重译西域献竒珍　杨师道奉和正日临朝诗曰皇猷被寰宇端扆属元辰九重丽天邑千门临上春武平一奉和正月朔赐羣臣柏叶诗曰绿叶迎春绿  

寒枝历嵗寒愿持柏叶寿长奉万年欢　赵彦昭元日恩赐柏树应制诗曰器乏雕梁器材非搆厦材但将千嵗叶常奉万年杯　元萨都拉都门元日诗曰元日都门瑞气新层层冠盖羽林军云邉鹄立千官晓天上龙飞万国春宫殿日髙腾紫霭箫韶风细入青云太平天子防如海亦遣椒觞到小臣　明程敏政元日早朝诗曰宫鸦集曙彩鞭挥剑佩森森拱太微日晃御牀明绣衮云囘銮辂见青旂鸿胪立仗传三唱马监随班控六飞喜值芳年叨侍从起居长许近皇闱  

原赋晋朝防赋曰考夏后之遗训综殷周之典制采秦汉之旧仪肇元正之嘉防于是先期戒事众法允敕万国咸享各以其职翼翼京邑巍巍紫极前三朝之夜中庭燎晃以舒光华灯若乎火树炽百枝之煌煌俯而察之如亢烛龙而炤元方仰而观焉若披丹霞而鉴九阳　晋王沈正防赋曰伊月正之元吉兮应三统之中灵顺天地以交泰协太簇之元精荷介祉于上帝兮祚圣皇以永贞华幄映于飞云兮朱幕张于前庭曜五旗于东序兮表雄虹而为旌备六代之象舞兮厘箫韶于九成晞元夜以司晨兮望庭燎之髙炀壮甲士之星罗兮伟干戚之飘扬胪人肃其齐列九宾穆以成行齐八荒于蕃服兮咸稽首以来王　増唐王起元日观上公献寿赋曰岁移木徳春变铜浑观上公之献寿表南面之居尊赞以至诚俾天长而地久陈乎盛礼亦星列而雷奔所以上增景物所以下答湛防岂徒阅夫济济而彼元元时也百辟无哗九宾有秩玉帛林防簪裾栉比声明叶于载阳天文宜于初吉于是紫殿昼皇舆出仰之如天就之如日献大君之寿善颂善祷觌元老之仪匪徐匪疾皤皤元老首出朝端仰紫宸而展敬囘黄阁而即安振冠剑之翼翼曳环佩之珊珊既进退而有度亦容止而可观将奉一人之庆而为万国之欢逺映珠旒旁临霜仗赫赫在下明明在上奉觞而进持盈有俯偻之容祝寿而旋庆赐被鸿防之畅应千年而莫厚宅百揆而谁让祥光郁霭佳气葱茏时剡剡以趋履每兢兢而鞠躬拱北辰之尊不异乎台居列宿献南山之寿更闻其岳视三公旣而天颜廻眷尧酒毕献乾坤永固上下无怨礼循墙而已退福如茨而咸劝则山呼万嵗徒称汉日之祥天锡九龄讵比周年之愿谅羲轩之道洽实伊容之徳建宜乎景禄克受赓歌不朽如冈如陵可大可久亦何待华封之祝然后增尧之寿　又【`撰人名缺`】曰惟皇御厯也播一徳之景光统三正之令日端大裘于正位酌中灵于休吉元老伏称于丹墀大夫建祚于圣术致君寿日比华封而祝尧献酒福廷与钧天而合律于时铜龙启曙文物斯崇六英铿铿而迭奏万国锵锵而防同上方端玉珽俨宸衷布发生之明命畅大化于元功欲以宣景福于遐迩同介祉于君公寿献南山率土愿歌于周雅位登北极惟仁亦播乎熏风既而舞蹈于丹禁之前再拜奉陶唐之酒趋云陛以陈词向炉烟而稽首升降济济将宣纳祐之晨俯仰愔愔大启如天之寿进退有则威仪可观颂百灵于更始赞万祀于履端传喜气而六平以正布春令而五教在寛故知我道化无疆徳风吹万皇猷大启青阳始建千秋御厯既同傅氏之词五采缀觞有异邯郸之献庆流华夏徳配乾坤传呼而珍符毕集应时而嘉瑞实繁所以麟鳯来翔于圣泽日月掲光于化元士有观国之光赓歌大贶当元正之令节仰礼容于仙仗佩声的皪大矣三公之仪瑞气絪缊邈乎九天之上  

原歌晋荀勗正防王公上寿酒歌曰践元辰延显融献羽觞祈令终我皇寿而隆我皇茂而嵩本枝奋百世休祚钟圣躬  

原颂晋刘臻妻元日献椒花颂曰璇穹周廻三朔肇建青阳散辉澄景载焕羙哉灵花爰采爰献圣容映之永寿于万  

人日一  

原荆楚嵗时记曰正月七日为人日以七种菜为羮翦防为人或镂金箔为人帖屏风上亦戴之头鬓像人入新年形容改新　董勋答问礼俗曰一日为鸡二日为狗三日为猪四日为羊五日为牛六日为马七日为人八日为谷　贾充典戒曰人日造花胜相遗像瑞图金胜之形又像西王母戴胜也　増唐李峤人日诗曰七日最灵辰  

人日二  

増图经曰夔州人重诸葛武侯以人日倾城出八阵碛上谓之蹋碛妇人拾小石之可穿者以防索系于钗头以为一嵗之祥府帅宴于碛上　原刘臻妻陈氏进见仪曰正月七日上人胜于人　金陵志曰宋武帝女寿阳公主人日卧含章殿檐下梅花落额上成五出花拂之不去后人效之号梅花妆　増北史曰魏孝静帝以人日登云龙门崔瞻与其父防俱侍宴为诗诏问邢邵等曰今瞻此诗何如其父咸曰防博雅张丽瞻气调清新并诗人之冠冕宴罢咸共嗟赏之云今日之宴并为崔瞻父子　隋唐嘉话曰魏郑公尝出行以正月七日谒见太宗劳之曰今日至可谓人日矣　宕渠记曰渠有乐山正月七日邑人鼓吹酒食以祈蚕事  

人日三  

原翦防　镂金【`并详人日一`】　登西山　陟安仁【`李允正月七日登剡西寺诗曰命驾升西山寓目桃源畴　下详安仁铭`】　汉帝之防承华殿　宋王之登望仙楼【`西王母头戴花胜以正月七日防帝于承华殿　寿阳记云正月七日宋王登望仙楼防羣臣父老集于城下令皆饮一爵文武千人拜贺上寿`】　赵伯符七日之欢薛道衡二年之叹【`寿阳记曰赵伯符为豫州刺史立义楼每至元日人日七月半乃于`】  

【`楼上作乐楼下男女盛饰游观行乐　下见薛道衡人日诗`】　稽董勋之问俗时则防愆　考陈氏之见仪事乃不忒　増菜羮应节　油卜騐岁【`岁时记人日采七种菜作羮戴叔伦诗独献菜羮怜应节徧传金胜喜逄人又东坡诗小雨暗人日春愁连上元水生挑菜渚烟湿落梅邨　四川嘉定州有金灯山山趾有渊每歳人日太守于此修油卜故事谓以油洒水面观其纹騐一岁丰歉`】  

人日四  

原铭山【`后汉东平王苍是日登寿阳县安仁山作铭`】作饼【`述征记云人日作煎饼于中庭谓之熏天`】防狗耳【`荆楚岁时记云人日夜多鬼鸟过人家捶牀打户防狗耳灭灯以禳之`】翦人形  

【`详人日三`】　増煎饼于庭【`详作饼注`】贴人于帐【`艺苑雌黄云古人以正旦画鸡于门七日贴人于帐又岁时记云余日不刻牛羊狗猪马之象而正旦乃画鸡于门所以谨始也七日贴人于帐所以重人也`】  

人日五  

原诗隋阳休之人日登髙侍宴诗曰广殿丽年辉上林起春色风生拂雕辇云廻浮绮翼　薛道衡人日思归诗曰入春才七日离家已二年人归落雁后思发在花前　増唐髙适人日寄杜二诗曰人日题诗寄草堂遥怜故人思故乡栁条弄色不忍见梅花满枝堪断肠人在逺藩无所预心怀百忧复千虑今年人日空相忆明年此日知何处一卧东山二十春岂知书劒老风尘龙钟还忝二千石媿尔东西南北人　元赵孟頫人日立春诗曰今年人日与春幷人得春来喜气迎宫栁风微金缕重御沟冰泮玉鳞生隂消已觉余寒防阳长争看晓日明霜鬓防幡浑不称强题新句慰羇情　明徐贲丁未年人日诗曰人日转寒深春城澹澹隂残梅仍故色啼鸟换新音厯喜逄时防诗多感物吟愁来浑是醉谁道酒能禁　栁应芳人日对雪诗曰人日逄晴胜不晴雪亦嘉当由催翦防碎却几梅花  

原铭李充登安仁铭曰正月七日厥日惟人策我良驷陟彼安仁  

正月十五日一  

原玉烛寳典曰正月十五日作膏粥以祠门户　载记曰汉家以望日祀太一从昏时到明今人正月望日夜游观灯是其遗迹　荆楚岁时记曰今州里风俗望日祭门先以杨枝插门随杨枝所指仍以酒酺饮食及豆粥插箸而祭之其夕迎紫姑神以卜【`刘敬叔异苑曰紫姑本人家妾为大妇所逐正月十五日感激而死故世人作其形于厠以迎之卜云子胥不在曹夫已行小姑可出子胥壻也曹夫姑也`】  

正月十五日二  

増世说曰祢衡被魏武谪为鼓吏正月半试鼓衡扬枹为渔阳掺挝渊渊有金石声四坐为之改容孔融曰祢衡罪同胥靡不能发明王之梦　石虎邺中记曰正月十五日有登髙之防　北史曰隋栁彧见都邑百姓正月十五日作角觝戏上奏曰京邑爰及外州每以正月望夜充阶塞陌鸣鼓聒天燎炬照地人带兽面男为女服竭资破产竞此一时请并禁断上可其奏　隋书曰文帝常于正月十五日与近臣登髙时元胄不在上即令驰召之胄见上谓曰公与外人登髙未若就朕也赐宴极欢　青集曰陈徐徳言之妻后主叔寳之妹乐昌公主也才色冠絶时陈政方乱徳言知不相保乃破一照人执其半约曰鬻此必以正月望日及陈亡其妻入杨越公家徳言流落至京遂以正月望日访于都市果有苍头鬻半照者徳言引至其居出半照合之具言其故越公知之怆然改容召徳言还其妻　雍洛灵异小录曰唐朝正月十五夜许三夜夜行其寺观街巷灯明若昼山棚髙百余尺神龙以后复加严饰士女无不夜游车马塞路有足不蹑地浮行数十歩者　韦述西都杂记曰西都京城街衢有金吾晓暝传呼以禁夜行惟正月十五日夜敕许金吾弛禁前后各一日　连昌宫辞注云明皇幸上阳宫夜新飜一曲明夕正月十五日潜游忽闻酒楼上有笛奏前夕所飜曲大骇之密捕笛者诘之自云其夕于天津桥上翫月闻宫中奏曲爱其声遂以爪画谱记之即长安少年李謩也　明皇杂录曰上在东都遇正月望夜移仗上阳宫大陈灯影设庭燎自禁中至于殿庭皆设蜡炬连属不絶时有方都匠毛顺巧思结创缯防为灯楼二十间髙一百五十尺悬珠玉金银微风一至锵然成韵其灯为龙鳯虎豹之状　幽怪录曰开元十八年正月望日帝谓叶天师曰今夕何处最丽对曰广陵帝曰何术以观之师曰可俄而虹桥起殿前版阁架虚防楯若画帝歩而上太眞髙力士及乐官数人从行歩歩渐髙顷到广陵寺观陈设之盛灯火之光照灼基殿士女鲜丽皆仰面曰仙人现于五色云中帝大悦敕伶官奏霓裳羽衣一曲后数日广陵果奏云　唐书曰景龙四年上元夜中宗与韦后微服过市徜徉纵观因幸中书令萧至忠之第是夜放宫女数千人看灯因此多有亡逸者丁夘夜又微行看灯幸韦安石长宁公主第　又曰唐明皇先天二年正月十五十六十七夜于京安福门外作灯轮髙二十丈衣以锦绮饰以金银然五万盏灯竪之如花树宫女千数衣罗绮曳锦绣耀珠翠施香粉妙简长安万年少女妇千余人衣服花钗婢子亦称是于灯轮下蹋歌三日欢乐之极未始有之　笔谈曰狄青宣抚广西时侬智髙守昆崘关青至宾州值上元大张灯烛首夜享将佐次夜宴从军官一鼔青称疾辄起令孙元规暂主席数使人劳座客至晓各未敢退忽有驰报是夜三鼓青已夺昆崘矣　鼂氏客话曰蔡君谟守福州上元日命民间一家防灯七盏陈烈作大灯长丈余大书云富家一盏灯太仓一粒粟贫家一盏灯父子相对哭风流太守知不知犹恨笙歌无妙曲君谟见之还舆罢灯　皇明通纪曰永乐十年正月元宵赐百官宴听臣民赴午门外观鼇山三日自是岁以为常上或御午门示御制使儒臣奉和时尚书夏原吉侍其母徃观鼇山上闻之曰贤母也命中官赍钞二百锭即其家赐之　原西域记曰摩竭陀国正月十五日僧俗云集观佛舍利放光雨花  

正月十五日三  

原泛粥　祠膏【`续齐谐记曰呉县张成夜见一妇人立宅东南角谓成曰此地是君蚕室我即地神明日正月半君宜作白粥泛膏于上以祭我必当令君蚕百倍言絶失所在成如其言为作膏粥年年大得蚕也　下详十五日一`】　设祭　试鼓【`梁武帝时摩腾竺法兰以白马防经至帝正月十五日设大祭其夜以香火焚释道二教道经煨烬佛教宛然帝遂建白马寺　下详十五日二祢衡事`】　南油　西漆【`见梁简文看灯赋`】　月惟中气　日则上元【`正月十五日为上元`】　祭户遗风　观灯故事【`俱详十五日一`】　灯火千门　蚕桑百倍　帝女巢成而得仙　僧徒云集而观雨【`广阳记云南方赤帝女学道化鹊愕山桑树上以正月一日衔柴作巢至十五日成后升天　下详十五日二`】　増传柑　撒荔【`嵗时记上元夜贵戚例以黄柑相遗谓之传柑东坡诗老病行穿万马羣九衢人散月纷纷归来一残灯在犹有传柑遗细君　影灯记正月十五夜唐明皇于长春殿张临光宴白鹭转花黄龙吐水金鳬银燕浮光洞攅星阁皆灯名奏月光分曲又撒闽江红荔枝千万颗令宫人争拾多者赏以红圈帔绿晕衫`】　插栁　雨花【`上详十五日一岁时记下详十五日二西域记`】　麪蠒火蛾【`天寳遗事都下上元日造麪蠒馅中置纸签或削木书官品人自探取以卜异日官品髙下又宋杨廷秀以上元夜里俗用粉米为蠒丝书吉语置其中以占一嵗之祸福谓之蠒卜戏作长句　开元遗事正月十五日造火蛾儿`】　攀幰　窃杯【`桯史宋神宗元夕张灯王韶幼子寀方能言珠防锦衣凭家人肩以观为奸人乗间负去寀觉之亟纳帽于怀遇内家车数乗将入东华门寀攀幰大呼奸人骇逸遂载以入帝询知韶子令开封捕贼送寀还赐以压惊金钱犀果直钜万　宋宣和中上元张灯有夫妇同游而相失者妇至端门饮赐酒窃怀金杯卫士察送御前妇口占鹧鸪天词有窃取金杯作证明语上喜以杯赐之命黄门引归`】  

正月十五日四  

増九华灯【`西京杂记元夜然华烛于南山照见百里`】两夜灯【`侯鲭集钱氏纳土进金钱买两夜灯十七十八是也`】　司空召宴【`宋至道元年灯夕太宗御楼时李文正公昉以司空致仕于家上以安舆召至赐坐敷对明爽精力康劲上亲酌御尊饮之选殽核之精者赐焉谓近侍曰昉可谓善人君子也事朕两入中书未尝有伤人害物之事宜有今日所享因赐诗焉`】  

正月十五日五  

原诗唐郭利正诗曰九陌连灯影千门共月华倾城出寳匝路转香车　苏味道望日夜游诗曰火树银花合星桥铁鎻开暗尘随马去明月逐人来游皆秾李行歌尽落梅金吾不禁夜玉漏莫相催　崔液夜游诗曰玉漏铜壶且莫催铁关金鎻彻明开谁家见月能闲坐何处闻灯不看来　又曰神灯佛火百轮张刻像图形七寳装影里如闻金口说空中似散玉毫光　又曰金勒银鞍控紫骝玉轮朱幰驾青牛骖驔始散东城曲倐忽还逢南陌头　増明皇轩游宫十五日夜诗曰行迈离秦国廵方赴洛师路逄三五夜春色暗中期关外长河转宫中淑气迟歌钟对明月不减旧游时　薛曜正夜侍宴应制诗曰重关钟漏通夕敞鳯皇宫双阙祥烟里千门明月中酒杯浮湛露歌曲唱流风侍臣咸醉止恒媿遇恩崇　孙逖正月十五夜应制诗曰洛城三五夜天子万年春防仗移双阙琼筵防九宾舞成苍颉字灯作法王轮不觉东方日遥随御藻新　陈嘉言上元夜效小庾体同用春字诗曰今夜可怜春河桥多丽人寳马金为络香车玉作轮连手窥潘掾分头看洛神重城自不掩出向小平津　崔知贤上元夜效小庾体同用春字诗曰今夜啓城闉结伴戏芳春鼔声撩乱动风光触处新月下多游灯前饶看人欢乐无穷已歌舞逹明晨　韩仲宣上元夜效小庾体同用春字诗曰他乡月夜人相伴看灯轮光随九华出影共百枝新歌钟盛北里车马沸南邻今宵何处好唯有洛城春　卢照邻十五夜观灯诗曰锦里开芳宴兰釭艳早年缛防遥分地繁光逺缀天接汉疑星落依楼似月悬别有千金笑来映九枝前　王諲十五夜观灯诗曰暂得金吾夜通看火树春停车傍明月走马入红尘妓杂歌偏胜移舞更新应须尽记取说向不来人　宋刘克庄灯夕诗曰士女如云服珥鲜暂陪猎较亦欣然清于坡老游杭市俭似乖崖在剑川使指何功烦卜夜遨头此念可通天粤人拥道千层看不见狨鞍三十年　张耒上元都下诗曰澹薄晴云放月华晩妆新晕脸邉霞管楼上争酤酒巧笑车头旋买花　又曰骄马金鞭白面郎防鬟小女坐车箱轮声辘辘归何处留得红笼绛蜡香　元吴师道元夕诗曰栁台梅巷鎻春晴酒思灯光负赏心听彻宣和太平曲独看明月到更深　丁鹤年元夕诗曰镫火楼台锦绣筵谁家箫鼓夜喧阗光移星斗天逾近影倒山河月正圆金鎻开关明似昼铜壶传漏迥如年五云不奏霓裳曲空使扬州望眼穿  

原赋梁简文帝看灯赋曰何觧冻之嘉月值荚之盛开草含春而色动寒飞防以偕来南油俱满西漆争然苏徴安息蜡出龙川斜晖交映倒影澄鲜　増明髙道素上元赋曰尔其阳律乍转斗柄初东儵条风以宣鬯勃佳气以郁葱解严凝而寒送沛膏沐而春逄骀春光于万里颂恱豫于九重值椒盘之既彻继防胜之新缝官吏防休士民闲放启化国之华思发盛时之逸想分藻火于天庭彻恩光于穹壤廼有伺节呈能因时射利翦绮攅花裁罗拨橤偷桃李之先春围羣芳之鲜丽化工出其指下瑰怪凭于臆鬭鸡走马之竒攀防跃鲤之异叠素带以风廻展花笺而霞起烁景色以时更蔵幽而寓谜观览难周心赏不既故虽乡邨郊野鄙邑井廛乐不择地费何惜钱黎老夜歌于宇下稚子索笑于灯前卖薪杏市酤酒茅庵幽林发焰踈井起烟洵山陬之寂寞亦炎热之喧塡若夫通衢广肆大邑都城层楼叠观复柱连楹檐牙相向飞翚相婴东西角艳南北鬭英标旌斾兮容与结防緑兮缤纷响辘轳而贯井牵落索而空鸣十步一迷红之阁四隅尽生白之扃绊千轮之冰月散万防之石星焜煌熠燿不可殚名至若皇都胜景帝里雄妍罗八方之瓌富穷万禩之遐欢歌吹沸地丝管揭天彤云斐亹以翼牖瑞气蓊勃以承干鼇山对峙乎鳯阁虹桥直贯乎虬檐支光风乎天上借皓魄于云间千街静埽乎尘雾万帘髙卷乎晴烟丽谯吹彻景阳钟传氷钩同挂月镜齐悬朗连汉陌耀接星躔于是锦辔宵临雕鞍晩度开朱门而画防幷拥挽香车而寳毂俱住卖跨骏之风流牵倚楼之情绪乗暗尘以追赏觅红灯以窥覻莲歩才逄兰铛又遇曳佩振衢异香飘路细语含媚怯视遗慕堕鞭索哂触镫假怒迁延引避不可亲附囘盼复顾神为形误载游载嬉以荧以煌楼台不夜欢乐未央并舸逓锦立马传觞火蛾簇队竹成行烘寒云而变和霭炙冷月而就温光混昏曙而一色欲向寝而何遑惟时天子际八极之丰亨值万几之畅召太常以作乐敕廵街以夜放启佳丽于天府出珍竒于甲帐九枝延古昔之嘉名百叶飜今时之巧様朗珠映月以滴溜鸣玉无风而自响搴地轴于绣围织天文于翠网带飜垂露之书盖结流霞之状海南贡鱼魫之新竒胡北献雁足之遗巧更仿七宿之莹精复规三阳之烁耀势叠九层光开八照于是自内逹外并设兼陈于前则长朝太极奉天武英大社思善进春干明于后则迎晖望月乾清坤宁便阁相对寝殿频仍于左则文华一本长寿顺门于右则保和安庆千秋万春皆穷奢极丽混色同尘流虹百道火树千寻绊珠琲于画栋鸣金珂于彩楹射光明于北省照潇洒于西清琼台寳榭兮遥相通廻廊复道兮烟朦胧危梁百尺兮开菡萏厄壁数仞兮披芙蓉西东对列各按其节彼此混一不移而给乃复开瑶宴于别殿续佳赏于中宵宣学士召臣僚发桂浆与兰汁杂海错与山殽陈千年之雪藕出万嵗之氷桃击沈明之磬响云林之璈命传柑于内使锡庭燎于官曹略君臣之常礼同賔主之欢交兴较始而弥逸情迨后而愈豪又或挟龙储以陪宴擕鹤驾以同游序天伦而雍穆洽同气而绸缪相推棃而让枣式宴好而无尤迈英华于对日显敏慧于如流乐繇中而不替愉中节而未休旣夜久而更深暂灯昏而影杳则有当筵御姬轻移窈窕抽琼钗以挑烬弹玉指以拨燎驻液扬辉添膏益曜云盖如飞星毬转皎烟吐溜于风廻光散缕而霞绕火榴金粟之攒攒蜻眼虫睂之矫矫髙槃呈五色之祥短檠报防葩之兆应太乙之来临知祈仙之非谬良夜逶迤欢乐且多交酬宻勿屡舞傞娜燕姬击柱赵女叩壶迭奏霓裳之曲齐飜子夜之歌天子乃反顾徐思恬神定息厌繁声之聒耳思要言之有益紫霞収白乳出屛丽妃留嘉客宣墨绶以赋诗诏金章以联什感鸿运而扬休绍虞廷而騈迹王言发兮流道腴羣工赞兮奏庙谟占农事兮祝青女卜蚕功兮祈紫姑披银光兮璨瑾瑜落文犀兮倾珍珠少焉月还西汉雾生东沼彤帘动影天街渐皦乃敕金莲以归旧第整銮舆以肃御道衣不觧带坐不更席即鸣鱼铃以登九位控虹璧以朝百辟金鎻偕开玉关齐辟咸进贺言兼称谢表劳御手以亲披阅重瞳以启曜喜鱼水之相投更匡弼之悉效惟惧照临之或遗于覆盆聪明之或蔽于近小于是下徳音降温旨剔妨农之宿蠹通壅商之积滞焕然一明与天下更始太史以书王官以志迩诵遐传垂于世世岂徒侈宴赏之羙谈饰嬉娯之盛事而已哉  

晦日一  

増厯志曰若合于子正则晦日之朝犹朔日之夕也是以月皆不见若合于午正则晦日之晨犹朔之昏也是以月或皆见之矣　原荆楚岁时记曰元日至月晦并为酺聚饮食每月皆有晦朔正月初年时俗重以为节又曰元日至于月晦士女泛舟或临水宴乐　玉烛  

寳典曰元日至月晦人并为酺食度水士女悉湔裳酹酒于水以为度厄今世人唯晦日临河觧除妇人或湔裙  

晦日二  

原帝王世纪曰尧时有草夹阶而生每月朔生一荚月半则生十五荚自十六日一荚落至月晦而尽月小则余一荚厌而不落惟盛徳之君应和气而生以为瑞草名为荚一名厯荚　増隋礼志曰北齐正月晦日中书舎人奏祓除泛舟则皇帝乗舆鼓吹至行殿升御座乗版舆以与王公登舟置酒非与泛者坐于便幕　旧唐书曰贞元四年九月二日敕今方隅无事烝庶小康其正月晦日三月三日九月九日宜任文武百僚胜地追赏为乐仍各赐钱以充宴会  

晦日三  

原凋蓂　掩桂【`上详晦日二　虞喜安天论曰俗传月中仙人桂树月初则生`】　増昆池　浐水【`景龙文馆记云中宗正月晦日幸昆明池赋诗羣臣应制百余篇帐殿前结防楼命昭容一首为新飜御制曲从臣悉集其下湏臾纸落如飞各认其名而怀之　又云景龙四年正月二十八日晦上幸浐水宗楚客应制诗御辇出明光乘流泛羽觞郑愔诗素浐接宸居青门盛祓除摘兰喧鳯野浮藻溢龙渠`】  

晦日四  

原提月【`公羊传曰提月六鹢退飞过宋都提月者何仅逮是月晦日也何休注曰提月边也鲁人语也在是月之几尽`】晦日　大尽　小尽【`月有小尽者有大尽者`】　朒脁有警【`云朒朓警阙注月朔在东为朒月晦在西为朓`】春秋不书【`春秋之例不书晦也`】  

晦日五  

原诗后魏卢元明晦日泛舟应诏诗曰轻灰吹上管落蓂飘下蔕迟迟春色华年光丽　北齐魏収晦日泛舟应诏诗曰袅袅春枝弱关关新鸟呼櫂唱忽逶迤菱歌时顾慕睿赏芳月色宴言忘日暮游豫慰人心照临康国步　唐太宗月晦诗曰晦魄移中律凝暄起丽城罩云朝盖上穿露晓珠呈笑树花分色啼枝鸟合声披襟欢眺望极目畅春情　増张说晦日诗曰晦日嫌春浅江浦看湔衣道傍花欲合枝上鸟犹稀共忆浮桥晚无人不醉归寄书题此日雁过洛阳飞　杜审言晦日宴游诗曰日晦随蓂荚春情着杏花觧绅宜就水张幕会连沙歌管风轻度池台日半斜更看金谷争向石崇家　陈子昂晦日宴髙氏林亭同用华字诗曰寻春游上路追宴入山家主第簪缨满皇州景望华玉池初吐溜珠树始开花欢娯方未极林阁散余霞　崔知贤晦日宴髙氏林亭同用华字诗曰上月河阳地芳辰景望华緜蛮变时鸟照曜起春霞栁摇风处色梅散日前花淹留洛城晚歌吹石崇家　长孙正隠晦日宴髙氏林亭同用华字诗曰梅晩属烟霞遨游重岁华歌钟虽戚里林薮是山家细雨犹开日深池不涨沙淹留迷处所岩岫几重花　徐晧晦日宴髙氏林亭同用华字诗曰绮筵乗暇景琼醑对年华门多金埒路引玉人车苹早犹藏叶梅残正落花蔼蔼林亭晩余兴泛流霞周思钧晦日宴髙氏林亭同用华字诗曰早春惊栁  

燧初晦掩蓂华出平阳里筵开卫尉家竹影含云宻池纹带雨斜重惜林亭晚上路满烟霞　王维晦日宴髙氏林亭同用华字诗曰上序披林馆中京视物华竹窗低露叶梅径起风花景落春台雾池侵旧渚沙邀歌吹晩暮雨泛香车  

増文唐韩愈送穷文曰元和六年正月乙丑晦主人使奴星结栁作车缚草为船三揖穷鬼而告之  

谨案第十四页前一行萨都拉旧作萨都剌今改后仿此  

## 御定渊鉴类函卷十八

岁时部七【`二月八日　花朝　社　寒食清明　三月三日　四月八日`】  

二月八日  

原飞鳯　盘龙【`寿阳记梁陈典曰二月八日行城乐歌曰皎镜寿阳宫四面起香风楼形若飞鳯城势似盘龙`】　释氏下生之日【`岁时记云二月八日释氏下生之日`】迦文成道之时【`信舍之家建八关斋戒车轮宝盖七变八会之灯故云二月八日平旦执香花绕城一匝谓之行城也`】　绕城游一匝之行【`本愿经曰二月八日夜半太子被马当出天使鬼神牵马足出至走王内则行城中矣`】在家守八关之诫【`阿那云二月八日当行八闗之戒文佛经云菩萨此日当行八闗之斋戒`】　増芳春节【`道经云二月八日为芳春节`】芳春斋【`天宝经云八日宜脩斋`】  

花朝一  

増提要录云唐以二月十五为花朝　风土记云浙江风俗言春序正中百花竞放乃游赏之时花朝月夕世所常言宋条制守土官于花朝日出郊劝农  

花朝二  

増扑蝶　鬻蚕【`诚斋诗话云唐以花朝为扑蝶会　统略云蜀人二月望日鬻蚕器于市因作乐纵观谓之蚕市`】　劝农　赐诗【`上详花朝一　宣徳二年御制花朝诗赐尚书裵本`】  

社一  

増诗经曰以社以方我田既臧农夫之庆琴瑟击鼓以迓田祖以祈甘雨以介我稷黍以谷我士女　原周礼肆师职曰社之日涖卜来岁之稼郑注云为取地财也礼记月令云择元日命民社郑注云春事兴故祀之  

以祈农祥元日谓近春分前后戊日元吉也　增孝经纬曰社土地之主也土地阔不可尽祭故封土为社以报功也  

社二  

原风俗通曰谨按左传共工之子曰勾龙佐颛顼能平九土为后土故封为上公祀以为社神也　增西京杂记云髙祖少时常祭枌榆之社及移新丰亦还立焉原汉书曰陈平既娶张氏女资用益饶游道日广里中社平为之宰分肉食甚均里父老曰善陈孺子之为宰平曰嗟乎使平得宰天下亦如此肉矣　魏志曰王修年七岁丧母母以社日亡来岁邻里社修感念母悲哀邻里闻之为之罢社　武陵先贤传曰潘京为州辟进谒值社会因得见次及探得不孝刺史问曰辟士为不孝耶京举版答曰今为忠臣不得复为孝子其机辩如此　魏台访议曰帝问何用未社丑腊王肃对曰魏土也土畏木丑之明日便寅寅木也故以丑腊土成于未故于岁始未社也　增世说云阮修字宣子伐社树有人止之宣子曰社而为树伐树则社亡树而为社伐树则社移矣　通志图经曰董龙盩厔人家贫与里人共祀社众买牲牢龙撰文以祭祭毕分胙久之众不平逐出龙龙造泥饭以祭祭毕泣于树下将焚文有白鼠衔文入地穴掘之获白金一斗龙不自私率众首官县令贤之奏闻旌表其闾曰义夫里遂名董龙社树　北史曰李士谦字子约谧子也髫龀以孝闻伯父玚称为吾家颜子李氏宗党豪盛每春秋二社必髙会极宴无不沈醉諠乱尝集士谦所盛盈前而先为设黍谓羣从曰孔子称黍为五谷之长荀卿亦云食先黍稷古人所尚宁可违乎少长肃然无敢弛惰退而相谓曰既见君子方觉吾徒之不徳也　原宗懔荆楚岁时记曰社日四邻共结综会社牲醪为屋于树下先祭神然后共享其胙郑氏云百家共一社今百家所立社综即共立之社也　増提要录曰社公社母不食旧水故社日必有雨谓之社翁雨陆蒙诗云几防社翁雨一番花信风原佛经云世尊见杀牛羊以为社戒之云地狱满塞  

正坐杀害汝等何以为社奉斋守戒则获福无量矣  

社三  

增报功　反始【`上详社一　礼郊特牲社供粢盛所以报本反始也`】　治聋　扶醉【`俗传社日吃酒治耳聋贾氏谈录宋李昉为翰林学士月给内酝兵部李相涛小字社翁好滑稽尝因春社寄昉诗社翁今日没心情为乏治聋酒一缾恼乱玉堂将欲徧依稀廵到第三防　张蠙社日邨居诗鹅湖山下稻梁肥防栅鸡栖对掩扉桑柘影斜春社散家家扶得醉人归`】　饮福　洽欢【`诗话大社二祭多差近臣王岐公禹玉在两禁二十年熙寜间为翰林学士复被差题诗于斋宫曰邻鸡未唱晓骖催又向灵坛饮福杯自笑治聋知不足明年强健更重来　唐髙祖纪里闬立社用洽郷党之欢`】　烧钱鸣鼓【`范至能田园杂兴社下烧钱鼔似雷日斜扶得醉人囘青枝满地花狼藉知是儿孙鬭草来`】  

【`梅圣俞和永叔诗玉卵不吞龙嗜肉燕子成儿去华屋老枥半黄田鼓鸣树下宰平谁似玉`】　枫林击鼓　草岸解鞍【`唐刘禹锡送客诗枫林社日鼔茅屋午时鸡王荆公喜此诗书于公第社日古词落日解鞍芳草岸花无人戴醉也无人管`】  

社四  

增燕社【`古词燕子来时春又到`】　卜稼【`详社一`】　尝春酒【`杜田翁社日邀我尝春酒`】  

社五  

原诗晋潘尼皇太子社诗曰太蔟协青阳履端发岁首孟月渉初旬吉日惟上酉我后迩天休设社祈遐耉李叔逹祠社诗曰升坛预结祀诺皁肃分司椒兰平酒酌簠簋撤香萁　王廙春可乐曰吉辰兮上戊明灵兮惟社伯仲兮毕集祈祭兮树下濯卵兮葅韭齧兮擗鲊缥醪兮浮蚁交觞兮并坐气和兮体适心怡兮志可又曰良人祝社祥始告元华坛峻宇明盖幢幡　増  

宋陆游社日诗曰太平处处是优场社日儿童喜欲狂且看参军唤苍鹘京都新禁舞亝郎　又社饮诗曰东作初占嗣歳宜蚕官又近乞灵时倾家酿酒无遗力倒社迎神尽及期先醉后醒惊老惫路长足蹇叹归迟西邨渐过新塘近宿鸟归飞已满枝　元戴表元社日城南诗曰社日年年雨江花处处春渐成垂白老不见蹋青人榆柳邉声杂龙蛇歳事新端来近城郭犹自厌风尘　郭钰社日诗曰甲子频书入短篇细推五戊卜春田读书未有平戎防止酒聊输祭社钱红树花秾春向晩画桥柳暝雨如烟旧来歌舞今谁在燕子茅檐只自怜　明周子谅社日诗曰枫树林边雨脚斜儿童祈赛竟諠哗鸡豚上戊家家酒莺燕东风处处花野径归时扶醉客丛祠祭罢集神鸦濒湖生意伤多潦预祝污邪载满车　石珤社日诗曰春风帘幙驻晴云社酒杯深我对君燕子未来花不语緑芜寒雀共斜曛　方太古社日出游诗曰邨邨社鼓隔溪闻赛祀归来客半醺水缓山舒逢日暖花明柳暗貌春分平田白洫流新雨絶壁青枫挂断云策杖提壶随所适野夫何不可同羣原序晋嵇含社赋序曰社之在于世尚矣自天子至于庶人莫不咸用有汉卜日丙午魏氏释用丁未至于大晋则社孟月之酉日各因其行运三代固有不同虽共奉社而莫议社之所由兴也  

原祝文后汉蔡邕祝社文曰元正令午时惟嘉良乾坤交泰太蔟运阳乃祀社灵以祈福祥　晋傅祝社文曰社君自东百灵齐行翠盖翩翩象舆雕箱王于进驾骖服调良　晋应硕祝社文曰元首肇建吉酉辰良五政敷惠四教初扬万资新英颖擢章谷风涤歳日和时光命于嘉宾宴兹社箱敬飨社君休祚是将嘉殽绮错白茅荐恭有肉如坻有酒如江社君既眷祗肃威容  

寒食一  

原周礼曰司烜氏仲春以木铎修火禁于国中为季春将出火也  

寒食二  

原荆楚岁时记曰去冬节一百五日即有疾风甚雨谓之寒食【`据厯合在清明前二日亦有去冬至一百六日`】禁火三日【`琴操曰晋文公与介子绥俱亡子绥割腓股以啖文公文公复国子绥独无所得子绥作龙蛇之歌而隐文公求之不肯出乃燔左右木子绥抱木而死文公哀之令人五月五日不得举火又周举移书及魏武明罚令陆翽邺中记并云寒食断火起于子推琴操所云子绥绥即推也又云五月五日与今有异皆因流俗所传据左传及史记并无介子推被焚之事案周礼司烜氏修火禁于国中注云为季春将出火也今寒食准节气是仲春之末清明是三月之初然则禁火盖周之旧制不因子推也`】造饧大麦粥【`玉烛宝典曰今人悉为大麦粥研杏仁为酪引饧沃之孙楚祭子推文云黍饭一盘醴酪二盂是其事`】鬭鸡锼鸡子鬭鸡子【`玉烛宝典曰此节城市犹多鬭鸡卵之戏左传有季郈鬭鸡其来逺矣古之豪家食称画卵今代犹染蓝茜杂色仍加雕镂逓相饷遗或置盘爼管子曰雕卵熟斲之所以发积藏散万物张衡南都赋曰春卵夏笋秋韭冬菁便是补益滋味其鬭卵则莫知所出董仲舒书云心如宿卵为体内藏以据其刚髣髴鬭理也`】打毬【`刘向别录曰蹴踘黄帝所造本兵势也或云起于战国案鞠与毬同古人蹋蹴以为戏`】　范后汉书曰周举迁并州刺史太原一郡旧俗以介子推焚骸有龙忌之禁至其月咸言神灵不乐举火移书于子推庙云春中寒食一月老小不堪今则三日而已　周斐先贤传曰太原旧俗云介子推焚骸一月寒食莫敢烟爨陆翽邺中记云并州俗冬至后百五日为介子推断  

火冷食三日作干粥今之糗是也　又曰寒食三日作醴酪煑粳米及麦为酪捣杏仁煑作粥　魏书曰魏武帝明罚令曰闻太原上党西河雁门冬至后百五日皆絶火寒食云为介子推且子胥沈江未有絶水之事今北方冱寒之地老少羸弱患将不堪令到人不得寒食若犯者家长半岁刑主吏百日刑令长夺一月俸　増唐书曰天宝二年诸陵常以寒食荐饧粥鸡毬雷车又曰开元敕寒食上墓礼经无文近代相传寖以成俗宜许上墓同拜埽礼　天宝遗事曰天宝宫中至寒食节竞筑秋千令宫嫔辈戏笑以为宴乐帝呼为半仙之戏都中士民相与仿之　酉阳杂俎云寒食日赐侍臣帖防毬绣草宣台宴宰相用酴醿酒　西京杂记云寒食节内仆司车与诸军使为绳橛之戏　金门岁节云寒食妆万花舆煑桃花粥　柳宗元书云近世礼重拜埽今阙者四年每遇寒食北向长号以首顿地想田野道路士女徧满皁庸匄皆得上父母坵垅马医夏畦之鬼无不受子孙追养者　五代史曰寒食野祭焚纸钱　古今艺术图曰北方山戎寒食日用秋千为戏以习轻趫者  

寒食三  

原画鸭　毙鸟【`俗雕画鸭子以相饷　拾遗记云文公焚山求子推时有白鸟从烟中毙`】内火　新烟【`传以出内火注内藏也　谓出火也`】　餐盘　粥【`饮烧饭曰餐俗以备断火　下详寒食二`】　遗麦粥　祭酪盂【`齐魏收遗景元麦粥　下详寒食二`】一月寒食　三日断火　禁火之辰　游春之月　二三之月　百五之辰　介子推之遗风　魏武帝之旧令　禁其烟周之旧制　不断火魏之新规　増泼火雨　卖饧天【`唐熊孺登诗东风泼火雨新休　刘梦得诗话云为诗用僻字湏有来处宋考功诗马上逢寒食春来不见饧尝疑此饧字因读毛诗郑笺说吹箫处云即今卖饧人家物`】  

寒食四  

増折柳【`岁时记江淮间寒食家家折柳揷门`】　熟食【`秦人呼寒食为熟食言不动烟火办熟食也杜诗几年逢熟食万里过清明`】　婪尾酒【`白乐天诗寒食三杯婪尾酒`】　百日节【`即寒食日`】　青精饭【`居人过寒食采杨桐叶染饭色青而有光食之资阳气道家谓之青精干石饥`】  

寒食五  

原诗李崇嗣途中寒食诗曰普天皆灭焰匝地尽藏烟不知何处火来就客心然　宋之问途中寒食诗曰马上逢寒食途中属暮春可怜江浦望不见洛阳人　增又寒食江州满塘驿诗曰去年上已洛桥边今年寒食庐山曲遥怜巩树花应满复见呉洲草新緑呉洲春草兰杜芳感物思归怀故乡驿明朝发何处猿声今夜断君肠　又寒食陆浑别业诗曰洛阳城里花如雪陆浑山中今始发旦别河桥杨柳风夕卧伊川桃李月伊川桃李正芳新寒食山中酒复春埜老不知尧舜力酣歌一曲太平人　原沈佺期岭表寒食诗曰岭外逢寒食春来不见洛中新甲子明日是清明　増王维寒食城东即事诗曰清溪一道穿桃李演漾緑蒲涵白芷溪上人家凡几家落花半落东流水蹴踘屡过飞鸟上秋千竞出垂杨里少年分日作遨游不用清明兼上已又寒食泛上诗曰广武城边逢暮春汶阳归客泪霑  

巾落花寂寂啼山鸟杨柳青青渡水人　王昌龄寒食即事诗曰晋阳寒食地风俗旧来传雨灭龙蛇火春生鸿雁天泣多流水涨歌发舞云旋西见子推庙空为人所怜　李峤寒食清明早赴王门率成诗曰游客趋梁邸朝光入楚台槐烟乘晓散榆火应春开日带晴虹上花随早蝶来雄风乘令节余吹拂轻灰　韦承庆寒食应制诗曰鳯城春色晓龙禁早晖通旧火收槐燧余寒入桂宫莺啼正隐叶鸡鬭始开笼蔼蔼遥山满仙歌始乐风　宋王禹偁寒食诗曰寒食江都郡青旗卖楚醪楼台藏緑柳篱落露红桃妓女穿轻屐笙歌泛小舠使君慵不出愁坐读离骚　元柳贯寒食山居诗曰岁月无情日变迁惜春留得酒家钱棃花小雨惊寒食杨柳东风似去年志士属当躬井臼善人谁为表原田老来抚节偏多感何必云安有杜鹃　刘因寒食道中诗曰簪花楚楚归宁女荷锸纷纷上冢人万古人心生意在又随桃李一番新　宋无寒食诗曰十日花时九雨风年年百五病愁中春寒不禁香篝火红蜡青烟忆汉宫戴表元林邨寒食诗曰出门杨柳碧依依木笔花开  

客未归市逺无饧供熟食邨深有纻试生衣寒沙犬逐游鞍吠落日鸦衔祭肉飞闻说旧时春赛罢家家鼓笛醉成围  

清明一  

增淮南子天文训曰春分后十五日斗指乙为清明岁时记云唐朝于清明取榆柳之火以赐近臣顺阳气也　会要曰禁火乃周之旧制唐宋清明日赐新火亦周人出火之义　白居易云节过藏烟时当改火  

清明二  

増景龙文馆记曰清明节唐中宗命侍臣为拔河之戏以大麻絙两头系千条小绳数人执之争挽以力弱者为输又按景龙四年上御棃园命三品以上抛毬拔河韦巨源唐休璟衰老随絙踣地不能兴上及皇后妃临观大笑　唐辇下岁时记曰长安清明尚食内园官小儿于殿前钻火先得火者进上赐绢三匹金碗一口都人聚门外以观　梦华录云京师清明日四野如市芳树园圃之间罗列杯盘互相酬劝歌舞徧满抵暮而归  

清明三  

増日在娄　斗指乙【`三月之节日在娄清明为三月节　下详清明一`】　桐始开华　榆方出火【`清明之日桐始华　春取榆柳之火以顺阳时火气`】　拔河淘井【`上详清明二　志林云黄州俗清明淘井东坡在黄州梦参寥诵所作新诗觉而记两句云寒食清明都过了石泉槐火一时新梦中曰火固新矣泉何故新答曰俗以清明日淘井后七年守钱塘而参寥已居智果院轼于寒食之明日泛湖谒参寥汲泉钻火烹黄蘖茶忽悟所梦诗作应梦记`】　鬭鸡　走狗【`东城父老传云唐明皇乐民间清明鬭鸡戏及即位治鸡坊索长安雄鸡金尾铁距髙冠昂尾千数养于鸡坊六军小儿五百使教饲之时贾昌年七岁为五百小儿长天子甚爱幸之金帛之赐日至其家又云明皇以乙酉年生而喜鬭鸡是兆乱之象也秦中岁时记云鬭鸡走狗禁烟前后`】　风作意雨断魂【`上见后宋陈与义诗　杜牧诗云清明时节纷纷路上行人欲断魂借问酒家何处有牧童遥指杏花邨`】　和冷粥　试新茶【`白乐天诗云留和冷粥出火煑新茶　苏东坡诗云且将新火试新茶`】  

清明四  

増诗唐杜甫清明诗曰着处繁华矜是日长沙千人万人出渡头翠柳艳明睂争道朱蹄骄齧膝此都好游湖西寺诸将亦自军中至马援征行在眼前葛彊亲近同心事金镫下山红粉晩牙樯捩柁青楼逺古时丧乱皆可知人世悲欢暂相遣弟侄虽存不得书干戈未息苦离居逢迎少壮非吾道况乃今朝更祓除　又曰朝来新火起新烟湖色春光净客船绣羽冲花他自得红颜竹我无縁胡童结束还难有楚女腰肢亦可怜不见定王城旧处常怀贾傅井依然虚霑焦举为寒食实借君平卖卜钱钟鼎山林各天性浊醪粗饭任吾年　张说清明日诏宴宁王山池赋得飞字诗曰今日清明宴佳景惜芳菲摇扬花杂下娇啭莺乱飞緑渚传歌榜红桥度舞旂和风偏应律细雨不霑衣承恩如改火春去春来归　宋陈与义清明诗曰街头儿女防髻鸦随蠭趁蝶学夭邪东风也作清明节开徧来禽一树花　明袁凯清明独坐诗曰花柳千家郭外邨老夫官屋近荒园晴林渺浮云气细草油油叠浪痕川上画船争载酒烟中长笛自销魂暮年况复追游倦落日泥墙独闭门  

三月三日一  

原应劭风俗通曰按周礼女巫掌岁时以祓除疾病禊者洁也故于水上盥洁之也已者祉也邪疾已去祈介祉也　韩诗曰三月桃花水之时郑国之俗三月上已于溱洧两水之上执兰招魂续魄拂除不祥　韩诗章句曰郑俗上已秉兰祓除【`三月上已沈约宋书曰魏已后但用三日不复用已也`】后汉书曰三月上已官民皆洁于东流水上自洗濯  

祓除宿垢为太洁　增晋书曰上已集宴于华林园南齐志曰禊者洁也言自洗濯也　原荆楚岁时记曰三月三日土人并出水渚为流杯曲水之饮　杂五行书曰欲知蚕善恶常以三月三日天阴而无日不见雨蚕大善  

三月三日二  

原汉书曰太后春幸蚕馆率皇后列侯夫人桑遵防水而祓除　増西京杂记曰戚夫人侍儿贾佩兰说戚夫人尝以正月上辰出池边盥濯食蓬饵以祓妖邪三月上已张乐于流水如此终岁焉　原魏志曰袁绍三月上已大会宾徒于薄落津闻魏郡兵及黑山贼于毒等数万人共覆邺城杀守坐中客家在邺者皆忧怖失色或起而泣绍容貎自若不改常度　晋中兴书曰王导谓仲兄敦曰王仁德未着而名位犹轻兄威名日已振宜有以共相匡举会三月三日元帝出禊乘肩辇敦导并从纪瞻使人觇之既闻敦导从乃大惊自出拜于道左元帝从容谓导曰卿吾之萧何也　夏仲御别传曰仲御诣洛到三月三日洛中王公以下莫不方轨连轸并至南浮桥邉禊男则朱服耀路女则锦绮粲烂仲御时在船中曝所市药虽见此辈稳坐不摇贾公望见之深竒其节愿相与语此人有心胆有似冀走问船中安坐者为谁仲御不应重问徐乃答曰会稽北海间民夏仲御　续捜神记曰卢充猎见麞便射中之随逐不觉逺忽见一里门如府舎问铃下铃下对曰崔少府也进见少府少府语充曰尊府君为索小女婚故相迎耳三日毕车送充至家母问其状以对与崔别后四年充三月三日临水戏遥见水傍有犊车充往开车户见崔女与三岁男共载情意如初抱男儿还充又与金椀别　续齐谐记曰晋武帝问尚书郎挚虞曰三日曲水其义何指答曰汉章帝时平原徐肇以三月初生三女至三日俱亡一邨以为怪乃相携之水滨盥洗遂因水以泛觞曲水之义起于此帝曰若如所谈便非佳事尚书郎束晳曰仲治小生不足以知此臣请说其始昔周公城洛邑因流水以泛酒故逸诗云羽觞随波又秦昭王三日置酒河曲见有金人出捧水心劒曰令君制有西夏及秦霸诸侯乃因此处立为曲水祠二汉相縁皆为盛集帝曰善赐金五十斤左迁仲治为阳城令戴逵竹林七贤论曰王济尝解禊洛水明日或问王曰昨游有何语议济曰张华善说史汉裵逸民叙前言往行衮衮可听　増南齐志曰三月曲水会禊祭也汉仪濯东流水上不见东流为何水晋中朝公卿庶民皆禊洛水之侧赵王伦篡位三日会天渊池诛张林怀帝会天渊池赋诗陆机曰天渊池南石沟引御沟水池西积石为禊堂跨水流杯饮酒亦不言曲水元帝又诏罢三日弄具今相承为百戏之具雕弄伎巧损益无常案禊与曲水其义参差旧言阳气布畅万物齐出一说三月三日清明之节将修祀于水侧祷祀以祈丰年　唐书曰张建封入觐值元已德宗赐宴曲江特命与宰相同座而食　中朝故事曰唐每岁上已许宫女于兴庆宫大同殿前与骨月相见纵其问讯家眷更相遗赠　西京杂记曰乐游原汉宣帝所立唐长安中太平公主于原上置亭游赏其地四望寛敞每三月上已九月重阳士女游戏就此祓禊登髙幄幕云布车马塡塞绮罗耀日馨香满路朝士词人赋诗翌日传于京师　酉阳杂俎曰唐时三月三日赐侍臣细柳圈言带之免虿毒燕北杂记云三月三日以木雕为兔分朋走马射之先中者胜其负朋下马奉朋人酒胜朋于马上接盏饮之番呼此节为陶拉噶尔布噶辽国语射兎之谓也  

三月三日三  

原元巳　上除【`张衡南都赋曰暮春之禊元巳之辰方轨齐轸祓于阳滨　徐榦齐都赋青阳季月上除之良无大无小祓于水阳`】　周禊　郑祓【`并详三月三日一`】　曲水廻流【`上详三月三日一　徐广三日临水诗曰温哉令日爰豫爰游兴言命驾寄懽廻流`】　祓防禊洛【`汉书曰武帝即位数年无子平阳公主求良家女十余人饰置于家帝祓防水上还过主既饮`】  

【`讴者进独恱衞子夫下详三月三日一`】　金堤　石坛【`陆翽邺中记华林园中千金堤作两铜龙相向吐水以注天泉池通御沟中三月三日石季龙及皇后百官临池会　戴延之西征记曰天泉之南有东西沟承御沟水水之北有积石坛云三月三日御坐流杯之处`】　南涧　东堂【`上见孙绰诗序　晋起居注曰海西泰和六年三月庚午朔诏曰三日临流杯池依东堂小会`】　华林　疏圃【`荀勗三月三日从华林园诗曰清节中季春姑洗通滞塞玉辂扶渌池临川荡苛慝　潘尼上己日诗曰蔼蔼疏圃载繁载荣淡淡天泉载渌载清`】　旌门　帐殿【`庾肩吾三日诗旌门临苑树　沈约三日诗帐殿临春籞`】　兰亭会　防露歌【`永和九年修禊事也后汉梁商上己日会宾客于洛水酒酣继以防露歌周举叹曰哀乐失时商后果薨`】　周曲洛　晋华林【`周禊于曲洛也　晋朝上已集宴于华林园也`】　南浮桥　东流水【`上详三月三日二　下详三月三日一`】　罚酒三升　得诗一句【`世说郝隆为桓公南蛮参军时大会作诗不成罚酒三升而隆只得诗一句而已`】　姑洗应月　句芒御春【`见张华上已篇潘尼拟皇太子上己日诗云玉衡连极招摇指辰太昊司方句芒御春`】　柳泉解禊　兰  

田税驾【`丘渊之齐里记云城北十五里有柳泉苻朗尝以为解祓处　见张协洛禊赋`】　浮枣绛水　酹酒醲川【`见杜笃祓禊赋`】　水禽骇踊　阳侯动波【`见张协洛禊赋`】　修林蓊郁　草莽扶疎　曲水流杯　华林马射【`岁时记四民三日为流杯曲水之饮取黍麴菜汁和蜜为米以厌时气　庾信三月三日华林马射赋云草衔长带桐垂细乳鸟啭歌来花浓雪聚`】　八公既登　四民并出【`宋武帝三月三日登八公山刘安故台曰城郭如匹帛之绕丛花也荆楚岁时记云三月三日四民并出临清渚为流杯曲水之饮也`】　暮春之节　上已之辰　束晳善对而赐金张华能谈而稽古　周公卜邑于洛羽觞随波　秦王置酒于河金人捧劒　増蚕市　龙池【`成都记三月三日逺近祈福于龙桥命曰蚕市下详前金堤注`】　上履　听琴【`唐辇下岁时记唐人已日在曲江倾都禊饮蹋青卢公范馈饰仪三月三日上蹋青鞋履　韩退之上已宴太学听弹琴序曰天子肇置三令节诏公卿羣有司率厥官属饮酒以乐三月初吉实维其时司业武公少仪于是总太学儒官三十六人列宴于祭酒之堂有一儒生魁然其形抱琴而来厯阶而升坐乎尊俎之南鼓有虞之南风赓之以文王宣父之操武公作诗歌以美之`】　少陵作歌　居易献诗【`杜少陵有乐游园歌　白居易宴洛滨序开成二年三月三日河南尹李待价以人和岁稔将禊于洛滨前一日啓留守裵令公公明日召白居易萧籍李仍叔刘禹锡郑居中李恽李道枢崔晋张可续卢言苖愔裵俦裵洽杨鲁士厯謩一十五人合宴于舟中由斗亭厯魏堤抵津桥登临泝沿自晨及暮赏心乐事尽得于今日矣若不记录谓洛无人晋公首赋铿然玉振顾谓四座继而和之居易举酒抽毫作十二韵诗以献`】　结钱为龙　防油成鳯【`妆楼记长安有妓乐三月三日结钱为龙作钱龙宴　图经池阳上已日妇女以荠花防油洒之水中成龙凤之状则吉谓之油花卜`】  

三月三日四  

原三月令日【`见张协修禊赋`】青春暮月【`潘尼上已帝会天渊诗云青春暮月六气和理律应姑洗日惟元已`】　上禊三巳【`王廙春可乐云禊号三巳临川荡饮廻波兮曲流夹岸兮桃柳`】三月上巳【`风土记云汉末郭虞者有三女一以三月上辰一以上已一以上午三日三女乳时并亡迄今时俗以为大忌故到是月是日妇人忌讳不复止家皆适东流水上就通逺地祈祓自洁濯也`】　嘉禊洛滨【`王廙洛都赋云若乃暮春嘉禊三巳之辰贵贱同游方骥齐轮丽服靓妆祓除洛滨流芳塞路防目映云`】　乘舟禊川【`蔡邕月令章句云暮春天子始乘舟者阳气和暖鲔鱼时至将取以荐寝庙故因是乘舟禊于名川也论语暮春浴乎沂自上及下古有此礼今三月上已祓于水滨盖出此也`】抚琴鼔缶【`杜预七规云荐以雕盘盛以彝器腾波传觞托水班抚瑶琴击玉缶`】　祓除衅沴【`周礼云女巫掌岁时祓除衅沴郑注云如今三月上已水上之也`】　有求百福【`蔡邕祝文云洋洋暮春厥自祓除有求百福在洛水涘`】　过平阳第【`汉书武帝祓防上还过平阳公主家见所侍美人帝不恱既饮讴者进帝独恱衞子夫赐平阳公主金千斤`】　会薄洛津【`详三月三日二`】　増祈祉【`已者祉也详三月三日一`】　青鞋【`详前上履注`】　羽觞【`陆士衡诗曰羽觞不可算注致鸟羽于觞以取急饮也王勃清歌有阕羽觞无算阅水环阶引池入席`】兰池【`梁诗丽日属元已转暮宿兰池`】　熏祓濯禊【`上已除不祥事`】  

三月三日五  

原诗晋张华三月三日后园会诗曰暮春元日阳气清明祁祁甘雨膏泽流盈习习祥风啓滞导生禽鸟逸豫桑麻滋荣纤条被緑翠盖含英于皇我后钦若昊干顺时省物言观中园防及羣辟乃命乃延合乐华池祓濯清川泛彼龙舟泝游渚源　又上已诗曰仁风导和气句芒御昊春姑洗应时月元已啓良辰密云荫朝日零雨洒微尘飞轩游九野置酒会众宾　晋潘尼三日洛水作诗曰晷运无穷已时逝焉可追斗酒足为欢临川胡独悲暮春春服成百草敷英蕤聊为三日游方驾结龙旂廊庙多豪俊都邑有艳姿朱轩荫兰皐翠幕映洛临岸濯素手渉水搴轻衣沈钩出比目举弋落防飞羽觞乘波进素卵随流归　晋王济平呉后三月三日华林园诗曰蠢尔长蛇荐食江泛我皇神武泛舟万里迅雷电迈弗及掩耳思乐华林薄采其兰皇居伟则芳园巨观仁以山恱水为智欢清池流爵秘乐通元物以时序情以化宣　晋闾丘冲三月三日应诏诗曰暮春之月春服既成升阳土润冰涣川盈余萌逹壤嘉木敷荣后皇宣游既宴且宁光光华辇诜诜从臣微风扇秽朝露翳尘上荫丹幄下借文茵临川浥盥濯故洁新俯镜清流仰睇天津蔼蔼华林严严景阳业业峻宇奕奕飞梁垂荫倒景若沈若翔浩浩白水泛泛龙舟皇在灵沼百辟同游击櫂清歌鼓枻行酬闻乐咸和具醉斯柔在昔帝虞德被遐荒干戚在庭苖民来王今我哲后古圣齐芳惠此中国以绥四方元首既明股肱惟良乐酒今日君子惟康　晋王缵三月三日诗曰招摇啓运寒暑代新亹亹不舎如彼行云猗猗季月穆穆和春皇储降止宴及嘉宾嘉宾伊何具惟姻族如彼葛藟衍于樛木郁郁近侍岩岩台岳庶寮鳞次以崇天禄如彼昆山列此琚玉巍巍天阶亦降列宿右载元首左光储副大祚无穷天地爲寿　晋陆机诗曰迟迟暮春日天气柔且嘉元吉隆初已濯秽游黄河　晋阮修上已会诗曰三春之季岁惟嘉时灵雨既零风以散之英华扇耀翔鸟羣嬉澄澄緑水澹澹其波修岸逶迤长川相过聊且逍遥其乐如何坐此修筵临彼素流嘉殽既设举爵献酬弹筝弄琴新声上浮水有七德智者所娯清濑瀺灂菱葭芬敷沈此芳钩引彼潜鱼委饵芳美君子戒诸晋孙绰三月三日诗曰姑洗斡运首阳穆阐嘉卉萋萋温风暖暖言涤长濑聊以游眼缥防映流緑柳荫阪羽从风飘鳞随浪转　晋庾阐三月三日诗曰心结湘川渚目散冲霄外清泉吐翠流緑醽漂素濑悠想眄长川轻澜眇如带　又三月三日临曲水诗曰暮春濯清泛游鳞泳一壑髙泉吐东岑洄澜自净泶临川叠曲流丰林映緑薄轻舟沈飞觞鼓枻观鱼跃　宋颜延之三日侍游曲阿后湖诗曰虞风载帝狩夏谚颂王游春方动宸驾望幸倾五州山只跸峤路水若警沧流神御出瑶轸天仪降藻舟万轴允行衞千翼泛飞浮彤云丽璇盖祥飇被采斿江南进荆艳河激献赵讴　又诏宴曲水诗曰道隐未形治彰既乱帝迹悬衡皇流共贯惟王创物永锡洪仁固开周义髙登汉祚融世哲叶光列圣太上正位天临海镜帝体丽明仪辰作贰君彼东朝金昭玉粹德有润身礼不諐器开荣洒泽舒虹烁电伊思镐饮每怀洛宴郊饯有坛君举有礼幕帐兰甸画流髙陛分庭荐乐析波浮醴豫同夏谚事兼出济　又三月三日诏宴西池诗曰河岳曜图圣时利见于赫有皇升中纳禅载贞其恒载通其变大哉人文至矣天睠昭哉储德灵庆攸繁明两紫宸景物乾元帝宗庵蔼惟城惟蕃衮衣善职彤弓受言饰馆春宫税镳青辂长筵逶迤浮觞沿泝　宋谢灵运三月三日侍宴西池诗曰详观记牒鸿荒莫传降及云鸟曰圣则天虞承唐命周袭商艰江之永矣皇心惟眷矧乃暮春时物芳衍滥觞逶迤周流兰殿礼备朝容乐阕夕宴　宋谢惠连三月三日曲水集诗曰四时着平分三春禀融铄迟迟和景婉夭夭园桃灼携朋适郊野昩旦辞鄽廓斐云兴翠岭芳飇起华爵解辔偃崇丘借草绕廻壑际渚罗时防托波泛轻薄　齐谢脁为皇太子侍华光殿曲水宴诗曰旁求邃古逖听鸿名大宝曰位得一为贞朱绨叶祉緑字摛英升配同贯进让殊声大横将属会昌已命国歩中徂震居膺庆玺劒克传玉增映塞北靡丹徼南极浮毳驾风非泳非陟西京蔼蔼东都济济秋祓濯流春禊浮醴初吉云已上除方啓昔驾阳颍今欢云陛嘉乐旧矣芳宴在斯载留神瞩有睟天仪龙精已映威仰未移叶依黄鸟花落春池髙宴敞禁林稠密青隥崫起丹楼间出翠葆随风金戈动日惆怅清管徘徊轻佾灞浐入筵河淇流阼海若来往觞殽沿泝欢饮有终清光欲暮轻轺廻音华组徐歩　又为人作三日侍华光殿曲水宴诗曰神理内寂机象外融遗情汾水垂冕鸿宫树以司牧匪我求蒙徒勤日用谁契元功当宁日昃求衣未明抵璧焚翠销劒隳城九畴式序三辟载清丽景则春仪方在震重圣积厚金式琼润祓秽河浦张乐春畴既停龙驾亦泛鳬舟初莺命晓朝华开夜饰陛导源廻伊流灞闲馆岩敞长廊水架金觞摇荡玉俎推移筵浮水豹席扰云螭欢兹广宴穆是天仪　梁简文帝三日侍宴林光殿曲水诗曰芳年留帝赏应物动天襟挟苑连金阵分衢度羽林帷宫对广掖层殿迩髙岑风旗争曳影亭臯共生阴林花初堕蔕池荷欲吐心　又三日率尔成诗曰芳年多美色丽影复妍遥握兰唯是旦采艾亦今朝廻沙溜碧水曲岫散桃夭绮花非一种风丝乱百条云起相思观日照飞虹桥繁华炫姝色燕赵艳妍妖金鞍汗血马宝髻瑚翘兰馨起縠袖莲锦束琼腰相看隐緑榭见人还自娇玉柱鸣罗荐渠椀泛廻潮洛滨非拾羽满握讵贻椒　又三日侍皇太子曲水宴诗曰震徳协灵年芳节淑濯伊临灞荡心愉目骧【`一作骤`】晨野枞金晓陆蕙气卷旌神飇擎毂层岑偃蹇耸观岧峣烟生翠幕日照绮寮银华晨散金芝暮摇緑水动叶丹距映条顾惟菲薄徒承恩裕艺学未优声绩不树岂辨河书宁摛淮赋徒偶羣龙终慙并驭　又曲水联句诗曰春色明上已桃花落绕沟波廻巵不进纶下钩时留【`臣导`】绛水时廻岸花觞转更周陈殽渡玉俎垂饵下银钩【`王卿`】廻川入帐殿列俎间芳洲汉艾凌波出江枫拂岸游【`庾肩吾`】王主廻水碓蔡姬荡轻舟岸烛斜临水波光上映楼【`殿下`】　梁沈约三日侍凤光殿曲水宴诗曰光迟蕙畮气婉椒台皇心爱矣帝曰游哉玉鸾徐骛翠鳯轻廻别殿广临离宫洞啓川只奉寿河宗相礼清洛渐筵长伊流陛囘荡嘉羞摇漾芳醴轻歌易绕弱舞难持素云留管鹤停丝引思为岁岁亦阳止叨服贲身身亦昌止徒勤丹漆终媿文梓　又上已华光殿诗曰于维盛世即轩嬀朝丰宴镐复在斯朝光灼烁映兰池春风宛转入细枝时莺顾慕声合离轻波微动漾羽巵河宗海若生蛟螭浮梁径度跨廻漪朱颜始洽景将移安得壮士驻奔曦　又侍林光殿曲水宴诗曰宴镐锵玉銮游汾举仙轪荣光泛采旄修风动芝盖淑气婉登辰天行耸云斾帐殿临春籞帷宫绕芳荟渐席周羽觞分墀引廻濑穆穆元化升济济皇阶泰将遇遗风轸逺侍瑶台会　又三日率尔成诗曰丽日属元巳年芳具在斯开花已匝树流莺复满枝洛阳繁华子长安轻薄儿东出千金堰西临雁鹜陂游丝映空转髙杨拂地垂緑帻文照曜紫燕光陆离清辰戏伊水薄暮宿兰池象筵鸣宝瑟金缾泛羽巵宁忆春蚕起日暮桑欲萎　梁刘孝绰三日侍华光殿曲水宴诗曰熏祓三阳暮濯禊元巳初皇心睠乐饮帐殿临春渠豫游髙夏谚凯乐盛周居复以焚林日丰茸花树舒羽觞环堦转清澜傍席疏妍歌已嘹亮妙舞复纡余九成变丝竹百戏起龙鱼　又三日侍安成王曲水宴诗曰汇泽良孔殷分区屏中县蹑跨兼流采襟喉迩封甸吾王奄酆毕析圭承羽传不资鲁俗移何得齐风变东山富游士北土无遗彦一言白璧轻片善黄金贱余辰属上已清祓追前谚持此阳濑【`一作频豫`】游复展城隅宴芳洲亘千里逺近风光扇方欢厚德重谁言薄游倦　梁刘孝威侍宴乐游林光殿曲水诗曰蒸哉轩顼赫矣尧心女娲补石重华絫金汤罗禹扇羲瑟农琴皇乎备矣受命君临试舟五反和乐九成钩楯秘戏协律新声丹杯水激绛采葩荣天呉还往海若逢迎　又三日侍皇太子宴诗曰二龙廵夏代八骏驭周朝豫游先帝则乐饮盛民謡皇储遵洛禊滥觞追灞桥掌祓开神籞司马动銮镳周旗交采眊晋鼓杂清箫旌宫临广隰藻衞烁岩椒兰尊沿曲折灵若泝廻潮　梁庾肩吾三日侍兰亭曲水宴诗曰策星依夜动銮驾忽朝游旌门临苑树相风生鳯楼春生露泥泥天覆云油油桃花舒玉涧柳叶暗金沟禊川分曲洛帐殿掩芳洲踊跃赪鱼出【`一作醉`】参差绛枣浮百戏俱临水千钟共逐流　北齐邢子才三日华林园公宴诗曰廻銮自乐野弭盖属瑶池五丞接光景七友树风仪芳春时欲遽览物惜将移新萍已冒沼余花尚满枝草滋径芜没林长山蔽亏方筵罗玉俎激水漾金巵歌声断且续舞袖合还离　隋卢思道上已禊饮诗曰山泉好风景城市厌嚻尘聊持一尊酒共寻千里春余光下幽桂夕吹舞青苹何言出关后重有入林人　隋江总三日侍宴宣猷堂曲水诗曰上已娯春禊芳辰喜月离北宫命箫鼓南馆列旌麾绣柱擎飞阁雕轩傍曲池醉鱼沈逺岫浮枣漾清漪落花悬度影飞丝不碍枝树动丹楼出山斜翠磴危礼周羽爵徧乐阕光阴移　唐沈佺期三月三日棃园亭侍宴诗曰九门驰道出三巳禊堂开画鹢中川动青龙上苑来野花飘御座河柳拂天杯日晩迎祥处笙镛下帝台　増又上巳日祓禊渭滨应制诗曰宝马香车清渭滨红桃碧柳禊堂春皇情尚忆垂竿佐天祚先承捧劒人　又和上已连寒食有怀京洛诗曰天津御柳碧遥遥轩相从半下朝行乐光辉寒食借太平歌舞晩春饶红妆楼下东郊道青草洲边南渡桥坐见司空埽西第看君侍从落花朝　万齐融三日緑潭篇即事诗曰春潭滉漾接隋宫宫阙连延潭水东苹苔嫩色含波緑桃李新花照底红垂菱布藻如妆镜丽日晴天相照映素影沈沈对蝶飞金沙砾砾窥鱼泳佳人祓禊赏韶年倾国倾城幷可怜拾翠总来芳树下蹋青争近緑潭边公子王孙恣游玩沙场水曲情无厌禽浮似揖羽觞杯鳞跃疑投水心劒金鞍玉勒骋轻肥落絮红尘拥路飞緑水残霞催席散画楼初月待人归李乂上巳日祓禊渭滨应制诗曰中园花栁暮春时  

元已陪游乐在兹此日欣逢临渭赏昔年空道济汾词刘宪上巳日祓禊渭滨应制诗曰桃花欲落柳条长  

沙头水色足风光此时御跸来游处愿奉年年祓禊觞徐彦伯上巳日祓禊渭滨应制诗曰晴风丽日满芳  

洲柳色春筵祓锦流皆言侍跸璜溪燕暂似乘槎天汉游　张说上巳日祓禊渭滨应制诗曰青郊上巳艳阳年紫禁皇游禊渭川幸得欢娯承湛露心同草树乐春天　常建三日寻李九庄诗曰雨歇杨林东渡头永和三日荡轻舟故人家在桃花岸直到门前溪水流　阎朝隐三日曲水侍宴应制诗曰三月重三日千秋续万春圣泽如东海天文似北辰荷叶珠盘净莲花宝盖新陛下制万国臣作水心人　王勃三日曲水宴得烟字诗曰彭泽官初去河阳赋始传田园归旧国诗酒间长筵列室窥丹洞分楼瞰紫烟萦廻亘津渡出没控郊鄽鳯琴调上客龙辔俨羣仙松石偏宜古藤萝不记年重檐交密树复磴拥危泉抗石晞南岭乘沙眇北川傅岩来筑处磻谿入钓前日斜真趣逺幽思楚京蝉　陈子昂于长史山池三日曲水宴诗曰摘兰借芳月祓宴坐廻汀沈滟清流满葳蕤白芷生金弦挥赵瑟玉柱弄秦筝岩榭风光媚郊园春树平烟花飞御道罗绮照昆明日落红尘合车马乱纵横　王维三月三日曲江侍宴应制诗曰万乘亲斋祭千官喜豫游奉迎从上苑祓禊向中流草树连容衞山河对冕旒画旗摇浦溆春服满汀洲仙乐龙媒下神皐鳯跸留从今亿万岁天宝绍春秋　又奉和圣制上已于望春亭观禊饮应制诗曰长乐青门外宜春小苑东楼开万户上辇过百花中画鹢移仙仗金貂列上公清歌邀落日妙舞向春风渭水明秦甸黄山入汉宫君王来祓禊灞浐亦朝宗　又奉和圣制与太子诸王三月三日龙池春禊应制诗曰故事修春禊新宫展豫游明君移鳯辇太子出龙楼赋掩陈王作杯如洛水流金人来捧劒画鹢出廻舟花树浮宫阙天池照冕旒宸章在云表垂象满皇州　又三月三日勤政楼侍宴应制诗曰防仗连宵合琼楼拂曙通年光三月里宫殿百花中不数秦王日谁将洛水同酒筵嫌落絮舞袖怯春风天保无为德人欢不战功仍临九衢宴更逹四门聪　张九龄三月三日申王园亭宴集诗曰稽亭追往事睢苑胜前闻飞阁凌芳树华池落防云借草人留酌衔花鸟赴羣向来同赏处惟恨碧林曛崔颢上已诗曰巳日帝城春倾城祓禊辰停车须傍  

水奏乐要惊尘弱柳障行浮桥拥看人犹言日早晩更向九泉津　孟浩然洛中寄王九迥诗曰卜洛成周地浮杯上已筵鬭鸡寒食下走马射堂前垂柳金堤合平沙翠幙连不知王逸少何处会羣贤　崔国辅奉和上已祓禊应制诗曰元已秦中节吾君灞上游鸣銮通禁苑别馆绕芳洲鹓鹭千官列鱼龙百戏游桃花春欲尽谷雨夜来收庆向尧尊祝欢从楚櫂讴逸诗何足对睿作掩东周　宋王禹偁上已诗曰逺道今逢祓禊辰雨余风物一番新等闲临水还思旧取次看花便当春絮雪暖迷西苑路车雷晴起曲江尘台英正约寻芳会谁是山阴作序人　杨万里上已诗曰正是春光最盛时桃花枝映李花枝秋千日莫人归尽只有春风弄彩旗  

原赋后汉杜笃祓禊赋曰王侯公主暨乎富商用事伊雒帷幔黄于是旨酒嘉殽方丈盈前浮枣綘水酹酒醲川若乃窈窕淑女美媵艳姝戴翡翠珥明珠曳罗袿立水涯微风掩壒纤縠低徊兰苏肸蠁感动情魂若乃隐逸未用鸿生俊儒冠髙冕曳长裾坐沙渚谈诗书咏伊吕歌唐虞　晋成公绥洛禊赋曰考吉日简良辰祓除解禊同会洛滨妖童媛女嬉游河曲或振纤手或濯素足临清流坐沙场列罍尊飞羽觞　晋张协洛禊赋曰夫何三春之令月嘉天气之氤氲和风穆以布畅百卉晔而敷芬川流清泠以汪濊原隰葱翠以龙鳞游鱼瀺灂于渌波鸟鼓翼于髙云美节庆之动物恱羣生之乐欣故新服之既成将祓除于水滨于是搢绅先生啸俦命友携朋接党冠童八九主希孔墨宾慕顔柳临涯咏吟濯足挥手乃至都人士女奕奕祁祁车驾岬嵑充溢中逵粉葩翕习縁阿被振袖生风接衽成帏若夫权戚之家豪侈之族采齐镳华轮方毂青盖云浮参差相属集乎长洲之浦曜乎洛川之曲遂乃停舆蕙渚税驾兰田朱幔虹舒翠幕蜺连罗尊列爵周以长筵于是布椒醑荐柔嘉祈休吉蠲百疴潄清源以涤秽兮揽緑藻之纤柯浮素卵以蔽水洒醪于中河　晋褚爽禊赋曰伊暮春之令月将解禊于通川凌元已之清晨遡微风之泠然川澜以澄映岭插崿以霏烟轻霞舒于翠崖白云映乎青天　晋夏侯湛禊赋曰羡暮春之嘉辰美灵气之和柔结方轨于泰路敷令节而宣游尔乃擢翠旗垂繁缨微云乘轩清风卷旌飞轮焱起良马电惊车驾鳞萃男女雾会服焕罗縠翠翳连盖萦香丸于素襟结九龄乎时外粲烂虺韡焜华发越若乎朝春挺葩夕霞抱月尔乃临清流背緑柯云幕髙接丹组四罗　晋阮瞻上已会赋曰临清川而嘉防聊假日以游娯荫朝云而为盖托茂树以为庐好修林之蓊郁乐草莽之扶疎列四筵而设席祈吉祥于斯涂酌羽觞而交酬献遐寿之无疆同欢情而恱豫欣斯乐之慨慷发中懹而歌托情志于宫商　梁萧子范家园三日赋曰春亦暮止田家上已时将磔于九门节方郊于七里扇习习之和风照迟迟之华晷飞翮之土燕奋丹胷之山雉聊结新而濯故式东流之前轨居免上漏树非榛栗既无择于爽垲曽不访于凶吉右瞻则清谿千仞北覩则龙盘秀出与岁月而荒同林薮之芜密懽兹嘉月恱此时良庭散花橤傍插筠篁洒醪于沼沚浮绛枣于泱泱观翠纶之出没戏青舸之低昂　周庾信三月三日华林园马射赋曰于时鸟司厯苍龙驭行羔献冰开桐华萍合皇帝幸于华林之园千乘雷动万云屯落花与芝盖同飞杨柳共春旗一色乃命羣臣陈大射之礼驺虞九节貍首七章于是朱汗之马校黄金之埒红阳飞鹊紫燕晨风唐成公之骕骦海西侯之千里莫不饮羽衔竿吟猨落雁钟鼓振地埃尘涨天防则锦帐俱移钱则铜山合徙实天下之至乐景福之欢欣者也岁次昭阳月在大梁其日上已其时少阳春史司职青只効祥征万于平乐开千门于建章皇帝翊四校于仙园廻六龙于天苑华盖平飞风乌细转帷宫宿设帐殿开筵傍临细柳斜界宜年河漘薙草渭口浇泉堋云五色的晕重圆阳管既调春弦实抚玉律调钟金錞节鼓于是咀衔拉铁逐日追风并试长秋之埒俱下兰池之宫鸣鞭则汗赭入埒则尘红变三驱而画鹿登百尺而悬熊礼正六耦诗歌九节弓如明月对堋马似浮云向埒雁失羣而行断猿求林而路絶乃有六郡雄才五陵髙新廻马邑之兵始罢龙城之战尚带流星犹乘奔电始听鼓而唱筹即移竿而标箭熊耳刻杯浮云画罍水衡之钱山积织室之锦霞开司筵赏至酒正杯来既而日下泽宫筵防相圃怅徙跸之流欢眷廻銮之余武  

原序晋王羲之三日兰亭诗序曰永和九年岁在癸丑暮春之初会于会稽山阴之兰亭修禊事也羣贤毕至少长咸集此地有崇山峻岭茂林修竹又有清流激湍映带左右引以为流觞曲水列坐其次虽无丝竹管之盛一觞一咏亦足以畅叙幽情是日也天朗气清惠风和畅仰观宇宙之大俯察品之盛所以游目骋怀足以极视听之娯信可乐也　晋孙绰三日兰亭诗序曰古人以水喻性有旨哉斯谈非以停之则清混之则浊耶情因所集而迁移物触所遇而兴感故振辔于朝市则充诎之心生闲歩于林野则辽落之志兴仰瞻羲唐邈已逺矣近咏台阁顾探増怀为复于暧昧之中思萦拂之道屡借山水以化其郁结永一日之足当百年之溢以暮春之始禊于南涧之滨髙岭千寻长湖万顷隆屈澄汪之势可为壮矣乃席芳草镜清流览卉木观鱼鸟具物同荣资生咸畅于是和以醇醪齐以达观泱然兀矣焉复觉鹏鷃之二物哉　宋颜延之三日曲水诗序曰夫方策既载皇王之迹己殊钟石毕陈舞咏之情不一虽渊流遂往详略异闻然其宅天衷立民极莫不崇尚其道神明其位拓世贻统固万叶而为量者也有宋函夏帝图逺髙祖以圣武定鼎规同造物皇上以睿文承厯景属宸居隆周之卜既永宗汉之兆在焉正体毓徳于少阳上宰宣哲于元辅晷纬昭应山渎効灵五方杂遝四隩来暨赪茎素毳幷柯共穗之瑞史不絶书栈山航海逾沙轶漠之贡府无虚月日躔胃维月轨青陆皇只发生之始后王布和之辰思对上灵之心以惠庶萌之愿加以二王于迈出饯戒告有诏掌故爰命司歴献洛饮之礼具上巳之仪南除辇道北清禁林左关岩隥右梁潮源略亭皐跨芝瀍苑太液怀曽山松石峻垝葱翠阴烟游泳之所攒萃翔骤之所往还阅水环阶引池分席春官联事苍灵奉涂然后升秘驾缇抚玉銮发流吹以降于行所礼也龙文饰辔青翰侍御华裔殷至观听骛集扬袂风山举袖阴泽靓妆藻野袨服缛川故以隐赈外区焕衍都内者矣上膺万寿下禔百福布筵禀和阖堂依德情盘景遽欢洽日斜怅钓台之未临慨酆宫之不悬方且排凤阙以髙游开爵园而广宴并命在位展诗发志则夫诵美有章陈信无媿者欤　齐王融三日曲水诗序曰臣闻出豫为象钧天之乐张焉时乘既位御气之驾翔焉是以得一奉宸逍遥襄城之域体元则大怅望姑射之阿然窅眇寂寥其独适者也至如夏后两龙载驱璿台之上穆王八骏如舞瑶水之阴亦有飨云固不与万民共也我大齐之握机创厯诞命建家接礼贰宫考庸太室昭华之珍既徙延喜之玉攸归革宋受天保生万国度邑静鹿丘之叹迁鼎息大坰之慙骏发开其逺祥定尔固其洪业皇帝体膺上圣运钟下武冠五行之秀气迈三代之英风昭章云汉晖丽日月犹且未明废寝昃晷忘餐惧负重于春冰怀御奔于秋驾储后睿哲在躬妙善居质内积和顺外发英华斧藻至德琢磨令范若夫族茂麟趾宗固磐石跨蹍昌姬超轶炎汉元宰比肩于尚父中铉继踵乎周南分陜留勿翦之欢来仕允克施之誉本枝之盛如此稽古之政如彼故免羣生于汤火纳百姓于休和引镜皆明目临池无洗耳沈冥之怨既缺薖轴之疾已消谗莠蔑闻攘争掩息稀鸣桴于砥路鞠茂草于圆扉侮食来王左言入侍一尉于西东合车书于南北偃革辞轩销金罢刃天瑞降地符升泽马来器车出江海呈象龙载文功既成矣世既贞矣信可以优游暇豫作乐崇德者欤于时青鸟司开条风发岁粤斯上巳惟暮之春禊饮之日在兹风舞之情咸荡载怀平圃乃睠芳林芳林园者福地奥区之凑丹陵若水之旧殷殷均乎姚泽膴膴尚于周原飞观神行虚檐云搆离房乍设层楼间起负朝阳而抗殿跨灵沼而浮荣镜文虹于绮疏浸兰泉于玉砌幽幽丛薄秩秩斯干新萍泛沚华桐发岫杂夭彩于柔荑乱嘤声于锦羽禁轩承幸清宫俟宴缇帷宿置帟幕宵悬既而灭宿澄霞登光辨色徐銮警节鸣钟畅音七萃连镳九斿齐轨尔乃廻舆驻轸岳镇川渟睟容有穆宾仪式序授几肆筵因流波而成次蕙殽芳醴任激水而推移葆佾陈阶金匏在席戚奏翘舞籥动邠诗召鸣鸟于山追伶伦于嶰谷清歌有阕羽觞无算上陈景福之赐下献南山之寿信凯宴于在藻知和乐于食苹　梁简文帝三日曲水诗序曰窃以周城洛邑自流水以禊除晋集华林同文轨而髙宴莫不礼具义举沓矩重规昭动神明雍熙钟石者也皇太子生知上德英明在躬智湛灵珠辨均河注腾茂实于三善振嘉声于八区是节也上已属辰余萌达壤仓庚应律女夷司尔乃分阶树羽疏泉泛爵兰觞沿泝蕙殽来往宾仪式序盛德有容吹发孙枝声流嶰谷舞艳七盘歌新六变游云驻防仙鹤来仪都人野老云集雾防结轸方衢飞轩照日　増唐宋之问三月三日奉使凉宫雨中禊饮序曰三月上已有祓除禊饮者成俗乆矣挚虞对而不经束晳言而有礼汉庭故事衣冠就灞之桥晋国遗风辎軿耀翠妫之浦是日也杂英初发羣物半荣春逶迤而上山雪嵚崟而藏谷髙人一坐杞梓交阴作者肆筵芝兰同气递袭歌咏不登弦管嵇叔夜之鸣琴偏依緑水郭子期之春酒本出青山论史可听谈愈黙不觉齐万品隘九围爱流波惜迟景顾盼相谓虽非巢许之间左右同声盍各岩泉之助  

増表唐宋璟三月三日为百官谢赐宴表曰伏以汉崇元已齐曰上除咸闻执兰以盛禊饮洛水之会嚻呼不足纪也永和之游僻陋不足追也臣等生逢多幸遇会圣明赐与荣渥逾溢涯分爰以令节锡宴公亭翠帟文茵俱来天上嘉殽清酤亦自大官欣欢之声浃于亿兆衔感之至形于颂歌而天心霈然宸章焕发曲蒙赐示捧读兢惧涵泳五音光辉二雅流于篪磬永播无穷岂臣庸愚讵能思度今狂虏衰息年谷屡登俗被湛恩人归寿域防游髙会适助时康况上宰冢卿修簪长劒前后罗列小大相从所以序圣朝之多士为百代之风流臣等叨荣无任恳迫报効何日进退知惭  

四月八日  

原浴释迦【`荆楚岁时记云荆楚以四月八日诸寺各设会香汤浴佛共作龙华会以为弥勒下生之征也`】迎弥勒【`以为弥勒下生之征`】　右脇生【`佛以四月八日自母右脇而生`】半夜往【`年十九此日半夜逾城往雪山入道云云`】　六年成道【`太子在雪山六年思道不食至四月八日乃成`】九子祈嗣【`荆楚岁时记曰四月八日长沙寺阁下九子母神是日市肆之人无子者供养薄饼以乞子往往有验`】　溺金像【`世说孙皓初治圃于地中得金像如小儿髙皓便着厠前令持筹四日皓语像云今日浴佛来暮阴病忏悔乃瘥`】坐木榻【`杨茂事`】　八字之佛爰来【`荆楚人相承此日迎八字之佛于金城设榻幢歌鼓以为法华也`】五香之水乃浴【`髙僧传摩歌利头四月八日浴佛以都梁香为青色水郁金香为赤色水丘隆香为白色水附子香为黄色水安息香为黑色水以灌佛顶也`】　灵育生而孕先得梦【`髙僧传曰释元髙小名灵育母宼氏梦见胡僧持伞香花满座便即怀胎至四月八日生异香及光明照壁迄旦乃因名曰灵育`】刘宣泣而悲不自胜【`宋书刘宣字万寿八岁母死四月八日见众僧浴佛乃下头上金镜为母灌佛因泣下悲不自胜也`】  

## 御定渊鉴类函卷十九

岁时部八【`五月五日　伏七月七日`】  

五月五日一  

増提要录曰五月五日午时为天中节　原大戴礼曰五月五日蓄兰为沐浴楚辞曰浴兰汤兮沐芳华　夏小正曰此日蓄采众药以蠲除毒气　续汉礼仪志曰五月五日朱索五色桃印为门户饰以止恶气　抱朴子曰蟾蜍万岁者头上有角颔上有丹书八字再重五月五日午时取之阴干百日以其足画地即为流水又曰或问辟五兵之道答曰以五月五日作赤灵符着于心前　増道书曰五月五日为地腊五帝校定生人官爵血肉盛衰外滋万类内延年寿记录长生此日可谢罪求请移易官爵祭祀先祖　原荆楚记曰荆楚人以五月五日并蹋百草采艾以为人悬门户上以禳毒气故师旷占曰岁多病则艾草先生也　风俗通曰五  

月五日续命缕俗说以益人命　崔寔四民月令曰五月五日取蟾蜍可合恶疽疮取东行蝼蛄治妇难产风土记曰仲夏端午烹鹜角黍端始也谓五月初五日也以菰叶裹黏米煑熟谓之角黍　又曰端午进筒椶一名角黍【`风土记曰以菰叶裹黏米以象阴阳相包裹未分散`】一名糉【`子弄反亦作粽`】造百索系臂一名长命缕一名续命缕一名辟兵缯一名五色缕一名五色丝一名朱索又有条达等织组杂物以相赠遗【`孝经援神契曰仲夏茧始出妇人染练咸有作务玉烛宝典云此节备拟甚多其来尚矣又有日月星辰鸟兽之状文绣金缕帖画贡献所尊古诗云绕臂双条达`】采艾悬于户上【`玉烛宝典云以禳毒气荆楚岁时记曰宗则字文度常以五月五日未鸡鸣时采艾见似人处揽而取之用灸有验`】蹋百草【`荆楚岁时记曰四人并蹋百草今人又有鬭百草之戏`】竞渡【`又曰俗谓是为屈原越地传云起于越王句践`】是月俗多禁忌盖屋及暴荐席【`风俗通云五月盖屋令人头秃又异苑云新野庾寔家尝以五月暴席忽有一小儿死于席下俄失所在其后寔女子遂亡相传弥以为忌此二事通五月之事今附于此董勋问礼俗曰五月俗称恶月俗多六斋放生按月令仲夏阴阳交死生分君子斋戒止声色节嗜欲`】　増金门岁节记云洛阳端午作朮羮艾酒  

五月五日二  

原琴操曰介子绥割其腓股以啗重耳重耳复国子绥独无所得绥甚怨恨乃作龙蛇之歌以感之遂遁入山文公惊悟迎之终不肯出文公令燔山求之子绥遂抱木而烧死文公令民五月五日不得发火【`国语云介子推`】　续齐谐记曰屈原五月五日投汨罗而死楚人哀之每至此日竹筒贮米投水祭之汉建武中长沙欧囘白日忽见一人自称三闾大夫谓曰君当见祭甚善但常所遗苦爲蛟龙所窃今若有惠可以楝树叶塞其上以五采丝缚之此二物蛟龙所惮也囘依其言世人作粽并带五色丝及楝叶皆汨罗之遗风也　荆楚记曰屈原以是日死于汨罗人伤其死所以并将舟楫以拯之今之竞渡是其迹　风俗通曰五月五日以五防丝系臂者辟兵及鬼令人不病温亦因屈原　会稽典录曰女子曹娥者会稽上虞人父能弦歌为巫汉安帝二年五月五日于县江泝涛迎波神溺死不得尸骸娥年十四乃縁江号哭昼夜不絶声遂投江而死数日抱父尸出增孝子传曰纪迈五月五日生其母弃之邨人纪淳妻养之年六岁本父母云汝是我儿迈涕泣佣所得辄上母　旧唐书曰崔信明以五月五日正中时生有异雀身形甚小五色毕备集于树鼓翼齐鸣其声清亮隋太史令史良使至青州遇而占之曰五月为火火为离离为文彩日正中文之盛也又雀五色奋翼而鸣此儿必文藻焕烂声名播于天下雀形既小禄位殆不髙矣及长博闻强记下笔成章乡人髙孝基有知人之鉴每谓人曰崔信明才学富赡虽名冠一时但恨其位不达耳又曰唐武德初孙伏迦以三事上谏曰百戏散乐本  

非正声此谓淫风不可不改近者太常官司于民间借妇女裙襦五百余具以充散妓之服拟五月五日于武门游戏非所以为子孙法也　唐新语曰端午日明皇赐宰臣钟乳宋璟既拜赐而命医人链之医请将归家链子弟谏曰此乳珍异他者不如今付之归恐招欺换璟诫之曰自隐尔心然疑他心耶仗信示诚犹恐不至时有猜责岂可得乎　唐书曰肃宗端午日召见山人李唐方拥幼女顾唐曰我念之无怪也唐曰太上皇今日亦当念陛下帝然涕下内制于张后卒不敢谒西宫　陜西志曰唐肃宗时张嘉字伯达以五月五日生名五郎少好儒术以节义自负年十五游长安与李泌长源为友禄山叛诣阙上书补参军平贼有功为云居宰有善政邑人立祠祀之　癸辛杂志曰宋徽宗以五月五日生以俗忌因改作十月十日为天宁节　困学斋杂录曰金转运田特秀字彦实易县人大定十九年进士所居里名半十行第五以五月五日生小名五儿年二十五应乡府省殿四试俱第五名年五十五以八月十五日卒  

五月五日三  

原祭屈　祠陈【`上详五月五日一　谢承后汉书曰陈临为苍梧太守推诚而理导人以孝悌临征去后本郡以五月五日祠临东城门上令小童洁服舞之`】　朱索　赤符【`俱详五月五日一`】　采朮　角黍【`养生要集曰朮味苦小温生汉中南郑山谷五月五日采之　范汪祠制曰仲夏荐角黍`】　浴兰　悬艾【`俱详五月五日一`】　葅　烹鹜【`风俗通云先节一日以菰叶裹黏米栗枣以灰汁煑令熟节日又煑肥令极熟去骨加盐豉麻蓼名曰葅节日啖之黏米一名角黍盖取阴阳包裹之象也甲表肉里阳外阴内之形所以赞时也　下详五月五日一`】枭羮　蒲酒【`乐府注云汉令郡国赐枭五月五日为枭羮赐百官以恶鸟故食之　岁时记云端午以菖蒲或缕或屑泛酒`】　厌兵缯　续命缕【`裵元新语曰五月五日集五防缯谓之辟兵　下详五月五日一`】　百索绕臂　五防缠筒【`上详五月五日一　下详五月五日二`】　日叶正阳　时当中夏　采蟾蜍之令节　语鸲鹆之佳辰【`上详五月五日一　岁时记以午日取鸲鹆儿毛羽新成者养之皆善语必先翦去舌尖`】　拯屈原以为俗　因句践以成风【`荆楚记曰午日竞渡舟檝拯屈原也其舟轻谓之飞鳬　下详五月五日一越地传注`】　増贺扇　夺标【`唐太宗五日谓长孙无忌杨师道曰五日旧俗必有服玩相贺朕今各贺卿以飞白扇三枚庶动清风以増美德　宋郭功父诗竞渡传风俗旁观亦壮哉櫂争飞鸟疾标夺彩龙囘江影浑飜锦欢声逺震雷轻生一饷乐时序密相催`】射团　蓄药【`开元遗事宫中端午造粉团角黍贮盘中以小角弓射之中者得食　荆楚岁`】  

【`时记端午日竞采杂药夏小正云此日蓄药除毒气`】　五时花　百索粽【`开元遗事北朝妇人五日进五时圗五时花施之帐上　文昌杂录唐时五日有百索粽又有九子粽`】　公主翦　宫人涂臂【`刘公嘉话宋谢灵运美临刑因施为南海祗洹寺维摩洹像寺人宝惜初不亏损至唐中宗朝安乐公主五日鬭百草欲广其物色令驰驿取之又恐为他人所得因翦弃其余　汉武时端午日取蜥蜴置之器饲以丹砂至明年端午捣之万杵以涂宫人臂有所犯则消没不则臂上如赤痣终身不灭故蜥蜴得守宫之名`】  

五月五日四  

原天节【`详五月五日一`】地腊【`详五月五日一`】　胡广生【`世记云胡广本姓黄以五月五日生恶之瓮盛弃江中胡公见收养为己子后登台司`】田文生【`史记曰文以五月五日生父敕勿举母私举之文长啓父曰不举五日子何父曰及户不利于父文曰何不髙其户使其不至父贤之立为嗣`】名鎭恶【`宋书王鎭恶以五月五日生家人欲弃之祖猛曰昔孟尝以此日生相齐此儿必兴吾宗乃以镇恶为名`】非不祥【`西京杂记王鳯以五月五日生其父欲勿举其叔曰以田文推之非不祥也遂举之`】五日同夏至【`风土记云仲夏端午谓五月五日也俗重是日与夏至同`】五日共浴  

戏【`习凿齿与禇常侍书云想往日与足下及江州五月五日共浴戏追寻旧约髣髴玉仪`】　五色刚卯以施门户【`续汉书云仲夏之月阴气萌作恐物不茂以朱索连荤以施门户注汉家以五月五日用朱索连五色刚卯为门户饰止恶祲也`】五色缕华以相问遗【`石虎邺中记云俗以介子推五月五日烧死世人为其忌故不举饷食非也北方五月五日自作饮食饷神及作五色缕五色新盘相问遗不为介子推也`】　増香蒲【`古词角黍包金香蒲切玉`】鬭草【`五日有鬭百草之戏欧阳修诗共鬭今朝胜盈襜百草香章简公诗五日看花怜并叶今朝鬭草得宜男`】　九子粽【`端午粽名不一又有九子粽王沂公诗曰争传九子粽皇祚续千春`】益智粽【`卢循遗刘裕以益智粽益智药名以之为粽言其智力穷也裕报以续命汤亦药名治中风不省人事言循不省事也`】　戴艾虎【`端午以艾为虎形或翦防为虎粘艾叶戴之王沂公诗钗头艾虎辟羣邪晓驾祥云五色车`】　画天师【`端午都市人画天师像卖置于门上苏辙诗太医争献天师艾瑞雾长萦尧母门`】　仙艾灵丝【`王禹玉诗仙艾垂门绿灵丝绕户长`】  

五月五日五  

原诗梁王筠五日望采拾曰裁缝逗早夏防画守初晨绡纨既妍媚脂粉亦香新长防表良节命缕应嘉辰结芦同楚客采艾异诗人折花竞鲜彩拭露染芳津含娇起斜盼敛笑动微嚬献珰依洛浦怀佩似江滨湏待恩光接中夜奉衣巾　北齐魏收五日诗曰麦凉殊末毕蜩鸣早欲闻喧林尚黄鸟浮天已白云辟兵书鬼字神印题灵文因想苍梧郡兹日祀陈君　増唐明皇端午三殿宴羣臣诗曰五月符天数五音调夏钧旧来传五日无事不称神穴枕通灵气长丝续命人四时花竞巧九子粽争新方殿临华节圆宫宴雅臣进对一言重遒文六艺陈股肱良足咏风化可还淳　张说端午三殿侍宴应制诗曰小暑夏弦应徽音商管初愿齐长命缕来续大恩余三殿褰珠箔羣臣上玉除助阳尝麦彘顺节进鱼甘露垂天酒芝花捧御书合丹同蝘蜓灰骨共蟾蜍今日伤蛇意衔珠遂阙如　杜甫端午日赐衣诗曰宫衣亦有名端午被恩荣细葛含风软香罗叠雪轻自天题处湿当暑着来清意内称长短终身荷圣情万楚五日观妓诗曰西施谩道浣春纱碧玉今时鬭  

丽华睂黛夺将萱草色红裙妬杀石榴花新歌一曲令人艳醉舞双眸敛鬓斜谁道五丝能续命却令今日死君家　张说岳州观竞渡诗曰画作飞鳬艇双双竞拂流炫装山色变急櫂水华浮土尚三闾俗江传二女游齐歌迎孟姥独舞送阳侯鼓发南湖涘标争西驿楼并驱恒诧速非畏日光遒　元袁易重午客中诗曰往恨湘累逺他乡楚俗同流传存吊祭汨没见英雄竹叶于人緑榴花此日红未湏嗟旅泊吾道岂终穷　虞集端午节饮客与赵伯髙诗曰龙沙冰井夏初融簪笔长随避暑宫蜡烛烟轻留贾谊铜盘露冷赐扬雄南邨久病思求艾北客多情问转蓬忽听满船歌白苎飜疑昔梦倚春鸿　明髙啓端阳写怀诗曰去岁端阳直禁闱新题帖子进彤扉大官供分蒲醑中使传宣赐葛衣黄繖廻廊朝旭澹玉炉当殿午熏微今朝寂寞江边卧闲看游船竞渡归　王英端午日赐观射柳诗曰鳯皇城上驻龙旂瑞日含光耀紫微澹荡蒲风初应节絪缊花气半熏衣仗前新筑麒麟苑云外遥闻虎豹围先看圣孙来试马指挥兵阵合天机　王直端午日观打毬射柳应制诗曰玉勒千金马雕文七宝毬鞚飞惊电掣仗奋觉星流歘过成三防欢传第一筹庆云随逸足缭绕殿东头　庄防端午食赐粽诗曰蓬莱宫中悬艾虎舟满龙池竞箫鼓千官晓缀紫宸班拜向彤墀贺重午大官角黍菰蒲香防绳万缕云霞光天恩敕赐下丹陛璚筵侑以黄金觞  

増序唐骆宾王扬州看竞渡序曰夏日江干驾言临眺于时桂舟始泛兰櫂初游便娟舞袖向渌水以全低飘飏歌声听清风而更逺是以临波笑脸艳出浦之轻莲映渚蛾睂丽穿波之半月靓妆旧饰此日争竒管相催兹辰特妙能使洛川廻雪犹赋陈思巫岭行云专称宋玉凡诸同好请各赋诗  

伏一  

原厯忌释曰伏者何也金气伏藏之日也四时代谢皆以相生立春木代水水生木立夏火代木木生火立冬水代金金生水至于立秋以金代火金畏于火故至庚日必伏庚者金故也　増汉书曰论功定封每择伏日后汉书曰六月伏日周时无至此乃有之师古曰伏  

者谓阴气将起迫于残阳而未得升故为藏伏　唐书曰大厯四年六月伏日寒　原阴阳书曰从夏至后第三庚为初伏第四庚为中伏立秋后初庚为后伏谓之三伏曹植谓之三旬　荆楚岁时记曰伏日进汤饼名为辟恶  

伏二  

原风俗通曰户律汉中巴蜀广汉自择伏日俗说汉中巴蜀广汉其地温暑草木早生晩落气异中国夷狄畜之故令自择伏日按汉书髙帝分四部之众用良平之防还定三秦席卷天下盖君子所因者本也论功定封加金帛重复宠异令自择伏日不同凡俗　増书仪曰六月三日伏日昔贾谊于湘南六月三庚日有鵩鸟来时以南方毒恶以助太阳销铄万物故损人因避之后汉书曰和帝永元六年初令伏闭尽日伏日厉鬼行故尽日闭不干他事　原典略曰使光禄大夫刘松北镇袁绍军与绍子弟日共饮宴常以三伏之际昼夜饮酒至于无知云以避一时之暑故河朔有避暑饮　世说曰郗嘉宾三伏之日诣谢公炎暑熏赫虽复当风交扇犹霑汗流离谢着故绢衣食热白粥晏然无异　陆翽邺中记曰石季龙于冰井台藏冰三伏之日以冰赐大臣　増开元遗事曰长安富家子弟刘逸李闲衞旷等家世富豪而好待士每至暑伏中各于林亭内植画柱以锦结为凉棚设坐具召长安名姝间坐逓请为避暑会人皆爱羡　又曰元载有紫龙防拂色如烂椹三尺水精为柄清冷辟尘拂之有声鸡犬惊逸伏月居室昼无蝇蚋夜无蚉猬　又曰杨国忠镂冰为鸟兽系以金铃防遗赠王公　又曰唐都人伏天于风亭水榭雪槛冰盘浮瓜沈李流杯曲沼通夕而罢　月令广义曰燕京每岁初伏起锦衣衞日用旗鼔迎象出宣武门外濠内洗濯三伏而止观者如堵  

伏三  

原金藏　火升【`上详伏一　夏侯湛大暑赋曰三伏相仍徂暑肜肜上无纤云下无微风扶桑赩以増燌大火华其南升`】　秦祠　汉择【`史记曰秦徳公三年初为伏祠注云六月上伏日秦始置　下详伏一`】　亢阳　徂暑【`王彪之井赋曰三伏焦暑亢阳重授轻飇不扇纤云不覆下见火升注`】　劳酒　荐瓜【`汉书曰杨恽报孙防宗书曰田家作苦岁时伏腊烹羊炮羔斗`】  

【`酒自劳　崔寔四民月令曰初伏荐麦瓜于祖祢`】　赐东方　祠黄石【`汉书曰东方朔为郎伏日诏赐诸郎肉朔独拔劔割肉谓其同官曰伏日当早归请受赐即怀肉而去上问朔曰肉不待诏而去何也上令自责朔曰受赐不待诏何无礼也拔劔割肉一何壮也割之不多又何廉也归遗细君又何仁也上笑曰令生自责而反自誉复赐酒一巵肉百斤遗细君　史记曰张子房始所见下邳圯上老父与太公书者后十三年从髙祖过济北果见谷城山下黄石取而宝祠之留侯死并黄石葬每上冢伏腊祠黄石`】秋夏交会之辰　金火伏藏之日　谢公食白粥之辰方朔割赐肉之日　増食粥　进饼【`上详伏二下详伏一`】　磔  

狗御灾　养羊供费【`史记诸侯年表秦德公二年初作伏祠磔狗邑四门以御虫灾　潘岳闲居赋养羊酟酪以供伏腊之费`】　麦瓜荐祖　荷叶饮宾【`上详荐瓜注　杂俎魏正始中郑公慤三伏之际率宾僚避暑取荷叶盛酒以簪刺叶令与柄通屈茎轮囷如象鼻与宾僚传噏之名曰碧筒酒历下人皆效之至今历城北有使君林`】  

伏四  

原酒食之会【`汉旧仪云厉鬼所行故伏汉魏伏日有酒食之会`】羊酪之供【`详养羊注`】三伏始奏【`嵇含困热赋序曰于夏则崇暑在冬则増寒三伏之节始奏商秋之辰□□陋巷不`】  

【`来清风短庑不足増荫并天而寒暑殊同世而忧乐异`】初伏啓新【`见潘岳诗`】　三伏之秋【`阴阳书曰立秋后初庚为末伏`】一时之暑【`典略`】　増骄阳【`杜诗三伏忽已过骄阳化为霖欲归瀼西宅阻此江浦深`】畏景【`王言史诗曲池煎畏景髙阁絶微飇潘岳诗南陆迎修景朱明送末垂初伏啓新节隆暑方赫曦`】　建冰台【`邺中记石季龙于冰井台藏冰三伏之月以冰赐大臣按冰井铜雀金虎三台皆曹操建在彰德府临漳县`】琢冰山【`天宝遗事杨氏子弟每至伏中取大冰使匠琢成山周围于宴席间客虽酒酣而各有寒色至有挟纩者又以冰镂鳯兽之象送王公家冰以药固之数日不消溃`】　金畏于火【`详伏一`】阴迫于阳【`顔师古曰伏者谓阴气将起迫于残阳而未得升故为藏伏因名伏日`】  

伏五  

原诗晋程晓诗曰平生三伏时道路无行车闭门避暑卧出入不相过今世褦襶子触热到人家主人闻客来嚬蹙奈此何摇扇膊中疼流汗正滂沱传诫语髙明热行宜见诃　晋潘岳怀县诗曰南陆迎修景朱明送末垂初伏啓新节隆暑方赫曦朝想庆云兴夕驰白日移挥汗辞中宇登城临清池凉风自逺集轻衿随风吹灵圃曜华果通衢列髙椅　増明文征明伏日诗曰九衢三伏涨黄尘病发萧萧罣葛巾正好关门消永日可堪曳履见时人惊风梧叶常疑雨窥户薇花不是春睡起北窗修茗供月团香细石泉新  

七月七日一  

原崔寔四民月令曰七月七日曝经书设酒脯时果散香粉于筵上祈请于河鼓织女言此二星神当会守夜者咸怀私愿或云见天汉中有奕奕正白气如地河之波辉辉有光曜五色以此为征应见者便拜乞愿三年乃得　又曰七月七日作麪合蓝丸及蜀漆丸曝经书及衣裳　周处风土记曰七月七日其夜洒埽于庭露施几筵设酒脯时果散香粉于河鼓织女乞富乞寿无子乞子唯得乞一不得兼求三年乃得言之颇有受其祚者　荆楚岁时记曰七夕妇人结防楼【`一作缕`】穿七孔鍼或以金银鍮石为鍼【`宋孝武七夕诗曰迎风披防缕向月贯元鍼`】陈瓜果于庭中以乞巧有喜子网于瓜上则以为得　増岁时纪事云七夕俗以蜡作婴儿浮水中以为戏为妇人生子之祥谓之化生本出于西域谓之摩睺罗唐诗曰水拍银盘弄化生　岁时杂记云七月六日有雨谓之洗车雨七日雨曰洒泪雨　金门岁节记云洛阳人间乞巧造明星酒装同心缯　焦林大斗记云天河之西有星煌煌与参俱出谓之牵牛天河之东有星微微在氐之下谓之织女世谓之双星  

七月七日二  

原汉书曰武帝七月七日生于猗兰殿　汉武故事曰七月七日上于承华殿斋正中忽有一青鸟从西方来集殿前上问东方朔朔曰此西王母欲来也有顷王母至【`详鸟`】　増汉武内传曰七月七日西王母降汉武帝阙廷东方朔于朱雀窗中窥母时母以桃七枚献帝帝欲留核种之母笑曰此桃千年生花千年结实指方朔曰此儿三偷桃矣　原西京杂记曰汉防女尝以七月七日穿鍼于开襟楼　列仙传曰陶安公者六安铸冶师行火者朱雀止冶上曰安公安公冶与天通七月七日迎汝以赤龙　又曰王子乔见柏长曰告我家七月七日待我于缑氏山头至时乘白鹤在山头望之不得到举手谢时人数日而去　续齐谐记曰桂阳成武丁有仙道谓其弟曰七月七日织女当渡河诸仙悉还宫弟问曰织女何事渡河答曰织女暂诣牵牛世人至今云织女嫁牵牛也　増风土记曰魏时人或问董勋云七月七日爲良日饮食不同于古何也勋云七月黍熟七日为阳数故以糜为珍今此日唯设汤饼无复有糜矣原王隐晋书曰魏武辟髙祖髙祖辞以风痹时七月  

七日髙祖方曝书令史窃知以告重遣辟之惧而应命竹林七贤论曰阮咸字仲容籍兄子也诸阮颇善居  

室内足于财惟籍一巷尚道弃事好酒而贫旧俗七月七日法当晒衣诸阮庭中烂然莫非绨锦籍兄子咸时总角乃竪长竿标大布犊鼻裈于庭中曰未能免俗聊复尔尔　世说曰郝隆七月七日见邻人皆曝晒衣物隆乃仰卧出腹云晒书　舆地记曰齐武帝起层城观七月七日宫人多登之穿鍼世谓之穿鍼楼　后魏书曰道武七月七日生于参合殿　増纪事云李行言中宗时为给事中能唱歩虚歌帝七月七日御两仪殿会宴命为之行言于御前长跪作三洞道士音词歌数曲貌伟声畅上频叹美　天宝遗事曰帝与贵妃每至七月七日夜在华清宫游宴时宫女辈陈瓜花酒列于庭中求恩于牵牛织女星也又各捉蜘蛛闭于小合中至晓开视蛛网稀密以为得巧之密者言巧多稀者言巧少民间亦效之　杂异书曰时有女子尚幼七夕见家人出防望天门开独在室中不出曰若合当见者虽暗室中亦应见之至夜深忽见天上门开云气赫奕因求富及长嫁而富家累钜万　五国故事曰南唐后主李煜每七夕延巧必命红白罗百匹以竪为日宫天河之状一夕而罢乃收之  

七月七日三  

原泛星　飞月【`上见谢庄七夕咏牛女诗　下见颜延之织女赠牵牛诗`】　乘鹤奔龙【`上详七月七日一　下见谢惠连七夕咏牵牛诗`】　天路　星河【`徐爰牛女诗曰结彩彪天路頽芳菲灵台　王鉴七夕织女诗曰隐隐驱千乘阗阗越星河`】　云川　汉渚【`王微七襄怨诗曰藻帐越星波玉饰渡云川　顔测七夕联句诗曰云扃息游彩汉渚起遥光`】　凤舄鹤盖【`汉武帝内传曰七月七日西王母降武帝戴太眞晨缨之冠履元琼鳯文之舄　刘桢鲁都赋`】  

【`曰素秋二七天汉指隅日暮宴罢车就衢盖如飞鹤马如游鱼`】　羽车　云辇【`神仙传曰呉蔡经去家时已老还更少壮头发皆黑语家中言七月七日王君当来至期日王方平果来乘羽车驾五龙汉武帝内传曰帝登寻眞之台斋到七月七日夜忽见天西南如白云起郁鬰直来趋宫后顷西王母至乘`】  

【`紫云之辇香气馥郁`】　斋心　晒腹【`汉武帝斋心侍王母又此月中会日宜斋也　下详七月七日一`】　灵匹　瑞光【`谓织女嫁牵牛　下详后窦后神光注`】　九光灯百子池【`汉武帝内传曰七月七日乃埽除宫掖之内张云锦之帷然九光之灯夜二唱后西王母驾九色斑龙上殿　西京杂记曰戚夫人侍髙祖至七月七日临百子池`】　凉风至　辰火流【`上见苏彦七日织女诗　下见潘尼七月七日侍皇太子宴圃诗`】　天汉指隅　夷则应履【`上详鹤盖注　七月律中夷则`】　姮娥随月　织女逐星【`见庾肩吾七夕诗`】　缕羁五色　车驻七襄【`西京杂记云贾佩兰在宫时七月七日临百子池作乐乐毕以五色缕相羁谓之相怜爱　下见梁何逊七夕诗`】　玉露初下　银河己横【`白露故曰玉露　下银河亦曰银汉`】　三秋佳节　七夕良辰　素云廵蒙汜　炎帝收离光【`李充七月七日诗云北极躔众星璇玑运天纲素云廵蒙汜炎帝收离光`】　青鸟西方来　赤龙东南上【`俱详七月七日一`】　白鹤翔山上　青鸟来殿前【`列仙传　下详七月七日一`】　蔡经鸣鼓还家　王乔举手谢世【`神仙传蔡经事方平去家十余年忽还谓家人曰七月七日王君来到期可多作数百斛饭以供从官至日果然闻金鼓箫管人马之声从天而下也　下详七月七日一`】龙驾之乱鳯管　琼佩之结云裳【`上见谢脁赋　下见苏彦咏织女诗`】増曝衣　结字【`太液池西有汉武帝曝衣楼七月七日宫人出衣曝之　金门岁节记洛阳人家七夕结万字造明星酒装同心缯`】　乞巧　种生【`京师旧俗七月七夕贵家多结防楼于庭铺陈磨喝乐花瓜酒炙笔研鍼线或儿童裁诗女郎呈巧焚香列拜谓之乞巧柳宗元有乞巧文　又京师旧俗七月七日以菉豆小豆小麦贮磁器内以水浸之生芽数寸以红蓝丝缕束之谓之种生于街心防幙张设货卖`】　考福　祈寿【`道书七月七日为庆生中会此日地官三宫九府四十二曹同会天水二官六宫十八府七十八曹同考罪福　感遇集郭子仪至银州夜见左右皆赤光仰视空中骈车绣幄中有一美女自天而下子仪拜祝云今七月七夕必是织女降临愿赐长寿富贵女笑谓曰大富贵亦寿考言讫冉冉升天子仪后立功贵盛年九十余薨`】　获宝　得梭【`唐开元中有李氏为尼号曰真如天宝七年七月七夕忽见五色云坠地一囊中有五物乃宝玉也至肃宗元年真如为神人召往化城见天帝授以八宝俾献于朝真如乃并前五物皆献之　秘阁闲话蔡州蔡氏每七夕乞巧祷以酒果忽见流星坠筵中明日瓜上得金梭自是巧思益进`】　月帐　云阶【`罗隐七夕诗月帐星河次第开两情惟恐曙光催时人不用穿鍼待没得心情送巧来　杜牧七夕诗云阶月地一相过未抵今年别恨多最恨明朝洗车雨不教囘脚渡天河`】　窦后神光　杨妃私誓【`东汉书窦后少小头秃不为家人所齿遇七夕人皆看织女独不许后出乃有神光照室唐明皇与杨贵妃避暑骊山宫七夕夜半妃独侍上凭肩密语相誓愿世世为夫妇白乐天长恨歌七月七日长生殿夜半无人私语时在天愿为比翼鸟在地愿为连理枝`】  

七月七日四  

原云幄【`见谢惠连诗`】河鼓【`河鼔谓之牵牛`】　蠢动登髙【`嵇含登髙诗七月有七日蠢动思登髙`】鱼鼈游岭【`黄闰武陵记云武陵有一山岭有池可数畞鱼鼈无不备有其七月七日皆出游岭巅类族各别`】　鹊桥已成【`风俗记织女七夕当渡河使鹊为桥`】织女将渡【`详七月七日一`】　鍼鼻之缕【`庾信七夕赋`】玉匣之衣【`庾肩吾七夕诗`】　牵牛织女会有期【`曹植九咏云临囘风兮浮汉渚目牵牛兮眺织女交有际兮会有期嗟痛吾兮来不时`】牵牛织女会天河【`傅拟楚词云七月七日牵牛织女会天河`】　増乞愿【`七月七日祈请于河鼓织女星祈乞私愿`】　绮节【`是夕乃罗织之节也`】月殿【`谢脁月殿清兮云帷静兮`】　九孔鍼【`唐宫中七夕夜各执九孔鍼五色线向月穿之梁时则用双眼鍼`】万条丝【`林诗家家乞巧望秋月穿尽红丝几万条`】　长生殿【`见七月七日三杨妃私誓注`】  

七月七日五  

原诗古诗曰迢迢牵牛星皎皎河汉女纤纤擢素手扎扎弄机杼终日不成章涕泣零如雨河汉清且浅相去讵几许盈盈一水间脉脉不得语　晋潘尼七月七日侍皇太子宴圃赋诗曰商风初授辰火微流朱明送夏少昊迎秋嘉木茂园芳草被畴于是我后以豫以游晋李充七月七日诗曰朗月垂元景洪汉截皓苍牵  

牛难牵牧织女守空襄河广尚可越怨此汉无梁　晋苏彦七月七日咏织女诗曰火流凉风至少昊协素藏织女思北沚牵牛叹南阳时来嘉庆集整驾巾玉箱琼佩垂藻蕤雾裾结云裳释辔紫微庭解衿碧琳堂欢防未及究晨晖照扶桑怅怅一宵促迟迟别日长　宋孝武七夕诗曰白日倾晩照月升初光叶露满肃肃庭风扬瞻言媚天汉幽期济河梁服箱从奔轺纨绮阙成章解带遽廻轸谁云秋夜长爱叙双情款念离两心伤　宋南平王刘铄七夕咏牛女诗曰秋动清风扇火移炎气歇广檐含夜阴髙轩通夕月安歩廵芳林倾望极云阙组幕萦汉陈龙驾凌霄发沈情未申写飞光已飘忽来对眇难期今欢自兹没　宋谢惠连七夕咏牛女诗曰落日隐檐楹升月照帘栊团团满叶露淅淅振条风蹀足循广除瞬目晒曽穹云汉有灵匹弥年阙相从遐川阻昵爱修渚旷清容弄杼不成藻耸辔骛前踪昔离秋已两今聚夕无双倾河易廻斡款颜难久悰沃若灵驾旋寂寞云幄空留情顾华寝遥心逐奔龙宋王僧达七夕月下诗曰逺山敛氛祲广庭扬月波气往风集隙秋还露柯节气既已孱中宵振绮罗来欢讵终夕收泪泣分河　宋颜延之为织女赠牵牛诗曰婺女俪经星姮娥栖飞月慙无二媛灵托身侍天阙阊阖殊未晖咸池岂沐发汉阴不夕张长河为谁越虽有促晏期方须凉风发　宋谢灵运七夕咏牛女诗曰火逝首秋节新明月夕月光照户秋首风入隙陵风歩层岑凭云肆遥脉徙倚西北庭竦踊东南觌纨绮无报章河汉有骏轭　宋谢庄七夕夜咏牛女应制诗曰辍机起春暮停箱动秋衿璇居照汉右芝驾肃河阴容裔泛星道逶迤济烟浔陆离迎宵佩倐烁望昏簪俱倾环气怨共歇浃年心珠殿釭未沫瑶庭露已深夕清岂淹沸挥无久临　梁武帝七夕诗曰白露月下圆秋风枝上鲜瑶台含碧雾罗幕生紫烟妙会非绮节佳期乃凉年玉壶承夜急兰膏依晓煎昔悲汉难越今伤河易旋怨咽双念断凄悼两情悬　梁简文帝七夕穿鍼诗曰怜从帐里出想见夜窗开鍼欹疑月暗缕散恨风来　梁柳恽七夕穿鍼诗曰代马秋不归缁纨无复绪迎寒理夜缝映月抽纤缕清露下罗衣秋风吹玉柱流景对秋夕余光歘难驻　梁刘遵七夕穿鍼诗曰歩月如有意情来不自禁向光抽一缕举袖弄双鍼　梁刘孝威七夕穿鍼诗曰缕乱恐风来衫轻羞指现故穿防眼鍼时缝合欢扇　梁沈约织女赠牵牛诗曰红妆与明镜二物本相亲用持施防画不照离居人往秋虽一照一照还复尘尘生不复拂蓬首对河津冬夜寒如此寜遽道阳春初商忽云至暂得奉衣巾施衿已成故每聚忽如新　梁王筠代牵牛答织女诗曰新知与生别由来傥相值如何寸心中一宵怀两事欢娯未缱绻倐忽成离异终日遥相望祗益生愁思犹忆今春悲尚有故年泪忽遇长河转独喜凉飇至奔情翊凤轸纤阿警龙辔　梁范云望织女诗曰盈盈一水边夜夜空自怜不辞精衞苦河流未可塡寸情百重结一心万处悬愿作双青鸟共舒明镜前　梁刘孝威咏织女诗曰金钿已照曜白日未蹉跎欲待黄昏至含娇渡浅河　梁何逊七夕诗曰仙车驻七襄凤驾出天潢月映九微火风吹百和香来欢暂巧笑还泪已啼妆别离不得语河汉渐汤汤　梁庾肩吾七夕诗曰玉匣卷悬衣鍼楼开夜扉姮娥随月落织女逐星移离前忿促夜别后对空机倩语雕陵鹊填河未可飞　又奉使江州船中七夕诗曰九江逢七夕初值早秋天河来映水织女欲攀舟汉使俱为客星槎共逐流莫言相送浦不及穿鍼楼北齐邢邵七夕诗曰盈盈河水侧朝朝长叹息不恡渐衰苦波流讵可测秋期忽云至停梭理容色束衿未解带囘銮已霑轼不见眼中人谁堪机上织愿逐青鸟去暂因希羽翼　隋江总七夕诗曰汉曲天榆冷河边月桂秋婉娈期今夜飘飖渡浅流轮随列宿动路逐防云浮横波飜泻泪束素反缄愁此时机杼息独向红妆羞隋王眘七夕诗曰天河横欲晓凤驾俨应飞落月移  

妆镜浮云动别衣欢逐今宵尽愁随还路归犹将宿昔泪更上去年机　隋张文恭七夕诗曰凤律惊秋气龙梭静夜机星桥百枝动云路七香飞映月囘雕扇凌霞曳绮衣含情向华幄流态入重闱欢余夕漏尽怨结晓骖归谁念分河汉还忆两心违　唐杜审言七夕诗曰白露含明月青云断绛河天街七襄转阁道二神过袨服锵环佩香筵拂绮罗年年今夜尽机杼别情多　増又奉和七夕宴两仪殿应制诗曰一年衔别怨七夕始言归敛泪开星靥微歩动云衣天迥兔欲落河旷鹊停飞那堪尽此夜复往弄残机　李峤七夕应制诗曰灵匹三秋防仙期七夕过査来人泛海桥渡鹊填河帝缕升银阁天机罢玉梭谁言七襄咏重入五弦歌　刘宪七夕应制诗曰秋吹过双阙星仙动二灵更深移月镜河浅度云軿殿上呼方朔人间识武丁天文兹夜里光映紫微庭　赵彦昭七夕应制诗曰青女三秋节黄姑七日期星桥度玉佩云阁掩罗帏河气通仙掖天文入睿词今宵望灵汉应得见蛾睂　李乂七夕应制诗曰桂宫明月夜兰殿起秋风云汉弥年阻星筵此夕同倐来疑有处旋去已成空睿作钧天响魂飞在梦中　苏颋七夕应制诗曰灵媛乘秋发仙装警夜催月光窥欲渡河色辨应来机石天文写鍼楼御赏开窃观青鸟至疑向鹊桥廻　髙宗七夕宴圃诗曰羽盖飞天汉凤驾越层峦俱叹三秋阻共叙一宵欢璜亏夜月落靥碎晓星残谁能操机杼纤手濯清澜　又曰霓裳转云路凤驾凌天潢亏星凋夜靥残月落朝璜促欢今夕促长离别后长轻梭聊驻织掩泪独悲伤　许敬宗奉和七夕宴圃应制诗曰牛闺临浅汉鸾驷渉秋河两怀萦别绪万缕庆停梭星模镜里靥月写黛中蛾奈许今宵度长婴离别多　又七夕赋咏成篇诗曰一年抱怨嗟长别七夕含态始言归飘飘罗韤光天步灼灼新妆鉴月辉谁催巧笑开星靥不惜呈露解云衣所叹却随更漏尽掩泣还弄昨宵机　何仲谊七夕赋咏成篇诗曰日日思归勤理鬓朝朝伫望嬾调梭凌风宝扇遥临月映水仙车逺渡河历历金星疑施佩冉冉云衣似曳罗通宵道意终无尽向晓离愁已复多　宋之问牛女诗曰粉席秋期缓鍼楼别怨多奔龙争渡月飞鹊乱填河失喜先临镜含羞未解罗谁能留夜色来夕倍还梭沈佺期曝衣篇诗曰君不见昔日宜春太液边披香画阁与天连华灯灼烁九微映香气氛氲百和然此夜星繁河正白人传织女牵牛客宫中扰扰曝衣楼天上娥娥红粉席舒罗散縠云雾开缀玉垂珠星汉廻朝霞散防羞衣架晓月分光劣镜台上有仙人长命绺中看玉女迎欢绣玳瑁筵中别作春瑚窗里飜成昼椒房金屋宠新流意气骄奢不自由汉文宜惜露台费晋代湏焚前殿裘　崔颢七夕诗曰长安城中月如练家家此夜持鍼线仙裙玉佩空自知天上人间不相见长信深阴夜转幽瑶阶金阁数萤流班姬此夕愁无限河汉三更看斗牛　祖咏七夕诗曰闺女求天女更防意未防玉庭开粉席罗袖捧金盘向月穿鍼易临风整线难不知谁得巧明旦试相看　杜甫牵牛织女诗曰牵牛出河西织女处其东万古永相望七夕谁见同神光意难此事终朦胧飒然精灵合何必秋遂通亭亭新妆立龙驾具曽空世人亦为尔祈请走儿童称家随丰俭白屋达公宫膳夫翊堂殿鸣玉凄房栊曝衣徧天下曳月扬微风蛛丝小人态曲缀瓜果中初筵重露日出甘所终嗟汝未嫁女秉心郁忡忡防身动如律竭力机杼中虽无舅姑事敢昧机作功明明君臣契咫尺或未容义无弃礼法恩始夫妇恭小大有佳期戒之在至公方圆茍龃龉丈夫多英雄　孟浩然他乡七夕诗曰他乡逢七夕旅馆益羁愁不见穿鍼妇空怀故国楼绪风初减热新月始澄秋谁忍窥河汉迢迢问斗牛　王湾闰月七日织女诗曰耿耿曙河微神仙此夜稀今年七月闰应得两囘归　元呉师道七夕诗曰木槿篱边络纬哀卧看河汉逺天廻西风不管扁舟客吹下楼头笑语来　赵孟頫七夕诗曰初月纤纤照露台枉将瓜果闹婴孩今宵自有经年约何暇闲情送巧来　张昱七夕诗曰乞与人间巧全凭此夜秋如何鍼线月容易下西楼　明卢柟七夕诗曰银阙含秋星欲烂天孙脉脉度河汉仙鬟玉佩那可闻佳人夜半开帘看阶前月色疑有霜独坐穿鍼向画廊东方日出乌鹊晓天上人间枉断肠  

原赋周庾信七夕赋曰兔月先上羊灯次安覩牛星之曜景视织女之防干于是秦娥丽妾赵艳佳人窈窕名燕逶迤姓秦嫌朝妆之半故怜晩饰之全新此时幷舍房栊共往庭中缕条紧而贯矩鍼鼻细而穿空　南齐谢脁七夕赋曰金只司矩火曜方流素钟当御夷则鸣秋朱光既夕凉云始浮盈多露之蔼蔼升夜月之悠悠步广庭而延睐属天媛而淹留嗟斯灵之淑景招好仇于服箱厌白玉而为饰霏丹霞而为裳廻龙驾之容裔乱凤管之凄锵轼帝车而捐玦凌天津而上翔怅汉渚之夕涨欣河广之既梁临瑶席而宴语緜含睇而蛾扬嗟兰夜而难永泣会促而怨长忌纤阿之方驾长庚之末光抚鸣琴而修怳浩安歌而自伤歌曰月殿清兮桂醑酬云幄静兮香风浮龙镳蹀兮玉銮整睠星河兮不可留　増唐王勃七夕赋曰若夫干灵鹊谶之端地辅龙骖之始凭紫都而授厯按丘而命纪凤毛钟桂阃之祥麟角灿椒庭之祉驰朱轩于九域振黄麾于万里抗芝馆而星罗擢兰宫而雾起则有皇慈雾洽圣渥天浮庭分玉禁邸瞰金楼翦鳬洲于细柳披鹤籞于长楸啓鱼铃而分帝术授虹璧而控神州拥黄山于石磴泄灞于铜沟列瑶窗而送燠辟银牓而迎秋君王乃排青幌摇朱舄戒鹓舆静鸾掖绕霞廊而转步傃云阡而纵迹啸陈客于金牀命淮仙于桂席翔翠防于云甸迎箫吹于凤驿伫灵匹于星期眷神姿于月夕于时玉绳湛色金汉斜光烟凄碧树露湿银塘视莲潭之变彩见松院之生凉引惊蝉于宝瑟宿兰燕于瑶筐緑台兮千仞赩楼兮百常拂花筵而惨恻披彩序而徜徉结遥情于汉陌飞永睇于霞庄想佳人兮如在怨灵欢兮不扬促遥悲于四运味遗歌于七襄于是虬檐晩静鱼扃夜饰忘帝子之光华下君王之顔色握犀管展鱼牋顾执事招仲宣仲宣跪而称曰臣闻九变无津三灵有作布元气于浩荡运太虚于寥廓辨河鼓于西壖下天孙于东堮循五纬而清黄道正三衡而澄紫落海人支石之机江女穿鍼之阁鄙陈情于春念拟仙契于秋诺于是光清地防气敛天标霜凝碧宙水莹丹霄跃麟轩于雾术褰斾羽于星桥征赤螭而架渚漾青翰而乘潮停翠梭兮卷霜縠引鸳杼兮割冰绡举黄花而乘月艳笼黛叶而卷云娇抚今情之恨促指来绪而伤遥既而丹轩万拱紫芳千籥仙御逶迟灵徒扰弱风惊雨骤烟廻电烁娲皇召巨野之龙庄叟命雕陵之鹊驻麟驾披鸾幕奏云悬泛霞酌碧虬玉室之白兔银台之药荷叶赪鲛芙蓉青雀上元锦书传宝字王母琼箱荐金约防襻鱼头比目缝香缄燕尾同心缚罗帐五色悬珉砌百枝然下芸帱而昵枕弛兰服而交筵托新欢而密勿怀往眷而潺湲于是羁鸾切镜旅鹤惊悲侵玉履念起金钿俨归装而容曳整还盖而迁延洞庭波兮秋水急关山晦兮夕雾连谓河汉之无浪似参商之永年君王乃背雕砌陟元室冲想自闲神情如逸痛灵妃之稀偶喜沈思之可毕荆艳齐升燕佳并出金声玉貎蕙心兰质珠栊绮槛北风台绣户雕窗南向开响曳红云歌面近香随白雪舞腰来掩清琴而独进凌绛树而轻廻卢女黄金之椀张宗碧玉之杯奉君王于终夕夫何怨于良媒俄而月还西汉霞临东沼鳬氏鸣秋鸡人唱晓玉关控鹤琼林飞鸟君王廼驭风殿而长怀俯云台而自矫矜雅范而霜厉穆冲衿而烟渺迎十客召三英香涵蔗酎吹肃兰旌娃馆疎兮緑草积欢房寂兮紫苔生耸词锋于月径披翰薮于云扃方絶元凯而髙视岂与梁楚而骈声  

## 御定渊鉴类函卷二十

歳时部九【`七月十五　中秋　九月九日蜡腊　小嵗　嵗除`】  

七月十五日一  

原道经曰七月十五中元之日地官校勾捜选人间分别善恶诸天圣众普诣宫中简定劫数人传录饿囚徒一时皆集以其日作元都大献于玉京山采诸花果珍竒异物幢旛寳盖清膳饮食献诸圣众道士于其日夜讲诵是经十方大圣齐咏灵篇囚徒饿俱饱满免于众苦得还人中　荆楚嵗时记曰七月十五日僧尼道俗悉营盆供诸寺院　増大明一统赋注云七月十五为中元节僧家有盂兰盆防有司祭无祀神  

七月十五日二  

原盂兰盆经曰目连比丘见其亡母生饿中即以鉢盛饭往饷其母食未入口化为火炭遂不得食目连大叫驰还白佛佛言汝母罪重非汝一人力所奈何当湏  

十方众僧威神之力至七月十五日当为七代父母现在父母厄难中者具百味五果以着盆中供养十方大徳佛勅众僧皆为施主呪愿七代父母行禅定意然后受食是时目连母得脱一切饿之苦目连白佛未来世佛弟子行孝顺者亦应奉防兰盆为尔可否佛言大善故后代人因此广为华饰乃至刻木割竹饴蜡翦防模花果之形极工妙之巧　又云有七叶功徳并旙花歌鼓果食送之盖由此　増天竺云盂兰此云倒悬救器谓目连救母饥厄如解倒悬之具也今人遂饰食味于盆亦误矣　唐六典曰中尚署七月十五日进盂兰盆　开元遗事云明皇在便殿甚思姚元之论时务七月十五苦雨不止泥泞盈尺上令待制者擡歩辇召学士来时元之为翰长中外荣之　眀皇实录云三元日宜令崇元学士讲道徳南华等经羣公咸就观礼　防要云开寳四年中元节京城张灯　孔帖云韩愈直谏表曰近闻陛下七月十五日幸安国寺观礼空王以为崇福示信示天下仁心　旧唐书曰代宗七月望日于内道塲造盂兰盆饰以金翠所费百万又设髙祖以下七圣神座备旛节龙繖衣裳之制各书尊号于旛上以识之舁出内庭陈于寺观是日排仪仗百寮序立于光顺门以之旛花鼔舞迎呼道路嵗以为常而识者嗤其不典其伤教之源始于王缙也　唐百官志曰中元日非供祠不采鱼　梦华录曰东京中元卖器防衣以竹斫三脚如灯窝状亦谓之盂兰盆挂钱衣服在上焚之　徽郡中元日荐新炊庀果以祀先祖集族众宴聚而散夜置具度亡放水灯  

七月十五日三  

原献佛　供僧　地官考校之元日　天人集聚之良辰　道门寳盖献在中元　释氏兰盆盛于此日　増庆月　斋日【`修行记云七月中元乃大庆之月　王建宫词云灯前飞入玉阶未卧先闻半夜钟看取中元斋日到自盘金线绣真容`】　张灯　泛舟【`上详七月十五日二　苏东坡赋云壬戌之秋七月既望苏子与客泛舟逰于赤壁之下`】  

七月十五日四  

原百味　五果　中元　大献　旛幢　花果　释氏托生【`谢承后汉书云佛以癸丑七月十五日托生于浄住国摩耶夫人腹中至周荘王十年甲寅四月八日生`】众僧解夏【`荆楚记云十五日僧尼坐草为一嵗云四月八日结夏至七月十五日解众僧以长养之节在外恐伤草木类故九十日安居又经云四月八日坐树下至七月十五日为一嵗故曰众僧解夏`】日在张星　斗建申位　孟秋之望　中气之辰  

増元都防【`详七月十五日一`】　七圣旛【`详七月十五日二`】　集福世界【`道蔵经此日太上老君同元始天尊防集福世界`】  

七月十五日五  

増诗唐徳宗七月十五日题章敬寺诗曰招提迩皇邑复道连重城法筵防早秋驾言访禅扃常闻大仙教清浄宗无生七物匪吾寳万行先求成名相既双寂繁华奚所荣金风扇微凉逺烟凝翠晶松院静苔色竹房深磬声境幽真虑恬道胜外物轻意适本非说含毫空复情　卢拱中元日观法事诗曰四孟逢秋序三元得气中云迎碧落歩章奏玊皇宫坛滴槐花露香飘柏子风羽衣凌缥缈瑶毂辗虚空久慕餐霞客常悲习蓼青囊如可授从此访鸿　李郢中元夜诗曰江南水寺中元夜金粟栏邉见月娥红烛影回仙态近翠环光动见人多香飘彩殿疑兰麝雾绕轻衣杂绮罗湘水夜空巫峡逺不知归路欲如何  

原赋杨炯盂兰盆赋曰浑元告秋羲和奏晓大隂望兮圆魄皎阊阖开兮凉风嫋四海澄兮百川皛隂阳肃兮天地窅扫离宫清重阁设皇邸张翠幕鸾飞凤翔焰阳倐烁云舒雾布翕赫防霍陈法供饰盂兰壮神功之妙物何造化之多端青莲吐而非夏頳果摇而不寒铜铁铅锡璆琳琅玕暎以甘泉之玉树冠以承露之金盘宪章三极仪形万上寥廓兮法天下安贞兮象地殚怪力穷神异少君王子掣曵兮若来玉女瑶姬翩蹮兮必至鸣鹔鹴与鸑鷟舞鶤鸡与翡翠毒龙怒兮赫然狂象奔兮沈醉怖魍魉潜魑魅离娄明目不足见其精微匠石洗心不足徴其奥秘缤缤纷纷氤氤氲氲五色成文若荣光休气发采于重云蒨蒨灿灿焕焕烂烂三光壮观若合璧连珠耿曜于长汉夫其逺也天台嵥起绕之以赤霞夫其近也削成孤峙覆之以莲花晃兮瑶台之帝室赩兮金阙之仙家其髙也上诸天于大梵其广也遍法界于恒沙上可以荐元符于七庙下可以纳羣动于三车  

中秋一  

増礼记曰天子春朝日秋夕月朝日以朝夕月以夕周礼曰中春昼击土鼓吹豳雅以逆暑中秋夜迎寒亦如之　提要录曰八月十五为月夕　琐碎录曰中秋无月则兔不孕蚌不胎荞麦不实中秋有月是嵗多珠原枚乘七发客曰将以八月之望与诸侯逺方交逰  

兄弟并往观涛于广陵之曲江  

中秋二  

原诸山记曰武夷山神号武夷君秦始皇二年一日语邨人曰汝等以八月十五日防山顶是日邨人毕集见幔亭彩屋设寳座施红云紫霞褥器用甚设令男女分坐闻空中人声不见其形湏臾乐响亦但见乐器不见其人酒行命食味皆甘美唯酒差薄诸仙既去众皆欣喜因与神君同防名其地曰同庭　武夷山记曰玉皇与太姥魏真人武夷君建幔亭防屋是日与乡人宴饮曰汝等皆吾之曽孙也　増晋书曰谢尚镇牛渚中秋夕与左右微服泛江防袁宏于别舫讽咏声韵清朗词意藻拔尚即逆宏舟吐华达旦　眀皇杂录云上与太真叶法静八月望日逰月宫少顷见龙楼雉堞金阙玊扉冷气逼人后西川奏其夕有天乐过　宣室志云唐太和中周生善道术中秋客至周曰我能梯云取月置懐袖中因取筯数百条绳梯架之闭目良久忽天黒仰视无云俄呼曰至矣手举其衣出月寸许一室尽明寒入肌骨食顷如初　三水小牍云赵知微有道术中秋积隂不解知微曰可备酒肴登天柱峰玩月既出门天色开霁及登峰月色如昼比下山凄风苦雨隂晦如故梦华录曰中秋夕贵家结饰台榭民家争占酒楼玩  

月笙歌逺闻市里嬉戯连坐至晓　仙释传竒云钟陵西山有逰帷观每至中秋车马喧阗十里若阛阓豪家贵逰多召名姝善讴者夜与丈夫间立握臂连而唱以应答敏防者为胜太和末有书生文箫往观覩一姝甚丽其词曰若能相伴陟仙坛应得文箫嫁防鸾自有防繻并甲帐琼台不怕雪霜寒生意其神仙植足不去姝亦相盼歌罢独秉烛穿大松迳将尽陟山扪石冒险而升生蹑其踪姝曰莫是文箫耶相引至絶顶坦然之地后忽风雨裂帷覆机俄有仙童持天判曰吴防鸾以私欲泄天机谪为民妻一纪姝乃与生下山归钟陵  

中秋三  

増投钱　献镜【`集异记明皇八月望夜与叶法喜同逰月宫还过潞州城上俯视城郭悄然而月色如昼法喜因请上以玉笛奏曲时玉笛在寝殿中法喜命人取之旋顷而至曲奏既复以金钱投城中而还旬余潞州奏是夜有天乐临城兼获金钱以进按佛经法喜谓见法生欢喜也叶名法喜盖取于此或作法善恐非喜处州人明皇尝赠以诗清溪道士人不识上天下天鹤一只洞门深锁碧寒滴露研朱防周易今处州有防易亭三体唐诗作髙骈诗　唐太宗记八月十五日为中秋节三公以下献镜及盛露囊`】　出丹　掷杖【`唐明皇杂录八月十五夜叶静能出丹二粒进上服之　唐逸史罗公逺鄂州人开元中中秋夜侍明皇于宫中玩月奏曰陛下能从臣月中逰否乃取拄杖向空掷之化为大桥其色如银请帝同登约行数十里精光夺目寒气侵人遂至大城阙公逺曰此月宫也见仙女数百皆素练霓裳舞于广庭帝问曰此何曲也曰霓裳羽衣曲也帝宻记其声调而回郤顾其桥随歩而灭且召伶官依其声作霓裳羽衣之曲`】文酒宴　水调歌【`天寳遗事苏颋与李乂对掌文诰明皇顾念之深也八月十五夜于`】  

【`禁中直宿诸学士备文酒之宴时长天无云月色如昼苏曰清光可爱何用灯烛遂命撤去　复雅歌词东坡居士以丙辰中秋欢饮达旦大醉作水调歌头词都下传唱神宗问内侍外面新行小词内侍录此进呈读至又恐琼楼玉宇髙处不胜寒上曰苏轼终是爱君乃命量移汝州`】　光属林间　影移殿外【`酉阳杂爼长庆中有人中秋夜见月光属林间如匹练就视之一金背虾蟇疑月中者陈简斋中秋不见月诗明年强健更相约防见林间金背蟇　下见唐许浑中秋月诗`】  

中秋四  

増隂晴同【`使燕录中秋天色隂晴与夷狄同苏东坡曰故人史生为予言尝见海贾云中秋之月虽相去万里他日防合相问隂晴无不同者公集中有中秋诗尝闻此宵月万里同隂晴天公自着意此防那可轻又咏月诗暮云收尽溢清寒银汉无声转玊盘此生此夜不常好明月明年何处看`】寒暑均【`唐欧阳詹玩月诗序月之为玩冬则繁霜大寒夏则蒸云大热云蔽月霜侵人蔽与侵俱害玩秋之于时后夏先冬八月于秋季始孟终十五于夜又月之中稽之天道则寒暑均取之月数则蟾魄圆`】　凭栏望月【`唐明皇中秋与贵妃临太液池凭栏望月不尽帝意遂勅左右于太液池西别筑髙台与妃子来年望月后经禄山乱不复置焉`】上梯取月【`详中秋二`】  

中秋五  

増诗唐李峤中秋月诗曰盈缺青防外东风万古吹何人种丹桂不长出轮枝　又曰桂魄上寒空皆言四海同安知千里外不有雨兼风　杜甫八月十五夜月诗曰满目飞明镜归心折大刀转蓬行地逺攀桂仰天髙水路疑霜雪林栖见羽毛此时瞻白兔直欲数秋毫又曰稍下巫山峡犹衔白帝城气沈全浦暗轮侧半楼明刁斗皆催晓蟾蜍且自倾张弓倚残魄不独汉家营许浑八月十五夜宿鹤林寺玩月诗曰待月东林月  

正圆广庭无树草无烟中秋云浄出沧海半夜露寒当碧天轮影渐移金殿外镜光犹挂画楼前莫辞达曙殷勤望一堕西岩又隔年　韩偓中秋禁直诗曰星斗疎眀禁漏残紫泥封后独凭栏露和玉屑金盘冷月射珠光贝阙寒天衬楼台归苑外风吹歌管下云端长卿只为长门赋未识君臣际防难　陆龟中秋待月诗曰转缺霜轮上转迟好风偏似送佳期帘斜树隔情无限烛暗香残坐不辞最爱笙调闻北里渐看星斗失南箕何人为校清凉力欲减初圆及午时　宋秦观中秋月诗曰云山檐楯接低空公宴初开气郁葱照海旌旛秋色里激天鼓吹月明中香槽旋滴珠千颗歌扇惊围玉一丛二十四桥人望处台星正在广寒宫  

九月九日一  

原风土记曰九月九日律中无射而数九俗尚此日折茱茰房以插头云辟除恶气而御初寒　荆楚嵗时记曰九月九日土人并集野饮宴　临海记曰郡北四十歩有湖山山甚平正可容数百人坐民俗极重每九日菊酒之辰防防于此山者常至三四百人　増玉烛寳典云九日食饵其时黍稌并收因以黏米加味尝新嵗时杂记曰二社重阳尚食糕而重阳为盛大率以枣为之或加以栗亦有用肉者　梦华录云都人重九各以粉麫蒸糕相遗上揷剪防小旗糁饤果实如榴栗银杏松实之　金门嵗节记云洛阳人家重阳作迎凉脯羊肝饼佩瘿木符  

九月九日二  

原西京杂记曰汉武帝宫人贾佩兰九月九日佩茱茰食蓬饵饮菊花酒云令人长夀相传自古莫知其由【`周礼笾人职曰羞笾之实糗饵粉餈干寳注曰糗饵者豆末屑米而蒸之以枣豆之味今饵防也方言饵谓之糕或谓之餈`】　晋阳秋曰寜康三年九月九日上尝讲孝经谢安侍坐陆纳卞耽执读谢石袁宏执经车王温摘句续晋阳秋曰陶潜尝九月九日无酒宅邉东篱下菊  

丛中摘菊盈把坐其侧未防望见白衣人至乃王送酒也即便就酌醉而后归　续齐谐记曰汝南桓景随费长房逰学累年长房谓之曰九月九日汝家当有灾厄急宜去令家人各作绛囊盛茱茰以系臂登髙饮菊花酒此祸可消景如言举家登山夕还家见鸡狗牛羊一时暴死长房闻之曰代之矣今世人每至九日登山饮菊酒妇人带茱茰囊是也　孟嘉传曰嘉为桓温参军既和而正温甚重之九月九日温逰龙山参僚毕集时佐吏并着戎衣有风至吹嘉帽堕落不觉温谓左右及賔客勿言以观其举止　姑孰记曰县南十里有九井山即殷仲文九日从桓公九井赋诗之所　増南史曰萧子显为邵陵王友天监六年始预九日朝宴稠人广坐独受防云今云物甚美卿何不斐然赋诗诗既成又降防曰可谓才子子显退谓人曰一顾之恩非望而至遂方贾谊未易当也　唐书曰王勃道出钟陵九月九日都督大宴滕王阁宿命其壻作序以夸客因出纸笔遍请客莫敢当至勃泛然不辞都督怒起更衣遣吏伺其文輙报少顷成文乃叹曰天才也极欢而罢　景龙文馆记云景龙三年九月九日中宗幸临渭亭登髙赋诗学士皆属和　又曰九月九日中宗幸慈恩寺登浮图羣臣献菊花酒称夀昭容赋诗　隋唐嘉话云故事九月九日赐王公以下射中鹿鸣赐马第一赐绫其余布帛有差至开元八年秋舍人许景先以为徒耗国用而无益于是罢之　集异记曰明皇重阳日猎于沙苑有鴈飞帝射中之鴈带箭西南而去益州道观第一院有道士徐佐卿寄寓一日自外持一箭来曰吾行山中为飞矢所伤已无恙因挂箭于壁书其日月且云此后十年箭主到此付之后明皇幸蜀至此观乃见箭续仙传曰润州鹤林寺有杜防花髙丈余每春末烂熳节使賔僚一城士庶无不赏玩者时或见三女子红裳艳娤共逰花下俗传花神也周寳镇浙西谓道人殷七七曰鹤林之花天下竒絶闻君能非时开花今重九将近君能开此花副此日乎七七曰可乃前二日宿鹤林寺中中夜女子来谓七七曰妾为上元所命下司此花今与道者共开之来日晨起寺僧忽讶花渐拆蘂及九日烂熳如春乃以闻寳与一城士庶咸惊之防赏复如春间  

九月九日三  

原王酒　贾饵【`俱详九月九日二`】　登山　坐湖【`上详九月九日二　顔测九日坐北湖聨诗曰亭席敛徂蕙澄酒泛初兰`】　落帽　佩符【`上详九月九日二　下详九月九日一`】　服黄华　佩赤实【`太清诸草木方曰九月九日采菊花与茯苓松脂久服之令人不老礼记曰菊有黄华　西京杂记曰九月九日佩茱茰令人长夀尔雅曰椒榝丑莍郭璞注曰本草茱茰一名榝而实赤细者`】　扬銮戾行宫　商风凝素籥【`上见谢瞻诗　下见贺凯九日诗`】　増岭宴　龙沙防【`襄阳记宋武陵王骏为刺史改马鞍山为望楚山后遂龙飞人号为岭髙处有三隥即刘山简九日宴赏之所　唐权徳舆龙沙宴防诗龙沙重九防千驻旌旂`】　诗戏少卿　宴参明允【`苏轼在杭于九日望见有美堂上鲁少卿饮以诗戏之曰指防云间数防红笙歌正拥紫髯翁谁知爱酒龙山客却在渔舟一叶中　宋韩忠献尝遇重阳置酒私第惟欧阳文忠公与一二执政而苏明允以布衣参其间都人以为异礼席间赋诗明允有佳节屡从愁里过壮心还倚醉中来之句其志气不少衰如此`】  

九月九日四  

原泛菊【`齐民月令曰重阳日必以糕酒登髙眺迥以畅秋志采茱茰甘菊泛酒`】赐菊【`魏武帝与钟繇书曰九月九日草木遍枯而菊芬然独秀今奉一束`】　游龙山【`详九月九日二`】戏马台【`南齐书曰宋武帝为宋公在彭城九月九日登项羽戏马台至今相承以为故事`】　望楚山【`详九月九日三`】商飚馆【`南齐书曰武帝永明五年九月己丑诏曰九日出商飚馆登髙宴羣臣辛卯车驾幸商飚馆馆上所立在孙陵寺冈世呼为九日台者也`】　讲孝经【`详九月九日二`】习马射【`南齐书以九月九日马射或说秋金气讲武习射象汉立秋之礼`】　菊制龄【`陶潜诗云酒常祛百虑菊为制頺龄`】茰系臂【`详九月九日二`】　无射绍候【`详九月九日一`】顺阳应节【`钟防新菊赋曰于惟季秋九月九日顺阳应节爰钟福灵`】　劲风肃林　鸣鴈惊时【`范泰九月九日诗曰劲风肃林阿鸣鴈惊时候篱菊熙寒丛竹林不改茂`】　朝廷饮宴【`孙瑞奏事云兴平二年秋朝廷以九月九日赐公卿近官饮宴`】旧俗登髙【`豫章记云龙沙郡北带江沙甚洁白髙峻而陂有龙形旧俗为九月九日登髙处`】　授衣之月　落帽之辰　九井赋诗【`详九月九日二`】　凌嚣作赋【`见九月九日五`】　増赐橘【`说寳唐太宗于此日在蓬莱殿赐羣臣之橘乃曰赐橘`】賖酒【`杜甫诗曰毎恨陶彭泽无钱对菊花如今九日至自觉酒湏賖`】诗题糕字【`邵氏闻见后录刘梦得作九日诗欲用糕字以五经中无此字輙不复为宋子京以`】  

【`为不然故九月食糕诗飚馆轻霜拂曙袍糗餈花饮鬪分曹刘郎不敢题糕字空负诗家一代豪遂为古今絶唱`】　不敢食糕【`嘉话录袁师徳给事中髙之子九日客出糕谓坐客曰某不忍吃请诸公食俛首久之盖以父名髙故不忍食糕也`】　曲江别防【`唐韦绶为集贤院学士九月九日宴羣臣于曲江綅请集贤学士得别防帝一一顺从`】文峰戏登【`江南野史唐尹氏善歌因重阳与羣女戏登南山文峰而同辈命之歌乃颦眉缓颊怡然一曲声闻数里故俗耆旧云尹氏之歌闻于长安`】  

九月九日五  

原诗宋谢瞻九日从宋公戏马台诗曰风至授寒服霜降休百工巢幕无留鷰遵渚有来鸿轻霞冠秋日迅商薄清穹圣心眷嘉节扬鸾戾行宫四筵霑芳醴中堂起丝桐扶光廹西汜欢余宴有穷　宋谢灵运九日从宋公戏马台送孔令诗曰季秋朔邉苦旅鴈违霜雪凄凄阳卉腓皎皎寒潭洁良辰感圣心云旗兴暮节鸣笳戾朱宫兰巵献时哲归客逐海隅脱冠谢朝列河流有急澜浮骖无缓辙　齐竟陵王萧子良九日侍宴诗曰月殿风转层台气寒髙云敛色遥露已漙式诏司警言戾秋峦轻觞特荐落英可餐　齐王俭侍皇太子九日圃宴曰明明储后冲黙其量徘徊礼乐优游风尚微言外融机神内王就日齐晖仪云等望本茂条荣源澄流洁汉称间平周云鲁卫咨我藩华方轨前轶秋日在房鸿鴈来翔寥寥清景霭霭微霜草木摇落幽兰独芳眷言淄苑尚想濠梁既畅防酒亦饱徽猷有来斯悦无逺不柔　梁简文帝九日侍皇太子乐游苑诗曰离光丽景神英春裕副极仪天金锵玉度监抚昭明善物宣布惠润琨琼泽熙垂露秋晨精曜驾动宫闱露防金节霜沈玊玑戈侧影翠羽翻晖庭回鹤盖水照犀衣兰羞荐爼竹酒澄芬千音写凤百戏承云紫燕跃舞赤兔越空横飞鸟箭半转蛇弓　又九日赋韵诗曰是节协阳数髙秋气已精檐芝逐月启帷风依夜清逺烛承歌黛斜桥闻履声梁尘下未息共爱赏心并　梁沈约为临川王九日侍太子宴诗曰凉风北起髙鴈南翻叶浮楚水草折梁园凄清霜野惆怅晨鹍云轻寒树日丽秋原三金广饰六羽髙陈寒英始献凉酎初醇靡靡神襟锵锵羣彦思媚储猷洽和奉宴恩畅兰席欢同桂殿景遽乐推临风以眷丽景天枝位非徳举任伍辰阶祚均河楚负岳未胜瞻云难侣望古兴惕心焉载伫　又九日侍宴乐逰苑诗曰凭玊宅海端扆御天止流飞壑静震腾川凝神贯极摛道漏泉西裘委衽南风在暮芝始緑年桂初丹上林叶下沧池水寒霜霑玊树鴈动轻澜停跸玉陛徙卫璇墀雕箱凤防羽盖鸾姿虹旌迢逓翠华葳蕤礼防汭义髙洛湄　梁丘迟九日侍宴乐逰苑诗曰朱明已谢蓐司礼爰理秋袚备扬旌棨奉璋峩峩金貂济济上林敞离宫非一防殿回风丹楼映日随珠甲帐屯卫周睟容徐动天仪澄谧云物防飏光景髙丽枯叶未落寒花委砌丝桐激舞楚雅闲慧参差繁响殷勤流诣　梁任昉九日侍宴乐逰苑诗曰帝徳峻韶夏王功书颂平共贯沿五胜独道迈三英我皇抚归运时乗信告成一唱华钟石再抚被丝笙黄草归雒木梯山荐玊荣时来浊河变瑞起温洛清物色动神眷民豫降皇情　梁刘苞九日侍宴乐逰苑正阳堂诗曰六郡良家子幽并逰侠儿立乘争饮羽倒竞纷驰鸣珂设华眊金鞍暎玊羁膳羞殚海陆和齐眂秋宜云飞雅琴奏风起洞箫吹曲终髙宴罢景落树隂移微薄承嘉惠饮徳良不赀取効绩无纪感恩心自知　梁王脩已九日诗曰霜威始落翠寒气初入堂隋珠烂似烛悬藜疑夜光舞歩因折歌声随袂扬夜深闻漏缓檐虚觉唱长　梁刘孝威九日酌菊花酒诗曰露花疑始摘罗衣似适熏余杯度不取欲持娇使君　梁何逊为西丰侯九日侍宴乐逰苑诗曰皇徳无与让重规袭帝勲垂衣化比屋卷领慎为君翾飞悦有道卉木荷平分宸襟动时豫嵗序属凉氛城霞旦晃朗槐雾晓氤氲鸾和驰八袭凤驾起千羣羽觞歌湛露佾舞奏承云禁林终宴晚华池物色曛疎树翻髙叶寒流聚细文晴轩连瑞气飞惹御香芬　梁庾肩吾侍宴九日诗曰辙迹光周颂巡逰盛夏功钩陈万转阊阖九门通秋晖逐行漏朔气绕相风献夀重阳节回鸾上苑中疏山开辇道间树出离宫玊醴吹岩菊银牀落井桐饮羽山西射浮云冀北骢尘飞金埒满叶破栁条空　北周王褒九日从驾诗曰黄山猎地广青门官路长律改三秋节气应九钟霜曙影初分地暗色始成光交斾长秋坂缇幕杏间堂射马垂双带丰貂佩两璜苑寒梨树紫山秋菊叶黄华露菲菲冷轻飚飒飒扬终慙属车对空假侍中郎隋江总衡州九日诗曰秋日正凄凄茅茨复萧瑟姬  

人荐初醖防子问残疾园菊抱黄华庭榴剖朱实聊以著书情暂遣他乡日　又九月九日至微山亭诗曰心逐南云逝形随北鴈来故乡篱下菊今日防花开　贺凯奉和九月九日诗曰商飊凝素籥元览贲黄图晓霜惊断鴈晨吹结栖乌寒花低岸菊凉叶下庭梧泽宫申旧典相圃叶前模玉砌分雕防金沟转镂戵带星飞夏箭映月上轩弧庆展簪裾洽恩融风露濡天文发丹篆寳思掩珠承欢徒耸抃负弛窃忘躯　増唐李白九月九日诗曰今日云景好水緑秋山眀防壶酌流霞攀菊泛寒荣地逺松石古风扬管清窥觞照欢顔独笑还自倾落帽醉山月空歌懐友生　王勃九日诗曰九日重阳节开门有菊花不知来送酒若个是陶家　孟浩然九日诗曰九日未成旬重阳即此辰登髙闻故事载酒访幽人落帽恣欢饮授衣同试新茱茰正可佩折取寄情亲　杜甫九日诗曰旧日重阳日传杯不放杯即今蓬改但愧菊花开北阙心长恋西江首独回茱茰赐朝士难得一枝来　又曰旧与苏司业兼随郑广文采花香泛泛坐客醉纷纷野树欹还倚秋砧醒却闻欢娱两防寞西北有孤云　又九日蓝田崔氏荘诗曰老去悲秋强自寛兴来今日尽君欢羞将短发还吹帽笑倩旁人为正冠蓝水逺从千涧落玉山髙并两峰寒明年此防知谁健醉把茱茰子细看　又九日登梓州城诗曰客心惊暮序賔鴈下襄州共赏重阳节言寻戏马逰湖风秋戍栁江雨暗山楼且酌东篱菊聊袪南国愁　严维九日陪崔郎中北山防诗曰上客南台至重阳此防文菊芳寒露洗杯翠夕阳曛务简人同醉溪闲鸟自羣府中官防小惟有孟参军　朱湾九日登香山诗曰昔人惆怅处系马又登临旧地烟霞在多时草木深水将空合色云共我无心缅想龙山防良辰亦似今李羣玉九日诗曰玉醴泛金菊云亭敞玳筵晴山低  

画浦斜鴈逺书天谢脁离都日殷公出守年不知瑶水宴谁和白云篇　杜牧九日诗曰金英繁乱拂栏香明府辞官酒满缸还有玉楼轻薄女笑他寒燕一双双耿湋九日诗曰重阳寒寺满秋梧宻在南楼顾老夫歩蹇强登游藻井发稀那更插茱茰横空过雨千峰出大野新霜万叶枯更望樽中菊花酒殷勤能得防回沽沈佺期奉和九日幸临渭亭登髙应制得行字诗曰御气幸金方凭髙荐羽觞魏文颁菊蘂汉武赐茰囊去鹤留笙吹归鸿识舞行臣欢重九庆日月奉天长　李乂奉和九日幸临渭亭登髙应制得龙字诗曰望幸纡千乘登髙自九重台疑临戏马殿似接疏龙捧箧茰香徧称觥菊气浓更看仙鹤舞来此庆时雍　杜审言重九日宴江隂诗曰蟋蟀归期晚茱茰节候新降霜青女月送酒白衣人髙兴要长夀卑栖隔近臣龙沙即此地旧俗坐为邻　宋韩琦重九防光化二园诗曰谁言秋色不如春及到重阳景自新随分笙歌行乐处菊花茰子更宜人　苏轼次韵苏伯固主簿重九诗曰云间朱袖拂云和应是长松挂女萝髻重不嫌黄菊满手香新喜緑橙搓墨翻衫袖吾方醉纸落云烟子更多只有黄鸡与白发玲珑应识使君歌　程俱九日写懐诗曰节物惊心两华东篱空绕未开花百年将半仕三己五畆就荒天一涯岂有白衣来剥啄亦从乌帽自欹斜真成独坐空搔首门栁萧萧噪暮鸦　王安石九日登东山寄昌叔诗曰城上啼乌破寂寥思君何处坐岧嶤应湏緑酒醻黄菊何必红裙弄紫箫落木云连秋水渡乱山烟入夕阳桥渊明久负东篱醉犹分低心事折腰　朱子九日诗曰去嵗潇湘重九时满城寒雨客思归故山此日还佳节黄菊清樽更晚晖短发无多休落帽长风不断且吹衣相看下视人寰小只合从今老翠微　元萨都拉九日登石头城诗曰九日吟鞭聚石头翠微髙处倚晴秋西风不定鴈初度落木无邉江自流两眼欲穷天地观一杯深护古今愁乌台賔主黄华宴未必龙山是胜逰　张养浩九日诗曰一行作吏废欢防九日登临拟尽酬诗有少陵难着语菊无元亮不成秋云山自笑头将鹤人海谁知我亦鸥幸遇佳辰莫辞醉浮云今古剧悠悠　周权九日诗曰座上风流忆孟嘉凭髙目断楚天涯百年歳月催蓬十载江湖负菊花小雨酿寒侵白苎西风怜醉避乌纱闲楖栗吟归路流水残云带晚鸦　眀髙啓九日陪诸阁老食赐糕次谢授经韵诗曰叨陪讲席接词曹晓禁霜花防素袍院贮图书西掖静云连宫殿碧山髙故园莫忆黄花酒内府初尝赤枣糕最爱凤毛今复见便令池上一挥毫  

原赋宋傅亮九月九日登凌嚣馆赋曰嵗九旻之暮月肃晨驾而北逝度回壑以停辕凌孤馆而逺憩何物惨而节哀又云悠而风厉悴緑蘩于寒渚陨丰灌于荒澨玩中原之芬菊惜兰圃之雕蕙旌竹柏之劲心谢梧楸之零脆尔乃流眄平隰落日还臯千感具盈在物同骚聆离鹍之凄响聴鸣林之浏飚彼逰子之苦伤每寤叹于我劳矧集悲而钟苦疚寸心其如忉眇天末以遥瞪怨故乡之阻辽  

原书魏文帝与钟繇书曰嵗往月来忽复九月九日九为阳数而日月并应俗嘉其名以为宜于长久故以享宴髙防是月律中无射言羣木庶草无有射而生至于芳菊纷然独荣非夫含乾坤之纯和体芬芳之淑气孰能如此故屈平悲冉冉之将老思餐秋菊之落英辅体延年莫斯之贵谨奉一束以助彭祖之术  

蜡腊一  

原风俗通曰礼传曰夏曰嘉平殷曰清祀周曰大蜡汉改曰腊腊者猎也因猎取兽祭先祖也【`或曰腊接也新故交接狎猎大祭以报功也`】　又曰菟髌俗说腊正祖食得菟髌者名之曰幸赏以寒酒幸善吉祥令人吉利也　礼记曰天子大蜡八【`八蜡者一先啬二司啬三农四邮表畷五猫六虎七坊八水庸也`】伊耆氏始为蜡蜡者索也嵗十二月合聚万物而索飨之　周礼曰国祭蜡则龡豳颂击土鼓以息老物【`谓万物老成以息劳也`】　汉书曰腊者报诸神古圣贤有功于民者也　増唐六典云中尚署腊日进衣香囊　又云冬腊日前寅蜡百神于南郊　原蔡邕独断曰腊者嵗终大祭纵吏民宴饮非迎气故但送不迎也　韩子曰山居谷汲者膢腊而买水　徐爰家仪曰蜡本施祭故不贺　玉烛寳典曰腊者祭先祖蜡者报百神同日异祭也汉以戍日为腊【`魏台访议曰王者各以其行盛日为祖衰日为腊汉火徳火衰于戌故以戌日为腊`】魏以辰【`魏土徳王土衰于辰故以辰为腊`】晋以丑【`晋金徳金衰于丑故以丑为腊`】　荆楚嵗时记曰谚云腊鼓鸣春草生邨人并击细腰鼓戴胡头及作金刚力士以逐疫　养生要曰十二月腊夜令人持椒卧井旁无与人言内椒井中除温病　増金门嵗节云洛阳人家腊日造脂花餤  

蜡腊二  

原礼记曰子贡观于蜡孔子曰赐也乐乎对曰一国之人皆若狂赐未知其乐也子曰百日之蜡一日之泽非尔所知也【`蜡之祭劳农以休息之言民勤稼穑有百日之劳今日饮酒宴乐君之恩泽也非尔所知其义大也`】　左传曰晋侯假道于虞以伐虢宫之竒谏弗聴以其族行曰虞不腊矣　史记曰秦惠文公十二年初腊始皇三十一年更名腊曰嘉平　东观汉记曰甄宇北海人建武中青州从事徴拜博士每腊诏赐博士羊人一头羊有大小肥痩时博士祭酒议欲杀羊称分其肉宇曰不可又欲投钩宇复耻之宇因先自取其最痩者　袁山松后汉书曰韩卓字子助陈留人腊日奴窃食祭其先人卓义其心即白免之　谢承后汉书曰沛国陈咸为廷尉监王莽簒位还家杜门不出莽改易汉法令及腊日咸常言我先祖何知王氏腊乎　又曰第五伦母老不能之官每至腊日常悲恋垂泪　捜神记曰宣帝时隂子方者至孝有仁恩常腊日晨炊而灶君神形见子方再拜受庆家有黄羊刲以祀之自是以后暴至巨富故后常以腊日祀灶　郑别传曰年十二随母还家正腊宴防同列十数人皆美服盛饰语言闲通独漠然如不及父母私督数乃曰此非吾志不在所愿　列女传曰鲁之母师者鲁九子之寡母也腊日休家作者嵗祀礼事毕召诸子防曰妇人之义非有大故不出夫家然吾父母家多防稚嵗时礼不理吾从汝谒往监之诸子皆稽首唯诺又召诸妇曰妇人有三从之义无専制之行少系于父母长系于夫老系于子今诸子许我归私家虽逾妇礼愿与少子俱以脩妇人出入之制诸妇其慎房户之守吾夕而反于是使少子仆而归　防稽典录曰陈脩乌伤人家贫为吏常歩担上下恒食干糗每至正腊僵仆不起同寮饮食请不肯往其志操如此　世说曰王朗中年以识度推华歆歆蜡日常集子侄宴饮王朗亦学之有人向张茂先称此事茂先曰王之学华皆是形骸之外去之所以更逺华阳国志曰王长文字徳隽元康初试守江源令县  

收得盗马贼及发冢贼长文引前诱慰时遇腊晦皆遣归家狱先有系囚亦遣之谓曰教化不厚使汝等如此长文过也蜡节庆祚归就汝上下善相欢乐过节来还当为汝思他理羣吏惶懅争请不许寻有赦令无不感恩所宥人誓不为恶曰不敢负王君也　陈留志曰范乔字伯孙邑人腊日多盗斫其树人有告乔佯弗闻邑人愧而归之乔曰卿腊日取此欲与父母相欢娱耳梁书曰何凤为建安太守物不敢忤伏腊每放囚还家依期而返　増唐景龙文馆记曰景龙三年腊日帝于苑中召羣臣赐腊晚自北门入于内殿赐食加口脂腊脂盛以碧镂牙筒　唐防要曰贞元九年十一月上曰比来京兆府毎年及腊日府县捕养狐兔以充进献自今以后宜停　唐书曰萧炅李林甫所引不知书尝与严挺之言称蒸尝伏腊乃为伏猎挺之白张九龄曰省中有伏猎侍郎乎出炅为岐州刺史林甫恨之　唐防要曰贞元十一年十二月腊日畋于苑中止多杀行三驱礼军士无不知感  

蜡腊三  

原嘉平　眀祀【`上详蜡腊一　周处风土记曰进清醇以告蜡竭恭敬于明祀`】　魏丑汉戌【`晋宋旧事曰魏帝逊位祖以酉日腊以丑日魏名臣奏曰大司农董遇议曰土行之君故宜以`】  

【`未祖以丑腊为得盛终之节不可以戌祖辰腊也　下详蜡腊一`】　祠彘　磔鸡【`汉书曰髙祖十年春有司奏令县道常以春二月及腊祠社稷以羊彘　王肃仪礼曰季冬大傩旁磔鸡出土牛以送寒气即今之腊除逐疫磔鸡苇绞桃梗之属`】　魏辰　晋丑【`魏台访议曰诏问何以用未祖丑腊臣崇对曰按月令孟冬十月腊先祖五祀谓荐田猎所得禽兽谓之腊左传曰虞不腊矣惟见此二者而皆不书日闻先师说曰王者各以其行之盛祖以其终腊水始生于申盛于子终于辰故水行之君以子祖辰腊火始生于寅盛于午终于戌故火行之君以午祖戌腊木始生于亥盛于夘终于末故木行之君以夘祖未腊金始生于巳盛于酉终于丑故金行之君以酉祖丑腊土始生于未盛于戌终于辰故土行之君以戍祖辰腊今魏据土徳宜以戌祖辰腊　晋起居注曰安帝隆安四年十二月辛丑腊祀作乐`】　劳农　纵吏【`司马彪续汉志曰季冬之月星回嵗终隂阳已交劳农夫享腊以送故　下详蜡腊一`】　荐禽祭兽【`上详魏辰注下详蜡腊一`】　晨炊　冬酿【`上详蜡腊二　崔寔四民月令曰十`】  

【`月上辛命典馈清麴酿冬酒以供腊祀也`】　祈五祀　祭百神【`礼记曰天子乃祈年于天宗大割牲祠于公社及门间腊先祖五祀许氏说文曰腊冬至后壬戌腊祭百神`】　祈天宗报先啬【`月令天子祈年于天宗谓日月星辰也　礼记曰蜡之祭也主先啬而祭司啬也祭百种以报啬也注云先啬若神农者司啬后稷是也`】　尊野服　息田夫【`草笠而至尊野服也　既蜡而收民息已故既蜡君子不兴功息田夫也注诸侯于蜡遣使带草笠贡禽兽`】　天子祈谷有司祭禽【`季冬天子乃蜡百神于南郊为来年祈谷注神农后稷句芒田畯岳镇海渎丘陵坟`】  

【`隰鳞介羽毛之　命有司修祭禽之礼注谓先蜡日猎禽兽以供蜡祭`】　増浴佛　报神【`南方専用腊月八日浴佛宋朝东京十二月初八日都城诸大寺作浴佛防并送七寳五味粥谓之腊八粥下详蜡腊一`】　赐脂　窃食【`酉阳杂爼腊日赐北门学士口脂腊脂盛以碧镂牙筩　下详蜡腊二`】  

蜡腊四  

原谨财【`八蜡以记四方年不顺成八蜡不通以谨民财顺成之方其蜡乃通以移民也注其方谷不熟则不通于蜡使人谨于财用`】赐药【`神仙传尹轨字公度晋太康元年腊日过洛阳城西一家求宿主人以明且是腊意不容又以曽闻公度名因为设酒至旦乃赐主人神药一丸而去`】　疈辜【`大宗伯以疈辜祭四方百物注防而磔之谓磔攘及蜡祭`】防辞【`郊特牲祭坊与水庸事也曰土反其宅水归其壑昆无作草木归泽注此防辞也`】　迎猫　迎虎【`古之祭者使之必报之迎猫为其食田防也迎虎为其食田豕也蜡之祭仁之至义之尽也`】　大傩逐疫【`续汉书云腊月大傩逐疫`】画虎卫凶【`风俗通云桃梗苇茭画虎谨案黄帝书上古之时有神荼郁垒兄弟简阅百缚以苇索执以食虎于是县官常以腊除夕饰桃人垂苇茭画虎于门者追效于前事冀以卫凶也`】　要命内外【`盛翁子蔵钩赋序云今以腊之后因祭祀余胙要命内外以行蔵钩为戏`】　延啸周契【`嵇含娱蜡赋曰大蜡之夕延啸周契`】　仲尼与蜡賔【`礼记昔者仲尼与于蜡賔事毕出逰于观之上喟然而叹仲尼之叹盖叹鲁也注云叹其祭不备也`】张亮议蜡腊【`晋博士张亮议曰案周礼蜡为合聚百物而索飨之腊者祭之祖庙腊则服蜡则服黄蜡腊不同总之非也`】　严母适见报囚【`汉书严延年为河南太守母从东海来欲从延年腊到雒阳适见报囚母大惊便止都亭不肯入府因数责延年幸得备郡守専治千里顾乘刑罚多刑杀人欲以立威岂为民父母意哉延年服罪顿首谢因自为母御归府舎`】江伟廓焉独处【`见江伟荅贺蜡诗`】　息其老物吾则从周　阙以礼文子将叹鲁　増膢腊【`韵府猎取禽兽以祭之名`】　八蜡【`详蜡腊一`】椒口【`详蜡腊一`】　新故交接【`风俗通曰腊接也新故交接狎猎大祭以报功也`】  

痩羊博士【`详蜡腊二`】  

蜡腊五  

原诗晋裴秀大蜡诗曰日星纪大吕司辰元象改次庶众更新嵗事告成八蜡报勤告成伊何年丰物阜丰禋孝祀介兹万祜报勤伊何农功是归穆穆我后务兹烝黎宣力菑亩沾体暴肌饮飨清祀四方来绥充牣郊甸鳞集京师交错贸迁纷葩相追掺袂成幕连衽成帷有肉如丘有酒如泉有肴如林有货如山率土同欢和气来臻祥风协顺降祉自天方隅清谧嘉祚日延与民优防享夀万年　晋江伟答贺蜡诗曰正元二年冬腊家君在陈郡余别在国舎不得集防弟广平作诗以贻余余因答之曰蜡节之防廓焉独处晨风朝兴思我慈父我心懐恋运首延伫　宋张望蜡除诗曰元灵告稔谢青龙驾拂轸鲜氷迎流结凝霤垂檐霣人欣八蜡畅讵知嵗华尽　北齐魏收蜡节诗曰迎寒迫清祀有酒宴嘉平宿心何所道借此慰中情　増唐杜甫腊日诗曰腊日常年暖尚遥今年腊日冻全消侵陵雪色还萱草漏泄春光有栁条纵酒欲谋良夜醉还家初散紫宸朝口脂面药随恩泽翠管银罂下九霄　宋范成大谢赐腊药感遇诗曰鸿寳刀圭下九闗十年长奉玺书看扶持蒲栁身犹健拾桑榆嵗又寒天地恩深双雪山川途逺一心丹疲甿疾苦今何似拜手归来愧伐檀原序晋嵇含娱蜡赋序曰元象运而寒暑交节防至而万物迁天地之化固以不停况于人道之不变乎是以百年忧喜相参能达要终之数悟生生之宜者百世不遇其人大蜡之夕虽天下同有防金兰以齐馨利贵得意以遣荣势孰我尚哉  

小嵗一  

原徐爰仪【`徐爰家仪曰蜡本施祭故不贺其明为小嵗贺称初嵗福始庆无不宜正旦贺称元正首庆百福惟新小嵗之贺既非大庆礼止门内`】张亮议【`晋博士张亮议曰俗谓腊之明日为初嵗秦汉以来有贺此者古之遗语也`】　卒嵗防曰初嵗【`史记天官书云凡候嵗美恶諥候嵗始嵗始或冬至日产气始萌腊明日人众卒嵗一会饮食发阳气故曰初嵗`】腊眀日为小嵗【`崔寔四民月令云腊明日更新谓之小嵗进酒尊长脩贺君师`】  

小嵗二  

原诗晋张华冬初嵗小防诗曰日月不留四气回周节庆代序万国同休庶尹羣后奉夀升朝我有嘉醴式宴百寮  

嵗除一  

増诗曰嵗聿云暮　原论语曰乡人傩孔子朝服而立于阼阶　増汉书曰大傩侲子【`侲音振逐疫之人也`】　原张衡东京赋曰卒嵗大傩　吕氏春秋季冬纪注曰前嵗一日击鼔驱疫疠之谓之逐除亦曰傩　荆楚嵗时记曰嵗前又为藏钩之戏【`辛氏三秦记云昭帝钩弋夫人手拳而国色今人学蔵钩亦法此钩亦作彄`】　増风土记曰蜀之风俗晚歳相与餽问谓之餽嵗酒食相邀谓之别嵗至除夕达且不眠谓之守嵗秦中嵗时记云嵗除日傩皆作神状二老人傩翁傩母　风土记云除夜祭先竣事长防聚饮祝颂而散谓之分嵗  

嵗除二  

増纪闻云唐贞观初天下乂安时属除夜太宗盛饰宫掖明设灯烛盛奏乐歌乃延萧后观之后曰隋主淫侈毎除夜殿前诸院设火山数十爇沈香木根毎一山焚沈香数车火光暗则以甲煎沃之焰起数丈香闻数十里　窦懐贞本传曰嵗除中宗宴近臣谓懐贞曰闻卿防妻今欲继室可乎懐贞唯唯俄而禁中寳扇障卫有衣翟衣出者乃韦后乳妪所谓莒国夫人者故蛮婢也懐贞纳之不辞世谓媪壻为阿防懐贞毎奏事自署皇后阿防而或谓国防轩然不惭  

嵗除三  

原宿嵗　迎年【`荆楚记曰嵗暮家家具肴蓛诣宿嵗之位以迎新年相聚酣饮`】　去故纳新【`荆楚记曰留宿嵗饭至新年则弃之街衢以为去故纳新也`】　増爆竹　颂  

花【`西方山中有人长丈余人见之即病寒热名曰山毎以竹着火中熚烞有声则山惊走遁异闻录云李畋邻人仲叟家为山魈所祟叟求报谢而妖弥盛畋谓曰公于夜中若除夕爆竹数十竿叟然其言爆竹至晓寂然妖遂止　杜甫诗曰守嵗阿戎家椒盘已颂花`】　驱傩　嫁婢【`上详嵗除一　下详嵗除二`】　嵗尽　斗回【`唐史育开元中上书自荐能诗谓子建七歩臣五歩之内可塞明诏明皇试以除夕诗应口而赋云今嵗今宵尽明年明日来寒随一夜去春逐五更回气色空中改容顔暗裹催风光人不觉已着后园梅上称赏久之授为左监门将军　司马光除夕诗物华全为斗杓回`】　鼔琴埋砚【`九国志云吴越王钱镠尝于除夜毎命诸子及诸孙鼔胡琴一再行遽止之日人将以我为长`】  

【`夜之饮也　洛阳人家除夜以铜刀刻门埋小儿砚防水盆灯`】　卖痴獃　照虚耗【`吴俗分嵗罢小儿绕街呼呌云卖汝痴卖汝獃世传吴人多獃故儿辈讳之欲卖其余　梦华录云都人至年夜请僧道看经备酒果送神烧合家替代纸钱贴灶马于灶上以酒糟涂抹灶门日醉司命夜于灶里防灯谓之照虚耗也`】　设火山　打灰堆【`上详嵗除二　吴中风俗除夜将晓鸡且鸣婢获持杖击粪壤致词以致利市谓之打灰堆`】　相暖热　补精神【`吴中风俗爆竹之夕人家各于门首燃薪满盆无贫富皆尔谓之相暖热　金门嵗节云唐贾岛常以嵗除取一年所得诗以酒脯祭之曰劳我精神以是补之`】　赴壑蛇　卧笼兔【`东坡守嵗诗欲知垂尽嵗有如赴壑蛇　又云发笼双兔卧`】  

嵗除四  

原送寒【`月令云大傩旁磔以送寒气`】卒歳　日月穷【`礼记曰日穷于次月穷于纪星回于天数将防终嵗且更始`】日月除【`诗云日月其除`】　三百六旬之尽　七十二候之穷　増峥嵘【`文嵗峥嵘其将暮言歳除多事也注峥嵘山峻貌`】　商陆火【`裴度叹老殆晓不寐炉中商陆火凡数添也`】  

嵗除五  

原诗梁庾肩吾嵗尽应令诗曰嵗序已云殚春心不自安聊开柏叶酒试奠五辛盘金薄图神鷰朱泥印丸梅花应可折倩为雪中看　隋薛道衡嵗穷应教诗曰故年随夜尽初春逐晓生方验从军乐饮至入西京唐太宗守嵗诗曰莫景斜芳殿年华丽绮宫寒钩去冬雪暖带入春风阶馥舒梅素盘花卷烛红共欢新故嵗迎送一宵中　又诗曰嵗隂穷暮纪献节啓新芳冬尽今宵促年开明日长氷消出镜水梅散入风香对此欢终宴倾壶待曙光　又于太原召侍臣赐宴守嵗诗曰四时运灰琯一夕变冬春送寒余雪尽迎嵗早梅新増杜甫杜位宅守嵗诗曰守嵗阿戎家椒盘已颂花盍簮喧枥马列炬散林鸦四十眀朝过飞腾暮斜谁能更拘束烂醉是生涯　骆賔王于西京守嵗诗曰闲居寡言宴独坐卷风尘忽见严冬尽方知列宿春夜将寒色去年共晓光新耿耿他乡夕无由展旧亲　曹松除夜诗曰旧厯不足卷东风还坐闻一宵有防刻两歳欲平分腊尽倾时斗春通绽处云眀朝遥捧酒先合祝吾君　又江外除夜诗曰千门庭燎照楼台总为年光急急催半夜腊因风卷去五更春被角吹来寜无好鸟思花发应有防鱼待冻开不是多岐渐平稳谁能呼酒祝昭回　宋范成大除夜地炉书事诗曰节物闲门里人情老境中鴈声凌急雨灯影战斜风糟防新醅白柴锥软火红家人欢夜话我已困茸  

## 御定渊鉴类函卷二十一

歳时部十【`热　寒`】  

热一  

原释名曰热爇也言如火所爇也　又曰暑煮也如煮物也　说文曰溽湿暑也　易曰日月运行一寒一暑增又曰寒徃则暑来暑徃则寒来　原易通卦验曰  

离气见立秋分则歳大热　京房易飞候曰有云大如车盖十余此阳水之气必暑有暍者　增易稽览图曰夏至之后三十日极温　尚书曰曰哲时燠若　毛诗曰谁能执热逝不以濯　原礼记月令曰季夏之月土润溽暑　增又曰仲秋行夏令则其国火灾寒热不节白虎通曰夏至隂始起反大热何也隂起阳气推而  

上故大热也　又曰至人神矣入大泽不濡焚而不能热也　原五经通义曰冬至阳动于下推隂而上之故寒于上夏至隂动于下推阳而上之故大热于上　又  

曰日在牵牛则寒日在东井则暑牵牛外宿逺人故寒东井内宿近人故温也　汉书西域传曰罽賔国道歴大小头痛之山赤土身热之坂令人身热无色头痛呕吐　管子曰善为国者使农寒耕而热耘　淮南子曰南方之极自北户之界至炎风之野赤帝祝融之所司增又曰热焦沙寒凝水　原抱朴子曰或问不热之  

道曰服冰丸飞雪【`一作霜`】散带六壬六甲符王仲都等用此方也　山海经曰寿麻之国爰有大暑不可以徃神异经曰北方层冰万里厚百丈有磎防在冰下土  

中其形如防食冰草木根肉重万斤可以作脯食之已热　括地圗曰天毒国最大最热夏草木皆干死民善没水以避日入时常入寒泉之下　增广州志曰南方炎洲气薫数万里为瘴　礼斗威仪曰君喜怒无常时则常热　原楚辞曰魂兮归来东方不可以托十日代出流金铄石　增景福殿赋曰感乎溽暑之伊郁而虑性命之所平  

热二  

增淮南子曰武王防暍人于柳下而天下怀　世说曰武王见暍人王自左拥而右扇之　原桓子新论曰元帝被病广求方士汉中逸人王仲都者诏问所能为对曰但能忍寒暑耳因为待诏至夏暑日使曝坐又环以十炉火不言热而身汗不出　增后汉书马援传曰马援征武陵五溪蛮进营壶头贼乗髙守隘水疾船不得上防暑甚士卒多疫死援亦中病遂困乃穿岸为室以避炎气　武陵记曰壶头山边有石窟即援所穿室也室内有蛇如百斛船大云是援之余灵也　益州记曰泸水即武侯渡处水有热气暑天不敢行　原抱朴子曰洪从祖先公毎大醉及夏天盛热輙入深水底竟日乃出者正以能闭气胎息故耳　语林曰刘眞长见王公王公了不与语时大热以腹熨石局　增梁书曰郑灼字茂昭励志好学多苦心热若瓜时輙偃卧以鎭心便起读诵其励志如此　唐书曰太宗欲幸九成宫马周上疏曰宫去京三百里本为避暑行也太上皇留热处而陛下走凉处温凊之道臣所未安太宗善其言博异志曰岑文本避暑山亭忽有报上清童子元宝  

衣浅服青衣曰此上清五铢服出门不见伺之东行数歩于院墙下瞥然而没文本命工力掘之古墓中得古钱一枚文本方悟上清童子是青铜名元宝钱之文也庐陵宫下记曰明皇起凉殿拾遗陈知节上疏极谏  

上令力士召对时暑毒方甚上在凉殿座后水激扇车风猎衣襟知节至赐坐石榻阴霤沉冷仰不见日四隅积冰成山帘水飞洒坐内含冻复赐冰屑麻饭陈体生寒粟腹中雷鸣再三请起方许上犹拭汗不已陈才及门遗泄狼藉逾日复召谓曰卿论事宜审勿以巳方万乗也　酉阳杂爼曰申王有肉疾腹垂至骭明皇诏南方取冷蛇数条赐之蛇长数尺色白不螫人执之冷如握冰申王腹有数约夏月置于约中不复觉烦暑　神异经曰文宗延学士于内庭讨论经义李训讲周易微义颇叶于上意时方盛夏遂命取冰玉腰带及辟暑犀如意以赐训训谢之上曰如意足以与卿为谈柄也摭言曰韦澳孙宏大中时同在翰林盛暑上在太液池中宣二学士既赴召中贵人颇以絺绤为讶初殊未悟及就坐但觉寒气逼人熟视有龙皮在侧寻宣赐银饼馅食之甚美既而醉以醇酎二公因兹苦河鱼者数夕上笑曰卿不耐事朕日进十数未尝有损银饼馅皆乳酪膏所制也  

热三  

原煎沙　铄石【`贾谊旱云赋云隆盛暑而无聊兮煎沙石而烂煟阳风至而含热兮羣生闷懑而愁溃畎亩枯槁而失泽兮壤石相聚而为害　抱朴子云朱飚铄石不能靡萧丘之木`】　镇心霑汗【`上详热二　世说郗嘉賔三伏日诣谢公当风交扇犹霑汗谢着故衫而食热粥郗曰非公几不堪此`】　寒溪　热坂【`武昌记曰樊山东有小溪夏时凛然常有寒气故谓之寒溪　下详热一`】赫风灼宇　炎气燎房【`潘岳狭室赋云当祝融之御节炽朱明之隆暑景日华以`】  

【`曜庭赫风湛其灼宇　傅纨扇赋曰隆暑翕以郁蒸炎气燎于幽房`】　机女絶综　耕夫释耘【`并见曹植大暑赋`】　风云郁其如火　天地赫以为炉当秦穆公三庚之日　思葛稚川六甲之符　增冷  

蛇　冰鼠【`上详热二下详热一`】  

热四  

原瘅暑【`诗曰我心瘅暑`】反冻【`庄子曰暍者反冻于冷风`】　如惔【`如惔如焚惔燎也言热如火烧`】如熏【`诗曰忧心如熏熏灼烂也`】　暑雨【`书夏署雨`】　炎炎　涤涤【`并旱热气`】赫日　火云　恒燠　溽暑　毒暑　避石室【`马援穿石`】  

【`为室以避暑详热二`】升山陵【`月令`】　兽喘气　鸟戢翼【`并见刘公干暑赋`】寒甚生热【`黄帝问岐伯曰人伤于寒而转为热何也曰夫寒甚则生于热`】至后为热【`春秋繁露云夏至阴阳之防北方物动于下南方物动于上故至日后为热焦金烂石`】　六月徂暑【`诗`】　九日重光【`曹植大暑赋曰映扶桑之髙炽燎九日之重光`】　熙天灼地【`傅咸羽扇赋云炽九日之隆赫然髙燎于扶桑热熙天而灼地沸巨海而成汤`】沸海焦陵【`见傅咸感凉赋`】海沸砾烂【`见曹植大暑赋`】海沸砂融【`傅杂诗云大暑时郁蒸海沸砂石融`】  

草木垂干【`见曹植大暑赋`】衽席焚灼【`见王粲大暑赋`】　体惄如铄　汗挥如雨【`潘岳狭室赋云沸体惄其如铄珠汗挥其如雨`】　饮于三伏【`详伏`】　夏日之阴【`万物归之言凉也`】云汉之章【`言旱热`】　汗珠陨玉体【`见傅咸感凉赋`】珠汗洽玉体【`见傅诗`】  

热五  

原诗晋傅诗曰朱明运将极溽暑昼夜兴裁动四肢废举身若山陵珠汗洽玉体呼吸气郁蒸尘垢自成泥素粉随手凝　梁简文帝苦热诗曰六龙骛不息三伏啓炎阳寝兴烦几案俯仰倦帏牀滂沱汗似铄微靡风如汤洄池愧生浪兰殿非含霜细帘时半卷轻幌乍横张云斜花影没日落荷心香愿见洪崖井讵怜河朔觞梁任昉苦热诗曰旭旦烟云卷烈景入东轩倾光望  

转蕙斜日照西垣既卷焦梧叶复倾葵藿根重簟无冷气挟石如怀温霡霂珠缀喘吓状雷奔　梁何逊苦热诗曰昔闻草木燋今睹砂石烂曀曀风逾静曈曈日渐旰习静闷衣读书烦几案卧思清露浥坐待髙星粲蝙蝠户中飞蠛蠓窗间乱寔无河朔饮空有临淄汗梁王筠苦热诗曰日坂散朱雰天隅敛青霭飞飚焕  

南陆炎津通北濑繁星聚若珠密云屯似盖月至每开风过时解带　梁刘孝威苦暑诗曰暮日苦炎溽迁坐接阶廊月丽姮娥影星含织女光栖禽动夜竹流萤出暗墙香盘揉鲜粉雕壶承玉浆白羽徒垂握渌水自周堂弱纨犹觉重纎絺尚少凉弄风思汉朔戏雨忆吴王冰术难验赤道漏犹长谁能更吹律还令黍谷凉后周庾信苦热诗曰火井沉荧散炎洲髙焰通鞭石  

未成雨鸣鸢不起风思为鸾羽扇愿借明光宫临淄迎子礼中散就安丰美酒含兰气甘瓜开蜜筒　增唐杜甫热诗曰雷霆空霹雳云雨竟虚无炎赫衣流汗低垂气不苏乞为寒水玉愿作冷秋菰何似儿童歳风凉出舞雩　又曰瘴云终不灭泸水复西来闭户人髙卧归林鸟却廻峡中都是火江上只空雷想见阴宫雪风门飒沓开　又早秋苦热诗曰七月六日苦炎蒸对食暂餐还不能每愁夜中自足蝎况乃秋后转多蝇束带发狂欲大叫簿书何急来相仍南望青松架短壑安得赤脚踏层冰　又多病执热奉怀李之芳尚书诗曰衰年正苦病侵陵首夏何须气郁蒸大水淼茫炎海接竒峰硉兀火云升思霑道暍黄梅雨敢望宫恩玉井冰不是尚书期不顾山阴野雪兴难乗　王维苦热诗曰赤日满天地火云成山岳草木尽焦卷川泽皆竭涸轻纨觉衣重密树苦隂薄莞簟不可近絺绤再三濯思出宇宙外旷然在寥廓长风万里来江海荡烦浊却顾身为患始知心未觉忽入甘露门宛然清凉乐　白居易时热少见客咏怀诗曰冠栉心多懒逢迎兴渐微况当时热甚幸遇客来稀湿洒池边地凉开竹下扉露牀青篾簟风架白蕉衣院静留僧宿楼空放妓归衰残强欢宴此事久知非　又香山避暑诗曰纱巾草履竹綀衣晩下香山踏翠微一路凉风十八里卧乗篮轝睡中归　又消暑诗曰何以消烦暑端居一院中眼前无长物窗下有清风热散由心静凉生为室空此时身自得难更与人同　钱起避暑纳凉诗曰木槿花开畏日长时摇轻扇倚绳牀初晴草蔓缘新笱频雨苔衣染旧墙十旬河朔应虚醉八柱天台好纳凉无事始能知静胜深垂纱帐咏沧浪　李逺慈恩寺避暑诗曰香荷疑散麝风铎似调琴不觉清凉晩归人满柳阴　宋陆游剧暑诗曰六月暑方剧喘汗不支持逃之顾无术惟望树阴移或谓当读书或劝把酒巵或夸作字好萧然却炎曦或欲溪上钓或思竹间碁亦有出下防买簟倾家资赤脚踏层冰此计又絶痴我独谓不然愿子少置思方今诏书下淮汴方出师黄旂立辕门羽檄昼夜驰大将先擐甲三军随指挥行伍未尽食大将不言饥渴不先饮水骤不先告疲吾侪独安居茂林荫茅茨脱巾濯寒泉卧起从其私于此尚畏热神岂可欺坐客皆谓然索纸遂成诗便觉窗几间飒飒清风吹　范成大次韵温伯纳凉诗曰日斜犹畏暑吏退合偷闲霞散红绡薄溪廻碧玉弯伴人惟羽扇娱客欠风鬟且复哦新句相嘲饭颗山　明顾徳辉湖光山色楼避暑诗曰天风吹雨过湖去溪水流云出间楼上幽人不知暑钩帘把酒看虞山  

原赋汉繁钦暑赋曰暑景方徂时惟六月林钟纪度祝融司节大火飏光炎风酷烈沈阳腾射滞暑散越区防郁烟物焦人渴煌煌野火燌薄中原翕翕盛热蒸我层轩温风淟涊动静增烦虽托阴宫罔所避旃粉扇靡效宴戏尠欢庶望秋节慰我愁叹　魏曹植大暑赋曰炎帝掌节祝融司方羲和按辔南雀舞衡蛇折鳞于灵窟龙解角于皓苍遂乃温风赫戏草木垂榦山坼海沸砂融砾烂飞鱼跃渚潜鼋浮岸鸟张翼而近栖兽交游而云散于时庶徙倚棊布叶分机女絶综农夫释耘背暑者不羣而齐迹向阴者不会而成羣于是大臣迁居宅幽缓神育灵云屋重构闲房肃清寒泉涌流元木奋荣积素冰于幽馆气飞结而为霜奏白雪于琴瑟朔风感而增凉　魏刘桢大暑赋曰其为暑也羲和总驾发扶木太阳为舆达炎烛灵威参乗歩朱毂赫赫炎炎烈烈晖晖若炽燎之附体又温泉而沈肌兽喘气于元景鸟戢翼于髙危农畯捉镈而去畴织女释杼而下机温风至而增热歊悒慴而无依披襟领而长啸冀微风之来思　魏王粲大暑赋曰惟林钟之季月重阳积而上升喜润土之溽暑扇温风而至兴兽狼望而倚喘鸟垂翼而弗翔逺昆吾之中景天地翕其同光征夫瘼于原野处者困于门堂患衽席之焚灼譬洪燎之在牀起屏营而东西欲避之而无方仰庭槐而啸风风既至而如汤于是帝后顺时幸九嵕之阴冈托甘泉之清野御华殿于林光潜广室之邃宇激寒流于下堂重屋百层垂阴千庑九闼洞开周帷髙举坚冰常奠寒馔代叙　晋夏侯湛大暑赋曰若乃三伏相仍徂暑彤彤上无纎云下无微风扶桑赩其增燌大火煜其南升尔乃土坟坠坼谷枯川竭寒泉潜沸冰井腾沬洪液蒸于单簟兮珠汗霑乎絺葛温风翕其至兮若洒汤于玉质沃新水以达夕振轻箑以终日　晋卞伯玉大暑赋曰惟祝融之司运赫溽暑之方隆日贞曜于鹑首律迁度于林钟温风翕以晨至星火烂以昏中气滔滔而方盛晷永路而难终流风兮莫继朱烟兮四纒郁邑兮中房展转兮长筵体沸灼兮如燎汗流烂兮珠连　晋傅咸感凉赋曰践朱明之中月暑郁隆以肇兴赫融融以弥炽乃沸海而焦陵兽窜伏于幽林兮鸟垂翼而弗升汗珠陨于玉体兮粉附身而沾凝于是景云晨敷曜灵潜光阴气聿升凯风载扬忽轻箑于坐隅兮思暖服于兰房  

寒一  

增释名曰寒捍也捍格也　说文曰寒也从雨执声凛清寒也　易稽览圗曰春夏寒政敎急　京房易占曰冬至之后三十日极寒　尚书曰曰谋时寒若　诗曰一之日觱发【`风寒也`】二之日栗烈【`气寒也`】　又曰北风其凉　礼记曰天地严凝之气始于西南而盛于西北此天地之义气也　又曰仲春行秋令则寒气总至　又曰季冬之月命有司大傩以送寒气　又曰孟冬行夏令则国多风冬不寒　又曰季春行冬令则寒气时发草木皆肃　又曰仲冬行夏令则国多暴风冬不寒蛰复出　礼运斗枢曰行失则虽当燠反寒　老子曰躁胜寒静胜热　文子曰妇人当年不织天下有受其寒者　管子曰大寒大暑大风大雨其时不至此谓四刑淮南子曰北方有北极之山曰寒门积寒所在故曰  

寒门也　又曰夏虫不可以语寒　又曰青女仲春二月之夕乃闭其寒　吕氏春秋曰见瓶水之冰而知天下之寒　述异记曰辟寒香丹国所出　神异经曰东南方海中有祖洲上有烜湖其内鳐鱼出焉长八尺食之宜暑而避风寒之气此鱼状即与江湖小鲫相耳酉阳杂爼曰浔阳有青林湖鲫鱼大者二尺余小者  

满尺食味美亦可止寒热也　广志曰挹娄国地寒人多穴居　楚辞曰踔絶垠于寒门　大人赋云轶先驱于寒门  

寒二  

増太公金匮曰武王伐纣天阴寒雨雪十余日　原穆天子传曰庚寅北风雨雪天子乃休日中大寒有冻人天子作黄竹诗【`详雪`】　左传曰楚庄王围萧申公巫臣曰师人多寒王巡三军抚而勉之三军之士皆如挟纩晏子曰景公起大台歳寒役之冻馁者有焉公延晏子坐饮酒乐晏子歌曰庶民之冻我若之何奉上靡弊我若之何歌终喟然流涕公止之曰子殆为大台之役夫寡人将罢　尸子曰雨雪楚庄王披裘当户曰我犹寒彼百姓賔客甚矣乃使巡国中求百姓賔客之无居宿絶粮者赈之国人大悦　吕氏春秋曰衞灵公天寒凿池宛春曰天寒恐伤民公曰何寒哉春曰君衣狐裘坐熊席四陬有火是以不寒民衣敝不补履决不苴君则不寒民则寒矣公曰善命罢役　又曰戎夷违齐如鲁天大寒而后门与弟子宿于郭外寒逾甚谓弟子曰子与我衣我活我与子衣子活我国士也为天下惜死子不肖人也不足爱也子与我子之衣弟子曰夫不肖人又恶能与国士衣哉戎夷叹曰道不济夫解衣与弟子夜坐而死　战国策云田单为齐相过淄水有老人渉淄而寒不能坐沙中乃解裘衣之襄王曰单之厚施欲取我国乎有贯珠者闻之曰不如因以为已善乃下令曰寡人忧民之寒而单解裘衣人称寡人之意于是闾里相与语曰田单之爱人乃王之敎也　增韩子曰昔者韩昭侯醉而寝典冠者见君之寒也故加衣于君之上寝觉而说问左右曰谁加衣者左右对曰典冠君因兼罪典衣与典冠其罪典衣以为失其事也其罪典冠以为越其职也非不恶寒也以为侵官之害甚于寒也洪范五行传曰秦始皇九年四月寒冻民有死者  

原汉书曰上闻韩王信降匈奴上自将击之连战乗胜逐北至楼烦防天寒卒士堕指者十二三　增西京杂记曰淮南王好方士皆以术见嘘吸为寒暑　原东观汉记曰王郎起兵上自蓟东南驰夜至芜蒌亭时天寒烈众皆饥疲冯异上豆粥明旦上谓诸将曰昨日得公孙豆粥饥寒俱解　钟离意别传曰严遵昔与光武俱为诸生暮夜宿息二人寒不得寝卧更相谓曰后日豪贵忆此勿相忘别后数年光武有天下征遵不至　增谢承后汉书曰盛夏多寒韦彪上疏谏曰臣闻政治之本必须阴阳伏见立夏以来当暑而寒殆刑罚刻急郡国不时令之所致也　续汉书五行志曰初平四年六月寒风如冬时　原搜神记曰罗威事母孝天大寒常以身自温席授其处【`详孝`】　葛仙公别传曰公与客谈语时天大寒仙公谓客曰居贫不能人人得罏火请作一大火共致暖者仙公因吐气火赫然从口中出须臾火满屋客皆热脱衣矣　增拾遗记曰金鸟出昆明国形如雀色黄常翺翔于海上魏明帝时其国来献此鸟饴以珍珠饮以龟脑鸟常吐金屑如粟铸之可以为器此鸟不畏霜雪乃起小台处之名曰辟寒台皆用水晶为戸牖使内外通光宫人争以鸟吐之金用饰钗佩谓之辟寒金故宫人相嘲曰不服辟寒金那得帝王心不服辟寒钿那得帝王怜　晋朝杂事曰大兴四年大寒伤民冰厚时王敦肆乱杀戮忠良　酉阳杂爼曰魏使崔劭曰今歳竒寒江淮亦冰　天宝遗事曰开元二年冬至交趾国进犀一株色黄如金使者请以金盘置于殿中温温然有暖气袭人上问其故使者对曰此辟寒犀也昔隋文帝时本国曾进一株直至今日上甚悦厚赐之　唐书曰钱徽拜左丞防宣墨麻羣臣在庭方大寒稍稍引避徽素恭谨不去立乆而仆　杜阳杂编曰咸通九年同昌公主下降锡钱五百贯仍罄内库宝货以实其宅更赐金麦银粟数斛堂设连珠之帐绩真珠以成也却寒之帘玳瑁有紫色云是寒鸟骨所为也则未知何出　又曰同昌公主乗七宝歩辇缀五色玉香囊贮辟寒香乃异国所献也  

寒三  

原鸡始乳　马如猬【`月令大寒之日鴈北向鸡始乳文选马毛缩如猬言寒也`】白鹤语　黄竹诗【`异苑曰昔太康二年南州人见二白鹤语曰今兹寒不减尧崩年　下详寒二`】　寒折骨　风截耳【`应璩诗云岚山寒折骨面目尽生疮　傅诗云严风截人耳素雪随地凝`】　鼋鼍蛰　鳞甲潜【`张衡应问曰溽暑至而鹑火见严寒至而鼋鼍蛰下见傅大寒赋`】　虹蛰火　龙藏金【`袁淑咏寒云鱼戢鳞兮鸟矜翼虹蛰火兮龙藏金`】　増挟纩　觧裘【`俱详寒二`】　金鸟　黄犀【`俱详寒二`】  

寒四  

原积冰【`文选行积冰之皑皑`】雨雪【`诗雨雪其雱`】　木冰【`左传十三年雨木冰寒也`】口凌【`气出口为凌详后`】　凌兢【`甘泉赋曰驰阊阖入凌兢凌兢寒凉处`】惨凛【`下隂潜而惨凛`】不堪【`月令寒气总至人力不堪其皆入室`】而耐【`家语食冰者善游而耐寒也`】　热生  

寒【`太经云阳不极则阴不萌阴不极则阳亦不芽极寒生热极热生寒信道致诎诎道致信`】冬徳寒【`吕氏春秋曰冬之徳寒寒生不信其地不成刚地不成刚则冻闭不开天地之大四时之化而犹不能以不信成物又况人乎`】　鱼矜鳞　鸟失条【`张衡思赋云鱼矜鳞而并陵兮鸟登木而失条`】　桐不华【`周书云清明之日桐不华则歳有大寒`】谷不生【`刘向别录曰燕地寒谷不生五谷邹子吹律召温气至五谷生人名黍谷`】　冻入地【`广雅北方地苦寒冰厚一尺冻入地一丈`】寒中人【`楚词薄寒之中人`】　冰作糜【`魏武帝苦寒行曰人马同时饥担囊行取薪斧冰持作糜糜粥也`】冰作浆【`军士冰作浆`】　冰渐轴【`文子辙含冰以灭轨冰渐轴以凝壑`】雪掩路【`文子晨风凄以激泠夕雪暠以掩路`】　御狐貉【`文子御狐貉之兼衣`】袭狐貉【`又曰袭狐貉之暖者不忧至寒之凄怆`】　阴时惨【`阴则时惨上宰于天`】严气升　焦溪沍　温泉冰【`并出雪赋`】　天道有寒【`五经通义云寒暑和合以成歳也故易日月运行一寒一暑乾道成男坤道成女`】地气为寒【`黄帝素问云地气上升为寒也`】　黍谷地寒【`刘向别录云燕有黍谷地美而寒`】不周地寒【`括地圗云不周之国地寒`】　龙涸常寒【`沙州记云六月二十六日发龙涸昼夜肃肃常寒不复得脱襦袴将从七十二人面尽黎黒口唇青`】减浴大寒【`括地圗云二阳二汗之山减浴之民大寒俱地穴食草木之根`】　朔方之寒【`尸子曰朔方之寒冰厚六尺木皮三寸`】防苍特寒【`汉书曰云南郡有防苍山特寒四月五月中犹积雪皓然`】　月旁甚寒【`论衡曰河东项曼都好道学仙辞家三年而返曰时数仙人将上天离月数里而止月之旁甚寒也`】　凝冰结涧【`陆机苦寒行曰凝冰结重涧积雪被长峦`】沈寒凝海【`陆机连珠云烈火流金不能焚景沈寒凝海不能结风`】　寒不可胜【`傅玄诗云季冬时惨烈猛寒不可胜`】寒不可忍【`英雄记曰袁尚熈被公孙康伏兵缚之坐于冻地尚曰未死之时寒不可忍谓康求席熈曰头颅方行万里何席之为`】　气出为凌【`博物志北方地寒冰厚三尺气出口为凌`】血流成冰【`豫章耆旧志云龙硕字显先太皇幸浔阳游猎诸郡诏不得干犯硕乃作章陈理髠头割耳要候大驾于道以叩头流血时大寒后流血成冰`】　冰结袴内　水流领下【`刘溢之与殷曰雨霰相随冰结袴内水流领下`】　寒破肌骨【`张英与延笃书云大隂之地寒破肌骨此非老惫所堪`】寒入肌肤【`风角云大寒入人肌肤内`】　士卒冻饥【`汉书曰宋义遣其子襄相齐身送之无盐饮酒髙防因天寒大雨士卒冻饥`】将士皲瘃【`又云神爵元年赵充国伐羌勅书让充国曰今冬虏皆当畜食多藏匿山中依险阻将军士寒手足皲瘃寜有利哉案文颖曰皲折裂也瘃寒创也`】　扶木顦悴【`见傅大寒赋`】园果摧折【`曹植慰情赋曰黄初八年正月雨北风飘寒园果堕水枝榦摧折`】　重衾无暖【`张华诗云重衾无暖气挟纩如懐冰`】薄被知寒【`傅杂诗云浮云含秋气悲风坐自叹年过忧命短薄被知天寒`】　衣履不完【`史记云东郭先生困饥寒衣敝履不完`】饥寒并至【`蔡邕文候云居处浮漂如树之无根饥寒并至无以自安`】鳐鱼辟寒【`详寒一神异经`】磎防却寒【`又云北方有磎防在冰之土中焉形如防其毛`】  

【`八尺可以为褥卧之却寒`】　胡貉能寒【`汉书晁错上疏曰夫胡貉之地积阴之处也木皮三寸冰厚六尺食肉而饮酪其人密理鸟兽毳毛其性能寒`】　方士忍寒【`桓子新论曰元帝时汉中送方士王仲都诏问何所能对曰能忍寒乃于盛寒日载以驷马车于昆明池上环冰而走御者厚衣狐裘甚寒而仲都独无变色`】夷人辟寒【`华阳国志云汶山郡多杂药名香土地刚卤不宜五谷多寒盛夏冰不释故夷人冬则辟寒`】　急恒寒若【`洪范咎徴`】　运乎二气【`日月运行一寒一暑`】小民怨咨【`书曰冬祁寒小民惟曰怨咨`】君子斋戒【`待阴阳之所定`】　北戸墐扉【`出雪赋墐泥也`】躶壤垂缯【`雪赋`】　妇子入室【`嗟我妇子曰为改歳入此室处言寒也`】冻者假衣【`庄子夫冻者假衣于春`】　人马冻死【`汉王莽铸威斗日大寒人马冻死`】鸟雀毒害【`汉窦武上表曰今日大寒过节毒害鸟兽城旁竹柏皆为伤死`】　寒野指堕【`漠北苦寒之野堕指者十有七八`】水泽腹坚　严凝之气【`详寒一`】觱发之风【`详寒一`】　凄其以风【`寒也`】　巢居知风【`寒`】　棱棱霜气防防风威　大寒冰水道【`魏志云文帝黄初六年文帝入淮是歳大寒水道冰`】  

【`舟不得入乃还`】大凌破河桥【`晋朝杂事云永宁二年十二月大寒凌破河桥`】　箕飇振地作【`任豫雪诗曰寒鸢向云啸悲鸿夜哀号箕飇振地作毕阴骇增髙`】凛厉寒气升【`见曹毗咏冬赋`】　戎马栗不暖　朱火青无光　火见清风戒寒【`国语云火见而清风戒寒清风至而修城郭注火心星清风寒风`】　日在牵牛则寒【`五经通义详热`】　凌霰交兮髙冰合　波浮梗兮奔风沈　霜雪滞兮潜天阳　严凘结兮悲海阴【`并袁淑七言诗`】　曾子耕天寒不得归【`琴操云曾子尝耕于太山之下遭天雨雪寒冻旬日不得归乃作忧思之歌`】严遵学夜寒不得寝【`详寒二`】　魏文入淮是歳大寒【`魏志详前`】桓入宫是月酷寒【`晋中兴书云桓入建康宫逆风迅激旌旂不立法章仪饰一皆倾偃是月酷寒`】　益房有寒出裘衣之【`贾子曰楚庄王益房而立愀然有寒色曰寡人尚然奈百姓何乃出府裘以衣寒者`】范叔一寒取袍赐之【`史记曰范睢相秦睢微行敝衣闲歩见须贾贾惊曰范叔一寒至此哉乃取一绨袍以赐之`】  

寒五  

增诗唐杜甫前苦寒行诗曰汉时长安雪一丈牛马毛寒缩如猬楚江巫峡冰入怀虎豹哀号又堪记秦城老翁荆扬客惯习炎蒸歳絺绤冥祝融气或交手持白羽未敢释　又曰去年白帝雪在山今年白帝雪在地冻埋蛟龙南浦缩寒刮肌肤北风利楚人四时皆麻衣楚天万里无晶辉三足之乌足恐断羲和迭送将安归又后苦寒行诗曰南纪巫庐瘴不絶太古以来无尺  

雪蛮夷长老怨苦寒昆仑天关冻应折猿口噤不能啸白鹤翅垂眼流血安得春泥补地裂　又曰晚来江门失大木猛风中夜飞白屋天兵斩断青海戎杀气南行动坤轴不尔苦寒何太酷巴东之峡生凌凘彼苍廻斡人得知　宋刘克庄苦寒行诗曰十月边头风色恶官军身上衣裘薄押衣勅使来不来夜长甲冷睡难着长安城中多热官朱门日髙未啓关重重帷薄施屏山中酒不知屏外寒　杨万里前苦寒歌诗曰四大海潮打清淮三万里风平地来龟山横身拦不住潮波怒飞风倒回欲晴不晴雪不雪并作苦寒冻人絶古寺大钟十字裂东山石崖一峰蹷劝君莫出君须出冰脱君髯折君骨　后苦寒歌诗曰白鸥立雪胫透冷鸬鷀避风飞不正一双野鸭欺晩寒出没冰河底心性絶怜红船黄帽郎绿蓑青篛牵牙樯生愁堕指脱两耳芦花亦无何许藏遣前头买干荻速烘焰火与一炙三足老鸦不肯出看云诉天天不泣　明袁凯苦寒行诗曰雨雪雨雪凄风如刀我行中野而无缊袍我寒我饥谁复我知四无人声但闻熊罴熊欲攫我罴欲敓我我身防防进退不可进固难矣退亦何止还望旧乡逺隔江海江波汤汤海波洋洋我思我乡死也可忘　髙啓京师苦寒诗曰北风怒发浮云昏积阴惨惨愁乾坤龙蛇蟠泥兽入穴怪石冻裂生皴纹临沧观下飞雪满横江渡口惊涛奔空山万木尽立死未觉阳气回深根茅檐老父坐无褐举首但望开晴暾苦寒如此岂宜客嗟我歳晩飘羁魂寻常在舎信可乐牀头每有松醪存山中炭贱地炉暖儿女环坐忘卑尊鸟飞欲断况无友十日不敢开衡门朅来京师毎晨出强逐车马朝天阍归时顔色暗如土破屋暝作饥鸢蹲陌头酒价虽苦贵一斗三百谁能论急呼取醉竟髙卧布被絮薄终难温却思健儿戍西北千里积雪连昆仑河冰碎马蹄热夜斫坚垒収羌浑书生只解弄口颊无力可报朝廷恩不如蚤上乞身疏一蓑归钓江南邨  

原赋晋傅大寒赋曰五行倐而竟骛兮四节奔而电逝谅暑往寒来兮十二月而成歳日月防于析木兮重阴凄而增肃彩虹藏于虚廓兮鳞介潜而长伏若乃天地凛烈庶极气否严霜夜结悲风昼起飞雪山积萧条万里百川明而不流兮冰冻合于四海扶木憔悴于汤谷若华零落于蒙汜　梁裴子野寒夜赋曰何四序之平分处修冬而多虑眷摇落兮遵尽悲荏苒其云除日晼晚而易潜夜悠长而难曙既而庭流皓月阶被凝霜风吹衣而懔懔气空积而苍苍袭重裘而弗燠炽朱火兮无光门萧条而昼閴夜寂寞兮无人疏三径以汲结二耦而为賔　增唐赵自厉寒赋曰儒有讨混元捜绵祀既觌寒暑之终亦测兴伏之始觇风惊于一叶委时换乎千里寒之厥状自兹而起若夫大火宿藏青霜晨烈则蜀井烟闭涨海氛灭长河天浃缀珠崖而生冰幽朔地穷蒙飞沙而雨雪乃知苏武增感李陵愁絶聼胡笳以搅思俪汉庭之仳别及幽林风扫时物霜残柔条危劲奥室凄寒有美人兮心恍惚情怵悼而靡安阴凝柳塞怨龙庭之路隔月透罗幌怜鸳衾之夜单屣银阶之悄悄雪珠泪之珊缝筐笥之纨素寄戎幕之艰难别有陆沉之子厠迹荒薮器宏伟而可观命屯剥而不偶当其时也趋炎俯偻伺瞰嘘吸无诗人卒歳之衣泉客将离之泣岂祁寒而致憾亦遭时而不息终乖挟纩之暄更悲绨袍之及层冰涸溜宋生则惙怅而相望皓雪盈门袁子则茹悲而于悒  

原謡晋夏侯湛苦寒謡曰惟立冬之初夜天惨懔以降寒霜皑皑以被庭冰溏瀩于井榦草摵摵以疏叶木萧萧以零残松陨叶于翠条竹摧柯于绿竿  

原表陈王曹植表曰臣闻寒者不贪尺玉而思短褐饥者不愿千金而美一餐夫千金尺玉至贵而不若一餐短褐者物有所急也  

## 御定渊鉴类函卷二十二

歳时部十二【`旱　水涝　救水灾附丰稔　凶荒　人饥附`】  

旱一  

增尚书曰曰僭恒旸若　原洪范五行传曰旱所谓常阳不谓常阳而谓旱者以为灾也旱之为言干万物伤而干不得水也君持亢阳之节暴虐于下兴师旅勤众劳民以起城邑臣下悲怨而心不从故阳气盛而失度故旱灾应也　毛诗曰倬彼云汉昭回于天王曰于乎何辜今之人天降丧乱饥馑荐臻靡神不举靡爱斯牲圭璧既卒宁莫我听旱既太甚蕴隆虫虫不殄禋祀自郊徂宫上下奠瘗靡神不宗旱既太甚涤涤山川旱魃为虐如惔如焚我心瘅暑忧心如熏　韦曜毛诗问曰云汉之诗旱魃为虐传曰魃天旱也笺曰旱气生魃天有常神人死为不审旱气生魃奈何答曰魃人形眼在顶上天生此物则将旱也天欲为灾何所不生  

而云有常神者耶　增礼记月令曰仲春行夏令则国乃大旱暖气早来　原周礼曰司巫掌羣巫之政令若国大旱则率巫而舞雩　増又曰女巫掌歳时祓除衅浴旱暵则舞雩左传曰龙见而雩谷梁曰雩者为旱求也　原春秋考异邮曰旱之言悍也阳骄蹇所致也春秋繁露曰水干土则大旱　增续汉书曰郡国旱公卿行雩礼求雨闭诸阳门衣皁衣兴土龙立土人舞童二佾七日一处　又曰郡国旱各扫除社稷公卿官长以次行雩礼求雨也　原管子曰春不枯骨朽胔伐枯木而去之则夏旱至矣　増庄子曰大旱金石流土山焦而不热　原山海经曰泰华之山削成而四方有蛇名曰肥遗六足四翼见则天下旱　又曰东荒北隅有山名土丘应龙处南极杀蚩尤夸父不得复上故下数旱旱而作龙应之乃得大　黄帝占书曰日中三足乌见者大旱赤地　师旷占曰歳欲旱旱草先生旱草者蒺藜也　京氏别对灾异曰久旱何曰人君无施泽惠利于下则致旱也不救即蝗虫杀谷其救也省讁罚行寛大惠兆民劳功吏赐鳏寡廪不足　神农求雨书曰春夏雨日而不雨甲乙命为青龙又为火龙东方小童舞之丙丁不雨命为赤龙南方壮者舞之戊己不雨命为黄龙壮者舞之庚辛不雨命为白龙又为火龙西方老人舞之壬癸不雨命为黑龙北方老人舞之如此不潜处阖南门置水其外开北门取人骨埋之如此不雨命巫祝而暴之不雨神山积薪击鼓而焚之神异经云南方有人长二三尺袒身而目在顶上行走如风名曰魃所见之国大旱赤地千里一名狢遇者得之投溷中乃死旱灾消也  

旱二  

增尸子曰汤之救旱也乗素车白马着布衣身婴为牲祷于桑林之野　世说曰汤时大旱七年雒川竭煎沙烂石乃使持三鼎祝山川教祝曰政不节耶使人疾耶贿赂行耶谗夫昌耶宫室崇耶女谒盛耶何不雨之甚耶　原洪范五行传曰鲁桓公五年大雩旱也先是公弑君而立有自危之心而下有怨怼之气外结大国娶于齐以为夫人后比二年天子使大夫来聘极上得天子意凭大国之心则有亢阳之意以御臣下兴邢丘之役以劳百姓则臣下离心而不从故应是而秋大旱增又曰鲁宣公十年秋大旱时公兴师与齐伐叶夫伐国亢阳盖师旅百姓所不欲也应时大旱　原左传曰衞大旱卜有事于山川不吉甯庄子曰昔周饥克殷而年丰天其或者欲使衞讨邢乎从之师兴而雨　又曰夏大旱公欲焚巫尫臧文仲曰非旱备也脩城郭贬食省用务稼劝分此其务也巫尫何为天欲杀之则如勿生若能为旱焚之滋甚公从之是歳饥而不害　韩子曰晋公使师旷奏清征师旷曰清征不如清角平公曰清角可得闻乎师旷曰君徳薄不足以听之听之将恐有败公曰寡人老矣所好者音愿遂听之师旷不得已而鼓之一奏之有云从西北方起再奏之大风至大雨随之裂帷幕破爼豆堕廊瓦坐者散走平公恐惧伏于廊室晋国大旱赤地三年平公之身遂癃病　左传曰郑大旱使屠击有事于桑山斩其木不雨子产曰有事于山艺山林也而斩其木其罪大矣　晏子曰齐大旱公召羣臣问曰天不雨久矣民且饥色吾使人卜之祟在髙山广泽寡人少赋敛以祠灵山可乎羣臣皆莫有对者晏子进曰不可祠此无益也夫灵山固以石为身以草木为毛发天久不雨发将燋身将热彼独不欲雨乎祠之何益　家语曰孔子在齐齐大旱春饥哀公问于孔子曰旱如之何孔子曰凶年则乗驽马力役不兴驰道不脩祈以币玉祭事不悬祀以下牲此则贤君自贬以救民之礼也　礼记曰歳旱穆公召县子而问焉曰天久不雨吾欲暴尫而奚若曰天则不雨暴人之疾子虐毋乃不可与然则吾欲暴巫而奚若曰天则不雨而望之愚妇人于以求之毋乃已疏乎徙市则奚若曰天子崩巷市七日诸侯薨巷市三日为之徙市不亦可乎　庄子曰梁君出猎见白鴈羣君欲射之道有行者骇之君怒欲射行者其御公孙龙下车抚矢曰昔先公时大旱三年卜之以人祠乃雨公下堂顿首曰吾所以求雨以为民也吾自当之言未卒而天大雨方千里者何徳于天而惠于民也今君王以白鴈而欲杀人乎汝南先贤传曰安为楚相会楚王英事互相牵引拘系者千余人三年而狱不决坐掠幽而死者百余人天用灾旱赤地千里安受拜即控辔而行既到决狱事人人具录其辞状本非首谋为主所引应时理遣一旬之中延千人之命其时甘雨滂霈歳大丰稔　东观汉记曰和熹邓后称制京师旱至五月朔太后幸雒阳寺省庶狱举寃囚杜冷不杀人自诬被掠羸困使舆见畏吏不敢自理吏将去微疾举颈若欲有言太后察视觉之即呼还问状遂信即时令下狱抵罪尹左迁行未还宫澍雨大降　孔丛子曰子丰拜髙第御史建初元年歳大旱乃上疏曰臣闻为不善而灾报得其应也为善而灾至遭时运也陛下即位日新视民如伤而不幸耗旱时运之会耳非政敎之所致也昔成汤遭旱因自责减御损膳而大有年天意者陛下未为成汤之事焉天子纳其言而从之三日雨即降转拜黄门侍郎典东观事　防稽典录曰夏香字曼卿永兴人也为农夫香挺然特立明果独断年十五县长葛君出临虚里防客饮宴时郡遭大旱香进谏曰昔殷汤遭旱以六事自责而雨泽应澍成王悔过偃禾复起自古先圣畏惧天异必思变复以济民命今始罹天灾县界独甚未闻明达崇殷周之徳临祭独欢百姓枯瘁神祗有灵必不享也百姓不足君孰与足宜当还寺长即罢会身捐俸禄以赡饥民　汉书曰东海孝妇少寡无子养姑甚谨姑告邻人曰孝妇养我勤苦哀其无子守寡我老久累丁壮奈何后姑自缢死姑女告吏妇杀我母吏捕孝妇妇诬服郡掾于公争之不得乃抱具狱哭于府上因辞疾去郡中枯旱三年后太守至杀牛自祭孝妇冢因表墓天立大雨歳熟郡中以此大敬重于公　增麈史曰朝奉郎杜球言永熈幸佛寺塔庙祷雨至天庆三馆起居因驻辇问曰天久不雨奈何或对天数或对至诚必有应一绿衣少年越次对曰刑政不脩故也上颔之而行归复驻辇召绿衣者问状对曰某所守臣犯赃法当配宰相以亲则不配某所守臣犯赃不当死宰相以嫌卒罪之翌日上为罢宰相天即大雨绿衣者即寇莱公也　又曰郑侠见荆公言青苖之害不答久之得监在京安上门会大旱自十一月至于三月河东河北陜西流民大入京师与城外饥民市麻麦麸为之糜或掘草根采木实以食侠上疏曰今天下忧苦质妻鬻女父子不保拆屋伐桑争货于市输官籴米皇皇不给之状绘为一圗此臣安上门日所见百不及一陛下观臣之圗行臣之言十日不雨乞斩臣以正欺罔之罪  

旱三  

原杲日　愆阳【`诗曰其雨其雨杲杲出日人专望雨而日出也　愆阳阳骄也`】　八月七年【`八月不雨则君不举　吕氏春秋曰成汤之旱七年煎沙烂石`】　未覩鹳鸣  

且忧狼顾【`诗鹳鸣于垤将雨之候也　贾谊曰失时不雨人且狼顾注狼顾恐惧貌`】　愤叹成隂　欢娱为旱【`晋石衡问袁甫曰寿阳巳西恒旱已东恒涝何也甫曰寿阳已东吴人也夫亡国之音哀鼎足强一朝失职愤叹成阴阴积成水故恒涝也寿阳已西中国新卑强吴美宝尽入志满心盈长为旱故公羊曰鲁僖公甚悦故旱是以京师若抑强扶弱则天下和平`】　天厉流行地财耗斁【`厉疾疫也　诗耗斁下土注旱害也斁散也`】　密云徒自西郊零雨未沾南亩　云重积而又散　雨垂下而复【`文选`】东作既嗟于歳旱　南山坐望于朝隮　屯西郊之  

云且闻不雨　废南亩之稼岂望有秋　仰夫膏雨巳愆天降之期　望彼毕星未及月离之候　増铄石流金【`俱楚词`】　旱备原有备　无虞　耗斁为灾虽爽月离之候　流行有备则无歳取之虞  

旱四  

原免税【`水旱免税令曰诸田冇旱虫霜处拘见营田州县检实具帐申省十四损已上免租税调七已上课役俱免若桑麦损尽各免其所输听折来年经二年后不在折限其应免者通计麦用为分数`】　悬耜　不为灾【`自十月至于五月不雨不为灾`】　必后枯【`夫为稼于亩偏有一溉之益虽归燋烂而一溉之旱苖必后枯也`】　倬彼云汉【`诗序云汉美宣王遇灾能惧`】　用汝霖雨【`书若歳大旱用汝作霖雨`】　时雨不降【`百谷不成五谷不滋害于粢盛`】　髙田不熟　天时不齐【`礼记同年有丰凶之异也`】　夭厉不戒　野无青草　民且菜色【`详后旱备`】　山陵不　水泉咸竭　旱备原千里之旱【`贾谊曰不幸有方二三千里之旱胡以为恤`】　三年之食【`礼曰九年耕必有三年之食以三十年之通虽有凶旱水涝民无菜色然后天子食日举以乐`】　恤人之心救患之防　愆阳为沴歳不顺布　布政有经众无  

匡惧  

旱五  

原诗晋李颙经过涡路诗曰言归越东足逝将反上都后洫塡中路改辙脩兹衢旦发石亭境夕宿桑首墟劲焱不兴润零雨莫能濡亢阳弥十旬涓滴未暂舒泉流成平陆结驷可廻车肇允相忘鳞翻为涸池鱼咫歩不能移白日奄桑榆　梁庾肩吾奉和武帝苦旱诗曰阳山蛇不蛰洳泽鸟犹攒暂息流膏雨将似怨祁寒文衣夜不卧疏食昼忘餐洁诚同望祀惟馨等浴兰江苹享上帝荆璧奠髙峦繁云兴岳立蒸穴动龙蟠渭渠还积水滮池更起澜　增宋朱松久旱新歳乃雨诗曰髙田土可簏下田不受犂遗蝗忧挿啄况乃麦未齐赤子天自怜沟壑忍见挤雨逐新歳来停云忽凄凄莫辞三日霖为作一尺泥汪汪既没膝灔灔仍拍隄渐看蓑笠出笑语喧畛畦我欲与寓目父老同攀跻此身羣万生扰扰舞瓮鸡曽亦无几求脱粟配羮藜永言故陇耕老眼路凄迷好敛版手锄耰归自携　杨万里悯旱诗曰鸣鸠唤雨如唤晴水车夜啼声彻明乖龙嬾睡未渠醒阿香推热呼不譍下田半湿髙全坼幼秧欲焦老差碧书生所向便四壁卖浆逢寒歩逢棘还家浪作饱饭谋买田三歳两无秋一门手指百二十万斛量不尽穷愁小儿察我惨不乐旋沽邨酒聊相酌更哦子美醉时歌焉知饥死捐沟壑水车哑哑止复作　苏轼久旱望雨诗曰饥人忽梦饭甑溢梦中一饱百忧失只知梦饱本来空未悟真饥定何物我生无田食破砚尔来砚枯磨不出去年太歳空在酉傍舍壶浆不容乞今年旱势复如此歳晚何以黔吾突青天荡荡呼不闻况欲稽首号泥佛瓮中蜴蜥尤可笑跂跂脉脉何等秩阴阳有时雨有数民是天民天自卹我虽穷苦不如人要亦自是民之一形容可似丧家狗未肯弭耳争投骨倒冠落帻谢朋友独与蚊雷共圭荜故人嗔我不开门君视我门谁肯屈可怜明月如泼水夜半清光翻我室风从南来非雨候且为疲人洗蒸郁褰裳一和快哉謡未暇饥寒念明日  

原颂汉东方朔旱颂曰维昊天之大旱失精和之正理遥望白云之酆淳滃曈曈而亡止阳风吸习而熇熇羣生闵懑而愁愦陇亩枯槁而允布壤石相聚而为害农夫垂拱而无为释其耰鉏而下涕悲坛畔之遭祸痛皇天之靡济  

原啓梁简文帝谢敕示苦旱诗啓曰伏以九年之水不伤尧政七载之旱无累汤朝歳则公田巳脩农勤则我庾惟亿今者亢阳以来为日未久将恐督邮不黜失在汝南之守暴胔未收无伤河南之尹而载劳兴居仰发歌咏无爱珪璧有事山川菲饮食矣加之以撤膳焉中夜不寐加之以申旦焉此唐虞之所阙如轩顼之所不逮  

原书魏应璩与广川长岑文瑜书曰顷者炎旱日更增甚砂砾销铄草木焦卷处凉台而有郁蒸之烦浴寒冰而有烁烂之燥宇宙虽广无阴以憩云汉之诗何以过此土龙矫首于元寺泥人鹤立于阙里脩之歴旬静无征効明劝敎之术非致雨之备也知恤下民躬自暴露拜起灵坛勤亦至矣昔夏禹之解阳旱殷汤之祷桑林言未发而水旋流辞未卒而泽滂霈今者云重散而复积雨垂落而复得无贤圣殊品优劣异姿乎  

原文魏陈王曹植告咎文曰五行致灾先史咸以为应政而作天地之气自有变动未必政治之所兴致也于时大风发屋拔木意有感焉聊假天帝之命以诰咎祈福其辞曰上帝有命风伯雨师夫风以动气雨以润时阴阳协和庶物以滋亢阳害苖暴风伤条伊周是遇在汤斯遭桑林既祷庆云克举偃禾之复姬公走楚况我皇徳承天统民礼敬川岳只肃百神享兹元吉厘福日新至若炎旱赫羲飇风扇发嘉卉以萎良木以拔何谷宜塡何山应伐何灵宜论何神宜谒于是五灵振竦皇祗赫怒招摇警怯欃枪奋斧河伯典泽屏翳司风右呵飞亷顾叱丰隆息飇遏暴元敕华嵩庆云是兴效厥年丰遂乃沈阴坱圠甘泽微微雨我公田爰及予私黍稷盈畴芳草依依灵禾重穗生彼畿年登歳丰民无馁饥  

增赋唐【`撰人名阙`】骄阳赋曰维皇穹之造物何灵鉴之不昭寂然阴闭倐尔阳骄风行天而啓象水干土而成妖山蛇则四翼呈歳日乌则三足升朝亭臯背春兮失色草木先秋而欲凋萤飞火井蛙动阳飇嗟乎春之云涤山之方焦旱如何其农为足恤云祁祁而始布日杲杲而行出立啬夫于丙丁命小童于甲乙春雷无闻奋豫夜月罕当离毕阡陌之多稌不滋尧汤之下人斯疾是则坟封孝妇东海之守非才囚系寃圄河南之尹未黜  

水涝一  

增礼曰雨水不时　谷梁曰髙下有水灾为大水也  

水涝二  

增唐志曰贞观八年山东及江淮大水帝忧之问虞世南世南对曰恐有寃狱枉人宜省录累囚　又曰神龙元年大水诏九品以上官直言极谏宋务光上书曰切见自夏以来水气勃戾天下多罹其灾洛水暴涨漂损百姓传曰简宗庙废祠祀则水不润下夫王者即位必郊祀天地严配祖宗自陛下御极郊庙山川不时荐见又水者阴臣妾之道气盛则水泉溢顷虹蜺纷错暑雨滞霪阴胜之沴也后廷近习或有离中馈之政干以外政愿深思大变杜絶其萌也　又曰韩滉以户部侍郎判度支大厯十二年秋大雨害稼十八京兆尹黎干言状滉恐有所蠲贷固表不实代宗命御史行视实损田三万余顷始渭南令刘藻附滉言部田无害御史赵计按验如藻言帝又遣御史朱敖覆实害田三千顷帝怒曰县令所以养民而田损不问岂卹隐之意耶即贬为南浦员外尉计亦斥为丰州司户员外参军焉  

水涝三  

原班师　鼔众【`左传水潦将降惧不得归荀偃士匄请于荀防请班师　谷梁氏曰救水以鼓众`】　御船　伐鼔【`汉建始三年秋京师相惊言大水至百姓奔走相蹂躏王鳯言太后上及后宫可御船王商曰自古无道水犹不冐城郭今政化和平何由有水此必讹言俄而定鳯大慙　晋书雨多则禜祭用赤帻朱衣闭诸阴朱紫禜社伐赤鼔`】　用牲　免税【`秋大水鼓用牲于社于门非常也　水损免税具旱注`】　悬釜　资舟【`韩魏围晋阳决晋水以灌之城中巢居悬釜而炊旱则资舟备水灾`】　汤汤　浩浩【`书汤汤洪水方割注割害也浩浩滔天注言漫天也`】出平原　徙髙地【`平原出水为大水　公沙穆为农令元寿元年三辅已东漂没穆`】  

【`晓占乃预告百姓徙髙地遂得免`】　舞商羊　歌瓠子【`家语齐童謡曰天将大雨商羊鼓舞乃一足鸟舞孔子曰齐将大水灾也　汉书曰洪河之决瓠子帝亲自塞乃为瓠子之歌`】　害于粢盛　败其城郭【`左传公使吊宋灾曰天作淫雨害于粢盛　月令后乃大水败其城郭`】城复于隍　岸变为谷　灾既流行　水方洊至  

洪河之决瓠子　沧海之变桑田　救水灾原鲧堙禹濬【`书曰鲧堙洪水注堙塞也　禹贡濬畎浍距川注濬深也深其畎浍以通于川`】　薪捧土【`汉河内决瓠子令将军以下皆薪塞之　朱浮与彭宠书曰亦犹河濵之人捧土以塞孟津`】沈石犀　投白马【`蜀郡水灾太守李氷乃刻石为犀沈于江浦以厌洪水水乃止　汉王尊字子贑为东郡太守河水盈汛浸瓠子金隄尊躬率吏民投沈白马以祭水神河伯尊执圭璧使巫祝请以身填金隄因止宿庐居隄`】　绩弗成　费无巳【`鲧九载绩用弗成贾让言若缮完旧隄増卑培薄劳费无巳数逢其害此下防也`】　决九川　距四海【`尚书注距至也决川使通于海`】　窃壤以堙　积灰而止【`山海经洪水滔天鲧窃帝之息壤以堙洪水　淮南子曰古者四极废九州裂大水为害于是女娲乃积芦灰而止之故曰积灰也`】　除九年之灾兴万人之利　属方割之灾　轸其咨之念　轸恤  

人之心　开救物之志　既有备于流行　且无虞于昏垫　宜务资舟之备　庶无悬釜之虞　夏禹濬川人受赐矣　台骀障泽帝用嘉之【`禹随山濬川人到于今受其赐　金天氏有裔子昧为冥师生允格台骀宣汾流障大泽帝用嘉之封诸汾州`】　灾同瓠子莫展计于薪　水等孟津方效愚于捧土  

水涝四  

原霖【`凡雨自三日巳往为霖`】　灾【`谷梁曰灾为大水`】　伤稼【`汉书和帝元年十年十三年十四年十五年水多漂雨伤稼`】　灌城【`详前`】　尭九年【`尧有九年之水`】　汉连月【`汉书古今注光武六年九月大雨连月苖稼更生防巢树`】　下水上腾　苦雨数来　淫雨早降【`月令雨水不时水潦为败苦雨数来丘隰水潦天多沉隂淫雨早降`】　水潦不时【`以水潦之不时天厉不戒`】　不辨牛马【`庄子曰秋水大至两涯之间不辨牛马`】变于鱼鼈【`辨命论曰空桑之里化为洪川歴阳之都变于鱼鼈`】　龙鬭门外【`郑大`】  

【`水龙鬭于时门之外洧泉`】　防巢树上【`详上`】　曽甍巢鹳【`苦雨诗水鹳巢曽甍`】臼灶生鼃　上天降灾下民昏垫【`垫溺也`】　上帝不吊下民嗟怨　水潦方降　国乃大水　増讹言水至【`详御船注`】　水气勃戾【`详水涝二`】　三鸦谷水【`五行志曰唐中宗景龙八年邓州三鸦口大水塞谷`】　救水灾　原大防【`大为之防`】　逺绩【`禹功`】　有能俾乂【`尧曰洪水方割有能俾乂注乂理也有能理水将使之`】　不复为害【`汉书王景字仲通能治水诏遣与王吴共治浚仪渠王吴用景之法堰流水乃不复为害`】　发船徙避【`汉武帝时河决灌四郡人令谒者二人发河南漕船五百艘徙人避水居丘陵九万七千口`】　穿渠散患【`贾让言若乃多穿漕渠使人得以灌田分散水患虽非圣人法亦救败之术`】　为鱼之患【`详前禹功注`】乃粒之功【`禹治水毕烝民乃粒`】  

水涝五  

增诗宋唐庚江涨诗曰秋来雨似浇雨罢水如潮市改依髙岸津喧救断桥云阴哭鸠妇池溢走鱼苖天意良难测前时旱欲焦　又戊子大水诗曰踏歌喧喧杂铙鼔潭边呼龙令作雨龙嗔挥水十丈余千邨万落几为鱼寄谢神龙且安处熟睡深潭不惊汝　又曰夜半传呼河入室揽衣下牀深没膝旧来水不到谯门老巫归咎西门君西门君去老巫舞明年却娶河伯妇　元张养浩行水灾郊外诗曰云驳疎阴漏日华昽昽晨色散林鸦马前怪底犹明月路转满川荞麦花　方回十月初三日水长二丈早行诗曰夜闻舟人呼江水溢二丈岸薪随波流救者何攘攘亥子十月交地气不当上十日柱础汗蝇蚊哄帷幌此时肯为雪岂不兆丰穰积热化滂沱倾空泻盆盎前夕适醉卧不省船背响涛声撼醒枕于兹发孤想炎方节候乖病叟体肤痒遑遑欲何之曷日中国仰星斗犹粲然晓征发双桨起视所泊处余灯煜苍莽　吴莱吴中水涝诗曰客来自吴土示我吴侬言吴侬歳苦水谓是太湖翻太湖四万顷三江下流泄疏瀹乆无人污与海絶东风一鼓荡暴雷如頽城屋扉蚌蛤上畦畎鱼龙争嘉种不得入种亦悉烂死民事何所成食天俱在水  

丰稔一  

增诗曰我黍与与我稷翼翼　尚书考灵曜曰春政不失五谷孳夏政不失甘雨时季夏政不失地无菑秋政不失人民昌冬政不失少疾丧五政不失百谷稚熟日月光明　春秋元命苞曰咸池主五谷其星五者各以其职以精委为国也　孝经援神契曰歳星守心年丰广雅曰年稔秋谷熟也　礼斗威仪曰君乗木而王  

则草木丰茂嘉谷并生  

丰稔二  

增谷梁传曰宣公十六年冬大有年五谷大熟　汉记曰鲍徳脩志节有名绩累官为南阳太守歳灾惟南阳丰稔吏民爱悦号为神父　又曰建武二年秋天下野谷滋生麻菽尤盛或生苽菜果实野蚕成茧山民其絮采获谷果以为蓄积　山海经曰鳐鱼见则天下必大穰也  

丰稔三  

原农夫望歳　田祖祈年【`闵闵焉如农夫之望歳　周礼注祈年祈丰年田祖神农也`】　三时不害　五谷皆熟【`左传时和年丰　谷梁五谷皆熟为有年`】　梦鱼之兆　克殷之年【`诗牧人乃梦众维鱼矣众维鱼矣实惟丰年　昔周饥克殷而年丰`】秋成无害　歳计有余　滞穗斯积　余粮不  

泾水长禾黍　斥卤生稻梁【`汉书云太始二年赵中大夫白公复奏穿渠引泾水首起谷口尾入栎阳注渭中袤二百里因名曰白渠民得其饶歌之曰泾水一石其泥数斗且溉且粪长我禾黍　吕氏春秋魏襄王使史起为邺令引漳水灌田民得兴利为歌曰邺有圣令为史公决漳水灌邺旁终古斥卤令生稻粱`】　力田不如逢时　躬稼徒欲望歳　秋三日之囷　歳计十千之税  

丰稔四  

原大有【`公羊有年以喜书也仅有年亦足以当喜大有年丰稔也`】　多稌【`诗曰丰年多黍多稌`】顺成【`顺成之歳年谷多熟`】　多稼【`大田多稼`】　膏泽【`多丰年`】　余粮【`栖亩`】  

【`而不`】　陈陈【`相因`】　穰穰【`年谷和熟丰穰穰人掌反`】　千仓　万箱【`乃求千斯仓乃求万斯箱`】　补败【`以丰补败`】　当喜【`详上`】　髙下皆熟【`盐铁论云周公时天下太平丘陵髙下皆熟`】　一县徧熟【`益都耆旧传曰赵瑶字元珪为阆内令遭旱率掾吏斋戒请雨灵应一县谷徧熟`】　谷石五钱【`汉书云宣帝即位歳数丰稔谷石至五钱`】　谷石数钱【`桓子新论云世俗咸曰汉文帝俭约脩道徳躬先天下天下化之故致充实殷富谷石数十钱`】米流出门【`梅陶书云古人就食于安里今三州米流出门`】　粟败不食【`汉书云武`】  

【`帝之初国家无事天下富饶太仓之粟陈陈相因至于腐败不可食也`】　曽孙之稼【`如茨如梁曽孙之庾如坻如京`】　农夫之庆【`诗`】　寒温节则年熟【`晏子云景公伐鲁问无择曰鲁之年谷何如对曰阴冰厥阳冰厚五寸公不知以告晏子晏子对曰君子也问年谷而对冰礼也阴冰厥阳冰厚五寸者寒温节节则刑政平平则上下和和则年谷熟乃不伐鲁`】　天雨谷歳大熟【`京房易妖占云`】　天雨金歳大熟【`同上`】　容鸡至则年穰【`南越志云髙兴县多容鸡其形似鸡而五采至则年穰`】　龙掘见境大丰【`南海记云程溪蒲口有蒲母养龙断其尾因名龙掘肘人见之则境大丰也`】　祭祀得宜五谷丰【`礼稽命徴云天子祭祝天地宗庙六宗五岳得其宜则五谷丰登`】　歳欲丰甘草先生【`子野占云帝问子野曰吾欲知歳苦乐善恶可知不子野曰歳丰甘草先生甘草荠菜也`】　铜雀再鸣五谷熟【`魏文帝歌诗云长安城西双圆阙上有一双铜雀一鸣五谷生再鸣五谷熟`】　独舂鸣少五谷熟【`临海异物志云独舂鸣声似舂鸣声多者五谷薄鸣声少者五谷熟`】　君乗木王嘉谷并生【`详丰稔一`】　君贤臣职五谷丰滋【`京氏别对灾异云`】　歳在辛酉乞浆得酒【`袁子正书云`】　正月黄气其歳大熟【`物理论云正月朝四方黄气其歳大丰此黄帝用事土气均和四方大熟`】　冬至见云其乡歳美【`易通卦验云冬至之日见云从其乡来歳美不灾疫也`】　井冰厚尺冬大有年【`续汉书曰灵帝光和六年井中冰厚尺余冬大有年`】　米砂偏饶其方丰穰【`王孚安成记云新喻县有水湍沸涌白沙如米两岸各数十斛呼为米砂以之歳若一岸偏饶者则其方之乡丰饶也`】黄云覆车五谷大熟【`东方朔别传详云`】　开江溉田歳常丰熟【`风俗通曰秦昭王使陈永为蜀郡太守开成都两江溉田万顷无复水旱之灾歳常丰熟`】　亦有髙廪万亿及秭【`诗传廪所以藏齍盛之穗也数万至万曰亿数亿至亿曰秭笺云亦大也万亿及秭以言谷数多`】　我仓既盈我庾维亿【`诗传云露积曰庾万万曰亿笺曰阴阳和风雨时则万物成万物成则仓庾充满矣`】　彼有遗秉此有滞穗【`诗云彼有不获穉此有不敛穧彼有遗秉此有滞穗伊寡妇之利传云秉把也笺云成王之时百谷既多种同齐熟刈促遽力皆不足而有不获不敛遗秉滞穗故听矜寡取之以为利`】  

丰稔五  

增诗宋陆游丰歳诗曰丰歳驩声动四邻深秋景气粲如春羊腔酒担争迎妇鼍鼓龙船共赛神处处喜晴过甲子家家筑屋趂庚申老翁欲伴乡闾醉先办长衫紫领巾　王炎丰年謡诗曰满箔春蚕得茧丝家家机杼换新衣五风十雨天时好又见西郊稻秫肥　又曰洞丁猺户尽归耕篁竹无人弄寸兵要识二天恩徳广黄云千里见秋成　又曰睡鸭陂塘水漫流离离禾稼满平畴共言官府催科缓饱饭浑家百不忧　又曰稻如马尾覆沟塍桑柘阴中鸡犬鸣获登场便无事输租人不入州城　杨万里江山道中蚕麦大熟诗曰黄云割路几肩归紫玉炊香一饭肥却破麦田秧晩稻来教水牯卧斜晖　又曰新晴户户有欢顔洒茧摊丝立地干却遣缲车声独怨今年不及去年闲  

凶荒一  

增礼记曰凶年则乗驽马祀以下牲　谷梁传曰一谷不熟谓之歉二谷不熟谓之饥三谷不熟谓之馑　夏归藏曰士无兼年之食遇天饥妻子非其妻子也大夫无兼年之食国无兼年之食遇天饥百姓非所有也戒之哉遇天饥舆马臣妾非其有也　周书曰天有四殃水旱饥荒其至无时非积畜何以待之　汉书曰歳饥民贫卒食半菽　墨子曰百谷不谓之旱三谷不谓之凶四谷不谓之餽【`音匮`】五谷不谓之饥　淮南子曰畜者欲歳之荒饥　博物志曰荒年暂辟谷法但食蜡半斤輙支十日不饥　河圗曰日月两重晕者饥之祥也  

凶荒二  

增左传曰五年春无冰梓愼曰今兹宋其饥乎歳在星纪而淫于元枵以有时灾阴不堪阳蛇乗龙龙宋郑之星也宋郑必饥　又曰宋公子鲍礼于国人宋饥竭其粟以贷之年自七十以上无不馈饴也　汉书曰汉兴接秦之弊诸侯并起民失作业而大饥馑米石五千人相食死者过半　又曰元帝二年齐地饥米石三千余英雄记曰幽州歳不登人相食有蝗旱之灾民人始  

知采稆以枣椹为粮谷一石十万钱公孙伯圭开置屯田稍稍得自供给　又曰建安七年邺中大饥谷一石二万钱　应豫立赞序曰王莽居摄以病告归后赤眉贼攻其所居城粮尽以私谷数千万斛赈城中数万民莫不称其仁　谢承后汉书曰赵典兄子温遭歳大饥散家粮以赈穷饿所活万余人　王隐晋书曰永嘉五年洛中大饥五月挚虞饥死　崔鸿三十国春秋曰诸州自建武元年十一月不雨雪至十二年八月谷价踊贵金斤直米二升为流民者十有五六百姓嗷嗷人无生赖　又曰建元元年襄国大饥谷二升直银一斤肉一斤直银一两　晋书刘琨与丞相牋曰夏则桑椹冬则防豆视此哀叹使人气尽　又大兴元年诏曰亢旱谷贵百姓嗷嗷有资者贵籴贫羸之民益困汉世谷贵官贱籴使价不超越谓之平准今虽无此可出关米万斛使三分减一以平其价令贫困者悉得足以至秋也袁子正问滑厘曰今当凶年有欲与子隋侯之珠者  

又有欲与子一钟之粟者子将何择厘曰吾取粟可以救穷　六帖曰帝幸东都诏孝敬皇帝监国时关中饥孝敬皇帝视庑下兵食有榆皮蓬食者帝悄然命家令寺给米　又曰李勣破王世充密署东海郡公是时河南山东大水隋帝令饥人就食黎阳仓吏不时发死者日数万　又曰杨于陵迁浙东观察使越人饥请出米三十万石赡贫民　又曰长庆中浙东灾疠拜丁公着观察使诏赐米七万斛使赈饥用　又曰宋璟检校贝州刺史时河北水歳大饥三思使敛封植璟拒不与故为所挤　五代史曰晋髙祖皇后从帝北出行沙碛中饥不得食遣随行宫女从官采木实野蔬而食  

凶荒三  

原国虚　人散【`五谷不熟其国乃虚周礼野荒人散`】　囷簏空　瓜麦尽【`国语云越大夫种谋曰今吴既罢而荒大荐饥市无赤米而囷簏空虚其民必移就食蒲蠃于东海之濵案注云圆者为囷方者为簏　详后虫防为害注`】　金斤斗粟　米斛万钱【`东观汉记云王莽末天下旱连年谷不成建武元年耕作者少民饥馑黄金一斤易粟一斗　汉书髙祖二年关中大饥米斛万钱`】  

凶荒四  

原荐饥【`左传曰晋荐饥使乞籴于秦秦伯问百里奚与诸乎对曰天灾流行国家代有救灾恤邻道也行道有福`】　仍饥【`见上`】　荒政【`周礼以荒政十二聚万民一曰散利注谓粮食也二曰薄征注谓轻租税三曰缓刑四曰弛力注谓息力役五曰舍禁注公无私禁六曰去几注去关市之征七曰眚礼注谓省吉礼八曰杀哀注谓省凶礼九曰蕃乐注藏乐器不作十曰多昏注不备礼而昏娶十一曰索神注求废祀而脩十二曰除盗贼注饥则多盗不可不去`】　荒式【`太宰以九式均节财用二曰丧荒之式用财之节度也荒凶年也`】　荒礼【`凶年之礼`】　天灾【`天灾流行国家代有`】　力政【`凶年则力政不均注地亦不平计地税也`】　贬食【`臧文仲曰贬食省用务穑劝分此其务也`】　就谷【`周礼廪人以歳上下数用凡民食上歳人四鬴中歳人三鬴下二鬴若食人不能二鬴则移人就谷注四鬴三鬴人一月米也`】　输粟【`周礼大荒令国移人人有守不可移者令输粟`】　赒委【`小行人凶荒令赒委`】　施舍【`施恩惠舍力役`】　弃责【`国语天灾则弃责薄敛市无赤米注赤米米之奸言饥也`】已责【`止逋责`】　大杀【`礼记曰年虽大杀众不匡惧注杀饥也`】　易供【`凶年则乗`】  

【`驽马祀以下牲注取易供也`】　九谷不登【`政书云比年九谷不登菜蔬不熟不可不深虑`】三麦不【`曹植云太和三年大旱三麦不百姓饥馑`】　蜂食民苖【`洪范五行传云秦昭王三十八年上郡大饥山木尽死蜂食民苖民无所食`】　虫防为害【`王洽临吴郡上表云前民辞求相鬻卖一则救民也二则供官也方今之要当课功受业又虫防为害麦巳尽也`】　民饥告籴【`国语云鲁饥臧文仲以玉磬如齐告籴`】　民饥噉弩【`东观汉记云隗嚣时民饥馑乃噉弩煮履`】　民多饥馑【`东观汉记云王莽末南方枯旱民多饥馑掘茨而食`】　民皆菜食【`汝南先贤传曰袁安为阴平长时年饥荒民皆菜食租入不毕使民输芋`】　米石二千【`又云王莽时雒阳米石二千遣大夫谒者敎民煮木实为酪`】　士食藻菜【`东观汉记赤眉还入长安邓禹与战败走至髙陵军士饥饿皆食藻菜`】　民食桑榆【`魏太尉司马懿奏云秋雨潦伤五谷又无蔬菜比万民已有食桑榆皮者`】　藜藿给食【`典略云从兴平元年至建安元年其间四歳咸阳萧条乱贼李防等始将部曲入长安居董卓故坞中取枣藜藿以给食发冢取衣盖形`】　桑椹为粮【`英雄记云五谷不登民人以桑椹为粮`】　人民相食【`东观汉记曰王莽时盗贼人民相食`】　战士相噉【`英雄记云李防等相攻战士相食也`】　膳不祭肺【`歳凶年谷不登君膳不祭肺注不杀牲也`】　食不兼味【`歳凶君食不兼味廷道不除百官布而不制神祷而不祭`】　祭祀不悬【`马不食谷驰道不除祭祀不悬注不悬彻乐也`】　山泽不赋【`年不顺成则天子素服乗素车食无乐君衣布搢本关梁不租山泽列而不赋土功不兴大夫不得造车马也`】木实为酪【`王莽时南方枯旱谷翔踊使民煮木实为酪又不可食重为烦扰注为杏酪之属也`】桑榆为饭【`后汉袁术在寿春百姓以桑榆为饭`】　民卒流亡【`诗曰瘼我饥馑民卒流亡注瘼病也`】　年无储蓄　风雨不节【`则饥`】　天时不齐【`详旱`】　人得就食【`汉关中饥髙祖令人得卖子就食蜀汉`】　军无见粮　祈年不应歳恶不入　四阻防饥　百姓艰食　水旱为灾  

烝黎孔疚　室如悬罄　野无青草　谷斛五十万【`英雄记云李防等相攻战长安中盗贼不禁白日掳掠是时谷一斛五十万豆麦二万人相食`】　掘野防食之【`晋中兴书云中原乱徐龛石勒左右交侵百姓饥馑野无生草时或掘野防捕蛰鷰而食之`】掘茨食之【`东观汉记详前`】　大夫糟糠不足【`吴志云骆统字公绪八歳时饥荒乡里及逺方客多有困乏统为之饮食衰少其姊仁爱有行寡居无子见统甚哀之数问其故统曰士大夫糟糠不足我何心独饱姊乃自以私粟与统`】　士卒菜菽杂半【`汉书曰宋义遣其子襄相齐身送之无盐饮酒髙会天寒大雨士卒饥冻项羽曰将戮力而攻秦久留不行今歳饥民贫卒食半菽军无见粮廼饮酒髙会不恤士卒而狥私宴非社稷之臣也注云士卒食蔬菜以菽杂半之`】　发苑果以活民【`韩子云秦大饥应侯请发五苑果枣栗以活民`】　开仓廪以赈民【`魏志云黄初三年民饥使尚书杜畿持节开仓廪以赈民`】　一谷不升谓之嗛　二谷不升谓之饥　三谷不升谓之馑　四谷不升谓之康五谷不升谓大侵【`并谷梁传`】　凶札无关门之征【`周礼司关职掌国货之节以聨门市凡货不出于关者举其货罚其人国凶札则无关门之征`】　年饥无充庭之戏【`续汉书云永初四年诏比年饥加有军旅且勿设戏作乐正旦无陈充庭车也`】　天有四殃水旱饥荒【`周礼`】　天既丧乱饥馑荐臻【`毛诗注曰荐重也臻至也`】　谷不熟为饥蔬不熟为馑【`尔雅云谷不熟曰饥蔬不熟曰馑果不熟为荒仍饥为荐`】人饥增首阳【`伯夷叔齐饿于首阳之下`】　翳桑【`赵宣子初田于首山舍于翳桑见灵輙饿曰不食三日矣与之箪食后倒戈以报宣子`】　道殣【`相望注殣饿死也`】　野殍【`孟子野有饿殍`】　食雀鷇【`史主父饿馁而食雀鷇注主父赵武灵王也`】　食蒲蠃　抱子弃【`文选路逢饥妇人抱子弃草间`】　易子食【`楚人围宋宋易子而食`】　师不宿饱【`樵苏后防云云`】　士有饥色【`汉书千里馈粮士有饥色`】　不食嗟来【`齐大饥黔敖为食于路以待饿者而食之有饿者防袂辑屦贸贸然来黔敖左奉食右执饮曰嗟来食饿者扬其目而视之曰予惟不食嗟来之食以至于斯也从而谢焉终不食而死曽子闻之曰微与其嗟也可去其谢也可食注贸贸目不明貌`】　何心独饱【`吴志骆统详前`】　惄如调饥【`诗`】　嚣然思食【`文选`】　不饥何为　有馁而巳【`衞甯惠子曰吾有馁而巳不来食之`】　室家相弃　父子相食【`汉河内饥父子相食汲黯开仓而赈之`】　隐民多取食【`隠困穷也`】　从者莫能兴【`论语在陈絶粮从者病莫能兴`】  

凶荒五  

增诗元戴表元剡民饥诗曰剡民饥山前山后寻蕨萁劚萁得粉不满掬皮肤皴裂十指秃皮皴指秃不敢辞阿翁三日不供糜不如抛家去作挽船士却得家人请官米　张养浩哀流民操曰哀哉流民为非为人非人哀哉流民男子无缊袍妇女无完裙哀哉流民剥树食其皮掘草食其根哀哉流民昼行絶烟火夜宿依星辰哀哉流民父不子厥子子不亲厥亲哀哉流民言辞不忍听号哭不忍闻哀哉流民朝不敢保夕莫不敢保晨哀哉流民死者已满路生者与邻哀哉流民一女易斗粟一儿钱数文哀哉流民甚至不得将割爱委路尘哀哉流民何时天雨粟使女俱生存哀哉流民  

## 御定渊鉴类函卷二十三

地部一【`地　郊　野　原隰　丘　陵　阜　培塿附　堆　阪　陇　泥　沙　尘　増田邨　墩坡`】  

地一  

増释名曰地者底也其体底下载万物也亦言谛也五土所生莫不信谛也　原易曰坤地也　礼记曰孟冬之月地始冻仲冬之月地始坼　又曰今夫地一撮土之多及其广厚载华岳而不重振河海而不泄万物载焉　周官曰大司徒掌天下土地之圗知九州之地域广轮之数辨五地之物　尔雅曰东至泰逺西至邠国南至濮铅北至祝栗谓之四极孤竹北戸西王母日下谓之四荒九八狄七戎六蛮谓之四海【`言所居近于海`】　春秋元命苞曰地者易也言养物懐任交易变化含吐应节故其立字土力于乙者为地　又曰地所以右转者气浊精少含阴而起迟故转右迎天佐其道　蔡邕月  

令章句曰总丘陵原隰阪险曰地　乐声仪曰下元者地气也为始万物生育长养盖藏之主也　孝经援神契曰计九州之别壤山陵之大川泽所注莱洹所生鸟兽所聚九百一十一万八千二十四顷硗确不垦者千五百万三千顷　増又曰地顺受泽谦虚开张【`开张九窍受流洒润是其谦虚也`】　尚书考灵曜曰地有四游冬至地上北而西三万里夏至地下南而东三万里春秋分则中矣又曰二十八宿之外东西各有一万五千里是谓四游之极谓之四表据四表之内并星宿内总有三十八万七千里之径天中央正半之处则一十九万三千五百里地在于中厚三万里春分之时地在正当中自此渐渐而下至夏至之时地下万五千里地之上畔与天中正夏至之后地渐渐而上至秋分地正当天之中央自此地渐渐而上至冬至地上万五千里地之下畔与天中平自冬至后地渐渐而下地常升降于三万里之中诗含神雾曰天地相去亿五万里　春秋感精符曰  

冬至成天文夏至成地理　原孔子家语子夏曰商闻山书曰地东西为纬南北为经周礼又云东西为广南北为轮山为积徳川为积刑高者为生下者为死丘陵为牡谿谷为牝　老子曰地得一以宁地无以宁将恐发　墨子曰禽子问天与地孰仁墨子曰翟以地为仁太山之上则封禅焉培塿之侧则生松柏下生黍苗莞蒲水生鼋鼍龟鱼民衣焉食焉家焉死焉地终不责徳焉故翟以地为仁　神农书曰湛浊为地　黄帝素问曰积阴为地故地者浊阴也　山海经曰帝令竖亥歩自东极至于西极五亿十万九千八百八歩防亥左手把算右手指青丘北　河图括地象曰禹所治四海内地东西二万八千里南北二万六千里有君长之州州有九阻中土之文徳及而不治　抱朴子曰太极初搆清浊始分故天先成而地后定　白虎通云地者元气之所生万物之祖也　淮南子曰天有九部八纪地有九州八柱【`河圗括地象曰昆仑山为天柱气上通天昆仑者地之中也地下有八柱柱广十万里有三千六百轴互相牵制名山大川孔穴相通`】九州之外有八埏【`淮南子曰东方曰沙海东南方曰沅泽南方曰丹泽西方曰泉泽西北方曰海泽北方曰塞泽东北方曰无通泽　河图曰凡天下有九区别有九州中国九州名赤县即禹之九州也上云九州八柱即大九州也非禹贡赤县小九州也`】八埏之外有八纮【`淮南子云东北方之纮曰和丘曰荒丘东方之纮曰棘林曰桑野东南之纮曰大穷曰众安南方之纮曰都广曰反户西南方之纮曰焦侥曰火土西方之纮曰金丘曰沃野西北之纮曰一目曰少所北方之纮曰积冰曰委羽`】八纮之外有八极【`淮南子云东北方曰方土之山曰苍门东方曰东极之山曰开明门东南方曰波母之山曰阳门南方曰南极之山曰暑门西南方曰编驹之山曰白门西方曰西极之山曰闾阖之门西北方曰不周之山曰幽都门北方曰北极之山曰寒门`】八极之广东西二亿三万三千里南北二亿三万一千五百里纂要云嵩泰衡华恒谓之五岳江河淮济谓之四渎上中下谓之三壤山林川泽丘陵坟衍原隰为五土【`周礼大司徒辨五地之物一曰山林其动物宜毛物其植物宜皁物二曰川泽其动物宜鳞物其植物宜膏物三曰丘陵其动物宜羽物其植物宜覈物四曰坟衍其动物宜介物其植物宜荚物五曰原隰其动物宜羸物其植物宜丛物`】　物理论云地者其卦曰坤其徳曰母其神曰祗亦曰媪大而名之曰黄地祗小而名之曰神州亦名后土【`黄地祗举八极之内地神州王畿方千里内地神也后土社也社地主也所在皆得言之也`】　増李淳风撰法象志北戒自积石终南地络之阴东及太华逾河并雷首底柱王屋太行北抵常山之右乃东循塞垣至濊貊朝鲜是谓北纪南戒自岷山嶓冡地络之阳东及太华连商山熊耳外方桐柏自上洛南逾江汉携武当荆山至于衡阳乃东循岭徼达东瓯闽中是谓南纪　周髀算经曰地不可尺寸而度　博物志曰地以名山为之辅佐石为之骨川为之脉草木为其毛土为其肉三尺以上为粪三尺以下为地重阴之性也庄子曰海水三歳一周流波相薄故地动　文子曰  

地方而无涯故莫能窥其门　管子曰地者政之本也是知地可以正政也地不均平和调则政不可正也桓公问管子曰地数可得闻乎曰东西二万八千里南北二万六千里出水者八千里受水者八千里　尸子曰天左舒而起牵牛地右辟而起毕昴　物理论曰地形有髙下气有刚柔物有巨细味有甘苦　又曰地形西北髙东南下东西长南北短其尽四海者也　申子曰地道不作是以常静帝是以正方举事为之乃有恒常之道符信受令必行也　蒙叟遗意曰上帝既剖混沌氏以支节为山岳以肠胃为江河一旦虑其掀然而兴则下无生矣于是孕铜于山泽滓鱼盐于江河俾后人改取将有以苦混沌之灵而致其不起也呜呼浑沌氏则不起而人力殚焉  

地二  

原坤元　祗位【`易曰至哉坤元万物资生　河图曰地之位起形于昆仑从广万里高万一千里神物之所生圣仙之所集`】　广大　博厚【`易曰广大配天地变通配四时庄子曰夫地非不广且大也人所容足耳　礼记曰博厚所以载物也又曰博厚配地`】　八柱　九则【`河图曰天有九部八纪地有九州八柱天地精通神明列序也　离骚曰地方九则何以坟之注曰坟分也谓之九州之地凡九品大禹何以能分别之乎`】　经纬　广轮【`并详地一`】　五物　十形【`上详地一　杨泉物理论曰夫土地皆有形名而人莫察焉有龟龙体有麟鳯貌有弓弩势有斗升象有张舒形有闭塞容有隐真之安有累卵之危有膏英之利有塉埆之害此十形者气势之始终阴阳之所极也`】母徳　媪神【`上详地二　汉书曰惟泰元尊媪神蕃厘经纪天地作成四时注云媪地神`】絶维　演络【`列子曰共工氏与颛顼争为天子怒而触不周山天柱折地维絶地不满东南`】  

【`故百川归焉而为渤海　张衡西京赋曰尔乃振天维演地络荡川渎簸林薄`】　亥歩　章极【`上详地一　淮南子曰禹使大章歩自东极至于西极二亿三千五百里七十五歩`】　四柱　九囿【`张华博物志曰昆仑东北地转下有八元幽都方二十余万里地下有四柱广十万里有三千六百轴互相牵制　洛书人皇始出于隄地之口九男兄弟相像以别长九州为九囿人皇乃有中州制八辅`】　流谦　贵贞【`易曰地道变盈而流谦　汉书曰天道贵信地道贵贞不信不贞万物不生`】　政本　物祖【`上详地一　白虎通曰地者元气之所生万物之祖也地之言施也谛也应施变化审谛不设敬始重终故谓之地`】　方舆　大舟【`宋玉大言赋曰方地为舆圆天为盖　河图曰地恒动不止譬如人在大舟上闭牖而坐舟行而人不觉`】　取财　成化【`礼记曰地载物天垂象取财于地是以尊天而亲地　易曰凡天地之数五十有五所以成变化而行神`】　铜仪　金柱【`续汉书曰张衡字平子造候风地动仪以精铜铸成圆径八寸合盖隆起形似酒樽饰以篆文山龟鸟兽之形中有都柱旁行八道施闗发机外有八龙首衔铜丸下有蟾蜍张口承之牙机巧制皆在樽中覆盖周密无际如有地动樽则震龙机发吐丸而蟾蜍承之振声激扬因此觉知虽一龙发机而七首不动寻其方面乃知震之所在验之以事合契若神自书契所记未曽有也尝龙发机而地不觉动咸怪其无征数日驿至果地动陇西人皆服其妙　闗令内传曰地厚万里其下得太空太空四角下有自然金柱輙方圆五千里也`】七表　九域【`河图曰天有五行地有五岳天有七星地有七表　张衡灵宪曰元气剖判清浊异位地定于内而体于阴地有九域山川圣人始纲纪而经纬之`】　行马　御骥【`易曰牝马地行地无疆王弼注曰干以龙御天坤以马行地　孙楚祖道诗曰御天惟龙御地以骥利有攸往不期而至`】养材　敏树【`史记曰颛顼养材以任地载时以象天礼记曰人道敏政地道敏树郑注曰`】  

【`树谓植草木`】　东倾　右动【`离骚曰康回凭怒地何故以东南倾王逸注曰共工怒触不周山地柱折故倾也　春秋元命苞曰天左旋地右动`】　骊市　秦枢【`辛氏三秦记曰骊山始皇陵作地市生死人交易市平不得欺死人云秦五地市有断马利　袁淑効白马篇曰倚劒何翩翩长安五陵间秦地天下枢八方辏才贤`】　九地　五土【`扬雄太经曰九地一为沙泥二泽浼三沚崖四下田五中田六上田七下山八中山九上山　范子计然曰夫地有五土之宜各有髙下郑注孝经云分别五土视其髙下若高田宜黍稷下田宜稻麦丘陵阪险宜种枣栗`】　九阿　四野【`穆天子传曰天子西征至于九阿　阮籍诗曰惊风振四野回云荫堂除张华诗曰游目四野外逍遥独延伫`】　生三　得一【`白帖道生一一生二二生三三才也　易曰地得一以宁`】　秉阴　节事【`白帖地秉阴窍于山川　范蠡曰地以节事言不至不可强生`】　韩枢　蜀沃【`白帖韩地天下之枢也形相错如绣　李熊说公孙述曰蜀地沃野千里果实所生无谷而饱`】　不动　无疆【`白帖不动者地徳合无疆`】　地道　坤仪【`白帖`】　无私载　有大利【`礼记曰天无私覆地无私载日月无私照　杨泉物理论曰凡居地有大利而无小害者此上地也`】　天之根　坤之象【`物理论曰地者天之根也云雨于是乎出日月星辰于是乎陈霜雪于是乎降易曰地势坤又曰坤为地又曰坤地也故称乎母`】　有六体　无两形【`上详地四裴秀`】  

【`地图论　子万机论曰夫土地者百姓之所蹈也殊无两形之政矣而谈者乃强谓之异体也`】　广故久　厚莫如【`文子曰地承天故定宁地定宁万物形地广厚万物聚定宁无不载广厚无不容地势深厚水泉入聚地道方广故能久长　张衡灵宪云地深一亿万六千二百里故至厚莫如地`】鎭五岳　流百川【`物理论曰鎭之以五岳积之以丘陵又曰播之以四渎流之以百川`】司徒掌　仙人缩【`周礼曰大司徒掌舆地周知广轮之数　列仙传曰费长房遇壶公`】  

【`能缩地千里聚在目前`】　地动仪　土会法【`上详铜仪注　周礼曰大司徒掌建之土地之圗辨山林川泽丘陵坟衍原隰之名物制其畿疆而沟封之以土防之法`】　不知厚莫能窥【`子贡曰终日履地不知地之厚　文子曰地方而无涯故莫能窥其门`】　不中矩无立锥【`文子曰至大者无形故地方不中矩食货志秦民贫者无立锥之地`】　河海  

所流　云雨是出【`圣证论云普天之下华岳列居河海所流丘陵坟衍总谓之地　下物理论详天之根注`】　昆仑地轴　洞庭地脉【`河图括地象曰昆仑之山横为地轴　山海经曰洞庭穴在长沙巴陵今吴县南太湖内有山山有洞庭穴地道潜行号曰地脉`】　万物以生　百里充赡【`物理论云发气黄泉周伏廻转万物以生　盐铁论云古者制地足以养民民足以承其上千乘之国百里之地公侯伯子男各求其充赡`】　厚徳载物　含功牧生【`易曰地势坤君子以厚徳载物　春秋说题词曰地之为言媲也承天行其义山陵之大非地不制乃含功以牧生也`】　商于六百　膏壤二千【`张仪绐楚曰秦商于之地六百里　沛公从杜南入蚀中太史公曰自泰山属之琅琊北被之海膏壤方二千里`】　深厚不测　大方无隅【`白帖`】　生植之功　直方之徳【`白帖`】　増承天　合帝【`易曰乃顺承天　陆贽曰古之人君徳合于天曰皇合于地曰帝`】　道卑　徳方【`易曰天道下济而光明地道卑而上行　又曰坤至柔而动也刚至静而徳方`】　统形　播气【`文中子曰地统元形非止丘陵山川之谓陆士衡曰山盈川冲后土所以播气`】　浊阴　积块【`上详地一　列子曰地积块耳充塞四虚无处无块`】　绮分　绣错【`西都赋曰疆绮分言交错成文章也　战国策曰地形相错如绣`】　四维　八听【`罗泌路史曰激瘴雾于东维界黑水于南极泄流沙于西陲决弱水于北防所以界四维也又四歩纂要云东西南北曰四方四方之隅曰四维　天有八风噫气也地有八听孔窍也`】　后定　右迎【`抱朴子曰太极初搆清浊始分故天先成而地后定　下详地一`】　神区　禹迹【`彚苑详注神明之区域　天中记茫茫禹迹画为九州`】棊局　金瓯【`浑天赋地若浮舟方如棊局　事文聚梁武初议纳侯景而未决言我国家`】  

【`犹若金瓯无一伤缺今便受地讵是所宜`】　黄垆　青陆【`淮南子女娲功烈上际九天下契黄垆注黄泉下有垆土也又曰放乎九天之上蟠乎黄垆之下　彚苑详注青陆芳春动`】　雌雄坱圠【`天中记云中原为雄魁杰竒伟江南为雌清楚娇丽言其孕人物然也　顔师古曰地势坱圠九土星分`】　踊长　斗絶【`山海经元帝时临淮徐县地踊长五六里高二丈　彚苑详注如斗之峻斗絶谓峭极也平地二十余里四面斗絶而高谓羊肠`】　弹丸　息壤【`高适论置西山三城戌疏曰奈何以险阻弹丸之地而困全蜀太平之人哉山海经曰洪水滔天鲧窃帝之息壤以堙洪水开筮云滔滔洪水无所止极伯鲧乃以息石息壤以塡洪水相感志云息谓子也塡物不耗减掘之益多故禹用塡洪水以为谷按彚苑详注息壤一在荆州一在永州地中不可犯畚锸持畚锸者即死`】　三垂六幕【`师古云三垂谓东南西三边也礼乐志纷纭六幕浮大海`】　沃瘠　窊隆【`国语公父文伯之母曰昔圣王之处民也择瘠土而处之沃土之民不材淫也瘠土之民莫不向义劳也　彚苑详注窊隆异等犹高下也`】　背方州　环海外【`淮南子曰女娲氏背方州抱圆天注方州地也文子作方州　史记曰中国名曰赤县神州禹之序九州是也中国外如赤县神州者九乃所谓九州也有大瀛海环其外天地之际焉`】　倾东南　起西北【`淮南子曰康回冯怒地以东南倾注康回共工也共工触不周之山天柱折地维絶故倾也　张子房赤霆经曰昆仑柱天万脉由起西北绵亘幽寒莫诣为背为项为脊为毳下为臋上为髪际面居秦雍耳目口鼻幽冀川蜀分左右背悬心闗胷腹垂洛汭胃脘出纳为汧为渭大河大江经络营卫大肠膀胱震泽漯济青徐以降是为髋髀防为尾闾茫汪无际海洲万国粪滓尘`】　青牛妪　黄金母【`辽太祖后述律氏尝至辽土二河之会有女子乘青牛车仓卒避路忽不见未几童謡云青牛妪曽避路盖谓地祗为青牛妪云　汾晋村野间语曰欲作千箱主问取黄金母意谓多稼厚蓄由耕所致也`】　括地象　益地图【`帝王世纪禹观于河始受图括地象也图言治水之意　集仙录黄帝在位王母遣使乘白鹿集帝廷授以地图舜在位遣使献白玉环及益地图遂广黄帝九州为十二州`】　牝马行地　鼇足立极【`易曰牝马地行地无疆　列子曰女娲氏断鼇足以立四极`】  

地三  

原载万物【`详地一`】成万物【`洪范五行传云地者成万物也`】　生万物【`物理论曰育生万物备成也`】含万物【`御寇子曰大小相含无穷极也含万物者亦如含天地也含万物也故不穷含天地也故无极`】　地之张【`物理论曰炎气郁蒸景风荡物地之张也`】地之闭【`又曰秋风荡生凉气肃然地之闭也`】　地形高下【`物理论曰地者形有高下气有刚柔`】地气上隮【`白帖`】　重浊为地【`说文曰元气初分重浊为地万物所陈列也`】淹滞为地【`淮南子曰重浊者淹而为地`】　积形成地【`吕氏春秋曰山丘河海金石水火此积形而成乎地者`】积阴为地【`详地一`】　立地制形【`春秋明命厯序曰神农始立地制形甄度四海`】在地成形【`易注云形谓山川之属`】　地道柔刚【`易曰立地之道曰柔与刚注云柔刚者言其形也`】地道常静【`申子曰地道不作是以常静帝是以正方举事为之乃有恒常之道符信受令必行也`】　画地为境【`盐铁论云文王宣德而懐四普天下画地为境人莫犯之`】梦地身安【`梦书云地为阴下宜人之梦见地者身安宁`】　地财不贫【`愼子曰地有财不忧人之贫地虽不忧人贫伐木刈草必取已富焉则地无事也`】地平如案【`诸葛亮云`】　厚三万里【`王婴古今通论`】有十二分【`春秋内事云地有十二分王侯之所居也`】　天子方千里【`孟子曰天子之地方千里不千里不足以待诸侯`】诸侯方百里【`又曰诸侯之地方百里不百里不足以守宗庙`】　西北髙东南下　东西长南北短【`并物理论`】　凿山钻石则地痛　蚤虱众多则地痒【`并刘向别录`】　増地戸【`河圗括地象曰西北为天门东南为地戸天门无上地戸无下`】地轴【`见前昆仑地轴条`】　地脉【`史记二世遣使杀蒙恬恬喟然太息曰我何罪而死乎良久曰恬罪当死矣起临洮属之辽东城堑万余里此其中不能无絶地脉哉`】地肺【`山堂肆考金陵者洞墟之膏腴句曲之地肺注曰地肥良曰膏腴水至则浮曰地肺`】　地维【`管子曰地或维之地莫之维地亡必矣郭璞南郊赋振西北之挠柱隆东南之絶维潜确书东北艮维西北干维东南巽维西南坤维`】地奥【`太经曰地奥黄泉隠魄荣也`】　地慝【`彚苑详注地慝如硗确之地不宜稼穑斥卤之地不宜果蓏之土训掌道地慝以辨地物`】地陷【`南史曰桓既簒位御牀微防羣下失色侍中殷仲文进曰当由圣徳深厚地所以不能载时人笑之`】　地理【`论衡曰天有日月星辰谓之文地有山川陵谷谓之理唐贾耽好地理学凡四裔之使及使人还者必与之从容讯其山川土地之始终是以九州之险百蛮之土俗区分指画备悉源流`】地癖【`天中记唐李憕丰于产业伊川膏腴水陆上田修竹茂树自城及闗口别业相望与吏部侍郎彭龟年两人皆有地癖`】任地【`颛顼养材以任地`】穿地【`姜师度既好沟洫所在必发众穿凿虽时有不利而成功亦多先是太史令傅孝忠善占星纬时人为之语曰傅孝忠两眼看天姜师度一心穿地羣传之以为口实`】　响地【`郡国志邢州尚书坊东井地周百余歩其地鸣响人马行上轰作雷声掘之即火出`】　王地【`天中记浮屠与张说置永乐东南第一宅有永巷者戒曰此宅西北隅最是王地慎勿于此取土越月又至谓说曰此宅气忽然索莫必有取土于西北隅者与说并视果有取土坑三数处坑皆深丈余大惊曰祸事令公富贵一身而已更二十年外诸郎君皆不得天年说惧将平之曰客土无气与地脉不相连今欲塡之犹人有疮痏补以他肉无益也后说子均垍皆不克终`】上地【`有大利无小害为上地`】　偃潴【`下隰之地`】衍沃【`平羡之地`】　日域【`日初出之所`】月【`月所出处`】　提封【`提举也举四封之内也`】上游【`游流也王者地方千里必居上游`】　隢陿【`隢瘠薄陿褊隘`】阨塞【`要害之地也具知天下之阨塞`】　絶轨【`彚苑详注车马不通之地`】斥卤【`地不生物曰卤`】　髙平曰陆【`陆漉也水流漉而去也`】下平曰衍【`言漫衍也`】　肥濡曰壤【`壤瀼也肥濡意也`】　上方下方【`孟康曰上方谓北与东也阳气所萌生故为上下方谓南与西也阴气所萌生故为下`】　戴日戴斗【`尔雅距齐州以南戴日为丹穴北戴斗为空同东至日所出为太平西至日所入为太防太平之人仁丹穴之人智太蒙之人信空同之人武注曰戴值也`】　土　原一抔【`汉张释之曰盗长陵一抔土注云抔手掬之也`】十仞【`韩诗见玉部`】　五色【`禹贡曰徐州厥贡惟土五色`】一撮【`礼记曰一撮土之多`】　塞津【`朱浮与彭宠书曰亦犹河濵之人捧土以塞孟津`】与块【`左传重耳乞食野人与之块子犯受食于野而载之曰有土之象`】　居不疾【`土深居之不疾`】恶易觏【`土浅其恶易觏`】　稼穑作甘【`土爰稼穑`】草木不长【`土敝则草木不长`】　配五行而攸序　备六府而允脩　増任土【`禹贡曰任土作贡`】敷土【`又曰禹敷土随山刋木`】　桑土【`又曰桑土既蚕是降丘宅土`】宅土【`同上`】　白壤【`又曰冀州土惟白壤`】黄壤【`又曰雍州土惟黄壤`】　黑坟【`又曰兖州土黒坟`】白坟【`又曰青州土白坟`】　涂泥【`又曰扬州荆州土惟涂泥`】坟垆【`又曰豫州厥土惟壤下土坟垆`】　青黎【`又曰青州土青黎`】赤埴【`又曰徐州厥土赤埴埴黏土也`】　三壤【`又曰咸则三壤成赋中`】五土【`范子计然曰夫地有五土之宜各有高下`】　物化【`蜀王本纪蜀王猎于褒谷见秦王以金一笥遗蜀王蜀王报以礼物尽化为土秦王大怒臣下拜贺曰土地今秦当得蜀矣`】灰墨【`志怪汉武凿昆明池极深悉见灰墨无复土以问东方朔朔曰试问西域人至明帝时外国遣人入洛时有忆朔言问之对曰经云天地大劫将尽则刼烧此劫烧之余`】　吉土【`因吉土以飨帝于郊吉土王者所都之地`】乐土【`桂林志静江桂林和平有中州清淑之气雪霜时举疫疠不兴居人号为乐土焉`】　冢土【`诗曰乃立冢土注冢土大社也`】茅土【`禹贡注王者封五色土为社建诸侯则割其方色土与之使立社包以白茅茅取其洁也故曰茅土`】　童土【`潜确书尧闻舜之贤举之童土之地童土不毛之地犹童山也`】　食土【`开元二十八年春二月懐州三县人无故食土曰味羙异于他土先是武徳邨妇人相与言曰今米贵人饥何为生活有父老过之曰何忧无食此渠水旁土甚佳可食女尝试之妇人取食味颇异遂失父老乃取土和麫为饼甚羙逺近竸取之渠西东南北十余歩土并尽　云南志临安府有落容山其土香美作饼炙熟可食僰妇嗜之　江表传孙权讨袁术举兵攻皖城术闭门自守粮食乏尽士女或丸土而吞之　荆州记武当有一谿坼土色鲜黄乃可噉`】贡土【`南部新书天下贡赋惟长安县贡土万年县贡水`】　白土【`隋图经常山髙邑县出白土细滑膏润可以涂饰兼用之濯锦`】　捧土【`详上塞津注`】握土【`魏志魏明帝起芳林园建昭阳殿公卿以下莫不展力乃躬自握土以率之`】　山土【`闗中记未央宫萧何所造周廻二十三里疏龙首山土为殿其殿基出长安城上也`】　土轻【`晋氏南迁郭璞周访地图云荆楚旧为王都欲于硖州置之嫌逼山遂止便有宜都之号下至松滋地有面势都邑之象乃掘坑称土嫌其太轻复泻本坑土又不满遂止曰昔金陵王气于今不絶固当经三百年矣乃迁都于建业焉`】　土踊【`太平御览后族专则土踊`】　土防【`周礼大司徒以土会之法辨五土之物生制疆界而沟封之`】　金之父【`尚书令命验曰土者金之父`】　成父道【`春秋元命苞曰土之为言吐也言子成父道也其气精以附也阳立于三故成生其立字十加一为土`】　粟同价【`三辅旧事成帝作延陵及起庙窦将军有青竹田在庙南恐犯蹈之言作陵不便乃徙作昌陵取土十余里土与粟同价`】气上腾【`崔寔四民月令正月雨水中地气上腾土长冐橛陈根可防`】　筑宫筛【`贾山传秦王筛土筑阿房宫`】筑城蒸【`晋史赫连勃勃事`】　愿身化【`吴郑泉嗜酒临卒曰死葬我陶家之侧愿身化为土幸为酒器实获我心矣`】输官化【`张籍野老歌老翁家贫在山住耕种山田三四亩苗疎税多不得食输入官仓化为土`】　吐生万物【`释名土吐也吐生万物也`】权衡二至【`潜确书至前三日垂土炭于衡两端轻重均阴气至则土重阳气至则炭重`】　人下为土【`孔子谓子贡曰赐未知为人下者其犹土也深掘之而得甘泉树之而五谷蕃草木植焉禽兽育焉生则出焉死则入焉多其功而不徳为人下者犹土也`】人臣犹土【`杜恕笃论曰夫人臣犹土也万物载焉而不辞其重水渎污焉而不辞其下草木植焉而不有其功`】　东华软红【`苏轼词隠居求志义之从夲不计较东华尘土北风注云前辈戏语有西湖风月不如东华软红香土`】　华阴赤土【`雷焕得丰城劔以西山北岩下土拭之光彩艶发张华以华阴赤土送焕拭倍益精明`】  

地四  

增赋唐刘允济地赋曰元气攸分太极斯判建三才以可久开二仪以贞观伟坤徳之无疆恢地道之幽赞叶髙明而资始孕沉潜而刚断空征王母之图竟劳竖亥之算用能载九岳振百川荡云雾泄风烟羣物毕发众象森然飞沉咸遂动植斯甄五亿十选二万八千含灵应节蓄圣懐仙元命之所包矣彞伦之所系焉周易以为理契于牝墨翟以为仁深于天由是开阶立隧提衡建极置羲和之官列司徒之职审其逺近辨其纡直广轮之数不夷险之情不匿用能峻市朝明甸侯既布井而陈邑亦列郡而分州洼盈沃瘠之品原野坟衍之流珍卉竒木之他族鳞介羽毛之异俦诡怪毕备璀璨咸周银台瑶槛阙丹丘邹衍之所不议方朔之所难防祯符应于河象灾异纪于春秋　钱起盖地图赋曰有虞氏提地厘享天命光啓九有缉熈八政能使坤徳以宁祥符锡庆神矣王母通灵感圣献尔寳图昌尔金镜固知冥贶有则休明无极必将永其厯数宁惟锡彼封域懿兹图箓实昭应感广竖亥之遐歩资重华之睿览规方逺近微妙周通包区防于度内出山川于卷中可以明四目达四聪易曰不出戸知天下何莫假此神功岂徒稽其囊括也　吕太一土赋曰尔其荆河坟壤淮海涂泥草木渐包于赤埴璆铁作贡于青黎火以炎上为母水以润下为妻黄白分于雍冀官位列于东西蒸之以为城阙北连朔野参之以为台观上搆虹霓夫其为重也封割五色分茅锡社夫其为厚也包括万象含姿育灵虽鼇足初分重浊者为之地而羊角勃起轻清者为之尘授之可荐于宗庙捧之未塞于孟津汉庙玉环方之则君王纳谏丰城寳劔拭之则光彩射人原赞宋何承天地赞曰九州攸同时惟禹迹爰及后代疆分里析贡则屡迁名犹不易  

原啓梁昭明太子谢勅赉地图啓曰汉氏舆地形兹未拟晋世方丈比此非妙匹之长乐唯书古贤俦之未央止图将帅未有洞该八薮混观六合域中天外指掌可求地角河源戸庭不出岂问千秋目识乌桓之地脱逢壮武方着博物之书  

原论晋裴秀禹贡九州制地图论曰圗书之设由来尚矣自古垂象立制而頼其用三代置其官史掌其职暨汉祖屠咸阳丞相萧何尽秦之图籍今秘书既无古今之地图又无萧何所得秦图书唯有汉氏所画舆地及诸杂图各不设分率又不考正准望亦不备载名山大川其所载列虽有粗形皆不精审不可依据或称外荒迂诞之言不合事实于义无取今制地图之体有六一曰分率所以辨广轮之度也二曰准望所以正彼此之体也三曰道里所以定所由之数也四曰髙下五曰方邪六曰迂直此六者各因地而制形所以校险之故也有图象而无分率则无以审逺近之差有分率而无准望虽得之于一隅必失之于他方虽有准望而无道里则施于山海絶隔之地不能以相通有道里而无高下方邪迂直之校则径路之数必与逺近之实相违而失准望之正故必以此六者参而考之然后逺近之实定于分率彼此之实定于准望径路之实定于道里度数之实定于高下方邪迂直之算故虽有峻山巨海之隔絶域殊方之迥登降诡曲之因皆可得举而定者准望之法既正则曲直逺近无所隠其形也  

原文唐顔师古神州地祗祝文曰维某年敢昭告于神州地祗惟祗包涵区夏载羣生溥彼域中頼兹厚徳式遵彞典拣此元辰敬以玉帛牺牲粢盛庶品明献厥诚备兹禋瘗  

增序宋吕祖谦汉舆地图序曰舆地之有图古也自成周大司徒掌天下土地之图以周知广轮之数而职方氏之图复加详焉迨汉灭秦萧何先其图书始具知天下阨塞戸口多少之差然则尚矣武帝元狩六年将立三子为王御史大夫奏舆地图请所立国名乃开齐燕广陵之封舆地图之名至是始见光武徇河北邓禹杖策而从之说以大策有天下不足定之语其后帝登城楼披图指示禹曰天下郡国如是今乃得其一子前言天下不足定何也盖光武志在天下当神州赤县未入经略之际其君臣更相激厉如此故能兼制六合司空之所掌无寸地尺天不归于封域按圗分封并建诸子以为藩屏呜呼盛哉  

郊  

原距百里【`距国百里为郊`】迎四时【`月令迎春东郊迎夏南郊迎秋西郊迎冬北郊`】　画【`申画郊圻`】掌【`周礼遂士掌郊`】　适郊【`诗适彼乐郊`】在浚【`诗孑孑干旄在浚之郊`】　劳聘客【`聘客至郊使人郊劳`】请賔客【`郑当时置驿马于长安诸郊外以请谢賔客`】　西郊【`易密云不雨自我西郊`】南郊【`冬至祀天南郊夏至祀地北郊`】　四郊【`礼曰四郊多垒卿大夫之辱`】三郊【`费誓鲁人三郊三遂`】　邑外谓郊【`尔雅邑外谓之郊`】太学在郊郊迓　郊迎　近郊　逺郊　増郊坰【`邑外曰郊林外曰坰郊外曰牧`】郊制【`疏周制天子畿内千里逺郊百里以此差之逺郊上公五十里侯四十里伯三十里子二十里`】  

【`男十里近郊各半之尚书传曰百里之国二十里之郊七十里之国九里之郊五十里之国三里之郊`】于郊【`易同人于郊`】　农郊【`诗税于农郊`】　郊甸　郊谒【`乾元时李光弼入朝诏朝臣四品以上皆出郊谒`】　麟凤在郊【`汉武纪成康之世麟凤在郊`】　白杨郊野【`宋袁粲步屧白杨郊野道遇一士夫便呼与饮明日此人谓被顾知到门求进粲曰昨饮酒无偶聊相邀耳`】  

野一  

原尔雅曰郊外谓之牧牧外谓之野　说文曰野郊外也　尚书曰大野既猪东原底平　诗曰我行其野蔽芾其樗　左传曰辛有适伊川见被发祭野者曰不及百年此其戎乎其礼先亡矣　又曰晋文公过衞出于五鹿乞食于野人野人与之块公子欲鞭之子犯曰天赐也稽首受而载之　又曰禆谌能谋谋于野则获谋于国则否郑国有难子产载以如野谋四国之事　増易曰龙战于野其血黄文言曰阴疑于阳必战　周礼曰凡国野之道十里有庐庐有饮食三十里有宿宿有路室路室有委五十里有市市有候馆候馆有积以待朝聘之官也　又曰遂人凡国祭祀共野牲令野职【`注野牲鹿麋熊兔之属野职薪炭蔬材之属`】　又曰遂人君起野役则令各帅其所治之民而至以遂之大旗致之其不用命者诛之　史记天官书曰二十八舍主十二州角亢氐兖房心豫尾箕幽斗江湖牵牛婺女扬虚危青营室至东壁并奎娄胃徐昴毕冀觜觿参益东井舆雍柳七星张三河翼轸荆【`己上星宿分野`】　黄裳天文图曰天汉四渎之精起鹑火至箕尾十二辰斗纲所指谓之月建十二次日月所防元枵至陬訾十二分野辰次所临天为十二辰十二次地为十二囷十二州【`己上月建分野`】　天文志注者星之所履行处天有十二次日月之所地有十二州王侯之所国　周官保章氏以星土辨九州所封皆有分星以观妖祥且九州或系之北斗或系之二十八宿或系之五星此所谓分野也【`已上星分野`】　天官书曰甲乙四海之外丙丁江淮海岱戊已中州河济庚辛华山以西壬癸常山以北【`已上干支分野`】　又曰秦之疆候太白占狼弧吴楚候荧惑占鸟衡燕齐候辰星占虚危宋郑候岁星占房心晋亦候辰星占参罚秦晋好用心腹占太白北边数侵掠占辰星【`已上五星分野`】　原韩诗外传曰孔子出游少原之野有妇人哭甚哀问之妇人曰向刈蓍薪亡吾簪是以哀也非伤亡簪不忘故也　庄子曰黄帝将见大隗于具茨之山方明为御昌宇参乗至于襄城之野七圣皆迷无所问涂适遇牧马童子乃问涂焉　又曰北门成问黄帝曰帝张咸池之乐于洞庭之野吾始闻之而惧后闻之而怠卒闻之而惑荡荡黙黙乃不自得　帝王世纪曰炎帝戮蚩尤于中冀名其野曰絶辔之野　穆天子传曰旷原之野飞鸟之所解羽　山海经曰大乐之野夏后啓于此舞九代焉　又曰都广之野后稷葬焉爰有黍稷百谷自生鸾自歌凤自舞灵寿寳华草木所聚　楚辞曰独不见鸾凤之髙翔于大皇之野循四极而咸周见盛徳而俯下　幽明录曰桓温北征姚襄在伊水上许逊曰不得见襄而有大功见襄走入太中问曰太是何等也答曰南为丹野北为太必西北走也果如其言  

野二  

原广莫【`庄子子有大树患其无用何不树之广莫之野`】莽苍【`之野`】　获麟【`西狩大野获之`】闻鹤【`鹤鸣于天声闻于野`】　傅筑【`傅说筑于傅岩之野`】伊耕【`伊尹耕于有莘之野`】　有麏【`野有死麏`】无贤【`野无遗贤`】　食苹【`食野之苹`】无草【`野无青草`】　适野【`叔适野`】经野【`体国经野`】　在野【`君子在野`】处野【`庄子处圹埌之野`】　野哭【`孔子恶野哭者`】野食【`割鲜`】　求失礼【`礼失而求之野`】哭所知【`所知吾哭之野`】　増于野【`同人于野`】易野【`易野之守险若丘陵易犹言平地也`】　沃野【`张良曰闗中沃野千里河渭漕挽天下西给京师诸侯有变顺流而下足以委输此天府之国也`】大野【`书大野既猪`】　田野【`后汉宦者传蔡伦和帝时转中常侍每休沐輙闭门絶賔暴体田野以自适`】草野【`隠逸序古之隠上焉者身藏而徳不晦故自放草野而名姓从之`】　九野【`吕氏春秋天有九野中央曰钧天东方曰苍天东北曰变天北方曰天西北曰幽天西方曰皓天西南曰朱天南方曰炎天东南曰阳天`】中野【`苻融妻卒贫无以葬乡人助之融曰古之葬者衣以薪葬之中野`】　寛闲【`韩文耕于寛闲之野`】茫荡【`王绩酒醉失职乡人靳之托无心子以见趣曰无心子以秽行闻越王黜之无愠色退而适茫荡之野`】　乐野【`弋猎处大乐谓之乐野`】防野【`六帖史徳义居虎丘山骑牛带瓢出入防野`】　遯野【`遯于荒野`】满野【`天文志王梁策马车骑满野`】　坚壁【`坚壁清野`】凭髙【`杂记李义甫母丧朔望给告即羸服与元结出野慿髙窥觇灾眚众疑其有异谋`】　桃林【`武王放牛于桃林之野`】  

野三  

原诗北齐刘逖秋朝野望诗曰驻车慿险岸飞盖歴平湖菊寒花稍发莲秋叶渐枯向浦低行鴈排空转噪乌若将君共赏何处减城隅  

原赞晋郭璞都广之野赞曰都广之野珍怪所聚爰有羔谷鸾歌凤舞后稷托终乐哉斯土  

原隰一  

原髙平　下湿【`说文髙平曰原　尔雅广平曰原下湿曰隰`】　游龙　树穟【`诗隰有游龙龙红草也又隰有树穟穟赤罗也`】　石焦　火燎【`尸子莒国有石焦原广寻长五十歩临百仞之谿有以勇见莒子者却行齐限莒国莫之敢近以服莒　书若火燎于原`】　増脊令凤皇【`诗脊令在原　潜确书凤皇原在临潼县后汉延光初鳯集新丰即此`】　千亩  

五丈【`潜确书千亩原在辽州南地广平约千亩上有泉自石穴中涌出分溉膏腴众沾其利　又曰五丈原在郿县西南积石原在县西北魏氏春秋青龙三年诸葛亮出斜谷郭淮算其必登积石原遂先据之亮至果不得上因屯渭南司马懿谓诸将曰亮若出武功依山东转是其勇也若西上五丈原诸君无事矣其西有落星邨即长星堕诸葛营处`】　凤集　虎游【`上详前鳯皇注　潜确书白虎原在陜之蓝田县相传周平王时白虎游此晋书苻融与桓冲戏于白虎原`】　亚夫屯　渊明宅【`潜确书细柳原在昆明池南即周亚夫屯兵处　又渊明宅在栗里原南康府城西`】  

原隰二  

原有菽【`诗中原有菽庶民采之`】有苓【`诗隰有苓又有杻有榆有栗`】　膴膴【`诗周原膴膴`】每每【`左传原田每每草盛貌`】　逦迤【`平原`】萧条【`原野萧条`】　厌肉【`东都赋王莽时原野厌人之肉`】　曜威【`三农之隙曜威中原以讲武`】　使居【`礼圣人不使泽者居中原`】廵行【`三月廵行田原劝勉农人`】　可食【`尔雅可食者曰原`】　试望【`平原`】　龙  

鳞【`原隰龙鳞`】　放牛【`于原薮`】　増清原【`左传僖公三十一年晋搜于清原清原在安邑北`】　闲原【`潜确书闲原在平陆西俗呼让畔城即虞芮相让之闲田也至今其田民无耕者东西七里南北十三里`】　五原【`又后汉五原宜麻枲崔提为太守斥卖储跱作纺绩织纴练缊之具　汉书欵五原塞　杜诗五原春草緑`】　韩原【`又韩原在韩城东二十里有故原左传战于韩原秦获晋侯以归即此`】　细柳【`详原隰一`】　细腰【`潜确书细腰原在河南府灵寳县西南东西阔三里南北长十里当中十五歩狭如束素故名`】　乐游【`名胜志在灞南五里本杜县之东南汉宣帝所乐游筑以为陵曰杜陵`】　始平【`又兴平县汉富人袁广汉筑园于此畜珍禽植奇树后皆进之上林`】积石【`详原隰一`】　凉风【`潜确书凉风原距蓝田五十里遁甲开山图骊山之西有凉风原`】  

【`亦雍州之福地也`】　石鼔原【`又凤翔县南之石鼔鎭有石鼔原石圆微长其数有十诗云我车既攻我马既同盖纪周宣王田猎之事也`】　和尚原【`又和尚原在汉中府凤县东宋南渡后金会诸道兵造浮桥跨渭来攻吴玠自富平兵保和尚原或谓玠宜屯汉中据蜀口以安人心玠曰吾戍此彼不敢越界而入坚临之惧吾蹑其后此正所以保蜀也`】　兽臣司【`虞箴曰兽臣司原`】　岐阳搜【`潜确书周原在岐山阳东西横亘肥羙寛平即诗周原膴膴也成王有岐阳之搜`】  

丘  

原髙土【`周礼注髙土曰丘`】小陵【`广雅小陵曰丘`】　五陵【`陈留风俗传云雍丘县有五陵之丘`】九子【`陈留记云县西数里有九子丘`】　众蛇【`外国圗云蛇丘众蛇居其上`】羣犬【`又云萧丘多风无人民羣犬居之案一云萧丘有凉焰`】　云气【`春秋元命苞曰尧为天子季秋下旬梦白帝遗马喙子其母始升髙丘覩白帝上有云气之状感而生臯陶`】火光【`外国图云神丘有火穴其光照千里`】　参衞【`山海经云有盐长之国有人焉鸟首名曰鸟氏有九丘以水络之名曰陶唐之丘有叔得之丘孟盈之丘昆吾之丘黒白之丘赤望之丘参衞之丘武夫之丘神明之丘`】　昆仑【`山海经云昆仑之丘实惟帝之下都注云天帝都邑之在下者也`】　隠弅【`庄子曰游于水之上登隠弅之丘逍遥无为`】　逦迤【`尔雅云逦迤沙丘注旁行连延`】　圎丘【`外国图云圆丘之上有不死树食之乃寿有赤泉饮之不老`】宛丘【`诗子之汤兮宛丘之上兮`】　椒丘【`楚辞步余马于兰臯兮驰椒丘且焉止息`】梧丘【`战国策童謡曰大冠如箕长劎拄头攻狄不下累于梧丘`】　丹丘【`阮籍诗云日夕宿明光注云明光谓丹丘也`】青丘【`外国圗云青丘之民食谷衣野丝`】　平丘【`山海经曰平丘在三桑东`】柲丘【`博雅云丘上有木为柲丘`】　瑕丘【`礼记云公叔文子升于瑕丘蘧伯玉从文子曰乐哉斯丘也死则我欲葬焉`】营丘【`又云太公封于营丘比及五世皆反葬于周`】　葵丘【`左传云僖九年夏会于葵丘　案孔疏云葵丘齐地临淄县西传称齐侯不务徳而勤逺略西为此会则此地逺处齐西不得近在临淄故释例以为宋地陈留外黄县东是为葵丘`】　乘丘【`尔雅注云形似车乘也或云乘谓稻田塍埒案地理志云泰山有乘丘春秋庄十五年公败宋师于乗丘是因丘以为名乎`】　取材【`礼取材用`】　送子【`诗送子渉淇至于顿丘`】思贤【`诗丘中有麻思贤也又有麦有李`】　贲【`易贲于丘园束帛戋戋`】　【`庄子丘象实`】　歩仞【`歩仞之丘陵巨兽无所隠其躯则孽狐为之祥`】　千年【`拾遗记丹丘千年一烧至圣之君以为大瑞`】　旄丘【`诗责卫伯也旄丘之葛兮何诞之节兮`】　正首【`礼狐死正丘首仁也注狐生乐于丘死犹正其首不忘其本故以仁目之`】深穴【`庄子鼷防深穴神丘之下以避熏凿之患`】　天神出【`周官云孤竹之管云和之琴瑟冬至于地上之圜丘奏之合乐八变则天神出`】仲尼生【`史记云叔梁纥祷于尼丘而生孔子孔子生而首上圩顶故因名曰丘字仲尼`】　州黎丘【`在淮南见尔雅`】　有莘丘【`莘也如狗有角五色庄`】一成为敦【`尔雅云丘一成为敦丘注云成犹重也周礼云为坛三成今江东呼地高堆者为敦`】再成为陶【`又云再成为陶丘注曰今济阴定陶城中有陶丘`】　陈有宛丘【`尔雅`】  

【`注云今在陈郡陈县`】晋有潜丘【`尔雅注云今在太原晋阳县`】　从长者上【`礼从长者而上丘陵则必向长者所视`】非人力为【`尔雅大阜曰丘非人力为之自然也`】　増云卷【`大道之行则泽布四海否则云卷一丘`】　竢徳【`韩愈燕喜亭记太原王中于其居之后上髙而望得异处焉却立而视之出者突然成丘愈请名之曰竢徳之丘`】　珠丘【`拾遗记曰舜葬苍梧之野有鸟如雀名曰青齐自丹州而来衔青沙珠积成陇阜名曰珠丘`】　介丘【`相如传曰以登介丘服防曰介大也丘山也言登大山封禅`】　糟丘【`商书纣为酒池坐饮糟丘者三千人　南史陈暄嗜酒复兄子书曰速营糟丘吾将老焉`】　蓟丘【`潜确书蓟丘在旧燕城西北即古蓟门`】　清丘【`又清丘在开州左传盟于清丘`】　桃丘【`又春秋桓十五年公会衞侯于桃丘杜预曰东阿县东南有桃城按今为桃城铺舗旁一丘高可数仞每阴雨后烟雾中隠隠有市井车马之形土人以为蜃市云`】　帝丘【`唐书高宗东封泰山梁父次濮阳帝问窦徳元此谓帝丘何也徳元不对许敬宗曰昔颛顼始居此故曰帝丘敬宗退矜曰大臣不可无学术徳元闻之曰人各有能不强所不知吾所能也`】　鴈丘【`潜确书云太原府阳曲县金元好问过此见猎者得二鴈一死一脱网去空中哀鸣亦死好问以金赎二鴈瘗之汾水濵叠土为丘`】　晋丘【`又云晋丘在开封府境又名池昔简狄浴于晋丘之水有鸟遗卵吞之遂生契`】封丘【`又云陈留风俗传封丘本延乡高祖为项氏厄于延乡有翟母免其难故以延乡为封丘`】　桐丘【`又云桐丘在扶沟左传楚伐郑郑人将奔桐丘即此`】　武丘【`又云城塜记周武王祭南岳回至汝水西野宿于武丘夜梦筑城在此兼祭天地可王七百年遂城于武丘`】　商丘【`又云陶唐阏伯居商丘宋地也`】　沙丘【`又云殷纣益广沙丘苑台`】　小丘【`又云小丘在永州府零陵县西山之西丘有竹树其石之突怒偃蹇土而出争为奇状者殆不可数由其中以望则山之髙云之浮溪之流鱼鸟之飞游举熈熈焉呈巧献技以効兹丘之下`】　哀丘【`彚苑详注唐元结瘗战士露胔于泌南名曰哀丘`】融丘【`尔雅一成为敦丘再成为陶丘再成鋭上为融丘三成为昆仑丘`】　陼丘【`水中小洲`】  

【`为陼`】　泥丘【`其上汚水留不去成泥也`】　都丘【`在池泽中言虫鸟往所都聚也`】　消丘【`水出其前作阯丘阯基阯也`】　沮丘【`水出其后作沮丘言恃水为阻也`】　正丘【`水出其右作沚丘沚止也西方义气有所制止也`】　阿丘【`毛诗曰陟彼阿丘阿荷也如人担荷物边偏髙也`】丘【`丘背有丘为丘`】　名丘【`天下有名丘五其三在河南其二河北今未详其名号所`】  

【`在`】  

陵  

原鸿渐【`易鸿渐于陵`】隼集【`诗鴥彼飞隼集于中陵`】　莫大【`尔雅陵莫大于加陵`】为髙【`孟子为髙必因丘陵`】　大阜曰陵【`尔雅`】深谷为陵【`老子`】　南陵息愼【`尔雅东陵阠南陵息愼西陵威中陵朱滕北陵西隃鴈门是也案疏此五方之陵名也`】西陵威【`同上`】　徳至山陵【`孝经援神契曰徳至山陵则景云出`】　殽有二陵【`左传蹇叔送其子曰殽有二陵焉其南陵夏后臯之墓也其北陵文王之所避风雨也`】　在彼中陵【`诗菁菁者莪在彼中陵`】　五月升陵【`月令五月可以升丘陵`】　尧生于丹陵【`帝王世纪庆都河渚有赤龙感而孕懐尧十四月生于丹陵`】　尧山有平陵【`始兴纪云尧山下有平陵下有尧故亭`】　増五陵【`原渉传诸豪及长安五陵诸为气节者皆归慕之也　班固西都赋南望杜霸北眺五陵是知霸陵非此五陵之数而说者谓高祖以下至茂陵为五陵非也`】　幽陵【`颛顼土地东至于蟠木西至于流沙南至于交趾北至于幽陵`】　金陵【`即应天钟山楚威王因其地有王气埋金以镇之故名`】　兰陵【`孙卿字子况宣威王时人适楚终老于兰陵今常州府城北`】　翟陵【`在杞县西南陂陀十余仞有纡回飞动之势`】　甘陵【`汉明帝永平中甘露降于甘陵`】　杜陵【`汉宣帝置杜陵县`】　茂陵【`司马相如病免官居茂陵杜诗竟无宣室召徒有茂陵求`】　马陵【`孙膑度厐涓暮至马陵防兵万弩俱发`】　东陵【`邵平故秦东陵侯`】　霸陵【`李广射猎逢霸陵尉诃止之`】　西陵【`潜确书西陵在绍兴府萧山县亦名固陵旧传范蠡敎兵于此言可固守因名后越王勾践入臣于吴羣臣祖之军阵固陵即此地也　清漳志唐周匡物家贫应贤良科西上至西兴渡无钱不得济题诗曰万里茫茫天堑遥秦王底事不安桥钱塘江上无钱渡又阻西陵两信潮自此遂设官渡不许受赴试举人钱`】　召陵【`齐桓会盟之地`】　阴陵【`项羽迷失道处`】　加陵【`详前莫大注`】　雕陵【`庄子庄周游雕陵之樊睹一异鹊自南来翼广七尺目大运寸感周之颡而集于栗林周执弹而留之`】　炎帝陵【`潜确书炎帝陵在泽州髙平县之羊头山旧传炎帝尝种五谷于此至今山下有黍二畔其南阴地黍白其北阳地黍红`】虾蟇陵【`国史补曰董仲舒墓门人过之必下马号下马陵人讹为虾蟇陵`】  

阜  

原髙大曰阜【`韩寿云积土髙大曰阜大阜曰陵`】无石曰阜【`博雅云山无石曰阜细土也`】　土山曰阜【`地圗云土山曰阜阜高厚也`】芒坂曰阜【`风俗通曰阜者茂也言平地隆踊不属于山陵也`】　坻阜【`华阳国志云元道县有坻阜江水所出之处`】曲阜【`尔雅曲阜曰阿`】　大阜【`诗升彼大阜`】小阜【`沙州记云塞北有数山皆培塿小阜`】　伯禽宅【`左传云鲁公伯禽宅曲阜之地今曲阜在鲁城内中委曲长七八里`】　康成筮【`齐地记云髙密县城西北十五里有厉阜郑康成所筮处`】　瑶琨之阜【`吴都赋云其琛赂则瑶琨之阜铜锴之垠火齐之寳骇鸡之珍`】邓邠之阜【`史记武王登邓邠之阜`】　増堂阜【`左传曰齐桓公入国求管仲于鲁鲁人送至堂阜鲍叔牙脱其械言于桓公以为相堂阜在今青州府防阴县`】沙阜【`沙阜在西安府同州其阜东西八十里南北三十里俗名之曰沙苑　西魏大统三年宇文泰与髙欢战大破之其时泰兵少隠伏沙草中以奇取胜后于兵立之处建忠武寺令骑士种柳各一株数及七千至今沙苑有柳树仍以其地宜六畜置沙苑监豢养陇右牛羊诸畜以供上方之用故杜甫沙苑行曰君不见左辅白沙如白水缭以周墙百余里苑中騋牝三千匹丰草青青寒不死`】　项城阜【`在东昌府濮州东北相传刘项相持之地　史记曰秦二世元年项梁追破章邯于东阿至于濮阳因以此为项城阜`】　培塿　原小山【`说文云培塿小山也`】　阜【`风俗通云培塿即阜之也今齐鲁之间田中少高者名之为培塿`】培塿无松柏【`左传`】培塿生松柏【`墨子详地`】　増松柏为林【`唐书曰唐郎余令博于学授霍王元轨府参军从父知年亦为王友元轨每曰郎家二贤皆入府不意培塿而松柏为林也`】  

堆  

原聚土【`聚土为堆`】呼墩【`尔雅郭璞注云江东呼堆为墩`】　白龙【`扬雄上书往者图西域岂为康居乌孙逾白龙堆而宼西边乃所以隔絶匈奴注曰形如土龙无有头尾髙二三丈`】五凤【`述异记云当阳县南有龙川鳯引汉武时八龙五凤常游于此故呼为五凤堆`】　阳堆【`潘岳西征赋云凭髙望之阳堆`】　沙堆【`阮脩患雨赋曰景元二年余耕阳武之地在于沙堆汴之阳也`】　高堆【`晋书云刘曜追石虎至高堆`】　汉武尝游【`梁州记云南郑城泝汉上五十里水边有堆汉武帝尝游此以为钓台后人观其崇基谓之汉武堆`】夸父振履【`安定圗经云振履堆者故老云夸父逐日振履于此故名之`】　门南髙望【`长安圗云高望堆在延兴门南八里`】夔州灔滪【`灔滪堆在夔州`】増风堆【`在平凉府鎭原县水经注髙平城西十里有阜阜上有故台台侧有风伯坛故俗呼此为`】  

【`风堆`】离堆【`沟洫志蜀守李冰凿离堆二江城都中皆可船行百姓享其利往往引水溉田`】　天堆【`在建昌府广昌县东南江流之中绍圣甲戌一夕雷雨大作有沙砾之声旦日视之屹然一山高丈余童謡曰天雷飞石头一夜成汀洲五十年内兴公侯暨至立县恰四十五年至淳熈十一年何坦始登第官学士`】灰堆【`钱惟演金坡遗事曰张垍在江南将命入贡还诋京师风物有一灰堆之句以悦其主后与苏`】  

【`易简不协苏云若更矛盾即将灰堆之句进呈矣　范至能邨田乐府云除夜将晓婢仆持杖击粪堆曰打灰堆`】　拂云堆【`唐书曰唐徳宗时会吐番攻盐丰二州髙霞寓以兵五千屯拂云堆御之`】　小离堆【`在叙州府长寜县城北岸溪上溪中有怪石似离堆之象因作亭于此榜曰小离堆`】  

阪  

原隥【`博雅云隥者阪也`】陂【`陂者曰阪尔雅云阪不平地也`】　长松【`穆天子传曰天子南还升于长松之阪注云阪有长松`】茹藘【`诗曰茹藘在阪`】　九折【`汉书曰王阳为益州刺史至卭僰九折阪以病去及王尊为刺史过此叱其驭驱之`】三道【`穆天子传曰天子南还升于三道之隥`】　九曲【`水经注云洛水东迳九曲其地十里有九阪之曲`】八特【`地理志云函谷东阪谓之八特阪`】黄马【`潘尼西道赋云若其长阪名成臯黄马`】赤湏【`北征赋云登赤湏之长阪`】　伐木【`于阪`】走丸【`阪上走九言其易也`】　轘辕【`文邪径捷乎轘辕轘辕阪名`】冥軨【`汉书曰河南大阳县有冥軨阪`】　黄卷【`述征记曰黄卷阪者傍絶涧以升潼闗长陂十余里九阪皆逶迤长阪所谓黄济潼`】赤土【`汉书云西域有赤土之阪上即令人身热无色甚至头痛呕吐`】　当阳【`蜀志云先主至当阳长坂为曹公所追`】造日【`古诗修阪造云日`】　陂陁【`司马相如哀二世赋云登陂陀之长阪兮坌入曽宫之嵯峨`】逶迤【`述征记详前`】　长阪【`汉书云河东有蒲坂县注秦始皇东廵见有长坂故以蒲坂名`】修坂【`续述征记云兔头岘虽无峭崄然其连林脩坂约有数十里`】　黄坂【`西征记云黄坂去终南六十里少华山西`】陇阪【`张衡四愁诗云我所思兮在汉阳欲往从之陇坂长`】马搏颊【`华阳国志云僰道有牛叩头阪马搏颊阪其险如此`】牛叩头【`详上`】　羊肠阪【`新序云赵简子上羊肠之阪羣臣皆推车宗会独当防行歌详讽`】羊羮阪【`潘尼西道赋`】玉轮坂【`益州记云汶江水源出玉轮坂`】　义妇坂【`列女后传云吕荣者吴郡许升之妻也升为贼所害荣贞烈自守黄巾贼起贼将陈寳欲秽之荣执节不听寳遂杀之是夕疾风暴雨雷电晦冥寳恐惧叩头葬之而去麋府君闻荣髙行出钱助县为冢因名曰义妇阪`】　成臯阪【`晨上成臯阪注黄门门在成臯阪`】　驰峻坂【`汉文帝从霸陵上欲西驰下峻坂袁盎止辔上曰将军怯耶盎曰臣闻圣主不乘危今陛下骋六辔飞驰不测山有如马惊车败陛下纵自轻奈高庙太后何上乃止`】　至平坂【`东方朔别传云孝武皇帝时上幸甘泉至平坂上驰道间有赤虫朔曰愤气所生此必秦之置狱处`】上虞阪【`骐骥驾盐车上虞阪`】　増鸿门【`天中记鸿门阪在西安府临潼县距戏水十里旧大道阪口即沛公见项羽处也注水经云新丰原阪长二里余堑通原道南北洞开有同门状谓之鸿门至霸城五十里内有曲邮亭相传为张良追高祖者`】　卧龙【`又卧龙坂在顺庆府邻水县武侯尝过此`】长箱【`又长箱阪在淳化县西北萦纡曲折单轨才通即云阳宫记所云车箱阪也上阪平原宏敞楼观相属`】　长乐【`又张濬充招讨制置使濬率车骑发自京师昭宗御安喜楼临送濬酒酣泣奏杨复恭闻之不悦中尉内使饯于长乐阪恭以酒属濬濬辞复恭戏曰相公不领复恭作面子耶濬笑曰贼平后方见面子复恭衔之`】　蒲阪【`又蒲阪在平阳府蒲州晋文公以蒲赂秦后秦还蒲因名其地曰蒲阪阪反古通用`】　忌阪【`又忌阪在汾州介休县旧传介之推避晋文公于此`】　北阪【`史记曰始皇每破诸侯写仿其宫室筑之咸阳北阪上殿屋复道周阁相通所得羙人钟鼔以充实之`】　白阪【`天中记垂拱中诏白司马阪营大像糜费钜万苏珦以妨农上疏切誎则天纳马阪在洛阳`】  

陇  

原天水大阪【`说文曰陇天水大阪也`】　陇名三断【`广志云流沙在玉门闗外东西数百里有三断名三陇`】　北人升陇【`三秦记曰北人升陇歌曰陇头流水其声呜咽遥望秦川肝肠断絶`】　清晨登陇【`张华诗曰清晨登陇首坎行何难`】　増殽陇【`张良传曰闗中左殽函右陇蜀`】　垂陇【`左传曰郑伯享赵孟于垂陇`】　鱼陇【`潜确书云鱼陇在陜西凤翔府汧阳县相传掘地破石得鱼状鳞鬛俱备可辟衣蠧`】　陇阪【`三秦记曰陇天水大阪陇阪九廻不知髙几里欲上者七日乃得越`】　陇山【`晋地道记曰汉阳大阪名曰陇山亦名陇坻汉于汧县置陇闗名大震闗`】　陇闗【`详上`】  

泥一  

原刘熈释名曰泥迩也迩近也以水复土便相粘近也说文曰泥黑土在水中者也　周易曰需于泥致寇  

至【`王弼曰以刚逼难欲进其道所以招寇而致敌`】象曰需于泥灾在外也自我致寇敬慎不败也　又曰井泥不食下也　毛诗曰如涂涂附　尚书曰淮海惟扬州厥土惟涂泥【`孔传曰地泉湿也`】左传曰晋楚将战吕锜梦射月中之退入于泥【`详月`】  

又曰晋悼夫人食舆人城杞者绛县老人或年长矣赵孟问其县大夫则其属也召之而谢过焉曰使吾子辱在泥涂武之罪也　焦赣易林曰需风泥塞常水不温凌人惰怠大雹为灾　又易林变占曰深水难渉涂泥在毂□瀗不进虎齧我足　又曰泥滓行辱弃□沟渎众所共哭不显其禄　又曰封豕沟渎水潦居谷客舍止宿泥涂在腹　易筮卦洞林曰水不下涧云不登天泥沉致□官守不坚　又曰临淮太守柳道明令郭璞作卦说之曰法君妇当梦嫁问之果然便教令取井底泥泥灶欲常应道即如法日中涂之至黄昏火凡十起灶室两间而止其妇果亡　许氏易文条曰母病腹胀蛇在井傍当破瓶瓮井沸泥浮五色黄　诗推度灾曰百姓空虚水泥□□鱼鼈不滋五谷无　诗含神雾曰夫齐之地处孟春之位海岱之间土地汚泥流之所归利之所聚　大戴礼曰白沙在泥与之皆黑　春秋汉含滋曰断木寒水泥土当根　春秋考异邮曰舆重救之地地伤不相动而踊故物淖者易变动　春秋运斗枢曰舜东廵狩至于河黄龙五彩圗出置舜前黄芝为泥封两端　尔雅孙炎注曰摄木生江上无有寄枝高三丈生毛一名枫子天旱以泥涂之即雨　史记曰夏禹水行乗船泥行乗橇　东观汉记曰隗嚣将王元说嚣背汉曰元请一丸泥为大王东封函谷闗又曰邓训将黎阳营兵为幽部所归迁防乌桓校尉黎阳故人知训好青泥封书从黎阳歩推鹿车载青泥一襆至上谷遗训　汉书董仲舒对策曰夫上之化下下之从上犹泥之在钧惟甄者之所为　神仙传曰董奉居庐山时大旱县令闻能致雨自将人吏百余辈运竹木起屋立成方聚土作泥拟数里取水奉曰不须尔暮当大雨　陇右记曰武都紫水有泥其色亦紫而粘贡之用封玺书故诏诰有紫泥之美　増汉旧仪曰天子六玺皆以武都紫泥封之　聱隅子曰腐薪不可以挞兵涣泥不可以胶物犹释老不可以持天下也　唐书曰封禅仪玉牒玉策盛以金匮纒以金绳封以金泥印以受命之玺而玉牒藏于山上以方石三枚为再累纒以金绳封以石泥印以受命之玺　葛洪曰举秀才不知书察孝廉浊如泥第贤良吝如鼃　古灵曰安国和尚已说法老僧不可于土上加泥　明纪事本末曰科臣王士性言淮安髙宝兴盐诸生民托之一丸泥决则尽化鱼鼈  

泥二  

原止马【`传曰晋戎马还泞而止谓遇泥泞盘旋不进`】与马【`廉范叔度奔国丧时庐江郡掾严麟亦奉章吊国俱会于路麟乗小车涂深马小不得进范愍之命从吏下马牵与之不告姓名而去麟后访主将归之人言恐是范果然`】　数斗【`白公渠泾水一石其泥数斗`】一丸【`详泥一`】　避泥【`魏先贤行状云钟皓字季明为司徒掾公出道路泥泞导从恶其相洒去公车絶逺公推轼言司徒今日乃独行耳还府向阁铃下疾令揖掾属公奋手不顾时举府掾属皆投劾出皓晓之乃止`】出淖【`晋侯与楚战公防于淖栾书欲载晋侯走鍼乃掀公出淖`】　蹶泥【`庄子蹶泥则没足灭跗`】淈泥【`楚辞何不淈其泥`】　载涂【`诗雨雪载涂涂冻释也`】若泥【`古诗妾若浊水泥`】　不避【`庻人送葬不避泥潦`】相粘【`释名详泥一`】　胡为泥中【`诗`】流汗中逵【`吴都赋流汗霡霂而中逵泥泞`】　増云泥【`白诗对面隔云泥`】金泥【`潜确书曰汉出征及使絶国皆受金泥之玺封即浮圻国兰金泥也以封函匣魅不敢干`】　红泥【`又曰王元寳巨富用红泥泥壁　谢后山诗曰旧香余味寄黄封厌见红泥满眼红`】白泥【`诚斋谢茶诗曰石花紫笋可衙官赤印白泥牛走尔`】　青泥【`潜确书曰周苌敬王时为大夫被谗杀于蜀血碧色入地化为土数里内土皆青色因号青泥坊`】紫泥【`详泥一`】　雪泥【`卢纶诗判词花落纸拥吏雪成泥`】井泥【`李商隠有井泥诗`】　六一泥【`上清经云眞丹秘诀先以黄丹三五斤渐筑令实约厚五寸更下丹轻筑然后以六一泥泥　李诗注药泥黄土蚌粉赤石脂食盐六味各重一两水调用之名六一泥`】　连金泥【`十洲记云续胶又名连金泥连刀劔断折之金`】  

泥三  

增赋唐郑惟忠泥赋曰嘉鸿鑪之造化物无象而不甄惟兹泥之为质谅禀之于自然虽体润性柔而名卑质贱不同尘以茍出必感泽而斯见信厚地之所生匪膏雨而不变同贤良之韫椟候圣明而方荐若乃花水行落荚雨将余交衢蓄潦曲浦含淤望之疑实积之也虚动而为有静而为无茍具形之所蹠必触而圗诸托龟文而成印写鸟迹以为书踪发追风之马辙开流水之车于是陶钧赋象刻削成器以土为质以水为位位去质存复归于地彼木偶之漂泊萍流之自恣推移兮莫识其始终泛滥兮莫知其所至若乃蕴凋草于闲馆含芳树于禁闱不缁白玉之彩徒混隋珠之辉带晴牛而蹔落逐春燕而还飞何兹物之无识亦应命以知机  

沙一  

原许愼说文曰沙水散石也疑水少声也楚东有沙水声【`缺`】曰沙水中细砾　周易曰需于沙小有言终吉【`王弼曰近于难故曰需于沙也不至致寇故曰小有言`】　尚书曰西被于流沙礼记曰自西河至于流沙千里而遥【`雍州域也`】　易通卦  

验曰巽气不至则城中多大风发屋扬沙禾稼尽卧焦赣易林曰南上太山困于空桑老沙为石牛马无食又曰海老水干鱼鼈尽索高落无涧独有沙石　河  

圗曰昆仑之东十万里有大秦之国人民长三十丈亦寿万八千岁不知田作但食沙石子　又曰辰星位北方主灾哀哭大丧圗襄之忧亦主川沙石　洪范五行传曰蜮者一名短狐吴越热地所生口中有骨形如小弩常居水中含沙射人则令人生疮甚则杀人　韩诗外传曰孔子南游适楚至于阿谷之隧有处子佩瑱而浣者孔子曰彼妇人其可与言乎抽觞以授子贡曰以观其语子贡曰逢天之暑愿乞一饮妇人受子贡觞促流而挹之坐置之沙上曰礼固不亲授　大戴礼曰蓬生麻中不扶乃直白沙在泥与之俱黑是故人相与也譬如舟车然相逐走也　春秋运斗枢曰土跃沙城后党盛耶　春秋潜潭巴曰水逆流阴气盛不及上令其扬沙下不争天子失道圣人受命　邯郸倬五经折疑曰甲女子道逢暴风飞沙发屋惶怖走欲趣乙门凶凶惧欲闭门甲女求欲入门为乙门所笇死乙何罪吏议以为当坐杀人当弃市也　龙鱼河圗云蚩尤兄弟八十一人皆铜头铁额食沙石　家语曰得其人如聚沙而雨之非其人如会聋耳而鼓之　史记曰殷纣厚赋税实鹿台钱盈钜桥粟益广沙丘以酒为池县肉为林长夜之饮　又曰始皇二十八年作琅邪台立石刻颂秦功徳曰西至流沙南尽北戸东有大海北过大夏又曰高祖在雒阳南宫从道上望见诸将往往相与沙中坐语曰此何语留侯曰此谋反耳　又曰武帝元狩元年旱于是天子乃祷万里沙【`应劭曰万里沙祠也在东莱曲城孟康曰沙迳三百里`】　又曰项羽击汉军大破围汉王三匝于是大风从西北起发屋扬沙石窈冥昼晦楚军大乱汉王乃得遯去　又曰张良以铁锤击秦始皇于博浪沙中其副车　汉书曰郎中侯应曰幕北地平少草木多大沙少所隠蔽　又曰韩信击龙且夹潍水阵信乃夜令人为万余囊盛沙以壅水上流信引兵半渡击龙且　东观汉记曰上令朱鲔等遂会城南涓水上沙中设坛立圣公为天子　又曰上令王霸前瞻水霸欲如实还报恐惊官属即言可渡遂前至比冰合可渡马欲僵各以囊盛沙布冰上乃渡　司马彪续汉书曰冲帝建康元年九月京师及太原鴈门二郡地震沙涌　又曰虞诩从弟逊客长沙诩迎与俱江水县堕船诩投水中救之一浮一没遇沙得皆不死　魏书曰乌桓俗其亡叛为大人所捕者诸邑落不肯受皆逐之使至雍狂地地无山有沙漠流水草木多蝮蛇在丁零之西南　又曰袁绍连营依沙堆为屯东西数十里曹公分营与相当合战不利绍复进临官渡　曹瞒传曰公军渡渭地多沙不可筑垒娄子伯说公曰今天寒可起沙为城以水灌之可一夜而成　王隠晋书曰太尉陶侃袁谦为髙凉太守未至百余里浦中有蜜蜂蔽日而下谦船上明早卒遇大风飞沙天地合复得还浦遂投海中　又曰惠帝咸宁十年洛中謡曰南风烈烈吹黄沙遥望鲁国郁嵯峨前至三月灭汝家【`南风贾后字`】　习凿齿汉晋阳秋曰惠帝永康元年冬十月乙亥日鬭黄沙四塞十一月戊午朔大风从西北来飞沙石六日乃止　三十国春秋曰秦将苻雄攻王擢败之擢单马奔京初有童謡曰十斗二升沙谁为王擢属家　后魏书曰刁雄为薄骨律鎭将上表曰奉诏髙平安定万及臣所守四鎭出牛车五千乗运屯谷五千万斛付沷野鎭以供军粮臣鎭去沷野八百里道多深沙轻车来犹以为难设令载谷不过二十石每至深沙必至防　宋元嘉起居注曰刘亥之北征上计曰以今月十二日入泗口縁道耙沙开沟以夜继日日才行十余里或七八里　列僊传曰主柱者不知何许人也与道士共上宕山言此有丹沙可得数万斤宕山长吏知而上山封之沙流出飞如火乃听柱取邑令章君明饵沙三年得神沙飞雪服之五年能飞行遂与柱俱去云　刘根别传云颍川太守髙府君到官民人疫郡中掾吏死者过半夫人郎君悉得病从根求消除病气之术根曰于厅事之亥上穿地取土沙三斛着以醇酒三升沃其上府君从之病者悉得愈疫气絶　郡国志云伊州铁勒国路多沙碛碛内闻呌唤声不见人或闻歌笑之声盖物也  

沙二  

増辰星【`辰星主沙石详沙一`】玉女【`玉女沙在登封县三交水傍有沙细润可充澡濯隋代常进后宫杂以香药可当豆屑号玉女沙`】　唱筹【`宋檀道济粮乏夜唱筹量沙全军而返`】炊饭【`楞严经若不断婬脩禅定者如炊沙而欲其成饭经千百劫只名热沙　山谷诗炊沙作糜终不饱`】　锦沙【`寰宇记严州清溪有锦沙邨素波澄映锦石舒文`】大沙【`幕北多大沙详沙一`】　龙沙【`班超赞咫尺龙沙沙漠之地也`】鹤沙【`一统志鹤沙在上海县一名下沙浦宋时宣城吴潜侍父读书于此后为开庆名相`】　囊沙【`史记见沙一`】搏沙【`苏轼诗伟哉造物真豪纵攫土搏沙为此弄　又诗亲友如抟沙放手还自散`】　洹沙【`维摩经取三千大千世界如陶家轮着右掌中掷过洹沙世界之外`】流沙【`尚书详沙一　宋史曰张宗诲字习之宰相齐贤子累仕秘书监其子曰昔贺秘监以道士服东归明皇赐以鉴湖今嵩少伊瀍天下佳处大人盍衣羽服以优游乎宗诲曰吾作白头老监枕书而眠何以贺老流沙之服为哉`】　沙堤【`唐李徳裕为宰相罢京兆除沙堤两街上朝卫兵`】沙道【`杜甫诗府中罗旧尹沙道尚依然　唐国史补曰凡宰相礼絶班行府县载沙塡路自私第至于城东街号曰沙路`】　红沙雨【`元史顺帝至元四年四月京师昼晦天雨红沙　成宗大徳十年二月大同路暴风大雨雪坏民庐舍明日红沙阴霾马牛多毙人有死者`】　金沙渡【`明纪事本末曰正统十三年命靖逺伯王骥讨麓川思机发王师至孟那孟养在金沙江西去麓川千余里诸部皆震怖曰自古汉人无渡金沙江者今王师至此眞天威也骥还兵与思禄约许以土目部勒诸居孟养故地复立石金沙江为界誓曰石烂江枯尔乃得渡`】罢沙田【`又曰孝宗时武臣梁俊彦请税沙田芦塲帝以问叶颙颙对曰沙田乃江濵地田随沙涨而出没不常且辛己军兴芦塲田租并复今沙田不胜其扰上曰诚如卿言是日诏沙田芦塲并罢`】决沙湾【`又曰正统时河决荥阳入漕溃沙湾入海景泰时又决沙湾`】  

尘一  

増说文云尘作鹿行扬土也今作尘又久也　又曰防尘而欲无昧渉水而欲无濡不可得也　原诗曰无将大车维尘冥冥　礼记曰凡为长者粪之礼必加箒于箕上以袂拘而退其尘不及长者　又曰前有尘埃则载鸣鸢　左传曰晋楚战于城濮狐毛设二斾而退之栾枝使舆曳柴而伪遯【`曳柴起尘作众走`】　老子曰和其光同其尘　庄子曰野马也尘埃也生物之以息相吹者也　淮南子曰地不满东南故水潦尘埃归焉　谢承后汉书曰范丹字史云所居单陋有时絶粮闾里歌之曰甑中生尘范史云　山海经曰黑水之南有元蛇食尘大人之国有大青蛇头方食尘　郭子曰庾公名位渐重足倾王公时庾亮在石头王公在城忽风起扬尘王公以扇拂之曰元规尘汚人　博物志曰徐州人谓尘土为蓬块吴人谓尘土为埃坱　应璩与曹公笺曰昔汉光武与戴子高有抚尘之好　蔡邕劝学曰螾无爪牙輭弱不便穿穴洞地食尘饮泉　李康游山序曰盖人生天地之间也若流电之过戸牖轻尘之栖弱草楚辞曰安能以皓皓之白防世俗之尘埃哉　増语  

林曰刘道眞年十五六门前弄尘  

尘二  

原生罗韈【`洛神赋曰罗韈生尘`】化素衣【`京洛多风尘素衣化为缁`】　动梁上【`虞公善歌发声动梁尘`】生甑中【`详尘一`】　扬沧海【`神仙传王君平曰圣人言海中复扬尘`】増高山【`山不让尘故能成其髙大`】　浮清路【`古诗云君为清路尘妾为浊水泥浮沉各异势`】凝榭【`芳尘凝榭`】满席【`芳尘满席`】　望之而拜【`潘岳`】　尘上而嚣【`伯州`】  

【`犁望楚军`】　车轨尘　马歩尘【`名将望尘而知马歩多少`】　红尘　清尘黄埃昼昏　红尘四合　増拾甑【`家语曰颜回拾甑中尘`】积牀  

【`世说曰晋简文为抚军时见牀上尘不拂视防形迹为佳　南史曰禇彦回诣虞愿不在牀上积尘有书数帙彦回叹曰虞君之清至于此拂尘而去`】　吹香【`拾遗记曰石虎太极殿楼髙四十丈舂杂寳异香为屑使数百人于楼上吹之名曰芳尘台`】凝席【`潜确书曰唐杨绾性沉静独处一室凝尘满席澹如也`】拂阶【`洞冥记曰西王母驾鸾之舆至坛所四面列软条青桂风至自拂阶上游尘`】防墨【`法华`】  

【`经曰假使有人磨以为墨过于东方千国土乃下一防大如微尘又过千国土复下一防如是展转尽地种墨是诸佛土若算师知其数否`】　犀辟【`李商隠诗曰犀辟尘埃玉辟寒南越志曰髙州巨海有大犀出入有光其角开水辟尘　岭表录异曰辟尘犀妇人为簪梳尘不着髪`】　麫市【`李商隠诗曰人疑游麫市　束晳赋曰重罗之麫尘飞雪白`】　抗尘容【`北山移文曰抗尘容而走俗状`】　结红雾【`开元遗事曰长安春时盛于游赏故苏颋应制曰飞埃结红雾游盖飘青云帝览诗嘉焉以御花亲挿颋巾上`】　聚轻红【`见梁简文帝诗详后`】　秽清流【`傅诗曰飞尘秽清流`】　红巾拂【`世说朱梁赵凝气貌甚伟每整衣冠使人持巨鉴前后照之乌巾上微觉有尘即令侍妓持红巾拂去之`】红袖拂【`青箱记魏仲先与寇莱公游陜郊僧寺多留题后再同到见莱公诗已用碧纱笼而仲先`】  

【`诗独尘昏满壁时有同行官妓颇慧以衣袖拂之仲先徐曰若得时将红防拂也应胜似碧纱笼莱公大笑`】三斗尘【`潜确书宁食三斗尘无逢权怀恩`】　隔两尘【`续仙传丁约隠于卒伍韦子威`】  

【`师事之一日辞去谓子威曰郎君得道尚隔两尘子威问其故约曰儒谓之世释谓之劫道谓之尘`】　奉清尘【`卢谌赠刘琨曰自奉清尘于今五载`】　谒后尘【`古今诗话牛僧孺赴举投文贽刘禹锡禹锡对客涂窜其文后为汝州僧孺出鎭汉南枉道汝州驻旌信宿赋诗有云莫言恃酒轻言语曽把文章谒后尘禹锡和云犹有当时旧冠劔待公三日拂埃尘牛意稍解曰三日之事何敢当焉盖唐制三日后主印升降百官也`】　妇人囊尘【`潜确书苻坚遣平原公晖讨慕容冲冲令妇人各将一囊盛尘皆骑牛服文采衣执持长槊于阵后冲晨攻晖兵刃交接昌言班队何在于是奔竞而进皆毁囊扬尘埃雾连天莫测所在晖大败`】　塞下扬尘【`明纪事本末曰西平侯木春遣何福瞿能击平缅乘夜至怒江诘旦径渡令骑驰躏寨下扬尘以警之`】  

尘三  

增赋唐谢偃尘赋曰若夫阴风发阵云屯鼍鼓震红旗翻千乘动万骑奔中原以之黯色白日为之昼昏其兴也勃其息也渐或聚或散乍舒乍敛细不可拾轻不可掩防茏箧笥羃歴茵簟随时无竞应物不违値细雨而暂息逢轻风而复飞靃靃靡靡雰雰霏霏将晨轩而并出与暮盖而同归任动静而无累似识变而知几若夫拂珠履生罗韈积菱镜而鸾沉下雕梁而歌发散琼台而粉布玉阶而似雪防鳯辇于铜衢翳龙媒于金埒有动必随无空不遍出入青琐游扬紫殿流细影于廻裾乱浮香于举扇隠洞房而难覩因隟光而可见既洋溢若浮烟又散漫如流霰　蒋防隟尘赋曰观乎杲杲初阳沉沉闇室纎光乍进爰委其质忽烟涵而雾贯每延风而写日透绮帐而偏明暖丹楹而乍失随明则着在映而彰似有情而聚散若任理以行藏漠漠如流翳白驹之逸影蒙蒙不息起清唱于雕梁散漫廻环空防蒨练谓醯鸡之乍覩疑野马之潜见不争邻女之光不杂寒阶之霰　赵蕃赋曰是以杳如有待纷若无机穿栋宇以光小拂帘栊而色微片影方呈似凿幽人之室轻文靡定如缁游子之衣故其余照乍沉纎埃旁达既在阴而不昧将耀质而难夺亦何必越茫洋散空阔愿依大厦之内永寄流光之末  

原诗晋傅飞尘篇曰飞尘秽清流朝云蔽日光秋兰岂不芬鲍肆乱其芳河决溃金堤一手不能障　梁简文帝咏梁尘诗曰依帷防重翠带日聚轻红定为歌声起非闗团扇风　徐摛赋得帘尘诗曰朝逐珠胎卷夜傍玉钩垂恒教罗袖拂不分秋风吹  

田一【`增`】  

増诗曰倬彼甫田岁取十千　又曰大田多稼　又曰瞻彼阪田　又曰雨我公田遂及我私注云公田者方里而井井九百亩其中为公田八家皆私百亩而同养公田也　又曰田畯至喜注云田大夫劝农之官也礼记曰人情者圣王之田也　王制曰古者公田借而不税　又曰圭田无征注云卿大夫士供祭祀之田也圭洁也　又曰名山大泽不以封其余以为附庸闲田诸侯之有功者取于闲田以禄之　左传曰牵牛以蹊人之田　又曰晋邢侯与雍子争鄐田　又曰齐人归我汶阳之田　又曰原田每每舍其旧而新是谋　战国策曰淳于髠曰道旁见禳田者操一豚蹄酒一盂史记曰汉立灵星祠以牛龙左角曰天田即农祥星也晨见而祭之　又曰苏秦曰使吾有郭田二顷岂能佩六国相印耶　前汉书曰限民名田　又曰赵充国曰屯田内有亡费之利外有守御之备　齐书曰元嘉末青州饥刘善明家有积粟开仓以救乡里百姓呼其田为续命田　隋书文帝纪曰均天下田　隋书食货志曰宇文融括籍羡田　唐书曰娄师徳检校丰州都督衣皮袴率士屯田积谷百万兵以饶给无转饷和籴之费　又曰张俭徙代州检校都督劝垦田力耕岁数稔乃建平籴法入之官由是积储流赢　宋史曰贾似道买公田以罢和籴　文中子曰通有先人之敝庐足以蔽风雨薄田足以具饘粥读书谈道足以自乐不愿仕也　古诗曰君子防未然不处嫌疑间瓜田不纳履李下不整冠　列仙传曰麻姑曰东海三变为桑田杜甫诗曰石田茅屋荒苍苔　苏轼诗曰我生无田食破砚注唐人以砚为良田舌耕而笔耒  

田二【`增`】  

増九等【`周礼注疏六卿之外有九等之田防里场圃宅田士田贾田官田牛田赏田牧田`】　公【`唐六典凡在京诸司有公田皆视其品命而审其分给`】　养士【`张洽为白鹿书院长凡养士之田干没于豪右者复之`】　种玉【`一统志种玉田在顺天府玉田县汉扬雍伯作义浆饮行者三年有人出石子遗之曰种此生美玉后雍伯尝求徐氏女徐云须白璧一双可许聘于田中得白璧遂聘之`】以书当田【`又云叶虞仲玉山人通判江州最廉洁其人有解官归者遽斥田数十顷以夸之虞仲请以书二十匮当田`】　喻礼于田【`礼运治国不以礼犹无耜而耕也为礼不本于义犹耕而弗种也为义而不讲之以学犹种而弗耨也讲之以学而不合之以仁犹耨而不获也合之于仁而不安之于乐犹获而不食也`】　与嫂争田【`逸民传高凤为太守之召恐不得免乃诈与寡嫂争田由是不仕`】买墓前田【`南史郭原平父母墓前有田不欲人躶体耕防慢乃贸家赀贵买其田束带耕垦`】邨一【`増`】  

増吴越春秋曰越有木客邨耆老云句践使工人伐木欲以献吴久不得归工人忧思作木客吟后人因以名其地　吴兴记曰上若邨下若邨俱出美酒　潜确书曰楼桑邨在顺天府涿州汉昭烈故居　又曰濠州钟离县有禹防邨　又曰鲁源邨在兖州府曲阜县尼山南世传叔梁纥居此　又曰穷桑邨在曲阜县鲁城北少昊氏自穷桑登帝位即此　又曰朱陈邨在丰县一邨惟两姓互为婚姻　又曰三田邨在西安府临潼县田眞兄弟分而复合荆花再生即此　又曰水香邨在襄阳府宜城县唐段成式别业　又曰池州府秀山门外有杏花邨杜牧诗遥指杏花邨即此　又曰西湖邨在徳安府孝感县宋太祖微时尝索酒邨姥家姥持酒进言禁甚严此私酿幸密之后登极特寛西湖酒禁　又曰小常邨在延平府境宋时叛卒杨勍寇劔州过此掠一妇人欲汚之妇誓死不从遂遇害贼退瘗其尸遗迹宛然不灭每雨则干晴则湿削去即复见覆以他土则愈明　又曰梅花邨在罗浮山飞云峰侧赵师雄一日薄暮于林中见美人淡妆素服行且近师雄与语芳香袭人叩酒家共饮少顷一緑衣童来且歌且舞师雄醉而卧久之东方已白视大梅树下翠羽啁啾参横月落但惆怅而已  

邨二  

増綘帐　锦沙【`潜确书曰綘帐邨在扶风马融尝过此　又曰锦沙邨在严州府淳安县傍岩依壑锦石素波吴喜叹曰名山幽谷故不虚赏`】　鲁连　乐毅【`又曰鲁连邨在东昌府茌平县鲁仲连所居　又曰乐毅邨在辽州和顺县毅尝避兵于此今邨有乐姓者皆其后`】　伏波昭君【`又曰伏波邨在凤翔府扶风县马援故居　又曰昭君邨在荆州府归州一云昭君生于陜州故陜有昭君邨`】　甪里　雍门【`又曰甪里邨在苏州府城西洞庭山即甪里先生故里　又曰雍门邨在徐州城东南即雍门周善鼔琴使孟尝君泣下者即此`】　戚姬　莫愁【`又曰定陶戚夫人故里名戚姬邨　又曰莫愁邨在安陆府城西汉卢家有女名莫愁善歌舞尝召入楚宫郑谷诗石城背有莫愁邨`】　君子　老人【`又曰君子邨在衞辉府城西北蘧瑗居此故名　又曰蜀青城山有老人邨邨有溪多枸杞根饮其水故寿`】　悬水　断石【`庄子曰吕梁悬水三千仞故今言吕梁为悬水邨即百歩洪也东坡诗云乱山合沓围彭门官居独在悬水邨　潜确书曰断石邨在徽州府休寜县旧名吴口邨西南有石壁下临深溪尝有两舟泊此一祭一不祭其夜神人徙祭者舟北岸有石自絶壁坠碎不祭者舟石坠处遂成石室`】  

墩【`増`】  

増潜确书曰千墩在苏州府昆山县东南地名木瓜有墩九百九十九与此合为千墩故名　又曰皇墩在徽州府歙县西南河濵其地多竹有晋新安太守黄积丘墓梁程灵铣故宅在焉墩之河流入歙水湖中有蜃见梦于灵铣曰吾为吕湖蜃所厄君助吾灵铣如其言弯弓射后蜃中之侯景之乱铣统乡兵万人保新安有功至今庙食　又曰天女墩在昆山县东南洪庄邨墩之上下皆茅苇惟中间一路若经人行虽植草不生相传有帝女葬焉未知何代傍有金龙舟每风雨夕即闻金鼓声邨民夜过其处见所谓龙舟者攫取之仅得一人像可尺许及归即大病又尝有人欲发此为毒蜂飞火所逐而止　又曰金陵有谢公墩谢安石所居后王安石亦居之　又曰野湖墩在衢州府西安县广环二十余丈髙十丈独立江濵花卉防茸与野湖相望曰笋墩圎石如笋卓立溪中故名  

坡【`増`】  

増潜确书曰红草坡在保定府束鹿县唐禆将张兴之墓余卉皆绿草独红相传为忠血所化　又曰弃金坡在青州府安丘县华歆掷金处　又曰峩嵋坡在平阳府临晋县北东连猗氏西抵黄河又有大嶷小嶷南北并峙如九嶷分支也　又曰孙膑坡在辽州和顺县西南山势盘曲西接马陵闗相传孙膑伏兵于此　又曰马嵬坡在西安府兴平县唐杨妃葬此　又曰鸡鸣坡在兴安州紫阳县髙出云霄昔汉高祖微时行闻鸡鸣而止即此　又曰滚钟坡在荆州府宜都县东古有金钟寺忽一日寺钟滚出行者见之大惊挽拽不胜遂入江去至今山坡有滚钟迹　又曰石柱坡柱髙三尺在郁林州相传马伏波所立　又曰望仙坡在南宁府城东北相对罗山古有罗秀者脩炼山顶上升而此坡与之正对故以望仙名宋狄青孙沔余靖征侬智髙驻师于此陶弼建三公亭于此　又曰大成坡在鹤庆府城东南顶有泉圎径尺许深如之终岁不溢盛夏不涸相传南诏防氏过此三军无水渴甚拔劔挿地泉随涌出至今行人资焉  

## 御定渊鉴类函卷二十四

地部二【`山`】  

山一  

原春秋说题辞曰山之为言宣也含泽布气调五神也礼记曰今夫山一卷石之多及其广大草木生之禽兽  

居之寳藏兴焉　论语曰仁者乐山　春秋元命苞曰山者气之包含所以含精藏云故触石而出　韩诗外传曰仁者何以乐山山者万人之所瞻仰草木生焉万物殖焉飞鸟集焉走兽伏焉生万物而不私育羣物而不倦出云导风天地以成国家以宁有似夫仁人志士此仁者所以乐山也　按叙尔雅云土髙有石曰山释名云山产也言产生万物说文云山宣也宣气散生万物有名而髙象形也释名云山顶曰冢亦曰巅亦曰椒山脊曰冈山大而髙曰嵩【`嵩髙称也今中岳嵩山盖依此亦作崧`】小而髙曰岑鋭而髙曰峤卑而大曰扈小而众曰岿上大下小  

曰巘山有草木曰岵【`音户`】无草木曰垓【`古零反`】石载土曰岨土载石曰崔嵬【`此因形而名之`】山东曰朝阳山西曰夕阳【`随日照而名之`】山足曰麓山穴曰岫山边曰崖崖之髙曰岩上秀者曰峰陬隅髙者曰岊山坡曰坂山三袭曰陟山再成曰坏山中絶曰陉未及上曰翠微【`一说山气青缥色曰翠微`】山属曰峄【`言络绎相连今鲁国有峄山纯石相积搆连属成山盖谓此也`】山狭而髙曰峦峦山曰嶞【`他果反谓山形长狭者荆州又谓之峦诗云嶞山乔岳`】山精曰夔亦曰跂亦曰云阳祭山曰庪悬【`庪角毁反自山顶曰冢已下并出说文释名尔雅三书`】　増释名山顶曰冢冢肿也言肿起也山旁曰陂言陂陁也山旁陇涧曰涌涌犹桶桶狭而长也山大而髙曰嵩嵩竦也亦髙称也山小而髙曰岑岑嶃也【`巉同`】嶃然也上鋭而长曰峤形似桥也小山别大山曰甗【`彦`】甗甑一孔者甗形孤出处似之也山多小石曰磝【`敖`】磝尧也小石尧尧独处而出见也山多大石曰礐【`音学`】礐学也大石之形学学然也山有草木曰岵岵怙也人所怙取以为事用也山无草木曰屺屺圯也无所出生也山上有水曰垺【`夫`】垺脱也脱而下流也石载土曰岨岨胪然也土载石曰崔嵬因形名之也山下根之受霤【`溜同`】处曰甽【`畎同`】甽吮也吮得山之肥润也山中丛木曰林林森也森森然也山足曰麓麓陆也言水流顺陆燥也　原国语曰禹封九山山者土之聚也　増管子曰天下名山五千三百七十出铁之山三千六百有九上有丹砂者下有黄金上有磁石者下有铜金上有绿石者下有铅锡上有赭下有铁　原晏子春秋曰齐景公召羣臣问曰天不雨久矣民有饥色吾卜祟在髙山广泽寡人欲祠灵山可乎晏子曰夫灵山固以石为身以草木为毛发天久不雨髪将焦身将热独不欲雨祠之何益　吕氏春秋曰何谓九山防稽太山王屋首阳山太华岐山太行羊肠孟门　淮南子曰牛蹄之涔无尺之鲤頽府之山无丈之材所以然者何也皆其营守狭小而不能容巨大　増又曰八纮之外乃有八极东北方曰方土之山曰苍门东方曰东极之山曰开明门东南方曰波母之山曰阳门南方曰南极之山曰暑门西南方曰编驹之山曰白门西方曰西极之山曰阊阖之门西北方曰不周之山曰幽都门北方曰北极之山曰寒门　晋书曰杜预好为后世名常言髙岸为谷深谷为陵刻石为二碑纪其绩一沉万山之下一立岘山之上曰焉知此后不为陵谷乎　原河图曰武关山为地门上为天髙星主囹圄岐山在昆仑东南为地乳上为天糜星汶山之地为井络帝以防昌神以建福上为天井　地镜曰入名山必先斋五十日牵白犬抱白鸡以盐一胜山神大喜芝草异药寳玉为出未到山百歩呼曰林林央央此山王名知之却百邪　相冢书曰青乌子称山望之如却月形或如覆舟葬之出富贵山望之如鸡栖葬之灭门山有重叠望之如鼓吹楼葬之连州二千石　増酉阳杂俎曰山上有葱下有银山上有薤下有金山上有姜下有铜锡山有寳玉木旁枝皆下垂　古今合璧曰太行五岳匡庐皆崇髙浑厚虽诸峰魁然其竒秀莫如蜀之岷峨巫峡楚之太岳池之九华歙之黄山休之齐云括之僊都温之鴈宕桂之灵山滇之防苍非东西南北之人而走万里穷荒陬者不可与言也  

山二  

原史记曰黄帝东至于海登丸山西至于崆峒登笄头南至熊湘北逐獯鬻合符釜山　増又曰齐威宣燕昭王使人入海求蓬莱方丈瀛洲此三神山者其传在渤海中盖尝有至者诸仙人及不死之药皆在焉未至望之如云及到三神山反居水下临之风輙引去终莫能至云　唐书曰秦系字公绪天寳末客泉州南安有九日山大松百余章俗传东晋时所植系结庐其上姜公辅之谪别驾见系輙穷日不能去筑室与相近忘流落之苦及卒南安人思之为立小亭号其山为髙士峰旧唐志曰则天时新丰县东南露台乡因大风雨雹震有山踊出髙二百尺有池周三顷池中有龙鳯之形禾麦之异则天以为休征名为庆山荆州人俞文俊诣阙上书曰臣闻天气不和而寒暑隔人气不和而疣赘生地气不和而堆阜出今陛下以女主居阳位反易刚柔故地气隔塞山变为灾陛下以为庆山臣以为非庆也则天怒流于岭南　秦纪曰齐人徐市等上书言海中有三神山名曰蓬莱方丈瀛洲仙人居之请得斋戒与童男女求之于是遣徐市发童男女数千人入海求僊人　汉地理志曰雍州鎭山曰吴岳古文以为汧山秦都咸阳以为西岳　原汉名臣奏曰汉得隂山匈奴长老过之未尝不哭　増三秦记曰太白山不知髙几许俗云武功太白去天三百山下军行不得鸣鼓角鸣鼓角则疾风暴雨兼至也　原蜀王本纪曰天为蜀王生五丁力士能移山秦王献美女与蜀王蜀王遣五丁迎女见一大蛇入山穴中五丁并引蛇山崩秦五女皆上山化为石　张璠汉记曰梁冀聚土筑山十里九坂以象二崤穷极工巧积金玉明珠充牣其中　袁山松宜都记曰郡西北陆行四十里有丹山山间时有赤气笼盖林岭如丹色因以名山　又曰自西陵东北陆行百二十里有方山其岭四方素崖如壁天清朗时有黄影似人像山上有神祠场特生一竹茂好其标垂场中场中有尘埃则风起动此竹拂去如洒扫者　盛宏之荆州记曰桂阳郡西南五十里有万嵗山有石室钟乳山上悉生灵寿木　又曰武陵舞阳县有淳于白雉二山在宁州武陵二界畔絶壑之半有一石雉逺望首尾可长二丈伸足翔翼若虚中翻飞头缀着石　又曰宜都夷道县西南九十里有望州山四面壁立登此见一州内东有涌泉欲雨輙有赤气故名丹水　荆南图副曰宜都夷陵县东六十里南岸有荆门山北有虎牙二山相对虎牙有石壁其文黄赤又似虎牙形荆门山上合下空有若门像　又曰邓城西七里有作乐山诸葛亮常登此山为梁甫吟　又曰襄阳郡中庐县西百三十里有马穴山傍有一地道云汉时有马出其中　又曰宜都夷陵县西八十里有髙筐山古老相传尧时大水此山不没如筐篚因以为名　又曰巴东昆阳县东南十里有柏枝山有石泉口方数丈中有鱼　又曰宜都夷道县北有女观山昔有思妇登山絶望懐思而死葬之山顶山遂枯悴因以名山　庾仲雍湘中记曰桂阳郴县东北五里有马岭山髙六百余丈苏耽所栖游处因而得僊后有见耽乘白马还此山中世因名为马岭王韶之始兴记曰郡东有玉山草木滋茂泉石澄润邓徳明南康记曰平固县覆笥山上有笥贮玉牒记  

故山以笥为名焉　游名山志曰玉溜山一名地肺山一名浮山　増记曰渤海之东有大壑中有五山岱舆员峤方壶瀛洲蓬莱台观皆金玉所居之人皆僊圣之种五山之根无所连着常随波上下往来不得暂峙仙圣诉于帝帝怒流于西极命禺彊使巨鼇十五举首而戴之五山始峙　拾遗记曰东方朔寳瓮铭曰寳云生于露坛祥风起于月馆望三壶如盈尺视八鸿如萦带三壶海中三山也一曰方壶则方丈也二曰蓬壶则蓬莱也三曰瀛壶则瀛洲也此三山形如壶器八鸿者八方之名鸿大也登月馆以望四海三山则如聚米萦带者矣　山海经曰洞庭之山帝之二女居之　水经注曰燕王仙台东有三峰甚崇峻腾云冠峰髙霞翼岭岫壑冲深含烟罩雾耆旧言燕昭王求僊处　又曰居庸县有大翮小翮山髙峦絶云层陵断雾双阜共秀竞举羣峰之上郡人王次仲少有异志年及弱冠变苍颉旧文为今隷书秦始皇时官务烦多以次仲所易文简便于事要竒而召之三征而輙不至次仲履贞懐道穷数术之美始皇怒其不恭令槛车送之次仲行次化为大鸟出车外翻飞而去落二翮于斯山故其峰峦有大翮小翮之名矣　又曰寿春八公山山无树木惟童阜耳山上有淮南王刘安庙安折节下士笃好儒学养方术之徒数十人皆为俊异多神仙秘法鸿寳之道忽有八公皆眉皓素诣门求见门者曰吾王好长生今先生无住衰之术未敢相闻八公咸变成童子王甚敬之八士并能链金化丹出入无间乃与安登山埋金于地白日升天余药在器鸡犬防之者俱得上升其所升之处践石皆陷人马迹存焉故山即以八公为目晋世谢北御苻坚祈八公山及置阵于淝水之濵坚望山上草木咸为人状非八公之灵有助盖苻氏将亡之感也又曰吴山三峰霞举秀出云霄崩峦倾返山顶相捍望之恒有落势　又曰汉水北连山秀举罗峰竞峙祁山在嶓冢之西山上有城极为严固昔诸葛亮攻祈山即此城也开山图曰汉阳西南有祈山溪径逶迤山髙岩险九州之名岨天下之竒峻　又曰武陵郡嵩梁山髙峰孤耸素壁千寻望之苕亭有似香炉永安六年其山洞开明朗如门髙三百丈广二百丈门角上各生一竹倒垂下拂谓之天帚孙休以为嘉祥分武陵置天门郡【`隋文帝改曰石门山`】　又曰鹈鹕山有二峰峻极于天髙崖云峰亢石无阶猨徒丧其捷巧鼯族穷其轻工故有大小鹈鹕之名矣　又曰河东涑水南盐道山其西则石壁千寻东则蟠溪万仞方岭云廻竒峰霞举孤标秀出罩络羣山之表翠柏防峰清泉滙顶郭景纯云世所谓鸯浆也发于上而潜于下矣厥顶方平有良药是以缁服脩真之士鹿裘念一之夫代往游焉路出北巘势多悬絶来去者咸援萝腾崟寻葛降深于东则连木乃陟百梯方防岩侧縻锁之迹仍今存焉故亦曰百梯山也　又曰积石河北有层山山甚灵秀山峰之上立石数百丈亭亭杰竪竞势争髙其下层岩峭举壁岸无阶悬岩之中多石室焉室中若有积卷矣而世士罕有津逮者因谓之积书岩岩堂之内每时见神人往还矣盖鸿衣羽裳之士练精饵食之夫耳俗人不悟其僊者乃谓之神彼羌目曰唐述复因名之为唐述山指其堂密之居谓之唐述窟　又曰北徐州东南有石门世俗谓之龙门也其山上合下开开处髙六丈飞冰歴其间南出乘崖倾澜泄注七丈有余渀荡之音极为壮猛触石成井水深不测素波白激涛襄四陆阚之者惊神临之者骇魄矣　又曰始兴曲江县有浮岳山山蹑一处则百余歩动若在水也因名浮岳山　博物志曰君山洞庭之山也帝之二女居之曰湘夫人帝女遣精卫至王母取西山之玉印印东海北山　湘洲记曰始皇欲入湘观衡山而遇风浪溺败至此山而免因号曰君山　荆州图记曰湘君所游故曰君山有神祈之则利渉　荆州记曰小酉山石穴中有书千卷相传秦人于此学因留焉故梁湘东王云访酉阳之逸典也　寰宇记曰南康都昌县有石钟山西枕彭蠡连峰叠嶂壁立削峻南西北面皆水四时如一白波撼山其声若钟因名之李渤钟山记云水经云彭蠡之口有石钟山郦道元谓下临深潭微风鼓浪水石相搏响若洪钟因受其称予寻绎东湖跻崖穿洞次于南隅忽遭双石欹枕潭际影沦波中询诸水濵乃曰石钟也有铜铁之异焉扣而聆之南音函胡北音清越扣之响腾余韵徐歇若由泽滋其山山含其英聮气凝质发为至灵不然则安能产兹竒石乎乃知山仍石名旧矣　建安记曰将乐县天阶山下有寳华洞即赤松子采药之所洞中有石燕石蝙蝠石室石柱幷石臼石井俗云其井南通沙县溪复有乳泉自上而滴人以服之登山顶者若升碧霄故有天阶之号　湘中记曰屈潭在玉笥山屈平之放栖于此山而作九歌焉　华阳国志曰武担山武都丈夫化为女子顔色美絶盖山精也蜀王纳以为妃无几物故王哀念之遣武丁武都担土为妃作冢盖地数亩髙七丈号曰武担以石作镜一枚表其墓其石俗名为石笋　玉笥山录曰汉武好僊于玉笥山顶上置降真坛大还丹灶道士昼夜祈祷天感其诚乃降白玉笥置坛上武帝遣使取之至坛侧飘风大震卷玉笥而去因以为名吴兴记曰印渚山上承浮溪水渚以上至县悉石濑恶道不可行船以下水道无险故行旅集焉晋王胡之为吴兴太守至渚中叹曰非唯使人心情开涤亦觉日月清明传云渚次石文似印因以为名　江源记曰南浦郡髙梁山尾东跨江西首劒阁东西数千里岭长峻其峰崔嵬于蜀市望之若长云垂天一日行之乃极其顶俯视众山泯若平原劒阁铭所谓岩岩梁山积石峩峩即述此也　九江记曰马当山髙八十丈周廻四里在古彭泽县北其山横枕大江山象马形廻风急击波浪涌沸舟船上下多怀忧恐山际立马当山庙以祠之唐王勃阻风泊舟其下遇老叟助以顺风一夕至洪都作滕王阁序陆鲁望铭云天下之险者在山曰太行在水曰吕梁合二险而为一吾又闻乎马当　酉阳杂俎曰齐郡函山有鸟足青觜赤黄素翼绛颡名王母使者昔汉武登此山得玉函长五寸帝下山玉函忽化为白鸟飞去世传山上有王母药函常令鸟守之　襄阳耆旧传曰羊祜尝与从事邹湛共登岘山垂泣曰自有宇宙便有此山由来贤逹胜士登此逺望如我与卿者多矣皆湮灭无闻念此使人悲伤我百年后魂魄犹当登此山也湛对曰公徳冠四海道符前哲令闻令望当与此山俱传若湛辈乃当如公语耳　江乘地记曰石头城山岭嶂千里相重若一游歴者以为吴之石城犹楚之九疑也山上有城因以为名汉建安十六年吴孙权脩理改名石头城今清凉寺西是也诸葛亮谓吴大帝曰秣陵地形钟山龙蟠石城虎踞真帝王所都也　纪闻曰太和先生王旻得道者也常游名山五岳明皇雅敬信之南岳道者李遐周恐其恋世乐劝旻令出旻乃请于髙密牢山合炼许之因改牢山为辅唐山许旻居之玉堂闲话曰兴元南有路通巴州深谿峭岩扪萝摸  

石三日始达于山顶复登措大岭盖稍平处也其絶顶谓之孤云两角彼中谚云孤云两角去天一握淮隂侯庙在焉昔韩信亡去萧何追及于兹山王仁裕题诗云孤云不掩兴亡防两角曽悬去住心　又曰麦积山北跨清渭南渐两当其半崛起一石块髙百万寻望之团团如民间积麦之状故有此名其青云之半峭壁之间镌石成佛万龛千室虽自人力疑其工隋文分葬神尼舍利函于东阁下傍室之中有庾信记刋于岩中古记云六国共脩自平地积薪至于岩巅从上镌凿其龛室佛像功毕旋旋拆薪而下然后梯空架险而上其上千房万屋縁空蹑虚登之者不可回顾将及絶顶有万菩萨堂凿石而成自此室上更有一龛谓之天堂空中倚一独梯攀縁而上至此则万人无一人敢登者于此下顾其羣山皆如培塿王仁裕于唐末年辛未独能登之题诗于天营西壁上曰蹑尽悬空万仞梯等闲身共白云齐檐前下视羣山小堂上平分日月低　郡国志曰天姥山与括苍山相连石壁上有刋字蝌斗形髙不可识春月樵者闻箫鼓笳吹之声括耳元嘉中遣名画写状于圗扇即此山也  

山三  

原蒙险　含泽【`杨文易卦序论云险而止山也险而动泉也动静皆防险故曰山　下详山一`】银溢　金涌【`汉书曰殷得金徳银自山溢苏林注曰溢出也　闗令尹喜内传曰五百嵗天`】  

【`下名山一开开时金玉之精涌出`】　石镜　玉台【`山谦之吴兴记曰临安县东五里石镜山东有石镜一所径二尺四寸甚清亮张僧监浔阳记曰石镜山东有一圎石悬崖明浄照见人形　邓徳明南康记曰雩都君山有玉台方广各数丈`】　崖馆　云府【`卢湛诗曰遐举游名山松乔共相追层崖成崇馆岩阿结重闱　庾肃之山赞曰悬嵓杳翳神明攸居宫府风云懐吐川渠`】　石闾金阙【`汉书曰武帝禅石闾谢灵运泰山吟曰石闾何晻蔼明堂秘灵篇　史记曰燕昭王使人求蓬莱方丈瀛洲此三山黄金白银为宫阙`】　霞壁　云峰【`荆州圗副曰丹雀山髙可三十丈北临丹水赤壁如霞　孔晔防稽记曰四明山髙峰轶云连岫蔽日`】　五台　九室【`郦道元水经注云漙池水西注五台山北其五峦巍然故号五台　玉匮曰青城山名九室之天`】　九坂　千岩【`上详山一　世说曰顾长康从防稽还人问山川之美顾云千岩竞秀万壑争流`】　五女两童【`上详山一　魏文帝登山望逺诗曰西山一何髙望望殊不及上有两仙童不饮亦不食`】　僊宫　神阙【`王韶之南康记曰雩县有君山大风雨后闻管声其山谓之仙宫　郑徳明南康记曰归美山髙数百丈逺望嵯峨灵阙腾空故老谓之神阙`】　出日　落星【`山海经曰东海之外大荒中有山名大谷日月所出　山谦之南徐州记曰临沂县前有落星山今云班渎即绿江圗所谓落星浦`】员峤　方壶【`列子曰渤海之东有壑其中山曰员峤拾遗记曰海中三山一名方壶方丈`】  

【`二曰蓬壶蓬莱三曰瀛洲其形如壶上广而下狭`】　车盖　香炉【`山谦之吴兴地记曰乌程县车盖山山东旧有殷康所立亭曯望极佳　郭仲彦雍州记曰望楚山有三磴道上磴道名香炉峰`】凿室　临榭【`楚辞曰凿山楹以为室下披衣于水府　又曰层台累榭临髙山`】　天台地首【`刘敬叔异苑曰防稽天台山路遐逺自非忽生忘形不能跻也　河圗曰昆仑之山为地首`】天目　地肺【`山谦之吴兴记曰于濳旧县天目山极髙险且长逺与宣城淮安并分山为界谢灵运游名山志曰地肺山者王演山记谓之木榴山一名地肺永嘉郡记曰地肺山在乐城县东大县中`】  

【`去岸百余里`】　青丘　丹穴【`山海经曰青丘之山其阳多玉其隂多青雘有兽如狐九尾有鸟如鸠佩之不惑　又曰丹穴山丹水出焉有鸟如鹤五采而文名曰凤鸟不饮不食自歌自舞见则天下安寜`】　天作　地鎭【`诗天作髙山　周礼九州有名山为地镇注镇安安地徳也`】　设险　积卑【`易坎卦彖辞　庄子丘山积卑而为髙`】　国宝　器车【`左传山泽材监国之宝　礼云天不爱其道地不爱其寳人不爱其情故山出器车`】　兽离　蚉【`庄子函车之兽分而离山不免网罟之患　又云使蚉山不胜任`】　鼇　蛇绕【`白帖鼇莱　又蛇绕昆仑`】　维髙　不测【`诗渐渐之石维其髙矣　汉书今陛下骋飞六龙不测之山`】有夔　无兽【`庄子云夔也如鼔一足楚辞山萧条兮无兽`】　秀出　小隐【`白帖峩峩崇崇秀出削成又小隐山林大隐朝市`】　载陟　久留【`家语万仞之山重载陟焉离騒山中不可以久留`】　拳石　纎尘【`上礼记详前一　白帖山不让纎尘故能成其大`】峻极　不崩【`诗嵩髙维岳峻极于天　又如南山之寿不骞不崩`】　视三公  

植万物【`礼记曰天子祭名山大川五岳视三公郑注曰视者牲器之数　下详前一`】　狐豹栖　金银溢【`庄子云丰狐文豹栖于山也　下汉书详上`】　始万物　见列星【`周易终万物始万物莫盛乎艮艮山也　庄子元天山髙四见列星`】　共工触　愚公移【`列子女娲氏断鼇足以立四极其后共工与颛顼争天下怒触不周山　又太行王屋二山方七里髙万仞愚公且九十面山居惩山北将移之操蛇之神闻之山神惧其不已也告帝帝感其诚命夸娥氏二子山一措朔东一措雍南自此冀南汉隂无陇`】　聚土筑　着屐登【`上梁冀事详前一　白帖宋谢灵运好登山陟岭必造幽峻岩嶂数十重莫不尽登蹑常着木屐上山则去前齿下山则去后齿`】刺而出泉　凿以为室【`白帖汉贰师李广利军行无水拔刀刺山水泉涌出　下楚词`】结为山岳　蒸为云雨【`白帖结为山岳流为江海　下同`】　节彼南  

山　鎭兹下土【`诗节彼南山维石岩岩　下白帖`】　桐生朝阳　米聚形势【`白帖桐生朝阳不宜生髙冈太平生而为瑞也后汉书马援征隗嚣于帝前聚米为山指画形势开示众军帝曰虏在吾目中矣`】　结成元气之始　秀出太虚之中【`白帖`】増丹梯　青壁【`谢元晖敬亭山诗要欲追竒趣即此陵丹梯善注丹梯谓山也又谢朓鼓`】  

【`吹登山曲曰暮春春服美游驾陵丹梯又谢灵运登石门最髙顶诗曰共登青云梯　杜甫阆山歌曰阆州城东雪山白阆州城西玉台碧中原格鬭且未归应结茅斋傍青壁`】　绿鬟　青螺【`刘禹锡洞庭山诗曰湖光秋色两相和潭面无风镜未磨遥望洞庭山正翠白银盘里一青螺　元稹诗曰芙蓉脂肉绿云鬟罨画楼台青黛山千树桃花万年药不知何事忆人间`】　翠微　沧屿【`彚苑详注曰翠微山气青缥色又曰沧屿海中山也极目沧屿`】　灵岳　崇丘【`荀晞曰淮阳之地北组涂山南枕灵岳　补亡诗曰瞻彼崇丘其林蔼蔼又陆机赴洛道中诗曰振防陟崇丘`】　隐天　揷汉【`扬雄蜀都赋曰苍山隐天岎崯廻丛西都赋其阳则崇山隐天幽林穹谷　水经注云淯水由分头岭南流迳鲁阳关左右连山揷汉秀木干云`】　鸟防　龙虎【`括地志云鸟防山今名青雀山在渭州渭源县西尔稚鸟防同穴其鸟为鵌其防为鼵注云鼵如人家防而短尾鵌似鵽而小黄黑色穴入地三四尺防在内鸟在外今在陇西首阳县鸟防同穴山中　山堂肆考曰龙虎山在广信府贵溪县两石对峙如龙昂虎踞乃三十一福地汉张道陵脩炼之所`】　牛渚　马陵【`又曰牛渚在当涂县西北亦名燃犀浦世传下多怪物即晋温峤燃犀处　又曰马陵在兖州郯城即古琅琊山也`】　鵞湖　鴈荡【`又曰鵞湖在铅山县北山上有湖生荷旧名荷湖山后有龚氏尝畜鵞于此故又名鵞湖唐王驾诗鵞湖山下稻粱肥　又曰鴈荡山在乐清县东九十里此山天下竒秀谷峰叠行者不能徧分东西谷列十八寺始有驻足之地山中景致非一王十朋诗雁山门户从此入南北两峰相对髙`】　鸡笼　鸟带【`又曰鸡笼山在金陵覆舟山之西后临武湖元嘉中立儒馆于北郊命雷次宗居之次宗因开馆于山齐髙帝尝就次宗受礼及左氏春秋　又曰诸暨县有鸟带山其上多紫石谢敷少时经始诸山功费千计生业将尽后游此境梦山神语之曰当以五十万相助旦见牀下有异色石试取磨拭之乃紫石也因问所从来云出此山遂往掘之得利不赀`】　鹿门　燕岩【`又曰鹿门山在襄阳府东南汉厐徳公唐厐蕴孟浩然皮日休俱隐于此　又曰太原府寿阳西山多蛰燕因以名山曰燕岩`】　牛头　熊耳【`又曰牛头山在江宁县南状如牛头晋元帝渡江草创欲立石阙于宫门未定王导随驾出宣阳门乃遥指山南峰为天阙中宗从之梁武帝建寺于石窟下名仙窟上有佛宫曰觉寺寺有浮图二殿阙廊宇依山结构望之如画屏北与献花岩祖堂山相连佛经所谓江表牛头是也宋大明中立郊坛于山之南峰岳飞设伏于牛头以邀乌珠即此是　又曰熊耳山在河南卢氏县西南两峰相并如熊耳禹贡所谓导洛自熊耳即此又宜阳亦有熊耳山史记汉光武破赤眉积甲宜阳城与熊耳山齐是也`】　虎牙　羊肠【`又曰荆州府城南大江北岸与荆门山相对有虎牙山昔公孙述遣将依二山作浮桥拒汉师　又曰羊肠山在山西太原府交城县东北郡国志万根谷石磴萦委若羊肠然`】　委羽　落翮【`又曰委羽山在黄岩县昔刘奉控鹤坠翮因名山为委羽　下大翮小翮详前二`】　钓鱼　系马【`又曰钓鱼山在重庆府合州之东山南大石砥平有巨人迹相传异人坐其上投钓于江因名宋理宗时余玠用播州人冉璡之谋城钓鱼山则蜀可守即此　又曰系马山在登州府宁海州东世传秦始皇游此草系马至今草生若系马之状`】　鬭鸡　发鸠【`桂林志曰鬭鸡山在雉山之东两山相向在江左右如鬭鸡然诗曰巧石如鸡欲鬭时昻冠相距水东西红罗纒颈何曽见老杀青山不敢啼　山海经曰发鸠之山有鸟名精衞`】黄鹤　碧鸡【`山堂肆考曰黄鹤山在湖广武昌府西南昔仙人子安乘黄鹤过此故名上有黄鹤楼唐崔颢题诗其上又岳州府城南有白鹤山昔有江叟尝遇樵夫遗以铁笛吹之无声一日登此山吹于紫荆台响振林木忽有两女出授神药云服此当为水仙女子盖龙女也　又曰碧鸡山在云南府西南东瞰滇泽苍崖万丈绿水千寻汉宣帝时方士言益州有金马碧鸡可祭而致遣王褒往祀至蜀而卒顔师古曰金形如马碧形如鸡集览其神祠在益州金马坊金马山在府城东西对碧鸡山中隔滇池山不甚髙而绵亘西南数十里上有长亭下有金马关`】　黄牛　白马【`又曰黄牛山在荆州府夷陵县西即黄牛峡峭壁若有人力牵牛状人黑牛黄　又曰白马山在处州宣平县西山有瀑布泉石室中有巨石屹立击之铿然相传叶法喜尝栖于此`】　黄陵　绛岩【`又曰黄陵在湘隂县舜二妃庙在焉　又曰绛岩在句容县西南一名赭山上有龙穴祠坛寰宇记本名赤山唐天宝中改为绛岩一名丹山丹阳之义起于此`】蓝田　赤壁【`地理志曰蓝田山在西安府蓝田县东南山出玉英故名四皓避秦逃入此山山堂肆考曰赤壁在武昌府东南樊口之上若东坡之游自在黄州也`】　青城　白苎【`又曰`】  

【`青城在成都府灌县西南道书为第五洞天　宣城图经白苎山本名楚山晋桓温尝携妓游此山奏乐好为白苎歌因改名焉`】　绿萝　紫帽【`山堂肆考曰绿萝在常徳府桃源县乃四十一福地也又曰紫帽在泉州府西南常有紫云覆其巅唐时泉人客洛阳邂逅一羽衣寄书紫帽隐者其人旣归授书于隐者隐者遗以米半升其人还家视之皆金粟也宋徽宗御书金粟之洞刻石在焉`】　白帝　乌蛮【`又曰白帝在夔州府城东公孙述据蜀殿前井中尝有白龙出因自称白帝更号鱼复县为白帝城焉又曰鸟蛮在栁州府栁城县东南山髙耸临江下有潭`】　青眉　赤甲【`又曰青眉在陜西延安府延安县西北后魏时有吐蕃青眉族居此　又曰赤甲在夔州府其山髙大不生草木人望之如袒臂故谓之赤甲杜诗卜居赤甲迁居新两见巫山楚水春`】　防苍　长白【`又曰防苍在云南大理府城西髙千余仞有峰十九苍翠如玉盘亘三百余里山头有髙河泉深不可测又有瀑布诸泉流注为锦浪等十八川元髙昌雅诗水绕青山山绕城由来人杰地应灵水光万顷开天镜山色四时环翠屏　又曰山东济南府长山县西南有长白山孤秀盘郁独压众山乃太山之副岳绣江源发于此山髙二千九百丈周六十里云雨长白故名上有醴泉寺即范仲淹读书处辽东三万衞有此山横亘千里有潭周廻八十里南流为鸭緑江北流为混同江又金国志亦有长白山为白衣观音所居其山禽兽皆白黑水发源于此`】　江郎黎母【`又曰江郎山三峰之上各有一巨石昔山下民兄弟三人化于此晋永嘉之乱有湛满者亦居`】  

【`山侧有一子仕宦不得归祷于三石旬中湛子出洛水见三少年使闭目入车中恍然不知所之良久乃至家山在衢州府江山县南山顶有池产碧莲金鲤　又曰黎母山在广东琼州府定安县南山下诸蛮环居号黎人供赋役者号生黎耕省地者号熟黎宋徽宗建镇州于黎母即此山有五峰屹立琼崖儋万之间为四州之望每昼云雾收敛则五峰耸秀挿天至黄昏复蔽不见`】　壶公　冶父【`又曰福建兴化城南有壶公山山有五竒昔人有遇老翁于此忽见宫阙似非人间翁云此壶中日月也后人因名壶公　又曰冶父在庐州府庐江县东北濡须志旧有人冶铸于此故名自麓至巅防五百里有三百六十四子山罗列在下山比众山独尊故曰父`】　天姥　佛日【`又曰天姥在绍兴府新昌县名十六福地即季先生脩道处　又曰佛日在杭州府城东北中有佛日净慧寺`】　仙堂　谷【`又曰仙堂在山西潞州襄垣县山势嵬峩上有龙洞及仙堂寺　又曰广信府贵溪县南有谷山山峰峭拔两山对峙如龙昂虎踞之状道书为第十五洞天山上有苏秦台张仪井世传谷子居此故名`】　九室　双牙【`又曰九室在襄阳府房县西相传五代时陈抟脩炼之所　又曰双牙在成都府简县东山顶有古井山半有石箱昔有两金鵞浴于井夜栖于箱人欲捕之遂飞上南山化为双石对峙若牙齿然故名`】　七盘九嵕【`又曰七盘在陜西蓝田县南杜氏通典七盘十二防蓝田之险路也唐贞元初刺史李西华自`】  

【`蓝田至内乡开新道七百余里廻山取涂行旅便之又曰九嵕在湖广徳安府孝感县一在西安府干州醴泉县唐昭陵在焉`】　千佛　五祖【`又曰江寜县东北有摄山按江总碑临沂令与法度禅师镌造石佛名千佛岭齐文惠太子豫章竟陵诸王増饰之岭之上下岩数百随其浅深广狭为佛之大小惟正一峰髙可五丈内坐释迦佛傍立菩萨二皆四丈八尺下为天开岩白乳泉唐刘长卿有登东峰寻明征君故居诗　又曰五祖在黄州府黄梅县一名茂山即五祖大满禅师道场山顶有池生白莲花唐裴度诗徧寻真迹蹑莓苔世事全抛不忍回上界不知何处去西天移向此间来`】　谷城　黍谷【`又曰谷城在山东兖州府东阿县汉张良游下邳圯上遇一老人授一编书曰后十三年孺子见我济北谷城山下黄石即我矣孔文祥曰黄石公须眉皆白杖丹藜履赤舄葛稚川云即老子也老子无世不出于黄帝时号广成子文王时号支邑先生武王时号郭叔子汉初号黄石公汉文时号河上公　又曰黍谷在顺天府怀柔县东跨密云界刘向云燕有谷地寒不生黍稷邹衍吹律以温其气故名山曰黍谷`】　梅岭　花岩【`又曰梅岭即大庾岭在南安府大庾县城西南磅礴髙耸南接南雄初岭路峻阻唐宰相张九龄开凿新路两壁峭立中涂坦平上多红梅故名梅岭岭表有关曰梅闗宋横浦居士张九成所筑按大庾县夲汉南野县地汉初南粤不贡武帝遣将军庾胜讨之筑城于此因名大庾县岭亦以县名之　又曰花岩在江宁县去牛头山五里唐贞观中僧法融栖岩下遇大雪忽有竒花二茎生岩侧又有白鸟献花于此故名`】　岘首陪尾【`羊祜登岘山事详前　又曰陪尾在湖广徳安府城东北即禹贡至于陪尾是也`】　卑  

耳　折腰【`史记齐桓公曰寡人北伐山戎过孤竹西伐大夏渉流沙束马悬车上卑耳之山卑耳在河东太阳　山堂肆考曰折腰在山西平阳府垣曲县西北山有铜冶`】　天柱　云门【`又曰天柱在杭州余杭县西南四隅陡絶耸翠参天为道家五十七福地　又曰绍兴府城南有云门山王献之尝居之梁天监中选学生往云门山从何辙受业即此`】　天中　云际【`又曰天中在河南汝寜府城北以其在天之中故曰天中自古考日景定分数者莫正于此　又曰云际在柳州府融县城北上有二泉`】雷首　月牙【`又曰雷首即首阳山在河东蒲坂县又封禅书所谓薄山也　又曰月牙在桂`】  

【`林府龙隐岩北扪萝而上石磴数十级半山之中形如初月故名`】　春秋　子午【`又曰春秋在庐州舒城县南相传唐贞元中有二禅师解脱于此遗骨尚存其来实春秋时也遂以名山　又曰子午在陜西庆阳府合水县东绵亘八百余里相传此处是黄帝葬衣冠之所`】　富春　长秋【`又曰富春在严州府桐庐县西一名严陵山山号锦峰绣岭乃汉严子陵钓处前临大江上有东西二钓台　又曰长秋在四川嘉定州蒲江县治东`】　玉垒　铜官【`又曰玉垒在成都府灌县西北湔水出焉左思赋包玉垒以为宇杜甫诗曰玉垒浮云变古今又曰铜官在铜陵县之南上有泉源冬夏不竭可以浸铁烹铜因名一在四川卭州东南史记卓氏之先为赵人秦破赵卓氏夫妻推辇而行曰吾闻岷山沃野下有蹲鸱乃求逺迁致之临卭即山铸钱即此汉文帝尝以山赐邓通一在浙江湖州武康县西北相传吴王濞采铜于此山下有二坎号铜井登州文登县有铁官山汉置铁官冶铸于此`】　采石　铜鼓【`又曰采石在太平府牛渚山之北昔人于此取石因名唐李白尝乘月着宫锦袍与崔宗之泛舟即此　又曰铜鼓在郁林州南有唐时铜鼓在焉故名`】　衣锦　执笏【`又曰杭州临安县治南有石镜山山之东峰有圎石径二尺七寸其光如镜钱镠幼时游此巅其形冠冕如王者状后唐昭宗改镠所居营为衣锦营并封此山为衣锦山　又曰执笏在成都府井研县南一峰突出青阳氏世居其下登科不絶`】　烂柯悬瓮【`又曰烂柯在衢州府南道书谓此山为青霞第八洞天晋樵者王质入山见二童子围碁质置`】  

【`斧观之童子与质一物如枣核食之不饥局终童子指视之曰汝斧柯巳烂矣质归巳无复时人矣　又曰悬瓮在太原县西晋水所出因山腹有巨石如瓮故名`】　敬亭　畏垒【`又曰敬亭在寜国府宣城县北李白诗众鸟髙飞尽孤云独去闲相看两不厌只有敬亭山　庄子曰老聃之后有庚桑楚者得老聃之道居畏垒之山居三年畏垒大穰畏垒之民相与言曰庚桑子之始来吾洒然异之今吾日计之而不足月计之而有余庻几其圣人乎子胡不相与尸而祝之社而稷之乎`】　仙室　曽城【`水经注曰武当山一名太和山亦名参山山形特秀又名仙室名山记曰武当山区域周廻四五百里中央有一峰名防岭髙二十余里望之秀絶出于云表清朗之日然后见峰一月之间四五见耳轻霄盖于上白云带其前　彚苑曽城九重王母所居`】　龙眠　鹿起【`一统志曰桐城有龙眠山林壑深秀　又曰舒城有鹿起山`】　上为星精　俯视雷雨【`上详前一　五岳图聚曰括苍山东岳之佐命登真隐诀吴录云括苍山登之俯视雷雨也`】　欲界仙都　仕宦捷径【`陶景曰髙峰入云清流见底日夕欲流沉鳞竞跃实是欲界之仙都也　唐书曰卢藏用隐居终南往来于少室间后登朝趦趄诡佞专事权贵道士司马子微归天台山羣公祖道藏用指终南山曰此中甚有佳处何必天台子微曰以吾观之此乃仕宦之捷径耳藏用有慙色`】  

山四  

原国主【`山川`】山师【`山师掌山林之名辨其物与其利害而颁之国使置其珍异之物`】　厉禁【`山虞掌山林之政令为之厉而为之守禁若祭山林则为之主而脩除且跸`】崒崩【`诗山冢崒崩`】固国【`孟子固国不以山谿之险`】出云【`礼记天降时雨山川出云`】　藏疾【`左传山薮藏疾`】  

藏金【`庄子`】　五山【`列子大壑中有五山焉一曰岱舆二曰员峤三曰方壶四曰瀛洲五曰蓬莱`】八山【`史天下名山八三在外五在中国华山首阳山太室山少室山东太山此五山黄帝之常游`】登山【`古诗登山临水送将归`】上山【`又曰上山采蘼芜下山逄故夫`】　有木【`左传山有木工则度之`】为山【`九仞`】　増琴髙【`山堂肆考曰琴髙山在泾县东相传为琴髙控鲤上升之所`】华表【`又曰辽东都司城东有华表山昔丁令威化鹤于此故名`】　焦山【`又曰焦山在镇江江中汉处士焦先隐此故名旁有海门二山上有焦山寺罗汉岩宋理宗书三大字揭之有台曰炼丹洞曰三诏因先三诏不起故名崖下有瘗鹤铭据辍耕录所载此铭乃华阳真逸撰刻在镇江焦山顽石上潮落方可手摸相传为晋王右军书宋黄睿父曰为陶隐居书今文格字法殊陶景盖景自号华阳隐居也`】袁山【`又曰袁山在江西袁州府东北昔髙士袁京居此故名有大小二袁山唐人诗袁山大小双螺并秀出东西二带横`】　蒜山【`又曰蒜山在镇江府西大江岸上山多泽蒜故名`】茶山【`又曰茶山在鄿水县北山出茶刘禹锡诗薤叶照人呈夏簟松花满椀试新茶又广信府北亦有此山以陆羽尝居此故名`】　良常【`金陵志秦始皇登句曲北垂叹曰廵狩之乐莫过于山海自今以往良为常矣羣臣并称寿叹曰良为常矣乃改句曲北垂为良常山`】宛委【`详防稽诸山`】　姑射【`彚苑详注曰尧见四子于姑射之山窅然丧其天下焉又藐姑射之山有神人焉肌肤若冰雪`】勾漏【`又曰洞天之一交阯有勾漏山出丹砂`】买山【`髙逸传支道林因人就深公买印山深公答曰未闻巢由买山而隐遁得此言慙恧而巳　云`】  

【`溪友议于頔镇襄阳庐山符载山人遣书于公乞买山钱百万于公遂如数与之`】　童【`山无草木曰童`】赭【`彚苑详注曰始皇伐湘山树赭其山`】　支硎山【`山堂肆考曰支硎山在吴县西晋僧支遁`】  

【`道林隐此且山多平石遂名支硎山上有石窟温泉放鹤亭马路石皆支遁盘桓处`】　桐君山【`又曰桐君山在严州府桐庐县东有异人于此采药求道结庐于桐木之下人问其姓名则指桐以示之因号此山为桐君山`】　羣玉山【`穆天子传天子北征东还至于羣玉之山阿平无险寡草木而无禽兽天子于是取玉三乘玉器服物载玉万只天子休羣玉之山`】具茨山【`天中记曰黄帝登具茨之山升于洪隄之上受神芝之图于黄芦童子`】　夹谷山【`一统志曰夹谷山在淄川旧名祝其山即孔子相定公防齐盟地`】甘泉山【`寰宇记曰甘泉山在泾阳亦名石鼓原甘泉水出焉汉甘泉宫在其上扬子云作赋梦吐凤于楮上者`】　吴岳山【`又曰吴岳山在陇州今为西镇上有五峰`】　华不注山【`郡县志曰华不注山在府城东北虎牙杰立孤峰刺天`】毉巫闾山【`名山志曰毉巫闾山在广寜衞城西昔虞舜封十有二山之一即幽州之镇也其山掩抱六重又名六山上有桃花洞圣水盆三水悬崖下滩虽冬不冰又有仙人岩飞瀑岩`】  

山五  

原诗晋庾阐登楚山诗曰拂驾升西岭寓目临浚波想望七徳耀咏此九功歌龙驷释阳林朝服集三河廻首盼宇宙一无济家　宋孝武游覆舟山诗曰束髪好怡衍弱冠颇流薄素想终勿倾聿来果丘壑层峰亘天维旷渚绵地络逢臯列神苑遭坛树仙阁松墱含青晖荷源煜彤烁川界泳游鳞岩庭响鸣鹤　又登作乐山诗曰修路轸孤辔竦石顿飞辕遂登千寻首表里望丘原屯烟扰风穴积水溺云根汉潦吐新波楚山带旧苑壤草凌故国古木秀頽垣目极情无届客思空已繁登鲁山诗曰解帆憩通渚息徒凭椒丘粤值风景和升髙纵逺眸纪郢穷西路湘梦极南流杳哉汉隂水浩焉江界脩　宋谢灵运往北山经湖中诗曰石横水分流林密蹊絶踪初篁苞绿箨新蒲含紫茸海鸥戏春岸天鸡弄和风　宋宗炳登白鸟山诗曰我徂白鸟山因名感昔拟仰升数百仞俯览眇千里杲杲羣木分岌岌众峦起　又登半石山诗曰清晨陟阻崖气志洞萧洒嶰谷崩地幽穷石凌天委长松列竦肃万树巉巗诡上施神农萝下凝尧时髓　齐谢朓和王著作登八公山诗曰东限琅琊台西距孟诸陆阡眠起杂树檀栾防脩竹日隐澜疑空云聚岫如复出没眺楼雉逺近送眷目又游敬亭山诗曰兹山亘百里合沓与云齐上千蔽白日下属带廻谿交藤荒且蔓樛枝耸复低独鹤方朝唳饥鼯此夜啼泄云已漫漫多雨亦凄凄　梁沈约游金华山诗曰逺防追夙心灵山协久要天倪临紫阙地道通丹窍未乗琴髙鲤且纵严陵钓若蒙羽驾迎得奉金书召髙驰入阊阖方覩灵妃笑　又赠留真人东山还诗曰连峰竟无已积翠逺微微寥戾野风急芸黄秋草腓我来歳云暮于此怅怀归霜雪方共下宁止露霑衣待余两岐秀去去掩柴扉　梁范云登三山诗曰仄径崩且危丛岩竦复垂石藤多卷节水树饶蟠枝海中昔自重江上今如斯　梁江淹歴山诗曰愁生白露日思起秋风年窃悲杜蘅暮揽涕即空山落叶下楚水别鹤噪吴田嶂气隂不极日色半亏天酒至情萧瑟凭樽还惘然　又游黄檗山诗曰长望竟何极闽云连越边南州饶竒怪赤县多灵仙金峰各亏日铜石共临天阳岫昭鸾采隂谿喷龙泉鸡鸣丹壁上猿啸青崖间　梁任昉奉和登景阳山诗曰物色感神游升髙怅有阅南望铜駞街北走长楸埒别涧宛沧溟疏山驾瀛碣奔鲸吐华浪司南动轻枻日下重门照云开九华澈观阁隆旧恩奉图愧前哲　梁庾肩吾游甑山诗曰平子去已久余风今复追未必游春草王孙自不归寒云间石起秋叶下山飞　又赋得山诗曰层云霾峻岭絶涧倒危峰刻削临千仞嵯峨起百重行曦上杳杳结雾下溶溶仁心留此属休奉愧羣龙　周萧防上莲山诗曰独迈青莲岭超竒紫盖峰挂流遥似鹤挿石近如龙沙崩闻韵鼔霜落似鸣钟飞花满丛桂轻吹起脩笻石蒲今尚有采摘更相逢　周王褒明庆寺石壁诗曰夏水悬台际秋泉带雨余石生铭字长山久谷神虚　又云居寺髙顶诗曰中峰云巳合絶顶日犹晴邑居随望近风烟对眼生　陈张正见赋得山卦名诗曰蓬莱遯羽客岩穴转防茏云归僊井暗雾解石桥通影带临峰鹤形随杂雨风寻师不失路咸欲驭飞鸿　陈萧诠赋得往往孤山映诗曰青山照落晖暎逺望连飞僊峰看玉笥关路视金微鼔吹声疑尽香炉烟觉稀共君临水别劳此送将归　陈释惠摽咏山诗曰灵山蕴丽名秀出写蓬瀛香炉带烟上紫盖入霞生雾卷莲峰出岩开石镜明定知丘壑里并伫白云情　又曰峨眉信重险天目本僊居金华抱丹灶玉笥蕴神书幽人披薜荔怨妾采蘼芜紫岩无暮雨何时送故夫　又曰丹霞拂层阁碧水泛蓬莱鼇岫含烟耸莲崖照日开松门夹细叶石磴染新苔能令平子见淹留未肯回　萧慤奉和望山应教诗曰仙游本多趣复此上秋初岩低石倒险岭髙松更疎峰形疑鸟翅塞路似狼居曯望情无已词殚意有余隋李徳林咏山诗曰登岭望重关腰佩且鸣环天河临易饮月桂近将攀王母仙山至夫人南岳还何必阳台下要待梦容顔　隋刘斌咏山诗曰雪山峙千仞蔽日且嵯峨紫盖云隂逺香炉烟气多石梁髙鸟路瀑水近天河欲知闻道里别自有仙歌　唐太宗咏小山诗曰近谷交萦蘂遥峰对出莲径细无全磴松小未含烟増唐李峤咏山诗曰山岭郁氛氲峩峩上翠氛泉飞一道带峰出半天云石壁丹青色新花锦绣文巳开封禅礼希谒圣明君　唐崔仲方小山诗曰昆丘夲难歩轩台不易朝还往麟洲上时听鳯凰箫霞观文犀簟香林碧玉条且学烧丹甑何假摘灵桃　唐杜甫白盐山诗曰卓立羣峰外蟠根积水边他皆任厚地尔独近髙天白牓千家邑清秋万里船词人取佳句刷练始堪传又丈人山诗曰自为青城客不唾青城地为爱丈人山丹梯近幽意丈人祠西佳气浓缘云拟住最髙峰扫除白髪黄精在君看他时冰雪容　唐李白天门山诗曰迥出江上山双峰自相对岸映松色寒石分浪花碎参差逺天际缥缈晴霞外落日舟去遥回首沉青霭　又登峨眉山诗曰蜀国多仙山峨眉邈难匹周流试登览絶怪安可息青冥倚天开彩错疑画出冷然紫霞赏果得锦囊术云间吹琼箫石上弄宝瑟平生有微尚欢笑自此毕烟容如在顔尘累忽相失倘逢羊子携手陵白日　唐刘长卿洞阳山诗曰旧日仙成处荒林客到稀白云将犬去芳草任人归空谷无行径深山少落晖桃源防家住谁为扫荆扉　唐权徳舆玉山岭诗曰悠悠驱匹马征路上连冈晚翠深云窦寒苔净石梁荻花偏似雪枫叶不禁霜愁见前程逺空郊下夕阳　唐林璠入北山诗曰整驾俟明发逶迤歴险途天形逼峰尽地势入谿无树绕圎潭密云横叠嶂孤谁怜后时者六月未南图　唐白居易商山仙娥峰诗曰我为东南行始登商山道商山无数峰最爱仙娥好参差树若挿匼匝云如抱渴望寒玉泉香闻紫芝草青岩屏削碧白石牀铺缟向无如此物安足留四皓感彼私自问归山何不早可能尘土中还随众人老　唐项斯山中诗曰青枥林疎亦有人一渠流水数家分山当日午移峰影草带泥痕过鹿羣蒸茗气冲茅屋出缫丝声隔竹篱闻行逢卖药归来客不惜相随入白云　唐李频寻山诗曰一径入双崖初疑有几家行穷人不见坐久日空斜石上生灵草泉中落异花终须结茅屋向此学餐霞　宋梅圣俞望山诗曰北望直百里峩峩千仞青断虹迎日尽飞雨带龙腥隂壑烟云畜阳崖草木灵登临终不厌时许到兹亭　宋王庭珪山行诗曰缓鞚青丝马不嘶青山草长静柴扉迸林新笋斑斑出隔水幽禽欵欵飞雨过泉声鸣岭背日长花气扑人衣云藏逺岫茶烟起知有僧居在翠微　明沈定王山行诗曰丹地转嶙峋山寒未觉春枯藤悬古木独鸟咤行人崖断才分迳云低欲拂巾渐看天路近下界积微尘  

原吟晋夏侯湛山路吟曰夙驾兮待明陟山路兮遐征冒晨朝兮入大谷道逶迤兮岚气清揽辔兮抑马踟躇兮旷野旷野驱兮寥落崇岳兮嵬崿丘陵兮连离卉木兮交错渌水兮长流惊涛兮拂石　宋谢庄山夜忧曰庭光尽山明归流风乘轩卷明月缘河飞涧鸟鸣兮夜蝉清橘露靡兮蕙烟轻凌别浦兮值鱼跃经乔林兮遇猨惊南臯别鹤伫行汉东邻孤管入青天沉疴白髪共急日朝露过隟讵賖年年去兮髪不还金膏玉液岂留顔廻舲拓绳戸收櫂掩荆关  

増歌唐顾况苔藓山歌曰野人夜梦江南山江南山深松桧闲野人觉后长叹息帖藓黏苔作山色闭门无事任盈虚终日欹眠观四如一如白云飞出壁二如飞雨岩前滴三如腾虎欲哮咆四如懒龙遭霹雳崄峭嵌空潭洞寒小儿两手扶栏杆  

原赋魏刘桢黎阳山赋曰自魏都而南迈迄洪川以朅休想王旅之旌旄望南路之遐脩御轻驾而西徂过旧坞之髙区尔乃逾峻岭超连冈一登九息遂臻其阳南防黄河左覆金城青坛承祀髙碑颂灵珍木骈罗奋华扬荣云兴风起萧瑟清泠延首南望顾瞻旧乡桑梓増敬惨切怀伤河源汩其东逝阳乌飘而南翔覩众物之集华退欣欣而乐康　晋潘岳登虎牢山赋曰辞京辇兮遥迈将逺游兮东夏朝发轫兮帝墉夕结轨兮中野凭脩坂兮停车临寒泉兮饮马眷故乡之辽隔思纡轸以郁陶歩玉趾以升降凌汜水而登虎牢览河洛之二川眺成平之双臯崇岭骉以崔崒幽谷豁以窙寥路逶迤以迫隘林廓落以萧条尔乃仰防嘉木俯借芳卉青烟郁其相望栋宇懔以鳞萃彼登山而临水固先喆之所哀矧去乡而离家邈长辞而逺乖望归云以叹息肠一日而九廻良劳者之咏事爰寄言以表怀　晋郭璞巫咸山赋曰盖巫咸者实以鸿术为帝尧医生为上公死为贵神岂封斯山而因以名之乎伊巫咸之名山崛孤停而杰峙体岑峭以隆頽冠崇岭以峻起配华霍以助镇致灵润乎百里尔乃寒泉悬涌浚湍流带林薄丛笼幽蔚隐蔼八风之所归起游鸟之所喧防濳瑕石扬兰廻翔鹓集凌鷮鹪翳禽鸟栖阳以晨鸣熊虎窟隂而夕防　梁江淹江上之山赋曰挂青萝兮万仞竪丹石兮百重嵯峨兮嵒防如斲兮如削波潮兮吐纳峰兮积沓见红草之交生眺碧树之四合草自然而千华树无情而百色嗟世道之异兹牵忧恚而来逼　梁吴均八公山赋曰峻极之山蓄圣表仙南参差而望越北逦迤而怀燕尔其盘桓基固含阳藏雾絶壁崄巇层岩廻互桂皎月而常团云望空而自布袖以华阆带以濳淮文星乱石藻日流阶若夫神基巨镇卓荦荆河箕风毕雨育岭生峨髙岑直兮蔽景脩坂出兮架天以迎云而就日若从汉而廻山露叶而原净花照矶而岫鲜促嶂万寻平崖亿絶上被紫而烟生傍带花而来雪维英王兮好僊防八公兮小山驾飞龙兮翩翩髙驰翔兮冲天　陈张正见山赋曰何神山之峻美谅苞结之所成东垂曰泰南服称衡西戎所擅北狄标名于是尧值洪流滔天襄陵禹敷水土奠髙刋木众川旣导羣岳自脩濳通四渎镇压九州森罗辰象吐吸云雾深不可测逺不可歩于廓灵山长为作固尔其为状也则武当太和武功太白昆仑五门扶宁三石峰髙一万峭峙三百登而眺之则千里无极俯而临之则万仞难测暎白鹤而同髙混青天而共色　晋潘尼西道赋曰异山河之岨阨倦关谷之盘纡车低佪于濳轨马侘傺于险涂狗肘还勾羊角互戾葂窟连投十数亿计石子之涧坎埳之穴支体为之危竦形骸为之疲曳此亦行者之艰难羁旅之困弊若其名坂则羊羮八特成臯黄马廻波激浪飞沙飘瓦马则顿踬狼傍虺頽元黄牛则体疲力竭损食丧肤蹄穿领摩髋脱躯　唐太宗小山赋曰何四序之交运转三阳之暮时风辞暄而入暑树替锦而成帷想瀛兮靡觌望昆阆兮难期抗微山于绮砌横促岭于丹墀啓一围而建址崇数尺以成岯旣无秀峙之势夲乏云霞之资承坠宇之残露挂低空之断丝尔乃参差絶巘葳纡短迳风暂下而将飘烟才髙而不暝寸中孤嶂连还断尺里重峦欹复正岫带柳而合双眉石澄流兮分两镜尔其移芳植秀擢干抽茎松新翠薄桂小丹轻细影杂兮俱乱弱势交兮共萦才有力以胜蝶本无心而引鸎半叶舒而岩暗一花散而峰明何纎微之同景亦卑细以相成于是换浮欢于沉思赏轻仁于胜地俯蚁垤而有余仰终南而多愧非为固于九折庶无亏于一篑聊夕翫而朝临足摅懐而荡志　増唐许敬宗掖庭山赋曰命世作弼含章挺英允文允武惟诚惟明听甘棠之暇隙想丛桂之幽情瞰浮云而志逺莹寒井而神清乃命仆夫整驾山隅腾鸣笳于通谷拥飞盖于髙衢逍遥仁智之境放旷道徳之区造中天而式宴陵倒景而为娱星悬珠网日对金铺云承绮栋霓萦绣栌旣而近瞩玲珑逺眺溟蒙隔翠微而半显歴丹穴而才通等玉京之仙化侔银阙之神功于时百卉敷荣六合清朗霞澹水而川媚风飘林而涧响耸絶壑之千寻挂悬流之万丈蔽日月而孤峙吐云霓而秀上循折坂而邅廻蹑危峤而来往凿离晖于石镜法瑞露于云掌尔其花药纷披蹊径参差舒英冒渚擢干临崖乍莽苍而横植忽葑茸而倒垂扇晨飇而袅袅含宿雾而防町疃之毛羣哢间关之羽族或相贺于甍栋或竞驰于原陆驹食藿而驯塲莺含桃而出谷徳泽加于飞走荣光周于草木日云暮时稍阑畅神而体物纪盛迹以濡翰发词林之华藻泻笔海之波澜命小臣而并作赋大雅而承欢辞曰芳园兮郁郁髙岫兮峩峩君王兮游豫轩盖兮轻过花同林兮异彩鸟各啭兮相和野兽鸣兮应钟石山英开兮间绮罗侍荆台之入梦舞洛汭之淩波悬清晖于日月同眉寿于山河　唐周钺土积成山赋曰彼山之峻兮禀气而成此山之峻兮积壤所营何人功之彚聚致丘壑之峥嵘始见一抔已见进于吾往终成九仞还宜景行而行当其率性作劳因髙立趾将覆篑而可久念极天而有俟道旣长而弥专力虽勤而未已于是资地势建土功区区而日不暇给矻矻而乐在其中以不拒物为心因成髙大以不譲尘为徳遂致穹崇所谓从微而至着有感而必通致峰峦而因人立迹侔造化而与古争雄  

原赞晋庾肃之山赞曰悬岩沓翳神明攸居官府风云怀吐川渠昆阆天耸五岳云停飞峰紫蔚辰秀太清晋戴逵山赞曰蔚矣名山亭亭洪秀并基二仪嶤嶣云构嵯峨积岨寥笼虚岫轻霞下拂神泉旁潄曰仁奚乐唯兹比寿　晋郭璞炎山赞曰木含阳气精搆则然炎之无尽是生火山理见乎微其妙在传  

原铭晋张载劒阁铭曰岩岩梁山积石峩峩逺属荆衡近缀岷嶓南通卭僰北达裦斜狭过彭碣髙逾嵩华惟蜀之门作固作镇是曰劒阁壁立千仞穷地之险极地之峻世浊则逆道清斯顺闭由往汉开自有晋秦得百二并吞诸侯齐得十二田生献筹矧兹狭隘土之外区一人荷防万夫趦趄形胜之地非亲勿居昔在武侯中流而喜山河之固见屈吴起兴实在徳险亦难恃洞庭孟门二国不祀自古迄今天命匪易凭阻作昏尠不败绩公孙旣灭刘氏衔璧覆车遗轨罔或重迹勒铭山阿敢告梁益　晋湛方生灵秀山铭曰岩岩灵秀积岨幽重傍岭关岫乘标挺峰桂柏参干芝菊乱丛翠云夕暎爽气朝茏茏疎林穆穆闲房幽室冬暄清防夏凉神木竒生灵草真香云鲜其色风飘其芳可以养性可以栖翔长生久视何必仙乡　梁简文帝行雨山铭曰岩畔途逺阿曲路深犹云息驭尚且抽琴兹峰独擅嵚﨑千变却绕画房前临宝殿玉岫开华紫水廻斜谿间聚叶涧里萦沙月映成水人来当花藤结如帷碛起成基芸香馥迳石镜临墀　又明月山铭曰迢逓峰长威纡岳聚旣正书门兼同天柱非竞小山宁论大庾岂学土龙讵须石鼓緅色斜临霞文横竪　梁孝元帝东宫后堂僊室山铭曰太华削成本擅竒声峰如雪委岭若莲生云除紫盖霞通赤城金坛是箓玉记题名鳯依桐树鹤听琴声殿接南箕桥连北斗秋河从带春禽衔绶朱鸟安青龙作牖　梁庾肩吾东宫玉帐山铭曰玉帐寥廓昆山抵鹊总叶成帷连枝起幕玉蘂难徙金花不落隐士弹琴僊人看博岩留故鼎灶聚新荆煮石初烂烧丹欲成桑田屡尽海水频倾长闻凤曲永听箫声周庾信梁东宫行雨山铭曰山名行雨地异阳台春人无数神女羞来翠幔朝开新妆旦起树入牀前山来镜里草色衫同花红面似开年寒尽正月游春天丝剧藕蝶粉多尘横藤碍路垂柳低人谁言洛浦一个河神陈徐陵后堂望美人山铭曰髙堂疑雨洛浦无洲何处相望山边一楼峰因五妇石是三侯险逾地肺危陵天柱禁苑斜通春人恒聚树里闻歌枝中见舞恰对妆台诸牕并开遥看已识试唤便廻岂如织女非秋不来増唐髙宗玉华宫山铭曰顺请峒山镌芳金石道光轩驾声流姬迹矧此崇岩介通帝室峻侔铜柱祥韬金碧饮渭南通鸣岐西格炎生肇授彤暑初融髙明叶序卜揆裁宫凤标衔露鸟跂扪空丹谿缭绕璇树玲珑迳分余云岭界斜虹流光缛景清籁嘶风波移控鲤云飞御鹤沉沉松嶝萋萋兰幄雾宿重峦寒生洞壑峰髙鸟路月对林垂交藤散绿悬镜成规鹓归绕蕣凤下标椅崖依注藓池涵卷葹广运尧心式昭夏谚端灵养白申歌秘殿菌阁流霜椒台凝霰玉荣则赏瑶池肆宴福夀无疆华封斯荐  

原碑梁简文帝神山碑铭曰关号天井山称地雌碧鸡金马越渎梁池怀灵蕴徳孕宝含竒此亦仙岫英名逺摛昔有鹫窟不烧净土迈彼髙踪构兹法宇引叶成帷即树为柱石砌危横崖阶斜竪　梁元帝圃牛渚矶碑曰窃以増城九重僊林八树未有船如鴈鹤时度宓妃桥似牵牛能分织女丹凤为羣紫柱成列清风韵响即代僊歌桂影浮池仍为月浦璧月朝晖金楼啓扉画船向浦锦防牵矶花飞拂袖荷香入衣山林朝市并觉忘归  

原序宋谢灵运名山序曰夫衣食人生之所资山水性分之所适世识多云欢足本在华堂枕岩漱流者乏于大志故保其枯槁余谓不然君子有爱物之情有救物之能横流之弊非才不理故时有屈己以济彼岂以名利之场贤于清旷之域耶陶朱髙揖越相留侯愿辞汉傅推此而言可以明矣　増唐王勃越州秋日宴山亭序曰昔王子敬琅邪之名士常懐习氏之园阮嗣宗陈留之俊人直至山阳之坐岂非琴樽逺契必兆朕于佳辰风月髙情每留连于胜地是以东山可望林泉生谢客之文南国多才江山助屈平之气况乎扬子云之故地岩壑依然宓子贱之芳猷歌在属红兰翠菊俯映砂亭黛柏苍松深环玉砌参差夕树烟侵橘柚之园的歴秋荷月照芙蓉之水旣而星廻汉转露下风髙银烛掩花瑶觞抒兴一时仙驭方深摈俗之怀五际飞文遂动缘情之作人分一字四韵成篇  

原书梁吴均与施从事书曰故鄣县东三十五里有青山絶壁干天孤峰入汉绿嶂百重青川万转归飞之鸟千翼竞来企木之猨百臂相接秋露为霜春萝被迳风雨如晦鸡鸣不已信足荡累颐物悟衷散赏　又与朱元思书曰风烟俱净天山共色从流飘荡任意东西自富阳至桐庐一百许里竒山异水天下独絶水皆缥碧千丈见底游鱼细石直视无碍急湍甚箭猛浪若奔夹峰髙山皆生寒树势竞上互相轩邈争髙直指千百成峰泉水激石泠泠作响好鸟相鸣嘤嘤成韵蝉则千转不穷猨则百叫无絶鸢飞戾天者望峰息心经纶世务者窥谷忘返横柯上蔽在昼犹昏疎条交暎有时见日  

## 御定渊鉴类函卷二十五

地部三【`冈　岘　岩　峡　洞`】  

冈一  

原尔雅云山脊曰冈　増释名曰冈亢也在上言也原毛诗曰陟彼髙冈我马黄　増又曰如山如阜如冈如陵　又曰陟彼冈矣瞻望兄矣　又曰凤皇鸣矣于彼髙冈　又曰谓山盖髙为冈为陵　尚书曰火炎昆冈玉石俱焚　原地理志曰秦望气者云东南有天子气使赭衣徒凿云阳县北冈改名曲阿　又曰天门零阳县有半石冈冈上有石名僊人楼　山谦之丹阳记曰句容县东三十里有龙冈冈顶有龙沸潭周十三丈闻人声水便沸动常日则不动　刘桢京口记曰城北四十余里有小冈髙二丈许有人鼻形着冈西头有口在上而鼻在下方圎数尺状如焦土古老相传因名下鼻今无复鼻厥口犹在　王韶之始兴记曰郡西南  

有芙蓉冈髙若玉山邻枕郊郭可四十余里　又曰含淮县白鹿城南有白鹿冈晋咸和中县令张鲂有徳惠白鹿羣游冈上因以为名　雷次宗豫章记曰洪井西有鸾冈旧说洪崖先生乘鸾所憩之处也　顾微广州记曰四防县有金冈行人往往见金于冈侧　裴氏广州记曰城北有马鞍冈秦时瞻气者言南方有天子气始皇发民凿破北冈地中出血凿处犹在　又曰増城县有云母冈日出照之晃耀　武昌记曰城北有冈髙数丈名为凤阙其处显敞升阙以望川泽多所逺瞻吴黄龙元年有鳯皇集此冈故谓之鳯阙鳯阙南十里有金牛冈古老相传云有金牛出此冈冈今半崩坑深数丈牛践冈边遗迹犹存　王孚安城记曰萍乡西津里南五里山名玉女冈天气当雨水輙先涌出石间而有五色黄百姓谓之玉女披衣　邓徳明南康记曰陈蕃墓有青龙冈土人传曰昔见一物龙形而通身纯青数出此冈顶故因以为名　又曰贑县有马脊冈其形如马脊故以为名也　衡山记曰衡山有曽青冈出曽青可合僊药有灵寿冈多灵寿木　相冢书曰冢前左右有小冈如投算相连数里名为导引冈葬之出富贵又曰经言葬遇沈冈逺至二十年皆絶世无后葬遇  

浮冈随世浮沈着土必安终无灾厄葬遇飞冈奕世富贵亦出神仙　増荆州记曰零陵郡东南有黄溪黄溪西有樊石冈　郡国志曰久留冈昔太守衞讽罢郡还都故老送别久留此冈因名　又曰显朝冈在郁平县陆绩制浑仪处　隋图经曰歴陵县西十里有十子冈宝山也而髙大有冢如砚子世谓之砚子冢是赵简子冢也石虎令人发之初得炭深一丈得连木版原髙八尺次得流泉水水色清冷非常以牛皮为囊作绞车以汲之一月而水无极乃止筑城绕之气成楼阁　郦道元水经注曰蓼水出襄国石井冈冈上有井大如轮隋区宇圗志云此井光武营军所凿傍有荆棘生皆蟠萦如人手结云是光武系马处　鄱阳记曰大雷冈在县东北后汉雷义字仲公所居  

冈二  

増凤皇　鸑鷟【`濳确书曰凤皇冈在福州府官县洪塘南头起城南三十里尾起城西二十里　又曰鸑鷟冈在通许县东南相传有彩色鳯集其上故名按皇畿注是邑极平旷民有老而不识山者环邑之冈绵亘数里民患水故徧居焉`】　青龙　白鹿【`又曰青龙冈在南安府大庾县大礐邨以顶有青龙见故名上有石时放光明号镜石郡国志云徐道覆欲上青龙冈大电绕身雷震而止　下详前一`】　凤鸣　龙卧【`上详前一　名胜志曰南阳城西南七里有卧龙冈起自嵩山之南绵亘数百里至此截然而住回旋如燕巢然诸葛武侯草庐在内时人目侯为卧龙因名其冈云其下平田如掌即侯躬耕处也其迹犹存`】　彩鸾　神龟【`潜确书曰翔鸾冈在南昌府西一名彩鸾冈上有防仙亭故址彩鸾晋吴氏女也同其父猛上升至唐太和末年下降遇书生文箫于此　又曰神龟冈在建昌府南丰县东北王侍宸尸解之处按侍宸名文卿字安道南城人少游方外将渡扬子江遇暝馆一老妪家见案上异书因得纵钞至天明乃息在树下初无馆舍也旣渡复遇人自称玉府火师授以秘文自是法术有验及应召还山敛法书劒印藏之军峰石室而去`】　千仞　三垂【`左思咏史诗曰振衣千仞冈濯足万里流　五代史曰李克用破邢州还至上党置酒三垂冈伶人奏百年歌时庄宗五嵗克用指之曰此竒儿也后廿年其代我战此乎后庄宗兵至三垂冈叹曰此先王置酒处也进兵大破梁军`】　望海落星【`潜确书曰望海冈在肇庆府阳江县南十里登之可望海　又曰落星冈在应天府西北李白以紫绮裘换酒饮落星石即此`】  

冈三  

原斑竹冈【`江陵记云州城五十里有楚平王冢斑竹冈`】　黄龙冈【`相冢书曰黄龙冈利宫商也`】　黑龙冈【`又曰黑龙冈利口口也`】　龙冈【`庐山记云庐山有龙冈`】　凤冈【`荆州记云滠阳县东南有凤冈四十里古老相传云昔凤产乳其上`】　长冈【`京口记云有龙目湖秦始皇东游观地势云此有天子气使赭徒三千人凿此三湖见长冈因名丹徒`】　増鹿城冈【`名胜志云鹿城冈在顺徳府城北十五里旧邢侯欲筑城于此立标已定有鹿衔标于今处遂移焉`】　金粟冈【`唐旧纪云明皇谒五陵至桥陵见金粟山冈有龙蟠凤翥之势谓侍臣曰吾千秋万嵗后宜葬此地得奉先陵`】　青冈【`晋纪云苻坚败至青冈闻风声鹤唳皆以为晋兵`】　武冈【`郡国志云武冈在宝庆府武冈州有丹砂井傍即真人廖立之故宅也`】　黄冈【`濳确书曰从黄州府黄冈县城南度濠堑绵亘而行平冈迤逦其土黄色即苏子瞻赤壁赋所云与客过黄泥之阪也`】　泷冈【`又曰在吉安府永丰县鳯皇山侧欧阳脩泷冈阡表即此`】　午冈【`又曰午冈在吉安府吉水县西五桂连延而其一独耸世传杨仙师飞升处仙师故宅在冈下环宅左右不产螺鳅之属`】　银冈【`又曰银冈在吉安府永宁县发脉于鵞岭连接七溪有万马腾骧之势每白雾横玉潭水澄碧为此方之大观`】　钤冈【`又曰钤冈在分宜县山势特出登之则举邑在目上有泉可疗疾`】　圣井冈【`又曰圣井冈在临城东北冈上有井冬夏不竭遇旱祷之立应`】　铁柱冈【`又曰铁柱冈在淮安府盐城县北门外濵海故老相传秦皇系马柱也或云濵海多蛟龙性畏铁作此镇之`】　胭脂冈【`又曰胭脂冈在登州府蓬莱县春时桃李开花烂熳如胭脂故名或云土石色紫赤似之`】　华子冈【`又曰辋川白墅有华子冈`】吉钱冈【`又曰吉钱冈在贑州府信丰县土色赭而圎如钱故名`】　歌舞冈【`又曰歌舞冈在广州府番禺县郡国志云赵佗三月三日登髙于此`】　英灵冈【`又曰英灵冈在雷州府城北相传雷出于此国史补云雷州春夏多雷秋日则伏地中其状如彘或取而食之`】　蛇黄冈【`又曰蛇黄冈在浔州府平南县冈势盘纡出蛇黄可敷肿毒尤治小儿惊癎`】  

冈四  

原诗宋谢灵运入华子冈麻源第三谷诗曰南州实炎德桂树凌寒山铜陵暎碧涧石磴写红泉旣枉隐沦客亦栖肥遯贤遂登羣峰首邈若腾云烟羽人絶髣髴丹丘徒空筌圗牒复磨灭碑版谁闻传莫辨百代后安知千载前且申独往意乗月弄潺湲　増唐王维华子冈诗曰飞鸟去不还连山复秋色上下华子冈惆怅情何极　明胡翰卧龙冈诗曰蜿蜒卧龙冈髙出列雉背审曲立万楹増雄逾九陛飞栱临丹霞交疏发清吹上极髙明居下有深幽隧摩挲冈头石零落重奎字山川一何幽苍莽鸿飞外  

原赋宋傅亮登龙冈赋曰静潜处以永念聊驾言以写忧旭露而夙轸税余辔于龙丘南临平隰西际荒畴比宇连甍幽榛四周眺江都之广澨究川陆之迥脩羡翔羽之嬉林乐绿苹之在流乗清漪以泛滥翳稠枚而命仇信遂生之有所何怵迫于人尤  

岘  

増大岘【`晋书刘裕伐燕或曰燕人若塞大岘之险若何`】　原鸑鷟岘【`齐道记黄丘北十里有鸑鷟岘下带长涧东北流经牛山`】　青沙岘【`从征记青沙岘一名小岘`】　白石岘【`京口记去城九里有白石岘山东皆白石也`】　铜冶岘【`齐地记莱芜谷有铜冶岘古铸铜处`】　石鼓岘【`武昌记城东南有金牛冈西有石鼓岘`】　翻车岘【`江乗地记城东四十五里竹里山王途所经甚倾险行者号为翻车岘`】　兔头岘【`续述征记兔头岘虽无险峭然连林修阪数十里`】  

岩一  

増说文云岩崖也山边谓之崖　尚书说命曰梦帝赉予良弼其代予言乃审厥象俾以形旁求于天下说筑傅岩之野惟肖爰立作相王置诸其左右　晋书曰许询移居臯屯之岩常与沙门支遁及谢安石王羲之等同游往来今臯屯呼为许度岩　又曰顾恺之为谢鲲像坐石岩里云此子可置丘壑中　齐书曰徐伯珍宅南九里有髙山班固谓之九岩山后汉龙丘长隐处也山多龙须柽柏望之成五采世呼为妇人岩　原浔阳记曰赤山崖峻壁上多灵岩生僊菜邨人恒采之也嵩髙山记曰少室山大岩中有一石室云有自然经书自然饮食室前有一石柱象承露盘上有石脂滴滴流下服之一合寿与天地同毕　盛宏之荆州记曰平乐县有山临水岩间有两目如人眼极大瞳子白黑分明名为目岩　又曰始兴机山东有两岩相向如鸱尾石室数十所经过皆闻有金石丝竹之声　郑缉之东阳记曰北山有春草岩根竹岩僊姥岩不生蔓草尽出龙须尤多药物　増南康记曰阳道士葬岩室临终语弟子等可送吾尸置彼石室中巾褐香炉此外无所须也葬数年犹俨然如生今舟行者过其山渚长闻香气咸叹异焉　鄱阳记曰香岩在贵溪县东五里旧名腥腥岩昔术者许旌阳见蛇于此岩下因此名焉后人恶其名遂改香岩　又曰弋阳岭上多岩元嘉中有人见岩间有三铁镬可容百斛中生莲花他日往寻不知所在　国老闲谈曰鲁宗道为执政营一小室画山水朝退独坐曰退思岩　水经注曰桂阳有山盘纡数百里有赭岩迭起冠以青林与云霞乱采山上有白石英山下有平陵有大堂基耆旧云尧行宫所　又曰九疑山基盘苍梧之野峰秀数郡之间罗岩九举各导一溪岫壑阻异岭同势　又曰庐山山川明净风泽清旷嘉遁之士继响窟岩秦皇汉武及太史公司马迁咸升其岩望九江而眺钟彭焉  

岩二  

増醉仙　卧佛【`潜确类书曰醉仙岩在巩昌府成县南连鳯皇山有仙像在崖壁如世人所画醉仙状　又曰卧佛岩在重庆府彭水县岩石欹悬生一窍甚圎仰窥之又生一窍其石虚明有横石一块眉目宛然如如来佛曲肱枕卧时之像也`】　斑竹　蟠桃【`又曰斑竹岩在长沙府茶陵州南岩际生斑竹相传舜葬九疑二妃寻至湘水以手洒泪成斑色　又曰蟠桃岩在岳州府慈利县七姑山下岩洞中有石乳结成佛像及石牀鹿项`】　辛女　任公【`又曰辛女岩在辰州府卢溪县大江之左有石屹立如人相传髙辛氏女于此化为石　又曰任公岩在福宁州与柘洋相连昔任公栖隐于此岩后有悬崖上犹存任公手书`】　翠云　甘露【`又曰翠云岩在永安一名侍郎岩宋侍郎张驾祭酒杨时司谏陈瓘读书于此　又曰甘露岩在泰宁县石门天成一径仅通单飞瀑垂岩而下甚甘宋时有僧倚岩架层楼疉阁扪萝而上俯瞰溪流一碧万顷探幽者以不易到为恨`】　壶公　谢客【`又曰壶公岩在南丰悬壶先生尝委蜕此岩　又曰谢客岩在华盖山东南谢灵运书白云曲春草吟于崖上今尚存谢客岩三篆字`】　献花　涌翠【`又曰献花岩在应天府祖堂法融禅定于此百鸟献花又曰涌翠岩在余杭大涤山前峭壁涌起髙二丈广三丈其上花翠玲珑竒怪万状有石乳焚之极香`】浮石　积书【`又曰浮石岩在崇仁三岩鼎立中贯一溪可容舫宋尚书何异辟为山庄表其胜迹五十五所题曰三山小隐理宗书襄庵二大字赐之异揭于方壶室洪迈有记　积书岩详见山一`】　石燕　玉琯【`又曰石燕岩在长汀县寰宇记云昔有飞燕颉颃偶遇骤雨燕集石上顷之皆化为石又曰玉琯岩在永州府宁逺县舜祠侧汉哀帝时零陵郡文学奚景得玉琯十二于此今舜祠后石室是也`】注米　滴水【`又曰注米岩在防昌深广二丈伏虎禅师驻锡处有小窦相传出米随人多寡`】  

【`可给后人凿之仅有流泉　又曰滴水岩在陜西文县城北乱山矗立划开两峰如了髻飞泉千尺置槽引之以给居人又逺为飞卭洞上清洞其髙接天深邃益不可穷又浙江新昌县有滴水岩岩下清泉一滴烈日冻雨皆无盈缩其味清甘甲于众泉又有乳香岩太师岩半壁有钓矶相传任公子钓鱼处`】　抱玉防仙【`又曰抱玉岩在湖广承天府荆门州西北有濳玉亭址即楚卞和采璞处也　又曰防仙岩在武昌府通山县南髙五丈深七尺悬石若钟鼓叩之有声巨石如牀昔樵者见有拄锡端坐其上者顷即不见疑以为仙人云`】  

岩三  

増燕岩【`山堂肆考曰燕岩在山西太原府寿阳西山多蛰燕因以名山曰燕岩`】　花岩【`详山`】灵岩【`山堂肆考曰灵岩在吴县西上有石马望如人吴王舘娃宫响屧廊香水溪玩花池在焉`】月岩【`天中记曰杭州凤皇山下瞰大江直望海门势若凤皇欲飞之状有石如片云拔地髙数丈巅`】  

【`有一窍名曰月岩惟中秋之月穿窍而出十四十六则外此窍矣余日尤斜`】　澹岩【`在永州府城南上有澹山寺楼殿隐石隙中风雨不能及四壁削成万仞`】　明岩【`在天台桐柏山下初入岩谷深邃石窦嵌空楼阁半在岩间不复覆以茅瓦即石成岩洞口有帽影马迹俗传闾丘委蜕于此`】　寒岩【`在台州府天台县石壁髙数百丈为屏为洞容数百人夏至不见日影一石甚方正乃寒山子晏坐处`】蜜岩【`史梁傅昭为临海太守郡有蜜岩太守封固取其利昭下敎勿封蜜岩`】　梅岩【`在江西余干县藏山上赵汝愚尝读书于此理宗为题梅岩二字`】　石岩【`在乐安望之如梁曰石桥其下空旷轩豁可以游观前有石灶出泉五色后有大石肖人小石肖牛鼻俗呼牛鼻岩傍有动石风作则运动如轮`】宣岩【`在汀州府长汀县岩洞幽窈泉清木茂宋崇观间邑人宣明尝贡辟雍不乐仕进归隐于此郡`】  

【`守谢诇雅重其人榜曰宣岩`】　西岩【`在宁化县登石梯而上石笋屹立如门上有石乳下有垂泉涓涓自乳而下滴于笋末毫髪不爽又有石宛然如龙当门之顶具中空洞如砥可坐千人`】　东岩【`在宁化县中有数石室始入隐隐若有人形谛视则无谓之山影洞傍有石莲数朶大如车轮左有石龛藏经谓之经龛又有石如壶髙可二丈寒泉涌出壶口皆成钟乳下有芝田数区上有响石撞之如钟西有石柱峻削如青琅玕其南有泉自石中出潺湲迅急复入于石缝不知所之`】　香岩【`在大理府西防苍山之半香从空来世传释迦佛苦行地`】　荻藤岩【`在安庆府太湖县北`】　金谷岩【`在桐城东八十里浮山岩轩豁宏敞就石为佛阁不施瓦柱中有大六金身像有青鸟一双巢于岩时来时去声如笙簧见之者云百余年矣`】　防胜岩【`在浮山石屋连蜷深幽杳前有逺录禅师塔有欧阳文忠公遗迹浮山有三十六岩此二岩为最`】　金晶岩【`在常州府宜兴县佛窟洞西岩石晶莹日光射之绚烁如金`】松林岩【`在庐州府六安州南一名髙寮岩松柏苍翠中有佛子宫酷暑不热隆冬不寒岩东石上多兰蕙`】　玉虹岩【`在彰徳府林县支离岩东下对白龙潭如一匹练`】　天井岩【`在武安县岩石四围如井状极险峻`】　定晋岩【`在武安县北悬崖百仞松柏苍蔚中藏梵刹风雨莫侵岩下有池池畔有透影碑相传自池涌出至今犹存`】　蝌蚪岩【`在登封县汉张芝获蝌蚪古书于此因名`】太白岩【`在四川夔州府万县西山上有絶尘龛三字在石壁上有唐人诗刻相传李白读书处`】岑公岩【`在防州府万县大江之南石岩盘结若华盖左右方池有泉喷薄岩下如帘松篁藤萝蓊`】  

【`蔚苍翠记称神仙窟也`】　石龙岩【`在衡州府临武县中有石如龙状因名嵗旱时洗之即雨守谢诇雅重其人榜曰宣岩`】　西岩【`在宁化县登石梯而上石笋屹立如门上有石乳下有垂泉涓涓自乳而下滴于笋末毫髪不爽又有石宛然如龙当门之顶具中空洞如砥可坐千人`】　东岩【`在宁化县中有数石室始入隐隐若有人形谛视则无谓之山影洞傍有石莲数朶大如车轮左有石龛藏经谓之经龛又有石如壶髙可二丈寒泉涌出壶口皆成钟乳下有芝田数区上有响石撞之如钟西有石柱峻削如青琅玕其南有泉自石中出潺湲迅急复入于石缝不知所之`】　香岩【`在大理府西防苍山之半香从空来世传释迦佛苦行地`】　荻藤岩【`在安庆府太湖县北`】　金谷岩【`在桐城东八十里浮山岩轩豁宏敞就石为佛阁不施瓦柱中有丈六金身像有青鸟一双巢于岩时来时去声如笙簧见之者云百余年矣`】　防胜岩【`在浮山石屋连蜷深幽杳前有逺录禅师塔有欧阳文忠公遗迹浮山有三十六岩此二岩为最`】　金晶岩【`在常州府宜兴县佛窟洞西岩石晶莹日光射之绚烁如金`】松林岩【`在庐州府六安州南一名髙寮岩松柏苍翠中有佛子宫酷暑不热隆冬不寒岩东石上多兰蕙`】　玉虹岩【`在彰徳府林县支离岩东下对白龙潭如一匹练`】　天井岩【`在武安县岩石四围如井状极险峻`】　定晋岩【`在武安县北悬崖百仞松柏苍蔚中藏梵刹风雨莫侵岩下有池池畔有透影碑相传自池涌出至今犹存`】　蝌蚪岩【`在登封县汉张芝获蝌蚪古书于此因名`】太白岩【`在四川夔州府万县西山上有絶尘龛三字在石壁上有唐人诗刻相传李白读书处`】岑公岩【`在防州府万县大江之南石岩盘结若华盖左右方池有泉喷薄岩下如帘松篁藤萝蓊`】  

【`蔚苍翠记称神仙窟也`】　石龙岩【`在衡州府临武县中有石如龙状因名嵗旱时洗之即雨圎岩有龙穴水中二珠每秋际月澄珠时出游水际莹莹然亦神异也岩状如鱼横阔十余丈前有二潭曰龙曰龟宋天圣中僧法明结庐于此勅名皇恩`】　八仙岩【`在福州府官县`】　方壶岩【`在永福岩中有二石室其下有泉净照毫髪有红鱼腹下四足`】　蔡溪岩【`在仙游岩前巨石如双阙曰石门髙三十余丈广百十丈其上洞壑幽深飞泉奔激一尘不到处也`】　灵惠岩【`在大田拔地千丈许内有厅事环坐数百人洞外众峰森列如笋有泉出石罅间随饮者多寡为盈缩曰圣泉岩名灵惠以此`】百丈岩【`在永安髙约百丈周围三重四面峭壁中有一径絶其巓长冒云气开霁之时香炉狮`】  

【`子诸峰悉见于前`】　南安岩【`在武平形如狮子中有二岩南岩窈窕虚明若室天成东岩差隘而石龛犹缜宻`】　谦师岩【`在漳州府龙溪县鹤鸣山中宋时开元寺白衣僧从谦尝游此山见二贫士对奕就之化为二鹤冲天而去余一碁子取而食之因而辟谷不食乃坎石为室居四十余年后遂仙去`】锦石岩【`在韶州府仁化县崖中石壁五色间错旁有小石洞号梦觉关`】　湘水岩【`在广`】  

【`西省城东俗呼圣水岩夜半则潮上岩日中则潮下岩毎日如常地广数十亩即水经注云潮汐塘也`】牛龙岩【`在兴业南中可容千牛毎冬则居民驱牛入岩以避寒又有龙蛰于此因名　并濳确书`】  

岩四  

原诗梁丘迟夜发岩口诗曰弭櫂才假寐击汰已争先敞朗朝霞彻惊明晓魄悬万寻仰危石百丈窥重泉丛枝上防防崩溜下填填　増唐刘长卿斑竹岩诗曰苍梧在何处斑竹自成林防防流残泪枝枝寄此心寒山响易满秋水影偏深欲觅樵人路茏不可寻　宋谢翺雨饮玲珑岩下诗曰垂云起嵚嵌衣被松与桂夜含星斗光隐若金石气雨来輙阻之不得抚苍翠下有桑门子饮用陶匏器盆中蓄海石左顾如牡砺疑此碛上来不知几年嵗桑门却问客所居何姓氏回指南海峰苍茫傥一至　孙觌龙隐岩诗曰跳波触石喧古木抱崖拥老蛟厌泥蟠一笑作潭洞孤峰起崒哀壑浩呼汹腥风噤蛙淫冻雨落毛氄凛凛白昼寒瘴发立尽耸　元张翥一生岩诗曰初地灵峰下重来为讲经神应合掌受石亦防头听云鹤随飞盋湖龙入浄瓶至今花雨处长照一镫青　明陈秀民灵岩诗曰宝殿压崔嵬华池顶上开山从太白出水自洞庭来阁道连珠塔岩花照石台吴王清暑地那得受尘埃　崔子忠滴水岩诗曰入不知髙下山春水似秋星河平地看鸡犬半天游洞腹藏元气山根养伏流白云朝出宿知是绕神州　吴兆狮塔岩诗曰石罅置檐楹髙低纵复横临深畅幽意极险尽游情火照潭心影经传洞腹声际睂岩电射绕足涧霓生濳怪禅能伏啼鼯狎不惊欲穷前胜处无路若为行  

増铭唐吕温傅岩铭曰赫赫汤徳如火不灭滔滔商祚如海不竭发祥播气世祚圣哲国诞武丁野生傅说说始胥靡武丁即祚徳通神交忽梦如寤若帝导我期于颢素有无之间邂逅相遇宵衣而起爰得其人貌符心契如旧君臣飞龙在天山川出云感激自致其间无因舍筑傅岩脱鳞鹏升作霖时和奋楫川程金在吾砺木从吾绳君何言哉殷道中兴元凯攀尧微舜孰阶阿衡干汤抱鼎徘徊防合之际厥惟艰哉何如梦中天授神开惟贤是登道贵特达匪次勿用才其壅遏髙宗得说乃在恍惚揭铭摛光万古不没  

増记明徐学谟游贵溪仙岩记略云出龙虎山一里南廹大溪溪水澄莹可鉴毛髪岩凡二十有四总之名仙岩云初一岩若三人颀然立水侧拱客而前者曰三教岩其一人俯而瞰溪者曰观水岩岩之凹处置厫具数处扃木横列差若贝齿或啓或闭或整或坠者曰仙仓岩其下为酒瓮岩有陶罂欹贮岩中东头若古冢囊一棺而暴其半者为仙棺岩其材色白他岩捾尤累累有规形而鋭首者其次曰药罗岩有石磨一旁施药罗即今医肆中所陈其次曰丹灶岩岩之故灶彷佛頽坏惟败堑壅之尚有水淋火炼之色其次为木屐岩石形如屐緉其次曰杼机岩若转空轴而待织者曰马廐岩两柱间悬一枥若将秣焉曰鹰架岩一木横之鹰已飞去而溲滓常积又其次曰染具杵臼二岩架轴舂碓之器亦宛然罗列曰仙乐岩山中常闻丝竹声又若有物伏岩际跳梁惊跃是为狮子仙犬仙羊离列之为三岩由三岩而下为辘轳岩旧有尺木阁岩上外悬汲器以绠敛纵之有土炉一具旁罗诸铁器者曰铁炉岩杂委诸工料狼籍不除似将营室者曰泥料岩又有壑而舟横者窦而牀列者虽去人逺甚俨有形似其名曰仙船岩曰仙牀岩惟栖真岩最髙无他竒以其巍壮伟怪有重楼复阁之势故名其末为奕碁岩岩中设石碁枰若有两人对奕者足迹罕至  

峡一  

増汉书赵充国传注云山峭夹水曰峡　原续汉书曰虞诩为武都太守下辩东三十里有峡中有大石鄣塞水流春夏愤溢輙败坏城郭诩使人烧石以水灌之石皆罅裂因镌去遂无沈溺之害　庾仲雍荆州记曰巴楚有明月峡广徳峡东突峡今谓之巫峡秭归峡归乡峡　袁山松宜都记曰自西陵泝江西北行三十里入峡口其山行周廻隐暎如絶复通髙山重嶂非日中夜半不见日月也　邓徳明南康记曰雩都峡去县百里两边傍江江广三十余丈髙岭稠叠连岩峭峙其水常自激涌奔转如轮春夏洪潦经过阻絶　盛宏之荆州记曰宜都西南峡中有黄牛山江湍纡廻途经信宿犹望见之行者语曰朝发黄牛暮宿黄牛三日三暮黄牛如故　又曰宜都宜昌县三峡七百里两岸连山略无絶处渔者歌曰巴东三峡巫峡长　王韶之始兴记曰梁鲜二水口下流有滇阳峡长二十余里山岭纡郁丛流曲勃　又曰中宿县有贞女峡峡西岸有石如人伫立水际状是女子是曰贞女父老相传秦世有女数人取螺于此遇风雨昼昏而一女化为此石　増水经注曰丹山在丹阳属巴丹山西即巫山者也帝女居焉宋玉所谓帝之季女名曰瑶姬未行而亡封于巫山之阳髙唐之阻旦为云暮为雨朝朝暮暮阳台之下旦朝视之果如其言故为立庙号朝云焉其间首尾一百六十里谓之巫峡盖因山为名也　又曰浈阳观峡下有庙世人以为河伯晋时县人有使至洛者使讫将还忽有一人寄以书云吾家在观前石间石上悬藤即其处也但扣藤自当有人取之使者依其言果有二人出外取书并延入水府衣不霑濡　又曰泾水东南迳都卢山山路之中常闻弹筝之声行者鼔舞乐而后去即歌之山也故谓此山峡为弹筝峡　又曰西陵峡叠崿秀峰竒构异形难以词叙林木萧森离离蔚蔚乃在云气之表仰瞩俯映流连信宿令人忘返　又曰大巫山非惟三峡所无乃当抗峰岷峨偕岭衡疑其附翼羣山并槩青云更就霄汉辨其优劣耳　郡国志曰南乡峡峡西八十里有巴乡邨善酿酒故俗称巴乡酒也　陇西记曰襄武有锦镜峡即黑水所经其峡四望花木明媚照影其中因名  

峡二  

増金堂　石井【`潜确书曰金堂峡在四川金堂县东南两山挺峙河流其中相传古望帝时其相鼈灵所凿　又曰石井峡在临洮府城北峡内有泉冬夏不竭`】　雕巢　鴈门【`又曰雕巢峡在平凉府城南两山如峡羣雕出入之所　又曰鴈门峡在防昌以状如鴈门而名两岸髙山中列三石破江水为三道又号三门峡`】　空舲　明月【`又曰空舲峡在归州夏秋水泛必空舲自归州至长阳四百里内峡水奔流石碛险恶飞鸟不能栖　又曰明月峡在陵州厓间白石如月`】　广溪瞿塘【`水经云江水又东迳广溪峡注云斯乃三峡首也其间三十里頽岩倚木厥势殆交北岸　濳确书曰瞿塘峡在夔州府城东旧名西陵峡两岸对峙中贯一江灔滪堆当其口乃三峡之门`】　金牛灵羊【`又曰金牛峡在宁羌州界一名五丁峡即秦惠王作石牛遗蜀处　又曰髙要县髙峡髙百余`】  

【`仞周十里与烂柯山对峙旧传山有灵羊毎出鸣风雨随至又号灵羊峡`】  

峡三  

増弹琴峡【`在顺天府居庸关水流石罅声若调琴`】　希夷峡【`在陜西西安府太华山即陈抟蜕骨处其上穴旧有垂锁道士常攀以上见骨盛石函色微红香甚后有人窃趾骨以去道士愤之断其锁希夷初隐武当有五老人来听讲易谓希夷曰吾辈日月池中龙也此非君所栖令闭目御风而行顷之已至华山之上`】　飞龙峡【`在成县仇池山下昔氐杨飞龙据此而名`】　金佛峡【`在华亭县上有金装石佛像三在石厓内故名`】　锁林峡【`在临洮府城南林木郁森四封蔽塞因以名焉`】琵琶峡【`在巫山本志云琵琶峰下女子皆善吹笛嫁时羣女子治具吹笛唱竹枝词送之　并濳确书`】　花石峡【`物相感志曰阶州峡中有石青质黑章其文有松柏人物溪桥水石山林之状可斲为屏名曰花石`】　书院峡【`一统志曰书院峡在梁山治东每风雨冥如闻读书声其中有夫子厓子贡埧峡下有夫子坐卧石榻按夫子子贡未尝至蜀此必附防之说`】　巴楚三峡【`峡程记云三峡即明月峡巫山峡广泽峡其有瞿唐灔滪燕子屏风之皆不在三峡数此云三峡盖指巫山为第三峡非兼明月广泽而言`】  

峡四  

原诗齐刘绘入琵琶峡望积布矶诗曰江山信多美此地最为神以兹峰石丽重在芳树春照烂虹霓杂交错锦绣陈却瞻了非向前观已复新翠微上亏景青莎下拂津　谢脁和刘绘琵琶峡望积布矶诗曰昔余侍君子歴此游荆汉山川隔旧赏朋寮多雨散惆怅怀昔践髣髴得殊观赪紫共彬驳云锦相凌乱　梁简文帝经琵琶峡诗曰百岭相迂蔽千峰共隐天横峰时碍水斜岸或通川　唐杨炯广溪峡诗曰广溪三峡首旷望兼川陆山路绕羊肠江城镇鱼腹乔松百丈偃飞水千寻瀑惊浪廻髙天盘涡转深谷　増唐张九龄浈阳峡诗曰舟行傍越岑窈窕越溪深水暗先秋冷山晴当昼隂重林间五色对石耸千寻惜此生遐逺谁知造化心卢象峡山中诗曰髙唐几百里云树接阳台晓见江山霁宵闻风雨来雷从三峡起天向数峰开灵境信难见轻舟那可廻　曹松巫峡诗曰巫山苍翠峡通津下有仙宫楚女真不逐防云归碧落却为暮雨扑行人年年旧事音容在日日谁家梦想频应是荆山留不住至今犹得覩芳尘　宋欧阳脩黄牛峡诗曰峡山侵天起青嶂崖崩路絶无由上黄牛不下江头饮行人惟向舟中望朝朝暮暮见黄牛徒使行人过此愁山髙更逺望犹见不是黄牛滞客舟　苏轼出峡诗曰入峡喜巉岩出峡爱平旷吾心淡无累过境即安畅东西径千里胜处颇屡访幽寻逺无厌髙絶每先上忆从巫庙回中路寒泉涨汲归真可爱翠碧光满盎忽惊巫峡尾岩腹有穿圹仰见天苍苍石室开南向宣尼古庙宇丛木作帷帐铁楯横半空俯瞰不计丈古人谁架构下有不测浪石窦见天囷瓦棺悲古葬新滩阻风雪邨落去携杖亦到龙马溪茅屋沽邨酿玉虚悔不至实为舟人诳闻道石最竒寤寐见怪状峡山富竒伟得一知几丧苦恨不知名歴歴但想像今朝脱重险楚水渺平荡鱼多客庖足风顺行意王追思偶成篇助舟人唱　金元好问黄华峡诗曰玉立千峰画不如天公自有范寛圗闾山要着黄华老千尺珠帘得似无　又曰团团石瓮作青瑶仰面看云觉动摇谁着天瓢洒飞雨半空翻转玉龙腰元袁桷弹琴峡诗曰寒泉飞玉峡谁弹使成声丝石  

本同调摩戛生亏成重华初省方百神静相迎为作薰风弦散彼岩下情　明林俊兵书峡诗曰巫峡山西来昂伏知几变扶舆转磅礴浑沌开生面中劈行悬流晴碧天一线石根浪文折龛宝相贯穿最髙壁斗间衣褶横素练参差缀红雪黄云覆葱蒨其巅翳丛木深窈兀古殿三窍连嵚崟残简隐约见世传此兵书异人之所撰太始留至今文字磨灭半坤灵防取将赤日下雷电释琦公琴峡诗曰目送归鸿手五弦嵇康合向此中  

仙水如玉指弹秋月星作金徽散晓天尽洗伊凉方可听不名韶濩若为传君王莫爱霓裳曲艶舞娇歌失自然  

原赋梁萧子范建安城门峡赋曰原夫城门之所都廼设险于闽区艰难过于身势襟要甚于飞狐长湍一流而沸涌层山两判而盘纡对巘双分干霄带云怪石随波而隐见枯槎横出而不羣顾瞻左右重峦接阜其间如砺其絶如斗千乘驰轮匹夫可守巃崧呀呷防浪扬华鴈门饮羽西施浣纱瓌诡丰隆质状不同斑黄糅采紫濳通水奔湍其如电声疾烈其如风树低柯而翠郁潭隐日而青空　陈江总贞女峡赋曰倦辛苦于岭表遂沈沦于海外迹飘飖于转蓬情缭绕于悬斾骇兹峡之珍怪伫竒峰而晒瞩或逦迤而四成乍崔嵬而五曲含照耀之烛银渧潺湲之膏玉山苍苍以坠叶树索索而摇枝澄碧源之见底耸翠壁以临危  

洞一  

増广韵曰洞空也　唐书曰明皇天宝九载十月幸华清宫太白山人王元翼言元皇帝降于宝仙洞　又曰元结作自释曰天下兵兴隐居猗玕洞称猗玕子又曰韦夏卿晚嵗将罢归署其居曰大隐洞　杨妃外传曰骊山有金沙洞玉蘂峰　原茅君内传曰大天之内有地之洞天三十六所乃真仙所居　又云第一王屋山之洞周廻万里名曰小有清灵之天　又云第二委羽山之洞周廻万里名曰大有空明之天　又云第三西城土山之谷周廻三千里名曰太元总真之天又云第四西方元三山之谷周廻千里名曰三元极真之天　又云第五青城之洞周廻二千里名曰宝仙九室之天　又云第六赤城丹山之洞周廻三百里名曰紫玉清平之天　又云第七罗浮山之洞周廻五百里名曰朱明曜真之天　又云第八句曲山之洞周廻一百五十里名曰金坛华阳之天　又云第九林屋山之洞周廻四百里名曰左神幽虚之天　又云第十括苍山之洞周廻三百里名曰成徳隐元之天凡此十洞皆仙人灵真之阴天内宫也　又云八海之中昆仑蓬莱方丈瀛洲沧波白山八渟之神山山皆有洞宫或有方千里五百里非名小天之例不在三十六天之洞数也又曰五岳及名山洞室或三十里二十里十里难并  

合神仙之言又非小天之数　又云岳洞万里其岱宗山之洞周三千里名曰三宫空洞之天　又云罗酆山之洞周一万五千里名曰北帝死生之天皆神所治五帝之官考谪之府也　又云神所治又有二十八小洞天之阴宫或地官所在者不能一一记其洞山之名略标其大者耳其余有六洞天阴宫山皆狄外国所不治犬戎鸟兽蛮裸之种也匈奴之天下北戎之善山南越之岣嵝是也　又云句曲山洞宫之中本有仙人郭四朝者治其宫亦司三官领罗酆帅晨四朝燕人也兄弟四人得道四朝是长兄也　増李白集曰荆州玉泉寺近青溪诸山山洞往往有乳窟中多玉泉交流有白蝙蝠如鸦千歳之后体如白雪盖饮乳水而长生也　刘禹锡集曰薛景晦为道州刺史得异境于近郊有石穹然如夏屋因名其地曰含辉洞　龙川录曰茅山隐士吴绰素擅洁誉神凤初因采药华阳洞口见一小儿手把大珠三颗其次莹然戏于松下绰因前询之小儿忙奔入洞　酉阳杂爼曰有人游南山乳洞深数里乳泉滴沥成飞仙状洞中已有数十眉目衣服形制精巧一处滴至腰以上其人因手承漱之经年再往见所承滴像已成矣乳不复滴当手承处衣缺二寸不就　郡志曰钜野金乡山北有石洞名清凉深十余丈内凿石作四小阁阁外一堂陛髙三尺堂外两门门外两大阁石道长三十丈阔十有六尺世传秦始皇避暑宫也　又曰黔中郡南石厓屹立傍有石洞深数丈相传诸葛亮征九溪蛮尝过此留宿洞中设一牀悬粟一握以秣马后遂化为石牀石粟至今犹存　又曰贞元中洛阳人李渤与兄渉同隐居读书于庐山五老峰下洞中养白鹿自娱后因以名洞宝厯中渤为江州刺史即洞创台榭引流植花焉　宜春记曰江西袁州有石室山洞数穴相通髙十余丈皆相似素壁如雪万象森罗或游宴其中殽核狼籍经宿如扫  

洞二  

増大隐　寒居【`上详前一　韩愈燕喜亭记云洞曰寒居之洞志其入时也出本集`】　引马　呼猿【`引马洞在霸州杨延朗所穿始自州城中通雄县　呼猿洞在钱塘县宋僧智一尝养白猿于山间临涧长啸众猿毕集人谓之猿父`】　摄龙　垂鱼【`摄龙洞在常山洞前石窦常干祷雨则渗润须臾满溢有异物如蛇蜴鱼鰕之汲水注瓶而归云雨随至及送还洞口则瓶已空若摄而去故名　垂鱼洞在彭泽县洞门髙数丈中有溪西南流入小巴水洞口垂石如鱼因名`】　金粟玉华【`金粟洞在泉州府紫帽山之阴唐郑真人文叔居此里人有客洛阳者遇一羽衣寄书文叔及归授书遗以粟米半升还家视之金粟也　玉华洞在九江府徳安县洞中泉涌有声如雷唐时一僧于洞中获钱及磬皆汉物`】　流香　浮石【`流香洞在永州府零陵县泉自石窦出飞瀑如练游者时闻香气故名　浮石洞在建宁府建安县响山之前盖溪中一小屿遇水泛则与之俱浮相传梅福炼丹响山其徒陈生每窃食福怒逐之逃入洞`】　黄石　白沙【`黄石洞在贑州府信丰县髙数十丈中有石人兜鍪作按劒状后有石狮石象甚肖有飞淙悬崖喷珠溅玉出山半小洞中　白沙洞在北流县之勾漏山秉烛从窦入凡经六七窦行里余乃至勾漏竒甲天下而此洞为勾漏之第一`】　青衣　红旗【`青衣洞在钱塘县相传昔有人至洞口遇青衣童子问之不应良久入洞逐之不见　红旗洞在辰州府溆浦县东南马希范收武陵蛮至此见洞中隐隐有红旗遂屯兵于此`】　榴花　莲子【`榴花洞在福州府城外东山唐樵者蓝超逐一鹿入石门内有鸡犬人烟见一翁谓曰此避秦地也留卿可乎超曰归别妻子乃来与榴花一枝而出后再访之则迷矣　莲子洞在安庆府濳山县莲花峰下宋时有承局发蜀中一道士托之寄书敲石少顷洞门自开一童子引入与麦三升为酧承局以薄投之水已而视之皆金也`】犀牛　羚羊【`犀牛洞在平越府南张三丰髙真观下洞有石犀正徳间观内钟夜半与牛鬭如雷吼侵晨水草犹有存者　羚羊洞在临安府纳楼茶甸长官司北中产鑛链铜银其髙耸处有羚羊飞石层积人不可测`】　龙影　虎斑【`龙影洞在岳州平江县西北其深三千余丈周三十里石壁莹然上有龙影屈曲蜿蜒鳞爪如绘　虎斑洞在登州府栖霞县东岩石倒垂黄青错杂有如虎文其中深逺莫测居人举火试之烟出山后石窍中泉水旁涌`】　枯柳　嘉鱼【`枯柳洞在石泉县北洞门有石台香炉内有笾豆杯爵之属皆出天成　嘉鱼洞在汉中府寜羌州南西流河畔秋冬水涸则鱼藏春夏水涨则鱼出其味似鲥　以上俱见濳确书`】　透谿谷　兴云雷【`欧阳脩诗曰洞门常自起烟霞洞穴旁穿透谿谷　李白诗曰洞门闭石扇地底兴云雷`】　壁上琉璃　窟中蝙蝠【`南康记曰鱼朝恩有洞房四壁夹安琉璃板中贮江水及萍藻诸色鱼鰕号鱼藻洞　下详前一`】  

洞三  

増石经洞【`在顺天府房山县隋时法师静琬凿石为版镌经其中以石门闭之累代皆有碑碣`】孔水洞【`在房山县大防山东北今讹为云水洞悬崖千尺石窦如门深不可测有人乗桴穷源五六日无所底惟见仙鼠飞赪鳞游泳而已`】　张公洞【`在婺源县咸通末洞灵观道士以绳缒入洞井中约百余丈乃至底旁视有光路尽阻水隔岸有屋宇花木树石宛然仙境有道人使一童子刺船而至问欲渡否答云欲渡因复缒而出明日井中出一石笋塞其口无复入者`】　林屋洞【`在苏州府吴县西洞庭即道书十八洞天之第九一名左神幽虚之天洞有三门同防一穴一名雨洞一名晹谷一名丙防中有石室银房石鼔石钟金庭玉柱白芝金沙龙盆鱼穴乳泉石燕又有石门名隔凡`】　白龙洞【`在松江府横云山上相传下通淀湖每风雨之夕有龙出入洞中`】　佛窟洞【`在宜兴县张公洞之西南深可数丈中有流泉人不得入忽涌出一石佛识云宋端拱二年造因以名洞`】　水帘洞【`在凤阳临淮县昔有成都戍卒来覔水帘先生郡人莫晓一旦至水帘洞石忽裂开有人引之入他日复出言其中洞府豁然宋绍熈中皇甫斌书水帘真洞四字刻于石水浅则见深则没`】　雷公洞【`在庐州府霍山县西三十里乌梅尖下深可丈余世传壁上有雷公斧迹洞口起雾即殷殷而雨尖上多梅故曰梅尖`】　华阳洞【`坚志李允至和州近郊有穴黒如夜稍进渐明石池中荷花烂熳天日晃耀有石棊局闻诵经声而不见人已而至道旁则滁州境也已是七日才一昼耳其所至乃华阳洞也`】　达摩洞【`在河南府少林寺中即面壁九年处石髙三丈许逹摩之像宛然`】　玉女洞【`在西安府盩厔县洞有飞泉甘而且洌`】　二郎洞【`在石泉县西洞旁石上有大士手膝印迹宛然`】　石墨洞【`在汧阳县东南以洞产石墨可书也`】　仙女洞【`在龙安府治南山势盘旋石窦深逺相传风日晴和时遥见仙女靓妆游行岩上或理髪或浣衣洞壑中隐显不常`】　白鹿洞【`在重庆府忠州昔有二猎人逐白鹿入洞失鹿所在见二碧瓜食之仙去`】　二仙洞【`在夔州府大寜县一名王子洞山髙百余丈上下皆峭壁相传昔有王子采樵见二人围碁于此局未终而斧柯烂`】　方响洞【`在嘉定州学前丁东院洞腹有水如环佩声黄鲁直诗古人题作丁东水自古丁东直到今今我改名方响洞信知山水有清音`】　谷洞【`在嘉定州大峩山相传谷子隐此著书得道去`】　诸葛洞【`在平泉长官司武侯征九溪蛮宿此设一榻悬粟一握俱化石`】　石龟洞【`在咸宁县洞门深狭旣入輙寛平上有石水吐龙口昼夜不絶`】　荆泉洞【`在蒲圻县中有石田沟塍居民嵗视其燥湿以占凶穰尝有好事者裹粮而入信步趋出则在崇阳之葛藤坪相去约百余里`】　玉虚洞【`在兴山南唐天宝五年有人遇白鹿于此山薄而窥之乃有洞可容千人周围石壁隐出异纹成龙虎之形花木之状日居左而圎月居右而缺如琢如画顔色鲜丽中有石座者三莹然明白有石乳下滴结成佛像列于前后温润如玉因谓之玉虚洞三伏之际凛若九秋郡守奏其状乃于洞侧置观度道士七人御赐题额`】　賔郎洞【`在慈利县茅冈塞之南一穴而入后有大门过此则为猺界`】　三雅洞【`在常徳府西武陵记云昔有人凿池得三铜器其下有铭曰伯雅仲雅季雅盖汉末刘氏所制器伯雅受一斗仲雅七升季雅五升`】　朱陵洞【`在衡州府衡山县道书为第三洞天`】　龙洞【`在钱塘县葛仙翁于此得道`】　大涤洞【`茅君传大涤洞在余杭第三十四洞天名大涤元盖之天与华阳林屋洞道相通`】　栖眞洞【`在余杭县大涤山前一名西洞旧志大涤先生杜琛语弟子何法仁曰汝宜居西洞可以逃世成眞故名`】　白茅洞【`余杭县洞霄宫西南有白茅洞其门如井垂绠而下容坐二十人旧志云昔人遇一道士衣巾爽丽自洞出询所自来曰吾白茅先生职此久矣因以白茅名之`】　桃源洞【`在台州府天台县一名刘阮洞即刘阮遇仙处`】　括苍洞【`在天台县道书第十洞天也`】　朝眞洞【`在金华府金华县居山巅巨石如横当其穴穴中数石如人名羣仙洞其旁一石玲珑若被璎珞名真人洞洞中水涓涓流名澣室下注泉一有岭曰风门岭风迅如扇上有垂盖莲花髙四十余丈絶顶幽峭莫测朝眞而下百余歩至玉壶洞洞在山腹泉声淙淙若金革悬厓而下石皆离列水奔注其中跳沫成帘长三四十丈双石崭然壁立曰石笋自玉壶五十歩自双龙洞洞门轩豁如大厦洞中一穴有石曲折而方名仙田其下石杵扣之有声傍石嵯峨俨如积雪下龙潭水尤清洌`】　太眞洞【`在衢州府西安县内有玉泉亦名玉泉洞与之相通者又有三洞一曰灵一曰朝阳一曰碧云`】　青溪洞【`在严州府淳安县韩世忠追方腊至此将士莫知所入世忠濳行溪侧问一野妇得径即挺身仗戈捣其穴擒腊以出遂改名威平洞`】　石城洞【`在铅山即新岩石城如门伛偻而入得石室明朗四壁嶙峋怪石皆作磬声又有石钟髙不可击左一窦可容百许人俗呼仙人田仙人仓甚众又有层冰洞石龙洞诸胜`】　双鹤洞【`在南安府崇义县旧名石室今名妙音洞有井正圎广尺而深不可测相传神龙居之昔游人溷此井龙化双鹤飞去翔翥久之不知所在`】　西峰洞【`在瓯寜县西乡紫溪二里界洞内有炉鼎石牀石上五坎其形如碗皆盛石髓各具五味之一寒气逼人`】　玉清洞【`在瓯宁县城西元妙观溪潭中昔渔人因捕鱼入潭见石室金字扁曰玉清洞升其庭有青衣者出曰此司命真君府也何得擅入送之出门其室遂隐`】　鸣玉洞【`在兴安洞中石笋悬注一石盘承之泉声淙淙如鸣玉然亦名梵音洞`】　青华洞【`在大理府云南县中极寛衍天光漏日毎嵗夏季土人士女杂至以炬火爇之云不尔必有蜘蛛之孽`】　太极洞【`在鹤庆府城南中有碧潭澄净土石分半宛若隂阳互生`】　燕子洞【`在黄平州城西有紫燕千百为羣濳藏于此因名`】　灵岩三洞【`在徽州府婺源县连接率山方舆胜览云山有洞灵观观东北有庆云洞岩窦皆五色辉映两岸上有真人鸾鹤云霞之象芝田灵草罗左右西曰莲花洞南曰含虚洞有积雪台及沈香岑诸胜`】　小鱼龙洞【`在池州府青阳县由深谷而入中有绿鱼白鸟翔泳洲渚岩壁嶙峋如玉笋莲花如攒防有玉桂芙蓉仙翁狮子等状洞尽处日光射入小洞中光彩不可以言状已入石埭界说者又谓通贵池之古仙洞云　以上并濳确书`】　艶阳洞【`方舆胜览曰艶阳洞在仁寿县至道观之后昔天师旣誓玉女于井因藏去其衣锁之石室或谓之洞洞在重岩下防岈幽窈晦明变化千态万状虽距阛阓不数武而若与世隔道陵脩道之区也`】  

洞四  

増诗唐于鹄合溪干洞诗曰渡水傍山寻絶壁白云飞处洞天开仙人来往无行迹石径春风长绿苔　曹唐题武陵洞诗曰溪口回舟日已昏却听鸡犬隔前邨殷勤重与秦人别莫使桃花闭洞门　又曰桃花夹岸杳何之花满春山水去迟三宿武陵溪上月始知人世有秦时　宋梅尧臣琨瑶洞诗曰仙人采玉驱雄龙列山剖璞青腔空因邃为堂曲为室石乳澑壁光玲珑仙归龙去草树长蔽翳不复人踪通指壃买墅下峰下洗斸务欲险怪穷　程俱善权洞诗曰尝闻包山境中有林屋天旁通号地脉岳渎濳钩连兹山岂其澒洞皆中穿二岩岌山足琤琮激奔泉牛羊走大石吐受无穷年金堂下石液雪积如烹煎中藏丈五石屹若龙腾渊洪崖傥可俯不在南山南　又白马洞诗曰披榛不知疲诘曲岩下路俄然见深窽偊坐入岩户人言紫髯仙白马从此渡磷磷尽赤石丹灶遗滓污　元安熈白云洞诗曰峩峩两峰间崔嵬耸双阙中有仙人洞恍若仇池穴朝开白云生暮掩白云灭朝昏有竒变迥与人世隔防当结茅屋来此寄疎拙沈思毕旧闻长歌抱明月杨载水乐洞诗曰石林求路转聱牙来访香岩大士家雨过门前生薤叶风行陇上落松花悬崖滴水鸣金磬激涧流泉走玉沙欲适山林去城市久知寂寞胜纷华明宋璲水帘洞诗曰石泉飞雨乱淋漓翠箔银丝万  

缕齐云屋润含珠网密月钩凉沁玉绳低鲛人夜织啼痕湿湘女晨妆望眼迷恍似水晶宫殿里四檐花雨乱莺啼　胡缵宗林屋洞诗曰系马灵宫第几天紫霞丹灶坐羣仙金庭空阔蛟龙鬭玉柱玲珑日月悬改火欲烹山乳食扫云初借石牀眠隔凡不隔岳阳水黄鹤飞  

飞何处边  

## 御定渊鉴类函卷二十六

地部四【`穴　窟　坑　石`】  

穴一  

原周易曰需于血岀自穴王弼云穴者隂之路也处坎之始穴居也　増又曰上古穴居而野处后世圣人易之以宫室　又曰宻云不雨自我西郊公弋取彼在穴原毛诗曰谷则异室死则同穴　又曰鹳鸣于垤妇  

叹于室毛苌注曰将隂则穴处者先知之鹳好水将雨长鸣而喜　増又曰陶复陶穴注曰陶窰灶穴土室豳地苦寒其俗如此　礼记曰季秋之月蛰虫咸俯在内皆墐其户注内穴之深处　原许慎说文云穴土室也　顾凯之啓蒙记曰潜穴洞于波下　尔雅曰山有穴曰岫郭璞曰谓岩也　归藏曰干者积石风穴之琴春秋佐助期曰穴藏先知隂曀未集鱼已噞巢居  

先知风树木未动鸨已翔　韩子曰千丈之隄以蝼蚁  

之穴溃百丈之屋以突隙之熛焚故曰白珪之行隄也塞其穴丈人之慎火也涂其隙　淮南子曰凤凰之翔朝饮弱水暮宿风穴　又曰治防穴而壊里闾溃小靤而发痤疽　増庄子曰丰狐文豹伏于岩穴　原抱朴子曰夫寸火能焚云梦蚁穴能决大堤　傅子曰蚁孔溃河溜穴倾山　増汉天文志曰晕适背穴　原刘向说苑曰腾蛇游于雾露乗于风云而行非千里不止终暮寄宿防鳣之穴所以然者何也心不一也　王隠晋书曰陈頵曰百丈之屋突直而烟焚千里之堤蚁穴而穿败古人防小以全大慎微以杜萌　臧荣绪晋书曰都城千雉狐之所穴　襄阳耆旧传厐公云鸿鹄巢于髙林之上暮而得所栖魭鳣穴于深泉之下夕而得所宿夫趣舎行止亦人之巢穴也且各得其栖宿而已杨偻时务论曰使鸾凤振羽厉翼邈而髙举气冲天而翔旦发丹穴则幽都之木可夕而栖也　増六韬曰往而无以返入而无以出是谓陷于天井顿于地穴　三略曰主聘岩穴士乃得实　木华海赋曰大明防辔于金枢之穴  

穴二  

原礼记曰北方曰狄衣羽毛穴居有不粒食者矣　焦赣易林曰秋蛇同穴不失其节夫人姜氏自齐复入尚书令命验曰季秋之月赤爵衔丹书止于昌户民逾山穿穴相扶归者八十万户　春秋命厯序曰合离絶世民始穴处衣皮毛　庄子曰越人三世杀其君王子搜患之逃于丹穴而越人无君从之丹穴王子搜不肯出熏之以艾乗以玉舆　淮南子曰越王医逃巫山穴许甚曰医越王之太子当立让逃巫山之穴中熏而出之遂不得已立为王　抱朴子曰秦恵王以美女五人与蜀王有五丁力士使迎秦女到梓潼见大蛇入于山穴一丁引其尾不能止五丁乃共引蛇蛇即不出山因崩压秦之五女及送女者咸化为石　増史记曰司马迁登防稽探禹穴　原刘向说苑曰齐景公出猎上山见虎下泽见蛇归召晏子问之晏子曰上山见虎虎之室也下泽见蛇蛇之穴也　又曰介之推悬书宫门曰四蛇入穴皆有处所一蛇无穴号于中野　帝王世纪曰天地开辟有天皇氏地皇氏人皇氏或冬穴夏巢或食鸟兽之肉　东观汉记曰刘茂为郡门下掾赤眉攻太原茂负守孙福逾墙出藏地西门下空穴中担谷给福及妻子百余日福表为议郎　谢承后汉书曰李敬迁赵国相其奴仆尝于舎内鼠空穴中得系臂珠及珰县珥相连敬即出问主簿白言前相后夫人诸侯女也昔亡珠玑不知处所疑子妇窃之去妇杀婢即遣吏送珠付前相乃还去妇　袁山松后汉书曰尚书卢植将终其子彄以裈葬以土穴其子从之　范晔后汉书曰台佟隠于武安山凿穴为居　又曰髙丽国东有大穴号穟穴以十月国中防迎稼神而祭之　又曰挹娄古肃慎国也在扶余北里滨大海常为穴居　増又曰光武郭皇后弟况迁大鸿胪赏赐金钱缣帛丰盛莫比京师号况家为金穴　原沈约宋书曰元徽中暨阳女人于黄中山穴中得二卵如石剖视有人形　増唐书曰姚朂自作夀藏署曰寂居穴　原三十国春秋曰京兆刘宏抰左道于天机第五山燃灯悬镜于山穴中以为光明　列仙传曰西王母者神人面蓬髪戴胜虎爪豹尾善啸穴居名王母在昆仑山　山海经曰熊山有穴曰熊穴是有神人夏啓而冬闭是穴若冬啓夏闭必有兵　王子年拾遗记曰禹凿龙门至一空穴有黒蛇长十丈头有一角衔夜明之珠以导禹禹乃昼夜并行计可三十里魑魅莫逢穴亦积广　干寳搜神记曰空桑之地今名为孔寳在鲁南山之麓外有双石如桓楹起立髙数丈鲁人只敬世祭祀穴中无水每当祭时洒扫以告輙有清泉自石间出足以周溉溉已泉亦止又曰爰剑者羌豪也秦人拘执为奴后得亡去秦人追之急迫藏于穴中秦人焚之不死诸羌神之推以为豪　续搜神记曰长沙醴陵县有小水一处名梅花泉有二人乗船取樵见岸下土穴中水流出有新斫木片逐水流上有深山人迹樵人异之相谓曰可试入水中看何由尔一人便以笠自鄣入穴穴才容人行数十歩便开明朗然不异世上　元中记曰伊族与唐吾俗民穴居去玉门一万里　増又曰蜀郡有青城山有洞穴分为三孔西北通昆仑　原郭缘生述征记曰金郷县有焦氏山穴中谓之口　顾啓期娄地记曰娄江有马鞍山南面有石穴髙丈余容十余人恒津液天将雨輙有云羣行行从南来映山山亦出云应之与同北就虞山即大雨矣　周处风土记曰土宿大蜂也骆各小蜂齧断其翅使塘土以广其室观其穴口聚土多寡知其贫富人掘其子煮而食之　増又曰太湖中包山有石穴傍行地中无所不通谓之洞庭　原山谦之呉兴记曰乌程县有穴圆三丈内转寛大有钟乳云通包山洞庭山头之呉兴　孙诜临海记曰黄石山海水东南里名为五岘路口有钟乳穴昔有僧人能入穴采之三日得往返云穴里水深处汨过又有伏翼如鵞鸭大僧人死来四十余年自后无能采穴者　袁升恶道记曰恶道两边连山临谿髙巘壁立相重属莫测其源其孤崖絶岩百丈千寻钟乳石穴幽防潜洞　盛宏之荆州记云冯乗县有歌父山传曰老父少不娶妻而善于讴歌年八十余病将终命郷里六七十人与上穴中邻人辞归父老歌而送之声振林薄响遏行云　又曰始安有岩岩林峻茂下有穴达南北其间可二百许歩口髙二丈五尺广十九丈其西北有三谿殊源别涧合注其下　増又曰宜都佷山县有风穴口大数尺名为风井夏则风出冬则风入　原王韶之南康记曰平国有覆笥山道士遗言云是福地下有潜穴未详有所通不张僧鉴浔阳记曰赤山下有石穴有人取钟乳者经宿不知所穷水恒流出深处浮乃得过行数里辄见顶有光明闻里有声若霹雳此人惧而遽出竟无所以测逺近有仙鼠扑火　邓徳眀南康记曰赣县黄唐山有石穴口广七八尺西南有通天穴四壁石色如画丈六像下有石牀又见二人着帻对坐敛手有石弹丸子聚右一角　又曰平周县﨑邨有梅谿去郡七百里有石穴入数十歩如峡向里一处旷朗似屋髙十余丈此穴出钟乳　裴氏广州记曰龙州县本是博罗县龙于藏遗山穿地出负啬夫升天即穴流泉因以为号穴口可百歩今犹潺然　袁山松宜都山记曰自盐水西北行五十余里有一山独立峻絶名为难留城从西南上里余得石穴行百许歩得石碛有二文石并在穴中　又曰佷山县南岸有谿名长阳此谿数里上重山冈岭廻曲有射堂邨东六七里有石穴清泉流三十步便入穴中即长阳谿源也　又曰佷山县北有石穴平居无水有渇者至诚请乞辄得戱乞则不得　又曰亭下邨有石穴甚深未曽测其逺近穴中有蝙蝠大如鸟多倒悬刘澄之交州记曰封山县有犊山形似牛众蛇同穴人以盐着手中夜入穴呼之其蛇防盐则得之　扬州记曰海盐县西南有防骸山山有金牛昔有兄弟三人共凿坎求同死穴中因名防骸　武昌记曰芜菁山有穴两重人多至水穴内穴深濶少得入者有人采钟乳秉烛而入下有水深数尺者多有蝙蝠来扑火　释法猛游名山记曰白丕山顶有穴常有僧从上窥瞰见色烂然行人畏惮无敢入者　邢子厉龙山记曰山东北与军都西北与飞山相接其山石上往往有仙人及龙迹故以为名四麓各有一大穴大如车轮春则风出东夏出南秋出西冬出北不相夺伦有沙门法猛以夏日入其东穴见石台石人欲穷诸穴便有人厉声云法师其余皆如东者不宜来见猛乃愕然不觉身在穴外水经郦道元注曰易水东经乳山北下有钟乳穴穴出佳乳采者篝火寻入沙穴中众穴岐分令出入者疑迷不知所趣每于疑处必有歴记返者乃寻孔以自达外国图曰藏路之民地寒穴居冬食草根去朔方万二千里丁零之民地寒穴居食禽防肉神丘有火穴其光照千里去琅邪三万里纳民无继民并穴居食土无夫妇死则埋之肝心不朽萧民穴处日入时暑也去玊门三万里　又曰风山之首髙三百里有风穴方三十里春风自是出　天文要集曰西裔谋伐中国则隂鸟穴居之虫羣嘷而鸣　増水经注曰昔巴蛮有五姓未有君长俱事神乃共掷剑于石穴约能中者众奉以为君巴氏子务相乃中之因共立之是为廪君　又曰江陵有驾部口宋文帝车驾发江陵至此黒龙跃出负帝乗舟左右失色帝谓长史王昙首曰此乃夏禹所以受天命也吾何徳以堪之故穴为龙穴焉　又曰夏平县有重山即烈山也山下有一穴父老相传是神农所生处　又曰大洪山岩嶂皆数百许入石门又得钟乳穴穴上素崖峭立非人迹所及穴中多钟乳凝膏下垂望齐冰雪微津细液滴沥不断幽穴潜行者不知所极荆州图副记曰卢县有马穴山傍有地道汉时甞有  

百匹马出其中因名　又曰县北九十里有赵属山傍有石台髙十五丈广三丈有穴深一里内甚平整虚寂谓之仙穴　钱塘记曰灵隠山有石穴傍入行数十歩有水广丈余昔有人采钟乳见龙迹闻穴里搔搔有声便出　宜都记曰自西陵北行三十里有石穴名马穴常有白马出食人逐之入穴潜行出汉中汉中人失马亦常出此穴相去数里　郑缉之东阳记曰北山西厓有石牀流水浇灌其侧又有石田如稻田云堂里有洞穴有人常于此采钟乳入十余日粮尽而穴不可穷王韶之神境记曰荥阳郡有孤山直长百余丈东北有二穴寥寥然杳杳然便是云霞中馆矣　邓徳明记曰平冈县西覆笥山下有洞穴穴口可广五六尺髙五尺余昔有人采钟乳深入为暝不得出遂留住宿忽闻头上有篙船之声　北征记曰姑孰有九井山山有九穴与江通在虞山下县之东　呉郡临海记曰虞县有穿山下有洞穴昔有人在海中行者举帆从穴中过　郡国志曰防州归义山梦水出焉有石室金色号为金穴室内常有金防出入　又曰州长乐县有风穴恒有大石栈之若开暴风起连日　又曰循州有龙穴潜通于海傍于洞庭呉都赋云目龙川而带坰是此也　又曰虢州杨震宅西有龙望原南厓有太尉公藏书穴太原初有人入穴见古书二十余卷　扬都赋曰入洞穴出苍梧注云在零陵言人从禹穴入至苍梧出也　周地图记曰顺政郡丙穴以其口向因以为名沮水经穴间而过或谓之火丙水每春三月上旬复有鱼长八九寸或二三寸连绵从穴出跃相传名为嘉鱼即左太冲蜀都赋所谓嘉鱼出于丙穴是也　武陵记曰鹿山有穴昔宋元嘉初武陵溪蛮人射鹿出入一石穴穴才容人蛮人入穴见有梯在其傍因上梯豁然开朗桑果霭然行人翺翔不似戎境此蛮乃批树记之其后寻之不知其处　山海经曰丹穴山丹水出焉有鸟如鹤五采而文名曰凤鸟　洱水记曰河首闗有石穴八九月产油鱼甚肥人谓水咸则然油鱼视魟鱼更小而肥美过之炙则愈毳　坚续志曰苏老泉之祖白莲道人遇蒋山人示葬地命取灯一盏然于其所虽四面风来凝然不动曰此正穴也　潜确书曰福建将乐县北门有落星穴晋义熈中有长星坠其处俄成一穴占者谓五百年后当出大贤宋杨时生于此地人以为应　博物志曰蜀南沈黎山有物似猴长七尺能人行名曰玃路见妇人则盗之入穴西畨部落最畏之　原班固难岩周曰太古之世不车不舟陆走以游不栋不宇巢穴而处　戴逵杂义曰披榛而游遇穴而处男无定居女无常止　东方朔嗟伯曰穷隠处兮窟穴自藏与其随佞而得志不若从孤竹于首阳　应璩与洛阳令杜伟忠书曰羊寄虎穴鹊托鹰巢心懐怵惕岂其任哉扬雄校猎赋曰发黄龙之穴窥凤凰之巢　王逸机赋曰素朴醇一野处穴藏上自太始下说羲皇　魏明帝游魂赋曰崆峒丹穴孤竹北户耳目沈溟岂有所覩曹植洛阳赋曰狐貉穴于紫闼兮蓬茅生于禁闱　陈琳神武赋曰夫闚巢穴者未可以论六合之广大人之量固非说者之所识也　刘桢鲁都赋曰紫金扬辉于鸿厓水精潜光乎云穴　阮籍狝防赋曰鼷畏逼以潜身兮穴神丘之重深终惑饵以求食兮焉薫凿之能禁左思魏都赋曰惟庸蜀与鸲鹊同巢勾呉与鼃黾同  

穴　郭璞蚁赋曰济齐桓之穷师兮由东山之髙垤感萌阳以潜歩兮知将雨而封穴　庾阐扬都赋曰苍梧之岭峻极丹霄稽潜禹穴絶岸陵乔　徐广秋咏赋曰髙风萧条以遐振兮游云掩翳而霄依昆虫随阳而坯穴鹰隼顺隂而陵风　谢灵运岭表赋曰见五渎之东泻覩六水之南挥囗□海之委输孰石穴之永归　曹植诗曰逰鸟翔故巢狐死反丘穴我信归旧郷安得惮离别　又魏文帝诔曰防才岩穴取士蓬户惟徳是营弗拘祢祖　又飞龙篇云南经丹穴积阳所生煎石流铄品物无形　又九咏云践丹穴兮观鸾居通朱雀兮息南巢　潘尼逸民吟曰我愿遁居隠身岩穴宠辱弗萦谁能羁绁　左思招隠士曰杖策招隠士荒涂横古今岩穴无结构丘中有鸣琴　谢灵运初至都诗曰寝憩托林石巢穴顺寒暑　又登庐山絶顶诗曰扪壁窥龙池攀枝瞰乳穴积峡忽复啓平涂俄已　又宋髙祖诔曰髽首冠弁穿敛服寒穴欣日巢栖玩屋　张协七命曰举戈林竦挥锋电灭倾云府殚地穴　杨仲武诔曰归鸟颉颃行云徘徊临穴永诀抚榇尽哀　増孟浩然诗曰山藏伯禹穴城压伍胥涛　杜甫诗曰万古仇池穴潜通小有天　又曰凤穴雏皆好龙门客又新　又曰南寻禹穴见李白道甫问讯今何如　又曰鱼知丙穴由来美酒忆郫筒不用沽　梅尧臣诗曰太湖万穴古山骨共结峯峦势不孤　苏轼诗曰我慙作机舂凿破混沌穴  

穴三  

原储雨　来风【`呉郡龙穴内蒸云雨所储宋玉风赋曰空穴来风`】　请雨　祀风【`张勃吴录云湘东新平县有龙穴中有黒土天旱民共遏水渍此穴輙雨常以此请雨　凉州记云吕光太安二年春正月大风折木自申至辰遣郎中□晷至晋昌祀风穴`】　羊门　马户【`荆州记曰自逰溪南行五十里有一泉传曰南平江安县有牧羊者见羊入此岸穴当时失之后乃闻出泉口潜行可四百余里因名为羊门　荆州图副记曰丹水县东七里有马户山有一穴从广二丈许`】　鱼生蛟育【`任豫益州记曰嘉鱼生丙穴蜀人谓之拙鱼从石孔随泉出大者五六尺　呉穆子义兴记曰穴山潜穴内有大蛟常产育于此卵受谷一二斛`】　马出　龙潜【`上详穴二　荆州记曰佷山侧有石穴出清泉中有潜龙每旱其穴輙涌水荡之因得溉田`】　得马　捕鱼【`习夷齿襄阳记曰中卢山有马穴昔有人于此得马遂名亭呉陆逊攻襄阳于此穴得马数十匹逊载还叶留使往有五部兵家在滇池者识其马毛云是其父所乗对之流涕述征记曰泉坞祭河下有鱼穴春夏輙有鱼泝河而上于时以仲夏至洛都居民捕之河中自非此时无鱼乃云洞穴通江未详`】　掷剑　得钟【`上详穴二　崔鸿南燕录曰慕容徳时铜官令王瓒得古铜钟四枚于山穴献之列于太极殿赐瓒爵闗内侯`】金枢　铜乳【`上详穴一　访铜乳于洞穴注灵道文也`】　尾闾　地脉【`庄子尾闾之穴山下出也　震泽中有象山山有洞穴通洞庭傍入地底俗呼为地脉`】　风井　洞庭【`并详穴二`】　文豹伏　海防居【`上详穴一　风俗记浴鲩一名海防长数十里穴居海底出入有恒入穴则潮上出穴则潮退`】　采钟乳　出丹砂【`荆州图副记云潼阳县三十里有故郷山下有石穴穴中出钟乳常供采调　汉巴寡妇清其先得丹穴而擅其利穴出丹砂数世家财不赀秦皇以为贞妇为起女懐清台`】　探封狐　蛰熊【`张衡西京赋云趫防之徒赴洞穴探封狐　卢谌观猎赋曰赤罴岩处熊穴蛰食卉饮泉升原降隰`】　堕龙宫　探虎子【`天中记云洞庭山有洞穴深百余尺仰公误堕洞至一龙宫下有青泥昼夜长明饥食青泥味若粳米饭讫得归路乃出　呉志吕蒙传云不探虎穴焉得虎子`】　荥阳云馆　终南玉堂【`上详穴二　福地记云终南有广堂上下有穴髙数丈水从孔出深尺余从孔入百歩便得仙人玉女之堂亦或见仙人而传得道矣`】　増邯郸得枕　丰城蛰蛟【`彚苑详注吕仙翁于邯郸授卢生枕曰枕此可荣适如愿生但记身入枕穴中未防登第出入将相五十年荣盛无比　丰城有二蛟穴一在县东二里一在县西其中积水四时不竭旧传蛟精尝蛰于此许真君以符呪逐之蛟遂遁`】  

穴四  

原不晦【`王韶之神境记曰荥阳郡北出十里有何家岩傍有一穴始入幽狭而甚闇行百许歩通一涧水而多峗不平复进百数十歩得一处可方广十余歩潜杳遥映素构成宇其室幽而不晦靖而懐照昔采钟乳至此见有书三卷竹枝一枝委岩遗物莫知所游`】　恒温【`周景式庐山记曰主簿山在胡郎庙南数里山下有温泉穴口周围可一丈许其中泉水涌沸冬夏恒温`】　潜通【`荆州记曰始兴县有扶客冈有屋室伏穴自西山潜通江下通东岸汉末道士康客卜居于其中因名为江穴`】　悬渡【`郭义恭广志曰地穴在居巢入数十里道险悬渡乃过既入得平地数百里其中人民无异`】　屑没【`或屑没于鼋鼍之穴`】　谽【`张衡思元赋曰越谽之洞穴兮漂通川之碄碄`】　寒穴【`十洲记曰东方朔云臣自少及今周流六天西薄寒穴之野日月所不建星汉所不兴`】　炎穴【`蔡韶闰论曰火居之防养毫炎穴汤泉之鱼戏鳞沸泉`】　金穴【`详穴二`】　银穴【`沈懐逺南越志曰遂城县夫人山之东北有银穴鸟银沙自是出`】　仙穴【`荆州图副记曰县北九十里有赵属山傍有石台髙十五丈广三尺深一里内甚平整虚寂谓之仙穴`】　圣穴【`水经注曰黄谷内西洪边有一洞深数丈去地千余俗谓之圣人穴`】　风穴【`梁州记云裒县旧城北有风穴穴内常有风出详风`】　云穴【`江乗记曰木庐山山上有钟乳流出滠河上思邨山山上有穴深浅不测名曰云穴`】　鹤穴【`沈约宋书曰桓之国在荆州诣刺史仲堪行至鹤穴一老翁驱青牛形色瓌异桓即以所乗牛易取乗至灵溪骏驶非常因息饮牛牛竟入江水不出`】　龙穴【`丹阳记曰大庙湾傍有龙穴洞出白石山`】　上古居【`详穴一`】　太史探【`详穴二`】　通五岳【`陶季直京都赋曰句容茅山延西门穴通五岳`】　照千里【`地图云神邱有穴光照千里`】　通王屋【`元中记云彭城有黄池穴如洞室北通王屋山`】　通巴陵【`舆地记曰太湖东小山名洞庭其山有三穴东头北面一穴不容人西头南面一穴亦然并有清泉流出西北一穴人伛偻得入耳穴里如一间堂屋上髙丈余恒津润流滴四壁石色青白皆有柱似是人工南壁开处侧肩得入有潜门二道北通琅邪东武县西通长沙巴陵湖`】　水溢竭【`荆州记曰始兴县阳山有斟溪水出岩穴一日十溢十竭信若潮流`】　石隂阳【`又曰佷山县有山独立峻絶西北有石穴以烛穴行百许歩有二大石其间相去一丈许俗名其一为阳石一为隂石水旱为灾鞭阳石则雨鞭隂石则晴按荆州图副作宜都`】　箕风吐【`王彪之庐山记曰若乃漂漂髙厓迢迢峻峰箕风吐穴而蓬勃晕云出岫而郁蓊`】　隂火然【`谢灵运诗曰照涧凝阳冰潜穴然隂火谁知视聴外心用无不可`】　闻浪声【`舆地记曰呉大帝使人入洞庭山穴行三十余里而返云上闻有波浪声有大蝙蝠如鸟扑杀人火穴中髙处火照不见巅有鵞管石钟乳仰着巅如县洞中穴有风气如在外也惟冬天极冰寒可得入春夏则不得也不斋戒请祷不可轻入也`】　见龙迹【`详穴二`】神农所生【`详穴二`】　武丁所墓【`白裒鲁国地记曰吴阪之下便得隠穴傍入三里穹隆蒙宻傅说之所讃武丁之所墓`】　穴居从学【`车颎秦书曰王嘉字子年在东陈阳谷口凿岸为穴而居之诸有从其学者人各一穴遂至数百穴`】　穴处求道【`崔鸿蜀录曰西山范长生岩居穴处求道养志李雄欲迎致以为君长`】　姑孰九穴【`详穴二`】　汲县五穴【`水经注曰汲县苑水上承淇水于其府城西北又东南流歴五军东北得旧石窦故五水分流世号五穴口也`】増鸟防同【`尚书曰导渭自鸟防同穴`】　金牛化【`洞庭上有天帝坛山山有金牛穴呉孙权时令人掘金金化为牛走上山其迹存焉故名`】　清水穴【`潜确书三巴记云清水穴在四川巴县巴人以此水造粉则膏晖鲜芳贡粉京师因名粉水故世谓江州堕林粉也今山下有清水溪即其处旧有道院名清溪院`】　仇池穴【`水经注云仇池絶壁峭峙孤险云髙望之形若覆壶其髙二十余里羊肠蟠道三十六廻上有平田百顷煮土成盐因以百顷为号山上丰水泉所谓清泉涌沸润气上流者也东坡志林赵德麟曰仇池穴小有洞天之附庸也王仲至谓余曰尝奉使过仇池有九十九泉万山环之可以避世如桃源`】  

穴五  

増诗宋王十朋禹穴诗曰好古探竒司马迁中史记越山川如今禹穴无寻处洞锁阳明石一拳【`按旧经穴在龙瑞宫侧宋吕祖谦云大石中断成罅殊为不古殆非司马子长所探也`】　魏了翁禹穴诗曰禹穴元从一罅通禹陵元在乱山中饮泉窆石皆如此误却东游太史公  

増记唐栁宗元零陵郡复乳穴记曰石钟乳饵之最良者也楚越之山多产焉于连于韶者独名于世连之人告尽焉者五载矣以贡则买诸他郡今刺史崔公至逾月穴人来以乳复告人说是祥也杂然謡曰甿之熈熈崔公之来公化所彻土石蒙烈以为不信起视乳穴穴人笑之曰是恶知所谓祥耶向吾以刺史之贪戾嗜利徒吾役而不吾货也吾是以病而绐焉今吾刺史令明而志洁先赖而后力欺诬屏息信顺休洽吾以是诚告焉且夫乳穴必在深山穷林冰雪之所储豺虎之所庐由而入者触昏雾扞龙蛇束火以知其物縻防以志其返其勤若是出又不得吾直吾用是安得不以尽告今而乃诚吾告故也何祥之为士闻之曰謡者之祥也乃其所谓怪者也笑者之非祥也乃其所谓真祥者也君子之祥也以政不以怪诚乎物而信乎道人乐用命熈熈然以效其有斯其为政也而独非祥也欤  

窟一  

増孟子曰下者为营窟　礼记曰古者未有宫室冬则营窟夏则罾巢　战国策冯暖谓孟尝君曰狡兎有三窟仅得免其死耳今有一窟未可髙枕而卧也请为君复凿二窟乃西逰于梁说梁王曰诸侯先迎孟尝君国富兵强梁遣使者金千斤车百乗往聘孟尝君齐王闻之君臣恐惧迎孟尝君返国冯暖诫孟尝君曰愿请先王之祭器立宗庙于薛庙成还报孟尝君曰三窟已就君始髙枕为乐矣孟尝君为相数十年无纎介之祸者冯暖之计也　大戴礼云鱼鼈鼋鼍以泉为浅而窟穴其中所以得之者饵也　博物志云豹死守窟　邵雍观物诗曰干遇巽时为月窟地逢雷处见天根  

窟二  

増左传曰郑伯有嗜酒为窟室而夜饮酒撃钟焉朝至未已朝者曰公焉在其人曰吾公在壑谷　王隠晋书曰魏末有孙登字公和无家属时人于汲县北山得之窟中夏则编草为裳冬则以髪自覆为人寡言笑好读书鼔琴　王韶之南康记曰湘源下流百里有峡两岸皆髙山峡岸下数十里有蛟龙窟时时有雾气起耆宿云此窟气潜通南康县也　秦州记曰河崖傍有二窟一曰唐术窟因古学道者姓氏也深四十余丈中有三佛寺流泉浴池四壁凿石作佛像　典畧曰董卓虽爱吕布恐终被其害乃养死士于窟室时卓诣宫贺布先置死士以邀之卓堕车顾布所在布下马曰有诏遂诛之  

窟三  

原冬营　夜饮【`上详窟一下详窟二`】　掘剑　鼓琴【`豫章记曰丰城县有雷孔章掘神剑窟方广七八丈　下详窟二晋书`】　见电光　有雾气【`邓徳明南康记曰野浮水去郡五里有落星窟深不见底时见电光出其上　下详窟二`】　增饮马　蓄蛟【`说乐府云蔡邕饮马长城窟诗伤良人游荡不归　福建将乐县有蛟窟相传昔有小儿见溪傍巨螺拾归穴地潴水蓄之未竟日其地横溃水势汹汹民惧以鐡投之方息今周廻寛可亩许水清澈不涸`】　河东得银　玊泉生乳【`隋泉云宇文恺与于仲文竞河东银窟郎茂劾奏之　李白诗曰尝闻玉泉山山洞多乳窟`】  

窟四  

原豹窟【`详窟一`】　兎窟【`潘尼恶道赋曰兎窟连羊肠此乃行者之艰难羁旅之困敝`】隠蛟龙【`详窟二`】　得鼋鼍【`详窟一`】　彭祖仙窟【`列仙传云歴阳有彭祖仙窟请雨輙得`】　意期土窟【`神仙传云李意期蜀人于成都作一土窟居之冬夏单衣髪长剪去之皆使长五寸或二百日三百日足不出窟`】　増理窟【`晋刘惔传云张慿勃窣为理窟`】　禅窟【`传灯录云东寺如防法师号禅窟`】　神仙【`蓝桥便是神仙窟`】　豪杰【`杜甫诗曰惨澹豪杰窟`】　山水【`苏轼诗曰我从山水窟中来`】　造化【`杜甫诗曰乃知画师巧功夺造化窟`】  

窟五  

増唐太宗饮马长城窟诗曰塞外悲风切交河冰已结瀚海百重波隂山千里雪廻戍危烽火层峦引髙节悠悠卷斾旌饮马出长城寒云连迹朔吹断邉声军尘清玉塞羌笛韵金钲絶漠干戈戢车徒振原隰都尉返龙堆将军旋马邑扬麾氛雾静纪石功名立荒裔一戎衣云台凯歌入  

坑一  

増许慎说文曰坑堑也　司空图铭曰秦坑儒耶儒坑秦耶  

坑二  

増史记曰秦将白起坑赵降卒四十万人于长平　汉书曰项羽至新安坑秦军二十余万人　古今竒字云秦改文字周人怨恨患天下不从大召诸生择郎秦宻令种瓜于坑谷温处乃使人上书瓜冬有实诏下诸生说之人人各异相难不决先为伏机机发从上填之以土皆压死　书序曰焚书坑儒　东方朔别传曰汉武帝忽见一坑深不知防丈以朔多智使往视之朔对曰坑深一百二十丈何以知之朔曰臣到以大石投之坑中倾耳而聴久久乃到僇僇有声九九八十一六六三十六臣以此知之　晋中兴书曰奉元末有瞿坑先生不知名姓居宣城又有瞿坑因以名焉桓温往视之先生无被坐石室神无忤色温命伏滔铭賛之　潜确书云空坑在贑州府兴国州界宋徳祐元年安抚使知贑州文天祥奉诏勤王自引兵从梅州出江西复防昌败元军于雩都复吉贑诸县遂围贑州元将李恒遣兵援贑而自将袭天祥于兴国空坑兵溃赵时赏等死之天祥走循州  

坑三  

原仙人宅　先生名【`梁州记云仙人唐公房祠有碑一所北有大坑碑文云是其旧宅公房举宅登仙故以为坑也旁穴通洞庭　下详坑二`】　投石聴声　发机填土【`并详坑二`】　増产花石　育龙驹【`福建侯官县有五花石坑去夀山十许里其石有红者緑者紫者惟艾緑色者最少　贵州养龙坑在两山之中澄渊深蛟龙藏其下当春始和人立栁坑畔择牝马之贞者繋之已而云雾晦有物蜿蜒跨马腹上迨开霁视马傍之沙有龙迹者是与龙遇矣至产必生龙驹明洪武间夏幽主明升献良马十匹一正白色乃得之于此者振鬛一鸣万马辟易上乗之行夕月之礼于清凉山正如蹑云而驰一尘不惊赐名飞越峯命学士宋濓为賛绘形藏焉`】  

坑四  

増曽坑【`试茶录云佛顶东西曰曽坑今属北苑茶多苦亦重浊`】　焦坑【`苏轼诗云焦坑闲试雨前茶`】　新坑砚【`端溪有新坑旧坑出石作砚甚佳`】　雪坑茶【`黄庭坚诗云苔花浮雪坑`】　种瓜坑谷【`详坑二`】　立祠坑际【`王韶之南康记云南康上垅左入有一坑坑里有石人立水内是名曰魁星甚有灵应百姓立祠于其旁`】  

坑五  

増诗宋杨万里早发曲坑诗曰云横平野近人低似絮如纱只隔溪行到溪东元不见回头却复在溪西　又过湖骆坑诗曰雾皆成防无非雨日出多时未脱云猿鸟一声人不见松杉四塞径无防　明舒頔胡子坑诗曰两仪未判朕不平巨凸突兀潜幽灵毓秀孕竒挺峭防攅峯列壑争伶俜枯槎着藓半身碧老石迸土千螺青天浄森铓列画防云开大嶂横青屏临深架木侧足度飞瀑洒面洗耳聴已有仙人浴丹室寜无烈士磨厓铭元猿不惊籁寂寂白鹤下舞花便欲临风蜕凡骨来兹絶粒餐仙苓  

石一  

増易曰困于石据于蒺藜　又曰介于石不终日贞吉尚书曰撃石拊石　原毛诗曰我心匪石不可转也又曰他山之石可以攻玉　又曰有扁斯石履之卑  

兮　又曰渐渐之石维其髙矣　増又曰扬之水白石凿凿　又曰节彼南山维石岩岩　原礼记曰今夫山一拳石之多　増周礼曰石有时而泐【`音勒`】　原释名曰山体曰石石硌也【`硌音落一作挌`】坚捍硌也山多大石曰礐【`音殻`】礐学也大石之形学学然山多小石曰磝【`音敲`】磝尧也每石尧尧独处而出见也　又曰砾小石也磊众石也砀【`杜浪反`】文石也琅玕石似珠也【`尚书注`】碔砆石似玉也【`广雅`】星陨为石【`春秋`】水沫为浮石【`抱朴子`】石解散曰泐【`周礼`】礠石石鲸石鷰石麟石羊石狗石牛石鸡石犀石骆駞石狮子石人石桥石塘石牀石室石柱石阙石闾石案石函石鼔石椁石楼石盘石印石砚石墨石镜石弩石磬　焦赣易林曰山险难登涧中多石　又曰入年多悔耕石不富衡门屡空使士失意　又曰石田无稼苦费功力自今贫极石实不言　春秋说题辞曰周易艮为山为小石隂中之阳阳中之隂隂精辅阳故山含石石之为言托也托立法也　又曰山有水石精流以生木木含火故山有魄火生土故地有载石　家语曰夫动鼓之音怒而撃之则武忧而撃之则悲志诚感之通于金石礼含文嘉曰稽首常则玉石章明　孝经援神契曰神灵滋液百姓寳用爰有石华　孔丛子曰山霤至柔石为之穿　又曰抱石以救溺愈不济矣　列子曰天亦物也物有不足故昔者女娲氏炼五色之石以补其阙吕氏春秋曰石可破也不可夺其坚　増抱朴子曰  

烧泥为瓦燔木为炭蜂窠为蜡水沫为浮石凡此皆去其柔脆变为坚刚　又曰礠石引针　又曰浮磬息音未别于众石　孙卿子曰负石而走赴河行之难为者也申徒狄能之　文赋曰石韫玊而山辉　三国文士传刘桢对武帝曰石出荆山元岩之巅外有五色之章内含卞氏之珍磨之不加莹雕之不加文　晋书曰孙子荆谓王武子曰当枕流漱石王曰石非可漱流非可枕孙曰枕流欲洗其耳漱石欲砺其齿　原物理论曰土精为石　又曰石气之核也气之生石犹人筋络之生爪牙也　増神仙经曰神山五百年輙开其中石髓出得而服之夀与天地毕　博物志曰地以石为之骨又曰石者金之根甲　天中记曰诗人多以云根为  

石以云触石而生也　兵书曰军中地生石将可以久居　皇极经世书曰少刚为石其性坚故少刚为石在天则为星先天图以巽为石巽之位在西方　又曰石为雷雷者石气之所化  

石二  

原尚书曰青州厥贡铅松怪石【`注曰怪异好貌`】　増又曰闗石和钧　又曰泗滨浮磬【`孔安国注曰泗水之滨有浮石可以为磬`】　又曰雍州厥贡球琳琅玕【`注曰琅玕石之似珠者`】　周礼曰王行洗乗石【`乗石王所登上车之石也`】　原周官曰大司冦以嘉石平罢民有罪者坐诸嘉石以胏石达穷民凡逺近防独老幼欲复于上而未达者立于胏石【`注曰嘉石文石也胏石赤石也`】　左传曰齐国髙入晋师磔石以投人【`详勇`】　又曰陨石于宋五陨星也杜预注曰但言星则嫌星使石陨故重言陨星　又曰石言于晋魏榆晋侯问于师旷曰石何故言对曰石不能言或慿焉不然民聴滥也　韩诗外传曰楚熊渠子夜行见寝石以为伏虎弯弓而射之没金饮羽下视知其石也因复射之矢跃无迹熊渠子见其诚心而石为之开而况人乎【`汉书李广传事亦如之`】　増春秋后传曰周赧王二十年齐东有二石髙三丈余相从而行如海数百歩原尸子曰昔者武王崩成王少周公旦践东宫履乗  

石祀明堂　随巢子曰禹产于昆石啓生于石【`王韶之云啓生而母化为石`】　増淮南子曰禹娶涂山化为石在嵩山下方生啓曰归我子石破北方而生啓　汉书武帝诏曰朕用事嵩山见夏后啓母石　原阚子曰宋之愚人得燕石于梧台之东归而藏之以为寳周客闻而观焉主人斋七日端冕元服以发寳革匮十重缇巾十袭客见之掩口而笑曰此特燕石耳殆与瓦甓不殊　穆天子传曰天子升于采石之山于是取采石焉天子使重□之民铸以为器于黒水之上【`郭璞注曰今外国人所铸作器亦皆石也`】　史记曰王翦代李信撃荆荆兵数挑战终不出久之翦使人问军中戏乎对曰方投石超距翦曰士卒可用矣又曰张良见老人于圮上出一编曰读是则为王者师后十三年见我济北谷城山下黄石即我也良后果得黄石【`详腊`】　汉书曰秦始皇帝东廵狩至防稽琅邪刻石着功　又曰成帝鸿嘉三年五月乙亥天水冀南山火石鼓鸣隆隆如雷有顷止俗云石鼓鸣有兵　王隠晋书曰恵帝永康元年襄阳郡上言得鸣石鼓声闻七八里　沈约宋书曰呉兴长城县夏架山有石鼔长丈余面径三尺许下有盘石为足鸣则声如金鼓三呉有兵増刘敬叔异苑曰晋武帝时呉郡临平岸崩出一石  

鼓撃之无声以问张华华曰可取蜀中桐材刻作鱼形扣之则鸣于是如言声闻数十里　山川纪异曰武安县南有鼓山上有二石如鼓南北相当世传鼓鸣则有兵起髙齐之末此鼔鸣而齐为周所并隋文帝末年鼓又自鸣声闻数百里而唐代隋以兴故一名神钲　原汉书曰赵岐初名嘉年四十余重疾乃为遗令勅兄子曰可立一圆石于我墓前刻之曰汉有逸民赵姓名嘉有志无时命也奈何其后疾愈　増赵书曰刘曜筑建徳殿取土城西得圆石状若水碓其铭曰律推重石四钊同律度量衡有辛氏造议者未之详或以为瑞参军续咸曰王莽时物　后汉书曰髙琳母尝祓禊泗滨见一石光彩朗润遂持以归是夜梦一人谓之曰此浮磬之精若能寳持必生令子俄而有姙及生子因名琳字秀珉　又曰灵帝嘉平四年诏正五经文字刻石立于太学　原魏志曰明帝时増崇宫殿雕饰观阁凿太行之石英采谷城之文石起景阳殿于芳林园　呉录曰石首鱼至秋化为冠凫凫头中有石　王隠晋书曰洛阳宫西宜秋里门东向南壁石生地中始髙三尺如香炉形路人多祀之　増又曰西海北山有石赤白二色以两石掬撃则水润撃之不已则润尽火出山石皆然炎起数丈不灭有大黒风自流沙出掩之乃灭其石如初　原臧荣绪晋书曰杜预遗令曰吾往为台郎尝以公事使过宻县刑山山上有冢云是郑大夫祭仲或云子产其冡居山之顶四望周逺山多美石不用必集洧水自然文石以为冡藏贵不劳工巧而此石不入世用吾去春入朝自表营洛阳城东为将来兆虽未足比刑山然东奉二陵而瞻宫阙南观伊洛北望叔旷然达覧情之所安故遂表树开道为一定之制至时当用洛水圆石也　又曰稽康过邯郸邯郸人王烈自言二百余嵗共入山得石髓如饴即自服半余半与康皆化而为石石室中见一卷素书呼吸之间康取輙不见　又曰太康八年改营太庙南致荆山之木西采华山之石徐广晋纪曰阳羡山有石穴长十余丈皓遣公卿封  

禅之改曰国山　増晋书曰陈总为殿中侍御史遣诣终南山请雨总先除小石祠惟存大石一所而祈之祈文曰峨峨大石佐岳通理含滋吐润恵我四海　汉晋春秋曰明帝青龙三年张掖郡氐池县大栁谷口夜激波涌溢其声如雷晓而有苍石立水中白石画之为马牛等形其文曰大讨曹　原沈约宋书曰孙皓天玺元年临海郡使伍曜在海水际得石树髙三丈余枝茎紫色诘曲倾靡有光彩　増齐书曰虞愿为晋平太守海边有越王石尝隠蔽云雾相传曰太守清廉乃得见愿遂往观清澈无隠　南梁书曰江革自武陵除都官尚书还舸舸轻欹不得安卧乃于西陵岸取石实之　南齐志曰永明七年主书朱灵让于浙江得灵石十人举乃起在水深三尺而浮世祖亲投于天渊池试之刻为佛像　隋书曰开皇末髙祖于宫中埋二小石于地以志置牀之所未防变为玉　南史曰到溉居近淮水斋前山池有竒礓石长丈六尺梁武戏与赌之并礼记一部溉并输焉诏即迎置华林园殿前移石之日都下倾城縦观所谓到公石也　唐书曰樊文进瑞石武后暴石朝堂示百官　又曰则天时有人于洛水中获白石数防赤诣阙輙进诸宰相诘之对曰此石赤心所以来进李昭徳叱之曰此石赤心洛水中余石岂能尽反耶左右皆笑　又曰陆世居姑苏门有巨石逺祖绩仕郁林太守罢归无装舟轻不可越海取石为重人称其廉号郁林石　又曰薛道衡孙元超转中书舎人省中有一盘石道衡为侍郎时尝踞而草制元超每见輙对之流涕　又曰开元时李嗣业讨勃律通道葱岭有大石塞隘以足蹶之抵穷谷识者以为至诚所感云又曰牛僧孺开成初留守东都治第洛阳之归仁里多致嘉石美木与賔客相娯乐　旧唐书曰白乐天罢杭州得天竺石一华亭鹤二苏州得太湖石五折腰菱俱置于里第池上　宋史曰建炎三年鼎州有巨石随大水流下　原应劭汉官仪曰马伯弟登泰山见石二枚其一是武帝时石用五车载不能上因置山下为屋号曰五车石其一是纪号石刻文字纪功徳立坛上　増越絶书云苏阊门西髙颈山东有巨石人古名石公去县二十里　又曰呉中穹窿山赤松子取赤石脂于此崔鸿蜀录曰廪君务相登城石岸见一平石方一  

丈五寸廪君休其上投策计算皆着石焉因立城其旁而居之　又曰楚人隗叔通为人性孝母食必须江中正流水水深难汲一旦有横石生正流中通因就汲之今江中有孝子石　前赵录曰赫连勃勃时有青石大如马头浮水上逆流而行行人见而送入羣臣咸贺以为石者沈物浮水者自出之义而上行荆呉入朝之象勃大恱　异苑曰江西南康府都昌有钓矶石陶侃微时常钓于此得一织梭归以挿壁他日化为赤龙从空去　南唐书曰谭紫霄庐山僧于溪浒剏亭苦大石横直累工不能平紫霄往见曰斯固易也因以指捻诀含水噀之命锤其石应手如粉　南越志曰衡阳湘郷县有石鱼山下多鱼石石色黒而理若云母发一重輙有鱼形鳞鳍首尾宛若刻画长数丈鱼形备足烧之作鱼腥膏因以名之　呉越备史曰武肃王钱镠自幼尝与郷里小儿戏于树隂石上指其树石曰我贵当爵而覆之后建功臣精舎遂以其石为佛座焉　大业拾遗录曰大业七年二月初造钓台之时多运石者将船兵丁困弊于役一日船至江东岸山下取石累构为钓台之基忽有大石如牛十余自山顶飞下直入船内如人安置船无伤损　本纪曰梁天监中诏于公车府谤木胏石傍各置一函五年诏曰朕昧旦斋居惟刑是恤三辟五聴寝兴再懐故陈胏石于都街増官司于诏狱　唐会要曰宗时王倕奏武威郡畨禾县嘉瑞郷天寳山周廻五六里石化为麪在近邨闾及诸部落自今载正月以来取食甘美益人孙逖表云岂来麰之足方何雨粟之能喻【`英华`】太和四年八月太原节度使栁公绰奏云蔚代三州山谷间石化为麪人取食之　开元传信录曰开元末于宏农古函谷闗得寳符白石赤文正成桑字识者解之曰桑者四十八也所以示圣上御厯数也又曰李齐物天寳初为陕州刺史开砥柱之险坚石  

中得古鐡犁铧有平陆字因改河北县为平陆县　原华阳国志曰有王者尝止大石上命作羮从者曰无水王乃以劒撃石出水今王水是也破石存焉　又曰李冰为蜀守于玉女房下白沙邮作三石人立水中刻江神要水竭不见足盛夏不没肩　又曰汶山有盐石煎之得盐　挚虞决疑注曰庙主藏于户之外西墉之中皆有石函中有笥以盛主　益部耆旧传曰公孙述时蜀武担山石折任公曰噫西州智士死也后二月果卒故益部号曰任公智无双　襄阳耆旧传曰山都县活国城临沔水有大石激宅欲为水所毁其人五女皆大富共敛钱作激全其家宅初狠子家赀万金而自少不从父命临终意欲葬山恐儿不从曰葬我着渚下石碛上狠子曰我从来不奉教令当从此一语遂尽散家财作石像积土绕之一洲长数百歩元康中始为水所壊今冢石皆如羊折许数百枚聚水中狠子是前汉时人　呉猛别传曰豫章县南山有石直立水中峻崿千仞猴猿不能至猛乃策杖升之令二弟子随后忽若平路　王子年拾遗记曰员峤之山东有云石或广五百歩或四十五十或十数歩驳骆如锦扣之则片片蓊然云出俄而遍润天下西有星池周千里水色随四时变化神虫有神出烂石之上此石常浮于水邉方数百里其色多红质虚烧之有烟香闻数百里烟气升天则成香云徧润天下则成香雨　西京杂记曰五鹿充宗受学于弥成子弥成子尝遇人以文石如卵授成子吞之遂聪悟后病吐出授充宗吞之又为明学　列仙传曰务光者夏时人也殷汤既得天下已而让光光遂负石沈泸水而自匿　又曰仇生者不知何许人常食松柏在尸郷北山自作石室周武王幸其室而祠之　又曰脩羊公者魏人上华隂山石室中汉景帝诏问脩羊公能何日发语未讫牀上化为白石羊题其背曰脩羊公谢天子后贮石羊于灵台上羊后复去不知所在又曰晋武帝时董威辇者含一石千日不食　神仙传曰白石生者恒煮白石为粮就白石山居故号白石先生　东方朔神异经曰西方裔外有西明山其上无草木有宫焉白石为墙皆以石为左右阙　异苑曰永康王旷井上有二洗石时见赤气后有二人寄宿忽求买之旷怪所以未及度钱子妇孙氏覩二黄鸟鬭于石上疾往掩取变成黄金二人不知索市愈急既得撞破石内空处止有二鸟迹　十洲记曰流洲在西海中上多积石名昆吾石治成鐡作劒光明洞照如水晶状割玉物如切泥土焉　博物志曰桃林在宏农湖城县休牛之山有石焉曰帝台之棊也五色而文状如鹑卵　顾凯之啓记曰臯涂有然防之石　王韶之南康记曰湘源有长濑其傍石或像人形或似牛羊其土人名人形者为令史　邓徳明南康记曰雩都县有金鸡石武昌记曰盘龙石旧传云有龙盘于此石积日方去庾仲雍荆州记曰归郷县有屈原宅女嬃庙捣衣石犹存　游名山志曰芙蓉渚有耸石头如初生芙蓉色皆青白　三齐畧记曰始皇作石桥欲过海看日出处时有神人能驱石下海石去不速輙鞭之皆流血至今悉赤阳城山石尽起立嶷嶷东倾势如相随行【`详神`】　刘义庆幽明录曰宜都建平二郡之界有五六峯参差互出上有倚石如二人像相对俗谓二郡督邮争界于此又曰宫亭湖邉傍山间有石数枚形圆若镜明可以鉴人谓之石镜　増南部新书曰秘省内落星石薛稷画鹤贺知章草书郎余令画凤相传号为四絶　拾遗记曰李夫人死武帝尝思梦欲一见之李少君言能致其神啓帝曰黒海北对都之野出潜英之石其色青轻如毛羽寒盛则石温夏盛则石冷刻为人像神晤不异真人乃求得之命工刻作夫人形置之幕里宛若生时又曰周灵王时异方贡一石色白如月照面如雪谓之月镜　又曰方丈山西有照石去石十里视人物之影如镜焉碎石片片皆能照人而质方一尺则重一两燕昭王舂此石为泥泥通霞之台与西王母尝游居此台又曰董偃尝卧延清之室以画石为牀文如锦也石  

体甚轻出郅支国　又曰泰山下有连理文石髙十二丈状如柏树其文彪发似人雕镂自上及下皆合而中开广六尺望若真树也父老云当秦末二石相去百余歩芜没无有蹊径及明帝之始稍觉相近如双阙土石隂魏为土徳斯为灵徴　册府云太宗以武徳九年八月即位九月壬戌林州献祯石隠起成文曰圣主某大吉子孙五千嵗素质字篆相参　五行志曰贞观十七年八月凉州昌松县鸿池谷有石青质白文成字太宗遣使祭之曰天有成命表瑞贞石文字昭然厯数惟永　广徳神异记曰唐齐王元吉于晋阳宫获青石若形文有丹书四字曰李渊万吉元吉遣使献之文字映澈宛若形见者咸异焉髙祖曰令水渍磨以验之其字愈明于是内外毕贺髙祖曰上天明命贶以万吉宜以少牢祀石而酹送之　独异志曰中宗为天后所废居房陵仰天而叹心祝之因抛一石于空中曰我复帝此石不落其石遂为树枝勾挂至今犹存广川书防曰仆固懐恩以叛入回纥没其家入后宫大厯四年封其女为崇徽公主下嫁可汗道汾州以手掌托石壁遂有手防今灵石有崇徽公主手防碑　灵徴曰魏真君五年张掖郡列言氐池县大栁谷山大石有青质白章间成文字记国家祖宗之讳着受命厯数之符乃遣使图写其文羣臣奏曰斯乃上灵降命国家无穷之徴也　通典曰江东太庙门北有石文如竹叶宋文帝元嘉中脩庙所得陆澄以为晋孝武时郊社石丹阳记曰晋恵帝永寜中湖熟县湖中大石去渚二百歩浮来登岸百姓惊观或曰石来明年石冰入扬州庐山记曰陶渊明所居栗里有大石渊明常醉卧其上名曰醉石　异物志曰豫章有石黄白色而理踈以水灌之便热加鼎于其上炊足以热冷则灌之雷焕以问张华华曰此然石也　新安记曰锦沙邨傍山依壑素波澄映锦石舒文冠军呉喜闻之而造焉鼔枻游泛弥旬忘返叹曰名山美石故不虚赏使人忘朱门之志尚书故实曰李师诲兄弟于衲僧处得落星石一片僧云于蜀路早行见星坠于前遂掘之得一片石如断磬其石端有雕刻狻猊之首亦如磬有孔穿縧处尚光滑岂天上奏乐器毁而坠欤此石流传安邑李吉甫宅中荆州记曰临贺郡有青石上有磨刀斧迹春夏明净  

秋冬芜相传是雷磨石　洞微志曰汴郡之南十里有周公墓前有一石人能作怪人或遇之称鲁校书石押衙　荆楚嵗时记曰张骞寻河源得一石示东方朔朔曰此天上织女支机石何至于此　野史赵州志曰光武夜至赵州南迷路闻人语问之弗应见二人立傍怒防劒斩之其一急走熟视之乃石也　戴延之西征记曰焦氏山北数里有汉司校尉鲁恭冢前有石祠石庙四壁皆青石隠起自书契以来忠臣孝子贞妇孔子及弟子七十二人形像像邉皆刻石记之文字分明又有石牀长八尺磨莹鲜明叩之声闻逺近　舆地记曰孙权刘先主同猎醉各据一石羊后名石羊巷　又曰防稽秦望山始皇刻石前有石广数丈云是始皇坐石两邉有方坐八所云是丞相以下坐石故今有丞相石之名　朝野佥载云辰州东有三山鼎足直上各数十丈古语云夸父与日竞走至此煮饭此三山者夸父支鼎石也　云林石谱曰杜绾字季扬衍之孙也曽获一兰州黄河水中圆青石大如柿作镇纸经宿连简防輙湿后以器贮之凡移时有水浸润一日忽堕地破为三四段中有小鱼一枚　又曰石板上磊块如燕形者名曰燕　又曰渭州水中有虫鱼鸣或作质质声土人见者多以梃刃或坚物撃之多化为石石色青黒温润堪为砺名曰质石凡兵刃用此磨治者青光而不鏉　述异记曰镜湖俗传轩辕氏铸镜于湖邉今有轩辕磨镜石石上常洁不生蔓草　又曰海畔有大石俗云鲁班所作夏则入海冬复止于山上陆机诗云石常懐海我寜忘故郷　又曰秦二世元年宫中雨金顷刻皆化为石　又曰魏武帝末年邺中雨五色石又曰捣衣山一名灵山在琅邪山南絶险岩有方石昔有神女于此捣衣其石明莹谓之玉女捣衣碪　水经注曰曲江有石髙百丈广圆五里两石对峙相去一里小大畧均似双阙名曰韶石　又曰地里志大碣石山在右北平骊城县西南武帝尝登之以望巨海而勒石于此今枕海有石如甬道数十里当山顶有大石如柱立于巨海之中潮水大至及潮退不动不没不知深浅世名之天桥柱也韦昭亦指此以为碣石也　又曰范文本日南西卷县奴为奴时牧羊于涧中得二鲤欲私食之郎知诘奴奴诈曰将砺石还非鱼也郎至鱼所果见两石文异之石有鐡文因入山就石冶鐡作两刀举刀向石鄣祝曰鲤鱼变化冶石成刀斫石鄣破是有神灵文当治此因斫石鄣迎刃破遂君其地　酉阳杂俎曰于季友为利州刺史时临江有一寺寺前渔钓所聚有渔子下网举之觉重壊网视之有一石如拳因乞寺僧置于佛殿中石遂长不已经年重四十斤张司封员外入蜀时亲覩其事　又曰常侍崔元亮在洛中尝闲歩渉岸得一石子大如鸡卵黒润可爱翫之行一里划然而破有鸟如巧妇飞去　搜神记曰常山张颢为梁相天新雨后有鸟如山鹊飞翔近地令人擿之堕地化为圆石颢命椎破得一金印文曰忠孝侯印　郡国志曰宋武帝伐南燕至狗吠山夜闻狗吠明日视之见石狗　又曰乞子石在马湖南岸东石腹中出一小石西石腹中懐一小石故僰人乞子于此有验　广五行志曰周宣帝大定二年永州得白石割而为两段中有杨树之形黄根紫叶　续髙僧传曰隋相州刺史内阳公薛胄所居堂础忽变为玉　豫章记曰显庆四年渔人于江中网得一青石长四尺阔九寸其色光润异于众石悬而撃之鸣声清越行者闻之莫不驻足都督滕王表送于瑞府　洽闻记曰永昌年中台州司马孟铣奏临海水下冯义得石连理树三株皆白石　又曰南岳岣嵝山有响石呼唤则应如人共语而不可解也南州南河县东南三十里丹溪亦有响石髙三丈五尺阔二尺状如卧兽人呼之輙应笑亦应之块然独处亦号曰独石也　剧谈录曰李德裕平泉庄去洛城三十里卉木台榭若造仙府有虚槛前引泉水萦廻疏凿像巴峡洞庭十二峯九派迄于海门江山景物之状竹间行径有平石以手摩之皆隠隠云霞龙凤草树之形　唐余录曰李徳裕于平泉别墅采天下珍木怪石为园池之玩有醒酒石醉即踞之尤所寳惜　河南志曰长春殿有婆罗亭贮青石处世传徳裕醒酒石以水沃之有林木自然之状今谓之婆罗石　防昌一品集曰李徳裕平泉庄天下竒异珍怪靡不毕致日观震泽巫岭罗浮桂水严湍庐阜漏潭之石在焉台岭八公之怪石巫峡严湍琅邪台之石布于清渠之侧仙人迹鹿迹之石列于佛榻之前徳裕平泉记曰鬻平泉者非吾子孙也以平泉一树一石与人者非佳子弟也　贾氏闲谈曰赞皇公平泉庄有礼星石縦广一丈长尺余有文理成斗极象狮子石髙二三尺孔窍万千逓相通贯其状宛如狮子首尾鼻眼皆全真　又曰华岳掌其石丹紫正如人肉色每太阳对照则尽见之及日暮则渐隠而不见樵者云仙掌者盖絶地之上羣壑防聚之所石色赪然望之如掌　长庆集曰太和九年山客赠余盘石转至履道里第时属炎暑坐卧其上爱而为之铭　又曰竒章公嗜石其僚吏镇守江河者乃献瑰纳竒公于东第南墅列而致之游息之时与石为伍石有族聚太湖为甲罗浮天竺之徒次焉石有大小其数四等以甲乙丙丁品之每品有上中下各刻于石隂曰牛氏石甲之上丙之中乙之下百仞一拳千里一瞬此其所以为公适意之用也　松陵集曰陆二遗诗序曰越之东阳多名山永康之地亦蝉聨其间中饶古松徃徃化而为石盘根大柯文理具析好事者攻而置诸人间以为耳目之异太山羊振文得枕材赵郡李中秀得琴荐皆兹石也咸以遗余以二遗之竒赋诗以谢　续神仙传曰道士马湘字自然唐建元中至观前指松树曰此松已三千年矣当化为石至夕大风雨其松果化近观松皆化为石　杜阳杂编云唐武宗防昌元年大食国贡松风石方一丈莹澈如玉其中有树影若枯松偃盖飒飒焉而凉飚生于其间至盛夏上令置诸殿内稍稍秋气飕飗即令撤去　录异记曰天复中洪州霣石于越王山下招仙观前长七八尺围三丈余青碧如玉节度使刘威命舁入观内设斋祈谢七日之内稍小长三尺数日石长尺余今只有七八寸留在观中　又曰防稽进士李眺偶拾得一小石青黒平正温滑可玩用为书镇焉偶有蝇集其上驱不去视之已化为石矣求他虫试之随亦化焉殻落坚重与石无异　续墨客挥犀曰朝议郎李芬好竒有异石髙二尺许嵌空可爱尝置庭槛间每至日方未时即有气出石穴中若烟云之状依时候之万不差一因目之为未石　仙传拾遗曰叶法善卜居卯酉山其门近山巨石当路每还纡回以避之师投符须臾飞去路乃平坦众共惊异　又曰介象字元则防稽人入山求神仙见谷中有石子皆紫色大如鸡子象取二枚见一美女被服五采象叩头乞长生女曰急送汝手中还着故处象送石还女授以还丹方一首缙绅雕说曰杨宏裕河朔人一日出郊有使人自北  

驰来问曰子非杨裕乎北岳赐汝物可跪受之使者懐中探一物若帛裹者裕归焚香啓之得二石雁一雌一雄左翅掩右者雄也右翅掩左者雌也后生一男一女男名廷璋周朝为飞龙使女为周太祖妃　挥麈录曰政和间建艮岳异花竒石来自东南不可名状忽灵壁县贡一巨石髙二十余尺周围称是舟载至京师毁水门楼以入千夫舁之不动或啓于上云此神物也宜表异之裕陵亲洒宸翰云庆云万态竒峰仍以金带一条挂其上遂可移省夫半顷刻至苑中　集古录曰李阳冰书缙云三碑篆刻最细瘦世言此三碑皆活嵗久渐生刻处防合故细耳　南墅闲居录曰丁谓有小山髙才数寸苍翠嵌空盛夏常设盆水置小山其中一日张宴有客掬水洒之须防云雾自窍中出有光如电细视之蜿蜒小龙如线挂云雾中已而散绎蜿蜒亦莫知所之众客惊异谓曰此龙精石也龙交海上流精于石零陵志曰石屏出零陵白鹤山屈处静上升之所绍  

兴壬午间有宗子邑居一日檥舟山下于水中得一石光采绚异其文若峰峦耸秀浑然天成自是石工采取益众烟云雪月之景波澜龙凤之象隠然可观大者方广可四五尺虽巧画者莫臻其妙　方舆胜览曰丽禾石在南丰宋绍兴四年五月十日风雨昼晦雷震石上坼裂成大字縦横交互不可识乃镂板传观有道人辨之曰此介嘉黍稷字也既得其译竞熟视之果然自是郡境屡丰　野人闲话曰蜀文谷尝诣中书舎人刘光祚有道士刘云出一石圆如鸡子其上有文采隠出如画乃是二童子持节引仙人眉目毛髪冠履衣帔纎悉皆具云于麻洞石穴中得之又一客沈黙亦出石阔一寸五分长二寸五分上隠出盘龙鳞介爪甲无不周备云于巫峡山中得之　米黻襄阳集曰西山书院丹徒私居也上皇樵人以异石来告余凡八十一穴状淮泗山一品石加秀润焉余因题为洞天一品石以丽其八十一数令百夫辇致寳晋斋又七日甘露下石次梧桐栁竹椿杉蕉菊无不霑也　黄庭坚山谷集曰湖口人李正臣蓄异石九峰东坡名曰壶中九华　九域志云月林国西南有怪石方数百里光明澄澈可以鉴人五脏六腑谓之仙人镜其国人有疾輙照之遂知脏腑处　天中记曰天下之强者东海之沃燋石焉方三万里海水灌之随尽故水东流而不盈　又曰玉门西南有国山中嵗生石防【`音津石胆`】数千枚名为霹雳防从春雷而防减秋至防尽　呉地记曰呉县西三十里花山蓊郁幽防晋太康二年生千叶石莲花　寳椟记曰寳应有雷公石二枚形如斧长可四寸阔二寸无孔腻如青玉置之室中则光气连天　图经云昔有星堕水化为石当彭蠡湖中俗呼为落星湾　倦游录曰谢鸿云向在乡中山寺为学见髙岩石上有如燕状者因以笔识之石为烈日所暴忽有骤雨至所识者往往堕地盖寒热相激而迸落非能飞也　杨公笔录曰金陵有三大石甚古呉仲庶作守日夜梦三举子求哀且曰若不垂佑明日当为灰烬矣公甚异之诘旦遍问僚属莫能原其意既而视其牒见兵马司状申乞烧三丑石作灰供修造之用公遂悟勅寺僧爱防焉　稽神录曰右千牛兵曹王文秉丹阳人世善刻石其祖甞为浙西廉使裴璩采碑于积石之下得一自然圆石如毬形式如磨斲乃重叠如殻相包斲之至尽其大如拳复破之中有一蚕如蛴螬蠕蠕能动人不能识因弃之数年浙西乱王出奔至下蜀与郷人夜防语及青蚨还钱事佐中或云人欲求富莫如得石中金蚕畜之则寳货自至矣问其形状则石中蛴螬也　北牕炙輠曰有人曽畜一石人以十万购之其人与之而诘其异人令取盆水置石其中视之有一马现石中状如飞动其人问所用曰此龙驹石也以水浸之饮马马輙生龙驹无价寳也　纪异曰河南府东有象庄旧传汉时西僧以象防经至洛阳化为石今石象犹存　又曰涪州鉴湖上流有石刻双鱼皆三十六鳞一衔萱草一衔莲花鱼见则丰年　寰宇记曰广汉有青石山九州要记云此山音石天下无加可为磬　又曰安福县长岭山有石色黒可以种火是为不灰石　又曰临溪石在江南绩溪县北临溪岸方圆二丈其平如砥溪水甚清澈数里内妇人悉来浣纱去家既逺多于石上绩而守之每春华始布桃栁交映艶妆丽服羣防于此　又曰儋州昌化湖明山有二石如人形云昔有兄弟二人向海捕鱼因化为石号兄弟石　又曰桂州兴安县有卧石一枚其形似人而举体青黄隠起谓之石人可以祈雨小举则雨小大举则雨大　又曰贵州有洞池周十余丈下有石牛时出池间嵗旱民杀牛祈雨以血和泥涂牛即雨尽即晴以为恒　又曰马岭山峤多虺蛇毒杀人有冷石可以解之屑着疮内即活　广州记云甘泉县平野中孤石挺起峰秀入云连石相接无异栋宇　安城记曰石室中有素石数斛状如雀头甘润虚脆殆可噉也　通志曰大理府城北岸溪旁有僇魔石世传观音闭罗刹以石压之后人建观音阁于其上　地理志曰落峭石去飞猿馆一百十五里在飞猿水巍峩嵌空数里可望谢灵运诗曰朝登悲猿峤暮宿落峭石是其处也　始兴记曰营口东岸有石四方而髙可百仞许其状若台故名台石　幕府燕闲录曰有人得青石大如甎皆有鼻穿鐡索长数丈循环无断处商人见之以数十千易之云此是协金石垂于海中经夕引出上有金　湘州记曰零陵有石燕得风雨则飞翔如真燕风雨止还为石　葆光录曰徐侍郎知业少时游天台山歇于大树隂岩上石盘欲陊空中语曰下有人石屹然架树回身乃落四明旧志曰明州昌国东海中补陀伽山有盘陀石广可立百余人下瞰大海烛龙将驾天光焕发五色烂然顷焉一轮涌出其大有不可名者　临川记曰石廪状如仓廪其内可容千斛廪口开则嵗俭闭则年丰　益州记曰龙盘山有一石长四十丈有户及扇若人掩闭古老相传为玉女房　山海经注曰徼外出金刚石石属而似金有光彩可以刻玉外国人带之云避恶气  

石三  

原补天　佐岳【`上列子　下王隠晋书并详前`】　越履　蜀镜【`盛宏之荆州记云兴安县水邉有平石其上有石栉石履各一具俗云越王渡溪脱履堕栉于此　扬雄蜀都记曰武都丈夫化为女子盖山之精也蜀王娶以为妻无防物故乃于成都郭中葬之以石镜一枚径二尺髙五尺`】　督邮　亭长【`上幽明录详前　张敏竒士刘披赋曰盖土龙不可以升天石人不任为亭长容貌虽似蹄足难奬`】　欵梓　扣桐【`乐资春秋传曰秦人郑容为始皇使还至函谷闗见华山上有一人素车白马谓容曰吾华山使愿托一牍书致镐池君所子之咸阳道过镐池见一大梓树下有文石取以欵梓当有应者容如其言果有人从树出受书　下异苑详前`】　宋陨　晋言【`左传并详前`】化女　望夫【`刘义庆幽明录曰阳羡县小吏呉龛有主人在溪南尝以一日掘头舟过水溪内忽见一五色石浮水面取内牀头至夜化成一女子　又曰武昌北山上有望夫石状若人立古传云昔有贞妇其夫从役逺赴国难携弱子饯送此山立望夫而化为石因以为名焉`】　纸臼　书研【`庾仲雍湘州记曰应阳县蔡子池南有石臼云是蔡伦舂纸臼　刘澄之江州记曰兴平县蔡子池南有石穴深二百许丈石青色堪为书研`】　仙博　帝碁【`神仙传曰卫叔卿尝乗白鹿云鹤与数人博于石上详华山　下博物志详前`】　井　印鹊【`郭颁魏晋俗语曰长沙王又封常山王至国掘地为井深四丈得白玉一枚玉下有大石其上有灵　下搜神记详石二`】　浮磬　列钱【`上尚书详石二　洞防记曰汉武帝生时有雀羣翔于灞城门改为青雀门乃饰以锦文石为列钱之形`】　秦梁　汉柱【`郭缘生述征记曰秦梁地名也或云秦始皇东廵弗行旧道过此水率百官以下人提一石以填之俄而梁成今覩所累石无造作之处　三辅故事曰秦造作横桥汉承后置丞令石柱以南属京兆北属右扶风各分其半`】　神鞭　仙迹【`上三齐畧记详石二　水经注曰思阳川水东有独山北有岩岩上有人坐迹山腹石上有两手迹山下石上有两脚迹俗名之为仙人石也`】　饮羽覆书【`上韩诗外传详石二　呉越春秋曰禹按黄帝中经见圣人所记曰在乎九疑上东南号曰宛委承以文玉覆以盘石其书金简玉字禹乃退斋三日发石取书`】　韫玉　生金【`上文赋详石一臧荣绪晋书曰懐帝之时魏故豫州刺史贾逵墓西石碑生黄金采取即复生`】　羊起　雁  

飞【`列仙传曰黄初平家使牧羊见道士因随入金华山石室中兄初起求之得晤问所牧羊何在初平曰在山东往视但见白石初平叱曰羊起石成羊数万头　浔阳记曰庐山顶上有三石雁霜降则飞`】　燕衔　猪化【`西京杂记曰窦太后在家尝有白燕衔石大如指堕绩筐中详后妃　华阳国志曰三蓬县一曰小防通道寜州渡泸得蜻蛉县有长谷其中有石猪子母数千头`】　沈犀　押马【`蜀都水灾乃刻石为犀沈江浦详救灾　晋太始中謡曰宫中大马化为驴大石押之不得舒`】　牛唤人言【`后赵录曰石虎末洛阳城西北九里石牛在青山峡上忽鸣唤声闻数十里遣人打落两耳及尾鐡钉四足　前赵录曰刘聪麟嘉二年春正月石人言于宣光殿`】　羊文　狗状【`后赵录云涂中有大石二丈许自立石勒命断之有鱼羊之文　三十国春秋曰石勒僭位初太康中有山石似蹲狗之状行者咬之`】　浮江　入海【`上蜀录详石二　琐语云齐东有二石髙八尺广四尺而入于海`】支机　炊鼎【`织女以石支机　下异物志详石二`】　珪化　鞭驱【`传王子朝`】  

【`用成周寳珪沈于河人得于河上将卖之则化为石　下详石一`】　晒纱　浣衣【`防稽记曰诸暨县北界有罗山越时西施郑旦生处名苎萝邨所在有方石是西施晒纱处今名苎萝山　郡国志云梁州女郎山张鲁女浣衣石上便懐孕生二龙及女死将殡柩车忽腾跃升此山遂葬焉其浣衣石犹在今谓之女郎山`】　累阵　【`梁州记云沔阳城泝汉上十五里有诸葛武侯所镇在汉水南背山向水门前累石以为阵水至壊其行列水去輙复故石勒别传云初乡里所居地中石生日长鐡之象`】叩头　繋腰【`谢承后汉书云呉郡马皓父为南郡太守坐事繋狱皓懐小石至公卿门輙出`】  

【`石叩头流血覆面父遂得免　孝子传云霍子者不知何许人早失母后母常以其亡母名呼之不应輙楚挞霍子念言之则伤后母不言而死则亏父之明乃习游于河以石繋腰而没不扬父母之过`】　煑服卧陷【`列仙传云卭疏者周柱史能煮石髓而服之详仙　又云脩羊公华隂山石室有石榻卧其上`】  

【`石尽穿陷`】　瘥疾　苏创【`豫章女子戴氏久疾出见小石曰尔有神能瘥我疾者当事汝夜梦人告云我将佑汝疾渐瘥立祠名石侯祠后人取石投火咸曰此神石不宜犯之取者曰此石何神乃投井中曰神当出井中明晨视之出井取者疾死　张勃呉录曰郁林郡有布山多蛇毒有冷石色赤黒味苦屑此石着创中似初齿立苏一名初齿`】　昆明鱼　零陵燕【`西京杂记曰昆明池刻石为鲸鱼每至雷雨鱼常鸣吼下湘州记详石一`】　肃慎砮　临海矢【`帝王世纪曰周成王时肃慎氏来献楛矢石砮长尺有咫　异物志云夷州土无铜鐡取磨砺青石以作弓矢此石砮楛矢之`】　音若磬　防如星【`崔鸿后赵录曰石勒时有黒云如幕声如雷震落地气垫尘起连天时人往视之上犹然沸见有一石方尺余青而轻其音如磬　前凉录云张轨永嘉元年正月姑臧送元白防如星成二十八宿`】　声如鼔　形若轮【`又云张骏十年正月陨石于破胡焦而碎声如鼔闻七百里其处气上如烟首如赤荧　北燕录云冯防太平中有三石形若轮大六围见于山涧月余而已`】　言慎声　书必字【`前赵录曰刘曜遣将作大匠勲胡无増永兴显平二陵髙九十尺石人若有言慎声胡无亲闻之　前凉录云张轨时兰池送元石大如丸破中有必字青防白文书之`】　求云母取流黄【`魏名臣奏曰今作洛阳宫殿取白石之人鑚山索异石凿石求云母工后之事莫过于此后魏书曰帆国南界有火山山旁石皆焦镕流数十里乃凝坚人取以为药即石流黄也`】　孙楚  

漱　刘桢磨【`上晋书详石一　文士传曰武帝收刘桢输作部使磨石帝尝辇至尚方观作见桢故匡坐磨石不动其余详前`】　陈仓童子　武昌贞妇【`并化为石`】　陨于宋都是何祥也　言于晋国或有凭焉【`并详石二`】　増试劒捣衣【`试劒石在吉水崇元观后世传许真君试劒处王象之云捣衣石在永新相传顔鲁公常盘`】  

【`桓其上以为石可捣衣故名`】　排牙　解带【`髙邮州之神居山石齿齿如排牙人欲数之自始至终其数必増自终而始其増愈多无能知其石数之的者　解带石在临淮旧传项羽败垓下投薛公公不纳羽解带饭石上而去石至今犹存`】　罗汉　仙君【`罗汉石在上髙水南圣果寺之侧其东为鸬鷀洲正当县之水口即地钤所云鸬鷀洲合状元生者其南又有石丰上锐下名葫芦石　仙君石在建昌府南城田中一石髙八九尺方平如棊局近石罗列小石数十刻画如画视之可爱世传为仙君石`】铜鼔　金尺【`寜州西南武郷大沩山石屹立数丈形若铜鼓因名相传许旌阳逐蛟过此石`】  

【`中有声挥剑劈之一石中分如剑劈状今守备营是其地　金尺石在南昌郡西天寳洞之巅相传乃施肩吾所试丹者肩吾诗曰丹砂画顽石黄金横一尺人世较短长仙家爱平直盖咏此也`】　虎口　鱼潭【`虎口石在吉安府城西临漳水髙三尺出一穴状如虎口　鱼潭石在防昌亭立江浒为遗老周伯纶钓矶`】　坐禅　谈元【`坐禅石在侯官县之东峰劲直若笋峙于盘岩微触即动又名峰睡石同安县嘉禾屿陈黯读书堂侧有大石髙十六丈上刻谈元石三字`】　龙擦　象跪【`龙擦石在兴化府仙逰县九鲤湖之西有纹縦横如龙鳞日射之五色成文相传漈中龙擦于此　象跪石在鹤庆府城北石如狼牙昔元世祖自丽江石门闗乗一白象至此象跪不行故名`】　螺川　梅岩【`吉安府城北文山祠前二石东西并竪髙四尺许其一穴文宛蹙如螺形其一转折如川字故郡名亦曰螺川　梅岩石在泉州府晋流县髙数尺傍植古梅故名岩畔涧水合流东有緑潭沿流而上至髙峻处有石碁局石砚炼丹臼稍北两石对峙泉出其罅名潄玉泉其东为妙觉岩岩巨石屭赑中空可居唐欧阳詹结庐读书于其处人因谓之欧阳室有石砚尚存`】　珠玑　栉履【`山东登州府蓬莱县丹崖山下石壁千尺水中有小石状如珠玑或如弹丸久为海浪所磨荡圆洁光莹可爱俗呼为弹子涡　下荆州记详石三`】节度　统制【`武昌县江中有石三叚名节度石　统制石在兴国宋末统制巩信従文丞相勤王元李恒追至方石岭将及信以短兵接战元人疑有伏不敢进信坐巨石箭雨集被体屹然不动至死不僵后人呼为统制石至今行旅过其下必式`】　蒸饼　丽禾【`蒸饼石在南丰石佛潭中嵗饥则见其大如箕里人凿天下太平四字　下方舆胜覧详石一`】　风动　溜穿【`风动石在漳州府龙溪县天柱稍北虚出絶崖撼之即动刚风赫然题曰风动正徳志云风动石下有大石盘阁之此石四面均不偏倚其下适两尖相当故风来则动　唐杨宏贞溜穿石赋云始则泠泠触澄而或跃既而泱泱窅洞逹而旁穿`】　天劒　地符【`重庆府武隆西古渡头有断石中白防如劒光芒烛天故名天劒　大理府云南县清湖之西官道中有石成文如古篆籀色如丹砂名曰地符行人谨避莫敢践之`】　窊樽玉履【`武昌县散花滩上有窊樽宋县令朱荛书江滨有石其形如窊唐县令孟士源命为杯樽以盛`】  

【`酒　玉履石在宜章相传越王渡水遗玉履于岸今石上犹有遗迹`】　画卦　印文【`顺庆府治东四十里石如砥平上有八卦相传周柱下史以足画之足迹犹存　安化北滨江畔上有石天生印文八颗隂雨其文益见　以上并潜确书`】　地骨　云根【`上博物志详石一宋孝武登乐山诗曰屯烟绕风穴积水溺云根`】　猫睛　背【`山堂肆考曰三佛齐国出猫睛石莹洁明透如猫睛又曰贑州兴国县之儒林郷有圆石如背项皆具人谓之背石彷佛八卦形象逐月随斗杓旋转土人`】  

【`疑其怪移置他处翌日复归其处人因祀之`】　乞子　憩僊【`上郡国志详石一　酉阳杂爼荆州利水间有二石若阙名曰韶石晋永和中有飞仙衣冠如雪各憩一石旬日而去`】　捣帛掩扉【`嵩髙山记曰嵩山上有玉女捣帛石详后嵩山晏殊要云保宁府盘龙山南有一石长四十丈髙五尺中有户及门扉若人掩扉然号曰玉女房`】　鸡鸣　鹊噪【`坚续志曰分寜陈甫山荘有槌藁石陈夜歩月忽闻鸡鸣于石上即而视之不见移石于数歩外至次宿鸣如故复擕石以归置之月下鸡必鸣其子剖视之中有雌雄二鸡文采可观　又曰宋宫有灵鹊石石中有鹊每天将明闻其噪声宋南渡得之晋州`】　神钲　僊镜【`述异记曰洞庭山石楼下有两石扣之声响如钲人呼曰神钲下九域志详石一`】　挂带　作樽【`上挥麈录详石一　唐元结集道州东左湖有小石山山`】  

【`巅有窊石可以作樽名曰窊樽又作亭于樽上`】　鸡冠　马蹄【`山堂肆考曰长沙县北江滨石其形髙耸似鸡冠　又曰湘潭县锦湾之侧有石如马蹄`】　屐齿痕　龙马迹【`潜确书曰屐齿痕在桂林府义宁江口石矶上相传汉蜀时有马当者从诸葛武侯征防牱溺智恵江死焉英灵白昼擐金甲挥刃大呼响应山谷尝临流踞坐矶上屐痕宛然可观　又曰云南府石屏州有龙马蹄石髙四丈上有蹄迹旁有四小石为风伯龙师祷雨輙应`】　鸳鸯石　玳瑁栏【`又曰鸳鸯石在陜西紫阳西汉江滨石作雌雄状旧在洋县鸳鸯坝顺流至此渔人识之　又曰崖州海边有大石数十丈如屋宋时陈明府凿石为池以蓄玳瑁因名玳瑁栏`】　仙人磏　罗汉影【`又曰仙人磏在保定通江县有石窦可容百人崖下刻公孙秀才读书处年代不可考有山茶髙数丈相传是唐时物　又曰罗汉影石在萍郷之白鹭坑宋元符中巨石忽然中裂声如雷震居人往视石分为两各有罗汉影一尚屹立一在田间`】　似芙蓉　名霹雳【`名山志曰芙蓉渚有耸石如初生芙蓉色青白　下元中记详石一`】　形若覆钟　势如立马【`南安府南康县有浮石形若覆钟水绕其外为上游胜概苏轼甞檥舟于此　琼州府昌化县三十里有马岭山势起伏至海滨复相对耸起势如立马焉`】乌集云际　树生月中【`南寜府新寜州东北有慈乌石即州治之脉也磊石星布望之如羣乌飞集云际　防州府东郷西北厓壁间悬二石左日右月月中空隙有婆娑树一枝　以上并潜确书`】　文若马牛　状如龙凤【`魏畧曰梁州栁谷有石无故自崩有文如马牛之形乃司马氏得天下之应　下零陵志详石一`】　僧孺采竒　正臣蓄异【`上长庆集详石一　下山谷诗集详石一`】  

石四  

原隂【`汉名臣奏曰伏闻东平国无盐县山中有大石无故自起立臣愚以为石者隂殆有微人当绍起者汉兴来与今再见其一正以昭帝无继嗣见今又以陛下无继嗣复见`】　沈物【`前赵录详石一`】云触【`详石一`】　水投【`以水投石莫之受也以石投水莫之逆也`】　三足【`魏志详石`】  

【`一`】　五色【`拾遗记云昆仑西方须弥山有九层最下层有流霞阙南有螭潭左侧有五色石云是白螭之肠化为此石也`】　随流【`后赵石勒起河桥采石为中济石石无大小下輙随流`】　自立【`前燕录云慕容皝四年棘城里有大石自立而行`】　俱焚【`书云火炎昆冈玉石俱焚`】　尽起【`始皇鞭石事`】　岩岩【`积石也`】　落落【`如石`】　磊磊【`涧中石`】　渐渐【`诗渐渐之石`】　印【`徐广晋记曰鄱阳歴陵县有山临江岩穿似印时人谓石印已发皓遣使者以太牢致祭使者因以丹书石曰楚九州渚呉九州都扬州士作天子四世治太平矣`】　册【`北燕录云沮渠防逊永和二年大风震电于震所得石册`】　笥【`呉猛别传云豫章县东郷吕里山中有石笥磨伐不能开呉猛往遂得发之多有石牒古字弟子莫能晓者猛亦不言弟子数十人合力举盖不动如山猛一手提若无重焉`】函【`郭文举别传云先生每逰山林輙旬月忘归华隂之崖以观石室之石函焉`】　増五如【`唐元结序涍泉之阳得怪石焉左右前后及登石巅皆相似故名曰五如石并建五如亭于此五如石今在道州城东`】　三品【`上元县东北同泰寺即梁武舍身处寺前有丑石四各髙丈余陈封石为三品俗呼为三品石王安石有诗`】　仙人照镜【`潜确书曰四川忠州巴台下江中有圆石如镜旁有五石笋簇之呼为仙人照镜台`】　石人要水【`华阳国志详石一`】　抱石救溺【`孔丛子`】含石不饥【`列仙传详石一`】　没金饮羽【`韩诗外传详石二`】　投石超  

距【`史记详石一`】　刻石着功【`汉书详石一`】　刻石约兵【`潜确书曰平连率田浼素果敢发民年十八以上四万人授以府兵典刻石为约赤眉闻之不敢入界`】　聚石为障【`合璧事曰马燧表陇州刺史西山直吐蕃其上有通道虏常出入者燧聚石为障设二门为谯橹八日而毕虏不能暴`】　得石如眼【`又曰萧余上元夜于宣阳里酒盘下得一物如人眼睛体美石光彩射人置掌中每逰闇处輙光明三尺许后因雨飞去`】　踞之草制【`唐书详石二`】　爱而为铭【`长庆集详石二`】　大秦九色【`魏畧曰大秦国以石为城郭出九色玉石`】　桐庐一指【`山堂肆考曰桐庐县有石长一丈髙五尺缀岩谷间以一指抵之则摇动人力多则不动故以一指名之`】　呼曰石丈【`石林燕语曰米芾字元章性好竒知无为军初入州见立石颇竒喜曰此足以当吾拜遂命取袍笏拜之每呼曰石丈遂为言官所弹`】　号为石贤【`封氏见闻记曰有古墓前石人以肉祭之能愈疾因号为石贤士`】　有女浣衣【`述异记详石二`】　如人攘袂【`幽明录详石二`】　山水草木之形【`山堂肆考曰大理府防苍山出石白质黒文有山水草木之形温润如玉可琢为屏`】　人物溪桥之状【`又曰阶州北峡中有石青质黒理其文有松栢人物溪桥水石山林楼阁日月之状焉`】  

石五  

原诗梁朱超咏孤石诗曰侵霞去日近镇水激流分对影疑双阙孤生若断云遏风静华浪腾烟起薄曛虽言近七岭独立不成羣　萧推赋得翠石应令诗曰依峰形似镜挂岭势如莲映林同緑栁临池乱百川碧苔终不落丹字本难传有迈东明上来游皆羽仙　陈隂铿咏石诗曰天汉支机罢仙岭博碁余零陵旧是燕昆明本学鱼云移莲势出苔駮锦纹踈还当谷城下别是解兵书　周宏正咏石鲸应诏诗曰石鲸何壮丽独在天池隂鶱鬐横海半出似浮深吞航本无日吐浪亦难防圣帝游灵沼能懐跃藻心　标法师咏孤石诗曰中原一孤石地理不知年根含彭泽浪顶入香炉烟崖成二鸟翼峰作一芙莲何时发东武今来镇蠡川　髙丽定法师咏孤石诗曰迥日直生空平湖四望通岩隈恒洒浪树杪镇摇风偃流还渍影侵霞更上红独防羣峯外孤秀白云中　隋崔仲方奉和周赵王咏石诗曰玉防随月落金碑映日鲜入江疑濯锦出峡似开莲文马河西瑞兵符济北篇防逐灵槎上还归天汉边　岑徳润赋得临阶危石诗云当阶耸危石殊状实难名带山疑似兽侵波或鲸云峰临栋起莲影入檐生楚人终不识徒自蕴连城　虞茂赋得岑石诗曰蜀门郁遐阻燕碣逺参差独标千丈峻共起百重危镜峰含月魄盖岭逼云枝徒然抱贞介填海竟谁知　苏味道咏石诗曰济北甄神贶河西濯瑞文声应天池雨影触岱宗云雁归犹可羊起自成羣何当掘灵髓髙枕絶嚣氛増唐李峤咏石诗曰宗子维城固将军饮羽威岩花镜里发云叶锦中飞入宋星初陨过湘燕早归傥因持补极寜复羡支机　戴叔伦咏孤石诗曰迥若千仞峰孤危不盈尺早晚他山来犹带烟雨迹贞坚自有分不乱和氏璧　白居易和牛僧孺太湖石诗曰错落复崔嵬苍然玉一堆峰骈仙掌出罅坼劒门开峭顶髙危矣蟠根下壮哉精神欺竹树气色压亭台起磷磷状疑成瑟瑟胚廉棱露锋刃清越叩琼瑰岌嶪形时动巍峩势欲摧竒应潜怪灵合蓄风雷黛润沾新雨斑明防古苔未应栖鸟雀不肯染尘埃尖削琅玕笋洼剜马脑罍海神移碣石画障簇天台在世为尤物于人负逸才渡江一苇载入洛五丁推出处虽无意升沈亦有媒防从水府底置向相庭隈对称吟诗句看宜把酒杯终随金砺用不学玉山頽疏心偏爱圆公眼屡廻共嗟无此分虚管太湖来　童翰卿织女石诗曰一片昆明石千秋织女名见人虚脉脉依水更盈盈苔作轻衣色波为促杼声岸云连湿沙月对眉生有脸莲同笑无心鸟不惊还如朝镜里形影自分明　李徳裕叠石诗曰潺湲桂水湍漱石多竒状鳞次冠烟霞蝉聨叠波浪今来碧梧下迥出秋潭上嵗晚苔藓滋懐贤益惆怅　宋苏轼文登弹子涡石诗曰蓬莱海上峰玉立色不改孤根捍滔天云骨有破碎阳侯杀廉角隂火发光采累累弹丸间琐细成珠琲阎浮一沤尔真妄果安在我持此石归防中有东海垂慈老人眼俯仰了大块置之盆盎中日与山海对明年菖蒲根连络不可解傥有蟠桃生旦暮犹可待【`诗序云取此石数百枚以养石菖蒲`】　又仇池石诗曰海石来珠宫秀色如蛾緑坡陀尺寸间宛转陵峦足连娟二华顶空洞三茅腹初疑仇池化又恐瀛洲蹙殷勤峤南使餽饷扬州牧得之喜无寐与汝交不渎盛以髙丽盆借以文登玉幽光先五夜冷气压三伏老人生如寄茅舎久未卜一夫幸可致千里常相逐风流贵公子窜谪武当谷见山应已厌何事夺所欲欲留嗟赵弱寜许负秦曲传观慎勿许间道归更【`序云王晋卿以小诗借观意在于夺轼不敢不借以此诗先之`】　元杨维桢凤凰石诗曰大瀛浴火鸟灭没失倒景玉龙挟之飞脱落叠浪顶根从太始并势与华嵩并琅实既充脰玉距犹在矿马争灔滪堆譲天梯饼神人不敢鞭怒啄欲成瘿迁轻岐阳鼓扛重乌获鼎坐寒彭蠡矶沈却景阳井裘突月支头劒磨严顔颈秦女寜受跨晋士岂容醒灰歴五千刧金锁八千顷未知金带恩逺却白羽影防当鸣朝阳即都【`凤飞鸣也`】有竒警巨手一拍飞钦师许谁请　王逢望江郎石诗曰仲春天气佳万象欣改色我行六峯外遥见江郎石二仪辟混沌牵牛委精魄鼎列台辅姿玉韫圭璋徳斯连厚坤轴乃弃姑蔑域直上青莲花或陨樵舎侧安知非异境自与三神敌尚恋女娲功踌躇望西北　明林云同仙游龙擦石诗曰扪萝度深篁悬磴惊如线灵扃忽已开触目坐成危石泻银流千防垂楚练咫尺对珠帘喷薄日相溅万壑争喧豗千岩竞葱蒨石城亘长空缥缈飞琼殿原赋陈张正见石赋曰连山蔽亏巨石嵚﨑上兴云而蔚荟下激水而推移舒丹霞于九折混白露于三危镇方城于濮水固天阙于汤池开五岳之灵图集九老之仙都韬神功于射的产利劒于昆吾鱼跃湘郷之水雁浮平固之湖随山鹊之金印碎骊龙之寳珠奄蔼披衣氤氲翠防精卫取而填海天孙用以支机随西王而不落傍东武而俱飞　増唐郑惟忠古石赋曰博望侯周游天下歴覧山川寻长河于异域得美石而献焉汉武帝未之竒也东方朔见而喟然曰此石英辉润宻秀色明烂旧枕昆吾之谿曽临归美之岸玉雉飞而激矢金鸡鸣而縦弹至如天台始裂地乳初分丹青孕彩起成文盈尺则内含明月肤寸则外吐浮云别有两楹分竦双阙相向依依识啓母之形亭亭表望夫之状鼔迎桴而若动帆映舟而似飏此并流膏曲涧滴髓危峰据谷成虎临池作龙蒲英九节莲叶千重若乃泗水之上岐山之侧抚之则磬动竒音被之则锦开新色匠石见而心骇师涓闻而叹息于是琢磨成状雕莹生辉似则负图盘峙如鹊则缄印鶱飞在地者佳人捣练在天者织女支机及其火烈昆墟星流宋国被陨形碎遭焚影黒碑沈郢路之东树折阳闗之北昔之开坛竹抱剑松抽础应山云之润桥通海水之流栁谷岸崩之马郁林泥落之牛莫不嵗月凋讹丘陵芜没颠坠坑穽枕倚岩窟据洞口而嵯峨出泉心而硉矹徒见新排理坼旧蹙文廻圆分者雹散方裂者冰开既藏瑕而被藓又抱穴以侵苔岂如写镜能明磨锋可利撃拊充帝庭之乐闗和覩王府之器总五色而补天含九光而镇地者矣词未毕帝乃顾而言曰楚王见璞弃之山阿不有卞氏其如玉何抽琴命操为古石之歌歌曰江东藏瑞简济北蕴兵书若非平固湖中雁定是昆明池上鱼歌响既终神仪有怿左右惊视符采傍射使玉人而攻之果得连城之璧　李邕石赋曰代有逺游子植杖大野周目层岩覩巨石而叹曰兹盘礴也可用武而转乎兹峭峙也可腾踔而登乎观其凌云挿峰霄横嶂峻削标表汗漫仪状划镇地以周博崛戴天而雄壮黙云之暮起赩丹霞之朝上若使矗布长城嶷聫髙壁遏西戎而分塞截东陲而度碛张九州之地险蹙四裔之天隔别有列在王庭地当文砌凝贞琬之粉泽艶重锦之光丽承聴政之梁柱纳进贤之阶陛匪徒夹植桃李因芳茝蕙降神女之徜徉排仙衣之容曳若乃苔藓剥落雨露淋漓水碧藻曜绘画纷披不邀代之所贵不欲人之见知防懐金而列异曷剖玊而方竒至若危堞孤援悬门御冲出阵摧鹤乗城起龙炮与矢而飞雨磁当途而列墉金鼔为之沮气戈矛为之辍锋借如奕秋沈思蜀相兴图秉节制以全胜縦刼杀以论都鄙宋缄之谬识嘉禹凿之神模落五星而多懵坐千人而不孤惟磨礲之所取任方圆之自殊支空留于织室编尚想于兵符鸟何恨而填海山何言而望夫徒以贞者不黩坚者可久卧如羊于山野蹲似虎于林薮知作鼓之声虚信为人之无偶梁架海以东注镇临江而南守庶投水而克成将补天而何有岂独砥砺利器盘踞真王镞来肃慎门通越裳屹特立以兴主驾能言以发祥迩开莲兮华表逺倚劒兮疏梁保兹城而永固结彼交而不忘何止藏书石室勒篆离经翕湘川之飞燕伏昆池之骇鲸膏久服而顔驻碑一观而涕零岂如扣角匡坐且悲歌于白水寻山小住止危途于翠屏而已哉　白行简望夫石赋曰至坚者石最灵者人何精诚之所感忽变化而如神离思无穷已极伤春之目贞心弥固俄成可转之身原夫念逺増懐慿髙流盼心摇摇而有待目眇眇而不见丝萝无托难立节以自持金石比坚故推诚而遂变徒观夫其形未泐其怨则深介然而凝夫啓母之状确乎不防坚于王霸之心口也不言腹兮则实形落落以孤立势亭亭以迥出化轻裙于五色独认罗衣变纎手于一拳已迷纨质矧乎石以表其贞变以彰其异结千里之怨望含万里之幽思緑云朝触拂峩峩之髻鬟微雨暮霑洒涟涟之珠泪杂霜华于脸粉脱苔防于眉翠昔居人代虽云赋命在天今化山椒可谓成形于地于是感其事察其宜采蘼芜之芳生不相见化芙蓉之质死不相随冀同穴于防漠成终天之别离则知行髙者其感深迹异者其致逺委碧峰之窈窕辞红楼之婉娩下山有路初期携手同归窥户无人终叹往而不返嗟乎贞志可嘉髙节惟亮同胚浑之凝结异追琢而成状孤烟不散若袭香于炉峰之前圆月斜临似对镜于庐山之上形委化而已久目凝睇而已望悲哉思妇与行人莫不覩之而惆怅  

増铭唐白居易盘石铭曰客从山来遗我盘石圆平腻滑广袤六尺质凝云白文坼烟碧莓苔有斑麋鹿无迹置之竹下风埽露滴坐待禅僧眠留醉客清泠可爱支体甚适便是白家夏天牀席  

増歌唐呉融太湖石歌曰洞庭山下湖波碧波中万古生幽石鐡索千寻取得来竒形怪状谁能识初疑朝家正人立又如战士方狙撃又如防风死后骨又如于菟活时额又如成人枫又如害瘿栢雨过上渟风来中有隙想得沈潜水府时兴云出雨蟠蛟螭今来硉矹林亭上长恐忽然生白浪用时应不称娲皇将去也堪随博望噫嘻尔石好慿依幸有方池并钓矶小山丛桂且为伴钟阜白云长自归何必豪家甲第里玉栏干畔争光辉一朝荆棘忽流落何异绮罗云雨飞　宋欧阳脩紫石屏歌曰月从海底来行上天东南正当天中时下照千丈潭潭心无风月不动倒影射入紫石岩月光水洁石莹浄感此隂魄来中潜自从月入此石中天有两曜分为三清光万古不磨灭天地至寳难藏缄天公呼雷公夜持巨斧开崭岩堕此一片落千仞皎然寒镜在玉匳虾蟇白兎走天上空留桂影犹杉杉  

原赞晋郭璞磁石赞曰磁石吸鐡琥珀取芥气有潜通数亦防防物之相感出乎意外  

増记唐栁宗元永州万石亭记曰御史中丞清河男崔公来涖永州间日登城北墉临于荒野丛翳之隙见怪石特出度其下必有殊胜歩自西南以求其墟伐竹披奥欹仄以入绵谷跨谿皆大石林立涣若奔云错若置碁怒者虎鬭企者鸟厉抉其穴则鼻口相呀搜其根则蹄股交峙环行卒愕疑若噬于是刳辟朽壤剪焚榛薉决沟浍导伏流散为踈林洄为清池寥廓澄若造物者始判清浊効竒于兹地非人力也乃立游亭以宅厥中直亭之西石若掖分可以眺望其上青壁斗絶沈于渊源莫究其极自下而望则合乎攅峦与山无穷明日州邑耋老杂然而至曰吾侪生是州艺是野眉厐齿鲵未甞知此岂天坠地出设兹神物以彰我公之德与既贺而请名公曰是石之数不可知也以其多而命之曰万石亭耋老又言曰懿夫公之名亭也岂専状物而已哉公甞六为二千石既盈其数然而有道之士咸恨崔公之嘉绩未洽于人敢颂休声祝公于明神汉之三公秩号万石我公之徳宜受兹锡汉有礼臣惟万石君我公之化始于闺门道合于古祐之自天野夫献辞公夀万年宗元甞以笺奏尚书敢専笔削以附零陵故事　宋苏轼怪石供曰禹贡青州有铅松怪石解者曰怪石石似玉者今齐安江上往往得美石与玉无辨多红黄白色其文如人指上螺精明可爱虽巧者以意绘画有不能及者岂古所谓怪石者耶凡物之丑好生于相形吾未知其果安在也使世间石皆如此则今之凡石覆为怪戾海外有形语之国口不能言而相喻以形其以形语也防于口使吾为之不已难乎故夫天机之动忽焉而成而人真以为巧也虽然自禹以来怪之矣齐安小儿浴于江时有得之者戏以饼饵易之既而得二百九十有八枚大者兼寸小者如枣栗菱芡其一如虎豹首有口鼻眼处以为羣石之长又得古铜盆一枚以盛石挹水注之粲然而庐山归宗佛印禅师适有使至遂以为供禅师甞以道眼观一切世间混沌空洞了无一物虽夜光赤璧与瓦砾等而况此石虽然愿受此供灌以墨池水强为一笑使自今以往山僧野人欲供禅师而力不能办衣服饮食卧具者皆得以浄水注石为供盖自苏子瞻始　欧阳脩菱溪石记曰菱溪之石有六其四为人取去其一差小而尤竒亦藏民家其最大者偃然僵卧于溪侧以其难徙故得独存每嵗寒霜落水涸而石出谿傍人见其可怪往往祀以为神菱谿按图与经皆不载唐防昌中刺史李濆为荇谿记曰水出永阳岭西经皇道山下以地求之今无所谓荇谿者询于滁州人曰此谿是也杨行宻据淮南淮人为讳其嫌名以荇为菱理或然也谿傍若有遗址云故将刘金之宅石即刘氏之物也金伪呉时贵将与行宻俱起合淝号二十六英雄金其一也金本武夫悍卒而乃能知爱赏竒异为儿女子之好岂非遭逢乱世功成志得骄于富贵之佚欲而然耶想其陂池台榭竒木异草与此石称亦一时之盛哉今刘氏之后散为编氓尚有居谿旁者予感夫人物之废兴惜其可爱而反弃也乃以三牛曳置幽谷又索其小者得于白塔民朱氏遂立于亭之南北亭负城而近以为滁人嵗时嬉游之好夫物之竒者弃没于幽逺则可惜置之耳目则爱者不免取之而去嗟夫刘金者虽不足道然亦可谓雄勇之士其平生志意岂不伟哉及其后世荒烟零落至于子孙泯没而无闻况欲长有此石乎用此可为富贵者之戒而好竒之士闻此石者可以一赏而足何必取而去也哉  

## 御定渊鉴类函卷二十七

地部五【`昆仑山　增长白山　嵩髙山泰山　华山　衡山　恒山`】  

昆仑山一  

原龙鱼河图曰昆仑山天中柱也　水经曰昆仑墟在西北去嵩髙五万里地之中也其髙万一千里河水出其东北陬　大荒西经曰赤水之后黒水之前有大山名曰昆仑之丘有神司焉其神虎身九尾人面虎爪博物志曰昆仑从广万一千里神物之所生圣人神仙之所集有五色云气五色流水其泉东南流入中国名爲河也　增关尹内传曰万亿万岁有一大水昆仑飞浮是时飞仙迎取天王及善民安之山上也　吕氏春秋曰菜之美者有昆仑之苹也　淮南子曰昆仑之玉瑱而尘垢不能汚也　汉书曰张安世房中歌云天马来兮开逺门竦余身兮游昆仑　水经注曰昆仑爲无热丘　徐整长厯曰北斗当昆仑上气运注天下春夏  

爲雨露秋冬爲霜雪　道经曰海外蓬莱阆苑有五岳灵山昆仑之山乃天之中岳也在八海之间上当天心形如偃盖东曰樊【`饭`】桐西曰县圃南曰积石北曰阆苑上有琼华之阙光碧之堂瑶池翠水金井玉梁主鎭星之精居于中元一气天中焉　十洲记曰昆仑在西海戌地北海亥地去岸十三万里山高平地三万六千里出日月之上有九层每层相去万里形如偃盖下狭上广北曰阆风巓西曰县圃台东曰昆仑宫有增城九重傍有瑶台十二广各千歩皆五色石爲台基上安金台五所玉楼十二又有流精之阙碧玉之堂琼华之室紫翠丹房云锦烛目朱霞九光西王母所治也上通璿玑元气流布理九天而调阴阳乃天地之根纽也　又曰昆仑一号昆崚释氏家谓之须弥山爲帝释天所居山顶四峰拔出各高七百仭山东天下名东佛寺西天下名瞿耶尼南天下名阎浮提北天下名北郁单阎浮提今中国四裔是也涅槃经所谓阎浮界内有震旦即此杨炯碑曰昆仑西北之天门  

昆仑山二  

原尔雅曰西北之美者有昆仑虚【`墟`】之璆琳琅玕焉穆天子传曰天子遂宿于昆仑之阿赤水之阳吉日辛酉天子升于昆仑之丘以观黄帝之宫　纪年曰周穆王十七年西征至昆仑丘见西王母王母止之　史记曰禹本纪言河出昆仑昆仑甚高三千五百余里日月所相隐避爲光明也其上醴泉华池自张骞使大夏之后穷河源恶覩本纪所谓昆仑者乎　神异经曰昆仑有铜柱焉其高入天所谓天柱也圆周如削围三千里铜柱下有廻屋焉辟方百丈　搜神记曰昆仑之山地首也是惟帝之下都故其外絶以弱水之深又环以炎火之山山上有鸟兽草木皆生育滋茂于炎火之中故有火澣布非此山之皮枲则其鸟兽之毛也　增尸子曰赤县洲者实爲昆仑之墟土红芝草生焉食其一实而醉卧三百岁而后醒　淮南子曰禹以息土塡洪水以爲名山掘昆仑虚以爲下地【`或作池`】中有增城九重上有木禾珠树玉树璇树不死树在其西沙棠琅玕在其东绛树在其南瑶树在其北北门开以纳不周之风又曰县圃凉风樊桐在昆仑阊阖之中是其疏圃疏圃之池浸以黄水黄水三周复其原是谓丹水饮之不死昆仑之丘或上倍之是谓凉风之山登之而不死或上倍之是谓县圃登之乃灵能使风雨或上倍之乃惟上天登之乃神是谓太帝之居　拾遗记曰昆仑西有螭潭多龙螭皆白色千岁一蜕其五藏此潭左侧有五色石皆云是白螭膓化成　山海经曰周穆王至昆仑之丘游轩辕之宫眺钟山之岭勒石西王母之山纪迹圃之上　又曰昆仑之墟百神所在上有木禾长五寻大五围而有井以玉爲槛【`槛阑`】面有九门门有开明兽守之　崔鸿十六国春秋曰凉张骏酒泉太守马岌上言酒泉南山即昆仑之体也周穆王见西王母乐而忘归即谓此山山有石室王母堂珠玑镂饰焕若神宫删丹西河名曰弱水禹贡昆仑在临羗之西即此明矣宜立西王母祠以裨朝廷无疆之福骏从之　列仙传曰赤松子者神农时雨师也服水石以敎神农能入火不烧至昆仑山上常止西王母石室中随风雨上下炎帝少女追之亦得仙俱去至高辛时复爲雨师今之雨师是也　神仙传曰东郭延者山阳人也服云飞散能夜书有数十人乘虎豹来迎比邻尽见之与亲友辞别而去云诣昆仑山　许浑集曰浑尝梦登山有宫室凌云人云此昆仑也旣入见数人方饮酒招之至暮赋诗曰晓入瑶台露气清坐中唯有许飞琼他日复梦至其处飞琼曰何故显余姓氏于人间座上即改天风吹下歩虚声曰善  

昆仑山三  

增天柱　地首【`上详前一下详前二`】　平圃　下都【`山海经曰槐江之山实爲帝之平圃南望昆仑其光熊熊其气魄魄　下详前二`】　芝田　蕙圃【`拾遗记曰昆仑第九层下形渐狭小下有芝田蕙圃皆万顷羣仙种耨焉`】　金台　玉楼【`并详前一`】　王母居　陆吾司【`列仙传曰西王母居昆仑山下　山海经曰昆仑之丘神陆吾司之其神状虎身而九尾人面而虎爪是神也司天之九部及帝之囿时注云陆吾即肩吾也庄周曰肩吾得之以处大山也`】增城九重　去天数里【`上详前一　抱朴子曰蔡诞者自云被谪至昆仑初诞还人问曰昆仑何似荅曰天不问其高几里要于仰视之去天不过十数里也`】　黄帝遗珠　穆王勒石【`庄子曰黄帝游乎赤水之北登乎昆仑之丘而南望怀归遗其珠　下详前二`】　薲草已劳　沙棠不溺【`山海经曰昆仑之丘有草焉名曰薲其状如葵其叶如葱食之已劳又曰昆仑上有木焉其状如棠黄华赤实其味如李而无核名曰沙棠食之使人不溺`】　日月之  

上　天地之齐【`上详前二　酉阳杂俎曰昆仑爲天地之齐`】　兽曰土蝼鸟曰钦原【`山海经曰昆仑之山有兽焉其状如羊而四角名曰土蝼是食人　又曰有鸟焉其状如蜂大如鸳鸯名钦原按钦或作爰或作至`】　绝以弱水　环以炎火【`并详前二`】  

昆仑山四  

增玉瑱【`详前一`】　处陆【`吴越春秋曰范蠡爲越王筑城曰昆仑之象存焉越王曰昆仑之山乃地之柱上承皇天气吐宇内下处后土禀受无外滋圣生神呕养帝会故五帝处其阳陆三王居其正地吾之国也偏何能与王者比隆盛哉`】　三成【`尔雅曰三成爲昆仑丘注云昆仑山三重故以名云`】偃盖【`详前一`】　巡游【`陆贾新语曰黄帝巡游四海登昆仑山起居望于其上`】　无热丘【`详前一`】　河水出【`河图曰昆仑之墟五城十二楼河水出焉`】　赤县洲【`详前二`】仙人居【`葛仙公传曰昆仑一曰圃一曰积石瑶房一曰阆风台一曰华盖一曰天柱皆仙人所`】  

【`居也`】  

昆仑山五  

増诗晋陶潜读山海经诗曰迢迢槐江岭是谓圃丘西南望昆仑光气难与俦亭亭琅玕照落落清瑶流原赞晋郭璞昆仑丘赞曰昆仑月精水之灵府惟帝下都西羌之宇杰然中峙号曰天柱  

长白山  

增名胜记曰长白山其巓有潭周八十里深不可测南流爲鸭緑江北流爲混同江　明一统志曰长白山在故会宁府南六十里横亘千里髙二百里  

嵩髙山一  

增尚书曰荆河惟豫州又曰熊耳外方桐柏至于陪尾蔡沈注曰熊耳外方桐柏陪尾豫州山也外方地志颍川郡崈髙县有崈髙山古文以爲外方在今京西登封县也　诗曰崧髙维岳峻极于天维岳降神生甫及申周官曰颍州其鎭山曰嵩髙山　尔雅曰嵩髙爲中  

岳　释名曰嵩字或爲崧山大而髙曰嵩　白虎通曰中央之岳独加髙字者何中央居四方之中可髙故曰嵩髙　戴延之西征记曰嵩山东曰太室西曰少室相去十七里嵩其总名也谓之室者以其下各有石室焉少室髙八百六十丈上方十里与太室相埒但小耳就山中视之太室爲髙出山则少室岿然矣　星经曰塡星主嵩山豫州史记天官书曰塡星之位曰中央岁塡一宿宋天文志曰塡星爲中央二十八岁而一周天唐天文志云鹑火大火寿星豕韦爲中州其神主乎嵩丘塡星位焉　史记天官书曰柳星张三河【`三河三辅成周也`】又曰夜半建者衡衡殷中州河济之间晋天文志曰自柳九度至张十六度爲鹑火于辰在午周之分野属三河唐书曰自陜而东三川中岳爲成周【`三川伊洛河也`】　唐天文志曰自鹑首逾河戒东曰鹑火得重离正位轩辕之只在焉其分野自河华之交东接祝融之墟北负河南及汉盖寒燠之所均也　新唐书曰寿星在商亳西南北连太室之东自阳城际之又曰新郑爲轩辕祝融之墟其东鄙则入寿星隋志曰轩辕黄帝之神后妃之主土职也　名山志曰嵩髙山者五岳之中岳也　潜确类书曰中岳嵩山少室武当爲佐命太和陆浑爲佐理  

嵩髙山二  

原汉武内传曰武帝夜梦与李少君俱上嵩髙山上半道有绣衣使者乘龙持节从云中下言太乙君召觉即告近臣曰如朕梦少君将舍朕去矣　续汉书曰汉武帝礼登中岳闻有呼万岁声者三于是以三百户封奉祀命曰崇髙邑至后汉灵帝复改崇髙爲嵩髙焉　世说曰嵩髙山北有大穴莫测其深百姓岁时游观其上晋初尝有一人误坠穴中同辈冀其傥不死乃投食于穴中坠者得之爲寻穴而行计可十余日忽旷然见明又有草屋中有二人对坐围棊局下有一杯白饮坠者告以饥渴棊者曰可饮此坠者饮之气力十倍棊者曰从此西行有天井其中有蛟龙但投身入井自当出若饿取井中物食之坠者如言可半年许乃出于蜀中归洛下问张华张华曰此仙馆也丈夫所饮者玉浆所食者龙穴石髓　又曰傅亮北征在黄河中垂至洛遥见嵩髙山于时同从客在坐问傅曰潘安仁怀旧赋云前瞻太室傍眺嵩丘嵩丘太室故是一山何以言傍眺傅曰有嵩丘山去太室十七里此是书写误耳　增孙严宋书曰沙门释法义于嵩髙庙前石坛下得玉璧三十二枚黄金一饼光彩润洁河南太守毛修之以灵岳降瑞送诣神府　魏书曰裵衍字文舒自梁归魏授通直郎衍欲辞朝命请隐嵩髙表曰伏见嵩岑极天苞育名草修生救疾多游此岫臣摄性乖和诚希药此沈疴庶偶影风云永歌至德诏曰知欲养疴中岳錬石嵩栖素云根饵芝清壑深用嘉焉便从来请　旧唐书曰李渤字濬之隐于嵩山以读书业文爲事元和初以山人征爲左拾遗新唐书云河南少尹杜兼遣吏持诏币即山敦促不拜韩愈遗书曰朝廷士引领东望若景星凤凰争先覩之为快想拾遗公冠带就车惠然肯来舒所蓄积以补缀盛德之阙渤心善其言始出家东都　又曰卢鸿一字颢然博学善书隐于嵩山开元初礼召不至自图十景有序有词李参元记曰元居十志者草堂以修身蓄德之府也樾馆以延宾阅礼之用也洞元室以谈道众妙之宗也羃翠庭以栖闲谷神之致也期僊磴以湛情傲睨之适也涤烦矶以澡性洁已之谓也云锦淙以汰志日新其德也金碧潭以端容镜清其色也倒景台熙熙春台之乐也枕烟庭仙山之兴也十者天地之成数志者纪述之总名元居道心惟微幽赏亦异可谓隐沦之奇札今昔所未闻故备焉贻诸好事君子也　南齐书曰建元元年四月荥阳郡人尹午于嵩山东南隅见天雨石堕地石开有玉玺在其中方三寸奉玺诣雍州刺史萧赤斧表献之　崔鸿十六国春秋曰王猛至山见一老父据胡牀须鬓皓然猛进拜老父曰王公何因拜也遣人送猛出山顾视乃嵩髙也原山海经曰太室之中山其上有木焉叶状如棃而赤理其名曰栯服之不妬有草焉其状如白华黑实泽如蘡薁其名曰瑶草服之不昧上多美石　增又曰少室之山有木焉名曰帝休叶状如杨其枝五岐黄华黑实服者不怒其上多玉其下多铁休水出焉而北流注于洛其中多防鱼状如盩蜼而长距足白而对食者无蛊疾可以御兵　又注曰阳城西谷多季室亦曰少室山巓有白玉膏服之得仙　原刘根别传曰根弃世学道入中岳嵩山石室中峥嵘上东南下五十丈北人冬夏不衣身毛皆长一二尺顔状如年十五时　增又曰武帝登少室见一女子以九节杖仰视日闭左目开右目气且絶乃苏息帝使人问之所行何等女子不荅东方朔曰妇人食日精者　原列仙传曰王子乔周灵王太子晋也好吹笙作凤鸣游伊雒间道士浮丘公接上嵩髙山三十余年往来缑氏山缑氏山在嵩山之西仙经曰嵩髙山东南大岩下石孔方圆一丈西方北入五六里有太室髙三十余丈周围三百歩自然明烛相见如日月无异中有十六仙人云月光童子常在天台时亦往来此中人非有道不能望见　襍道书曰自岳神庙东北三十里至一山名曰东龙门其东有三台山昔汉武东巡过此见学仙女帝观之因以名焉南有许由山髙大四絶其北有颍水尧聘许由其处犹有坛墠汉世有道士从外国将贝多子来于嵩髙西脚上种之有四树与众木迥异一年三花白色香美　增翰林盛事曰田游岩初以儒学累征不起偕其母隐嵩山调露中髙宗幸中岳因访其居游岩出拜诏命中书侍郎薛元超入问其母御题其门曰隐士田游岩宅征拜文学士　云麓漫钞曰元和四年三月二十六日余与著作郎樊宗师处士卢仝自洛中至少室谒李徴君渤樊次玉川疾作归明日与李卢自少室而东上太室中宿封禅台下石室遂自龙川寺钓龙潭水遇雷明日观啓母石入天封观闰四月三日韩愈题　集古录云武后封禅处有石记曰人游龙潭者毋笑语以渎神龙龙怒则有雷恐　唐髙僧传曰永淳时嵩岳闲居寺僧元珪庐岳之厐坞一日有伟丈夫从部曲来谒曰我此岳神也请受正戒珪曰无我无汝孰能戒哉神曰我神通亚佛珪曰汝能使上帝东天行而西七曜乎汝能夺地只融五岳而结四海乎曰不能曰东岩寺之障莽然无树北岫有之而背非屏拥汝能移北树于东岭乎神曰闻命愿师无骇是夜暴风吼雷物不安所诘旦和霁则北岩松栝尽移东森然行植焉　洞渊集曰中岳山洞名上帝司眞之天即轩辕爲黄帝治中岳主德分精黄老驻跸上有仙人贝多之树玉女织锦之室石髓琼环玉人金像上应柳宿之精下鎭周地之分野　酉阳杂俎曰太和中郑仁本表弟尝与王秀才游嵩山扪萝越磵径极幽夐徙倚间忽觉鼾睡声见一人枕襆而眠呼之起问其所自曰君知月乃七宝合成乎月势如丸其影日烁其凸处也常有八万三千户修之予即一数因开襆有斤凿数事玉屑饭两裹授与二人曰食此虽不足长生可以一生无疾指一径曰由此自合官道矣言已不见　关中记曰嵩髙山石室十余孔有石牀池水食饮之具道士多游之可以避世　李白集曰予访道少室尽登三十六峰少室上有四天门中有三十六峰三门犹可攀掖独西天门缺处望之一铁楞窗俨然玲珑竟不可践其处似羣仙所往还也　岳渎名山记曰天下有三十六洞天第六爲嵩山司眞洞天又有七十二福地第六十爲缑氏山子晋上升处第六十二爲少室山　记事珠曰嵩髙山下有石室名谟觞内有仙书无数昔仙人方回读书于内玉女进以饮食　嵩山记曰嵩髙山上有石室前有石柱似承露盘上有石脂滴下食之一合寿与天地相毕中顶南下二百歩亦有岳庙画爲神像有玉人髙五寸玉色甚光润制作亦佳莫知早晩所造盖岳神之像相传谓明公山中人悉云屡尝失之或经旬乃见　舆地志曰道书云蔡邕于嵩岩石室中得素书八卷神仙传云唐李筌于嵩山虎口岩得黄帝阴符经　又曰嵩山西七十里至少室从东角上四十里得下定思又上十里得上定思十里中有大石门爲中定思自中定思而出至崖头下有石室中有水多白石英内有自然经书自然饮食　通志曰嵩髙山下有古简一枚上有两行科斗书张华问束晳晳曰此汉明帝显节陵策文也检验果然又汉张芝于太室天门西岩石室中获科斗古书　嵩髙志曰汉安帝延光四年铸一鼎于少室山其文曰承露鼎小篆书四足刀劒录云汉武帝元光五年铸八劒各长三尺六寸铭曰八服小篆书五岳皆埋之魏道武帝以登国元年于嵩阿铸一劒铭曰鎭山书　又曰鼂说之字以道钜野人崇宁间与陈叔易同隐嵩山叔易赴召以道嘲之曰处士谁人爲作牙尽防猿鹤到京华从今邻壑应惆怅六六前只一家后靖康间以道亦起而女弟四娘适唐氏者颇复诮其出焉　谈苑曰宋石元懿熙载游嵩阳道中遇一叟熟视之曰眞太平良弼也吾幼爲房龄检书苍头公酷似房公语讫即不见太宗朝石果爲左仆射  

嵩髙山三  

原二室　三台【`上详前一下详前二`】　神岳　天鎭【`上详前一庾阐建武颂曰邈彼嵩华维岳之峻岩岩髙大配天作鎭`】　玉人　金像【`上详前二　仙经曰嵩髙山大岩下有佛图奇妙有一大金像在中来语寺僧密公密公时在嵩寺寺在嵩山脚下闻之欣然即与人披林求索时白雾昏迷密公荒昧失路一往看之即入山中惟见一麝香出入三四歩侧足双跳歩歩廻顾复去十歩中有青炎出就视之有自然天地`】　石牀　铜铫【`上详前二　卢元明嵩山记曰嵩山最是栖神之灵薮长松緑柏生于岭涧左右古人住止处有铜铫器物东北出云有自然五谷自然仙乐`】　乘龙　控鹤【`上详前二　孙绰天台赋曰王乔控鹤以冲天`】　玉浆　石髓【`并详前二`】白雾　青炎【`并见金像注`】　吹笙王子　衣绣使者【`并详前二`】种花道士　围棊仙人【`并详前二`】　月光童子　鬼谷先  

生【`上详前二　嵩山记曰鬼谷先生于嵩山东南学仙`】　节彼灵山　鎭兹中土名雄五岳　秩视三公【`天子祭名山五岳视三公`】　瞻彼髙岳  

鎭兹坤仪【`以上俱白帖`】　增鎭地　配天【`上详前二　左传曰山岳则配天`】授书　枕襆【`山堂肆考云白年乐天子也一日于嵩山东岩下遇李白曰吾与汝父皆仙`】  

【`矣出素书一轴授之曰读此可辨九天禽语九地兽言年一日过潞州二雀啾唧过州太守庭守曰彼何言年曰言城西人家有粟可共食之验之果然　下详前二`】　凤鸣　鹤驻【`列仙传曰王子晋好吹笙作凤鸣上嵩髙山后见桓良曰告我家七月七日待我缑氏山头果乘白鹤驻山头望之不得到乃举手谢时人而去`】　绝谷　烧丹【`李白集曰嵩山有神人焦链师者不知何许妇人也又云生于齐梁间其年貎可称五十许常胎息绝谷居无室庐游行若飞倐忽万里世或传其入东海登蓬莱竟亦不能测其往也　道书曰中岳道士顾元续于天宝中尝怀金行市中忽遇一人强登旗亭倾壶尽醉日与之熟一年中输数百金其人请所欲元续笑曰予烧金丹八转矣将烦君守之或药成相与期于太清也其人慨然许之`】　嵩门　石阙【`嵩岳志曰玉柱峰下有峡如门中秋望夕月从峡出如镜在台名曰嵩门　又曰汉武帝祀嵩山见啓母石遂令建庙南有石阙汉安帝延光二年颍川太守朱宠造`】　金壶　玉镜【`又曰太室有金壶峰仙传云老子以金壶墨写经于峰下因名　又曰中峰东有玉镜峰峰下时有一镜浮空望之光色如玉`】　青童　白鹿【`又曰汉武帝见二青衣童子捧书来迎欲问之俄失所在因名其峰曰青童　又曰少室有白鹿峰上多白鹿或云仙鹿其色皆白`】　汉柏秦槐【`又曰嵩阳宫有古柏三株大者七人围次六人围又次五人围相传汉武帝封爲三将军　又曰秦槐相传秦时封爲五品宋文彦博少林寺诗曰五品封槐今尚在是也`】　登仙台　饮鹤池【`西征记曰汉武帝于太室山作登仙台　名胜志曰缑氏山王子晋升仙处上有饮鹤池`】　弃瓢岩　洗耳池【`嵩书曰许由隐箕颍间以手掬水人遗一瓢饮讫挂木上风吹有声由以爲烦弃之岩下　罗泌路史曰尧让天下于许由不受而逃后隐于箕颍之间尧又召爲九州长不欲闻之洗耳于颍滨时巢父牵犊欲饮见由洗耳问其故由告之巢父曰汚吾犊口乃牵犊上流饮之`】　面壁石立雪亭【`嵩岳志曰少林寺西北三里许有初祖庵盖达磨面壁洞在其上而建庵于此也背倚五峰前临双涧松柏茂荫爲山中胜境庵中有达磨石亦名面壁石　又曰五乳峰下有立雪亭以二祖神光雪中立达磨而建亭于此`】　室藏丹经　天降甘露【`嵩岳志曰张道陵留侯六世孙也入嵩山神人告之曰石室中藏黄帝丹经琅函玉笈之书子行必获矣从之果得其书　又云少林寺西有甘露台相传跋陀繙经天降甘露`】　卢鸿广庐　李渤筑室【`唐书曰卢鸿庐嵩山赐隐居服官营草堂到山中广学庐聚徒数百人　旧唐书曰李渤筑室于少室山中自号少室山人`】  

嵩髙山四  

增题柱【`欧阳永叔跋嵩山题名曰韩退之题名在天封宫石柱上记龙潭遇雷事`】题壁【`嵩岳志曰司马温公嵩山题壁云登山有道徐行则不困措足于平稳之地则不跌其防深逺矣`】　九节杖【`详前二`】　封天王【`唐书云则天垂拱四年改嵩山爲神岳封其神爲天中王至万岁通天元年辛巳尊天中王爲神岳天圣皇帝天灵妃爲天圣皇后`】　啓母石【`详前二`】　望都【`纪异曰岳之西北一号望都天气晴暖即望见洛阳隐隐如车盖之形`】　捣帛石【`五代秦再思记嵩山之下有玉女捣帛石莹彻光洁人莫能测岳下人云立秋前一日中夜常闻杵声`】　见日出【`六帖岳之东北一号鸡鸣峰五更初便见日出`】  

嵩髙山五  

原诗唐宋之问奉使嵩山途经缑岭诗曰侵晨发洛阳城中歌吹声毕景至缑岭岭上烟霞生草树饶野意山川多古情大隐德所薄归来可退耕　增唐沈佺期岳馆诗曰洞壑仙人馆孤峰玉女台空蒙朝气合窈窕夕阳开荒涧含轻雨虚岩应薄雷正逢鸾与鹤歌舞出天来　唐李白送杨山人归嵩山诗曰我有万古宅嵩阳玉女峰尝留一片月挂在东溪松尔去掇仙草菖蒲花紫茸岁晩或相访青天骑白龙　唐刘希夷嵩岳闻笙诗曰月出嵩山东月明山益空山人爱清景散发卧秋风风止夜何清独夜草虫鸣仙人不可见乘月近吹笙绛唇吸灵气玉指调眞声眞声是何曲三山鸾鹤情昔去落尘俗愿言闻此曲今年卧嵩岑何幸承幽音神仙乐吾事笙歌铭夙心　唐刘禹钖送卢处士归嵩山别业诗曰世业嵩山隐云深无四邻药炉烧姹女酒瓮贮贤人晩日华阴雾秋风函谷尘送君从此去铃阁少谈宾　宋梅尧臣登太室中峰诗曰日夕望苍崖崭崭在天外及来歩其巓下见河如带半壁云雾昏山根已沛　宋欧阳修玉女捣帛石诗曰玉女捣秋衣夜下青松岭山深风露寒月杵遥相应灵踪杳何寻片石秋光莹　元蒲理翰游嵩岳诗曰嵩岳岩前铁作桥重楼朱宇隐层霄道人歩月拾瑶草童子倚云吹玉箫春满石坛迟昼景龙藏金鼎长丹苗苔封少室山前路何许髙人索价饶  

增赋唐张仲素山呼万岁赋曰天作太室巍乎苍苍立极中位含精降祥惟汉武之肇祀闻嘉言之孔章告盈数以不忒郁希声之载扬于时五辂旣臻千官毕会望崭岩之絶壁升缥缈之华盖排羽卫于山前刻金石于天外谅精诚之至感致天地之交泰于是腾洪音流翠霭始则类乎雷殷终不因乎地籁惟天祚圣谷得一而盈惟岳降神声至三而大夫其登封则千古是追峻极而四方是维瑞载光于汉史德且咏于周诗动恊休征有异坻頺之震响合灵祀且殊大块之噫是时也百神受职万灵献功霁山雾收山风福穰穰于宇内声隐隐于封中且啓迪之微延洪是表因勒成而响荅殊卜祝之占兆凭乎物陋石言之不臧自天叹梦龄之尚少懿乎脗合散乎絪缊邈崇丘之灵响伊仰止而敷闻掩格与凤降轶神光与庆云独得乎数千百祀何慙于七十二君稽彼众山咨夫四岳或泥金于杳霭或瘗玉于緜邈封并闻夫再三响未效于清浊方今文物芬郁寰瀛廓澄我后克让谦勤夙兴已固如山之寿式当如月之升所以下臣献颂望翠华之是登  

原祭文宋范泰爲宋公祭嵩山文曰刘裕敬荐中岳之灵惟岳作鎭中畿拟天比峻降祉发辉宣和阴阳道达幽微旣曰辅顺亦疾厥违霜露所均万人是依不以虚薄志归不庭仰纾国耻俯拯黎甿望岭怀仁践境延情金璧之赠媿惧交盈思乐时雍终凭威灵旧都旣清三秦期廓岂惟人谋亦仰防略逝将言旋自雍徂洛何以寄怀一巵清酌珪璧云乎深诚攸托　后魏孝文帝祭嵩髙山文曰维太和十八年敬昭告于嵩髙之灵太极分浑两仪是生辰作干宝岳树坤灵昭彰天地吐纳五精惟中挺神祥契幽经日月交晖寒暑逓成万象含和兆类孳盈爰自化辟俶庆胥庭轩辕曜哲伊祁载形逮于有周实光洛祯川潜龙光山隐凤停三才凭微七曜依明人伦倾首百神柔诚造厥区夏歴兹三正应符代绩孰不斯营洎乎皇魏飞虬元并螭腾穹象用九黔嬴新兴略丕猷防清佗琼指阴淹翠湿亭河图旷览升中阙铭朕承法统诞邀休宏开物成务载铄成龄迁宇柳方阐绳廛城则直之兴百堵若星日躔流馥月陆芬馨锵旋紫宿景曜黄衡鸾声嘒嘒鸑和嘤嘤归盖如云还辀若霆惟嵩岩岩峻极昊青惟邑翼翼长啓魏京荐玉告防用昭永贞纳兹多福万国以宁　增宋苏辙祭谢嵩山文曰辙昔縁吏役自陈如洛道出嵩少秋雨方淫繁云如絮缠覆山上究观诸麓莫瞩诸岭据鞍黙祷庶几一见俛仰未几豁然云移如卷重帏却置山后连峰角立草木可数惊顾窃叹莫知其由昔韩愈南征有感于衡岂以无似克配前烈黙然慙惕不以语众至于今日十有八年永怀畴昔有不能已谨遣家兵以茶酒香烛及佛经疏伸导薄诚神灵不昧景响昭荅  

原赞晋郭璞太室山赞曰嵩惟岳宗华岱恒衡气通元漠神洞幽明嵬然中立众山之英  

泰山一  

增尚书曰岁二月东巡狩至于岱宗注云岱宗泰山也又曰海岱惟青州　诗曰泰山岩岩鲁所瞻　周  

官曰兖州其鎭山曰岱宗　论语曰季氏旅于泰山孟子曰孔子登东山而小鲁登泰山而小天下　尔雅曰河东岱　又曰泰山爲东岳　公羊传曰曷爲祭泰山河海山川有能润乎百里者天子秩而祭之　又曰触石而出肤寸而合不崇朝而徧天下者惟泰山之云也　淮南子曰清之爲明杯水可见眸子浊之爲闇河水不见泰山　史记曰李斯谏逐客书云泰山不让土壤故能成其大　袁宏汉纪曰夫东方者万物之所始山岳者灵气之所宅故求之物本必于其始取其所通必于其宅崇其坛场谓之封明其代兴谓之禅然则封禅者王者开物成务之大礼也　唐天文志曰降娄元枵以负东海其神主于岱宗岁星位焉　三礼义宗曰东岳所以谓之岱者代谢之义阳春用事除故生新万物更生相代之道故岱爲名也　原五经通义曰岱宗言王者受命易姓报功告成必于岱宗也东方万物始交代处宗长也言爲羣岳之长　白虎通曰王者受命必封禅封者增髙也禅者广厚也【`禅除地爲坛字本爲墠以其祭神故从示`】皆刻石纪号着己功绩以自効也天以髙爲尊地以厚爲德故增泰山之巓以报天禅梁甫之阯以报地　博物志云泰山一曰天孙言爲天帝孙也主召人魂东方万物始成故知人生命之长短　名山志曰泰山五岳之东岳也　增论衡曰泰山之髙参天入云去之百里不见埵块　客难曰日月之径不千里则不能烛六合而燿八纮泰山之髙不嶕峣则不能浡滃云而散歊烝洞渊集曰泰山名蓬元太空之天即太昊爲青帝治  

东岳主万物发生考校死生鬼神之所歴代帝王报功封禅之岳上应奎娄之精下鎭鲁地之分野　茅君内传曰岱宗山之洞周廻三千余里名曰三宫空洞之天潜确类书曰东岳泰山罗浮括苍爲佐命蒙山东山  

爲佐理  

泰山二  

増左传曰郑伯请释泰山之祀而祀周公以泰山之祊易许田杜预注云郑有助祭泰山汤沐邑在祊　庄子曰易姓而王封泰山禅梁甫者七十二代其有形兆垠堮勒石凡千八百余处　史记曰管仲云古者封泰山禅梁父者七十二家而夷吾所记者十有二焉昔无怀氏封泰山禅云云伏牺氏封泰山禅云云神农氏封泰山禅云云炎帝封泰山禅云云黄帝封泰山禅亭亭颛顼封泰山禅云云帝喾封泰山禅云云尧封泰山禅云云舜封泰山禅云云禹封泰山禅会稽汤封泰山禅云云周成王封泰山禅社首皆受命然后得封禅　又曰汉髙祖封爵之誓云使黄河如带泰山如砺国以永宁爰及苗裔　汉书曰秦始皇上自泰山阳至巓立石颂德明其得封也从阴道下禅于梁父　又曰武帝元封元年四月乙卯封泰山下东方封广丈二尺髙九尺其下则有玉牒书明日下阴道禅泰山下阯东北肃然山又曰五岳四渎皆有常祀惟泰山与河岁五祠　后  

汉书光武本纪曰中元元年二月辛卯柴望岱宗登封泰山甲午禅于梁父　袁山松后汉书云光武封泰山云气成宫阙　封禅仪曰光武封山居亭百官布野比日山上云气成宫阙百官并见之二十一日夕牲时白气广一丈东南极望致浓厚时天清和无云瑞命篇岱岳之瑞以日爲应也事毕皇帝再拜羣臣称万岁音动山谷有气属天遥望不见山巓山巓人在气中不知也原汉官仪及泰山记曰盘道屈曲而上凡五十余盘  

经小天门大天门仰视天门如从穴中视天窗矣自下至古封禅处凡四十里山顶西岩爲仙人石闾东岩爲介丘东南岩爲日观日观者鸡一鸣时见日始欲出长三丈所又东南名秦观秦观者望见长安吴观者望见会稽周观者望见齐【`一作镐`】黄河去泰山二百余里于祠所瞻黄河如带若在山阯山南有庙悉种柏千株大者十五六围相传云汉武所种小天门有秦时五大夫松增前秦录曰处士张忠隐于泰山岩栖谷饮修导气  

之法凿石爲釜泰山人于今法之　旧唐书曰唐髙宗登封泰山祀帝只于社首皇后爲亚献越国太妃爲终献百僚咸窃笑之诏名封祀坛爲舞鹤台介丘坛爲万岁台降禅坛爲景云台以纪当时所见之瑞　元和郡国志曰开元十三年冬明皇封泰山登封之夕凝气昏晦迅风激烈明皇出斋宫露立以请及明清霁旗旛不摇事毕至山下日又抱戴明曜五色千官称贺其日大赦以灵岳昭感封泰山神爲天齐王　又曰明皇东封车驾至岳西来苏顿有大风从东北来自午至夕裂幕折柱众恐张说倡言曰此必是海神来迎也　周易是谋类曰泰山失金鸡郑注曰金鸡泰山之精　论衡曰顔渊与孔子俱上鲁泰山孔子东南望吴阊门外有系白马引顔渊指以示之曰若见吴阊门乎顔渊曰见之孔子曰门外何有曰有如系练之状　搜神记曰后汉胡母班曾至泰山之侧爲泰山府君所召令致书于女壻河伯处云至河中流扣舟呼青衣当自有取书者果得达复爲河伯致书府君云蜀志云班王匡之妹夫也　丘渊之齐记曰泰山东岳也瀛博二县共界汉武封禅割此县以供祀泰山故曰奉髙三十里有延陵儿冢　伍缉之从征记曰泰山于所经诸山最髙而岑崿轩举凌跨众阜云霞草木蔼然灵异苑囿神奇故无螫虫猛兽　广异记曰髙祖将封东岳而天久霖雨帝疑之使刘仁轨问华山道士李播爲奏玉京天帝播云待问泰山府君遂令呼之良久府君至拜谒甚恭播曰唐皇帝欲封禅如何对曰合封后六十年又合一封播揖之而去时仁轨在播侧立见府君府君屡顾之播又呼回曰此唐宰相不识府君无宜见怪旣出谓仁轨曰府君薄怪相公不拜令左右录此人名所以呼廻处分耳仁轨惶汗久之播曰处分了当无苦也其后帝遂封禅【`李播淳风父也`】　道书福地记曰泰山多芝草玉石下有洞天周廻三千里鬼神之府　列仙传曰泰山道士稷丘君武帝时以道术受赐后上东巡泰山稷丘君拥琴来拜武帝曰陛下勿上也上必伤足帝必欲上及上数里左右足指皆折乃止　又曰马明者齐国临淄人也本姓和字君贤爲县吏捕贼爲所伤当时殆死良久忽于道间见一女以肘后管中一丸药大如小豆与明服之于是即愈血绝创合随神女还岱宗室中上下悬絶重岩深隐其去地千余丈中有金牀玉几非人迹之所能至神仙传曰刘冯者沛人学道于穆王子服石柱英及  

中岳石流黄年三百余岁而少容后入泰山中　又曰泰山下老父者失其姓名武帝巡狩见老父鉏于道间头上白光髙数丈问之对曰臣年八十五时衰老垂死头白齿落有道者敎臣绝谷服丹饮水并作神枕枕中有三十二物其二十四物以当二十四气其八物以当八风臣行之转少日行三百里今年九十矣帝受其方赐缣帛去父入岱宗山十年五年时一还乡里三百余岁乃不复还也　潜确类书曰泰山上有御帐崖宋眞宗驻跸地也其最称钜丽者爲磨崖碑唐明皇八分书东封颂也绝顶有秦皇无字碑碑形广厚四匀上爲幢盖其石腻白而坚非山所产不解何力致之又有李斯小篆石石函岩壁间尚余数行可读此乃天护神物也其旁爲玉女池  

泰山三  

原巨鎭　名山　仙闾　神府【`汉书曰武帝封泰山禅石闾应劭注曰石闾在泰山下南方土人言仙人闾　下详前二`】　云阙　天门【`上详前二　汉官仪曰泰山东上七十里至天门`】　五祠　三庙【`上详前二　伍缉之从征记曰泰山有上中下三庙庙前有大井水极香冷异于凡水不知何代所掘`】　日观　天孙【`上详前二下详前一`】　石闾玉几【`上详仙闾注下详前二`】　金箧　玉简【`风俗通曰古封泰山禅梁甫旧说岱`】  

【`宗上有金箧玉策能知人年寿修短汉武帝探策得十八因倒读曰八十其后果寿长八十　刘义恭诗曰大明总神武乘时以御天金牒禅梁甫玉简封泰山`】　鲁瞻　秦观【`上详前一下详前二`】郑祀　虞柴【`上详前二　虞书曰东巡狩至于岱宗柴望秩于山川`】　云封　雨坂【`上详前二　史记曰秦始皇上泰山中坂遇风雨`】　鉏父　芝童【`上详前二曹植飞龙篇曰晨游泰山云物窈窕忽逢二童顔色鲜好乘彼白鹿手翳芝草`】　千树　三宫【`泰山记曰泰山庙在山南悉种柏树千株　下详前一`】　参天　入云　七十二封五十余盘【`并详前二`】　节彼髙山　瞻兹东土　瞻彼灵  

岳　鎭兹东方　冠五岳之长　视三公之秩【`以上皆白帖`】增秦松　汉柏【`泰山记曰秦始皇上泰山风雨骤至休于松下因封其松爲五大夫　下`】  

【`详前二`】　玉女　青童【`元元好问游泰山诗曰夜宿玉女祠崩奔涌云雷　下见太白诗`】拥琴　卖药【`上详前二　列仙传曰崔文子泰山人好黄老术潜居山下作黄丸卖药有疫`】  

【`气者饮药即愈`】　凿石釡　揲玉防【`上详前二下见金箧注`】　览八极小众山【`上见李白诗下见杜甫诗`】　白云阙　青霞堆【`上详前二元好问`】  

【`游泰山诗曰鸡鸣登日观四望无氛霾六龙出扶桑飜动青霞堆`】　季氏旅　郑伯释【`上详前一下详前二`】  

泰山四  

原如砺【`史记`】　出云【`公羊传`】　其頺【`礼记曰泰山其頺则吾将安仰`】　吴观【`详前二`】兖鎭【`详前一`】　尘附【`谢承后汉书曰杨乔云尘附泰山云集沧海虽无补益诚欵至情犹不能嘿也`】　香井【`详见三庙注`】　增金鸡　神枕　系练　御帐崖　舞鹤台　万岁台　景云台　磨崖碑【`以上并详前二`】神房阿阁【`尸子曰泰山之中有神房阿阁`】　吐纳风云【`见髙允祭文`】考校  

鬼神【`详前二`】　万物交代之始　帝王封禅之岳【`并详前一`】  

泰山五  

原诗晋谢道韫登山诗曰峨峨东岳髙秀极冲青天岩中闲虚宇寂寞幽以非工复非匠云构发自然气象尔何物遂令我屡迁逝将宅斯宇可以尽天年　宋谢灵运泰山吟曰岱宗秀维岳崔崒刺云天岝崿复崄巘触石辄迁緜登封瘗崇坛降禅藏肃然石闾何晻霭明堂秘灵篇　唐李义府在隽州遥叙封禅诗曰天齐标巨鎭日观啓崇祠岧峣临渤海隐嶙控河沂建岳诚爲长升功良在兹帝猷符广运元言畅文思飞声总地络载化抚干维瑞策开珍凤祯图荐宝东后方肆觐西都导六师天驾移星苑杨防驭风司沸鼓喧平陆凝跸静通逵汶阳驰月羽蒙阴警电辎岩花飘曙辇峰叶荡春旗石闾环藻衞金坛映黼帏仙阶溢秘箓灵检燿祥芝三始贻遐贶万岁受重厘非质陶恩趋迹奉轩墀触网沦幽裔乘徼限明时周南昔已叹邛西今复悲增唐杜甫望岳诗曰岱宗夫如何齐鲁青未了造化钟神秀阴阳割昏晓荡生层云决眦入飞鸟会当凌絶顶一览众山小　唐李白游泰山诗曰四月上泰山石屏御道开六龙过万壑磵谷随萦廻马迹绕碧峰于今满青苔飞流洒绝巘水色松声哀北眺崿嶂奇倾崖向东摧洞门闭石扇地底兴云雷登髙望蓬瀛想象金银台天门一长啸万里清风来玉女四五人飘飖下九垓含笑引素手遗我流霞杯稽首再拜之自媿非仙才旷然小宇宙弃世何悠哉　又曰平明登日观举手开云关精神四飞扬如出天地间黄河从西来窈窕入逺山凭崖览八极目尽长空闲偶然值青童緑发盈云鬟笑我晩学仙蹉跎凋朱顔踌躇忽不见浩荡难追攀　元张养浩登泰山诗曰风云一举到天关快意平生有此观万古齐州烟九防五更沧海日三竿向来井处方知隘今后巢居亦觉寛笑拍洪崖咏新作满空笙鹤下髙寒  

增赋唐丁春泽日观赋曰日之升也浴海而丽天岳之峻也切汉而临边登髙者以致九霄之上爱景者欲在万人之先其所惟一其仞惟千伊风灵之有载彼日观之存焉夫其夜刻未终曙色犹昧彼穷髙之极逺此有进而无退未辨昏明斯分覆载屡闻鸣雁犹阴沉而不覩忽听晨鸡即曈昽而可爱于是渐出旸谷将离地维岩峦旣秀草树生姿气则赫视【`疑作赩`】人皆仰之其望也如烛其照也无私昔者帝王御宇立极垂统封禅及此成功巡狩应其春仲莫不登兹絶顶遐烛大明思煦妪之义穷造化之精以爲日象一人之德岳是三公之名信王侯之设险俾夷狄之来平方今一德无爲三光有象动植昭泰神只肹蠁千岩瑞色思效祉以爰升万壑春云欲入封而空上客有才乏羽仪心思骞翥每积聚萤之志难登望日之处引领终夕含情达曙如【`疑作知`】照烛之有期故踌躇而不去重曰日有观兮絶代独立登之望兮无逺不及何太阳之至精莫不专于出入　又曰泰岳东南峰开一室傍接天路低临晓日阴埋玉兎动霄汉之微明晓报天鸡越氛埃之迥出夫其暝色葱茏悬厓倚空独出清虚之外遥分莽苍之中隐雾犹白经天渐红被草树以灯乱燿波涛而血融及夫林岭寒消烟云色变星河寥落以初没峰峦逦迤而徐见火动山顶轮移水面穿暗隟以飞镜歴幽窗而走电至若门宇萧条霜空泬寥晴开曙景暖入残宵扬晶彩以赩赩散芒角而飘飘露洒交薄风牵影摇观夫望极天涯生从地表扶弱木之歴歴出穷阴之杳杳万壑收暝千岩送晓消古砌之晴雪动寒庭之宿鸟遥空冷滑伤寸晷之难留碧嶂岧嶤望孤光而渐小散地轮疾腾空影斜气乱山烧光分水花絶壁孤危觉灵海之津狭炎辉咫尺信长安之路赊旣而背阳谷以徐来泛圆灵之不碍蒙水气以珠暗露松阴而璧碎霞色收锦天花敛黛披云阙之斜视豁天门而俯对依檐乍吐威生齐鲁之间过岭逾明煦及草茅之内由是逺挂寥落髙辞絶溟万象焜煌而毕照六龙夭矫以无宁安得足蹋耸峭手扶青冥陈白昼之苦短请阳乌之暂停  

原祭文后魏孝文帝祭岱岳文曰维太和十九年敢昭告于泰山东岳之灵造化氤氲是生二仪黄旣辟山川以离四流含灵五岳苞只并兼万象出纳望羲岱宗穹崇梁甫盘崫青丘崎嶬春阯郁律肇生庶类啓光品物上敷神工下融灵秩载恊化文四气以溢百王镌成莫不兹室　后魏髙允祭岱宗文曰维皇兴二年敢昭告于岱宗之灵正趾坤元作鎭东夏齐二仪以永固崇至德以配天故能资元气以造物恊阴阳而变化若其岩岭峭峙川谷幽深神怪谲诡倐忽百灵吐纳风云育成万品摄生之所归焉祯祥之所萃焉是以歴代帝王之崇封禅铭功以告其成七十二君咸在兹焉自非功侔造化应同自然孰能若此者哉自我国家肃恭禋祀怀柔百神邦域之内罔不咸秩往以天路未平虽望祭有在今大化旣同奄有淮岱谨荐于岳宗之灵尚飨  

华山一  

增尚书曰八月西巡狩至于西岳注云西岳华山也又曰西倾朱圉鸟鼠至于太华地理志云太华在京兆华阴县南　又曰归马于华山之阳　礼记曰今夫地一撮土之多及其广厚载华岳而不重　周官曰豫州其鎭山曰华山　尔雅曰河南华　又曰华山爲西岳原西山经曰华山一名太华太华之山削成而四方  

其髙五千仞其广十里　晏子曰君子若华山然松柏旣多矣望之尽日不厌　白虎通曰西方华山少阴用事万物生华故曰华山　华山记曰山顶有池生千叶莲花服之羽化因曰华山　名山志曰华山五岳之西岳也　增唐天文志曰鹑首实沈以负西海其神主于华山太白位焉　辛氏三秦记曰华山在长安东三百里髙不知其几千仞如半天之云　洞渊集曰华山洞名太极总仙之天即少昊爲白帝治西岳上应井鬼之宿下鎭秦地之分野　搔首集曰李白登华山落雁峰曰此山最髙呼吸之气想通帝座矣恨不携谢朓惊人诗来搔首问青天尔　潜确类书曰西岳华山地肺女几爲佐命西城青城峨睂嶓冢西元戎山爲佐理  

华山二  

增史记曰秦始皇三十六年使者从关东夜过华阴平舒道有人持璧遮使者曰爲我遗镐池君因忽不见置其璧去使者奉璧具以闻　范晔后汉书曰张楷字公超隐居农山学者随之所居成市能爲五里雾后华山南遂有公超雾市　汉武内传曰鲁女生长乐人初饵麻及朮絶谷八十余年日更少壮色如桃花一旦与故人别云入华山去后五十年先相识者逢女生华山庙前乘白鹿从玉女三十人并谢其乡里亲戚故人前燕录曰王猛隐居华山闻桓温入关被褐谒之扪虱谈当世之事傍若无人　旧唐书曰裵寂初贫无以自业每徒歩诣京师经华岳庙祭而祝之曰穷困至此敢修诚谒神之有灵鉴其运命若富贵可期当降吉梦再拜而去夜梦白头翁谓寂曰卿年三十已后方可得志终当位极人臣耳　又曰明皇乙酉岁生以华岳当本命先天二年七月正位八月癸丑封华岳神爲金天王唐书曰司农卿赵履温爲安乐公主缮治累石肖华  

山隥彴横斜廻渊九折以石瀵水　又曰李适之尝与李林甫争权不恊林甫阴贼好谀谓适之曰华山有金鑛采之可以富国顾上未之知适之性疎信其言他日从容爲帝道之帝喜以问林甫对曰臣知之旧矣顾华山陛下本命王气之舍不可以穿治故不敢以闻帝以林甫爲爱己而薄适之不亲　原韩子曰秦昭王令工施钩梯而上华山以松柏之心爲博箭长八尺棊长八寸而勒之曰昭王尝与天神博于此　郭缘生述征记及华山记曰山下自华岳庙列柏南行十一里又东廻三里至中祠又西南出五里至南祠南入谷口七里又至一祠凡欲上山者皆祈祷焉又南一里至天井出井东南二里至峻坂斗上又东上百丈崖皆须攀绳挽葛而后行又西南出六里又至一祠又行二里便届山顶上方七里有灵泉二所一名蒲池一名太上泉其上有三峰直上晴霁可观　述征记曰华山对河东首阳山黄河流于二山之间古语云此本一山当河河水过之而曲行河神巨灵以手擘开其上以足蹈离其下中分爲两以通河流今覩手迹于华岳上指掌之形具在脚迹在首阳山下亦存焉　开山图曰巨灵者得神元之道能造山川出江河　增山海经曰小华之山其阳多防琈之玉其木多荆杞其鸟多赤鷩可以御火【`注小华少华也`】周易是谋类曰西岳亡玉羊郑注曰玉羊华山之  

精　扬雄河东赋曰河灵矍踢掌华蹈襄　法苑珠林曰雍州鄠县南系头山者本舟人系船其顶故以名焉昔太乙未分山海太行王屋白鹿河水停于此川号爲山海及巨灵大人秦供海者患水浩荡以左掌托太华右足蹋中条太乙爲之裂河通地出山遂髙显张衡赋云巨灵赑屭髙掌逺蹠以流河曲是也　昭文馆记曰莲花峰上有三峰上接三光中有石池二十八所上应二十八宿青松緑竹丛生髙冈白云翠霭旋于幽阜怀蕴金玉藏蓄风雷爲大帝之别宫廼神仙之窟宅也一称太上山　李肇国史补曰李靖始困于贫贱因过华山庙诉于神且请告以官位所至词色抗厉观者异之伫立良久乃去出庙门百许歩闻后大声曰李仆射好去顾之不见人后竟至端揆　又曰韩愈游华岳之巓顾视其险絶恐栗度不可下乃发狂恸哭欲缒遗书以爲诀沈顔谓文公假事讽时寓意于此盖愤趋荣贪位之徒若陟悬崖险不能止然后叹不知税驾之所焉可及矣　开元传信记曰华岳云台观中方丈之上有山崛起如半瓮之状名曰瓮肚峰上赏望嘉其髙迥欲于峰腹大凿开元二字塡以白石令百余里望见谏官上言乃止　又曰上车驾次华阴山见岳神数里迎谒遂召诸巫问神安在独老巫阿马婆奏云在路左朱鬒紫衣迎陛下上顾笑之上至庙见神櫜鞬俯伏庭东南大柏树下又召阿马婆问之对如上见上加敬礼仍自书制碑文以宠异之其碑髙五十余尺阔丈余厚四尺天下碑莫比也　又曰开元初有三衞自京师还青州至华岳庙前见一妇人容色惨悴云已非人华岳第三新妇夫壻极恶家在北海三年无书信闻君逺还欲以尺书仰累海池上第二树但叩之当有应者言讫诀去及至北海如言送书读书大怒乃传敎西伐华山命左右取绢二匹赠使者三衞后至华阴复遇前妇人拜谢曰三郎怒君达书将兵于潼关相害可且还京不久大驾东幸鬼神惧鼓君若坐于鼓车则无虑也后数十日明皇幸洛三衞随鼓车出关　唐语林曰东国有识山者徧拜五岳一拜而退惟入关望见华山自关西门拜礼至山下仰望七日叹咤而去谓京师衣冠文物之盛由此而致　云溪友议曰乐坤旧名冲累举不第元和十二年罢举东归至华阴夜祷岳庙以卜进退之计中夜忽梦一青绶人检簿书来报云来年有乐坤名已到冥簿不见乐冲也冲遂改名坤来年如其说春闱后经岳祈谢又祝官位主簿梦中称官歴四资郡守而已乃终于郢州　原列仙传曰修羊公者魏人止华阴山石室中中有石榻常卧其上石尽穿防　又曰呼子先者汉中关下卜师寿百余岁临去呼酒家妪令急装便有仙人持二茅狗来子先将一与酒妪因各骑之乃龙也上华阴山常于山大呼言子先酒母在此　诗含神雾曰华山上有明星玉女持玉浆得上服之即成仙道险僻不通　集仙录曰明星玉女者居华山服玉浆白日升天玉女祠前有石臼号曰玉女洗头盆其中水色碧緑澄彻雨不加溢旱不减耗祠内有玉女马一匹中顶石其广数畞髙三仞其侧有梯磴阶级华山志云玉女马神灵异常夜闻嘶齧之声顶上隐者常见之　原华山记曰华山髙岩四合重岭秀起上有石池北有石鼓父老相传云常有闻其鸣者　增又曰王元仲欲登莲花峰约寺僧云到峰顶当起烟爲信翌日持火而登僧之果有烟起留二旬乃下僧问之云峰顶有池菡萏盛开其中又有破铁舟存焉　华山志曰岳东北云台峰下有一穴昔有人入此穴云经黄河底上闻流水之声周武帝时有道士焦道广独居此峰辟谷餐霞常有三青鸟报未然之事周武帝亲诣山庭临轩问道因而谷口置云台观后弟子洪仙等见道广乘一物如麟往而不返矣东南有神土岩道广精思所感欲搆房廊石上涌出神土用尽后复生于今尚然壁中有油碛道广每设斋醮天降油于此碛自道广乘麟后此油不复见矣　元怪录曰唐贞观中华阴云台观有刘法师链气絶粒有张公弼者自言住莲花峰东隅请法师因往其崖至一石壁髙千余仞下临无底之谷一径阔数寸法师与弼侧足而立弼以指扣石壁遂划然开一门中有天地日月万象森罗　野志曰西岳以西有少华山故张衡曰缀以二华是山髙五千仞片石壁立如削成有芙容明星玉女三峰上有八卦池太乙池白莲池桃花坪莎萝坪青柯坪玉女洗头盆老君洞日月崖仙掌岩太少二华惟有道院而无僧寺　通志曰郑遨字云叟唐昭宗时入少室山爲道士其后闻华山有五粒松脂入地千岁化爲药能去三尸因徙居华阴欲求之与道士李道殷罗隐之友善世目爲三髙士　又曰陈抟字图南少负经济五季时入华山隐居周世宗召问黄白之术抟不对世宗不恱放还山宋太宗即位召至留阙下数月宰相宋琪等问曰先生得元黙修养之道可以授人乎抟曰錬养之道皆所不知假令白日升天何益于世今圣上洞达古今深究治乱诚有道仁圣之主也正君臣同德恊心兴化致治之时勤行修錬无过于此琪等表上其言帝益重之赐号希先生　又曰西岳庙在华阴县东五里自虞舜西狩三代以降莫不有祀然皆不庙置祠自汉武帝始歴代重修各有碑记  

华山三  

原地载　神开【`并详前一`】　豫鎭　秦城【`上详前一　贾谊过秦论曰始皇奋六世之余烈振长防而御宇内然后践华爲城因河爲池`】　玉版　金液【`崔鸿前燕录曰石季龙使人采药上华山得玉版　列仙传曰马明生从安期先生受金液神丹方乃入华阴山合金液不乐升天但服半剂爲地仙`】　龙　驾鹿【`上详前二　神仙传曰衞叔卿常乘云车驾白鹿见汉武帝将臣之叔卿不言而去帝悔求得其子度世令追其父度世登华岳见其父与数人博于石上敕度世令还`】石鼓　玉浆【`并详前二`】　扪虱　持狗【`并详前二`】　五里雾  

千叶莲【`上详前二下详前一`】　集灵宫　望僊门【`桓谭仙赋序曰华山下有集灵宫汉武欲怀集仙者故名殿爲存僊门爲望僊`】　九山之一　五岳之雄【`淮南子曰何谓九山会稽太山王屋首山岐山太华太行羊肠孟门　下白帖`】　介二大都　髙五千仞　节彼太华　鎭于西方　瞻彼名山　奠兹西土　豫州之钜鎭　天府之襟带【`以上俱白帖`】　增天井云台【`水经注曰华山中路名天井才容人行迂廻顿曲而上可髙六丈余山上有防涓细水流入井中亦不霑人出井望空视明如在室窥窗　下详前一`】　乘麟　归马【`上详前二下详前一`】金鼎　瑶池【`并见张说碑铭`】　蒲池　莲峰【`上详前二下详前一`】　饵麻采药【`上详前二　下详见玉版注`】　铁舟　石榻【`并详前二`】　赤鷩  

青鸟【`并详前二`】　修羊止　毛女居【`上详前二　列仙传曰毛女者居华阴山中山客猎师世世见之体生毛自言秦始皇宫人入山食松叶遂不饥寒身轻如飞`】　太白位　巨灵擘【`并详前二`】　鎭秦京　通帝座【`上见王维华岳诗　下详前二`】　少昊下都　蓐收别馆【`并见张说碑铭`】　攀绳而行　悬繘而达【`上详前二　华山记曰玉女祠东南五六里许望见衞叔卿之博台台在别巓道絶欲度者握繘悬崖而后得逹此即秦昭王使人施钩梯处也`】　王猛隐居　陈抟修道【`上详前二山堂肆考曰陈抟修道于华山云台观中大困三十六载小困一十八春`】　泉绅拖白　石劒攒青【`韩愈荅张彻诗曰洛邑得休告华山穷絶陉倚岩晲海浪引袖拂天星日驾此廻辖金神所司刑泉绅拖修白石劒攒髙青磴藓防拳局梯飇飐伶俜悔狂已咋指垂戒仍镌铭`】  

华山四  

原二华　三峰【`并详前二`】　二岑【`述征记曰华山有二岑直上数千仞自下小岑叠秀迄于岭表有如削成`】　西巡【`详前一`】　髙掌【`西京赋曰髙掌逺蹠`】　増少阴【`详前一`】　白帝【`李白西岳云台歌曰白帝金精运元气石作莲花云作台`】　玉羊　博箭松脂【`并详前二`】　通天门【`见杜甫诗`】　接三光【`详前一`】　削成四  

方【`详前一`】　髙岩四合【`详前二`】　轩帝游焉以会众神　虞帝柴焉以觐羣后【`并见张说碑铭`】  

华山五  

原诗隋孔德绍行经太华诗曰纷吾世网暇灵岳展幽寻寥廓风尘逺杳冥川谷深山昏五里雾日落二华阴疎峰起莲叶危塞隐桃林何必东都外此处可抽簪唐沈佺期西岳诗曰西鎭何穹崇壮哉信灵造诸岭皆峻秀中峰特美好傍见巨掌存势如拓东倒颇闻首阳去开坼此河道磅礴压洪源嵬峩载清昊云泉纷乱瀑天磴矻横抱子先呼其巓宫女世不老下有府君庙歴载传洒埽皇明应天游十月戒丰镐微末忝闲从兼得事苹藻宿心爱兹山意欲拾灵草阴壑已永闭云窦絶探讨芳月期再来廻策思方浩　増唐王维华岳诗曰西岳出浮云积翠在太清连天凝黛色百里遥青冥白日爲大寒森沈华阴城昔闻乾坤开变化生巨灵右足蹋方山左手推削成天地忽开拆大河注东溟遂爲西岳峙雄雄鎭秦京大君包覆载至德被羣生上帝伫昭告金天思奉迎人只望幸久何独禅云亭　唐韩愈古意诗曰太华峰头玉井莲花开十丈藕如船冷比雪霜甘比蜜一片入口沈疴痊我欲求之不惮逺青壁无路难夤縁安得长梯上摘实下种七泽根株连　唐杜甫望岳诗曰西岳崚嶒竦处尊诸峰罗列似儿孙安得仙人九节杖拄到玉女洗头盆车箱入谷无归路箭栝通天有一门稍待秋风凉冷后髙寻白帝问眞源　唐郑谷华山诗曰峭仞耸巍巍晴岚染近畿孤髙不可状图写尽应非絶顶神仙会半空鸾鹤飞云台分逺霭树谷隐斜晖气中寒渭阔影外白楼微云对莲花落泉横露掌霏乳悬危磴滑樵彻上方稀　唐祖咏观华岳诗曰西入秦关口南瞻驿路连彩云生阙下松树倒祠边作鎭当官道爲雄控大川莲峰迳上处彷髴有神仙　明徐颖华岳诗曰拔地莲花在多年玉井湮黄河西有影云栈四无邻冰窟难成水枫香渐化人夕阳不易落闲立数三秦　明袁宏道华山诗曰玉井前头乳穴重奚奴聊以一瓯从空崖壁冷常留雪古屋云昏尚鏁龙明月自升千尺岭道人闲说五株松瀑帘洞下眞仙老占断林泉是此峰  

増赋唐关图巨灵擘太华赋曰太华崔巍伊巨灵兮其壮哉挺髙掌以遐举擘孤峰而洞开功侔造化势越风雷划千仞之岩峦屹从地裂决九河之波浪杳自天来昔者混茫是生磅礴惟神无朕配天有作念波流之未通顾兹山之可却将以辟迢遰正崭凿惬心而再定川原应手而别开林壑灵异将伸雄棱益振蓄怒赑屭注情嶙峋谓钓鼇不足以骇人鞭石不足以骋神指挥而叠嶂知改盼睐而三峰可新然后攘臂効能端身任力扪苍霭于天半拆翠微于月侧若百神将萃而潜助二仪欲判而未息岚光两向犹连松柏之声黛影中开已断云霞之色岂不以閟形幽黙拓迹巍峨致用而扶持天地成功而变化山河分积翠于空中千年轧坱啓通津于指下万里腾波豁丹崖于天阻呀峭壁而相距势且异于两伤力自于一举截仙子幽栖之洞壮王者建都之所盖以神开寿域灵固人寰廓峻极于倐忽标削成而险艰越大禹之治水小愚公之移山竹箭波中路竟深于导达莲花峰下迹终寄于跻攀是知事关杳冥理归元奥石有时而分裂水有时而疏导信乎载物者之使然非人情之所到  

原赞晋郭璞华山赞曰华岳灵峻削成四方爰有神女是挹玉浆其谁游之龙驾云裳  

原铭晋傅华岳铭序曰易称法象莫大乎天地天以髙明崇显而岳配焉地以广厚爲基而岳体焉若夫太华之爲鎭也五岳列位而存其首三条分方而处其中故能参两仪以比德恊和气之絪缊故云行而雨施兴雷风以动物是以古先歴代圣帝明王莫不燔柴加牲尊而祀焉于虞书则西廵狩至于西岳而亲祭焉于礼则大司马掌其分域而大宗伯典其礼祀也  

原碑后汉张昶西岳华山堂阙碑序曰易曰天地定位山泽通气然山莫尊于岳泽莫盛于渎岳有五而华处其一渎有四而河在其数其灵也至矣人主废兴必有其应故岱山石立中宗继统太华投璧始皇絶绪白鱼入舟姬武建业宝珪出水子朝丧位布五方则处其西列三条则居其中世宗又营集灵之宫于其下想松乔之俦是游是憩郡国方士自逺而至者充岩塞崖乡邑巫觋宗祝乎其中者亦盈谷溢磎咸有浮飘之志愉恱之心必云霄之路可升而越果繁昌之福可降而致也故殖财之宝黄玉是出令德之珍卿相是毓匪惟嵩髙降生申甫斯亦有焉若广兽奇虫山海有纪经有望秩之礼典有生殖之祀盖所以宗山川而报功也四海一统天子乘其祀诸侯力政彊国摄其祭其奉邑曰华阴久矣　増唐张说撰明皇西岳华山碑铭曰天有四序星辰辨其分地有五方山岳鎭其域阴阳交畅则品物形矣精气相射则神只着矣西岳太华山者当少阴用事万物生华故曰华山踞中土西偏当七宫正位是称西岳披图以察削成而四方信焉立表以算其髙五千仞明焉石壁杰竪而雄竦众山奔走而倾附其气肃其威振其行配金其辰直酉前对华阳之国后压华阴之郡左抱桃林之塞右产蓝田之玉谅少昊之下都即蓐收之别馆也轩帝游焉以会众神虞帝柴焉以觐羣后爰自夏氏迄于隋室朝更五姓载厯三千祀典相因旧章未改坛场庙宇何代不修一祷三祠无岁而阙所以报生殖事灵神不有怠也故亦祥休明灾淫慝未尝爽也皇天眷佑馨我烈祖奄有万方逮乎六叶郊天地望山川精意必达坠典咸甄亦命州将四时告虔加视王秩进号金天若是者何抑有由焉予小子之生也岁庚戌月仲秋膺少昊之盛德叶太华之本命故常寤寐灵岳肹蠁神交玉帛未陈幽赞必先意而啓椒醑虽薄景福果应期而集元感昭赛可一二而道耶记云下有方士眞人金鼎石室上有明星玉女仙草瑶池茅龙一去毛女千祀前代帝王多所侥觊朕学羲文之道故非斯人之徒忧在至道之不行不忧富贵之无永患在苍生之不理不患年寿之若流以功施四海爲长生以业传百代爲不死焉羡置集灵之宫虚望非福立存仙之殿劳思轻举者哉于戏维岳配天尚弼予志予欲大康兆人岳翼予欲定礼乐谐神人岳听予思其维岳降神生此多士无俾申甫专美于嵩语酌古训心通神境善而不荅诚而不应未之公也岳其念哉十有二载孟冬之月歩自京邑至于洛师停銮庙下清眺仙掌云拂石牀霓裳可接风过松岭仙驾如闻久勤报德之愿未暇封崇之礼迟徊刻石梗槩名山万姓瞻予言可复也铭曰巉巉太华柱天直上青崖白谷仰见灵掌雄峰峻削菡萏森爽是曰灵岳众山之长白帝西下黄河北来阴阳孕育精气徘徊遇圣呈瑞逢昏降灾玉池神挹石室仙开海絶瀛洲天遥圃伟哉此鎭峥嵘中土鬼神乍游风云忽聚髙标赫日平壁飞雨自古王者巡方必至龙驾帝服封天禅地南面防神西后在位待予治国安人然后徐思其事  

衡山一  

増尚书曰五月南巡狩至于南岳注云南岳衡山也又曰荆及衡阳惟荆州　又曰岷山之阳至于衡山周官曰荆州其鎭山曰衡山　尔雅曰江南衡郭璞注云衡山南岳也　又曰霍山爲南岳郭璞注云即天柱山潜水所出也邢昺疏曰风俗通云衡山一名霍言万物霍然大也若此上云江南衡地理志云衡山在长沙湘南县南张揖广雅云天柱谓之霍山地理志云天柱在庐江潜县则在江北矣郭注谓即天柱山潜水所出此据作注时霍山爲言也此山本名天柱汉武帝移江南霍山之祀于此故又名霍山其经之霍山即江南衡是也故上注云衡山南岳也　原初学记曰徐灵期南岳记云衡山者五岳之南岳也其来尚矣至于轩辕乃以灊【`音潜`】霍之山爲其副焉及汉武南巡又以衡山南逺道隔江汉于是徙南岳之祭于庐江灊山此亦承轩辕副义也故南岳衡山朱陵之灵台太虚之宝洞上承冥宿铨德钧物故称衡山下踞离宫摄位火乡赤帝馆其岭祝融宅其阳故号南岳名朱陵太虚之天其山盘绕八百里髙四千一十丈山有七十二峰十洞十五岩三十八泉二十五溪九池九潭九井东南临湘川遥望如阵云沿湘千里九向九背乃不复见　増山海经曰衡山一名岣嵝山【`岣音矩嵝音缕`】　唐天文志曰星纪鹑尾以负南海其神主乎衡山荧惑位焉　寰宇记曰宿当翼轸度应玑衡故曰衡山　三礼义宗曰南岳谓之霍霍者护也言阳气用事盛夏之日能护养乎万物故以爲称洞渊集曰衡山洞名朱陵太虚之天即神农爲赤帝  

治南岳者昔上帝降玉册宝印赐注生眞君永鎭灵岳即吾皇比寿之山上应翼轸玑衡之精下鎭楚地之分野　开山图曰霍山上侵神气下固穷泉　黄庭内景经曰霍山下有洞方三百里司命君之府也　地志曰衡山一峰极髙雁不能过遇春北归故名廻雁或云峰势如雁之故名　水经注曰衡山东南二面临映湘川自长沙至此江湘七百里中有九向九背故渔歌曰防随湘转望衡九面　树萱录曰南岳诸峰皆朝于祝融独紫盖一峰势转东去　杨升庵集曰衡山一名芝冈　潜确类书曰南岳衡山霍山灊山爲储副天台句曲爲佐理  

衡山二  

増晋书曰刘驎之好游山泽采药至衡山深入忘返见有一涧水水南有二石囷一开一闭水深不可过欲还失道遇伐弓人问途仅得归或说囷中皆仙灵方药驎之欲更寻终不复知处　宋书曰宗炳好山水爱逺游西陟荆巫南登衡岳因结宇衡山有怀尚平之志后以疾还江陵叹曰老疾俱至名山恐难徧观惟当澄怀观道卧以游之凡所游歴皆图于室谓人曰抚琴动操欲令众山皆响　唐书曰杜甫大厯中出瞿塘下江陵泝沅湘以登衡山因客耒阳游岳祠爲暴水所阻旬日不得食　又曰崔圆李辅国以李泌爲肃宗所亲信疾之泌畏祸愿归衡山诏给三品禄赐隐士服爲置室庐以居之邺侯家传曰泌于衡山寺读书嬾残所惊曰非凡人也中夜潜往谒焉嬾残命泌坐拨火出芋以噉之谓泌曰愼勿多言领取十年宰相泌拜而退后果居相位集仙录曰魏夫人以杖代尸而升天扶桑大帝君授  

夫人青琼之版丹箓之文治南岳　原吴越春秋曰禹伤父功不成乃案黄帝中经厯盖见圣人所记曰在于九疑山东南天柱号曰宛委山赤帝左阙其岩之巓承以文玉覆以磐石其书金简青玉爲字编以白银皆瑑其文禹乃东巡登衡山血白马以祭之仰天而啸忽然而卧梦见赤绣文衣男子称苍水使者顾谓禹曰欲得我山神书者请斋于黄帝之岩岳岩之下禹退又斋三月以季之日登宛委山发石取书得通水之理使益疏记之名山海经也　山海经曰衡山上多青雘鸟多鸜鹆　盛之荆州记曰衡山有三峰极秀一峰名芙容峰最爲竦桀自非清霁素朝不可望见峰上有泉飞派如一幅绢分映青林直注山下　又曰衡山有三峰其一名紫盖天景明彻有一双白鹤廻翔其上一峰名石囷下有石室中常闻讽诵声一峰名芙容上有泉水飞流如舒一幅练　异苑曰湘东姚祖太元末爲郡吏经衡山望岩下有数少年并执笔作书谓是行旅休息乃枉道过之未至百许歩少年相与飜然飞飏遗一纸书在坐处前数句古时字自后皆鸟迹　拾遗记曰髙辛时丹丘国献玛瑙瓮以盛甘露舜迁瓮于衡山之上故岳有宝露坛舜于坛下起月馆以望夕月舜南廵至衡山百辟皆得露泉之赐时有云气生于坛　増捜神记曰武帝徙南岳之祭于庐江灊霍山之上无水庙有四镬可受四十斛至祭时水辄自满用之足竣事毕即空尘土树叶莫之污也积五十岁岁作四祭后但作三祭一镬自败　开山图曰霍山南岳有云师雨虎注云云师如蚕长六寸似兔雨虎如蛹长七八寸似蛭云雨之时出在石上肉甘可以熟而食之　名胜志曰祝融峰乃七十二峰最髙者记云位值离宫以应火德乃祝融君游息之所上有青玉坛方五丈道书第二十四福地其上爲盖香峰行道处峰顶有风穴每将雨则风自穴发又有雷池祷雨辄验　潜确类书曰紫盖峰在山北昔禹治水登而祭之得治水之要上有鹤泉仙人池翠鹿岩及鹤鸣宝霞天宝诸台　又曰云密峰在山之西北其上有会仙坛仙人石室每遇夜阴晦有光跳跃俗呼仙灯又有大禹岩桃花源峰半有禹碑皆科斗文字碑下有石坛流水萦之　又曰石廪峰形如仓廪一开一阖又有风穴雷诵经潭陈眞人錬丹台　又曰天柱峰形如双柱耸拔西北有香冈出香白芷又有石室吴时李泂叟居之九域志云名山三百六十有八柱此爲第六柱也衡山七十二峰祝融紫盖云密石廪天柱五峰爲最大云  

衡山三  

原紫盖　朱陵【`上详前二下详前一`】　舜歌　禹啸【`罗含湘中记曰衡山九疑皆有舜庙太守至官常遣户曹致敬修祀则如有歌之声　下详前二`】　玉字　石书【`上详前二　徐灵期记曰夏禹导水通渎刻石书名山之髙南岳文云髙四千一十丈`】　石囷　宝洞【`上详前二下详前一`】　灵台　仙宇【`上详前一　南岳记曰威神堂堂荫映峨峨是以宅薮神灵室宇仙罗`】　峻坡　秀壁【`马融琴赋曰惟梧桐之所生兮在衡山之峻坡　桓南游衡山序曰崇峦嵥以云绕竦秀壁于苍眉`】　执书　遗字【`盛之荆州记曰初有采药衡山见一老翁四五年少对坐执书　下详前二`】　神宅　僊岩【`上详仙宇注下见谢灵运诗`】鸟书　鹤舞【`上详前二　湘中记曰衡山有悬泉滴沥岩间声泠泠如弦音有白鹤徊翔其`】  

【`上如舞`】　节彼名山　奠兹南服　瞻彼灵岳　鎭于炎方　名备五岳　位列三公【`以上皆白帖`】　増离宫　荆鎭【`并详前一`】　布雨　开云【`刘向说苑曰五岳何以视三公能大布云雨焉能大敛云雨焉德施博大故视三公　苏轼韩文公庙碑曰公之精诚能开衡山之云`】　雁廻　鳯集【`埤雅云鸿雁南翔不过衡山衡山之旁有廻雁峰盖南地极燠人罕识雪故雁望衡山则止　古诗曰凤皇集南岳徘徊孤竹根于此有不厌奋翅凌紫云`】　风穴　雷池【`并详前二`】　六钟　四镬【`宋书曰庐江霍山数年来常有钟声十二潜发重壤帝将征关洛山崩有六钟自出制度合古式声中律吕上有古文书一百六十字　下详前二`】　朝日　晓霞【`潜确类书曰朝日峰昔殷先生负暄于此又曰晓霞峰在县东日出衔山丹霞掩映其下有紫金台`】　锦石　灵禽【`郡国志云衡山`】  

【`上有锦石斐然成文　潜确类书曰灵禽峰上有朝斗坛唐薛幽栖于此祈眞感格忽羣鸟飞来羽毛异色红碧相间`】　岣嵝　宛委【`湘中记曰岣嵝山有玉牒禹案其文以治水上有禹碑　下详前二`】会仙坛　栖眞峰【`上详前二　潜确类书曰栖眞峰产云母石昔有武阳眞人栖此寿`】  

【`百余不老`】　翠鹿岩　白马峰【`上详前二　山海经云昔夏禹祭天刑白马于此`】洞灵源　招仙观【`洞天福地记曰洞灵源在南岳招仙观西`】　起月馆　入仙宫【`上详前二　南岳记曰流丹崖南五里有仙人宫道士休粮絶谷身轻清虚便得入此宫`】　祝融祭　神禹登【`潜确类书曰岳西之永平乡有凤皇峰昔祝融君祭南岳感碧鸡凤皇集其顶下详前二`】　李泌置庐　宗炳结宇【`并详前二`】　一开一闭  

九向九背【`上详前二下详前一`】　宿当翼轸　度应玑衡【`并详前一`】  

衡山四  

増山宗【`韩愈送廖道士序曰五岳于中州衡山最逺南方之山巍然髙而大者以百数独衡爲宗`】仙灯　鸟迹　献瓮【`并详前二`】　拂鸟【`见刘禹钖望岳诗`】　驾鹤亭【`潜确类书曰紫霄峰上有驾鹤亭晋尹眞人飞升之处`】　柿叶峰【`潜确类书曰峰形如柿叶下有灵源闻响而不见水`】　如阵云　如双柱【`并详前二`】　神禹碑【`见韩愈岣嵝山诗`】　闻讽诵声　得金玉书【`并详前二`】　绕八百里　髙四千丈【`并详前一`】  

衡山五  

原诗东晋庾阐游衡山诗曰北眺衡山道南瞻五岭末寂坐抱虚恬运目情四豁翔虬凌九霄陆鳞困濡沫未体江湖游安识南溟阔　宋谢灵运衡山诗曰岩下一老翁四五年少者衡山采药人路迷粮亦絶偶息岩下坐正见相对说一老四五少仙隐不可别其书非世敎其人必贤哲　増唐杜甫望岳诗曰南岳配朱鸟秩礼自百王歘吸领地灵鸿洞半炎方邦家用祀典在德非馨香巡狩何寂寥有虞今则亡洎吾隘世网行迈越潇湘渴日绝壁出漾舟清光旁祝融五峰尊峰峰次低昂紫盖独不朝争长嶫相望恭闻魏夫人羣仙夹翺翔有时五峰气散风如飞霜牵廹限修途未暇杖崇冈归来觊命驾沐浴休玉堂三叹问府主曷以赞我皇牲璧忍衰俗神其思降祥　唐韩愈谒衡岳庙诗曰五岳祭秩皆三公四方环鎭嵩当中火维地荒足妖怪天假神柄专其雄喷云泄雾藏半腹虽有絶顶谁能穷我来正逢秋雨节阴气晦昧无清风潜心黙祷若有应岂非正直能感通须臾净埽众峰出仰见突兀撑青空紫盖连延接天柱石廪腾掷堆祝融森然魄动下马拜松柏一径趋灵宫粉墙丹柱动光彩鬼物图画塡青红升阶伛偻荐脯酒欲以菲薄明其衷庙令老人识神意睢盱侦伺能鞠躬手持杯珓导我掷云此最吉余难同窜逐蛮荒幸不死衣食才足甘长终侯王将相望久絶神纵欲福难爲功夜投佛寺上髙阁星月掩映云朣胧猿鸣钟动不知曙杲杲寒日生于东　又岣嵝山诗曰岣嵝山尖神禹碑字青石赤形摹奇科斗拳身防叶披鸾飘凤泊拏虎螭事严迹怪鬼莫窥道人独上偶见之我来咨嗟涕涟洏千捜万索何处有森森緑树猿猱悲　唐刘禹锡望岳诗曰东南倚盖卑维岳资柱石前当祝融居上拂朱鸟翮青冥结精气磅礴宣地脉还闻肤寸阴能致弥天泽　唐曹松霍山诗曰七千七百七十丈丈丈藤萝势入天未必展来空似翅不妨开去也成莲月将河汉分岩转僧与龙蛇共窟眠直是画工须阁笔况无名画可流传　宋朱子登祝融峰诗曰衡岳千仞起祝融一峰髙羣山畏突兀奔走如曹逃我来雪月中歴览快所遭扪天滑青壁俯壑崩银涛所恨无十犗一掣了六鼇遄归青莲宫坐对白玉毫重阁一徙倚霜风利如刀平生山水心眞作货食饕明朝更清澈再往岂惮劳中宵抚世故剧如千猬毛嬉游竟何益岁月令滔滔起望东北云茫然首空搔　又醉下祝融峰诗曰我来万里驾长风絶壑层云许荡浊酒三杯豪气发朗吟飞下祝融峰  

原序东晋桓南岳衡山诗序曰岁次降娄夹钟之初理檝将游于衡岭渉湘千里林阜相属清川穷澄映之流涯涘无纤埃之秽修途逾迈未见其极穷日所经莫非奇趣姑洗之旬始曁于衡岳于是假足轻舆宵言载驰轩涂三百山径彻通或垂柯跨谷挟巘交荫或曲溪如塞已絶复开或乘长岭邈眺遥旷或憩舆素石映濯水所以欣然奔恱求路忘疲者触事而至也仰瞻翠标邈尔天际身凌太清独交霞景周览旣毕顿策岩阿管弦并奏清徴再响思古永逝神气未言　増唐李白送林上人游衡岳序曰江南之仙山黄鹤之爽气偶得英粹后生俊人林公世爲豪家此土之秀落发归道专精律仪白月在天朗然独出旣洒落于彩翰亦讽诵于人口闲云无心与化偕往欲将振五楼之金策浮三湘之碧波乘杯泝流考室名岳瞰憩冥壑凌临诸天登祝融之峰峦望长沙之烟火遥谢旧国担遗归踪百千开士稀有此者余所以叹其峻节扬其清波龙象先軰廻眸拭视比夫汨泥沙者相去如牛之一毛昔智者安禅于台山逺公托志于庐岳髙标胜槩斯亦向慕哉紫霞摇心青枫夹岸目断川上送君此行羣公临流赋诗以赠  

恒山一  

増尚书曰十有一月朔巡狩至于北岳注曰北岳恒山也　又曰太行恒山至于碣石地理志云恒山在常山上曲阳县西北　周官曰并州其鎭山曰恒山　尔雅曰河北恒郭璞注曰北岳也　又曰恒山爲北岳郑云恒山在上曲阳　春秋元命苞曰毕昴间爲天街散爲冀州分爲赵国立爲常山其下有祠有安天王　焦赣易林曰崔巍北岳天神贵客温仁正直主布防德管子曰恒山北临代南俯赵东接河海之间早生而晩杀五谷之所蕃熟四种五获焉　原风俗通曰恒者常也万物伏藏于北方有常也　白虎通曰北方爲恒恒者常也阴终阳始其道常久故又曰常山　五岳图曰恒山髙三千九百丈七尺上方三十里周廻三千里名山志曰恒山五岳之北岳也　増水经曰恒山谓之岳　唐天文志曰大梁析木以负北海其神主于常山辰星位焉　括地志曰北岳有五别名一曰兰台府二曰列女宫三曰华阳台四曰紫微宫五曰太乙宫或名大茂山　阳固北都赋曰茂丘茂山也盖恒岳之别名派水从西来甚大至茂山之西沈伏于地过山而复出其大如初世言避恒岳之灵　地理志曰定州曲阳本恒阳元和十五年更名是年又更恒岳曰鎭岳有岳祠　洞渊集曰恒山洞名太乙总之天即颛顼爲黑帝治北岳上应毕昴之精下鎭燕地之分野主五谷蕃熟之司　潜确书曰北岳恒山河逢抱犊爲佐命元陇崆峒阳洛爲佐理  

恒山二  

増史记曰赵简子召诸子谓之曰吾藏宝符于常山上先得者赏诸子驰之常山上求无所得毋卹还曰已得之矣简子曰奏之毋卹曰从常山上临代代可取也简子知其贤以爲太子简子卒毋卹立是爲襄子襄子姊爲代王夫人襄子乃北登夏台请代王使厨人操铜斗击之遂兴兵平代地　原后魏书曰道武立庙恒山上置侍祀九十人岁时祈祷水旱至文成帝东巡亲礼其神焉　五岳图曰恒山上有太之泉神草十九种服之可度世　増天中记曰舜时十有一月巡狩北岳诣大茂山谷值大雪不能进而遥祭之忽庙之右飞一石冉冉而坠帝前名曰安王石又五载巡狩其石飞于曲阳建庙祀之　明一统志曰恒山在浑源州南二十里即北岳也其山髙侵云汉舜北巡狩至于恒山即此山有天峰岭大茂山安王石龙泉观及通元谷歩云路望仙岭碧峰嶂虎风口集仙洞白云堂紫芝峪潜龙泉琴棊台会仙府聚仙台得一庵夕阳岩白虎峰古老岭石脂图白龙洞【`按今北岳祀典移祀浑源州即此`】　潜确类书曰浑源州恒山水经谓之岳山多奇花异草映带左右斧斤不敢入上有飞石窟两厓壁立豁然中虚相传飞至曲阳县歴代怯升登者就祠于曲阳以爲岳灵所寓也  

恒山三  

原赵符　燕玉【`上详前二　崔鸿前燕录曰慕容儁寿光二年常山寺大树根下得璧七十圭七十三光色精奇有异常玉儁以神岳之命以太牢祠之`】　率然　神护【`孙子兵法曰常山之蛇名曰率然一身而两头击其一头则一头至击其中则两头俱至　神农本草曰常山有草名神护置之门上每夜叱人`】　圭璧　蓬蔂【`上详燕玉注　列仙传曰昌容者常山道士自称殷女食蓬蔂根往来山下见者二百余年顔状如二十许人`】　临代　俯赵【`并详前一`】　虞巡并鎭【`并详前一`】　两头蛇　五获谷【`上详率然注下详前一`】　毕昴之精　赵代之境【`春秋元命苞曰毕星散爲冀州分爲赵国立爲常山宋均注曰常山即恒山也是毕昴之精下详前一`】　毋卹知符　昌容得道【`上详前二　下见蓬蔂注`】瞻彼灵山　鎭兹朔土【`俱白帖`】　増干门　坤轴【`并详张嘉`】  

【`贞碑文`】　位辰星　鎭冀方【`上详前一　下见傅咸诗`】　絶壁千寻孤峰万仞【`并见唐太宗祭文`】　幽涧冬暄　飞泉夏冷【`同上`】  

恒山四  

原五名【`详前一`】　阴岳【`见后魏孝文帝祭文`】　秀峙【`见唐太宗祭文`】　增岳【`详前一`】　神草【`详前二`】　安王石　飞石窟【`并详前二`】　黑帝之宫观　神之都府【`并见张嘉贞碑文`】  

恒山五  

原诗晋傅咸诗曰奕奕恒山作鎭冀方伊赵建国在岳之阳　周王褒渡河北诗曰秋风吹木叶还似洞庭波常山临代郡亭障绕黄河心悲异方乐肠絶陇头歌薄暮临征马失道北山阿　増元刘因送友游北岳诗曰大茂都閟它山拱万灵风霆凛神化河海尽襟形昴毕空留影幽并未了青长怀七十户爲我谢仙扃　明马汝骥恒山诗曰代郡髙谁辟恒山郁自盘顶浮天地阔傍掩日星残形势并门扼威灵冀宅安省方帝始分野紫垣端锦绣虚无出银镠缥缈看宝符传七圣玉检奉千官俎豆明冬殿琴棊驻晓銮观碑垂岁月窟石鎭林峦百里烟霞秀三时雨雹寒穴风生虎吼岩瀑注龙蟠钟乳犹悬穗金芝即捧盘薜萝飜翠壁松柏护瑶坛云歩名仙会脂图大隐欢障开峰绕碧社入灶还丹倚柱思黄鹄飞车问赤鸾眞源何窈窕不及挂缨冠原祭文后魏孝文帝祭恒岳文曰维太和十八年敢昭告于恒岳之灵天极搆髙人晖肇啓幽明合欢百神同恱今龙斾鸣銮载还伊室迈歴恒峦路邻阴岳惟灵作鎭出纳炎冰帝道资功坤仪凭德故遣兼官以牲玉荐于恒岳之灵尚飨　唐太宗祭北岳恒山文曰惟大唐贞观十九年以太牢之奠致祭于恒岳之灵曰苍苍元气纪三光而成象茫茫后土鎭五岳以成形衡岱啓东南之阯嵩华表西中之固惟灵山之秀峙亘朔野而标奇兽啸龙腾风云之所吐纳霓裳鹤盖神仙之所往还叠嶂参差凝烟含翠重冈纷糺照日分红絶壁千寻孤峰万仞桂华侵月松萝挂云幽涧冬暄飞泉夏冷宝符临代邦之美灵蛇表阵势之奇铄石七年无以亏其大含波九载不能损其髙巍巍乎与乾坤而永固隐隐乎横古今而不絶属以授旗赵郊誓师冀土敢荐牲玉惟神飨之  

増碑唐张嘉贞北岳恒山碑略曰有国者殷荐于天地望秩山川故灾沴不生矣有家者严禋于鬼神克谐礼乐故休祐斯应矣由是上下交泰幽明相恊五精同朗辰爲水其味咸五鎭俱清恒爲冬其音羽大哉兹岳殊于众山其顶也上抶【`音尺`】干门黑帝之宫观其足也下捺坤轴元神之都府岂止劈冀魏截幽燕距洪河撑大海澒洞合沓半天下之襟带嵯峨巉岩一宇内之标格者也故知惟土有精惟山有灵窅窅冥冥其道至平其德至贞氲氲馨馨目之不覩夫形耳之不闻夫声阴阳不测夫奥所以存像貌建祠庭矣稽彼上古洎乎中运五载巡狩百神怀柔皇王令典以之恊祚厯数昌期以之交泰粤自秦汉爰逮周隋匪修匪防或僭或侈不勤于省者其政缺非美而封者其事讹于戏黩祭虚陈昭灵罔荅更张礼秩固待雍熙粤若我唐正百王頺教恭惟我后扬五圣丕烈人神允洽动植和畅乃借北鎭柴南坛碑西岳泥东岱是用告厥功祗其祠也非夫昭信雄直岂有享于明代哉  

増记明乔宇恒山记曰北岳在浑源州之南纷缀典籍书着其爲舜北巡狩之所爲恒山水经着其髙三千九百丈爲元岳福地记着其周围一百三十里爲总元之天予家太行白岩之傍距岳五百余里心窃慕之未及登览怀想者二十余年至正德改元奉天子命分告于西蕃园陵鎭渎道经浑源去北岳仅十里许遂南行至麓其势冯冯煴煴恣生于天纵盘于地其荡髙云其巓经赤日余载喜载愕敛色循坡东迤岭北而上是多珍花灵草枝态不类桃芳李葩映带左右山半稍憩俯深窥髙如縁虚歴空上七里是爲虎风口其问多横松强柏状如飞龙怒虬叶皆四衍蒙蒙然怪其太茂从者云是岳神所宝护人樵尺寸必有殃故环山之斧斤不敢至其上路益险登顿三里始至岳庙頺楹古像余肃顔再拜庙之上有飞石窟两崖壁立豁然中虚相传飞于曲阳县今尚有石突峙故歴代怯升登者就祠于曲阳以爲亦岳灵所寓也然岁之春走千里之民来焚香于庙下有祷辄应赫照于四方如此岂但护松柏然哉余遂题名于悬崖笔诗于碑及新庙之防上又数十歩许爲聚仙台台上有石坪于是振衣絶顶而放览焉东则渔阳上谷西则大同以南奔峰来趋北尽浑源云中之景南目五台隐隐在二百里外而翠屏五峰昼锦封龙诸山皆俯首伏脊于其下因想有虞君臣会朝之事不觉怆然又忆在京都时尝梦登髙山眺逺今灼灼与梦无异故知兹游非偶然者  

## 御定渊鉴类函卷二十八

地部六【`终南山　庐山　太行山　荆山钟山　北邙山　天台山　首阳山燕然山罗浮山`】  

终南山一  

増尚书曰终南惇物至于鸟鼠　诗曰终南何有有条有梅　又曰终南何有有纪有堂　左传曰四岳三涂阳城太室荆山中南九州之险也　原五经要义曰终南山长安南山也一名太乙　増又曰终南山之总名太乙山之别号　汉书地理志曰扶风武功县太乙山古文以为终南山　淮南子曰孟门终隆之山不能禁注云终隆终南也　原潘岳关中记曰终南一名中南言在天之中居都之南故曰中南　福地记曰其山东接骊山太华西连太白至于陇山北去长安城八十里南入楚塞连属东西周廻数百里名曰福地　増张衡西京赋曰终南太乙隆崫崔崒　西征赋曰面终南而  

背云阳跨平原而连嶓冢九嵕嶻蘖太乙巃嵸　一统志曰终南山在西安府城南即中条山也　通志曰终南山在西安府南五十里东西连亘蓝田咸宁长安鄠盩厔五县之境亦名南山  

终南山二  

増汉书王莽下书曰紫阁图云太乙黄帝皆仙而上天张乐昆仑防山之上后世圣主得瑞者当张乐于秦终南山之上　唐书曰卢藏用初隐终南山后出仕道士司马子微归天台山羣公祖道藏用指终南山曰此中大有佳处何必天台子微曰以余视之此乃仕宦之防径尔藏用有慙色　髙士传曰四皓绮里季等共入商洛隐地胏山以待天下定汉髙祖征之不至乃深自匿终南山　原辛氏三秦记曰其山从长安向西可二百里中有石室灵芝尝有一道士不食五谷自言太乙之精斋洁乃得见之而所居地名曰地胏可避洪水相传云山上有水神人乗船行追之不及犹见有故漆船者秦时四皓亦隐于此山　増开元记曰方技姜抚言终南山有旱藕葛粉饵之延年帝命采之作汤饼赐大臣　方舆记曰终南山多金银鐡石玉檀樟异之物此百工取给万姓所仰足也  

终南山三  

原玉堂　石室【`福地记曰终南太乙山在长安西南五十里有玉堂阳宫　三秦记曰太乙在骊山西山之秀者也中有石室`】　匿绮　潜嘉【`上详前二　崔鸿前秦录曰王嘉不食五谷清虚服气潜隐终南山独庐庵而止`】　张乐　表都【`上详前二　班固西都赋曰左据函谷二崤之阻表以太华终南之山`】　神水　福地【`上详前二　福地记曰终南太乙山左右四十里内有福地`】　崔崒　巍峨【`上详前一　傅叙行赋曰终南郁以巍峨太乙凌乎昊苍`】巃嵸　嵯峨【`上详前一　孙楚登楼赋曰青石连冈终南嵯峨`】　岿嶻　嶙  

囷【`并见班固终南山赋`】　松上连雾　竹下来风【`并见宇文昶终南山诗`】立壁千丈　横峰万仞　寥廓上浮　峥嵘下镇【`并见庾信终南山义谷铭`】　节彼南山　奠兹中土　瞻彼南山　镇兹甸服　镇地之雄　极天之峻【`以上皆白帖`】　増灵芝　旱藕【`并详前二`】　碧玉　漆船【`上见班固终南山赋　下详前二`】　结庐　望阙【`并见胡师眈登终南山诗`】　金桴　玉琯【`并见宇文昶终南山诗`】　俯渭水邻华岳【`上见唐太宗诗下见裴说诗`】  

终南山四  

原诗周庾信陪驾幸终南山诗曰玉山乗四载瑶池宴八龙鼋桥浮少海鹄盖上中峰飞狐横塞路白马当河冲水奠三川石山封五树松长虹双瀑布圆阙两芙蓉戍楼鸣夕鼔山寺响晨钟新蒲节转促短笋箨犹重树宿含樱鸟花留醸蜜蠭迎风下列酾酒召昌容且欣陪北上方欲待东封　周宇文昶陪驾幸终南山诗曰尧盖临河颍汉跸践华嵩日旂廻北鳯星斾转南鸿青云过宣曲先驱背射熊金桴拂泉底玉琯吹云中古辙称难极新途或易穷烟生山欲尽潭净水恒空交松上连雾修竹下来风仙才道无别灵气法能同东枣羞朝座西桃献夜宫诏令王子晋出对浮丘公　隋胡师眈登终南山拟古诗曰结庐终南山西北望帝京烟霞乱鸟道俯见长安城宫雉互相映防阙云间生钟鼔沸阊阖笳管咽承明朱阁临槐路紫盖飞纵横望望未极已瓮牖秋风惊岩岫草木黄飞雁遗寒声坠叶积幽径繁露垂荒庭瓮中酒初熟涧谷寒虫鸣且对一壶酒安知世间名寄言市朝客同君乐太平　唐太宗望终南山诗曰重峦俯渭水碧嶂插遥天出红扶岭日入翠贮岩烟叠松朝若夜复岫缺疑全对此恬千虑无劳访九仙杨师道赋终南山同风字韵应诏诗曰睿言懐隐逸  

辍驾践幽丛白云飞夏雨碧岭横春虹草緑长杨路花疎五柞宫登临日将晩兰桂起香风　増唐王维终南山诗曰太乙近天都连天到海隅白云廻望合青霭入看无分野中峰变隂晴众壑殊欲投人处宿隔水问樵夫　又终南别业诗曰中嵗颇好道晩家南山陲兴来毎独往胜事空自知行到水穷处坐看云起时偶然值林叟谈笑无还期　储光羲终南幽居诗曰中嵗尚微道始知将谷神抗防还南山水木自相亲深林开一道青嶂成四隣平明去采薇日入行刈薪云归万壑暗雪罢千岩春始看鸟来已见瑶华新寄言搴芳者无乃后时人　李白望终南山寄紫阁隐者诗曰出门见南山引领意无限秀色难为名苍翠日在眼有时白云起天际自舒卷心中与之然托兴每不浅何当造幽人灭迹栖絶巘　贾岛晩晴见终南山诗曰秦分积多峰连巴势不穷半旬藏雨里此日到窗中魄将升兔髙虚欲叫鸿故山思不见碣石泬寥东　张乔终南山诗曰带雪复衔春横天占半秦势竒看不定景变写难真洞逺皆通岳川多更有神白云幽絶处自古属樵人　裵说终南山诗曰九衢南面色苍翠絶纎尘寸步有闲处百年无到人禁林寒对望太华净相邻谁与羣峰并祥云瑞露频　宋苏舜钦宿终南山下诗曰驱马山前访古踪僧居潇洒隔尘笼绕庭石鼈谷间水入户鸣鸱堆上风无限老松秋色里数声疎铎月明中邨鸡坐聼三号彻去去前朝气味同　明林鸿终南积翠诗曰终南太古色积翠无冬春阳厓俯荆楚隂壑开函秦碧树晓未分苍苍散参辰下蟠蛰水龙上有避世人有时浮爽气拄笏可揽结安得搆精庐谈经对松雪  

原赋汉班固终南山赋曰伊彼终南岿嶻嶙囷槩青宫触紫宸嵚崟郁嵂萃于霞雰暧防晻霭若若神傍吐飞濑上挺修林元泉落落宻防沈沈荣期绮季此焉恬心三春之季孟夏之初天气肃清周览八隅皇鸾鸑鷟警乃前驱尔其珍怪碧玉挺其阿宻房溜其巅翔鳯哀鸣集其上清水泌流注其前彭祖宅以蝉蜕安期飨以延年唯至徳之为美我皇应福以来臻埽神坛以告诚荐珍馨以祈仙嗟兹介福永钟亿年  

原铭周庾信终南山义谷铭曰周保定二年嵗次壬午七月己巳朔大冢宰晋国公命凿石关之谷下南山之材维公匡济彞伦敷庶绩爕理余暇披阅山经以为终南惇物日月亏蔽杶榦栝柏椅桐梓漆年代蕴积于何不有乃谋山泽之官兼引衡虞之匠东出蓝田则控灞乗浐西连子午则据泾浮渭泒别八溪流分九谷铜梁四柱石阙防耸青绮春门沟渠交暎緑槐秋市舟檝相通蓄之则为屯云泄之则为行雨青牛文梓白鹤贞松运以寘宫崇斯云屋千栌抗殿龙首干云万顷疎苗蝉鸣再熟川后譲徳山灵景从岂如运石甘泉才通栎阳之殿穿渠谷水直绕金墉之城将事未劳为功实重国富人殷方传千载因功立事敢勒山阿铭曰寥廓上浮峥嵘下镇壁立千丈峰横万仞桂月危悬风泉虚韵乗舆岭阪举锸云根八溪分注九谷通源北涵铜井南浮石门模象大壮规绳百堵胶葛九成徘徊千柱桂栋凌波柏梁乗雨疏川奠谷落实摧柯事均刋木功侔凿河  

庐山一  

原山海经曰庐山名有二一曰天子都一曰天子鄣伏滔游庐山序曰庐山者江阳之名岳其大形也背岷流面彭蠡蟠根所据亘数百里重岭桀嶂仰插云日俯瞰川湖之流焉　逺法师庐山记曰东南有香炉山孤峰秀起游气笼其上则氛氲若烟　张野庐山记曰庐山天将雨则有白云或冠峰岩或亘中岭俗谓之山带不出三日必雨　周景式庐山记曰匡裕周威王时生而神灵庐于此山世称庐君故山取号焉　又曰登庐山望九江以观禹之迹其兹峰乎东南隐诸岭不得骈瞩自庐山人迹所暨迥望处无复出此者又甚髙峻毎雨其下成潦而上犹皎日峰头有大盘石可坐数百人刘遗民庐山记云常有白气映岭下　増湛方生神  

仙诗序曰庐山崇标峻极辰光隔辉幽涧澄深积清百仞阻絶重险非人迹之所游窈窕冲融常含霞而贮气真可谓神明之区域列真之苑囿矣　茅君内传曰庐山洞名山灵咏真之天  

庐山二  

原神仙传曰董奉还豫章庐山下居住山间了不佃作为人治病亦不取钱物使病愈者种杏五株　述异记曰呉猛登庐山过石梁见一老翁坐桂树下以玉杯承甘露与猛　増又曰晋僧慧逺住东林寺毎送客不过虎溪一日与陶潜陆修静相携共语不觉逾之三人大笑后人于此建亭　玉堂闲话曰紫霄峰去平地七千仞上有古迹云是夏禹治水之时泊船之所凿石为窍以系防焉磨崖为碑皆科斗文字隐隐可见　庐山记曰紫霄峰秦始皇曽登之与云汉相接因名之髙处有禹刻大如掌背隐起焉好事者缒而上摹得百余字皆不可辨　浔阳记曰庐山顶上有池池中有三石鴈霜落则飞山北有五老峰于庐山为最峻极世传许旌阳与呉猛乗鐡船二龙挟行戒舟人瞑目勿视至紫霄峰茂林戛击有声舟人窃视之龙委去船堕于此下有艑底池　虞羲景法师行状曰僧景衡阳湘乡人永明中梦庐山之神云庐山惟岳峻极于天是曰三宫壁立万仞欲屈真人居之又梦受请而行至香罏石门顶见银阙金楼丹泉碧树希世而有后振锡登峰宛如梦中所见　寰宇记曰匡裕兄弟七人皆有道术结庐此山仙去宫庐犹在故曰庐山山有三宫上宫在岩表人不能及有三石梁长十文阔盈尺其下虚悬即呉猛遇仙处次宫隔一谷有界城悉是平石两边有小圆峰呼左右帐立石如驼马之形下宫在彭蠡湖际其山有紫芝田四十畆常有二仙童采芝人若逐之但闻呼曰猖客若觅芝草寂无所见　潜确书曰庐山有上霄峰防劔峰鸡公山圭璧峰锦绣峰莲花峰佛手岩香罏峰大林峰掷笔峰紫霄峰石门山诸胜而五老峰为最髙又有莲花洞繙经台圣灯崖虎溪天池康王谷栖贤谷文殊台清源池金井玉渊无不极其髙深幽怪而瀑布尤甲天下至如石鴈之翔舞寳树之扶疎乃其小者矣  

庐山三  

増升岩　刻石【`水经曰庐山山川明净风泽清旷气爽节和土沃民逸嘉遯之士继响窟岩龙潜鳯采之贤往者忘归矣秦始皇汉武帝及太史公司马迁咸升其岩望九江而眺钟彭焉　又曰庐山有上霄石上霄之南大禹刻石志其丈尺里数今其迹犹存`】　石鴈　鐡船【`并详前二`】　采芝　卖杏【`上详前二　神仙传曰董奉居庐山为人治病病愈使种杏数年计得十数万株于是杏子大熟奉乃置仓廪宣言买杏者不须来报将一器谷易一器杏多取者即有三四头虎噬逐之人惧无敢欺者所得谷悉以赈贫乏王维诗有云神与枣兮如虎卖杏兮收谷`】　山带　罏烟【`并详前一`】石门　银阙【`谢灵运游名山志曰西南有石门山岩间防有门形故以为称瀑布飞泻丹翠`】  

【`交曜　下详前二`】　金井　玉渊【`并详前二`】　三宫　防阙【`并详前二`】匡裕庐　慧逺居　康王谷　文殊台【`并详前二`】　仰插云日　俯瞰川湖【`并详前一`】  

庐山四  

原诗晋慧逺庐山东林杂诗曰崇岩吐清气幽岫栖神迹希声奏羣籁响出山溜滴有客独冥游径然忘所适挥手抚云门灵山安足辟流心叩元扃感至理弗隔孰是腾九霄不奋冲天翮妙同趣自均一悟超三益　宋谢灵运登庐山絶顶望诸峤诗曰积峡忽复啓平涂俄已闭峦陇有合沓往来无踪辙昼夜蔽日月冬夏共霜雪　鲍照登庐山诗曰悬装乱水区旅薄次山楹千岩状岨积万壑势廻萦巃嵸髙昔貌纷乱袭前名洞涧窥地脉疎树隐天经松磴上迷宻云窦下纵横隂冰实夏结炎树信冬荣　又登庐山望石门诗曰明发振云冠升峤逺栖趾髙峰隔半天长崖断千里鸡鸣青涧中猿啸白云里瑶波逐穴开霞石触峰起囘互非一形参差悉相似　梁江淹登庐山香罏峰诗曰此山具鸾鹤来往尽仙灵瑶草正翕赩玉树信葱青綘气下萦薄白云上杳冥中坐看蜿虹俛伏视流星日落长沙渚层隂万里生借兰素多意临风黙含情　増唐李白望庐山瀑布水诗曰西登香罏峰南见瀑布水挂流三百【`一作千`】丈喷壑数十里歘如飞电来隐若白虹起初惊河汉落半洒云天里仰观势转雄壮哉造化功海风吹不断江月照还空空中乱潨射左右洗清壁飞珠散轻霞流沬拂穹石而我乐名山对之心益闲无论漱琼液还得洗尘顔且谐夙所好永愿辞人间　又曰日照香罏生紫烟遥看瀑布挂长川飞流直下三千尺疑是银河落九天又庐山謡寄卢侍御虚舟曰我本楚狂人鳯歌笑孔  

丘手持绿玉杖朝别黄鹤楼五岳寻仙不辞逺一生好入名山游庐山秀出南斗傍屏风九叠云锦张影落明湖青黛光金阙前开二峰长银河倒挂三石梁香罏瀑布遥相望廻厓沓嶂凌苍苍翠影红霞映朝日鸟飞不到呉天长登髙壮观天地间大江茫茫去不还黄云万里动风色白波九道流雪山好为庐山謡兴因庐山发闲窥石镜清我心谢公行处苍苔没早服还丹无世情琴心三叠道初成遥见仙人防云里手把芙蓉朝玉京先期汗漫九垓上愿接卢敖游太清　张九龄湖口望庐山瀑布水诗曰万丈红泉落迢迢半紫氛奔流下杂树洒落出重云日照虹霓似天清风雨闻灵山多秀色空水共氤氲　刘得仁和段校书冬夕寄题庐山诗曰名髙身未到此恨蓄多时是夕吟因话他年必去随当时庐岳顶半入楚江湄几处悬厓上千寻瀑布垂罏峰松淅沥湓浦擢参差日色连湖白钟声拂浪迟烟梯缘薜荔岳寺步欹危地本饶灵草林曽出祖师石楼霞耀壁寳树鹤分枝细径萦岩末髙窗见海涯嵌空寒更极寂寞夜尤思隂谷冰埋木仙田雪覆芝乱泉禅客潄异迹逸人知藓室新开灶柽潭未了棊如何遂闲放长得任希空务渔樵事方无道路悲谢公台尚在陶令栁旋衰尘外难相许人间贵迹遗虽懐丹桂影不忘白云期仁者终携手今朝预赋诗　呉筠游庐山五老峰诗曰彭蠡隐深翠沧波照芙蓉日初金光满景落黛色浓云外听猿鸟烟中见杉松自然符幽情潇洒惬所从整防务探讨嬉游任从容玉膏正滴沥瑶草多丰茸羽人栖层崖道合乃一逢挥手欲轻举为余叩琼钟空香清人心正气信有宗永用谢物累吾将乗鸾龙　宋苏轼游庐山开先潄玉亭诗曰髙岩下赤日深谷来悲风擘开青玉峡飞出两白龙乱沬散霜雪古潭摇青空余流滑无声快泻防石谼我来不忍去月出飞桥东荡荡白银阙沈沈水精宫愿随琴髙生脚蹋赤鯶公手持白芙蕖跳下清泠中　又游庐山栖贤三峡桥诗曰吾闻泰山石积日穿线溜况此百雷霆万世与石鬭深行九地底险出三峡右长输不尽溪欲满无底窦跳波飜潜鱼震响落飞狖清寒入山骨草木尽坚瘦空蒙烟霭间澒洞金石奏弯弯飞桥出防潋半月彀玉渊神龙近雨雹乱晴昼垂缾得清甘可咽不可漱　元杨维桢庐山瀑布謡曰银河忽如瓠子决泻诸五老之峰前我疑天仙织素练素练脱轴垂青天便欲手把并州剪剪取一幅玻璃烟相逢云石子有似捉月仙酒喉无奈夜渇甚骑鲸吸海枯桑田居然化作十万丈玉虹倒挂清泠渊原赋宋支昙谛庐山赋曰昔哉壮丽峻极氤氲包灵奇以藏气蕴絶峰乎青云景澄则岩岫开镜风生则芳林流芬岭奇故神明鳞萃路絶故人迹自分严清升仙于元崖世髙垂化于防亭应真陵云以踞峰眇忽翳景而入冥咸豫闻其清尘妙无得之称名也若其南面巍崫北背悬溜分流以飞湍七岭重防而叠势暎以竹柏蔚以柽松萦以三湖带以九江嗟四物之萧森爽独秀于元冬美二流之潺湲津百川之所冲峭门百寻峻阙千仞香炉吐云以像烟甘泉涌霤而先润  

増记唐白居易庐山草堂记曰匡庐奇秀甲天下山北峰曰香罏峰北寺曰遗爱寺介峰寺间其境胜絶又甲庐山元和十一年秋太原人白乐天见而爱之若逺行客过故乡恋恋不能去因面峰腋寺作为草堂明年春草堂成三间两柱二室四牖广袤丰杀一称心力洞北户来隂风防徂暑也敞南甍纳阳日虞祁寒也木斲而已不加丹墙圬而已不加白墄阶用石羃窗用纸竹帘纻帏率称是焉堂中设木榻四素屏二漆琴一张儒道佛书各三两卷乐天既来为主仰观山俯聼泉傍睨竹树云石自辰及酉应接不暇俄而物诱气随外适内和一宿体宁再宿心恬三宿后頽然嗒然不知其然而然自问其故荅曰是居也前有平地轮广十丈中有平台半平地台南有方池倍平台环池多山竹野卉池中生白莲白鱼又南抵石涧夹涧有古松老杉大仅十人围髙不知几百尺修柯戛云低枝拂潭如幢竪如盖张如龙蛇走松下多灌丛萝茑叶蔓骈织承翳日月光不到地盛夏风气如八九月时下铺白石为出入道堂北五步据层崖积石嵌空垤块杂木异草盖覆其上緑隂防防朱实离离不识其名四时一色又有飞泉植茗就以烹燀好事者见可以销永日堂东有瀑布水悬三尺泻阶隅落石渠昏晓如练色夜中如环佩琴筑声堂西倚北崖右趾以剖竹架空引崖上泉脉分线悬自檐注砌累累如贯珠霏防如雨露滴沥飘洒随风逺去其四傍耳目杖屦可及者春有锦绣谷花夏有石门涧云秋有虎溪月冬有罏峰雪隂晴显晦昏旦含吐千变万状不可殚纪覼缕而言故云甲庐山者噫凡人丰一屋华一箦而起居其间尚不免有骄矜之态今我为是物主物至致知各以至又安得不外适内和体宁心恬哉且永逺宗雷軰十八人同入此山老死不反去我千载我知其心以是哉矧余自思从幼迨老若白屋若朱门凡所止虽一日二日辄覆篑土为台聚拳石为山环斗水为池其喜山水病癖如此一旦蹇剥来佐江郡郡守以优容而抚我庐山以灵胜待我是天与我时地与我所卒获所好又何求焉尚以冗员所羁余累未尽或往或来未遑宁处待予异时弟妹婚嫁毕司马歳秩满出处行止得以自遂则必左手引妻子右手抱琴书终老于斯以成就我平生之志清泉白石实闻此言时三月二十七日始居新堂四月九日与河南元集虚范阳张允中南阳蔡深之东西二林寺长老凑公朗满晦坚等凡二十有二人具斋施茶果以落之因为草堂记原碑梁元帝庐山碑序曰夫日月丽天皇穹所以贞观川岳带地后土所以维宁庐山者亦南国之徳镇虽林石异势而云霞共色长风夜作则万流俱响晨鼯晓吟则百岭齐应东瞻洪井识曵帛之在兹西望石梁见指宝之可拾诚复慕易悲山中难久攀萝结桂多见淹留  

太行山一  

原尚书曰太行恒山至于碣石　山海经曰太行山其首曰归山其上有金玉下有碧玉　穆天子传曰天子命驾八骏之乗赤骥之驷南征朔行迳絶翟道升于太行南济于河　墨子曰墨子请耕桂岭子曰将上太行驾骥与牛子将谁驱曰将驱骥以骥足贵也　尸子曰龙门鱼之难也太行牛之难也以徳报怨人之难也増淮南子曰武王克殷欲筑宫于五行之山【`今太行山`】周公曰不可夫五行之山固塞险阻之山也　原战国防曰范睢说秦王曰举兵攻荥阳则成臯之路不通北堑太行之道则上党之兵不下一举兵而攻荥阳则其国断为三　増史记曰郦生说汉髙祖曰愿足下急复进兵收取荥阳据敖仓之粟塞成臯之险杜太行之道距飞狐之口守白马之津以示诸侯　图纬降象云太行附路之精　李庾东都赋曰太行枕甸发址崇垓　栁宗元曰吾荡而趋不知太行之异乎九衢以败吾车　一统志曰太行山在临城县西层峦叠嶂峻桀难逾为畿辅之重镇苏文忠集有临城道中诗序曰予初赴中山连日风埃未尝了了见太行也今将适岭表颇以是为恨过临城内丘天气忽清澈西望太行草木可数冈峦北走崖谷秀杰忽悟叹曰吾南迁其速返乎退之衡山之祥也书以付迈使志之  

太行山二  

原魏志曰明帝錾太行之石英采谷城之文石起景阳殿于芳林园　増唐书曰狄仁杰亲在河阳仁杰登太行山返顾见白云孤飞谓左右曰吾亲舍其下　又曰武徳二年三月太行山圣人崖有声俗谓圣声有寇至列子曰太行王屋二山方七百里髙万仞北山愚公  

年且九十面山而居恶山北之塞出入之迂聚室而谋曰吾与汝毕力平之可乎杂然相许其妻曰以君之力曽不能损魁父之丘如太行王屋何且焉置土石杂曰投诸渤海之尾隐土之北遂率子孙叩石壤运于渤海之尾河曲智叟笑而止之愚公曰我死有子子又生孙孙又生子子子孙孙无穷匮也而山不加増何苦而不平操蛇之神闻之惧其不已也告于帝帝感其诚命夸娥氏二子负山一厝朔东一厝雍南自是冀之南汉之隂无陇断焉　神仙传曰王烈入太行山忽闻山东北雷声往视之见山上破数百丈石中有一孔径尺有青泥流出烈取抟之随手坚凝气味如粳米饭按仙经曰此石髓服之夀与天地齐  

太行山三  

増碧玉　青泥【`上详前一下详前二`】　羊肠　鸟道【`李白诗曰五月相呼度太行摧轮不道羊肠苦下见唐明皇诗`】　驱骥　集乌【`上详前一　唐书曰元和四年冬羣鸟夜集于太行山上`】　运石　负山【`并详前二`】　马足蹶　车轮摧【`李白诗曰北上何所苦北上縁太行磴道盘且峻巉岩凌穹苍马足蹶侧石车轮摧髙冈沙尘接幽州烽火连朔方`】  

太行山四  

原诗晋袁宏从征行方山头诗曰峨峨太行凌虚抗势天岭交气窈然无际澄流入神元谷应契四象悟心幽人来憩　増唐明皇早登太行山中言志诗曰清跸度河阳凝笳上太行火龙明鸟道鐡骑绕羊肠白雾埋隂壑丹霞动晓光涧泉含宿冻山木带余霜野老茅为室樵人薜作裳宣风问耆艾敦俗劝耕桑凉徳惭先哲徽猷慕昔皇不因今展义何以冒垂堂　苗晋卿奉和圣制早登太行山中言志诗曰金吾戒道清羽骑动天声砥路方南纪重岩始北征关楼前望逺河邑下观平喜气廻舆合祥风入斾轻祝尧三老至防禹百神迎月令农先急春搜礼后行仍亲后土祭更理晋阳兵不以劳车辙空留八骏名　宋苏舜钦太行道诗曰行行太行道一步三叹息念厥造化初夫何险此极左右无底壑前后尽顽石髙者欲作天朋党深者疑断地血脉夜中岩下埋斗杓日午隂壁风雪号攀縁有路到絶仞四望羣峰合沓如波涛忽至偪侧处只尺颠坠恐莫逃嗟乎古昔未开时隔截往来人不思淳源一破山岳碎巧心遂去縁崄巇崄巇不穷甚可畏悼此二者亡其宜天地不自险险由人为之彼车摧轮马伤足中路勿叹勿恸哭世上安涂故有焉孰使汝行此道驱髙轩丧坠不收宜尔然　元周伯琦过太行山诗曰太行苍翠插秋旻叠岭重关自昔闻战国东西分晋赵中原南北带河汾帝王都邑青青草豪杰勲名坟鸟道盘空频立马便从髙处望飞云  

荆山一  

増尚书曰导嶓冢至于荆山　原山海经曰荆山其隂多鐡其阳多赤金　河图括地象曰荆山为地雌上为轩辕星　韩子曰卞和得石于楚山中献厉王王使玉人相之曰石也则其左足和抱其璞哭于荆山之下三日泣尽继之以血【`详玉`】　水经曰荆山在南郡临沮县东北　増一统志曰荆山在荆门州西北二百里即卞和得玉处  

荆山二  

原诗晋桓登荆山诗曰理不孤湛影比有津曽是名岳明秀超邻噐栖荒外命契响神我之懐矣巾驾飞轮梁江淹望荆山诗曰奉义至江汉始知楚塞长南关  

绕桐柏西岳出鲁阳寒郊无留影秋日悬清光悲风挠重林云霞肃川涨歳晏君如何零泪霑衣裳　増唐胡曽荆山诗曰抱玉岩前桂叶稠碧溪原水至今流空山落日猿声急疑是荆人哭未休  

钟山一  

原沈约宋书曰萧思话领左卫尝从太祖登钟山北岭石上弹琴因赐以银酒钟【`详琴`】　徐爰释门略曰建康北十余里有钟山旧名金山汉末金陵尉蒋子文讨贼战亡灵发于山因立蒋侯祠故世名曰蒋山　庾阐扬都赋注曰建康宫北十里有蒋山舆地图谓之钟山元皇帝未渡江之年望气者云蒋山上有紫云时时晨见山谦之丹阳记曰京师南北并有连岭而蒋山独隆崫峻异其形象龙实扬都之镇也孙权葬山南因山为名号曰蒋陵　増金陵地记曰秦始皇时有望气者曰金陵有天子气乃埋金玉杂寳于钟山凿秦淮以断其脉因名曰秣陵　芥隐笔记曰钟山本少林木宋时使诸州刺史罢归者栽松三千株下至郡守各有差焉山之最髙峰有五愿树树柞木也元嘉中百姓祈祷率有验钟山最秀者屏风岭巧石青林幽邃如画在明庆寺前山之东有八功徳水在悟真庵又寳公塔西二里有洗鉢池兴国寺有道光泉宋熙泉近宋熙寺之侧寺东山巅有定心石下临峭壁四百余步有白莲庵又北髙峰絶顶有一人泉仅容一勺挹之不竭皆山之胜处　通志曰晋周颙隐钟山下清贫寡欲王俭尝问曰山中何所食颙曰赤米白盐緑葵紫蓼　又曰宋玉安石相神宗罢归毎日跨驴游钟山或不至而返自号半山居士后舍宅为寺居白下门卒葬钟山　朱紫阳曰天下山皆发源于岷山蒋山实其脉之尽者自孙呉建都以来便称佳丽名贤胜迹兹山特富琳宫梵宇穷极华美计七十余所至今传为盛事  

钟山二  

原诗梁沈约游钟山诗曰灵山纪地徳险峭资岳灵终南表秦馆少室迩王城北阜何其峻林薄杳葱青发地多竒岭干云非一状合沓共隐天参差互相望郁律搆丹巘崚嶒起青嶂即事既多美临眺殊复竒南瞩储胥观西望昆明池山中咸可恱赏逐四时移春光发陇首秋风生桂枝多值息心侣结架山之足八解鸣涧流四禅栖岩曲　虞骞登钟山下峰望诗曰冠者五六人携手岩之际散意百仞端极目千里睇叠岫乍昏眀浮云时卷闭遥防野树短逺望樵人细　呉均登钟山防集望西静坛诗曰客思何以缓春郊满初律髙车陆离至骏骑差池出寳椀泛莲花珍杯食竹实才胜商山四文髙竹林七复望子乔坛金绳蕴玉帙风云生屋宇芝英被仙室方随鳯皇去悠然驾白日　増唐李嘉祐送韦邕少府归钟山诗曰祈门宦罢后负笈向桃源万卷长开帙千峰不闭门绿杨垂野渡黄鸟傍山邨念尔能髙枕丹墀防共论　宋王安石钟山晩步诗曰小雨轻风落楝花细丝如雪防平沙槿篱竹屋江邨路时见宣城卖酒家　元黄镇成送上人游钟山诗曰一上钟山万虑消虚空楼阁翠岧峣金陵郁郁帝王宅天堑悠悠南北朝月满石城秋似水风髙淮浦夜生潮未应便作乗芦去且聼仙人碧玉箫　明太祖钟山诗曰游山智盘旋俯谷仰奇巅松声细入耳云生水石边敲竹猿长啸临崖视鹿眠白鹤来天翅羽衣裳鲜采芝携桂子任意恣翩蹮野人溪外语黄莺啭更便山静鸟归疾林深紫暮烟樵还渔罢钓畅饮乐吾年　张孟兼春日游钟山诗曰访古来钟阜寻僧问草堂千年猿鹤静一径石林荒水落春泉细梅留腊雪香乡心怜薄暮矫首碧云长  

増记元胡炳文钟山游记曰江以南形胜莫如升钟山又升最胜处予至升首过上元谒明道先生祠礼毕即度闗游山夹路松隂亘八九里清风时来寒涛吼空斯须寂然如故路左入半山先是谢太傅园池荆公宅之舍为寺至今祠公与传法沙门等出行三四里又入一寺丽视半山百倍龛镂壁绘光彩夺目诡状万千两庑级石而升四五十丈始至寳公塔塔边有轩名木末履舄之下天籁徐鸣浮岚防翠可俯而挹下有羲之墨池投以小石逺闻声出芦苇间径道荒芜游客罕至独拜墖者累累不絶长老云寳公巢生里人朱氏取而子之后成佛凡祷水旱疾疫如响语多不经由塔后循山而左过安石读书所山石崛垒忽敞平原修篁老桧万緑相扶风鸟交加犹作当时唔吚声又行数里休于观音亭其旁八功徳泉有声锵然汨汨至亭下则囦然以涵或谓病者饮此立瘳众相饮予以无疾不饮遂囘塔后攀松升磴六七里至山椒钜石人立予登石以望鳯台鹭洲渺不知在何许但觉缭白萦青隐见烟雾间城中数万家楼阁如画其闲旷无人处六朝故宫也北视扬子江头一舟如叶行移时不咫浪楫风帆想数十里遥蟠龙踞虎亘以长江其险也如此黄旗紫盖王气固有时而终令人凄然久之下山至七佛庵白云凄润嚣埃不来一僧嘘石炉火防茶睂如雪一僧蓬跣岸边拾松子以归语客质木絶不与前寺僧闻其下有猛公庵子文庙山水稍奇丽率为事神若佛者家焉欲访猿鹤山堂莫得其处遂朗吟小山招隐循故道御天风而下两袂如飞亟入闗复至明道精舍少憩而归因唶唶曰升自紫防翁以来几兴衰矣眼前花草无复当时光景伯子春风千年犹将见之至若熙寜相业非不焯焯人耳目迄不如主上元簿者复祠于学何哉  

北邙山一  

原魏志曰明帝即位欲平北邙令登台观见孟津廷尉辛毗諌曰天地之性髙髙下下今而反之既非其理加以损费人功民不堪役且若九河盛溢洪水为害而丘陵皆夷何以御之帝乃止　増晋书曰苏韶卒见形于苏节求改葬曰吾性爱好京洛每往来出入瞻视邙山乐哉万世之基也北背孟津洋洋之河南望天邑济济之盛　唐书曰天寳中洛阳有巨蛇髙丈余长百尺出邙山下僧人无畏见之曰此欲水潴洛城即以天竺法咒之数日蛇死　原朱超石与兄书曰登北邙逺眺众美都尽光武坟边杏甚美今当奉送核　増杨佺期洛城记曰北邙山连岭修亘四百余里实古今东洛九原之地　郡国志曰北邙山是陇山之尾一名平逢山亦名郏山  

北邙山二  

原诗魏刘伶北邙客舍诗曰泱漭望舒隐黮黤元夜隂寒鸡思天曙拥翅吹长音蚉蚋归丰草枯叶散萧林陈醴发悴顔色愉畅真心缊被终不晓斯叹信难任何以除斯叹付之与瑟琴长笛响中夕闻此消胸襟　増唐郑世翼登北邙还至京洛诗曰步登北邙阪踟蹰聊写望宛洛盛皇居规模穷大壮三河分设险两崤资巨防飞观紫烟中层台碧云上青槐夹驰道迢迢修且旷左右多第宅参差居将相清晨谒帝返车马相过访胥徒各异流文物纷殊状嚣尘暗天起箫管从风飏但余忠且直生平独沦丧山幽有桂丛何为坐惆怅　曹松吊北邙诗曰山下望山上夕阳明又曛无人医白髪少地着新坟歳代殊相逺贤愚旋不分东归聊一吊乱木倚寒云　张籍北邙行诗曰洛阳北门北邙道丧车辚辚入秋草车前齐唱防露歌髙坟新起白峨峨朝朝暮暮人送葬洛阳城中人更多千金立碑髙百尺终作谁家柱下石山头松柏半无主地下白骨多于土寒食家家送纸钱乌鸢作巢衔上人居朝市未解愁请君暂向北邙游  

原赋晋张协登北邙山赋曰陟峦丘之升逶迤之修阪廻余车于峻岭聊送目于四逺灵岳郁以造天连冈岩以蹇产伊洛混而东流帝居赫以崇显山川汨其常分万物化而代转何天地之难穷悼人生之危浅叹白日之西頽兮哀世路之多蹇于是徘徊絶岭踟蹰步趾前瞻狼山却窥大岯东眺虎牢西睨熊耳邪亘天际旁极万里莽眼以芒昧谅羣形之难纪临千仞而俯看似游身于云霓抚长风以延伫想凌天而举翮瞻冠盖之悠悠覩商旅之接枙尔乃地势窊隆丘墟陂阤坟陇防叠棊布星罗松林槮暎以攒列元木捜寥而振柯壮汉氏之所营望五陵之嵬峨丧乱起而啓壤僮竖登而作歌  

天台山一  

原名山略记曰天台山在剡县即是众圣所降葛仙公山也　异苑曰防稽天台山虽非遐逺自非忽生忘形不能跻也　孔灵符防稽记曰赤城山内则有天台灵岳玉室璿台　増又曰天台山旧居五县之余地五县余姚鄞句章剡始宁也　又曰赤城山土色皆赤岩岫连沓状似云霞悬溜千仞谓之瀑布飞流洒散冬夏不竭山谷絶涧峥嵘无底长松蔓藟幽蔼其上　临海记曰天台山上应台星超然秀出上有八重视之如一帆髙一万八千丈周廻八百里又有飞泉悬流千丈如布  

天台山二  

増梁书曰呉君南游天台观沧海与名士相娯乐　唐书曰司马承祯徧游天下结庐天台不出　啓防记注曰天台山去天不逺路经楢溪溪水清冷前有石桥阔不盈尺长数十丈下临絶冥之涧惟忘其身然后能济济者梯岩壁扪萝葛之茎度得平路见天台山蔚然绮秀列防岭于青霄上有琼楼玉阁天堂碧林醴泉仙物无不毕具晋隐士白道猷得过之获醴泉紫芝灵药原幽明录曰汉明帝永平中剡县刘晨阮肇共入天台山采药迷道入山见一杯流出有胡麻饭出一大溪溪边有二女子姿容絶妙遂留半年懐土求归既出至家亲旧零落邑屋更变无复相识讯问得七世孙　増神异经曰余姚人卢洪入山采茗遇一道士牵三青羊引洪至天台瀑布泉曰吾丹丘子也闻子善具饮常思见恵山中有天茗可以相给祈子他日有瓯牺之余不相遗也因与家人住山获天茗焉  

天台山三  

增诗唐李白天台晓望诗曰天台邻四明华顶髙百越门标赤城霞楼栖沧岛月凭髙澄逺览直下见溟渤云垂大鹏飜波动巨鼇没风潮争汹涌神怪何翕忽观奇迹无倪好道心不歇攀条摘朱实服药錬金骨安得生羽毛千春卧蓬阙　贾岛送僧归天台诗曰辞秦经越过归寺海西峰石涧防流水山门九里松曽闻清禁漏却忆赤城钟妙字研磨讲应齐智者踪　杨防送僧游天台诗曰一缾离日外行指赤城中去自重云下来从积水东攀萝跻石径挂锡憩松风廻首鸡林道唯应梦想通　许浑早发天台诗曰来住天台天姥间欲求真诀驻衰顔星河半落岩前寺云雾初开岭上关丹壑树多风浩浩碧溪苔浅水潺潺可知刘阮逢人处行尽深山又是山　宋沈遘送僧象防归天台山诗曰吾闻天台久尝读兴公赋兹为东南镇神灵之所据奇挺究万状嵩岱不足语颇疑说过夸特为辞之嫭象防乃州民能识山之故从容试为问聊得一二疏赤城起霞标上与斗牛附万有八千丈矗若天一柱瀑布发髙源飞流飜四注雪霜浮虚空晦明乱朝暮岩足多丹石光华灿寳璐楢溪百余仞欲济毛骨怖九折凌峻梁五界穷幽路芝兰散奇草松桂罗嘉树祥风吹白云飃然若可遇幽閟足瓌怪纎悉难毕具凡迹古不到神物隂自护传闻昔人说中有洞天处是名不死墟众真所游聚玉堂敞金殿碧林列瑶圃有能从而求得之廼仙去斯言宁可信良非吾所慕吾志本丘壑久已失厥趣谁言石渠客乃甚辙中鲋秋风日以髙归心浩欲骛兹山宿所爱送尔缅东顾吾庐因尔卜伻来审绘素  

原赋晋孙绰游天台山赋序曰天台山者盖山岳之神秀者也涉海则有方丈蓬莱登陆则有四明天台皆元圣之所游化灵仙之所窟宅夫其峻极之状嘉祥之美穷山海之瓌富尽人神之壮丽矣所以不列于五岳缺载于常典者岂不以其所立冥奥其路幽迥或倒景于重溟或匿峰于千岭始经魑魅之涂卒践无人之境举世罕能登陟王者莫由禋祀理无隐而不彰啓二奇以示兆赤城霞起以建标瀑布飞流以界道  

首阳山一  

原诗曰采苓采苓首阳之巅　论语曰伯夷叔齐饿于首阳之下　史记曰伯夷叔齐孤竹君之二子让国逃去隐于首阳山采薇而食之遂饿死于首阳山【`详让`】　马融曰首阳山在河东蒲阪县华山之北河曲之中【`按夷齐庙在蒲之蒲坂首阳山之南马融颜师古之说同而髙诱以为洛东南去二十里之首阳杜预阮籍咸以为然即今二山咸有夷齐冡九域志两从之`】　増十三州志曰雷首山【`即首阳山`】一名独头山夷齐所隐也山南有古陵柏蔚然攒茂丘阜俗谓之夷齐墓　地记曰山在蒲州南四十五里上有二贤祠【`即伯夷叔齐`】今河南亦有首阳山非二贤所隐处二贤祠像宋元祐中所塑其前塑一白鹿土人曰二贤食薇兼饮鹿乳故塑之此说不见经传　郡国志曰首阳山在偃师日之方升光必先及春秋之所谓首戴也乃夷齐歌所  

首阳山二  

原诗魏阮籍诗曰步出上东门遥望首阳岑下有采薇士上有嘉树林　増唐李颀谒二贤祠诗曰古人已不见乔木竟谁过寂寞首阳山白云空复多苍苔归地骨皓首采薇歌毕命无怨色成仁其若何我来入遗庙时防清和落日吊山廻风吹女萝石门正西豁引领望黄河千里一归鸟孤光东逝波驱车层城路惆怅此岩阿  

原赋汉杜笃首阳山赋曰嗟首阳之孤岭形势崛其盘曲面河源而抗岩陇塠隈而相属长松落落卉木防防青萝落漠而上覆穴溜滴沥而下通髙岫带乎岩侧洞房隐于云中忽吾覩兮二老时采薇以从容于是乎乃讯其所求问其所修州域乡党亲戚匹俦何务何乐而并兹游矣其二老乃荅余曰吾殷之遗民也厥孤竹作蕃北湄少名叔齐长名伯夷闻西伯之善政育年艾于胡耉遂相携而随之冀寄命乎余寿而天命之不常伊事变而无方昌伏事而毕命子忽遘其不祥乃兴师于牧野遂干戈以代商乃弃之而来游誓不步于其乡余闭口而不食并卒命于山傍  

燕然山一  

原汉书匈奴传曰贰师引兵还至燕然山单于知汉军劳倦自将五万骑遮击贰师军大乱败贰师降单于汉名臣奏曰汉得隂山【`即燕然山`】匈奴长老过之未尝不哭増后汉书曰窦宪精骑万余北伐单于战于稽落山  

大破之降者二十余万人宪遂登燕然山勒石纪功令班固作铭纪汉威徳　又曰燕然山去塞三千里在今禾木县即燕支山也塞上曲云燕支落汉家妇女无顔色　凉州记曰焉支山在西郡界东西百余里南北二十里有松柏五木其水草茂美宜畜牧与祁连山同  

燕然山二  

原铭后汉班固燕然山铭曰勒以八阵莅以威神元甲耀日朱旗绛天遂陵髙阙下鸡鹿经碛卤絶大漠斩温禺以衅鼔血尸逐以染锷然后四校横徂星流彗埽萧条万里野无遗寇于是域灭区殚反斾而旋铄王师兮征荒裔勦凶虐兮截海外夐其邈兮亘地界封神丘兮建隆碣熙帝载兮振万世  

罗浮山一  

原茅君内传曰大天之内有地之中洞天三十六所罗浮山之洞周廻五百里名曰朱明曜真之天　袁彦伯罗浮山疏曰遥望一石楼直上当十余里石楼之于山顶十分之一耳去县三十里便见山基至所登处当百里许山皆平敞极目　罗浮山记曰罗浮者盖总称焉罗罗山也浮浮山也二山合体谓之罗浮髙三千丈有七十石室七十二长溪神湖神禽玉树朱草　増地记曰浮山本蓬莱之一峰昔时洪水泛海西来傅于罗山崖巘皆合故曰罗浮山至今卉木不同浮山皆海中也袁彦伯徐履道皆曰蓬莱有三岛此其一焉峰岭秀拔四百余里峰峦掩映三十二所上披云霄下有深洞幽防达约数十里号曰朱明洞　孔帖曰罗浮奇石一峰崛起髙六百丈广七十丈防绮错烂如霞锦迢迢独出势若削成谓之瑶石台　皮日休松陵集题曰罗浮轩辕所居乱峰四百三十二　林曰罗浮山有璇房琼室七十二所  

罗浮山二  

増晋中兴书曰葛洪上罗浮山中錬丹在山积年忽与广州刺史邓岱书云当欲逺行岱得书狼狈而至洪已亡颜色如平生体轻弱如空衣时咸以为仙去　开元记曰天寳初诏道士申太芝祭罗浮山防朱明洞邑簿任知宣率众寻见一洞以藤担笼垂一人下洞约五丈余却出曰下视无底日月星辰无不备焉初有白云须臾散漫五色　纪异曰卢祀陷顔真卿令单车问罪于李希烈内外知公不还亲族饯之长乐坡公谓诸姻族曰吾在江南曽遇道士陶八八授一刀圭碧霞丹令服之至今体健不衰曰七十歳有厄待我于罗浮山得非今日之验乎公至汜水逢陶笑曰吉吉遂指嵩少而去公至汴李希烈害公于近郊及希烈败诏得归葬偃师北山后有商人至罗浮忽见两道人树下围棊一谓商人曰子洛阳人奉寄一书逹吾家遂以一封题寄偃师北山颜家商人至偃师询所居乃茔庄也守老苍头得书惊曰此先太师亲翰固蔵于室子孙择吉发视棺则已空矣子孙竟往罗浮觅之无迹　列仙传曰増城何氏女有仙术持一石措小石楼之上逺观如画灵异记曰朱明洞常有五百花首真人游防开元二十八年奉敕建花首台　又曰罗浮山绝顶之上髙三百丈周廻二十里常有紫霞聚于峰上故名聚霞峰时有碧鸡羣飞绝巘或独鸣于空林可见不可取　原罗浮山记曰山有渊渊有神鼻贯铜环有人秽此渊即雨　増又曰鲍靓字子元上党人博究仙道为南海太守昼临民政夜来罗浮山腾空往还　又曰山中有石如梁在石楼之间望之可髙五十余歩故老相传谓之鐡桥　又曰第三峰有竹大径七八围节长丈二谓之龙公竹常有鸾鳯栖宿山东有溪曰罗阳永泰中暑雨涨有一竹叶若芭蕉随流出须臾一竹阔一尺余长丈二尺即龙公竹也  

罗浮山三  

原诗宋王叔之游罗浮山诗曰晻霭灵岳开景神封緜界盘趾中天举峰孤楼侧挺増岫廻重风云秀体卉木媚容　増苏轼游罗浮山示子过诗曰人间有此白玉京罗浮见日鸡一鸣南楼未必齐日观郁仪自欲朝朱明东坡之师抱朴老真契久已交前生玉堂金马久流落寸田尺宅今谁耕道华亦常噉一枣契虚正欲仇三彭鐡桥石柱连空横杖藜欲趁飞猱轻云谿夜逢瘖虎伏斗坛昼出铜龙吟小儿少年有竒志中宵起坐存黄庭近者戏作凌云赋笔势彷佛离骚经负书从我盍归去羣仙正草新宫铭汝应奴蔡少霞我亦季孟山卿还须略报老同叔赢粮万里寻初平  

原赋宋谢灵运罗浮山赋曰客夜梦见延陵茅山在京之东南明旦得洞经罗浮山事云茅山是洞庭口南通罗浮正与梦中意相防遂感而作罗浮山赋曰若乃茅公之说神化是悉数非臆度道单悒憰【`古允切`】洞四有九此惟其七潜夜引辉幽境朗日故曰朱明之阳宫曜真之隂室洞穴之寳衢海灵之云术伊离情之易结谅沈念之罗浮发潜梦于永夜若溯波而乗桴越扶屿之细涨上増龙之合流鼔兰枻以水宿杖桂防以山游増序唐于邵送鋭上人游罗浮山序曰尝忆浮山是蓬莱一岛浮来与罗峰合秀璇房瑶室【`一作台`】七十有二松阁玉【`一作石`】楼千百其数麻姑凤舞之地葛仙蝉蜕之所将欲导殊胜广异闻锐公此行天下莫二矣十月良月晴天爱景密叶弥茂繁花不寒羣山壁立而合沓百峦长江海连而澎湃万里搜竒索异可驻行舟懐哉胜游不媿相送迨春之冰泮待我于荆岘之间乎  

增记宋邹师正罗浮指掌图记略曰山髙三千六百丈袤直五百里周三百余里峰峦四百三十二岭十五石室七十二瀑布九百八十有大小石楼相去五里皆髙出云表重檐四柱如楼登之可望沧海夜半见日初出楼前石门方广可容几席梁大同中景泰禅师葺茅小石楼下其徒以无水难之师笑不荅因卓锡泉涌其下有锡杖潭水清碧见底锡杖形露光彩夺目　苏轼题罗浮山曰东坡公迁于恵州舣舟泊头镇明晨肩舆十五里至罗浮山入延祥寳积寺礼天竺瑞像饮梁僧景泰禅师卓锡泉品其味出江水上逺甚东三里至长寿观又东北三里至冲虚观观有葛稚川丹灶登朱仙者朝斗坛观坛上所获铜龙六鱼四坛北有洞曰朱明榛莽不可入水出洞中锵鸣如琴筑水中皆菖蒲生石上道士邓守安字道立有道者也访之适出坐遗履轩望麻姑峰方饮酒进士许毅来游呼与饮既醉还宿寳积中阁夜大风晓壮甚有声晨粥已还舟憩花光寺从游者幼子过巡检史珏寳积长老齐徳延祥长老绍冲冲虚道士陈熙明山中可游而未暇者明福宫石楼黄龙洞期以明年三月复来  

## 御定渊鉴类函卷二十九

地部七【`九疑山　虎丘山　蒜山　石帆山石鼓山　石门山　太平山　岷山会稽诸山交广诸山`】  

九疑山一  

原淮南子曰九疑之南陆事寡而水事多　湘中记曰九疑山在营道县九山相似行者疑惑故名九疑　楚辞九歌曰九疑缤纷兮并迎　増水经曰基盘苍梧之野峰秀数郡之间罗岩九举各导一溪岫壑负阻异岭同势游者疑焉故曰九疑　荆州记曰九疑山连峰接岫竞秀争髙含雰卷雾分天隔日  

九疑山二  

原汉书曰武帝南廵狩至于盛唐望祀虞舜于九疑【`详廵狩`】　山海经曰南方苍梧之丘苍梧之川其中有九疑山焉舜之所葬在长沙零陵界　名山略记曰九疑山汉末有张礼正魏时有治明期南游九疑礼正服黄精  

明期服泽泻柏实后俱适西城君受宏景方兼以守一遂内外洞彻东华遣迎乗云升天　増集仙录曰鲁妙典入九疑十余年有神人语之曰此山大舜所理天地之总司九州之宗主也古有髙道之士作三处麓牀可以栖庇风雨宅形念眞　神镜记曰九疑山半皆植松竹夹路有清涧涧生黄色莲花香气盈谷又有九井昔何侯链丹于此汲一井则九井皆动山麓有天湖湖中有禽大如雁锦毛长六尺又有石洞左右有石人如冠劒而立　九疑图记曰九峰一曰朱明峰为蒲水源二曰石城峰为沲水源三曰石楼峰为巢水源四曰娥皇峰为池水源五曰舜源峰为瀑水源亦曰华盖实中峰也六曰女英峰为砯【`軿`】水源七曰箫韶峰为漭水源八曰桂林峰为洑水源九曰梓林峰为湎水源　酉阳杂俎曰杜陟常见江淮市人以桃核扇量米止容一升言于九疑山中得之　王维集曰明皇时道士申太芝遇异人告以九疑旧有天乐一部岁久化为五野猪人捕之化为古器太芝叩之音律相和遂进之　郡国志曰九疑山有九峰一曰朱明二曰石城三曰石楼【`其形如楼`】四曰娥皇【`下有舜池池傍春日百鸟生卵人取之则迷路卵不可得`】五曰舜源【`比众峰最髙其上多紫兰`】六曰女英【`舜葬在此峰下`】七曰箫韶【`峰下即象耕种之处`】八曰桂林【`马明生遇安期授金液神丹之处`】九曰梓林【`周义山开石函得经读之升仙之处`】又有九水七流岭北二则飜注广南　潜确书曰麓牀三俱在箫韶峰东北第一麓牀有石长一尺六寸人迹髣髴第二麓牀有二石鉴寒光清圆第三麓牀有巨石在路傍又有修眞四坛第一坛有茜草长丈余如虎古人链丹铛釜犹存第二坛有清池东流有齐永明所铸鐡磬十二枚第三坛有石牀筀【`贵`】竹围大者几二尺第四坛有石盆水出不竭  

九疑山三  

原诗东晋庾阐采药诗曰采药灵山防结驾登九疑悬岩漏石髓芳谷挺丹芝泠泠云珠落漼漼玉蜜滋鲜景染冰顔妙气翼冥期　増唐元结登九疑第二峰诗曰九疑第二峰其上有仙坛松杉映飞水苍苍在云端何人居此处云是鲁女冠不知几百岁燕坐饵金丹相传羽化时云鹤满峰峦妇人有髙风相望空长叹  

増记唐元结九疑图记曰九疑山方二千余里四州各近一隅世称九峰相似望而疑之谓之九疑亦云舜登九峰疑禹而悲从臣有作九悲之歌因谓之九疑九峰殊极髙大逺望皆可见也彼如嵩华之峻峙衡岱之方广在九峰之下磊磊然如布棊石者可以百数中峰之下水无鱼鼈林无鸟兽如蝉蝇之听之亦无往往见大谷长川平田深渊松杉百围榕栝并之青莎白沙洞穴丹崖寒泉飞流异竹杂花囘映之处似藏人家实有九水出于山中四水流灌于南海五水北注合为洞庭若度其髙卑比洞庭南海之岸直上可二三百里不知海内之山如九疑者几焉或曰若然者兹山何不列子五岳对曰五帝之前封疆尚隘衡山作岳已出荒服今九疑之南万里臣妾国门东望不见涯际西行几万里未尽边陲当合以九疑为南岳以昆仑为西岳衡华之辈听逸者占为山居封君表作园囿耳但苦当世议者拘限常情牵引古制不能有所改创也如何故图九疑略载山谷传于好事以旌异之如山中之往迹峰洞之名称为人所传说者并随方题记庶几观者易知时永泰丙午中也  

原碑汉蔡邕九疑山碑曰岩岩九疑峻极于天触石肤合兴雷建云时风嘉雨浸润下民芒芒南土实赖厥勲逮于虞舜圣德光明克谐顽傲以孝烝烝师锡帝世尧廼授征受终文祖璇玑是承泰阶以平入以有终遂葬九疑解体而升登此崔嵬托灵仙神  

虎丘山一  

原虎丘山铭曰晋司徒东亭献公王珣撰云虎丘山先名海涌山　王珣虎丘记曰山大势四面周岭南则是山径两面壁立交林上合蹊路下通升降窈窕亦不卒至　増吴地记曰虎丘山絶岩耸壑茂林深篁为江左丘壑之表吴兴太守褚渊昔尝述职路经吴境淹留数日登览不足乃叹曰世之所称多过其实今观虎丘逾于所闻　吴都图经续记曰虎丘山旧经载之已详吴越春秋及越絶书之皆以为阖闾所葬有金精之异故名然观其岩壑之势出于天成疑先有是丘而阖闾因之以也  

虎丘山二  

増史记曰阖闾在吴县阊门外以十万人治取土临湖经三日白虎踞其上故名虎丘山　原吴越春秋曰阖闾死于国西北名虎丘穿土为川积壤为丘发五都之士十万人共治千里使象摙土池四周水深五丈余铜椁三重倾水银为池池广六十歩黄金珠玉为鳬雁扁诸之劒鱼肠三千在焉之已三日金精上浮为白虎蹲其上故曰虎丘　増吴地记曰虎丘山避唐太祖讳改为武丘原名海涌山在吴县西北九里许阖闾此山中水银为灌金银为坑秦始皇东廵至虎丘求阖闾宝劒其虎当坟而踞始皇以劒击不及悮中于石遗迹犹存其虎西走二十五里至虎疁【`地名`】而失唐讳虎钱讳疁改为浒墅劒无获其石裂防成池故号劒池池旁有石可坐千人号千人石其山夲晋司徒王珣与弟司空珉别墅咸和二年舍山宅为东西二寺立祠于山寺侧有贞娘墓吴国之佳丽也词客才子多题诗墓上有举子谭铢题诗后稍稍息笔　寰宇记曰山磵是孙权所发以求阖闾宝噐是未可知也磵侧平石故号千人坐俗传生公讲法得名　通志曰晋竺先生游长安从什公受业来止虎丘聚石为徒讲涅槃经石皆防首  

虎丘山三  

原诗陈张正见从永阳王游虎丘山诗曰沧波壮郁岛洛邑镇崇芒未若兹山丽岹峣擅水乡地灵侔少室涂艰像太行重岩摽虎踞九曲峻羊肠溜深涧无底风幽谷自凉宝沈余玉气劒隐絶星光白云多异影丹桂有丛香逺防银台竦洞塔耀山庄瑞草生金地天花照石梁　江总游虎丘山精舍诗曰纵櫂怜廻曲寻山静见闻每从芳杜性须与俗人分贝塔涵流动花台徧岭芬蒙茏出檐树散漫绕窗云情幽岂徇物志逺易惊羣何由狎鱼鸟不愿屈纁　増唐白居易虎丘山诗曰怪石千人坐灵池一劒沈海当亭两面山在寺中心酒熟凭花劝诗成倩鸟吟寄言轩冕客此处好抽簪　刘长卿题虎丘寺诗曰青林虎丘寺林际翠微路仰见山僧来遥从飞鸟度兹山沦宝玉千载惟丘墓埋劒人空传凿山龙已去扪萝披翳荟路转夕阳处虎啸崖谷深猿鸣松杉暮徘徊北楼上江海穷一顾日映千里帆鸦归万家树暂因惬所愿果得捐外虑庭暗栖闲云檐香滴甘露久迷空寂理多为繁华故永欲托死生余生岂能误　宋方仲荀虎丘诗曰海涌起平田襌扉古木间出城先见塔入寺始登山堂静叅徒散巢喧乳雀还祖龙求宝劒曽此破孱顔　王禹偁游虎丘诗曰藓墙围着碧孱顔曽是当年海涌山尽把好峰藏寺里不教幽径落人间劒池草色经冬在石座苔花自古斑珍重晋朝吾祖宅一回来此便忘还　元李士瞻游虎丘诗曰蔓木丛篁古梵寒凿开崖窦见波澜莫邪久化苍龙去犹作东吴劒气防　又曰碧鸡银甃鎻吴娃台阁千年属梵家不见金精化为虎日斜荒冢乱啼鸦　明蔡羽虎丘诗曰槛外邻吴苑林间促羽觞池花摇暑净泉韵杂松凉念别经时久重来笑客忙小留轩里月临发恋清光  

原序晋顾恺之虎丘山序曰吴城西北有虎丘山者舍眞藏古体虚穷元隐崚陵堆之中望形不出常阜至乃岩崿絶于华峰　陈顾野王虎丘山序曰夫少室作镇以峻极而标奇太华神掌以削成而称贵若兹山者髙不槩云深无藏影卑非培塿浅异疎林秀壁数寻被杜兰与苔藓椿枝十仞挂藤葛与悬萝曲磵潺湲修篁防映路若絶而复通石将頽而复缀抑巨丽之名山信大吴之胜壤若夫九功六义之兴依永和声之制志由兴作情以词宣形言谐于韶夏成文畅于钟律由来尚矣未有登髙能赋而韬斐丽之章入谷忘归而忽铿锵之节故总辔齐镳竞雕虫于山水云合雾集争歌颂于林泉于时风清邃谷景丽修峦兰佩堪纫胡牀可索林花飜洒乍飘飏于兰皐山禽转响时防声于乔木班草班荆坐盘石之上濯缨濯足就沧浪之水倾缥瓷而酌旨酒翦绿叶而赋新诗肃尔若与三径齐踪鎗然似共九成谐韵盛矣哉聊述时事寄之翰墨　増唐李白虎丘山夜宴序曰方今内有夔龙皐伊以佐百揆外有方叔召虎以守四方江海之人髙枕无事则琴壶以宴友朋啸歌以展霞月吾党之职也我是以有今兹虎丘之防岩岩虎丘奠吴西门崒然如香楼金道自下方而踊跃鎻丹霞白云于莲宫之内防之日和气满谷阳春逼人岩烟埽除肃若有待余与夫不乱行于鸥鸟者衔流霞之杯而羣嬉乎其中笑向碧潭与松石道旧兕觥既发宾主醉止狂歌送酒坐者皆和吴趋所奏云去日没梵天月出万里如綀松隂依依状若留客于斯时也抚云山为我辈视竹帛如草芥頽然乐极众虑皆遣于是奋防屡舞而欢今夕何夕同者八人醉罢偕赋以为此山故事  

原书陈张种与沈炯书曰虎丘山者吴岳之神秀者也虽复峻极异于九疑隐嶙殊于太乙衿带城傍独超众岭控绕川泽迥絶羣岑若其峰崖刻削穷造化之瑰诡涧壑杳冥若鬼神之髣髴珍木灵草茂琼枝与碧叶飞禽走兽必负义而膺仁是以歴代髙贤轻举栖托梵台云起宝刹星悬自非玉牒开祥金精蕴耀岂其神怪若此者乎　沈炯荅书曰若乃三江五湖洞庭巨丽写长洲之茂苑登九曲之层台山髙水深云蒸雾吐其中之秀丽者实虎丘之灵阜焉冬桂夏栢长萝修竹灵源秘洞转侧超絶逺磵深崖交罗戸穴  

増记唐李翺虎丘山记曰凡山居以怪石奇峰走泉深潭老木嘉草新花视逺为幽自江之南而多好山居之所翺之到者七焉皆天下山居之尤者也苏州有虎丘山则外惟平地入然后上髙石可居数百人劒池上峭壁耸立凭楼槛以望逺　明都穆游虎丘山记曰治己酉秋九月甲戌予与客泛舟将徧游吴郭西诸山客曰虎丘之胜甲吴下且密迩阛阓游必自虎丘始予诺焉亭午至山下观憨憨泉泉为人投瓦砾塞之从石旁上东山庙即短簿祠中厐然杂以土偶有老僧方闭闗坐穴中与语颇可听下东山北行登千人石旁有古木根出如蟠虬一本而为干者三经清逺道士放鹤涧涧涸灌莽生焉后人立亭其上既而登三圣台僧前导西南行至一庵甚幽寂盖宋和靖书院故址也怅惋久之南行沿小溪复上千人石度石梁酌陆羽泉近庸僧屋其半颇减清洁出观劒池左右刻虎丘劒池四大字是顔鲁公书上两崖壁立数仞势欲崩裂其隂多昔人题名众恐不能久读遂登可中亭北有生公讲台字分镌四砥而亡其一众皆从故道下去时已逼暝予欲止宿客不可乃返  

蒜山一  

原刘桢京口记曰蒜山无峰岭北悬临江中魏文帝南望而致叹　山谦之南徐州记曰蒜山北江中有伏牛山　増一綂志曰蒜山在镇江府治西三里西洋渡口北临大江无峰岭山多泽蒜故名或谓周瑜孔明防此计破曹操人谓其多算因名之晋末刘裕大败孙恩于此  

蒜山二  

原诗宋顔延之侍游蒜山诗曰睿思缠故里廵驾匝旧坰陟峰腾辇路寻云抗遥甍春江壮风涛兰野茂荑英宣游下济穷逺凝圣情　谢庄侍宴蒜山诗曰龙旌拂纡景凤盖起流云转蕙方因委层华正氛氲烟竟山郊逺雾罢江天分调石飞延露裁金起承云  

石帆山一  

原盛宏之荆州记曰武陵舞阳县有石帆山若数百帆谢灵运游名山志曰破石溪南二百余里又有石帆  

修广与破石等度质色亦同传云古有人以破石之半为石帆故名彼为石帆此为破石  

石帆山二  

原铭宋鲍照石帆山铭曰应龙剖流息石横波下潨地轴上獦星罗牵湘引汉欱蠡吞湖西歴岷冢北泻淮河淼淼蔼积广连深沦天测际亘海穷隂云旌未起风柯不吟崩涛山逐郁浪靁沈穆戎遂留昭御不还徒悲猿鹤空驾沧烟  

石鼓山一  

原临海记曰郡西白鹤山有石鼓石槌世云石鼓鸣则土地宼乱隆安初此鼓屡鸣果有孙恩之乱旧说邺西北有石鼓悬着山旁鸣则有军兵动零陵永正乡有鸣石二所其一状如鼓俗名石鼓泉陵县有石鼓旧闻数十里今无声　王韶之南康记曰宁都溪之西有一山状如鼓相传谓之石鼓去县三里壁立百余丈赫然似朝霞初晖异于凡石　盛宏之荆州记曰建平郡南陵县有石鼓南有五龙山山峰嶕峣凌云齐竦状若龙形故因为名　増水经注云临烝县有石鼓髙六尺湘水所经鼓鸣则有兵革　祥符图经曰俗云卢龙推鼓下入于潭水据烝湘之防诸葛武侯故宅在焉  

石鼔山二  

原诗晋庾阐观石鼓诗曰命驾观奇逸径骛造灵山朝济清溪岸夕憩五龙泉鸣石含潜响靁骇震九天妙化非不有莫知神自然翔霄拂翠岭縁涧漱岩间手澡春泉洁目翫阳葩鲜  

増记宋范成大石鼓山记曰十四日泊衡州谒石鼓书院实州学也始诸郡未命教时天下有书院四徂徕金山岳麓石鼓石鼓山名也州北行冈垅将尽忽山石一峰起如大石矶浸江中烝水自邵阳来绕其左潇湘自零陵来绕其右而皆会于合江亭之前并为一水以东去石鼓雄踞要防大略如春秋霸主令诸侯勤王烝湘如兄弟国奔命来防禀命载书乃同轨以朝宗盖其形势如此合江亭见韩文公诗今名绿浄阁亦取文公诗中緑浄不可唾之句退之贬潮阳时盖自此横絶取路以入广东故衡阳之南皆无诗焉西廊下石磴縁山谓之西溪有洼尊及唐李吉甫齐映诸人题刻书院之前有诸葛武侯新庙家兄至先为常平使者时所建十五日舎舟遵陆登囘雁峰郡南一小山也世阳鸟不过衡山至此而回然桂林尚有雁声又有此峰与南岳七十二峰之数然相去已逺矣  

石门山一  

原逺法师庐山记曰西南有石门山其形似防阙壁立千余仞而瀑布流焉　周景式庐山记曰石门山在康王谷东北八十余里是一山之大谷有涧水亦名石门涧吐源渡逺为众泉之宗每夏霖秋潦转石发树声动数十里　増又曰庐山之北有石门水水出岭端有防石髙竦其状若门因有石门之目焉水道防石之中悬流飞防近三百许歩望之连天若曳飞练于霄汉中矣原刘桢京口记曰石门二山头相对髙二十余丈广  

六十余歩谓为石门行道所经　谢灵运名山志曰石门山两岩间微有门形故以为称瀑布飞泻丹翠交曜増潜确书云石门山在湖口两崖对峙如门石涧  

飞涛垂数十丈  

石门山二  

原诗宋谢灵运登石门最髙顶诗曰晨防寻絶壁夕宿在山栖疏峰枕髙馆对岭临廻溪长林罗户庭积石拥阶基连岩觉路塞密竹使径迷来人忘新术去子惑故蹊活活夕流驶噭噭夜猿啼沈冥岂别理守道自不携心契九秋榦目翫三春荑惜无同懐客共登青云梯又石门岩上宿诗曰朝搴苑中兰畏彼霜下歇暝还云际宿弄此石上月鸟鸣识夜栖木落知风发异音同至听殊响俱清越美人竟不来阳阿徒晞发　増唐杜审言度石门山诗曰石门千仞断迸水落遥空道束悬崖北桥攲絶涧中仰攀人屡息直下骑才通泥拥奔蛇迳云埋伏兽丛星躔牛斗北地脉象牙东闗塞随行变髙深触望同江声连骤雨日气抱残虹未改朱明律先含白露风坚贞忻不惮险涩谅难穷有异登临赏徒为造化功　阎防秋晩石门礼拜诗曰轻策凌絶壁招提谒金仙舟车无游径崖峤乃属天踯躅淹昃景徙倚望新石门变暝色谷口生人烟阳雁嗸平楚秋风急寒川驰晖苦代谢浮脆暂贞坚永欲卧丘壑息心依梵筵誓将歴劫愿无以物外牵  

原书梁呉均与顾章书曰仆去月谢病还覔薜萝梅溪之西有石门山者森壁争霞孤峰限日幽岫含云深溪蓄翠蝉吟鹤唳水响猿啼英英相杂緜緜成韵既素重幽居遂葺宇其上幸富菊花偏饶竹实山谷所资于斯已办仁智所乐岂徒语哉  

増记魏周景式石门涧记曰逺法师传称慧逺居庐山三十年凡再至石门其庐山诸道人游石门诗序云石门在精舎南十余里一名障山基连大岭体絶众阜辟三泉之防并立而开流倾岩元映其上防形表于自然故因以为名此虽庐山之一隅实斯地之奇观皆传之于旧俗而未观者众将由悬濑险峻人兽迹絶径廻曲阜路阻行难故罕经焉释法师以隆安四年仲春之月因咏山水遂杖锡而游于时交徒三十余人咸拂衣晨征悠然増兴虽林壑幽邃而开途竞进虽乘危履石并以所悦为安既至则援木寻葛歴险穷崖猿臂相引仅乃造极于是拥藤倚岩详观其下始知七岭之美蕴奇于此双阙对峙其前重岩映带其后峦阜周囘以为障崇岩四营而开宇其中则有石台石池宫馆之象触之形致可乐也清泉分流而合注緑渊镜静于天池文石发彩焕若披面柽松芳草蔚然光目其为神丽亦已备矣斯日也众情奔恱瞩览无厌游观未久而天气屡变霄雾晨集则万象隠形流光回照则众山倒影开阖之际状有灵焉而不可测也乃其将登则翔禽拂翮鸣厉响归云廻驾想羽人之来仪哀声相和若元音之有寄虽彷佛犹闻而神以之畅虽乐不期欢而欣以永日当其冲豫自得信有味焉而未易言也退而寻之夫崖谷之间会物无主应不以情而开兴引人致深若此岂不以虚明朗其照闲邃笃其情耶并三复斯谈昧然未尽俄而太阳告夕所存已往乃悟幽人之元览达恒物之大情其为神趣岂山水而已哉于是徘徊崇岭流目四瞩九江如带丘阜成垤因此而推形有巨细智亦宜然廼喟然叹宇宙虽遐古今一契灵鹫邈矣荒途日隔不有哲人风迹谁存应深悟逺慨焉长懐欣一遇之同欢感良辰之难再情发于中遂共咏之云尔  

太平山一  

原孔皐会稽记曰余姚县南百里有太平山山形似繖四角各生一种木木不杂糅三阳之辰华卉代发　孔灵符防稽记曰余姚江源出太平山东至浃江口入海  

太平山二  

原诗齐孔稚珪游太平山诗曰石险天貌分林交日容缺隂涧落春荣寒岩留夏雪  

原铭晋孙绰太平山铭曰嵬峨太平峻逾华霍秀岭樊缊奇峰挺崿上干翠霞下笼丹壑有士冥游黙往寄托肃形枯林映心幽漠亦既觏止涣焉融滞悬栋翠微飞宇云际重峦蹇产廻溪萦带被以青松洒以素瀬流风伫芳翔云停蔼  

岷山一  

原尚书禹贡曰岷山导江东别为沱　増家语曰江出岷山其源可以滥觞至于江津不方舟不可以行　汉书注曰岷山一名鸿一名沃焦在陇山南首故称陇蜀山直上六十里　原河图曰岷山之地为井络帝以会昌神以建福上为天井　増山海经曰岷山江水出焉其上多金玉其下多梅多棠其兽多犀象夔牛　又曰岷山神马首龙身祠用雄鸡瘗用黍则风雨可致焉郡国志曰岷山俗谓之铁豹岭  

岷山二  

原赞晋郭璞岷山赞曰岷山之精上络东井始出一勺终致淼溟作纪南夏天清地静  

防稽诸山一  

原孔子家语曰禹会诸侯于涂山防风氏后至禹戮之其骨专车　増史记曰始皇三十七年登会稽山以望南海而立石刻颂秦德　晋书曰顾恺之游会稽人问山川之美荅曰千岩竞秀万壑争流　原呉越春秋曰范蠡作城讫怪山自至怪山者琅邪东武海中山也一夕自来百姓怪之故曰怪山　越絶书曰鸡山豕山句践以畜鸡豕将伐吴以食死士　増又曰赤堇之山破而出锡亦名锡浦旧图经云即欧冶子为越王铸劒之所一名铸浦山　又曰山句践所起台也东为司马门因以灼又仰望天气覩天怪也台髙四十六丈周五百三十歩　原孔皐会稽记曰永兴县东北九十里有余山传曰是涂山按越书禹娶于涂山涂山去山隂五十里检其里数是其处也　又曰县东南十八里有射的山逺望如射侯谓之射的射的之西有石室壁方二丈谓之射堂传云羽客之所游憩土人常以此占谷食贵贱射的明则米贱暗则贵谚曰射的白斛一百射的斛一千　又曰县东北六十里有土城山句践索美女以献吴王得诸暨苎萝山卖薪女西施郑旦先教习于土城山山边有石云是西施澣纱石　又曰东有秦望山昔秦始皇登此使李斯勒石其碑见在　孔灵符防稽山记曰防稽山南有宛委山其上有石俗呼石匮壁立干云有悬度之险升者累梯然后至焉昔禹治洪水厥功未就乃跻于此山发石匮得金简玉字以知山河体势于是疏导百川各尽其宜　又曰射的山西南水中有白鹤常为仙人取箭每刮壤寻索遂成此山増又曰四明山髙峰轶云连岫蔽日道书谓丹山赤  

水洞天上有四窗穴通日月星辰之光故号四明　山海经曰防稽之山四方上多金玉下多碔砆　水经注云防稽山有禹庙昔大禹东廵崩于会稽因而葬之有鸟来为之耘春防草根秋啄其秽县官禁民不得妄害此鸟山东有井名禹井深不见底即禹穴　又曰会稽之山古防山也亦谓之茅山又曰栋山越絶云栋犹镇也盖周礼所谓扬州之镇也山下有禹庙庙有圣姑像礼乐纬云禹治水旱天赐神女圣姑即其像也　又曰会稽秦望山为众峰之杰自平地以取山顶悬磴孤危峭路险絶记云扳萝扪葛然后能升山上无髙木当由地迥多风所致山南有嶕岘岘里有大城越王无余之旧都也　又曰兰风山当驿路水少石多三岭枕带长江孤危若倾縁山之路皆作飞阁以渡　开山图曰禹开宛委山得赤珪如日碧珪如月长一尺二寸　续捜神记曰会稽剡县民袁相根硕二人猎经深山重岭甚多见山羊六七头遂经一石桥桥甚狭而峻羊去根等亦随度有山穴如门豁然而开既入内甚平敞草木皆香有一小屋二女子住中年皆十五六容色甚美着青衣见二人至忻然云早望汝来遂为室家忽二女出行云复有得壻者往庆之曳屐于絶岩上行琅琅然二人思归二女已知乃谓曰自可去以一腕囊与根语曰愼勿开也于是得归后出行家人开其囊囊如莲花一重出复一重至五重而尽中有小青鸟飞去根还知此怅然而已　郡国志曰会稽山上有草茎赤叶青人死覆之即活　又曰天姥山与括苍山相连石壁上有刻字科斗形髙不可识春月樵者闻箫鼓笳吹之声后吴录云登此山者或闻天姥歌謡之声　会稽郡记曰防稽境特多名山水峰崿隆峻吐纳云雾松栝枫柏摧干竦条潭壑镜澈清流写注　世说曰王子敬云从山隂道上行山川自相映发使人应接不暇若秋冬之际尤难为怀　舆地志曰卧龙山在绍兴府城内旧名种玉山大夫种葬此因名种山汉作重山　九域志曰兰渚山在绍兴府城西南句践种兰于此　神异经曰擪乌山在萧山亚夫断萧山南岭将擪于乌江盖江东以掷为擪也　旧图经曰翠嶂山多苮草织以为席甚细滑多折者为上又名夏驾山夏驾者以夏时水涨此山若驾于湖中也　剡录曰太白山峻极崔嵬吐云纳景赵广信升仙处也石笋对立如阙有广信丹井在山之阳瀑泉怒飞悬下三十丈又产仙茗　孔晔记曰白石山在嵊县上有瀑布水岩际有蜜房采蜜者以葛藤连结然后至齐帝立太平馆于山以居褚伯玉孔稚珪从其受道于馆侧立碑　眞诰曰桐柏山髙一万五千丈周围八百余里四面视之如一其一头在会稽东海际其一头入海中是金庭不死之乡【`金庭山在嵊县`】在桐柏中方四十里上有黄云覆之树则苏纡珠碧泉则石髓金精其山台尽五色金也　旧志曰金庭山之西有小香罏峰南有卓劒峰前有五老峰后有放鹤峰东有毛竹洞洞口有竹生毛节覆一节　名山志曰南岩山在新昌山岩陡险沙石积成如筑墙以物触之纷纷散落时或有崩坠者世传禹治水东注积沙成岩岩石间或有螺壳括地志曰沃洲山在新昌与天姥对峙道书第十五福地支遁居此戴许王谢十八人与之游时称胜会　王铚记曰东山巍然特立于众峰间拱揖蔽亏如鸾鹤飞舞林谷深蔚望不可见上有国庆禅院乃太傅故宅絶顶有谢公调马路白云明月二堂遗址山半有蔷薇洞相传太傅携妓之所山西有太傅墓　潜确书曰蕺山在绍兴府东北山顚产蕺旧经云蕺蔬也越王尝采食之因名王右军居此遇一老姥卖扇右军为题其扇头老姥初有愠色及出人竞买去他日姥又持扇乞书右军笑而不答　又曰云门山在绍兴府城南王献之居此旧有子敬亭　又曰五泄山在诸暨一名越洞岩山峻而有五级故名【`水经注云土人谓瀑布曰泄`】　又曰剡山在嵊县秦始皇东游时凿此以泄王气一名鹿胎山昔有陈惠度者射鹿此山鹿孕而伤既产以舌防子子干而母死惠度遂投寺为僧后鹿死处生草名曰鹿胎草  

防稽诸山二  

原诗晋王彪之登防稽刻石山诗曰隆山嵯峨崇峦岧峣觌沧洲仰拂元霄文命逺会风淳道辽秦皇遐廵迈兹英豪宅灵基阿铭迹峻峤青阳曜景时和气淳修岭増鲜长松挺新飞鸿振羽腾龙跃鳞　増唐李白送友人寻越中山水诗曰闻道稽山去偏宜谢客才千岩泉洒落万壑树萦廻东海横秦望西陵绕越台湖清双镜晓涛白雪山来八月枚乘笔三吴张翰杯此中多逸兴早晚向天台　又梦游天姥诗曰海客谈瀛洲烟涛微茫信难求越人语天姥云霓明灭或可覩天姥连天向天横势防五岳掩赤城天台四万八千丈对此欲倒东南倾我欲因之梦吴越一夜飞渡镜湖月湖月照我影送我至剡溪谢公宿处今尚在渌水荡漾清猿啼脚着谢公屐身登青云梯半壁见海日空中闻天鸡千岩万转路不定迷花倚石忽已暝熊咆龙吟殷岩泉栗深林兮惊层巓云青青兮欲雨水澹澹兮生烟列缺霹雳丘峦崩摧洞天石扇訇然中开青冥浩荡不见底日月照曜金银台霓为衣兮风为马云之君兮纷纷而来下虎鼓瑟兮鸾回车仙之人兮列如麻忽魂悸以魄动怳惊起而长嗟惟觉时之枕席失向来之烟霞世间行乐亦如此古来万事东流水别君去兮何时还且放白鹿青崖间须行即骑访名山安能摧睂折腰事权贵使我不得开心颜  

増书宋谢灵运与庐陵王书曰会稽既丰山水是以江左嘉遯并多居之但季世慕荣幽栖者寡或复才为时求弗获从志至若王宏之拂衣归耕逾歴三纪孔淳之隐约穷岫自始迄今阮万龄辞事就闲纂成先业浙河之外栖迟山泽如斯而已既逺同羲唐亦激贪厉竞殿下爱素好古常若布衣每意昔闻虚想岩穴若遣一介有以相存眞可谓千载盛美也  

増记唐白居易沃洲山禅院记曰沃洲山在剡县南三十里禅院在沃洲山之阳天姥岑之隂南对天台而华顶赤城列焉北对四明而金庭石鼓介焉西北有支遁岭而养马坡放鹤峰次焉东南有石桥溪溪出天台石桥因名焉其余卑岩小泉如子孙之从父母者不可胜数东南山水越为首剡为面沃洲天姥为睂目夫有非常之境然后有非常之人栖焉晋宋以来因山洞开厥初有罗汉僧西天竺人白道猷居焉次有髙僧竺法潜支道林居焉次又有干兴渊支遁开威蕴崇实光识裵藏济度逞印凡十八僧居焉髙士名人有戴逵王洽刘恢许元度殷融郄超孙绰桓彦表王敬仁何次道王文度谢长霞袁彦伯王防卫玠谢万石蔡叔子王羲之凡十八人或游焉或止焉故道猷诗云连峰数千里修林带平津茅茨隐不见鸡鸣知有人谢灵运诗云暝投剡中宿明登天姥岑髙髙入云霓还期安可寻盖人与山相得于一时也自齐至唐兹山寖荒灵境寂寥罕有人游故词人朱放诗云月在沃洲山上人归剡县江边刘长卿诗云何人住沃洲此皆爱而不到者也太和二年春有头陀僧白寂然来游兹山见道猷支竺遗迹泉石尽在依依然如归故乡恋不能去时浙东廉使元相国闻之始为卜筑次廉使陆中丞知之助其缮完三年而禅院成五年而佛事立正殿若干间斋堂若干间僧舎若干间夏腊之僧岁不下八九十安居游观之外日与寂然讨论心要振起禅风黑白之徒附而化者甚众嗟乎支竺殁而佛声寝灵山废而法不作后数百岁而寂然继之岂非时有待而化有缘也六年夏寂然遣门徒僧常防自剡抵洛持书与图诣从叔乐天乞为禅院记云　宋陆游云门寺记曰云门寺自晋唐以来名天下父老言昔盛时缭山并溪楼塔重复依岩跨壑金碧飞踊居之者忘老寓之者忘归游观者累日乃徧往往迷不得出虽寺中人或旬月不相觌也入寺稍西石壁峰为看经院又西为药师院又西缭而北为上方已而少衰于是看经别为寺曰显圣药师别为寺曰雍熈最后上方亦别曰夀圣而古云门寺更曰淳化一山凡四寺夀圣最小不得与三寺班然山尤胜絶游山者自淳化歴显圣雍熈酌链丹泉闚笔仓追想葛稚川王子敬之遗风行听滩声而坐防木影徘徊好泉亭上山水之乐餍饫极矣而亭之旁始得支径逶迤如线修竹老木怪藤丑石交覆而角立破崖絶涧奔泉迅流喊呀而喷薄方暑凛然以寒正昼仰视不见日景如此行百余歩始至夀圣崭然孤絶老僧四五人引水种蔬见客不知拱揖客无所主而去僧亦竟不知辞谢好竒者或更以此喜之今年予来南而四五人者相与送予至新谿且曰吾寺旧无记愿得君之文磨刻崖石予异其朴野而能知此也遂与为记　明刘基越山游记曰舟出越城东南入镜湖四里许为贺监宅宅今为景福寺又东南行二里许为夏后陵陵旁为南鎭祠又东可二里入樵风径东汉郑巨君采薪之所也径上有石帆山状如张帆又折而西南行二里为阳明洞天其中有峰状如名曰石伞之峰其东为石旗秦皇酒瓮在焉又南入若邪之溪循宛委玉笥泝流三里至昌源有故宋废陵盖理宗上皇之所也其上有山状如香炉名曰香炉之峰入南可四里曰铸浦是为赤堇之山其东山曰日铸有铅锡多美茶又南行六七里泊于云峰之下曰平水市即唐元微之所谓草市也其地居镜湖上游羣小水至此入湖于是始通舟楫故竹木薪炭凡货物之产于山者皆于是乎会以输于城府故其市为甚盛开元寺僧有庵在市中庵侧有小轩俯邪溪而山自秦望之阳分趋云门北下者至此而止其南自舜田陶山刺浮若邪东下者则皆在其外歴歴可数诸檐楹间故虽居市中而不黩首春水涸舟不得深入登岸行一里余乃至坐久觉清爽寺僧因请名其轩乃议其名曰溪麓  

原赞晋郭璞会稽山赞曰禹徂会稽爰朝羣臣不防是讨乃戮长人玉匮表夏元石勒秦  

交广诸山一  

増汉书曰秦北为长城之役南有五岭之戍广州记云五岭大庾始安临贺桂阳揭阳也　史记索隐曰豫章三十里有梅岭在洪崖山当古驿道相传以梅将军名越絶书云越王子孙姓梅氏秦并六国越王逾零陵往南海越人梅鋗从至台岭家焉而筑城浈水上奉王居之乡人因谓台岭为梅岭及綂众归吴芮留其将庾胜兄弟居守梅岭又称大庾岭　晋书曰诸獠皆铸铜为鼔初成悬于庭中置酒以招同豪富者以金银钗扣鼓遂遗主人若雠杀相攻便击此鼓同云集后人于此掘得铜鼓因以名山【`铜鼔山在琼州府文昌县`】　寰宇记曰镆铘山在上林尝有樵者入山得古劒　舆地记曰都峤山在容县其山有八峰曰兜子马鞍八叠云盖香炉仙人中峰丹灶而八叠最奇秀道书第二十洞天有南北两洞南洞寛广平坦中有浮屠大像北洞差狭为星坛者八中峰絶顶有室曰中宫院宋兴隆中有梁贤者与友人游此见有阁宇三间傍多梅林取一颗噉之遂不粒食　原顾微广州记曰南海増城县有白水山有瀑布悬注百许丈　又曰南海始昌县有一石望之似牛向江名曰牛鼻山县西有扶卢山髙入云霄世传云上有湖水至甲戌日辄闻山上有鼓角笳箫鸣响　又曰南海四会县有金冈山行人往往见金人见形冈侧　又曰东莞宝安县有参里山传云曽参纯孝其所居山林后以为名　又曰郁林郡北有大山其髙隐天上有池有石牛在池下民常祀之岁旱百姓杀牛祈雨以牛血和泥厚泥石牛背祀毕天雨洪注洗石牛背泥尽而后晴　刘欣期交州记曰浮石山在海中而峙髙数十丈浮在水上　又曰有一山神功刻镂若射堋去石堂□百歩夜常闻射声　裵氏广州记曰苍梧彰平县有石膏山望之皎若霜雪　増名山志曰擎雷山在雷州府城南昔被雷震出泉故名　又曰扶山在琼州府城东南左有五岭曰从衍忘峒光螺居碌居林逓相拥护故以扶名道书第二十四福地有陶公者于此修链得道仙去又名陶公山下有巨潭水流三十六曲以达于江一统志曰桂山在桂林府治东北三峰鼎峙旧名越  

王山岩曰叠防山多桂　山经曰五岭拥从衡岳如君而罗浮杰出为之佐命也道书十八洞天之一　潜确书曰越秀山在广州府城内上有越王台　又曰番山在广州府城内其上产木棉　又曰禺山在广州府城内其阳曰西竺山又西北里许有元览台西为粤洲　又曰西樵山在广州府城西髙数百仞山若游龙盘踞四十余里峰峦大者七十有二互相聨属内顾若罗城有大科峰极髙峻其南曰雷坛峰曰宝峰又折而东南曰大观峰旁有巨石如笠名太尉笠中有小石如卵浮不着地其下有九曜岩又南曰紫如峰峰之下有小云谷又数百武曰乌利岩可坐百余人大科峰之西有岩阔一丈四尺髙丈余入可数十寻岩后复有小岩其石五色若锦旁有锦岩庵其下水帘千丈折流而北曰龙泉曰宝鸭池其下曰泻泉坑曰双鱼陂又折而东北曰碧云峰其上有巨石以一指触之辄动又数百歩即小科峰也其隂有伏虎石观翠岩石壁中悬泉一线昼夜如注亦名水帘水帘之下有金银池诸山之泉出焉注于百会以逹碧江转而北曰宫山其上有翳门关又西北曰镇头冈曰紫竹峰延緜至于兰谷尤为峭拔峰之外为壁山其下有通潮井又数折而出曰黄旂冈冈有黄龙洞翠微石室宛然若存唐末诗人曹松寓此尝以顾渚茶教人种焙人遂以茶为业自西樵之北其石多珉又有三台曰聚仙曰见日曰超然东西各广五十歩今渐斥为茶苑　又曰厓门山在新会海中宋末帝昺驻跸于此为元兵所廹丞相陆秀夫抱帝赴海死时御舟一白鹇奋击哀鸣堕水以殉　又曰峡山在清逺一名中宿峡崇山峻立中贯海流旧传黄帝二少子隐此因号二禺山梁时峡有二神人化为力士往舒州延祚寺夜叩眞俊禅师曰峡据清逺上游欲建一道场以标胜槩师许之乎俊诺中夜风雨大作迟明啓户佛殿宝像已神运至此山矣师乃安坐语偈曰此殿飞来何不回去忽闻空中语曰动不如静赐额飞来寺　又曰南华山在韶州府城南峰峦环抱如莲花然中有南华寺曹溪发源于此　又曰韶石山在韶州府城东北山多怪石相传舜南廵登此奏乐因名　又曰云门山在韶州乳源曹溪六祖分为二派曰青源思曰南岳让南岳复为二派曰临济曰沩仰青源复分三派曰曹洞曰法眼曰云门是为五宗云门祖师文偃其的传也以居云门故曰云门宗　又曰英山在英德上产竒石峰峦耸翠岩窦分明无斧凿防铿然作金石声　又曰韩山在潮州海阳治东顶有三峰形如笔架韩文公守潮尝游此因名有文公祠祠旁有木郡人以其花之繁稀卜科第盛衰因名韩木　又曰定山在肇庆髙要山有耸石广六十余丈髙二百余仞谓之崧台下有石室南北二门状若人工自生风烟其中室栊约髙五丈余寛广可坐百余人　又曰顶湖山在髙要山髙千余仞周数百里山顶有湖四时不竭其势森耸攀跻莫至相传有樵者拾得一大卵下至山半云雾四起雷电迅发还卵旧所天乃开霁山有顶台湖出五色茜草　又曰琼山在琼州府城西其石似玉而润　又曰五指山在琼州定安南界五峰屹立如人指故名一云婺女星常降此山名黎婺山一云昔雷摄一蛇卵在山中生一女岁久有交趾蛮过海采香因与野合其后子孙众多是为人之祖故曰母山人居山四傍内为生外为熟黎山极髙其巓常在云雾中久晴海氛清廓时或见翠尖浮半空下犹防晦熟黎所居已阻且深生之巢人迹不至相传有怡眞养气夀考逸乐之辈不与世接虎豹守险无路可攀但觉水泉甘美絶异耳　又曰独秀山在桂州府治后峭立五百余丈如卓笔然下有石室郡守顔延之尝读书于此　又曰琴潭山在桂州府城西羣山中有一小山巨石林立如锯解刀削其下空洞成潭水流琮琤如琴筑声前有小岩虚广明洁石榻石琴各一具傍又有茘枝岩俯石门而入深十余丈多滴乳垂缀如茘枝　又曰勾漏山在梧州府北流石峰千百从平川中特起其岩穴皆勾曲穿漏故名道书第二十二洞天也洞有三石室葛洪尝修链于此　又曰白石山在浔州府城南两峰并立下有岩洞通北流勾漏世传葛洪尝往来其间上有会仙岩磴道险峻巓可容数十人有链丹灶八仙石俱在独秀峰侧有泉曰漱玉始流微细鸣钟鼓则泉涌出道书第二十一洞天也  

交广诸山二  

増诗唐宋之问登粤【`与越通用`】王台诗曰江上粤王台登髙望几囘南溟天外合北户日边开地湿烟常起山晴雨半来冬花采卢橘夏果摘杨梅迹虞飜枉人非贾谊才归心不可见白发重相催　宋苏轼白水山佛迹岩诗曰何人守蓬莱夜半失左股浮山若鹏蹲忽展垂天羽根株互连络崖峤争吞吐神工自炉□融液相缀补至今余隙罅流出千斛乳方其欲合时天匠麾月斧帝觞分余沥山骨醉后土峰峦尚开閤涧谷犹呼舞海风吹未凝古佛来布武当时汪罔氏投足不盖拇青莲虽不见千古落花雨双溪汇九折万马腾一鼓渀雷溅玉雪潭洞开水府潜鳞有饥蛟掉尾取渴虎我来方醉后濯足聊戏侮囘风卷飞雹掠面过强弩山灵莫恶剧微命安足赌此山吾欲老慎勿厌求取溪流变春酒与我相宾主当连青竹竿下灌黄精圃　又峡山寺诗曰天开清逺峡地转凝碧湾我行无迟速摄衣歩孱顔山僧本幽独乞食况未还云碓水自舂松门风为闗石泉解娱客琴筑鸣空山佳人劒翁孙游戏暂人间忽忆啸云侣赋诗留玉环林深不可见雾雨埋髻鬟  

原赋宋谢灵运岭表赋曰若乃长山款跨外内乖隔下无伏流上无坦迹兔望冈而旋归鸿雁覩峰而反翮既陟麓而践坂遂升降于山畔顾后路之倾巘眺前磴之絶岸看朝云之抱岫聴夕流之注涧罗石棊布怪谲横越非山非阜如楼如阙斑采绣明白若月萝蔓絶攀苔衣流滑  

## 御定渊鉴类函卷三十

地部八【`水总载`】  

水总载一  

増春秋元命苞曰水之为言演也隂化淖濡流施潜行也故其立字两人交一以中岀者为水一者数之始两人譬男女言隂阳交物以一起也　原易说卦曰坎为水润万物者莫润乎水　毛诗曰扬之水不流束薪尚书曰汤汤洪水方割荡荡懐山襄陵浩浩滔天　又曰人无于水监当于民监　礼记曰水曰清涤　又曰今夫水一勺之多及其不测鼋鼍蛟龙鱼鼈生焉货财殖焉　左传曰潢污行潦之水可荐于神可羞于王公　谷梁传曰水北为阳水南为隂　论语曰智者乐水　又曰子在川上曰逝者如斯夫不舍昼夜　孟子曰观于海者难为水游于圣人之门者难为言　又曰性犹湍水也决诸东方则东流决诸西方则西流人性  

之无分于善不善也犹水之无分于东西也　尔雅曰水中可居者曰洲【`亦曰潬音逹旱反`】小洲曰渚小渚曰沚【`亦曰小沚曰坻又小沚曰碛`】凡水边皆曰垂曰涯曰畔曰干曰渍曰濵涘上下坦曰漘【`一曰隒`】重涯曰岸岸上地曰浒曲涯曰澳【`一曰隈`】水草交曰湄禆増水边土人所止曰澨水曲曰汭水出山石间曰潾【`音`】石絶水曰梁筑土遏水曰塘【`一曰隄又曰防`】大防曰坟广泽曰衍泽曲曰臯障曰陂水本曰源深水曰潭急水曰流沙石上曰濑【`亦曰湍曰滩曰碛`】水别流曰泒风吹水涌曰波【`亦曰浪`】小波曰沦平波曰澜直波曰泾水朝夕而至曰潮风行水成文曰涟水波如锦文曰漪水行曰涉逆流而上曰泝洄顺流而下曰泝游【`亦曰流`】絶流而渡曰乱以衣涉水曰厉繇膝以下曰掲繇膝以上曰涉渡水处曰津【`亦曰济`】潜行水下曰泳【`自水中可居以下并出尔雅释名说文三书`】水神曰天呉【`山海经曰天呉八首十八尾亦曰水伯`】大波之神曰阳侯【`博物志曰昔阳国侯溺水因为大海之神`】涛之神曰灵胥【`博物志曰昔呉相伍子胥为呉王夫差所杀浮之于江其神为涛`】尚书大传曰非水无以准万里之平非水无以通逺道之重任也　韩诗外传曰夫水者缘理而行不遗小间似有智者动而下之似有礼者蹈深不疑似有勇者鄣防而清似知命者歴险致逺似有徳者天地以成羣物以生国家以宁万事以平此智者所以乐于水也　又曰夏不数浴非爱水也冬不数炀非爱火也　増管子曰水者地之血气如筋脉之通流者也故曰水具材也　又曰水者万物之准也是以无不满无不居也集于天地而蔵于万物产于金石集于诸生故曰水神　又曰水有大小又有逺近水之出于山而流入于海者命曰经水水别于他水入于大水及海者命曰枝水山之沟一有水一无水者命曰谷水水之出于他水沟流于大水及海者命曰川水出地而不流者命曰渊水　又曰齐之水道躁而复故其民贪麤而好勇楚之水淖弱而清故其民轻果而贼越之水浊重而洎故其民愚疾而垢秦之水泔最而稽滞而杂故其民贪戾防而好事齐晋之水枯旱而运滞而杂故其民謟谀葆诈巧佞而好利燕之水萃下而弱沈滞而杂故其民愚戅而好贞轻疾而易死宋之水轻劲而清故其民简易而好正是以圣人之化世也其解在水治于世也其枢在水　原晏子曰景公问廉政何如对曰其行水也美哉水乎其浊无不涂其清无不洒　老子曰上善若水水善利万物而不争处众人之所恶故几于道　庄子曰水静则明浊则混水静犹明而况精神圣人之心静乎　又曰秋水时至百川灌河涯涘之间不辨牛马于是河伯欣然自喜以天下之美为尽在己又曰夫水之积也不厚则其负大舟也无力　墨子曰古语曰君子不镜于水而镜于人镜于水见面之容镜于人则知吉凶　増吕氏春秋曰轻水所多秃与瘿人重水所多尰与躄人甘水所多好与美人辛水所多疽与痤人苦水所多尫与伛人　原淮南子云积隂之气为水　又曰土地各以生人是故清水音小浊水音大湍水人轻迟水人重　増又曰白水宜玉黒水宜砥青水宜璧赤水宜丹黄水宜金清水宜汾水蒙浊而宜麻济水通和而宜麦河中水浊而宜菽雒水轻利而宜禾渭水多力而宜黍汉水重安而宜竹江水肥仁而宜稻　又曰夫光可见而不可握水可循而不可毁原尸子曰凡水其方折者有玉其圆折者有珠清水有黄金【`淮南子亦云详珠玉`】　文子云水之道上天为雨露下地为江河　又曰混混之水浊可以濯吾足青青之水清可以濯吾缨【`事具离骚云沧浪之水`】　又曰水之性欲清沙石秽之人之性欲平嗜欲害之　汉书云书称水曰润下坎为水位在北方终藏万物者也为政令顺时隂阳调和终始相成十二月咸得其气则水得其性此之谓润下若政令逆时雾水暴出百川流溢壊乡邑溺居人及淫雨伤稼是为水不润下　増国史补云凡造物皆由水土故江东宜绫纱纸者镜水之故也蜀人织锦初成必濯于江水然后文彩焕发郑人以荥水酿酒近邑水重斤两与逺郊数倍　南部新书曰天下贡赋惟长安县贡土万年县贡水　原元中记曰天下之多者水焉浮天载地髙下无不至万物无不润　増物论云所以立天地者水也夫水者天地之本也吐元气发日月经星辰皆由水而兴九州之外皆水也　述异记曰汉沔防流处岸上有石铭云下至水府三十一里皆传李斯刻石于此天下水府一十八处　栁子厚袁家渇记曰楚越之间方言谓水之反流者为渇音若衣褐之褐　梦溪笔谈曰水以漳名洛名者最多今略举数处赵晋之间有清漳浊漳当阳有漳水灨上有漳水鄣郡有漳江漳州有漳浦亳州有漳水安州有漳水洛中有洛水北地郡有洛水此概举一二耳其详不能具载予考其义漳谓两物相合有文章且可别也　续述征记曰睢涣二水波若五色有文章　华阳实录髙安鸣水碧涧飞流空谷振响絶顶有石髙数文以物扣之其声如鼓因以名之　方舆记曰蜀青城常道观其南有六时水以代漏刻于阳时即洒然而下隂时即无昼夜凡六时洒水故名　又曰葛璝化宫之西巨石之下有丁东水出于崕腹滴洼石窍中人或汚之立涸　水经注曰桂阳郴县万歳山上悉生灵夀木下即千秋水也水侧民居号万歳邨　又曰郴县南湘波邨有圆水广圆可二百歩一边暖一边冷冷处极清绿暖处水白且浊厥名除泉其犹江乗之半汤泉也　西征记曰伊水上源经新城陆浑二县男女无少长皆病瘿俗云水土所致伊水不可饮也　博物记云酒泉延夀县南有山石出泉水大如莒注地为沟其水有肥如煑肉洎羕羕如不凝膏燃之极明不可食县人谓之石膝　笔谈杂志云鄜延脂即延安石油也生于水际沙石土人以雉尾裛之入缶中颇似淳膝燃之如麻以为烟墨松脂不及　埤史帝王世纪云沁水南歴猗氏又南与骉骉水合因以声称之【`骉音彪`】　秦州纪曰成纪县有臼中水深数尺水旱无増减故名其地为天水郡　郡国志云湓水昔有人此处洗铜盆水暴涨失盆乃投水取盆见一龙衔盆夺之而去故曰湓水　杜阳编曰沧州山下出澄绿水其水流一百歩亦谓之流绿渠投之金石终不沉没　陇右记曰武都紫水有泥其色紫而粘贡之用封玺书故诏诰有紫泥之说　述征记曰临淄牛山下有女水齐人谚曰世治则女水流世乱则女水竭　又曰泰山郡水皆名曰汶汶凡有五曰北汶瀛汶牟汶柴汶浯汶皆源别而流同汶阳有田即春秋齐人归鲁以谢过者　寰宇记曰丰水在县西南亦名穷水　汉地理志曰呼蚕水出南羌中　原湘中记曰湘水至清深五六丈下见底了了然石子如樗蒲大五色鲜明白沙如雪霜赤岸如朝霞　増潜确书曰壻水在汉中府城固县南相传唐公房城固人学仙得道入云台山合丹服之白日升天升仙之日壻行未还约以此川为居言无繁霜蛟虎之患其俗因号为壻乡故水亦即名焉　原博物志曰有八流水出名山渭出鸟防漾出嶓洛出熊耳颍出少室汝出燕泉泗出陪尾溜出月台沂出泰山　永嘉郡记曰有柘林泉【`出建安呉兴县`】有梧桐水【`有两源一出松阳`】有桃枝水【`出东阳长山县桃林之下`】　増集仙传曰九疑之峰各有一水九江分流其下以注六合周而复始泝上以灌天河上下流注周于四海九水者一曰银花水二曰复淑水三曰巢水四曰许泉水五曰归水六曰沙水七曰金花水八曰永安水九曰晋水　元史云水至彭湖渐低近琉球谓之落际际者水趋下不回也凡西岸渔舟到彭湖遇风作漂流落际回者百无一二　原山海经曰防山有兽焉名曰合窳见则天下大水其上有水焉甚寒而清帝台之浆水也　増又曰大荒之隅有山而不合名曰不周有寒暑之水　又曰空桑之山有兽曰軨軨其状如牛而虎文其鸣自呌见则天下大水　又曰崇吾之山有鸟一翼一目相得乃飞其名蛮蛮见则天下大水玉山有鸟其状如翟而赤名曰胜遇见则其国大水　路史云西海岛间水如脂而黒他物盛之皆滴漏惟牛角可置南海以媒野象涂少许于树叶间象拂着身必迟廻不去昆仑奴亦涂身便乗之而归若家畜焉  

水总载二  

原淮南子曰往古之时四极废九州裂水浩瀚而不息于是女娲积芦灰以止淫水　左传曰共工氏以水纪官故为水师而水名【`注共工受命于水`】　穆天子传曰天子饮于溽水之上　増瑞应图云防水瑞水也君乗土而王其政太平则防水出于山焉　琅嬛记曰西施举体有异香每沐浴竟宫人争取其水积之甖瓮用松洒于帷幄满室俱香甖瓮中积久下有浊滓凝结如膏宫人取以晒干香逾于水谓之沈水制锦囊盛之　水经注曰沫水自防山至南安而溷崖山脉漂疾故害舟船歴代为患蜀郡太守李冰发卒凿平崖河神赑怒冰乃操刀入水与神鬭遂平溷崖　又曰赵人有琴髙者善鼔琴为康王舍人游砀郡入砀水取龙子谓弟子曰待我于水傍果乗赤鲤而出　又曰蜀有廻复水江神尝溺杀人文翁为守祠之劝酒不尽抜劔击之遂不为害　洞冥记曰甜水去虞渊八十里有甜溪水味如蜜东方朔得数斛以献帝投水于井水尝甜而寒洗浴则肌理柔滑　独异志云前汉刘子光西征过山渇无水子光在山南见一石人问何处有水石人不答乃拔劔斩石人须臾穷山水出　汝南先贤传曰阳安令赵规与朗陵太守黄明争水防割指诅曰随血所流入阳安界　荆州记曰南阳菊水其源傍悉芳菊水极甘馨居民饮此水者上夀百二十三十中夀百余汉司空王畅太傅袁隗为南阳令县月送三十余石太尉胡广父患风羸饮此水疾遂瘳谢承后汉书云沛国陈宣字子兴建武十年雒水出造津城门校尉欲奏塞之宣諌曰昔王尊正身金堤水退况圣主耶言未絶而水去　原续述征记曰梁邹城西有笼水云齐孝妇诚感神明涌泉发于室内潜以绩笼覆之繇是无负汲之劳及家人疑之时其出而搜其室试发此笼而泉遂濆涌流漂居宇故曰笼水　抱朴子曰左慈以气禁水水为逆流一二丈禁水着中庭露之大寒不冰　华阳国志曰朱仓少受学于蜀郡屑豆饮水以讽诵同业等怜其贫给米肉仓终不受　搜神记曰汉末零陵太守有女恱门下书佐使婢取盥手水饮之而有娠既而生子至能行太守抱儿使求其父儿直上书佐膝书佐推之儿仆地为水　増又曰汉时永昌郡不韦县有禁水水有毒气唯十一月十二月差可渡自正月至十月迳之无不害人不见其形其作有声中木则折中人则害土俗号为弹故郡有罪人徙之禁防不过十日皆死也　蒲元传云诸葛孔明时有蒲元者术鉴同欧冶风胡常为孔明铸刀劔蜀惟江水爽烈是天分其野大金之元精也汉水钝弱及涪水皆不任淬或以涪水杂江水輙能辨之　南史曰范栢年汉中人尝谒宋明帝言次及广州贪泉因问栢年卿州中复有此水不答曰臣州中惟有文川武乡廉泉让水又问卿宅在何处曰廉让之间帝善其对　南齐书曰荆州城内有沙池常漏水萧颖胄为长史水乃不漏　方舆胜览曰八功徳水在江宁梁天监中有龙为胡僧措水俄山涌一沼继有西僧至云西域八池已失其一乃知竭彼盈此也八水者一清二冷三香四柔五甘六净七不八蠲疴自梁以前御用取给焉　原车颍秦书曰王猛攻邺慕容评距猛而恒卖水与军人众思为乱猛因得破之　増天中记曰苻坚时长安有水影逺观若水视地则见人至坚晩年而止　唐书云孔若思尝谓人曰仕至郎中足矣及迁库部郎乃置一石止水于座右示止足之意　酉阳杂爼曰唐僧一行尝至天台国清寺门有流水闻院中僧于庭布算谓其徒曰今日当有弟子来求吾算法又谓曰门前水合却西流弟子当至一行承言而入稽首请法尽受其术焉而门水旧东流今忽改为西流矣　元结水乐记曰元子于山中尤所耽爱者有水乐水乐是南磳之悬水淙淙然闻之多美于耳　唐书云汴宋观察使令狐楚言亳州圣水出饮者疾輙愈裴度判曰妖由人兴水不自作命在所禁塞　芝田录云李徳裕在中书喜常州惠山井泉自毘陵至京置水逓有僧诣谒徳裕曰为相公通常州水脉京师一眼井与恵山寺泉脉相通昊天观常住库后是也李乃以恵山一甖昊天一甖杂以余水八瓶遣僧辨析僧取恵山寺与昊天余水乃同味徳裕大奇之因停其水逓　玉泉子曰宣皇在藩时常从驾堕马雪中寒甚因渇求水于巡警者曰我光王也及以水进举杯悉变为芳醪　旧唐书云辅公祏据江东反命河间王孝恭击之孝恭自荆州趣九江将发与诸将宴集命取水忽变为血在坐者皆失色孝恭举止自若徐谕之曰公祏恶积祸盈今承庙算致讨盌中之血乃公祏授首之后征遂尽饮而罢时人服其识度而能安众　续仙传曰张志和酒酣为水戏铺席于水上独坐饮酌啸咏其席来去迟速如刺舟声　河东记云韦浦遇客归元防云早给事冯六郎于河中浦曰六郎何人归曰冯六郎名彛即河伯轩辕天子之爱子也浦曰冯何得第六曰冯水官也水成数六耳　梦溪笔谈曰庆厯中河北大水仁宗忧形于色有走马承受公事使臣到阙即时召对问河北水灾何如使臣对曰懐山襄陵上黙然既退即诏閤门今后武臣上殿奏事并须直说不得过为文饰至今閤门有此条遇有合奏事人即预先告示　暌车志云熙宁时王荆公当国有人授泗州盱眙令自陈乞改名雍观怪问其故云梦中神告如此后之官没于淮水事闻朝廷荆公云向疑此人无故改名及阅山海经乃知其为水官之名固虑其有水厄后县僚或梦雍观驺从甚盛往来淮岸　避暑录曰苏子美卜居呉下前有积水即呉王僚开以为池者作亭其上名曰沧浪虽意取濯缨然似以沧浪为水渺弥之状若以为地名则失之矣　闻见后录曰王荆公好言利有小人謟曰决梁山泊八百里水以为田其利大矣荆公喜甚徐曰防固善决水何地可容刘贡父在坐中曰自其旁别凿八百里泊则可容矣荆公笑而止  

水总载三  

原包天　带地【`春秋元命苞曰水者天地之包幕五行之始焉万物之信由生　王彪之水赋曰水带地而壌润月流天而霄烱陆士衡诗曰逝矣经天日悲哉带地川`】　流湿　润下【`易曰水流湿火就燥　尚书五行一曰水水曰润下润下作咸`】　习坎　盈科【`易曰水洊至习坎君子以常徳行习教事　孟子曰水之为物也不盈科不行赵岐曰盈满也科坎也`】　至清　滋浊【`湘水至清　传曰拘鄫人之沤菅者曰何故使吾水滋浊`】　万顷　尺波【`黄叔度汪汪若万顷之陂　尺波岂徒旋`】　投石　浮天【`运命论以水投石莫之受也　下见元中记`】川上　陇头【`上见论语　歌曰陇头流水鸣声幽咽`】　秋涸　冬凝【`礼记曰仲秋之月水始涸　淮南子曰夫水向冬则凝而为冰`】　原委　灌浸【`文子云原泉所出也委泉所聚也　汉书沟洫志云泉流灌浸所以育五谷`】　纪官　随噐【`共工氏见前夫水不凝滞于物在噐必随其方圆`】　洗耳　濯足【`许由事　沧浪之水清兮可以濯吾缨沧浪之水浊兮可以濯吾足`】　竹箭　桃枝【`慎子曰西河下龙门其流驶疾于竹箭　东阳有桃枝水`】荣河　温洛【`尚书中曰尧即政七十载修坛河洛仲月辛日昧明礼备荣光出河郑注荣光五色从河水中出　易干凿度曰帝盛徳之应洛水先温九日乃寒五日变为五色黄`】　碧海绛河【`东方朔十洲记曰东有碧海广狭浩瀚与东海等水不咸苦正作碧色　王子年拾遗记曰綘河去日南十万里波如绛色多赤龙赤色鱼肥美可食上仙得服之`】　粉水　锦流【`盛宏之荆州记曰筑阳县西有粉水巴郡亦有此水取水为粉　华阳国志曰成都道西城故锦官也锦濯江中则鲜明`】八水　三川【`戴延之西征记关内八水一泾二渭三灞四浐五涝六潏七沣八滈　韦昭注河洛伊曰三川`】　九河　八海【`尚书曰九河既道孔安国注曰河水分为九道平原以北是也　关令内传曰须弥山东南有山曰昆仑在八海内`】　三江　五湖【`尚书曰三江既入震泽底定周礼曰扬州之浸曰五湖`】　増六时　百脉【`上见前水一　出土谷县故城以百泉俱出故名百脉水`】　千秋　三泖【`上见前水一　松江府城西有圆泖大泖长泖`】　四徳八谏【`顾彛子与子华游于东池子华曰水有四徳仁义勇智　赵括之将八谏于军中而括不从因自刎水上其水在潞安八諌山之下`】　帝浆　圣水【`上见前水一　唐传李徳裕镇浙西浮屠诡言圣水惑人徳裕命市中置釡取水煑猪肉曰若圣水也肉当如故须防肉烂妖寻败露`】　龙吟鸡浴【`肇庆府开建县有唐状元莫宣卿读书堂水流清响人呼为龙吟水　亷州府石康县有金鸡水相传金鸡浴于此`】　酒渑　藻涣【`左传有酒如渑　陈琳云游睢涣者学藻缋之防`】　状吉　象巴【`吉水状若吉字三巴水象巴字`】　修仁　旌信【`曲江有修仁水齐范云为太守酌而赋曰且饮修仁水　刘孝标絶交论指白水而旌信`】　舞渝　卜篆【`渝水出巴县皆賨人善舞汉髙诏乐府习之世称巴渝舞　篆水在四川广安州其年丰水纹宛成篆籕土人以卜歳`】流桑　承瓠【`九江口有桑落洲昔江水涨流一桑树于此　防水盛以金鐡噐皆漏惟瓠叶不漏见博物志`】　止淫　流恨【`上见水二　杜诗第五桥东流恨水`】　民狎　人轻【`上见左传　湍水人轻见前水一`】　原利万物　成百事【`上见老子文子曰水之道也大不可极深不可测万物不得不生百事不得不成`】　君子观　小人溺【`孙卿子曰孔子观于东流之水子贡问曰君子见大水必观焉何也孔子曰夫水徧与诸生而无为也似徳其流也卑下倨句必循其理似义浩浩乎不居似有道其延万仞之谷不惧似勇主量必平似法盈不求槩似正绰约防逹似察以出以入就洁似善发源必东似志是以君子见大水必观焉　礼记曰小人溺于水君子溺于口夫水近于人而易以溺人`】　増彰五色　替八珍【`礼记水无当于五色五色勿得不彰　宋曽拯咏钟山八功徳水曰数斛供防替八珍`】　波负娘　浪妬女【`山东鱼台有谷亭水其波汹涌昔有孝子负母以渡名曰负娘河　山西平定州有泽发水妇人靓妆过此必发波浪故又名妬女`】澡孝水　酌贪泉【`潘岳西征赋澡孝水而濯缨水在河南　王勃滕王阁序酌贪泉而`】  

【`觉爽`】　饮上池　酿下箬【`史记长桑君出懐中药与扁鹊饮以上池之水　白乐天诗劳将下箬忘忧物寄与江城爱酒翁下箬溪水酿酒最美在湖州`】　易牙尝　徳裕辨【`淄渑之水易牙尝而知之　李徳裕命取中泠水饮而笑曰颇似建业城下水`】　原积成江海上为雨露【`桓寛盐鐡论曰水积而成江海行积而成君子　下详水一`】　臭过椒兰利穿金石【`列子曰禹治水土述之一国无风雨雾露不生鸟兽山名壶岭顶有口若圆环名曰`】  

【`滋穴有水涌出名曰神瀵臭过椒兰味过醪醴　淮南子曰水之为物击之无创射之不伤斩之不断焚之不然利穿金石功济天下`】　浮天载地　懐山襄陵【`并详水一`】　清济浊河　元防素浐【`袁宏北征赋曰于是截文波泛清济刘劭赵都赋曰其南也则有洪川巨渎黄水浊河　潘岳西征赋曰北有清渭浊泾西有元防素浐`】　窃壤以堙　积灰而止【`山海经曰洪水滔天鲧窃帝之息壤堙洪水　下详水二`】　亲而不尊　狎而不翫【`礼记曰水之于人也亲而不尊　左传郑子产谓子太叔曰水懦弱民狎而翫之则多死焉`】　至柔之性　善利之功　増方玉圆珠　浮金沈羽【`上见前水一杜阳编云沧州山下有澄绿水投金石不没广志弱水在夫余北其流不能胜一毛羽`】　秘省极佳　濠梁最乐【`茶录唐秘省中有水极佳号秘水　鳯阳临淮县有石絶水名濠梁是庄子观鱼乐处`】　汀南阗西　贡东章北【`水皆东流惟汀水南流入海南丁位也以水合丁于文为汀汉张骞言于阗水皆西流注西海　贡水在郡城东北章水在西北此二水合为贑水`】　谁把相思　可怜无定【`鄜州东有相思水唐令狐楚题壁曰谁把相思号此河塞垣车马往来多　圁水在安塞县一名无定河唐诗可怜无定河边骨犹是深闺梦里人`】　梅鋗封侯龙澄获印【`封侯水源在南康以梅鋗列营水滨封侯故名　蜀人龙澄尝于瀼中探得玉印有神曰上帝授禹治水水治后藏大川可亟投元处澄如其言后登上第`】　尊请身填　慈能气禁【`汉书王尊为河东守河水泛溢尊祭水请以身填金隄水势稍退　魏左慈能以气禁水详水二`】画扇投席　出臼覆笼【`呉猛遇至人授神方以羽扇画水而渡投席事见前水二伊尹母梦神告曰臼出水而东走明日果然覆笼事见前水二`】　李冰压怪　王商  

止讹【`秦李冰为蜀守以岷江为四渎之首水时为患乃作三石牛以压水怪　汉建始中讹言大水至王商独不信`】　子瞻符取　鸿渐杓扬【`苏轼爱玉女洞水破竹为符使寺僧藏其一以为往来之信谓之调水符　唐李季卿遇陆鸿渐取南泠水试茶陆以杓扬水曰江则江矣非南泠者`】时平乃清　风起輙动【`呉俶水赋新丰则时平乃清临淄则世乱而竭　呉孙权至湓城自摽井地掘得汉颍阳侯灌婴故井遇江中风浪起此井水輙动`】　原冠五行之始居六府之先【`洪范五行一曰水　六府水火金木土谷`】　融而为川渎　流而为江海　通为川塞为渊　气之导水之钟【`李萧逺云水通之斯为川塞之斯为渊　国语云古之长民者不防川不窦泽川气之导也泽水之钟也`】  

水总载四  

増象罔得珠【`黄帝游于赤水北登昆仑之丘遗其珠使督索之而勿得离朱索之而勿得洁沟索之而不得也乃使象罔得之黄帝曰象罔乃可以得珠乎哉`】　原朝宗【`沔彼流水朝宗于海`】行险【`易曰行险而不失其信`】　澹【`礼记君子之交澹如水小人之交甘如醴君子澹以成小人甘以壊`】明水【`司烜氏取明水于月`】　禁川游【`周礼禁川游备溺也`】禁沈泽【`雍氏禁沈泽谓`】  

【`毒水蛊也`】　饮【`论语饭蔬食饮水`】　増楚望【`左传江汉沮漳楚之望也`】　台骀障泽【`左传金天氏有裔子昩为防师生允格台骀台骀能世其官宣汾洮障大泽帝用嘉之封诸汾川`】原流恶【`左传有汾浍以流其恶`】　沈气【`国语水无沈气`】　止水【`庄子人莫监于流水当监于止水`】　急【`庄子曰吕梁之险悬水三千仞流沫三千里鱼鼈不能进急之甚也`】　増万折必东【`荀子夫水其万折也必东`】　原成渊【`孙卿子曰积水成渊吞舟之鱼生焉`】　増康浪白石【`寗戚歌康浪之水白石粲中有鲤鱼长尺半`】　解裘涉淄者【`战国防曰田单为齐相过淄水有老人涉淄不能行坐沙中单乃解裘于淄水之上`】　悬釜【`韩魏围晋阳决晋水以灌之城中巢居悬釜而炊`】　巢树【`后汉书注云光武六年大雨连月苗稼更生防巢树上`】原感【`姜诗至孝有泉化出味如江水以养其母`】　绿波【`文选春水绿波`】　増横塘查下【`晋都建业沿秦淮筑堤谓之横塘呉都赋所谓横塘查下楼台之盛天下莫比`】　地镜【`宋文帝元嘉二十五年青州城南逺望见地中如水有影谓之地镜`】水牒【`谢庄诗山经亟旋览水牒倦敷寻`】绢一疋水二石【`慕容评距王猛卖水与军人因此众乱见水二`】　投金瀬【`唐孟郊调溧阳尉县有投金瀬郊日坐水傍徘徊赋诗`】　东西瀼【`杜诗瀼东瀼西一万家`】　七种水说【`陆防张又新为水说七种如其二恵山泉三虎丘井云云`】　洪州瀑第八【`宋欧阳修论水以洪州瀑布为第八`】　青衣江畔【`青衣水在眉州青神县苏轼诗想见青衣江畔路白鱼紫笋不论钱`】　清湘欵乃声【`长沙志涉千里闻渔父吟如相和其声清逺所谓汲清湘燃楚竹欵乃一声山川动色`】　辰酉二水【`俱在辰州府沅陵县图经云以方位而名也`】　原涌【`潜防洞出`】竭【`谷无以盈将恐竭`】　増神水【`金门歳节记午日午时有雨则急斫一竿竹竹节中必有神水沥取以獭肝为丸治疾`】　敕水长水石【`闻见后录曰鸂鶒能敕水故水宿物莫能害鹳有长水石故能巢中畜鱼水不涸也`】  

水总载五  

原诗梁孝元帝登隄望水诗曰驱马河隄上非谓城隅游懐山殊未已徒然劳九愁旅泊依邨树江槎拥戍楼髙岸翻成浦曲港反通舟枣野良知叹瓠河今可俦愿假宣尼术泗水却横流　梁刘孝绰太子洑落日望水诗曰川平落日逈落照满川张复在沦波地别引沮漳耿耿流长脉熠熠动轻光寒鸟逐槎泛惊鹈拂浪翔临流自多美况此还故乡榜人夜理楫櫂女闇成装欲待春江曙争涂向洛阳　后梁沈君攸赋得临水诗曰开筵临桂水携手望桃源花落圆文出风急细流翻光浮动岸影浪息累沙痕沧波自可恱濯缨何用论　陈释慧标咏水诗曰曽添疎勒井经涌贰师营玉津花色亮银溪锦碛明舟如空里泛人似镜中行持将符上善利得动髙情　祖孙登咏水诗曰骊泉紫阙映珠浦碧沙沈岸濶莲香逺池清云影深风潭如拂镜山溜似调琴请君防皎洁知有澹然心　又莲调诗曰长川照落日深浦漾清风弱柳垂江翠新莲夹岸红船行疑泛逈月映似沈空愿逐琴髙戏乗鱼入浪中　隋李巨仁赋得方塘含白水诗曰白水溢方塘淼淼素波扬叠浪摇鳬影涟漪写雁行长堤柳色翠夹岸荇花黄观鱼自有乐何必在濠梁　孔徳绍王泽岭遭洪水诗曰地籁风声急天津云色愁悠然百川满俄尔万顷浮还似金堤溢翻如碧海流惊涛遥起鹭迥岸不分牛徒知懐赵景终是倦阳侯木梗诚无托芦灰岂暇求思得乗槎便萧然河汉游　张文琮咏水诗曰标名资上善流表灵长地图罗四渎天文载五潢方流含玉润圆折动珠光独有防园吏栖偃玩濠梁　増唐张九龄湖口望庐山瀑布水诗曰万丈红泉落迢迢半紫氛奔流下杂树洒落出重云日照虹霓似天清风雨闻灵山多秀色空水共氤氲　唐储光羲咏山泉诗曰山中有流水借问不知名映地为天色飞空作雨声转来深涧满分出小池平恬澹无人见年年长自清　唐杜甫春水诗曰三月桃花浪江流复旧痕朝来没沙岸碧色动柴门接缕垂芳饵连筒灌小园已添无数鸟争浴便相喧　唐司空曙望水诗曰髙原晴见水楚色蔼相和野极空如雪天遥不辨波永无人迹到独有鸟声过况在苍茫外残阳照更多　唐薛逢大水诗曰暴雨随惊雷从风忽骤来浪驱三岛至江拆二仪开势恐圆枢折声疑厚轴摧冥心问元化天眼几时回　唐马戴逺水诗曰荡漾空沙际虚明入逺天秋光照不极鸟影去无边势引长云断波凝片雪连汀洲杳难到万古覆苍烟　唐郑谷西蜀净众寺题水诗曰竹院松廊分数派不空清泚亦逶迤落花相逐向何处幽鸟独来无限时洗鉢老僧临岸久钓鱼闲客卷纶迟晩晴一片连莎绿悔与沧浪旧有期唐罗邺流水诗曰漾漾悠悠几派分中浮短艇与鸥  

羣天街带雨含芳草玉洞飘花下白云静称一竿持处见忽愁孤馆觉来闻隋家柳畔偏堪恨东渡长淮日又曛　宋谢翺观水诗曰积隂生壑雨野水学江流对屋见灯火相望南渡头浮槎到髙白鼋起沧洲变怪若不测神功安能尤稍退见涯涘及来痕沫崩涛出白石隐隐如博投水杨洗荒根素发生古愁见此倐若化故流还胶舟荒源不可诘欲尽山云求　宋张耒涟水诗曰孤舟逆水上野静闻水声鸥飞不逺水寒浪溅霜翎夜气岸兼木夕光潭照星长吟弄双桨知有鱼龙惊又泊舟水诗曰一水悠悠断复连卸帆终日小滩  

前青旂招饮篙工醉五两欹风贾客眠树色逺分芳草路鸟行斜断夕阳天渔舟惯伴危樯宿馈我霜鳞不用钱　宋王禹偁别丹水诗曰曽经澜漫濯吾缨忍别潺湲月夜声便入红尘染诗思吟魂犹合数年清　宋范成大渐水诗曰黄河日夜向南风道出封丘处处逢紫盖黄旗在湖海故应河伯欲朝宗　明髙啓陇头水诗曰人间何处无流水偏到陇头愁入耳夜杂羌歌明月中秋惊汉梦空山里陇坂﨑岖九廻折声随到处长呜咽欲照愁顔畏水浑前军曽洗金创血回头千里是长安征人泪枯流不干　明李东阳横塘春水诗曰君家住在横塘北长见洲边春水生窈窕斜通山涧曲分明直与钓矶平比隣鵞鸭应无数近渚鳬鹥亦有情明日看花到南岸小舟摇荡不须撑  

原赋魏文帝临涡赋曰建安八年经东国遵涡水相佯乎树下驻马舒鞭作临涡之赋曰防髙树兮临曲涡防风起兮水増波鱼颉颃兮鸟逶迤雌雄鸣兮声相和萍藻生兮散茎柯春水繁兮发丹华　晋左九嫔涪沤赋曰览庶之肇化何涪沤之独灵禀隂精以运景因落雨而结形不系根于独立故假物以资生体珠光之皎皎若凝霜之初成色鲜熠以荧荧似融露之将渟亡不长消存不久寄其成不欲难其败亦以易也　东晋王彪之水赋曰寂闲居以逺咏托上善以寄言诚有无而大观鉴希防于清泉泉清恬以夷澹体居有而用元浑无心以动寂不凝滞于方圆湛幽以纳污泯虚柔以胜坚或浤浪于无外或纎入于无间故能委输而作四海决导而流百川承液而生云雨涌凝而为甘泉　増唐梁洽水徳赋曰大哉乎兹水独灵长以利贞分位象于八卦得柔谦于五行混之不浊流之不盈蓄恬澹以凝润含虗无而洞清其近窥也若冰鲜而玉洁映曙空而内澈其遥视也如雨罢而日晶澄逺气于初晴徳之深与上善而均美让之大居下流而不争处地为泉源江汉朝宗之义立在天为雾露隂阳爕理之功成辨泾渭于九流虽众不杂察蚩妍于万象在隠皆明　又水彰五色赋曰原夫被物如濡霑顔载渥状暮山而翠叠法朝景而霞駮逺同墨氏素丝之屡迁尚想蜀江嘉贝锦之斯濯饰衮衣而焕烂成绣服之葳蕤何采章之不昩由浸润之所资渐以化成能令素以为绚期于敷演孰谓湼而不缁不假濯于沧浪宁同资于碧海凝瑞霞之燿发庆云之光彩冩补天之绩链石之资必该图应圣之祥威鳯之仪咸在　吕温鉴止水赋曰若乃廻塘月皎髙岸环合泥滓湛而自沈金沙烱其不杂同道徳以虚而受异川泽唯污是纳有斐君子此焉明征气随浪息心与源澄端形赴影如木从绳其表微也挂金镜而当昼其索隐也隔玉壶而见氷尔其色必洞澈光无滉瀁不蒸蓊欝之气不激潺湲之响百丈在目千仞指掌恶每自乎中见美实非乎外奬鉴形之始方似以身观身得意之间乃同求象忘象观其下列星汉上披烟云守其常而性将道合居其所而物以羣分君鉴之以平心临下必简臣鉴之以励节在必闻妍媸无形兮惟人所召物我兼进兮水无不照亷士以之洗心至人以之观妙　刘清止水赋曰若乃湖称青草泽若云梦浅深濴渟表里寒洞当朱阳之夏晩遇白露之秋仲紫关之鸿鴈飞来绿浦之莲舟风送既能止而利物所以归之者众亦有鳯凰之沼明月之潭毎澄流于庭院常下注于东南防寮寀之玩洽浑琴酌而相参以游以赏如液如涵若英贤之取则贞咸之是湛届夫玉宇初晴风飇载寝笼碧天而似镜展红霞而若锦纳众影而不遗比羣情而特甚用使至人观之而心察智者乐之而情审逹士爱而欲临髙节闻而愿饮　杨烱浮沤赋曰若乃空蒙采褰浩汗浮天流平旧沼派溢新泉分容对出吐映均鲜触流萍而欲散碍浮芥而还连光陵虚而半动影倒水而分圆始参差而别趣终宛转以同沿歴乱踟蹰漂沸萦纡细而察之若美人临镜开寳靥大而望也若冯夷剖蚌列明珠逐风波而澹泊乃变化而湏臾迹均显晦妙合虚无同至人之体道亦随时而不拘　钱起尺波赋曰潋灎骇水沦始波引分寸之余风从一勺激寻常之内无爽盈科势将坌涌迹异盘涡蹙跬歩以无数荡分隂而自多观其日色遥临风生未已圆规可验疑沈璧之旧痕前后相侔若浮书而竞起迹叠相近萍萦有余促涟漪之散漫拥跳沫以虚徐流脉中移蠖影求伸之际浮光上透若雪华呈瑞之初  

原赞晋顾恺之水赞曰湛湛若凝开神以质乗风擅澜妙齐得一　晋庾肃之水赞曰湛湛涵渌清澜澄濬妙质柔明云深液润　晋殷仲堪水赞曰大象无形气以分麤澹澹中津质有虽虚清澜可瀬明激弗渝孰能懐之泛然靡拘　晋孔寗子水赞曰澄鉴无虚积之成川湍飞莹谷激石冷然　晋郭璞释水赞曰川渎绮错涣澜流带潜润旁通经萦华外殊出同归混之东防　又弱水赞曰弱出昆山鸿毛是沈北沦流沙南映火林惟水之奇莫测其深　戴逵水赞曰水徳淡中泉元内镜至柔好卑和恊道性止鉴标贵上善兴咏爰有幽人拥轮来映  

## 御定渊鉴类函卷三十一

地部九【`泉　温泉冰`】  

泉一  

原尔雅曰泉一见一否为瀸滥泉正出正出涌出也沃泉悬岀悬下岀也氿泉仄岀仄岀旁出也　又曰水源曰泉泉所岀同所归异曰肥异岀同流曰瀵　周易曰山下岀泉　又曰井冽寒泉　毛诗曰有漼者泉　増又曰我思肥泉　原礼记曰天不爱其道地不爱其寳人不爱其情是以地出醴泉　増齐记曰齐地泉中或出瓦上有天齐字晏子曰吾闻江深五里海深十里此泉乃与天齐也　汉书云赤雁歌象载瑜白集西食甘露饮荣泉注荣泉言泉有光华　原应劭汉官仪曰酒泉城下有金泉泉味如酒故曰酒泉　増三辅旧事曰昔有犊失母哀鸣甚苦地为发泉因名鸣犊泉今天旱祭之降雨在冯翊　原白虎通曰醴泉者美泉也状如  

醴酒可以养老　十洲记曰瀛洲有玊膏山出泉如酒味名为玉酒　淮南子曰昆仑四水者帝之神泉以和百药以润万物　増抱朴子曰昆仑及蓬莱其上鸟兽饮玉泉皆长生不死　舆地记云诸葛泉在鹤庆府南武侯驻师之地出泉均为二流昔人有欲兼利之者引而为一至鸡鸣其水复分　寰宇记曰浔阳县落星山涧有五松桥昔惠逺法师与殷仲堪席间谈易于此而树下泉涌号聪明泉　谢灵运山居赋曰飘丹砂于红泉又题华子冈铜陵映碧涧石磴防红泉　宋孝武赦诏曰思散太极之泉以福无方之外　原宣城记曰临城县南四十里有盖山百许歩有舒姑泉昔有舒女与其父析薪于此泉女因坐牵挽不动乃还告家比还唯见清泉湛然女母曰吾女好音乐乃作弦歌泉涌洄流有朱鲤一双今人作乐嬉戏泉故涌出　増湘山野录曰齐州城西有金线泉池心南北有金线一道防起水面或以杖乱之线輙不见水止如故　浔阳记曰鸡笼山下朝夕有泉溢出如潮水时刻不差号为潮泉　原盛之荆州记曰夷道县句将山下有三泉传云本无此泉居者苦逺汲人人多卖水与之有一女子孤贫防缕无以贸易有一乞人衣麤貎丑疮痍竟体邨人见之无不恶唯女子独加哀矜割饭饴之乞人食毕曰我感姬行善欲思相报为何所湏女答曰何恩可报且今所湏之物非君能得固问所湏女子曰正愿此山下有水可汲乞人乃取腰间书刀刺山下三处即飞泉涌出因便辞去忽然不见　増西呉记曰金沙泉在顾渚山碧泉涌沙粲如金星唐学士毛文锡有记唐贡泉用二银瓶　张君房脞说曰湖州长兴县啄木岭金沙泉每嵗造茶之所居常无水湖常二郡守至境具牲祭泉其夕清溢造御茶毕其水即防减太守造毕即涸　桑乔山疏云谷亷泉在康王谷中王元之序云泉为石崖所束班布如琼帘悬注三百五十丈　唐陆羽品泉以庐山谷帘泉为第一慧山泉居第二　水记云刘伯蒭以扬子江水为第一李秀卿以扬子江南零水为第七又曰济南名泉七十二以趵突为上【`趵音豹`】　原广志曰新城县有冷泉泉冷如冰在湖县有盐泉煑则为盐有醴泉用之愈疾　増梦溪笔谈曰信州鈆山县有苦泉流以为涧挹其水熬之则成胆矾烹胆矾则成铜水能为铜物之变化　桂海虞衡志云古泉乃賔横间民以墟中泉酿酒既熟不煮但埋土中日足取出色浅红味甘而致逺日中而不壊　酉阳杂爼曰珠崖一州其地无泉民不作井皆仰树汁为用　地理志曰西受降城北三百里有鸊鹈泉　又曰坊州中部州郭无水东北七里有上善泉　原括地图曰负丘之山上有赤泉饮之不老神宫有英泉饮之眠三百嵗乃觉不知死増又曰凡天下之泉三亿三万三千五百一十有九  

其在遐荒絶域殆不得而知  

泉二  

増三辅旧事曰姜泉在岐山县郦道元注水经云炎帝长于姜水即此　遁甲开山图荣氏解曰女狄暮没石纽山下泉水中得月精如鸡子爱而含之不觉而吞遂有娠十四月生夏禹　原吕氏春秋曰太公钓于滋泉论语撰考防曰水名盗泉仲尼不潄　増荆州记曰  

城东北三百歩有孔子泉其水甘馨虽帝浆无以过也酉阳杂爼曰华不注泉齐顷公取水处方圆百余歩  

北齐时有人以绳千尺沈石试之不穷　春秋定公元年晋魏献子合诸侯之大夫于翟泉将以城成周　汉志曰汉髙帝入彭城为楚所困汉兵渴乏帝以劒插地拔即泉涌出至今水不溢旱不枯土人呼为龙湫　金周义记曰韩信将下赵闻陈余不用李左车之计引兵出井陉口师患无井筮之得防知山下有泉遣胡将索之见二白鹿触地有泉涌出后人于泉左立胡王祠祀之　梁州异物志云汉贰师将军李广利伐大宛还士众渴乏广乃引佩刀刺山飞泉涌出三军頼以获济原东观汉记曰耿恭为校尉居疎勒匈奴来攻城中穿井十五丈无水恭曰闻贰师将军拔佩刀刔【`一作刺`】山而飞泉出今汉徳神灵岂有穷乎乃正衣冠向井拜有顷井泉喷出　又曰光武中元元年上幸长安祠长陵还洛阳宫是时醴泉出于京师郡国有醴泉者痼疾皆愈独眇蹇者不瘥　増水经注曰若耶溪东有寒溪溪北有郑公泉泉深数丈冬温夏凉汉太尉郑公宿居潭侧因以名泉　原晋安帝纪曰吴隐之性亷为广州刺史界有一水谓之贪泉古老云饮此水者亷士皆贪隐之始践境先至水所酌而饮之因赋诗以言志曰若使夷齐饮终当不易心清操逾厉　増宋书曰王彭旴人少防母元嘉初父又亡家贫力弱营葬乡人助作甎甎湏得水天旱穿井数十丈无水一旦甎灶前忽生泉用之事毕复竭助者嗟叹元嘉中改其里为通灵里隋书曰豆卢勣隋初拜渭州刺史甚有惠政鸟防山俗呼为髙武陇絶壁千寻由来乏水诸羗苦之勣马足所践忽飞泉涌出百姓因号其泉曰玉浆　唐孝友传曰宋思礼萧县主簿防大旱井池涸母羸疾非泉水不适口思礼忧惧具祷忽有泉出诸庭味甘寒日不乏汲县人异之　玉海曰雍熈二年五月癸酉凤翔府言岐山县周公庙有泉忽涌出耆旧相传时平则流世乱则竭唐安史之乱竭至大中年复流号徳润泉自后又涸今忽又涌澄甘异常因图之以进晏殊为赞曰隐显以时灵符孔彰　舆地记曰范仲淹知青州有惠政溪侧忽涌醴泉遂以范公名之今医家汲此丸药号青州白丸子滁通判吕元中记曰欧阳公既得酿泉一日防客有  

以新茶献者公敕汲泉瀹之汲者道仆覆水伪汲他泉代公知其非酿泉诘之乃得一泉于幽谷山下因名丰乐泉舆地记曰惠通泉在琼州府城东三山庵之下苏轼过此品泉曰味惠山因名　又曰澹庵泉在临髙县宋胡澹庵谪崖时过此遇旱觅得之泉甘且冽又曰宋元符间邹浩谪居平乐所居岭下忽有泉涌出因名感应铭之曰有穹其山有澄其渊动惟厥时以出斯泉沛然莫遏其源我感我应其来自天及将北归数日泉乃涸　一统志云度军泉在扬州府如臯治西地名圣井栏泉虽浅而不竭击其栏则大溢出昔岳飞经略通泰领兵过此数千人饮之泉亦如故因名为度军井元淮南王闻其异取栏置庭中　明初金华宋濓叙钱塘虎跑泉云唐元和十四年性空大师栖禅其中寻以无水将他之忽神人跪告云自师驻锡我等徼惠奈何弃去南岳有童子泉当遣二童移来翼日乃见二虎跑山出泉甘冽胜常师因留乃建寺于此客欲观泉者僧为举梵呗泉即觱沸而出若联珠然  

泉三  

原莫浚　载清【`诗莫浚匪泉　又相彼泉水载浊载清`】　藏珠　潄玉【`藏珠于泉　文选飞泉潄鸣玉`】　穿石　流淇【`太山之溜穿石　诗毖彼泉水亦流于淇`】　蜧跃　马践【`文选黒蜧跃重泉　下见泉二`】　吐溜　涌湍【`文选泉涓涓而吐溜　又涌湍于石涧`】　増龙廻　凤跃【`兰州龙泉其文廻作蛟龙状郿县凤泉人取疗疾泉跃时清则愈浊无验`】　鹿触　虎跑【`并见泉二`】　霹雳　参斗【`大庾岭有霹雳泉因祷致雷雨泉涌于窦　湖广均州有参斗泉相传参斗二星下临`】　明月　白云【`吴洞庭山缥缈峰下有泉唐天祐中刺史曹珪以明月名之　白云泉在吴县天平山白乐天题絶句`】　白道　红泥【`水经注长城白道岭土穴出泉即古诗饮马长城窟处　临洮府兰县有红泥泉出臯兰山之下`】　谷帘　石臼【`谷帘泉在南康府详见前　图经施州石臼溪傍有泉其源有七`】君子　老翁【`宋孟震亨为黄州通判时称君子庭有泉东坡因名之黄庭坚诗云梦泽边君`】  

【`子泉水无名字托人贤　苏明允嘉祐集云月夜见一老翁偃息泉上就之则隐入于泉因甃石建亭而为老翁泉铭`】　一人　七贤【`金陵钟山有泉仅容一杓挹之不竭王安石诗蹇浅一人泉　辉县山阳西社有七贤泉指竹林七贤也`】　喜客　惠民【`滁州侧菱山有泉客至抚掌泉即涌出故名喜客　漳州府城北门外有泉名惠民`】　刺山　拜井【`并见泉二`】　隐劒　搠枪【`蜀五丁开山有劒隐在路旁忽生一泉遂名隐劒搠枪泉在澄城光武北征时搠枪得泉于此`】菩萨　罗汉【`东坡序寒溪西山寺有泉白而甘号菩萨泉　瑞州五峰山上有罗汉像横卧泉傍故名`】　抚掌　定心【`抚掌见前喜客泉注　定心泉在粤东清逺先是三藏法师以乏泉为虑忽见老人指石曰但定其心何虑无泉因凿石得水`】　卓锡　投金【`唐僧卢能自黄梅县传衣鉢往曹溪五百僧追夺之至大庾岭渴甚能以锡卓石泉涌清甘众骇而退遂名卓锡泉　沧州久视山下出澄緑泉投之金石终不沉没`】　跳五眼　发百脉【`汉志兰州五泉水在臯兰山下泉有五眼跃涌　宋曽巩云歴下诸泉皆岱隂伏流所发西则趵突为魁东则百脉为魁`】　判雌雄别男女【`夔州多喜山有雌雄泉春夏左盈右竭秋冬左竭右盈　梧州陆川县有泉二左男泉右女泉`】性温冷　味甘酸【`江乗县有泉半冷半温又郴州永兴县有圆泉冷处极清温处极浊雩都东紫阳观内一泉间日甘酸甘日汲以酿酒至美`】　杜康酿酒　陆羽试茶  

【`杜康泉在歴城舜祠庑下泉一升重二十三铢相传杜康酿酒于此　景陵县西北有文学泉陆羽以此试茶`】常懐十九　近铭六一【`泉在巩昌府成县杜诗近接西南地常懐十九泉　欧阳`】  

【`文忠自号六一居士杭州诗僧惠勤受知于公后公与僧俱逝勤弟子画六一公像并勤像而祀之有泉出讲堂下东坡守杭遂本勤意名曰六一泉因为之铭`】　穿岩越壑　落石萦莎【`诗史唐宣宗微时以武宗忌遯迹为僧与黄檗禅师同观瀑布泉师一联云穿岩越壑不辞劳到底方知出处髙宣宗续曰溪涧岂能留得住终归大海作波涛　王介甫水帘泉诗淙淙万音落石巅郑谷石门山泉诗一脉清泠何所之萦莎潄藓入僧池`】  

泉四  

原动【`礼冬至后五日水泉动`】　涌【`王者徳及地则醴泉涌`】　觱沸【`诗觱沸槛泉觱沸泉出貎`】　浸获薪【`有冽氿泉无浸获薪`】　浸苞稂【`冽彼下泉浸彼苞稂`】　増涤源【`书九川涤源`】　氿滥【`小泉也`】　原滥觞【`家语江出岷山其源可以滥觞`】　饮【`楚辞山中人兮芳杜若饮石泉兮防松栢`】玉酒【`十洲记`】　挹【`谢灵运诗跂石挹飞泉`】　冽清【`元泉冽清文选`】　涌溜【`石泉涌溜于隂渠天台山赋`】　伤玉趾【`寒泉伤玉趾`】　吸微液【`吸飞泉之微液`】　増虞泉【`日薄于虞泉是谓黄昏`】　三泉【`汉书始皇墓锢三泉言其深也`】　原醴泉【`美泉也水之精也昆仑山有醴泉华池君乗土而王其政太平则醴泉出涌乗水而王其政和平则醴泉瀌神灵滋液百珍实用则醴泉出黄帝时以醴泉为浆尧之世徳茂清平则醴泉出夏后之时俊乂在官醴泉出汉宣帝三年醴泉流滂枮槁荣茂`】　増流寳盌【`江州有寳盌泉徐陵文泉流寳盌遥忆湓城`】　原玉浆【`见前泉二`】　増开玉峡【`劈开双玉峡飞出白玉龙`】池开半月泉【`西溪丛语曰李仲题法华山天衣寺诗殿涌全身塔池开半月泉此泉隐于岩`】  

【`下虽月圆池上止见其半`】　太白浣笔【`泉在济宁州东门外旧传太白浣笔处`】　天泽【`韩愈燕喜亭记泉之源曰天泽之泉出髙而施下也`】　原白泉【`瑞应图曰泉色白自出山泽得礼制则泽谷之白泉出饮之使人长夀`】　増紫泉【`紫泉潄珠液唐诗`】　丹泉【`余杭大涤山有丹泉其源自天柱而下殷殷若雷声至大涤洞西乃出有方池潴焉天宇清明则有赤光四旁苔藓皆紫晕`】碧泉【`湘潭西南有碧泉唐天寳中泉忽涌出色如拖蓝投物其色皆碧宋胡安国建碧泉书院`】  

黒泉【`在湾甸御彛州水涨时飞鸟过輙坠以拭盘盂人食立死`】　五色泉【`江西新昌县浄慧院有泉五色取酌鲜莹`】　石泉榆火一时新【`东坡记略仆在黄州梦与参寥子赋诗有寒食清明都过了石泉榆火一时新之句后七年守钱塘而参寥子卜居智果院有泉甘冷宜茶寒食之明日自孤山谒参寥汲泉钻火烹之而所梦兆于七年之前因名参寥泉`】　虾蟇培坠笔【`荆州松滋县南苦竹寺有竹泉宋至和初有僧浚井得一笔后黄庭坚谪黔过此视笔曰此吾虾蟇培所坠也因知此泉与虾蟇培相通`】　题东西楹【`衡州府北甘泉寺有莱公泉当寇之南迁也题于东楹曰平仲酌泉经此回望北阙黯然而去未防丁谓过此题于西楹曰谓至酌泉礼佛而去`】　知时盈涸【`道州望仙门内有知时泉夏至则盈秋分则涸宋绍兴间郡守辛公创亭`】　谁家女何处僧【`方舆胜览昔有僧夜坐忽一女子过之僧叱之曰窻外谁家女此女即应曰堂中何处僧僧起逐之女投入地掘之得泉因名幽澜泉在浙西嘉善东景徳寺`】　芦花泉【`在楚之咸宁白望山下昔有白衣男子告邑人祷雨处指芦花为识即此`】　梅花泉【`钱塘有泉涌地作梅花瓣若可掇拾云`】　咄泉【`寰宇记安丰军咄泉在净戒寺北人至泉旁大呼则大涌小呼则小涌`】　原水本　水源  

泉五  

増诗唐刘长卿一公新泉诗曰东林一泉出复与逺公期浅石春流处空山暮落时梦闲归细响虑澹对清漪动静皆无意唯应道者知　李端山下泉诗曰碧水映丹霞溅溅露浅沙暗通山下草流出洞中花素色和云落寒声绕石斜明朝更寻去应到阮郎家　姚合僧院引泉诗曰泉眼髙千丈山僧取得归架空横竹引凿石透渠飞洗药溪流浊浇花雨力微朝昏长逺看防惜似传衣　章孝标方山寺松下泉诗曰石脉绽寒光松花喷晓霜注瓶云母滑潄齿茯苓香野客偷煎茗山僧惜浄牀三禅不要问孤月在中央　曹松商山夜闻泉诗曰防月声不断坐来心益闲无人知落处万木冷空山逺忆云容外幽疑石缝间那辞通曙听明日度蓝关郑谷石门山泉诗曰一脉清泠何所之萦沙潄藓入僧池云边野客穷来处石上寒猿见落时聚沬绕槎残雪在迸流穿树坠花随烟春雨晩闲吟去不复逺寻皇子陂　皇甫曽山下泉诗曰漾漾带山光澄澄倒林影那知石上喧却益山中静　宋朱文公咏泉诗曰一水从中来荡潏如九折倐至走长蛇防来翻素雪　曽巩金线泉诗曰玉甃常浮颢气鲜金丝不定路南泉无风到底尘埃尽界破冰绡一片天　明王弼游趵突泉诗曰济南歴下多白泉白沙防处涵风烟郭西趵突更神异平地一朶白玉莲浪花滚起千层雪此中疑是蛟龙穴灵藏嵗久变妖怪精气上涌成涎沬余波散漫渊复渟溪风冷冽山雨青微霜初下雁秋浴落月渐低猿夜听穷源我欲遡川陆旧志虚传自王屋冥茫难测造化情聊寄泉亭潄寒玉　髙啓寒泉诗曰逺络丛峰间平流盘石上月照欲成潭风吹不生浪声兼寒叶下色映秋苔涨野客照羸顔曽来倚笻杖　髙棅山泉诗曰羣嶂横秀气飞流落云中隂厓冩古雪月壑垂长虹洄注石镜净秋临遥天空孤赏忆谢朓青山度松风　何景明玉泉诗曰行游金口寺坐爱玉泉名云去随龙女风来动石鲸入宫朝太液穿苑象昆明却望天河水迢迢万古情　邹缉玉泉垂虹诗曰碧嶂云岩喷玉泉平流宁似瀑流悬遥看素练明秋壑却讶晴虹饮碧川飞沫拂林空翠湿跳波溅石碎珠圆传闻絶顶芙蓉殿犹记明昌避暑年　王履镜泉诗曰微涟不动见容成忘却蝉鸣与鸟鸣忽有小风轻飐过暗移清影上岩屏  

原赋晋傅咸神泉赋曰余所居庭前有涌泉在夏则冷渉冬则温温则水物冬生冷则冰可以过每夏游之不知嵗之有暑耳惟兹神泉厥理难原在冬则温既夏而寒混混洋洋载清载澜遂乃坛以文石树之柳杞密叶云覆重防蔽沚气泠泠以含凉风肃肃而恒起于时朱明纪运旭日驰光郁郁隆暑赫赫太阳盥玉体于素波身凄焉而自清不知天时之有暑忽谓繁霜之陨庭逮至旻秋既逝司寒骋节六合萧条严风凛冽河洛辍流太隂凝结彼溰溰而含冻此灼灼而含热緑竹猗猗荇藻青青是托斯茂是殖斯荣　増唐浩虚舟舒姑泉赋净色含虚清辉皎如烟凝泪以香起苔斓斑而锦舒浦水光摇似动横波之末岸莎风靡如存发之余想夫纨质已销隂灵未谢濯衣彩于花昼洗镜光于月夜泠泠不浊殊画地而俄成潏潏无穷拜井而潜化　呉筠庐山云液泉赋曰坤元孕气潜畅成泉冠五行之首为万物之先爰有清泚出此山侧处防险以难知犹井渫之不食我搜灵泌载披载登见其地僻至洁源深有恒凝寒不为之损暑雨不为之増乃考室以饮而乐在枕肱甘侔玉之膏滴乃云华之液疚可蠲生可益引充狎翫惟意所适悬之则素皎壅之则澄碧昼浮光以悠扬夜含响以淅沥  

増表张说奏庆山醴泉表曰臣所部万年县令郑国忠称县界六月十四日有庆山醴泉出其山平地涌拔周回数里列置三峰齐髙百仞山见之日天青如云异雷雨之迁徙非崕防之骞震树木隆崇巍然葱郁阡陌如旧草树不移验益地之祥图知太乙之灵化山南又有醴泉三道引注三池分流接润连山对浦各深丈余广百歩味色甘洁特异常泉比僊浆于轩后均愈疾于汉代臣按孙氏瑞应图曰庆山者徳茂则生臣又按白虎通曰醴泉者义泉也可以养老常出于京师礼斗威仪曰人君乗土而王其政太平则醴泉涌潜潭巴曰君臣和徳道度叶中则醴泉出臣窃以山为镇国水实利人县有万年之名山得三仙之此金契景福寳祚昌图固不移之基君永无疆之夀自永昌之后迄于兹辰地寳屡升神山再耸未若连岩结庆并泌疏甘羣瑞同区二美齐举髙视今古曽无拟议信可以纪元立号荐庙登郊彰贲亿龄愉衍万宇  

増铭唐魏徴九成宫醴泉铭曰上天之载无臭无声万资始品物流形随感变质应徳效灵介焉如响赫赫明明杂遝景福葳蕤繁祉云氏龙官图凤纪日含五色乌呈三趾颂不辍工笔无停史上善降祥上智斯恱流谦润下潺湲皎洁防防醴甘冰凝镜澈用之日新挹之无竭道随时泰庆与泉流我后夕惕虽休弗休居崇茅宇乐不般游黄屋非贵天下为忧  

温泉一  

原博物志云凡水源有石流黄其泉则温或云神人所暖主疗人疾　水经注云渔阳郡北有温泉　述征记曰东莱郡出温泉　临川记云临川县出温泉　安成记云宜阳南乡出温泉　梁州记云汉水南出温泉又汉水记曰汉水有温泉方圆数十歩冬夏常沸涌望见白气冲天能瘥百病　盛之荆州记曰新阳县惠泽中有温泉冬月未至数里遥望白气浮蒸如烟上下采映状若绮疏又有车轮双辕形世传昔有玉女乗车自投此泉今人时见女子姿仪光丽徃来倐忽　又荆州记云银山县出温泉耒阳县出温泉　浔阳记云鸡笼山下出温泉　呉郡录曰始兴有始兴山山出温泉又曰零陵县有温泉　丹阳记曰江乗县有汤山出  

温泉三所可以瀹鸡　江乗地记曰县东南三十五里有汤泉半冷半温共同一壑谓之半汤泉　广志曰温泉西者在新丰北者在广平有美泉出溉种出谷香美在汲郡　幽明录云艾县辅山出温冷二泉　博物志云不周云川之水温如汤凡诸温泉咸能疗疾逺近归之　増水经注曰温水出太乙山其水沸涌如汤桂彦达曰可治百病世清则病愈世浊则无验　江乗地记曰枣阳县界有温泉其下有田资以浸灌一年三熟伏琛齐地记曰曲城东七十里有温水水如汤沸可疗百病煮物无不熟也　潜确书曰溧水西南水温有香气亦名香泉昭明太子尝浴于此　又曰招逺县城东二泉并出一寒一温土人甃石为池而注之名曰新泉　又曰黄山东峰下有硃砂汤泉新可茗春时即色微红　又曰沔池县有温泉水发山北平地方周止数十歩泉源沸涌冬夏汤汤望之则白气浩然能已百病赴集者常以百数　又曰澄城温泉其源有三竒川鸿防西注于洛汉武时穿以合于龙首渠　又曰安宁州有温泉色如碧玉可鉴毫发　又曰蓝田西南有地雪落即融唐时有异僧见之曰必温泉也已而掘之果然凡病者浴之輙愈后有白鱼之瑞神女屡降立玉女堂于泉侧明皇赐名大兴汤院  

温泉二  

原辛氏三秦记云骊山汤旧说以三牲祭乃得入可以去疾消病俗云秦始皇与神女游而忤其防神女唾之则生疮始皇怖谢神女为出温泉而洗除后人因以为验　汉武帝故事云骊山汤初始皇砌石起宇至汉武帝又加修饰焉　増明皇杂录曰天寳六载更温泉曰华清【`地理志`】上于华清宫新广一汤制度宏丽安禄山于范阳以白玉石为鱼龙鳬雁仍以石梁及石莲花以献雕镌巧妙殆非人工上大悦命陈于汤中仍以石梁横亘汤上而莲花才出水际上因幸华清宫至其所解衣将入而鱼龙鳬雁皆若奋鳞举翼状欲飞动上甚恐遽命撤去而莲花今犹存又尝于宫中置长汤一十六所嫔御之浴焉环回甃以文石为银楼谷船及白香水船致于其中至檝棹皆饰以珠玉又于汤中垒琴瑟及沈香为山以状瀛洲方丈　唐史补曰安禄山入朝杨国忠兄弟姊妹延之新丰给玉石至汤泉将校皆赐浴  

温泉三  

原荡邪　流恶【`魏都赋温泉毖涌而自浪华清荡邪而将老　恶也`】　温源暖溜【`水经曰温源即温泉下见唐髙宗诗`】　灵液　神泉【`文选据神泉而吐溜`】如沸　若汤【`周景式庐山记曰主簿山在胡郎庙南山下有温泉穴口周围一丈涌出如汤沸冬夏恒热　梁州记云汉水南有温泉周围数千歩冬夏沸涌若汤其热可熟鸡子未至二十里便望见白气冲天`】　烂鸟　游鱼【`郭缘生续述征记曰东莱郡有温泉恒沸鸟坠輙烂　始兴记曰灵水源有温泉涌溜如沸时有细赤鱼出游莫有获者`】　温谷　汤山【`上见刘义恭诗下详见前`】愈疾　流【`袁山松宜都山川记曰银山县有温泉注大溪夏才暖冬则大热上常有雾气`】  

【`百病久疾入此水多愈　下见张衡赋`】　潮泉　神井【`张僧鉴浔阳记曰鸡笼山下涧中有数十处累石若有人功水常尺余朝夕輙有涌泉溢出如潮水时刻不差朔望尤大号为潮泉常如沸汤　下见张衡赋序`】　蠲慝　攘寒【`上见张衡赋　江乗汤泉半温半冷共同一壑张勃云冷水夏濯可以清暑温水冬浴可以攘寒`】　汤鸡　瀹卵【`常璩华阳志曰斯臾入南山洞温水穴冬夏常热其源可以汤鸡豚下汤澡洗疗宿疾　王廙洛都赋曰鸡头温水鲁阳神泉不防自沸热若焦然烂毛瀹卵煮绢濯鲜　瀹音药`】　痊疴　保性【`王廙洛都赋曰痿疗痱疴漫之则痊功迈药石勲着不言　下见张衡赋`】　暄波　灼水【`上见刘义恭诗　郦道元水经注曰温汤水出渔阳郡北山温溪即温源也废疾者不能澡以其过灼故也`】　温涛　炎液【`上见曹植述行赋　下见刘义恭诗`】　分寒水　防冰泉【`零陵县记云县有温泉泉中有伏石分流其隂清水常寒其阳温泉涌沸飞雾如烟雪霜无以败其热　刘义庆幽明录曰艾县辅山有温冷二泉发源相去数尺热泉可煮鸡豚冷泉常若冰双流数丈而合俱防于一溪`】　濯日月　飞烟雾【`上见张衡赋下见前分寒水注`】　増龙暖水　疑冰【`王建温泉诗朝元门向山上起城绕青山龙暖水　王介甫温泉诗人游不附火虫出亦疑冰`】　白矾彻　丹砂沈【`周王褒温汤碑铭白矾上彻丹砂下沈`】　薄虎　洑鱼目【`秦少游汤泉赋薄为虎洑为鱼目`】丹井火　鉴池莲【`俱见熊浴温泉诗`】　秦皇余石　汉帝旧陶【`俱见庾信碑`】　榆荚同流　桃花俱下【`见同上`】　荧惑莅上烛龙隐中【`俱见秦少游游汤泉赋`】　焦源沸水　汤谷扬涛【`并见周王褒碑`】　色如碧玉　烟似绮疏【`见前温泉一中`】　绣谷春融　金波月满【`熊浴温泉诗云云`】　华清驻老　天寳遗踪【`上见周王褒温汤碑下见熊浴温泉诗`】　衡赋褒铭　秦游苏咏【`汉张衡有温泉赋周王褒作温`】  

【`汤碑铭　宋秦少游赋游汤泉苏东坡有惠州汤泉诗`】　原合水火之徳泽浸万人　倍药石之功蠲除六疾　洁华清之流岂同禊洛救疴痒之疾宁比浴沂  

温泉四  

原汤泉　汤液　毖彼温泉　涌于地脉　温源愈出灵液徐清　増神女唾【`秦皇事见温泉二`】　三牲祭【`见同上`】  

壮秦丽汉【`宋刘义恭诗秦都壮温谷汉京丽汤泉`】　原萃士女【`见张衡温泉赋`】迈药石【`见上注王廙赋`】　増温涛若焚【`见曹植述行赋`】　洒胃湔肠兴羸起瘠【`见庾信温汤碑`】　烟青铜浦色白铅溪【`见同上`】　立玉女堂【`见前蓝田温泉事`】　大兴汤院【`唐明皇赐名于蓝田汤`】　半汤【`即江乗县半汤泉见前`】　长汤【`唐明皇于宫中别置长汤一十六所以供嫔御浴`】　供奉两汤【`专供明皇及贵妃浴见郑嵎津阳门诗注`】　莲花汤【`即华清宫中装饰石莲花于池上见前明皇杂录`】汤各别【`王建宫词宫前内里汤各别`】　将校赐汤【`见前唐史补`】　防玉  

池付一洗【`见后朱子温泉诗`】　此泉名不播【`宋晁冲之诗不见汝海之南鲁山左亦有此泉名不播`】　说汤头【`征夫问路说汤头见同上`】　瓦碧鱼鳞合　阶青雁齿封　溜倾银菡蓞　波浸玉芙蓉　色流五云之浆　味结三危之露　非醴泉而消疾　过神水之蠲疴  

温泉五  

原诗宋刘义恭温泉诗曰秦都壮温谷汉京丽汤泉炎徳潜逺液暄波起兹源　北齐刘逖浴温汤诗曰骊岫犹懐土新丰尚有家神井堪消疠温泉足荡邪紫苔生石岸黄沫拥金沙振衣殊未已翻能停使车　唐髙宗过温汤诗曰温渚停仙跸丰郊驻晓旌路曲廻轮影岩虚传漏声暖溜惊湍驶寒空碧雾轻林黄疎叶下野白曙霜明眺听良无已烟霞断续生　越王贞奉和过温汤诗曰凤辇腾宸驾骊籞次干游坎徳疏温液山隈派暖流寒氛空外拥蒸气沼中浮林凋帷影散云敛盖隂霜郊畅元览参差落景遒　王徳贞奉和过汤泉诗曰握图开万防属圣啓千年骊阜疏缇惊鸿映彩旃玉霜鸣凤野金阵藻龙川祥烟聚危岫态水溢飞泉停舆兴睿览还举大风篇　杨思元奉和过温汤诗曰丰城观汉迹温谷幸秦余地接幽王垒流分郑国渠风威肃文卫日彩镜雕舆逺岫凝氛重寒丛对影踈廻瞻汉章阙佳气满宸居　郑义真奉和过温汤诗曰洛川方驻跸丰野暂停銮汤泉恒独涌温谷岂知寒漏鼓依岩畔相风出树端岭烟遥聚草山月逈临鞍日用诚多幸天文遂仰观　増唐王建温泉宫诗曰十月一日天子来青绳御路无尘埃宫前内里汤各别每个白玉芙蓉开朝元门向山上起城绕青山龙暖水夜开金殿看星河宫女知更月明里武王得仙王母去山鸡昼鸣宫中树温泉泱泱出宫流宫使年年修玉楼禁兵去尽无射猎日西麋鹿登城头棃园弟子偷曲谱头白人间教歌舞　郭汭温汤即事诗曰天仗星辰转霜冬景气和树含温液润山入缭垣多丞相金钱赐平阳玉辇过接舆来自楚朝夕值行歌　又同崔员外汤泉即事诗曰辇辂移双阙宸游整六师天廻紫微座日转羽林旗霜气寒戈防军容壮武弓鸣射雁处泉暖跃龙时惠化成观俗讴謡入赋诗同欢王道盛相与咏雍熙　宋朱子温汤诗曰连山西南来中断还崛起干霄防千仞据地三百里飞峰上灵秀众壑下清美逮兹势力穷犹能出竒伟谁燃丹黄焰防此玉池水客来争解带万刼付一洗当年谢康乐弦絶今久矣水碧复流温相思五湖里王安石温泉诗曰寒泉诗所咏独此沸如蒸一气无  

冬夏诸阳自废兴人游不附火出亦疑冰更隐骊山下歊然雪满塍　明王格骊山温泉诗曰咸阙无雕辇骊山尚浴泉汤池同野壑水殿秪寒烟月冷新丰路沙沈渭浦田行人漫投足谁识濯龙年　熊上巳日浴温泉诗曰骊山宫殿锁温泉天寳遗踪故宛然绣谷春融丹井火金波月满鉴池莲玉顔承宠专恩泽翠辇来游惜暮年我亦逢时修禊事白头空负丽人天  

原赋后汉张衡温泉赋曰阳春之月百草萋萋余在逺行顾望有懐遂适骊山观温泉浴神井风中峦壮厥之独美思在化之所原感泽之普施乃为赋云览中域之珍怪兮无斯水之神灵控汤谷于瀛洲兮濯日月乎中营防髙山之北埏处幽屏以闲清于是殊方跋渉骏奔来臻士女熠其鳞萃纷杂遝其如烟乱曰天地之徳莫若生兮帝育蒸民懿厥成兮六气淫错有疾疠兮温泉汨焉以流兮蠲除苛慝服中正兮熙哉帝载保性命兮　魏曹植述行赋曰寻曲路之南隅观秦政之骊坟哀黔首之罹毒酷始皇之为君濯余身于神井伟温涛之若焚　増宋秦观游汤泉赋曰大江之濵东城之野有泉出焉直回峰负深谷分埓引源迤逦相属晨夜有声涵云注玉薄为虎洑为鱼目鳞介莫潜遇者斯浴此何水也哉野老告余曰涓涓莫虞嵗年不火而燠其名温泉呜呼岂非荧惑莅于上耶烛龙隐于中耶旁通咸池日御之所经耶幽精沈魄隂偿其负耶丹砂黄硫金石之气酷悍之所激耶  

原碑周王褒温汤碑曰原夫二仪开辟雷风以之通响五材运行水火因而并用炎上作苦既丽纯阳之徳润下作咸且协凝隂之度至于迁陵热谿沈鱼涌浪炎州烧地穴鼠含烟火井飞泉垂天逺扇焦源沸水冲流迸集甘州浴日跳波迈椒丘之野汤谷扬涛激水疾龙门之箭故以地伏流黄神泉愈疾云云其铭曰挺此温谷骊岳之隂白矾上彻丹砂下沈华清驻老飞流莹心谷神不死川徳愈深　庾信温汤碑曰咸池浴日先应緑甲之图砥柱浮天始受元彛之命仁则涤荡埃氛义则激扬清浊勇则负山余力弱则鸿毛不胜仲春则榆荚同流三月则桃花共下其色变者流为五云之浆其味美者结为三危之露烟青于铜浦色白于铅谿非神而长沸异龙池而独涌洒胃湔肠兴羸起瘠秦皇余石仍为雁齿之阶汉武旧陶即用鱼鳞之瓦山间水涌实表忠诚室内江流弥彰纯孝岂若醴泉消疾闻乎建武之朝神水蠲疴在乎咸康之世嵩山三仙之馆不孤擅于天池华隂百丈之泉岂独髙于莲井  

増记唐子西游汤泉记曰忠州过水十余里得白水又山行一里许得佛迹院院中涌二泉一冷泉一温泉相去歩武间而东泉热甚殆不可触指西泉解之然后调适可浴  

冰一  

原说文云冰水坚也韩诗说曰冰者穷谷隂气所聚不泄则结而为伏隂诗云二之日凿冰冲冲三之日纳于凌隂二之日夏之十二月三之日夏之正月【`周以十一月为正二之日当夏正十二月也三之日当夏之正月`】冲冲声也凌隂冰室也十二月之时天地大寒水化为冰凿取坚冰至正月纳藏于室之中人君春夏祭祀及其常食卒有凶事则得以敛人臣无冰室其终卒君锡之以冰故左传云日在北陆而藏冰西陆朝觌而出之其藏冰也深山穷谷凅隂沍寒于是乎取之其出之也朝之禄位賔食防祭于是乎用之其藏之也黒牡秬黍以享司寒其出之也桃弧棘矢以除其灾祭司寒而藏之献羔而啓之火出而毕赋自命夫命妇至于老疾无不受冰夫冰以风壮而以风出其藏之也周【`注周密也`】其用之也徧【`注徧及老疾也`】则冬无愆阳夏无伏隂人不夭札是也　风俗通云积冰曰凌冰壮曰冻冰流曰凘冰解曰泮　易坤卦曰初六履霜坚冰至象曰履霜坚冰隂始凝也驯致其道至坚冰也　毛诗曰诞寘之寒冰鸟覆翼之　礼记曰季冬天子命有司冰方盛取而藏之　増又曰仲春之月天子乃献羔开冰先荐寝庙　周礼凌人掌冰正嵗十有二月令斩冰三其凌祭祀供冰鉴賔客供冰大防供彛槃冰　家语曰霜降而妇功成嫁娶者行焉冰泮而农桑起婚礼杀于此　孝经援神契云髙山之巅无树深海之渊无冰刚太燥柔太温也　山海经云中极之渊深三百仞冰夷都焉冰夷人面而身龙　原老子曰涣若冰将释楚辞曰防兮归来北方不可以止増冰峩峩飞雪千里汉书曰晁错上书曰夫胡貉之地积隂之处也木皮  

三寸冰厚六尺　淮南子曰见一叶之落知嵗之将暮睹瓶中之冰而知天下之寒以近喻逺也　孙卿子曰冰生于水而寒于水　论衡曰夫防一炬火防一镬水终日不热也倚一尺冰置庖厨中终夜不寒也何则微小之感不能动大也今邹衍之叹不过如一炬尺冰而皇天巨大不徒镬水庖厨也一夫仰叹天为降霜何天之易感霜之易降也　増京房易传曰三月冰嵗不成四月冰天下荒五月冰其国亡六月冰天下兵　西京杂记曰汉制以酒滴为书取其不冰以玉为砚亦取其不冰也　原魏子曰危殆之国治不益之民是犹薄冰当白日聚毛过猛火也　邓析书曰明君之御民若乗奔而无辔履冰而负重也　博物志曰削冰令圆举以向日以艾承其影则有火出　束晳集曰吾闻薄冰凝池非登庙之寳零露垂林非缀冕之饰必将采素璧于层山探圆珠于重泉也　増陆机洛阳记曰冰室在宣扬门内恒有冰天子用赐王公众官　戴延之西征记云凌云台有冰井延之以六月持去经日犹坚也　述征记云北土渉寒下雨劲风鼓之不得流便冰合合便厚数尺庾鯈云余宅近南城有冰井方夏之月乃携友生登而游从彷徨徘徊凄其以寒乃作冰井赋　酉阳杂爼曰千嵗积冰结为玻瓈　卢氏杂说曰薄饼卷厚冰以刀切入迎刃而解　摭言曰袁参上姚崇书曰昔蒯人为商卖冰于市客苦热者将买之蒯人自以得时欲邀数倍之利客怒而去俄而其冰亦散今君坐青云之中平衡天下士皆欲附此亦君卖冰之秋而士买冰之际也  

冰二  

原史记周纪曰姜嫄为帝喾元妃出里见巨人迹而履之身动如孕朞而生子以为不祥弃于冰之上鸟以翼覆荐之　増晏子曰景公伐鲁得东门无泽问曰鲁年谷如何对曰隂不凝阳冰厚五寸者寒温节也寒温节则政平政平则年谷熟请礼鲁以息怨　左传曰楚子使防子冯为令尹遂以疾辞方暑阙地下冰而牀焉重茧衣裘鲜食而寝　又曰春无冰梓慎曰今兹宋郑其饥乎隂不胜阳也　原呉越春秋曰越王念呉欲复怨非一旦也苦思劳心夜以接日冬寒则抱冰夏热则握火愁心苦志悬胆于户出入尝之不絶于口　増列子曰老子幼学于尹文先生能翻驳四时夏月造冰　原孙盛杂语曰王祥字休徴性至孝后母苛虐欲危害祥祥色养无怠盛寒之月后母曰吾思生鱼于时河水冰坚祥脱衣将剖冰求之有少处冰解下有鱼出因以奉养　増异苑曰石勒伐刘曜于洛阳从大河南济时河冻将合军至而冰自泮舟楫无阂遂生擒曜谓是神灵之助　南燕录曰慕容徳正月渡黎阳津其夕流凘冰合是夜济师旦魏师至而冰泮邺令韩言于徳曰昔光武渡滹沱冰凘自合今大王济河天桥自成徳廼大悦　鹤林玉露曰南燕汝水不冰燕王慕容超恶之李超对曰良由逼带京城近日月也燕王大悦　北齐书曰赵郡王叡为定州刺史监筑长城于时六月定州先常藏冰长史宋钦道以叡冐热遣使倍道送冰叡对之叹曰三军皆饮温水吾何义独进寒冰遂至销液竟不一尝兵人感悦　又曰文宣时周人常惧齐兵之西度恒以冬月守河椎冰　天寳遗事曰冬至日大雪至午雪霁寒结檐溜皆为冰条妃子使侍儿敲下二条看玩帝晩朝回问之曰所玩冰筯也帝谓左右曰妃子聪慧此象可爱也　唐书曰或劝进士张彖谒杨国忠彖曰君辈倚杨右相如泰山吾当以为冰山耳遂隐居嵩山开元遗事曰王休居太白山下日与僧道异人徃还  

每至冬时取溪冰敲其精莹者煮建茗共賔客饮之杜阳编曰顺宗初拘弭国贡长坚冰其国有大凝山中有冰千年不释乃赍至京师洁冷如故虽炎暑赫日不消　五行志曰穆宗长庆元年海州海水冰南北二百里东望无际　又曰景福中沧州城堑中冰有纹如画有竹木牡丹车马人物楼殿台阁之状时人以为地当有兵难近华孽也　酉阳杂爼曰李彦佐在沧景太和九年有诏召浮阳兵北渡黄河时冬十二月至济南郡使击冰延舟冰触舟舟覆诏失李公惊惧乃令津吏不得诏尽死吏惧且请公一祝于河李公乃令具爵祝河伯曰明天子在上川渎咸秩河伯当卫天子诏何反溺之天将谪尔吏酹冰辞已忽有声如震河冰中断可三十丈吏沈钓索一钓而出封角如旧惟篆印微湿耳唐史曰蓝田县嵗贡冰常在冬杪如蓝水不冰则主吏宣命以祭一夕而成冰　周太祖干祐中北征至澶州驿河冰已解浮桥难立众忧之其夜西北风烈凝冻比旦津吏报冰坚可渡歩践氷而行众谓之凌桥日夕津吏报曰冰桥泮矣　郭忠恕传曰穷冬即凿河冰而浴其傍凌凘消释人皆异之　大金国志曰金末河水冻成文又有花卉禽兽之状巧过雕镂时人谓之天画  

冰三  

原始冰　未泮【`月令孟冬之月水始冰　诗迨冰未泮`】　朝凝　时燠【`寒冰夜结亦曰朝凝　公羊冬无冰时燠也`】　狐听　鱼跃【`述征记曰河冰始合狐听无声方得渡　下王祥事`】　献羔　祭韭【`献羔而啓　四之日祭韭`】　皑皑　峩峩【`上见思元赋　下见楚词`】　象玉　比珠【`曹植七忿曰素氷象玉难可磨荡结土成龙遭雨则伤下见顾恺之赋`】　冬壮　春释【`礼记云孟冬之月地始冻仲冬之月冰益壮地始坼　淮南子曰夫水向冬则凝而为冰迎春则释而为水冰水易施乎前后`】　六尺　百丈【`上见前东方朔神异经曰北方有冰万里厚百丈鼷鼠在冰下土中焉其毛长八尺可为褥却风寒`】　霜坚风壮【`详见前`】　水复　泉沍【`毛诗注曰冰盛水复则命取冰于山林　张衡思赋曰行积冰之皑皑清泉沍而不流`】　鱼负　鸟覆【`易通卦验曰大雪鱼负冰郑注曰负冰上近冰也　下详前`】　履霜　积雪【`上见前　楚辞曰桂棹兮兰栧斵冰兮积雪王逸注曰遭天盛寒斵斫冰冻纷然如雪言已勤苦`】　夕饮　朝餐【`庄子叶公语沈诸梁曰朝受命而夕饮冰我其内热欤　谢灵运苦寒行曰樵苏无夙饮凿冰煮朝餐悲矣采薇唱苦哉有余酸`】　増为楼荐庙【`三辅黄图建章宫北积冰为楼　下见前冰一`】　敲筯　作糜【`上见前冰二`】  

【`魏武帝诗斧冰持作糜`】　醒酒　煮茶【`黄山谷诗馈妇初供醒酒冰　敲冰煮茶乃王休太白山事见前`】　原后稷鸟　王祥鱼【`并见前`】　阖庐室　琅邪井【`越絶书曰吴阊门外郭中家者阖庐冰室　薛莹汉书曰灵帝光和六年冬北海东莱琅邪井中冰厚丈余`】　河流凘　海结凌【`薛莹后汉书曰光武至蓟上王郎使兵至上发蓟晨夜驰骛至下曲阳滹沱河导吏还言河流凘无船不可渡比至冰可乗帝遂得渡滹沱河　王隐晋书曰慕容皝上言正月十二日征平郭逺海为冰结凌行海中三百余里详海`】　夏疑　春鱼上【`庄子曰夏不可以语于冰者笃于时也曲士不可以语于道者束于教也孙绰天台山赋曰哂夏之疑冰整轻翼而思矫　礼记曰立春之日东风解冻又五日蛰始振又五日鱼上冰风不解冻号令不行鱼不上冰兵甲不藏`】　北方鼠　东海蚕【`上见百丈注　王子年拾遗记曰东海员峤山有冰蚕长七寸有鳞角以霜雪覆之始为茧其色五采织为文锦入水不濡投火不燎`】　増姑射肌　太真泪【`庄子藐姑射之山有神人焉肌肤若冰雪　天寳遗事太真初承恩召与父母别涕泣登车时天寒泪结红冰`】　贡长坚　持一半【`上见冰二　李陵持一半冰半音判一片也`】　饮月窟　咏玉壶【`李白咏苏武诗渴饮月窟冰鲍明逺诗清如玉壶冰`】　原夏颁秋刷　藏周用徧【`郑周礼注曰暑气盛王以冰颁赐秋凉冰不可用以清除其室也　下详前叙`】　三倍为防　二日乃凿【`上周礼　下豳风并见前冰一`】　食禄之家　凌人之职【`上左传　下周礼并见前冰一`】　春治冰鉴　祭供彛槃【`鉴盛冰器也　彛槃亦器也丧事供彛槃冰所以寒尸置牀也`】　老病必受　丧祭亦霑　冰室春开　玉壶夏荐　取顺沍寒　用资清暑　雅协豳诗　未乖周礼　増千年不释【`拘弥国所贡`】六月犹坚【`凌云台所藏`】　厚赐汝南　亟输赵郡【`八王故事汝南`】  

【`王葬诏赐冰五斛　下见前赵郡王叡一条`】　琢山避暑　似画名天【`开元遗事杨氏子弟至三伏中取大冰成山宴客客有寒色　天画见前金国志`】　白取不偿　宋招难返【`止戈集长安冰至夏月其价等金壁惟白少傅诗名甚重论筐取之不偿价　下见前楚词`】原虑疑之时不可阙也　及狐听之日于以藏之致夏之疑阙而为罪　遇时燠之变责则难加冰四  

原寒【`易曰干为寒为冰`】　履薄【`诗如履薄冰`】　渉春【`书如渉春冰`】　东风解　开冰　开荐【`皆月令见前冰一`】　増木冰【`左传成公十六年雨木冰`】原四时不害【`谓冬无愆阳夏无伏隂春无凄风秋无苦雨见左传`】　弃而不用【`传云今藏川池之冰弃而不用言不取于山谷又颁用之余则弃之`】　藏而无灾【`详上`】　山人乃取【`县人传之舆人纳之人藏之山人谓虞官也`】　七月卒章【`藏冰之道也豳风诗`】藏冰　丧浴【`皆左传见前`】　以凝之水【`周礼水有时以凝`】　颁冰凌人是掌【`皆周礼见前`】　増木介【`五行志长老名木冰为木介介者兵象也`】　原琢【`文子曰巧冶不能销木良匠不能琢冰`】　镂【`盐铁论画脂镂冰费日损工`】　积水成【`増冰为积水所成`】　不冶之冰【`海赋阳冰不冶`】　投丸防【`后汉青州刺史焦和召治戎列巫史禜祷又恐贼乘冰过多作防冰丸投河众贼遂溃`】　増椎冰人【`魏太祖使人椎渠水冰以通船谓为椎冰人`】　冰清【`世说妇翁冰清谓乐广也`】　原守河椎【`北齐文宣时周人惧齐人西渡常守河椎冰`】　清【`鲍明逺诗清如玉壶冰`】　凅沍【`凝也`】　淋漓【`泮也`】纳于凌室　采于山隂　当栗烈之辰　入沍寒之  

室【`文`】　増玉井冰【`杜诗敢望君王玉井冰`】　酒冰【`黄山谷诗风力欲冰酒`】挺银竹【`黄山谷诗雪后排檐挺银竹`】　冰才【`性理正防海水凝则冰浮则沤然冰之才沤之性海不得而与焉`】　冰壶【`性理张子曰李愿中如冰壶秋月莹彻无瑕非吾曹所及`】　冰人【`孟蜀时潘正连以财结权要或戒之乃曰非是求援不欲以冷语冰人耳见小史`】  

冰五  

原诗梁沈君攸咏冰应教诗曰日华照冰彩灼烁自相明隂潭欲半解阳岸已全轻未释苔文隐将销草气生稍得观鱼上非独见狐惊倘逢魏后术当验可为城唐富嘉谟明冰篇曰北陆苍茫河海凝南山防干昼夜冰素彩峩峩明月升深山穷谷不自见安知采斵备嘉荐隂房凅沍掩寒扇阳春二月朝始暾春光潭沲度千门明冰时出御至尊彤庭赫赫九仪备腰玉煌煌千官事明冰毕赋周在位忆昨沙朔寒风涨昆仑长河冰始壮漫汗仑积亭障邕邕鸣雁江上来禁苑池台冰始开摇春涵緑映楼台豳歌七月王风始明冰藏用昭物四时不忒千万祀　増宋孔武仲食冰诗曰冬冰冽冽虽可畏夏冰皎皎人共喜休论中使押金盘荷叶裹来深宫里胸烦肺涸聊一苏任尔青蝇相趂死经时不壊已可怜济物之功尚如此人言霜雪比小人我谓坚冰似君子　杨廷秀敲冰诗曰穉子金盆照晓冰彩丝穿取当银钲敲成玉磬林中响忽作玻瓈碎地声　程伯淳食冰诗曰车倦人烦渴思长岩中冰片玉成方老仙笑我尘劳久乞与云膏洗俗肠　明杨基咏冰诗曰凌室啓深藏殊恩赐上方壶清迷练色瓯薄耀寒光当座人俱素登筵体共凉莹含银液洁甘荐蜜脾香浅碧迎歌扇微红映舞裳明愁难作鉴坚恐易成浆瑞拟金窻雪勲髙玉井霜屏慙云母热帘咤水晶长醉客狂思词臣渴愿尝陈王方避暑突兀殿中央  

原赋晋顾恺之冰赋曰激厉风而贞质仰和景而融晖清流离之光彻邈云英之巍巍尔乃连绵络幕乍结乍无翕然灵化得渐已麤缃白随川方圆随渠义刚有折照壶则虚托形超象比朗珠一综理而常全经百合而弥切转若惊电照若澄月积如累空泮若堕节临坚投轻应变缕裂琼碎星流精练清越若乃上结薄映下镜长泉灵葩随流含馨扬鲜　庾儵冰井赋曰嘉隂阳之博施美天地之广宣万物杂而无越不易以相干或专阳负暑或凅隂沍寒涂虽殊而同归信恊徳而俱延于是孟冬之月羣隂毕升霜雪纷其交沦流波结而成凌啓南墉之重隩将却热以藏冰山人是取县人是承纳逺宫之防宇静幽澹以清澂抱坚精之元素发川灵而长凝于是寒往暑来四时代序帝将攘患炎灾是御尔乃携我同援我烝徒将渉寒薮害气是除攀灵舰而増举爰自托于城隅仰瞻重构俯临隂穴凄清惊冷觱发栗烈余寒严悴凄若霜雪乃命有司啓彼潜户寒风惨悴此焉清暑格炎灵之恣曜兮摧盛阳之暴怒弭和春之凄风兮遏温夏之苦雨保百姓之艰难兮俾羣生之宁处及至股肱或亏卿士殒防宁神扇暑肃厉清凉用处凶礼无失典常美厚徳之兼爱兮乃惠存以及亡　増唐陆环水始冰赋曰润下之性有时可凝暑归寒集阳闭隂升吹寒风之逺派蹙冻雨而成冰俾巨海以息浪胡涓波之足徴北陆隂凅寒泉井冽天吴外抟灵胥自洁含贞抱虚既莹且澈断流而棱棱劒威照日而片片霜切馺坳曲陵湫穴苍山瓮石大冶流铁圆光而蚌珠可掬朝渉而马蹄可折既否隔于风云亦秘藏于鱼鼈　又冰赋隂气盛阳晶灭杀气鸿洞严飇栗烈当此时也何水不凝何潭不结瞻山则万壑俱闭归海则百川潜泄谅造化之自然羗难得而备说佳其空冷愈坚风凄益壮汗漫棱层委积亭嶂交河则战士加守合浦乃渔人迷望况乎天道无私所应多姿云禽下覆彰后稷之圣徳泉鱼出跃表王祥之孝思然而题周官顺时令皎皎雪聚皑皑山净盘重涧而疑璧防圆池而若镜与海镜而混辉将玉壶而相映　侯喜玉壶冰赋曰若其禀性温如作器含虚正色则惟珍是务立操则匪贞不居尔乃严气凝元隂作寒飇一振具物寥索川皛皛以凌满林稍稍而木落日既暮兮金闺寂夜一寒兮玉壶陈素冰满腹清光照人临象筵而色媚入金镜而影新对之者畅虑观之者清神能励贪夫何假盘盂之戒有同儒士长为席上之珍　张皓藏冰赋曰国之造物时惟用天履在嵗之穷纪知増冰之腹坚可以备用凌人主焉羞秬黍以为荐率司寒而是先于是入坎逾峥嵘乍逼侧以径险复趦趄而不征爽气旁达凝隂上清始峩峩而不见遽冲冲而有声是伐是取登乎上京朝风而益壮对夜月而俱明崇凌既啓隂井方渫含声色而转深拂霜威而逾洁不劘不劂如磋如切掩下方以凅沍匪上腾之发泄　王起开冰赋曰木徳司辰条风报春物惟求旧令乃谋新有颁冰之职有伐冰之臣安得深藏于重壤自当登御于一人有司奉明诏荐清庙啓其空观其徼连锸既下不作冲冲之声厚土忽开已发峩峩之照献羔之礼既宣祭韭之义克全将使隂不伏阳不愆讵有东风之解莫移北陆之坚皎洁兮玉壶乍夺清莹兮金镜争鲜鉴乎其中虽临深而履薄积于其外终岳峙而峰连此舆人之所纳县人之所传乃袚以桃弧升于兰殿凌隂去而寒尽御座来而春变其为利也溥其为用也徧羣寮是锡足以表鸿恩百祀方修足以成嘉荐  

原啓梁沈约谢敕赐冰啓曰窃惟司寒辍响自前代凌室旷官歴兹永久圣功阐物逸典备甄穷深既采园池靡用有籍羔秬无灾霜雹  

増状唐白居易谢赐冰状曰伏以颁冰之仪朝廷盛典以其非常之物用表特异之恩况春羔之荐时始因风出当夏之疑日忽自天来烦暑迎销清飇随至受此殊赐臣何以堪欣骇慙惶若无所措但饮之栗栗常倾受命之心捧之兢兢永懐履薄之戒以斯惕励用答皇恩谨奉状陈谢以闻  

増判裴幼卿藏冰不固判曰嵗纪星廻时遵月令啓凌隂之室享司寒之神山人县人即分官而有典北陆西陆将日以无差乃采沍寒必于穷谷岂可未终见睍遽此晞阳望朝觌而未开与隆冬而共尽主司先标尺様输纳当有程期岂三令之莫申何一言之匪効既乖守职讵可逃刑  

## 御定渊鉴类函卷三十二

地部十【`川泽　薮附　湖`】  

川泽一【`薮附`】  

増释名曰川者穿地而流也　周礼地官曰注渎曰川尔雅曰水通流曰川　月令章句曰泉流注海曰川释名曰下而有水曰泽今兖州人谓泽曰掌水渟处  

如掌中也　尔雅曰水所钟曰泽　文子曰髙莫髙于天下莫下于泽天髙泽下圣人法之　风俗通曰薮之为言厚也有草木鱼鼈所以厚养人君与百姓者也周礼曰泽无水有草木曰薮薮一作掫　礼运曰麟凤在郊薮　左传曰山薮藏疾  

川泽二【`薮附`】  

増尚书禹曰予决九川距四海濬畎浍距川　国语曰三川竭【`河洛伊也`】　庄子曰禹治名川三百支川三千　妲己川在灵台县旧传妲己生于此　洋川戚夫人所生  

处汉髙祖得而宠之夫人思慕本乡追求洋川之旧髙帝为驿致长安蠲复其乡　樊川在西安即樊哙食邑朔州居延川一名居延泽苏武尝囚此　若耶溪旁  

有沈酿川旧志郑宏应举赴洛亲友饯于此　牧马川在蜀之双流县刘先主置籍田牧马故名　文川在泾阳百顷原北水邨花卉逺望如画乃唐李靖故居　陇州鱼龙川川有五色鱼人不敢取即杜诗所云水落鱼龙夜　日斤川系隰州及蒲县两界水其水屈曲入黄河　酉阳杂爼云朱崖有一岛民苦无井海水咸不可饮取草木汁饮之故名木饮川　唐六典云江河之水自西极逹于东溟中国之大川其余百三十有五水是为中川其千二百五十有二水是为小川　史记曰舜渔于雷泽　墨子曰舜渔濩泽　禹贡曰九泽既陂诗曰东有甫草即圃田泽泽产麻黄草今开封之荥泽是也　左传曰董泽之蒲泽在闻喜县即董氏豢龙处穆天子传曰天子北征舍于珠泽　戴延之西征记  

曰巨泽鲁之西界孔子获麟处　管子曰北泽烧火照台下管子曰万乗之国不可无薪而炊今北泽烧农夫得卖其薪荛一束十倍　史记曰汉武帝元封四年祠西畤繇回中北出萧关歴独鹿鸣泽　后汉书云安帝永初元年以广成游猎地假与贫人于时马融作广成颂广成泽在梁县　郡国志云临潼南有煮盐泽苻秦于此煮盐　荆州记曰晋羊祜镇荆州尝取江陵泽中鹤教之翔舞以娯宾客因名鹤泽　舆地志曰梓泽在洛下王城西北与金谷相近　晋书曰陶侃少时渔于雷泽网得一织梭以置于壁有顷雷雨至化龙去　陶渊明作彭泽宰故称陶彭泽　楚有七泽小者云梦方九百里　左传曰防子之女弃子于梦中无云字楚子济江寝于云中无梦字是知云梦乃二泽禹贡尔雅皆曰云梦者并举二泽言之耳旧尚书云梦土作乂唐太宗得古本作云土梦作乂遂诏从古本　统志曰泗水县漏泽其穴有五春夏积水秋冬漏尽　秦州记曰坳泽河水之所潜也其源浑浑泡泡者也东去玉门阳关一千三百里　周礼职方九薮扬州曰具区荆州曰云梦豫州曰圃田青州曰望诸兖州曰大野雍州曰蒲幽州曰貕养冀州曰阳纡并州曰昭余祁　淮南子曰何谓九薮越之具区楚之云梦秦之阳纡晋之大陆郑之圃田宋之孟诸齐之海隅赵之钜鹿燕之昭余　原尔雅十薮鲁有大野晋有大陆秦有阳陓宋有孟诸楚有云梦呉越之间有具区齐有海隅燕有昭余祁郑有圃田周有焦防三书所纪薮名大同小异  

川泽三【`薮附`】  

原为泽　疏川【`易兊为泽　国语疏川导滞`】　出云　钟水【`礼山川出云下尔雅见前`】　通流　画地【`上尔雅见前画地成川`】　为稼　采英【`周礼稻人掌稼下地凡稼泽夏以水殄草而芟夷之郑注以泽为稼　诗彼汾沮洳言采其英`】　禹决周竭【`上书见前　国语三川竭`】　禹治　秦专【`上庄子见前　秦任商鞅専川泽之利`】国主　子在【`传国主山川　论语子在川上`】　防海　涤源【`呉都赋百川派`】  

【`别归海而防书九川涤源`】　　积形　流血【`家语川为积形　王莽时川谷流人血`】鳞宜　鱼逝【`大司徒辨五土之物二曰川泽动物宜鳞物　川涸而鱼逝`】　灌注沸腾【`庄子百川灌注诗百川沸腾`】　増障川　丽泽【`韩愈文障百川而东之　易丽泽兑`】　沈酿　煮盐【`上川下泽并见前`】　渔雷　饮木【`上泽见前下川见前`】　伪游　实表【`汉髙祖伪游云梦　更名戚夫人所生洋川乡曰县实表诞载之休`】原叔在　物归【`诗叔在薮　国语薮物之归也`】　十薮　九两【`上尔雅见前周礼九两系人九曰薮以富得人谓使人富薮中物也`】　耦耕　藏疾【`耦耕幽薮下左传见前`】　无水　不崇【`上周礼见前　国语不崇薮泽崇髙也`】　増善谈　为谤【`晋裴顔善谈论时谓言谈之林薮　身居下流为谤薮`】　原随山濬　阅水成【`书随山濬川　陆机叹逝赋川阅水而成川`】　以时入　不使居【`礼以时入川而不禁又礼曰圣人所以顺山者不使居川`】　傅说济　辛有适【`说命若济巨川用汝作舟`】  

【`楫　左传辛有适伊川见被发而祭于野者`】　有草木　蓄鸟兽【`上详前薮释名内周礼太宰九职四曰薮牧养蓄鸟兽`】　増赐孟诸　发逢忌【`左传楚子玉梦河神谓己畀予琼弁予赐汝孟诸之麋　梁惠王发逢忌之薮以赐民即逢泽也`】  

川泽四【`薮附`】  

原利渉大川【`易`】　在地成形【`易`】　设险守国【`易王公设险以守其国`】　増通气【`易山泽通气`】　原川泽浒浒【`诗`】　居民【`王制居民川泽沮洳`】　取材用【`礼`】　为下必因【`孟子为下必因川泽`】　川衡掌禁令【`掌廵川泽之禁令而平其守见周礼`】　泽虞掌政令【`掌国泽之政令为之厉禁见周礼`】増无曲防【`齐桓五命`】　原守萑蒲【`左传泽之萑蒲舟蛟守之`】　増涸泽之精【`管子曰涸泽数百嵗水不絶者生庆忌其状若人长四寸黄衣黄冠戴黄葢乗水鸟好疾驰以其名呼之可使千里外一日反报此涸泽之精也`】　渔者谏【`新序曰晋公逐兽于砀入大泽迷不知所出问渔者送出泽因以谏公令记其名渔者曰公亟反国臣亦反渔所`】　原为民【`后汉书冲拂为颍川守刘翊为功曹时杨翟黄纲恃程夫人权力求川泽翊对曰名山大川不以封为民也`】　増无防【`贾让曰大川无防`】　原不足卫【`蜀都赋山川不足以周卫也`】　不辞盈【`海者川不辞盈`】　泝【`魏武泝秦川而举旗`】　临【`文悟临川而有悲`】　懐珠而媚【`文水懐珠而川媚`】　朗咏长川　六川【`河水赤水辽水黒水江水淮水`】　八川【`泾渭灞浐涝潏沣滈`】　九泽【`见前`】　七泽【`见前`】　薮泽之利【`谷梁筑鹿囿山川薮泽之利可与人共也`】　増萃渊薮【`左传纣为天下逋逃主萃渊薮`】  

川泽五【`薮附`】  

増诗宋杨万里过霅川大溪诗曰菰蒲际天青无边只堪莲荡不堪田中有一溪元不逺折作三百六十湾政如緑锦地衣上玉龙盘屈于其间前船未转后船隔前湾望得到不得及至前湾到得时只与后湾才咫尺朝来已度数百萦问知徳清犹半程老夫乍喜櫂夫闷营有到时君莫问  

原赋魏文帝济川赋曰临济川之鲁淮览洪波之容裔濞腾扬以相薄激长风而亟逝漫浩汗而难测眇不覩其垠际于是龙神嬉鸿鸾羣翔鳞介霍驿载止载行俯唼菁藻仰餐若芳永号长吟延首相望美玉昭晰以曜晖明珠灼灼而流光于是游览既厌日亦西倾朱旗电曜击鼓雷鸣长驱风厉悠尔北征思魏都以偃息托华屋而遨游酌元清于金罍腾羽觞以献酬　晋应贞临川赋曰陟緜冈之迢邈临窈谷之濬遐览丹源之冽泉眷悬流之清波潄瀬而漾沚顺黄崖而荡搏激重岩之絶根拂崇丘之飞防然后隂渠洞出边浍旁开倐熠髙骛皓长懐盘溢郁没云转飇廻屏侧为之飞陨壁岸为之陂隤列以青林防以緑枝柽松蓊茸于其侧杨柳婀娜乎其下水则髙溜承崖悬泉属岭别流分注冰莹玉静清波引镜形无遁影  

湖一  

原说文曰湖大陂也水泽所仰以灌溉也　广雅云湖池也　风俗通云湖都也流渎四面所隈都也　周官扬州其浸五湖按张勃呉录五湖者太湖之别名其周行五百余里故以五湖名虞翻又云太湖水通五道谓之五湖或说以太湖射渎湖上湖洮湖滆湖为五湖按国语呉越战于五湖直在笠泽一湖中战耳则知诸说非也扬州记曰太湖一名震泽一名笠泽一名洞庭越絶书曰太湖周三万六千顷在呉兴　风土记曰阳羡县东有太湖中有包山山下有洞穴潜行地中云无所不通谓之洞庭地脉也　増陆鲁望云太湖上禀咸池五车之气故一水五名然湖中亦自有五名曰菱湖游湖莫湖贡湖胥湖　原荆州记云宫亭湖即彭蠡泽也亦谓之彭泽湖一名滙泽青草湖一名洞庭湖凡此并昭昭尤着又广大也　总记湖名居巢县有巢湖杨泉湖　呉郡有临平湖女坟湖　鄮县有黄金湖　山隂有镜湖廻踵湖兰湖华湖鱼湖山隂湖　溧阳有长荡湖　阜陵有麻湖　建业有后湖一名武湖又有蒋陵湖髙湖　浔阳有招湖　无锡有射渎湖尸湖小湖耆湖乗湖犹湖谯湖雍湖昆湖　江东有滆湖　郢县有赤湖　蜀有白羊湖　山阳郡有樊梁湖射阳湖津湖　新安有白马湖　常熟有赤山湖夏架湖丹阳湖张昭湖昭封娄侯又名娄湖又有髙平湖太傅湖太傅即谢安也又有著作簿湖刘南蛮湖侍中湖张侯湖葛塘湖倪塘湖庾冰湖　东阳有徐湖　永嘉有蒋公湖　武昌有长湖　琅邪有摄湖　钱塘有明圣湖淮湖承湖承湖一名诏息湖　京口有醴湖孟佐湖半阳湖龙目湖刼亭湖新丰湖　呉兴有欣湖　武陵有丹坡湖　始兴有沧湖洋湖锜湖梅湖　荆州有大井湖髙沙湖大浐湖马骨湖支湖陂湖赤湖沔湖　酃县有湖　南康有平湖　豫州有芍陂湖　南越有石湖鄿春有菜黄湖　曲阿有后湖　増一统志云顺天  

府治西有太湖南流入洗马沟与玉渊潭燕家泊诸水滙而为西湖　又曰西湖在玉泉山下湖环十余里荷蒲菱芡与沙禽水鸟隐映云霞中不减江乡佳境也金陵记云建业后湖初名北河以壅北山之水刘宋初筑堤南抵白塘以肄舟师元嘉中乃改名武湖周四十里水两派下入秦淮　郡国志曰溧阳长荡湖一名洮湖周处韦昭郦道元皆以为五湖之一　统志云射渎湖在无锡名无锡湖一名芙蓉湖又或云即上湖又曰丹阳县北有后湖即练湖也南徐记晋时陈敏所开舆地记云曲阿出名酒皆后湖水所酿故醇冽也刘桢京口记云龙目湖始皇东廵亲相形势云此有天子气使赭衣徒凿湖中长冈使断因改名丹徒　钱塘记云临平湖在盐官亘五十里晋武帝咸宁中有星孛于大角占者云呉临平湖自汉末壅至是当开又云此湖开天下宁是嵗呉平天下混一　又曰诏息湖去邑十里故老传秦始皇廵狩经涂暂憩因名诏息　又曰明圣湖周绕三十里汉时金牛见湖中以为明圣之瑞因称明圣又以负郭而西称西湖唐长庆二年白居易为杭州刺史筑堤捍湖故自段桥至孤山为白公堤呉越王时置捞湖兵士千人至宋苏轼为郡守取葑泥积湖中南北径十余里为长隄今称苏公隄西曰里湖东曰外湖　旧志曰西湖本通海东至沙河塘南向大江故始皇东游泛海舣舟于此今山麓有缆船石　舆地记曰镜湖即鉴湖本名庆湖故贺方囘号庆湖居士以避汉安帝父清河王讳改为镜或云轩辕得寳镜于此长沙志曰洞庭之水潴七百里在岳州城西　原荆  

州记曰巴陵有青草湖周廻数百里日月出没其中因湖南有青草山故名　増又统志云青草湖一名巴丘湖北连洞庭南接潇湘东纳汨罗之水每秋夏水泛与洞庭为一水涸则此湖先干青草生焉浔阳记曰彭蠡湖在南康府南即今之鄱阳湖　又曰宫亭湖即彭蠡其名宫亭也或谓因庐山三宫得名按尔雅大山曰宫不必尽由三宫矣　原裴氏广州记曰庐山顶有湖广数顷有杨梅山桃止得于上饱噉不得持去　邓徳明南康记曰平固县覆笥山上有太湖周数十里灵果异物皆不可识又有石鴈浮在湖中每至秋天石鴈飞鸣如时也　秦州记曰武都山前有湖冬夏无増减义熙初有白龙于此湖升天　神异经曰北方荒外有石湖其水恒冰　又曰亶州有温湖　拾遗记曰贠峤山有方湖  

湖二  

増史记曰黄帝登熊湘作咸池乐张于洞庭之野　原吴录曰书云三江既入震泽底定震泽呉西南太湖也増郡国志云彭蠡湖心有大孤山石髙数十丈大禹  

刻石以纪功焉有乞乌随船行舟人掷抟饭接之髙下不失一粒　呉地记曰呉王女取土成湖又郡国志云阖闾食蒸鱼留半赐三女三女怨自杀王痛之于郭西文石为椁金印玉牒银罇朱盘悉以送因名女坟湖　原风俗通曰越灭呉范蠡乗舟于五湖　増呉录曰范蠡湖在嘉兴府治西南中有西施妆台遗址相传即蠡寓处　寰宇记曰车马湖在如臯相传范蠡为五湖之游弃车马于此岸　原淮南子曰夫歴阳之都一夕反而为湖歴阳淮南国名昔有老妪常行仁义有两书生过之谓曰此国当没为湖视东城门阃有血便走上山勿返顾也自尔此妪数往视阃吏问之妪对如其言至暮门吏杀鸡以血涂门明日妪早往视门血便走上山国没为湖　増金陵志曰莫愁湖在石头城西广可二顷中植芰荷引古乐府莫愁家在石城西之名其实莫愁楚产石城楚地也　西京杂记曰防稽人顾翺事母至孝母好食雕胡饭躬自采撷还家导水自种每有赢储家亦近太湖湖中后自生雕胡无复余草郡县表其闾舍　呉地记云当湖在平湖治东周四十余里即汉时防为湖者亢旱水涸其街陌遗迹隐隐可见防稽记曰汉顺帝永和五年防稽太守马臻创立镜  

湖在防稽山隂两县界筑塘畜水髙丈余周廻三百一十里溉田九千顷创湖之始多淹宅有千余人怨诉于台臻遂被刑于市及台中遣使按鞫总不见人验籍皆死亡人名　神仙传云东汉时庐山庙有神于帐中与人言语饮酒投杯能令彭蠡湖中分风船行者举帆相逢栾巴为豫章太守未到十数日庙间神不复作声建康实录曰呉孙皓寳元年开城北渠引后湖水  

廵绕殿堂穷极伎巧　钱塘记曰石鼓湖在杭州府城东北桐扣山下晋武帝时岸崩出一石鼓扣之无声张华命取蜀中桐木刻鱼形扣之声闻数里　郡国志曰酃湖在衡州府城东其水湛然緑色取以酿酒极佳晋武帝荐之太庙呉都赋飞琼觞而酌酃緑即此　寰宇记曰仓基湖在宿迁东南周四十五里石崇积贮之仓有闸曰石崇闸亦季伦时筑以攞木为桩好事者扪拭于水犹有铁环可验　晋书曰巴丘湖沅湘之防表里山川荆蛮之所恃也杜预乃开杨口起夏水达巴陵千余里内防长江之险外通郴桂之漕南土歌之曰后世无叛由杜翁孰识智名与勇功　寰宇记曰迎担湖晋南渡衣冠席卷过江客主相迎行李塞于湖上后人因呼迎担湖　又曰千里湖在溧阳东南产莼菜即陆机所谓千里莼羮未下盐豉者　武昌记曰武昌南湖通江夏于时靡所产植陶太尉立塘水自不竭因取琅邪郡隔湖菱着湖内菱甚甘美　世说曰谢万经曲阿后湖问左右此是何水答曰曲阿湖谢曰故当渊注渟着纳而不流　原语林曰褚公与孙绰游曲阿后湖狂风忽起舫欲倾褚公已醉乃曰此舫人皆无可以招天谴者惟有兴公多尘滓正当以厌天欲耳便欲捉掷水中孙遽无计唯大啼曰季野卿念我　述异记曰桓冲为江州刺史乃遣人周行庐山冀覩灵异既陟崇巘有一湖匝生桑树有大羣白鹅湖中有败艑赤鳞鱼　増宋书曰防稽太守孟顗事佛精恳而为谢灵运所轻东郭有廻踵湖灵运求决以为田太祖令州郡履行此湖去郭近水物所出百姓惜之顗坚执不与灵运既不得囘踵又求始宁岯崲湖为田顗又固执灵运谓觊非存利民正虑决湖多害生命言论毁伤遂搆雠隟　穷神秘苑曰昭明太子薨封坟之际有燕雀数万衔土以増其上坟侧有湖后人因名燕雀湖　图经曰歙县篁墩湖其中有蜃常与吕湖蜃鬭程灵铣好勇而善射梦蜃化为人告之曰吾为吕湖蜃所厄君能助我必厚报束白练者吾也明日灵铣弯弧助之正中后蜃不知所之后人名其处为蜃滩　唐书曰禇无量字度杭州盐官人也幼孤贫励志好学家近临平湖时湖中有龙鬭倾里闬就观之无量时年十二读书晏然不动　又曰贺知章天寳初病梦游帝居数日寤乃请为道士还乡里诏许之以宅为千秋观而居又求周宫湖数顷为放生池有诏赐镜湖剡溪一曲　李白郎官湖序曰尚书郎张谓出使夏口沔州牧杜公汉阳宰王公觞于江城之南湖方夜月如练清光可掇张公殊有胜槩四望超然乃顾白曰此湖古来贤豪游者非一而枉践佳景寂寞无闻夫子可为我标以嘉名俾传不朽白因举酒酌水号之曰郎官湖　金陵志曰李白常游丹阳湖酷爱其景乃张帆载酒纵意往来有诗云湖与元气连风波浩难止天外贾客归云间片帆起　酉阳杂爼曰歴城北二里有莲子湖周环二十里湖中多莲花魏袁翻曽在湖防集参军张伯瑜谘公言向为血羮频不能就公曰取湖水必成也遂如公语果成时清河王谘公何义公曰可思湖目王未解主簿房叔道曰藕能散血湖目莲子故令公思清河叹曰人不读书其犹夜行二毛之叟不如白面书生　搜神记曰庐陵欧明从贾客道经彭泽湖每以舟中所有多少投湖中云以为礼积数年忽见湖中有大道有数吏乗车马明云是青洪君使要湏臾达见有府舍吏曰青洪君感君前后有礼故要君必有重遗君勿取独求如愿耳既见乃求如愿青洪君婢也明将归所愿輙得数年大富　五代史曰唐庄宗灭梁楚马殷遣其子希范修贡京师上梁所授都统印庄宗问洞庭广狭希范对曰车驾南廵才堪饮马尔庄宗嘉之　南唐近事曰金陵北有湖周围数十里幕府鸡笼二山环其西钟阜蒋山诸峰耸其左名山大川掩映如画六朝旧迹多出其间一日诸阁老待漏朝堂语及林泉之事坐间冯谧举宗赐贺监三百里镜湖信为盛事又曰余非敢望此但赐得后湖亦畅得平生徐铉怡声而对曰主上尊贤下士常若不及岂惜一后湖所乏者知章耳冯大有慙色　宋闻人滋南湖纪略曰檇李泽国也东南皆陂湖而南湖尤大计百有二十顷其禽多鸳鸯故名鸳湖又云两湖相丽若鸳鸯然　原郑缉之东阳记曰北山有湖故老传曰其下居民有徐公者常登岭见湖水湛然有二人共博于湖间自称赤松子安期先生有一壶酒因酌以饮徐公徐公醉而寐其侧比醒宿草攒蔓其上及抵家而家人已服阕矣今其处犹名徐公湖　増闻见后录曰孙何帅钱塘柳耆卿作望海潮词赠之内有三秋桂子十里荷花之句此词流播金主亮闻之起投鞭渡江之想命画工潜入临安图西湖揭软屏间貎已像防马呉山之巅题其上曰万里车书盍防同江南岂有别疆封提兵百万西湖上立马呉山第一峰绍兴淳熙间君相纵逸耽乐湖山无复新亭之泪是以论者以西湖为尤物比之西施破呉也　癸辛杂识曰庚寅五月连雨四十日浙西之田尽没幸而不没者则大风驾湖水而来田庐顷刻尽邨落名之曰湖翻  

湖三  

原青草　赤沙【`上湖名见前　水经曰澧水经南安县又东与赤沙湖防`】　荆薮扬浸【`荆州记曰云梦泽一名巴丘湖荆州之薮也　下见前`】　芍陂　笠泽【`刘澄之豫州记曰陈县北有芍陂湖魏将王陵与呉将张休交战处　笠泽即太湖`】　县沦　城防【`赵华呉越春秋曰海盐县沦为招湖徙居武原乡故越地也　下见前淮南子`】　鱼出　龙升【`永嘉记曰蒋公湖有祈祷者湖輙出大鱼与之　下见前淮南子`】　分风　起雨【`上见荆州记南康仁空山上有平湖湖中艑底浮在湖面动摇便起风雨`】　秦憩　范游【`并见前叙`】三山　五渚【`豫州记曰城父县有巢湖周五里湖中有三山　五渚在洞庭湖`】　石函铜斗【`呉志曰孙皓时呉郡言临平湖边得石函中有小石青白色刻上作皇帝字改元为天玺　谢`】  

【`绰宋拾遗曰张永开武湖古冢上得一铜斗有柄太祖访之朝士何承天曰此是新威斗王莽时王公亡皆赐之一在内一在外于时江左唯有甄邯为大司徒俄而又得一斗复有石书称甄邯之墓`】　白鵞　赪鲤【`刘澄之扬州记曰新城县俱山上有湖湖中白鵞十只时时飞来　周景式庐山记曰山顶有一穷湖出赪鲤`】　龙目　马骨【`俱湖名见前`】　卖药　浮舟【`刘向列仙传曰东方朔楚人汉武帝时为郎后有见于防稽卖药五湖　下即范蠡事`】　积水　安流浮天　浴日　増郎官　太傅【`俱湖名见前`】　瀹鸡　饮  

马【`半汤湖可以瀹鸡　下见湖二`】　乗鲤　射蛟【`汉有何氏兄弟九人各乗一鲤仙去今福建九鲤湖是也　下见前程灵铣事`】　三城　五叶【`江宁县西南有湖湖中旧有三少城故名豫章记张披五叶同居遂名所居一湖曰五叶`】　长荡　短汀【`上见湖一短汀湖在沔`】  

【`阳州东`】　塔影　仓基【`塔影湖在泗州　仓基湖即石崇建仓处`】　千里　五部【`千里湖见前湖二　五部湖在无锡县东北东西二十里南北十里源浊流清`】　原金银塘珠玉泉【`伏滔登故台诗序曰夫差姑苏台东有丹湖万顷内有金银塘　陆贾新语曰舜捐珠玉`】  

【`于五湖之泉以塞邪淫之路`】　増轩辕凿　始皇憩【`轩辕游蜀见水多下流江湖皆溢乃凿湖注水洞庭其一也　始皇事见前诏息湖`】　养武士　溺宫人【`太子湖一名西池在金陵城北呉宣明太子所创晋明帝为太子时修西池养武士　落星湖在彭蠡湖西北宋孟太后过此宫人舟覆溺者十数惟太后舟无虞`】　千顷练　万株金【`白乐天宿太湖诗浸月冷波千顷练苞霜新橘万株金`】　柳姑庙　道士庄【`陆放翁镜湖歌柳姑庙前鱼作市道士庄畔菱为租`】　狂客诏赐　莘老家居【`贺知章号四明狂客诏赐镜湖剡溪一曲见前孙莘老家居甓社湖隂夜见珠光及第`】　梦儿亭古　教妓楼新【`白香山诗梦儿`】  

【`亭古传名谢教妓楼新道姓苏皆西湖上故事谢名客儿苏称小小`】　山川如画　燕雀助封【`武湖山川掩映如画　下见前燕雀湖`】　十里荷花　三秋桂子【`见前柳耆卿钱塘湖词`】　分风为二　劈流成两【`见曹毗彭蠡湖诗`】  

湖四  

原御之于笠泽【`左传越伐呉呉子御之于笠泽即太湖`】　相忘【`庄子曰鱼相忘于江湖`】　増使其阿曲【`曲阿湖本名云阳秦始皇以为有王气凿北阬山截其直道使其阿曲故曰曲阿也`】　望五湖【`太史公登姑苏望五湖`】　原始波【`文选洞庭始波木叶微脱`】増贡橘【`太湖洞庭山产橘白刺史有防贡橘诗`】　西施采【`李太白咏鉴湖荷花有五月西施采之句`】　五月凉【`杜工部诗越女天下白鉴湖五月凉`】　东湾北坞【`白刺史游太湖自阳坞入明月湾诗曰湖山处处好淹留最爱东湾北坞头`】　草緑裠腰【`白刺史杭州望春诗谁开湖寺西南路草緑裠腰一道斜盖谓孤山寺路在湖之西南草緑时望如裠腰也`】　蒸云梦撼岳阳【`孟浩然洞庭诗气蒸云梦泽波撼岳阳城`】　巴陵渔父【`张志和渔歌云青草`】  

【`湖中月正圆巴陵渔父棹歌连`】　比西子【`苏太守诗好把西湖比西子淡妆浓抹总相宜`】　原铜船【`刘欣期交州记曰有一湖去合流北四十里至隂日百姓樵捕见铜船出水上`】　金牛【`见前西湖`】　増异螺【`范蠡湖产异螺隂雨即纾五采`】　异蟹【`分湖半属嘉善半属呉江产异蟹`】尤物【`南宋绍兴淳熙间君相耽乐湖山故论者以西湖为尤物比西子之亡呉寃哉`】　良将  

出　状元生【`进贤县有日月湖水涸分为二涨则合为一中有石人滩古谚曰日月湖明良将出石人滩合状元生`】　湖有四白【`蜀有白羊湖沔有白鹭湖邳有白鹿湖新安寳应各有白马湖`】原池鱼之思【`池鱼有江湖之思`】　石雁之【`详见前`】  

湖五  

原诗晋李颙渉湖诗曰旋经义兴境顿棹石兰渚震泽为何在今惟太湖浦圆径萦五百盼目渺无覩髙天淼若岸长津杂如缕窈窕寻湾漪迢递望峦屿惊飇扬飞湍浮霄薄悬岨轻禽翔云汉游鳞憩中浒黯蔼天时隂岧嶤舟航舞冯河安可殉静观戒征旅　湛方生帆入南湖诗曰彭蠡纪三江庐岳主众阜白沙浄川路青松蔚岩首此水何时流此山何时有人运互推迁兹气独长久悠悠宇宙中古今迭先后　宋孝武济曲阿后湖诗曰宵登毘陵路旦过云阳郛平湖旷津济菰渚迭明芜和风翼归采夕氛晦山嵎惊澜翻鱼藻頳霞照桑榆谢灵运石壁还湖中作诗曰昏旦变气山水含清  

晖清晖能娯人游子澹忘归出谷日尚早入舟阳已微林壑敛暝色云霞夕霏芰荷迭映暧蒲稗相因依披拂趋南迳愉恱偃东扉　谢惠连泛南湖至石帆诗曰息陆涂初枻鼓川路始涟漪繁波漾参差层峰峙萧踈野趣生逶迤白云起登陟苦跋渉防盼乐心耳即翫翫有竭在兴兴无已　谢灵运彭蠡口诗曰春晩緑野秀岩髙白云屯千念集日夜万感盈朝昏攀崖照石镜牵叶入松门　梁元帝泛芜湖诗曰桂潭连菊岸桃李映成蹊石文如濯锦云飞似散珪桡度菱根反舩去荇枝低颿随迎雨燕鼓逐伺潮鸡　范云治西湖诗曰史氏导漳水西门溉河潮图始未能悦克终良可要拥锸劝年首提爵劳春朝平臯草色嫩通林鸟声娇已集故池鹜行莳新田苗何吁畚筑苦方懽鱼稻饶　刘孝威登覆舟山望湖北诗曰紫川通太液丹岑连少华堂皇更隐映松灌杂交加荇浦浮新叶渔舟绕落花浴童争浅岸漂女择平沙极望伤春日廻车空狭斜　陈隂铿渡青草湖诗曰洞庭春溜满平湖锦颿张沅水桃花色湘流杜若香穴去茅山近江连巫峡长带天澄逈碧映日动浮光行舟逗逺树度鸟息危樯滔滔不可测一苇讵能航　刘删泛宫亭湖诗曰廻舻乗派水举帆逐分风滉漾疑无际飘扬似度空樯乌排鸟路船影没河宫孤石沧波里匡山苦雾中寄言千金子安知万里篷増唐李白登巴陵望洞庭诗曰清晨登巴陵周览无不极明湖映天光彻底见秋色秋色何苍然际海俱澄鲜山青灭逺树水緑无寒烟来帆出江中去鸟向日边风清长沙浦霜空云梦田瞻光惜頽髪阅水悲徂年北渚既荡漾东流自潺湲郢人唱白雪越女歌采莲听此更肠断凭崖泪如泉　韩愈登岳阳楼诗曰洞庭九州间厥大谁与让南滙羣崖水北注何奔放潴为七百里吞纳各殊状自古澄不清环混无归向炎风日搜揽幽怪多冗长轩然大波起宇宙隘而妨巍峩拔嵩华腾跃较健壮声音一何宏轰磕车万两犹疑帝轩辕张乐就空旷蛟螭露笋簴缟练吹组帐神非人世节奏颇跌荡阳施见夸丽隂闭咸凄怆朝廻宜春口极地缺隄障夜缆巴陵州丛芮才可傍星河尽涵泳俯仰迷下上余澜怒不已喧聒鸣瓮盎明登岳阳楼辉焕朝日亮飞亷戢其威清晏息纤纩澄湛凝緑物影巧相况江豚时出戏惊波忽荡瀁　赵冬曦秋夜游防湖诗曰政理常多暇方舟此泝洄吹笙虚洞答举檝便风催山暗雪犹辨潭幽月稍来清溪无数曲未尽莫先回　宋之问泛镜湖南溪诗曰乗兴入幽栖舟行日向低岩花冬发谷鸟作春啼防嶂开天小丛篁夹路迷犹闻可怜处更在若耶溪　卢处约题太湖诗曰三万六千顷湖浸海内田逢山方得地见月始知天南国吞将尽东溟势欲连何当洒为雨无处不丰年　白居易钱塘湖春行诗曰孤山寺北贾亭西水面初平云脚低防处早莺争暖树谁家新燕啄春泥乱花渐欲迷人眼浅草才能没马蹄最爱湖东行不足緑杨隂里白沙堤　又西湖晩归回望孤山寺赠诸客诗曰柳湖松岛莲花寺晩动归桡出道塲卢橘子低山雨重棕榈叶战水风凉烟波澹荡摇空碧楼殿参差倚夕阳到岸诸君回首望蓬莱宫在水中央　又春题湖上诗曰湖上春来似画图乱峰围绕水平铺松排山面千重翠月防波心一颗珠碧毯线头抽早稻青罗裠带展新蒲未能抛得杭州去一半勾留是此湖　杜甫过南岳入洞庭湖诗曰洪波忽争道岸转异江湖鄂渚分云树衡山引轴轳翠芽穿裛蒋碧节吐寒蒲病渴身何去春生力更无壤童犂雨雪渔屋架泥涂欹侧风帆满微冥水驿孤悠悠廻赤壁浩浩略苍梧帝子留遗恨曹公屈壮图圣朝光御极残孽驻艰虞才淑随厮养名贤隐锻鑪邵平原入汉张翰后归呉莫怪啼痕数危樯逐夜乌　孟浩然游镜湖寄包贺二公诗曰试览镜湖物中流见底清不知鲈鱼味但识鸥鸟情帆得樵风送春逢谷雨晴将探夏禹穴稍背越王城府掾有包子文章推贺生沧浪醉后唱因子寄同声白居易泛太湖诗曰烟渚云帆处处通飘然舟似入虚空玉杯浅酌廵方匝金管徐吹曲未终黄夹缬林寒有叶碧琉璃水净无风避旗飞鹭翩翻白惊鼓跃鱼蹳剌红涧雪压多松偃蹇岩泉滴久石玲珑书为故事留湖上吟作新诗寄浙东军府威容从道盛江山气色定知同报君一事君应羡五宿澄波皓月中　贾至与李十二白同泛洞庭湖诗曰枫岸纷纷落叶多洞庭秋水晚来波乗兴轻舟无近逺白云明月吊湘娥　李白和诗曰洞庭西望楚江分水尽南天不见云日落长沙秋色逺不知何处吊湘君　宋苏轼懐西湖诗曰西湖天下景游者无愚贤深浅随所得谁能识其全嗟我本狂直早为世所捐独专山水乐付与宁非天三百六十寺幽寻遂穷年所至得其妙心知口难传至今清夜梦耳目余芳鲜君持使者节风采烁云烟清流与碧巘安肯为君妍胡不屏从暂借僧榻眠读我壁间诗清凉洗烦煎防杖无道路直造意所便应逢古渔父苇间自夤縁问道若有得买鱼弗论钱　陆游思故山镜湖诗曰千金不须买画图聼我长歌歌镜湖湖山竒丽说不尽且复为子陈吾庐柳姑庙前鱼作市道士庄畔菱为租一湾画桥出林薄两岸红蓼连菰蒲陂南陂北鸦阵黒舍东舍西飘叶赤正当九月十月天放翁艇子无时出船头一束书船后一壶酒新钓紫鳜鱼旋洗白莲藕从渠贵人食万钱放翁痴腹常便便暮归穉子迎我笑遥指一抹西邨烟　苏舜钦望太湖诗曰杳杳波涛阅古今四边无际莫知深润通晓月为清露气入霜天作暝隂笠泽鱼肥人脍玉洞庭柑熟客分金风烟触目相招引聊为停桡一楚吟　欧阳修西湖泛舟呈运使学士张掞诗曰波光柳色碧溟蒙曲渚斜桥画舸通更逺更佳唯恐尽渐深渐密似无穷绮罗香里留佳客弦管声来飏晩风半醉廻舟迷向背楼台髙下夕阳中　林逋西湖诗曰混元神巧本无形匠出西湖作画屏春水净于僧眼碧晩山浓似佛头青栾栌粉堵摇鱼影兰杜烟丛阁鹭翎往往鸣榔与横笛细风斜雨不堪听　秦观游鉴湖诗曰画舫珠帘出缭墙天风吹到芰荷裳水光入座杯盘莹花气侵人笑语香翡翠侧身窥緑酒蜻蜓偷眼避红妆葡萄力缓单衣怯始信湖中五月凉　明髙啓太湖诗曰长溪如白虹分走荆霅派具区纳羣流襟带三郡界太虚混鸿蒙元气流沆瀣初疑溟渤寛稍觉云梦隘茫茫雁飞迟防防帆度快雨来鼍报鸣风起鸥惊迈神龙作渊都岂复数鳞介珠光照水府不受白日晒朝看炮车云云浪动澎湃声吹地将浮势击山欲壊黄头虽轻生捩舵不敢懈有时湛明镜峰吐青防块烟中树若莎波上舟如芥渔就沙岸炊客来水祠拜震泽思禹功夫椒记呉败白鱼逢夏出黄柑待秋卖我性好游观夙负云水债欲寻鸱夷舸不顾渉险戒人生亦何为世故自拘械万事风飘花百年露垂防何当叩林屋秉炬访仙怪试探不死方为人起疴瘵　郭武晩渡白马湖诗曰轻风小寒吹浪花新柳茸茸啼乳鸦平湖一望防千顷逺水连天飞落霞斜阳忽堕澄波底白鸟犹明山色里严更何处鼓咚咚櫂歌未断渔灯起　陈叔绍丹阳湖诗曰积水涵太虚一望何弥弥风澜漾轻縠霞光映文绮遥山鸟外横孤棹沙边舣渔家夜语声深在芦花里  

原赋呉杨泉五湖赋曰余观夫主五湖而察其云物皇哉大矣以为名山大泽必有记颂之章故梁山有奕奕之诗云梦有子虚之赋夫具区者扬州之泽薮也有大禹之遗迹疏川导滞之功而独阙然未有翰墨之美余窃愤焉敢忘不才述而赋之其辞曰濬矣大哉于此五湖乃天地之元源隂阳之所徂上值箕斗之精与云汉乎同模受三方之灌溉为百川之巨都居扬州之大泽苞呉越之具区南与长江分体东与巨海合流太隂之所毖元灵之所游追湖水而往还通蓬莱与瀛洲尔乃详观其广深之所极延袤之规方邈乎浩浩漫乎洋洋西合乎蒙汜东苞乎扶桑日月于是出入与天汉乎相望左有包山连以醴渎岝崔嵬穹窿纡曲右有平原广泽蔓延旁薄原隰陂阪各有条格茹芦菼薍隐轸肴错冲风之所去零雨之所薄　増唐陆防月临镜湖赋曰月配阳含虚而明湖止水体柔而平光无不临故丽天并耀清可以鉴因取镜表名月包隂以成象水禀月而为精两气相合实不入而疑入二美交映伊本清而又清色皎洁而秋天愈静波演漾而宵风乍轻泗濵之磬见疑合浦之珠明至明洞幽至清无垢同伭泽无逺不遍等达人以虚而受满不可恃望之足戒以亏盈形或未分鉴之则辨其妍丑轻霭不起纤尘莫过沈璧彩而为镜碎金辉以成波皓质未判空闻田鹤之唳香风乍度暗传莲女之歌万象皆总湛清光而不动极望靡穷凝虚皓而如空照同心千里之外洞游鳞百丈之中棹影乍浮如上天边之汉桂华不定多因苹末之风原祭文隋卢思道祭漅湖文曰维开皇元年十二月朔甲子具位姓名遣某官以清酌庶羞之馈敬祭漅湖之灵曰泱漭澄湖南服之纪斜通海甸旁带江汜深过百仞润逾九里彭蠡莫俦具区非拟扬越不庭多歴年纪王师薄伐六军戾止戒期指日马首欲东常隂作沴零雨其蒙水气朝合天云夜同申之苦雾继以严风涂泥已甚躅不通有稽天罚用沮元戎唯夫百神受职水灵为大皇王御宇率土无外当使日月贞明天地交泰雨师止其淋沥云将卷其蔚荟东渡戈船南耸雕斾尉佗之黄屋纳孙皓之青盖然后革车旋轸戎卒凯歌楚俘雾集冀马星罗无徳不报有酒如河神之听之斯言匪蹉  

増记唐樊珣绛岩湖记曰句容西南三十三里曰赤山天寳中改为绛岩山以文变质也出外周流厥有湖塘旧址考于前志则曰呉人创之梁人通之矣洎金火有变积为习坎灌莽之所我唐麟徳嵗邑宰杨嘉延亦纂前服利农为名杨氏之后又余百年实滋菰蒲莫植粳稻大厯十二纪县大夫兼大理司直太原王公昕能苏罢劳且易弊俗临湖而叹吟使臣之清风酌良牧之髙课将图永逸匪顾暂劳因察其地形访以舆诵谋始作则定徒撰工月在休农云其荷锸周匝百顷蓄为湖塘置两斗门用以为节旱暵则决而全注霖潦则潴而不流功济时道甚明逺开田万顷赡户九乡洎成奥区颇无凶嵗鱼稻之盛公实为之昔叔敖芍陂能张楚国史起漳水竟富魏秦称郑国汉歌邵杜皆谓是也每商羊罢舞龙见而雩比屋有忧于销铄连阡莫覩于耕耨此则黛波奫沦白鸟飞灭下洞庭之鳬雁泳中流之鳣鲔横塘之右构为新亭芬其芰荷树以杞柳杨楚江岭憧憧是途行李实获于防庥歌咏或借于观览懿乎哉君子之用心也孰愈崇其岛榭侈以林堂此而莫文翰墨奚述大厯十二年十月三日记  

## 御定渊鉴类函卷三十三

地部十一【`陂　池　谿壑`】  

陂一  

增说文曰陂阪也一曰池也　礼月令曰畜水曰陂原毛诗曰彼泽之陂有蒲与荷　淮南子曰譬若同陂而漑田其爱水均也　増孙子海人曰横海有鱼一吸万顷之陂　原续汉书曰郭泰入汝南交黄叔度至南州先过袁奉髙不宿而去从叔度累日或以问泰泰曰袁奉髙之器譬诸泛滥虽清而易挹也叔度之器汪汪若万顷之陂澄之而不清混之而不浊不可量也　增梦溪笔谈曰瓦桥闗北与辽人为隣素无闗河为阻往嵗天宅使何承矩守瓦桥始议因陂泽之地潴水为塞欲自相视恐其谋泄日会僚佐泛船置酒赏蓼画以为图人莫喻其意自此始壅诸淀熙寜中又开徐邨栁庄等泺皆以徐鲍沙唐等河叫猴鸡距五眼等泉为之原  

东合滹沱漳淇易白等水并大河于是自保州西北沈逺泺东尽沧州泥枯海口几八百里悉为潴潦濶者有及六十里者至今倚为藩篱　老学庵笔记曰陂泽近时最多废吾乡镜湖三百里为人侵耕几尽阆州南池亦数百里今为平陆坟墓千计虽欲疏濬复其故亦不可得又非镜湖之比成都摩诃池嘉州石堂谿之盖不足道长安民契劵至有云某处至花萼楼某处至含元殿者盖尽为禾黍矣而兴庆池偶存十三至今为吊古之地  

陂二  

増皇览曰楚大夫子思造芍陂　淮南子曰孙叔敖作期思之水灌雩娄之野期思即芍陂也　水经注云淝水东北迳白芍亭下东注为湖故名芍陂　九域志曰鸡陂在蘓州齐门外吴王畜鸡城也　战国防曰荆轲奉燕督亢地图以献秦王督亢陂在涿州其地沃美原史记曰髙祖母曰刘媪常息大泽之陂梦与神遇增汉书云江都王建游雷陂使郎二人乘小舟入陂中船覆两郎溺攀舟乍见乍没建临观大笑注曰即雷塘也　通典曰汉元帝建昭中召信臣为南阳太守于穰县南造钳卢陂开六石门以节水势杜诗为守复修其业民歌曰前有召父后有杜母　汉书曰汝南旧有鸿郄大陂郡以为饶成帝时闗东数水波溢为害丞相翟方进以为决去陂水其地肥美遂奏罢之王莽时苦旱郡中追怨方进童謡曰坏陂谁翟子威饭我豆食羮芋魁反乎覆陂当复　　后汉书云建武中太守邓晨使许阳为都水掾复脩鸿防陂阳曰昔成帝梦上天天帝怒曰何故坏我濯龙渊今明府兴立废业愿效死力数年陂成　又谢承后汉书曰人有谮阳取钱者晨系阳于狱户自开械自释出狱日暮陂上火光引前清徳之感也　原汉宫殿疏曰雁鹜陂漑地六顷承昆明池下流　抱朴子曰葛仙公每饮酒醉常入家门前陂水中卧竟日乃出　増神仙传曰壶公以竹杖与费长房长房投杖葛陂成龙东汉置葛陂县旋废　原魏略曰明帝出次摩陂有龙见于井中帝出观因改摩陂为龙陂增异苑曰东乡太湖吴时军士五百人将破堰先以  

酒肉祈神夜梦人云塘水速竭若见巨鳞慎勿杀也又有铜釜并不可发明往决水得白鱼剖之见昨所祭余食充溢肠内湏臾复得釜又取发水便暴出五百人一时没溺唯督监得存今名此湖为五百陂　原汝南先贤传曰郑敬去吏隐居于蚁陂之阳以渔钓自娯弹琴咏诗常方坐于陂侧　襄阳耆旧传曰宜城县东北角有熨斗陂　增唐志郑州管城县有仆射陂后魏孝文赐仆射李冲因以为名　长安志曰渼陂出终南山诸谷合胡公泉为陂陂产五味鱼甚美因误名之唐寳厯间令尚食禁采捕其水仍令百姓灌漑　西陂见杜甫诗为爱西陂好　敎坊记云唐敎坊前月陂形如偃月  

陂三  

増畜鸡　放鹤【`上见陂二　放鹤陂在武冈州梁崔穆于此笼得白鹤放去化为白璧一双`】鴈鹜　鸬鷀【`上见陂二　鸬鷀陂在内黄县最饶鱼蒲之利`】　原奏罢　修  

复【`鸿郄陂西汉翟方进奏罢东汉邓晨修复俱详陂二`】　贳贷　引灌【`寗成曰仕不至二千石贾不至千万安可比人乃贳贷陂田千余顷假贫人役使数千家　张禹为下邳守引灌蒲阳陂率吏人假与粮种隣郡贫者归之`】　増投杖　禁鱼【`费长房投杖成龙见前葛陂　渼陂禁民间渔见前陂二`】　游雷　偃月【`并见前陂二`】　原无漉【`月令无漉陂池`】　不清【`澄之不清`】　増献督亢　造钳卢【`二陂俱见前`】　赐仆射　记大农【`上见陂二　韦瓘有南陵县大农陂记`】　穿渠漑田　负土种稻【`晋青龙元年穿城固渠临陂漑田数千余顷　魏志夏侯惇为济阳守断大水作陂自土率将士种稻人頼其利`】泛渼吟雕　名鱼号郑【`岑参杜甫俱有泛渼陂诗　黄庭坚作雕陂歌　鱼君陂在任丘县唐令鱼思贤凿故名鱼君三国记太守郑浑筑陂故号郑陂`】  

陂四  

増九泽既陂【`禹贡障也`】　爱其功敬其事【`爱敬陂在扬州方圆百里本魏广陵守陈登所设时人爱其功敬其事故以名之`】　原断水为陂【`魏夏侯惇事见前陂三`】穿渠筑陂【`晋青龙中事见前陂三`】　増方梁石洫【`汝南多陂池嵗决坏费二千余万鲍昱为太守作方梁石洫水常饶足漑田数倍`】　飞陂【`朝野佥载曰秦州敷子店南西陂白日飞陂四五里陂上桑畦麦陇依然不动`】　白笴长啸【`李白逰白笴陂诗曰白笴夜长啸爽然溪谷寒`】陂塘五百九十八所【`韦丹为江南西道观察使凡为陂塘五百九十八所灌田万千`】  

【`顷`】　陂陀台榭【`左仆射刘仁谓御史狄仁杰曰古天子陂陀台榭皆深宫复禁不欲百姓见之恐伤其心而今列岸侈廊亘王城之外岂爱君哉`】　印文三百里【`宋黄庭坚雕陂诗曰雕陂之水清且泚屈为印文三百里`】　田头舂新谷【`王庭珪寅陂诗田头已打新舂谷`】  

陂五  

原诗魏文帝于武陂作诗曰兄弟共行游驱车出西城野田广开辟川渠互相经黍稷何郁郁流波激悲声菱芡覆緑水芙蓉发丹荣栁垂重阴緑向我池边生乘渚望长洲羣鸟讙哗鸣萍藻泛滥浮澹澹随风倾　増唐杜甫渼陂西南台诗曰髙台面苍陂六月风日冷蒹葭离披去天水相与永懐新目似击接要心已领彷像识鲛人空辨鱼艇错磨终南翠顚倒白阁影崒増光辉乘凌惜俄顷劳生媿严郑外物慕张邴世复轻骅骝吾甘杂鼃黾知归俗可忽取适事莫并身退岂待官老来苦便静况资菱芡足庶结茨逈从此具扁舟弥年逐清景　李白游秋浦白笴陂诗曰白笴夜长啸爽然溪谷寒鱼龙动陂水处处生波澜天借一明月飞来碧云端故乡不可见肠断正西看　杜甫渼陂行曰岑参兄弟皆好竒携我逺来逰渼陂天地惨黤忽异色波涛万顷堆琉璃琉璃漫汗泛舟入事殊兴极忧思集鼍作鲸吞不复知恶风白浪何嗟及主人锦帆相为开舟子喜甚无氛埃鳬鹥散乱棹讴发丝管啁啾空翠来沉竿续蔓深莫测菱叶荷花静如拭宛在中流渤澥清下归无极终南黒半陂已南纯浸山影动袅窕冲融间船舷暝戛云际寺水面月出蓝田闗此时骊龙亦吐珠冯夷击鼓羣龙趋湘妃汉女出歌舞金支翠旗光有无咫尺但愁雷雨至苍茫不晓神灵意少壮几时奈老何向来哀乐何其多　岑参与鄠县羣官泛渼陂诗曰万顷浸天色千寻穷地根舟移城入树岸濶水浮邨闲鹭惊箫管潜虬傍酒樽暝来呼小吏列火俨归轩　又与源少府泛渼陂诗曰载酒入天色水凉难醉人清摇县郭动碧洗云山新吹笛惊白鹭垂竿跳紫鳞怜君公事后陂上日娱賔　王维泛前陂诗曰秋空自明逈况复逺人间畅以沙际鹤兼之云外山澄波淡将夕清月皓方闲此夜任孤棹夷犹殊未还　宋黄庭坚雕陂诗曰雕陂之水清且泚屈为印文三百里呼船载过七十余褰裳乱流初不记竹舆呕哑山径凉仆姑呼妇声相倚篁中犹道泥滑滑仆夫惨惨耕夫喜穷山为吏如漫郎安能为人作嚆矢老僧迎谒喜我来吾以王事笃行李知民虚实应县官我寜信目不信耳僧言生长八十余县令未曽身到此　王庭珪寅陂行诗曰安成城头乌夜宿啼乌未起鸡登木倾邨入城来送君马首摩肩袂相属但有厐首不识名何物老翁出山谷老翁持酒前致词家住西邨大江曲大江两岸皆腴田古有寅陂置官属自从陂废田亦荒官中无人开旧渎公防故道堰横流陂傍秔稻年年熟今年虽旱翁不忧田头已打新舂谷谁云此陂防当复老父曾闻两黄鹄嗟哉如君不负丞躬行阡陌劝农耕监司项背只相望风謡满路胡不听胡不听寅陂行为扣天阍叫一声  

原铭晋张载洪池陂铭曰开源东注出自城池鱼鼈炽殖水鸟盈涯菱藕狎獦秔稻连畦渐台中起列馆参差惟水泱泱厥大难訾  

増记唐梁肃通爱敬陂水门记曰嵗在戊辰扬州牧杜公命新作西门所以通水庸致人利也当开元以前京江崖于扬子海潮内于防沟过茱萸湾北至邵伯堰汤汤涣涣无隘滞之患其后江派南徙波不及逺河流浸恶日淤月填长民者时兴开凿随导随塞百有余年矣公相川源度水势自江东而西循蜀冈之右得其浸曰句城湖又得其浸曰爱敬陂方圆百里图以上闻帝用嘉允乃召工徒修旧防节以斗门酾为长源直截城隅以灌河渠水无羡溢道不廻迂于是漕挽商旅以通其夹隄之田旱暵得其漑霖潦得其归化硗薄而为膏腴者不知几千万亩野人诵曰膴膴原田自今以始嵗其丰年都人诵曰沔彼流水我是纪钟美不知按陂塘本魏广陵守陈登所设时人爱其功而敬其事故以名之　韦瓘南陵县大农陂记曰先时县有废陂曰大农积嵗不理空规残状非乡党之夀耋不可欵识范君乃召乡老里正尹而计之具畚挶列绠锸筥砾砻坚披材辇壤日必廵丈周察势便法以督奸勤以劝劳于是斩莽辟芜拨腐曝淤事于农隙三旬而毕其大也驱江波六十里辟荒梗数万亩厥功既成乃有风雨暴鬭虺虺沸防似闻构作及乎雨斩云除则沙洲突出力捍岭下信为神物所相虽使江河合灾惊涛稽山大浸崩驱暴猛来敌亦不能轶峻防而侵厚趾其或火云爇天旱魃为虐而翠防摇岸澄澜浴月溶溶浩浩独落天光贯畦浮塍卒嵗之漑千顷岂为多哉  

池一  

増孔安国曰渟水曰池圆曰池方曰沼　原毛诗曰东门之池可以沤麻　又曰王在灵沼于牣鱼跃　増庄子曰南溟者天池也　淮南子曰日出于旸谷入于咸池　又曰阴气极则下至黄泉故不可凿池穿井　原顾子曰与子华游东池子华曰水有四徳池为一焉沐浴羣生泽流万世仁也扬清激浊涤荡尘秽义也弱而能胜勇也导江疏河变盈流谦智也顾子曰我得汝于池上矣　逸士传曰尧让天子于许由许由逃巢父闻之洗耳于池　六韬曰殷君喜为酒池廻船糟丘　増吕氏春秋曰卫灵公天寒凿池宛春谏曰天寒公曰天寒乎宛春曰公衣狐裘坐熊席陬隅有灶是以不寒左传曰晋人谋去故綘诸大夫皆曰必居郇瑕氏之地沃饶而近盬注盬产盐池也　又昭公十九年郑大水龙鬭国人请禜焉子产曰我鬭龙不我觌也龙鬭我独何觌焉固不许后人呼其处为蛟龙池　春秋曰哀公十三年公防晋侯吴子于黄池　原汉书曰贾山奏事吴王曰吴有诸侯之位而实富于天子游曲台临上路不如朝夕之池　増又曰宣帝诏曰池籞未御幸者假与贫民　又曰宣帝神爵元年金芝生于涵徳殿铜池中　后汉书云冯异上光武书曰始虽垂翅廻谿终能奋翼渑池　晋书曰荀朂乆在中书専管机事失之甚怏怏或有贺之者朂曰夺我鳯凰池诸君何贺也　又晋王羲之书曰张芝临池学书池水尽黒使人躭之若是未必后之也　唐书曰杜亚拜淮南节度使泛九曲池曵绣为帆诧曰要当称是林沼李衡曰未有锦缆云何亚大慙　酉阳杂俎曰蜀将军皇甫直别音律好弹琵琶元和中尝造一调乘凉临水池弹之本黄钟而声入賔因更再三奏之声犹賔也隔日又奏于池上声如故试弹于他处则黄钟也直因调賔夜复鸣弹于池上觉近岸波动有物激水如鱼跃直遂集客车水竭池索之泥下丈余得铁一片乃方响賔铁也原总载池名　纣有酒池　穆天子西征有元池瑶池乐池与西王母宴所　齐景公有昭华池　秦有兰池镐池　汉有建章宫太液池中筑方丈瀛洲象海中神山春二月黄鹄下池中　未央宫有沧池中筑渐台王莽死其上　汉上林有池十五所承露池昆灵池池中有倒披莲连钱荇浮浪根菱天泉池上有连楼阁道中有紫宫防子池龙池鱼池牟首池蒯池菌鹤池西陂池当路池东陂池太乙池牛首池积草池池中有瑚髙丈二尺一本三柯四百六十条尉佗所献号曰烽火树糜池含利池百子池七月七日临百子池作于阗乐乐毕以五色缕相覉谓为相连爱　东汉有九龙池御龙池灵芝池白石池濯龙池天泉池　魏在邺有渌水池琼华池疏圃池武池灵芝池在洛有天渊池池中筑九华台流杯池幽泉池阴流池鸣鹤池　吴有太子池孙权子和筑至晋明帝呼为太子池　西晋有含利池都亭池灵芝池蒙汜池张载作赋者潜灵池渌池　东晋有清游池流杯池　宋有天渊池华林池池有双莲同榦芙蓉异花并蒂　后梁有灵泉池　后魏有鸿雁池流化池　后燕有清净池　前梁有闲豫池池有龙影五彩遂铸铜龙于其上　南燕有申池　赫连勃勃有渌涟池　大梁有蓬池　襄阳有习池山蕳所逰者荆州有蔡子池　临沅县有明月池　益州有万嵗  

池天井池千秋池双龙池卭池　洺州有干将池华曲池　于潜有蛟龙池  

池二  

増史记封禅书曰丰镐有天子辟池索隐曰即周天子辟雍之地　原穆天子传曰天子西征至于池天子三日休于池之上乃奏广乐而归是曰乐池　又曰天子觞西王母于瑶池之上西王母为天子歌白云之謡　增史记曰秦始皇三十六年有人持璧遮使者曰为我遗镐池君　又曰秦始皇防行夜出逢盗兰池三秦记曰秦始皇作长池引渭水东西二百里南北二十里筑土为蓬莱山刻石为鲸鱼长二百丈　汉书曰昆明有滇池方三百里汉将伐昆明以通身毒使谪卒伐棘上林象滇作昆明池以习水战昆明池中有二石人如牵牛织女有戈船楼船各数百艘　又汉武凿昆明池极深悉是灰墨无复土问东方朔答曰可问西域胡人后有西域来者问之曰天地大刼将尽则刼烧此刼烧之余灰也　拾遗记曰汉武引太液之水更穿淋池时命水嬉制泛洪波折芰荷曲使宫人歌之　太平寰宇记曰武帝作酒池以夸羗胡饮以铁杯重不能举皆抵牛饮　西京杂记曰梁孝王作兎园园有雁池池中有鹤洲鳬渚竒果异树瑰禽怪兽毕备王日与宫人及賔客弋钓其中　琅嬛杂记曰仓公梦逰蓬莱山见宫室崔嵬金碧璀璨忽一童子以杯水进仓公饮毕五内寒彻仰首见殿榜曰上池仙馆始知饮乃上池水也由是神于胗脉　寰宇记曰渥洼池在黎州蛮部内池产龙马　又曰弹子池在南阳相传光武弹蛙于此池至今不鸣　水经注云蔡州西蔡伦故宅傍有蔡子池伦汉黄门郎顺帝之世始捣故鱼网为纸用代简素益州记曰三雅池在阆中昔有人于此得三铜器状如杯盏上各有篆字一曰伯雅二曰仲雅三曰季雅魏文典论曰灵帝末斗酒直万钱刘表一子好饮乃制三爵大曰伯雅注一斗次曰仲雅注七升小曰季雅注五升今池所得乃刘氏酒器也　原魏氏曰黄初三年穿灵芝池四年有鹈鹕集池上诏曰诗人所谓污泽也曹诗刺共公逺君子而近小人岂有贤智之士处于下位乎否则斯鸟何为而至　増文选曰魏文帝夜逰西园于芙蓉池作诗　郡国志曰浣笔池在沂州旧传王羲之浣笔处　纲目集览云望江县王祥池虽极冻其中有人形　原襄阳记曰汉侍中习郁于岘山南大鱼池依范蠡养鱼法种楸梧芙蓉菱芡山季伦每临此池輙大醉而归恒曰此我髙阳池也城中小儿歌之曰山公何所往来至髙阳池日夕倒载归酩酊无所知　増列仙传云葛洪经贑州兴国县境见山灵水秀遂结庐筑坛凿池洗药【`至今兹池名洗药`】留诗曰阴洞泠泠风佩清清仙居永刼花木长荣　统志云贵池在池州梁昭明太子以其鱼美封为贵池　世说云辽州沤麻池石勒尝与李阳争此地及勒为王引阳语云孤往日厌卿老拳卿亦饱孤毒手　益州记曰摩诃池在成都隋蜀王秀取土筑广子城因为池有胡僧见之曰摩诃宫毗卢盖梵语呼摩诃为大宫毗卢为龙谓此池广大有龙耳　魏征本传曰太宗宴羣臣积翠池酣乐赋诗魏征赋西汉其卒章曰终借叔孙礼方知皇帝尊帝曰征言未尝不约我以礼　剧谈录曰曲江池本秦隑洲开元中疏凿烟水明媚中和上已之节防幄翠帱匝于堤岸京兆府大陈筵席长安万年两县以雄盛相较百辟防于山亭恩赐太常及教坊声乐池中备防舟数唯宰相与翰林学士登焉每嵗倾动皇州以为盛观　明皇杂录曰禄山犯阙王维等为贼所执一日逆党大防于凝碧池奏乐王维闻之赋诗曰万户伤心生野烟百官何日更朝天秋槐叶落空宫里凝碧池头奏管贼平维以此诗得免　徳宗实录曰贞元十三年浚鱼藻池深五尺李石开成录曰文宗论徳宗奢靡云闻得禁中老宫人每引泉先于池底铺锦王建宫词曰鱼藻宫中锁翠娥先皇行处不曾过只今池底休铺锦菱角鸡头积渐多是也　李綘传曰宪宗尝畋苑中至蓬莱池谓左右曰綘尝以谏我今可返也其见礼惮如此李徳裕诗注学士初赐食皆蓬莱池鱼鲙　唐书曰蒋镇为谏议大夫时户部侍郎判度支韩滉上言河中盐池生瑞盐实土徳之瑞上以秋霖为患不宜生瑞　寰宇记曰悬瓠池在汝阳县唐李愬攻吴元济雪夜击鹅鸭以乱军声即此俗呼为鹅鸭池　湘潭记曰洗笔池在湘乡唐褚遂良贬潭州都督时洗笔于此宋咸淳间邑宰赵必槐于池中得断碑上刻褚公湘潭偶题诗　吴录云相国池唐大厯中李晤官乌程其子绅方一嵗坠此池若有物扶之出绅后为相故名　栁子厚愚溪记曰池曰愚池统志云墨池在庐州府无为州治内米芾为守时所  

凿池中蛙声聒人芾取瓦片书押字投之遂不鸣上有芾书墨池二字　蘓东坡集云王仲至谓赵徳麟曰余尝奉使过仇池有九十九泉万山环之可以避世如桃源　原华阳国志曰滇池县有泽水周廻二百余里所出深广下流浅狭如倒流故曰滇长老相传池有神马与家马交则生骏驹称之曰滇驹日行五百里　续述征记曰大梁西南七十里尉氏县有蓬池　梁州记曰明月池南二里有七女池　増郡国志曰合浦海曲出珠号曰珠池　拾遗记曰员峤山西有星池周千里水色随四时变化有神出烂石之上此石常浮水际方数百里其色多红质虚似肺烧有烟香闻数百里烟气升天则成香云遍润则成香雨  

池三  

增瑞星　皓月【`瑞星池在雷州府南即防莱公旧居也宋天圣间有星陨于池翌日求之得一石　确山县西北乐山顶有池名皓月中有四季莲花可供逰赏`】　承露　浣云【`三秦记汉上林苑有承露池　杭州旧报恩寺中有舞鳯轩浣云池今万松书院其故址也`】　金斗　玉壶【`金斗池在庐州按合肥县入斗度独多故号金斗城池名金斗亦取此义　元元统间丞相莫华舍地与僧法藏建普光庵中有玉壶池`】　圣水　仙源【`杭州慈圣院有吕公池宋乾道间髙僧能取池水咒之以施病者輙愈号圣水池　仙源池在南溪县北刘景鹤尝用此水以炼丹`】　太子　相国【`吴有太子池　相国池在乌程县详见前`】　圣母　仙女【`黟县山圣母祠前有池曰圣母讼者各执楮钱祷之实则沉虚则浮　栁州府象州东雷山之巓有仙女池深丈余`】　百子　七女【`汉宫中有百子池洋县有七女池`】　影娥　落妃【`汉武帝登俯月台月影入池中如仙人乘舟笑弄月影因名影娥池　杨贵妃生于蜀尝误落池中后人呼为落妃池`】　饮军　浴仙【`宜山县城南有饮军池宋景徳四年军校陈进叛围县城时池水乆涸偶尔涌出阁门使曹利平贼饮军于此池故名　南昌府子城东有浴仙池相传有少年见美女五人脱五彩衣于岸侧浴池中少年戯藏其一诸女浴竟着衣化白鹤去独失衣女不能去随至少年家为夫妇约以三年还其衣亦飞去`】　饮马跃龙【`含山县有饮马池在闗东之巅相传闗羽饮马于池　成都府东南有跃龙池相传隋开皇中`】  

【`伐陈凿大池以习水战`】　留犊　静蛙【`夀州西南有留犊池魏时苗为夀春令始之官防牛生一犊及去留之故名　安吉县常乐寺有静蛙池昔肇法师厌蛙声聒耳驱而去之至今池中不生科斗又善化县岳麓书院前有池夏无蛙声相传宋张栻读书于此厌蛙声禁之乃息亦名`】　玩鵞　鸣鹤【`宜兴县南有玩鵞池相传王羲之玩鵞处　三秦记魏在洛有鸣鹤池`】　灵芝　嘉莲【`晋宫阙记有灵芝池　嘉莲池在无为州城北池中多植嘉莲`】　洗参　沤麻【`林县西有洗参池相传为王母洗药之所故名沤麻池在开封府详见前`】　采珠　淬铁【`廉州府城东南有珠母海海中有平江悬梅青婴三池池中有珠每月明之夜其光烛天即古合浦珠也人采珠者以长绳系腰防竹篮入水拾蚌置篮内则振绳令舟人汲取之不幸遇恶鱼一线血浮水面则知人已鱼腹矣　永州郡后有池淬铁为戍器名铁作池`】　覆杯　洗鉢【`覆杯池在金陵古台城太初宫中昔晋元帝颇以酒废政王导谏之帝因覆杯池中以为戒　地记紫金山有洗鉢池应潮井道光泉`】　原升采鳞　浮文鹢【`班固典引曰扰缁文皓质于郊升黄辉采鳞于沼　司马相如子虚赋曰怠而后游于清池浮文鹢扬旌旂`】　承河汉　象扶桑【`张载蒙泛赋曰仰承河汉　张衡西京赋曰象扶桑与蒙泛详昆明池`】　肄舟师　奏广乐【`魏志曰太祖还邺作武池以肄舟师　下详见池二`】　増积翠诗赋　凝碧管弦【`并见前池二`】　芙蓉夜逰　蓬莱尝畋【`并见前池二`】　押书蛙部　涤墨鵞羣【`上详米芾禁蛙事　王羲之爱鵞于蕺山鵞池内涤墨`】　山酩酊　旭草淋漓【`上见习家池　下见张旭临池池水尽黒`】  

池四  

増监于商辛【`西征赋酒池监于商辛`】　行船【`西京记秦始皇造酒池汉武行船其中`】织女机丝石鲸鳞甲【`俱汉武昆明池中所制`】　大官供膳资天  

泉【`晋孝武太元间大旱井渎皆竭大官供膳资天泉池`】　山水忘情【`梁昭明太子于台城东凿池名善泉泛舟池中尝曰何必丝与竹山水可忘情`】　唱廻波谏失礼【`唐中宗防兴庆池侍宴者迭唱廻波词喧杂失礼次谏议大夫李景伯亦起歌曰廻波尔持酒巵防臣职在箴规侍宴既过三爵喧哗窃恐非宜于是罢坐`】　放生碑铭【`唐肃宗诏天下近城郭处置放生池始于洋州兴道迄于升州江寜凡八十所顔真卿为碑铭`】　流杯【`唐长寜公主有流杯池上官昭容游泛赋诗`】　楼台气色鳬鴈光辉【`见沈佺期奉和圣制龙池篇中句`】　恩鱼瑞鹤【`蘓颋龙池应制诗恩鱼不入昆明钓瑞鹤长随太液仙`】　淬劒诗【`宋欧阳程为永州郡吏淬剑于铁作池有寒影倒吞凌汉树冷光髙浴半天星之句太守惊异使归学成进士`】　送鲤文【`宋天圣中醴泉县人有捕得角鲤者放之复活卢载作送角鲤文`】　醒酒【`宋洛阳董氏有大池中为堂榜曰含碧水四面喷防醉者輙醒故名醒酒`】　手谭【`日本国有手谭池池上玉棊子不由制度黒白分明`】  

池五  

原诗魏文帝芙蓉池诗曰乗辇夜行遨逍遥歩西园双渠相灌漑嘉木绕通川卑枝拂羽盖修条摩苍天丹霞夹明月华星出云间遨游快心意保已终百年　陈王曹植诗曰逍遥芙蓉池翩翩戱轻舟南杨栖双鹄北栁有鸣鸠　宋谢瞻游西池诗曰逍遥越郊肆愿言屡经过廻阡被陵阙髙台眺飞霞恵风荡繁囿白云屯曽阿褰裳顺兰沚徙倚引芳柯美人愆嵗月迟暮独如何梁武帝首夏泛天池诗曰薄游朱明节泛漾天渊池舟檝互容与藻苹相推移碧沚红菡萏白沙青涟漪新枝拂旧石残花落故池叶软风易出草密路难披　简文帝山池诗曰日暮芙蓉水聊登鸣鹤舟飞舻饰羽防长幔覆缇防停舆依栁息住盖影空留古树横临沼新藤上挂楼鱼游向闇集戏鸟逗楂流　庾肩吾山池应令诗曰阆苑秋光暮金塘收潦清荷低芝盖出浪涌燕舟轻逆湍留棹唱带谷聚笳声野竹交临浦山桐逈出城水逐云峰闇寒随殿影生　王台卿山池诗曰歴览周仁智登临欢豫多穿渠引金谷辟道出铜駞长桥时跨水曲阁乍临波岩风生竹树池香出芰荷石幽御细草林末度横柯　鲍至山池诗曰望园光景暮林观歇氛埃荷疏不碍檝石浅好萦苔风光逐榜转山霭向桥开树交楼影没岸暗水光来　后魏温子升春日临池诗曰光风动春树丹霞起暮阴嵯峨映连璧飘飖下散金徒自临濠渚空复抚鸣琴莫知流水曲谁辨游鱼心周庾信奉和山池诗曰乐宫多暇豫望苑暂廻舆鸣笳陵絶浪飞盖歴通渠桂亭花未落桐门叶半疎荷风惊浴鸟桥影聚行鱼日落含山气云归带雨余　又奉和初濬池成清晨临泛诗曰千金髙堰合百顷浚源开翻逢积草浪更识昆明灰虎啸风还急鸡鸣潮即来时看青雀舫遥逐桂舟廻　王褒圃濬池诗曰长洲春水满临泛广川中石壁如明镜飞桥饮虹垂杨夹浦緑新桃縁迳红对楼还泊岸迎波暂守风渔舟钓欲满莲房采半空于兹临北阙非复坐墙东　又山池落照诗曰竹馆掩荆扉池光晦晚晖孤舟隐荷出轻棹染苔归浴禽时侣窜惊羽忽单飞　徐陵山池应令诗曰画舸图仙兽飞艎挂采斿榜人事金桨钓女饰银钩细萍时带檝低荷乍入舟猨啼知谷晚蝉咽觉山秋　又奉和山池诗曰罗浮无定所郁岛屡迁移不觉因风雨何时入后池楼台非一势临翫自多竒云生对户石猨挂入櫩枝　陈阴铿经丰城劒池诗曰清池自湛淡神劒久迁移无复连星气空余似月池夹篠澄深渌含风结细漪唯有莲花萼还想匣中雌　増唐陈子昻于长史山池三日曲水诗曰摘兰籍芳日被宴坐廻汀泛灔清流满葳白芷生金弦挥赵瑟玉柱弄秦筝岩榭风光媚郊园春树平烟花飞御道罗绮照昆明日落红尘合车马乱从横　白居易官舍内凿小池诗曰帘下开小池盈盈水方积中底铺白沙四隅甃青石勿言不深广但足幽人适泛灔防雨朝澄明月夕岂无大江外波浪连天白未如牀席间一片秋天月　唐杜审言逰义阳公主山池诗曰迳转危峰逼桥斜缺岸方玉泉移酒味石髓换粳香绾雾青条弱牵风紫蔓长犹言宴乐少别向后池塘　上官昭容逰长寜公主流杯池诗曰暂尔逰山第淹留惜未归水明月满涧户白云飞书引藤为架人将薜作衣此真攀玩所临睨赏光辉　崔湜唐都尉山池诗曰曲渚飏轻舟前溪钓晚流鴈翻蒲叶起鱼拨荇花逰金子悬湘柚珠房拆海榴幽探惜未已清月半西楼　王维和伊谏议史馆山池作诗曰云馆接天居霓裳侍玉除春池百子外芳树万年余洞有仙人箓山藏太史书君恩深汉帝且莫上空虚　李白防昌禅师山池诗曰客来花雨际秋水落金池片石寒青锦疎杨挂緑丝髙僧拂玉柄童子献霜棃惜去爱佳景烟萝欲暝时　杜甫与任城许主簿逰南池诗曰秋水通沟洫城隅进小船晚凉看洗马森木乱鸣蝉菱熟经时雨蒲荒八月天晨朝降白露遥忆旧青氊　白居易题东林寺双池诗曰向晚双池好初晴百物新袅枝翻翠羽溅水跃红鳞萍泛同游子莲开当丽人临流一惆怅还忆曲江春　温庭筠卢氏池上遇雨赠同逰诗曰簟翻凉气集溪上润残棊萍皱风来后荷喧雨到时寂寥闲望久飘洒独归迟无限松江恨劳君解钓丝　沈佺期兴庆池侍宴应制诗曰碧水澄潭映逺空紫云香驾御防风汉家城阙疑天上秦地山川似镜中向浦廻舟萍已緑分林蔽殿槿初红古来徒羡横汾曲今日宸逰圣藻雄　韦元旦诗曰沧池漭沆帝城邉殊胜昆明凿汉年夹防旌旂疏辇道中流箫鼓振楼船云峰四起迎宸幄水树千重入御筵宴乐已深鱼藻咏承恩更欲奏甘泉　沈佺期奉和圣制龙池篇曰龙池跃龙龙已飞龙徳先天天不违池开天汉分黄道龙向天门入紫防邸第楼台多气色君王鳬雁有光辉为报寰中百川水来朝此地莫东归　蘓颋诗曰西京鳯邸跃龙泉佳气休光镇在天轩后雾图今已得秦王水劒昔尝传恩鱼不入昆明钓瑞鹤长随太液仙愿侍廵逰同旧里更闻箫鼔济楼船　方干于秀才小池诗曰一潋灎复澄明半日功夫斸小庭占地无过四五尺浸天应入两三星鹢舟草际浮霜叶鱼火沙边驻水萤才见规模识方寸知君立意象沧溟　杜甫天池诗曰天池马不到岚壁鸟才通百顷青云杪层波白石中郁纡腾秀气萧瑟浸寒空直对巫山出兼疑夏禹功鱼龙辟有菱芡古今同闻道奔雷黒初看浴日红飘零神女雨断续楚王风欲问支机石如临献寳宫九秋惊雁序万里狎渔翁更是无人处诛茅任薄躬　明黎民表西山玉泉池诗曰圆渟知异脉方折纪灵踪濯月金规满含风石镜融平湖隐作浪曲涧泻为淙一入昆明去千秋照绮栊原赋晋张载蒙汜池赋曰丽华池之湛淡开重壤以停源激通渠于千金承瀍洛之长川挹洪流之汪濊包素瀬之寒泉既乃北通醴泉东入紫宫左面九市右带阆风周墉建乎其表洋波洄乎其中幽渎傍集潜流独注仰承河汉吐纳云雾縁以防石殖以嘉树水禽育而万品珍鱼产而无数苍苔泛滥修条垂榦緑叶覆水防轸岸红莲炜而秀出繁葩赩以焕烂逰龙跃翼而上征翔鳯因仪而下观想白日之纳光覩洪晖之皓旰于是天子乘玉辇时遨逰排金门出千秋造緑池镜清流翳华盖以逍遥揽鱼钓之所收纤绪挂而鳣鲔来芳饵沈而鰋鲤浮丰伙逾于巨壑信可乐以忘忧　郭璞盐池赋曰水润下以作咸莫斯盐之最灵傍峻岳以发源池茫尔而海淳嗟元液之濳洞羗莫知其所生状委虵其若汉流漫漫以漭漭吁凿凿以粲粲色皎然而雪朗扬赤波之焕烂光旰旰以晃晃隆阳映而不焦洪涔沃而不长磊崔确锷剡棊方玉润膏津雪白凌冈粲如散玺焕若布璋烂然汉明晃尔霞赤望之绛承即之雪积翠涂内映頳液外羃动而愈生损而滋益若乃煎海铄泉或冻或漉所赡不过一乡所营不过钟斛饴戎见珍于西隣火井擅竒乎巴濮岂若兹池之所产带神邑之名岳吸灵润于河汾总膏液乎浍涑　宋谢庄悦曲池赋曰北山兮黛栢南谿兮頳石頳岸兮若虹黛树兮如画暮云兮十里朝霞兮千尺歩东池兮夜未乆卧西兮月向山引一息于魂内扰百绪于眼前　増唐太宗小池赋曰若夫素秋开律碧沼凝光引泾渭之余润萦咫尺之方塘竹分丛而合响草异色而同芳徘徊踯躅淹留自足叠风纹兮连复连折洄流兮曲复曲映垂兰而转翠翻轻苔而动緑牵狭镜兮数寻泛芥舟而已沉涌菱花于岸腹劈莲影于波心减微防而顿浅足一滴而还深于时景落池濵雾黯疎筠卷舒澄霞彩髙低碎月轮露宿鸟之全翮隐游鱼之半鳞岸随年而或故流与日而终新虽有慙于溟渤亦足莹乎心神　许敬宗小池赋曰尔其潺湲绕砌潋灎萦除拟髙阳而不足比蹄涔而有余游莹剑之微鸟濯露顶之纤鱼乃若绮井傍通桃溪俯映仰天津兮共澹洁秋景兮俱净倒列宿以凝珠含望舒而似镜覩江使之濳处翫波臣之沉泳于是翻光瓮牖漾影蓬门溜激石兮长啸鳬鼓浪兮相喧竹凝露而全弱荷因风而半翻足以澡莹心神澄清耳目对昆明而取况喻春兰与秋菊不羡宝于河宗岂希大于旸谷　王起墨池赋曰伊昔伯英务兹小学栖迟每亲乎上善勤苦方资乎先觉俾夜作昼日居月诸挹彼一水精其六书或流离于崩云之际乍滴沥于垂露之余由是变黛色涵碧虚浴玉羽之翩翩忽殊白鸟濯锦鳞之潎潎稍见鱼则知自强不息允臻其极何健笔之成文变方塘而设色映扬防之鲤自谓夺朱沾曵尾之龟还同食墨沮洳斯久杳不测受湼者必染其缁知白者咸守其黒苹风已歇桂月初临恢学海辉映儒林将援毫而阅目岂泛舟而赏心　浩虚舟盆池赋曰逹士无覊居闲剙竒防彼陶器疏为曲池原夫深浅随心方圆任器分玉甃之余润冩莲塘之逺思空庭欲曙通宵之瑞露盈盘幽径无风一片之春氷在地想乎泥滓无染泉源本清盛之而细流不泄鼓之而圆折长生蛀穿则别派濳通想漏巵之难满雨落则古痕全没知小器之易盈及夫岸灎灎以初平水汪汪而罢涨韬云分白璧之色映竹写圆荷之状光飜晓日谁谓覆而不临底露青天孰假戴之而望至若烟霭沉沉莓苔四侵方行潦而不浊比坳塘而则深遂使好勇之徒暗起凭河之想无厌之士濳怀测海之心故得汲引无劳澄斯积环纤草以弥澈泛流萍而更碧悠哉智者之为心聊覩之而自适  

原铭陈江总芳林园天渊池铭曰嵗次执徐月维大吕爰命梓匠广修畚锸摽置旧址浚昔基东西弥望云雾之所澄荡南北纡萦虹霓之所引曜晓川漾璧似日御之在河宿夜浪浮金疑月轮之驰水府前瞰万雉列榭参差却拒三袭危峦耸峭瓌鸟异禽自学歌舞神木灵卉不知摇落但叔皮览海序螭蛟之泛滥吉甫临舟羙柽松之蓊茸尚复着在吟咏缄彼缇缃况我君门盛事未纪谬颁待诏谨制铭云石沟溜宻兰渚潮平九华阁道百丈层盈液摇殿色殿冩波明  

原表晋江逌谏凿北池表曰伏承当凿北池及立阁道虽湫阨陋小用功甚微又役不扰民赋不及外至简至约诚不可加然于愚怀实有眷眷  

増颂唐张九龄龙池圣徳颂曰洪惟龙池盖天之所以祚圣即今上卜居之旧里京师爽垲之地傍无窦泽中忽槛泉非常而灵液防流无机而神池浸广荣光休气所未尝有臣不敏敢献颂曰体侔天地阜育羣化茫茫元昊载凝载薄在帝庖牺继天而作浩浩洪水包山襄陵舜亦命禹夏氏以兴龙图书二王是汤武以下夫何足征【`右元命`】于铄巨唐乘运而起缵禹之统系尧之纪五圣在天丕命曽孙髙视河洛同符混元亦有黄龙出于灵沼明明穆穆天子之表【`右圣徳`】倬彼东井昭彰于天沉精降液下为灵泉灵泉有泚其深无底泌之洋洋其甘如醴清徳之鉴柔道之体洪源濬规实天所啓【`右灵泉`】濯濯灵泉冥冥皇祗滋液流衍化为神池曰止曰行惟圣之作匪鳣匪鲔惟龙之跃植物斯生动物斯乐天根有见曽是不涸【`右神池`】灵有休气纷纷郁郁如山之苞如云之族濳龙在下瞻乌在屋兆云其吉周爰咨询旣契我又叶我人镐虽旧京其命维新【`右休气`】蜿蜿黄龙神池自出灵化惚怳喷云沃日告帝之符其仪孔佶或濳于泉或见在田与时顺动亦应于天克配我皇无得称焉  

谿一  

原尔雅曰水注川曰谿山渎无所通曰谿　増春秋说题辞曰谿者隐也　说文作谿亦作溪或作磎　宋均曰无水曰谷有水曰溪　家语曰丘陵为牡溪谷为牝老子曰知其雄守其雌为天下谿　文选曰玉隐瑶  

谿　魏都赋曰赏如甘泉罚如深谿　吴都赋曰户藏烟浦家具画谿盖谓罨画谿也　原武昌记曰樊山东有小溪夏时溪里常有寒气故谓之寒溪　裴氏广州记曰管溪周圎丈余水极沸涌如猛火煎油声　荆州记曰郦县北五十里有菊溪源出县西北五十里石涧山东南流防専水两岸多甘菊饮此水延夀　又曰桂阳郡西南宿山水出注大谿号曰横溪水甚深冬夏不干俗谓之贪泉饮者輙冐于财贿　増寰宇记曰延谿柘树枝条畅茂尝乌集其上枝下垂及地乌去枝偶折羣乌号啸不已土人取其枝为弓名曰乌号　图经曰苕溪在余杭夹岸多苕花故名　又曰霅溪在湖州府城霅者以众流合集霅然有声故名　又曰余不溪在徳清县东余不者言其水之清彻余溪则不也　又曰长兴有箬溪分上箬下箬取下箬溪水酿酒极醇　古今注曰汉元和中明月珠出豫章之海昏即南康都昌县之珠溪是也　寰宇记曰弋溪以水形横斜似弋字图经曰芗溪又名贵溪因出郁金香缩酒降神制用  

甚贵也　统志曰南荒有黒溪闽漳又有乌脚溪渉者足皆如墨　水经注曰山阴县有二溪东溪广一丈九尺冬暖夏冷西溪广三丈五尺冬冷夏暖二溪北行三里至徐邨合成一溪温凉不杂　又曰武溪源出武山流注于沅故为歌曰武溪深复深飞鸟不能渡逰兽不能临　又曰白马谿水出宜阳山有大石厥状似马故谿涧以物色受名  

谿二  

増尚书大传曰吕望于磻溪钓得一鱼腹有璜玉文曰周受命吕佐今石上隐隐见两膝痕　成都耆旧传曰玉妃与五丁同生父母弃之溪后闻呱呱声就视乃一女五男女即蜀妃男即五丁故名玉妃溪　原管子曰齐桓公北征孤竹国将至卑耳谿见一人长尺许具冠右袪衣走马前导管仲曰此登山之神走马前导示前有水右袪衣示右方浅也及至溪从左方渉其深至冠右方渉至桓公拜曰仲父之圣至此　増寰宇记曰彭水有五溪谓酉辰巫武沅等溪也古老相传楚子城巴巴子兄弟五人流入五溪各为一溪之长　郡国志曰豫州吴房县有堂溪即吴王阖闾之弟夫槩王朝楚楚封之于堂溪也　吴地记曰吴有香水溪俗谓西施浴处人呼为脂粉溪吴王宫人濯妆于此溪上水至今犹香　吴录云越来溪在吴县相传越师侵吴自此入战国蘓秦说韩王曰劒防出于棠谿谿在今西平县述异记曰出虞渊八十里有甜溪水味如蜜东方朔  

得水数斛以献武帝投水于井井水尝甜寒洗沐则肌理柔滑　越州记曰越若耶溪古欧冶子铸剑之所汉郑采薪得一遗箭顷之有人覔箭与之问何所欲知其非常曰患若耶溪载薪为难愿朝南风暮北风后果然世号其舟所经行处为樵风泾其风至今犹然　又曰剡溪在嵊县王徽之雪夜从此访戴逵　郡国志曰汉邑人董黯早孤事母尽孝母疾嗜大隐溪水逺不能常致乃筑室溪濵板舆就养厥疾既瘳因名慈谿　寰宇记曰前溪乌程县南东流入太湖谓之风渚后溪在市北余不亭晋车将军沈充家于前溪乐府有前溪曲则充之所制其词云当曙与未曙百乌啼忩忩后宋少帝续为七曲其一曲曰忧思出门户逢郎前溪度莫作流水心引新都舍故　庐山记曰恵逺法师送客过虎溪虎輙鸣号一日送陶元亮陆修静与语道合不觉送过虎溪因大笑世传三笑图　寰宇记曰任昉为新安太守因行春至此爱其云溪累日不返百姓因名其溪为昉溪大中十年刺史卢藩改曰任公溪原世说曰防僧逰青溪中泛到一曲之处輙作诗一篇谢益夀见诗笑曰青溪之曲复何穷尽　増武陵溪晋武陵渔人入桃源即此　舆地志曰浣纱溪在青田长夀峰相传谢康乐入此溪见二女浣纱嘲曰我是谢康乐一箭射双鹤试问浣纱女箭从何处落二女答曰我是溪中鲫暂出溪头食食罢又迁潭云踪何处覔遂不见　列仙传曰琴髙善鼓琴所居溪侧有石台即控鲤上升处故名琴溪　图经曰无锡有溪发源恵山甚狭小梁大同中重濬名梁谿　传灯录曰梁天监初天竺僧智药泛舶曹溪口闻异香掬尝其味曰上流必有胜地寻之遂开山立刹名寳林乃云百七十年后当有无上法宝在此演法今六祖南华寺也　郡国志曰西溪在华州时人目为小曲江以杜子羙为州司功时所尝逰也　统志曰磨鍼溪在彭山县象耳山下相传李白读书山中学未成弃去适过是溪逢老妪方磨铁杵问何为曰欲作鍼白感遂还卒业　方舆胜览曰浣花溪在成都一名百花潭有石刻浣花夫人像夫人姓任氏崔旰之妾也方旰为成都节度使入朝杨子琳乘虚突入成都旰妾散财募兵自帅击走之朝廷加旰尚书赐名寜任氏封夫人　舆地志曰祁阳有浯溪元结爱其山水因家焉作大唐中兴颂顔真卿书石世称二絶寰宇记曰龙溪在奉化旧有虚白观唐开元间叶静能讲经于此忽南海龙神化一髯叟听讲既而诉曰胡僧以呪力欲竭海取寳语甚哀切静能乃书朱符遣弟子持往海上救之于是海水复还观在原上无井逺汲为难至是龙神感其恩乃于观左穿一渠泉流不絶遂成大溪因名龙溪　郡国志曰海阳鳄溪有鳄鱼四足黄身修尾其形如鼍似龙无角似蛇有足尾有三钩极利遇人豕以尾防而食之生卵甚多韩昌黎知潮州为文祝令去是夕暴风震雷起溪中数日水尽涸而徙六十里自是潮无鳄患　图经曰丽水县恶溪溪内多怪唐大中时刺史段成式有羙政水怪自去因改名好溪统志曰祁门县西南有溪甚险商旅经此多覆唐县令路旻开斗门以杀其势号路公溪　倪瓒荆溪图序引蘓子瞻曰一入荆溪便觉意思豁然欲买田其间种橘作小亭卒不遂其志　郡国志曰濂溪在道州有山曰安定山西石窦深广不穷有泉溢窦而出是为濂溪周元公惇颐生于此后卜居庐山之下不忘故乡亦名濓溪　又曰丁溪在泉州徳化县谚云水画丁罗簪缨宋时一夕雷雨决流一纵一横宛然丁字也邑人程扬休果髙第　又曰髙溪在永州府城北宋有唐叟者世居溪上一日厌其喧杂登舟而去伏腊则暂归受子孙谒见如此者三十余年　古夜郎国相传一女子浣纱溪上见浮竹中有啼声取视之则孩也及长主夜郎封竹溪王  

谿三  

原为牝　守雌【`上家语　下老子并详前`】　钓璜　隐玉【`上见溪二　下见溪一`】　访戴　送陶【`并详溪二`】　讲道　荡尘【`文中子讲道白牛溪之上涤烦想于心荡遗尘于旋流`】　増双月　七星【`阳朔县南有双月溪　政和县南有`】  

【`七星溪`】　浣花　罨画【`成都浣花溪杜子美作草堂之所　罨画在长兴者为最胜`】香稻　甘棠【`横州西有香稻溪　灵川县东有甘棠溪`】　沐鹤　蟠龙【`沐鹤溪在青田县相传浮丘伯沐鹤于此　夔州府梁山有蟠龙溪`】　跃马　斩蛟【`刘备困于刘表乘的卢至檀溪一跃而过周孝友斩蛟于荆溪`】　磨铁　浣纱【`并见前溪二`】　黄浦白洋【`黄浦溪在山阳县南白洋溪在宣城县`】　四安　九曲【`长兴县四安山有四安溪九曲溪在武彛山九曲缭绕`】　段式去怪　路旻平险【`并详溪二`】　刺史  

牵鼎　茂叔濯缨【`南越志天清水澄见溪中鼎刺史刘道锡过此溪系其耳而牵之耳脱而鼎潜入溪中民以为神　濓溪在道州之西周茂叔家世于此黄山谷濓溪诗序茂叔老于湓城有水发源花峰之下茂叔濯缨而乐之筑室其间用其平生所安亦名曰濓溪也`】　太守修禊　仙人投丹【`安岳县西太守彭乘临溪凿石为曲水每嵗修禊于此　融县南仙人尝投丹于溪中饮者皆得夀`】　山影棹声　沙平石浅【`宋张子野西溪诗浮萍破处见山影小艇归时闻棹声　唐岑参东溪诗沙平堪濯足石浅不胜舟`】　四水激射　双涧合流【`湖州霅溪合四溪水激射　虎蹐溪在宣平县南双涧合流`】　一纵一横　十溢十竭【`丁溪一纵一横见前　王韶之始兴记连州内有斟溪一日十溢十竭`】  

谿四  

原赴百仞【`家语东流之水不息流行赴百仞之谿也`】　起台【`楚灵王起章华之台于干谿国人溃叛`】　増濯尘【`西子浴于香水谿古词云安得香水泉濯郎衣上尘`】　原征蛮【`汉马援征五溪蛮`】　増歌滔滔【`马援门生善吹笛援作歌和之曰滔滔武溪一何深`】　蛮蜑聚落【`五溪蛮皆盘瓠子孙古谓之蛮蜑聚落`】　书突星瀬【`王右军防恶溪道中叹其竒絶遂大书突星瀬于石上`】　五十九滩【`谢灵运与弟书闻恶溪道中九十九里有五十九滩`】舞爱【`前溪乃南朝习舞之所崔颢诗舞爱前溪好`】　三余謡【`梁武帝时童謡云王气在三余乃于余干余姚余杭等处为厌胜之术而长兴一邑有余干山余鱼浦余甖溪陈武实当之也`】　一道士【`文选青谿千余仞中有一道士`】　不惮恶【`李白诗逺寻恶溪去不惮恶溪恶`】　自号六逸【`李白与孔巢父韩集裴政张叔明陶隐居日沉饮号竹溪六逸`】　改名五云【`徐季海逰防稽叹曰曽子不入胜母之里吾岂逰若耶之溪因改名五云溪`】　夭阏剡藤【`舒元舆吊剡溪文剡溪藤可作纸今之错为文者皆夭阏剡藤者也`】　三吾自命【`元结因水为浯溪因山为浯山作室曰浯亭三者皆命以吾明吾所自有也`】　凿字【`粤西通道县境有凿字溪因唐久视元年遣将王思齐征蛮镵石以纪嵗月土人名以凿字`】　映水兰花【`兰溪近蕲水产香草杜樊川诗映水兰花雨散香`】　燕尾分【`杜诗溪流燕尾分`】　涪翁【`宋黄庭坚谪涪州别驾号涪翁后安置戎州乐一溪水即号涪溪`】　太史【`沙县七峰之下有太史溪宋李纲以太史谪此故名`】　漳南赋虎【`福建龙岩县有溪幽胜比之武陵宋元祐间里人陈俌刘棠以词赋齐名时人称曰刘棠陈俌漳南赋虎后刘及第陈则隐居溪上`】　原不测【`临不测之谿以为固`】　易隂【`交柯谿易隂`】  

谿五  

原诗梁任昉泛长谿诗曰狥禄聚归粮依隐谢羇勒絶物甘离羣长懐忽去国长谿永东舍震区穷水域道遇垂纶叟聊访问津惑弭檝申九言无为累牵纆长泛沧浪水平明至曛黒　又落日泛舟东溪诗曰桑柘繁芃芃麻麦盛交柯谿易隂反景澄余映吾生虽有待乐天庶知命不学梁父吟唯识沧浪咏田荒我有役秩满余谢病　増唐王维过清溪水诗曰言入黄花川每逐清溪水随山将万转趣途无百里声喧乱石中色净深松里漾漾泛菱荇澄澄映葭苇我心素已闲清川澹如此请留盘石上垂钓将已矣　孟浩然耶溪泛舟诗曰落景余清辉轻桡动溪渚澄明爱水物临泛何容与白首垂钓翁新妆浣纱女相看似相识脉脉不得语沈佺期入少密溪诗曰云峰苔壁绕溪斜江路香风夹防花树密不言通鸟道鸡鸣始觉有人家人家更在深岩口涧水周流宅前后逰鱼瞥瞥双钓童伐木丁丁众樵叟自言避喧非避秦薜衣耕凿帝尧人相留且待鸡黍熟夕卧深山萝月春　岑参终南东溪作诗曰溪水碧于草潺潺花底流沙平堪濯足石浅不胜舟洗药朝与暮钓鱼春复秋兴来从所适还欲向沧洲　杜甫溪上诗曰峡内淹留客溪边四五家古苔生迮地秋竹隐疏花塞俗人无井山田饭有沙西江使船至时复问京华　张籍霅溪逺望诗曰霅水碧悠悠西亭古岸头夕光隂逺岫斜照逐廻流此地动归思逢君方倦逰吴兴耆旧尽空见白苹洲　项斯泛溪诗曰溪船泛数里便觉少炎晖动水花连影逢人鸟背飞深犹见白石凉好换生衣未得多诗句终湏隔宿归　刘长卿上巳日泛舟若耶溪诗曰兰桡万转望汀沙应接云峰到若耶旧浦逺来移渡口垂杨深处有人家永和春色千年在曲水乡心万里赊君见鱼船时借问前洲几路入烟花王勃泥谿诗曰弭棹凌奔壑低鞭蹑峻岐江涛出岸险峰磴入云危溜急船文乱岩斜影移水烟笼翠渚山照落丹涯风生苹浦叶露泣竹潭枝泛水虽云美劳歌谁复知　宋孙觌罨画溪行诗曰老防浮鼻水中归防雉应媒桑下飞萝茑冥山四起数家鸡犬烟树里一支新渌涨晴沟杨栁中间系小舟罨画溪头乌鸟乐呼风唤雨不能休　蝶趂花飞争入坐倚空百尺防丝堕乱山衔日半船明断云载雨前邨过蕨芽戴土小儿拳渔市人归栁贯鲜罨画溪头人语好烹鱼煑蕨饷春田沙头緑暗已藏鸦竹里犹残一两花蜗庐抱栁开新  

国燕语窥帘忆旧家春风有信自年年罨画谿边栁系船陶情满满酒如泉醉与长瓶借草眠　翠木苍藤缭白沙槿篱茅店野人家了无狡兎营三窟只有黄蜂趂两衙树头猎猎酒旗风罨画谿边卖酒翁银缾快防清若空令君一笑面生红　梅尧臣东溪诗曰行到东溪看水时坐临孤屿发船迟野鳬眠岸有闲意老树着花无丑枝短短蒲茸齐似剪平平沙石净于筛情虽不厌住不得薄暮归来车马疲　欧阳修黄溪夜泊诗曰楚人自古登临恨暂到愁肠已九廻万树苍烟三峡暗满川明月一猿哀非乡况复惊残嵗慰客偏宜把酒杯行见江山且吟咏不因迁谪岂能来　陆游泝谿诗曰射的峰前禹庙东短篷三扇卧衰翁闲携清圣浊贤酒重试朝南暮北风水落痕留红蓼节雨来声满绿蒲丛冲烟莫作悤悤去拟看溪丁下钓筒　明髙启泛南溪诗曰山折水暂旋山开水仍往东陂汇初成秋色弥然广碧萝花茸茸月映石壁上此夕试沿洄一理烟中舫吴鼎芳前溪诗曰野风迎白衲随歩已前溪落日在流水逺山青不齐花寒聊自亸鸟倦偶然啼何处茶烟起渔舟系竹西  

原赋宋谢灵运长溪赋曰潭结緑而澄清瀬扬白而戴华飞急声之瑟泊散轻文之涟罗始镜底以如玉终积岸而成沙  

増记唐元结右溪记曰道州城西百余歩有小溪南流数十歩合营溪水底两崖悉皆怪石欹嵌盘屈不可名状清流触石洄悬激注佳木异竹垂隂相防此溪若在山野则宜逸民退士之所游处在人间则可为都邑之胜境静者之林亭而置州已来无人赏爱徘徊溪上为之怅然乃疏凿芜俾为亭宇植松与桂兼之香草以禆形胜焉溪在州右遂命之曰右溪刻铭石上彰示来者  

増序唐栁子厚愚溪序曰灌水之阳有溪焉东流入于潇水或曰冉氏常居也故姓是溪为冉溪余以愚得罪谪潇水上爱是溪故更名之为愚溪夫水智者乐也今是溪独见辱于愚何哉其流甚下不可以灌漑又峻急多坻石大舟不可入也幽浅狭蛟龙不屑不能兴云雨无以利世而适于余然则虽辱而愚之可也  

壑一  

増尔雅曰水通谷曰壑　礼记大蜡之际辞曰土反其宅水归其壑　原山海经曰东海之外有大壑　列子曰渤海之东不知几亿万里有大壑实惟无底之谷庄子曰藏舟于壑藏山于泽谓之固矣然而夜半有力者负之而走昧者不知也　离骚曰降望大壑　増马融长笛赋曰嶰壑浍防【`注小山别大山曰嶰浍防嶰壑深平貌`】郭璞江赋曰淙大壑与沃焦又曰豁之以洞壑【`注洞壑海也`】张协七命曰画长壑以为限  

壑二  

増左传曰郑伯有嗜酒为窟室而夜饮酒击钟焉朝至未已朝者曰公焉在曰吾公在壑谷　国语曰叔鱼生母曰虎目豕喙鸢肩牛腹溪壑可盈是不可厌　原庄子曰谆芒东之大壑遇苑风于东海濵苑风曰子将之大壑奚为夫壑之为物注焉而不满取焉而不竭　増晋书曰明帝问谢鲲君方庾亮何如鲲曰端委庙堂使百僚准则鲲不如亮一丘一壑自谓过之　唐传云李嗣业初讨勃律也方通葱岭有大石塞隘以足蹶之抵穹壑识者以为至诚所感　隐逸序云唐兴贤人在位众多其遁者虽各保其素非托黙于语足崖壑而志城阙也  

壑三  

原在　临【`孟子志士不忘在沟壑文选临浚壑而怨遥`】　増耸　荡【`房元龄昻霄耸壑　栁宗元文击山荡壑`】　原通谷　藏舟【`上尔雅　下庄子并见壑一`】　可盈宜置【`上国语见前　顾恺之谓谢鲲宜置丘壑中`】　増归墟　成浦【`列子大壑`】  

【`无底之谷名曰归墟　郭璞江赋触涧开渠潄壑成浦`】　贞观　夙爱【`谢灵运诗贞观丘壑美　沈约诗夙龄爱逺壑`】　争讥　降望【`孔穉圭北山移文曰列壑争讥　下离骚见壑一`】欺我　笑公【`又北山移文曰欺我云壑下见左传公在壑谷`】　无底　将  

之【`上详列子下见庄子`】　防竹　闻樵【`张恊七命寻竹竦茎荫其壑　又杂诗溪壑无人迹时闻樵采音`】　浮千仞　抱两岑【`谢灵运诗浮舟千仞壑李白诗两岑抱东壑`】寓耳目　蟠风霜【`谢灵运诗岩壑寓耳目　黄山谷题东坡枯木画云胸中元自有丘壑故作老木蟠风霜`】　舍尘物　跻花界【`谢灵运诗遗情舍尘物贞观丘壑美　韦应物诗塡壑跻花界`】　叩虚牝　平巨量【`殷仲文游九井诗哀壑叩虚牝　张说干符颂斗水不能平巨壑之量`】　无人迹　度松声【`张恊诗溪壑无人迹　李白诗万壑度尽松风声`】  

壑四  

原邻壑【`孟子邻国为壑`】　必盈【`易林逺壑必盈`】　増瀺灂霣坠【`相如上林赋临坻注壑瀺灂霣坠`】　原巨鱼纵【`王褒圣主得贤臣颂沛乎若巨鱼纵大壑`】　増错缪盘纡【`张衡南都赋谿壑错缪而盘纡`】　为之一罄【`左思吴都赋谿壑为之一罄`】　登翠临丹【`张恊七命登翠阜临丹壑`】　敛暝色【`谢灵运诗林壑敛暝色`】　险过吕梁【`同上险过吕梁壑`】　未能废【`同上昔余乐京华未能废丘壑`】　看云【`杜甫诗暮看云壑平`】　风吹面【`同上歩壑风吹面`】　千崖无人【`同上千崖无人万壑静`】　峥嵘镜湖【`李白诗万壑与千岩峥嵘镜湖里`】　云松埋【`韦应物诗阴壑云松埋`】  

壑五  

原赋梁简文帝大壑赋曰渤海之东不知几亿大壑在焉其深无极悠悠既凑滔滔不息观其浸受壮其吞匿歴详众水异导殊名江出濯锦汉出珠瑛海逢时而不通河遇圣而知清嗟乎使夫怀山之水积天汉之流驶彭潜与渭湿俱臻四渎与九河同至余乃知巨壑之难满尾闾之为异  

## 御定渊鉴类函卷三十四

地部十二【`谷　涧　浦　井`】  

谷一  

原尔雅曰水注谿曰谷　増说文曰泉出通川曰谷书注谷是两山间流水之道　原毛诗曰葛之覃兮施于中谷维叶萋萋　又曰伐木丁丁鸟鸣嘤嘤出自幽谷迁于乔木　又曰皎皎白驹在彼空谷　増又曰髙岸为谷　书曰宅嵎夷曰旸谷　原老子曰谷得一以盈谷无以盈将恐竭　増又曰知其荣守其辱为天下谷　又曰上徳若谷　家语曰溪谷为牝　秦纪曰堑山堙谷　汉司马相如曰右以汤谷为界注日所出处唐韩愈文曰防者呀然成谷　总记谷名北直房山  

有贾岛谷　景州有卢师谷　宻云县有挂甲谷　江南黟县有樵贵谷　松江有华亭谷　山东临淄县有愚公谷　莒州有峥嵘谷　山西中条山有王官谷以  

王官废垒为名又有郎君谷　介休县有雀防谷　夏县有栁谷　唐县有老姑谷　髙平县有省寃谷即赵卒坑处旧呼杀谷唐改名省寃　河南济源县有盘谷又有天井谷　登封县有谷　罗山县有石人谷陜西终南山有太乙谷　骊山有鹦鹉谷　又有冯  

公谷　蓝田县有白鸦谷　长安县有豹林谷　宜君县有凤凰谷　成县有公主谷　临潼有坑儒谷　秦州有雕窠谷　临城县有牛口谷　褒城县有褒谷斜谷又有箕谷　洋县有子午谷有筼筜谷又有傥谷骆谷黄金谷　凤县有父子谷　黎州有弹琴谷盘龙谷兰州有榆谷　夷陵州有琮琤谷　长沙岳麓山下  

有篬筤谷　永州江华县有暖谷　江西五老峰下有青牛谷又有栖贤谷　九江府有康王谷　宁都有延春谷　金溪县有锦绣谷　福建建阳县有云谷即朱晦庵搆草堂于此有桃溪竹坞漆园药圃诸胜　南漳有刻木谷汉孝子丁兰所居　广州英徳县有涵晖谷滇南大理府有放光谷云是药师道塲四面放佛光谷二  

増汉律厯志曰黄帝使伶伦取竹之嶰谷生其窍厚均者断两节吹之以爲黄钟之宫　文选曰虞舜沈珠于渊抵璧于谷　原博物志曰夏桀之时为长夜宫于深谷之中男女杂处三旬不出聴政其后大风扬沙一夕塡此谷　増述异记曰庐山康王谷之巓有一城号为钊城相传周康王廵歴名山至此　宋王禹偁序略云康王谷水帘髙三百五十丈其泉为天下第一　原韩子曰昔齐桓公入山问父老此为何谷答曰臣旧畜牛生犊以子买驹少年谓牛不生驹遂持而去傍隣谓臣愚遂名为愚公谷　増左传曰公会齐侯于祝其实夹谷　原韩诗外传曰孔子南游适楚至于阿谷之隧有处子佩璜而浣者孔子抽觞以授子贡曰以观其辞増寰宇记曰谷先生居清溪之谷采药得道顔如少童　战国策苏秦说秦王曰大王之国东有殽函之利按函谷旧闗在灵宝老聃西度田文东出之处函谷新闗在新安项羽坑秦降卒于此　原刘向别录曰方士传言邹衍在燕燕有谷地美而寒不生五谷邹子居之吹律而温气至而谷生今名黍谷　増卫宏古文奇字序曰秦既改古文为篆恐天下不从乃密令冬月种瓜于骊山谷中温处皆熟诏博士诸生说之前后七百人人人各异则皆使往视因伏机防之后人号之曰坑儒谷　史记曰张良送汉王至褒中说以烧絶所过栈道按褒中即褒斜谷也旧有栈阁二千九百八十九间板阁二千八百九十二间歴代增损不一　原汉武故事曰上时微行至栢谷舎于逆旅翁骂之因从乞浆翁曰止有溺无浆也　増王莽传曰通子午谷从杜陵直絶南山经汉中　汉书曰郑子眞隐于谷口故曰郑谷按谷口即箕谷之口也　抱朴子曰南阳郦县有甘谷水左右生甘菊花堕其中饮者无不夀　三国志曰蜀姜维出师骆谷又魏曹爽自骆谷入汉中　原戴延之西征记曰梓泽去洛城六十里梓泽金谷也中朝贤达所集赋诗犹存是石崇居处　増十道志曰巩县东有大谷潘岳闲居赋张公大谷之棃即此　唐书曰司空圗隐中条山王官谷作亭名休休盗贼所过独不入王官谷　又曰阳城隐居夏县之栁谷以学行着宰相李泌荐拜谏议大夫　五代史补曰武行徳业采樵有力谓可负一谷之薪号武一谷　宋蒋之奇作暖谷记曰方盛寒入此谷虽挟纩炽炭不若也  

谷三  

原无私　为牝【`幽谷无私有致其响下家语见谷一`】　入幽　守辱【`易困卦辞入于幽谷　下出老子见水一`】　爲陵　无底【`诗深谷为陵深谷无底`】　抵璧覆篑【`上见谷二　将覆篑于浚谷`】　取竹　堕花【`并见谷二`】　秦闗  

石馆【`上见前函谷　下详石崇金谷别馆`】　増云门　天井【`邓城县有云门谷盘石西有天井谷`】　子午　褒斜【`上见谷一下见谷二`】　康王　冯公【`并见前叙`】公主　郎君【`成县有公主谷因后魏宣武时赐为公主汤沐邑　王龟字大年侍父至河中结庐于中条山谷中朔望一归省故时号郎君谷`】　愚公　老姑【`上见谷二　老姑谷在唐县葛洪山之南宋时有一老姑谓人曰贫道在此二百年矣言毕飞升`】　栖贤　坑儒【`宗少文卧防录云庐山之阳有栖贤谷多大石水声如雷　下坑儒详前谷二`】　黄金　白石【`黄金谷在洋县　白石谷在清源县之白石山`】　挂甲　弹琴【`密云县挂甲谷宋杨延朗北征挂甲于此黎州弹琴谷以水出谷中声如鸣琴`】　遮马　盘龙【`遮马谷在河津县盘龙谷见前黎`】  

【`州`】　牛口　马翅【`童謡云窦入牛口势不得久窦建徳被擒于此　宋李永奇挈家至马翅谷为金人所害`】　原出丝枲　量牛马【`书岱畎谷名出丝枲史记乌氏倮倮人名谷量牛马不知数也`】畎起凄风　曵寒烟【`文选凄风起东谷寒谷曵寒烟`】　増郑眞耕　李愿隐【`并见前叙`】　产灵芝　生甘菊【`永和县谷中产芝草下详甘谷`】　原风浸淫　日罕照【`宋玉风赋浸滛溪谷盛怒于土嚢之口　下见`】  

【`后周景式记`】　増凤凰建宫　鹦鹉营第【`宜君县凤凰谷唐建玉华宫　韦嗣立营别第于骊山鹦鹉谷中宗临幸命从官赋诗`】　剥白鸦栗　歩靑牛云【`蓝田白鸦谷口出栗杜诗盘剥白鸦谷口栗　五老峰下青牛谷因道士洪志乗靑牛于此冲举唐杨衡诗随云歩入青牛谷靑牛道士留我宿`】　筼筜遗画　苍筤赐额【`文与可遗苏东坡画乃筼筜谷偃竹　岳麓山下苍筤谷是尚书钟仙巣旧隐上有吹香亭宋理宗手题其额`】  

谷四  

原名愚【`韩子见前`】　堙【`见秦纪堙谷`】　上徳【`见前谷一`】　晦【`大谷晦苍苍`】名郑【`即郑谷见前`】　増岨以石门【`左思蜀都赋云岨以石门谓箕谷之口有石如门也`】白衣士【`元稹诗念昔白衣士结庐在石门按石门在箕谷口则所念白衣士即念子眞也`】  

原出泉【`见前说文`】　出风【`飗飗出谷风`】　足音【`空谷足音`】　旷兮【`其若谷`】増攒靑枫【`李白诗杳杳深谷攒青枫`】　隐琼草【`李白诗琼草隐幽谷`】　深藏  

数十家【`杜甫诗传道东柯谷深藏数十家东柯谷子美侄佐所居也`】　阴崖茅屋【`杜甫诗故人今居子午谷独在隂崖结茅屋`】　呀然【`韩愈文防者呀然成谷`】　谦受言徳【`韩愈文其石谷曰谦受之谷谷言徳也`】　黄金言容【`其土谷曰黄金之谷谷言容也同上`】灵草木古衣冠【`樵贵谷在黟昔有樵者入此谷豁然清旷谓之小桃源李白诗地多灵草木人尚古衣冠即指此`】　相邀锦绣【`金溪县有锦绣谷宋王安石还家诗有相邀锦绣谷中春之句`】  

谷五  

増歌唐韩愈送李愿归盘谷歌曰盘之中维子之宫盘之土维子之稼盘之泉可濯可沿盘之阻谁争子所窈而深廓其有容缭而曲如往而复嗟盘之乐兮乐且无殃虎豹逺迹兮蛟龙遁藏神守防兮呵禁不祥饮且食兮夀而康无不足兮奚所望膏吾车兮秣吾马从子于盘兮终吾生以徜徉  

增诗唐韩愈和卢郎中云夫送盘谷子诗曰昔寻李愿向盘谷正见髙崖巨壁争开张是时新晴天井溢谁把长剑倚太行冲风吹破落天外飞雨白日洒洛阳东蹈燕川入旷野有馈木蕨芽满筐马头溪深不可厉借车载过水入箱平沙绿浪榜方口鴈鸭飞起穿垂杨穷探极览颇恣横物外日月本不忙归来辛苦欲谁为坐令再往之计堕渺茫闭门长安三尺雪推书扑笔歌慨慷旁无壮士遣属和逺忆卢老诗颠狂开缄忽覩送归作字向纸上皆轩昂又知李侯竟不顾方冬独入崔嵬藏我今进退几时决十年蠢蠢随朝行家请官供不报答无异雀防偷太仓行抽手版付丞相不待弹劾还耕桑宋韩琦过吴児谷诗曰晓入吴児谷危途信不虚千  

峰疑絶路一迳俯容车山鸟过云语田夫半锄时平尽周道天险欲何如　宋孙觌题谷隐诗曰碧痩峩千疉清深涨一篙红轻花似肉绿细栁如缲句好无强对神超有独遨苇间靑篛笠髣髴见秦逃　宋朱子康王谷水帘诗曰循山西北骛崎岖几经丘前行荒蹊断豁见清溪流一渉台殿古再渉川原幽萦纡复屡渡乃得寒岩陬飞泉天上来一落散不収披崖日璀璨喷壑风飕飗追薪防絶品瀹茗浇穷愁敬酹古陆子何年复来游  

原赋晋胡济瀍谷赋曰嘉髙冈之崇峻兮临元谷以逺览仰髙丘之崔嵬兮望清川之澹澹尔乃渉重险陟榛薄倚春木临幽壑深谷豁以窈蔼髙峯郁而岝防原序晋石崇金谷序曰余有别庐在河南界金谷涧中或髙或下有清泉茂竹众果竹木草药之属　増唐韩愈送李愿归盘谷序曰太行之阳有盘谷盘谷之间泉甘而土肥草木丛茂居民鲜少或曰谓其环两山之间故曰盘或曰是谷也宅幽而势阻隐者之所盘旋友人李愿居之  

原记周景式庐山记曰石门是一大谷谷中有修林万顷伟木千寻日月之光罕照焉　増宋苏轼为文与可筼筜谷偃竹记曰与可以所筼筜谷偃竹遗予曰此竹数尺耳而有万尺之势筼筜谷在洋州与可尝令予作洋州三十咏筼筜谷其一也予诗云汉川修竹贱如蓬斤斧何曾赦箨龙料得清贫馋太守渭濵千亩在胸中与可是日与其妻游谷中烧笋晚食发函得诗失笑喷饭满案  

涧一  

原释名曰涧间也言在两山间也　说文曰涧山夹水也从水间声　尔雅曰山夹水曰涧　増诗曰考槃在涧硕人之寛　左传曰涧溪沼沚之毛　原韩宣子曰董安于为赵上地守行石阜山见深涧峭如墙深百仞问其乡左右曰人尝有入此乎曰无有有婴児狂聋人入此乎曰无有有牛马犬入此乎曰无有安于叹曰吾能治矣使吾法之无改犹入涧之必死则民莫之犯也増梦溪笔谈曰世传虹能入溪涧饮水信然熙寜中  

予使契丹至其极北黒水境永安山下卓帐是时新雨霁见虹下帐前涧中予与同职扣涧观之虹两头皆垂涧中使人过涧隔虹对立相去数丈中间如隔绡縠自西望东则见立涧之东西望则为日所铄睹久之稍稍正东逾山而去次日行一程又复见之  

涧二  

増寰宇记曰神农涧在温县昔神农采药至此以杖画地遂成涧　又曰空桑涧在嵩县相传有莘氏女采桑伊川得子于空桑中故名　水经注曰赤松涧在东阳赤松子逰金华山以火自烧而化涧自山出故曰赤松涧　卢氏嵩山记曰半马涧或云百马涧亦曰拜马涧故老传王子晋得仙而马还国人思之乃拜其马于此原汉书曰沛公与项籍临广武涧而语数籍以十罪増东观汉记曰耿恭以防勒城傍有水徙居之匈奴  

来攻絶其涧水笮马粪汁饮之　梦溪笔谈曰夀州八公山侧土中及溪涧之间往往得小金饼上有篆文刘主字世传淮南王药金也　魏都赋曰虎涧龙山相为倚伏按虎涧在彰徳一名虎磵　晋史曰陶淡侃之孙也好读易结庐山中养一白鹿自偶亲故有之者輙移渡涧水人莫得近　孙绰兰亭序曰以暮春之始解褉南涧之濵　原异苑曰苻坚为慕容冲所袭坚驰騧马堕而落涧追兵几及计无由出马即踟躇临涧垂控与坚坚不能及马又跪而授之坚援之得登岸而走増后燕录曰晋刘牢之与慕容垂战败牢之走策马跳五丈涧得免　唐白居易集东涧种栁诗有三年未离郡可以见依依之句涧在重庆忠州治西开元寺侧葢乐天为忠州时凿也　通鉴曰宋胡瑗布衣时读书泰山十年不归得家书见上有平安字即投之涧中不复展读　广州记曰甘溪涧在番禺县水味极甘冷又名菖蒲涧涧中产菖蒲一寸九节　南越志云宋咸平中姚成甫于涧侧遇一丈夫曰此菖蒲安期生所饵可以忘老倏焉而逝今俗以七月二十五日安期生上升相率为蒲涧之逰履綦骈错　捜神记曰南阳刘驎之好逰山水尝采药至衡山深入反见有一涧水水南有二石囷一闭一开水深广不得渡欲还失道遇伐弓人问径仅得还家或说囷中皆仙方灵药及诸杂物驎之欲更寻索不复知处矣　王韶之神境记曰九疑山半其路皆苍松翠竹下夹淸涧涧中多黄色莲花秋夏时香气盈谷  

涧三  

原考槃　厉急【`上诗见涧一　谢灵运行斤竹涧诗过涧既厉急注以衣渉水曰厉`】　五丈　百仞【`上见刘牢之跳涧下见董安于论法`】　増磨针　亘石【`磨针涧在均州太和山即眞武遇老媪处栁宗元石涧记亘石为底`】　解褉　移渡【`上详孙绰序下见陶淡移渡避人`】　饮虹　拜马【`上详涧一下详涧二`】　采药　泛蒲【`刘驎之因采药入衡山深涧　广南于七月二十五日相率为蒲涧之逰并详前叙`】　原泠泠泉　磊磊石【`山涧何泠泠　磊磊涧中石文`】　増偶白鹿　乗黄犊【`上系陶淡事　刘涣尝乗黄犊往来南康西涧`】　开黄莲　种绿栁【`黄莲见前九疑山清涧　种栁见前白司马忠州东涧`】　拾金饼　见石囷【`金饼见前叙八公山溪涧石囷见前刘驎之入衡山南涧`】　潄鸣玉　羮香芹【`文选飞泉潄鸣玉杜诗香芹碧涧羮`】  

涧四  

原采蘩【`诗于以采蘩于涧之中`】　采苹【`于以采苹南涧之濵`】　斯干【`秩秩斯干涧也`】増行斤竹【`见谢灵运诗题`】　老夫自汲【`杜甫酬薛文诗老夫自汲涧`】　深  

不过咫尺【`韩愈上于頔书涧谷之水深不过咫尺`】　赤足【`韩愈诗当流赤足涧石`】流若织纹响若操琴【`见栁栁州石涧记中`】　萦廻【`李白诗涧谷随萦廻`】  

鸣驺【`韦应物诗鸣驺响幽谷`】　蹑石欹危【`同上蹑石欹危过碧涧`】　一迳如虵三百曲【`见杨万里逰蒲涧诗`】　玉涧三十六【`玉涧源出新淦县玉笥山廻互纡曲号三十六涧`】  

涧五  

原歌宋徐谖华林北涧歌曰总长潭兮括逺源下沈溜兮起轻泉廻谿浚兮曲沼阻冲波激兮瀬浅浅贯九谷兮积灵芝飞淸涛兮洁澄涟  

原诗梁刘孝威赋得曲涧诗曰涧流急易转溪竹闇难开近楼俄已失前洲忽复廻石岸生寒藓沈根渍水苔菱舟失道去归鳬迷迳来　増唐韦应物滁州西涧诗曰独怜幽草涧邉生上有黄鹂深树鸣春潮带雨晚来急野渡无人舟自横　唐王维鸟鸣磵诗曰人闲桂花落夜静春山空月出惊山鸟时鸣春磵中　唐白居易逰石门涧诗曰石门无旧迳披榛访遗迹时逢山水秋清辉如古昔常闻惠逺軰题诗此岩壁云覆莓苔封苍然无处觅萧踈野生竹崩剥多年石自从东晋后无复人逰历独有秋涧声潺湲空旦夕　宋郑繇经慈恩涧诗曰岸与恩同广波将慈共深防防劳日夜长似下流心　宋叶梦得忆朱氏西涧诗曰涧下流泉涧上松清隂尽处有层峰应知六月氷壶外未许人间得暂逢宋杨万里逰菖蒲涧呈周帅蔡漕张舶诗曰胜日从公蒲涧逰万壑声满千崖秋一迳如虵三百曲绕尽山腹到山头穹岩千仞敲欲裂仰看飞泉防云窟锵成环佩奏成琴溅作珠玑霏作雪歩穿危磴攀苍藤忽上穹岩顶上行人在半天泉在井不敢下瞰惟闻声只怪前驱深不见须却向前山转海风吹袖万丈长海水去人一弓逺老僧髙卧晏未兴先遣长松夹道迎小参古殿黄面老不见旧日安期生景泰上方半堵壁城中望之雪山白却从景泰望城中晓日楼台焕金碧君不见中流千金博一壶不如逰山饥时粥一盂金印系肘大如斗不如逰山倦时一杯酒安期飞升今几年祖龙不是不求仙至今年年七月二十五倾城游人来访古　宋赵师秀访韩中止不遇题涧上诗曰隔涧竹扉深苍童引客寻虽然乖晤语犹得见园林野蔓殊妨歩山蝉亦好吟石根泉数斗清冷应人心　宋眞山民朱溪涧诗曰路转峰廻又一邨天寒大半掩柴门云融山脊岚生翠水齧沙洲树出根任拥重裘风亦冷未投荒店月先昏今宵只傍梅花宿赢得清芬入梦魂　宋纪青宿石公涧中诗曰小阁久留髙士卧鹿皮梦破石牀苔半林曙色生岩牖山鸟不来山雨来　眀李东阳梅涧诗曰地僻沙寒水更清老梅偏向涧边横风吹落瓣仍低陨石压傍枝却倒生野鹤对人轻欲舞蹇驴冲雪痩能行山翁只在山中老看尽春光不入城　眀释宗泐入孤涧诗曰谷里何人住山腰有径通老猿时挂树好鸟自吟风古涧寒泉碧连山夕烧红隐居慙未遂眀日片帆东  

原记唐栁宗元石涧记曰石渠之事既穷上由桥西北下土山之隂民又桥焉其水之大倍石渠三之一亘石为底达于两涯若牀若堂若陈筵席若限阃奥水平布其上流若织文响若操琴揭跣而徃折竹扫陈叶排腐木可罗胡牀十八九居之交络之流触激之音皆在牀下翠羽之木龙鳞之石均荫其上古之人其有乐乎此耶后之来者有能追余之践履耶得意之日与石渠同由渴而来者先石渠后石涧由百家瀬上而来者先石涧后石渠涧之可穷者皆出石城村东南其间可乐者数焉其上深山幽林逾峭险道狭不可穷也  

浦一  

原说文曰浦水濵也　风土记曰大水有小口别通为浦　増鸡跖集曰李贺谓天汉为银浦　潘阆诗曰涣浦风水急　杜甫诗曰萧条别浦清　李华诗曰凌滩出极浦　苏轼诗曰遥渡清凉浦　又蝉噪垂杨浦总计浦名　淮称淮浦　洛称洛浦　金陵有西浦亦名项浦　池阳有秋浦　太平有繁昌浦　松江有五大浦曰大盈曰顾防曰崧子曰盘龙曰赵屯诸浦或入江或入泖　上海有黄浦又有周浦鹤沙浦　毘陵亦有申浦　京口有屠児浦　广陵有公路浦　仪眞有胥浦　庐州有筝笛浦又有藏舟浦　和州有当利浦嘉禾有澉浦乍浦　湖州有掩浦　临安有铁幢浦  

又有富春浦　越州有嶀浦　夔州有鱼复浦　武昌有黄军浦　江夏有南浦以其在郭之南故名　荆州有刘郎浦　岳州有三湘浦　长沙有靑枫浦　澧州有澧浦　江州有湓浦又有女児浦　湖口有射蛟浦广州有沈香浦又有合浦溪浦　广西有浴海浦浦二  

増诗云率彼淮浦　原楚辞曰望美人兮南浦　又曰出溆浦而邅廻　増又曰捐予佩澧浦　又曰遗予佩兮蠡浦　舆地记曰仪眞胥浦乃子胥觧剑渡江之处　又曰黄浦东海之喉吭也以黄歇封此名黄浦又曰春申浦　又曰射蛟浦在湖口相传汉武敎楼船处又云汉武自浔阳浮江亲射蛟获之故名　原后汉书曰孟尝为合浦太守行化一年去珠复还　増荆州记曰刘郎浦因汉昭烈帝娶孙夫人渡此故名　庐州记曰筝笛浦在庐州城内渔人尝夜闻筝笛声云是曹操溺妓女舟于此　文选曰魏陈思王遇神女于洛浦作洛神赋　原伏滔北征记曰广陵西一里水名公路浦袁术自九江东奔袁谭于下邳由此浦渡因名【`即今淮口`】述征记曰兴浦旧魏歩道吴揭水灌之今絶道为浦僧舆地记曰武昌鹦鹉洲下三国时黄盖屯兵于上故名黄军浦沈攸之谓泊黄金浦盖声之讹也　寰宇记曰庐州城内有浦长八十丈魏将张辽御孙权凿之以藏战舰故名藏舟浦　图经云松江淀山湖东有大盈浦孙权造青龙战舰之所　原刘桢京口记曰县城东南大路过长冈五里得屠児浦昔诸屠児居此小浦因以为名也　増舆地记曰和州城东有当利浦晋王濬平吴水军扬帆顺流于此而下王浑以旗招之报云风利不得泊遂先入石头后因以当利为名　郡国志曰金陵西浦即晋张硕捕鱼遇神女杜兰香之处　异苑曰晋阮眀泊舟西浦见一青衣女子弯弓射之女即轩云而去　原顾微广州记曰溪浦口有蒲母养龙裂断其尾因呼龙掘人时见之则土境大丰而利渉也　増又曰晋时吴隐之为广州刺史及归其妻刘氏取沈香一片隐之命投诸江遂名沈香浦　庐山记曰江州青湓山有井形如盆故城号湓城浦曰湓浦　萧子显齐书曰世祖于湓浦得五尺刀十一口应永眀享厯之数文选江淹别赋曰春草碧色春水绿波送君南浦伤  

如之何　舆地记曰池阳秋浦李太白爱其山水之胜常欲家焉　临安志曰吴越王射潮箭所止处尝立铁幢故钱塘江上有铁幢浦　郡国志曰上海鹤沙浦一名下沙浦宋宣城吴濳侍父读书于此后为开庆名相董谷澉浦志曰澉乍二浦俱濵海元代设市舶司倭  

商番贾航海凑集而至元间澉浦为尤盛至今澉上有名十间楼者乃当年杨市舶司敎歌伎楼也  

浦三  

原率淮　入溆【`上见诗经下见楚辞`】　送君　溺妓【`送君南浦筝笛浦曹操尝溺妓舟`】　遗佩　投香【`上见楚词　下详沈香浦`】　藏舟　弭棹【`上详藏舟浦　皮日休诗弭吾棹澧之浦`】　射蛟　捕鱼【`上详射蛟浦　捕鱼见张硕西浦`】碧草　绿波【`并见南浦`】　蝉噪　鴈惊【`东坡诗蝉噪垂杨浦王勃滕王阁序雁阵惊寒声断衡阳之浦`】　龙舰　铁幢【`龙舰见前大盈浦　铁幢浦是吴越王事`】　望美人　遇神女【`上见楚词　下见洛神赋`】　号春申　名公路【`并详前叙`】南济鱼龙　夜闻筝笛【`夏口浦有鱼龙大禹南济黄龙夹舟之处　下详浦二`】刘郎娶妇　孟守还珠【`并详浦二`】　黄盖屯兵　伍胥  

剑【`并详前叙`】　白吟独树　李咏新林【`白居易有独树浦诗李白有新林浦阻风诗`】  

浦四  

増廻塘【`简文帝入溆浦诗泛水入廻塘`】　荒树寒沙【`丘迟渔浦诗森森荒树齐淅淅寒沙涨`】　旦发夕逗【`丘迟旦发渔浦　刘孝绰夕逗繁昌浦`】　对青崖【`杨烱文浦对青崖`】　寂无喧【`陈子昂诗洲浦寂无喧`】　辞北渚宿南洲【`陈子昂宿譲河浦诗沿流辞北渚结缆宿南洲`】　眀如月【`陈子昂诗沙浦眀如月`】　净如洗【`李白诗浦沙浄如洗`】　以此难挂席【`李白新林浦阻风诗`】　挂帆刘郎【`杜甫诗挂帆早发刘郎浦`】欲归瀼西【`杜甫诗欲归瀼西宅阻此江浦深`】　向来澄【`杜甫诗江浦向来澄`】  

舟檝不敢系【`杜甫宿凿石浦诗`】　浔阳草木【`白居易湓浦早冬诗浔阳孟冬月草木未全衰`】　芦荻花中【`白居易浦中夜泊诗芦荻花中一防灯`】　覆湓水失庐山【`白居易南浦诗腊后氷生覆湓水夜来云闇失庐山`】　索索萧萧【`同上南浦诗风飘细雪落如米索索萧萧芦苇间`】　秋复秋【`皮日休诗浦上芦花兮秋复秋`】　朝夕潮至【`陆龟防门外有水通浦溆而朝夕之潮至焉`】　女児口【`郯韶过女児浦诗浦口寒烟生白波`】　日闪江豚风翻水鹤【`盛彧次汉浦诗日闪江豚背风翻水鹤巢`】　潮落西陵渡【`崔国辅宿范浦诗月暗潮又落西陵渡暂停`】  

浦五  

原诗梁简文帝入溆浦诗曰泛水入廻塘空枝度日光竹垂悬扫浪鳬疑逺避樯　梁丘迟旦发渔浦潭诗曰鱼潭雾未开赤亭风已飏櫂歌发中流鸣鞞响防嶂村童忽相聚野老时一望诡怪石异象危絶峰殊状森森荒树齐淅淅寒沙涨藤垂岛易陟崕倾屿难傍　梁刘孝绰夕逗繁昌浦诗曰日入江风静安波似天流暮烟生逺路夕鸟赴前洲　増唐崔国辅宿范浦诗曰月暗潮又落西陵渡暂停村烟和海雾舟火乱江星路转定山绕塘连范浦横鸱夷近何去空山临沧　唐李白新林浦阻风寄友人诗曰潮水定可信天风难与期清晨西北转薄暮东南吹以此难挂席佳期益相思海月破圎影菰蒋生绿池昨日北湖梅开花已满枝今朝东门栁夹道垂青丝嵗物忽如此我来定几时纷纷江上雪草草客中悲眀发新林浦空吟谢朓诗　唐杜甫发刘郎浦诗曰挂帆早发刘郎浦疾风防防昏停午舟中无日不沙尘岸上空村尽豺虎十日北风风未廻客行嵗晚尤相催白头厌伴渔人宿黄防青鞋归去来　唐陈子昂宿空舲峡青树邨浦诗曰的的眀月水啾啾寒夜猿客思浩方乱洲浦寂无喧忆作千金子宁知九逝魂虚闻事朱阙结绶骛华轩委别髙堂爱窥觎眀主恩今成转蓬去叹息复何言　又宿让河驿浦诗曰沿流辞北渚结缆宿南洲合岸昏初夕廻塘暗不流卧闻塞雁断坐听峡猿愁沙浦眀如月汀葭晦若秋不及能鸣鴈徒思海上鸥天河殊未晚沧海信悠悠　眀蓝仁晚浦归帆诗曰估客前年去扁舟此日廽烟生全浦暝风健片帆催桂楫看将近柴门认半开隣人携酒馔欢笑慰归来　眀郯韶过女児浦诗曰浦口寒烟生白波薲花风急棹舟过人家一路青山下只有秋田落鴈多眀盛彧舟次汉浦诗曰汉浦扬帆秋水髙青山小朶出林梢浪开日闪江豚背草乱风翻水鹤巢破产曾无匡国计辞家徒有故人袍长年三老歌相答一夜霜华入毛　眀谢绩东浦夜泊诗曰日落潮生浦天空月上沙归舟与飞鸟相趂入芦花　眀程元辅过淀湖泊石浦诗曰沙浦偃秋风湖云藏夕雨何处逺行人飞帆下石浦　眀王穉登黄浦夜泊诗曰黄浦滩头水拍天寒城如雾栁如烟月沈未沈鱼触网潮来欲来人放船原表宋王宏广陵前浦表曰伏闻广陵前浦榛芜歴久近复防除清源虚防含眀内鉴瑞以数致象以应夫如是者鸾响凤仪可停瞩而须矣  

井一  

原释名曰井清也泉之清防者也　易传云井通也物所通用也　说文云八家为井象构干形瓮象也　风俗通云井者法也节也言法制居人令节其饮食无穷竭也久不防涤为井泥【`易井泥不食`】不停汚曰井防【`易井防不食防治也去汚之名也`】涤井曰浚井水清曰冽井甃聚砖修井也【`甃责救反易井甃无咎`】　増易井卦改邑不改井往来井井　又曰旧井无禽　又曰井収勿幕【`谓不覆之以収其利`】　原礼记云井与门户灶中霤为五祀　周礼曰挈壶氏掌挈壶以令军井　増左传曰塞井夷灶　又曰井堙木刋　又曰目于眢井而出之【`眢井废井也`】　庄子曰塪井之鼃【`塪音坎`】谓东海鼈曰吾乐欤吾跳梁于井干之上休乎缺甃之涯塪井之乐亦至矣奚不来观乎东海之鼈左足未入右膝已絷矣　又曰子贡过汉阴见一丈人方将为圃畦凿隧而入井抱瓮而出灌子贡曰有械于此后重前轻汲水若抽名曰桔橰日浸百畦用力寡而见功多子不欲乎丈人笑曰有机事者必有机心机心存乎胸中则道之所不载也　原楚词曰掩芳芷于腐井【`言井泉腐臭也`】増吕氏春秋曰宋丁氏无井常一人漑汲于外及自穿井喜而告人吾穿井得一人传之者闻于宋君召问其故对曰得一人之使非得一人于井也　原风俗通曰堂殿上作以象东井水草所以厌火故名藻井　鲁灵光殿赋曰圆泉方井反植荷蕖　戴延之西征记曰太极殿上有金井金博山辘轳交龙负山于井上有金狮子在龙下　増山海经注云昆仑墟在西北帝之下都髙万仞面有九井以玉为槛　原嵩髙山记曰少室山有云母井井出云母　増荆州记云夏至日浚井改水冬至日钻燧改火　原又云风井夏则风生冬则风入　又云江陵县东北有天井台东临天井井周廻二里许中有濳室人时见之輙有兵防　异物志曰庐陵城中有一井中有二色水半青半黄黄者灰汁取作糜粥皆作金色土人名灰汁为金因名为金井　増从征记曰太山有上中下三庙庙前有大井水极香洁　扬州职方志曰广陵蜀冈上有井曰蜀井言水与西蜀相通茶品天下水有二十种而蜀冈水为第七　夀阳记曰三伏之日炎暑赫曦男女往来气喘苦渴望见义井而喜未至则忧既至而乐俗呼为欢乐井也　水经注曰东阿北门阜上有井深六丈歳常煮胶以贡天府益州记曰卭州城南有火井民取其火先投以家火投之少顷声如雷光焰腾上民盛以竹筒拽行终日不灭又以井火煑盐五斛水得五斛盐家火煮之则无几也舆地记曰蓝田县玉案山有井水落井中輙作氷长  

安不藏冰于此井取之　广州志曰琼州文昌县有鱼爷井其水与海通有大鱼白头俗呼鱼爷即出　郡国志云防同有防沿井其水与沦水通人以竹置井口得之沦水其俗呼竹为防沿故名　南越志曰贵县有司命井　燕都防览志曰出安定门外循古壕而东五里有满井井面五尺冬夏常满井髙于地泉髙于井筑亭其上都人防览之所　原瑞应图曰王者清净则浪井出【`浪井不凿自成也`】　洞记曰长安东七万里有云山山头有井云从中出若土徳王则黄云出火徳王则赤云出水徳王则黒云出金徳王则白云出木徳王则青云出増附凿井方　闻见后录云洛阳楚氏掘井每不得  

泉有术者云夜以水盛器若见星多者下有泉用之果然　感遇传曰青州刺史张士平中年夫妇皆瞽一日遇书生为开井一眼得新泉洗之眼俱如初因留其说以救世其要曰子午之年五月戌酉十一月夘辰为吉丑未之年六月戌亥十二月辰巳寅申之年七月亥子正月巳午夘酉之年八月子丑二月午未辰戌之年九月申未三月寅丑巳亥之年十月申酉四月寅夘按其方位年月日时凿井即为福地士平拜受讫书生升天去盖太白星官也　附海井　癸辛杂识曰华亭县市中有一物如小桶无底非竹非木非金非石忽遇海舶老商见之曰此至宝也名曰海井凡航海者必载淡水自随今得此但以大器满贮海水置此井于水中汲之皆甘泉矣急买之去  

井二  

原荆州记曰随郡北界有厉乡邨邨南有重山山下有一穴父老相传云神农所生内周围一顷二十亩有九井神农既育九井自穿　世本云黄帝见百物始穿井増帝王世纪曰尧时击壤歌曰凿井而饮　史记曰  

瞽瞍使舜浚井与象共下石填之舜为匿穴旁出　淮南子云伯益作井而龙登元云神栖昆仑　陈留风俗记云雍丘县夏后祠有神井能兴雾雹　管子云桓公与管仲十日斋戒掘新井而柴焉【`以柴覆井取防也`】　郡国志曰禹城有晏婴井以水和胶入药亚于东阿　瀬乡记曰老子庙中有九井汲一井余井皆动　原异苑曰句容县有延陵季子庙庙前井及渎恒自涌沸故曰沸井于今犹然【`亦曰沸潭`】　増韩诗外传曰鲁哀公使穿井三月不得泉得一玉羊哀公甚惧孔子曰丘闻水之精为玉土之精为羊此羊肝乃土耳公命杀羊其肝即土也国语曰季桓子穿井获如土缶其中有羊焉使问之仲尼曰穿井而获狗何也对曰以丘所闻羊也丘闻之木石之怪曰夔蝄蜽水之怪曰龙防象土之怪曰羵羊寰宇记曰荆州章台寺内有浇花井楚灵王所凿　又宋玉井在承天府学泮池侧　郡国志曰板渚津南有厄井汉髙与楚战败遁井中追军至见两鸠从井出得免厄　又曰汝宁固始县治有漆井相传汉髙追项羽至此以漆布井使不得通河水　捜神记曰汉恵帝二年有两龙现于兰陵井中三日去京房易传曰有徳遭害厥妖龙见井中　荆州记曰湘州南寺之东贾谊宅有井上敛下大状似壶即谊所穿井　汉书曰武帝造井榦楼髙五十丈【`积木之髙如井榦形`】　古舞曲曰淮南王自言尊百尺髙楼与天连后园凿井银作牀金瓶素绠汲寒浆【`银牀即井榦皆井上栏也`】　琅环记曰卓文君闺中庭内有一井文君手汲则甘香用以沐浴则滑泽芳鲜他汲之与常井等沐浴亦不少异至今犹存即文君井也　汉书曰朱博为御史大夫府吏舎百余区井水俱竭　又曰益州严贞观有通仙井相传此井与广汉绵竹君平宅井相通有人淘井得铜钱三径可二寸因恍惚不安复投井中立愈或云此君平卜卦钱也　郡国志曰倾井在束鹿县相传汉光武狥师河北歴此三军渴甚遇井苦无汲具井忽倾倒水溢　又曰阿对井在河南府阌【`焚`】乡西南阿对汉杨震家奴也尝引泉以灌蔬因名　后汉书曰耿恭守防勒穿井十五丈不得水军士渴乏笮饮马粪汁恭乃整衣向井再拜水泉奔出恭亲挽笼扬示之　寰宇记曰苏耽汉时人事母以孝闻一日谓母曰仙道已成上帝来召又云眀年大疫取庭前井水橘叶救之母果活百余人今橘井在郴州　抱朴子曰临沅县有廖氏家世世夀考后子孙徙去转多夭折他人居其故宅复累世寿考乃试掘井左右得古人埋丹砂数十斛去数尺此丹砂汁因泉渐入井是以饮其水而得夀　原异苑曰临卭有火井汉室之隆则炎赫弥炽暨桓灵之际火势渐微诸葛亮一瞰而更盛至景曜元年人以烛投即灭其年蜀并于魏　増郡国志曰乔井在安庆府濳山县隔皖水一里汉末乔居此二女国色孙策克皖城纳大乔周瑜纳小乔后人于其居起亭曰秀英傍有乔井相传汲其水恒有胭脂色　原浔阳记曰湓城灌婴所筑孙权经此城自摽井地令人掘之得故井铭曰颖阴侯所防卜云三百年当塞塞后不满百年当为应运者所权忻恱以为已瑞井甚深大江中风浪此井輙动　増魏略曰眀帝九龙殿前为玉井绮栏蟾蜍含受神龙吐水　岭表异录曰绿珠井在广西白州防角山下昔梁氏之女有容色石季伦为采访使以眞珠三斛买之耆老传云饮此水者诞女必多美丽闾里以美色无益于时遂以巨石鎭之尔后产虽端严而七窍四体多不完具　晋书云元帝大兴初防稽人于井中得一钟上有古文十八字王者之作必有灵符　地志曰晋旌阳令许逊尝炼丹于艾城之黄龙山有蛟魅作水漂丹室逊钉之石壁又海昏有巨虵据山为穴吐气为云逊法北斗七星每穴置一靖井鎭之北征记曰桓温凿九井于当涂阳山之南殷仲文从  

桓公九日逰九井赋诗　异苑曰谢晦宅南路上有古井元嘉二年汲者忽见三龙甚分眀行道往观莫不嗟异有人入井始知是塼隐起作龙形　齐春秋曰南齐时荆州城东天子井出锦于时士女取用与常锦不异经月乃歇　南史曰梁何逺为武昌太守武昌俗皆汲江水盛夏逺患水温每以钱买人井寒水不取钱者则摙水还之　旧经云广城水多咸卤萧梁时达磨祖师指此地有黄金民争挖之数丈遇石穴泉水迸涌而无金人以师诳语师曰是金非可以斤两计者也今不知所在或疑即越台井　异苑曰呉兴长兴广恵寺左有五井晋永嘉中邑人陈氏所穿陈武帝初生其一井泉涌出家人汲以浴之后相传谓之圣井　地志曰景阳井在台城内一名胭脂井陈后主与张丽华孔贵嫔投入避隋兵后名辱井　北史曰房豹字仲干迁乐陵太守风教脩理称为美政郡濒海水味多咸豹命凿一井遂得甘泉遐迩以为政化所致豹罢归后井味复咸旧唐书曰建中时韩滉为润州刺史泾帅之乱徳宗出幸滉恐有永嘉渡江之事置馆第数十于石头城以为备预城中穿井十丈近百所下与江平令丘涔督其役先贤丘墓多令毁废　邺侯家传云杭州旧取陂湖贮水地暑多疟痢乃深穿阴沟引钱塘湖水于郭内穿六井也六井覆以大屋皆得寒泉有余则泄之于官河民遂无疾疠　海录云白居易为杭州刺史复浚李泌六井民頼其汲　唐韩思复传曰襄州有昭王井传言服者死人虽渴困不敢视韩朝宗移书谢神自是饮者无恙人更号韩公井　酉阳杂爼曰集贤张希复言初授新州将拜相井忽涨才深尺余　玉泉子曰贾躭在滑台于城北命筑八角井以镇黄河濳使人于凿所侦之有一父老来观问曰谁凿此曰贾相公也父曰大好手但近东近西近南近北也躭闻之曰是井太大也　国史补曰善和坊旧御井故老云非可饮之井地卑水柔宜用濯开元中以骆驼驮入大内以给六宫　唐统纪曰穆宗有事于南郊将谒太清宫长安县主簿郑翦主役见白衣老人云此下有井正值皇帝过路罪在不测翦惧使脩之其处已防数尺发之则古井也帝至宫朝献毕命翰林学士韦处厚撰记起居郎栁公权书于实井之上名曰圣瑞感应纪仍赐郑绯衣　南部新书曰白乐天之母因看花坠井后有排摈者以赏花新井之作左迁穆帝尝题柱曰此人一生争得水吃　五代史补曰髙郁起于行阵为楚马殷谋臣贪而且僣尝以所居之井不甚清澈思所以澄汰之乃用银叶护井其四方内外皆然谓之拓里　霸州志曰护城井旧传七十有二宋将杨延朗所凿每值隆冬甲士汲水灌城防疑不敢入因名护城井　广州志曰曾井在潮州汉时县令曾芳因民苦瘴给药来者接踵乃以大囊药投井中令民汲水饮之宋皇祐间狄青征侬智髙经此军士疾疠祷于井饮泉尽愈旋师首以为言仁宗降制封芳忠孝公且赐飞白书曾氏忠孝泉五字旌之　侯鲭录曰宋时雍丘菜园人浚井得石刻铭云汉代功臣铭隐在秦城井得到靖康春方显千歳景瓮下有甘泉能疗千年病　秦观记曰龙井在浙江杭州府西湖上僧辩才结亭于此率其徒环而呪之忽见大鱼自泉跃出　益州谈资曰薛涛井在成都锦江南岸眀代属藩邸环以栏盾耑备制笺每嵗三月三日汲井水造笺二十四幅入贡一十六幅留藩邸至餽遗逺近缙绅皆他日仿造蜀锦旧有十様  

井三  

原金瓶　瑶瓮【`上见淮南王古舞曲下见郭璞井赋`】　玉槛　球栏【`上见昆仑墟　王廙洛都赋曰玉井球栏嶷若积霜正殿防翼是曰雨堂`】　绮栏　玉甃【`上见魏眀帝九龙殿　下见江逌井赋`】　玉羊　金鸟【`上详鲁哀公穿井　刘敬叔异苑曰兰陵华山上井鸟巢其中金喙黒色此鸟见则大水`】　谷鲋　塪鼃【`易井谷射鲋言井上汲而下注如谷水鲋小鱼也　下塪井之鼃见前荘子`】　无禽　有鱼【`易旧井无禽见前易灾曰井中有鱼似虫出流`】　桐生　桃落【`上见魏眀帝猛虎行防桐生空井枝叶自相加通泉浸其根云润其柯　师旷问天老曰人家忌井上种桃花落井中为不祥`】　投辖　潜鼎【`汉书陈遵每大饮取客车辖投井中　孔融告昌安县敎曰邑人髙防自言辟得井中夫鼎久潜于井徳之休眀虽小重也黄耳金利贞之象国遭凶荒彛器出或者眀以飨人`】　投玺　得钟【`张勃吴录曰初汉黄门张让等刼天子比至河上掌玺投井及平顿洛阳城南甄宫有井五色气出孙坚命浚井得汉传国玺荣绪晋书曰晋王将即祚郭璞占得豫之暌案卦防稽郡当出钟应在人家井得之后防稽剡县人陈清`】  

【`在井中得一钟形制尤精也`】　负缶　抱瓮【`刘向说苑曰卫有五丈夫负缶入井灌韭终日一区邓析过下车敎为机重后轻前终日溉百区五文夫曰吾闻师言有机智之巧必有机智之心我不为也下庄子见井一`】　八家　二舎【`上详水一　墨子曰二舎共一井`】　得铜  

置器【`厐俭父先逃走随母流荡后居乡里凿井得铜遂致富奴苍曰堂上我妇也问其故奴曰我妇姓艾字阿宏足下有黑子腋下有痣母曰我翁也遂为夫妻时人曰凿井得铜买奴得翁　髙士传管寜所居屯落防汲者或男女错杂或争井宁乃多买器分置井傍汲以待之又使不知来者得之乃不鬭讼`】　柴覆钱飞【`上见管子　葛仙翁投钱于井呪则飞出`】　白石　丹砂【`王莽传谢嚣奏武功`】  

【`长孟通浚井得白石丹砂见廖氏井`】　辨义　愈疾【`易井以辨义　愈疾见前苏耽橘井`】勿幕　不唾【`易井収勿幕见前语云千里不唾井`】　不改　自开【`易改邑不`】  

【`改井见前　梁巴郡地自开成井`】　増纪圣　通仙【`唐栁公权书圣瑞感应纪于井上见前井二　益州严贞观通仙井通君平宅井亦见前`】　凿六　镇七【`邺侯杭州作六井　许逊置七靖井以镇妖穴并见前`】　紫沫　红光【`望江县菩提寺有司马龙井尝有紫沬浮井上识者云此龙涎也　左慈井在庐江县南相传慈尝置丹一粒于井中宋政和间每清夜輙有红光烛天`】应潮　鎭石【`金陵钟山头陀寺第一峰有应潮井其泉与江潮盈缩相应故名　下见前绿珠井`】寳公　玉女【`寳志公井在上元县大市街心宋曾拯诗尘容俗状慙窥影欲汲寒泉洗此心玉女井在髙邮治西南东齐郏道光与其女居井傍炼丹故名`】　彭祖　崔婆【`上井在徐`】  

【`州城西北隅彭祖旧宅宋陈靖作彭祖观井图铭　下井在衡州府西崔婆宅`】　疗橘　防莝【`上见前苏躭事　金陵记江南计吏止于传舎及将就路以马践草防井中谓已不复再过不久复由此饮遂为昔时莝刺喉而死后人以此为戒曰千里井不防莝`】　洗药　炼丹【`长沙府有洗药井相传孙思邈濯丹之所下见秦少游龙井记`】　绘藻　汰粉【`上见前藻井　广志云临卭有粉井得其水以汰粉则益光`】　胭脂　琉璃【`景阳井一名胭脂井见前琉璃井在颍州治东南井底有青石八片光莹如琉璃故名`】　饮乔　浴卓【`上详乔井　下详文君井`】　鸠飞龙见【`鸠出井中汉髙祖事　龙见井中汉恵帝时事并见井二`】　云母　鱼爷【`二井`】  

【`名并见前叙`】　目眢　悲废【`目于眢井见前左传梁范云有悲废井诗`】　原老子庙　神农社【`老子庙前有九井见前瀬乡记　神农既育九井自穿在随州厉乡邨即以此为神农社土人歳祀之见荆州记`】　重华窘　汉祖厄【`并见前井二`】　伯益作耿恭拜【`并见前井二`】　羸瓶覆　短绠汲【`瓶未出井而钩羸其瓶而覆之儒效短绠不可以汲深井`】　泥不食　甘先竭【`上见易爻　荘子孔子围于陈蔡太`】  

【`公往吊之曰子几乎直木先伐甘泉先竭`】　増演八卦　运五材【`并见江逌井赋`】仰东宿　倚崇丘【`井象东井　孙楚赋倚崇丘以凿井`】　蒨丝沈　梧花落【`李贺诗玉罂汲水桐花井蒨丝沈水如云影　许彦周言嘉祐时河濵人网得一石刻诗曰井梧花落尽一半在银床`】　景阳辱　泰岱香【`景阳辱井　泰山有三庙庙前各井皆香并见前`】贾傅穿　东坡凿【`上见井二　东坡井在广州元妙观之西东坡寓居所凿凿井得一`】  

【`石如名鼎`】　灌婴铭　鲍照谜【`上见井二　鲍照井谜曰一八四八飞泉仰流盖合则五八五八四十也四十为井字`】　廖氏谱　白家诗【`廖氏谱见前丹砂井　白香山以赏花新井诗左迁详井二`】　原铜人掩泉　蟾蜍含水【`南康记云雩都盘固山其峰有井大铜人常守之五十年一涌水起数十丈铜人每以手掩之　下详魏眀帝九龙殿井`】　金墉祖筑　郁林司命【`水经注云南郑大城内有小城环带金墉有七十井皆汉髙祖所脩筑　郁林郡有司命井见前`】　豫章洪崖　华林缋石【`豫章记云厌原山有洪井飞流悬注其深无底旧说洪崖先生井也　水经注云华林园中有古井悉以珉玉为之缋石为口工作精密`】増投辖留客　移书谕神【`陈遵事　韩朝宗事并见前`】　埋砂致  

夀　得钱展业【`上见井二　上党鲍陆于井中得钱业遂大展`】　织女缫丝金人撞杵【`秦州西溪镇有缫丝井世传汉董永寓居于此井即天女所以缫丝者　益阳县有平冈冈上有金井数百所相传有金人以杵撞地而成`】　淮南银牀　河间金罐【`上见井二　河间王琛置玉井用金罐`】　秦以凿冰　蜀须取火【`氷井火井并见前叙`】轩辕百见　孔眀一窥【`并见井二`】　眞珠三斛　彩笺十  

様【`绿珠井　薛涛井并见前`】　善和坊骆驼驮水　太极殿龙狮负山【`俱见前叙`】　庐陵之瑞空存二色之名　卭邑之光还起一窥之焰【`事俱见前`】  

井四  

原凿而饮【`见击壤歌`】　不可防【`论语井有人焉君子可逝也不可防也`】　塞堙【`左传并见前`】　掘不及泉【`孟子譬如掘井九仞而不及泉犹为弃井`】　増汋【`尔雅井一有水一无水为汋`】　原未为损未为益【`终日汲引未为损终日泉注未为益`】北宫井溢【`汉书元帝时謡曰井水溢灭灶烟灌玉堂流金门至成帝时北宫井泉溢王莽之徴`】  

【`也`】　増井底蛙【`后汉书隗嚣使马援往视公孙述于蜀还谓嚣曰子阳井底蛙耳`】　恶饮牛【`东观汉记淳于恭有井乡里小儿争饮牛恭恶之多置水器汲水满之`】　弃之不义【`后汉书华歆避董卓之乱遇一丈夫愿得俱此人中道坠井众欲弃之歆曰弃之不义遂相率出之而别`】原杞园出云【`孙坚讨董卓至杞园井出五色云`】　陵云掷石【`朱超石与兄书云陵云台上有奇井望之幽然以一石子掷之久方有声`】　増恬退无竞【`晋书阮瞻尝羣行冐热渇甚有井众竞趋之瞻独逡廵在后俟饮者毕乃进其恬退无竞如此`】　原玉沟【`蒙汜`】　灵井夏凉【`风土记云灵井谓冬温夏凉石包也`】　银井　玉井【`蔡诞曰仙人有玉井`】　増金绳五色【`伽蓝记河间王琛井置金罐以金五色绩为绳`】　胭脂痕【`景阳井旧传栏有石脉以帛拭之作胭脂痕故一名胭脂井`】　楚俗佻薄【`旧唐书李臯为荆南节度使楚俗佻薄不穿井饮臯始命合钱开井以便居人`】　出多出少【`元和志汉耿恭故井久而有灵车马大至即出多小至即出少李嗣业镇防勒井涸祷之复出`】　一室七井【`云林异景志霍仙鸣在龙门一室之中开七井夏月坐其上不知有暑气`】　非天小也【`韩愈文坐井观天曰天小者非天小也`】所见不过数星【`同上自井中视星所见不过数星`】　原冻银牀【`杜甫诗露井冻银牀`】　増潄寒齿【`栁宗元诗汲井潄寒齿清心拂尘服`】　旃檀作栏【`西吴记吴兴余不乡刺史沈子真宅有井放出毫光八道遂舍宅为八圣寺此梁天监五年事及吴越王镠尝病目取此井水洗之即愈因赐旃檀香木为作井栏`】　斗水宽百忧【`苏轼诗云安市无井斗水寛百忧`】美女吹箫【`白泽圗故井之精名观状如美女好吹箫以其名呼之即去　一云井鬼名琼`】  

井五  

原诗梁范云悲废井诗曰因旧未尝改缘甘故先竭歴稔久无禽一朝见开渫泌泉既斯涌短绠将焉设已获丁氏利方见管公緤　又咏井诗曰乃鉴长秋曲有浚广庭前即源以为浪因方自成圎兼冬积温水叠暑泌寒泉不甘应未竭既涸断来翾　梁汤僧济渫井得金钗诗曰昔日倡家女摘花露井邉摘花还自挿照井还自怜窥窥终不罢笑笑自成妍寳钗于此落从来非一年翠羽成泥去金色尚如鲜此人今不在此物今空传后周宗懔麟趾殿咏新井诗曰当为醴泉出先令浪  

井开铜新九龙殿石胜凌云台　郑翼过严君平古井诗曰严平本髙尚逺蹈古人风卖卜成都市流名大汉中旧井改人世寒泉久不通年多既罢渫无禽乃遂空如何属秋气唯见落防桐　苏味道咏井诗曰玲珑映玉槛澄澈防银牀流声集孔雀带影出羵羊桐落秋蛙散桃舒春锦芳帝力终何有机心庶此忘　増唐李峤咏井诗曰玉甃谈仙客铜台赏魏君蜀都宵映火杞国旦生云向日莲花净含风李树薰已开千里国还聚五星文　唐杜甫盐井诗曰卤中草木白青者官盐烟官作既有程煮盐烟在川汲井歳搰搰出车日连连自公斗三百转致斛六千君子慎止足小人苦喧阗我何良叹嗟物理固自然　唐孙欣奉试冷井诗曰仙闱井初凿灵液沁成泉色湛青苔里寒凝紫绠邉铜瓶向影落玉甃抱虚圎永愿调神鼎尧时泰万年　唐髙适同朱五题卢使君义井诗曰髙义唯良牧深仁自下车寜知凿井处还是饮冰余地即泉源久人当汲引初体清能鉴物色洞每含虚上善滋来往中和浃里闾济时应未竭懐恵复何如　唐李颀长夀寺粲公院新甃井诗曰僧房来往久露井每同观白石抱新甃苍苔依旧栏空瓶宛转下长绠辘轳盘境界因心净泉源见底寒钟鸣时灌顶对此日闲安　宋王安石九鼎井诗曰沿崖渉涧三十里髙下荦确无人耕扪萝挽茑到山趾仰见吹防何峥嵘余声投林欲风雨末势卷土犹溪阬飞虫淩竞走兽栗霜雪夏落雷冬鸣野人往往见神物鳞甲漠漠云随行我来立久无所得空数石上菖蒲生中官系龙沈玉册小吏磔狗浇银觥地形偶尔藏险怪天意未必司阴晴山川在理有崩竭丘壑自古相虚盈谁能保此千世后天柱不折泉常倾　宋朱子井泉诗曰山髙泽气通石窦飞灵液黙料谷中云多应从此出　宋范成大胭脂井诗曰昭光殿下起楼台拌得山河付酒杯春色已从金井去月华空上石头来　宋楼钥防龙井诗曰路入风篁上翠微老龙蟠井四山围水眞绿浄不可唾鱼若空行无所依胜处虽多终莫及旧防谁在事皆非祗今匏系无由到徒羡聨镳带月归　眀髙啓吴王井诗曰曾开鉴影照宫娃玉手牵丝带露华今日空山僧自汲一瓶寒供佛前花　又冰壶井诗曰圎甃夏生冰光涵数星冷窓有定中僧休牵辘轳绠　眀郑义夫梧井诗曰百尺青梧桐下有寒泉井分眀古镜中照见梧桐影朝汲水花清暮汲水花冷愿得沆瀣杯逺寄蓬山顶　眀陶望龄白龙井诗曰招提万山里门与苍崖对尝闻白龙井窈出清溪外沿洄未觉逺忽抵前山背半壁仙屋深廻峰洞门碍奇峦互倾仄飞溜各形态厓松老将化石笋看来大磐谷戴土耕寒苖接流溉蹊幽生晚畏迳转添新爱己谓人境穷蓦与村翁防息肩支短策洗足坐鸣瀬但见髪垂安能辨年軰因知云雾间神仙宛焉在  

原赋晋孙楚赋曰倚崇丘以凿井兮临斥泽之淫洿若行潦之滓浊兮靡清流以自娱乃喟尔而有感兮率隣左之数夫脉厥土以兴泉兮登甘醴于虚体象圎川下贯五仞幽泉腾涌津泽傍润抱瓮而汲不设机引絶彼淫饰安此朴愼俗尚其华我笃其信既处湼而不淄又磨之而不磷虽矢志而无妄实防心于大顺渴人来翔行旅是頼辍耕息肩不期而防沈黄李浮朱柰杂狸首之斑如飞清尘以洮汰枕石以盥潄喜遨怡以缓带　晋郭璞井赋曰益作井龙登天凿后土洞黄泉濳源洊臻潏潏防涓幽溟圎渟濙洞深尔乃冠玉槛甃鳞错鼓辘轳弹劲索飞轻裾之缤纷手争骛而互搦长累蜲虵以曾萦兮瑶瓮龙腾而洒激乃回澄以静映状冏然而镜灼挹之不损停之不溢莫察其源动而愈出信润下而徳施壮邑移以不改独星陈于丘墟兮越百代而犹在守虚静以元澹兮不东流而注海气雾集以杳兮声雷骇而漰湃　晋江逌井赋曰惟大朴之既判兮圣应务以表灵演八卦以极用兮运五材以赞生钻丹晖于金石兮引黄泉乎杳巽下火而鼎立兮木上水而井成于是大制既契物遵其徼阡逵分庐宅星列修家给之永用凿阶庭而制穴穿重壤之十仞兮搆玉甃之百节营之不日既汲既渫濳流炤炤寒泉冽冽挹之不损滀之不充纳而不处其有与而不匮其丰先王借象以辨义君子拟淡以自绥神龙来蟠以育鳞列仙一潄而云飞含七徳以几道兮尽众善而莫伐晋王彪之井赋曰考五材之物化寂感而资静水带地而壤润月流天而宵烱燧钻木而发火益穿坤而搆井摹元羲之灵爻仰东宿之飞景歩土脉测水泉方栏结辘轳悬下沈瓶而互汲飞纤绠而幽牵于是杳黄垆之防鲜润下之防澄澜恬以清渟冷朗以寥戾协太阴以化液体上善以流惠　増王起浪井赋曰尔其谺豁百寻之表汹涌重泉之下状灵涛之濳泄匪冽风之是假沦涟不盈触搏恒惊窥坎塪之底有江湖之情积而有润于下混而不伤其淸窥则澄澄乍玉甃而同色汲之浩浩激银瓶而有声鲋飞鳞而不定羊在缶而皆倾洎夫列宿参差晓月韬映摇珠彩而增防涌金波而转浄汤汤下激不施屏翳之功汹汹潜惊讵假阳春之咏然后骇四海之目垂兆人之庆伊厚地之发祥实大君之作圣彼青桐素绠之饰玉栏银牀之盛皆人力之所成固神造之不竞宜乎光瑞典苞坎徳不藏于氷不蓄于墨惟波独涌惟渫可食奉我皇之饮俾上善以为心戒我皇之窥必临深以取则　吕令则义井赋曰地接一都之防邑居狭俗之境川流雨骤车马于焉往来风举云摇帝王由兹行幸魏主罢指梅之策隰朋息寻蚁之请岂非人有其愿地不藏灵色湛湛以天碧防阴阴而昼髙风始秋泛落桐之一叶太阳既没映长天之数星因注水而暂益纵改邑而常寜素绠下悬映垂冰之皛皛铜瓶上汲滴浅溜之泠泠清泉既汲白日可见岂独兼济行李抑亦取给兹县随所求而皆足岂有殊于贵贱  

原颂宋孔寗子井颂曰天髙听卑载厚流谦挥锋既击跪拜亦霑惟益有作徳逺事兼眀王用汲人具尔瞻原赞晋卞敬宗沟井赞曰爰有邃井冽彼下泉引流重壤合耀青天蕴甘澄洁湛尔终年圗象懐恻寄防嘉荃増晋许逊七靖井赞曰海昏之地府实当阳南昌之  

州龙安之塲上缭艾县古城之冈地连蛇穴浸截川江爱其地土防民之殃于今立靖万古吉祥  

原铭后汉李尤井铭曰井之所尚寒泉冽清法律取象不槩自平多取不损少汲不盈执宪若斯何有邪倾増唐栁宗元栁州井铭曰盈以其神其来不穷恵我后之人噫畴肯似于政其来日新  

増序唐栁宗元栁州井序曰始州之人各以甖甈负江水莫克井饮【`甖音鹦甈五计切　甖瓶大腹小口尔雅康瓠谓之甈瓠壷也`】崖岸峻厚旱则水益逺人陟降大艰雨多涂则滑而顚恒为咨嗟怨惑讹言终不能就元和十一年三月朔命为井城北隍上未晦果寒食冽而多泉邑人以灌其土坚垍其利悠久【`垍巨至切坚土也`】其相者浮圗谭康诸军事牙将米景凿者蒋晏凡用罚布六千三百役庸三十六大甎千七百其深八寻有二尺  

增记唐贾躭八角井记曰蒲城控白马之津迩斥卤之溢里居者井无良焉相地宜视水脉因便道求美泉得之于城濠之右遂成八角合为一甃　宋秦观杭州龙井记曰龙井即旧龙距钱塘十里吴赤乌中方士葛洪炼丹于此当风篁岭之上实深山乱石中之泉也相传有龙居之故曰龙井　邵眞义井记曰义以发衷形外昭施物也井以下汲上彰济人也河间公凿井于城垣之次阳门通庄之右偏署曰义正哉之深源经以善利庇彼宇达于交衢铁其瓶以永不羸石其甃以给无泥飞轮周散泄窦前注淬而平之随用不私主发生以流润当赫曦以伏炎在摇落而激清抵凝沍而不闭环四序以一其恵俾憧憧者知饮濯所向焉昏者得以陶荡瘵者由之蠲愈涤汰氛坌沃洒蒸灼澹然不改与地配久化嚣阓为闲敞隣梵宫以清净修廊对开连楼郁峙指心而授应日而就彼丰福吉禄繁荣重庆欲不萃于河间之门得乎  

增文唐杜牧塞废井文曰井废輙不塞于古无所据今之州府防事有井废不塞居第在堂上有井废亦不塞或匣而护之或横木以土覆之至有歳久木朽防人以致于死夫井虽列在五祀在都邑中物之小者也若盘庚五迁其都社稷宗庙尚毁其旧而独井不可塞耶古者井田九顷八家环而居之一夫食一顷中一顷树凿井而八家共汲之所以借齐民而重泄地气古者八家共一井今家有一井或大家至于四五井十倍于古地气漏泄则所产脆薄人生于地内今之人不若古之人浑刚坚一寜不由地气泄漏哉易曰改邑不改井此取象言安也非井不可塞也  

## 御定渊鉴类函卷三十五

地部十三【`津　渡附　渠　隄附沟洫　堰埭`】  

津一【`渡附`】  

原说文曰津水渡也濮小津也　增尔雅曰析木谓之津杜预曰箕斗之间有天汉故曰津  

津二【`渡附`】  

增吕氏春秋曰禹东至抟木之地日出九津靑之野鸟谷靑丘之乡南至沸水漂漂九阳之山西至饮露吸气之民积金之山北至夏海之穷衡山之上积水积石之山不有懈堕　水经注曰吕望老而无遇行年五十卖食棘津七十则屠牛朝歌九十身为帝师　原续汉志曰河东大阳县有茅津北屈县有采桑津按茅津秦穆公伐晋常渡此　论语曰长沮桀溺耦而耕孔子过之使子路问津焉长沮曰夫执舆者为谁子路曰孔丘曰是知津矣　增孔子家语曰楚昭王渡江有物来触  

王舟舟人取之以献于王羣臣莫有识者王使聘鲁问孔子曰萍实也剖而食之可以霸昭王复令使者问何以知之孔子曰丘昔之郑过陈闻童谣云楚王渡江得萍实大如斗赤如日剖而食之甜如蜜是以知之今名香水渡在袁州府萍乡县　吴越春秋曰子胥至昭闗闗吏欲执之子胥诈曰上所以索我者美珠也今珠已亡矣将往取之闗吏不敢执追者在后几及至江岸得渔父乘舟渡之乃免　水经注曰曹州离狐县有延津澹台子羽投璧断蛟处　原列女传曰赵简子南击楚津吏醉卧不能渡简子召欲杀之津吏女子持檝而前曰妾父闻君东渡不测之水恐风波之故祷九江三淮之神不胜巫祝杯酌余沥醉至于此妾愿以鄙躯易父之死简子将渡少一人乃备员持檝遂与渡中流发河激之歌简子悦以为夫人　增吴越春秋曰勾践入吴吴王赦之归国范蠡执御至三津之上仰天长叹泪下沾襟曰嗟乎孤之屯厄谁念复生渡此津也　濳确书曰罂浮渡在邵阳黄河之侧昔韩信设疑兵于此诳魏王豹以木罂渡者　水经注曰汉武微行柏谷遇辱窦门又感其妻深识之馈既返玉阶厚赏赉焉赐以河津令其鬻渡今窦津者是也　又曰云中定襄之间有津曰君子津汉桓帝十三年西幸榆中东行代地洛阳大贾赍金货随帝后行夜迷失道往投津长贾人死津长埋之其子寻求父防发塜举尸资费一无所损其子悉以金与之津长不受事闻于帝曰君子也即名其津为君子津　又曰白马县有白马津因山上常有白马羣行悲鸣则河决驰走则山崩　濳确类书曰危渡在眞定府深州汉光武南奔至滹沱冰合军渡未毕冰忽解因名　郡国志曰陕州平陆县小平津张让刼献帝处　晋书曰雷焕卒子华为州从事持剑行经延平津忽于腰间跃出堕水使人没水取之不见剑但见两龙各长数丈蟠萦有文章没者惧而返　潜确书曰五马渡在江寜县幕府山前晋元帝与诸王渡江处童謡云五马浮渡江一马化为龙　又曰麾扇渡在江南江寜府治南一名毛公渡晋陈敏据建业军临大航岸顾荣以白羽扇麾之其军遂溃因名今为瓦屑坝　又云桃叶渡在上元县秦淮河口王献之爱妾名桃叶尝渡此献之作歌送之曰桃叶复桃叶渡江不用楫但渡无所苦我自迎接汝　酉阳杂爼曰晋太始中刘伯玉妻段氏性妬忌伯玉尝诵洛神赋语其妻曰娶妇得如此吾无憾焉妻曰君何与水神善而欲轻我吾死何愁不为水神其夜乃自沈而死死后七日托梦语伯玉曰吾今得为神也伯玉遂终身不复渡水有妇人渡此津者皆坏衣枉妆然后敢济不尔风波暴发丑妇虽妆饰而渡其神亦不妬也故齐人语曰欲求好妇立在津口妇立水傍好丑自彰　十六国春秋曰慕容徳自邺率众南徙滑防既无舟楫而流澌冰合于夜中济讫旦而冰泮燕民神之因谓是处为天桥津　挥麈后录曰建炎初六飞南渡百僚窜身扬子江津舟人乘时射利是时叶宗谔逃难至江浒实不携一钱忽覩妇人羙而艳语叶云妾有金钗二只可付以济公幸负我以趋叶从之甫扣船舷失手妇人坠水而没叶独得逃生怅然叶后以直龙圗阁帅建康其家影堂中设位云扬子江头妇人岂神托此以全其命乎  

津三【`渡附`】  

原因河　渉川【`因河为津　易利渉大川`】乱流　画水【`崔豹古今注津吏霍里子髙见白首征夫被髪提壶乱流而渡其妻止之不及遂溺而死妻乃援箜篌作公无渡河之曲歌终亦投河而死　吴猛羽扇画水而渡`】　木罂　羽扇【`韩信撃魏陈船欲渡临晋而伏兵从夏阳以木罂渡军虏魏王　晋顾荣以白羽扇麾陈敏军自溃因名白羽渡`】　必笑　善防【`传曰溺人必笑　文子曰善防者必溺`】　负石　试船【`韩诗曰申屠狄非其世负石投河而沈死　魏杜敬伯为仆射受诏作御楼船于陶河试船遇漂没帝为流涕`】　川防　水禁【`周礼禁川防者备沈溺也又礼记曰舟而不防水中害人之境则禁之`】　嫂溺　女【`孟子曰嫂溺援之以手者权也嫂溺不援是豺狼也　防稽录曰曹娥父投江其尸不获乃沿江号哭七日不絶声乃自投江三日抱父尸俱出皆死家人収之为立孝女碑即黄绢之碑也`】　雷焕佩剑　陈平刺船【`雷焕事见前　陈平渡河舟人疑有金玉乃脱衣与刺船自免`】　溺海衔石　沈湘怀沙【`山海经精卫本赤帝之女防于东海溺而不返化为寃禽详海　屈原既放临渊有懐沙之志遂投湘江汨罗而死`】　问诸水濵　于鱼腹【`齐桓责楚曰昭王南征而不复寡人是问屈完曰昭王不复君其问诸水濵　楚辞屈原曰寜赴湘流于鱼腹中`】　忘子产之诫既闻狎而玩之　弃仲尼之言果见蹈而死者【`子产曰水懦弱人狎而玩之　孔子曰水火吾见蹈而死者未见蹈仁而死也`】  

津四【`渡附　溺附`】  

原飞【`吴主曰北来诸军乃飞渡也`】　鬻【`操舟鬻渡利供百口列子`】　褰裳渉溱脱挽济洧【`子产`】　渐裳濡轨　深厉浅掲　杨栁津　白马津　孟津【`书惟十有三年戊午师渡孟津`】　不吊【`礼死而不吊者三畏压溺溺凭河也`】无悔【`暴虎冯河死而无悔`】　偾车【`左传郑伯之车偾于济遇大风飘之入济也`】　覆  

舟【`水所以载舟亦所以覆舟`】　浮尸　沈骸【`辨命论曰伍贠浮尸于江流三闾沈骸于湘渚`】延夀恶梦【`王延夀文考曾有恶梦恶之乃作叙梦赋以自励后溺水而死`】　士龙顾  

影【`陆士龙尝着缞绖上船于水中顾其影因大笑落水人救免溺`】　増竞渡【`杜亚拜淮南节度使方春南民为竞渡戏亚欲轻驶乃髹船底使篙人衣油防衣没水不濡`】　夜济合流【`王沛兼御史中丞李光顔讨吴元济奇沛风槩署行营兵马使时诏书趣战诸将观望沛引兵五千夜济合流扼贼冲`】蒲津【`李固言领河中节度使蒲津嵗河水壊梁吏撤笮用舟邀丐行人固言至悉除之`】　津  

筏【`开张箧中寳自可得津筏韩愈诗`】　通津【`浮防靡定处偶往即通津同上`】　潋緑古津逺【`杜牧诗`】　舟航所聚【`崔融税闗市防天下诸津舟航所聚旁通巴汉前指闽越七泽十薮三江五湖控引河洛兼包淮海舸巨舰千舳万艘交贸往还憧憧永日`】　大津无梁皆给船人【`量其大小难易以定其差唐六典水部`】　渡水并须近江白丁便水者充【`分为五畨别一替唐六典同上`】  

津五【`渡附`】  

原诗魏文帝在孟津诗曰良辰啓初节髙会搆欢娱清歌发妙曲乐正奏笙竽曜灵忽西迈炎烛继望舒翼日浮黄河长驱旋邺都　增唐卢照隣九龙津集诗曰落落树阴紫澄澄水华碧复有翻飞禽徘徊疑曵舄　杜审言春日江津逰望诗曰旅客摇边思春江弄晚晴烟销垂栁弱雾卷落花轻飞棹乘空下囘流向日平鸟啼移几处蝶舞乱相迎忽叹人皆浊隄防水至清谷王常不让深可戒中盈　骆賔王晚泊蒲津诗曰二庭归望断万里客心愁山路犹南属河源自北流晚风连朔气新月照边秋灶火通军壁烽烟上戍楼龙庭但苦战燕颔防封侯莫作兰山下空令汉国羞　孟浩然与黄侍御泛北津诗曰津无蛟龙患日夕常安流本欲避骢马何知同鹢舟岂依今日幸会是昔年逰莫奏琴中鹤且随波上鸥隄縁九里郭山面百城楼自顾躬耕者才非管乐俦闻君荐草泽从此泛沧洲　杜甫过津口诗曰南岳自兹近湘流东逝深和风引桂楫春日涨云岑回道过津口而多枫树林白鱼困密网黄鸟喧嘉音物微限通塞恻隠仁者心瓮余不尽酒膝有无琴圣贤两寂寞独开襟　宋之问入崖口五渡寄李适徐彦伯诗曰抱琴登絶壑伐木泝清川路极意谓尽势廻趣转绵人逺草木秀山深云影鲜余负海峤情自昔防尚然弥旷十余载今来宛仍前未窥仙源极独进野人船时攀乳窦憩屡薄天窓眠夜弦响松月朝楫弄苔泉因防象外理永谢区中缘碧潭可遗老丹砂堪学仙莫使驰光暮空令归鹤怜　李白早过漆林渡寄万巨诗曰西经大蓝山南来漆林渡水色倒空青林烟横积素漏流昔吞翕沓浪竞奔注潭落天上星龙开水中雾峣岩汪公栅突兀陈焦墓岭峭纷上千川眀屡廻顾因思万夫子解渇同琼树何日覩清光相欢咏佳句　杜甫白沙渡诗曰畏途随长江渡口下絶岸差池上舟楫窈窕入云汉天寒荒野外日暮中流半我马向北嘶山猨饮相唤水清石礧礧沙白滩漫漫逈然洗愁辛多病一踈散髙壁抵嵚崟洪涛越凌乱临风独囘首揽辔复三叹　又水防渡诗曰山行有常程中夜尚未安微月没已久崖倾路何难大江动我前汹若溟渤寛篙师暗理楫歌笑轻波澜霜浓木石滑风急手足寒入舟已千陟巘仍万盘廻眺积水外始知众星干逺逰令人痩衰疾惭加飡　王昌龄沙苑南渡头诗曰秋雾连云白归心浦溆悬津人空守缆邨馆复临川蓬隔苍茫雨波通演漾田孤舟未得济入梦在何年　宋杨万里杨家渡诗曰春迹无防可得寻不将诗眼看春心莺边杨栁溪边草一日青来一日深　眞山民泊白沙渡诗曰日暮片帆落渡头生暝烟与鸥分渚泊邀月共船眠灯影渔舟外湍声客枕边离懐正无奈况复听啼防　眀吴浩泊洲渡诗曰淮烟漠漠夕阳收楚昏昏翳客舟风度钟声来北固帆将灯影过扬州云消碧海天无际波撼金山地欲浮独恨壮逰非昔日满江风露夜如秋周翼中秋泛舟鵞津诗曰八月十五夜何其鵞湖漾舟人未归水生金浪兼天涌云渡靑傍月飞鸿雁沙寒微有影芰荷秋冷不成衣故人一去渺何许黄鹤旧矶今是非　王恭舟次镡津诗曰木落川气凉鸿飞水容夕微灯射逺沙夜榜隣幽石月色栖处寒霜花坐来白遥见九华峰苍苍但萝薜　史谨桃叶渡诗曰重经古渡立斜曛愁见桃花两岸春欲向东风唱桃叶江边怕有别离人　沈贞桃花渡诗曰渡头浑似曲江濵谁种桃花隔世尘红雨绿波三月暮暖风黄鸟数声春舟横落日非无主树隔层霞不见人几欲前源访仙迹迷茫何防问通津　程敏政古箭渡诗曰古箭渡头春水急古箭舗下春泥湿风吹一道雨微収黒压四山云未入邮亭飰罢闻竹鸡肩舆扶过苍崖西行人道侧乱相指雨阵复来云脚齐　李言恭晓渡诗曰烟晓栖鸦长汀带白沙中流聊撃节新水快浮槎云与人争渡春随客到家遥知飞防日开满石城花　释梵琦西津诗曰月满潮来盛天空野望低侵吴甸北帆入楚江西俊鹘秋方下慈乌晓更啼即看霜露及风景色凄凄原铭后汉李尤孟津铭曰洋洋河水赴宗于海经自中州龙圗所在黄函白神赤符以信昔有周武集防孟津鱼入王舟乃往克殷  

渠一【`隄附`】  

增说文曰渠水所居也一曰渠勤也又深广貌  

渠二【`隄附`】  

增西征记曰洛阳城外四面有阳渠水周公所制也原史记曰韩闻秦之好兴事欲罢【`音疲`】之无令东伐乃使水工郑国间说秦令凿泾水自中山西抵瓠口为渠并北山东注渭三百里欲以溉田中作而觉欲杀郑国郑国曰始臣为间然渠成亦秦之利也卒使就渠渠就而用注四万余顷收皆亩一钟于是闗中为沃野秦以富强因名曰郑国渠　汉书曰张掖郡有千金渠　地理书曰荥阳有浪荡渠　增舆地广记曰秦时李冰作石犀五以厌水精穿石犀渠于南江命曰犀牛里【`唐置犀浦县属益州取此为名`】　水经注曰汉中安阳县水北有七女池池东有眀月池状如偃月皆相通注谓之张良渠葢良所开也　沟洫志曰宣帝地节中光禄大夫郭昌使行河北曲三所水流之势皆邪直贝丘县恐水盛隄防不能禁廼各更穿渠直东经东郡界中不令北曲渠通利百姓安之成帝初淸河都尉冯逡言地节时郭昌穿直渠后三嵗河水更从故第二曲间可六里复南合今其水势复邪直贝丘宜复穿渠东行　又曰待诏贾让言若多穿漕渠于冀州地使民得以溉田分杀水怒恐议者疑河大川难禁制荥阳漕渠足以下之其水门但用木与土耳　王嘉传曰哀帝为董贤治大第开门乡北阙引王渠灌园池注苏林曰王渠官渠也犹今御沟　沟洫志曰自郑国渠【`始皇元年乙夘`】至元鼎六年【`庚午`】百三十六嵗而儿寛为左内史奏请穿凿六辅渠以益溉郑国傍髙卭之田　汉书曰召信臣迁南阳太守好为民兴利躬劝耕农出入阡陌令视郡中水泉开通沟渎起水门提阏凡数十防以广漑灌嵗嵗增加多至三万顷为民作均水约束刻石立于田畔以防分争　后汉书曰樊重所起庐舎皆有深堂髙阁陂渠灌注又池鱼牧畜有求必给　又曰汉司空王梁之为河南也将引谷水以漑京都渠成而水不流坐免后张纯堰洛通漕洛中公私怀赡是渠今引谷水盖纯之创也亦谓之九曲渎　何敞传曰和帝时为汝南太守修鲖阳旧渠百姓頼其利垦田增三万余顷吏人共刻石颂敞功徳　安帝纪曰元初三年修理太原旧沟渠灌漑官私田注郦元水经注曰昔智伯遏晋水以灌晋阳后人踵其遗迹蓄以为沼分为二派北渎即智氏故渠也其渎乘髙东北注入晋阳城以灌漑东南出城注于汾水今所修沟渠即谓此　洛阳记曰千金堨旧堰谷水魏时更脩此堰积石为堨而开沟渠五所谓之五龙渠　晋纪曰魏眀帝靑龙元年司马懿穿成国渠筑临晋陂漑田数千顷国以充实焉　邓艾传曰时欲广田蓄谷使艾行陈颖以东至夀春艾为田良水少不足以尽地利宜开河渠可以大积军粮又通军运之道乃着济河论以喻其指　水经注曰刘靖碑云刘靖登梁山以观源流相以度形势嘉武安之通渠羡秦氏之殷富乃使帐下督丁鸿军士千人以嘉平二年立堨于水道髙梁河造戾陵堨开车箱渠　刘云传曰隋宇文恺于河阴巩洛梁公堰厮河为通济渠　裴延儁传曰儁迁幽州刺史范阳郡有旧督亢渠径五十里渔阳燕郡有故戾陵诸堨广袤三十里表求修复营造溉田百万余亩为利十倍百姓頼之　卢贲传曰贲为怀州刺史开皇中决沁水东注名曰利人渠又入温县名曰温润渠以漑舄卤　防要曰开元九年李元纮擢京兆少尹诏令疏决三辅渠时王公权要之家治渠立硙以治水田元纮一切隳之百姓大获其利　薛大鼎传曰髙宗时为沧州刺史无棣渠久廞塞大鼎浚治属之海商贾流行里民歌曰新沟道舟檝利属沧海鱼盐至昔徒行今骋驷美哉薛公徳滂被又疏长芦漳衡三渠泄污潦水不为害　温造传以居舎人出为朗州刺史开后乡渠百里漑田二千顷民获其利号曰右史渠　玉海曰至道元年上问侍臣汴水疏凿之由张洎讲求其事奏曰惠民金水五丈汴水等四渠派引脉分会于天邑舳舻相接赡足京师以无匮乏惟汴水横亘中国首承大河漕引江湖利尽南海半天下之赋由此而进大禹疏凿炀帝防甽终为国家用岂天意乎　又曰至和二年襄州宜城令孙永治长渠熈寜六年守臣曾巩着令上司农为记曰秦白攻楚去百里立堨壅水为渠以灌今长渠是也郦道元谓漑田三千余顷盖水出西山诸谷者其源广而流于东南者其势下也　梦溪笔谈曰苏州至昆山县凡六十里皆浅水无陆途民颇病渉久欲作长堤但无防求土嘉祐中人有献计就水中以蘧蒢刍藁为墙栽两行相去三尺去墙六丈又为一墙亦如此漉水中淤泥实蘧蒢中干则以水车畎去两墙之间旧水墙间六丈皆土留其半以为隄脚掘其半为渠取土以为隄每三四里则为一桥以通南北之水不日隄成至今为利　又曰熙寜中濉阳界中发汴堤淤田汴水暴至堤防颇坏防将毁人力不可制都水丞侯叔献时莅其役相视其上数十里有一古城急发汴堤注水入古城中下流遂涸急使人治隄防次日古城中水盈汴流复行而隄防已完矣徐塞古城所决内外之水平而不流瞬息可塞众皆伏其机敏　闻见前录曰元丰七年洛中大雨伊洛涨坏天津桥波浪与上阳宫齐伊洛南北合而为一深丈余第宅庐舎皆壊唯伊水东渠有积薪塞水口故水不入府第韩康公乃筑水南新城新堤眀年夏洛水复涨至新城堤下不能入洛人徳之　梦溪笔谈曰钱塘江钱氏时为石堤堤外又植大木十余行谓之滉柱寳元康定间人有献议取滉柱可得良材数十万既而旧木出水皆朽败不可用而滉柱一空石堤为洪涛所激嵗嵗摧决　又曰杜伟长为转运使人有献说自浙江税塲以东移退数里为月堤以避怒水众水工皆以为便独一老水工以为不然密谕其党曰移堤则嵗无水患若曹何所衣食众人乃从而和之伟长不悟费以钜万然犹不若滉柱之利也  

渠三【`隄附`】  

原大防　小决【`大为之防　子产曰防人犹川不如小决使导`】　引河　通运【`史记西门豹为邺令凿十二渠引河水灌田当时人苦役豹曰百嵗后父老子孙思我至今得水利民富足汉长吏以十二渠桥絶驰道相近欲合二渠为一桥父老不肯曰贤君之法式不可改也　魏贾逵字梁道为豫州通运渠二百里所谓贾侯渠`】　为井　广田【`严熊言临晋民愿穿洛以溉重泉以东万余顷故恶地于是穿渠洛水至商顔下岸善崩往往为井井渠之生自此始穿渠得龙首骨故名龙首渠　倪寛奏开六辅之渠水以广溉灌田也`】　股引　派连【`股支别引水也`】　夏禹濬　马援穿【`禹曰予修濬畎浍距川濬深也距至也深之以通至于川也　汉马援所过郡县为穿渠灌漑以利民`】　防巩川　引泾水【`后汉王梁字君严为河南尹穿伊谷水注洛阳城下东防巩川及渠成开决而水不流有司劾之　汉书赵中大夫白公引泾水为渠　详泾`】　非窃壤可堙岂积灰能止　涨桃花之水　决瓠子之河【`三月桃花水至汉武决瓠子河发卒数万塞之自临河令将军以下皆负薪上悼功不成作瓠子歌`】　茍月令  

不行阙脩利之备　则时雨将降致昏垫之忧  

渠四【`隄附`】  

原止水【`礼曰夫礼之禁乱犹防之止水所自来也故以旧防为无用而坏之者必有水败以旧礼为无所用而去之者必有乱患`】　防水【`善防水者使水淫之注滛读为廞谓水淤泥土留着助为之厚也`】置使【`晋书都水使者汉之水衡之职东都省都水置河隄使者`】　障泽【`台骀宣汾洮障大泽`】羡溢【`汉书河决平原将塞之议者曰水势各异不博议利害若隄不及冬成春来桃花水盛必羡溢`】  

【`有填淤反壤之害也`】　脩利【`季春天子命有司曰时雨将降修利隄防`】　成【`河隄使者王延世以竹落长四丈九尺围盛以小石两船夹载下之三十六日河堤成也`】　坏【`汉书河决酸枣坏金隄`】增卑培薄【`沟洫志曰缮完故堤增卑培薄`】　大防外杀【`谓下厚上薄也`】　增凿渠决河【`隋炀帝恃四海之富凿渠决河自伊洛属之扬州疲生人之力泄天地之藏中国之难故宗庙为墟逆元气之理也陈子昂上言`】　西苑龙鳞【`隋炀帝筑西苑其内为海十里海北有龙鳞渠`】执畚无忤【`张志和县令使浚渠执畚无忤色`】　捍钱塘江【`六帖白居易迁为杭`】  

【`州刺史始筑堤捍钱塘江钟泄其水溉田千顷`】　私钱募治【`五代史安彦威徙鎭归徳是时河决州命彦威塞之彦威出私钱募民治堤`】　百种香色【`金銮密记翰林有龙口渠通内苑大雨之后必飘诸花蘂径由渠而出有百种香色名不可尽春月尤妙`】　宰相沙堤【`唐制宰相礼絶班行拜相日府县载沙填路自私第至子城东街名曰沙堤杂记`】　彻壅通堙【`杜亚拜淮南节度使至则治漕渠引湖陂筑防庸入之渠中以通大舟夹隄髙卬田因得漑灌疏起道衢彻壅通堙人皆恱頼`】广漑道【`髙士亷进益州长史秦时李氷导汶江水灌田濒水者顷千金民相侵冐士亷附故渠厮引旁出以广溉道人以富饶`】　兴成【`李石奏咸阳令韩辽治兴成当咸阳右十八里左直永丰仓秦汉故漕渠城咸阳抵潼闗三百里无车挽劳则辕下牛尽可耕永利秦中矣`】　凿赣石梗崄以通舟道【`路应为防州刺史凿赣石梗崄以通舟道`】　时其钟泄【`髙瑀领忠武节度使州北水旱无年瑀相地宜筑堤庸百八十里时其钟泄民頼不饥`】　倡优水戏【`黎干迁京兆尹京师苦樵薪乏干度开漕渠兴南山谷口尾入于苑以便运载帝为御安福门观之干密具船作倡优水戏冀以媚帝久之渠不就`】　巨渠决太古众水为长蛇【`杜甫柴门诗`】　增石为防【`栁宗元兴州江运记增石为防膏我稻粱`】　清渠一邑传【`杜甫秦州`】　十石垆渠【`唐地理志河中府龙门东南二十三里有十石垆渠二十三年县令长孙恕凿溉田良沃亩収十石`】  

渠五【`隄附`】  

増诗宋梅尧臣汴渠诗曰我实山野人不识经济宜闻歌汴渠劳谩缀汴渠诗汴水源本清随分黄河枝浊流方已盛淸派不可推天王居大梁龙举云必随设无通舟航百货当陆驰人肩牛骡驴定应无完皮茍欲东南苏要省聚敛为兵卫讵能削乃须雄京师今来虽太平尽罢未是时愿循祖宗防勿益羣息之譬竭两川赋岂由此水施纵有三峡下率皆麄冗资慎莫尤汴渠非渠取膏脂　石介汴渠诗曰隋帝荒宴逰厚地刳为沟万舸东南行四海困横流义旗举晋阳锦帆入扬州扬州竟不返京邑为墟丘吁哉汴渠水至今病不瘳　孔武仲堤下诗曰堤下人家喧笑语髙掲靑帘椎瓦鼓黄流滚滚经檐甍一任征夫作船苦绿榆覆水平如杯前湾旋放水头来深如怒虎着船底玉石磊砢相喧豗黄河虽断隋渠急舟楫舒迟行旋涩独上平堤望逺天衣裘已畏西风入　孔平仲汴堤行诗曰长堤杳杳如丝直隐以金椎密无迹当年何人种绿榆千里分阴送行客波间交语船上下马头一别人南北日轮西入鸟不飞从古舟车无断时　晁补之五丈渠诗曰五丈渠河水齧堤三里余悬流下喷水渤潏讹言相惊有怪物泺东渔子浮两舠清晨径流防鬛摇惊人跳横触岛大鲟十尺长夭矫杀之信宿不敢言并邨稍稍闻者喧伐鳞刲肉担揭去两日一邨猫犬饫夜来水泛州西原青青百顷白波翻里巫推变咎渔子豫且贼神实为此此一年不谷食卖鱼取钱当常职闻道相家口津人无敢慿大鱼死小鱼灵  

原颂后汉蔡邕京兆樊惠渠颂曰洪范八政一曰食周礼十职一曰农生民之本于是乎出丰植财用于是乎在阳陵县东厥地污泥嘉谷不殖光和五年京兆尹樊君勤恤民隐乃命立新渠曩之毒田化为甘壤相与讴谈斐然成章谓之樊惠渠其歌曰我有长流莫或阏之我有沟浍莫有达之田畴斥卤莫修莫治饥馑困瘁莫恤莫思  

增铭李翺江州南湖堤铭长庆二年十二月江州刺史李君濬之截南陂筑堤三千五百尺以通四隣之路畜水为湖人得其赢李翺铭以纪之辞曰天地作物功或不周贤人相之智与神侔漭漭南陂冬干夏滮九江涨潮潜逆流东南百民城市所繇水积既深大波其彪亦有舟航覆溺之忧担壅疉路车轫其辀童婴涕堕老妇号愁厯古迨兹孰为甿筹濬之之来养民如身乃筑长堤拒江之濒厚其钱佣以饱饥人南北东西百里鬭臻莫不用力金槌响振虓讙相厉不督而勤堤既成止冈联突坚若石城障为潴水蒲莞菱芡鸿鸧鳣鲤唯其所取或食或祀长堤坦坦植之杨槐架豁飞圯以便去来除险作利非贤不能歌示江人式恱汝懐  

增判唐南华修河隄不溉田判曰长河千里圣主一清汉帝宣防犹负薪于瓠子王尊东郡尚坚立以安人所以河公不仁时闻泛滥主司有事每见隄防盖却略于石门亦摧杀其水怒傅以客土将全其邑居聚之淇竹实拯以昏垫常流不弛于正道泗野寜浮于齧桑谅廵植之为功奚褰帷而始诘必人同郑白食我京师或且溉而有余何屯膏而不作均夫邺令招不智于漳河异彼武安顿遗利于鄃邑良能沃野义在随时请据河渠之书无违沟洫之志  

增记唐栁宗元石渠记曰自渇西南行不能百歩得石渠民桥其上有泉幽幽然其鸣乍大乍细渠之广或咫尺或倍尺其长可十许歩其流抵大石伏出其下逾石而往有石昌蒲被之靑鲜环周又折西行旁防岩石下北堕小潭潭幅员减百尺清深多鯈鱼又北曲行纡余睨若无穷然卒入于渇其侧皆诡石怪木奇卉美箭可列坐而庥焉风摇其顚韵动崖谷视之既静其聴始逺予从州牧得之揽去翳朽决防土石既崇而焚既酾而盈惜其未始有传焉者故累记其所属遗之其人书之其阳俾后好事者求之得以易元和七年正月八日蠲渠至大石十月十九日逾石得石小潭渠之美于是始穷也  

沟洫一  

增释名曰田间之水曰沟沟者构也从横相交构也尔雅曰谿注谷曰沟　周礼曰匠人为沟洫九夫为井井间广四尺深四尺谓之沟方十里为成成间广八尺深八尺谓之洫　尔雅曰沟注浍曰渎　益稷谟曰决九川距四海濬畎浍距川注九州名川通之至海正义以小注大故从畎遂沟洫乃以入浍浍入于川川入于海是畎内之水亦入海也　周礼曰地官遂人掌之野【`野谓甸稍县都`】凡治野夫间有遂遂上有径十夫有沟沟上有畛百夫一酂之田千夫二鄙之田万夫四县之田遂沟洫浍二寻深二仞径畛涂道路皆所以通车徒于国都也万夫者方三十三里少半里九而方一同以南畮圗之则遂从沟横洫从浍横九浍而川周其外焉　又曰稻人掌稼下地【`以水泽之地种谷`】以潴蓄水以防止水以沟荡水以遂均水以列舎水【`非一道以去水也`】以浍冩水以渉扬其芟作田注偃猪者蓄流水之陂也防猪旁隄也遂田首受水小沟也列田之畦防也浍田尾去水大沟　又曰冬官匠人为浍洫【`主通利田间之水道`】耜广五寸二耜为耦一耦之伐广尺深尺谓之甽田首倍之广二尺深二尺谓之遂【`夫间小沟`】九夫为井井间广四尺深四尺谓之沟方十里为成成间广八尺深八尺谓之洫方百里为同同间广二寻深二仞谓之浍【`此畿内采地之制采地制井田`】専达于川各载其名【`识水所从出`】凡天下之地埶两山之间必有川焉大川之上必有涂焉凡沟必因水埶防必因地埶善沟者水潄之善防者水滛之凡沟防必一日先深之以为式【`程人功也`】里为式然后可以傅众力疏六乡六遂与公邑皆为沟洫法三等采地乃为井田按遂人则百里之内八十一浍此井田则一同惟一浍彼遂在夫间故以南亩遂则纵矣此井田云田首倍之为遂以南亩图之遂即横也【`遂人沟浍之制与匠人异　遂人言五沟之制而始于遂匠人言五沟之制而始于甽地形有逆顺水埶有迟故遂人之沟浍防匠人之沟浍密至于下地又有稻人之法遂人成周之制匠人兼异代之制`】　又曰夏官司险设国之五沟注遂沟洫浍川也　又曰掌固脩沟池渠之固　晏子曰寻常之沟洫巨鱼无所还其体而鲵防为之制　孟子曰思天下之民匹夫匹妇有不被尧舜之泽若已推而内之沟中　水经注曰酒泉延夀县南有山石水出防莒地为沟　又曰髙唐县有甘枣沟水侧多枣故俗取名沟焉　崔豹古今注曰羊沟者言羊喜抵触垣墙故为沟以隔之　一曰植髙杨于其上故谓之杨沟  

沟洫二  

增濳确书曰狼乳沟在陜西西安府邠州即后稷弃而狼乳处　博物志曰徐偃王治其国仁义着闻欲周行上国乃通沟陈蔡之间得朱弓朱矢　传曰郑子驷为田洫正封疆而侵四族田子产作封洫　传曰梁伯好土功乃沟公宫　又曰鲁将与齐战师不逾沟樊迟曰请三刻而逾之众从之　又哀元年吴城防沟通江淮杜预曰于防江筑城穿沟东北通射阳湖西北至涡口入淮通粮道也今广陵防江是　国语曰吴王夫差旣杀申胥不稔于嵗乃起师北征开为深沟通于商鲁之间北属之沂西属之济以防晋定公于黄池　潜确书曰斩虵沟在江南徐州丰县即汉髙帝斩白虵防又曰楚迷沟在滁州全椒县西羽战北迷路田父绐  

之曰左左乃大泽即此沟距隂陵五里　史记曰汉王四年项羽与汉王约中分天下割鸿沟而西者为汉鸿沟而东者为楚项羽归汉王父母妻子军皆呼万嵗汉旧仪曰祭四沟用牲　阮胜之记曰吴王濞开茱茰沟通运至海陵仓北有茱茰邨以邨立名　扬子圗经曰六合县东三十里从岱石湖入四里至沟中心与陵分界案后汉书张纲为广陵太守济惠于百姓勤课农桑于东陵邨东开北沟引湖水灌田以此号为张纲沟殷氏世传曰殷衮为荥阳令先多淫雨百姓饥馑君  

乃穿渠入河四十余里防原隰用致丰年民頼其利号曰殷沟而颂之　伏滔北征记曰姑熟西北有甘寜墓孙皓时占者云墓有王气皓凿其后十许里曰直渎  

沟洫三  

增禹尽　樊逾【`论语禹尽力乎沟洫　左传鲁与齐战樊迟请三刻而逾沟详见前`】　荡水　达川【`周礼以沟荡水　又曰遂沟洫浍专达于川各载其名详见前`】　修利　开通【`月令季春之月命司空曰时雨将降下水上腾循行国邑周视原野修利隄防道达沟渎开通道路毋有障塞`】　甘枣　髙杨【`髙唐县有甘枣沟　杨沟植髙杨于上也详俱见前`】　茱茰琵琶【`茱茰沟在扬州府江都县东北东过茱茰埭入海陵县　琵琶沟在河南防封府城南隋炀帝欲幸江都始凿此沟即莨荡渠也旧圗经云形似琵琶故名`】　洗马　显钟【`洗马沟在北直顺天府西南相传光武北廵洗马于此　显钟沟在兴安州紫阳县昔沟中流水涌出二钟一流入均州一流入兴安州今天圣寺钟是也`】　鸿沟　涤渠【`战国策苏秦说魏襄王曰大王之地南有鸿沟今在祥符县即楚汉分界防　翟沟一名涤渠在封丘县南西接黄河支流引渎东入环带萦纡澄澈如鉴`】尧开　周赐【`尧沟在兖州府曹州昔帝尧所开沟也左传周武王赐太公履北至无埭今有无埭沟在山东济南府海丰县西北沟东与鬲津河合`】　郦亭　杜家【`潜确书云郦亭沟在保定府清苑县即拒马水也　杜家沟在四川成都府资县池水一清泠澄澈下即龙泉祠天将雨则云生窍穴雾弥空谷`】　斗酒别　一叶题【`古诗曰今日斗酒别眀日沟水头蹀御沟上沟水东西流　唐诗纪事顾况逰御沟上拾一叶有题诗因亦题一絶置上流眀日再逰又拾一叶有诗曰一叶题诗出禁城谁人唱和独含情自嗟不及波中叶荡漾乘春取次行`】  

沟洫四  

原尽力【`禹尽力乎沟洫注沟洫亦渠也`】　掌禁【`雍氏掌沟渎浍池之禁几害于国稼者春令为阱擭沟渎之利于民者秋令塞阱杜擭注害于国稼者谓水涝禽兽也`】地阞【`考工记曰凡沟洫逆地阞谓之不行注阞犹脉理也不行谓决溢也`】　湍齧【`稍沟三十里而广倍注谓不垦地之沟也郑司农云稍读为桑螵蛸之蛸谓水湍齧沟也故三十里而广倍稍音消`】　水庸【`礼曰祭防以水庸事也注云水庸沟也`】　大封【`周礼大封之礼令众也注谓正封疆沟涂也`】　达【`月令三月中气后五日天子命有司逹沟洫`】　增勿与战【`武经深沟髙垒勿与为战`】　钱埒金沟【`王武子买地作埒编钱布地当时号金沟`】　愚沟【`栁文合流屈曲而为愚沟`】　一心穿地【`旧唐书姜师度有巧思颇知沟洫之利所在必发众穿凿虽时有不利而成功亦多先是太史令傅孝忠善占星纬时人语曰傅孝忠两眼看天姜师度一心穿地`】　红叶题诗【`于祐得红叶题诗之句于御沟`】通舟楫【`薛大鼎民歌曰新沟通舟楫利`】　月眀沟水晓【`韩愈诗`】　沟浊萍靑靑【`题张十八居诗君居泥沟上沟浊萍靑靑`】　木刀沟【`唐地理志定州新乐县有木刀沟有民木刀居沟旁因名之`】  

沟洫五  

增诗宋晁补之鱼沟懐家诗曰生涯身事任东西药笥书囊偶自赍柳嫩桑柔鸦欲乳雪消冰动麦初齐沙头晚日樯竿直淮上春风鴈鹜低归去未应芳物老桃花如锦遍松溪　刘克荘豫章沟诗曰沟水泠泠草树香独穿支径入垂杨荠花满地无人见唯有山度短墙又诗曰野店萧萧掩竹门岸沙犹记履綦防东风枉  

是催花急绿尽平芜却断魂　眀张羽防沟诗曰衰杨夹髙防北风暮飕飗道逢长老问答言是防沟相传开凿初民劳天为愁至今浊河底时见白髑髅陆通梁宋郊水漕荆吴舟渠成万世利虑始难为谋至今南北交此土为名州飞阁跨通波张幄如云浮忆昨少年日寳马瑚钩经过剧辛軰结托金张俦醉月琼花观徴歌眀月楼罗绮朝还暮笙竽春复秋繁华逐逝水一往不可留向来歌舞地茫然狐兎丘家老无儿孙杖棰驱羊牛少小心尚尔不知今白头欲从乱离诉恐予増离忧长揖分袂去零泪如丝流　程敏政夹沟道中诗曰猎猎风帆水满塘眀眀春岸栁成行连邨犬不惊薪女傍渚鸥全识櫂郎官牐聚舟多漕运野田空屋半逃亡推篷不见靑山色始觉风光是异乡　韩上桂御沟水诗曰沟道波浮映逺杨繁丝乱絮结中肠潆洄不比东归水哽咽难沾五夜觞觞中酒满泪亦满枝上丝飏情复飏薜萝紫结徒悬月菡蓞朱华祗怯霜沈思此事怜孤寝沟水沟声常入枕黄姑几度惜填河织女七襄害成锦波去波回亦有时千金赋尽无还期但看古来沟水地谁不吞声恨落丝  

增判唐郑昭稍沟判曰先王之制庐井有伍爰自浍畎达以沟洫拯下人之垫溺变彼汾之沮洳故河渠式脩焕马迁之典衡漳既美夏禹之绩今甲之所施用酌前训不资穿凿坐看通引顾源流之所触望平畴之有艺况承兹水潄防殚众庸同史起之利人王尊之济物遂使苞萧发咏无浸彼之虞汾浍兴言多流恶之美既称裨益闻此损费自可旌其殊効劝彼异能岂宜按以不申加之底戾但刑期不僣令着眀文役且不满千夫法难从于五罪既不合上请即宜原宥　又汤履冰判曰甲义恤菑畬志殷沟洫惧襄陵之荐及稍孽攸通稽濬川之前闻源流遂逺当以崇朝其雨髙岸为谷无劳役之事济稼穑之艰里则斯遥功则其倍泾泥是沃俄分数斗之謡韩工已成良开万代之利嵗自便稔由是异东西之见分寜嗟别思殊刘项之有割是恱昌期潄而不淫足以嘉尚决而非役奚用申为粉署将绳恐渉察泉之义白圭思复宜从因水之词  

堰埭一  

增韵曰壅水曰堰  

堰埭二  

增理道要诀曰秦以李冰为蜀郡太守造百丈堰灌田数千顷蜀以富饶　魏国圗经曰惬山古堰也今谓之惬山即汉成帝时河决金堤盖于此运土以塞河颇惬当时人心故谓之为惬山今在魏西县　晋后略曰张方围京邑决千金堰水沟渠枯涸井多无泉　吴录曰句容县大皇时使陈勲凿开水道立十二埭以通吴会诸郡　水经注曰沙水东南流注于颍谓之交口水次有大堰即古百尺堰也魏书司马宣王讨王凌大军至百尺堨今俗呼为山阳堰非也盖新水首受颍于百尺沟　陆抗传曰初江陵平衍道路通利抗敇江陵督张咸作大堰遏水渐积平中以絶冦叛羊祜欲因所遏水爲船运粮扬声将破堰以通歩军抗闻使咸亟破之祜至当阳闻堰败乃改船以车运大费损功力　孔愉传为防稽内史句章县有汉时旧陂毁废数百年愉自循行脩复故堰溉田二百余顷皆成良业　宋书曰刘秀之为襄阳令襄阳有六门堰良田数千顷堰久决坏世祖遣秀之脩复雍部大丰　通鉴曰齐建元二年魏刘昶冦夀阳豫州刺史垣崇祖欲治外城堰淝水以自固皆曰自有淝水未尝堰也恐劳而无益崇祖曰守郭筑堰是吾不战之策也乃于城西北堰淝水堰北筑小城周为深堑使数千人守之魏人蚁附攻小城崇祖决堰下水魏攻城之众漂坠堑中魏师退走　唐书曰张守珪爲都督州地多沙碛不宜稼穑每年少雨以冰雪漑田至是渠堰尽为贼所毁既地少林木难为脩葺守珪设祭祈祷经宿而山水暴至大漂林木塞涧而流直至城下守珪使取充堰于是水道复旧　食货志曰太和初嵗旱河涸掊沙而进米多耗秦汉时故漕兴成堰东达永丰仓咸阳县令韩辽请疏之自咸阳抵潼闗三百里可以罢车挽之劳宰相李固言以为非时文宗曰茍利于人隂阳拘忌非所顾也议遂决堰成罢挽车之牛以供农耕闗中頼其利　防要曰开元二年河南尹李杰奏汴州东有梁公堰年久堰破江淮漕梗杰奏发汴郑丁夫濬之省功速就公私利之刻石水濵纪其绩地理志曰海陵郡有古堰亘百有五十里久废不治  

秋涛冐民田监西溪盐税范仲淹言于发运副使张纶请脩复之议者谓将有蓄潦之忧纶曰涛之患嵗十而九潦之灾嵗十而一护九而亡一不亦可乎天圣四年诏脩捍海堰起于天圣三载之秋成于六载之春复逋户二千六百民为纶立祠仲淹作颂　齐东野语曰王邨苪祭酒初任仁和尉长河堰有龙王庙每祭则有小虵出往来者谨事之堰嵗数坏人以为龙所为苪疲于脩筑一日焚香设奠虵果出炉上苪端笏数之曰有功于民者乃得祀龙庙食于此而嵗数坏堰劳民之力爲罪多矣法当杀即举笏击之应手碎是夕宿于近地疾风甚雨大木尽拔土人大恐而苪处之自若后卒为名臣　茅亭客话曰开寳五年成都大雨岷江暴涨永康军大堰将坏水入府江但见惊波怒涛声如雷吼髙十丈已来中流有一巨材随骇浪而下近而观之乃一大虵耳举头横身截于堰上至其夜闻堰上呼噪之声列炬纵横虽大风暴雨火影不灭平旦广济王李公祠内旗帜皆濡湿堰上唯见一面沙堤堰水入新津江口时嘉眉州漂溺至甚而府江不溢  

堰埭三  

增三救　五门【`述征记召伯埭到三救埭十五里　百官志兴武五门六门龙首泾堰滋堤凡六堰皆有丞贞观六年皆废`】　五节　万金【`地理志陇州汧源有五节堰引陇州水通漕又曰赵州柏乡西有万金堰开元中令王佐所筑以防积潦`】　髙梁　邸阁【`地理志晋州临汾东北十里有髙梁堰武徳中引髙梁水漑田八百又曰湖州安吉有邸阁池北有石鼔堰引天目山水溉田百顷`】　富平　逺济【`后周书曰泾州刺史贺兰祥脩富平堰开渠引水东注于洛人获其利　地理志蜀州新津西南二里有逺济堰分四筒穿渠溉眉州通义彭山之田`】　云门　石鼓【`地理志贞观元年开龙安东南二十三里有云门堰决茶山水溉田石鼔堰见前邸阁注`】　升源成国【`唐会要贞元十六年以纳给使徐班兼白渠漕渠及升源成国等渠堰使`】　常丰  

长乐【`李承传承为淮南西道黜陟使奏置常丰堰于楚州以御海潮溉屯田瘠卤收常十倍他嵗　地理志鄂州永兴北有长乐堰贞元中筑`】　刘公　邵伯【`地理志寳厯元年令刘仁师更古白渠水道成名曰刘公渠堰曰彭城　邵伯堰在扬州`】　惬山运土　御潮屯田【`惬山古堰也汉时运土塞河详见前　李承筑堰御海潮溉屯田详见常丰注`】　苪华击龙　韩确梦脍【`上详见前　酉阳杂爼顾头堰在山隂县有卢冉嗜脍凭利求鱼其表兄韩确同居方寝梦身为鱼就脍楚痛不可忍觉述所梦呼吏访市鱼处与梦不殊`】  

堰埭四  

原税钱【`晋孔严彭祖领尚书时王奕求东海盐钱塘以水牛牵埭税取钱直帝从之严谏乃止`】利漕【`晋中兴书曰兖州既平谢患水道险涩运粮艰难壅吕梁水立七堰以利运漕`】　千金堰【`晋李矩与汝南太守袁孚率众修洛阳千金堰以利运漕`】　九龙堰【`语林曰陈协数日輙进阮歩兵酒一壶后晋文王脩九龙堰阮荐协文王用之掘地得古承水铜龙六枚堰遂成也`】　召伯埭【`谢安至新城筑埭后人思之名曰召伯埭`】　流菜堰【`晋傅祗为荥阳守造流菜堰至今兖豫无水患`】增壅渭为堰【`韦安为水陆运使汉有运渠起阙门西抵长安引山东租赋讫隋常治之安为`】  

【`使乃占咸阳壅渭为堰絶防浐而东注永丰仓下复与渭合`】　筑堤阏以防不足泄有余【`李吉甫为淮南节度使奏漕渠庳下不能居水乃筑堤阏以防不足泄有余名曰平津堰`】　脩复【`王起为山南东道节度使濵汉塘堰聮属吏弗完治起至部先脩复与民约为水令遂无凶年`】　鲁阳五堰【`杨行密孙儒围行密宣州凡五月不觧台蒙作鲁阳五堰拕轻舸馈粮故行密兵不团`】立堰庸水不能暴【`贾敦颐徙瀛州刺史州濒滹沱二水嵗湓溢坏室庐寖洳数百里敦颐为立堰庸水不能暴百姓利之`】　强弩射涛头【`吴越偹史吴越王筑捍海堰江涛夜冲击沙岸板筑不能就因命强弩数百以射涛头又亲祝胥山祠仍为诗一章亟沦置海门既而涛头遂趋西陵乃运巨石盛以竹笼植巨材捍之城基始定其重濠累堑通衢广陌亦由是而成焉`】　都水使者【`唐六典凡京畿之内渠堰陂池之坏没则下之于所由而后脩之`】  

堰埭五  

增诗宋王安石复至曹娥堰寄剡县丁元珍诗曰溪水浑浑来自北千山抱水淸相射山深水急无艇子欲从故人安可得故人昔日此水上樽酒扁舟慰行役津亭把手坐一笑我喜满怀君动色论新讲旧惜未足落日低佪已催客离心自醉不复饮秋果寒花空满席今年却坐相逢处怊怅难求别时迹可怜溪水自南流安得溪船问消息　杨万里小泊梅堰登眀孝寺诗曰泊船梅堰日防升一迳深深唤我登随分垂杨兼老桧备员野寺更残僧　又圩丁词十解诗曰圩田元是一平湖凭仗儿郎筑作圩万雉长城倩谁守两隄杨栁当防夫何代何人作此圩石顽土腻铁难如年年二月桃花  

水如律流归石臼湖　上通建徳下当涂千里江湖缭一圩本是阳侯水精国天公敕赐上农夫　南望防峰抹绿眀一立一峰横不知圩里田多少直到峰根不见塍　两岸沿堤有水门万波随吐复随吞君看红蓼花邉脚补去脩来无水防　年年圩长集圩丁不要招呼自要行万杵一鸣千畚土大呼髙唱总齐声　儿郎辛苦莫呼天一嵗脩圩一嵗眠六七月头无滴雨试登髙处望圩田　岸头石板紫纵横不是修圩是筑城传语赫连莫蒸土霸圗未必赛春耕　河水还髙港水低千支万派曲穿畦斗门一闭君休笑要看水从人指挥　圩上人牵水上航从头防检万农桑即非使者秋行部乃是圩翁晓按荘　范成大长安闸诗曰斗门贮净练悬板淙惊雷黄沙古岸转白屋飞檐开是间袤丈许舳舻蔽川来千车拥孤隧万马盘一坏篙尾乱若雨樯竿束如堆摧摧势排轧汹汹声喧豗偪仄复偪仄谁肯少徘徊传呼津吏至弊葢凌髙埃嗫嚅议讥征叫怒不可裁吾观舟中子一一皆可哀大为声利驱小者饥寒催古今共来往所得随飞灰我乃畸旅人胡为乎来哉　楼钥它山堰诗曰它山堰头足奇观百方雷雷声不断谁把并州快剪刀平剪波澜成两段四眀山深水源逺众壑防谿长汗漫滔天狂潦不少留防入长江势奔窜贤哉唐家王长官欲圗永利输长算想得惨澹经营时下上山川应饱看西偏千岭相属聨惟有兹山拥东岸遂于此地筑横埭截取众流心自断斟酌利害不全取髙下参差仅强半水大十分七入江徐挹三分供溉灌支流弥弥穿郡城脉络贯通平且缓旱时反此水亦足坐使千年忘旱暵无穷庙祀报元功像设森严人敢玩梅梁夭矫有助大患于今尚能捍前軰所作多神灵日月眞成赤心贯后人小智或更易费尽工夫随破散河堙葢因谋不集堤断河倾流甚悍富民束手人受殃仰望古人重兴叹老木号风波湛碧画屏俯仰丹书焕更须积雨看惊湍濡足褰裳何足惮去家不逺时一逰短艇垂纶流可乱八月倘有仙槎来更欲乘之泝天汉  

増判元承先无夫脩堤堰判曰备豫不虞古来善策随事兴理今亦宜然于廓长河邈界中国来万里之外歴数州之间荣光载浮竹箭长下千里作曲呈瑞马以出圗三日成霖或迷牛而为害永言诸郡夹河之壖尧水屡逢娲灰未正俾太守沈马空竭精诚将军薪犹劳太息则必土功展事金堤爰起匪用齐人之力孰免为鱼之叹恭闻汉事以蠲六月之徭大哉圣朝实平百姓之价公家之事知无不为茍利于人胡为不可省司所见未窒盈庭之辞州诉宜从可塞如川之口　又郭尚温判曰使人以时不夺农务前王令典歴代通规顷属月离毕宿天作霖雨缘河诸郡水害方殷王尊之祭徒诚阳侯之怒无息是隳堤堰乃请脩营动众兴功虽不违于九月免徭酬直或大扰于百姓握兰则两停俱废恐未得于随时剖竹则二事兼全亦颇同于太过况频遭垫溺人实阻饥若不冬成必贻春虑理须折衷事遣合宜则丞相无坏陂之尤将军免负薪之苦　又刘闰判曰寜本固书称经理之方虑始乐成易着变通之义且河分南北境控靑徐壤杂下田土为上赋荐逢尧水乍阙殷储感发于中思索其极顺时令庀工徒版筑爰兴隄防互设崛然特起同断岸之孤标的尔殊形状屯田之错峙期于永逸汔用有成望免外徭式酬平价州将当抚循之寄顾瞻黔黎省司应出纳之权爱存府库俱为奉国咸是循公探源若混其淄渑究理颇别于泾渭何则虽言营造本资其井田徒谓缮脩未起于桑梓力常有限徭或可蠲役靡逾时价无宜给是则上省劳费人防阻饥无阙于农不愆于素纵使堤疎瓠子不复兴歌浪起桃花谁能为害　又孟楚琼判曰五材并用水徳灵长八卦裁成坎宫流润银河有飘查之浪金堤苦悬米之忧汉书以沟洫兴謡史记乃河渠发咏疏得理编甿以寜眷彼诸州是称脩葺堤堰纵横瓠子须切黎人阻饥匏莫食逺由兰署庶救梅林何髙见之不同而平价之无给夫则非人莫可人则非食防存数日暂劳犹宜不许累旬重役焉可阙如官供尚且云无私备奚能取济况国家无事王是唐尧河内有仓吏非汲黯但使准格兴役何必申省拘文公课自有常程令式寜无旧例免徭请价义惑焉  

## 御定渊鉴类函卷三十六

地部十四【`海　河`】  

海一  

原释名云海晦也主引浊其水黑而晦　博物志云天地四方皆海水相通地在其中盖无防也七戎六蛮九夷八狄形不同总而言之谓之四海言皆近于海也四海之外皆复有海云案东海之别有渤澥故东海共称渤海又通谓之沧海　又曰沧海之中有蓬莱方丈瀛洲三神山金银为宫阙仙人所集　列子曰渤海之东有大壑名曰归墟【`荘子所谓尾闾`】其中有岱舆贠峤方壶瀛洲蓬莱五山　十洲记曰东海之别又有溟海贠海【`蓬莱山周围五千里山外有圆海绕其山海水色正黑色谓之溟海按庄子有北溟则四海皆称溟也`】山海经有岐海幼海少海【`瓯闽皆在岐海中`】案南海大海之别有涨海【`谢承后汉书曰交趾七郡贡献皆从涨海出入又外国杂传云大秦西南涨海中可七八百里到瑚洲洲底大盘石瑚生其上人以铁网取之`】案西海大海之东小水名海  

者则有蒲昌海蒲海青海鹿浑海潭弥海阳池海【`汉书曰蒲昌海一名盐泽广袤三百里其水渟居冬夏不减皆潜行地下南出积石又郭义恭广志云蒲海在西域东北窦固击伊吾战于蒲海十三州记曰允吾县西有卑禾荒海代谓之青海后魏书曰太祖西征次陆浑海郭义恭广志云羗中之西有潭弥海阳池海`】案北海大海之别有瀚海瀚海之南小水名海者则有渤鞮海伊连海私渠海【`后汉书窦宪伐匃奴至渤鞮海郭义恭广志云匃奴中北有伊连海后汉梁讽说北单于单于喜即将人众与讽俱还到私渠海`】凡四海通谓之禆海禆海外复有大瀛海环之【`邹子曰所谓中国者天下八十一分之一耳中国名曰赤县神州内自有九州禹之九州是也不得为州数中国外如赤县神州者九乃所谓九州也有禆海环之如一区中者乃为一州如此者九都有大瀛海环其外此谓八极而天地际焉`】海神曰海若海一云朝夕池【`潮有朝夕之期故名`】一云天池亦云大壑巨壑【`出庄子及风俗通`】海中山曰岛海中洲曰屿【`东方朔十洲记曰有祖洲瀛洲洲炎洲长洲元洲鳯麟洲聚窟洲流洲生洲其生洲祖洲瀛洲在东海炎洲长洲在南海鳯麟洲聚窟洲皆在西海洲元洲在北海已上凢十洲也`】　尚书曰江汉朝宗于海【`注云宗尊也有似于朝`】　论语曰道不行乘桴浮于海从我者其由与　老子曰江海所以能为百谷王者以其善下故能为百谷王　山海经曰无臯之山南望幼海又曰发鸠之山有鸟名曰精卫是炎帝之女往逰于东海溺而不返是故精卫常取西山之木石以填东海又曰大荒中有山名曰天台海水所入焉　増公羊僖三十一年三望者何望祭也祭泰山河海也河海润千里注能通气致雨润泽及于千里　春秋感神符曰后妃恣则泽为海　春秋考异邮曰黄星骋海水跃宋均曰黄星土精也土安静跃则失常　易林曰海为水宗聪眀且圣百流归徳无有畔逆　易林遯之否曰海老水干鱼鼈萧索髙落无间独有沙石　史记曰天不足西北星辰西北移地不足东南以海为池　原庄子曰南海之帝为儵北海之帝为忽中央之帝为浑沌儵与忽时相与遇于浑沌之地浑沌待之甚厚儵与忽谋报浑沌之徳曰人皆有七窍以视聼食息此独无有常试凿一窍七日而浑沌死　又曰穷发之北有溟海者天池也有鱼名曰鲲化而为鸟名曰　又曰东海之鼈谓塪井之鼃曰夫海千里之逺不足以举其大千仞之髙不足以极其深禹之时十年九潦而水弗加溢汤之时八年七旱而涯不减损夫不为顷久推移不以多少进退者此亦东海之大乐也　又曰海水三嵗一周流波相薄故地动　淮南子曰海不譲积水以成其大増又曰贲星坠而渤海决贲客星也　文子曰积石成山积水成海不积而能成者未之有也　说文曰海天池以纳百川者也　蜀都赋曰天以日月为纲地以四海为纪　法苑曰大海为八维之浸日月为四方之烛抱朴子曰大厦既燔而运水于沧海此无及也　列  

子曰渤海之东不知防亿万里有大壑焉实为无底之谷其下无底名曰归墟八纮九野之水天汉之流莫不注之而无増无减焉　原元中记曰天下之强者东海之恶燋焉水灌而不已恶燋者山名也在东海南方三万里海水灌之而即消　増庄子疏云沃焦在碧海之东一石方圆四万里厚四万里海水注者无不焦尽故名沃焦　山海经曰尧时十日并出尧使羿射九日落为沃焦　原十洲记曰扶桑在碧海之卯地一面万里太帝之宫太真东皇君所治处　増地志曰昌国县海中有砥柱屹立中流望之如人拱立水滙于此旋涌若沸舟行必投以物杀其势而后过风雨将作有声如雷彛坚志曰宁海县东海中有尾闾与海门马筯相直  

自髙山望之其水湍急防为大涡者十余舟檝不可近旧传东海泄水处　幽眀录曰海中有金台山髙百丈结搆巧丽穷尽神工　大志经曰大意初入海中至白银城次至黄金城次至水精城次至琉璃城龙王各与眀月珠　又曰海有三徳一曰深广无邉二曰清浄不受杂三曰藏积无量珍寳菩萨之徳义同海也　海志曰海有五徳一澄浄不受尸二多出妙寳三大龙防雨沛如车轮受而不溢四风月不能竭五渊深不测五分律曰海有八未曽有大海渐深潮不过限不宿死尸百川来防无复异称万流悉归而无増减出珍珠等寳大身众生皆住其中同一咸味是为八　养生杂书曰东海神名阿眀南海祝融西海巨乘北海禺疆　龙鱼河图曰东海君姓冯名修夫人姓朱名隐娥南海君姓祝名赤夫人姓翳名逸寥西海君姓勾太名丘夫人姓灵名素简北海君姓是名禹张里夫人姓结名连翘李吉甫云河北得水便名为河塞北得水便名为海海赋云海童邀路马衔当蹊　杜阳编曰南昌国有  

紫海水色如烂椹可以染衣其鱼龙龟鼈砂石草木无不紫色　录异记曰海龙王宅在蘓州东入海五六日程小岛之前濶百余里四面海水粘浊此水清无风而浪髙数丈舟船不敢輙近夜中逺望见此水上红光如日方百余里上与天连船人相传龙王宫在其下矣笔谈曰汉书云海旁有蜃气为楼台登州海中时有云气如宫室台观人物车马歴歴可见谓之海市  

海二  

原韩诗外传曰成王时有越裳氏重三译而朝曰吾受命国之黄发曰久矣天之不迅风雨海之不波溢也三年于兹矣意者中国有圣人乎盍往朝之　増说苑曰齐景公逰海上而乐之六月不归告左右曰敢有先言归者死顔蠋进曰君乐治海不乐治国彼若有治国者君安得乐此海乎遂归中道闻国人谋将不纳之　伏琛齐地记曰秦始皇造观日桥欲渡海或曰非人所建海神为之驱石竪柱始皇感其恵乃通敬于神求与相见神曰我形丑约莫图我形当与帝防始皇乃从石桥入海四十里与神相见左右有巧者潜以足画神形神怒曰帝负约可速去始皇转马前脚才立后脚随崩仅得登岸今成阳山东入海道水有竪石往往相望似桥石之状又有柱石二乍有乍没始皇标记也　史记曰始皇梦与海神战如人状问占梦博士曰水神不可见以大鱼蛟龙为乃令入海者赍捕鱼具而自以连弩大鱼出射之自琅邪北至荣成山弗见至之罘见巨鱼射杀一鱼　原汉书曰汉使骠骑将军霍去病北伐单于至瀚海而还　谢承后汉书曰汝南陈茂尝为交趾别驾刺史周敞渉海遇风船欲覆没茂防剑呵骂水神风即止息　博物志曰旧说天河与海通近世有居海渚者年年八月有浮槎来过甚大往返不失期此人乃多赍粮乘槎去忽忽不觉昼夜奄至一处有城郭屋舍望室中多见织妇见一丈夫牵牛渚次饮之此人问此为何处答曰问严君平此人还问君平君平曰某年某月有客星犯牛斗即此人乎　周景式孝子传曰管寜避地辽东经海遇风船人危惧皆叩头悔过寜思諐念向曽如厠不冠即便稽首风亦寻静　増晋书曰李涓辽东人祖敏汉河内太守去还鄊辽东太守公孙度欲强用之敏乘舟浮海莫知所终　异苑曰晋惠帝时人有得一鸟毛长三丈以示张华华惨然叹曰所谓海鳬毛也此毛出则天下土崩矣果如其言　益都耆旧传曰张霸永元中为防稽太守入海捕贼遭疾风晦冥波水涌起士卒惊白霸霸曰无得恐太守奉法追贼风必不为害湏臾风静波止　晋书曰鲍靓为南海太守尝行部入海遇风饥甚取白石煑食之以济　原王隠晋书曰慕容皝上言曰臣躬征平郭逺假陛下之威将士竭命精诚感灵海为结水凌行海中三百余里臣自立国及问诸故老初无海水氷冻之嵗　神仙传曰麻姑谓王方平曰自接待以来见东海三为桑田向到蓬莱水乃浅于往者畧半也岂复为陵陆乎方平曰东海行复扬尘耳　増世说曰谢安盘桓东山时与孙兴公诸人泛海戏风起浪涌孙王诸人色并遽便唱使还太传神情方王吟啸不言舟人以公貎闲意说犹去不止既风转急浪猛诸人皆喧动不坐公徐云如此将无归酉阳杂爼曰谘议朱景元见鲍容说陈司徒在扬州  

时东市塔影忽倒老人言海影翻则如此　世说曰荀中郎羡在京口登北固望海云虽未覩三山便自使人有凌云意若秦汉之君必当褰裳濡足　齐书曰张融作海赋文词诡激以示镇军将军徐凯之凯之曰此赋实超木赋但恨不道盐耳融即求笔注曰漉沙构白熬波出素积雪中春飞霜暑路　谈薮曰梁汝南周舍少好学有才辩顾谐被使髙丽以海路艰难问于舍舍曰昼则揆日而行夜则考星而泊海大便是安流从风不足为逺　又曰裴粲为胶州刺史属时亢旱士民劝令祷于海粲惮违众心乃为祈请举杯而言曰五岳视三公四渎视诸侯安有方伯而致礼海神也卒不肯拜通典曰天宝十载正月以东海为广徳王南海为广利王西海为广润王北海为广泽王分命卿监诣岳渎及山取三月十七日一时备礼兼册祭　谈賔薮曰归崇敬充新罗册立使至海中流涛波迅急舟船壊漏众咸惊骇舟人请以小舟载崇敬曰舟人凡数十百我何忍独济哉少选风息　北梦琐言曰交趾以北距南海有水路多覆巨舟髙骈往视之乃有横石隐隐然在水中因奏开凿以通南海之利其表略云人操利楫石限横津才登一去之舟便作九泉之计时有诏听之乃召工者竟削其石民至今赖之或云骈以术假雷电开之金溪闲谈曰福建道以海口黄碕岸横石巉峭常为舟楫之患闽王王审知思欲制置惮于力役干宁中因梦金甲神自称吴安王许助开凿及觉命判官刘山甫躬往致祭三奠才毕海内灵怪俱见山甫因凭髙观之风雷暴兴见一物非鱼非龙黄鬛赤身可长千百丈奋跃攻击凡三日风雷止霁已别开一港甚便行旅当时录奏赐号甘棠港亦号此地为天威路　春眀退朝录曰欧阳少师言为河北都转运使冬月按部至沧景间于野亭夜半闻车旂兵马之声防达旦不絶问宿彼处人云此海神移徙五七年间一有之　续墨客挥犀曰李仲防承议知同安县日有人泛海舟交易外国经嵗始还云为大风飘至一岛屿时月正眀见十数人自海连臂而出登屿笑语语不可觧体貌与人无异但裸形耳舟人鸣锣鼓以骇之复连臂大笑入海而去近屿人云此名海人室在屿下　孙公谈圃曰宋杨康国钱勰使髙丽丰稷为杨掌牋表言东海洋龙宫之寳藏所也气如厚雾虽无风亦有巨浪使人卧木匣中虽荡而身不摇食物尽吐唯饮少浆　闻见前录曰康节先生见一道人言尝泛海遇舶风泊岸与数人下采薪有巨人数十长丈余相呼之声如禽兽尽捉以去用竿竹鱼贯之食荐酒道人者偶在其竹末醉睡走登船得脱因解衣出其所穿迹在脇下　癸辛杂志曰凡海舟必用大板防其外不然则船身必为海蛆所蚀　又曰南海诸国有泥油浅番船相遇海中战则用四人立于柁斗上以泥油着小瓶中防榔皮塞其口燃火于防榔皮上自髙投之泥油着板令人即仆以水沃之愈炽所制者干泥与灶灰耳今官兵船不能近浅番者正畏此物也  

海三  

原委输　朝宗【`上见木元虚海赋　下详前`】　委水　积流【`礼记曰三王之祭川也皆先河而后海或源也或委也此之谓务本又曰洗之在阼其水在洗东祖天地之左海也郑注曰海水之所委也　孙卿子曰不积跬歩无以至千里不积小流无以成江海`】　丛桂　扶桑【`上见王粲逰海赋　东方朔十洲记曰扶桑在碧海中树长数千丈一千余围两干同根更相依倚是以名扶桑`】　地脉　天池【`关令内传曰天有五亿五万五千五百五十里地亦如之各以四海为脉下详前`】　通天　动地【`并详前`】　沧屿　碧津【`沈懐逺南越志曰海安县`】  

【`南有小水南注乎海极目沧屿眇望溟波　十洲记曰处元风于西北坐王母于神乡昆吾错于流泽扶桑镇于碧津离合水精而光兽于炎野坎总众隂是以仙都宅于海岛`】　金宫　玉阙【`上详前崔琰遂初赋曰蓬莱蔚其潜兴瀛壶森以骈罗列金防之嵼方玉阙之嵯峨`】　鳀壑　鹏溟【`汉书曰防稽海外有东鳀壑分为二十余国以嵗时来献见左思齐都赋曰其东则有沧溟鳀壑洪浩汗漫荘子曰将徙于南溟击水三千里谢荘赤鹦鹉赋祯流陇域祥发溟`】　穷发　聂耳【`上详前　山海经曰聂耳国在无肠国东両手聂其耳悬居赤水中`】　无为　善下【`文子曰古之善为君者法海以象其大注下以成其广　下详前`】　负石　乘桴【`汉书曰邹阳上书申屠狄蹈雍之河徐衍负石入海不容于世义不茍取　应劭风俗通曰姜肱字伯淮灵帝践祚征肱为太守肱告人曰吾以虚获实蕴籍声价盛眀之际尚不委质今政在私门夫何为哉遂乘桴浮于海莫知其极时人以为非凡`】　蜃楼　鲛室【`汉书曰海傍有蜃气为楼台　下见海赋`】　蓬屿　桑田【`李颙凌仙赋曰瞻蓬莱之秀屿兾东叟之可寻将乍至而反坠患巨浪之相临　下详前`】　秦桥汉柱【`三齐记曰青城山秦始皇登此山筑城造石桥入海三十里　张勃吴录曰象林海中有小洲生柔金自北南行三十里有西属国人自称汉子孙有铜柱汉之疆之表`】　水伯　波臣【`山海经曰朝阳之谷神曰天吴是为水伯其为兽也十八尾八首人面八足也海赋曰天吴乍见而髣髴　荘子曰周顾视车辙有鲋鱼焉曰我东海之波臣也君岂有斗升之水活我哉`】　蠡酌　禽填【`以蠡酌海　精卫鸟填海`】　鲁蹈　孟观【`鲁仲连曰秦为帝连有蹈东海而死尔　孟子曰观于海者难为水`】　鹭涛　防穴【`白鹭之涛下详见涛`】　吞江　纳汉　増红旗　隂火【`宋赵谪朱崖自雷州浮海而南顾见洪涛间红旗靡靡相逐而下疑为海防或外国兵甲呼问舟人舟人摇手令勿语恐怖之色可掬急八舟被发持刀出篷背立割其舌出血滴水中戒使臣闭目坐船内凡经两时顷闻舟人相呼曰更生乃言曰朝来所见盖巨防也平生未尝观所谓红旗者此耳　海中取鱼蜃置隂防有光隂火潜然岂谓是乎`】　原千里润　百川同【`公羊传见前`】黄金阙　紫石室【`史记曰燕王使人至莱方丈瀛洲此三神山在海中去人不逺有至者望之如云及到三山反在水下有仙人不死药焉黄金白银为宫阙　东方朔十洲记曰沧海岛中有紫石宫室九老仙都`】　不死草　返魂树【`东方朔十洲记曰祖州在东海中地方五百里上有不死草生琼田中草似菰苖长三尺许人已死者以草覆之皆活　又曰聚窟洲在西海中有大树与枫木相似树方花香闻数百里其名为返魂树`】　増出云雨　受雾露　廻地【`由车`】浃天墟【`隋杨师道望海诗洪波廻地轴　宋吴淑海赋浃天墟而浮析木薄碣石而荡之罘`】  

乘桴浮　抱板泛【`姜肱事　隋封徳彛之少也仆射杨素奇之妻以侄女常抚座曰封郎必居此座后徳彛讨辽东舟没众谓必死素曰封郎当得仆射未必死求之封因抱一板泛海中力尽欲放忽忆杨公言勉力持之胸前为板所摩肉破至骨众救得免后官果至仆射`】　原倾防百川廻洑万里【`刘桢鲁都赋曰巨海分焉倾防百川　左思吴都赋曰百川派别归海而防潮波汨起廻洑万里`】　浮天之浪　浴日之波　増品物生　流波相薄【`木虚海赋其为器也品物生何有何无庄子曰海水三嵗一周流波相薄即为之地动`】树疑枫木　港号甘棠【`上见十洲记下王审知事`】　齐景乐治　卢敖穷观【`上见前　淮南子曰卢敖逰于北海经乎大隂`】　入海寻仙　防剑詈水【`秦始皇遣徐福及童男女三千人入海寻神仙不返唐开元中有人于海中见之　下见前二谢承后汉书`】　遇风思愆　入海留语【`上管宁事　唐譲皇帝穆宗亲兄不为太后所爱故穆宗越次而立譲皇不肯臣穆宗遂造船入海不知其处临入海时留语四句今刻在玉碑上云小山压大山大山全无气羞见本人将身投外裔`】　煑石济饥　凿石开道【`鲍靓事见前唐髙骈事见前`】　翻岸倒云　积流防派【`濵海之人逺望海水似髙于地有如岸焉盖水气也故隋炀帝望海诗逺水翻如岸遥山倒似云　唐太宗望海诗积流横地纪防派引天潢`】　马衔当蹊　精卫填石【`见木虚海赋海童马衔并海中神怪　下详见前`】　色如烂椹　气如圎【`上见前一杜阳编　晋书东海气如圎宏濶貌与峥嵘同今绢画在竹格曰又海船渡海湏当气见黄气知有人烟国土见白气知有山峯岩壑见黑气则水也`】  

海四  

原为纪【`文选地以四海为纪`】　成深【`海受雾露故能成其深`】　大盈【`大盈若冲文子曰大满而小溢`】　重润【`家语海重润太平之庆`】　处【`左传君处南海寡人处北海`】　渉【`渉海则有方丈蓬壶`】　沧溟　渤澥　沧波　白波　洪波　犇波　増海澨【`南史停舆海澨驻驆嵓址谓水邉土人所止者`】　海水羣飞【`扬雄剧秦美新`】　海干【`唐道士叶静能有白衣老父泣拜曰被胡僧来咒水海水十涸七八静能使朱衣人执黄符往投之海水复旧老父乃龙也`】　濵海有鱼盐利【`唐程日华假沧洲刺史朱滔王武俊叛招日华皆不纳攻之日华乘城自固参军李宇谋曰今州十县濵海有鱼盐利此军本号横海将军能絶易定归天子自为一州可亢盗喉襟`】　惊澜【`韩愈寄于頔书窥巨海之惊澜莫不战悼悸栗惑而自失`】　为物最钜【`见后南海神庙碑`】　尘霾之杂不处【`柳宗元东海序今夫大海其东无东其西无西其北无北其南无南旦则浴日而西之夜则滔列星涵太隂扬隂火珠寳之光以眀其尘霾之杂不处也必洎之西澨故其大也深也洁也光眀也无我若者`】　波伏不兴【`韩愈南海庙诗`】　四海之水皆立【`杜甫大礼赋九天之云下垂四海之水皆立`】　热海地寒不冻【`西域碎叶东`】　极云海之微茫【`李白惜余春赋`】　大海荡汨兮颠倒日月【`柳宗元招海贾`】　頽风浩其四起【`柳宗元佩韦赋`】　长风扇海踊沧溟之波涛【`李白鸣臯诗`】　浪打天门【`李白横江词`】　海之归水洪防必容【`陆贽论谏`】　防河而下【`韩文防河而下茍不止虽有迟疾必至于海`】　断港絶潢【`道于杨墨老荘佛之学而欲之圣人之道犹航断港絶潢以望至于海也`】海波不惊【`文粹`】　沙门岛【`在登州府城西六十里海中凡海舟渡辽者必泊此以避`】  

【`风宋时尝流放罪人于此其鼍矶牵牛大竹小竹四岛皆与此岛相连属紫翠巉絶出没波涛中真神仙所宅也上生白芝又多美石见蘓轼北海十二石记`】　海门岛【`在通州南四十里海中宋长编国中犯死获贷者多配于海门岛有屯兵使者领防之`】　海运【`张瑄朱清乘舟抄掠海上备知海道曲折寻就招懐为防海义民元伯顔平宋时遣清等载宋库藏诸物从海入京师授金符千户二人遂言海道可通造船六十艘运粮四万六千余石入京师`】　海市【`登州府四面皆海春夏时遥见水面有城郭肆市人马往来若交易状土人谓之海市`】　海溢【`海溢一曰海啸`】  

海五  

原诗宋谢灵运逰赤石进帆海诗曰首夏犹清和芳草亦未歇水宿淹晨昏隂霞屡兴没周览倦瀛壖况乃凌穷发川后时安流天吴静不发扬帆采石华挂席拾海月溟涨无端倪虚舟有超越仲连轻齐组子牟眷魏阙矜名道不足适已物可忽请附任公言终然谢天伐又东山望海诗曰开春献初嵗白日出悠悠荡志将愉乐瞰海庶忘忧防马度兰臯緤控息椒邱采蕙遵大薄搴若履长洲白华皜阳林紫虈华春流非徒不弭忘览物情弥遒萱蘓始无慰寞终可求　齐谢朓望海诗曰沧波不可望望极与天平往往孤山映处处春云生差池逺鴈没防防羣鳬惊　齐祖孝徴望海诗曰登髙临巨壑不知千万里云岛相接连风潮无极已时看逺鸿渡但见惊鸥起不假送将归自然伤客子　梁刘孝标登郁洲山望海诗曰沧潦联霄岫曽岭郁防崱下盘盐海底上转灵乌翼滇防非可辩鸿溶信难测轻尘久弭飞惊浪终不息云锦曜石屿罗绫文水色　沈约秋晨望海诗曰分空临澥雾披逺望沧流八桂暧如画三桑渺若浮烟极希丹水月逺望青丘　隋炀帝望海诗曰碧海虽欣瞩金台空有闻逺水翻如岸遥山倒似云断涛还共合连浪或时分驯鸥旧可狎卉木足为羣方知小姑射谁复语临汾　又季秋观海诗曰孟轲叙逰圣枚乘说瘉疾逖聼乃前闻临深騐兹日浮天逈无岸含灵固非一委输百谷归朝宗万川溢分城【`一作空`】碧雾晴连洲彩云宻欣同夫子观深愧虚笔　虞茂奉和望海诗曰清跸临溟涨巨海望滔滔十洲云雾逺三山波浪髙长澜疑浴日连岛奔涛神逰藐姑射睿藻冠风骚徒然虽观海何以効防毫　唐太宗春日望海诗曰披襟眺沧海凭轼翫春芳积流横地纪疏派引天潢仙气凝三岭和风扇八荒拂潮云布色穿浪日舒光照岸花分彩迷云鴈断行懐卑运深广持满守灵长有形非易测无源讵可量洪涛经变野翠岛屡成桑之罘思汉帝碣石想秦皇霓裳非本意端拱是图王　杨师道奉和春日望海诗曰春日临渤海征旅辍晨装廻瞰卢龙塞斜瞻肃慎乡洪波廻地轴孤屿映云光落日惊涛上浮天骇浪长仙台隐螭驾水府泛鼋梁碣石朝烟灭之罘归雁翔北廵非汉后东幸异秦皇搴旗羽林客防距少年塲电击驱辽水鹏飞出带方将举青丘缴安访白霓裳　増唐李峤咏海诗曰习坎疏丹壑朝宗合紫微三山巨鼇涌九万大鹏飞楼冩青云色珠含明月辉防因添雾露方逐众川归　薛据西陵口观海诗曰淛江漫汤汤近海势弥广在昔坏浑凝融为百川泱地形失端倪天色潜滉瀁东南际万里极目逺无象山影乍浮沉潮波忽来往孤帆或不见棹歌犹想像日暮长风起客心空振荡浦口霞未収潭心月初上林屿防邅回亭臯时偃仰嵗晏访蓬瀛真游非外奨　独孤及观海诗曰北登渤海岛回首秦东门谁尸造物功凿此天池源澒洞吞百谷周流无四垠廓然混茫际望见天地根白日自中吐扶桑如可扪迢遥蓬莱峰想像金台存秦帝昔经此登临冀飞翻扬旌百神防望日羣山奔徐福竟何成羡门徒空言唯见石桥足千年潮水防　宋务光海上作诗曰旷哉朝夕池大矣乾坤力浩浩去无际沄沄深不测崩腾翕众流泱漭环中国鳞介错殊品氛霞饶诡色天波混莫分岛树遥难识汉主探灵怪秦皇恣逰陟搜奇大壑东竦望成山北方术徒相误蓬莱安可得吾君略仙道至化孚淳黙惊浪接穷溟飞航通絶域马韩底厥贡龙伯修其职粤我遘休眀匪躬期正直敢输鹰隼以见豺狼忒海路行已殚輶轩未遑息劳吾月暮旅涕沧浪极魏阙云端驰心负归翼　李白登高丘而望逺海诗曰登髙丘望逺海六鼇骨已霜三山流安在扶桑半摧折白日沉光彩银台金阙如梦中秦皇汉武空相待精卫费木石鼋鼍无所凭君不见骊山茂陵尽灰灭牧羊之子来攀登盗贼刧寳玉精灵竟何能穷兵黩武今如此湖飞龙安可乘　张说送梁知微渡海东诗曰今日此相送眀年此相待天上客星廻知君渡东海　髙适和贺兰判官望北海诗曰圣代务平典輶轩推上才迢遥溟海际旷望沧波开四牡未遑息三山安在哉巨鼇不可钓髙浪何崔嵬湛湛朝百谷茫茫连九垓挹流纳广大观异増迟廻日出见鱼目月圆知蚌胎迹非想像到心以精灵猜逺色带孤屿虚声涵殷雷风行越裳贡水遏天吴灾辔隼将击忘机鸥复来縁情韵骚雅独立遗尘埃吏道竟殊用翰林仍忝陪长吟谢知己所愧非龙媒　王维送秘书晁监还日本国诗曰积水不可极安知沧海东九州何处逺万里若乘空向国惟看日归帆但信风鼇身映天黒鱼眼射波红乡树扶桑外主人孤岛中别离方异域音信若为通　宋蘓轼海市诗曰东方云海空复空羣仙出没空眀中荡摇浮世生万象岂有贝阙藏珠宫心知所见皆幻影敢以耳目烦神工嵗寒水冷天地闭为我起蛰鞭鱼龙重楼翠阜出霜晓异事惊倒百嵗翁人间所得容力取世外无物谁为雄率然有请不我拒信我人厄非天穷潮阳太守南迁归喜见石廪堆祝融自言正直动山岂知造物哀龙钟信睂一笑岂易得神之报汝亦已丰斜阳万里孤鸟没但见碧海磨青铜新诗绮语亦安用相与变灭随东风　又夜渡海诗曰参横斗转欲三更苦雨终风也解晴云防月眀谁防缀天容海色本澄清空余鲁叟乘桴意粗识轩辕奏乐声九死南荒吾不恨兹逰奇絶冠平生　杨万里过金沙洋望小海诗曰海雾初开眀海日近树逺山青歴歴忽然咫尺黒如漆白昼如何成暝色不知一风何许来雾开还合合还开晦眀百变一弹指特地遣人惊复喜海神无处逞神通放出一头夸客子湏防满眼贾胡船万顷一碧波黏天恰似钱塘江上望只无两防海门山我行但作逰山看减却客愁九分半　又潮阳海岸望海诗曰动地惊风起海陬为人吹散两睂愁身行岛北新春后眼到天南最尽头众水更来何处着千峰赴此却回休客间供给能消底万顷烟波一白鸥　眀林鸿海上读书诗曰浮云薄海色万里如秋空青苍杳无际岛屿蟠蛟龙上有读书者结茅谁与同朝餐海上霞夕友沧江翁乘桴嗟尼父把钓思任公犹慕鲁连子不受却秦功千金若土壌清名吊髙风愧予老儒术白首且相从　俞安期望海诗曰纷纷灵异变昏朝隂火随波逺自飘龙藏函经连水府蜃楼开市借云霄星临东极无分野山入南荒有沃焦日日潮来长应似应西答百川朝原赋后汉班叔皮览海赋曰余有事于淮浦览沧海之茫茫悟仲尼之乘桴聊从容而遂行驰鸿瀬以缥鹜翼飞风而廻翔頋百川之分流焕烂漫以成章风波薄其邈浩浩以汤汤指日月以为表索方瀛与壶梁曜金璆以为阙次玉石而为堂蓂芝列于阶路涌醴渐于中堂朱紫彩烂眀珠夜光松乔坐于东序王母处于西厢命韩众与岐伯讲神篇而校灵章愿结旅而自托因离世以髙逰骋飞龙之骖驾歴八极而廻周遂竦节而响应忽轻举以神浮遵霓雾之掩荡登云途以凌厉乘虚风而体景超太清以増逝麾天阍以启路辟阊阖而望余通王谒于紫宫拜太一而受符　魏王粲逰海赋曰乘菌桂之芳舟浮大江而遥逝翼惊风而长驱集防稽而一睨登隂隅以东望览沧海之体势吐星出入天与水际其深不测其广无臬寻之冥地不见涯泄章亥所不极卢敖所不届懐珍藏寳神隐怪匿或无气而能行或含血而不食或有叶而无根或能飞而无翼鸟则爰居孔鹄翡翠鹔鹴缤纷往来浮沉翺翔鱼则横尾曲头方目偃额大者若山林小者重钧石乃有贲蛟大贝眀月夜光蠵鼊瑇瑁金质黒章若夫长洲别岛棊布星峙髙或万寻近或千里桂林丛乎其上瑚周乎其趾羣犀代角巨象解齿黄金碧玉名不可纪洪洪洋洋诚不可度也处嵎彛之正位兮同色号于穹苍包纳汚之量正宗庙之纪纲总众流而臣下为百谷之君王魏文帝沧海赋曰美百川之独宗壮沧海之威神经扶桑而遐逝跨天崖而托身惊涛暴骇腾踊澎湃铿訇隐潾涌沸凌迈于是鼋鼍渐离泛溢淫逰鸿鸾孔鹄哀鸣相求扬鳞濯翼载沉载浮仰唼芳芝俛潄清流巨鱼横奔厥势吞舟尔乃钓大贝采眀珠搴悬黎碔砆窥大麓之潜林覩摇木之罗生上以交错下来风之泠泠振緑叶以葳蕤吐芬葩而扬荣　晋木虚海赋曰昔在帝妫臣唐之世天纲浡潏为凋为瘵洪涛澜汗万里无际江河旣导万穴俱流掎防五岳竭涸九州于廓灵海长为委输其为状也则乃浟湙潋灎浮天无岸波如连山乍合乍防嘘吸百川洗涤淮汉若乃霾曀潜消莫振莫竦轻尘不飞纎萝不动犹尚呀呷余波独涌若乃邉荒速告王命急宣飞迅鼓节浮海凌山于是劲风掲百尺维长绡挂帆席望涛逺决冏然鸟逝一越三千不终朝而济所届若乃负临深虚誓愆祈则有海童邀路马衔当蹊天吴乍见而髣髴蝄象暂晓而闪尸尔其大量也则南澰朱崖北洒天墟东演析木西薄青徐经涂瀴溟万万有余吐云霓含龙鱼隐鲲鳞潜灵居其垠则有天琛水怪鲛人之室瑕石诡晖鳞甲异质繁采扬华万色隐鲜阳氷不冶隂火潜燃其鱼则横海之鲸突扤孤逰茹鳞甲吞龙舟若其毛翼产鷇剖卵成禽鳬雏离褷鹤子淋渗羣飞侣浴戏广浮深且其为器也苞干之奥括坤之区唯神是宅亦祗是庐何奇不有何怪不储茫茫积流含形内虚旷哉坎徳卑以自居　潘岳沧海赋曰徒观其状也则汤汤荡荡澜漫形沈流沫千里悬水万丈测之莫量其深望之不见其广无逺不集靡幽不通羣溪俱息万流来同含三河而纳四渎朝五湖而夕九江隂霖则兴云降雨阳霁则吐霞曜日煮水而盐成剖蚌而珠出其中有蓬莱名岳青丘奇山阜陵别岛防环其间其山则崔嵬崒嵳峩降屈披沧流以特起擢崇基而秀出其鱼则有吞舟鲸鲵鰞鱡龙蜂目豺口貍斑雉躯怪体异名不可胜图其兽则素蛟丹虬元灵鼍修鼋巨鼈紫贝螣虵元螭蚴虬赤龙焚蕴迁体改角推旧纳新举扶摇以抗翼泛阳侯以濯鳞其禽鸟则鶠鸿鹔鹴鴐鵞防防朱背炜燿缥翠葱青详察波浪之来往遍听奔激之音响力势之所廻薄润泽之所弥广信普天之极大横率土而莫两　庾阐海赋曰昔禹启龙门羣山既凿髙眀澄气而清浮厚载势广而盘礡坎徳洊臻水源深博灌注百川控清引浊始乎滥觞委输大壑测之而无际望之杳而绵漠鬰拂防茫往来日月朏魄昏微乍眀乍没若夫长风鼓怒涌浪碎磕飏波于万里之间漂沫于扶桑之外于是百川辐辏四渎横通廻防泱漭耸防穹窿映晓云而色暗照落景而俱红惊浪嶤峩渺漫瀄汨灙漭潺湲浮天沃日鲸鲵蕴而乍见虬螭涌而竞逰灵鼍朱鼈出没争浮螣龙掣水巨鳞吞舟　孙绰望海赋曰五湖同浸九江丛溉抱河含济吞淮纳泗南控沅湘西引泾渭洲渚迢逓以疏属岛屿绵邈以牢罗殖嵬崔之碣石构穹窿之牂牁奥之府重仞之房鳞彚万殊甲产无方包隋珠衔夜光瑇瑁熠烁以泳防蟕蠵焕烂以映涨虚贝含素而表紫蠳螺络丹而带缃青甲芬飇以微扇木杳渺以舒芳其卉木则緑苔石发蔓以流绵紫茎菎综解以被渚华组依波而锦披翠纶扇风而绣举长鲸岳立以截浪虭防扬鬐以排流巨鼇赑屃以冠山乌鳠呼翕以吞舟鹏为羽杰鲲称介豪翼遮半天背负重霄举翰则宇宙生风抗鳞则四渎起涛考万川以周览亮天地之综纬弥纶八荒亘带九地昏眀注之而不溢尾闾泄之而不匮　齐张融海赋曰尔其海之状也则穷区没渚万里藏岸控防河济朝总江汉湍转则日月似惊浪动则星河如覆展转纵横扬珠起玉峰势崇髙岫形参错或如前而未进乍非迁而已却却瞻无后向望何前长寻髙眺唯水与天若乃山横蹴浪风倒摧波磊若惊山竭岭以竦石鬰若飞烟奔云以振霞连瑶光而交彩接玉绳以通华尔其奇名出录诡物无书髙岸乳鸟横门产鱼蟕蠵瑁蛑绮贝绣螺朱互防緑紫相华  

原赞宋谢惠连四海赞曰九夷六蛮八狄七戎雕镂异质裳臝殊风致之以徳车轨斯同  

増表唐韩愈潮州刺史谢上表曰经渉岭海水陆万里臣所领州在广府极东界上去广府虽云才二千里然来往动经旬月过海口下恶水涛泷壮猛难计程期风鳄鱼患祸不测州南近界涨海连天毒雾瘴氛日夕发作  

増碑韩愈南海神庙碑曰海于天地间为物最钜自三代圣王莫不祀事考于传记而南海神次最贵在北东西三神河伯之上号为祝融天寳中册尊南海神为广利王祝号祭式与次俱升因其故庙易而新之在今广州治之东南海道八十里扶胥之口黄木之湾常以立夏气至命广州刺史行事祠下事讫驿闻元和十二年始诏用鲁国孔公为广州刺史以殿南服公正直方严中心乐易祗慎所职治人以眀事神以诚内外单尽不为表襮至州之眀年将夏祝册自京师至吏以时告公乃斋祓视册誓羣有司曰眀日吾将宿庙下以供晨事公遂升舟风雨少弛櫂夫奏功云隂解駮日光穿漏波伏不兴省牲之夕载旸载隂将事之夜天地开除月星眀穊五鼓既作牵牛正中公乃盛服执笏以入即事文武賔属俯首聼位各执其职牲肥酒香樽斚浄洁降登有数神具醉饱海之百灵秘怪慌惚毕出蜿蜿蛇蛇来享饮食阖庙旋舻祥飇送颿旗纛旄麾飞扬晻霭铙鼓嘲轰髙管噭噪武夫奋棹工师唱和穹长鱼踊跃后先干端坤倪轩豁呈露祀之之嵗风灾息灭人厌鱼蟹五谷丰熟咸愿刻庙石以着厥美而系以诗乃作诗曰南海隂墟祝融之宅即祀于旁帝命南伯吏惰不躬正自今公眀用享锡右我家邦惟眀天子惟慎厥使我公在官神人致喜海岭之陬既足既濡胡不均俾执事枢公行勿迟公无遽归匪我私公神人具依  

増文唐李商隐赛海阳神文曰年月日赛于海阳之神顷伤多稼将困骄阳未逢玉女之披衣空见土龙之矫首式祈嘉霑果降眀辉神其享彼兰羞挹兹桂酒辅成于多多稌助施于好雨好风庶厉业官以酬溥泽  

河一  

増春秋说题辞曰河之为言荷也荷精分布懐隂引度也　原说文云河者下也随地下流而通也　穆天子传曰河与江淮济三水为四渎河曰河宗四渎之所宗也　按水经注及山海经注河源出昆仑之墟【`山海经曰昆仑山纵横万里髙万一千里有青河白河赤河黒河环其墟其白水出其东北陬屈向东南流为中国河河百里一小曲千里一大曲发源及入中国大率常然`】东流潜行地下至规期山北流分为两源一出葱岭一出于阗其河复合东注蒲昌海复潜行地下南出积石山西南流又东廻入塞炖煌酒泉张掖郡南与洮河合过安定北地郡北流过朔方郡西又南流过五原郡南又东流过云中西河郡东又南流过上都河东郡西而出龙门【`汾水从东于此入河河东即龙门所在`】至华隂潼关与渭水合又东廻过砥柱【`砥柱山名河水分流包山而过山见水中若柱然今陕州东河北陕县三县界`】及洛阳【`孟津所在也`】至巩县与洛水合成臯与济水合【`济水出河北至王屋山而南截河渡正对成臯`】又东北流过武徳与沁水合至黎阳信都【`信都今冀州洚水所在洚水亦曰渍水一曰漳水也`】钜鹿之北遂分为九河【`钜鹿今邢州大陆所在大陆泽名九河一徒骇二太史三马頬四覆釡五胡蘓六简七洁八钩盘九鬲津`】又合为一河而入海【`齐桓公塞九河以广田居故馆陶贝丘广川信都东光河间以东城池九河旧迹犹存汉代河决金堤南北多罹其害议者常欲求九河故迹而穿之未知其所是以班固云自兹距汉已亡其八枝也河之故渎自沙丘堰南分屯氏河出焉`】故尚书称导河积石至于龙门【`今綘州龙门县界`】南至于华隂东至于砥柱又东至于孟津【`在洛北都道所凑古今以为津`】东过洛汭至于大伾【`洛汭今巩县在河洛合流之所也大伾山今汜水县即故成臯也山再成曰伾`】北过洚水至于大陆【`其洚水今冀州信都大陆泽名今邢州钜鹿`】又北播为九河同为逆河入于海是也【`同合也九河又合为一名为逆河逆迎也言海口有朝夕潮以迎河水`】初禹自黎阳东北界分河为二渠以引水一南出防隰川今河所流也【`今河滑州以东是旧隰水`】一出贝丘即九河之上河王莽时废塞故俗谓之王莽河【`史记河渠沟洫志并云河之为菑害中国尤甚禹导河自积石歴龙门又酾二渠以引河如淳注二渠一出贝丘一则隰川王莽时河遂塞但用隰耳`】隋炀帝于卫县【`今卫州卫县`】因淇水之入河【`淇水亦曰清水`】立淇门以通河东北行得禹九河之故道隋人谓之御河　増春秋考异邮曰河者水之气四渎之精也所以流化　原尔雅曰江河淮济为四渎四渎者发源注海者也　又曰水自河出为雍河出昆仑墟色白　山海经曰昆仑山河水出焉　又曰阳纡之山河出其中陵门之山河出其中　又曰积石之山其下有石门河水冐以西南流物理论曰河色黄赤众川之流盖浊之也百里一小  

曲千里一大曲一直一曲九曲以达于海　诗曰谁谓河广一苇航之谁谓宋逺跂予望之　左传曰周诗有之曰俟河之清人夀防何　楚辞曰与汝逰兮九河冲风起兮水扬波　孝经援神契曰河者水之伯上应天汉　荘子曰河润九里泽及三族　吕氏春秋曰古龙门未开吕梁未发河出孟门大溢逆流名曰洪水禹乃决流防河为彭澧之漳所活者千八百国此禹之功也桓谭新论曰四渎之源河最髙而长从髙注下其流  

激迅故为平地灾害　传曰河海不择细流故能成其深　淮南子曰河以逶迤故能逺　又曰河水九折注海而流不絶者有昆仑之输也　文子曰河之大溢不过三日　増京房易传曰河者经天亘地之水　抱朴子云撮壌不能填决河升水不能冷原火　又云寸胶不能理黄河之浊尺水不能却萧丘之火　又云冯彛以八月上庚日渡河溺死天帝署为河伯　元史曰朶甘卫西鄙直马湖蛮部正西三千余里去云南丽江府西北一千五百里水从地涌出百余方七八十里履髙瞰之灿若星列因名星宿海番名鄂端诺尔东北流百余里滙为大泽又东流为齐必勒河又合呼兰等河始名黄河又东北至陕西兰县始入中国又东北经沙漠地折而南流入山西境凡九千余里　魏书曰兹国南有大河东流号计式水即黄河也于阗国名树枝水白孔六帖云穆穆哩山东距长安五千里河源其间  

流澄缓下稍合泉流色赤行益逺他水并注则浊故世举称西戎地曰河湟　笔谈曰防河北人谓之活沙人马皆没有数百人齐防无孑遗者或谓即流沙也　异苑曰永寜县涛山有河水色红赤有自然石桥多鱼獭异禽隂雨时尝闻鞉角声甚亮　水衡记曰黄河十二月各有水名正月名凌解水二月三月名桃花水四月名麦黄水五月名蔓水正蔓也六月名矾山水七月八月名荻苖水荻花正开也九月名登髙水十月名复槽水落复故道也十一月十二月名蹙凌水氷断复结蹙起成层也　拾遗记曰黄河千年一清圣人之大瑞也  

河二  

増河图始开图曰黄帝问风后曰余欲知河之始开风后曰河凡有五皆始开乎昆仑之墟　三秦记曰禹凿龙门辟伊阙决江开岷道四渎注凿龙门以通河凿岷山以开江导淮于桐栢导济于王屋故言导四渎　又曰河下龙门其流驶如竹箭驷马追弗能及河津一名龙门禹凿山断门濶一里余黄河自中流下两岸不通车马每暮春之际有黄鲤鱼逆流而上得者便化为龙贾子说林曰河伯宴伯禹于河上献亥既之珠透山  

光玳瑁五灰陈兆大延螭翥鳯鲛绡百两宜土四时寳花瑚树五十株人间所无奇寳不可胜数禹悉不受惟受河图及大瑚树两株而行　中侯曰禹理洪水观于河见白面长人鱼身出曰吾河精也授禹河图而还于渊　晋地理志曰大禹观于浊河而受緑字淮南子曰武王伐纣渡于孟津阳侯之波逆流而击  

疾风晦暝人马不相见于是武王左操黄钺右秉白旄瞠目而麾之曰余任天下谁敢害吾者于是波息遂渡穆天子传曰天子西征鹜行至于阳纡之山河伯冯  

夷之所都居是惟河宗氏河宗伯逆天子燕然之山天子西征猎于渗泽获白狐貉以祭河宗　桓谭新论曰王平仲云周谱言定王五年河徙故道今所行处非禹所穿　原毛诗序曰新台刺卫宣公也纳伋之妻作新台于河上而要之国人恶之而作是诗也新台有泚河水弥弥　谷梁传曰梁山崩壅遏河三日不流晋君召伯尊伯尊过遇辇者问焉辇者曰君亲素缟帅羣臣哭之既而祠焉伯尊至君问之伯尊如其言而河流矣増搜神记曰齐景公渡于江沅之河鼋衔左骖没之  

众皆惊惕古冶子于是拔剑从之邪行五里逆行三里至砥柱之下杀之乃鼋也左手持鼋头右手拔左骖燕跃鹄踊而出仰天大呼水为逆流三百歩观者皆以为河伯也　原左传曰楚昭王有疾卜河为祟大夫请祭王曰江汉沮漳楚之望也河非所获罪遂弗祭　増竹书纪年晋昭公元年河赤于龙门三里梁恵成王四年河水赤于龙门三日按京房易占河水赤下民恨　原韩诗外传曰申屠狄非其世将自投于河崔嘉闻而止之曰圣仁之人民之父母也今为濡足不救溺人可乎申屠曰昔桀杀龙逢纣杀比干而亡天下吴杀子胥陈杀泄冶而灭其国非无圣智不用故也遂负石而沉于河　増说苑曰韩褐子济于河津人告曰夫人过于此者未有不用事者也而子不用乎韩褐子曰天子祭海内之神诸侯祭封域之内大夫祭其亲士祭其祖祢褐也未得事河伯也津人申楫舟中水而运津人曰向也役人固巳告矣夫子不聼役人之言也今舟中水而运甚殆治装衣而下逰乎韩子曰吾不为人之恶我而改吾志不为我将死而改吾义言未巳舟泆然行　又曰梁相死恵子欲之梁渡河而遽坠水中船人救之船人曰子欲何之而遽也曰梁无相吾欲往相之船人曰子居船檝之间而困无我则子死矣子何能相梁乎恵子曰子居艘楫之间则吾不如子至于安国家全社稷子之比我防防如未视之狗耳　原史记曰秦灭六国自以获水徳之瑞更名河曰徳水　又曰汉髙祖封功臣誓曰黄河如带　又曰元光中河决于瓠子于是天子已用事万里沙则还临决河沈白马玉璧于河令羣臣从官自将军以下皆负薪填决河而取淇园之竹以为楗天子既临河决悼功之不成乃作瓠子之歌　増前汉纪曰宣帝幸河东诏曰东济大河天气清静神鱼舞河幸万嵗宫神爵翔集　东观汉记曰郭伋为颍川太守光武召见辞谒帝劳之曰贤能太守去帝城不逺河润九里冀京师并防其福也　续汉书曰桓帝延熹九年济隂东郡济北平原河水清防楷上疏曰春秋注记未有河清而今有之易干凿度曰上天将降嘉应河水先清京房易传曰河水清天下平今天垂异地吐妖民厉疫三者并作而有河清河者诸侯之相清者阳眀之征岂独诸侯有窥京师也眀年宫车晏驾征解渎侯为汉嗣是为灵帝　桓谭新论曰大司马张仲议曰河水浊一石水六斗泥而民竞决河溉田令河不通利至三月桃花水至则决以其噎不泄也可禁民勿复引河别传曰梁冀専政天为见异河水逆流五星失次张衡对防曰水者五行之首滞而逆流者人君之防不能下及而教逆也　献帝传曰袁绍将济河沮授谏曰宜留屯延津分兵官渡绍弗从授临济叹曰上盈其志下务其功悠悠黄河吾其不返乎　北史曰后魏髙昂为西南道大都督径趋商洛祭河伯曰河伯水中之神髙敖曹地上之虎行经君所故相决酬　通典曰天寳六载河渎封为灵源公祝文云惟神上通云汉光启图书分导九枝旁润千里素秋戒序用率典常　干子曰郭汾阳镇蒲欲造浮桥而急流毁墠公酹酒许以小女妻之其夕水退木立墠上遂成桥而小女寻卒因塑庙中人因立公祠号为河渎亲家翁　唐书薛平传曰始河溢瓠子东泛滑距城才二里所平按求故道出黎阳西南因命其佐裴泰往请魏博节度使田正正许之乃籍民田所当者易以它地疏道二三十里以酾水悍还壖田七百顷于河南自是滑人无患　又曰哀帝天祐二年朱全忠聚朝士贬官者三十余人于白马驿一夕尽杀之投尸于河初李振屡举进士竟不中第故深嫉缙绅之士言于全忠曰此軰常自谓清流宜投之黄河使为浊流全忠笑而许之　梦溪笔谈曰庆厯中决北都商河久之未塞三司度支副使郭申锡亲往董作凡塞河决垂合中间一埽谓之合龙门功全在此是时屡塞不合时合龙门埽长六十歩有水工髙超者献议谓埽身太长人力不能压埽不至水底故河流不断而绳缆多絶今当以六十歩为三节每节埽长二十歩中间以索连属之先下第一节待其至底穴压第二第三旧工争之以为不可云二十歩埽不能断漏徒用三节所费当倍而决不塞超曰第一节水信未断然势必杀半压第二节止用半力水纵未断不过小漏耳第三节乃平地施工足以尽人力处置三节既定即上二节自为浊泥所淤不烦人功申锡主前议不听超说是时贾魏公帅北门独以超之言为然隂遣数千人于下流漉流埽既定而埽果流而河决愈甚申锡坐谪卒用超计商河方定  

河三  

原九折　两源【`详前`】　龙宫　贝阙【`汉书武帝元光二年春河水从顿丘南流入渤海其五月河决濮阳泛十六郡发卒十万救决河起龙泉宫　贝阙见上`】　捧土　转石【`朱浮与彭宠书曰奈何以区区渔阳而结怨于天子此犹河濵之人捧土塞孟津多见其不知量也　谢承后汉书曰安帝时尚书陈龟上表曰仁防广被化流殊方使老者以夀终孤幼得保年犹运河转石易于反掌`】泛栢　航苇【`毛诗曰泛彼栢舟在彼中河　下详前`】　玉牍　金绳【`河图`】  

【`考灵曜曰秦王政以白璧沈河有黒头公从河出谓政曰祖龙来授天寳开中有尺二玉牍　河图曰舜以大尉即位与三公临河观黄龙五采负图出置舜前以黄玉为柙白玉为检黄金为绳紫芝为泥章曰天黄帝符玺`】　马图　防【`礼记曰天降膏露地出醴泉山出器车河出马图郑注马图龙马负图而出　孙柔瑞应图曰玉者师旷时出河东之崖为圣图出河负录防书`】　三门　九曲【`郦道元水经注曰砥柱山在虢之西界望之若柱故曰砥柱三川既决水流防分指状表目亦谓之三门成公绥大河赋曰乘髙赴下絶没长奔驰会五户分下三门　河图曰河水九曲长者入于渤海`】　绀盖白璧【`卫宏汉旧仪曰祭四渎者江河淮济用三正牲圭沈有车马绀盖　下详玉牍注`】　荣光休气【`尚书中曰荣光出河休气四塞休美也荣光五色`】　开奥　出图【`河洛开奥`】  

【`符命用出　子曰河不出图吾巳矣夫`】　经渎　灵源【`谷永以河为中国之经渎圣王兴出图书王道废则竭絶今溃溢横流异之大者宜修政以应之　长源`】　禹功　秦徳【`左传逺绩禹功庇民乎　下见河二史记`】　洋洋　浑浑【`诗河水洋洋北流活活　浊河`】　增秦瑞　魏寳【`上见河二史记　吴起为魏西河守武侯浮西河而下中流顾谓起曰美哉山河之固此魏国之寳也起曰在徳不在险`】　原出昆仑　导积石【`并详前`】　包砥柱冐石门【`详前`】　鱼折溜　龙防水【`河图曰黄帝云余梦见两龙挺白图即帝`】  

【`以授余于河之都天老曰天其授帝图乎试斋以往视之黄帝乃斋河洛之间求象见者至于翠妫泉大卢鱼折溜而至乃问天老子见中河折溜者乎见之与天老跪而授之鱼泛白图兰采朱文以授黄帝舒视之名曰录图　春秋运斗枢曰舜即位为天子五年二月东廵狩至于中州与三公诸侯临观黄龙五采负图出置舜前防入水而前去防之逝反宋均云防去也`】　沈白马　祭貉【`详前`】　入葱山　沦蒲海【`并详前`】　悲申屠　寻方叔【`楚辞曰望大河之洲渚悲申屠之抗迹　论语曰鼓方叔入于河成公绥大河赋曰善尼父之不济寻方叔之逺迹懿吴起之谠言大泛舟之兴役`】　三日变　千年清【`易干凿度曰天降嘉应河水先清三日清变为白白变为赤赤变为黒黒变为黄各三日　王子年拾遗记曰丹丘千年一烧黄河千年一清皆至圣之君以为大瑞又黄河清而圣人生`】　视诸侯　称水伯【`礼四渎视诸侯　下详前`】　桃花水竹箭流【`沟洫志河决而桃花水羡溢注云三月水涨名慎子曰河下龙门流驶竹箭驷马追之不及`】増抱石沈　临流叹【`申屠狄事　魏志沮授临流而叹详见前`】　灌百川润九里【`荘子曰秋水时至百川灌河　光武诏曰河润九里`】　原鳞屋龙堂  

泉室水府【`楚辞曰鱼鳞屋兮龙堂紫贝阙兮朱宫王逸注贝作阙　下见鲍昭河清颂`】　子朝沈珪　延世锡爵【`传曰王子朝以成周之寳珪沈于河津人得之河上自浮水出将卖之则为石　汉武帝河决馆陶上使王延世塞之三十六日河隄成遂为河平元年上曰延世长于计防功费约省乃赐爵关内侯及黄金百斤`】　上应绛河　中贯清济【`清济贯黄河者截流而不混`】　九里之润　四渎之宗　増延年开岭　张骞穷源【`汉武帝时齐人王延年上书请令水工开大河上岭出之胡中东注之海则关中长无水灾北邉不忧匈奴此功一成万世大利上壮之　汉书张骞使大夏穷河源恶覩所谓昆仑者乎`】　贾譲献防　鲍昭为颂【`汉哀帝时贾譲奏治河三防　宋元嘉中河济俱清昭为河清颂`】　王景赐书　成公着赋【`水经注汉眀帝永平中议治汴渠上引乐浪人王景问水形便因赐景山海经河渠书禹贡图晋成公绥尝着大河赋`】　原大禹凿砥柱　巨灵擘华山【`水经注禹凿砥柱以通河水　下详华山`】　増麾阳侯而渡　伤鸣犊而还【`武王伐纣事见前　孔子之晋及河闻赵简子杀窦鸣犊及舜华乃临河而叹曰美哉洋洋乎丘之不济此命也`】　原见一清于千年　变五色于三日  

河四  

原祭先河【`礼曰先王之祭川也皆先河而后海此之谓务本言海之本源自河`】　増偃防饮河【`荘子曰偃防饮河不过满腹`】　原出胡中【`齐人王延年上书请令水工开大河上岭出之胡中东注之海上壮之诏曰延年计议甚深然大禹所导恐难更改`】　放北海【`汉书贾譲奏言治河者有上中下三防若徙其当水冲之人以避之放河使北入海泛滥朞月自定不劳人力此功一立河定人安千载无患谓之上防若穿漕渠使人得以溉田虽非圣人法然亦救时术也今据坚地作石隄东西水门但用木与土耳旱则开东方水门以溉田水则开西方髙门以分河此诚富国安人兴利除害谓之中防茍缮完故隄増卑倍薄劳费无巳数逢此害为最下防`】　増河上筑宫【`汉武帝塞瓠子河筑宫其上`】　神鱼舞河【`汉纪宣帝诏见前`】　原决成川【`李寻解光曰江河满溢所谓水不顺下眀天道有因而作今由其自决且勿塞以观水势河欲居之当稍自成川跳出沙土然顺天心图之必有成功用财力寡`】　増河畔筑隄【`隋炀帝御河河畔筑隄以植柳`】　原忧涸【`文子曰以数集之夀忧天下之乱犹忧河水之涸泣而益之注集年也`】　止浊【`阿胶五寸不能止黄河之浊`】　増渡河还家【`王绩聚徒河汾间欲见兄弟輙渡河还家`】　河溢【`马燧还河阳秋河溢军吏请避燧曰使城中尽鱼而吾独完吾不忍既而水不为害`】　盘涡毂转【`李白云台歌曰黄河万里触山动盘涡毂转秦地雷`】　黄流【`韩愈赋窥黄流之犇猛`】　入于天渊【`栁宗元晋问`】　清如井水【`唐史乾元二年岚州合河关河三十里清如井水`】　清澄彻见底【`寳应九年同州至陕州河清澄彻见底同上`】　济州河清【`永徽五年同上`】　隰州黄河清【`五代朱梁纪`】　滔滔河流【`刘鄩诸将欲战鄩悉召诸将入以河水一杯饮之或饮或辞鄩曰一杯饮之犹难若此滔滔河流可尽乎`】　原大河　洪河　长河中河  

河五  

原诗梁范云渡黄河诗曰河流迅且浊汤汤不可陵桂檝难为榜松舟才自胜空庭偃旧木荒畴余故塍不覩行人迹但见狐兔兴寄言河上老此水何当澄　刘孝威公无渡河诗曰请公弗渡河河广风威厉樯偃落金乌舟倾没犀枻绀盖空严祀白马徒生祭衔石伤寡心崩城掩孀袂劒飞犹共水魂沈理俱逝君为川后臣妾作江妃娣　陈张正见公无渡河诗曰金堤分锦缆白马渡莲舟风严歌响絶浪涌榜人愁櫂折桃花水颿横竹箭流何言沉璧处千载偶阳侯　北齐萧慤奉和济黄河应教诗曰大蕃连帝室骖驾奉皇猷未眀驱羽骑凌晨方画舟津城度维锦岸柳夹缇油钟声飏别岛旗影照沧流早光生劒服朝风起节楼滔滔细波动裔裔轻舷浮廻桡避近碛放舳下前洲全疑上天汉不异谒蓬丘望知云气合聼识水声秋从君何等乐喜从神仙游　陈江总渡黄河诗曰葱山沦外域盐泽隐遐方两源分际逺九道派流长未殚所闻见无待验词章留连嗟太史惆怅践黎阳导波萦地节疏气耿天潢悯周沉用寳嘉晋肇为梁　隋薛道衡渡北河诗曰连旌映溆浦叠鼓沸沙洲桃花长新浪竹箭下奔流塞云临逺舰胡风入阵楼劒拔蛟将出骖惊鼋欲浮鴈书终立效鷰相果封侯勿恨关河逺且寛邉地愁　唐刘孝孙早发成臯望河诗曰清晨发岩邑驱马走轘辕廻瞰黄河上惝恍屡飞魂鸿流导积石惊浪下龙门仙槎不辨处沉璧想犹存逺近洲渚出飒防鳬鴈喧懐古空延伫叹逝将何言　増李峤咏河诗曰源出昆仑中长波接汉空桃花来马頬竹箭入龙宫徳水千年变荣光五色通若披兰叶险汉使敢云功　髙适同敬八卢五泛河间清河诗曰清川在城下沿泛多所宜同济惬数公翫物欣良时飘飖波上兴燕婉舟中词昔渉乃平原今来忽涟漪东流达沧海西流延滹池云树共晦眀井邑相逶迤稍随归月防若与沙鸥期渔父更留我前潭水未滋王维渡河到清河诗曰泛舟大河里积水穷天涯天波忽开坼郡邑千万家行复见城市宛然有桑麻廻瞻旧乡国淼漫连云霞　李白题州新河饯族叔舍人贲诗曰齐公凿新河万古流不絶丰功利生人天地同朽灭两桥对双阁芳树有行列爱此如甘棠谁云能攀折吴关倚北固天险自兹设海水落斗门平湖见沙汭我行送季父弭棹徒流恱杨花满江来疑是龙山雪惜此林下兴怆为山阳别瞻望清路尘归来空寂灭　储光羲夜到洛口入黄河诗曰河洲多青草朝暮増客愁客愁惜朝暮枉渚暂停舟中宵大川静解缆逐归流浦溆既清旷防洄非阻修登舻望落月撃汰悲新秋倘遇乘槎客永言星汉游　李白公无渡河诗曰黄河西来决昆仑咆哮万里触龙门波滔天尧咨嗟大禹理百川儿啼不窥家杀湍陻洪水九州始蚕麻其害乃去茫然风沙被发之叟狂而痴清晨临流欲奚为旁人不惜妻止之公无渡河苦渡之虎可搏河难冯公果溺死流海海有长鲸白齿若雪山公乎公乎挂罥于其间箜篌所悲竟不还　阎防与永乐诸公泛黄河作诗曰烟深载酒入但觉暮川虚映水见山火鸣榔闻夜渔爱兹山水趣忽与世人疎无暇燃官烛中流有望舒　骆賔王晩渡黄河诗曰千里寻归路一苇乱平源通波连马頬迸水急龙门照日荣光浄惊风瑞浪翻棹唱临风断樵讴入聼喧防逈秋霞落潭深夕雾繁谁堪逝川上日暮他乡魂　杜甫临邑舍弟书至苦雨黄河泛溢隄防之患簿领所忧因寄此诗用寛其意诗曰二仪积风雨百谷漏波涛闻道洪河坼遥连沧海髙职司忧悄悄郡国诉嗷嗷舍弟卑栖邑防川领簿曹尺书前日至版筑不时操难假鼋鼍力空瞻乌鹊毛燕南吹畎亩济上没蓬蒿螺蚌满近郭蛟螭乘九臯徐关深水府碣石小秋毫白屋留孤树青天失万艘吾衰同泛梗利渉想蟠桃倚頼天涯钓犹能掣巨鼇　宋王安石次御河诗曰客路花时祗搅心行逢御水半晴隂背城野色云邉尽隔屋春声树外深香草巳堪回歩履午风聊复防衣襟忆君载酒相追处红萼青跗定满林　晁补之黄河诗曰黄河齧小呉天汉失鼈灵源潭下藕烂死只有菖蒲不生节白马桥邉迎送胡冀州断道无来车新隄筑得髙嵽嵲旧堤杵声未可絶　眀刘基白杨河诗曰白杨河下春水碧白杨河邉多估客东风二月柳条新却念行人千里隔岸上居人才数家茅茨深处见桃花小妇河邉汲新水老翁门外看雏鸦桑苖未青麦苖緑牛羊散落邨墟牧行客年年任往来居人自住杨河曲　黄哲河浑浑诗曰河浑浑发昆仑度沙碛经中原喷薄砥柱排龙门环嵩絶华熊虎奔君不闻汉家博望初寻源扬旌逺渉西塞垣穷探幽讨事奇絶云是天津银潢之所接葱岭三时积雪消流沙万派从东决东州沃壌徐豫之墟懐山防陵赤子为鱼夕没钜野朝涵孟诸茫茫下邑皆沉汚民不粒食乡无庐桑畦忽变葭苇泽麦垅尽化鼋鼍居宫中圣人方旰食羣公夙夜忧旷职星郎又乘博望槎西去盟津求禹迹始闻古道行千艘一朝转徙才容舠奔冲倐忽骇神怪浅不浮沤深没篙我上梁山望曹濮长叹沧桑变陵谷万人举锸功莫施犹拟宣防再兴筑宣防汉武威曷若尧无为洪波阅九载端拱垂裳衣圭锡夏后安得辞胼胝龙门一疏凿亘古功巍巍巍巍功可成河水浑复清　何景眀渡河诗曰夙征肇延津眀晨临大河洪源下积石砥柱屹嵯峨渺渺梁宋区汗漫纵经过自非陵与岸于安障其波扬帆赴中流四顾莽无涯崇云徂广泽迅风夕吹沙积隂不可测鱼龙偃相加前无千尺梁一苇胡足夸人生寡恒居奚异波上槎岂无舟楫志漂泊当奈何　屠隆潞河晚泊诗曰廻浦落帆尽长堤带郭斜暮烟平吐树春薄沈沙白艇藏渔市黄茅覆酒家一瓢云水外不复问年华　张时彻渡黄河诗曰黄河廻九曲适郢乍经过积雨初添涨无风亦自波人行沙岸小树近夕阳多为爱沧浪曲因之鼓枻歌　袁中道渡黄河诗曰如雪寒沙千里平猛风虽尽浪犹惊草经青女全无色鴈过黄河别有声骑马乆无浮宅梦倚篷忽动荡舟情可怜广武山常在寂寞谁知竖子名　陆釴玉河诗曰玉河桥下断冰流流尽西风不见鸥纵然得霜红叶磨灭多情一半愁　释宗泐望河源诗曰积雪覆崇冈冬夏常一色羣峰譲独雄神君所栖宅传闻嶰谷篁造律谐金石草木尚不生竹产疑非的汉使穷河源要领殊未得遂令西戎子千古笑中国老客此经过望之长太息立马北风寒回首孤云白  

原赋魏应玚灵河赋曰咨灵川之遐源于昆仑之神丘凌层城之隂隅頼后土之濳流冲积石之重险披山麓而溢浮蹶龙黄【`一作角`】而南迈兮纡鸿体而东流渉津洛之峻泉播九道乎中州纷澒洞而腾鹜恒亹亹而阻征肇乘髙而迅逝阳侯沛而振惊有汉中叶兮金堤隤而瓠子倾兴万乘而亲务董羣后而来营下淇园之丰篠投玉璧而沈星若夫长杉峻槚茂栝芬橿扶流灌列映水防防隆条动而畅清风白日显而曜殊光　晋成公绥大河赋曰览百川之壮兮莫尚美于黄河潜昆仑之峻极兮出积石之嵯峨登龙门而南逰兮拂华隂与曲阿陵砥柱而激湍兮逾洛汭而扬波体委蛇于后土兮配灵汉于穹苍贯中夏之畿甸兮经朔狄之遐荒歴二周之北境兮流三晋之南乡秦自西而启壌兮齐据东而画疆殷徒渉而求固卫迁济而遂强赵决流而却魏嬴引沟而灭梁思先哲之攸叹何水徳之难量原颂宋鲍昭河清颂曰夫四皇六帝树声长世大寳也泽浸羣生国富刑清鸿徳也制礼裁乐淳风迁俗文教也诛棰羯束颡象阙武功也鸣鸟跃鱼涤河渠至祥也大寳鸿徳文教武功其崇如此幽防同赞神祗与能厥应如彼唯天为大尧实则之抑又闻之势之所覃者浅则美之所传者近道之所感者深则庆之所流者逺圣命谁谌皇厯攸归谋从筮协神与民推黄旗西映紫盖东晖纳瑞璃玊升政衡玑汪彼四渎此双川伏灵遥纪閟贶遐年澄波昆丘镜流葱山泉石凝淀水府清涓　张畅河清颂曰浑浑洪河家国之濵襟带晋卫领袖齐秦龙门诞溜积石传津乘运能有经启天人化流上帝时表初星飞书曝瑞龙图照神恊灵既伟通气载荣  

原铭后汉李尤河铭曰洋洋河水赴宗于海经自中州龙图所在昔周武诸侯会于孟津鱼入王舟乃往尅殷大汉承绪懐附遐邻邦事来济各贡厥珍  

原碑铭周王褎四渎祠碑铭曰灵祠岳立贝阙云浮寂寥诡怪髣髴神游姬嬴分国河渭合流桃花春水灵草孤洲潼乡河曲汾隂防壌乱流不度龙门难上河鱼送迎江妃来往水开通迹山临髙掌智以藏往神以知来荣光离合云气徘徊水仙遗操津吏余杯波息川后浪靖澹台　増王延昌河渎神灵源公祠庙碑曰中国经渎河为长上应析木下朝扶桑演昆仑逾积石缭大漠经龙门灌注九州之间经营万里之外古先哲后防不钦崇奠封居之仪修坛墠之制存乎祀典代以为常则班固序汉书所谓河祠临晋是也伟其南直太华左隣中条渭水过其傍汾睢揭其后风云相荡精气交驰于以礼神事之宜也至于春以泮冻秋以涸流初以嵗祷终以报祈尝醪有加駵驹是荐盖以在雍州之域通天子之都地既称雄礼云异数幽赞之力实頼河公息昏垫之苦絶羡溢之忧濵河之人濶无大害此灵长之徳上善之功也辞曰浩浩长河中国之纪洪流激射横制地理蒸云吐雾荐图效祉是曰经渎斯为徳水嗟我上相四方是维维言祐之河公降禧众神在列曽未区别公为之节内寝攸设寝庙亭亭中外有经濯濯厥灵妃偶攸宁于戏祠宇焜燿中土在河之浒在城之下刋兹片石昭灼千古  

原赞东晋郭璞尔雅图赞曰昆仑三层号曰天柱实维河源水之灵府  

原文后魏孝文帝祭河文曰维大和十九年皇帝告于河渎之灵坤元涌溢黄犊作珍浩浩洪流实禆隂沦通源导物含介藏鳞启润万品承育苍旻惟圣作则惟禹克遵浮檝飞帆洞厥百川朕承寳厯克纂干文腾鸾淮方旋鹢河濆龙舲御渎鳯斾乘云泛泛棹舟翾翾泝津宴我皇游光余彛濵肇开水利漕典载新千舻桓桓万艘斌斌保我大仪惟尔作神　唐顔师古四大河祝文曰维神上通云汉光啓图书分导九枝旁润千里素秋式序用率典常  

原牋宋茍伦与河伯牋曰伏惟河伯府君君侯潜曜灵泉翺翔神渚发洪流于昆仑扬髙波于砥柱包四渎以称王总百川而为主  

## 御定渊鉴类函卷三十七

地部十五【`江　潮涛`】  

江一  

原释名云江公也诸水流入其中所公共也　风俗通云江贡也所出珍物可献贡也　周官扬州其川三江按三江汉书地理志注岷江为大江至九江为中江至徐陵为北江盖一源而三目【`郑元孔安国注云左合汉为北江会彭蠡为南江岷江居其中则为中江故书称东为中者明岷江至彭蠡与南北合始得称中也又山海经三江者大江中江北江也汶山郡有岷山大江所出峡山中江所出东注大江崌山北江所出东注大江其源皆在蜀也又韦昭说岷江松江浙江亦悉在吴也又沈懐逺南越志曰广信江始安江郁林江亦为三江在越也`】按水经及荆州记云江出岷山其源若瓮口可以滥觞在益州建宁满江县潜行地底数里至楚都遂广十里名为南江初在犍为与青衣水汶水合至洛县与洛水合东北至巴郡与涪水汉水白水合东至长沙与澧水沅水湘水合至江夏与沔水合至浔阳分为九道【`浔阳记说九江一曰白乌`】  

【`江二蜯江三乌土江四嘉靡江五畎江六源江七廪江八提江九茵江`】东防于彭泽经芜湖名为中江东北至南徐州名为北江而入海也【`按南徐州今润州`】尚书称岷山导江东别为沱【`江别为沱水`】又东至于澧【`澧水名在荆州`】过九江至于东陵【`东陵地名`】东迤【`以氏反`】北防于汇【`胡罪反汇泽即彭蠡也`】东为中江入于海是也凡长江之别有郫江【`任豫益州记曰郫江大江之支也亦曰涪江亦曰湔水在蜀与洛水合郫音邳`】汶江【`益州记曰汶江源出玊轮阪下`】垫江【`崔鸿西京记曰吐谷浑观垫江源问鲁和曰此水经仇池而过晋夀山沱渠始号垫江至巴郡入大江垫音叠`】弱栁江【`縁江记曰西江别支为弱栁江`】浙江【`说文云江别流为汜至防稽山隂为浙江又顾野王云浙江发源东阳新安之间不与岷山之江相渉至钱塘入于海`】松江【`刘澄之扬州记吴县有松江自吴入海今苏州`】凡长江有别名则有京江【`在南徐州禹贡所谓北江也今润州丹徒县也`】歩江【`今扬州六合县界西南对润州江寜县即魏文帝及后魏太武帝所临处`】乌江【`即项羽死处今和州乌江县也`】曲江【`枚乘七发曰观于广陵之曲江曲江今扬州也又始兴郡有曲江今韶州是也又汉司马相如吊秦二世赋曰临曲江之隑州此即长安也以其水曲折甚广陵之江今乐游原`】凡江带郡县因以为名则有丹徒江钱塘江会稽江山隂江上虞江广陵江郁林江广信江始安江牂牁江成都江　尚书禹贡曰江汉朝宗于海　又曰三江既入震泽底定　春秋元命苞曰牛女为江潮江潮者所以开神润化故其气湍急　増晏子曰吾闻江深五里海深十里　列子曰夫江河之大也不过三日  

江二  

増图经曰嬀水入东海厘降二女于沩汭岂其是乎江里有上中下三怃言舜二女降时沩地髙险廽曲使者至险輙怃然三叹故曰三怃　原孙卿子曰子路盛服见孔子孔子曰由是襜襜者何也在昔江出于汶山其始出源可以滥觞及其至江之津也不方舟不避风不可渉也非唯下流水邪今汝衣服既盛顔色充盈天下且孰肯諌汝乎　増韩诗外传曰齐景公问孔子扵子贡子贡曰臣之事仲尼譬犹渇操壶杓就江海而饮之腹满而去又安知江海之深乎　吕氏春秋曰伍员如吴至江上欲渉见一丈人刺小船从而请焉丈人渡之絶江问其名族不肯告解其劔以予丈人曰此千金之劔也丈人不肻受伍员过于吴使人求之江上则不能得也每食必祭之祝曰江上之丈人　原列女传曰楚昭王贞姜齐女也昭王出游留夫人渐台江水大至使使者迎夫人忘持符夫人不肻出使者还取符未及防巳坏流水而死　増风俗通曰秦昭王使李冰为蜀守开成都两江溉田万顷　华阳国志曰李冰扵湔山下造大堋以壅江水外作石犀五头以厌水精穿石犀溪扵南江命曰犀牛里后转犀牛二头在府中一头在市桥二头沈之深渊又作三石人立水中与江神要曰水竭不至足盛不没肩迄今防福　原谢承后汉书曰吴郡王闳渡钱塘江遭风船欲覆闳防劔斫水骂伍子胥水息得济　増又曰吴郡沈丰为郡主簿太守第五伦母老不能之官伦每至腊节常感恋垂泣遣丰迎母广陵母见大江畏水不敢渡丰祭神令子孙对母饮酒因醉卧便渡　原列女传曰广陵姜诗妻事姑至孝姑好饮江水水去家七里妻常鸡鸣泝流而汲而阻风雪不时得水诗责遣之妻寄邻家纺织给与诗闻追还舍侧立有涌泉出味如江水　吴志曰魏文帝出广陵望大江曰彼有人焉未可图也乃还【`吴录曰魏文帝至广陵临江观兵见波涛汹涌叹曰此固天之所以限南北也遂归`】　环济吴纪曰歩隲表言北降人说北多作布囊欲以盛沙塞大江吴主见吕岱说隲言北欲以沙囊塞江每读其表輙独失笑此江自开辟以来宁可以囊塞之乎　増通鉴曰晋太康元年二月王濬唐彬击破丹阳吴人扵江碛要害处并以铁锁横截之又作铁锥长丈余暗置江中以逆拒舟舰　晋书曰祖逖为奋威将军及渡江中流击楫而誓曰不清中原而复济者有如大江　世说云桓宣武在南州与防稽王防扵溧洲漾舟江侧谢公亦在坐狂风忽起波浪鼓涌非人力所致桓有惧色会稽亦防异惟谢怡然自若顷间风止桓问谢曰向那得不惧谢徐笑曰何有三才同尽理　南史曰纪僧真宋时为齐髙帝尉军府参军主簿梦蒿艾生满江惊而白之髙帝曰诗人采萧萧即艾也萧生断流卿勿广言　又曰王僧辨与陈霸先讨侯景中江而风浪师人咸惧僧辨再拜告天曰僧辨忠臣奉辞伐罪社稷中兴当使风息言讫风止自此遂泛安流　丹徒志集云江水至金山分为三泠中朝故事李德裕使取金山中泠水水记扬子江南泠水第一蔡祐竹窗杂记石排山北谓之北刘伯刍水品以中泠为第一陆羽茶经以为第二东坡诗中泠南旁石盘陀蔡肇诗中泠之西古石排　录异记曰恩州大江之侧崖壁万仭有洞门中有仙人江中船人呼之徃徃即出多着紫衣下窥江岸踌躇久之方去有旭川刘宰宏曽过此滩呼之果出　方舆胜览曰孙忌使周对世宗云长江千里险过金汤　春渚纪闻曰苏轼元祐四年出典余杭时水官侯临亦继出守上饶过郡以尝渡江败舟扵浮山遂画囘江之利以献从公相视其宜一自富阳新桥港至小岭开凿以通闲林港或费用不给则置山不凿而令徃来之舟般运度岭由余杭女儿桥港至郡北闗江涨桥以通运河一自龙山闸而出循江道过六和寺由南荡朱桥港开石门平田至庙山然后复出江道二十里云　闻见后录曰苏轼书传曰禹贡三江之名曰北曰中者以味别也盖此三水性不相入江虽合而水味异故至扵今有三泠之说古称唐陆羽知水味三泠相杂而不能欺不可诬也许敬宗对髙宗曰古者五行皆有官水官不失职则能辨味与色潜而复出合而更分皆能识之盖江河以味别敬宗先言之矣又曰程伊川过汉江中流船几覆人皆号泣伊川但正襟安坐有老父问曰君何甚庄伊川曰心守诚敬耳老父曰孰若无心　冷斋夜话曰王荣老尝官于观州欲渡观江七日风作不得济父老曰公箧中必蓄有寳物此江神极灵当献之得济荣老顾无所有惟玊尾即以献之风如故又以端研虎帐献之皆不騐夜卧念曰有黄鲁直草书扇持以献之香火未天水相照一饷而济  

江三  

原导江　絶汉【`上详前叙　淮南子曰江出岷山东流絶汉入海`】　荆池　楚望【`淮南子曰昔荆楚之地汝颍以为洫江汉以为池　左传曰江汉沮漳楚之望也`】　四渎六川【`史记曰殷汤作汤诰曰古禹臯陶久劳于外民乃有安东为江北为济西为河南为淮四渎已脩万民乃有居　吕氏春秋曰何为六川河水赤水辽水黒水江水淮水此六川也`】　吐贝　纳【`春秋运斗枢曰瑶光得则江吐大贝　尚书曰九江纳锡大`】　滥觞　萦带【`上详前袁山松宜都记曰对西陵南岸有山其峰孤秀人自山南上至顶俯临大江如萦带视舟船如鳬雁`】　萍实菱华【`家语曰楚昭王渡江江有物大如斗圆而赤直触王舟舟人取之王大怪使之鲁问孔子孔子曰此萍实也可剖而食之吉祥惟霸者能获之使返王遽食之甚羙　傅歌曰有女殊代生渉江采菱华上翳青云景下鉴緑水波`】　鹦洲　鹊岸【`郦道元注水经曰江水至江夏沙羡县西北又东经叹父山江右岸当鹦鹉洲　左传曰昭王十六年冬楚子伐吴吴人败之扵鹊岸西亰记曰今居巢江南水有鹊尾渚者是也`】　祭胥　吊屈【`董览吴地记曰夫差立子胥以忠謇见斥遂赐死浮尸于江夫差悔焉与羣臣扵江设祭置坛国人因为立庙　汉书扬雄吊屈原文过湘沅而主不容自投江而死作书徃徃摭离骚文而反之自岷山投诸江流以吊屈原`】　捐玦　防佩【`楚辞曰捐余玦扵江中遗余佩兮澧浦　刘向列仙传曰江妃二女逰江滨见郑交甫遂解佩与之交甫受佩而去数十歩怀中无佩女亦不见郭璞江赋曰感交甫之防佩悲神使之婴罗是也`】　沈书　投局【`萧方等三十国春秋曰光禄殷羡之还豫章贵逰多凭寄书羡之至版桥投书扵江曰沈者自沈浮者自浮殷洪乔不能作致书邮　臧荣绪晋书曰陶侃语人曰大禹圣人乃惜寸隂至扵众人当惜分隂参佐或以戏废事者乃取其蒱博棊局之具悉投扵江`】　双流　九【`蜀江　江至浔阳分为九`】　増学字　投书【`巴江势若巴字唐李逺诗杜宇呼名语巴江学字流　即殷羡之事`】　青龙　白马【`江在松江府城北上接松江下通沪渎吴孙权造青龙战舰扵此故名　江在成都府崇庆州东北`】　原笑吴王　叹魏帝【`上详前　虞溥江表传曰魏文帝出广陵欲伐吴望大江而叹曰吴据洪流且多粮谷虽武千队无所用也乃还`】　使君滩　中郎浦【`郦道元注水经曰江水东流鱼复县南又经羊肠虎臂滩杨亮为益州至此而覆舟惩其波澜蜀人至今犹名之为使君滩　又曰江水又东至华容县西左迤为中夏水右则中郎浦出焉`】　发黄岑　激赤岸【`盛宏之荆州记曰始安郡有东北二江北江发源扵桂阳之临武黄岑山东江发源于南安大庾峤下经始兴县界南流西转与北江合扵郡东注扵南海　山谦之南徐州记曰京江禹贡北江也阔漫三十里通望大壑常以春秋朔望輙有大涛声势骇状极为竒观涛至北江激赤岸尢更迅猛`】　黄金浦　紫贝阙【`郦道元水经注曰江水东至长沙下嶲县又东之右岸有城陵山山有故城东接徴落山江之南畔名黄金濑濑东有黄金浦　楚辞曰芙蓉葢而菱华车紫贝阙而白玊堂王逸注曰紫贝水虫也援神契曰洪水出紫贝`】　増过采石　使髙丽【`侯鲭录李白过采石江酒狂入水捉月　宋李恵公端使髙丽渡江遇风涛樯折舟人大恐公怡然读书若在斋阁时`】　原合沔水　灌锦城【`史记河渠书曰蜀守李冰凿离堆山辟暴水之害穿二江灌成都城此渠皆可行舟有余用溉浸百姓又享其利至于所过徃徃引其水益用溉田畴渠以亿计莫之数也`】　不恶小谷　不逆众流【`墨子曰江河不恶小谷之满巳也故能大是故江河之水非一源之流　老子曰江海所以能为百谷王者以其无不受之茍有所逆众流不至者多矣`】　南国之纪　岷山之源【`诗云滔滔江汉南国之纪`】四渎之首　百谷之王【`见前老子`】　要离推戈　灵均任  

石【`江赋云悍要离之图庆在中流而推戈注云要离吴之勇人也吴王欲杀庆忌庆忌走捷王以六马逐之不及要离乃与庆忌俱渡江江中防劔斩庆忌　江赋云悲灵均之任石注曰灵均屈原字也任懐也`】周穆叱鼋　温峤然犀【`纪年云周穆王至于九江叱鼋鼍以为梁　晋书云温峤至牛渚传言水深不可测乃然犀角照之须臾见水族竒怪或乘车马至夜梦人谓曰与君幽明道隔何苦相照峤甚恶之未几而卒`】　画水而渡　鼓檝而过【`晋书英猛年四十许邑人丁义始授神方因还豫章江水甚急猛不假舟楫以白羽扇画水而渡　汉书云张禹拜扬州刺史当过江行部中土人皆以江有子胥之神难扵济渉禹厉声言曰子胥如其有灵知其志在理察枉讼岂危我防遂鼓楫而过`】増色如鸭头　源出龙鼻【`唐书东彛列传有马訾水出靺鞨之白山色若鸭头故名鸭緑江唐太宗征髙丽耀兵于鸭緑水即此四川有清漪江源出龙鼻山会扵涪水`】  

江四  

原沔彼江水　导扵岷山　安流【`楚辞曰令沅湘兮无波使江水兮安流`】大溢【`详河`】　永【`江之永矣不可方思`】流【`而为江`】　誓【`祖逖誓江`】渉【`渉江采芙蓉`】黄龙负舟【`郭璞江赋云骇黄龙之负舟识伯禹之仰嗟汢曰骇惊也禹济江有黄龙负舟舟人大惊禹乃仰天而嗟曰余受命于天竭才养人生死命也何忧焉龙乃去之`】两蛟挟舟【`郭璞江赋云壮荆飞之擒蛟终成气乎太阿注曰荆佽飞得太阿寳剑从楚王渡江江神将夺之风波大起两蛟挟舟佽飞以劔斩蛟风乃止故思而壮之终能成剑之神气`】　増色若黛玊【`杜诗`】　泝凌天之腾波【`栁宗元惩咎赋`】　江流悍急【`韩愈送区册文`】　大江澒洞支流合输【`刘禹锡楚望`】　雷腾云奔百里一瞬既防即逺澹为安流【`栁宗元兴州江运记`】　原鲛人搆馆于悬流　泉客筑室扵岩底【`江赋`】  

江五  

原诗宋谢灵运登江中孤屿诗曰江南倦歴览江北旷周旋懐新道转廽寻异景不延乱流趋正絶孤屿媚中川云日相辉映空水共澄鲜表灵物莫赏蕴真谁为传梁沈约泛永康江诗曰长枝萌紫叶清源泛緑苔山  

光浮水至春色犯寒来临睨信永矣望羙暧悠哉寄言幽闺妾罗袖勿空裁　又渡新安江贻京邑逰好诗曰眷言访舟客兹川信可珍洞澈随深浅皎镜无冬春千仭写髙树百丈见游鳞纷吾隔嚻滓宁可濯衣巾愿以潺湲水霑君缨上尘　任昉济浙江诗曰昩旦乗轻风江湖忽来徃或与归波送乍逐飜流上近岸无暇目逺更兴想緑树悬宿根丹崖頽久壤　又严陵濑诗曰羣此峻极参差百重嶂清浅既涟漪激石复奔壮神物徒有造终然莫能状　刘孝绰还渡浙江诗曰季秋望后轻寒朝夕殊商人泣纨扇客子梦罗襦忧方自难遣况复阻川隅日暮愁云合绕树噪寒乌蒙漠江烟上苍茫沙屿芜解防辞东越接舳骛西徂悬帆似驰骥飞櫂若惊鳬言归游侠窟方从冠盖衢　王台卿临沧波诗曰髙轩临不测清江穷广深天邉生岸影水上结云隂风来白华起潮满黄沙沈　陈隂铿晚出新亭诗曰大江一浩荡离悲足几重潮落犹如盖云昏不作逺戍惟闻鼓寒山但见松九十方称半归途讵有踪周庾信奉和泛江诗曰春江下白帝画舸向黄牛锦防廽沙碛兰桡避荻洲湿花随水泛空巢逐树流建平船林下荆门战舰浮岸社多羣树山城足迥楼日落江风静龙吟廻上游　又将命使北始渡歩江诗曰校尉始辞国楼船欲渡河輴轩临碛岸旌节映江沱观涛想帷盖争长忆干戈虽同燕市泣犹聼赵津歌　隋炀帝夏日临江诗曰夏潭防脩竹髙岸坐长枫日落沧江静云散逺山空鹭飞林外白莲开水上红逍遥有余兴怅望情不终　薛道衡入郴江诗曰仗节遵严防扬舲泝急流征涂非白马水势黄牛跳波鸣石碛溅沫拥沙洲岸廻槎倒转滩长船却浮縁涯频断挽挂壁屡移钩还忆青丝东方来上头　栁顾言奉和晚日扬子江应教诗曰大江都防所长洲有旧名西流控岷蜀东泛迩蓬瀛未覩纎罗动先听逺涛声空蒙云色晦浃叠浪华生欲知暮雨歇当观飞斾轻　唐苏味道九江口南济北接蕲春南与浔阳岸诗曰江路一悠哉滔滔九来逺潭昏似雾前浦沸成雷鳞介多潜育渔商几泝洄风摇蜀柹下日照楚萍开近潄湓城曲斜吹蠡泽隈锡犹入贡浮磬罢新裁津史挥桡疾邮僮整传催归心讵可问为视落潮廻　増唐李峤咏江诗曰日夕三江望灵潮万里廽霞津锦浪动月浦练花开湍似黄牛去涛如白马来英灵已杰出谁识卿云才　王昌龄九江口诗曰漭漭江势阔雨开浔阳秋驿门是髙岸望尽黄芦洲水与五溪合心期万里逰明时无弃才谪去随孤舟鸷鸟立寒木丈夫佩吴钩何当报君恩却系风霜头李白荆门浮舟望蜀江诗曰春水月峡来浮舟安望  

极正见桃花流依然锦江色江色緑且明茫茫与天平逶迤巴山尽摇曵楚云行雪照聚沙雁花飞出谷莺芳洲却巳转碧树森森迎流目浦烟夕扬帆海月生江陵识遥火应到渚宫城　萧颖士越江秋曙诗曰扁舟东路逺晓月下江濵潋灎信潮上苍茫孤屿分林声寒动叶水气曙连云暾日浪中出榜歌天际闻伯鸾常去国安道惜离羣延首剡溪近永言懐数君　孟浩然宿永嘉江寄雀少府诗曰我行穷水国君使入京华相去日千里孤帆天一涯卧闻海潮至起视江月斜借问同舟客何时到永嘉　杜甫长江诗曰浩浩终不息乃知东极临众流归海意万国奉君心色借潇湘濶声驱灎滪深未辞添雾雨接上遇衣襟　李白江上吟诗曰木兰之枻沙棠舟玊萧金管坐两头羙酒尊中置千斛载妓随波任去留仙人有待乗黄鹤海客无心随白鸥屈平辞赋悬日月楚王防榭空山丘兴酣落笔摇五岳诗成笑傲凌沧洲功名富贵若长在汉水亦应西北流　张九龄自豫章南还江上诗曰归去南江水磷磷见底清转逢空濶处聊洗滞留情浦树遥如待江鸥送若迎津途别有趣况乃濯吾缨　杜甫渡江诗曰春江不可渡二月巳风涛舟楫攲斜疾鱼龙偃卧髙渚花张素锦汀草乱青袍问垂纶客悠悠见汝曹　又巴西驿亭观江涨呈窦使君诗曰宿雨南江涨波涛乱逺孤亭凌喷薄万井逼舂容霄汉愁髙鸟泥沙困老龙天邉同客舍携我豁心　又诗曰江涨柴门外儿童报急流下牀髙数尺倚杖没中洲细动迎风燕轻摇逐浪鸥渔人萦小楫容易防船头　刘眘虗暮秋扬子江寄孟浩然诗曰木叶纷纷下东南日烟霜林山相晚暮天海空青苍暝色况复久秋声又何长孤舟兼防月独夜仍越郷寒笛对京口故人在襄阳咏思劳今夕江汉遥相望丁仙芝渡扬子江诗曰桂楫中流望空波两岸明林开扬子驿山出润州城海尽邉隂静江寒朔吹生更闻枫叶下淅沥度秋声　宋苏舜钦扬子江观风浪诗曰晚至洲渡系舟泊西湾日落暴风起大浪得纵观凭凌积石岸吐吞天外山霹雳左右作雪洒六月寒吁嗟至柔物威壮不可干若为神龙凭气势非一端大舰失所操飜覆如转丸髙山虽有路辙险马足酸因知古圣人立法万世安济川作舟梁铸鼎穷神奸视此念古昔杖藜空盘桓　林逋秋江写望诗曰苍茫沙觜鹭鹚眠片水无痕浸碧天最爱芦花经雨后一篷烟火饭渔船孔武仲江上诗曰万里长江一叶舟客心萧索巳惊秋乱霞影照山根寺落日光飜水面楼浅浦耀金知跃鲤前滩防雪见栖鸥少年壮气悲寥廓未忍沧江下钓钩王令江上诗羃羃荒城没逺烟暮云归族忽相连春  

江流水出天外晚渡归舟下日邉杏蕚春深飜浅缬栁花风逺聚晴緜无钱买得江头树输与渔人繋钓船戴复古江上诗曰山束江流急云兼雾气深轻鸥闲态度孤鴈苦声音客路行无极风光古又今梅花出篱落幽事颇闗心　又江上诗曰扁舟泊江渚喜近酒家门出网鱼鰕活投林鸟雀喧无桥通竹处有路到桃源一见南塘字凄然忆故园　王廷珪江上诗曰倚杖江风起呼船水面开人从洲觜渡帆破浪头来月色共千里天恩徧九垓当年送客处待看客车廽　明髙启江行诗曰家家渔网映廻桥春水初生没树腰客路江南烟雨里緑芜芳草恨迢迢　又江上晚归诗曰双鳬落晚沙一江秋色艶明霞逢人不用停舟问大树邨中即我家　陶安江色诗曰竹屋晨啓闗江色直飞入空碧压几案隂隂四壁湿玻瓈作天地冷然手可挹万家随升降元气动呼吸临岸歩观涨石阶没千级岷巴与湘汉众水大防集合流东北去海水亦起立　林鸿江上泛舟诗曰载酒入江色酒多江复长酣来散予缨濯向春流香东壁过疎雨西崦残夕阳猿禽相啸叫云水共清苍夕景更泛览客程殊未央鱼风苇上起蚌月波中光甞以事泮涣永期名迹忘乗槎予岂必聊复咏沧浪　孙蕡江上诗曰江上青枫初着花客帆和月宿蒹葭过云疎雨数千防临水小邨三四家风起渔船依钓石潮回归雁认平沙秋怀已向南云尽又是沧洲阅嵗华　周忱车驾渡江诗曰栁色临江辇路长葳蕤遥望翠华张衣冠隔岸催鹓序舸舰中流列鴈行鱼跃苍波瞻御座鸟啼春树识天香时廵百度稽虞典不奏横汾礼乐章　李东阳长江行诗曰大江西来是何年奔流直下岷山巅长风一万里吹破鸿蒙天天开地辟万物茁五岳四渎皆森然帝遣长江作南渎直与天地相周旋是时共工怒触天柱折遂使后土东南偏女娲补天不补地山崩谷罅漏百川有崇之叟狂而颠坐看万国赤子沦深渊帝赫怒罚乃罪神禹来乗四载驱大章走竖亥黄龙夹舟稳不惊直送驰波到东海朝离巴峡暮洞庭九却转浔阳城萦纡南徐万余里更万余里通瀛  

原歌晋夏侯湛江上泛歌曰悠悠兮逺征倐倐兮暨南荆南荆兮临长江临长江兮讨不庭江水兮浩浩长流兮万里洪浪兮云转阳侯兮奔起惊翼兮垂天鲸鱼兮岳峙蘼芜纷兮被臯陆修竹郁兮翳崖趾望江之南兮遨目桂林桂林蓊郁兮鹍鸡扬音凌波兮愿济舟檝不具兮江水深沈嗟廻盼扵北夏何归轸之难寻  

原赋东晋郭璞江赋曰咨五材之并用实水徳之灵长惟岷山之导江初发源扵滥觞聿经始扵洛沫拢万川乎巴梁冲巫峡而迅激跻江津以起涨极量而海运状滔天以淼茫总括汉泗兼包淮湘并吞沅澧汲引沮漳源二分扵崌崃流九乎浔阳鼓洪涛扵赤岸沦余波扵柴桑网络羣流商攉涓浍表神委于江都混流宗而东会注五湖以漫漭灌三江而漰沛滈汗六州之域经营炎景之外所以作限扵华裔壮天地之险界呼吸万里吐纳灵潮自然徃复或夕朝激逸势以前驱乃鼓怒而作涛若乃巴东之峡夏后疏凿絶岸万丈壁立赮駮碧沙瀢而徃来巨石硉矹以前却鱼则江豚海狶叔鲔王鳣防鰊鲉鲮鳐鯩鲢尔其水物怪错则有玊珧海月土肉石华蛣腹蟹水母目鰕紫蚢如渠洪蚶专车琼蚌晞曜以莹珠石应节而扬葩若乃龙鲤一角竒鸧九头有鼈三足有六眸赪蟞胏跃而吐玑文魮磬鸣以孕璆马腾波以蹀水兕雷咆乎阳侯雹布余粮星离沙镜青纶竞糺缛组争映石帆防笼以盖屿萍实时出而漂泳其下则金矿丹砾云精爥银鸣石列乎阳渚浮磬肆乎隂濵其羽族则有晨鹄天鸡鴢鷔鸥防千万声自相喧聒繁蔚芳蓠隐蔼水松涯灌芊萰潜荟葱茏爰有包山洞庭巴陵地道潜达傍通幽岫窈窕金精玉英瑱其里瑶珠怪石綷其表海童之所廵逰琴髙之所灵矫冰彛倚浪以傲睨江妃含嚬而眇若乃宇宙澄寂八风不翔舟子于是搦櫂渉人扵是檥榜漂飞云运艅艎舳舻相属万里连樯泝洄沿流或渔或商长风颹以増扇广莫防而气整徐而不防疾而不猛鼓帆迅越防涨截泂倐忽数百千里俄顷扵是芦人渔子摈落江山衣则羽褐食惟蔬鱻挥轮于悬碕或中濑而横旋忽忘夕而宵归咏采菱以扣舷及其谲变儵怳符祥非一动应无方感事而出经纪天地错综人术妙不可尽之于言事不可穷之扵笔　庾阐渉江赋曰发中洲之曲背石头之岩岨遡晨风而遥迈乗涛波而容与于是时也夕月将昏天吴骇奔阳侯漂海若泛江豚尔乃云雾勃起风流混殽排岩拒濑触石兴涛澎湃洸渒郁怒咆哮廽连波以岳坠壑后土而川窅总百川之殊势集朝宗乎沧浪注天波扵析木潋东极乎扶桑体含而弥泰道谦尊而逾光齐山海以比量冠百谷而称王此则水之势也且夫山川瓌怪水物含灵鳞千其族羽万其名毛羣诡观倮殊形明月晞光以夕曜金沙逐波而吐瑛抚檝中流汨徂西土过乎歴阳之津迄乎横江之浦若乃越三江之下口眇壖须以迳渡川渎澄以含景山水渒而鳞布　曹毗渉江赋曰迄赵屯歴彭川修岸靡靡莞苇芊芊紫莲被翠波而抗英碧椹乗天岸而星悬百籁夕奏山精夜然狂飇萧瑟以洞骇洪涛突兀而横峙尔乃江狶彭濞夜光煇焕凌错吐飇骇鲸喷澜采蠭扵是泛波文鱼扵是登岸南齐谢朓楚江赋曰爰自山南薄暮江潭滔滔积水  

褭褭霜岚忧与忧兮竟无际客之行兮岁已严尔乃云沈山岫风荡中川驰波郁素骇浪浮天明沙宿莽石路相悬扵是雾隐行雁霜眇虚林迢迢落景万里生隂列攒笳兮极浦弭兰鹢兮江浔愿希光兮秋月承末照于遗簮  

増序王勃梓潼南江泛舟序曰梓潼县令韦君以清湛幽凝镇流靖俗境内无事舣舟扵江潭纵观于丘壑然有山林陂泽之思遂长懐悠想周覧极睇思其人则吕望籍茅扵磻谿之隂屈平制芰扵涔阳之浦觉瀛洲方丈森然在目于是间以投壶讐以妙论亦有嘉殽防酒鸣朗笛以补寻幽之致焉预于斯者若干人尔原文隋薛道衡祭江文曰维开皇元年行军元帅晋王谨以太牢之奠敬祭南渎大江之神仰惟灵性包平智徳擅灵长上膺东井下纪南国引双流而分九长四渎而纳百川自晋永嘉干灵落纲蕞尔吴越僣伪相承陈贼叔寳世济其凶士庻为其涂炭人神所以怨愤忝司九伐清彼一方分命将士乗流南渡仰凭灵佑咸防利渉今申命苍兕躬总精锐直趋金陵行登石首庻蛟螭窜扵洲渚帷盖静扵波涛江表克平海内清泰谨申礼荐惟神尚享　増唐张说赛江文曰王有百礼秩尊四濆善利维神朝海作宾发源岷山驾福来臻率此荆土明灵是主巳成嘉谷垂败霖雨听我防祈福我农亩既暵既获既场既庾忻忻众心愿荅神祜洁牲明酌寅奠江浦  

潮涛一  

増说文曰江海之水朝生为潮夕生为汐又曰涛大波也　原抱朴子云潮汐者一月之中天再东再西故潮水再大再小又夏时日居南宿隂消阳盛而天髙一万五千里故夏潮大冬时日居北宿隂盛阳消而天卑一万五千里故冬潮小春日居东宿天髙一万五千里故春潮渐起也秋日居西宿天卑一万五千里故秋潮渐减也　増卢肇海潮赋序曰天之行健昼夜复焉日附于天天右旋入海而日随之日之至也水其可以附之乎故因其灼激而退焉退于彼盈扵此则潮之徃来不足怪也其小大之期则制扵月小大不常必有迟有速故盈亏之势与月同体何以然日月合朔之际则潮始防絶以其至隂之迩扵至阳是以阳之威不得肆焉隂之辉不得明焉阴阳敌故无进无退无进无退乃敌平焉是以月之与潮皆隠其晦此潮生之实騐也其朒其胐则潮亦随之乃知日激水而潮生月离日而潮大斯不刋之理也　余安道海潮图序曰潮之涨退海非増减盖月之所临则水徃从之日月右转而天左旋一日一周临扵四极故月临卯酉则水涨乎东西月临子午则潮平乎南北此竭彼盈徃来不絶皆系扵月不系扵日肇又谓月去日逺其潮乃大合朔之际潮始防絶此固不知潮之凖也夫朔望前后月行差疾故晦前三日潮势长朔后三日潮势极大望亦如之非谓逺扵日也月之际其行差迟故潮之去来亦合沓不尽非谓近于日也盈虚消息一之扵月阴阳之所以分也夫春夏昼潮常大秋冬夜潮常大盖春为阳中秋为隂中岁之有春秋犹月之有朔望也故潮之极涨常在春秋之中涛之极大常在朔望之后此又天地之常数也昔窦氏为记以谓潮虗扵午此扵东海者也近燕公著论以为生扵子此测于南海者也又尝问扵海贾云潮生于东南此乘舟潮而进退者耳今古之说以为地缺东南水归之海贾云潮生东南亦近之　临安志髙丽图经云潮汐徃来应期不爽为天地之至信古人尝论之在山海经以为海防出入之度浮屠书以为神龙之变化窦叔防海峤志以为水随月之盈亏卢肇海潮赋以为日出扵海冲撃而成王充论衡以为水者地之血脉随气进退率未之尽大抵天包水水承地而一元之气升降于太虗之中地乗水力以自持且与元气升降互为抑扬而人不觉亦犹坐于船中而不知船之自运也方其气升而地沈则海水溢上而为潮及其气降而地浮则海水缩而为汐计日十二辰由子至巳其气为阳而阳之气又自有升降以运乎昼由午至亥其气为隂而隂之气又自有升降以运乎夜一昼一夜合隂阳之气凡再升再降故一日之间潮汐皆再焉然昼夜之攻撃乘日升降如应乎月日临扵子则阳气始升月临扵午则隂气始升故也夜潮之期日皆临子昼潮之期日皆临午焉又日行迟月行速以速应迟每二十九度过半而月行及之日月之防谓之合朔故月朔之夜潮日亦临子月朔之昼潮日亦临午焉当夘酉之月则隂阳之交也气以交而盛故潮之大也独异扵余月当朔望之后则隂阳之变也气以变而盛故潮之大也独异扵余日　宋姚寛曰旧扵会稽得一石碑论海潮依附隂阳时刻极有理大率元气虗翕天随气而涨敛渤徃来潮随天而进退者也以日者众阳之母隂生扵阳故潮附之于日也月者太隂之精水者隂故潮依之扵月也是故随日而应月依隂而附阳盈于朔望消扵胐魄虚于上下息扵脁朒故潮有大小焉今起月朔夜半子时潮平扵地之子位四刻一十六分半月离于日在地之辰次日移三刻七十二分对月到之位以日临之次潮必应之过月望复东行潮附日而又西应之至后朔子时四刻一十六分半日月潮水俱复防扵子位其小尽则月离扵日在地之辰次日移三刻七十三分半复对月到之位以日临之次潮必应之至后朔子时四刻一十六分半日月潮水亦俱复会扵子位是知潮常附日而左旋以月临在午潮必平矣月在夘酉汐必尽矣或迟速消息之小异而进退盈虗终不失扵时期矣　原番禺记云早潮上晚潮下两水相合谓之沓潮又云涛水者潮取物多者其力盛来逺者其势大今  

潮水从东地广道逺陵山触岸从直赴曲其势不泄故涌起成涛　寰宇记琼管志云江浙钦亷之潮皆有定琼海之潮半日东流半日西流潮之大小随长短星不系月之盛衰　増图经曰钱塘江潮海门潮所起处望之有三山隐隠可见　钱塘潮图云潮至毎月二十四五渐减二十六七渐生至初三渐大不差顷刻惟八月十五独大常潮逺观数百里若素练横江稍近见潮头髙数丈卷云拥雪混混庉庉声如雷鼓犹不足以形容之每年是日逺近士女来观舟人渔子泝涛触浪谓之迎潮始皇东逰至钱塘临浙江水波恶乃西北二十里从狭中渡即今余杭也　姚寛曰问四海潮皆平惟浙江涛至则亘如山岳奋如雷霆冰岸横飞雪崖傍射澎腾奔激其故何也云夹岸有山南曰龛北曰赭二山相对谓之海门岸狭势逼涌而为涛矣若言狭逼则东自定海吞余姚奉化二江侔之浙江尤甚狭逼潮来不闻涛有声也今观浙江之口起有纂风亭北望嘉兴大山水阔三百余里故海商舶船怖于上潬惟泛余姚小江易舟而浮运河逹于杭越矣盖以下有沙潬南北亘之隔碍洪波蹙遏潮势夫月离震兊他潮已生惟浙江潮水未至洎月经干防潮来巳半浊浪推滞后水益来于是溢于沙潬猛怒顿涌声势激射故起而为涛耳非江山浅逼使之然也　史氏伯璿曰余氏东南二海之潮平于东者常先平于南者常后毎扵三时为差不知其所以有先后者何故盖潮之长落不过以北水南水之而巳是故北水南来则为长南水北来则为落是潮之长必自北而南也然后知东南二海潮有不同者以此而已然犹未知潮之长必自北而南者又何故也盖天以河圗示象扵圣人圣人以易象示教扵天下后世不信天与圣人尚谁信哉河图以一六水居北而后天八卦之方位亦以坎为北方之卦坎之象非水乎是则北固水之定位也潮之自北而南者岂必外此而他求乎　王韶之始兴记曰连州水下流有酙溪一日十溢十竭安宁州有潮泉一日三溢三竭贵州城外有漏汋一日百盈百涸应刻漏焉　物相感志曰南海洲采珠人云海人入海必以防繋身岸上人持之怪物潮来必动防岸上人共挽之助身而上又说潮上海底山穴间必暗黒雷鸣水勃然而涨上及登岸则潮入浦溆矣　广西志曰桂林府圣水岩侧子时潮上午时潮落三五十年有一大潮　临海异物志曰石鸡清响以应潮慧躯轻逰以逺絷【`石鸡形似家鸡在海中山上海潮将至辄羣鸣相应若家鸡向晨也`】　裵渊广州记曰石洲在海中名黄山山北日一潮山南日再潮　酉阳杂爼云数丸生江海边如彭蜞取土作丸数至三百则潮至人以为因名数丸　原博物志曰东海中有牛鱼其形如牛剥其皮悬之潮水至则毛起潮去则伏  

潮涛二  

原吴越春秋曰吴王赐子胥属镂之劒而死乃取其尸盛以防夷之器投之于江中子胥因随流扬波依潮来往荡激崩岸越王杀文种扵国之西山一年伍子胥从海上穿山胁而持种去与之俱浮于海故前潮水潘侯者子胥也后重水者大夫种也　増录异记曰夫差杀伍子胥煑之扵镬乃以鸱夷橐投之扵江子胥恚恨驱水为涛以溺杀人今时防稽丹徒大江钱塘浙江皆立子胥之庙盖欲慰其恨心止其猛涛也时有见子胥乗素车白马在潮头之中因立庙以祠焉庐州城内淝河岸上亦有子胥庙每朝暮潮时淝河之水亦鼓怒而起至其庙前髙一尺广十余丈食顷乃定俗云与钱塘潮水相应焉　陆元辅胥山铭序曰属镂之赐竟及其身鸱夷盛尸投扵水濵愤悱鼓怒配涛作神其神迄今一日再至来也海鸱羣飞阳侯夹从奋扵吴怫扵越息于楚乃退扵是仲秋既望杭人以旗鼔迓之笳萧和之百城聚覩大耀威灵投扵河上自统波涛昼夜两至懐沙骚洗涤南北簸荡东西虽非命祀不让渎齐原论衡曰儒书言吴王夫差杀伍子胥煮之扵镬盛扵囊投之扵江子胥恚恨临水为涛溺杀人夫言吴王杀伍子胥投之于江实也言其恨恚临水为涛者虗也且卫葅子路而汉烹彭越子胥勇猛不过子路彭越然二士不能发怒扵镬之中子胥亦然自先入镬后乃入江在镬之时其神岂怯而勇扵江水哉何其怒气前后不相副也　増又曰屈原懐恨自投湘江湘江不为涛申徒狄蹈河而死河水不爲涛夫地之有百川也犹人之有血脉也血脉流行泛扬动静自有节度百川亦然其朝夕徃来犹人之呼吸出入也　抱朴子曰俗人云涛是子胥所作妄也子胥始死耳天地开辟已有涛水矣　西吴记曰长兴吴山下有溪名吴山湾昔吴王送女至此有潮髙三尺侧流七十里名吴王送女潮原图经曰苕溪在余杭夹岸多苕花因得名相传云古有尹公者善推有异术郷人王氏有女美质尹公求之不得叱水成潮以溺其居至今日暮则风生水长数尺号为尹公潮　増髙僧传曰唐灵隐寺释寳达者以持密咒爲务徃时江潮大至激射湖上诸山达为诵咒咒之一夜江涛中有伟人至元冠朱衣导从甚繁谓达曰身是子胥复仇雪耻者非他也师慈心为物已闻命矣言讫而灭明日寺僧怪其车马之喧因言其事自尔西岸沙涨弥年　吴越备史曰梁开平四年钱武肃王始筑捍海塘在潮通江门外江涛昼夜冲击沙岸版筑不能就因命强弩数百以射涛头又祝胥山祠仍为诗一章函置海门既而涛头遂趍西乃运巨石盛以竹笼植巨材捍之城基始定其重濠垒堑通渠广陌亦由是而成焉　临安志相传吴越王箭所射止处尝立鐡幢因名鐡幢浦　钱塘事钱王射潮退避后遂以铁铸成箭様其大如杵作亭路傍埋箭亭中出土外犹七尺许以示镇压之义  

潮涛三  

原阳侯　灵胥【`广雅阳侯大波神也　广韵灵胥涛神也伍子胥死于江其精魄化为神`】増银山　玉穴【`苏轼诗从今潮上君须上更防银山二十囘　姚合杭州观涛诗坳如开玊穴危似走琼岑`】　化鲲　没树【`覆瓿集九年得化鲲之术嘘吸之以还　梁徐昉观潮诗渐看遥树没稍见逺天浮`】　原广陵　琼海【`七发八月观涛扵广陵琼州潮不同详见前`】洪涟　沧波　驾丘山　似帷盖【`晋苏彦观涛诗洪涛奔逸势骇浪驾丘山白帖潮有似帷盖之状`】　増设醮退　投诗消【`宋嘉熈年杭潮不退张天师设黄箓`】  

【`大醮潮即时退　江古心除江西漕使临江风涛大作古心作诗投江风浪即息`】　原海防入穴　牛鱼起毛【`并见前`】　増子胥扬波　尹公叱水【`并详前`】连山喷雪　吼地卷沙【`李诗浙江八月何如此潮似连山喷雪来　刘禹锡诗八`】  

【`月涛声吼地来卷起沙堆似雪堆`】  

潮涛四  

増涛雾蒸涌【`王义方道南海酌水誓是时盛夏涛雾蒸涌既祭天云开霁人壮其诚`】风涛惊壮【`陆元方使岭外渉海风涛惊壮`】　屹起【`廻临浙江涛屹起髙峨岷韩愈送惠师`】　苍涛郁飞飜【`杜甫客居下堑万寻岸苍涛欝飞翻`】乗涛簸扶胥【`近岸指一发韩愈赠元恊律`】　洪涛舂天【`禹穴幽同上刘生诗`】　江湖天阔足风涛【`寄杜员外诗`】湖水定可信【`李白`】　涛波之旋滔山触天【`栁宗元晋问涛波之旋滔`】  

【`山触天既停既平弥望悠焉良久乃始昂屹涌溢挺防而出`】　涛濑涨恶【`李靖武徳四年八月大阅兵防州时秋潦涛涨恶铣以靖未能下不设备`】  

潮涛五  

原诗晋苏彦扵西陵观涛诗曰洪涛奔逸势骇浪驾丘山訇隐振宇宙漰磕津云连　梁徐昉赋得观涛诗曰云容杂浪起楚水漫吴流渐防遥树没稍见逺天浮渔人迷旧浦海鸟失前洲不测沧旷轻鳞幸自防　増梁刘孝绰上虞乡亭观涛津渚学潘安仁河阳县诗曰昔余筮宾始衣冠仕洛阳无赀徒有任一命忝为郎再践神仙侧三入崇贤傍东朝礼髦俊虗薄厠才良逰谈侍名理搦管创文章引籍陪下膳横经参上庠谁谓服事浅契阔变炎凉一朝谬为吏结绶去承光烹鲜徒可习治民固未长化鸡仰季智驯雉推仲康此城邻夏穴橚矗茂筠篁孝碑黄绢语神涛白鹭翔遨游佳可望释事上川梁秋江冻雨绝反景照移塘纎罗殊未动骇水忽如汤乍出连山合时如髙盖张漂沙黄沫聚礐石素波扬榜人不敢唱舟子讵能航离家复临水眷然思故郷中来不可絶奕奕苦人膓泝洄若无阻谢病反清漳唐陶翰乗潮至渔浦作诗曰舣舟乗早潮潮来如风  

雨樟亭忽已隐界峰莫及覩崩腾心为失浩荡目无主豗防浪始开漾漾入渔浦云景共澄霁江山相吞吐伟然造化灵此事已终古流沫诚足诫髙歌调易苦颇因忠信全客念犹栩栩　宋昱樟亭观涛诗曰涛来势转雄猎猎架长风雷震云霓里山飞霜雪中激流髙失岸吹涝上侵空翕辟乾坤异盈虚日月同艅艎从陆起洲浦隔阡通跳沫喷岩翠翻波带景红怒湍初抵北却浪复归东寂听堪増勇晴防自发伍生传或谬枚叟说难工来信应无己申威亦匪穷冲腾如决胜廽合似相攻委质任平视谁能涯始终　朱庆余观涛诗曰木落霜飞天地清空江百里见潮生鲜飇出海鱼龙气晴雪喷山雷鼓声云日半隂川渐满客防皆过浪难平髙楼晓望无穷意丹叶黄花绕郡城　罗隐潮诗曰怒声汹汹势悠悠罗刹江邉地欲浮漫道徃来存大信也知飜覆向平流狂抛巨浸疑倾底猛过西陵似有头毕竟朝昏谁主掌好赪尾问阳侯　宋苏轼望海楼晚景诗曰海上涛头一线来楼前相顾雪成堆从今潮上君湏上更看银山二十回　又八月十五日看潮诗曰万人鼓噪慑吴侬犹似浮江老阿童欲识潮头髙几许越山浑在浪花中　范成大晚潮诗曰东风吹雨晚潮生叠鼓催船镜里行底事今年春涨小去年曽与畵桥平明髙棅峤屿春潮诗曰瀛洲见海色潮来如风雨初日照寒涛春声在孤屿飞帆落镜中望入桃花去　郑善夫钱塘映江楼宴坐观涛诗曰钱王此开济旋入宋山河潮汐秋来壮雷霆水上多尚传江有怒飜恨海无波飒飒攅陵树悲风日夜过　史鉴观潮歌诗曰鸡声喔喔天未明大家尽说观潮行舆徒歩相防遝元服靓妆街市盈江头日髙潮未生秋风猎猎笳鼓鸣羙人狎坐临前楹娇歌宛转调鸣筝须臾狂呼笑相指一线遥从海门起潮头崛起髙于城万雷齐轰骇人耳排山倒海天欲倾回波激射竒态生两阵合战兵力勍戈甲晃晃秋空明羣儿弄水夸巧防撆旋蹙蹋如浮萍　屠夲畯潮生诗曰潮生君未来潮落君又去来去总无常劳劳西江渚江渚月明潮又回郎行那得好怀开明朝试看天邉月不待潮生荡浆来  

原赋晋顾恺之观涛赋曰临浙江以北眷壮沧海之宏流水无涯而合岸山孤映而若浮既藏珍而纳景且激波而扬涛其中则有瑚明月石帆瑶瑛雕鳞采介特种竒名崩峦填壑倾堆渐隅岑有积螺岭有悬鱼模兹涛之为体亦崇广而宏浚形无常而参神期必来以知信势刚凌以周威质柔弱以协顺　曹毗观涛赋曰伊山水之辽迥何秋月之凄清瞻沧津之腾起观云涛之来征尔其势也发源池廽冲天井洒沸沧汉摇烁星景伍子结誓扵隂府洪湍应期而来骋汨如八风俱臻隗若昆仑抗岭　伏滔望涛赋曰若夫金只理辔素月告望宏涛于是郁起重流扵是电起沙渟而迅迈触横门而克壮灌江津而砰磕鼓赤岸而激扬郁律烟腾隗兀连罡重叠巘而天竦洄湍澼而起涨  

増辞陆迎潮辞曰江霜严兮枫叶丹潮声髙兮墟落寒鸥巢卑兮鱼箔短逺岸没兮光烂烂潮之徳兮无涯际既充其大兮又充其细没幽径兮款柴门寂寞留连兮依希旧痕余波泽槁兮潮之恩不尸其功兮归扵混元　又送潮辞曰潮西来兮又东下日染中流兮红洒洒汀葭苍兮屿蓼枯北风骚牢兮愁烟以孤大几望兮防将晦翳睨瀛溶兮敛然而退爱长波兮数数一幅巾兮无缨可濯帆住尘兮檝有衣怅潮之还兮吾犹未归  

増赞李华灵涛讃曰泱泱灵川沧一支毎岁八月雄涛应期昧爽风生凛若切肌凄清隂渰旷朗阳晞雪山潢江神物驱之万马齐足千车并驰雷破天动山捶地移汤室云分却跃鹭飞突象瑳切奔鲸合离踣逃防魑窜蛰龙罴共工折柱武安行师羣源委防祥怪丛滋炽毒乗人帝降明威一日再至洗其纎疵仲秋大至以荡以夷世称伍员忿憾而为肇开混元宁莫常斯惟天隂隲日月不知是述是赞呜呼愼诸  

## 御定渊鉴类函卷三十八

地部十六【`淮　济　汉　洛`】  

淮一  

原释名云淮围也围绕扬州北界东至海也周官青州其川淮泗案水经注及山海经云淮水出南阳平氏县桐柏山其源初则涌出复潜流三十里然后长骛东北经大复山从义阳郡北东过江夏平春县北又东过新息县南期思县北至原鹿县南与汝水合又东过庐江安丰县与决水合东北至九江夀春县东与颍水合夀春县北与淝水合又东至当涂县北与涡水合东北至下邳淮隂县与泗水合东至广陵淮浦县而入海也近海数百里通朝夕潮尚书称导淮自桐柏东防于泗沂入于海是也【`孙盛晋阳秋曰秦始皇东逰望气者云五百年后金陵有天子气于是始皇于方山掘流西入江亦曰淮今在润州江寜县土俗亦号曰秦淮`】水经曰淮水出南阳平氏县昭稽山东北过桐柏山　山海经曰淮水出余山余  

山在朝阳东义乡西入海　尚书禹贡曰导淮自桐柏又曰海岱及淮惟徐州　毛诗曰率彼淮浦省此徐  

土　増地理志曰南阳平氏县王莽之平善也　风俗通曰南阳平氏县桐柏大复山在东南淮水所出也淮均也　春秋说题辞曰淮者均其势也水经汪淮为浒然淮水与醴水同源俱导西流为醴东流为淮自潜流地下三十许里东出桐柏之大复山南谓之阳口水南即复阳县也　晋髙祖诏曰五岳承天四渎纪地　韩子曰清淮浊河足以为限长城巨防足以为塞  

淮二  

増古岳渎经曰禹治水三至桐柏山惊风迅雷石号木鸣五伯拥川天老肃兵不能兴禹怒召集百灵捜命防龙桐柏千君长稽首请命禹因囚鸿氏商章氏兜氏卢氏犂娄氏乃获淮涡水神名无支祈善应对言语辨江淮之浅深原隰之逺近形若猿猴缩鼻髙额青躯白首金目雪牙颈伸百尺力逾九象搏击腾踔疾奔轻利倐忽间视不可久禹授之童律不能制授之乌木田不能制授之庚辰能制鸱脾桓胡木魅水灵山妖石怪奔号藂绕以千数庚辰持防逐去颈鎻大索鼻穿金铃徙之淮阳之山足下俾淮水永安流注海也庚辰之后皆图此形者免淮涛风水之难　南史曰宋太始季年岷益有山崩淮水竭齐郡明僧绍窃谓其弟曰夫天地之气不失其序阳伏而不泄隂廹而不蒸于是乎有山崩川竭之变昔伊洛竭而夏亡河竭而商亡三川竭岐山崩而周亡五山崩而汉亡夫有国必依山川而为固山川作变不亡何待今宋徳如四徳之季尔识吾言而勿泄也竟如其言　北史曰梁武帝时用魏降人王足计堰淮水以灌夀阳假康绚节督众二十万于钟离南起浮山北抵巉石堰将合淮水漂疾复决溃众患之或谓江淮多蛟能乘风雨决壊崖岸其性恶铁乃引东西二冶铁器数千万斤沈于堰所仍伐树为干填以巨石逾年堰成其长九里军人列居其上其水清洁俯视邑居坟墓了然皆在其下或谓绚曰四渎天所以节宣其气不可久塞既而昏雾不觧其秋淮水暴长堰壊奔流于海杀数万人其声若雷闻三百里水中怪物随流而下或人头鱼身或龙形马首殊诡状不可胜名　唐五行志曰中和三年汴水入与淮水鬬壊船数艘　通典曰天寳六载淮渎封为长源公祝文曰惟神源流深泌潜润溥洽阜成百谷疏涤三川青春伊始用遵典秩唐阙史曰鸡林僧云本国濒海岛上其水多卤或有  

如剉蘖投其中者惟淮波截海而渡味甘色彻愈病析酲其国或一嵗怠于朝贡则淮水为之不至且多疾疫水旱作灾　唐书曰肃宗驻彭原第五琦奏事云今之急在兵兵彊弱在赋赋所出以江淮为渊　又曰贞元八年淮南浙西大水权徳舆建言江淮田一善熟则旁资数道故天下大计仰于东南  

淮三  

原二山　三洲【`郦道元注水经曰平阿县有当涂山淮出于荆山之左当涂之右奔二山之间而扬涛北注也　毛诗曰鼓钟伐鼛淮有三洲毛注三洲淮上也`】　奥府　都市【`焦贑易林曰江河淮海天之奥府众利所聚可以饶有　焦贑易林变占曰江河淮海天之都市商人受福国家富有`】注江　入海【`见前`】　禹乂　晋竭【`尚书禹贡曰淮沂其乂孔安国注曰二水`】  

【`已治也　荣绪晋书曰永嘉三月淮濮水竭`】　化橘　变禽【`周礼曰橘逾淮而北化为枳此地气然也　郭璞防仙诗曰六龙安可顿运流有代谢淮海变微禽吾生独不化`】　溉鲋　化雉【`荘子见道上牛蹄涔中有鲋鱼焉太息谓周曰我尚可活也周曰须我为汝向南诣楚王决江淮以溉汝国语曰赵简子叹曰雉入于淮为蜃鼋鼍莫不能化惟人不能哀夫李颙感冬篇曰宛虹潜太隂文雉化淮`】  

【`汜`】　韩钓　王浮【`郦道元注水经曰淮水东经淮隂县汉髙祖封韩信为侯国昔韩信去下乡而钓扵此处也王粲有浮淮赋`】　蠙珠　玉玺【`尚书禹贡泗濵浮磬淮蠙珠暨鱼孔安国注曰淮彞二水出蠙珠及美鱼　荣绪晋书曰安帝义熈十二年左卫兵陈阳于东府前淮水中得玉玺一枚此金陵秦淮非四渎淮也以淮事少故假此成对`】　増染指　损神【`宋徐积诗淮之水青于蓝緑染指　范文正公淮上遇风诗一棹危于叶旁欲损神他年在平地无忽险中人`】　原防泗沂　经谯沛【`并见前`】　潜周　沈魏璧【`楚辞曰潜周于江淮兮爨土鬵于中宇王逸注曰言藏九于江淮之中鱼豢魏略曰文帝黄初六年帝以舟车入淮遣使者沈璧于淮汜`】　増贡珠鱼　出兵赋【`夏书淮彞贡蠙珠暨鱼注曰蠙蚌之别名　下见前`】　撷芳吊水　酤酒听歌【`隋徐彦伯淮亭吟撷瑶芳兮吊楚水防琪兮歌越岑　宋唐介渡淮遇风作诗平生仗忠信今日任风波斜阳幸无事沾酒听渔歌`】　逺浦沈天清流含日【`隋诸葛颍诗下隋执恭诗`】  

淮四  

増召平【`周宣王命召穆公平淮南之彞诗人美之作江汉诗`】　无波平如席【`韩愈送僧诗清淮无波平如席`】　山泐桐柏发谼歕涌【`唐文粹吕周任泗州大水记山泐桐柏发谼歕涌下注淮濆`】　铁鎻絶淮流【`杜防咸通中为泗州刺史防厐勋反围城淮南莭度使令狐绹遣牙将李湘屯淮口与郭厚夲合为所败湘等并没于是援絶贼乃以铁鎻絶淮流梯冲乗城`】　壅淮上流【`杨行宻以锐士万二千冒雪驰廹清口不进壅淮上流灌厐师古军`】　淮之水舒舒【`韩赠张籍诗`】　戍夜逾淮【`忠义辛谠传贼将李圆焚淮口谠曰事亟矣独出可以求援乃与杨文播李行实戍夜逾淮坎岸登驰三十里至洪泽见戍将郭厚本告急厚本许出兵`】　原竭【`淮水竭王氏灭`】　通【`淮近海数百里通朝夕潮`】　长淮　清淮  

淮五  

原诗隋炀帝早渡淮诗曰平淮既淼淼晓露复霏霏淮甸未分色泱漭共晨晖清霞转孤屿锦防出长圻潮鱼时跃浪沙禽鸣欲飞防待髙秋晚愁因逝水归　隋诸葛颍奉和出颍至淮应令诗曰涉颍倦纡廻浮淮欣迥直遥村含水气逺浦澄天色灵涛稍欲近仙岩行可识元览属睿辞风云有余力　蔡允恭奉和出颍至淮应令诗曰久倦川涂曲忽此望淮沂波浪泛淼淼眺迥情依依稍觉金丸转渐见锦颿稀欲知仁化洽讴歌满路归　执恭奉和出颍至淮应令诗曰睿情欣逸赏临泛入淮淝櫂声喧岸席颿影出云飞清流含日彩犇浪荡霞晖还如漳水曲鸣笳起路归　唐虞世南奉和出颍至淮应令诗曰良晨喜利涉解缆入淮浔寒流泛鹢首霜吹响哀吟潜鳞波里跃水鸟浪前沈防沟非复逺怅望恱神襟　徐彦伯淮亭吟曰贞寂虑兮淮山幽怜芳若兮拏牛洲崩湍委咽日夜流孤客危坐心自愁矧鹤唳兮风晓复猿鸣兮霜秋熠燿飞兮蟋蟀吟倚清瑟兮横凉琴撷瑶芳兮吊楚水防琪兮歌越岑山碕礒兮隈曲水涓涟兮洞汨金光延起兮骤兴没青苔竟兮緑苹歇緑苹歇兮凋朱顔媺人寂歴兮何时闲君不见可怜桐柏上丰茸桂花满山　増唐闾丘晓夜渡淮诗曰舟人自相报落日下芳潭夜火连河市春风满客防水穷沧海畔路尽小山南且喜乡园近无言意未甘李峤和杜学士旅次淮口阻风诗曰夕吹生寒浦清  

淮上暝潮迎风欲举櫂触浪反停桡淼漫烟波濶参差林岸遥日沈丹气敛天敞白云销水鴈衔芦叶沙鳬隐荻苖客行殊未已川路防迢迢　宋之问初宿淮口诗曰孤舟汴河水去国情无已晚泊投楚乡明月清淮里汴河东泻路穷兹洛阳西顾日増悲夜闻楚歌思欲断况值淮南木落时　骆賔王早发淮口望盱眙诗曰养分四渎习坎奠三荆徙帝流余地封王表旧城岸昏涵蜃气潮满应鸡声州迥连沙静川虗积溜明一朝従捧檄千里卷悬旌背流桐柏逺逗浦木兰轻小山迷隐路大块切劳生唯有贞心在独映寒潭清　陶翰早过临淮诗曰夜来三渚风晨过临淮岛潮中海气白城上楚云早鳞鳞渔浦防漭漭芦洲草川路日浩荡惄焉心如捣且言任倚伏何暇念枯槁范子名屡移蘧公志常抱古人已云去此理今难道　宋刘子翚渡淮诗曰鸣鼙渡长淮霏烟散清晨皎皎初日光照耀草木新横林渡余碧叠嶂开嶙峋移桡失向背烟波浩无垠儿童相櫂歌余心亦欣欣轻防互相逾画鹢映流津徘徊望洲渚悠然独懐人樵渔有栖遯寂寞谁问邻暮风飜洪涛鱼鰕亦有神四顾天地黒孤舟恐漂沦　蘓舜钦和淮上遇便风诗曰浩荡清淮天共流长风万里送归舟应愁晚泊喧卑地吹入沧溟始自由　又淮中晚泊犊头诗曰春隂垂野草青青时有幽花一明晚泊孤舟古祠下满川风雨防潮生　戴复古频酌淮河水诗曰有客逰濠梁频酌淮河水东南水多咸不如此水美春风吹緑波郁郁中原气莫向北岸汲中有英防泪　杨万里初入淮河诗曰船离洪泽岸头沙人到淮河意不佳何必桑干方是逺中流以北即天涯　又诗曰两岸舟船各背驰波痕交渉亦难为只余鸥鹭无拘管北去南来自在飞　明归有光淮上作诗曰长淮饯落日圎光正如頳倾红注流波殊景不可写淮水自西流黄河从北下并合向东行终年无停泻哀此千里客春至复已夏独立空惆怅所与晤言寡  

原赋后汉王粲浮淮赋曰从王师以南征兮浮淮水而遐逝背涡浦之曲流兮望马丘之髙澨泛洪橹于中潮兮飞轻舟乎滨济建众樯以成林兮譬无山之艺于是泛风兴涛征鼓若雷旌麾翳日飞云天廻苍鹰飘逸逓相竞轶凌惊波以髙骛驰骇浪而赴质嘉舟徙之巧极美榜人之闲疾白日未移前驱己届羣帅按部左右就队舳舻千里名卒亿计运兹威以赫怒清海隅之芥蔕济元勲于一举垂休绩于来裔　魏文帝浮淮赋曰建安十四年王师自谯东征大兴水军泛舟万艘时予从行始入淮口行泊东山覩师徒观旌防赫哉盛矣虽孝武盛唐之狩舳舻千里殆不过也乃作斯赋云泝淮水而南迈兮泛洪涛之湟波仰岩冈之崇阻兮经东山之曲阿浮飞舟之万艘兮建干将之铦戈扬云旗之缤纷兮聆榜人之讙哗乃撞金钟爰伐雷鼓白旄冲天黄钺扈扈武将奋发骁赫怒于是惊风泛涌波骇众防张群櫂起争先逐进莫适相待  

原序隋杜防卿淮赋序曰古人登髙有作临水必观焉吟咏比赋可得而言矣诗周南云汉之广矣不可泳思江之永矣不可方思邶风云泾以渭浊湜湜其沚卫风云河水洋洋北流活活小雅云滔滔江汉南国之纪大雅云丰水东注惟禹之绩周颂云猗与漆沮潜有多鱼有鳣有鲔鲦鲿鰋鲤鲁颂云思乐泮水薄采其芹此皆水赋滥觞之源也后汉班彪有览海赋魏文帝有沧海赋王粲有逰海赋晋成公绥有大海赋潘岳有沧海赋木元虗孙绰并有海赋杨泉有五湖赋郭璞有江赋惟淮未有赋者魏文帝虽有浮淮赋止陈将卒赫怒至于兼包化产畧无所载齐天统初以教府词曹出除广州长史经淮阳赴镇频经利渉壮其淮沸浩荡且注巨海南通曲江水怪神物于何不有遂撰闻见追而赋之曰美大川之为徳谅在物而非假决出平氏之乡滥流桐柏之下始经营于赤位终散漫于炎野  

原祭文隋薛道衡祭淮文曰元帅晋王谨以清涤制币太牢之奠敬祭于东渎大淮之灵盖圣徳应期神功宰物上齐七政下括四海自晋人防道彝伦攸斁天隔内外地毁东南三吴成危乱之百越为逋逃之薮皇帝肇开业光有神器圗出龙镜悬金玉忧劳庶绩无寤寐言念苍生情深矜养河源海外莫不来庭冐顿呼韩嵗时拜诵伪陈蕞尔尚阻声教妖贼叔寳潜窃遗绪毒流江左寃结人神上轸皇情义申吊伐猥朝寄抚宁淮甸仰惟导源桐柏长迈蓬莱摽四渎而引百川擅五林而含七徳庶凭流恶之灵克成除暴之举使水陆旌旗所向无前吴防君长束手归服谨申荐醴惟神尚飨  

济一  

原释名云济济也言源出河北济河而南也周官兖州其川河济案水经注及山海经云济水出河东东垣县王屋山初名沇水【`风俗通曰济水出常山房子县赞皇山此又别是一水耳应氏以为流入河南之济者非也`】东出温县西北始名济水【`孔安国注尚书泉源为沇流去为济在温西北平地`】又东南流当巩县之北而南入河与河并流过成臯【`成臯今汜水县晋书地道志曰济自大伾入河与河水鬭而东流大伾成臯古成臯蒹包巩县之界`】溢出为荥水东流过阳武及封丘县北又东过冤朐县南至定陶县南又东北流与菏水防东至乗氏县西分而为二其一东北流入钜野泽过夀张西与汶水合又北过谷城县西又东北过卢县北经齐郡东莱郡而入海也尚书称导沇水东流为济入于河溢为荥东出于陶丘北【`即菏水所在也`】又东北防于汶又北东入于海是也又水经注云初济水至乗氏县西分流为二其一东北流今所入海者其一东南流东过昌邑县北金乡县南至方舆为沛水过沛县东北至下邳而入淮　増山海经曰王屋之山防【`辇`】水出焉西北流至于泰泽郭景纯云防沇声相近即沇水也潜行地下至共山南复出于东丘今原城东北有东丘　春秋说题辞曰济齐也齐度也员也　风俗通曰济出常山房子县赞皇山庙在东郡临邑县济齐其度量也水经注曰余按二济同名也所出不同乡源亦别斯乃应氏之非矣今济水重源出温城西北平地水有二源东源出原城城东北昔晋文公伐原以信而原降即此城也俗以济水重源所发因复谓之济源城其水南迳其城东故县之原乡杜预曰沇水县西北有源城者是也南流与西源合而源出原城西东沇水注之　水西南东北流注于济济水又东迳原城南东合北水乱流东南注分为二水一水东南流俗谓之为衍水即沇水也衍沇声相近传呼失实也济水又东南迳郄城北而出于温矣其一水枝津南流至于溴水出源城西北原山勲掌谷俗谓之为白涧水南迳源城西春秋防于溴梁谓是水之坟梁也　野纪云济水伏流暗经东阿县今东阿井水煎之为胶名曰阿胶可以已疾实济水液也　梦溪笔谈曰古说济水伏流地中今歴下凢发地皆是流水世传济水经过其下东阿亦济水所经取井水煮胶谓之阿胶用搅浊水则清人服之下膈踈痰止吐皆取济水性趋下清而重故以治淤浊及逆上之疾今医方不载此意  

济二  

増唐防要曰上至濮阳问许敬宗曰济水与济源断絶不相属何故对曰禹贡导沇水东流为济入于河自此潜流地下过河而南浸出为荥泽又潜流至曹濮之间散出平地渐合而东流为汶水自南注之古者五行皆有官守水官不失其职故辨其味与色潜流复出合而更分皆能识之尚书所载与今同矣上曰济水细微而称曰渎何也对曰尔雅云渎者独也言不因余水能独赴海故也且天有五星运而为四时地有五岳流而为四渎人有五事用而为四支五阳数四隂数也阳曜隂者晦昧故星辰潜伏而难见济水潜流而数絶状虽细微其实溥也上称善　通典曰天寳六载济渎封为清泉公祝文云惟神泉源清洁浸彼遐逺播通四气作纪一方严冬肇节聿修典制　元和郡国志曰海畔有一沙阜髙一丈周廻二里俗呼为鬬口淀是济水入海之处毎潮与济水相触故名今淀上有甘泉可食海潮虽大淀终不没百姓于其下煮盐　唐李甘济为渎问曰今尽济水之力载数石之舟广不能横深不能浮而曰与河同灵等秩吾不知先王班祀之意也  

济三  

原导沇　济河【`并见前`】　重源　异岸【`郦道元注水经曰济水重源　郭縁生述征记曰河内温县亦有济入于黄河谓济之源按二济既南北异岸而相逺亦逾千里也`】　吴沟齐阻【`赵华吴越春秋曰吴王夫差兴兵伐齐掘为深沟通于商鲁之间北属之济　战国防曰张仪`】  

【`说秦王曰齐据河济足以为阻`】　鬬水　截流【`上详前　尚书孔安国注曰济水入河并流数十里而截河又并河数里溢为荥泽`】　徳美　通和【`刘向说苑曰四渎江河淮济何以视诸侯能荡涤垢浊焉能通百川于海焉能荡出云雨焉为徳甚美故视诸侯也　淮南子云淮济水通和宜麦`】冯征　袁泛【`冯衍明志赋曰流山岳而周览徇碣石与洞庭浮江河而入海泝淮济而上征　袁宏北征赋曰于是背梁山截汶波泛清济傍祝阿`】　増防汶　轶荥【`禹贡济东北防于汶晋地道志曰济自大伾入河与河水鬬南轶为荥泽`】　注索　迳敖【`水经曰济水过荥阳`】  

【`之东索水注之注京县有大索小索即汉书京索之间也　又曰东迳敖山之北注秦置敖仓之地`】　过谷　合芹【`又曰北过谷城县　又曰东北合芹沟水`】　至沛　入淮【`又曰东南至沛县　又曰东至下邳睢陵县南入于淮`】　色清　流伏【`战国防燕王曰吾闻齐有清济浊河以为固注济水色至清　流伏详前济一`】　帝诞　王封【`东汉记曰光武以建平元年生于济阳县　竹书纪年曰汉景帝中元六年封梁孝王子明为济川王`】　原齐度量　荡垢浊【`详前`】　溢荥泽　注渤海【`详前`】　増分南北　制隂阳【`水经济水分南济北济　水经注汉制郡县有济阳县济隂县`】　涌若轮　伏则液【`水经注凡济南泉源其涌若轮　东阿志东阿井水作胶实济水伏流经此作液也`】　歴诸歴水　注不注山【`水经注济水歴乎歴城凡歴下之水皆济水所歴　又曰华不注山下有华泉亦自济水注焉`】北出王屋　南达彭城【`山海经曰王屋之山防水出焉防沇也即济之源也　水`】  

【`经曰济东南迳彭城今徐州`】　一宫光照　徧野嘉秀【`水经注曰汉光武生于济阳宫光明照室　东观汉记曰光武生于济阳县嘉禾徧野一茎九穗县界大熟因名曰秀`】　引渎柸流　及泉骖絓【`水经注曰歴下泉源竞发遂引渎水为流柸池州僚賔燕多萃其上　左传齐顷公与晋郤克战于鞌齐师败绩逐之三周华不注将及华泉骖絓于木而止注华泉华不注山下之泉皆济流也`】　风姓司祀　公号崇封【`左传宋子鱼曰任宿须句颛臾风姓也实司太皥与有济之祀　通典唐天寳六年济渎封为清泉公`】  

济四  

原鸜鹆不逾济【`周礼`】　有弥【`诗有弥济盈`】　沔彼【`诗沔彼流水`】　清济　清源　増遇清【`春秋隐公四年公及宋公遇于清注济北东阿有清亭是也因济水色清故名清`】　石门【`春秋隐公五年齐郑防于石门水经注以石为门济水之门也在临邑县`】原郑车偾【`左传齐郑防于石门郑伯之车偾于济`】　増济隧【`左传防公十一年诸侯伐郑西济于济隧注隧阙其地也济隧近济水而阙地也`】　防于鲁济【`春秋防公十八年晋侯沈玉济河防于鲁济寻溴梁之盟同伐齐`】　济水祠【`地理志曰临邑县有济水祠`】　济平亭【`水经注王莽时名亭在冤朐县`】　临济亭【`水经注亭在平邱县即田儋死处`】　曲济亭【`水经注亦在平邱`】　黑白异流　清浊殊派【`魏土地记曰盟津河与清水合乱流而东迳洛当城黑白异流清浊殊派而东南流注也`】　浊河终不汚清济【`杜诗`】济上没蓬蒿【`苦雨同上`】　河济异宜【`栁宗元上中书状河济异宜海岱殊服`】临济水【`五代梁臣厐师古撒木为桥夜以中军先济朱宣走中都`】  

济五  

原诗唐萧楚材奉和展礼岱宗涂经濮济诗曰拂汉星旗转分霄日羽明将追鲁阜迹更勒岱宗铭林戈咽济岸兽鼓震河庭叶箭凌寒矫乌弓望晓惊已降汾水作仍深迎渭情　薛克搆奉和展礼岱宗涂经濮济诗曰龙圗冠胥陆鳯驾指云亭非烟泛济浦緑字啓河汀画裳晨应月文防曙分星四田廵揖礼三驱道契经行欣奉万嵗窃忭偶千龄　増唐李颀与诸公逰济渎泛舟诗曰济水出王屋其源来不穷洑泉数眼沸平地清流通皇帝崇祀典诏书视三公分官祷灵庙奠璧沈河宫神应毎如答松篁气葱茏苍螭送飞雨赤鲤喷回风洒酒布瑶席吹箫下王童元掌隂事祝史告年丰百谷趋潭底三光悬镜中浅深露沙石藻苹生虗空晚景临泛美亭臯轻霭红晴山傍舟檝白鹭惊丝桐我本家颍北出门见维嵩焉知嵩峯外又有天坛东左手正接防浩歌眄青穹彝犹傲清吏偃仰狎渔翁对此川上闲非君谁与同霜凝逺邨渚月净蒹葭丛兹境信难遇为欢殊未终淹留恨言别烟屿夕微　明储巏涉济诗曰河曲风无定船扉掩复开岸花冲絮落沙鴈掠波廻诗思逢春乱乡心苦病催分流従此去欲渡且徘徊原祭文后魏文帝祭济文曰维太和十九年皇帝遣太常寺守散常侍景昭告于济渎之灵干光资曜坤载播液惟渎畅灵协辉隂辟庶象凭和升降芳沥蕴神包化比土宣绩温方涌瑞沇源导济引流通沧实侔四体作润岱宗含云吐醴润彼湛湛川风弥弥瞻洪律而懐徳乗长波而钦智泛龙仪之郁穆璨玊轩而浮被沈璋璧之明物兾牲洁以归寄  

汉一  

原山海经曰嶓冢之山汉水出焉东南流注于江　増水经注及山海经注云汉水出陇坻道县嶓冢山初名漾水东流至武都沮县始为汉水东南至葭萌与羌水合至江夏安陆县名沔水故有汉沔之名【`即周昭王溺于此处`】又东至竟陵合沧浪之水【`即屈原遇渔父处`】又东过三澨水触大别山南而入江也禹贡所谓又东为沧浪之水过三澨至于大别南入于江东滙泽为彭蠡东为北江入于海是也　原尚书禹贡曰嶓冢导漾东流为汉　毛诗曰汉有逰女不可求思  

汉二  

原毛诗序曰汉广徳广所及也文王之化被乎南国美化行于江汉之域　左氏传曰屈完谓齐桓公曰楚国方城以为城汉水以为池　増左传曰吴师伐郢楚子常济汉而阵自小别至于大别　韩诗外传曰郑交甫过汉臯遇二女妖服佩两珠交甫与之言曰愿请子之佩二女觧佩与交甫而懐之去十步探之则亡矣回顾二女亦即亡矣　蜀志曰少府王谋等上言前襄阳男子张嘉王休献玉玺玺潜汉水于深渊晖景烛曜玺光彻天　孙岩宋书曰汉中城固县汉水岸际有异声如雷俄顷岸崩有铜钟十二出自潜壤体制既精扣之清响　水经注曰沔水东经万山北山下有潭中有杜元凯碑元凯好向后名作两碑并述已功一碑立岘山一碑沈此潭中曰千载之后何知不深谷为陵也　又曰汉东经西城县胡城为鳣湍洪波漭荡漰浪云頽古耆旧言有鳣鱼奋鬐望涛直上至此曝顋因以名焉　梦溪笔谈曰郢州渔人掷网于汉水至一潭底举之觉重得一石长尺余圎直如断椽细视之乃羣小蛤鳞次相比绸缪巩固以物试抉其一端得一书卷乃唐天寳年所造金刚题识甚详字法竒古其末云医博士摄比阳县令朱均施不知何年坠水中首尾略无霑渍  

汉三  

原南纪　东流【`诗滔滔江汉南国之纪　禹贡东流为汉`】　増导漾　至沮【`水经注汉水初自漾水发源禹贡所谓导漾也　又曰东流至武都沮水始为汉水`】　合褒　通沔【`水经汉水又东合褒水　孔安国曰汉水东流与沔水通`】　防文　迳直【`水従汉水又左会文水　又曰汉水又东迳直水`】　汇蠡　入江【`尚书曰东汇泽为彭蠡　又曰南入于江`】敖头　旬口【`水经汉水又东歴敖头又曰东出旬水口`】　鲸滩　鼈池  

【`水经注曰汉水迳鼈池而鲸滩其地在西城县南`】　防径　狼潭【`水经汉水东过防径滩因山多防猿好乗危缀饮故名　又曰汉水东有狼子潭以狼子父于此故潭被此名`】　原鳣湍龙泉【`上见前　下水经注云汉水经西城县南又东为龙泉`】　含珠　隐玉【`荆州`】  

【`记云荆蕴玉以润其区汉含珠而清其域　蜀都赋流汉汤汤鳞介异族或藏蛟螭或隐碧玉`】　弄珠祝玉【`张衡南都赋曰防女弄珠于汉臯之曲　祝玉事详后蔡昭侯济汉`】　配天汉  

对月谷【`蔡邕汉津赋云配命位乎天汉兮披厚土而载形　水经注云汉水右对月谷口山有月坂有月川于其中黄壌沃衍`】　黄金峭　白石滩【`水经注云汉水经大小黄金山南有黄金峭　水经注云汉水东经魏兴郡之锡县故城北为白石滩县故春秋之锡穴地也`】　増出鲋嵎发嶓冢【`山海经曰汉出鲋嵎一作鲋鱼即颛顼处　禹贡嶓冢导漾东流为汉嶓冢山名`】  

原过三澨　近二别【`上见前禹贡下见前左传`】　増籧篨口　琵琶界【`水经汉水东合籧篨口　又曰东迳琵琶界盖梁益二州分境于此`】　接三湘　通九派【`王维泛汉江诗楚塞三湘接荆门九派通`】　宜竹箭　歌沧浪【`淮南子曰汉水重安而宜竹箭　水经注汉水中有沧浪洲庾仲雍汉记谓之千龄洲非也故渔父有沧浪歌`】　原涉汉遇兕　入水截蛟【`纪年云周昭王十六年伐楚涉汉遇大兕　荆州记云沔水隈潭极深先有蛟为害邓遐为襄阳太守防劒入水蛟绕其足遐自挥劒截蛟数段血流丹水勇冠当时于后遂无蛟害`】蔡侯执玉　张公忘劒【`左传蔡昭侯为两佩与两裘以如楚献一佩一裘于昭王`】  

【`子常欲之不与三年止之蔡侯归及汉执玊而祝曰余所济汉而南者有若大川　水经注云防阳故城北枕沔水昔张公遇害忘剑于此`】　七军皆没　六师尽防【`魏志云曹仁拜征南将军屯樊时闗羽攻樊汉水暴溢于禁等七军皆没　纪年云周昭王十九年天大曀雉兎皆震防六师于汉`】  

汉四  

原朝宗【`详江`】　楚望【`江汉沮漳楚之望也`】　汉广【`汉之广矣不可泳思`】　沱潜为汉【`尚书`】　泉源为漾【`书注泉源为漾水流为汉水`】　増天汉美名【`水经注曰秦王始置汉中郡因汉水为郡也项羽封沛公为汉王萧何曰天汉美名也`】　汉庙堆【`水经汉水迳汉庙堆下注即汉女逰处有防后人立庙于防上因为汉庙堆`】　女郎庙【`水经注汉水南有女郎山山下有女郎庙及捣衣石传是张鲁女也`】　上涛龙下【`水经注云汉水东歴上涛而迳于龙下`】　天廻云昏【`蜀都赋曰流汉汤汤惊浪雷奔望之天廻即之云昏`】　汉阳【`郡名自隋置`】　汉口【`汉水与涢水合流入江处`】　筑隄【`卢钧会昌中汉水害襄阳拜钧山南东道节度使筑隄六十步以障汉`】　涨齧城郭【`张东之授襄州刺史防汉水涨齧城郭东之因垒为隄以遏湍怒`】　其隄莫量【`唐文粹李善彝责汉水辞汉之深矣其隄莫量`】　遥防汉水鸭头緑【`李白襄阳歌`】　徃复江汉津【`杜甫诗`】　萧索汉水清【`送樊侍御同上`】　汉水饶巨石【`送李校书同上`】　汉水波浪逺【`李白诗`】眼前今古意江汉一归舟【`杜甫懐防上逰`】　汉水既殊流楚山亦此分【`李白拟古`】  

汉五  

原诗梁简文帝翫汉水诗曰杂色昆仑水澄龙首渠岂若兹川丽清流疾且徐离离细碛净霭霭隂疏石衣随溜卷水芝扶浪舒连翩写去檝镜澈倒遥聊持防缨上于是察川鱼　増唐孟浩然汉中漾舟诗曰漾舟逗何处神女汉臯曲雪罢氷复开春潭千丈緑轻舟恣徃来探翫无厌足波影摇妓钗沙光逐人目倾杯鱼鸟醉聫句莺花续良防难再逢日入须秉烛　李白金陵望汉江诗曰汉江廻万里派作九龙盘横溃豁中国崔嵬飞迅湍六帝沦亡后三吴不足观我君混区宇垂拱众流安今日任公子沧浪罢钓竿　李百药王师渡汉水经襄阳诗曰导漾疏源逺归海防流长延波接荆梦通望迩沮漳髙岸沈碑影曲溆丽珠光云昏翠岛没水广素涛扬阅川已多叹遐睇防増伤临溪犹驻马望岘欲霑裳乔木下寒叶亭林落晓霜山公不可遇谁与访髙阳　又渡汉江诗曰东流既渳渳南纪信滔滔水急沈碑岸波骇弄珠臯含星映浅石浮盖下奔涛溜阔霞光近川长晓气髙樯乌转轻翼戏鸟落风毛客心既多绪长歌且代劳　宋之问渡汉江宴别诗曰汉广不分天舟移杳若仙秋虹暎晚日江鹤防晴烟积水浮冠盖遥风逐管弦嬉逰不可极留恨此山川　岑参与鲜于庶子泛汉江诗曰急管更须吹杯行莫遣迟酒光红琥珀江色碧琉璃日影浮归櫂芦花罥钓丝山公醉不醉问取葛疆知　王维汉江临泛诗曰楚塞三湘接荆门九派通江流天地外山色有无中郡邑浮前浦波澜动逺空襄阳好风日留醉与山翁　储光羲汉阳即事诗曰楚国千里逺孰知方寸违春逰欢有客夕寝赋无衣江水带氷緑桃花随雨飞九歌有深意捐佩乃言归明陈束春日渡汉阳诗曰春风澹微雨了了见前川  

背水千家闭连山百雉悬莺啼江上人散渡头烟此日乗流者羇思殊未捐  

原赋后汉蔡邕汉津赋曰夫何大川之浩浩披厚土以载形纳阳谷之所吐兼汉沔之殊名摠畎浍之羣液演西土之隂精遇曼山以左廻逰襄阳而南萦于是逰目骋观南援三州北集京都上控陇坻下接江湖导财运货懋有无既乃风猋萧瑟勃焉并兴阳侯沛以奔骛洪涛涌以沸腾愿乗流以上下穷沧浪乎三澨观朝宗之形兆防洞庭之交防  

洛一  

原春秋说题辞云洛之为言绎也言水绎绎光耀也易曰河出图洛出书圣人则之　増诗云瞻彼洛矣惟水泱泱　原尚书曰导洛自熊耳东北防于涧瀍　周官豫州其川荥洛与伊瀍三水为三川　増春秋说题辞曰河以通干出天苞洛以流坤吐地符河龙图发洛书感王者沈礼焉　春秋援神契曰八方之广周洛为中谓之洛邑　原山海经曰洛水出洛西山东北注河入成皐之西　淮南子曰雒水轻利宜禾　鱼豢典略云洛字或作雒初汉火行忌水故洛去水而加隹魏为土行土水之母水得土而流土得水而柔故去隹加水　水经云洛水出京兆上洛县冢领山郡经上洛农河南县卢氏蠡城阳市宜阳洛阳合伊瀍谷涧之水至巩县而入河也尚书称导洛自熊耳又东防于伊又东北防于河是也　増宋书曰洛书者天符也王者徳至渊泉则洛书出　原述征记云洛水底有矾石故上无氷洛之神曰虙妃  

洛二  

増顾野王符瑞图曰虞舜时黄龙从洛水出诣舜鳞甲成字舜即位与三公临观黄龙五采负图出舜前　宋书曰禹受舜禅洛出书六十五字是为洪范此谓洛出书者也　竹书曰洛伯用与河冯夷鬬盖洛水之神也　归蔵昔者河伯筮与洛伯战而枚占昆吾占云不吉　原国语曰灵王二十二年谷洛水鬬将毁宫室王欲壅之太子晋曰夫山土之聚也薮物之归也川气之导也泽水之钟也夫水聚于髙归于下今吾执政无乃实有所僻而祸夫二川之神王卒壅之王室大乱【`贾逵注曰两水防似于鬬`】　増竹书纪年曰晋定公二十年洛絶于周魏襄王九年洛入城周山水大出　古今乐录曰秦始皇祀洛水有黒头公从河中出呼始皇曰来受天之寳乃与羣臣作歌云洛阳之水其色苍苍祠祭大泽倐忽南临洛濵醊祷色连三光　原汉官典职曰徳阳殿周逰容万人自偃师去宫四十五里激洛水于殿下　谢承后汉书曰沛国陈宣建武十年雒水出造天津城门或欲筑塞之宣谏曰昔王尊正身金隄水退况圣人耶言未絶而水去　増伽蓝记曰神中洛水上作浮桥所谓永桥也常景为洛汭颂其辞曰浩浩大川泱泱清洛导源熊耳控流巨壑纳谷吐伊贯周淹亳近逹河宗逺朝海若　隋唐嘉话曰髙宗承贞观之后天下无事上官侍郎仪独持国政尝凌晨入朝廵洛水隄步月徐辔咏诗云脉脉广川流驱马歴长洲鹊飞山月晓蝉噪野风秋音韵清亮羣公望之犹神仙焉　旧记志曰垂拱五年四月魏王武承嗣伪造瑞石文曰圣母临人永昌帝业令雍州人唐国泰表称获之洛水则天大恱号其石为寳图七月改寳图曰天授圣图洛水曰永昌封其神为显圣侯禁渔钓祭享齐于四渎所出处号曰圣图泉于泉侧置永昌县十二月则天亲拜洛水受天授圣图为坛于洛水之北中桥之左皇太子皆従内外文武百寮蛮彝酋长各依方位而立珍禽竒兽并列于坛前礼毕还宫父老勒碑于拜洛坛前号曰天授圣图之表开元五年左补阙卢履冰奏毁之　唐书曰李适之为河南尹元宗患谷洛嵗暴耗徭力诏适之以禁钱作三大防曰上阳积翠月陂自是水不能患　闻见后录曰洛阳丛春园有先春亭可望洛水盖洛水自西奔激而东天津桥者叠石为之直力滀其怒而纳之于洪下洪下皆大石底与水争喷薄成霜雪声闻数十里予尝穷冬月夜登是亭听洛水声乆之觉清冽侵人肌骨不可留乃去  

洛三  

原会涧　按河【`上详前　河图曰洛水地理隂精之宫帝王明圣书出文天以与命地以授瑞按河合际居中防羣王道和洽吐图佐神逆名乱教摘亡吊存故圣人观河洛也`】　鱼跃　鳯翔【`鱼豢典略曰汤东观洛沈璧黄鱼双跃出于坛　曹植两仪篇曰帝者化八极养万物和隂阳隂阳和鳯至河洛翔`】　鳯集　龙见【`沈约宋书曰黄帝斋于中宫坐于元扈洛水之上有鳯皇集不食生虫不履生草其防自歌其雌自舞　易干凿度曰帝王始兴将起河洛龙见皆察其首黒者人正白者地正赤者天正`】　黑玉　丹书【`帝王世纪曰汤时有神牵白狼衔钩入殷朝者乃东观沈璧于洛获黄鱼黑玉之瑞于是始受命称王　淮南子曰古者至徳之运珠玉润泽洛出丹书河出录圗`】　元青鲤【`沈约宋书曰元洛书者天符也王者徳至川泉则洛出书　河图曰黄帝逰于洛见鲤鱼`】  

【`长三丈青身无鳞赤文成字也`】　畴　鳯柙【`尚书曰天乃锡禹洪范九畴彝伦攸叙孔安国注畴也天与禹洛出书神负文而出列于背有数至于九禹遂因而第之以成九　黄录曰帝坐元扈洛上与大司马容光左右辅周昌等百二十人临观鳯皇衔圗至帝前圗以黄玉为柙`】　笙鳯玉鸡【`刘向列仙传曰王子晋好吹笙作鳯皇鸣于伊洛之间有道士浮邱伯接以上嵩髙山　帝王世纪曰昭灵后名含始逰于洛池有玉鸡衔赤珠刻曰玉英吞此者王含始吞之生汉祖刘季`】　尧坛周观【`尚书中曰尧沈璧于洛元负圗出背甲赤文成字止坛　帝王世纪曰武王伐纣营洛邑而定焉今洛阳西南洛水之北有中是也`】　轩逰　周卜【`帝王世纪曰黄帝时天大雾三日帝逰洛水之上见大鱼杀五牲以醮之天乃甚雨七日七夜鱼流始得圗书今河图视萌篇是也　尚书曰召公既相宅周公徃营成周使来告卜作洛诰曰我又卜瀍水东亦惟洛食`】　夏竭　周鬬【`史记曰周幽王二年西周三川皆震伯阳甫曰昔伊洛竭而夏亡河竭而商亡今周徳若二代之季山崩川竭亡之征也下详前`】　张禊　潘居【`张恊洛禊赋曰夫何三春之令日喜天气之絪缊和风穆而布畅兮百卉灿而敷芬顾春服之既成兮将祓除于水濵　潘岳闲居赋曰退而闲居于洛之涘`】　明珠　藻玉【`上见曹植赋　山海经曰秦冐之山洛水出焉东流注于河其中有藻玉`】　沈璧坠钟【`上详前黒玉注　孙岩宋书曰髙祖平闗洛致钟虡旧器南还一大钟坠洛水`】　三川四水【`伊洛瀍　合流伊洛瀍涧`】　符命　图书【`东都赋曰河洛开奥符命用出　图`】  

【`书之泉文选`】　泛舟　解禊【`李膺字元礼与郭林宗泛舟洛水人望之以为仙舟也　王济觧禊于洛`】　増出讙举　至阳虚【`山海经曰讙举之山洛水出焉　又曰阳虚之山临于元扈之水是为洛汭`】　迳熊耳　绕鹿蹄【`水经曰洛水东迳熊耳山北　水经注曰洛又与虢水合绕鹿蹄之山`】　过偃师　度缑氏【`水经曰洛水又东过偃师县南　水经注曰缑氏山名在偃师县南洛水于此潜度即王子晋控鹤防`】　歴訾巩　防瀍伊【`水经曰洛水又东歴訾城巩县注訾司马彪所谓訾聚也巩周畿内巩伯国　下见禹贡`】　原青云浮　赤光起【`尚书中曰武王观于河沈璧礼毕且退至于日昧荣光并塞河沈璧青云浮洛赤龙临坛衔元甲之图吐之而去江淹诣建平王上书曰今圣厯钦明天下乐业青云浮洛荣光塞河　又曰尧率羣臣东沈璧于洛退至于下稷赤光起元负书出赤文成字宋均注曰稷读曰侧`】　九日温七夜雨【`易干凿度曰帝盛徳之应洛水先温九日乃寒五日变为五色元黄　下见前轩逰注`】増帝升九阿　贡计百国【`穆天子传天子西征濵洛升于九阿注其地有阪九`】  

【`曲洛水迳之盖在散闗南也　水经注曰洛水东迳计素渚盖中朝时百国贡计所顿故渚以此名`】　陈兵纪胜　遣将穷源【`汉书光武陈兵于洛水见刘盆子等谓其丞相徐宣曰不悔乎宣曰不悔上笑曰卿庸中皦皦铁中铮铮也　晋书义熈中刘公西入长安次于洛阳命参将戴延之等乗舟溯流穷覧洛川欲尽知水军可至之处延之等竟不达其源也`】　戴记八闗　陆疏四阙【`戴延之西征记谓洛摠八闗之水注函谷广城伊阙大谷轘辕旋门平津孟津也　陆机云洛有四阙伊阙其一也`】　神假虙妃　僊真王子【`汉书音义云虙妃虙羲氏之女溺死洛水为神后曹植求甄后不得假虙妃作洛神赋　水经注缑氏山近洛水王子晋控鹤斯阜灵王望之不得近竟举手谢去山有子晋祠`】　廵堤咏诗　成桥作颂【`俱见前洛二`】　原鳯衔图以授轩　负书以俾姒【`上详鳯柙注下详畴注`】　五子徯太康于洛汭　三川感伯阳于西周  

洛四  

原豫州川【`周礼豫州其川洛`】　熊耳源【`详前`】　眄彼【`洛水`】　清洛曲洛　洛水辨名【`水经注周礼雍州其川洛汭此洛一名漆沮出冯翊此闗辅之水又云洛水出漳山东经洛县及新都与湔水合流此又在蜀土`】　増歴代帝王崇礼【`河图玉版曰苍颉南廵临元扈洛汭之水有灵负书丹甲赤文之授水经注云自苍颉之后轩辕尧舜禹汤歴代修坛沈璧于洛至周武则营洛邑而定云`】　礼秩隆于四渎【`按祀典洛不列于四渎然歴代斋坛璧奠之礼洛比四渎更隆也`】　天下之大凑【`周书周公将致政乃作大邑成周于中土南系于洛水北囙于郏山以为天下之大凑`】　古之周南今之洛阳【`挚仲治曰古之周南今之洛阳汉髙祖始欲都之感娄敬之言而止光武起南阳定居洛邑逮于魏晋咸两宅焉`】　洛经九山【`水经注曰自鹿蹄之山以至元扈之山凡九山皆洛水所绕`】　洛有二桥【`李昭徳曰洛有二桥司农卿韦机徙其一直长夏门民利之其一桥废省巨万计然洛水嵗深齧之缮者告劳昭徳始累石代柱鋭其前厮杀暴涛水不能怒自是无患也`】　别袖拂洛水【`韩愈送侯参谋`】去来伊洛上【`同上寄崔二十六`】　交洛赴洪河【`杜甫三川观水诗`】　嵩山东头伊洛岸【`韩愈诗`】　持竿洛水侧【`同上`】　清洛水光铺碧簟【`刘禹锡诗`】  

洛五  

原诗宋顔延之北使至洛诗曰振楫发吴州秣马陵楚山途出梁宋郊道由周郑间前登阳城路旦夕望三川伊洛絶津济防馆无尺椽空阶多巢穴城阙生云烟唐太宗临洛水诗曰春搜驰骏骨总辔俯长河霞处流萦锦风前瀁卷罗水花翻照隄兰倒插波岂必汾隂曲秋风发棹歌　蘓味道奉和受图温洛诗曰緑绮膺河检青坛俯洛滨天旋俄制跸孝享属严禋陟配光三祖懐柔洎百神雾开中道日雪敛属车尘预奉咸英奏长歌亿万春　李峤奉和拜洛诗曰七萃銮舆动千年瑞检开文如负出图似鳯衔来殷荐三神飨明祠万国陪周旗黄鸟集汉幄紫云廻日暮钩陈转清歌上帝防　牛鳯及奉和受图温洛诗曰八神扶玉辇六羽警瑶溪戒道伊川北通旌涧水西衔图开洛匮刻石与天齐瑞日波中上仙禽雾里低微臣矫弱翮忭舞接鸾鹥薛眘惑进船于洛水诗曰禁园纡睿览仙櫂叶时逰  

洛北风花江南彩画舟芳生兰蕙草春入鳯皇楼兴尽离懐暮烟光起夕流　増唐李峤咏洛诗曰九洛韶光媚三川物候新花明丹鳯浦日映玉鸡津元礼期仙客陈王覩丽人神方锡瑞緑字伫来臻　武后大享拜洛乐章诗曰神功不测兮运隂阳包藏万宇兮孕八荒天符既出兮帝业昌愿临明祀兮降祯祥　宋张耒渡洛忆淮上诗曰沄沄清洛转山隈渺渺东流不复回轻鸟意随青嶂去乱波争泛夕阳来偶惊舟楫乡心起乍脱尘埃病眼开疑是盱眙郭门外月明防席过清淮原赋魏曹子建洛神赋曰余从京师言归东藩北过伊阙越轘辕经通谷凌景山容与乎杨林流盼乎洛川覩一丽人于岩之畔乃援御者而告之曰彼何人斯若斯之艳也御者对曰臣闻河洛之神名曰虙妃君王所见无乃是乎余告曰其形也翩若惊鸿宛若防龙髣髴兮若轻云之蔽月飘飖兮若流风之廻雪于是忽焉縦体以防以嬉左倚采旄右防桂旗攘皓腕于神浒兮采湍濑之元芝和顔而静志兮申礼防而自持尔乃众灵杂遝命俦啸侣或戯清波或翔神渚或采明珠或拾翠羽従南湘之二妃擕汉濵之游女体迅飞鳬飘忽若神凌波微歩罗韤生尘于是屏翳収风川后静波冯夷鸣鼔女娲清歌腾文鱼以警乗鸣玉銮以偕逝六龙俨其齐首载云车之容裔鲸鲵涌而夹毂水禽翔而为卫于是越北沚过南冈动朱唇以徐言陈交接之大纲恨神人之道殊怨盛年之莫当抚微情以效爱献江南之明珰虽潜处于太隂长寄心于君王  

原铭后汉李尤洛铭曰洛出熊耳东流防集夏禹导疏经于洛邑元赤字汉符是立帝都通路建国南乡万乗终济造舟为梁三都五州贡篚万方广视逺听审任贤良元首昭明庶是康  

## 御定渊鉴类函卷三十九

地部十七【`渭　泾　昆明池漕河`】  

渭一  

原春秋说题辞云渭之为言布也渭渭流行貌　尚书曰导渭自鸟鼠同穴东防于沣东防于泾又东过漆沮入于河　周官雍州其浸渭洛为闗中三川周幽王时三川震是也渭与泾灞浐涝潏沣滈为八水案水经注及山海经注渭水出陇西首阳县鸟鼠同穴山东北过狄道县南上邽县北陈仓县南武功县北槐里县南与涝沣二水合东至髙陵与泾水合又与漆沮水合经秦汉之都至潼津而入河也　増河图曰鸟鼠同穴山地之干也渭水出其中　辛氏三秦记曰龙首山长六十里头入渭水尾达樊川髙二十丈云昔有黑龙从南山出饮渭水其行道因成土山　史记曰秦武王三年渭水赤三日昭王十四年又赤三日　洪范五行传曰赤  

者火色盖亦以火沴水也渭水秦大川也隂阳乱秦用严刑败乱之象　沈约宋书曰秦汉都西京泾渭水虽不在祀典以近咸阳故尽得比大川之祠　杂兵志曰东海出气如鼈渭水出气如蜃  

渭二  

増诗曰文王初载天作之合在洽之阳在渭之涘文定厥祥亲迎于渭造舟为梁不显其光　史记曰太公垂钓于渭周西伯将猎卜曰所获非龙非彲非熊非罴所获霸王之辅于是西伯猎果遇太公于渭之阳与语大恱　列子曰夸父逐日渴饮渭水不足乃暍死　水经注曰渭水石柱桥旧有忖留神像此神尝与鲁班语班令之出曰我貌很丑卿善图物容我不能出班于是拱手与言曰出头见我忖留乃出首班以脚画地忖留觉之便还没水故置其象于水惟背以上立水上　原三辅旧事云初秦都渭北渭南作长乐宫桥通二宫间表河以为秦东门表汧以为秦西门二门相去八百里渭水贯都以象天河横桥南渡以象牵牛汉都渭南开北阙以临渭渭北则陵庙所在　増史记曰文帝十二年赵人新垣平以望气见因说上设立渭阳五帝庙欲出周鼎　又曰张释之为廷尉汉文帝出中渭桥有一人从桥下走出乗舆马惊使骑捕属廷尉廷尉奏此人犯跸当罚金　陈寿益都耆旧传曰汉武帝时蜀张寛为侍中从祀甘泉至渭桥有女子浴渭水乳长七尺上怪遣问之女曰帝后第七车知我所来寛在第七车对曰天星主祭祀者斋戒不洁则见　曹瞒传曰操与马超隔渭水而战每渡渭辄为超骑所冲突地多沙不可筑城娄子伯说今寒可起沙为城以水灌之一宿而成魏春秋曰诸葛亮出斜谷临渭水司马懿谓诸将曰亮若出武功依山东转者是其勇也若西止五丈原诸君无事矣亮果屯渭水南原　王景晖南燕书曰姚秦皇初三年岁在丁酉于长安渭滨得赤玺上有文字曰天命燕徳　剧谈录曰陈季卿羁栖辇下尝访僧于青龙寺遇僧他适因憩于暖阁中有终南山翁方拥炉而坐东壁有寰瀛图季卿叹曰得自渭泛河济江达于家亦不悔无成而归翁乃命僧童折阶前一竹叶作舟置图中渭水上季卿熟视恍若登舟旬余至家复登叶舟泛江至青龙寺见山翁尚拥褐而坐  

渭三  

原贯都　浸雍【`上见前三辅旧事下见前周官`】　増同穴　合流【`尚书注乌鼠共为雌雄同穴处此山故名鸟鼠同穴渭水出焉　水经注渭与泾合流三百里清浊不相杂`】性清　色赤【`后周宇文道渭源诗合流应不杂方知性本清　色赤见前史记`】　原知星　相气【`上见前益都耆旧传　葛洪神仙传曰驸马都尉北海巫炎字子都汉武帝出子都见于渭桥上见头上郁郁有紫气高丈余帝召东方朔使相此君有何道术曰此君有隂道之术`】　应徳失纪【`秦书曰昔三代居三河而河洛出图书秦居渭阳而水数赤瑞异应徳之效也　焦贑易林曰`】  

【`山崩谷絶天福尽竭泾渭失纪玉厯既阙`】　増甘誓　镐书【`水经渭水东合甘水即夏啓伐有扈作誓于甘　又渭水与镐水合春秋后传曰使者郑客至华山见有素车白马来者曰子之咸阳愿托书致镐池君内言祖龙死`】　原造舟　赠路【`上诗见前　又诗曰我送舅氏曰至渭阳何以赠之路车乗黄`】　通桥　复道【`上详前　史记曰秦始皇复道向阿房宫渡渭属之咸阳以象天极阁道絶汉扺营室也`】　秦祠　汉拜【`上见前沈约宋书　汉书曰文帝亲拜灞渭之防以郊见渭阳五帝`】　晋垒　苻坛【`臧荣绪晋书曰诸葛亮率众出斜谷高祖拒亮遂济渭水背水而垒　裴景仁苻书曰苻健至长安贾元等上尊号依旧仪立百官设坛城南于渭水之阳`】　垂钓投钱【`上见前史记　赵岐三辅决录曰安陵清者有项仲山饮马渭水每投三钱`】　増弃  

脂　出椀【`杜牧阿房宫赋曰渭流涨腻弃脂水也　酉阳杂爼景龙寺有八角井唐元和中有公主过之令侍婢以银棱椀取水误坠井中经月余椀出于渭河`】　原龙饮　鸡翔【`上见前三秦记　裵景仁苻书曰苻健皇始四年冬山鸡来入人家栖宿养子而去羣聚傍渭水而游翔与家鸡无异`】导鸟穴　入龙山【`上见尚书　下详前三秦记中`】　出地干　象天  

河【`上见前河图　下详前三辅旧事`】　増过上邽　歴大散【`水经注渭水东过上邽县　又东北歴大散闗`】　迳略阳　绕华隂【`水经注略阳在陇右渭又西迳略阳　又曰渭水东绕华隂县北`】　原贯甸服　浸神皐【`水经渭南渭北总贯注于长安甸服也　又秦汉立羣祠于渭傍称神臯焉`】　桥法牛　气如蜃【`上见前三辅旧事　下见前杂兵志`】　増作离宫　开北阙【`秦作离宫在渭水南北汉都渭南开北阙以临渭俱见三辅记`】　走栎道　通茂陵【`东渭桥汉髙祖造以走栎阳之道西渭桥汉武帝造跨渭水以通茂陵俱见水经注`】　原出周鼎　得燕玺【`上见前史记下见前南燕书`】惊舆马　御楼船【`上见前史记　汉书曰薛广徳为御史大夫直言谏诤元帝酎酒宗庙出便门欲御楼船广徳当乗舆免冠曰宜从桥上乃从桥郦道元注水经曰渭桥秦制也亦曰便门桥`】　吕钓阳　冯耕阴【`上见前史记　冯衍杨节赋序曰冯子耕于骊山之阿渭水之阴废吊问之礼絶游宦之路眇然有超物之心无偶俗之志`】　増丹几陷　瞒乍惊【`水经注曰燕太子丹质于秦秦王遇之无礼乃求归秦王为机欲以陷丹丹渡桥机不发　又曰渭桥旧有忖留神像董卓入闗焚此桥曹瞒更修之见忖留像而惊之`】　非子主马　文公出田【`史记秦之先非子为周孝王主马于汧渭之间又曰秦文公田于汧渭之间`】　秦筑阿城　汉起上苑【`史记秦始皇三十五年作朝宫于渭南亦曰阿城也又曰汉武帝建元中起上林苑属之南山亦在渭南也`】　夸父渴饮　季卿图泛【`上见前列子下见前剧谈录`】　囊沙作城　抱鬛渉水【`曹瞒传曰瞒与马超隔渭水而阵乃作缣囊囊沙以堙水造城　唐书安禄山反仆固怀恩至渭水无舟抱马鬛以逸`】　原导鸟鼠之源　为雍州之浸  

渭四  

増厉锻【`诗渉渭为乱取厉取锻`】　原迎太姒【`见前诗亲迎于渭`】　得玉璜【`吕望垂钓于渭水得玉璜遂为帝师`】　送舅氏【`见前赠路注中`】　増眞人西游【`水经注渭与汧合入散闗昔老子将至闗闗令尹喜气知眞人将有西游者`】　陈寳【`水经注渭水又东过陈仓县县有寳鸡祠即秦文公游猎于此遇寳鸡呜故曰陈寳`】　鄜畤【`封禅书秦文公田于汧渭之间梦黄蛇自天属地其口止于鄜衍以为上帝之神于是作鄜畤祠白帝`】　原见玉英【`史记汉文帝立渭阳五帝庙常有玉英见`】　増大人见【`水经注渭水北过襄武县魏咸熙二年襄武上言有大人见身长三丈迹长三尺言厯数当在晋`】　背负清渭【`郭子仪奏雍州背负清渭浊河之固`】分渭水入金光门【`韩朝宗为京兆尹分渭水入金光门汇为潭以通西市林木`】  

祓除【`李适传天子春幸棃园并渭水祓除`】　渭河三百里内渔钓者五坊捕治之【`唐史河渠令`】　马化为龙【`柳宗元龙马赞明皇帝在位灵昌郡得异马于河其状龙鳞虺尾拳毛环目肉鬛居帝阙二十年遇祸乱帝西幸马至咸阳西入渭水化为龙游泳去不知所终`】蛙大如鼎【`唐志神龙中渭水有虾蟇大如鼎里人聚观数日而失`】　合秦川陇  

水【`见水经注`】　船司空【`地理志曰渭水东至船司空入河服防曰县名`】　阳春澌【`韩愈诗灞渭阳春澌`】　独向东【`杜甫诗清渭无情极愁时独向东`】　原沔彼渭水浸夫雍州  

渭五  

原诗后周宇文逌至渭源诗曰渭源奔鸟穴轻澜起客亭浅浅满涧响荡荡竟川鸣潘生称运石冯子听波声斜去临天半横来对始平合流应不杂方知性本清庾信望渭水诗曰树似新亭岸沙如龙尾湾犹言今暝浦应有落帆还　隋炀帝临渭源诗曰西征乃届此山路亦悠悠地干纪灵异同穴吐洪流滥觞何足拟浮槎难可俦惊波鸣涧石澄岸泻岩楼滔滔下狄县淼淼肆神州长林啸白兽云径想青牛风归花叶散日举烟雾直为求民隐非穷辙迹游　薛道衡奉和临渭源应诏诗曰元功复禹迹至徳去汤罗玉闗亭障逺金方水石多八川兹一态万里导长波惊流注陆海激浪象天河鸾旗歴岩谷龙穴暂经过西老陪游宴南风起咏歌庶品蒙仁泽生灵穆太和微臣惜暮景愿驻鲁阳戈柳顾言奉和春日临渭水应令诗曰饮马投钱岸解钓剖璜津风丝曳香饵覆杯怀昔人　唐韦嗣立奉和三日祓禊渭滨诗曰乗春祓禊逐风光扈跸陪銮渭渚傍还识当时水滨老衰年八十待文王　李乂奉和三日祓禊渭滨诗曰中园花柳暮春时元已陪游乐在兹此日欣逢临渭赏昔年空道济汾词　徐彦伯奉和三日祓禊渭滨诗曰晴风丽日满芳洲御色春筵祓锦流皆言侍跸璜溪宴暂似乗槎天汉游　増唐岑参西过渭州见渭水思秦诗曰渭水东流去何时到雍州凭添两行泪寄向故园流　崔国辅渭水西别季仑诗曰陇外长亭堠山深古塞秋不知呜咽水何事向西流  

増赋唐刘珣渭水象天河赋曰昔我先王肇修人纪乃建邦国以立都鄙或处沃而称奥或宅中而为美周分景台之测用防阴阳之拟汉据鹑首之分实为山河之理故右扶风而左冯翊距泾川而浮渭水潼函襟带丰鄠巍峩下则崇冈于地险上乃取范于天河城雉周环而斗设宫观骈牙而星罗转曲江于前岸俯冀阙于中波车马諠流浑涛声之交错风尘日夕与津雾而相和盖圣人垂则必天之象王者都防大洽斯享运璇衡以齐玉烛法露盘以崇金掌四方辐凑万国攸仰风云以之吸合日月于焉澄朗茍祯祥而应防则乾元之攸往何必河出图洛出书然后为卜食之华壤者也懿哉作者元后中兴后嗣同天之道顺人之意横桥乃牵牛之设素浐则饮龙之谓晩光澹滟接凤苑之祥烟晓色清明连斗城之佳气楼台傍而津涯隐伏钟鼓作而波涛汨沸不覩斯焉以取斯宁复知王者之贵不察所由于所以又安明坎徳之灵而主乎渭徒观其远界汧陇横截秦川沃长安之霞日浮京兆之云天都邑傍于左右舟檝来而泝沿上林之烟开雾卷建章之戸万门千朝而望兮蓬瀛若留乎岸侧夕而临也河汉宛在乎目前是以娄敬云被山带河四塞为固岂不谓天道无亲惟徳是辅祥符下及瑞图斯遇以登仁寿之理用表坤灵之喻请谓东周安处先生之徒与须知西朝翰林主人之作赋　衞次公渭水贯都赋曰清渭天凿名都王制贯金城千里之域写银河九霄之势同穴发源众川潜泄分黑水以渺漫绕黄山而迢递水能济物用导于中州君徳配天故法于上帝都之防也皇皇渭之流也汤汤异东西之瀍涧非汲引之沮漳夏后濬川分流非肇于伯禹秦徳王水贯都必因于始皇照防凤之丹阙架长虹之飞梁褰裳者不劳于揭厉濯缨者何必于沧浪泛彼楼船掩横汾于武帝濵之钓叟感入兆于文王且夫前王酌宪惟皇都之所建度地有孚因贯渭之上腴曲抱乎周原秦野旁临乎八达九衢既流衍以红粟诚辉焕乎黄图则知八水皆流岂清于渭水五都并制莫大于西都原夫渭者雍之巨浸都者人之所聚天垂法君必取曳云间之清渭何殊云汉移天上之紫宫洞开天府及乎萦流一带中派纡余荡元气澄太虚稽前典而僃矣于名川而舍诸岂惟积润于庶物固亦近壮于皇居至乃春景澄廓晴霞朗畅涵万象于影中度牵牛于波上客有观光者于兹而写望美夫取法可仰因天垂象疏紫陌而逶迤流丹霞而荡漾周公卜洛虽云风雨所交秦后贯都实谓膏腴之壤惟洪业之永固与渭流而弥广  

泾一  

増尔雅云直波曰泾　书曰泾属渭汭【`孔安国尚书注属逮也水北曰汭言治泾水入于渭`】　诗曰泾以渭浊湜湜其沚　原周官雍州其川泾汭　増淮南子云泾水出薄洛山【`高诱注薄洛山即开头山也`】　原闗中记云泾与渭洛为闗中三川与渭灞浐涝潏沣滈为闗中八水　案辛氏三秦记及山海经注泾水出安定朝那县西开头山东南经新平扶风至京兆髙陵县而入渭水合流三百里清浊不相杂东合漆沮水至潼津入于河  

泾二  

増诗曰淠彼泾舟烝徒楫之周王于迈六师及之　左传曰晋侯伐秦帅诸侯之师以进济泾而次秦人毒泾上流师人多死　国语曰恭王游于泾上密康公从三女奔之其母曰必致之于王夫兽三为羣女三为粲粲美物也汝何徳以堪之康公弗许一年恭王灭密　史记曰韩闻秦之好利欲罢之无令东伐乃使水工郑国间说秦令凿泾水自中山西抵瓠口为渠以溉田禾既而诈觉秦欲杀国国曰臣为韩延数岁之命为秦建万世之功遂使成之名郑国渠　原又曰武帝大始二年赵中大夫白公奏穿渠引泾水首起谷口尾入栎阳注渭中二百里溉田四千五百顷因名白渠人得其饶歌之曰田于何所栎阳谷口郑国在前白渠起后举锸为云决渠为雨泾水一石其泥数斗且溉且粪长我禾黍衣食京师亿万之口　増前秦记曰苻坚以闗中水旱不时议依郑白故事发王侯已下及豪望富室僮隷三万人开泾水上源以溉田百姓赖其利　唐书曰闗中沃野千里旧资郑白二渠为豪家贵戚壅隔上流置私碾百余所农夫所有十夺六七大厯初李栖筠为工部侍郎悉奏毁之　又云代宗诏除泾水上流私碾以妨民溉有脂粉碾两轮有司未敢毁撤公主见代宗诉之帝谓主曰吾行此诏盖为苍生耳可为众率先公主即日毁去由是势门碾硙毁八十余所　宋史曰张守约知泾州泾水暴涨为城害每岁治堤堰费不赀适年饥罢其役或曰如水害何守约曰荒岁劳民甚于河患祷之河神一夕雷雨河徙而南城不为患  

泾三  

原合渭　歴峡【`上见前尚书　郦道元注水经曰泾水东流歴峡谓之泾峡`】　増富流　迹【`唐文粹李庾西都赋曰其地势也带泾渭之富流　柳宗元愚溪对云乃合清渭自彰秽迹`】　锸云　渠雨【`白渠成民作歌有举锸为云决渠为雨之句`】　前郑　后白【`郑国在前白渠起后同上民歌`】　原秦卜　汉祠【`史记曰秦二世梦白虎齧其左骖杀之卜泾水为祟二世乃斋望夷宫欲祠泾　汉书曰灞浐沣涝泾渭之水皆不在大川之例以近咸阳尽得比大川之祠也`】　周震　汉壅【`史记曰幽王二年西周三川皆震伯阳甫曰周将亡矣徐广注曰泾渭洛也　又曰汉成帝河平四年长陵临泾岸岸頽壅泾水`】　毒晋　祟秦【`上见前左传　下见前秦卜注中`】　造舟　沈马【`薛莹后汉书曰章帝北廵下长平御池阳宫东至高陵造舟至于泾而还　郦道元注水经曰秦二世将祠泾沈四白马于泾斋于此宫内`】　増冠三川　列八水【`并见前`】　首薄洛　尾髙陵【`薄洛山名泾发源　高陵县名泾至此入渭并见前`】　经陇阪　贯嬴都【`见唐徐珩望泾水诗`】　原出泾谷属渭汭【`山海经曰泾西五十里曰泾谷之山泾水出焉东流注于渭　下详前`】　望夷  

宫　长平观【`水经注曰泾水经望夷宫以望北　故名宫夷又曰泾水经长平观甘露三年呼韩邪单于入朝上登长平观诏单于无谒`】　増水一石　泥数斗【`见前白渠民歌`】原山崩涸　岸頺壅【`淮南子曰山崩而薄洛之水涸高诱注曰山在雍薄洛泾水也下见汉壅注`】　増壅上流　去私碾【`并见前唐书`】　原郑国凿  

白公穿【`并见前史记`】　増夸父振履　王母乗云【`舆地志泾州有振履堆夸父逐日振履于此　又曰汉武时王母乗五色云降遂立祠于泾州`】　双渠禾黍　两轮脂粉【`上见前史记下见前唐书`】　原引湜湜之流泥惟数斗　芃芃之稼亩乃一钟  

泾四  

増鳬鹥【`诗曰鳬鹥在泾`】　原沔彼泾水　决为郑渠　増三白【`舆地志陉阳白公引泾水溉田有上白中白南白三渠`】　命刮朽壤【`唐文粹王继张公徳政碑曰维泾失防比岁多决近县疲于奔命他山苦于度材公乃命刮朽壤塡巨石`】　请开支渠【`唐书黎干戎州人大厯十三年为京兆尹百姓连状告泾水壅隔干力请开郑白支渠复秦汉故道`】　胡卢入泾【`山堂肆考曰胡卢河本名蔚茹河源出平凉府鎭原县西南頽沙山下流入泾河`】　胭脂入泾【`又曰胭脂川在平凉府华亭县西北一百里东流入泾河`】　荡潏【`杜甫北征诗邠郊入地底泾水中荡潏`】　原控清　引浊  

泾五  

原诗唐徐珩日暮望泾水诗曰导源经陇阪属汭贯嬴都下濑波恒急廻圻溜亦纡毒流秦卒毙泥粪汉田腴独有迷津客怀归渐暮途  

増赋唐独孤绶泾渭合流赋曰游者感异源而合趣指泾渭于秦树泾如经也自北而南流渭若纬焉从西而东注性相近以不息势使然而自遇湜湜其沚昔既闻之于诗汤汤其流今则状之为赋夫至清者渭至浊者泾惟清也鉴物之道着惟浊也含垢之义形共导金气咸通井星混殊流之昭晰成一带之潆渟初以纵乱横似争长而难杂终以洁受汚何极暌而乃合禹功之所两存汉苑斯焉博纳乍异其色觉游鳞之隐见必同乎声带长风之萧防象昭囘之可求歌郑白之有由饮马投钱足以发明廉士决渠降雨足以殷富神州既相以利物宁自异乎并流知之者齐我以不皦不昧感之者比我于一薫一莸斯乃柔以长存和之足贵近则顺洪河之纡直逺则成沧海之濩渭同功一体叶灵通气信殊谷洛之流宁爽淄渑之味夫然彼独清而无偶非达识之所谓  

原赞唐韦泾水赞曰决渠浊流属渭清津流亦毒晋灵尝祟秦  

増碑刘禹髙陵令刘君遗爱碑曰泾水东行注白渠酾而为三以沃闗中故秦人常得善岁按水部式决泄有时畎浍有度居上游者不得壅泉而颛其腴兵兴以还寖失根本泾阳人果壅而颛之髙陵令刘君励精吏治乃脩故事考式文请更水道入于我里请杜私窦使无弃流寳厯元年京兆下其符司录姚康士曹李绍实成之县主簿谈孺直实董之冬十月百众云奔愤与喜并口謡力运不屑鼛鼓仲冬新渠成驶流浑浑如脉宣气蒿荒沤冐迎耜斯释开塞分寸皆如诏条有秋之期投锸前定请名渠曰刘公其广四寻而深半之两岸夹植杞柳万本下垂根以作固上生材以僃用仍岁旱沴而渠下田独有秋繇是邑人享其长利髙陵人防被惠风播为声诗今采其防而志于石文曰噫泾水之逶迤溉我公兮及我私水无心兮人多僻锢上游兮干我泽时逢理兮官得材墨绶紫兮刘君来能爱人兮恤其隠心既公兮言既尽县申府兮府闻天积愤刷兮沈疴痊划新渠兮百亩流行龙蛇兮止膏油遵水式兮田复制无荒区兮有良歳嗟刘君兮去翺翔遗我福兮牵我肠纪成功兮镌美石求信词兮昭懿绩  

昆明池一  

原说文云池者陂也　増三辅黄图云昆明池中有灵沼神池尧时治水尝停舟于此盖尧时已有池汉代因而深广耳　原汉书曰昆明池武帝元狩三年所穿也初汉欲求身毒国为昆明夷所闭昆明有滇池方三百里曰滇河汉将伐昆明以通身毒使谪卒伐棘上林象滇河作昆明池以习水战池周围四十里　増曹毘志怪云汉武凿昆明池极深悉是灰墨无复土举朝不解以问东方朔朔曰臣愚不足以知之可试问西域胡人帝以为朔不知也至后汉明帝时外国道人来洛阳时有忆方朔言者乃试以武帝灰墨问之荅云天地大劫将尽则劫烧此劫烧之余乃知朔言有防  

昆明池二  

増汉书曰武帝大脩昆明池列馆环之　班固西都赋曰集乎豫章之宇临乎昆明之池左牵牛而右织女似云汉之无涯茂树防蔚芳草被隄若摛锦与布绣烛燿乎其陂　张衡西京赋曰乃有昆明灵沼黒水元阯周以金堤树以柳杞豫章珍馆揭焉中峙牵牛立其左织女处其右日月于是乎出入象扶桑与蒙汜　原西京杂记曰昆明池中有戈船楼船各数百艘楼船上建楼橹戈船上建戈矛四角悉垂幡旄旌葆麾盖照烛涯涘又作二石人东西相对以象牵牛织女　又曰昆明池刻石为鲸鱼每雷雨鱼常鸣吼鬐尾皆动汉世祭以祈雨往往有验至昭帝幼冲不复习战于中养鱼以给诸陵祠余付长安市鱼乃贱　増酉阳杂俎曰汉武昆明池中有水网藻枝横侧水上长八九尺有似网目鳬鸭入此草中皆不得出因名之　晋潘岳西征赋曰乃有昆明池乎其中浩如河汉日月丽天旦似旸谷夕虞渊昔豫章之名宇披元流而特起仪景星于天汉列牛女以双峙图万载而不倾奄摧落于十纪擢百寻之层观今数仞之余址　唐书曰髙祖武徳九年三月庚寅幸昆明池习水战太宗冬日临昆明池有御制诗　景龙馆记曰中宗正月晦日幸昆明池赋诗羣臣应制百余篇帐殿前结防楼命上官昭容一首为新飜御制曲从臣悉集其下须臾纸落如飞各认其名怀之惟沈佺期宋之问二诗不下移时一纸飞坠乃沈诗也评曰二诗工力悉敌惜沈诗末句词气已竭宋诗云不愁明月尽自有夜珠来犹陡健耳　酉阳杂俎曰孙思邈尝隐终南山时大旱西域僧请于昆明池结坛祈雨凡七日缩水数尺忽有老人夜诣孙公求救曰余昆明池龙也胡僧利弟子脑将为药欺天子言祈雨命在旦夕乞法力加防孙谓曰昆明龙宫有仙方三千首尔传与予予将救汝老人曰此方上帝所禁今急矣固无所恡有顷捧方而至孙曰尔第还无虑胡僧也自是池水忽涨数日溢岸胡僧羞恚而死  

昆明池三  

原神池　灵沼【`并详前三辅黄图`】　伐棘　凿灰【`上见前汉书下见前志怪记`】　象滇　仪汉【`上见前汉书　下见前西征赋`】　刻石　仪星【`上见前西京杂记　下见前西征赋`】　元流　黑水【`上见前西征赋下见前西京赋`】　汤谷虞泉【`并见前西征赋`】　汉宇　尧舟【`上见前西都赋　下见前三辅黄图`】　珍馆名宇【`上见前西京赋下见前西征赋`】　习战　肄师【`汉书武帝凿昆明池以习水战潘岳西征赋曰伊兹池之肇穿肄水师于荒服`】　増养鱼　网藻【`上见前西京杂记`】  

【`下见前酉阳杂俎`】　鲸吼　龙求【`上见前石鲸鸣吼　下见前昆明池龙求救于孙思邈`】象扶桑　似蒙汜【`并详前`】　左牵牛　右织女【`并详前`】  

原锦绣陂　杞柳隄【`上见前西都赋下见前西京赋`】　増虚夜月　动秋风【`杜甫秋兴诗织女机丝虚夜月石鲸鳞甲动秋风`】　终南云影　渭北雨声【`江总昆明池诗曰终南云影落渭北雨声过`】　船疑槎度　珠似星来【`虞茂赋昆明池织女石曰船疑海槎度珠似客星来`】　石鲸分溜　劫烬隐沙【`唐太宗临昆明池诗曰石鲸分玉溜劫烬隐平沙`】　金隄税马　石岸横舟【`李百药和昆明池诗曰税马金隄外横舟石岸前`】　川通黑水　地派紫泉【`李乂昆明池应制诗曰川通黑水漫地紫泉流`】　太宗御制　昭容品诗【`唐太宗冬日临昆明池有诗　上官昭容彩楼品诗见前序`】　上巳泛舟　晦日侍宴【`宋之问上巳泛舟昆明池有序　中宗于正月晦日幸昆明命羣臣侍宴赋诗见前景龙馆记`】  

昆明池四  

原周以金隄【`见前`】　池濵得珠【`潘岳闗中记曰汉武作昆明池人钓鱼纶絶而去梦于帝求去其钩明日帝戏于池见鱼衔索帝取其钩放之阅三日复游池濵得珠一双帝曰岂非昔鱼之报也`】豫章馆　劫烧灰　出日月　似云汉【`并见前西都西京赋中`】増贞观献获【`唐书贞观五年太宗猎于昆明池献获于大安宫`】　问昆明开  

自何年日【`帝尝问许敬宗汉武开昆明池实何年日敬宗对元狩三年因伐昆明为此池以肄战也`】自作定昆池【`六帖云安乐公主尝请昆明池帝曰先帝未有以与人者主不恱自凿定昆池`】  

【`延袤数里定言可抗之也`】　鲸吼岁熟【`朝野佥载开元初石鲸吼岁大熟`】　紫云楼防霞亭【`唐书帝尝咏杜甫曲江辞有宫殿千门语意天寳时环江有观榭宫室问郑注即诏两神防治曲江并治昆明作紫云楼防霞亭`】　应制同用尧字【`唐时恩勅尚书省寮宴昆明池应制同用尧字如张嘉贞诗首句灵沼初开汉神池旧浴尧`】  

昆明池五  

原诗周庾信晩防昆明池诗曰春余足光景赵李旧经过上林柳腰细新丰酒泛多小船行钓鲤新盘待摘荷兰皐徒税驾何处有凌波　又和炅法师游昆明池诗曰秋光丽晓天鹢舸泛中川密菱障浴鸟髙荷没钓船碎珠萦断菊残丝绕折莲落花催斗酒栖乌送一隋江总秋日昆明池诗曰灵沼萧条望游人意绪多终南云影落渭北雨声过蝉噪金隄柳鹭饮石鲸波珠来照似月织处写成河此时临水叹非复采莲歌　隋薛道衡秋游昆明池诗曰灞陵因静退灵沼暂徘徊新船木兰楫旧宇豫章材荷心宜露竹径重风来鱼潜疑刻石沙暗似沈灰琴逢鹤欲舞酒遇菊初开羇心与秋兴陶然寄一杯　虞茂赋昆明池一物得织女石诗曰隔河图列宿清汉象昭囘支机就鲸石拂镜沈池灰船疑海槎度珠似客星来所恨双蛾敛逢秋遂不开　元行恭秋游昆明池诗曰旅客伤羇逺樽酒慰登临池鲸隐旧石岸菊聚新金阵低云色近行髙雁影深欹荷泻圜露卧柳横清阴衣共秋风冷心学古灰沈还似无人处幽兰入雅琴　唐太宗冬日临昆明池诗曰石鲸分玉溜劫烬隐平沙柳影冰无叶梅心冻有花寒野疑朝雾霜天散夕霞欢情犹未极落景遽西斜　李百药和许侍郎游昆明池诗曰神池望不极沧波接逺天仪星似河汉落景虞泉年深平馆宇道泰偃戈船差池下鳬雁掩映生云烟浪花开已合风文直且连税马金隄外横舟石岸前羽觞倾緑蚁飞日落红鲜积水浮深智明珠耀雅篇大鲸方逺系沈灰独未然知君啸俦侣短翮徒聮翩　任希古和七月七日游昆明池诗曰秋风始摇落秋水正澄鲜飞眺牵牛渚激赏镂鲸川岸珠渝晓魄池灰敛曙烟泛槎分泻汉仪星别构天云光波处动日影浪中悬惊鸿结蒲弋游鳞入庄筌萍叶疑江上菱花似镜前长林代轻幄细草即芳筵文华开翠岱笔海控清涟不挹兰尊圣空仰桂舟仙　沈佺期奉和晦日幸昆明池诗曰法驾乗春转神池象汉囘双星遗旧石孤月隐残灰战鹢逢时去恩鱼望幸来岸花缇骑绕隄柳幔城开思逸横汾唱歌流宴镐杯微臣凋朽质羞覩豫章材　宋之问奉和晦日幸昆明池诗曰春豫灵池防沧波帐殿开舟凌石鲸度槎拂斗牛囘节晦蓂全落春迟柳暗催象滇看浴景烧劫辨沈灰镐饮周文乐汾歌汉武才不愁明月尽自有夜珠来　増唐苏颋昆明池晏坐王兵部珣见示以三韵因而有荅诗曰画舸疾如飞遥遥泛夕晖石鲸吹浪隐玉女歩尘归独有衔恩处明珠在钓矶　沈佺期昆明池侍宴应制诗曰武帝伐昆明穿池习五兵水同河汉在馆有豫章名我后光天徳垂衣文敎成黩兵非帝念劳物岂皇情春服过鲸沼云旗出凤城灵鱼衔寳跃仙女废机迎柳拂旌门暗兰依帐殿生还如流水曲日晩棹歌声　张嘉贞恩敕尚书省寮宴昆明池应制同用尧字诗曰灵沼初开汉神池旧浴尧昔人徒习武明代此闻韶地脉山川胜天恩雨露饶时光牵利舸春淑覆柔条芳醖酲千日华牋落九霄幸承欢赉重不觉醉归遥　苏颋恩敕尚书省寮宴昆明池应制同用尧字诗曰露渥洒云霄天官次斗杓昆明四十里空水极晴朝雁似衔红叶鲸疑喷海潮翠山来彻底白日去囘标泳广渔槎溢浮深妓舫摇饱恩皆醉止合舞共歌尧　又奉和晦日幸昆明池应制诗曰炎厯事边陲昆明始凿池豫游光后圣征战罢前规霁色清珍宇年芳入锦陂御杯兰荐叶仙仗柳交枝二石分河泻双珠代月移微臣此翔泳恩广自无涯　李乂奉和晦日幸昆明池应制诗曰玉辂寻春赏金堤重晦游川通黒水漫地派紫泉流晃朗扶桑出绵聮树杞周鸟疑埋海处人似隔河秋劫尽灰犹识年移石故留汀洲归棹晩箫鼓杂汾讴  

増赋唐张仲素涨昆明池赋曰空阔灵沼苍茫旧规昔穿焉迎秋而大阅戎舰今涨也乗春而无竭陂池惟时阳候既序阴冰已泮天子乃诏京尹以亢役命水工而叶赞陈众力而云锸勃兴决万派而箭流共灌澹汪汪之积水似耿耿之斜汉况复谷雨初霁夭桃正春总上善以利物涵圣泽之深仁轶彼宫沼弥如海滨鼓金堤之曲岸扬石鲸之彩鳞浪涌烟郊更失辨牛之涘日华翠防才分织女之津伊昔殊荒未化勤逺是思非障泽之潴矣将水战而【`疑作肄`】之构馆浮鹢以遨以嬉防獭呈形有于文身之俗鳬鹥乱响如习乎下濑之师春水平兮波缓春日煦兮沙暖虽守柔以易狎竟安卑而就满重泉之沬骚骚而若囘浅沚之毛离离而渐短至若镜朗风澄明不流沃余润于荒野引孤光于钓舟岂独鼈蜃是献实亦龙载游厥迹既往前闻可想故人遥集曽分劫火之灰蕃帅来朝暗识滇河之象其涨则那式咏且歌开郑白之坟衍流畎浍以天波瑞气长凝表宸居之在镐晴虹乍饮若荣光之出河大哉水之为量皆从夫一勺之多  

増序唐宋之问上巳泛舟昆明池宴宗主簿席序曰暮春脩以文之防上巳邀祓禊之游乃结搢绅撰清辰殷殷辚辚歊雾惊尘望昆明之滨观其大浸川陆博资畿甸鳬鹥发海来往沈浮日月丽天东西出入千年珍馆无复豫章四面金堤仍同树杞是日也骈肩错毂僃朝野之欢娱袨服靓妆匝都城之里闬翠幕星布锦帆霞属余沥下醉于绡人新声逺聒于川后纵目遐览识皇代之承平得意同归有吾侪之行乐髙朋一座桂树藂生君子肆筵玉山交映束晳以言谈得俊张华以史汉先鸣登防酒而无荒弦清琴而自逸于是渉连榻命孤舟桃水涨而浦红苹风摇而浪白逼匡阜兮遵彭蠡邈矣载浮指衡岳而超洞庭眇焉疑到曲岛之光灵乍合神魂密游中流之萍藻忽开鱼潜动睎镂鲸而鼓棹共看烧劫之灰厯牵牛而问津欲取支机之石晴光划野有象而必形夕阳照山无奇而不见思溢今古心摇草木汉家城阙遗之以杂霸之风秦塞膏腴润之以太平之色景穷胜践归限严闉思染翰于上林愿挥戈于蒙汜主称未醉惟见马驻浮云宾共少留自有鱼衔明月宫商待叩羣公之获助已多序引先题下走之求蒙不逮请授素幅以颂佳游使一时之兴咏遥存千古之姓名常在　孙逖宰相及百官定昆明池旬宴序曰皇帝御天下之十有九载赐羣臣十日宴所以毕春气乐太平也越三月己巳防于定昆明池于是秉钧宗公执事庶尹华衮赤舄黼衣绣裳奉璋峩峩佩玉锵锵仰丹阙而拜命俯清川而乐饮大庖孔硕尹京为致饩之司防酒思柔柱史为佐樽之政既锡之以髙防又恱之以僃乐脩妓罗舞名倡间歌含姑洗于钟鼓动阳春于羽籥陟则设帟降则具舟艕文鹢以泝洄与飞鸥而狎玩鲂鱮甫甫鳬鹥翼翼熏风敷散于草木喜气宛延于郊甸亦既醉止于胥乐兮  

漕河一  

原白帖曰水运曰漕　増文献通考东莱吕氏曰古者天子中千里而为都公侯中百里而为都天子之都所贡入者不过五百里诸侯之都所贡入者不过五十里所以禹贡所载入于渭入于河之不过是达朝廷之路耳如管子所论粟行三百里则无一年之积粟行五百里则无二年之积孙子所谓千里馈粮士有饥色又是当日诸侯侵伐一时转输之道则如此至秦并诸侯罢五等置郡运天下之粟然后漕运之法自此兴而漕河亦自此讲矣　按政术部中详载漕运而水部先有漕河一则漕运既专叙歴代仓庾漕河宜僃考歴代河渠即河渠之无与于漕但资民田灌溉者亦不得混入焉  

漕河二  

増左传曰晋饥秦输之粟自雍及绛相继命之曰泛舟之役【`虽秦晋两国一时之输而雍绛水运相通实漕河之见端也`】　春秋鲁哀公九年秋吴城邗沟通江淮【`以通粮道东北通射阳湖西北至宋口入淮今广陵邗江是也`】秦本纪曰始皇欲北伐使天下飞刍挽粟起于黄腄  

琅邪负海之郡转输北河　史记曰娄敬说髙帝都闗中张良曰闗中阻三面而守独以一面东制诸侯诸侯安定河渭漕挽天下西给京师诸侯有变顺流而下足以委输敬说是也　孝武本纪云元光六年春穿漕渠通渭　食货志曰先是十余岁河决灌梁楚地而缘河之郡隄塞河辄坏决费不可胜纪其后番系欲省底柱之漕穿汾河渠郑当时以渭漕囘逺凿漕直渠自长安至华阴而朔方亦穿溉渠作者各数万人费亦各以钜万千数　后汉书张纯传曰建武二十三年纯为大司空上言穿阳渠引洛水为漕大得其利【`注阳渠在洛阳城南`】　王景传曰景沈深多技艺永平十二年议脩汴渠乃引见景景陈其利害帝善之又以尝修浚仪渠功业有成赐景山海经河渠书禹贡图及钱帛衣物夏遂发卒数十万遣景与将作谒者王吴共脩渠筑隄自荥阳漕渠东至千乗海口千余里景商度地势凿山阜破砥碛十里立一水门令更相注明年渠成于漕大利帝亲自廵行诏滨水郡国置河隄员吏拜景为河隄谒者　孝章本纪曰建初三年诏罢常山滹沱石臼河漕因谒者邓训上言此漕难成也　晋食货志曰魏脩广淮阳百尺渠上引河流下通淮颍以便漕又大治大陂于颍南颍北　又曰贾逵为豫州刺史南与吴接脩水战之具遏汝水造新陂又通运渠二百余里所谓贾侯渠也　隋食货志曰文帝以渭水多沙漕者苦之开皇四年诏左庶子宇文恺帅水工凿引渭水三百里名广通渠漕运通利　本纪云开皇七年于扬州开山阳渎以通漕郭衍传曰衍于开皇九年为开漕渠大监凿引渭水自大兴城【`即西京城也`】至潼闗四百余里闗中赖之名富人渠薛胄传曰开皇中胄为兖州刺史先是城东沂泗水  

合而南流泛滥胄积石堰之决令西注通漕利尽淮海号为薛公丰兖渠　通典云炀帝大业元年开通济渠西通河洛南达江淮天下利于转输　唐食货志曰唐都闗中土地狭所出不足给京师常漕东南之粟髙祖太宗用物有节髙宗后岁用益多开元二十一年裵耀卿请置东西仓以避三门水险谓之水陆运【`史记正义底柱山俗名三门山`】二十九年李齐物凿砥柱以通漕然水益湍悍舟不能入天寳三年韦坚代为水陆运使始汉有运渠起阙门西抵长安通山东租赋迄隋常治之坚乃占咸阳壅渭为堰初浐水衔苑左有望春楼坚于楼下凿为潭以通漕三年而成【`唐志望春楼即在长乐陂也`】赐名广运潭自裵耀卿言漕事进用者以坚为最未几潭不可漕付司农掌之为捕鱼之所　黎干传曰唐大厯元年干迁京兆尹以治称京师苦樵薪乏干自南山开渠抵景风延喜门入苑以漕薪炭帝御安福门覩之干密具船作倡优水嬉以媚帝久之渠不就　齐澣传曰开元中澣为润州刺史北距步沙尾纡汇六十里舟多败溺澣徙漕路由京口埭下治伊娄渠二十五里以渡扬子岁无覆舟减运钱数十万又立伊娄埭官征其入岁利百亿文献通考曰宋都于汴其初四河所运未有定制至太平兴国以后汴河黄河惠民河广济河岁运五百五十万石　陈止斋曰汴都漕运分为四路江南淮南浙东西荆湖南北六路之粟自淮入汴至京师陜西之粟自三门白波转黄河入汴至京师陈蔡之粟自闵河蔡河入汴至京师【`闵河蔡河本一水即惠民河也`】京东之粟自五丈河歴曹济及郓至京师四河所运惟汴河最重　玉海云宋干徳淳化中屡疏黄河运道天圣七年髙弁髙继密等上黄河诸埽图　舆地广记曰汴河盖古莨荡渠也首受黄河水自隋开浚以通江淮漕　玉海曰熙宁四年命发运副使史公弼脩泗州洪泽河九年王子京脩运盐河自泰州至如皐百七十余里元丰二年浚淮南运河自召伯堰至仪眞十四节六年发运副使蒋之奇请开治长淮洪泽河役民夫九万二千元符元年脩楚州河赐名通涟河皆为东南漕渠计也　续文献通考曰元都于燕漕专恃乎东南其初运由海道世祖时因寿张尹韩仲晖献议于至元二十六年兴工起东平州安民山西南道寿张西北二百五十里抵临清引汶絶济直属御河即今衞河建闸三十有一以节蓄泄遂名防通河　又曰大通河即潞河也至元二十九年以郭守敬为都水监守敬导昌平县白浮村神仙泉过双塔榆河引一畞玉泉诸水入城汇于积水潭从东折而南入旧河每十里置一闸以时蓄泄赐名曰通惠　又记淮安漕道曰自汉以来即有髙家堰在淮安之东南永乐间筑堤堰上以防淮水东侵又有府北凿河蓄诸湖水南接清口凡六十里曰清江浦乃运船由江入淮之道又记扬州髙寳运道曰髙邮邵伯等湖皆有石隄运船触隄往往败溺治三年于髙邮湖东开新河以避其险曰康济河万厯十二年又于石隄之东开新河二十余里以避寳应槐角楼一带之险名曰济河　又记徐吕二洪漕道曰徐州洪在徐州为运河要害乱石峭立凡百余步成化四年命凿石以利舟楫吕梁洪在徐州东南六十里有上下二洪相距七里亦运河要害成化八年甃二石隄  

漕河三  

増都秦　输渭【`西汉及唐都咸阳天下漕皆输渭水`】　宅梁　归汴【`东汉及宋宅洛阳天下漕皆归汴渠`】　王燕　贡潞【`元及明王幽燕天下漕皆贡潞河`】　百尺五丈【`魏脩淮阳百尺渠以便漕见前晋食货志　宋漕一自五丈河即广济河也见前文献通考`】千乗　三门【`汉脩汴渠漕东至千乘海口见前王景传　唐裵耀卿兼水陆运避三门之险`】  

【`见前唐食货志`】　富人　惠民【`隋开皇中开漕渠曰富人渠见前郭衍传　宋漕一自惠民河见前文献通考`】　凿潭　图埽【`韦坚凿广运潭以集漕艘见前唐食货志　宋天圣中髙继密等上黄河诸埽图见前玉海`】　广济　防通【`宋漕河有四一名广济河见前文献通考　元运自东平州抵临清名防通河见前续文献考`】　永济　大通【`隋炀帝于河北开永济渠见通鉴　元漕防大通河即潞河也见文献通考`】　贾侯　薛公【`贾逵刺豫州开运渠遂名贾侯渠见前晋食货志　隋薛胄刺兖州决水通漕名薛公丰兖渠见前薛胄传`】　原通零桂达褒斜【`杜预传预鎭襄阳开阳口起夏水达巴陵千余里以通零桂之漕　汉书元光中人有上书欲通褒斜道及漕事下张汤作褒斜道果便近而水多湍石不可漕`】　治滹沱　镌底柱【`后汉建初中罢滹沱石臼河漕见前本纪　阳焉言河上下患底柱隘可镌广之上使焉镌之而水益湍怒`】増开伊娄　脩洪泽【`唐齐澣刺润州开伊娄渠于京口见前澣传　宋熙寜中史公`】  

【`弼蒋之奇脩淮泗洪泽河见前玉海`】　升楼望　御门观【`唐韦坚作广运潭于望春楼下明皇升楼望之大恱见唐食货志　黎干开渠以漕薪炭代宗御安福门观之见前干传`】　永平廵开皇诏【`汉明帝永平十二年廵行汴渠　隋文帝开皇初大讲漕渠首引渭水有诏并见后`】  

长乐陂前　望春楼下【`唐广运潭开在望春楼下楼即在长乐陂前见前`】　原树栅立埭　烧石翦木【`晋书谢元既克苻坚乘胜下兖州患水涩运艰乃堰吕梁水植栅立七埭为派以利运漕　后汉虞诩传诩为武都守运道艰涩诩案行自沮至下辨数十里烧石翦木以开漕`】　増贾让三策　刘晏一书【`汉待诏贾让上治河三策　唐转运使刘晏遗宰相书论漕渠`】　渠因贾着　渎以孟名【`上见前贾侯渠　地理志常州武进县西有孟渎`】　汉优王景　唐宠韦坚【`王景以治渠拜河隄谒者　韦坚以转运进常侍并详前`】　雍绛泛舟实始漕政　江淮运道遂富国租  

漕河四  

増溃渭洞河【`班固西都赋东郊有通沟大漕溃渭洞河`】　泛舟山东【`又曰泛舟山东控引淮湖与海通波`】　都水【`汉百官表三辅皆有都水如冯参领护左冯翊都水刘向领防三辅都水`】河隄谒者【`汉志王延世领河隄谒者秩千石或名其官为防都水使者`】　经明禹  

贡【`汉平当传当以经明禹贡使行河领河隄`】　言水灾【`李寻传以寻言且有水灾拜寻骑都尉使防河隄`】　五谒者【`晋傅元传元上防曰先帝分河隄为四部凡五谒者以水功至大非一人所周也`】　拖渠【`鲍照芜城赋拖以漕渠注谓邗沟也`】　引粟淮海【`潘岳西征赋漕引淮海之粟`】　疏嘉陵江漕【`地理志唐元和中节度使严砺自县以西开嘉陵江二百里焚巨石沃醯以碎之通漕以馈成州戍兵`】　运木渠【`防要唐大厯元年凿运木渠自京兆府东入于上苑`】漓水漕【`唐李渤传柱州有漓水秦命史禄伐粤凿为漕马援讨征侧复治以通餽后江水溃毁每饷役数十户济一艘渤洒浚旧道障泄得宜舟楫利焉`】　隋害唐利【`皮日休作汴河铭曰在隋则害在唐则利`】　元丰导洛记【`玉海宋元丰元年都水丞范子渊画十利请导洛通汴以便漕因刻元丰导洛记于洛口庙`】　黄陵冈石人眼【`元史黄河决漕运使贾鲁议必塞北河疏南河役不大兴害不能已先是河南北童謡云石人一只眼挑动黄河天下反及鲁治河果于黄陵冈得石人一眼而汝颍之兵起`】　论歴代建都漕道【`明总督漕运王宗沐疏曰唐都于秦有险可依而无水通利有险则天寳兴元恃其强无水则防昌大中受其贫宋都于梁有水通利而无险可依有水则景徳元祐享其全无险则重和宣和受其敝元明相继都燕北有居庸巫闾以为城南有天津大通以为池梁秦之所不得望也`】  

漕河五  

増诗元王恽挽漕篇曰汤汤汶水波西骛复东注势虽汗漫来止可流束楚发源本清浅入夏即沮洳安能浮重载通漕越齐鲁有时泛商舶潦涨借秋雨船官行有程至此日艰阻钜野到齐东着浅凡几处必资州县力涩滞方可度漫村赶丁夫所在沸官府先司刮流沙推挽代篙艣硬拖泥水行奚异奡荡努涉寒战股腓负重伤背膂咫尺逺千里跬步百举武兹焉幸得过断流行复阻又须集牛车陆递入前浦中间吏因縁为弊不可数舟中一斛粟百姓几辛苦今复起堰埧壅积百方御木石动万计科配困氓伍不思根源微隄障深几许转漕本便民广储实国补事功贵顺成勉强终龃龉惜将生民力委弃若泥土山东实重地一静乃可抚尝闻建隆间有相曰赵普凡百投利人罢遣皆不取以兹报国恩后世比申甫黄阁十余年清风一万古　又通漕引曰汉家鼎定天西北万乗千官必供亿近年职贡仰江淮海道转输多覆溺东阿距泉【`清泉县`】二百八瀹注西来与清合安流取直民力省积水浮纲才两闸自昔河防争横议祗办薪刍不胜计宣防瓠子至今悲以彼方兹功极细役徒三万期可毕一动虽劳终古利裹粮荷锸去莫迟行看连樯东过蓟休说春潭得寳歌长笑韦郎空侈丽从今粒米斗三钱狼藉都城乐丰岁  

増诏隋文帝开漕渠诏曰京邑所居五方辐凑重闗四塞水陆艰难朕君临区防兴利除害公私之弊情所愍之故东发潼闗西引渭水因借人力开通漕渠已令工匠廵歴渠道观地理之宜审终久之义可使官及私家方舟巨舫晨昏运漕防泝不停诚知时当炎暑动致疲劳然不有暂劳安能永逸宣告人民知朕意焉  

増考宋马端临漕渠考曰案西汉与唐俱都闗中皆运东南之粟以饷京师自河渭泝流而上然汉武帝时运六百万斛唐天寳极盛之时一岁能致四百万斛余岁止二百五十万斛至徳以后仅百余万而已俱未能及汉之数将运弥艰费弥重耶抑古今水道有险易之不同耶  

増奏疏宋元祐七年知扬州苏轼上疏曰臣窃见嘉祐中张方平论京师军储云今之京师古所谓陈留四通八达之地非如雍洛有山河之险足恃也特恃重兵以立国国恃食食恃漕漕路一梗朝廷无所措手足矣其所陈十四策实可采云　明丘濬奏议曰臣惟运东南粟以实京师在汉唐宋皆然然汉唐都闗中宋都汴梁所漕之河皆因天地自然之势非若防通一河前代所未有而元人始创为之也元人为之所运仅数十万而今日极盛之数则逾四百万盖十倍之矣昔宋人论汴水以为大禹疏凿隋炀开濬终为宋人之用呜呼夏至隋隋至宋中经朝代非一谓天意颛在宋臣不敢知若元之为此河以为我朝用其意岂不彰彰然明矣哉  

## 御定渊鉴类函卷四十

帝王部一【`帝王总载`】  

帝王总载一  

増易干大象曰夫大人者与天地合其徳与日月合其明与四时合其序与神合其吉凶先天而天弗违后天而奉天时易泰大象曰后以财成天地之道辅相天地之宜以左右民书太甲曰一人元良万邦以贞周书泰誓曰亶聪明作元后元后作民父母　书洪  

范曰皇建其有极敛时五福用敷锡厥庶民惟时厥庶民于汝极锡汝保极　诗周颂曰宣哲维人文武维后燕及皇天克昌厥后　原礼记曰天子者与天地参徳配天地兼利万物与日月并明明照四海而不遗防小其在朝廷则道仁圣礼义之序燕处则聴雅颂之音行歩则有环佩之声升车则有鸾和之音居处有礼进退有度百官得其宜万事得其序増左传臧哀伯曰君  

人者将昭徳塞违以照临百官犹惧或失之故昭令徳以示子孙是以清庙茅屋大路越席大羮不致粢食不凿昭其俭也衮冕黻珽带裳幅舄衡紞纮綖昭其度也藻率鞞鞛鞶厉游缨昭其数也火龙黼黻昭其文也五色比象昭其物也钖鸾和铃昭其声也三辰旂旗昭其明也夫徳俭而有度登降有数文物以纪之声明以发之以照临百官百官于是乎戒惧而不敢易纪律　家语曰季康子问于孔子曰何谓五帝孔子曰天有五行水火金木土分时化育以成万物其神谓之五帝古之王者易代而改号取法五行更王终始相生亦象其义是以太昊配木以木徳王于天下色尚青炎帝配火以火徳王于天下色尚赤黄帝配土以土徳王于天下色尚黄少昊配金以金徳王于天下色尚白颛顼配水以水徳王于天下色尚黒　易纬曰帝者天号也徳配天地不私公位称之曰帝天子者继天治物改正一统各得其宜父天母地以养人至尊之号也大君者君人之盛也　易书大传曰天立五帝以为相四时施生法度明察春夏庆赏秋冬刑罚帝者任徳设刑以象之言能行天道举措审谛也　书正义曰帝者天之一名帝者谛也言天荡然无心忘于物我公平通逺举事审谛故谓之帝也五帝道同于此亦能审谛故取其名　原尚书刑徳考曰帝者天号也王者人称也天有五帝以立名人有三王以正度天子爵称也皇者煌煌也　韩诗外传曰君者何曰羣也敢羣天下万物而除其害者谓之君　礼斗威仪曰帝者得其根核王者得其英华霸者得其附枝故帝道不行不能王王道不行不能霸霸道不行不能守其身　増春秋运斗枢曰皇者天天不言四时行焉百物生焉三皇垂拱无为设言而民不违道徳元泊有似皇天故称曰皇皇者中也光也也含履中开阴布纲上合皇极其施光明指天画地神化潜通煌煌盛美不可胜量　原春秋演孔图曰正气为帝间气为臣秀气为人　春秋考耀文曰王者往也人所输向人所乐归　春秋繁露曰徳侔天地者称皇帝天祐而子之称天子　増孝经钩命诀曰三皇歩五帝骤三王驰五霸骛接上称天子明以爵事天接下称帝王明以号令臣下　原白虎通曰帝王者号也号者功之表也所以表功明徳号令臣下也　蔡邕独断曰上者尊位所在也太史令司马迁记事当言帝则依违之但言上不敢泄渎言尊号者尊王之义也乘舆出于律文曰敢盗乘舆服御物谓天子所服食者也天子至尊不敢泄渎言之故托于乘舆也天子以天下为家不以京师宫室为常处当乘舆以行天下或谓之车驾天子自谓行在所今虽在京师言在所行也廵狩天下所奏事处皆为宫在长安则曰长安宫在泰山则曰泰山宫唯当时所在　増蔡邕曰称朕古者上下共之臯陶与帝舜言称朕屈原曰朕皇考至秦独以为尊称汉遂因之而不改也　独断曰陛阶也所由升堂也天子必有近臣执兵陈于陛以戒不虞谓之陛下者羣臣与天子言不敢指斥称天子故呼在陛下而告之因卑达尊之义也　独断曰百官小吏称天子曰天家天子无外以天下为家故称天家　原六韬曰王者之道如龙之首髙居逺望深视而审聴神其形而散其精若天髙而不可极若川深而不可测故可怒而不可怒臣乃为虎可杀而不杀大贼乃发兵势不行敌国乃强　増又曰昔者帝尧之王天下金银珠玉不饰锦绣文绮不衣竒怪珍异不视玩好之噐不寳滛佚之乐不聴宫垣屋室不垩甍桷椽楹不斵茅茨编庭不剪鹿裘御寒布衣掩形粝粱之饭藜藿之羮不以役作之故害民耕织之时削心约志从事乎无为吏忠正奉法者尊其位廉洁爱人者厚其禄民有孝慈者爱敬之尽力农桑者慰勉之旌别淑慝表其门闾平心正节以法度禁邪伪所憎者有功必赏所爱者有罪必诛育养天下鳏寡孤独振赡祸亡之家其自奉也甚薄其赋役也甚寡故万民富乐而无饥寒之色百姓戴其君如日月亲其君如父母　老子曰道大天大地大王亦大域中有四大而王居其一焉　文子曰昔者圣人仰取象于天俯取度于地中取法于人调阴阳之气和四时之节察陵陆水泽肥墽髙下之宜以立事生财除饥寒之患辟疾疢之灾中受人事以制礼乐行仁义之道以治人伦列金木水火土之性以立父子之亲而成家听五音清浊六律相生之数以立君臣之义而成国察四时孟仲季之序以立长幼之节而成官列地而州之分国而治之立大学以敎之此治之纲纪也得道则举失道则废　又曰夫人君不出户而知天下者因物以识物因人以知人故积力之所举即无不胜也众智之所为即无不成也千人之众无絶粮万人之羣无废功　原管子曰明一者皇察道者帝通徳者王谋得兵胜者霸　又曰黄帝立明堂之议上观于贤也尧有衢室之问下听于民也舜有告善之旌而主不蔽也禹立谏鼓于朝而备讯也汤有总街之廷观民非也武王有灵台之宫贤者进也此古圣帝明王所以有而勿失得而勿止也　增庄子曰夫帝王之徳以天下为宗以道徳为主以无为为常无为也则用天下而有余有为也则为天下用而不足　庄子注至人不役志以经世而虚心以应物诚信着于天地不争畅于万物然后万物归怀天地不逆故徳音发而天下响防景行彰而六合俱应而后始可以经寒暑渉治乱而不与逆忤也　邓析子曰势者君之舆威者君之策臣者君之马民者君之轮势固则舆安威定则策劲臣顺则马良民和则轮利为国失此必有覆车奔马折轮败载之患　原韩子曰明王制其臣下者二柄而已矣二者刑徳也杀戮之谓刑庆赏之谓徳　増韩非子曰君无见其所欲君见其所欲臣将自雕琢君无见其意君见其意臣将自表异　原孙卿子曰人主者守至约而详事见狭而切垂衣裳不下簟席之上而海内之民莫不愿得以为帝王　董子曰古之人造文字者三画而连其中谓之王三画者天地与人也连中者通其道也取天地与人之才而参之非王者其孰能当　尸子曰孔子曰商汝知君之为君乎子夏曰鱼失水则死水失鱼犹为水也孔子曰商知之矣　吕氏春秋曰始生者天也养成者人也能养天之所生而为天子　又曰五帝先道而后徳故徳莫盛焉三王先徳而后事故事莫功焉五霸先事而后兵故兵莫强焉　淮南子曰帝者体太一王者法隂阳霸者则四时君者应六律体太一者牢笼天地弹压山川含吐隂阳申泄四时纪纲八极经纬六合覆露照导普汜而无私翾飞蠕动莫不仰徳而生法隂阳者承天地之和形万类之体含气化物以成形则四时者春生夏长秋冬藏取与有节出入有时开阖张敛不失其序喜怒刚柔不杂其理用六律者生之与杀也赏之与罚也予之与夺也非此无道　又曰人主者以天下之目视以天下之耳聴以天下之智虑以天下之力动是故号令能下究而臣情得上闻百官修道羣臣辐辏喜不以赏赐怒不以罪诛増又曰人主之术处无为之事而行不言之教清静而不动一度而不摇因循而任下责成而不劳是故心知规而师傅谕导口能言而行人称辞足能行而相者先导耳能聴而执政进谏是故虑无失策谋无过事言为文章行为仪表于天下　又曰古之王者冕而前旒所以蔽明也黈纩塞耳所以掩聪也天子外屏所以自障也故所理者逺则所在者迩所治者大则所守者少董仲舒曰天者羣物之祖也故徧覆包含而无所殊建日月风雨以和之经阴阳寒暑以成之故圣人法天而立道亦溥爱而无私布徳施仁以厚之设义存礼以导之春者天之所以生也仁者君之所以爱也夏者天之所以长也徳者君之所以养也霜者天之所以杀也刑者君之所以罚也由是言之天人之征古今之道也董子曰为人君者正心以正朝廷正朝廷以正百官正百官以正万民正万民以正四方四方正逺近莫不一于正而无有邪气奸其间者是以阴阳调而风雨时羣生和而万民殖五谷熟而草木茂天地之间被润泽而大丰羙四海之内闻盛徳而皆来臣诸福之物可致之祥莫不毕至而王道终矣　说苑齐宣王谓尹文曰人君之事何如尹文对曰人君之事无为而能容下夫事寡易从法省易因故民不以政获罪也大道容众大徳容下圣人寡为而天下理矣　桓谭新论曰夫上古称三皇五帝而次有三王五霸此皆天下君之冠首也故言三皇以道治五帝用徳化三王由仁义五霸以权智其说曰无制令刑罚谓之皇有制令而无刑罚谓之帝赏善诛恶诸侯朝事谓之王兴兵约盟以信义矫世谓之霸王者往也言其恵泽优防天下归往也王道纯粹其徳如彼霸道駮杂其功如此俱有天下而君万民垂统子孙其实一也　文中子闗朗曰圣人辅相天地准绳阴阳恢皇纲立人极修策逈驭长罗逺驾昭治乱于未然算成败于无兆　原帝王世纪曰孔子称天子之徳感天地洞八方是以化合神者称皇徳合天地者称帝仁义合者称王　又曰礼称至道以王义道以霸观髙祖之取天下也遭秦暴乱不阶尺寸之资不握将相之柄发迹泗亭奋其智谋衔勒英雄鞕驱天下或以徳致或以义成事以权断顺逆不常霸王之道杂焉是以居帝王之位而无一定之制三代之美固难及矣　増前汉东方朔曰本仁祖义褒有徳录贤能诛恶乱总逺方一统类美风俗此帝王所由昌也　汉刑法志曰天子畿方千里提封百万井定出赋六十四万井戎马四万匹兵车万乘故称万乘之主　宋志曰夫体睿穷几含灵独秀谓之圣人所以能君四海而役万物使动植之莫不各得其所百姓仰之懽若亲戚芳若椒兰故为旗章舆服以崇之玉玺黄屋以尊之以神器之重推之于兆民之上自中智以降则万物之为役者也　原宋玉九辨曰君之门以九重　增班固答賔戏曰其君天下也炎之如日威之如神涵之如海养之如春譬犹草木之植山林鸟鱼之毓川泽参天地而施化岂云人事之厚薄哉　原汉杂事录曰古者天子称皇其次称王秦承百王之末为汉驱除自以徳兼三皇五帝故并为号　増汉杂事录曰汉有天下号曰皇帝自称朕人臣称之曰陛下其命令曰制诏衣冠车马器械百物曰乘舆所在曰行在所至曰幸所居曰某禁中所进曰御风俗通曰易称天先春而后秋地先生而后凋日月  

先光而后幽是以王者则之亦先敎而后刑三皇结绳五帝画像三王肉刑五霸黠巧此言歩骤稍有优劣也蒋济万机论曰五帝官天下故传之贤三王家天下  

故传之子今指天子为官家则犹言帝王也　资暇集曰至尊以天下为宅四海为家故曰宅家　唐书太宗曰人主惟有一心而攻之者甚众或以勇力或以辩口或以謟防或以奸诈或以嗜欲辐辏攻之各求自售以取宠禄人主少懈而受其一则危亡随之此其所以难也　魏征曰求木之长者必固其根本欲流之逺者必浚其泉源思国之安者必积其徳义源不深而望流之逺根不固而求木之长徳不厚而思国之安臣虽至愚知其不可而况于明哲乎凡昔元首承天景命善始者实繁克终者盖寡岂取之易守之难乎盖在殷忧必竭诚以待下既得志则纵情以傲物竭诚则吴越为一体傲物则骨肉为行路怨不在大可畏惟人载舟覆舟所宜深戒诚能见可欲则思知足以自戒将有作则思知止以安人念髙危则思谦冲而自牧惧满盈则思江海下百川乐盘逰则思三驱以为度忧懈怠则思慎始而敬终虑壅蔽则思虚心以纳下惧谗邪则思正身以黜恶恩所加则思无因喜以谬赏罚所及则思无以怒而滥刑总此十思兹九徳简能而任之择善而从之文武并用垂拱而治何必神劳苦思代百司之职役哉陆贽曰愚智兼纳洪纤靡遗盖之如天容之如地垂旒黈纩而绌其聪察匿瑕藏疾而务于包容不示威而人畏之如雷霆不用明而人仰之如日月此天子之徳也司马光曰人君大徳有三曰仁曰明曰武仁者非妪  

煦姑息之谓也兴敎化修政治养百姓利万物此人君之仁也明者非烦苛伺察之谓也知道谊识安危别贤愚辨是非此人君之明也武者非强亢暴戾之谓也唯道所存断之不疑奸不能惑佞不能移此人君之武也蘓轼曰人君以至诚为道以至仁为徳守此二言终  

身不易尧舜之至也何谓至诚上自大臣下至小民内自亲戚外至四夷皆推赤心以待之不可以丝毫伪也丝毫之伪一萌于心如人有病先见于脉如人饮酒先见于色声色动于几防之间而猜阻行于千里之外矣何谓至仁亲臣如手足视民如赤子戢兵省刑时使薄敛行此六事而已　程子曰君道之大在乎稽古正学明善恶之归辨忠邪之分晓然趋道之至正又在乎君志先定君志定而天下之志成矣夫义理不先定则多听而易惑志意不先定则守善而或移惟在以圣人之训为必当从以先王之治为必可法不为后世駮杂之政所牵滞不为流俗因循之论所迁改信道极于笃自知极于明去邪勿疑任贤勿贰必期致治于三代之隆而后已也然天下之事患尝生于忽防而志亦戒乎渐习故古之人君虽从容燕闲必有训诵箴谏左右前后罔匪正人所以辅成徳业诚能尊礼老成访求儒学之士不劳以官职俾日亲便坐讲论道义又博访俊彦陪侍法从朝夕延见讲磨治体则睿知益明王猷允塞朱子曰天子至尊无上其居处则内有六寝六宫外有三朝五门其嫔御侍从饮食衣服货贿之官皆领于冢宰其冕弁车旗宗祝巫史卜筮瞽侑之官皆领于宗伯有师以道之敎训有傅以傅其徳义有保以保其身体有师氏以媺诏之有保氏以谏其恶前有疑后有丞左有辅右有弼其侍御仆从罔匪正人以旦夕承弼厥辟出入起居罔有不钦发号施令罔有不臧在舆有旅贲之规位宁有官司之典倚几有训诵之谏居寝有御之规临事有瞽史之道寓居有工师之诵史有书瞽奏诗工诵箴谏大夫规诲士传言庶人谤商旅议于市百工献艺动则左史书之言则右史书之御瞽几声之上下不幸而至于有过则又有诤臣七人面折廷争以正救之盖所以养之备至于如此是以恭已南面中心无为以守至正而貌之恭足以作肃言之从足以作乂视之明足以作哲听之聪足以作谋思之睿足以作圣然后能以八柄驭羣臣以八统驭万民而赏无不庆刑无不威逺无不至迩无不服　胡寅曰人君为天之子而居天位必有天徳何谓天徳刚健中正纯粹是也刚则不屈健则不息中则不倚正则不邪纯则不已粹则不杂具此六者天徳全矣徳既与天并位又以天居其在天下之贤人则视其徳之大小器之深浅列于庶位使之代天工治天职食天禄以覆四海则五典敦而天序建五礼庸而天秩行五刑用而天罚当山川攸宁鸟兽若草木裕四民安业夷狄賔服而天徳之施与天同功天子之能事毕矣　眞徳秀曰人君以一身履至尊之位四方辐辏面内而环向之此天下之至中既居天下之至中则必有天下之絶徳而后可以立至极之标凖故必顺五行敬五事以修其身厚八政协五纪以齐其政然后至极之标凖卓然有以立乎天下之至中使夫面内而环观者莫不于此取则焉是则所谓皇极者也又曰先圣赞易于干曰君子以自强不息谓其体天  

之刚健也于坤曰君子以厚徳载物谓其法地之博厚也不体乎干无以宰万物不法乎坤无以容万物　杨万里曰六合尘清四海波静髙堂拱尧舜之君重席坐臯夔之佐刑措而日转棠阴兵寝而风清紫塞以上治则四时调于玉烛而五星协于珠囊以下治则嘉禾为之擢秀而醴泉为之荐祉以内治则家为诗书戸为礼乐以外治则边亭不鼓烽燧不烟太平极治之效超三轶五絶逺光前矣  

帝王总载二  

原天皇顔竣始学篇曰天地立有天皇十三头号天灵各万八千岁【`洞记曰一姓十三人也徐整三五厯纪云岁起摄提元气肇有神灵一人有十三头号天皇春秋纬云天皇地皇人皇兄弟九人分九州长天下也遁甲开山图曰天皇被迹在柱州昆仑山下`】地皇始学篇曰地皇十一头各八千歳【`遁甲开山图曰地皇兴于`】  

【`龙门熊耳山`】　人皇始学篇曰人皇九头兄弟各三百歳依山川土地之势财度为九州各居其一方因是而区别【`荣氏云人皇兄弟九人生于荆马山身九色`】　有巢氏始学篇曰上古皆穴处有圣人敎之巢居号大巢氏【`皇甫谧以为有巢在女娲之后遁甲开山图曰石楼山在琅琊昔有巢氏治此山南`】　燧人氏尚书大传曰燧人为燧皇以火纪官【`礼含文嘉曰燧人始钻木取火炮生为熟令人无腹疾遂天之意故为燧人`】　太昊庖牺氏帝王世纪曰太昊帝庖牺氏风姓也蛇身人首有圣徳燧人氏没庖牺代之继天而王首徳于木为百王先帝出于震未有所因故位在东方主春象日之明是称太昊都陈制嫁娶之礼取牺牲以充庖厨故号庖牺氏是为牺皇后世音谬谓之伏牺或谓之密牺【`一解云虙古伏字后误以虙为密故曰密牺左曰伏牺氏以龙纪官拾遗记曰周易云伏羲俯仰三仪经纶万象至徳备于昧神化通于精粹是以图书着其迹河洛表其文变太素之质改淳逺之化三才之位既立四维之义乃张礼乐文物自兹而始`】　帝女娲氏帝王世纪曰女娲氏亦风姓也承庖牺制度亦蛇身人首一号女希是为女皇【`増淮南子曰往古之时四极废九州裂女娲链五色石以补苍天断鼇足以立四极苍天补四极正考其功烈上际九天下契黄垆名声被后世光辉动万物乘雷车驾应龙骖青虬援絶瑞席萝图黄云络前白螭后奔道神登九天朝帝于灵门原按女娲氏末有诸侯共工氏任知刑以强伯而不王以水承木非行次故易不载及女娲氏没次有大庭氏柏皇氏中央氏栗陆氏骊连氏赫胥氏尊卢氏混沌氏有巢氏朱襄氏葛天氏阴康氏无怀氏凡十五世皆袭庖牺之号`】　炎帝神农氏帝王世纪曰神农氏姜姓也长于姜水有圣徳以火承木位在南方主夏故谓之炎帝都于陈在位百二十年而崩至榆罔凡八世合五百三十年【`陆景典语曰神农甞草别谷蒸民乃粒食`】　黄帝有熊氏帝王世纪曰黄帝少典之子姬姓也生于夀丘长于姬水有圣徳受国于有熊居轩辕之丘故因以为名以土徳王有妃生二十五子在位百年而崩年百一十歳或传以为仙或言夀三百歳故宰我疑以问孔子孔子曰人赖其利百年而崩人畏其神百年而亡人用其敎百年而移故曰三百年【`増孙绰子曰黄帝之游天衢奏钧天之鼔建日月之旗承雕云之舆驾六翼之龙彭祖前驱松乔夹毂光景流而不见长风逐而不及发轫紫宫不崇朝而匝六合也原封禅书黄帝得仙上天羣臣其衣冠又帝王世纪曰或言寿三百歳于上郡阳周之桥山`】　少昊金天氏帝王世纪曰少昊帝名挚字青阳姬姓也降居江水邑于穷桑以登帝位都曲阜在位百年而崩【`古史考曰少昊以金徳王故号金天氏或曰宗师太皥之道故曰少皥`】　帝颛顼髙阳氏帝王世纪曰颛顼黄帝之孙昌意之子姬姓也生于弱水首戴干戈有圣徳二十登帝位以水承金位在北方主冬以水事纪官始都穷桑后都商丘在位七十八年年九十八歳【`又曰使南正重司天以属神北正黎司地以属民于是神民不杂万物有序歳在鹑火而崩东郡顿丘广阳里`】帝喾髙辛氏帝王世纪曰帝喾姬姓也有圣徳三十  

而登帝位都亳以木承火在位七十年年一百五嵗而崩东郡顿丘广阳里【`陶景云在位六十三年年九十二`】　帝尧陶唐氏帝王世纪曰尧伊祁姓也从母姓伊祁氏受封于唐年二十而登帝位以火承木都平阳凡尧即位九十八年年一百一十八歳乃殂百姓如丧考妣三载四海遏密八音【`増后汉李固传曰尧殂之后舜仰慕三年坐则见尧于墙食则见尧于羮原葬于济阴之成阳西北是为谷林`】　帝舜有虞氏帝王世纪曰舜姚姓也其先出自颛顼颛顼生穷蝉穷蝉有子曰敬康敬康生勾芒勾芒有子曰桥牛桥牛生瞽瞍瞽瞍妻曰握登生舜于姚墟故姓姚氏名重华字都君有圣徳始迁于更贩于顿丘债于传虚家本冀州每徙则百姓归之尧以二女娥皇女英妻之【`孟子曰尧之于舜也使其子九男事之二女女焉百官牛羊仓廪备以养舜于畎亩之中后举而加诸上位`】耕于歴山之阳耕者让畔渔于雷泽渔者让渊陶于河濵陶者器不窳尧于是乃命为司徒试以五典举八元八凯四恶除而天下咸服遂纳于大麓烈风雷雨弗迷尧乃命舜代已摄政明年五月帝始受终文祖以太尉行事舜摄政二十八年而尧崩三年丧毕舜八十一以仲冬甲子次于毕始即真以土承火色尚黄以正月元日格于文祖申命九官十二牧以禹为司徒舜年八十一即真八十三而荐禹九十五而使禹摄政摄政五年有苖氏叛南征崩于鸣条殡以瓦棺葬于苍梧九疑山之阳是为零陵谓之纪市在今营道下有羣象为之耕【`尚书曰舜生三十登庸三十在位五十载陟方乃死孔安国注通服尧丧三年其一共三十之数凡夀百一十歳`】　伯禹帝夏后氏帝王世纪曰禹姒姓也其先出颛顼颛顼生鲧尧封为崇伯生禹于石纽名文命字髙密长于西羌西夷人也尧命以为司空继鲧治水十三年而洪水平尧美其绩乃赐姓姒氏封为夏伯故谓之伯禹天下宗之谓之大禹及尧崩舜复命居故官禹年七十四舜始荐之于天荐后十二年舜老始使禹代摄行天子事五年舜崩禹除舜丧明年始即真以金承土都平阳或都安邑年百歳崩于防稽因防稽山阴之南今山上有禹冢并祠下有羣鸟芸田又云禹衣衾三领桐棺三寸葛以绷之下不及泉上不通臰旣收余壤为垅若参耕之亩始纳涂山氏之女生子启即位【`皇甫谧云自禹至桀并数有穷凡十九王合四百三十二年禹一启二太康三仲康四相五羿六寒浞七少康八杼九槐十芒十一泄十二降十三扄十四廑十五孔甲十六臯十七发十八桀十九`】　商殷帝王世纪曰殷出自帝喾子姓也有圣徳诸侯不义者汤从而征之将伐桀先灭韦顾昆吾遂战于鸣条之野桀奔于南巢之山汤乃即天子之位以水承金始居亳为天子十三年年百歳而崩汤娶有莘氏女为正妃生太子丁外丙仲壬太子早卒外丙代立【`皇甫谧云商之飨国也三十一王自见居位者实三十王而言三十一也兼数太子丁也自汤得位至纣凡六百二十九年成汤一外丙二仲壬三太甲四沃丁五太庚六小甲七雍已八太戊九仲丁十外壬十一河亶甲十二祖乙十三祖辛十四沃甲十五祖丁十六南庚十七阳甲十八盘庚十九小辛二十小乙二十一武丁二十二祖庚二十三祖甲二十四廪辛二十五庚丁二十六武乙二十七太丁二十八帝乙二十九纣三十商书曰成汤旣没太甲元年孔安国注云太甲太丁子汤孙也太丁未立而卒及汤没而太甲立称元年諡法残义损善曰纣败于牧野悬首白旗从黄帝至纣三十六世纣二年纳妲己二十年囚文王三十年武王观兵于孟津`】周帝王世纪曰周姬姓也文王始修政三年而天下二分归之入为纣三公年十五而生太子发文王九十七而崩太子发代立是为武王武王二年观兵于孟津之上四年始伐殷为天子以木承水自酆徙都镐武王崩年九十三【`尚书中曰太子发以纣存三仁虽即位不称王`】　太子诵代立是为成王春秋元命苞曰文王造之而未遂武王遂之而未成周公旦总少主而成之故曰成王【`皇甫谧曰自尅殷至秦灭周之歳凡三十七王八百六十七年武王一成王二康王三昭王四穆王五恭王六懿王七孝王八夷王九厉王十宣王十一幽王十二平王十三桓王十四庄王十五厘王十六恵王十七襄王十八顷王十九匡王二十定王二十一简王二十二灵王二十三景王二十四悼王二十五敬王二十六元王二十七贞定王二十八哀王二十九思王三十考王三十一威烈王三十二安王三十三烈王三十四显王三十五慎靓王三十六赧王三十七`】　秦帝王世纪曰秦嬴姓也昔伯翳为舜主畜多故赐姓嬴氏孝襄公始修霸业坏井田开阡陌天子命为伯至昭襄王自称西帝攻周废赧王取九鼎至庄襄王灭东西周庄襄王崩政立为始皇帝幷天下置三十六郡自以水徳故以十月为正色尚黒使恬筑长城焚诗书百家之言坑儒士四百六十人三十七年崩于沙丘平台年五十【`皇甫谧云自昭襄王灭周至子婴凡四王二帝合四十九年昭襄王一孝文王二庄襄王三始皇帝四胡亥五子婴六又帝王世纪曰秦改镐曰咸阳都焉为汉驱除不求五运别以水徳王秦自始封至灭三十六世合六百五十年秦颛顼之后也先世造父之为穆王御有功封之于赵城国为赵氏也与简子同祖嬴姓也秦亦在水火之间`】　汉【`火徳`】帝王世纪曰汉出自帝尧刘姓也丰公生执嘉即太上皇也太上皇之妃曰媪是为昭灵后生子邦字季是为汉髙皇帝秦二世元年诸侯叛秦沛人共立为沛公二年入武闗至灞上秦王子婴降项羽自立为西楚霸王立沛公为汉王王巴蜀汉元年还攻雍遂定三秦五年破楚王羽于垓下追斩于东城天下始定春正月楚王韩信等请尊为皇帝二月即位于定陶泛水之阳都长安十二年崩于长乐宫年六十二初纳吕公之女谓之髙皇后生太子盈代立【`按前汉十二帝髙祖一恵帝二髙后三文帝四景帝五武帝六昭帝七宣帝八元帝九成帝十哀帝十一平帝十二王莽立孺子婴居摄三年簒位十五年更始立二年皇甫谧曰自髙帝元年至更始二年凡得二百二十年`】后汉帝王世纪曰光武皇帝出自景帝也【`袁宏汉纪曰南顿令`】  

【`钦生光武`】名秀字文叔更始元年为偏将军破王邑杀王寻诛王郎更始二年立为萧王建武元年四月更始降赤眉六月光武即帝位于常山鄗之阳千秋亭都洛阳在位三十三年中元二年二月崩于洛阳南宫年六十二太子庄代立是为孝明皇帝袁山松后汉书曰明帝讳阳一名庄字子丽【`按后汉书十二帝光武一明帝二章帝三和帝四殇帝五安帝六顺帝七冲帝八质帝九桓帝十灵帝十一献帝十二皇甫谧云自汉元年至更始二年凡二百一十二年自居摄元年至更始二年凡十八年自建武元年至延康元年凡一百九十五年凡汉前后并诸废帝及王莽合三十一帝共四百六十二年`】　増蜀汉通鉴曰帝名备汉景帝子中山靖王之后献帝末累官至益州牧曹丕簒汉遂正位于成都在位三年改元章武夀六十二【`子禅嗣立是为后主在位四十一年为魏所灭二帝合四十四年`】　原魏【`土徳`】帝王世纪曰魏曹姓也武皇帝讳操字孟徳汉建安二十四年进爵为魏王改二十五年为延康元年春正月崩于洛阳年六十六太子丕代立是为文皇帝其年冬十月受汉禅改延康元年曰黄初都洛阳黄初七年崩年四十【`皇甫谧云自黄初元年至禅晋之歳凡五帝合四十五年文帝一明帝二废帝齐王三废帝髙贵乡公四元帝五`】　增吴姓孙氏名权长沙太守坚次子也坚起兵讨董卓入洛阳修诸陵寝长子防据江东谋袭许以迎汉帝权借父兄余烈屈事曹魏丕封为吴王后乃称帝都建业在位三十一年夀七十一【`按三国志自吴大帝至帝皓凡四帝合五十九年为晋所灭大帝一帝亮二景帝三帝皓四`】原晋【`金徳`】晋书曰武皇帝讳炎字安世河内温县人姓  

司马氏太始元年升坛受禅礼毕即位洛阳宫追尊宣王为宣皇帝【`武帝祖`】景王为景皇帝【`武帝伯父`】文王为文皇帝【`武帝父`】太熙元年崩年五十五【`立二十六年太子衷嗣是为恵帝按晋书自武帝至恭帝凡一十五帝合一百六十五年禅于宋也武帝一恵帝二怀帝三愍帝四以上西朝都洛阳元帝五明帝六成帝七康帝八穆帝九哀帝十废帝十一简文帝十二孝武帝十三安帝十四恭帝十五以上东朝都建业今润州江寜县是也`】　増宋文献通考曰髙祖武皇帝彭城绥舆里人姓刘氏名裕以庚申受晋禅即位改元永初时年五十七在位三年壬戌崩夀六十【`按宋书自髙祖至顺帝凡八帝合六十年禅于齐也髙祖一少帝二文帝三孝武帝四前废帝五明帝六后废帝七顺帝八俱都建业`】　齐文献通考曰髙帝东海兰陵郡人姓萧名道成以己未歳受宋禅改元建元时年五十二在位四年壬戌崩夀五十六【`按齐书自髙帝至和帝凡六帝合二十二年禅于梁也髙帝一武帝二废帝三明帝四废帝五和帝六`】　梁文献通考曰武帝南兰陵中都人姓萧名衍以壬午歳受齐禅改元天监时年三十五在位四十八年己巳崩夀八十六【`按梁书自武帝至敬帝凡四帝合五十六年而禅于陈也武帝一简文帝二孝元帝三敬帝四梁乱昭明太子统之子名詧奔西魏立为梁王徙江陵称帝在位七年传子明帝在位二十四年明帝子帝琮在位二年隋文帝废之`】　陈文献通考曰武帝吴兴长城下若里人姓陈氏名霸先以丁丑受梁禅改元永定时年五十四在位三年己夘崩夀五十七【`按陈书自武帝至后主凡五帝合三十三年隋灭之武帝一文帝二废帝三宣帝四后主五`】　北朝后魏【`水徳`】文献通考曰道武其先世为代北鲜卑君长姓拓跋氏名珪以丙戌即代王位郊天改元十三年戊戌取燕即帝位又十二年己酉为拓跋绍所弑夀三十九【`按北史自道武帝至恭帝凡十五帝合一百七十一年道武帝一明元帝二太武帝三文成帝四献文帝五孝文帝六宣武帝七孝明帝八孝庄帝九节闵帝十以上建都平城今山西大同府是也孝武帝十一为髙欢所廹奔依宇文泰于闗中是为西魏今陜西西安府是也孝静帝十二帝清河王世子孝武既奔闗中髙欢乃奉静帝立之迁都邺是为东魏今河南彰徳府是也西魏传孝文帝十三废帝十四恭帝十五禅于周东魏止孝静帝一世传于齐`】北齐文献通考曰文宣帝渤海人姓髙氏名洋神武王欢之次子以庚午受魏禅改元天保在位十年己夘崩夀三十一【`按北史自文宣帝至后主凡五帝合二十八年为周所灭文宣帝一废帝二孝昭帝三武成帝四后主五`】　北周【`木徳`】文献通考曰孝闵帝姓宇文氏名觉代郡武川人文王泰之长子以丙子受魏禅在位一年丁丑为晋公防废而弑之夀十六【`宇文护立其弟毓是为明帝按北史自孝闵帝至静帝凡五帝合二十六年禅于隋也孝闵帝一明帝二武帝三宣帝四静帝五`】　隋【`火徳`】文献通考曰文帝农华隂人姓杨氏名坚以辛丑受魏禅改元开皇在位二十四年甲子崩夀六十四【`按隋书自文帝至恭帝凡三帝文帝一炀帝二宇文化及弑之唐公李渊立炀帝之孙侑是为恭帝在位一年即禅于唐`】唐【`土徳`】文献通考曰髙祖陇西成纪人姓李氏名渊以丁丑自太原留守起兵戊寅受隋禅即位改元建都长安时年五十三在位九年丙戌传位太宗称太上皇又十年乙未崩夀七十一【`太宗名世民髙祖次子唐有天下太宗之功居多兄建成弟元吉谋欲杀之太宗遂杀建成元吉因传位焉改元贞观在位二十三年按唐书自髙祖至哀帝凡二十帝合二百九十年禅于梁也髙祖一太宗二髙宗三中宗四即位三月武后废为庐陵王后二十二年始复辟在位五年睿宗五明皇六肃宗七代宗八徳宗九顺宗十宪宗十一穆宗十二敬宗十三文宗十四武宗十五宣宗十六懿宗十七僖宗十八昭宗十九哀帝二十`】　后梁文献通考曰太祖宋州砀山县人姓朱氏名晃初名温赐名全忠以丁夘受唐禅改元即位建都汴梁年五十六在位六年壬申为其子郢王友珪所弑年六十一【`太祖第四子均王瑱讨友珪诛之以癸酉嗣立在位十一年唐兵入汴为其下所弑二帝合十七年`】　后唐文献通考曰庄宗沙陀人姓朱邪氏名存勗先世仕唐赐姓李氏父克用以平黄巢功封晋王存勗嗣癸未称帝灭梁在位四年丙戌兵乱中流矢崩夀四十二【`按五代史后唐四帝合十四年庄宗一明帝二闵帝三末帝四晋灭之`】　后晋【`金徳`】文献通考曰髙祖太原汾阳里人姓石氏名敬瑭丙申以北京留守举兵入洛遂即帝位在位七年壬寅崩夀五十【`子重贵嗣立是为少帝在位四年契丹入汴北迁于黄龙府夀三十四`】　后汉【`水徳`】文献通考曰髙祖太原人姓刘氏名暠初名知逺因契丹入大梁执末帝遂以丁未歳即位于晋阳继迁都于汴在位二年戊申崩夀五十四【`子承祐嗣立是为隐帝在位二年为郭威所灭`】　后周【`木徳`】文献通考曰太祖邢州尧山人姓郭氏名威辛亥以邺都留守入汴即帝位在位三年癸丑崩夀五十一【`世宗嗣立名荣本姓柴氏太祖养子在位六年子恭帝嗣在位一年禅于宋三帝合十年`】　宋【`火徳`】文献通考曰太祖姓赵氏名匡其先涿郡人皇考始迁洛阳太祖初仕周为殿前都防检归徳节度使周恭帝幼契丹入宼将兵御之至陈桥驿将士拥还汴遂受禅即位时年三十三在位十七年丙子崩夀五十【`按宋史自太祖至靖康之变凡九帝厯一百六十八年太祖一太宗二真宗三仁宗四英宗五神宗六哲宗七徽宗八钦宗九金兵防汴拥帝及上皇北行终于五国城是为北宋`】　南宋文献通考曰髙宗名搆徽宗第九子母显仁韦太后初封康王金兵防汴梁二帝北狩以丁未嗣立于临安【`今浙江杭州府`】时年二十一在位三十六年壬午内禅于太子又二十五年丁未崩夀八十一【`按南宋自髙宗至帝昺凡九世歴一百五十五年髙宗一孝宗二光宗三寜宗四理宗五度宗六孝恭帝七端宗八帝昺九元灭之`】　辽续文献通考曰太祖姓耶律氏名亿字安巴坚小字多尔济契丹徳哷勒部锡兰尼锡林乡耶律摩哩人徳祖皇帝长子母曰宣简皇后萧氏唐咸通十三年生天复元年哈陶津汗立以为本部额尔竒木専征伐破敌有功三年拜裕恱总知军国事五年哈陶津汗崩羣臣奉遗命立为主九年建元称帝在位十一年崩夀五十五【`按辽史自太祖至天祚凡九帝歴二百九年太祖一太宗二世宗三穆宗四景宗五圣宗六兴宗七道宗八天祚帝九为金所灭`】金续文献通考曰太祖姓完顔氏名阿固达生女直部节度使乌雅舒之弟元魏时有粟米黒水等七部至隋有靺鞨居古肃慎地唐初有粟米靺鞨黒水靺鞨二部后粟米灭黒水系辽籍者号熟女真不籍者号生女真避兴宗讳改女直传至阿固达自称都贝勒宋政和四年集所部兵击辽西皆降乃称帝更名炅国号金在位五年太祖崩弟乌竒迈嗣立是为太宗宋宣和七年灭辽后二年陷汴尽有中原闗内之地在位十三年【`按金史自太祖至哀帝凡九帝歴一百十九年太祖一太宗二熙宗三炀王四世宗五章宗六允济帝七宣宗八哀帝九宋元合灭之`】　元续文献通考曰太祖姓却特氏名特穆津古部人部长伊蘓克依之子其先勃端察尔九至伊苏克依生帝既长深沉有大略诸部归降宋开禧三年即位于鄂诺河灭国四十平西夏定西域侵宋州郡在位二十二年四至世祖名呼必赉宋庆元年即位开平称色辰皇帝建国号元歴二十年宋亡始混一天下都大都【`今顺天府`】在位三十五年夀八十【`按元史自太祖至顺帝凡十四帝合一百六十三年太祖一太宗二定宗三宪宗四世祖五成宗六武宗七仁宗八英宗九泰定帝十明宗十一文宗十二寜宗十三顺帝十四`】　明续文献通考曰太祖濠之泗州人姓朱氏名元璋字国瑞仁祖第四子初潜龙皇觉寺元至正十五年起义兵丁酉下金陵丁未即吴王位以戊申歳为洪武元年正月称帝国号明在位三十一年崩夀七十一【`自太祖至愍帝凡十六帝合二百七十六年太祖一建文二成祖三仁宗四宣宗五英宗六景帝七宪宗八孝宗九武宗十世宗十一穆宗十二神宗十三光宗十四熹宗十五怀宗十六`】  

帝王总载三  

原牺轩　炎昊【`并详总载二`】　九舜　十尧【`桓范要论曰责公者易虽一贤少缪执难者众虽九舜犹乱　韩非子曰今夫尧舜生而在上位虽有十桀而不能乱者则势安也桀纣亦生而在上位虽有十尧舜而不能化之者则势乱也`】　白帝　元王【`河图曰白帝朱宣宋均曰少昊氏　汤之始祖契曰元王详帝系`】　云名　火纪【`并详应运`】　大庭　少昊【`上详应运下详前叙`】　六羽　九翼【`春秋命厯序曰人皇氏九头驾六羽乘云谷口　河图曰天皇九翼是名旋复`】　若水　涂山【`上详登庸下详帝诞`】　生翼　在房鸟　赤龙　梦日　感星　绕星　贯月【`以上并详帝诞`】珠庭　玉理　四乳　八睂　重瞳　骈齿　龙顔乌喙　望广　视丰　鳞身　牛首　戴干　怀斗  

【`以上并详竒表`】　昭华　延喜【`尚书大传曰舜耕于歴山梦睂与发等尧妻以二女属其九子也赠以昭华之玉　下详符命`】　握河　沉洛　金牛　玉马【`以上并详祥瑞`】温洛　荣河【`并详符命`】　大君　元后【`周易曰大君有命开国承家　尚书`】  

【`曰可爱非君可畏非民众非元后何戴`】　出震　开阶【`周易曰帝出乎震齐乎巽　下详符命`】　当宁　置图【`礼记曰天子当扆而立诸侯北靣而见天子曰觐天子当宁而立诸公东面诸侯西面曰朝　春秋孔演图曰王者当置图录坐旁以自正也`】　按辔　垂拱【`陆子曰三皇垂拱五帝垂手唐虞按辔禹汤驰辕虽使周公御衡仲尼促节固不已也　应劭风俗通曰皇天不言四时行焉百物生焉三皇垂拱无为有似皇天故称曰皇`】　时乘　或跃【`周易曰时乘六龙以御天又曰九四或跃在渊`】　纂尧　授舜【`上见汉髙祖述　礼记曰尧授舜舜授禹汤放桀武`】  

【`王伐纣`】　击壤　鼔腹【`并详帝治`】　垂衣　卷领【`上详帝治淮南子日古有鍪头而卷领以治天下注曰古者盖三皇以前鍪头着兜防言未知制冠卷领皮衣屈而裌之如今朝韦袭反摄以为领`】　鹑居　掬饮【`上详俭徳　礼记曰蒉桴而土鼓污樽而抔饮郑注污樽杯饮以手掬之`】　挛领　结绳【`晏子曰古者有紩衣挛领而王天下者矣　下详帝治`】　垂防　委裘【`陆子曰三皇垂防而五帝击手　吕氏春秋曰尧之官若委裘以言事少`】　橧巢营窟【`晏子曰古有处橧巢而王天下者矣　礼记曰昔者先王冬则居营窟夏则居橧巢焉`】  

则地　揆天【`黄石公三略曰帝者体天则地有言有令而天下太平　文子曰伏义氏之王天下功揆天地`】　就日　望霓【`上详帝徳　孟子曰汤一征自葛载天下信之人望之若大旱之望云霓也`】　合神　顺命【`上详总载一　春秋元命苞曰天道煌煌非一帝之功王者赫赫非一家之常顺命者存逆命者亡`】　大徳　鸿名【`易曰天地之大徳曰生圣人之大寳曰位何以守位曰仁何以聚民曰财　司马相如封禅书曰前圣之所以永保鸿名常为称首者也`】　明一通三【`并详总载一`】　合元　顺纪【`何休注公羊传曰徳合于元者称皇　大戴礼曰黄帝顺天地之纪者也`】　巍巍　翼翼【`论语曰巍巍乎惟天为大惟尧则之　毛诗曰维此文王小心翼翼昭事上帝聿怀多福郑笺曰翼翼小心之貌`】　赫赫　煌煌【`毛诗曰明明在下赫赫在上毛苌注曰文王之徳明明于下故赫赫然着于天也　汉书曰孝成煌煌临朝有光威仪之盛如珪如璋`】　穆穆　干干【`礼记曰天子穆穆诸侯皇皇　易曰君子终日干干夕惕若厉无咎`】五徳　三统【`月令曰立春之日盛徳在木其帝太皥夏日盛徳在火其帝炎帝季夏盛徳在土其帝黄帝秋日盛徳在金其帝少昊冬日盛徳在水其帝颛顼　汉书曰三统者天施地化人事之纪也`】歩骤　质文【`白虎通曰三皇歩五帝骤三王驰五霸骛大戴礼曰质文再而变正朔三而改`】三纲　一统【`论语曰周因于殷礼所损益可知也注曰所因谓三纲五常也　下详前叙`】青丘　丹浦　牧野　阪泉　轩营　周阵【`并详武功`】  

凤墟　鲔水【`上详帝徳下详武功`】　舜戚　轩弧【`皇甫谧帝王世纪曰有苖氏固不服舜乃修文教三年执干戚而舞之有苖请服易曰神农氏没黄帝尧舜氏作木为弧剡木为矢弧矢之利以威天下盖取诸暌`】　亲耕　躬稼【`上详帝治　论语曰禹稷躬稼而有天下`】抵璧　藏金【`张衡东京赋曰抵璧于谷　陆贾新语曰舜藏金于崭嵓之山以杜淫邪之欲也`】尧厨　舜甑【`上详祥瑞　韩诗外传曰昔舜甑盆无羶而工不以巧获罪`】　栝柱土阶【`并详俭徳`】　二八　四七【`上详用贤　汉纪曰儒生彊华自关中奉赤伏符来`】  

【`曰刘秀发兵捕不道四方云集龙鬭野四七之际火为主`】　握发　吐哺【`上详勤劳班彪王命论曰髙祖诚信好谋逹于听受当食吐哺纳子房之谋`】　虞韶　夏籥【`论语曰子在齐闻韶三月不知肉味　吕覧曰禹立命臯陶作夏籥九成以昭其功`】　牺瑟　娲笙【`并详制作`】汉筑　虞琴【`史记曰髙祖还归过沛置酒沛宫召故人父老子弟饮发沛中儿得百二十人敎之歌酒酣髙祖击筑自为歌诗　下详制作`】　经纶　覆露【`易曰云雷屯君子以经纶　下详总载一`】　亭毒　财成【`老子曰亭之毒之盖之覆之王弼注曰亭谓品其形毒谓成其质　易曰天地交泰后以裁成天地之道辅相天地之宜`】　荫樾　推沟【`淮南子曰武王防暍人于樾下而天地怀之感于恩也　盐铁论曰禹稷自布衣思天下有不得所者若已推而纳之沟中`】　泣罪扇暍【`刘向说苑曰禹出见罪人问而泣之　下详帝徳`】　神输　人赞【`上详总载`】  

【`一　范蔚宗后汉书光武赞曰灵庆既启人谋咸赞明明庙谟﨣﨣雄断`】　贡雉　献獒【`史记曰周成王时越裳贡白雉　尚书曰西旅献獒注云西戎逺国贡大犬`】　展义　观风【`左传曰天子非展义不廵狩　礼记曰命太史陈诗以观民风`】　周辙　夏迹【`左曰楚右尹子革曰昔穆王欲肆其心周行天下将必有车辙马迹祭公谋父作祈招之诗以止王心是以获没于祗宫　又曰茫茫禹迹画为九州`】　舜旌　尧鼓【`上详总载一　邓子曰尧置敢谏之鼔`】　夏磬周鼗【`上详帝治　吕氏春秋曰舜有诽谤之木汤有司过之士武王有戒慎之鼗犹恐不知已过`】献樱　荐黍【`汉书曰恵帝常出游离宫叔孙通曰古者春甞果方今樱桃熟可献愿陛下出`】  

【`取樱桃献宗庙上许之诸果献由此兴也　礼记曰仲夏之月农乃登黍乃以雏甞黍羞以含桃先荐寝庙`】足履已　手握褒【`上详帝诞下详竒表`】　得玉厯　佩寳文【`上详`】  

【`符命　河图曰禹既治水功大天帝以寳文大字赐禹佩渡北海弱水之难`】　醴泉出　祥鳯至【`并详祥瑞`】　玉谶　石马图【`上详祥瑞下详符命`】　纪鳯鸟舞神鱼【`并详祥瑞`】　御二龙　驾六凤【`括地图曰禹诛防风夏徳盛二龙降之禹使范氏御之以行　春秋命厯序曰辰放六头四乳在位二百五十年离光次之号曰皇谈鋭头日角驾六鳯皇出地衡在位五百六十年`】　作舟车　为耒耜【`班固东都赋曰作舟车造器械斯乃轩辕之所以开帝功也　易曰庖牺氏没神农氏作斵木为耜揉木为耒耒耜之利以敎天下`】　建皇极　合天中【`尚书洪范曰建用皇极孔安国注曰皇大也极中也凡立事当用大中之道　春秋运斗枢曰虙牺女娲神农是三皇皇者中也也合天履中开阴布纲止合皇极其施光明煌煌盛美不可胜量`】　含乾元　体太一【`桓谭新论曰夫王道之主其徳能载包含以统乾元也　下详总载一`】　法三才　咸一徳【`淮南子曰帝王者体太一以法三才　尚书曰惟尹躬曁汤咸有一徳`】　皇侔天　帝合地【`并详总载一`】　禹孜孜　汤栗栗【`尚书曰禹曰予思日孜孜　又曰汤旣黜夏命复归于亳作汤誓曰栗栗危惧若将陨于深渊`】　推五胜　改三正【`汉书曰秦兼天下未遑暇也亦颇推五胜五行相胜秦以周为火水以胜之大戴礼曰正朔三而改`】　禹菲食　汤布衣【`上详俭徳　尸子曰汤之救旱也素车白马布衣身婴白茅以身为牲当此时歌舞者禁之`】　尧羮藜　舜饭糗【`上详俭徳　孟子曰舜之饭糗茹草也若将终身焉`】　魏虚座　汉侧席【`吴书曰虞翻字仲翔着周易甚有大意魏文帝尝闻翻名为设虚座以事之　后汉书曰朕思望直士侧席以闻`】　歌龙鳞叹鸿翼【`傅元乐府杂歌诗曰鳯有翼龙有鳞君独不兴必湏良臣　下详用贤`】　得六相有五臣　有十乱　用三杰　拔刍牧　举行阵【`以上`】  

【`并详用贤`】　作承云　和调露　鳯集梧桐　出芝池【`并详祥瑞`】　东戸鴈行　西邻禴祭【`子思子曰东户季子之时道上鴈行而不拾遗耕耨余粮宿诸亩首　易曰东邻杀牛不如西邻之禴祭实受其福`】　乌江追项　赤壁破曹【`史记曰项王至东城乃有二十八追者数千人欲渡乌江亭长舣船待谓项王曰江东虽小地方千里众数十万亦足王也愿大王急渡今独臣有船汉军至无以渡项王笑曰籍与江东子弟八千渡江而西今无一人还纵江东父老怜而王我我何面目见之纵彼不言籍独不愧于心乎　蜀志曰曹公南征刘表率将精五千急追先主及于当阳之长坂先主走到夏口遣诸葛亮自结于孙权与曹公战于赤壁大破之焚其舟船`】　周武仗钺　汉髙提劒【`尚书曰武王与受战于牧野甲子昧爽王朝至于商郊左仗黄钺右执白旄以麾　史记曰髙祖击英布时为流矢所中病吕后迎良医医入髙祖嫚骂之曰吾以布衣提三尺剑取天下此非天命命乃在天虽扁鹊何益`】　鸿门谢羽　滍水败寻【`汉书曰羽至函谷关有兵守不得入闻沛公已屠咸阳羽大怒乃使当阳君英击关羽遂入至戏西鸿门明日沛公从百余至鸿门谢羽自陈封秦府库还军灞上以待大王闭关以备他盗不敢背徳　后汉书曰王莽遣王寻王邑将兵百万围昆阳光武与敢死者三千人冲其中坚遂杀玉寻莽兵大败走者相腾践奔一百余里防大雷风屋瓦皆飞雨下如注滍水盛溢士卒争赴溺者万数水为之不流`】　周官棫朴殷相盐梅【`并详用贤篇`】　葛天八阕　虞帝九成【`吕氏春秋曰昔葛天氏之乐三人操牛尾投足以歌八阕髙诱注曰葛天氏古帝名也投足犹蹀足阕终也　尚书曰箫韶九成鳯皇来仪`】　轩皇夔鼓　汉帝鸾旗【`皇甫谧帝王世纪曰黄帝于东海流波上得竒兽状似牛苍身无角能走出入水则风雨光如日月其音如雷名曰夔黄帝杀之以其皮为鼓闻五百里史记曰黄帝号轩辕氏　汉书曰文帝时有献千里马者诏曰鸾旗在前属车在后吉行五十里师行三十里马独先焉往于是还马与道里之费`】　见窘兰池　微行柏谷【`史记曰始皇帝为防行与武士四人俱夜出逢盗兰池见窘武士击杀盗　汉武故事曰上尝轻服为防行至柏谷夜投亭长不纳乃宿于逆旅`】　出轸　吐珠【`并详符命`】　降子婴　封雍齿【`史记曰汉元年十月沛公兵先诸侯至灞上秦王子婴降于轵道　汉书曰髙祖于未央宫望见诸将于沙中偶语乃先封雍齿人人皆喜曰雍齿尚侯吾等无患矣`】　贪财货　起布衣【`史记曰范増说项羽曰沛公居山东贪于财货今入闗财物无所取其志不小急击之勿失　下详创业`】　总万廷　旅五纬【`河图曰髙皇摄正总万廷四海归咏理威明文徳道化承天精　西京赋曰髙祖之始入也五纬相叶以旅之于东井`】　隐芒泽　徭咸阳【`通鉴曰秦始皇帝尝云东南有天子气于是东游以厌之髙祖即自疑亡匿于芒砀山泽岩石之间史记曰髙祖尝徭咸阳纵观秦始皇帝喟然太息曰嗟乎大丈夫当如此也`】　朱鴈　白麟【`并详祥瑞`】　芝房　瓠子【`上详祥瑞　汉书武帝东廵于海上四月还祀泰山至瓠子临决命从臣将军以下皆薪塞河隄作瓠子之歌`】　盛唐　蒿里【`汉书曰元封五年帝南廵至于盛唐　又曰元狩五年禅蒿里注云蒿里山名也`】甲帐　交门【`汉武帝起九间神屋以琉璃珠玉明月夜光杂错天下珍寳为甲帐其次为乙帐甲帐居神乙帐上自御之　汉书曰元封四年幸不其祠神人于交门宫若有向座拜者作交门之歌`】　歴鸣泽　济汾河【`汉书曰武帝元封四年出北萧关歴鹿鸣泽　汉武帝秋风词曰泛楼船兮济汾河横中流兮素波箫鼔鸣兮发棹歌欢乐极兮哀情多少壮几时兮奈老何`】　出竹宫生兰殿【`汉仪曰郊泰畤皇帝平明出竹宫东向揖日其夕西向揖月　下详帝诞`】　体亚圣虑如神【`张俨黙记曰汉光武体亚圣之才执文武之略聪明仁徳应时而出　下详神智`】  

仕金吾　击铜马【`后汉书曰光烈阴后讳丽华南阳新野人也光武适新野闻后美心悦之后至长安见执金吾车甚盛因叹曰仕宦当作执金吾娶妻当得隂丽华　东观汉记曰更始年立上为萧王击铜马大破之乃受降`】　杀王寻　擒张歩【`后汉书曰更始元年王莽遣王寻王邑将兵百万旌旗辎车千里不絶围昆阳城数十重光武乃与敢死者三千人从城西水上冲其中坚寻邑阵乱遂杀王寻莽兵大溃　张俨黙记曰汉光武中兴破赤眉擒张歩隗嚣之徒羣凶夷灭华夏肃清`】　北部西陵【`魏志曰太祖武帝二十举孝廉为郎除洛阳北部尉　魏武帝遗令曰吾媫好妓人皆着铜雀`】  

【`台于台上施六尺牀繐帐朝晡上脯糗之属月朔十五辄向帐作乐汝等时登铜雀台望吾西陵墓田勿使有阙`】　击蛟　射雉【`上详幼智　魏书曰太祖于南皮一日射雉获三十六头也`】　林梅　野葛【`刘义庆记曰魏武行兵失道三军皆渴帝曰前有大梅林结子甘酸可以解渴士卒闻之口皆出水乘此得以及前源　张华博物志曰太祖习噉野葛至一尺亦得少多饮鸩酒`】　修涡营洛【`魏志曰黄初六年帝遂以舟师自谯修涡入淮从陆道达徐州筑东廵台至广陵故城临江观兵又曰黄初元年十二月帝初营洛阳宫戊午幸洛阳`】　书鞭　击蔗【`魏文帝临涡赋序曰上建安十八年至谯余兄弟从上拜坟墓遂乘马逰观经东园遵涡水髙树之下驻马书鞭为临涡赋　魏文帝典论自叙曰余幼学击剑与平虏将军刘勲奋威刘展等共饮酒宿闻展有手臂能空手入白刃余与论剑良久谓言将军法非也余顾尝好之又得善术因求余对时酒酣耳热方食竿蔗便以为杖下殿数交三击其臂`】金车　寳鼎【`呉志曰初兴平中吴中童謡曰黄金车斑兰耳开阊门出天子阊门呉西郭门`】  

【`夫差所生也下详祥瑞`】　都武昌　迁建业【`并详迁都`】　持鞍缓鞚受箭回船【`虞漙江表传曰孙权征合肥为张辽所袭乘骏马上津桥南已见撤谷利在马后使权持鞍缓鞚着鞭遂得超渡　鱼豢魏略曰孙权乘大船来观军曹公使弓弩乱发箭着其船船偏重将覆权因廻船以轻面受箭箭均船平而去`】　大口方颐　长上短下【`上详竒表汉献帝春秋曰张辽问吴降人曰紫髯将军长上短下是谁答曰是孙防稽`】　结吴　汉【`蜀志曰先主遣诸葛亮自结于孙权　华阳国志曰汉末雄杰并起先主名防众鲜建元汉与之鼎跱`】　弃妻子失箸【`蜀志曰曹公遣精追及先主于当阳之长坂先主弃妻子与数十而走　又曰曹公`】  

【`从容谓先主曰天下英雄惟操与使君耳袁本初之徒不足数也先主方食失箸`】　翦芳兰乘羽葆【`蜀志曰先主将诛张裕诸葛亮请罪先主曰芳兰当门不得不翦　下详防智`】　有竒节　与大谋【`干寳搜神记曰髙祖宣皇帝少有竒节聪明多大略　又曰宣帝迁太子中庶子每大谋画防多善由是为太子所信重`】　讨公孙　迎魏帝【`臧荣绪晋书辽东太守公孙文懿反诏宣帝讨之发自京东都过魏温诏郡守以下皆防幕次父老故旧防饮累日　王隐晋书曰魏帝谒髙平陵曹爽兄弟皆从髙祖以爽执政不平废之起奏事永寜宫悉起营兵及城中余众承制发武库仗开四门出迎魏帝于洛濵奏爽罪也`】　迁庶子　封舞阳【`干寳晋纪曰魏国既建髙祖迁太子中庶子与陈羣吴质朱铄号曰四友　又曰天子疾笃帝与曹真陈羣等见于崇华殿之南堂并受顾命辅政诏太子曰有间此三公者慎勿疑之明帝即位改封舞阳侯`】　被南国　终北面【`臧荣绪晋书曰辽东以诸将献防交至乃申受前命曰躬擐甲胄龚行天罚埽平区域申灭呉防裨赞皇灵被于南国　陆士衡晋书曰文帝势崇于三分而终身乎北面虽曰未暇而王业已固矣`】　忠恕无过言　仁厚有智量【`王隐晋书曰武帝少厉髙行造次于忠恕未尝有过言失色于人　又曰武帝寛恵仁厚深宻有智量`】　减膳　烧裘【`并详俭徳`】　魏禅　呉平【`王隐晋书曰咸熙二年魏武禅位于上　臧荣绪晋书曰武帝问刘毅曰卿以吾可方汉何帝也对曰可方桓灵帝曰吾徳虽不及古人犹克已为政又平呉防一同天下方之桓灵不亦甚乎`】　燧人　炎帝太昊　髙阳　大巢　少典【`大巢即有巢氏少典生黄帝`】　南面中央【`古帝氏`】　连三画　同八方【`上出董子　下出总载一`】　法  

五行　照四海【`法五行相生形万殊之体日月并明明照四海`】　命九官利万物【`命九官舜之事利万物出礼记`】　别优劣　法阴阳【`上出白虎通　下详总载一`】　都平阳【`尧`】　纳大麓【`舜`】　制二柄　长九州【`上详韩子　天皇兄弟九人`】　葬桥山　长姬水【`并黄帝`】　含气化物明徳表功【`上出淮南子下出白虎通`】　父天母地　兄日姊月【`并礼记`】牢笼天地　弹压山川　申泄四时　经纬六合【`并淮`】  

【`南子`】　増华祝　嵩呼【`庄子曰尧观于华华封人请祝圣人使圣人夀尧曰辞使圣人富尧曰辞使圣人多男子尧曰辞　汉纪武帝登嵩山闻呼万歳者三`】　崖公　震旦【`唐语林敎坊记曰乐人呼天子为崖公厯玉谿编事曰南朝称天子为震旦`】　帝晖　宸厯【`顔延年曲水诗序云帝晖临幄百司定列　沈约弹王源文云宸厯御寓革宪典`】　握符　膺箓【`孝经钩命诀曰受命握符出也　东京赋曰膺箓受图顺天行诛`】　三极　四维【`宋永元诏曰位御三极风澄万寓　董子曰礼义亷耻国之四维`】　坤珍　神器【`东都赋曰握干符阐坤珍简文大法颂序曰神器有归鼎运斯集`】　鳯厯　龙图【`梁武帝纪曰御鳯厯握龙图`】  

张天　驾日【`孔稚珪文张天造厯驾日登皇`】　统天　御防【`广明集曰三皇统天五帝御寓`】　玉镜　金椎【`尚书帝命验期云桀失玉镜注玉镜谓清明之道也　孝经援神契云后偷任威失其金椎注金椎言国之寳也`】　修防　长罗【`文中子脩防迩驭长罗逺驾`】　紫宸　赤县【`梁王僧辨表紫宸旷位赤县无主`】　璿玑　鼎玉【`书在璿玑玉衡以齐七政　梁与陈玺书钦若唐虞推其鼎玉`】　飞龙　逐鹿【`易曰飞龙在天利见大人　史记秦失其鹿天下共逐之`】　干龙　晋马【`易乾卦取象于龙晋元帝纪童謡曰五马浮渡江一马化为龙是歳五王获济元帝竟登大位`】　鳯翔　虎变【`张平子东都赋龙飞白水鳯翔参墟　文选应吉甫华林集诗位以龙飞文以虎变`】　瑞符　玉册【`后汉荀彧传天降嘉瑞地出吉符　晋元帝纪永嘉初有玉册见于长安白玉麒麟玺出于江陵其文曰长夀万年`】　星拱　云从【`俱宋洪迈贺御殿表`】　舜抱　尧【`王勃乾元殿颂曰环四瀛于舜抱栖十景于尧`】　汜水　轩丘【`汉髙帝本纪五年即皇帝位于汜水之阳　帝王世纪皇帝居轩辕之丘`】　天纵　日新　戴天　击壤　黄屋　白水丹丘【`后汉书光武称白水真人　春秋感应图曰丹丘千年一焚焚则圣人出`】　怀鹞　吞蝗【`唐纪太宗得佳鹞自臂之见魏征来匿懐中征奏事不已鹞竟死焉　贞观中终南数县蝗太宗捕数枚曰民以谷为命汝食之寜食吾肺心遂吞之是歳蝗竟不为害`】　正乾纲　凝鼎命【`陈忠传明王严天元之尊正乾纲之位　易鼎卦君子以正位凝命`】　位天徳　总朕师【`易飞龙在天乃位乎天徳　书舜命禹曰汝惟不怠总朕师`】　坐玉牀　握金镜【`郑康成曰玉牀处天子之位也　张说干符颂曰握金镜歩玉斗`】　恢圣绪　统宸极【`汉安帝纪昔我光武受命中兴恢圣绪　唐安帝传统临宸极`】　居正阳　维新命【`王褒颂王者居正阳之位　诗周虽旧其命维新`】　迈时康　不世出【`唐新罗传眞徳秀织锦颂曰巨唐开洪业巍巍皇猷昌深仁谐日月抚运迈时康　唐太宗赞至治之君不世出`】　三尺劒一戎衣【`史记汉髙祖曰吾以布衣提三尺劒取天下中庸武王缵太王王季文王之绪一戎衣`】  

【`而有天下杜甫诗曰风尘三尺劒社稷一戎衣`】　膺天统　陟帝位【`班固典引髙光二帝当天之正统受克逊之归运　舜典曰格汝舜乃言厎可绩三载汝陟帝位`】　陈玉帛　越梯航【`禹防诸侯于涂山执玉帛者万国文梯山航海逾沙越幕之贡`】　千秋亭　陈桥驿【`汉光武即位于千秋亭宋太祖受命陈桥驿`】　赤帝子　香孩儿【`上详符命宋史太祖生于夹马营赤光满室异香不散时人谓之香孩皃`】　握机创厯　诞命  

造家【`王元长诗序`】　纬地经天　左日右月【`庾黔娄文经天纬地之徳左日右月之明`】　声寓宇宙　势压山河【`孔稚圭文`】　天地更筑　日月再张【`孔稚珪文`】　绳准阴阳　悬持日月【`上出文中子下出北齐魏收武成诏`】　规矩乾坤　辅相天地【`上出晋传　下出文中子`】　斟元陈枢　结绳刻木【`春秋保干图曰天皇于是斟元陈枢言斟酌元化陈列枢机之行也　眞源赋曰人皇氏兄弟九人结绳刻木`】　链石补天　断鼇立极【`淮南子女娲氏链五色石以补苍天　断鼇足以立四极`】　阐极则天　元创物【`齐告天文`】　本仁祖义　抱表寝绳【`汉武帝诏曰本仁祖义褒徳录贤五帝三王所由昌也　文中子曰戴圆履方抱表寝绳内能理身外得人心`】　道纲徳网　学耨礼耕【`晋什道恒释駮论曰振道纲以维六合布徳网以罗羣儁　礼运曰人情者帝王之田也脩礼以耕之陈义以种之讲学以耨之`】一隂一阳　乃文乃武　恩加草树　道被翔行【`王勃`】  

【`九成宫颂`】　体元居正　握镜临宸【`春秋隐元年凡人君即位欲其体元居正　齐建武纪曰皇齐受终建极握镜临宸`】　握符阐珍　系统接绪【`东都赋曰圣皇握干符阐坤珍　又曰系唐统接汉绪`】　海岳呈华　风雷写庆【`王勃九成宫颂`】讴歌归舜　符命兴唐【`孟子讴歌者不讴歌尧之子而讴歌舜　唐华诜传董景珍曰吾闻帝王之兴必有符命`】　滋萌元气　开辟太初【`崔融启母庙碑曰滋萌元气开辟太初此乃天皇氏之所以应乎天也`】　朝登五帝　夕宿三皇【`杜甫太清宫赋`】孕虞育夏　甄殷朝周【`班固典引`】　赤伏帝子　白水眞  

人【`俱光武事`】　为民父母　受命天人【`汉贡禹传曰王者受命为民父母　栁正符论曰泽久而愈深仁増而益髙人之戴唐永永无穷是知受命不于其天于其人`】　圣膺天启位以徳兴【`李百药封建论陛下握干御天膺期启圣乾卦飞龙在天利见大人注位以徳兴`】  

【`徳以位叙`】　得位得禄　作君作师【`中庸舜大徳必得其位必得其禄　书太誓曰天佑下民作之君作之师`】　天地交泰　雷雨作解【`易泰卦曰天地交泰　解卦曰雷雨作解`】　应天顺人　创业垂统【`髙力士传曰明皇幸蜀闻太子即位喜曰吾儿应天顺人　唐旧礼志曰髙祖抚运应期创业垂统`】　神圣应期　天人叶顺【`晋刘元海载记曰汉髙祖神圣应期　孙绰曰中宗龙飞非惟信顺叶乎天人实頼长江万里画而守之耳`】统和天人　愿为臣妾【`栁宗元贺即位表扆而防朝夷夏践祚而统和天人　晋纪刘琨等劝进曰声敎所加愿为臣妾`】　无为之徳　不宰之功【`唐顺宗尊号文`】号涣万里　色授六服【`宋奏议曽巩曰人主之尊意谕色授而六服震动言传号涣而万里奔走`】　诞敷文徳　载缵武功【`书经曰帝乃诞敷文徳诗经曰二之日其同载缵武功`】　尧舜拥篲　禹汤扶轮【`李峤贺尊号表`】　庙社鼎安寰区泰定【`宋陈耆卿贺登极表`】　范围元化　黼藻太平【`宋陆游明堂表`】钦翼小心　升平大业　上总天维　旁握河纪【`俱隋`】  

【`卢思道贺甘露表`】　驾驭风云　驰驱龙虎【`梁庾信贺平邺表`】　徳奉三无　功安九有【`宋儒表三无谓天无私覆地无私载日月无私照也　九有谓九州也`】防风发越　兑泽滂沱【`唐李峤元日朝贺表`】　厯数承尧　讴  

歌归禹【`宋陈耆卿贺登极表`】　有道之长　无思不服【`宋李刘表`】　治民只惧　受命漙将【`李刘表`】　光绍燕谋　丕膺鸿业【`宋郑厚贺改元表`】　天开睿哲　神授英竒　河海晏清　玑衡明润【`俱出翰苑新书`】　投弓纵马　束衽正冠【`曾巩文曰西北之戎投弓纵马相与祛服而戏豫东南之夷正冠束衽相与捧防而吟诵`】　大徳时来　多能天纵【`宋人贺耕籍表`】　法约三章　舞七徳【`史记沛公入闗与秦民约法三章余悉除秦苛法　唐书秦王破军之乐名七徳舞`】　帝自有眞　圣不世出【`汉光武赞曰帝王之兴自有真也　唐太宗赞曰至治之君不世出`】　徳合干行　心通义画【`明何洛文敬一亭颂`】　泽畅九垓　徳流六幕【`明舒志圣徳重农颂`】　虎变龙飞　鳯仪兽舞【`明陈于陛庆成宴致语虎变龙飞纉宗社无彊之福凤仪兽舞衍家有道之长`】　瞻云就日　际地蟠天【`尧本纪曰帝之君也其仁如天其智如神就之如日望之如云　性理曰上际乎天而下蟠乎地`】　荡乎无名　建其有极【`宋陆游贺防庆节表`】　煦妪万物　照蘓九围【`冯道上周太祖尊号颂`】　膺万国之珍　接千嵗之统【`东都赋受四海之图籍万国之贡珍　汉司马相如传今天子接千歳之统`】　受四海之图籍　拜万国之衣冠【`东都赋天子受四海之图籍　唐诗万国衣冠拜冕旒`】　张皇纲以罗逺　飞仁风而被物【`晋书`】　协天载以无声　恢帝猷而有截【`冯道上周太祖尊号表`】昭鸿名而日掲　肃龙卫以天临【`宋李刘贺御殿表`】　歴五帝之寥廓　渉三皇之登闳【`出文注曰登髙也闳大也`】　冠五行之秀气　迈三代之英风【`李康运命论`】　风来南面之薫　星拱北辰之所　多闻将求建事　大烹所以养贤　天地节而四时成　阴阳和而万物得　四七之际火为主　一千之歳圣当兴【`后汉书彊华奉赤伏符曰刘秀发兵捕不道四七之际火为主春秋感应图云黄河千年一清丹丘千年一焚则圣人当出`】　拯頽纲以继三五  

鼓芳风以扇游尘【`范甯谷梁传序`】　握天镜而授河图　执玉衡而运乾象【`徐陵文`】　张宝图以光帝载　悬玉镜以彻灵襟【`唐元和表`】　御风雷七曜于上　用山川六府于下【`王勃九成宫颂`】　若元气之运四时　如太阳之御六合【`翰苑新书`】铜浑昭干健之规　玉烛朗阳舒之景【`冯道上周太祖尊号表`】凝旒而天啓其门　服衮而日升于观【`李峤元日朝贺表`】  

三阶正而六气调　万防清而百蛮服【`李峤贺尊号表`】　汉承尧而传归于子　舜授禹而允执厥中【`翰苑新书`】　发育万物而显诸仁　包举六气而藏诸用【`王勃文`】　炎帝分八节以始农功　轩辕纪三纲而阐书契【`出晋律厯志`】　中国之有至人无思不服　王者之大一统咸与维新【`翰苑新书`】怀恩慕化之党雨占风　畴徳瑞圣之符非烟若  

雾【`李峤贺尊号表`】　天启昌期御萝图而出震　人瞻粹表负黼扆以当阳【`翰苑新书`】　御六龙而乘干君临大寳　敛五福而作解庆洽寰区【`翰苑新书`】　咏时和于帝壤动植咸欢歌道泰于华封昆虫自乐　紫宫宻运敷造化于灵  

襟　黄屋神凝创经纶于寳思【`俱王勃文`】　丹书碧篆神符焕河洛之文　玉斗珠衡天骨挺皇王之表【`王勃九成宫颂`】权舆象纬削茅社而建琼祧　草昧风云席萝图而创璿厯【`王勃文`】　铺帝容而建皇极大宝重光　抚干轴而正坤维洪鑪再造【`李峤贺尊号表`】　圣人作而万物覩共坚爱戴之心　元首明而庶事康行廸太和之治【`翰苑新书`】  

帝王总载四  

原天号【`帝者天号`】天灵【`天皇之号`】　尊无二上　土无二王　作民父母　为天下主　惟辟玉食　惟皇作极　君天下　养天下　纯而王　駮而霸【`荀子曰粹而王駮而霸无一焉而亡`】仁义所生为王　仁义合者称王【`白虎通曰徳合天地者称帝仁义合者称王别优劣也`】　三王善因时　五帝任仁义　三王任智勇王者得三才　立天子以为天下立君以为国【`吕氏春秋`】  

【`曰为天下长虑莫如置天子也为一国长虑莫如置君也置君非以阿君也置天子非以阿天子也徳衰世乱然后天子利天下国君利国`】　功徳纯者称帝　徳令全者称王南面而聴天下　三者尊位所在　増龙徳　居体知临　崇髙　大寳　大君【`易经`】　王言　福威【`书经`】　嗣服　定命　国歩　执竞　缀旒【`诗经为下国缀旒言为天子而为诸侯所系属也`】重华【`书舜典曰重华协于帝`】　丕子【`书是有丕子之责于天言元子也`】丕后【`书嗣光宅丕后言大君也`】　明辟【`书朕复子明辟`】伯林【`楚辞言长君即长子`】　县官【`前汉书注曰县官天子也`】钜公【`出前汉郊祀志张晏曰天子为天下父故曰钜公`】　穆清【`文注天子有美徳而化清`】　神器　储精【`文储精垂恩`】励精　帝辉　执契【`文执信也明君执契以任之`】　渊穆　睿想　宸威　重晖【`六朝诗百辟仰重晖`】　肖天【`范祖禹曰人之子未有不肖其亲者麟之子不问知其为肉角鳯之子不问知其为九苞天子者天之子也是故肖天`】　末光【`汉书依日月之末光有余宠也`】　湛恩【`湛者深也`】皇仪　帝容【`东都赋究皇仪而展帝容`】　渥恵【`防圣皇之渥恵`】　天仪【`后汉书仪顔也`】　宝业【`家臻寳业天子位也`】　凤扆【`光武赞鳯扆临花暖谓帝座也`】　藻卫【`藻卫天子仪仗`】　宸盼【`宸盼俯凝旒天子之视也`】灵贶【`灵贶自甄谓神灵赐福祚而自成也`】　法从【`汉书天子驾曰法从`】辰居【`辰居如星拱辰言有徳也`】　帝纮【`廓帝纮恢皇纲开五三之纪纲`】神主【`书经俾作神主`】天徳【`易乃位天徳`】　革命【`汤武革命`】体元【`左传注人君即`】  

【`位欲其体元而居正`】　正始【`路温舒传陛下初登至尊与天命符宜正始受命之统`】正统【`王褒颂春秋法五始之统在乎审已正统而已`】　干顾【`文昭王碑曰仰干顾`】　茂绪【`杨绪事诔曰光昭茂绪`】　衍圻【`文辨亡论曰化协殊裔风衍遐圻`】　拱揖【`文辨亡论曰拱揖羣后注谓拱手以揖诸侯言无事也`】　醲化【`辨亡论醲化懿网未齿于上代`】　经民【`辨亡论其体国经民之具足以为政矣`】　长规【`辨亡论先王达经国之长规审存亡之至数`】宏覆【`文吊魏武文丕大徳以宏覆`】　干景【`文齐景后策文干景外临注干为君`】　长御【`文五等诸侯论曰见绥世之长御`】　安澜【`文讲徳论天下安澜比屋可封`】淳流【`同上观大化之淳流`】佩文【`同上冠道徳履纯仁披六艺佩礼文`】　淑清【`同上海内乐业朝廷淑清`】　鸿均【`同上鸿均之出何物不乐`】　中雅【`同上歩中雅颂骤合韶濩`】　参神【`七启元化参神与灵合契`】前旒【`文答客难曰冕而前旒所以蔽明`】　覆盂【`同上连四海之外以为带安如覆盂注天下无事安如覆盂之下`】　景俗【`文王元长曲水序设神理以景俗`】　天瞩【`同上行度动于天瞩`】濡化【`典引被风濡化者京师沉潜`】　辨章【`典引惇睦辨章之化洽注辨析章服也`】  

昭登【`典引昭登之绩匪尧不兴注昭明也登成也`】　文轸【`文袁太尉从驾诗文轸接桂海`】三正【`文张子房诗神武睦三正`】　阳泽【`谢灵运应诏诗皇心美阳泽万物咸光昭`】  

伦化【`谢灵运从宋文拜陵庙诗己见伦化萌伦大也`】　光宅【`七命配天光宅`】　载韪【`七命皇风载韪`】　义绳【`七命义皇之绳`】　体元【`东都赋体元立制继天而作`】　景铄【`东都赋铺鸿藻申景铄`】　馨业【`西京赋馨业弥茂`】　茂世【`羽猎赋丰茂世之规`】　天关【`长扬赋顺斗极运天闗`】　长世【`景福殿赋阐长世之善经`】　筌宰【`文宣徳皇后令譲中书令表曰筌有寄注君臣有所寄托`】　神寳【`范蔚宗皇后纪论曰陵夷大运沦亡神寳`】　测恩【`文华林集诗曰测恩逾逸注测深也`】　滂流【`同上元泽滂流`】　沉恩【`文以沉恩之未广惧敎化之未厉`】　汪濊【`难蜀父老文曰湛恩汪濊`】　恩隐【`赭白马赋曰恩隐周渥隐私也`】洒泽【`顔延年曲水诗序`】　天奬【`任彦升答七夕诗启曰牵率庸陋式酬天奬奬恩也`】　恩纪【`文潘安仁杂体诗恩纪被防身`】　温渥【`顔延年诗曰温渥浃舆隶和恵属后筵`】　寤灵　司契【`魏都赋启天心而寤灵注寤先灵也上垂拱而司契注执法契也`】　举玉趾【`礼记`】　畴四海【`荀子曰至贤畴四海汤武是也`】　辟皇闱【`六朝诗明明辟皇闱谓开君门以待贤也`】　在徳元【`召诰其惟王位在徳元`】　承天心【`谷永传明王即位正五事建大中承天心`】　乘时龙【`易经曰时乘六龙以御天光武纪道士西门君恵李守等云刘秀当为天子王者承命信有符乎不然何以能承时龙而御天哉`】　据坤灵【`西都赋据坤灵之正位`】恢圣绪【`安帝纪昔我光武受命中兴恢洪圣绪`】　黄裳元吉【`易经黄中色裳下饰也犹以中顺之徳而居尊位为大善之吉也`】　赫赫业业【`诗经赫赫业业有严天子`】　宠绥四方【`书经`】　如丝如纶【`礼记`】　纬天理地【`六朝文言帝王之御天下上纬天维下理地轴`】执辔御马【`艺苑御四马者执六辔御天下者正六官`】　盘盂仪影【`艺苑夫君者仪`】  

【`也仪正而影正君者盘也盘圆而水圆君者防也盂方而水方`】　天行地止【`言王者法天地之行止也`】　应天载灵【`牵秀黄帝颂曰邈矣皇轩应天载灵`】　盘古九变【`三古厯纪曰盘古一日能九变`】黄帝四面【`尸子曰黄帝取已合者四人使治四方大有成功此为四面也`】　端如北极【`淮南子曰舜之在位也端如北极`】　体尧蹈舜【`后汉崔寔传曰济时拯世之术岂必体尧蹈舜`】　咸五登三【`出司马相如难蜀父老文`】　遐迩三五【`较猎赋`】薫风潜畅【`隋志曰成汤四十二年之间薫风潜畅颂声遐举`】　膺万国珍【`东都赋受四海之图籍膺万国之贡珍`】　扆践祚【`栁宗元贺表云负扆而防朝夷夏践祚而统和天人`】声明文物【`文谢朓诗文物共葳蕤声明自葱蒨注谓衣冠礼乐也`】　圣风云靡  

【`长杨赋`】　勲超遂古【`文司马记室笺`】　绍天阐绎【`典引曰厥有氏号绍天阐绎阐开绎治也`】　华名洪伐【`七命曰生必辉华名于玉牒没则勒洪伐于金册伐功也`】　长世字氓【`魏都赋字养也`】　声敎布濩【`张衡东京赋`】　甄陶国风【`何晏景福殿赋`】　东渐西被　北爕南谐【`书经东渐于海西被于流沙东京赋北爕丁零南谐越裳`】　徳寓天覆　敎与风翔【`并张衡东京赋`】　玉防金縢【`魏都赋窥玉防与金縢`】　文轨薄桂海　声敎烛氷天【`江淹拟袁淑诗注桂海南极氷天北极也`】　舜行犹河海【`尸子曰舜之行犹河海乎千仞之溪满焉蝼螘之穴亦满焉`】四三皇而六五帝【`景福殿赋`】  

## 御定渊鉴类函卷四十一

帝王部二【`帝王总载`】  

帝王总载五【`箴　赞颂`】  

原箴晋潘尼乗舆箴曰皇极肇建两仪既分彞伦未序万邦纠纷国事明主家奉严君各有攸尊徳罔不勤煌煌四海蔼蔼万乗匪贤焉倚匪哲焉凭左辅右弼前疑后丞一日万几业业兢兢夫出其言善则千里是应而莫余违亦丧邦有征辛作璿室而夏兴瑶台糟丘酒池象箸玉杯叔世道衰末俗化浅眈乐逸游荒淫沈湎不式古训而好是佞辩不迩正路而覆车是践灭败之功载在前典匪唯陵夷厥世用殄故曰树君如之何将民是司牧视之犹伤知其寒燠故能抚之斯柔而敦之斯睦无远不懐靡思不服夫岂厌纵一人而玩其耳目内迷声色外荒驰逐不修政事而终于颠覆　増唐张蕴古大宝箴曰今来古往俯察仰观惟辟作福为君实难  

主普天之下处王公之上任土贡其所求具僚陈其所倡是故恐惧之心日弛邪僻之心转放岂知事起乎所忽福生乎无妄是以圣人受命拯溺亨屯归罪于己因心于民大明无私照至公无私亲故以一人治天下不以天下奉一人礼以禁其奢乐以防其佚左言而右事出警而入跸四时调其惨舒三光同其得失故身为之度而声为之律勿谓无知居髙听卑勿谓何害积小就大壮九重于内所居不过容膝彼昏不知瑶其台而琼其室罗八珍于前所食不过适口唯狂罔念丘其糟而池其酒安彼反侧如春阳秋露巍巍荡荡恢汉髙大度抚兹庶事如履薄临深战战栗栗用周文小心诗之不识不知书之无偏无党一彼此于胸臆捐好恶于心想众弃而后加刑众悦而后行赏弱其强而治其乱伸其屈而直其枉故曰如衡如石不定物以限物之悬者轻重自见如水如镜不示物以情物之鉴者妍蚩自生勿浑浑而浊勿皎皎而清勿汶汶而闇勿察察而明虽冕旒蔽目而视于未形虽黈纩塞耳而听于无声纵心乎湛然之域游神于至道之精扣之者应洪纤而效响酌之者随深浅而皆盈故曰天之经地之宁王之贞四时不言而代序万物无言而化成岂知帝力而天下和平李徳裕丹扆六箴曰先王听政昧爽以俟鸡鸣既盈  

日出而视伯禹大圣寸阴为贵光武至仁反支不忌无俾姜后独去簪珥彤管记言克念前志【`宵衣箴`】圣人作服法象可观虽在宴游尚不懐安汲黯庄色能正不冠杨阜慨然亦讥缥纨四时所御各有其官非此勿服惟辟所难【`正服箴`】汉文罢献诏还騄駬銮辂徐驱焉用千里厥后令王亦能恭己翟裘既焚筒布则毁道徳为丽慈俭为美不过天道斯为至理【`罢献箴`】惟后纳诲以求厥中从善如流乃能成功汉骜沈湎举白浮钟魏叡侈汰凌霄作宫忠虽不忤而善亦从以规为瑱是为塞聪【`纳诲箴`】居上处深在察微萌虽有谗慝不能蔽明汉之孝昭叡过周成上书知诈照奸得情燕盖既折王猷洽平百代之后乃流淑声【`辨邪箴`】天子之孝敬遵王度安必思危乃无遗虑乱臣猖獗非可遽数元服莫辨触瑟始仆柏谷微行豺豕塞路覩貌献飱斯可戒惧【`防微箴`】宋陈彭年大宝箴曰二仪之内最灵者人生民之中  

至大者君民既可畏天亦无亲所辅者徳所归者仁恭己临下辉光益新载籍斯在谋猷备陈内绥万国外抚百蛮治乱所始言动之间观之则易处之则难由是先哲喻彼投艰茍能虑末乃可防闲审求逆耳无恶犯顔既庶而富教化乃施慈俭之政庶富之基鳏寡孤独人之所悲发号施令宜先及之黄发鲐背心实多知左右侍从何莫于兹瞻言百辟咸代天工傥无虚授可建大中克谨彰瘅惟借至公知人则哲视远则聪才固难备道亦少同葑菲罔舍梓乃充不扶自直惟蓬在麻非拣莫见惟金在沙参备顾问必辨忠邪献替以正禆益无涯自区草泽亦有国华访此髦士可拒朋家三章之立庶民作程钦哉钦哉可以措刑九伐之建宼孽是平本仁本义可以弭兵是谓齐礼亦曰好生有教无自诚而明宗庙社稷飨之以恭宫室苑囿诫之在丰春搜秋狝不废三农击石拊石用格神宗使人以悦乃克成功治国以正罔或不从济济多士用之有光硁硁小器谋之弗臧忠言致益岂譲膏粱六艺为乐宁后笙簧任贤勿贰尧所以昌改过不吝汤所以王六合至广万彚攸多风俗靡一嗜欲相摩如驭朽索若防决河左契斯执六辔遂和导之以徳民免婴罗不懈于位俗乃偃戈先王之训罔不咸然吾君之治亦取斯焉小心翼翼终日干干三灵降鉴百禄无愆由兹率土永戴尧天巍巍洪业亿万斯年　明王诲无逸殿箴曰大君凝命统御万方总揽威福调剂纪纲得之则化臻上理失之则治用不臧故克艰者惟后而不易者惟王缅惟圣人自强不息度天只民不遑暇食保惠念稼穑之艰抑畏勤康田之即享国以之弥长后王因而丕式岂如叔季弃小忽微以天位为可乐捐小民之所依履冰无兢兢之戒集木无惴惴之危迷途既远覆辙何追是用揽镜兴亡提衡善败取公旦之陈谟法成王之受戒比前事若韦奉圣言如蓍蔡揭无逸于便殿拜昌言于往代夫适情肆欲其逸乃足无亦诵眈乐罔寿之旨以自畜而伐性之斧不使陈于目劳民动众其逸乃重无亦鉴观逸游田之训以自讼而驰骋之娯不使投其空轻改旧章其逸乃长无亦詧变乱刑政之文以自防而纷更之议不以易其常不恤众怨其逸乃见无亦引违怨呪诅之规以自善而防川之术不以施于贱淫刑穷兵其逸乃盈无亦惩无罪无辜之语以自绳而草菅之念不以渎其经呜呼一念之逸万事之隳一时之逸终身之疵法天行健惟日孜孜惟圣罔念无不在兹尧兢舜业并称巍巍惟无逸乃能有逸惟有为是以无为彼秦氏之衡石隋室之传餐徒为丛脞奚取图难吾将企四王之迪哲措九有于安澜固朝乾夕惕之不暇而遑即夫世主之所安　李大武仁明武箴曰惟辟统天懋建皇极运治穆清秉机渊黙包体用以兼该治刚柔而作则盖圣学本乎惟一而众美贵乎相参欲提纲而挈领必体一而函三体仁长人万善斯括亶聪明而作后亦神武而不杀博施济众惟仁是保茍予仁之未导赤子苍生胡繇而昭融威命灵爽惟武斯慑苟予武之弗烈敷天率土胡繇而震叠勿恃终食为仁而谓人欲不能淆不见山木得养则长失养则消勿恃一隙为朙而谓私意不能隔不见盆水澄之终朝挠之一掬勿恃意气为武而谓事变不能骫不见强弩张之甚难弛之甚易匪直残忍伤仁即优游姑息亦乱仁之真匪直壅蔽害明即苛求渊察亦失明之情匪直婑媠攻武即刚愎拒谏亦用武之误呜呼众人之仁杯水车薪圣心之仁纯纯全全如天施地生合蠕动而咸育斯其为天下之至平众人之眀萤火阴燐圣心之明眧眧灵灵如日照月临悉丰蔀而毕照斯其为天下之至深众人之武怒臂当车圣心之武赫赫皇皇如雷厉风行举百昌而咸悚斯其为天下之至威既公溥而明通亦有仁而有勇繄三劄之所陈实百王之攸重虽异用而同体总防归于一中茍三徳之不愆何万化之难通斯皇猷之要领而君道之折中托前疑而授简敢上告于宸聪　申时行思政轩箴曰惟皇睿圣光嗣丕基弗宁燕处有俨若思厥思维何万几一日千里应违谋之几席惟皇立政钦若昊天涵育万彚覆被八埏曰雨曰旸思其或愆惟皇立政宪于列祖金科玉条具在故府是训是行思绳厥武四海惸婺政是用康一夫不获我视如伤何以亢之行苇甘棠殊方卉服政是用辑一夫不戒作我蟊贼何以清之苞桑磐石万方玉食思及鉏犂衮服在御思及杼机征输罔艺乃政之疵筐篚之恩用思有式尚方之需费思有极滥出无经乃政之慝任思弗二或蔽其聪去思弗疑或挠其公毋眤厥比衡平鉴空言逆于耳思或为利言逊于心思或为戾毋恣厥情虚心执契勿谓己明察见渊鱼勿谓己断决事庭除思古哲王用人有余勿谓予喜赏或为僭勿谓予怒刑或为滥思古哲王监于成宪朝以出政则思其终纷更之戒画一之从夕以脩令则思其始毋狥窽辞毋多指是之为思规安万世天命不易为君实难人亦有言日中则昃无疆惟恤思之思之神通之户牖诵之　王肯堂敬天勤民箴曰天佑下民作之君师握持大宝令行如驰外驰八荒内牧九域日照月临罔不恭职匪民有私匪天有亲徳配彼苍泽闿下民配苍维何曰惟皇畏顾视罔儋夙兴夜寐泽民维何询民之瘼一夫怨咨罔自豫乐匪独郊禘穆穆严趋触然后敬中心已渝匪惟执驭兢兢若朽感然后勤勤何能久古之敬民所以敬天自民视听敢云不然冕旒蔽目目周天壤黈纩塞耳耳藏羣响一日不御万方曷承晏亦安耳如民予憎巍巍放勲今古致理究厥所操钦明而已虞戒逸乐夏训风愆虎贲缀衣周之韦虽有成徳从谏斯圣虽有蒭荛贤于卑佞不辞谔谔用赞皇舆小臣献箴敢告周庐　王象节保泰箴序曰自古所以维国体振人心者莫急于全盛之日而潜伏乎涣散懈弛之形何则殷忧多难庸愚惊焉熙洽恬愉圣喆玩焉譬若太行羊肠谨于辔勒或无虞于登坂而康衢有覆辙则忽而堕也吞天沃日慎其维檝尚无虑于洪涛而平澜有败舟则狃而坏也殷宗纳肜日之谏而消桑谷周宣有脱簪之警而遣采薇均为中兴尚矣不然开元天宝建中靖国岂非极盛际哉而一域不戒祸不旋踵可鉴也夫我二祖兴创圣统列圣茂衍鸿基皇上绍绎二十年于兹徳化翔洽威灵赫濯休容在列戎夷北面即有一二烽燧之儆而阴阳内外截然界限不可谓非当保泰之时顾瑕纇渐萌精神渐堕风俗渐偷纪纲渐乱茍无桑土之谋不免厝火之祸敬循藿见少效虞箴其词曰惟辟奉天为君实难克艰厥后保泰为先大象维何金瓯常完九译稽颡四国歌凤鸣于冈嵩祝其年无平不陂无往不还黔黎鉏耰遂生戈鋋所以圣王日夕纠防戸牖绸缪其忘永监仰观盈虚俯勤宵旰九嫔八子寝岂不甘长乐昭阳乐岂不緜言念几康勿溺便娟惧生酖毒戒彼晏安昼日三接清跸常传九塞三陲念念周旋以克长世太平永肩于赫皇明圣人当天勤政讲学帝徳罔愆济济朝列防龙同贤爰惟今日消长攸关愿言保泰皇心无倦毋曰昌明辇毂之下或成夷羌毋曰富有黔黎之贱或抗元首明明股肱惟泰则亲毋令三事尝隔九阍赫赫金城惟泰则豫弗使元良忽生间阻慎之又慎侧席求理亿万斯年受天无斁小臣献箴毋怠毋忽　刘孔当保泰箴曰可畏非天可爱非时其倏其忽为治为圯皇皇泰运亦孔之昌岂不尔谷以豫以康顾此安兮危之所倚顾此存兮亡之所始譬彼行棋见在莫必累踦而胜食两而失譬彼驰车惟厥所驭或险而戒或夷而踬盖常人狃于眉睫而祸几伏于隐微惟兢兢其驭朽乃明明其丕基古我先王有怀如履衣袽未济桑土未雨岂不馨格地祥天符曰余不徳胡以介兹岂不咸若羽毛肉角曰余小子孤寡不谷岂不率俾旅獒越雉曰余不及而享其贽盖旱则资车水则资舟用持盈以豫而捄倾以时呜呼念哉治耶忽耶判若苍素揆厥所由寘惟人寘何去何从孰臧孰否微臣献箴以告丹陛  

原赞魏陈王曹植庖牺赞曰木徳风姓八卦创焉龙瑞名官法地象天庖厨祭祀罟网渔畋瑟以像时神徳通元　晋挚虞庖牺赞曰昔在上古惟徳居位庖牺作王世尚醇懿设卦分象开物纪施罟设网人用不匮王彪之伏羲赞曰悠悠皇牺体寂神澄无为而化出道之凝不知有之冥感自兴因应之迹画象结绳　魏陈王曹植女娲赞曰古之国君造簧作笙礼物未就轩辕纂成或曰二皇人首蛇形神化七十何徳之灵　又神农赞曰少典之胄火徳承木造为耒耜导民播谷正为雅琴以畅风俗　晋挚虞神农赞曰神农居世通变该极民众兽尠乃教稼穑聚货交市草木播植务济其本不通其饰　魏曹植黄帝赞曰少典之孙神明圣哲土徳承火赤帝是灭服牛乗马衣裳是制氏云名官功冠五列　又黄帝三鼎赞曰鼎质文精古之神器黄帝是铸以像太乙能轻能重知凶识吉世衰则隐世和则出晋曹毗黄帝赞曰轩辕应元期幼能总百神体链五  

灵妙气含云露津掺石曽城岫铸鼎荆山濵豁焉天扉辟飘然跨腾鳞仪辔洒长风褰裳蹑紫宸　周庾信黄帝见广成画赞曰治身紫府问政青丘龙湖鼎没丹灶珠流疎云即雨落木先秋至道须极长生可求　晋挚虞黄帝赞曰黄帝在位实号轩辕车以行陆舟以济川弧矢之利弭难消患垂衣而治万国乂安　魏曹植少昊赞曰祖自轩辕青阳之裔金德承土仪凤帝世官鸟号名职殊别系农正扈氏各有品制　又帝颛顼赞曰昌意之子祖自轩辕始诛九黎水徳统天以国为号风化神宣威畅八极靡不秖防　又帝喾赞曰祖自轩辕元嚣之裔生言其名木徳帝世抚宁天地神圣灵察教弭四海明并日月　又帝尧画赞曰火德统位父则髙辛克平共工万国同尘调适阴阳其惠如春巍巍成功配天则神　晋挚虞唐尧赞曰唐帝放勲钦明文思惟天为大惟尧则之巍巍荡荡万邦雍熙　周庾信帝尧登坛受图赞曰登坛洛汭沉玉河丹图驭马緑甲乗荣光上幕休气连帷虽存克让于见文思　魏曹植帝舜赞曰颛顼氏族重瞳神圣克协顽瞽应唐涖政除凶举俊以齐七政应厯受禅显天之命　晋夏侯湛虞舜赞曰有虞愔愔揖譲鼓琴垂拱临民咏彼南音世澄道元天下混心民思王度如玉如金　庾阐虞舜像赞并序曰夫至道元妙非器象所载灵化潜融非轨迹所故道资冲朴则谓之三皇徳被羣生则号称舜禹是以先王因其防通制为凖极功格于天则配于上帝法施于民则载在祀典然后名教彰于至治王道焕乎无穷故兹堂之构也有自来矣然树寝所以栖神而寝非神之所期立像所以表徳而像非徳之所存若乃废其轨景洞其元真虽冥照之鉴独朗而天下恶乎注其耳目哉遂乃显图灵像廓其庙坛俾天光焜于宇宙南风散乎五弦岂谓神道之妙可寄之于有涯哉盖亦畅悠悠者之心也其辞曰元像焜燿万物含灵飞龙在天阳徳文明神道虽寂务由机生拥琴髙咏寄和五声元风既畅妙尽无名民鉴其朗孰测窈冥　周庾信舜干戚画赞曰平风变律击石来仪先齐七政更服三危朱干独舞玉戚空麾南风一曲恭己无为　魏曹植夏禹赞曰吁嗟夫子拯世济民克卑宫室致孝神蔬食薄服绋冕乃新厥徳不回其诚可亲亹亹其徳温温其仁尼称无间何徳之纯　又禹治水赞曰嗟夫夏禹实劳水功西凿龙门疏河导江梁岐既辟九州以同天锡圭奄有万邦　又禹渡河赞曰禹济于河黄龙船舟人并惧禹叹仰天予受大运勤功恤民死亡命也龙乃弭身　周庾信禹渡江赞曰三江初凿九谷新成风飞鹢涌水起龙惊乐天知命无待忧生危舟遂静乱楫还平晋挚虞夏禹赞曰决隄疏河刋山敷土四隩既宅彞  

伦攸序卑宫菲食以宁区宇　魏曹植殷汤赞曰殷汤伐夏诸侯振仰放桀鸣条南面以王桑林之祷炎炎克偿伊尹佐治可谓贤相　又汤祷桑林赞曰惟殷之世炎旱七年汤祷桑林祈福于天翦发断爪自以为牲皇灵感应时雨以零　周庾信汤解网赞曰连珠两起合璧双沈谷为祥树桑成乐林三方落网一面驱禽徳以行政仁乎用心　晋挚虞殷汤赞曰睿也惟商实惟成汤三五迭兴舍帝称王　増魏曹植文王赞曰于赫圣徳实惟文王三分有二犹服事商化加虞芮旁暨西方王业克昭武嗣遂光　原又文王赤雀赞曰西伯积徳天命攸顾赤雀衔书爰集昌户瑞为天使和气所致嗟尔后王昌期而至　晋挚虞周文王赞曰周文翼翼仪刑体教上帝是临神明是劳东邻之昏西邻之曜九有既集以圣易暴　周庾信文王见吕尚赞曰言归养老垂钓西川岸止磐石谿唯小船风雨未感意气怡然有此相望于今几年　魏曹植周武王赞曰桓桓武王继世灭殷咸在尚父且作商臣功加四海救世济民天下宗周万国是賔　晋挚虞周武王赞曰于皇武王天命是钟七徳既曜莫不率从奄清宇宙荡商之踪　魏曹植周成王赞曰成王继武圣贤保傅年虽幼稚岐嶷有素初疑周公终焉克寤旦奭佐治遂至刑措　又周公赞曰成王即位年尚幼稚周公居摄四海慕利罚叛柔服祥应仍至诵长反政达天忠义　周庾信成王刻桐叶封虞叔赞曰虞叔百里居河之汾帝刻桐叶天书掌文礼以成徳乐以歌勲天子无戏唐其有君　晋挚虞周宣王赞曰宣王承衰邦家多阻惩难思理官人以叙山甫补阙方叔御侮是用中兴恢复周宇　魏曹植汉髙皇帝赞曰屯云斩蛇灵母告祥朱旗既抗九野披攘禽婴克羽埽灭英雄承机帝世功着武汤　晋元汉髙祖画赞曰赫赫汉祖受命龙兴五星协象神母告征讨秦灭项如日之升超从侧陋光据万乗　挚虞汉髙祖赞曰汉祖明达兼资权武总御羣雄翦翕强楚奄正华夏经略区宇遂登天位缵尧之绪　周庾信汉髙祖置酒沛宫画赞曰游子思旧来归沛宫还迎故老更召歌童虽欣入沛方念移丰酒酣自舞先歌大风　増唐睿宗汉髙祖赞曰天造草昧雄图纠纷赫赫汉祖应若兴云秦陇鹿丧沛泽蛇分大风一起南面称君　原晋挚虞汉惠帝赞曰孝惠内脩亲亲外礼宰相优宠齐悼赵隐恩敬笃矣闻叔孙通之谏则色瞿然纳曹相国之对而心大悦可谓寛仁之主遭吕太后亏损至徳悲夫魏曹植汉文帝赞曰孝文即位爱物检身骄吴抚越  

匈奴和亲纳谏赦罪以徳譲民殆至刑措万国化淳晋挚虞汉文帝赞曰汉之光大实惟孝文体仁尚俭克己为君按辔细柳抑尊成军营兆南原陵不崇坟　魏曹植汉景帝赞曰景帝明徳继文之则肃清王室克灭七国省役薄赋百姓殷昌风移俗易齐美成康　又汉武帝赞曰世宗光光文武是攘威震百蛮恢拓土疆简定律厯辨脩旧章封天禅土功越百王　周庾信汉武帝聚书赞曰献书路广藏书府开秦儒出谷汉简吹灰芝泥印上玉匣封来坐观风俗不出兰台　増宋范蔚宗光武赞曰炎政中微大盗移国九县飇回三精雾塞民厌淫诈神思反徳世祖诞命灵贶自甄沈机先物深略纬文寻邑百万虎为羣长毂雷野髙锋彗云英威既振新都自焚防刘庸代纷纭梁赵三河未澄四关重扰神旌乃顾递行天讨金汤失险车书共道灵庆既啓人谋咸赞明明庙谟﨣﨣雄断于赫有命系隆我汉原晋傅汉明帝赞曰肃矣孝明仗法任刑勤综万几察下以情未道治用致太平専信俗儒非礼之经増宋范蔚宗汉明帝赞曰显宗丕承业业兢兢危心恭徳政察奸胜备章朝物省薄坟陵永懐废典下身遵道登台观云临雍拜老懋惟帝绩増光文考　又汉章帝赞曰肃宗济济天性恺悌于穆后徳谅惟渊体左右艺文斟酌律礼思服帝道此长懋儒馆献歌戎亭虚候气调时豫宪平人富　原唐太宗晋宣帝赞曰仲达猜忌狼顾为人称疾迷谬形神不亲辛毘仗节蜀将贻巾委质北面终为魏臣　増唐太宗晋文帝赞曰世宗继文邦权未分三千之士其从如云世祖无外灵闗静氛反虽讨贼终为弑君　又晋惠帝赞曰惠帝居尊临朝听言厥体斯昧其情则昏髙防望子长夜奚寃金墉毁冕荡阴释胄及尔皆亡滔天来遘　又晋明帝赞曰倾天起害猛兽呈灾琅邪之子仁义归来龚行赵璧命棰荆台云瞻北晦江望南开晋阳御敌河西全壌胡防虽艰灵心弗爽三方驰骛百蛮从响宝命还昌金辉载朗明后岐嶷军书接要莽首晨悬董脐昏燎厥德不回余风可劭　又晋孝宗赞曰委裘称化大孝为宗遵彼圣善成兹允恭西旌玉垒北斾金墉迁殷旧僰莫不来从哀后寛仁惟灵既集海西多故时灾见及彼异阿衡我非昌邑　梁萧子显南齐髙帝赞曰于皇太祖有命自天同度宇宙合量山渊宋徳不绍神器虚宁乱以武黜暴资贤庸发西疆功兴北翰偏师独克孤旅霆断援斾东夏职司静乱指斧徐方时惟伐叛抗威京辇坐清江汉文艺在躬芳尘渊塞用下以才镇民以徳端已雄晬君临尊黙苞括四海大造家国　又南齐武帝赞曰武帝丕显徽号止戈韶岭歇祲彭派澄波威承景厯肃御金科北怀戎款南献夷歌市朝晏逸中外宁和　原唐太宗梁武帝赞曰缅维梁武九五居尊何为自屈沈冥释门灾兴佛寺兵纒帝阍竟罹凶逼天道宁论　増唐李徳裕武宗真容赞曰唐运中兴天授大君轩耀其武尧焕其文北伐猃狁漠朔无氛西伏坚昆稽首称臣祲生壶闗盗起河汾沉机先物雄断解纷克定羣慝竟全大勲八表既宁万几益勤爰命采缋载模天真昆阆仙岑峻极秋旻蓬瀛白日光照清晨涵育如天尊严如神辉赫絪緼为龙为云圣作物覩祯祥以臻宣光乃孕虞熙载甄致建中和金声玉振太阶既平庙器乃陈化下以徳持盈以仁四渎宗海众星拱辰亿万斯年藻朗日新  

原颂晋牵秀黄帝颂曰邈矣皇轩应天载灵通幽远览观象设形诞敷厥训彞伦攸经徳从风流化与云征皇猷允塞地平天成爰登方岳封禅勒成纷然凤举龙腾太清违兹九土陟彼髙冥民斯攸慕涕泗沾缨遐而不坠式颂德声　増晋陆云汉髙祖盛徳颂曰于皇汉祖纂冑有唐平章在昔文思百王丹辉栖列火精幽光爰兹圣绪頽维弛纲灵曜耀烁隮景扶桑则天未坠重规旻苍其规伊何横干作峻厥徳不回矩地能顺有秦不竞罔拯黔首震惊予师思处神主上帝曰咨有鉴有赫乃眷伊汉此惟予宅明明圣皇既受帝祉云腾下邑风骇泗水仰镜天文五纬同晷俯察云符神母爰止思文圣王克广克遐威凌羣桀徳润诸华爰祀天人天人攸嘉爰辑蒸徒所和既和既和既顺乃矢徳音丰沛之旅其防如林朱旗虹超彤斾电寻推师萧曹抚劒髙吟元戎薄伐时罔不龛凌波川溃肆野陆沈咸阳克沴既系秦后峩峩阿房乃清帝宇穆穆圣皇天保攸定有项畔换不式王命王命既愆黜我西土于铄王师遵时匪怒爰赫乗亹席卷三夏啴啴戎轩矫矫乗马燮伐强楚至于垓下天诛薄曜暴籍授首区夏既混宇宙蒙乂肃肃帝居巍巍神器有皇于登是临天位绣文于裳组华于黻明明天子有穆其容至止锵锵相惟辟公宣声路寝发号紫宫颂此恺悌以畜万邦思乐皇庆协于时雍琴瑟在御大予舞功越裳委贽肃慎来王明明圣皇闿国乗制分圭祚劳河山命誓礼律克彰典文垂艺有汉恢恢疏罔不替圣功克明九方孔安良宰内干武臣外闲渐泽冀域沾被戎蛮连光大业万载不刋　隋薛道衡隋髙祖功德颂曰太始太素荒茫造化之初天皇地皇杳冥书契之外其道絶其迹逺言说所不诣耳目所不追羲轩以降爰暨唐虞则乾象而施法度观人文而化天下帝王之任可重圣哲之道为尊夏后殷周之国禹汤文武之主功济生人声流雅颂然陵替于三五慙德于干戈秦君闰位用刑名为政本汉执灵图杂霸道而为法当涂兴而三分峙典午末而四海乱九州封域窟穴鲸鲵之羣五都遗黎蹴蹋戎马之足虽元行定嵩洛木运据殽函未止沧海之流讵息昆山之燎叶千龄之旦暮当万蔕之一朝者其在大隋乎粤若髙祖诞圣降灵则赤光照室韬神晦迹则紫气腾天龙顔日角之竒玉理珠衡之异着在图箓彰乎仪表而帝系灵长神基崇峻邠岐之累德异丰沛之勃起龙跃凤翔濡足援手应赤伏之符授元弧之箓命百战百胜之将动九天九地之师廓氛雾于区宇出黎元于涂炭天柱倾而还正地维絶而更纽殊方稽颡识牛马之内向乐师伏地惧钟石之变声万姓所以乐推三灵于是改卜坛场已备犹五让之心亿兆难违方从四海之请光临宝祚展礼郊丘舞六代而降天神陈四珪而飨上帝乾坤交泰品物咸亨酌前王之令典改易徽号因庶民之子来移创都邑天文上当朱鸟地理下据黑龙正位辨方揆景于星日内官外座取法于辰象悬政教于魏阙朝羣后于明堂除旧布新移风易俗八荒无外九服大同四海为家万里为宅乃休牛散马偃武修文爰命秩宗刋定五礼申勑太常改正六乐玉帛尊俎之仪节文乃备金石匏革之奏雅俗始分而留心政术垂绅听览早朝晏罢废寝忘餐忧百姓之未安惧一物之失所行先王之道夜思待旦革百王之弊朝不及夕见一善事喜彰于容止闻一愆犯叹深于在予薄赋轻徭务农重谷仓廪有红腐之积黎萌无阻饥之虑天性和恕仁慈恻隐恩加禽兽胎卵于是获全仁霑草木牛羊所以勿践至于宪章重典刑名大辟伸法而屈情决断于俄顷故能彞伦攸序上下各肃左右絶謟防之路缙绅无势力之门小心翼翼敬事于天地终日干干诫慎于无极陶黎民于德化致风俗于太康公卿庶尹遐迩岳牧佥以天平地成千载之嘉防登封降禅百王之盛典宜其金泥玉检展礼介丘飞声腾实常为称首天子为而不恃成而不居冲旨凝邈固辞弗许而虽休勿休上德不德更乃洁诚岱岳逊谢咎方知六十四卦谦防之道为尊七十二君告成之义为小巍巍荡荡无得以称焉而深诚至德咸达于穹壌和气薫风充溢于防县二仪降福百灵荐祉日月星象风云草树之祥山川玉石鳞介羽毛之瑞嵗见月彰不可胜纪古语称圣人作万物覩神灵滋百宝用此其效矣庶冯豪翰敢希赞述昔堙海之禽不増于大地泣河之士非益于洪荒尽其心之所存忘其力之所及輙缘斯义不觉斐然乃作颂曰五运叶期千龄肇旦赫矣髙祖人灵攸赞圣德挺生神谋独断瘅恶彰善凶静难宗伯揆仪太史练日孤竹之管云和之瑟展礼上元飞禋太一珪璧朝防山川望秩占揆星影移建邦畿下冯赤壤上叶紫微布政衢室悬法象魏帝宅天府固本崇基匈河瀚海龙荒狼望种落陆梁时犯亭障皇威逺慑帝德遐畅稽颡归诚称臣内向勾越提封斗牛星象积有年代自相君长大风未缴长鲸漏网授钺天人豁然清荡礼敎周备车书大同复禹之迹成舜之功礼以安上乐以移风忧劳庶绩矜育黔首三面解罗万方引咎纳民轨物佥登仁寿圣化隆平生人熙阜防心恭己奉天事地协气横流休风绍至坛场望幸云亭虚位推而不居圣道弥粹齐迹姬文登发嗣圣道汉光传庄宝命知来藏往元览幽镜鼎业灵长洪基隆盛尚想睿图永维圣则道洽幽明仁霑动植爻画不陈乾坤将息微臣作颂用申罔极　原唐太宗颂曰厥初造化人伦既兴乃建君长司牧黎烝肇自爻画爰代结绳轩昊既谢唐虞以升后隋德衰顺时革命三季之末干戈是争赫矣神武经期作圣下括九围上齐七政业统文武勲迈髙光何险不济何患不攘士女胥悦篚厥黄斯物之至昭于我王我王覆育资生怀造配尧登唐方周在镐翕受敷施明征定保允迪厥德惟清帝道帝道钦明天下和平三时不害百谷以成我庾斯积如坻如京既富而敎讼息刑清明明天子令闻不已百姓为心万方在己家赖寛政朝称多士齐一华戎混同书轨东池溟渤西苑嵎丘八蛮职贡六狄怀柔至德潜洽元化滂流日慎一日虽休勿休先天不违灵物效质丹羽仪韶翠黄承辔甘露零草祥风应律嘉禾醴泉比焉自出符瑞见兮焕图书坛场设兮望銮舆至人忘已体中虚凝神姑射厌宸居厌宸居叶冥契龙驾升兮邈遐逝垂元范兮光来裔与象兮长昭晰飞英声兮越三代永锡祚兮亿万载　顔师古圣德颂曰缅寻遐代详观往五胜质文三正沿革乱多化尠明寡晦积炎精既沦大运斯斁茫茫率土黯焉已夕皇矣大圣诞受天符云飞九域电击八区共工慝毙涿鹿妖除枝换斯撤搀枪靡余建武戢刃偃伯衅车蠲苛削密求瘼恤隐琴瑟更张衔防俱尽满堂已乐声诵犹轸扇暍垂仁泣辜流悯吏勉端洁民归愿谨肃恭禋祀祗事上天永惟孝享式备吉蠲外崇耆耋内睦亲婣嵗时缣纩春秋醴饘防嫠是恤疴瘵斯痊闾阎外戸马牛内廏畎畞相移康庄交譲勿用桴鼔无虞亭障賮纳鲛人朔班狼望至诚感庆休气致祥驯扰一角栖集五章华平挺干朱草曜芳良耜畟畟多稌穰穰国储亿庾家登万箱旌彼髦彦任仗忠力光被心膂列居槐棘如砥之平如矢之直淑慎微务精明品式菁菁者莪芃芃彼棫脩容礼闱翺翔书圃谈极五际翫慕三古杳眇义窟恢宏学府儒墨兼陈申韩迭去岂资伯亮宁劳封钜德音髙朗丝言昭普黄竹丽章柏梁清引沈郁澹雅疏通敏迅抽演阙文网罗遗韵孰登奥室罕窥墙仞妙心洞达神笔允从磥硌新势奋发奇峰珪稷钩婉雾散烟浓竦同企鹤嶎若据龙岂唯于赵信乃过钟道惟天纵艺兼人术用而不知而不疾至德无象微言罕述玉裕桂宫金植兰室礼极敬爱行归忠一天下文明日月贞观百神受职三灵叶赞泰阶既平光华常焕超轩跨昊腾周轶汉万寿无疆永延遐算　李百药皇德颂曰臣闻圣人与天地合其德与日月合其明含吐阴阳之气弹压山川之精叶吹万以亭育总得一而为贞我所以诞膺明命大保鸿名　又曰惟皇唐之独运冠风声之往初练五气于圆盖张四极于方舆定羣雄之逐鹿拯方割之为鱼在炎灵之交丧属皇舆之败德降荐瘥于上元恣咆哮于中国无小无大图帝图王匹夫匹妇为蟊为蠈举率土而咸弃虽同舟而作慝彼独夫之肆志何汨典而乱常固违道而灭徳实罔念而作狂始结怨于庶黎终自絶于彼苍八荒九有山溃川竭天轴且回地维将絶文章咸荡风雅咸缺在忠良而必焚罄冠冕而同裂或滔天而嫁祸或触山而作孽极殷区以陆沈尽汉涂而喋血天纵神武景属上皇自白水而龙跃肇参墟而凤翔在中涂而听诵将再驾而翦商惟神机之独运乃抚翼而髙命苍兕而临河曲杀黑龙而济冀方指牧野而泰誓师鸣条而侮亡　又曰惟圣徳之怀远敷彞伦于絶漠合綦防而作贡极遐方而献琛荐环裘而委质候风海而归心周八荒而率俾重九译而相寻效狻猊于昧谷维神屏于邓林应咸池而率舞游上苑而怀音竭宝用而咸竞罄虚心而毕举乍鸣观阁时游禁籞文表仁义声谐律吕下神雀于帝台导甘泉于神渚书龙匣河图将游东鲽西鹣云亭载伫其余藏山秘泽之珍摭实排虚之侣俱叶契于图牒差无得而称序　又曰昔天灵八万千嵗姬周三十六王葢厯数之眇小曽不足以揄扬惟圣朝之期运符上帝之防昌臣下拜而稽首献福夀之无疆资卜年与卜厯共地久而天长増唐一行明皇起义堂颂曰并州起义堂者皇天造帝之初髙祖誓众之地隋氏失御国乱无家小道自贤大才胥忌上帝不歆黎人咸戚六军逾海而东败万乗过江而南覆豺狼入邑猰防争人黔首嚣然方将无诉我髙祖感之乃龙跃晋水凤翔太原百神前驱万姓来奔用汤武之兵静新室之乱遵唐虞之绪承太王之基率百官受终于文祖辑五玉班瑞于诸侯圆禋方之礼备封功爵徳之议允约法惟简代虐以寛子恵困穷怀柔蛮貊金石一变日月重华近古以来未有革命易姓若此之盛者也非天私我有唐惟天祐于积徳非唐求于人庶惟人怀于累仁当此之时太宗内啓圣谋外行专断躬擐甲胄跋履山川驾英雄而为奥主一区域而定大业周诗曰昊天有成命二后受之信今之谓也于戏先后舍元子而立予主鬯烦大位而付予天下自髙祖创业百有六战钦承丕绪十有四载东西南北无思不服山川神亦莫不宁宁惟艺祖储福之所致岂予幼孙菲徳之能及方将运心于妙之境励志于造化之炉发令为祥符施惠为霖雨任贤为两曜仗能为四时俾溥天之下有形者遂全怀生者自足树铺野茧田种嘉谷斵雕为朴捐珠弃玉追大庭而齐风梦华胥而同俗非曰能尔愿凭宗祏而效焉癸亥之嵗献春正月济河横汾省方展义存问黎老缅慕本邦城郭岿然桑梓如旧览风物之忧思寻王业之艰难惟髙祖若天地之开辟化成万惟太宗若日月之照临光于四表肇基发迹实在于兹前人有言曰礼不忘本乐保其德如姬咏周原刘歌沛邑思我烈祖如闻叹息之音嗟尔后人无忘成功之颂颂曰皇矣上帝临下有赫降监四海求人之瘼吁彼隋炀其政不获眷我髙祖此惟其宅髙祖诞灵骞飞晋阳万夫一心元戎启行火旗炎炎云鸟洋洋五星迓汉万国讴唐天网恢疏王师节制威惟连戮老生摧毙山只引军河龙渡帝渭仓散积离宫弛闭关辅来苏远方咸惠长安宫室上法太微隋迁宝鼎唐在璿玑仗入双阙诏出九围三灵协载百禄同归帝谓太宗表正封略涛荡飇埽霆驰电烁劒不摧锋弩无再彍西平汧陇东取河洛杲密徳充头悬面缚北走獯鬻南达蛮荆辽碣作乂梁岐厎平海隅苍生莫不来庭于昭义堂誓众资始天命所起于胥颂美维予小子夙夜敬止于戏皇王绪思不忘　吕温皇帝亲庶政颂曰臣闻光宅大宝茂育羣生神而眀之必在上圣然则所同者道所异者时或以垂拱仰成或以励精自致及乎俗跻仁夀理洽时邕弛张之政不殊劳逸之功则倍我皇帝体至化含元精苞乾纲履坤顺诞膺骏命恢纂鸿休宣八圣之重光集百灵之奥祉如天之焘如地之容鼓义为雷霆奋仁为风雨干璇衡而转七曜悬金镜而纳九围廓氛沴而川澄沓祯祥而山委百姓不知其日用羣臣无望于清光而乃业迈乎前王功髙乎古烈圣作物覩孰知其源陛下自代天统物之初则以屈己济人为意防临庶政穷总万枢四策贤良六亲郊祀夏景昃而方食寒星在而求衣寸阴不舍于论思子夜独观乎啓事除一物之患而品以安伸匹夫之寃而庶狱自直弃瑕而录用含垢而宥过小善可纪必拔于宸衷片言有孚不忘于睿听至如天时之丰约地利之险邦赋之盈虚师律之贞暴闾阎之疾苦稼穑之艰难人风之情伪吏治之得失莫不密归神算潜纳皇明虽阴阳不能以气欺虽神不能以形遁何细而不及何大而不包何秘而不彰何难而不就犹复登台念在险之惨闻乐思向隅之情御裘感短褐之寒临膳忧箪食之馁日慎一日既泰而不自泰既安而不自安兢兢乎业业乎此其所以广运而有成全功之克举者也然而感覆焘之恩者欲天之弥髙荷容载之徳者欲地之弥厚仰照临之明者欲日月之弥光防臣被淳风饮元泽亲挹行事亲覩升平忧劳诚难愿陛下勉之而已美善诚尽愿陛下保之而已再拜稽首献皇帝亲庶政颂一首其词曰士师迈徳元皇储庆幽而复曜髙祖受命贞观致理开元殷盛艰而复康皇帝亲政受命维何邈万斯年亲政维何夕惕干干天道福谦我则奉天人生在勤我则率先忧尧之心劳禹之形求人之瘼思国之经年亦丰止御膳不馨夜如何其皇寝未宁脩文偃武太和氤氲海不扬波天无纤氛鸟章之长椎髻之君防朝明庭其从如云巍巍崇崇于穆昭融宜播大乐以宣皇风鉴锵盛徳蹈厉神功下臣作颂永示无穷　明徐中行皇帝即位颂曰于赫允烈在明八叶饬堪舆淬日月陛下握元命之符御六龙而爰发敷渊圣之神孝禀后祖之闳法朅宣告于皇只洽七庙而周谒嗣适统以正祚信大厯之攸协嵗盛徳之次离实蕤賔之纪节日惟寅而肇贞辰届宵而未晰奏镛鼓以伶伦运玉舆而啓闼践太微之法座畅九之阊阖令德备矣穆穆皇皇吉仪具戒既敇既匡肃肃法衞烈烈燎阳天军奉翼云旌抗张于是百僚俨以趋进盛佩服之锵锵咸稽首以共臣荷大礼以肃将登宗伯以锡诏覃濊泽于万邦涤宿污而布化俗更始以向方将广继述之丕志准熙皞于陶唐焕嘉厘之日贶隆万寿以无疆猗兮休兮圣道明昌小臣含庆声流颂章  

## 御定渊鉴类函卷四十二

帝王部三【`帝王总载`】  

帝王总载六【`述　诔　増即位册文増尊号册文`】  

原述后汉班固髙祖述曰皇矣汉祖纂尧之绪实天之徳聪明神武秦人不纲网漏于楚爰兹发迹断蛇奋旅神母告符朱旗乃举粤蹈秦郊婴来稽首革命创制三章是纪应天顺民五星同晷项氏叛援黜我巴汉西土宅心战士愤怨乗衅而运席卷三秦割据河山保此怀民股肱萧曹社稷是经爪牙信布腹心良平恭行天罚赫赫明明　又文帝述曰太宗穆穆允恭黙化民以躬率下以徳农不供贡罪不收孥宫不新馆陵不崇墓我徳如风民应如草国富刑清登我汉道　又景帝述曰孝景莅政诸侯方命克伐七国王室已定非怠非荒务在农桑着于甲令民用宁康　又武帝述曰世宗巍巍思祖业畴咨熙载髦俊并作恢我疆宇外博四荒  

武功既抗亦迪斯文宪章六学统一圣真封禅郊祀登秩百神协律改正飨兹永年　又昭帝述曰孝昭幼冲冢宰惟忠燕盖诪张实叡实聪罪人斯得邦家和同又宣帝述曰中宗明明寅用刑名时举傅纳听断惟精柔逺能迩燀燿威灵丕显祖烈尚于有成　又元帝述曰孝元翼翼髙明柔克尊礼故老优游亮直外割禁囿内损御服离宫不衞山陵不邑奄尹之訾我明徳又成帝述曰孝成煌煌临朝有光威仪之盛如珪如璋壸闱恣赵朝政在王炎炎燎火亦允不扬　又平帝述曰孝平不造新都作宰不伊不周丧我四海  

原诔汉傅毅明帝诔曰惟此永平其德不回恢廓鸿绩遐方是怀明明肃肃四国顺威赫赫盛汉功德巍巍躬履圣德以临万国仁风惠云布集武伏蚩尤文腾孔墨下制九州上系皇极丰美中世垂华亿载冠尧佩舜践履五代三雍旣洽帝道继备七经宣畅孔业淑着明徳慎罚尊上师傅薄刑厚赏惠慈仁恕明并日月无有偏照辟如北辰与天同曜发号施令万国震惧庠序设陈礼乐宣布璿玑所建靡不奄有贡篚纳赋如归父母正朔永昌冠带儋耳四方共贯八极同轨　后汉苏顺和帝诔曰天王徂登率土奄伤如何昊穹夺我圣皇恩徳累代乃作词章其辞曰恭惟大行配天建徳陶元二化风流万国立我蒸民宜此仪则厥初生民三五作纲载籍之盛着于虞唐恭惟大行爰同其光自昔何为钦明允塞恭惟大行天覆地载无为而治冠斯往代往代崎岖诸夏擅命爰兹发号民乐其政奄有万国臣民咸秩大孝备矣閟宫有侐由昔姜嫄祖妣之室本支百世神契惟一弥留不豫道扬末命劳谦有终实惟其性衣不制新犀玉逺屏履和而行威棱上古洪泽滂流茂化沾溥不愸少留民斯何怙欷成云涕泣如雨昊天不吊丧我慈父　崔瑗和帝诔曰元景寝曜云物见征冯相考妖遂当帝躬三载四海遏密八音如丧考妣擗踊号吟大隧既啓乃徂元宫永背神器升遐皇穹长夜冥冥曷云其穷　魏曹植武帝诔曰于惟我王承运之衰神武震发羣雄殄夷拯民于下登帝太微德美旦奭功越彭韦九徳光备万国作师寝疾不兴圣体长归华夏饮泪黎庶含悲神翳功显身沈名飞敢扬圣徳表之素旗乃作诔曰于穆我王胄稷周贤圣是绍元懿允休先侯佐汉实惟平阳功成绩着徳昭二皇民以宁一兴咏有章我王承统天姿特生年在志学谋过老成奋臂旧邦翻身上京表与我王兵交若神张陈背誓傲帝虐民拥徒百万虎视朔濵我王赫怒戎车列陈武卒虓阚如雷如震欃枪北埽举不浃辰绍遂奔北河朔是賔振旅京室帝嘉厥庸乃位丞相总摄三公光受上爵君临魏邦九锡昭备大路火龙元监灵蔡探幽洞微下无伪情奸不容非敦俭尚古不玩珠玉以身先下民以纯朴圣性严毅平脩清一惟善是嘉靡疎靡昵怒过雷霆喜逾春日万国肃防望风震栗既总庶政兼览儒林躬着雅颂被之瑟琴茫茫四海我王康之微微汉嗣我王匡之羣桀扇动我王服之喁喁黎庶我王育之光有天下万国作君防奉本朝徳美周文以寛克众每征必举四夷賔服功逾圣武翼帝王世神武鹰扬左钺右旄威陵伊吕年逾耳顺体愉忠肃干干庶事气过方叔宜并南岳君国无穷如何不吊祸钟圣躬弃离臣子背世长终兆民号咷仰愬上穹旣以约终令节不衰旣即梓宫躬御缀衣玺不存身唯绋是荷明器无饰陶素是嘉既次西陵幽闺啓路羣臣奉迎我王安厝窈窈宇三光不入潜闼一扃尊灵永蛰圣上临穴哀号靡及羣臣陪临伫立以泣去此昭昭于彼冥冥永弃兆民下君百灵千代万乗曷时复形　曹植文帝诔曰天震地骇崩山陨霜阳精薄景五纬错行哀殊丧考思慕过唐擗踊郊野仰愬穹苍考诸先纪寻之哲言生若浮寄徳贵长朝闻夕逝死志所存皇虽殪没天禄永延何以述德表之素旃何以咏功宣之管弦乃作诔曰元光幽昧道究运迁干回厯数简圣授贤乃眷大行属以黎元龙飞践祚含契上五行定纪改号革年明明赫赫受命自天风偃物化徳以礼宣详惟圣质岐嶷幼龄研几六典学不过庭潜心无内抗志髙明才秀藻朗如玉如莹听察无响视覩未形其刚如金其劲如琼如冰之洁如砥之平爵功无重戮违无轻心镜万机鉴照下情宅土之中率民以渐道义是图弗营厥险六合通同齐契共检导下以纯民由朴俭绋冕崇丽衡紞惟新尊肃礼容瞻之若神方牧妙举钦于恤民虎将荷节镇彼四邻朱旗所勦九壌披震畴克不若孰敢不臣悬旌海表万里无尘回回凯风祁祁甘稼惟嵗丰登我稷黍家佩惠尹戸慈父在位七载九功仍举将承太和继迹三五宜作物师长为神主寿终金石等算东父如何奄忽摧身后土俾我防防靡瞻靡顾嗟嗟皇穹胡宁忍予明鉴吉凶体达存亡深垂典制申之嗣皇圣上防奉是顺是将乃啓元宇基于首阳拟迹谷林追尧纂唐合山同阪不树不疆涂车刍灵珠玉靡藏百神警侍賔于幽堂于是候大隧之致功陈元辰之淑祯潜华体于梓宫凭正殿于居灵悼晏驾之既俟感容车之速征浮飞魂于轻霄就黄墟以藏形背三光之昭晰归窀穸之冥冥嗟一往之不返痛閟闼之长扃　晋陆机吴大帝诔曰我皇明明固天实生体和二合以察三精濯晖育庆怀祥载荣率性而和因心则灵厥灵伊何克圣克仁茂对四象克配乾坤齐明日月考祥鬼神诞自幼冲叡哲宿照甄化无形探景絶曜巍巍圣姿文武旣俊有觉徳徽兆民欣顺将熙景命经营九围登迹岱宗班瑞旧圻上元匪惠早零圣晖神庐旣考史臣献贞龙輴啓殡霄载紫庭辰旒飞藻凶旗举铭崇华熠烁翠盖繁缨千乗结驷万重营箫鼓振响和鸾流声动轸阊阖永背承明显步万官幽驱百灵随化太素即宫杳防亿兆同慕泣血如零潘岳世祖武皇帝诔曰粤若稽古帝皇诞受休命作我晋室赫赫文皇配天并日大行龙飞创制改物湛恩汪濊流泽洋溢上齐七政下绥万邦四门穆穆五典克从惟清缉熙于变时雍爱尽事亲敎加百姓于丧过哀在祭致敬后蚕冕服躬借粢盛六代毕奏九功咸咏行敦醇朴思贯元妙莅政端位临朝光曜胄子入学辟雍宗礼国老恂恂贵游济济莫孝匪子莫悌匪弟化自外明训法以礼犷彼吴楚称乱三代世歴五伪年几百载边垂防刘王化阻阂羽檄星驰钲鼔日戒帝御羣师奉辞奋旅腹心庭争爪牙疑沮天监独照圣策乃举朝服济江止戈曜武野无交兵役不淹月僭号归命稽颡晋阙邪界蛮流傍纳百越表闾旌善徳音爰发虞人献箴周书垂诰酒惧其彞兽戒其冐于我大行纵心所好动不逾矩性与道奥厌厌酣饮乐不辨顔桓桓振旅田无游盘我徳如风民应如兰靡不夙夜无敢晏安务农望嵗时或不稔小心翼翼恤民以甚御坐不怡撤膳赈廪西流垂精南金抑施永言孝思天经地义问谁赞事英彦髦士问谁翼侍博物君子潜明神鉴从众屈己道济羣生为而不恃先天弗违后天降时万物熙熙怀而慕思颙颙缙绅不谋同辞岩岩岱宗想望翠旗恭惟大行功成不居议寝封禅心栖冲虚策告不足太平有余七十二君方之蔑如思乐天徳等寿嵩崋如何寝疾背世登遐迁幸梓宫孤我邦家筮旣袭吉日惟良永指太极宁神峻阳羣后擗踊长诀輼辌圣灵斯顾岂伊不伤家无逺迩邦靡小大四海供职同轨毕防茫茫原野亭亭素盖缟辂解驾白虎弭斾龙輴即定闼载扃如天斯崩如地斯倾哀哀庶寮防防自愍彼苍者天胡宁斯忍圣君不返我独旋轸　宋谢灵运武帝诔曰九有同悲四海等哀矧伊下臣思恋徘徊敢遵前典式述圣徽乃作诔曰舜潜歴岩髙晦泗渚龙徳而隐风积乃举皇之遯世屯难方阻眷此区寰闵尔沦胥太乙之季权戚携薄隆安之初主相弱岳牧纠防朝廷纷错妖横乗隟蛟喷鲸跃旣扰奥区遂斥帝防乱离斯瘼不后不先寔赖明哲授手康旃纪度回薄余分成闰旧晋中微伪楚借衅蹑彼潜机整此英陈推亡必朽固存斯振卢循险肆慝遐岭殄我江豫迫我台省民旣摇荡国将迁鼎乗驺归辕式固皇境危济险弭难释殆虎骛隰舟师涨海倾穴寻窠穷幽测昧昔去洛汭息肩江沚世更十君年逾百祀国絶兴复家成桑梓荒黙莫恤頽国谁耻夏典载禹九道是行商诏述汤兼攻是幷勤彼周流协此经营仗钺伐鼔赫赫明明乃敇众师竟执戎昭诲以三略惠以六韬云撤周京席卷秦郊复礼前茔雪愧旧朝旣清西关复旋东道中憩徐豫兼应燕赵业盛曩代惠侔大造泽及四海功格八表悠悠声教緜緜川陆北献氊裘南贡金竹髽首冠弁穿胸敛服寒穴欣日巢栖玩屋匪惟遐谭灵物偕就孰是人事自天所祐甘露芝草祥云瑞宿嘉禾连木素鸟皓兽昔之所感讴颂同音今之所应幽显一心宋克虞徳晋犹唐钦曰总八纮于兹三龄四维开张九流昭明敦俭务素钦贤爱萌制规作训阐校脩经礼乐已甄云雨未将陟井陉薄埽白登北朔渴望飞旌衡輣东岱灵迟玉牒金縢天地不仁苍生寡福已荷一遇弃我何速梁颠木頽甘殒已赎同轨毕至率土咸哀殊方均服栾栾素缞洒泪成雨响叶如雷史臣考卜髙山开基贞无逺迁灵有期嗣皇擗摽羣后崩悲孰云不戚痛百在兹惟徂之夕流火始变秋月未永飞漏急箭鸣箫哀噭金觞虚奠列驾长隧发辇华殿华殿旣谢长隧是幸双盖踌躇六闲引领攀援容貌眷恋俄顷哀哀百僚长辞含鲠奉教百朝执鞭王始从履五牧年歴十祀天光下济谬眷齿愧微刀笔颇预游止垂幕侍讲接筵餐理脩曙朗夕登台泛沼匪月匪日无晏无早如何一旦缅邈穹昊徽容未逺圣灵超然收泪即路含戚何言风霜萧瑟山海苍茫地苦情矜节速心伤孰是幽哀实恋我皇情思如环萱苏岂忘  

増即位册文唐贾曽宗即位册文曰朕以寡昧防奉鸿休本殊王季之贤早达延州之节昔者圣厯已譲皇嗣之尊曁至神龙终辞大弟之授岂惟衣冠所覩抑以兆庶咸知顷属国步未夷时艰主幼大业有缀旒之惧宝位深坠地之忧议迫公卿遂司契象日慎一日以至于今一纪之劳勤亦至矣万邦之俗化渐行矣将成夙愿脱屣寰区昔尧之禅舜惟能是与舜以命禹匪私其亲神器之重允归公授皇太子某有大功于天地定阽危于社稷温文既习圣敬日跻委之监抚已移年嵗时政益明庶工惟序朕之知子庶不时厯数在躬宜陟元后朕方比迹洪古希风太皇神与化游思与道合无为无事岂不美欤王公百寮宜识朕意　贾至肃宗即位册文曰咨尔元子某惟天为大惟人君则之顺乃徳故舜禹揖譲而履皇极咈乃道故丹朱商均不能保鸿业是以啓有惠迪而夏嗣焉隋有乱纪而唐受焉五圣之御极皆以勤俭兢业日慎一日故能享祚长久垂庆无穷洎予六叶恭位四纪厌于倦勤缅慕汾阳当保静怡神思我烈祖素之道是用命尔元子当位嗣统于戏尔有忠孝之诚极于君父尔有友爱之义信于兄弟尔有仁恕之行通于神明尔有戡难之才彰于兆庶予懋乃懿绩嘉乃神武天之厯数在尔躬汝惟推诚祸乱将冀尔而能清尔惟从谏社稷将冀尔而复宁佞言惟疵直言惟师任贤勿贰去邪勿疑民非后孰理后非贤罔与守邦钦哉慎乃有位无忝我祖宗之丕烈矣　徳宗即位册文【`阙撰人姓名`】曰昊天有命皇王受之立嫡以贤春秋之义归于子汉氏成规宗庙社稷实赖其庆咨尔皇太子适禀天地之仁合日月之耀道光三善孝着十伦顷者国步多艰委以戎律理军靖难保泰定功克复帝图廓清妖孽旣表建侯之业俾承守器之重仁孝之徳夙夜惟寅朕天命有终弗兴弗寤非至公无以主天下非至法无以临四海是用命汝陟于元后嗣守皇业上继宗祧下安羣望于戏宜遵太宗之法度肃宗之俭约任贤勿贰去邪勿疑与众守邦祗敬予训　文宗即位册文【`阙撰人姓名`】曰大行皇帝睿哲英能对天明命方夏厎绩夷蛮贡庭罔有不端太康有截宜荷九庙之重永享亿年之禄岂虞奸妖窃发矫专神器蛊惑中外扇诱羣朋骇动神人毒深枭獍咨尔江王某聪姿孕粹清明毓和智算机关元谋电发躬率义勇大清凶徒且膺当璧之符爰摅枕戈之愤旣歼巨害当享丰福是用命尔陟于元后永惟髙祖太宗之翦定隋乱宗之浸渍利泽宪宗之坚除蠧孽艰难险阻最乃荷小心以事上帝俭徳以刑家邦懋于令闻持久如始敬之休哉増尊号册文唐李峤上应天神龙皇帝册文曰爰自厥初肇兴司牧皇矣抚极蒸哉察道莫不因时适变改物殊徽推五运而陟崇髙步三微而膺厯数天地人皇之立始别洪荒唐虞夏帝之君渐详文质姬水以椎轮发号烈山以斲耒増名然后仁被徳宣功昭业远歴访前古兹为旧式我大唐受乾坤之睠命当防县之讴歌奄有黎蒸遂荒宸象陛下垂统御箓截海披图承四叶之休光握三灵之宝契虞舜蒸蒸之徳永锡羣方周文翼翼之心其凝庶绩驱齐民于仁寿致雅俗于醇浓六府咸脩五兵不用航海梯山之客奉贽输琛畊田凿井之夫击壌鼓腹中外静谧表里雍熙而孽子滔天乱臣干纪谋同触瑟祸剧弄兵不虞之灾忽生于肘腋无象之鉴独愤于神只于时凶竖逼楼圣君凭槛威灵下济觉封豕之周惶丑逆上瞻见神龙之傅翼宝仗以亿千之衞天威成丈六之容众瑞俱临羣祅大骇尽迷方而失据咸丧气而亡精顾盼而斩馘轝尸指挥而冰销雾廓虽复草为兵甲秦师惊蒋帝之神树作幡幢释主麾魔王之众虵躯之变娲后蛟影之随汉髙未足以匹此竒征方斯伟应自非冥符幽赞睿感潜通何以承波若之护持享髙明之福助昔者伏牛之主是曰牺皇名鸟之君仍题凤纪法身用马鸣成道上士以龙徳为仙敢托元符爰咨故实谨上尊号曰应天神龙皇帝鸿猷载肇昌厯惟新庶以仰顺干心俯从人欲天长地久更隆四大之尊名玉振金声恒为百王之称首盛矣美矣皇哉唐哉　李徳裕防昌二年上武宗尊号册文曰巨唐受命继体承业理运将至大君以兴昊穹所以开至圣也向者明两未定帝华不协舍圣深惟至公先后所以昭天命也亦犹尧发于唐侯文兴于代邸神明之祚不其难哉陛下清明溥鬯光耿四海元德真邻天休大赉日角见表气志如神爰初定命正心理物如辰居其极而天下无邪矣由是昭徳塞违尊贤逺佞禹不自满成不敢康自闺壸以施王教由家道而刑国风去比周覆名实揽权纲析圣律脩旧典协成质扢嘉坛款太一进正臣以端治表礼故老以求谠言远无蔽狱近无留令祈元祖而膏雨降祀灵岳而嘉谷登省刑罚而蓬宇清发仓廪而螽螟息去嵗龙旂承祀大辂亲郊捧玉瓒而一献光灵来格振金石而六变魄宝昭临然犹古训是学缉熙于道天文炳焕云汉其章温恭敬逊承太任之敎和乐恺悌洽戚藩之心徳风偃于羣黎威震重乎絶域又以敬养不逮于长乐昭配未升于祢宫每怀嗣徽蒸蒸而慕所以奉若慈训对越两仪因心立志永锡其敎寛厎剭之罪兴恻隐之仁回霜收电为之反汗及单于慕义景附朔边耀徳戢兵谦临是受至于备文物展国容莫不先甲而布甘泽丁辰而廓阴翳斯所谓神只之心应矣天人之际交矣于是服冕之士戴鹖之伦曁藩卫邦伯黄发鲐背不谋而进曰陛下黙天晬辉光日新大矣孝熙四极爰臻诚宜玉版温润镂鸿明之徳神宝焜燿荐亿万之年丕天大典不可辞也陛下犹谦退固拒至于三四羣臣不已乃曰俞哉夫徧覆包含之谓仁极深研几之谓圣宪度着明之谓文蛮夷震惧之谓武感而遂通之谓神无思不服之谓孝臣等谨奉册宝上尊号曰仁圣文武至神大孝皇帝伏惟陛下干健不息谦尊而光寿乃侔于殷宗徳乃厚于成康贻燕后昆受福无疆　李徳裕防昌五年上武宗尊号册文曰臣闻昔在周宣玁狁内侵四牡薄伐以定王国焉则诗人大其功曁于汉宣北夷乖乱呼韩慕义郅支逺遁则简策着其美惟此二代称为中兴伏惟皇帝表应龙翼位合干刚神全而正气凝宇定而天光发智烛千里动必察微心镜万几物来斯应于是五材用四维张建中和之极举前圣之纲重枢机脩法制斥背公之党退好迳之人内严体貌増堂陛之峻外絶缔交抑辅车之势古所谓受命于天惟顺独正也又曰一心定而万物服惟陛下得之曩者北夷矜功耗蠧中国倒悬不解百有余年旣而龙祠堙灭携国款塞有狼顾平城之心鲸吞咸洛之志爰命骁将搴旗刈旃兵鏖穹庐火烈荆棘故名王结发冠带入臣坚昆稽首鞮译来献而又奸臣放命一纪陆梁据太行之固下窥洛邑通故绛之道旁睨近阙肆其遗孽以窃兵柄议者佥曰精甲十万积谷十年泉鱼不察汤网宜悬陛下雄断霆声羣疑冰释扬清风以埽云鼓迅雷以破山任冯异则拔天井而震上党仗吴汉则发突而倾邯郸壶关失险山东夺魄属有戍边叛将窃发参墟人心摇荡异议放肆陛下临朝而言曰二宼获罪于天予所不舍未三旬而定晋阳才期年而灭潞子不以金购狶将多降不劳师克粤首驰报非至徳感物孰能臻于此乎由是台宰百辟藩屏将帅上言曰成伐东夷而肃慎来贺景翦七国而王室乃安莫不始于武功终致刑措将以禋上帝荐祖宗宜受鸿名以荅元贶　宋范质上太祖尊号册文曰惟天为大惟尧则之又曰舜有天下无为而理是以古之言道徳者莫先于二帝一则曰聪明文思一则曰温恭濬哲英声茂实意无欲而自彰景福鸿休心无求而自至巍巍荡荡无得而称伏惟陛下髙明博厚宣慈恵和纯粹之徳全孝友之行着惟精惟一知微知章向者龙尚处于潜渊日未离于旸谷歴试之际志在扶危险阻艰难何往不济跃马蹈髙平之阵麾戈佐淮甸之征喋血鏖兵一月三捷劳旋饮至论功莫二洎乎天监厥徳用集大命人只叶应风雨咸若鼎运初建国步犹梗始则李筠犯顺长防指阙幷人连祸宼我北鄙于是有太行之行重进怙乱弃徳崇奸幅员千里生民被毒于是有广陵之役千乗万如霆如雷询彼仇方震叠区宇翠华宵至坚城旦下连平二孽有同符契累朝已来出师诛暴未有若此之竒速也顷者华风不竞中国政微五岭三江置诸度外殊文异轨六纪于兹肇啓圣谋驱攘宼乱荆湖厎定南土晏然燕蓟之戎汾晋之孽燕巢幕上朝不谋夕边事少间理道无壅严恭寅畏一日万机动于己而泰于人俭于躬而丰于物明四目而髙视达四聪而远听不侮鳏寡恤天穷也信及豚鱼遂物性也惜力念耕耘之苦推食闵介胄之劳法家之流旣峻且密乃诏大理重正刑名俾尽哀矜务从寛简减盗窃之罪缓盐麴之禁好生之徳通于神明若乃昧爽丕显坐而待旦商汤之戒慎也侧身损己长辔逺驭汉文之化导也循名责实信赏必罚建武之法制也果敢决断从善如流贞观之风烈也帝王之道于兹备矣太平之业于兹成矣于是祗见清庙致其孝享圆丘展礼对越上元一献而天帝降祉再献而神人以和三献而万禄攸报祥风拂袂休气绕坛熙熙怡怡羣心胥悦国家大庆众庶共之肆赦覃恩俾民更始与天道合谓之应天天无不覆谓之广逺无不至谓之运博施济众谓之仁智周万物谓之圣化成天下谓之文保大定功谓之武其徳无际谓之至德臣等上尊号曰应天广运仁圣文武至德皇帝伏惟垂日月之明监亿兆之情凝旒端委昭受鸿名如山岳之固如松栢之贞干健不息品物咸亨承天之祐万寿千龄　王珪上仁宗徽号册文曰孝孙嗣皇帝臣谨再拜稽首言曰臣伏观古先哲王莫不大名发于前而大惠昭于后其法皆本于至公而不可易至后世臣子又欲尽报上之道以谓君德甚盛其言不足以包众美于是有至郊加诔之文夫欲推事存之礼述追远之志则奉素享之荣号益新纪之鸿烈谋羣公请太室洋洋乎际天接地而震显之不亦当灵心而古谊乎恭惟仁宗皇帝躬清明之资赋神睿之略干行施之不息仁性根于自然时乗六飞端御大器知穷八荒而不见其迹泽及万彚而不居其功尔乃简拔畯贤放远邪佞宥恕刑狱怀保鳏寡赏不狥所私罚必当于理兴农桑之本务缉礼乐之坠文有惨怛好生之心吏或误入重辟必终身见斥有寛裕从谏之度言者屡进狂直必曲意见容念兵革之伤夷则不杀而服念稼穑之勤劳则罔宁于勉矧履天下之尊而持之以抑畏飨天下之富而宝之以俭素加以夙夜斋栗事天之诚尽霜露怵惕念亲之感深方朝廷之久安乃大革因循而圣政乂新为社稷之重计乃前定祸乱而皇嗣蚤立故四十二年仁恩川流涵濡薰蒸格于上下日月华风雨均四时和百谷蕃虫鱼遂性自安川薮之游男女洁诚更趋耕织之乐固有幽遐荒昧之俗不约而子来奇伟倜傥之瑞不刼而特见者矣丕赫哉宪度鸿明声文沛施自载籍之盖未有休功盛业可加于兹也　元王构上太祖徽号册文曰伏以恢皇纲廓帝纮建万世无疆之业铺宏休扬伟绩遵累朝已定之规式当继统之元盍有称天之诔孝弗忘于率履制庸谨于加崇钦惟太祖渊量圣姿睿谋雄断沛仁恩而济屯厄振羁策以驭豪英惟解衣推食于初年见君国子民之大略元符颛握诸部悉平黄钺载麾百城随下裔土兼收于夏孽余波克殄于金源荡荡乎无能名迹远追于汤武灏灏尔其为训道允协于唐虞根深峻岳而维者四焉嚢括殊封而统之一也肆予小子承此丕基两祗见于太宫恒僾临于端扆祚垂鸿兮锡裕尚期昭报之申牒镂玉以増辉敢缓弥文之举　姚燧上仁宗尊号册文曰昔我世祖既平炎赵质之于书幅员广长振古无伦覆焘之下八纮万国莫敢不庭何独一王西北岸然凭道阻脩方命正朔德绥之而不挚威董之而不詟夫岂不能声罪致罚深入其地终以圣人亲其宗亲包荒有年成宗继序久愤骜顽天鉴昭明于裕皇孙独异陛下授以太祖皇帝信宝抚军漠北时未及冠承命即行其视万里莽阒寒冽之乡不逺不难如堂适庭至则奬厉诸军脩明法制简拔果毅均苦分劳解衣燠寒推食饫饥洸洸汔汔士气日作睿算伐谋待防嵗至夺人以先身践戎行霆驰电击大北其羣虚己不矜日慎一日始终十年不狃屡胜狂狡不惩悉鋭来加当以锋用间出竒尽袭辎重彷佛无归度不能军耄倪累累降口百万致兹敉宁平四十年未靖之梗成两祖宗未究之志天下之人闻其风声思覩天光者颙颙翘翘九围一心握是干符归正宸极弛武事之夙习洽新化以文治立爱自亲曽未旬浃上尊太后问安以时下建储宫庶政是先又举列圣未遑之典钦崇元祀玉瓒黄流荐祼太室还跸龙兴徘徊太祖龙旂九斿劗金于斯肇基帝业为城中都又以孔子垂范百王将二千年而显諡未称加大成于至圣文宣王上立劳于军与凡庭臣悉大赉之间嵗不登旣赈旣恤虞施未博民罹罪罟再肆大宥至德难名赫赫巍巍惟天为大挂一漏万井观如斯求可尽臣下归美报上者惟是徽称谨上尊号曰统天继圣钦文英武大章孝皇帝立心天地立极生民茂对鸿名于亿万年  

## 御定渊鉴类函卷四十三

帝王部四【`帝王总载`】  

帝王总载七【`哀册文　諡册文碑`】  

原哀防魏文帝为武帝策文曰痛神曜之幽潜哀鼎俎之虚置舒皇徳而咏思遂腷臆以莅事矧乃小子夙遭不造防防在疚呜呼皇考产我曷晩弃我曷早羣臣予辅夺我哀愿猥抑奔墓俯就权变卜葬既从大隧既通漫漫长夜窈窈宫有晦无明曷有所穷卤簿既整三官骈罗前驱建旗方相执戈弃此宫庭陟彼山阿　晋张华武帝哀防文曰感大飨之无亏哀罇爼之虚设叩龙輴以长叫痛灵晖之潜逝其辞曰钦惟皇考体道之真徳侔乾坤齐曜三辰应期登禅协于天人上防郊祀下恵兆民宪章唐虞允得其津捜侧陋故老是宾百揆时序盛业日新恩从云翔威犹霆震江海静波岷岳无尘四率服莫不来臣肃慎奉贡越裳効珍化此  

俗归之至淳昔在上圣咸享百年哀哀皇考用不是臻遘厉弥侵景命殒颠舍此昭晰即彼幽仰瞻靡怙廓若无天终制尚俭率由典度华幕弗陈器必陶素不封不树所在惟固贻法来世是则是慕大隧既啓吉日将征钟鼓雷震白虎抗旌龙螭骧首良驷悲鸣倡者振铎挽夫齐声背此崇殿将适下庭宫窈窕修夜冥冥光灯永戢幽闼长扃仰诉皇穹零泪屏营云谁能忍寄之我情结心坟陇永凭圣灵　又郭璞元帝哀策文曰永惟殿宇之廓寂悲彞奠之莫歆感鸾辂之晏驾哀衮裘之委衿痛圣躬之遐往长沦景于太隂乃作策曰王之不极百六作艰鸮集琼林鲸跃神渊懐愍失据海覆岳颠蠢蠢六合罔不倒悬灵庆有厎见龙在田谁其极哉我后先天大人承运重明继作抚征淮海骏命再廓仁风旁靡神化潜铄处冲思挹居简行约圣敬日迈元心逾漠用物与能总羣略林无滞才山无遗错恩靡不懐化靡不被茫茫海域款塞慕义万里同尘罔匪王熙熙遗黎莫知其寄括终宇宙混同天地曰功永年曰徳庆隆奈何氛厉奄集圣躬大业未恢皇龄未中天憯其景昆頽其崇防防小子藐藐孤冲靡天何戴靡地何慿恍惚极慕若存若终蔑焉无闻廓焉长寂聆音靡晞瞻顔失觌穷号曷诉叩心谁告何悲之哀何痛之酷鸣呼我皇逢天之戚呜呼哀哉眇然升遐即安元室煌煌火龙赫赫朱韠终焉永潜曷其有出明训长絶小子何述望阜增歔临崩恸栗哀兼陟方痛过遏宻灵爽安之反真复质永合元漠终始得一　又【`阙撰人姓名`】成帝哀策文曰宸极寥廓圣灵遐之哀备物之虚在痛永往之无期乃命史官述徳寄辞其辞曰五徳代兴素灵啓曜离光叠耀三辰重照明明我皇含贞挺妙元秀夙逹履徳罔违鳯栖遐邈神宇凝文明外润仁简内绥举无遗中鉴无幽微运隆汾阳道侔垂拱静恭清穆冥功日用亹亹神轨固天攸纵爰在阳九皇纲中替奸竖肆逆牢罗失卫升降艰难协应神契灵祚既保显天命雰雾朝晞両仪开镜训谘阿衡虚已纳正九功潜流七徳将表方振宏罗棱威电埽芟荡神衢一我王道昊天不吊降兹大悔天倾其仪地覆其载大业未究神爽迁背哀贯三灵痛流万代爰初不豫大渐在躬啓手归全神气冲凝哉逹识体正履终衮龙既袭玉容斯幽登醪虚设觞爵靡酬坟牍莫啓圣迹谁修冥冥我皇神焉何游抚膺遐叫迸涕交流三筮告期将归陵墟陛殒羽翼庭纳龙舆玊轮动运鸾鸣衢锡斾徘徊六骥踟蹰轻云防轨流风翼车哀哀同轨唯唯挽夫长号永慕泣涕涟洳大块独运终归其始我后永往宁神千祀悠悠上天防防惟已眇然靡慿廓焉无恃目范令仪徽音在耳又【`阙撰人姓名`】康帝哀防文曰感广厦之空寂悲俎奠之虚陈痛皇神之邈逺哀灵景之长泯仰瞻宸极俯慿鸾轩五情摧裂号恸烦寃遂命国史述徳铭勲事以言显功以名存其辞曰招拒降灵笃生我皇岐嶷妙哲幼有珪璋含贞发曜兰风载芳厥初肇建宗国是祗承师友执心淑慎徽猷恺悌金质玉润固天所啓应兹灵运入继皇祚龙腾凤迅因假任物惟精委顺穆穆我皇风流凝广聪鉴遐照思心内朗应变无方从善如响矩仪可虑法物可象覆焘羣生靡物不养如何一旦神游灵爽仰攀擗踊触物感想卜吉有期将即冥太常既建千乗列庭皓皓舆服翩翩素旌笳箫寥咧挽夫齐声六骥踌躇萧萧悲鸣是用増哀雨泣沾缨痛贯五内哀切三情道隆名贵徳享弥光灼灼皇猷终焉允臧垂美兆祀芳风休　又【`阙撰人姓名`】穆帝哀策文曰钦明文思允恭克让忽若布衣忘其矜尚体有示无徳充神王冕旒两楹委政元辅内倚公旦外仗尚父郁哉惟文赫斯惟武西廓岷河北清伊渚园陵聿修旧京式叙方振长彗风埽天宇休牛归马卷旗卧鼓俾我烝民击壤容与昊天不吊奄背率土哀同遏宻痛方割钜日月不居神道之幽三辰吉良五谋同休祖载华庭晏驾崇丘俯执馈奠仰攀龙辀岌岌黼翣飘飘素斿感想平昔人懐崩抽号声如震洒涕成流　又【`阙撰人姓名`】简文帝哀策文曰同轨毕至内外成列素旗宿悬輼辌首辙执祖行于前殿奉灵舆而迁逝悲神宇之长违痛圣仪之幽翳攀龙輴以号慕抚素膺以泣血爰命史臣叙述圣徳徽音于飞旌写哀心于翰墨乃作防曰淳曜发晖皇厯攸膺圣祖啓运哲王遐承烝哉元后光我中兴天基徙搆朝阳再升皇矣圣考合一履中道心元元文明内融湛湛神仪穆穆灵风望之凝秀即之深冲爰在初龄至性自然水镜一世室堂重元愔愔素庭翳若丘园遂阿王室婉迹经纶时有污隆道无屈伸如彼平流泯矣其津大过之时皇徳不竞天人革心讴謌徙咏时惟伊霍辅运以政钦若昊天祗此明命龙飞九五飨兹万国居宗举契允恭元黙绸缪哲辅虚已仗徳大明方曜离晖翳朗元化谁陶苍生曷仰四运忽其遥迈日月飘以飞沈将宁神于元宇迁玉辂于中林背华殿之昭晰即幽隧之重深奉神榇以永诀邈终天而莫寻神恍惚其若寄泣横坠以流　又王珣孝武帝哀防文曰同轨毕至百司胥亚法物夕陈輼辌夙驾亲执馈奠长号永夜惧鼓刻之遄尽哀良辰之莫借悲宫宇之寥廓痛圣仪之幽化夫至徳无名固理絶称谓然祝史陈辞亦臣子所贵寄穷情于翰墨庶遗尘之髣髴辞曰惟皇作极五徳迭运康实复夏武亦隆晋亹亹太宗希其韵镜之者元抚之者顺于穆皇考嗣徽絶轨前圣后哲契合一揆心去其伐行遗其美废华任诚舍筌存防惟深通志羣方咸秩惟几成务能事斯毕未若我皇至则不疾恢恢天网疎而莫失居有以虚宰多以少简则可从易则不扰信及豚鱼泽被亿兆湛然司契坐一八表园陵既卫威灵赫赫子来既构寝庙奕奕武曰止戈戎不及役文教聿脩有耻且格迹有逺迩感无高深道之所被改色革音皓兽驯苑素羽栖林殊柯连理异蔕同根方融元液陶铸斯民云韶奏比屋思淳积祜莫应天罚奄臻太山頽搆洪渎竭津何殃之甚何酷之殷自罹闵凶二气代变霜繁广除风回高殿帷幙空张肴爼虚荐极聼无闻详视罔见人神道殊吉凶有礼筮参谋埏隧告啓史臣考吉警者在陛攀援忪忪惟兄及弟龙舆肃以引迈前骊纷以抗旒城阙俨以整列驰道亘以通修感平昔之所幸岂斯路之复由挽哀唱以翼衡驷悲鸣而顾辀违华宇之晰晰即永夜之悠悠奉灵榇而长诀缅终天而莫收诉穹苍以叫踊洞五内其若抽傥性命之可赎甘人百于山丘茫茫大运靡始不终哲王遗世贵在道融昭哉我皇万代流风良史式述徳音永隆　宋谢庄孝武帝哀防文曰应门洞望驰道南除菆涂已撤郁鬯将虚哀子嗣皇帝擗摽池綍周遑旌轸攀七纬之崩沦恸三灵之徂尽百神慕而行云沈万国哀而素霜霣衣冠缅邈弓劒不追敢缉讴颂髣髴希其辞曰枢电皇根月瑶国绪裔丹陵蝉聮华渚二后在天大行纂武克睿克圣重规袭矩昭昭金式明明玉温望云其逺就日其尊雨零露湛冬暖春暄声芳纳麓道昭宾门上徳无称至功不器怊怅四始优游六位缀响兰深缉言琼秘悠哉梁践眇焉汾肆敬业开防离经作翰鸿起荆河鸾游楚汉泗滨霑明江区承奂陜左清郊棠隂虚馆地维不纽干刚弛机羲庭薄蚀紫路流飞泣血涘顾瞻川沂孝贯枢极义震寰围誓钺皇郊诏师牧甸七景缔华五云卷煽雪怨园邑埽耻瀛县啓圣宸盖集寳龙见王室多故国步方蹇淮济裂冠江荆毁冕东楚乱常西华汨典动算挥图爰戡爰翦浃宙斯澄緜区咸镜脩风晓逸徳星夕映溽露飞甘舒云结庆祯彼动植信泊翔泳缺礼克宣坠章必搆方堂飨极圆流肆胄南耸郊宫北清灵囿瑶轩春借翠华冬狩经纬穷文克定尽武鄗上呈祥介丘载伫在盈念冗成功弗处荣镜中世舄奕前古睿业初逺鸿化方亭丹云承日素景媵星玊几去袭缀衣在庭辞重阳之昭昭降大夜之冥冥气贸炎凉史诏筮文物空严銮和虚卫动蜃辂之逶迤顾璧羽之容裔出国门分天地向幽途异身世龙旌郁而青槐逺惊葭乱而白杨翳观初霜之变条聼秋风之下蔕桥山絙云谷林亏日辇道结寒松庭尽宻芝盖迫軨上骧眷辔万防肃其北灵阿閴其深隘南维有时倾离光不长镜腾英声于茂实方流华于舞咏　齐王俭高帝哀策文曰降阶执礼泣血纒心感客台之罢御哀恭馆之不临仰神仪而邈絶视区物而凄隂俾兹良史敬脩旧则敢图鸿规式至徳其辞曰灵源遥裔肇惟商丘圣躬宁夏贤识归周我皇踵武超冠前猷英风允迪徳音孔脩月准敷仁日精表孝则地均和体天合照外三至内隆七教水祀将倾干维晦象韦弁长袭鼓磬属响声化已沦政刑遂往国图靡缉民规载爽康世以徳揆乱资武威以雷霆润以风六术允昭四义克举自东徂北遐方即叙功被河济化隆江汉帝谟仰式王维伫干改歩藩屏来登翼赞绸缪总章因循阳馆昔在保衡君违斯正爰兹博陆亦鉴灵命放昏以忠登明资敬义焕金石功昭舞咏蠢尔荆汉悖乱人经谋连枢禁兵接神坰御奸以徳御宄以刑献防宗寝饮至王庭政教云行徽猷天造山鉴紫璇苑茂朱草玊检腾晖金绳荐寳天镜既穆地维既肃遐迩壹体表里禔福乃眷斯民昧旦杼轴兴文偃武缵禹旧服所尚惟简所保惟贤居尊弥约无善不延胶序载缉风轨克宣上洞清仪下逹元泉聼览闲日应物余景怡虑以文栖心以静鸿章晨映徽言夕永迹庇区服情深箕颍万防餐和百神受职梁甫欣仪云亭望式辅徳伊何奄捐民极嵩岳长倾宸晖斯昃机照惟寂达鉴靡伤慎终敬始知防知彰立言垂范玉润金相瞻仰遗式哀结流霜旋玉轪之皦镜动云旗之逶迤振哀笳于八极响清跸于咸池顾应掖而稍逺视机衡而长离风迟迟而懐暮日憯憯其若垂感衣冠于乔岳追弓劒之在斯悼丁年之薄祜诉穷心于両仪　梁沈约齐明帝哀策文曰龙菆既撤备物已陈殡宫无夜夕燎终晨号环辌幄攀摽应路容卫弗改轩槛如故望东川而不追仰昊天而自诉列圣同轨諡法树声爰诏掌牍式播遗英其辞曰五曜在天递作民主赫矣帝高蒸哉嗣武多难固业殷忧啓圣时惟我皇功符受命爰始濡足坐运机深鹏逝风举龙动云隂之郢南泝即豫西临体兹大徳懐此小心宾于四门四门穆穆纳于百揆百揆肃肃徳浸堇荼仁被比屋何逺何迩无思不服嗣君丧道不式典谟神器业业事等瞻乌民懐奥主后来其苏皇天眷命授以箓图临朝凝睟昧旦丕显斟酌前王择其令典不言斯应不行斯践露台靡营离宫弗宴眷言胶塾啓上庠轨仪四代祖述三王徳晖内动英华外礼行罇俎义及幽荒仰庶天徳降年永久北极齐光南山献夀沧溟奄竭嵩岱皆朽沴非昊穹惟余之咎攀龙讵几大隧元元厌世崇陛即宫下泉殡阶已遽素幕高褰端闱洞啓蜃绋徐前背朱阙以南转乗翠龙而东度经原野之荒凉属西成之云暮伐金鼓以清道悲笳而啓路极厚地而不追终苍天而永慕苍梧晦逺眘徽不泯纪事寂寞书可循哲王违世克播遗尘猗欤万古晖光日新　北齐邢子才文宣帝哀防文曰皇路啓扉輴菆弛殡入校案部六卿且引攀蜃辂而雨泣仰穹苍而抚心悲风发而驰骇愁云兴而景沈哲王垂范有训有则式奉话言光敷令徳其辞曰四象更运九天代名通三以王得一为贞是应元徳实啓苍精风后之陈师尚之兵三竒六合七变五成授戈推毂禀律袭行野无完陈邑少坚城经营四海劬劳百姓芝盖夕临羽旄晨映地不掩瑞天不爱寳既丹其雀又朱其草莫黑已素莫赤自皓百兽斯蹈五灵载扰甘露瀼瀼青龙矫矫武功已畅文教未穷方偃烽堠销防藏弓齐光日月比祚华嵩而氛祲日下星闇虚中奄捐朝市长弃华戎道宣末命义阐余风六繂已散九旗方卷见容卫之虚归知平生之日逺同乗云而永逝异龙之更反清笳奏兮野风急金鼓震兮日光晩千官悲而雨注万国哀而露万事同尽百虑俱收劒舄永去衣冠自游音仪已谢神教空留知英声与至徳当无絶兮千秋　陈沈炯武帝哀策文曰望三灵而摽目九地而崩心哭仍几之将撤恸祖鬯之虚斟黄屋祲而白日掩紫极涵而浮云隂其辞曰悠悠妫水郁郁姚墟惟帝之系在唐作虞正卿之后握此灵符雕云布族祥星结枢兹大镜未拾遗珠爰初发迹斩虵鞠旅大定番禺载戡海渚承衅而运席卷中流王室如燬乃合诸侯铁誓众释位同谋俱登涿鹿实断蚩尤道济一匡功归四履爰总百官训于天子傥来有运事非获已翠字赤雀衔书讴謌适夏礼乐迁虞扆正位升坛受图二仪协序五纬同符门歌麟趾室咏驺虞奉常定日太卜蠲时升中备物方告雍熙天甘玊露地秀金芝休祯未答灵贶徒欺吏求穆卜诏絶良毉羲失御天街褫跸夏采升荣宫车晏出洞闺移凶充庭罢吉闲窅窅之穷灯去昭昭之游日归大暮之不降幽宫而长毕巫咸筮告容成戒期文卫如在葆铎相悲去毕陌而东顾望桥山而路迟臣攀龙而尚在魂过沛而何之侍低昻之灵纛奉寂寂之空帷铜雀没于修松平陵隠于深柏节鼖鼓之哀音燎爟火于通夕薤露落而暮日寒元霜凝而垄草白铭功徳于旂常被徽音于钟石回天仪于清庙祔祖考而来格播茂实与英声郁氛氲于宗祏徐陵文帝哀策文曰容车晓驾幄殿晨张旌帷具列  

綍翿成行擗蜃辂于丹陛攀龙帷于紫庭趋过穷于屏闱拜恸感于明灵东京飞其瑞露北陆霣其祥星乃诏云台之史稽采咸池之曲叶大雅于鸣金同藏书于羣玉其辞曰若水传帝薫风御民重光所集世载于陈赫矣高祖悠哉上旻蝉聨寳胄晖焕郊禋我皇诞圣膺此家庆道主衢罇神凝悬镜洛书天表河纪灵命纳揆驰芳宾门流咏稽隂克伐震野勤王亳道増搆豳风防昌言瞻少昊实仗高阳驾彼轸轕清宫未央欢覃兆庶徳洎遐荒穆齐高寝上膳长乐肃肃承顔哀哀荐酌悼园恭俭章陵谦约大寳崇名无闻改作纂武升厯遗爱实繁三湘九派沴气云昏力折天柱才倾地门甘泉夜照细栁朝屯谷魅山鬼横流塞源赫赫英谟﨣﨣雄断遍行天讨无遗神算郁埽江淮长驱巴汉九百越雷随风涣北俘昆耶西戡伊靬荷皇极劬劳庶机勤民听政旰食宵衣服贵绨皁风移阃闱唐山罢奏濮水韬徽访采狂狷捜仄防世感中孚民维大畜外戸无闭高垣奚筑降情儒雅凝懐庠塾御庑为欢临雍弥肃礼兼三代乐备九成天资武徳地照文明墨履斯在幪巾自清连珠合璧曜爽流精兽舞时豫禽歌颂平帝载维逺王灵维大候雨占风荒中海外憬彼鞮译咸承冠带是曰君临斯为交泰白环已賮元珪克祯东河伫揖北狄思征钺斧将戒璁珩未鸣星淫去楚日沴悲荆亿兆何衅穹昊遽倾大禹胼胝重华腒腊仰惟劳务同斯违怿发梦无徴照祈奚益听茂陵之钟鼓抱桥阳之劒舄讵髣髴于宸仪终纒绵于号擗三占以吉四海同奔列天宇崩号帝阍千门啓于阊阖万乗警于灵輼槐风悲于辇道松雨思于郊原銮旂动而虚跸宿卫静而空尊毕陌平流山蟠固纪无迁市唐有通树经白社之脩涂回青门之广路思沛邑以东临懐周京以西顾机神不测性道难称充穷靡寄孺慕奚慿惟封云之与禅肃遗玊牒之与金绳英声而永久共日月而俱升　江总宣帝哀防文曰望蜃綍而攀摽拜龙菆而恸絶变五统而凄凉回三辰而惨切感川岳而地维倾号穹苍而天柱折千秋茂徳万世鸿名爰诏掌礼式序英声其辞曰妫水枢宿姚墟大虹讴歌承厯揖让受终重规帝绪踵武王风名山纪迹清庙功我后丕承思祖业莅政恭已临朝凝黙焕烂九功葳蕤七徳宪章昭著威灵允塞爰兹发迹天步艰难连华滕卫比誉应韩羽仪戚右轩冕朝端祈膺当璧繇显大横延喜授玊告善飞旌神器有奉性道无名诗颂唐年乐舞姬日仁声汪濊武义洋溢理讼总街凝情衢室廵望如礼幽祗咸秩疆垂叛援闗徼防刘治兵丹浦获丑青丘屠钓且拔管库方捜如龙驾鼓献雉焚裘天必呈祥地宁爱寳神禽竒兽嘉谷灵草屈轶抽阶飞黄伏皁绮云舒庆珠星照老广敷丘索啓胶庠书林吐馥文囿含锵南洽侯卫北畅遐荒殷罗自解周圄无伤金英掩色玉牀弗豫天驷摧镳王良失御铸鼎奚益缀衣何处漫漫幽夜冥冥上仙长违拜日失意祈年宁神卜兆晏驾回天铜驎感泣银海埋田出徳阳之广殿动繁笳之哀啭渡洛水之浮桥望偃师之近县背紫陌而未逺隠黄山而不见铎啓挽而依依马嘶风而恋恋平原欲晦落照将垂凤盖飘而水暗鸾跸耸而山危曵蛇旗之舒卷间翠野之参差鸟哀哀而惊曙松瑟瑟而吟枝异故乡之丝竹非旧宅之埙箎埽秋叶而无尽荐春樱而愿知北邙已谢西陵何有逺宿苍梧便乖仁夀声合韶濩道宣戸牖共瀛海而恒流并嵩华而莫朽　増唐虞世南高祖哀防文曰逺览载籍逖聼皇王立徳可久应运斯昌天基崇峻帝系悠长虹耀降祉真气呈祥葱珩朱绂熊轼龙章契叶祯符诞生叡圣彤云昼聚黄星夕映舒卷潜跃防深道性地载天临日晖川镜歴试藩岳风移俗正火徳云谢羣龙战野蚩尤曜旗王良防马拔山曀日滔天泯夏荡析元阽危宗社提劒创业仗钺専征风驱云动海运天行伐谋上略制胜神兵尊王践土复帝庚职惟上相任隆羣辟六阶已平四门咸辟殊物显命彞章典册锡重介珪礼优乗石烟云改色镛筦变音观图受命扆君临仁霑动植化感飞沈殷辂周冕禹迹尧心削觚返朴抵璧藏金商俗未改遗氛阻乱沙塞防刘伊瀍叛换应变雷动乗机电断十角云消三川冰泮渐以文教致诸王道制礼和乐尊儒养老翠凤栖桐丹鱼在藻水浮元贝阶荣朱草威加海外泽被区中要荒合轨鞮译遐通没羽沈浪飞轮驾风眷言释有懐高谢倏尔栎阳杳同姑射趋诗礼以承天禀义方以成化聿膺景福方期大年玉几奄及金縢遂骞絶五日之晨省遽千龄而上仙攀帷扆以孺慕抱劒舄以纒绵曰圣与仁谁前谁后炎昊无金石之固勲华异松乔之夀孰歴世而长存惟令名之不朽矧元功与至徳冠列辟而为首俾轶五而登三与造化而长久　褚遂良太宗哀防文曰三微固祉五耀垂文光昭司牧对越唐勲族着牡家缙云高祖配天一人有庆大行神武维几作圣良画自得高文成性夙表余雄先懐友敬苍兕爰发朱旗首令寰瀛昏垫闗洛荒芜妖倾地轴盗弄干枢戎衣光啓霸政宏谟天兵电埽月阵风驱蚩尤递翦猰窳咸诛闰位不防余氛兴戾先收秦组次焚商袂转圆上略容光下济徙邑垂仁宾门洒惠脩风顺轨凝图奉睿青戻同规元珠叶契发挥三五声明遐裔泛野休兵灵台偃革升岩藏铣遵河奉璧学肆徐轮丘园散帛就日攸宜如天在斯刑哀动植化美埙箎乐华曽举礼叶旁垂沙塲罄翦斗极咸羁狼山入囿潮海归池东旌若木西斾条支龙乡委质乌衣来仪大矣乗时悠哉利见文浮沼应龙在淀潏露飞甘卿云呈绚松荑望幸瑶华方荐仙丹劒术星飞告变凝沴气于升年掩璿晖于离殿崇基永焕置业方昭遗风余烈天长地遥想神而腾茂纵史笔而翘笼嘉声于日月终有裕于唐尧　又高宗哀防文曰月瑶诞庆灵丘降祥仙源汉逺圣绪天长绕枢飞电丽室腾光鸟庭开象龙徳含章六艺生知四聪神授晦迹登序韬光齿胄缀玉词条缉琼文囿发挥緑错牢笼紫宙鉴符敦敏量本疏通宾门表誉纳麓彰功始潜朱邸或跃青宫夏俞钦徳周诵倾风粤自铜闱防膺寳命惠霑动植信洎翔泳淳化有敷至仁无竞教溢璇防道光金镜五龙开运六羽升平西云应吕南风散晷符羲日防广尧天贲园旌士焚林荩贤濬明上格财成下济问寝承亲在原申悌戒盈茅宇蠲奢土砌衢室禋宗云门飨帝以圣承圣资明嗣明礼崇殷夏乐盛咸英时和俗泰天平地成永同文轨长垂颂声徳动干符威清地纪澄氛禭穴埽沴蒙汜推毂六师坐知千里亭毒寰县莹镜图史霜防林耸月旗云亘叠鼓箫闗鸣笳松磴追凉水殿避暑山楹霞翻浪井树响层城务简通三神凝得一元池肆赏青丘伫逸访道顺风养真乗日拜牧襄野尊师石室无事无为爰游爰豫骨域延想汾川涤虑仪凤巢阿飞麟在驭火林归朔烛乡移曙所冀元夀齐年紫皇遽脱屣于宸极奄乗云于帝乡亘天维而落构匝日防而沈光恭惟圣烈实镂微衷敬因彤管载撰元功业弥遥而道弥着时益逺而声益隆播二仪而不极横四海而焉穷　徐彦伯中宗哀防文曰少典之子重华之孙珠聮寳系海浸昌源凤鸟鸣国蛟龙守门于铄皇朕赫应成命青霭南浮彤云北映埽刷中防光亨累圣钦若应天缵戎前庆身佩星斗掌提曦镜克明克允武允文就之如日望之如云声中律吕辞含典坟道懋登庸荣膺继体位拥青陆业移朱邸春诵夏冬诗秋礼鹏举提象鸾飞凿干萝图已御芝玺仍传拱黙当宁赓歌抚弦尧亲更睦妫徳逾羶万寳阜成四门光辟宵衣若厉道风犹尺野接翘车殿横儒席润洽泉鱼恩周卉毳鞮译骛轮要荒走币削觚反朴寛刑薄税俗冨京坻人忘疵疠元精备典洪范盈畴将竦华盖遥封岱丘厌紫宙之阨僻追白云之豫游时若慕于丧妣道空在于委裘　王缙明皇哀防文曰天厌隋乱中原无主人归唐徳上帝是辅以圣易暴兴文继武义冠殷汤威包汉祖仰膺厯数光宅区防惟皇得一承干嗣五赫哉厥初万物斯覩景龙之际干仪反坤不利王室将开祸门吕危刘氏赵啄皇孙我独仗劒神武斯贲上排阊阖俯埽轩辕不惊宗庙大造黎元为而不有礼备尊尊乃奉睿宗爰受寳命问安视膳纯孝至敬维城之年佐潞之政一蓍献兆百灵翼圣跃马絶流水不敢竞潜龙变海池亦呈庆有开必先兴王之盛诰曰皇帝余倦于勤往缵丕绩以顺兆人辞之不可其命维新体干之大法土之均临之以日生之以春九族既睦四门既宾天通之圣电断之神求贤簨簴就列缙绅谠言是听庶政必亲刑措兵弭威加徳驯琛賮争入来自无垠驾鼓斥骏焚裘弃珍风雨时若京坻相因师于上古思与还淳然后制礼节焉作乐和焉东祠后土南郊上斋祭陵庙位号山川教战讲武祈农籍田冕旒问俗旌旗幸邉文物蔽地英声动天凤巢麟扰甘露醴泉九尾三朱草飞烟缤纷効祉每嵗且千道徳洋溢乾坤交泰成功如何登封于岱才艺余美帝王之最乐究天人乙夜慙对文齐日月秋风靡逮推厯正元调律平害札动云落开叶碎挥琴陋虞教歌轻沛良辰可赏听政方退钟鼓屡陈君臣高防巍巍荡荡四十余载廵省顺动西南奥区命子出震继明握图长驱猛士累翦封狐不失旧物言旋上都离宫就养夀酒多娱习道久矣神仙逺乎　裴士淹肃宗哀防文曰髙丘演庆元牝开祥寳厯攸重灵源自长文昭武穆累圣重光七叶増睿时惟我皇伊昔休应虹流电惊猗兰养徳丛桂疏荣光含玉理秀发珠衡辨日多悟朝云更轻尊师乐业问寝名三善克举万以贞叶契断金观书羣玉性与兼爱道存濡足询事考言登庸受箓运符提象辉同偶烛景星耀芒大风成曲戎羯縁间书称猾夏转斾秦川连兵朔野顺时徙邑聿来岐下用翦脩蛇匪勤戎马辑宁黎庶保乂宗社赫矣天府于皇乐都瑶坛飨帝璧沼崇儒进善求瘼明刑恤辜丹岩藏铣緑浦捐珠功宣祀夏道洽歌虞物莫疵疠人用昭苏栎阳先惠棣华增睦冠帯麟洲宾延鸟服招谏悬鼓誓师推毂礼备乐和逺安迩肃恩犹覆焘义涵亭毒露台爱费茅宇蠲奢北荐舂寳南收若华卿云耸盖潏露垂葩畞秀同颖阶荣指邪涤虑高居凝神下济逺探仙诀深入真谛穆穆颂声温温恺悌荣钟三古牢笼八裔　令狐楚宪宗哀防文曰配天惟唐伊祁同光应道为帝元之系圣人有作孝子善继显赫十朝总齐四裔执其大象司彼左契武烈诞敷文明下济出潜离隠或跃未融亲则磐石封殊翦桐承祧黄屋主鬯青宫礼乐尽在讴謌荐至轩皇倦勤付神器太母侍养亲临寳位怡声下色先意承志家令敢言天子屏贵明明出震业业承干其仁如山其智如泉理析坚白学探幽潜挥毫雾动掞藻霞鲜所持者俭所寳者贤刑靡不省赏无不延冕旒迎日珪璧祈年涕谒宗庙臣朝昊天天纵神圣日跻孝敬鸿名再加寳厯一定穷人屡赈名士交聘兽爱触邪草怜指佞梯航修贡鳞羽遂性河色呈符山声告庆编书辨谤创殿思政甘节必称苦言终聼棱威之逺徳政之盛霜雪宪章雷风号令夏台齿劒上党纳穽赵际宅心邺中听命谁能去兵王者有征玉垒雾廓金陵镜清狐鸣上蔡蚁聚东平伏锧就戮回戈受烹始以止杀归于好生恢恢不失荡荡难名信及隠防道存溥博走马斯郤昆虫咸若调其玉烛狥以木铎混同车书逺颁正朔范金合土大兴太学清跸鸣銮将登高岳四维既张五刃已藏蛮戎羌敢不来王天下清净朝廷乐康防冠劒以高宴戱鱼龙于广场有严有翼无怠无荒俗皆臻于夀域人自谓于羲皇日出入兮安穷极云飞兮无处所瑞方瞻乎凤来灾忽闻于鹳语谓百年之可卜嗟九龄之不与当凝旒而下临奄脱屣以轻举封人犹祝于南山帝子已号于北渚神行无方干健不息物皆被于圣泽人自迷于帝力巍乎高代之行至矣动天之徳后壤以长存冠苍穹而罔极　宋韩琦仁宗哀防文曰惟宋受命与天无疆艺祖以武厎宁四方太宗以文万一王真庙绍隆赫然其光逮夫仁宗益炽而昌厥生之初上帝惟祜天日之表振古未覩色出珪璋步严龙虎其俾真人来绥下土元良之建鬯是主寝门之问惕若文武嗣训之循纂承丕绪左右献言以防自处大运归干独化陶甄进良黜奸始章圣权其仁如天其度如渊其仁伊何得之自然草秀而茁虫飞而翾尚不忍伤况吾民焉惠泽之霈滂洋幅员物无不滋四十二年猗如天兮化功则全其度伊何汪然莫际巨细必容黙分诚伪臣在言职不知讳忌时肆诋讦众嫉狂易圣心怡然曰此忠义是也吾从过焉何戾猗如渊兮是能致治明慎庶狱极于哀矜惟法所在未尝妄刑郡邑之吏责之详平一失入罪无阶显荣尊为天子以俭为贵崇尚清虚屏斥纷丽向縁不怿辅臣入视殿幄萧然茵衾故敝率用缯素了无文绮众曰惊嗟上曰何喟吾之受用素止如此是民膏血乌敢妄费恭事天地孝承祖宗九见圆丘再祗合宫大祫于庙亲借于东服器精备粢盛洁丰小次不御秉圭颙颙何必戸晓民胥偃风取士之路务在至公十二临轩防之必躬隽髦尽得岩穴防空有将有相曰功曰庸眇视三代吾其比崇北胡之强西夏之猘时欲跳梁恣其贪嗜吾以威懐折其凶鋭两皆摇尾从我羁饵百蛮梯航琛賮日至礼乐具修干戈不试夫惟立嗣天下之基前世令王或牵以私事不前定濵于乱危我出独断挺然不疑求贤于宗唯圣是知神器之重其传有归庙社以安生灵以嬉迹其大公尧舜之为昔在人上必有偏好或乐驰逐或喜征讨或务宴游或専营造或迩声色或泥丹灶棊弈之工击拂之妙有一于此下从而效噫吾仁宗澹无所乐曰吾好者在勤政道日必旰昃惟先之绍闲时弄翰或隶或草垩帚之埽千竒万巧去冬之暮清燕之间再辟天阁诏呼从官亲作飞白侍臣纵观心合造化生成笔端书幅逾百大均宠颁退坐羣玉行觞尽欢呜呼秦汉而下御子民夐越三纪才闻数君其间治乱以相駮否亨之不醇如仁宗享国之久而始终太平兮彼安敢望吾之清尘生而无穷者厚载健而不息者高旻惟至仁盛徳与高厚之俱隆兮万世巍然而不泯  

原諡防齐谢脁明皇帝諡防文曰仰惟早弃万圣列方逺式遵帝世俾鬯鸿猷咸以为无名以化则言繁莫宣其道有来斯应则影响庶图其功所以永言配命寄心宗极光昭令徳允树风声伏惟合信四时齐光日月创保大于登庸通机神于受命因时以惕借九万而轻举天保既定运四海而高临及开物成务重维国纽风行草偃化往如神左贤右戚内乐外礼辑五材以教民申三驱而在宥用能盛徳殷荐美善斯毕皇矣之业既孚蒸哉之道咸备景化方逺厌世在天筮告期逺日无改仰则前王俯询百辟累徳称睿允极鸿名　増唐权徳舆徳宗諡防文曰伏惟徳合天地作人父母纂承光明建用皇极服艺祖神宗之大烈有干干翼翼之至敬敷佑迪哲尊严懿恭烛明四极发育万物濯沐乎仁泽澄清乎理本洎时有祲沴变生京毂省方展义隂骘之功整旅致诛申震燿之令氛祲灭息侯王轨道丕冐持载镜清砥平然后明禋毖祀万灵以接翕受敷施九徳咸事含亭毒以致其和博采虚受以通其志政刑有箴宸扆有铭焕乎文明之化成也因时创节象卦设乐薫然中和之被物也去徽号而约已正庙祧而尊祖九译通道万方来庭宾旅焯乎勲籍夷歌陈于乐府霜露所坠车书大同顺气旁达天休滋至庆霄轮囷徳水清澈三辰秉阳以宣耀百嘉丽地而交感飞走呈祥肖翘遂性在宥天下二十有七年夫文思光被陶唐之盛也憯怛忠利虞帝之教也亹亹穆穆周文之业也聪明神武汉祖之烈也穷古先之大律极帝者之上仪方将扈升介丘待检玉牒奄遗天命永弃多方顾惟冲昧惧忝孙谋君父有命付兹神器防恭贻训感慕滋深今因山既建同轨毕至考称天之礼稽节惠之法式遵古义敢荐大名　李珏文宗諡防文曰徳升上功定内难百辟劝进万姓乐推洎顺人推运嗣统立极凝旒建大中之道执契无为之化聪明天纵孝敬日新翼翼承九庙之祭蒸蒸奉三宫之养以文思光赤县以武徳澄沧海慈俭厚下端庄肃物达聪无不察黈纩若不知成汤之六事罔大禹之九功咸序每宰臣伏奏卿士宴见论道何啻于日旰恤刑已至于嵗减大辟谏路深排幸门危言激讦惟理是听匪唯纳之而又赏之宻戚贵宠惟法是训匪唯戒之而又绳之祯符秘瑞王者之所寳郡国承诏寝而不鸿名徽号列圣之所重臣寮抗疏约而不受兴起儒术脩明祀事刻经诰于琬琰真宗庙之琮璜鸡鸣而起孜孜于众善日入而息矻矻于羣书敦叙九族厚戚藩之恩协和万惇戎狄之信至公不私于天性体道必从乎人欲应变悬解知机如神日者数逢俶扰星有谪见克己脩徳侧身励政和人心以保乂谨天戒而来祥旌别淑慝澄清品流一物失所必形于睟容百姓未康每劳于圣虑聼政余力游艺縁情探二南之风雅穷六义之教化汾水着韵栢梁变体隽人口馨香国风至于出宫人放鸷鸟大官节重咏之膳外府减任土之贡日月临照天地含肖翘蠢蠕乐生遂性稽帝王之能事鄙封禅之虚美超迈三五度越圣贤繇是四八蛮罔不庭九州六合罔不顺在宥天下十有五年于戱身居九重心遍万防日用忧济时臻治平形悴神劳至于大渐夫諡者行之迹号者功之表采鸿生钜儒之议从公卿庶尹之请考彼古道易兹大名对越昊穹式徽烈　元袁桷英宗諡防文曰伏以瑶图缵绪神已御于鼎湖玉册休礼宜陞于太室悼降年之不永俨立政以如新爰述徽猷以传信史钦惟皇帝文明天纵刚健日严辨奸邪于嗣位之初彤庭祗畏广仪注于熈朝之际清庙肃雝絶封勑以杜憸人申宪章以励多士罸兹无赦令必惟行君临三载而有成知周万物而莫隠岂运逢艰否大命靡终然号谨追崇尊名是着伏惟炳灵有赫歆格无违祔于新宫以妥以宜　刘赓睿宗諡防文曰伏以诣泰坛而请命有称天以诔之文荐清庙而致严盖古昔相承之典刚辰爰卜遗美载钦惟睿宗孝友温恭聪明濬哲属我家肇造于朔土佐圣祖遄征于四方逮天讨之奉行致皇威之逺畅金源假两河之息天水渝通好之盟遂移秦陇之师粤有褒斜之举既平南郑顺流而东再渉襄江自天而下乃眷三峰之防实开万世之基唇既亡而齿则寒虢可伐而虞不腊适英文之违豫图中夏之厎寕毋作神羞请以身代爰俟金縢之啓已知寳祚之归迪我后人绍兹明命徽称显号虽已拟诸形容玉检金泥尚未遑于润色伏惟端临扆座诞受鸿名亿万斯年永锡繁祉　王构世祖諡防文曰臣闻继志述事非笃孝无以尽其诚表行诔功非定諡无以称其实肆彞之具举维天道之协从钦惟先皇帝膺箓受图体元立统蚤从藩邸茂着徽称为治之基有常经国之略则逺役用众智独断于衷总揽万几如指诸掌内朝廷外侯牧等威迭降罔不适中先教化后刑名本末相循亦皆有序在御迨逾于三纪推尊合冠于百王若夫惠及困穷恩加降附慎终如始每存好仁之心保小以仁特示包荒之量扩盛猷之鸿鬯沛膏泽之醇醲方其泰运渐亨戢济多难离纲复缀混一四方传檄而氛祲开涣号而方维定干旋坤转不足以喻其机雷厉风飞不足以比其防至于嘉言博采惟典谟训诰是师诸艺毕延尽隂阳图纬之学考音律以创字画参古今以制礼仪振耀威灵肃陈兵卫白旄黄钺持则亲廵犀甲雕弧止于不用其圣徳弗可及已神功蔑以尚焉盖文之所加者深武之所服者大是用升崇吉祔揆卜刚辰伏惟睿灵俯垂昭鉴思皇多祐锡羡无疆　张士观成宗諡防文曰臣闻称天以诔表名实之至公法日而名庶形容之可拟维帝王之有諡盖今古之彞章钦惟皇帝禀上哲之资抚重熙之运当裕考龙升之后承世皇燕翼之谋武威肃镇于遐荒文徳诞敷于华夏业业谨盈成之戒愉愉尽孝敬之诚罢勤逺之兵邉衅弭而苗顽格遣直指之使皇泽宣而民瘼除九族形敦睦之风万国洽隆平之治爰酌奉常之义用昭告祔之文伏惟睿灵在天孚鉴逮下茂膺典册锡羡家　又仁宗諡防文曰臣闻观其諡而知其行着王者之丕称禋于庙而诔于郊实家之彞典维天地之大莫能拟议而臣子之情宜极形容爰体至公式景铄钦惟皇帝聪明冠古勇智自天初大徳之陟遐生内衅于不测乃从潜邸独运圣谟正神器于几危定干维而重构丰功盛烈奋立一时伟望英声溢四海寻被武皇之歴试纳于大麓以弗迷由母弟之懿亲膺元良之重寄取法裕庙主鬯之道隆奉养东朝因心之孝至及嗣厯服益见猷为月恒日升廓昭代文明之治海涵春煦推圣人博爱之仁至于敦劝农桑不嗜田猎每覆奏于庶狱必恻怛于宸衷肇设制科以待天下之士特旌死节以励天下之忠临御十年始终一徳身卫斯文而不倦人由其道而莫知克谨持盈谅多遗美属升崇于吉祔用祗荐于鸿名上以慰在天之灵下以协造庭之请　虞集明宗諡防文曰臣闻统必有宗生尝得以致其让庙必有主殁思所以尊其名稽古考文宜先锡诔钦惟先皇帝夙秉勇智惟时元良体次之成言避讴歌而逖出虽身居絶域多歴于嵗年而义动逺人乐为之先后徳威孔着未堪大业之艰贞事变匪常犹闵生灵而慎动庶来苏于徯戴爰戡定以奉迎已谨清宫俄虚黄屋臣民寡祐永遗惠泽之敷施天日有临尚想神明之如在礼严升祔诚备显伏冀睿慈俯回歆假克绥丕祚垂裕无疆　明【`阙撰人姓名`】太祖諡防文曰臣闻俊徳赞尧重华美舜禹汤文武列圣相承功徳兼隆咸膺显号钦惟皇考统天肇运奋自布衣礼乐文章垂宪万世徳合乾坤明同日月功超千古道冠百王伏惟圣灵陟降隂骘下民覆焘无极与天常存　又【`阙撰人姓名`】成祖諡防文曰臣闻圣神之徳如天地之化至妙莫测至大难名然皇有羲轩之称帝有尧舜之号皆本谟烈表于万年恭惟皇考体天之心天之道具大而能化之圣存妙不可知之神统理万仁育庶类并乾坤之发育同日月之照临广大而高明刚健而不息神武以靖乱宣文教以兴治笃继志述事之孝兼创业守成之绩典章之备集百王之成朝贡之臻极八纮之逺道泰时康于兹二纪隆功盛徳宜荐尊称伏惟圣灵在天昭明有赫垂裕后嗣咸被家国于万万世与天无极　又【`阙撰人姓名`】仁宗諡防文曰臣闻名以表实号以昭行惟古圣神道徳之盛不可名言而伏羲神农黄帝尧舜皆因治化之隆必崇显大之号恭惟皇考躬上圣之资蕴太和之徳刚健中正广大仁明久正储闱嗣履帝位钦若天道宪章祖宗诚孝通于神明皇恩被于普率丕显文化一新徳政如阳春之施如日月之行哀矜庶狱民用不犯敬脩武事不厉而威外顺内安以宁谧天下归戴如慈父母圣徳神化宜荐尊号伏惟圣灵在天昭鉴于下佑我子孙爰暨黎庶亿万万年永隆洪祚  

増碑明宋讷歴代帝王庙碑曰两仪判而人极立大统建而君道明粤自上古神圣继作代天理物以开万世太平之治故天地以之而位四时以之而序万物以之而育大经大本以之而立盛徳相继传至于今钦惟圣天子受天明命肇脩人纪以建民极缵皇帝王之正统衍亿万年之洪基稽古定制作庙京邑以祀歴代帝王重一统也谨拜手稽首言曰维帝王功徳于昭于天宜有清庙以宅神展敬歴世以来祀典斯阙三皇五帝祭于四仅见于周而尧舜禹汤发迹肇基及所经歴之地或有祠焉遣使致祭后世有之至于合庙京国嵗脩享礼古未之闻皇上定鼎江左治功既成神人洽和礼乐明备凡朝祀之渎礼不经謟祀非法者一切去之正名定统肇自三皇继功相比徳相侔列像于庭金玉其相衮冕焜煌聚精防神咸宅于兹每嵗春秋二仲诹日誓士上御宸极制命大臣斋明承祀豆静嘉粢盛丰洁告充告硕神格洋洋所以推惟本始式昭旷典者至矣其三年则命官奉香币诣陵寝具仪物以时致享又以昭圣显灵而示不忘也呜呼天生民而立之君所以靖乱也康济天下阜成兆民而登之仁夀之域者皆以奉若天道而已是故前乎三代之官天下者天也后乎三代之家天下者亦天也皇帝王之继作汉唐宋之迭兴以至于元皆然混一寰宇绍正大统以承天休而为民极右之叙之不亦宜乎秦晋及隋视其功徳不能无媿故黜而不与是可见皇上敦名实重理道崇徳报功大公至正之心直足以度越百皇垂宪来世永永无斁谨为铭曰惟皇作极克配天地丕昭盛化以正大位皇道而皇帝道而帝歴夏商周三王迭继熙熙皥皥同厎于治于赫汉祖寛而有制光武奋兴炎灵用炽唐兴晋阳遂有神器太宗重光力行仁义明明有宋其徳克暨于元氏而亦用乂丰功茂徳后先辉贲翼翼斯宫有侐而閟貌像既严皇灵斯莅享祀苾芬仪文孔备陟降在庭神之攸暨祚我皇明以克永世　原后魏温子升舜庙碑曰懐山不已龙门未辟大道御世天下为公感梦长人明仄陋厘降二女结友九男执耜歴山耕夫所以让畔施罟雷泽渔父于是让川亦既登庸以之纳麓九官咸事百揆时叙有大功于当世集厯数而在躬受文祖之命致昭华之玊班五瑞于羣后禋六宗于上舞干戚而逺宾弃金璧而幽灵应青云浮洛荣光塞河符瑞必臻休祥咸萃以君人之大徳为帝王之称首陟方之驾遂往苍梧之窆不归爰自先民实存旧庙既缉药房遂镇瑶席龙驾帝服盖依稀于慕舜交鼓絙瑟实髣髴于闻韶其辞曰虹气降灵姚墟诞圣树隂未徙帝图已定乃宾四门以齐七政天眷功高民归徳盛治既荡荡化亦巍巍南风在咏西环有归嶷山永逝湘水长违灵宫肃肃神馆防防　増元邓文原禹庙碑曰淛河之东有山郁苍镇于南土视崇冈昔帝防同圭璧斯皇翩其飚驭若帝陟方若彼桥山弓劒是藏维是横流溃溃懐襄燥川静谷成赋定疆帝躬菲恶俾民乐康铸鼎象列谟训范防功加九有道尊百王世严秩祀登荐肃将牧臣有惕顾视榛荒乃堂乃构宇周墙吉蠲来享云斾龙章繄帝赞育时厥雨旸物消疵疠嵗咏茨粱永佑皇图储庆发祥即山勒铭徳逺弥光　崔融啓母庙碑曰穷圣神备道徳滋萌元气开辟太初此乃天皇氏之所以应乎天也依土地明神灵驾六羽而上腾度九州而下济斯乃人皇氏之所以应乎人也造书契教畋渔合五纬而节四时登九天而万物斯羲皇氏之所以制人法也务播植该变通尝药以救兆人聚货而交天下斯神农氏之所以兴人利也振夔鼓载龙旂天则女授符帝则黄神降斗此则轩辕氏之所以除人害也　原后汉班固高祖泗水亭碑曰皇皇炎汉兆自沛丰干降着符精感赤龙承鬿流裔袭唐末风寸木尺土无竢斯亭建号宣基维以沛公威斩蛇金精摧伤涉闗凌灞受爵汉中勒陈东征剟禽三秦陈张画防萧勃翼终出爵褒贤列土封功炎火之徳弥光以明源清流洁本盛末荣序将十八赞述股肱休勲显祚永永无疆于皇旧亭苗嗣是承天之福祐万年是兴　蔡邕光武济阳宫碑曰王室中防哀平短祚奸臣王莽偷有神器十有八年罪盈恶熟天人致诛帝乃龙见白水渊跃昆滍破前队之众殄二公之师收兵略地经营河朔于是羣公诸将据河洛之文协符瑞之徴佥曰厯数在帝践阼允宜乃以建武元年六月即位于鄗县之阳五成之陌祀汉配天不失旧物享国三十年方内乂安蛮率服廵狩泰山禅梁父皇代之遐迹帝者之上仪罔不毕举道徳余庆延于无穷先民有言曰乐乐其所自生而礼不忘其本是以虞称妫汭姬美周原皇天乃眷神宫实始于此厥迹藐哉所谓神丽显融越不可尚小臣河南尹巩玮来在济阳顾见神宫追惟桑梓褒述之义用敢作颂其辞曰赫矣炎光爰曜其晖笃生圣皇贰汉之防稽度防则诞育灵姿黄防作慝簒握天机帝赫斯怒爰整其师应期潜见扶阳而飞祸乱克定羣凶殄匡复帝载万国以绥廵于四岳展义省方登封降禅升于中皇爰兹初基天命孔彰子子孙孙保之无疆増明陈经世宗神功圣徳碑曰粤自生民以来歴  

羣辟统有全宇惟三五功徳烺烺炳炳照竹帛而垂霄壤迄今可知己嗣是英君间作或以勲名显或以徳文着罕覩其兼即兼焉亦卑而鲜隆駮而寡粹竟不能与上世者方轨而驰则信乎圣王之难也惟天纯祐我有明笃生神圣昌中兴之运惟我世宗肃皇帝起自藩服应运握符恢帝绪拓皇图纬经隂阳阖辟天地至道渊博骏烈纷纶即能言之士莫克躬称殚述矣臣叨被眷遇侍陛戟赞帷幄日久窃伏覩帝之圣神天纵之也中正纯粹乃位天徳仁明而武众善备焉故其万防也事成于独断议定于立决鉴先朝之失凡厥积蠧宿为天下患者芟抉剔靡有遗伏睿谟坐制万里北顾而邉尘净南伐而海波谧即孔称巍乎之功书颂承哉之烈不足多矣乃若宅心纯穆典学缉熙左右陟降参九元之上祁寒暑雨属奥渫之下永年至孝实通神明而敬一圣学直遡唐虞心法于数千载而与之冥契由斯以谈帝徳则又磅礴乎兼容幷包浑沦乎参天贰地即诸书所称曰广运曰丕显者何以加焉用是登我道化保世滋大者四十五年于兹而遗声余烈将亿万世是頼夐淩超絶振古耀今盖自三五而降功徳幷茂未有及我肃皇帝者也猗与盛哉臣不自量窃援古义勉极模拟少述圣美于万分之一谨拜手稽首作辞曰天眷我明圣主乃生于戱世宗既圣既神凤翔郢都龙兴汉水迩践王猷遐追帝轨晋明出地干健纯天学包伊洛理析幽元訏谟宏深睿思横溢文武弛张神行莫测先朝委柄下弄天网世宗曰嗟亟正我大业在予予敢不慎鋭意中兴登于嘉靖神凝治道恭黙以思讲筵朝御书幄宵垂维敬维一圣学之基作箴自省千圣是师孝大尊亲礼严事父旷典肇新鸿仪聿举慈宸上仙经天悼慕迨彼纯山六飞躬赴深知稼穑小人之依大田嵗籍方社时祈一精格帝五气循期沴弭封涤和苕濯枝几务独亲威权由己赏不弃遐刑不阿迩如日之照如风之行端居龙见渊嘿雷声邉尘暂警羽檄孔棘赫然一怒踪潜喙息蠢兹岛毒我东南天戈一指莫我敢当泮水陈俘我亭虚堠鱼服櫜弓虎皮卷胄台阶以正皇路以平上恬下熙时靡有争凡此神功越此圣徳荡荡巍巍濯濯赫赫万世承流首正仰则穹壤悠悠视此贞石  

## 御定渊鉴类函卷四十四

帝王部五【`帝王总载`】  

帝王总载八【`论　文`】  

论原魏王粲难钟荀太平论曰圣莫盛于尧而洪水方割丹朱滛虐四族凶佞矣帝舜因之而三苖叛戾矣禹又因而防风为戮矣此三圣古所称大圣也继踵相承且二百年而刑罚未尝一世而乏也然则此三圣尚有所不能平则何世能致之乎孔子称曰唯上智与下愚不移不移者丹朱四防三苖之谓也当纣之世殷罔不小大好草窃奸宄周公迁殷顽民于洛邑其下愚之人必有之矣周公之于三圣不能逾也三圣有所不化矣有所不移矣周公之不能化殷之顽民所可知也苟不可移必或犯罪罪而弗刑是失所也犯而刑之刑不可错矣孟轲有言尽信书不如无书有大而言之者刑错之属也岂亿兆之民歴数十年而无一人犯罪一物失  

所哉谓之无者尽信书之谓也　曹冏六代论曰昔者夏殷周歴世数十而秦二世而亡何则三代之君与天下共其民故天下同其忧秦王独制其民故倾危而莫救先王知独治之不能久也故与人共治之知独守之不能固也故与人共守之兼亲踈而两用参同异而并进是以轻重足以相镇亲疎足以相卫兼并路塞逆节不生及其衰也桓文率礼包茅不贡齐师伐楚宋不城周晋戮其宰王纲弛而复张诸侯傲而复肃二霸之后浸以陵迟吴楚慿江负固方城虽心希九鼎而畏廹宗姬奸情散于胸懐逆谋消于唇吻斯岂非信重亲戚任用贤能枝叶硕茂本根頼之至于王赧降为庶人犹枝干相持得居虚位海内无主四十余年秦据势胜之地骋谲诈之术征伐闗东蚕食九国至于始皇乃定天位旷日若彼用力若此非深根固蔕不拔之道乎汉祖奋三尺之剑骋乌合之众五年之中而成帝业自开辟已来其兴功立勲未有若汉之易者也夫伐深根者难为功摧枯朽者易为力理势然也汉鉴秦之失封植子弟及诸吕擅权图危刘氏而天下所以不倾动百姓所以不易心者徒以东牟朱虚受命于内齐代吴楚作卫于外向使髙祖踵亡秦之法忽先王之制则天下再非刘氏有也大魏之兴观五代之存亡而不用其长策覩前车之倾覆而不改其辙迹子弟王空虚之地君亡使民之失宗室窜于闾阎不闻国之政权均匹夫势齐凡庶内无深根不拔之固外无磐石宗盟之助非所以安社稷为万世之业也　增宋苏辙夏论曰圣人之道苟可安天下不求为异也尧舜之贤而禹传之子后世以为禹无圣人而之而后授之其子孙此以好异期圣人也夫圣人之于天下不从其所安而为之而求异夫天下之人何其用心之浅耶昔者汤有伊尹武王有周公而周公又武王之弟也汤之太甲武之成王皆可以为天下而汤不以予其臣武王不以予其弟诚以为子之才不至于乱天下者则无事乎授之他人而以为异也而天下之人何独疑夫禹哉天下之人不能皆贤而有异人焉为异而震之则天下皆将喜其名而失其真故夫尧舜之贤者是不得已而然也使尧之丹朱舜之商均仅可以守天下而尧肯之舜舜肯之禹以为异而疑天下哉然则禹之不以天下授益非以益为不足受也使天下复有禹予知禹之不以天下授之矣何者啓足以为天下故也启为天下而益为之佐是益不失为伊尹周公其功犹可以及天下也圣人之不喜异也如此　苏辙商论曰商之有天下者三十世而周之世三十有七商之既衰而复兴者五王而周之既衰而复兴者宣王一人而已夫商之多贤君宜若其世之过于周周之贤君不如商之多而其久于商者乃数百嵗其故何也葢周公之治天下务以文章繁缛之礼和柔驯扰刚强之民故其道本于尊尊而亲亲贵老而慈防使民之父子相爱兄弟相悦以无犯上难制之气行其至柔之道以揉天下之戾心而去其刚毅果敢之志故其享天下至久而诸侯内侵京师不振卒于废为至弱之国何者优柔和易可以为久而不可以为彊也若夫商人之所以为天下者不可复见矣尝试求之诗书诗之寛缓而和柔书之委曲而繁重者举皆周也而商人之诗骏发而严厉其书简洁而明肃以为商人之风俗葢在乎此矣夫惟天下有刚强不屈之俗也故其后世有以自振于衰微然至其败也一散而不可复止葢物之彊者易以折而柔忍者可以久存柔者可以久存而常困于不胜强者易以折而其末也乃不可以有所立此商之所以不长而周之所以不振也　原魏髙贵乡公少康汉髙祖论曰上问荀顗等曰有夏既衰后相殄灭少康辑夏众复禹之绩髙祖抜起垄畆芟夷秦项考其功徳谁宜为先顗等曰造之与因难易不同少康功徳虽羙犹为中兴与汉世祖同流可也至如髙祖臣等以为优上曰少康生于灭亡之后降为诸侯之能布其徳而兆有其谋卒灭过戈复禹之绩祀夏配天不失旧物非至徳仁岂济斯勲汉祖因土崩之势一时之权为人子则数危其亲为人君则但除苛禁为人父则不能卫子身殁之后社稷几倾若与少康易地而处或未能复大禹之绩也推此言之宜髙夏康而下汉祖也　后汉孔融周武王汉髙祖论曰周武王从后稷以来至其身相承积五十世俱有鱼鸟之瑞至髙祖一身修徳瑞遽有四吕公望形而荐女吕后见云知其处白蛇分神母哭西入闗五星聚又武王伐纣斩而刺之髙祖入秦赦子婴而遣之是寛裕又不如髙祖也　魏文帝周成汉昭论曰或方周成王于汉昭帝佥髙成而下昭余以为周成王体上圣之休气禀贤妣之贻诲周召为保傅吕尚为太师口能言则行人称辞足能履则相者导仪目厌威容之羙耳饱仁义之声所谓沈渍元流而沐浴清风者矣犹有咎悔聆二叔之谤使周公东迁皇天赫怒显明厥咎犹启诸金縢稽诸国史然后乃悟不亮周公之圣徳而信金縢之教言岂不暗哉夫孝昭父非武王母非邑姜养惟葢主相则桀光体不承圣化不胎育保无仁孝之质佐无隆平之治所谓生于深宫之中长于妇人之手然而徳与性成行与体并年在二七早智夙逹发燕书之诈亮霍光之诚岂将有启金縢信国史而后乃悟哉使夫昭成均平而立易世而化贸臣而治换乐而歌则汉不独少周不独多也魏丁仪周成汉昭论曰成王昭帝俱以襁褓之防托  

于冡宰流言防兴此其艰险相似者也夫以发金縢然后垂泣与计日力便觉诈书明之迟速既有差矣且叔父兄子非相嫌之处异姓君臣非相信之地霍光罹人谤而不出周公赖天变而得入推此数者齐本而论末计重而况轻汉昭之优周成甚明者也成王秀而获实其美在终昭帝苖而未秀其得在始必不得已而论二主余与夫始者　増宋苏洵六国论曰六国破灭非兵不利战不善在赂秦赂秦而力亏破灭之道也秦以攻取之外小则获邑大则得城较秦之所得与战胜而得者其实百倍诸侯之所亡与战败而亡者其实亦百倍则秦之所大欲诸侯所大患固不在战矣思厥先祖父暴霜露斩荆棘以有尺寸之地子孙视之不甚惜举以予人如弃草芥今日割五城明日割十城然后得一夕安寝起视四境而秦兵又至矣古人云以地事秦犹抱薪救火薪不尽火不灭此言得之齐人未尝赂秦终继五国迁灭何哉与嬴而不助五国也五国既防齐不免矣燕赵之君始有逺略能守其土义不赂秦是故燕虽小国而后亡斯用兵之效也至丹以荆卿为计始速祸焉赵尝五战于秦二败而三胜后秦击赵者再李牧连却之洎牧以防诛邯郸为郡惜其用武而不终也且燕赵处秦革灭殆尽之际可谓智力孤危战败而亡诚不得已向使三国各爱其地齐人勿附于秦刺客不行良将犹在则胜负之数存亡之理当与秦相较或未易量呜呼以赂秦之地封天下之谋臣以事秦之心礼天下之奇才并力西向则吾恐秦人食之不得下咽也苏辙六国论曰尝读六国世家窃怪天下之诸侯以五倍之地十倍之众发愤西向以攻山西千里之秦而不免于灭亡常为之深思逺虑以为必有可以自安之计葢未尝不咎其当时之士虑患之踈而见利之浅且不知天下之势也夫秦之所与诸侯争天下者不在齐楚燕赵也而在韩魏之郊诸侯之所与秦争天下者不在齐楚燕赵也而在韩魏之野秦之有韩魏譬如人之有腹心之疾也韩魏塞秦之冲而蔽山东之诸侯故夫天下之所重者莫如韩魏也秦之用兵于燕赵秦之危事也越韩过魏而攻人之国都燕赵拒之于前而韩魏乗之于后此危道也而秦之攻燕赵未尝有韩魏之忧则韩魏之附秦故也夫韩魏诸侯之障而使秦人得出入于其间此岂知天下之势邪委区区之韩魏以当彊虎狼之秦彼安得不折而入于秦哉韩魏折而入于秦然后秦人得通其兵于东诸侯而使天下徧受其祸夫韩魏不能独当秦而天下之诸侯借之以蔽其西故莫如厚韩亲魏以摈秦秦人不敢逾韩魏以窥齐楚燕赵之国而齐楚燕赵之国因得以自完于其间矣以四无事之国佐当寇之韩魏使韩魏无东頋之忧而为天下出身以当秦兵以二国委秦而四国休息于内以阴助其急若此可以应夫无穷彼秦者将何为哉　原汉贾谊过秦论曰秦孝公据崤函之固拥雍州之地君臣固守以窥周室有席卷天下包举宇内囊括四海之意并呑八荒之心当是时也商君佐之内立法度务耕织修守战之具外连衡而鬭诸侯诸侯恐惧防盟而谋弱秦不爱珍器重寳肥饶之地以致天下之士合縦缔交相与为一当此之时齐有孟尝赵有平原楚有春申魏有信陵此四君者皆明智而忠信寛厚而爱人尊贤重士约縦离横兼韩魏燕楚宋卫中山之众尝以什倍之地百万之师叩闗而攻秦秦人开闗延敌九国之师遁逃而不敢进秦无亡矢遗镞之费天下诸侯已困矣及至秦始皇奋六国之余烈振长防而御宇内呑二周而亡诸侯履至尊而制六合执敲朴以鞭笞天下威振四海南取百越之地以为桂林象郡百越之君俛首系颈委命下吏乃使防恬北筑长城而守藩篱却匈奴七百余里胡人不敢南下而牧马士不敢弯弓而报怨然后践华为城因河为池据亿丈之城临不测之谿以为固良将劲弩守要害之处信臣精卒陈利兵而谁何天下已定始皇自以为闗中之固金城千里子孙帝王万世之业也始皇既没余威振于殊俗然而陈渉瓮牖防枢之子甿隶之人而迁徙之徒也材能不及中人率罢散之卒将数百之众转而攻秦山东豪俊蜂起而亡秦族矣而成败异变功业相反试使山东之国与陈渉度长絜大比权量力则不可同年而语矣然秦以区区之地致万乗之权招八州而朝同列百有余年矣然后以六合为家崤函为宫一夫作难而七庙隳身死人手为天下笑者何也仁义不施而攻守之势异也　魏曹植汉二祖优劣论曰客有问余曰夫汉二帝髙祖光武俱为受命拨乱之君此时事之难易论其人之优劣孰者为先余应之曰昔汉之初兴髙祖因暴秦而起遂诛强楚光有天下功齐汤武业流后嗣诚帝王之元勲人君之盛事也然而名不继徳行不纯道身没之后崩亡之际果令凶妇肆酖酷之心嬖妾被人豕之刑亡赵幽囚祸殃骨诸吕専权社稷几移凡此诸事岂非髙祖寡计浅虑以致然彼之雄才大略俶傥之节信当世至豪健壮杰士也又其枭将画臣皆古今之鲜有歴世之希覩彼能任其才而用之听其言而察之故兼天下有帝位流巨勲而遗元功也世祖体干灵之休徳禀贞和之纯精通黄中之妙理韬亚圣之懿才其为徳也聪达而多识仁智而明恕重慎而周宻乐施而爱人值阳九无妄之世遭炎光厄防之运殷尔雷发赫赫神举用武略以攘暴兴义兵以埽残神光前驱威风先逝军未出于南京莽已毙于西都夫其荡涤凶勦除丑若顺迅风而縦烈火晒白日而埽朝云也尔乃庙胜而后动众计定而后行师故攻无不防之垒战无奔北之卒是以羣下欣欣归心圣徳宣仁以和众迈徳以来逺故窦融闻声而影附马援一见而叹息股肱有济济之美元首有穆穆之容敦睦九族有唐虞之称髙尚纯朴有羲皇之素谦虚纳下有吐握之劳留心庶事有日昃之勤乃规迹而造皇极创帝道而立徳基是以计功而业殊比隆则事异旌徳则靡愆言行则无量力则势微论辅则力劣卒能握干图之休徴应五百之显期立不刋之遐迹建不朽之元功金石播其休烈诗书载其勲懿故曰光武其优也　増宋曾肇汉文帝论曰予尝谓治天下本于躬化而观汉文帝躬行节俭以徳化民宜其有以振起衰俗而贾谊以谓残贼公行莫之禁止其说以背本趋末者为天下大残淫侈之俗为天下之大贼则当时风俗可谓敝矣岂所谓躬化者果无益于治哉葢文帝虽有仁心仁闻而不修先王之政故也先王有不忍人之心则有不忍人之政而其政必本于理财理财之法其定民之大方有四而任民之职有九士农工商以辨其名九谷草木山泽鸟兽材贿丝枲聚敛转移以辨其职又为之屋粟里布夫家之征以待其不勤是故天下无迁徙之业无游惰之民其于生财可谓众矣至于爱养万物必以其道故罻罗网罟斧斤弓矢皆以时入而覆巢麛卵杀胎伐夭皆为之禁取之又有其时也于是制礼以节其用天子都千里之畿诸侯各専百里之国卿士大夫至于庶人莫不有由而视其位之贵贱称其入之厚薄而为之法制度数以待其冠婚宾客死防祭祀之用者隆杀多寡各适其宜为上者谨名分以示天下而人人安于力分之内无觊觎于其外是以淫僻放侈之心不生而贫富均一海内充实无不足之患然后示之以廉耻兴之以徳义故民从之也轻方此之时游惰者无所容而虽有僣侈之心亦安所施于外哉敎化之所以行残贼之所以熄葢出于是也自秦灭先王之籍而汉因之务为一切之制由天子至于庶人无复有度量分畍之限而人人去本趋末争于僣侈髙祖尝禁贾人不得曵丝乗车其令卒于不行至文帝之时商贾富厚力过吏埶而末技游食害农者蕃庶人墙屋饰文绣仆妾之衣皆宗庙之奉天子之服则其俗之不善可知矣而文帝不知修先王之政以救其敝方其开籍田以劝耕者衣弋绨而斥文绣以示敦朴为天下先其意美矣然法度之具不行而欲以区区之一身率四海之众岂非难哉孟子曰徒善不足以为政非虚言也虽然以彼之徳成之以先王之政则庶几三代之贤主哉唐王勃三国论曰汉自顺桓之间国统屡絶奸回窃位阉宦满朝士之蹈忠义履氷霜者居显列则防犯忤之诛伏闾巷则婴党锢之戮当是时也天下之君子埽地将尽虽九伊周十稷契不能振已絶之纲举土崩之势明矣向令何进纳公业之言而不追董卓防汜弃文和之防而不报王允则东京焚如之祸闗右乱麻之尸何由而兴哉至使乗舆防尘于河上天子露宿于曹阳葢由何公之不明贾诩之言过也于是刘岱乔张超孔伷之徒举义兵而天下响应英雄骋其骁悍运其谋能海内嚣然于兹大乱矣袁本初据四州之地南向争衡刘景升拥十万之师坐观成败区区公路欲居列郡之尊琐琐伯珪谓保易京之业瓉旣窘毙术亦忧终谭尚离心琮琦失守其故何哉有大贤而不能用覩长防而不能施便谓力济九区智周万物天下可指麾而定宇宙可大呼而致也呜呼悲夫余观三国之君咸能推诚乐士忍垢藏疾从善如不及闻谏如转规其割裂山河鼎足而王宜哉孙仲谋承父兄之余事委瑜肃之良图泣周泰之痍请吕防之命用能南开交趾驱五岭之卒东界海隅兼百越之众地方五千里带甲数十万若令登不早卒休以永年神器不移于暴酷则彭蠡衡阳未可图也以先主之寛仁得众张飞闗羽万人之敌诸葛孔明管乐之俦左提右挈以取天下庶几有济矣然而防师失律败不旋踵奔波谦瓉之间羁旅袁曹之手岂拙于用武将遇非常敌乎然偹数困败而意不折终能大启西土者其惟雅量最优乎武侯既殁刘禅举而弃之乃知徳之不修栈道灵闗不足恃也魏武用兵髣髴孙吴临敌制竒鲜有防败振威烈而清中夏挟天子以令诸侯信超然之雄杰矣而于刻失于猜诈孔融荀彧终罹其灾孝先季珪卒不能免愚知操之不能懐柔巴蜀砥定东南必然之理也文帝富于春秋光膺禅譲临朝恭俭博览坟籍文质彬彬庶几君子者矣不能恢崇万代之业利建七百之基骨肉齐于匹夫衡枢委乎他姓逺求珠翠废礼谅闇之中近抱辛毗取笑妇人之口明帝嗣位继以奢淫征夫困于兵革人力殚于台榭髙贵乡公明决有余而深沉不足其雄才大略经纬逺图求之数君并无取焉山阳公之坟土未干陈留王之宾馆已启天之报施何其速哉　朱敬则魏武帝论曰皇汉失图网漏防慝贼臣承间摇荡宸居于是九州幅裂四海横流释位勤王天下云集曹公明鋭权略神变不穷兵折而意不衰在危而听不惑临事决机举无遗悔近古以来未之有也虽复名微众寡地小力穷官渡受围濮阳战屈然天下精明之士拓落之材趋若百川之宗巨海游尘之集髙微故有荀彧郭嘉邢颙程昱贾诩朱云等或敛风长感或一见尽愫然后览英雄之心骋熊罴之勇挟天子以崇大顺扶防主而显至公旌贲忠良芟夷叛逆神道辅徳百姓与能武功赫然霸业成矣救即可仁则未知荀文若首预经纶提挈草昧清神昭乎物表妙识出乎机先造我魏繄其是頼一言不合五毒将施无词寄文空器见志可不剧哉加以孔文举与道翺翔尽忠汉室崔季珪天骨髙爽志在扶倾岂大盗之所安也呜呼欲盗之子见锦而不见人弭谤之君尤人而不尤已岂知羣鸥不下众雀遥惊者乎昔武周之泽及昆虫不能感食薇之士汉髙之功济草木未能屈歌芝之贤犹且遂其孤贞容其怨讟况功未半古徳异乐推遭神器之流离问寳鼎之轻重欲使庶人不议宁可得乎杨徳祖才虽清秀志非逺图托事行诛死非其罪司马懿雄才大度勇而有谋审其狼頋知而不剪故知忌小怨而忘逺图料目前而忽身后岂所谓旁求哲人俾辅后嗣者哉或问曰天厌汉徳海内分崩三雄鼎立俱受眷命乃至控御豪杰削平区宇英图逺算何者为先君子曰孙仲谋借父兄之资江海之固未敢争盟上国竞鹿中原自守末余何足言也蜀先主抱英济之器无角逐之材逺窜荆蛮畏曹公神武奄有庸蜀乗刘璋之政衰国小人夷风頽俗陋山川险涩异崤函之奥区江汉通流殊河洛之朝市岂得抗衡中夏齐足当途乎且夫度徳而处量力而行刘偹岂薄先王之旧居轻齐鲁之故俗若泰伯之适吴越孔子之入九夷哉葢不得已也是知才雄者地广国大者兵强地既由才才寕可易也　宋苏轼魏武帝论曰魏武长于料事而不长于料人是故有所重发而防其功有所轻为而至于败刘偹有葢世之才而无应卒之机方其新破刘璋蜀人未附一日而四五惊斩之不能禁释此时不取而其后遂至于不敢加兵者终其身孙权勇而有谋此不可以声势恐喝取也魏武不用中原之长而与之争于舟楫之间一日一夜行三百里以争利犯此二败以攻孙权是以防师于赤壁以成吴之强且夫刘偹可以急取而不可以缓图方其危疑之间卷甲而趋之虽兵法之所忌可以得志孙权者可以计取而不可以势破也而欲以荆州新附之卒乗胜而取之彼非不知其难特欲侥幸于权之不敢抗也此用之于新造之蜀乃可以逞故夫魏武重发于刘偹而防其功轻为于孙权而至于败此不亦长于料事而不长于料人之过欤原晋陆机辨亡论曰昔汉氏失御奸臣窃命祸基京  

畿毒徧宇内皇纲弛紊王室遂卑于是羣雄蜂骇义兵四合吴武烈皇帝慷慨下国电发荆南权略纷纭忠勇伯世威棱则夷羿震荡兵交则丑虏授馘遂埽清宗祊蒸禋皇祖于时云兴之将带州飚起之师跨邑虽兵以义合同盟戮力然皆包藏祸心阻兵怙乱或师无谋律防威稔寇忠规武节未有如此其著者也武烈既没长沙桓王逸才命世弱冠秀发招揽遗老与之述业神兵东驱奋寡犯众攻无坚城之将战无交锋之虏诛叛柔服而江外厎定饬法修师则威徳翕赫将北伐诸华诛鉏干纪旋皇舆于夷庚反帝座乎紫闼挟天子以令诸侯清天歩而归旧物戎车既次羣凶侧目大业未就中世而殒用集我大皇帝以奇踪袭于逸轨睿心因乎令图从政咨于故寔播宪稽乎遗风而加之以笃固申之以节俭畴咨俊茂好谋善防束帛旅于丘园旌命交乎涂巷故豪彦寻声而响臻志士希光而景骛异人辐辏猛士如林谋无遗谞举无失防故遂割据山川跨制荆吴而与天下争衡矣故魏人请好汉氏乞盟遂跻天号鼎峙而立于是讲八代之礼搜三皇之乐告上帝拱揖羣后虎臣毅卒循江而守长棘劲铩望飚而奋庶尹尽规于上四民展业于下化协殊裔风衍遐圻乃俾一介行人抚廵外域巨象逸骏扰于外闲明珠玮寳耀于内府珍瑰重迹而至竒玩应响而赴輶轩骋于南荒冲輣息于朔野齐民免干戈之患戎马无晨服之虞而帝业固矣爰及末叶羣公既防然后黔首有瓦觧之志皇家有土崩之衅厯命应化而徴王师蹑运而发卒散于陈民奔于邑城池无藩篱之固山川无沟阜之势军未浃辰而社稷夷矣虽忠臣发愤烈士死节将奚救哉夫曹刘之将非一世所选向时之师无曩日之众战守之道抑有前符险阻之利俄然未改而成败贸理古今诡趣何哉彼此之化殊授任之才异也　又辨亡论下曰昔三方之士魏人据中夏汉氏有岷益吴制荆而掩交广曹氏虽功济诸华虐亦深矣其民怨矣刘公因险饬智功力薄矣其俗陋矣夫吴桓王基之以武太祖成之以徳聪明睿达懿度深逺矣其求贤如弗及恤民如稚子接士尽盛徳之容亲仁罄丹府之爱防吕防于戎行擢潘濬于系虏推诚信士不恤人之我欺量能授器不患权之我逼地方几万里带甲将百万其野沃其民练其器利其财丰东负沧海西阻险塞长江制其区宇峻山带其封域国家之利未有巨于兹者矣借使中才守之以道善人御之有术敦率遗典勤民谨政循定防守常险则可以长世永年未有危亡之患易曰汤武革命顺乎天太曰乱不极则治不形言帝王之因天时也古人有言曰天时不如地利易曰王侯设险以守其国言为国之恃险也又曰地利不如人和在徳不在险言守险之由人也吴之兴也参而有焉孙卿所谓合其参者也及其亡也恃险而已又孙卿所谓舍其参者也夫四川之崩非无众也大江之南非乏俊也山川之险易守也劲利之器易用也先政之防易循也功不兴而祸遘何哉所以用之者失也故先王逹经国之长规审存亡之至数谦已以安百姓敦恵以致人和寛冲以夸俊乂之谋慈和以结士民之爱是以其安也则黎元与之同庆及其危也则兆庶与之共患安与众同庆则其危不可得也危与下共患则其难不足恤也夫然故能保其社稷而固其土宇麦秀无悲殷之思黍离无愍周之感矣　干寳晋纪总论曰史臣曰昔髙祖宣皇帝以雄才硕量应运而仕值魏太祖创基之初筹画军国嘉谋屡中遂服舆轸驱驰三世性深隩有如城府而能寛绰以容纳行任数以御物而知人善采拔故贤愚咸懐小大毕力尔乃取邓艾于农隙引周泰于行役委以文武各善其事故能西擒孟达东举公孙渊内夷曹爽外袭王陵神略独断征伐四克维御羣后大权在已屡拒诸葛亮节制之兵而东支吴人辅车之势军旅屡动邉鄙无亏于是百姓与能大象始搆矣世宗承基太祖继业元丰乱内钦诞寇外潜谋虽宻而在机必兆淮浦再扰而许洛不震咸黜异图用光前烈然后推毂钟邓长驱庸蜀三闗电埽刘禅入臣天符人事于是信矣始当非常之礼终受偹物之锡名器崇于周公权制严于伊尹至于世祖遂享皇极正位居体重言慎法仁以厚下俭足以用和而不弛寛而能断故民咏惟新四海悦劝矣聿修祖宗之志思辑战国之苦腹心不同公卿异议而独纳羊祜之防至于咸寜之末遂排羣议而仗王杜之决泛舟三峡介马桂阳役不二时江湖来同掩唐虞之旧域班正朔于八荒太康之中天下书同文车同轨牛马被野余粮栖畆行旅草舍外闾不闭虽太平未洽亦百代一时矣二十余年而河洛为墟戎羯擅制二帝失尊山陵无所何哉树立失权托付非才四维不张而苟且之政多也夫天下者大器也器大者不可以小道治势重者不可以争竞扰古先哲王知其然也是以扞其大患而不有其功御其大灾而不尸其利是以感而应之悦而归之如晨风之鬰北林鱼龙之趋渊泽也然后设礼文以理之断刑罚以威之故众悦其教而安其俗君子勤礼小人尽力防耻笃于家闾邪僻销于胸懐又况可奋臂大呼聚之以干纪作乱之事乎加之朝寡醇徳之士乡乏不二之老风俗淫僻趣向失所学者以庄老为宗而黜六经谈者以虚薄为辨而贱名检当官者以望空为髙而笑勤恪刘颂屡言治道傅咸每纠邪正皆谓之俗吏若夫文王日昃不暇食仲山甫夙夜匪懈者葢共嗤黜以为灰尘而相诟病矣由是毁誉乱于善恶之实情慝奔于货欲之涂者为人择官官者为身择利其妇女庄栉织絍皆取成于婢仆未尝知女功丝枲之业中馈酒食之事也故皆不耻滛佚之过不拘妒忌之恶有杀戮妾媵有黩乱上下父兄不之罪天下莫之非又况责之闻四教于古修贞顺于今以辅佐君子者哉礼法刑政于此大坏如室之斯构而去其凿契如水斯积而决其隄防如火斯畜而离其薪燎也国之将亡本必先颠其此之谓乎　増唐太宗晋书宣帝论曰夫天下之大黎元为本国之贵元首为先治乱无常兴亡有运是故五帝之上居万乗以为忧三王以来处其忧而为乐竞智力争名利大小相吞强弱相袭逮乎魏室三方鼎峙干戈不息氛雾交飞宣皇以天挺之姿应期佐命文以纉治武以陵威用人如在已求贤若不及情深阻而莫测性寛绰而能容和光同尘与时舒卷戢鳞潜翼思属风云饰忠于已诈之心延安于将危之命观其雄畧内断英猷外决殄公孙于百日灭孟达于盈旬自以兵动若神谋无再计矣既而拥众西举与诸葛相持抑其甲兵本无鬭志遗以巾帼方发愤心杖节当门雄图顿屈请战千里诈欲示威且秦蜀之人勇懦非敌夷险之路劳逸不同以此争功其利可见而反闭军固垒莫敢争锋生怯寔而未前死疑虚而犹遁良将之道失在斯乎文帝之世辅翼权重许昌同萧何之委崇华甚霍光之寄当谓竭诚尽节伊傅可齐及明帝将终栋梁是属受遗二主佐命三朝既承忍死之托曽无殉主之报天子在外内起甲兵陵土未干遽相诛戮贞臣之体宁若此乎夫经讨之防岂东智而西愚辅佐之心何前忠而后乱故晋明掩面耻欺伪以成功石勒肆言笑奸回以定业古人有云积善三年知之者少为恶一日闻于天下可不谓然乎虽隠过于当年终见嗤于后世亦犹窃钟掩耳以众人为不闻鋭意盗金以市中为莫覩故知顺理而举易为力背时而动难为功况以未成之晋基逼有余之魏祚虽复道格区宇徳被苍生而天未啓时寳位犹阻非可以知竞不可以力争虽则庆流后昆而身终于北靣矣　原晋干寳晋武革命论曰史臣曰帝王之兴必俟天命茍有代谢非人事也文质异时兴建不同故古之有天下者柏皇栗陆以前为而不有应而不求执大象也鸿荒世及以一民也尧舜内禅体文徳也汉魏外禅顺大名也汤武革命应天人也髙光争伐定功业也各因其运而得天下随时之义大矣哉古者敬其事则命以始今帝王受命而用其终岂人事乎其天意乎　唐太宗晋武帝论曰武皇承基诞膺天命握图御防敷化道是以佚道代劳以治易乱絶缣纶之贡去雕琢之饰制奢俗以变俭约止浇风而反淳朴雅好直言留心采擢刘毅裴楷以质直而见容嵇绍许奇虽仇讐而不弃仁以御物寛而得众宏略大度有帝王之量焉于时民和俗静家给民足聿修武用思啓封疆决神算于深衷断雄图于异表马隆西伐王濬南征师不延时獯虏削迹兵无血刃越为墟通近代之不通服前王之不服祯祥显应风敎肃清天地之功成矣霸王之业大矣虽登封之礼譲而不为骄泰之心因斯以起见土地之广谓万叶而无虞视天下之安谓千年而永治不知处广以思狭则广可长存居治而忘危则治无常治加之建立非所委寄失才志欲就于升平行先迎于祸乱是犹将适越者指沙汉而遵途欲登山者渉舟航而覔路所趣逾逺所向转难南北倍殊髙下相反求其至也不亦难乎况以新集易动之基而无久安难防之虑故贾充凶竖懐奸志而拥权杨骏豺狼包祸心以専辅遂至宫车晚出谅闇未周藩翰变亲以成疎连兵竟灭其本栋梁廻忠而起伪拥众各举其威曾未数年纲纪大乱以至海内板荡宗庙播迁帝道王猷反居文身之俗神州赤县翻成被发之乡弃所大以资人掩其小而自托为天下笑其故何哉良由失慎于前所以贻患于后且知子者贤父知臣者明君子不肖则家亡臣不忠则国乱乱国不可以安也亡家不可以全也是以君子防其始圣人闲其端而世祖惑荀勗之奸谋迷王浑之伪防心屡移于众口事不定于已图元海当除而不除卒令扰乱区夏恵帝可废而不废终使倾覆洪基夫全一人者徳之轻拯天下者功之重弃一子者忍之小安社稷者孝之大况乎资二世而成业延三孽以防之所谓取轻徳而舍重功畏小忍而忘大孝圣贤之道岂若斯乎虽则善始于初而鲜令终于末所以殷勤史防不能无慷慨焉　増唐朱敬则宋武帝论曰葢圣人不能为时亦不能失时歴观帝王之作未有不因人坠涂炭而得志或天下嗷嗷新主之资也是知秦有阎赵之隙汉罹莽卓之灾晋由曹氏之専宋实桓之簒始得奋其智力救此倒悬陈浞羿之辜问滔天之罪况刘裕天锡神勇雄略命世雷动四方风发竹里龙虎歩独决神长劔一呼义声四合摧虐楚已成之业复遗晋久絶之基祀夏配天不失旧物虽古人用兵不足加也至乃网罗俊异待物知人动必应时役无再举西尽庸蜀北划大河自汉末三分东晋拓境未能至也　卢思道北齐兴亡论曰或问主人曰往者魏人失御六合云扰河朔闗右剪为二国永熙西遁天平北廵两朝先主分陜而霸龙战虎争多歴嵗祀既而水运值竭天禄永终齐室比迹于唐虞周人踵武于汉魏齐有五帝周易四王并才逾二纪相继而灭若其元首膺期股肱命世立极补天之业铭常勒鼎之功至于暴君南面孽臣作辅民怨神怒国殄祀絶易世之由虽传之耆旧载于史防通人雅防其详可得闻乎主人应之曰吾少仕齐朝晚归周室近世治乱粤可略陈在魏正光牝鸡司旦尔朱荣乗衅内奰滔天冺夏余烬防扈延祸王城海内生民若崩厥角齐髙祖天縦英明之略神挺雄武之才龙摅豹变投袂而起四明昆弟大防韩陵蚩尤风雨之兵若新都犀象之陈彼曲我直天实賛之日未移晷大纤丑族然后防立宗枝入纂皇统羣后成务天下晏如但芒刺成灾震逼为梗迁鼎旧邺国命惟新朝章国宪灿然毕举渭南失律似乌林之防师洛北先鸣同官渡之凯入虽天命有归而尽于北面方之魏武具体而微文防嗣业始逾弱冠瓌杰之气足称负荷宾礼时秀驱驾羣雄内外肃清朝无粃政侯景背恩弃义狼頋汝颖萧衍失信幸灾蚁聚彭汴于是谋臣运防猛士摧锋涡阳之役凶渠匹马南逝寒山之战吴卒只轮不反王思政入据长安淹歴嵗时神旗蹔临如风埽箨三秦掠敌闭闗自守五湖之长革音请命魏孝静以天厯有在鼎祚将遗大礼偹物率由旧典允恭克譲推而弗居祸生非虑首窃发尔其夷凶剪暴刚断英峙天崩地坼堂构阙如嗣子防冲未堪多难文宣虽云外弟少乏令名人望所归便见推奉于时政有彛伦朝多俊乂爪牙皆韩白之伍心腹尽良平之俦外静方隅内康庶绩主之不才四海弗之觉也洎乎受终文祖燎天改物兵强地广国富刑清发号施令必师古始信赏必罚有如四时年谷屡登灾害不作敌人迹郊境无虞天保受命迄于五祀黄初泰始不能逺尚爰及中年诞縦昏徳赖有尚书令农杨遵彦魏太傅津之子也含章秀出希世伟人风鉴俊朗体局贞固学无不纵才靡不通裴乐谢其清言应刘媿其藻丽每乗舆四廵恒守京邑凡有善政皆遵彦之为朝野贵贱至于今称之储君继体才歴数旬近习预权小人并进杨公虑有危机引身移疾防主若防股肱固相敦勉干明之始难起戚藩变成倐忽殒于殿省诗云人之云亡国殄悴君子是以知齐祚之不昌也孝昭地乃宻亲位居元辅有姬公之戚无复子之心亦由主弱时艰虑深家国当阳正位事出权道兼以天保之后惩其淫縦不迩声色不事晏游孝于太后笃于昆季慎惜名器爱养黎元后庭嫔嫱皆是藩邸之旧数不盈十竟无私宠特觧吏事尤好礼容但政尚苛碎暗于听受降年不永朞嵗而崩武成母弟之亲入主宗祏而少禀凶徳不孝不仁龙攅在殡泪不承脸有和士开者爰自黄门渐至端右尽景娱侍略不休停恩宠势望熏灼朝野甲第当衢侔拟公室富商大贾朝夕盈门筐篚苞苴烟聚波属河清之末长彗为灾太史奏言须有禳救武成便自称太上传位后主胡长粲以从舅之亲冯子琮以姨夫之戚俱受寄托并当枢要或性识庸近或意懐险薄皆不学无术智能浅短及天统末年武成即世和士开一相处内自拟伊周赵郡王叡明徳茂亲聪爽俊悟藩王之内时望隆重以士开凶丑宜加屏黜入践青蒲谠言规谏而少主聪察不成昭母后才明异于马邓遂使宻戚贤王绞缢以戮虽遐迩胥怨愚智同愤而依托城社末如之何司徒琅琊王俨年甫十四兼领宪司愤其所为切齿忿咤执送南防异其身首京师市里儛蹈成羣梁董之庆不足斯比自兹已后政道弥昏髙阿那以牧圉之勤重其佞媚韩长鸾以韝绁之能悦其趋走陆子骆提婆者出于皁本是鞾工愚暗庸短仅辩菽麦与韩髙之徒共持国柄穷极富贵转日回天其反道违常速亡趋灭事非一绪不可胜陈周武大捷平阳乗虚徐入将有降心士无鬭志前世耿贾之雄俛睂顿颡先朝虎之鋭屏气重足举晋阳如拾芥攻邺宫犹振槁万里百城交臂屈膝南极江淮北尽砂塞西界函谷东至沧溟府帑粟帛之饶兵革士民之众齐之所畜尽为周有不亦哀哉　朱敬则北齐髙祖论曰昔张譲段珪浊乱天下汉召董卓将显其诛竟有小平之奔曹氏因之乃创霸业郑俨徐纥防辱皇猷魏尔朱荣欲洗濯宫掖遂至河隂之祸齐人借此用承明命故曰乱者理之源机者命之兆不可失也神武崖岸髙竦器宇深沉望之俨然风尘自逺听之愈厉雷霆或闻因天下之心覧英雄之议以普泰元年六月建旗于信都以讨尔朱兆为名当时赵魏之豪尽其死力葢代之杰共其奔走然后数乱常之罪显安忍之辜发义帝之防三军缟素承防汜之逼万里同心莫不精勇感神人雄略出天地檄词未草声已振于贼庭王诛欲加命乃悬于鬼录既而龙骧虎歩髙下在心开幕府以临外藩分腹心而统京邑虽生我者父母立我者髙王既懐震逼之威易为芒刺之说周郑交恶衍殖构气赵鞅畏防遂起晋阳之甲襄王失据乃有居汜之悲虽表数相仍公怒未怠紫宸不可久旷丹穴难以更熏遂应飞来之謡乃议迁都之便闗西河北剪为寇讐天平永熙便成敌国于是疆场大骇钲鼓相闻邙山之师杖马捶而自免砂苑之役跨驼以遁归胜负相参波澜不定丰功厚利各有可观者焉若乃推诚与人懐旧不舍择子如之虱看尉景之肱喻髙昂于肝胆委侯景于半体此明达也牵马麦田不饮社酒此严断也放李穆之归使其富贵感虎兕之对以劝事君此宏量也故能废立虽多不失臣节兵锋屡折人望攸存即与夫嬖贾充忌荀彧不同时也　卢思道后周论曰周太祖防而机警智数过人属魏多故召募闗陇值二将相屠三军未一见推为主遂握兵符俄而魏武西廵奉迎车驾扶天子以防诸侯万世一时也抚养荒余鸠聚兵甲同心之旅不满万人齐神武以大兵数十万将清灞浐雷动云移萃于渭曲太祖以数千卒振旅而还遂基王业窦泰以劲兵深入一战防元髙敖曹以鋭气先登临陈授首兵革嵗动败鲜胜多髙氏虽怙其众力莫敢先至及萧氏亡邉服震扰荆郢内附庸蜀来王器械完整货财充实带甲百万骁将如林晏驾之辰国与齐人相埒矣　朱敬则梁武帝论曰梁髙祖聪明文思寛厚通博生而神异动多竒怪此天表也永元之初羣贤受命竭懐辅正尽力康衢细隙未开纤尘不动而雄图英算孤识独见审长河之将决知昆山之必焚理欲先天未遑后举呌啸龙虎合集风云驰两函以取荆州连五营以震都邑长流逺迈独决方寸霜风飞埽云雨霑沐白旄一麾顽童授首乃吊寃魂而谢牛酒昭筐篚而轼善人师不疲劳人无怨讟讴歌是逼狱讼攸归代徳立成眷命斯在然躬览载籍偹睹兴亡留心求瘼励精纳善虽化未大道时亦小康也若寻其徳音讨其风俗尚根浅易拔源涸难流祸乱相仍葢其宜矣昔魏太祖兵锋无敌神机独行百姓与能天下慕徳犹且翼戴弱主尊奨汉室防及宋髙剪平伪孽安复王家义声薄天髙诚动日然更悬兵四岳决胜五湖北静燕尘西清秦雾宏勲不譲盛徳见推偹物满庭犹非所望故晋帝今日之所事本所甘心义士犹或非之通人尚为薄徳况梁取天下又甚于斯南康主盟实称齐帝奉之以成大顺承之而动义兵国歩既宁家怨又雪君称主祭臣复何猜寻其锡文考其谦让事同对面理非饰词宁知悠悠江山相去千里矫情伪迹顿至于斯欲令节义行于比屋其可得乎夫君人者日月齐其明隂阳资其信江海同其量天地偕其容未有饰智惊愚衒材惑众每事皆欲先人所唱复须称賛浮华道长轻薄路开以天谴为嘉祥用妖怪为休祉聚敛俱极赏罚无章有识为之寒心羣寮曾不先觉利器不藏奸夫得志然侯景之兵我人也仗我器也岂异术哉由上之失敎也帝子王孙跨州连郡未有晋郑齐心牟虚合契五侯九伯列海分山罕闻申包胥之顿哭秦庭茅夷鸿之币谒吴国户口徒众不覩死战之人宠遇虽多宁有报恩之士长洲杜若一旦凋零稽山竹箭忽然摧折可不慎欤或问曰梁王不以黄屋为尊紫宸为贵离欲絶爱遣色归空有汤武之忧劳若尧舜之臞腊享国五十若登春防忽为羇旅叛臣鸣吠逋丑长防指阙强弩临城兵折意穷忿毒而没善不可恃岐路何归君子曰武帝暮年荒诞实甚殚守县之力不充自縦之资尽丁口之租才足缁衣之费昔夏桀以九州之富秦皇以六合之尊造琼室而天下土崩作阿房而寰中瓦觧况地比一郡国乃三分外有征戍之勤内有雕靡之弊加以金利寳柱烂漫云霞至于银榜朱帘的歴星月神怒人怨祸积患生何足疑也　梁何元之梁典论曰歴究前书详观往行昭晰千载氛氲万古考其寛猛知布政之善恶验其黜陟识其主之是非以曩求今工拙可见齐季昏虐政由羣小朝宰被无辜之诛藩戚惧淫刑之害髙祖痛兄弟之戮因天下之心举荆雍之师兴汤武之伐指挥则智勇风从号令则遐迩响应取鄢郢若拉枯定金陵如沃雪黄钺既斩白旗乃悬师不疲劳民无怨讟乐推斯在代徳是膺逆取顺治享年四纪万几事广六职务殷负扆君临勤于听览兢兢罔倦干干不已加以艺业之美莫以比伦洞晓儒元该罗内外举洙泗之余敎针其膏肓采周孔之遗文正其鱼鲁于是开广庠序敦劝后生执经者连袂负笈者排肩济济多士于斯为盛至若御民之术未为得也夫根深者叶茂源逺者流长是以择沃壌以置王畿国都圜于六乡封城号于千里其外则布之以五等列之以万国分疆画野立树党闾境陇以懐其仁桑梓以安其俗诸侯守境土以事于上天子执赏罚以临于下有功则褒无道则废二伯弼于内朝九牧佐于外政间之以贤戚参之以懿亲仁义于区中被礼乐于遐表忠信之礼达谦让之风行然后龙游于池沼鸾凤栖于苑囿及其末世虽主昏于上民乱于下犹晋郑有依桓文是相絶而更续颠而必扶数百年外方至于灭周道既没斯风渐防洎于后代其弊尤甚罔恤民之不存而忧士之不禄莅民之长守次更为前人未安后人便及迎新送故疲于道途髙祖博覧今古偹观兴亡犹复蹑其遗风袭其弊法浇薄逾甚淆紊日滋梁氏之有国少汉之一郡大半之人并为部曲不耕而食不蚕而衣或事王侯或依将帅缚无罪逼廹善人加以朝务内丛官方外旷有其位而无其职非其事而侵其官四海至殷机事辐辏人君虽敏有所不周人君虽明有所不照岂可専于亲览忘彼责成就此而言大失有二习守胶之弊弃更张之善屈子投江宁伦其痛贾生恸哭岂逾斯悲自晋室东徙权寓江濵桓伐燕秦而不振刘克函洛而还亡至于宋齐疆场侵蹙髙祖蹑斯頽运有志呑并斯实王者之宏材有国之通准然六纳魏主一入洛阳竟无所成得不补失民既劳止汔可小康昔勾践之欲灭吴前为其政兵强国富然后用之一举而虏夫差再举而霸中国髙祖进不择退不教民虽慕古人安能有济孙子曰善战者前胜而后求战善胜者前战而后求胜明者出师必前料敌岂可暗兹人事幸彼天时哉且国有累卵之忧俗有土崩之势开幸人之志兆乱臣之心遂使侯景被吾甲而尅王城驱我人而围天阙势如破竹易若转圜万里靡沸四方瓦觧事非一夕其所由来渐矣世祖聪明特达才艺兼美诗笔之丽罕与为匹伎能之事无所不该极星象之功穷蓍之妙明笔法于马室不媿郑辨云物于鲁防无惭梓慎至于帷筹将略朝野所推遂乃拨乱反正夷凶殄逆纽地维之已絶扶天柱之将倾黔首防拯溺之恩苍生荷仁夀之恵微管之力民其戎乎鲸鲵既诛天下且定早应移銮西楚旋驾东都禋祀宗祊清跸宫阙西周岳阳之败绩信任宇文之和通以万乗之尊居二境之上率土分崩莫知攸暨谋之不善乃至于斯敬皇世祖之裔允应下武天不福善早世登遐土徳代兴火行告谢骠王琳懐申胥之志蕴荀息之忠爰纳嗣君更绍頽运于是啸命方岳大兴师旅龙虎战鬭水溃山崩君臣播越寄命齐土若乃苌兴周而速咎王永复秦而延殃天欲亡之非人能救夫创天下者至明者也防天下者至暗者也是以禹汤兴其功桀纣废其业莫不得之者前主失之者后君逮兹梁室有异于此何则髙祖拨乱除残反身招于祸乱世祖复雠雪耻翻手命于冦讐敬皇继祀而鼎移后嗣绍基而祚徙书曰皇天无亲惟徳是辅自天所祐归于有徳元之官自有梁偹观成败昔因出轴流寓齐都穷愁著书窃慕虞子采其闻见撮其众家一代之事可得观矣　唐朱敬则陈武帝论曰梁自侯景入寇萧詧外奔西邻责言南风不竞是以大命集于有陈也武帝身长七尺垂手过膝葢姚襄刘偹之俦也惟寛以容物明以知人旷荡不羁雄勇葢世声振岭表功济日南属王室不纲大难未已江湖羣盗日寻戈戎是以投袂而呼夕不待旦以梁大寳三年二月防王僧辨于白茅湾齐小白之合诸侯以谋王室子源之要天地惟讨贼臣故戮力尽心有死无二义声一发其从如云荡徧地之横流廓溥天之巨浸脔侯景于竹里执王伟于草间爰其息归瞻乌遂止仍以新不间旧踈不间亲髙譲近臣方求别统昔魏推袁绍汉谢项王道贵能伸理不嫌屈及江陵不守防君有君疆场无虞郡臣辑睦足以摅三瞳之遗愤歇万国之夙悲既上宰变图假立非次晋出子圉秦纳贞阳陵谷迁移对之长叹君臣易位但觉悲哉况乃居汜不归焉用方伯在郑未纳谁曰勤王于是潜谋腹心阴召武旅囚杜陵于别室告文帝于临时舟乗旦潮旗寝夜月埽重氛于绛阙反宸极于紫微役不浃辰区宇大定加以北挫萧轨西拒王琳圣徳日新元勲渐茂然后继宋齐之丕业承舜禹之大名升坛而告上元分珪以揖羣后大哉美哉人无间焉但云雷尚屯邉尘未辑翌日告渐缀衣在庭楚之王孙叹布衣之未返燕之太子践机桥而不归悲夫　原唐太宗隋髙祖论曰夫帝王受命非因众人之所举既乗便之取不同优劣之势各异或雄图内断英谋外决海纳山容如覆如载磊磊落落真帝王者也只如文皇起自布衣临驭四海欺孤儿以致天下夺寡妇而登神器复留心万姓务从俭约自金陵灭后奢泰日滋起仁寿于五柞移新都于灞防合浦珠玑填于帑藏江南姬媛纳于椒掖仁夀之役万姓力殚雕琢之功中民竭产从渭至灞宁不为劳移故就新理多其弊心随地广意逐时骄猜忌无端触途多讳文母夷戮儿母被诛牝鸡晨鸣皇枝勦絶废长立少付托失人功臣良将诛夷偹尽享年不永岂非天乎増唐朱敬则隋髙祖论曰昔孙资隂谋晋宣入辅郑译矫制隋文受遗自此而有魏人从斯以迁周鼎葢天厌乱徳神诱其衷若妄指河氷遂成王业误击金鼓仍啓霸图也况体貎竒特仪表絶人周太祖之钦明异其风骨齐宪王之聪察惮以非常韦鼎一见以委诚赵公闻名而进女属周多世故祸难洊臻始以后父之尊遂受托孤之寄虎不下犄角是因不利孺子非唯管叔之言社稷输人宁止休公之对所以尉迟举魏从乱如云王谦据蜀其徒若市遂能驱驾豪杰委任忠良不下庙堂天下大定然后讴歌允集文物满庭卿云晓聚长星夜埽拱揖而朝羣后升坛而上帝绍舜禹之遗躅光汉魏之大名于是流旷荡之元风浸淳古之膏泽削秋荼之繁令革亡国之哀声加之以恪勤广之以质素太阳满昆虫之穴湛露垂竹苇之苕教人七年亦可以即戎矣俄属陈朝防徳江海波自絶于天结怨于下乃以开皇八年十月承少昊之秋气动文昌之将星下蜀汉之舟翩翩龙跃集幽并之萧萧马鸣一苇而可以横大江三令而可以陵汤火蒋山苦战子文之魂魄飞建业大崩叔寳之金汤不守既遭岸上之虎非复水中之龙斩伯噽以谢陈人礼陆机而慰吴士春波暂洗污俗咸新秋露一零弊化斯改故使六合之中如观晓日八纮之内若遇新晴况复尽力于人厉精为政躬亲以率下因心以感物烟火万里风两四时野有击壌之歌天无垂象之诫元菟丹徼烟燧不惊玉槛金河波澜久息天子登云防而访道寔垂拱而无为公卿指日观以推诚愿升中而每竭可谓尽美矣未尽善也然天性既猜素无学术意不及逺政惟目前是以牝鸡司晨防人罔极剖符罕山河之誓同盟多翦黜之悲恩不终于有功罸每深于无罪是以知隋运之不永矣君子曰昔陆孟知中兴之微宣帝始重儒术李通称汉家之命世祖専信谶文时好既行其流遂广故子云符命尹敏伪言即其也髙祖少爱不经之谈遂好迂诞之说所以王韶顺防袁充取容赏溢丘山恩深江海岂不弊乎又祥瑞者圣人之应也至若八百集于孟津六王至于陔下周人岐山之北晋众江汉之南负乐就陈手适宋牛马内向羣盗外奔宗社乂安民不散此瑞之上也若乃连珠共轸的皪清汉之涯合璧齐辉光芒黄道之上四时不爽百谷用成家有孝慈人懐礼义此善之应也至如白鹿朱鴈璚露卿云鸠雀异毛草木殊状此并沐我皇泽煦我帝春圣人圆城之中天子生成之物岂足表太平之日显休明之辰而隋主好之意不能尽遂令巧伪相半何其薄哉　杨夔创守论曰贞观中文皇帝听政之暇问房魏以创业守文之难易房对以创业魏对以守文葢房以经纶之始备极勤劬所以见创业之难矣魏以升平之后率多懈怠所以见守文之难也然创业之初雄豪未宾生民嗷嗷唯徳是归所以开基之主皆乗衅而起覩覆车之辙焉肯更脩其轨哉当其云雷未亨天地犹防龙虎交驰烟尘昼昏故得一士则前席以待问闻一言则倾耳而耸听用人若不及从諌若转圜勇于得而踈于失冐履锋镝渉歴险危其取也既劳其得也亦勤诚为创业之难也及乾坤雾霁山河有主四海之内罔不臣妾言而必从如影之附欲而必至如响之应爱之可以升九霄怒之可以挤九泉顺意者骈肩逆耳者畏忌好恶之情不由其臧否赏罚之道匪闗于功过下慑以求命众怒而莫諌此所以为守文之难也然则自汉而下有天下者孰不始则孜孜以亲万机将徯乎治及时既平俗既康以泰自逸怠于庶务者多矣且创业之主既得之后犹堕夙志以坏大业而况求既治之后即已安之朝其能纳谠言任正人屈己以顺民抑心以从下者不亦鲜乎魏文贞公守文之难岂初心盈中心昃也总而论之疗饥者易为食其创业乎医疾者难为药其守文乎　明周如砥本朝立国规模纲目如何论曰立国其犹作室者其经营之始必相度方隅诹咨广狭鸠工庀材絜短计长大匠者乃引防持墨剏趾辟基卒之崇卑数隘举不出范围疆理之中此其规模也垣墉必固藩卫必严栋梁必择而凡所以维持措置于其间者此其纲也若夫勤朴斲涂塈茨列榱桷通户牖纤微曲折亦绸缪脩饰焉此其目也惟规模宏逺纲目具备斯可以称巨丽矣立国之道何以异于是葢自古英君谊辟创业垂统有一代之兴必有一代之制惟其议法于初也至精至偹故其贻谋于久也不愆不忘即三代称比隆矣而以成周为独盛焉亦以其规模纲目监夏殷而益之谟烈佑启咸正罔缺使子孙千万世守之虽至今存焉可也太祖天挺神智躬擐甲胄提尺劒逐羣雄得正统膺大寳经纶草昧讲画精详而成祖兴师靖难践阼承干运英睿之谋计灵长之防当其时名臣硕辅毕智殚忠相与考究賛襄于其下监歴代之流弊仿成周之遗规凡钩极敷猷体国经野设官分职立纲陈纪所以着之章程颁之法制者二祖之立国固卓越百王范围千载矣今载在祖训防典诸令甲等书方册所陈科条至宻固未易以更仆数也如削平僣伪肃清华夏严明廸乱威懐并流至于鼎新以革其弊贲饰以厘其蛊者悉裁自渊衷出于独断如两京并建形胜得矣十三省分列疆域理矣尊号未上而立宗社以定本也戎务方殷而设学校以崇文也改元三中书省而置六卿使政本有所归去宋之枢宻院而立五府使兵权有所统阉寺止给埽除之役后戚弗干政事之权五刑不得复用钦恤之仁也四夷不得轻伐穷黩之戒也南郊飨帝而一嵗一举足以通幽明之故初服纪元而一世一改足以正厯数之祀典举而四渎五岳之封号尽除经术明而诸子百家之偏駮无取春宫之属不设宦官杜巫蛊之祸也藩国之封不摄民事防淮齐之变也殷启萌贤之篇昭臣度也存心省躬之录示君范也卧碑监规之班正士习也资世敎民之训淑民行也别善恶则有大诰以示劝惩诘奸慝则有大明律令以权轻重诸司有职掌而内外大小之相属稽古有定制而尊卑贵贱之相安此则举其纲尔至若朝觐贡献之仪章服品式之制爵禄等威之辨奢阶侈逾之防兵食屯盐之法征输税役之务至烦委也亦莫不变通尽利经理适宜统纪相维纤悉具举岂不灿然明秩然偹哉葢二祖创之歴圣守之润饰鸿猷昭垂燕翼培植既固缔造惟勤将使后之嗣基绍服者即委裘之存而亦可以享垂衣之休也今夫守三尺出一令于殿陛之间薄海内外朝发夕驰雷厉风飇无敢有心越志者威名灵爽侔乎造化而纪纲法守足以詟服华夷固如此也譬之作室然虽公输运巧班倕矢能其所范围疆理之者既极其宏大而所以维持措置绸缪修饰之者细微周折靡弗至焉固可以系苞桑奠磐石也虽风雨之或侵扄钥之偶失茍一葺整而缄固之又奚损于室之巨丽乎噫旧章俱在成宪可监也是在圣君贤相主持于上率作以省其成而已矣书曰有典有则贻厥子孙丕显丕承先于谟烈愚何幸躬逢其盛文原宋顔延之为湘州祭虞帝文曰惟哲化神继天作圣藏器渔陶致身爱敬是以二妃嫔徳九子观命在麓不迷御衡以正唐厯既终虞道乃光咨尧授禹素爼采堂百龄厌世万里陟方敬询故老钦咨圣君职奉西湘防属南云神之聼之匪酒伊荤　増唐吕温谒舜庙文曰恭惟至仁无方大孝不匮徳馨升闻允厘百揆以圣授圣犹言歴试择人之君良不可易圣功克賛相待而宣雷驱四凶云起八元火治陶土璿玑转天垂衣岩庙万物浩然是称至理是曰帝者混成雍熙永锡大嘏乃眷南頋苍梧之野归尧鸿名付禹天下茫茫推迁邈万斯年三代之后谁为圣贤政如頽波俗若壊山韶乐犹在薫风不还于戯道有通变事有同异官帝家王随时之义揖让而禅固非力致所以识者存而不议若辅相之宜则成之规焕乎文章百代可知九官惟旧七政有彝道在人太平无时如何后王曾莫是思其甚易简舍而弗为歴山岿然河水东注唐虞日逺杨墨谁拒瞻彼歴山薄言往诉庶几精诚必我依据　宋之问祭禹庙文曰昔者巨浸横流下民交防惟后得流星贯昴之梦受括地治水之符厎定九州弼成五服遂上帝乃延羣公自有生灵树之司牧大灾莫逾于尧日勤人不越于夏君向微随山奠川之功苍生为鱼至今二千九百年矣肇为父子始生君臣兴用天之道广分地之利者呜呼皆后之功也之问移班会府出佐计乡遂得载践遗尘逺探名穴朝玉帛于斯地声存而处亡留精灵于此山至诚而响发先王为心享是明徳后之从政忌此奸慝酌镜水而励清援竹箭而自直谒上帝之休祐期下人之蘓息日之吉神之歆激楚舞奏越吟芳俎溢醇罍深遗羞厌于鱼鸟余沥醉于山林忽云遥兮凤举空夀堂兮隂隂　原陈沈炯祭汉武帝陵文曰臣闻乔山虽掩鼎湖之灵可祠有鲁遂荒大庭之迹不冺伏惟陛下降徳猗兰纂灵丰谷汉道既登神仙可望射之罘于海浦礼日观而称功横中流于汾河指柏梁而髙宴何其甚乐岂不然欤既而运属上僊道穷晏驾翠幕珠帘一朝零落茂陵玉椀遂出人间陵云故基与原田而膴膴扶风余迹带陵阜而茫茫羇旅缨臣岂不落涙昔者承明见罢严助东归驷马可乗长卿西返恭闻故实窃有愚黍稷非馨敢望徼福爵台之心空怆魏君雍立之祠未光夏后瞻仰徽猷伏增凄惧　唐太宗祭魏太祖文曰夫大徳曰生资二仪以成化大寳曰位应五运而递昌贵贱废兴莫非天命故龙顔日角显帝王之符电影虹光表乾坤之瑞不可以智竞不可以力争昔汉室豆分羣雄岳立夫民离政乱安之者哲人徳防时危定之者贤辅伊尹之臣殷室王道昏而复明霍光之佐汉朝皇纲否而还泰立忠履节爰在于斯帝以雄武之姿当艰难之运栋梁之任同乎曩时匡正之功异于往代观沈溺而不拯视颠覆而不持乖狥国之情有无君之迹既而三分肇庆黄星之应久彰主卜啓期真人之运斯属其天意也岂人事乎　増唐贾曽髙祖受禅告南郊文曰伏以生人以来树之司牧眷命所瞩谓之大寳厯数弗在罔或偷安故舜禹至公揖譲而兴虞夏汤武兼济干戈以定殷周事乃殊途功成一致后之创业咸取则焉臣恭承家庆世禄降及曰祖曰考累功累徳赐履参墟建侯唐社地居戚里门号公宫丕绪隆基足为荣矣但有隋爽徳属餍大业饥馑师旅民胥怨咨谪见咎徴昭于元鉴偹闻卑聼所不忍言臣恭守晋阳驰心魏阙被首濡足拯溺救焚大举义兵式宁区宇徴要荒之辫髪辑兆庶之离心誓以捐躯救兹人命指陈防乱期之乂安有功继世无希九五惟身与子竭诚尽力率先锋镝誓以无贰载防诱克济艰难电埽风驱廓清天邑传檄而定岷峨拱手而平闗陇西戎即叙东夷厎定非啓非賛孰能兹速尊位世嫡翊奉宗隋戮力辅政无臣节值鼎祚云革天禄告移讴歌狱讼聿来唐邸人符神瑞辐辏微躬逺近宅心华夷请命少帝知期运已去大命有适逊位而禅若隋之初譲徳不嗣羣臣逼请今六宗乏祀七政未齐罪有所归恐当天谴请因吉日设坛告祗畏上帝惠兹下民翼子谋孙罔敢愆徳则小则大无惑无违对越鸿休伏深慙惧  

## 御定渊鉴类函卷四十五

帝王部六【`帝王总载`】  

帝王总载九【`表　批答　章諡号`】  

让禅劝进表原魏文帝让授禅表曰臣闻尧禅重华举其克谐之徳舜受文命采其齐圣之美犹下咨四岳上观璇玑今臣徳非虞夏行非二后而承厯数之诏应选授之命内自揆抚无徳以称且许由匹夫犹拒帝位善卷布衣而逆虞诏臣虽鄙蔽敢忘守节　梁江淹齐髙帝让禅表曰陛下逺视唐虞永揖之典近摹汉魏髙谢之礼既鉴金水昏眀之数又协云雷兴替之征若乃与能之交禅锡之防岂伊虚薄所可遵拟昔傅岩佐商秩终上公磻谿翼周名极列伯臣才非半古功愧逮圣狱讼不往讴歌宁归河乏马圗之寳天无乗龙之锡伏愿陛下遗舜禹之心俾臣守巢由之节则道曜日月泽浸飞泳　魏辛毗等劝进表曰古先圣王所以授天命而  

不辞者诚急于荅皇天之意副四海之望不得已也桓阶等劝进表曰臣等以为天命不可稽神器不可黩昔周武中流有白鱼之应不待济而大号以建舜受禅大麓桑隂未移而已陟帝位所以只承天命者若此之速也故无固让之义不以守节为贵必信于神灵而符合于天地也　晋刘琨劝进元帝表曰否泰之运古今迭有宗子有眀徳曷常不由多难以隆中兴故猃狁残周以启宣王巨猾窃汉乃发光武陛下天授至徳聪明神武劳谦恭已卑以自牧体伯禽经营之诚行公旦吐握之事上崇勤王之义下垂庇民之量罗俊又任贤以能绥爰陜东化流无外戎狄荒服请事率职重译纳贡不逺万里功髙徳劭遐迩归心况陛下道迈太宗勲莫与二且以亲以贤义实兼之是以琨敢缘天文人事征祥之应昧死上事以奉尊号愿陛下无常心以羣心为心忘其身以万物为公则宗庙蒸尝不替于今逆虏逋冦一讨而灭无于天下无愧于七后矣　又表曰臣闻台宿在天实承辰极股肱虽卑同体元首臣乗前朝过充三吏国之崇替有与忧喜臣闻徳合两仪者固以四海为公智周万物者不以一身为私舜禹揖让以陟帝位汤武征伐以济时难彼四王者遘防不同登受有异至夫外已存物忧世遗躬其致一也期于爱民治国应变合道以为天下利而已矣况宗庙是陛下之宗庙百姓是大晋之百姓耶陛下若忽七庙之重拒天人之心絶而不继困而不拯则宗庙不歆其禋祀羣生无所措其手足矣况臣班具臣之列荷累世之恩上懐国家之统俯絶乌鸟之情者哉昔伍员发怒手挞平王之墓灌夫慷慨身搴吴濞之旗皆能宣其臣节摅其私忿戮尸斩将存亡罔恨臣诚无若人之才实有此人之愤茍得上凭天威展其微効虽陨九泉犹以明白　又表曰陛下之躬执谦光允恭克让俛从吏议示总万机布旷荡之诏开自新之路海隅渐惠朔南暨声有生之伦咸备嘉庆陛下量包宇宙明侔三辰灵祗稽应华戎同戴加以王室中微基将絶遗民元元属命陛下陛下以徳则无所与让言事则固所荷诚宜遗小礼存大务援据圗录居正宸极上副祖宗之心下一兆庶之望臣闻必也正名前圣大之春秋传曰名以出信名茍不正则事有不从信茍不立则礼义或愆乃载籍之眀诫开塞之所由也　又表曰臣闻天生蒸民之以君所以对越天地司牧黎元圣帝明王鉴其若此知天地不可以无飨故屈其身以奉之知黎元不可以无主故不得已而临之社稷时难则戚藩定其倾郊庙或替则宗哲纂其祀所以振遐风式固万世自元康以来艰祸繁兴永嘉之际氛厉弥昏宸极失御登遐丑裔国家之危有如缀旒天不悔祸大灾洊臻国未忘难冦害寻兴逆胡刘曜纵逸西都主上幽刼复沈敌庭神器流离再辱荒逆臣每览史籍观之前载厄运之极古今未有在食土之毛含气之莫不叩心絶气行号巷哭况臣荷宠二世位厠司承问震惶精爽飞越臣闻昏明迭用否泰相济天命无改厯数有归或多难以固国或隠忧以啓圣明是以齐有无知之祸而小白为五伯之长晋有骊姬之难而重耳以主诸侯陛下元徳通于神明圣姿合于两仪应命世之期绍千载之运符瑞之表天人有征中兴之肇图谶垂典自京畿殒防九服崩离陛下抚宁江左奄有旧吴柔服以徳伐叛以刑抗明威以摄不仗大顺以肃宇内纯化既敷则率土宅心义风既畅则遐方企踵昔少康之隆夏训以为美谈宣王之兴周诗以为休咏况茂勲格于皇天清晖光于四海苍生颙然莫不欣戴声教所加愿为臣妾者哉且宣皇之唯有陛下亿兆攸归曾无与二天祚大晋必将有主主晋祀者非陛下而谁是以迩无异言逺无异望讴歌者无不吟咏徽猷狱讼者无不思于圣徳天地之际既交华裔之情允洽一角之兽连理之木以为休征者盖有百数冠带之伦要荒之众不谋而同辞者动以万计是以臣等敢考天地之心因函夏之趣昧死上尊号愿陛下存舜禹至公之情狭巢由矫之节以社稷为务不以小行为先以黔首为忧不以克让为事上以慰宗庙乃顾之懐下以释普天倾首之望臣闻尊位不可乆虚万机不可乆旷虚之一日则尊位以殆旷之浃辰则万机以乱陛下虽欲逡巡其若宗庙何其若百姓何齐谢脁为百官劝进齐明帝表曰臣闻时乗在御必  

待先天之业神化为皇乃叶应期之运况复汤孙有绪纂尧惟徳旧伫新复禹归祉大齐之权舆寳厯孕育前古昭假四海克酬三灵而嗣命疾威蕃鄙叛涣委裘御防彞如忽陛下文思体道狥齐作圣翦应龙于冀州戮长蛇于沮水荣光之瑞昭回延喜之寳润色天睠爰发人谋咸赞伏愿陛下仰答灵祗宣景命诞受多方奄宅万国　陈沈炯为羣臣劝进梁元帝初表曰蠢尔羯胡遂凭天邑阊阖受白登之辱象魏致尧城之疑臣闻防君有君春秋之茂典以徳以长先王之通训少康则众抚职祀夏所以配天平王则居正东迁宗周所以卜世汉光以能捕不道故景厯重昌中宗以不违羣议故江东可立天其祚梁必将有主轩辕得姓存者二人髙祖五王代实居长功髙九有道济生民非奉圣明谁嗣下武日月贞明太阳不可以阙照天地贞观乾道不可以乆息寳器存乎至重介石慎于易差黔首岂可以少选无君宗社岂可以一日无主　第二表曰紫宸旷位赤县无主百灵耸动万国回遑虽醒醉相扶同归景亳或讴且诵总赴唐郊陛下俛首潜然让徳不嗣臣闻星回日薄击雷鞭电者之谓天岳立川流吐雾蒸云者之谓地包天地之混成洞隂阳之不测而以则成万物者其在圣人乎故云天地之大徳曰生圣人之大寳曰位黄屋庙堂之下大非获已所安明镜四衢之尊盖由应物取训陛下稽古文思英雄特达比以周旦则文王之子方之放勲则帝挚之季千年旦暮可不在斯庭阙湮亡钟沦覆嗣膺景业非陛下而谁岂可使赤眉更立盆子隗嚣托置髙庙陛下方复从容髙让用执谦尊展其矫行伪书诞罔正朔见机而作断可识矣不疑何卜无待蓍日者公卿失驭祸纒霄极宗社不坠繄在圣眀今也何时而申帝啓之避凶危若此方陈太伯之辞国有具臣谁敢奉诏　第三表曰日者百司岳牧仰祈宸鉴以锡珪之功既归有道当璧之礼允属圣明而优诏谦冲窅然凝貌讴歌载驰是用翘首楚人固执熏丹穴以求君周民乐归越岐山而事主汉王不即位无以贵功臣光武止萧王岂谓绍宗庙陛下英威茂略雄圗武算指防则丹浦不战顾盼则陂泉自荡地维絶而重组天柱倾而更植纵陛下拂衣而游广成登弇山而去东土羣臣安得仰诉万物何所归仁况郊祀配天罍篚礼旷斋宫清庙匏竹不陈岂可乆稽众议有旷彞典　徐陵劝进梁元帝表曰臣闻封唐有圣还承帝喾之家居代维贤终纂髙皇之祚至如金行重作源出东莞炎运犹昌枝分南顿莫不因时多难俱继神宗者也陛下握符执钺将在御天玉胜珠衡先章元后神祗所命非惟太室之祥圗书斯归何止尧门之瑞星东井时破崤潼雷震南阳初平寻邑宗王啓霸非劳武徳之侯清跸无虞何事长安之邸正应龙旂以飨帝御凤扆以承天厯数在躬畴与为让岂可逡巡固让方示石戸之农髙谢君临徒引箕山之客未知上徳之不徳唯见圣人之不仁　沈炯为百官劝进陈武帝表曰臣闻春荣秋落四时所以迭代金行水流五徳所以互序昔陶唐告终有虞氏作汉魏禅让晋宋以之登庸夫有非常之功有非常之赏能利天下者受天下之利陛下造化之功日用之徳褰裳去之物谁仰诉顷五星夜聚八风通吹丰露呈甘卿云舒簇白狼逺至素雉朝飞天意显然灵贶可覩　增明成祖劝进表曰臣闻鉏奸去恶式神圣之谟附翼攀鳞幸际风云之防功光前烈徳振中兴恭惟殿下文武英明寛裕仁孝为太祖之嫡嗣实国家之长君天生不世之资民仰太平之主曩因奸恶逞毒鞠凶祸既覃于宗藩机欲倾于社稷集天下之兵以相围逼使国中之众不能逃生乃赫怒而奋一隅之师遂呼吸而定九州之众战必胜攻必取实由天命之有归近者悦逺者来爰见人心之有在今内难已平之日正万方忻戴之时宜登宸极之尊以慰臣民之望臣等忝随行陈仰仗威灵素无逺大之谋窃效分毫之力虽不敢冀云台之圗像实欲慕竹帛之垂名　又诸王劝进表曰天眷皇明宏开景运宜正大寳永系万恭惟殿下龙凤之姿天日之表祯祥昭应于圗书尧舜之徳汤武之仁勲华已彰于宗社迩因憸邪搆祸毒害宗亲辄动干戈几危社稷乃遵承祖训奉行天诛以一怒而安斯民备文王礼义之勇不四载而固帝业同世祖中兴之功武以翦戡克全皇考之天下文以经纬聿明洪武之典章实天命之所归岂人力之能强愿俯狥于众志庶永绍于洪圗某等谊重天伦情深手足荷蒙拯溺得遂生全只迓龙舆早正天位庶皇考之天下永有所托四海之赤子永有所归幸鉴微忱毋频谦让登极表增唐栁宗元贺登极表曰臣闻天地泰而圣人出雷雨觧而品物荣是以五行迭用水火更其位十叶重光宗庙辅其徳殷宗恭黙再开成汤之业汉文聪明克承髙祖之绪陛下重离出曜体干继统主鬯彰孝恭之美抚军着神武之功钦承遗训永保鸿业遏宻之中施雨露以被物遐迩之地覩日月之继明则四维之外八极之表人神胥悦草木皆春煦妪生成不失覆载况臣谬膺守土累受国恩爰自出身洎乎领镇沐浴圣泽优游昌时不获覩阙庭之礼展臣庶之分戴天荷圣倍万恒情　王超代李相贺登极表曰臣闻大明继照虽昧者必昭其视霆雷发声虽聩者必逹其聪是以圣人鼓万物而耳目咸革感人心而天下太平致理兴率由兹道伏惟陛下绍累圣之鸿绪冠前王之盛烈祥符荐委景福攸臻纂武继文重光累洽自宣猷上嗣育徳储闱仁孝表于域中慈俭彰于天下由是馁者思食瘠者思丰曶爽咸耀于光明枯朽更延于惠泽颙颙亿兆咸沐惟新鼓舞而四表欢心运行而二仪贞观臣夙承朝奬谬列藩条欢忭之诚倍万恒品　宋真徳秀贺登极表曰炎正中兴适际百年之盛真人继作聿新万防之瞻河海晏清玑衡明润恭惟陛下天开睿哲神授竒英朱邸宣猷已慰亿兆人之望大横应卜嗣承十三圣之休祗遹文谟仰承慈极紫宸南面时聆任姒之徽音长乐东朝日致闵曾之徳孝以副遗大投艰之托以昭继志述事之功臣逖守价藩欣附景运班聫近侍莫陪兽舞之廷身接遐甿共仰龙飞之造　陈【`阙撰人名`】贺登极表曰厯数承尧禆千嵗皇圗之正讴歌归舜焕一时帝位之新庙社安寰区泰定窃以百年南渡四世中兴继体守文之功固永扶于基绪拨乱反正之略将侵复于土疆人未占以有孚天不言而善应是生上圣以开重明恭惟陛下性徳靖渊几神濬哲韬除外邸隐然天日之姿出入内朝允矣宗祊之望共识五马之渡谁知六龙之潜迨此承祧决于与子合夷夏之无外庆帝王之有真伫歌周宣复古之诗并拟元结齐天之颂含齿之众企足以湏臣猥守京畿欣逢御极风云从而万物覩已丕耸于八垠日月照而四时行幸光辉于三辅元虞集贺登极表曰鸿业啓圗世守肇基之迹龙庭受贺躬膺大厯之归欣戴云初讴歌为盛钦以世祖绍统干之运裕皇隆出震之名推一本之均齐累四朝之继及于惟景命监至徳之无私粤在太宗御祯符而有庆天心攸属国势以安钦惟陛下道协弥纶功存绥抚立长式遵于家法计宜允协于舆情车服旌旗皆我祖宗之旧星辰河岳赫乎宇宙之新时开太平人用宁一臣等叨承重任适际昌期建皇极以敷言亲彛训坐明堂而布政永赞成能　明李善长贺太祖登极表曰天生圣智宏开基创业之功运际亨嘉仰济世安民之主万方欣戴四海更新恭惟陛下禀聪明睿智之资备圣神文武之徳首出庶物卓冠羣伦初无尺地一人之阶而致溥天率土之防东征西怨犹大旱之望云霓外攘内安措颠连而置衽席兵威所向靡坚不摧徳意所加无逺不服平羣雄而僭乱息埽六合而烟尘清拯其涂炭之氓布以寛仁之政四维张而风俗美三纲正而伦理明天命攸归实茂膺于厯数人心所属咸鼓舞于讴歌冕旒端拱于宸居华夏统承于正朔乃继天而立极爰定而建都臣等幸际亨嘉获叨任使忝居鹓列上祝鸿圗偃武脩文开太平于万世制礼作乐妙化育于两间　苏伯衡贺登极表曰皇穹垂佑诞锡贞符哲后挺生丕承正统钦惟陛下匹马渡江六龙御极大明建国八埏咸囿于昭临洪武纪元九域同归于戡定于昭骏烈有赫鸿猷臣等仰沐恩波叨居翰苑云从龙风从虎幸逢千载之昌期河出圗洛出书愿启万年之文运尊号表增唐李峤贺加尊号表曰陛下俯顺羣情懋膺大典垂休光于百代被鸿私于万族凡在含生孰不庆幸臣闻太朴既谢旦昏之迹已殊圣道不追王霸之风且杂虽崇号广溢逓享于尊名而徳薄政衰不光于神器伏惟陛下承大云之法纪应荣河之寳箓以天上天下之尊为隆平太平之主不言而理三阶正而六气调不怒而威万防清而百蛮服延富夀于和平制雍熙于易简懐恩慕化之党雨占风畴徳瑞圣之符非烟若雾青衿咏叹于庠塾黄发讴吟于衢路固可使尧舜拥篲禹汤扶毂岂登三咸五迈昔超今而已哉嘉号初登殊章备举铺帝容而建皇极大寳重光抚干轴而正坤维洪鑪再造仙涣与祥风俱动湛恩将洊雷并作缓姬文之狱既削爰书锡汉后之酺且颁戎级滂流之泽出九液而浸羣方抃跃之音自三川而周四海加以崇祗肃于梵宇致严恭于清庙申寃举滞而有善必甄享徳报功而无文咸秩规模粲而洋溢道徳纷而布濩岂徒朝野称庆覩美化之维新故亦神祗降祥见鸿基之载永臣叨延组谬分虎符千年有遇更逢开辟之初百辟相欢不预趋驰之末瞻云路而式怍仰天庭而载伫踊跃之懐企耸无极　白居易代宰相请上尊号表曰臣等已陈表章请上尊号愚诚恳切圣鉴未回蹐地局天不胜大愿臣闻大道者无求于物物尊而不辞至公者非欲其名名至而不让不让故与天合徳不辞故率土归心斯所谓应乎天顺乎人也伏惟陛下嗣兴一徳统牧万方致时俗于和平纳生灵于福夀金革已偃销七十载之厉阶玊烛方调启一千年之圣运天人合应书轨混同而鸿名未加盛典犹缺华夷失望史册无光此诚君上之谦然亦臣下之罪也今臣所以上啓天意下酌人情再黩皇明重陈丹慊谨按书曰惟睿作圣又曰乃圣乃神乃武乃文又经曰明王之以孝理天下凡此五者歴观列辟虽甚盛徳莫能兼之伏以陛下自临大位及兹二年无巾车汗马之劳而坐平镇冀无亡弓遗镞之费而立定幽燕可不谓睿文乎削平天下震曜八荒北虏求婚以禀命西戎乞盟而纳威灵所及奔走来賔可不谓神武乎陛下以万乗之尊四海之富供养长乐道光化成推而致之可塞天地可不谓孝徳乎故臣等敢冐死稽首上尊号曰睿文神武孝徳皇帝伏惟陛下略防谦之小节祖宗之大猷惟十二圣在天岂忘继其志以亿兆人为子宁忍阻其心特回宸衷俯受徽号在元功不为主宰于盛徳有所形容焕乎大哉垂裕无极此实天下之幸非独臣之幸也　崔元翰请徳宗复尊号第一表曰臣窃观前代之盛列辟之英咸保鸿名而崇明号或配其徳或昭其功盖所以耿光彰淳懿而示逺也其有暗然不耀后嗣何观蔽而不羣臣之罪伏惟陛下由正统而临阼承圣绪而受圗禀髙明之姿于天侔博厚之徳于地端教化之本制行礼之中声震八区威加六合运造化之柄靡有不通成隂骘之功众莫能测是用光膺圣神文武之号其后虽逢阨运寻睹昌期诚我武之埽清犹自咎而抑损同罪已之义明爱人之仁羣臣等上顺圣心以成恭徳退懐大惧谓掩全功五年于兹若坠冰谷方今百职皆理庶绩其凝人用咸和俗惟丕变陈师鞠旅无犯塞之虞封疆画界无专地之患四海宁谧万蕃滋薄刑溢不寃之声逋赋勿之惠西成有穰嵗之报南极见寿星之祥灵贶屡加天恩允答岂宜固为菲薄以掩盛明尊号之崇愿复如旧　又第三表曰臣等前再上表请加尊号实以功徳俱茂典礼宜崇然而不能铺陈无以动寤愚诚虽竭天鉴未回臣等谨按白虎通曰号者功之表也神农有教田事之勤燧人有兴火食之利伏羲正五始祝融续三皇人为之名以美其事其后帝王之盛洎我祖宗之明咸因人心而慎古道虽损益或异其于表功明徳一也臣等所以遵有国之令典采上古之遗文察人志于讴謡观天意于符瑞敢以为请累表陈诚曩者运丁艰难时或顺动陛下思成汤之罪己念周宣之侧身去徽号而不称垂炯诫而自儆应天以徳示人以恭闻于蛮貊戎夷告于天地宗庙是故咸知陛下之志慕义而归仁潜感陛下之诚垂灵而助顺今者君臣和徳上下叶心百职毕脩庶官以序法令明具教化流行方内欢康天下宁壹四民遵业万乐生嘉应休征神物灵贶形于草木着于星辰而辞之以仁夀未臻至化犹郁遂使徳诚可纪名号未崇不告于明神不示于殊俗将何以知陛下之戡难将何以表陛下之致平下无以光于四方上无以报于九庙其不可一也淳古之至化邈而不追烈祖之盛仪废而不续其不可二也庶正羣官宗室支属西土耆老太学诸生黄冠之伦缁衣之侣万众伏阙弥旬织路而乃不从人心以违公议其不可三也守谦恭卑让之志忽光大逺之圗臣等诚虽至愚以为大谬伏以恒乆之徳贞夫一也元始之义善之长也并包覆露天之大也清净元黙道之妙也睿知之周物不可以不称夫圣也妙算之无方不可以不称夫神也行仁义脩典法歌诗颂考文章不可以不称夫文也攘却戎夷戡翦暴逆边兵以整禁卫以严不可以不称夫武也臣等谨稽以干符叶于古典侔徳泽之广配功业之崇冐昧万死伏请上尊号曰贞元大道圣神文武皇帝臣等竭其愚悃发于交感庶以回日其能动天　又第五表曰臣等上援天地神灵次奉祖宗典法列经义而顺古因人心以从时词繁而不能陈明诚竭而未察纳徳美盛而犹蔽宪度缺而莫脩罪戾是忧冰炭交集臣等伏读诏书曰遐想哲王则自燧人神农殷汤之时有其事也又曰钦若典训则自代宗肃宗宗而上有其仪也又曰所诫者满所尚者谦守之以诚期于终始臣等以为去鸿名而贬损谦之始也遵旧典而奉承谦之终也造次而未尝违于礼守之以诚也敬恭而无或蹈于专所诫者满也又曰虚美崇饰所不敢当伏惟陛下恤人之心动天之徳致理之文教戡难之武功着于颂声光于史氏上有其实无虚美之谦下尽其诚非崇饰之伪又曰勉一乃心共康庶政曩者公卿大夫侍御携仆或从扞牧圉或备持戈矛葢有同力之诚而无离徳之间今者四岳羣后九土庶外自藩维内及宗室黄髪耆老青衿诸儒或佥以同辞或逺而抗疏一心之效也羣材序进百职交脩烽燧不惊兵戈以息钻凿不用狱讼以清六气和而风雨时五谷昌而仓廪实庶政之康也诚由教化以致雍熙自当冠于皇王宁复谢于尧禹宜加明号以表成功陛下虽以为辞臣等未知其说又伏奉诏防令臣等断表伏以君亲一致臣子一例而春秋之义以王父命辞父命不以父命辞王父命则臣等得遵先帝之典以违陛下之诏　又第六表曰臣等感谦冲于盛徳而私有旧典隳废之忧惧烦渎于圣听而内懐微诚恳迫之切进退兢惕不知所措伏以事贵举其中名恶浮于实得其中不宜变之而失正有其实不必避之以为恭况以祖宗之矩仪国家之典制陛下道尊教备徳博化光奚取于贬损而自卑朴略而太简者也昔汉宣帝谓元帝曰我汉家自有制度诸葛孔明诫其主曰不宜妄自菲薄前史载之详矣幸陛下思之臣等又为执小让之贤不足以方得礼合度之善去鸿名之敬不足以补变法改作之专陛下行之将何所守伏以髙祖受兹明命歴代承以圣徳至陛下又有下武继文重熙累盛之美不可谓徳之不嗣也躬上圣之资合至圣之化戡祸乱制狄之武脩礼乐垂宪度之文不可谓实之不孚也比年以来俗化斯厚人少犯法吏无舞文狱犴将空桎梏不用可谓人皆迁善岂曰俗未胜残若固辞之所未悟也况于尊号之美陛下已受于初去之既由于艰虞复之宜因于康靖若示其罚不旌其功何以知区宇之削平何以知宗庙之绍复似乎陛下之本意但自欲改先祖之遗仪耳内外臣庶跋履山川思报主恩誓雪讐耻亦欲摅其宿愤表其成劳陛下犹掩鸿名不彰其事则此等有如未尽不以为欢傥陛下以自咎责之心尚或未弭则羣臣不能匡辅之罪是亦未除将何以陛下之恩私将何以受陛下之爵赏君犹含垢臣以偷荣羣下之情必深反侧伏惟陛下思聿脩无念之言顾屈己从人之义再膺大典俯狥羣心实臣等之至诚实臣等之厚幸　栁宗元请徳宗复尊号表曰某月日诸县耆老诣臣陈状辞意迫切以陛下尊号未复请诣阙下表者人心已鬱安可乆违天意实勤谅难固拒抚状感悦深契微诚伏惟陛下圣神之功贯于天地文武之道超乎古今盛徳愈大而谦光益深元化已成而徽号未复遂使神祗觖望人庶怨思沐浴鸿泽者敢懐晷刻之安捧戴皇恩者不知寝食之适愧懐愤万方一心日日以冀遂淹星嵗况今地不爱寳致百谷之丰穰天惟降衷呈众瑞而繁委污莱瘠卤之地混成大田草木虫兽之微化为神贶万灵垂鉴昭然甚明此而不从臣所大惑矧又兵戎永戢狄咸懐煦然长春乐以终日是以耆老等深感圣育踊跃不宁上奉天心局蹐知惧顿颡阙下愿复鸿名不谋而同无期而至此皆上元幽赞以诱其衷列圣垂灵以悟其意臣以为陛下当敬于斯防不可忽也臣又伏以陛下赏功与能举贤出滞小言不废片善是褒岂可使臣子之效虽微而必旌君父之徳尽美而无称凡在覆载孰不惊惶　第二表曰臣伏以耆老等并发丹诚将贯白日请复徽号以光圣谟臣以其恳款自中不可禁止遂抗表陈情备述微诚伏奉墨诏批答未允许众心尚阻天意未从恳迫逾深战兢无措伏惟陛下道大益谦化成弥损虽江海善下每应朝宗之心而日月居髙乆称照临之位况复上承天命下覩人诚若坚辞之理有不可伏以陛下功参造化政体乾坤万宅心百灵效职此圣之至也明并两曜信如四时先天不违穷神知化此神之极也道徳纯被礼乐兴行宸翰动于三光睿藻穷于六义此文之备也五兵不试七徳咸宣殊方者知归固者率服此武之成也黄龙皓兔甘露庆云神禾嘉祥莲瑞木万物畅遂百谷茂滋此天之至灵也老斑白伏守阙庭鳏嫠童幼謡歌道路此人之至诚也有其徳而无其号拒乎天而违乎人虽陛下谦让之至美抑非臣心之所安也伏以贱志虽明微诚莫逹戴天弥惧履地益慙不任恳迫屏营之至　上宪宗尊号表【`阙撰人姓名`】曰臣闻皇阶肇典必夲其丕烈明号允属将御其成功所以开天地命厯之符合人灵庆感之运臣等辄敢上稽天鉴下采人謡沥恳陈辞冀孚睿听九重尊秘万有颙颙诚未动天心如履薄伏惟陛下一徳继统上符十天六龙时乗下压羣岳张寳圗以光帝载悬玉镜以澈襟灵休明防期则百神宜卫清浄子物而万式孚夫隂夲于刑阳称其徳以刑则右武以徳则尚文今陛下宣威纪功示人以武也创业垂统示人以文也纂炎唐十一之盛陋宗周八百之期序庶征于域中推赐履于阃外宇宙至广每惊符瑞之繁动植殊轻奚答生成之造昔之述夏禹美宣王虽外轶其声而中未尽善孰若陛下虑深一物精入万枢发挥盛祉啓迪鸿业自彼元和至于兹嵗埽羣妖清巨祲率黎崇之不恪刬节枿之方圗或身暴都市或首悬藁街天英神继不疾而速虽尧伏四罪殷征三年揆之于今彼有慙徳固当仰应名实丕陟鸿徽辟干位于象帝之文饬宸耀于恶气之岂可抱让冲之微事旷祖宗之大猷伏愿纳天人之贶采臣庶之诚昭示至公允塞羣议韩愈贺宪宗尊号表曰伏闻宰相公卿百官及闗辅百姓耆老等以陛下功崇徳钜天成地平宜加号于殊常以昭示于来代载陈情款恳至再三陛下仰稽干文俯顺人志乃以新秋首序令月吉辰发鸿休膺受显册天人交庆日月光寰海之间含生之抃欢踊跃以歌以舞臣闻体仁长人之谓元发而中节之谓和无所不通之谓圣妙算无方之谓神经纬天地之谓文戡定祸乱之谓武先天不违之谓法天道济天下之谓应道伏惟元和圣神文武法天应道皇帝陛下子育亿兆视之如伤可谓体仁长人矣喜怒以刑赏不差可谓发而中节矣明照无私幽隐毕达可谓无所不通矣发号出令云行雨施可谓妙算无方矣三光顺轨草木遂长可谓经纬天地矣除刬寇盗宇县清可谓戡定祸乱矣风雨以时祥瑞辐辏可谓先天而天不违矣国内无饥寒四皆朝贡可谓道济天下矣众美备具名寔相当赫赫巍巍超今冠古方当讲明堂辟雍之事撰太山梁父之仪捜三代之逸礼补百王之漏典时乗六龙肆觐东后微臣幸生圣代触犯刑章假息海隅死亡无日不与鸟兽率舞蛮纵观为此衔酸抱痛耻且慙李商隐贺武宗尊号表曰臣闻善言天者必推功于广覆善言日者必咏徳于大明然后物仰苍穹人知景曜皇王拟象今古同规伏惟陛下体天垂防法日轮辉上徳以缵戎啓下武而应运顷从临御旋致治平雨顺风调时推顺适苖螟叶虫坐致消亡是以银瓮石碑非烟浪井神而告瑞史不絶书且獯鬻为灾周秦乏策金行火运不絶于侵陵瀚海隂山几渝于约誓陛下乃赫以天威授之宏略一伐而单于仅免三鼓而贵主来还灭大之仇讐摅累圣之忿愤及晋阳逐帅代马斥羁陛下又濬发宸襟委诸庙画浃辰而前军就路逾月而元恶膏碪浄丰派之遗疆举陶唐之故俗蕞尔潞子复生孽童脱缞冀恩止柩拒诏据九折之险有五州之人薮泽逋逃冀土租税陛下又逺神断深诏徂征合镇魏之强藩出韩彭之鋭将其巢窟去彼根株清明王之旧宫复金桥之故地曾非旷嵗集此丕功固已至化潜融事光于玊板元机独运理溢于瑶编况又志切希道存冲漠慕遗踪于姑射载动尧心思顺请于崆峒欲劳轩拜将以休有万龄临兹兆众使咸践夀昌之域俱游富庶之乡巍乎焕乎盛矣美矣故得人祗叶欲华夏均懐愿加尊显之称以报裁成之美宰臣等能陈大义允建鸿名伊尹暨汤咸有一徳咎繇谟禹克赞九功述尽善于王猷标具羙于帝箓南山称夀北辰降光永终无极之年长奉上清之号臣幸丁昌运方守洛京空深恋阙之诚不在称觞之列举头见日虽悲千里之遥测管窥天且庆百生之幸  

请听政表增唐于邵中书门下请听政表曰臣等钦承顾命遵守旧章冐陈至理上喧霄极冀回三舍以幸万方而呼天未闻触地无厝庶僚何恃而不恐率土何仰而不忧窃以三汉成规备乎六册六宗遗范列在史官歴羣圣无以易其仪贯百王无以更斯制则知圣人达节而俯就王者屈己以狥时故周发誓师当未之日康王作诰继凭几之辰夫大孝在于述先执礼惩乎废命所以伯鱼止恸禀趋庭之规孝景抑情循易月之制今中夏虽宁而外郊犹警幸属千年嗣圣九有惟新顾循问竖之初迨今宅忧之日已交朏魄不决外虞普天率土任重事殷一日暂旷万务所拥况翌日之诏手泽犹存敢忘导以塞恩顾且小大之理湏禀圣规听断之期已违先防惟上帝之降命属陛下以黎元宜以阐皇纲创帝范副灵祗之望悦兆庶之心焉得极蓼莪之哀忽宗社之重伏惟陛下仰思无改之道俯戒在茅之责抑损至情览决庶务存万代之圗遗一介之善率繇大道克允至公天下幸甚　林逢宰臣等请聼政表曰伏以万机事繁不可乆旷今则披沥血诚乞亲庶政圣情哀塞未允愚衷夙夜兢忧是再陈啓伏惟皇帝诞受钦明夙着睿哲道光王室运属承天而孝感因心悲摧过毁万灵颙若未覩乾坤伏冀思继体之大猷弃执哀之小节行帝王代天之法薄曾闵匹夫之情特抑哀懐俯躬朝政宗庙之业永遂和宁社稷之灵知其允答况事非为己道本狥公仰惟圣慈俯塞羣望臣等叨逢景运获列枢衡昧死竭愚布露丹恳伏纸殒越庶垂天鉴又表曰臣闻之元后以牧蒸人犹日月之照临不  

可以少旷如天地之覆育不可以暂亏故歴代明王取鉴于此必屈己以狥物遂抑哀而从宜期为彛章行于往古圣心哀迫未体至公羣臣忧疑罔知所措伏惟陛下温恭允塞迈徳文明承二百载之丕圗当十三圣之大业生灵所属荷不轻岂宜直貌棘心蹈小节而自遂寳符神器委大计而未临且万机事殷九有望切运当克构政在惟新颙颙苍生日有所冀伏乞皇帝以安黎庶为念以保社稷为心对越上克顾命俯从人愿用答天休臣之慺慺实在于此况万国将至七月匪遥湏务山陵以申孝敬在于营奉不可旷违抑有前规固无狥己伏惟特膺顺变允叶情文抑至性而副羣诚略小善而彰大道则天下幸甚宇内和宁臣等生忝明时位当枢轴敬同羣品重啓宸严悃愊之诚至于死请又表曰伏惟汉朝诸帝文称明圣而着易月之典以  

为后代之法光武已降迄于我唐继有睿哲之君不无明圣之主岂皆乏殷宗之孝岂尽无陛下之心但以所守者祖考之丕圗所临者生灵之重事不敢狥己以屈万姓不欲申志以葢百王具在典谟莫得逾越况元和以前十一圣矣皆以孝理化于万国迭承次守无议改缞伏惟以社稷为心以国为念以奉山陵为至敬以安社稷为至勤薄曾闵之菲名纂尧舜之盛业副中外之丹款济苍生之血诚臣等备任宰衡时逢昌运答先朝之眷遇承陛下之文明伏乞俯察愚心允兹羣望期于得请昧死上陈　栁宗元为百官请听政表曰臣闻圣凡殊途家异礼故王者舍己从物用身许天虽居达防犹以事夺皇帝道成铸仙等驭龙万姓长号九有颙望陛下以聪明睿圣嗣守寳圗爰及宅忧迨兹累日而孝思罔极尚辍乃懽之言庶政未厘颇阙如丝之命臣等尝览载籍粗知防纪若成周顾命歴代犹遵西汉遗诏前王所奉我国家以孝理天下文明应期亦用此法胥以传授盖事归至当则不可不遵礼贵从宜则不得不守理固然也臣等是以上陈愚恳轻黩宸严冀遂血诚俯亲国政而陛下执防逾切听政未闻亿兆嗷嗷不知所诉臣以为天子之孝在于保安社稷司牧蒸黎功超百王庆流万代亦何必守臣下之小节皇王之大猷固阻羣情务成谦徳伏愿以遗诏为念夺在疚之懐就临轩之制天下幸甚  

御殿表增唐李峤贺元日御正殿表曰上正三辰下临万国事虽举旧命则维新臣闻圣祖垂训王者处域中之尊公羊纪时春者为一嵗之始载稽故寔抑有典章近嵗以来此礼多阙或事因惜费或时属告休伏惟陛下道际无垠政敷有纪全被发生之徳无非防合之仁苍旻降符黄舆告瑞石碑既见文作太平银瓮旋臻字成万嵗而又忧勤不辍克责方深精诚旁照于八纮恳恻上通于九庙仙厨彻味兽馆休畋遂使化妖宿为夀星变小戎为饿殍庆由圣感令属神行爰在新正式脩阙典彤庭列位丹陛陈仪凝旒而天啓其门服衮而日升于观防风发越兑泽滂沱左右贤臣骏奔多士国无防佞擢灵草而不摇朝絶奸邪俨神羊而莫动礼成而退物有其容况以光耀瑶圗丹青玉板辉前映后迈五登三臣窃访硕儒逺征旧典帝尧华封之祝唯止匹夫神禹涂山之仪且非元会然犹尧有多忧之戒禹存后至之诛在和平而尚乖孰欢呼之可致岂与兹日而得同年臣方守河潼正分符竹不获躬陈玊帛首率梯航况又尝以艺文叨居禁密虽逺离天上犹近接闗西抃贺空深就望无所心驰紫阙非梦寐而不通魂绕皇闱羡归飞而莫及　宋方岳贺御正殿表曰天临南面于赫当阳星拱北辰惟皇建极离丽于恭嘿无为之后干行于始初观政之时恭惟皇帝濬哲睿明广渊齐圣三年无改父道谦未处于法宫一徳克享天心涣已新于大号时乗龙御当宁虎门臣越在侯藩瞻言帝座朝既盈矣勤劳愿警于鸡鸣夜如何其箴美莫陪于鸾哕洪平斋贺御正殿表曰阊阖之开皇道旷脩日御之仪钩陈之卫紫垣肇正辰居之象万星拱百辟云从恭惟皇帝继体守文宅中圗大讲朝元之典册方重于建储循大厯之规礼将严于享帝适逢纯吉首饰常居俨扆以端临肃奉圭而入觐屹壮泰山之势欢传嵩岳之呼臣心切倾葵职縻分竹愿借方寸之地莫遂就尧不违咫尺之天惟知戴舜　李梅亭贺御福宁殿表曰秘殿新昭鸿名而日揭宸居离丽肃龙御以天临风来南面之薰星拱北辰之所恭惟陛下体元居正圗大宅中福庶民以是训之宁万国以惟和之政尽力致孝既卑夏禹之宫脩政攘复考宣王之室栋取诸壮蔀转而丰鸾声既便于观旂鹤驾仍通于问寝诞敷文徳聿观舞羽于两阶载缵武功式燕跻堂之万夀臣摄麾黔鄙驰梦清都四海为家更愿绸缪于牖戸万民安宅益坚壮丽之山河  

批答增永贞元年答宰臣上尊号表【`阙撰人姓名`】曰髙祖太宗接千载之统垂无疆之休太上皇承九圣之烈传莫大之庆嗣徳缵业允武允文帝尧之钦明宗元之清静付朕天下颐神保和至道光于唐虞至仁合于天地卿等防述休徳只献鸿名循省再三允符朕志朕获守寳位丕承睿训虽严恭寅畏不敢怠遑而泽未洽于羣生理未臻于皇极遽言徽号何以当之虽嘉乃诚难遂来请其上献太上皇尊号宜依所奏凡百卿士当体至懐　元和二年答宰臣请上尊号第三表【`阙撰人姓名`】曰朕获承丕绪以抚万照临无日月之明膏润无江海之浸常恐吉蠲虽备未享于天心教导虽勤未谐于人欲谅慙菲徳敢议鸿名而臣宗公羣后庶尹上引祖宗之丕矩下述黎献之深诚诫予以处泰而思劳告予以受名而务实陈以恳迫至于再三先典不可以固违羣情不可以屡阻与其牢让而繁饰不若纳规而狥公遂抑至懐勉从来请顾惟不称兢惕殊深　寳厯元年答百寮上尊号表【`阙撰人姓名`】曰前上三章皆有报防推夲帝王之道研究天人之际可谓尽矣能无亮哉朕辞愈坚来奏愈恳考蓍之意酌卿士之心义贵从人事难狥志然体未济之象敬慎居方复大畜之文模法往行虞舜勤人以恭己文王事帝而小心自励则鉴乎殷汤盘铭持盈则戒乎周庙敧器还珠却马使无愧于前修菲食罢防冀有示于来代率是道也庶无悔乎勉狥羣心只循祖训敬允诚请愧惕良深　元和十四年常衮答南省上徽号表曰朕缵嗣鸿业托于王公之上常恐渉道犹浅烛理未明夙夜只畏罔或宁逸至于法天象以垂制顺人心而平乱立刑辟而不峻兴礼乐而不倦简饬浇浮延纳忠直思济于道保合太和今寰海削平载櫜弓矢皆頼于辅弼之诚尽规于左右将帅之略宣力于家循省表章请崇徽号武功文徳美于予用愧于懐何以及此尚以昆夷未叙边鄙犹虞不果允从宜断来表　长庆二年元稹批宰臣上尊号第二表曰朕闻天职生植圣职敎化天职举则四时行圣职脩则万方理然而天不以行四时为徳故荡荡无名圣不以理万物为功故谦谦不宰顾朕小子获承丕圗上頼祖宗之灵下托股肱之力先定镇冀次来幽燕皆吾日月之所照临车书之所辙迹失之则有以自愧得之则何足自多况今四海虽清物力方困六戎虽伏边备尚劳百吏虽存官业多旷万目虽设纪律未张有此四者不敢遑宁思与卿等夙夜俾乂卿宜为我提振大法脩明政经詟窜戎阜康黎庶四者既理名焉用之朕方以臯夔之务委卿卿宜以尧舜之事教我骤加徽号深耻近名循省表章难遂来请　元稹批第三表曰昔齐桓议封禅管仲骤谏其未宜晋武平江东何曾深惟于逺驭彼二臣者居安思危之志明而有隐无犯之诚切也况朕寡徳谬膺昌期頼先帝削平之威列圣浸渍之泽聿来燕冀甫靖华既无徳而有成寔以祥而为惧卿等所宜朝夕纳诲警予荒宁虽休勿休日慎一日而乃过为溢美频上鸿名谅多丹赤之诚殊非药石之爱汝为予砺为朕揣摩汝为予舟为朕康济强我懿号不若使我为有道之君加我虚名不若居我于无过之地宜罢来请用副乃懐　元稹批第四表曰朕以正月元日只见于九庙对越于上千官在前万乗在后覩声明文物之盛望城社宫阙之尊尚念髙祖太宗艰难于经营徳宗宪考殷勤于丕绪复惧不克荷以羞前人寅畏严恭式冀无过而燕赵厎定戎獯和宁寔惟列圣之休安敢自大其义左右辅弼庶尹师长猥以鸿名愿加薄徳三诏执事抑而不行物议逾坚予衷未信四陈章表备引古今且曰告防之时宁忘继志问安之下胡不慰心事有切于显荣理难从于拘执于戏允恭克让既见夺于羣情克己为仁庶自勤于三省勉依来奏深用愧懐　白居易答宰相贺徳音表曰古先圣王既托人上与百姓同其欲与天下同其忧唯是推心可厎于道朕临御万国迨兹五年惕厉之懐虽勤于夙夜伏腊之犹害于嵗时思革弊以救灾在济人而损己是用轻刑缓死责己恤贫罢郡国之珍贡省宫廏之烦费延春令而布仁行惠先南风而觧愠阜财庶凭欢心以召和气卿等或匪躬献替或悉力弼谐啓沃之间己申霖雨之用爕理之际伫见隂阳之和各宜勉之以辅予理章原魏曹植庆文帝受禅章曰陛下以圣徳龙飞顺天革命允答神符诞作民主乃祖先后积徳累仁世济其美以暨于先王先王勤恤民隐劬劳戮力以除其害经营四方不遑啓处是用降兹福庆光啓于魏陛下承统缵戎前绪克广徳音绥静内外绍先周之旧迹袭文武之懿徳保大定功海内为一岂不休哉　又庆文帝受禅上礼章曰陛下以眀圣之徳受天显命良辰即阼以临天下洪化宣流洋溢宇内是以溥天率土莫不承风欣庆执贽奔走奉贺阙下况臣亲体至戚懐欢踊跃諡议原宋顔延之武帝諡议曰以为圣哲同风功美殊称葢出乎道者无方故刑于物者不一伏惟道塞人神信通期运爱敬所禀因心则逺英粹之照正性自天体苞潜跃虑周卷舒龙徳在隂虽艰贞而不闷因时而惕故有来其必亨在晋之季皇涂荐阻欃枪干纪璿玑失驭天鉴灵武民属圣明不假十室之资不借百乗之赋首义驰风一鼔静乱涤除泰阶消殒薄蚀斯亮登庸之基经纶之始者也内难虽弭外圗未辑河华海岱固相望荆濮燕亳侯服交侵眷言帝畿思康王路戎不再驾遗氓即序斥堠之所未羇亭徼之所不译莫不饰诚请罪款塞来賔故能洒埽中岳致庙九山神道防昌寳命既集损之而益后身愈先既而仪刑帝载揖让天厯改玉乎文祖班瑞于神宗贯革寝机文武搢笏故宸居两楹坐一八表国训成均之学家沾抚辜之仁大美配天必终之以俭徳道固万叶犹申之以话言允所谓教思无穷之长世取髙上代顾邈前王矣　梁沈约齐武帝諡议曰臣闻天徳平分而四时之名或异圣功一揆而皇王之称不同盖迹因随事名由义立尧臣禹佐咸率兹典伏惟尽寂穷微含神独照徳茂始裳之主道冠初耜之君含精灵于五纬驾贞眀于三象初九勿用英气凌云负掲日月仰霄汉龙姿凤采焕若丽天登庸在试盛绩云举虽屈景潢污降情尺木而拯世济民浚发懐抱昔成汤百家仁被比屋文王十里化先寡妻前圣后贤重规沓矩震雄圗于九江播灵威于夏汭旌旗未麾鲸鲵自殒弗劳羌僰之长无待六事之人义等伐谋功髙善陈建有国之符成定之业防朝清眀事资于牧野受命作周非止于西伯视瞻寝门孝徳光备守器宗祧元良载逺嗣大寳以君百辟敷景化以致隆平守在四威行海内囹圄寂寞礼让交兴八柄驭下九官咸事临朝凝黙尊严若神风行日烜无思不畅至仁与造化争流灵威与雷霆齐轨上贯苍昊下洞深泉春无凄风夏无苦雨时若罔愆多稔如积三革不累五刃不砥庠塾大啓儒雅云集训阅得宜搜狩有序丹徼青丘之野跂踵反舌之民浮深驾阻回首革靣北畏力献琛内款不借终军之使无假絶漠之威嘉祥雾合秘瑞泉涌史不辍文简无虚日方当垂七曜之旗驾八龙之乗望礼中岳肆觐羣后造化不仁穆卜愆应慕切遗弓哀同遏密晦朔不居殡宫将啓勤兹大名宜尽徽极　又齐明帝諡议曰臣闻君徳靡二辟王之名不一圣功无爽尧禹之称或殊兼以拯世宁乱致平未必同道崇墠増祧嘉号不可相袭伏惟自天诞睿英圣在躬皇矣之符夙着烝哉之謡早集賔门纳揆天平地成自南自北无思不韪在属圗导末命值嗣主狂凶人伦道尽宗社阽危瞻乌靡托国难立长乱极治刑四海乐推三灵以眷东向而让天下功髙代入流涕而膺寳位如就重日昃劬劳躬亲庶事抚辜纳隍之念义同于罪已振民厚下之情无废于终食聪眀神武逖听迩闻万目备张纮纲靡漏御辔不迷宁借听于襄野大川可济不待备于舟檝峥嵘之下泽靡不懐寥廓之上眀无不烛包以宇宙润以风雨霜露所交人迹所至百姓仰之而不知其始万物用之而罔识其终上庠废业忽焉已乆三载弗为沦弛将及临朝引领思隆雅训贵游胥萃俊造成羣方将驱世反本既仁且夀告成东岳髙宴汾阳造化不仁厌世云及放勲之慕不追乡之思空逺殡宫将撤輴轸难留英声茂实于是乎在　任昉齐明帝諡议曰以为穷神之迹无继于成名教思所宗言归于有称是以则天为大义尽于翼善武功受命理贯于斯文伏惟功髙五让道冠三极爱敬始于名孝飨终乎严配寥廓大度诞君人之符闺庭小节应轨物之训歴试允谐纳揆时序贻厥之寄义均圗榱栋惟新压焉将及于是承制宣徳定防公卿登嗣后于西钟反独夫于侯服既而主幼时艰仍离屯蹇应当璧之祥注息肩之愿立徳以长绍开中兴拟度天行取则干健日昃罢朝幽枉必达官曹寂寞圄犴空虚虎门肆义大足协律岩廊有缙绅之谈乡塾无横议之士既富而教此孝治遂使家无荡子野有栖畆置天下于掌握览八荒于戸牖宠微金穴之家恩絶椒风之馆天应民和祥符总暨故能上变云物下漏深泉若乃青丘丹陵之国黄银紫玉之瑞幽符逺萃询徳报功方将驰道日观清宫鸣泽为而不恃髙揖成功百川所以朝宗参辰于焉取正岂所谓中衢均奠县衡共轨者欤　梁元帝髙祖武皇帝諡议曰臣闻翼善传圣曰尧仁圣盛眀曰舜受禅成功曰禹除虐去残曰汤諡者行之迹号者功之表虽贱不诔贵卑不诔尊而彰乎名者盛徳之嘉号也被于物者治定之实录也斯所以声名焕乎钟石昭晰备于管弦者焉伏惟天纵钦明惟睿作圣功超三五声逾七十仰之弥髙就之弥逺载潜载跃乃武乃文先是木运告终羣后改属干维罔搆坤纽如崩祧祀阽危公卿旰食九牧有沦胥之悲八表兴横流之叹乃凝威黑水表瑞丹陵云合景从表里禔福受终文祖允恭克让知黔首不可以无归苍生不可以无主降汾阳之逺志不得已而临之于是帝禋宗革命创制禘郊式展殷荐斯洁临兹大寳化与和气俱宣扇此王风政与秋霜并肃言悬日月功格区宇不以紫宸为贵不以黄屋为尊政谧刑措民殷国阜虹旌式卷堡燧载清胥象相因环楛无旷天衢亨泰王道升平南海风东溟奉贡膏露凝枝庆云触石山开苍璧地出元珪骠把钺则休屠款塞太尉抗旌则名王蹷角声教所渐浃灵虵之都威令所行通烛龙之外开庠建序布濩于成均正俗移风氛氲于司乐虚纳十乱引谅直之规广辟四门招贤之徳青衿知击壤之性黄发恣鼓腹之欢加以钻味微言研精至道文终所牧之典史倚所读之书无辍万机日且千遍驰郁郁之声表干干之徳允所谓皇哉君哉日用而不知者矣方且告成岱岳镂升平之玉简昭事梁甫秘礼首之金绳而文王明事侔往册黄帝桥山痛深前典万有沦伤三辰掩曜人祗轸慕山海含悲恸切陟方哀深遏宻烦寃荼毒贯切心髓风不静陟岵何期思所以钦若九功仰稽七徳　北齐邢子才文宣帝諡议曰伏惟圣徳光逺神猷大初自登庸民誉所集把尺持刀成务斯在百揆载清四门唯穆及天眷既属人谋所归鸟兽迁情士女革靣敬顺天人拱揖羣后处无上之尊居域中之大礼盛乐脩时和嵗稔海内有截天下泰然犹忧劳亿兆经营四国同虞舜之巡省若轩辕之靡宁威武纷纭神功四畅怨西以东化南自北临瀚海以浴兵登天山而绁马左萦右拂拟歌成章方朝百神于太华受万国于稽岭升中增封髙拱垂衣而天防黎庶奄捐四海考妣之慕实被含生称天作诔抑唯恒数故以名追实尽物未臻其美屈道从制一日可以成名　增唐苏颋中宗諡议曰臣闻圣人极天下之赜以象其物宜成天下之文以察其时变加于百姓之谓徳刑于四方之谓风徳也者动于神明风也者由于教化伏惟皇帝缵武之命允文之基肇承于宥宻以至乎缉熙若乃含青云之符耀赤光之瑞履顺而一险安贞而在潜跃由是恭于三朝服兹四罪傒予之始祀夏而无改旧物若帝之初迁周而有膺新命既而三年谅隂九族敦叙免防问道穆乎天子之容退朝宻藏怡若家人之礼约躬而厚物尽下以推人翺翔乎儒雅之林经营于文章之囿不伤麛卵不夭卉木体仁也行于蛮貊暨于部防施惠也酌中衢之尊不竭也陈太庙之器不盈也故能百寳用四灵臻嘉禾神芝日献于府柔逺格懐荒至名驹钜象嵗填于牧方采原陵之露华感而通梦遂昊坛之烟燎严以配尊然后心游絶冥神寄恺乐在云台之上希于真谛之门追汾水之阳缥缈乎列仙之馆岂圗变生氛沴凶遘霄极龙攒既啓鸟耘逾慕礼彻三献北有因山之名法崇二言南有至郊之议　贾餗敬宗諡议曰定尊号考列圣终古之重事有司冝用大者逺者上质百王之明烈下开千载之成法参天人之意极臣下之诚酌而举之以正大諡故称天以诔大莫加焉微臣得议公莫至焉所谓大者逺者盖总夫一朝之治化四海之恵泽夏之率职元元之受赐皇明所临之逺近睿断所系之巨小何如耳其他茍不足以升降盛徳者固得略而不论伏惟皇帝以英睿之资绍膺丕厯啓皇辉于磐石浴圣徳于少海每钦承册命天下感悦既即尊位孝思逾显列圣之道率履不违礼行乎郊禋敬达乎宗庙冨四海以致养荣两宫以问安推恩广爱累霑鸿渥发号施惠洽于百灵而又天资严正睿徳沉毅时海内承宪宗穆宗威灵徳泽之厚朝野无事生人休息初临大寳委政宰庭春秋至富而逺畜刚辩既阅庶务四聪益达英断自己任贤不疑故卒能光啓诚明载安天下横议或炽圣衷愈坚忠勲内外叶赞雄畧于是举兵食之大计示经营乎四方而不庭之藩首自殄砺志奋节视师于朝承风向化遐迩耸动夫不怒而威不战而胜王者之武也惜乎号未光乎天地泽未浸乎四海而变生非虑遐抱天关生灵之惋愤其可既乎臣谨上稽国典旁考物情约以经义合诸諡法表功节恵庶叶大中　苏涤宣宗諡议曰皇天平分盛王全用施雷雨之广泽则庶物生成务恩威之至仁则四海亭育遂使含灵受泰触知懐羙諡大名固当称谓伏维皇帝爰自盘维膺兹九五行越今古仁被黔黎孝惟生知略不代出以天下为己任视宇内于掌中坐朝而不问风霜弭乱而不恡府帑动惟师古虑必归周闻善若惊去疾务尽前王之羙事列圣之令典必扩而行之加以讲信脩睦任贤兴能思念勲庸则发凌烟之彩绘敦序友于则置雍和之宴锡俯阅才彦则命法官谏官之次对爱悯生育则禁三月五月之采捕一物之不得其冝纳隍在虑四方之稍有未泰降食为心命将则千里坐知指纵则三边克定是以人并为使物得自安加以西平羌戎南征蛮防三州七闗之地坦然无虞四征际海之毗晏然自静然后赈廪恤人蠲农命使逺无不肃迩无不安奸宄戢心权豪屏息京辇絶桴鼓之响边陲无烽爟之虞可谓超三跻五度契逾绳者矣　明杨廷和武宗諡议曰古先哲王继天立极凢有圣徳大功显被于当时必有鸿名羙諡垂示于后世盖古今之通义臣子之至情自周以来未之有改也然而諡以易名节以一恵要其终而原其始表其大而着其微号必称情非虚羙稽诸典礼而无愧质诸神而无疑又先王所以闲万世匪敢私一人者也恭惟皇帝首出庶物天挺英贤育徳青宫讲诵不分于寒暑谈经翠幄兴衰备览于古今即位之初躬亲理政诏令之下究极民情纂脩孝宗实录以铺张丕之谟续成通鉴纂要以继述先朝之绪再举尊崇之典孝事重闱特颁御制之诗睦亲宗室屡增额数而嘉重进士之科创立规条而申严武举之选防时艰之洊至劳圣虑以多方变起维城衅生藩镇边尘惊于河曲烽火达于甘泉命将出师声罪致讨大憝既获磐宗载安受脤于社而振旅于疆战胜于外而福生于内除恶务本去邪勿疑几席之忧弭之于顷刻萧墙之变扑之于劻勷内外无患是曰圣人威严不杀乃称神武人方荐瘥天未悔祸盗贼满野流亡载途自青兖以达两河由楚越而亘西蜀数勤大将累发内兵授成算于九重坐胜于万里此则武功之再见也粤自丁丑讫于庚辰属边境之不寜致皇舆之逺狩天戈至止月防频闻日毂才临风烟顿息岂意南昌之地复为逆狄之圗流言外闻甚于管蔡之恶奸党内应急于吴楚之谋六飞亲征万军齐发曾无亡矢之费遂除蔓之功兹岂人为实有天助此又武功之屡见也念天下之重事在嗣统之得人逺遵皇祖之眀训上承母后之懿旨奉迎圣眀付托神器此又汉唐以下人主传受之明且正未有若今日之事者也臣等尝徧观史册所载歴代帝王前啓后承必有文徳以兴炳蔚之教必有武功以振恬熙之风汉之武帝唐之武宗皆以聪明果毅蹈厉发思欲震殊俗而威逺夷勤耿谟而大烈以今方之殆同条而共贯也  

## 御定渊鉴类函卷四十六

帝王部七【`帝王总载`】  

帝王总载十【`诏　敕　令　笺序　启　赋　诗`】  

诏增唐永昌元年改正朔诏曰朕闻上皇纂厯则天地以裁规大圣握圗法隂阳以施化故能牢笼品陶铸生灵敷景运于休期阐洪基于光大昔有隋失驭率土分崩赤县为禾黍之塲苍生遇涂炭之酷我髙祖龙兴汾晋凤起寰区殄枭獍而安八荒翦鲸鲵而清四海太宗膺昊穹之厯数鼓雷电之雄威服逺冠巢燧之前开边越羲农之际鸿名迈于三五茂绩隆于往初髙宗禀雷泽之祯符降天纵之神器湛恩所被匝乾坤覆载之乡至化所覃尽舟车所通之境抚璇丹极辑瑞苍严天平地成淳风启千年之运乐和礼备寳祚隆三圣之基逖听王猷熙开帝载朕以虚薄防奉叡圗业业兢兢不遑寝食幸穹昊贻祐宗社延祥河荐合天之符洛出永  

昌之箓时和嵗稔逺肃迩安斯皆先徳所延屡彰嘉贶自恭临兆庶已积炎凉尚想移风未臻于至道顾循菲徳媿切于深衷思顾托之恩再阐混元之始夫穹列象三辰以之丽天厚载含章五行于焉纪地易曰三五以变错综其数遂成天下之文定天下之象水火相变其卦为革彖曰天地革而四时成言五徳更相生变革万象故帝者改正施教明受之于天不定之于人者也自五帝纉统三王驭宇或父子相承同体异徳或金木迭改应天顺人故纳麓登庸粤受终于文祖干戈革命必理厯于明时然则开元配永肇自阳来之旦统厯履端基于朔易之首孳萌发内气律由中品物任而昭苏生荡而敷革是知夏之人统不逮殷之地正殷之地正有劣周之天统元命所苞实在兹矣周文稽古制礼于成王之日汉髙握徳改元于武皇之代则知文制大备未遑于上业损益之道谅属于中平朕所以遵饰礼经奉成先志今推三统之次国家得天统当以建子之月为正考之羣艺厥义明矣　中宗兴复神龙开创诏曰闻天地盈虚四时有消息之度皇王兴替五运有迁革之期称号斯殊骊騵亦异受明命者罔不由兹我大唐髙祖圣期首出天与神器有大功于区夏有大造于生灵太宗道则继明业推搆极商汤之起亳若姬发之承周弹压九皇牢笼万古髙宗上圣御圗大明司契手调元气心运洪炉齐五纬而平太阶应三神而登日观罗网开辟包冠羲胥大猷备阐能事斯毕僊驾不追逆臣开衅敬业挺炎于淮甸务挺潜应于沙塲天柱将摇地维方扰非拨乱之神功不能定人之危矣太后亶聪成徳濬哲应期用初九之英谋开太一之宏略振玊铃而殪封豕仗金钺而斩长鲸受河洛之圗书当昊穹之厯数惠育黎献并登仁夀既而凝懐问道属想无为以大寳为劳生遂复忝于明辟且有后命俾承先绪光启大唐之国用崇兴复之基交际在辰情深感怆奉髙祖之宗庙尊太宗之社稷不失旧物实在于兹业既惟新事宜更始　苏颋睿宗禅位诏曰天下神器非上圣无以运其机域中大业非元良无以固其本钦若灵命寅奉神宗屈己顺人用安四海承祧主鬯实贞万国顷者家臻大悯在疚惟忧枭獍满衢豺狼塞路社稷之守但望苞桑忠义之懐谁期艾棘阶祸稔恶伺隙乗间烦言碎辞所不胜述皇太子隆基正气凝姿端命毓徳自家刑国英徽日甚移孝为忠雄谟电发北军驰入埽欃枪于紫微南宫反正开日月于黄道平乱宁国翼戴朕躬一旅不劳功逾复禹七徳咸举事邈兴周声应吹铜望当归璧令司空读册侍中授玺实由立义岂曰尚亲承华肇开元嗣以建方流乐风之绪宜申洊雷之泽朕爰初践极喜气呈祥天人叶心象纬昭贶官名有纪年号用凭　开元受禅诏曰继明嗣徳王者所以承天尊祖奉先圣人所以崇孝敬上之礼着乎重华月朔之祠袭乎文命猗欤作颂发流濬哲之祥清庙升歌思表配天之业歴选前载可得而言我国家首出开元继文膺统七代观徳至道洽于生人三后在天垂裕光于后嗣太上皇帝道超寰表功轶帝先名言不测于干行仁智不知于日用累让神器非以黄屋为尊俯膺大寳葢为苍生屈志黎人于变淳化斯登载懐脱屣畴咨菲薄竭让徳之志天眷莫逥陈拜首之诚中襟逾邈遂以寡昧只践宸居循顾绍庭载深寅畏爰撰初吉躬展肃雍防肆献之仪申大号之典神保之飨斯洽介福之道攸宣亿兆同欢人祗共庆　苏颋开元元年诏曰朕闻圣人无心同于吹万上皇有道契于明一居天下之尊者至大体其大以照临成天下之务者至公顺其公以康济故能稽昌厯考元符通于神祗格于上下鸿名不可以深拒盛典不可以固违斯岂在予而狥物也朕以菲徳丕承圣训埽除欃枪保卫宗稷内问安以承志外聼理以推诚始自朝廷纳之以轨物终加蛮陌洎之以声教欲令跂行喙饮含齿戴髪去其夭札蠲其疵疠每兢兢于紫座寜自贵于黄屋而凡我羣辟顾斯兆庶以为人谋协从天意钦若王者人所归也帝者天之号也归之者以徳号之者以功然号以功成则功不可以不表归以徳厚则徳不可以不励朕猥属与能之运遂忘冲让之私将逮建寅之嵗首甫择建子之天统是用发挥景运受兹礼册夫循名者责实谋始者虑终勉而全之非敢自满所以克己思政惟懐永圗惧弗胜荷用多慙惕　天寳改元诏曰古先哲王之致理也皆上顺天心下稽人事时令赞发生之重祥符叶纪年之称考彼前载斯为大猷朕嗣守丕业洎三十年实頼宗社降灵昊穹孚祐万方无事六府惟修寰宇晏然庶臻于理然则乾元在上仁覆为首皇王临下惠化攸先恩善贷用广慈育尊天寳之建元畅皇风于不宰况属阳和布气献嵗发生宜覃在宥之恩式降维新之泽　元稹文武孝徳皇帝册尊号诏曰昔我髙祖太宗化隋为唐奄宅区夏包举四海全付子孙其何事哉彼昏盈而我劳敬也眀皇承之能大其业六戎八蛮罔不贡奉由是庶尹弛政庶吏弛刑视人不勤视神不谨燕防防起洞无藩篱其何事哉据逸安而易萌渐也逮我圣父勤身披攘斩断诛除天下略定曾是幽冀赐予懐来荷頼景灵丕训不坠环嵗之内四方平宁粤予何功时帝之力而卿大夫猥以大号加于眇身让于四三益甚其请皇太后如闻其事欢然慰心慈防下临臣诚上迫只受大礼凛乎余懐今卿大夫谓我为文武孝徳矣其将何道以匡予予其业业兢兢日慎一日慕陶尧虞舜之行以自勉思文祖宪考之道以自勤予茍不思无忘纳诲于戏溢美之名既不克让及物之泽夫何爱焉　宪宗上尊号诏曰朕闻惟人戴后因事必极于推尊惟辟奉天有善必归于让徳在敷景化以答元功居有劳谦之思进多满假之惧缅自古何尝不由是而致理焉朕获缵睿圗只膺神器上奉大祭下安羣生恭己临轩兢懐驭朽志欲周于四海念常切于一夫旰食宵兴唯恐失坠运属休泰时丁小康方隅廓清氛祲销荡斯乃上荷乾坤之垂祐宗社之降灵下頼卿士之叶心戎臣之宣力端拱向道推诚任能岂予寡昧用集丕绩况至化犹鬱勤忧未宁而中外臣僚文武多士累陈恳疏并进昌言愿献鸿名以增虚美拒众心而率吁转切顾眇身而内愧靡安乃撰吉辰爰受典册禋告于清庙防闻于昊天当兹盛仪夕惕增厉于戱朕自御极再加景号在徽章而孔备谅浮实而多慙宜因行庆之辰诞布惟新之泽与物咸遂永孚于休　武宗上尊号诏曰昔我髙祖太宗始造区夏辟乾坤以覆载掲日月以照临盛徳耿光格于上下昊天有成命我二后受之列圣丕圗克大其绪文绥武靖奕叶连枝逮予缵脩罔敢失坠诚欲追踪在昔贻范将来陶末俗于至和返太朴于已散而道不足以居域中之大文不足以成天下之化恭己南面夙兴夕惕遐想理古歉然于懐至于嗣嵗丰穰寰海康静妖沴灭息华大同兹实监祐自天匡救在下谅非己出安敢自多而三台百辟陈忠沥恳加我大号其何以堪谓予守文宜述先志抑而不行者三请确而不拔者羣诚岂贪在己之名姑念从人之欲只膺典防良深惕励今维夏长养之时动植之物莫不自遂思有以导迎和气生活吾人是用稽牺经之作觧法虞书之肆赦推恩宥过思与同休　宣宗册尊号诏曰我国家披皇圗以立极执大象以升中睿父嗣孙重熙累盛逮予稽古圣孝诏复中兴洗涤宿氛廓开昌运天命不易赐予元符荷宗社之耿光致寰瀛之小泰干戈载戢风顺雨时岂予菲薄汔此肃清皆中外元僚文武多士同心协赞而使之然益用兢慙以戒盈满而乃累陈丹恳愿上鸿名牢让不从沥诚弥切于戱昔贤有云舜何人也我何人也茍或让之不遂予亦敢不思齐今百执事谓予曰圣敬敢忘继志之义以是自勗庶无悔焉浮实之名既不获已乗春之泽当务惟新　懿宗嗣登寳位诏曰朕闻龙之腾天汉也则必乗风云鼓雷电以震六合君之践大寳也则必敷仁惠焕号令以煦万方是以地不间于幽遐事防论于轻重洪圣兴而皇渥溥徳音振而庶苏故愆咎咸除枯沈尽起斯皆前代令典国朝成规委辔谅戒于惠奸凝命始懐于布泽肆予寡徳嗣缵丕圗夙夜干兢若俯泉谷永维我髙祖太宗之艰难缔构又维我列圣之慈俭统承思所以克绍休眀济亿兆刬甿俗之清理化之源肇祥导和应天顺物致驩心于率土知恭己以临人爰申在宥之恩用洽维新之庆宋太祖登极诏曰五运推移上帝于焉睠命三灵改卜王者所以膺圗朕起自侧微备尝艰苦当周草昧从二帝以徂征洎虞舜陟方翊嗣君而纂位但罄一心而事上敢期百姓之与能属以北敌侵疆边民罹苦朕长驱禁旅往殄尘氛鼓旗才出于国门将校共推于天命廹回亰阙欣戴眇躬防主以厯数有归寻行禅让兆民不可以无主万机不可以旷时勉狥羣心已登大寳昔汤武革命发大号以顺人唐汉开基因始封而建国乗时抚运既叶于讴謡及物推恩宜周于华夏于戏革故新景物初隆于王室眚灾肆赦鸿恩普洽于民心更頼将相王公协谋同力共禆寡昧以致升平凡尔万方咸知朕意　元王鹗世祖即位诏曰朕惟祖宗肇造区宇奄有四方武功迭兴文治多阙五十余年于此矣葢时有先后事有缓急天下大业非一圣一朝所能兼备也先皇帝即位之初风飞雷厉将大有为忧国爱民之心虽切于己尊贤使能之道未得其人方董夔门之师遽遗湖之泣岂期余恨竟弗克终肆予冲人渡江之后盖将深入焉乃闻国中重以佥军之扰黎庶惊骇若不能一朝居者予为此惧驿驰归目前之急虽纾境外之兵未戢乃会羣议以集良规不意宗盟辄先推戴左右万里名王巨僚不召而来者有之不谋而同者皆是咸谓国家之大统不可乆旷神人之重寄不可暂虚求之今日太祖嫡孙中先皇母弟之列以贤以长止予一人虽在征伐之间每存仁爱之念博施济众实可为天下主天道助顺人谋与能祖训传国大典于是乎在孰敢不从朕峻辞固让至于再三祈恳益坚誓以死请于是俯循舆情勉登大寳自惟寡昧属时多艰若渉渊冰防知攸济爰当临御之始宜新逺之规祖述变通正在今日务施实徳不尚虚文虽承平未易遽臻而饥渇所当先务略举其切时便民条列于后呜呼厯数攸归钦应上天之命勲亲斯托敢忘烈祖之规建极体元与民更始朕所不逮更頼我逺近宗族中外文武同心协力献可替否之助也　又中统建元诏曰祖宗以神武定四方淳徳御羣下朝廷草昩未遑润色之文政事变通渐有纲维之目朕获缵旧服载扩丕圗稽列圣之洪规讲前代之定制建元表嵗示人君万世之传纪时书王见天下一家之义法春秋之正始体大易之乾元炳焕皇猷权舆治道可自庚申嵗五月十九日建号为中统元年惟即位体元之始必立经陈纪为先故内立都省以总权纲外设总司以平庶政仍以兴利除害之事补偏捄之方随诏以颁申画于后于戏秉箓握枢必因时而建号施仁发政期与物以更新敷宣恳恻之辞表着忧劳之意凡在臣庶体于至懐　徒单公履建国号诏曰诞膺景命奄四海以宅尊必有美名绍百王而纪统肇从隆古匪独我家且唐之为言荡也尧以之而著称虞之为言乐也舜因之而作号驯至禹兴而汤造互名夏大以殷中世降以还事殊非古虽乗时而有国不以义而制称为秦为汉者葢从初起之地名曰隋曰唐者又即始封之爵邑是皆狥百姓见闻之狃习要一时经制之权宜槩以至公得无少贬我太祖皇帝握干符而起朔土以神武而膺帝圗四振天声大恢土宇舆圗之广歴古所无顷者耆宿诣庭奏章伸请谓既成于大业宜早定于鸿名在古制以当然于朕心乎何有可建国号曰大元葢取易经乾元之义兹大治流形于庶品孰名资始之功予一人厎宁于万尤切体仁之要事从因革道协天人于戏称义而名故匪为之溢美孚休惟永尚不于投艰嘉与敷天共隆大号　明太祖登极诏曰朕惟中国之君自宋运既终天命真人于沙漠入中国为天下主传及子孙百有余年今运亦终海内土疆豪杰分争朕本淮右庶民荷上天眷顾祖宗之灵遂乗逐鹿之秋致英贤左右凡两淮两浙江东江西湖湘汉沔闽广山东及西南诸部蛮各处冦攘屡命大将军与诸将校奋威武已皆戡定民安田里今文武大臣百司众庶合辞劝进尊朕为皇帝以主黔黎勉狗舆情即皇帝位于南郊定有天下之号曰大眀以是年为洪武元年追尊四代考妣为皇帝皇后建大社大稷于京师立妃马氏为皇后长子标为皇太子布告天下咸使闻知　成祖登极诏曰昔我皇考太祖髙皇帝龙飞淮甸汛埽区宇东抵虞渊西逾昆仑南跨南交北际瀚海仁风义声震荡六合曶爽闇昩咸际光明三十年间九有宁谧煌煌功业恢于汤武徳泽广布至仁弥流少主以防冲之姿嗣守大业秉心不顺崇信奸囬改更成宪戕害诸王放黜师保祸机四发将及于朕朕为髙皇帝嫡子祖有明训朝无正臣内有奸恶王得兴兵讨之朕遵奉条章举兵以清君侧之恶盖出于不得已也使朕兵不举天下亦将有声罪而攻之者少主曾不反躬自责肆行旅拒朕荷天地祖宗之灵战胜攻克捣之于埧上歼之于白沟破之于沧州溃之于藁城鏖之于夹河之于灵璧六战而已不国朕于是驻师畿甸索其奸囬庶几周公辅成王之谊而乃不究朕懐阖宫自焚自絶于宗社朕整师入京秋毫无犯诸王大臣谓朕太祖之嫡顺天应人天位不可以乆虚神器不可以无主上章劝进朕拒之再三而不获乃俯狥舆情即皇帝位　洪熙登极诏曰朕惟上天生民爰立君主仁育兆庶咸底于泰和统御华彞同跻于熙皥我先皇帝奉天抚运治化髙于百王文徳武功声教被于四海比缘边警厪龙驭以亲征逮及凯旋竟湖之升逝遗命神器付予眇躬顾哀疚之方深岂遵承之遽忍亲王公侯驸马伯文武臣僚君民耆老四朝贡之使俯伏阙下奉表劝进以为天位不可以乆虚生民不可以无主长嫡承统国家常经陈辞再三沥恳勤切用是仰遵遗命俯狥舆情祗告天地宗庙社稷即皇帝位奉祖考之洪祐仰圣神之永圗属兹莅祚之初宣布维新之命敕原梁沈约武帝践阼后与诸州郡敕曰钦惟防古爰及近代虽禅代异时而成功一揆岂惟静民宁乱实由符运总集故能启业垂统光宅区夏齐氏遘兹昏诐斯亡奄及民命蠢蠢倒悬非喻朕大惧四海舟覆二象云倾亿兆与昆冈并燎缙绅与蕴崇共日永言凄悼发愤经营推投袂电击风埽借上天之灵因熊罴之用徳未半古功侔前烈齐氏既钦若虞夏髙揖万兼以符先着乐推攸在幽显宅心辞不获命猥以虚寡君临万国川壑之懐寤寐盈虑方欲昧旦丕显日昃忘劳思与贤能康济世道卿拥旄万里共治是寄当求民瘼留念狱市威断以御强猾仁惠以抚贫孤使逺近幽深咸得其所方虚位钦能悬爵伫効勿令汉代玺书独行于自古晋世班条靡用于兹日想加克勉副其侧席　增唐张九龄处分朝集使敕曰朕恭己承天守文继位布一心于兆庶明四目于万方恒恐道或未周物不遂性旁求俊乂共理黎元于咨羣辟宁不我副凡今政要更有四端衣食本于农桑礼乐兴于学校流亡出于不足争讼由于无耻故先王务其三时将以厚生也脩其五教将以惇俗也有国有家同知此义不患不知患在不行耳必若县得良宰万户息肩州有贤牧千里觧带仁政不遥行之则是皆能励节朕复何忧卿等还州逓相劝勉遵此王度恤彼下人敬顺天常无违月令夫星列次土分区域休咎之征惟人所感善必知生恶亦有由每至嵗成当加赏罚  

令原晋元帝答刘琨等令曰方今岳牧伯之任股肱腹心之臣万之内九服之外咸见翼戴以隆天威是用辞不获已而居王位寻览所陈防优逺孤方当匡复帝祚岂可猥居极位昔有夏克复頼靡艾之勲周宣中兴由申召之佐二公镇御幽朔忠以卫上建功拯难寔凭逺略难雪耻于是乎在　梁任昉齐宣徳皇后临朝答梁王令曰承固兹谦抑未膺大典敬复雅防良有怃然夫至寂难原言象所絶教思有律感通斯在所以异人者神明同人者用舎王诞兹上睿对越天行徳冠二仪化周羣动生民以来一人而已但达节道每濡迹于中庸神照惟几不抑心于钻仰范宣既让其下取则况圣圗睿范歌思是归廉约虽庆赏遂替诚贤者悦义长难进之风不肖者矜功沮竭力之効劝沮之间所差已逺王何得不暂纡雅尚允答天人使朕夜艾以安早朝有预今遣率兹百辟申荐诚欵万致一涂烦言可略　又敦劝梁王令曰夫功不在赏故庸勲之典葢阙施侔造物则谢徳之涂已寡要不得不强为之名使铨宰有寄王实天生徳齐圣广渊重搆参辰而九星仰止不易日月而二仪贞观在昔晦明隐鳞戢翼博通羣籍而让齿乎一卷之师剑气凌云而屈迹于万夫之下辩析天口而似不能言文擅雕龙而成辄削槀爰在弱冠首应弓旌客游梁朝声华借甚隆昌季年勤王始着建武惟新缔搆斯在功隆赏薄嘉庸莫畴一马之田介山之志愈厉六百之秩大树之号斯存及拥旄司部代马不敢南牧推毂樊邓胡尘罕尝夕起惟彼狡童穷凶极虐衣冠泯絶礼乐崩防既而鞠旅誓众言谋王室白羽一麾黄鸟底定甲既鳞下车亦瓦裂致天之届拱揖羣后丰功厚利无得而称是以祥光总至休气四塞五老游河飞星入昴元功茂勲若斯之盛而地狭乎四履势卑乎九伯帝有恧焉輶轩萃止今遣某等率兹百辟人致其诚庶匪席之防不逺而复　又重敦劝梁王令曰朕闻匹夫好仁义在摩踵君子行道达斯兼济未有尽器穷神蕴徽章乎天植髙奠中尊覩倾罍而弗拯惟王徳冠往初功无与二四时等契两曜齐眀拟度天行取则干健而运距艰季道极百王援义而起一戎大定罗山革草罔不率从用使商庭产周阙树梓倾宫既散鹿防靡蓄盛徳大业巍巍若此日者事岐之号爰发帝言殊物备礼率由寡昧虽复云防载路清跸啓行昭徳报功未臻其极而髙揖天休逺存克让俾予未亡与慙日昃今遣某等率兹百辟人致诚请庶有感睿心霈然降志  

牋原梁任昉为百辟劝进梁王牋曰伏承嘉命伫防明公逡廵盛礼斯寔谦尊之防未穷逺大之致向者嗣君弃常自絶宗社国命民生翦为仇讐折栋崩榱压焉自及卿士懐脯斮之痛黔首惧比屋之诛明公亮格天之功拯水火之切再踵日月重缀参辰反玊于涂泥济斯民于阬岸使夫匹妇儿童羞言伊吕乡校里塾耻谈五霸位卑乎阿衡地狭于曲阜明公宜祗奉天人允膺大礼无使后予之歌同彼胥怨兼济之仁翻为独善又牋曰近以朝命蕴策冒奏丹诚奉被还令未虚受缙绅颙颙深所未达葢闻受金于府通人之致髙蹈海隅匹夫之小节是以履乗石而周公不以为疑増玉璜而太公不以为让况世哲继轨先徳在民经纶草昧叹深微管加以朱方之役荆河是依班师振旅大造王室虽累茧救宋重胝存楚居今观古曾何足云而惑甚盗钟功疑不赏皇天后土不胜其酷是以玉马骏奔表微子之去金版出地告龙逢之怨明公据鞍辍哭厉三军之志独居淹涕激义士之心故能使海若登祗罄圗効祉山戎孤竹束马景从伐罪吊民匡时靖乱匪叨天功实勤濡足且明公本自诸生取乐名教道风素论坐镇雅俗不习孙吴搆兹神武驱尽诛之氓济必封之俗玊不毁谁之功欤独为君子将使伊周何地某等不达通变寔有愚诚不任悾欵棘心重谒伏愿特膺典防式副民望  

序增宋顔延之三月三日曲水诗序曰夫方防既载皇王之迹已殊钟石毕陈舞咏之情不一虽渊流遂往详略异闻然其宅天衷立民极莫不崇尚其道神明其位拓世贻统固万叶而为量者也有宋函夏帝圗逺髙祖以圣武定规同造物皇上以叡文承厯景属宸居隆周之卜既永宗汉之兆在焉正体毓徳于少阳王宰宣哲于元辅晷纬昭应山渎效灵五方杂遝四隩来暨选贤建戚则择之于茂典施命发号必酌之于故实大予协乐上庠肆教章程明密品式周备国容眡令而动军政象物而具箴阙记言校文讲艺之官采遗于内輶车朱轩懐荒振逺之使论徳于外頳茎素毳并柯共穗之瑞史不絶书栈山航海逾沙轶漠之贡府无虚月列燧千城通驿万里穹居之君内首禀朔卉服之酋回面受吏是以异人慕响俊民间出警跸清表里悦穆将徙县中宇张乐岱郊增帝之坛饰礼神之馆涂歌邑诵以望属车之尘者乆矣　齐王融三月三日曲水诗序曰我大齐之握机创厯诞命建家接礼贰宫考庸太室幽明献期雷风通响昭华之珍既徙延喜之玊攸归革宋受天保生万国度邑静鹿丘之叹迁息大坰之慙绍清和于帝猷聨显懿于王表骏发开其逺祥定尔固其洪业皇帝体膺上圣运钟下武冠五行之秀气迈三代之英风昭章云汉晖丽日月牢笼天地弹压山川设神理以景俗敷文化以柔逺泽普汜而无私法含而不杀犹且具明废寝昃晷忘餐念重于春冰懐御奔于秋驾可谓巍巍弗与荡荡难名秉灵圗而非泰渉孟门其何险用能免羣生于汤火纳百姓于休和草莱乐业守屏称事引镜皆明目临池无洗耳沈冥之怨既缺薖轴之疾已消兴亷举孝嵗时于外府署行议年日夕于中甸协律总章之司序伦正俗崇文成均之职道徳齐礼挈壶宣夜辨气朔于灵台书笏珥彤纪言事于仙室褰帷断裳危冠空履之吏彯摇武猛扛掲旗之士勤恤民隐纠逖王慝射集隼于髙墉缴大风于长隧不仁者逺惟道斯行谗莠蔑闻攘争掩息稀鸣桴于砥路鞠茂草于圜扉耆年阙市井之游稚齿丰车马之好宫邻昭泰荒憬清侮食来王左言入侍离身反踵之君髽首贯胸之长屈厥角请受缨縻文钺碧砮之琛竒干善芳之赋纨牛露犬之玩乗黄兹白之驷盈衍储邸充牣郊虞匦牍相寻鞮译无旷一尉于西东合车书于南北畅毂埋辚辚之辙緌旌卷悠悠之斾四方无拂五戎不距偃革辞轩销金罢刃天瑞降地符升泽马来器车出紫脱华朱英秀佞枝植厯草孳云润星晖风月至江海呈象龙载文方握河沈璧封山纪石迈三五而不追践八九之遥迹功既成矣世既贞矣信可以优游暇豫作乐崇徳者与　梁陆倕石阙铭序曰昔在舜格文祖禹至神宗周变商俗汤黜夏政虽革命殊乎因袭揖让异于干戈而晷纬合天人啓惎克明峻徳大庇生民其揆一也在齐之季威侮五行怠弃三正刑酷然炭暴逾膏柱民怨神怒众叛亲离蹐地无归瞻乌靡托于是我皇帝拯之乃操斗极把钩陈翼百神禔万福龙飞黒水虎歩西河雷动风驱天行地止命旅致屯云之应登坛有降火之祥筮协从人祗响附穿胸露顶之豪箕坐椎髻之长莫不援旗请奋执鋭争先夏首凭固庸岷负阻协彼离心抗兹同徳帝赫斯怒秣马训兵严鼓未通凶渠泥首舸连舳巨舰接舻铁马千羣朱旗万里折简而禽庐九传檄以下湘罗兵不血刃士无遗镞樊邓威懐巴黔底定于是流汤之党握炭之徒守似藩篱战同枯朽革车近次师营商牧华士女冠葢相望扶老携防一旦云集壶浆塞野箪食盈涂似夏民之附成汤殷士之窥周武安老懐少伐罪吊民农不迁业市无易贾八方入计四隩奉圗羽檄交驰军书狎至一日二日非止万机而尊严之度不諐于师旅渊黙之容无改于行阵计如投水思若转规防定帷幄谋成几案曾未浃辰独夫授首乃焚其绮席弃彼寳衣归璇防之珠反诸侯之玉指麾而四海隆平下车而天下大定拯兹涂炭救此横流功均天地明并日月于是仰协三灵俯从亿兆受昭华之玊纳龙叙之圗帝禋宗光有神器升中以祀羣望摄袂而朝诸夏布教都畿班政方外谋协上防刑从中典南服缓耳西羁反舌劒穹庐之国同川共穴之人莫不屈交臂厥角稽颡凿空万里攘地千都幕南罢鄣河西无警于是治定功成迩安逺肃忘兹鹿骇息此狼顾乃正六乐治五礼改章程创法律置博士之职而着录之生若云开集雅之馆而欵闗之学如市兴建庠序啓设郊丘一介之才必记无文之典咸秩于是天下学士靡然向风人识亷隅家知礼让教臻侍子化洽期门区宇乂安方面静息役休务简嵗阜民和厯代规模前王典故莫不芟翦截允执厥中　原梁沈约武帝集序曰文思安安钦明所以光宅日月光华南风所以兴咏日角之主出自诸生鋭顶之君少明古学汉髙宋武虽阙章句歌大风以还沛好清谈于暮年夫成天地之大功膺乐推之寳运未或不文武兼资能事斯毕者也我皇诞纵自天生知在御清明内发疏通外典爰始贵游笃志经术究淹中之雅防尽曲防之奥义莫不因流极源披条振藻若前疑往滞旧学罕通而超然直诣妙援终古善发谈端精于持论置垒难逾摧锋莫拟有同成诵无假含毫兴絶节于髙唱振清辞于兰畹至于春风秋月送别望归皇王髙宴心期促赏莫不超挺睿兴濬发神衷及登庸歴试辞翰繁蔚牋记风动表议云飞雕虫小艺无累大道懐君人之大徳有事君之小心为下奉上形于辞防虽密奏忠规遗稾必削而国谟藩政存者犹多逮乎俯应归运仰脩干录载笔握简各有司存如纶之防时或染翰暨于设簴灵囿恺乐在镐鹿鸣四牡皇华棠棣之歌伐木采薇出车杕杜之防皆咏志摛藻广命羣臣上与日月争光下与钟石比韵事同观海义等窥天观之而不测游之而不知者矣窃惟左史记言右史记事君举必书无论大小况乎感而后思思而后积积而后满满而后言若斯而已哉谨因事立名随源编次　増唐太宗帝范序曰朕闻大徳曰生大寳曰位辨其上下其君臣所以抚育黎元陶钧庶自非克明克哲允武允文皇天眷命厯数在躬安可以滥握灵圗叨临神器是以翠妫荐陶唐之徳圭锡大禹之功丹羽呈祥周开七百之祚素灵表瑞汉啓重华之基由此观之帝王之业非可以智竞不可以力争者矣昔隋季板荡海内分崩先皇以神武之姿当经纶之防斩灵蛇而定王业啓金镜而握天枢然犹五岳含气三光戢耀豺狼尚梗风尘未定余以弱冠之年懐慷慨之志思靖大难以济苍生躬擐甲胄亲当矢石夕对以鱼丽之陈朝临以鹤翼之围敌无大而不摧兵无坚而不破翦长鲸而清四海埽欃枪而廓八纮既而承佑天潢澄清璇极袭重光之永业继寳箓之隆基战战兢兢若御深而驭朽日慎一日冀善始而令终汝以幼年偏钟慈爱未辨君臣之礼度不知稼穑之艰难余每思此为忧未尝不废寝忘食今自轩昊以降迄于周隋经天纬地之君纂业承基之主兴亡治乱其道焕然所以披镜前踪博采史籍聚其要言以为近诫云尔　王勃九成宫颂序曰国家梯霄架极罄域裁基纂髙丘白云之鬱函都紫气之兆宸扉既辟一宇宙而来王圣箓潜跻贰乾坤而作帝髙祖天旗夜立制黄鸟而九驱太宗日驭晨飞緑蟠而首出虽立极承祧之业进烛前文而重光累洽之符归功下武陛下承灵太乙踵睿登三星虹沓祉电虬发庆丹书碧篆神符焕河洛之文玊斗珠衡天骨挺皇王之表用能舍桐珪而瑄鬯肃玊籍而揖宗祧写霭九天腾景万里御风雷七曜于上博临之功显用山川六府于下辅相之宜得元功密运敷造化于灵襟黄屋神凝创经纶于寳思凤帏宵静隂灵宣玊阃之华鹤禁朝趋离象峻铜楼之景川分帝子控鲲壑而疏源岳动天孙拥熊山而列镇其成化也如彼其强干也如此犹乃停旒正室严纩中轩玊阶匪泰金门为险伫虹防于月涧岳渎生光飞鹤椠于烟皋江湖动色桃溪逸彦塞丹井而归风松磴遗英斩元闗而奉制位兼河海九卿参巨济之功道合星辰三事鬱经天之象朱轓缉化泣故老于中溪墨绶宣风绕春童于上陌王化之基已洽天上之代有序建铜仪而测曜象纬齐悬按璿玑而书云祯氛叠举祥嗈十二紫鹓调夏谷之音大礼三千赪蛇应黄钟之曲蚕功顺令业着于青裳蜃磨迎春恩周于黛耜黄沙静谳鸠兴顿足之悲丹石销寃神獬辍推锋之计咏时和于地壤动植咸驩歌道泰于华封昆虫自乐星墟列将辉玊节而长驱天防神兵下金坛而决胜横麾赤版葱山成不战之郊防缴青丘桃野见其亡之兆烟驰火徼励珠产而移琛雪骛氷洲驾瑶谿而纳賮乾坤径复载遵赤县之封曦望环周未出黄圗之域故夫含吐万物至功也制平八表大业也一隂一阳神道也乃文乃武圣圗也用能使天不爱寳地不藏珍日月五行风云四序龙章凤彩舄奕于郊墟黄铉紫玉磊砢于坰囿集风云于翠箑浴甘露于朱英泽马飞镳山舆结辙殊徽狎至祥书竭东郭之毫累译同归朝册尽南山之竹然后瑶坛备物陈帝服而展皇仪后室畴庸登泰山而小天下功事毕狭广宙而三迁风举云摇歴神都而一憩考遗基于汶上稽故典于淹中光总章之瑞纪嗣干封之寳厯大矣哉升中作睿握四海而为尊则大斯模肇三宫而配永　明宋濓洪武圣政记序曰自古帝王创业垂统方有事于征伐而于弥纶天下之治具势或未遑及其大统既集亦不过振厥宏纲而万目未尽举焉如汉之髙帝得国最正虽曰算无遗防而施之政令犹乏精详故史臣赞之亦但云规模宏逺而已夫以髙帝之雄杰尚如此则其余从可知矣洪惟皇上以布衣受天命葢与髙帝同虽当开拓土疆之际停戈讲艺息马论道夜以继日无一夕之宁迨正天位朝万国孳孳圗治恒若不足于是纲举于上目备于下诚有非髙帝所可及是故郊庙以及百神之祭礼文咸秩则祀事严矣御极之日即立储位以正青宫则大本定矣众建诸王列封功臣则大分昭矣兵戎之众自京师逹于郡府率皆设卫权一出于朝廷而为将者不得私而军政肃矣中外官有定制一革冗滥之而幸位絶矣冠服有别防范有严而民志自定无僭侈矣他如申禁令覈实效育人才优前代正礼仪之失去海岳之封严宫壸之法励忠节之训刷积歳之獘如斯之不一而足或前王所未得或行之有未至者皆焕然有条可以垂法后世此其故何哉葢自近代以来习俗圯壊殆将百年而天生大有为之君首出庶物一新旧染之俗与民更始是故睿思所断动契典则度越千古咸无与让此正所谓锡智勇而正万也臣备位词林以文字为职业亲见盛徳大业日新月着于是与僚属谋取其有闗政要者编集成书名曰洪武圣政记然而天之髙明也万物莫不覆焉地之博厚也万物无不载焉圣人之作也万物咸兴欣覩焉故凡金科之颁玉律之列着之于商书刻之于琬琰传之于圣子神孙者将与天地相为无穷书曰惟天聪明惟圣时宪诗曰贻厥孙谋以燕翼子此之谓也其所以致四海雍熙之洽比隆于唐虞三代者岂不在于兹乎  

啓原梁沈约贺齐明帝登阼啓曰惟皇源浚逺帝寳连晖基深庆厚道贯万叶而鬱林凶徳早行悖人经逖听之所未书宗庙之殆如缀百灵耸动九服回遑结后来之望思庇民之主日月以冀遐迩翘心伏惟陛下大圣在躬君徳夙表龙章日采焕若丽天纳麓賔门道风遐被睿化神行无思不洽狱讼允归天人戴仰屈飞龙之眇辔纡汾阳之逺情运尧心以临亿兆敷舜烈以膺寳命虽中宗之兴殷道宣后之汉徳异世同符千载一揆刑措之业方逺平之基在焉率土含欣懐生戴頼况臣早覆润夙荷恩灵踊跃外畿心不胜庆谨縃民和式流皇泽涂歌里抃载懐鳬藻  

赋增汉班固东都赋曰往者王莽作逆汉祚中缺天人致诛六合相灭故下人号而上诉上帝懐而降监乃致命乎圣皇于是圣皇乃握干符阐坤珍披皇圗稽帝文赫然发愤应若兴云霆击昆阳凭怒雷震遂超大河跨北岳立号髙邑建都河洛绍百王之荒屯因造化之荡涤体元立制继天而作系唐统接汉绪茂育羣生恢复疆宇勲兼乎在昔事勤乎三五岂特方轨并迹纷纶后辟治近古之所务蹈一圣之险易云尔哉且夫建武之元天地革命四海之内更造夫妇肇有父子君臣初建人伦实始斯乃伏羲氏之所以基皇徳也分州土立市朝作舟舆造器械斯乃轩辕氏之所以开帝功也龚行天罚应天顺人斯乃汤武之所以昭王业也迁都改邑有殷宗中兴之则焉即土之中有周成平之制焉不阶尺土一人之柄同符乎髙祖克己复礼以奉终始允恭乎孝文宪章稽古封岱勒成仪炳乎世宗案六经而校徳眇古昔而论功仁圣之事既该而帝王之道备矣至于永平之际重熙而累洽盛三雍之上仪脩衮龙之法服铺鸿藻信景铄世庙正雅乐人神之和允洽羣臣之序既肃乃动大辂遵皇衢省方廵狩躬览万国之有无考声教之所被散皇明以爥幽然后增周旧修洛邑扇巍巍显翼翼光汉京于诸夏总八方而为之极是以皇城之内宫室光眀阙庭神丽奢不可逾俭不能侈于是荐三牺效五牲礼神祗懐百灵觐眀堂临辟雍缉熙宣皇风登灵台考休征俯仰乎乾坤参象乎圣躬目中夏而布徳瞰四裔而棱西荡河源东澹海漘北动幽崖南耀朱垠殊方别区界絶而不邻自孝武之所不征孝宣之所未臣莫不陆詟水栗奔走而来賔遂绥哀牢开永昌春王三朝防同汉京是日也天子受四海之圗籍膺万国之贡珍内抚诸夏外绥百蛮尔乃盛礼兴乐供帐置乎云龙之庭陈百寮而賛羣后究皇仪而展帝容于是庭实千品防酒万钟列金罍班玊觞嘉珍御太牢飨尔乃食举雍彻太师奏乐陈金石布丝竹钟鼓铿鍧管弦焯煜抗五声极六律歌九功舞八佾韶武备泰古毕四间奏徳广所及僸佅兜离罔不具集万乐备百礼暨皇欢浃羣臣醉降烟煴调元气然后撞钟告罢百寮遂退于是皇上覩万方之欢娱又沐浴于膏泽惧其侈心之将萌而怠于东作也乃申旧章下眀诏命有司班宪度昭节俭示太素去后宫之丽饰损乗舆之服御抑工啇之淫业兴农桑之盛务遂令海内弃末而反本背伪而归真女脩织纴男务耕耘器用陶匏服尚素耻纤靡而不服贱竒丽而弗珍捐金于山沈珠于渊于是百姓涤瑕荡秽而镜至清形神寂寞耳目不营嗜欲之源灭亷耻之心生莫不优游而自得玉润而金声是以四海之内学校如林庠序盈门献酬交错爼豆莘莘下舞上歌蹈徳咏仁登降饫宴之礼既毕因相与嗟叹元徳谠言说咸含和而吐气颂曰盛哉乎斯世　唐述圣赋【`阙撰人姓名`】曰臣闻立极着纪之初辟干开厯之始上所以分垂象曜下所以疆括地理惟大人之有作越百代而孤峙飞五位以龙奋腾九万而起曩者炎运将终命去絶四溟波骇八维幅裂羽檄交驰边烽并爇长星夜埽车云朝结莫不望壁垒以靡旗对辕门而乱辙故得百城冰溃千里烟灭固灵命之有在乃慷慨而投袂驱八骏以雷击驭六飞而电逝腾星剑以外倚振云锋而髙彗既后事而先谋亦先胜而后制兵有临而必尅功无往而不济防叶以符兆人神应而合契谅包顼以驾轩实孕皇而育帝足以光烛千祀足以祚隆万世于是戢兵偃武铭功纪勣采三代之逸经刋八方之遗籍捜隐遁于林薮访栖迟于岩石然后调玉律以定时测金仪而考厯符洛下之前验嗣容成之絶迹若夫流惠泽于瀛表被仁风于区外穷八际以来庭逾九译而浃防莫不削袵而崇礼乐觧辫而龙冠带参两曜以齐明混二仪以称大信一人之致感实万方之攸頼圣皇以令叶先甲时惟仲春乃整法驾驭华轮六军雷动万乗星陈临浊河以北睠指清洛而东廵乃升云阙俯天津朝万国礼百神珍賮咸集要荒毕臻夫其地也据三川以设险凭四阙而作固总奔凑于八方测圭影于中度既定于周业亦克昌于汉祚望嵩峦之逦迤临崤坂之回互所以仰叶辰象所以俯清天歩于是凝圣情以逺虑思成败于终古美揖让于有虞壮成功于大禹耻用兵于中冀鄙穷战于丹浦每有违于汝弼恒知失而思补乃命促苑囿散积聚改制度易规矩削侈丽于楼防崇质素于阶宇仁好生而必遂徳无贳而不辅习嘉礼于玊帛和大乐于钟鼓上可以降集羣瑞下可以安懐率土惟圣作之可观实万物而斯覩　顾况髙祖受命造唐赋曰在桓灵之道曀兮本小而末大下陵而上替君臣相失南北歴帝丑隋而命唐纂周汉之鸿裔髙皇生而豁逹大度狥齐弱而能言神光佳气兮烂以氛氲兆白雀兮戴紫云隐隐曈曈兮始乎太原君子得时有如追奔岷峨遵江兮河出昆仑雷砰电掣浩浩浑浑厥波虽雄为海所吞干健而坤顺兮利配干而法坤有何奸豪恃险偷存乃建皇极钟乎厯数革旧新兮式闾封墓走百神以咸秩兮包五岳而作固过蒲津而川后增流兮次霍邑而山灵告路彼尚惨黩兮我寛刑以薄赋陋茅屋乎土阶遵朱干与大辂乃有严更之署环卫钩陈文昌武库玊册韬府兮内八景之真文金盘粲霞兮承九天之清露元圣有作恢法度也厥祖草昩诸夏宗臣蛮酋长从徳如归若王固让而天下可违乎有社稷焉不可阙祀有蒸人焉不可无主是以木曰威仰火曰熛怒辰戌丑未王我唐土神祗叶从筮攸同乃更正朔以刀文为开通告于上下予昧乃徳嘉乃丕绩若将殒于厥躬草艾渠魁兮罔驾英雄拔万姓于汤火兮散三光于昊穹此皇王所以职教化也非天不应非圣不作造我钜唐在夏之兴弼成九服经啓九道荒厥迹之茫茫在周之兴西至流沙东至乐浪重九译乎越裳在汉之盛大夏身毒月支夜郎辰韩之国尽革傍行未若我唐歌其声舞其容十有二部镜立乎中央提封所经声教所被穷天下之琛怪截海外之梯航逾蟠桃而跨弱水兮盖四十万里鸟飞骥骤兮鳞萃乎艅艎凝碧于洞房送白云于帝乡舞破阵于清庙兮准文始与西厢迎气于东郊兮养老于上庠禘祫之礼秬鬯圭瓒兮辟雍眀堂袭蛟鑪之馥馥叠鼍鼓之镗镗羽林孤儿青衿胄子森琳琅以锵锵河山巨防百二盘冈渭水贯都兮来天汉之汤汤浞龙宫而捎国延苑囿而峻墉隍防駞騊駼犀象垂黄附骥之马骨腾肉飞灭没陆梁鷟出女床鶤鸡白鹇孔雀翺翔缩沙碛与江湘休征四塞兮花萼连芳大容挥弦兮子晋吹簧飞亷驰道兮河鼓服箱雍门韩娥流征叩商彻歌钟于未央校羽猎于长杨　垂衣治天下赋【`阙撰人姓名`】曰天睠唐帝恭承永命守无事为至徳彰不言为大令当宁而百蛮自賔垂衣而八极居正当书轨以混合系祖宗而作圣治契无外人羞有为戴北极以定位比南山而不移皇皇焉俨六服以御防烛烛焉虚四聪而听卑备其文火龙回带以如动藏乎用天地成功而不知与区夏再造俾古今同道静以虚襟固其大寳储精而云鬱冠盖恭已而耀生黼藻故能追轩皇蹑陶唐文物周卫家有光飒祥云乎五彩蟠瑞霭于六章岂徒具饰乎领袖亦以权量乎圎方是知垂拱者古之难委裘者圣之防葢与神合宁将智使不然何以酌天心安地纪一家之大无烦车马以廵游九重虽深尽见山川之疆理形神不拘清浄为徒体安以一袭道洽于三无俟时不在于颠倒致美何伤乎曵娄于时天净泰阶城开外户应星精以列将动岳神而生辅楚制者分阃而守封缝掖者坐帷而论古纩未周而如挟衮有阙而咸补宋吕大钧天下为一家赋曰古之所谓天下为一家  

者尽日月所照以度地极舟车所至以画疆以八荒之际为藩卫以九州之限为垣墙列国则羣子之舎王畿则主人之堂凡民之贤而不可逺者皆我之父兄保傅愚而不可弃者皆我之幼稚获经理其财乃上所以养下之道分责之事乃下所以事上之常贸迁有无而不知彼我之实损益上下而不辨公私之藏大矣哉外无异人旁无四邻无寇贼可御无闾里可亲一人之生喜如似续之庆一人之死哀若功缌之伦一人作非不可不媿亦我族之丑一人失所不可不闵亦吾家之贫尊贤下不肖则父教之义嘉善矜不能则母鞠之仁朝觐防同则幼者之定省承禀廵守聘问则长者之教督抚存曲防遏籴以幸其灾纵谍用间以乗其失乖暌有甚于防墙鬭狠不离于同室迨至秦政以强自吞推所不爱以残自昏斧斤亲刃其九族涂炭自隳其一门兴阡陌而废井田则委货财于盗贼之手置郡县而罢封建则托妇子于羁旅之屯贫富不均几臣仆其昆弟茍简不省皆土苴其子孙自汉以来终亦不复虽有王侯而不得辄预其政虽有守令而不得乆安其禄譬之锦衣玉食纵无所用之子雕车良马委不善御之仆门庭虽存亦何足以统制闺门无法则何缘而雍睦豪强日横而略无鞭扑之制单弱日困而不识襁褓之鞠岂天理之固然实人谋之不足　司马光交趾献竒兽赋曰皇帝御天下三十有六载化洽于人徳通于神迩无不协逺无不臻粤有交趾来献麒麟于是羣公卿士百僚庶尹俨然垂绅荐笏旅进而称曰陛下功冠古化侔仪极共承神祗严奉宗稷纯孝烝烝小心翼翼出入起居不忘于训典进退周旋必咨于轨则体文王之卑服遵大禹之菲食宫室观台无砻刻之华舆马器用无珠玉之饰游必备于法驾燕不废于朝夕此皆帝王所不能为陛下行之尚不忘于怵惕是以方内乂宁黎民滋殖垂髫之童耳皆习于诗礼戴白之叟目不睹夫金革至于根着浮流跂行喙息无不翔舞太和涵濡茂泽此殊俗所以响臻灵兽所以来格虽汉室之初黒鹇贡于絶徼周家之隆白雉通于重译殆不足方也臣等谓宜命协律播之声歌诏太史编之简防以发挥不世之洪休张大无伦之丕绩不亦伟乎皇帝乃穆然深思愀然不怡曰吾闻古圣人之治天下也正心以为本脩身以为基闺门睦而四海率服朝众和而羣生悦随故务其近不务其逺急其大不急其微今虽康未能复汉唐之宇俗虽阜未能追尧舜之时况物尚疵疠而民犹怨咨朕何敢以未治而忘乱未安而忘危享四方之献当三灵之厘皇帝于是御棫朴之篇观大畜之繇延黄发之儒显岩穴之秀善有可旌无间于幽逺言有可采不弃于微陋位匪徳而不升官无能而不授使稷契居左臯夔立右伊吕在前周召侍后相与讲经艺之渊原览皇王之骤求大化之所未孚访惠泽之所未究兴民之利若疗夫饥渇除民之害若忧夫疾疚赐予简而功无所遗刑罚清而奸无所漏浮费省而物不屈于求湏苛役蠲而农不妨于耘耨使之夏有葛而冬有裘居有仓而行有糗丝纩之饶足以养其老甘脆之余足以慈其幼地不加广而百姓足赋不加多而县官富道涂之人耻争而喜让闾阎之俗弃漓而归厚户知礼义之方人享期颐之夀然后旃裘之长顿颡而詟服祝发之渠回面而奔走靡不投利兵而袭冠带焚僭服而请印绶于是三光澄清万灵敷佑风雨时若百稼丰茂休气充塞殊祥辐辏甘露霡霂于林薄醴泉觱沸于嵌窦华平罗植于阶戺朱草丛生于庭霤鳯凰长离骈枝而结巢黄龙驺虞羣友而为畜  

诗增唐太宗幸武功庆善宫诗曰夀丘唯旧迹丰邑乃前基粤予承累圣县弧亦在兹弱龄逢运改提剑鬱匡时指麾八荒定懐柔万国梯山咸入款驾海亦来思单于陪武帐日逐卫文螭端扆朝四岳无为任百司霜节眀秋景轻冰结水湄芸黄遍原隰禾颍积京坻共乐还乡宴欢此大风诗　又执契静三边诗曰执契静三边持衡临万姓玊彩辉闗烛金华流日镜无为宇宙清有美璇玑正皎佩星连景飘衣云结庆戢戈荣十徳升文辉九功烟波澄旧碧尘火息前红霜野韬莲剑闗城罢月弓钱缀榆天合新城栁塞空花消葱岭雪縠尽流沙雾秋驾转兢懐春冰弥轸虑书絶龙庭羽烽休鳯穴戍衣宵寝二难食旰飱三惧翦暴兴先废除凶存昔亡圎葢归天壤方舆入地荒乳海池京邑防河沼帝乡躬脩思励已抚俗媿时康元首伫盐梅股肱唯辅弼羽贤崆岭四翼圣襄城七浇俗庶反淳替文聊就质已知隆至道共欢区宇一　许敬宗奉和执契静三边诗曰元塞隔隂戎朱光分昩谷地游穷北际云崖尽西陆星次絶轩台风衢乖禹服寰区无所外天覆今咸育窜苖犹有孽戮自贻辜网疎妖鲵漏盘薮怪禽逋髯飞尚假息乳视暂稽诛干灵振玊弩神略运璇枢日扇廓游氛天陈清华野升暄光西夜驰恩溢东泻挥袂尽昆炎开闗纳流赭锦轺凌右地华缨羁大夏清台映罗叶元沚控瑶池鹿输珍贶树羽响来仪辍肴观化雨栖籞萃条支薫风交阆阙就日泛蒙漪充庭延饮至绚简敷春藻迎姜已创圗命力方论道昔托游河乗再备商山皓欣逢徳化流思效登封草　苏味道奉和受圗温洛诗曰緑绮膺河检青坛俯洛濵天旋俄制跸孝享属严禋陟配光三祖懐柔洎百神雾开中道日雪敛属车尘预奉咸英奏长歌亿万春　牛凤及奉和受图温洛诗曰八神承玉辇六羽警瑶溪戒道伊川北通津涧水西御圗开洛匮刻石与天齐瑞日波中上仙禽雾里低微臣矫弱翮抃舞接鸾鹥　陈子昂皇帝上礼抚事述懐诗曰大君忘自我应运居紫宸揖让期明辟讴歌且顺人轩宫帝圗盛皇极礼容申南面朝万国东堂防百神云陛旗常满天庭玊帛陈钟石和睿思雷雨被深仁承平信娱乐王业本艰辛愿罢瑶池宴来观农扈春卑宫昭夏徳尊老睦尧亲微臣敢拜手歌舞颂惟新　李峤皇帝上礼抚事述懐诗曰配极辉光逺承天顾托隆圗济多难脱履归成功圣道昭永锡邕言让在躬还推万方重咸仰四门聪恭已忘自逸因人体至公垂旒沧海晏觧网法星空云散天五色春来日再中称觞合缨弁率舞应丝桐凯乐深居镐传歌盛饮丰小臣滥簪笔无以颂唐风　又奉和拜洛应制诗曰七萃鸾舆动千年瑞检开文如出圗似鳯衔来殷荐三神享明禋万国陪周旗黄鸟集汉幄紫云回日暮钩陈转清歌上帝台　卢纶皇帝圣感词四首曰提剑云雷动垂衣日月明禁花呈瑞色国老见星精发棹鱼先跃窥巢鸟不惊山呼一万嵗直入九重城　天衣五鳯彩御马六龙文雨露清驰道风雷翊上军髙旌花外转行漏乐前闻时见金鞭举空中指瑞云　妙算干戈止神谋宇宙清两阶文物盛七徳武功成校猎长杨苑屯军细栁营归来献明主歌舞溢春城　天乐下天中云屏俨在空铅黄艶河汉笑语合笙镛已见长随凤仍闻不射熊君王亲试舞阊阖静无风　杨巨源春日奉献圣夀无疆词十首曰文物京华盛讴謡国康瑶池供夀酒银汉洒宸章灵雨含防阙雷霆肃万方代推仙祚逺春共圣恩长凤扆临花暖龙鑪旁日香遥知千万嵗天意奉君王鸳鹭彤庭际轩车绮陌前九城多好乐万井半祥烟人醉逢尧酒莺啼答舜弦花明御沟水香暖禁城天赐宴文逾盛征欢物更妍无穷艶阳月长奉太平年　云陛临黄道天门在碧虚太明含睿藻元气抱宸居戈偃征苖后诗传宴镐初年华富仙苑时哲满公车化入絪緼大恩垂涣汗余悠然万方静风俗揖华胥　玉满飘青璅金铺丽紫宸云山九门曙天地一家春瑞霭方呈赏暄风本配仁岩廊开凤翼水殿压鼇身文雅逢明主欢娱及贱臣年年未央阙恩共物华新　垂拱乾坤正欢心品同紫烟含北极元泽付东风珠缀留晴景金茎直晓空发生资盛徳交泰让全功间气登三事祥光啓四聪遐荒似川水天外一朝宗　代是文明昼春当宴喜时鑪烟添栁重宫漏出花迟汉典方寛律周官正采诗碧霄传鳯吹红旭在龙旗造化膺神契阳和沃圣思无因随百兽率舞奉丹墀　睿徳符元化芳情翊太和日轮皇鉴逺天仗圣朝多曙色含金榜晴光转玊珂中宫陈广乐元老进赓歌莲叶看上桐花识凤过小臣空击壤沧海是恩波　物象朝髙殿簪裾溢上京春当九衢好天向万方明乐报箫韶发杯看沆瀣生芙蓉丹阙暖杨栁玊楼晴阊阖开中禁衣裳俨太清南山同圣夀长对凤凰城　日上苍龙阙香含紫禁林晴光五云叠春色九重深赏叶元和徳文垂雅颂音景云随御辇颢气在宸襟永保无疆夀长懐不战心圣朝多庆赐琼树粉墙隂　化洽生成遂功宣动植知瑞凝三秀草春入万年枝凤掖嘉言进鸳行佳气随仗临丹地近衣对碧山垂渥泽方柔逺聪明本聼卑愿同东观士长对汉威仪　杜甫行次昭陵诗曰旧俗疲庸主羣雄问独夫谶归龙凤质威定虎狼都天属尊尧典神功协禹谟风云随絶足日月继髙衢文物多师古朝廷半老儒直词宁戮辱贤路不﨑岖往者灾犹降苍生喘未苏指挥安率土荡涤抚洪鑪壮士悲陵邑幽人拜湖玊衣晨自举鐡马汗常趋松柏瞻虚殿尘沙立暝途寂寥开国日流恨满山隅　又重经昭陵诗曰草昧英雄起讴歌厯数归风尘三尺剑社稷一戎衣翼亮贞文徳丕承戢武威圣圗天广大宗祀日光辉陵寝盘空曲熊罴守翠微再窥松柏路还见五云飞　薛逢宣政殿前陪位观册宪宗皇帝尊号诗曰楼头钟鼓逓相催曙色当衙晓仗开孔雀扇分香案出衮龙衣动寳函来金泥照耀传中防玊节从容引上台盛礼永尊徽号毕圣慈南面不胜哀　陈陶皇帝击壤歌诗曰百六承尧绪艰难土运昌太虚横彗孛中野鬭豺狼帝曰更吾嗣时哉忆圣唐英星垂将校神岳诞忠良链石医元气屠鼇正昊苍埽原铺一徳驱祲立三光大道重苏息真风再发芟逾旧迹神圣掩前王郊酒酣寥廓鸿恩受渺茫地圗出天诰凤衔将杂贡来山峙羣入雁行紫泥捜海岱鸿笔富岩廊鹰象敷宸极寰瀛作瑞坊泥丸封八表金镜照中央构殿符麟趾开藩表凤翔鸾舆亲稼穑朱幌务蚕桑戎羯输天马灵仙侍玉房宫仪水搜甲门卫绿沈枪陶铸超三古车书混万方时廵望虞舜搜狩法殷汤化合讴謡满年丰蜮藏政源归牧马公法付神羊寳无灵应金瓯肻破伤封山昭茂绩祠法答嘉祥在昔宫闱僭仍罹羿浞殃牝鸡何譀防猘犬漫劻勷苖祷三灵怒桓偷九族亡鲸鲵寻挂网魑魅旋投荒松柏霜逾翠芝兰露更香圣谟流祚逺仙系发源长岛屿征徭薄漪澜泛稻凉鳬鱼餍餐啖荷薜足衣裳寤寐华胥国嬉游太素乡鹰鹯飞接翼忠孝住连墙有叟能调无媒隐钓璜乾坤资识量江海入文章野鹤思蓬阙山麋忆庙堂泥沙空淬砺星斗屡低昂厯草何因见衢罇岂暂忘终随嘉橘赋霄汉谒羲皇　李百药谒汉庙诗曰纂尧灵命啓灭楚閠余终飞名膺帝箓泛迹韫神功瑞气朝浮砀祥符夜告丰抑驾人杰咤叱掩时雄缔搆三灵改经纶五纬同干戈革宇内声教尽寰中运谢年逾逺魂归道未穷碑留故邑抗殿表祠宫沐兰祈泗上谒帝动深衷英威宿如在文物杳成空竹皮聚寒径枌社落霜丛萧索隂云晩长川起大风　刘希夷谒汉世祖庙诗曰舂陵气初发渐台首未传列营百万众持国十八年运开朱旗后道合赤符先宛城剑鸣匣昆阳镝应犷兽血涂地巨人声沸天长驱过北赵短兵出南燕太守迎门外王郎死道边升坛九成陌端拱千秋田朝廷方雀跃剑佩几聫翩至徳刑四海神仪翳九泉宗子行旧邑恭闻清庙篇君容穆而圣臣像俨犹贤攒木承危柱疎萝拄朽椽祠庭巢鸟啄祭器网虫缘懐古江山在惟新厯数迁空余今夜月常似旧时悬　宋尹洙皇雅十首曰天监下民乱靡有定甚武且仁祚厥真圣仁实懐徕武以执竞匪防匪刘拯我大命自昔外禅月经日营令以挟制政以隂倾帝初治兵志勤于征奄受神器匪谋而成淮潞弗防卒汚叛迹戎辂戒严皇威有赫彼寇诖民吾勇其百殄厥渠魁贷其反侧帝朝法宫左右宗公忮夫悍士以雍以容尔居尔室尔工尔农既息既养惟天子功　主用西师岷梁弗賔匪曰固实交晋人予训予誓合我将臣正厥有罪无庸伤民矫矫虎士载摧其壁吁嗟孟侯亦果其防迎师而降靡抗锋镝岂独身谋完是宗国蜀都既平将臣失律此众悍骄彼民危栗当涂叫呶合万为一匪懐则威帝心是恤帝曰将臣予嘉乃庸废命毒民尔弗有终典用疑惟罪惟功靡殛而削协于厥中帝曰孟侯受封于楚淑旂雕戈备物异数俾尔族姻及乃文武服乃王庭靡不有序蜀民歌呼天子威灵保我者封暴我者刑匪功是和匪弱是陵天子惠民谁敢不承　耆武定功时惟二方淮服其义南海遂荒孰孱而盭孰暴而猖自底不譓乃终灭亡帝戒二俘同即尔诛惟民无辜休息是圗时其辑矣宁威独夫帝嗟污乆罹于兵或暴下以征或敷虐以刑予命中典协于国经民服徳音室家以宁　帝懐永圗治古是宪四方守臣惟屏惟翰在昔艰难弗惠训典跨都连城髙牙以建有土有民肆乃征缮以息以容终焉叛换凡今帅臣狃厥闻见匪革乱原曷清多难帝告庶式是典彛元侯显父戚臣宗支正乃封圻予一人是毗凡曰附城罔尔俾之畜兵厚赋靡尔得私毋凶而国作福作威天子有命畴敢不祗子孙承承唯万世规　冀州之疆粤惟大卤俗忮而专地扼而固协比幽都荡摇圉三垂既凶威弗沮帝御六师百万虎翦其附庸至于城下锋镝始交梯冲如舞蠢尔孱王请附降虏我士奋愿究吾武皇帝曰吁念彼黎庶匪鲸匪鲵复为王士晋郊既平九区以宁陈功太庙告假威灵在昔武王于商观兵惟我艺祖亦勤于征匪贷晋罪俟作贯盈圣作圣继巍巍相承皇矣二后功莫与京帝籍于郊典仪具陈务农以训供祀以勤祀在于诚  

匪勤于人训农以实匪训以文帝谨二物乃躬乃亲公侯卿士暨厥庶民千甸有制饬哉惟寅帝赉髙年式宴且喜种种黄髪族丘而议我生艰难暴乱以继耳狃金鼓目狎戎器皇其我圗新讲农事有子有孙力田孝悌鼓舞至仁薰焉如醉　帝咨庶工畴其辅予俊乂以登厥劳乃圗匪忘旧勲匪贤勿俞巍巍衮台盛徳以居任贤伊何昌言是庸勉告尔猷罔恤乃躬岂无狈辞怫逆于衷予不尔疵尔无面从始时从官戎容今帝左右儒冠煌煌朝廷以尊文物典章得人之盛奕世重光帝制万罔有弗賔蛮戎狄羁而勿臣威格三方  

稽颡献珍单于革心愿交使人帝谋公卿列侯庶校咸曰彼心暴戾隂狡既扰我疆复利吾寳无若励兵袭其还道皇曰有众予实念兹战无必胜矧其归师借曰大获畴能尽之益俾余丑毒无朔陲乃俞其盟北州以绥在汉世宗威北戎暴农算商经用弗充中土震骚汉南始空降及后世犹称厥功初穆圣考徳无与偕匪勤于兵北人遂来逮是三纪逺俗以懐生民休息呜呼仁哉　帝仁于眀刑在位者以寛恤为治焉皇底其治钦哉惟刑在疑而宥罔察为眀爱怒弗肆孰为重轻毋一弗辜惟典之平前世理官倚法以刻匪彼为仇葢曰任职令之蔽狱务正其辟鉴于前人繄我仁徳皇徳在仁寖而成风公侯卿士靡不率从麛卵萌生咸保厥终不鄙不天乐哉融融　噫太平无象兮世乌得而知维盛徳可迹兮其封祀之仪东岱宗兮西汾脽礼上帝兮賔地祗皇有征兮吾民以嬉皇有祈兮吾民是私天敷佑兮惟皇之厘永世亿宁兮无疆之基　范仲淹尧庙诗曰千古如天日巍巍与善功禹终平洚水舜亦致薰风江海生灵外乾坤揖让中乡人不知此箫鼓谢年丰黄庭坚神宗皇帝诗曰文思昭日月神武用雷霆制作深垂统忧勤减梦龄孙谋开二圣永命对三灵今代谁班马能书汗简青　钓筑贤辅天人与圣能辉光唐六典度越汉中兴百世神宗庙千秋永裕陵帝乡无马迹空望白云乗　邵雍观盛化诗曰纷纷五代乱离间一旦云开复见天草木百年新雨露车书万里旧山川寻常巷陌犹簪绂取次园林亦管弦人老太平春未老莺花无害日髙眠　元郝经开平新宫诗曰日月旋天葢星辰合斗枢光腾掌内铁气绕泽中蒲金帛羞重赐弓刀奋一呼真人翔灞上天马出余吾尺棰初开辟羣雄竞走趋无劳为更举乗胜即长驱蹴蹋千年雪骁腾万里驹长城冲忽断弱水饮先枯肃杀威灵盛驱除运防俱华尘澒洞天地血糢糊地尽诸蕃外兵穷两海隅九州皆瓦砾万国一榛芜谁与重休息徒为妄骇吁治平湏化日杀伐岂良圗圣子曾当璧神孙防握符鐡山深蕴玉瀚海特生珠厯数终当在讴歌信不诬欲成仁义俗先定帝王都畿甸临中国河山拥奥区燕云雄地势辽碣壮天衢峻岭蟠沙碛重门限扼狐侵淫冠带近参错土风殊翠拥和龙栁黄飞盛乐榆岐山鸣鸑鷟冀野牧騊駼风入松杉劲霜涵水草穹庐罢迁徙瓯脱省勤劬阶土遵尧典卑宫协禹谟既能避风雨何用饰金朱栋宇雄新造城隍屹力扶建瓴增壮观定见规模五让登皇极羣生赐大酺还闻却走马即见弛威弧简防询前代弓旌聘老儒恢回一气徼幸絶多途雷雨施厐泽乾坤洗旧污直为提赤子遂使出洪鑪逺徼收疲薾穷边罢转输江壖遗鄂岳石窟弃巴渝刀槊存残骨膏梁换毒痡却令逢有道免使叫无辜契阔还同室鳏惸得字孤八荒皆夀域六合极欢娱白叟休垂泣苍生获再苏只知期用夏更拟论平吴旭日冰天透仁君雪国无终能到周汉亦足致唐虞遇主得知已逢时合舎躯弭兵通信誓奉诏敢踟蹰顿觉心田豁还将肝纸刳行行重回首瑞气满闉阇　明宣宗章皇帝述祖徳诗曰恭惟我仁祖躬备大圣徳天性禀纯粹温防而允塞笃志在仁义兼亦贵稼穑寳玉之所藏山川被光泽　维时属遘屯亩之自适进退与道俱玉徳懐贞白皇天鉴昭晰寳命所繇锡笃生太祖圣配天立人极　海内如沸土壤分割折苍生靡怙恃俛伏毙毒螫仗剑起濠梁奉天拯焚溺再驾定东南一举下西北旷哉六合内腥秽悉荡涤三光复宣朗五典重脩饬  

逺齐尧舜功近过汤武绩遂令普天下休飬乐生息太宗削奸回维统奠宗祏圣文既炳焕神武尤赫奕贤才尽登用秉徳各脩职庶承覆载贡献来九译　昭考抚盈成至仁隐恻民安视如伤恭己临万国继志与述事夙夜懐兢惕皇风益清穆皇道弥正直　正本所自隆仁祖实启廸祥源深且广天派肆洋溢圣神绍传序茂衍万世厯造商本元王兴周美后稷　兹予嗣鸿业时几谨申饬四圣赫在天悠乆贻法式保佑頼深眷荷媿余力稽首陈咏歌庶用示无斁　刘基圣人出诗曰圣人出临万方赤若白日登扶桑隂灵韬精星灭芒羣氛辟易归大荒晻暧寒谷熙春阳枯根发茁畅幽藏潜鱼跃波谷鸟翔花明草暖青天长圣人夀北斗轩辕调气北辰居中环列宿八方应律九歌奏圎方交格神灵辏圣人出阳道开亿万年歌康哉　又谒夏王庙有感诗曰一片宫垣粉雘新前王陵庙在松筠玊书金简归天地贝叶昙花诧神沧海波涛纡职贡山川草木望时巡苖顽未狎虞阶舞空使忠良泪满巾李东阳孝宗皇帝诗曰恭已同虞帝祗台比夏王内廷无女谒外囿絶禽荒富有天和养终期厯数长彼苍何弗吊民物共摧伤　圣道通三极王言似六经面开天日表书作虎龙形国忧方剧华胥梦不醒万年金匮在遗训炳丹青　鹤发承顔日龙楼问寝晨两宫同奉飬九庙极精禋孝可通金石诚能动神徽称髙万代垂宪及千春　畆苍生念闾阎白屋情览章时昃日露祷必深更嵗旱忧疑狱天寒悯戍兵尚遗寛防诏朝野共吞声　极意穷幽隐虚懐仰治平近臣常造膝阁老不呼名道合君臣义防深父子情化机元不偶天意竟何成　玊几终宵坐彤闱彻晓通孙谋思祖训家教托储宫天语丁宁际龙顔髣像中此身真隔世地下傥相从　海宇熙平日乾坤梦幻间虹流始华渚龙卧已桥山尧荚惊新换湘筠忆旧斑翠华天上去无路可追攀　灵驾归何处茂陵西更西日轮埋地轴云路隔天梯月迥鸣銮静山围簇仗齐元宫松柏里瞻望转凄迷又重谒孝陵有述诗曰龙虎诸山防车书万国同星  

环斗极王气绕江东地涌神宫出桥分御水通丹炉晨隐雾石马夜嘶风日月无私照乾坤仰圣功十年瞻望地云鬱葱葱　又孝宗皇帝挽歌曰北阙南都象镐丰我皇身自际时雍秖因龙种如髙帝何止虬髯似太宗草木有情皆长飬乾坤无地不包容因思二十年前事长蹑仙班侍九重　圣朝偃武脩文日共道王言似六经宋史重施新衮钺孔庭增饰旧笾铏垂衣共仰升龙象赐墨皆成翥凤形回首茂陵松柏树春来还向裕陵青　薛蕙圣驾回诗曰西北皇旅东南归帝京山驱八骏下海泛六龙行后车环外卫前驷集神坰支兵连四校中坚屯九营绛气曵朱竿青云生翠旌铙歌彩吹激行漏玉鸾鸣入觐万国至清宫羣后迎金貂杂流景圭璧委繁星录功对五帝合符朝百灵俯窥地纽正仰瞻天柱平郊禋方展义升封将告成祈招美王度长謡诵休明  

## 御定渊鉴类函卷四十七

帝王部八【`符命`】  

符命一  

原春秋潜潭巴曰里社鸣此里有圣人其呴则百姓归之　春秋孔演图曰天子皆五帝之精寳各有题序以次运相据起必有神灵符纪使开阶立遂　河图挺佐辅曰黄帝修德立义天下大治乃召天老而问焉余梦见两龙挺白图以授余于河之都天老曰河出龙图雒出书纪帝录列圣人之姓号兴谋治太平然后凤皇防之今凤皇以下三百六十日矣天其受帝图乎黄帝乃祓斋七日至于翠妫之川大鲈鱼折溜而至乃与天老迎之五色毕具鱼泛白图兰叶朱文以授黄帝名曰录图　尚书中曰帝尧即政荣光出河休气四塞龙马衔甲赤文緑字甲姒背五色有列星之分斗政之度帝王纪录兴亡之数　増又曰朕率羣臣沈璧于洛  

河俟于下稷赤光起元负书出赤文緑字　帝王世纪曰尧佐帝挚受封于唐年二十而登帝位以火承木景星曜于天甘露降于地朱草生于郊凤皇止于庭宋志曰尧在位七十年将以天下禅舜乃防斋修坛于河雒率舜等升首山遵河渚有五老游焉盖五星之精也相谓曰河图将来告帝以期知我者重瞳黄姚视五老飞为流星上入昴　原雒书灵凖听曰舜受终凤皇仪黄龙感朱草生蓂荚孳西王母授益地图【`西王毋得益地之图以献`】　干寳搜神记虞舜耕于厯山得玉厯于河际之岩舜知天命在己体道不倦　増宋志曰夏道将兴青龙止于郊祝融降于崇山　原帝王世纪禹父既放降在匹庶有圣徳梦日洗于河西四岳师举之舜进之尧尚书璇玑钤曰禹开龙门导积石元圭出刻曰延喜玉受徳天赐佩　増河图曰禹治水功大天帝以寳文大字赐禹佩之以渡北海弱水之滩　洪范曰天锡禹洪范九畴彛伦攸叙　原尚书中曰臣观河伯靣长人首鱼身出水曰吾河精也授臣河图　隋巢子曰昔三苖大乱天命夏禹于元宫有大神人靣鸟身降而福之司禄益富而国家实司命益年而民不天四方归之禹乃克三苗而神民不违　墨子曰夏桀时天乃命汤于宫有神来告曰夏徳大乱徃攻之予必使汝大戡之尚书中曰天乙在亳诸邻国襁归徳东观乎雒  

降三分璧黄鱼双跃出济于坛化为黒玉赤勒曰元精天乙受神福伐桀克　春秋元命苞曰殷纣之时五星聚于房房者苍神之精周据而兴　増竹书曰初黄帝之世谶言曰西伯为王期在甲子昌制命发行诛旦行道及公刘之后十三世而生季厯季厯三十年飞龙盈于殷之牧野此盖圣人在下位将起之符也子昌为西伯作邑于丰文王之妃曰太姒梦商庭生棘太子发植梓树于阙间化为松柏棫柞以告文王文王币率羣臣与发并拜告梦季秋之甲子赤爵衔书及丰置于昌戸昌拜稽首受其文要曰姬昌苍帝子亡殷者纣【`又按尚书帝命验曰季秋之甲子赤爵衔丹书入于丰止于昌户其书曰敬胜怠者吉怠胜敬者灭义胜欲者从欲胜义者凶凡事不强则枉不敬则不正枉者废灭敬者万世以仁得之以仁守之其量百世以不仁得之以仁守之其量十世以不仁得之以不仁守之不及其世`】　原琴操曰受命者谓文王受天命而王文王以纣时为岐侯躬修道徳执行仁义百姓亲附是时纣为无道刳胎斮渉废壊仁人天统易运诸侯瓦觧皆归文王其后有凤皇衔书扵文王之郊文王曰殷帝无道虐乱天下皇命已移不得复久乃作凤皇之歌其章曰翼翼翔翔彼鸾皇兮衔书来游以命昌兮瞻天案图殷将亡兮苍苍昊天始有萌兮神连精合谋于房兮　尚书中曰吕尚钓磻谿得玉璜刻曰姬受命吕佐旌【`旌理也`】　吕氏春秋曰周文王时见大赤乌衔书集于周社文王曰火气胜故其色上赤　墨子曰商王纣时周武王见三神曰予既沈渎殷纣于酒徳矣汝徃攻之予必使汝大戡之　又曰赤乌衔珪降周之岐社曰命周文王伐殷有国河出录图地出乗黄天锡武王黄鸟之旗　増宋志曰武王伐纣渡孟津中流白鱼入王舟王俯取鱼长三尺目下有赤文成字言纣可伐燔鱼以告天有火自天止于王屋流为赤乌乌衔谷焉谷者纪后稷之徳火者燔鱼以告天天火流下应以吉也　原周语内史过曰昔夏之兴也夜融降于崇山其亡也回禄信于聆隧商之兴也梼杌次于丕山其亡也夷羊在牧周之兴也鸑鷟鸣于岐山其衰也杜伯射王于鄗是皆神明之志者也　琴操曰鲁哀公十四年西狩薪者获麟击之伤其左足将以示孔子孔子道与相逢见俛而泣抱麟曰尔孰为来哉孰为来哉反袂拭面仰视其人龙顔日角夫子奉麟之口湏臾吐三卷图一为赤伏刘季兴为王二为周灭夫子将终三为汉制造作考经夫子还谓子夏曰新主将兴其人如得麟者尚书帝命验曰东南纷纷注精纪昌光出轸已图之郑康成注曰谓刘氏也谓火精当起翼轸之野　尚书考灵曜曰河图子提期地留赤用藏龙吐珠郑康成注曰河图子刘氏而提起也珠寳物喻道也赤汉当用天之秘道故河龙吐之　増帝王世纪曰太上皇之妃曰媪是为昭灵后名含始游于洛地有玊鸡衔赤珠出刻曰玊英吞此者王含始吞之生邦字季　原史记曰高祖被酒夜经丰西泽中令一人行前行前者还报曰前有大蛇当径高祖乃前防劔斩蛇蛇分为两道开后人来至蛇所有一老妪夜哭问之妪曰吾子白帝子化为蛇当道今为赤帝子斩之因忽不见秦始皇帝常曰东南有天子气于是东逰髙祖隠扵芒砀山泽间吕后与人俱求常得之髙祖怪问吕后吕后曰季所在山居常有云气故徃常得季　又曰范増说项羽曰沛公居东贪于财货好美姬今入关财货无所取妇女无所幸此其志不在小吾令人望气皆为龙虎成五采此天子气也汉书曰髙祖元年冬十月五星聚于东井从嵗星也  

【`东井秦分野汉以义取天下之应也`】　増拾遗记曰汉太上皇微时逰山泽间有冶铸曰若得腰间佩刀杂冶中即成神器可以克天下昴星精为辅可以歼三太上皇曰此物名匕首遂解投烟焰中及劔成授上皇上皇以赐髙祖乃歼三宅天下钩命决云萧何昴星精项羽陈胜呉广为三　原汉书曰昭帝时上林栁树断卧地一朝起立生枝叶有虫食其叶成文字曰公孙病已立　又曰昌邑王问社有枯树复生枝叶眭孟以为木下民象当有废改之象公孙氏从民间受命为天子者后宣帝立帝本名病已　増捜神记曰秦文公时陈仓人猎得兽若彘不知名牵以献之逢二童子童子曰此名为媦常在地中食死人脑即欲杀之拍捶其首媦亦语曰二童子名陈寳得雄者王得雌者覇陈仓人乃逐二童子化为雉雌上陈仓北坂为石秦祠之雄者飞至南阳其后光武兴焉　后汉书曰初哀帝时夏贺良上言汉家厯运中衰当再受命于是改号太初元年及王莽篡位忌恶刘氏以钱文有金刀故改为货泉或以货泉字文为白水真人后望气者苏伯阿遥见舂陵郭唶曰气佳哉郁郁葱葱然初道士西门君惠李守等亦云刘秀当为天子　原东观汉记曰光武帝夜生时有赤光室中尽明皇考异之使卜者王长卜之长曰此善事不可言是嵗有嘉禾生一茎九穗长大于凡禾县界大丰熟因名上曰秀　又曰光武从邯郸避王郎兵至滹沱河导吏还言河水流澌无船不可渡左右皆惶畏为王郎所及上命王覇前徃视之实然覇念还言恐惊众虽不可渡且临水止尚可为阻即白曰冰坚可渡士众大喜上大笑曰果妄言也叱至河流澌冰合可履强以嚢盛沙布冰上乃渡渡未毕数车而冰防也　又曰上归旧庐望见庐南有火光以为人持火呼之光遂赫然属天有顷不见上异之　又曰诸将请上尊号初王莽时上与伯叔及姊聓邓晨穰人蔡少公坐语少公道谶言刘秀当为天子或曰是国师刘子骏也上戱曰何由知非仆也坐者皆大笑时传闻赤伏符不见文章军中所上未信到鄗上所与长安同舍诸生彊华自长安奉赤伏符诣鄗与上防羣臣复伏固请乃命有司设坛于鄗之千嵗亭六月即皇帝位【`按赤伏符曰刘秀发兵捕不道四夷云集龙鬭于野四七之际火为主注云赤伏符名汉徳尚火赤火色伏藏也四夷云集龙鬭于野羣雄角力也四七二十八也髙祖至光武合二百二十八年也一说光武以二十八嵗起兵`】　魏志曰桓帝时有黄星见于楚宋之分辽东殷馗善天文言后五十嵗当有真人起于梁沛之间其锋不可当至是凡五十年而太祖破袁绍天下莫敌矣　呉录曰孙坚墓上数有光如云气五色上属天下蔓延数里父老相谓曰此非凡气孙氏其兴乎吴书曰孙坚母懐妊梦肠绕吴阊门孙策母懐策梦  

月入懐懐孙权梦日入懐　武昌记曰孙权猎于樊山见一姥问猎何得荅曰止得一豹姥曰何不竖其尾忽然不见因为立樊姥庙　魏氏春秋曰明帝青龙三年张掖郡删丹县金山元川溢涌寳石图状象灵立于川西有石马七其一仙人之其一覊绊之其五有形而不善成有玊匣开葢于前上有玊字玉玦二玉璜一又有麒麟在东凤皇在南白虎在西牺牛在北马自中布列有字曰大纣曹金但取之此司马氏革运之徴増宋书曰吴之未亡也吴郡临平湖一旦自开湖邉  

得石函中有小青石刻作皇帝字旧言临平湖塞天下乱开则天下太平呉人以为祥俄而吴灭后元帝兴于江左呉亡后蒋山上常有紫云术者曰江东犹有帝王气　宋书曰晋武帝咸宁元年大风吹帝社树折有青气出社中占者以谓东筦有天子气时琅邪武王伷封东筦伷元帝祖也　原荣绪晋书曰王廙为鄱阳太守有枯樟树更生王敦表劝进中宗曰皓兽应瑞而来臻樟树久枯而更荣　孙盛晋阳秋曰秦始皇时望气者言五百年后金陵之地有天子气　又曰太安中嵗镇辰太白四星聚于牛女之间后中宗即位于州也又曰太安中童謡曰五马浮渡江一马化为龙永嘉  

大乱王室沦覆惟琅邪西阳汝南南顿彭城五王获济至是中宗登阼先是五铎见于晋陵若合符契　豫章记曰松阳门内有大梓树大四十五围举树尽枯死永嘉中一旦复更荣茂大兴中元皇帝果继大业庾仲初扬都赋所云瘣木荟于豫章郭璞南郊赋云獘梓擢秀于祖邑也宣帝祖为豫章太守故云祖邑也　増洞林记曰晋中宗为丞相时有鸡雏者而雀飞集其背驱而复来如此再三占者云鸡者酉酉者金火雀变而来赴即王践阼之象也　又曰元帝时三雀共登一雄鸡背三入安东防占者以为当进三爵为天子　晋元帝永嘉初有玊册见于长安白玉麒麟神玺出于江宁其文曰长寿万年　晋书曰孝武帝始四嵗时哀帝兴宁三年五月庐陵西昌县修明家有僵栗树是日忽复起生及得位嗣统识者曰西昌修明之祥帝讳实应之矣广古今五行记曰晋安帝时冀州释法称将死告其  

弟子普严曰嵩山神告我江东有刘将军汉家苗裔当受天命吾以璧三十二枚并镇金一饼与之刘氏卜世之数也严告同学法义法义以义熈十三年于嵩庙石坛下得玊璧三十二枚三十二者二三十也宋有天下享祚六十年　原徐爰宋书曰武皇帝彭城县绥兴里人夜生有神光之异室内尽明是夕甘露降于墓树少尝逰下邳遇一沙门扵逆旅舎沙门言及中原多故又云江表寻复丧乱能拯之者其唯君乎其意甚切至初髙祖患手创积年未瘳沙门因出懐中黄散一裹留之沙门既去髙祖追而望之倐忽不见以防治创一傅而愈余散寳录之毎被金创辄用有验　又曰髙祖举目瞻睐常见二龙在焉始尚微小及贵龙形渐长光色转明左右侍者亦数见徴异　増宋志曰武帝少时诞节嗜酒自京都还息于逆旅逆旅妪曰室内有酒自入取之帝入室饮于盎侧醉卧地时司徒王谧有门生亦至此逆旅妪曰刘郎在室内可入共饮酒比门生入室惊出谓妪曰室内那得此异物妪遽入帝已觉矣妪宻问向何所见门生曰见一物五采如蛟龙非刘郎门生还以白谧谧戒使勿言而与厚结　又曰武帝常逰京口竹林寺独卧讲堂前上有五色龙章众僧惊之以白帝帝独喜曰上人无妄言　南史纪曰齐髙帝时年十七常梦乗青龙上天西行逐日宋明帝遣孙奉伯徃淮隂帝与同室卧奉伯梦上乗龙上天于下捉龙脚不得及觉叙梦因谓曰兖州当大庇生灵而弟不得与也　又曰参军崔灵运梦天谓已萧道成是我第十九子我去年已使授其天子位考自三皇五帝以降受命之次至帝为十九也　宋志曰元徽四年帝为领军从南郊望气者陈安寳见太祖身上黄紫气属天安寳谓亲人王洪范曰我少来未尝见军上有如此气也　谈薮曰齐太祖在淮隂里城堑握得古钖九枚下有篆书荀伯玉诸人皆不能识时纪僧贞独言曰何须辨此久逺之物锡而有九九锡之徴也帝喜而赏之　南史纪曰升明三年四月二十四日荥阳郡人尹千于嵩山东南隅见天雨石坠地石开有玊玺在其中玺方三寸文曰戊丁之人与道俱肃然入草应天符扫平河洛清魏都又曰皇帝运兴千奉玺诣雍州刺史萧赤斧赤斧以献　南齐纪曰武帝讳愿字宣逺小讳龙儿生于建康青溪宅其夜陈孝后刘昭后同梦龙据屋上故上字焉　南史纪曰梁武帝微时所居室中常若云气人或遇者体辄肃然行径牛渚逢风入泊龙渎有一老人谓帝曰君龙行虎歩相贵不可言天下方乱安之者其惟君乎问其名氏忽然不见　又曰初齐髙帝梦屐而登殿顾见武明二帝后一人手张天地图而不识问之荅曰顺子后及崔慧景之逼长沙宣武王懿入援至越城梦乗马飞半天而坠帝所驭化为赤龙腾虚独上时台内有宿衞士为觋常见太极殿有六龙各守一柱末忽失其二后见在宣武宅时宣武为益州觋乃徃蜀伏事及宣武在郢此觋还都乃见六龙俱在帝所寝斋遂去郢之雍中途遇疾且死谓同侣曰萧雍州必作天子具以前事语之　后魏本纪曰孝文母李夫人皇兴元年八月戊申生帝于平城紫宫神光照于室内　咸定录曰隋末望气者云龙门有天子气连太原甚盛后唐髙祖起义兵汾阳遂有天下　天中记曰唐髙祖仕隋为殿内少监时尚食奉御郭道善相言于髙祖曰公天中伏犀下接于眉此非人臣之相髙祖取宏道银盆置地引弓射之谓曰向言有验当一发中之既发应而中道曰愿公事验之日赏赐金盆髙祖大恱后为太原留守镇并州时武士彠诘朝于街内独行闻空中有言曰唐公是天子士彠寻声不见有人乃以白髙祖并进兵书髙祖恱之其夜士彠梦髙祖乗龙上天旦以状闻后起太原次临汾去绛郡二十余里有紫云如华葢楼阁之形正临髙祖之上　武徳六年车将刘山涛上书言髙祖龙潜时数徃来洛郊之荘曽践二石靴迹见于石中至今犹在髙祖令人凿之深二寸余其迹愈明乃止洛中纪异曰唐髙祖将举义师西入长安夜梦忽身死坠于牀下为羣蛆所食及觉甚恶之乃诣智满禅师而宻语之满即贺曰公得天下矣帝大惊谓满曰何谓也满曰人臣不敢直指天子故曰陛下死是毙也坠牀是下也蛆趋附也羣蛆共所食者是亿兆趋附至尊之象也甚吉又曰贫道为沙弥日尝工易今敢为公占之及卦成曰得干飞龙在天又是帝王之徴也帝至霍邑又梦甲马无数飞满空中帝问是何军伍对曰是公身中之神也若无此何以威制天下言讫并飞入帝身帝觉召太宗言之复曰吾事济矣太宗拜于前连呼万嵗者数四帝复大恱　册府元曰髙祖之临岐州太宗时年四嵗有书生自言善相谒髙祖曰公贵人也且有贵子见太宗曰龙凤之姿天日之表年将二十必能济世安民矣髙祖惧其言泄将杀之忽失所在因采济世安民之义以为名焉　又曰太宗为秦王髙祖有诗云圣徳合皇天五宿连珠见和风拂世民上下同欢宴帝于宫西造宅初成髙祖送玊玺以至于帝所搢绅相谓曰诗及玉玺盖秦国之祥瑞者欤　寓简曰太宗未建义时常饮酒醉卧刘文静家文静坐楼上见宅南大池中有白龙下饮水池中大鱼皆跃上岸以百数良久乃隠太宗睡觉谓文静云醉中渴甚梦入公家池中饮水极清冷快意文静视其体犹湿也　册府元曰髙祖既举义师之日太宗所居防有紫云当其上俄变为五色状如飞龙武徳八年拜中书令尝夜于嘉猷门见神人长数丈素衣冠呼太宗曰我当令汝作天子太宗再拜忽不见所居义宫中有一大池常时有佳气郁郁数百尺太宗独异之至九年其气转盛上属于天六月定内难立为皇太子又有方士乔伏仁善言命见建成元吉俱有争心因谓所亲曰秦王上应天箓当为元君此二人乃驱除耳　又曰睿宗初生含凉殿则天乃于殿内造佛氏有玊像焉及长闲观其侧玊像忽言尔后当为天子　酉阳杂俎曰睿宗为冀王时寝斋壁上蜗迹成天字上惧遽埽之数日如初及即位雕玊铸黄金为蜗形分置于释道像前　明皇始三嵗封楚王时则天御髙楼抱之眺望误坠于地左右失声奔下扶拥帝怡然无损之状则天甚竒之　旧唐书曰明皇兼潞州别驾州境有黄龙白日升天尝出畋有紫云在其上逸史曰明皇临潞州景龙二年四月十七日在防事假寐白鹤观道士宋大辨等三十人同见赤龙据案上微时常至洛阳令崔日知宅崔设未明皇因寝庭前一架藤花初开日知见巨蛇食藤花逡廵不见上觉曰饥甚梦中食藤花甚美日知乃知他日啓圣之验也国史纂异曰中宗将入朝有军人韩凝礼自谓知兆上因以食箸试之既布卦一箸无故自起凡三偃三起观者以为大吉徴　旧唐书曰中宗将祀南郊明皇来朝京师将行使术士韩礼筮之蓍一茎孑然独立礼惊曰蓍立竒瑞非常之事也不可言　册府元龟曰开元二年八月太子賔客薛谦光献东郡九铭其豫州铭武后所制文曰牺农首出轩昊应期唐虞继踵汤武乗时天下光宅宇内雍熈上降祉方建基宰相姚崇卢懐慎等为天子早着防符臣等今见薛谦光所献东郡鼎铭大圣天后所制其文云上降祉方建基豫州防天地之中所以逺包四海铭文独圣后所制固必先感二仪灵庆昭彰旷絶古今臣等忝陪近侍喜万常情请宣付史官并颁示内外许之　天中记曰开元八年郑州人元承微上封事曰谨按魏典及北齐志后魏太平真君九年内学者奏言上党有天子气在壶关大王山于时太武南廵亲幸上党掘大王山累石为三封又斩其北凤皇山南足以断之臣等恭寻符命壶关天子之气正是陛下当焉元穹上睠符命下钟故使厯试潞州所以用当其应此天意也岂人事乎然而一幸潞州三移灰琯壶关之地嵗时为搜狩之场大王之山朝夕即豫逰之所始而龙潜上党寻乃凤举咸京内学之言果合符契伏愿陛下上承天命下谕人心昭告寰瀛编列国史从之　册府元曰肃宗初为皇太子明皇幸蜀留肃宗在后宣谕百姓自奉天而北夕次永寿百姓遮道献牛酒有白云起西北长数丈如楼阁之状议者以为天子之气自是紫云拥帝所乗马聚散不时至平凉郡路傍遇一伏兎命左右索弓箭因谓左右曰吾若破贼射则中之不然则否一发而毙左右咸称万嵗上初发平凉有彩云浮空而去上行至丰宁南见黄河天堑之固欲整军北渡以保丰宁忽大风飞沙跬歩之间不辨人物及廻军趋灵武风沙顿止天地廓清　旧唐书曰宣宗初封光王十余嵗时遇重疾沈缀忽有光辉烛身蹶然而兴正身拱揖如对臣僚乳媪以为心疾穆宗视之抚其背曰此吾家英物非心惫也赐以玊如意御马金尝梦乘龙升天言之于郑后乃曰此不宜人知者幸勿复言　真陵十七事曰宣宗在藩时常从驾回而误坠马人不之觉比二更方能兴时天大雪四顾悄无人声上寒甚防廵警者至大惊上曰我光王也方困且渴若为我求水警者即于旁近得水以进遂委而去上良久起举瓯将饮顾瓯中水尽为芳醪矣上喜独自举一瓯已而体微暖有力歩归藩邸后遂即帝位　稽神录曰梁开平二年使其将李思安改潞州营于壶关伐木为栅破一大木中朱书文六字曰天十四载石进思安表上之其羣臣皆贺以为十四年必有逺夷贡寳者司天少监徐鸿独谓其所亲曰丙申之嵗当有石氏王此地者天字取四字中两画加之于傍则丙字也移四字外围以十贯之即申字也后至丙申嵗晋髙祖以石姓起并州如鸿之言　后汉髙祖为河东节度使天福十一年太原葭芦茂盛最上一叶如旗状皆南指明年遂即帝位　周太祖微时尝昼寝有物如小虺五色出入颧鼻之间在太原时有神尼同姓见太祖谓李琼曰我宗天上大仙当为世界主琼诘其故曰顶上有肉角也及为枢宻时北征如澶渊旭旦日邉有紫光当太祖马首之上髙不及百尺从官异之至邺都一夕在亭院斋忽有黄气起于前缭绕而上遽际于天太祖于黄气中仰见星文紫微文昌烂然在目骇曰予在室中而见天象不其异乎宻告知星者乃拜贺曰坐见天衢物不能隔至贵之祥也异日又于署衙中有紫气起于旙竿龙头之上凡二日观者异之及讨李守真于河中守真登陴瞰阵气色不怿独言曰是何妖变后城中人言见太祖军上有紫气如楼阁车盖之状故也五代史补曰世宗在民间尝至江陵有卜者王处士世宗因徃问焉方布卦忽有一蓍跃出卓然而立卜者大惊曰吾家蓍法十余世矣常记曽祖以来遗言凡卜筮而蓍自跃出者其人贵不可言况久卓然不倒得非为天下之主乎遽起再拜世宗虽佯为诘责而私心甚喜通鉴曰董遵诲父宗本仕汉为隋州刺史宋太祖防  

时客游至汉东依宗本遵诲凭藉父势常侮之一日谓太祖曰每见城上紫云如盖又梦登髙防遇黒蛇约长百丈余俄化龙飞腾东北去雷电随之是何祥也太祖皆不对后太祖辞宗本去自是紫云渐散及即位一日便殿召见遵诲因谕之曰卿尚记徃日紫云及龙化之梦乎遵诲再拜呼万嵗　宋史纪曰太祖尝试恶马不施衔勒马逸上城斜道额触门楣坠地人以为首必碎太祖徐起更追马腾上一无所伤又尝与韩令坤博土室中雀鬭戸外因竞起掩雀而室随坏　邵氏闻见录曰宋艺祖防时入洛至长寿寺大佛殿枕柱础昼寝有藏经院僧见赤蛇入帝鼻帝寤僧问所向帝曰欲见柴太尉于澶州无资僧曰某有一驴可乘又以钱币为献帝遂行太尉一见竒之留幕府未几柴即天子位是为周世宗帝与宣祖俱事之后遂受禅于周　宋刘原父尝斋太乙宫与王尧臣夜语曰嵗星徃来虗危间其色甚明以吾观之当有兴于齐者嵗余英宗以齐州防御使入继大统　续夷坚志曰靖康之变康王尝质金人军中及遣还康王奔相州召兵勤王因登郡圃飞仙亭视其牌额持弓矢而祝曰若中此牌则必闻京师音耗三发三中左右动色相贺又语幕府曰夜来梦皇帝脱所御袍赐吾吾解旧衣而服所赐此何祥也顷时诏来命为大元帅领兵入卫时王发兵相州使臣驰报黄河未冻众失色王祷天地河神而河冰冻已合遂渡河挥麈录曰显仁后在北地未知髙宗即位尝用象棊  

局裹以黄罗书康王字贴于将上焚香祷曰令三十二子俱掷于局若康王字入九宫者必得天位一掷其将子果入九宫他子皆不近后喜甚即具奏徽庙大喜谓后曰瑞卜昭应异常可无虑矣　嘉兴志曰佛宇挂钟之阁多虚其中宋孝宗防嵗时偶至秀州东塔寺登钟楼游戯而僧徒先以蘧蒢覆空防上误履其上遂并坠焉旁观者失色亟视之乃屹立席上畧无怖容先夕主山者梦金龙挂于楼阁间翌日而见孝宗之事　辽史曰太祖防时自言左右若有神人翼卫　金太祖本纪曰辽道宗时有五色云气屡出东方大若二十斛囷仓之状司天孔致和窃语人曰其下当生异人建非常之事后咸雍四年金太祖生　金史曰太祖亲征黄龙府次混同江无舟上乘赭白马径渉曰视吾鞭所指而行诸军随之水及马腹后使舟人测其渡防深不得其底又曰金世祖为东京留守时一日方寝红光照室及  

黄龙见寝室上　通鉴曰元兵至浙驻师于钱塘沙上宋太后遥祝曰海若有灵当使波涛大作一洗而空之潮汐三日不至　名山藏曰元时太史言圣人生江淮帝实应之【`谓明太祖`】　又曰太祖初生浴汲河水水浮红罗遂取为衣　又曰元末羣盗四起郭子兴据濠梁太祖在皇觉寺欲从子兴卜珓于伽蓝神数祝皆隂帝曰莫不容予举大事否请复隂珓果隂再决之珓跃然再立又曰太祖为吴王时有一老人告省局匠曰吴王即  

位三年当平一天下匠惊问之曰我太白神也忽不见又曰明成祖初举兵风雨四起咫尺昏迷少焉东方  

云开露青天尺许有光烛地暎彻上下将士皆喜  

符命二  

原天锡洪范　河出马图【`尚书云天乃锡禹洪范九畴彛伦攸叙　易曰河出圗洛出书圣人则之`】　受命　藏气　荣光　休气【`俱尧`】　増河游五老　周见三神【`五老尧之瑞三神武之瑞`】　黄鱼化玉　赤雀衔书【`黄鱼汤之瑞　赤雀文王之瑞`】　翠妫鱼跃　陈寳鸡鸣【`翠妫尧之瑞陈寳光武之瑞`】　龙马甲　凤凰衔书【`龙马尧之瑞　凤凰文王之瑞`】　朱草茁蓂荚滋【`尧`】　流星入昴　五纬聚房【`流星尧之瑞五纬周之瑞`】  

岐山鸣凤　牧野飞龙【`俱周之瑞`】　黄鸟之旗　白蛇之劔【`黄鸟旗武王事　白蛇劔汉髙帝事`】　滹沱冰合　临平湖开【`冰合汉光武之瑞湖开晋元帝之瑞`】　期在甲子　人是戊丁【`甲子武王事　戊丁南史升明三年事以上俱见符命一`】　赤雁白麟　黄旗紫盖【`汉书武帝幸东海获赤雁幸雍获白麟遂作赤雁白麟之歌　吴志陈纪曰黄旗紫盖运在东南`】　桑隂似盖　芦叶如旗【`蜀志曰先主舍旁有桑树髙五丈余遥望如车盖或谓当出贵人先主少时与诸儿于树下戯言吾必当乘此羽葆车盖　下后汉髙祖事详符命一`】　五马渡江　六龙守柱【`五马晋元帝事　六龙齐髙帝事`】　白鱼入舟　赤龙据案【`白鱼武王之瑞赤龙唐明皇之瑞`】　龙渎告祥　智满贺梦【`龙渎梁武帝事智满唐高祖事`】　食箸三起　蓍草独立【`食箸唐中宗事蓍草周世宗事`】　西昌修明之祥　东筦琅邪之瑞【`西昌晋孝武事　东筦晋元帝事以上俱详符命一`】　五运推移三灵改卜【`宋太祖即位赦诏`】　披皇圗　稽帝文　握干符叶灵圗【`俱出文`】　原荀卿传秘记　尹敏増圗谶【`后汉荀卿临终戒子统曰吾绨帙中有光祖所传秘记为汉家所用尔其修之统遂学焉朝廷多访之　尹敏博通经史帝使挍圗谶敏増之曰帝无可为辅帝不之罪亦以沈滞`】　龙马出圗于河伏羲观之以画八卦　神书于洛夏禹衍之以成九畴　増魏膺当途之谶　晋有石瑞之文　流火赤雀实纪周祚　雕云素灵发祥汉氏【`俱南齐祥瑞志`】  

符命三  

原神武有徴应【`班彪王命论`】　里社鸣圣人出　黄河清圣人生　夜融降于崇山　梼杌次于丕山【`并详符命一`】　姬受命【`尚书中`】　卯金兴　河出圗　雒受法【`尚书中`】　黄精受道　河精受圗【`尚书中`】　握图书　得地符　女授符【`详武功篇`】　汤受金符【`详应运篇`】　奉赤伏符【`光武详符命一`】　苍代元　持金精　握金镜　击玊鼓　朕由薄承　出轸握命【`尚书考灵曜`】　仁命在丰　当璧而拜【`详恒山篇`】　代殷者为姬昌　代汉者当涂髙　五曜霄映　五星聚房井【`详符命一`】　四星聚牛女【`晋阳秋`】　镇星入关　黄星见楚宋【`魏志`】　参御马　卯生虎　青云扶日　黄云盖之【`并详云`】紫云见于车上【`宋书`】　嘉气飞于庭前【`千秋镜赋`】　御天社  

内有赤紫气　长安狱中有天子气【`汉书`】　黄云见河神龙见谯　神龙至　龙吐珠【`尚书考灵曜`】　天果命汤白虎戯朝　狐藂房　狼衔钩【`详应运篇`】　赤乌衔珪【`墨子`】赤乌衔书【`周文王`】　鸟王命明　鱼鸟有卵　黄雀立日旁【`考异邮`】　赤雀止昌戸【`尚书中`】　赤鱼游护　赤人出洛【`纪年`】　武王伐纣卜而熸【`说苑`】　灵服　神出　五铎啓号于晋陵【`晋书`】　栈钟告成于防稽　文昌殿朱草自生　临平湖草木自除　卧栁生枝【`汉书`】　毙梓擢秀【`郭璞南郊赋`】　梧桐常生　枯梓更荣【`豫章记`】　卧有光耀【`汉昭帝`】　神光照室【`魏本纪`】　光耀满室　留饮酒售【`汉书`】　卖面大售【`汉宣帝`】　肆伐大商防朝清明　爰兹发迹　断蛇奋旅　大雨洗兵　大风落兵　邢丘大雨　昆阳雨注　盟津波罢　河洛开奥　符命用出　元徳升闻　皇天眷命　以谶命官　有道则见　増申命【`书经曰天其申命用休`】　简在【`书经曰惟简在上帝之心`】　维新【`诗经曰其命维新`】　佑徳【`书经曰惟天佑于一徳`】　助顺【`礼记曰天之所助者顺也`】　天授【`汉书曰髙祖殆天授非人力也`】　夤威寳命【`顔延年郊祀歌曰夤烕宝命严恭帝俎`】　卜年卜世【`左传成王定于郏鄏卜世三十卜年八百`】　河荣洛变　玉素鳞【`隋卢思道贺甘露表河荣洛变授祉于勲华元玉素鳞降灵于汤武`】　舂陵佳气【`光武`】　滹沱冰合【`光武`】　乘龙逐日【`齐髙帝以上俱详符命一`】　梦笔画衣【`齐志曰武帝在郢州时梦人从天飞下头插笔来画上衣两邉庾温释云画者山龙华虫也`】　甲马飞空【`唐髙祖`】白龙饮池　梦食藤花【`唐明皇`】　赤蛇入鼻【`宋太祖`】　神人翼卫【`辽太祖以上俱详符命一`】　五云絪缊如车盖【`名山藏曰明太祖至婺击元将于梅花门大破之先一日城中人望见城西有五色云如车盖乃太祖驻兵地`】　兵端有火光五色雀集旗竿【`俱明成祖`】　逐燕髙飞【`名山藏曰建文时有道士歌于途曰`】  

【`莫逐燕逐燕日髙飞髙飞上帝畿后成祖起兵于燕`】  

符命四  

原文汉司马相如封禅文曰伊上古之初肇自昊穹之生民歴列辟以迄于秦率迩者踵武逖听者风声纷纶葳蕤湮灭而不称者不可胜数也继韶夏崇号諡略可道者七十有二君尚书曰元首明哉股肱良哉因斯以谈君莫盛于唐尧臣莫贤于后稷后稷创业于唐公刘发迹于西戌文王改制大行越成故轨迹夷易易遵也湛恩厐鸿易丰也宪度着明易则也垂统理顺易继也是以业隆于襁褓而崇冠乎二后未有殊尤絶迹可考于今者也然犹蹑梁父登太山建显号施尊名大汉之徳防【`音蜂`】涌源泉沕潏曼衍旁魄四塞云布雾防上畅九垓下泝八埏昆虫闿泽逥首面内然后囿驺虞之珍羣徼麋鹿之怪兽导一茎六穂于庖牺防觡共觝之兽招翠黄乘龙于沼钦哉符瑞臻兹犹以为徳薄不敢道封禅盖周跃鱼陨航休之为燎此之为符也以登介丘不亦恧乎进让之道何其爽与于是大司马进曰陛下仁育羣生义征不譓徳侔徃初功无与二意者泰山梁父设坛场望幸盖上帝垂恩储祉将以庆成陛下谦让而弗发也絜三神之欢缺王道之仪羣臣恧焉夫修徳以锡符奉命以行事不为进越也故圣王不替而修礼地只谒天神勒功中岳以章至尊皇皇哉斯事天下之壮观王者之丕业不可贬也愿陛下全之俾万世得激清流防波飞英声腾茂实前圣之所以永保鸿名而常为称首者用此宜命掌故悉奏其仪而览焉于是天子沛然改容曰俞乎朕其试哉乃迁思廽虑总公卿之议询封禅之事诗大泽之博演符瑞之富遂作颂曰自我天覆云之油油甘露时雨厥壤可游滋液渗漉何生不育嘉谷六穗我穯曷蓄匪惟雨之又润泽之匪惟偏我汜布濩之名山显位望君之来君兮君兮侯不迈哉般般之兽乐我君圃白质黑章其仪可喜旼旼穆穆君子之态盖闻其声今视其来厥途靡从天瑞之征兹尔于舜虞氏以兴濯濯之麟逰彼灵畤孟冬十月君徂郊祀驰我君舆帝用享祉宛宛黄龙兴徳而升正阳显见觉悟黎烝于传载之云受命所乘依托寓喻以封峦披艺观之天人之际已交上下相发允荅圣王之事兢兢翼翼故曰于兴必虑衰安必思危是以汤武至尊严不失肃祗舜在假典顾省厥遗此之谓也　汉雄剧秦羙新曰上防显于羲皇中莫盛于唐虞迩靡着于成周仲尼不遭用春秋因斯发言神明所祚兆民所托防不云道徳仁义礼智独秦崛起西戎因襄文宣灵之僭迹立基孝公茂惠文奋昭庄至政破从擅衡并吞六国遂称乎皇帝盛从鞅仪韦斯之邪政驰骛起翦恬贲之用兵刬灭古文刮语烧书弛礼崩乐涂民耳目遂流唐漂虞涤殷荡周防除仲尼之篇籍自勒功业改制度量咸稽之于秦纪是以耆儒硕老抱其书而逺逊礼官博士卷其舌而不谈二世而亡何其剧欤帝王之道兢兢乎不可离已夫能贞而明之者穷祥瑞回而昩之者极妖愆故若古者称尧舜威侮者防桀纣况尽汛埽前圣数千载功业专用已之私而能享祐者哉防汉祖龙腾丰沛奋迅宛叶自武关与项羽勠力咸阳创业蜀汉发迹三秦克项山东而帝天下擿秦政惨酷尤烦者应时而蠲如儒林刑辟厯纪图典之用稍增焉秦余制度项氏爵号虽违古而犹袭之是以帝典缺而不补王纲弛而未张逮至大新受命上帝还资后土顾懐元符灵契云动风偃震声日景炎光飞响盈塞天渊之间乃奉若天命穷宠极崇与天剖神符地合灵契创亿兆规万世卓哉煌煌真天子之表也若夫白鸠丹乌素鱼断虵方斯蔑矣是以发秘府览书林遥集乎文雅之囿翺翔乎礼乐之场殷周之失业绍唐虞之絶风懿律嘉量金科玉条焕烂照耀靡不宣臻振鹭之声充庭鸿鸾之党渐阶俾前圣之绪布濩流衍而不韫椟郁郁乎焕哉天人之事盛矣鬼神之望允塞绍少典之苖着黄虞之裔帝典阙者已补王纲弛者已张炳炳炜炜岂不懿哉而述前典巡四民迄四岳増封泰山广禅梁甫斯受命者之典业也崇岳渟海通渎之神咸设坛场望受命之增焉海外遐方信延颈企踵回面内向喁喁如也帝者虽勤让恶可以己乎宜命贤哲作典引一篇以示来人摛之罔极令万世常戴巍巍履栗栗齅馨香含甘实镜纯粹之至精聆清和之正声则百工伊凝庶绩咸熈荷天衢提地厘斯天下之上则已庶可试哉  

原典引后汉班固典引曰陶唐舎而禅有虞有虞亦命夏后稷契熈载越成汤武股肱既周天乃归功元首将授汉刘俾其承三季之荒末值亢龙之灾孽悬象闇而恒文乖彛伦斁而旧章缺髙光二圣宸居其域赫赫圣汉巍巍唐基泝测其源乃先孕虞育夏甄殷陶周然后宣二祖之重光袭四宗之缉熙神灵日照光被六幽仁风翔于海表威灵行乎鬼区盛哉皇家帝世徳臣列辟功君百王荣镜宇宙涣防内是以来仪集羽族于观魏肉角驯毛宗于外囿扰缁文皓质于郊升黄辉采鳞于沼甘露宵零于丰草三足鶱翥于茂树若乃嘉谷灵草竒兽神禽应图合牒穷祥极瑞者朝夕坰牧日月邦畿卓荦乎方州洋溢乎要荒昔周姬有素雉朱乌元秬黄【`音侔`】之事耳君臣动色左右相趋济济翼翼峨峨如也啓恭馆之金縢御东序之秘寳是时圣上固已垂精游神苞举艺文屡访羣儒俞咨故老与之斟酌道徳之渊源肴覈仁义之林薮以望元符之臻焉将絣万嗣洪晖奋炎景扇遗风播芳烈乆而逾新用而不竭汪汪乎丕天之大律其畴能亘之哉唐哉皇哉皇哉唐哉原颂魏傅遐皇初颂云寻盛徳以降应着显符于方臻积嘉祚以待期储鸿施于真人昔九代之革命咸受天之休祥匪至徳其焉昭匪至仁其焉章懿大魏之圣后固上天之所兴应灵运以承统排阊阖以龙升摅皇象以阐化顺帝则以播音遵阳春以行施揆四时以立信运聪明以举善宣柔惠以养人于赫我后迈徳如神化不朞月令不浃辰于是天地休豫灵只欢欣嘉瑞云集四灵允臻甘露宵零于宫庭醴泉冬涌于中原白雉素乌丹芝朱鱼鳞集羣萃不可胜书信应天之美瑞受命之灵符也然后览公卿之谠议询百寮之典谟天子乃登雕辇戴羽盖佩玊锵锵銮声哕哕拜上皇告受位兆休祥导神气于是建皇始之上发旷荡之明诏灾肆赦荡涤瑕秽崇设九宾溥延公卿嘉羞千品俎豆充庭金石俱悬钟鼓毕作歌九功舞八佾鸿泽普皇恩洽民欲得神望塞  

原叙后汉傅干王命叙曰在昔唐虞之禅列于帝典殷周之代叙于诗书天之厯数昭焉着明周笃后稷公刘积徳行仁至乎文武遂成王业虽五徳殊运或禅或征其变化应天与时消息其道一也故虽有威力非天命不授虽有运命非功烈不章自我髙祖袭唐之统受命龙兴讨秦灭项光有万国世祖攘乱奄复帝宇人协谋祯祥焕然皆顺乎天而应乎人也然则帝王之起必有天命瑞应自然之符明统显祚丰懿之业加以茂徳成功贤智之助而后君临兆民为神明所保祐永世所尊崇未见运叙无纪次勲泽不加于民而可力争觊觎神器者也豪杰见二祖无尺地之阶为专智力乘衅而起不知天祚圣哲帝王自有真也哀哉非徒闇于将来又不考之于既徃矣自开辟以来奸雄妄动不识天命勇如蚩尤强如共工威如夷羿然皆从分横裂为天下戒又况浅智小才勇不足畏强不足惮未有成资而敢失顺视不轨之事也哉夫行潦之流不致江海之深邱垤之资不成泰山之髙鱼鼈之不希云龙之轨一官之守不经天人之变当王莽之末英雄四起而邓禹耿弇识世祖之福祚赢粮间行进其防谋遂荷肯附之任享佐命之宠张元慕苏秦蒯通之业周旋嚻述西说窦融言未及终而梁统己诛之矣禹弇见命祚之兆其福如彼张元蔽顺之理其祸如此审斯二事趣舎之分明矣且世祖之兴有四一曰帝皇之正统二曰形相多异表三曰体文而知武四曰履信而好士加之以聪明独断逹于事机发策如神应视逺如见近偏旅首进推莽军百万之众单师独征平河北万里之功识邓之将败知刘兴之必死然犹干干日昃博采训咨防吴汉于小尹擢马武于行伍宠功臣以兼国之爵显卓茂以非次之位言语政事文学之士咸尽其材致之宰相权勇毕力于征伐缙绅悉心于左右此其所以成大业也髙祖方娠有云龙之表其始入秦五星同轨以旅于东井在天之符也世祖之徴符其详可闻也其初育则灵光鉴于室隩嘉禾滋于邑壤其望旧庐有火光之异其渡滹沱有冰合之应西门君惠先识其讳疆华献符千里同验刘歆改名而陨其身王长错卦而见吉兆故王遵谓之天授非人力也览废兴之运防观徴瑞之攸祚审天应之萌兆察人物之所附念功成而道退无非次而妄据后之人诚能昭然逺览旷然深悟收莽述之闇惑忠邓耿之虑好谋而要成临事而知惧距张元之邪说思在三之明数则福禄衍于无穷亦世不失其通路矣  

原论后汉班彪王命论曰在昔帝尧之禅曰咨尔舜天之厯数在尔躬舜亦以命禹暨于稷契咸佐唐虞光济四海奕世载徳至于汤武而有天下虽其遭遇异时禅代不同至于应天顺民其揆一焉是故刘氏承尧之祚氏族之世着于春秋唐据火徳而汉绍之始起沛泽则神母夜号以彰赤帝之符由是言之帝王之祚必有圣明显懿之徳丰功厚利积累之业然后精诚通于神明流泽加于生民故能为神所福向天下所归往未见运世无本功徳不纪而得崛起在此位者也世俗见髙祖兴于布衣不达其故以为适遭暴乱得奋其劔游说之士至比天下于逐鹿幸防而得之不知神器有命不可以智力求悲夫此世之所以多乱臣贼子者也若然者岂徒闇于天道哉又不睹之于人事矣夫饥馑流饥寒道路思有短褐之袭担石之蓄所愿不过一金终于转死沟壑何则贫穷亦有命也况乎天子之贵四海之富神明之祚可得而妄处哉故虽遭罹厄防窃其权柄勇如信布强如梁籍成如王莽然卒润镬伏锧烹醢分裂又况幺麽不及数子而欲闇干天位者乎是故驽蹇之乘不骋千里之途燕雀之俦不奋六翮之用楶棁之材不荷栋梁之任斗筲之子不执帝王之重易曰鼎折足覆公餗不胜其任也当秦之末豪杰并起共推陈婴而王之婴母止之曰自吾为子家妇而世贫贱今卒富贵不祥不如以兵属人事成少受其利不成祸有所归婴从其言而陈氏以宁王陵为汉将而母获于楚有汉使来陵母见之谓曰愿告吾子汉王长者必得天下子谨事之无有贰心遂对汉使伏劔而死以固勉之夫以匹妇之明犹能推事理之致探祸福之几而况大丈夫之事乎是故穷达有命吉防由人婴母知废陵母知兴此二者帝王之分决矣盖在髙祖其兴也有五一曰帝尧之苖裔二曰体貎多竒异三曰神武有徴应四曰寛明而仁恕五曰知人善任使加之以信诚好谋达于听受见善如不及用人如由己从諌如顺流趋时如响赴当食吐哺纳子房之策防足挥洗揖郦生之说悟戍卒之言断懐土之情髙四皓之名割肌肤之爱举韩信于行阵收陈平于亡命英雄陈力羣策毕举此髙祖之大略所以成帝业也若乃灵瑞符应又可略闻矣是以王武感物而折契吕公覩形而进女秦皇东逰以厌其气吕后望云而知所防始受命则白蛇分西入关则五星聚故淮隂留侯谓之天授非人力也厯古今之得失验行事之成败取舎不厌斯位符瑞不同斯度而茍昩权利越次妄据外不量力内不知命则必丧保家之主殀天年之夀遇折足之凶伏斧钺之诛英雄诚知觉寤收陵婴之明分絶信布之觊觎拒逐鹿之瞽说审神器之有授贪不可冀毋为二母之所笑则福祚流于子孙天禄其永终矣　魏陈王曹植魏徳论曰元气否塞黄愤薄星辰乱逆隂阳舛错四海鼎沸萧条沙漠武皇之兴也以道凌残义气风发神戈退指则妖雰顺制灵弧云举则朝阳播越唯我圣后神武盖天威光佐埽辰彗北弯首尾争击气齐率然乃电北席卷千里隐乎若崩岳旰乎若溃海愠彼蛮夏蠢尔弗恭脂我萧斧简武鋉锋星陈而天运振耀乎南封荆人风靡交益影从军蕴余势袭利乘权荡区于白水摛矫制乎遐川仰属目于条支晞弱水之潺湲薄张骞于大夏笑骠于祁连其化之也如神其飬之也如春柔逺能迩谁敢不宾宪度増饰日耀月光迹存乎建安道隆乎延康于是汉氏归义顾音孔昭显禅天位希唐放尧上犹谦谦弗纳也发不世之明诏薄皇居而弗泰蹈北人之清莭美石戸之髙介义贯金石神明以兴坤只致祥干灵效祜于是羣公卿士功臣列辟率尔而进曰昔文王三分居二以服事殷非能之而弗欲盖欲之而弗能况天网不禁皇纲圯纽侯民非复汉萌尺土非复汉有故武皇创迹于前陛下光羙于后盖所谓勲成于彼位定于此者也将使斯民播秬鬯植灵芝鉏六穟挹醴滋遂乃凯风逥猋甘露匝时农夫咏于田垄织妇吟而综丝黄吻之龀含哺而怡台背之老击壤而嬉古虽称乎赫胥曷若斯之大治乎于是上富于春秋圣徳汪濊竒志妙思神鉴灵察方将审御阴阳増耀日月极祯祥于遐奥飞仁风以树惠既游精万几探幽洞深逍遥六艺兼览儒林抗思乎文藻之场囿容与乎道术之疆畔超天路而髙峙阶青云以妙观将参迹于三皇岂徒论功于大汉天地位矣九域清矣皇化四达帝猷成矣明哉元首股肱贞矣礼乐既作兴颂声矣固将封泰山禅梁甫厯名川以祈福周五方之灵宇越八九于徃素踵帝皇之灵矩流余祚于蒸黎钟元吉乎圣主　隋李徳林天命论曰有娀元鸟商以兴焉姜嫄巨迹周以兴焉邑姜梦帝隋以兴焉古今三代灵命如一天下之重不可妄据轩初四帝周余六王借势因基自取而不得也孟轲称仲尼之徳过于尧舜著述成帝者之事弟子备王佐之才墨不代苍泣麟叹凤栖栖汲汲虽圣达而莫许也蚩尤则黄神抗衡共工则黒帝就敌项羽诛秦摧汉宰割神州角逐争驱尽威力而无就也其余歘起妖妄何足数者若使四凶执八元之诫三监懐九臣之志韩信彭越深明帝子之符孙述隗嚻妙识真人之出尉迥同讴歌之王谦比狱讼之民福禄蝉聨胡可穷也而违天逆物获罪神人呜呼此前事之大戒矣诛夷烹醢厯代共尤僭逆凶邪时烦狱吏其不戒慎何哉盖积恶既成心自絶于善道物相感理必至于诛戮天夺其魄鬼恶其盈故也大帝聪明羣臣正直耳目监于率土赏罚参于国朝辅助一人覆育兆庶岂有食人之禄受人之荣包藏祸心不歼尽者也必当执法未处其罪司命已除其籍自古明哲虑逺防防位尊而心愈下禄厚而志弥约纳宠思之以惧道髙守之以恭克念如此则奸回不至谦光满复义在知几吉凶由人殀不自作夙沙则主虽愚蔽民尽知归有苖则始为跋扈终而大服汉南诸国见一靣以从殷河西将军率五郡而臣汉故能招信顺之助保泰山之安也  

原述魏邯郸淳上受命述曰伊上天阐载自民主肇建歴听风声陶唐为盛虞夏受终殷周革命有禅而帝有代而王禅代虽殊大小繇同于是以汉厯在魏赤运归黄也是故大魏之业皇耀震霆肃清宇内万有截师义翼汉奉礼不越饬躬戮力茂亮烈树深根以厚基播醇泽以酿味含光而弗耀戢翼而弗发将俟圣嗣是遂是逹圣嗣承统爰宣重光陈锡裕下民悦无疆三神宜厘四灵顺方元介玊应龙粹黄若云魏徳据兹以昌尔乃鸣玊陟坛三搢以俟既受休命龙旋凤跱煌煌厥晖穆穆容止临下有赫允也天子既践帝位纳玺要绂太常司燎升炮告圭璋峨峨髦士棣棣跄跄圣躬御防以涖巍巍乎崇功显显乎徳容信帝者之壮业天休之所钟也于是天地咸和日月光精氛祲不作风尘弭清凡在坛场之位举目乎广庭莫不君臣和徳咸玉色而金声屡省万几访谋老成治咏儒墨纳防公卿昩旦孜孜夕惕干干务在谐万国叙彞伦而折不若懐逺人混六合之风纳于仁寿之门刑措靡试偃伯靡军然后乃勒功岱岳升中上斯固我皇之大谟思心之所存也  

原表魏邯郸淳上受命述表曰臣闻雅颂作于圣徳典谟兴于茂功徳盛功茂传序无忘是故竹帛以载之金石以声之垂诸来世万载弥光陛下以圣徳应期龙飞在位其有天下也恭己以受天子之籍无为而四海顺风若乃天地显应休徴祥瑞以表圣徳者不可胜载铄乎焕显真神明之所以祚命世之令主也凡自能言之莫不讴歌于野执笔之徒咸竭文思献诗上颂臣抱疾伏蓐作书一篇欲谓之颂则不能雍容盛懿列伸元妙欲谓之赋又不能敷演洪烈光扬缉熙故思竭愚称受命述  

増对冯万石厯数对曰臣闻天地草昩洪钧列五运之期云雷始屯火徳分一人之位莫不时来命偶人廸天将白环昭虞后之功元圭锡夏王之徳空桑鼎遇为牲之君渭水张罗得非熊之相伏惟陛下化光坤载道叶干行总五气以发生笼百王而亭育粤若稽古推厯数之存亡感而遂通酌天人之符命明侧陋典采刍词开阐大猷旁求雅问则天文幽逺诚匪管窥然人事昭彰敢陈壅塞原夫兴亡有数符命无差遽啓丹书俄廻白璧君臣道合则遐迩乂安上下情乖则家板荡水火革而天人顺暴乱行而桀纣亡百六为霖旱之灾七九非汤尧之运厯数斯在惟徳动天祸福无门惟人所召故徳者五行之义也人者两仪之心也人心动而悔恡生徳义形而隂阳谢必乘金运则殷不及于期果厯木行则周不及于数龙鬭鼋祅之发人与事并白鱼丹雀之符徳将时应  

原解唐柳宗元贞符解曰孰称古初朴倥侗而无争厥流以讹越乃奋击鬭怒震动专肆为淫威曰是不知道惟人之初总总而生林林而羣雪霜风雨雷电暴其外于是乃知架巢空穴挽草木取皮革饥渴牝牡之欲敺其内于是乃知噬禽兽咀果谷合偶而居交焉而争际焉而鬭力大者搏齿利者齧爪刚者决羣众者轧兵良者杀披披借借草野涂血然后强而有力者出而治之徃徃为于险阻号令起而君臣什伍之法立徳绍者嗣道怠者夺于是有圣人焉曰黄帝造其兵车交贯乎其内一统齐制量然犹大公之道不克建于是有圣人焉曰尧置州牧四岳时而纲之立有徳有功有才有能者参而维之运臂率指屈伸把握莫不统率尧年老举圣人而禅焉大公乃克建由是观之厥初罔不极乱而后稍可为也非徳不树故仲尼叙书于尧曰克明峻徳于舜曰濬哲文明于禹曰文命祗承于帝于汤曰克寛克仁彰信兆民于武王曰有道曾孙稽揆典誓贞哉惟兹徳实受命之符以奠永祀后之妖滛嚚昏好怪之徒乃始陈大电大虹鸟巨迹白狼白鱼流火之乌以为符斯皆诡谲阔诞甚可羞也而莫知本于厥贞汉用大度克懐于有氓登能庸贤濯痍煦寒以瘳以熙兹其为符也而其妄臣乃下取虺蛇上引天光推号休用夸诬于无知之氓増以驺虞神鼎胁敺纵臾俾东之泰山石闾作大号谓之封禅皆尚书所无有莽述承效卒奋骜其后有贤帝曰光武克绥天下复承旧物犹崇赤伏以玷厥徳魏晋而下厐乱钩裂厥符不贞邦用不靖亦罔克久駮乎无以议为也积大乱至于隋氏环四海以为鼎跨九垠以为罏爨以毒燎扇以虐焰其人沸涌灼烂号呼腾蹈莫有救止于是大圣乃起丕降霖雨濬涤荡沃蒸为清气疏为冷风人乃漻然休然相晞以生相持以成相弭以宁椓斮屠剔膏流节离之祸不作而人乃克完平舒愉尸其肌肤以达于夷途焚拆抵掎奔走转徙之害不起而人乃克鸠集族歌舞悦怿用只于元徳徒奋袒呼犒迎义旅讙动六合至于麾下大盗豪据阻命遏徳义威殄戮咸坠厥绪无刘于虐人乃并受休嘉去隋氏克归于唐踯躅讴歌灏灏和宁帝庸威栗惟人之为敬奠厥赋积藏于下是谓丰国乡为义廪敛发谨嵗丁大祲人以有年简于厥刑不残而惩是谓严威小属而友大生而孥恺悌只敬用底于理凡其所欲不谒而获凡其所恶不祈而息四夷稽服不作兵革不竭货力丕于后嗣用垂于帝式十圣济厥治孝仁寛平惟祖之则泽乆而愈深仁増而益高人之戴唐永永无穷是故受命不于天于其人休符不于祥于其仁惟人之仁匪祥于天匪祥于天兹惟贞符哉未有丧仁而久者也未有恃祥而夀者也帝曰谌哉乃黜休祥之奏防贞符之奥思徳之所未大求仁之所未备以底于邦治以敬于人事其诗曰于穆敬徳黎人皇之惟贞厥符浩浩将之仁函于肤刃莫毕屠泽熯于爨沸炎以澣殄厥凶德乃敺乃夷懿其休风是煦是吹父子熙熙相宁以嬉赋彻而藏厚我糗粮刑轻以清俾我靡伤贻我子孙百代是康十圣嗣于理神后之子子思孝父易患于己拱之戴之神其祐尔载于雅承天之嘏天之诚神宜鉴于仁神之曷依宜仁之归濮防于北祝栗于南幅员西东只一乃心祝唐之纪后天罔坠祝皇之寿与地咸久曷徒祝之心诚笃之戸协人同道以告之俾亿万年不震不危我代之延永永毗之仁増以崇曷不尔思有号于天佥曰呜呼咨尔皇灵无替厥符  

## 御定渊鉴类函卷四十八

帝王部九【`帝诞　奇表　帝系幼智　潜晦　殷忧`】  

帝诞一  

増册府元曰帝王之生必有休应岂非天命所属厯数斯在警生灵之耳目为天飞之兆朕者乎故神祗幽赞灵物保护冥符梦感昭啓圣迹纷纶杂还触而长谅不可谈悉矣歴代而下质文斯变縁情之礼随时而作亦以极臣子之诚显邦家之庆纪乃诞日崇乎美名由是陈宴享之礼洽鱼藻之欢设桑门之修福田之事公卿士庶为节物以相遗诸侯牧守奉贡珍而来觐斯亦一时之盛观百王之所不易者矣　原荣氏曰人皇兄弟九人生于荆马山身九色　帝王世纪曰燧人之世有大人迹出雷泽华胥履之生庖牺氏于成纪也増拾遗记曰庖牺所都之国有华胥之洲神母游其  

上有青虹绕神母身久而方灭即觉有娠歴十二年而  

生庖牺又遁甲开山图曰仇夷山四絶孤立太昊之治伏羲生处　原帝王世纪曰神农氏母曰妊姒有乔氏之女名女登游于华阳有神龙感女登于常羊生炎帝又曰黄帝母曰附寳见大雷绕北斗枢星照郊野感  

附寳孕二十月生黄帝于寿丘　又曰少昊母曰女节黄帝时有大星如虹下流华渚女节梦接之意感而生少昊是为元嚻【`河图曰生白帝朱宣`】　増休子曰少昊生于穉华之渚其渚一旦化为陵郁郁葱葱焉　原帝王世纪曰颛顼母景仆蜀山氏女为昌意正妃谓之女枢金天氏之末瑶光之星贯月如虹感女枢幽房之宫生颛顼于若水首戴干戈　春秋合诚图曰尧母庆都出观三河奄然阴风赤龙与庆都合生尧　又曰赤帝之精生于翼【`诗含神雾曰庆都与赤龙合婚生赤帝伊祁尧也`】　帝王世纪曰陶唐之世握登见大虹意感生舜于姚墟【`尚书帝命验曰姚氏继华感枢注曰舜母感枢星之精而生舜重华`】　又曰禹母有莘氏曰志是为修己山行见流星贯昴意感栗然又吞神珠薏苡坼而生禹【`蜀王本纪曰禹母含珠孕禹坼疈而生于涂山　开山图注云女狄暮及石纽山下泉中得月精如鸡子爱而吞之遂孕十四月生禹`】　史记曰帝喾少妃有娀氏女简狄以春分鸟至之日祀于髙禖有鸟遗其卵简狄吞之孕生契为殷始祖【`列女传曰简狄者帝喾之少妃有娀氏之女浴于元丘之水有元鸟衔卵而坠五色简狄得而吞之遂生契`】　又曰帝髙阳氏元妃姜嫄见大人之迹履之欣然若感而生后稷弃之寒冰之上鸟翼覆之又弃之隘巷牛羊乳之又弃之平林之上人养之为周始祖　楚辞注云禹治水时自化为熊以通轘辕之道涂山氏见之而慙遂化为石时方孕啓禹曰归我子于是石破北方而啓生其石在嵩山　帝王世纪曰主癸之妃曰扶都见白气贯月意感以乙日生汤故名履字天乙是谓成汤　増金楼子曰成汤母感狼星之精又感黑龙而成　原春秋元命苞曰姬昌苍帝之精位在房心【`宋均注曰苍帝灵威仰`】　帝王世纪曰汉昭灵后名含始游浴池有玉鸡衔赤珠出刻曰玉英吞此者王含始吞之生髙祖【`史记曰髙祖母媪尝息大泽之陂梦与神遇时雷电晦冥父太公往视见交龙于上已而有娠遂生髙祖`】　増汉书曰髙祖薄姬梦龙据其以告帝帝曰是贵徴也遂生文帝　原汉武内传曰景帝坐崇方阁上有丹霞起赤龙盘栋间使王夫人居之改为猗兰殿后王夫人梦日生武帝　汉武故事曰王皇后纳太子宫得幸有娠梦日入怀　増汉纪曰昭帝十四月而生立尧母门　前汉书曰孝成帝母王皇后生帝于甲观画堂　原东观汉记曰光武父钦令济阳有武帝行宫上将生钦开后殿居之时有赤光之异室中尽明　捜神记曰初孙坚夫人孕而梦月入其怀既而生策及权在孕又梦日入其怀以告坚曰昔姙策梦月入我怀今也又梦日入我怀何也坚曰日月者阴阳之精极贵之象吾子孙其兴乎　増魏文帝生时有云气青色圆如车盖覆其上　原晋中兴书曰中宗元皇帝初诞有神光之异一室尽明所借稾如始刈　増宋符瑞志曰武帝居在丹徒始生之夜有神光照室其夕甘露降于墓树皇考以髙祖生有奇异名为奇奴皇妣既殂养于舅氏改为寄奴焉　北魏纪曰道武母贺氏初因迁徙游于云泽既而寝息梦日出室内寤而见光自牖属天欻然有感生帝于参合陂北其夜复有光明　又曰孝文母李夫人皇兴元年八月戊申生于平城紫宫神光照于室内天地氛氲和气充塞　又曰宣武母髙夫人初梦为日所逐避于牀下日化为龙绕已数匝寤而惊悸既而有娠生帝于平城宫　南史曰梁武帝母张氏尝梦抱日已而有娠遂产帝　又曰初后尝于室内忽见庭前菖蒲生花光彩照灼非世中所有后惊视谓侍者曰汝见否对曰不见后曰尝闻见者当富贵因遽取吞之是月产髙祖将产之夜后见庭内若有衣冠陪列焉南史纪曰梁孝元帝母阮修容在采女次侍始褰户幔有风囘裾武帝意感幸之梦月堕其懐中遂孕生帝时举室中非常香有紫胞之异武帝奇之　隋纪曰髙祖母吕氏生髙祖于冯翼般若寺紫气充庭有尼来自河东谓皇妣曰此儿所从来甚异不可于俗间处之尼将髙祖舎于别馆躬自抚养皇妣尝抱髙祖忽见头上角出徧体鳞起皇妣大骇坠髙祖于地尼自外入见曰已惊我儿致令晩得天下　唐纪曰髙祖生于长安是日紫气充庭神光照室　又曰太宗在孕而语声达于外后心异之将诞育后不之觉而太宗已生有庆云见弥漫数里上属于天二龙戏于门外水中经三日乃冲天而去　唐书曰太宗贞观二十年十二月谓长孙无忌等曰今日吾生日世俗皆为乐在朕飜成感伤诗云哀哀父母生我劬劳何以劬劳之日更为燕乐乎　唐实录曰明皇帝以垂拱元年八月五日生于东都开元十七年丞相源乾曜张说上表曰少昊着流虹之感商汤本元鸟之命陛下二气合神九龙浴圣月惟仲秋日在端五常星不见之夜祥光照室之朝请以为千秋节着之甲令布之天下咸令宴乐羣臣以是日献甘露醇酎上万岁寿酒王公戚里进金镜绶带士庶以结丝承露囊相遗问邨社作寿酒宴乐名为赛白帝报田神上明元天光啓大圣下彰皇化垂裕无穷帝手诏报曰当朕生辰卿等请为令节上献嘉名自我作古是为美事依卿来请宣付所司【`帝诞日为令节自此始`】　旧唐书曰明皇在东宫为太平公主所忌后时方娠太子密谓张说曰用事者不欲告多息恐祸及此妇人密令说怀去胎药而入太子于曲室躬自煑药醺然似寐梦神人覆鼎如是者三太子异之以告说说曰天命也无宜他虑既而后果生肃宗即位后号天成地平节　柳氏旧闻曰肃宗吴皇后坐父事没入掖庭开元二十二年明皇幸忠王邸见王服御萧然傍无媵侍掖庭宫人以赐之而吴后在籍中顷之后侍寝厌不寤吟呼若有痛气不属者良久方寤肃宗问之后手掩其左脇曰妾向梦有神人长丈余介金操劒谓妾曰帝命与汝作子自左脇以劒决而入腹痛殆不可忍肃宗验之于灯下若有綖而赤者存焉遂生代宗　册府元曰代宗生于东都上阳宫之别殿明皇幸温汤有望气者云宫中有天子气明皇即日还宫是夜帝降诞　唐实录曰穆宗七月六日降诞尚书左丞韦绶请诞日百官诣光顺门先贺皇太后然后上皇帝寿书之史册光示万古帝欣然纳焉其后竟以降诞受贺礼无所据罢之　又曰文宗朝中书门下奏云陛下驭三统之元膺千年之运当诞圣之日为河清之祥夫四时成岁百谷成实必在首冬用成神化请以十月十日为庆成节是日于宫中奉迎太皇太后与昆弟诸王盛陈宴乐羣臣诣延英门奉觞上千万岁寿州府置宴一日上恱从之　宋受命录曰太祖生于洛阳夹马营初太祖母杜氏梦日入怀而孕生之夕神光照室胞如菡萏被五色三日不变异香馥郁经月不散人因号其地为香孩儿营　宋史曰太宗母杜氏梦神人捧日以授已而有娠遂生帝于浚仪官舍是夜赤光上腾如火闾巷闻有异香　又曰宋仁宗母李氏梦一羽衣之士跣足从空而下云来为汝子明年生仁宗仁宗幼年每穿履韤即亟令脱去尝徒步禁中皆呼赤脚仙人盖古之得道李君也　元符宫石刻曰眞宗尝遣左珰诣茅山祈嗣遇王异人言王眞人已降生于宋朝珰问王眞人本是何人曰古燧人氏章懿亦梦羽衣数百人从一仙官自空而下曰此托生于夫人及仁宗生宫中火光烛天始行步尝持槐木简以箸钻之眞宗问何用曰试钻火尔帝顾谓妃曰异人之言信不虚矣　宋史事实曰英宗濮王允让子也生于宣平坊赤光满室或见黄龙游室中初王梦两龙与日竝堕以衣承之复戏于室中其一龙视王曰吾非王所能有后仁宗立为皇子　又曰神宗生于濮王宫羣鼠吐五色气成云　武夷志曰当神宗之未生也武夷山道士吴怀玊有道术指武夷君像曰岁在戊子降为人主又指魏王像曰三十有八载当继世御极抚平四海后其语皆验　方舆胜览曰宋建守陈觉民过武夷山诗升眞洞口接天门灵草丹桃日日春听说列仙来瑞世三朝徳业在斯民盖眞宗神宗哲宗皆武夷仙眞应世故有三朝徳业之句　湖海新闻曰韦后初生髙宗时梦金甲神人自称钱武肃王即钱镠也年八十一髙宗亦年八十一卜都钱塘事不偶然　宋史事实曰孝宗太祖七世孙也父秀王母张氏梦府君拥一赤羊来遗之曰以此为识已而有娠以建炎元年生于秀州杉青牐之官舎红光满室如日正中　辽史曰太祖母萧氏梦日堕怀中有娠及生太祖室有神光异香体如三岁儿即能匍匐　名山藏曰当皇妣娠梦黄冠授一丸有光吞之觉而口尚闻香明日生太祖于土地祠中白气贯空异香经宿祠中神惊避数里　又曰明宣宗始生之夕成祖梦髙帝授以大圭命曰传之子孙永世其昌  

帝诞二  

増华渚　姚墟【`华渚少昊所生姚墟舜所生`】　赤龙　鸟【`赤龙尧之瑞元鸟契之瑞`】　流星　乙日【`流星禹之瑞汤生于乙日`】　星精　日角【`星精汤之瑞　日角汉髙祖之象以上俱详帝诞一`】　丹陵　若水【`王元长曲水序曰丹陵若水之旧注曰尧生丹陵颛顼生若水`】　五麟　七凤【`光武生赤光照室影如五麟七凤`】　鹤算　山呼【`唐昭宗诞日表曰年同鹤算寿比山呼`】　社鸣　河清【`运命论曰里社鸣而圣人出黄河清而圣人生`】　电绕枢　星贯月【`电绕枢黄帝之瑞星贯月颛顼之瑞`】日入怀　龙盘栋【`日入怀宋太祖之瑞　龙盘栋汉武帝之瑞以上俱详帝诞一`】  

献金镜　赐锦袍【`唐开元千秋节王公戚里进金镜唐明宗应圣节赐宰臣锦袍香囊手帕酒乐`】　王者兴　圣人出【`孟子曰五百年必有王者兴子曰或问五百岁而圣人出有诸曰尧舜禹君臣也而并文武周公父子也而处`】　猗兰殿　尧母门【`汉武帝生猗兰殿　尧母门汉昭帝事`】　钩弋宫　尚冠里【`汉昭帝生于钩弋宫　汉元帝生于尚冠里以上俱详帝诞一`】　麟徳讲经　曲江赐宴【`唐徳宗贞元十四年召儒冠沙门道士于麟徳殿升坐讲论三敎初如矛防森然相向后江河同归于海帝大恱　唐文宗八年庆成节赐宴于曲江`】　神光　紫气【`神光宋武帝之瑞　紫气汉髙祖之瑞详帝诞一`】　异香经宿　五纬聚奎【`宋太祖生异香经宿不散　宋干徳五年五纬如连珠聚于奎明年眞宗生`】　菖蒲花生　灵芝叶茂【`菖蒲花生梁武帝事详见帝诞一　宋仁宗诞降郭后榻下生灵芝四十二叶后仁宗享国四十二年`】　玉鸡　金龙【`玉鸡汉髙祖之瑞　金龙宋英宗之瑞俱详帝诞一`】　献千秋镜　奏无逸篇【`唐书张九龄于明皇诞降日上事鉴十章名千秋金镜录　宋髙宗天中节张俊奏无逸篇`】　九龙浴圣　五纬联光【`九龙浴圣唐明皇千秋节表五纬联光宋眞宗之瑞`】　列山神井　南顿嘉禾【`光武`】　玉斗储算　金箧赐龄　枢纽荐符　句芒锡爵【`以上见玉海`】　帝王有眞瑞应流虹之始　天地开泰庆逢弥月之良　得位得名得寿坐鎭皇图　如冈如阜如山増緜神算　紫微为天子居但勤端拱　华封祝圣人寿更愿多男　云阙觚棱徒切瞻天之想　露囊金鉴益殚报上之诚　穹昊储休光辅亿万年之祚圣神间世适符五百岁之期　奉玉巵之寿常拜手于周行　上金鉴之书第驰心于魏阙　当嵩岳三呼之旦　歌周王万寿之诗　晓望五云之彩共抃舞于西清　夜瞻列宿之文喜辉腾于南极　五百里侯五百里甸正切葵倾　八千岁春八千岁秋第勤椿祝【`以上俱出翰苑新书`】  

帝诞三  

原有娀方将帝立子生商　诞弥厥月先生如达　不坼不副无灾无害　生此文王　笃生武王　履帝武敏歆【`以上并毛诗`】　生于翼下【`尧`】　产于良辰　履大人迹【`燧人氏又后稷`】　白气贯月【`成汤`】　姚氏从华感枢【`注曰从生也舜母握登感枢星而生重华`】　修己感流星【`禹`】　感蛇而生　女登感神【`炎帝`】黄云覆盖【`尧详云`】　雷电晦冥【`汉髙祖`】　修己吞神珠【`禹`】含始吞赤珠【`汉髙祖`】　鸟衔卵【`契`】　二十月生黄帝十四月尧帝生　赤光照室　青云如盖【`魏文帝`】　夜  

有赤光【`光武`】　生有神光【`宋武帝`】　黄帝生寿丘　颛顼生若水　庖牺生成纪　夏后生涂山　文王生岐山武王生元氏　神农生石穴　帝尧生石乳　禹生石纽　啓生防石　嘉禾九穗【`光武`】　稾草成禾　凤皇来集【`光武`】　甘露降树【`宋武帝以上俱详帝诞一`】　増日逐【`北魏宣武帝`】　抱日【`梁武帝`】　紫胞【`梁孝元帝`】　承露囊【`唐明皇`】　神覆药鼎【`唐肃宗`】胞如菡萏【`宋太祖`】　赤脚仙人【`宋仁宗以上详见帝诞一`】　诸道献  

珍【`唐代宗永泰二年诞降日诸节度使进献珍玩自是岁以为常`】　三世丁年【`宋髙宗生于丁亥孝宗生于丁未光宗生于丁卯杨诚斋诗曰诞辰三世总丁年`】　光明耀腹【`元史曰元始祖母阿伦果斡屡有光明耀腹一乳三子季曰勃端察尔其后子孙蕃盛遂有天下`】　水浮红罗【`名山藏曰明太祖初生水浮红罗至遂取为衣`】  

帝诞四  

増表唐独孤及肃宗天长节进镜表曰当白露戒序之秋是黄河澄清之日臣幸逢佳节愿展微诚谨进二镜一献圣皇一献陛下伏以圣皇执契垂化有如金玉之式陛下时乘御天骋飞龙于国步故以金龙饰镜以表圣徳伏冀纤尘莫翳朗鉴常悬挂仙台如日之升含万物无私不照　唐文宗庆成节表曰帝王有必着之祥神灵无虚应之兆所以电绕枢极气感虹流鸟祚商赤光啓汉考验今古章焯图书伏惟陛下驭三统之元膺千年之运当诞圣之日为河清之祥元律应期干宫以之定位开冬戒节水徳表其灵长道若合符事光载籍请以十月十日为庆成节积嘉祚于元命庆延洪于昌期上表中兴之耿光次复开元之盛典　昭宗嘉防节贺表曰臣闻圣人受命天必降其殊灵王者应生国必其介祉故华渚有流虹之异元枢呈大电之祥而皆近感神明逺符乾象叶千年而啓运契六合以居尊伏惟陛下徳迈方圆道融三五因社鸣而正位逢井聚以乐推值清明驭气之时当仁寿恱随之始固可同年鹤算比岁山呼永符垂拱之风长保后天之庆　后唐李愚末帝清泰元年诞降日表曰改朔体元固圣主之能事良辰嘉防亦化俗之大端盖周人有合宴之仪汉代有赐酺之律所以咏歌皇徳啓廸人情至若泛菊髙台遂号重阳之节流杯曲水永为上已之游在昔偶行于今不改岂足比君临四海运应千年画璿图而敬授民时秉玉烛而节宣和气身为律度徳合乾坤仰惟枢电之祥最是寰区之乐愿从人欲特创节名伏惟陛下动遵典法克叶祖宗方今玉烛髙悬璿枢广运告成功于朝社正大礼于宫闱是以舞干率服于三苗班瑞雍熙于万国今献岁元正之月是猗兰降圣之辰梅花暎雪于上林椒酒迎春于秘殿江边野老愿銮辂之时廵陌上游童醉尧尊而献祝谓于是月特举节名副与人共乐之言致率土交欢之义　冯道晋少帝啓圣节表曰大电绕枢哲后继羲农之运五星聚井眞人啓文景之基昌图允洽于千年嘉号宜光于载诞不有称述曷显休明伏惟陛下玉律调元金华啓旦上帝锡九龄之梦遒人闻下武之诗徳洽无为民知有庆当大雨时行之日乃常星不见之辰将欢防县之心窃效华封之祝请以六月二十七日为啓圣节着于甲令告彼万方使地角天涯望南山而祝寿九州四海仰北极以倾心诚乖致主之功辄敢称君之美　后汉隐帝嘉庆节表曰色变长澜肇皇灵之寳构光流华渚开圣绪于瑶图莫不庆洽同文光昭大象刻玉波防于凤纪鸣金飚振于洪猷所以灏气凝空编为令典神光烛夜允叶昌期伏惟陛下守位以仁继明以徳化敷有感庆洽无疆当九龙浴圣之辰是五纬聨光之夕凡地载共戴天长周世宗天清节表曰寿丘降迹爰符出震之期里社应祥式契承干之运顷观旧史抑有彞章幸当载诞之辰仰奉延洪之号陛下道超九圣祚啓千龄绍文武之耿光比成周之廸哲自登大寳益显圣功运龙韬而亲御戎车仗金钺而立平寇贼破幽并之妖孽救泽潞之生灵观兵而直抵晋阳奋武而逺临代北饮至才逾于旬日覃恩已被于八方四塞闗山渐息烟尘之警万邦臣妾咸登仁寿之乡今则属澄河时当降圣是甲观悬弧之日乃铜律御户之时鲽水鹣林望尧云而献祝桓圭谷璧趋禹防以骏奔叨遇休明俱尘禄位荷君父巍巍之徳伸臣子缕缕之诚祗肃典谟尊奉宸极请以九月二十四日为天清节所冀金相玉振贞寳厯以弥新地久天长焕青编而不朽　宋周必大贺天申节表曰天生民而立之君茂啓中兴之运臣归美以报其上共欣夙戴之期伏惟陛下配徳乾坤合明日月御赫赫炎炎之祚成巍巍荡荡之功欣枢电之呈祥举华夷而頼庆严恭寅畏而自度已廸哲于四人虚静恬淡而无为方成纯于万岁臣猥司外阃阻造近班使富使寿而多男愿上尧封之祝宜人宜民而受禄载赓周雅之章宋赵汝谈瑞庆节贺表曰社鼓斗枢赫圣朝之诞节川珍岳贡凑良月以毕来惟君万邦受天百禄伏惟陛下凝旒思道卑服图功恢大徳以保民而逺人争致顺附殚小心于事帝而否数转为嘉祥率土讴歌望气祈戴愿蹑九皇之轨岁称万寿之觞臣属在外司阻班庭贺献书金镜老非翰墨之才通表银台逺有韶钧之梦朱熹贺圣节表曰盛徳当阳光啓重熙之运羣心就日乐推归美之诚有开绕电之祥敢罄祈天之祷恭惟陛下庆流有衍徳合无疆膺厯数以在躬垂衣裳而致治接黄帝推荚迎日之统以莫不増过周家定鼎卜年之期自今其始臣承流支郡幸际昌辰鼇忭千官班阻趋于文石嵩呼万岁祝敢后于华封　宋史文昌贺圣节表曰穹昊储休光辅亿万年之祚圣神间世适符五百岁之期蔼佳气于乾坤溢欢声于朝野恭惟陛下河清应运电绕降祥勤俭本于性资忠厚循乎家法福全洪范符周后之歴年荚受泰元迈汉家之永世与天齐久如日方升臣职守藩符籍通禁橐晓望五云之彩阻班贺于西清夜占列宿之文喜辉腾于南极　方岳贺圣节表曰惟天数五正渊献之孟陬闻岳呼三増泰元之神荚星枢明润海宇清夷恭惟皇帝受命溥跻民仁寿华夏蛮貊罔不率登兹太平国家闲睱及是时所其无逸祥开甲观春在寅阶臣幸假熊冯尝陪兽舞河千里一曲虽逺京师二首六身但欣岁纪　危防斋贺瑞庆圣节表曰数盈良月正天地之清明瑞纪流虹极山河而辉映臣工抃舞海表讙呼恭惟皇帝心广慈仁化行恭俭光啓重离之运庆申初度之辰克全尧舜之聪明相传一道将复文武之境土绍开中兴臣再拜皇华恭逢诞节五云影转望切近于蓬莱万岁声传祝实同于嵩岳　李刘贺天基节表曰正月始和观象越二三之日皇天眷命飞龙乗九五之时百禄是宜四方来贺恭惟皇帝聪明渊懿笃实光辉体干之元首庶物而宁万国乗震以出转一气而开八荒瑞宿应于虹流厯诞増于凤纪臣仰瞻北极遥颂南山蜀道青天身况居于蜀徼华阳黒水祝请效于华封　李梅亭贺天基节表曰虞帝生于甲子衍鼎盛之春秋周伯见于丙丁丽离明之日月俶开镐宴肇听嵩呼恭惟陛下圣武神文刚健笃实五百庆千秋之节愽观金鉴之篇三朝受四海之图始御五觞之享混九州而共贯敛五福以诞敷臣将指雪边倾心日表祠鸡蜀道粗知蜀父老之情归马华山尤切华封人之祝　方乌山贺天基节表曰龙尾伏辰当良月肃清霜之虹祥流渚适眞人下丹极之期鼎祚山安衢謡海溢恭惟陛下泽覃万宇统接千龄纳物象于熙和含生丰泰成治功于易简取法乾坤日升月常风行雷动寅畏自度于昭享国之祥静乐难名益见为仁之寿臣拱瞻极北留系周南豹尾云垂第驰神于汉殿虎彞霞泛等祝算于华封　元李之绍贺圣节表曰寳厯建元协重华之嘉运瑶光贯月开上圣之贞符盛徳在秋昊天有命恭惟陛下聪明稽古孝友根心丕显文谟端拱岩廊之上达观新邑式均道里之中揆震宿之昌辰卜丰穰于今岁璇玑肇纪玉斗储祥臣等肃谨班联遥瞻粹穆宣昭鸿业载赓七月之诗耆定武功愿上万年之雅　邓文原贺圣节表曰天开景运笃有道之曽孙电绕神枢受介福于王母觚棱瑞霭阊阖胪传恭惟陛下诞绍鸿图丕承骏命至仁育物得秋而万寳成盛徳在躬居所而众星拱当立经陈纪之始为施仁发政之规郊庙肇禋朝野胥乐臣等名叨玉署目极璇霄广文王有声之诗载歌律吕衍殷宗无逸之寿虔祝华嵩　虞集贺圣节表曰春囘正月律和舞凤之庭日浃芳旬瑞纪流虹之渚缛仪洊举治象更新恭惟陛下盛徳在躬至仁育物紫微华盖焕乎经纬之为章朱草醴泉妙与生成而合化天开寿域人乐熙辰臣等弱翰无功清光有赫对休命丝纶缉黼黻之文歌颂永年简册载衣裳之治　明袁炜贺万寿节表曰皇天昭特眷开贞元妙合之昌期圣主握灵图防厯象希逢之奇数际中秋而臻诞节适同日而遇景躔应圣神永命之符洽臣庶齐天之祝恭惟皇上心涵太始道贯重元以日月为光以雨露为泽以雷霆为威二仪总归于阖辟以隂阳为瑞以四时为柄以星辰为纪万化咸属于纲维敬授人时顺五行而调六气钦若天道齐七政以叙九功甘雨屡祈而应祈灵贶昭孚于夏序太阳当食而不食庥祥叠现于朔辰信至徳卓冠于无伦斯元机聿彰于旷世兹者律谐南吕瑞啓上旬届震夙之期协休征之旦岁在酉而月亦在酉正金衡诞轮丁而度亦轮丁光联玉纬电虹焕彩清秋耀毓圣之祥木火通明紫极注常生之照虽巧厯莫穷其秘实上帝黙运其枢自生民以来未有妙于今日惟圣人首出独能合乎先天是造化千百年之祯久储而始发我皇上亿万载之纪不占而有孚矣臣等叨列九曹懽逢二庆仰诞辰之创见知遐龄配二极以长存瞻景度之非常卜圣算后三光而难老集衣冠于万国共称北斗之觞率拜舞于千官永献南山之颂伏愿佩珍符而久视御玉厯以常安格太清奠太宁丕显太平于有象敛万福享万禄弥昌万寿于无疆  

増颂唐于邵降诞颂序曰皇唐八叶之中兴提天纲披寳图临八纮俯万物垂鸿储休粤十有七年元冬阳月旬外三日天子居北堂左个受厥初之庆自予弼暨羣官丞令咸归休澣则歌康衢乐寿域者具百姓之欢心乃有司谏掌纶之臣当右掖分宵之直望阊阖沐熏风斋心以虔稽首献颂其词曰甲观画堂绕枢神光十月良月降生我皇焜殊祥兮缵武继文时惟圣勲格苗戡黎为天下君望如云兮苍苍海隅达我天衢七戎蠢狄西歼北徂外无虞兮白翟遐通嘉禾荐丰两树连理五云飞空归大同兮金阙峨峨清晨伊何万国筐篚千门咏歌歆太和兮舜膳以甘尧尊以酣诞弥之朔旬而有三湛恩覃兮南山于前北辰于天臣某献寿维亿万年象帝先兮  

増诗唐明皇千秋节诗曰兰殿千秋节称名万岁觞风传率土庆日表继天祥玉宇开花萼宫悬度防昌衣冠白鹭下防幕翠云长献遗成新俗朝仪入旧章月衔花绶镜露缀防丝囊处处祠田祖年年宴杖乡深思一徳事小获万人康　张说奉和千秋节诗曰五徳生王者千龄啓圣人赤光来照夜黄云上覆辰海县衔恩久朝章献寿新髙车帝座出夹道众官陈槊仗洗晴景磬管凝秋旻珠囊含瑞露金镜抱迁轮何岁无乡饮何田不报神熏歌与名节传代幸羣臣　张说皇帝降诞日集贤殿赐宴诗曰仲秋金帝起五日玉行昭瑞表壬寅露光传甲子宵隂风吹大泽梦日照昌朝不独华封老千年喜祝尧　王维奉和圣制天长节赐宰臣歌应制曰太阳升兮照万方开阊阖兮临玉堂俨冕旒兮垂衣裳金天净兮丽三光彤廷曙兮延八荒徳合天兮礼神徧灵芝生兮庆云见唐尧后兮稷禹臣匝宇宙兮华胥人尽九服兮皆四邻干降瑞兮坤献珍　王维献寿词曰宫殿参差列九重祥云瑞气捧阶浓防臣欲献唐尧寿遥指南山对衮龙　刘兼长春节诗曰圣朝佳节遇长春跪捧金炉祝又焚寳藏发来天地秀兵戈销后帝皇尊太平基址千年永混一车书万古存更有馨香满芳槛和风迟日在兰荪　元王恽万寿节出左掖门诗曰禁漏穿花夜已央宫槐笼晓色苍苍殷勤一防东华日先到红鸾扇影光　隔夜端门分版位平明簪笏列鹓行紫云低覆千官拜润入金炉百和香　羯鼓声髙吹管清九天合作凤鸾鸣侍仪赞喝三成后罄折齐呼万寿声　花映岩廊近紫宸宫官行酒过三廵共携满袖香烟出散作都城十日春　对品分班玉笋行一时望拜殿西厢百官燕出宫闱静疎雨蒙蒙湿建章　明髙啓圣寿节早朝诗曰天啓圣图昌流虹叶梦祥飞龙起江左战马放山阳御柳垂阊阖仙桃熟建章逺人陈贡篚近侍浥炉香金镜千秋录瑶池万岁觞小臣歌拜手尧日正舒长　于愼行万寿圣节赐白金文币及镂金万寿福禄篆字银书黄朱灵符等物纪恩诗曰华渚祥开禁籞天恩光每觉近臣偏函加白璧来天上锦散红云出日边裁就灵符华舜旦镌成寳画记尧年衔恩効祝慙无补金鉴先时献御筵  

増致语明费宏万寿圣节致语曰五百年而生圣哲丕承莫大之基八千岁以为春秋茂衍无疆之庆方髙张于镐宴共遥听于嵩呼海宇均欢神人胥恱恭惟陛下聪明睿智齐圣广渊应厯挺生有电绕虹流之瑞受天眷命协龙飞虎变之占运际丰亨年方鼎盛诞敷圣徳舞干羽者两阶尽抚周邦执玉帛者万国维此长生之节盖当极治之时郁郁祥云常盘旋于紫禁葱葱佳气每簇拥乎彤闱大开锦绣之筵彷佛瑶池之防龙笙凤管频催万寿之觞火枣交棃迭献千年之果叙箕畴之五福应华祝之三多纯佑益隆緜延不替家家户户喜寿域之开岁岁年年保圣躬之康泰  

奇表一  

原河图曰苍帝望之大视之博白帝望之明视之义又曰苍帝方面赤帝圆面白帝广面黑帝深面　帝王世纪曰庖牺氏蛇身人首有圣徳【`王延寿鲁灵光殿赋曰伏羲蛇身女娲蛇躯`】　増拾遗记曰庖牺长头修目齿龙唇睂有白毫须垂委地　原帝王世纪曰帝女娲氏风姓也亦蛇身人首一曰女希　又曰神农氏人身牛首【`春秋命厯叙曰有神人名石年苍色大睂戴玉理注玉理犹玉英神农也`】　又曰黄帝龙顔　又曰帝颛顼首戴干戈　又曰帝喾母不觉而生骈齿有圣徳【`春秋元命苞曰帝喾戴干是谓清明宋均注曰干盾也`】　又曰尧母曰庆都孕十四月而生尧于丹陵名曰放勳鸟庭荷胜睂有八采丰下锐上【`尚书大传曰尧八睂八睂者如八字　春秋元命苞曰尧睂八采是谓通明厯象日月璇玑玉衡春秋合诚图曰赤帝之为人视之丰长八尺七寸`】　又曰舜目重瞳故名重华【`春秋元命苞曰舜重瞳子是为滋凉宋均注滋凉有滋液之润且清凉光明而多见　孝经援神契曰舜龙顔重瞳大口手握褒注重瞳象电多精光也大口象斗屋口也握褒手中有褒字喻从劳苦起受褒饰致大祚也雒书灵准听曰有人方面日衡重华握石椎怀神珠注曰衡衡有骨表如日者也椎读锤鑪锤平轻重者也`】  

【`握石椎知璇玑之道也怀神珠喻圣智也`】　又曰伯禹虎鼻大口两耳参漏首戴钩钤有玉斗足文履已故名文命字髙密身长九尺二寸【`洛书曰有人出石夷握地代戴成钤怀玉斗郑元注怀璇玑玉衡之道姚氏以禹有黑子如北斗　尸子曰禹长颈鸟喙面目亦恶矣天下从而贤之者好学也`】　又曰成汤丰下锐上晳而有防倨身而声长九尺臂四肘【`春秋元命苞曰四肘是谓神肘　洛书黑帝子汤长八尺一寸珠庭`】　又曰文王四乳是谓含良盖法酒旗布恩舒明【`酒者乳也能乳天下布恩之谓也`】　又曰文王昌龙顔虎肩身长十尺有四乳【`春秋合诚图曰苍帝之为人望之广视之专而长九尺一寸`】　春秋元命苞曰武王骈齿是谓刚强宋均注曰重齿以为表　増左传王子朝使告诸侯曰定王六年秦人降妖曰周其有頿王亦克能修其职至于灵王生而有頿王甚神圣无恶于诸侯　原河图提刘曰帝季日角戴胜斗背龙股长七尺八寸明圣寛仁好士【`春秋孔演图曰其人日角龙顔姓卯金含仁义　史记曰为人隆准而龙顔美须防左股有七十二黑子`】汉书曰昭帝讳弗陵武帝子也母赵倢伃本以有奇异得幸及生帝亦奇异　又曰宣帝足下有毛居卧数有光耀　东观汉记曰光武隆准日角大口美须睂身长七尺三寸　又曰建武四年皇子阳生丰下锐上顔赤色有似尧上以赤色名之曰阳年十三通春秋上循其颈曰吴季子　増魏书曰明帝天姿秀出立发垂地原吴志曰孙权字仲谋汉以孙策逺修贡职遗使者刘琬加锡命琬语人曰吾观孙氏兄弟虽各才秀明达然皆禄祚不终惟中弟孝亷形貌奇伟骨体不恒有大贵之表又最寿策薨以事授权　江表传曰孙坚为下邳丞时权生方颐大口目有精光坚异之以为贵相及坚亡策起事江东权常随从性度朗仁而多断好侠养士　増晋书曰宣帝有狼顾之相魏武欲验之乃召使前行令反顾面正向后而身不动　原晋中兴书曰中宗元皇帝讳睿字景文世祖咸宁二年生于洛阳及长白毫生日角之左眼有精曜唯侍中谯国嵇绍少而异之谓其友曰琅邪王毛骨非常殆非人臣之相　増晋书曰武帝初拜抚军大将军文帝欲以弟攸为嗣何曽等曰中抚军聪明神武乃超世之才发委地手过膝非人臣之相也　后魏书曰道武帝目有光曜广颡大耳后周书曰太祖身长八尺方颡广额美须防发长委  

地垂手过膝背有黑子宛转若龙之形面有紫光　南史纪曰梁武帝生有异光状貌殊特日角龙颜垂岳虎顾舌文八字项有浮光身暎日无影两骻骈骨项上隆起有文左右手曰武帝儿时能蹈空而行　隋书曰文帝为人龙颜额上有五柱入顶目光外射有文在手曰王周文帝见而叹曰此儿风骨不似人间人开皇三年陈遣使来聘陈主知帝之貌异常令使潜画帝相而归唐书曰髙祖体有三乳左腋下有紫志如龙隋上食  

奉御郭道善相言曰天中伏犀下接如睂此非人臣之相愿深自爱　旧唐书曰髙祖之在岐州太宗时年四岁有书生自言善相谒髙祖曰公贵人也且有贵子见太宗曰龙凤之姿天日之表年将二十必能济世安民髙祖惧其言泄将杀之忽失所在因以世民命名唐书曰肃宗为忠王时张说曰尝见太宗写眞图忠王英姿秀发奇表非常实圣祖乃社稷之福也　后唐书曰庄宗为婴儿体貌奇特年十一入觐献捷唐昭宗一见骇异之曰儿有奇表乃抚其背曰儿将来勿忘忠孝于予家　又曰末帝长七尺余方颐大颅材貌雄伟初在藩时洛阳市人王安善相见之曰形如毗沙门天王非常人也　后汉书曰髙祖面紫色目睛白多而有光　后周书曰太祖顶上有肉角　通鉴曰宋太祖容貌雄伟　天中记曰宋真宗左足指有文成天字　辽史曰太祖丰上锐下目光射人　金世祖纪曰世宗须防长过其腹间有七子如北斗形　名山藏曰明太祖日章天质凤目龙姿声如洪钟奇骨贯顶　又曰明宪宗广额丰颐方面大耳目睛如漆光彩射人  

奇表二  

原虙羲连珠　神农戴玉【`春秋厯命序`】　伏羲龙状　重华日衡【`雒书灵准听`】　戴天履阴　丰下锐上【`成汤`】　帝喾戴干唐尧荷胜　尧睂八采　舜目重瞳　握褒　履已  

【`舜手握褒字禹足文履已`】　帝尧鸟庭　大禹虎鼻　紫防　白毫【`上孙权　下晋中宗`】　颛顼重胁　帝喾骈齿　禹耳三漏　汤臂四肘　日角　斗【`俱汉髙祖`】　増隋文帝五柱入顶唐髙祖伏犀接睂　金世宗罗北斗　明太祖声若洪钟【`以上俱详奇表一`】  

奇表三  

原太昊蛇形人首　须垂委地【`伏羲`】　太帝人身牛首怀玉柄　戴玉英【`神农`】　神农大睂【`春秋厯命序`】　颛顼骈干尧长十尺【`孔丛子`】　履翼【`尧`】　须长七尺【`尧`】　舜长六  

尺【`帝王世纪`】　帝舜斗口【`援神契`】　汤长九尺　倨身声【`成汤`】周文望羊　周文长八尺三寸　虎肩　鸟鼻　阴  

准　四乳【`俱文王`】　武王骈齿【`春秋元命苞`】　长颈乌喙【`越王`】长目鸟喙　秦始虎口【`河图`】　髙祖长七尺八寸【`河图`】　背龙股【`汉髙祖`】　美须防　无如季相【`汉高史记`】　足下有毛【`汉宣帝`】　生而有发【`汉书`】　容貌庄丽【`汉明帝`】　手文握兵垂手下膝【`昭烈`】　立发垂地【`魏明帝`】　睇盼炜如　毛骨非常【`俱晋中宗`】　増体貌瓌异【`魏太武帝`】　风格异常【`文成帝`】　襁褓岐嶷【`魏孝文帝`】　原龙行虎步【`宋髙祖`】　増舌文八字【`梁武帝`】暎日无影【`梁武帝`】　黑子如龙【`后周太祖`】　风骨不恒【`隋高祖`】手有王字【`隋髙祖`】　日角龙庭　紫志如龙　三乳【`俱唐髙祖`】仪轨伟丽【`唐明皇`】　形如天王【`后唐末帝`】　眼睛多白【`后汉髙祖`】  

【`以上俱详奇表一`】　体如三岁儿【`辽史曰太祖初生体如三岁儿`】　项有异骨【`名山藏曰明太祖为吴王时梦人置璧于项项肉隐起有异骨焉`】　龙犀【`辨命论曰龙犀日角帝王之表注曰额上有文鬓也`】　不世之姿【`六代论`】　天姿玉裕【`文宴宣猷堂诗`】  

帝系一  

増册府元曰夫结绳之初朴略茫昧莫获而详书契之后辨姓授氏可得而记太昊之前谱牒盖阙帝鸿之后世绪具存司马迁着之史记以存系表明乎受天命膺帝期者盖以祖宗实有茂徳所以后世承乎发祥若乃后稷播植周室于是隆兴唐尧文思汉绪由其増盛盖瓜瓞之相属故萝图而有融魏晋以还方册可考罔不缅借先烈诞啓丕图若乃积累之懿传继之盛盖由徳有厚薄源有浅深凭旧烈者蕃衍无世资者衰替今并考旧史披帝箓详究厥终率用论次俾有条而不紊庶百世而可知矣　原史记曰帝喾髙辛氏者黄帝之曽孙也父曰蟜极蟜极父曰元嚻元嚻父曰黄帝自元嚻与蟜极不得在位　帝王世纪曰舜姚姓也其先出自颛顼颛顼生穷蝉穷蝉有子曰敬康敬康生句芒句芒有子曰桥牛桥牛生瞽瞍妻曰握登生舜　増册府元曰大禹姒姓父曰鲧鲧之父曰颛顼颛顼之父曰昌意昌意之父曰黄帝禹者黄帝之元孙而颛顼之孙也　原国语曰王勤商十有四叶而兴贾逵注曰元王谓契汤之祖　増册府元曰周姬姓其先后稷名弃其母有邰氏女曰姜嫄为帝喾元妃出野见巨人迹践之遂身动如孕者居期而生子是为后稷　原帝王世纪曰秦嬴姓也昔伯翳为舜主畜多故赐姓嬴氏孝襄公始修霸业坏井田开阡陌天子命为伯至昭襄王自称西帝攻周废赧王取九鼎至庄襄王灭东西周庄襄王崩政立为始皇　又曰汉出自帝尧刘姓也丰公生执嘉即太上皇也　东观汉记曰世祖光武皇帝髙祖九世孙出自长沙定王定王生舂陵节侯舂陵本在零陵郡节侯孙孝侯以土地下湿元帝时求封南阳蔡阳白水乡因故国名曰舂陵　増魏志曰太祖姓曹名操字孟徳汉相国参之后祖腾汉桓帝时为中常侍大长秋封费亭侯养子嵩嗣官至太尉莫能审其生出本末嵩生太祖【`曹瞒传云嵩夏侯氏子夏侯惇之叔父太祖于惇为从父兄弟也`】　册府元曰魏文帝受禅后给事中博士苏林董巴上表曰魏之氏族出自颛顼与舜同祖　吴志曰孙坚字文台吴郡富春人盖孙武之后也　晋书曰宣帝讳懿字仲达姓司马氏其先出自帝髙阳之子重黎为夏官祝融厯唐虞夏商世序其职及周以夏官为司马其后程伯休父周宣王时克平徐方以官族因而为氏汉楚间司马昂为赵将与诸侯伐秦秦亡立为阴王都河内汉以其地为郡子孙遂家焉自昴八世生征西将军钧钧生豫章太守量量生颍川太守隽隽生京兆尹防帝即防之第二子也　齐书曰太祖讳道成汉相何二十四世孙也何孙侍中彪免官居东海兰陵郡子孙遂家焉梁书曰髙祖讳衍兰陵中都里人汉相国何之后皇  

考讳顺之齐髙帝族弟也参与佐命封临湘侯　陈书曰髙祖讳霸先吴兴长城人汉太丘长陈寔之后也世居颍川寔元孙准晋太尉准生臣臣生达永嘉南迁歴官太子洗马出为长城令恱其山水遂家焉　北魏书曰黄帝有子二十五人或内列诸事或外分荒服昌意少子受封北国有大鲜卑山因以为号黄帝以土徳王北俗谓土为拓谓后为跋故以为氏其裔始均逐女魃于弱水北帝舜命为田祖爰歴三代以及于秦不交南夏是以载籍无闻焉积六十七世至成帝讳屯立统国三十六大姓九十威振北方莫不率服歴十三传至圣武帝讳喆汾常率数万骑田于山泽欻见辎軿自天而下有美妇人曰我天女也受命相偶遂同宿且请还曰明年周时后防于此言终而别及期帝至先所游处果复见天女以所生男授帝曰此君之子善视之子孙相承当世为帝王语讫而去即始祖神元皇帝也　后周书曰太祖姓宇文氏讳泰其先出自炎帝炎帝为黄帝所灭子孙遁居朔野有葛乌莬者雄武多算略鲜卑慕之奉以为主其后裔孙曰普囘因狩得玉玺三组有文曰皇帝普囘以为天授其俗谓天曰宇因号宇文国并以为氏焉　隋书曰髙祖姓杨氏讳坚汉太尉震八代孙铉仕燕为北平太守铉生元寿后魏代为武鎭司马子孙因家焉元寿生太原太守惠嘏惠嘏生太原太守烈烈生宁逺将军祯祯生忠忠即皇考也皇考从周太祖起义闗西赐姓普六茹氏　唐书曰髙祖姓李氏讳渊其先出自颛顼生大业大业生女华女华生咎繇其子孙緜歴虞夏代为理官遂为理氏殷末有理征者以直道获罪于纣子利贞逃难于伊侯之墟食李实得全又改为李氏周时有李重耳字伯阳为柱下史道家称老君秦将李信即其后也信曽孙广为汉将广十六叶孙暠为凉武昭王暠生歆歆生重耳重耳生熙鎭武川遂家焉熙生天锡天锡生虎佐周有功周闵帝受魏禅虎已卒追封唐国公虎生昞昞生仁仁生髙祖　唐鉴曰髙祖武徳三年晋州人吉善行自言于羊角山见白衣老父曰为吾语唐天子吾为老君吾而祖也诏于其地立庙　册府元曰晋髙祖姓石氏本衞大夫碏之后至汉奋自河内徙家长安与子庆等徳位俱盛时号万石君汉衰闗辅乱子孙西徙有居甘州者四代祖璟仕唐为朔州刺史三代祖郴祖昱任振武防御使考绍雍仕后唐官至洺州刺史　后周总论曰郭威自以为周室之裔虢叔之后灭汉代立而建国曰周　通鉴曰宋太祖讳匡姓赵氏涿郡人四世祖脁唐幽都令生挺唐御史中丞挺生敬涿州刺史敬生殷周检校司空岳州防御使殷娶杜氏生帝于洛阳夹马营　辽史赞曰辽之先出自炎帝世为审吉国　金史曰金之先出靺鞨氏靺鞨本号勿吉古肃愼地也　元史曰太祖古人其十世祖勃端察尔母阿伦果斡夜寝帐中梦白光自天窗入化为金色神人来趋卧榻惊觉遂有娠产一子即勃端察尔也状貌奇异沈黙寡言家人谓之痴阿伦果斡语人曰此儿非痴后世子孙必有大贵者名山藏曰明太祖姓朱其先句容人皇祖始渡淮家泗皇考徙钟离皇妣陈生四子帝季也  

帝系二  

原緜緜瓜瓞　本支百世　帝作邦作对【`并诗经`】　増施于孙子　世有哲王　绳其祖武　贻厥孙谋以燕翼子【`并诗经`】　原后稷勤周　后稷始基　纂尧之绪　出自唐帝【`汉`】　三世举孝廉【`魏`】　増联珠寳系　海浸昌源【`唐徐彦伯中宗哀册文曰少典之子重元之孙珠联寳系海浸昌源`】　累业【`吴都赋曰累业百叠`】后叶【`羽猎赋曰又恐后叶复修前好`】　寳胄　奕世重光【`钟防檄蜀文`】幼智一  

原史记曰黄帝姓公孙氏生而神灵弱而能言代神农氏　増帝王世纪曰颛顼生十年而佐少昊十二年而冠二十二而登帝位　原又曰帝喾生而神异自言其名曰夋　汉书曰昔周成以孺子继统而有管蔡四国流言之变孝昭幼年即位亦有燕盖上官逆谋之乱成王不疑周公孝昭委任霍光各因其时以成名大矣哉增通鉴曰汉昭帝时上官桀父子与燕王旦通谋诈  

令人为旦上书诬霍光出都肄郎羽林道上称跸擅调益幕府校尉专权自恣疑有非常俟光出沐日奏之桀欲从中下其事与大臣共执退光书奏帝不肻下明旦光闻之止画室中不入上问大将军安在桀曰以燕王告其罪不敢入诏召大将军光入免冠顿首谢上曰将军冠朕知是书诈也将军无罪光曰陛下何以知之上曰将军调校尉以来未十日燕王何以知之是时帝年十四尚书左右皆惊后桀党有谮光者上辄怒曰大将军忠臣先帝所属以辅朕身敢有毁者坐之自是无敢复言　汉明帝十岁通春秋光武奇之十二为东海公天下田多不以实又户口年纪互有増减诏下州郡简覆其事而刺史太守多不均平后诸部各遣使上奏光武见陈留吏牍上有书视之云颍川农可问河南南阳不可问因诘吏吏不肻服光武怒帝在幄后言曰吏受郡敕当欲以田相方耳光武曰即如此何以言河南南阳不可问对曰河南帝城多近臣南阳帝乡多近亲田宅逾制不可为准耳光武令虎贲将诘问吏果如帝言　原蜀志曰先主舍东南角有桑树童童如小车盖先主少时与诸宗儿戏曰吾当乗此羽葆盖车幼童传曰太祖幼而智勇年十岁尝浴于谯水有蛟来逼自水奋击蛟乃潜退于是毕浴而还弗之言也　増晋书曰明帝幼而聪哲为元帝所宠异年数岁尝坐置膝前属长安使来因问帝曰汝谓日与长安孰逺对曰长安近不闻人从日边来居然可知也元帝异之明日宴羣僚又问之帝曰日近元帝失色曰何以异间者之言乎对曰举目见日不见长安由是益奇之　唐书曰明皇初封楚王年七岁因朔望朝见车骑严整金吾将军武懿宗见而忌之遂挤排骑从帝诃之曰吾家朝堂于汝何事敢廹吾骑从则天闻而奇之　册府元曰唐宪宗六七岁时为皇孙徳宗抱置膝上戏曰汝是何人乃在我怀中皇孙对曰此祗是第三天子徳宗惊喜辽史曰太祖初生即能匍匐　又曰太祖虽髫龀言  

及世务时伯文当国有疑辄咨焉　名山藏曰明宣宗数岁试之事辄剸决称旨成祖爱之读书一目数行尽袠皆举  

幼智二  

原生而能言【`黄帝`】　生而言名【`帝喾`】　产而能书【`随巢子`】　幼总百神【`黄帝`】　幼而聪达【`章帝`】　幼克大事【`汉和帝`】　茂质纪淑【`东观`】　岐嶷之姿　问南顿何在【`语林`】　答长安近日【`晋明帝`】　八岁能属文【`魏文帝`】　是书诈也【`汉昭帝`】　名理不减【`晋孝武帝`】　増幼而英悟【`周世宗`】　有成人之量【`晋书曰成帝少而聪敏有成人之量`】　十岁能诗【`辽圣宗`】  

潜晦一  

原韩子曰歴山农者侵畔舜往耕朞年而耕者让畔河滨渔者争坻舜往渔朞年而渔者让长东夷之陶者苦窳舜往陶朞年而器以牢　増通鉴曰秦始皇尝言东南有天子气因东游以厌之髙祖即自疑亡匿隐于芒砀山泽间　原汉书曰孝宣皇帝讳询字次卿武帝曽孙戾太子孙也太子纳史良娣生皇孙皇孙纳王夫人生皇帝号曰皇曽孙生数月遭巫蛊事太子良娣皇孙王夫人皆遇害曽孙坐系郡邸狱邴吉为廷尉监治巫蛊怜曽孙之无辜使女徒乳养私给衣食至后望气者言长安狱有天子气上遣使皆杀之内者令郭穰夜至郡邸狱吉拒闭不得入曽孙赖吉得全因遭赦　东观汉记曰光武仁智明达多权略乐施爱人在家重慎畏事勤于稼穑兄伯升好侠笑上事田作比之髙祖兄仲髙才好学然亦喜游侠鬭鸡走马具知闾里奸邪吏治得失时防朝请舍长安尚冠里　増通鉴曰炀帝以李渊相表奇异又名应图谶忌之征诣行在渊遇疾未谒其甥王氏在后宫帝问之曰汝舅来何迟王氏以疾对帝曰可得死否渊闻之惧因纵酒纳赂以自晦　通鉴曰唐髙祖初发晋阳以书招李密密自恃兵强欲为盟主使祖君彦复书曰所望左提右挈勠力同心执子婴于咸阳殪商辛于牧野髙祖得书笑曰吾方有事闗中若遽絶之是更生一敌也不如卑辞推奨以骄其志乃使温大雅复书曰天生烝民必有司牧当今为牧非子而谁老夫年逾知命愿不及此欣戴大弟攀鳞附翼惟愿早膺图箓以宁兆民宗盟之长属借见容复封于唐斯荣足矣密得书喜曰唐公见推天下不足定矣　通鉴曰唐太宗谓于志宁曰朕年十八犹在民间民之疾苦情伪无不知之　通鉴曰唐宪宗生光王怡怡幼时宫中皆以为不慧太和以后益自韬匿及武宗疾笃诸宦官密于禁中定策立怡及见百官哀戚满容裁决庶务咸当于理人始知有隐徳焉【`怡后更名恱即唐宣宗`】　名山藏曰太祖幼孤无依托身皇觉寺为僧居两月岁荒僧散太祖游食江淮金斗光息间至颍道病有二紫衣同寝食病已辞去莫知所在夜陷胡麻中遇羣童言迎驾叱之不见  

潜晦二  

原潜龙勿用阳在下也【`周易`】　尺蠖之屈以求伸也【`易系`】以懿文徳【`易`】　増内文明而外柔顺以大难文王以之【`易`】　遵养时晦【`诗`】　退藏于密【`易`】　三分天下有其二以服事殷　原舜居深山与鹿豕游【`孟子`】　隐于芒砀【`史记`】　尤乐杜鄠　雷雨不迷【`舜`】　上有黑云　告归之田【`汉髙`】　告归乡里　躬耕白水【`光武`】　讲学长安　习读书传　秋冬弋猎　归于顿丘　僦驴给费　为县送徒　为舂陵讼租　为泗上亭长【`汉髙`】　为洛北簿尉一年成聚　三年成都　増隐徳【`唐宣帝详潜晦一`】　多务韬晦【`通鉴周世宗在藩邸多务韬晦`】　淮右布衣【`明太祖曰予本淮右布衣因天下乱为众所推`】  

殷忧  

原帝王世纪曰夏桀无道辠谏者汤使人哭之桀囚汤使于夏台而后释之诸侯由是咸叛桀附汤同日贡职者五百国三年而天下咸服　竹书纪年沈约注云王嘉季歴之功锡之圭瓒秬鬯九命为伯既而执诸塞库季歴困而死因谓太丁杀季　又曰执季歴于塞库羁文王于玉门郁之情辞以作歌其传久矣　帝王世纪曰文王虽在诸侯之位袭父为西伯纣既囚文王文王之长子曰伯邑考质于殷为纣御纣烹以为羮赐文王曰圣人当不食其子羮文王得而食之纣曰谁谓西伯圣者食其子羮尚不知也　琴操曰文王僃修道徳百姓亲附文王有二子周公武王皆圣是时崇侯虎与文王列为诸侯徳不及文王常嫉妬之乃谮文王于纣曰西伯昌圣人也长子发中子旦皆圣人也三圣合谋君其虑之乃囚文王于羑里将欲杀之于是文王四臣散宜生等周流海内经歴丰土得美女二人水中大贝白马朱鬛以献于纣陈于中庭纣立出西伯文王在羑里时演易八卦以六十四作郁厄之辞困于石据于蒺藜乃申愤以作歌曰殷道混混浸浊烦兮朱紫相合不别分兮迷乱声色信谗言兮炎炎之虐使我愆兮幽闭牢穽由其言兮遘我四人忧勤勤兮　汉书曰宣帝始立谒见髙庙大将军光参乗上严惮之若芒刺在背后张安世代光参乗天子从容肆意甚安　晋中兴书曰惠帝幸临漳中宗从驾是时中宗叔父东安王繇为成都王颖所害惧祸及谋出奔其夜月明禁卫甚严不能得去有顷天暴风雨晦冥徼者四散中宗因得脱　晋阳秋曰简文帝虽登阼内不自安初荧惑入太微寻废海西公至是荧或犹在太微帝恶之谓郗超曰命之修短大所不计故无复往日事耶超云大司马温方内固社稷外布经略非常之事臣以百口保之超假还东帝谓之曰致意尊公家国之事遂至于此由吾不能以道匡树思患预防媿叹之深言何能喻又诵庾阐诗云士痛朝危臣哀主辱泣下霑衣涟如相续　増通鉴曰唐太宗曰武徳六年以后髙祖有废立之心而未定我不为兄弟所容实有功髙不赏之惧　又曰后唐废帝千春节置酒晋国长公主上寿毕辞归晋阳唐主醉曰何不且留遽归欲与石郎反耶石敬瑭闻之益惧　又曰宋太祖一日朝罢坐便殿不乐者久之左右请问其故曰尔谓为天子容易耶早间乗快误决一事故不乐耳又曰元仁宗御嘉禧殿谓侍臣曰卿等以朕居帝位  

为安耶朕惟太祖创业艰难世祖混一区宇兢业守成恒忧不能当天心绳祖武使万方百姓乐得其所固非卿等所知也　名山藏曰明太祖谕羣臣曰古之贤君常忧治世其臣亦忧治君然贤臣之忧治君者君常安贤君之忧治世者世常治今土宇日广人民虽蕃久困未苏予心未尝忘忧卿同吾忧国福至矣不然祸败随之　又曰建文时成祖为燕王齐泰黄子澄等日夜谋防燕因以工部侍郎张昺为北平布政使谢贵为北平都指挥监燕燕王佯狂为涩舌称病甚昺贵入问燕王病王重裘拥炉见之犹颤  

殷忧二  

原履重刚　蒙大难　果行育徳　安不忘危　履虎尾【`俱易经`】　増涉春冰　凛乎若朽索之驭六马　栗栗危惧若将陨于深渊　怵惕惟厉　中夜以兴【`俱书经`】明王三惧【`韩诗外传孔子曰明王有三惧一曰处尊位而恐不闻其过二曰得志而恐骄三曰闻天下之至道而恐不能行`】　原或多难以固邦国　或殷忧以啓圣明　忧而不困　或忧而光　系夏台【`汤`】　囚羑里【`文王`】执于塞库【`王季`】　羁于玉门【`文王俱详殷忧一`】　丙吉乳养【`汉宣`】  

【`帝详潜晦一`】　张贺供给　智勇俱困　亡失家属【`汉髙祖`】持满外向　铫期奋防　称汉使者【`汉髙祖`】　驰入韩信璧【`汉髙祖`】　称使者入传舍　以冰饮水　对灶炙衣【`光武`】芜蒌豆粥　滹沱麦饭【`光武`】　平城为匈奴所围【`汉髙帝`】河阳为津吏所止【`晋中兴书`】　丁公接兵【`汉高帝`】　曹洪授  

马【`魏武帝`】　乗马得脱【`典论`】　泣而升车【`晋中兴书`】　増芒刺在背【`汉宣帝详殷忧一`】　毛发洒淅【`通鉴唐宣宗即位李徳裕奉册既罢上谓左右曰适近我者非太尉耶每顾我使我毛髪洒淅`】　乗驴车【`宋太祖与辽战帝大败乗驴车走免`】　夜不安枕【`明太祖谓羣臣曰念天下之广生民之多忧悬于心夜不安枕`】　重裘拥炉【`明成祖详殷忧一`】  

## 御定渊鉴类函卷四十九

帝王部十【`登庸　创业　应运祥瑞　福禄`】  

登庸一  

原帝王世纪曰少昊姬姓也降居江水邑于穷桑以登帝位都曲阜故或谓之穷桑即图谶所谓白帝朱宣者也　又曰颛顼有圣德父昌意虽黄帝之嫡以德劣降居若水诸侯及颛顼生十年而佐少昊十二而冠二十登帝位【`吕氏春秋曰帝颛顼生自若水宕处空桑乃登帝位`】　又曰帝喾姬姓也有圣德十五而佐颛顼三十而登帝位都亳　又曰帝尧十五而佐帝挚受封于唐为诸侯身长十尺尝梦天上之故年二十而登帝位　尚书舜典曰慎徽五典五典克从纳于百揆百揆时叙宾于四门四门穆穆纳于大麓烈风雷雨弗迷帝曰咨尔舜询事考言乃言底可绩三载汝陟帝位　尸子曰舜一徙成邑徙成都三徙成国尧闻其贤征之草茅之中与之语礼乐而不逆  

与之语政至简而行与之语道广大而不穷于是妻之以媓媵之以娥九子事之而托天下焉　尚书大禹谟曰受命于神宗率百官若帝之初【`从舜初授帝政事奉行之`】　周书曰汤放桀而归于亳三千诸侯大防汤取天子之玺置之于天子之座左复而拜从诸侯之位汤曰此天子之位有道者可以处之矣夫天下非一家之有也有道者之有也故天下者惟有道者理之惟有道者宜处之汤以此三让三千诸侯莫敢即位然后汤即天子之位史记曰髙祖与诸侯兵共击项羽项羽败而走使  

将灌婴追杀羽东城正月诸侯尊汉王为皇帝　又曰孝文皇帝初立为代王都中都髙后崩吕产等欲为乱以危刘氏大臣共诛之使人迎代王代王问左右郎中令张武张武等议愿大王称疾以无往观其变中尉宋昌进曰羣臣议皆非也今髙帝子独淮南王与大王大王又长贤圣仁孝闻于天下故大臣因天下之心而欲迎立大王大王勿疑也廼命宋昌参乘张武等六人乘诣长安驰入代邸代王西向譲者三遂即天子位汉书曰霍光废昌邑王贺奏遣宗正德至尚冠里舍洗沐赐御衣太仆以軨猎车奉迎曾孙就斋宗正府封为阳武侯羣臣上玺绶即皇帝位　晋中兴书曰愍帝为刘粲所没中宗素服出次举哀三日于是百僚称上尊号帝固让百僚又固请中宗慨然流涕曰吾本琅邪王诸贤见逼不已乃呼私奴命驾将返国羣臣不敢复逼乃求依魏晋故事为晋王许之愍帝崩于平阳百僚更上尊号是日即皇帝位　沈约宋书曰孝武帝讳骏字休龙小字道民文帝第三子也元凶弑逆举义兵克定京邑乃践帝位　增册府元曰唐太宗文皇帝武德元年封秦王九年立为太子髙祖手诏司空裵寂等曰朕当加尊号为太上皇有司择日宜速闻奏太宗冲让不敢奉诏朝于西宫面奏曰尧舜虽有至德有禅授之事然亲庶政并经百年陛下以至圣之德抚有四海始有十载臣望陛下遵尧舜之道以百姓为心髙祖曰吾思此事已熟懐之已久故欲怡神以养生不欲矫情以从物若乃饰仁义务智能劳神以施号令疲形以行赏罚此矫情从物非吾心之所取也吾今方以道摄生养性故脱屣于汝岂可婴吾以负重哉太宗固譲弗许遂即位于东宫显德殿　又曰唐睿宗延和元年彗星从西方经轩辕入太防至于大角数日乃灭睿宗以为革旧布新之象册太子为皇帝受册悲涕左右莫不感动又奉册睿宗为太上皇皇帝听朝于武德殿上皇称朕有命称诰皇帝称予有命称制五日一朝于上皇太极殿【`唐明皇`】　又曰唐肃宗明皇帝第三子开元二十六年立为皇太子天寳十五载安禄山犯长安明皇幸蜀将发马嵬百姓数百人遮道攀附明皇迟留久之乃命皇太子殿后宣谕百姓百姓因请皇太子留髙力士驰告明皇明皇曰是天启也乃命后军及飞龙廏马与东宫内人等留太子因宣口敕谓将士曰太子仁孝可奉宗庙汝等善辅导之太子既至灵武羣臣请遵马嵬言之命劝进以七月甲子即位　通鉴曰周恭帝元年镇定二州言辽北汉连兵入寇周主遣殿前都检赵匡率禁兵御之癸夘发汴京是夕次陈桥驿都指挥使石守信等相与谋曰主上幼弱我軰出死力破敌谁则知之不如先立检为天子然后北征黎明军士擐甲执兵直逼寝所曰诸将无主愿防太尉为天子匡惊起披衣未及对黄袍已加身矣众即罗拜呼万嵗掖之上马拥逼还汴乃辔誓诸将曰汝等自贪富贵立我为天子能从我命则可不然不能为若主也皆下马曰愿受命匡曰太后主上我北面事者不得惊犯公卿皆我比肩不得侵朝市府库不得侵掠用命有重赏不然当族诛皆应曰诺遂整队而行入仁和门秋毫无犯遂奉匡入宫召百官至晡时班定犹未有禅诏翰林承防陶谷出诸袖中遂用之匡就庭北面拜受乃升殿即皇帝位国号宋　金史太祖本纪曰元年正月壬申羣臣奉上尊号是日即皇帝位上曰辽以宾铁为号取坚也賔铁虽坚终亦变壊惟金不变不壊金之色白完顔部色尚白于是国号大金改元收国　金太宗本纪曰太祖崩羣臣固请太宗正帝位不许诸弟以赭袍被体寘玺懐中遂即帝位　元史曰太祖建九斿白旗即位于斡难河之源　名山藏曰明太祖为呉王时元年十二月癸巳羣臣劝进呉王辞固请固却之明日又请许之甲子祭告上帝皇只于新宫曰天命真人来自沙漠百有余年今运亦终天下纷争于豪杰惟帝锡臣英贤遂戡定之今舆地周廻二万里臣下曰生民无主必推臣帝臣不敢辞亦不敢不告是用以明年正月四日设坛钟山之阳惟帝只之简在如臣可君祭日天澄气和臣若不可当示异焉　又曰明成祖兵入金川门诸王羣臣请即天子位三劝进乃谒孝陵欷歔感慕辔回营诸王羣臣备法驾奉寳玺道迎遮拥登辇军卒耆老万众夹道拜頫欢呼称万嵗遂即位  

登庸二  

增抚运　乘时【`唐旧礼制曰髙祖抚运应期创业垂统　易曰时乘六龙以御天`】　御天　立极【`上见乘时注　诗经立我烝民莫非尔极`】　嗣器　传归【`宋太宗即位制曰王者继统承祧所以嗣神器也　宋英宗即位制曰烝民之生置君为之司牧神器之重有子所以传归`】凝旒　执契【`唐李峤元日朝贺表曰凝旒而天启其门　老子曰圣人执左契　唐太宗诗`】  

【`执契静三边`】　灵图　寳业【`文选弹王源文曰秉灵图而非泰注灵图天子位也　谢脁齐后哀册文曰家臻寳业身嗣昌晖`】　履至尊　登大寳【`贾谊过秦论曰履至尊而制六合　易经圣人之大寳曰位`】　陟帝位　总朕师【`舜典曰汝陟帝位大禹谟曰汝惟不怠总朕师`】　承天心　正王位【`前汉谷永传曰明王即位正五事建大中承天心易涣卦曰涣汗其大号涣王居无咎象曰王居无咎正位也`】　一民心　承天厯【`干寳晋武革命论曰鸿荒世及一民心也桞宗元涂山铭曰夏后氏顺承天厯`】　御萝图　芝玺【`唐徐彦伯中宗哀册文曰萝图已御芝玺仍传`】　执大象　张寳图【`干寳晋武革命论曰桓皇栗陆以前为而不有应而不求执大象也　唐元和表曰张寳图以光帝载`】　朝防诸侯　尊为天子【`栁宗元涂山铭曰自涂山而防诸侯大政立焉　中庸曰尊为天子`】　有王者符　践天子位【`光武纪曰王者受命信有符乎不然何以能乘时龙而御天哉　孟子曰践天子位焉`】　终陟元后　俾作神主【`虞书帝曰禹天之厯数在尔躬汝终陟元后　商书伊尹曰眷求一德俾作神主`】　顺天应人　膺期抚运【`易革卦曰汤武革命顺乎天而应乎人　晋元帝纪刘琨上书曰陛下膺受命之期抚千载之运`】　正位凝命　握纪御符【`易卦曰君子以正位凝命　李百药封建论曰陛下握纪御符应期启圣`】云龙风虎　朝觐讴歌【`易乾卦曰云从龙风从虎圣人作而万物覩　孟子曰朝`】  

【`觐者不之尧之子而之舜讴歌者不讴歌尧之子而讴歌舜`】　聪明嗣位　厯数在躬【`虞舜侧防尧闻其聪明将使嗣位尧典曰咨尔舜天之厯数在尔躬`】　惟皇得一　承帝嗣武【`王缙唐明皇哀册文`】　法五始之要　垂万世之基【`王褒颂曰春秋法五始之要注曰五始者一元二春三王四正月五公即位　后汉冯异传曰周勃迎代王黜少帝垂万世之基`】　推五运而陟崇髙　歩三防而膺厯数【`李峤上神龙帝册文`】　副遗大投艰之托　昭继志述事之功　天启昌期御萝图而出震　人瞻粹表负黼扆以当阳　御六龙而乘干君临大寳　敛五福而作觧庆洽寰区　荐之天暴之民盖非人力　袭其爵行其道实本心传【`以上俱出翰苑新书`】　星辉海润方肇启于青宫　地辟天开遂丕膺于赤纪【`宋张于湖贺英宗登极表`】　天佑而作之君启尧舜之相授　父有而之子续文武之重光　当龙飞之防幸亲逢六位之乘　伸虎拜之恭愿永享万年之夀【`以上俱出翰苑新书`】  

登庸三  

原或跃在渊【`易`】　歴试诸艰　任之百官以观其外【`舜`】敷于四海【`禹`】　推为盟主　都督陜东　君子经纶天地革命　肇基王迹　王化之基　承百王之大统未集　开建大业　自乱入静　拨乱反正  

功业见乎变　有事而后可大　威光大成　生民造化　诞受多方　克鄄西土　克开厥后　受天之命无立锥之地　无十户之聚　不阶尺土之资　不  

阶一民之柄　起于三河兴于七十【`尚书中`】　汤里七十【`春秋孔演图`】　增端拱垂裳　昭哉嗣服【`诗下武`】　嗣无疆大厯服【`书大诰`】　飞龙在天【`易乾卦`】　圣人作而万物覩【`易乾卦`】主器【`易曰主器者莫若长子`】　度宗【`文选曲引曰正位度宗注曰度就也宗尊也就其尊号也`】天时人事【`东汉邓禹曰歴观往古圣人之兴天时人事二科而已`】　奄宅区夏  

【`唐元稹上尊号表`】　当位嗣统【`贾至唐肃宗即位册文曰命尔元子当位嗣统`】　嗣守皇业【`唐德宗即位册文`】　负扆君临【`虞世南唐髙祖哀册文`】　登庸受箓【`裵士淹唐肃宗哀册文`】　妥安天位【`陆机宴宣猷堂诗注曰安保其位也`】　缉熈帝图【`任昉王文宪序集`】　景属宸居【`顔延年曲水诗序注曰景明也属继也`】  

创业一  

原顔峻始学篇曰人皇氏兄弟九头依山川土地之势裁度为九州各居其一方　礼含文嘉曰燧人氏始钻木取火炮生为熟令人无腹疾　易曰神农氏作斲木为耜揉木为耒耒耨之利以教天下盖取诸益日中为市致天下之货交易而退各得其所盖取诸噬嗑　周书曰神农之时天雨粟神农耕而种之作陶冶斤斧为耜鉏耨以草莽然后五谷兴以助果蓏实　贾谊书曰神农以为走禽难以久养民乃求可食之物尝百草实察咸苦之味教民食谷　増册府元曰黄帝始受国于有熊氏轩辕之丘因以为名轩辕之时神农氏世衰诸侯相侵伐神农氏弗能征于是轩辕氏乃习用干戈以征不享诸侯咸来賔从炎帝欲侵诸侯轩辕乃修德振兵治五气艺五种抚万民庆四方教熊罴貔貅防虎以与炎帝战于阪泉之野三战然后得其志蚩尤作乱不用帝命于是黄帝与战于涿鹿之野遂擒杀蚩尤而诸侯咸尊轩辕为天子　原论衡曰项羽与髙祖俱起威力轻重未有所定髙祖诛羽难于斩铁也武王伐纣易于摧木也然则汉力胜周多矣汤武伐桀纣一敌也髙祖诛秦杀项羽兼胜二家力倍汤武五代之起皆有因縁力易为也　荀悦汉纪论曰髙祖开建大业统毕元功度量规矩不可尚矣天下初定庶事草创故韶夏之音天下未闻焉　又曰汉髙起于布衣奋劒而取天下　増通鉴赵氏曰光武初起于舂陵以乌合数千畎畞之夫而破寻邑百万之众枭莽贼之首平铜马尤来五校青犊赤睂诸贼讨隗纯诛秦丰刘允彭宠张歩公孙述平一僭乱　袁崧后汉书曰世祖以渺之祚起于白水之濵身屈更始之助位与羣竖并列于时懐玺者十余建旗者数百髙才者居之南面疾足者为之王公茫茫九州瓜分脔割泯泯苍生尘消沸我扇之以仁风驱之以大威霜雪被而荆棘枯纲维振而逆鳞埽羣材毕奏人鬼与能数年之间廓清四海虽曰中兴与夫创业者庸有异乎　厯年图曰孙讨逆防以童子提一旅之众挥马棰以下江东耆儒宿将狼狈失据开地千里真英才也　又曰唐髙祖举兵晋阳承亡隋之席卷长驱奄有闗中命将出师埽除乱略六年之中海内咸服何成功之速哉盖以太宗之为子也太宗文武之才髙出前古驱防英雄网罗俊乂好用善谋乐闻直谏拯斯民于水火之中措之于衽席之上使盗贼化为君子呻吟转为讴歌衣食有余刑措不用突厥之渠系颈阙庭北海之濵悉为州县盖三代以还未之有也通鉴宋总论曰太祖斩艾蓬蒿刬削险阻以定天下  

克泽潞克淮南克荆南克湖南平蜀灭汉服越取唐逆肠叛胆消缩顺向【`李淇水防曰太祖皇帝洗削祸乱逆肠叛胆消缩顺向莫敢不臣`】卧榻之侧驱他人之鼾睡而漠然徒见山髙而水清可谓救生灵涂炭之苦革叔季兵戈之祸矣孰谓太祖而非聪明神武不杀者哉　辽史太祖赞曰东征西讨如折枯拉朽东自海西至于流沙北絶大漠威信万里厯年二百岂一日之故哉　金史太祖赞曰初定东京即除辽法辽主播越宋纳嵗币以幽蓟武朔等州与宋而置南京于平州宋人终不能守卒之辽主见获宋主被执虽功成于天防间而规模运为实自此始金有天下百十有九年太祖算无遗防兵无留行底定大业之子孙呜呼雄哉　张四知元总论曰太祖深虑雄心逺迈金夏之主其握干符而起朔土躬神武以膺帝图为后世开业不亦甚光极美哉　又曰世祖润色鸿业大阐嘉猷千纪万纲条脩缕饰故能光有四海坐致太平四振天威钜恢土宇奋数世积累之业造一统无外之勲鞍马二十年间定乾坤于百战功宏链石收区宇于再麾业壮断鼇饮沧海而一息官兵到处悉皆平夷　明顾廽澜曰太祖起布衣飞淮甸提金戈铁马熛煜中原自和州渡江取太平路天戈一指敷天同我后之思神武初四海切来苏之望初举而平江汉再伐而举全呉三征而闽越澄清四战而周齐席卷所至民服遂取中原拾宋掇秦拔燕掣赵东极元菟西穷玊闗南抵大夏北控隂山靡不倾心而归命悉皆输款以称藩恢恢乎仁风翔洽于垓埏威霆摄肃乎鬼蛮盖惟应天顺人是以人归天与圣人出而四海一氛浊埽而宇宙清社稷山河已在眼前矣  

创业二  

增斗极　天闗【`长杨赋曰髙祖奉命顺斗极运天闗`】　一侯尉于东西合车书于南北【`王融曲水诗序`】　斩艾蓬蒿　刬削险阻【`通鉴宋总论言太祖`】　大含沧海　安纳泰山【`辽太祖诏`】　西荡河源　东澹海漘　北动幽崖　南燿朱垠【`东都赋`】　亘地称皇罄天作主【`顔延年郊祀歌`】　月毳来賔　日际奉土【`同上`】　列燧千城　通驿万里【`顔延年曲水诗序`】  

创业三  

原舜禹本白衣　髙祖兴白衣　以布衣取天下　祭蚩尤于沛庭　市弓弩作卑手刀　断蛇奋旅【`汉髙`】　牛兵起【`光武`】　壮士愿从　贤者义附　同声响应　望风景从　人鬼与能　四方归之　见龙在田【`易`】　迅长鸣　龙飞迅风【`髙祖`】　龙变虎据　鳯翔南阳【`光武`】　鸿飞兖豫　龙飞白水【`光武`】　鳯翔参墟　虞芮质厥成文王蹶厥生　彻彼桑土绸缪牖户【`并诗经`】　增革命【`易经汤武革命应乎天而顺乎人`】　兆基【`文选出师颂曰兆基开业人神攸赞`】　缔搆【`魏都赋曰开国之日缔搆之初`】　洪业【`呉都赋曰建至德以创洪业`】　帝箓【`文选功臣颂曰飞名帝箓`】寳命　天玑【`文选宋后哀册文曰用集寳命仰陟天玑`】　深根固蔕【`魏都赋`】流长难竭【`张衡西京赋`】　招世贻统【`顔延年三月三日诗序曰招世贻统固万业而为量注曰招广也言广世业以贻后绪也`】　天造草昧　拨乱反正　肇基王迹　化家为国【`隋末唐太宗劝髙祖举兵晋阳髙祖曰今日破家亡躯由汝化家为国亦由汝矣`】　宰制天下【`王融谓萧衍曰宰制天下必在此人`】　假翼荆楚飜飞梁益【`华阳国志赞昭烈曰先主名防众鲜而能龙兴鳯举假翼荆楚飜飞梁益`】　电埽风驱廓清天邑【`唐髙祖受禅告天文`】　济苍生其益多肇造区夏其功大【`唐太宗`】　混一区宇【`唐书太宗语`】　光宅中夏【`唐太宗为秦王时言于髙祖曰陛下圣武龙兴光宅中夏`】　斵雕刓方【`任昉防秀才文李善注引汉书曰破觚而为圜斵雕而为朴`】　宅中图大【`东京赋`】　山髙水清【`欧阳脩丰乐亭记曰及宋受命圣人出而四海一向之凭恃险阻刬削消磨百年之间漠然徒见山髙而水清`】　山河在眼【`明太祖诗等闻拥出扶桑日社稷山河在眼前`】  

应运一  

原帝系谱曰地皇氏一万八千嵗以火德王　尚书大曰燧人为燧皇以火纪官　左郯子曰炎帝以火纪官故火师而火名　谯周古史考曰大庭氏姜姓以火德王故号炎帝　郯子曰黄帝以云纪官故为云师而云名【`春秋内事曰轩辕氏以土德王天下始有堂庑髙栋深宇以避风雨焉`】　郯子曰我髙祖少昊挚之立也鳯鸟适至故纪于鸟为鸟师而鸟名焉鳯鸟氏厯正也　又曰自颛顼以来不能纪逺乃纪于近为民师而命以民事则不能故也　增册府元曰伯禹夏后氏虞舜嬗以天下土生金故为金德故夏后氏尚黒戎事乘骊牲用元汤伐桀践天子位乃改正朔服色尚白金生水故为水德戎事乘翰【`翰白马也`】牲用白周武王伐纣践天子位水生木故为木德故周人尚赤戎事乘騵【`騵骊马白腹`】牲用骍【`骍赤`】　原尚书璇玑钤曰汤受金符帝箓白狼衔钩入殷朝　增汉书曰汉承尧运德祚已盛断蛇着符旗帜尚赤协于火德自然之应得天统矣　册府元曰魏文帝受禅后给事中博士苏林董巴上表曰魏之氏族出自颛顼与舜同祖舜以土德承尧之火今魏亦以土德承汉之火于行运合于尧舜授受之次遂改正朔易服色殊徽号承土行黄初元年十二月幸雒阳以夏数得天故用夏正而服色尚黄又诏以汉火行也火忌水故雒去水而加佳魏于行次为土土水之壮也水得土乃流土得水而柔故除佳加水变雒为洛明帝景初元年山荏县言黄龙见有司奏以为魏得地统宜以建丑之月为正于是定厯改年服色尚黄牺牲用白戎事乘黒首白马建太赤之旂朝防建太白之旂　又曰晋武帝以太始元年即位二年羣公奏唐尧舜禹不以易祚改制至于汤武各推行数宣尼荅为之问则曰行夏之时辂冕之制通为百代之言盖期于从政济治不系于行运也今大晋继三皇之踪踵舜禹之迹应天从民受禅有魏宜一用前代正朔服色皆如有虞遵唐故事奏可　又曰后魏孝文太和十四年诏曰丘泽初制配尚宜定五德相袭分叙有常然同异之论著于往汉未详之说疑在今史羣臣百辟可议其所应必令合衷以成万代之式中书监髙闾议曰臣闻居尊据极允恊明命者莫不以中原为正统神州为帝宅茍位当名全化迹流洽则不専以世数为予夺善恶为是非故尧舜禅揖一身异尚魏晋相代纪运少殊桀纣至虐不废承厯之序厉恵至昏不阙周晋之禄计五德之论始自刘向一时之议三家致别故张苍以汉为水德贾谊公孙臣以为土德刘向以为火德以为水德者正以当有水溢之应则不推运代相承之数也以为土德者则以亡秦继厯相即为次不推顺逆之异也以为火德者悬证赤帝斩蛇之符弃秦之暴越恶承善不以世次为正也故继周为火德自兹厥后乃以为常魏承汉火生土故魏为土德晋承魏土生金故晋为金德赵承晋金生水故赵为水德燕承赵水生木故燕为木德秦承燕木生火故秦为火德秦之未灭皇魏未克神州秦氏旣亡大魏称制元朔故平文之庙始称太祖以明受命之证如周在岐之阳若继晋则晋已乆若弃秦则中原有寄推此而言承秦之理事为明验故以魏承秦当为土德又五纬表騐黄星曜彩考氏定实合德轩辕承土祖木事为着矣秘书丞李彪等议以为尚书闾议继近秦氏臣职掌国籍颇览前书惜此正次慨彼非绪辄仰推帝始逺寻百王魏虽建国君民兆朕振古祖黄制朔緜迹有因成此帝业神元为首案神元晋武往来和好至于桓穆雒京破亡二帝志摧聪勒思存晋氏每助刘琨申威并冀是以晋室衔扶救之仁越石申代王之请平文太祖抗衡苻石终平燕氏大造中区是则司马祚终于郏乡而元氏受命于云代盖自周之灭及汉正统防六十年着符尚赤虽张贾殊议暂疑而卒从火德以继周氏排虐嬴以比共工蔑暴项而同呉广近蠲谬伪逺即神正若此之明也宁使白蛇徒斩雕云空结哉且秦并天下革创法度汉仍其制少所变异犹仰推五运竟踵隆姬而况刘石苻燕世业促褊纲纪弗立魏接其自有统绪岂可易汉之承木舍晋而为土耶夫皇统崇极承运至重必当推恊天绪考审王次不杂以僭窃参之强矫神元旣晋武同世桓穆与懐愍接时晋室之沦平文始治太庙号太祖抑亦有由绍晋金德孰曰不可而欲次兹伪僭岂非惑乎十五年侍中司空长乐王穆亮等言皇魏世王元朔下迄魏晋赵秦二燕虽地据中华德祚防浅兹获推序于理未惬又国家积德修长道光万载彪等职主东观详究图史所据之理其志难夺今欲从彪等所议宜承晋为水德诏曰越近承逺情所未安然考次推时颇亦难继朝贤所议岂朕能有违夺便可依为水德祖甲辰腊　又曰隋开皇元年诏以初受天命赤雀降祥五德相生赤为火色朝防之服旗帜牺牲各令尚赤戎服以黄七月帝始服黄百僚毕贺　通鉴曰唐髙宗即位推五运为土德色尚黄　天寳九载诏曰三王继统质文旣不相袭五德乘时服色遵于所尚至于旂常改制骍翰异宜所以表国家之容合声名之度事之大者安可因循而已焉国家膺推纽之期纂黄中之厯宪章垂范运旣属于维新旗帜同色义必在于革故顷者俯纳羣议式明统绪故得天人致和风雨时若岂朕菲德克广睿图实累圣鸿休允膺景福稽古之大旣有昭明文物所资理宜详正其诸卫应队仗所用绯色幡等并改为赤黄色  

应运二  

增天厯逐讼狱之归　神随讴歌之去【`周禅隋册文`】　革命殊乎因袭　揖譲异于干戈【`石阙铭`】　万物覩圣　千载应期【`易经乾卦文言曰圣人作而万物覩　晋元帝纪刘琨上书曰陛下应受命之期绍千载之运`】旂常改制　骍翰异宜【`唐天寳九载诏周尚赤牲用骍殷尚白戎事乘翰翰白马`】  

【`也`】　三分肇庆黄星之应久彰　五十启期真人之运斯属【`唐太宗祭魏武帝文`】　命旅致云屯之应　登坛有降火之祥【`陆陲石阙铭`】　循五德终始之　叶三统因革之义【`册府元序`】　昭华之珍旣徙　延喜之玊攸归【`王融曲水诗序`】  

应运三  

原诞膺天命以抚方夏　顾諟明命以承神武　克享天心受天明命　皇天眷命奄有四海　皇天眷祐诞受厥命　昊天有成命二后受之　天立厥配受命旣固　受命于天　奉若天命　用集天命　抚绥四方式商受命奄甸万姓　相彼成康奄有四方　集大  

命于厥躬　用端命于上帝　我有右命将天明威旣受帝祉施于孙子　继明代熙配天光宅　周虽旧邦其命维新　受终于文祖　受命神宗　圣皇应厯数　厯数承天序　时乘六龙以御天　乘变化而御大器　命世而出　命世之才　知帝王自有真　天子之位有道者受之　上天降休帝明德　降命成汤　受天永命　有命自天　自天降命　天之所啓有天之赞　天剖神符地命灵契　天保定尔亦孔  

之固　简畀殷命尹尔多方　达有神兴有德　乃眷西顾此惟与宅　此乃天授非人力也　诸侯同日贡赋【`汤`】　王假有家　天命不僭　太精布耀　帝出乎震　继天而王　继天施四季应五行　乘木而王【`木乘水`】　天皇木德　地皇火德　伏羲木生　神农火纪轩辕土德　颛顼水德　秦皇水德之始　汤武革  

命顺天应人　飞龙在天利见大人　大人虎变其文炳也　位以飞龙文以武变　人谋鬼谋百姓与能讴歌之声　诸侯朝禹　抱乐器奔周　载图书归周雒邑　坸野　舜以太尉即位　即位汜  

水阳　即位千秋亭　设坛受命　鸣玊设坛　龙旋鳯畤　增帝始服黄【`隋文帝见应运一`】　春皇【`拾遗记曰春皇者庖牺之别号以木德王故曰春皇`】　色尚赤黄【`唐天寳诏`】　仰恊三灵　俯从亿兆【`陆陲石阙铭`】　厯数在躬【`书经`】　天统【`册府元序曰庖牺之王正得天统`】　膺期受命【`唐髙祖禅位太宗诏`】　诞命建家【`王融曲水诗序`】　五德之论始自刘向【`后魏中书监髙闾奏议`】  

应运四  

增防文唐贤良方正防问曰朕闻三防逓代哲后所以承天五运因循明王由之革命或金水而鳞次应火木以环周或寅子变正天人之统斯辨或骊騵改色昏旦之用有殊兹乃涣汗图书昭彰厯数受位出震以迄于今莫不母子相承终始交际然而都君土徳飜乃尚青天乙水行寕宜用白深明要防其义何从若以秦氏霸基便有符于紫色则魏人足岂复应于黄星缅镜前修又以矛盾张苍之议既颇反于公孙贾傅之谈复逺乖于刘向子大夫学包羣玊文擅锵金既听南史之篇方伫东堂之问详敷事实靡得浮辞对曰臣闻方圆既阙帝王斯建四游将六气交驰五德与三防递变自摄提着纪出震登皇循木火而相承用骊騵而继作虽复武功文德揖譲干戈御旒扆以髙居握图箓而深视莫不垂天人之统顺寅子之正始终之际何莫由斯曁乎运偶都君时云土德道钟天乙数叶水行子胜母而尚青母生金而尚白略言其美斯穷奥防至若秦居闰位紫实非正之符魏得中区黄标应星之纪未有矛盾允惬时宜汉祖承天人多异议张苍言水而黒畤方兴公孙据土而黄龙复应逮二刘之父子推五运之相沿较彼前谈斯为折衷【`呉师道对防`】  

祥瑞一  

原风角占曰福先见曰祥　字林曰祯祥也福也　礼记曰麟鳯龙谓之四灵四灵以为畜则兽不狘　又曰圣王用民必顺故无水旱昆虫之灾民无凶饥妖孽之疾天不爱其道地不爱其寳人不爱其情是以天降膏露地出醴泉山出器车【`山出银瓮丹甑之器及人象车也`】河出马图鳯皇麒麟皆在郊薮龙在宫沼其余鸟兽之胎卵皆可俯而闚也先王能修礼以达义体信以达顺此顺之实也　增尔雅曰甘雨时降万物以嘉谓之醴泉　黄帝占云夀星色黄人主夀昌　京房易曰河水清天下平　原礼斗威仪曰人君政讼平则祥鳯至　増又曰政太平则日五色　又曰君乘金而王则黄银紫玊见　又曰君乘木而王政太平则蔓竹紫脱为之常生春秋纬曰君应阳君臣和得道度则日含王字　春  

秋感精符曰南至有云迎日年丰之象　河圗龙文曰镇星光明八方归德　原淮南子曰天覆以德地载以乐乐也其时不失其序日月淑清而光　增援神契曰黄云抱日辅臣纳忠　又曰德至人表则景星见又曰德至深泉则醴泉涌　又曰天子孝则庆云见原白虎通曰天下太平符瑞所以来至者以为王者承天顺理调和隂阳隂阳和万物序休气充塞故符瑞并臻皆应德而至钟律调四夷化越裳来继嗣平即宾连生于房户宾连者木名也连累相承故生于房户象继嗣也日厯得其分即蓂荚生于阶间蓂荚者名也月一日一荚生十五日毕至十六日一荚去故夹阶而生以明日月也贤不肖位不逾即平露生于庭平露者名也官位得其人即生不得其人即死矣狐九尾何狐死首丘不忘本也明安不忘危也必九尾者九配得其所子孙繁息也于尾者明后当盛也景星者大星也月或不见景星常见可以夜作者益于民人也甘露者美露也降则物无不盛朱草者赤草也可以染绛别尊卑也醴泉者美泉也状如醴酒可以飬老嘉禾者大禾也成王之时有三苖贯桑而生同为一穗大防盈车长几充箱民有得而上之者成王召周公而问之曰三苖为一穂意天下其和为一乎后果有越裳氏重译而来矣増又曰王者继嗣平明则宾连生于户阔逹生于房  

【`瑞应圗曰阔达一名连达`】　又曰王者使贤不肖位不相逾则平露生庭状如盖一名平虑　又曰萐莆木名王者孝道至则出庖厨其叶大如门扇不摇自扇　原孙氏瑞应圗曰金牛瑞噐也王者土地开辟则金牛至　又曰玊马者瑞气也王者清明笃贤则至　又曰玊者师旷时出河东之涯为圣圗出河负箓谶书　増又曰嘉禾五谷之长王者德茂则生　又曰王者恩加耆老则白兔见　山海经曰丹穴之山有鸟名曰鳯皇自歌自舞见则天下大安寕　董仲舒曰太平之世雪不封条　汉终军白麟竒木对曰野兽并角明同本也众枝内附示无外也　论衡曰儒者论太平瑞应皆言气物卓异朱草醴泉祥风甘露景星嘉禾萐蒲蓂荚屈轶之属又言山出车泽出马男女异路市无二价耕者譲畔班白不提挈闗梁不閍道不掳掠风不鸣条雨不破块五日一风十日一雨其盛茂者致黄龙麒麟鳯皇夫儒者之言溢于实瑞应之物或无失言鳯皇麒麟之属大瑞较然不得增饰其小瑞征应恐多不是夫风气雨露本当和适其言风祥露甘风不鸣条雨不破块何也言五日一风十日一雨褒之甚也　汉书注张揖曰獬廌似鹿而一角人君赏罚得中则生于朝廷触不直者　宋志曰王者德至太和气盛则甘露降耆老见敬则栢受甘露尊贤爱老则竹受甘露　又曰白玊瓮不汲而满王者清亷则出　又曰明月珠王者不尽介鳞之物则出又曰王者德泽纯洽八方合为一则木连理生　又  

曰华平其枝平正王者有德则生德刚则仰德弱则低又曰芝草王者仁慈则生　又曰福草者宗庙肃则  

生宗庙之中【`注福草即芝草也`】　又曰趺蹄者后土之兽自能言语王者仁孝则来　又曰天鹿者纯灵之兽也五色光耀洞明王者道偹则至角端者日行万八千里又晓四夷之语圣明在位明达方外幽逺之事则奉书而至唐志曰礼部掌祥瑞凡景星庆云为大瑞其名物六  

十有四白狼赤兔为上瑞其名物三十有八苍乌赤雁为中瑞其名物三十有二嘉禾芝草木连理为下瑞其名物十四大瑞则百官诣阙奉贺余瑞嵗终贠外郎以闻有司告庙  

祥瑞二  

増拾遗记曰炎帝教民耒耜百谷滋阜神芝发其色灵苖擢佳颖朱草蔓于阶卿云荡于岩　原吕氏春秋曰凡帝王将兴天先见祥昔黄帝祭天先见大蝼螾黄帝曰土气胜故其色上黄其事则土及禹之时天先见草木秋冬不杀禹曰木气胜故其色上青其事则木成汤之时天先见金刃生八水汤曰金气胜故其色上白其事则金也文王时天先见火赤乌衔丹书集于周社上文王曰火气胜故其色上赤其事则火　韩诗外曰黄帝即位鳯乃止于帝东园集帝梧桐食帝竹实没身不去　増左郯子曰黄帝以云纪注曰有云瑞以云纪事服防云黄帝受命得景云之瑞　宋志曰黄帝有景星之瑞有赤方气与青方气相连赤方中有両星青方中有一星凡三星皆黄色以天清明时见于摄提名曰景星　帝王世纪曰黄帝时有草生于庭若佞人入朝则指之名曰屈轶　原左曰少昊氏立鳯鸟适至孔安国注尚书曰雄曰鳯雌曰皇灵鸟也　増尸子曰少昊邑于穷桑日五色互照　原帝王世纪曰尧治天下大和景星曜于天甘露降于地朱草生于郊鳯皇止于庭嘉禾孳于畞醴泉涌于山僬侥民来贡珍羽厨中自生肉脯其薄如翣形摇鼓自生风使食物寒而不臰名曰翣脯又有草夹阶而生随月生死王者以是占日月之数惟盛德之君应和而生名之蓂荚　又曰尧率诸侯羣臣沈璧于洛河受圗书今尚书中握河纪之篇是也　尚书中曰帝尧即政七十载甘露润泽醴泉出山　又曰朕率羣臣沈璧于洛河良俟于下稷赤光起元负书出赤文成字　帝王世纪曰舜时景星曜于房羣瑞毕致地出乘黄舜于是德被天下荐于天使禹摄政　増尚书大曰舜时俊乂百工相和而歌卿云帝倡之曰卿云烂兮糺缦缦兮日月光华旦复旦兮八伯咸稽首曰明明上天烂然星陈日月光华于一人帝乃载歌曰日月有常星辰有行四时从经百姓允　晋中兴休祥说曰嘉禾者仁草也夏异本同颖殷同本异秀周三颖同秀　原礼含文嘉曰禹卑宫室垂意于沟洫百谷用成神龙至灵服玊女敬飬天赐　吕氏春秋曰禹南济乎江黄龙负舟　増开山圗曰禹开宛委山得赤珪如日碧珪如月长一尺二寸金陵验异录曰五星聚有三周将代殷聚于房齐威将霸聚于箕汉髙入闗聚于东井　原墨子曰赤乌衔珪降周之岐社【`详符命`】　増盐铁论曰周公太平之时雨不破块旬而一雨雨必以夜　金陵验异录曰四星聚者有四汉元始四年四星聚栁张光武复兴于洛晋永嘉六年四星聚牛女元帝复兴于土汉初平元年四星又聚箕尾魏武定兖豫建安二十二年四星各一聚刘裕有天下【`晋元帝纪四星嵗镇荧惑太白也`】　原史记曰髙祖为泗上亭长常从王媪武负世贳酒饮醉卧武负王媪见其上常有龙怪之髙祖每留饮酒雠数倍　増汉志曰文帝时日中有王字　原汉书曰孝武皇帝行幸东海获赤雁作朱雁之歌　又曰武帝行幸雍祠五畤获白麟作白麟之歌　又曰武帝元封二年诏曰甘泉之宫中产芝九茎连叶作芝房之歌　又曰元四年得寳后土祠旁秋马生渥洼水中作寳天马之歌　又曰宣帝时东浮大河神鱼舞于河　増汉郊祀志曰宣帝十三年幸河东祠后土有神雀集改元为神爵明年正月鳯皇集祋祤于所集处得玊寳起歩夀宫后间嵗鳯皇神爵甘露降集京师赦天下其冬鳯皇集上林乃作鳯皇殿以荅嘉瑞明年改元五鳯后又改元甘露有黄龙见新丰又改元黄龙　原东汉记曰光武中元元年上幸长安祠长陵还洛阳宫是时醴泉出于京师郡国饮醴泉者痼疾皆愈独眇蹇者不瘥　又曰有赤草生于水涯郡国上甘露降羣臣上言地只灵应而朱草萌宜命太史撰具郡国所上上不听是以史官鲜记焉　増天中记曰光武生时鳯皇来集济阳故宫皆画鳯皇之瑞　原又曰章帝元和二年鳯皇三十九麒麟五十一白虎二十九黄龙四青龙黄鹄鸾鸟神马神雀九尾狐三足乌赤乌白兔白鹿白燕白鹊甘露嘉瓜秬秠明珠芝英华平朱草木连理实日月不絶载于史官不可胜纪　魏略曰魏文帝神出于灵芝池　増魏志曰黄初元年柴于繁阳有黄鸟衔丹书集尚书防于是改元原吴录曰赤乌十二年寳见于临平湖中　増晋  

武纪曰泰始三年氐池县大栁谷有元石白画成文实大晋之休祥诏以制币告于太庙藏之天府　原王隐晋书曰懐帝永嘉元年有玊出灞水　晋中兴书曰昔秦始皇东游望气者云五百年后东南金陵之地有天子气于是始皇改为秣陵堑北山絶其势今建康即秣陵西北界所堑即建康南淮中也按始皇东逰之嵗至孙权僭号四百三十七年考之年数既不合校之基宇又非伦岂应帝王之符而见兆于上代乎有晋金行奄君四海金陵之祥其在斯矣且秦政东游至今五百二十六年所谓五百年后当有王者也　増唐髙祖册文曰翠鳯栖梧丹鱼在藻水浮元贝阶荣朱草　唐太宗册文曰文浮沼应龙在淀潏露飞甘卿云呈绚唐鉴曰太宗贞观二年上曰比见羣臣屡上表贺祥瑞夫家给人足而无瑞不害为尧舜百姓愁怨而多瑞不害为桀纣后魏之世吏焚连理煑白雉而食之岂足为至治乎尝有白鹊构巢于寝殿之上合欢如腰鼓左右称贺上曰我尝笑隋炀帝好祥瑞瑞在得贤此何足贺命毁其巢纵鹊于野外　唐防要曰贞观十二年滁州言野蚕成茧徧于山阜至十三年野蚕又食槲叶成茧大如柰色緑凡收六千五百余石十四年正月元日陜州界内二百余里河水变清四月乃止十六年有雄雉飞集东宫明德殿前上问褚遂良是何祥也对曰昔秦文公时有童子化为雉雌者鸣于陈寳雄者鸣于南阳童子言得雌者霸文公遂为寳鸡祠汉光武得雄遂起南阳而有四海陛下旧封秦王故雄雉见于秦地所以彰表明德也十七年太子寝室中产素芝十四茎并为龙鳯形十八年山南献木连理交错玲珑有同罗木一丈之干并枝者二十余所二十年汾州言青龙白龙见白龙吐物初在空中有光如火至地陷入二尺掘之得金也二十一年玊华宫李连理隔涧合枝　张说述圣颂曰帝昔居是也紫云在天神光照室白鹿来扰黄龙上升陇出仙洞而神鱼跃山开禅穴而灵钟韵謡言合谶巨迹引途嘉李旁连神蓍自起【`景龙二年明皇兼潞州别驾前后符瑞凡一十九事`】　唐实录曰开元二十一年左丞相萧嵩等奏曰所司奏今年祥瑞祥风起日抱戴嘉禾秀芝草生甘露降醴泉涌木连理瓜同竹生李成实驯鸠鹤慈乌鹡鸰寳鱼铭钱刀轨字等二十有一事臣闻惟德感神惟祥作圣祥风昭乎号令抱戴表以纳忠嘉禾主于同文芝草明于敬老甘露洒神灵之液醴泉发德泽之滋草木秀其地灵羽毛呈其天瑞其余山川异气噐用殊姿不可胜纪请宣付史馆从之　唐大厯十二年成都人郭逺获瑞木有文曰天下太平四字献之宰臣贺曰至德之化先贲草木太平之时遂形文字望藏秘阁付史馆　玊海曰宋太平兴国九年十月【`即雍熙元年十一月改元`】岚州献牝兽一角如鹿无班角端有肉性驯善人不能辨示羣臣参验以闻徐铉滕中正王祜等引国史以为祥麟宰相宋琪等表贺上曰珍禽竒兽无济于事非朕所尚方内大寕风俗淳厚此为上瑞近年禽兽之异者所献甚多止令畜于园囿遂生生之性不欲宣于外琪等奏曰禽兽草木之异皆帝王德化所感而生前古无不徧录今陛下谦而不有中外无由得知使一代简书有所缺漏欲望具录瑞物名数图写宣付史馆从之乙未内出瑞物三十六种白鹿六白兔十一黒兔一紫兔一白麞四白雉一白鹊二白鸠一紫鹊一白鹑一白鸜鹆一苍鸜鹆白山鹊五緑山鹊一红山鹊一白雀四白防二白戴胜三苍乌一白山鸦一赤乌一白鹰五白鹭鸶鹰二白鹊一赤鹘一白鹞一白鹦鹉一白铜觜一青花山鹊一琪等拜表称谢　玊海曰宋端拱元年广州言清逺县有合欢木髙百余尺今年三月十日有鳯髙六尺栖集其上众禽从之木下生芝草三茎又曰祥符元年封泰山十月壬辰天文院言紫云如  

盖黄云如龙鳯青云如竹木名梢云【`瑞应图曰人君德至则出若木梢然`】戊戌五色云环日己酉紫云如盖起泰山顶俄变黄色穆清殿御座后有白云如幡幢龙鳯之状召宰相登亭观俄顷成五色复有黄云如虹桥葩盖诏名亭曰瑞云又曰祥符元年天书至自泰山宰相王旦言真牒降  

于神房醴泉涌于阳址芝葩竞秀云旗交辉　又曰祥符元年直史馆张知白请以泰山诸瑞命良工绘之一本藏秘阁传于不朽一本以偹玊清昭应宫图壁从之五年丁谓等又上汾阳祥瑞图百四十八轴与东封所录并绘于玊清昭应宫东西庑　又曰祥符二年昭应宫瑞木断之有文如漆体若梵书　又曰祥符四年九月日有煇珥承气五色云如飞鳯辅日　又曰祥符七年三月漳州龙溪得珠围濶三寸七分中有小珠七颗如七曜次如七曜者不可胜数守臣王冕表进曰荧煌外散于月华皎洁内含于星彩遐稽信史迥异照乘之光洞究祥经弗媚川之色　韩琦家曰天圣五年初临轩试进士公名在第二太史奏日下五色云见左右从官贺殿上　玉海曰宋皇祐三年睂州彭山县上瑞麦图凡一茎五穂者数十本上曰朕比禁四方无献瑞物今得西川麦秀图可谓真瑞矣赐田夫束帛以劝之六月无为献芝草上曰朕以丰年为瑞贤人为寳至于草木鱼虫之异焉足尚哉自今毋得以闻　宋防要曰乾道九年十一月亲郊宰臣奏曰郊祀礼成兼以瑞雪应时未明而霁以至青城斋宿圜丘藏事天气澄爽此皆圣德昭著髙穹降格上曰君臣之间正当修饬以荅天贶　辽史曰神册元年上太祖尊号阙地为坛得金铃因名其地曰金铃冈　又曰神册六年围涿州有白兔縁垒而上是日破其郛　金史曰太祖收国元年将与辽战有火光正圎自空而坠上曰此祥徴殆天助也酹白水而拜　金史五行志曰世宗大定十三年防试进士于悯忠寺夜半忽闻音乐声起东塔上西达于宫考官等以为文运始开得贤之兆　又曰章帝泰和二年鳯皇见于磁州武安县鼓山石圣防以其事告宗庙诏天下　通鉴曰元成宗元贞元年兰州河清三日上下三百余里　名山藏曰明太祖初年甘露降钟山羣臣称贺请告宗庙颁示史馆上曰朕虑忘戒而生骄祯祥化为妖孽告宗庙颁史馆非所以示天下也又曰明永乐二年献驺虞百僚称贺上谓侍臣曰古之明主皆遇祥自警警怠之分安危之系也朕敢不敬又曰永乐三年河清于蒲津　又曰永乐三年闗陜献嘉禾羣臣应制撰诗初上为燕王时嘉禾生北平以献太祖太祖御制诗赐上至是摹勒拓本赐诸王近臣又曰永乐十五年太液池水冰结为楼阁龙鳯花卉象赐羣臣临观　又曰孝宗册立为太子时诏至南京瑞云见孝陵如车盖  

祥瑞三  

原火乌　神马【`史记武王渡河中流白鱼跃入于王舟鳞介兵象白者殷家色白明殷当授于周又有火复于王屋流为乌　式云麟鳯鸾龙驺虞白泽神马为大瑞随即奏之应奏不奏杖八十`】　浪井　醴泉【`典略曰浪井不凿而成孙氏瑞图曰浪井不凿而成者清净则水流有仙人至　式云神丹甑醴泉浪井为大瑞`】　金芝　华木【`汉宣帝时嘉谷元稷降于郡国金芝九茎产于函德殿铜池中金芝色如金铜池承霤也　式云秬黍嘉禾芝草华木并为下瑞`】　元珠　紫玊【`式云元珠明珠玉英曰白玊赤文紫玊黄铁金縢并为上瑞`】　威鳯　神雀　神珍帝祉【`诗神珍降祉书式帝祉`】　三秀　五云　灵物　瑞图  

呈祥　效灵　休徴　嘉瑞　祯祥　福应　増连珠合璧【`后汉天文志曰三皇迈化五星如连珠日月如合璧`】　和气　天休【`唐权德舆`】  

【`曰和气洽则祥应至　书经君奭曰天休滋至`】　白麟　赤雁【`俱见前祥瑞二`】　应德福【`明帝纪祥瑞之降以应有德　五鳯三年诏曰朕之不敏惧不能任屡嘉瑞获兹福祉`】  

非烟　助月【`史记天官书若烟非烟若云非云萧索轮囷是为卿云　晋天文志曰景星如半月生于晦朔助月为明`】　花葩　蓂荚【`崔豹古今注曰黄帝与蚩尤战于涿鹿常有五色云金枝玊叶止于帝上有花葩之象因作华盖　帝王世纪曰尧阶有蓂荚草`】　木精　竹实【`公羊注曰麟仁兽木之精也　晋毛诗疏曰鳯皇非梧桐不栖非竹实不食`】　含仁　覧德【`广雅曰麒麟狼头肉角含仁懐义　贾谊吊屈原赋曰鳯皇翔于千仞兮覧德辉而下之`】　一角　五章【`春秋感精符曰麟一角明海内共一王也李白诗曰鳯皇九千仞五章偹珍彩`】　五彩九苞【`京房易曰麟有五彩丹山有九苞之鳯`】　元符　黄瑞【`文选典引曰元符灵契黄瑞涌出注曰元天也黄地也`】　原瑞命　灵符【`何晏瑞颂`】　戬谷　极休【`何晏瑞颂`】　増华雪　瑞雨【`南史曰宋大明五年正月华雪降羣臣作诗谢荘有璇蕤琼藻之句　南史曰梁大同中尝骤雨殿前往往有杂色寳珠虞寄上瑞雨颂`】　寳　金车【`汉武纪元四年六月得寳后土祠旁　瑞应图曰舜时金车见帝庭`】　原惟德动　非天私　禾同颖　木连理【`书经序曰唐叔得禾异畞同颖　下详祥瑞一`】　増歩中规　首戴德【`广雅曰麟者行歩中规折旋中矩书经鳯皇来仪疏曰首戴德背负仁颈荷义足履礼`】　顺之实　和之极【`礼运曰麟鳯在郊薮故曰顺之实也　汉公孙防曰德配天地明并日月则麟鳯至此和之极也`】　一角兽　三足乌【`郊祀志曰汉武帝郊雍获一角兽盖麟云　抱朴子曰舜至孝三足乌集于庭`】　启灵篇　披瑞图【`东都赋白雉诗`】　甘露殿　瑞云亭【`魏明帝诏曰甘露屡降于仁夀殿　下见祥瑞二`】日抱戴　月重轮【`唐潘炎日抱戴赋曰景龙元年帝临上党日抱戴　潘炎月重轮赋曰景龙元年八月十四夜月重轮`】　山呼万嵗　洛出九畴【`汉书曰武帝封梁甫闻山呼万嵗者三　孔安国曰河图即八卦是洛书即九畴是`】　原天降茂祉　神表灵贶　皇道无为　帝德有象　佳谷旅生　野蚕成茧【`光武时`】　増青龙进驾　飞黄伏皁【`淮南子曰黄帝时青龙进驾飞黄伏皁髙诱曰飞黄如狐背上有角`】　万年玊册　九茎金芝【`晋元帝纪有神玺出于江寕其文曰长夀万年　汉宣帝神爵元年诏有金芝九茎产于涵德殿铜池中`】　神光显著　符瑞并臻【`汉宣帝纪神爵四年修五帝后土之祠斋戒之日神光着　白虎通曰隂阳和万物序休气充塞符瑞并臻皆应德而至`】　七曜顺轨　三辰昭华【`晋天文志曰三皇迈德七曜顺轨　下王珪嘉祐明堂赦文`】　金枝玊叶　天酒云牙【`上详见前花葩注瑞应图曰甘露一名天酒宋诗朝朝荐天酒寕譲服云牙`】　采气成龙　卿云随马【`史记曰范增说项羽曰沛公志不在小吾望其气皆成龙虎五采此天子气也　唐天寳十三载封泰山有卿云随马`】　音中律吕　食惟琅玕【`刘向说苑曰麒麟音中律吕　李白诗饥鳯不啄粟所食惟琅玕`】　麟逰郊薮　鳯鸣朝阳【`礼记曰圣王用民必顺故麒麟在郊薮　诗经曰鳯皇呜矣于彼髙冈梧桐生矣于彼朝阳`】　连理映阜　鸣鳯栖柯平虑植砌　朱草丛庭　摇风翠萐　浴露朱英【`俱详`】  

【`祥瑞一`】　万灵禔祉　三辰合庆　庆霄轮囷　德水清彻　天瑞磊砢　地符氛氲　天无蕴寳　地有呈祥负绨检　麟衔斗枢【`以上俱出玊海`】　潏露飞甘　庆云  

呈绚【`唐太宗册文`】　河色呈符　山声告庆　天剖神符地合灵契【`雄剧秦美新文`】　黒章扰囿　赤字浮河　山只吐秘　河灵孕寳【`出玊海`】　丹甑呈丰　噐车表德【`详祥瑞一`】烟云纷郁　日月光华　青云浮雒　荣光塞河【`尚书`】  

【`中曰成王观于洛沈璧礼毕荣光并出塞河青云浮洛`】　祯凝薮泽　庆溢风烟【`唐长孙无忌贺河清表`】　书载归禾　诗咏鸣鳯【`书序曰唐叔得禾异畞同颖献于天子王命唐叔归周公于东作归禾诗经卷阿曰鳯皇鸣矣于彼髙冈`】　云润星辉　风月至【`俱班固典引`】　青云干吕　东风入律【`十洲记曰汉武帝天汉三年月氐国献神香使者云国有常占东风入律十旬不休青云干吕连月不散意中国有好道之君`】　四神践雪　五老飞星【`金匮曰武王伐纣都洛邑未成大雪深丈余甲子旦五车両止王门之外欲谒武王尚父曰五车両是四海之神与河伯雨师耳四神曰天伐殷立周谨来受命　五老尧时事详符命一`】　黄银掞彩　紫玊摛英【`封禅书殷得金德银自山溢　礼斗威仪曰君乘金而王则黄银紫玊现`】　泽马飞镳　山舆结辙【`论衡曰太平瑞应山出车泽出马二聨俱出王勃九成宫颂`】　素雉朱乌　元秬黄【`出班固典引`】叠贶骈祥　穷灵极祉【`出玊海`】　丹羽仪韶　翠黄承辔【`唐太宗颂`】　原彰有德之象　表无疆之休　増黄云履上　白云起封中【`汉郊祀志曰元四年迎寳至中山有黄云降焉　又曰元六年封太山有白云出封中`】　天其申命用休　福皆不召而至【`上出书经下出董子`】　星为元气之英　雪兆丰年之瑞【`三星厯记曰景星者元气之英水之精也　谢恵连雪赋曰盈尺则呈瑞于丰年`】　五百里贤人聚　一千年王者生【`异苑曰陈寔与诸子侄造荀淑父子于时德星聚太史奏曰五百里内有贤人聚　春秋感应图曰黄河千年一清丹千年一焚则王者当出`】　　纳僬侥之珍羽　受王母之白环【`帝王世纪曰尧时僬侥民来贡珍羽　文选景福殿赋注曰舜时西王母献白环及佩`】芝房宝升于乐府　神雀甘露标为年纪【`両都赋序`】　赤文緑字日舒华　龙检芝泥浮河绚采【`赤文緑字出尚书中尧时事详祥瑞二　河图曰舜即位黄龙五采负图玊检金防芝为泥黄玊为匣`】　西鹣南雉之賮日至月书　连珠涌醴之征云霏雾集【`俱长孙无忌贺河清表`】绘在禁严契龙图之瑞物　播之雅颂参干德之乐  

章　上天之载无声所助者顺　诸福之物毕至永孚于休　章腾郡国闿数千百所之祥　喜动公卿上于万斯年之颂　赪茎素毳并柯共穂之瑞每不胜书象舆丹甑昭华延喜之珍不求自至【`以上俱玊海`】  

祥瑞四  

増天符【`四子讲德论曰天符既章人瑞又明`】　地符【`王元长曲水诗序曰天瑞降地符升`】景风【`文选注曰景风即祥风也`】　効珍【`东都赋寳诗曰岳修贡兮川効珍`】　秘宝【`班固典引曰御东序之秘寳注曰河图也`】　十瑞【`述异记曰尧时有十瑞`】　曜文【`晋武华林诗曰天垂其象地曜其文`】　青光【`唐实录曰开元十九年兴庆宫亲耕三百余歩既而有青光紫气覆地`】噐车【`礼记详符瑞一`】　瑞石【`地理志曰唐髙祖时于北都获瑞石有文曰李渊万吉筑受瑞`】  

【`坛祀以少牢五行志曰贞观十七年又于凉州得瑞石`】　玊瓮【`宋志见祥瑞一`】　银瓮【`孙氏瑞应图曰王者晏不及醉刑罚中则银瓮出焉`】　金船【`孙氏瑞应图曰王者德盛则金人下乘金船防王后池`】　金胜【`宋志曰国平盗贼四方宾服则金胜出`】　金芝【`汉宣帝纪曰元康四年金芝九茎产于涵德殿铜池中`】　玊芝【`唐志曰天寳七载三月大同殿柱产玉芝`】　宾连【`木名`】阔达【`木名`】　平露【`木名`】　蔓竹　紫脱　华平【`木名　以上俱详祥`】  

【`瑞一`】　莲旗【`玊海曰宋绍兴二十五年十月以南安双莲华绘于旗以表瑞`】　瑞竹【`玊海曰宋皇祐三年后苑生瑞竹一本両茎羣臣多为赋颂以献`】　趺蹄【`后土之兽详祥瑞一`】　驺虞【`诗经注曰驺虞义兽也有至圣之德则应之`】　角端【`详祥瑞一`】　鸑鷟【`国语曰周之兴也鸑鷟鸣于岐山注鸾鳯别名`】　神爵【`汉书曰元康四年神爵五采以万数集长乐宫明年改元神爵`】黄鹄【`汉昭帝纪曰元始元年黄鹄下建章宫太液池中`】　白虎【`文选四子讲德论曰今南郡获白虎偃武修文之应也`】　鱼铭【`唐开元二十一年衢州获鱼有铭裵光庭张九龄等表贺`】　日重轮【`宋元符二年日重轮制重轮二旗`】　五色露【`洞冥记曰东方朔游吉云之地其国若有吉乐之事则满空云气着于草木皆成五色露`】　日衣青光【`春秋元命苞曰伐殷者姫昌日衣青光`】　五云冠日【`晋纪武帝太康元年正月五云冠日`】　日宣重光【`倪寛曰元封元年登封泰山倪寛上夀曰癸亥宗祀日宣重光符瑞图曰日外一晕更赤也`】　填星如【`汉郊祀志曰元封元年秋填星出如有司皆曰陛下建汉家封禅天其报德星云`】　神光三烛【`汉武纪曰元封四年诏曰朕躬祭后土地只见光集于灵坛一夜三烛`】　云成宫阙【`祭祀志曰汉光武封泰山云气成宫阙百官咸见之`】　协风应律【`陆云宴防诗`】　炤景饮醴【`江淹上建平王书景景星也醴醴泉也`】　珠丽极【`唐开元二十四年八月老人星见贺表曰玉筦凝商珠丽极`】　丹蓂魄　河光吐荣【`俱出玊海`】　玊版秘记【`玊海曰唐天寳八载方士索浑上言见太白老人告玊版秘记事因是羣臣上帝号`】　合符釡山【`史记黄帝纪索隐注曰东方朔云东海大明之墟有釡山出瑞云应王者符命如尧有赤云之祥黄帝有黄云之瑞故曰合符应于釡山`】　白马朱鬛【`礼纬曰白马朱鬛瑞于文王`】　麟趾褭蹏【`汉武帝纪曰太始二年三月诏有司议曰泰山见黄金宜改故名今改金曰麟趾褭蹏以协瑞焉注曰金有常形欲表祥瑞改铸为麟趾马蹏之形`】　白麟竒木【`汉终军传曰武帝幸雍祠五畤获白麟一角而五蹄又得竒木一枝旁出辄复合于木上`】　白狼衔钩【`田俅子曰汤都亳有神手牵白狼口衔金钩而入汤庭`】　晋陵金铎【`东晋王廙疏曰晋陵有金铎之瑞郭璞云必致中兴`】　畴德瑞圣【`赭白马赋曰有腾光吐图畴德瑞圣之符焉`】　逢吉丁辰【`班固典引曰逢吉丁辰景命也注曰逢其吉瑞当于佳辰`】　荅三灵之蕃祉　至德馨香感于神明【`书`】　至德光大动于天地　干符坤珍超图溢牒　白鸠丹鸟素鱼断蛇方斯蔑矣  

祥瑞五  

原赋魏刘邵喜瑞赋曰乾坤交泰嘉瑞降灵皓雉呈其洁质素威效其人形白兔其翰耀黄龙燿其神精章光列之焞燿休征之有成昔圣王之降瑞或卓尔而弗经犹着美于篇籍贻来叶而垂名实名德之所坠宜允纳而是丁信无思而不服又何逺之不寜方得收麒麟于元圃栖鳯皇于轩櫺舞鸾鸟于中唐聆鸑鷟之和鸣弄萐蒲之华芳翫朱草之丹荣承灵祚而建基垂遐福于亿龄超三五而无俦与泰初乎齐声　増张衡东京赋曰总集瑞命偹致嘉祥圉林氏之驺虞扰泽马与腾黄鸣女牀之鸾鸟舞丹穴之鳯皇植华平于春圃丰朱草于中唐  

原颂魏何晏瑞颂曰若稽古帝魏武钦明文思罄民生之俊德懿前烈之极休先天而天弗违后天而奉天时聿迪明命肇启皇基夫居髙听卑干之纪也靡德不酬坤之理也故灵符频繁众瑞仍章通政辰修玊烛告祥和风播烈景星光应龙游于华泽鳯鸟鸣于髙冈麒麟依于圃籍甝虎于坰疆鹿之麌麌载素其色雉之朝雊亦白其服交交黄鸟信我中霤鯈鯈嘉苖吐颖田畴  

原表周王褒上祥瑞表曰明王孝治岳渎所以效灵至人泽及风云以之悬感是以若雾非雾天道叶至德之符似烟非烟触石表嘉祥之气黄萧索之辉丹紫轮囷之状岂止唐帝沈璧气合金方姬后望河形如车盖増唐张说奏庆山醴泉表曰臣闻至德洞防天鍳不  

逺休征秘景时和则见是知绵代旷厯庆谍祥经帝王有必感之符神灵无虚出之瑞伏惟陛下金镜御天璿衡考政钦若元象济苍甿茂功将大造混成纯化与阳和俱扇朝百神之乐职宅万国之欢心嘉气内充滛雨外息岂止摇风纪月之草列莳于阶仪箫御箓之禽相鸣于户阁而已固有发祯厚载抽贶泉源表元德之潜通黄只之昭报　宋林希奏祥瑞表曰圣人出而四海清帝命昭而万灵集必致诸福之物以表太平之符伏惟陛下体尧之仁躬舜之孝力行勤俭而本以化物诚意恻怛而出于爱民是以指挥之间功业成就覆载之内隂阳协和被羣生浃肌肤而沦骨髓涵濡异霑动植而洽飞翔仰而观者景星庆云俯而视者醴泉甘露扶疎炜燿发为朱草三秀之英游泳服驯则有白麟一角之异嘉葩连理之木异畞同颖之禾鹊巢可俯而窥池龙可豢而扰谓宜作为声诗而奏于郊庙深诏太史而着之简编以永无疆之休以昭特起之绩考诸已往固可谓絶世之殊祥抑而弗宣犹以为盛德之余事自时可纪殆不絶书今者驾鸾辂以克明庭撞黄钟而御太极典礼大偹官仪一新殊方骏奔重译辐辏自昔辫髪卉裳羁縻之所未至逾沙轶漠言语之所未通咸奉玉帛而介九宾袭衣冠而献万夀烜赫威德冠古超今巍巍煌煌示人极铺张王防之众美褒对皇家之盛容臣等躬率有司伏寻故事参稽图牒宜先象齿之珍敷道句胪敢上龙池之奏欢呼抃蹈倍万常情  

增序宋晏殊両朝祥瑞赞序曰二圣膺运天人协赞符命沓臻三象腾辉五灵狎至露贻云蔚泉涌河清纷纶乎华芝茂衍乎嘉谷羽毛之族万变呈姿卉木之伦千名著异爰稽众瑞列缋殊庭乃诏羣臣并为赞述增诗唐王维大同殿生玊芝龙池上有庆云赐宴即事诗曰欲笑周文歌宴镐还钦汉武乐横汾岂如玊殿生三秀讵有铜池出五云陌上尧尊倾北斗楼前舜乐动南熏共欢天意同人意万嵗千秋奉圣君  

增防文唐贤良方正防问曰朕闻明王阐化感人灵之心圣后宣风移动植之性遂使翔龙荐检鸣鳯司晨兽觧识邪草能指佞仰惟前烈何德而臻此乎朕逖稽遂初载钦神化每欲反斯防薄景彼上皇欲使瑞莲司庖仙蓂月游四灵于翠苑集五老于荣河致此休征良由政感伫闻启沃以副虚襟对曰臣闻化浃干枢景纬呈其灵贶泽周坤络卉木效其祯祥是以若雾非烟必应文明之后九茎三秀允符光宅之君陛下应期纳箓抚运登皇孝道格于苍穹仁心光于紫极自临万域辑御羣方灵瑞屡臻休征洊至五蹄仁兽乐君囿而来游六象威禽拂帝梧而萃止岂直银黄玊紫雉白乌丹飜鄗上之二桴防江间之三脊固亦廵河授检拜洛披图降五老于星归四神于云路盛矣美矣巍乎焕乎躏三五以腾徽吞八九而髙视尚且崇谦譲之道守冲防之德抑斯天瑞访此人谋陛下虽不宰其成功防臣亦不知其所谓【`吴师道对`】  

福禄一  

增诗小雅曰天保定尔亦孔之固俾尔单厚何福不除俾尔多益以莫不庶天保定尔俾尔戬谷罄无不宜受天百禄降尔遐福惟日不足天保定尔以莫不兴如山如阜如冈如陵如川之方至以莫不增如月之恒如日之升如南山之夀不骞不崩如松柏之茂无不尔或承诗鲁颂曰俾尔炽而昌俾尔夀而保彼东方鲁邦  

是常不亏不崩不震不腾三夀作朋如冈如陵俾尔昌而炽俾尔寿而富黄髪台背夀胥与试俾尔昌而大俾尔耆而艾万有千嵗睂夀无有害天锡公纯嘏睂夀保鲁居常与许复周公之宇鲁侯燕喜令妻夀母宜大夫庶士邦国是有旣多受祉黄髪儿齿　庄子曰尧观乎华华封人曰嘻圣人请祝圣人使圣人夀尧曰辞使圣人富尧曰辞使圣人多男子尧曰辞封人曰夀富多男子人之所欲也女独不欲何尧曰多男子则多惧富则多事夀则多辱是三者非所以养德也封人曰天生万民必授之职多男子而授之职何惧之有富而使人分之何事之有夫圣人鹑居而鷇食鸟行而无彰天下有道则与物皆昌天下无道则修德就闲千嵗厌世去而上仙乘彼白云至于帝乡三患莫至身常无殃何辱之有  

福禄二  

増长发其祥　有秩斯祜　一人有庆　万夀无疆【`俱诗经`】　昌炽　长生【`上出诗鲁颂详福禄一　荘子黄帝问于广成子曰敢问治身奈何而可以长久广成子曰必清必静毋劳汝形毋摇汝精乃可以长生故我修千二百嵗矣`】　梦九龄呼万嵗【`礼记文王世子曰武王梦帝与我九龄文王曰古者谓年龄齿亦龄也我百尔九十吾与尔三焉　汉书武帝封泰山闻山呼万嵗者三`】　申命用休　降年有永【`殷髙宗`】摩铜狄　奉玉巵【`捜神记曰蓟子训与一老翁共摩挲铜狄曰适见铸此今已五百年矣史记曰汉髙祖在未央宫中奉玉巵为太上皇夀`】　献椒花　种桃实【`晋书刘臻妻元日献椒花颂曰圣容映之永夀于万　汉武帝内传曰西王母降出桃五枚与帝帝留核欲种母曰三千年结子非下土所种之物`】　八千春秋　四百甲子【`荘子逍遥篇曰上古有大椿者以八千嵗为春八千嵗为秋　左纬县老人曰臣生之嵗正月甲子朔四百有四十五甲子`】　禔福锡羡【`相如难蜀父老曰遐迩一体中外禔福　雄甘泉赋曰卹锡羡注曰锡与也羡饶也`】　神箧受万年之算　洛书开五福之祥【`出翰苑新书`】　丹冥投烽　青徼释警【`曹植求自试表注曰丹冥南方青徼东方也`】　矞云结幄烂南极于紫霄　元日称觞介东朝之黄髪　云成五色重瞻瑞日之光　花覆千官共祝大椿之嵗　已标仙籍之长生　式播皇风于不朽　一人有庆遥瞻北阙之尊　万夀无疆愿效南山之祝　思齐所以圣伫观则百之男　天保莫不増更祝无疆之夀　则百斯男愿嗣文母徽音之雅　既多受祉载赓鲁侯燕喜之诗幸与庶民同被皇极敛敷之福　更祈圣夀不殊华  

封请祝之辞【`以上俱出翰苑新书`】  

福禄三  

原惟予一人膺受多福　永言配命自求多福　既有淫威降福孔夷　实受其福　永膺多福　降福穣穣降福简简　干禄百福　子孙千亿　恺悌君子  

干禄恺悌　百禄是遒　百禄是荷　受天百禄　天被尔禄　天应之德　祈天永命　承天之祜　受天之祜　天锡纯嘏　永锡祚　万夀无期　南山之夀　厘尔女士从以孙子　君子万年景命有仆　必有世祀　万世不絶　无疆之休　于万斯年　天惟纯佑命则商实　维天之命于穆不已　卜世三十卜年八百　増聿懐多福【`诗经`】　天夀平格【`书经`】　期颐【`礼记百年曰期颐`】　绥我睂夀介以繁祉　夀考维祺【`俱诗经`】　禄位名夀　尊富飨保【`俱中庸`】　五福【`洪范九五福`】　仁夀【`董子曰尧舜行德则民仁夀`】　虎拜【`诗经曰虎拜稽首天子万年`】　兕觥【`诗经曰称彼兕觥万夀无疆`】　古帝夀考【`韩愈佛表曰黄帝百十嵗少昊百嵗颛顼九十八嵗帝喾百嵗帝尧百十八嵗舜禹汤皆百嵗文武九十余嵗`】　安愈【`张衡东京赋曰膺多福以安愈注愈寕也`】　逆厘三神【`顔延年曲水诗序曰感动天地逆厘三神`】　妥绥天保【`陆机宣猷堂诗曰仪刑祖宗妥绥天保`】　夀于箕翼【`荀子富国篇曰国安磐石夀于箕翼`】  

## 御定渊鉴类函卷五十

帝王部十一【`帝德　体仁　行义行礼　帝孝`】  

帝德一  

增易曰君子学以聚之问以辨之寛以居之仁以行之又曰见龙在田利见大人君德也　又曰君子以多  

识前言往行以畜其德　又曰君子以自昭明德　又曰刚健笃实辉光日新其德　书曰王懋昭大德建中于民以义制事以礼制心垂裕后昆　又曰德无常师主善为师善无常主协于克一　又曰非天私我有商惟天祐于一德非商求于下民惟民归于一德德惟一动防不吉德二三动防不凶　又曰六三德一曰正直二曰刚克三曰柔克平康正直彊弗友刚克燮友柔克沈潜刚克髙明柔克　又曰不役耳目百度惟贞　又曰不刚不柔厥德允修　又曰皇天无亲惟德是辅诗曰颙颙卬卬如圭如璋令闻令望岂弟君子四方为  

纲　又曰追琢其章金玊其相　又曰如金如锡如圭如璧　又曰威仪抑抑德音秩秩无怨无恶率由羣匹礼记曰恭俭以求役仁信譲以求役礼　左子产  

曰夫令名德之舆也德国家之基也有基无壊毋亦是务乎有德则乐乐则能乆诗云乐只君子邦家之基有令德也夫上帝临女无贰尔心有令名也夫恕思以明德则令名载而行之是以逺至迩安　左成鱄曰诗曰维此文王帝度其心莫其德音其德克明克明克克长克君王此大克顺克比比于文王其德靡悔既受帝祉施于孙子心能制义曰度德正应和曰莫照临四方曰明勤施无私曰类教诲不倦曰长赏庆刑威曰君慈和徧服曰顺择善而从之曰比经纬天地曰文九德不愆作事无悔故袭天禄子孙頼之　原淮南子曰体太乙者牢笼天地弹压山川含吐隂阳申泄四时纪纲八极经纬六合覆露照导普泛而无私翾飞蠕动莫不仰德而生　增鼂错曰五帝神圣其臣莫及故自亲事处于法宫之中明堂之上动静上配天下顺地中得人故众生之无不覆也根着之徒无不载也烛以光明无偏异也德上及飞鸟下至水虫草木诸产皆被其泽然后隂阳调四时节日月光风雨时膏露降五谷熟祅孽灭贼气息民不疾疫河出图洛出书神龙至鳯鸟翔德泽满天下灵光施四海此谓配天地治国大体之功也　原白虎通曰王者承统理调和隂阳隂阳和万物序休气充塞故符瑞并臻皆应德而至德至天则斗极明日月光甘露降德至地则嘉禾生蓂荚起秬鬯出太平感德至文表则景星见五纬顺轨德至草木则朱草生木连理德至鸟兽则鳯皇翔鸾鸟舞麒麟臻白虎到狐九尾白雉降白鹿见白乌下德至山陵则景云出芝实茂陵出异丹阜出萐莆山出噐车泽出神德至渊泉则黄龙见醴泉通河出龙图洛出书江出大贝海出眀珠德至八方则祥风至　增匡衡曰治性之道必审已之所有余而强其所不足盖聪眀疏通者戒于太察寡闻少见者戒于壅蔽勇猛刚强者戒于太暴仁爱温良者戒于无断湛然安舒者戒于后时广心浩大者戒于遗忘必审己之所当戒而齐之以义圣德纯茂百姓畏爱上天歆享此永永不易之道也　宋司马光曰人君大德有三曰仁曰明曰武仁者非妪煦姑息之谓也兴教化修政治养百姓利万物此人君之仁也眀者非烦苛伺察之谓也知道谊识安危别贤愚辨是非此人君之眀也武者非强亢暴戾之谓也惟道所存断断不疑奸不能惑佞不能移此人君之武也故仁而不眀犹有良田而不耕也明而不武犹视苖之而不能耘也武而不仁犹知获而不知种也  

帝德二  

原礼含文嘉曰伏羲德洽上下天应以鸟兽文章地应以书伏羲乃则象作易　帝王世纪曰神农氏有圣德始教天下种谷故号神农氏诸侯夙沙氏叛不用命箕文谏而杀之炎帝退而修德夙沙之民自攻其君而归炎帝　增史记曰颛顼静渊以有谋防通而知事养财以任地载时以象天依神以制义治气以教化洁诚以祭祀北至于幽陵南至于交趾西至于流沙东至于蟠木动静之物大小之神日月所照莫不砥属　又曰帝喾普施利物不于其身聪以知逺明以察防顺天之义知民之急仁而威惠而信修身而天下服取地之财而节用之抚教万民而利诲之厯日月而迎送之明神而敬事之其色郁郁其德嶷嶷　原尚书尧典曰若稽古帝尧曰放勲钦明文思安安允恭克譲光被四表格于上下克明俊德以亲九族九族既睦平章百姓百姓昭明协和万民于变时雍　大戴礼曰宰我曰请问帝尧孔子曰其仁如天其智如神就之如日望之如云富而不骄贵而不豫　论语曰大哉尧之为君也巍巍乎唯天为大唯尧则之荡荡乎民无能名焉巍巍乎其有成功也焕乎其有文章　符子曰尧曰余坐华殿之上森然而松生于栋余立櫺扉之内霏然而云生于牖虽面双阙无异乎崔嵬之冠蓬莱虽背墉郭无异乎廽峦之萦昆崘余安知其所以安荣　增舜典曰重华协于帝濬哲文明温恭允塞德升闻乃命以位原礼记曰子曰舜其大智也与舜好问而好察迩言  

隐恶而善执其両端用其中于民其斯以为舜乎孟子曰舜闻一善言见一善行若决江河沛然莫之能御也　大禹谟曰文命敷于四海祗承于帝　大戴礼曰昔者禹见耕者五耦而式过十室之邑则下为秉德之士存焉　增说苑曰禹出见罪人下车问而泣之曰尧舜之人皆以尧舜之心为心今寡人为君百姓各自以其心为心是以痛之也　商书仲虺之诰曰惟王不迩声色不殖货利德懋懋官功懋懋赏用人惟已改过不吝克寛克仁彰信兆民　又曰佑贤辅德显忠遂良伊训曰惟我商王布昭圣武代虐以寛兆民允懐  

又曰先王肇修人纪从谏弗咈先民时若居上克明为下克忠与人不求偹检身若不及　原帝王世纪曰汤出见罗者方祝曰从天下者从地出者四方来者皆入吾罗汤曰嘻尽之矣非桀其孰能为此哉乃命觧其三面而置其一面更教之祝曰欲左者左欲右者右欲髙者髙欲下者下吾取其犯命者汉南诸侯闻之咸曰汤之德至矣泽及禽兽况于人乎一时归者三十六国周书曰文王在镐召太子发曰我身老矣吾语汝我所保与我所守之子孙吾厚德而广恵不为骄侈不为泰靡童牛不服童马不驰土不失其宜万物不失其性天下不失时以成万材万材已成牧以为人天下利之而勿德是谓大仁　韩子曰昔文王请入雒西地赤壌之国方千里以觧炮烙之刑天下皆说仲尼曰大哉文王轻千乘之国而请觧炮烙之刑　又曰文王伐崇至黄鳯墟而韤系觧乃自结之　论衡曰文王饮酒千钟孔子百觚言圣人能以德持酒也如一坐千钟百觚此酒徒非圣人也　吕氏春秋曰周文王使人相地得死人之骸吏以闻于文王文王曰更之吏曰此无主矣文王曰有天下者天下之主也有一国者一国之主也遂令吏以衣冠更之天下闻之曰文王贤矣泽及髊骨　増帝王世纪曰武王克商旌商容之闾释箕子之囚散鹿防之财发钜桥之粟　原又曰武王自孟津还及于周见暍人王自左拥而右扇之　史记曰孔子言必世而后仁善人为百年亦可以胜残去杀矣诚哉是言汉兴至孝文四十有余载德至盛也　増又曰髙祖寛仁爱人意豁如也有大度不事家人生产性明逹好谋能听既即位自监门戍卒见之如旧　桓子新论曰太宗有仁智通明之德承汉初定躬俭省约以恵体百姓救赡困乏除肉刑减律法埋薄损舆服所谓达于飬生送终之实者也及始从代征时谋议狐疑能从宋昌之防应声驰来即位而偃武修文施布大恩欲息兵革与匃奴和亲总撮纲纪故遂褒增隆为太宗也又曰武帝才质英妙有崇文广业之规故即位而开发大志考合古今获前圣代事迹改正朔制度招选俊杰奋威怒武艺四加所征者服兴起六艺广进儒术自开辟以来汉家最为盛图故为世宗可谓卓尔絶世之主矣　原前汉张禹曰成帝敬厚禹禹每病辄以起居闻车驾自临问之上亲拜禹牀下　増东观汉记曰光武时马援谓隗嚻曰到朝廷凡数十未尝有见明主如此也才能惊人其勇非人之敌开心见诚与人语好丑无所隐讳图讲天下事极尽下情兵事方略量敌较胜濶逹多大节与髙帝等经学博覧政事文辨前世无比嚣曰如卿言胜髙祖曰不如也髙祖大度无可无不可今上好吏事动如节度不饮酒嚻曰如卿言反复胜也　袁山松后汉书曰前汉成哀以来天地纵横巨猾窃命世祖以眇眇之祚起白水之濵扇之以仁风驱之以大威霜雪被而丛棘枯纲维振而逆鳞埽羣才毕奏人思与能数年之间廓清四海虽为中兴与夫开创者宁有异乎马生之言固以寥廓大度同符髙祖又资太宗之仁兼孝宣之明故能享有神器据万物之上后汉书曰明帝善刑理法令分明日晏坐朝幽枉必  

达内外无幸曲之私在上无矜大之色断狱得情号居前代十二【`十断其二言刑少也`】故后之言治者莫不先建武永平之政　又曰魏文称明帝察察章帝长者帝素知人厌明帝苛切事从寛厚除惨狱之科着胎养之令承奉明德太后尽心孝道割裂名都以崇建周亲平徭简赋而人頼其庆又体之以忠贞文之以礼乐藩辅克谐羣后德譲谓之长者不亦宜乎　晋书曰武帝宇量厚造次必于仁恕容纳谠正未尝失色于人明达善谋能断大事故得抚寜万国绥静四方　原续晋阳秋曰简文帝弱而慧异中宗深器焉及长美风姿好清言举心端详器服简素与刘惔王蒙等为布衣之游　増册府元曰后魏道武帝幼艰难偹尝险阻具知民之情伪及在位躬行仁厚协和民庶既定中原患前代刑网峻宻乃约定科令大崇简易是时天下民久苦兵乱畏法乐安帝镇之以渊黙罚必从轻兆庶欣戴焉　又曰魏孝文惇睦九族礼敬俱深虽于大臣持法不纵然性寛慈每垂矜舍听覧政事莫不从善如流哀矜百姓尝思所以济益天地五郊宗庙二分之礼尝必躬亲不以寒暑为倦南北征廵有司奏请治道帝曰粗修桥梁通舆马便止不湏去草刬令平也凡所修造不得已而为之廵幸淮南如在内地军事湏伐民者必留绢以酬其直稲粱无所伤践帝爱竒好士情如饥渴待纳朝贤随才轻重尝寄以布素之意翛然逺迈不以世务婴心又曰唐髙祖倜傥不羁豁达大度至性刚直无所矫饰志略宏逺寛仁容众凡所与逰集无贵贱皆得其欢心及义兵起羣盗大侠争来归附焉谒见必与同坐或延之卧内握手造恩如朋友赏赐金帛无所爱恡凡有委任推以赤心皆许便宜从事及即位见旧爱故人特执防降有逺至者皆为之加礼初军国多务奏请填委临朝处分剖如流每发其奸伏皆出人意表然唯举大纲不存苛细　通鉴曰唐太宗微时刘文静见而异之曰此非常人豁达汉髙神武同魏祖年虽少命世才也　册府元曰唐太宗践阼之始布德寰中申威遐外旬月之间九区宁谧至于进贤任能厉精为政求士若不及从谏如转圜牓征儒学兴复制度礼乐毕偹风教兴行下无滞才上无粃政商旅野次无复盗贼外户不闭囹圄常空制御王妃公主之家及大姓豪猾之伍敛手屏迹无敢侵犯亦古昔未之有也　唐鉴曰太宗贞观二年畿内有蝗上入苑中掇数枚祝之曰民以谷为命而汝食之寜食吾之肺肠举手欲吞之左右谏曰恶物恐成疾上曰朕为民受灾何疾之避遂吞之是嵗蝗不为灾　通鉴曰唐宣宗明察沉断用法无私从谏如流重惜官赏恭谨节俭恵爱民物故大中之政讫于唐末人思之谓之小太宗　册府元曰周世宗幼而英异以严重自处与宾客言必低声柔气商确古今及论攻战之事则纵辨髙谈词理锋起即位后与侍臣论及赏罚之道帝曰但依王道行之朕固不因怒加罪因喜赏人也　司马光曰世宗以信令御羣臣以正义责诸国王环以不降受赏刘仁赡以坚守褒严续以尽忠获存蜀兵以反覆就诛冯道以失节被弃张美以私恩见疏江南未服则亲犯石矢期于必克及既服则爱之如子推诚尽言为之逺虑书曰无偏无党王道荡荡又曰大邦畏其力小邦懐其德世宗近之矣　宋史臣曰太祖发号施令名藩大将俯首听命四方列国次第削平建隆以来释藩镇兵权防赃吏重法以塞祸乱之源州郡司牧下至幕职躬自引对务农兴乐慎罚薄敛与民休息迄于丕平治定功成制礼作乐传之子孙世有典则遂使三代而降考论声名文物之治道德仁义之风无譲于汉唐规模可谓逺矣　经济编曰宋太宗沈谋英断俭勤自励悯农事考治功慎刑狱纳谏诤遇灾知惧有过知悔故能削平海内功业炳然　又曰宋仁宗恭俭仁恕敬天重民四十二年之间吏治若媮惰而任事蔑残刻之人刑法似纵弛而决狱多平允之士国未尝无嬖幸而不足以累治世之体朝未尝无小人而不足以胜善之气君臣上下恻怛之心忠厚之政所以培植国基者厚矣曰为人君止于仁帝无愧焉　辽史赞曰太宗甫定多方逺近向化建国号偹典章至于厘庻政阅名实录囚徒教耕织配鳏寡求直言之士得郎君哈斯即擢宣徽嘉唐张敬达忠于其君卒以礼辍游豫而纳三克之请悯士卒而下休养之令亲征晋国重贵面缚斯可谓威德兼英略间见者矣入汴之后无防防之骄有三失之训称郑伯之善处胜书述秦誓之能悔太宗兼有之其卓矣乎　金史赞曰太祖英谟叡略豁达大度知人善任人乐为用经济编曰金世宗在诸帝中最为贤主雅尚俭素  

命宫中之饰勿用黄金尝谓近臣曰朕每当食时尝思贫民饥馁犹在已也谓宰相曰卿等在省未尝荐士止限资格安能得人又曰朕尝言某人可用然后从而用之卿等既无所言必待朕知而后进用将复有防又曰朕观唐史见太宗行事初甚厉精晩年与羣臣议多饰词朕尝思始终如一今虽年髙敬慎之心无时或怠即位五载南北讲和与民休息羣臣职守上下相安家给人足仓廪有余刑部断死罪嵗或十七人国人号小尧舜　通鉴总论曰元太祖深沈大略用兵如神任都尔本库鲁克而出将入相得良佐用律楚材而文事武偹有能臣长防百万铁千羣奋乌桓猋集之师骋劲弩良弓之势功德日盛诸部皆慕义来降赫赫炎炎已为天命人心所系属矣　通鉴总论赞元世祖曰天启真人时当熙运而先皇母弟太祖嫡孙为长为贤始顺舆情而登大寳天性仁孝明睿英武恵育苍黎知人善任安图为相巴延典兵许衡佐朝政秉忠为太保王磐窦黙掌词垣范天泽掌枢宻谟谋庙堂攻城略地恢治具载扩丕图屡鸿勲逺夷悉服　经济编曰元仁宗天性恭俭通达儒术兼晓释典事太后终身不违顔色待宗戚勲旧始终以礼大臣亲老时加恩赉大官进膳必分赐贵近有司奏大辟每惨恻移时　明张时泰曰太祖崇信义于兵戈未戢之日讲礼乐于天下未一之秋仁以抚之义以绥之遣将而戒以勿杀攻城而戒以勿屠以天下之智为智以天下之力为力由是未至而民有后予之叹既至而民有相庆之欢所向无前以成破竹之势者惟德是与夫岂智与力哉　名山藏曰明髙皇帝承元末弛纵之弊宏振威武以儆天下成祖以英达之资缵序大服海内竦然振厉者五十余年昭皇帝至德深仁不久于位章帝继之乃涵濡以醇懿陶植以德义闻四方有水旱蝗虫之灾忧形于色遣人赈救如恐不及隆寒盛暑苏洗寃狱奏上刑名垂神省察并从轻典优礼老成勲旧具有终始寤寐思贤内自廷臣外及方岳郡守咨简详择不以轻畀褒奨循良使久于官是以在任之人竒材异能皆极一时之选至有文学胥史裒然擢防致位名卿十年之内吏称民安比于文景下及民间木埴噐用莫不精坚殊伦亦可以见一时无呰窳偷惰之风矣至于郊庙之礼必躬必亲奉事太后祗敬夙夜未尝一日去书下笔蠭涌皆修齐治平之道秋冬廵边阅武亲櫜鞬射威震殊俗休哉文武恭俭之主也　明孝宗曰吾不自治谁能治吾史臣曰上简言慎动慤诚充粹闇然而日章燕处必衣冠虽置笔砚有常处  

帝德三  

原孝理　化成　欣戴　恱随【`圣人顺动而人悦随`】　乐推　恱服　垂拱　恭已　大同　富有【`同和平也富有天下`】　膺命立德【`立大中之德`】　帝道　王猷　法天地　作父母　盖如天　民犹体【`盖之如天民犹支体`】　承天休　建皇极　四时成　万物覩　冠道德　履纯仁　通风雨　歴日月允文允武　克长克君　牢笼天地　弹压山川  

九功惟序　百度惟贞【`俱书经水火金木土谷正德利用厚生谓之九功`】　式于九围　泽及四海　纳隍之虑　觧网之仁【`汤`】　德配天地　明并日月　正位凝命　胜残去杀　表正万邦　守在四夷【`天下有道守在四夷`】　天下为公　海外有截万邦作孚　百姓为心　不严而理　无为而治  

创道德之囿　仁恵之虞　与日月齐光　若昼夜有恒　覆载所及致之于升平　照临所加纳之于仁夀　増耿光　大烈【`书经曰以觐文王之耿光以武王之大烈`】　亶聪明锡勇智【`书经曰亶聪明作元后又曰天乃锡王勇智`】　不竞不絿　如圭  

如璧【`俱诗经`】　昭景饮醴　烁电舒虹【`上出江淹上建平王书注曰昭景星之明饮醴泉之味也　下出顔延年应诏诗言德化之美如虹蜺舒光`】　咳唾为恩　盼睐成饰【`俱顔延年曲水诗序`】　昭天漏泉　防枯润涸【`汉书吾丘夀王曰德泽上昭天下漏泉　吴均檄文曰皇恩所被防枯润涸`】　威武纷纭　湛恩汪濊【`司马相如难蜀父老文`】　遗文反质　蹈德咏仁【`上出陆机大将军燕会诗　下出东都赋`】　声与风翔　泽从云游【`东京赋`】　陶化染学　富仁宠义【`魏都赋`】　协风旁骇　天晷仰澄【`陆机宴宣猷堂诗`】　茂德渊冲　天姿玊裕【`陆机宴宣猷堂诗`】　陵风协纪　絶辉照渊【`陆机大将军燕会诗`】　三台摛明　五岳增峻【`文选卢子谅诗`】　丹防投烽　青徼释警【`张协七命`】　炎之如旦　威之如神　函之如海　飬之如春【`班固答宾戯`】　斧藻至德　琢磨令范【`王融曲水诗序`】　民望如草　我泽如春【`曹植七命`】　三光宣精五行顺布【`东都赋`】　施畅春风　泽如时雨【`曹植责躬诗`】　仁风衍而外流　谊方激而遐骛【`东京赋`】　目中夏而布德瞰四裔而抗棱【`东都赋`】　案六经而校德　渺古昔而  

论功【`东都赋`】　醇洪鬯之德　丰茂世之规【`甘泉赋`】　仁声恵于北狄　武谊动于南邻【`甘泉赋`】　觧羲皇之防　错陶唐之象【`张协七命注曰象言象刑也`】　三灵辅德　百姓与能【`唐太宗即位册文`】　静黙沿道　和平返淳　智周翔泳　功济陶钧【`唐睿宗哀册`】　春熈海涵　义鬯仁洽　翔舞太和涵濡茂泽　生防华于枯荑　育丰肌于朽骨【`文选劝进表`】  

帝德四  

原德象天地　积善之厚　天子至贵与天地通气敷大德为天下　德侔往初　德通幽冥　道得众则得国　运天地　德继世　四王德　三王先德先道德　惟行道德　和顺道德　道德为师友　仁义以为明　偹道全美　道德盈塞　至道以王　道犹衢樽　皇道焕炳　君积于道　布德和令　振民育德　黎民敏德　德务滋　明圣鍳德　用明显德　表功明德　咸有一德　恒以一德　惟天佑于一德　惟民归于一德　其德不囬　履德之基　经德秉哲　以德为车　观武如德　苞元履德　位在德元　声德达逺　貊其德音　其德克明　周世修德莫若太王　羣黎百姓徧为尔德　日新之谓盛德盛德光亨　盛德可咏　任德缓刑　明德慎罚  

矢其文德　文以应民　好文不武　通达文理　承天意　言天文　声重天地　经天纬地　与天转运先天而顺　则天象地　天下同利　光宅天下  

承天纪民　天子经略　天然之姿　天地之姿　天子特生　行犹河海　材质髙妙　飞英声　驰英声令闻不已　絶世之主　亚圣之才　宠绥四方  

君子之光　敬之若神明　神明之主　聪明齐圣聪明睿智　穆穆在上　煌煌盛美　显显令德　定礼乐明旧章　左凖防右规矩　身为度声为律　四本咸具四海咸利　动静不失其时　继韶夏　崇号谥　五帝之隆　三代令王　得万国之心　光于四方　崇冠百代　尊贤容众　偹物致用　一人元良一哉王心　髙朗令终　民乐其治　温慈恵和  

聪明仁勇　醇美皓然　优游博行　见善则　号令温雅　四三王而六五帝　顺天地之纪　尧文焕炳　最为髙明　禹好善言恶防酒　乃圣乃神乃文乃武　不刚不柔　如金如锡　如珪如璋　令闻令望　溥博如天渊泉如渊　覆物崇天载物地　象天统物象地载物　如天之无不帱也　如地之无不载也　履四时以象天　依鬼神以制义　含羲孕农光轩熈尧　篚厥黄绍我周王　百辟卿士媚于  

天子　秩秩斯干　幽幽南山　赫赫厥声　濯濯厥灵　文王饮千钟永保鸿名　生荷其荣没垂其声垂德后裔　抱弓而号　削木为像　象符　朝其衣冠　有善譲天　惟德动天声教无为　礼乐明偹天下自正　天下和平　文治　文明　休明　聪明増由庚【`诗经篇名言万物得其道也`】　灵修【`出文选注曰灵神也修长也言有神明乆`】  

【`长之德也`】　淳懿【`文选乐府吴趋行文德熈淳懿`】　宅心醰粹【`魏都赋注曰醰美也`】天临海镜【`顔延年诗言人君以明德照人如天镜之照海也`】　含淳咏德【`四子讲德论曰含淳咏德之声盈耳`】　遵游自然【`圣主得贤臣颂曰遵游自然之势恬淡无为之塲`】英声茂实【`司马相如封禅文曰飞英声腾茂实`】　洪辉景炎【`班固典引曰洪辉奋景炎`】　德洋恩溥【`相如难蜀父老`】　钦明尚古【`出班固典引注曰钦明之德庶防于古道也`】　体元立制　茂育羣生　重熙累洽　鸿藻景铄　沐浴膏泽【`以上俱东都赋`】　仁洽道丰　声教布濩【`俱东京赋`】藏用元黙　菲言厚行【`俱魏都赋`】　昭德塞逺【`左`】　洒沈  

澹灾【`相如难蜀父老`】　圣风云靡【`长杨赋`】　炳海表岱【`顔延年郊祀歌`】向风而听随流而化【`上林赋`】　德耀寰表【`长孙无忌河清表`】　道德为丽仁义为凖【`山堂肆考曰汉文帝道德为丽仁义为凖`】  

体仁一  

原易曰何以守位曰仁　又曰体仁足以长人　増书经曰民防常懐懐于有仁　六韬曰文王曰爱民奈何太公曰利而勿害成而勿败生而勿杀与而勿夺乐而勿苦喜而勿怒文王曰请释其故太公曰民不失务则利之农不失时则成之罚当其罪则生之薄赋敛则与之俭宫室台榭则乐之吏清不苛扰则喜之故善为国者驭民如父母之爱子如兄之爱弟见其饥寒则为之忧见其劳苦则为之悲赏罚如加于身赋敛如取于已此爱民之道也　新书曰周成王曰寡人闻之圣王在上位使民富且夀云夫富则可为也若夫夀则不在天乎鬻子曰圣王在上位则天下不死军兵之事故诸侯不私相攻而民不私相鬬防不私相杀也则民免于一死而得一生矣圣王在上则臣积于道而吏积于德而民积于用力故妇为其所衣丈夫为其所食则民无冻馁矣则民免于二死而得二生矣圣王在上则君积于仁而吏积于爱而民积于顺则刑罚废矣则民免于三死而得三生矣圣王在上则使民有时而用之有节则民无厉疾则民免于四死而得四生矣故夫富且夀者圣王之功也　鲁恭曰万民者天之所生天爱其所生犹父母爱其子一物有不得其所者则天气为之舛错况于人乎故爱民者必有天报　文子曰国有饥者食不重味民有寒者冬不披裘与民同苦乐即天下无哀民　韩婴曰昔者圣王不出户而知天下不窥牖而见天道非目能视乎千里之前非耳能闻乎千里之外以已之情量之也已恶饥寒则知天下之欲衣食也已恶劳苦则知天下之欲安佚也已恶衰乏则知天下之欲富足也知此三者圣王所以不降席而匡天下也　吕覧曰水源深则鱼鼈归之树木盛则飞鸟归之庶草茂则禽兽归之人主仁则万民归之故圣王不务归之而务其所归　说苑曰公问管仲曰王者何贵曰贵天桓公仰而视之管仲曰所谓天者非谓苍苍莽莽之天也君人者以百姓为天百姓与之则安辅之则强非之则危背之则亡　陆贽曰怀生恶死蠢动之大情虑危求安品物之恒性有天下而子百姓者以天下之欲为欲以百姓之心为心固当遂其所懐去其所畏给其所求使家家自宁人人自遂家茍寜矣国亦固焉人茍遂矣君亦泰焉是则好生以及物者乃自生之方施安以及物者乃自安之术　又曰君人之道子育为心虽深居九重而虑周四表虽恒处安乐而忧及困穷近取诸身如一身之于四肢其疾病无不恤也逺取诸物如两曜之于万其鍳照无不均也故时有防害而人无流亡恃天听之必闻知上泽之必至是以有母之爱有父之尊古之圣王用此术也　又曰卵胎不伤麟鳯方至鱼鼈咸若龙乃游盖悦近者来逺之资懐小者致大之术也  

体仁二  

増家语孔子曰舜之为君也其政好生而恶杀其任授贤而替不肖德若天地而静虚化若四时而变物是以四海承风畅于异鳯麟翔至鸟兽驯德无他好生故也　礼记曰禹立三年百姓以仁遂焉　册府元曰汉宣帝元康三年诏三辅毋得以春摘巢探卵弹射飞鸟具为令　又曰光武时大司马平公孙述放兵大掠帝闻之怒以谴汉又譲汉副将刘尚曰城降三日吏人从服孩儿老母口以万数一旦放兵纵火闻之可为酸鼻尚宗室子孙尝更吏职何忍行此仰视天俯视地观放麑儿啜羔羮二者孰仁【`韩子曰孟孙猎得麑使秦西巴持之其母随而呼秦西巴不忍而与其母战国防曰乐羊为魏将攻中山其子在中山中山君烹其子而遗之羮乐羊啜之尽一杯而防中山`】　后汉书章帝元和三年勅曰方春所过无得有所伐杀车可以引避引避之騑马可辍觧辍觧之诗曰敦彼行苇牛羊勿践履礼人君伐一草木不时谓之不孝俗知顺人莫知顺天其明称朕意　册府元曰后魏文成和平四年八月畋于河西诏曰朕顺时田猎而从官杀获过度既殚禽兽乖不合围之义其勅从官及典围将校自今以后不听滥设其畋猎皮肉别自颁赉又曰后魏献文皇兴二年诏曰顷张永迷扰敢拒王威暴骨原隰残废不少死生寃恸朕甚愍焉天下民一也可勅郡县永军残废之士听还江南露骸草莽者收之　又曰唐太宗贞观四年制决罪人不得鞭背初帝以暇日徧覧羣书因读明堂孔穴云人五藏之系咸附背脊鍼灸失所皆有损害乃废书而叹曰今律决笞者皆云髀背分受乃有邂逅致死之义挞人之背理则宜然夫棰五刑之最轻者也死又人之至重者也岂容犯最轻之刑而或鞭笞致死自古帝王由来未悟不亦悲夫即日遽颁此制　通鉴曰贞观五年制自今决死刑者皆覆奏日彻乐减膳　册府元曰唐太宗贞观十年谓侍臣曰朕自征伐以来所乘戎马防军破阵济朕于难者刋石为镌真形置之左右以伸帷盖之义又曰贞观十八年幸九成宫行次显仁宫太宗手诏皇太子曰吾昨见麞鹿懐孕者多纵有空身其子甚小母亡而子存者未之有也吾与汝虽复不射无仁心之人得放终无放理昆虫无知湏推已以及也　又曰唐太宗初攻辽东城其中抗拒王师应没为奴婢一万四千口并遣先集幽州将分赏战士帝念其父母妻子一朝分散情甚哀之因命有司平准其直以布及钱赎为编户其众欢呌之声三日不息初帝之渡辽也莫离支遣加尸城七百人戍盖牟城李勣尽虏之其人并随军请自效帝谓之曰非不欲用尔之力尔家在加尸尔为吾战彼将为戮矣破一家之妻子求一人之力用吾不忍也悉令廪食放还咸曰髙丽小人不知所以报天子德也　又曰唐明皇开元十二年陇西节度使王君防破吐蕃献防帝谓俘囚曰凡是俘囚法当处死我好生恶杀覆育万方汝等虽是外蕃物亦同中国今舍汝性命以申含养　又曰周世宗时淮南饥命以米贷之或曰民贫恐不能偿世宗曰民吾子也安有子倒悬而父不为觧哉安在责其必偿也　经济编曰宋太祖注意刑辟尝读二典叹曰尧舜之罪四凶止于投窜何近代法网之宻故定为折杖法以递减流徒杖笞之刑自开寳以来犯大辟非情理深害者多得贷死　通鉴曰宋太祖命曹彬将兵伐江南戒之曰江南之事一以委卿切勿暴掠生民务广威信使自归顺不湏急击也又曰城防之日慎无杀戮若困鬬则李氏一门不可  

加害　又曰宋仁宗尝中夜饥思烧羊戒勿宣索曰恐膳夫自此戕贼物命以偹不时之需　又曰宋仁宗时京师大疫帝出犀角二株付太医局和药赐贫民其一通天犀也内侍请留以为御带帝曰以为朕带孰若为药以疗民疾立命碎之　经济编曰金主雍曰亡辽日屠羊三百亦岂能尽用徒伤生耳　元史曰姚枢从世祖征大理夜宴时姚枢陈宋太祖遣曹彬取南唐不杀一人明日世祖据鞍呼曰汝昨夕言曹彬不杀者吾能为之枢马上贺曰圣人之心仁明如此生民之幸也经济编曰元仁宗遇有司奏大辟每惨恻移时  

名山藏曰明太祖命徐达常遇春征张士诚戒曰毋虏掠毋妄杀毋发丘垅毋毁庐舍张氏母城外毋伤之明太祖谕曰中原争鬬白骨在野中书省其遣人循  

歴水陆收瘗之  

体仁三  

増扇暍　觧网【`扇暍武王事　觧网汤事俱详帝德二`】　饮暍　止网【`册府元龟曰唐太宗贞观十五年如襄城宫登子逻坂见暍者僵于路命左右取药饮之乃蘓　又曰唐太宗贞观十七年帝观鱼于西宫见鱼跃问其故鱼者曰此当乳也于是止网`】　广仁陂　福源池【`册府元曰唐天寳六载诏曰闻荥阳仆射陂陈留蓬池等采捕甚多伤害极广自今以后特宜禁断其仆射陂改为广仁陂蓬池改为福源池庶大道之仁以广中孚之化`】　加志　恤功【`史曰唐尧存心于天下加志于穷民一民饥则曰我饥之也一民寒则曰我寒之也一民有罪则曰我防之也　周书曰乃命三后恤功于民`】　泣罪人　枯骨【`详帝德一`】　除苛法　去肉刑【`史记曰汉髙帝入闗除秦苛法　汉书曰文帝诏曰夫刑至断支体刻肌肤终身不息何其刑之痛而不德也岂为民父母之意哉其除肉刑`】　议赈贷　问疾苦【`汉文帝诏议赈贷　汉昭帝遣吏行郡国举贤良问民疾苦`】　仁及枯骨　泽漏重泉【`后晋髙祖天福三年诏`】全活流民　廪给婴儿【`汉书曰成帝鸿嘉四年水旱为灾闗东流徙者众诏使者`】  

【`循行郡国流民欲入闗者务有以全活之　后汉书章帝元和二年诏婴儿无亲属者及无子不能飬者廪给之`】　战士　纵死囚【`册府元曰唐太宗贞观五年遣使于髙丽収隋战士骸骨诏祭而之　通鉴曰唐太宗亲录系囚见应死者悯之纵使归家约至期来京师明年九月果如期自诣朝堂无匿者皆赦之`】　欲人富贵　问政寛猛【`通鉴曰太宗尝谓侍臣曰朕欲天下之人皆富贵惟省徭役薄赋敛令比屋之人恣其耕稼如此则富矣敦行礼譲使人少敬长妻敬夫如此则贵矣唐德宗问政之寛猛孰先权德舆曰唐承隋苛虐以仁厚为先帝曰诚如公言`】　有亲丧者勿繇　无家属者给谷【`汉书宣帝地节四年诏曰百姓遭凶而繇使不得伤孝子心自今有大父母父母丧者勿繇使得送终以尽子道　东汉光武建武六年诏曰水旱蝗虫为灾人用困乏无以自赡恻然悯之其命乡国有谷者给廪髙年鳏寡孤独及笃废无家属贫不能自存者如律`】　禁笞背刑　定折杖法【`俱详体仁二`】　出米贷饥　碎犀疗疾【`上周世宗事　下宋仁宗事俱详体仁二`】　置园恤孤独　给田飬流民【`梁书曰武帝普通二年置孤独园以飬穷民　宋史曰仁宗天圣七年契丹饥流民至境上帝曰皆吾赤子也诏给唐邓州闲田以飬之仍令所过给食`】　置广恵仓以给贫　出三司钱以助籴【`通鉴曰宋仁宗嘉祐二年诏诸州置广恵仓先是役入户絶由官自鬻之韩琦请留勿鬻募人耕而収其租别为仓贮之以给州县之老防贫疾不能自存者　宋仁宗嘉祐七年诏天下常平仓多所移用不足以支凶年其令内藏库三司共出缗钱一百万下诸路助籴之`】  

体仁四  

原其仁如天　仁育万物　仁以接物　仁风遐仁风潜扇　仁义为巢　仁义为郭　仁义为凖【`汉文`】仁义为防　醉于仁义　隂行仁义　履行仁义　克寛克仁　寛仁温恵　仁而爱人　本仁祖义　仁如驺虞　蹈顔子之仁　仁智明达　仁及草木　仁歌行苇　视民如子　视民如伤　兼爱百姓　弗侮鳏寡　敬老慈少　慈幼养老　嘉孺子　哀妇人【`详帝治`】防暍人于樾下　泣罪　好生之德洽于民心　无  

肆掠止狱讼　挺重囚益其食　省囹圄　出轻系去网去钩　焚鸩　春田不泽围　田猎唯时不杀童羊【`童小也`】　无煞孩虫胎夭飞鸟　川泽不入网罟以成鱼鼈之长山林不登斧斤以成草木之长【`汲冡周书`】　王在灵囿麀鹿攸伏【`毛诗`】　芃芃黍苖隂雨膏之　方苞方体维叶泥泥　増安土敦乎仁故能爱【`易经`】　其仁可亲【`史记大禹纪`】　収客死【`汉安帝元初二年遣中谒者收京师客死及棺椁朽败者`】　掩骼埋胔【`册府元曰汉质帝本初元年诏曰方春戒节赈济乏戹掩骼埋胔之时其调比郡见谷出廪穷弱収枯骸`】　出宫人【`册府元曰后魏明元永兴三年诏简宫人非所当御及执作技巧自输悉出以配鳏民`】　禁屠杀含孕【`册府元曰北魏宣武帝永平二年`】　放华林野兽于山泽【`后魏孝明熙平元年`】　刬削京观【`册府元曰唐太宗贞观五年诏诸州有京观处无问新旧宜悉刬削加土为坟勿令暴露仍以酒脯致祭焉`】　禁作簺捕鱼营圈取兽【`唐髙宗咸亨四年`】　放麋【`册府元曰唐中宗景龙二年幸汉故未央宫旧基赐从臣宴有麋鹿经御前羽林获之以献帝放之`】　助天孳育【`唐开元十二年诏`】　春禁弋猎采捕【`唐天寳元年`】　永言亭育仁慈为本【`唐天寳五载诏`】　放宫女于掖庭西门【`唐太宗事`】　放宫女于九仙门【`册府元曰唐顺宗贞元二十一年出后宫三百及敎坊伎女六百人听其亲族迎于九仙门百姓聚观讙呼大呌`】　保滋怀生仁遂物性【`唐文宗太和四年诏`】　纵鹘【`册府元曰后唐明宗时回鹘进白鹘一聮帝令对使觧緤纵之`】　含幽育明【`周太祖广顺元年诏`】　痒疴疾痛孰非同体【`宋贞希元曰人君为天下民物之主痒疴疾痛孰非同体`】　天资仁恕【`刑法志唐太宗`】起行潄水必避蝼蚁【`宋哲宗`】　民胞物与【`西铭`】  

体仁五  

增诏后魏出帝诏曰顷因年饥百姓流徙或身倚沟渠或命悬道路皆见弃草土取厌乌鸢言念及此有惊夜寝掩骼之礼诚所庶防行殣之义冀亦可免　唐髙祖武德二年诏曰释典防妙净业始于慈悲道教冲虚至德去其残杀四时之禁无伐麛卵三驱之化不取前禽盖欲敦崇仁恵蕃衍庶物立政经邦咸率兹道朕祗膺灵命抚遂羣生言念亭育无鍳寐殷帝去网庶踵前修齐王舍牛实符本志　三年诏曰有隋失驭防乱多民物凋残俗化逾侈躭嗜之族竞逐防甘屠宰之家恣行刳杀刍豢之畜靡供肴核之资胎夭之羣莫遂蕃滋之性伤财堕业职此之由敓穿窬因兹未息礼曰君无故不杀牛大夫无故不杀羊士无故不杀犬豕庶人无故不食珍非惟务在仁爱盖亦示之俭约方域未寜尤湏节制凋之后宜先蕃育岂得恣彼贪暴残殄庶之生遂循目前不为经乆之虑　又诏曰自隋室不纲政刑荒废戍役烦重师旅荐兴元元无辜堕于涂炭转死沟壑暴骨中原宗党沦亡邑居散逸坟垅靡托营魂无归朕受命君临为民父母率土之内情均亭毒一物失所寝兴轸虑念兹道殣义先吊恤虽复久已颁下普遣埋犹恐吏不存心収未尽宜令州县官司所在廵行掩骼埋胔必令周悉使邮亭之次无复游魂窀穸之下各安所厝姬文恵化恩及枯骸庶踵于前此为非　唐髙宗显庆元年诏曰为国之道必崇简恵正家之义允归俭约故知兴替之本得失之基爰自六宫刑于四海既而西都之后累叶骄奢东汉之君相继滛侈魏庭晋室采择无厌水运仓积纳逾广节文既废怨旷滋深糜费极多流忘反朕以寡薄嗣奉瑶图临驭八纮亭育万向隅之念每切于忧兢纳隍之心实劳于夙夜率由成训仰遵先防即位之初偹加寛贷年老宫人已令放出椒掖之内人数犹多久离亲族之欢长供扫除之役永年幽闭良深矜悯宜申兹大造更量放出宫人　唐开元二十一年诏曰献嵗之吉迎气方始教顺天时无违月令所由长吏可举旧章诸有藏伏孕育之物蠢动生植之慎无杀伐致令夭伤　后唐明宗天成三年诏曰古之治民者劝赏而畏刑恤民而不倦赏以春夏刑以秋冬是以将赏为之加膳将刑为之不举唯赏以春夏刑以秋冬见圣哲之用心合天地而行事今朕以切于禁暴乐在劝能其或秋后有功不可待氷泮而行赏春时有罪不可俟霜降而加刑渐向太平方行古道况赏不僣典则立功者转多刑不滥施则犯法者渐少　周太祖广顺元年诏曰淮南虽是殊邦未通中国近闻歉食深所轸懐天灾流行分野代有茍或闭籴是岂爱人彼之生灵与此何异宜申恻隠用济糇粮  

增赋唐白行简文王枯骨赋曰骨虽无知以表德展厚礼于九原示深仁于万国恵加于鬼则游岱之魂有依义感于人故归周之心不忒原夫灵台肇建璧池是穿宛彼枯骨委兹穷泉既靡覩其铭志曾莫知夫嵗年西伯乃色变衋尔涕流然爰命从者将收瘗焉俾夫恻隐之心因形骸而下至于地升闻之德随精魄而上动于天徒观其年代超忽英灵沦没土变丰肌苔封朽骨于是恵霑生死泽及荣枯遣奠有加于苹藻备物无阙于刍涂幽壌始开见佳城于白日灵丘是启旋卜宅于青乌且夫圣人哀死君子表防用之于国而上下忻戴书之于史而载籍光辉诸侯感而思服百姓从而知归以之理人而人自化以之奉天而天不违故能掩骼敎行送终义立泽靡不浸仁无不及恩加师旅而同德数千庆延子孙而卜代三十且封比干之墓惟德是钦防信陵之冡其仁未深曷若防辨名氏莫知古今招亡散之魂复于棺椁収无主之骨敛以衣衾盖所以感鬼神而动天地岂止夫三分天下而二者归心　王起下车泣罪人赋曰人惟有罪罪实在予将恤刑于荷校遂责已而驻车頋法令之未平滋彰甚矣俨冕旒而兴念涕泣涟如始也备羽卫而行因廵狩而出遇兹拘系将伏斧锧王乃止翠华驻清跸恐法吏之苛暴嗟行网之峻宻稽鳯辇而恻隐三愍褫带而幽囚非一于是降玉辂下朱轮议狱缓死拖黻垂绅出辕箱而欷歔交睫顾桎梏而汍澜满巾虽囹圄之中自罹有国之典恐罗网之内时陷无辜之人于戯法议难逃过亦有在致狴牢未空之事乃教化不明之罪初犹掩抑见天顔之惨凄渐觉滂沱湿衮衣之文彩承顔熠熠满眼浪浪情将同于肆眚义有轶于纳隍是以顾盼悲泣徘徊感伤希圣防于方舆之间必先一物推睿情于圜扉之下以及四方故得法制备修狱讼无怨由衷而感于黎庶自己而朂于亿万涕洟犹在宥物之义已彰缧绁未收率土之人知劝行道而道斯逺矣爱人而人亦懐之何天网之自入使皇情以兴悲盖假其人为邦家之本因其事为慈恵之资不然何一降车而开二十世之业一洒泪而成四百年之基然后刑法永清威懐逺播是知夏后之得天下也能恤人而引过  

行义  

原君能制命为义　利物足以和义【`易`】　以义制事【`书`】仁义为巢　修德立义　可谓义主　増禁民为非  

曰义　义以为质　义声　宠义【`魏都赋曰富仁宠义`】　义鬯义方激而遐骛【`东京赋`】　不私故人【`通鉴唐太宗时濮州刺史厐相夀有罪免上以其秦府旧人欲复其官因魏征谏上谓相夀曰我昔为一府主今为天下主不得独私故人赐帛遣之`】王环以不降而受赏　仁赡以抗节而褒　张美  

以供奉而见疎　冯道以败国而被弃【`俱周世宗事出通鉴总论`】  

行礼  

原嘉防合礼【`易`】　务行礼　亲有礼　老少有礼　率礼无违　克岐克嶷【`诗`】　増淑慎尔止不愆于仪【`诗`】雝雝在宫肃肃在庙【`诗`】　礼仪卒度【`诗`】　率履不越【`诗`】动如节度【`汉光武`】　以身率礼【`汉明帝`】　屈节下士【`唐太宗`】见辄下拜【`通鉴唐太宗以王珪为魏王泰师令魏王见珪辄先拜`】　临轩送之  

【`通鉴唐明皇开元中姚崇宋璟相继为相每进见上辄为之起去则临轩送之`】　对羣臣如宾客【`唐宣宗`】　遽索冠带【`通鉴宋太祖尝召窦仪草制至苑门见帝岸帻跣足而坐因却立不进帝遽索冠带而后召入由是对羣臣未尝不束带`】　旁求贤士尊以宾礼【`明太祖`】对羣臣必正衣冠【`明太祖`】  

帝孝一  

増礼记坊记曰善则称亲过则称已则民作孝　论语曰慎终追逺民德归厚矣　孝经曰爱亲者不敢恶于人敬亲者不敢慢于人爱敬尽于事亲而德教加于百姓刑于四海盖天子之孝也　又曰夫孝天之经也地之义也民之行也天地之经而民是则之则天之明因地之利以顺天下是以其教不肃而成其政不严而治先王见孝之可以化民也是故先之以博爱而民莫遗其亲陈之以德义而民兴行先之以敬譲而民不争导之以礼乐而民和睦示之以好恶而民知禁　又曰昔者明王之以孝治天下也不敢遗小国之臣而况于公侯伯子男乎故得万国之欢心以事其先王　又曰昔者明王事父孝故事天明事母孝故事地察长幼顺故上下治天地明察神明彰矣故虽天子必有尊也言有父也必有先也言有兄也宗庙致敬不亲也修身慎行恐辱先也宗庙致敬鬼神着矣孝弟之至通于神明光于四海无所不通　孟子曰孝子之至莫大乎尊亲尊亲之至莫大乎以天下飬为天子父尊之至也以天下飬飬之至也　邢昺正义曰孝经援神契云天子孝曰就言德被天下泽及万物始终成就荣其祖考也原白虎通曰王者孝道至即萐蒲出庖厨不摇自扇于饮食清凉助供飬也  

帝孝二  

増书曰有鳏在下曰虞舜父顽母嚚象傲克谐以孝烝烝乂不格奸　又曰帝初于歴山往于田日号泣于旻天于父母负罪引慝祗载见瞽瞍夔夔斋栗瞽瞍亦允若　中庸曰舜其大孝也与德为圣人尊为天子富有四海之内宗庙飨之子孙保之　原帝王世纪曰舜母早死瞽瞍更娶生象咸欲杀舜舜能和谐大杖则走小杖则受年二十以孝闻　増礼记曰文王之为世子朝于王季日三鸡初鸣而衣服至于寝门外问内竖之御者曰今日安否何如内竖曰安文王乃喜及日中又至亦如之及暮又至亦如之其有不安节则内竖以告文王文王色忧行不能正履王季复膳然后亦复初食上必在视寒暖之节食下问所膳命膳宰曰末有原【`末犹勿也原也已进者勿有所进也`】应曰诺然后退武王帅而行之不敢有加焉文王有疾武王不脱冠带而养文王一饭亦一饭文王饭亦饭旬有二日乃间　册府元曰汉髙祖居长安太上皇思欲归丰髙祖乃更筑城寺市里如丰县号曰新丰徙民以充实之　史记袁盎曰汉文帝居代时薄太后尝病三年帝不交睫觧衣汤药非口所尝弗进　册府元曰汉明帝永平七年皇太后隂氏防帝性孝爱追慕无已十七年正月当谒原陵夜梦先帝太后如平生欢既寤悲不能寐遂率百官上陵其日降甘露于陵帝令百官采取以荐帝从席前伏御牀视太后镜奁中物感动悲涕令易脂泽装具左右皆泣　又曰汉章帝母贾贵人生帝而明德马太后无子明帝令太后飬之后尽心抚育劳悴过于所生章帝亦孝性淳笃恩性天至母子慈爱始终无纤芥之间建初三年帝飨士于南宫因从太后周行掖庭池阁仍阅隂太后旧时噐服怆然动容乃命留五时衣各一袭及帝所御衣合五十箧余悉分布诸王主及子孙在京师者各有差　又曰晋武帝太始四年帝母文明王皇后丧合崇阳陵将迁祔帝手疏后德行命史官为哀册初居文帝丧帝虽从汉魏之制既释服而深衣素冠降席撤膳有司奏改服进膳不许必终礼而后复吉　又曰晋眀帝性至孝元帝于建平陵帝徒跣至陵所又曰后魏太武帝明元帝长子也帝生不逮母宻太后及有识言则悲恸哀感旁人明元闻而喜及明元不豫衣不觧带　又曰后魏孝文帝幼有至性四嵗献文曾患痈帝亲吮脓五嵗受禅悲泣不能自胜献文问之曰代亲之感内切于心　梁书曰武帝性淳孝六嵗献皇太后崩水浆不入口者三日哭泣有过成人及丁文帝忧时为齐王谘议随府在荆镇以病闻便投劾星驰不复寝食倍道就路愤风惊浪不暂停止帝形容本壮及至都销毁骨立每哭辄呕血数升服内惟日食麦二溢拜扫山陵涕泗所洒松草变色　册府元龟曰隋髙祖初仕后周为大将军皇妣寝疾三年昼夜不离左右代称纯孝　又曰唐髙祖武德八年羣臣食于御前果有蒲桃侍中陈叔达执而不食帝问其故对曰臣母患口干欲归以遗母帝曰卿有母可遗乎遂流涕呜咽久之帝性至孝初贞元太后时遇祁寒跣行二十余里足皆流血毁顿之极哀感行路有得时珍及诸方异膳必先荐享而已方食　又曰唐太宗贞观二年帝以军国无事每日视膳于西宫先是帝在髫龀太穆皇后于诸子之中独所钟爱自穆后寝疾朝夕侍侧不觧衣冠所进汤药必先尝之及丁穆后忧毁瘠三年杖而能起即位后幸陇州经庆善宫歔欷谓侍臣曰此朕生处朕之胞见在宫内慈顔缅邈无可复追生育之恩不知何以上报因举声号恸悲不自胜　又曰贞观四年髙祖不豫帝废朝视药膳于大安宫寻有瘳百寮称庆八年三月髙祖防于両仪殿帝与文德皇后进御膳并上服御衣物皆珍寳竒异又上珍寳巾皇后执栉理鬓手自冠焉因言至尊年髙髪白都尽帝与皇后皆流涕蒸蒸就飬一同家人礼髙祖亦喜形于色　又曰贞观十七年唐髙祖实录成帝命禇遂良读之于前始读至帝初生祥瑞遂感动流涕曰朕于今日富有四海追思膝下不可复得因悲不息即令収卷二十年帝谓长孙无忌等曰今日吾之生日俗云生日可嘉乐于吾之情翻成感思君临天下富有四海即追求侍飬永不可得仲由懐负米之恨则吾情也因泣下数行羣臣皆掩泪　又曰唐髙宗为皇太子时太宗亲征辽左命太子监国将发太子悲啼数日因奏请飞驿递表起居又请递敕垂报并许之飞表奏事自兹始也每闻太宗亲临贼城不逾百歩中宵不寐达旦衔涕因上表曰愿收雷霆之威驻矢石之外惴惴愚诚敢以死请及师旋太子从至并州时太宗患痈太子亲吮之扶辇歩从者数日既至京师太宗气疾发动乃于北阙饵药令太子总摄机务每日听政于东宫罢朝复谒寝门视膳不离左右　又曰贞观二十三年髙宗为太子从幸翠防宫太宗苦痢增剧太子侍疾旬日之间发有变白者太宗泣曰吾闻古之孝者惟文王汝之孝敬过文王矣　又曰唐文宗孝义天然太皇太后居兴庆宫寳厯太后居义安宫皇太后居大内时号三宫开成中正月望夜帝于咸泰殿陈银烛奏仙韶乐三宫太后俱集奉觞献夀如家人礼凡膳馐珍果贡奉三宫而后进御帝尝以宗庙祭噐朽故不修令郡县有为漆噐防精造以进既而江南诸道以新祭噐奏到有司遽将呈贡上敛容令陈于别殿具衣冠而阅之有顷歔欷而退　宋史曰神宗天性孝友初即位尊曹皇后为太皇太后宫曰庆夀帝致极诚孝所以承迎娱恱无所不尽从行登翫每先后防掖后亦慈爱天至或退朝少晩必自至屏扆间亲持膳饮食帝元丰二年冬疾甚帝视疾寝门衣不觧带旬日及崩帝哀慕毁瘠殆不胜丧　宋孝宗本纪曰自古人君起自外藩入继大统而能尽宫庭之孝未有若帝其间父子怡愉同享髙夀亦无有及之者宋之庙号若仁宗之为仁孝宗之为孝其无愧焉　辽史曰太祖征乌尔古闻皇太后不豫一日驰六百里还侍太后疾间复还军中　元史曰仁宗不豫英宗忧形于色夜则焚香以泣曰至尊以仁慈御天下庶绩顺成四海清晏今天降大厉不如罚殛我身使至尊永为民主仁宗崩帝哀毁过礼素服寝于地日歠一粥　名山藏曰明宣宗宣德五年清明节奉皇太后上陵上櫜鞬导从歩掖过河  

帝孝三  

増底豫　觧忧【`孟子曰舜尽事亲之道而瞽瞍底豫又曰惟顺于父母可以觧忧`】　万国欢　终身慕【`孝经曰得万国之欢心以事其先王　孟子曰大孝终身慕父母`】　进药先尝　马亲试【`尝药汉文帝事详帝孝二　唐书曰明皇自蜀还御望贤宫南楼肃宗望楼辟易下马趋进拜称贺扶明皇升殿飞龙御马必先亲试然后进御`】　必欲终礼不忍为乐【`上晋武帝事下唐太宗事俱详帝孝二`】　送殡跣足　侍疾  

发变【`上唐髙祖事下唐髙宗事俱详帝孝二`】　纳履入阙　掖辇至宫【`册府元龟曰唐贞观十三年帝谒献陵至小次降舆纳履入阙门拜恸哭礼毕歩出司马北门泥行二百歩　山堂肆考曰宋髙宗位于太子眘即驾之德夀宫帝服袍履歩出祥曦门冐雨掖辇以行及宫门弗止上皇麾谢三且令左右扶掖以还`】　元日朝防庆殿　孟月谒景灵宫【`山堂肆考曰宋仁宗欲于元日先上太后夀乃受朝太后不可王曾奏曰陛下以孝奉母仪太后以谦全国体请如太后令帝不从天圣五年春正月朔率羣臣朝太后于防庆殿　宋神宗作十一殿于景灵宫凡先朝御容皆迎入元丰五年诏嵗以四孟月朝献于景灵宫`】　周文侍膳之典　汉髙献夀之仪【`唐李辅国表`】　置酒未央宫　上夀防庆殿【`通鉴唐太宗奉太上皇置酒未央宫上皇命厥颉利可汗起舞又命南蛮酋长冯智戴咏诗既而笑曰胡越一家自古未有也帝奉觞上夀曰皆承陛下教诲非臣智力所及殿上皆呼万嵗　通鉴宋仁宗天圣五年正月朔帝率羣臣上皇太后夀于防庆殿`】  

帝孝四  

原克谐以孝【`书`】　永言孝思【`诗`】　永锡尔【`诗曰孝子不匮永锡尔`】　恭奉遗业　夙夜敬止【`诗曰惟余小子夙夜敬止`】　昧爽定省至孝恻隐　仁孝能德　舜大孝　禹致孝　孝友  

闻于四方　仁孝闻于天下　不足觧忧【`孟子曰富有天下不足觧忧`】　不忍言政　履大舜之孝　建武王之政　兼先圣之孝　如家人之礼　五日一朝　三年不言　不暇食粥　悲不能寐【`真觉悲不能寐`】　仰见榱桷　俯视几筵视镜奁而流涕【`汉明帝详帝孝二`】　为木主不自专【`武王`】　完  

廪　营洛【`邑如武王意`】　乌集【`庭`】　蒲扇【`详前`】　乌瑞臻　甘露降　至德要道【`孝经子曰先王有至德要道以顺天下民用和睦上下无怨`】　天经地义【`孝经详帝孝`】　加于百姓　刑于四海【`孝经云德教加于百姓刑于四海盖天子之孝也`】　君子笃于亲【`则民兴于仁君子谓在上也`】　至孝近乎王【`礼曰至孝近乎王至弟近乎霸`】　因亲以教爱【`孝经云先王见教之可以化民也故因严以教敬因亲以教爱`】　由本以生教【`孝经曰夫孝德之本也教之所由生也`】　民德归厚　置塞天地　施无朝夕【`曽子曰夫孝者置之而塞乎天地溥之而横乎四海施诸后世而无朝夕之期也`】　大孝【`孔子曰舜其大孝也与德为圣人尊为天子富有四海之内宗庙飨之子孙保之`】　博爱【`孝经曰先之以博爱而民莫遗其亲`】　莫遗【`孝经详帝孝一`】　不俭【`孟子曰君子不以天下俭其亲`】　増陟降庭止【`诗周颂曰念兹皇考陟降庭止言武王之孝思念文王常若见其陟降于庭也`】　绍庭上下【`诗周颂言成王思继武王之事也`】　止孝【`大学曰为人子止于孝`】　达孝【`中庸曰武王周公其达孝矣乎`】　于田号泣【`舜详帝孝二`】　天明地察【`孝经曰明王事父孝故事天明事母孝故事地察`】孺慕　问安侍膳　孝性天至【`汉章帝`】　问安顺色　资孝风【`蘓颋睿宗哀册`】　纯孝至敬【`王缙明皇哀册`】　苍云出丘陵之上【`贞观会要曰唐太宗入髙祖陵悲号哭有苍云吐于丘陵之上俄而流布天地晦冥礼毕风静雷止天色开霁咸以为孝感所致`】　孝义天然【`唐史文宗`】　终身不违顔色【`元史曰仁宗事太后终身不违顔色`】　焚香夜泣【`元英宗详见帝孝二`】  

## 御定渊鉴类函卷五十一

帝王部十二【`俭德　睦亲　齐圣　克眀知人　神智　诚信　量`】  

俭德一  

增易曰天地节而四时成节以制度不伤财不害民商书太甲曰慎乃俭德惟怀永图　荀况曰足国之道节用裕民而善藏其余节用以礼裕民以政　韩非子曰周公曰冬日之闭冻也不固则春夏之长草木也不茂天地不能尝侈尝费而况于人乎故万物必有盛衰万事必有张弛国家必有文武官治必有赏罚是以智士俭用其财则家富圣人爱寳其神则精盛人君重战其卒则民众民众则国广是以举之曰俭故能广【`古学彚纂`】又曰夫土地之生不益山泽之出有尽懐不富之心  

而求不益之物挟百倍之欲而求有尽之财是桀纣之所以失其位也一人知俭则一家富王者知俭则天下富　桓寛曰古者采椽不斲茅屋不翦衣布褐饭土硎  

铸金为鉏埏埴为器工不造竒巧世不寳不可衣食之物各安其居乐其俗甘其食便其器是以逺方之物不交昆山之玊不至故王者禁溢利节漏费溢利禁则反本漏费节则民给　子华子曰夫俭在内不在外也俭在我不在物也心居中虗以治五官精气动荡神化回潏啬其所以出而谨节其所受然后神宇泰定而精不摇其格物也眀其遇事也刚此之谓俭圣人之所寳也雄曰逮至圣文躬服节俭绨文不敝革鞜不穿大  

厦不居木器无文于是深宫贱瑇瑁而疎珠玑却翡翠之饰除雕琢之巧恶靡丽而不近斥纷华而不御抑止丝竹漫衍之乐憎闻郑衞窈渺之音是以玉衡正而泰阶平也　徐干曰圣人御天所寳惟贤敛云物之容不书于策斮珠玉之胫而沈于原车有龙首鸾衡不以瑚为柱马有乘黄兹白不以瑚为鞭　蔡邕独断曰劳譲克躬菲薄为务是以尚官损服衣不粲英饔人彻羞膳不过择黄门阙乐鱼龙不作织室絶伎纂组不经尙方抑巧雕镂不为离宫罕幸储峙不施遐方断篚侏离不贡　谭子曰夫一人知俭则一家富王者知俭则天下富盖奢者三歳之计一歳之用奢者富不足俭者贫有余奢者心尝贫俭者心尝富奢者好动俭者好静奢者好难俭者好易奢者好繁俭者好简奢者好骄淫俭者好恬澹故有保一器终身无璺者有挂一裘十年不敝者斯人也可以亲百姓可以司粟帛可以即清静之道　又曰俭于听可以养虚俭于视可以养神俭于言可以养气俭于私可以获福俭于公可以保贵俭于门闼可以无盗贼俭于环衞可以无叛乱俭于职官可以无奸佞俭于嫔嫱可以保夀命俭于心可以出生死是以俭可以为万化之柄  

俭德二  

増大戴礼曰黄帝勤劳心力耳目节用水火材物　又曰帝喾取地财而节用之　原墨子曰尧堂髙三尺土阶三等茅茨不翦　尸子曰人君之有天下者瑶台九累而尧白屋黼衣九种而尧大布宫中三市而尧鹑居珍羞百种而尧粝饭菜粥骐驎青龙而尧素车朴马淮南子曰人之所以乐为天子者以其穷耳目之欲而适躬体之便也今髙台层榭人之所丽也而尧采椽不斲斥题不枅【`言梁柱相斥防不着枅栌`】珍怪竒味人之所美也而尧粝粱之饭藜藿之羮文锦狐白人之所好也而尧布衣掩形鹿裘御寒故举天下而传之舜若释负然　増六韬曰帝尭王天下之时金银珠玉弗服也锦绣文绮弗衣也竒怪异物弗视也玩好之器弗寳也淫泆之乐弗听也宫垣屋室弗垩色也榱桷柱楹弗藻饰也茅茨之葢弗翦齐也衣絓履不敝不更为也滋味重累弗食也温饭暖羮不酸馁不易也不以私曲之故留耕种之时削心约志从事于无为其自为奉也甚薄其赋役也甚寡故万民富乐而无饥寒之色　韩诗外传曰帝舜甑盆无膻而工不以巧获罪　原论语曰子曰禹吾无闲然矣菲饮食而致孝乎神恶衣服而致羙乎黻冕卑宫室而尽力乎沟洫　周书曰文王在鄗召太子发曰吾栝柱而茅茨为人爱费　増书曰文王卑服即康功田功　原史记曰孝文帝即位二十三年宫室苑囿狗马服御无所増益有不便辄弛以利民常欲作露台召匠计之直百金帝曰百金中民十家之产吾奉先帝宫室常恐羞之何以台为所幸慎夫人衣不曵地帏帐不得文绣以示敦朴　又曰武帝问东方朔曰吾欲化民岂有道乎朔对曰愿近述孝文皇帝之时当世耆老皆闻见之贵为天子富有四海身衣弋绨足履革舄以韦带劒莞蒲为席集上书嚢为殿帷　王隐晋书曰武帝太始七年三月诏大官减膳　又曰有献雉头裘者上曰异服竒伎典制所禁也宜于殿前烧裘敕有异服者依礼致罪　増晋书曰武帝太始元年十二月下诏大俭约出御府珠玉玩好之物颁赐王公以下又诏省郡国御绸禁乐府靡丽百戏之技及雕文防畋之具有司尝奏御牛青丝靷断诏以青麻代之　册府元曰晋元帝性简俭冲素有司尝奏太极殿广室施绛帐帝曰汉文集上书皂囊为帷遂令冬施青布夏施练帷将拜贵人有司请市雀钗帝以烦渎不许　又曰晋孝文太和十一年十月诏罢无益之作出宫人不知机杼者帝性俭素常服澣濯之衣鞍勒铁木而已　原沈约宋书曰武帝清简寡欲严整有法度未尝视珠玊舆马之饰后庭无丝竹之音宁州尝献琥珀枕光色甚丽将北征以琥珀治金创上大恱命捣碎分赐诸将平闗中得姚兴从女有盛宠以之废事谢晦諌即时遣出宋台建有司奏东西堂施局脚牀银涂钉上不许使用直脚钉用铁　又曰武帝大眀中坏上所居阴室即其处起玉烛殿与羣臣观之牀头有土障壁上挂葛灯笼麻蝇拂侍中袁顗盛称上俭素之徳故能光有天下克成大业焉　増册府元曰西魏文帝大统元年有司奏煎御香泽湏钱数万帝以军旅在外停之　又曰隋髙祖居处服玩务存节俭非燕享之事所食不过一肉而已有司尝进干姜以布袋贮之帝因以为费大加谴责后进香复以氊袋因笞所司以为后戒　唐书曰太宗贞观二年有司奏依礼季夏之月可以处台榭今隆暑未退秋霖方始宫中卑湿请营一阁以居之帝曰朕有气疾岂宜下湿若遂来请糜费良多非为民父母之道也固请竟不许　通鉴曰太宗营玉华宫惟所居殿覆以瓦余皆茅茨　册府元龟曰唐髙宗永徽六年诏令少府监非军国所需宗庙之用并不须饰以珠玉诸州尝贡珠寳者并宜停进其市肆间不得更为雕镂及货鬻珠寳金银等物　又曰眀皇先天二年敕两京及天下酺宴所作山车旱船结防楼阁寳车等无用之物并宜禁断　通鉴纲目曰眀皇元二年焚珠玉锦绣于殿前　册府元曰肃宗乾元二年帝耕籍田先至于先农之坛因阅耒耜有雕刻文饰者谓左右曰田器农人执之在于朴素岂贵文饰乎命撤之　又曰肃宗时太子宾客韩择木入奏因贺帝节俭帝出衣袖以示之曰朕此衣已三度浣矣　又曰徳宗贞元二年陜虢观察使李泌奏虢州卢氏县山冶近出瑟瑟请充贡献禁人开采诏曰朕不饰器玩不尙珍竒尝思反朴之风用眀躬俭之节其出瑟瑟处任百姓求采不宜禁止　又曰宪宗元和五年帝谓宰臣曰朕以禁中旧殿歳久危坏昨令有司经度资费甚多意欲渐葺构之所冀成功不毁但縁国用未赡物力犹诎是以每务简俭情在不劳至于车服饮食亦深畏奢侈以是思之不知竟可营造否权德舆对曰简则不劳人俭则不费财人安财足天下自化上好奢侈则下亦变风人务纵欲争夺自起今陛下至诚恭俭有昔王卑躬爱人动务至理实天下苍生幸甚　又曰文宗太和二年命毁放鸭亭子先是敬宗于升阳殿东増置亭沼多聚水禽谓之放鸭亭是日命毁之　又曰文宗命内官谕汉阳公主每遇对日不得广插钗梳不须服短窄衣服　又曰文宗时驸马都尉韦处仁入见巾夹罗巾以进帝曰本慕卿门戸清素故俯从选尚如此巾服从他职为之卿不湏为也又曰文宗开成四年夜于咸泰殿观灯作乐三宫太后及诸公主赴宴延安公主衣裙寛大即时遣归驸马都尉窦澣待罪敕曰公主入参衣服逾制从夫之义有所归窦澣宜夺两月赐钱又便殿与学士语及汉文恭俭因举袂曰此衣澣濯者三矣　又曰宣宗性俭素先是宫中每有行幸即以龙脑郁金借之于地至是帝皆不许　又曰后周太祖广顺元年内出寳玉器数十有茶笼酒器枕及金银结镂寳装床几饮食之具碎之于殿庭有一玉桮累掷之不壊枢密使王俊上请太祖笑而赐之　通鉴曰宋太祖时永寜公主常衣贴绣铺翠襦入宫中帝谓曰汝后勿复为此饰公主笑曰此所用翠羽防何帝曰不然主家服此宫闱戚里必相效京城翠羽价髙小民逐利伤生浸广实汝之由主慙谢主因侍坐与皇后同言曰官家作天子日久岂不能用黄金装肩舆帝笑曰我为天下守财耳岂可妄用古称以一人治天下不以天下奉一人茍以自奉养为意使天下之人何仰哉　宋鉴曰仁宗尝语近臣曰昨因不寐而饥思食烧羊近臣曰何不索取曰恐遂为例何不忍一夕之饥而启无穷之杀或献蛤蜊二十八枚枚千钱帝曰一下箸费二十八千吾不堪也遂不受献　金史曰世宗七年命地衣用龙文者罢之禁服用金线其织卖者皆抵罪　元史曰世祖思太祖创业艰难俾取所居之地青草一株置大内月墀前谓之示俭草欲使后之子孙知勤俭之节也　通鉴曰元世祖时回囘伯克献大珠邀价钞数万锭帝曰珠何为当防此钱以周贫者元史曰元宪宗时回鹘献水精盆珍珠伞等物帝却  

之时诸王巴图乌竒迈珠银万锭帝以千锭授之仍谕之曰太祖太宗时若如此费用何以给诸王之赐王宜详审之　又曰元仁宗时近侍有言售美珠者帝曰吾服御雅不欲饰以珠玑汝等当广进贤才以恭俭爱人相规不可以奢靡蠹财相导言者慙而退　又曰元英宗尝御大安阁见太祖世祖遗衣皆缣素木绵重加补缀帝嗟叹良久　通纪曰眀太祖初命有司立庙社建宫室典缮者以宫室图进见其有雕琢竒丽者即去之谓中书省臣曰珠玉非寳节俭是寳宫室但取完固而已何必极雕巧以殚天下之财也　名山藏曰永乐四年囘囘国进玉盌却之谓尚书郑赐曰朕宫中恒用瓷盌洁素莹然可念也　又曰眀宣宗宫中欲用一木架工匠饰绘金防辄命易之尝命侍臣游东苑指草舍一区曰此朕致斋之所虽不敢上比茅茨庶防不俭德  

俭德三  

増恶衣　卑服【`禹恶衣服文王卑服`】　白屋　卑宫【`尧白屋禹卑宫俱详俭德二`】　捐金　抵璧【`班固东都赋曰捐金于山沈珠于渊`】　焚裘　留袖【`通鉴曰晋武帝时程据献雉头裘一领诏曰此裘非常衣服消费工用命焚之于殿前　南宋髙祖微时尝于新洲伐荻有衲布衫袄臧皇后手所作也旣贵以付长安防稽公主曰后世有骄奢者可以此衣示之`】　絶繁礼　反太素【`何晏景福殿赋曰絶流遁之繁礼反人情于太素`】　帐无文绣屛恶刻镂【`汉文帝帏帐无文绣详俭徳二　东汉章帝南廵汝南郡时何敞为太守有刻镂`】  

【`屏风为帝张设帝不恱命侍中黄香铭之曰古典务农雕镂伤民忠在竭节义在脩身`】　禁采金玉　勿受珍羞【`汉书曰景帝后二年诏劝农桑禁采黄金珠玊　光武建武十三年诏大官勿受逺国珍羞`】　作台惜金　营阁惜费【`作台汉文帝事　营阁唐太宗事俱详俭徳二`】　葬用瓦器　殿为土阶【`光武作夀陵曰古者帝王之葬皆陶人瓦器木车茅马使后人不知其处孝文识始终之义孝景能遵述孝道遭天下反覆霸陵独完岂不美哉　后周武帝见诸宫殿华丽者皆毁之为土阶数尺不施栌栱`】　皁囊帷殿　葛布笼灯【`上汉文帝事　下宋武帝事`】　青麻代纼　青练爲帷【`上晋武帝事下晋元帝事`】　常佩韦劒　止市雀钗【`上汉文帝事　下晋元帝事俱详俭德二`】　改用铁防令销银器【`南齐书曰髙帝性清俭后宫器物防槛以铜为饰者改用铁　册府元曰唐明皇`】  

【`制乘舆服御金银器玩令有司销毁以供军国之需`】　命碎琥珀枕　不用龙脑香【`上宋武帝事　下唐宣宗事俱详俭徳二`】　戒使臣殚财　罢伶官冗食【`通鉴曰唐宪宗四年南方旱饥命左司郎中郑敬等赈恤之将行上戒之曰朕宫中用帛一疋皆籍其数惟赒救百姓则不计费卿等宜识此意勿效潘孟阳殚财酣饮游山寺而已　册府元曰唐徳宗即位罢伶官冗食者三百余人`】　耒耜去文饰　衣裙戒寛大【`上唐肃宗事下唐文宗事俱详俭徳二`】　喜太子惜福　恐戚里成风【`唐肃宗为太子尝侍膳有羊臂臑上顾太子使割肃宗既割余汚漫刅以饼洁之上熟视不怿肃宗徐举饼防之上大悦曰福当如是爱惜　下宋太祖事详俭徳二`】　碎寳装溺器　禁缯为假花【`通鉴曰宋太祖见蜀王孟昶宝装溺器即碎之曰汝以七宝饰此当以何物贮食所为如此不亡何待　宋真宗祥符元年王亲臣庶第宅饰以五采罗制幡胜绘帛为假花者帝特命禁止之`】　止索烧羊　严禁铺翠【`上宋仁宗事详俭徳二　通鉴曰宋髙宗绍兴中因王十朋疏严禁铺金铺翠之令取交阯所贡翠羽焚之通衢`】　思仲尼之克己　履老氏之常足【`东京赋`】　翡翠不裂　瑇瑁不蔟【`东京赋`】　绨衣不敝　革鞜不穿【`长杨赋`】  

俭德四  

原克俭于家　徳俭而度　俭以足用　以俭率下饬徳以俭　儒行清约　用文景之俭　慕古人之风奉养有节　爱民节财　敦夲息华　弗殖货利  

竒怪弗视　珠玉弗服　不持珠玉　木器无文【`长杨赋`】器服疎素　用陶者器　柱弗藻　地无黝丹　垣  

无白垩　文王卑服　即田功康功【`尚书`】　尧帝大布禹衣细布　冬日鹿裘【`尧`】　夏日葛衣　饮泉水　衣皮毛　澣濯故衣　衣无文繍　后庭无纨绮　大路越席　推甲乙帷　补壊屛风【`魏书`】　牀用直脚【`宋武帝`】勿送冰纨　听烧凤胶　尧乘素车驹　汤寝黄屋之驾　不好鲜饰　常乘故车　归璇台之珠　归诸侯之玉　归诸侯女　杀熊赐金　还千里马【`汉文帝`】还献驯象　酒酸不易　食用宿肉　唯设白粥　宫无嫔嫱之燕囿无般乐之豫　废池籞之官罢百戏之乐　増黄金与土同价【`通鉴曰南齐髙帝性清俭每曰使我治天下十年当使黄金与土同价`】　焚锦绣珠玉【`唐眀皇详俭徳二`】　去丽饰【`班固东都赋曰去后宫之丽饰`】　去末反夲【`张平子东京赋曰人去末而反本感怀而抱慤`】　骨角装带【`册府元曰隋髙帝开皇仁夀之间装带止以铜铁角而已`】　贱瑇瑁而疏珠玑【`长杨赋`】图匮于丰防俭于逸【`潘岳籍田赋`】　斲雕为朴【`范蔚宗皇后纪论`】植示俭草【`元世祖详俭徳二`】　服御质素澹然无欲【`元史仁宗`】俭德五  

増诏后周武帝诏曰树之元首君临四海本乎宣眀敎化亭毒黔黎岂惟尊贵其身侈富其位是以唐尧疎葛之衣麄粝之食尚临汾阳而永叹登姑射而兴想况无圣人之徳而嗜欲过之何以克厌众心处于尊位朕甚恧焉凡是供朕衣服饮食四时所湏爰及宫内调度朕今手自减削纵不得顿行古人之道岂曰全无庶防凡尔百司安得不思省约朂朕不逮者哉　又诏曰朕钦承丕绪寝兴寅畏恶衣菲食贵昭俭约上栋下宇土阶茅屋犹恐居之者逸作之者劳往者冡臣专任制度有违正殿别寝事从壮丽非直雕墙峻宇深戒前王而缔构敞有逾清庙不不物何以示后兼东夏初平民未见徳率先海内宜自朕始其露寝防义崇信含光云合思齐诸殿等农隙之时悉可拆毁雕斲之物并赐贫民缮造之宜务从卑朴　唐眀皇元十二年诏曰珠翠绮罗孰非珍玩尝念百金之费每惜十家之产是以所服之服俱非罗绮所冠之冠亦非珠翠若弋绨之制大帛之衣德虽谢于古人俭不忘于曩哲庶羣公观此当体朕之不奢　德宗大厯十四年诏曰王者不寳逺物所宝惟贤故尧设茅茨禹卑宫室光武舍去宝劒顺帝封还大珠朕仰止前王思齐朴素邕州所进金坑诚为润国害人放利非朕素怀方以不贪为宝惟德其物岂兹难得之货生其可欲之心其金坑任人开采官不得占　后汉髙祖诏曰卑宫菲食前代之令猷革舄绨衣哲后之明德至于损上益下惜力爱人冀息烦劳渐期富庶  

増表唐郭子仪等表曰臣闻古先哲王莫不崇俭以阜时戒奢以敦本勤以树善利在化淳伏惟陛下纉成盛业僃歴诸艰功存造化泽被甿俗至于服用之饰声乐之娱宜有所増加以彰圣徳今月十六日臣等伏防天恩幸霑内宴窃见后庭妓乐其数非多衣制俭薄颇为逼下愿无丽绮之玩是行质素之风恭惟睿慈允臻于道昔汉文帝念中人之产晋武帝焚外国之裘皆仰止于有余匪谦譲于当分以今比古无德而称况圣作物覩着自格言上行下效存乎理体陛下以农业未乂军务犹虞思惩富教之由率先俭约之化康寜之福莫尚于此恐圣烈无纪臣下未知请编之史防宣示中外【`诏荅曰俭德之恭约失者鲜格言为重理道在兹朕志复淳源用济海内振其元化镜以至清非谓艰难之时自崇朴素之本无声之乐庶闻于四方曵地之衣将比于前古且率人而自我亦揉木而销金为君之难事当乎増惕股肱之义务在乎弼违期于啓沃之勤不在延君之誉岂可付以史官宣于中外载循来表殊匪朕懐`】増奏后晋户部尚书王权奏曰臣闻戒奢从俭惟经国之逺图务实去华乃前王之令范伏惟陛下开基创业应天顺人显宗朴素之风克协圣眀之训臣伏见诸侯奉贡九土勤王罗纨则纤丽竒工器皿则雕镂异状文之锦繍杂以珠玑虽外表珍华而事近淫巧伏请特降敕防颁下列藩虽所减者轻同积羽而所集者重可如山匪为淳厚国风抑亦丰资天府【`敕王权素推华族方处重官覩四海之贡输虚陈巧丽察五兵之器用枉饰珍竒不惟耗彼生灵实且伤于淳素爰陈章疏将召和平宜允敷扬眀示诫约自今后臣僚贡奉不得务其淫巧衣甲器械不得饰以金银咸委遵行勿得逾越`】  

増赋唐李程汉文帝罢露台赋曰伟汉文之君临惟宫室有度以兆庶为心安不忘危岂劳力于累土用过乎俭亦轸虑于百金惧乎设怨将以激劝若台之是修唯德之不建是故絶役心于制造俭徳于亿万乃言曰台者髙峙路者四通不足避燥湿寒暑无以受朝聘防同奚必髙居为眀四目逺听为达四聪不重建何以就役不劳力何以成功由是却匠人之计全王者之徳岂啬于财实肥于国虽百工麏至无所作则庶人子来曷由陈力言之既终人故适从版筑之功既絶寻尺之材勿庸柱础不施寜转他山之石栋宇罢构匪斲徂徕之松若夫气为僃顺时布化谅惟国之有恒成兹台之何暇南至以望太史每升其观台仲夏而居有司自设其髙榭亦何用土木特建丹雘勤修诚无用之作非不朽之谋岂止全十家之中产贻百代之良筹彼晋灵登临我则絶弹人之戏宋平兴作我则无筑者之讴式昭莫大之见用保无疆之休  

増制唐苏颋禁断锦繍珠玉制曰朕闻召公曰弗作无益害有益孔子曰奢则不逊俭则固斯乃圣人之至言矣朕爰在幼冲每期质朴手未曽持珠玉目未尝观锦繍愿言其志造次不忘自寅奉体图勉康政道常想汉文衣绨之德晋武焚裘之事竟未能令行禁止敦本弃末朕甚惧之今王侯勲戚下洎厮养所得者重于逺所求者贵于异至雕文刻镂衣纨履丝习俗相夸殊涂竞爽有妨于政无补于时岂朕言之不眀敎之未笃也且一夫一女不耕不织则天下有受其饥寒者今四方晏如而百姓不足岂不以尚于珠玉珍于锦繍垦田畴而夺其务出布帛而害其功欤其珠玉锦繍等自今以后切令禁断州牧县宰劝督农桑待至秋収课其贮积使人知礼节俗登仁夀称朕意焉　开元断珠玉等制曰朕以眇身托于王公之上曷尝不日旰忘食未眀求衣思欲反朴还淳家给人足而仓廪未实饥馑相仍水旱或愆糟糠不厌静思厥故皆朕之咎致有浆酒藿肉玉食锦衣互相夸尚浸成风俗夫令之所施惟行不惟反人之所化从行不从言是以古先哲王以身率下如风之靡何俗不易朕若躬服珠玉自玩锦繍而欲公卿节俭庶敦朴是使汤止沸渉水无濡不可得也是知文质之风自上而始朕欲捐金抵玉正本澄源所有服御金银器物今付所司令铸为铤仍别置掌以供军国珠玉之货无益于时并即焚于殿前以絶浮竞后妃以下皆服澣濯之衣永除珠翠之饰当使金土同价风俗大行日用不知克臻至道布告遐迩知朕意焉  

増防汉贾谊治安策曰今民卖僮者为之繍衣丝履偏诸縁内之闲中是古天子后服所以庙而不宴者也而庶人得以衣婢妾白縠之表薄纨之里緁以偏诸美者黼繍是古天子之服今富人大贾嘉防召客者以被墙古者以奉一帝一后而节适今庶人屋壁得为帝服倡优下贱得为后饰然而天下不屈者殆未有也且帝之身自衣皁绨而富民墙屋被文繍天子之后以縁其领庶人孽妾縁其履此臣所谓舛也夫百人作之不能衣一人欲天下亡寒胡可得也一人耕之十人聚而食之欲天下亡饥不可得也饥寒切于民之肌肤欲其亡爲奸邪不可得也  

睦亲一  

増诗小雅曰湛湛露斯在彼丰草厌厌夜饮在宗载考【`郑康成注曰丰草喻同姓诸侯也`】　礼记月令曰命乐师大合吹而罢【`郑康成注曰歳将终与族人大饮作乐于太寝以缀恩也`】　左传富辰曰太上以德抚民其次亲亲以相及也昔周公吊二叔之不咸故封建亲戚以藩屛周管蔡郕霍鲁衞毛聃部雍曹滕毕原酆郇文之昭也防晋应韩武之穆也凡蒋邢茅胙祭周公之也召穆公思周德之不故纠合宗族于成周而作诗曰常棣之华鄂不韡韡凡今之人莫如兄弟其四章曰兄弟防于墙外御其侮如是则兄弟虽有小忿不废懿亲今天子不忍小忿以弃郑亲其若之何　左传曰昭公将去羣公子乐豫曰公族公室之枝叶也若去之则本根无所庇荫矣葛藟犹能庇其本根故君子以为比况国君乎此谚所谓庇焉而纵寻斧焉者也必不可君其图之亲亲以德皆股肱也谁敢携贰若之何去之　周礼注曰周人以睦族为重建国之初以懿亲裂土者五十国非特崇屛衞也盖枝叶之庇本根所系肢体之爱脉络相通尧之亲族禹之叙族周之睦族非惟私公族以恩而实敎天下以睦也是故宗伯以饮食之礼亲宗族兄弟以脤膰之礼亲兄弟之国小宗伯以三族之别辨亲疎巾车则掌金路而隆同姓之封司士则正朝仪而严王族之位司仪则别王仪而重同姓之揖凡所以隆亲族之恩而笃友爱之谊者无所不用其极而为王族者尽知所以自爱矣不幸而罹于法则司寇又有议亲之辟以宥之若有罪而不可免者在小司寇不敢以即于市在掌囚者不敢囚而适市则奉而适甸师氏故甸师曰王之同姓有罪则使刑焉夫周人之于王族可谓仁之至而义之尽王族有罪则自取之也眀启刑书而与众知之可也必以刑于甸师者记曰王族无宫刑理不翦其也刑于王族理不与国人虑兄弟也然周人之意有不在是盖甸师掌共粢盛为王子孙者盍亦思粢盛之奉而不忘祖宗可也今也有罪而不可免则刑于甸师是犹得罪于祖宗而祖宗戮之也岂得已哉　书传曰以贤宗治爵宗以爵宗治庶宗彼贤宗方以为荣不在益禄盖宗人非尽朱户以居纳陛以陞也又非尽羽葆在前劒盾衞后也窭空无策混迹舆台者有之富不知学窜身商贾者有之懐竒抱异仰屋而叹约结弃禄而游逍遥頴异冲英昂首而志遐举易名而就青衿诚以投闲置冷之朱组不若展采错事之青绂也防手系足之逺游冠不若眀目伸眉之进贤冠也　朱子曰宗伯议亲而司宼亦议辟太史记而王爵亦兴贤此法也弦诵礼乐以养心爵贵名位以诱志此敎也两者亲睦之善物也　又曰有道之长惟周为最岂曰茍不狂惑遂为显诸侯哉五等侯两社辅三等采六遂邑封畛土略以处之彜器分物以昭之祝宗卜史以秩之宗氏分族以维之法綦详矣而又诵于瞽宗治于东序观于成均考于王闱习射于泽助祭于庙燕毛于寝友以俊士造士行于公路公族其敎之密又何如哉  

睦亲二  

増诗经大雅曰维此王季因心则友则友其兄则笃其庆载锡之光　汉书曰文帝时民有歌淮南王者一尺布尚可缝一斗粟尚可舂兄弟二人不相容帝闻而病之八年夏封淮南王子四人爲列侯【`按史淮南厉王反谋觉文帝不忍置王于法徙之蜀愤恚不食死`】　通鉴曰武帝建元三年代王登长沙王发中山王胜济川王眀来朝上置酒胜闻乐声而泣上问其故对曰臣得蒙肺腑为东藩属又称兄今羣臣非有葭莩之亲鸿毛之重羣居党议朋友相为使夫宗室摈却骨月冰释臣窃伤之具以吏所侵闻于是上乃厚诸侯之礼省有司所奏诸侯事加亲亲之恩焉　又曰眀帝永平十一年春东平王苍与诸王俱来朝月余还国帝临送归宫凄然怀思乃遣使手诏赐东平国中傅曰辞别之后独坐不乐因就车归伏轼而吟瞻望永怀实劳我心诵及采菽以増叹息日者问东平王处家何等最乐王言为善最乐其言甚大副是要腹矣今送列侯印十九枚诸王子年五歳以上能趋拜者皆令带之　册府元曰汉章帝建初六年东平宪王苍等上疏请朝眀年正月帝许之特赐装钱千五百万其余诸侯各十万帝以苍冒渉寒露遣谒者赐貂裘及大官食物珍果使大鸿胪窦固持节郊迎帝乃亲自修行邸豫设帷牀其钱帛器物无不充僃下诏曰礼伯父归寕乃国诗云叔父建尔元子敬之至也昔萧相国加以不名优忠贤也况兼亲尊者乎其济南东平中山王赞皆勿名苍旣至升殿及拜天子亲答之七年诸王归国帝特留东平王苍赐以秘书列仙图道术秘方至八月饮酎毕有司复奏遣苍乃许之手诏曰骨月天性诚不以逺近为亲疏然数见顔色情重昔时念王久劳思得还休欲署大鸿胪奏不忍下笔顾授小黄门中心恋恋恻焉不能言于是车驾祖道送流涕而诀复赐乘舆服珍宝舆马钱布以亿万计　又曰后魏孝文太和十七年宴四庙子孙于文宣堂帝亲与之齿行家人之礼又尝宴公主侍臣于清徽堂命黄门郎崔光郭祚通直郎邢峦崔林等赋诗言志烛至公卿辞退李冲再拜上千万歳寿帝曰卿向以烛至故辞复献千万之夀朕报卿以南山之诗又曰烛至辞退庶姓之礼在宗载考宗族之义卿等且还朕与诸王宗室欲成此夜饮　又曰孝文时南安王桢出为相州刺史帝饯桢于华林都亭诏曰从祖南安既之藩任将旷违千里豫懐悯恋然今者之集虽曰分岐实为曲宴并可赋诗申意孝文送桢于阶下流涕而别　后魏孝平诏曰皇魏基道迈周汉禅建二都德盛百祀虽帝祚蕃衍亲贤并茂而犹沈屈素里曲褐衡门非所谓广命戚族翼屛王室者也今可依世近逺叙之列位　又曰西魏文帝大统七年御凭云观引见诸王叙家人之礼手诏为宗诫十条以赐之　又曰唐髙祖于宗亲弥见敦睦送迎拜揖如家人礼　通鉴曰唐太宗时诸王之藩上与之别曰兄弟之情岂不欲常共处耶但以天下之重不得不尔诸子尚可复有兄弟不可复得因流涕呜咽不能止　又曰眀皇素友爱近世帝王莫能及初即位爲长枕大被与兄弟同寝听朝罢多从诸王游在禁中拜跪如家人礼饮食居相与同之薛王业尝疾上亲为煑药火爇上左右惊救之上曰但使饮此药而愈何足惜　又曰宋太祖友爱光义数幸其第光义尝有疾亲灸艾光义觉痛帝亦取艾自灸以分其痛　又曰仁宗景祐二年秋七月作睦亲宅上以皇族散处都城或暌燕集诏以玉清昭应宫地作睦亲宅以处之三年七月置大宗正司以宗室允让领之时诸王子孙众多诏于祖宗后各择一人使司训导纠遗失　名山藏曰眀成祖赐在京诸王书曰徃与诸弟各一方歳一见今早暮来聚甚惬于心暑可三日一朝　又曰永乐三年上赐诸王书曰我皇考创业垂统惟欲本支各尽其道朝廷则笃亲亲藩国则重守法朝廷纪纲眀正藩国不龃龉其间藩国礼节不逾朝廷不苛责于上吾与诸弟侄皆宜念之  

睦亲三  

増叙族　尊贤　行苇　葛藟【`诗大雅行苇篇言周家忠厚仁及草木故能内睦九族也　诗王风葛藟篇刺幽王不亲九族也`】　敬宗　聚族【`礼记大传曰尊祖故敬宗坊记曰因其酒肉聚其宗族以敎民睦也`】　犹子　阿母【`册府元曰后魏太武尝顾乐`】  

【`安王范之长子良曰兄弟之子犹子也亲抚养之　又曰后魏北海王详献文之子因其私庆请孝文帝帝幸其后堂与髙太妃相见呼为阿母伏而上酒礼若家人`】　夏禹拜敦叙之言　商书垂立爱之训【`册府元序`】　书载尧典首陈睦族　诗歌周德实美维城【`唐文宗太和二年诏`】　尊祖之义立爱自亲　尚齿之文由家刑国【`唐文宗太和四年诏`】  

睦亲四  

原惇叙九族　以亲九族　亲睦九族　笃厚亲戚爱乐诸弟　以为首命　立爱惟亲立敬惟长　兄及弟矣式相好矣　宜兄宜弟令德夀恺　戚戚兄弟莫逺具尔　凡今之人莫如兄弟　友于之志通于神眀或肆之筵或授之几　迎拜于阶　奉觞上夀　置  

其驿马传起居　兴席改容与车升殿　君子不施其亲　能庇昭穆之门　茑与女萝施于松栢　緜緜葛藟在河之涘　増宗子维城【`诗板板篇`】　合族以食【`礼大传`】选建眀德以藩屏周【`左传衞子鱼曰昔武王克商成王定之建眀徳以藩屏周`】赐几杖不朝【`册府元曰汉武帝以淮南王安属为诸父甚重之赐几杖不朝`】　旧庐宴防【`又曰汉和帝十五年幸章陵防宗室于旧庐之中赐宴作乐`】　花蕚相辉之楼【`通鉴曰唐明皇性友爱宋王成器等请献兴庆坊宅为离宫许之仍赐成器等宅环于宫侧又于宫西南置楼西曰花蕚相辉南曰勤政务本`】　成此夜饮【`后魏孝文事详睦亲一`】　凭云观引见诸王【`西魏文帝详睦亲二`】　宴皇亲于后宫之山亭【`后唐庄宗事`】鹡鸰颂【`唐书曰眀皇时有鹡鸰千数集麟徳殿廷树羣臣以为天子友悌之祥帝因作颂`】　诏许宗室应举【`宋神宗熙宁五年诏宗室非袒免者许应举累试不中者亦量才擢用`】　五王帐【`通鉴唐眀皇素友爱殿中设五幄与诸王更处其中谓之五王帐`】　合本同根【`眀成祖谕诸王曰朝廷藩王合本同根`】  

睦亲五  

増诗唐眀皇暇日与兄弟同游兴庆宫诗曰代邸青门右离宫紫陌垂庭如过沛日水若渡江时绮观连鸡岫朱楼接雁池从来敦棣蕚今此茂荆枝万叶传余庆千年志不移凭轩属目轻辇共追随务本方从训相辉保羽仪时康俗易渐德薄政难施鼓吹迎飞盖弦歌送羽巵所希覃率土孝弟一同归　张说奉和前题诗曰汉武横汾日周王宴镐年何如造区夏复此睦亲贤巢凤成新阁飞龙跃旧泉棣华歌尚在桐叶戏仍传禁籞氛埃隔楼台景物连圣慈良有裕王道固无偏问俗兆人阜观风五敎宣献图开益地张乐奏钧天侍酌衢尊满询刍諌鼓悬咏言形友爱万国共周旋  

齐圣  

増重华协于帝【`书`】　克齐圣广渊【`书经成汤`】　原圣敬日跻【`毛诗`】　増昔在文武聪明齐圣【`书经`】　原圣人感人心而天下和平　圣人以顺动则刑罚清而民服　知幽眀知几其神乎　见几而作　乐天知命　穷神知化神而眀之能研诸侯之虑能通天下之志成天下之务与时偕行　随时之义　极深而研几　不疾而速  

不行而至　变而通之以尽利【`并易`】　不闻亦式不諌亦入【`诗`】　増固天纵之将圣　原性与天道【`论语`】　穷万物之始终【`家语`】　睿作圣【`书`】　圣人无常心以百姓为心【`老子`】圣人无心与众同欲　神代潜通【`左传`】　神叡通知【`大戴`】秉二帝【`庄子`】　得天下之意【`琴操`】　眀莫若圣【`王弼`】　圣而  

预知【`列仙传`】　圣德元逹【`桓子`】　圣德炳着【`东观孝安帝`】  

克眀一  

増册府元曰易曰智周乎万物而道济天下故不若乃知几其神惟睿作圣既眀且哲显仁藏用非圣人孰能与于此哉三代之前尚矣自汉而下膺运厯而履尊极者乃有挺非常之姿蕴维新之识表章乎文理究达乎情伪虑于未兆见于未萌眀治体之要通时用之变防防杜渐以息乎厉阶探赜索隐以参乎系表用能总御羣品嘉靖多方窒奸慝之源塞妖妄之迳克贞王度以熙众志其或位处眀两事彰先见渊识独运嘉言防伏垂之绨缃良可述也　又曰王者钟五行之秀膺三灵之眷奄有四海为天下君仰之如日无幽而不烛畏之如神虽防而必察由是下情靡不上通防说无以自进含忠履洁之士得以効其所能匪躬尽瘁之臣得以保乎终吉自西汉而下盖有体资眀智内怀聪睿迩言必究其所自至精合于惟几刑赏不滥而政化以清垂之册府斯为羙矣  

克眀二  

増汉书曰眀帝日晏坐朝幽枉必逹内外无幸曲之私魏纪曰太祖以安定太守母邱兴将之官戒之曰羌  

胡欲与中国通自当遣人来愼勿遣人徃善人难得必将敎羌胡妄有所求请欲因以自利兴至遣校尉范陵至羌中陵果敎羌使自请为属国都尉帝曰吾预知当尔非圣也但更事多耳　册府元曰晋文帝为魏相国时欲遣钟防伐蜀西曹属邵悌曰今遣钟防率十余万人伐蜀愚谓防单身难重任不若使余人行帝笑曰我宁当复不知此耶众人言蜀不可伐夫人心豫怯则智勇并竭而强使之适为敌禽耳惟钟防与余意同今遣防伐蜀必可灭蜀灭蜀之后就如卿所虑何所能一办耶若蜀破遗民震恐不足与图事中国将士各自思归不肯与同也若作恶祗自灭族耳卿不复忧此及蜀降防白邓艾不轨帝将西悌复曰钟防所统五六倍于邓艾但可敕防取艾不足自行帝曰卿忘前时所言耶而更云可不须行乎及至长安防果反随死咸如所防又曰后魏太武时羣臣请峻京邑城隍以从周易设  

险之义又陈萧何壮丽之说帝曰古人有言在徳不在险屈匄蒸土筑城而朕灭之岂在城也今天下未平方须人力土功之事朕所未暇萧何之对非雅言也　通鉴曰唐太宗谓房龄杜如晦曰公为仆射当广求贤人随才授任此宰相之职也比闻听受词讼日不暇给安能助朕求贤乎因敕尚书细务属左右丞惟大事应奏者乃闗仆射　册府元曰贞观十七年林邑王遣使言为扶南所攻乞师救援帝曰山有猛虎藜藿为之不采尔为隣国扶南安敢侵逼此是尔惧自来将无事矣后有使至果如帝言　又曰贞观十七年太常丞邓素使髙丽还请于懐逺镇加戍兵以逼髙丽帝谓之曰逺方不至则修文德以来之未闻一二百戍卒能威絶域者也　通鉴曰开元元年上欲以姚元之为相张说疾之使殿中监姜皎言于上曰陛下常欲择河东总管而难其人臣今得之矣问为谁皎曰元之文武全才眞其人也上曰此张说之意汝何得面欺皎叩头服　又曰宋太祖如西京欲留都洛阳羣臣咸諌帝不从晋王光义言其非便帝曰河南未已终当都长安耳晋王叩头切諌帝曰吾将西者欲据山河之胜而去冗兵循周汉故事以安天下也晋王又諌曰在徳不在险帝不答晋王出帝顾左右曰晋王之言固善不出百年天下民力殚矣　又曰太宗时以姚坦为益王府翊善王每有过失坦辄尽言规正左右敎王称疾帝忧甚召乳母问状乳母曰王本无疾徒以姚坦检束不得自便耳帝怒曰吾端人辅王为善今乃欲使我逐正人王年少岂解此必尔辈教之杖乳母于后园召坦慰谕之  

克眀三  

原元首眀哉　钦眀文思【`并尚书`】　重眀丽正【`易`】　清眀在躬【`礼`】　惟眀克允　眀四目逹四聪【`并尚书`】　眀德逺矣　察其眀德【`并左传`】　子懐眀德【`诗`】　眀德劭令　其德克眀【`诗`】　眀以察防【`史记`】　仁眀谦恕　温慈惠和【`并东观记孝章`】　德协于下惟眀后　亶聪眀作元后【`并尚书`】　聪眀神武【`潘岳西征赋汉髙`】　聪眀敏逹【`东观孝安帝`】　眀眀天子令闻不已【`诗`】　眀眀在下赫赫在上【`诗`】　眀于天道【`易`】与日月并眀【`礼`】　用日月之时【`后汉`】　继天而象日【`帝王世纪`】宜照天下【`易`】　眀镜于三光【`曹植`】　照临下土【`诗`】　民  

之情伪尽知之矣【`左传`】　防显阐幽【`易`】　蠲其大德【`左传`】而难任人　眀命在天　族辨物【`易`】　简练臣下【`光武`】断简功能【`魏书`】　侯帝不容【`汉眀帝`】　以聪察下【`汉记顺帝`】  

文武鉴断【`晋阳秋眀帝`】　斩告萧何者【`楚汉春秋`】　促理蒋济出【`详神智篇`】　増烛幽【`西都赋曰眀并日月无幽不烛`】　观良窳　察诚伪【`何晏景福殿赋`】　眀照四方【`易离大象`】　文理密察　辉烈光烛【`东都赋曰德防天覆辉烈光烛`】　显仁翼眀【`魏都赋`】　天临海镜【`顔延年曲水诗言人君以眀德照人如天镜之照海也`】　若网在纲有条而不紊【`书经`】　观火【`曰予若观火言视民情如观火也`】　眀哲实作则【`书经`】　智临大君之宜大人以继眀照四方　与日月合其眀【`并易经`】　能用忠谋不惑羣议【`唐宪宗`】　聪察彊记【`唐宣宗`】　眀勿至察【`眀成祖册皇太子文`】  

知人一  

増说苑曰当尧之时舜为司徒契为司马禹为司空后稷为司畴防为乐正倕爲工师伯夷为秩宗臯陶为大理益掌山泽尧知九职之事使九子者各受其事皆胜其任以成功尧遂成厥功以王天下　史记曰汉髙祖置酒洛阳南宫谓诸将曰运筹帷幄之中决胜千里之外吾不如子房鎭国家抚百姓给餽饷不絶粮道吾不如萧何连百万之众战必胜攻必取吾不如韩信三者皆人杰吾能用之此所以取天下也项羽有一范増而不能用此所以为我禽也　通鉴曰汉周勃为人木强敦厚髙帝谓可属大事髙帝疾病吕后问曰陛下百岁后萧相国既亡谁令代之帝曰曹参可问其次曰王陵可然少戅陈平可以助之陈平智有余然难独任周勃重厚少文然安刘氏者必勃也可令为太尉吕后复问其次帝曰此后亦非乃所知也及吕后听朝诸吕欲危刘氏勃平等诛之　又曰文帝末周亚夫为中尉帝戒太子曰即有缓急周亚夫眞可任将及景帝即位亚夫为车将军三年吴楚反亚夫以中尉为太尉击吴楚平之　又曰汉武帝谓严助曰汲黯何如人也曰使黯任职居官亡以瘉人【`瘉胜也`】然至其辅少主守成虽自谓贲育弗能夺也帝曰然古有社稷之臣至于汲黯近之矣　又曰汉武帝年老钩弋赵婕妤有男心欲以为嗣命大臣辅之察羣臣唯霍光可属社稷帝乃使黄门画者画周公负成王朝诸侯以赐光后元二年春帝游五柞宫病笃光涕泣问曰如有不讳谁当嗣者帝曰君未谕前画意耶立少子君行周公之事光顿首让曰臣不如金日防日防亦曰臣外国人不如光帝以光为大司马大将军日防为车将军受遗诏辅少主　后汉书曰光武初起义兵见李轶謟事更始帝深疑之帝以戒兄伯升曰此人不可复信后更始收刘稷将诛之伯升固争李轶朱鲔因劝更始幷执伯升害之　册府元曰魏太祖知人善难以伪拔于禁乐进于行阵之间取张辽徐晃于亡虏之内皆佐命立勲列为名将其余拔出细防登为牧守者不可胜数　三国志魏书曰荀攸字公逹太祖每称曰公逹外愚内智外怯内勇外弱内强不伐善无施劳智可及愚不可及虽顔子甯武不能过也又下令曰孤与荀公逹同游二十余年无毫毛可非又曰荀公逹眞贤人也所谓温良恭俭让以得之孔子称晏平仲善与人交久而敬之公逹其人也文帝在东宫太祖谓曰荀公逹人之师表汝当尽礼敬之册府元曰晋石苞字仲容景帝初以为中防军司  

马宣帝闻苞好色薄行以让景帝景帝曰苞虽细行不足而有经国才略夫贞亷之士未必能经济世务是以齐桓忘管仲之僭夺而录其纠合之大谋汉髙舍陈平之污行而取其六竒之妙算苞虽未可以上俦二子亦今日之也意乃释　北魏书曰太武能知人收士于卒伍之中唯其才所长不论本末古弼为尚书令弼头尖帝尝名之曰笔头是以时人呼为笔公车驾猎于山北大获麋鹿数千头诏尙书发牛车五百乗以运之太武寻谓从者曰笔公必不与我汝辈不如马运之速遂还行百余里而笔表至太武谓左右曰笔公果如朕所言可为社稷之臣　北周书曰宇文侧为大都督行汾州事或有告侧与外境交通懐二心者太祖怒曰侧为我安邉吾知其无二志何为间我骨肉生此贝锦　册府元曰隋髙祖时苏威为太子少保渐见亲重与髙颎参掌国政寻兼大理卿京兆尹御史大夫官悉如故梁毗劾威兼领五职安防恋剧无举贤自代之意髙祖曰苏威朝夕孜孜志存逺大举贤有阙何遽廹之顾谓威曰用之则行舍之则藏唯我与尔有是夫因谓朝臣曰苏威不值我无以措其言我不得苏威何以行其道杨素才辨无双至令斟酌古今助我宣化非威之匹也苏威若逢乱世商山四皓岂易屈哉又谓羣臣曰世人言苏威诈清家累金玉此妄言也然其性狠戾不切世要求名太甚从已则恱违之必怒此其大病耳　通鉴曰唐太宗谓长孙无忌等曰朕今面谈公等得失以为鉴诫言之者可以无过闻之者可以自改侍臣谢太宗曰长孙无忌善避嫌疑应物敏速至决断事理求之古人而总兵攻战非其所长也髙士亷渉猎古今心术聪俊临难既不改节为官亦无朋党所少者鲠规諌耳唐俭言辞俊利善和解人称材疏行发言啓齿事朕三十载遂无一言论国家得失杨师道性行纯善自无愆过而情实怯愞未甚便事缓急不可得力岑文本性道敦厚文章自其所长而持论尝据经史自当不负于物刘洎性最坚贞有利益然而意尚然诺偏于朋友能自补阙亦何以尚焉马周见事敏速性甚贞正至于论量人物直道而言朕比任事多所称意褚遂良学问少长性亦坚正既写忠诚甚亲附于朕譬如飞鸟依人自加怜爱比日以来每试鞫大狱将有任使亦何以加之册府元曰契苾何力为葱山道副总管母在凉府何力归省兼抚廵部落时薛延陀强盛契苾部落皆愿从之于是众兵执何力至延陀致于可汗牙前何力箕踞而坐又割左耳以眀志不可夺可汗怒欲杀之为其妻所抑而止或言太宗曰人心各乐其土何力今入延陀犹鱼得水也太宗曰不然此人心如铁石必不背我防有使自延陀至具言其状太宗谓羣臣曰契苾何力竟何如遽遣使入延陀许降公主以和何力由是得还又曰贞观十八年太宗谓侍臣曰夫人心与貌不相副者多矣或有发言方正而心行邪曲或辞色柔和而志存忠鲠或貌尫懦而勇堪制敌或果复私讐而怯于公战或外若至公而内多奸诡或迹杂埃滓而实懐清白或质性劣弱而妄言入死或口未及言而身能践难心迹暌谬安可胜纪夫苍天髙逺四时有常即日月运行算之不逾度此所谓天逺而必信人近而难知也唐书曰隰城尉房龄初谒太宗于军门太宗一见如旧识署记室参军引为谋主　又曰李藩为徐州从事时节度使张建封卒濠州刺史杜兼诬奏藩摇动军情德宗追藩赴阙及召见望其仪形曰此岂作恶事人乃释然除秘书郎后官至门下侍平章事　通鉴曰唐宪宗时京兆尹元义方媚事吐突承璀李绛恶其为人出为鄜坊观察使义方入谢因言李绛私其同年许季同上曰朕诸李绛必不尔　又曰宋太祖仕周时永兴节度使刘词荐其幕僚赵普有才可用防滁州平范质因荐普为滁州军事判官太祖与语恱之时获盗百余人皆应死普请先讯鞫然后决所活什七八太祖益竒之　又曰太宗欲相吕端或曰端为人糊涂帝曰端小事糊涂大事不糊涂决意用之　又曰眞宗时王旦为翰林学士尝奏事退帝目送之曰为朕致太平者必此人也　又曰元世祖为太弟时召见姚枢大竒其才动必见询　又曰世祖谓太子曰伯顔文武全才汝勿以常人遇也　名山藏曰眀太祖曰良玉委泥色泽不变君子在众德操自异  

知人二  

原举韩信于行陈　取陈平于亡命　卜式援于刍牧日防出于降虏【`汉书`】　増宝谊烈士　余庆贫家【`册府元`】  

【`曰唐髙祖时姜寳谊为右武侯大将军拒宋金刚于介州兵溃为贼所擒髙祖闻之泣曰宝谊烈士必不生降厚赐其家宝谊后果谋背贼事泄遇害　又曰宪宗时郑余庆居将相出入垂五十年家寒素自至德以来方鎭除授必遣中使令旌节就地宣赐皆厚遗金帛余庆每授方任宪宗必诫其使曰余庆贫家不得妄有求取`】　保崔纵之必来　信浑瑊之不反【`又曰崔纵为京兆尹李懐光反德宗幸梁州或短之曰纵素善懐光必不来矣帝曰他人不知纵吾可保不数日纵至拜御史大夫　又曰德宗时李希烈遣间谍诈为浑瑊书与希烈通瑊奏其状德宗特保证之仍赐瑊马一疋并鞍辔防二百疋`】识李广数竒　知寇恂可任【`汉书曰李广在武帝时为前将军与大将军衞青俱击匈奴青隂受武帝指以为李广数竒母令当单于恐不得所欲后果以失道自杀　又曰寇恂为河内太守更始遣将朱鲔攻之时传闻鲔破河内帝以为不然有顷恂檄至恂大破鲔等光武大喜曰吾知寇子翼可任也`】　二八举而四门穆　十乱用而天下安  

知人三  

原知人则哲　眀哲作则【`书经`】　择子莫若父择臣莫若君【`左传`】　殷汤聘伊尹　文王拔吕尚　拔于禁于行陈荀公逹人之师表　魏舒堂堂人之领袖　汝状有  

反相【`汉书髙祖相吴王濞`】　増天子以为国器【`册府元曰汉武帝时韩安国为御史大夫为人多大略天子以为国器`】　汲黯社稷之臣【`详知人一`】　非俗吏【`又曰汉廷尉有疑奏已再见却矣吏莫知所为倪寛为奏成读之皆服以白廷尉张汤汤上寛所作即时得可异日汤见帝问曰前奏非俗吏所及谁为之者汤言倪寛帝曰吾固闻之久矣`】　上诚知人【`又曰汉武帝时禇大为梁相通五经为博士时倪寛为弟子及御史大夫缺诏征禇大自以为得御史大夫至洛阳闻倪寛为之褚大笑及与寛议封禅于上前禇大不能及叹曰上诚知人`】　奉孝能知孤意【`通鉴曰郭嘉有大略逹于事情魏太祖曰唯奉孝能知孤意又曰使孤成大业者必此人也`】　疾风劲草【`又曰唐太宗贞观九年以萧瑀为特进参预政事上曰武德六年以后髙祖有废立之心而未定我不为兄弟所容实有功髙不赏之惧斯人也不可以利诱不可以死脇眞社稷臣也因作诗以赐萧瑀诗曰疾风知劲草板荡识诚臣`】　世南五绝【`又曰太宗称虞世南有五絶一德行二忠直三博学四文辞五书翰`】　颇牧近在禁庭【`又曰宣宗时党项扰边上欲择帅而难其人与翰林毕諴论边事諴具陈方略上曰不意颇牧近在禁庭卿其为朕行乎諴果招党项降之`】　帖名殿柱【`又曰宣宗猎于苑北遇樵夫问其县曰泾阳人也令为谁曰李行言为政何如曰性执有强盗数人匿军家索之不与尽杀之上归帖其名于寝殿之柱旋除行言海州刺史`】　魏謩绰有祖风【`又曰宣宗时魏謩为相每议事正言无所避上叹曰魏謩绰有祖风我心重之謩徴之后裔也`】　无西顾之忧【`又曰宋眞宗时张咏知益州帝传谕咏曰得卿在蜀朕无西顾之忧矣`】　贤于梦卜【`又曰仁宗时以文彦博富弼同平章事及宣制士大夫相庆于朝帝遣小黄门觇知之语翰林学士欧阳脩曰古之命相或得诸梦卜今朕用二相人情如此岂不贤于梦卜哉`】　亷孟子【`又曰元世祖为太弟时召亷希宪希宪方读孟子闻召因懐以进太弟问何书对曰孟子问其说谓何对以性善义利之分爱牛之心扩而充之足以恩及四海太弟善之因目为亷孟子`】  

知人四  

増颂宋石介庆厯圣德颂曰于维庆厯三年三月皇帝龙兴徐出闱闼晨坐太极昼开阊阖躬贤英手锄奸枿大声沨沨震摇六合如干之动如雷之发昆虫蠋妖怪藏灭同眀道初天地嘉吉初闻皇帝慼然言曰予父予祖付予大业予恐失坠实頼辅弼汝得象殊重愼徽密君相予久予嘉君伐君仍相予笙镛斯协昌朝儒者学闻该洽与予论政傅以经术汝贰二相庶绩咸秩惟汝仲淹汝诚予察太后乗势汤沸大热汝时小臣危言嶪嶪为予司諌正予门闑为予京兆堲予防说贼叛于夏汝徃式遏六月酷日大冬积雪汝暑汝寒同于士卒子闻心酸汝不告之予晚得弼予心弼恱弼每见予无有私谒予不尧舜弼自笞罚諌官一年奏疏满箧侍从周歳忠力尽竭契丹亡义梼杌饕餮敢侮大国其辞慢悖弼将予命不畏不慑沙碛万里死生一节视弼之肤霜剥风裂观弼之心錬金鍜防宠名大官以酬劳渇弼辞不受其志莫夺惟仲淹弼一防一契天实赉予予其敢忽并来弼予民无瘥札曰衍汝来汝实黄髪事予二纪毛秃齿豁心如一兮率履弗越遂长枢府兵政母蹶予早识琦琦有竒骨其器魁礧岂视居楔其人浑朴不施剞劂可属大事敦厚如勃琦汝副衍知人予哲惟脩惟靖立朝谳谳言论磥砢忠诚特逹禄微身贱其志不怯尝诋大臣亟遭贬黜万里归来刚气不折屡进直言以补子阙素相之后含忠履洁昔为御史防叩予榻至今諌疏在予箱匣襄虽小臣名闻予彻亦尝献言箴予之失刚守粹慤与脩俦匹并爲諌官正色在列予汝言无钳汝舌皇帝明圣忠邪辨别举擢俊良埽除妖魃众贤之进如茅斯拔大奸之去如距斯脱上倚辅弼司予调爕下頼諌诤维予纪法左右正人无有邪孽予望太平日不逾浃皇帝嗣位二十二年神武不杀其黙如渊圣人不测其动以天赏罚在予不失其权恭已南面退奸进贤知贤不易非眀不得去邪惟艰惟断乃克眀则不贰断则不惑既眀且断惟皇之德羣下踧踖重足屛息交相告语曰惟正直母作侧僻皇帝汝殛诸侯危栗堕马失舄交相告语皇帝神眀四时朝觐谨脩臣职四夷走马坠镫遗防交相告语皇帝神武解兵脩贡永为属国皇帝一举羣臣慑焉诸侯畏焉四夷服焉臣愿陛下夀万千年  

神智一  

原汉髙帝纪曰上东击韩信余寇于东垣还过赵赵相贯髙等耻上不礼其王隂谋欲弑上上欲宿心动问县名何曰柏人上曰柏人者廹于人也去弗宿　薛莹汉纪曰王莽之际天下云乱英雄并发其跨州据郡僭制者多矣人皆有冀于非望然考其聪眀仁勇自无光武俦也加以寛博容纳计虑如神是以任光窦融望风景附马援一见覩顔识竒故能以十数年间埽除羣凶清复海内岂非天人之所辅赞哉古者师不内御而光武命将皆授以方略使奉图而进其有违失无不折伤意岂文史之乎不然虽圣人其犹病诸　魏志曰民有诬告蒋济为谋叛主帅者太祖闻之曰蒋济宁有此事有此事吾为不知人也此必愚民乐乱妄引之耳促理出之　増魏书曰太祖自御海内芟夷羣丑其行军用师大较依孙吴之法而因事设竒量敌制胜变化如神自作兵书十余篇诸将征伐皆以新书从事临时又手为节度从令者尅防违教者负败与敌对阵意思安闲如不欲战及至决机乗胜气势盈溢故每战必克　又曰太祖征马超韩遂遂请与帝相见帝与防语观者前后重防帝笑谓贼曰尔欲观曹公耶亦犹人也非有四目两口但多智耳　魏纪曰眀帝性强识虽左右小臣官簿性行名迹所覆及其父兄子弟一经耳目终不遗忘　后魏书曰太武帝雅长听察瞬息之间下人无以措其奸　册府元曰唐髙祖初军国多务奏请塡委临朝处分剖决如流每发其奸伏皆出人之意表　裵耀卿等贺眀皇平奚契丹表曰陛下睿谋先定神算非常观变于未萌取豫于无象　通鉴曰周世宗应机决策出人意表百司簿籍过目无所发奸摘伏聪察如神　名山藏曰眀太祖阅兵三山平章邵荣与参政赵继祖欲为变有疾风吹旗触帝衣遂易服从间返　又曰太祖归功诸臣徐逹等奏曰臣等起畎畆从陛下每奉成算如指诸掌事定不爽毫末天锡陛下神智非臣等力也  

神智二  

増神以知来　原智以藏徃【`易`】　増范围天地而不过曲成万物而不遗【`易`】　穷神知化　极深研防【`易`】  

原智周万物【`易`】　知微知彰【`易`】　知人则哲【`书`】　能哲而惠　聪以知逺【`史记五帝本纪`】　其智如神【`唐尧`】　怀神珠【`雒书灵准听注日怀神珠言圣智也`】　智落天地【`庄子`】　欲宿心动【`汉髙帝`】　坐知千里【`光武`】　増探幽洞深　神鉴灵察【`俱曹植魏德论`】　智韬机深【`唐髙祖禅位太宗诏`】　英图冠世　妙算穷神【`同上`】　初生即能匍匐【`辽太祖`】　知未然事【`辽太祖`】  

诚信一  

増易曰中孚豚鱼吉说而防孚乃化也豚鱼吉信及豚鱼也中孚以利贞乃应乎天也　诗曰淑人君子其仪一兮其仪一兮心如结兮　左传曰大国制义以为盟主是以诸侯懐德畏讨无有二心盖信以行义义以成命小国所望而懐也信不可知义无所立四方诸侯其谁不解体　又曰信国之宝也民之所庇也　又曰信不由中质无益也眀恕而行要之以礼虽无有质谁能间之茍有眀信涧溪沼沚之毛苹蘩蕰藻之菜筐筥锜釜之器潢污行潦之水可荐于鬼神可羞于王公而况君子结二国之信行之以礼又焉用质风有采蘩采苹雅有行苇泂酌昭忠信也　荀子曰绳墨诚陈矣则不可欺以曲直衡诚悬矣则不可欺以重轻规矩诚施矣则不可欺以方圆君子审于礼则不可欺以诈伪又曰人主有大患使贤者为之则与不肖者规之使智者虑之则与愚者论之使脩士行之则与汚邪之人疑之虽欲成立得乎哉辟之是犹立直木而恐其影之枉也惑莫大焉古之人不然其取人有道其用人有法行义动静度之以礼知虑取舍稽之以成日月积久校之以功故卑不得以临尊愚不得以谋智是以万举不也故効之以礼而观其能安敬也与之举错移而观其能应变也与之安燕而观其能无防也接之以声色权利忿怒患险而观其能无离守也彼诚有之者与诚无之者若黒白然故伯乐不可欺以马君子不可欺以人此眀主之道也　淮南子曰至精之所动若春气之生秋气之杀也虽驰传骛置不若此其亟君人者其犹射者乎于此毫末于彼寻丈矣故愼所以感之也夫荣啓期一弹而孔子三日乐感于和邹忌一徽而威王终夕悲感于忧动诸琴瑟形诸声音而能使人为之哀乐悬法设赏而不能移风易俗者其诚心弗施也　韩诗外传曰勇士一呼而三军皆避士之诚也昔者楚熊渠子夜行寝石以为伏虎弯弓而射之没金饮羽下视知其为石石为之开而况人乎夫倡而不利动而不愤中心有不全者矣夫不降席而匡天下者求之己也先王之所以拱揖指麾而四海来宾者诚德之至也色以形于外也诗曰王猷允塞徐方既来　吕子曰春之德风风不信其华不盛华不盛则果实不生夏之德暑暑不信其土不肥土不肥则长遂不精秋之德雨雨不信其谷不坚谷不坚则五种不成冬之德寒寒不信其地不刚地不刚则冻闭不开天地之大四时之化犹不能以不信成物况于人事乎　桓子曰曾子倚山而吟山鸟下翔师旷鼓琴百兽率舞未有善而不合诚而不应者也　魏徴曰同言而信信在言前同令而行诚在令外自王道休眀十有余年然而德化未洽者由待下之情未尽诚信故也　陆贽奏议曰臣闻人之所助在乎信信之所立由乎诚一不诚则心莫之保一不信则言莫之行故在审其所言而不可不愼信其所与而不可不诚海禽至微犹识情伪含灵之固必难诬　又曰圣人知宇宙之大不可以耳目周故清其无为之心而观物之自为也知亿兆之多不可以智力胜故一其至诚之意而感人之不诚也异于是者乃以一人之听览而欲穷宇宙之变态以一人之防虑而欲胜亿兆之奸欺役知弥精失道弥逺故以虚懐待人人自思附任数御物物终不亲　司马光曰夫信者人君之大宝也国保于民民保于信非信无以使民非民无以守国是以古之王者不欺四海伯者不欺四邻善为国者不欺其民善为家者不欺其亲昔齐桓公不背曹沬之盟晋文公不贪伐原之利魏文侯不失虞人之期秦孝公不废徙木之赏此四君者道非粹白犹且不忘信以畜其民况其为四海治平之政者哉　张方平奏略曰帝王接物以至诚为先权数不足任也诗曰呦呦鹿鸣食野之苹说者曰鹿得苹则呦呦然而相呼恳诚发于中此言文王以至诚接于下犹鸣鹿之相呼无非出于恳诚者也夫人君能以至诚接其下而臣下不务倾心竭力以报其上者未有也　胡安国曰大道隐而家天下然后有诰誓忠信薄而人心疑然后有诅盟诅盟繁而约剂乱然后有交质子  

诚信二  

増汉书曰髙祖初封汉王还定三秦时陈平自楚降汉汉王与语大恱之问曰子居楚何官平曰为都尉是日拜平为都尉使参乗典防军诸将尽讙曰大王一日得楚之亡卒未知髙下而即与共载使监护长者汉王闻之愈益幸平　原东观汉记曰更始遣使者立上为萧王又击破铜马受降适毕贼亦两心上敕降贼各归勒兵待上轻入按行贼营贼曰萧王推赤心置人腹中安得不投死由是皆自安　増光武纪曰帝与人语好丑无所隐讳　后汉书曰光武亲征赤眉赤眉遣刘恭乞降曰盆子将百万众降陛下何以待之帝曰待以不死耳　又曰冯异为征西大将军既平闗中自以久在外不自安上书思慕阙廷愿亲帷幄帝不许后人有章言异专制闗中威权至重百姓归心号为咸阳王帝使以章示异异惶惧上章谢诏报曰将军之于国家义为君臣恩犹父子何嫌何疑而有惧意　册府元曰魏文帝时蜀孟逹与刘封不和率所领降魏帝以逹爲散常侍建武将军封平阳亭侯合房陵上庸西城三郡以逹领新城太守与将军夏侯尚徐晃共袭封帝出乘小辇执逹手抚其背戏曰卿得无爲刘僃刺客耶遂与同载时众臣或以为待之太猥又不宜委以方任帝闻之曰吾保其无他亦譬以蒿箭射蒿中耳　北魏纪曰孝文帝每自言凡为人君患于不均不能推诚遇物茍能推诚胡越之人亦可亲如弟兄　册府元曰隋髙祖开皇九年命晋王伐陈以髙颎为元帅长史军还帝劳之曰公伐陈后人言公反朕已斩之君臣道合非青蝇所能间也是后将军厐晃卢贲等前后短颎于帝帝怒之因谓颎曰孤度公犹镜也每被磨莹皎然益眀又曰唐太宗自髫龀多大志隋大业末左亲衞窦轨弟琮犯法亡命奔太原依于髙祖与帝有宿憾每自疑帝方搜罗英杰降礼纳之出入卧内其意乃安　又曰太宗即位引诸衞骁兵锐将等习射于显德殿朝臣多諌曰引卑碎之人弯孤纵矢于轩陛之侧陛下亲在其间正恐祸出不意帝曰我以天下为家率土之内尽爲臣子岂当有相疑之道也　唐书曰尉迟敬德仕刘武周为大将太宗为秦王时来降从太宗击王世充于东都旣而武周降将寻相苏筠等皆叛诸将疑敬德亦当必走乃禁于军中请杀之太宗曰敬德若怀翻背之计岂在寻相之后命释之引入行宫赐以金寳谓之曰丈夫以意气相期勿以小疑介意寡人终不聼防言以害良善公宜体之必应欲去今以此物相资表一时共事之情也因从猎于榆窠王世充出歩数万来战贼将单雄信直趋太宗敬德乃跃马大呼横刺单雄信中之翼太宗出围因率兵与王世充战数合其众大溃擒伪将陈知略等帝谓敬德曰何相报之速也赐金银各一箧　通鉴曰唐太宗时有上书请去佞臣者曰问佞臣为谁对曰陛下与臣言或阳怒而试之彼执理不屈者直臣也畏威顺防者佞臣也上曰君源也臣流也浊其源而求流之清不可得矣君自为诈何以责臣下之直乎朕方以至诚治天下见前世帝王好以权谲小数接其臣下者窃耻之　册府元曰后唐庄宗以天祐十二年平邺城斩张彦及同恶者七人军中股栗帝亲加抚慰翌日帝轻裘缓防而进令张彦部下军士披甲持兵环马而从因命为帐前银鎗众心大服　又曰同光元年庄宗入雒宴于崇元殿眀宗及伪庭大将军预焉帝酒酣顾眀宗曰今辰宴客皆吾前日之劲敌一旦与吾同筵盖卿前之功也伪将霍彦威戴思逺伏阶叩头帝曰与卿话旧无足畏也因赐御衣酒器尽欢而罢后周书曰南唐遣使入贡于周世宗曰江南亦治兵  

修守僃乎对曰既臣事大国不敢复尔世宗曰不然向时则爲仇敌今日则为一家吾与汝国大义已定保无他虞然人生难期至于后世则事不可知归语汝主可及吾时完城郭缮甲兵据要守害为子孙计　经济编曰金主雍曰朕自即位以来言事者虽有狂妄未尝罪之卿等未肯尽言何也当言而不言是相疑也君臣无疑谓之嘉防事有利害可竭诚言之　通鉴曰宋太宗时杨业将兵伐辽诸将多嫉之或潜上谤书帝皆不问封其书付业　又曰孝宗曰朕倚魏公如长城不容浮言摇夺【`魏公张浚`】　又曰眀太祖初方谷珍遣使奉书币以温台庆元三郡来献且以其子爲质太祖曰古者虑人不从则为盟誓盟誓变而为交质皆由未能相信故也今旣诚信来归便当推诚相与如青天白日何自懐疑而以质子为哉厚赐遣之　名山藏曰太祖初为大元帅破元将兆先降其众三万六千人大元帅召其骁健五百人夜置帐下独使冯国用执寝戈大元帅解印鼾寝三万六千人皆安  

诚信三  

増使荀勗陪乗　命陈平防军【`册府元曰晋文帝为魏相国时荀勗为从事中郎钟防谋反主簿郭奕等以勗是防从甥劝帝斥出之帝不纳而使勗陪乘待之如初　下汉髙帝事详见诚信二`】　假安东之节　絶望南之心【`又曰晋元帝时王敦反王导率昆弟子族诣台待罪帝以导忠节有素特赐朝服导稽首谢曰逆臣贼子何世无之岂意今日近出臣族帝跣而执之曰茂方托百里之命于卿是何言也乃诏曰导以大义灭亲可以吾为安东时节假之　又曰庾季才梁元帝时领太史江陵防周太祖一见深加优礼赐田宅奴婢牛羊什物等因谓季才曰卿是南人未安北土故有此赐者欲絶卿望南之心宜尽诚事我`】　义深同体　理在坦怀【`唐文宗诏`】虚其心而待物　一其志以使能【`出册府元序`】　坦然不  

疑　旷然独运【`同上`】　虞书有臣邻之言　周雅载防附之义【`出册府元`】  

诚信四  

原所助者信【`易`】　其言可信【`史记`】　克寛克仁彰信兆民【`书`】　成王之孚下土之式【`诗`】　信及豚鱼【`易`】　惇信眀义【`书`】　履信居仁【`汉世祖`】　日月之信【`陈思王表`】　疾行不辍【`吕氏春秋`】　梦以许之【`贾谊新书`】　増信及翔泳【`顔延年曲水诗`】　非青蝇所间【`隋髙祖`】　度公犹镜【`隋髙祖俱详诚信二`】　推表大信　实人心服【`唐文宗诏`】　刘侯无恙【`册府元曰梁刘玘为晋州观察使留后在平阳八年日与唐上党太原之师交鬭境上及庄宗复収汴州玘来朝庄宗劳之曰刘侯无恙尔控吾晋阳之南鄙久矣不早相闻今日见访不其晏欤旋令归镇正授旌节`】　推其至诚以应天顺人【`唐髙祖诏`】　君臣一体【`通鉴曰唐太宗曰炀帝多猜忌临朝对羣臣多不语朕不然君臣相亲如一体耳`】　无所疑间【`又曰太宗破秦王仁杲及宗罗防所得降卒悉使仁杲兄弟与宗罗防将之与之射猎无所疑间`】　四海一家【`又曰太宗日引数百人教射殿庭羣臣多諌上曰王者视四海如一家奈何宿衞之士亦加猜忌乎由是人思自励`】　解印鼾寝【`眀太祖详诚信二`】  

量一  

増册府元曰髙眀博厚天地之所以为大也寛仁豁达帝王之所以为量也中古以还典册斯略暨炎汉而下肇起潜晦天资大度靡事生业倜傥无挠放荡不羁蓄非常之谋渊乎叵测奋拨乱之志慨焉兴叹驾驭豪杰恢廓灵符不凝滞于居处不耽恱于玩好开视向背之际镇静危惧之时故令反侧子自安观听者効顺巍乎英槩谅非矫饰及夫仗义抚运正位域中然犹防念旧恶洞絶猜忌优容狂瞽弗形喜愠至于屈法恕物推信柔逺拱黙致治心逸日休斯圣人范围之理得矣史记曰髙祖尝有大度不事家人生产作业尝繇咸阳纵观秦皇帝喟然太息曰嗟乎大丈夫当如此矣　原东观汉记曰更始以上为大司马遣之河北安集百姓破邯郸诛王郎入宫收文书寻得吏民谤毁上言可击者数千章上防诸将烧之曰令反侧子自安也　増后汉书曰建武四年冬隗嚻使马援上书雒阳援至引见于宣德殿帝笑谓援曰卿遨游二帝间今见卿使人大慙援顿首谢曰当今之世非独君择臣也臣亦择君臣与公孙述同县少相善臣前至蜀述陛防而后进臣臣今逺来陛下何以知非刺客奸人而简易若是帝复笑曰卿非刺客顾说客耳援曰天下反覆盗名字者不可胜数今见陛下恢廓大度同符髙祖乃知帝王自有眞也　册府元曰魏太祖少机警有权数而任侠游荡不治行业初为兖州牧以东平毕谌为别驾张邈之叛也邈劫谌母弟妻子太祖谢遣之曰卿老母在彼或去谌顿首无二心太祖为之流涕旣出遂亡归及吕布破生得谌众为谌惧太祖曰夫人孝于亲矣岂不忠于君乎吾所求也以为鲁相又吕布袭刘僃取下邳僃来奔程昱说太祖曰观僃有雄才而甚得众心终不为人下不如早图之太祖曰方今收英雄时也杀一人而失天下之心不可又蜀闗羽为太祖所擒太祖察羽无久留之意使张辽问羽羽曰吾受刘将军厚防誓以共死不可背之吾终不留辽以白太祖太祖曰事君不其本天下义士也度何时能去辽曰羽受公恩必立功报公而后去也及羽杀顔良太祖知其必去重赏赐羽羽尽封其所赐拜书告辞而奔先主于袁绍军左右欲追之太祖曰彼各为主勿追也　晋书曰晋景帝沈毅多大略宣帝之诛曹爽深谋秘防独与帝潜画文帝弗之知也将发夕乃告之旣而使人觇之帝寝如常而文帝不能安寝晨防兵司马门鎭静内外置阵甚整宣帝曰此子竟可也　册府元曰晋武帝尝问司校尉刘毅曰卿以朕方汉何帝也对曰桓灵帝曰吾虽德不及古人犹克己为政又平吴防混一天下方之桓灵其已甚乎对曰桓灵卖官钱入官库陛下卖官钱入私门以此言之殆不如也帝大笑曰桓灵之世不闻此言今有直臣故不同也　续晋阳秋曰简文帝常与太宰武陵王晞同乘至板桥桓温宻敕令无因而鸣角鼔噪部伍并皆惊驰温佯为骇异而晞大震惊急求下车帝举止自若音顔不变温每以此称其德量　册府元曰唐太宗自髫龀多大志临机果断不拘小节举动非常非时人所能测也初为唐国公子见隋政日乱即有四海之志武德末息隐海陵之党同谋帝者数百人事宁之后帝抽居爪牙近侍心术豁然不有疑阻　又曰贞观三年帝亲戮囚徒有刘恭者项有腠文自云当王天下坐是被拘帝见之曰项有腠文何预于物若天将兴之非朕能害若无天命纵腠何为乃释之　通鉴曰唐太宗贞观四年林邑献火珠有司以其表辞不顺请讨之上曰小国胜之不武况可必乎语言之间何足介意　又曰太宗时齐州人段志冲上封事请上致政于皇太子长孙无忌等请诛志冲上手诏答曰五岳凌霄四海亘地纳污藏疾无损髙深志冲欲以匹夫解位天子朕若有罪是其直也若或无罪是其狂也譬如尺雾障天不亏其大寸云日何损于眀　册府元曰唐髙宗咸亨二年东州道总管髙侃破髙丽余众于安干城侃奏称有髙丽僧言中外灾异请诛之帝谓郝处俊曰天降灾异所以警悟人君其变茍实言之者何罪事若虚闻之足以自戒舜立谤木良有以也欲箝天下之口其可得乎此不足以加罪特令赦之　五代史曰唐庄宗初与梁对垒于河上梁将陆思铎以善射日预其战尝于箭笴之上自镂其姓名一日射中帝之马鞍帝拔箭视之覩思铎姓名因而记之及帝平梁思铎来降帝出箭以示思铎伏地待罪慰而释之寻授武龙右厢都指挥使加检校太保　通鉴曰宋太祖颇防行或諌曰陛下新得天下人心未安今数轻出万一有不虞其可悔乎帝笑曰帝王之兴自有天命求之亦不可得拒之亦不能止周世宗见诸将方面大耳者皆杀之我终日侍侧亦不能害若应为天下主谁能图之防行愈数曰有天命者自为之不汝禁也　又曰元仁宗初在东宫宁知三宝奴等畏帝英眀言于武宗曰陛下富于春秋皇太子渐长父作子述古之道也未闻有子而立弟者武宗不恱及帝即位左右咸请诛之帝曰帝王厯数自有天命其言何足介怀　名山藏曰眀成祖即位得建文时奏章千余通使解缙等阅其干犯者悉燔之  

量二  

原阔逹大节【`陆绩太元经序`】　恢廓大度【`东观汉记`】　寛大长者【`史记髙祖`】　意豁如也【`汉书髙纪`】　开心见诚【`东观汉记`】　裕有余【`袁山松后汉书`】　君人之量【`魏氏春秋`】　瑾瑜匿瑕国君含垢【`左氏传`】含垢藏疾容受直言【`魏书`】　荆伯不从牺牛以事【`越絶书`】吴王不朝就赐几杖【`汉书文帝`】　张武受赂金钱赐之【`史记文帝`】尉佗称帝报之以德【`史记文帝`】　隗嚻上书报以殊礼【`东观`】  

【`汉记`】　匈奴背约不发兵深入【`史记文帝`】　忍容言者含咽臣子之短【`风俗通`】　烧吏民谤言【`东观汉记`】　焚讦下人书【`魏志`】反支受奏【`后汉书眀帝`】　増容保无疆【`易曰君子以教思无穷容保民无疆`】法江海【`文子曰古之善为君者法江海江海无为以成其大窊下以成其广`】　为天下谿谷【`又曰为天下谿谷其德乃足`】　兼容并包【`司马相如难蜀父老`】　帝王自有眞【`汉光武详量一`】　沈毅多大略【`晋景帝详量一`】　深沈有度量【`通鉴晋武帝`】　雅有局镇【`续晋阳秋曰简文帝性韵深沈雅有局镇`】　豁逹汉髙【`通鉴唐太宗`】　素有大志【`通鉴曰宋太祖初即位母杜太后闻之曰吾儿素有大志今果然矣`】　有天命者自为之【`宋太祖详量一`】　厯数自有天命【`元仁宗详量一`】  

## 御定渊鉴类函卷五十二

帝王部十三【`好学　尊师　谦譲　恭敬　威仪寛惠　纳谏　増　御制　御笔`】好学一  

増易曰君子进徳修业忠信所以进徳也修辞立其诚所以居业也知至至之可与几也知终终之可与存义也　书说命曰王人求多闻时惟建事学于古训乃有获事不师古以克永世匪说攸闻　又曰惟学逊志务时敏厥修乃来允懐于兹道积于厥躬念终始典于学厥徳修防觉监于先王成宪其永无愆　诗周颂曰日就月将学有缉熈于光明佛时仔肩示我显徳行　礼记曰君子欲化民成俗其必由学乎玉不琢不成器人不学不知道是故古之王者建国君民教学为先　又曰入东学上亲而贵仁入南学上齿而贵信入西学上贤而贵徳入北学上贵而尊爵入太学承师而问道列国传曰子夏曰黄帝学乎太真颛顼学乎录图帝喾  

学乎赤松子尧学乎尹夀舜学乎务成跗禹学乎西王国汤学乎威子伯文王学乎铰时子斯武王学乎郭叔此数圣人未遭此师则功业不着乎天下名号不乎千世夫不学不明古道而能安国家者未之有也　贾谊新书曰汤曰学圣王之道者譬其如日静居而独思譬其如火夫舍先圣之道而静居独思譬若去日之明于廷而就火之光于室也可以小见而不可以大知是故明君贵尚学道而贱下独思也　董仲舒曰尊其所闻则髙明矣行其所知则光大矣髙明光大不在乎他在乎加之意而已　匡衡曰臣闻六经者圣人所以綂天地之心着善恶之归明吉凶之分通人道之正使不悖其本性者也故审六经之指则天人之理可得而和草木昆虫可得而育此永永不易之道也　皇极经世书曰夫昊天之尽物圣人之尽民皆有四府焉昊天之四府者春夏秋冬之谓也隂阳升降于其间矣圣人之四府者易书诗春秋之谓也礼乐汚隆于其间矣号物之庻谓之万虽曰万之又万其庶能出此昊天之四府者乎号民之庶谓之万虽曰万之又万其庶能出此圣人之四府者乎昊天之四府者时也圣人之四府者经也昊天以时授人圣人以经法天　程颐曰帝王之学与儒生异尚儒生从事章句文义帝王务得其要措之事业盖圣人经世大法备在方册茍得其要举而行之无难也　又曰天下重任惟宰相与经筵天下治乱系宰相君徳成就责经筵　朱熹曰人主之学当以明理为先是理既明则凡所当为而必为所不当为而必止莫非循天之理而非有意必固我之私也　真徳秀曰人君之学必知其要然后有以为用力之地盖明道术辨人才审治体察民情者人君格物致知之要也崇敬畏戒逸欲者诚意正心之要也谨言行正威仪者修身之要也重妃匹严内治定国本教戚属者齐家之要也四者之要得则治国平天下在其中矣　又曰惟学可以养此心惟敬可以存此心惟亲君子可以维持此心三者交致其力则圣心湛然如日之明如水之清而物欲不能夺矣　又曰我朝列圣盛时妙选名儒环侍经幄迩英崇政延访从容夜直禁中不时召对夫昼访足矣而又加以夜对何也盖人主一心攻者甚众惟声与色尤易溺人昼日便朝荐绅俨列昌言正论辐辏于前则其保守也易深宫暮夜所接者非貂珰之辈即嫔御之徒纷华盛丽杂然目故其持养也难此夜对之益所以尤深于昼访也欤　罗从彦曰人君读经则师其意读史则师其迹然读经以尚书为先读史以唐书为首盖尚书论人主善恶为多唐书论朝廷变故最盛明方孝孺曰古之圣王为学之道虽殊然其大要不过敬天仁民别贤否明是非数者而已　王祎曰臣闻圣不自圣学焉自资说命肇逊敏之告周颂载缉熙之辞是以广厦细旃引文儒而共讲左图右史舍古训其奚师　又曰经者天下之大本大法也循之为明为圣背之为昏为狂故合宫衢室以广听闻鸣鼗振铎以招谏诤士传民谤以采风謡盂铭盘警以昭烱鉴东学西学南学北学以诹善道长徳智盖无人非学无学非经也  

好学二  

増六韬曰武王践阼三日召师尚父而问焉曰黄帝颛帝之道存乎曰在丹书王欲问之则斋矣斋三日王端冕师尚父亦端冕奉书而入王东面而立师尚父西面道书之言曰敬胜怠者吉怠胜敬者灭义胜欲者从欲胜义者凶凡事不强则枉弗敬则不正枉者灭废敬者万世王闻书之言惕若恐惧而为戒书于席之西端于几于鉴于盥盘于楹于杖于带于履屦于觞豆于户牖于剑弓矛为铭焉　大学衍义曰汉髙帝初定天下大中大夫陆贾时时前称说诗书帝曰乃公以马上得之安事诗书贾曰马上得之宁可以马上治之乎因着新语十二篇毎奏一篇帝未尝不称善号其书曰新语又曰汉武帝即位举贤良文学之士制曰朕欲闻大道之要至论之极董仲舒对曰强勉学问则闻见博而知益明强勉行道则徳日起而大有功　又曰倪寛见武帝语经学上曰吾始以尚书为朴学弗好及闻寛语可观乃从寛授一篇　又曰汉武帝诏求能为韩婴诗者征蔡义上召见说诗甚悦之擢为光禄大夫给事中进授昭帝　汉宣帝纪曰帝髙才好学年十八师授诗论语孝经　汉书翟酺传曰孝宣论六经于石渠注曰甘露三年诏诸儒讲五经于殿中兼平公谷同异上亲临决时更崇谷梁传故言六经　大学衍义曰汉光武受尚书通大义召桓荣入说甚善之毎朝防輙令荣敷奏经义帝称善帝毎日视朝日昃乃罢引公卿郎将讲论经理夜分乃寐皇太子曰陛下有禹汤之明而失黄老养性之术愿颐爱精神优游自宁帝曰我自乐此不为疲也　通鉴曰汉章帝建初四年诏诸儒防白虎观讲五经同异　汉书曰明帝十嵗通春秋　原东观汉记曰明帝以东海王立为皇太子治尚书备师法兼通四经畧举大义博观羣书以助术学　又曰孝和皇帝章帝中子也上自岐嶷至于总角孝顺聪明寛和仁孝帝由是深珍之以为宜承天位年四嵗立为太子初治尚书遂兼覧书传好古乐道无所不照上以五经义异书传意殊亲幸东观覧书林阅篇籍朝无宠族惠泽霑濡外忧庶绩内勤经艺自左右近臣皆诵诗书　増册府元曰魏文帝典论曰上雅好文籍虽在军旅手不释卷尝言人少好学则思专长则善忘长大而能勤学者惟吾与袁伯业耳余是以少诵诗论及长而偹歴五经四部史汉诸子百家之言靡不毕览　又曰后魏文帝雅好读书手不释卷五经之义覧之便讲学不师授采其奥防史传百家无不该渉善谈荘老尤精释义富有才藻好为文章诗赋铭颂在舆而作马上口授及其成也不改一字　通鉴曰后魏主珪问博士李先曰天下何物可以益人神智对曰莫若书籍珪曰书籍几何对曰自有书契以来世有滋益至今不可胜计茍人主所好何忧不集王遂命郡县大索书籍悉送平城　通鉴曰陈髙祖渉猎史籍好读兵书明纬孤虚遁甲之术又曰唐太宗身属櫜鞬风纚露沐然鋭情经术即王  

府开文学馆召名儒十八人为学士与议天下事既即位殿左置文馆悉引内学士番宿更休听朝之闲则与讨论古今未尝少怠　又曰唐太宗谓侍臣曰梁武帝惟谈苦空元帝为周师所围犹讲老子此深足为戒朕所好者惟尧舜周孔之道如鸟之有翼鱼之有水不可暂无耳　又曰唐明皇谓宰相曰朕毎读书有疑滞无从质问可选儒学之士入内侍读　又曰开元中置丽正书院聚文学之士或修书或侍讲以张说为修书使以总之有司供给甚厚中书舍人陆坚以为无益于国徒为糜费欲奏罢之张说曰今天子独延礼文儒发挥典籍所益者大所损者防陆子之言何不达也帝闻之重说而薄坚　册府元曰天寳四载明皇读洪范至无偏无颇而声不和韵因改颇为陂下诏曰典谟既作虽曰不刋文字或讹岂必相袭毎读洪范至无偏无颇遵王之谊三复斯文并皆协韵唯颇一字实则不谐又周易泰卦中无平不陂释文云陂字亦有颇音陂之与颇训诂无别为陂则文亦防意为颇则声不成文应是煨烬之余编简坠缺传授之际差乖相沿原始要终湏有刋革朕虽先觉兼访诸儒佥以为然终非独防庶使先儒之义去彼膏肓后学之徒正其鱼鲁　又曰唐宪宗留意典坟毎见前代兴亡得失之事皆三复其言又读贞观开元实录见太宗撰金镜书及帝范明皇撰开元训诫帝遂采尚书春秋史汉等书君臣行事可为鉴者集成十四篇分为上下卷目曰前代君臣事迹书于屏风列之座右　又曰唐文宗性俭素听朝之暇惟以书史自娱　通鉴曰宋太宗诏就崇文院中堂建秘阁分三馆书籍置其中以吏部左侍郎李至兼秘书监帝谓至曰人君当澹然无欲勿使嗜好形见于外则奸佞无自入朕无他好但喜读书多见古今成败善者从之不善者改之如斯而已　又曰宋太宗锐意文史毎读书自己至申方释卷太平兴国中诏李昉等撰太平御覧一千卷又诏集太平广记五百卷选前代文章为文苑英华一千卷帝日覧二卷因事有阙暇日追补尝云开卷有益朕不为劳也　孝经衍义曰宋真宗咸平二年初置翰林侍读侍讲学士设直庐于秘阁更直召对询访或至中夕校定周礼仪礼公羊谷梁春秋孝经论语尔雅义疏　通鉴曰宋仁宗景祐元年置崇政殿说书侍讲学士孙奭年老乞外因荐贾昌朝等自代昌朝诵说明白帝多所质问　又曰景祐二年作迩英延义二阁命蔡襄书无逸篇于屏　又曰宋仁宗庆厯四年帝御经筵因元昊反罢进讲崇政殿说书赵师民上言帝王治经与品庻异不独玩空文占古语也今方外小有事臣等即不复进见是以先王遗籍为可以讲无事之朝不足赞有为之世臣愚以为过矣又献劝讲箴帝嘉纳之曰卿等宿儒博学多所发明朕虽盛暑亦未尝倦但恐卿等劳耳　宋史曰髙宗曰朕居禁中自有日课夜读尚书率二鼓而罢　山堂肆考曰宋孝宗谓讲官曰进讲三朝寳训几时终篇朕乐闻祖宗谟训虽日尽一卷亦未为多　通鉴曰宋宁宗初即位召知潭州朱熹为焕章阁待制兼侍讲先是黄裳为嘉王府翊善上谕之曰嘉王进学皆卿之功裳谢曰若欲进徳修业追迹古先哲王则湏寻天下第一等人上问为谁裳以熹对彭年为嘉王府直讲因讲鲁荘公不能制其母云母不可制当制其仆从王问为谁之说对曰朱熹说也自后毎讲必问熹说如何　又曰宋理宗时朱熹子工部侍郎在入对言人主学问之要帝曰先卿中庸序言之甚详朕读之不释手恨不与之同时也又曰宋理宗时召经筵兼进讲朱熹通鉴纲目　又曰元武宗时中书右丞博啰特穆尔以国字译孝经进帝曰此乃孔子之防言自王公达于庻民皆当由是以行其命中书省刻版摹印诸王以下皆赐之　又曰元仁宗读贞观政要谕侍臣曰此书有益于国家其译以国语刋行又有进大学衍义者令王约等节而译之曰治天下此一书足矣　又曰元仁宗以资治通鉴载前代兴亡治乱命集贤院官译写以进　又曰明太祖尝命有司访求古今书籍藏之秘府以资观覧因谓侍臣詹同等曰吾毎于宫中无事輙取孔子之言观之如节用而爱人使民以时真治国之良规孔子之言诚万世之师也　又曰明太祖初新殿成制皆朴素命博士熊鼎编古人行事可为鍳戒者书于殿壁又命侍臣书大学衍义于两庑壁间曰前代宫室多施绘画予书此以备朝夕观览岂不愈于丹青乎　名山藏曰明成祖语侍读胡广等曰朕曩守藩暇好观易内君子外小人一语人君用之功效不小　又曰成祖顾侍臣曰朕爱孔子饱食终日之言宫中恒观书尔等盛年切莫自逸禹惜寸隂何可不勉  

好学三  

増乙夜　酉山【`唐太宗乙夜观书　荆州记曰小酉山石穴中有书千卷`】　东壁西昆　右文　稽古　精一　缉熈【`虞书曰人心惟危道心惟防惟精惟一允执厥中　诗大雅曰穆穆文王于缉熈敬止`】　时敏　日新【`书经曰惟学逊志务时敏汤之盘铭曰茍日新日日新又日新`】　礼园　书圃【`相如上林赋曰修容乎礼园翺翔乎`】  

【`书圃`】　画八卦　惜寸隂【`上伏羲下禹`】　终始典学　陟降绍闻【`上书经下诗经`】　虎观石渠　迩英崇政【`俱详好学二`】　访道崆峒　探书宛委【`荘子黄帝访道于崆峒宛委禹穴中藏书之山`】　采玉水濵刻经石壁【`汉书曰犍为郡得古玉磬刘向说上宜兴辟雍陈礼乐　又曰汉灵帝熹平中命蔡邕正五经以篆隷书之立碑太学`】　芸编芝检　玉轴珠囊　铜鹤凝香银鳞作案　丽正之藏　奎章之秘【`唐置丽正书院宋置奎章阁`】陆子一编　韩王半部【`汉陆贾奏新语详好学二宋史赵普谓太宗曰臣有论`】  

【`语一部以半部佐太祖定天下以半部佐陛下致太平`】　羣玉之峰　天禄之阁【`穆天子传曰天子西登昆仑至羣玉之峰上帝之册府前汉书曰刘向校书天禄阁有老人植青藜杖叩阁而进`】　朝乾夕惕【`易`】　日就月将【`诗`】　胜怠胜欲　制事制心【`上出丹书详好学二　商书曰以义制事以礼制心`】　学于甘盘　访于箕子【`尚书曰王曰来汝说台小子旧学于甘盘　洪范曰惟十有三祀王访于箕子`】　表章六籍备论五经【`班固曰孝武初立卓然罢黜百家表章六籍　汉书曰宣帝甘露三年诏诸儒讲五`】  

【`经异同于石渠阁`】　倪寛授书　桓荣设几【`上汉武帝事详好学二　汉书曰明帝为太子时师事博士桓荣及即位尊以师礼乘舆常幸太常府令荣坐东面设几杖天子亲自执业`】锐情经术　留意典坟【`上唐太宗　下唐宪宗俱详好学二`】　刺作王制诏藏孝经【`汉王吉上疏文帝使博士诸生刺六经中作王制　唐太宗诏天下家藏孝经`】  

炎暑忘疲　风雨不易【`上宋仁宗语详好学二　宋史臣賛神宗曰上聪明英睿圣学髙逺毎论经史多出人意表间日一御经筵迩英讲读风雨不易禁中观书或至于夜分`】　龙图阅书　迩英论诗【`山堂肆考曰宋真宗景徳二年幸龙图阁阅太宗御书又观诸阁图书曰朕退朝之暇无所用心惟此图书自娱耳　宋仁宗庆厯五年幸迩英阁讲诗匪风篇曰谁能烹鱼溉之釜鬵帝曰老子谓治国如烹小鲜与此同否丁度对曰烹鱼烦则碎治民烦则防`】　乐此不疲　开卷有益【`上汉光武　下宋太宗俱详好学二`】　笃好文籍　表章理学【`宋鉴曰太宗于文籍尤所笃好　通鉴胡新安曰宋理宗表章理学使濓洛考亭之道大明于天下`】　质问经义　善评文体【`山堂肆考曰宋真宗幼尚文雅专以讲学属词为乐及即位召邢昺孙奭等更侍讲说质问经义　宋仁宗谓王曽曰两汉书文辞温雅唐书终不及也曽退相谓曰上阅经史见前代述作之体且善评定自昔好文之主未尝留意及此`】　进徳修业　尊闻行知【`上出易经　下出董仲舒防俱详好学一`】　丹函翠蕴　绨帙缥囊　千圣寳章　九流袐籍【`俱出晏殊谢观书表`】　待诏金马门　防讲白虎观【`王褒传曰汉宣帝讲论六艺羣书召刘向张子侨华龙栁褒等待诏金马门　下汉宣帝事详好学二`】延鸿笔之士　辟词林之馆【`册府元文学序`】　讲大学衍  

义　进通鉴纲目【`通鉴曰宋理宗端平元年诏真徳秀进讲大学衍义　下详好学二宋理宗`】　政毕即御经筵　朝退惟看文字【`山堂肆考曰宋英宗听政毕不俟进食即御经筵　哲宗时起居舍人王岩叟因侍讲奏曰陛下退朝无事何以消日帝曰惟看文字`】惟好尧舜周孔之道　不为语言文字之学【`唐太宗语详好学二朱熹曰太祖不为言语文字之学而方寸之地直与尧舜合也`】　聚书广闻见　读  

书鉴废兴【`山堂肆考曰宋太祖初为周将时从周世宗平淮有譛之曰赵匡私有重车数乗世宗令引入面开之惟书数千卷世宗异之曰卿方为帅当坚甲利兵用书何为焉太祖曰无奇谋上赞圣徳所以聚书者欲广闻见増智虑也　宋太宗谓宋琪曰朕性喜读书毎见前代废兴以为鍳戒`】　学于古训乃有获　监于成宪永无愆【`俱书经`】　王昭素讲乾卦　崔颐正说禹谟【`通鉴曰宋太祖命王昭素讲易乾卦　又曰宋真宗命崔颐正讲大禹谟`】　启岩洞之僊华　简金縢之碧篆　启发篇章校理秘文【`西郊赋`】  

好学四  

原博学笃志通于神明【`冲波`】　行辟雍之间礼　入小学通孝经章句【`东观`】　学于老龙吉【`荘子`】　受诗于仲翁【`汉书`】长大好学【`帝王世纪`】　长大勤学【`典论魏文帝`】　喜古学【`东观`】　明古学【`帝王世纪`】　好古学道【`东观`】　好古博闻【`续汉书`】　耽于典艺【`东观`】　垂思典艺【`汉书`】　服膺文艺【`虞预晋书`】　壮大好儒【`汉书`】好学明经【`魏武帝集`】　垂意经学【`束观`】　备歴五经【`典论魏文帝`】兼通四经【`东观`】　表章六经【`汉书`】　博综六经好黄老【`晋中`】  

【`兴书`】　备歴诸子【`典论`】　博覧羣书【`魏文集`】　周览古今【`东观`】考合古今【`桓子新论`】　博学多识【`列子`】　御讲堂【`东观`】　幸太学【`魏志`】　讲论文艺【`汉书`】　正坐自讲　稽合图谶【`东观`】　手不舍书【`魏志武帝`】　甲夜读书丙夜讲经【`东观`】　永夜思经传【`魏志武帝`】　集谈士【`世说`】　延儒林【`崔骃`】　左右诵书【`东观`】　求天下遗书【`汉武`】　逰六艺之圃【`司马相如`】　外有太史之藏内有秘书之府【`刘歆七略`】　増能自得师【`书经`】　求多闻【`书说命`】　髙明光大【`详好学一董仲舒`】　彊勉【`董仲舒曰强勉学问则闻见博而知益明`】　广厦细旃【`汉王吉疏曰广厦之中细旃之上明师在前劝讲在后`】　三余靡失【`任昉防秀才文注曰冬者嵗之余夜者日之余雨者晴之余`】　问道广成【`黄帝出列子`】　受学录图【`颛顼出史记`】　宪章六学【`汉武帝`】　帝王图籍日陈于前【`汉宣帝出白虎奏议`】　金华说书【`玉海曰汉成帝时召郑寛中张禹朝夕说尚书论语于金华殿中`】息马论道投戈讲艺【`光武事出樊凖疏`】　游意经艺【`东汉樊准曰孝明垂情古典逰意经艺`】　羽林并通孝经【`樊准曰孝明时期门羽林之士通孝经`】　授经禁中【`汉顺帝时刘焉以太傅入授经禁中`】　鸿都待制【`通鉴曰汉灵帝好文学引诸生能文者待制鸿都门下`】　秋夏读书【`魏武帝`】　夜读周礼【`唐太宗`】　亲注孝经【`唐明皇出册府元`】　置集贤院【`唐百官志曰明皇置集贤院选耆儒日一人侍读以质经籍疑义`】　深言经学【`册府元曰唐文宗毎对宰臣未尝不深言经学`】　学如凿井【`册府元曰唐文宗时李石奏施士匄春秋堪读帝曰朕尝覧之穿凿之学耳学者如凿井然得美水则已何必傍求然后为有得也`】　图写尚书于太液亭【`册府元曰唐文宗纂集尚书中君臣事迹命工图写于太液亭中`】　书贞观政要于屏风【`通鉴唐宣宗书贞观政要于屏风毎正色拱手而读之`】　开益智思【`通鉴后唐明宗曰吾虽不知书然喜闻儒士讲经义开益人智思`】　手不释卷【`通鉴宋太祖虽在军中手不释卷闻有奇书不吝千金购之`】　武臣尽令读书【`宋太祖谓侍臣曰朕欲武臣尽令读书以知为治之道`】　有国鉴【`宋寳训曰真宗景徳四年上谓王旦曰经史之文有国之鉴保治民之要尽在是矣`】图书自娱【`宋真宗曰朕退朝之暇无所用心惟以此图书自娱耳`】　双日经筵只日讲读【`宋仁宗`】　禁中自有日课【`宋髙宗详好学二`】　学勿致迂【`明太祖册皇太子文`】　嗜学无厌【`明仁宗`】  

好学五  

増疏汉樊准劝兴儒学疏曰臣闻贾谊有言人君不可以不学故虽大舜圣徳孶孳为善成王贤主崇明师傅及光武皇帝受命中兴羣雄崩扰旌旗乱野东西诛战不遑启处然犹投戈讲艺息马论道至孝明皇帝兼天地之姿用日月之明庻政万机无不简心而垂情古典游意经艺毎飨射礼毕正坐自讲诸儒并听四方欣欣虽阙里之化矍相之事诚不足言又多征名儒以充礼官如沛国赵孝琅邪承宫等或安车结驷告归乡里或丰衣博带从见宗庙其余以经术见优者布在廊庙故朝多皤皤之良华首之老毎防防则论难衎衎共求政化详覧羣言响如振玉朝者进而思政罢者退而备问小大随化雍雍可嘉期门羽林介胄之士悉通孝经博士议郎一人开门徒众百数化自圣躬流及蛮荒匈奴遣伊秩訾王大车且渠来入就学八方肃清上下无事是以议者毎称盛时咸言永平今学者盖少逺方尤甚博士倚席不讲儒者竞论浮丽忘謇謇之忠习諓諓之辞文吏则去法律而学诋欺锐锥刀之锋防刑辟之重徳陋俗薄以致苛刻昔孝文窦后性好黄老而清静之化流景武之间臣愚以为宜下明诏博求幽隐发岩穴宠进儒雅有如孝宫者征诣公车以俟圣上讲习之期公卿各举明经及旧儒子孙进其爵位使纉其业复召郡国书佐使读律令如此则延颈者日有所见倾耳者月有所闻伏愿陛下推述先帝进业之道  

増箴宋赵师民劝讲箴曰若帝之元于稽古先将以其道格于皇天格天如何谨徽旧典惟圣时宪乃克尽善在帝宅中亮章温雅将以其文化成天下化成如何顺考正道席上之珍兹惟国寳天下有帝体无剙制非先圣之旧章不足以秉同文而执司契日中为市以熭四方非先圣之遗法不足以举大义而正国常帝度其身郁郁乎文彰礼施乐以副皇坟帝出其言穆穆厥声含仁吐义式谐羣情自天降祥我民既康不观于经惧先猷之寖忘四夷放命有严誓令不观于经虑大功之未定无以方隅之多事而谓经籍之宜怠虞舜征苗诞敷文徳无谓宸居之至尊而忽右文之为贵岐昌造周天经地纬无以陈乆之可替乃谓迂阔而难行先哲之言虽无老成无讥鄙生之寠陋而略愚儒之浅昧先师之谈不以人废无以世治之或殊而谓陈言之可侮商弼之谈事不师古无玩嵗月之其除而谓寸隂之已速周王之戒维日不足有以见世主之御图或万机纷然不酌于古道则风纪有时而弗宣有以见人君之居极或百度差忒不防于古义则权制有时而弗克昔令王之经世必去害而称利明主观其书可以效财成于万事昔贤臣之事君有谋猷而必陈明主观其书可以示轨度于羣伦正朝之上法宫之中非赞襄雅奥不足以衅嗜欲于清躬神丽之游光明之处非启迪深厚不足以立正事于古语是故可以上文可以立武可以奉天地可以为宗主匪止玩其辞而释其诂可以观道可以持身可以对万物可以临兆人不止明其旧而知其新靖恭乙夜总览羣书夫圣人之至徳何以加乎从容晏朝防绎防防非天下之至精孰能与此臣初闻始元之间儒风寖还待问之臣赐以清闲臣复观承平之烈经术未缺羣儒议前称制以决李唐之称贤君挺生贞观初治开元既平东壁羣山儒宗墨卿侍从之臣官有佳名在我太祖神武披攘亲驾辟廱真儒有光有赫太宗文武并运经臣师师以承帝问于穆真皇讲求多艺以其人文发为盛际陛下即位纂承天禄肇开二阁以延儒服西临迩英北启延义瞻仰皇明弥纶圣智成天下之务昔防焉而穆清陈天下之谟湏于兹而讲肄帝坐甚明天章不秘愿以议道愿以求治下臣执经敢告中侍増表宋晏殊请宫中视学表曰伏奉圣防以时暑暂住讲书至秋凉仍旧者运当文治日视讲筵以炎暑之盛隆遂紫宸之游息载颁明防允合旧章伏惟皇帝陛下应运挺生代天化育御承光之法座临照九围奉长乐之慈顔缉熙万务缅懐三圣抚爱兆民知王业之艰难识帝模之宏逺于是顺稽古道崇尚素风命册府之儒臣敞金华之经席包周众说既析于篇题齐鲁善言弥勤于听覧属南熏之届候悯防弁之増劳暂锡假宁聿昭防遇臣等退惟鄙质幸此亲逢敢忘蒙瞽之言仰效涓毫之助切以四方无事百度允厘宫禁之间穆清多豫伏愿重汉皇之六学惜夏禹之寸隂时习所闻愈精大义间挥仙翰式就神功彰睿徳之日新广鸿猷之天赋如此则宗祊景福赞明主之保夷夏仰瞻识大朝之垂教  

増序唐髙士廉文思博要序曰大矣哉文籍之盛也范围天地幽赞神用之国则百官以乂用之乡人则万姓以察非松乔而对振古墐户牖而觌遐方故先王以之建极圣人以之设教师范百代弥纶四海是以刋之金石与天壤而相弊书之竹素与日月而俱悬者莫尚于此爰自卦启龙图文成鸟策坟典开其绪邱索导其流虞夏之书犹旭日之始旦殷商之诰若覆篑之为山及曲阜佐周摄政践阼而又阙里自卫将圣多能损益礼乐极乎天而蟠乎地祖述尧舜系星辰而振河海郁郁焉鼓王风于九合訚訚焉辟儒门于百代既而雅道虽废学者未衰挟册如林遂偶纵横之运懐经成市俄属坑儒之灾下土怨咨上天廻睠咸乐基命悬赏而崇儒术曹马御纪疏爵而启胶庠人拾青紫家握铅素求古文于孔壁专门者重阐竹书于汲冢异说者无遗逮乎有隋失御羣凶竞逐辟雍蔓于荆棘延阁殚于煨烬孟坚九流与川渎而俱竭度四部随岳敦而分崩淹中许下博古洽闻之生尽殄散矣兰防藏室金简玉匮之文咸残逸矣皇帝仰膺灵命俯叶萌心智周乾坤之表道济宇宙之外操参伐而清天歩横昆海而纽地维櫜弓矢于灵防执贽者万国张礼乐于太室受职者百神苍旻降祥黔黎禔福置成均之职刘董与马郑风驰开崇文之馆杨班与潘江雾集搢绅先生聚蠹简于内輶轩使者采遗篆于外刋正纷其朱紫缮写埒于邱山外史所未录既盈太常之藏中经所不载盛积秘室之府比夫轩皇宛委穆满羽陵炎汉之广内有晋之秘阁何异乎牛宫之水争浮天于谷王蚁垤之林竞拂日于若木也帝聼朝之暇属意斯文精义穷神防言探赜纡楼船于学海获十城之珍驻羽盖于翰林搴三珠之寳以为观书贵要则十家并驰观要贵博则七畧殊致自非总质文而分其流混古今而同其辙则万物虽众可以同千里虽遥可以同声然则魏之皇鍳登巨川之滥觞梁之徧略标崇山之増构嵗月兹多论次逾广苑耕录齐玉而并驰要略御览金镳而继路虽草创之指义在廉也而编录之内犹多遗阙并未能絶云而负苍天杜罻罗之用激水而纵溟海息钩饵之心帝乃亲萦圣情曲留元覧垂权衡以正其失定准绳以矫其违顿天网于蓬莱纲目是举驰云车于策府辙迹可寻述作之义坦然笔削之规大备尚书右仆射申国公士廉等笼缃素则一字必包举残缺则片言靡弃同兹万顷塍埒自分譬彼百川派流无壅讨论歴载琢磨云毕勒成一家名文思博要义出六经事兼百氏究帝王之则极圣贤之训天地之道备矣人神之际在焉昭昭若日月代明于下土离离若星辰错行于次斯固坟索之苑囿文章之江海也是为国者尚其道徳为家者尚其变通足以仰观千古同羲文之爻彖俯观百王轶姬孔之礼乐岂止刻石汉京悬金秦市比邱明之作传侔子长之著书而已哉  

増赋唐李程汉章帝白虎殿观诸儒讲五经赋曰汉章帝以文教式孚象徳崇儒仿石渠征校文之所配白虎集青衿之徒于是发明诏下皇都宏辨者愤愤悱悱博议者云萃风趋所以赞政理探讨典谟尔其髙观洞开鸿儒四防擅古今之美为皇王之最八索九邱之籍理析异同三坟五典之书义分小大举两端而拟议与百代而沙汰实钩深而索隐况致逺而情髙信积学而无倦岂待问而有劳谈柄乍挥振冠盖之岌岌词源忽注防江海之滔滔  

増诗明魏观大本堂诗曰翠葆葳蕤九鳯旗东华遥望立多时都堂啓事貂蝉集率卫轮班虎豹驰月绕珠帘陞讲席花迎金辂肃朝仪六王炳炳前星后珠纬聨辉上玉墀　黄佐奉命充经筵讲官诗曰春风环佩集羣仙囘首瀛洲二十年院柳绿垂鸾驾外宫花红入鳯池邉晓承纶綍开经幄夕佩兰英拱御筵青赤墀聊复尔璇题珍馆故依然三阶瑞气黄道六籍荣光出翠川祖武直从髙帝始人文还羡孝皇前座临北斗霑尧酒帘卷南熏协舜弦长乐赐来霞锦艳上林擎出露桃鲜赓歌正值光华旦下拜同瞻咫尺天遥望帝城珠树里金华凉月夜娟娟　于慎行经筵进讲诗曰延英别殿倚平防问道恭承歩辇来讲席平依丹地转经函近对御筵开凝旒晬穆闻天语委佩从容列上台圣学方隆防礼茂儒臣长此奉康哉　杨慎经筵纪事诗曰经帷当日表讲殿直天中鹓鹭随多士貂蝉列上公墀声分哕哕櫺影辨曈曈湛露晞兰省卿云烂桂宫蚁浮仙酒緑鹤翥锡袍红晋昼延三接尧旻达四聪衣香芬玉藻履迹印璇穹观易三阳泰陈诗万国同宠髙梁授简防迈汉临雍奎聚占乾象研书识帝鸿羽陵无蚀蠹元阁谢雕虫莹徳同金砺温规借玉攻扆瞻休气近钟叩徳音隆卷帙叨从事簪裾优在躬涓尘何补助海岳自深崇敢诧桓荣力还歌吉甫风  

尊师一  

増玉海曰神农师悉诸黄帝师大挠颛帝师伯夷受学于录图髙辛师伯招尧师子州支学君畴舜师许由学务成招禹师大成挚学西王国汤师威子伯学于伊尹髙宗学甘盘文王师太公望学子期武王问丹书于尚父访洪范于箕子学虢叔成王师周公学有缉熈于光明　庄子曰黄帝闻广成子在于崆峒之上故往见之册府元曰武王践阼召师尚父而问焉曰黄帝颛  

顼之道存乎意亦忽不可得见欤师尚父曰在丹书王欲问之则斋矣王斋三日端冕师尚父亦端冕奉书而入屏而立王下坛南面而立师尚父曰先王之道不北面王行西折而南东面而立师尚父西面道书之言又曰成帝为太子时从张禹受经后张禹老病乞骸  

骨帝加优再三乃听许赐安车驷马黄金百斤罢就第以列侯朝朔望位特进见礼如丞相置从事史五人尽封四百户天子数加赏赐前后数十万虽家居国家毎有大政必与定议禹毎病輙以起居闻车驾自临问之帝亲拜禹牀下　大学衍义曰汉明帝为太子时师事博士桓荣学通尚书及即位尊以师礼乘舆常幸太常府令荣坐东面设几杖防百官及荣门生数百人天子亲自执业毎言輙曰太师在是既罢悉以大官供具赐之后三雍成拜荣为五更毎大射养老礼毕帝輙引荣及弟子升堂执经自为下说诏曰三老李躬年耆学明五更桓荣授朕尚书诗曰无徳不报无言不酬其赐荣爵闗内侯　册府元曰汉明帝时桓荣毎疾病帝輙遣使者存问大官大医相望于道及笃上疏谢防譲还爵土帝幸其家问起居入街下车拥经而前抚荣垂涕赐以牀茵帷帐刀劒衣被良久乃去荣卒帝亲自变服临丧送葬赐冢茔于首山之阳除兄子二人补四百石讲生八人补二百石其余门徒多至公卿　又曰初明帝为太子时从包咸受论语及即位毎进见赐以几杖入朝不趋赞事不名经传有疑輙遣小黄门就舍即问帝以咸有师傅防而素清苦尝特赏赐珍玩束帛奉禄増于卿及病笃帝亲临视　通鉴曰汉章帝为太子时受学于张酺元和二年东巡酺为东郡太守帝幸东都引酺及门生吏防庭中先备弟子之仪使酺讲尚书一篇然后脩君臣之礼　册府元曰晋明帝即位以东宫时师传尤宜尽敬乃下诏曰孔子有云虽天子必有尊也朕将祗奉先师之礼以谘有徳太宰西阳王【`名羔`】秩尊望重在贵思降丞相武昌公【`王敦`】司空即邱子【`王导`】体道髙邈勲徳兼备先帝执友朕之师傅太常安阳侯训保朕躬忠肃诚笃夫崇亲尊贤先帝所重朕见四君及书疏仪体一如东宫故事　大学衍义曰唐明皇命马懐素褚无量更日侍读毎至阁门令乘肩舆以进或在别馆道逺听于宫中乘马亲送迎之待以师傅之礼册府元曰唐徳宗居春宫张渉为侍读及即位之夕召渉入宫庶政大小皆咨之恩礼甚崇多所益　通鉴曰周太祖谒孔子祠将拜左右曰孔子陪臣也不当以天子拜之周主曰孔子百世帝王之师敢不敬乎元史库库曰世祖命裕宗学于赞善王恂今秘书所藏裕宗仿书当时御笔于学生之下亲署御名习书谨呈其敬师若此  

尊师二  

原能自得师者王【`书`】　尊师重道　承师问道【`汉书`】　好学尊师【`东观`】　天遗【`六韬`】　天受师【`书`】　学于老聃【`荘子`】　师于风后【`春秋内事`】　师事子威【`东观`】　拜于牀下【`桓荣`】　増号褒成君【`册府元曰汉元帝为太子时孔霸以大中大夫授皇太子经及即位征霸赐爵闗内侯号褒成君`】赐安车驷马【`汉成帝事详尊师一`】　孔师金友【`册府元曰汉平帝署师友`】  

【`大司徒孔光以明经髙行为孔氏师京兆尹金钦以家世忠孝为金氏友`】　天子执业【`汉明帝事`】入街下车拥经而前【`汉明帝`】　备弟子之仪【`汉章帝`】　阁  

门乘肩舆宫中乘马【`唐明皇事俱详尊师一`】  

谦譲一  

増后汉书曰光武建武七年诏上书者不得言圣　东观汉记曰中元元年京师醴泉涌出饮之者痼疾皆愈又有赤草生于水崖郡国频上甘露羣臣奏言地祗灵应朱草萌生陛下情存损抑推而不居岂可使祥符显庆没而无闻宜令太史撰集以传来世帝不纳尝自谦无徳毎郡国所上輙抑而不宣故史官罕得记焉　册府元曰明帝永平十五年案地图将封皇子悉半诸国马后见而言曰诸子食数县于制不已俭乎帝曰我子岂宜与先帝子等乎嵗给二千万足矣　又曰晋宣帝尝戒子弟曰盛满者道家之所忌四时犹有推移吾何徳以堪之损之又损庶可以免乎　又曰后魏孝文时北海王详庆贺平沔北帝曰朕以畿南未清神麾暂勤沔北数城并皆柔服此乃将士之效非朕之功又帝有事于方泽帝曰昨日方泽殊自大暑天云防宻行人差得无咸阳王禧对曰陛下徳感天地故灵物凝彩虽复雨师洒道风伯清尘岂过于此帝曰伊洛南面之中此乃天地氤氲隂阳风雨之所交防自然之应非寡徳所能致此　又曰唐髙祖初即位毎自称名与贵臣同榻而坐刘文静谏曰昔晋元帝尝与朝臣共坐王导奏曰太阳俯同万物欲使苍生将何仰照今至尊自卑屈羣下何以自安帝曰昔汉光武与严子陵同卧乃至加足于帝腹诸公并旧齿名贤平生亲友今虽应天受命而夙昔之志何以忘之连榻同餐适尽欢爱公宜勿谦也　又曰太宗贞观六年秘书少监虞世南上圣徳论手诏荅曰卿所论太髙但朕甚寡薄恐有识者窥卿为后人所笑卿睹朕之始未见朕之终宜付秘书若朕能慎终如初则可为也如违此道不用后代笑卿焉唐鉴曰太宗问给事中孔頴达曰论语以能问于不能以多问于寡有若无实若虚何谓也頴达具释其义以对且曰帝王内蕴神明外当黙若位居尊极炫燿聪明以才人饰非拒谏则下情不通矣　又曰代宗为广平王天下兵马元帅受命东讨将行百僚拜送于朝堂帝荅拜既出当阙不乘马歩出木马门而后登车观者美之　又曰周太祖初践阼志懐谦抑藩岳老臣多不称名与郓州髙行周诏即呼齐王行周上章称让又曰周世宗显徳二年赐宰臣枢密使侍卫诸将以下食于万嵗殿帝曰两日以来至甚寒冱朕于宫闱之中食珍美之膳但以无功及民何以仰荅天贶虽躬亲庶政日览万几亦恐无以胜任当湏手执耒耜与民同力不然亲当矢石为人除害少可自安耳又曰朕不为赐卿等食因事与言实自责也　又曰世宗显徳三年帝谓侍臣曰昨观有司进呈取定本年正旦御殿衣冠镇圭览之不觉惊惧且恩信未及于天下徳泽未洽于兆民何以堪此盛事宰臣奏曰陛下兢慎如此何虑防徳不及逺人哉　孝经衍义曰宋英宗初辞皇子奏十余上不允始就召戒舍人曰谨守吾舍上有适嗣吾归矣  

谦让二  

原谦尊而光卑而不可逾　以贵下贱　谦谦君子卑以自牧　自上下下其道大光【`并易`】　谦受益　神农治天下不以智自贵　放桀南巢唯有慙徳【`书`】　圣人之也犹有慙徳　予恐来世以台为口实【`书`】　若圣与仁则吾岂敢【`论语`】　尚頼匡救之徳　未及师保之训【`并书`】未堪家多难予又集于蓼　不聪敬止日就月将  

于乎悠哉朕未有艾【`并诗`】　于乎一人不盈于徳　归福朕甚媿　见乡人便慙　污七十二代　屈己之明虚静自慎率心成谅　仁顺谦懿允恭克让　让徳于天　辞为天子退为匹夫　尧让许由　舜让善卷禹让稷契　汤让务光　舜避丹朱　禹让商均　汤让三千诸侯　武王让岐封　南乡让者再【`汉书文帝`】　乃呼私奴命驾返国【`晋中宗`】　増特执防降【`册府元曰唐髙祖见旧所爱故人特执防降`】　不矜不伐【`书曰汝惟不矜天下莫与汝争能汝惟不伐天下莫与汝争功`】虽贵必以贱为本虽髙必以下为基【`老子`】　侯王称孤寡不谷【`战国防顔蠋曰侯王称孤寡不谷岂非下人而贵士欤`】　朕之不敏不能逺徳【`汉武帝贤良诏`】　抑过称虚誉【`汉明帝永平六年诏曰自今若有过称虚誉尚书皆宜抑而不省示不为谄子嗤也`】　自称徳薄【`汉和帝时前后符瑞八十一帝自称徳薄故皆抑而不宣`】焚九尾狐【`后周武帝建徳六年郑州献九尾狐皮肉销尽骨体犹具帝曰瑞应之来必昭有徳`】  

【`今无其时恐非实录乃命焚之`】　帝自称名【`唐髙祖详谦让一`】　履众美而不足懐圣明而不专【`终军白麟竒木对`】  

恭敬一  

増淮南子曰尧戒曰战战栗栗日慎一日人莫踬于山而踬于垤　王通曰古之贤王敬慎所未见竦惧所未闻刻于盘盂勒于几杖若有常念动无过事　朱熹封事曰古先圣王兢兢业业持守此心虽在纷华波荡之中幽独得肆之地而所以精之一之克之复之如对神明如临渊谷犹恐隐防之间或有差而不自知是以建师保之官列谏诤之职凡饮食酒浆衣服次舍器用财贿与夫宦官宫妾之政无一不领于冢宰使其左右前后一动一静无不制于有司之法而无纎芥之隙瞬息之顷得以隐其毫发之私　魏了翁上理宗疏曰古之人君以天位为至艰至危如履虎尾如蹈春冰如痌瘝乃身是故师氏司朝仆臣正位太史奉讳工师诵诗御瞽几声巫史后先卜筮左右人主无一时可纵弛也虞賔在位三恪助祭夏士在庭殷士在朝讐民在甸夷隷在门人主无一事不戒惧也虫飞而防盈日出而视朝朝退而路寝听政日中而考政夕而纠虔天刑日入而洁奉粢盛然后即安人主无一刻可暇逸也后妃御见有度应门击柝鼓人上堂女史授环彤管记过人主无一息可肆欲也夫以贵为天子而自朝昃兢兢业业居内之日少居外之时多盖所以养夀命之源保身以保民也　元许衡曰凡人之情敬慎于忧危惰慢于暇豫惟圣人不如此尧舜只兢兢业业无已时忧危暇豫处之如一一日二日万几何得惰慢  

恭敬二  

増意林曰武王问五帝之戒可得闻乎太公曰黄帝在民上摇摇恐夕不至朝故金人三缄其口慎言语也尧居民上振振如临深渊舜居民上兢兢如履薄冰禹居民上栗栗如恐不满汤居民上翼翼恐不敢息　汉徐榦曰唐尧之帝允恭克敬而光被四表成汤不敢怠遑而奄有九域文王祗畏而造彼区夏易观盥而不荐有孚颙若言下观而化也　帝舜曰吾尽吾敬以事吾上故见为忠焉吾尽吾敬以接吾敌故见为信焉吾尽吾敬以使吾下故见为仁焉　真徳秀曰文王之在宫中则雝雝然而和在宗庙则肃肃然而敬从容中道如此然持守之功未尝斯湏废也故其所处虽非显明之地常若天地神明之在其上也父母师保之在其前也虽未尝有厌倦之心而严于自保常恐宴安怠惰之私萌于中邪辟嫚易之风设于内也斯其所以为纯一不已欤　又曰昔周之成王盛年嗣位周公为书以戒玉其言殷王中宗享国之久本于严恭寅畏天命自度治民祗惧不敢荒宁至论髙宗祖甲及周文王所以享国者大抵亦然盖百圣相传同此一敬曰严恭曰寅畏曰祗慎无非敬也敬与逸豫相为消长三宗文王之所以能无豫者以其敬也周公欲王视以为法而日勉焉上敬天下敬民则游田不敢盘酒徳不敢饫培养厚而根本强持守严而心志定是固辑福之源曼夀之基也　唐太宗曰人言天子至尊无所畏惮朕则不然上畏皇天之鉴临下惮羣臣之瞻仰兢兢业业犹恐不合天意未副人望魏征曰此诚致治之要愿陛下慎终如始则善矣　通鉴宋孝宗谓辅臣曰无逸一篇享国长久皆本于寅畏朕近日取尚书所载敬天事编为两图以便观览名曰敬天图　名山藏曰明太祖谓侍臣曰骄凶徳也田子方所论朕谓不然君子以恭敬为本  

恭敬三  

原惟王之共　严恭寅畏　接下思恭　小心翼翼畏天爱民　穆穆文王于缉熙敬止　敬慎威仪维民之则　见五耦而式过十室而下【`详帝徳篇`】　天子适诸侯必谒其祖庙　増圣敬日跻【`商颂`】　上帝是祗【`商颂`】　敬胜怠者吉【`太公丹书`】　敬者万世【`太公丹书`】　慎戒必恭恭则夀【`武王带铭`】　敬以先时【`武王牖铭`】　执竞【`诗经执竞武王无竞维烈`】　钦崇天道【`书经`】　肃雍永享【`汉书倪宽语谓既敬且和则长为天所享也`】　夙夜敬止【`诗经`】不显亦临无射亦保【`诗经`】  

威仪一  

増汉书匡衡曰钦翼祗栗事天之容也温恭敬逊承亲之礼也正躬严恪临众之仪也嘉惠和悦飨下之顔也举错动作物遵其仪故形为仁义动为法则孔子曰徳义可遵容止可观进退可度以临其民是以其民畏而爱之则而象之大雅云敬慎威仪惟民之则　唐鉴曰唐主使李密迎秦王世民于豳州密自恃智勇功名见上犹有傲色及见秦王不觉惊服私谓殷开山曰真英主也不如是何以定祸乱乎　又曰唐宣宗临朝接对羣臣如賔客虽左右近习未尝见其有惰容毎宰相奏事威严不可仰视奏事毕复怡然曰可以闲语矣令狐绹谓人曰吾十年秉政最承防遇然毎延英奏事未尝不汗霑衣也  

威仪二  

原威仪抑抑徳音秩秩　穆穆皇皇宜君宜王　相维辟公天子穆穆【`诗经`】　正位凝命【`易经`】　临朝渊嘿尊严若神　矜严方厉　威而不猛　动容进止圣表有异【`汉章帝`】　容止可观　仪刑可象　长美风姿　举止端详【`简文帝`】　増颙颙卬卬如珪如璋　令仪令色【`诗经`】　声为律身为度左准绳右规矩【`大禹`】　雍容垂拱【`圣主得贤臣颂`】　皇度　圣容【`华林园集诗曰恢恢皇度穆穆圣容`】　行不变玉【`东京赋`】　刘公天人【`册府元曰后汉光武初循河北进军邯郸勉劳吏卒威严甚厉众人窃言刘公天人也`】　雅有风采【`晋景帝`】  

宽惠一  

増荀子曰凡节奏欲陵【`峻也`】而生民欲宽节奏陵而文生民寛而安上文下安功名之极也不可以加矣　又曰马骇舆则君子不安舆庶人骇政则君子不安位马骇舆则莫若静之庻人骇政则莫若惠之　册府元曰臯陶称舜之徳曰御众以宽夫宅四海之富居兆民之上固宜恢含垢之度廓包荒之量垂旒塞纩靡极其聪明天覆地容用示于广大然后一眚者不掩其美小过者无累其善跅弛者得尽其能悻直者咸竭其虑勲旧有以自保反侧以之获安诖误者维新狂简者宥百揆时序万咸懐君子之徳于斯为盛矣  

宽惠二  

増册府元曰汉髙祖时范阳人蒯通尝说齐王韩信背汉信不听后天下既定信以罪废为淮隂侯谋反被诛临死叹曰悔不用蒯通之言髙帝乃诏齐召蒯通通至帝欲烹之曰若教韩信反何也通曰狗各吠非其主当彼时臣独知齐王韩信非知陛下也且秦失其鹿天下共逐之髙才防足者先得焉天下匈匈争欲为陛下所为顾力不能可殚诛耶帝乃赦之　又曰吴王濞怨望称疾不朝使来輙繋责治之后又使人为秋请文帝复责问吴使者使者曰察见渊中鱼不祥今呉王始诈疾及觉见责急愈益闭恐上诛之计乃无聊唯帝与更始于是天子皆赦吴使者归之而赐吴王几杖老不朝吴得释其谋亦益觧　又曰光武时尹敏为郎中辟大司空府较图谶敏因其缺文増之曰君无口为汉辅帝见而怪之问其故对曰臣见前人増损国书臣不自量窃冐万一帝深非之竟不加罪　又曰汉章帝时孔僖崔骃同游太学习春秋因读吴王夫差事僖废书叹曰若是所谓画虎不成反狗者骃曰然昔孝武皇帝始为天子年十八崇信圣道师则先王五六年间号胜文景及后恣已忘其前之为善邻房生梁郁搀和之曰如此武帝亦是狗耶僖骃黙然不对郁怒恨之隂上书告骃僖诽谤先帝刺讥当世事下有司骃诣吏受讯僖乃上书自讼帝始亦无罪僖等意及书奏立诏勿问拜僖兰台内史　又曰魏明帝太和二年幸长安及还雒是时谣言云国有大故从驾羣臣迎立雍邱王植京师自卞太后羣公尽惧及帝还太后悲喜欲推始言者帝曰天下皆言将何所推　又曰晋武帝时安逺防军郝诩与故人书云与尚书令裵秀相知望其为益有司奏免秀官帝诏曰不能使人之不加诸我古之所难交闗之事诩之罪耳岂尚书令能防乎其勿有所问　又曰后魏孝文性寛慈进食者曽以热羮伤帝手又曽于食中得虫并笑而恕之　又曰孝荘时温子升为南主客郎中脩起居注曽一日不直上党王天穆时录尚书事将加捶挞升遂逃遁天穆甚怒奏黜之帝曰当世才子不过数人岂能为此使相放黜乃寝其奏　又曰隋文帝时萧摩诃子世略在江南作乱摩诃当从坐帝曰世略年未二十亦何能为以其名将之子为人所逼耳因赦摩诃　又曰唐太宗尝辟人从两幸故未央宫遇一卫士佩刀不去车驾至惶惧待罪太宗谓之曰仗司之失非汝之罪今若付法当死者便数人我所不忍因赦之　又曰唐太宗时李靖破突厥迎隋萧后于京师初有突厥降卒言中国有人潜通书启于萧后者至是中书舍人杨文权请鞫之帝曰往者国家未定匈奴侵扰愚民寡识或当思念今天下宁一反侧自安既往之愆不湏问也　又曰开元六年十月贝州人张希峤上表不经诏曰词义鄙浅有同谐弄据其不遵理度固合与罪恐后来正真其谓我何故特矜愚不寘于法　肃宗至徳二年元帅广平王将西京王当阙不乘马管崇嗣为王都虞先王上马御史大夫顔真卿弹之帝曰朕儿毎出朕一一教示之其何敢失礼崇嗣老将患脚朕欲优容乃自晓谕之状还真卿　代宗大厯八年渤海质子盗脩衮龙擒之词云慕中华文物帝矜而舍之经济编曰金世宗曰帝王之政固以寛慈为徳然  

梁武帝专务寛慈以致纪纲大坏朕尝思之惟赏罚不滥即是寛政　通鉴曰元仁宗时晋宁民侯喜昆弟五人并坐法当死帝叹曰彼一家不幸而有是事其择罪轻者一人杖而出之俾养父母不絶其祀　名山藏曰明太祖时都督佥事王庸坐事当死自讼于上前上曰知自讼其将复为善贷之　又曰明成祖谕六科给事中云尔等疏駮奏牍一字之误亦皆喋喋毛疵甚矣文书委积人之精力岂无时弊自今奏内有数目日月等字错谬者从旁改注印盖之不必以闻或奏疏中乃至有不称臣者上曰下岂敢慢上哉或猝遽漏书亦傍増之尔等在朕左右凡天下何当革何利当兴当歴举以言如此细故可略也　又曰明成祖时有犯法者当黥上曰宥之人孰不可与自新墨其身且怠其心　又曰永乐二年刑部言军士初犯法者宥小人作过全无戒惩上曰朕戒怙终初犯固可恕也　又曰永乐四年侍臣有言强盗劫人多减死戍边恐法宽无以示惩上曰朕怜其初非得已又冀其终能改过　又曰明宪宗夙兴视朝但遇雨雪輙放常参官而不废引奏隆寒盛暑或减奏事以恤衞士侍立之劳  

寛惠三  

増临下以简御众以寛　与其杀不辜宁失不经　皇帝哀矜庶戮之不辜　柔逺能迩惠康小民　原惠鲜鳏寡　子惠困穷　代虐以宽　寛而有制【`并书`】　损上益下民恱无疆　易简之善【`易`】　菀彼柔桑【`毛诗`】　寛以爱人　寛以济众　抚民以寛　文王惠和　布惠于民王命于专【`古注`】　施徳惠　施惠振穷【`淮南子`】　恢博施　徳施周普　施禄及下　恩无不逮　以恩恱人泽润生民　泽及天下【`荘子`】　四海渥泽【`辛伯`】　徳泽洋  

溢【`东观`】　泽如时雨　元泽滂流　惠泽播于苗　润八纮【`刘公干`】　増垂温【`文褚渊碑曰君垂冬日之温臣尽秋霜之戒`】　惠浸萌生【`顔延年防曲水诗`】　昆蚑感惠【`张协七命`】　去繁蠲苛【`四子讲徳论`】丰施【`顔延年曲水诗仰阅丰施`】　飞仁风以树惠【`曹植魏徳论`】　播醇泽以酿味【`魏邯郸淳受命述`】　御众寛简【`唐髙祖`】　录功弃过【`唐太宗`】细故可略【`明成祖详宽惠二`】  

纳谏一  

増书征曰毎嵗孟春遒人以木铎徇于路官师相规工执艺事以谏　书伊训曰从谏弗咈先民时若　书太甲曰有言逆于汝心必求诸道有言逊于汝志必求诸非道　书说命曰朝夕纳诲以辅台徳　又曰惟木从绳则正后从谏则圣　书无逸周公曰呜呼我闻曰古之人犹胥训告胥保惠胥教诲民无或胥诪张为幻诗大雅曰先民有言询于刍荛　又曰上帝板板下  

民卒瘅出话不然为犹不逺靡圣管管不实于亶犹之未逺是用大谏　孝经谏诤章曰昔者天子有诤臣七人虽无道不失其天下诸侯有诤臣五人虽无道不失其国　左传襄公十四年师旷曰天生民而立之君使司牧之勿使失性有君而为之贰使师保之勿使过度是故天子有公诸侯有卿卿置侧室大夫有贰宗士有朋友庶人工商皁隷牧圉皆有亲昵以相辅佐也善则赏之过则匡之患则救之失则革之自王以下各有父兄子弟以补察其政史为书瞽为诗工诵箴谏大夫规诲士传言庶人谤商旅于市百工献艺　左传晏子曰君所谓可而有否焉臣献其否以成其可君所谓否而有可焉臣献其可以去其否是以政平而不干民无争心　国语召公言于周厉王曰防民之口甚于防川川壅而溃伤人必多民亦如之故为川者决之使导为民者宣之使言故天子听政使公卿至于列士献诗瞽献典史献书师箴瞍赋蒙诵百工谏庶人传语近臣进规亲戚补察瞽史教诲耆艾脩之而后王斟酌焉是以事行而不悖　国语曰昔衞武公年数九十有五矣犹箴儆于国曰自卿以下至于师长士茍在朝者无谓我老耄而舍我必恪恭于朝朝夕以交儆我闻一二之言必诵志而纳之以训导我在舆有旅贲之规位宁有官师之典倚几有诵训之谏居寝有御之箴临事有瞽史之道宴居有师工之诵史不失书蒙不失诵以训御之于是乎作懿戒以自儆也　国语范文子曰兴王赏谏臣逸王罚之　韩非子曰英武之君其谏也不难于用而难于言寛仁之主其谏也不难于言而难于用　申屠刚曰明主之资犹屈己从众故虑无遗防举无过事圣人不以独见为明而以万物为心　陆贽曰古语有之顺旨者爱所繇来逆意者恶所从至故人臣皆争顺防而避逆意非忘家为国捐身成君者孰能犯顔色触忌讳建一言开一说哉是以哲后兴王求谏如不及纳善如转圜谅直者嘉之讦犯者义之愚浅者恕之狂诞者容之仍虑骄汰之易滋而忠实之不闻也于是置敢谏之鼓植告善之旌垂戒慎之鼗立司过之士然非明智不能招直言非圣徳不能求过行招直则其智弥大求过则其德弥光晋文听舆人之诵而伯业兴虞帝设诽谤之木而帝徳广斯实圣学之髙躅也　又曰大雅有询及刍荛之言洪范有谋及庶人之议是则圣贤为理务询众心不敢忽细防不敢侮鳏寡侈言无验不必用质言当理不必违逊于志者不必然逆于心者不必否异于人者不必是同于众者不必非辞拙而效速者不必愚言甘而利重者不必智惟善之所在则可以尽天下之理见天下之心夫人之常情罕能无惑大抵蔽于所信阻于所疑忽于所轻溺于所欲信既偏则听言而不考其实由是有过当之言疑既甚则虽实而不听其言于是有失实之听轻其人则遗其可重之言欲其事则存其可弃之人斯亦茍纵私懐不稽皇极于是亏天下之理失天下之心故常情之所轻乃圣人之所重图逺者先验于近务大者必辨于防将求博采而审用其中固不在慕髙而好异也　又曰夫人君者以众智为智以众心为心恒恐一夫不尽其情一事不尽其理孜孜访纳惟善是求岂徒从谏不咈已哉乃至求谤言听舆诵葑菲不以下体而不采故英华靡遗刍荛不以贱品而不询故幽逺必达言切而理惬者必赏导以尽其情识寡而辞拙者亦容恕以嘉其意　李绛曰夫人臣进言于上岂易哉君尊如天臣卑如地如有雷霆之威彼昼度夜思始欲陈十事俄而去五六及将以闻则又惮而削其半故上达者止十二耳何哉干不测之祸致身不利耳顾开纳奬励尚恐不至今乃欲谴诃之使直士杜口非社稷利也　范仲淹曰圣人之至明也临万几之事而不敢独防圣人之至聪也纳羣臣之言而不敢偏听　司马光曰君父天也臣民地也是故君降心以访问臣竭力以献替则庶政脩治家乂安臣以为今日所宜先者莫如日下诏书凡朝廷阙失及民间疾苦者并许尽情极言陛下于其精当者即施行其言而显擢其人其次取其所长舍其所短其狂鄙愚陋无可采取者报闻罢去亦不加罪如此则虽身居九重四海之事如指诸掌举措施为惟其所欲乃治安之原太平之基也　又曰古人有言君眀臣直裵矩佞于隋而忠于唐非其性之有变也君恶闻其过则忠化为佞君乐闻直言则佞化为忠是知君者表也臣者影也表动则影随矣　蔡襄曰臣切思任谏非难惟用谏之难奬拔之知必能箴阙失献眀谟擿囘邪击权幸思所以报效也然邪人恶之必有御之之说不过曰某人也好名也好进也彰君过也或进此说正是邪人欲蔽天聪不可不察　欧阳修曰夫人之言非一端也巧辨纵横而可喜忠言质朴而多讷此非听言之难在听者之眀暗也谀言顺意而易悦直言逆耳而触怒此非听言之难在听者之贤愚也若听其言则可用然用之有辄败人之事者听其言若不可用然非如其言有不能以成功者此然后为听言之难也　秦观曰人主之于谏诤之臣非独听其言之难也取其大节略其小过是为难矣夫骨鲠自信以身许国不为利害之所挠屈者谓大节也材智之不周思虑之不密学术之不至听闻之不审所谓小过也必有大节而无小过者然后得为谏诤之臣则穷年没世不可得其人矣如或不然则与其无一时之小过孰若有终身之大节哉　眀太祖曰真知贤者能兴其国何有不好真知谏者在于忠己何有不纳惟其知之不真是以于己难入诚能好贤则不待招徕而贤者自至诚为纳谏则不待旌赏而谏者自来  

纳谏二  

増书舜典曰询于四岳辟四门明四目达四聪　书益稷篇曰帝曰来禹汝亦昌言　又曰予违汝弼汝无面从退有后言　中庸子曰舜好问而好察迩言　孟子曰禹闻善言则拜　书说命曰朝夕纳诲以辅台徳又曰启乃心沃朕心　原汉书叔孙通传云惠帝为东朝长乐宫及间往数跸烦民作复道方筑武库南通奏事因请间曰陛下何自筑复道髙帝寝衣冠月出逰髙庙子孙奈何乘宗庙道上行哉惠帝惧曰急坏之　増汉文帝纪曰毎朝郎从官上书疏未尝不止辇受其言言不可用置之言可用采之未尝不称善　通鉴曰汉成帝时朱云上防请上方劒斩佞臣一人头因指张禹上大怒御史将云下云攀槛槛折大呼曰臣得从龙逄比干于地下足矣上意觧后请脩槛上曰留之以旌直臣　汉书曰光武时车驾西征郭宪谏不从宪乃引刀防车鞅光武怒及颍川兵起囘驾帝曰恨不用郭宪之言　魏书曰髙宗时髙允好切谏朝廷事有不便允辄求见帝屏左右以待之或自朝至暮或连日不出羣臣莫知其所言语或痛切帝所不忍闻命左右扶出然终善遇之　原晋中兴书曰元帝及迁镇建业以顾荣为军司马礼接名豪设官分职隐恤士庶百姓归心初性好酒王导深以为诫乃命左右进觞躬引覆之自是不复饮也　増唐书曰髙祖即位孙伏伽诣阙以三事上谏上省表大悦下诏褒称擢为治中侍御史赐帛三百匹仍颁示逺近　又曰髙祖时有犯法不至死者上特命杀之监察御史李素立谏曰三尺之法王者所与天下共也法一动摇人无所措手足陛下甫创大业奈何弃法臣忝法司不敢奉诏上从之　通鉴曰唐髙祖时上以苏世长为谏议大夫尝从校猎髙陵大获禽兽上曰今日畋乐乎对曰陛下游猎薄废万几未足为乐上变色既而笑曰狂态复发耶对曰于臣则狂于陛下则甚忠尝侍宴披香殿酒酣谓上曰此殿炀帝之所为耶上曰卿谏似直而实多诈岂不知此殿朕所为而谓之炀帝乎对曰臣实不知但见其华侈如倾宫鹿台非兴王之所为故也若陛下为之则非宜昔臣侍陛下于武功见所居宅仅庇风雨当时亦以为足今因隋之宫室亦已侈矣而又増之将何以矫其失乎上深然之　又曰唐太宗问魏征曰人主何为而明何为而暗对曰兼听则眀偏听则暗帝善之　又曰唐太宗贞观元年令谏官随宰相入阁议事有失辄谏　又曰太宗神采英毅羣臣进谏皆失举措太宗知之毎见人奏事必假以辞色冀闻规谏尝谓公卿曰人欲自见其形必资明镜君欲自知其过必待忠臣茍其君愎谏自贤其臣阿谀顺防君既失国臣岂能自全公辈宜用为戒事有得失无惜尽言　又曰唐太宗好文学而辨敏羣臣言事者上引古今以折之刘洎谏曰凝旒以听其言虚襟以纳其说犹羣下未敢对敭况动神机纵天辨饰词以折其理引古以排其议欲令众庶何阶仰荅且多记则损心多语则损气愿为社稷自爱上飞白荅之曰比有谈论遂致烦多轻物骄人恐由兹道神形心气非此为劳今闻谠言虚懐以改　又曰唐开元时上或小有过差辄问韩休知否言终谏疏已至左右曰韩休为相陛下殊痩于旧何不逐之上曰吾貌虽痩天下必肥吾用韩休为社稷耳非为身也　册府元曰明皇东廵宋璟为留守临发谓璟曰卿国之元老为朕股肱耳目今将廵雒为别歴时所有嘉猷宜相告也璟因极言得失特赐防帛仍防手制曰所进之言书之座右出入观省以戒终身　通鉴曰元英宗谓拜珠曰今亦有如魏征之敢谏者乎对曰槃圆则水圆盂方则水方有太宗纳谏之君则有魏征敢谏之臣帝善之　名山藏曰永乐元年诏百工技艺凡利国益民之事皆许陈奏　名山藏史臣赞孝宗曰臣下逆耳苦口之言纷然杂进而含容茹纳未尝轻有罚谪  

纳谏三  

原悬赏　省刑【`齐威王出令曰能面刺寡人之者受上赏上书谏者受中赏谤议于市朝闻寡人之耳者受下赏于是齐大治　晏子一言而齐侯省刑屦贱踊贵之言也`】　三谏　五阙【`晏子尝一日三谏景公及卒公泣曰昔晏子一日三责我今孰责寡人乎　齐王冋辅政骄矜多过郑方谏曰大王有五失冋曰孤不能以致五阙若无子则终不闻孤之过`】　虚受　能改【`易曰君子以虚受人　论语曰能无从乎改之为贵`】　开予　虚己【`礼曰尔心或开予　虚己问政`】　下车　止辇【`史记赵肃侯下车谢谏下汉文帝事见纳谏二`】　拜昌言　容直辞【`书禹拜昌言　汉成帝赞容受直辞`】　求诸道　稽于众【`书曰有言逆于汝心必求诸道书曰稽于众舍已从人`】　立谏鼓　建善旌　非用一言　泣思  

三责【`晏子曰治天下者非用一士之言也　下详三谏下`】　尧设诽谤之木　舜悬招谏之鼓　询兹黄发　询于刍荛　増振铎　设尊【`禹曰教寡人以事者振铎　晋书曰设兽尊于道尊盖上施白兽若有能献直言者则发此尊饮酒按礼白兽尊乃杜举之遗诫也`】　转圜　葺槛【`人君聼言如转圜　下汉成帝事详纳谏二`】引裾　防鞅【`晋书曰文帝欲徙冀州辛毗谏帝不荅起入毗随引其裾帝曰侍中碎我衣矣　下汉光武时郭宪事详纳谏二`】　寤寐嘉猷　延伫告实【`文选王融防问`】　幸得善言　因思至意【`山堂肆考曰梁君猎见白雁羣欲射之道有行人雁羣骇因怒欲射行者公孙龙谏止之王曰人猎得禽兽吾猎得善言也又曰唐髙祖每与杜正伦虞世南等论事称防帝曰我闻神龙可扰而驯然颔下有逆鳞婴者死人君亦有之卿等犯吾鳞裨阙失朕岂虑危亡哉因思卿至意故举酒以相乐耳`】　罢黜方士　宥释俘囚【`汉武帝从田千秋之言　唐肃宗从李勉之言`】　召还龄　悔责彦博【`通鉴曰房龄以防谴归褚遂良言于太宗曰翼赞圣功冒死决防选贤立政龄为最奈何以小弃勋旧帝即召还之　唐太宗使祖孝孙教宫人音乐不称防帝责之温彦博曰孝孙雅士乃使之教宫人又从而责之臣窃以为不可帝怒曰朕寘卿于腹心而为孝孙逰说耶彦博曰臣言岂私曲耶此陛下臣非臣陛下帝黙然而罢明日曰纳谏诚难朕责温彦博今则悔之`】　比诸韦　列为屏幛【`通鉴唐太宗赐手诏褒美魏征曰得公之谏朕知矣置之几案以比韦　唐太宗时魏征上十渐疏上深加奨叹列为屏幛`】　萧钧真谏议李绛真忠臣【`通鉴唐髙祖时卢文操盗左藏物上命诛之谏议大夫萧钧曰法不至死上乃`】  

【`免之顾侍臣曰此真谏议也　唐宪宗时李绛面陈吐突承璀专横语极恳切上作色曰卿言太过绛泣曰陛下置臣于腹心耳目之地若臣爱身不言是臣陛下言之而陛下恶闻乃陛下负臣也上怒解曰卿所言皆人所不能言真忠臣也`】　批逆鳞　逼猛虎【`上唐髙祖语详前因思至意注　下苏洵谏论详纳谏五`】  

纳谏四  

増尚赖匡救之德　绳愆纠谬　原从谏则圣　从谏弗咈【`俱尚书`】　从谏若流【`荀悦汉纪`】　闻谏若甘味【`唐子云圣人闻谏若甘味愚者闻谏若荼食`】　听规自防【`毛诗`】　好谋能听【`汉书髙纪`】　访问善人【`左传`】　以虚受人【`易`】　予违汝弼【`书`】　饥渇直言尧有衢室之问　总街之庭　语寡人以狱讼者挥鼗【`详帝治篇`】　敎寡人以事者振铎【`鬻子注云铎金铃木舌也所以事务有可行为所欲言者以振铎也`】　教寡人以义者击钟【`又云钟金声也以合于义故教义者击钟也`】语寡人以忧者击磬【`又云忧者悲声磬声消燥而近于悲故忧而击磬也`】　教  

寡人以道者击鼓【`又云鼔以动物故动合于道也`】　令趣销印【`汉张良传`】揖郦生之说纳子房之防【`班彪王命论`】　急坏复道【`汉叔孙通传详纳谏二`】　彻书屏风【`后汉书`】　覆觞不饮【`晋元帝详纳谏二`】　増狂夫之言圣人择焉　合而听之则圣【`管子曰别而听之则愚合而听之则圣`】　粘之屋壁【`通鉴唐太宗谓裵寂曰比多上书言事者朕皆粘之屋壁得出入省覧`】魏征娬媚【`通鉴唐太宗曰魏征毎谏我不从我与之言辄不应何也征对曰昔舜戒羣臣尔无面从退有后言臣心知其非而口应陛下乃面从也岂稷契事舜之意耶上笑曰人言魏征举止踈慢我视之更觉娬媚`】　霁威【`通鉴曰魏征毎犯颜苦谏或有时逢上怒征神色不移上为之霁威`】　辞色愈温【`通鉴唐太宗问魏征曰羣臣上书可采及召对失次何也征曰谏者拂意触忌非陛下假之辞色岂敢尽其辞哉上由是接羣臣辞色愈温`】　念闗龙逄之死【`通鉴唐太宗谓侍臣曰昔闗龙逄忠谏而死朕毎痛之炀帝骄暴而亡公辈所亲见也公辈宜常为朕思帝之亡朕为公辈念闗龙逄之死何患君臣不相保乎`】　宝此三鉴【`通鉴魏徴卒太宗谓侍臣曰人以铜为鉴可正衣冠以古为鉴可知兴替以人为鉴可知得失今魏征殁朕亡一鉴矣`】　焚香盥手读谏疏【`通鉴唐宣宗乐闻规谏得大臣章疏必焚香盥手读之`】　冀闻谠论【`金世宗谓宰相曰朕晓夜孜孜冀闻谠论`】敢为之臣易求敢言之臣难得　好直则德广好谀  

则过増【`并明成祖语`】　原赏谏梅福请赏【`汉梅福上书谏成帝曰天下之士民有上书谏可采取者秩升斗之禄赐以束帛若此则天下之士发愤闷吐忠言嘉谟日闻于上天下条贯国家表里烂然可覩矣`】　魏公劝谏【`魏太祖破乌桓还问前谏不令行者众皆惧公皆厚赏之曰孤乗危侥幸虽胜天佐也不可为常诸君前谏万安之计故相赏后勿难言也`】　臣茍直谏君宜赏恩　不匡其上尚或有刑　能尽其忠岂宜无赏　臣道贵忠　国章劝赏　増赐防【`通鉴唐太宗发卒脩洛阳宫以备巡幸因给事中张元素谏即为罢役仍赐元素防二百匹`】　赐兰陵公主园【`通鉴魏征对唐太宗曰陛下昔欲杀元律师孙伏伽以为法不当死陛下赐以兰陵公主园直百万或云赏太厚陛下云朕即位以来未有谏者故赏之此导之使言也`】　赐黄金廏马【`通鉴唐太宗时魏征上十渐疏上赐黄金十斤廏马十匹`】　赐金紫【`通鉴宋太宗脩正殿颇施防绘谢泌为右正言因对陈其事即日命代以赭垩赐泌金紫拜官左司谏`】　赐金织币帛【`通鉴元英宗元年帝欲以元夕张灯结防楼于宫中设宴参议中书省事张养浩进谏帝曰非张希孟不敢言即命罢之赐养浩金织币帛`】原拒谏及霤【`随防谏晋灵公公愎谏三进及霤而后视之曰吾知过矣`】　大臣怨【`周公曰不使大臣怨乎不以注曰以用也`】　君子去【`顾子曰不谏则危君谏则危身故君子上不敢危君下不敢危身三谏不从则去矣`】　不听则逃【`礼曰为人臣三谏不聴则逃之`】　谏者有刑【`莫敖致败`】　诵言如醉【`诗经注曰闻典谟之言则若醉言不好也`】　礼许逃亡【`如或患难匡救礼许逃亡`】　不可则止【`孔子曰以道事君不可则止`】　不可则去【`礼事君道合则服从不可则去`】　谏辄招危　言以取罪　逆忠直比顽童　忠谠杜口谏诤絶路　不从逆耳之言　以致噬脐之患　忠谏者谓之诽谤　深计者谓之妖言违宫之奇之言虞不腊矣　拒伍子胥之谏吴为沼  

乎　秦违蹇叔之言而师败　陈愎泄冶之谏而国亡泄冶死之鲁史书罪　微子去矣宣父称仁　増剖  

心【`书经剖贤人之心`】　焚皇图【`册府元曰闗龙逄谏桀桀以为妖言焚皇图而杀龙逢`】杀此田舍翁【`通鉴唐太宗尝罢朝怒曰防湏杀此田舍翁后问为谁上曰魏征毎廷辱我`】积忤生憎【`通鉴唐开元时杨相如疏曰忠正者多忤意邪佞者多顺防积忤生憎积顺生爱此亲踈之所由分也`】　防口　逆耳　轻己　卖直【`通鉴赞曰唐徳宗疑萧复之轻已姜公辅为卖直`】　立仗马【`通鉴唐天寳时李林甫为相欲蔽人主视聴谓谏官曰诸君不见立仗马乎食三品料一鸣辄斥去`】  

纳谏五  

増诏汉文帝诏曰古之治天下朝廷有进善之旌诽谤之木所以通治道而来谏也今法有诽谤妖言之罪是使众臣不敢尽情而上无繇闻过失也将何以来逺方之贤良其除之　又因日食求言曰朕闻之天生民为之置君以养治之人主不徳布政不均则天示之灾以戒不治朕获保宗庙以防眇之身托士民君王之上天下治乱在予一人惟二三执政犹吾股肱也朕下不能治育羣生上以累三光之明其不德大矣令至其悉思朕之过失及知见之所不及匄以告朕及举贤良方正能直言极谏者以匡朕之不逮　十五年又诏曰昔者大禹勤求贤士施及方外四极之内舟车所至人迹所及靡不闻命以辅其不逮近者献其明逺者通厥聪比善戮力以翼天子是以大禹能亡失徳夏以长楙髙皇帝亲除大害去乱从幷建豪英以为官师为谏争辅天子之阙而翼戴汉宗也今朕获执天下之正以承宗庙之祀朕既不徳又不敏明弗能烛而智不能治者此大夫之所着闻也故诏有司诸侯王三公九卿及主郡吏各帅其志以选贤良明于国家之大体通于人事之终始及能直言极谏者各有人数将以匡朕之不逮二三大夫之行当此三道朕甚嘉之故登大夫于朝亲谕朕志大夫其上三道之要及永惟朕之不徳吏之不平政之不宣民之不宁四者之阙悉陈其志毋有所隐上以荐先帝之宗庙下以兴万民之休利着于篇朕亲览焉曽肇元符求言诏曰朕以眇身始承天序任大责重  

防知攸济永惟四海之逺万几之烦岂予一人所能徧察必赖百辟卿士下及庶民敷奏以言辅予不逮矧太史前告天将动威日有食之期在正月变异甚钜殆不虚生夙夜以思未烛厥理将以弥纶初政消弭天灾非药石之规孰开朕听况今周行之内人有所懐刍荛之中言亦可采凡朕躬之阙失若左右之忠邪政令之否臧风俗之媺恶朝廷之徳泽有不下究闾阎之疾苦有不上闻咸听直言毋有忌讳朕方开谠正之路消壅蔽之风其于鲠论嘉谋唯恐不闻闻而行之唯恐不及其言可用朕则有赏言而失中朕不加罪朕言惟信非事虚文尚悉乃心毋悼后害应中外臣僚以至民庶各许实封言事在京于合属处投进在外许于所在州军附递以闻布告迩遐咸知朕意  

増论宋苏洵谏论曰夫臣能谏不能使君必纳谏非真能谏之臣君能纳谏不能使臣必谏非真能纳谏之君夫君之大天也其尊神也其威雷霆也人之不能抗天触神忤雷霆亦明矣圣人知其然故立赏以劝之传曰兴王赏谏臣是也犹惧其选耎阿谀使一日不得闻其过故制刑以威之书曰臣下不正其刑墨是也人之情非病风防心未有避赏而就刑者何苦而不谏哉赏与刑不设则人之情又何苦而抗天触神忤雷霆哉自非性忠义不悦赏不畏罪谁欲以言博死者人君又安能尽得性忠义者而任之今有三人焉一人勇一人勇怯半一人怯有与之临乎渊谷者且告之曰能跳而越此谓之勇不然为怯彼勇者耻怯必跳而越焉其勇怯半者与怯者则不能也又告之曰跳而越者与千金不然则否彼勇怯半者奔利必跳而越焉其怯者犹未能也湏臾顾见猛虎暴然向逼则怯者不待告跳而越之如康庄矣然则人岂有勇怯哉要在以势驱之耳君之难犯犹渊谷之难越也所谓性忠义不悦赏不畏罪者勇者也故无不谏焉悦赏者勇怯半者也故赏而后谏焉畏罪者怯者也故刑而后谏焉先王知勇者不可常得故以赏为千金以刑为猛虎使其前有所趋后有所避其势不得不极言规失此三代所以兴也  

増赋唐王起谏鼓赋曰先王惧五谏之或替恐四聪之有蔽爰立鼓于朝得为之制臣之击也将宣补衮之诚君之听焉是叶从绳之契所以临下国所以承上帝岂咚咚于金奏之间坎坎于宫悬之际亦既戒止居然可分契无私之路彰不讳之君猛虡趪趪以特立直言謇謇而必闻借如明明哲后辅以贤佐惧徳化之失虑政刑之堕必伫斯音用补其过乃有訚訚之阙谔谔如林或匪躬自致或造膝来箴叫帝阍而九重犹逺献工艺而一人且深于是伐兹鼍鼓殷尔雷声作援枹虽假下臣之手闻黈纩终沃大君之心岂表识于作砺将思度于如金　柳道伦进善旌赋曰帝尧有君人之大徳恢理国之令图将启纳善之懐于四方之士乃立进善之旌于五达之衢所以访政化之本招贤俊之徒告善员来故进而无妄闻善必纳信言而有孚谏鼓所陈同谤木之设彼思闻过而迁善此俾明善而就列善既陈而一人有庆旌既立而万姓咸悦宁同旟旐之翩翩奚贵干旄之孑孑九达之上大逵之中直影而晴分瑞日孤悬而昼引祥风置之则上徳下布就之则下情上通既至者固当授之以禄将来者不假招之以弓初孰为此自陶唐氏制乃有常张而不弛嶷然而孤标独立迥尔而中立无倚示华夏则绥之斯来化要荒而防不率俾厥旌既陈盛徳日新使乐善之俦得因旌以进知建旌之意固惟善是亲可以光被区宇统和天人比垂衣于百代异舞干于七旬繇是广达四聪必征片善咸望云而就日若风行而草偃求其善理知百寮之师师采其善言得王臣之謇謇　杨廼禹拜昌言赋曰大禹君临勤求意深茍一言之入耳必载拜以明心所以防酒盈前莫纵弹丝之响美词将贡俄闻撼玉之音岂不以询彼刍荛防乎骄逸既可大而可久亦无固而无必嘉谋乍听当嶪嶪以折腰直语才聆复虔虔而屈膝盖以广乎所见求其所闻欲使善恶之源自别贤愚之路斯分况乎传舜之规受尧之命得不固社稷根本察风俗利病是以臣不谏君兮非曰忠君不能纳谏兮非曰圣执至理以垂教采昌言而化人茍有言可佐王道正人伦陶也不得不进禹也不得不遵所以闻妙略以开容拖冕旒而拂地览宏谟而致敬低珩佩以锵身惧沟洫之未通忧礼乐为将坏以正直为镜以忠谠为规戒是以蕴昌言兮不可不陈闻昌言兮不得不拜遂使共守丕业上光帝基若鱼水相逢之日同云龙防合之时符郊畤以陈仪固难比矣望行宫而设礼曷可方之  

御制一  

増易观乎人文以化成天下　诗追琢其章金玉其相子云曰圣人之言炳若丹青又曰圣人矢口而成  

言　汉儒林传曰诏书律令下者文章尔雅训词深厚宋吕祖谦曰圣人之文与天地并综以元气之机轴  

斲以隂阳之斧斤濯以江汉之波澜掞以云汉之黼黻日月雷霆嵩衡岱华郊墟毓管来往笔端　洪迈曰古今作者多矣惟广大髙明开阖造化然后足以为帝王之文章帝王之文章准矣惟经纬天地鼓动万物然后足以尽圣人之能事  

御制二  

増易曰古者包牺氏之王天下也仰则观象于天俯则观法于地观鸟兽之文与地之宜近取诸身逺取诸物于是始作八卦以通神明之徳以万物之情　夏侯元辨乐论曰伏羲氏因时兴利教民佃渔天下归之作网罟之歌　又曰神农氏教民食谷作丰年之咏　史记正义曰黄帝道书十卷　后汉志曰天文星官之书自黄帝始　尚书大传曰舜时百工相和而歌卿云国语曰卫彪徯曰武王克殷而作诗以为饫歌命之曰支以遗后人使永监焉　大戴礼武王铭十七章　穆天子传曰南游于黄台之邱猎于銒山天寒雨雪有冻人天子作诗三章以哀民　汉髙纪曰上破布军还置酒沛宫悉召故人父老子弟佐酒酒酣上击筑而自歌【`大风歌也`】　隋志曰汉髙祖手诏一卷　汉武纪曰五年冬廵狩至于盛唐望祀虞舜于九疑自寻阳浮江亲射蛟江中获之舳舻千里薄枞阳而出作盛唐枞阳之歌玉海曰晋明帝集五卷简文帝集五卷宋武帝集二十卷文帝集十卷梁武帝集四十卷简文集九十卷唐太宗集四十卷髙宗集八十卷中宗集四十卷睿宗集十卷　中兴书目曰明皇诗一卷凡五十七首　唐纪曰贞观二年着金镜述以示侍臣　册府元曰贞观十一年幸积翠池宴羣臣酒酣上曰公等各赋一事太宗赋尚书魏征赋西汉　中兴书目曰帝范二卷太宗撰旧纪曰开元八年幸薛王业第置酒宴乐帝赋诗有  

棠棣鸰原之句　李光弼传曰拜河南副元帅镇泗州帝赋诗以饯　金石录曰明皇注孝经四卷道徳经二卷　山堂肆考曰唐髙宗因许敬宗作股肱论　徳宗作君臣论赐杜希全　玉海曰宋太宗御撰文字总十八部合二百十四卷真宗新编御集百二十卷仁宗御制一百卷神宗御制凡九百二十五篇为九十卷内四十卷皆赐中书宻院及邉臣手札髙宗御集一百卷实录曰宋天禧三年上以青宫纪要事有未备乃博采羣书为承华要略二十卷　雍熙五年三月召近臣赏花宴后苑上临池钓鱼命羣臣赋诗应制者三十九人上亦赋诗　山堂肆考曰宋太祖视学诏塑先圣先贤像自为赞书于孔顔座端　太宗作慰邉诗赐近臣又作诗赐赵普　真宗着祥瑞勤政二论春秋要言又作为君难为臣不易论又作寛财论　仁宗出欹器陈于迩英殿谕丁度等曰朕欲以中正临天下当与列辟共守正道因作欹器论　庆厯四年御迩英殿出危竿论二篇以述居髙谨危之意　神宗嗣位之初司马光首进资治通鉴既为之名又为之序　髙宗制中堂诗赐张浚又制文宣王及七十二子赞金芝咏损斋记圣政序其记损斋也以清心寡欲省徭薄赋为主　孝宗着用人论　理宗作十三圣贤论训廉恤刑二诏及中庸大学二赞　元诗选文宗自集庆路入正大统途中有作　明纪曰太祖御制文集五卷有醉学士歌阅江楼记皇陵碑登极诏皆其卓然者也　仁宗御制集二卷宣宗天纵神敏逊志经史长篇短歌援笔立就　尝  

作祖徳诗九章　作招隐歌其敕曰使幽逺之贤皆知朕志庶几幡然有奋起者卿等为国重臣特示观之作喜雪歌其敕曰腊后五日之夜大雪迨旦而霁盖丰年之祥也因作喜雪之歌　作猗兰操序曰昔孔子自卫反鲁隐居谷中见兰之茂与众草为伍自伤不逢时而托为此操予虑在野之贤有未出者故拟作焉　又作捕蝗诗悯农诗减租诗以赐羣臣　又作书媿诗以赐户部尚书夏原吉  

御制三  

増丹书　翠琰【`黄帝作丹书其词曰敬胜怠者吉怠胜敬者灭义胜欲者从欲胜义者凶　宋晏殊序东封圣制颂曰龙鸾丽藻封勒于寳文黼黻作绘彰施于翠琰`】　防鼓　丛云【`归藏启筮曰黄帝征尤于涿鹿作防鼓之曲防鼓者军中警备也　古今乐录曰舜之时八风循道卿云蕞丛`】秋风　晨露【`汉武秋风词曰秋风起兮白云飞草木黄落兮雁南归兰有秀兮菊有芳懐佳`】  

【`人兮不能忘泛楼船兮济汾河横中流兮素波箫鼓鸣兮发櫂歌欢乐极兮哀情多少壮几时兮奈老何徐景安乐书曰晨露汤之歌也`】　神人畅　孝慈录【`古今乐录尧郊祭天地神座上有响诲尧曰水方至为害命子救之尧乃作神人畅其词曰清庙穆兮承予宗百僚肃兮于寝堂醊祷进福求年丰有响在坐敕予为害在元中钦哉昊天徳不承命任禹写中宫谢希逸曰神人畅尧所作　明纪太祖以父母之服通制为三年着孝慈录`】　襄陵操　瓠子歌【`古逸诗禹治洪水上防稽作防陵操曰洪水滔天下民愁悲上帝愈咨三过吾门不入　汉沟洫志武帝既封禅乃发卒数万人塞瓠子决河悼其功之不成作歌诗二章详水部`】　黄歌防竹　喾咏大唐【`古逸诗刘勰云黄歌防竹质之至也注黄谓黄帝其歌曰防竹续竹飞土逐宍古肉字又呉越春秋越王问陈音曰子善射道何所生音曰臣闻弩生于弓弓生于弹弹起于古之孝子不忍见父母为禽兽所食故作弹以守之而作防竹歌其词云云乐书曰大唐帝喾之歌也文心雕龙又云尧有大唐之咏`】　八伯咸进　三杰并  

登【`尚书大传曰帝歌卿云八伯咸进　唐宋璟传开元十七年以璟为右丞相与左丞相张说太子少傅源乾曜同日拜诏太常设宴百官于东堂帝赋三杰诗自写以赐`】　始作八卦　手挥五【`上详二　古今乐录舜挥五之琴歌南风之诗`】　尧戒一卷　武造二篇【`隋志尧戒舜禹一卷　汉志上所自造赋二篇注武帝`】　成周仪凤　祥符观龙【`古今乐录成王时凤凰翔舞于庭王乃作神凤操宋纪祥符三年于茅山获龙长二寸腹如玳瑁手中俯仰无惧帝作观龙歌送还茅山池中`】　风起云飞　金填石刻【`汉髙大风歌详五　玉海云唐贞元七年帝幸章敬寺赋诗京尹薛珏请刻于石而填以金从之`】　禹记岣嵝武铭弓劒【`徐灵期衡山记曰夏后导水通渎刻石书于山之髙　史记曰武王为诫于席之四`】  

【`隅户牖刀劒皆铭焉`】　紫庭黄竹　朱雁白麟【`神凤操曰凤皇翔兮于紫庭　穆王作黄竹诗并详五　武纪元狩元年祠五畤获白麟作白麟歌太始三年作朱雁歌`】　丹函翠蕴绨袠缃嚢【`晏殊谢观太宗御制表曰丹函翠蕴观先圣之寳书　同上绨袠缃嚢集九州之秘`】  

【`籍`】　首倡柏梁　持示韦绶【`汉武作柏梁台诏羣臣作七言诗乃得上坐帝首倡曰日月星辰和四时　玉海曰唐元宗九日为黄菊歌顾左右曰安可不示韦绶即遣使驰往`】　给笔属和　题笏以赐【`唐纪正元四年宴百官于麟徳殿帝制序及诗以赐于是给御笔仍命属和　唐纪王起传加起皇太子侍读文宗题诗于太子笏以赐`】　辇中揽笔　雪里挥毫【`实录曰贞观十九年御歩辇而行帝笔于辇中为诗　宋纪雍熙元年上御乾元门楼观灯夜漏初上宻雪忽降上谓宰相曰可各赋瑞雪满皇州诗以为娱乐`】　问钓鱼人　饯秉钧者【`宋纪云吕端参知政事真宗召至便殿语必移时时吕正为相防宴后苑上作钓鱼诗欲饵金钩深未达磻谿湏问钓鱼人上意已属端数日正罢而端相矣唐纪云宣宗好儒术大中九年崔由左仆射为淮南节度帝饯太液亭赐诗曰七载秉钧调四序儒者荣之`】　三侯作歌　万嵗为乐【`史记云髙祖过沛有三侯之章索隐云侯语词诗侯其祎而是也沛歌有三兮故曰三侯　拾遗记曰汉昭帝穿淋池引太液之水种植芰荷香彻数十里乃作歌曰万嵗为乐岂云多`】　赋综歴代　诗括累朝【`隋志云歴代赋十卷梁武帝撰　宋史曰祥符御制有读十一经十九史诗其读十一经也起七年六月庚辰成于八年闰六月癸巳其读十九史也起八年七月辛未成于天禧元年二月辛未`】　自儆五箴　闻喜一轴【`宋史曰祥符中陲无事然未尝敢自逸毎为文以自儆置座右朝夕观之因出贵廪食吟轸田夫吟念农歌自戒箴守官箴以示王旦等　宋纪曰嘉祐六年赐新进士闻喜宴于琼林苑遣中使赐御诗一轴`】　行宫题壁　磨崖勒碑【`宋纪曰咸平三年大破契丹于莫州作喜闻防奏诗二首题行宫之壁　唐纪曰元宗东封泰山于太平顶磨崖勒石御制御书`】牡丹千叶　槐柏连理【`宋纪曰景徳四年宴近臣于后苑帝作千叶牡丹诗　又曰祥符六年令从臣观苑中连理槐屏风及连理柏上作连理槐柏诗三首以赐`】　赐四嵗正字命百官饯送【`又云祥符八年作七言诗赐童子蔡伯俙伯俙四嵗诵诗百余篇上诏入禁中`】  

【`命为正字　唐天寳间贺知章乞休命百官饯送上亲制诗序`】　桂宫兰殿颂美鹡鸰金镜珠嚢诗成花萼【`玉海曰唐元宗时有鹡鸰数十集麟徳殿廷木帝作颂曰我所`】  

【`息宴桂宫兰殿九月辛酉雍渠伊见飞鸣行摇在原之趣急难有情逼之不惧　唐纪曰开元十八年上御花萼楼以千秋节百官献贺赐四品以上金镜珠嚢上赋诗八韵`】　劝学制文　原道着辨【`宋真宗作孝宗作`】  

御制四  

増思亲操【`古逸诗舜耕歴山思亲而作其词曰陟彼歴山兮崔嵬有鸟翔兮髙飞思父母兮力耕日与月兮往如驰父母逺兮吾将安归`】　藻思粹发【`仁宗御制序曰藻思粹发穷圣作也`】　朝元庆云【`唐纪曰天寳十载朝元阁有庆云见上赋诗羣臣毕和`】　珍重老臣【`宋扈传曰侍宴后苑应制赋诗末云微臣自媿头如雪亦聼钧天侍玉皇上曰善乃和以赐之有珍重老臣之语`】卿等同醉【`宋纪曰雍熙三年祈雪于相国寺十二月朔大雨雪上御玉华殿宴宰相近臣谓此`】  

【`嘉瑞思与卿等同醉出御制雪诗属和`】　赋诗宠行【`宋纪曰景徳中于龙图阁之崇和殿饯侍讲学士邢昺赴曹州上即席赐二首以宠其行`】　手诏贡闱【`宋纪曰祥符五年命学士鼂迥等知贡举赐以手诏又赐诗曰盛时选士贡闱开罄宇闻风献艺来心以权衡求实效勿令蓬荜有遗才`】　深合周官【`羣书备考曰洪武大诰之作有取于周官之篇名而刑罚之用深合于周官之重典`】　一朝正韵【`明纪云太祖以东冬清青之二韵合而为一字萃于邉旁音定于字母`】　程文状元【`明纪曰宣宗毎试进士辄自撰程文曰我不当状元及第耶`】　箴名敬一【`明世宗箴曰匪敬弗聚匪一弗纯勒石太学及翰林院名敬一亭`】  

御制五  

増诗虞帝歌曰股肱喜哉元首起哉百工熙哉　又卿云歌曰卿云烂兮糺缦缦兮日月光华旦复旦兮　南风歌曰南风之熏兮可以解吾民之愠兮南风之时兮可以阜吾民之财兮　周成王神凤操曰凤皇翔兮于紫庭予何徳以感灵赖先人兮恩泽臻胥乐兮民以宁穆王黄竹歌曰我徂黄竹【`缺一字`】员閟寒帝九行嗟我  

公侯百辟冢宰皇我万民旦夕勿忘　又荅西王母白云謡曰予治东土和治诸夏万民平均吾顾见女比及三年将复而野　汉髙大风歌曰大风起兮云飞威加海内兮归故乡安得猛士兮守四方　又髙祖为戚夫人歌曰鸿鹄髙飞一举千里羽翼已成横四海横四海又可奈何虽有矰缴将安可施　汉武蒲梢天马歌曰天马徕兮从西极经万里兮归有徳承灵威兮障外国渉飞沙兮四夷服　汉昭帝黄鹄歌曰黄鹄飞兮下建章羽肃肃兮行跄跄金为衣兮菊为裳　唐太宗帝京篇曰秦川雄帝宅函谷壮皇居绮殿千寻起离宫百雉余连甍遥接汉飞阁迥临虚云日隐层阙风烟出绮疏　岩廊罢机务崇文聊驻辇玉匣启龙图金绳披凤篆韦编防方续缥帙舒还卷对此乃淹留欹案观坟典　移歩出词林停舆欣武宴雕弓写明月骏马疑流电惊雁落虚啼猿悲急箭阅赏诚多美予兹乃忘倦　元宗赐诸州刺史曰视人当如子爱人亦如伤讲学试诵论阡陌劝耕桑虚誉不可饰清知不可忘求名迹易见安贞徳自彰讼狱必以情教民贵有常恤惸且存老抚弱复绥强勉哉各祗命知予眷万方　过大哥宅鲁卫情先重亲贤爱转多冕旒丰暇日乗景暂经过戚里申髙宴平台奏雅歌复寻为善乐方验保山河经鲁祭孔子而叹之曰夫子何为者栖栖一代中地犹鄹氏邑宅即鲁王宫叹凤嗟身否伤麟怨道穷今看两楹奠当与梦时同　肃宗玉灵芝诗曰玉殿肃肃灵芝煌煌重英发秀连叶分房宗庙之福垂其景光　元气产之明神合徳紫微间采白蕣呈色载启瑞图庶符皇极天心有眷王道惟直　幸生芳本当我扆旒挺此灵质贲其皇猷神惟不爱道亦无求端拱思惟永荷天休宋孝宗玉津园喜晴诗曰春郊柔绿徧桑麻小驻芳  

园物华应信吾心非暇逸顿回晴意咨嗟毎思富庶将同乐敢务游畋漫自夸不似华清当日事五家车烂如花　元文宗望九华诗曰昔年曽见九华图为问江南有也无今日五溪桥上望画师犹自欠工夫明太祖钟山诗曰熏风自南发森松鸣弦歌元猿啸白日丹凤巢桐柯灵芝秀深谷祥云盛嵯峨隙观天碧天青似绿荷野人逢问处乐道正婆娑　仁宗早朝诗曰澹月低鳷鹊祥云绕建章金门森羽卫寳鼎霭名香日上东方曙风轻晓殿凉千官朝退后谘访接贤良宣宗减租诗曰官租颇繁重在昔盖有因而此服田者本皆贫下民耕作既劳勤输纳亦苦辛遂令衣食微曷以赡其身殷念恻予懐故迹安得循下诏减十三行之四方均先王亲万姓有若父子亲兹惟重本岂曰矜斯人　世宗送元辅张罗山诗曰拂暑金风动衮裳满天商吹送新凉农家万寳収成后十里遥闻禾黍香増赋唐太宗临层楼赋曰崇基构危檐间出暑结冬台寒浓夏室望雕轩之拱汉观镂槛之擎日柱引桂而圆虚芬舒莲而倒实霞观近兮红逼烟楼遥兮翠宻念作者兮为劳媿居之而有逸  

増箴尧戒曰战战栗栗日慎一日人莫踬于山而踬于垤　夏箴曰小人无兼年之食遇天饥妻子非其有也大夫无兼年之食遇天饥臣妾舆马非其有也国君无兼年之食遇天饥百姓非其有也戒之哉勿思勿行至无日矣  

増铭商铭曰嗛嗛之徳不足就也不可以矜而祗取忧也嗛嗛之食不足狃也不能为膏而祗离咎也　周武王盘铭曰与其溺于人也宁溺于渊溺于渊犹可游也溺于人不可救也　楹铭曰毋曰胡残其旤将然毋曰胡害其旤将大毋曰胡伤其旤将长　杖铭曰恶乎危于忿疐恶乎失道于嗜欲恶乎相忘于富贵　带铭曰火灭脩容慎戒必恭恭则夀　户铭曰夫名难得而易失无勤弗志而曰我知之乎无勤弗及而曰我杖之乎扰阻以泥之若风将至必先摇摇虽有圣人不能为谋也  

増序唐太宗诗序曰万几之暇游息艺文观列代之皇王考当时之行事轩昊舜禹信无间然矣予追踪百王之末驰心千载之上观文教于六经阅武功于七徳台榭取其避燥湿金石尚其谐神人皆节之以中和不系之于淫放故沟洫可乐何必江海之濵麟阁可翫何必山陵之间　宋英宗序仁宗御制集曰泊然凝神不见所好惟躬阅实录陈经迩英究钟律之本元训师兵之武略披图以监古铭物以自戒从事于清闲宴息之余者不过如此永惟圣作铭之玉版藏之金匮以垂无穷増诏唐太宗幸灵州诏曰朕曩命偏师遂擒颉利今庙略已灭延陀虽则麾驾出征未逾郊甸前驱所轥才掩塞垣契苾等委身内属朕暂幸灵州亲抚归附慈肆赦加以施生颁惠天隅耀武灵朔上变星昴归于东井之下掩蹛林驱入南山之圃  

御笔一  

増易曰上古结绳而治后世圣人易之以书契盖取诸夬　子云曰圣人肆笔而成书　法书要录梁武帝曰运笔邪则无芒角执手寛则书缓弱防掣短则法拥肿防掣长则法离澌画促则字势横画踈则字形慢拘则乏势放又少则纯骨无媚纯肉无力少墨浮涩多墨笨钝比比皆然任意所之自然之理也　文房四谱唐太宗曰攻书之时当収视听絶虑怡神心正气和则契于元妙　唐纪帝问栁公权用笔法曰心正则笔正玉海宋太宗曰学书者当澄神静虑具在笔端方臻其妙  

御笔二  

増韦续字源云包牺氏获景龙之瑞始作龙书炎帝神农氏因上党嘉禾八穗乃作穗书用颁时令黄帝因卿云见作云书尧因灵负图作书少昊作金天鸾鳯书髙阳氏制科斗书　墨薮曰夏后氏作钟鼎书注曰神负文列于背禹第之成九古今源流曰文王作鸟书　古文苑曰汉髙祖手敕太子　玉海曰汉元帝善史书应劭注史籀大篆　后汉循吏传曰光武以手迹赐方国者皆一札十行细书成文　玉海曰帝王法帖始于汉章帝晋武帝　汉章帝好杜度草书因名章草　宣和书谱曰晋武帝喜作字于草书尤工落笔雄健挟英勇之气毅然为一代祖　张懐瓘书防曰梁武帝好草书状貌亦古　又曰我唐髙祖太宗睿宗翰墨之妙资以神功开草隷之规模变张王之今古尽善尽美无得而称今天子神武聪明制同造化笔精墨妙思极天人或颂徳铭勋函耀金石或恩崇惠缛载锡侯王赫矣光华悬诸日月　姜夔续书谱曰摹书最易唐太宗云卧王蒙于纸中坐徐偃于笔下可以嗤萧子云唯初学书者不得不摹亦以节度其手易于成就皆湏是古人名笔置之几案悬之座右朝夕谛观思其运笔之理然后可以摹临其次双钩蜡本湏精意摹搨乃不失位置之美耳临书易失古人位置而多得古人笔意摹书易得古人位置而多失古人笔意临书易进摹书易忘经意与不经意也　寳章待访录曰梁之武元帝隋唐之文帝金题玉躞锦质绣章破纸防麻取而华国法书要录曰唐太宗自为真草书屏风以示羣臣笔力遒劲为一时之絶　通鉴贞观十八年刘洎上书上飞白荅之曰今闻谠言虚懐以改　唐戴至徳传曰髙宗为飞白书赐侍臣赐至徳曰泛洪源俟舟楫郝处俊曰飞九霄假六翮李敬元曰资启沃罄丹诚崔知悌曰竭忠节赞皇猷皆见意于词云　通鉴曰书赐隐士田游岩宅牓其门　王氏书苑曰唐龙朔二年上自为书与辽东诸将谓许敬宗曰许圉师尝自爱书可以朝堂开示圉师见而惊喜私谓朝官曰圉师见古迹多矣魏晋以后惟称二王然逸少多力而少姸子敬多姸而少力今观圣迹兼絶二王凤翥鸾实古今书圣　九域志曰亳州有道徳经碑明皇书　李靖传曰靖五代孙彦芳太和中为凤翔司录参军家故藏太宗赐靖诏书数函上之曰兵马节度皆付公吾不从中制也一曰有常视公疾老妪遣来吾欲熟知公起居状皆太宗手笔文宗爱之不离手　宣和书谱曰唐代宗宵旰之暇留心翰墨于行书益工　玉海曰唐顺宗善隷书　宣和书谱宣宗复以行书称　周世宗神武之略氤氲盘礴发于笔端过人逺甚　书苑曰晋武帝元帝成帝康帝孝武帝宋武帝文帝孝武帝明帝齐髙帝武帝梁武帝简文帝孝元帝陈髙帝文帝唐髙祖太宗睿宗元宗皆以书名　山堂肆考曰宋太祖命李符知京西转运特书李符到处如朕亲行八字赐之　玉海曰宋雍熙二年赐近臣御制五言诗草书扇各一又分赐草书李白庐山瀑布诗二十幅　淳化元年上亲书红绫扇赐宰相枢宻使翰林学士尚书丞郎两省给舍以上各一三年赐近臣御飞白书各一轴初伏日又亲书红绫扇赐近臣　淳化二年苏易简上言愿以上所赐诗刻石上为真草行三体书各一本命模勒刻石分赐近臣十二月秘书监三馆学士皆上表称贺上悦赐以上尊酒　宋米海岳曰本朝太宗挺生五代文物已尽之间天纵好古之性真造八法草入三昧行书无对飞白入神一时公卿以上之所好遂悉学钟王　玉海曰淳化五年上选郭玘等四人为常参官仍给印纸令秩满日自赍于御前较其课最上自书一幅曰公务刑政惠爱临民奉法除奸方可书为劳绩又别书二十余幅赐大理正尹玘等人一通皆京朝官之选也　实录曰淳化五年赐参政宼准飞白草书十八轴先是宰相吕正等皆已得赐准出使在外至是始及焉上因谓吕正曰书札者六艺之一也固非帝王之事朕盖听政之暇聊以自娱耳　玉海曰宋太宗尝草书纨扇作古诗赐诸将王昭逺等言多比讽又赐何承矩书前后凡五十余幅又面付手札宠之又尝赐戴兴以玉篇唐韵御飞白书三十卷　至道三年六月真宗诏以先帝御书墨迹赐天下名山胜境九月赐曲阜文宣王庙十一月诏所藏太宗御书委官吏检校　景徳四年三月登太清楼命内臣启扃钥观太宗圣制御书上亲执目录令黄门举其书示之　祥符三年出太宗御札二十六卷示翰臣天圣五年四月赐进士王尧臣等闻喜宴于琼林苑中人赐御书一轴自后遂以为常　又九月赐辅臣织成御飞白字图　寳元元年作舍人院阁上亲篆其牓曰紫防阁　山堂肆考曰宋仁宗庆厯四年上于迩英阁出御书三十轴凡三十五字　玉海曰庆厯中仁宗以飞白端敏二字飞白笔一赐太子太傅王举正　山堂肆考曰宋仁宗皇祐二年张锡讲书禁中上飞白书博学二字赐之　玉海曰皇祐三年飞白书笔法二字赐讲读官各一轴　皇祐以后每嵗重五节必赐飞白书扇　山堂肆考曰宋仁宗宸翰迈逸笔势有法飞白书尤精　宋仁宗时夏竦为相台谏交言其非改枢宻使上亲书恭俭二字以赐　宋哲宗以御书唐人诗赐范祖禹等各一首　玉海曰宣和四年幸秘书省上亲出建隆真迹诗帖数幅于是羣臣始议艺祖书又出太宗真宗仁宗翰墨至神考书孟子章句上曰此藩邸所作也　髙宗御制翰墨志曰余自魏晋以来至六朝笔法无不临摹或萧防或枯痩或遒劲而不囘或秀异而特立众体备于笔下意见犹存于取舍至若禊帖则测之益深拟之益严姿态横生莫造其原详观防画以至成诵不少去懐也　山堂肆考曰建炎四年韩世忠两镇节钺髙宗手书郭子仪传赐之　玉海云绍兴五年右相张浚入见上亲书周易否泰卦赐之　山堂肆考曰宋孝宗御书赐殿帅以下曰朕惟将帅之每在蔽功而忌能尊己而自任　又孝宗谓近臣曰朕无他嗜好或得暇惟读书写字为娱　又孝宗书明良庆防之阁六字赐史浩　宁宗嘉定十四年宸翰书车攻烝民南山有台及缁衣诗赐大臣　明纪曰宣宗英敏多才艺善诗文能书画所赋绿竹引一枝花采茶歌诸篇皆御笔亲书世传为寳　神宗十龄践阼即善书大书责难陈善四字分赐讲官  

御笔三  

増奎钩　云篆【`孝经援神契曰奎主文章宋均注曰奎星屈曲相钩似文章之画　真诰曰三皇为龙鳯之章云篆之迹`】　緑字　紫泥【`晋志禹受緑字　李白诗天书降紫泥`】　尧文　禹碑【`书防曰尧舜之世焕乎其有文章文章发挥书道尽矣　韩愈诗曰岣嵝山前神禹碑字青石赤形模竒`】　始演八穗　不忘四民【`真诰曰三皇之世演八穗之文　山堂肆考曰宋仁宗飞白书四民安乐字题其旁曰化成殿醉书邵雍释之曰帝虽在酒所尚不忘四民故自帝王以来独以仁諡之也`】　先赐一幅　细书十行【`玉海曰宋太宗尝出飞白四幅广袤数尺先以一幅赐宰臣吕端　十行详上二`】　实由天纵　自成文章【`山堂肆考曰宋真宗出太宗御书法帖辅臣曰太宗嗜学实由天纵属思授翰必极精妙　玉海曰范成大跋御笔云叶气絪緼蒸为云汉辉光所丽自成文章`】　亲洒仙毫　手书寳劒【`山堂肆考云唐宪宗亲洒仙毫鸾鳯鶱翔烟云舒卷　玉海曰汉章帝赐韩棱寳劒自手书其名`】　磥硌新势迥拔神锋【`顔师古圣德颂曰磥硌新势奋发竒锋玉海云宋胡宿代中书宻院谢赐字表云`】  

【`寳墨相辉神锋迥防`】　笔墨雄赡　气相竒古【`法书要录云梁庾肩吾书品论曰魏帝笔墨雄赡　米芾寳章待访录曰晋武帝真迹在驸马都尉李公炤第字有篆籀气相奇古墨色如漆`】蝉翼鸿翥　龙画螺书【`权徳舆记曰太宗文皇帝飞白书十二句五十五字者贞观十六年荅常侍刘洎之诏也缥缈鸿翥之势轻浓蝉翼之状子敬白而不飞子云飞而不白稽合众美裁成絶艺书圃之逸品也　下详后崔融碑文`】　山林邱壑　鸾鳯蝶龙【`髙宗御制翰墨志曰五十年间末始一日舍笔墨故晚年得趣横斜正直随意所适尺余大字肆笔皆成毎不介意至或肤腴痩硬山林邱壑之气则酒后颇有佳趣　防要五月五日唐太宗为飞白书作鸾鳯蝶龙等字笔势惊絶`】　石湖赐范　玉堂付苏【`山堂肆考曰淳熙八年上亲御翰墨大书石湖二字以赐范成大淳化二年上书飞白玉堂之署四字召苏易简付之以为玉堂盛事`】　索一大砚　书三体诗【`山堂肆考曰孝宗淳熙十三年召宫僚宴乐上索一大砚命磨潘衡墨染屠觉竹丝笔挥诚斋二大字及赠侍读杨检祥六小字识以清赏堂印　三体详上二`】　与古何异　所得甚多【`山堂肆考宋太宗曰唐太宗以飞白赐羣臣刘洎登御牀争取今朕手书赐卿等与古何异　绍兴五年上曰朕无事惟静坐观书所得甚多时上所写六经论孟之书皆毕因刻石于国子监仍颁墨本赐诸路州学又书无逸篇设于讲殿之壁`】　乞赐新额　报以手书【`山堂肆考曰宋太宗端拱元年秘阁成李至乞赐新额上乃飞白秘阁二字赐之　隗嚻传帝报以手书`】　忠勤见表廉节是励【`唐崔知悌传曰知悌与戴至徳郝处俊李敬元等髙宗同赐飞白书赞而知悌敬元以忠勤见表　山堂肆考曰绍兴二十九年御书戒骄惰励廉节六字诏于尚书省立石以墨本颁之于中外`】正不及　常侍先登【`玉海云淳化五年上书四体书一幅草书尤絶妙苏易简顿首告上乞之吕正亦欲得焉易简前奏曰臣先请正已不及矣上笑而赐之　法书要录曰太宗操笔作飞白书羣臣乗酒就太宗手中竞取防常侍刘洎登牀引手然后得之太宗笑曰昔闻倢伃辞辇今见常侍登牀`】　摆脱旧学　追配昔人【`宣和书谱曰唐明皇初见翰苑书体狃于世习鋭意作章草八分遂摆脱旧学　唐代宗笔法劲媚可以追配昔人`】　庶臻治道　以増美徳【`玉海曰宋建三年二月内出御札曰渇听谠言庶臻治道令朝臣以次转对　防要曰太宗为飞白书谓长孙无忌杨师道曰五日旧俗必用服翫相贺今以此赐庶动清风以増美徳`】　芒玉平云春林秋汉【`唐张说谢御书大通师碑额状云画起平云防蹲芒玉戈矛攅倚鸾鹤交飞　玉海`】  

【`云李峤谢飞白书渺乎若游雾拂春林霭乎似轻云上秋汉`】　制龙池曲　赐上尊酒【`明皇杂录曰拾遗蔡孚进龙池篇上为八分书赐岐王王因制龙池曲以其篇为乐章　上尊酒详二`】不减子敬　得受史陵【`法书要录曰王僧虔论书曰文帝书自谓不减王子敬时`】  

【`议者云天然胜羊欣功夫不及欣　唐李嗣真书品曰太宗与汉王元昌禇仆射遂良等书法皆受之于史陵`】首出孤鶱　囘翔顾盼【`玉海曰李峤谢飞白书冠六爻而首出卷八体而孤鶱`】  

【`元稹谢御札舞鳯翔于懐袖飞龙顾盼于缣缃`】　春云出岫　荣光烛天【`宋王元之谢御书表曰润泽如春云之出岫　荣光烛天详下五欧阳修记`】　能骋逸气　无有弃日【`法书要录曰齐世祖书笔力超而有胆能骋逸气　玉海曰宋太宗出御草书示宋琪琪曰陛下躬亲庶务固前代所未有又读书染翰无有弃日`】　士称三絶　人赐一双【`玉海云宋太宗笔法英异学无不成亲制真定王赵普碑幷御八分书篆额多士称为三絶　防要曰祥符二年内出太宗镂文红管供御笔十二管分赐王旦以下人一双`】　有如夙习　以此自娱【`玉海曰真宗初未尝为飞白书一日见飞白笔遂取试之体势遒劲有如夙习　宋神宗遣内侍就辅臣第赐御书各一轴次日辅臣入谢上曰朕聼政之暇无所用心以此自娱耳`】　太宗下诏　梁武评书【`太宗实录曰帝留心字学下诏求前贤墨迹玉海曰梁武帝评书从汉末至梁百三十四人`】手追心慕　神动天随【`玉海曰宋髙宗云章奎画昭囘于天爰自龙飞之初颇喜`】  

【`黄庭坚体格后又采米芾已而皆置不用颛意羲献父子手追心慕曽不数年直与之齐驱并辔　书苑曰范成大跋御笔云跳龙卧虎之势漏屋画沙之迹皆神动天随沕穆无间`】　亲识其末　继书其后【`实录曰庆厯六年知河中府钱晦入辞上问其家传鐡券晦幷三朝御书以进皆亲识其末而还之　玉海曰乾道七年帝出御书一通首以魏征荅唐太宗徳仁功利之问而继书其后曰朕即位十年功则未能有成至于安养元俾遂生业正今日急务也`】　规模大令　吐纳僧虔【`张懐瓘书防曰宋文帝善隷书次及行草规模大令法书要录曰齐髙帝墨翰吐纳僧虔挤排子敬`】自书孝经　徧赐文赋【`山堂肆考曰淳化中李至请以上草书千字文勒石上曰此无可取孝经百行之夲朕当自书勒于碑隂又曰宋理宗寳庆初书文赋以赐天下`】　不废模仿为时矜式【`宣和书谱曰唐太宗留心翰墨万几之余不废模仿　唐明皇在御以行书八分章`】  

【`草书为时矜式`】　甘露庆云　苍龙白凤【`甘露庆云详五苏轼颂　宋胡宿赐御书扇诗曰白鳯随毫举苍龙应墨奇`】　势若飞动　略无倦怠【`归田录曰皇祐二年明堂额御篆以金填字门牌亦御飞白神翰雄伟势若飞动　山堂肆考曰髙宗专意经术亲书石经命儒臣防绎其说虽祁寒隆暑略无倦怠`】　鹏抟鹤唳　龙性牛刀【`法书要录云宋文帝书如瞻撃水之鹏抟且并闻天之鹤唳又曰齐髙帝书犹力稽牛刀水转龙性`】　草书藏秘阁石本诣名山【`书苑曰太宗时有献钟繇急就章者字多踳駮上亲草书一本藏秘阁　宋太`】  

【`宗常草书经史三十纸刻石模印诣名山藏之或赐邱园飬素好古博雅之士`】　臣僚无由观卿等未尝见【`太宗实录曰雍熙二年尝夜召书学葛湍问徐草书何如湍曰铉留心籀篆`】  

【`不闻草圣上曰铉尝见朕书否湍曰臣僚非诏赐无由得观上喜于袖中出御书二纸曰一以赐汝一以赐玊海云祥符五年内出新编太宗皇帝御集及御书法帖凡十五部示辅臣王旦曰五代以来笔札无体钟`】  

【`王之法几太宗留意翰墨防行片简传之于外则争求之自是学者书体丕变圣教之至也上曰太宗所用笔亦与人间不同顾向敏中丁谓曰卿等未尝见咸再拜陈乞翼日命赐之`】  

御笔四  

増搢笏以观【`宋范蜀公东斋记曰仁宗于天章阁下亲作飞白书令羣臣搢笏以观`】　二臣姓名【`山堂肆考曰祥符中上飞白书向敏中张咏姓名付宰相曰此二臣姓名也朕将用之`】鹤头偃波【`墨薮曰鹤头偃波书诏版所用汉尺一之简是也`】　凤尾诺书【`书苑曰齐髙帝为鳯尾诺书`】　天毫发彩【`玉海张说谢示金字八分书曰天毫发彩`】　儒行中庸【`山堂肆考曰宋髙宗常书儒行中庸赐进士`】　锱铢万代【`防要云刘洎上太宗书曰纡寳思于天文则长河韬映摛玉笔于仙札则流霞成采固已锱铢万代冠冕百王`】　亲书笏端【`崔澄传曰元宗以谨宻字亲书笏端`】　家藏诏书【`墨薮曰唐李靖家藏髙祖太宗诏书`】　赤光上烛【`玉海曰祥符五年九月国子监请建阁藏太宗御书从之明年五月阁有赤光上烛`】　袖有骊珠【`苏东坡集谢赐御书紫薇花诗有一纸惊鸾囘鳯字袖有骊珠三十四句`】　兼絶二王【`详二`】　翕焕为美【`法书要录曰宋文帝有子敬风骨翕焕为美`】　帝中第一【`张懐瓘书防曰齐髙帝尝与王僧虔赌书书毕曰谁为第一对曰臣书臣中第一陛下书帝中第一帝笑曰卿可谓善自谋矣`】　世南补戈【`书苑曰太宗学书于虞世南毎患戈脚不工偶书戬字召世南补写其戈`】购募备尽【`虞世南书防述曰太宗鋭志翫书临写右军真草书帖购募备尽`】　兼赐  

大小字【`玉海曰天圣九年上作飞白大书以赐二府而小字赐诸学士独孙奭与赵迥兼赐大小字`】  

御笔五  

増诗唐韩愈诗云岣嵝山尖神禹碑科斗拳身防叶披鸾飘凤泊拏龙螭　岑文本奉述飞白势诗云六文开玉篆八体曜银书飞毫列锦绣拂素起龙鱼凤举崩云絶鸾惊游雾疏别有临池草思霑垂露余　宋夏竦紫防阁御篆书诗曰右省层楹建西清寳字宣神明连藻画法象出奎　明堂额御篆诗曰尧章粲云汉羲画露乾坤日字光芒动奎钩气象温　明宣宗草书歌曰草书自昔何所授初变楷法为章奏当时作者最得名崔瑗杜度张伯英三人真迹已罕见后来继之有羲献笔端变化妙入神逸态雄姿看劲健风惊电掣浮云飞蛟龙奋跃猛虎驰汉晋草法千载师张颠藏真亦竒一代精艺才数辈遗墨千人万人爱因知顿挫出腕力亦用飞动生神采古来篆籀今已讹何况隷草讹愈多吾书岂必论工致诚悬有言当黙识  

増赋唐窦臮述书赋曰龙化东景文兴嗣天然俊杰豪翰英异元帝之用笔可观世瑜之呈规仰视如发硎刃虎骇鹗眙惴夫丧精劒客得志成帝则生知草意颖悟通谙光使畏魄青疑过蓝劲力外爽古风内含若云开而乍覩晴日泉落而悬归碧潭康帝则幼少闲慢迥出凡境驷马安车不尚驰骋真率孝武不规不矩气有余髙体无所主若露滋蔓草风送骤雨宋武徳舆法含古初见荅道和之启未披有位之书观其逸毫巨丽载兆虎变髙躅莫究其涯雄风于焉已扇犹金玉鑛璞包露贵贱皇矣文帝天知正隷举已达于纵横攀王媚于细向精专而习熟几可与之兴替尚瞻撃水之鹏抟且闻天上之鹤唳齐髙则文武英威时来运归挺生绍伯墨妙翰飞观乎吐纳僧虔挤排子敬昂藏郁拔胜草负正犹力稽牛刀水展龙性梁则髙祖叔达恢厥躬泯规矩合童惟吾巨唐武功定文徳脩髙祖运龙爪陈睿谋自我雄其神貎迈梁代之徽猷太宗则备集王书圣鉴旁启质讵胜文貌能全体睿宗垂文规模尚古飞五云而在天运三光而窥户开元应干神武聪明风骨巨丽碑版峥嵘思如泉而吐凤笔为海而吞鲸　蔡邕笔赋曰书乾坤之隂阳赞虙皇之洪勲尽五帝之休徳荡荡之明文纪三皇之功代兮表八伯之望觐传六经而缀百氏兮建皇极而序彛伦　晋成公绥隷书体曰彤管电流雨下雹防防防星垂掣挫安案缤纷络绎华藻粲烂絪緼卓荦一何壮观繁缛成文又何可翫章周道之郁郁表唐虞之辉焕  

増序宋王珪撰御制观书序曰嘉祐七年十二月戊申乗暇日延羣臣观三圣神翰于龙图天章阁翫心文明藻思濬发遂赋观书之诗又幸寳文阁亲为飞白书使左右纵观惊鸾翥凤与夫烟云布濩之象莫不囘薄于笔下盖天纵之能世莫得以曽闚也　法书谱系序曰艺祖承五季分裂之余平一天下诸国宾服文书礼乐复见全盛太宗文徳化成淳化中尽取御府歴代名迹刻之秘阁毎大臣登进二府则赐之　丁度序迩英圣问曰伏奉宣示御书十三轴仰观圣防皆陛下上念祖宗下思政治述安危成败忠邪善恶之事  

増表唐李峤贺见御书表曰究黄轩鸟迹之巧殚紫府结空之势偃波垂露防寳穗而成新半魄全曦象天形而得妙　宋王元之谢御书表曰绛绡半幅霞舒舞鹄之纹宸翰三行云绕鸾之势宫中刀尺剪云雾于赤城笔下风雷走龙蛇于碧落堪笑二王非墨妙笔精之作如逢伯禹得金简玉字之书　又张洎谢八分御书表曰仙毫挥洒体备刚柔犀利譬长劒之倚天壮观洪河之纪地润泽如春云之出岫明媚若晓汉之横空晏殊谢御书表曰干文绮粲睿笔鸾文皇凤字近  

媿乎流芳炎帝穗书逺慙于逸品宜登册府永冠书林増记宋欧阳脩仁庙飞白书记曰夫石韫玉而珠藏渊其光气常见于外也故山辉而白虹水变而五色者至寳之所在也今赐书之藏于子履室也吾知将有望气者言荣光起而属天必赐书之所在也  

増碑唐崔融夏禹碑曰于铄大禹显允天徳龙画旁分螺书徧刻  

増铭宋孙觌为胡直孺作御书扇铭曰扇出尚方墨寳未干天纵墨妙宛若龙鸾璧月煌煌光烛蔀屋子孙视之稽古之力  

増跋宋范成大赐御书石湖二字跋曰天纵圣能游艺超絶典则髙古如伏羲画体势竒逸如神禹碑増颂宋苏轼作英宗手书颂曰云汉之章融为甘露结为庆云融而不晞结而不散以焘冒其子孙  

## 御定渊鉴类函卷五十三

帝王部十四【`帝治　制作　増实录　増寳训　増记注　兴造　迁都　敎化　来逺`】帝治一  

原春秋纬曰天皇地皇人皇兄弟九人分九州长天下也　庄子曰昔容成氏大庭氏柏皇氏轩辕氏尊卢氏伏羲氏当是时也结绳而用之甘其食美其服乐其俗安其居邻国相望鸡狗之音相闻民至老死不相往来若此时则至治也　易曰古者庖牺氏之王天下也仰则观象于天俯则观法于地观鸟兽之文与地之宜近取诸身逺取诸物于是始作八卦以通神明之徳以万物之情　庄子曰赫胥氏之时民居不知所为行不知所之含哺而熙鼓腹而游　吕氏春秋曰神农敎曰士有当年不耕者则天下或受其饥矣女有当年不绩者则天下或受其寒矣故夫亲耕妻亲绩　易曰黄帝尧舜垂衣裳而天下治盖取诸乾坤　列子曰黄帝喜  

天下之戴己也养正命娱耳目乃喟然叹曰养一已治万物其患如此于是放万机舍宫寝退而闲居大庭之馆斋心服形三月不亲政事昼寝而梦游于华胥华胥氏国不知距齐国几千里【`齐中国`】盖非舟车足力之所及神游而已其国入水不溺入火不热乗空如履实寝虚若处牀黄帝既寤怡然自得又二十八年天下大治几若华胥国矣　帝王世纪曰帝喾以人事纪官故以勾芒为木正祝融为火正蓐为金正防为水正后土为土正是五行之官分职而治诸侯于是化被天下又曰帝尧命羲和四子羲仲羲叔和仲和叔分掌四时方岳之职故名曰四岳也天下大和百姓无事有五十老人击壤于道观者叹曰大哉帝之德也老人曰吾日出而作日入而息凿井而饮耕田而食帝何力于我哉又曰尧老命舜代已摄政尊任伯禹稷契臯繇伯益  

时有苖氏负固不服禹请征之舜曰我徳不厚而行武非道也吾前敎由未也乃修教三年执干戚而舞之有苖请服立诽谤之木申命九官十二牧三载一考绩三考黜陟幽明　庄子曰舜问于尧曰夫王之用心何如尧曰不敖无告不废穷民苦死者嘉孺子而哀妇人此吾所用心也　论语曰无为而治者其舜也与夫何为哉恭己正南面而已矣　春秋元命苞曰禹之时民大乐其骈三圣相继故夏者大也　鬻子曰禹之治天下也以五声听门悬钟鼓铎磬而置鼗以待四方之士为铭于簨簴曰语寡人以狱讼者挥鼗　贾谊新书曰周成王问鬻子曰寡人闻圣人在上位使民富且寿若夫富则可为也若夫夀则在天乎鬻子对曰夫圣王在上位天下无军兵之事故诸侯不私相攻而民不私相鬬也则民得尽一生矣圣王在上则君积于徳化而民积于用力故妇人为其所衣丈夫为其所食则民无冻饿已得二生矣圣人在上则君积于仁吏积于爱民积于顺则刑罚废而无夭遏之诛则民得三生矣圣王在上则使人有时而用之有节则民无厉疾民得四生矣帝王世纪曰文帝先与匈奴和亲匈奴背约入盗然令边备守不得发兵深入恐烦苦百姓群臣如袁盎等称说虽切常假借用之群臣如张武受赂遗金钱觉上常发御府金钱赐之以愧其心専务以德化民是以海内殷富兴于礼义　又曰文帝断狱四百几致刑措　汉书曰孔子称斯民三代之所以直道而行也信哉周秦之网宻文峻而奸宄不胜汉兴扫除烦苛与民休息至孝文加之以恭俭孝景遵业五六十载之间至于移风易俗民醇厚周云成康汉言文景美矣　后汉书曰明帝善刑理法令分明日晏坐朝幽枉必达外内无幸曲之私在上无矜大之色断狱得情号居前世之上故后之言事者莫不先建武永平之政然而钟离意宋均之徒常以察慧为言夫岂仁之度未优乎　帝王世纪曰孝和之嗣世正身履道以奉大业賔礼耆艾动式旧典宫无嫔嫱郑卫之燕囿无般乐游畋之豫躬履至徳虚静自损是以屡获丰年逺近风承　増唐书曰太宗贞观初户不及三百万绢一匹易米一斗至四年米斗三四钱外户不闭者数月马牛被野人行数千里不赍粮民物蕃息逺方降附者百二十万人是嵗天下断狱死罪者二十九人号称太平此髙祖太宗致治之大畧及其成効如此　又曰髙宗即位之初海内乂安长孙无忌等辅政未见失徳数引刺史入阁问民疾苦増户十五万　又曰开元时海内富实斗米之价钱十三绢一匹钱二百道路列肆具酒食以待行人店有驿驴行千里不持尺兵　又曰穆宗尝问崔植贞观开元中治道最盛何致而然植曰太宗资上圣兴民间知百姓疾苦故励精思治又以房龄杜如晦魏徴王珪为之佐君明臣忠圣贤相维治致升平固其宜矣明皇在天后时身践忧患既即位得姚崇宋璟此二人早夜孜孜纳君于道璟尝手写尚书无逸为图以献劝帝出入观省以自戒　又曰元和之治百度修举称朝无幸人通鉴曰晋王归晋阳休兵行赏举贤才黜贪残寘租  

税抚孤穷伸寃滥禁奸盗境内大治　又曰宋太祖如西京都民垂白者相谓曰我辈少生乱离不图今日复观太平天子仪卫宋史太宗赞曰有五兵不试禾稼荐登之效是以青齐耆耋之叟愿率子弟治道请封禅者接踵而至　又曰真宗景徳四年诸路丰稔淮蔡间麦斗十钱粳米斛二百　又曰自景徳以来四方无事百姓康乐户口蕃庶田野日辟　又曰大中祥符间河南府狱空有鹊巢其户　又曰仁宗在位四十二年君臣上下恻怛之心忠厚之政有以培壅宋三百余年之基　又曰英宗立诏富弼入觐访以治道弼知帝果于有为对曰人主好恶不可令人窥测又问边事对曰陛下临御未久当布徳行惠愿二十年口不言兵　金史世宗谕宰臣曰人皆以奉道崇佛设斋读经为福朕使百姓无寃天下安乐不胜于彼乎　又曰世宗时羣臣守职上下相安家给人足仓廪有余嵗断死罪或十七人或二十人　元史曰仁宗御便殿李孟进曰陛下御极物价顿减方知圣人神化之速帝曰卿等能尽力赞襄使兆民乂安庶几天心克享至于秋成尚未敢必今朕践祚曽未逾月寜有物价顿减之理孟愧谢　又曰仁宗时逺夷自古未通中国者皆朝贡请吏　通纪曰蹇义夏原吉对明仁宗曰民无科敛之扰徭役之繁可谓治世　通纪曰宣宗谓杨士竒曰忆五年五月共尔宿齐宫论寛恤事且两阅嵗民事不又有可恤乎士竒退与胡濙条上十数事即命行之  

帝治二【`思治　识治附`】  

原人皇虚无【`六韬`】　伏羲立卦【`易`】　清净无为【`说苑`】　俨然黙【`淮南子`】　允恭黙【`东观`】　至治洞和【`陈思王`】　天为公【`礼记`】　无为而天下化【`庄子`】　垂拱天下治【`淮南子`】　不为刑辟【`春秋`】　不言而信【`易`】　不化而行【`列子`】　不为而善【`韩康伯`】不降席而天下治【`子思子`】　不罢而治【`说苑`】　不设法度  

【`淮南`】　未使民化未尝民劝【`六韬`】　不知喜怒【`六韬`】　其输而不伪　不劳而成【`并淮南子`】　功不赏贤不使　人虽有智无所用之【`并庄子`】　食鸟兽肉衣其羽皮　污樽抔饮蒉桴土皷【`并礼记`】　不识不知【`诗`】　鹑居鷇饮【`庄子`】　浮游不知所来罔两不知所往【`淮南子`】　天下和平【`孝经`】　天下咸悦　天下和乐【`帝王世纪`】　天下化成【`易`】　天下懐安【`史记`】天下殷富【`杜笃论`】　四海防同【`书`】　海内劝慕【`王褒`】　四  

海为家【`史记`】　四方无虞【`书`】　海外有截【`毛诗`】　海内乂安【`薛莹`】　光天之下至于海隅　至于海表罔有弗服【`并书`】泽及四海　守在四夷【`春秋`】　经营四方【`毛诗`】　皇化四逺【`曹植`】　光被四表　抚于五辰庶绩其凝【`并书`】　光被六幽【`班固`】　上畅九垓【`司马相如`】　洋溢八区【`扬雄`】　宻静天下【`东观`】徳合上天化感无外【`张景阳`】　镇抚方外【`淮南子`】　协和万邦【`书`】　洽和万国【`典略`】　万方底定【`陆机`】　万国咸寜【`易`】万邦咸寜　万国咸休【`并书`】　九州影从【`何晏`】　九有有截溥天之下莫非王土【`毛诗`】　六合殷昌【`张衡`】　员首顺风  

【`抱朴子`】　首面内【`封禅书`】　前番禺后椒涂【`扬雄`】　左汤谷右虞泉　东渐于海西被流沙【`书`】　东包月窟西暨日宿【`缪袭`】　经静兆民【`薛莹`】　静济天民【`傅毅`】　宜民宜人【`毛诗`】民宜其夀【`贾谊新书`】　保乐洽夀【`东观`】　国静民康【`曹植`】　充实殷富【`桓子`】　克内外无患【`春秋`】　民用和睦【`孝经`】　人乐其性【`文子`】　民乐其业【`春秋`】　四方乐业【`东观`】　黎民乐业【`续汉书`】吏无百里之径民无出门之役【`东观`】　耕者让畔【`史记`】　田不侵畔市不务贾【`淮南子`】　家给人足【`乐稽`】　道不拾遗【`淮南子`】　单车露宿【`东观`】　外门不闭【`史记`】　民不反乱【`春秋`】　民无疠疫　民无反祸【`贾谊`】　国无鳏民　刑措不用囹圄空虚【`淮南子`】　膑者墨者宫者履菲【`前汉刑法志曰墨黥之属菲履赭衣而不纯师古曰菲草履也`】　善为国者不师【`春秋`】　无兵车之事【`贾谊`】　寝天下兵【`鹖`】　偃武脩文【`书`】　藏兵偃武　五刃不砥三革不累【`尸子`】　销兵刃【`史记`】　兵无血刃【`汉书`】　焚甲兵【`淮南子`】兵为钟【`史记`】　铸戈为耨【`潘左`】　倒载干戈包以虎皮  

【`礼记`】　载戢干戈载櫜弓矢【`毛诗`】　日辟国百里　马驾鼓车劒赐士【`东观`】　虎贲脱劒【`礼记`】　去劒搢笏　偃伯灵台【`司马相如`】　城复于隍【`易`】　丹塞烽元徼释驾【`张协`】　归马华山之阳放牛桃林之野【`书`】　春无凄风秋无苦雨冬无愆阳夏无伏隂【`春秋`】　风不鸣条雨不破块【`盐铁论`】甘雨以时【`淮南子`】　旬而一雨【`盐铁论`】　有渰凄凄兴雨祁祁【`毛诗`】　圣人在上无雹【`春秋`】　庶草蕃庑【`书`】　庶蕃殖百物阜安【`周礼`】　百谷用成【`书`】　松柏斯兊　梧桐生  

矣　我黍与与我稷翼翼　曽孙之稼如茨如梁　我仓既盈我庾惟亿　亦有髙廪万亿及秭【`并毛诗`】　太仓之粟露积于外【`史记`】　麀鹿濯濯白鸟翯翯　鱼丽于罶鱼跃于渊　王在灵沼于牣鱼跃【`并毛诗`】　昆虫闿泽  

【`司马相如`】　无堕鷇　地平天成【`书`】　泰阶夷清【`曹植`】　行同伦【`礼记`】　人伦既正　朝廷既治　无偏无党王道荡荡无党无偏王道平平【`书`】　立我蒸民莫匪尔极【`毛诗`】　山川神亦莫不宁【`书`】　功成作乐治定制礼【`礼记`】　农夫咏于田【`曹植`】　颂声作于下【`闵鸿`】　巷歌黄发击壤【`张景阳`】　老人击壤【`逸士`】　小儿抚尘【`应璩`】　増黄金与土同价【`齐世祖曰使我治天下十年当使黄金与土同价`】　闾阎弦诵相闻【`宋文帝`】除隋之乱比隆汤武　致治之美庶几成康【`唐太宗`】　务农兴学慎罚薄敛【`宋太祖`】　加惠兵民轻徭薄赋【`元仁宗`】三十年间四境晏安户口蕃息【`宋文帝`】　华夏富庶旅不赍粮时称治平【`元太宗`】　朝廷清明天下安静【`宋哲宗元祐`】百官任职天下无事【`宋仁宗`】　天下晏然国富民足【`元仁宗`】朝无阙政生民皆安【`明仁宗`】　春风暄和万物畅茂四  

方无事【`宋太宗谕`】　百谷丰登雨旸时若此为上瑞【`明文皇诏`】勤于为治赏罚严明【`后魏显祖`】　仁厚恭俭勤于为政【`宋文帝`】勤政忧民帝王常事【`宋太宗语`】　诏书勅防无非仁政【`明仁`】  

【`宗`】　吏治若媮惰而任事蔑残刻之人　刑法似纵弛而决狱多平允之士　国未尝无嬖幸而不足以累治世之体　朝未尝无小人而不足以胜善之气【`宋史仁宗赞`】　无一物之失所　见万国之咸寜【`赵普言`】　以天下之乐为乐　乐在时平民安【`并宋太宗语`】　不以繁华为乐盖以民安为乐【`宋太宗语李昉`】　与世休息迄于丕平【`宋太祖`】但求顺理以致太平【`刘大夏对孝宗`】　制礼作乐有太平之风【`元魏显祖`】　承百王之末粗致承平【`宋太宗诏赵普`】　永徽之政有贞观风【`唐髙宗`】　有贞观永徽之风【`通鉴唐睿宗`】　言政治者称元嘉焉【`宋文帝`】　真宗之世号为盛治　仁宗之世天下承平　元祐之政庶几仁宗【`宋史`】　世祖之世家给人足【`元世祖`】　时称小元祐【`宋理宗`】　时号小尧舜【`金世宗`】　一民不得其所朕之责也【`明文皇诏`】　御得其道则昆虫草木无札瘥夭阏之患【`通鉴胡致堂论`】　云物之祥征于治世【`明洪武`】恩威逺加山川效灵【`明永乐`】　天下无事灵贶并至【`张知`】  

【`白上真宗`】　所宜端拱穆清啬神和志　自可逺继三皇俯观五帝【`赵普上太宗`】　原思治忧天下之不治【`列子`】　在心天下【`说苑`】　忧劳百姓【`淮南子`】　殚心万几【`晋书`】　削心约志【`六韬`】心愁忧苦【`帝王世纪`】　念兹在兹【`书`】　夙夜基命【`毛诗`】　昧  

旦丕显【`春秋`】　鸡鸣而起【`孟子`】　夙寤晨兴【`汉书`】　坐以待旦自朝至于日中昃不遑暇食【`并书`】　日晏坐朝【`后汉`】　昼  

不暇食夜不暇寝【`贾谊`】　不贵尺璧而重寸阴【`淮南子`】　髙居逺望深视审听【`六韬`】　　不能得治本【`唐文宗谓李石曰朕即位十年不能得治本`】　致太平之难【`又问郑畋曰奈何致太平之难`】　责治太早【`李石对文宗`】　求治太急【`苏轼对神宗`】　求治不宜太急【`明宣宗尝问刘大夏天下何时太平朕何如古帝对曰求治不宜太急`】　欲庶几二祖之道徳风烈【`唐宪宗尝称太宗明皇之盛欲庶几二祖之道徳风烈`】　原识治识其政事【`书`】内脩政事【`诗注`】　治常清静【`风俗通`】　其治严静【`春秋`】　养性爱民【`庄子`】　畏天而爱人【`大戴`】　务徳而安民　分徳利民【`春秋`】　以乐乐民【`黄石公`】　守在约【`孙卿子`】　富其民【`文子`】　综核名实【`汉书`】　循名责实【`邓析`】　总摄纪纲【`桓谭`】　専正人道【`白虎通`】　总览威柄【`华峤`】　朝无权臣　朝无宠幸【`东观`】　勤恤务本　防民务本【`汉书`】　事天任人【`尸子云`】　损上益下【`易`】　内无疵政【`汉书`】　朝无疵政【`晋书`】　临下以简御众以寛【`书`】　借耳分听【`抱朴子`】　假目以览【`抱朴子`】　平平左右亦是率从【`毛诗`】　増圣哲之治其应如响　朞月而可盖不甚难【`魏征对太宗`】　行帝道而帝行王道而王【`同上`】　平乱责武臣守文责文臣【`唐髙宗语`】　劝我行仁义既效矣【`唐太宗`】尧舜之化慈俭而已【`赵宗儒对唐太宗`】　大乱易治譬饥人  

易食【`魏征`】　丧乱之民思治犹饥渴之望饮食【`明太祖谕`】　用徳则逸　用法则劳【`明桂彦良对太祖`】　善政在于养民　养民在于寛赋　寛而有制不以废弛为寛　简而有节不以慢易为简【`明太祖谕`】  

帝治三  

原神教【`圣人以神道设教而天下服`】　神化【`神而化之使民宜之`】　甄冶【`董仲舒曰以贪狠为俗法出奸生如以汤止沸以薪救火上之化下犹泥之在钧唯甄之所为金之在镕惟冶之所化`】斧斤【`贾谊曰仁义恩厚人主之芒刃权势法制人主之斧斤`】　校事【`魏太祖置卢洪赵逵`】  

【`为校事使察群下髙柔曰非居上信下之防又逵等以爱憎作威福太祖不听后逵等以奸利杀之乃谢柔`】治身【`列子楚聘詹何问治国之要对以治身之术王曰治国何如曰未闻身治而国乱也`】　熙  

庶绩【`允厘百工庶绩咸熙`】　张四维【`贾谊曰礼义亷耻是谓四维四维不张国乃灭亡`】辨物居方　厉精更始【`宣帝诏令自新也`】　遗九年食【`三年耕则余一年之食三载考绩余三年食进业曰登再登曰平三登曰太平二十七年遗九年食然后王徳流洽礼乐成`】为天下师【`萧曹以寛厚清净为天下师`】　必世后仁【`如有王者必世而后仁`】所至咸服【`三代至盛际天接地人迹所至咸賔服`】　无宿忧【`天下无宿忧宿久也`】无兵事【`贾谊书`】　不拘禁忌【`明帝时反支日不受章奏帝惊曰民废农桑逺来诣`】  

【`阙拘以禁忌岂为政之意`】　不知所之【`庄子`】　百姓休和【`百姓休和兆民頼之`】三代至盛　守成尚文　遭遇右武　日用而不知【`百姓`】制理于未乱　増羙利【`唐文宗言不能以羙利及百姓`】　休息【`明杨士竒`】  

【`对仁宗曰更得二三年休息庶几人皆得所`】　寛恤【`明宣宗春和行寛恤之令`】　升平【`唐李石谓文宗曰诚务脩将来之政视太宗升平之期犹不为晚`】　治定功成【`宋太祖`】　旋干转坤【`宋游似侍经筵帝问唐太宗贞观治效何速如是对曰人主一念之烈足以旋干转坤`】功徳兼隆【`唐太宗赞自古功徳兼隆由汉以来未之有也`】　恭勤所致【`宋李昉谓太宗四海清晏民物阜康皆恭勤所致`】　坐隆大业【`宋赵普谓太宗登极十年坐隆大业`】　务行故事【`宋王旦对真宗曰祖宗之法具在务行故事慎所变改`】　励精政治【`宋孝宗`】励精致治【`唐宪宗新剪蜀乱励精致治`】　自视何如即位时【`唐李石谓`】  

【`文宗曰陛下春秋少非起人间也而知人情伪今日视何如即位时帝曰有间矣`】　今日承平亦希矣【`唐穆宗尝自谓临天下十四年虽未致治然视今日承平亦希矣`】　庆厯圣徳颂【`宋石介作`】　太平圣徳诗【`明杨士竒作太平圣徳诗十章以献儒臣亦皆有作`】  

制作一  

原尚书序曰伏羲氏之王天下也始画八卦造书契以代结绳之政　帝王世纪曰庖牺氏都陈作瑟三十六弦　又曰庖牺氏制嫁娶之礼　吕氏春秋曰昔古朱襄氏之治天下也多风而阳气畜积万物散解果实不成故士达作为五弦琴以来隂气以定群生　帝王世纪曰女娲氏作笙簧　又曰神农氏作五弦之琴　龙鱼河图曰尤没后天下复扰乱黄帝遂画尤形像以威天下天下咸谓尤不死八方万邦皆为弭伏帝王世纪曰颛顼命飞龙效八风之音作乐五英以祭上帝【`吕氏春秋曰帝颛顼令飞龙作乐效八风之音命之曰承云`】　又曰帝喾化被天下遂作乐六茎以康帝位　又曰尧以尹夀许由为师夔放山川谿谷之音作乐大章【`吕氏春秋曰帝喾命咸黒作为声歌九招六列六英帝尧立乃命质为乐质乃效山林谿谷之音以歌`】　又曰舜作大韶之乐箫韶九成鳯凰来仪击石拊石百兽率舞故孔子称韶尽美矣又尽善也　礼记曰昔舜作五弦之琴以歌南风　春秋元命苞曰汤之时其民大乐其救之于患害故乐名大濩濩者救也　乐叶图曰四时之节动静各有分职不得相越当以度行谓调露之乐注曰调露和致于甘露　増通鉴曰周公制礼作乐颁度量而天下大服乐曰勺　事文聚曰汉髙祖时叔孙通因秦乐人制宗庙乐又有房中祠乐唐山夫人所作也孝惠二年使乐府令夏侯寛备其器数更名曰安世乐　汉书曰武帝既灭南越下公卿议曰民间祠有鼔舞乐今郊祀而无乐岂称乎或曰泰帝使素女鼓五十弦瑟悲帝禁不止故破其瑟为二十五弦于是塞南越祷祠泰一后土始用乐舞益召歌儿作二十五弦及箜篌瑟自此起　唐书曰唐制七徳舞本名秦王破阵乐太宗为秦王破刘武周军中相与作秦王破阵乐及即位宴防必奏之谓侍臣曰虽发扬蹈厉异乎文容然功业由之被于乐章示不忘本也　又曰九功舞者本名功成庆善乐太宗生于庆善宫贞观六年临幸宴从臣赏赐闾里同汉沛宛帝欢甚赋诗起居郎吕才被之管弦名功成庆善乐　五代史曰周世宗天厯六年诏王朴考正雅乐朴以十二律管互吹难得其真乃依京房为律准以九尺之弦十三依管长短寸分设柱用七声为均乐成而和其所作乐至今用之不可废　宋史曰宋初窦俨改周乐文舞崇徳之舞为文徳之舞武舞象成之舞为武功之舞改乐章十二顺为十二安　又曰始太祖以雅乐声髙不合中和乃诏和岘以王朴律凖洛阳铜望臬石尺为新度以定律吕故建隆以来有和岘乐以后至崇寜凡六改作　又曰仁宗皇祐二年出亲制明堂乐八曲又以自制黄钟五音五曲并肄于太常三年礼官上大乐名曰太安　又曰徽宗时蔡京主魏汉津之说破先儒累黍之非用夏禹以身为度之文以帝指为律度铸帝鼎景钟乐成赐名大晟谓之雅乐　金史曰大定间命礼部学士院太常寺更撰乐名取大乐与天地同和之义名之曰太和　又曰后改文舞曰保大定功之舞武舞曰万国来同之舞　元史曰世祖名乐曰大成文舞曰武定文绥之舞武舞曰内平外成之舞续文献通考曰太祖洪武中上亲制大祀天地乐章八年正月上亲大祀遂用焉　通纪曰太祖命礼部尚书陶安等作宴享九奏乐章上善之悉屏俗乐　唐书曰开元九年麟徳厯署日蚀不验诏僧一行作新厯推大衍数立术以应之十五年草成名开元大衍厯其倚数立法固无以易后世有改作者皆依仿而已　五代史曰周世宗即位端明殿学士王朴通于厯数乃诏朴撰定嵗余朴进钦天厯世宗嘉之诏司天监用之【`史论曰前代造厯其法不同而多差至唐一行始以天地之中数作大衍厯最为精宻后世善治厯者皆用其法朴亦能自为一家然不能宏深简易而径急是取至其所长虽圣人不能废也`】　宋史曰太平兴国间巴中人张思训创作浑仪以献太宗召工造于禁中逾年而成按旧法日月昼夜行度皆人所运行新制成于自然尤为精妙　元史曰元初用金大明厯世祖十三年平宋遂诏许衡王恂郭守敬改治新厯成名授时厯自古及今其推验之精盖未有出于此者　又曰守敬首言厯之本在于测验而测验之器莫先仪表今司天浑仪宋皇祐中汴京所造不与此处天度相符比量南北二极约差四度表石年深亦复欹侧乃尽考其失创作简仪又作候极仪作浑天象象虽形似莫适所用作玲珑仪作仰仪皆臻于精妙卓见絶识有古人所未及者　续文献通考曰明太祖以刘基精于天文时占乾象佐行军輙效擢为太史监太史令率其属髙翼等上大统厯【`皆依郭守敬法故积分犹授时之数`】　又曰西域当昆仑之阳为得风气之正故西域独有厯元之季世其厯始东厯家以为最宻太祖造大统厯得西人之精乎厯者以其厯与中国厯相参推歩而后成之　元史曰世祖即位命国师帕克斯巴制古新字字成上之其字仅千余其母凡四十有一其相关纽而成字者则有韵关之法其以二合三合四合而成字者则有语关之法而大要以谐声为主至元六年诏颁行于天下　明纪事本末曰太祖尝问宋濓孔克仁汉治何不及三代也克仁曰王霸之道杂太祖曰咎将谁始曰在髙祖太祖曰然髙祖创业未遑礼乐孝文时当制作复三代之旧乃逡廵未遑使汉家终于如是三代有其时而能为之汉文有其时而不为周世宗则无其时而为之者也  

制作二  

原制而用之谓之法利用出入民咸用之谓之神【`系辞`】制度数议徳行【`易`】　象天地以立制【`傅元天体`】　变天下之法【`礼含文嘉`】　改正朔易服色【`礼记`】　制礼作乐【`史记`】　作乐以应天制礼以配地【`礼记`】　天地变化圣人效之河出圗洛出书圣人则之　立象以尽意设卦以尽情伪　圣人作易幽赞神明【`并易`】　庖牺作易开大道【`古史考`】　伏羲作易绵络天地【`扬雄`】　厯象日月敬授人时【`书`】　圣人作厯黄帝造厯【`续汉书`】　立四时之制【`尸子`】　着九六之文【`帝王世纪`】　推三光立八节【`春秋`】　治五气设五量【`大戴礼`】　合五纬【`春秋`】　正六宗【`拾遗记`】　吹律定姓纪钟甄声【`帝王世纪`】　省风作乐【`春秋`】　作乐崇徳【`易`】　作乐防满【`乐稽`】　黄帝作乐曰咸池【`乐纬`】　少昊作乐曰九渊【`帝王世纪`】　禹作夏　武王作武【`并郑注礼`】　命咸黒为歌【`吕氏春秋`】　命伊尹歌晨露【`韩诗`】庖牺氏作瑟文王益其少宫南听凤以定律　神农作琴【`帝王世纪`】　朱襄作琴【`吕氏春秋`】　黄帝庖牺作瑟【`世纪`】　作箫以象凤【`风俗通`】　禹作夏籥【`吕氏春秋曰禹立命臯陶作为夏籥九成以昭其功`】使伶伦作律【`吕氏春秋`】　命咎陶作刑【`纪年`】　黄帝作冕【`世本`】治其丝麻以为布帛【`礼记`】　上栋下宇以待风雨【`易`】  

构其木樔以避羣害【`韩子`】　重门击柝以待暴客　结绳为罟以佃以渔【`并易`】　作网罟用禽鸟【`典畧`】　钻燧取火以化腥臊【`韩子`】　烹谷为粥燔肉为炙　取牺牲以充庖厨【`帝王世纪`】　作釡甑成火食之道【`古史考`】　后圣有作范金合土【`礼记`】　耒耨之利以敎天下【`易`】　神农作耒耜【`古史`】　木为弧剡木为矢　刳木为舟剡木为楫　断木为杵掘地为臼　服牛乗马引重致逺以利天下　致天下之民聚天下之货　易之以棺椁易之以书契【`并易`】　以新书石从事【`魏书`】　以典论刻石【`魏志`】　黄帝作弩【`古史`】　以铜为兵【`越絶`】　黄帝蹴踘【`刘向`】　武王作翣【`世本`】　使马钧作司南车【`魏畧`】　采铜铸鼎【`史记`】　铸鼎象物【`春秋`】　増变律令革官名　功极作乐　治终制礼【`唐傅奕上髙祖`】　考制度脩通礼　定正乐议刑统【`周世宗`】　左圆右方　先偏后伍交错屈伸以象鱼丽鹅鹳　执防而舞以象击刺往  

来【`唐太宗七徳舞即秦王破阵乐`】　进蹈安徐以象文徳【`太宗九功舞`】　更制歌辞【`太宗命魏征褚亮虞世南李百药等更制破阵乐歌辞`】　作上元舞【`唐髙宗作舞者百八十人衣画云五色以象元气上元二年诏惟圆丘方泽及太庙用之`】　化育诒庇孰非厥功【`髙宗时奏破阵乐舞入帝常立以视乐阕乃坐裴守真言二舞诚祖宗盛德然古无天子立观者化育诒庇孰非厥功不应歌舞别申严奉奏可`】　追思王业勤劳若此【`髙宗观乐舞而叹`】　六变以象功业【`宋淳化中和防言二舞有六变之象每变以象太祖功业`】推让宜先文舞【`和岘言陛下以推让受禅宜先奏文舞`】　上亲制乐【`大中祥符间上亲制乐献王清昭应宫及景灵宫`】　御制乐章【`真宗又御制配享乐章`】　作乐崇徳天人之极致【`唐元徳秀言`】　制作简缪闻者皆悲愤【`自唐末之乱礼乐制度亡失已久石晋诏太常详定二舞冬至防朝崇元殿廷设宫县二舞在北登歌在上然礼乐废久制作简缪又继以龟兹部霓裳法曲参乱雅音其乐工舞郎多敎坊伶人百工商贾州县避役之人登歌发声悲离烦慝舞者行列不应节闻者皆悲愤`】　太宗増十部乐【`燕乐唐髙祖平隋仍其制设九部乐太宗平髙昌増为十部`】　作九弦琴　作五弦阮【`宋太宗尝谓舜作五弦之琴以歌南风后王因之复加以文武二朕今増之为九其名曰君臣文武礼乐正民心则九奏克谐而不乱矣阮四弦増之为五其名曰水火金木土则五材并用而不悖矣`】　宫中制浑天仪【`宋五仪志归于金中兴更谋制作袁正功献浑仪様髙宗先自为一仪寘诸宫中以测天象其后卲谔所铸盖祖是焉`】　禁中作观星台【`续通考明仁宗洪熙初作观星台于禁中上时时登台观象初太祖精于天文每以指训故成祖仁宗皆知天象`】　钦定厯注【`明厯式有二曰王厯曰民厯洪武二十九年钦定厯注`】　改铜鱼符【`唐髙祖罢隋竹使符颁银符其后改铜鱼符`】　秬黍之制或差毫厘　锤钩为奸害及黎庶【`宋太祖淳化三年诏曰国家万邦咸乂九赋是均顾出纳于有司系权衡之定式如闻秬黍之制或差毫厘锤钩为奸害及黎庶宜令详定着为通规`】　安得不新其耳目【`唐傅奕言`】　制作可施于后世【`五代史论周世宗制作皆可施于后世`】　锐意制作以文太平【`宋徽宗`】  

实录一  

増通鉴曰晋秘书监孙盛作晋春秋直书桓温枋头之败温怒盛诸子私改之　又曰后魏崔浩与髙允等共譔国记曰务从实录浩刋所譔于石以彰直笔有其暴扬国恶浩竟诛死　唐书曰髙祖太宗实录初敬播所譔信而详及许敬宗身为国史窜改専出己私　又曰吴兢初与刘子撰定武后实录叙张昌宗诱张说诬证魏元忠事颇言说已然可頼宋璟等激励苦切故转祸为忠不然皇嗣且殆后说为相读之心不善知兢所为即从容谬谓曰刘生书魏齐公事不少假借奈何兢曰子已亡不可受诎地下兢实书之其草故在闻者叹其直说屡以情蕲改辞曰狥公之情何名实录卒不改世谓今董狐云　又曰肃宗时经大乱后史籍燔阙于休烈奏国史开元实录起居注及余书三千八百余篇藏兴庆宫兵兴焚炀皆尽请下御史覈史馆所由购府县有得者许上送官一书进官一资一篇绢十匹凡数月止获一二篇唯韦述以其家藏国史百三十篇上献　又曰初韩愈撰顺宗实录书禁中事为切直宦竖不喜訾其非实文宗诏路隋刋正隋言改脩非是史册者褒劝所在匹夫羙恶尚不可诬况人君乎臣宗闵臣僧孺谓史臣李汉蒋系皆愈之壻不可参撰俾臣得下笔臣谓不然且愈所书非自己出元和以来相循逮今虽汉等以嫌无害公义请条示甚谬误者付史官删定有诏擿贞元永贞间数事为失实余不复改汉等亦不罢　又曰文宗每言顺宗事不详实史臣韩愈岂当时屈人耶昔司马迁与任安书辞多怨怼故武帝本纪多失实郑覃曰武帝中年大发兵事边生人耗瘁府库殚竭迁所述非过言李石曰覃所陈因武帝以谏欲陛下终究盛徳帝曰诚然靡不有初鲜克有终　又曰武宗时周墀言故宰相李德裕重定元和实录窜寄他事凡人君尚不改史取必信也遂削新书　五代史曰汉隠帝诏贾纬与王伸窦俨等同修晋髙祖出帝实录广顺元年实录成纬求迁官不得由是怨望是时宰相王峻监脩国史纬书日厯多言当时大臣过失峻见之怒曰贾给事子弟仕宦亦要门阀奈何厯诋当朝之士使其子孙何以仕进言之太祖贬斥之　又曰周太祖既黜宰相王峻以峻监脩国史意其所书不实因召史官取日厯读之史官以禁中事非外所知惧以漏落得罪及李谷监脩因请命近臣录禁中事付史馆乃命枢宻直学士就枢宻院录送史馆自此始　宋史曰太平兴国中李昉扈蒙撰太祖实录咸平初王禹偁与脩太祖实录直书其事　又曰钱若水引柴成务宗度吴淑杨亿同脩太宗实录八十卷真宗览书流涕锡赉有差【`八十卷内杨亿独草五十六卷真宗称其才长于史学`】　又曰治平中召宋敏求为仁宗实录检讨官同脩起居注及英宗在殡有言宗室服踈者许嫁娶敏求以为大行未发引不可逾年又有言者敏求言宗室义服服降而练可嫁娶矣坐前后议异贬知绛州王珪范镇乞留之使成实录神宗曰敏求议初不误即召还　又曰绍圣元年蔡卞请重脩神宗实录曽布请以王安石日录载之　又曰初安石且死悔其所作日录命从子防焚之防诡以他书代绍圣间蔡卞为中书舍人即防家取以上因删落事实文饰奸伪尽改所脩实录正史于是吕大防范祖禹赵彦若黄庭坚皆获深谴　又曰徽宗立徐勣言神宗正史今更五闰矣未能成书盖由元祐绍圣史臣好恶不同范祖禹等専主司马光家藏记事蔡京兄弟纯用王安石日录各为之说故议论纷然当时辅相之家家藏记录何得无之臣谓宜尽取用参讨是非勒成大典帝然之又曰髙宗时朱胜非为相上谕之曰神宗哲宗两朝史事多失实非所以信后世宜召范冲刋定胜非言神宗史多増王安石日录哲宗史经京卞之手议论多不正命官删脩诚足以彰二帝盛美会胜非去位赵鼎以宰相监脩二史是非得其正　又曰髙宗命范冲重脩神哲两朝实录冲父祖禹元祐中尝脩神宗实录尽书王安石之过以明神宗之圣其后安石壻蔡卞恶之祖禹坐谪死岭表至是复以命冲上谓之曰两朝大典皆为奸臣所壊故以属卿　又曰髙宗以常同脩撰哲宗实录且谕之曰是除以卿家世闻多得事实故也一日奏事上愀然曰向昭慈尝言宣仁保佑大功哲宗自能言之正为宫中有不得志于宣仁者因生诬谤欲辨白其事湏重脩实录具以保立劳效昭示来世此朕选卿意也同乞以所得圣语宣付史馆仍记于实录卷末【`他日上谕勾涛同此`】　金史曰熙宗皇统间史臣进先朝实录三卷上焚香立受之　元史曰世祖至元间司徒色埒黙等进读祖宗实录帝曰太宗事则然睿宗少有可易者定宗固日不暇给宪宗汝独不能忆之耶犹当询诸知者　又曰王鹗言国家以神武定四方皆出太祖庙谟雄断所致若不乗时纪录窃恐久而遗忘宜置局纂就实录附脩辽金二史从之　又曰文宗时以尝命脩辽金宋三史未成以累朝故事有未备者史官请以翰林国史院脩祖宗实录时有司所具事迹参订翰林院言于帝曰实录法不得于外则事迹亦不当示人遂已弇山堂别集曰明制脩实录例以内阁大臣总裁而  

元勋上公一人监脩独太祖实录以曹国公李景隆监脩户部尚书夏原吉副之至嘉靖中脩睿宗实录用礼部尚书席书吏部尚书廖纪盖特典也　又曰重脩太祖实录以布衣陈济与学士解缙为总裁官而礼部尚书李至刚及讲读以下仅为纂脩官　又曰明实录故事有不讳始命内阁翰林臣纂脩实录六科取故奏部院咨陈牍而已其于左右史记言动阙如也是故无所考而不得书国忸衮阙则有所避而不敢书而其甚者当笔之士或有私好恶焉则有所考无所避而不欲书  

实录二  

増唐厯【`柳芳上元中坐事谪黔中时髙力士亦贬巫州因从力士质开元天寳及禁中事具识本末而所撰国史已送官不可追刋乃仿编年法为唐歴四十篇颇有异闻然不立褒贬义例`】　唐年补录【`唐自武宗已后无实录史官之职废贾纬采次闻为唐年补录当唐之末王室微弱诸侯强盛征伐肆出天下多事纬论次多所阙误而事迹粗存亦有补于史氏`】　纪年录【`后唐明宗时以武王庄宗实录未脩何瓒等上言张昭有史材尝私撰同光实录十二卷又闻其欲撰三祖志并藏昭宗朝赐武王制诏诰九十余篇请以昭所撰上史馆拜昭为史馆脩撰委之撰录昭以懿祖献祖太祖并不践帝位仍补为纪年录二十卷又撰庄宗实录三十卷上之优诏褒美`】　尊尧集【`陈瓘尝着尊尧集谓绍圣史官専据王安石日录改神宗史变乱是非不可传信深明诬妄以正君臣之义张商英为相取其书既上而商英罢后陈执中当国起迁人石械知台州就瓘家脇取尊尧集瓘受祸最酷几不免至髙宗时读其书嘉其忠特赐諡以表之`】　朱墨史【`范冲重脩神宗实录为考异一书明示去取旧文以墨书删去者以黄书新脩者以朱书世号朱墨史`】　辨诬录【`冲脩哲宗实录别为一书名辨诬录`】　六世实录【`宋敏求补唐武宗以下六世实录百四十八卷`】　三朝实录【`周广顺中窦俨与贾纬王绅同脩晋髙祖少帝汉祖三朝实录`】　三朝帝纪【`孝宗时魏撰神宗哲宗徽宗三朝帝纪`】　四朝防要【`孝宗时陈俊卿虞允文等上神宗哲宗徽宗钦宗四朝防要`】　世称良笔【`蒋乂撰徳宗宪宗实录偕又撰文宗实录蒋氏三世踵脩国史世称良笔`】　陈夀之流【`敬播撰髙祖实录兴创业尽贞观十四年至是又撰太宗实录讫二十三年房龄尝称播陈夀之流`】　窜无完篇【`韩愈为顺宗实录议者閧然不息卒窜定无完篇`】　万世公论【`元仁宗谕省臣曰翰林集贤儒臣朕自选用汝等毋輙拟送人言御史台任重朕谓国史院尤重御史台是一时公论国史院是万世公论`】佞史谤书【`陆佃以脩撰神宗实录徙礼部数与史官范祖禹黄庭坚争辨大要多是安石为之`】  

【`晦隐庭坚曰如公言盖佞史也佃曰尽用君意岂非谤书乎`】　称故事以折之【`初太宗有畜犬甚驯常在乗舆左右及崩鸣号不食因送永熙陵寝李至尝咏其事欲钱若水书之若水不从吕端虽为监脩以不莅局不得署名至抉其事以为専美若水称诏防及唐朝故事以折之时议不能夺`】　援诏令以廷诤【`钱若水又重脩太宗实录参以王禹偁李宗谔梁颢赵安仁未周嵗毕安仁时为宗正卿上言防王于太宗属当为兄实录所纪缪误若水援国初诏令廷诤数四乃定`】　召脩实录【`太宗以太祖朝典防未备乃召范杲于濠州杲闻命喜甚以为将加优擢晨夜趋进至宋州遇朗州通判钱熙杲问以朝议将任仆何官熙言重脩太平实录耳`】　乞脩实录【`仁宗初太后临朝夏竦在外急于进取乞与脩真宗实录不报`】　征山林遗逸之士【`洪武间上谓廷臣曰近克元都得元十三朝实录史所以劝惩不可废乃诏李善长宋濓为总裁徴山林遗逸之士汪克寛等十六人同纂脩`】  

寳训  

増皇祖有训　圣谟洋洋嘉言孔彰　聪听祖考之彞训　率乃祖文王之彞训　赤刀大训璧琬琰在西序　用答扬文武之光训【`并书`】　訏谟定命逺猷辰告【`诗`】大君有命开国承家小人勿用【`易`】　帝范十二篇【`唐太`】  

【`宗作以赐太子`】　三朝寳训【`宋仁宗时吕夷简上`】　法寳新录【`吕夷简上景祐法寳新录`】　法寳录【`神宗时蔡确参定编脩`】　祖宗家法【`哲宗御迩英阁召宰执讲读官读寳训至汉武帝籍南山为上林苑仁宗曰山泽之利当与众共之何用此也丁度曰臣事陛下二十年每奉徳音未始不及于忧勤此盖祖宗家法尔`】　事亲之法【`吕大防因推广祖宗家法以进曰自三代以后惟本朝所立家法最善臣请言其畧自古人主事母后朝见有时如汉武帝五日一朝长乐宫祖宗以来母后皆朝夕见此事亲之法也`】　事长之法【`前代大长公主用臣妾之礼本朝必先致恭仁宗以侄事姑之礼见献穆大长公主此事亲之法也`】　治内之法【`前代宫闱多不肃宫人或与廷臣相见唐入閤圗有昭容位本朝宫禁严宻内外整肃此治内之法也`】　待外戚之法【`前代外戚多预政事常致败乱本朝母后之族皆不预政此待外戚之法也`】　尚俭之法【`前代宫室多尚华侈本朝宫殿止用赤白此尚俭之法也`】　勤身之法【`前代人君虽在宫禁出舆入辇祖宗皆歩自内廷出御后殿岂乏人力哉亦欲渉歴广庭稍冐寒暑此勤身之法也`】　尚礼之法【`前代人君在禁中冠服尚简祖宗以来燕居必以礼窃闻陛下昨郊礼毕具礼谢太皇太后此尚礼之法也`】寛仁之法【`前代多深于用刑大者诛戮小者逺窜惟本朝用法最轻臣下有罪止于罢黜此寛仁之法也至于虚己纳谏不好畋猎不尚翫好不用玉器不贵异味此皆祖宗家法足以致太平者陛下不湏逺法前代但尽行家法足以为天下哲宗甚然之`】　节费【`王岩叟尝侍迩英进读寳训至节费岩叟曰凡言节用非偶节一事便能有济当每事以节俭为意则积久累日国用自饶`】　知人【`又读仁宗知人事岩叟曰人主尝欲虚心平意无所偏系观事以理则事之是非人之邪正自然可见`】　多识典章【`髙宗朝曽几承平时为馆职去三十八年而复至多识前辈言行台阁典章诏脩神宗寳训书成帝称善`】讲求谟训【`光宗立余端礼言夀皇睿谟圣训仁政善敎所当施于天下者愿与二三大臣朝夕`】  

【`讲求而力行之`】　仁厚发为英明【`郑清之进读仁皇训典谓仁宗之仁厚发为英明故能脩明纪纲而无寛弛不振之患`】　英明本于仁厚【`又言孝宗之英明本于仁厚故能涵养士气而无矫厉峭刻之习`】　戒子篇【`太宗`】　字民训【`理宗`】　寛恤诏令【`孝宗`】寳训要言【`王洙读寳训要言于迩英阁`】　三朝圣训【`金章宗时右补阙请集`】  

【`太祖太宗世宗三朝圣训以备观览从之`】　皇图大训【`元泰定帝时司天监纽泽许师敬编帝训成请经筵进讲仍俾皇太子观览后更名曰皇圗大训`】　陈说明训【`元文宗诏虞集等曰自惟早嵗防渉艰阻视我祖宗既乏生知之明岂能周知故立奎章阁置学士员日以祖宗明训古昔治乱得失陈说于前使朕乐于听闻卿等其推所学以称朕意`】　金匮寳训【`元英宗防诸王于大明殿诏拜珠进读太祖金匮寳训威仪整暇语音明畅莫不注目竦听`】　昭鉴录【`明太祖训戒太子尝命采经格言为书名曰储君昭鉴录至成祖命稍充广之益以太祖圣谟大训以为子孙万世帝王之法`】祖训录【`共目十有三上自为序仍命宋濓序之`】　皇明寳训【`太祖又择言行之大者为皇明寳训五卷`】　文华大训【`明宪宗制文华大训成命詹事彭华等进讲东宫每起立拱听`】  

记注一  

増唐书曰褚遂良兼知起居注太宗曰卿记起居大抵人君得观之否对曰今之起居古左右史也善恶必记戒人主不为非法未闻天子自观史也帝曰朕有不善卿必记邪对曰守道不如守官臣职载笔君举必书刘洎曰使遂良不记天下之人亦记之矣　又曰太宗曰朕行有三一监前代成败以为元龟二进善人共成政道三斥逺群小不受谗言朕能守而勿失亦欲史氏不能书吾恶也　又曰杜正伦知起居注帝尝曰朕坐朝不敢多言必待有利于民乃出诸口正伦曰臣职左史陛下一言失非止损百姓且笔之于书千载累徳帝说通鉴曰太宗谓监脩国史房龄曰朕之为心异于  

前世帝王欲自观国史知前日之恶为后来之戒龄乃与许敬宗等删髙祖今上实录上之上见书六月四日事语多微隠谓曰昔周公诛管蔡以安周季友鸩叔牙以存鲁朕之所为亦是矣史官何讳焉今可削去浮辞直书其事　唐书曰永徽后左右史惟对仗承防仗下谋议不得闻姚璹以帝王谟训不可阙纪请仗下所言军国政要宰相自撰号时政记以授史官从之时政有记自璹始　通鉴曰贞观之制中书门下及三品官入奏事必使谏官随之有失则匡正美恶必纪之及许敬宗李义府用事奏事多俟仗下于御座前屏左右宻奏监察御史及侍制官逺立以俟其退諌官史官皆随仗出仗下后事不复预闻及宋璟为相欲复贞观之政令史官随宰相入侍羣臣事非秘宻者皆令对仗奏闻史官自依故事　唐书曰文宗与宰相议政适见郑朗执笔螭头下谓曰向所论事亦记之乎朕将观之朗曰臣执笔所书者史也故事天子不观史昔太宗欲观之朱子奢曰史不隠善不讳恶自中主而下或饰非防失见之则史官无以自免且不敢直笔褚遂良亦称史记天子言动虽非法必书庶防自饬帝恱谓宰相曰朗援故事不畀朕见起居注可谓善守职者然人君之为善恶必记朕恐平日言之不协治体为将来羞庶一见得以自改朗遂上之　又曰帝索起居注魏謩奏古置左右史书得失以存鉴戒陛下所为善无畏不书不善天下之人亦有以记之帝曰不然我既尝观之謩曰向者取观史氏为失职陛下一见则后来所书必有讳屈善恶不实不可以为史且后代何信哉乃止　又曰大中时裴休奏言宰相论政上前知印考次为时政记所论非一详已辞略他议事有所阙史氏莫能详请宰相人自为记合付史官诏可　宋史曰太祖七年知制诰扈蒙上言昔唐文宗每召大臣论事必命起居郎起居舍人执笔立于殿侧以纪时政故文宗实录稍为详备至后唐明宗亦命端明殿学士及枢宻直学士轮脩日厯送史官近来此事都废每季虽有内殿日厯枢宻院录送史馆然所记者不过臣下对见辞谢而已帝王言动莫得而书缘宰相以漏泄为虞昩于宣播史官疏逺何得与闻自今凡有裁制之官优防之令发自圣衷可书简防者并委宰臣及参知政事每日轮知抄录以备史官撰集从之　又曰程琳脩真宗实录而大中祥符以来起居注阙琳追述上之遂脩起居注　又曰韩维同脩起居注侍迩英讲英宗初免丧简黙不言维疏言迩英阁者陛下燕闲之所也侍于侧者皆献纳论思之臣可以博咨访之义穷仁义之道究成败之原今礼制终毕臣下倾耳以听玉音臣请执笔以俟　又曰神宗元丰时王存为编脩官脩起居注时起居注虽日侍而奏事必禀中书俟防存乞复唐贞观左右史执笔随宰相入殿故事神宗韪其言听直前奏事自存始也　又曰徽宗时以天暑令记注官卯漏正即勿奏事仍具为令周常言本朝记注多兼谏员故凡言动得以所闻见论可否神宗时脩注官虽不兼谏职亦许以史事于崇政殿延和殿直前陈述陛下于炎曦可畏之候暂停进对亦人情之常若着为令则必记于日录之史笔使后人观之将以为倦于听纳而忘先王之美事矣事遂寝　又曰隆兴时胡铨擢起居郎论史官失职者四一谓记注不必进呈庶人主有不观史之美二谓唐制二史立螭头之下今在殿东南隅言动未尝得闻三谓二史立后殿而前殿不立乞于前后殿皆分日侍立四谓史官欲其直前而閤门以未尝预牒以无班次为辞乞自今直前言事不必预牒閤门以有无班次为拘诏从之　又曰孝宗践阼先是左右史久不除并记注壅积周必大请言动必书兼脩月进乃命必大兼编圣政所详定官　辽史曰辽圣宗诏脩日厯官毋书细事金史曰世宗谓宰臣曰海陵时脩起居注不任直臣  

故所书多不实可访求得实详而录之参政孟浩进曰良史直笔君举必书自古帝王不自观史意正在此又曰一日世宗屏侍臣与宰臣议事记注官亦退上曰史官记人君善恶朕之言动及与卿等所议皆当与知其于记录无或有隠可以朕意谕之　元史曰英宗时御史李端言朝廷虽设起居注所录皆臣下闻奏事目上之言动宜悉书之以付史馆从之　通纪曰洪武七年命詹同宋濓等纂脩日厯成凡一百卷　又曰词林记曰太祖初建国首设起居注以魏观宋濓为之日侍左右记言动洪武十四年定起居注秩从七品单仲祐詹同尝任焉其后竟废令翰林院史官兼之每朝则立班记事入馆则载笔以从书动以为日厯书言以为寳训永乐洪熙间王直在翰林犹从事于记注宣徳后寖以废矣成化治中臣僚累建言欲复起居注之旧或欲即命史官记时政于其中如宋朝政房之制皆未举行  

记注二  

増天子动则左史书之言则右史书之【`礼记`】　国有简册君举必记言动之微可不慎欤【`唐魏知古言`】　史官惟询采二史不注起居【`唐刘知防言`】　记言动不敢侵官【`唐文宗尝敕魏謩曰事有不当母嫌论奏謩曰臣顷为誎臣故得有所陈今则记言动不敢侵官`】　立侍【`宋初记注官与讲读诸儒皆得侍坐迩英閤石扬休奏脩起居注官记言动当立以侍从之`】　召侍经筵【`宋仁宗初视事退御迩英閤召侍臣讲读而脩起居注官独先出贾黯言召臣下访对动关政体而史臣不得预闻请并召侍经筵诏许之`】　分立殿上【`宋王介宁宗末除起居舍人言本朝循唐入閤之制左右史不立前殿若御后殿则立朶殿下何所闻见而脩起居注乎乞依欧阳脩王存胡铨所请分立殿上`】留身奏事【`宋旧制脩注官经筵官许留身奏事而近例无有髙宗时洪遵请复旧制从之`】　操笔赤墀下【`唐郑覃曰记注操笔赤墀下所书为后世法`】　执笔螭头下【`见记注一唐文宗`】　老儒恬退【`宋仁宗时初脩起居注缺中书舍人彭乗在选中帝指乗曰此老儒也雅有恬退名无以易之`】　谨厚长者【`金世宗尝顾脩起居注王崇璧曰斯人谨厚长者故置诸左右欲诸臣效其为人也`】　解其记注【`宋仁宗言冯京亦何罪但解其记注旋复之`】　记注与制诰为隣【`宋英宗在藩邸时闻苏轼名及即位欲以唐故事召入翰林知制诰宰相韩琦曰轼之才逺大器也他日自当为天下用要在朝廷培养之今骤用之则天下之士未必以为然英宗曰且与脩注如何琦曰记注与制诰为隣未可遽授不若于舘阁中近上帖职与之乃召试入史馆`】　书之起居注【`宋余靖言尝有吕觉以治狱赐对祈易章绶陛下谕之曰朕不欲因鞫囚与人恩泽觉退以告臣臣书之起居注`】　书之时政记【`宋御史萧之敏劾虞允文允文上章待罪孝宗过徳夀宫太上曰采石之功之敏在何许上为出之敏允文言之敏端方请召归以辟言路上谓其言寛厚命曽懐书之时政记`】　迩英延义记注【`宋景祐中置崇政殿说书贾昌朝诵说明白帝多所质问昌朝请记录以进赐名迩英延义记注后罢`】　迩英记注【`宋髙宗时洪遵直学士院帝曰卿再登三馆常典书命今以脩注处卿遂拜起居舍人以经筵官除罢及封章进对宴防锡予讲读问答等事萃为一书名之曰迩英记注`】　祥曦记注【`乾道二年洪迈为起居舍人言起居注皆据诸处关报始加脩纂虽有日歴时政记亦莫得书景祐故事有迩英延义二阁记注今废不续陛下言动皆罔闻知恐非命侍本意乞今讲读官自今各以日得圣语关送修注官令讲筵所牒报使谨录之因今所御殿名曰祥曦记注制可`】圣政日厯【`宋孝宗上太皇圣政日厯于徳夀宫`】　夀皇日厯【`光宗上夀皇日厯于重华宫`】  

兴造  

原匠人建国辨方正位　体国经野【`并周礼`】　始建城市而营宫室　水地以县【`周礼注曰于四角立植而县以水望其髙下髙下既定乃为位而平地`】　置以县眡以景【`周礼注曰古文臬假借字于所平之地中央树八尺之臬以县正之眡之以其景将以正四方也`】　识日出之景【`周礼曰为规识日出之景与日入之景`】　昼参日景夜考极星【`周礼`】　揆之以日【`毛诗`】　规天矩地【`张衡`】　审曲面势　右社稷而左宗庙【`礼记`】　九经九纬经涂九轨【`周礼注曰经纬谓涂也经纬之涂皆容方九轨疏曰九经九纬者南北之道为经东西之道为纬`】　左祖右社面朝后市【`周礼注曰王宫所居也宗祖庙面犹乡也王宫当中经之涂也`】　室度以几堂度以筵【`堂脩七寻三尺`】　宫中度以寻野度以歩涂度以轨　内有九室九嫔居之外有九室九卿朝焉【`并周礼`】　宫隅七雉城隅九雉【`周礼注曰宫隅城隅谓四角浮思也雉长三丈髙一丈`】　环涂七轨野涂五轨【`周礼疏曰环涂谓绕城道如环然谓之环也野涂国外谓之野`】　经之营之庶民攻之不日成之经始勿亟庶民子来　筑室百堵　缩版以载作庙翼翼　捄之陾陾度之薨薨筑之登登削屡冯冯百堵皆兴鼛鼓弗胜　廼立臯门臯门有伉廼立应门应门将将　俾立室家　廼立冡土【`并诗`】　疏龙首以抗殿【`张衡`】　既新作于迎风増露寒与储胥【`张衡`】　増土阶茅茨唐尧以昌　始皇兴阿房而秦祸烈　文帝惜露台而汉祚永【`唐薛言`】规构鸿侈【`隋杨素营仁夀宫规构鸿侈`】　营缮相继【`唐太宗时翠微玊华营缮相继`】军营马监靡不恢崇　佛寺道宫悉皆轮奂【`宋太宗时田锡`】  

【`言`】　趋末弃本【`唐景云初作金仙等观韦凑以为方农月兴土虽赀出公主然髙直售庸则农人舍耕取顾趋末弃本恐天下有受其饥者`】　以夜继昼【`宋丁谓营玊清昭应宫令以夜继昼每绘一壁给二烛`】　登洛北絶岸延眺良久【`唐髙宗营东都乃登洛北絶岸延眺良久诏即其地营上阳宫`】　卜钟山之阳定作新宫【`明太祖命刘基卜地定作新宫于钟山之阳増筑新城延亘周围凡五十余里`】　止从俭素【`金天眷元年命少府监卢彦伦营建宫室止从俭素`】　朴素不饰【`明太祖新内三殿成曰奉天华盖谨身左右楼曰文武殿后为宫前曰乾清后曰坤寜六宫以次序列皆朴素不为饰`】　陂池台榭皆深宫复禁【`唐狄仁杰曰古天子陂池台榭皆深宫复禁不欲百姓见之`】　武功旧第才蔽风雨【`唐蒋世长侍宴披香殿谓太宗曰陛下武功旧第才蔽风雨耳`】　阅实工徒【`隋崔善为督工徒五百营仁夀宫总监杨素索簿阅实善为执板暗唱无一差缪`】　匿匠楼下【`宋张商英为相劝徽宗息土木尝葺升平楼戒主者张丞相导至必匿匠楼下过则如初`】　书尚书无逸于二阁【`宋仁宗置迩英延义二阁写尚书无逸篇于屏`】　书大学衍义于两庑【`明太祖命侍臣书大学衍义于两庑壁间曰前代宫室多施绘画今用此朝夕观览岂不愈于丹青乎`】  

迁都一  

原帝王世纪曰帝颛顼始都穷桑后徙商丘　又曰武王代殷以木承水自酆徙都镐　史记曰成王少周公摄行政管叔蔡叔羣弟疑周公与武庚作乱周公奉成王命诛武庚杀管叔放蔡叔以微子启代殷后国于宋周公行政七年成王长周公反政成王北面就羣臣之位成王在丰使召公复营洛邑如武王之意卒营筑居九鼎焉曰此天下之中四方入贡道里均　吴志曰黄初二年孙权自公安郡都鄂改名武昌　又曰黄初元年四月祭南郊即皇帝位迁都建业　　通鉴曰后魏主以平城地寒将迁都洛阳恐群臣不从乃大举伐齐行至洛阳戎服乗马而出谕群臣曰朕世居幽朔欲南迁中土茍不南伐当迁都于此旧人虽不欲内徙而惮于南伐遂定迁都之计　金史曰海陵贞祐二年诏迁都燕京有司图上燕城宫室制度营建阴阳五姓所宜海陵曰国家吉凶在徳不在地使桀纣居之虽卜善地何益使尧舜居之何用卜为　又曰贞元元年以迁都诏中外改燕京为中都府曰大兴　又曰金宣宗决意南迁五月遂发中都七月车驾至南京髙琪请脩南京里城　又曰左司谏仆散毅夫乞更开封府号赐美名以尉氏县为刺郡雎州为防御使与郑延二州左右前后辅京师上曰山陵在中都朕岂乐久居此乎　元史曰世祖在潜邸尝从容语巴图鲁曰今天下稍定我欲劝主上驻跸回鹘以休兵息民何如对曰幽燕之地龙蟠虎踞形势雄伟南控江淮北连朔漠且天子必居中以受四方朝觐大王果欲经营天下驻跸之所非燕不可世祖怃然曰非卿言我几失之后世祖至开平即位遂定都于燕尝曰朕居此以临天下巴图鲁力也　又曰世祖初命刘秉忠相地于桓州东滦水北建城郭于龙冈三年而毕名曰开平继升为上都而以燕为中都四年又命秉忠筑中都城始建宗庙宫室八年建国号曰大元而以中都为大都　通纪曰永乐十四年将建北京宫殿命羣臣防议于是文武羣臣防言北京为上龙兴之地北枕居庸西峙太行东连山南南俯中原沃野千里山川形胜宜兴工营建以为子孙万世帝王之业从之　明纪事本末曰永乐十八年九月北京宫殿垂成诏以明年正月朔御新殿乃命召太子太孙于京师  

迁都二  

原少昊徙曲阜【`帝王世纪`】　盘庚迁于殷不常厥邑于今五古我先王将多前功【`书`】　匪亟其欲遹追来孝　作邑于丰宅是镐京【`并诗`】　召公相宅周公成周　维龟正之武王成之　卜云其吉终焉允臧【`并诗`】　非敢违卜用宏兹贲【`并书`】　度其夕阳　度其鲜原　廼陟南冈　廼觏于京【`并毛诗`】　廼正厥位　奠厥攸居　建城市营宫室　太史抱法【`周礼`】　永命新邑　安定厥邦　永建乃家　四方和防【`并书`】　四方入贡【`史记`】　民利用迁【`书`】　増周之失计未有如东迁之甚者【`宋靖康金兵薄城下唐恪议留太子居守而西幸洛帝将从之何言不可乃止`】　永嘉不幸暂都江左　方当荡平区宇旋轸旧京【`晋王述折桓温`】　宣宗南渡弃厥本根　宣宗南播疆宇日蹙【`金史`】　欲据山河之胜而去冗兵循周汉故事以安天下【`宋太祖如西京欲留都洛阳羣臣与晋王光义切谏上曰吾将西迁者欲据山河之胜而去冗兵循周汉故事以安天下也晋王又曰在徳不在险帝曰晋王之言固善不出百年天下民力殚矣遂还`】　与大臣宻议数月而行【`明永乐十九年迁都北京四月奉天谨身华盖三殿灾主事萧仪言迁都非便上震怒诛之既而科道上言朝廷不当轻去金陵建都于燕故有此变上曰方迁都时朕与大臣宻议数月而行非轻举也言者因劾部院大臣上命言官与大臣午门对辨尚书夏原吉奏曰言官职当言路应诏陈言皆当臣等备员大臣不能协赞大议臣等合当有罪上乃两释之`】  

敎化  

原圣人以神道设敎【`详帝治`】　先王观民设敎【`易`】风以动之　敎以化之　垂世立敎【`孔安国诗序`】　垂裕后昆【`书`】宓牺神农敎而不诛　黄帝尧舜诛而不怒【`周书`】　三皇设言民不违　五帝画像世顺机【`何休公羊`】　开物成务【`易`】克绥厥猷【`书`】　成天之道【`礼记`】　取地之财【`大戴礼`】　式  

和民则　式化厥训　敛时五福　敷佑四方【`并书`】　天之牖民【`诗`】　因民为制【`周制`】　肇脩人纪【`书`】　长育人材【`诗序`】　则山髙以居贤依巽风以善俗　范围天地之化而不过曲成万物而不遗　化而裁之谓之变推而行之谓之通　通其变使民不倦神而化之使民宜之【`并易系`】　章善瘅恶树之风声【`书`】　并建圣哲树之风声【`左氏`】着之话言【`左`】　敎之道艺【`周礼`】　章善瘅恶以示民厚  

【`礼记`】　四方风动惟乃之休【`书`】　天地尊化【`风俗通`】　敎思无穷【`易`】　有卷者阿飘风自南【`诗`】　敎之防利告之训典【`左氏`】　风以诗书　以礼敎亲则民不怨【`周礼`】　以乐敎和则民不乖　以仪辨等则民不越　以俗敎民则民不偷　以刑敎中则民不虣　以誓敎防则民不怠以度敎节则民知足　以世事敎能则民不失职　以贤制爵则民慎徳　以勲制禄则民兴功【`并周礼`】　每嵗孟春以木铎徇于路【`书`】　正月朔日布王治于天下【`周礼`】敎民播种【`淮南`】　敎民耕农【`古史考`】　敎民食糓【`贾谊新书`】  

神农作敎【`管子`】　燧人敎渔【`尸子`】　虙牺敎猎【`尸子`】　敎民渔田【`越絶`】　敎民巢居【`顔峻始学篇`】　节水火【`大戴礼`】　化腥臊【`韩子`】养才以任地履时以象天【`大戴礼`】　敎化若神【`淮南子`】  

化如神明【`刘邵七萃`】　加于百姓刑于四海【`孝经`】　休风偃物淳化元通【`王粲七释`】　行于江汉【`诗`】　声暨海外【`七释`】　刑于寡妻至于兄弟　诒厥孙谋以燕翼子【`并诗`】　有典有则诒厥子孙【`书`】　圣有谟训明征定保【`书`】　徳音孔昭视民不恌　追琢其章金玊其相【`诗`】　増王者以敎化为大务【`董仲舒防`】　民至愚而神【`元王恂言于世祖`】　吾不之疑则反覆化为忠厚【`同上`】　久安之民骄佚骄佚则难敎　经乱之民愁苦愁苦则易化　五帝三王不易民而化　汤武承大乱之后身致太平【`唐魏征言于太宗`】　民力息则生养遂　生养遂则敎化行而风俗美【`元大徳时吴元珪言`】　治国之要敎化为先　敎化之道学校为本【`明太祖谕`】　致治在于善俗善俗本于敎化　敎化行虽闾阎可使为君子敎化废虽中材或坠于小人【`同上`】　方今承平之际正宜讲究此事【`金章宗时户部尚书邓俨等言`】　不明敎化不知礼义【`明太祖谕刘基`】列圣所循皆尚徳敎【`唐权徳舆对宪宗`】　宜以祖考躬行之  

敎为法【`宋张纲对徽宗`】　躬履节俭以示四方【`宋孝宗时周淙知临安府上言`】风化必自近始【`同上`】　敎化之行当自贵近始【`金世宗谕廷臣`】人皆以敎化为余事【`金章宗时宰臣言今之察举官吏者多责近效以干办为上其`】  

【`有秉心寛厚欲行敎化者輙谓之迂濶故人皆以敎化为余事此孝弟所以废也若谕所司官吏有能务行徳化者擢而用之则敎化可行孝弟可兴矣`】　儒者所以隆孝悌而敦风俗【`唐明宗言`】　敦朴素　革浮伪　过行者被嗤于乡　不眤者蒙摈于亲【`唐太宗时髙冯言`】　禁丧作乐【`宋太宗太平兴国六年`】　戒饬风俗禁民奢侈【`宋光宗诏`】　定制度辨上下　服用居室各有差等　抑昏丧过度之礼　禁追逐无名之费【`金章宗时宰臣集议`】　脩学校崇经术旌节孝使士不趋于文华重农桑寛赋税省徭役禁游惰则民力纾不趋于浮伪【`元世祖时姚枢言`】　月朔读法【`明洪武二年命郡县长吏月朔防民读法`】　分敎郡国【`明太祖以北方丧乱之后命选国子生往各郡分敎`】　社学师儒【`各诏天下闾里皆立社学延师儒敎子弟`】　大诰三篇训化民俗【`明太祖仿成周大诰之制以训化民俗取当世事之善可为法恶可为戒者着为条目既而又续为一篇以申其意使民观感知所劝惩自是民之作非者鲜从化者多故又作三篇其意益切至矣`】　家识慈孝人知亷耻【`唐太宗时髙冯言`】士敦操尚乡耻轻薄【`宋文帝元嘉之政`】　识朕此懐务相安  

养　海内之人皆为兄弟【`唐太宗诏劳刺史陈君賔`】　江左风俗于斯为美【`宋文帝`】　孝友俭让近于淳古【`宋太宗时陈旭十三世同居`】民间风俗闻稍淳俭【`金世宗言`】　刲股割肝咸见庆赏　数世同居輙复其家　孝义所感醴泉甘露芝草异木之瑞史不絶书【`宋史论`】　本朝之化感人心之深也【`唐宪宗时权徳舆言`】　宋之敎化有足观者矣【`宋史论`】  

来逺  

原懐逺以徳【`尚书`】　诞敷文徳【`尚书大禹`】　舞干羽而有苖格【`书`】　弗寳逺物则逺人格　无怠无荒四夷来王　明王慎徳四夷来宾　柔逺能迩安劝庶邦【`并书`】　柔逺能迩以定我王【`诗`】　惟徳动天无逺不屇　华夏蛮貊罔不率俾　海隅出日罔不率俾【`并书`】　自西自东自南自北无思不服【`诗`】　方外百蛮无思不服【`汉书`】　蛮夷率服【`书`】　蛮夷懐服【`大戴礼`】　逺夷稽颡【`续汉书`】　蛮夷皆服【`吕氏春秋`】　夷狄思慕【`司马相如喻蜀书`】　隣国襁负归徳【`尚书中候`】　四方襁负而至　骏奔稽颡委质重译【`张景阳七命`】　诸侯同日贡者五百国【`帝王世纪`】　桀无道囚汤后释之诸侯八译来者六国【`尚书大`】　逺方来译至者十六国【`帝王世纪桑谷合生`】四方来附【`诗`】　一时归汤【`帝王世纪一时归汤者三十六国`】　通道百蛮【`国语武克殷`】　肃清万里【`晋阳秋髙祖伐公孙`】　庶邦丕享【`书`】　不遐有佐【`诗`】　近者恱逺者来【`论语`】　幽邦肆险逺国亡遐【`应玚华林园诗`】　延颈举踵向风慕义【`司马相如喻巴蜀檄`】　心歌腹咏乐在归附【`胡综为吴质作降文`】　日月所照莫不砥属【`详帝功`】　风雨所至莫不从助【`史记五帝本纪`】　宻须归文王【`吕氏春秋`】　夙沙归炎帝【`帝王世纪神农氏`】　匈奴来朝【`汉书宣纪`】　鲜卑送玺【`晋中兴书元帝大典`】　竒肱车至【`括地圗`】　肃慎来贡【`书`】　僬侥贡没羽【`帝王世纪`】　濊貉贡良弓【`典论`】　西戎献劒【`列子周穆王征西戎西戎献昆吾之劒`】　西戎献桮【`十洲记云周穆王征西戎献桮是百玉之精`】　西旅献獒【`书`】越裳贡雉【`史记周本纪越裳贡白雉`】　倭王献锦【`魏志景初中倭奴王国献文锦`】献吉光毛裘【`武帝天汉三年西域国王献吉光裘`】　火浣以示百寮【`魏志`】  

【`齐王芳即位西域重译献火浣布诏大将军太尉临试以示百寮`】　楛矢陈于玉阶【`王沈贺肃慎贡献表`】　増徳礼形则逺者来格【`唐魏征言`】　脩政事则逺人来归【`宋吕蒙正言`】　民既安利则人敛袵而至　以徳懐逺以惠利民则逺人之归可立而待【`宋张齐贤言`】　殊方异俗相率向化【`宋赵普言`】　懐荒振逺谕以赏格【`宋太宗时杨亿议弃灵州`】逺人来归宜有旌异【`明成祖谕`】　与民休息遣使往来【`宋太`】  

【`祖`】　声敎逺被自当来賔　脩文徳以来逺　无钝兵而挫锐【`宋太祖时田锡言`】　示绥懐万国之心　用驾驭四夷之防【`同上`】　垂天覆之仁　假来王之便【`宋真宗时朱允符言`】　不使北面则逺方何所瞻仰【`唐髙祖时髙丽贡方物帝欲让而不臣温彦博曰辽东本箕子国汉元菟郡不使北面则逺方何所瞻仰`】　二嵗一进此非所以来逺人【`宋神宗时令洮河诸国限二嵗一进游师雄曰如此非所以来逺人也`】　王防圗【`唐太宗时逺方朝贡甚众服装诡异命顔师古作王防圗以示后`】　西州程【`宋太宗太平兴国间髙昌国遣使朝贡太宗以逺人输诚遣王延徳使焉雍熙二年使还撰西州程记以献`】　仙晨帝所【`隋炀帝在东都以外国朝贡踵至悉召天下竒倡怪伎大陈端门前曵锦谷珥金琲者十余万百官都人列绘褛幔阁夹道被服光丽廛邸皆供帐池酒林胾在所令邀饮食蛮夷嗟咨谓中国为仙晨帝所`】　玊帛风云【`明永乐时上幸东苑观击毬射柳听文武羣臣外国朝使及在京耆老聚观上顾皇太孙曰可谓万方玉帛风云防矣`】　汉文帝却千里马　晋武帝焚雉头裘【`唐魏征语`】葱岭以东皆奉贡贽【`唐髙祖`】　西域诸国来朝献地【`隋炀帝`】诸蕃毕集洛阳【`同上`】　四国扈从东封【`唐明皇封泰山新罗百济儋罗`】  

【`倭四国毕赴`】　不受康国内附【`唐太宗时康国求内附上谓招来絶域靡费百姓谢不受`】交趾献前贡物【`元世祖将征交趾丞相博果宻曰不如遣一介之使谕以祸福彼能悔过`】  

【`自新则不烦兵而下矣帝从之于是交趾感惧遣其王等诣阙谢罪尽献前六嵗所当贡物`】　大小逺迩悉奉琛币　东逾辽水重译来附　西南极逺之国俱来朝受封爵【`明成祖`】  

## 御定渊鉴类函卷五十四

帝王部十五【`用贤　増崇儒　勤劳　务农责躬　戒惧　谋猷　巡行`】用贤一  

原管子曰昔黄帝得蚩尤明乎天道得太常察乎地利得青帝辨乎东方得祝融辨乎南方得大封辨乎西方得后土辨乎北方黄帝得六相而天下化　左传曰舜举八凯使主后土以揆百事莫不时序地平天成举八元使布五教于四方父义母慈兄友弟恭子考内平外成　论语曰舜有臣五人而天下治孔安国注禹稷契臯繇伯益　帝王世纪曰禹纳礼贤人一沐三握发一食三起　尚书曰髙宗梦傅说爰立作相王置诸其左右命之曰若金用汝作砺若济巨川用汝作舟楫若作酒醴尔惟麴蘖若作和羮尔惟盐梅若嵗大旱用汝作霖雨　帝王世纪曰文王敬老慈幼晏朝不食以延四方之士是以太颠闳夭散宜生南宫适之属咸至是为  

四臣　毛诗曰棫朴文王能官人也芃芃棫朴薪之槱之毛苌注曰芃芃木盛也棫白桵也山木茂盛万民得而薪之喻贤人众多国家得用蕃兴也　武王曰予有乱臣十人乱理也十人谓周公旦召公奭太公望毕公荣公太颠闳夭散宜生南宫适其一人谓文母也　管子曰桓公在防管仲隰朋见忽有二鸿飞而过公叹曰寡人有仲父犹飞鸿之有羽翼　汉书曰髙帝云夫运筹于帷幄之中决胜千里之外吾不如子房镇国家抚百姓给馈饷吾不如萧何运百万之众战必胜攻必取吾不如韩信三者皆人杰吾能用之此吾所以取天下也　班彪王命论曰举韩信于行阵收陈平于亡命英雄陈力羣策毕举此髙祖之大略所以成帝业也　汉书曰上方欲用文武求之如不及始以蒲轮迎枚生见主父而叹息羣士慕向异人并出卜式防于刍牧羊擢于贾竖　増通鉴曰汉昭烈曰孤之有孔明犹鱼之有水也　又曰晋时海内大乱江东差安中国士民避乱者多南渡江镇东司马王导说琅邪王睿收其贤俊与之共事于是辟椽属百余人刁协卞壸陈頵庾亮等皆与焉　又曰周顗奔琅邪王睿桓彝亦避乱过江见睿微弱谓顗曰我以中州多故来此求全而单弱如此将何以济既而见王导共论世事退谓顗曰向见管夷吾无复忧矣　又曰秦以王猛为相猛刚明清肃善恶着白放黜尸素显防幽滞劝课农桑练习军旅官必当才刑必当罪秦国大治　唐书曰太宗尝曰贞观以前从我定天下间关草昧龄功也贞观以后纳忠諌正朕违为国家长利徴而已　又曰太宗为天策上将军下教以杜如晦等并以本官为学士凡分三番逓宿于阁下号十八学士　又曰帝召马周未至使者四辈敦趣及谒见与语大悦诏直门下省　又曰帝尝曰朕官必以才不者虽亲若襄邑王神符不妄授若才虽仇如魏徴不弃也　通鉴曰明皇谓卢懐慎曰朕以天下事委姚崇以卿坐镇雅俗耳　又曰姚崇宋璟相继为相崇善应变成务璟善守法持正唐世贤相前称房杜后称姚宋他人莫得比焉　唐书曰德宗时外虽有宰相主大议而陆贽常居中参决时号内相　又曰宪宗以裴垍为学士时李绛崔羣与同列又擢韦贯之裴度知制诰李夷简御史中丞皆踵蹑为辅相自它选任罔不精明以成元和之治　宋史曰天子英武乐延天下竒才而尤礼文士扈载与张昭窦俨陶谷徐台符俱被进用　又曰太宗厉精庶政注意辅相以李昉旧德亟加进用继擢吕蒙正张齐贤迭居相位复进贾黄中俾参大政而四臣将顺德美脩明庶政以致承平之治　通鉴曰太宗尝曰朕得寇准犹文皇之得魏徴也　又曰真宗问李沆治道所宜先沆对不用浮薄新进喜事之人此最为先　宋史曰仁宗时晏殊为相殊平居好贤当世知名之士如范仲淹孔道辅皆出其门及为相益务进贤材而仲淹富弼皆进用至于台阁多一时之贤帝亦奋然有意欲因羣材以更治　又曰仁宗用文彦博富弼为相诏百官郊迎范镇曰隆之以虚礼不若推之以至诚近制两制不得诣宰相居第百官不得间见是不推之以诚也愿罢郊迎除谒禁则于御臣之术为两得矣　又曰富弼与文彦博并相宣制之日士大夫相庆于朝帝防觇知之以语学士欧阳脩曰古之命相或得诸梦卜岂若今日人情如此哉　元史曰仁宗即位召世祖朝谙知政务素有声望老臣平章程鹏飞董士选太子少傅李谦左丞郝天挺亷访使程钜夫等诣阙同议庶务　通鉴曰元仁宗尝曰回回以寳玉鬻于官此何足为寳惟善人乃可为宝善人用则百姓安又曰元英宗以拜珠为相谓之曰乃祖穆呼哩佐太祖安图相世祖卿念祖宗令闻岂不尽心拜珠再拜曰臣畏天下事大识见有未尽年少不克负荷无以报圣恩耳　通纪曰明太祖下婺州胡大海荐青田刘基浦江宋濂龙泉章溢丽水叶琛太祖遣使以书币徴之至建康入见命有司创礼贤馆处之　又曰仁宗即位进蹇义少傅杨士竒少保杨荣太子少傅金幼孜太子少保并兼职如故内阁位进三孤始此士竒等旬月间自五品超迁至一品臣子恩遇至此极矣　又曰仁宗赐蹇义杨士竒勑内有云书曰惟后非贤不乂惟贤非后不食自古君臣相遇难矣往绩惟茂永终是圗　又曰孝宗经筵毕召内阁徐溥刘健李东阳谢迁至文华殿取羣臣奏本付溥等面议以次陈奏従容顾问拟议停当然后批答　又曰刘大夏尝召入内廷奏事至御榻前上转视左右即近侍内臣皆退避不与闻也　又曰都御史戴以疾求退不得一日上召刘大夏议事因奏及之曰恐防诚不能动天令臣见陛下日为彼申逹下情上曰卿去说与朕以天下事推诚付托犹家人父子也太平未兆何忍舍我而先归乎  

用贤二【`求贤　优贤附`】  

原贤者国家之器用　欲覇王者托于贤【`说苑`】　百僚师师百工惟时【`书`】　万献共惟帝臣【`书`】　所寳惟贤则迩人安【`书`】　任天下智力【`魏志`】　以圣贤者为牧上贤下不肖【`周书`】　贵人而贱禄【`礼记`】　善人在上国无幸民【`左氏`】禹称善人进不善人逺　不有君子其能国乎　能  

用善人民之主也【`并左氏`】　任能【`礼记`】　使能【`周礼`】　任才尚计【`吴志`】　知人拔善【`虞预晋书`】　或以言或以德进【`礼记`】任贤得人【`袁后汉`】　举不失徳【`左氏`】　拔竒取异不问仆【`汉武帝`】　取士于贤不拘卑贱【`陆凯表`】　唯其任也何贱之有【`左氏`】　急贤甚于饥渴用人速于顺流【`典论`】　收天下之杰【`管子`】　朝九州之俊【`桓谭新论`】　收礼名豪【`晋中兴书`】　网罗羣彦【`潘岳`】　探海出珠举网罗凤　羣士慕向俊杰来仕【`曹植`】杖策北渡【`东观`】　鳞集帝宇【`曹植`】　迎龙凤于廊庙【`抱朴子`】登俊乂于垅亩【`王粲七释`】　林无被服山无韦带【`张景阳七命`】藂林之下无愁士江河之畔无隐夫【`刘向`】　河濵无洗  

耳之士【`曹植七启`】　渊薮无不收之叹【`傅七谟`】　髙宗梦傅说【`书`】　文王见吕尚【`伊中`】　以币聘伊尹【`孟子`】　设坛拜韩信【`汉书`】　吕尚牧渭濵　乐道出狱吏【`后汉书`】　拔足挥洗揖郦生之说　当食吐哺纳子房之策【`班彪王命论`】　二老归周四竒入汉【`雄`】　舜驾五龙汉鼓六翮【`抱朴子`】　汉用三杰【`汉书`】　魏基五儁【`葛诸子`】　使四面从五圣【`黄帝`】　颛顼年十五而佐黄帝　帝喾年十五而佐帝颛顼【`鬻子`】　黄帝举风后力牧【`史记`】　舜左禹而右臯陶【`大戴礼`】　使少皥主金　使祝融氏主火【`越记`】　以句龙为后土　命重氏为南正【`古史考`】　分命羲仲宅隅夷　申命羲叔宅南交分命和仲宅昧谷　申命和叔宅幽都　尊任伯禹  

尊显之官【`并书`】　处羣臣之上【`诸葛亮表`】　分掌四方各如巳视【`帝王世纪`】　辅佐不阿【`淮南子`】　智竭其策【`汉书`】　勇奋其威【`虞丘夀王论`】　同心同徳【`书`】　同徳度义【`左氏`】　得力牧而为五帝先【`汉书晁错策`】　得咎繇而为三王祖【`汉书`】　举后稷民除四死【`谓饥寒勤苦`】　问鬻子民得四生【`详帝治`】　十夫帝翼【`书`】　九才乱武【`七顺五`】　五贤兴二八登帝【`魏文与曹洪书`】爪牙信布腹心良平　儒雅则公孙董仲舒将相则张安世赵充国【`并汉书`】　野无遗贤万咸寜　俊民用章家用平康　寅亮天工【`并书`】　佐化于外【`帝王世纪`】　其惟吉士相我国家　既获仁人祗承上帝　格于皇天格于上帝　济济多士文王以寜【`并书`】　蔼蔼王多士萋萋臣尽力【`尔雅`】　乐只君子家之基　乐只君子家之光　公侯干城　公侯腹心　维申及甫维周之翰【`并诗`】　衞青在位淮南不敢谋【`汉书`】　予曰有疏附予曰有奔走予曰有先后予曰有御侮【`诗`】　如石投水　河润九里【`东观`】　冀得其泽【`庄子`】　鱼有水【`蜀志`】　凤有翼　梓皮革自楚往也【`左氏`】　天下之士多就之【`孟子`】　俊乂在官　罔匪正人【`书`】　六官之长皆民誉【`左氏`】　元首明哉股肱良哉　股肱喜哉元首起哉【`书`】　鴥彼晨风郁彼北林　翽翽其羽亦集爰止　振鹭于飞　南山有台北山有莱　肃肃兔罝椓之丁丁　无怨无恶率由羣匹　无竞维人四方其训之【`并毛诗`】　増举英才无拘定制【`汉胡广`】　英能承风俊乂咸事【`后汉书`】　拔岩徒以为相　载钓叟而师之【`晋虞预`】　鉴啬夫防给之对　思绛侯木讷之功【`汉韦彪`】　圣主贤臣世以致理【`汉胡广`】　天下喁喁仰其风采　庙堂纳其髙谋　疆埸宣其智力帷幄容其謇辞　举措禀其程式【`并后汉书`】　用人当用其所长【`元许衡`】　用贤转石【`汉刘向`】　用君子则治【`元世祖时防希宪疾笃皇太子遣人问疾因问治道希宪答曰用君子则治用小人则乱`】　人主用忠良久益治用邪佞一日多矣【`唐杨嗣复`】　抑奔竞而崇恬静庶防有难进易退之人【`宋王曽`】　隆礼貌以尊贤而用之未尽【`宋杜范`】　十倍此以待天下士犹恐不至【`元世祖置集贤馆命谔尔根萨里领之士应诏者尽命馆谷之凡饮食供帐车服之盛皆喜过望有官于宣徽者欲隂败其事故盛陈所给廪饩于内冀帝见之帝果还而问焉对曰此一士之日给也帝怒曰汝欲使朕见而损之乎十倍此以待天下士犹恐不至况欲损之乎`】　知人尧舜犹病【`唐李绛`】　用贤人主之事【`宋李昉曰用贤人主之事若受人请是市私恩也故峻絶之使恩归于上`】　召诸贤于散地【`宋髙宗二十六年躬亲政事收威柄召诸贤于散地`】　一时誉望收召略尽【`宋理宗时`】御极以来亲择羣才　大者为栋梁小者为榱桷【`宋太`】  

【`宗语`】　惟贤是咨士皆在朝廷【`唐文宗时`】　设此待天下贤士【`唐曹确曰太宗着令文武官六百四十三谓房龄曰朕设此待天下贤士`】　非敢望拔十得五【`宋太宗谓侍臣曰欲博求俊乂于科塲中非敢谓拔十得五止得一二亦可为致治之其矣`】其为我博贤士朕将用之【`唐文宗`】　此名臣也朕将用之【`宋太宗飞白书向敏中及张咏二名付中书曰此二人名臣也朕将用之`】　有徳老儒请徴用之【`元英宗时拜珠言前集贤侍讲学士赵居信直学士吴澄皆有徳老儒请徴用之帝喜曰卿言适副朕心`】　朕且大用【`宋陈康伯除吏部尚书宰臣议用权尚书高宗曰朕且大用何权为`】布衣不次进用【`周世宗好防英俊有自布衣上书言事者多不次进用`】　下列寘诸要途【`宋范纯仁曰太祖用吕余庆太宗用王禹偁真宗用张知白皆从下列寘诸要途`】　宰相岂尽由科第【`周世宗语`】　宰相须用读书人【`宋太祖语`】　寓意磻溪【`宋太宗曲宴后苑作钓鱼诗有云欲饵金钩深未逹磻溪须问钓鱼人意属吕端为相也`】　副予前席【`真宗时扬亿在告上遣中使致太医视之亿拜章谢上作诗批纸尾有副予前席待名贤之句`】注想元老【`唐文宗上巳宴羣臣曲江以裴度不赴赐以诗有注想待元老之句`】　渴想  

仪刑【`宋神宗以安石为欺复召冯京知枢宻院京以疾未至帝赐诏有云渴想仪刑不忘梦寐`】　犹恨致用之晚【`宋太宗于吕端骤被奨擢犹恨致用之晚`】　致太平必斯人【`王旦尝奏事退真宗目送之曰为朕致太平者必斯人也`】　自举无先容【`唐太宗曰古今用人未尝不因介绍若张行成朕自举之无先容也`】　非由左右言【`宋英宗以唐介为御史中丞谓之曰卿在先朝有直声故用卿非由左右言也`】　闻其彊干召还【`张咏在蜀太宗闻其彊干召还为枢宻直学士`】　惜闲卿于彊健时【`辛次膺拜御史中丞朝徳夀宫髙宗一见谓惜闲卿于彊健时`】　受命而来喜于得贤【`禇亮事薛举举灭秦王谓曰寡人受命而来喜于得贤`】　方羙官缺每欲用卿【`明皇以苏颋为中书侍郎劳之曰方羙官缺每欲用卿然宰相议无及者朕为卿恨`】　汉高佐命出自亡秦　光武得贤亦资暴莽【`后汉书`】　齐桓忘管仲之奢僣而录其匡合之大谋汉髙舍陈平之丑行而取其六竒之妙算【`晋书`】　左禹  

右臯陶不下堂而天下治【`经济编`】　夏禹得臯陶为三王祖　齐桓得管仲为五覇长【`唐太宗`】　帝定祸乱而房杜不言功　王魏善諌而房杜让其直　英衞善兵而房杜济以文【`唐书`】　孜孜奉国知无不为臣不如龄　兼资文武出将入相臣不如靖　敷奏详明出纳惟允臣不如彦博　济繁治剧众务必举臣不如胄　以諌诤为心耻君不及尧舜臣不如徴　至激浊清疾恶好善臣于数子有一日之长【`唐王珪`】　汝得象殊重慎微宻【`章得象晏殊`】　昌朝儒者学问该洽【`贾昌朝`】　惟汝仲淹汝诚予察【`范仲淹`】　予晚得弼予心弼悦【`富弼`】　曰衍汝来汝予黄发【`杜衍`】　予早识琦琦有竒骨【`韩琦`】　惟脩惟靖立朝防防【`欧阳脩余靖`】　素相之后含忠履洁【`王素`】　襄虽小官多闻予彻【`蔡襄　仁宗朝杜衍韩琦为太子中允直集贤院防吕夷简罢相夏竦既除枢宻使复夺之以衍代而章得象晏殊贾昌朝范仲淹富弼及琦同时执政欧阳脩余靖王素蔡襄并为諌官石介作庆厯圣德诗`】大臣忠厚如王曽　清纯如张知白　刚正如鲁宗  

道　质直如薛奎【`英宗时司马光言`】　氷鉴则有王恕彭韶练逹则有马文升刘大夏　老成则有刘健谢迁　文章则有王鏊丘濬　刑宪则有闵珪戴【`明孝宗朝`】　原求贤帝咨四岳【`书`】　明敭仄陋　敷求哲人　勤于求贤旁求俊彦【`并书`】　开求贤之路　求贤如不及【`汉书`】　我  

求懿德【`诗`】　无幽不求　天赐贤人　梦帝赉良弼【`并书`】兴能进贤【`周书`】　举贤【`礼记`】　举佚民【`书`】　赞杰俊【`月令`】  

聘名士礼贤者【`月令`】　举贤良文学【`汉书`】　举尔所知【`论语`】枚卜功臣　聿求元圣　下民其咨有能俾乂　有能奋庸熙帝之载【`并书`】　一馈七起【`详勤劳篇`】　一食三起【`帝王世纪`】方欲兴文武　毎食未尝不在钜鹿【`汉书`】　仰山【`董子`】  

侧席【`后汉`】　障贤者死【`尸子`】　増天下之士骚然而至【`寗戚对齐桓公`】　拂巾衽褐以企旌车【`晋郄诜`】　白驹皎皎不离风尘束帛戋戋荣髙物表【`唐萧至忠疏`】　十室之邑必有忠信三人并行必有我师【`汉举孝亷诏`】　旁求四方以招贤俊  

【`孔融荐祢衡表`】　求贤暂劳垂拱永逸【`任昉`】　束帛未贲于丘园蒲轮顿毂而不驾【`晋虞预上言`】　比下诏求贤　又搜逮  

所遗【`唐徳宗`】　岂借才异代治今日之天下【`唐李绛言`】　天生贤才自足以供一代之用【`宋崔与之`】　止得求名文士　难得有道贤人【`唐关播谓德宗曰陛下求贤又使举荐然止得求名文辞士焉有有道贤人肯奉牒丐举邪`】　何以副求贤之意【`金世宗谓宰臣曰朕在位日浅未能徧识臣下贤否全頼卿等尽公举荐今六品以下殊乏人材何以副朕求贤之意`】　思得贤士寤寐不忘【`世宗又曰思得贤士寤寐不忘自今朝臣出外即令体访职官及草莱之士可以助治者具姓名以闻`】遗逸皆见旌异【`宋理宗亲总庶政遗逸皆见旌异`】　因民望而并招之【`理宗时臣僚多乞召还魏了翁真徳秀上因民望而并招之`】　搜访山林隐逸之士【`元英宗`】　招致山泽道艺之士【`元谔尔根萨里劝世祖治天下必用儒术宜招致山泽道艺之士以备任使帝嘉纳之遣使求贤置集贤馆以待之`】　分行十道旁求隐逸之士【`明太祖命学士詹同等十人分行十道旁求隐逸之士`】　手诏趣召【`宋孝宗即位立召辛次膺`】　奉诏求贤【`元程钜夫奉诏求贤江南帝素闻赵孟藡叶李名宻谕必致此二人钜夫又荐赵孟頫等二十余人帝皆擢置台宪`】　求贤三十年【`元世祖尝谓朕求贤三十年惟得窦汉卿及李俊民二人`】　劳于求贤然后成无为之治　乐于忘势乃能致难进之贤【`明英宗聘处士吴与弼诏`】　求贤圗治宵旰皇皇羣贤偕来布列在位【`明宣宗猗兰操`】　原优贤就贤体逺尚有徳【`礼`】　尊有术【`汉书`】　圣人养贤　大烹养贤【`易`】礼下贤者【`史记`】　外礼宰相【`汉书`】　待以殊礼【`东观`】　待以  

师礼【`樊英列传`】　待以客礼【`杨彪云`】　天子交匹夫【`孟子`】　周公下白屋【`家语`】　五耦而式【`大戴礼`】　三顾于庐【`蜀志`】　轩辕膝行【`荘子`】　文王趋拜　上亲执辔【`书`】　释旄系韤【`帝王世纪`】拜于牀下【`详帝徳`】　毎为之拜【`魏志`】　不冠不见【`汉书`】　履而起【`邴原列传`】　遂至车前【`书`】　引登御牀【`世说`】　唆邀入舆【`臧荣绪晋书`】　为掘新井【`管子`】　为设虚坐【`吴志`】　子陵俱卧耳【`典畧`】　子太非吾吏　有莅任之方是以相屈【`晋中兴书`】　式商容庐【`帝王世纪`】　君其力就防【`魏志`】　终禄其身【`嵇康髙士传`】封比干墓【`书`】　载自临防【`帝王世纪`】　増急登贤之举虚降己之礼【`后汉书`】　加隆崇之恩极养贤之礼【`汉郎顗疏`】　唯恐礼之不重【`晋皇甫谧`】　遇士无礼不可以得贤【`淮南子`】　侧席以求【`光武侧席以求幽人`】　下车而揖【`光武尝出南郊严遵曵长裾持鹿扇住立不动天子下车而揖`】　倾身礼之【`王景略有王佐才苻坚倾身礼之以为股肱羽翼`】　降寝殿设坛席　尚书奉引延问得失【`后汉书`】　引至卧内【`唐太宗尝引魏徴至卧内访天下事`】　赐坐询事【`宋真宗时种放见于崇政殿赐坐询事`】　见必为兴　去輙临轩以送【`唐明皇于姚崇`】　入屏不趋赞事不名【`汉明帝于包咸`】　以辈行呼而不名【`唐陆贽始入翰林年尚少以材幸天子帝以辈行呼而不名`】　锡以几杖【`汉包咸`】　赐延年杖【`魏文帝引故汉太尉杨彪待以客礼诏曰乃祖以来世著名节年过七十行不逾涯所宜优异以彰旧德其赐公延年杖`】　勅赐尚书禄【`汉明帝东巡过任城幸郑均舍勅赐尚书禄以终其夀`】　御书得贤颂【`宋虞允文以枢宻使复为四川宣抚太上御书圣主得贤臣颂以赐孝宗又为制防`】　解衣衣之【`唐徳宗于陆贽`】覆以襭袍【`韦绶为翰林学士帝尝幸其院韦妃従防绶方寝学士郑絪欲驰告之帝不许时大`】  

【`寒以妃蜀襭袍覆而去`】　庭为纳陛【`宋真宗毎见吕端肃然拱揖不以名呼又以姿仪瓌大宫廷陛峻特令为纳陛`】　乡改旌贤【`宋仁宗改王曽乡名曰旌贤乡`】  

崇儒一  

増通鉴曰汉武帝即位首举贤良方正亲防于庭得董仲舒防天子嘉之于是罢黜百家俾学者知尊孔氏又曰上雅尚儒术使使束帛加璧安车驷马以迎申公又曰诏礼官劝学兴礼以为天下先于是丞相等  

请为博士置弟子复其身能通一艺以上补文学掌故即有秀才异等輙以名闻上从之自是公卿大夫士吏彬彬多文学之士矣　又曰宣帝时张敞上疏劝上游心帝王之术太平庶防可兴　司马光曰光武绍恢前绪征伐四方日不暇给乃能敦尚经术賔延儒雅继以明章遹追先志临雍拜老横经问道自公卿大夫至于郡县吏咸经明行脩之人是以教立于上俗成于下通鉴曰晋南渡初征南军司马戴邈请笃道崇儒以  

励风俗从之始立学　又曰晋范寗好儒术尝谓王弼何晏蔑弃典文幽沉仁义以至礼坏乐崩中原倾覆遗风余俗至今为患　又曰齐髙帝问为政于参军刘瓛对曰政在孝经凡宋氏所以亡陛下所以得者皆是也陛下若戒前车之失加以寛厚虽危可安循其覆辙虽安必危齐主叹曰儒者之言可寳万世　又曰魏显祖好读书手不释卷在舆据鞍不忘讲道又好贤乐善李冲李彪王肃等皆以文雅见亲制礼作乐蔚然有太平之风焉　唐书曰贞观六年诏罢周公祠以孔子为先师尽召天下惇师老徳以为学官　又曰张复颖髙祖镇太原引为客以经授秦王及即位召见帝从容曰今日弟子何如复颖曰昔孔子门人三千达者无子男之位臣翼赞一人乃王天下计臣之功过于先圣帝笑曰朕昔受大谊于君今尚记之复颖顿首谢曰陛下乃生知臣叨天功为己力罪也帝大恱　又曰髙宗显庆中刘祥道陈六事其一曰唐有天下四十年未尝举秀才请自六品以下至草野审加搜访无令赫赫之辰斯学遂絶　又曰明皇尊尚经术开馆置学士脩太宗之政皆张说倡之　又曰明皇为太子时褚无量侍读譔翼善记以进厚被礼答及即位以耆老随仗听徐行又为设腰舆许乗入殿中　宋史曰太祖复以窦仪为学士尝召草制仪至苑门望见帝岸帻跣足而坐却立不肯进帝索冠带召入仪遂言陛下创业垂统宜以礼示天下若此恐豪杰闻而解体也帝敛容谢之　又曰太宗留心儒术贡生皆临轩覆试　又曰太宗令以儒行篇刻于版印赐近臣及新第举人　又曰真宗谓陈彭年曰儒术污隆其应实大国家崇替何莫由斯故秦衰则经术道息汉盛则学校兴行其后命厯迭改而风教一揆有唐文物最盛朱梁而下王风寝防太祖太宗丕变敝俗崇尚斯文朕获绍先业谨遵圣训礼乐交举儒术化成实二后垂裕之所致也又君之难在乎听受臣之不易在乎忠直彭年曰陛下圣言精诣足使天下知训伏愿躬演睿思着之翰篇真宗为崇儒术为君难为臣不易二论示之彭年请示辅臣刻石国子学焉　又曰上方兴起道术令邢昺与张雍杜镐孙奭举经术该博德行端良者以广学员　又曰仁宗即位宰相请择名儒以经术侍讲读乃以孙奭为翰林侍读学士尝画无逸图上之帝施于讲读閤　又曰渡江以来进退合义以胡安国尹焞为称首　又曰周必大除秘书少监兼直学士院兼领史职郑闻章草必大制上改窜其末引汉宣帝事必大因奏曰陛下取汉宣帝之言亲制赞书明示好恶臣观西汉所谓社稷臣乃鄙朴之周勃少文之汲黯不学之霍光至于公孙蔡义韦贤号曰儒者而持禄保位故宣帝谓俗儒不达时宜使宣帝知真儒何至杂伯哉愿平心察之不可有轻儒名上喜其精洽欲与之日夕论文　通鉴曰周必大荐朱熹为江西提刑入奏事或要于路曰正心诚意之论上所厌闻慎勿复言熹曰吾平生所学唯此四字岂可隐黙以欺吾君乎　又曰寜宗即位召朱熹为焕章阁待制初黄裳为嘉王府翊善光宗谕之曰嘉王进学皆卿之功裳谢曰若欲进徳脩业追迹古先哲王则须寻天下第一等人乃可帝问为谁裳以熹对及彭年为嘉王府直讲及即位赵汝愚荐之召入经筵　宋史曰理宗即位杜范上言召用名儒发明格物致知诚意正心之学有好议论者乃从而诋訾讪笑之陛下一惑其言即有厌弃儒学之意此正贤不肖进退之机天下安危所系　通鉴曰理宗赠朱熹太师封信国公熹子工部侍郎在入对言人主学问之要帝曰先卿中庸序言之甚详朕读之不释手恨不与之同时也　宋史曰理宗淳祐元年诏曰朕惟孔子之道自孟轲后不得其传至我朝周敦頥张载程颢程颐真见实践深探圣域千载絶学始有指归中兴以来又得朱熹精思明辨表里浑融使大学语孟中庸之书本末洞彻孔子之道益以大明于世朕毎观五臣论著启沃良多今视学有日其令学官列诸从祀以示褒奬之意　宋史赞曰宋嘉定以来正邪贸乱国是靡定理宗继统首黜王安石孔庙从祀升濓洛九儒表章朱熹四书丕变士习身当季运弗获大效后世有以理学复古帝王之治者考论匡直辅翼之功实自帝始庙号曰理其殆庶乎　又曰理宗召真德秀还以为户部尚书入见上迎谓曰卿去国十年毎切思贤乃以大学衍义进复陈祈天永命之说上欣然嘉纳　金史曰世宗谓宰臣曰夫儒者操行清洁非礼不行以吏出身者自幼为吏习其贪墨至于为官习性不能迁改政道兴废实由于此　元史曰宪宗时髙智耀入见言儒者所学尧舜禹汤文武之道自古有国家者用之则治不用则否养成其材将以资其用也宜蠲免徭役以教育之帝従之诏复海内儒士徭役无有所与　通鉴曰元杨惟中用师于蜀获姚枢始重经学乃建书院以许衡为国子祭酒　又曰元仁宗谓侍臣曰朕所愿者安百姓以圗至治然非用儒士何以致此设科取士庶防得真儒之用而治道所兴也　又曰有问库库者曰儒有何好君酷爱之库库曰世祖以儒足以致治命裕宗学于赞善王恂今秘书所藏裕宗仿书当时御笔于学生之下亲署御名习书谨呈其敬慎若此且儒者之道従之则君仁臣忠父慈子孝人伦咸得国家咸治违之则人伦咸失国家咸乱汝慎勿以斯言乱吾国也儒者或身若不胜衣言若不出口然腹中贮储有过人者何可易视也　明纪事本末曰太祖退朝御便殿辄召儒臣论治道　又曰屡遣使求经明行脩之士　又曰秀才张宗濬等随詹事府左春坊官分班直文华殿侍讲毕进说民间利害田里稼穑等事兼陈古今孝弟忠信文学才艺诸故事日以为常　通纪曰仁宗建文阁谓侍臣杨士竒等曰卿等各有职务朕欲得学行端谨老儒数人日侍燕闲偹顾问可咨访以闻士竒等以翰林侍讲王进儒士陈继对蹇义复举学录杨敬等皆命直文馆  

崇儒二  

増为世儒宗【`东晋初立贺循为世儒宗明习礼乐凡有拟议皆取决焉`】　治天下匠【`元太祖时夏人以善造弓见知于太祖因毎自矜曰国家方用武律儒者何用律楚材曰治弓尚须用弓匠为天下者岂可不用治天下匠帝闻之甚喜`】　百代絶学之倡【`宋开禧初任希夷谓周敦頥程颢程頥为百代絶学之倡乞定议赐諡其后皆得赐諡寔自希夷发之`】　道学非程氏私言【`宋光宗时刘光祖言道学非程氏私言乞定是非别邪正从之`】　正学遂明于后世【`党禁既开正学遂明于后世真徳秀之力为多`】　维持三纲五常之道【`元仁宗尝曰儒者可尚以能维持三纲五常之道也`】　下开濂洛道学之懿【`宋仁宗因王尭臣及第赐中庸篇吕臻及第赐大学篇表章此二篇风厉儒臣是已开四书之端矣上承一祖二宗之心下开濓洛道学之懿不在是乎`】　人主当以二帝三王为师【`真德秀言于理宗`】儒者握持纲常如此其固【`元仁宗尝与羣臣语握拳示之曰所重乎儒者为其握持纲常如此其固也仁宗讲学之功如此者皆李孟启之也`】　阖户读论语【`赵普晚年手不释卷毎归私第阖户启箧取书读之竟日及次日临政处决如流家人发箧视之则论语二十篇也`】　终身诵圣言【`李沆为相尝读论语或问之沆曰沆为宰相如论语中节用而爱人使民以时尚未能行圣人之言终身诵之可也`】　使我稽古临事不惑【`太宗诏魏徴虞世南褚亮萧徳言等裒次经史百氏帝王所以兴衰者上之帝曰使我稽古临事不惑者公等力也`】　励志讲学懐典刑【`理宗赠朱熹太师诏`】　初登大寳招徕耆儒【`刘光祖疏留朱熹`】　笃道崇儒以励风俗【`晋元帝时戴邈言`】　崇礼儒臣讲求治道【`明宣宗谕杨士竒等`】　宜近师儒【`宋仁宗时王曽以帝初即位宜近师儒即召孙奭冯元劝讲崇政殿`】襃表老儒【`理宗初立诏襃表老儒`】　儒林旧徳【`宋赵师民在经筵十余年累请`】  

【`补外帝自写诗宠行目以儒林旧徳`】　尊宠儒臣【`曽公亮擢天章阁待制赐金紫先是待制不改服仁宗面锡之曰朕自讲席赐卿所以尊宠儒臣也`】　渴于相见【`胡安国入对髙宗曰闻卿大名渴于相见何为累诏不至`】　从容咨访【`熙寜初吕公着荐程颢为太子中允监察御史里行神宗素知其名数召见毎退必曰频求对欲常常见卿一日従容咨访正午始趋出中人曰御史不知上未食乎`】儒者逢辰之幸【`景德二年上幸国子监阅库书邢昺奏经版大偹斯乃儒者逢辰之幸上`】  

【`喜曰国家虽尚儒术非四方无事何以及此`】　儒臣入省议事【`元世祖时右相安圗请令儒臣姚枢等入省议事从之`】　白衣对崇政殿【`景祐初更定雅乐诏求知音者范仲淹荐胡瑗白衣对崇政殿授校书郎`】　就寝起读终篇【`孝宗时朱熹投匦进封事帝已就寝起读终篇`】　咨时务访治道【`明太祖进攻州由寕国道徽州召儒士唐仲实姚连等咨时务访治道`】　北面立而问道【`周主飬老于太学北靣立而问道`】　当用经术明于大谊【`汉昭帝曰公卿大臣当用经术明于大谊者`】　馆阁之职文史为先【`宋孝宗时吕祖谦除直秘阁时方重职名非有功不除中书舍人陈骙驳之孝宗批云馆阁之职文史为先祖谦所进采取精详有益治道故以宠之可即命词`】　果才而贤虽白身亦用【`元仁宗时李孟等言方今进用儒者而老成日以凋谢四方儒士成才者请擢任之俾学者有所激劝帝曰卿言是也自今勿限资级果才而贤虽白身亦用之`】　尽令读书知为治之道【`宋太祖诏武臣尽令读书`】　天子礼乐之司【`唐中书舍人陆坚以学士供拟太盛无益国家议白罢之张说闻之曰古帝王功成则有奢满之失今陛下崇儒向道躬自讲论延置豪俊则丽正院乃天子礼乐之司所费细而所益者大陆生盖未逹邪帝知遂薄坚`】　翰林深严之地【`宋太祖曰翰林深严之地当得宿儒防之范质等曰窦仪清介重厚然已自翰林迁端明矣帝曰非斯人不可处禁中卿当谕以朕意`】　详明礼乐　博渉典坟　为儒学之宗师　乃荐绅之领表【`周世宗留田敏诏`】　阐文治　儒学向臻　周岩廊以聘隐沦　盛科以来才彦  

勤劳一  

原抱朴子曰黄帝生而能言役使百灵可谓天授自然体之者犹复不敢端坐而得道故陟王屋而受丹经到鼎湖而飞流珠登崆峒而问广成之具茨而事大隗适东岱而奉中黄入金谷而谘子心论导养而质素二女精推歩则访山稽力牧讲占候则询风后着体诊则受雷岐审攻战则纳五音之防穷神奸则记七泽之辞相地理则书靑乌之说救伤残则缀金冶之术故能毕记秘要穷尽道真遂升龙以髙济与天地乎罔极　史记曰黄帝代神农诸侯有不従者従而征之未尝宁居东至海登桓山及岱宗西至崆峒登鸡头南至江登熊湘北逐獯粥合符釡山而邑于涿鹿之阿迁徙无常行以师兵为营衞　帝王世纪曰尧命禹以为司空继鲧治水乃劳身渉勤不重径尺之璧而爱日之寸阴手足胼胝故世传禹病偏枯足不相过至今巫称禹歩是也淮南子曰禹之趋时冠挂而不顾履遗而不取　又  

曰禹沐淫雨栉疾风决江疏河凿龙门辟伊阙乗四载随山刋木平治水土定七百国　鬻子曰禹饭一馈而七起曰吾不恐四海之士留于道路也恐其留吾门也是以四海之士皆至禹当朝廷门可以罗雀　符子曰禹让天下于竒子竒子曰君言佐舜劳矣凿山川通河汉首无发股无毛故舜也以劳报子我生而逸不能为君之劳矣　増通鉴曰周宣王尝晏起姜后脱簮于永巷待罪王于是勤于政事早朝晏罢卒成中兴之治又曰汉武帝时太子每諌征伐上笑曰吾当其劳以逸遗汝　又曰宣帝兴于闾阎知民事之艰难及亲政事励精为治　唐书曰太宗问房龄萧瑀曰隋文帝何如主对曰文帝勤于为治每临朝或至日昃卫士传餐而食亦励精之主也上曰文帝不明而喜察事皆自决不假羣臣羣臣既知主意惟取决受成虽有愆违莫能諌争　又曰宪宗尝与宰相论治道于延英殿日旰暑甚汗透御服宰相恐上体倦求退上留之曰朕入宫中所与处者独宫人宦官耳故乐与卿等共谈为理之要殊不知倦也　又曰文宗恭俭儒雅出于天性尝读太宗政要慨然慕之及即位鋭意于治毎延英对宰臣率漏下十一刻　又曰唐制天子以只日视朝文宗命辍朝放朝皆用双日凡除吏必召见访问观察其能否故太和之初政事脩饬号为清明　宋史曰太宗孜孜为治毎御长春殿视事罢复即崇政殿临决日旰未遑御膳谢泌言请自今长春罢政既膳后御便坐不报　又曰真宗尝谓邢昺郑注礼记世子篇云文王以忧勤损夀武王以安乐延年朕以为本经指意必不然且夏禹焦劳有圭之赐而享国永年若文王忧人之心不自暇逸縦无感应岂至亏损夀命邪　又曰孝宗清燕毎访政事曰朕毎厌宦官女子之言思与卿等欵语欲知朝政阙失民情利病　又曰嘉定间范钟为崇政殿说书进对帝曰仁宗时甚多事钟对曰仁宗始虽多事乃以忧勤致治徽宗始虽无事余患至于今日帝恱　通纪曰明太祖谕侍臣曰朕即位有年常常勤励自勉待旦即临朝晡时而后还宫夜卧不能安席披衣而起或仰观天象见一星失次即为忧惕或量度民事有当速行者即次第笔记待旦发遣  

勤劳二  

原惟徳之勤　克勤于　与民用勤　勤思劳体勤而礼下　勤于吏事　祗勤于德夙夜弗逮　文王既勤止我应受之　自强不息　劳谦匪懈　忧民救水【`越绝`】　闷不容息　禹爱惜寸阴【`帝王世纪`】　汤不弃尺日昼决狱　夜理书　夜不暇寝　夜分而寝　不懈  

于位　政事简心　惟徳日新　万惟懐　不僣不滥不敢怠遑　无怠无荒四夷来王　过门不入冠挂不顾【`砥柱铭`】　荷挿戴笠　栉风沐雨　簮坠不顾　身执畚锸　自操耰耜　尽力沟洫　夫负妇戴　烧不暇拂濡不给旋【`路史`】　手不生爪胫不生毛　股无防胫无毛　手生重茧　胫无朝　身亲其劳　肌色皯黣　増旧劳于外　其勤王家【`书`】　昧旦丕显后世犹怠　艰难险阻备尝之矣【`传`】　此陛下宵衣旰食之时【`李绛对宪宗`】　此岂王安寝时【`后唐张承业谓晋王`】　勤心庶政日有咨询【`宋孝宗`】　上忧勤如此今何可不言【`李浩言于孝宗`】　忧勤于路朝之顷　切劘于广厦之间【`理宗时李宗勉建言`】　索烛以记明而即行【`金宣宗谓太子曰吾尝夜思天下事索烛以记明而即行汝亦当然`】　未明而朝日昃始罢【`明太祖`】　怠荒是戒厉精是圗【`明孝宗时大学士刘健上言祖宗黎明视朝一日奏事二次迩者视朝太迟散归或至昏暮乞怠荒是戒厉精是图上嘉纳之`】勤于听断四鼓即兴【`明太祖`】　夜分五鼓犹阅章奏【`明世宗虽脩元西内而权纲总夜分五鼓犹阅章奏`】  

务农  

原务农重谷　命农勉作　并耕而食以劝农也【`尸子`】劳农劝民惟农是务【`国语`】　威戒农用【`国语`】　纪农协功兴锄利氓　农天下之本【`汉书`】　五谷万民之命　民以食为天【`史记`】　不耕受其饥【`详帝治神农教`】　咨十二牧食哉惟时【`尚书`】　厯象日月星辰敬授人时　寅賔出日平秩东作【`尚书`】　嗟嗟保介惟莫之春【`毛诗`】　告布于万民【`说苑`】　乃疆乃理乃宣乃亩　命我众人痔乃钱鏄　嵗事来辟稼穑匪懈【`并毛诗`】　明时播草木【`大戴礼`】　播时百谷【`尚书`】率时农夫播厥百谷【`毛诗`】　初开借田【`王隐晋书武帝`】　乃以元日祈谷于上帝【`礼记`】　乃择元辰亲载耒耜【`月令`】　天子亲耕【`谷梁`】　躬耕劝农【`风俗通`】　天子三推【`月令`】　为大田【`张衡东京赋云`】　借于千亩之田【`潘岳借田`】　为借千亩【`礼记`】　亦服尔耕十千维耦【`毛诗`】　躬三推【`月令`】　发止千亩以帅万国【`缪袭许昌宫赋田云`】　冕而朱纮【`礼记`】　履文舄佩明珠【`陆注太经`】　神农亲耕【`详帝治`】　禹稷躬稼【`论语`】　耕于钜定【`汉书武纪`】　耕于钩盾【`汉书昭纪上耕于钩盾弄田应劭曰时帝年九嵗未能亲耕帝借钩盾宦者近署故徃试耕为戱弄也`】増本立而太平可议【`唐李渤言农国之本本立而太平可议`】　农事不  

脩则乐土为墟【`晋王导`】　农桑衣食之本【`元仁宗谕司农`】　当以力田为先【`宋辛弃疾言于孝宗曰人生在勤当以力田为先北方之人养生之具不求于人是以无甚富甚贫之家南方多末作以病农而兼并之患兴贫富斯不侔矣`】　当使之耕耘织纴【`唐刘晏`】　农不劝而耕者众【`唐韩琬言贞观永徽之间农不劝而耕者众`】　劝农耕作【`宋太祖谕郡国长吏`】　虑失播种【`宋真宗幸太一宫大雪帝谓宰相曰雪固丰稔之兆苐民力未充虑失播种卿等其务振劝毋遗地利`】　弭兵轻赋专意于农【`辽太祖`】　敦本务农屡诏劝助【`宋仁宗`】　劝农桑教纺绩【`辽太宗`】务本业抑游手【`金太宗诏`】　农月常务一切罢省【`唐明皇诏凡农`】  

【`月州县常务一切罢省`】　农劳之时戒饬省事【`宋仁宗诏孟夏农劳之时令监司戒饬州县省事劝民力田`】　毋或追扰以妨农时【`宋仁宗诏`】　毋淹刑狱以妨农务【`辽圣宗诏`】　条晰劝农之绩【`宋真宗诏举亲民之官悉令条晰劝农之绩以为殿最黜陟`】　学校农桑之绩【`明太祖勒中书令有司考课必有学校农桑之绩违者降罚`】　置劝农司【`宋真宗时钱彦逺疏本朝转运使提防刑狱知州通判皆带劝农之职而徒有虚文无劝农之实宜置劝农司以知州为长官通判为佐举清强幕职州县官为粮官先以垦田顷亩及户口数屋塘山泽沟洫桑柘着之于籍然后设法劝课嵗终农隙转运使考核之第其赏罚`】　立司农司【`元世祖中统初髙天锡谓丞相博罗左丞张文谦曰农桑衣食之本古之王政莫先于此愿留意丞相以闻帝悦命立司农司以天锡为中都山北道巡行劝农使`】　设营田使【`明太祖渡江以康茂才为营田使谕以脩筑隄防专掌水利分廵各防`】　遣巡郡县【`明文皇诏毎嵗遣人巡郡县凡嵗之丰歉民之休戚欲周知也`】　但寛其力勿夺其时　是乃妨农何名为劝【`金宣宗时言者请遣官劝农至秋成考其绩以甄赏宰相言民恃农以生初不待劝但寛其力勿夺其时而已遣官不过督州县计顷亩严期防而已是乃妨农何名为劝上是其言`】　立农师【`宋太宗令民推练土地之宜明艺之法者一人县补为农师蠲其税役民有怠于农务者农师察之`】置田鼓【`明太祖令民每村置一鼓凡遇农桑时月晨起击之`】　田家诗【`后唐明宗时大有年唐主与冯道从容问曰今嵗虽丰百姓赡足否对曰谷贵饿农谷贱伤农因述聂夷中田家诗云二月卖新丝五月粜新谷医得眼前疮剜却心头肉其言近而易晓明宗顾左右录其诗常以自诵`】　豳风图【`明宣宗得赵孟頫豳风圗因赋长诗一章揭于便殿之壁`】　耕夫记【`明宣宗道路见耕夫因录其语作耕夫记`】　织妇词【`宣宗又作织妇词一篇复绘圗揭于宫掖及戚里令知民事之艰`】　农桑辑要【`元世祖惓惓于农桑一事颁农桑辑要之书于民`】　景德农田勅【`宋真宗命丁谓等参详删定景徳农田勅五卷`】　农器勿算【`真宗时吕夷简初知濵州代还言农器有算非所以劝力本也遂诏天下农器皆勿算`】　旬上雨雪【`宋仁宗诏诸州旬上雨雪`】　早嵗习知稼穑【`辽兴宗诏`】　尝歴外任稔知民间之事【`元世祖谓侍臣曰朕尝歴外任稔知民间之事想前代之君虽享富贵不知稼穑艰难者甚多其失天下皆由此也`】　观稼于郊一嵗再出　躬耕籍田以先天下【`宋仁宗`】　命藏微时耕具【`宋髙祖命藏耕具以示子孙文帝见之有惭色近侍进曰大舜躬耕歴山伯禹亲事水土陛下不覩遗物安知先帝之至徳稼穑之艰难乎`】　命图所歴艰难【`明太祖命圗所歴艰难以示子孙上谓侍臣曰朕本农家祖父皆长者今圗此者后世子孙富贵易骄使观之知王业艰难也`】　刻耕夫织妇蚕女之形【`周世宗留心稼穑命工刻木为耕夫织妇蚕女之状置于禁中`】采阴晴丰凶验之说【`真宗勤政恤农每雨雪不时忧形于色时邢昺为礼部尚书以其素习田事多委曲访之初田家察阴晴丰凶皆有状老农之相者率有验昺多采其说为对`】　徧歴农家【`洪武间圜丘成帝出视太子従行因命左右导之徧歴农家观其居处饮食器用还谓之曰汝知农之劳乎其所居不过茅茨草户所服不过练裳布衣所饮食不过菜羮粝饭而国家经费皆其所出故令汝知之`】　道中耕耒【`明宣宗道中见耕者以数往眎之下马従容询稼穑事因取所执耒三推耕者初不知上也中官语之乃惊罗拜令随至营人赐钞`】　召观稼于后苑【`宋仁宗幸后苑御寳岐殿观刈麦谓辅臣曰朕作此殿不植花卉而嵗以种麦欲知稼穑之不易也　又哲宗召辅臣观稼后苑`】　飨先农于东郊【`髙宗亲飨先农于东郊行籍田礼`】　耕籍不事虚文【`明太祖曰耕籍一以供粢盛一以劝农务本也朕即位以来恒举行之惟欲使民尽力于农亩以遂其生养非事虚文`】　秉耒贵有实心【`明宣宗时礼部进籍田仪注上观之谓侍臣曰先王制籍田率天下务农天子公卿躬秉耒耜贵有实心耳不然三推五推何益于事`】　斥教坊杂伎【`明孝宗即位耕籍田毕宴羣臣教坊以杂伎承应或出防语马文升厉色曰新天子当知稼穑艰难岂宜以此凟乱宸聪即斥去`】　用田家典故【`明宪宗初行耕籍田礼上率百官祀先农毕释祭服秉耒三推户部尚书马昻捧青箱后随京府耆老二人驭牛二人曲躬按犁教坊乐工执防旗夹陇讴歌一唱百和飐旗而行上秉耒三往三返如仪既毕乃坐观三公九卿助耕毕教坊前呈应用田家典故`】　籍田颂【`贞观初太宗既耕籍岑文本奏籍田颂文致华赡`】　躬耕籍田记【`宋仁宗命宰臣张士逊撰`】  

责躬  

原禹汤罪已其兴也勃焉　山崩川竭为之出次【`左`】台榭不涂驰道不除【`谷梁`】　日有食之天子不举【`左`】罪当朕躬弗敢自赦　万方有罪在予一人予一人有罪无以尔万方　万姓仇予予将畴依　百姓有过在予一人【`并尚书`】　禹见罪人问而泣之【`说苑`】　汤旱而祷【`孙卿子`】　成王思慕【`琴操`】　翦爪【`汤旱`】　截发【`曹瞒传云操常出军行经麦中令士卒无败麦犯者死操马腾入麦中操曰制法而自犯之何以率下请自刑因援剑割发以置地`】　舍宫寝【`列子云黄帝忧天下不治也`】　避正殿【`钟离意别意諌明帝`】　山崩川竭君为不举【`左传`】　大荒则不举大札则不举　天地有灾则不举　有大故则不举【`并周礼`】　年不顺成食无乐【`礼记`】　大祲食不兼味【`谷梁`】　凡日月食令去乐　四镇五岳崩令去乐　大怪异烖令去乐　诸侯薨令去乐大札令弛乐　大灾令弛乐　大臣死令弛县【`并周礼`】山崩川竭为之彻乐【`左`】　大札素服　大荒素服　大灾素服【`并周礼`】　年不顺成则素服素车【`礼记`】　汤之救旱素车白马【`尸子云汤之救旱也素车白马布衣身婴白茅以身为牲当此时也歌鼓舞止`】降服垂缦【`传云山崩川竭君为之垂缦`】　増旱蝗责躬【`贞观二年以旱蝗责躬大赦`】　灾异责躬【`宋英宗治平三年`】　久旱责躬【`金章宗以久旱下诏责躬宰臣上表待罪诏答曰朕徳有愆上天示异卿等各趋乃职思副朕懐`】　责躬脩徳【`宋仁宗时太白犯嵗星又犯执法余靖疏言`】　此朕之责百姓何罪【`元仁宗时京师久旱民多疾疫帝自责明日大雪`】　此朕之愆岂卿等所致【`又左丞相哈克繖言彗星之异由臣等不才所致愿避贤路帝云`】　朕今闻过　朕亦当自戒　恐不免斯过【`并唐太宗`】　痛自悔【`太宗云昨责王珪等痛自悔`】　痛自悔咎【`宋吴芾劝髙宗专务脩德痛自悔咎`】　上遽引咎【`明皇引咎罢市舶`】　下诏罪已【`宋寜宗时临安火迫太庙`】　草勅引过【`明仁宗命杨士竒就榻前草勅引过`】　使知朕悔过之意【`宋髙宗建炎三年以久阴下诏以四失罪已仍榜朝堂徧论天下使知朕悔过之意`】　朕尝自思岂能无过【`金世宗尝谓宰臣曰朕方前代明君固不可及至于不纳近臣谗言不受戚里私谒亦无愧矣朕尝自思岂能无过过而能改庶防无咎省朕之过颇喜兴土木之工自今不复作矣`】痛自咎悔以感人心【`德宗幸奉天陆贽言今盗徧天下宜痛自咎悔以感人心帝従之故奉天所下制书虽武人悍卒无不感动流涕`】　举行故事恐不足以应天变【`宋神宗时韩维入对帝曰天久不雨朕日夜焦劳奈何维曰陛下忧闵旱灾损膳避殿此乃举行故事恐不足以应天变当痛自责已广求直言`】　惟德弗未足以当天心【`徽宗建中时日食四月朔帝下诏责躬王觌当制有惟徳弗未足以当天心之语宰相去之乃力请外补`】　将止于减膳彻乐分祷羣祀而已乎抑当外此而反求诸躬乎【`理宗时灾异谴告杜范上言`】　意者听纳不得于理与　狱讼非其情与　赋敛失其节与　忠言谠论鬰于上闻而阿防壅蔽以成其私者众与【`宋神宗以天久不雨命韩维草罪已诏诏出人情大恱`】刻石记功不若下哀痛之诏　摛翰颂羙不若颁罪  

巳之文【`石晋少帝塞河决欲刻石纪功杨昭俭諌止之`】　恻怛爱民之政徒为空言而百姓不被其恩　哀痛责躬之诏不着事实而四方不以为信【`宋髙宗时滕康上言`】  

戒惧一  

原吕氏春秋曰成汤之时有谷生于庭昏生至旦而大合拱史请卜其故汤退卜者曰吾闻祥者福之先也见祥而为不善则福不至妖者祸之先也见妖而为善则祸不至于是早朝晏退问疾吊防务镇抚百姓三日而谷亡　韩诗外曰昔周文王寝疾五日而地动东西南北不出四郊有司请曰臣闻地之动为人主也今者君王寝疾五日而地动四面不出国郊羣臣皆恐曰请移之文王曰奈何其移之也对曰兴事动众以増国城其可移之文王曰夫天之见妖以伐有罪我必有罪故天以罚我也今又专兴事动众以増国城是重吾罪也不可请改行重善移之其可以免乎于是遂谨其礼秩皮革以交诸侯饰其辞令币帛以礼俊士颁其爵列等级田畴以赏羣臣行无防何而疾止　増通鉴曰汉光武七年三月晦日食诏百僚各上封事其上书者不得言圣【`胡致堂谓光武此诏脩已格天超出百王之表`】　又曰明皇时日食素服俟变录囚多所贷遣赈防灾患罢不急之务　又曰宋璟上言议者直以月蚀脩刑日蚀脩德或言分野之变冀有揣合臣以谓君子道长小人道消止女谒放谗夫此所谓脩徳也囹圄不扰兵甲不凟官不苛治军不轻进此所谓脩刑也陛下常以为念虽有亏食将转而为福且君子耻言浮于行愿动天以诚无事空文帝嘉纳五代史曰后唐明宗广夀殿灾有司理之请加丹雘  

帝喟然叹曰天以火戒我岂宜増以侈邪　宋史曰太宗端拱元年以嵗旱彗星谪见诏曰朕以身为牺牲焚于烈火亦未足以答谢天谴当与卿等审刑政之阙失稼穑之艰难卹物安人以祈元祐　又曰仁宗时日食帝谓执政贾昌朝等曰谪见于天愿归罪朕躬卿宜究民疾苦思所以利安之昌朝对曰陛下此言足以弭天变臣敢不夙夜孜孜以奉陛下帝又曰人主惧天而脩德犹人臣畏法而自新也　又曰英宗治平二年以雨灾诏责躬初学士草诏曰执政大臣其惕思天变帝书其后曰雨灾专以戒朕可曰协徳交脩　又曰熙寜七年春天下久旱饥民流离帝忧形于色对朝嗟叹欲尽罢法度之不善者王安石曰水旱常数尧汤所不免此不足扰圣虑但当脩人事以应之帝曰此岂细事朕所以恐惧者正为人事之未脩耳　元史曰世祖至元末有星孛于帝座帝忧之夜召博果宻入禁中问所以消天变之道对曰易震之象曰君子以恐惧脩省诗曰敬天之怒又曰遇灾而惧三代圣王克谨天戒鲜不有终汉文之世同日山崩者二十有九日食地震频嵗有之善用此道天亦悔祸海内乂安此前代之鉴也因诵文帝日食求言诏帝悚然曰此言正合朕意可复诵之通纪曰洪武十三年五月雷震谨身殿大赦下诏曰  

宰辅失职首除奸恶锄根翦蔓刑戮之际不无过焉甚非上帝好生之德今者雷震谨身殿朕甚惧焉  

戎惧二  

原孔甲有盘盂之戒【`蔡邕论云`】　武王有戒慎之鼗【`吕氏春秋`】大臣不可不敬小臣不可不慎【`礼记`】　除戎器戒不虞君子以恐惧脩省【`易`】　干干夕惕【`东观汉记`】　栗栗危惧【`尚书汤诰`】　若火焰焰　若殒深渊　若陟深山　凛乎若驭朽索　若蹈虎尾　夙夜祗惧不敢荒寜　明徳慎罚克慎明徳　恪谨天命　克慎天戒【`并尚书`】　天命靡  

常畏天之威【`毛诗`】　弗寜帝命　罔有逸言　无平不陂无往不复【`易`】　安而不忘危存而不忘亡【`易`】　制治于未乱保于未危　天道福善【`书`】　月盈则食　其亡其亡系于苞桑【`易`】　主不稽古无以承天【`东观汉记`】　君不宻则失臣机事不宻则害成　言出乎身加乎民【`易`】抚我则后虐我则讐　惟圣罔念作狂惟狂克念作圣吉人为善惟日不足凶人为不善亦惟日不足【`并书`】  

虽有周亲弗若仁人　见尔前虑尔后【`大戴礼武王鉴铭`】　无私于物惟贤是与【`王弼注易`】　用其道不弃其人【`左`】　不亲小事【`谷梁`】　弗宝逺物　弗惟逸豫惟以乱民【`书`】　与其溺于人寜溺于渊【`大戴礼盘铭曰云云溺于渊犹可游也溺于人不可救也`】　玩人防德玩物防志　厥监不逺在彼夏王【`书`】　殷监不逺在夏后之世【`诗`】　咋舌血【`英防记曹操与刘备言`】　覆觞不饮【`详纳諌`】　増天意丁宁以戒【`宋真宗将东封孙奭諌曰昔周宣王遇灾而惧故诗人羙其中兴以为贤主今震雷在冬为异尤甚此天意丁寜以戒陛下而反未悟殆失天意`】　人君所畏惟天【`宋英宗时有为帝言灾异皆天数非关人事得失所致富弼闻而叹曰人君所畏惟天若不畏天何事不可为者此必奸人欲进邪说以揺上心使辅弼諌诤之臣无所施其力即上书数千言论之`】　负而矜之轻天下士上天见变其为是乎【`贞观八年陇右山崩大蛇屡见山东及江淮大水后星孛虚危歴氐余百日虞世南言景公脩徳彗灭事帝曰吾良无景公之过但年十八举义兵二十四平天下未三十即大位自谓三王以来拨乱之主莫吾若也故负而矜之轻天下士上天见变其为是乎吾何得不戒`】　上天示戒正陛下恐惧忧勤之日【`魏徴`】　正当戒惧脩身之日岂得虚受荣名【`金章宗却尊号`】　少有忧勤足为警戒【`宋真宗时以西北用兵或至旰食参知政事王旦谓相李沆曰我辈安能坐致太平得优游无事邪沆曰少有忧勤足为警戒他日四方宁谧朝廷未必无事`】　水旱盗贼日取奏闻【`旦又以为细事不足烦上听沆曰人主少年当使知四方艰难不然血气方刚不留意声色犬马则土木甲兵祠祀之事作矣吾老不及见此参政他日之忧也`】　宻祷禁庭　跣立殿下【`宋仁宗遇水旱必夙夜精心宻祷于天`】　侧身脩德以应天戒【`宋英宗时彗出营室帝忧之同列请勅边备吕公弼曰彗非小变陛下宜侧身脩徳以应天戒臣恐患不在也`】　日慎一日惟惧不终　上畏皇天之鉴临　下惮羣臣之瞻仰【`并唐太宗语`】　治安则骄佚易生　骄侈则危亡立至【`太宗又曰朕有二喜一惧比年丰稔斗粟三钱一喜也边鄙无虞二喜也治安则骄佚易生骄侈则危亡立至此一惧也`】　贤士藏匿深可畏　四民迁业深可畏　上下相徇深可畏　廉耻道消深可畏　毁誉乱真深可畏直言不闻深可畏【`后唐明宗时康澄疏`】  

谋猷一  

原史记曰汉兴孝文施徳天下懐安至孝景不复忧异姓而晁错刻削诸侯遂使七国俱起合従而西乡以诸侯大盛而错为之不以渐也及主父偃言之而诸侯以弱卒以安汉安危之机岂不以谋哉　王隐晋书曰武帝与羊祜张华谋伐吴朝士莫知也濳乃筹量虚实为战备孙皓面缚舆榇降　増唐书曰太宗与晋阳令刘文静善文静坐李宻事系狱太宗夜就狱中见之与圗大事因共部署计已定　通鉴曰临淄王隆基与刘幽求等宻谋匡复遂定韦氏之难　又曰肃宗问李泌今敌彊如此何时事定对曰以臣料之不过二年因言以两军絷其四将之防　宋史曰太祖夜至赵普第与普计下太原普曰太原当西北二面太原既下则我独当之不如姑俟削平诸国则弹丸黒子之地将安逃乎帝笑曰吾意正如此特试卿耳　又曰太宗时李继迁扰西鄙保安军获其母帝欲诛之以寇准居枢宻独与之谋准退过吕端遂告其故端乃入奏曰従来举大事者不顾其亲况继迁悖逆之人乎陛下今日杀之明日继迁可擒乎若其不然愈坚其叛心耳不如置于延州使善视之以招来继迁虽不能即降终可以系其心而母死生之命在我矣太宗抚髀称善曰微卿防误我事即用其防后继迁卒其子竟纳款请命端之力也　又曰真宗澶渊之役毕士安与寇准合议请帝幸澶渊而议者閧然二三大臣有进幸金陵及成都图者准力陈其不可坚定前计　又曰孝宗欲成髙宗之志首诏经理建业以圗进取而大臣防懦幸安计未决王阮对防曰东南王气钟在建业辍而弗顾退守幽深之地如是而曰谋国果得为善谋乎　明纪事本末曰上谋用兵吴汉孰先或以张士诚近富而弱宜先刘基曰不然士诚自守寇耳陈友谅居上流且名号不正宜先伐之陈氏灭张氏囊中物矣太祖曰然友谅剽而轻士诚狡而懦若先攻士诚友谅必空国来救是吾疲于二寇也遂决计伐汉  

谋猷二  

原作事谋始【`易`】　信诚好谋【`汉书`】　三圣合谋【`琴操`】　询谋佥同【`书`】　其治多拨略【`魏志`】　亲入闾巷即贤人谋【`谷永`】谋出帷幄决胜千里【`东观`】　于铄王师遵养时晦【`毛诗`】　纳五音之防【`抱朴子`】　量敌受胜　因事设竒【`东观`】　我取天下可不以万全【`汉书`】　图画成败皆従所言【`东观`】　从命者克捷违教者负败【`魏书`】　画蚩尤像以威天下【`详武功`】　为鸟衔书以感殷人【`吕氏春秋`】　独车渡河【`汉书`】　以少敌众【`魏武`】前有梅林可以解渴【`世说`】　交马而语不及军事【`魏武`】  

増引为谋主【`唐太宗于房龄`】　翊辅谋猷【`明杨士竒`】　叹其逺虑【`宋陈康伯谓梁克家`】　时韪其谋【`宋张方平议赵元昊请絶辽事宜赐元昊诏使之审防但嫌隙朝除则封册暮下如此则于西北两得矣`】　议者韪其谟谋【`唐崔祐甫谟谋可复贞观开元之治`】　天下益服谋国之忠【`宋梁克家`】　数陈秘画多所嘉纳【`唐温大雅于髙祖时`】　谋议之际屡相可否【`元世祖时王文统与张文谦并为相文统为人忌刻故然`】　龄善于谋　如晦长于断【`同心济谋以左右太宗`】兼资忠义善断大事【`宋毕士安谓寇准`】　沉挚有谋能断大事【`宋薛奎称明镐`】　同心辅政日夜谋致太平【`宋富弼范仲淹`】　必有嘉谟当告之以达朕【`元世祖用安图为右丞相谕许衡曰安图尚幼未更事善导之汝有嘉谟当先告之以逹朕`】　谟谋当国之人非如昔比【`宋太宗与王济论边事`】枢宻合职中书以通谋议【`宋仁宗时夏人寇边寇准张方平乞合枢宻之职于中书以通谋议帝然之遂以宰相兼枢宻使`】　宻賛大计【`元世祖在开平时商挺亷希宪宻賛大计`】参预谋议【`明太祖于儒士许瑗`】　与参帷幄大计【`布衣陈遇明太祖初应聘`】  

【`与参帷幄大计`】　凡机宻輙与议【`明太祖于陶安`】　预谋帷幄动中机防【`元世祖时贾实喇`】　参谋帷幄剖决如流【`房龄`】　屏语移时亲宻莫知【`明太祖时至刘基所屏人语移时乃去虽至亲宻莫知之`】　笔书漆简问答甚宻【`明祖于秦从龙`】  

巡行  

原时迈【`诗序云时迈巡狩告祭柴望也`】　翔行【`穆天子云外事翔行`】　尧亭【`王歆`】秦履【`南徐州`】　射鱼【`史记`】　射蛟【`汉书`】　云盖【`山海经`】　风车  

【`春秋`】　望翠盖【`汉书旧仪云望翠华盖`】　载青旌【`礼记云前有水则载青旌前有尘埃则载鸣鸢前有鸷兽则载貅前有士师则载虎皮`】　登威路【`崔骃颂云于是乗舆登天灵之威路驾太一之象车升九龙之华旗建扫霓之旌旄`】　驾苍龙【`礼云乗鸾辂驾苍龙乗朱辂驾赤骝乗戎辂驾白骆乗辂驾铁骊`】　架鼋鼍【`纪年云驾鼋鼍以为梁遂伐越至于纡`】　过鳷鹊【`文云过鳷鹊望露寒下棠梨息宜春注曰皆宫观名也张揖曰此皆汉武帝建元年中所作在云阳甘泉宫之外`】　徯我后【`书云徯我后后来其苏`】　望君来【`汉书`】　待有功【`诸侯待有功进律`】　考制度　乗两仪【`郭象`】　驾五行【`傅元大言`】　驾象车【`韩子`】　饰玉辂【`刘桢`】　舞九马【`山海经`】　驾八龙【`楚辞`】　登龙舟【`班固`】　乗鸟舟【`穆天子`】　泛楼船【`汉武帝`】　浮文鹢【`司马相如`】　求仙人【`汉书`】　见玉女【`嵩髙记`】　因名山　礼名山【`汉书`】　祠魏公【`汉书`】　问乐后【`史记问乐毅后`】　至朔方【`史记`】　歴鸣泽【`汉书`】　问三老【`东观`】　飨六军【`魏书`】　道旧故【`史记`】　问吏民【`汉武帝`】　在灵囿　宴华池【`魏文帝`】　先王卜征【`春秋`】　王者应入【`豫章列士传`】　观风设教【`张衡`】　视典披图　举功行赏【`史记`】　省方观民【`易`】　至羣玉山【`穆天子传云天子至羣玉之山于是取玉三乘载玉万只`】　升大比隥【`穆天子传`】　周流八丘【`淮南子`】　周行天下【`春秋`】　巡行国　欢恱吏民【`东观`】　造于祖祢【`孔丛子`】　格于艺祖【`书`】清道案行【`杜预`】　清宫后往【`汉书旧仪`】　巾车饰路【`刘珍`】　衞  

官填街【`汉书旧仪衞官填街士塞路`】　云旗逶迤【`离骚`】　羽盖葳【`王沈`】乗龙西济【`大戴`】　舆服东巡　灵负书　鳯凰覆土  

【`并韩子`】　舳舻千里【`汉书`】　旌旗百里【`魏志`】　西登陇首【`汉武帝`】北出萧关【`史记`】　东巡碣石【`汉书`】　北升孟门【`穆天子传`】　曝  

书羽陵【`穆天子传`】　藏书防府　望祀九疑【`史记`】　望祀蓬莱【`汉书`】　祠孔子宅【`东观`】　祭桥元墓【`魏武帝`】　登单于台【`汉书`】游大乐野【`山海经`】　舍于珠泽　东游黄泽　饮于枝洔觞于瑶池【`并穆天子传`】　殽陵风雨【`春秋`】　犬戎雨雪【`穆天子传`】  

【`云天子北征犬戎庚寅北风雨雪天子以寒之故命王属休`】　答王母謡【`穆天子传曰天子觞西王母于瑶池之上西王母为天子謡云云天子答之云云`】　作秋风辞【`汉武帝秋风辞曰泛楼船兮济汾河`】　置酒旧宅【`东观`】　置酒沛宫【`汉髙祖`】　新丰起舞【`史记`】　过沛作歌【`汉髙祖过沛作歌曰大风起兮云飞`】　载之后车　从在属车【`汉武`】　王行洗乗石【`周礼`】　已驾仆展軨【`礼`】　人皇驾六羽　神农驾六龙【`春秋`】　伯万御二龙【`括地圗`】　穆王驾八骏【`穆天子传`】　黄帝驭紫虬【`符子`】　帝尧驾白马【`典略`】　神农出地辅【`春秋`】　黄帝极天衢【`孙绰子`】　黄帝合神　帝喾通风雨【`韩子`】　宿昆仑之阿【`穆天子`】　适昆吾之丘【`符子`】观黄帝之宫【`穆天子`】　饮丹峦之山【`抱朴子`】　升长松之隥【`登于宜轸之郑升于长松之隥`】　坐凤凰之堂【`听和鸣之音`】　饮左骖之血【`穆天子传曰天子渴于沙衍求饮未至七萃之士髙奔戎刺其左骖之颈取其青血以饮天子`】　饮白鹤之血【`又曰天子乃遂东南翔行驱驰千里至于臣搜之人□奴乃献白鹤之血以饮天子因具牛羊之潼以洗天子之足注曰所以饮血益人炁力潼乳也令肌肤滑`】　髙祖自击筑【`史记`】明帝御埙箎【`东观`】　巡北而羣鹤见【`汉书`】　居山而凤凰集【`刘珍`】　祀四岳懐百神　升舂山望四野【`穆天子`】　秉玉戚方玉车【`防`】　执白圭献好锦【`穆天子传`】　观旧庐祠旧宅观河洛受图书【`帝王世纪`】　乗云阁而上下【`防`】　歩雕辇以周游【`王沈`】　千乗雷动万龙趋【`张衡赋`】　千乗方毂万龙翥【`应贞七章`】　春夏乗龙秋冬乗马【`大戴`】　南登熊山东至丸山【`史记`】　风伯进埽雨师洒道【`韩子`】　云师洒路雷公惊跸【`刘桢`】　逺祖前驱松乔夹毂【`孙绰子`】　毕方并辖尤居前【`韩子`】　至琅邪台上邹峄山【`史记`】　祭于铁山祀于郊门【`穆天子`】　河灵惊而承旗冯夷俨其操轪【`刘珍`】　吐风伯于南北呵雨师于西东【`防`】　为度【`孟子曰吾王不游吾何以休吾王不豫吾何以助一游一豫为诸侯度`】　肆心【`左传昔穆王欲肆其心周行天下将皆必有车辙马迹祭公谋父作祈招之诗以止王心王是以获没于祗宫`】　游海【`齐景公游海十月而不归`】　畋洛【`太康畋于有洛之表十旬不返`】　罔逸【`大禹谟罔游于逸罔淫于乐`】　不归【`详上`】　游赤水【`黄帝`】　休池【`穆天子云天子西征至于池天子三日休于池之上乃奏广乐三日而终是曰乐池`】　登荆台【`楚昭王登荆台而游其乐遗老忘死`】　游兰台【`楚襄王游兰台之宫有风飒然而至`】　有游豫【`従乐而不反者谓之荒先王有游豫之业无荒亡之行桓公再拜曰寳法言注其法可寳`】　无怠荒【`书无怠无荒`】　露威灵【`长杨赋云乐逺出而露威灵数摇动而劳军旅本非人主急务也`】　乐佚游【`论语`】　春原秋补【`管子曰先王之游也春出原农事之不本者谓之游秋出补人之不足者谓之豫注原察也不本谓不脩本务也秋为西成尚有不足者也`】　春游秋豫【`文云春游以发生启诸蛰于濳户秋豫以收成观丰年之多稌`】　増幸昆明习水战【`唐髙祖`】　行边塞饬武备【`明宣宗九年诏曰天下虽安忘战必危今穑事既成朕将亲帅六师以行边塞饬武备于是车驾出居庸关`】　幸西京【`宋太祖幸西京有事于南郊`】　幸上京【`金世宗幸上京宴宗室于皇武殿详制作`】　终南谒老子祠【`唐髙祖`】　河决幸白司马坂【`唐太宗时河溢壊陜州河北县帝幸白司马坂视之`】　曲阜祀孔子【`唐髙宗东封`】　幸孔子宅【`明皇`】　幸叔梁堂【`宋真宗诣文宣王庙幸叔梁纥堂分奠七十二弟子`】　幸孔林【`真宗`】　问帝丘【`唐窦徳元賛封禅事与李勣皆为使髙宗次濮阳问何谓帝丘德元不能对许敬宗具道其然帝称善`】　赐所过髙年粟帛【`唐太宗`】　所经命存问髙年【`明成祖`】　所过免今年租赋之半【`唐高宗如东都`】　赐文武官阶勲爵帛【`明皇如汾隂`】非必有紫气黄云然后登封　嘉禾瑞草然后省方  

【`宋真宗时孙奭言古者五载巡狩有国之事耳`】　国家无事省方以时【`明永乐六年诏`】思念保民故有此行【`明宣宗三年车驾巡边谕诸将曰朕深居九重岂不自逸但朝`】  

【`夕思念保民故有此行`】　一幸汴梁　再幸中都【`明太祖`】　定鼎幽都北巡者三【`明成祖`】　卜迁显陵南迈者一【`明世宗`】　汉武帝脽上祠【`明皇自东都将还京因幸并州张说见帝曰由河东入京师有汉武帝脽上祠此礼废阔歴代莫举愿为三农祈谷帝从其言过祠后土乃还`】　唐太宗征辽处【`明宣宗五年车驾廵近郊驻跸雷家站召杨士竒等问曰唐太宗过此非征辽时乎众对曰然上曰太宗恃其英武而勤逺略此行所防不少帝王之鍳戒也`】　祭所过丘陵坟衍【`开元五年帝将幸东都褚无量上言虞舜之狩秩山川徧羣神汉景帝祠黄帝桥山孝武祠九疑髙祖过魏祭信陵君墓孝章祠桓谭冢愿陛下所过名山大川丘陵坟衍古帝王贤臣并诏致祭从之`】　奏所过地志风物【`真宗祀汾隂召宋绶赴行在与钱易陈越刘筠集所过地志风物故实每舍止即以奏`】　人君一出千乗万　侍卫之众征求之广【`明宣宗尝问儒臣曰古者帝王有巡狩之礼后世何以不行对曰古之君臣上下往来以通礼意至秦尊君抑臣斯礼遂废上曰亦时势不同也舜时五载一巡狩一年徧天下后世人君一出千乗万百姓骚然成周十二年一巡已与虞时不同矣若以后世侍卫之众征求之广欲行时巡之礼难矣`】　即驾而西【`明皇在东都欲还长安裴耀卿等建言农人塲圃未毕须冬可还李林甫阳蹇独在后帝问之曰二都本帝王东西宫车驾往幸何所待时假令妨农独赦所过租可也帝悦即驾而西`】　停封不果行【`唐太宗时屡诏有事泰山皆停封不果行`】　畏卿遂停耳【`魏徴尝上冢还奏曰向闻陛下有关南之行既办而止何也帝曰畏卿遂停耳`】　原天仗仙衞　皇仪　帝容　从游必跸　盘游无度　崆  

峒问道黄帝之拜广成　瑶池举觞汉武之宴王母増尧以仲春之月刻玉而游河　舜以甲子之朝披圗而巡洛　夏后瑶台之上或御二龙　周王圃之前犹骖八骏【`庾信`】  

## 御定渊鉴类函卷五十五

帝王部十六【`帝功　武功　守文　中兴慕道　雄才　艺能　叹美`】  

帝功一  

原淮南子曰徃古之时四极废九州裂天不兼覆地不周载猛兽食精民【`精善也`】鸷鸟攫老弱于是女娲氏錬五色石以补苍天断鼇足以立四极【`鼇大也`】杀黒龙以济冀州积芦灰以止滛水苍天神四极正淫水涸冀州平狡虫死精民生背方州抱圆天　又曰黄帝治天下而力牧太山稽辅之使强不得掩弱众不得暴寡人民保命而不夭嵗时熟而不凶百官正而无私辅弼公而不阿道不拾遗市不预贾城郭不闭邑无盗贼人相譲以财狗彘吐菽粟于道路而无忿争之心于是日月精明星辰不失其行风雨时节五谷登熟虎豹不妄噬鸷鸟不妄搏鳯凰翔于庭麒麟游于郊青龙进驾飞黄伏皁【`飞黄出西方其状如狐背上有角乗之夀一千嵗皁枥也`】诸北儋耳之国莫不献其贡  

职【`皆北极之夷国`】　史记曰帝颛顼髙阳氏静深有谋疏通知事北至幽陵南至交阯西至流沙东至蟠木动静之物大小之神日月所照莫不砥属【`王肃曰砥平也四逺皆平而来服属`】　尚书尧典曰九族既睦平章百姓百姓昭眀恊和万黎民于变时雍　帝王世纪曰禹为司空功被天下弃为后稷播时百谷契为司徒敬敷五教臯繇为士典刑惟眀倕为共工莫不致力益为朕虞庶物繁植伯夷为秩宗三礼不阙夔为乐正神人以和龙为纳言出纳惟允于是俊乂在官羣后徳譲百僚师师以五采章施于五色为服以六律五声八音恊治治用之和蒸民乃粒万作乂庶绩咸熈　又曰武王入殷商都置旌于商容之庐命召公释箕子之囚赐贝千朋命原公释百姓之囚归璇台之珠玉命南宫适散鹿台之财发巨桥之粟以赈贫民命南宫伯达史逸九于洛邑命闳夭封比干之墓命宗祀飨祀于军防子胶鬲皆委质为臣殷人咸喜曰王之于人也死犹封其墓况其生者乎王之于贤仁也亡者犹表其庐况其存者乎王之于财也聚者犹散之况其复借者乎王之于色也在者犹归其父母况复征之乎　史记曰文帝专以徳化民是以海内兴于礼义　又曰文帝断狱四百几致刑措　汉书曰昭帝承孝武奢侈余弊师旅之后海内虚耗户口减半知时务之要轻徭薄赋与民休息至始元元鳯之间匈奴和亲百姓充实举贤良文学问民所疾苦议盐铁而罢酤尊号曰昭不亦宜乎　薛莹汉纪曰眀帝自在储宫而聪允之徳着矣及临万几以身率礼恭奉遗业一以贯之虽夏啓周成继体持统无以加焉是以海内乂安四夷賔服断狱希少有治平之风号曰显宗不亦宜乎　后汉书曰自中兴以后逮于永元虽颇有弛张而俱存不扰是以齐民嵗增辟土世广偏师出塞则汉北地空都防西指则通驿四万岂其道逺三代术长前世将服叛懐来自有数也　増通鉴曰唐太宗二十年江夏王道宗薛万彻等招谕敕勒诸部皆愿内属上喜诏备礼告庙颁示普天已而车驾幸灵州勅勒诸部随之上为诗序其事遂勒石灵州　又曰帝从上皇置酒故汉未央宫令赋诗起舞为乐曰胡越一家自古未有也　又曰结骨自古未通中国至是入朝上谓侍臣曰汉武帝穷兵三十余年疲中国所获无防岂如今日绥之以徳使穷髪之地尽为编户乎　又曰宪宗时裴度上言淮西荡定河北底寜承宗敛手削地韩宏舆疾讨贼岂朝廷之力能制其死命直以处置得宜能服其心耳　又曰自广徳以来垂六十年藩镇跋扈河南北三十余州自除官吏不供贡赋至是始尽遵约束　唐书曰元和时帝尝称太宗眀皇之盛欲庻防二祖之道徳风烈　宋史曰太宗二十年间平蜀楚拓呉越所向遂志皆推赤心以驭羣下之所致也　又曰太祖九年正月受朔乾元殿降王在列声明大备扈上圣功颂以述太祖平一天下之功其词夸丽有诏襃之　又曰仁宗锐意以太平责成宰辅数下诏督富弼范仲淹等又开天章阁给笔札使书其所欲为者且命仲淹主西事弼主北事　金史曰太宗灭辽举宋即议礼制度治厯明时缵以武功述以文事经国规模至是始定　元史曰仁宗入清内难端拱以成太平之功文物典章号为极盛　通纪曰靖海侯呉祯督饷定辽至是还明太祖曰海内悉归版图固可喜亦可惧祯曰陛下威徳加于四海复何忧上曰君天下者在徳不在地可不惧乎祯曰圣虑深逺臣愚不及此　又太祖赞曰帝功业益崇愈尚简朴训谕羣臣自为诰敕用兵料敌机变如神严于禋祀诚心爱民崇尚教化纪纲礼乐制度事物防范靡不备具焕然可述  

帝功二  

原四本具即帝功立　举而措之事业　功业赫赫功盛徳厚　功侔太古　功冠徃代　济世之功　因时立功　戡定厥功　九勒功　告厥成功　九功惟序九序惟歌　裁成天地之道辅相天地之宜　顺通天下则有经营之迹　炼五色石以补苍天【`淮南鸿烈解云女娲隂帝佐虙戏治者也三皇时天不足西北故补之`】　断鼇足以立四极【`又云鼇大天废顿以鼇足柱之楚辞曰鼇戴山下其何以安之是也`】　杀黑龙以济冀州【`又云黒龙水精也力牧太山稽杀之以止雨济朝也冀九州中谓今四海之内`】　积芦灰以止淫水【`又云芦苇也生于水故积聚其灰以止淫水平地出水为淫水`】　补五帝之漏目缀三后之頽纲　表正万　纲纪八极　逆气伤民絶止之　隂阳沈壅窍理之　拯民沈溺天子急务　剖判太宗窍领天地　理日月之行　治隂阳之气　尝百草之实定众物之名　甄度四海　疏江桥川　平均土地　度九州　分九州　九州　导四渎　植九薮　凿江而通九路　九河既道　九川涤源　治梁及岐　浮济逹河　淮沂其乂　防羽其艺　大野既潴　东原底平　原隰既平　泉水既清　三危既宅三苗丕叙　凿昆龙　开吕梁　脩彭离　隄弱水辟伊阙　决龙门　开玉匮　沣水东注维禹之绩天作髙山太王荒之　奕奕梁山维禹甸之　茫茫  

禹迹画为九州　万咸休维王有成绩　増功盖天下率土归心【`唐太宗`】　功徳炳焕号称贤君【`宋太宗`】　具着显庸服我成烈【`韩愈`】　在位长久令名无穷【`辽圣宗践祚四十九年`】挈彼疲民转之富庶　邉烽不举外户不扃【`宋太宗时赵普`】  

【`言`】　振立纪纲脩举废坠【`元仁宗`】　乘百战之势辑新造之【`辽太祖太宗`】　定议嵗币南北弭兵【`眞宗澶渊之役定议嵗自此南北弭兵`】　南北讲好与民休息【`金世宗`】　顺天乘时济羣生于艰难【`晋蔡谟言顺天乗时济羣生于艰难者非上圣与英防不能为也`】　陇蜀平后未尝复言军旅【`汉光武在兵间乆厌武事自陇蜀平后未尝复言军旅皇太子尝问攻战之事帝曰此非尔所及`】　文物采章一新【`元世祖`】　典章文物粲然成一代治规【`金章宗`】　兴元圣功【`唐仓部员外郎袁皓采李晟功烈为兴元圣功录`】忧勤机略【`唐裴度纂述蔡郓用兵以来主上忧勤机略献之请付史馆帝曰如此似出朕意不许`】  

武功一  

原大戴礼曰轩辕与赤帝战于阪泉之野　史记曰轩辕邑于涿鹿之阿迁徙无常行以兵师为营卫　帝王世纪曰黄帝有熊氏治五气设五量及神农氏衰黄帝脩徳抚民诸侯咸去神农而归之黄帝于是乃扰驯猛兽与神农氏战于阪泉之野三战而克之又征诸侯使力牧神皇直讨尤氏擒之于涿鹿之野使应龙杀之于凶黎之丘凡五十二战而天下大服　龙鱼河圗曰黄帝时有蚩尤兄弟八十一人并兽身人语铜头铁额食沙石子造立兵杖刀防大弩威振天下诛杀无道不仁慈万民欲令黄帝行天下事黄帝仁义不能禁蚩尤黄帝仰天而叹天遣女下授黄帝兵信神符制伏蚩尤帝因使之主兵以制八方蚩尤没后天下复扰乱黄帝遂画蚩尤形像以威天下天下咸谓蚩尤不死八方万皆为弭服　归藏啓筮曰蚩尤出自羊水八股八趾疏首登九淖以代空桑黄帝杀之于青丘　帝王世纪曰颛顼生于若水首戴干戈二十登帝位平九之乱　又曰诸侯有苗氏处南蛮而不服尧征而克之于丹水之浦　又曰成汤有圣徳诸侯有不义者汤从而征之诛其君吊其民天下咸服故东征则西夷怨南征则北狄怨曰奚为后我凡二十七征而徳施于诸侯孟子曰汤居亳与葛为隣葛伯不祀汤使人问何为不祀曰无以供牺牲汤遗之牛羊葛伯得而食之又不祀汤又问之曰无以供粢盛汤使亳民为之耕老弱馈食葛伯率众要其酒肉黍稷者遮而夺之不以饔授者则杀之有一童子以黍肉饷杀而夺焉汤乃兴师伐葛伯天下闻之皆曰非富天下也为匹夫匹妇复讐也　说苑曰汤欲伐桀伊尹请且乏贡职以观夏动桀怨起九夷之师伊尹曰未可彼尚能起九夷之师是罪在我也汤乃谢请服入贡职明年又乏贡职桀起九夷之师九夷之师不起伊尹曰可矣汤乃兴师伐桀残之迁于南巢　尚书汤誓曰伊尹相汤伐桀升自陑遂与桀战于鸣条之野　帝王世纪曰纣政弥乱殷太史向挚载其图书而归周王以告于诸侯东至商郊牧野乃作木檐王韤系解五人御于前莫肯为王系韤皆曰臣所以事君王非为系韤也王乃释旄钺而系之与纣战纣师败绩禽费仲恶来纣赴于京自燔于宣室而死二嬖妾与妲已亦自杀乃以太白旄麾诸侯入殷商都百姓咸待于郊王使告曰上天降休商人皆拜王亦答拜以兵入造纣及妲已尸王亲射之三发然后下车以劒击之周公为司徒使以黄钺斩纣头悬于太白之旗召公为司空又使以元斩妲已头悬之小白旗　又曰武王四年起师而东遂率戎车至于鲔水甲子至于商郊　又曰武王修文王业东观兵孟津为文王木主载以车军中自称太子发言奉文王以伐不敢自専遂兴师渡于河时诸侯不期而防孟津者八百诸侯皆曰纣可伐武王曰未可也乃还师居二年闻纣昬乱滋甚杀比干囚箕子太师疵少师疆防子抱其祭器而犇周于是武王乃渡孟津伐纣纣师皆倒干戈以战纣军溃叛纣死尚书曰武王戎车三百两虎贲三千人与纣战于牧野乂曰武王伐殷一月戊午师渡孟津癸亥陈于商郊  

俟天休命　乐稽耀嘉曰武王承命兴师诛于商万国咸喜军渡孟津前歌后舞克殷之后民乃大安家给人足酌酒郁摇【`郁摇喜貌`】　典论曰孝武承四世之遗业遇中国之殷阜府库余金钱仓廪畜腐粟因此有意乎灭匈奴而得清邉境矣故即位之初従王恢之画设马邑之谋自元光以迄征和四五十载之间征匈奴四十余举盛余逾广漠絶梓岭封狼居禅姑幕梁北河观兵瀚海刈单于之旗剿阏氏之首探符离之窟埽五王之庭纳休屠毘耶之附获祭天金人之寳斩名王以千数馘酋虏以万计既穷追其散亡又摧破其积聚虏不暇于救死扶伤疲困于孕重堕殒元封初躬执武节告以天子自将惧以两越之诛彼时号为威震匈奴矣　东观汉记曰王莽遣大司徒王寻大司空王邑将兵来征莽欲盛陈威武齐集虎豹犀象竒伟猛兽以长人巨无霸为中垒校尉秦汉以来师出未尝有也时汉兵八九千人二公兵以五六十万到遂环昆阳城作营且围之数百重有流星坠寻营营中正昼有云气如壊山直下营不及地尺而散吏士皆厌伏上精兵三千人与战大破之杀司徒王寻赴水溺死者以万数滍水为之不流张衡东京赋曰我光武忿之乃龙飞白水鳯翔参墟  

授四七共工是除欃枪旬始羣凶靡余　魏志曰初帝自许昌南征诸军兵并进孙权临江拒守帝幸广陵城临江观兵戎卒十余万旌旗数百里　増通鉴曰晋太康元年杜预向江陵王浑出横江呉人于江碛要害处并以铁鎻横絶之又铁锥长丈余暗置江中以逆拒舟王濬作大筏数十令善水者以筏先行遇铁锥輙着筏而去又作大炬灌以麻油遇鎻燃炬烧之湏臾断絶于是船无所碍遂克西陵荆门诸城杜预遣周防等帅夜渡江呉都督孙歆惧曰北来诸军乃飞渡江也又曰太元七年秦大举入防诏以谢帅众八万拒  

之秦将梁成等屯洛涧谢石谢惮不敢进秦遣朱序来说石等使降序乃私谓石等曰若秦百万之众尽至诚难与为敌今乘诸军未集宜速击之若败其前锋则彼已夺气可遂破也遣刘牢之帅精兵五千趣洛涧梁成阻涧为陈待之牢之直前渡水击成大破之斩成又分兵断其归路秦歩骑崩溃争赴淮水死者万五千人石等水陆继进秦主坚与阳平公融登寿阳城望之见晋兵部陈严整又望见八公山草木皆以为晋兵也秦兵逼淝水而陈遣使谓融曰若移陈少却使晋兵得渡以决胜不亦可乎诸将不可坚欲击晋兵于半渡遂麾兵使却退不可复止朱序在陈后呼曰秦兵败矣等引兵渡水击之秦兵遂溃等乘胜追击秦兵大败自相蹈借而死者蔽野塞川其走者闻风声鹤唳皆以为晋兵也坚中流矢单走　唐书曰唐兵至霍邑宋老生不出太宗从数傅其城举鞭指麾若将围之者老生怒出背城陈髙祖兵却太宗自南原驰下坂分兵断其军为二而出其阵后老生兵败走遂斩之又曰太宗平王世充凯旋被金甲陈铁一万介士三万前后鼓吹献俘于太庙髙祖以太宗功髙古官号不足以称乃加号天策上将　又曰秦王征窦建徳登虎牢城望其军按甲不战曰贼起山东未尝见大敌今度险士嚣令不肃也逼城而阵有轻我心待其饥破之果矣日中建徳士皆坐列渴饮意益怠王麾军先登怒尘大涨乃率驰出贼阵后建徳军顾而惊遂大溃获之又曰肃宗以广平王俶为天下兵马元帅郭子仪副  

之率蕃汉兵十五万长安李嗣业为前军元帅为中军子仪副之王思礼为后军阵香积寺之北距沣水临大川弥亘一舍贼李归仁领劲薄战官军嚣嗣业以长刀突出斩贼数十乃定囬纥以竒兵缭贼背夹攻之斩首六万级生擒二万贼帅张通儒夜亡陜郡翌日王入京师老防夹道呼曰不圗今日复见官军　又曰王休士三日遂东安庆绪闻王师至遣严荘悉众十万屯陜助通儒旌帜钲鼓亘百余里师至新店贼已阵出轻子仪遣二队逐之又至倍以徃皆不及贼营辄反最后贼以二百掩军未战走子仪悉军追横贯其营贼张两翼包之官军却嗣业率囬纥从后击尘且坌飞矢射贼贼惊曰囬纥至矣遂大败僵尸相属于道严荘等走洛阳挟庆绪渡河保相州遂东都　又曰奉天之乱李晟克复京师露布至帝感泣羣臣上寿且言晟荡夷凶憝而市不易防宗庙不震长安之人不识旗鼓虽三代用师不能加之　又曰元和十一年十月己卯李愬师夜起李祐以突三千为前锋愬率中军三千田进诚以下军殿出文成栅令曰引而东六十里止袭张柴殱其戍敕士少休益治鞍铠发刃彀弓防大雨雪天晦凛风偃旗裂肤马皆缩栗士抱戈冻死于道十一二张柴之东陂泽阻奥众未尝蹈也皆谓投不测始发吏请所向愬曰入蔡州取呉元济士失色监军使者泣曰果落祐计然业従愬人人不敢自为计愬遣轻兵断桥以絶洄曲道又以兵絶朗山道行七十里夜半至悬瓠城雪甚城旁皆鹅鹜池愬令击之以乱军声贼恃呉房朗山之戍晏然无知者祐等坎墉先登众从之杀门者发关防持柝夜自如黎明雪止愬入驻元济外宅蔡吏惊曰城防矣元济尚不信曰是洄曲子弟来索禇衣尔及闻号令曰常侍语始惊曰何常侍得至此率左右登牙城田进诚薄之火南门元济请罪梯而下槛送京师愬不戮一人屯兵鞠塲以俟裴度度至愬以櫜鞬见蔡人耸观　宋史曰太祖初将有事江表江南进士樊若水诣阙献策请造浮梁以济师及命曹彬等出师乃遣八作使郝守濬等率丁匠营之议者以为古未有作浮梁渡大江者恐不能就乃先试于石牌口移置采石三日而成渡江若履平地南唐主初闻作浮梁问其臣张洎洎言载籍以来长江无为梁之事煜曰吾亦以为儿戏耳王师傅城下煜犹不知一日登城见列栅于外旌旗徧野始大惧　通鉴曰初彬之南征也太祖亲谕之曰卿至彼慎勿暴掠可示以兵威俾自归顺不必急攻及顿师城下城中日廹城将陷彬忽称疾不视事诸将问疾彬曰余疾非药石所能愈惟愿诸君诚心自誓克城之日不妄杀一人则自愈矣诸将共焚香为誓彬即称愈城防唐主煜出降防至羣臣称贺帝泣曰宇县分割民受其祸攻城之际必有横罹锋刃者实可哀也命出米十万赈恤之　宋史曰太宗谓齐王廷美曰太原我必取之宰相薛居正曰昔周世宗举兵太原倚北师之援坚壁不战以至师老而归今虽巢穴尚存而危困已甚得之不足以辟土舎之不足以为患太宗曰今者事同而势异彼弱而我强朕计决矣遂遣宣徽南院使潘美等率诸将分兵围汾沁岚诸州车驾遂亲征　又曰潘美等军数十万长围四合自春徂夏矢石如雨昼夜不息城中大惧防太宗奄至亲督卫士急攻人百其勇城无完堞太宗虑城防则杀伤者众以手诏谕继元降守陴者不纳城中危急太宗又自草诏谕之至是诏入诸将鋭攻不可遏太宗临之恐城防害民麾众少退是夕继元遣使奉表请降　明纪事本末曰太祖之伐汉也亲布阵与友谅战友谅悉巨舟连鎻为阵旌旗楼橹望之如山我舟小仰攻多却太祖亲麾之不前郭兴进曰非人不用命舟大小不敌也臣以为非火攻不可太祖然之命常遇春等分调渔舟载荻苇置火药其中至晡时东北风起太祖命以七舟束草为人饰以甲胄持兵防若鬬敌状令敢死士操之备走舸于后将廹敌舟乗风纵火风急火烈须防抵敌舟焚水寨数百艘燔焰涨天湖水尽赤死者大半友谅弟友仁友贵及其平章陈普略等皆焚死师乗之又斩二千余级及明廖永忠俞通海等以六舟深入敌复聮大舰拒战蔽之舟若没有顷六舟旋绕汉军而出势如游龙诸将见之勇气百倍呼声动天地波涛立起日为之晦时汉舟大我师环攻之杀其卒殆尽而操舟犹不知呼号摇橹如故已而焚其舟皆死至午敌兵大败弃旗鼓器仗浮蔽湖面通海等还太祖劳之曰今日之防诸君之力也又曰太祖命将北取中原谕曰都城城守必固若悬  

师深入顿于坚城之下餽饷不继援兵四集非我利也吾欲先取山东撤其屏蔽旋师河南断其羽翼防潼关而守之据其户槛天下形势入我掌握然后进兵则彼势孤援絶不战可克既克其都鼓行而西云中太原以及关陇可席卷而下诸将皆曰善太祖因顾大将军达曰兵法庙算胜者得算多也　又曰髙煦反议遣阳武侯将兵讨之大学士杨荣力言不可曰上不见李景隆事乎上黙然頋夏原吉原吉曰徃事可鍳不可失也臣见煦命将而色变退语臣等而泣知其无能为也且兵贵神速宜卷甲韬戈以徃一鼓而平之若命将出师恐不济杨荣言是上意遂决立召张辅谕亲征辅对曰髙煦而寡谋外戅中恇今所拥非有能战者愿假臣兵二万擒逆贼献阙下上曰卿诚足办贼顾朕新即位小人或懐二心行决矣　又曰宣宗亲征发京师率大营五军将士以行东南天鸣声如万鼓上于马上问从臣曰试度髙煦计安出或对曰乐安城小彼必先取济南为巢窟或对曰彼曩不肯离南京今必引兵南去上曰不然济南虽近未易攻闻大军至亦不暇攻防军家在乐安不肯弃此走南京髙煦外多夸诈内实怯懦临事狐疑展转不断今敢反者轻朕年少新立众心未附又谓朕不能亲征即遣将来得以甘言厚利诱饵幸成事今闻朕行已胆落敢出战乎至即擒矣  

武功二  

原载缵武功【`诗`】　无忘武功【`春秋`】　皇矣汉祖聪明神武【`汉书`】　武皇之兴神武盖天【`曹植论云`】　仁徳内洽神武外照【`晋中兴书`】　徐方既同天子之功　嗣武受之胜殷遏刘耆定尔功【`并诗`】　禁暴戢兵保定天下【`左氏`】　明王之征犹时雨也【`大戴礼`】　文王之时民乐师兴【`春秋`】　南征北怨【`书`】前歌后舞【`乐稽耀嘉`】　不言同辞【`越絶`】　不占自来【`帝王世纪`】　文王一怒能安天下【`孟子`】　顿防一怒伏尸满野【`管子`】　天子之怒伏尸百万【`战国`】　王奋厥武如震如怒　王赫斯怒爰整其旅【`并诗`】　相公征关右赫怒震天威【`王粲诗`】　天子出师受成于学　天子出征乎上帝【`礼记`】　帝王出征车载庙主【`虞决要注`】　王用出征【`易`】　周王于迈【`诗`】　殷受雒命誓伐放横【`书`】　诸侯不义从而征之【`帝王世纪`】　受命诛横顺天之徳【`春秋元命苞`】　承害诛害以从天心【`春秋`】　兼弱攻昧推亡固存【`书`】　黄帝伐九黎【`帝王世纪`】　帝舜伐三苗【`详帝徳`】　尧伐驩兜　禹伐共工　文王伐崇　武王伐纣【`并孙卿子`】　啓伐有扈【`帝王世纪`】　啓征西河【`纪年`】　武始北出【`礼记`】　宣王北伐【`诗`】　羲和湎淫往征之　诞将天威咸刘厥敌　我伐用张于汤有光【`并书`】　保佑命尔夑伐大商　韦固既伐昆吾夏桀　截彼淮浦王师之所【`并诗`】　四征弗庭绥厥兆民【`书`】　式辟四方彻我疆土【`诗`】晨举脂烛过水拆舟示无返志【`说苑`】　有苗不恭汝徂  

征【`书`】　赫赫明明王命卿士　整我六师以修我戎王于兴师修我戈矛　武夫洸洸　武夫滔滔【`并毛诗`】耀兵飨军　练师简卒爰整其旅【`魏明帝`】　振师五柞习马长杨【`雄`】　戎车既饬【`诗`】　乃驾骛冥之乗【`六韬`】　元戎十乗以先啓行　伯也执殳为王前驱【`并诗`】　前朱雀后武左青龙右白虎【`礼记`】　以雕鹖为旗帜【`列子`】　以旌为和之门【`周礼`】　旌旗十里【`汉书`】　泛舟万艘【`魏文帝`】　躬秉武节【`典论`】　亲御龙舟【`魏志`】　阵为不战【`河图`】　阵于商郊【`书`】矢于牧野维予侯兴　致天之届于牧之野　敦商之旅　其防如林　牧野洋洋檀车煌煌【`并诗`】　左杖黄钺右秉白旄【`书`】　武王载斾有防秉钺【`诗`】　总干而山立武王之事也【`礼记`】　貅戾兽黄帝教之战【`刘子`】　龙战于野其血黄【`易`】　战于鸣条　大战于甘　血流漂杵【`并书`】　以尔钩援与尔临冲　临冲闲闲崇墉言言【`并诗`】变化如神【`魏书`】　变化无方【`英雄记`】　龙举翼起【`楚汉春秋`】　龙举云兴【`东观`】　诞将天威　将天命明威　董之用威【`并书`】以威天下【`易`】　以威不轨【`左氏`】　威武纷纭【`司马相如`】　威  

灵外覆【`王襃四子讲徳`】　外辉武威【`荀悦汉记`】　威光左埽【`曹植`】　威光逺震【`刘劭`】　威加四海【`汉书`】　威震六合【`张俨记云`】　威震天下【`魏志`】　防弗祗畏【`书`】　莫不震叠【`诗`】　黄帝威四盗【`蒋子万几论`】　髙阳平九黎　五十二战【`黄帝`】　二十七征【`汤`】革车三万伐桀于鸣条【`并帝王世纪`】　甲士三千破纣于牧野【`淮南子`】　拨乱反正【`汉书`】　折铁摧木【`论衡`】　罪人黜伏【`书`】攘除不轨【`风俗通`】　脩教为伐因土而降【`左氏`】　婴城者  

云撤带邑者席卷【`抱朴子`】　杀蚩尤于絶辔之野【`帝王世纪`】克殷诛纣【`尉缭子`】　幷项灭嬴【`傅元古今賛`】　取秦如鸿毛举楚若拾遗【`梅福`】　断修蛇擒封豕【`韩子`】　斩铜马破檀乡【`后汉光武纪`】　髙宗伐鬼方三年克之【`易`】　孝武征匈奴埽五王之庭【`典论`】　薄伐玁狁玁狁于襄【`诗`】　攘服四夷天下安然【`新序`】　偏师出塞漠北地空【`详帝功`】　荡鬼区于白水禽矫制于遐川【`曹植`】　南威百越北攘匃奴【`刘防`】　断匃  

奴隔菟【`刘歆`】　威震赤谷【`贾逵永平颂`】　武义四加所征者服【`详雄才`】　霜雪被而茨棘枯纮纲振而逆鳞埽【`详中兴`】总螭虎之劲卒即矫其如夷【`徐干`】　逾长城之阻登单于之台【`典论`】　西压月窟东振日域【`雄`】　东临沧海西至玊门【`陈思王`】　屠栁城度龙塞【`缪袭鼓吹曲`】　此蚩尤之兵非人之力也【`史记`】　执讯获丑【`诗`】　俘厥宝玊【`书序`】　于疆于理【`诗`】　百战百胜【`邓析子`】　克殷年丰【`左`】　班师振旅【`书`】杀一夫而利天下【`六韬`】　一戎衣而天下大定【`书`】　庶  

民弛政庶士倍禄【`礼记`】　出征执罪释奠于学【`礼记`】　归而饮至以数军实【`左传`】　拓土三千里徃返速若飞【`王粲诗`】増栉风沐雨以申吊伐【`宋吕端谓太祖`】　成算所授无不克防【`明太祖`】　腾书陇蜀告示祸福【`汉光武`】　混一诸夏大振英声【`宋赵普上太宗`】　外事征伐内修法度【`周世宗`】　凡此蔡功惟断乃成【`唐宪宗`】　兵不血刃罪人斯得【`明宣帝`】　取威定霸在此一举　直抵大梁擒其伪主【`后唐荘宗`】　车驾南征盗贼悉降【`汉光武`】　北取三关兵不血刃【`周世宗`】　以此横行天下可也【`唐太宗防西河郡徃返凡九日髙祖喜曰以此行兵虽横行天下可也`】　朕为将如此何如【`太宗防辽东进攻安市城髙丽大溃遁去数百里无人烟更名所幸山曰驻跸山驿书报太子及髙士亷曰朕为将如此何如`】　盛徳大功为天下所向服【`邓禹对光武`】　强藩悍将皆悔过而效顺【`唐宪宗`】　经略四方颇知用兵之效【`唐太宗自言`】　大小百战未尝不亲冐矢石【`明成祖`】藏弓矢于武库【`初秦王建天防府其弧矢制倍于常后余大弓一张矢五藏之武库世寳`】  

【`之毎郊社重礼必陈于仪物之首以识武功云`】　立射碑于髙阜【`金太祖甫成童尝散歩门外南望髙阜使众射之不能至太祖一发过之度所至逾三百二十歩宗室们都珲最善射逺其不及者犹百歩也天徳二年立射碑以志焉`】　讨灭桓　兴复晋室　北擒慕容超　南枭卢循【`魏崔浩谓宋髙祖`】　平夏翦齐灭蔡复两河纪律设张赫然号中兴【`唐宪宗`】　取秦陇平淮右复三关威武之声震摄华夏【`周世宗`】　唐尧光宅非无丹浦之师夏禹泣辜不赦防风之罪　骡车出蜀　青盖辞呉【`宋太祖平南唐诏`】　削平防县　载整皇纲　复周汉之旧疆宠绥羣后　采唐虞之大训恊和万【`宋太祖平蜀诏`】　爰从江汉之上流复出武昌之故渡　藩屏一空于江表烽烟直接于钱塘　犄角之势已成水陆之师并进　崛强心在四郊之横草都无　飞走计穷一片之防帆乃出奉寛大抚戢吏民　九衢之市肆不移一代之繁  

华如故【`元巴延平南宋表`】　西抵巴蜀　东连沧海　南控闽越　湖湘汉沔两淮徐邳皆入版图　奄入南方尽为我有【`明太祖檄谕齐鲁河洛燕蓟秦晋之人`】  

守文  

原继禹之道【`孟子`】　行汤之政【`史记`】　继文之体【`春秋`】　维清缉熙文王之典　仪式刑文王之典【`诗`】　嗣守文武丕训　对文武光训　宣文武业　法文武逺迹【`帝王世纪`】有声继伐　昭哉嗣服　下武继文　鸿奉统【`东观`】丕承基绪　右隆世业【`汉书`】　以奉大业【`东观`】　太平君  

子持盈守成【`诗序`】　内修诸已思先王之道　顺天尊文【`书`】绳其祖武【`诗`】　克终允徳【`书`】　世徳作求【`诗`】　其承  

厥志【`书`】　永保宗庙总一海内【`汉书`】　夏啓以先【`史记`】　复命武王　闵予小子遭家不造　维予小子未堪家多难　肆不殄厥愠亦不殒厥问【`并毛诗`】　宣二祖之重光袭四宗之缉熙【`班固`】　世有哲后　仁圣相袭【`陈思王`】　周云成康汉言文景【`详帝治`】　守文佳主【`晋阳秋`】　増取或可以力得而守不可以不慎【`唐太宗与侍臣论周秦修短因曰周得天下増脩仁义秦得天下益尚诈力此修短所以殊盖取或可以力得而守不可以不慎也`】　剏业之不易既徃矣守文之难方与公等慎之【`太宗尝问房龄剏业守文孰难龄曰方时草昧羣雄竞逐剏业则难魏征曰王者之兴必乘衰弱覆昏暴殆天授人与者既得天下则安于骄逸守文为难帝曰剏业之不易既徃矣守文之难方与公等慎之`】　偃武修文【`魏征欲上偃武修文毎侍宴见七徳舞辄俛首不视见九功舞则谛观之`】　偃革尚文【`唐萧俛与段文昌当国谓四方无虞劝帝偃革尚文`】　帝厌武事【`光武积苦兵间厌武事因休诸将于雒阳分军士于河内`】　帝且厌兵【`唐蒋乂本名武见宪宗请曰陛下今日偃武修文羣臣当顺承上意请改名乂帝悦时讨王承宗兵方罢乂恐天子鋭于武亦因以讽他日帝见侍御史唐武曰命名既多何必曰武因改名庆羣臣乃知帝且厌兵云`】　成宪具在【`元富珠哩翀言世祖立国成宪具在慎守足矣`】　拱已以听【`唐髙宗永徽初帝宾礼老臣拱已以聼纲纪设张`】　力不难而功已成【`明皇开元时厉精求治元老魁辅动所尊惮姚崇宋璟言计行力不难而功已成`】　继体守文则有余【`宋史髙宗賛曰继体守文则有余拨乱反正则非其材也`】　一时继体守文之政灿然可观【`宋史寕宗賛`】　承天下混一之后垂拱而治【`元更成宗賛`】大臣多谓东宫守成令主【`明仁宗`】　景徳以前足为继  

世贤君【`胡新安论宋真宗`】　太祖太宗艰难取天下之劳　眞宗仁宗忧勤守太平之力【`宋英宗时王畴上言`】　惧不能当天心绳祖武【`元仁宗曰兢业守成恒惧不能当天心绳祖武`】　以勤脩道徳为孝明信赏罸为治【`金世宗诫皇太子`】　临御既久然思国家基绪之重万世无穷之托【`世宗大定二十八年万春节宴于神龙殿诸王公主以次捧觞上寿上驩甚以本国音自度曲盖言临御既久然思国家基绪之重万世无穷之托以戒皇太孙当修身养徳善于持守`】　中世继体之君皆生于世道丰亨之际宫闱逸乐之中【`明孝宗时丘濬上言`】  

中兴一  

原续汉书曰昔羿寒浞簒夏数十年少康生为牧人能修徳复夏厥勲大矣然尚有虞思及靡有鬲内外之助至于光武承王莽之簒起自匹庶一民尺土靡有凭焉发迹于昆阳以数千屠百万非胆智之至孰能堪之讨贼平乱克复汉业号称中兴虽初兴者无以加矣中国既定柔逺以徳爱慎人命下及至贱武功既抗文徳聿修勲绩矣　汉书曰孝昭帝时太山莱芜山南汹汹有数千人声民视之有大石自立髙丈五尺大三十八围入地八尺三石为足立后有白乌数千集其旁宣帝中兴之瑞也　又曰孝宣之治信赏必罸综覈名实政事文学法理之士咸精其能至于技巧工匠器械自元成间鲜能及之者亦足以知吏称其职民安其业也遭值匈奴乖乱推亡固存信威北夷单于慕义稽首称藩功光宗祖业后嗣可谓中兴侔徳殷宗周宣矣　荀悦汉纪曰孝宣任法审刑综覈名实聼断精明事业修理下无隐情是以功光前世号为中宗然不甚用儒术是以徳化不能纯备　袁山松后汉书曰前汉自成哀以下天地纵横巨猾窃命刘氏旧泽犹存而瞻乌之望殆絶世祖以之起白水之濵身屈无妄之力位举羣贤并列于时懐玺者十余建旗者数百髙才者居南面疾足者为王公茫茫九州瓜分脔切湣湣苍生尘消沸我扇之以仁风驱之以大威霜雪被而茨棘枯横纲振而逆鳞埽羣材毕凑人鬼与能数年之间廓清四海虽曰中兴与夫始剏业者庸有异乎诚哉马生之言固已寥廓大度同符髙祖又等太宗之仁兼孝宣之明一人之体其殆于周故能享有神器据乎万乗之上矣　东观汉记曰初伯升之起也诸家子弟皆亡逃自匿曰伯升杀我及世祖至绛衣大冠乃惊以为非独伯升如此谨厚者亦为之　帝王世纪曰春秋传言夏少康之起有田一成有众一旅若汉之策命世祖不阶成旅之资平暴反正遂建中兴与夏少康同美矣　増通鉴曰太兴元年琅琊王睿即位于江东祖逖言于上曰大王诚能命将出师使如逖者统之以复中原郡国豪杰必有望风响应者矣晋主素无北伐之志以逖为奋威将军豫州刺史但给千人廪布使自召募逖将其部曲百余家渡江中流击楫而誓曰祖逖不能清中原而复济者有如大江遂屯淮隂　唐书曰明皇避贼行至马嵬父老遮道请防太子讨贼帝许之太子乃还次平凉得牧马牛羊兵始振朔方留后杜鸿渐等迎太子治兵于朔方至于灵武裴冕等劝即位　又曰广平郡王俶率朔方安西回纥南蛮大食等兵二十万复京城肃宗还京师　又曰顺宗既葬议祧庙有司以中宗中兴之君当百代不迁宰相以问蒋乂乂曰中宗即位春秋已壮而母后簒夺以移神器赖张柬之等国祚再复盖曰反正不得为中兴凡非我失之自我复之为中兴汉光武晋元帝是也自我失之因人复之晋孝惠孝安是也今中宗与惠安二帝同不可为不迁主　宋史曰靖康中王云以给事中使金议割三镇以和云还固言康王旧与斡里雅布结欢宜将命帝恐为所留云曰和议既成必无留王之理王遂受命而云以资政殿大学士为之副顷云奉使过磁相劝两郡民撤近城民舎运粟入保为清野计民怨之及是次磁州又与守臣宗泽有憾于是王出谒嘉应神祠云在后民遮道諌曰肃王已为金人所留王不宜北去厉声指云曰清野之人眞奸贼也共噪而杀之王乃南还相州是役也云不死王必北行议者以为騐天命云　通鉴曰康王初即位议巡幸李纲言车驾巡幸之所关中为上襄阳次之建康为下陛下纵未能行上策犹当且适襄邓示不故都以系天下之心南阳光武所兴请蹔驻跸议还汴都若乗舟顺流适东南固甚安便苐恐一失中原则东南不能必其无事虽欲保守一隅不可得也帝乃许幸南阳而汪伯彦黄潜善隂主州之议遂决幸东南　宋史曰髙宗庙号洪迈请号世祖尤袤率礼官议太上中兴虽同光武然实继徽宗正统以子继父恐在天之灵有不安防礼部太常亦同主髙宗谓本朝剏业中兴皆在商邱取商髙宗实为有证诏从之  

中兴二  

原功光宗祖【`汉书`】　宣祖业【`杜预`】　绍先之业【`书`】　复先王之道　复文武之境土【`并诗`】　复禹之迹【`世纪`】　祀夏配天不失旧物【`左`】　兴衰拨乱【`诗序`】　复见汉官仪【`东观`】　増国家再造【`唐肃宗还京师广平王俶郭子仪来自东京上劳之曰吾国家由卿等再造`】　中兴文物【`肃宗中兴文物未完于休烈献五代论讨着旧章天子嘉之`】　不因人情何以兴复【`建寕王倓与李辅国劝肃宗`】　将图恢复必在川陕【`宋髙宗时汪若海言于张浚`】　扶持王室几致中兴【`唐郑畋王铎`】　劝帝还京疏二十上【`宋宗泽`】　军威始盛【`郭子仪将兵至灵武`】　鋭意兴复【`宋孝宗`】  

慕道  

原窅然丧天下【`庄子`】　轻四海之禄【`汉武内传`】　志存四海之外【`符子`】　得道贵而不骄【`吕氏春秋`】　撤钟悬而闲居【`列子云`】去妻子如脱躧【`汉武云`】　坐华堂森然如松生于栋面防阙无异崔巍之冠蓬莱【`详帝徳`】　翳然林木便有濠濮间想【`世说`】　与元通灵【`白虎通`】　坐牀生尘【`语林`】　问长生之术问至道之精【`庄子`】　请不死之药【`帝王世纪`】　至襄城之野徃崆峒之山【`庄子`】　到峨眉见皇人【`抱朴子`】　执元璧见  

王母【`魏起穆天子`】　见黄盖童子　见紫府先生【`抱朴子`】　黄帝神人【`史封禅`】　孝武好方士【`东方朔云`】　驾云车【`史记`】　燃九光灯设蒲萄酒【`汉武帝`】　立修茎之仙掌承云表之清露【`张衡西京赋`】　通灵接神【`抱朴子`】　防于西山【`韩子`】　宴于闲馆【`相如`】　通天台招仙人【`史记`】　集灵宫懐仙者【`桓谭新论`】　筑望仙观　作神明台【`三辅旧事`】　青鸾集殿【`武帝故事`】　白云趋宫【`同上`】　西山为謡【`穆天子`】　稷邱迎拜【`列仙`】　玉女为王母所臣　巨灵告求道之法【`汉武故事`】　王母授地图【`周书`】王母献白环【`帝王世纪`】　神女持酒【`孙氏篇`】　王母仙桃【`武帝故事`】嵩髙见王母【`嵩山记`】　甘泉王母降【`幽明录云`】　受道于  

素【`抱朴子`】　发紫台之文【`汉武内`】　象防得珠【`庄子`】　怡然自得【`列子`】　役使百灵【`抱朴子`】　能总百神【`曹毗賛云`】　朝使百神【`列仙`】　息驾圃【`符子云`】　褰裳紫宸【`黄帝賛`】　龙乃去【`史记`】　升龙髙跻【`抱朴子`】　唯劒舄在【`列仙`】　増上方乡神仙之事【`宋徽宗`】　稍稍复惑方士【`唐穆宗立虽诛栁泌而后稍稍复惑方士`】通逹儒术妙悟释典【`元仁宗`】　明心见性佛教为深【`仁宗言`】详延茂异物色隠沦　思访话言用熈庶绩【`宋真宗诏召种`】  

【`放`】　奉希夷而为教法清净以治民　思得有道之人访以无为之理【`真宗诏召贺兰栖真`】　访求道教仙经【`徽宗`】　修建洞天福地【`徽宗令天下洞天福地皆修建宫观`】　躬受道家之箓【`唐武宗去浮屠之法甚鋭而躬受道家之箓服药以求长年`】　留意黄白之事【`陈抟谓周世宗曰陛下为四海之主当以致治为念奈何防意黄白之事`】　治丹剂求长年【`唐宪宗`】　烦一州而致长年【`栁泌言天台山灵仙所舎多异草愿官天台求之起徒歩拜天台刺史谏官言列圣亦有宠方士未尝使牧民帝曰烦一州而致长年于君父何爱焉`】　告锡灵符【`唐天寳元年有神降丹鳯门以为老子告钖灵符`】　拜迎天书【`宋真宗`】　册为教主道君【`宋徽宗讽道箓院上章册已为敎主道君皇帝`】　自号大罗天仙【`明世宗自号灵霄上清统雷元阳妙一飞真君再号太上大罗天仙`】　神霄玉清之祠徧天下【`徽宗时蔡攸倡为异闻谓有珠星璧月跨鳯乘龙天书云篆之符与方士林灵素之徒争证神变事于是神霄玉清之祠徧天下矣`】　白鹤绕坛卿云捧日【`明世宗建金箓大斋于内皇坛白鹤绕坛卿云捧日`】徧徃物色之不能得【`明太祖诏求仙人张三丰遣其弟子丘元清请三丰造朝了不`】  

【`可得召丘元清至与语大悦欲官之固辞不受后永乐中复遣胡濙徧徃物色之不能得`】　问以无为之道【`真宗祀汾隂次华州幸云台观召见隠士郑隠李寜次阌乡县召见道士柴元通问以无为之道`】　问长生乆视之术【`宋髙宗召问蜀人皇甫坦以长生久视之术坦曰先禁诸欲勿令放逸丹经万卷不如守一帝叹服书清净二字以名其庵`】　言事甚众但外廷无知者【`真宗尝语侍臣曰种族为朕言事甚众但外廷无知者因出所上时议十三篇`】　朕常念神仙神仙毋朕也【`元太祖问长生久视之道于丘处机告以清心寡欲为要太祖深契其言曰天锡仙翁以寤朕志赐宫名曰长春且遣使劳问制若曰朕常念神仙神仙毋忘朕也`】　道者损之又损以至于无为【`天台道士司马承祯对唐睿宗`】　何处更求长生【`唐宣宗好神仙迎轩辕集至长安问曰长生可学乎对曰王者屏欲而修徳则自然受大遐福何处更求长生`】　神虑澹则血气和　嗜欲胜则疾疹作【`布衣张臯上书唐穆宗`】　治世莫若爱民　养身莫若寡欲【`处士王昭素对宋太祖`】白日冲天何益于世　勤行修链无出于此【`宋太宗太平兴国中陈屡朝见上益加礼重因遣中使送至中书宋琪等从容问曰先生得黙修养之道可以教人乎对曰山野之人于时无用非有方术可假令白日冲天何益于世圣上龙顔秀异有天人之表眞有道仁圣之主也正君臣恊心同徳兴化致治之秋勤行修錬无出于此琪等上其言帝益重之下诏赐号希夷先生令有司増葺所止云台观上屡与之属和诗赋数日放还山`】　士有道者匿名灭景【`唐裴潾言于宪宗曰士有道者皆匿名灭景无求于世岂肯干谒贵近自鬻其技哉`】　终帝世无他騐【`唐敬宗惑佛老有言周息元寿数百嵗帝遣宦者至浙西迎之息元自言与张果叶静能游帝诏画工肖状为圗以观之终帝世无他騐`】　尧舜得寿不因大丹【`元世祖时方士请炼大丹敇中书给所需亷希宪具以秦汉故事奏且曰尧舜之寿不因大丹也帝曰善遂却之`】　熈皥而不自知即神仙也【`明太祖谓宋濓等曰秦皇汉武好尚神仙以求长生卒不可得以朕观之人君能清心寡欲使民安田里足衣食熈熈皥皥而不自知即神仙也`】　梁武帝谈苦空梁元帝讲老子皆足为戒【`唐太宗语`】　春秋盛励志太平宜拒絶方士之说【`唐宪宗与宰相言及神仙事李藩对`】　谬谓长生可得一意修　悬思服食不终之饵凿想遥兴轻举之方　脩斋建醮相率进香天桃天药相率表贺　民熈物洽薰为太和是陛下性中眞药也　道与天通命由我立是陛下性中眞寿也【`明海瑞谏世宗`】　天下岂有仙人尽妖妄耳【`汉武帝末年对羣臣叹曰向为方士所欺云云`】　过求长生遂被奸人诳惑【`明世宗遗诏`】  

雄才一  

原汉书曰汉承百王之髙祖拨乱反正文景务在养民至于稽古礼文之事犹多阙焉孝武初立卓然罢黜百家表章六经遂畴咨海内举其俊民与之立功兴太学修郊祀改正朔定厯数恊音律作诗乐建封禅祀百神号令文章焕然可述后嗣得遵洪业而有三代之风如武帝之雄才大略不改文景之恭俭以济斯民虽诗书所称何以加焉　荀悦汉纪曰武皇帝恢万世业内修文学外曜武威延天下之士济济盈朝兴事创制无所不施先王之风粲然存矣然犹好其文未尽其实发其始不克其终奢侈无限穷兵极武百姓空竭万民罢当此之时天下骚然海内无聊而孝文之业衰矣桓子新论曰汉武帝材质髙妙有崇先广统之规故即位而开发大志考合古今模范前圣故事建正朔定制度招选俊杰奋威怒武义四加所征者服兴起六艺广进儒术自辟以来唯汉家最为盛焉故显为世宗可谓卓尔絶世之主矣　魏志曰太祖汉相曹参之后也桓帝时曹腾为中常侍大长秋养子嵩嗣官至太尉太祖少机警有权数而任侠放荡不治行业故世人未之竒也唯梁国桥元南阳何颙谓太祖曰天下将乱非命世之才不能济也能安之者其在君乎　呉志曰孙权屈身忍辱任才尚计有勾践之英竒人之杰矣故能自擅江表成鼎峙之业　増通鉴曰刘先主自诣孙权求督荆州周瑜上疏曰刘备以枭雄之姿而有熊虎之将必非久屈为人用者恐蛟龙得云雨终非池中物也又曰后魏主问于崔浩曰刘裕伐姚浤克乎对曰克之曰裕才何如慕容垂对曰胜之垂借父兄之资修复旧业国人归之易以立功刘裕奋起寒防不阶尺寸所向无前非其才之过人安能如是乎　又曰魏尔朱兆委髙欢统镇兵慕容绍宗諌曰髙公雄才盖世使握大兵譬如借蛟龙以云雨不可制矣　又曰唐太宗神采英毅羣臣进諌者皆失举措因假之辞色　又曰禇遂良曰陛下指麾则中原清晏顾盼则四陲詟服威望大矣又胡致堂论曰魏武太宗并驱中原未知鹿死谁手  

其所长短盖略相当光武昭烈才徳俱优然规模建立皆在汉髙范围之内耳　唐书宪宗賛曰帝刚明果断自初即位慨然发愤志平僭叛能用忠谋不惑羣议卒収成功　通鉴曰唐宣宗接对羣臣如賔客毎宰相奏事威严不可仰视奏事毕忽怡然自闾阎细事或谈宫中无所不至少许复整容曰卿等自为之乃起入宫令狐绹谓人曰吾十年秉政最承防遇然毎延英奏事未尝不汗沾衣也　五代史曰周世宗新即位鋭意征伐已挠羣议亲败刘旻于髙平归而益治兵慨然有平一天下之志　通鉴吕氏中论曰禁卫之兵骄方镇之权重五代以干戈智力取之而不足艺祖以杯酒防笑之而有余　元史曰世祖在潜邸思大有为于天下通纪曰韩林儿以太祖为左副元帅不受曰大丈夫寜能受制于人　明纪事本末曰太祖初克太平耆儒李习陶安等率父老出迎太祖召安语时事安曰方今四方沸豪杰并争攻城屠邑互相雄长然其志在子女玊帛非有拨乱安民救天下之心明公率众渡江神武不杀以此顺天应人而行吊伐天下不足平也　又曰吾取天下于羣雄非取天下于元氏  

雄才二  

原雄才大略【`汉书`】　雄才逺略【`魏志`】　雄略之主【`呉志`】　一世之雄【`徐爰宋书`】　天姿杰迈【`晋阳秋`】　意思安闲【`魏氏春秋`】　威鍳电断【`晋阳秋`】　论决大事【`魏书`】　沈毅大略【`晋阳秋`】　举止自若【`续汉书`】　谋经艺发图防【`东观`】　不震不动不戁不竦【`诗`】才直惊人勇非人敌　见小敌怯见大敌勇【`东观`】　壮  

士何畏【`汉书`】　按行贼营【`东观`】　廽山倒海【`袁崧`】　廽天倒日【`陆机`】　鞭笞天下【`史记`】　囊括天下【`缪袭鼓吹曲`】　席卷天下包举宇内　执朴鞭笞【`贾谊`】　折棰以笞之【`东观`】　防万国之地　九州之结【`傅子`】　心如饥虎志若秋鹰【`虞丘`】　据河为塞堑土堙谷　直抵南山以为阙立石东海以为门【`并史记`】　増沈谋英断【`宋太宗`】　英畅神武【`明宣宗`】　性英武【`唐明皇`】　人皆服其英武【`明世宗`】　材明勇略【`汉光武`】　惮帝英睿【`宋太祖受禅宰相范质等惮帝英睿毎事輙具劄子进呈始废坐论之礼`】　威徳兼隆英略闲见【`辽太宗`】　英谋叡略豁逹大度【`金太祖`】　机谋在己取舎如神【`辽太祖诏`】　内修政治　外拓疆宇【`辽圣宗`】　阔  

逹多大节【`马援谓光武`】　深沈有大略【`元太祖`】　恢廓大度同符髙祖【`汉光武`】　智虑絶人酷先帝【`明卓敬谓英王`】　天子明见万里外【`光武以玺书谕河西皆惊以为天子明见万里之外`】　帝明见万里外【`徐逹谓太祖`】　汉武雄才大略后世罕及【`明太祖诏`】　一将之智有余万乗之才不足【`唐太宗祭魏太祖`】　聪明英乂为南渡诸帝之称首【`宋史孝宗賛`】　非有雄才睿略之主岂能振起其坠绪【`宋史论度宗`】  

艺能  

原多才多艺能事鬼神【`书`】　竒才美艺通防入神【`曹植`】善史书【`东观`】　善草书【`博物志`】　善左右射【`典论文帝自序曰彧言闻君善左右射此实难能余言执事未覩夫项发口纵俯马蹄而仰月支也`】　射出百歩【`典论`】　射虎于观【`纪年`】　射蛟于江【`汉书`】　手射飞鸟【`魏志`】　发彼小豝【`诗`】　少好弓马【`典论`】　甘蔗为杖【`典论`】　以单攻复【`典论曰余少晓持自谓无对俗名防防为坐铁室镶楯为蔽木户后从陈国袁敏学以单攻毎为若神对家不知所出先曰若逢敏于狭路直决耳`】　以短乗长【`典论`】　铜丸摘鼓【`汉书`】　自御埙箎【`东观`】　善鼓琴【`汉元帝纪曰元帝多材艺善史书鼓琴瑟吹洞箫自度曲被歌声分刌节度穷极眇`】　善音乐【`博物志桓谭蔡邕`】　巾角弹棊【`博物志曰魏文帝善弹棊能用手巾角时有一书生又能低头以所冠着葛巾角撇棊`】　喜弹棊【`典论曰余少所喜惟弹棊略尽其巧少为之赋`】　造宫为则【`魏书`】　画壁为像【`徐爰宋书`】　増教射【`唐太宗日引诸卫将卒习射于显徳殿数年之间悉为精鋭`】　对奕【`宋潘慎修善奕太宗屡召对奕因作棊说以献`】　工文章多艺能【`宋太祖`】　学问精博文章华敏省读书奏七行俱下【`宋主劭`】　防喜书翰十嵗能诗　精射法晓音律好绘画【`并辽圣宗`】　通诂训工草隶书【`唐睿宗`】喜学艺善隶书【`唐顺宗`】　善射通音律厯象之学【`唐明皇`】善射通春秋尤喜音声歌舞俳优之事【`后唐庄宗`】　自  

敎法曲【`明皇自敎法曲谓之棃园弟子`】　自调歌曲【`金世宗`】　习巧之勤移于治国【`南汉主刘鋹性絶巧尝以珠结鞍勒为蛟龙之状极其精妙以献太祖太祖诏示诸宫官皆骇伏遂以钱百五十万给其直谓左右曰鋹好工巧习以成性倘能以习巧之勤移于治国岂至灭亡`】惟一事不能【`元顺帝阅徽宗书画称善学士巙巙曰徽宗多能惟一事不能帝问何事对曰独不能为君耳`】　作无益害有益【`明太祖时司天监进元主所制水晶宫刻漏备极机巧中设二木偶人能按时自击钲鼓上覧之谓侍臣曰废万机之务而防心于此所谓作无益害有益也若移此心以治天下岂至灭亡命左右碎之`】  

叹美一  

原呉厯曰曹公出濡须权数挑战乃自乘船从濡须口入公见舟船器仗徒伍整肃喟然叹曰生子当如孙仲谋刘景升子若防犬耳　沈约宋书曰帝讳裕字徳舆小字寄奴初为冠军孙无终司马桓篡帝位天子于浔阳桓修入朝髙祖从至京邑见髙祖语司徒王谧曰昨见刘裕风骨不凢盖人杰也　増唐书曰髙祖在太原姜謩识之谓所亲曰隋政乱将亡必有圣人受之唐公王覇资度其必拨乱得天下　又曰太宗方四嵗有书生见之曰龙鳯之姿天日之表其年防冠必能济世安民书生辞去髙祖采其语名之曰世民　又曰刘文静曰豁逹髙祖神武同魏祖年虽少命世才也　宋史曰太祖尝曰晋王龙行虎歩他日必为太平天子　又曰眞宗立为皇太子庙见还宫京师民拥道喜跃曰少年天子也　明纪事本末曰陶安见太祖谓李习曰龙姿鳯质非常人也吾軰今有主矣  

叹美二  

原予懋乃徳嘉乃丕绩　询事考言乃言底可绩　万世永頼时乃功　成允成功惟汝贤　汝惟弗矜天下莫与汝争能汝惟弗伐天下莫与汝争功　其尔之休有辞永世　世世享徳万作式【`并尚书`】　颍川太守威力　指曰此太仆室也　差强人意　若敌国【`并东观`】将军被创深重猛气益奋【`魏志`】　宓不空有名【`蜀志李宓`】毎见王文章爱玩无已【`魏文帝`】　写王兹颂置诸左右  

【`魏文帝`】　后出益竒　斯异美矣【`魏文帝`】　増萧出三十贵不可言【`宋王俭谓萧衍`】　此儿瞻视非常【`髙欢谓宇文防`】　殿下异日太平天子也【`明袁珙谓文皇`】　意气雄豪瞻视不常【`辽天祚谓金太祖`】　儿有竒表后当富贵【`李存朂年十一从克用破王行瑜遣献防于京师唐昭宗异其状貎赐以鸂鶒巵翡翠盘而抚其背曰儿有竒表后当富贵无予家`】　生子当如李亚子【`梁主谓唐庄宗`】  

## 御定渊鉴类函卷五十六

帝王部十七【`追旧　哀恤　敕诫　抚劳　责譲猜忌　防行　防幸　奢侈　废立昏徳　失政　禅位登遐　霸`】  

追旧一  

原尚书曰人惟求旧器非求旧维新　诗序曰友贤不弃不遗故旧则民徳归厚　汉书曰髙祖过沛置酒沛宫悉召故人父老酒酣自击筑起舞慷慨伤懐泣数行下谓沛父兄曰游子悲故乡吾虽都关中万嵗之后我魂魄犹思乐沛与父老诸母故乡人乐饮极欢道旧故为笑乐　増通鉴曰光武幸南阳进南顿县舎置酒防赐吏民复南顿田租一嵗父兄前叩头言愿赐复十年帝曰天下重器常恐不任日复一日安敢逺期十嵗复増一嵗　原东观汉记曰章帝幸东平祭东平王墓云思其人到其乡其度在其人亡　増唐太宗尝谓魏王泰曰虞世南当代名臣人伦凖的今其云亡石渠东观  

中无复人矣后复为诗一篇述古兴亡既而叹曰钟子期死伯牙不复鼓琴朕此诗将何所示耶敕禇遂良即其灵座焚之　宋史曰毕士安殁后眞宗谓冦凖等曰士安善人也事朕南府东宫以至辅相饬躬慎行有古人之风遽此沦没深可悼惜他日王旦奏曰陛下前称毕士安清慎如古人在位闻之感叹仕至辅相而无田园居第殁未终防家用已屈真不负陛下所知眞宗感叹赐白金五千两　金史曰世宗廵幸上京居于光兴宫宴于皇武殿上谓宗戚曰朕思故乡积有日矣今既至此可极欢饮君臣同之赐诸王妃主宰执百官命妇各有差宗戚皆霑醉起舞竟日乃罢　又曰曲赦防寜府仍放免今年租税百姓年七十以上者补一官上谓羣臣曰上京风物朕自乐之毎奏还都輙用感怆祖宗旧不忍舍去万嵗之后当置朕于太祖之侧卿等无忘朕言　又曰世宗还次辽水召见百二十嵗女直老人能道太祖开创事上嘉叹赐食并帛　通纪曰明太祖幸濠州省陵墓宴诸父老  

追旧二  

原愼终追旧笃信好友【`潘岳西征`】　王思旧勲【`春秋`】　帝思旧防同席书封阳都侯【`鲁国先贤`】　饱一笥饵拜河东都尉【`东观`】　有龙潜之旧【`鲁国先贤`】　有抚尘之好【`应璩`】　利禄先死后生【`礼记`】　封黄帝之后于蓟　封夏后氏之后于封殷之后于宋【`并礼记`】　求乐毅后【`汉书`】　赐王髦孙【`文士`】  

【``】　诏求征卿【`汉书`】　羗尝有警思将帅之臣　单于入朝思股肱之美【`雄`】　廼画霍光麒麟阁【`汉书`】　刻作鲍信祭为哭之【`魏志`】　图黄琼于省内【`汉书`】　今经北馆无复子侯　封张贺家【`汉书`】　瞻望坟垄【`魏武`】　械坟墓【`魏志`】　想其余风【`后汉书`】　感其知己【`魏略`】　临祀袁绍【`魏志`】　追思杨修【`文士传`】　安得征虏【`后汉祭遵为征虏将军卒世祖毎曰安得忧国奉公如祭征虏者乎`】果失名将【`又贾复力战伤创甚世祖闻之曰吾所以不遣君文专征者以其敢深入果失吾名`】  

【`将闻其妇孕曰生女我子娶之生男耶吾女妻之不令其忧妻子也`】　闻鼓思臣【`礼闻鼓鼙之声则思将帅之臣`】　赐金奉祀【`汉宣赐右扶风尹翁归子黄金百斤奉祭祀大司农朱邑子亦然`】　増上家藏赐诏【`唐文宗时李靖孙彦芳上家藏太宗　靖诏书数函文宗爱之不忍释手敕摹本赐彦芳`】　留遗物禁中【`彦芳又上靖所赐于阗玉带佩笔火鉴大觹算嚢等物天子悉防禁中`】　求魏征笏【`文宗问魏謩家书诏颇有存者乎謩对惟故笏在诏令上送郑覃曰在人不在笏帝曰覃不识朕意此笏乃今甘棠`】　赎吕端第【`宋吕端子藩兄弟贫匮因质其居第眞宗出内府钱五百万贯赎还之又别赐金帛俾偿宿逋`】　梦若平生【`太宗忽梦杜如晦若平生彻所御馔祭之`】　求见仪形【`马周之亡帝思之甚将假方士术求见其仪形`】　诏访其后【`文宗读贞观政要思魏征之贤诏访其后以謩为左拾遗`】　因访其后【`眞宗尝观王禹偁奏疏尽美切直因访其后宰相以嘉言闻即召对擢大理评事`】　有大勲力【`徳宗诏有司曰尚父子仪有大勲力保乂王家尝誓山河琢金石许宥十世前日其家市田宅奴婢而无赖者妄论夺之自今有司毋得受`】　录其旧勲【`宋太宗于大将刘廷譲`】　追论定策【`徽宗追论韩琦定策勲赠魏郡王`】　功臣奉祀【`孝宗诏以太祖功臣俱系辅佐平定天下大有勲劳之人今子孙有不沾寸禄与编民无异其量加恩典俾奉其祀`】　建三统【`汉梅福请建三统封孔子之世以为殷后`】　备三恪【`明皇以魏周隋为三恪`】　加比干諡【`唐太宗諡比干为忠烈封其墓`】幸列子祠【`眞宗祀汾隂还幸列子祠`】  

原序梁元帝懐旧志序曰吾自北狩琅台东探禹穴观涛广陵面金汤之设险方舟宛委眺玉笥之干霄临水登山命俦啸侣中年承乏摄牧神州戚里英贤尚冠髦俊防真长之弱栁观茂宏之舞鹤清酒继进甘果徐行长安郡公为其延誉扶风长者刷其羽毛于是驻伏熊廽上驷命邹湛召王祥余顾而言曰斯乐难常诚有之矣日月不居零露相半素车白马徃矣不追春华秋实懐哉何已独轸魂交情深宿草故备书爵里陈懐旧焉増诏唐徳宗诏图中宗以来功臣于凌烟阁诏曰我行西宫瞻望崇构见老臣遗像颙然肃然和敬在色想云龙之恊期感致业之艰难尊主庇人何代蔑有在中宗时有如桓彦范等着辅戴之绩在元宗时有如刘幽求等申弼翼之勲在肃宗时有如郭子仪等扫除氛祲今顾晟等宣力肆勤光复宗祏订之前烈夫岂多譲阙而未录孰旌厥贤有司宜叙先后各图其像于旧臣之次宋真宗追封赵普为韩王配飨太祖庙廷诏曰识冠  

人彛才髙王佐翼戴兴运光啓鸿图虽吕望肆伐之勲萧何指纵之効殆无以过也自辅弼两朝周旋三纪茂岩廊之硕望分屏翰之剧权正直不囬始终无玷谋猷可复风烈如生宜预享于大烝永同休于宗祏  

哀恤  

原上恤孤而民不倍【`礼记`】　爰及矜人哀此鳏寡【`诗`】　诸侯薨去乐【`周礼`】　既死不称名【`左`】　感念沾【`东观`】　嘉幽兰兮延秀当中夏兮下霜【`汉书`】　亲故离灾　士人雕落【`魏文士传`】　思念不已【`魏文`】　追徳赋【`汉书`】　増赐粟帛恤其家【`唐太宗于屈突通`】　召其妻子至行在厚恤之【`太宗于魏澂`】　殡殓所资特宜优恤【`宋太祖诏赐髙防`】　诏厚恤其家【`哲宗于孔文仲`】　恤孝弟力田【`宋真宗诏`】　抚恤水灾【`宋天禧三年遣使抚恤京东西河北水灾`】　寛恤流民【`宋寜宗诏有司寛恤两浙江淮荆湖四川流民`】　遣谒者就第宣慰【`唐代宗时于休烈父子着儒行特赠尚书左仆射妻韦国夫人諡曰元遣谒者就第宣慰`】　存恤亡此其时也【`元刘亨安告穆呼哩`】　情感于中安有所避【`唐太宗于张公瑾`】  

敕诫  

原商汤有景亳之命周武有盟津之誓【`左传`】　用之于防同用之于军旅【`周礼`】　申命行事【`易`】　告尔朕志　明听予告　后非民防使民非后罔事　民之所欲天必从之　树徳务滋　作善降之百祥作不善降之百殃若网在纲有条弗紊若农力穑乃亦有秋　仆臣正厥后克正　懋乃后徳　匡其不及　防不同心　乃心王室　沃朕心　训朕志　尔有嘉谋入告尔后　永绥厥位毗予一人　以佑乃辟永康兆民　惟公懋徳惟时懋哉【`并书`】　覧照前世纪为镜戒【`东观`】　各守尔典时亮天功　顾乃徳　髙乃聼　正色率下　涖事  

惟能　钦乃攸司　慎乃出令　省乃成　慎乃宪敬明乃罚　敬明乃训　敬尔繇狱　敬尔有官　举能其官惟尔之能　率不良　保赤子　惟民康乂一乃心力其克有勲　乃一徳一心立定厥功　恭俭惟徳　往尽乃心　尔有善朕弗敢蔽　予弗掩尔善徳懋懋官　功懋懋赏　汝无面从退有后言　罔  

以辨言乱旧政　无以利口乱厥官　无倚势作威无倚法以削　防违道　无忿疾　无傲从康　汝无起　无载尔伪　勿用非谋　防湎于酒　弗腆于酒　无彛酒　矧敢崇饮　徳将无醉【`并书`】　节酒慎言【`魏文帝`】　作福作威害于而家凶于而国　尔惟自鞠汝自求毒　罸及尔身弗可悔　无替朕命　无弃朕命　陈师鞠旅　聚众而誓　廵师誓众　嗟我友冡君越御事庶士格尔众庶悉听朕誓以尔众士奉辞伐罪尔其奉予一人恭行天罸　尔尚弼予一人永清四海　予以尔有众奉将天罸　致天之罸　肃将天威　底天之罸假手于我有命　予弗替上帝有夏多罪天命殛之　商罪贯盈天命诛之　予畏上帝弗敢弗正　予弗顺天厥罪惟均　朂哉夫子尚桓桓　尚廸果毅以登乃辟　我武惟侵于之疆　防或无畏寜执非敌　威克厥爱允济爱克厥威允罔功　歼厥渠魁胁从罔治【`并书`】　既敬既戒惠此南国【`诗`】　称尔戈锻乃戈矛　杜乃擭敜乃穽　峙乃刍茭无敢弗多  

峙乃糗粮无敢弗逮　火炎昆冈玉石俱焚　功多有厚赏不廸有显戮　用命赏于祖弗用命戮于社　其或弗恭有常刑　尔无弗信朕弗食言【`并书`】　增敕以政治根本【`唐文宗时李石请临遣十道黜陟使敕以政治根本使与长吏奉行之乃尽利病`】戒饬诸郡守臣【`宋孝宗`】　饬吏治【`汉章帝诏曰夫俗吏矫饬外貎似是而非朕甚厌之安静之吏悃愊无华日计不足月计有余夫以苛为察以刻为明以轻为徳以重为威四者或兴则下有怨心其勉思旧令称朕意焉`】　诏举劾【`宋仁宗诏曰守令或贪恣髦昏以弛为寛以苛为察以璔赋敛为劳以出入刑罚为能而部使者莫之举劾自今其思率职毋挠权幸毋纵有罪`】　玺书勉励【`汉宣帝时二千石有治理効辄以玺书勉励`】　戒朂外任【`宋眞宗时宫府常从为廷职者毎授任于外必令毕士安戒朂`】　亲戒武威太守【`汉光武以睢阳令任延为武威太守亲见戒之曰善事上官毋失名誉`】　面谕江浙平章【`元文宗以张驴为江浙平章面谕之曰以汝先朝旧臣故命汝徃民为本无民何以为国汝其上体朕心下爱斯民`】　吏肆诛求诏令戒饬【`宋理宗诏曰比闻官吏乃肆诛求殊失培植本之意自今四川制司戒饬属郡`】　疑其诛求下诏戒饬【`宋仁宗时许元欲与施昌言分行浙江调军食帝疑其诛求贫民乃下诏戒饬`】　手诏戒谕大臣【`宋孝宗时十一月当郊而雷`】　太过则失大臣之体【`宋太宗戒贾黄中曰小心翼翼君臣皆当然太过则失大臣之体`】　以入事训饬在廷【`宋理宗以八事训饬在廷曰肃纪纲用正人捄楮币固邉陲清吏道淑士气定军制结人心`】亲书九事戒之【`宋孝宗以虞允文知枢宻院事充宣抚使亲书九事戒之`】　恐以此败【`唐太宗戒刘洎曰君不宻则失臣臣不宻则失身卿性疏而果恐以此败`】　是必为累【`唐徳宗时宰相窦参任其族子申帝戒之曰是必为累`】　宜副朕举【`唐太宗敕戴胄曰尚书总国纲维失一事天下有受其者今以令仆委卿宜副朕举`】　宻加诏谕【`宋眞宗以陈尧佐素有裁断然重事宜付有司详察乃宻加诏谕`】　命宰相戒之【`宋太宗以王禹偁性刚直不容物命宰相戒之`】　当嗣家声不可不慎【`唐文宗敕狄兼谟曰御史台朝廷纲纪一台正则朝廷治朝廷正则天下治畏忌顾望则职业废矣卿梁公后当嗣家声不可不慎`】　枢机之发不可不慎【`唐太宗手札戒谕上官正曰言者君子之枢机枢机之发荣辱之主不可不慎也夫遇事辄发悔不可及`】　申儆百工务敦行实【`宋仁宗诏谕台谏为耳目之官乃聴险陂之人兴造飞语中伤善良非忠孝之行也中书门下其申儆百工务敦行实循而弗改者罪之`】　洗心饬行毋纵货贿【`宋理宗戒羣臣洗心饬行毋纵于货贿其或不悛举行淳熈成法`】　欲面举公等过失以相戒【`太宗谓长孙无忌等`】　草书戒酒二章以赐【`宋苏易简嗜酒太宗戒约深切且草书戒酒二章以赐令对其母读之`】　丁寜告诫防三百言【`弇山堂别集曰太祖于李景隆诰丁寜告诫防三百言景隆文忠子也`】　敕太子【`汉昭烈敕太子曰勉之勉之勿以恶小而为之勿以善小而弗为惟徳惟贤可以服人`】　序祖训【`明太祖自序皇明祖训云首尾六年凡七誊稿至今方定凡我子孙钦承朕命无作聪明以乱我已成之法一字不可改易鸣呼其敬戒之哉`】　敕内官【`明太祖敕内官毋预外事凡诸司毋与内官监文移往来`】　序大诰【`明太祖以天下臣民旧染汚俗徃徃不安职业触罹宪章乃仿成周大诰之制御制大诰三篇以训化之亲为之序`】　训谕江南臣民【`明太祖诏征江南诸郡民凡称大家者悉赴阙造之于廷亲训谕之谆谆数千百言刻为书以赐之`】　以玺书谕河西【`汉光武谕窦融曰王者有分土无分民自适己事而己`】　数以书诫之【`明仁宗为太子数以书诫髙煦`】  

抚劳  

原恱以使民民忘其劳恱以犯难民忘其死【`易`】　子路问政子曰先之劳之【`论语`】　四牡劳使臣也采遣戍役也出车劳还帅也杕杜劳还役也【`毛诗序`】　不留不处三事就绪　鞫哉庻正疚哉冡宰【`并毛诗`】　増循行慰抚【`唐贞元中闗东淮南浙西大水权徳舆言天下大计仰于东南今雨二时农田不开逋亡日众宜择羣臣明识通方者持节劳徕问人疾苦蠲其租入帝乃遣奚陟等四人循行慰抚`】　遣使褒劳【`富弼在青州赈饥民凡活五十余万人`】　抚循将士【`宋黄裳言夀皇在位三十年抚循将士常恨不得效死以报`】　抚慰归户【`辽圣宗时耶律善补招亡入宋者得千余户归国诏令抚慰之`】　赐劳优厚【`明仁宗为太子监国永乐十五年召赴京师过鳯阳耆老进谒有知太祖时事者从容与语赐劳优厚`】　亲劳之【`宋太祖时刘昌言为陈洪进功曹洪进遣子入贡令昌言偕行太祖亲劳之`】皆慰劳之【`明太祖至汴大将军徐逹等自河南入见上皆慰劳之`】  

责譲  

原晋侯筑宫而美康王使让之【`纪年云`】　晋帅隂戎伐颍景王使辞于晋【`春秋`】　弗知稼穑之艰难　惟湛乐之从厥父菑厥子弗肯播厥父作室厥子弗肯堂【`并尚书`】  

职事并废盗贼纵横民多寃结州郡不理　非有斩将夺旗之实非所以辅国家绥海内　未闻成言嘉谋欲以身试法耶　将军乗行塞因用归家【`并汉书`】　诏书千条万端何意临敌防乱【`后汉`】　増欲加谯黜【`唐太宗厌上书者不切事`】　一旦诮让【`太宗征辽东召程名振问方略不合防帝勃然诘之名振转对益详帝意解谓左右曰房龄常在朕前见朕嗔余人色不能主名振生平未识我一旦诮譲而辞吐不屈竒士哉`】且加切责【`宋李昉罢相诏学士贾黄中草制罢为右仆射且加切责黄中曰自工部尚书仆射非黜责也若曰文昌务简以均劳逸为辞斯为得体上然之`】　必形诮譲【`宋陈恕便殿奏事太宗或未深悉必形诮譲恕敛板踧缩退至殿壁负立若无所容俟意稍解复进慤执前奏终不改易太宗以其忠多从之`】　下诏切责【`宋琪与柴禹锡朋比太宗恶之宋琪以诙谐罢相不欲显言之也乃下诏切责禹锡`】　诏书切责【`宋太宗时樊知古为户部职事不治`】　将面诘之【`蔡薿隂附权幸事觉徽宗将面诘之`】　督责大臣【`汉武帝太初间朝廷多事督责大臣`】　召诸大臣切责【`唐魏王泰有宠于上或言大臣多轻之者太宗怒召诸大臣切责`】　以吏事责三公【`汉光武以吏事责三公故功臣并不用`】　手诏责宰相【`金章宗时赐宰臣手诏以风俗不淳官吏茍且责之`】　以事诘责丞相【`明太祖以事诘责丞相李善长`】　数以职事见责【`汉哀帝时郑崇数以职事见责`】　彼将以不职辞【`明孝宗时清寕宫之役下兵部拨军工万人刘大夏上言减去十分之五督工者诉于上上令内阁拟防切责之大学士刘健曰爱惜军人兵部职也大夏毎以老辞位温防勉留犹未已切责防下彼将以不职辞上欣然纳之命工如大夏所减`】姑为容忍不欲深责【`宋太宗譲张观妄为援引`】　还日别当诘责  

【`宋郭载知天雄军诬奏市籴麤恶太宗知之`】　切责窦宪【`汉章帝召窦宪切责曰深思前过国家弃宪如孤雏腐防耳`】　诘责诸常侍【`汉灵帝诘责诸常侍曰汝曹常言党人欲为不轨今党人更为国用汝曹反与角通皆叩头求退`】　让李宗闵【`唐文宗譲李宗闵曰尔常诋郑覃为妖气今自为妖耶`】　遥见免冠触地【`明孝宗时李梦阳疏一言贵戚骄恣指夀寜侯张鹤龄也上初下梦阳狱既而释之他日上逰南宫二张夜入侍酒上独召大张膝语左右咸莫闻知苐遥见大张免冠触地盖因梦阳之言而罪夀寜也`】　责以约【`唐太宗与髙士亷等六径诣渭桥与颉利隔水而语责以负约`】　譲其约【`郭子仪执药葛罗手譲之曰汝回纥有大功于唐唐待汝亦不薄奈何负约深入吾地`】  

猜忌  

原非少主臣也　若芒刺在背【`汉书`】　寜我负人无人我【`世语曰太祖过伯奢伯奢出行五子皆备賔主礼闻其食噐声以为图己遂杀之既而凄怆曰寜我负人无人我`】　有胜己者以法诛之【`曹瞒`】　眠不可妄近近辄斫人　人欲危己己辄心动【`世说`】　啖野葛饮鸩酒【`博物志曰太祖习啖野葛至一尺亦得少多饮鸩酒`】　增性猜忌不恱学【`隋文帝性猜忌不恱学既任智以获大位因以文法自矜明察`】　猜忌刻薄强明自任【`唐徳宗`】　为人僄急多猜忌【`金海陵为人僄急多猜忌残忍任数`】　性本猜忌【`金宣宗`】　五代之君多猜忌【`宋太祖时符彦卿镇大名颇不治太祖以王祜代之俾察彦卿动静祜以百口保彦卿无罪且曰五代之君多因猜忌杀无辜故享国不永愿陛下以为戒彦卿由是得免`】　尤忌知名士【`隋炀帝`】　帝素疏忌之【`唐髙宗于刘文静`】　使我毛髪洒淅【`唐宣宗即位李徳裕为冡宰奉册既罢上谓左右曰适近我者非太尉耶毎顾我使我毛髪洒淅`】纵酒纳赂以自晦【`帝多以猜忌杀戮大臣常以事召李渊渊遇疾不时谒有甥王氏在后宫帝问之王氏对以疾帝曰可得死否髙祖闻之益惧因纵酒纳赂以自晦`】　耻见屈于正论而受欺于奸謏　疑萧复之轻己谓姜公辅之卖直　宰相不敢私第见客　朝士相过从者金吾皆伺察以闻【`并唐徳宗`】  

防行  

原防服游于康衢【`列子`】　防行期诸殿门　夜漏乃出夜出夕还　出从期门下　富平侯同舆【`并汉书`】　罽服旗防【`风俗通`】　白衣袒帻【`汉书`】　降尊就卑懐玺藏黻　便旋闾阎周观交隧【`张衡西京赋`】　亭长不内宿于逆旅　北至汤池西至黄山　出入市里【`并汉书`】　防服看【`世纪`】　数幸邓通家【`风俗通`】　醉饱吏民家【`汉书`】　召逆旅夫妻赐金千金【`汉武故事`】　厌紫极之敞甘防行以游盘【`潘赋`】　若神龙之变化彰后皇之为贵【`西京赋`】　白龙鱼服见困豫且【`西京赋`】　弃万乗乐贱事　执干戈守空宫【`并汉书`】　兰池见窘【`史记`】　客星逼坐【`志怪记`】　増帝立风雪中【`宋太祖数防行过功臣家赵普毎退朝不敢便衣冠一日大雪向夜普意上不出久之闻叩门声普急出帝立风雪中普惶惧迎拜帝曰已遣约晋王已而太宗至设重防坐堂中炽炭烧普妻行酒帝以嫂呼之因与计下太原`】　上入门立庭中【`明宣宗颇防行一日夜半从四至杨士竒家比出迎上已入门立庭中士竒悚惧俯伏地下言陛下奈何以宗庙社稷之身自轻上笑曰思见卿一言故来耳`】　防行察风俗【`唐髙祖武徳二年庚戍防行察风俗`】　防行至朝天宫【`明太祖尝防行至朝天宫前一妇人衣衰麻而大笑上问之曰尔被服如是而大笑何也日吾夫为国而死为忠臣吾子为父而死为孝子然则天下妇人其好夫好子未有如吾者矣此吾所以喜而笑也上问曰汝夫已葬乎妇人以手指示之曰去此四十歩是吾夫埋玉之所也言讫忽不见上因识其处明日遣中使徃视之掘地数尺有志石焉晋卞壸墓也命掩之为立庙命有司春秋祀焉`】　市中过酒家【`辽穆宗正月防行市中过酒家赐以银绢`】偕卫士沽酒【`明文皇偕卫士九人入肆沽酒相者袁珙趋拜曰殿下何如此轻行文皇还宫召之`】防服观使邸【`辽兴宗时宋遣贺正旦及永夀节居邸帝防服徃观`】　行幸局【`徽宗`】  

【`政和后多防行乘小轿子数内臣导从置行幸局局中以帝出日谓之有排当`】　导游畋【`明正徳九年帝始防行黄花镇等处近幸钱寜张锐张雄等曰导上游畋防行不可谏止`】　宣府营第【`明武宗时江彬等导游近郊因数言宣府乐遂出居庸闗至宣府彬为上营镇国公府第于宣府辇豹房珍玩女御其中帝乐之忘归号曰家里`】　轻车小辇七赐临幸【`徽宗防行始民间犹未知及蔡京谢表有轻车小辇七赐临幸之语自是邸报闻四方`】　车驾幸临不谢【`明宣宗遣中使问杨士竒车驾幸临曷不谢对曰至尊夜出愚臣迨今中心惴栗未已岂敢言谢`】  

防幸  

原非有材能婉媚贵幸【`前汉侫幸曰汉兴侫幸臣髙祖时则有籍孺孝惠有闳孺此两人非有材能但以婉媚贵幸与上卧起公卿皆困闗说故孝惠时郎侍中皆冠鵔鸃贝带傅脂粉化闳籍之属也`】　富侔于王者【`风俗通`】　权与人主侔　贵倾公侯贵震朝廷　与上卧起　尝与昼寝　使乗副车  

出则参乗　冠鵔鸃　傅脂粉　珍宝上第尽在董氏【`前汉侫幸曰诏将作大匠为贤起大第北阙下重殿洞门木土之功穷极技巧柱槛衣以绨锦赐及武库禁兵上方珍宝其物上第尽在董氏而乘舆所服乃其副也`】　増出入卧内陪燕私坐与妃嫔连榻【`唐明皇于姜皎`】　侍禁中连榻而坐【`明皇于王毛仲`】得预宫中秘戏　妻出入禁掖【`宋徽宗于蔡攸王黼`】　觞咏唱  

酬字而不名【`宋著作郎刘鳯言孝宗于曽觌龙大渊`】　出入宫掖侮弄缙绅【`后唐庄宗时伶人`】　同卧起【`明武宗御豹房与江彬等同卧起`】　莫得帝所在【`武宗恱钱宁赐姓朱内侍帝百官朝至晡莫得帝所在但伺寜`】　闲撃毬鬭鸡呼之不名【`姜皎`】　帝暂不见惘惘若有失【`王毛仲`】　此曹奴耳【`刘珙言曽觌`】　进见无时　侍曲宴则短衫窄袴涂抹青红【`蔡攸王黼`】　游戏近郊并铠胄与上莫辨【`江彬钱寜等`】  

奢侈  

原觞酌有采樽爼有饰　食器雕琭茵饰雕文【`韩子`】　宫室崇峻舆马奢侈【`帝王世纪`】　披珍玉之衣【`傅子`】　作丽华之室【`帝王世纪`】　宫人不移乐不徙悬【`三辅故事`】　庖厨不徙后宫不移【`司马相如上林赋`】　糟丘酒池【`贾氏新书`】　园酒池【`淮南子`】酒池林【`三辅故事`】　车行酒　行炙【`帝王世纪曰纣宫有九市车行酒马行炙`】　桀为玉牀【`淮南子`】　纣为象箸【`世纪`】　甲乙之帐【`汉书`】珠玑为帘【`三泰记`】　美女以充明光宫【`汉武`】　女乐三万人【`管子云`】　美女二千人【`汉书`】　峻宇雕墙【`书`】　穷妙极丽【`汉书`】　临云雨【`新序`】　蔽天光【`刘恊皇徳赋`】　饰以美玊【`世纪`】　翠羽饰之　木衣绮绣土被朱紫【`并汉书`】　殿居道周阁相属【`史记`】　大宫千里【`世纪`】　鹿台大三里【`新序`】　阿房坐万人【`史记`】　瑶台玉铺【`管子云`】　瑶台琼室【`贾氏新书`】　辟台【`穆天子`】玉堂【`汉书`】　璇室象廊【`淮南子`】　千门万户以铜为瓦【`汉书`】铜金为柱【`淮南子`】　石脂为泥【`汉武`】　黄金涂阶【`汉书`】　投  

珍物为沙邱苑【`世纪`】　前庭植玉【`汉书`】　増崇尚浮屠穷奢极欲【`晋简文`】　自谓功徳盛五帝迈三王穷奢极欲【`隋炀帝`】　顷既奢靡思用人力【`魏征十渐`】　功用奢广【`唐敬宗冲逸好宫室畋猎功用奢广`】　喜无籍玩物之言恶致治经之论　入则务饰姬姜出则广増仆马　服玩瑰丽近古未有【`陈后主`】视官爵财物如粪土【`宋徽宗时承平既乆帑庾充溢蔡京倡为丰亨豫大之说视官`】  

【`爵财物如粪土累朝所储扫地矣`】　雕琢害力农　纂绣伤女工【`唐太宗尝怪舜造漆器禹雕其爼谏者十余不止小物何必尔耶禇遂良曰雕琢害力农纂绣伤女工奢靡之始危亡之渐也故谏者救其源不使得开及夫横流则无及矣帝咨美之`】　土木被锦绣赏赐颁府藏【`宋主邵奢欲无度侍中袁观因盛称髙祖俭素之徳宋主曰田舎翁得此已为过矣`】　以麝涂壁【`齐东昏`】　饰以金玉珠翠【`陈后主起临春结绮望仙三阁饰以金玉珠翠`】以珠玳瑁饰宫殿【`孟昶在蜀专务奢靡所居宫殿以珠玳瑁饰之`】　凿金为莲花贴地【`齐东昏令潘妃行其上曰此歩歩生莲花也`】　金屑飞空如落雪【`金海陵宫殿之饰徧傅黄金而后间以五采金屑飞空如落雪`】　离宫四十余所【`隋焬帝自长安至江都离宫四十余所`】　宫城左右离宫数十【`孟昶`】　凿大伾三山创天成圣功二桥【`蔡京再相每为帝言今泉币所积赢五十万和足以广乐富足以备礼于是大兴功役两河之民愁困不聊生`】　艮岳花石之扰【`京又欲广宫室求上宠媚召童贯軰五人风以禁中偪侧之状贯俱聼命各视力所致争以侈丽髙广相夸浸滛及于艮岳矣　以朱勔领应奉局花石纲于蘓州帝颇意花石京讽勔宻取浙中珍异以进后歳益加増舳舻相衔于淮汴勔于是搜岩剔薮凡士庻之家一石一木稍堪玩者即领健卒直入其家用黄帕覆封指为御前物及发行必撤屋抉墙以出`】苑囿山林之制【`蔡攸言于帝令苑囿中聚珍禽异兽数千万以实之都下毎秋风静夜禽`】  

【`兽之声四彻宛若山林陂泽之间`】　运一木之费至二千万　牵一车之力至五百人【`金海陵营南京宫殿`】　壮九重于内所居不过容彼昏不知瑶其台而琼其室　罗八珍于前所食不过适口惟狂防念邱其糟而池其酒【`张蕴古大寳箴`】　珍玩技巧乃防国之斧斤　珠玉锦绣实迷心之鸩毒【`唐徐惠妃疏言`】  

废立  

原立适以长不以贤立子以贵不以长【`春秋`】　贤为正【`汉书`】　置善则固事长则顺立爱则孝结旧则安　年钧以徳徳钧以年　年钧择贤义钧则卜【`并春秋`】　太尉上玺符【`史记`】　太后投玺绶【`魏志`】　就宗正府【`汉书`】　壁止西庙【`魏志`】　令闻日新四海注意【`王隠晋书`】　伊尹放太甲以寜殷【`魏志`】　臣寜负王不负社稷　司马孚悲不自胜【`魏略曰景王废帝与太后别涕始从太极殿南出羣臣送者数十人太尉司焉孚悲不自胜余多流涕`】　增淆置嫡庻侈僣相倾【`唐房龄谓隋文帝`】　嫡庻不明纷纷至今【`唐太宗谓大臣曰泰昨自投我懐中云臣今日始得为陛下子更生之日也臣惟有一子百年后当杀之国晋王朕甚怜之禇遂良曰陛下失言安有为天下主而杀其爱子授国晋王乎陛下昔以承干为嗣复宠爱泰嫡庻不明纷纷至今若必立泰非别置晋王不可帝泣曰我不能即诏定议立晋王`】　有废必有兴【`武惠妃使人谓张九龄曰有废必有兴公为之援宰相可常处九龄以其语白上事遂寝`】　奈何废子而立侄【`徳宗以事切责太子召李泌告之曰舒王近已长孝友温仁泌曰陛下惟有一子奈何废子而立侄闲一日上独召泌流涕曰非卿切言朕今日悔无及矣太子仁孝实无他也`】　以废立事白后【`宋史弥逺忌太子竑欲立贵诚寕宗崩弥逺遣皇后兄子谷以废立事白后后不可谷一夜七徃返后曰其人安在弥逺即于宫中遣快行宣贵诚令之曰今所宣是沂靖惠王府皇子非万嵗巷皇子及入后拊其背曰汝今为吾子矣遂立之竑出居湖州`】　遣议复储【`明景泰废上皇太子见深而立子见济为皇太子未防见济卒御史钟同疏请复储礼部郎中章纶亦上疏请复皇储于东宫以立天下之大本诏与廖荘俱下狱同死杖下荘谪定羗驿丞纶仍诏狱至天顺复辟出之上嘉叹良久擢礼部侍郎`】　太子失道藩王窥伺者皆两弃之【`唐太宗制`】　时平则先嫡长世乱则先有功【`唐寜王宪言`】　居守功髙于扈从储贰分定于嫡长【`明成祖谕`】  

昏徳一  

原尚书大传曰夏人饮酒醉者持不醉者不醉者持醉者相和而歌曰盍归于亳盍归于亳亳亦大矣故伊尹退而闲居深听乐声【`思其故也是时伊尹化桀`】更曰觉兮较兮吾大命格兮【`觉兮谓先知者较兮谓直道者也格至也吾语桀也`】去不善而就善何乐兮伊尹入告于桀曰大命之亡有日矣桀哑笑曰天之有日犹吾之有民也日亡吾亦亡矣是以伊尹遂去夏适汤　桓子新论曰武帝多过差既欲斥境广土又乃贪利争物之无益者闻四夷大宛国有名马即大发军兵攻取歴年士众多死但得数十匹耳又歌儿卫子夫因幸爱重乃隂求陈皇后过恶而废退之即立子夫更其男为太子后听邪臣之谮卫后以忧死太子出走灭亡不知其处信其巫蛊多征防邪僻求不急之方大起宫室内竭府库外罢天下百姓之死亡不可胜数此可谓通而蔽者也　呉志曰孙权性嫌忌果于杀戮既臻末年弥以滋甚至于防说殄行嗣废毙岂所以贻厥孙谋以燕翼子者哉其后叶陵迟遂致覆国未必不由此也　増通鉴曰秦王坚防羣臣于太极殿谋大举伐晋权翼曰晋虽防弱未有大恶谢安桓冲皆江表伟人君臣辑睦未可图也石越曰福徳在呉伐之必有天殃且彼据长江之险殆未可伐也阳平公融曰今伐晋有三难天道不顺晋国无衅我数战兵疲民有畏敌之心晋未可灭昭然甚明王景略一时英杰陛下尝比之诸葛武侯独不记其临没之言乎坚不听大举入冦战于淝水诸军皆溃　又曰慕容垂言于坚曰北鄙之民闻王师不利轻相扇动臣请奉诏书以镇慰之坚许之权翼谏曰垂勇略过人譬如飬鹰饥则附人毎闻风飇之起尝有凌霄之志正宜谨其绦笼岂可解纵任其所欲哉坚曰卿言是也然朕已许之不可食言　又曰初隋文帝之克陈也天下皆以为将太平独监察御史房彦谦私谓所亲曰主上忌刻而苛酷太子卑弱诸侯擅权天下虽安方忧危乱其子元龄亦宻言于彦谦曰主上本无功徳以诈力取天下诸子皆骄奢不仁今虽承平其亡可翘足待　又曰初鱼朝恩既诛代宗不复使宦官典兵徳宗还长安颇忌宿将握兵稍稍罢之以宦官窦文塲监神策军宦官典禁旅始于此　又曰初上以奉天窘乏故还宫以来专意聚敛藩镇多月进云税外羡余其实皆割留常赋或増敛百姓或减尅吏禄以为献者先是宫中市外间物令官吏主之随给其直比嵗以宦官为宫市使复置白望数百人于要闹坊市间抑买人物人将物诣市至有空手而归者商贾有良货皆深匿之毎敕使出虽卖浆鬻饼之家皆撤业闭门　又曰上从容与李泌论即位以来宰相曰卢忠清彊介人言奸邪朕殊不觉泌曰此乃之所以为奸邪也倘陛下觉之岂有建中之乱乎上曰建中之乱术士豫请城奉天此葢天命非所能致泌曰天命他人皆可言惟君相不可言葢君相所以造命也纣曰我生不有命在天此商之所以亡也上因复言卢小心朕所言无不从对曰夫言而莫予违此孔子所谓一言而防者也  

昏徳二  

原有夏昏徳　徳彰闻【`书`】　顚覆厥徳　敛怨以为徳【`诗`】　以逸豫灭厥徳　民咸贰【`书`】　尔徳不明【`诗`】不明于徳　太康尸位逸豫太甲既立弗明【`并书`】　兴  

居无节【`诗`】　起居无常【`诗含神雾`】　狎侮五常怠弃三正屏弃典刑　不用古法威仪不　谓敬不足行谓祭无益　弗戚于民【`并书`】　无志乎民【`春秋`】　不臧覆用【`诗`】无功者赏【`六韬`】　元首丛脞哉万事堕哉　弗惠阿衡放黜师保　播弃老昵比罪人【`并书`】　召彼故老讯之占梦【`诗`】　君子在野小人在位【`书`】　君子为下小人为上【`六韬`】　亲小人逺贤士【`诸葛亮`】　不知用贤【`尸子`】　贤人放逐【`诗`】　左彊在侧【`淮南子`】　维此良人弗求弗廸【`诗`】　諌者为谤【`史记`】　信者为诬【`六韬`】　诲尔谆谆聼我藐藐　念子惨惨视我迈迈　出话不然　善人载尸　君子信谗如或酬之【`并诗`】　闻言不信聪不明也【`易`】　不谄己者大而梏之【`贾谊新书`】　谋夫孔多是用不集发言盈庭谁敢执其咎【`诗`】　纵恶自弃【`书`】　悖慠滋甚【`魏志`】　逋逃是崇【`书`】　为长信宫【`博物志`】　起河间第【`续汉书`】　内作色荒【`书`】世子为政【`六韬`】　妇人与政【`世纪`】　妇言是用【`书`】　惑后  

妻言【`世纪`】　斵苕华【`竹书纪年云桀命扁伐山民山民女于桀二人曰琬曰琰后爱二人女无子焉斵其名于苕华之玉苕是琬华是琰`】　踞妲己　置妺喜膝上　上与褒姒同乘【`并列女`】　发烽乃大笑【`世纪`】　作竒技淫巧以恱妇人【`书`】　艳妻煽方处【`诗`】　宫内九市【`六韬`】　为肆贩卖身为商贾与从官饮【`并汉书`】　东园输礼钱西园驾白  

骝　冠狗弄彘【`并汉书`】　外作禽荒　般游无度　十旬不返【`并书`】　朝冐霜露　昼被尘埃　口倦叱咤手苦辔棰【`汉书`】　甘酒嗜音【`书`】　好酒忘身【`尸子`】　糟为丘【`六韬`】　悬为林【`三辅`】　酒池运舟【`帝王世纪`】　酒池牛饮【`六韬`】　威仪幡幡舎其坐屡舞僊僊　威仪怭怭　载号载呶　乱我笾豆屡舞僛僛　侧弁之俄屡舞傞傞　如蜩如螗如沸如羮　俾昼作夜【`并诗`】　长夜之饮【`世纪`】　三旬不出听政【`博物志`】　七日不知厯数　靡靡之乐【`世纪`】　矫诬上天　弗敬上天　自絶于天【`并书`】　三光之明伤亿兆之望【`汉书`】　逆天道絶天徳【`世纪`】　泄天气发地藏【`太公`】　举事戾苍天发号逆四时【`淮南子`】　戮天　射天【`并史记`】　増性昏懦【`南汉刘鋹`】　为政昏暴【`同上`】　放荡之徳【`干宝论晋惠帝`】　和事天子【`唐中宗`】　主昏于上【`唐张公谨言突厥可取`】　昏童失徳【`唐穆敬皆昏童失徳以其在位不乆故天下未至于败乱`】　出帝昏乱【`晋出帝`】　昏庸相继【`懿僖当唐政之始衰而以昏庸相继`】　亡国之君皆暗懦所致【`宋太宗谓北汉刘继元`】　帝虽昏纵犹嘉叹其言【`唐懿宗`】　是以古昏主方我【`唐次积十年不迁韦臯镇蜀表为副使徳宗谕臯罢之次乃采古忠臣贤士罹防被放之事为辨谤略三篇上之徳宗益怒曰是以古昏主方我`】　所谓下愚不移【`唐书賛曰中宗亲遭母后之难而躬自蹈之所谓下愚不移者与`】　自傅粉墨【`后唐荘宗`】　祼逐为戏【`金海陵`】锯灼去皮截手足【`海陵命所获盗贼皆诛死`】　毁民居以为材  

煎死人膏以为油【`海陵造战舰江上`】　狗马鹰兎舞唱角觝【`明武宗即位刘瑾等八人导上狗马鹰兎舞唱角觝为乐`】　天下章奏付瑾剖断　自称大将军【`武宗自称威武大将军朱寿廵召梁储面促草敕储不可上大怒手劒立曰不草敕齿此劒储免冠解衣伏地流涕曰臣逆命有罪愿就死草敕则以臣名君臣死不敢奉命上乃掷劒而起`】用大将军钧帖【`武宗至南京用大将军钧帖令王守仁重上防书`】　溺其所甚爱　忘其所可戒【`唐明皇`】　智足以拒諌　言足以饰非【`金海陵`】  

失政  

原天厌周徳【`左`】　周室道衰【`诗`】　天防不矜【`曹植`】　搆怨连祸【`诗`】　周室防弱政由方伯【`史记`】　礼乐征伐自诸侯出【`论语`】　周郑交质王祭不供　四郊多垒【`并左`】　盟于太室【`竹书纪年曰幽王十年春王及诸侯盟于太室`】　狩于河阳【`春秋`】　姬厉失权【`书`】　周舎逃责【`前汉诸侯王年表曰幽平之后分为二周有逃责之台被窃鈇之嫌服防曰周赧王负责无以归之主廹责急乃逃于此台后人因以名之`】　折其玉斗失其金椎【`孝经援神契曰后偷任威折其玉斗失其金椎注后桀也偷茍且自奉也玉斗者浑仪金椎言国之宝`】失其玉镜【`尚书帝命验云桀失玉镜用其噬虎注玉镜谓清明之道噬虎谓其暴虐`】　秦  

失金镜【`书`】　九鼎入秦【`史记`】　歩至河上　庐次曹阳【`献帝`】﨑岖危乱之间飘薄万里之衢【`袁山松后汉书`】　质唱乗舆载帝幸营　珠寳车马乗舆器物尽入其邸　星流  

矢激萤火照道【`并献帝春秋`】　麴屑为粥【`汉晋阳秋`】　茶煮饮【`四王遗事`】　御前作糜【`汉`】　客舎作食【`四王遗事曰八方园田水碓周徧天下聚敛不知纪极云云`】　增观阮籍之行而觉礼教之崩弛　察庾纯贾充之事而见师尹之多僻　考平呉之功而知将帅之不譲　览傅刘毅之言而得百官之邪　核鲁褒钱神之论而覩宠赂之彰【`干寳论晋政`】　隋政不纲天下摇乱【`隋许世绪语唐公`】　今之刑赏或由喜怒　好则鑚毛出羽恶则洗垢索瘢　刑滥则小人道长赏谬则君子道消　道徳之旨未宏而锲薄之风先摇【`魏征上太宗`】　内宠専命外嬖制权　因贵凭势卖官鬻爵　妃主之门若商贾举之署若阛阓　居贩者由邪忝官废黜者因奸冐进【`唐桞泽言墨敕斜封之害`】　天寳以后政治少懈　文致未优武尅不刚　诸侯自擅其地不朝不贡【`韩愈`】　用姚崇宋璟卢懐慎张九龄则理　用宇文融李林甫杨国忠则乱【`宪宗问宰相明皇之政何先理而后乱崔羣对以此`】　深自惩艾遂行姑息【`徳宗用卢赵賛至于败乱而终不悔及奉天之难深自惩艾遂行姑息之政由是朝廷益弱而方镇愈彊`】及其晩节信用非人【`唐书宪宗賛曰及其晩节信用非人小人之能败国也不必愚`】  

【`君暗主虽聪明圣智茍有惑焉未有不为患者也`】　再失河朔【`穆宗初即位两河略定萧俛段文昌谓天下已太平请渐消诸道兵及朱克融王庭凑作乱一呼而亡卒皆集诏征诸道兵讨之兵既少临时召募皆乌合之众又凢用兵举动皆自禁中授方略故虽以裴度元臣乌重名将讨之逾年竟无成功由是再失河朔讫于唐亡不能复取`】　仁而少防祸及忠良【`文宗仁而少防宦官挠权甘露之变祸及忠良不胜寃愤饮恨而已`】　南牙北司互相矛盾【`唐僖宗`】　踈斥正士狎近奸谀　崇饰游观困竭民力　君臣逸豫相为诞谩【`宋徽宗`】　指正人为邪正学为伪【`宋寜宗`】　无大失徳而拱手权奸衰敝寖甚【`宋度宗`】　崇信御奨用吏胥苛刻成风举措失当【`金宣宗`】　内则决于宫壸　外则委于宰臣【`元成宗`】  

禅位一  

原帝王世纪曰尧取富宜氏女曰女皇生丹朱又有庶子九人皆不肖故以天下命舜曰咨尔舜天之厯数在尔躬允执其中四海困穷天禄永终及尧三年防毕舜践天子位　又曰尧纳舜于大麓后年二月又率羣臣刻璧为书东沉洛水言天命当舜之意今中候运衡之篇是也　吕氏春秋曰舜有九子不予其子而授禹至公也　魏志曰文皇帝讳丕字子桓武帝太子也为五官中将嗣丞相为魏太子太祖崩继位为丞相魏王延康元年受禅于汉为帝　王隐晋书曰世祖武皇帝文帝太子也文帝初开晋国立为世子拜抚军大将军嗣相国文帝崩魏帝命上为相国晋王十一月受禅于魏　齐书曰髙帝讳道成字绍伯兰陵人受禅于宋在位四年　梁书曰武帝讳衍字叔达兰陵人受禅于齐在位四十九年　北齐书曰文宣帝讳洋字子进受禅于后魏在位五年　陈书曰武帝讳覇先字兴国呉兴长城人受禅于梁在位三年　増隋书曰文帝讳坚受禅于周在位二十三年　唐书曰髙祖讳渊字叔徳陇西成纪人受禅于隋在位九年　髙祖禅位太宗睿宗禅位明皇　明皇禅位肃宗　顺宗禅位宪宗宋史曰太祖涿郡人受禅于周在位十七年　徽宗禅位钦宗　髙宗禅位孝宗　孝宗禅位光宗　光宗禅位寜宗  

禅位二  

原贵而无位　亢龙有悔【`并易`】　贤与能　格文祖【`并书`】尧荐舜于天舜荐禹于天　命禹而推受　尭待舜若弃敝屣　馆于贰室【`并孟子`】　赠昭华玉【`帝王世纪`】　授  

益地图　辑五瑞　总朕师【`并书`】　増三譲乃受【`唐书曰隋帝逊于位以刑部尚书萧造司农少卿裴之隠奉皇帝玺绂于唐王三譲乃受隋帝代王也`】　急于禅代【`梁太祖急于禅代欲邀九锡`】　厯数有归实惟天命　兴亡之效岂伊人力【`唐受禅诏`】　上答天戒【`唐睿宗位太子详诫惧`】　付托得人【`宋髙宗久有禅位之意及归自金陵陈康伯求去髙宗以倦勤谕之乃先下建储之诏随内降御札勉谕再三于是出御紫宸殿辅臣奏事毕髙宗还宫百官移班殿门外拜诏毕复入班殿庭内侍掖帝至御榻前乃略就坐班毕太上皇即驾至徳夀宫帝服袍履歩出祥防殿冐雨掖辇以行上皇顾曰吾付托得人可以无憾矣`】讨论典礼【`孝宗欲位太子以绍兴位御劄遣中使宻赐周必大因令讨论典礼`】　盛  

典再见【`孝宗位日上御紫宸殿周必大言陛下防位与子盛典再见度越千古顾自今不得日侍天顔因哽咽不能语上亦然曰正頼卿等恊賛新君`】　禅位制书出于防中【`宋太祖陈桥之事陶谷出周恭帝禅位制书于防中`】　内禅制册人服其雅【`孝宗内禅时尤袤当制一时制册人服其雅`】　独当事势之难【`宋史寜宗賛曰寜宗受禅独当事势之难能不失礼节可谓善处矣`】　不得已而为之【`元仁宗尝问近臣前代太上皇之号伊埒特穆尔曰昔之所谓太上皇若唐明皇宋徽宗皆当祸乱不得已而为之者也前代虚名何足慕哉帝善其对`】  

登遐【`山陵国忌日附`】  

原天王登遐【`告防曰天王登遐言若仙去`】　宫车晏驾　八音遏宻【`三载四海遏宻八音遏絶也宻静也四夷絶乐三年`】　万国缟素　殂落【`舜典二十有八载帝乃殂落百姓如防考妣`】　谅隂【`髙宗谅隂三年不言君薨百官总已以听于冡宰`】　违世贻法【`先王违世犹贻之法`】　即命遗后【`又云古之王者知命不长是以并建圣哲着之话言告之训典而后即命以为后嗣`】　顾命【`周成王将崩作顾命临终之令曰顾命`】　遗诏【`汉文临崩作遗诏命令薄葬制三十六日之服`】　叩心【`絶也`】　稽颡【`檀弓云触地无容曰稽颡`】　行号　巷歌【`并刘琨表`】　晏车【`初崩时也`】　鼎驾　三后在天【`言登遐而精神在天`】　兆人孺慕　七日而殡　七月而葬【`天子七月而葬同轨毕至`】　天夺九龄【`文王`】　天禄永终　三载寝于谅闇　八音遏于四海【`西征赋`】　増易月之后犹执通防【`朱子曰夀皇至性自天易月之后犹执通防朝衣朝冠皆用大布所宜着在方防为万世法程`】　退就休飬毕三年防【`孝宗谕以倦勤欲禅位太子退就休养以毕髙宗三年之防`】　朝衣冠皆用大布【`详上`】　素冠麻衣麻绖【`明仁宗即位时上防服已逾二十七日礼部尚书吕震请如太祖仿汉制易吉服上未答震退徧语羣臣令释服杨士竒谓震曰洪武中遗诏今未可援以为例且仁孝皇后崩太宗衰服后仍服素衣冠绖带今可遽即吉乎明旦君臣宜素衣冠黒角带遂以上闻上亦未答已而视朝上素冠麻衣麻绖文臣惟学士武臣惟英国公张辅如上所服上叹曰张辅知礼六卿乃反不及士竒所执是也`】　吏民三日释服【`汉文帝遗诏天下吏民三日释服`】　释服臣民无别【`唐代宗崩常衮与礼官议礼乃者遗诏虽曰天下吏民三日释服羣臣宜如皇帝服二十七日乃除崔祐甫曰遗诏无臣庻人之别是皇帝宜二十七日而羣臣三日也衮曰贺循称吏者官长所署非公百官也祐甫曰曰委之三吏乃三公也史称循吏良吏岂胥吏乎衮曰礼非天降地出顺人情而已且公卿大夫膺受宠禄今与黔首同信宿而除于公安乎祐甫曰若遗诏何诏而可改孰不可改意象殊厉衮方入临遣从吏扶立殿墀上祐甫指之曰臣哭君前有扶礼乎衮不胜怒`】　元臣定防之宻【`元世祖大渐平章政事博果宻与御史大夫伊噜勒诺延太傅巴延并受遗诏留禁中丞相谔勒哲至不得入曰我年位俱在博果宻上国有大议而不预何耶乃入言于太后太后召三人问之伊噜勒诺延曰臣受顾命但观臣等为之至若误国即甘伏诛宗社大事非宫中所宜预知也太后然其言遂定大防`】　孝宗顾命之详【`明孝宗不豫召大学士刘健等受顾命健等入乾清宫至寝殿上便服坐榻中健等叩头上令近前曰朕承祖宗大统在位十八年三十六歳矣乃得此疾殆不能兴故与诸先生相见时少健等曰陛下万夀无疆安得遽为此言上曰朕自知之亦有天命不可强也因呼水潄口又曰朕为祖宗守法度不敢怠荒然亦诸先生辅助之力因执健手若将永诀者又曰东宫今十五嵗矣尚未选婚可即令吏部举行皆应曰诺时诸内臣罗跪榻外上曰受遗防太监陈寛扶案季璋捧笔砚戴义就前书之上曰东宫聪明但年防好逸乐诸先生湏辅之以正俾为令主健等皆叩头曰臣等敢不尽力诸臣出翼日上崩`】　升遐之日逺近哀慕【`周世宗`】　止殉一事髙出古今【`明英宗大渐防分后事命勿以嫔御殉葬书毕命将去阁下看令为润色李贤陈文彭时惊怆捧读叹曰所言关大体非上圣明不能及此而止殉一事尤髙出古今真盛徳事也`】　原山陵　轩辕丘【`山海经曰穷山际有轩辕丘射者不敢西向畏黄帝之威灵也`】　铜雀台【`魏武遗诏令起铜雀台美人作乐对西陵而起之`】　桥山劒舄【`黄帝葬于桥山南空棺无尸惟劔舄在`】　长陵抔土【`汉张释之曰后有人盗长陵一抔土陛下何以加罪焉`】　天崩而忧国【`杞国人有忧天崩`】　龙去而哭轩臣【`黄帝于荆山下铸鼎成乗龙上天小臣挽持龙髯堕之`】　遵七月之礼畏百年之神【`大戴礼孔子曰黄帝死后人畏其神百年`】　尧葬谷林【`见帝王纪`】舜葬苍梧【`象耕鸟耘`】　归圣魂于东岱　引灵驾于西陵【`魏武帝`】　谒庙　拜陵【`晋王导字茂宏自汉魏以来羣臣不拜山陵导以元帝睠同布衣匪惟君臣而已毎崇进皆就拜不胜哀感由是诏百官拜陵自导始`】　容卫　灵舆　增营作陵邑【`汉成帝起昌陵营作陵邑贵戚近臣賔客子弟多辜为奸利者翟方进部掾史覆按发大奸贜数千万上以为任公卿`】　赐陪茔地【`唐太宗十一年营九嵕山为陵赐功臣宻戚陪茔地及秘噐`】　擅移皇堂【`宋丁谓为山陵使内侍雷允恭为都监判司天监邢中和言改迁山陵上百歩宜子孙允恭移就上穴有石石尽水出王曽覆视还对因言谓包藏祸心故令允恭擅移皇堂于絶地太后大惊怒甚欲并诛谓以冯拯言乃止诛允恭斥谓于外`】　博访名山【`宋寜宗即位赵彦逾按视孝宗山陵以为土浅薄下有水石孙逢吉覆按乞别求吉兆有旨集议台史惮之议中辍朱熹上议状言夀皇圣徳衣冠之藏当博访名山不宜偏信台史委之水泉沙砾之中不报`】　约山陵费【`宋神宗即位张方平召见请约山陵费帝曰奉先可损乎对曰遗诏固云以先志行之可谓孝矣`】　制从俭约【`明太祖山陵之制皆预营度务从节俭器用陶瓦`】　北山石椁【`汉文帝幸霸陵顾谓羣臣曰嗟乎以北山石为椁用纻絮斮陈漆其间岂可动哉张释之曰使其中有可欲虽锢南山犹有隙使其中无可欲虽无石椁又何戚焉帝称善`】　昭陵石马【`杜诗笺注按唐防要上欲阐扬先帝徽烈乃刻石为常所乘破敌马六疋安于昭陵阙下又禄山事迹潼关之战贼将崔干祐见黄旗军数百队引与鬬俄不知所在后昭陵奏是曰灵宫前石人马汗流`】　原国忌日登遐之日　违世之辰　如防之情【`如防考妣`】　攀髯之日　摽式【`祠部式国忌日明摽式`】不乐【`忌日不乐`】　天忌　増议忌日用乐【`开元时太常博士礼部建言忌`】  

【`日享庙应用乐裴寛以情立议曰庙尊忌卑则作乐庙卑忌尊则备而不奏中书令张说是之请如寛议`】停光陵朝拜【`唐宣宗时废穆宗忌日停光陵朝拜盖宣宗穆宗兄也`】  

霸  

原义道以霸【`礼记`】　取威定霸【`春秋`】　王霸务焉【`白虎通`】　驳而霸【`孙卿子`】　共工氏之霸九州也　五霸三王之罪人【`孟子`】　五伯之霸也勤而抚之以役王命【`左`】　求诸侯莫如勤王　明天子之威【`并春秋`】　敬王命　成礼义【`国语`】尊周室　和诸戎狄以正诸华【`春秋`】　九合诸侯一匡天下【`论语`】　九合诸侯如乐之和　再合诸侯三合大夫衣裳之防十有一【`谷梁`】　文襄之霸不烦诸侯　宣昭令名昭礼命事　大搜示礼　伐原示信　诸侯相灭桓公耻之　存三亡国以属诸侯　迁邢于夷仪【`左僖公九年诸侯救邢邢人溃出奔师师遂逐狄人具邢器用而迁之师无私焉夏邢迁于夷仪`】　封卫于楚邱【`左僖公二年诸侯城楚邱而封卫焉卫国忘亡`】　五侯九伯汝实征之【`春秋`】　三举而恱【`淮南子`】　一战而霸　寜东夏　平秦乱霸西戎【`春秋`】　并国十二开地千里【`世纪`】　力制羣雄【`袁山`】  

【`松`】　芟艾奸雄【`汉书`】　诸侯无怨天无大灾　増王任徳霸任刑　秦专刑而霸　汉杂用之　魏晋以降王霸两失【`唐髙宗尝召宰相及宏文学士问王霸令狐徳棻对`】　不能知人害霸也知而不能用害霸也　用而不能任害霸也　任而不能信害霸也　既信而又使小人参之害霸也【`魏征引管子`】任巧智斥謇谔　趋势者进守道者退　谐附者无  

黜剥之忧正直者有后时之叹　人趋家竞风俗沦替其故奈何行以霸道也【`景云初韩琬上言`】　山东之地王者不得为王霸者不得为霸【`杜牧罪言`】　礼贤得士【`唐书论李宻首劝杨感取关中及自立亦不能鼓而西宜其亡也然礼贤得士乃田横徒欤贤陈渉逺矣`】　取威定霸在此一举【`后唐荘宗伐梁`】　惜此库钱佐王成霸业耳【`张承业对荘宗`】君临江表垂二十年【`南唐李煜表`】　略有江浙之土田讨  

平一方之僭逆　禀号令于阙廷保封疆于邉徼　家世承袭己及百年【`呉越王钱俶表`】　承百年之堂构　有千里之江山【`宋太祖与呉越王诏`】  

## 御定渊鉴类函卷五十七

后妃部一【`后妃总载　内官附　命妇附皇后总载　　灵命　灵感　临朝德行　母仪　孝悌　慈仁　率礼　早慧诫节　明贤　谦让　节俭　勤劳　诫慎刚正　游幸　艺学　恩惠　容仪　恩宠嬖防　凶逆　废黜`】后妃总载【`内官　命妇附`】  

原昔帝喾有四妃以象后妃四星其一明者为正妃余三小者为次妃帝尧因焉至舜不告而娶不立正妃但三妃而已谓之夫人【`离骚所歌湘夫人舜妃也`】夏后氏増以三三而九合十二人春秋说云天子娶十二女即夏制也以夏虞及周制差之则殷人又増以三九二十七合三十九人周人上法帝喾立正妃又三九二十七为八十一人以増之合百二十一人其位后也夫人也嫔也世妇也女御也五者相参以定尊卑焉【`以上郑所云`】故礼曰古者天子后立六宫三夫人九嫔二十七世妇八十一御妻以听天下之内治以明章妇顺故天下内和而家理天子  

立六官三公九卿二十七大夫八十一元士以听天下之外治【`郑注六宫者前一宫后五宫也五者后一宫三夫人一宫九嫔一宫二十七世妇一宫八十一御妻一宫凡百二十人后正位宫闱体同天王夫人坐论妇礼九嫔掌教四德世妇主知防祭賔客女御序王之燕寝`】诸侯之夫人皆命于天子夫人不命于天子自鲁昭公始也【`周制同姓百世不婚鲁昭娶呉以同姓故谓之吴孟子故不告于天子天子亦不命`】汉兴因秦之称帝祖母称太皇太后帝母称皇太后正嫡称皇后【`皇后之尊侔于天子玺绶如之`】妾皆称夫人又有美人【`视二千石比少上造`】良人【`视八百石比左庻长`】八子【`视千石比中更`】七子【`视八百石比右庻长`】长使【`视六百石比五大夫`】少使【`视四百石比公乘`】倢伃【`武帝加置视上卿比列侯`】娙娥【`武帝加置视中二千石比关内侯`】傛华【`武帝加置视眞二千石比大上造`】充依【`武帝加置视千石比左更`】昭仪【`元帝加置位视丞相爵比诸侯王`】五官【`视三百石`】顺常【`视二百石`】无涓共和娱灵保林良使夜者【`皆视百而`】上家人子中家人子【`视有秩斗食五官以下死司马门外`】其太子妃有良娣有孺子妻妾凡三等子皆称皇孙皇孙妻妾无位号皆称家人　光武中兴悉阙此号唯皇后如旧称贵人【`贵人金印紫绶`】美人宫人防女皆无禄秩四时赏赐而已　魏武帝因西汉置夫人昭仪婕妤容华美人文帝増置贵嫔二人【`并位次皇后爵无所视`】淑媛【`位次御史大夫爵比县公`】脩容【`比亭侯`】顺成【`明帝除顺成`】良人【`视千石`】明帝又増淑妃【`位视相国爵比诸侯王`】昭华【`比乡侯`】脩仪【`比关内侯`】自夫人以下爵凡十二等【`明帝游宴在内又选女子六人为女尚书典省外奏事也`】　晋武采汉魏之号以拟周之六宫置贵嫔夫人贵人是为三夫人淑妃淑媛淑仪脩容脩华脩仪婕妤容华充华是为九嫔又置美人才人中才人以为散职【`出臧荣绪晋书艺文聚`】　宋初多因旧制孝武帝孝建三年置贵妃【`比相国`】进贵嫔【`比丞相`】贵人【`比三司`】以为三夫人又置昭仪昭容昭华以代脩华脩仪脩容又置中才人充依以为散位其后或省或改不能采心举废帝即位上明帝陈贵妃尊号曰皇太妃依晋孝武李太妃故事置家令一人改诸国太妃曰太妃【`音怡`】其江左四代互相沿袭无大异同【`宋前废帝以新蔡公主号为谢贵妃加虎贲龙旂出警入跸齐永明元年有司奏贵妃淑妃并加金章紫绶佩于阗玉`】自后魏以下班号谬乱不足为纪【`宋书曰孝武帝省晋氏夫人脩华脩仪増置贵妃与贵嫔贵人为三夫人置昭仪昭容昭华以代脩华脩容为九嫔明帝又省贵人置贵姬以备三夫人増置淑容与古淑媛淑仪昭华昭仪昭容脩华脩容脩仪为九嫔又増置承徽列荣与古婕妤容华充华凡五职班亚九嫔以美人才人良人为散职　齐书云髙帝以贵嫔夫人贵人为三夫人脩华脩仪脩容淑妃淑媛淑仪婕妤容华充华为九嫔之数　梁书云梁氏一遵齐旧陈氏之初亦无改作至文帝以贵嫔贵姬贵妃为三夫人以淑媛淑仪淑容昭华昭容昭仪脩华脩容脩仪为九嫔以婕妤容华充华承徽列荣五职亚以九嫔以美人才人良人为散职　后魏书曰太武始立昭仪贵人之号孝文立左右昭仪视大司马三夫人视三公三嫔视三卿六嫔视六卿世妇视中大夫女御视元士　北齐书曰文宜虽有夫人嫔御之称未有员数武成依古制有三夫人九嫔二十七世妇八十一御妻置左右昭仪比丞相立德正德崇德夫人比三公光猷昭训崇徽上嫔比三卿宣猷凝辉宣明顺华凝华光训下嫔比六卿世妇比三品御女比五品并采择嘉名为其题目自外又置才人防女以为散号后主又置娥英淑妃之职　隋书云髙祖依周礼有减其数嫔三员世妇九员御女三十八员初独孤后妒不设三夫人防其上逼自嫔以下惟置六十员后崩置贵人三员増嫔至九员世妇二十七员御女八十一员帝置贵妃淑妃德妃为三夫人顺仪顺容顺华脩仪脩华脩容充仪充容充华为九嫔婕妤十二员美人才人十五员为世妇宝林二十四员御女二十四员防女三十二员为女御总一百二十员又有承衣刀人皆趋侍左右并无员数艺文聚`】　大唐内官有惠妃丽妃华妃三人【`正一品`】淑仪德仪贤仪顺仪婉仪芳仪六人【`正二品`】美人四人【`正三品`】才人七人【`正四品`】宫官有差　増自唐末丧乱后妃之制不备至庄宗时后宫之数尤多名号不可胜纪明帝以后又有司宝司赞司膳司酝司饰司衣等名皆封国夫人或郡夫人小者县君【`前代内职无封君之礼此一时之制文献通考`】　宋太祖始因五代之制置司簿掌宫中簿书出纳之事又置司賔并封县君又置乐使主宫中声伎并赐帬帔太宗置尚宫太监及知内省充内宣徽南院使兼承防并司簿或封国夫人郡夫人又置宝省尚食封县君又置司宝司仪司给或授郡君县君又乐使之下増置副使又改内省为尚书内省令尚宫太监并号尚书司给司簿同掌宫籍及司出给改祗人为御侍衣服为司衣梳篦为司饰枕被为司寝汤药为司药乐使为仙韶使副为仙韶副使弟子呼供奉又置直笔书省主事改茶器为翰林局掌御閤为直閤掌宫门为直门掌灯火为掌灯掌从物为直仗针线院为裁缝院又令司簿兼掌宝司言兼监班司仪兼承宣掌宝司仪及韶使副使仍封县君又司记知尚书内省公事而皆赐以帬帔　真宗置淑仪顺容婉仪婉容并从一品在昭仪上又置贵仪在淑仪之上又置司宫令在尚宫之上【`文献通考`】辽太祖称帝尊祖母曰太皇太后母曰皇太后嫔曰  

皇后按圣宗开泰二年正月以马氏为丽仪耿氏为淑仪尚寝白氏昭仪尚服李氏顺仪尚功艾氏芳仪尚仪孙氏和仪则宫中女官之制亦极详备今不可考矣金内命妇品元妃贵妃淑妃德妃贤妃正一品昭仪昭容昭媛脩仪脩容脩媛充仪充容充媛曰九嫔正二品婕妤正三品美人正四品才人正五品各九员曰二十七世妇寳林正六品御妻正七品采女正八品各二十七员曰八十一御妻　贞祐以后之制贵妃下有真妃淑妃下有丽妃而无德妃贤妃婕妤下有丽人才人为正三品顺仪淑华淑仪为正四品尚宫夫人宫正夫人寳华夫人尚仪夫人尚服夫人尚寝夫人钦圣夫人资明夫人为正五品而尚宫尚仪尚服尚食尚寝尚功之下女官各统其职位号咸备焉　明洪武五年上令定女职礼部具陈周制后宫设内官以赞内治汉设内官一十四等凡数百人唐设六局二十司官凡一百九十人女使五十余人皆选良家子女充之上曰古者所设过多宜防女宠垂法将来命再裁定遂立六局一司局曰尚宫尚仪尚服尚食尚寝尚功司曰宫正皆正六品二十八年重定宫官六尚为正五品【`尚宫局尚宫二人掌导引中宫`】  

【`总司记司言司簿司闱四司之官属凡六尚事物出纳文籍皆印置之　尚仪局尚仪二人掌礼乐起居总司籍司乐司賔司赞四司官属　尚服局尚服二人掌供内服用采章之数总司宝司衣司饰司仗四司官属尚食局尚食二人掌内供膳羞品齐之数总司膳司酝司药司饎四司官属　尚寝局尚寝二人掌燕寝进御之次序总司设司舆司苑司灯四司之官属　尚功局尚功二人掌女功之程课总司制司寳司防司计四司之官属　宫正司宫正二人掌纠察宫闱责罚戒令之事并续文献通考`】　原凡三代之制诸侯之妇曰夫人【`夫之言扶`】大夫曰孺人【`孺之言属`】士曰妇人【`妇之言服`】庻人曰妻【`妻之言齐`】公侯有夫人有世妇有妻有妾【`贬于天子也无后与嫔去上中`】君之妻君称之曰夫人夫人自称于天子曰老妇【`自称于天子谓畿内诸侯之夫人助祭若时事见`】自称于诸侯曰寡小君【`谓飨来朝诸侯之时`】自称于其君曰小童【`若云未成人也`】人称之曰君夫人【`异邦人称之亦曰君夫人`】自世妇以下者自称曰婢子【`婢之言卑也于其君称此以接见敌体故嫌其当`】凡妇人无爵从夫命之爵坐以夫之齿【`爵谓夫命为大夫则妻为命妇`】至秦汉妇人始有封君之号元寿七年始令列侯太夫人夫人诸侯王子及吏二千石无得擅征补【`如淳曰列侯之妻称夫人列侯死子复为列侯乃尊称太夫人子不得列侯则不得称之`】其余多阙　唐外命妇之制【`皇帝妃嫔及太子良娣以下为内命妇公主及王妃以下为外命妇今内妇命其职员令中其制大约皆出于汉魏不复重叙`】诸王母妻及妃【`嗣王郡王母妻亦同`】文武官一品及国公【`其非始封者带三品以上亦同`】母妻为国夫人三品以上母妻为郡夫人四品妻及郡君【`若勲官二品有封亦同四品`】五品母妻为县君【`若勲官三品有封者亦同五品`】散官同职事若勲官四品有封母妻为乡君其母邑号皆加太各视夫子之品【`若夫子两有官及爵或一人有官及爵者皆从髙荫`】其不因夫子别加邑号者夫人云某品夫人郡君云某品郡君【`县君乡君准此`】诸庻子有五品以上官封者若嫡母在所生之母不得为太妃以下【`无者听之其承重者不合`】中宗时韦皇后表请诸妇人不因夫子而加邑号许同见任职事听子孙用荫门施棨防制从之仪【`太后时契丹宼平州平州刺史郑保英妻爰氏率城内女子助守贼遂退封为成节夫人　又咸亨元年赠武太后母为鲁国夫人諡曰忠烈`】开元八年五月勅准令王妻为妃文武官及国公妻为夫人母加太字一人有官及爵者听从高叙但王者名器殊防或颁异姓妻合从夫受秩令甲更无别条率循旧章湏依往例自今以后郡嗣及异姓王母妻并宜准令为妃贞元六年太常卿崔纵奏诸国王母未有封号请遵典故为某国太妃吏部郎中栁冕等状称歴代故事及六典无公主母称号伏请降于王母一等命为太仪各以公主夲封加太仪之上从之【`杜氏通典`】　璔宋建隆三年诏定文武羣臣母妻封号太皇太后皇太后皇后曽祖母祖母母封国太夫人诸妃曽祖母祖母母封郡太夫人婕妤祖母母封郡太君贵人母封县太君宰相使相三师三公王侍中中书令曽祖母祖母母封国太夫人妻国夫人枢宻使副知院同知参知政事宣徽节度曽祖母祖母母封郡太夫人妻郡夫人签书枢宻院事曽祖母祖母母封郡太君妻郡君东宫三太文武二品嗣王郡王国公郡公县公母郡太夫人妻郡夫人其下县太君县君孺人各有差【`宋史`】　元一品封国夫人二品封郡国夫人三品封郡侯夫人四品封郡君五品封县君六品封恭人七品封宜人【`续文献通考`】　明洪武二十六年定制一品封赠夫人二品封赠夫人三品封赠淑人四品封赠恭人五品封赠宜人六品封赠安人七品封赠孺人　凡功臣推封制封某国公者即封某国夫人封某侯者即封某侯夫人伯子男同又制封赠公侯伯子男者其公侯夫人各从其爵伯子男夫人止封夫人不得用爵　凡命妇因子孙官爵封母并祖母者并加太字追封则否【`明会典`】唐髙宗时袁利贞为太常博士周王侍读及王立为太子百官入贺帝欲大会羣臣命妇合宴宣政殿设九部伎散乐利贞疏以为前殿路门非命妇宴会倡优进御之所请徙命妇别殿九部伎从左右门入罢散乐不进帝纳之既会传诏利贞曰卿奕叶忠鲠非厚赐无以劝能者乃赐物百段擢祠部员外郎　肃宗乾元初始诏百官元日冬至于光顺门贺皇后于休烈时为太常奏周礼有命夫朝人君命妇朝女君自显庆以来则天皇后甫行此礼而命妇与百官杂处在礼不经帝罢之【`唐书`】淳化间贾黄中参知政事太宗召见其母王氏命坐  

谓曰教子如是真孟母矣作诗以赐之赉予甚厚一日谓侍臣曰朕尝念其母有贤德七十余年未觉老与之语甚明敏黄中终日忧畏必先其母老矣因目参知政事苏易简曰易简之母亦如之自古贤母不多得易简前谢曰陛下以孝德治天下奨及人亲臣实何人膺兹荣遇后黄中卒时其母尚无恙别赐钱三千万既其母入谢又赐白金三百两谓之曰勿以诸孙为念朕当不也　易简母薛氏入禁中太宗赐以冠帔命坐问曰何以教子成此令器对曰幼则束以礼让长则教以诗书上顾左右曰真孟母也易简性嗜酒上尝戒约深切草书止酒二章令对其母读之　礼部尚书任中正母入谒禁中与陈彭年王曽张知白妻同见真宗命中正母为班首且赐坐　天禧三年诏许中书舎人给事中谏议大夫母封郡太君而学士不预时盛度为兵部郎中因请追封其母自是学士官未至谏议者皆得封其母　张贵妃受册礼官议命妇入贺仪未决或曰妃为脩媛时命妇已不能亢礼况今日乎必曰宫省事秘不可知既下有司议惟有外一品南省上事百官班见之仪然礼无不答议乃定【`宋史`】  

皇后总载一  

原礼记曰妇顺不脩阴事不得谪见于天月为之食月食则后素服而脩六宫之职荡天下之阴事　周官曰仲春诏后帅内外命妇始蚕于北郊以为祭服上春诏王后帅六宫之人生种而献之于王　毛诗序曰关雎后妃之德也风之始也所以风天下而正夫妇也　又曰葛覃后妃之夲也后妃在父母家则志在于女功之事躬俭节用服澣濯之衣尊敬师传则可以归安父母化天下以妇道也　又曰卷耳后妃之志也又当辅佐君子求贤审官知臣下之勤劳内有进贤之志而无险诐私谒之心朝夕思念至于忧勤者也　又曰樛木后妃逮下也言能逮下而无嫉妒之心焉【`木下曲曰樛木枝下垂故葛藟得而蔓之喻后妃能下逮众妾使得其序众妾上附事之也`】　又曰螽斯后妃子孙众多也言螽斯不妒忌则子孙众多也【`凡物有阴阳欲者无不妒忌唯螽斯不妒各得天气而生子`】　又曰兔后妃之化也关雎之化行则莫不好德贤人众多也　又曰芣苢后妃之美也天下和平则妇人乐有子矣　尚书大传曰古者后夫人将侍君前息烛至于房中释朝服袭燕服然后入御于君鸡鸣太师奏鸡鸣于陛夫人鸣佩玉于房中告去也然后应门撃柝告辟也　五经要义曰古者后夫人必有女史彤管之法后妃羣妾以礼御于君所女史书其环以进退之生子月辰则以金环退之当御者以银环进之着于左手既御着于右手左手阳也以当就男故着左手右手阴也御而复故　史记曰自古受命帝王及继体守文之君非独其德茂也盖亦有内助焉故易基乾坤诗首关雎书序厘降春秋讥不亲迎夫妻之际人道之大伦也　应劭汉官仪曰皇后称椒房取其实蔓延盈升以椒涂室取温暖祛恶气也犹天子朱泥殿上曰丹墀　汉旧仪曰皇后婕妤乘辇余皆以茵四人舆以行皇后玉玺文与帝同皇后春桑皆衣青手采桑以缫三盆茧示羣妃妾从春桑生而皇后亲桑于苑中蚕室养蚕于箔以上羣妃妾从桑还献茧于馆　又曰皇帝赐后黄金万斤　又曰皇后太后各食三十县曰汤沐邑　白虎通曰天子之配谓之后后者君也天子之配至尊故谓后也后者何也明海内之小君也【`艺文聚`】自夏殷己前后妃之制其文略矣大率皆称妃故黄  

帝有四妃帝喾四妃【`正嫡曰元妃以下称次妃又有禹妃汤妃皆是也并出史记`】周则天子立后正嫡曰王后秦称皇帝正嫡曰皇后汉因之魏晋之后母后之号并遵秦汉其余嫔御代有沿革矣【`出汉官及齐职仪初学记`】　増宋元祐间宣仁太后诏以皇帝纳后有期令太常礼官检详古今六礼沿革参考通礼典故具其节文着为成式【`先是太后谕宰臣吕大防等曰皇帝将纳吉天圣景祐故事止降进册未尝御殿礼甚简略天防等请退而讨论遂降是诏文献通考`】　范祖禹论立后曰一曰族姓二曰女德三曰隆礼四曰博议隆礼者孔子告鲁哀公曰敬之至矣大婚为大大婚既至冕而亲迎亲之也哀公曰冕而亲迎不己重乎孔子愀然作色而对曰合二姓之好以继先圣之后以为天地宗庙社稷之主君何谓重乎臣按礼冠唯有士礼而无天子诸侯之礼故三代唯以士礼推而上之为天子诸侯之礼博议者国有大事大臣不容不预闻也臣恐陛下一日降诏曰立某氏为后则大臣虽有所见亦难乎论议矣今所选择莫若出其姓氏宣问大臣【`经济编`】  

皇后总载二  

原河图握枢云附寳生轩辕有文曰黄帝子【`详帝诞`】史记曰黄帝妃方雷氏生元嚣为青阳妃嫘祖生昌意妃彤鱼氏生夷鼓妃嫫母生苍林　世夲曰帝喾元妃有邰氏之女曰姜嫄生后稷【`详嫔妃`】　尚书曰厘降二女于沩汭嫔于虞【`嫔嫁也`】　礼记曰舜苍梧盖三妃未之从也【`舜纳三妃生九子娥皇无子女英生商均益比生二女宵明烛光舜不告而娶不立正妃故唯纳三妃焉`】　列女传曰啓母涂山之女者夏禹之妃涂山女也曰女娇禹取四日而去治水啓既生呱而泣禹三过其门不入涂山独明教训啓化其德卒致令名禹为天子继嗣而立能继禹之道　又曰汤妃有莘【`一作防`】之女也德髙而明训正后宫嫔御有序伊尹为之媵臣佐汤致王　又曰汤妃有防统领九嫔后宫有序咸无妒媢逆理之人卒致王功君子谓妃明而有序　又曰太姜者太王之妃有台【`一作吕`】氏之女也贤而有色生太伯仲雍季厯化导三子皆成贤德太王有事必咨谋焉诗曰爰及姜女聿来胥宇此之谓也　又曰太任者王季之妃挚任之女也端一诚庄唯德之行及其有娠目不视恶色耳不听淫声口不出傲言太任溲于豕牢而生文王文王生而明圣太任教之以一而识百卒为周宗君子谓太任为能胎教　又曰太姒者文王之妃莘姒之女也号曰文母思媚太姜太任朝夕勤劳以进【`一作尽`】妇道文王治外文母治内生十子太姒教诲十子自少及长常以正道押持之卒成武王周公之德　帝王世纪曰武王妃太公之女曰邑姜脩教于内生太子诵　论语武王曰予有乱臣十人孔子曰才难不其然乎有妇人焉九人而己妇人文母也　琐语曰周宣王夜卧而晏起后夫人不出于房姜后既出乃脱簪珥侍罪于永巷使其傅母通于宣王曰妾之淫心见矣至使君王失礼而晏起以见君王之乐色而德也乱之兴从婢子起敢请罪王曰寡人不德实自生过非夫人之罪也遂复姜后而勤于政事早朝晏退卒成中兴之名　汉武故事曰汉景帝王皇后少孤相工姚翁善相人千百弗失见后而叹曰天下贵人也当生天子　司马长卿长门赋序曰孝武皇帝陈皇后时得幸颇妒别在长门宫愁闷悲思闻蜀郡成都司马相如天下工为文奉黄金百斤为相如文君取酒因于解悲愁之辞而相如为文以悟主上皇后复得幸　汉元皇后传元城建公曰昔春秋沙麓崩晋史卜之后六百四十五年宜有圣女兴其齐田乎今王翁孺徙值其地日月当之元城郭东有五鹿之墟即沙麓地也后八十年当有贵女兴翁孺生禁为廷尉史夲始二年生女政君即元后也　列女传曰孝平皇后自刘氏废常称疾不朝防及汉兵诛莽燔烧未央宫后曰何面目以见汉家自投火中而死　续汉书曰明德皇后马氏者伏波将军马援女也后年七嵗干治家事敕制僮御出入计校一以贯之年十三以选入太子宫接待同列而承至尊先人后已发于至诚由是见宠是时后宫未有妊育者常言继嗣当以时立荐达左右惟恐不及马皇后身衣大帛御者秃帛不缘诸王亲家朝请望见后裙极麤踈以为绮就视乃笑后曰此缯染色好故用之耳老人知者无不叹息性不喜出入游观又不好音乐上时幸苑囿离宫以故希从诵易经习诗论春秋略记大义后志在克己辅上不以私家干朝廷兄为虎贲中郎将两弟黄门郎讫永平世不　后汉马皇后纪曰先是数日梦有小飞虫无数附着身又入皮肤中而后飞去既正位宫闱愈自谦肃列女传曰明德马后置织室蚕室于濯龙门亲往来观视于内以为娱乐教诸小王试其诵论衎衎和乐日夕讲道以终厥身　后汉梁皇后纪曰后生有光景之祥少善女工好史书九嵗能诵论语治韩诗大义略举常以列女图画置于左右以自监戒　后汉邓皇后纪曰后尝梦扪天荡荡正青若有钟乳状乃仰嗽饮之以讯诸占梦言尧梦攀天而上汤梦及天而咶之斯皆圣王之前占吉不可言　又曰邓皇后志在典籍不问居家之事母常非之曰汝不习女工以供衣服乃更务学宁当举博士耶后重违母言昼脩妇业暮诵经典家人号曰诸生相者见后曰此成汤之骨法也　后汉何皇后纪曰灵思何皇后南阳宛人家夲屠者以选入掖庭长七尺二寸　魏志曰武宣卞皇后性俭约不尚华丽无文绣珠玉器皆黑漆太祖尝得名珰数具命后自选一具后取其中者太祖问其故对曰取其上者为贪取其下者为伪故取其中者　又曰文昭甄皇后年九嵗喜书视字常识数用诸兄笔砚兄谓后言汝当习女工用书为学当作女博士耶后答言闻古者贤女未有不学前世成败以为己诫不知书何由见之　又曰相者刘良相文昭甄皇后及诸子良指后曰此女贵乃不可言又曰文昭甄皇后年十余嵗白母曰人世乱而多买  

宝物匹夫无罪懐宝其罪又左右皆饥乏不如以谷赈给亲族邻里广为恩惠也举家称善即从后言　又曰文帝欲遣任氏甄后流涕固请曰妾受敬遇之恩众人所知必谓任之出是妾之由上惧有见私之讥下受专宠之罪愿重留意【`艺文聚`】　増晋书曰武帝杨皇后讳芷字季兰武帝继室也太傅杨骏女婉娈才色美映椒房宠礼尤隆后无子贾庻人为太子妃时肆情忌嫉帝数欲废之后为陈请曰贾公有勲于王室且妒忌亦妇人常事不可以一眚忌大德及惠帝即位贾庻人防诛后父骏奏废太后为庻人母厐氏有司希意固请行刑太后截髪稽顿称妾以请母于贾庻人不见省二年太后以絶膳崩【`胡致堂曰时张华所议径以太后图危社稷为辞也文献通考`】　晋后略曰载贾后以车出承明东掖门诣金墉城食金屑而死沈约宋书曰齐王冏入废后后惊曰卿何为来对曰有诏后后曰诏当从我出何诏也　后周宣帝杨后名丽华隋文帝长女后性柔婉不妒忌天元崩静帝即位尊为皇太后后知父有异图意颇不平形于顔色及行禅代愤惋愈甚隋文帝既不能谴责内甚愧之封为乐平公主大业中殂【`太平御覧`】　唐太宗文德皇后长孙氏喜图传视古善恶以自鉴及为后性约素服御取给则止益观书虽容栉不少废与帝言或及天下事辞曰牝鸡司晨家之穷也可乎帝固要之讫不对　兄无忌于帝夲布衣交以佐命为元功出入卧内帝将引以辅政后不可曰妾托体紫宫尊贵已极不愿私亲更据权于朝帝不听用无忌为尚书仆射后宻谕令牢让帝不获己乃听　后尝采古妇人事着女则十篇又为论斥汉马后不能检抑外家使与政事乃戒其车马之侈此谓开夲源恤末事常诫守者吾以自检勿令至尊见之及崩宫司以闻帝为之恸示近臣曰后此书可用垂后我岂不通天命而割情乎顾内失良佐哀不可已　髙宗废后王氏及萧淑妃皆为庻人囚禁中帝尝念后间行至囚所见门禁锢严进饮食窦中恻然伤之呼曰皇后淑妃无恙乎今安在二人同辞曰妾等安得尊称耶流涕呜咽又曰陛下若念畴昔使妾死更生复见日月乞署此为回心院帝曰朕即有处置武后闻之促诏杖死殊其尸　武后有姊嫁贺兰越石早寡封韩国夫人出入禁中一女国姝帝皆宠之韩国卒女封魏国夫人欲以备嫔职后内忌甚毒杀之而归罪兄子惟良等尽杀之中宗将南郊诏定仪典祝钦明郭山恽建言皇后为  

亚献褚无量与唐绍蒋钦固争以为周礼冬至祀天圎丘不以地配惟始租为主亦不以妣配故后不得与又大宗伯凡大祭祀王后不与分摄而荐豆笾彻是后不应助祭又内宰职大祭祀后祼献则赞瑶爵祭天无祼知此乃宗庙祭耳巾车内司掌服与五路无后祭天之服与路是后不助祭天也惟汉有天地合祭皇后参享事末代黩神事不经见不可为法时左仆射韦巨源佐钦明故无量议格【`韦后亚献取大臣李峤等女为斋娘奉笾豆礼成诏斋娘有夫者悉进官唐书`】　明皇皇后王氏久无子而武惠妃有宠后不平显诋之帝宻欲废后后以爱弛不自安乗间泣曰陛下独不念阿忠脱紫半臂易斗麫为生日汤饼耶帝悯然动容阿忠后呼其父仁皎云由是久乃废【`唐书`】　唐自肃宗张后之后未尝有正位长秋者史所载皇后皆所生子为帝而奉上尊号者也宪宗以郭汾阳孙女为妃既为令族又有淑德可以正位矣以其宗强恐既立之后后宫不得进遂终身为妃自后人主皆不立后然文宗以至宣宗既有太子宦官辄废之而他立中人专横今古所无亦因椒房虚位宫闱无主所谓皇子者皆无宠无威之人上躬弥留之际宰辅既隔于外庭中人遂得以显违诏防私立所厚而莫由禁止也【`文献通考`】　郭后汾阳之孙父暧尚升平公主实生后顺宗以其家有大功烈而母素贵礼之异诸妇为广陵王妃生穆宗元和间册贵妃穆宗嗣位上尊号皇太后后移寓兴庆宫凡朔望三朝帝率百官诣宫门为寿或嵗时庆问燕飨后宫戚里内外妇车骈壅环佩之声满宫帝亦豪矜朝夕供御务华衍侈大称后意后尝幸骊山登览裴回诏景王督禁甲从帝自到昭应奉迎留帐饮数日还【`穆宗之后后又歴敬宗文宗武宗宣宗而后崩共七朝云`】　文宗尊萧氏为皇太后是时懿安太后居兴庆宫宝厯太后居庆安殿后居大内号三宫太后帝每五日问安及嵗时庆谒率由复道至南内开成中正月望夜帝御咸泰殿大然镫作乐迎三宫太后奉觞进夀礼如家人【`唐书`】　宋后妃序曰昭宪杜后实生太祖太宗内助之贤母范之正盖有以开宋世之基业者焉观其训太祖以无逸治天下至于豫定太宗神器之传为宗社虑益逺矣厥后慈圣光献曹后拥佑两朝宣仁圣烈髙后垂帘听政而有元祐之治南渡而后若髙宗之以母道事隆祐孝宗奉明慈怡愉之乐皆足以为百王法程【`宋史`】　章献太后刘氏仁宗立后权处分军国重事帝与太后五日一御承明殿帝位左太后位右垂帘决事以生日为长宁节出入御大安辇鸣鞭侍卫如乗舆明道二年帝亲耕籍田太后亦谒太庙乗玉辂服袆衣九龙花钗冠斋于庙质明服衮衣十章减宗彞藻去劒冠仪天前后乗珠翠十旒荐献七室皇太妃亚献皇后终献　初真宗将立刘德妃为后李廸屡谏以妃起于寒微不可母天下【`后父通从征道卒后在襁褓而孤鞠于外氏蜀人龚英者以锻银为业擕之至京师入襄王邸`】及太后末年廸起兵部侍郎知河南府来朝太后垂帘语廸曰卿向不欲吾预国事殆过矣今日吾保养天子至此卿以为何如廸曰臣受先帝厚恩今日见天子明圣臣不知皇太后盛德乃至于此太后亦喜　章献崩仁宗始亲政与宰相吕夷简谋以张耆夏竦皆太后所任用罢之退告郭皇后后曰夷简独不附太后耶但多机巧善应变耳由是夷简亦罢后夷简复相郭后之废与有力焉　嘉祐中诏礼院议立故郭皇后神御殿于景灵宫时苏颂知太常礼院谓敕书所云向因忿郁偶失谦恭此则无可废之事又云朕念其自歴长秋仅周一纪逮事先后只奉寝园此则有不当废之悔又云可追复皇后其祔庙諡册并停此则有合祔庙及諡册之义请祔郭皇后于后庙以成追复之道众论未定宰相曽公亮曰郭后上元妃祔庙则事体重矣颂曰国朝三圣贺尹潘皆元妃【`贺太祖妃尹太宗妃潘眞宗妃`】事体正相公亮曰议者以为阴逼母后是恐万歳后配祔之意颂曰若加一懐哀愍之諡则不为逼矣公亮叹服　英宗宣仁髙后母曹氏慈圣光献后姊也后少鞠宫中时英宗亦在帝所与后年同仁宗谓慈圣异日必以为配既长遂成昬是生神宗　神宗尝有意于燕蓟已与大臣定议乃诣庆夀宫白光献太皇太后后曰储蓄赐予备乎铠仗士卒精乎帝曰已办矣后曰事体至大吉凶悔吝生乎动得之不过南面受贺而已万一不谐则生灵所系未易以言茍可取之太祖太宗复久矣何待今日帝曰敢不受教　哲宗朝朱光庭为左司谏论苏轼试馆职发防云欲师仁祖之忠厚而患百官有司不举其职或至于媮欲法神考之厉精而恐监司守令不识其意流入于刻臣谓仁祖难名之盛德神考有为之善志不当以媮刻为议望正其罪以戒人臣之不忠者中丞傅尧俞侍御史王岩叟相继论列宣仁太后曰详览文义是指今日百官有司监司守令言之非所以讽祖宗也遂止【`神宗时轼以诗得罪下御史狱光献太后违豫中闻之谓帝曰尝忆仁宗以制科得轼兄弟喜曰吾为子孙得两宰相今闻轼以作诗系狱得非仇人中伤之乎捃至于诗其过散矣吾疾势已笃不可以寃滥致伤中和帝涕泣轼由是得免按此轼两次得免皆曹髙二太后之明圣矣`】哲宗册孟后礼仪极隆其坐废也方刘婕妤有宠初章惇诬宣仁有废立计以后逮事宣仁惇又阴附刘贤妃欲请建为后遂与内侍郝随搆其事会后养母听宣夫人燕氏尼法端与供奉官王坚为后祷祠事闻诏入内押班梁从政等即皇城司鞫之捕逮宦官宫妾几三千人榜掠备至肢体毁折至有断舌者狱成命侍御史董敦逸覆录罪人过庭下气息仅属无一人能出声者敦逸秉笔疑未下郝随等以言胁之敦逸畏祸及己乃以奏牍上诏废后出居瑶华宫号华阳教主帝久亦悔之曰章惇误我元符末钦圣太后将复后位于是诏后还内为元祐皇后崇宁初郝随讽蔡京复废后徽宗从之诏复居瑶华宫靖康初以宫火出居相国寺前之私第金人陷京六宫有位号者皆北迁后以废独存康王即位尊为元祐太后以元字犯后祖讳遂称隆祐太后奉之幸杭州帝事太后极孝虽帷帐皆亲视或得时果必先献太后然后敢尝太后晚年尝苦风有宫人自言善符呪疾良已太后惊曰吾岂敢复闻此语耶【`太后在汴日张昌僭位以胡舜陟马伸言乃复上尊号元祐太后迎入禁中垂帘听政及在杭州苗与刘正彦作乱帝禅位太子太后垂帘听政太后凡两听政卒能手挈神器趣帝正位宣仁常曰异日国有事变必此人当之何其信欤宋史`】　髙宗命勾涛脩哲宗实录谕之曰昭慈圣献皇后【`元祐孟皇后也`】病革朕流涕问所欲言后怆然谓朕曰吾逮事宣仁圣烈皇后见其任贤使能约已便民忧勤宗社疎逺外家古今母后无与为比不幸奸邪防上史官蔡卞等造谤史以损圣德谁不切齿在天之灵亦或介介其以笔属正臣亟从删削以信来世朕痛念遗训未尝一日輙今以命卿　帝尝谕辅臣曰朕初不识太后自迎至南京爱朕不啻已出今在数千里外兵马惊扰当即奉迎以惬朕朝夕慕念之意【`时后在防州`】　辽称皇后曰哈屯国语谓之多尔吉尊称曰纳额默盖以配后土而母之云　后族惟伊济巴哩氏而世任其国事太祖慕汉髙帝故耶律俨称刘氏以伊济巴哩比萧相国遂为萧氏【`辽史`】　金代后不娶别族必甥舅之家有周姬齐姜之义　宣宗皇后王室明惠皇后妹也其父尝梦二玉梳化为月而生二后【`续文献通考`】　元太祖光献皇后布尔特格勒津鸿吉哩氏特色辰之女也特色辰与子按春从太祖征伐有功赐号国舅封王爵以统其部族有防生女为后生男尚公主世世不絶其余后妃有四鄂尔多四十余人　世祖皇后名彻伯尔鸿吉哩氏一日四集赛奏割京城外近里牧马帝既允方以图进后至帝前将谏先阳责太保刘秉忠曰汝汉人聪明者言则帝听汝何为不谏向初到定都时若以地牧马则可今分业已定夺之可乎帝黙然命寝其事　十三年平宋幼主朝于上都大宴众皆欢甚唯后不乐帝问之后曰自古无千歳之国母使吾子孙及此则幸矣帝以宋府库故物聚置殿庭召后视之后徧视即去帝遣宦者问后欲何所取后曰宋人储蓄以遗其子孙子孙不能守而归于我我何忍取一物耶　宋太后全氏至京不习北方风土后为奏令囬江南帝不允至三奏帝乃答曰尔妇人无逺虑若使之南还或浮言一动即废其家非所以爱之也茍能爱之时加存恤使之便安可耳后退益厚待之后性明敏达于事机国家初政左右匡正当时与有力焉　元成宗即位尊母库库楞为皇太后命设官属置徽政院【`后院官有受献浙西田七百顷籍于位下太后曰吾寡居妇人衣食自有余况江南率土皆国家所有我安得取之即命中书省尽易院官之受献者`】　皇庆二年立长秋寺掌皇后宫政仁宗改典内院为中政院宁宗天厯二年立宁徽寺掌明宗皇后宫事【`明宗皇后班布尔实宁宗母也`】　顺帝又改徽政院为资政院【`元史`】　明太祖孝慈皇后马氏孝敬慈惠恒以不逮事舅姑为恨尝谓帝曰方今豪杰争防虽未知天命所归以妾观之惟以不杀人为夲人心所归即天命所在也【`彚苑详注`】　宣宗侍皇太后谒长陵献陵景陵上以皇太后命召见大学士杨士竒杨荣杨溥英国公张辅少师蹇义等五人于便殿谕之曰皇帝数言卿等忠勤今天下清宁民生无事是固祖宗福祐家国亦惟卿等赞襄之功赐以酒肴及白金纻丝表里后还京士竒尝独对上曰前日陵上汝等谒太后退太后言皇考在京中谈汝等姓名及行事甚熟太后悉能记忆其间才学优劣与任事不任事皆有讥评谓辅虽武臣而达大义蹇义厚重小心但多思少断汝正言不避迕意议事之际先帝数不乐汝终从汝以不败事尝有一二事失先帝甚悔不从汝言太后又谓朕曰凡正直之人尔不可以为迂而不从谨之谨之【`出圣谕录与杨文敏公行实弇山堂别集`】　又余冬叙录记英宗初立年在幼冲朝廷大政承太皇太后指裁为多太后尝御便殿执政大臣英国公张辅大学士杨士竒杨荣杨溥尚书胡濙被防入朝太后左右女官杂佩刀劒侍卫凛然英宗东立英国公等两下立太后召问皆有奨劝之辞及溥乃叹曰先皇帝尝称卿忠不谓今日得相见也因顾英宗此五人先朝所简贻皇帝有行必与之计非五人所赞不可行也英宗受命顷间宣太监王振至俯伏太后顔色顿异曰汝侍皇帝起居多不律今当赐汝死女官加刃振颈英宗跪为请之诸大臣皆跪太后曰皇帝年少岂知自古此辈祸人国家多矣我能听帝暨诸公留振此后不得令干国事也　又宪章录张太后大渐乃召三杨于榻前曰朝廷尚有何事未办者士竒首对有三事其一建文君虽已灭曽临御四年当令史官脩其一朝实录仍用建文年号后曰厯日已革除之岂可复用对曰厯日行于一时万世信史岂可洪武之年以乱实后纳之其二后亦首肯其三方孝孺已诛文皇帝诏其片言一字论死乞弛其禁听令存而传之后黙未答三杨即趋下叩头三事臣等已受顾命遂出【`弇山堂别集`】  

皇后总载三  

原璇宫　玉堂【`拾遗记曰帝少昊以金徳王母曰星娥处璇宫　三辅黄圗有玉堂殿侯瑾述志诗曰嫫母升玉堂`】　金屋　瑶斋【`汉武帝故事曰帝为胶东王年数嵗长公主指问曰儿欲得妇不曰欲得指女阿娇好不笑曰若得阿娇当作金屋贮之　张华晋武皇后哀防文曰瑶斋无主长去烝尝追怀永悼率土摧伤`】　椒房　兰殿【`班固西都赋曰后宫则掖庭椒房后妃之室诗云椒聊之实蕃衍盈升国人美其繁以为兴　汉武帝故事曰孝景皇帝梦日入其懐以乙酉年七月七日生武帝于猗兰殿`】　玉阶金戺　元墀彤庭【`班固西都赋曰后宫则掖庭椒房后妃之室合欢増城安处常寜茝若椒风披香发越兰林蕙草鸳鸯飞翔之列于是元墀扣砌玉阶彤庭又张衡西京赋曰后宫则有金戺玉阶彤庭辉辉`】　増椒庭　彤管【`天中记曰南齐传寳命方昌椒庭虚位彤管详前`】　中宫　长秋【`史记曰中宫天极星后有四星末天星正妃后三星后宫之属也后汉耆曰明帝永平三年有司奏立长秋宫注皇后所居宫也长者久也秋者万物成熟之初也又名大长秋`】托体紫宫　一俪宸极【`唐书曰太宗将引长孙无忌辅政后曰妾托体紫宫云云`】  

【`详前　明皇将立武恵妃为后御史潘好礼上疏曰妃武氏族姓天下共疾愿慎选华族且今太子非恵妃所生而妃有子若一俪宸极则储位将不安遂不果立`】　天子临轩　皇后行第【`文献通考曰宋天圣景祐故事皇帝将纳后止降进册未尝御殿礼甚简略元祐五年太皇太后诏以皇帝纳后有期令宰臣吕大防及翰林学士御史中丞两省给舍及礼部太常寺官详议六年三省枢宻院言纳后六礼皆差执政官摄太尉充使侍从官或判宗正官摄宗正充副使前一日告天地发册至奉迎依开寳礼改亲迎为命使皇帝临轩先遣册礼使后遣奉迎使令文武百官诣行第班迎诏从之　初议以都亭驿为皇后行第给事中范祖禹言都亭驿尝为辽使馆舍请以旧尚书省为皇后行第从之　以上皇后居处`】　原珠珥　金环【`续汉书曰皇太后皇后入太庙服绀上皁下蚕青上缥下隐簪珥珥珰垂珠也　俗说曰晋哀帝王皇后有紫磨金指环至小正可第五指着`】　袆衣　騩马【`周礼内司服掌袆衣褕狄阙狄鞠衣展衣缘衣袆音火韦反　汉魏故事后亲蚕礼皇后着十二笄歩摇乘画云母安车驾六騩马騩京媚反`】　玳瑁簪　瑚玦【`续汉书曰皇后太后簪以玳瑁长一尺端为花胜左右各一横簪之　西京杂记曰赵飞燕为皇后女弟上瑚玦`】　七华扇　五色环【`西京杂记曰赵飞燕为皇后其女弟昭仪上遗云母五明扇七华扇翟羽扇　又曰赵皇后女弟上五色玉环`】　脂泽田　汤沐邑【`晋氏要事曰安帝九年右丞张项建议琅邪及湖熟界有皇后脂泽田四十顷参详以借贫人下详聚`】　玉玺金钮　金根玉辂【`汉旧仪曰皇后玉玺金螭虎钮　董巴舆服志曰太后太皇太后皇后法驾六御金根车玉辂辇`】　増服饰　告册【`合璧事曰皇后服首饰花十二株袆衣青纱中箄黻领罗谷褾襈蔽膝大带加青衣革带青韈舄白玉双佩黒组大绶立皇后当降制诞告不装告身而用册宋诸后皆止用告景祐间立后用册后皆循之`】　御紫罽乗云母【`后汉书曰皇后法驾御金根车玉辂非法驾则御紫罽骈车　汉皇后亲蚕乘云母安车`】  

【`详前`】　纳征谷珪　大昏衮冕【`文献通考郑元曰纳征加于束帛贾公彦曰士以上皆同元纁束帛天子加以谷珪也　宋元祐五年吕大防等详议纳后六礼纳成加谷珪　范祖禹言纳吉临轩发册遣使奉迎及皇后入内皇帝皆服通天冠绛纱袍于礼未隆请并服衮冕以重大昏之礼从之　以上皇后章服`】　原流虹　绕电【`并详帝诞`】　云入户　黄气满室【`易坤灵圗曰其母萌之云入户蛟龙守门郑元注曰谓庆都天皇之女天帝以元云覆卫　王沈魏书曰卞后以汉延熹二年生齐郡白亭有黄气满室移日父敬侯怪之以问卜者卜者曰此吉祥也`】　方口美发　日角偃月【`东观汉记曰明德马皇后曰后长七尺二寸方口美发　又顺烈梁皇后传曰永建三年春三月丙申选入掖庭相工茅通见之矍然惊骇却再拜贺曰此谓日角偃月相之极贵臣所未尝见也`】　燕衔石字　人覆玉衣【`西京杂记曰元后在家尝有白燕衔白石坠后续筐中后取之自剖为二其文曰母天地　魏书曰文昭甄后以汉光和五年十二月丁酉生每寝寐家中髣髴见如有人持玉衣覆其上父尝怪之`】　増铸金　探筹【`山堂肆考曰元魏故事凡立皇后皇子必先以金铸其像而占之以铸成者为吉魏主珪克中山获燕王实之幼女将立为后用故事铸金人卜之不成慕容氏所铸成遂立之　天中记曰汉阳嘉时有司奏立长秋宫贵人有宠者四人莫知所建议欲探筹定选胡广上疏言诏以立后大事欲假之筹防决疑灵神恃神任筮既不必当贤就值其人犹非德选夫岐嶷形于自然伣天必有异表宜参良家简求有德德同以年年均以貎稽之典经断之圣虑乗氏侯商先帝外戚春秋之义娶先大国梁小贵人宜配天祚正位坤极帝从之乃于寿安殿立贵人为皇后`】　逼日轮　卧云气【`宋史曰宋太宗李贤妃生楚王元佐尝梦日轮逼已以裾承之生真宗及即位上尊号为皇太后　天中记曰南史齐髙帝刘皇后微时寝卧见有羽盖荫其上家人试察之尝见其上晻霭似云气`】　迎车异常　神在前【`南史曰齐髙刘皇后讳智容年十七裴方明为子求婚酬许已定后梦见先有迎车至犹如常人家后不肯往次有迎至龙旂豹尾有异于常后喜而从之既而与裴氏不成婚竟嫔于上　天中记曰京兆李植观察使士衡之孙约婚曹彬女孙娶迎入门见神千万在前惊走逾墙避之女即还父母家未几仁宗聘入宫郭后废册为皇后即慈圣光献也`】　马立舍外　鹊巢灯山【`唐书曰长孙晟仕隋为左骁将军以女归太宗后归宁舅髙士亷妾见大马二丈立后舍外惧占之遇坤之泰卜者曰坤顺承天载物无疆马地也坤之泰是天地交而万物通也又以辅相天地之宜繇协归妹妇人事也女处尊位履中而居顺后妃象也　宋史曰理宗谢皇后祖深甫旧相也后生而黧黒瞖一目初深甫为相有援立杨太后功太后德之理宗议择中宫太后命选谢氏诸女后少孤在室兄弟欲纳之诸父攑伯不可曰即奉诏纳女当厚奉资装异时不过一老宫婢事奚益会元夕有鹊来巢灯山众以为后妃之祥乃供送后就道后旋病疹良已肤蜕莹白如玉瞖又药去目瞖时贾渉女有殊色同在选中及入宫理宗意欲立贾太后曰谢女端重有福宜正中宫左右亦皆窃语曰不立真皇后乃立假皇后耶帝不能夺遂定立后而贾女为贵妃　已上皇后竒相`】　原周配　虞嫔【`魏后魏书曰古先哲王莫不明后妃之制顺天地之德故二妃嫔妫虞道克昌任姒配周周室用光　尚书曰有鳏在下曰虞舜帝曰我其试哉女于时观厥刑于二女厘降二女于妫汭嫔于虞`】　翼夏　兴妫【`谢承三夫人箴曰降暨三代创业之君亦赖贤妃用佐厥勲涂山翼夏有莘賛殷　下见后汉皇甫规女史箴`】　大帝之女　伣天之妹【`上详嫔妃　毛诗大明篇曰大邦有子伣天之妹毛苌注云伣罄也尽也文王以太姒为贤问名还卜之既吉尽礼尊敬之如天之有女弟伣口见反`】　思齐大任思媚周姜【`毛诗思齐篇云思齐大任文王之母思媚周姜京室之妇毛苌传曰齐庄也媚爱也`】  

【`周姜太姜也常思庄敬太任乃为文王之母又常思爱太姜之配太王之礼故能为京室之妇言其徳行纯备故生圣子`】　増献图　观像【`彚苑详注曰金废帝后也帝谓侍臣曰昨太子生日皇后献朕一图卿试观之乃田家稼穑圗也后以太子生深宫之中不知稼穑之艰故以为献　太平御览曰东汉马皇后美于色厚于徳帝用嘉之常从观虞舜画像见娥皇女英帝指之戯谓后曰恨不得如此人为妃又前观陶唐像后指尧曰嗟夫羣臣百姓恨不得为君如是帝顾而笑`】　求德阀　不妒忌【`宋史曰仁宗郭皇后废帝命宋绶作诏曰当求德阀以称坤仪既而左右引富人陈氏女入室绶曰陛下乃欲以贱者正位中宫不亦与前月诏语戾乎后数日王曽入对又谕奏之帝曰宋绶亦如此言卒罢之　元史曰顺帝巴延呼都克皇后鸿吉哩氏毓德王博啰特穆尔之女也至元三年立为后后性节俭不妒忌动以礼法自持第三皇后竒氏素有宠居兴圣西宫帝希幸东宫后左右以为言后无防微怨望意从帝廷上都次中道帝遣内官旨临幸后辞曰昏夜非至尊往来之时帝益贤之居坤德殿终日端坐末尝妄逾户阈及崩竒氏后见其所遗衣服敝壊大笑曰正宫皇后何至服此等衣也`】　着女则　引故实【`唐太宗长孙皇后着女则详前　宋史曰真宗章献刘皇后性警悟晓书史闻朝廷事能记其夲末真宗退朝阅天下封奏多至中夜后皆顶闻宫中事有问輙引故实以对　以上贤皇后`】　原织室　桑坛【`上详聚　晋元康仪曰皇后采桑坛在蚕宫西南`】　分丝　献茧【`蔡邕月令章句曰李春之月后妃斋戒亲东向躬桑蚕事既毕分茧称丝　礼记曰孟夏之月蚕事既毕后妃献茧于天子`】　中馈内则【`易曰无攸遂在中馈女史箴曰施衿结褵防恭中馈谓祭祀饮食之务　礼记有内则篇顔竣`】  

【`皇后庙登歌曰载我圣文奄有四海外刑家内贻女则`】　统六宫　率八妾【`魏志曰文德郭皇后将登位中郎校裴潜上疏曰在昔帝王之有天下不惟外辅亦有内助是以圣哲预立元妃必取先代名族之家择其令淑以统六宫　东观汉记曰永平三年有司奏请明德马皇后立长秋宫以率八妾上未有所言皇太后曰马贵人德冠后宫遂登至尊`】　日之有月　天之有地【`魏名臣奏曰臣闻帝之有后犹日之有月也　卢植奏事曰后妃者所以郊天祀地只奉祖宗外以肃恭明神内以率正九嫔理阴阳者犹天之有地阳之有阴　以王皇后内职`】　习诗易　好黄老【`上详聚汉书曰窦皇后景帝母也好黄帝老子之言景帝及诸窦不得不读老子皆遵其术`】　脩母道听女顺【`礼记曰后脩女顺母道也郑元注母者施阴教于妇也　又曰天子听男教后听女顺天`】  

【`子治阳道后治阴德天子听外治后听内职`】　衣不择采　食不求甘【`续汉书和熹邓皇后云宫省宴会诸贵人竞自脩饰极靡丽之服而后独澹然衣不择采装不务饰　东汉记明徳马皇后传曰太后诏曰吾万乘之主身衣大练缣裙食不求甘左右旁人皆无薰香之饰`】　外抑宗族　内无忌刻【`续汉书云孝和邓后性谦慎兄弟中外皆先帝所宠自摄政之后内检左右外抑宗族　又云顺烈梁后立顺帝崩冲帝在襁褓太后摄政初章德窦后嫉害恭懐皇后独生圣嗣防以非辜家属坐徙九真章徳后之从父昆弟章女为贵人与太后并宠章至大位大鸿胪及上晏驾后登至尊章惶怖太后内无忌刻之心遂不以旧恶介意`】　不喜观游　不好戱弄【`东观汉记曰明德马皇后不喜出入游观希常临御窗望　魏志曰文昭甄皇后自少至长不好戱弄年八歳外有立戯马者家人诸姊皆上阁观之后独不行诸姊问之答言岂女人之所观也`】　不尚华丽　不好音乐【`上详聚　王沈魏志曰文德郭皇后性俭约不好音乐常慕明德马皇后之为人也`】増亲御戎车　亲督卫士【`续文献通考曰辽景宗睿知皇后萧氏明达治道又习军政澶渊之役亲御戎车信赏必罚将士用命子圣宗称辽盛主得于后训为多　理宗仁懿皇后箫氏子道宗即位尊为皇太后太叔重元与其子尼噜古谋反太后亲督战士擒之按辽后妃往往长于射御军旅田猎未尝不从如应天之奋击室韦承天乏御戎澶渊仁懿之亲破重元皆古所未有也　以上皇后才能`】　押班　专夜【`宋史曰徽宗郑皇后本钦圣殿押班徽宗为端王每日朝慈徳宫钦圣命郑王二押班供侍及即位遂以二人赐之进郑为贵妃有异宠政和元年立为皇后王亦进位贵妃　唐书曰代宗独孤后以姝艶进居常専夜即位册贵妃大歴十年薨追号为皇后`】　后乗舆　辞北使【`宋史曰仁宗朝帝与太后将同幸慈孝寺太后欲以大安辇先帝行誎议大夫鲁宗道曰夫死从子妇人之道也太后遽命辇后防舆　又曰后称制日北使箫从顺请见太后且言南使至北者皆见太后而北使来乃不得见薛奎始为馆伴使折之曰皇太后垂帘听政虽夲朝羣臣亦未尝见也从顺乃已`】　具冠帔　侍戎服【`宋史曰太祖宋皇后左卫上将军偓之女也母汉永宁公主干德间太祖召见赐冠帔时偓任华州节度使孝明皇后崩后父随母来贺长春节开寳元年遂纳入宫为皇后后年十七性柔顺好礼每帝视朝退常具冠帔接佐御膳太宗时号开宝皇后　又曰髙宗吴皇后年十四被选入宫王即帝位后常以戎服侍左右从幸四明卫士谋为变问帝所在后绐之以免后为皇后伯琮召入宫命后育之及孝宗即位尊为寿圣太后歴光宗宁宗凡四朝年至八十余`】　金玺盘螭　画屏射雀【`合璧事曰汉官仪皇后有金玺盘螭钮文曰皇后之玺　太平御览曰髙祖太穆皇后窦氏父毅在周为上柱国尚武帝姊防阳公主毅尝谓主曰此女有竒相且识不凡何可妾与人因画二孔雀于屏间请婚者使射二矢阴约中目则许之射者阅数十皆不合髙祖最后射中各一目遂归于帝`】　蔡齐不为文　孙沔不读册【`宋史曰章献太后大出金帛脩景德寺遣内侍罗崇勲主之命蔡齐为文记之崇勲使人诱齐曰趣为记当得叅知政事齐久之不上崇勲谗之乃罢齐翰林学士出知河南府　又曰景祐中张贵妃薨追册为皇后命孙沔读册故事正后翰林学士读册沔既陈不可用宰相防且曰陛下若以臣沔读册则可以枢宻副使读册则不可`】　慈宁牡丹　三宫元夜【`宋史曰髙宗母韦太后北还居慈庆宫帝先意永志惟恐不及尝戒宫人曰太后年已六十惟优游无事起居适意即寿考康宁事有所阙慎母令太后知苐来白朕十九年太后年七十正月朔即宫中行庆寿礼太后微恙累月不出殿门防牡丹盛开帝入白太后欣然歩至花所因留宴竟夕尽欢翌日以谕宰执二十九年太后寿八十行庆礼亲属进官一等庻人年九十宗子女若贡士以上父母年八十者悉官封之　唐文宗奉三宫太后正月望夜然灯进寿具前`】以赂得立　表请闲居【`弇山堂别集曰天顺八年宪宗嗣位是年八月立吴氏为`】  

【`皇后月余有防司礼监太监牛玉壊朝廷大婚下狱并太监吴熹防治狱辞谓皇太后欲立王氏而玉以王氏非其所选说太后止之吴氏父都督同知俊及子防同熹赂玉立后诏废皇后居别馆玉熹发孝陵种菜俊防俱戍登州时朝臣请诛玉上不听也　又曰宣宗皇后胡氏都督荣女宣德三年以多疾无子上表请闲居别宫正统间薨諡静慈仙师天顺加諡恭让静慈章皇后`】　极道凄惋　勅制乐曲【`唐书曰代宗妃独孤氏大厯十年薨追号为后帝悼思不已殡内殿三年始庄陵诏宰相常衮为哀册极道凄惋以中帝意又诏羣臣为挽辞帝择其尤悲者令歌之　又曰徳宗昭德皇后王氏上顺宗无见宠礼立为皇后册礼方讫而崩将听宗室王大臣李晟浑瑊等皆祭立庙奏坤元之舞敕宰相张延赏栁浑等制乐曲帝嫌文不工`】　终帝世无闻　自言太后弟【`唐书曰德宗母沈氏广平王妃天寳乱贼囚之东都掖庭王入洛复留宫中方北讨未及归长安而河南复为史思明陷没遂失后所在建中元年乃具册上尊号为皇太后帝再拜奉册欷歔感咽乃以睦王述为奉迎使分遣诸沈行天下州县物色故中官髙力士女颇能言禁中事女官李真一尝从后游李见髙疑问之含糊不吐而年状差似是时宫中无识后者于是迎还上阳宫驰以闻帝喜羣臣皆贺力士子知非是具言其情诏贷之帝谓左右吾宁受百防兾得一真然终帝世无闻焉　又曰穆宗皇后萧氏闽人也初后去家入长安不复知家存亡惟记有弟文宗即位为访之俄有男子萧洪因后娣壻吕璋白见之太后谓得真弟悲不自胜帝拜洪金吾将军出为鄜坊节度使会闽有男子萧夲又称太后弟仇士良以闻乃召洪下狱而泉州男子萧宏自言太后弟请与夲辨诏三司杂问乃皆妄于是各流逺州而太后弟终不获`】　姿薄不胜宠名　问名何以辞进【`宋史曰仁宗张贵妃父尧封举进士妃幼孤母钱氏纳于章惠皇后宫寝长得幸有盛宠妃巧慧多智数善承迎势动中外庆厯元年进才人迁脩媛忽被疾曰妾姿薄不胜宠名愿为美人许之皇祐初进贵妃后五年薨帝哀悼之追册为温成皇后　又曰哲宗方选后太皇太后曰今得狄谘女年命颇便然为庻出过房事湏评议王岩叟曰按礼经问名篇女家答曰臣女夫妇所生及外氏官讳不识今者狄氏将何辞以进议遂寝`】　天子娶妇皇后嫁女　天子嫁女皇后娶妇【`汉书曰张放取皇后弟平恩侯许嘉女上为放供帐赐甲第充以乗舆服饰号为天子娶妇皇后嫁女大官私官并供其第两宫使者冠盖不絶　唐书曰萧至忠为相韦后为其弟洵与至忠殇女防婚至忠又以女妻后舅崔从礼子无诐两家合礼帝主萧后主崔时谓天子嫁女皇后娶妇　以上泛引皇后故实`】  

皇后总载四【`失道附`】  

原承天【`易乃顺承天`】　象阴【`易坤道象阴故能配合圣人`】　犹月【`天子之与后犹日之与月阴之与阳相湏而成也`】　正位【`晋中兴书修教于内正位闺房又正位居体美在其中`】进贤【`忧在进贤`】　柔顺【`利贞`】　化光【`含万物而化光`】　内主　中馈  

【`妇人无仪中馈是议`】　内令【`周礼懿范内令后之教正也`】　内和【`天下内和`】　作合【`天作之合`】　作嫔【`来嫁于周作嫔于京`】　阴教　母道　备百姓【`纳女于天子曰备百姓姓生也言广生息也`】　教六宫【`周礼以阴礼教六宫注阴礼后也`】　母天下　养万物【`大戴礼助天养万物`】　无私谒　无嗜欲【`礼将无嗜欲用禀仁慈白帖`】　増正嫡【`彚苑详注汉官仪曰夏殷以前后妃之制其文略矣大率皆称妃周立后正嫡曰王后秦称正嫡曰皇后汉因之`】　同体【`天中记周礼曰同体天王`】　女君【`彚苑详注魏书曰皇后曰女君`】　小君【`白虎通曰后者何也明海内之小君也见前`】　子午忌【`唐书曰宪宗皇后郭氏元和元年进册贵妃羣臣三请立为后帝以嵗子午忌又后庭多嬖艶恐后得尊位钳掣不得肆故章报闻罢`】　菖蒲花【`太平御览曰梁萧衍母后尝于室内忽见庭前菖蒲生花光彩照灼非世中所有惊视谓侍者曰尝闻见者当富贵因遂取吞之是月生髙祖`】　吾家女师【`又曰梁太宗皇后王氏名灵宝文宪公俭之孙也幼而柔明淑德其诸父见之曰吾家女师也`】　是妇将种【`宋史曰光宗皇后李氏庆远军节度使道之女初后生有黒鳯集道营遂字曰鳯娘道士皇甫坦善相人见之惊曰此女当母天下坦言于髙宗遂聘为恭王妃生嘉王后立为太子妃性妒悍尝诉太子左右于髙孝二宫髙宗不怿谓吴后曰是妇将种吾为皇甫坦所误`】　多所推进【`太平御览曰孙权歩后性不妒嫉多所推进故久见爱`】　庸知非福【`唐书曰太宗闻武士彠女美召为才人年十四母杨恸泣与诀后独自如曰见天子庸知非福何儿女悲乎`】　善承帝意【`宋史曰徽宗后郑氏性端谨善承顺帝意`】　能执妇礼【`又曰宜仁谕宰执孟氏子能执妇礼宜正位中宫`】　上桑条歌【`唐书曰韦后时太史迦叶志忠上桑条歌十二篇言后当受命曰昔髙祖时天下歌桃李太宗时歌秦王破阵乐髙宗歌堂堂天后世歌武媚娘皇帝受命歌英王石州后今受命歌桑条韦盖后妃之德专蚕桑共宗庙事也太常少卿郑愔因之被乐府`】　赋翠羽帐【`又曰明皇后王氏废当时王諲作翠羽帐赋以讽未防卒后宫思慕之帝亦悔`】　汉立三后【`山堂肆考曰汉主刘聪纳中防军靳准二女月光月华立月光为上皇后刘贵妃与月华为左右皇后`】　周立五后【`又曰周主赟将立五后以问小宗伯辛彦之对曰皇后与天子敌体不宜有五博士何妥曰帝喾四妃虞舜二妃先代之数何常之有天元大恱遂立五后造五帐使五后各居之`】　三女皆后【`独异志曰后周独孤信三女皆为后各生一代天子长生周武帝次生隋炀帝次生唐髙祖`】　贵相为后【`蜀志曰刘焉入蜀闻善相者言吴壹妹当大贵为子瑁纳之先主定益州以为夫人　唐书曰元和初李锜反有相者言尔朱氏当生天子锜纳为侍人锜诛没入掖庭侍郭后宪宗幸之生宣宗　五代史补曰符彦卿女术者曰此天下母也李守真素有异志为子崇训娶之防河中叛及城破周髙祖以归彦卿世宗即位纳为皇后`】　佩皇后玺绶者多矣【`太平御览曰孙皓内宠诸姬佩皇后玺绶者多矣`】　原服母之义【`天子与后犹父之与母也故为天王服斩衰服父之义也为后服齐衰服母之义也`】　先王之辞【`灵王求后于齐齐侯使晏桓子对曰夫妇所生若而人妾妇之子若而人无女而有姊妹及姑姊妹则曰先守某公之遗女若而人此先王之礼辞也不敢毁不敢誉故云若而人也齐侯许婚使阴黒结之结成也`】　天立厥后　文定厥祥【`亲迎于渭`】　阴体先和　妇道承顺　脩其四德【`言容德功`】　合于六宫【`礼`】　穆穆克敬　邕邕柔喜【`国语`】淑女之德　丽华之容　螽斯之咏【`见于妇德`】　麟趾之  

化　服浣濯之衣　脩苹藻之事　体资生之仁　含成象之德　上尊宗庙夙夜祁祁　下训御人尊卑肃肃　或泪竹成斑将思虞舜【`二妃`】　闻裂缯起笑将亡夏桀【`妺喜`】　樊氏忠贤达善于楚国　马后贞素辞宠于汉君【`白帖曰汉明德马皇后为人贞洁衣不加彩帝每幸之輙曰陛下云两之泽润及后宫使阴阳和顺示不偏也帝甚善之`】　为海内小君【`白虎通`】　听天下内治【`礼记`】　后听内职【`礼记`】　后职内事【`魏志`】　配干作合【`东观`】　从尊听女【`雷次宗诗`】　君子好逑【`毛诗`】　名家应运【`晋中兴书`】　喾纳四妃【`世夲`】舜纳三妃【`汉书`】　王立朝后在前【`礼记`】　妊娠周室用熙【`魏志`】夏之兴也以涂山桀之亡也以妹喜殷之兴也以有  

娀纣之灭也嬖妲己周之兴也以姜嫄幽之灭也以褒姒【`史记北堂书钞`】　失道竒衺　媚道　啄皇孙【`汉成赵昭仪皇后飞燕妹也杀皇子帝遂絶嗣童謡曰飞燕来啄皇孙`】　掷孕妾【`晋惠帝贾后性酷虐常手杀数人或以防掷孕妾子随刃堕地`】　同玉辇而恃恩　专金屋而怙宠【`白帖`】　増微服过市【`唐书曰神龙中正月望夜中宗与韦后微服过市彷徉观览纵宫女出游皆淫奔不还`】传言革命【`又曰中宗被弑韦后引所亲定计然后发防立温王重茂为皇太子嗣位后临朝谯`】  

【`王温与武廷秀等总内外兵捡防宫省京师大恐言且革命`】　谋徙西内【`又曰肃宗张后与李辅国徙上皇西内帝内惧后卒不敢谒后又谮杀建宁王倓`】　不朝重华【`宋史曰光宗得心疾孝宗购得良药欲因帝至宫授之李后以为疑又请立嘉王为太子孝宗不许后遂诉于帝谓寿皇有废立意帝惑之遂不朝太上久之绍熙四年九月重明节宰执侍从台誎连章请朝重华宫帝感悟出至御屏后挽留帝入曰天寒官家且饮酒`】  

原诗晋张华中宫歌诗曰先王统大业元化渐八维仪刑孚万邦内训崇宫闱皇英垂帝则大雅咏三妃含章体柔顺率礼蹈谦只螽斯宏慈惠樛木逮幽微徽音穆清风髙义邈不追贵荣参日月举世仰余辉　成公绥诗曰天地不独立造化由阴阳乾坤垂覆载日月耀重光治国先家道立教起闺房二妃济有虞三母隆周王涂山兴大禹有莘佐成汤齐晋霸诸侯皆赖姬与姜关睢思贤妃此言安可忘  

原箴后汉皇甫规女师箴曰观象制教肇经乾坤家有王义室有严君各有定位阴阳是分昔在轩辕陶化正刑刑于壸闱以临百官煌煌后妃女紞是闲穆穆夫人爰采洁蘩师礼莫违而神防时怨关睢首化万国承流实有淑女允作好逑唐媛兴妫文母盛周德音不回济大繇咨尔庻妃銮辂斯迈战战兢兢厉省鞶带渐进不形变起无外行难着而易防事易失而难退动若顺流应如发机奉上惟敬抚下惟慈怨岂在明患生不思傅干皇后箴曰煌煌四星着天垂曜赫赫后妃是则  

是效舜纳二女对茂教正位于内顽嚚辍暴辛乱妲己共则情恱牝鸡乱晨殷祀用絶孝成寛柔纵弛纪纲王擅朝权赵专椒房巨猾是缘窃弄神器故祸不出所憎常出所爱是以在昔明后日新其化匪唯训外亦训于内  

原赞魏曹植姜嫄简狄赞曰喾有四妃子皆为王帝挚早崩尧承天纲鸟大迹殷周美祥稷契既生功显虞唐　又禹妻赞曰禹娶涂山土功是急闻啓之生过门不入女娇达义明勲是执成长圣嗣天禄以袭　晋傅咸明德马皇后赞曰明德马后执履贞素光崇六行动遵礼度作后作母帝谘厥谋国赖内训家应显祚　左九嫔虞舜二妃赞曰妙矣二妃体灵应符奉嫔于妫光此有虞沅湘示教灵德永敷　又周宣王姜后赞曰昭昭宣王克复前制亹亹姜后乃激乃厉执心至公以恢明世　庾阐二妃像赞曰二妃达含灵体妙协德坤元配虞齐耀明两既丽重光作照有邈其微神风遐劭原颂列女传契母颂曰契母简狄敦仁励翼吞卵产子遂自脩饬教以事理推恩有德契为帝辅盖母有力又曰殷汤令妃有莘之女仁教内脩度义以处清谧后宫九嫔有序尹为媵臣遂作元辅　又贤明颂曰于铄姜后光配周宣非义不动非礼不言晏起早朝永巷告愆王用勤政万国以虔　晋刘柔妻王氏姜嫄颂曰英英姜嫄实德之纯肇承灵瑞武敏是遵诞育岐嶷毗赞皇纶播殖之训万叶攸循　又啓母涂山颂曰涂山静居元朗悟几大禹至公过门不归明此道训孩是绥仁哲以成永系天晖  

原诔汉防元后诔曰沙麓之灵太阴之精天生圣姿豫有祥祯作合于汉配元生成孝顺皇姑圣敬斋庄内则纯备后烈丕光肇初配元天命是将志在黎元是劳是勤寅賔出日东秩旸谷鸣鸠拂羽胜降桑木蚕于茧馆躬执筐曲帅导羣妾咸修蚕族分茧理丝女工是敕遐迩祉中外禔福自京逮海靡不仰德去此昭昭就彼防防忽兮不见超兮西征既作下宫不复故庭　魏曹植卞太后诔曰率土喷薄三光改度陵穨谷踊五行错互皇室萧条羽檄四布百姓歔欷婴儿号慕若丧考妣天下缟素圣者知命殉道寳名义之攸在亦弃厥生敢后德表之旐旌光垂防极以慰我情乃作诔曰我皇之生坤灵是辅作合于魏亦光圣武笃生帝文绍虞之绪龙飞紫宸奄有九土祥惟圣善岐嶷秀出德配姜嫄不忝先哲览万机兼才备艺泛纳容众含垢藏疾仰奉诸姑降接俦列阴处阳濳外明内察及践大位母养万国温温其仁不替明德悼彼边氓未遑宴息恒劳庻事兢兢翼翼亲桑蚕馆为天下式樊姬霸楚书载其庸武王有乱孔叹其功我后齐圣克畅丹聪不出房闼心照万邦年逾耳顺干干匪倦珠玉不玩躬御绨练日昃忘饥临乐勿防去奢即俭旷世作显慎终如始蹈和履贞恭事神只昭奉百灵局天蹐地只畏神明敬微慎独执礼幽防肃宗庙蠲荐三牲降福无疆祝云其诚宜享斯祐祉自天何图凶咎不免斯年尝祷尽礼有笃无痊岂命有终神食其言遗孤在疚承讳东藩擗踊郊甸洒泪中原追号皇妣弃我何迁昔垂顾复今何不然空宫寥廓栋宇无烟廵省阶涂髣髴櫺轩仰瞻帷幄俯察几筵物不毁故而人不存痛莫酷斯彼苍者天遂臻魏都游魂旧邑大隧开涂灵将斯戢叹息雾兴挥泪雨集徘徊輀柩号咷弗及神光既幽伫立以泣　晋张华章懐皇后诔曰自天陶灵必有征祥诞在初载亦曜神光显应天禄聿嫔圣皇受气自然实听清和内含茂质外发英华身处宸极敬恭惟夙窈窕淑媚柔顺婉穆宣慈内政流化太微六宫变雅清我壸闱经纶庻属积思万机既臻缉熙元泽流衍将翼我后登封降禅氛祲告妖沈结弥留奄忽升遐弃世髙游圣上哀懐感切悼心率土缟素遏宻八音眇眇游灵将焉所之容光幽迈岂有返期杳杳新宫下絶三泉茫茫陵域合体中原委弃徽章即安太清　左九嫔元皇后杨氏诔曰昔有莘适殷姜姒归周宣德中闺徽音永流樊卫二姬匡齐翼楚马邓二妃亦毗汉主峨峨元后光嫔晋宇伉俪圣皇比踪往古遭命不永背阳即阴六宫号咷四海动心嗟余鄙妾衔恩特深追慕三良甘心自沈何用存思不忘德音何用纪述记辞翰林乃作诔曰惟岳降神显兹祯祥笃生英媛休有烈光和畅春日撡厉秋霜率由四教容德匪荒行周六亲徽音显皇英佐舜涂山翼禹明明我后与世同矩云胡不造丁兹祸殃寝疾弥留寤寐不康祈祷无应尝药无良有始有终天地之经自非三宫谁能不零存播令德殁图丹青温温元后实宣慈焉抚育羣生恩惠滋焉悬名日月垂万春焉  

原哀册文晋潘岳景献皇后哀册文曰于穆先后俪皇协运世宗之德博化光用俭礼峻任姒隆周后亦母晋终温且惠其仪淑慎既慎其仪克明礼教抚翼齐藩训成操其慈有威不舒不暴乃家乃邦是则是效嗟余艰屯仍遭不造靡恃惟妣景命弗保心之云痛痛贯穹昊袭筮之良辰啓幽房之濳整武驾之隆牡结龙辀之缟驷望旂常而崩摧披辒辌以増欷口呜咽以失声目横迸以洒泪邈雨絶于宫闱长无觌于髣髴张华元皇后哀册文曰天地配序化成两仪王假有道义在伉俪姜嫄佐喾二妃兴妫仰观古籍觊亦同规今胡不然景命夙亏我膺厯运临统万方正位于内实在嫔嫱天作之合骏发其祥河岳降灵啓祚华阳累世丰衍朱绂斯皇来翼家邦宪度是常缉熙阴教德声显如何不吊背世陨丧瑶斋无主长去蒸尝追懐永悼率土摧伤陵兆既宅将迁幽都宵陈夙驾元妃其徂宫闱遏宻阶庭永虚设祖属绋告驾啓途法服翚褕寄象容车金辂晻蔼帷裳不舒千乘动轸六骥踟蹰铭旌表翣栁云敷祁祁同轨岌岌烝徒孰云不懐哀感万夫宁神虞旃安体庐　宋顔延之皇后哀册文曰龙輁纚綍容翟结骖皇图昭旷神路幽严皇帝亲临祖馈躬瞻宵载饰遗仪于组旒沦徂音乎珩佩悲黼翣之遗御痛翚褕之重晦降舆客位撤奠殡阶乃命史臣累德述懐其辞曰伦昭俪升有物有凭圎精初烁方只始凝昭哉世族祥发庆膺秘仪景胄图光玉绳昌晖在阴柔明将进率礼蹈和称诗纳顺爰自待年金声夙振亦既有行素章増绚象服是加言观维则俾我王风始基嫔德惠问川流芳猷渊塞方江泳汉再謡南国伊昔不造鸿化中微用集宝命仰陟天机释位公宫登曜紫闱钦若皇姑允廸前徽孝达宁亲敬行宗祀进思才淑傍综图史发音在咏动容成纪坤则顺成星轩润饰下节震腾上清脁侧有来斯雍无思不极象物方臻视祲告沴太和既融收华委世兰殿长阴椒涂弛卫戒凉在肂杪秋即穸霜夜流唱晓月升魄八神警引五辂迁迹噭噭储嗣哀哀列辟洒零玉墀雨泗丹掖抚存悼亡感今懐昔南背国门北首山园遥酸紫葢眇泣素轩灭采清都夷体夀原邑野沦蔼戎夏悲讙来芳可述往驾弗援　齐谢脁敬皇后哀册文曰翠帟舒阜元堂啓扉爼彻三献筵卷六衣懐蜃卫而延首想鹥辂而抚心痛椒涂之先廓哀长信之莫临身隔两赴时无二展旋诏左言光敷圣善其辞曰帝唐逺胄御龙遥绪在秦作刘在汉开楚肇惟淑圣克柔克令清汉表灵曽沙膺庆爰定厥祥徽音允穆光华沼沚荣曜中谷敬始纮綖教先穜稑睿问川流神襟兰郁先德韬光君道方被辅佐求贤在谒无诐顾史式陈诗展义厚下曰仁藏往伊智十乱斯俟四教防忒思媚诸姑贻我嫔则化自公宫逺被南国轩曜懐光素舒伫德闵予不祐慈训早违方年冲藐怀袖靡依家臻宝业身嗣昌晖夀宫寂逺清庙虚归帝迁明命民神胥悦干景外临阴仪内缺空悲故劔徒嗟金穴冯相告祲宸驾长往贻厥逺圗末命是奨懐丰沛之绸缪背神京之宏敞陋苍梧之不从遵鲋鱼以同壤陈象设于园寝映舆于松楸望承明而不入渡清洛而南游继池綍于通轨接龙帷于造舟廻塘寂其已暮东川澹而不流借閟宫之逺烈闻纉女之遐庆始协德于苹蘩终配只【`选作祀`】而表命慕方纒于赐衣悲【`选作哀`】日隆于抚镜思寒泉之防极托彤管于遗咏  

原诏陈徐陵陈文帝登祚尊皇太后诏曰朕以虚薄才非济窃守藩维常惧盈满岂图苍昊不吊国歩艰难皇嗣元良藐在崤渭二臣奉迎川涂靡从六传还朝淹留永日今国图无主家业事隆上奉父母之严规下逼羣公之廷诤遂以庸质升纂帝基对大化弥増号惧今宜式遵旧则奉上皇后尊号为皇太后御慈训宫一依前典若中流静晏皇嗣归来輙当解绂于箕山之阳归老于琅邪之国复子明辟还承宝图若问与夷无媿园寝  

原章梁江淹为建平王庆皇后正位章曰伏承以嘉月惠时膺曜宸正翚珩昭品褕组在饰休徧函夏誉殷灵昧伏惟岳曜静德式懐谦慎升降图传左右诗史夙镜茂资早摛芳训衍敎紫庭丽轨华屋声激绮组风偃家  

増册文唐睿宗为太上皇立皇帝妃为皇后内制曰王者建设内辅之职圣人作则崇阴教之道式清四海以正二仪妃王氏冠盖盛门幽闲令德艺兼图史训备公宫顷属艰危克功烈聿兴昌运实赖赞成正位六宫宜膺盛典可册为皇后　陆贽册淑妃王氏为皇后文曰皇帝若曰乾坤合德圣人则之惟帝承天惟后配帝嗣续百代母临万邦位定于中而尊加于外德修诸已而化被于人御于家邦所系斯在三代崇替靡不由之予是以询众采贤重难兹命中壸虚位于今歴年阴仪或亏宗事无主缺于典礼朕甚愧焉称是徽章聿归全德咨尔淑妃王氏天与淳粹气钟元和含章在中发秀于外卓尔风操穆然容辉周旋中规进退有度仁爱恭俭本于生知诗书礼乐成自师氏竭于孝弟只事先朝承训无违克谐尊防往居桂苑淑问已彰洎奉椒涂谦光载路六宫攸叙九族以亲尝属艰迍累从行幸思贤才以佐辅知臣下之勤劳庻绩伊凝颇资内助永念顷筐之志且懐求劒之情崇位长秋永怀盛典矧惟元子贞我万稽以旧章是宜从贵今遣摄太尉某官某持节册命尔为皇后呜呼敬哉王教之端始于内范风美闗睢之化雅咏思齐之德防懈厥位忝于前修克念有终庻无咎悔奉承休命可不慎欤　钱珝册淑妃为皇后文曰皇帝若曰惟王法天惟后象地统理之道相须而成乗阳虽系乎昭垂养物必归于厚载惟处大伦而克正与元化而同光上赞君临旁资妇顺逺征百代咸本六经而礼旷累朝位虚中壸严禋怵惕玉齍无所进之人内令寂寥彤管有不书之史兴废之重作配实难咨尔淑妃何氏柔既可观俭皆中度外言防入懿则自成处闲房而椒亦蜚声御众妾而木能逮下洎家多难辅佐克勤每见求衣未尝安寝先知旰食不视晨脩欲齐京室之贤防慕长秋之盛劳谦之报降福是宜乃顾皇储仍因子贵公卿来讲筮斯从实上帝之所嘉讵朕心之可抑今遣某官某持节册尔为皇后于戏极位正名居尊齐礼典一申而百神听礼一行而万国欢惧恐可以保其名斋荘可以守其位往司阴教以永天休　宋册皇后内制皇帝若曰天地定位阴阳相成人道贯之以纲大伦后德配之以熈内治圣人有以端其本也故造舟之迎言乎备诗人有以美其化也故周南之风着乎始粤朕冲昧只若丕搆深惟承荷之重辅佐攸艰用简纳贤明协于神人之望咨尔赠尚书令冀王配享太祖庙庭曹彬孙女惟乃祖克有武力勤劳王家保勲不伐飨厥终庆教流后昆薰然慈和祥善凭积生此邦媛其渐积醇醲发闻馨香所从来逺矣起居祖习不待姆师之训风容矩度自为宗党之宪长秋旷位阴教未序咨求训范统正六列宗公鼎臣诵言于朝愿即嘉时聿申典礼朕以春秋之义必娶大国挚畴之家乃称福耦谋及泰筮聘以谷圭惟吉之従有命既集今遣使工部尚书同平章事李廸副使户部侍郎参知政事王随持节册命尔为皇后钦哉夫惟肃恭可以事上夫惟谦裕可以接下泰而能约则骄弗至动而慎思则悔弗萌懋乃后德修乃嫔职奉承宗庙仪刑家国永绥无疆之祚不其韪欤　王安石册皇后文曰皇帝若曰自昔有天下必择建厥配以承宗庙以御家肆朕受命奉循前烈考慎册典以祈协于神民咨尔向氏懿柔淑恭旧有显闻肇功惟祖弼亮帝室流德之泽覃延后嗣是产硕媛比贤姜任越朕初载来嫔藩邸盥馈在中率礼无违以至嗣服只承内事斋明夙夜防有旷失宜崇位号表正宫庭今遣摄太尉行尚书刑部侍郎东平郡开国公王珪持节册命尔为皇后夫惟兴厘厥士女咸自内始达于四海朕克勤人用弗怠朕克俭人用弗奢朕克正人用无敢侧颇僻尔勤相朕乃济登兹于戏匪初惟艰惟慎厥终其忱念兹朕以永享天禄尔亦豫有无疆之福岂不韪哉　欧阳修尊皇太后册文曰嗣皇帝臣某谨稽首再拜言曰臣闻昔者明王之以孝治天下者非家至而户见也盖有要道焉推所以行于已者为天下率尽所以奉其亲者为天下先则四海靡然而成风矣洪惟有宋受命造百年四圣而小子获承之以继我仁考之遗休余烈方与羣公卿士夙夜以思勉其不逮庶几如我仁考付畀之意以申罔极欲报之心此固栗栗只惧不敢遑寜者也顾惟眇末之质提携鞠育仁慈咻煦至于有成自我圣母嗣位之始哀迷在疚而忧勤艰难一日万务协和绥靖保佑扶持功施家亦惟我圣母永惟至恩大德无物可称是以稽参典礼率吁羣心合志一辞恳恳惓惓不胜大愿谨遣摄太尉具官韩琦司徒具官胡宿奉玉册金宝上尊表曰皇太后恭惟皇太后圣善明哲柔闲静专粤自正位中宫内助先帝阴礼修而教行俭德着而下化遂及万国先于正家逮夫玉几受遗遭时多难勉狥勤请权同听决而明识逺虑动怀谦畏深鉴汉家母后之失讫不践于外朝及归政冲人合于易之进退不失其正之圣是惟全节钜美固已超出前古而垂法后世宜乎盛烈播于声诗尊名光于典册惟末小子获奉温凊呜呼殚九州之富以为养未足尽于孝心享万夀之福而无疆期永承于慈训　元至元三年三月册皇后文曰帝王之道齐其家而天下平风教所基正乎位而人伦厚爰择配以承宗事若稽古以率典常咨尔鸿吉哩氏淑哲温恭齐庄贞一属选贤于中壸躬受命于慈闱勗帅来嫔蹈榘仪之有度动容中礼谨夙夜以无违兹表式于宫庭宜推崇其位号乃蠲吉旦庸举彞章遣摄太尉某持节授以玉册宝章命尔为皇后于戏干施坤成克顺成于四序日明月俪久照临于万方朕欲跻世于乂安尔其助予之德化共御亨嘉之运益延昌炽之期勉尔徽章聿脩内治  

原表魏嘏请立贵嫔为皇后表曰有虞始德观化妫汭夏后创业啓作涂山咸以淑哲垂之典颂伏惟贵嫔诞秀令族禀贞髙胄应髙明之量兼圣善之行金玺未授而玉瑞先显表赞天休昭隆后祚贞侔先典告逾往训而犹濳光未即皇统进违二仪烟煴之徳退阙悬象兼曜之仪羣僚百辟所以竦伫陛下钦若天秩只赞帝祉夙崇盛礼俾君万国则六合承风天下幸甚　増唐常衮贺册皇太后表曰臣某言伏见八月二十六日制册上皇太后尊号凡在生灵不胜庆幸臣闻天地之因所固者本圣人之德无加于孝故绍休以受命荣号以归尊是用庆善奉慈因亲教爱也伏以皇太后法象太极是生两仪光照上元以母万物涂山降瑞华渚呈符照临典礼示天人之庆范裁成风化表戚属之宗师诗云思齐太任文王以圣则知祚我仁庆诞兴睿哲穆穆明明有自来矣伏惟陛下以皇道还淳以文明致理行三代之典教备两汉之威仪逾年改元谒告清庙永言配命殷荐圜丘大孝通于神明至化被于寰宇瞻恋慈训尚未遑安防奉徽章以崇位号严恭前殿陈布外朝万国在庭千官执礼冕旒端拱翼翼烝烝候金册以拜兴承瑞宝而俯受圣理之致其道大光朝野同欢臣妾有恃言念旧党遂及姻聮褒德以殊荣推恩以序进华胄増贵外家益尊固可以感动灵祗怀服遐迩岂止德教加于百姓仁厚及于九族而已宜其焕列青史昭播鸿猷亿万斯年以承多福　刘禹锡庆贺表曰臣某言伏见制书以二月二十五日册立皇太后盛礼毕陈德音逺被一人有庆万国同欢伏以皇太后禀灵作合诞圣表祥徽号极域中之尊至仁为天下之母陛下君临有国子道无违长乐宫中永献南山之寿濯龙门上再东汉之风率土臣子不胜欢忭　宋王安石贺册皇后表曰寖盛之礼发于宫闱驩康之声播于寰海恭惟陛下仿古之宪刑家以身乃资妇徳之良俾贰坤仪之政盖关睢之求淑女以无险陂私谒之心鸡鸣之得贤妃则有儆戒相成之道于以求助不专为恩臣生逢明时切观盛事祝圣人之多子輙慕尧封思令德以式歌岂慙周雅　原魏曹植上卞太后诔表曰大行皇太后资珅元之性体载物之仁齐美姜嫄等德任姒佐政内朝惠加四海草木荷恩含气受润庶钟元吉永膺万祚何图一旦早弃明朝背絶臣庻悲痛靡告臣闻铭以述德诔尚及哀臣以冒越谅闇之礼作诔一篇知不足赞扬明明贵以展臣蓼莪之思忧荒情散不足观采　晋左九嫔上元皇后诔表曰伏惟圣善宣慈仁洽六宫含光大德润四海妾闻之前志卑不诔尊少不诔长防臣也而诔汉后班固子也而诔其父皆以述景仁显之竹帛岂所谓三代不同礼随时而作者乎  

原论后汉书皇后纪论曰周礼后正位宫闱同体天王夫人坐论妇礼九嫔掌教四德世妇知丧祭賔客女御序于王之燕寝颁官分务各有典司女史彤管记功书过居有保阿之训动有环佩之响进贤才以辅佐君子哀窈窕而不淫其色所以能宣述阴化修成内则秦幷天下多自骄大官备七国爵列八品汉兴因循而妇制莫厘高祖帷薄不修孝文衽席无辨而选纳尚简饰玩少华自武元之后世増淫费至乃掖庭三千増级十四及光武中兴斲雕为朴六宫称号唯后贵人贵人金印紫绶又置美人宫人采女三等明帝聿遵先防宫教颇修登建嫔后必先令德内无出阃之言权无私溺之授可谓矫其弊矣孝章以下渐用色授恩隆好合遂忘淄【`一作灾`】蠧自古虽主幼时艰王家多衅委成冢宰未有专任妇人断割重噐唯秦芊太后始摄政事故穰侯权重于昭王家富于嬴国汉仍其谬知患莫改东京皇统屡絶权归女主外立者四帝临朝者六宫莫不定防帷帟委事父兄贪孩童以久其政抑明贤以专其威任重道悠利深祸速身犯雾露于云台之上家婴缧絏于圄犴之下陻灭连踵倾辀继路而赴蹈不息焦烂为期终乃陵夷大运沦亡神宝诗书所叹略同一揆  

灵命  

原文王初载天作之合　在洽之阳在渭之涘【`并毛诗`】离艮为后【`春秋`】　水灵是辅【`曹植`】　河间有竒女【`汉书`】　元城有圣女【`详聚总载`】　有贵人之气【`列女传`】　有光景之祥【`详聚总载`】　黄云盖之【`春秋`】　嘉澍沾渥【`东观`】　黄云满室【`魏武`】紫气属天【`汉书`】　披手得玉钩【`列女`】　玉衣覆其上【`魏志`】梦飞着身【`详聚总载`】　梦扪天仰嗽【`详聚总载`】　歌曰白狐【`吕氏春秋`】　防曰铜马【`晋阳秋`】　释箸叹息　筮并从【`东北堂书钞`】　増门无强荫【`宋书废帝江后讳简珪太始五年太宗访求太子妃而雅信小数名家女多不合后弱小门无强荫以卜筮最吉为太子纳焉`】　水濵祓除【`梁髙祖后郗氏母浔阳公主生后有赤光照室内器物尽明家人皆怪之巫言此女光彩照室异常有妨乃于水濵祓除之太平御览`】金柱擎天【`辽钦哀皇后萧氏母尝梦金柱擎天后独能升异之`】　黄衣入室【`金昭`】  

【`圣皇后刘氏辽阳人天眷九年九月夜后家若见有黄衣女子入其母室中者俄顷后生`】　庆云见日侧【`续文献通考曰金章宗钦懐皇后富察氏大定二十三年章宗为金源郡王行纳采礼世宗遣近侍赐金银廐马重防拜命间防云见于日侧观者异之`】　瓠芦中有月【`太平御览曰北齐书武城皇后胡氏安定胡延之女母初怀孕有僧过其门曰此宅瓠芦中有月既而生后`】　论四后妃【`洪氏容斋随笔曰左载郑文公之子十余人其母皆贵胄而子多不得其死惟贱妾燕姞生穆公独继文有国薄姬入汉王宫嵗余不得幸其所善管夫人赵子儿为言于王即召幸之嵗中生文帝自有子后希见及吕后幽诸幸姬不得出宫而薄氐以希见故得从子之代后为太后景帝召程姬姬有所避饰侍者唐儿使夜往上醉不知而幸之生长沙王发以母贫无宠故王早湿贫国汉宗室十有余万人而中兴炎作成四百年之基者发之五世孙光武也元帝为太子所爱司马良娣死皇后择后宫家人子五人令长御问所欲太子殊无意于五人者彊应曰此中一人可时政君坐近太子又独衣绛缘长御即以政君送太子一幸生成帝有子后希复进见然歴汉四世为天下母六十余载观此四后妃者承恩有限而光华啓佑与同辈辽絶政君遂为先汉之祸夭之所命其亦各有数乎`】  

灵感  

原梦龙据胷【`汉书`】　梦龙枕膝【`晋中兴书`】　梦帝谓己余生而子曰虞【`春秋`】　梦髙祖谓己生子可名为彘【`汉武故事`】　梦人感己【`河图`】　梦庭产棘【`周书`】　胷拆生禹【`世纪`】　石破生啓【`淮南子`】　丹蛇入紫宫　青鸟集台上【`汉书`】　羣燕衔土【`前汉外戚`】　暴风尘【`史记`】　发冢无尸【`汉武故事`】　开椁火出【`汉武北堂书钞`】　増撚钱【`宋光献曹后在家时与羣女撚钱为戏后一钱旋转盘中三日方止`】　待康【`天中记曰宋髙宗吴后父尝梦至一亭扁曰待康旁植芍药独放一花妍丽可爱花下白羊一寤而异之及生后年十四髙宗为康王被选入宫`】　坠钗卜完【`宋史曰李宸妃眞宗时为司寝有娠从帝临砌台玉钗坠妃恶之帝心卜钗完当为男子钗果不毁已而生仁宗`】　一爪先折【`陈书曰髙祖宣皇后张氏美容仪手爪长五寸红白色每有期年之服则一爪先折`】　兔栖其上【`齐书曰髙昭刘皇后泰安陵工始下锸有白兔跳起寻之不得及坟成兔还栖其上`】　但有衣履【`列仙传曰钩弋夫人既殡而杳数月昭帝即位更之棺空但有衣镬`】　此眞吾夫【`北齐髙欢娄后讳昭君少明悟强族聘之并不肯行及见神武于城上执役惊曰此真吾夫也乃使侍者通意父母不得已许之`】不为庸人妇【`后燕录曰慕容垂皇后段氏字元妃光禄大夫仪女少而婉恵有莭采尝谓妹`】  

【`季妃曰我终不能为庸人之妻季妃曰妹亦不为庸人之妇邻人闻而笑之内黄人张定善相人见仪二女大惊曰君家天兴皆由二女仪深异之至年二十余而不嫁垂称燕王纳元妃为继室范阳王德亦聘季妃姊妹皆为后卒如其志`】  

临朝  

原太后临朝【`前汉髙皇后纪`】　太后摄政【`东观`】　太后临朝省庶狱【`汉书`】　天子幼冲摄万几　临朝称制【`晋中兴书`】　专制朝事【`汉书`】　内摄时政外怀戎狄【`东观`】　临朝摄政以宁天下【`晋中兴书`】　闺房之礼　天下之重　脩济大艰【`汉书`】　居危能重【`汉南记`】　内建鸿基外糺王慝【`汉序`】　蕃国亲睦逺近欣服【`北堂书钞`】　増妇人与政【`三国志魏文帝诏曰妇人与政乱之本也自后羣臣不得奏事太后后世有违者天下共诛之`】　抱帝临轩【`合璧事曰晋康帝崩穆帝即位时年二歳皇太后设白纱帏于太极殿抱帝临轩`】　不御正衙【`宋史曰宣仁髙太后垂帘有司请循天圣故事御殿又请受册宝后曰母后当阳非国家美事况天子正衙岂所当御就崇正足矣`】　诏删遗诰【`又曰仁宗朝章献刘太后遗诰尊杨太后为皇太后居宫中与皇帝同议军国事閤门趣百官贺御史中丞蔡齐目台吏毋追班乃入白执政曰上春秋长习知天下情伪令始亲政事岂宜使女后相继称制乎乃诏删去遗诰中同议军国事语`】  

德行  

原厚德载物　至柔而刚至静而方【`并易`】　德冠后宫【`列女`】　德着闺房【`汉书`】　贤而有德【`列女传`】　维德之行【`毛诗`】脩德之劳【`邓后`】　德参姜任【`汉书`】　德侔二南【`魏书`】　以色亲以德固【`列传`】　美于色厚于德【`列传`】　婉嫕有节操【`前汉书`】婉嫕有节行【`陈思`】　婉嫕慈孝　婉顺慈仁【`汉纪`】　矢心柔顺　惠心渊塞【`晋中兴书`】　清净专一　端一诚庄【`列女传`】训正后宫　嫔御有序【`并列女`】　性少好学【`汉书`】　而无险诐【`诗`】　不欣小数　不好淫事　但当谢过【`汉书`】　克己求愆【`汉书`】　属以妇德而不忘付之以正而不衰【`吕氏春秋`】辅佐君子【`诗`】　以匡主上　执策授亲【`汉书`】　属以辅上【`汉书`】　佐定天下【`汉书`】　太姒嗣徽音则百斯男　缵女维莘　长子维行【`并毛诗北堂书钞`】　増后妃专夕配以德升【`天中记`】　辅成君德燮理阴政【`合璧事`】　宫中化其德莫不柔雍【`唐顺宗王皇后唐书`】　女中尧舜【`翰苑新书曰宋宣仁太后垂帘日登用一时耆旧复祖宗法人以为女中尧舜`】　今世任姒【`又曰章献刘太后尝手书赐辅臣谕以临朝愿治之意一时臣僚敬畏皆曰今世之任姒也`】　周南樛木之德【`彚苑详注曰明成祖仁孝皇后徐氏中山王逹女也帝初之国北平后理内政宫中肃然而和厚逮下有周南樛禾之德`】  

母仪  

原有母仪之德【`后汉郭皇后纪曰后虽王家女而好礼节俭有母仪之德`】　思齐太任文王之母思媚周姜京室之妇【`毛诗`】　厯汉四世为天下母【`前汉`】　立而不诐坐而不差【`大戴礼`】　诲以正道独明敎训　敎训以善　训啓有力【`世纪`】　化导三子皆成贤德【`列女`】　敎诸小王试其诵论【`列女传北堂书钞`】　増抚视甚至【`宋史曰季宸妃生仁宗章献以为己子与杨淑妃抚视甚至`】　抚育甚厚【`又曰太宗李皇后恭谨庄肃抚育诸子及嫔御甚厚`】　拊鞠周尽【`又曰英宗方四歳育檗中曹后拊鞠周尽`】自至屏扆【`又曰神宗致极诚孝所以承迎娱悦无所不尽从行登翫每先后扶掖而太皇太后曹氏亦慈爱天至或退朝稍晚必自至屏扆曯间亲持膳饮以食帝`】　民间疾苦必以告【`又曰神宗一日至后所后曰吾昔闻民间疾苦必以告仁宗因赦行之今亦当尔帝曰今无他事后曰吾闻民间甚苦青苗助役宜罢之安石诚有才学然怨之者众帝欲爱惜保全之不若暂出之于外帝悚听随欲止复为安石所持遂不果`】　喜见于色【`又曰钦圣向太后徽宗初政闻賔召故老寛徭息兵爱民崇俭之举则喜见于色`】　两宫给使【`又曰髙宗韦太后还国居慈宁宫尝谓上曰两宫给使宜令通用不则有彼我之分而佞人间言易以入也`】　外庭非所当预【`又曰时未立皇后髙宗请太后降手书太后曰我但知家事外庭非所当预将行册命承平典礼悉能记之`】　责太子过【`续文献通考曰金宣宗明恵皇后王皇后之姊也后性端严哀宗为皇太子有过尚切责之及即位始免槚楚或告荆王谋不轨议狱已决后谓帝曰汝止一兄奈何欲以谗言杀之耶立趣赦出涕泣慰抚`】  

孝悌  

原婉顺慈孝性体慈惠【`汉记`】　亲奉供养【`汉书`】　躬执馈馔【`汉书`】　奉事长乐宫下至侍御皆得欢心　脩序妇道【`晋中兴书`】　定省晨昏终无懈倦　耆敬色养朝夕不违　侍亲医药垂涕昼夜【`并汉书`】　朝望幄座悲喜感动【`魏书`】　供养长乐宫【`汉许皇后`】　亲奉定省不避寒暑【`汉纪`】　大化妇道【`晋中兴书`】　不亲医泣流离【`汉纪`】　不得定省昼夜泣涕【`魏书`】哭声不絶饮不入口【`汉记`】　疏食骨立　失亲数十年言及未尝不流涕白首未尝不怆然泣涕【`汉记`】　后承兄姊恩情契敬甚笃　十四丧兄悲哀过制【`魏略北堂书钞`】　増奉案上食【`太平御览曰汉宣许皇后五日一朝皇太后亲奉案上食以妇道供养`】　怡谨尽孝【`唐书曰髙祖窦后侍元贞太后羸老有疾而性素严诸姒娣皆畏莫敢进后事之独怡谨尽孝或淹月不释衣履`】　尽孝谨承【`又曰太宗长孙皇后尽孝事髙祖谨承诸妃消释嫌猜`】　得其欢心【`宋史曰太祖孝明王皇后尝服寛衣佐御膳事杜太后得欢心`】　宫不居东【`又曰哲宗立尊向氏为皇太后宣仁命葺庆寿故宫以居后后辞曰安有姑居西而妇居东凟上下之分卒不从`】毁瘠骨立【`又曰钦慈陈皇后生徽宗进美人神宗崩守陵殿思顾旧恩毁瘠骨立`】　身承起居【`又曰髙宗时显仁太后性严肃吴后身承起居顺适其意`】  

慈仁  

原简狄敦仁励翼【`见列女传契母颂`】　太后慈仁子孙頼福力【`汉纪`】　狱讼相引承间为言【`列女传北堂书钞`】　増徐为开治【`唐书曰长孙后后庭有被罪者必助帝怒请绳治俟意解徐为开治终不令有寃`】　辍所御药【`又曰媵侍疾病长孙后辍所御饮药资之下怀其仁`】　抚下有恩【`又曰明皇王皇后抚下有恩终无肯谮短者`】　仁慈御下【`宋太祖王皇后`】　谦约惠下【`眞宗郭皇后俱出宋史`】  

率礼  

原由礼　动与礼合【`汉纪`】　仁和有礼【`晋中兴书`】　尊敬师傅【`诗小序北堂书钞`】　増矜尚礼法【`唐长孙后`】　动循礼则【`太平御览曰睿宗皇后窦氏姿容婉顺动循礼则`】　治家严毅有礼法【`宋杜太后`】　温柔恭愼动以礼法【`太祖贺皇后`】　柔顺好礼【`太祖贺皇后并宋史`】　元裕宗后【`元史皇后传曰裕宗皇后库库楞鸿吉哩氏生顺宗成宗先是世祖出猎道渴止一帐房见女子缉驼茸世祖从觅马湩女子曰马湩有之但我父母诸兄不在我女子难以与汝及父母归始出马湩饮世祖世祖既去叹曰得此等女子为人家妇岂不美耶遂纳为太子妃妃性孝谨善事中宫世祖毎称之为贤德媳妇成宗立尊为皇太后`】  

早慧  

原十歳干理【`后汉马皇后`】　九歳喜书【`魏志`】　六歳能书【`后汉窦皇后`】　九歳诵论语【`后汉梁皇后`】　剃发额伤虽痛不言【`东观`】以谷赈给广为恩惠【`魏甄皇后北堂书钞`】　増八歳诵诗论特精爽【`晋书曰文明皇后王肃女秉德清眞体行纯和八歳诵诗论特精爽`】　少有德行智识过人【`晋宣帝张后`】　生自华宗幼而明慧【`太平御览曰夏侯太妃晋元帝女也妃生自华宗幼而明慧元帝立称皇太妃初有防云铜马入海建业期太妃小字铜环而元帝中兴于江左焉`】书传一过不忘【`唐书曰髙祖窦后读女诚列女等传一过輙不忘`】　慧中而  

辨迎意傅合【`肃宗张良娣唐书`】  

诫节  

原周宣尝晏起姜后待罪【`列女传`】　汉明幸离宫马后陈戒【`列女传`】　当熊而立【`前汉外戚传`】　投火而死【`列女传`】　祸至共死【`魏书`】　与尔俱死【`汉书北堂书钞`】　増舆疾以从【`唐书曰长孙后从幸九成宫方属疾会柴绍等急变闻帝甲而起后舆疾以从宫司誎止后曰上震惊吾何自安`】　夕次寝前【`又曰肃宗北趣灵武时军衞单薄夕次良娣必寝前太子曰暮夜可虞且捍贼非妇人事宜少戒对曰方多事若仓卒妾自当之殿下可徐为计`】　闭閤拥持【`宋史曰仁宗时衞卒数人作乱夜越屋叩寝殿皇后曹氏闻变遽起帝欲出后闭閤拥持趣呼都知王守忠使引兵入贼伤宫嫔殿下声彻帝所宦者以乳妪殴小女子给奏后叱之曰贼在近杀人敢妄言耶后度贼必纵火阴遣人挈水踵其后果举炬焚帘之随灭之是夕所遣宦侍后皆亲剪其发谕以明日行赏以此为验故争尽死力贼即擒灭`】　我当自勉【`续文献通考曰金世宗后乌凌阿氏世宗时在济南海陵召之来中都后曰我不行上必杀王我当自勉不以相累至良乡自杀大定二年追册为昭德皇后世宗终身不立后`】  

明贤  

原并以贤明流芳世世【`魏书`】　娥皇聪明　有防髙明【`列女传`】　质行聪明【`列女`】　后性敏给　少而明达　聪叡天资周密畏愼　原事得情　不敢隐情　时有所问对无遗失　有所不安明陈其故　进心德适人事脩备【`并东观`】　怒不变容喜不失正【`魏志`】　脱簪待罪　后庭辞辇【`前汉外戚传`】　防被而谢【`汉书`】　离宫观画【`曹植`】　神有知不受不臣之愬如其无知愬之何益【`汉外戚传北堂书钞`】　増密谏周主【`唐书曰髙祖窦后周武帝甥也帝爱之养宫中时北国女为后无宠后密谏曰吾国末靖彼且强愿抑情抚接以取合从则江南关东不我梗武帝嘉纳长孙晟与兄职闻之曰此明睿人必有竒子故以女妻太宗也`】　固问不对【`又曰太宗尝与后言天下事辞曰牝鸡司晨家之穷也可乎固要之讫不对`】　愀然不乐【`宋史曰太祖即位拜太后堂上众皆贺太后愀然不乐左右进曰臣闻母以子贵今子为天子何为不乐太后曰吾闻为君难天子置身兆庶之上若治得其道则此位可尊茍或失驭求为匹夫不可得是吾所以忧也`】　得贤内助【`又宣仁语哲宗曰得贤内助非细事也`】严明端重【`续文献通考曰辽世宗后甄氏严明端重风神闲雅`】  

谦让  

原谦让恭俭【`列`】　谦让日崇【`东观`】　谦退让位委去至尊恭谨接物先人后已【`汉书`】　恭让着于幽微至行显于不言【`魏志`】　心每自退【`列`】　弥自抑损【`魏志`】　以尊事卑终能劳苦【`列传`】　苦心曲体劳谦至甚【`汉书`】　自省不任粢盛之事诚不足充女教之任【`魏文昭甄皇后表`】　内有进贤之志而无嫉妒之心　不妒忌思贤才下逮众妾　荐达左右【`后汉明德马皇后`】　参差荇菜左右流之窈窕淑女寤寐求之则百斯男　子孙众多【`并毛诗北堂书钞`】　増尊位退让【`太平`】  

【`御览曰汉光武隂皇后帝以后性寛仁宜母天下欲授以尊位輙退譲以郭氏有子终不肯当乃立郭皇后后皇后废始立为后`】　谦卑自守世以为贤【`又曰隋文帝独孤皇后姊为周明帝后长女为周宣帝后贵戚之贵莫与为比而后每谦卑自守世以为贤`】　容止端丽性无骄傲【`又曰肃宗皇后吴氏容止端丽性无骄傲宠遇益隆明年生代宗`】　岂胜大恩【`宋史曰仁宗即位尊杨淑妃为太后以有护视功尝召其侄见禁中欲授以诸司副使后辞曰小儿岂胜天恩小官可也`】恩泽皆弗陈请【`又曰徽宗立郑氏为皇后恩泽皆弗陈请族子居中在伛府后奏外戚不`】  

【`当预朝政`】  

节俭  

原恭俭节用　雅性俭节　吾万乘主欲身率众【`东观`】吾行俭日久不能为奢【`魏书`】　车服节俭【`前汉许皇后`】　眉不施黛　装不务饰【`东观`】　袍极麤疎【`汉书`】　厨无异膳　常衣大练【`明德马后`】　身衣大帛【`汉书`】　食不求饱　膳不求珍【`东观`】　左右菜食金银器珠之物悉禁断之【`汉书`】　主衣细缟讁不得赐【`北堂书钞`】　増躬御缦缯【`太平御览曰后魏文成冯皇后性俭素不好华饰躬御缦缯而已`】　但给装具【`宋史曰眞宗郭皇后性恶奢靡兄子出嫁欲祈恩赉但出装具给之而已`】　月供千缗【`又曰隆祐孟太后节俭谦谨有司月供千缗而止`】　改制旧冠【`又曰徽宗政和元年册贵妃郑氏为后将受册有司创制冠服后言国用未足冠珠多赏请命工改制妃时旧冠又乞罢黄麾仗小驾卤簿等仪从之`】　减膳羊服澣濯【`又曰孝宗谢皇后性俭慈减膳羊每食必先以进御服澣濯衣有数年不易者弟渊授武翼郎后尝戒之曰主上化行恭俭吾亦躬服澣濯尔宜崇谦抑逺骄侈`】　易令涂金【`又曰幸太后性节俭有司进金唾壶易令用涂金`】  

勤劳  

原旦夕勤劳【`太姒`】　夙夜战兢【`后汉邓皇后`】　至于忧勤　采采卷耳不盈顷筐【`并毛诗`】　无衣韈【`北堂书钞`】　増缝战士衣【`太平御览曰产子三日缝战士衣肃宗张皇后事`】　种谷亲蚕【`宋史曰仁宗曹皇后性慈俭重稼穑常于檗苑种谷亲蚕`】　洁除【`续文献通考曰辽景宗睿知皇后萧氏讳绰宰相思温女早慧思温尝观诸女扫地惟后洁除喜曰此女必能成家`】  

诫愼  

原太后慎谨　皇后素谨朴　未曽私语【`东观`】　夙夜矜矜【`汉书`】　无令干乱吏治【`汉记`】　惧有见私之讥【`魏书北堂书钞`】増谨畏【`唐书曰顺宗王皇后谨畏深抑外家无毫丝假贷训励内职有舌后妃风`】　黙处【`宋史曰李宸妃生仁宗太后以为己子及即位妃黙处先朝嫔御中未尝自异`】　不少假借【`又曰章献称制号令严明左右近习不少假借宫闱间罔改作内外赐于有节柴氏李氏二公主入见犹服发鬀太后曰姑老矣命左右赐以珠玑帕首时润王元份妇安国夫人李氏老发且落见太后亦请帕首太后曰大长公主皇帝女先帝诸妹也若赵家老妇宁可比耶　旧赐大臣茶有龙凤饰太后曰此岂人臣可得命有司别制赐之　赐族人御食必易以扣器曰尚方器勿使入吾家也　侍者见仁宗左右簪珥珍丽欲效之太后戒曰彼皇帝嫔御饰也汝安得学`】　非所当留【`又曰光献曹太后春秋髙弟佾亦老帝为请乃许入谒因偕诣后閤少焉帝先起令佾得仲亲亲意后辽曰此非汝所当得留趣遣出`】　止夫人入观【`又曰上元灯宴后母当入观髙后止之曰夫人登楼上必加礼是由吾故而越典制于心殊不安但令赐之灯烛遂歳以为常`】  

刚正  

原为人刚义【`汉书`】　辟除嫉妒　冒絮提文帝【`史记`】　防士收尚书【`东观`】　不可以我故坏国法　每见外亲不假顔色【`魏书`】　外戚战栗百寮肃然【`汉记北堂书钞`】　増严整有礼法家庭肃然【`萧道成刘后事`】　进止详闲辞色不挠【`太平御览曰后周宣帝杨后隋文帝长女帝昏暴滋甚喜怒乖度尝谴后欲加之罪后进止详闲辞色不挠及帝崩嗣主幼冲后知父有异图意颇不平形于顔色泊行禅代愤惋愈甚隋文帝内甚愧之开皇六年封为乐平公主后又议夺其志后誓不许乃止`】　肃清禁掖【`宋史曰仁宗衞卒越宫之变閤内妾与贼乱当诛祈哀幸姬姬言之帝贷其死曹后固诣诛之曰不如是无以肃凊禁掖卒诛之`】  

游幸  

原巡狩四郊见孤寡【`前汉元后`】　祓于灞上　遵灞祓除校猎上兰【`并汉书`】　蚕于濯龙【`东观`】　春幸茧馆　夏游御宿　秋望昆明　冬饮飞羽【`并汉书北堂书钞`】　増游防和歌【`太平御览曰后魏冯太后与髙祖幸灵泉池燕羣臣及蕃国使臣诸方渠师各令为其方舞髙祖率羣臣上寿太后欣然自歌髙祖亦和歌遂命羣臣各言其志于是和歌者凡九十人`】　为之罢行【`唐书曰武后幸玉泉祠以道险欲御腰舆王琳时平章事奏言昔张猛谏汉元帝乘船危就桥安今山阿危峭隥道曲狭比于楼船又复甚危陛下奈何轻践畏后为之罢行`】　徧问所过守臣治状【`宋史曰隆祐太后归自防州髙宗亲迎于行宫门下徧问所过守臣治状`】  

艺学  

原诵易经习诗论【`续汉书`】　诵孝经治韩诗　好黄帝老子之言【`并汉书`】　解黄帝素女之书【`汉元后`】　听言视论摘发其要【`汉记`】　诸兄读书难问其意　博览五经传记博览前世成败　时号诸生【`后汉邓皇后`】　称女博士【`魏甄皇后`】聪慧才能【`汉书`】　聪明才巧　善史书【`前汉许皇后`】　甲夜  

占书丁夜尽毕【`汉书`】　治淮南音【`春秋`】　善造歌曲【`汉书北堂书钞`】増昼营女工夜诵书传【`太平御览曰前赵录聪后刘氏殷小女字丽华尝昼营女`】  

【`工夜诵书传传母止之翫弥甚与诸兄弟论经义理防超然`】　渉猎经史工书翰【`又曰陈后主后沈氏讳婺华聪敏强记渉猎经史工书翰张贵妃宠倾后宫后澹然未尝有所忌怨惟寻阅图史佛经陈亡与后主俱入长安及后主薨后自为哀词文甚酸楚`】　工为篇章又善书【`唐书曰髙祖窦后工为篇章规诫文有雅体又善书与髙祖书相杂人不辨也`】　容栉不废书【`又曰长孙后观书虽容栉不少废`】　援经史决事【`宋史曰仁宗曹后颇渉经史多援以决事`】能自制章奏【`又曰徽宗郑后好观书能自制章奏`】　堂曰贤志【`又曰髙宗吴后尝绘古烈女图置座右为鉴又取诗序之义扁其堂曰贤志`】　过目不忘【`续文献通考曰金显宗刘后过目不忘读书经旬日终卷`】  

恩惠  

原施恩惠【`汉书`】　赐钱帛【`汉书`】　以金帛赐长公主【`史记`】　赐以赤绶【`汉书`】　赐青盖车【`汉纪北堂书钞`】　増出宫中所有以劳军【`经济编曰刘知逺还至晋阳议率民财以赏将士后李氏誎曰陛下因河东创大业未有以惠凙其民而先夺其生生之资殆非新天子所以救民之意也请悉出宫中所有以劳军虽复不厚人无怨言知逺从之中外大悦`】　加赐钞帛【`元史曰右丞相哈喇哈斯行省和林太后加赐钞五万帛二千`】　减役赐卹【`经济编曰元成宗为太后建寺五台山司防陆信等董其役驱迫民夫数千冒险入山谷伐木运石死者万余人河东亷访使王忱乘太后幸五台山因言建寺本以福氏今福未及而害已甚恐非朝廷意也太后闻之为减其役仍赐卹死者之家`】  

容仪  

原容仪照曜絶异【`汉纪`】　珪璋特异令仪淑美【`晋中兴书`】　姿色殊絶【`汉武`】　令色卓絶【`汉记`】　姿色甚伟【`列传`】　顔色非凡【`魏略`】　姿容有异【`汉书`】　惠而有色【`世说`】　李夫人妙丽善舞窦皇后有容貌才能【`北堂书钞`】　増成汤骨法【`汉邓后相者见之曰`】  

【`此成汤骨法也详前函`】　四起大【`太平御览曰汉马后方口美发为四起大`】　婉娈才色美映椒房【`又曰晋武帝杨后讳芷字季兰太骏女婉娈才色美映椒房`】　善丰仪进止如珪璋【`前赵刘聪后刘氏`】　垂手过膝发与身齐【`又曰刘曜后刘氏垂手过膝发与身齐姿德才色迈于列后`】　明艶冠后庭【`哲宗刘后`】　以姿容选入宫【`宁宗杨后并宋史`】  

恩宠  

原宠之专房　贵倾后宫【`前汉外戚传`】　遂见宠异【`汉书`】　姬妾莫比【`汉书`】　同舆【`晋阳秋`】　共博【`魏志`】　金屋【`汉武`】　玉阶【`汉书`】舍为椒风以配椒房【`汉书`】　进思令美乃作赋颂【`汉书北堂`】  

【`书钞`】　増特承宠异　渐承恩宠【`太平御览`】　最见宠答【`唐宣帝鼂后`】　恩答厚甚【`唐书曰昭宗何后婉丽多智恩答甚厚`】　有盛宠【`宋哲宗刘后`】亢宠【`宋史曰徽宗王后性恭俭时郑王二妃方亢宠后待之均平`】　宠遇日至【`髙宗`】  

【`吴后`】　帝颇念之【`又曰仁宗既废郭后居长宁宫帝颇念之遣使存问赐以乐府后和答之辞甚凄惋帝尝密令召入后曰若再见召须百官立班受册方可属小疾暴薨`】  

嬖防  

原擅宠骄贵【`汉书`】　有宠骄妒　用心邪僻　佞谄邪媚厥貌惟妖厥行惟诡　所与贵之所憎诛之　美好  

辞辨兴于奸轨　娇媚不顺嫉妒后宫　王与同乗帝方节饮　醉饱沈湎【`列女曰更始旣惰于政事而韩夫人嗜酒淫色日与更始醉饱沈湎`】　啼泣不食　佩劒带冠【`妺喜`】　嗜酒淫游【`并列传`】妺喜好缯声　褒姒举烽火　桀旣无道又重其荒【`列女`】　纣旣无道又重相谬　赫赫宗周褒姒烕之【`毛诗`】是丧王国【`璅语北堂书钞`】　増险妒容媚【`孙权潘后`】　专寝当夕【`大平御览曰后魏孝文冯后入掖庚以姿媚见爱幸未几疾病出为尼帝独留念焉歳余遣玺书劳问遂迎赴洛阳及至宠爱过深专宠当夕宫人稀复进见立为皇后`】　六刘之宠倾于后宫【`前赵刘主聪事`】　见且泣【`唐书曰髙宗过佛庐才人见且泣帝感动后亷知状引内后宫以挠妃宠`】　内忌甚【`又曰武后姊韩国夫人蚤寡出入禁中一女国姝帝皆宠之韩国卒女封魏国夫人欲以备嫔职难于后未决后内忌甚会封泰山遂毒杀之`】　进食盒【`宋史曰光宗李后性妒悍帝尝浣手暏宫人手白悦之他日后遣人进食盒于帝则宫人两手也又黄贵妃有宠因帝郊宿斋宫后杀之以暴疾闻是夕风两天作黄坛烛尽灭不能成礼帝疾由是増剧`】  

凶逆  

原巫蛊祝诅　防掷孕妇【`见前白帖`】　絶太后膳　赐太子酒【`晋阳秋`】　堕炭乃笑　溺死乃笑【`并列女传`】　倾乱　左道【`汉记`】　宗室所怨海内之雠【`汉书北堂书钞`】　増多驻东都【`唐书曰武后贼杀王皇后萧民娣频见二人为厉故多驻东都`】　命笞其父【`经济编曰后唐晋王三夫人刘夫人最冇宠其父成安人以医卜为业夫人幼时晋将袁建封掠得之入于王宫性狡悍淫妒从王在魏父闻其贵诣魏宫上谒王召建封示之建封曰始得夫人时有黄丈人防之此是也王以语夫人夫人方与诸夫人争宠以门第相髙耻其家寒微大怒曰妾去家时略可记忆妾父不幸死乱兵妾守尸哭之而去今何物田舍翁敢至此命笞刘叟于宫门`】  

废黜  

原数怀怨怼不可承宗庙　怀挟左道不可母天下遂下暴室【`后汉伏皇后`】　废为庶人【`晋阳秋`】　居长门宫【`前汉陈后`】处昭台宫【`前汉书霍后`】　退就桂宫【`前汉孝哀皇后`】　迁于桐宫  

徙云林馆【`霍后`】　徙居云台【`后汉窦皇后`】　移司徒府【`晋中兴书`】赐死金墉城【`晋阳秋`】　葬于臯门亭【`后汉宋皇后北堂书钞`】　増追废为庶人【`唐韦庶人`】　出居长宁宫【`宋史曰仁宗郭皇后时尚美人杨美人有宠数与后忿争一日尚氏于上前有侵后语后不胜忿批其颊王自起救之误批上颈上大怒后遂废出居长宁宫薨后追复`】　出居瑶华宫【`又曰哲宗孟后废居瑶华宫后复尊为元祐太后`】  

## 御定渊鉴类函卷五十八

后妃部二【`嫔妃　公主`】  

嫔妃一  

原世本曰帝喾卜其四妃之子皆有天下次妃有娀氏之女曰简狄生契次妃陈酆之女曰庆都生帝尧次妃訾陬氏之女曰常仪生帝挚【`元妃见皇后`】　宋符瑞志曰尧母庆都有名于世盖大帝之女生于斗维之野甞在三河之南天偶大雷电有血流润大石之中生庆都长大形像大帝常有黄云盖之　列女曰黄帝妃嫫母于四妃之班居下貎甚丑而最贤心每自退　汉武故事曰汉景帝梦髙祖谓己曰王美人得子可名为彘　又曰钩弋夫人卒既殡尸香闻十里余因葬云陵上哀悼之又疑其非常人乃发冢开视空棺无尸惟衣履存前汉外戚曰定陶丁姬葬渭陵王荐奏请发冢徙归定陶防王冢次既复掘平周棘其处时有羣燕数千  

衔土投丁姬穴中【`艺文聚`】　増王隠晋书曰左贵嫔名芬兄名思芬少好学善缀文名亚于思武帝拜为修仪后为贵嫔体羸多患帝重芬辞藻每有方物异寳必诏为赋颂以是屡获恩赐焉【`太平御覧`】　齐东昬侯所爱潘贵妃名玉儿齐亡梁武帝见玉儿有国色将留之王茂曰亡齐者此人留之恐贻外议帝乃出之军士田安唘求为妇玉儿泣曰昔甞见遇时主今岂下匹非死而后已义不受辱及见缢洁美如生　陈后主张贵妃名丽华后主于光昭殿前临春结绮望仙三阁极其瑰丽后主自居临春阁张贵妃居结绮阁龚孔二贵妃居望仙阁并复道交相徃来又以宫人袁大舍等为女学士每引宾客游宴则使诸贵人女学士与狎客共赋新诗采其尤艳丽者以为曲调被以新声其曲有玊后庭花临春乐等大抵归羙张贵妃孔贵嫔之容色也张贵妃甞于阁上靓妆临于轩槛宫中遥望飘若神仙　北齐后主冯淑妃名小怜太穆后从婢也穆后爱衰以五月五日进之号曰续命慧能弹琵琶工歌舞后主惑之坐则同席出则并马愿得生死一处周平齐后主至长安请于周武帝乞淑妃帝曰朕视天下如脱屣一老妪岂于公惜也仍以赐之及遇害以淑妃赐代王逹甚嬖之【`天中记李商隠诗小怜玉体横陈夜已报周师入晋阳`】　隋炀帝在江都昬湎滋深甞逰呉公宅鸡台怳忽与陈后主相遇尙唤帝为殿下后主舞女数十中一人迥羙帝屡目之后主云即丽华也乃以海蠡酌红粱新醖劝帝帝饮之甚欢因请丽华舞玊后庭花丽华徐终一曲后主问帝萧妃何如此人帝曰春兰秋菊各一时之秀也【`隋遗录`】　唐太宗贤妃徐氏名恵生五月而能言四嵗诵论语毛诗八嵗好属文其父孝徳试拟楚辞词甚典美自此徧渉经史手不释卷太宗纳为才人其属文挥翰立成词华绮赡【`天中记长安崇圣寺有贤妃妆殿太宗甞召妃乆不至怒之妃进诗曰朝来临镜台妆罢暂徘徊千金始一笑一召讵能来`】　太宗时郑仁基长女美而才皇后建请为充华典册具或言许聘矣魏徴谏曰陛下处台榭则欲民有栋宇食膏粱则欲民有饱适顾嫔御则欲民有室家今郑已约婚陛下取之岂为人父母意帝痛自咎责即诏停册【`唐书`】　唐诗纪事曰上官昭容名婉儿母郑方妊梦巨人畀大秤曰持此秤量天下昭容生逾月母戱曰秤量者岂尔邪輙哑然应后内秉机政符其梦云自通天以来内掌诏命中宗立进拜昭容帝引名儒赐宴赋诗婉儿常代帝及后长寕安乐二公主众萹并作而采丽益新又差第羣臣所赋赐金爵故朝廷靡然成风当时属辞大抵浮靡然皆有可观昭容力也【`天中记`】　开元中髙力士使闽粤见江采苹少丽归侍明皇大见宠幸性喜梅上以其所好戯名曰梅妃上与妃鬬草顾诸王戯曰此梅精也吹白玊笛作惊鸿舞一座光辉今鬬草又胜我矣后杨妃入侍宠爱日夺妃于上阳东宫上在花蕚楼防外国使至命封珠一斛密赐妃妃不受以诗付使者曰栁叶防眉久不描残妆和泪湿红绡长门尽日无梳洗何必珍珠慰寂寥上覧诗怅然不乐令乐府以新声度之号一斛珠曲名始此也【`妃在上阳宫一日上忆之夜遣小黄门以马召妃至翠华西閤叙旧爱既而上失寤侍御惊报曰杨妃已至閤前当奈何上披衣抱妃藏夹幕间杨妃既至大怒曰肴核狼籍御榻下有妇人遗舄夜来何人侍陛下寝懽醉至于日出不视朝陛下可出见羣臣妾止此阁以俟驾回上媿甚曵衾向屛复寝曰今日有疾不可临朝杨妃怒甚径归私第上顷觅梅妃所在已为小黄门送令歩回东宫上怒斩之遗舄并翠钿命封赐妃妃以千金夀髙力士求词人拟司马相如为长门赋欲上意力士方奉太真且畏之报云无人解赋妃乃自作楼东赋`】　许子眞记太眞乃广西容州普寕人父维母叶氏始生有异质目光见日不瞬都部署杨康求为女时杨元琰为长史从康求为女携归京师后进入夀王宫城西至今有杨妃井一说杨妃早孤养于叔父河南府士曹元璬家开元二十二年十一月归夀邸【`山堂肆考长恨上皇命方士致贵妃之神旁求四虚上下跨壶见最髙仙山上多楼阁署曰玉妃太真院玊妃出揖方士问天寳十四载以还事言讫悯然取金钗钿合各折其半授使者还献上皇将行乞当时一事不闻于他人者为騐玉妃曰昔天寳十年秋七月牵牛织女相见之夕时夜始半独侍上上凭肩而立因仰天感牛女事密相誓愿世世为夫妇执手各呜咽此独君王知之耳方士还奏上皇嗟悼久之`】　文昌杂录唐制天子坐朝宫人引至殿上故杜子羙诗户外昭容紫袖垂防瞻御座引朝仪至天祐间诏宫嫔女职本备内任今后每遇延英坐日只令小黄门祗引从宫人不得出外自此始也【`又唐书内官有掌书二人掌宣啓奏杜诗云舎人退食封事宫女函近御筵`】　贝州人宋廷棻世以儒闻能词章生五女若华若昭若伦若宪若荀皆警慧长若华善属文若昭文尤髙洁不欲归人欲以学名家若华诲诸妹若严师着女论语十萹以韦文宣君代孔子曹大家等为顔冉推明妇道所宜若昭又为申释之贞元中李抱真表其才徳宗召入禁中试文章问经史帝髙其风操不以妾侍命之呼为学士穆宗立以若昭尤通练拜尙宫歴宪穆敬三朝皆呼先生后妃诸王皆待以师礼寳厯初卒赠梁国夫人【`山堂肆考`】武宗王才人善歌舞状纤颀颇帝毎畋苑中才人  

必从袍而佼服光侈观者莫知孰为帝也帝惑方士说欲饵药长生后寖不豫才人独忧之及大渐才人悉取所常贮散遗宫中审帝已崩即自经幄下宣宗嘉其节赠贤妃【`唐书`】　杜秋金陵女也年十五为李锜妾锜叛灭入宫有宠于景陵穆宗即位命秋为皇子傅姆皇子壮封漳王郑注用事诬丞相欲去己者指王为根王被罪废削秋因赐归故里【`杜牧杜秋传`】　顺宗不能聴政深居施幄坐以宫女牛昭容宦人李忠言侍侧羣臣奏事从幄中可其奏于是王叔文之党因忠言昭容更相依仗【`唐书`】　唐末丧乱后妃之制不备后唐庄宗时后宫之数尤多名号不可胜记庄宗遇弑后宫皆散走朱守殷入宫得三十余人明宗立悉放庄宗时宫人还其家后唐太祖正室刘夫人无子性贤不妒忌甞为太祖言次妃曹氏相当生贵子宜善待之而曹氏亦自谦退因相得甚欢后生庄宗及庄宗即位册曹氏为皇太后而以嫡母刘氏为皇太妃太妃徃谢太后太后有慙色太妃曰愿吾儿享国无穷使吾获殁于地以从先君幸矣复何言哉及太妃薨太后悲哀不饮食逾月亦崩【`五代史`】宋真宗李宸妃入宫为章献太后侍儿生仁宗在襁  

褓时章献以为己子及即位妃嘿处先朝嫔御中未甞自异人畏太后亦无敢言明道元年疾革进位宸妃薨太后纳宰相吕夷简言用一品礼殡于洪福院太后崩荆王始为帝言陛下乃李宸妃所生妃死以非命帝号恸顿毁下哀痛之诏自责尊宸妃为皇太后幸洪福寺祭告易梓宫亲唘视之妃玉色如生冠服同皇太后仁宗叹曰人言其可信哉遇刘氏加厚　仁宗周贵妃幼从其姑入宫张贵妃育为女得侍仁宗生两公主帝崩妃日一蔬食屛处一室诵佛书困则假寐觉则复诵昼夜不解衣者四十年徽宗立为贵妃所生公主下嫁皆先亡诏许出外与亲戚相徃来歴五朝勤约一致年九十三薨　仁宗时禁中衞卒夜变帝旦语二府奬张贵妃扈跸功夏竦即倡言当求所以尊异之礼张方平闻之谓陈执中曰汉冯倢伃身当猛兽不闻有所以尊异且皇后在而尊贵妃果行之天下之责将萃于公矣执中瞿然而罢　景祐中进温成后为贵妃故事命妃皆发册妃辞则罢册礼然诰在所司必俟防而后进又凡制词既授閤门宣读学士院受而书之送中书结三省衔官告院用印乃进内宋祁为翰林学士当制不俟防写诰不送内书径取官告院用印亟封以进妃方爱幸觊行册礼得告大怒掷于地祁坐贬　哲宗妃刘氏以明艳冠后庭有盛宠绍圣三年孟后朝景灵宫讫事就坐诸嫔御立侍刘独背立帘下后閤中陈迎儿呵之不顾閤中皆忿冬至日会朝钦圣太后于隆祐宫后御座朱髹金饰倢伃在他坐有愠色从者为易坐制与后等众弗能平因唱曰皇太后出后立刘亦寻各复其所或已撤倢伃坐遂仆于地怼不复朝泣诉于帝内侍郝随谓曰毋以此戚戚愿为大家早生子此坐正当为倢伃有也后章惇隂附倢伃废孟后立之　徽宗安妃刘氏本酒保家女有宠为才人进贵妃擅爱颛席嫔御为之稀进妃天资警悟迎合意防雅善涂饰每制一服外间即效之林灵素目为九华玉真安妃肖其像于神霄帝君之左　髙宗刘贵妃入宫为红霞帔累进贤妃颇恃宠骄侈甞因盛夏以水晶饰脚帝见之命取为枕妃惧撤去之　才人李氏王氏俱明艳淳熈末上皇爱之及崩宪圣后见二才人毎感愤孝宗即追告命许自便盖非常制云　理宗时册杨妃宰相无拜礼吏賛拜叶梦鼎以笏挥之趋出明日乞还田里诏留之【`宋史`】辽天祚文妃萧氏小字瑟瑟干统初帝幸耶律第见  

而悦之匿宫中数月及即位立为文妃生晋王阿噜威尤被宠幸善歌诗及邉庭多事帝畋逰不恤忠臣多被疎斥妃作歌讽諌得罪【`辽史`】　金章宗元妃李氏师儿其家有罪没入宫籍监大定末以监户女子入宫是时宫教张建教宫中师儿与诸宫女皆从之学故事宫教以青纱隔障蔽内外宫教居障外诸宫女居障内及问义皆自障内映纱指字请问宫教自障外口说教之诸女子中惟师儿易为领解建不知其谁但识其音声清亮章宗甞问建宫教中女子谁可教者建对曰就中音声清亮者最可教章宗以建言求得之宦者梁道誉师儿才羙劝章宗纳之章宗好文辞妃性慧能作字知文义尤喜伺顔色迎合防意遂大爱幸明昌中兄喜儿与弟鐡哥皆擢显近势倾朝廷竞进之徒争趋走其门矣【`金史`】　金主珣疾革时已暮夜近臣皆出惟前朝资明夫人郑氏以年老侍侧金主知其可托谓之曰速召太子主后事言絶而殂夫人秘之是夕后妃问安寝閤厐贵妃隂狡机慧常以其子英王守纯年长不得立懐怨郑氏恐其为变绐之曰上方更衣妃可少休他室伺其入遽钥之急召大臣遗诏立皇太子守绪始启户出之【`经济编`】　明永乐中册权贵妃任顺妃李倢伃崔羙人皆朝鲜所贡女也封妃父权永均等皆为光禄鸿胪诸卿然仍居朝鲜　故事皇后金册金寳皇贵妃而下有册而无寳独宣徳元年以贵妃孙氏有容德请于皇太后制金寳赐之且命太师英国公张辅为正使少师吏部尚书蹇义为副使二公元臣也自是贵妃授寳遂为故事　明初宫人殉有追諡之典至英宗遗命禁止宫人殉为帝王之盛节云　孝宗治元年太监郭镛请预女子于宫中读书习礼以待服阕之日册封二妃广衍储嗣侍读谢迁言六宫之制固所当备而三年之爱岂容顿忘今山陵之工未毕谅隂之痛犹新奈何遽有此事下吏部议止之【`弇山堂别集`】  

嫔妃二  

原论礼　明顺【`周礼郑注云古者三夫人之于后犹三公之于王坐而论妇礼无官职矣下详前叙`】　褕翟　弓韣【`礼记曰王后袆衣夫人褕翟褕音余　蔡邕月令章句曰仲春之月元鸟至之日以太牢祠于髙禖髙禖祈子之祀也后妃将嫔御皆会于髙禖以祈孕姓乃醴天子所御带以弓韣天子所御谓后妃以下至御妾孕姓有萌芽者也韣弓衣饮以醴酒带以弓矢于髙禖之前弓矢者男子之事也韣音独`】　賛齍敦　载筐钩【`周礼曰凡祭祀九嫔賛玉齍玉敦后荐彻豆笾郑注云玉齍玊敦黍稷之器齍音资敦音对　汉魏故事后亲蚕三夫人九嫔世妇各载筐钩从皇后蚕于嘉桑`】教九御　缲三盆【`周礼天官曰九嫔掌妇学之法以教九御妇徳妇言妇容妇功各帅`】  

【`其属而以时御叙于王所又曰内宰以妇职之法教九御八十一御女也　　礼记曰世妇卒蚕献茧于夫人夫人受之亲缲三盆手朱緑之黄之以为黼黻文章君服之以祀先王先公敬之至也`】　余三星因八月【`史记云中宫天极星后有四星其一为正妃余三星后宫之属　后汉书曰汉法帝因八月算民遣中大夫与掖庭丞及相工于洛阳乡中阅视良家童女合法相者载还后宫择视可否乃用登御`】取长白　合法相【`臧荣绪晋书曰武帝泰始中大采择公卿子女以充六宫使杨后简后妒不取端正妙好唯取长白肥大貎粗举则取　下详因八月注`】　视卿比侯　银印瓄佩【`后汉书曰倢伃视上卿比列侯　晋服制曰倢伃银印青绶佩采瓄玉`】　雀钗　象簟【`晋起居注曰有司今月九日当拜郑夫人右倢伃按仪注应服雀钗袿襈　西京杂记曰武帝以象牙为簟赐李夫人`】　金环　玉簮【`西京杂记曰戚夫人以百链金为彄环照见指上骨上恶之以赐侍儿鸣玉耀光等各四枚　又曰武帝过李夫人就取玉簮搔头自此宫人搔头皆用玉为之`】　当熊　辞辇【`汉书曰孝元冯昭仪初为倢伃上幸虎圈鬬兽熊逸出圈攀槛欲上冯倢伃直前当熊而立详熊　又曰孝成班倢伃帝初即位入后宫帝逰后庭甞欲与倢伃同辇载倢伃辞曰观古圗画贤圣之君皆有名臣在侧三代末主乃有嬖妾今欲同辇得无近似乎上善其言而止`】　宴北园　迎西宫【`魏志曰明帝逰后园召才人以上曲宴极乐明日帝见毛后曰昨宴北园乐乎明帝以左右泄之所杀十余人　王隠晋书曰初恵帝晚成武帝遣才人谢玖给惠帝因是有娠临娶妃迎玖西宫遂生愍懐也`】昭阳殿　增城宫【`汉书曰孝成赵皇后本长安宫人有女弟复召入为昭仪居昭阳殿`】  

【`姊弟专宠十余年卒无子成帝崩帝素无疾民间归罪于昭仪昭仪自杀　又曰孝成班倢伃帝初即位入后宫俄而大幸为倢伃居増城宫再就舘有男数月并失之注云舘外舎谓阳禄柘舘`】　举酒祝傅　低头泣邢【`汉书曰孝元傅昭仪哀帝祖母也少为上官太后才人元帝进幸有宠改为昭仪为人有才略善事人主宫人饮酒酧地皆祝延之产平都公主及定陶防王　史记曰汉武帝时尹夫人邢夫人同时并幸有诏不得相见尹夫人自请武帝愿见邢夫人帝许之即令夫人饰从御者数十人来前尹夫人见曰非邢夫人帝曰何以知之对曰视其体貎形状不足以当人主于是有诏使邢夫人衣故衣独身前尹夫人望见曰真是矣乃低头俛而泣自痛其不如也谚曰羙女入室恶女仇之`】　图甘泉　云陵【`汉书曰孝武帝李夫人兄延年性知音善歌舞毎为新声延年侍上起舞歌曰北方有佳人絶世而独立一顾倾人城再顾倾人国岂不知倾城与倾国佳人难再得帝太息曰善哉世岂有此人乎平阳圭因言延年有女弟上乃召见之实妙丽善舞由是幸生一男是为昌邑哀王李夫人少而早卒上怜愍圗画其形于甘泉宫　初学记汉武帝故事曰拳夫人从上至甘泉而卒云陵上哀悼为起通灵防常有一青鸟集防上至宣帝时乃止拳夫人即昭帝母`】　増齐多内宠　汉号内职【`左齐桓公多内宠有如夫人者六人　合璧事汉外戚汉因秦制正嫡曰皇后其余内职有夫人羙人良人等名号`】大家　娘子【`太平御覧曰汉虞羙人生冲帝及质帝即位梁冀秉政虞氏抑而不崇但称大`】  

【`家而已质帝母陈夫人亦以梁氏故荣宠不及　山堂肆考曰唐杨太真入宫宫中呼为娘子礼数实同皇后`】号慵妆　写愁貎【`汉合徳入宫新膏沐为卷髪号新兴髻为薄眉号逺山黛施小朱号`】  

【`慵来妆　呉主权潘夫人父坐法输入织室夫人容态少俦为江东絶色呉主使图其容貎工人写其真状以进呉主见而喜悦曰愁貎尚能惑人况在欢乐乃命雕轮就织室纳于后宫`】　针神　机絶【`薛夜来本名灵芸年十七容貎絶世魏咸熙中谷习出守常山以千金寳赂聘之献于文帝甚承宠爱改名曰夜来夜来妙于针功虽处深帏重幄之内不用灯烛裁制立成宫中号曰针神　呉主权赵夫人善画巧妙无防能于指间以防丝织云霞龙鳯之锦大则盈尺小则方寸宫中谓之机絶`】　留仙裙　绛纱系【`山堂肆考曰汉成帝于太液池作千人舟与赵飞燕戯于池飞燕歌归风送逺之曲令后所爱侍郎冯无方吹笙以倚后歌中流歌酣风大起帝曰无方为我持后无方舍吹持后裙久之风止裙为之绉后泣曰帝恩我使我仙去不得他日宫姝幸者或襞裙为绉号留仙裙也　晋武帝多简良家子以充内职自择美者以绛纱系臂`】　羊车　蝶幸【`天中记曰晋武帝掖庭殆将万人而并宠者莫知所适甞乘羊车恣其所至宫人乃取竹叶挿户以盐汁洒地而引帝车　明皇杂录曰春秋使后宫各插花上使视蝴蝶随蝶所止幸之谓之蝶幸`】　獭髓医　蝉翼【`合璧事曰呉孙和恱邓夫人甞置膝上和弄水精如意误伤夫人頬医者曰得白獭髓杂玉与琥珀屑当灭防及差有赤更益其妍诸嬖人更以丹脂额以要宠　山堂肆考曰魏文帝宫中最宠者四人其一曰莫琼能制蝉缥缈如蝉翼`】　景阳钟　华清宴【`南史曰齐武帝数逰幸诸苑囿载宫人从后车宫内深隠不闻端门鼓漏声置钟于景阳楼上宫人闻钟声早起装饰至今此钟惟应五鼓及三鼓也　明皇与贵妃每至七月七夕在华清宫游宴宫女軰陈果酒于庭中求恩泽于牵牛织女也`】　金笼捉　金钱赌【`明皇宫中毎至秋日宫人皆以小金笼捉蟋蟀置枕函畔夜聴其声庻民之家皆效之　又未得贵妃时宫人妃嫔軰投金钱赌侍帝寝及杨妃入遂罢此戯`】　金莲新月　芝殿回风【`道山新闻李后主宫嫔窅娘纤丽善舞后主作金莲髙六尺饰以寳物令窅娘以帛纒足纤小屈上如新月状着素韤舞金莲之上体势回旋有凌云之态唐镐诗曰莲中花更好云里月常新因窅娘作也由是后人效之妇人之足以弓小为好　汉武帝所幸宫人名丽姢年十四玊肤柔软吹气胜兰不欲以衣缨拂之恐体防也每歌李延年和之甞于芝生殿唱回风之曲庭中花皆翻落`】　红红记曲　瑟瑟能诗【`山堂肆考曰唐张红红善歌舞毎新声一徧即记节奏入宫号记曲娘　瑟瑟辽妃详上`】　芙蓉防琉璃幛【`合璧事曰唐寳厯三年浙东贡舞女二人一曰飞燕一曰轻鳯蛾眉螓首兰气融洽冬不纩衣夏无汗体上琢玉芙蓉为二女歌舞防每一发如鸾鳯之音百鸟莫不翔集真态艳丽非世间所有毎歌罢上令内人藏之金屋寳帐盖恐风日也宫中语曰寳帐香重重一防红芙蓉　山堂肆考曰呉主亮爱姬四人一名朝姝二名丽居三名洁珍四名洁华使四人坐琉璃幛内外望之殊无隔惟香气不通耳`】　花见羞　羊防地【`五代史曰后唐明宗淑妃王氏邠州饼家子也有美色号花见羞　南史曰宋文帝潘淑妃本以貎进始未见赏帝好乗羊车经诸妃淑妃毎靓妆褰帷以俟并宻令左右以盐水洒地帝毎至户羊輙防地不去帝曰羊乃为汝徘徊况于人乎于是爱倾后宫`】　嘲司花女　得学士诗【`山堂肆考曰隋炀帝幸江都长安进御车女袁寳儿年十五腰肢纤堕娇憨多态帝宠爱之时洛阳进合迎辇花云得之嵩山坞中香气芬馥或惹襟袖移日不散帝令寳儿持之号曰司花女时诏虞世南草勅帝侧寳儿注目视之帝谓世南曰寳儿注目于卿卿可便嘲之世南应诏为絶句云学画鵶黄半未成垂肩亸袖太憨生縁憨却得君王惜长把花枝傍辇行　唐栁公权侍武宗于内庭武宗常怒一宫人久之复召谓公权曰朕怪此人若得学士一诗当释然矣公权略不伫思而成曰不分前时忤主恩已甘寂寞守长门今朝却得君王顾重入椒房拭泪防上大悦令宫人上前拜谢之`】　赐倢伃书　焚贵妃诏【`太平御覧曰汉元帝成帝皆有赐倢伃书班倢伃报诸侄曰记言属见元帝所赐倢伃书以相比元帝多华辞至如成帝则推诚写实若家人夫妇相与书矣何可比也　宋史曰李沆为相真宗一夕遣使持手诏欲以刘氏为贵妃沆对使者引烛焚诏附奏曰但道臣沆以为不可其议遂寝`】　持节　假盖【`文献通考曰晋武帝泰始十年临轩使使持节兼太常拜三夫人兼御史中丞拜九嫔　宋史曰仁宗张妃怙宠欲假后盖出逰帝使自请于后曹后与之无靳色妃喜还以告帝帝曰国家文物仪章上下有秩汝张之而出外庭不汝置也妃不怿而罢`】　披香博士　花蕊夫人【`飞燕合徳入宫有宣帝时披香博士淖方成白髪教授宫中号淖夫人在帝后唾曰此祸水也灭火必矣　后山诗话曰靑城人费氏女五代时以才色入蜀宫后主嬖之号花蕊夫人效王建作宫词百首后国亡入宋备后宫太祖召使陈诗即诵云君王城上竪降旗妾在深宫那得知四十万人齐解甲并无一个是男儿`】　主管大内　宫人入道【`文献通考曰宋哲宗朱夫人建炎四年从隆祐太后幸江西还封嘉国夫人主管大内公事知尚书内省提举十阁　又曰宋太祖才人朱氏后入道眞宗贵妃杜氏后入道仁宗时羙人尚氏杨氏与郭后忿争后既废尚氏入洞真宫为道士杨氏出居别院　按唐人有宫人入道诗`】　制邉衣　题红叶【`山堂肆考曰唐开元中所赐邉衣俱制自内中有一军校于袍中得诗云沙塲征戍客寒苦若为眠战袍经手作知落阿谁邉蓄意多添线含情更着绵今生已过也重结后生縁持以白帅帅以闻明皇以诗徧示宫中曰作者勿隠不汝罪也有一宫人自言万死帝即命嫁得诗者曰与汝结今生縁　又曰顾况在洛闲防苑中水上得大桐叶有诗云一入深宫去年年不见春聊题一片叶寄与有情人明日况于上流亦题叶泛之波中曰花落深宫莺亦悲上阳宫女断肠时帝城不禁东流水叶上题诗寄与谁后有客寻春苑中又于杏叶上得诗云一叶题诗出禁城谁人酬和独含情自嗟不及波中叶荡漾寻春取次行又唐僖宗时有于祜晚歩禁沟拾一红叶上有诗云流水何太急深宫尽日闲殷勤谢红叶好去到人间祜复题云曾闻叶上题红怨叶上题诗寄阿谁置御沟逆流入宫为宫女韩翠苹拾之后祜托韩泳门舘因帝放宫人泳以与翠苹同姓遂劝之嫁祜及成礼韩于箱中见红叶上有诗惊曰此吾作吾水中亦得一叶即祜所题于是相对感叹曰事岂偶然莫非前定或云御沟得红叶是卢渥事`】  

嫔妃三  

原并后【`内宠并后乱之本也`】　正服【`正逾侈也`】　贯鱼【`易贯鱼以宫人宠`】　小星【`诗嘒彼小星三五在东喻众妾也`】　庄姜送【`燕燕卫庄姜送归妾也`】　呉王宿【`左曰吴王夫差宿有妃嫱嫔御焉`】　以备内官【`曰以备内官焜燿寡人之望`】　以备嫔嫱【`嫔嫱妇官也`】　禁其竒衺【`媚道`】　展其功绪【`妇功也白帖`】　増昭仪【`汉书外戚传曰元帝加昭仪之号次丞相爵比诸侯王　西京赋曰増昭仪于倢伃贤既公而复侯`】夫人【`周礼曰三夫人之于后犹三公之于王坐而论妇道无官职者矣　汉书曰汉与秦之号妾皆`】  

【`称夫人　沈约宋书曰晋武采汉魏之制置贵嫔夫人贵人是为三夫人位视三公`】　贵人【`沈约宋书曰贵嫔文帝所置贵人汉元帝置`】　倢伃【`汉书曰倢伃视上卿比列侯晋服制令曰倢伃银印靑绶佩采瓄玊`】　嫔【`周礼曰以隂礼教九嫔　又曰九嫔掌妇学之教法以教九御妇徳妇言妇功妇容各率其属而以时御叙于王所　晋书曰旧制贵嫔夫人比三公假金紫淑媛淑仪修容修仪倢伃容华充华为九嫔比九卿假银青`】　世妇【`周礼曰世妇掌祭祀賔客丧纪之事　蔡邕月令章句曰卜夫人世妇之吉者使之蚕室奉种浴于川蚕事既升分茧称丝以供郊庙之服　又曰蚕事既毕后妃献茧于天子乃收蚕税以桑为均十而取一曰税乃收世妇以下所蚕之税也　后汉书曰宣武胡后初召入掖庭为承华世妇`】　御女【`后汉书曰八十一御女序于王之燕寝　淮南子曰孟春之月东宫御女青色衣青防鼓琴孟夏之月南宫御女赤色衣赤防吹笙竽孟秋之月西宫御女白色衣白防撞钟孟冬之月北宫御女黒色衣黒防击磬石`】　美人【`汉书曰汉兴因秦之称妾皆称夫人及美人之号至武帝各有爵位美人视二千石　又曰万石君奋姓石氏奋年十五为小吏侍髙祖与语爱其恭谨问曰若何有对曰有姊能鼓琴于是髙祖诏其姊为美人徙其家长安中戚里以姊貎美故曰美人也　宋齐皆以美人为散职`】　才人【`晋中兴书曰谢夫人名玖家本贫贱玖清惠真正有淑姿入后宫为才人　沈约宋书曰晋武帝采汉魏之制才人中才人爵视千石以下以为散位`】　保林【`汉书曰元帝加昭仪之号凡十四等保林视百石`】女侍中【`魏书曰髙祖置女侍中视三品　又曰陆昕之容貎柔谨尚献文女常山公主昕之亡公`】  

【`主奉姑有孝称与穆氏琅琊公主并为女侍中邺中记曰石虎置女侍中皆貂蝉侍直皇后`】　女尙书【`魏略曰明帝逰宴在内女子知书可传信者为女尚书　后魏书曰髙祖置女尙书视三品　邺中记曰石虎征讨所得美女万余以为宫人简其有才艺者为女尚书`】　女史【`周礼曰女史八人掌王后之礼掌内治之藏以诏后内治内政送内宫书内令凡后之事以礼从　毛诗义疏曰女史彤管法如国史主记后夫人之过人君有柱下史后有女史外内各有记注也　又曰后夫人必有女史书其日月而以环进退之　后汉书曰颁官分务各有典司女史彤管记功书过　后魏书曰髙祖制女职女史视三品`】　贵妃【`南史宋孝武孝建三年初置贵妃`】　太妃【`魏以来诸王之母为太妃`】　淑妃【`魏明帝置淑妃齐永明中奏淑妃旧拟九棘以淑为温恭之称妃亚后之名进同贵妃`】　増置大仪【`宋防要宋从旧制皇后以下有贵妃徳妃贤妃旧有寳林御女采女国朝不置景徳二年増置大仪`】　并从一品【`合璧事曰真宗置淑容顺容婉仪婉容并从一品在昭仪上`】　后宫【`容斋洪氏随笔曰自汉以来帝王妃妾之多唯汉灵帝呉归命侯宋苍梧王齐东昏陈后主晋武至于万人唐室明皇为盛白乐天长恨歌云后宫佳丽三千人杜子美劔器行云先帝侍女八千人盖言其多也新唐书所叙谓开元天寳中宫嫔大率至四万隋大业离宫徧天下所在皆置宫女故裴寂为晋阳宫监以宫人私侍髙祖及髙祖义师经过处悉罢之其多可想`】　内人【`呉氏能改斋漫录曰忽看金舆向月陂宫人接着便相随恰从中尉门前过当处教看卧鸭池王建宫词也按唐著作佐郎崔令钦云左右两教坊右多善歌左多工舞外有水泊俗号月陂陂形如偃月也故王建述此又言妓女入宜春院谓之内人亦曰前头人常在上前头也其家得在教坊谓之内人四季给米得幸者谓之大家故王建宫词云内人对御疉花牋内人唱好兹急内人相续报花开内人跳脱系红縧内人恐要秋衣着内人争乞洗儿钱`】  

原诗陈江緫奉和东宫经故妃旧殿诗曰故殿看看冷空阶歩歩悲犹忆窥牎处还如解佩时苔生无意早燕入有言迟若令归就月照见不须疑　徐湛赋得班去赵姬升诗曰班姬与飞燕俱侍汉王宫不意恩情歇偏将衰草同香飞金辇外苔上玊阶中今日悲团扇非是为秋风　増唐宋之问浣纱萹曰越女顔如花越王闻浣纱国微不自宠献作吴王娃山薮半藏匿苎萝更遮一行覇勾践再笑倾夫差艳色夺人目效颦亦相夸一朝还旧都靓妆寻若邪鸟惊入松网鱼畏沈荷花始觉冶容妄方悟羣心邪　白居易李夫人萹曰汉武初丧李夫人夫人病时不肯别死后留得生前恩君恩不尽念未已甘泉殿里令写真丹青画出竟何益不言不笑愁杀人又令方士合灵药玉釜煎錬金炉焚九华帐深夜悄悄返魂香降夫人魂夫人之魂在何许香烟引到焚香处旣来何苦不须臾缥缈悠还灭去去何速来何迟是邪非邪两不知翠蛾髣髴平生貎不似昭阳寝疾时伤心不独汉武帝自古及今皆若斯君不见穆王三日哭重璧防前伤盛姬又不见秦陵一掬泪马嵬坡下念杨妃纵令姸姿艳质化为土此恨长在无销期　王諲后庭怨曰君不见红闺少女端正时天夭桃李仙容姿幸得君王怜巧笑披香殿里荐蛾眉蛾眉防防人共进常恐妾身从此摈甄妃为妒出层宫班女因猜下长信长信宫门闭不开昭阳歌吹风送来梦中魂魄犹言是觉后精神尙未廻念君娇爱无终始使妾长啼后庭里独立毎看斜日尽一坐直至孤灯死秋日闻虫翡翠帘春晴照面鸳鸯水红顔旧来花不胜白髪如今雪相似闻纨扇思未歇预想蛾眉上初月如君贵伪不贵真还同弃妾逐新人借问南山松叶意何如北砌槿花新　刘禹锡马嵬行曰绿野扶风道黄尘马嵬驿路邉杨贵人坟髙三四尺乃问里中儿皆言幸蜀时官军诛佞幸天子舍妖姬羣吏伏门屛贵人牵帝衣低徊转羙目风日为无辉贵人饮金屑倏忽蕣英暮平生服杏丹顔色真如故属车尘已逺里巷来窥觑共爱宿妆妍君王画眉处履綦无复有履组光未灭不见岩畔人空见淩波韤邮童爱踪迹私手觧鞶结看千万眼缕絶香不歇指环照骨明首饰敌连城将入咸阳市犹得贾人惊  

原赋汉武帝李夫人赋曰羙娟娟以修嫮命勦絶而不长饰新宫以延伫泯不归故乡惨鬱鬱其芜处隠幽而懐伤释舆马于山椒掩修夜之不阳秋气以凄泪桂枝落而消亡神防防以遥思精浮游而出疆托沉隂以旷久惜繁花之未央念穷极之不逮惟幼眇而相羊　武帝班倢伃自伤悼赋曰承祖考之遗徳何性命之淑灵登薄躯于宫阙充下陈于后庭圣主之渥恵当日月之盛明光烈之翕赫奉殊宠于増城既过幸于非位兮庶几乎嘉时毎寤寐而太息思佩褵以自思陈女图以镜鉴顾女史而问诗悲晨妇之作戒哀褒阎之为邮美皇英之女虞兮荣任姒之母周虽愚陋之靡及兮敢舍心而忘兹歴年嵗而悼惧闵蕃华之不滋痛阳禄与柘舘兮仍襁褓而离灾岂妄人之殃咎将天命之不可求奉供飬于东宫托长信之末流共洒埽于帷幄兮永终始以为期重曰潜宫兮幽以清应门闭兮禁门扃华殿尘玉阶苔中庭萋兮绿草生广室隂帏幄暗房栊虚风泠泠俯魂丹墀思君履綦仰视兮云屋防涕兮横流　宋孝武帝拟汉武帝李夫人赋曰观周氏之逸萹览汉室之遗篆吊新宫之掩映嗟璧防之芜践虽媛徳之有载竟滞悲其何遣念桂枝之秋霣惜瑶华之春翦彤殿闭兮素尘积翠戺芜紫苔生寳罗暍兮春幌重珍簟空夏帱扃秋防恻碧烟凝冬宫冽兮朱火靑流津有终深心无歇徙倚云日徘徊风月思玉歩于鳯墀想金声于鸾阙  

原賛魏曹植班倢伃賛曰有徳有言实惟班倢盈冲其骄穷其厌恱在夷贞艰在晋正接临风端干冲霜振叶晋左九嫔班倢伃賛曰恂恂班女恭譲谦虚辞辇进  

贤辨祝理诬形图丹青名侔樊虞　傅班倢伃画賛曰斌斌倢伃履正修文进辞同辇以礼匡君纳侍显徳谠对解纷退身避害志邈浮云  

原诏梁沈约梁武帝立内职诏曰刑于垂训周文所以表徳壸闱失序汉武所以丧邦并被诸方册式昭戒劝魏晋以来虽云简薄而内职名号参差不同在宋太始位置繁冗遂设官九品且拟外朝填委椒掖徴费无已自此相仍踵以成旧昭阳九华千门万户朕受命自天期延七百思所以立防自迩贻厥将来前代职品所宜因革外可详议务令该允  

原章梁沈约为六宫拜章曰闺菲质嘉淑无算越自幽衡登躯宸汉奉日月之华侍巾屣之末何以厠鸳鸾之盛序奉属车之淸尘　隋江緫为陈六宫谢章曰恭膺礼命媿集丹缕之顔拜奉曲私愁萦翚羽之色鲁宫夜火伯媛匪惊楚榭奔涛贞姜何惧岂期日月腾影风云泻润遂复位崇九御声髙六列象服増华丹軿耀采何以弼佐王风克柔隂化兢惶并集追想流荇之诗荷遽相并遂失鸣环之节  

原表陈江緫为陈六宫谢表曰鹤籥晨起雀钗晓映恭承盛典肃荷徽章歩动云袿香飘雾縠媿纒艳粉无情拂镜愁萦巧黛息意临牎妾闻汉水赠珠人间絶世洛川拾翠仙处无防或有风流行云窈窕初日声髙一笑价起両环乃可桂殿迎春兰房侍宠借班姬之扇未掩惊羞假蔡琰之文寕披竦戴　増唐常衮中书门下请册贵妃表曰臣闻天文次星配以妃位帝宫内职守在王化视公卿而命秩思贤才以审官盖五礼之宗六义之本也伏惟陛下绍兴下武属当多难一日万务亲纡圣心紫庭分理顷刻未遑彤管记言因兹而缺然则奉若天道以隂而助阳御于家邦由中而及外今既三灵叶泰四海永清宜举旧章以行盛礼承壸制未正等威当熊之徳或闻于兰殿贯鱼之序无列于椒房固已叶周南之风参虞汭之化岂使坤仪旷其取法隂教阙而不修虽则简在宸衷安敢黙于诚请伏兾大明礼秩俾率宫庭以厚人伦以风天下庻得外朝均政羣望获从  

原箴晋张华女史箴曰芒芒元化两仪始分散气流形既陶既甄在帝庖犠肇经天人爰始夫妇以及君臣家道以正王猷有伦妇徳尙柔含章贞吉婉娈淑慎正位居室樊姬感庄不食鲜禽卫女矫桓耳忌和音志厉义髙二主易心元熊攀槛冯媛趋进夫岂无畏知死不恡班女有辞割欢同辇夫岂无懐防微虑逺人咸知饰其容而莫知饰其性性之不饰或愆礼正出其言善千里应之茍违斯义同衾以疑懽不可以黩宠不可以専专实生慢爱极则迁致盈必损理有固然　裴頠女史箴曰膏不厌鲜水不厌淸玊不厌洁兰不厌馨尔形信直影亦不曲尔声信清响亦不浊绿衣虽多无贵于色邪径虽利无尙于直春华虽美期于秋实氷璧虽泽期于见日浴者振衣沐者弹冠人知正服莫知行端服美动目行美动神天道祐顺常告吉人  

原册文宋谢庄殷贵妃諡册文曰维年月日皇帝曰咨故淑仪殷氏惟尔含徽挺茂爰光素里友琴流荇实华紫掖奉轩景以柔明登誉处椒风以婉娈升名幽闲之范日蔼层闱繁祉之庆方崇蕃世而当春掩藻中波灭源朕用震悼伤于厥心松区已翦泉将坠宜有旌徳第行式衍声芳今遣某官集册告諡曰宣魂而有灵尙兹宠渥呜呼哀哉  

原哀策文梁任昉王贵嫔哀册文曰防衣戒节轜车命服永去椒华长辞嘉福笥缄遗组筵委尘鞠将命唘期寔惟嘉数佩空响其何节姆下堂其谁傅殡宫既毁祖馈斯撤爰命史臣宣美来裔辞曰坤载既厚内徳云助轩五有姬十斯豫诞兹邦淑自良家爰登六列象服委蛇靑絇丹繶展衣素纱肃雍妇职佥曰俞佳賛景望舒方娠明两心前轨庆轩中増朗与括不愆胐魄无爽式陪玺观有事蚕宫降舆访道基我王风宣礼撤豆缉乐房中居贵能降在盈思冲仁者必夀彼苍者穹如何不淑万化齐终荐车告涂殡穸既办黼翣璀以陆离帷幌纷其舒卷出桂宫而北行经未央以西转池绋顾而徐前服马嘶而不践霜霏微而初被野空笼而始雕促虞泉于薤露抚悲翁于短箫母以子贵义前哲申襄齐削以从疑革麻縓之轻杀达副君之夭至赋白华之无缺庻清庙之微微非夀原之未翳  

原诔后汉崔瑗窦贵人诔曰若夫贵人天地之所留神造化之所殷勤华光曜乎日月才志出乎浮云然犹退譲未甞専宠乐庆云之普覆悼时雨之不广忧国念主不敢怠遑呜呼哀哉惟以永伤重曰积善之家福庆长修身以夀道之常圣人之言义不虚修身获报効莫疏令问不忘身犹存贵人虽没遗徳尊着于金石垂后昆宋谢庄孝武帝宣贵妃诔曰律谷罢暖龙乡辍晓照  

车去魏连城辞赵皇帝痛掖殿之既悼泉涂之已宫巡歩檐而临蕙路集重阳而望椒风国轸丧淑之伤家凝霣妣之怨敢撰徳于旂旒庻圗芳于钟万其辞曰丘烟煴瑶防降芬髙唐泄雨巫山鬱云诞发兰仪光唘玉度望月方娥瞻星比婺毓徳素里栖景宸轩处丽絺绤出懋苹蘩修诗贲道称图昭言翼训姒幄賛轨尧门展如之华寔邦之媛敬勤显肃恭崇宪奉荣惟约承慈以逊逮下延和临朋违怨祚灵集祉庆蔼迎祥皇裔璿式帝女金相聨跗齐颖接萼均芳以藩以牧烛代晖梁视朔书氛观防告祲珩灭容翚翟毁衽掩采瑶光收华紫禁移气朔变罗纨白霜凝兮嵗将阑庭惊兮中帷响金釭暧兮玊座寒仰昊天之莫报怨凯风之徒攀经建春而右转循阊阖而径度旌委鬱于飞飞龙逶迟于歩歩锵楚挽于槐风喝邉箫于松雾渉姑射而环廻望乐池而顾慕晨輼解鳯晓盖俄金山庭寝日隧路抽隂重扃闭灯已黯中泉寂兮此夜深锁神宫于壌末散灵魄于天浔  

原行状梁江淹宋建平王建太妃周氏行状曰闻侯服之誉非黄所敷玊食之门寕皁衣所述谅畏褒虚美于君后被空名于鼎贵然昔有汉臣诔行晋史书徳者亦云实而已焉太妃诞防离之正和函云露之中气凝采髫嵗贲章笄年若乃彤管女圗之学纂组绮缟之工升降防谦之仪柔静嘉顺之节莫不中道若性不严而成故誉满帷阃声播轩殿  

公主一  

原案昔帝尧女有娥皇女英舜妹有敤手【`敤音欺祸反`】舜女有宵明烛光汤有帝乙归妹【`即成汤妹`】周武王之女嫁于陈故公主未有封邑之号至周中叶天子嫁女于诸侯天子至尊不自主婚必使诸侯同姓者主之始谓之公主秦代因之亦曰公主史记云李斯男皆尙秦公主是也汉制帝女为公主帝姊妹为长公主帝姑为大长公主后汉制皇女皆封县公主仪服同蕃王其尊崇者加号长公主诸王女皆封乡亭公主仪服同乡亭侯【`范蔚宗后汉书曰章帝封东平宪王苍琅琊孝王京女为县公主其后安帝妹亦封长公主同于皇女封县公主者所生之子袭母封为列侯后皆传国乡亭之封则不`】自晋之后帝女依西汉曰公主帝之姑姊并曰长公主自汉以来皆别置第舎府属至隋省府属【`并见齐职仪及晋代百官制`】唐神龙初又置府属景龙末复省【`初学记`】　増唐制皇姑为大长公主姊为长公主女为公主皆封国视正一品太子女为郡主封郡视从一品亲王女为县主视正二品　凡公主封有以国名者鄎国代国霍国是也有以郡名者平阳宣阳东阳是也有以美名者太平安乐长寕是也唯明皇之女皆以羙名名之　宋制帝女封公主沿袭汉唐或以羙名或以国姊妹曰长公主诸姑曰大长公主至祖姑则或加两国政和三年蔡京为相建议以为不典始改为帝姬以二字易国名四字易两国名自祖宗以降数十女皆追加封册至中兴时始复初　宋初之制初被选尙者即拜驸马都尉赐玊带袭衣银鞍勒马采罗百疋谓之系亲又赐其家银万两令办聘财之数倍于亲王聘妃主出降赐甲第余如诸王夫人之制而扇加四引障花烛笼各加十【`文献通考`】　辽圣宗开泰元年诏封皇女八人为郡主以是知辽于公主恩典亦不轻矣　元制非勳臣世族及封国之君莫得尙主是以世聨戚畹者亲视诸王然秦汉以来惟帝姬得号公主而元则诸王之女亦概称焉【`续文献通考`】　公主赐諡者明仁宗第四女徳安公主早夭而最钟爱特赐諡曰悼简　世宗朝太师翊国公郭勋承恩请追諡髙祖母永嘉大长公主特赐諡曰贞懿【`弇山堂别集`】  

公主二  

原史记曰李斯长男由为三川守诸男皆尙秦公主女悉嫁诸公子由告归咸阳斯置酒于家百官长皆前为夀门庭车以千数　列仙曰朱仲防稽贩珠人也髙后时献三寸珠鲁元公主私以七百金从仲求珠仲献珠四寸【`详珠`】　汉书曰宣平侯张敖尙惠帝姊鲁元公主有女惠帝既立吕太后欲为重亲以公主女配帝又曰周勃下廷尉吏侵辱之勃以千金与狱吏乃书牍背示之曰以公主为证公主孝文女也勃子胜尙之故狱吏教引为证　又曰孝武卫皇后字子夫为平阳主讴者武帝即位数年无子过平阳主既饮讴者进帝独说子夫帝更衣子夫侍尙衣轩中得幸还坐甚忻赐平阳主金千斤子夫上车主拊其背曰行矣强饭勉之即贵愿无相忘也　又曰乌孙以马千匹聘汉女元封中遣江都王建女细君为公主以妻焉赐乗舆服御物为备官属侍御数百人赠送甚盛乌孙昆莫以为右夫人公主至其国自治宫室嵗时再过昆莫年老言语不通公主悲愁自为作歌天子闻而怜之　后汉书曰光武姊湖阳公主新寡帝与共论朝臣防观其意公主曰宋公威容徳器羣臣莫及帝曰方且图之后宋宏被引见帝令公主坐屛风后因谓宏曰谚言贵易交富易妻人情乎宏曰臣闻贫贱之交不可忘糟糠之妻不下堂帝顾谓主曰事不谐矣　又曰董宣为洛阳令湖阳公主苍头白日杀人因匿主家吏不能得及主出行而以奴乗宣于夏门亭之乃驻车叩马以刀画地大言数主之失叱奴下车因格杀之主即还宫诉帝帝大怒召宣欲棰杀宣叩头曰愿乞一言而死帝曰欲何言宣曰陛下圣徳中兴而纵奴杀良民将何以治天下乎臣不须棰请得自杀即以头击楹流血被面帝令小黄门持之使宣叩头谢主宣不从帝强使顿之宣两手据地终不肯俯主曰文叔为白衣时藏亡匿死吏不敢至门今为天子威不能行一令乎帝大笑曰天子不与白衣同　又曰窦融长子穆尙内黄公主穆子勳尙东海王彊女泚阳公主弟子固亦尙世祖女湼阳公主窦氏一公两侯三公主亲戚功臣中莫与为比　又曰馆陶公主为子求郎明帝不许而赐钱千万谓羣臣曰郎官上应列宿出宰百里茍非其人则民受其殃矣是以难之魏末曰何晏妇金乡公主即晏同母妹公主贤明  

谓其母沛王太妃曰晏为恶日甚将不保身母笑曰汝得无妒晏邪俄而晏死有一男年五六嵗宣王遣人录之晏妇藏其子王宫中向使搏頬乞白活之使者为具以白宣王宣王亦闻晏妇有先见之言心常嘉之且为沛王故特原不杀　晋中兴书曰临海公主惠帝第四女羊皇后所生初封清河公主未出适值永嘉乱卖长城民钱温温以送女女遇主甚酷主自告呉兴太守问礼以闻于是杀温及女适谯国曹统　臧荣绪晋书曰贾后二女宣华女彦封宣华农郡公主女彦年八嵗聦明岐嶷便能书学讽诵诗论病困贾后欲议封女以长公主彦语后曰我尙小未及成人礼不用公主及薨諡哀献皇女以长公主礼送【`艺文聚`】　増晋书又曰武帝勅卫瓘第四子宣尙繁昌公主瓘自以诸生之胄婚对微素抗表固辞不许　又曰桓温尙南康公主温与庾翼友善甞荐温于明帝曰桓温少有防略愿陛下勿以常壻畜之　宋书曰徐达之尙武帝长女防稽公主子湛之字孝源幼孤为武帝所爱初武帝微时常往新州伐荻衲布衣袄等皆敬皇后手自作武帝既贵以此衣付公主曰后世有骄奢逾节者可以此衣示之湛之为彭城王义康所爱义康得罪事连湛之文帝大怒将致大辟公主即日入宫及见文帝因号哭下牀不复施臣节之礼以锦囊盛武帝衲衣掷地示上曰汝家本贫贱此是我母为汝父作此衲衣今日有顿饱食便残害吾子邪上亦号哭湛之由是得全【`太平御览`】　宋世诸主莫不严妒明帝毎疾之湖熟令袁慆妻以妒赐死使近臣虞通之撰妒妇记左光禄大夫江湛孙斆当尙孝武帝女上乃使人为斆作譲表曰自晋氏以来配尙王姬者虽累经美胄亟有名才至如王敦慑气桓温敛威真长佯愚以求免子敬炙足以避祸王偃无仲都之质而倮雪于北阶何瑀阙龙工之姿而投躯于深井谢庄殆自害于蒙叟殷仲几不免于强鉏彼数人者非无才意而势屈于崇贵事隔于闻览吞悲茹气无所逃诉夫螽斯之徳寔致克昌专妒之行有妨繁衍是以尙主之门徃徃絶嗣驸马之身动罹衅咎以臣凡弱何以克堪伏愿照察特赐蠲停若恩诏难降披请不申便当刋肤翦髪投山窜海帝以此表徧示诸主以讽切之并为戯笑【`按自王姬执妇道之风不见于后世后之公主皆庸奴其夫晋人已有无事取官府之说至六朝而其敝尤甚南史王诞传载辞婚表虽戱笑之言然亦当时实事也`】　后魏道武引崔容讲论汉事至娄敬说髙祖欲以鲁元公主和亲善之嗟叹良久是以诸公主皆嫁于他国而朝臣子弟良族美彦不得尙焉【`文献通考`】　梁溧阳公主简文帝女也年十四有羙色侯景纳而嬖之大寳元年三月请简文褉饮于乐防苑上还宫景与主共据御牀南面坐【`梁书唐李商隠诗溧阳公主年十四`】陈书曰蔡凝羙容止博学有词章以名家子尙义兴公主拜驸马都尉中书侍郎寻授吏部侍郎凝年位未髙而才地为时所重甞端坐西斋自非素贵名流罕所交接【`太平御览`】　陈太子舎人徐徳言尚乐昌公主陈政衰徳言谓主曰以君之才容国亡必入豪家傥情縁未断犹期再见乃破一镜各执其半约他日以正月望日卖于都市及陈亡主果归杨素徳言访于都市有苍头卖半镜者髙大其价徳言引至旅舍言其故出半镜合之仍题诗曰镜与人俱去镜归人未归无复姮娥影空留明月辉主得诗悲泣不食素知之召徳言至还其妻命主赋诗口占曰今日何迁次新官是旧官笑啼俱不敢方信作人难【`古今诗话`】　唐书曰王珪子敬直尙南平公主礼妇见舅姑之仪自近代公主出降此礼皆废珪曰今主上钦明动循法制吾受公主谒见岂为身荣所以成国家之美耳遂与妻就位而坐令公主执笲行盥馈之道礼成而退是后公主下降备妇礼者自珪始也　又曰贞观中长乐公主出降太宗以皇后初生勅有司资送倍于永嘉公主魏徴谏曰不可昔汉明帝欲封其子云我子岂得与先帝子等可半楚淮阳前史以为美谈天子姊妹为长公主天子之女为公主既加以长即是有所尊崇无容逾越上然其言　又曰太平公主初降驸马薛绍被诬诛死则天杀武攸暨之妻以配主焉主多权略则天以为已每与谋议神龙年与诛张易之进号镇国太平公主宗靖内难公主又预其谋尊立睿宗频着大勳益尊重每日奏事坐语移日军国大政事皆参决如不朝谒即宰臣就第议其可否由是益骄恣田园徧于近甸货殖流于江淮时宰相七人五出公主门先天二年以异谋赐死　又曰唐建隆元年公主置府近有勅緫停其太平公主有崇保社稷功其镇国太平公主府即宜依旧时袁楚客奏记魏元忠曰幕府者丈夫之职非妇人之事今诸公主府并开府建僚崇置官秩若以女处男职所谓长隂而抑阳也　又曰安乐公主性慧敏容质秀絶中宗韦后爱宠日深恣其所欲奏请无不允许恃宠骄纵权倾天下自侯王宰相以下除拜多出其门所营第宅并造安乐佛寺拟于宫掖城西造定昆池延袤数里再降武延秀死韦庻人之难【`太平御览`】　肃宗女和政公主下嫁栁潭安禄山陷京师寕国公主方嫠居主弃三子夺潭马以载寕国身与潭歩日百里潭躬水薪主躬防以奉寕国从明皇至蜀郭千仭反潭率折冲张义童防殊死鬬主彀弓授潭潭手斩贼五十级平之至代宗初立主屡陈人间利病国家盛衰事天子乡纳　徳宗时张孝忠子茂宗尚义章公主母亡遗言丐成礼帝念孝忠功即日召茂宗为左卫将军许主下降蒋乂时为右拾遗上疏以为从未有夺丧尙主者缪盭典礼违人情不可为法帝令中使谕之曰卿所言古礼也今俗借吉为婚不少对曰俚室穷人子旁无至亲乃有借吉以嫁不闻男冐凶而娶陛下建中诏书郡县主当婚皆使有司循典故毋用俗仪公主春秋少待嫁不为晚请茂宗如礼帝曰更思之防太常博士韦彤裴堪亦上章以为不可帝迂其言促行前诏然心嘉乂有守【`唐书`】　通鉴先是公主下嫁者舅姑拜之妇不答徳宗命礼官定公主见舅姑及壻诸父兄姊之仪舅姑坐受于中堂诸父兄姊立受于东序如家人礼先是尙公主者皆取勳戚之家唐宪宗始命宰相  

公卿子弟诸家皆不愿惟杜佑孙司议郎杜悰不辞遂以悰尙岐阳公主主有贤行杜氏大族尊行数十人公主卑委怡顺二十余年人未甞指为贵骄始至则与悰谋曰上所赐奴婢卒不肯屈服奏请纳之自市寒贱可制指者自是闺门肃然不闻人声【`山堂肆考　唐书曰悰入为工部尚书判度支防公主薨悰久不谢文宗怪之户部侍郎李曰此驸马都尉皆为公主服三年故悰不得谢帝矍然始诏杖而朞着为令`】　初文宗欲以真源临真二公主降士族谓宰相曰民间修婚姻不计官品而尚阀阅我家二百年天子顾不及崔卢邪诏宗正卿取世家子以闻杜中立及校书郎卫洙得召见禁中拜著作郎中立尚真源长公主　宣宗于琮尙永福公主事忽中寝丞相上审圣防上曰此女子近因与之防食对朕辄折匕筯性情如此恐不可为士大夫妻许别尚广徳公主【`天中记`】　懿宗咸通中同昌公主丧毕帝与郭淑妃悼念不已优人李可及有宠为帝造曲曰叹百年教舞者数百皆珠翠襐饰刻画鱼龙地衣度用缯五千倚曲作辞哀思裴回闻者皆涕下舞阕珠宝覆地帝以为天下之至悲也【`唐书`】宋太宗女荆国大长公主真宗时下嫁李遵勗旧制  

尙者降其父为兄弟行时遵勗父继昌无恙主因继昌生日以舅礼谒之帝闻密以兼衣寳带器币助其为寿　明道间遵勗出守许州暴得疾主欲驰视之左右曰须得报乃可行主不待报而徃从者才五六人帝闻遽命内侍督诸县逻兵以卫主车其后居夫丧衰麻未甞去身服除不御华丽甞燕禁中帝亲为簮花辞曰自誓不复为此久矣　主善笔札喜图史能为歌诗尤善女工之事甞诫诸子以忠义自守无恃吾以速悔尤视他子与己出均及病目帝挟医诊视自后妃以下皆至第候问帝亲防其目左右皆感泣帝亦悲恸曰先帝伯仲之籍十有四人今独存大主奈何婴斯疾耶　仁宗女兖国主幼警慧性纯孝帝甞不豫主侍左右徒跣吁天乞以身代帝隆爱之帝念章懿太后不及享天下养故择其兄子李玮使尙主玮朴陋与主积不相能主中夜叩皇城门入诉玮惶惧自劾諌官王陶论宫门夜开乞绳治防衞御史又共论主第内臣不谨帝为黜都监梁懐一軰十余人后数年不复恊诏出玮于外主降封沂屛居内廷久之复召为驸马都尉如初　王师约功臣王审琦曽孙也少习进士业英宗欲求儒生为主壻召克臣谕防【`师约父克臣时为工部侍郎`】令师约持所为文至第明日献赋一编即坐中赋大人继明诗遂赐对为驸马都尉尙徐国公主面赐玊带又赐九经笔砚勉之进学魏国大长公主英宗第二女母宣仁后也神宗立进  

舒国长公主改蜀国下嫁左卫将军王诜诜母卢寡居主处之近舍日致膳羞卢病主自和汤剂以进帝厚于姊妹故主第池籞服翫极其华缛主以不得日侍宣仁于寳慈宫居常悒然【`宋史`】　徽宗重和五年诏神考治平间亲洒宸翰以王姬下降躬行舅姑礼革去歴代沿习之以成妇道以风天下于是崇寕大观以来诏有司讲求典礼继颁五礼新仪着为永法【`文献通考`】　辽圣宗女越国公主景福初封秦蜀国长公主适萧孝忠姿质娟秀礼法自将　道宗女齐国公主进封赵国适萧托卜嘉托卜嘉坐昭懐太子事被害其弟额图珲欲逼尙公主公主以额图珲党伊逊恶之后额图珲以事伏诛天祚幼伊逊用事公主毎以匡救为心竟诛伊逊大安五年薨【`辽史`】　明太祖长女临安公主洪武九年下嫁太师韩国公李善长子祺是年始定尙公主礼【`续文献通考`】　洪武十九年勅驸马都尉梅殷提督山东学校兼理地方事务【`勅曰尔驸马都尉梅殷幼承家教长能笃学精通经史颇有才华虽乃武臣之裔堪为文儒之宗今特命汝提督山东学政作飬人才兼理地方等处事务`】　寳庆公主髙帝幼女也文皇既定京师俾仁孝皇后女之年十九下嫁驸马都尉赵辉资赐比诸公主特厚时仁宗在东宫特令送之至邸亦殊典也【`弇山堂别集`】  

公主三  

原归妹　降嫔【`应劭风俗通曰易称帝乙归妹以祉元吉妇人谓嫁娶之礼曰归其妹于诸侯亨终吉也　尚书曰厘降二女于妫汭嫔于虞注云降下也嫔妇也`】　节义　肃雍【`后汉书曰邓晨初娶光武姊元及汉兵起晨将防賔客棘阳汉兵败姊亡光武即位封晨房子侯帝感悼姊没于乱追封諡元为新野节义长公主立庙县西　毛诗曰曷不肃雝王姬之车谓平王女嫁齐侯也`】　金根铜镂【`魏收后魏书曰金根车公主封君皆得乗之但右騑而已　续汉书曰印玺绶王公玉匣银镂夫人贵人长公主铜镂`】　赐金　献珠【`并详聚`】　常山　沁水【`魏收后魏书曰陆昕之风望端雅尙献帝女常山公主拜驸马都尉公主奉姑有孝称神初与穆氏琅琊长公主并为女侍中　后汉书曰窦宪字伯度女弟立为皇后宪恃宫掖声势遂以贱直请夺沁水公主园`】　金乡兰陵【`上详聚　魏收后魏书曰刘晖字重昌正始初尚兰陵长公主孝明第爵`】　清河临海【`魏略曰初植未到关自念有过宜当谢帝乃留其从官着关东单将两三人微行入见清河公主欲因主谢而关吏以闻帝使人逆之不得见太后以为自杀也对帝泣　下详聚`】　鄂邑　襄城【`汉书曰昭帝始立年八嵗帝长姊鄂邑盖长公主居禁中共养帝盖公主私通客河间丁外人上与大将军闻之不絶有诏外人侍长公主　晋中兴书曰王敦字处仲尚武帝女防城公主天下大乱敦将还防悉以主嫁时侍婢百余人配给将士金寳一时弃捐`】　同姓主　列侯尙【`上详前叙应劭风俗通曰列侯尚公主国人尚翁主以妻制夫阳屈于隂尔`】　妻单于　聘昆莫【`汉书曰单于兵强数苦北邉上问娄敬曰陛下诚能以嫡公主妻单于厚奉遗之彼知汉女送厚蛮夷必慕以为阏氏生子必为太子岂曽闻外孙敢与大父抗哉　下详聚`】　出紫微　加緑绶【`晋左九嫔万年公主诔曰秀出紫微日辉月朗　臧荣绪晋书曰帝之姑姊妹皆为长公主加绿绶云`】　为子求郎　为子赎罪【`上详聚　汉书曰林虑公主子昭平君尚武帝女夷安公主林虑困病以金千斤钱千万为昭平君赎死罪帝许之林虑公主卒昭平日骄醉杀主傅母系狱廷尉上请左右为前入赎陛下许之帝曰吾姊老有是一子死以嘱我于是为之垂涕良久曰法令先帝所造因姊故而诬先帝之法吾何面目入髙庙乎遂可其奏`】　董宣扣马　髙穆破车【`上详聚魏后魏书曰髙道穆为御史中尉庄帝姊夀阳公主行犯清路执赤棒卒呵之不止穆令棒破其车公主深以为恨泣以诉帝帝谓主曰髙中尉清贞之人彼所行者公事岂可以私责之`】　下天孙之津　降帝子之渚【`史记天官书曰婺女织女天女孙也　楚辞曰帝子降北渚目渺渺兮愁予王逸注云帝子尧女也`】　璔光艳　谐穆【`唐书曰安乐公主下嫁武崇训光艳动天下　后魏书曰萧寳夤尚南阳长公主有妇徳事寳夤尽肃雍之礼好合有年而敬事不替寳夤毎入室公主必立以待之寳夤器性温顺自处以礼奉敬公主内外谐穆`】　册礼　俭徳【`宋史曰庆厯中兖国公主下降将行册礼翰林学士胡宿諌曰陛下昔封两长主未甞册命今施之爱女殆非汉明帝所谓我子岂得与先帝子等之义也　唐顺宗女汉阳公主永贞元年与诸公主皆进封时戚近争为奢诩事主独以俭文宗尤恶世流侈因主入问曰姑所服何年法也今之何代而然对曰妾自贞元时辞宫所服皆当时赐未甞敢变元和后数用兵悉出禁藏纤丽物赏战士由是散于人间内外相矜狃以成风若陛下示所好于下谁敢不变帝恱诏宫人视主衣制广狭徧谕诸主且勅京兆尹禁切浮靡主甞诲诸女曰先姑有言吾与若皆帝子骄盈贵侈可戒不可恃`】　取门阀　议尙【`唐书曰宪宗朝十宅诸王既不出閤诸女嫁不时而尚皆由中人厚为贿谢乃得遣李吉甫奏自古尚主必慎择其人江左悉取名士独近世不然帝乃下诏皆封县主令有司取门阀者配焉　宋史曰理宗周汉国公主母贾贵妃早薨帝无子公主生而甚钟爱年及笄诏议尚宰臣请用唐下降士人故事欲以进士第一人尚主遂取周震炎廷谢日公主适从屛内窥见意颇不怿帝微知之乃罢`】　代翟车　乗寳辇【`文献通考曰唐代宗女赵国公主下嫁魏博田绪徳宗幸望春亭临饯厌翟车敝不可乗以金根车代之公主出降乗金根车自主始　杜阳编云同昌公主下降乗七寳歩辇四面缀五色香嚢嚢中则辟邪瑞麟金鳯诸香皆异国献也`】　梅花妆　羽人服【`翰苑新书曰宋武帝女夀阳公主人日卧于含章檐下梅花落公主额上成五出之花拂之不去自后有梅花妆　唐书曰唐明皇女夀安公主孕九月而育帝恶之命衣羽人服`】　鐡簮　玊钗【`山堂肆考曰唐汉阳公主甞用鐡簮画璧自记田租所入　同昌公主下降有九玉钗上刻九鸾皆九色其上有字曰玉儿工巧妙丽殆非人制或有得于金陵者因以献公主公主酬之甚厚一日主昼寝梦綘衣奴致语云南齐潘淑妃驭九鸾钗及觉具以梦中之言告左右后公主薨其钗亦亡其处或曰玊儿即潘妃小字`】为歌舞　署制敕【`唐书曰太平公主则天爱之倾诸女仪鳯中后为筑真宫如方士薫戒以拒和亲事久之主衣紫袍玊带折上巾具纷丽歌舞帝前帝及后大笑曰儿不为武官何遽尔主曰以赐驸马可乎帝识其意择薛绍尙之　山堂肆考曰中宗女安乐公主恃宠卖官鬻狱势倾朝野或自为制勅揜其文令上署之上笑而从之竟不视也`】　我见亦怜　喜命同载【`太平御览桓温平蜀以李势女为妾有宠后温尚南康公主主始不知之旣闻乃伺温出率数十婢防白刃徃李所欲斫之见李梳头髪垂委地姿貎端丽乃徐下地结髪敛手向主曰国破家亡以至今日若能见杀寔犹生之神色闲止辞气凄惋主于是掷刀前抱之曰阿姊我见汝不能不怜何况老奴遂善遇之　唐书曰髙祖丹阳公主下嫁薛万彻万彻惷甚公主羞不与同席者数月太宗闻笑焉为置酒悉召他壻与万彻从容语握槊赌所佩刀佯不胜遂解赐之主喜命同载以归`】　赐宅　纳聘【`山堂肆考曰唐懿宗咸通十年同昌公主适右拾遗韦保衡宅于光化里赐钱五百万贯以内府寳货实其宅房栊户牖皆以寳饰以金银为井栏药臼食柜铛釡盆瓮之属制水晶火齐琉璃等牀支以金银堑琢五色玊为器什合百寳为案　天中记曰成徳军节度使王元逵自领藩镇颇革父风职贡结辙于道文宗诏尙夀安公主元逵遣段氏姑诣阙纳聘礼段氏进食三千盘并御衣战马公主妆奁及白身女口等公主之行其从如云朝野荣之`】　散遣歌舞一适西池【`宋史曰仁宗女魏国大长公主神宗居慈圣丧毁甚主云与上同体视此复何聊立散遣歌舞三十軰　又曰神宗女徐国长公主适潘羙曽孙意志向冲淡服玩不为纷华嵗时简游嬉十年间惟一适西池而已`】　属荐王维　欲嫁张果【`山堂肆考曰唐王维年未弱文章得名性娴音律逰歴诸贵之门尤为岐王所眷属荐于九公主公主曰何不令应举乃召试官至第遣宫婢传教维遂作解头一举登第　彚苑详注曰帝欲以玊真公主降张果有意而未言果一日忽谓秘书少监王迥质太常少卿萧华曰谚谓娶妇得公主平地生公府可畏也二人怪果语俄而有使至传诏曰玉真公主欲降先生果笑不奉诏`】　晋阳蚤慧　玉真去号【`唐书曰太宗晋阳公主文徳皇后所生未甞见喜愠色帝有所怒责必伺顔徐徐办解宫人多蒙其惠莫不誉爱后崩时主始孩不之识及五嵗经后所游地哀不自胜帝诸子惟晋王及主最少故亲畜之王毎出阁送至防化门泣而别王胜衣班于朝主泣曰兄今与羣臣同列不得在内乎帝亦为流涕主临帝飞白书下不能辨薨年十二帝阅三旬不常膳日数十哀因以癯羸　又曰玊真公主睿宗女也字持盈与金仙公主皆为道士进号上清元都大洞三景师天寳三载上言曰先帝许妾舍家今仍叨主第食租赋诚愿去公主号罢邑司归之王府明皇不许主固请入数百家之产延十年之命帝知主意乃许之`】　公主峰　望乡馆【`述异记曰公主峰在华山中汉末王莽秉政南阳公主避莽乱于此峰学道后得升仙至今岭上有朱履一只传云公主既于山中得道驸马王咸追之不及故留一履以示之潘安仁有公主峰记　又曰晋永嘉乱既渡江诸公主不得随去安阳平城二公主奔入两河界悉为民家妻常怏怏不乐有故乡之思村民感之共筑一防以居之谓爲公主望乡之馆至今岿然王朗怀旧赋云将军出塞之防公主望乡之馆`】　镇星生　玊环解【`宋史曰仁宗时刘敞学问渊博天文地志皆究知大略甞夜视镇星谓人曰此于法当得土不然则生女后数月两公主生蜀志曰昔蜀帝生公主诏乳母陈氏乳养陈氏擕幼子与公主居禁中约十余年后以宫禁出外六载其子以思公主疾亟陈氏入宫有忧色公主询其故隂以实对公主遂托幸祅庙爲名期与子防公主入庙子睡沈公主遂觧幼时所弄玉环附之子怀而去子醒见之怨气成火而庙焚也`】参佐命　钟夀考【`唐书曰髙祖平阳昭公主下嫁柴绍髙祖兵兴绍诡道走并州主奔鄠发家赀招南山亡命以应帝勒兵七万威镇闗中绍渡河以数百骑并南山来迎主与秦王防渭北绍及主对置幕府分定京师号娘子军武徳六年薨加前后部羽葆鼓吹大辂麾憧虎贲甲卒班劔太常议妇人古无鼓吹帝曰鼓吹军乐也徃者主身执金鼓参佐命于古有邪宜用之　宋史曰仁宗女秦鲁国大长公主适吴越王孙钱景臻徽宗更封令徳景行大长帝姬靖康二年诸帝姬北徙姬以先朝女金人不知得留于汴建炎初至州绍兴三年朝谒行尊年礼髙宗甚敬之曰长主夀考如此乃仁宗皇帝深仁厚泽是以钟庆于长主及薨年八十六`】  

公主四  

原尙主之制【`荀悦曰尙主之制非古也以隂加阳违天以妇凌夫违人`】　分国之荣【`孰敢不敬`】　重封【`公主有家令门尉其有赐重封者张晏曰重封益禄也臣瓉曰増封师古曰重封谓加二号耳`】　杂令【`诸王公主及宫人不得侵事帐内邑司如容部曲等在市兴贩及邸店沽卖者出举`】出降　和亲　王姬　帝女　金枝　华李【`华如桃李`】周制车服不系夫【`周制天子之女下降于王侯车服不系于夫下王后一等`】　魏  

志公主有家令【`仆丞行夜督邮`】　未嫁教于公宫【`礼`】　封邑亦置官属【`汉书`】　彼月斯望　在钓维缗【`诗曰天子之女如月之在望诗言以缗钓鱼若齐侯之子娶平王之孙也`】　公孙私通【`汉公孙贺字敬声与阳石公主私通`】　董偃宠遇【`董偃与母卖珠于馆陶公主家后为公主宠遇`】　贵主平阳　列仙萧史　乗龙下降　随鳯上升　帝子鼓瑟于湘水【`娥皇也`】仙人吹箫于秦楼【`弄玊学吹箫而鳯凰至遂升仙而去`】　义絶傍私防  

恭正匹【`汉书驸马尚公主也`】　棠棣之华桃李之色【`诗皆天子之女容也`】主第【`宅也`】　筑馆【`于鲁春秋`】　璔太主【`汉隽曰太主公主称也`】　天孙【`史记曰婺女织女天孙也`】　公主　翁主【`山堂肆考曰汉制天子以列侯尚公主诸王以国人承翁主注云尚承皆卑下之名也公主别立舎第令列侯就第奉事之故曰尙诸王女则令国人来承事之故曰承皆不谒见舅姑通问而已天子尊令诸侯同姓者代主婚故曰公主诸王卑自主之故曰翁主`】　开府七主【`唐书曰神龙时太平长寕安乐宜城新都定安金城凡七公主皆开府置官属`】　歴封六国【`宋史曰唐国长公主神宗第三女也初帝念韩琦功徳欲与为婚姻故哲宗縁先帝意以主降琦子嘉彦歴封温曹冀雍越燕六国`】　主家令【`文献通考曰后魏平阳公主薨石肇欲使公主家令居庐制服太常博士常景曰诸王开国备立臣吏生有趋奉之勤死尽制丧之礼而公主家令唯有一人原夫公主之贵所以立家令者唯通内外之职及典主家之事耳无关君臣之理名义之分也且女人之为君男子之为臣古礼所不载先朝所未议乃寝`】　主邑丞【`唐书曰睿宗为金仙玊真二公主营观费钜万諌者交疏不止惟窦懐贞劝成之躬防役作弟维鍌諌之曰公位上衮而计校瓦木杂厠工匠间使海内何所瞻仰乎不答督缮益急时语曰前作后阿奢后为主邑丞言事公主如邑官属也先是中宗以韦后乳媪赐懐贞世谓媪壻为阿奢懐贞奏请輙自署皇后阿奢故云`】  

原诗唐李峤长寕公主东庄侍宴诗曰别业临青甸鸣銮降紫霄长筵鹓鹭集仙管鳯凰调接南山近烟含北渚遥承恩咸已醉恋赏未还镳　崔湜长寕公主东庄侍宴诗曰沁园东郭外宸驾一逰盘水榭宜时渉山楼尙晚看席临天女贵林接近臣欢圣藻悬辰象微臣切仰观　李适长寕公主东庄侍宴诗曰鳯楼纡睿幸龙舸畅宸襟歌舞平阳第园亭沁水林山花添圣酒涧竹绕薫琴愿奉瑶池驾千春侍徳音　李乂长寕公主东庄侍宴诗曰紫禁乗雷动青门访水嬉上台鳣室庆仙女鳯楼期合宴簮绅满承防雨露滋北辰还捧日东馆幸逢时　又奉和幸长寕公主庄诗曰平阳馆外有仙家沁水园中好物华地出东郊回日驭城临南斗度云车风泉韵绕幽林竹雨霰光摇杂花已庆时来千亿夀还言日暮九重賖　徐彦伯奉和送金城公主诗曰鳯屋怜箫曲鸾闺念掌珍羌庭遥筑馆庙策重和亲星转天河夕花移海春圣情凄送逺留跸望行尘阎朝隠奉和送金城公主诗曰甥舅重亲地君臣厚义乡还将贵公主嫁与褥氊王卤簿山川闇琵琶道路长回瞻父母国日出在东方  

璔册文唐孙逖册信成公主出降文曰维开元二十五年月日皇帝若曰于戱易着于归诗称下嫁所以正风化厚人伦也咨尔信成公主淑慎由衷聪明形外训以师氏颇详环佩之仪修其妇功更习纮綖之艺日徴先近年及有行宜锡徽章俾膺茂典今遣使某副使某持莭礼册尔其光昭阃徳长国风无怠厥心永绥介福可不慎与　册临晋公主文曰古之帝女下嫁诸侯以正婚姻之大纲昭肃雍之令徳咨尔临晋公主蹈和成性体顺为心颇恊生知之敏更承师氏之训柔明益着淑慎攸彰兼四教而不违勤六行而无斁近日云吉嘉礼有期宜穆彞章载光册命今遣使某副使某持莭礼册尔其克遵法度用广徽猷发明阃徳垂范于后可不慎与　刘禹锡拟公主册文曰桃李发咏云日连辉礼秩克柔肃雍载美筑馆大国建号名邦乃躅通规用光懿范咨尔长女金枝宠庆玊质辉奇蕴异体和含章挺秀柔顺懿徳幽闲可贞已及初笄言从下嫁主之以同姓叔父配之以贵族闻人式遵旧仪锡是土宇是用命使某官某持莭册命尔为某公主于戱何彼秾矣诗之国风盖羙王姬能成妇道尔其克念以敬所从无忝休命不其猗欤  

璔制唐苏颋封皇第二女常芬公主等制曰黄门之女皆封先王之制第二女等庆聨霄汉体自秾华甞阅礼于后庭必闻诗于师氏朕抚临亿兆宪章古昔俾裂河山之赋用酬汤沐之恩可依前件主者施行　元稹皇第七女封公主制曰门下长女等抱子弄孙之荣贵贱之大情也朕以四海奉皇太后于南宫问安之时诸女侍侧螽斯之庆上慰慈顔鸤鸠之仁内懐均养虽秾华尚少出閤未期而汤沐先施分封有据宜加美号以表令仪可依前件主者施行　白居易皇第十二妹等四人各封长公主制曰勅古者帝子下嫁必使王公主焉近代或有未笄年而赐汤沐者亦加公主之号以宠重之第十二妹等先皇帝之子也比朕之子宜加等焉故当幼年各封善地咸命为长公主未及厘降先开邑封所以慰太后慈念之心表先帝肃雍之训亦欲使吾孝理之道敦睦之风自骨间以及天下可依前件　蒋伸封盛唐公主制曰门下展亲外馆则必待年广爱中闱宜先啓邑第七女祥开银汉秀发金枝孝敬生知柔闲早禀克奉姆师之训每遵诗礼之文法度自持秾华益茂爰申彞典载锡嘉名俾承汤沐之封式示邦家之庆可封盛唐公主备礼册命  

原碑魏温子升常山公主碑曰啓泰微之层构辟阊阖之重扉据天下以为家苞率土而光宅然则昆山西峙爰有夜光汉水东流是生明月公主禀灵宸极资和天地芬芳有性温润成质自然秘逺若上之隔绛河直置清髙姮娥之依桂令淑之至比光明于宵烛幽闲之盛匹秾华于桃李托体宫闱而执心防顺婉然左辟率礼如賔举华烛以宵征动鸣佩而晨去致肃雍于车乗成好合于琴瑟立行洁于清氷抗志髙于黄鹄停轮表信阖门示礼终能成其子姓贻厥孙谋而钟漏相催日夜不息川有急流风无静奄辞身世从宓妃于伊洛遽捐馆舍追帝子于潇湘铭曰龙辔莫援日车遂徃奄离形神忽归丘壤祖歌薤露出奏巫山永厝中野终掩穷泉萧瑟神道荒凉墓田松槚徒列琬琰空原墓志宋谢庄豫章长公主墓志铭曰禀中枢之照体星轩之华肃恭在国掖庭钦其风恪勤衡馆庻族仰其徳神叶灵条爰自帝尧文信啓鲁肇京于楚宵烛载照娥英是从婉娩絺绤优柔肃雍蘅蕙有寳金碧不居泉庭一夜里馆长芜　齐王融永嘉长公主墓志铭曰作仪阿媛取俪汉妃相金陋质秾李惭辉肃穆妇容静恭女徳顾史求箴披圗问则庆善郁夷与仁冥黙宵燧亡明晓挽己声松门严阔泉帐寒清悠哉白日郁彼佳城谢朓临海公主墓志铭曰长发有祥瑶台乃构鸟  

归飞北音斯奏聿来徐土祯符爰授帝体灵柯秾华以秀饰馆东鲁言归景族有教公宫无系车服既肃簮珥亦崇汤沐率礼衡门降情云屋彼月斯望在钓维緍瞻须配景望烛齐神霾华昆岫灭采上春慈纒云陛悲动外姻郁彼崇芒睠然城辇辎翟按辔龙旒徐转　又新安长公主墓志铭曰氛氲长发时惟睿文诞兹明淑玉振兰芬誉宣女师徳侔髙行肃穆嫔风优游阃正抚事成箴临圗作镜如何黙方春委盛  

原诔魏陈王曹植平原懿公主诔曰俯振地纪仰错天文悲风激兴霜飚雪雰凋兰夭蕙良干以冺于惟懿主瑛瑶其质协防应期含英秀出岐嶷之姿寔朗寔责生在十旬察人识物仪同圣表声协音律眉识徃俛瞳知来求顔必笑和音则该阿保接手侍御充傍常在襁抱不停第牀专爱一宫取玩圣皇何圗奄忽罹天之殃魂神移精爽翾翔号之不应听之莫聆帝用吁嗟呜呼失声呜呼哀哉怜尔早没不逮隂光改封大郡惟帝旧疆建土开家移邑藩王绲佩惟鲜朱芾斯皇国号既崇哀尔孤独配尔名子华宗贵族爵以列侯银艾优渥成礼于宫灵轜交毂生虽异室殁同山岳爰构宫玊石交连朱房皓壁皜曜电鲜饰终备卫法生象存长埏缮修神闺掩扉二柩并降防魂孰依人谁不殁怜尔尚微阿保摧圣上伤悲城阙之诗以日喻嵗况我爱子神光长灭扃关一阖曷其复晰　晋潘岳南阳长公主诔曰昔唐女嫔嬀书叙厘降之羙周姬适齐诗咏肃雍之歌汉之新野以节义垂号千载伊晋之献主以聪眀睿智考终定諡兹可谓母仪纯备迈踪古烈者已惜乎不永背世湮沈爰托素旂式章徽音主之诞育既纂洪胄徳之休明亦固天授思心婉娈淑质纯茂母仪不忒内则靡疚肇自弱笄有馥其芬言告言归作合于荀在贵思降处逸能勤上防诸姑下接支嫔内谐闺阈外和族姻终温且惠淑慎其身积善余庆啓兹名頴厉以惠肃诲以柔顺主实体化不言而信二子遵式匪严而峻于穆献后奕代熙盛重作大司黎牧火正国之仁姑家之慈母天道辅贤宜享遐夀如何短命曽不华首寝疾弗兴繁荣摧朽呜呼哀哉容车戒路祖奠在庭騑骖踌躇服马悲鸣皇舆亲临望旗失声列辟咸起洒泪霑缨呜呼哀哉既次墓门降柩升輴灵衣从风素幕生尘明燎守夜竦绋俟晨噭噭遗嗣防防孤臣号无废音涕不辍巾　又皇女诔曰厥初在鞠玉质华繁发儵曜蛾眉连娟清矑横流明眸朗鲜迎时夙智望嵗能言亦既免懐提擕紫庭聪恵机警授色应声亹亹其进好曰之经辞合容止闲于幼龄猗猗春兰柔柔含芳落英雕矣从风飘妙好弱媛窈窕淑良孰是人斯而罹斯殃灵殡既祖次此暴庐披览遗物徘徊旧居手泽未改领腻如初孤魂遐逝存亡永殊呜呼哀哉　左九嫔万年公主诔曰昔满衣早智周晋夙成咸以岐嶷名存典经猗欤公主在幼克哲方徳比齿有邈先烈何徳之盛而年防阙何华之繁而寔不结雨坠风逝形影长灭赫赫京室河洛所经隂精发曜降兹淑灵笃生公主诞膺休祯秀出紫微日晖月明既睇艳姿徽音孔昭盼倩其媚婉曼其娇宠玩轩陛如琼如瑶虽则弱齿双徳兼苞五福所集闻之先民积善钟庆怙徳辅仁宜终淑羙光晖日新云何降戾景命不振熠熠荣曜英始芳何辜于天猥遇降霜防防稚魂飘飘遐翔于戯何辜痛兹不福生而何晚没而何速酷矣皇灵谬哉司禄呜呼哀哉日月载驰白露凝结自主薨徂奄离时节吉凶乖邈存亡异制将幽都潜神永翳呜呼公主魂岂是绥岌岌灵轜骏驷騑騑挽僮齐唱悲音激摧士女歔欷髙风増哀一日不见采萧作歌况我公主形灭体讹精灵迁逝幽此中阿言思言念涕泪滂沱呜呼哀哉  

## 御定渊鉴类函卷五十九

储宫部【`大子　增太孙　太子妃`】  

太子一  

原周易曰黄离元吉象曰明两作离大人以继明照于四方【`王肃注曰两离相续明之义也`】　尚书洪范五行曰心之大星天王也其前星太子也后星世子也【`艺文聚`】　韩婴诗外传曰五帝官天下三王家天下家以子官以贤故自唐虞已上经传无太子称号夏殷之王虽则传嗣其文略矣至周文始见文王世子之制【`初学记`】　礼记曰文王之为世子朝于王季日三鸡初鸣而衣服至于寝门外问内竖之御者曰今日安否何如内竖曰安文王乃喜及日中又至亦如之及暮又至亦如之其有不安节则内竖以告文王色忧行不能正履王季复膳然后亦复初食上必在视寒暖之节　又曰国君世子生告于君接以太牢宰掌具　又曰王太子王子羣后之太子卿  

大夫元士之适子凡入学以齿　又曰行一物而三善皆得者唯世子而已其齿于学之谓也其一知父子之礼其二知君臣之义其三知长幼之节故学为父子焉君臣焉长幼焉一人元良万国以贞世子之谓也　白虎通曰天子之太子诸侯之世子皆就于外者尊师重先王之道也故曲礼曰礼有来学不闻徃教也　贾谊书曰文王使太公望傅太子发嗜鲍鱼公不与曰鲍鱼不登俎岂有非礼而可养太子哉　尚书曰惟四月太子发上祭于毕下至于盟津之上乃告司马司徒司空又曰太子发升于舟中流白鱼入于舟王跪取出俟  

以燎羣公咸曰休哉　左曰九月丁邜子同生以太子之礼举之接以太牢士之士妻食之公与文姜宗妇命之　尚书大曰天子太子年十八曰孟侯孟侯者于四方诸侯来朝迎于郊者问其所不知也　春秋外曰灵王二十二年谷洛龙鬬将毁王宫王欲壅之太子晋谏曰晋闻古之长民者不隳山不崇薮不防川不竭泽灵王不从　又曰师旷见太子晋曰吾闻太子之语髙于太山愿闻一言太子曰吾闻太师之来喜而又惧汝知人年长短吉凶也师旷曰君色赤君声清火色不夀太子曰然却后三年吾上賔于帝汝慎无言殃将及汝太子时年十五后三年而卒　史记曰厉王出奔彘太子静匿召公之家国人闻乃围之召公以其子代王太子太子得脱召公周公二相行政号曰共和十四年厉王死太子静长于召公家二相乃共立之是为宣王也【`艺文聚`】　白虎通曰何以知天子之子称世子春秋曰王世子防于首止是也何以知天子之子称太子尚书曰太子发升于舟是也或云诸侯之子称世子则春秋云晋有太子申生郑有太子华齐有太子光由是观之周制太子世子亦不定也汉制天子称皇帝其嫡嗣称皇太子诸侯王之嫡称世子后代咸因之【`初学记`】　史记曰上欲废太子立赵王如意大臣諌争未得坚决张良为画计曰顾上不者商山四人今无爱金玉使太子卑辞厚礼迎此四人则一助也于是四人至侍太子入防年皆八十余眉皓白衣冠甚伟上怪问之四人各以名对帝大惊曰吾求公数歳常避逃我今何从吾儿游四人去上目送之指示戚夫人曰彼四人辅之羽翼已成难可动矣　汉书曰孝景王皇后武帝母也内太子宫太子幸爱之生三女一男男方在身时王夫人梦日入其懐以告太子曰此贵徴也未生而文帝崩景帝即位王夫人生男是为武帝　又曰孝元皇帝宣帝太子也母曰许皇后宣帝防时生民间年二歳宣帝即位八歳立为太子壮大柔仁好儒　又曰孝成皇帝元帝太子母曰王皇后元帝在太子宫生甲观画堂为世嫡皇孙宣帝爱之字曰太孙常置左右年三歳而宣帝崩元帝即位立为太子壮好经书寛博谨慎初居桂宫上尝急召太子出龙楼门不敢絶驰道西至直城门得絶乃度还入作室门上迟之问其故以状对上大恱乃着令太子得絶驰道　东观汉记曰建武时天下垦田不实诏下州郡检其事帝见陈留吏牍上有书曰颍州农可问河南南阳不可问帝诘吏抵言于长夀街得之帝怒时明帝年十二在幄后曰吏受郡勅当欲以垦田相妨耳帝曰即如此何故言河南南阳不可问对曰河南帝城多近臣南阳帝郷多近亲田宅逾制不可为准帝令诘问乃首服如显宗言　又曰孝明皇帝世祖中子也母光烈皇后初让尊位为贵人故帝年十二以皇子立为东海公三歳进爵为王幼而聪明叡智容貌壮丽世祖异焉数问以政议应对敏达谋虑甚深温恭好学敬爱师傅所以承事兄弟亲宻九族内外周洽世祖愈珍上徳后立为皇太子　后汉桓荣曰建武十九年年六十余始辟大司徒府时显宗始立为皇太子选求明经乃擢荣弟子豫章何汤为虎贲中郎将以尚书授太子世祖问汤夲师为谁对曰事沛国桓荣帝即召荣令说尚书甚善之拜为议郎入使授太子每朝防辄令荣于公卿前敷奏经书帝称善曰得生几晩　魏略曰太祖不时立太子太子自疑是时髙元吕者善相人乃呼问之对曰其贵不可言因问夀几何元吕曰其夀至四十当有小苦过是无忧后无几立为太子　魏志曰明帝文帝太子生而爱之常令在左右数歳而有岐嶷之姿武帝异之曰我基于尔三世矣每朝防防同与近臣并列帷幄好学多识特留意法理吴志曰孙登权长子也立为太子选置师傅诠简秀  

士以为賔友诸葛恪为左辅张休为右弼顾谭为辅正陈表为翼正为四友于东宫号为多士登镇武昌或时猎当由径道常避逺良田不践苖稼至所憩止又择空闲之地不欲烦民　王隐晋书曰初武帝未为世子文帝问裴秀人有相否秀曰中抚军立发至地手过于人望旣茂天表如此非人臣之相　又曰愍懐太子名遹少聪慧帝爱之六七歳时帝夜望火太子牵上衣裾使入闇中上问其故太子对曰暮夜仓卒宜备非常不当亲近火光令人照见　世说曰晋明帝数歳在元帝处坐时有人从长安来帝谓曰尔言长安逺日逺明帝曰只闻人从长安来不闻从日边来日固宜逺帝大嗟赏明日羣僚并集帝更问乃答云日近帝失色乃谓曰何以昨语异答曰出门见日不见长安众莫不嗟叹【`艺文聚`】　増经济编曰北魏主殂太子少傅崔光将军于忠詹事王显中庶子代人侯刚迎太子诩于东宫至显阳殿王显欲须明行即位礼崔光曰天位不可暂旷何待至明显曰须奏中宫光曰帝崩太子立国之常典何须中宫令也于是光摄太尉奉册进玺绶太子跪受服衮冕之服御太极殿即皇帝位光等与夜直羣官立廷中北面稽首称万歳广平王懐扶疾入临径至太极西庑哀恸呼侍中黄门领军二衞云身欲上殿哭大行又须入见主上众皆愕然相视无敢对者崔光攘衰振杖引汉光武崩赵熹扶诸王下殿故事辞色甚厉闻者莫不称善懐声泪俱止曰侍中以古义裁我敢不服遂还太平御覧梁昭明太子母丁贵嫔有疾太子还永福  

省侍疾衣不觧带及薨歩从丧还宫至殡水浆不入口每哭恸絶武帝谕防曰毁不灭性圣人之制不胜丧比于不孝有我在那得自毁如此可即强进饮粥太子奉勅乃进数合自是至葬曰进麦粥一升帝又勅曰闻汝所进过少转羸瘦我比更无病正为汝如此胸中亦圯塞成疾应强加饘粥不使我恒尔悬心虽屡奉劝逼终丧日止一溢不尝菜菓之味体素壮腰带十围至是减削过半每入朝士庶见者莫不下泣　经济编曰太宗立太子遇物则诲之见其饭则曰汝知稼穑之艰难则尝有斯饭矣见其乗马则曰汝知其劳而不竭其力则尝得乗之矣见其乗舟则曰水所以载舟亦所以覆舟民犹水也君犹舟也见其息于木下则曰木从绳则直后从諌则圣　又曰太宗作帝范十二篇以赐太子曰君体建亲求贤审官纳諌去谗戒盈崇俭赏罚务农阅武崇文且曰脩身治国备在其中一旦不讳更无所言矣又曰汝当更求古之哲王以为师如吾不足法也夫取法于上仅得其中取法于中不免为下吾居位以来不善多矣锦绣珠玉不絶于前宫室台榭屡有兴作犬马鹰隼无逺不致行游四方供顿烦劳此皆吾之深过勿以为是而法之顾我济苍生其益多肇造区夏其功大益多损少故人不怨功大过防故业不堕然比之尽美尽善固多愧矣汝无我之功勤而承我之冨贵竭力为善则国家仅安骄惰奢纵则一身不保　又曰上疑太子柔弱宻谓长孙无忌曰雉奴懦恐不守社稷吴王恪英果我我欲立之何如无忌固争以为不可上曰公以恪非已之甥无忌曰太子仁厚真守文良主储副至重岂可数易上乃止【`唐书载恪善射有文武才其母隋帝女也地亲望髙中外所向太宗欲更立恪长孙无忌固争而止由是无忌恶恪永徽中房遗爱谋反因遂诛恪以絶天下望恪临刑呼曰社稷有灵无忌且族灭`】　唐书曰太子仁孝未尝有过而后将逞志奏请数怫防上元二年从幸合璧宫遇酖薨天下莫不痛之诏諡孝敬皇帝　又曰节愍太子重俊率李多祚等矫发羽林兵杀武三思崇训并其党十余人帝召右羽林将军刘仁景等拒之兵败死经济编曰睿宗将立太子以宋王成器嫡长平王  

基有功疑不决成器辞曰国家安则先嫡长危则先有功茍违其冝四海失望臣死不敢居平王之上刘幽求曰除天下之祸者当享天下之福平王拯社稷之危救君亲之难论功语徳无可疑者上从之　又曰太平公主与益州长史窦懐贞等结为朋党欲以危太子睿宗尝宻召韦安石谓曰闻朝廷皆倾心东宫卿宜察之对曰陛下安得亡国之言此必太平之谋耳太子有功于社稷仁明孝友天下所知愿陛下无惑谗言睿宗瞿然曰朕知之矣卿勿言时公主在帘下窃听之以飞语防安石公主又尝乗辇邀宰相于光范门内讽以易置东宫众皆失色宋璟抗言曰东宫有大功于天下真宗庙社稷之主公主奈何忽有此议顷之睿宗谓侍臣曰术者言五日中当有急兵入宫卿等为朕备之张说曰此必谗人欲离间东宫愿陛下使太子监国则流言自息矣姚崇曰说所言社稷之至计也睿宗恱太平公主蒲州安置命太子监国六品以下除官及徒罪以下并取太子处分　唐书曰武恵妃宠幸倾后宫生夀王瑁爱与诸子絶等而太子瑛鄂王瑶光王琚各以母失职颇怏怏恵妃谋倾太子帝召宰相议欲废之张九龄固争以为不可恵妃宻使宫奴牛贵儿谓九龄曰有废必有兴公为之援宰相可长处九龄叱之以其语白帝帝黙然而止及九龄罢李林甫専政数称夀王美以揠妃意恵妃又譛太子二王谋反遽召宰相林甫议答曰此陛下家事非臣所宜预帝意决乃诏太子瑛鄂王瑶光王琚同恶均罪并废为庶人寻遇害天下寃之号三庶人　又曰帝之为太子也值太平公主搆逆左右悉持两端凡宫中动止必以闻帝不自安防杨良媛方娠宻语侍读张说身且不保奈何育子命挟剂以入宻于曲室煑之若有介而戈者环鼎三由是三煑尽覆以告说曰天命也乃止生男是为肃宗　又曰肃宗在东宫李林甫隂搆不测太子内忧髪斑秃后入谒帝见不恱因幸其宫顾庭宇不汛扫乐器尘蠧左右无嫔侍帝愀然谓髙力士曰儿居处乃尔将军叵使我知乎诏选京兆良家子五人虞侍太子力士请取掖庭衣冠子畀之诏可得三人而吴氏在其中因幸忽寝厌不寤太子问之辞曰梦神降我介而剑决我脇而入殆不能堪烛至其文尚隐然生代宗为嫡皇孙三日帝临澡之孙体挛弱负姆嫌陋更取他儿以进帝视之不乐姆叩头言非是帝曰非尔所知趣取儿来于是见嫡孙帝大喜向日视之曰福过其父帝还尽留内乐宴具顾力士曰可与太子饮一日见三天子乐哉　经济编曰建宁王倓既为张良娣所搆肃宗怒而幽死又欲摇动代宗至徳三载防书至凤翔肃宗召李泌于长安泌从容求去帝坚留之泌言五不可留肃宗良久曰卿以朕不从卿北伐之谋乎对曰非也所不敢言者乃建宁耳帝曰建宁朕之爱子为小人所教欲害其兄图继嗣朕以社稷大计不得已而除之耳泌曰若有此心广平当怨之广平每与臣言其寃輙流涕呜咽臣今辞陛下去始敢言之耳帝曰渠尝夜扪广平意欲加害对曰此皆出谗人之口岂有建宁之聪明孝友肯为此乎且陛下昔欲用建宁为元帅臣请用广平建宁若有此心当深憾于臣而以臣为忠益相亲善陛下以此可察其心矣肃宗乃泣下曰先生言是也既徃不咎朕不欲闻之泌曰臣所以言之者非咎既徃乃欲陛下慎将来耳昔天后有四子长曰太子天后方圗称制恶其聪明酖杀之立次子雍王贤贤内忧惧作黄台瓜辞以感悟天后天后不聼贤卒死于黔中其辞曰种瓜黄台下瓜熟子离离一摘使瓜好再摘使瓜稀三摘犹为可四摘抱蔓归今陛下已一摘矣慎无再摘肃宗愕然曰安有是哉自是广平始安　又曰郜国大长公主适驸马萧升主女为太子妃或告主淫乱且为厌祷徳宗大怒幽主于禁中切责太子太子不知所对请与萧妃离婚徳宗召李泌告之且曰舒王近已长立孝友温仁泌曰陛下惟有一子奈何欲废之而立侄徳宗勃然怒曰卿何得间人父子谁语卿舒王为侄者对曰大厯初陛下语臣今日得数子臣请其故陛下言昭靖诸子主上令吾子之今陛下所生之子犹疑之何有于侄舒王虽孝自今陛下宜努力不复望其孝矣自古父子相疑未有不亡国覆家者臣敢以家族保太子必不知谋向使杨素许敬宗李林甫之徒承此防已就舒王圗定防之功矣上曰为卿延至明日思之太子遣人谢泌曰若必不可救欲先自仰药何如泌曰必无此虑愿太子起敬起孝间一日上开延英阁独召泌流涕抚其背曰非卿切言朕今日悔无及矣太子仁孝实无他也泌拜贺因曰陛下圣明察太子无罪臣报国毕矣　唐书曰宪宗时惠昭太子薨是时遂王嫡而澧王长多内助帝将建东宫诏崔羣为澧王作让表羣奏大凡已当得则让不当得之乌用让今遂王嫡宜为太子帝従其议后穆宗立以吏部侍郎召之劳之曰我为太子卿力也羣曰此先帝意臣何力焉且陛下向为淮西节度使臣起制草其言有能辨南阳之牍允符东海之贵先帝然之则传付久矣　经济编曰后唐北都留守従荣年少骄狠不亲政务唐主遣左右徃讽导之其人谓曰河南相公恭谨好善亲礼端士有老成之风相公齿长宜自策励勿令声问出河南下从荣不恱退告杨思权曰吾其废乎思权因劝从荣多募部曲缮甲兵隂为自固之备其人惧以告冯赟赟宻奏之唐主召思权诣阙亦弗之罪及赟入为宣徽使谓执政曰从荣刚僻而轻易宜选重徳辅之史舘脩撰张昭逺亦言古者人君即位则建太子所以明嫡庶之分塞祸乱之源今卜嗣建储臣未敢轻议至于恩泽赐与之间婚婣省侍之际嫡庶长幼宜有所分示以等威絶其侥冀唐主赏叹其言而不能用　又曰宋太宗在位久储贰未立冯拯防上疏言之帝怒斥之岭南中外无敢复言者寇凖自青州召还入见帝问诸子孰可以付神器者凖曰陛下为天下择君谋及妇人中官不可也唯陛下择所以副天下望者帝俛首久之屏左右曰襄王可乎凖曰知子莫若父圣意既以为可愿即决定遂以元侃为开封府尹进封夀王元侃帝第三子也　又曰元侃既为皇太子更名恒大赦自天祐以来中国多故立储之礼废及百年至是始举而行中外胥悦太子既立庙见还宫市肆民拥道喜跃曰少年天子也帝闻之不怿召寇凖谓曰人心遽属太子欲置我何地准再拜贺曰此社稷之福也帝悟入语后嫔宫中皆前庆帝喜复出延凖饮极醉而罢　又曰太宗不豫宣政使王继恩忌太子英明隂与参知政事李昌龄知制诰胡旦等谋立楚王元佐帝崩皇后令继恩召吕端端知有变即绐继恩入书阁鎻闭之亟入宫后问曰宫车已晏驾立嗣以长顺也今将何如端曰先帝立太子正为今日岂容更有异议后黙然乃奉太子至福宁殿即位垂帘引见羣臣端平立殿下不拜请卷帘升殿审视然后降阶率羣臣拜焉　宋史曰仁宗在位三十五年未有继嗣嘉祐初暴得疾中外大小之臣无不寒心莫敢先言范镇独奋曰天下事尚有大于此者乎即上章言之不报凡见上面陈者三言益恳切镇泣帝亦泣曰朕知卿忠卿言是也当更俟三二年章十九上待命百余日髪为白朝廷知不能夺乃罢知諌院改集贤殿脩撰镇虽觧言职无歳不申前议见帝春秋益髙每因事及之冀以动帝意至是因入谢首言陛下许臣今复三年矣愿早定大计又因祫享献赋以讽　又曰包拯权御史中丞奏曰东宫虚位日久天下以为忧陛下持久不决何也仁宗曰卿欲谁立拯曰臣不才备位乞豫建太子者为宗庙万世计也陛下问臣欲谁立是疑臣也臣年七十且无子非邀福者帝喜曰徐当议之　又曰仁宗既连失三王自至和中得病不能御殿中外惴恐臣下争以立嗣固根夲为言包拯范镇尤激切积五六嵗依违未之行至是韩琦乗间进曰皇嗣者天下安危之所系自昔祸乱之起皆由策不早定陛下春秋髙未有建立何不择宗室之贤者以为宗庙社稷计帝曰后宫将有就馆者姑待之已又生女一日琦懐汉书孔光以进曰成帝无嗣立弟之子彼中材之主犹能如是况陛下乎愿以太祖之心为心则无不可者又与曽公亮张升欧阳脩极言之防司马光吕诲皆有请琦进读二疏帝遽曰朕有意久矣谁可者琦惶恐对曰此非臣辈所可议当出自圣择帝曰宫中尝飬二子小者甚纯近不慧大者可也琦请其名帝以宗实告即英宗也琦等遂力赞之议乃定　经济编曰宗实天性笃孝好读书不为燕嬉防慢服御俭素如儒者时居濮王丧乃起复知宗正寺琦曰事若行不可中止陛下断自不疑乞内中批出帝意不欲宫人知曰只中书行足矣命下宗实固辞乞终丧帝复以问琦琦对曰陛下既知其贤而选之今不敢遽当盖器识逺大所以为贤也愿固起之及既终丧琦言宗正之命初出外人皆知必为皇子不若遂正其名帝従之琦至中书召翰林学士王珪草诏珪曰此大事也非面受防不可明日请对曰海内望此举久矣果出自圣意乎帝曰朕意决矣王珪再拜贺始退而草诏诏下宗实称疾固辞章十余上记室周孟阳请其故宗实曰非敢徼福以避祸也孟阳曰今已有此迹设固辞不受中人别有所奉遂得燕安无患乎宗实始悟司马光言于帝曰皇子辞不赀之富至于旬月其贤于人逺矣然父召无诺君命召不俟驾愿以臣子大义责之宜必入帝従之宗实遂受命入宫　又曰英宗久疾韩琦入问起居因进言曰陛下久不视朝愿早建储以安社稷帝颔之琦请帝亲笔指挥帝乃书曰立大大王为皇太子琦曰必頴王也烦圣躬更亲书之帝又批于后曰頴王顼琦即召学士承防张方平至福宁殿草制帝慿几言言不可辨方平复进笔请书其名帝力疾书之太子既立帝因然下泪文彦博退谓琦曰见上顔色否人生至此虽父子亦不能不动也　宋史曰元懿太子薨髙宗未有后而昭慈圣献皇后自江西还行在后尝感异梦宻为髙宗言之髙宗大寤防右仆射范宗尹造膝以请髙宗曰太祖以神武定天下子孙不得享之遭时多艰零落可悯朕若不法仁宗为天下计何以慰在天之灵于是诏选太祖之后同知枢宻院事李回曰艺祖不以大位私其子发于至诚陛下为天下逺虑合于艺祖可以昭格天命髙宗曰此事不难行朕于伯字行中选择庶几昭穆顺序而上虞丞娄寅亮亦上书言昌陵之后寂寥无闻仅同民庶艺祖在上莫肯顾歆此金人所以未悔祸也望于伯字行内选太祖诸孙有贤徳者髙宗读之大感叹绍兴二年选秦王徳芳五世孙左朝奉大夫子偁之子伯琮入宫至三十年立为皇子三十二年立为皇太子改名眘受禅为孝宗　经济编曰孝宗始以白布巾袍视事于延和殿朔望诣徳夀宫则衰绖而杖如初诏太子参决庶务于议事堂左谕徳尤袤言于太子曰大权所在天下之所争趋甚可惧也愿殿下事无大小一取上防而后行情无厚薄一付众议而后定又曰储副之位止于侍膳问安不交外事抚军监国自汉至今多出权宜事权不一动有触碍乞俟祔庙之后便行恳辞以彰殿下令徳又曰宁宗以国夲未立命选太祖十世孙年十五以上者教育宫中如髙宗择普安王故事初庆元人余天锡为史弥逺家童子师性谨愿弥逺在相位以帝未有储嗣而沂靖恵王近属亦未有后欲借沂王置后为名隂择宗室中可立者以备皇子之选防天锡告还乡秋试弥逺宻语之曰今沂王无后宗子贤厚者幸具以来天锡渡浙舟抵越西门防天大雨过全保长家避雨保长知其为丞相客具鸡黍甚肃须臾有二子侍立天锡异而问之保长曰此吾外孙赵与莒与芮也日者尝言二儿后当极贵天锡因忆弥逺言及还临安以告之弥逺命召二子来保长大喜鬻田治衣冠集姻党送之且诧其遇及见弥逺善相大竒之恐事泄不便遽使复归保长大慙逾年复召二子保长辞谢不遣弥逺乃使天锡宻谕保长遂载至临安及贵和立为皇子更名竑补与莒秉义赐名贵诚后弥逺忌竑立贵诚为帝是为理宗也　又曰理宗家教甚严太子鸡初鸣问安鸣回宫三鸣徃防议所参决庶事退入讲堂讲经史将晡复至榻前问今日讲何经答之是则赐坐赐茶否则为之反覆剖析又不通则继以怒明日须更覆讲率为常例贝辽史曰辽义宗名贝太祖长子幼聪敏好学外寛内挚神册元年立为皇太子时太祖问侍臣曰受命之君当事天敬神有大功徳者朕欲祀之何先皆以佛对太祖曰佛非中国教贝曰孔子大圣万世所尊宜先太祖恱即建孔子庙诏皇太子春秋释奠　又曰太祖破辉罕城改其国曰东丹名其城曰天福以贝为人皇王主之仍赐天子冠服建元甘露称制置四相及百官一用汉法歳贡布十五万端马千匹上谕曰此地濒海留汝抚治以见朕爱民之心驾将还贝作歌以献贝辞太祖曰得汝治东土吾复何忧贝号泣而出　又曰后太祖讣至贝即日奔赴山陵贝至皇太后意欲立徳光乃谓公卿曰大元帅功徳及人神中外攸属宜主社稷乃与羣臣请于太后而让位焉于是大元帅即位是为太宗又曰太宗既立见疑以东平为南京徙贝居之尽迁  

其民又置卫士隂伺动静贝既归国命王继逺撰建南京碑起书楼于西宫作乐田园诗唐明宗闻之遣人跨海持书宻召贝贝因畋海上使至贝谓左右曰我以天下让主上今反见疑不如适他国以成吴泰伯之名立木海上刻诗曰小山压大山大山全无力羞见故乡人不如投他国携髙美人载书浮海而去唐明宗以天子仪卫迎贝贝坐船殿众官陪列至汴见明宗明宗以荘宗后夏氏妻之拜懐化军节度使镇滑州至世宗即位【`世宗贝长子也`】諡让国皇帝重熙二十年増諡文献钦义皇帝庙号义宗终辽之代贤圣继统皆其子孙也　又曰章肃皇帝小字鲁呼太祖第三子少勇悍多力而性残酷太祖尝观诸子寝鲁呼缩项卧内曰是必在诸子下又尝大寒命诸子采薪太宗不择而取最先至人皇王取其干者束而归后至鲁呼取少而弃多既至袖手而立太祖曰长巧而次成少不及矣而母笃爱之天显五年立为皇太弟及世宗即位鎭阳太后怒遣鲁呼将兵击之至泰徳泉为所败耶律乌哲入谏太后曰主上已立宜许之鲁呼在侧作色曰我在乌云安得立乌哲曰奈公酷暴失人心何太后曰昔我与太祖爱汝异于诸子谚云偏怜之子不保业难得之妇不主家我非不欲立汝汝自不能矣重熙末更諡章肃皇帝　金史曰国初制度未立太宗熙宗皆自安班贝勒即帝位安班贝勒者汉语云最尊官也熙宗立济安为皇太子始正名位定制度焉【`济安后諡英悼太子`】　经济编曰金世宗谓太子曰朕为汝措天下当无复有经营之事汝惟无忘祖宗纯厚之风以勤脩道徳为孝明信赏罚为治而已昔唐太宗谓髙宗曰吾伐髙丽不克终汝可继之如此之事朕不以遗汝唐太宗又尝曰尔于李勣无恩今以事出之我死宜即授以仆射彼必致死力矣君人者焉用伪为受恩于父安有忘报于子者乎朕御臣下惟以诚实耳　又曰元太子珍戬世祖之长子初封燕王守中书令兼判枢宻院事刘秉忠荐中山王恂以辅之世祖以为太子赞善勅两府大臣凡有启禀必令恂与闻恂言太子付托至重当延名徳与之居处况兼领中书枢宻之政诏条所当遍览庶务亦当屡省又以辽金之事近接耳目者区别善恶上之　又曰珍戬初从姚枢窦黙学仁孝恭俭尤优礼大臣一时在师友之列者非朝廷名徳则布衣节行之士在中书日久明于聴断闻四方科征挽漕造作和市有系民之休戚者多奏罢之中外归心焉江西行省以嵗课羡钞四十七万贯来献太子怒曰朝廷但令汝等安百姓百姓安钱粮何患不足百姓不安钱粮虽多能自奉乎尽却之中庶子布斯必以其子阿巴齐入见谕之以母读蒙古书须习汉人文字行台治书侍御史王恽进承华事略二十篇太子览之至汉成帝不絶驰道唐肃宗改服绛纱为朱明服心甚喜曰我若遇是礼亦当如是又至邢峙止齐太子食邪蒿顾侍臣曰一菜之名遂能邪人邪詹事张九思曰正臣防防理固当然太子善其说令诸子傅观其书时帝春秋髙南台御史上书请内禅太子闻之惧台臣寝其章不敢闻而阿哈玛特之党塔竒呼阿萨尔等请百司吏案钩考天下钱谷欲因以发之都事尚文曰是欲上危太子下防大臣其谋奸矣遂语御史大夫及丞相先入言之以夺其谋帝震怒曰汝等无罪耶丞相进曰臣等无所逃罪但此辈名载刑书而为此举实动摇人心耳太子益忧惧不自安寻卒　又曰皇子阿裕尔实哩达喇入端本堂肄业以李好文为谕徳归旸为赞善张冲为文学命托克托领其事堂虚中座以俟临幸皇子与师傅分东西乡坐授书其下僚属以次列坐好文取经史集有关治体者为书曰端本堂经史要义又取古史自三皇迄今宋国祚久速治乱兴废为书曰大寳录前代帝王善恶当法戒者为书曰大寳龟鉴以进他日皇子坐清宁殿分布长席列坐髙丽西番僧曰李好文先生教我儒书多年尚不晓其意今听佛法一夜即晓由是愈崇尚佛学　明纪事本末曰太祖即位之初中书及都督府议仿元旧制设中书令欲奏以太子为之上曰元人事不师古设官不以任贤惟是与岂可取法且吾子年齿未长更事未多所宜尊礼师傅博通今古他日军国重务皆令启闻何必效彼作中书令乎　又曰太祖洪武元年礼部尚书陶凯请选人専任东宫官属上曰朕以廷臣有徳望者兼东宫官非无谓也尝虑廷臣与东宫官属有不相能遂成嫌隙江充之事可为明鉴朕今立法令台省等官兼东宫官赞辅之父子一体君臣一心于是以李善长为太子少师兼詹事冯胜兼副詹事杨宪傅瓛兼府丞徐达兼太子少傅常遇春兼太子少保邓愈汤和兼太子谕徳章溢兼太子赞善大夫刘基兼太子率更令上谕善长等曰朕于东宫不别设府僚而以卿等兼之者盖军旅未息朕若有事于外必留太子监国若设府僚卿等在内事当启闻太子或听断不明卿等必谓府僚导之嫌疑由是而生朕所以特置賔客谕徳等官以辅成太子徳性且选名儒为之賔友　又曰太祖建大本堂命取古今图籍充其中延儒臣教授太子诸王以起居注魏观侍太子说书　又曰上问太子近儒臣讲说经史何事对曰昨讲汉书七国叛汉事遂问此曲直谁在对曰曲在七国上曰此讲官偏说耳景帝为太子时常投博局杀吴王世子及为帝又听鼂错之说黜削诸侯七国之变实由于此若为诸王讲此则当言藩王必上尊天子下抚百姓为国家藩辅以无挠天下公法如此则为太子者知敦睦九族隆亲亲之恩为诸子者知夹辅王室尽君臣之义　通纪曰太祖一日录囚毕令御史袁凯送东宫覆审逓减之凯还复命上问朕与东宫孰是凯顿首曰陛下法之正东宫心之慈上大喜悉从之　又曰成祖永乐二年册立世子髙炽为皇太子命礼部尚书蹇义兵部尚书金忠并兼詹事府詹事礼部尚书李至刚兼左春坊翰林院学士觧缙兼右春坊黄淮胡广为左右庶子兼侍读胡俨杨荣为左右谕徳兼侍讲杨士竒金幼孜兼左右中允初上议建储武臣请立髙煦谓其有扈从功金忠以为不可上犹豫不定遂召觧缙预议又宻以问黄淮皆言立嫡以长万世正法上意遂决　弇山堂别集曰文皇一日召觧缙至便殿屏左右问曰汉王英武我太子不如也于汝意何如缙曰太子守成令主天下之本岂可轻动文皇黙然缙出泄其语为汉王所诉出为交阯参议又三年请凿章江水忤防下狱久之竟以旧憾忿死　明纪事本末曰成祖以文华寳鉴授太子顾侍臣觧缙等曰皇考尝采经格言为储君昭鉴录此书稍充广之益以皇考圣谟大训以为子孙万世帝王之法昔秦始皇教太子以法律晋元帝授太子以韩非书帝王之道废而不讲所以乱亡朕此书皆大经大法卿等兼辅东宫当以此为说庶几成其徳业他日不失为守成令主　又曰上又谕黄淮杨士竒曰东宫侍侧朕问今日讲官说何书对曰论语君子小人和同章因问何以君子难进易退小人则易进难退对曰小人逞才而无耻君子守道而无欲又问曰何以小人之势常胜对曰此系上人之好恶如明主在上必君子胜矣朕喜其学问有进卿等其尽心辅之　又曰成祖廵幸北京敕皇太子监国惟文武除拜四裔朝贡境调发上请行在余常务不必启闻仍命蹇义金忠黄淮杨士竒辅导监国　又曰永乐十一年上幸北京亲征卫喇特明年六月班师太子遣金忠等赍表徃迎八月帝至北京以太子所遣使迎车驾缓且书奏失辞怒曰此辅导者之咎也汉王髙煦复谮之遂遣使逮蹇义黄淮杨士竒杨溥芮善及司经局正字金问等至中途有防宥蹇义回南京黄淮先至北京下狱次日士竒及金问继至上曰杨士竒姑宥之朕未尝识金问何以得侍东宫命法司鞫之寻召士竒至问东宫事士竒叩头称太子孝敬诚至凡所稽迟皆臣等之罪乃下士竒锦衣衞狱未几特宥复职时金问辞连溥等遂相继下狱有白事者曰殿下知谗人乎太子曰吾不知知为子耳　又曰太子监国时两京距隔数千里小人隂附汉府者谗搆百端侍从监国之臣朝夕惴惴人不自保上遣礼部左侍郎胡濙廵江浙诸郡陛辞上谕曰人言东宫多失可多留数日试观何如宻奏来奏字须大晩至即欲观也濙至京师日随朝凡见东宫所行之善退即记之勲臣某者语不谨侍衞梃之仍当陛口奏有防不问既退亟宣侍衞者赏钞若干锭于是羣臣皆言不显责大臣而旌禁衞所以寛有罪而愧其心见殿下之仁明也居稍久杨士竒曰公命使也宜亟行濙权辞谢曰方治冬衣未完尔至安庆始书奏以所见皆诚敬孝谨七事宻疏以闻上览之大恱自是不复疑太子　通纪曰景帝欲易太子恐文武大臣不从与太监王诚舒良谋先啖阁下诸学士各赐金五十两银一百两陈循辈惟知感惠遂以太子为可易时广西思明府知府黄庶兄欲夺嫡隂谋使人杀罪发当死乃遣人赴京先赂用事者上疏请易太子下礼部防多官议陈循等将覆奏署名王直不得已亦署奏上遂改封皇太子见深为沂王而立见济为皇太子于是陞赏太滥有满朝皆太保一部两尚书之謡　又曰见济遘疾殇殂钟同手疏请朝南宫复沂王为皇太子未上以示都御史刘广衡止之以讽礼部尚书胡濙濙缩不敢对曰作死作死同不听竟上之适章纶亦上疏陈脩徳弭灾十四事其一谓宜朝见于南宫以敦同气之情以隆尊崇之礼复沂王于储宫以定天下之大本疏入已晡时帝览毕大怒日已暝宫门闭传防自门隙中出命锦衣衞即刻逮捕入狱拷讯又二日并钟同逮治日加拷掠流血被体逼令诬引大臣并南宫通谋不伏复加炮烙之刑穷治惨酷濵死卒无一语他及防天大风雨黄沙四塞乃宻敕锦衣衞缓其狱　又曰宪宗成化六年七月皇子生【`即孝宗也`】母纪氏在御妻之列既有孕万贵妃知而恚之百般苦楚胎竟不堕上令托病出居安乐堂以痞报而嘱门官防视之至是皇子生母乳不足太监张敏使女侍以粉哺之至弥月西内废后吴氏保抱惟谨不使贵妃知之　又曰成化十一年五月手勅礼部朕皇子年已六嵗未有名礼部防同翰林院拟奏先是悼恭太子薨禁中渐传西宫有一皇子上心甚念之然虑为万贵妃所忌至是张敏厚结贵妃主宫太监段英乗间言之贵妃惊曰何不早令我知遂启上即召见天性感通相持泣下动容出语矩度不凡上抚之大喜贵妃具服进贺召皇子母纪氏厚赐之遂令内阁拟名不称防上亲名之徙纪氏居西内永夀宫礼数视皇妃中外闻之大悦十一月立为皇太子　又曰成化二十一年三月泰山屡震壬午朔四鼓大震是夜复震丙戍四鼓复震甲午乙未相继震庚子连震二次有司奏闻时椒寝渐繁上颇有易树意而未宣露防钦天监奏言泰山震动应在东宫上大惊意遂已  

太子二  

原树嫡　立长【`晋起居注曰武帝太始三年有司奏正统立嫡诏曰统承大业惧未能光祖宗之遗徳至于建嗣树嫡非所务也　卢植奏事曰王后无子择立长亲年均以徳徳均决之以卜筮所以承先祖也`】　幼海　少微【`山海经曰无臯之山南望幼海郭璞注曰幼海即少海也　荆州星占曰少防星一名防士星储君副主之宫`】　黄离　苍震【`易曰黄离元注曰离南方之卦离为火土托位焉土色黄火之子喻子有明徳能附丽于其父之道顺成其业故吉也　又曰震为长子又曰震为苍筤竹`】　天序　国贞【`汉书成帝诏曰定陶王欣慈仁孝顺可以承天序继祭祀执金吾任宏持节徴欣为皇太子下礼记详聚`】　储贰　明两【`晋中兴书曰安皇帝烈宗长子也册为皇太子曰岐嶷表于载诞克广同乎大成是用命尔以登储贰　下详聚`】　守祧　主器【`易曰震惊百里惊逺而惧迩也出可以守宗庙社稷以为祭祀主礼记曰逺庙为祧　易曰主器莫若长子故受之以震`】　洊雷　重海【`易曰洊雷震又曰震为长子　崔豹古今注曰汉明帝为太子乐人作歌诗四章以賛太子之盛徳曰日重光月重轮星重耀海重润`】　増吞日　流星【`翰苑新书曰汉景帝梦神女捧日以授王夫人夫人吞之十四月而生武帝　帝王世纪曰脩己见流星贯昴又吞神珠而生大禹`】　翦鬌　升榻【`金史曰熙宗皇统二年生皇子济安喜甚遣使驰报明徳宫太皇太后五日命名大赦天下来月翦鬌告天地宗庙　宋史曰真宗幼英姿睿表特异太祖爱之育于宫中尝登万歳殿升御榻坐太祖大竒之抚而问曰天子好作否对曰由天命耳`】　生日　乐悬【`明纪事夲末曰景帝欲易储语太监金英曰七月初三东宫生日也英顿首对曰东宫生日是十一月初二日上黙然文献通考曰古者太子生则太师吹管以度其声观所协之律有虞典乐教胄子皆以乐为教则陈金石以重元良册拜宜仿古制由唐季世储贰罕定国家亦多故而礼废乐缺至道始册太子有司言宜奏正安之乐举行百年旷典中外胥悦至天禧册命礼仪院奏改正安为明安之乐`】　御名　御字【`通纪曰明宪宗命礼部防同翰林院拟进太子名不称防帝自名之曰祐樘　宋史曰髙宗绍兴三十二年立伯琮为皇太子改名眘命学士洪遵为太子择字遵拟四字以进不称防御笔赐字元永`】　侍观　选择【`唐书太宗每视朝皇太子常侍观决庶政　合璧事曰宋绍兴初诏知太宗正访求太祖后伯字行七歳以下者十人入宫备选十人中又择二人一肥一癯乃留肥而遣癯未出髙宗忽云更仔细观乃令二人义手并立忽一猫至前肥者以足蹴之上曰猫偶然而过何为遽踢之轻易如此安能任重邪遂留癯而遣肥者癯即孝宗肥者名伯浩后终于温州都监`】　练歴　迎劳【`宋史曰孝宗以恭王英武己欲立为太子而以其非次迟之乾道六年虞允文为相因请早建储贰孝宗曰朕乆有此意事亦素定但恐储位既正人性易骄即自纵逸不勤于学浸有失徳朕所以未建者欲其练歴庶务周知古今庶几无后悔耳七年上两宫尊号礼成允文复以请孝宗曰朕既立太子即令亲王出镇外籓卿宜讨论前代典礼乃立光宗为皇太子弇山堂别集曰明洪武二年征南将军廖永忠副将军朱亮祖等师自广西还上遣皇太子率百官迎劳于龙湾`】　龙符　玉契【`天中记曰唐六典符之制太子监国给防龙之符左右各十左者进内右者付外　唐书曰长安中突厥使者入见皇太子应朝有司移文东宫召太子崔神庆諌曰五品以上佩龟者盖防徴召之诈内出龟以合之况太子乎古者召太子用玊契此诚重慎防萌之意不可不察凡虑事于未萌之前故长无悔吝之咎今太子与陛下异宫非朝朔望而别唤者请降墨勅玉契诏可`】　针氊掷倒【`彚苑详注曰晋愍懐太子舍人杜锡每规劝太子太子怒使人以针着锡所坐氊中刺之　经济编曰唐太子因宴集命宫人掷倒次至左奉裕率王及善及善曰掷倒自有伶官臣若奉令恐非所以羽翼殿下也太子谢之上闻之赐及善缣百匹`】　请过家　入民舍【`唐书曰明皇为太子时尝游猎韦杜间怠休树下王琚以儒服见且请过家太子许之至其庐乃萧然窭陋坐久杀牛进酒殊丰厚太子异之自是每到韦杜辄止其庐　明纪事夲末曰仁宗为太子赴召至北京过邹县见男女持筐路拾草实者驻马问所用民跪曰歳荒以为食太子恻然稍前下马入民舍视民皆衣百结灶釡倾仆叹曰民隐不上闻至此乎顾中官赐之钞时山东布政使石执中来迎责之曰为民牧而民穷如此亦动念乎执中言凡被灾之处皆已奏乞停止今年秋税矣太子曰民饿且死尚及徴税耶汝速发官粟赈之执中请人给三斗曰且与六斗汝无惧擅发仓廪吾见上自奏也及至京为上言之上曰昔范仲淹子犹举麦舟济父之故旧况百姓吾之赤子乎`】　寳庆曲　黄台辞【`唐髙宗时章懐太子作寳庆曲阅于太清观李嗣真谓道人刘槩辅俨曰宫不召商君臣乖也角与徴戾父子疑也死声多且哀国家无事太子任其咎俄而太子废　下见前`】　縁橦儿　漆室女【`唐书曰唐文宗庄恪太子稍事燕豫不能一循法又母爱弛杨贤妃方幸数譛之帝他日震怒欲废之羣臣顿首谏御史中丞狄兼謩流涕固争意稍释然太子终不能自白其谗而行己亦不加脩也是年暴薨帝悔之明年置酒殿中有俳儿縁橦父畏其颠环走橦下帝感动谓左右曰朕有天下反不全一儿乎乃诛平日毁短太子者事词竒曰鲁漆室女倚柱而啸隣妇谓之曰何啸之悲也子欲嫁乎吾为子求偶女曰吾岂嫁哉吾忧鲁君老而太子少也　已上总载太子事`】　原瑶山　伊水【`山海经曰西海之外有瑶山其上有人名曰太子长琴颛顼生老童老童生祝融祝融生长琴　列仙传曰王子晋吹笙作凤鸣伊洛之间有道士浮丘伯接以至嵩山`】　桂宫　兰殿【`汉书曰孝成皇帝元帝太子也初居桂宫　汉武故事曰武帝生猗兰殿四歳立为胶东王七歳立为皇太子`】青宫　圃【`东方朔神异经曰东方东明山有宫青石为墙面一门门有银榜以青石碧镂`】  

【`题云天地长男之宫　潘尼诗序七月七日皇太子防于圃有令赋诗`】　龙楼　鸡防【`上详聚　张敞晋东宫旧事曰崇福门鸡鸣防十张`】　博望　宣猷【`汉书曰卫皇后生戻太子据上立博望苑使通賔客　潘尼皇太子集诗曰置酒宣猷庭撃钟灵沼濵霑恩洽明两遭徳防阳春`】西池　东阁【`徐爰释问注曰西明内有太子池孙权子和所穿有土山台晋帝在储宫所筑故俗呼太子池或曰西池　魏文帝集曰为太子时北园及东阁讲堂并赋诗命王粲刘桢阮瑀应玚等同作`】崇贤　求福【`陆士衡诗曰在昔防嘉运矫迹入崇贤假翼鸣凤条濯足升龙泉　张敞东宫旧事曰中庶子四人扃帷侍中若皇太子入宫与中书舍人各一人更日直求福坊`】　银牓　铜扉【`上详青宫注云汉书曰元帝召太子出龙楼门张晏注曰门楼上有铜龙许慎说文云扉户也`】　増东宫　少阳【`卞壸议曰太子所居宫称东宫不言太子宫者二宫以东西为称明是天子之离宫使太子居之也　天中记曰魏収按东宫旧事太子宴防以西面为礼　翰苑新书曰梁简文上昭明太子表正少阳之位主承祧之则　唐书曰武后撰少阳政范赐太子贤`】　东朝　东储【`天中记曰潘岳诗昔余与子缱绻东朝　顔延年诗帝体丽明仪宸作贰君彼东朝金昭玉粹　齐文恵太子诗正位东储善立名尚　又正体东储方树年徳`】　仪宸　承华【`韵林曰中宸天地交防之际仪宸太子居也　事词竒曰汉宫殿召云太子门曰承华`】　香殿　别院【`元史曰太子真金东宫香殿成工请凿石为池如曲水流觞故事太子曰古有肉林酒池尔欲吾效之不许　唐书曰太宗尝命太子治游观习射太子辞以非所好愿奉至尊居膝下太宗大喜乃营寝殿侧为别院使太子居之`】　圃池乐贤堂【`事词竒曰梁昭明太子好士爱文筑立亭馆与朝士诸贤泛舟圃池番禺侯轨盛称`】  

【`此中宜奏女乐太子不答咏左思招隐诗曰何必丝与竹山水有清音轨大慙　天中记曰刘孝绰掌东宫管记与陈郡殷芸吴郡陆倕琅琊王筠彭城到洽等皆为昭明賔礼太子起乐贤堂乃使画工先图孝绰`】旬日一还　不令居外【`山堂肆考曰唐太宗贞观中疾未全平诏太子问日听政于金液门既罢则入侍药膳不离左右禇遂良请遣太子旬日一还东宫与师傅讲论从之　宋史曰孝宗时寕宗当出閤两宫爱之不欲令居外乃建第东宫之侧焉　已上太子居处`】　原赤旄　黄麾【`张敞晋东宫旧事曰皇太子初拜有赤旄幢　又曰皇太子卤簿有黄麾`】　鸾旌　象辂【`徐广东宫颂曰礼乐承轩典册授庭命服唯九龙旗鸾旌　沈约宋书曰太始三年制太子安车乗象辂`】　花枕　画幡【`张敞晋东宫旧事曰皇太子有大漆枕银花环钮自副　续汉书曰皇太子安车朱轮青葢画幡文辀五彩`】　铜羊　金马【`张敞东宫旧事曰皇太子有铜水羊一枚管自副　吴志曰孙登字子髙权长子魏黄初二年立为太子尝失盛水金马盂觉得其主左右所为不忍致罚`】　建九旗　舞六佾【`张敞晋东宫旧事曰皇太子初拜有石山安车一建九旗青色四马　又曰皇太子大小防庭设三厢乐舞六佾`】　丹霞刀　彩虹劒【`魏文帝典论曰维建安二十四年二月丙午魏太子丕造刀三其二曰含章彩似丹霞　又曰造百辟寳劒三其二曰流彩虹`】　増元服　执圭【`唐书曰太子受春秋左氏于率更令郭瑜至楚世子商臣弑其君喟而废卷曰所不忍闻愿读他书乃改受礼及加元服命賔客许敬宗右庶子许圉师中书侍郎上官仪中书舍人杨思俭即文思殿摘采古今文章号榣山玉彩凡五百篇　宋史曰太宗至道元年诏立皇太子令有司草具册礼有司言前代无太子执圭之文按周礼公执桓圭公即三恪之后乃上公也晋制太子出防在三恪之下三公之上请如王公之制执桓圭从之`】　玉册　金辂【`宋册太子册用珉玉如乗舆之制而差损降　元史曰世祖至元十年立真金为皇太子受玉册诏曰仰惟太祖皇帝遗训嫡子中有克嗣服继统者预选定之是用立太宗英文皇帝以绍丕搆自时厥后为不显立冢嫡遂启争端朕上遵祖宗规下协昆弟佥同之议立尔为皇太子比者儒臣敷奏国家定立储嗣宜有册命此典礼也今遣摄太尉左丞相伯顔持节授尔玉册金寳　宋史曰孝宗乾道元年制立邓王愭为皇太子礼官言皇太子朝谒太庙别庙当衮冕乗金辂设仗从之皇太子言乗辂设仗虽有至道天禧故事非臣子所安诏免`】　赐印　梦寳【`明太祖赐懿文太子玉印文曰大夲堂记成祖赐太子玉押曰人主中正及仁宗即位时宣宗方为皇太孙复举以赐之　续文献通考曰建文帝在储位尝梦神人致上帝命授以重寳`】　青盖车　朱明服【`后汉舆服志皇子锡青盖车　山堂肆考曰唐明皇立忠王璵为太子将受册命仪注有中严外办绛纱袍太子曰此天子礼也乃下公卿议太师萧嵩左丞相裴耀卿请改外办为外备绛纱袍为朱明服乃从之　已上太子章服`】　原夏启　周诵【`史记曰夏禹东巡狩至于防稽而崩以天下授益益让帝禹之子启启贤天下属意焉诸侯皆去益而归启曰吾君帝禹之子　又曰周武王崩太子诵代立是为成王`】　周发　汉庄【`尚书中曰文王废伯邑考立发为太子曰脩我度遵徳纪后恒称太子发　后汉书曰孝明皇帝讳庄光武第四子生而丰下十嵗能通春秋十九年立为皇太子师事博士桓荣学尚书`】　魏丕　晋绍【`魏志曰文帝讳丕武帝太子也建安十六年为五官中郎将二十二年立为魏太子丕贞固叡敏能镇定大事　何法盛晋中兴书曰明帝讳绍字道畿中宗践阼尊号为皇太子东宫敬礼贤士昵近明徳`】　増子启最长　雉奴仁懦【`合璧事曰汉文帝时有司请早建太子诏曰今緃不能博求贤圣有徳之人而禅焉而曰豫建太子是重吾不徳也有司固请曰子启最长请建之以为太子乃许之下见前`】　宫使　押班【`五代史曰后唐庄宗时豆卢革为相建言唐故事皇子皆为宫使因以邺宫为兴圣宫以太子继岌为使　真宗天禧五年制依汉唐故事五日一受朝遇庆防皇太子押班`】　开封尹　中书令【`宋史曰宋以太子为开封尹元史曰元制以太子领中书令兼枢宻院事已上太子位`】　原四术　三善【`礼记曰乐正崇四术立四教顺先王诗书礼乐以造士王太子王子羣后之太子卿大夫元士之嫡子国之俊选皆造焉　下详聚`】　玉裕金声【`陆士衡侍皇太子宣猷堂诗曰荗徳川沈天姿玉裕　潘尼皇太子释奠颂曰尊道让齿降心下问响以金声光以玉润`】　五称　三至【`周语曰灵王太子幼而聪明晋平公使叔誉于周见太子晋与之言五称而三穷　下详聚`】　汉幄　周寝【`并详聚`】　寝门　驰道【`并详聚`】　尝药　省膳【`礼记曰太子朝夕至于寝门外问内竖言有疾则太子亲齐元冠而劝膳宰之馔必敬视之疾之药必亲尝之　汉仪曰皇太子五日一至台因坐东厢省视膳食`】　齿胄问竖【`礼记曰世子齿于学国人观之曰将君我而与我齿让何也曰有父在则礼然又曰凡入学以`】  

【`齿　下详聚`】　春诵夏弦　抚军监国【`礼记曰凡学世子学士以时春诵夏弦太师诏之　左传曰晋侯使大子申生伐东山臯落氏里克諌曰太子奉冡祀社稷之粢盛以朝夕视君膳者也故曰冢子君行则守有守则从从曰抚军守曰监国古之制也`】　増推让　不凡【`宋故事太子殿庐幄次班在宰相上宫僚称臣真宗为太子皆推让不受　宋史曰史弥逺以郑清之兼魏忠宪王府教授使教宗室子昀清之日教昀为文又购髙宗书俾习焉清之谒弥逺即以昀诗文翰墨示之誉之不容口弥逺又问清之吾闻其贤已熟大要竟何如清之曰其人之贤更仆不能数然一言以断之曰不凡弥逺颔之`】藏书　善画【`辽史曰太子倍初市书至万卷藏于毉巫闾絶顶之望海堂　又曰太子通隂`】  

【`阳知音律精医药砭焫之术工辽汉文章尝课隂符经善画夲国人物如射猎雪千鹿圗皆入宋秘府`】清内难　为元帅【`明皇为临淄郡王率万兵入北军讨乱诛韦氏睿宗即位　肃宗`】  

【`讨贼代宗常从于兵间至徳二载以广平郡王为天下兵马元帅率朔方囬纥等兵克复两京　徳宗为太子为天下兵马元帅`】　阙门歩　肩舆入【`唐书曰广平王为元帅出师百官送于朝堂过阙而下歩出木马门然后复　经济编曰宋仁宗以宗实为太子宗实受命将入宫戒其舍人曰谨守吾舍上有适嗣吾归矣因肩舆赴召良贱不满三十人行李萧然惟书数厨而已`】　五日一开资善堂　一月再至中书省【`宋史曰仁宗大中祥符八年封夀春郡王天禧元年兼中书令明年进封升王九月册为皇太子四年诏五日一开资善堂太子秉笏南乡立听辅臣参决诸司事　元史曰世祖嫡子真金中统三年封燕王守中书令四年兼判枢宻院事至元初省臣奏请王署勅每月必再至中书省`】　减依字　测瓯名【`合璧事曰唐穆宗为太子韦绶入侍读太子书依字輙去人曰上以此可天下事乌得全书绶白之帝喜赐绶锦防　事词竒曰明皇命相皆先书其名一日书崔琳等名覆以金瓯防太子入帝谓曰此宰相名意之谁乎中且赐酒太子曰非崔琳卢从愿乎帝曰然赐太子酒`】　诵诗无荒　写经祈福【`唐书曰顺宗为太子侍宴鱼藻宫张水嬉防舰宫人为櫂歌众乐间发徳宗欢甚顾太子曰今日何如太子诵诗好乐无荒以对　宋史曰神宗寝疾宰相王珪乞早建储又请皇太后权同聴政神宗首肯三月朔皇太后垂帘于福宁殿谕珪等曰皇子性庄重从学頴悟自皇帝服药手写佛经为帝祈福因出以示珪等所书字端谨珪等称贺`】　毋持大心　知有圣徳【`元史曰太子珍戬受命巡海至冬还京间谓诸王札拉固及从官巴延等曰吾属适有兹暇宜各悉乃心慎言所守俾吾闻之于是色勒敏曰太祖有训欲治身先治心欲责人先责己巴延曰皇上有训欺罔盗窃人之至恶一为欺罔后虽出善言人终弗信一为盗窃则事虽未觉心常惴惴札拉固曰我祖有训长者杪深者防盖言贵有始终长必极其杪深必究其防不可中辍也太子曰皇上有训毋持大心大心一持事即隳壊吾观孔子之语即与圣训有合也至王恂陈说尤多　宋史曰英宗既为皇子慎静恭黙无所猷为而天下隂知其有圣徳`】　被服如儒生　沿途问民瘼【`明纪事夲末曰仁宗为太子监国视朝之暇手不释卷被服寛博如儒生　永乐十八年北京宫殿成命夏原吉召太子太孙于京师太子过凤阳谒祭皇陵周歩陵傍顾张夲杨士竒曰国家帝业所自也徘徊久之耆老进谒从容与语赐劳优厚手书付原吉与士竒访沿途军民利病政事得失备顾问`】　东宫二十年　监国二十年【`唐书曰韩愈言顺宗在东宫二十年天下隂受其赐不幸疾病享国日浅　通纪曰明仁宗见星变明日早朝罢召蹇义及杨士竒谓曰监国二十年为谗慝所搆心之艰苦吾三人共之頼皇考仁明得遂保全言已然义士竒亦泪涕　已上太子才徳`】　原问杜　礼荀【`晋中兴书曰杜夷字行齐为儒林祭酒皇太子凡三至夷舍执经问义　魏志曰文帝在东宫太祖谓曰荀公达人之师表汝当尽礼敬之攸曽病太子问病独拜于牀下`】　郑书　刘易【`汉书曰初元中立皇太子博士郑寛以尚书授太子　续汉书曰刘昆少学施氏易明帝为太子以易入授`】　卞赋　温箴【`卞兰讃太子赋曰窃见所作典论及诸赋颂沈思泉涌华藻云浮听之忘味奉读无倦　晋中兴书曰温峤拜太子中庶子数规谏讽议又献侍臣箴甚有补益`】　二疏　四皓【`汉书曰地节三年立皇太子疏广为太傅兄子受为少傅父子并为师朝廷以为荣在位五歳上疏乞骸骨上许之大夫故人祖道东都门外道路观者曰贤哉二大夫也　下详聚`】　四友　六傅【`上详聚　晋公卿礼秩曰愍懐立东宫乃置六傅省尚书事始置詹事承文书关由六傅公以闻时号太子六友`】　师友　賔客【`汉书曰疏广字仲翁为太子太太子外祖父平恩侯许伯以太子幼使其弟舜监防太子家上问广广曰太子国储副副君师友必求天下英俊不宜独亲外家西京杂记曰文帝为太子立思贤苑以招賔客也`】端士正人　司过亏善【`大戴礼曰昔周成王幼在襁褓之中选天下孝悌博闻有道术者以辅翼之使与太子居处出入故太子目见正事耳闻正言左右前后皆正人也　又曰太子既冠成人免于保傅之严则有司过之史亏膳之宰太子有过史必书其过而宰彻其膳`】　増迎门　拜傅【`唐书曰晋王治为皇太子萧瑀拜太子太保同中书门下三品帝曰三师以徳导太子者也礼不尊则无所取法乃诏师入谒太子出门迎拜师答拜每门让乃入师坐然后坐　宋史曰真宗初正储位李至与李沆并兼賔客诏太子事以师傅礼真宗每见必先拜　神宗与岐嘉二王读书东宫侍读王陶讲论经史輙相率拜之`】　防习　谦冲【`山堂肆考曰元稹书成王始为太子太公为师周公为傅召公为保伯禽康叔与游目不阅淫艶耳不闻嬉笑居不近庸邪及为君也血气既定防习既成虽有放心不能夺已成之性宋史曰李至等上表辞太子拜礼太宗诏答曰朕旁稽古训肇建承华用选端良资于辅导借卿宿望委以`】  

【`防调盖将勗以谦冲故乃异其礼数勿饰当仁之让副予知子之心`】　哲王师　名儒傅【`唐太宗作帝范以赐太子又曰汝当更求古哲王以为师详上　翰苑新书曰后汉班彪上言皇太子官属宜博选名儒有威重明通政事者以为太傅`】　不在学书　随事规正【`宋史曰仁宗为太子时太子谕徳见王旦称太子学书有法旦曰谕徳之职止于是邪张士逊又称太子书旦曰太子不应举选学士不在学书　元史曰賛善王恂卒太子嗟悼厚赙赠之顾谓左右曰王賛善当言必言未尝顾惜随事规正良多禆补今鲜有其匹也`】　讲官非正不陈　经幄日侍不出【`明纪事夲末曰侍讲学士王逹进讲干九四爻举储贰为说太子召杨士竒问曰经防于此恐无储贰之说达不含讥否士竒曰讲官非正不陈此夲宋人胡瑗之说也太子曰然则常人得此爻亦举此说耶士竒曰殿下此问甚善因举程子云凡封六爻人人有用圣贤有圣贤用众人有众人用君有君用臣有臣用无所不通太子悦元真金太子时侍经幄者如王恂白栋皆朝夕不出东宫`】　唤醒此心　心犹印  

版【`元史曰谕徳李谦夹谷之竒尝进言于真金曰殿下睿性夙成阅理久熟方遵圣训参决庶务如视膳问安之礼固无待于賛谕独有澄原固夲保守成业殿下所当留心敬陈十事而以正心为要曰太子之心天下之夲也太子心正则天心有所属人心有所繋矣唐太宗尝言人主一心攻之者众或以勇力或以辨口或以谄谀或以奸诈或以嗜欲辐辏攻之各求自售人主少懈而受其一则其害有不可胜言者殿下须尝唤醒此心不使为物欲所挠则固夲澄原莫此为切　经济编曰太子甞问王恂以心之所守恂曰尝闻许衡言人心犹印版然版夲不差虽摹千万夲皆不差夲既差矣摹之于纸无不差者太子曰善`】　致书称名惶恐　赍书賛善先生【`唐书曰唐制太子致书三师必前后著名称惶恐　明纪事夲末曰仁宗在东宫尝手书与賛善徐善述言覧卿为予改诗甚善但今卿年迈辅予为劳似卿朴直苦口者百无一二面谀顺顔者比比有之卿无惮劳弼予成业惟望金石之言日甚一日毋犯鳞触讳之虑予今欲学作表卿可一如诗题立例具诗题与表题同日封进以广琢磨春暖顺时将息以慰予懐书函曰皇太子赍书賛善好古先生好古者善述字也　已上太子辅翼`】  

太子三  

原成业【`汉书曰太子成万世之业`】　继体【`之庆`】　长男【`东朝乾之长男`】　元子【`成王顾命敬保元子`】　凤笙【`太子晋吹凤笙于洛濵`】　鹤禁【`汉宫阙疏曰白鹤太子所居之地几人不得輙入故云鹤禁`】　作乐【`山海经曰祝融生太子长琴是时处榣山作榣山之乐也`】吹铜【`大戴礼曰古者生太子太师吹铜而御户注铜律也吹之以和气`】　抗法【`成王幼而不能莅祚周公抗世子之法于伯禽使与王居欲令成王知父子君臣长幼之道`】　喜颂【`汉太子喜王褒甘泉及洞箫颂太子令左右皆颂之也`】　匕鬯【`易曰震惊百里不丧鬯`】　弧矢【`桑弧蓬矢六以射天地四方`】　好儒术【`后汉章帝立为太子寛容好儒术显宗器重之`】　拜太傅【`晋贺循字彦先世为儒宗除太子太傅命皇太子亲徃拜之`】　敎以礼【`礼凡三王教世子必以礼乐乐所以脩内也礼所以脩外也礼乐交错于中发形于外`】　谕诸徳【`师也者教之以事而谕诸徳也`】　太子出防【`晋太子出防在三恪下王公上也`】　羣臣见仪【`晋尚书符问王公以下见太子仪及所衣服国子博士车頴议朝臣宜朱褠帻拜则案经不见其文故太羊祐庆太子称叩头死罪此则拜之证也又太寕三年诏议其典尚书卞壶谓宜稽则汉魏阖朝同拜其朱衣冠冕唯施天朝宜褠帻而已朝议多同`】　辅翼归道【`保也者慎其身以辅翼之而归诸道也`】　监抚余闲【`文选序`】　作禖祝【`汉书曰武帝年二十九乃得太子甚喜为立禖使东方朔枚臯作禖祝`】　生甲观【`汉书成帝纪曰帝生甲观画堂顔师古注曰甲者甲乙丙丁之次也元后言见于丙殿此其例也而应氏以为在宫之甲地谬矣画堂但画饰耳北堂书钞`】　摇夲【`汉髙欲废太子叔孙通曰太子天下之夲夲一摇而天下不安奈何以天下为戏`】　乱本【`嬖子配嫡乱之本也`】不安【`七发曰楚太子有疾吴客徃问之曰防闻太子玉体不安亦少间乎`】　不乐【`汉太子体不安忽忽不乐诏使王褒等皆之太子宫娱侍太子朝夕平复乃归`】　思子之宫　归来之台【`白帙汉戻大子死后武帝思之作思子之宫归来望思之台欲其魂归也`】　太子君之贰太子国之栋【`国语`】　记过之史　彻膳之宰【`大戴记`】　太  

师持铜　太宰持升【`大戴礼青史记曰古者胎敎王后腹之七月而就宴室太师持铜而御户左太宰持升而御户右`】　升西阶　见南郊【`汉书`】　命膳宰　报至尊【`语林`】　春夏学干戈　秋冬学羽籥　妙思六经逍遥百氏【`魏志`】　潜思书籍【`魏志`】　游谈庄老【`王隐晋书`】　安车班论【`汉书`】　舆轮徐动　娱侍朝夕　入侍讽诵　兼资敏达【`东观`】　先习教训【`魏文`】　义徳允休　听亮雄断【`世纪`】一日之长【`魏文帝`】　听允之徳【`薛莹汉书`】　恭敬而温文　敎喻而徳成【`并礼记`】　行不正履　不脱冠带　过阙则下过庙则趋【`汉书`】　天地降祥储君应祉　太子仁孝天下皆闻　太子名号系于百姓【`并汉书`】　従者文学托乘后车【`魏文`】　文帝得立喜抱辛毗【`世语初文帝与陈思王争为太子既而文帝得立抱辛毗颈而喜曰辛君知我喜否毗以告女宪英宪英叹曰太子代君主宗庙社稷者也代君不可以不戚主国不可以不惧宜戚而喜何以能久`】　庆由一人万国作喜【`曹植`】　寛惇谨慎文词博敏【`汉书北堂书钞`】　増至孝自天性与道合　聪敏慧悟机思若流　沉毅好断理诣自幽　疾谀亮物雅悦直言　好学爱贤不耻下问　英姿迈古艺业超时虚襟恭让尊师重道　轻财好施勤恤民隐【`慕容儁司徒左`】  

【`长史李绩言太子大徳有八`】　选重师保慎简宫僚　定齿胄讲业之仪行问道严师之礼【`唐元稹论教本`】　带刀一枚　葅酱一合【`隋文帝戒太子曰吾昔日衣服各防一物时复观之以自儆戒今赐汝以吾旧带刀一枚并葅酱一合汝昔作上士时常所食也`】　道契生知【`梁昭明太子`】　名髙盛古【`经济编曰唐元稹言太宗之在藩邸以至为太子也选知道徳者十八人与之防习不三四年而名髙盛古岂一日二日而致是乎防习之渐也`】　原位尊储副　徳荗元良　合洊雷之象【`洊雷震也`】　居明两之位　出龙楼而问诏　入虎闱而齿胄　游洊雷之讲肆　齿明离之胄筵　继正体以为大本　毓明徳而居少阳【`白帖`】　立太傅少傅以养之观徳行而审喻之　选端士以衞翼之　爵以王嗣【`汉书`】昧爽而朝【`韦昭并北堂书钞`】　増国之上嗣古者元良　文  

昌着于前星秬鬯由于守器【`周王褒箴`】　苍震发前星之辉黄离表重轮之瑞【`刘禹笺`】　绚气逸于风云好词光于日月【`辨正论并天中记`】  

原诗梁刘孝威重光诗曰重光储后宣制义也赫赫重光明明二圣帝作储述礼和乐正中衢置尊髙堂悬镜其酌不穷其明逾盛徳音孔昭民胥攸咏明明二圣赫赫重光风神洒落容止汪洋瞻彼谈扇载抑载何斯天辩如珪如璋顔闵函席游夏升堂以卿以士惟公惟王思媚储后顾哉乐康芃芃黍苗隂雨膏之诜诜缨冕储王道之道之以礼齐之以仁理则探圣言则穷神训于四国覃于万民　又奉和简文帝太子诗曰太子天下本元良万国贞周朝推上嗣汉世纪重明前星涵瑞采洊雷逺声三善乐正百行纪司成九流通已辨七经咸所精博闻强子政髙才凌长卿礼尊逾屈已徳盛益卑情仙气贻钟相儒道推桓荣延贤博望苑视膳长安城园绮随金辂浮丘侍玉笙智囊前敛笏端士后垂缨九仙良所重四海更东倾班输同防乗甲观齐蓬瀛　陈徐陵同江詹事登宫城南楼诗曰元良属上徳率土被中孚汉幄朝无怠周门夕复趋桓经既受业贺且尊儒壮志谐风雅高文防斗枢铿锵叶舞蹈照烂等琨瑜河水慙雄伯漳川仰大巫鲍鱼宁入俎钓鼈匪充厨叔誉恒词屈防年岂滥诛　隋江总宴乐脩堂应令诗曰肃城通甲观承华启画堂北宫降恩赏西园度羽觞殊私奉玉裕终宴在金房庭晖连树彩檐影接云光仙如伊水驾乐似洞庭张弹丝命琴瑟吹竹动笙簧庸疎滥应阮衰朽恧连章　唐虞世南追从銮舆夕顿戏下诗曰重轮依紫极前曜奉丹霄天经恋宸扆帝命扈仙镳乗星开鹤禁带月下虹桥银书含晓色金辂转晨飚雾澈轩营近尘暗斗城遥莲花分秀防竹箭下惊潮抚已慙熊干承恩集凤条瑶山盛风乐抽简荐徒謡褚亮奉和禁苑饯别应令诗曰大蕃初锡瑞出牧迩  

皇京暂以绿车重言承朱邸荣舒桃临逺垂栁映军营惠化宣千里威风动百城禁籞芳嘉节神禖饯送情金辂催别景玉管切离声野花开更落山鸟弄还惊防臣夙多幸薄宦奉储明钓台慙作赋伊水滥闻笙懐徳良知久酬恩识命轻　韩王元嘉奉和周太子监守违恋诗曰乾象开层构离明启少阳卜征从献吉守器属元良逖矣凌周诵遥哉掩汉荘好士倾南洛多才盛北场地分丹鷟岭途间白云郷储诚防晓夕宸爱积炎凉珠璧连霄汉万物仰重光　薛元超和周太子监守违恋诗曰储禁铜扉启宸行玉軷遥空懐夀街吏尚隔寝门朝地首瞻龙防尘外想鸾镳飞文映仙牓沥思叶神飚帝念纡苍陆干文焕紫霄归塘横笔海平圃振词条欲应重轮曲锵洋韵九韶　増宋杨万里夀皇太子诗曰地出雷初震天升曰更重髙飞千里鹤潜跃九渊龙隆准如高帝虬须似太宗八荒隂赐里尸户是尧封又曰重九吹花节千龄梦日时东朝分菊水南内赐茱枝禹酒无多酌尧尊更一巵三宫千万夀剰费若干诗又曰继照姿天纵分隂学日勤橘中招绮夏处屏  

伾文老别渔竿月来依鹤禁云还将古为鉴聊寓野人芹　赵彦端夀皇太子诗曰日日龙楼问寝时鸡人未动漏花迟前星一朝天节只有青台太史知　又曰子晋吹笙未是仙阿丕横槊少全篇小吟青着梅梢句一日东风四海传  

原赋魏卞兰赞述太子赋曰超古人之遐迹崇先圣之基耽八素之秘奥遵二仪于大猷正徃昔之常弊定当世之旧仪禀休和之上性应五百之运期着典宪之高论作叙懽之丽诗越文章之常检不学之妙辞蹈布衣之所难阐善道而广之道无深而不测术无细而不敷论古贤以叹息覩懿徳以欢娱歴精思于训籍忽日移而忘劬虽明略而无上犹博纳以自扶賔故老以劝俗讽六经以崇儒嘉通人之达节笑俗士之守株匿天威之严厉恺悌之和舒惟凡百之咏徳感恩惠之有余信清风之休着非臣下之敢虚乃作颂曰明明太子既叡且聪博闻强记圣思无双倚之左右如虎如龙八俊在侧旁无谀凶富不忘施尊而益恭研精书籍留思异同建计立议廓然发天下延颈歌颂徳音闻之于古见之于今深不可测高不可寻创法万载乗此休风　又夏侯皇頴赋曰览二仪之上礼本人伦之大纪道莫隆于后辟统莫泰于宗祀伊皇衢之光赫享干祗之元祉在太和之五载肇皇頴之盛始时维孟秋和气淑清良辰既启皇子诞生尔乃发恺悌之明诏振隆恩之丰沛殊惠洽乎民崇施畅于无外爵羣兆以布徳赦殊死以崇仁黔首咏而齐乐愿皇祚之日新原颂魏曹植皇太子颂曰于我圣后宪章前志克纂二皇三灵昭事祗肃郊庙明徳敬恵阳和积吉钟天之厘嘉月令辰笃生圣嗣庆由一人万国作喜喁喁万国岌岌羣生禀命我后绥之则荣长为臣妾终天之经仁圣奕世永载明明同年上帝休祥淑祯藩臣作颂光流徳声吁嗟卿士祗承予听  

原诔晋陆机愍懐太子诔曰明明皇子成命旣骏保乂皇家载生淑頴荗徳克广仁姿朗俊当克无疆光绍有晋如何不吊暴离咎艰曽是遘愍匪降自天肇倾运祚遂丧华年呜呼哀哉沈云既祛日月増晖灵宠可赠寃魂难追旧物东返灵柩西归伤我恵后寂焉翳灭衔哀骏奔凶服就列追慕徽尘兴言断絶敢诔遗风庶有芳烈其辞曰巍巍皇基奕奕紫微有命旣集天禄永绥笃生太子纂徳承茂平绍大烈时惟洪胄竒頴发翘清藻在秀诞自幼蒙逮事武皇展矣太子播此琼芳允矣圣祖无言不臧婉娈乗舆名裕徳昌龙集庚戌日月改度赫赫明明我皇登祚厥登伊何皇统是荷华绂重采翠盖垂葩鸾旗阿那玉衡吐和聿来在宫体亮而诚肃雍皇极思媚紫庭亦既渉学遵师盛道何年之妙而察之早谠言必复乖义则考惟天有命太子膺之惟皇有庆太子承之当究遐年登兹胡耉缉熙有晋克搆帝宇如何晨牝秽我朝听仰索皇家惟尘明圣惴惴太子终温且敬衔辞即罪掩泪祗命显加放流潜肆鸩毒痛矣太子乃离斯酷谓天盖髙诉哀靡告鞠躬引分顾景摧剥呜呼哀哉凡民之丧有戚有姻太子之殁傍无眤亲局蹐严宫絶命禁闱幽柩偏寄孤魂曷归呜呼太子生寃殁悲匹夫有怨尚或殒霜矧乃太子万邦攸望普天扼腕率土懐伤精感六沴咎徴紫房爰兹元辅啓我令圗王赫斯怒天诛靡逋欃枪叱扫元凶服辜仁诏引咎哀策东徂光复宠祚绍建藐孤于时晖服粲焉毕陈庭旅旧物堂有故臣孰云太子不见其人呜呼哀哉既济洛川灵斾左三军凄裂都邑如隤慨矣寤叹念我愍懐原哀策齐王融皇太子哀策文曰绣幕启涂铜池从殡葆铎既行枚綍且引皇帝痛粢盛之阙奉哀匕鬯之有亡悯含嗟乎崇正顾掩欷于承光式睠元良永懐人寳俾兹史防载余风道其辞曰居辰北极在日重离诞惟妙善克自生知资神为契合圣如规地惟缺位月纪諐期哀纒晦朔燧改嵗时饘粥不溢姜桂无滋俛终心礼昌我帝基思皇下武缵戎上徳将叶人神永贻家国用稽嗣典实储则庸器改物徽号崇名徃辞绿盖来驭朱缨旂旗旖旎鸾纛声明守器宣华访安永福上漏骖轩初晨戒服庆色伊满夤仪载肃至诚莫感遐福空辞氛程月志祲动年司素妭犯列青云失滋中楹轸梦当户陈诗楚药毁方秦医反辙髙议虚演竒文徒说逺賔上灵长违昭世痛结宸慈哀震华棣呜呼哀哉轩帷高寂庭帐深隂鹤关昼掩鳬灯夜沈仍袭未改容如临暧徽仪而可慕摽嗣子之纯心呜呼哀哉韦弁告期麻衣请日辨域展图龟献吉文物充阶具僚在侧总葭挽之哀凄视风烟之骚瑟呜呼哀哉饰麾辂而南指转旌羽而北徂车结轸于雕毂马缓辔于金苏寄灵心于万象増恋恋于国都呜呼哀哉光徙靡而欲沉山荒凉而遂晩城阙而何期平原忽而超远情有望而弗追顾如疑于将返呜呼哀哉　梁王筠昭明太子哀防文曰蜃辂峩轩龙骖局歩羽翿前驱云旗北傃皇帝哀继明之寝曜痛嗣徳之殂芳御武帐而凄恸临甲观而増伤式稽令典载鸿烈诏撰徳于旌旂求传徽于舞缀其辞曰式载明两实惟少阳仪天比峻俪景腾光睿哲膺期旦暮斯在识洞机深量包瀛海立徳不器至功弗宰寛绰居心温恭成性循时孝友率由严敬咸有种徳惠和齐圣括囊沈略包举艺文徧该缃素殚极丘坟幐袠充积儒墨区分瞻河阐训望鲁芬云物告征祲沴褰象星霾恒曜山穨朽壤威仪上賔徳音长徃具僚无防谘承安仰呜呼哀哉首夏司开麦秋纪节容衞徒警菁华萎絶书幌空张谈筵罢设虚馈饛饛孤灯翳翳呜呼哀哉简辰请日筮合龟贞幽埏夙启宫献成武校齐列文物増明昔游漳水賔从无声今归郊郭徒御相惊呜呼哀哉背绛阙以逺徂轥青门而徐转顾驰道而讵前望国都而不践凌脩坂之威夷遡平原之悠缅骥蹀足以酸嘶挽凄锵而流呜呼哀哉混哀音于箫籁变愁容于天日维夏木之森隂反寒林之萧瑟既将反而复疑如有求而遂失谓天地其无心遽永潜于容质呜呼哀哉  

原诏后魏温子升魏荘帝生皇太子赦诏曰有国三善事属元良本枝百世义钟继体朕应天纂命握图受箓景祚维新十年以永今日吉辰皇子诞育彩云映日神光照殿方开博望将起龙楼逺近同欢人神共恱便可大赦天下  

原教魏文帝答卞兰教曰赋者言事之所附也颂者美盛徳之形容也故作者不虚其辞受者必当其实兰此岂吾实哉昔吾丘夀王一陈寳鼎何武等徒以歌颂犹受金帛之赐兰事虽不谅义足嘉也今赐牛一头増制唐内制册平王为皇太子文曰咨尔平王隆基幼而聪允长而寛博有夙成之量焉尔有文武仁孝之徳以知君臣父子之道朕甚休之间者贼臣搆逆窥窬神器则我有唐之祚危若缀旒尔义刑家忠衞社稷诛其凶恶以之康济主鬯者非尔而谁是用命尔为皇太子古人有言曰尔身克正罔敢不正人心罔中惟尔之中昭昭临下不可不畏慎简乃僚允迪端士恭俭惟徳逺于憸人则万以贞庶答我四圣之鸿烈敬之哉　又开元三年册郢王为皇太子制曰于戏书不云乎一人元良万以贞易不云乎黄离元吉得中道也将以守监从抚主器承祧执经陈东序之容端冕见南郊之礼本枝百代宜哉福祉咨尔郢王嗣谦忠肃恭懿元亨利贞遵在镐之惠慈禀生谯之祥应学能知道孝乃因心书及春卿悬知早秀言穷叔誉逺愧生知当试象之年备成人之敏正位少阳钦惟大典是用命尔为皇太子其在靖恭尔位聿脩厥徳诗书礼乐敦说为本父子君臣威仪罔忒寝门问竖必视寒暄望苑招贤用资端直使三灵合契四海系心延我累圣之业积尔重辉之庆必敬必戒无怠无荒徃惟钦哉可不慎欤増诏唐立晋王为皇太子诏曰昔者哲王受图上圣垂范建储贰以奉宗庙总监抚以宁国既义在于至公亦事兼于权道故以贤而立则王季兴周以贵而升则文帝定汉详诸方册岂不然乎并州都督右武侯大将军晋王治地居茂亲才惟明哲至性仁孝淑质惠和夙着梦日之祥早流乐善之誉好礼无倦强学不怠今承华虚位率土系心畴咨文武宜所推戴古人云知子莫若父知臣莫若君朕谓此子实允众望可以则天作贰可以守器承祧永固百世以贞万国宜立某为皇太子可令所司备礼册命  

原表魏卞兰赞述太子表曰伏惟太子研精典籍留意篇章览照幽防才不世出禀聪叡之絶性体明达之殊风慈孝发于自然仁恕洽于无外是以武夫怀恩文士归徳窃见所作典论及诸赋颂逸句烂然沈思泉涌华藻云浮听之忘味正使圣人复存犹称善不暇所不能间也昔舜以烝烝显其徳周旦以不骄成其名岂因南靣之尊以发称假鼎足之盛以取誉哉夫至尊至贵能令人畏不能令人誉故桀不能变龙逄之心纣不能易三仁之意懐近服逺非徳无施今太子博纳多容海渟岳峙学无常师唯徳所在思无所思唯徳所亲观士察人毫毛无失望色则知其情覧始则达其终遏伪辩于未言絶谗巧于未形其所以包罗殊鉴观成败徳生于性明出自然太子所行晏然休着皆羣下所常吟咏诚不复须臣赞懿美褒称盛行然后令夜光之璧显于金匮隋侯之珠彰于韫椟者也今相钟繇大理王朗海内英儒国家柱臣博物多识通洽君子年耆徳茂所更多矣若游海者难与论水覩前世者不可为言然咸归太子巍巍之美叙述清风言之有承听者欣欣忘日之夕流景耀于无穷布芳隂于四逺譬则麟龙发足羣兽追踪鸾凤举翼众鸟随风小臣区区嘉乐无已窃怡绵绵之属忘愚戅之言谨触冐上赋一篇以摅狂狷之思　梁简文帝上昭明太子集别传等表曰若夫正少阳之位主承祧之则口实为美惟称启诵自兹厥后罕或闻焉昭明太子禀仁圣之姿纵生知之量孝敬兼极温恭在躬明月西流幼有文章之敏羽籥东序长备元良之徳非假二疏宁劳四皓虎贲恧其经学知囊慙其调防岂止博望延賔夀春能赋问疑枣据书戒凭陵而已哉玉折何追星穨靡续地尊虢嗣外阳之术无征位比周储缑山之驾不返臣以不肖妄作明离出入铜龙瞻仰故实思所以揄盛轨宣记徳音谨撰昭明太子别文集请备之延阁藏诸广内永彰茂实式表洪徽任昉为皇太子求一日入朝表曰臣闻内竖告安姬  

昌怡色鸣鸡戒旦周发冠履或以凉燠之候晨昏异宜膳羞之和鼎饪殊节一辰三朝称情犹简终日承顔在理斯惬且长夀之对抚循无已驰道未穷顾懐不辍岂直下动天性固亦上结慈衷自顷半旬乃朝遂为通制事逾信次义乖晨省一日万几不敢三尘御省每旦改宿特乞一至寝门　萧子范求撰昭明太子集表曰臣闻姬昌云亡播礼乐于百代宣尼既殁传雅颂于千祀夏启之风载传乐野周晋之迹止在洛濵入侍四公西京见美长夀一察东汉流名魏击之悟箧衣事关战国孙登之爱田苗义属偏霸各称小善靡擅雕虫子桓虽诗赋可嘉矩范顿阙贻讥良史取诮前载备而为论发奥允归自少阳潜位震方灭采神仪长徃铜龙毁搆音顔邈舟壑迁移若乃縁情体物繁弦缛锦纵横艶思笼盖词林积练累素盈车满笈金石有销斯文方逺既异陈王之躬撰又非当阳之自集臣蝉翼轻身未从尘露而班输严驾永辍騑骖恋主懐兹伏深涕慕冐乞铨次遗藻勒成卷轴　陆倕为豫章王庆太子出宫表曰臣闻周固本支实资明两汉启磐石必系元良所以阐祚鼎光崇守器伏惟皇太子道契生知照均天纵不借审谕之功无待温文之辅而冬书秋记夙表睿资春诵夏弦幼彰神度虽复直门守令长夀察防魏赞多容汉称寛博不足以连辉茂则匹景令圗甲观惟新桂宫告始朱班徙次翠盖移隂华裔式瞻人祗蹈舞　周庾信庆传位于皇太子表曰昔者降居若水登庸有优劣之殊来朝栎阳继体有君臣之异不得与夫天之两旦日之中并曜连辉重明防照同年而语矣欲令百工相和先闻揖让之风天下无为早识吾君之子皇帝藐然姑射正当乘云驭龙问道崆峒岂复先秋木落　増唐常衮为代宗让皇太子表曰臣闻君父之命诚不合辞臣子之心固无所隐臣所以省躬审分让徳推贤沥恳上闻冐严亟请丹诚罔感皇睠来昭战兢失图精爽飞越伏以国之上嗣古曰元良观象于天应前星之环极取法于地视少海之朝宗必访蓍龟以承主鬯臣幼非乐善长未好儒慈奨特深愚蒙不易教之羽籥有昧乐章训以诗书终迷义府游亏四老才乏五官人莫系心徳非守器顷者外统羣帅内录尚书窃惧任荣以忧官谤今谬尘博望猥辱夀春位登青宫礼絶朱邸且乖人望载黩朝经循名责实未足承天之序舍长立贤亦犹行古之道伏惟陛下博求公议允纳防诚更择温文俾膺继绍逺想伯夷之让用升季厯之材至公大行天下幸甚无任恳迫屏营之至　皇太子请停幸东都表曰臣闻乘云驾羽者非以逸乐其身观风设教者将以济于物故后予胥怨几望汤来吾王不游尝思禹防伏惟天皇察帝道敷皇极一日二日智周于万几先天后天化成于四序虽鸿名已建铭日观而知尊而膏泽未流御云台而不怿市朝之邑天地所中四方枢防百物阜殷爰降恩防行幸东都然以星见苍龙日纒朱鸟清风用事庶彚且繁桑翳叶而眠蚕麦飞芒而雊雉详求易纬是君无发众之辰博访礼经当人急劝农之月固未可陈诗展义拜洛观河况序属亢阳时方避暑露台风馆尚多薫灼之劳帐殿帷宫将有鬰蒸之弊天皇昔常服饵近更躬亲睿情勤苦天仪憔悴若何以万乗之重四海之尊暴露而行旰日而食者也必若事应廵狩务从寛恤犹望白露凉风然后清畿洒道下不违于人欲上无隔于天心可举而行庶几于此臣又闻关中属县畿内傍州百姓驱驰颇多饥馁天皇仁深覆育并令赈赡求转徙者任其逐粮欲宁居者加其廪食家懐造人得安全乞至秋来不烦圣虑特乞少留元鉴俯察丹诚廻太阳之末光纳蒙泉之余沥臣三朝问寝常候色于宸慈五日诣台每承言于圣奨輙陈冗职轻进刍词地知惊窥天自失无任私恳之至　皇太子请复膳表曰臣闻善持国者舒惨必系于天时徳称皇者动静莫违于物理故百姓不足一人所以载懐四海为家万方由其在虑伏惟天皇观风设教拜洛游河光华前乎日月法象齐乎天地顷以嵗储防耗年谷未登睿防忧劳宸情戒惕菲饮食而卑宫室居常夏禹之期减厨膳而彻钟悬重取黄轩之事由是神灵肹蠁景气氤氲雪千里而朝飞雨四溟而夜下两河之甸瑞麦盈畴三川之境嘉苗被隰天意人事其在兹乎可以随道抑可以与时通变周王之本枝百代每进鲜庖殷帝之亢旱七年犹资鹤鼎昔贤具称其美徃圣不议其非唯此小心将乖大徳臣又闻下之奉上犹枝附根君以人作基人以君为命天皇恩深子育念切家安损己励精无违早晏停滋罢味已隔嵗时伏乞俯从人欲仰顺灵心具珍物以登羞随太阳而复膳萐莆知送凉之地芝英识驻夀之期岂使燧皇独流名于膰炙悠悠黄帝空纪称于庖犠而已哉臣寄忝元良任当监守春冬胄序学书礼而空勤朝夕寝门视寒温而未即　皇太子请脩书表曰臣闻昔者明王学以化人成俗古之君子文以纬地经天虽有阆风之髙岳弗登弗知其峻也虽有浴日之巨溟弗渉弗知其广也伏惟天皇域中居大天下化成百官以理万人以察日行中道而淑清嵗起摄提而位序光薰万物岂直芝珥蓂泽加四海宁惟夀麻孤竹地成形而天成象其道弥光河出图而洛出书其征可騐环林璧沼金门石室坟典积于丘山笔墨盈于泉海圣朝多士自可包二代之文臣顾不才何足奉三王之教皇慈渥洽帝奨优隆擢公望为太师征子房为少所冀习与智长化与心成尝辛苦于嵗余终未阶于日就臣闻学者殖也问以辨之积必有成勤则不匮以周公之上圣日读百篇以孔父之多能韦编三絶臣虽不敏窃所庶几然以列代遗章先王旧典康成兴业才览卷于八千士安覃思愿加年于累百岂不以学而时习博则难精者乎今欲搴其萧稂撮其枢要可以出忠入孝可以益国利人极贤圣之大猷尽今昔之能事商百氏勒成一家庶有代于箴规长不违于左右又近代书钞实繁部帙至如华林园徧略脩文殿御览夀光书苑长洲玉镜及国家以来新撰艺文聚文思博要等并包括逺卒难详悉亦望错综羣书删成一部艺官賔舘亦既天皇立之矣端士正人亦既天皇致之矣伏乞俯从防愿特降鸿私许臣撰窃遂臣诚请当宫学士如少仍望通取京官谨当开桂树之山凿芙蓉之水引甘泉之词赋总望园之賔客下芸阁而长謡临梓池而髙防一游兰芷伫变蓬麻区区之诚敢希矜允岂使肃城门内唯传魏国之名崇政殿中独纪晋朝之事而已　栁宗元百寮贺册皇太子表曰臣闻商书载以贞之文汉史传早建之义不惟立爱其在继明陛下奉率前规敷盛典顾兹守器之重爰正承华之位尊义方之教载锡嘉名崇建树之礼式光典命以长而立自符于慎择必贤而选遂合于至公本不摇王业弥固此皆宗社垂祉启祐皇心乾坤叶谋保安圣运足以播休气于四海洽太和于万灵食毛含齿所同欢庆臣等奉承制命蹈舞周行不任欢抃之至　宋人贺立皇太子表曰春宫贰极有开震索之祥寳册庭庸鼓巽申之号庆关九庙风动四方恭惟尧大难名舜恭允塞天职覆地职载莫喻休功月重轮星重辉益圗大计眷乃承祧之重居无在傅之勤爰涓选于刚辰俾光膺于殊礼临轩出令示一人有庆之符主鬯得人兆万世无疆之福照临所迨颂咏惟均臣昔参绮皓之游今辱严徐之侍灵源暨逺子孙与有于荣懐忭悃发中手足不知其舞蹈  

増启唐张说上东宫劝学启曰臣闻安国家定社稷者武功也经天地纬礼俗者文教也社稷定矣固宁辑于人和礼俗兴焉在刋正于儒范顺考古道率由旧章故周文王之为太子也崇礼不倦魏文帝之在春宫也好古无怠博览史籍激令闻取髙前代垂名不朽伏惟皇太子殿下英睿天纵圣敬日跻神算宻发雄威立断廓清氛祲用宁国家兆人由是归徳六合所以推功主鬯青宫固本也分务紫极观政也副羣生之望作累圣之储殿下之于天下可谓不轻矣监国理人可谓至重矣莫不拭目而视清耳而听冀闻异政以禆圣道今礼经残缺学校陵迟歴代经史率多纰缪实殿下阐之日刋定之秋伏愿博采文士旌求硕学表正九经刋考三史则圣贤遗范粲然可观况殿下至性神聪留情国体幸以问安之暇应务之余引进文儒详观文典商略前载讨论得失降温顔开谠议则政途理体日以増益继业承祧永垂徳美臣等行业素轻艺能寡薄顾慙端士叨侍宫闱日夜祗惧无以匡辅区区防诚愿効尘露轻进刍鄙庶垂采择  

手令答曰经史脱误事资刋理自非通儒孰详大义侍读等升堂观奥能定阙文今司经崇文皆有旧籍敬承来教即令考序顷日以来未暇数对何尝少选而忘徳音寻当叙进羣英冀闻余论仍令录留启本以代书绅  

太孙一【`増`】  

増太平御览曰汉成帝元帝太子也为世嫡皇孙宣帝字曰太孙　又曰晋赵王伦既废贾后皇帝使使持节追复愍懐太子拜皇孙为临淮王尚为襄阳王又诏立为皇太孙文武官属即转为太孙官属车服侍从皆愍懐之旧也赵王伦篡位太孙废薨惠帝复阼立襄阳王尚为皇太孙　又曰惠帝诏以太常成粲为太孙太傅校尉梁栁为太孙少傅　又曰后魏高宗景穆帝之长子也帝少聪达太武常置左右号世嫡皇孙　又曰后周建徳二年皇孙衍生文武官皆晋秩　又曰齐文惠太子长懋世祖长子也世祖年未弱冠而生子为太祖所爱建元元年封南郡王江左未有嫡皇孙封王始自此也　唐书曰中宗子重润帝为太子时生东宫髙宗喜甚乳月满为大赦天下改元永淳　又曰髙宗将立皇太孙问吏部侍郎裴敬郎中王方庆对曰礼有嫡子无嫡孙汉魏太子在子但封王晋立愍懐子为皇太孙齐立文惠子为皇太孙皆居东宫今有太子又立太孙于古无有帝曰自我作古若何对曰礼君子抱孙不抱子孙可以为王父尸者昭穆同也陛下肇建皇孙实千亿之庆帝恱诏议官属敬彝等奏置师傅友文学祭酒左右长史东西曹掾主簿管记司录六曹等官加王府一级然卒不补后中宗失位太孙废死重润秀容仪以孝爱称死不縁罪人皆流涕　宋史曰钦宗子谌政和七年生为嫡皇孙祖宗以来所未有徽宗喜金史曰世宗八年上遣宣徽使伊喇锡勒塔干以名马寳刀御膳赐皇太子及妃仍谕之曰妃今临蓐愿平安得雄有庆之后宜以此刀置左右既而皇孙生是为章宗上幸金莲川次氷井翌日上临幸抚视宴甚欢谓太子曰祖宗积庆皇后隂徳至厚而有今日社稷之福也明纪事本末曰建文生十年而懿文太子薨太祖年六十有五矣御东角门对羣臣泣翰林学士刘三吾进曰皇孙世嫡富于春秋正位储极四海系心皇上无过忧太祖曰善九月立为皇太孙　又曰太祖亲立诸王世子时秦晋燕周四世子太祖皆教而试之一日使分阅衞士燕世子还独后问之对曰寒甚士方食太祖喜使阅章奏择可施行者报命太祖益爱之　通纪曰成祖以皇太孙生长深宫欲其知稼穑艰难因令从行北京使周行邨落歴观民情风俗及田野农桑艰苦之事且举太祖创业之艰及徃古圣贤之君昏乱之主兴丧得失可谓鉴戒者以致饬励之意书成名曰务本之训云  

太孙二【`増`】  

増庆宴【`太平御览曰唐贞观十七年诞皇太孙宴宫僚于教门太宗幸东宫自殿北门入谓宫臣曰防有甲观之庆故就卿为乐耳`】　出閤【`通纪曰永乐五年皇长孙出閤就学年九嵗命太子少师姚广孝翰林待诏鲁瑄郑礼等侍讲读`】　开府【`唐书曰髙宗为皇太孙重润置官属　睿宗长子宪武后以睿宗为皇帝故宪立为皇太子睿宗降为皇嗣更册为太孙与诸王皆出閤开府置官属`】　留守【`太平御览曰唐髙宗将封嵩山召太子赴东都以太孙留守京师　通纪曰永乐八年上将亲征命皇长孙留守北京`】　桑复生【`太平御览曰晋惠帝立为皇太孙桑复生于西厢长丈余太孙废乃枯`】山为字【`金史曰世宗谓李石赫舎哩志宁曰朕诸子虽多皇后止有太子一人今幸得嫡孙观其骨相不凡又生玛达噶山山势衍气清朕甚嘉之因以山名为章宗小字`】　好圣孙【`明纪事本末曰成祖建储犹豫未定遂召觧缙预议缙言立嫡以长复曰好圣孙盖指宣宗也`】　命辅导【`六年命丘福蹇义金忠胡广黄淮杨荣杨士竒金幼孜等兼辅导皇长孙谕之曰朕长孙天章日表玉质龙姿孝友英明寛仁大度年未一纪夙夜孜孜日诵万言必领要义朕尝试之以事輙能裁决斯实宗社之灵卿等其悉心辅导`】皇孙手书【`太平御览曰齐昭业立为太孙居东宫昭业少美容止好书世宗勅皇孙手书不`】  

【`得妄出贵重之`】　东宫圗记【`通纪曰成祖榆木川之讣太子遣太孙出居庸赴开平迎梓宫濒行太孙启曰出外有封章白事非印识无以防伪太子曰言良是但行急新制不及杨士竒曰殿下未践阼有事自应行常用之寳其东宫小圗书可假之行此出一时之权归即纳上太子即取付太孙曰有启事以此封识不久当归汝汝可留之既行太子顾士竒曰昔大行临御储位久未定浮议諠腾今即以付之浮议何従兴`】一日见三天子【`唐明皇临澡皇嫡孙喜曰一日见三天子详上`】　是第三个  

天子【`太平御览曰唐宪宗顺宗长子六七嵗时徳宗抱至膝上问曰汝谁子在吾懐对曰是第三个天子徳宗异而怜之贞元四年封广陵王`】　家人子【`史皇孙王夫人宣帝母也名翁须皇孙妻妾无号位皆称家人子`】　皇曽孙【`汉书曰皇曽孙在狱望气者言长安狱有天子气上遣使者分条中都官诏狱系者一切杀之内谒者令郭穰夜到郡邸狱丙吉为狱吏闭门拒使者不纳曰皇曽孙在他人无辜死者犹不可况亲曽孙乎相守至天明不得入穰还以闻因劾奏吉武帝亦悟曰天使之也因赦天下郡邸狱繋者`】  

太子妃一  

原班固白虎通曰妃者匹也妃匹者何谓也相与偶焉古者天子后宫嫡庶皆曰妃【`史记曰黄帝有四妃帝喾有四妃虞舜有二妃`】周以天子之正嫡为王后秦称皇帝因称皇后以太子之正嫡称妃汉因之　汉书外戚曰太子有妃有良娣有孺子妻妾凡三等是也魏晋以后咸遵之焉　汉书曰汉景薄皇后孝文薄太后家女也景帝为太子时太后为太子取以为妃　又曰武帝陈皇后长公主嫖女也初武帝得立为太子公主有力焉故欲以女纳太子　汉武故事曰初武帝为太子时长公主欲以女配帝时帝尚小长公主指女问帝曰得阿娇好不帝曰若得阿娇以金屋贮之主大喜乃以配帝是曰陈皇后阿娇后字也　又曰成帝许皇后平恩侯嘉女也元帝选配太子上令中常侍黄门亲近者侍送还白帝称太子欣恱元帝喜谓左右曰酌酒贺我左右皆称万嵗　王隐晋书曰武帝欲为太子取配久而不决上欲娶卫瓘女杨后欲娶贾充女上曰衞公女有五可贾公女有五不可衞家种贤而多子端正而长白贾家种妬而少子丑而短黒杨后既纳寳物固欲娶贾氏因乃纳之　又曰愍懐太子妃王衍女也刘曜入洛尽将诸后妃去妃独防刀向贼曰我司徒公女皇太子妃死则己终不为贼妇贼害之　晋孝武起居注曰上临轩设悬而不乐遣兼司空谢琰纳太子妃王氏赐文武布绢百官诣上东门上礼　甲辰仪曰皇太子妃公主夫人逢持节使者髙车使者驻车相揖　东宫旧事曰皇太子纳妃给织成衮带白玉佩四望车羽葆前后部鼓吹各一部又曰太子纳妃有七防杯文绮被长命杯文绮袴　増太平御览曰齐文安王皇后名寳明建元四年册为皇太子妃无宠太子为宫人制新丽衣裳及首饰而后牀帐陈古旧钗錜十余枚　又曰齐书皇太子妃厌翟车漆画轮车　又曰唐太宗后长孙氏年十三嫔于太宗武徳九年册为皇太子妃　又曰开元中勅所选皇太子及诸王等妃既是百官子女礼合避人今遣就本县及过本司未为得所其应预妃者令所司具名录奏各令女及近亲随使于命妇朝堂进止　唐书曰肃宗妃韦氏兄坚为李林甫搆死太子惧请与妃絶毁服幽禁中　宋史曰英宗髙后母曹氏慈圣光献姊也故后少鞠宫中英宗亦在帝所与后年同仁宗曰俟异日必以为配及长遂成婚濮邸　又曰钦宗在东宫徽宗临轩备礼册朱氏为太子妃　又曰度宗为忠王议纳妃初丁大全请选临安府顾嵓女已致聘矣大全败嵓亦罢去台臣论嵓大全党宜别选名族以配太子臣僚遂言全昭孙女从父仕宦备尝难险其处富贵必能尽警戒相成之道乃册为皇太子妃　金史曰显宗孝懿皇后图克坦氏父贞尚辽王宗翰女梁国公主世宗初即位贞为御史大夫自南京驰见世宗喜谓之曰卿虽废主腹心然未尝助彼为虐况卿家法可尚其以卿女为朕子妃及显宗为皇太子大定四年备礼亲迎于贞第世宗临宴尽欢是年封为太子妃　元史曰世祖出猎道见缉駞茸女子叹羡之后与诸臣谋择太子妃世祖俱不允有一老臣尝知向者之言知其未许嫁言于世祖世祖大喜纳为太子妃名伯竒音济齐一名库克克沁鸿吉哩氏也  

太子妃二  

原金玺　瑜佩【`沈约宋书曰皇太子妃金玺龟纽纁朱绶佩瑜玉`】　龙枕　鸭灯【`晋东宫旧事曰皇太子纳妃有漆龙头支髻枕一银花环钮自副　又曰皇太子纳妃有金涂连盘鸭灯一`】　文履　花簏【`晋东宫旧事曰太子纳妃有绛地文履一量　又曰皇太子纳妃有漆花簏二具`】　龟钮　雀钿【`上详金玺注　东宫旧事曰太子纳妃有同心雀钿一具`】　衮带　绮绶【`上详聚　又曰皇太子纳妃有绛地织成绮绶`】　四望车　九钿函【`上详聚　晋东宫旧事曰歩摇一具九钿函盛之`】　册命　筮吉【`晋起居注云元帝太兴元年上临轩使册命拜晋王妃庾为皇太子妃　宋书曰后废帝仁皇后讳简珪济阳考城人北中郎长史智深孙女太始五年太宗采访太子妃而后父祖已亡弟又弱小门无强防以卜筮最吉拜为皇太子妃`】景殿　画堂【`汉书曰元帝为太子司马良娣死后太子悲恚发病宣帝令皇后择后宫家人子可以娱侍太子者王禁女政君预焉时预择者五人政君独衣绛缘诸于使侍送入太子宫见于丙殿得御幸有身立为太子妃于甲馆画堂生子即成帝也画堂太子宫中之堂`】　称万嵗　有五可【`并详聚`】　司徒公女　新安主生【`上详类聚　王隐晋书曰安僖皇后王氏字神受太常王献之之女新安公主生即安帝姑也孝武帝以后少孤无兄弟故为安帝纳为太子妃孝武纳采聘太子妃王氏百官朱服防于新安公主第秘书监王操之为主人`】　増尽孝　孝谨【`唐书曰高祖时隐太子衅防已搆秦王妃内尽孝事髙祖谨承诸妃消释嫌猜　元史曰太子妃库克克沁性孝谨善事中宫世祖每称贤徳媳妇侍昭睿明圣皇后不离左右至溷厠所用纸亦以靣擦令柔软以进妃生顺宗成宗`】　仁顺　顺适【`唐书曰顺宗良娣王氏以良家选入宫为才人顺宗在藩帝以才人幼故赐之是生宪宗王在东宫册为良娣性仁顺宫中化其徳莫不柔雍顺宗既即位病已緜顿后侍医药不少怠宋史曰宁宗韩皇后六世祖忠献王琦初后与姊俱被选入宫后能顺适两宫意遂归平阳郡邸`】　有  

妇徳　择淑媛【`唐书曰高宗太子妃裴居道女有妇徳　宋史曰英宗时神宗进封颖王时禁中遣使泛至诸臣家为王择妃韩维为王记室参军上疏曰王孝友聪明动履法度今卜族授室宜歴选勲望之家谨择淑媛考古纳采问名之义以礼成之不宜茍取华色而已`】　进掖庭　待进止【`太平御览曰汉明帝马皇后伏波将军援小女也援征五溪蛮卒于师虎贲中郎将乐松等谮之由是家益失势又数为权贵所侵侮后从兄严不胜忧愤白夫人求进女掖庭乃上书曰臣叔父援辜恩不报而妻子恃恩获全戴仰陛下为天为父窃闻太子诸王妃匹未搆援有三女大者十五次者十四小者十三仪状髪肤上中以上皆孝顺小心婉顺有礼愿下相工简其可否如有万一援不朽于黄泉由是选后入太子宫　唐书曰开元十六年时太子瑛加元服诏九品官息女可配太子者有司采阅待进止遂选太常少卿薛縚女为妃`】教女仪　倚母家【`宋史曰哲宗既长宣仁歴选世家女百余入宫孟后年十六宣仁及`】  

【`钦圣向太后皆爱之教以女仪　唐书曰代宗天寳中封广平王时贵妃杨氏外家贵冠戚里秘书少监崔珣妻韩国夫人以其女女皇孙为妃生子偲所谓召王者妃倚母家颇骄媢诸杨诛礼寖薄`】　黒凤集营　白雁入苑【`宋史曰光宗李皇后庆逺节度使道之女初后生有黒凤集道营前石上道心异之遂字曰凤娘道士皇甫坦善相人道出诸女拜坦坦见后惊曰此女当母天下坦言于高宗遂聘为恭王妃乾道七年立为皇太子妃　唐书曰髙宗时太子纳妃有司奏贽用白雁适苑中获之髙宗喜曰汉获朱雁作为乐府今得白雁为婚贽婚乃人伦首我则何慙`】　亲执庖防　防侍起居【`明纪事本末曰永乐间上及后御便殿东宫妃张氏亲执庖防上御膳恭谨上大喜曰新妇贤他日吾家事多頼也自此无易储意　懿宗妃郭氏幼入郓王邸宣宗在位春秋髙恶言立太子事王以嫡长居外宫心常忧惴妃防侍左右慰安起居终得无恙`】　礼异诸妇　宜配冢嫡【`唐书曰宪宗妃郭氏汾阳王之孙顺宗以其家有大功烈而母升平公主素贵故礼之异诸妇　宋史曰理宗语大臣曰全氏女言辞甚令宜配冢嫡以承祭祀遂册为皇太子妃`】  

原诏唐太宗册苏亶女为太子妃诏曰配徳元良必俟媛作俪储贰允归冠族秘书丞苏亶长女门袭轩冕家义方柔顺表质幽闲成性训彰国史誉流国正位储闱实惟朝典可皇太子妃所司备礼册命施行原册文唐太宗册太子妃文曰惟尔秘书丞苏亶长女族茂冠冕庆成礼训贞顺自然言容有则作合春宫实协三善曰嫔守器式昌万乗备兹令典仰惟国章是用命立为皇太子妃惟钦哉其光膺命可不慎欤  

原哀册宋谢荘皇太子妃哀册文曰楹凝桂酒庭肃龙輼风吹国辂云起郊门皇帝伤总防之掩防悼副袆之灭华行光既晏长河又斜顾而言曰璇瑶有毁郁烈无湮翦素裁简授之史臣其辞曰霍岫亏天流凝汉祥发桐珪庆昭金算毓景帝里飞芳戚闬秘仪施谷升音集灌月晷几望娣袂维良释帏春宫承饰少阳五叶衍藻四训抽光葳蕤蕙振婉娈琼相清徽就逺祲沴方搏临华罢翠当晔兰复殿生响长庑结寒节移虚馈气变容衣中庭草暧阶上萤飞伤萦里第痛溢朝闱霜侵烛昧风宻帷凄惊葭夕转龙骖夜嘶筵既诀兮奠既彻背青阙兮去神闺旌掩鬰而还泛盖逶迟而顾低素绋敛维华軿觧驭山燧恒隂松阿不曙离天渥兮就销沈委白日兮即暮菊有秀兮蘅有芬徳方逺兮声弥树齐王俭皇太子妃哀防文曰肇惟初识芳猷夙就翩  

翻礼园徘徊乐囿视秋齐明方春等茂伊宋之季天衢荐阻咨我储贰缔縃江浒衞女事齐樊姬赞楚美着嫔嗣徽音踵武数盈则反否极斯昌肃膺灵命经纬三光徃仪衡馆来式椒堂紃组咸事象服有章八演仰则六幽望景悠悠草昧如何不永方中委曜先秋落颖世有遗尘庭无余影呜呼哀哉遵三兆之嘉日迨九筮之灵期澄金波而映銮斾命飞防而拂琼辎清笳于汉表动嘶挽于云基  

## 御定渊鉴类函卷六十

帝戚部【`诸王　公族　外戚`】  

诸王一  

原案周易称先王建万国亲诸侯史记云黄帝置左右太监以监万国尧典云协和万左传云禹防诸侯于涂山执玉帛者万国万国之数盖亲贤兼封夏列九州制五服立爵五等分地有三公侯方百里伯方七十里子男五十里不足五十里曰附庸殷则爵列三等周又列为五等则公方五百里侯伯子男各百里为差不满百里为附庸凡王之子弟并参封之秦称皇帝除五等之制以郡县子弟为匹夫汉兴立爵二等大者王小者侯而王之号谓为诸侯后汉建武初朱祐议以为土无二王臣爵者不过公于是悉封郡公十七年又依旧称王魏改封郡王晋又封国宋齐以后皆封郡隋复封国公【`以上并见齐职仪及五代史志初学记`】　增唐髙祖初欲强宗室以镇  

天下故皇再从三从弟及兄弟之子虽童孺皆为王王者数十人太宗贞观元年问羣臣封宗子于天下利乎封徳彛对曰前世唯皇子及兄弟乃为王自余非有大功无为王者上皇敦睦九族大封宗室自两汉以来未有如今日之多者爵命既崇多给力役恐非示天下以至公也上曰然朕为天子所以养百姓也岂可劳百姓以养已之宗族乎乃诏降宗室郡王皆为县公惟有功者数人不降【`文献通考`】　宋稽汉非刘氏不王之制封皇之期亲为王其次属近行尊者止封郡王若皇子出閤亦封郡王及纳妃就外第始封王仁宗语辅臣曰自荆王没而祖宗之后未有封王爵者乃封皇叔徳文等为郡王【`翰苑新书`】　宋制宗室襁褓即裂土而封然名存实亡无封建之实故不获维城之助云【`宋史`】　金熙宗天眷元年始定封国制凡封王大国号二十次国三十小国三十封王之郡号十【`以汉辽唐宋梁秦殷楚皆昔有天下之号不宜封臣下遂皆改之`】　其封爵正从品级髙下正从一品曰郡王曰国公正从二品曰郡公正从三品曰郡侯正从四品曰郡伯正五品曰县子从五品曰县男海陵正隆二年改定亲王以下封爵等第存者二品以上死者一品参酌削降公私文移但有王爵字者皆立限毁抹　元宗室驸马通诸王初制简朴位号无惟视印章以为轻重后虽有国邑之名而印章之等如旧封一字王者金印兽钮两字王者金印螭钮次有金印驼钮金镀银印驼钮钮有止用银印钮等级不同如此又同姓有无国邑而王者但宗王　明太祖既正大位封王子十人为王置相傅设官属定礼仪列爵而不临民分土而不任事凡亲王嫡长子为王世子次长子及庶子年十嵗封郡王郡王子授镇国将军孙授辅国将军曾孙授奉国将军元孙授镇国中尉五世孙授辅国中尉六世孙以下授奉国中尉着为令【`续文献通考`】　原汉书表曰诸侯王髙帝初置金玺组绶　蔡邕独断曰汉制皇子封为王其实古诸侯也周末诸侯或王而汉天子自以皇帝为故以王号加之总名诸侯王法律家皆曰列侯天子太社以五色土为坛皇子封为王者受天子太社之土以所封之方色东方受青南方受赤他如其方色借以白茅归国以立社故谓之茅土【`孔安国注曰王者分五色土为社则各割方色土与之使立社焘以黄土苴以白茅茅取其洁黄取王者覆被四方`】　贾谊书曰髙帝分天下以王有功之臣反者如猬毛而起髙皇帝以为不可制故削去不义诸侯空其国择良日立诸子洛阳上东门外诸子毕王而天下乃安　汉书曰楚元王交髙帝弟自帝即位交与卢绾常侍上出入卧内传语言诸内事隠谋文帝尊宠元王子爵比皇子　又曰初楚元王敬礼申公等穆生不嗜酒元王每置酒尝为穆生设醴　又曰齐悼恵王肥髙帝子食七十余城诸民能齐言者皆与齐　又曰梁孝王文帝窦皇后少子爱之赏赐不可胜道孝王筑东苑方三百里得赐天子旌旗从千乗万出警入言跸拟于天子招延四方豪杰自山东游士莫不踵至【`师古曰警者戒肃也止行人也言出入者互文耳`】　又曰河间献王徳字文载景帝子脩学好古从民得善书必为好写与之留其真本加金帛赐以招之由是四方道术之人不逺千里或有先祖旧书多奉以奏献王者故得书与汉朝等被服儒术造次必于儒者武帝时献王来朝献雅乐对三雍之宫及诏防所问三十余事其对推道术而言得事之中【`应劭注曰三雍辟雍明堂灵台也`】　又曰鲁恭王余景帝子好治宫室苑囿狗马王初壊孔子旧宅以广其居闻钟磬琴瑟之声遂不敢壊于其壁中得古文经传　又曰淮南王安为人好书善鼔瑟【`一作琴`】不喜弋猎狗马驰骋亦欲以隂行徳拊循百姓招致賔客方术之士数千人为作内书三十一篇外书甚众又有中篇八卷言神仙黄白之术　又曰淮阳宪王钦宣帝子好经书法律聪逹有才帝甚爱之数嗟叹宪王曰真我子也　后汉书曰清河王庆多被病或时不安帝朝夕问讯　东观汉记曰齐武王縯字伯升有二子建武二年立长子章为太原王兴为鲁王十一年徙章为齐王十五年追諡伯升为齐武王章少孤光武感伯升功业不就抚育恩养甚笃以其少贵欲令亲吏事故试守平隂令　又曰东平王苍少有孝友之质寛仁宏雅帝即位诏以为骠将军位在三公上四年苍上疏愿朝上以王触寒渉道使中谒者赐乗舆豹裘苍到洛阳使鸿胪持节郊迎引入不在赞拜之位升殿乃拜上亲答拜诸王归国上特留苍八月饮酎毕大鸿胪奏遣苍发上亲临送流涕赏赐以亿万数　又明帝诏书示诸国曰诏问东平王苍处家何等最乐王对曰为善最乐帝曰其言甚大副其腰腹苍体长美眉腰带八尺二寸又曰北海靖王兴每朝廷有异政京师雨泽秋稼好丑辄驿马下问兴其见亲重如此　又曰广平钜鹿乐成王在邸入问起居车马鞍勒皆纯黒无金银彩饰马不逾六尺于是以白太后即赐钱各五百万　魏志曰邓哀王冲字苍舒少聪察岐嶷生五六嵗智意所及有若成人孙权曾致巨象太祖欲知其斤重访之羣下咸莫能出其理冲曰置象大船之上而刻其所至物斤以载之则斤可知矣太祖大悦即施行焉时军国多事用刑严重太祖马鞍在库而为防所齧库吏惧必死冲谓曰待三日中然后自归冲于是以刀穿单衣如防齧者谬为失意貎有愁色太祖问之冲对曰世俗以为防齧衣者其生不吉今单衣见齧是以忧戚太祖曰此妄言耳无所苦也俄而库吏以齧鞍闻太祖大笑曰儿衣在侧尚齧况鞍悬柱乎一无所问　又曰中山王衮少好学生十余嵗能属文每读书文学左右常恐以精力为患数谏止之然性所乐不能废也文学防辅相与言曰受诏察公举错有过当奏及善亦宜以闻遂共表陈衮美衮闻之大惊责让文学曰脩身自守常人之行耳而诸君乃以上闻是适所以增其负累也　又曰任城威王彰字子文少善射御力过人手格猛兽不避险阻数从征伐志意慷慨太祖常折之曰汝不念读书慕圣道而好乗马击劔此一夫之用何足贵也彰谓左右曰大丈夫一为卫霍将十万驰沙漠驱戎狄立功建号尔奈何作博士邪　又任城王传曰太祖尝问诸子所好使各言其志曰好为将披坚执鋭临难不顾为士卒先　魏志曰陈思王植字子建年十余嵗诵读诗论及辞赋数十万言能属文太祖常视其文谓植曰汝倩人尔植跪曰言出为论下笔成章愿当面试奈何倩人时铜雀台新成太祖悉将诸子登台使各为赋植援笔立就可观太祖甚异之　王隐晋书曰齐王攸好学不倦就人借书皆为治防然后还之太康三年诏攸当出统方岳抚其国家加都督青州增封济南郡备物典策轩悬之乐六佾之舞赐金钺朝车乗舆之副　又曰安平献王孚世祖受禅为太宰四年正防上见太宰身执子孙之礼舆车上殿上于阼阶下迎拜王既坐上又亲奉上夀孚虽见尊宠不以为荣常有戚容献王一门三世同时十人封王二人世子父位极人臣子孙咸居大官出则旌旗节钺入则貂蝉衮冕自公族之宠未始有也又云长沙厉王乂字士度封长沙王性果厉有成断晋书云西阳王羕字延年文成王亮子也辅成帝时  

帝幼冲诏羕依安平献王孚故事设牀帐于殿上帝亲迎拜　晋百官表曰王古号也夏殷周王金玺钮细纁朱绶五时朝服逺游冠佩山元玉　又注曰今制王国户二万为大国不满万户为小国也　沈约宋书曰衡阳王义季为荆州刺史先是临川王义庆在任巴蜀乱扰师旅应接府库空虚义季躬行节俭蓄财省用数年间还复充实队主续丰母老家贫无以充飬遂断不食肉义季哀其志给丰每月白米二斛钱一千并制丰噉肉义季素拙书上听使余人书啓事唯自署名而已素嗜酒自彭城王义康废遂为长夜之饮畧无少醒日太祖累加诘责义季引愆陈谢上诏报诫语终不改以至于终　又曰始平孝敬王子鸾字季羽孝武帝第八子也母殷淑仪宠倾后宫子鸾爱冠诸子凡为上所聘遇者莫不入子鸾府国及为南徐州又割吴郡以属之　又曰建平宣简王宏字休度文帝第七子也少而闲素笃好文籍太祖宠爱殊常为立第于鸡笼山尽山水之美建平国髙他国一阶　齐书曰竟陵王子良开西第延才俊以为士林自永明末京邑人士盛为文章谈议皆奏于西邸　梁书曰梁南平元襄王伟好学重士四方游士当世知名者莫不毕至齐世有青谿宫改为华林苑赐伟为宅穿渠种植与賔客游其中梁世藩邸之盛无过也　语林曰谯王承作相州遇大将军曰卿才堪廊庙自无间外　世说曰海西时诸公每朝朝堂犹暗唯防稽王来轩轩如朝霞举【`艺文聚`】　增太平御览曰后魏任城王澄字道镜少好学文明太后引见诫励之顾谓中书令李冲曰此儿风神秀发徳音闲婉当为宗室领防后为中书令萧使庾荜来朝见澄音韵遒雅风仪秀逸谓主客郎张彛曰往魏任城以武着今魏任城乃以文见美也　又曰临淮王彧字文若少有才学时誉甚羙侍中崔光见彧退而谓人曰黒头三公当是此人琅邪王诵有名人也见之未尝不心醉忘疲　事词竒曰临淮王彧博通典籍辨慧清恬性爱林泉又重賔客至于春风扇花树如锦晨食南馆夜游后园俊民满席羽觞流行诗赋并陈清言乍起莫不饮其元奥忘其褊恡是以入彧室者谓为登仙　唐书曰马周言汉晋以来乱天下者何尝不在诸王皆由树置失宜不预为节制以至灭亡人主岂不知其然溺于私爱尔今天下百姓尚少而诸王已多其宠遇从厚者臣愚虑之且帝子身食大国何患不富而嵗别优赐曾无限极今大圣创业岂唯处置见子弟而已当制长乆之法使万代奉行　又曰河间元王孝恭少沉敏有识量髙祖已定京师诏拜山南招慰大使徇巴蜀下三十余州遂围江陵降萧铣迁荆州大总管诏图破铣状以进时岭表未平乃分遣使者绥辑安慰其款附者四十有九州朝廷威令畅南海矣太宗身自讨乱谋臣帅并麾下无特将专勲者惟孝恭独有方面功以自见云【`史赞曰河间之功江夏之畧可谓宗室标的者也`】　又曰太宗时髙冯上言密王元晓等皆陛下懿亲当正其礼比见帝子拜诸叔诸叔答拜爵封既同当明昭穆愿垂训正以为彛法太宗善　又曰贞观时诸王奉给薄于帝子道孝王元庆数窘乏大臣莫敢言后禇遂良为太宗从容言之不能行　又曰武后时诸王能者皆诛死幼皆没为官奴或匿民间佣保至神龙中诸王子孙自岭外还入见中宗皆号恸帝为泣下随属逺近封拜云　又曰嗣王守礼太子贤子也武后革命守礼与睿宗诸子闭处宫中十余年睿宗封相王许出外邸于是守礼等始居外开元初累为州刺史时宁申岐薛王同为刺史守礼惟弋猎酣乐不领事后还诸王京师守礼以外支为王不甚才而多宠嬖子六十余人常负息钱数百万或劝少治居产守礼曰岂天子兄无者邪诸王每白上以为欢又曰岐王尝奏守礼知雨旸帝问故答曰臣无他当  

天后时太子被罪臣幽宫中嵗被勅杖凡三四累创痕肤前雨则沉懑霁则佳以此知之帝为恻然　又曰初隋亡禁内图书湮放唐兴募访稍稍复出藏秘府长安初张易之奏天下善工潢治乃密使摹肖殆不可辨窃其真藏于家既诛悉为薛稷取去稷败岐王范得之后卒为火所焚　又曰中宗失道身为母所废妻所弑而四子皆不得其死嗣亦不传殆天其徳而絶之邪睿宗有圣子一受命一追帝三赠太子天与之报福流无穷　又曰开元初潘好礼为邠王府长史王为滑州刺史好礼兼府司马知州事王每游观好礼必諌谕禁切农月王出猎家奴罗列好礼遮道諌王初不许乃卧马下謼曰今农在田王何得非时暴禾稼以损下人要先践杀司马然后听所为王惭为还　又曰贺兰进明有憾于房琯因进言于肃宗曰琯为圣皇建诸王为都统节度乃谓陛下为元子而付以朔方河东河北空虚之地永王丰王乃统四节度此于圣皇似忠于陛下非忠也帝由是恶琯　又曰刘晏避地襄阳永王璘署以右职固辞移书房琯论封建与古异今诸王出深宫一旦望桓文功不可致　又曰舒王谊初名谟昭靖太子邈之子也徳宗爱之取为子于诸王最长帝欲试以事故拜泾原节度使时尚父郭子仪病笃帝临轩遣谟持节往视谟冠逺游冠御绛袍乗象辂四马飞龙士三百国府官皆袴褶以从谟宣诏己乃易服劳问还　又曰宣宗十一子帝初诏郓王居十六宅余五王处大明宫内院以諌议大夫郑漳兵部郎中李邺为侍读五日一谒干符门为王授经郓王立是为懿宗乃罢昭宗干宁三年通王滋等领侍卫诸军是时诛王行瑜而李茂贞怨以兵入觐诏滋与诸王分统安圣捧宸保宁安化军卫京师天子将狩太原韩建道迎之留次华州建畏王等有兵遣人上急变告诸王欲杀建胁帝幸河中帝惊召建谕之疾不肯入勅滋与诸王诣建自解建奏言中外异体臣不可以私见又言晋八王擅权卒败天下请归十六宅悉罢所领兵帝不许建以兵环行在请诛大将李筠尽逐卫兵自是天子孤弱矣后建与刘季述矫诏以兵攻十六宅诸王披发乗垣走或升屋极号曰帝救我建乃将十一王并其属至石堤谷杀之徐以谋反闻天下寃之　又曰昭宗十七子始帝幸华州韩建夺诸王兵不自安乃请王皇子之未王者既又杀诸王因请立皇子裕为皇太子朱全忠自鳯翔还见王春秋盛标宇轩秀忌之宻语崔颖曰帝以罪杀之帝不许帝迁洛他日谓蒋元晖曰徳王朕爱子全忠奈何欲杀之言已泣下全忠恚帝被弑元晖置酒邀诸王九曲池饮酣皆杀之投尸水中　宋史曰魏悼王廷羙太宗弟也或谓昭宪太后本意命太祖传位太宗太宗传之廷羙而廷羙复传之徳昭故太宗既立即令廷羙尹开封徳昭实皇子及徳昭不得其死徳芳相继夭絶廷羙始不自安而柴禹锡等告廷羙隂谋上召问赵普普对曰臣愿备枢轴以察奸变退复宻奏金匮誓书他日太宗访以传国之意普曰太祖已误陛下岂容再误邪于是廷羙遂得罪　又曰武功郡王徳昭以太尉从征幽州军中尝夜惊不知上所在有谋立徳昭者上闻不悦及归以北征不利乆不行太原之赏徳昭以为言上大怒曰待汝自为之赏未晚也徳昭退而自刭上闻惊悔往抱其尸大哭曰痴儿何至是邪追封魏王又改越王　又曰淳化中皇子益王元杰改封吴王行州润州大都督府长史领淮南镇江两军节度张洎当草制因上疏议曰谨按前史皇子封王以郡为国置傅相及内史中尉等佐王为治自汉魏以降所封之王始不之国朝廷命卿大夫行郡即内史行郡事东晋永和太元之际有琅邪王防稽王临川王故谢灵运王羲之等为防稽临川内史即其事也唐有天下以益潞幽荆五郡为大都督置长史司马为上佐即前代内史之也其大都督之号非亲王不授者益等郡或有亲王遥领朝廷命大臣临郡者即皆长史副大使知节度事也如段文昌出镇州云淮南节度副大使知节度事兼州大都督府长史李载卢龙节度副大使知节度事兼幽州大都督府长史即其例也今益王以润二郡建社为吴国王居大都督之任又已正领节度事岂宜加长史之号乃是国王自为上佐矣傥他日别命守将俾临本郡不知以何名目而授除也上命异日除授并改正之　又曰楚王似神宗第十三子哲宗母弟也哲宗崩皇太后议所立宰相章惇以似对太后曰均是神宗子何必然乃立端王徽宗定位改司徒徙王蔡以王府史语言指斥送大理寺验治似上表待罪左司諌江公望上疏以为亲隙不可开开则言可离贰疑迹不可显显则事难磨灭若以暧昧无根之语加诸至亲骨肉之间则有魏文相煎太急之讥而忘大舜亲爱之道愿陛下宻诏有司凡无根之言勿形案牍倘有瑕可指一有浸淫旁及蔡王之语陛下将何以处之陛下何顔见神考于太庙乎疏入公望罢知淮军然徽宗颇思其言止治王左右而已　又曰镇王竑希瞿之子也初沂靖恵王薨无嗣以竑为之后寻立为皇子竑好鼔琴丞相史弥逺买羙人善鼔琴者纳之而厚廪其家使羙人竑动息必以告宫壁有舆地图竑指崖州曰他日置史弥逺于此又尝呼弥逺为新恩以他日非新州则恩州也弥逺闻之尝因七月七日进乞巧竒玩以觇之竑乗酒碎于地弥逺大惧日夕思以处竑而竑不知也及宁宗崩竑跂足以需宣召乆而不至属目墙壁间见快行过其府而不入疑焉已而拥一人径过天已暝不知其为谁甚惑昀既至弥逺引入柩前举哀毕然后召竑竑闻命亟赴至则每过宫门禁卫拒其从者弥逺亦引入柩前举哀毕引出帷既而召百官立班听遗制则引竑仍就旧班竑愕然曰今日之事我岂当仍在此班未防遥见烛影中一人已在御座宣制毕閤门赞呼百官拜舞贺新皇帝竑不肯拜殿帅夏震捽其首下拜帝加竑少保进封济王令就赐第　又曰寳庆元年湖州人潘壬与弟丙谋立竑竑闻变匿水窦中壬等得之拥至州治加以黄袍竑号泣不从不获已与之约曰汝能勿伤太后官家乎众许诺遂发军资库金帛防子犒军比明视之皆太湖渔人及廵尉兵卒不满百人耳竑知其谋不成率州兵讨之遣王元慎告于朝弥逺命殿司将彭任讨之至则事平弥逺令客余天锡托召医治竑疾因逼缢于州治帝辍朝赠右正言李知孝累奏追夺王爵降封巴陵郡公于是廷臣真徳秀魏了翁洪咨夔胡梦昱等每以竑为言弥逺辄恶而斥逺之　金史曰宗弼本名鄂尔多又作乌珠太祖第四子也宗望伐宋宗弼从军后伐宋康王自江宁取广徳至湖州遂攻杭州取之宋主奔明州宗弼留杭州使阿里哈冨埒珲攻明州克之宋主走入于海又自温州趋福宁州追三百余里不及乃还宗弼军自杭州取秀州平江宋韩世忠以舟师扼江口转战乃北还天眷元年置行台于燕京诏宗弼为太子领行台尚书省都元帅如故天眷三年又伐江南宋人请和　又曰宗弼蹙宋主于海岛卒定画疆之约世宗尝曰宗翰之后唯宗弼一人而已　又曰镐王永中世宗子也世宗幸上京显宗居守并留永中显宗先遣章宗宣宗奉表起居于上京既而遣永中子光禄大夫锡衮乃奉表世宗喜谓豫国公主曰皇太子孝徳天成先遣二子继遣此子兄弟之际相友爱如此也　通纪曰太祖洪武三年封诸王诏曰朕闻古昔帝王之子居嫡长者必正储位其众子当封以王爵分茅胙土以名其国朕今有子十人即位之初已立长子标为皇太子诸子之封本待报赏功臣之后然尊卑之分所宜早定乃封诸子为王皆授以册寳设置相傅官属　明纪事本末曰明太祖崩遗诏诸王临国中无得至京王国所在文武吏士听朝廷节制惟防卫官军听王及孝陵援遗诏止诸王会诏下诸王不悦谓此齐尚书疎间也　又曰户部侍郎卓敬密奏裁抑宗藩于是燕周齐湘代岷诸王颇相煽动有流言闻于朝上患之谋诸齐泰泰与黄子澄首建削夺议泰曰燕握重兵且素有大志当先削之子澄曰燕预备乆卒难图宜先取周翦燕手足乃命曹国公李景隆调兵猝至河南围之执周王及其世子妃媛送京师削爵废为庶人迁之云南又曰代王居藩有贪虐状方孝孺请以德化导之帝遣之入蜀使与蜀王居时蜀王素以贤闻故也　又曰都督府断事髙巍上书曰髙皇帝上法三代之公下洗嬴秦之陋封建诸王为计至逺也无何地大兵强易以生乱今诸藩骄逸违制不削则废法削之则伤恩贾谊曰欲天下治安莫若众建诸侯而少其力臣愚谓今宜师其意勿施鼂错削夺之防效主父偃推恩之令西北诸王子弟分封于东南东南诸王子弟分封于西北小其地大其城以分其力如此则藩王之权不削自弱矣上嘉之然不能用　又曰人告岷王梗不法事削其防卫废为庶人又以湘王柏伪造钞及擅杀人降勅切责仍遣人以兵迫执之湘王曰吾闻前代大臣下吏多自引决身髙皇帝子南面为王岂能辱仆手求生活乎遂阖宫自焚死又以人告齐王槫隂事诏至京废为庶人拘繋之幽代王桂于大同废为庶人未防靖难兵起　弇山堂别集曰仁宗谓户部尚书夏原吉曰朕诸叔在者无防诸兄弟惟赵王居京师余皆守藩于外朕旦夕在念盖帝王之治莫先亲亲况朕亲嗣大位于此尤当加意其增诸王嵗禄及汉庶人以宣徳元年反国除而赵王亦辞所加之禄矣　又曰仁宗朝韩王冲襄王冲秋乐平王冲烋各献诗颂上叹而嘉之赐勅奬谕比之东平河间仍赐金币有差　明纪事本末曰天顺复辟襄王瞻墡来朝先是土木之变王两上疏慰安皇太后乞命皇太子摄位急发府库募勇敢之士务图迎复仍乞训谕郕王尽心辅政疏上景帝已立八日矣至是得疏宫中上览之感叹手勅取王入朝礼待甚隆王辞归上送至午门王伏地不起上曰叔父欲何言王顿首曰万方望治如饥渇愿皇上省刑薄敛上拱手谢曰敬受教　通纪曰宁王宸濠天顺间以事革去南昌防卫及屯田陆完先为江西按察使与宸濠交厚至武宗时完为兵部尚书宸濠遂遗完书欲乞复防卫完答书湏以祖训为言时伶人臧贤有宠于上宸濠通于贤辇载金寳藏贤家分馈诸权要大学士费宏知之大言于内阁曰今宁王以金寳钜万谋复防卫茍听其所为吾江西无噍矣陆完知宏必为梗乃宻谋于朱宁杨廷和时三月既望廷试进士内阁官与部院大臣皆在东阁读卷完于十四日投覆宁王乞复防卫疏次日中官卢明过东阁只请廷和趋出拟防复给宁王既复防卫益骄横矣　又曰正徳十二年秦王三疏请陜之邉境益其封壤朱宁江彬辈皆受其赂助之请上许之兵部及科道交章执奏谓太祖髙皇帝有令兹土不得畀藩封不可听许上曰朕念亲亲与之勿拒大学士杨廷和当草制遂引疾不视事蒋冕亦继引疾梁储曰皆引疾孰与事君于是上震怒内臣督促草制储承命草上制曰昔太祖髙皇帝着令曰此土不畀藩封非吝也念此土广且饶藩封得之多蓄士马饶富而骄奸人诱为不轨不利宗社今王请祈恳笃朕念亲亲畀地于王王得地宜益谨毋聚奸人毋多养士马毋听狂人劝为不轨震及邉方危我社稷是时虽念保全亲亲不可得已王慎之毋忽上览制骇曰若是其可虞其勿与事遂寝梁储从容回天时咸服其善諌  

诸王二  

原麟趾　犬牙【`毛诗曰麟之趾振振公子于嗟麟兮注云趾足也麟信而应礼以足至者振振信厚也于嗟叹辞也　汉书曰髙帝王子弟犬牙相制所谓磐石之固`】　磐石　维城【`上详犬牙注　毛诗曰懐徳维宁宗子维城`】　藩屏皇家　维翰帝室【`魏志曹植传植初封册书曰爰兹青社封于东土以藩屏皇家为魏藩辅　晋百官表注云封皇子及公族亲属为王所以维翰帝室诗云大维翰`】　焘土苴茅　金玺驼钮【`上详聚　初学记汉旧仪曰诸侯王黄金玺橐驼钮`】　增厯数　建国【`唐书曰李百药厯数之长短不在封建　杜佑言天为人置君欲其蕃息则在郡县然而主祚常促为君置人不病其寡则在建国然而主祚常永故曰建国利一宗建郡利百姓`】　青社　赤社【`翰苑新书受封防曰受兹青社盖东曰青南曰赤广陵厉王防曰受兹赤社`】　主陜　徙封【`唐书曰髙祖初命秦王还洛阳行台自陜以东悉主之建天子旌旗如梁孝王故事王将行建成等使人宻说髙祖沮之事遂寝　鬰林王恪贞观十年改王吴与魏齐蜀蒋越纪六王同徙封授安州都督帝赐书曰汝惟茂亲勉思所以藩王室以义制事以礼制心外为君臣内为父子今当去膝下不遗汝以珍而遗汝以言其念之哉`】　胜衣　赐紫【`翰苑新书曰史三王世家云能胜衣趋拜宜因盛夏吉时定位号以广藩辅　唐书曰唐制嗣郡王加四品阶亲王子服绯开元中张九龄奏宁薛及邠王三子为王者赐紫余皆服绯后从帝至蜀者皆服紫`】　出閤　朝庙【`宋史曰宋故事皇子出閤即封王太祖以徳昭冲年欲其由渐而进授贵州防御使至检校太傅同中书门下平章事终太祖世不封王爵太平兴国间始封武功郡王　五代史曰后唐明宗长兴元年封长子从荣为秦王故事诸王受封不朝庙而有司希防欲重其礼乃建议告庙于是从荣朝服乗辂车具卤簿至朝堂受册出载册以车朝于太庙京师之人皆以为荣`】　不出閤　领镇军【`唐书曰明皇三十子长琮十三年十一王同封十五年与十王并领节度不出閤　代宗大厯间田承嗣不臣而昭靖太子薨无疆土帝乃悉王诸子领诸镇军威天下然皆不出閤`】　归南班　减嵗禄【`宋史曰光宗时臣僚上言治平中追崇濮邸王子孙防二十人皆自环卫序迁其官今居南班者止师防一人前未建秀邸时欲赋以禄则不免责以吏事今已建邸而犹责吏事他日或不免于议治则伤恩不则废法盍归之南班俾无吏事而享富贵遂诏伯圭诸子得换班　弇山堂别集曰明世宗时礼部覆丰林王疏议处宗室事上自为书欲将朝廷皇子皆封郡王亲王次子皆封镇国将军书成未发以示张孚敬孚敬言诸王封爵原有定制恐一旦减降有失亲睦之道莫若量减禄而不降封郡王以下凡全支俸者量为逓减以示撙节上不果行嘉靖末礼部议上宗藩条例于是郡王以下各辞减嵗禄矣`】　屏京维服　分封太侈【`翰苑新书顔延年应诏曲水曰昔在文昭今维武穆于赫王宰屏京维服注王宰谓宋彭城王也为京室之藩屏维持五服之诸侯也　明纪事本末曰太祖九年训导叶居升应诏陈言极论分封太侈畧曰国家惩宋元孤立宗室不竞之弊秦晋燕齐呉闽诸国各尽其地而封之都城宫室之制亚于天子之都赐之以甲兵卫士之盛臣恐数世之后尾大不掉然后削地而夺之权则起其怨如汉之七国晋之诸王否则恃险争衡否则拥众入朝防之无及也愿及今诸王未之国之先节其都邑之制减其卫兵限其疆里亦以待封诸王之子孙此制一定可以世为藩辅太祖怒以为离间骨肉系死狱中后无敢言者`】　诸王为将　百子并封【`弇山堂别集曰诸王将兵者明初皇侄文正以总兵镇洪都诸将悉聴节制后秦王征西晋王燕王征北楚王湘王征五开洞蛮俱领勅为大将军统兵公侯皆节制永乐元年初下京师制髙阳郡王髙煦充副将军北平开元诸卫及从征官军悉聴节制　庆成王生一百子俱成长自封长子外余九十九人并封镇国将军每防紫玉盈坐至不能相识而人皆龙准极异事也　以上总载封建`】　原二南　两东【`毛诗叙曰周南召南正始之道王化之本潘岳西征赋曰我徂安阳言陟陜郛羙哉邈乎兹土之旧也固乃周召之所分二南之所交麟趾信于闗睢驺虞应乎鹊巢　东观汉记曰东平宪王苍寛仁宏雅光武崩明帝诏曰东平王苍寛博有谋可以托六尺之孤临大节而不可夺其以苍为骠将军魏志曰临淄侯善属文徙封东阿王`】　鲁卫　梁楚【`左传曰管蔡郕霍鲁卫毛郜雍曹滕毕原丰郇文之昭也汉书曰汉兴之初海内新定同姓寡少惩戒亡秦孤立之败于是割裂疆土立二等爵尊王子弟大启九国奄有防为梁楚也`】　晋桐叶　卫梓材【`史记曰唐叔虞者武王子成王与叔虞戏削桐叶为珪以封叔虞史佚因言请择日立叔虞成王曰与之戏耳史佚曰天子无戏言于是遂封叔虞于唐后为晋故毛诗曰此晋也而谓之唐　又曰卫康叔名封周武王同母弟也封为卫君居河淇间周公惧康叔齿少乃申告康叔作梓材篇言为政之道如梓人理材马`】　增狭小　并邉【`山堂肆考曰汉景帝二年诸王来朝有诏更前舞夀长沙定王但张袖小举左右笑其拙上怪问之对曰臣国小地狭不足回旋帝乃以武陵零陵桂阳益焉　明纪事本末曰初明太祖建都金陵去邉塞六七千里故命并邉诸王得专制国中拥三防卫重兵遣将征诸路兵必闗白亲王乃发`】　据名藩　择形胜【`弇山堂别集曰明封秦晋诸王皆据名藩控要害以分制海内置相傅以下官属与京师亚冕服则九旒九章车旗服饰仅下天子一等天子之臣贵重至太师丞相公侯不得与讲分礼伏而拜谒　续文献通考曰髙巍上言太祖既定中国体三代之良法择形胜之重地建封诸子陜西百二山河其人鸷悍故以藩王之长秦府王之山西表里山河地产良马其人刚壮故以晋府王之燕国虽无名山大川之限隔其南冀州真保大名所谓桑土之野坦平肥沃供赋饶衍其北虽沙漠不毛然广蓄马羊其人不耕不蚕弓马是务辽金元借之以兴故以燕府王之四川虽西南一隅山川阻深故以蜀府王之其余楚湘齐兖宁辽代谷庆肃星罗棋布比之古制分封过当`】　优以大封　止食数县【`山堂肆考曰汉光武建武二十八年徙鲁王兴为北海王以鲁益东海帝以东海王疆去就有礼故优以大封食二十九县　明帝永平中封王子恭等六人为王帝亲定其封域裁令半楚淮阳马后曰诸子止食数县于制不已俭乎帝曰我子岂宜与先帝子等`】　清漳名不称　财赋地不封【`太平御览曰杨雄隋文帝族子也初封清漳王仁夀初文帝曰清漳之名未允声望命职方进地图上指安徳郡谓羣臣曰此号足为名徳相于是改封安徳王　续文献通考曰明周王橚太祖第五子初封呉国钱塘已而上谓浙江财赋地不以封改开封国号周　弇山堂别集曰明诸王所封之国独河南山东山西湖广陜西江西而已蜀仅有一王而他省不与焉　续文献通考曰宁王权太祖第十七子十四年封国大宁从成祖起兵靖难及成祖正大位因乞改南王初欲得苏州帝曰苏州圻内不许又欲得杭州帝曰五弟初封钱塘为呉王皇考以为不可改开封建文封其弟允熥为呉王竟不克享宁王后乞封南昌从之　以上载所封国`】　原共室　同辇【`后汉书清河王庆传云帝初勅皇后令衣服与太子齐等太子特亲爱入则共室出则同舆　汉书曰淮南厉王长髙帝少子孝文帝初即位自以最亲骄蹇数不奉法上寛赦之三年入朝甚纵横尝从上入苑猎与上同辇`】　入宿北宫　因留国邸【`东观汉记曰清河王庆永元四年移幸北宫章徳殿讲白虎观庆得入省宿止　汉书宣元六王传曰成帝无嗣体常不平定陶共王来朝上谓共王曰我未有子人命不讳一旦有他且不复相见尔长留侍我矣因留国邸朝夕侍上甚见亲重`】　礼如家人　爵比皇子【`汉书曰齐悼恵王孝恵二年入朝帝与齐王宴饮太后前孝恵以齐王为兄置上坐如家人礼　下详聚`】　御云母辇　设钟簴悬【`傅畅晋公卿礼秩曰安平王孚假黄钺前后羽葆建九旒驾驷马御云母车　东观汉记曰东海恭王疆兼食二郡二十九县租十倍诸王赏赐恩宠絶于伦比置虎贲旄头宫殿设钟簴之悬`】　增五王供帐　千鸰集庭【`山堂肆考曰明皇置五王帐为长枕大被与兄弟同寝朝罢多从诸王游禁中拜跪如家人礼按诸王宋王成器申王成义岐王范薛王业豳王守礼后成器改名宪宋王改宁王　唐书曰帝于敦睦盖天性然虽防邪乱其间而卒无以摇时有鹡鸰千数集麟徳殿廷树翔栖浃日魏光乗作颂以为天子友悌之祥帝喜亦为作颂`】　临观行幸【`宋史曰真宗时宁王元偓首冠藩戚益自脩励上每制篇什必令属和一日谓宰臣曰朕每令宗子作诗习射闻颇精习将临观焉因幸元偓邸第宴从官宫僚毕防试七言诗元偓奉觞上夀赐袭衣金带器币缗钱又与宗室射于西南亭日晡从官退上独以中官从幸元偁元俨宫如家人礼夜二鼓而罢`】　小舆入朝　劒履上殿【`唐书曰唐襄邑恭王神符擢宗正卿以足不良归第太宗就第慰问又令乗小舆入紫微殿三卫士挟舆以升　宋史曰楚王元佐真宗兄也加太师尚书令兼中书令遂拜天防上将军兴元牧赐劒履上殿诏书不名`】　偕长龄　陪幼学【`唐书曰明皇尝以书赐宁王宪等曰魏文帝诗西山一何髙髙髙殊无极上有两仙童不饮亦不食赐我一丸药光耀有五色服之四五日身体生毛翼朕每言服药而求羽翼宁如兄弟天生之羽翼乎陈思王才足以经国絶其朝谒卒使忧死魏祚未终司马氏夺之岂神丸效耶顷因余暇选仙录得神方云饵之必夀今赐此药愿与兄弟共之偕至长龄永永无极也　宋史曰华隂郡王宗旦楚王元佐孙也年七嵗如成人选为仁宗伴读帝即位超迁为羣从所诋上书言状帝曰宗旦陪朕防学勤劳居多此出朕意岂宜诉以常格`】　来朝侍宴　宠行制诗【`通纪曰明文皇帝友爱诸弟每来朝侍宴于华盖殿辞亦如之世子郡王则皇太子宴于文华殿　续文献通考曰天顺尊礼襄王瞻墡来朝上为岘山汉水赋襄阳四景歌以赐之　以上并王亲宠`】原好书　乐善【`并详聚`】　楚诗　沛易【`汉书曰楚元王交字孝游髙祖同父少弟也好书多材艺元王好读诗诸子皆读诗号曰元王诗　续汉书曰沛献王辅性务严矜有威好经书善说京氏易`】　蚁封　象船【`东观汉记曰沛献王辅善京氏易永平五年少雨上御灵台自卦以周易林占之其繇曰蚁封穴户大雨将至上问辅辅曰蹇艮下坎上为水山出云雨蚁穴居其知雨将至　下详聚`】　食时　七歩【`汉书曰淮南王安始入朝为离骚传朝受诏食时上　刘义庆世说曰魏文帝令东阿王七歩成诗不成将行大法遂作诗曰煑豆燃豆萁豆在釡中泣本是同根生相煎何太急文帝大有惭色`】　对三雍　论五经【`上详聚　东观汉记曰沛献王辅性好经书论集经传图谶作五经通论奉蕃以至没遵履法度未尝犯禁为贤王`】　北海善书　东平工颂【`后汉书曰北海敬王睦善大书当时以为楷则寝疾帝于马上令作草书尺牍十首　又曰东平王苍尝上光武中兴颂帝甚羙之`】　钱缣助国　租秩赈人【`东观汉记曰东海恭王疆孙顷王肃性谦俭永初中以西羗未平上钱二千万元初中上缣万匹以助国费　王隠晋书曰齐王攸国中文武下至士卒法令不食廪赐者皆以秩赋与疾病死亡者时有水旱出租税加十二赋以赈国人湏丰年乃入本直`】　增懿矩　材略【`初明皇以永王等尚幼诏不入谒夀王瑁七嵗请与诸兄众谢拜舞有懿矩帝异之　建宁王倓英毅有材畧善射禄山乱典亲兵扈车驾度渭百姓遮留太子倓力赞之于是议定`】　才士　凌云【`唐书曰太宗尝持魏王泰表语左右曰泰文辞可喜岂非才士我心念泰无已时但为社稷计遣居外使两相完也翰苑新书吴郡张融曰衡阳王飘飘有凌云气`】　无长却誉【`天中记曰霍王元轨唐髙祖子也太宗尝问羣臣曰朕子弟孰贤魏征对曰臣愚闇不能尽知`】  

【`其能惟霍王数与臣言未尝不自失上曰卿以为前代谁比征曰经学文雅亦汉之间平也后在徐州惟与处士刘元平为布衣之交人或问元平王之长答曰无长问者怪之元平曰夫人有短所以见其长至于霍王无所不备吾何以之哉　翰苑新书后魏髙阳王雍曰吾为诸王用声誉何为`】　辞蝉冕　偿鳯尾【`山堂肆考曰后魏主容诏太子曰汝叔父勰清规懋徳松竹为心吾百年后其聼勰辞蝉冕以遂其冲挹之性　翰苑新书曰南齐江夏王锋字宣颖髙帝子年四嵗好学书倚栏为书书满则洗之晨兴不肯拂窗尘而先画尘上学为书五嵗髙帝使学鳯尾书一学即工髙帝大悦以玉麒麟赐之曰麒麟偿鳯尾矣`】草露布　议卜郊【`太平御览曰后魏彭城王勰字产和生而岐嶷姿性不羣博综经史雅好属文从征河北大破新野南阳髙祖令勰为露布勰辞曰臣闻露布者布于四海露之耳目以臣小才岂足大用髙祖曰但为之及就尤帝文有不知者咸谓御笔髙祖曰汝所为者人谓吾制非兄则弟谁能辨之　宋史曰宗晟濮王允让子也好古学藏书数万卷仁宗嘉之益以国子监书治平中将郊而雨或议改祫享英宗访诸宗晟对曰陛下初郊见上帝盛礼也岂宜改卜至诚感神在陛下精意而已帝嘉纳及郊雨霁`】　好吏职　着政绩【`太平御览曰宋彭城王义康性好吏职鋭意文案糺剔是非凡所陈奏入无不可由是朝野辐辏势倾天下义康亦自彊不息无有懈怠　宋史曰嗣秀王伯圭字禹锡孝宗同母兄也孝宗受禅上皇诏除集英殿脩撰知台州伯圭在郡颇着政绩改知明州海寇猖獗伯圭谕降其豪又擒其党二人素号桀防伯圭悉抚而用之贼党遂散进一官在郡十年政寛和浚湖陂均水利辨寃狱尝获铸钱者不忍置诸法谕令易业民由是无再犯`】　轻度辽　单受降【`唐书曰江夏王道宗年十七从秦王讨贼屡立大功太宗伐髙丽先遣都督张俭轻度辽窥形势俭畏不敢深入道宗请以百往帝许之约其还曰臣请二十日行留十日观览山川因旁南山入贼地相易险度营阵便处将还防髙丽兵断其路更走间道如期谒帝帝曰贲育之勇何以过　建中初嗣曹王臯拜湖南观察使前帅辛京杲贪虐部将王国良戍武冈据县反敛荆黔洪桂兵讨之再嵗不能下臯至遗书劝之降国良得书且喜且畏因请降然尚首防臯即日单使者造国良垒赋延使者入臯大呼其军曰有识曹王者乎乃我也来受良降今安在一军愕眙不敢动国良迎拜叩头请罪臯执手约为昆弟则尽焚攻守具散其兵有诏赦之　以上王之才能`】原曲观　平台【`曹植娯賔赋曰感夏日之炎景兮游曲观之清凉　汉书曰梁孝王广睢阳城七十里大脩宫室为复道自宫连属于平台四十余里`】　兰坂　桂山【`曹植诗曰明月澄清景列宿正参差秋兰被长坂朱华冐绿池　王逸刘安招隠士诗序曰招隠士者淮南王之所作也昔淮南王博雅好古招懐天下俊伟之士八公之徒感慕其徳而归其仁各竭才智着为篇章分造辞赋以相从故或小山或大山其义犹诗有小雅大雅词曰桂丛生兮山之幽偃蹇连拳枝相樛`】　猨岩雁沼【`西京杂记曰梁孝王好宫室苑囿之乐作曜华之宫营兔园园中有百室山山上有落猨岩雁池池间有鹤洲鳬渚广雅云沼池也`】　檀栾竹　连拳桂【`枚乗兔园赋曰脩竹檀栾而夹池兔园梁孝王园也下详桂山注`】　玳瑁筵　琉璃盌【`刘桢赋序曰在曹植坐厨人进植命为赋促立成辞曰布象牙之席薫玳瑁之筵凭彤玉之几酌缥碧之樽　鲍昭淮南王宫使曲曰淮南王好长生服食链气读仙经琉璃玉盌牙作盘金玉匕合神丹`】　宴平乐　望髙唐【`初学记曹植诗曰鬬鸡东郊道走马长楸间观者咸善众工归我妍归来宴平乐美酒斗十千　宋玉髙唐赋曰昔者楚襄王游于云梦之台望髙唐之观`】　增居宫殿　处嫌疑【`唐髙祖令秦王居西宫承干殿齐王居武徳殿与上台东宫昼夜往来　太宗勅魏王泰入居武徳殿魏征言王为陛下爱子欲安全之不当使处嫌疑之地今武徳殿在东宫之西愿罢之成王以宠为惧之羙帝悟乃止`】　五王宅十王宅【`初睿宗五子列第东都积善坊号五王子宅及赐第上都隆庆坊亦号五王宅明皇立尽`】  

【`以隆庆旧邸为兴庆宫而赐宪及薛王第于胜业坊申岐二王居安兴坊环列宫侧天子于宫西南置楼其西署曰花萼相辉之楼南曰勤政务本之楼　开元后皇子幼多居禁内既长诏附苑城为大宫分院而居号十王宅以十举全数也中人押之就夹城参天子起居家令每进膳引词学士入授经书谓之侍读`】　百孙院　维城库【`唐书曰又诸孙多则于宅外更置百孙院天子嵗幸华清宫又置十王百孙院于宫侧　禁中置维城库以给诸王月俸诸孙纳妃嫁女就十王宅太子不居东宫处乗舆所幸别院此承平制云`】　睦亲宅　亲贤第【`翰苑新书宋仁宗谓辅臣曰宗室邸第散居京师燕集非便当建大第以处之诏以玉清宫地为潞王等宅赐名睦亲又秦悼恵王之第赐名广亲　宋史曰呉王颢英宗次子也自熙宁以来颢屡请居外章上辄却至元祐初乃赐咸宁坊第一区榜曰亲贤与弟頵对邸车驾偕三宫临幸留宴终日拜太尉诸子皆命赐官制曰先皇帝笃兄弟之好以思胜义不许二叔出居于外盖武王待周公之意太皇太后严朝廷之礼以义制恩始从其请出就外宅得孔子逺其子之意二圣不同同归于道皆可以为万世法朕奉侍两宫按行新第顾瞻懐思然出涕王诸子性于忠孝渐于礼义自胜衣以上颀然皆有成人之风朕甚嘉之其各进一官`】　第宅丰大　服膳异等【`事词竒曰后魏清河王怿亲王中最有名行第宅丰大逾于髙阳西北有楼出凌云台楼下有儒林馆退賔堂土山钓台冠于当世斜峯入牖曲沼环堂响飞嘤堦丛花药　唐书曰髙宗即位诏魏王泰开府置僚属车服膳羞异等`】作假山　请脩府【`宋史曰兖王元杰好学善为词工草飞白建楼贮书二万卷及为髙游息之所常作假山既成置酒召僚属观之翊善姚坦独頫首不视元杰强之坦曰但见血山安得假山言州县鞭挞微民以取租税假山实租税所为耳　续文献通考曰崇王封汝寜嘉靖间乞脩府下廵抚议费银八万七千两工部言亲王脩府例役防卫仪仗人不得辄劳民上不允`】　并湖阁　飞桥道【`宋史曰孝宗尝欲为嗣秀王广其居并湖为阁有司既度材矣伯圭固辞而止　郓王楷徽宗第三子政和八年廷防进士唱名第一母王妃方有宠遂超拜太傅仍提举皇城司出入禁省不复限朝暮于外第作飞桥道以通往来　以上王之居处`】　原忘忧观　思仙台【`西京杂记曰梁孝王游于忘忧观集诸游士各使为赋　葛洪神仙传曰淮南王刘安好神仙黄白之事于是八公乃往迎之登思仙台`】　置馆　筑宫【`西京杂记曰河间王徳筑日华宫置客馆二十余区以待学士　史记曰燕昭王即位卑身厚礼以招贤者谓郭隗曰诚得贤士与共报先王之耻孤之愿也隗曰王必欲求士请以隗为始况贤于隗者岂逺千里哉于是昭王为隗版筑宫而师事之`】　康衢　碣石【`史记曰邹奭齐诸邹亦颇采邹衍之术以纪文于是齐王嘉之自淳于髠以下皆命曰列大夫为开第康庄之衢天下言齐能致天下贤士也　又曰邹衍如燕燕王筑碣石宫身亲往师之`】　赐田　置醴【`宋玉小言赋曰楚襄王既登阳云之台命诸大夫景差唐勒宋玉等并造大言赋卒而宋玉受赏又作小言赋王曰善赐云夣田下详聚`】　娯賔　敬客【`上详曲观注　又曹植诗云公子敬爱客终宴不知疲清夜游西园飞盖相追随`】　唐宋　应刘【`宋玉大言赋曰楚襄王与唐勒景差宋玉游于阳云之台王曰能为大言者上坐　魏志曰应玚刘桢等俱为五官中郎将文学咸善属诗赋后玚桢等卒文帝与呉质书曰昔年疾疫亲故多罹其灾徐陈应刘一时俱逝`】　游梁　趋燕【`汉书曰司马相如防景帝不悦文士齐人邹阳淮隂枚乗呉人严忌夫子之徒相如见而悦之因病免客游梁得与诸侯游士居数嵗乃着子虚赋　史记曰燕昭王师事郭隗于是乐毅自魏往邹衍自齐往剧辛自赵往是以士争趋燕`】先拥篲　不及履【`史记曰邹衍如燕昭王拥篲先驱请列弟子之坐而受业碣石宫`】  

【`葛洪神仙传曰淮南王刘安好儒学兼该占候方术作内书言神仙黄白之事名鸿寳于是八公乃往八公初诣门睂皓素门吏先宻以闻安门吏自以意难问之言毕八公皆化成十五童子云髻色如桃花于是门吏惊竦以白王王闻之不及履即出迎之以登思仙之台`】　曳长　飞广防【`初学记邹阳上呉王书曰臣闻蛟龙骧首奋翼则浮云出流雾雨咸集圣人砥节脩徳则游谈之士归义思名今臣尽智毕议易精极虑则无国而不可干饰固陋之心则何王之门不可曳长乎　西京杂记曰梁孝王游忘忧之观集诸游士各使为赋邹阳为酒赋曰哲王临国绰矣多暇召皤皤之臣聚肃肃之賔锦绮为席犀璩为镇曳长飞广防奋长缨英伟之士莞尔而即之`】　增倾意賔客　賔接宫僚【`太平御览曰齐竟陵王子良礼才好士居不疑之地倾意宾客天下才学皆游集焉　宋史曰益王頵宾接宫僚嵗满当去辄奏留久者至十余年`】　文学著书　佳賔满席【`唐书曰蘓朂劝魏王泰延賔客著书于是引著作郎萧徳言秘书郎顾頴记室参军蒋亚卿功曹参军谢偃等撰括地志士有文学者多与焉　天中记曰北魏清河王怿爱賔客重文藻至于清晨明景骋望南台芳醴盈垒佳賔满席使梁王愧兔园之游陈思慙雀台之燕`】　讲道论文　酌酒赋诗【`续文献通考曰明蜀献王太祖第十一子最有贤徳沉志学问受命阅武于中都比至首辟西堂以读书自娯每暇即召儒士探讨经史商异同沉潜殆忘寝食时翰林编脩李叔荆掌中都国子监事大被亲宠每召蘓伯衡等与叔荆入西堂讲道论文无虚日　唐书曰岐王范好学工书爱儒士无贵贱为尽礼与阎朝隠刘延琦张谔郑繇等善酌酒赋诗相娯乐`】　与山人交　与布衣交【`翰苑新书曰防稽孔珪家多搆山泉衡山王钧往游之珪曰殿下处朱门游紫闼而意在青云　唐书曰邓康王元裕好学善谈名理与典籖卢照邻为布衣交以上王之好士`】  

诸王三  

原始封为王【`史记云自汉帝子弟始封为王适子袭父位为王也`】　推恩分邑【`史记王子侯年表云制诰御史诸侯王或欲推恩分子弟邑者令各条上朕且临定其号名`】　镇天下【`汉书云荆王刘贾髙祖从父兄也不知其初起时汉王使贾将九江兵与太尉卢绾击临江王共尉尉死以临江为南郡贾既有功而髙祖子弱昆弟少又不贤欲王同姓以镇天下乃下诏曰将军刘贾有功及择子弟可以为王者羣臣皆曰立刘贾为荆王王淮东`】　设蕃屏【`晋百官表注曰王者亲建设蕃屏故封皇子也`】　拟于天子【`史记曰髙祖时诸侯王皆自除吏汉独为置丞相拟于天子也`】　位次三公【`汉官解诂云诸王在长安位次三公`】　金玺盭绶【`汉书百官公卿表云诸侯王髙帝初置金玺盭绶掌治其国也`】　金玺朱绶【`详聚`】　御史授玺绶【`续汉书云拜诸侯王之仪百官防位定御史授玺绶`】　尚书名尺一【`挚虞决疑注云尚书名王公及位班王公者皆用尺一`】　赐防申戒【`汉书齐懐王传云齐懐王闳与燕王旦广陵王胥同日立皆赐防各以国土风俗申戒焉曰惟元狩六年四月乙巳皇帝使御史大夫张汤庙立子闳为齐王曰呜呼小子闳受兹青社承天序惟稽古建尔国家封于东土世为汉藩辅`】　保国乂民【`史记世家齐王防文云于戏保国人民可不慎与`】　齐拜三子【`史记三王世家云齐王闳燕王旦广陵王胥为诸侯王孝武同日齐拜`】　连城数十【`袁子云汉监秦之孤立于上封子弟或连城数十`】　封各四县【`汉官解诂云光武封诸子各四县`】　户皆五万【`晋官品令云太康十年封皇子三人为郡王皆五万户`】　申以丹书之信重以白马之盟【`汉书皇子侯表尊王子弟其誓曰使黄河如带泰山如砺`】　镇卫九服置兵三千【`晋起居注武帝太始二年诏曰列土藩镇卫九服　下详封爵总载`】　去丞相【`史记曰诸侯王自呉楚反后尽为置二千石去丞相曰相`】　为置吏【`汉书百官公卿表景帝为诸侯王国置吏`】　皆以郡为国【`魏志云明帝太和六年改封诸侯王皆以郡为国`】　改守为内史【`王隠晋书云太始十年令诸王国置相改太守为内史也`】　食租税【`诸侯王表云诸侯王自呉楚反后悉夺之权食租税而已`】不治民【`诸侯王表云景帝时呉楚七国作乱景帝遂令诸侯王不复治民`】　仁恵谦  

约【`王隠晋书云齐王冏字景治少仁恵谦约好赈施`】　刚毅慷慨【`后汉四王传齐武王縯字伯升光武之长兄也性刚毅慷慨有大节自王莽簒汉帝愤愤怀复社稷之虑不事家人居业倾身破产交结天下雄俊莽末盗贼羣起南方尤甚縯召诸豪杰计议曰王莽篡虐百姓分崩今枯旱连年兵革并起此亦天亡之时复髙祖之业定万世之秋也众皆然之`】　雅有智慧【`东观汉记云东平王苍少好经书雅有智慧`】　雅性严恭【`王隠晋书曰齐献王攸少以英竒见长好经书雅性严恭　按攸特为文帝所宠爱每见攸辄抚牀呼其小字曰此桃符座也防为太子者数矣`】　畏事慎法【`后汉书云清河王庆小心恭孝自以废黜尤畏事慎法每朝谒陵庙尝夜分严装衣冠待明约勅不得与诸王车并驱`】行徳尚义【`王隠晋书武帝纪云永康元年秋八月朔诏曰淮南王允克行徳尚义贞心云云`】夙夜滋恭【`东观汉记云北海敬王睦时法网尚疎睦性好士夙夜滋恭通賔客以千里人民土`】  

【`地财贿结欢由是宿徳名儒造门者陆沉`】　年少果鋭【`晋书云楚隠王玮字彦度武帝第五子也武帝崩入为卫将军领北中军侯加侍中行太子少傅杨骏之诛也玮屯司马门玮年少果鋭多立威刑朝廷忌之`】　戚属有名【`王隠晋书齐王冏传云冏在戚属中最有名`】　中外所宗【`晋书东海献王越字元起有令名谦虚持布衣之操为中外所宗`】　诸国仪表【`王隠晋书曰河间王颙少有清名轻财爱士与诸王俱朝武帝叹颙可以为诸国仪表`】　宗室仪表【`汉书云河间恵王良脩献王之行母太后薨服防如礼哀帝下诏褒扬曰河间王良防太后三年为宗室仪表其益封万户`】聪敏畏慎【`续汉书光武十三王传云河间孝王开忠贞谨恭聪敏畏慎上以开小弟特亲友爱`】聪逹恭谨【`东观汉记东海恭王疆传云疆聪逹恭谨兼食鲁郡合二十九县数上书让东海又`】  

【`因皇太子固辞上不许以章宣示公卿`】　送终竭哀【`后汉书制诏大将军大鸿胪曰东海王臻以近蕃之尊少袭王爵事亲尽爱送终竭哀降仪徙事寝苫三年和睦兄弟防飬孤弱至孝纯偹仁义兼`】哀毁过礼【`晋书云齐献王攸居文帝防哀毁过礼杖而后起左右以稻米干饭杂理中丸进之`】  

【`攸泣而不受太后自往勉谕曰若万一加以他疾将复如何宜逺虑深计不可专守一志常遣人逼进饮食`】受拜流涕【`晋中兴书威蕃录云武陵威王晞为桓温所忌表晞废王徙新安郡受拜流涕`】  

重行丧制【`后汉书东海恭王疆传云永建二年封曾孙孝王臻二弟敏俭为乡侯臻及弟蒸乡侯俭并有笃行母卒皆吐血毁瘠至服练緅兄弟追念初丧父幼小哀礼有阙因复重行丧制`】　孝友笃于骨肉【`续汉书五王传云北海敬王睦性孝友笃于骨肉`】　孝友甚得名称【`王隠晋书下邳王云献王晃字子明孝友恭顺甚得名`】　覃思经典【`魏志中山恭王衮云衮少好学每兄弟游娯衮独覃思经典`】　敦尚经术【`续汉书宗室四王传云北海敬王睦敦尚经术`】难问应声而对【`魏志邓哀王冲`】　好学博通书传【`四王传云北海敬王`】  

【`睦少好学博通书传光武爱之`】　善为文辞【`汉书淮南王安传云武帝方好艺文以安属为诸父辨博善为文辞甚尊重之`】　数上诗赋【`续汉书云琅邪孝王京性恭孝好学数上诗赋颂徳帝嘉羙`】　着文论【`王隠晋书扶风武王骏传云骏少好学能着文论　案晋书扶风武王骏幼聪慧年五六嵗能书疏讽诵经籍见者竒之及长清贞守道宗室之中最为隽望`】　为箴诔【`晋书云齐王攸为太子太傅献箴与太子　案箴畧云无曰父子不间昔有江充无曰至亲匪贰或容潘崇谀言乱真润离亲骊姬之防晋侯疑申固亲以道勿固以恩脩身以敬勿托以尊自损者有余自益者弥昏`】　讲论白虎殿【`后汉书云陈敬王羡博渉经书有威严与诸儒讲论于白虎殿`】　屯兵云龙门【`王隠晋书云东安王繇羙髯性刚毅有威望博学多才事亲孝居丧尽礼诛杨骏之际繇屯云龙门兼统诸军`】　求絶常赐【`晋书云齐献王攸表租秩足以自供求絶常赐表前后十余上帝不许`】数受赏赐【`后汉书楚王英传云自显宗为太子时英常独归附太子太子特亲爱之及即位数受赏赐`】　好辟名士【`王隠晋书云齐王攸好辟名士降身虚己待物以信`】　尽从傅相【`汉定陶王入朝尽从傅相中尉时中山王亦来朝独从傅上怪问定陶王王对曰令云诸侯王朝得从其国二千石故尽从问中山王不能对`】　结民心【`晋书云齐王攸在国仁化洽于万物徳意结于民心`】传后意【`魏志邓哀王传云太祖数对羣臣述有欲传后意及亡哀甚文帝寛喻太祖太祖曰此我之不幸汝曹之幸也`】　轻财爱士【`汉书云河间献王好清尚有检操轻财爱士`】　侧身下士【`王隠晋书云长沙王乂侧身下士以要人誉`】　租秩赈昆弟【`后汉书云东海恭王臻性敦厚有恩常分租秩赈给诸父昆弟`】　亲待隆诸弟【`魏畧云赵王干一名良良本陈妾子良生而陈氏死太祖令王夫人飬之年五嵗而太祖疾因遗令语太子言此儿三嵗亡母五嵗失父以累汝也太子由是亲待隆于诸弟`】　容貎羙【`魏志云邓哀王冲容貎姿羙有殊于众故特见宠异`】　形状羙【`晋书云成都王颖字章度形羙而神昏不知书然器性敦厚委事卢志故得成其羙焉`】　出则同车【`汉书文三王传云梁孝王武入朝景帝使使持乗舆驷马迎王于阙下既朝上疏因留以太后故入则侍帝同辇出则同车游猎上林中梁之侍中郎谒者着引籍出入天子殿门与汉宦官无异`】　辇迎答拜【`后汉东平王苍既至升殿乃拜天子亲答之其后诸王入宫辄以辇迎至省闼乃下苍以受恩过礼情志不宁上疏辞之`】　髙选参佐【`王隠晋书云梁王彤宣帝子髙选参佐拜为大将军领西戎校尉`】　自选长吏【`又齐献王攸传云诏议藩王令自选国内长吏攸奏诸选宜由天台书三上不报`】　独留京师【`东观汉记中山简王传云焉以郭太后少子独留京师`】　皆留京师【`后汉书云陈敬王羡建初三年有司奏遣羡与钜鹿王恭乐城王党俱就国肃宗性笃爱不忍与诸王乖离遂皆留京师朞年案与地图令诸国户口皆等租入嵗各八千万`】　黄门侍疾【`后汉东平王苍还国后疾病帝驰遣名医小黄门侍疾使者冠盖不絶于道`】　太医侍疾【`魏志云青龙三年秋中山恭王衮得疾病诏遣太医侍疾殿中虎贲赍手诏赐珍膳相属`】　膏大国【`汉书文三王传云梁孝王武最亲有功又为大国居天下膏地`】　卑湿贫国【`汉书景十三王传云长沙定王发以母唐姬故程姬侍者景帝召程姬程姬有所避不愿进而饰侍者唐儿使夜进上醉不知以为程姬而幸之遂有身已乃觉非程姬也及生子因名曰发以孝景前二年立以其母微无宠故王卑湿贫国`】食租且饿【`东观汉记明帝纪二十八年`】　帛布单衣【`汉书曰赵敬肃王彭祖每相二千石至彭祖衣帛布单衣北堂书钞`】　增备物典防【`晋齐王攸出封事详聚`】　传嫡承袭【`宋史曰神宗诏宣祖太祖太宗之子皆择其后一人为宗世世封公以奉其祀不以服属尽故杀其恩礼太常礼院言本朝近制诸王之后皆用本宫最长一人封公继袭今诏祖宗之子皆挥其后一人为宗世世封公即与旧制有异按礼文诸王公侯伯子男皆子孙传嫡者承袭合依礼令传嫡承袭制曰可`】　扶下诸王【`太平御览曰汉自王莽之乱国无制度皇太子与诸王同席尊卑无别是时上下莫之是正太尉赵憙乃正色横劒殿阶扶下诸王以明尊卑`】　出为刺史【`唐书曰睿宗时太平公主干政宋王成器等分典闲廐禁兵姚崇与宋璟请主就东都出诸王为刺史以壹人心`】　与亲王等【`弇山堂别集曰明太祖时皇侄文正以大都督总制南昌摧陈友谅后虽以骄奢致殒而念亲念勋上实不忘故其子守谦虽封郡王冠止七旒禄止二千石而特设内外承奉长史等官宫城庄田宗社之与亲王等`】与诸王埒【`宋史曰徳昭子惟吉太宗即位犹在禁中日侍食太平兴国八年始出居遥封安定郡公至道二年授阆州观察使凡邸第供亿车服赐予皆与诸王埒自余王子不及也`】　髙他国一阶【`太平御览曰宋建平宣简王宏字休度文帝第七子也少而闲素笃好文籍太祖宠爱殊常为立第鸡笼山尽山水之羙建平国髙他国一阶`】　授官俱一品【`弇山堂别集曰亲王授官明初文正为同佥书枢宻院事特拜大都督秦王为宗人令晋王燕王为左右宗人正周王楚王为左右宗人俱正一品`】与宰相分班居右【`五代史曰后唐明宗时皇子秦王从荣加兼中书令有司言故事亲王班宰相下今秦王位髙而班下不于是与宰相分班而居右`】　诏宰相班亲王上【`太宗时元僖封广平郡王与兄卫王徳崇同日受封诏自今宰相宜班亲王上宰相宋琪李昉请遵旧制不允琪等恳请乆之上曰宰相之任实总百揆与羣司礼絶藩邸之设止奉朝请而已元佐等尚幼欲其知谦逊之道卿等无固让也`】　安定世封【`宋史曰熙宁中诏封楚康恵王之孙从式为安定郡王奉太祖祀绍兴元年诏曰太祖皇帝创业垂统徳被万世神宗诏封子孙一人为安定郡王世世勿絶今其封不举朕甚悯之有司其上合封人名遵故事施行时燕秦二王后争袭封礼部员外郎王居正上言燕王亲太祖长子其后当袭封议遂定自绍兴至嘉定袭封者十五人燕王徳昭之后秦王徳芳之后也`】　防卫罢革【`续文献通考曰明初封诸王皆置防卫有兵权自太宗靖难后皆罢革　弇山堂别集曰天顺复辟襄宪王属尊且贤勅来朝特置防卫卫王时防卫不置乆矣　按宸濠请复防卫叛灭以后防卫永不置`】　诏入朝【`山堂肆考曰魏明帝诏先帝着令不欲使诸王在京师者防微杜渐闗诸盛衰也朕惟不见诸王十有二载悠悠之懐能不兴思其令诸王及宗室公侯各将嫡子一人来朝`】　勅迎请【`弇山堂别集曰明自宣徳初止许汉赵二邸入临大行以后亲王无入朝者惟襄宪王瞻墡为英宗叔父及复辟于宫中得王旧疏上大感悦特许入朝赐御书遣太监夏时赍奉勅符迎请朝复如之`】　乗驿问政【`详聚`】密驿咨逮【`唐书曰太宗时呉王元轨每朝数上疏陈得失多所禆正帝尊重之有大事尝密驿`】  

【`咨逮帝崩与侍中刘齐贤同知山陵事元轨练故事齐贤叹曰是非吾等及已`】　亲制诗【`金史曰金豫王永成贤明有文章帝以永成诞日亲为诗以赐有曰羙誉自应辉玉牒忠诚不待啓金滕当世荣之`】手调药【`宋史曰周王元俨仁宗亲政益加尊宠凡有请报必手书谢牍既而元俨病甚上忧形于色亲至卧内手调药屏人与语久之赐白金千两固辞不受`】　家人礼【`金史曰太祖即位后诸王萨拉噶等奏事前跪上起泣止之曰今日成功皆诸君协辅之力吾虽处大位未易改旧俗也凡臣下宴集太祖尝赴之主人拜上亦答拜天辅后始正君臣之礼焉`】　同堂燕【`元史曰至大三年彻伯尔来归宗亲皆防楚王雅克呼都克进曰太祖皇帝削平四方惟南土未定世祖皇帝混一四海顾惟宗室诸王弗克同堂而燕今陛下洪福齐天巴圗罕之裔首已附顺叛王彻伯尔举族来归人民境土悉为一家`】　执手嘉劳【`秦王宗翰本名尼玛哈劝太祖伐辽宗翰为元帅遂定辽太宗即位宗翰宗望又请伐宋既克汴州宋降诏使勗就军中劳赐宗翰宗望皆执其手以劳之`】　归朝定防【`金史曰史赞宗翰内能谋国外能谋敌决防制胜有古名将之风甫释干戈敛祍归朝以定熙宗之位精诚之发孰可掩哉`】　谙练邉务【`续文献通考曰明辽王植太祖第十五子谙练邉务屡竒功后改封荆`】　莅事精简【`辽史曰耶律厚太宗时为南院大王莅事精简人不敢以年少易之`】　仪刑匡辅【`太平御览曰后魏东平王匡字建扶性耿介有气节髙祖器之谓曰叔父必能仪刑社稷匡辅朕躬`】　引古制今【`金史曰太宗诏议制度礼乐往往因仍辽旧钜鹿郡王宗宪曰方今奄有辽宋当逺引前古因时制宜成一王之法何乃近取辽人制度哉`】　明徳属尊【`太平御览曰晋安平王孚武帝以孚明徳属尊当宣树教化为羣后作则遂偹置官属焉`】　阖门谢事【`宋史曰仁宗冲年即位章献太后临朝周王元俨自以属尊望重恐为太后所忌深自沉晦因阖门谢絶人事故谬语佯狂不复预朝谒`】　北海畏慎【`山堂肆考曰东汉北海王睦少好学光武明帝皆爱之尝遣中大夫诣京师朝贺召谓之曰朝廷若问寡人大夫将何以对使者曰王忠孝仁慈敬贤乐士臣敢不以实对睦曰子危我哉大夫具言孤袭爵以东志意衰惰声色是娯犬马是好乃为相爱耳其志虑畏慎如此`】　安平履冰【`太平御览曰安平献王孚位极人臣享年九十然而夙夜滋恭恒有履冰之惧`】　不以近属自居【`嗣秀王伯圭性谦谨不以近属自居每日见行家人礼虽宴私隆洽执臣节愈恭`】　不对龙潜时事【`宋史曰一日孝宗问龙潜时事伯圭辞曰臣老矣不复能记忆问至三终不言帝笑曰何太谨也益爱重之`】　天性贤者【`金太祖诸孙中惟胙王元天性贤者也死海陵之谮子哈凖大定间迁大宗正上问宰臣曰哈凖为人如何平章政事襄参政宗浩对曰为人清亷干治上曰乃父亦然`】　乐善居士【`金史曰豫王永成丰姿竒伟博学善属文世宗尤爱重之自幼喜读书晚年所学益醇每暇日引文士相切劘自号乐善居士有文集行于世`】　不建假节【`唐书曰颖王璬喜读书好文辞安禄山反诏领劔南节度使以出遽不及受节司马史贲诣建大槊防油囊先驱以威道璬笑曰既为真王矣安用假节为`】　不言宫禁【`宋史曰允成子宗保出后昭成太子为孙宗保生二嵗抱以入见章献后后留与处宗保七嵗授左侍禁帝亲为巾其首久之归本宫性仁恕主藏吏盗米至千斛贳不问尝书忍字于座右以为戒及卒神宗临奠其子仲鞠泣曰先臣幼飬宫中终身不自言帝感悼优赠靖难军节度使新平郡王`】　忠孝为藩【`明蜀献王椿尝揭忠孝为藩四大字以自警　辽王植撰忠孝为藩诗`】　孝友小心【`续文献通考曰楚王孟烷天性孝友小心畏义以故靖难初不被谴责所着乐善堂记求放心论无妄齐说等篇以自省览`】　毁瘠三年【`太平御览曰后魏彭城王勰生而母潘氏卒及有所知求服丧文明太后不许乃毁瘠三年不参吉庆`】　蔬布终身【`唐书曰魏征尝言霍王元轨孝行曾闵不能过帝由是遇益厚及髙祖崩去官毁瘠甚服除遂蔬食布衣终身至忌日辄累昼不食`】　昼夜哀号【`宋史曰徳昭子惟吉字国祥生甫弥月太祖命辇至内廷择二女媪养视之三嵗作弱弓轻矢植金钱为的俾之戏射十发八中帝甚竒之常乗小乘舆及小鞍马命黄门拥抱出入常侍太祖崩惟吉才六嵗昼夜哀号孝章皇后慰谕再三始进饘粥`】　偃庐柴毁【`唐书曰胶东郡王道彦幼孝谨贞观初为相州都督以父丧解荷土就坟躬莳松柏偃庐柴毁虽亲友不复识太宗嘉叹`】　诵蓼莪必涕泗【`惟吉性至孝孝章皇后抚飬备至亲为栉沐咸平初以太祖孝章画像服玩器用赐惟吉歳时奠享哀慕甚至每诵诗至蓼莪篇涕泗交下宗室推其贤孝`】　语平生辄掩泣【`宋史曰东阳郡王宗悌所生母早世宗悌不识也闻父婢语平生辄掩泣继得其肖貎绘而奉之如生`】　惧忧其母【`唐书曰嗣曹王臯事母郑太妃以孝闻安禄山反奉母逃民间走蜀谒明皇后为衡州刺史为观察使谩劾贬潮州防杨炎为宰相知臯直复用为衡州刺史初御史覆讯臯惧忧其母出则囚服入则衣冠言貎如常及为潮以迁入告至是复位乃言其实`】　忧念不食【`周恭肃王元俨事母王徳妃孝妃每有疾躬侍药晨夕盥洁焚香以祷至忧念不食`】　不忍为人后【`乗城郡王宗祐亦濮王子嘉祐中从父允初未立嗣咸推其贤诏以宗祐为后泣曰臣不幸防失怙恃将终身悲慕忍为人后乎敢以死请仁宗怜而从之`】　请如心丧礼【`宋史曰吴王颢初居英宗丧乞解官终制以压于至尊不克遂服慈圣光献太后之服易月当除颢曰身为孙而情文缺然若是可乎请如心丧礼湏上禫除即吉诏可`】　十行俱下【`北齐河南王孝瑜读书十行俱下覆碁不失一道`】　一览便诵【`衡阳王昌武帝子也性聪辨明习故事帝遣呉郡杜伟之授昌经昌读一览即诵`】　闭閤读书【`霍王元轨少多才艺为徐州刺史唯闭閤读书吏事责成长史司马`】　采录规谏【`翰苑新书曰宋神武大将军宗谔上治原十五卷上曰宗谔采录祖宗所行善事而为是书意存规谏亦宗室之良也`】　谏表诗文甚有典则【`金源郡王朂好学问天防六年诏求访祖宗遗事以备国史命朂与耶律廸越掌之朂等采摭遗言旧事自始祖以下十帝综为三十卷上之熙宗亲射虎获之朂献东狩射虎赋上悦能以本国字为诗文大定间诏曰太师朂谏表诗文甚有典则朕自即位以来未尝见其谏表可入实录其射虎赋诗文篇什可镂版行之`】　焚香煑茗剧谈古今【`金史曰宻国公璹字仲实越王永功子也资质简重博学有俊才喜为诗工真草书奉朝请四十年日以讲诵吟咏初宣宗南迁诸王宗室颠沛奔走璹乃尽载其家法书名画一帙不遗居汴中家人口多俸入少客至贫不能具酒殽蔬饭共食焚香煑茗尽出藏书谈大定明昌以来故事终日不听客去乐而不厌也`】　安城撰述【`翰苑新书曰安城王秀精意学术招学士刘孝标使撰苑书未及毕而已行于世`】　宁王审音【`唐书曰明皇时凉州献新曲帝御便坐召诸王观之寜王宪言曲虽佳然宫离而不属商乱而暴君卑逼下臣僭犯上发于忽微形于音声播之咏歌见于人事臣恐一日有播迁之祸帝黙然及安史乱世乃思宪审音云`】　鄱桂【`翰苑新书曰鄱阳王锵桂阳王铄皆齐髙帝子锵好文章铄好名理人为鄱桂`】　纪越【`太平御览曰纪王慎少好学善星歩与越王齐名世号纪越皆唐太宗子`】　闻笛音【`唐中山王瑀寜王宪次子为特进太常卿知音尝早朝过永兴里闻笛音顾左右曰是太常乐工乎曰然他日识之曰何故卧吹笛工惊谢`】　奏琵琶【`唐书曰又闻康昆仑奏琵琶曰琵声多琶声少是未可弹五十四丝大也乐家以自下逆鼔曰琵自上顺鼓曰琶云`】行履有寒素【`翰苑新书曰齐始兴王鉴性甚清为溢州刺史在郡积年未尝有所营造资用一嵗不满三万王俭尝叹云始兴王虽尊贵而行履有寒素`】　居室不庇风雨【`嗣呉王巘代宗时为宗正卿检校刑部尚书性介直面刺人短歴官清白居室不能庇风雨`】　推让天下【`唐书曰明皇以寜王宪实推让天下有髙世之行非大号不乃追諡让皇帝`】　复归藩邸【`元史曰晋王噶玛拉裕宗长子日侍世祖未尝离左右畏慎不妄言言必无隠至元中奉防镇北邉及世祖崩晋王闻讣奔赴上都诸王大臣咸在晋王曰昔皇祖命我镇抚北方以卫社稷乆歴事愿服厥职母弟特穆尔仁孝宜嗣大统于是成宗即帝位而晋王复归藩邸王天性仁厚御下有恩为朝廷所重`】　姿貎魁壮【`太平御览曰后魏永昌王徤姿貎魁壮善弓马通兵法所征战常有大功`】　睂宇秀整【`唐书曰汝阳王璡宁王宪子也睂宇秀整性谨洁善射帝爱之歴太仆卿与贺知章禇庭诲梁渉等善`】　武艺英姿【`翰苑新书曰北齐文襄诸子咸有风骨虽文雅之道有谢间平然武艺英姿多堪御侮`】广颡丰頥【`宋史曰周恭肃王元俨广颡丰頥严毅不可犯平生寡嗜欲唯喜聚书颇善二王书飞白`】进止恂雅【`金史曰钜鹿郡王宗宪年十六选入学太宗幸学宗宪与诸生俱谒宗宪进止恂雅`】  

【`太宗召至前令诵所习语音清亮善应对上嗟赏久之`】　睂目秀耸【`续文献通考曰明晋王防太祖第三子王聪明英鋭睂目秀耸羙髯顾盼有威容尝学文于学士宋濓学书于录事杜环`】　呼名止啼【`翰苑新书曰宋燕王有盛名于天下中外皆以八王呼之幽燕间呼之以止儿童之啼`】分朋角胜【`山堂肆考曰唐髙宗上元元年上御翔鸾阁观大酺分音乐为东西朋使雍王贤主东朋周王显主西朋角胜为乐郝处俊谏曰二王春秋尚少志趣未定当推梨让枣相亲如一今分朋逓相夸竞非所以崇礼义劝敦睦也上瞿然曰卿逺识非众人所及也遽止之`】　帆樯鹊巢【`太平御览曰呉南阳王和被遣长沙行过芜湖有鹊巢于帆樯官僚皆忧惨以为樯非久安之象或言鹊巢之诗有积行累功以致爵位之言今王至徳荗行当复国傥神灵以此告寤人意乎`】　城门酹輴【`唐书曰建宁王倓为张良娣谮死及代宗立诏以倓当艰难时首定大谋于中兴有功进諡承天皇帝遣使迎防彭原至城门丧輴不动帝谓李泌曰岂有恨邪卿往祭之以白朕意且卿及知倓艰难定策者泌为挽词二解追述倓志命挽士唱泌因进酹輴乃行观者皆为垂泣`】　原大脩宫室【`东观汉记曰济南安王康多殖财货大脩宫室起内第奴婢至千四百人廐马千二百匹私田八百顷奢侈恣欲游观无节`】　雅好宫室【`又琅邪孝王京云光烈皇后崩帝悉以太后遗金寳赐京京好脩宫室穷极伎巧殿馆壁带皆饰以金银`】　侈府第【`王隠晋书曰齐王攸子耽酒色侈其府第案性强暴使酒数凌侮弟冏冏以兄故容之冏起义兵赵王伦及弟北海王实系廷尉当诛`】　开东第【`晋防稽王道子宠嬖人赵牙牙为道子开东第筑山穿池列竹木功用钜万`】　好气力【`汉书江都易王非传云非好气力治宫馆招四方豪杰骄奢特甚`】　好狗马【`详聚`】　好射猎【`汉书燕剌王旦壮大就国为人辩畧博学好经书杂说星厯数术倡优射猎之事`】　好逸游【`汉书武五王云广陵王胥壮大好倡乐逸游力扛空手搏熊彘猛兽动作无法度故终不得为汉嗣`】　好声色【`后汉任城贞王安传云安性轻易好声色`】　好为吏【`汉书景十三王传云赵敬肃王彭祖不好治宫室禨祥好为吏师古曰禨俗也字或作畿淮南子曰荆人越人畿禨祥总谓神之事也`】　好游侠【`后汉书曰楚王英少时好游侠通賔客晚节喜黄老学为浮屠斋戒祭祀`】　距谏饰非【`汉书云胶西王端彊足以距谏智足以饰非`】　通奸犯法【`汉书宣元六王传云东平思王宇甘露二年立元帝即位就国壮大通奸犯法`】　巧佞卑謟【`汉书景十三王传云赵敬肃王彭祖为人巧佞卑謟足恭`】奢泰骄佚【`东观汉记云阜陵质王延在国奢泰骄佚云`】　傲狠不法【`后汉书云河间孝王开薨子恵王政嗣政傲狠不奉法宪`】　骄淫犯禁【`汉书云常山宪王舜以孝景中五年立舜帝少子骄滛数犯禁上常寛之`】　私聘小妻【`后汉宗室五王传云赵王良元孙干居父丧私聘小妻又白衣歩出司马门坐削中丘县`】　好内多子【`汉书景帝十三王传云中山靖王胜为人乐酒好内有子百二十余人`】　作圗谶【`后汉书云永平中有司奏楚王英招聚奸猾造作圗谶擅相官秩置诸王公将军二千石大逆不道请诛之帝以亲亲不忍乃废英徙丹阳泾县`】　使祝诅【`汉书广陵王胥传云昭帝时胥见上少年无子有觊欲心而楚地巫胥迎女巫李女湏使下神祝诅昌邑王废女湏等数赐予钱物宣帝即位胥曰太子孙何以反得立复令女湏祝诅如前`】　作节绶【`汉书景十三王传云江都王建作汉使节二十绶千余`】　建鼓车【`汉书曰燕剌王旦建旌旗鼔车旄头先敺`】刻皇帝玺铸将军印【`汉书江都王建云建自知罪多恐诛与其后成光共使越婢`】  

【`下神祝诅作治黄屋盖刻皇帝玺铸将军印`】　环城过市入狱视囚【`汉书景十三王传云常山宪王舜薨太子勃嗣勃私奸饮酒博戏击筑与女子载驰环城过市入狱视囚天子遣大行张骞验问逮诸证者王又匿之吏求捕勃使人殴击笞掠擅出汉所疑囚有司请诛勃上曰勃无良师傅不忍致诛有司请废勿王徙王勃以家属处房陵上许之`】　诏削四县【`汉书云济北王子思王终古使所爱奴与八子及诸御婢奸终古辄或参预被席云云`】　贬食一县【`后汉书千乘贞王伉传云渤海王悝谋为不道有司请废之帝不忍乃贬为婴陶王食一县悝伉之曾孙也`】　入朝堕马【`汉书文三王传云梁懐王楫文帝少子也好诗书帝爱之异于他子五年一朝凡再入朝因堕马死`】　上车折轴【`汉书景十三王传云临江闵王荣三嵗坐侵庙堧地为宫上征荣荣行祖于江陵北门既上车轴折车废江陵父老流涕言曰吾王不反矣`】　废为庶人【`又文三王传云梁共王买立十一年薨子平王襄嗣济川王明以桓邑侯立七年坐射杀其中尉有司请诛武帝勿忍废为庶人徙房陵国除`】　以民礼【`史记赵王友传云王以诸吕女为妃又爱他姬诸吕女妒防于太后诬以罪过召赵王至置令卫守之弗与食幽死以民礼之`】　不食而死【`汉三王传云淮南厉王被废谓侍者曰谁谓乃公勇者吾以骄不闻过故至此乃不食而死`】　以绶自绞【`汉书武五王传云燕剌王旦武帝崩太子立是为孝昭帝赐诸侯王书旦得书以绶自绞`】　发纷纷骨籍籍【`汉书燕剌王旦传云左将军上官桀等専为燕王谋反皆伏诛旦闻之自歌曰归空城兮狗不吠鸡不鸣横术何广广兮固知国中之无人华容夫人起舞曰髪纷纷兮寘渠骨籍籍兮亡居母求死子兮妻求死夫徘徊两渠间兮君子独安居`】增留侍【`明纪事本末曰汉王髙煦改封青州奏愿常侍左右不欲之国成祖赐勅曰既受藩封岂`】  

【`可常在侍下前封云南惮逺不行与尔青州今又托故如果诚心留侍去年在此何以故欲南还留侍之言殆非实意青州之命更不可辞`】　专杀【`唐书曰长乐郡王幼良天资暴急髙祖数晓勅不悛有盗其马者辄杀之帝怒曰盗信有罪王而専杀可乎召宗室即朝堂杖之百`】　鹰视【`五代史曰后唐明宗子从荣于诸皇子最长又握兵柄然其为人轻隽而鹰视颇喜儒学为歌诗多招文学之士赋诗饮酒故后生浮薄之徒日逞防佞以骄其心`】　狙诈【`明纪事本末曰汉王髙煦狙诈多智以材武自负英武颇上两腋若龙鳞者数片自请天防卫为防卫曰唐太宗天防上将吾英武岂不世民乎`】　酣寝【`宋史曰华原郡王允良仕至太保中书令好酣寝以日为夜由是一宫之人皆昼寝夕兴及薨有司以其反易晦明諡曰荣易`】　庸迷【`唐书曰江安王元祥性庸迷所至营财产无厌时滕蒋虢三王皆贪暴得其府官者恶之不愿行时语曰宁向儋崖振白不事江滕蒋虢`】　举孝行【`明纪事本末曰宁王宸濠居丧矫情饰礼令南昌生徒保举孝行挟孙燧并廵按御史王金奏其事武宗见奏惊曰百官贤当陞宁王贤欲何为且将置我何地邪`】　盗羙名【`道古嗣曹王臯子也巧于宦使佞倾下游公卿间常与奕博伪不胜厚进所偿嗜利者多得其欢心故少盗羙名`】　虎怖官属【`虢庄王秀成喜畋游遇官属尤嫚使奴防虎皮怖其参军陆英俊防死因大笑为乐`】　弹人观走避【`唐书曰滕王元婴骄纵失度在太宗丧集官属燕饮歌舞狎昵厮飬廵省部内从民借狗求罝所过为害以丸弹人观其走避以为乐`】　漆皮为船【`明纪事本末曰髙煦私造兵器及漆皮为船教习水战上知之乃禠其衣冠絷之西华门内皇太子力为营救乃削防卫迁山东乐安州`】　宫奴击刺【`齐王元吉猜鸷好兵常令宫奴等数百人被甲习战相击刺死伤甚众`】　手摇泰山【`齐王祐狎眤劔客燕亮等发兵反引徇邑聚野人髙君状曰上亲平寇难土地甲兵不胜计今王以数千人为乱犹一手摇泰山又如君父何祐愧其言不能杀`】　意闚江左【`唐书曰永王璘少失母肃宗自养视之既封领荆州大都督安禄山反诏趣赴镇璘至江陵时江淮租赋钜亿万所在山委璘生宫中于事不通晓见富且强遂有闚江左意防呉郡采访使李希言平牒璘璘怒曰寡人上皇子皇帝弟地尊礼絶今希言乃平牒抗威落笔署字何邪乃遂举兵反后兵败为皇甫侁所杀`】　天下大元帅【`五代史曰后唐潞王从荣加天下兵马大元帅有司言元帅或统诸道或专一面自前世无天下大元帅之名其礼无所考请自节度使以下凡领兵职者皆具橐鞬以军礼庭参其兼同中书门下平章事初见亦如之从荣大宴元帅府又请严卫捧圣千人为牙兵每入朝先后张弓挟矢驰走道上见者震慑大臣见从荣权位日隆而轻脱如此皆知其祸而莫敢言`】　神呼老天子【`明纪事本末曰庆府安化王寘鐇素有逆谋与宁夏卫生员孙景文孟彬往来甚宻觋王九儿降鹦鹉神每见寘鐇辄呼老天子寘鐇益懐不轨`】　给麻二车【`滕王元婴及蒋王皆贪黩帝常赐诸王防五伯下书曰滕叔蒋弟不湏赐给麻二车助为钱緍二王大慙`】　赐绢二百【`陇西恭王博又骄奢不循法度伎妾数百曵罗纨甘粱肉放于声乐以自娯其弟奉慈亦荒纵皆为帝所鄙髙宗各赐市书绢二百疋以愧其心然不自克也`】　丹青饰成庆　玉帛礼专诸【`唐书曰齐王元吉多匿亡命壮士厚赐之使为用记室参军荣九思为诗刺之云云元吉见之弗悟也`】　事湏有实【`明纪事本末曰宣宗亲征擒髙煦还驻跸献县之单桥户部尚书陈山迎驾言宜乘胜移师向彰徳袭执赵王则朝廷永安矣上召杨荣蹇义夏原吉以山言谕之皆不敢异议杨荣请先勅赵王诘其与髙煦连谋之罪而六师奄至可擒也从之令杨士竒草诏士竒曰事湏有实天地神其可欺乎且勅防以何为辞荣厉声曰此国家大事庸可沮乎令锦衣卫责所系汉府人状云与赵连谋即事之因何患无辞士竒曰锦衣卫责状何以服人心士竒因往见蹇义夏原吉义原吉曰上意已定何能中沮且即如公言今若何士竒曰为今之计朝廷重尊属厚待之有疑则严防之亦必无虞而于国体亦正矣义原吉曰公言固当然上特信杨荣言不系吾二人可否也士竒退谓荣曰太宗皇帝惟三子今上亲叔二人一人有罪者不可恕其无罪者当厚之庶防仰慰皇祖在天之灵荣不肯时杨溥亦与士竒意合溥曰吾二人请入见上言兵必不可移荣闻溥言即趋入见溥士竒亦踵其后而门者止二人不得入已有防召蹇义夏原吉义以士竒言白上不怿然亦不复言移兵矣`】　思保全之【`上至京始思士竒言不复及彰徳事然言者犹喋喋请尽削防卫且请拘赵王京师上皆不聴乃召士竒谕曰言者论赵王益多如何对曰今日宗室惟赵王最亲当思保全之毋惑羣言上曰吾亦思之皇考于赵王最友爱且吾今惟一叔奈何不爱然当思所以保全之道乃封羣臣言章遣驸马都尉广平侯袁容左都御史刘赍以示之使自处士竒曰更得玺书亲谕之尤善上从之容等至赵王大喜曰吾生矣即献防卫且上表谢恩而言者始息`】  

诸王四  

原诗宋刘孝义行过康王故第苑诗曰入梁逢故苑度薛见余宫尚识招贤阁犹懐爱士风光灵一超逺衡馆亦茏洞门余旧邑甘棠留故丛送禽悲不去过客慕难穷池竹徒如在林台暧已空逺桥隔树出回涧隠崖通芳流小山桂尘起大王风具物咸如此是地感余衷隋薛昉巢王座分韵得余字诗曰平台爱賔友逢掖  

齿簪借卉懐春暮开近夏初嫩枝犹露鸟细藻欲藏鱼舞防临飞阁歌声出绮疏莫虑归衢晚驰轮待兴余　于仲文答谯王诗曰梧台开广宴竹苑列英贤景差方入楚乐毅始游燕折角挥谈柄重席吐言泉武初摛翰文学正题鞭玉徽调绿绮璧散沈青田晚霞澹逺岫落景藻长川未陪东阁赏独咏西园篇　唐禇亮和望月应魏王教诗曰层轩澄皎月流照满中天色共梁珠逺光随赵璧圆落影临秋扇虚轮入夜筵所欣东馆里预奉西园篇　李敬元奉和别鲁王诗曰绿车旋楚服丹跸伫秦川珠臯转归金岸引行旃一朝限原隰千里间风烟鸎喧上林谷鳬响御沟泉断云移鲁盖离歌动舜弦别念凝神扆崇恩洽玳筵顾惟慙叩寂徒自仰钧天　又奉和别越王诗曰飞盖廻兰坂宸伫栢梁别馆分泾渭归路指衡漳闗山通曙色林籞遍春光帝念纡千里词波照五潢　杨思元奉和别鲁王诗曰元王诗传博文后宠灵优鹤盖动宸眷龙章送逺游函闗疎别道灞岸引行舟北林分苑树东流溢御沟鸟声含羽碎影曳花浮圣泽九垓普天文七曜周方圗献雅乐簪带奉鸣球　张大安奉和越王诗曰盛藩资右戚连萼重皇情离怆睢苑分途指邺城丽日开芳甸佳气积神京何时骖驾入还见谒承明　刘祎之奉和别越王诗曰周屏辞金殿梁骖整玉珂管声依折栁琴韵动流波鹤盖分隂促龙轩别念多延襟小山路还起大风歌　增唐杜甫赠汝阳王璡诗曰特进羣公表天人夙徳升霜蹄千里骏风翮九霄鹏服礼求毫发推忠忘寝兴圣情常有眷朝退若无凭仙醴来浮蚁竒毛或赐鹰清闗尘不杂中使日相乘晚节嬉游简平居孝义自多亲棣萼谁敢问山陵学业醇儒富辞华哲匠能笔飞鸾耸立章罢鳯鶱腾精理通谈笑忘形向友朋寸长堪缱绻一诺岂骄矜己忝归曹植何知对李膺招要恩屡至崇重力难胜披雾初欢夕髙秋爽气澄樽罍临极浦鳬雁宿张灯花月穷游宴炎天避郁蒸砚寒金井水檐动玉壶冰瓢饮惟三径岩栖在百层谬持蠡测海况挹酒如渑鸿寳宁全秘丹梯庶可陵淮王门有客终不愧孙登　又寄汉中王诗曰西汉亲王子成都老客星百年双白一别五秋萤忍断杯中物祗看座右铭不能随皂盖自醉逐浮萍其二曰羣盗无归路衰年防逺方尚怜诗警防犹记酒颠狂鲁卫弥尊重徐陈畧丧亡空余枚叟在应念早升堂　又絶句曰云里不闻双雁过掌中贪看一珠新秋风嫋嫋吹江汉只在他乡何处人其二曰谢安舟楫风还起梁苑池台雪欲飞杳杳东山携汉妓泠泠脩竹待王归　又滕王亭子诗曰君王台谢枕巴山万丈丹梯尚可攀春日莺啼脩竹里仙家犬吠白云间清江锦石伤心丽嫩蕊浓花满目斑人到于今歌出牧来游此地不知还  

增制唐蘓颋封衡阳郡王成义为申王等制曰门下古者帝王受命以临万国子弟建封用尊五等其所由来尚矣尚书右卫大将军衡阳郡王成义等敦诗执礼本仁祖义名教之乐得自防深温良之容发于忠孝晨趋魏阙则望掩轩霞夕赋曹园则思含澄景朕祗奉厯数旁稽载籍克辅王室所谓通邑大都俾为唐藩故能带河砺岳分膺往命咨尔眷与可依前件仍各实封一千户余并如故主者施行　又上官仪册虢王鳯为青州刺史文曰翦商胙邑宠秩盛于隆周惩秦锡社徽名崇于有汉况乎爵穷五等荣总六条乃茂徳之攸升固非贤之罕择泌州刺史上柱国虢王鳯履局端严神秀整道光懿戚望重宗维恭慎之心符小言而缉誉虚凝之度包大雅而声体备刚柔艺殚文武腾芳桂巘动贞韵而锵金写照荷池向清文而振玉若廼淄源回跨岱址斜临人被莱风俗兼齐旧布中和之化申简恵之风观政所先建邦斯在是用命王使持节青州诸军事青州刺史勲封如故往钦哉王其克迈十伦稽往贤之峻躅勤宣九徳蹈前哲之英规絶浮竞之津广真淳之路光昭淑问可不慎欤　又陆扆封棣王防王沂王遂王制曰门下我国家奄宅中区光启祖业析珪胙土惟亲与贤故本根茂而枝叶荣王室尊而藩屏壮肆予末叨获纂承爰稽典谟用建邦土第三男祤星辰毓瑞岳渎降灵早彰岐嶷之姿克禀徇齐之度第五男禊龙应瑞雕鹗凌空温恭自得于天和颖悟实由于神赋第六男禋璆琳挺秀鸑鷟呈祥爰当好防之年雅号夙成之器第七男祎珠玑耀彩箘簵含贞风神潜茂于端庄质性已彰于恵敏而皆生知孝敬志乐文儒问安靡旷于晨昏禀训每由于诗礼智有刻舟之妙辩多对日之竒是宜分以白茅锡其朱邸叶犬牙于汉制光麟趾于周诗厌次名邦境连于齐鲁南康粤壤上接于荆呉琅邪廓儒素之风遂寜实阜殷之俗咸重地各服徽章于戏器以琢成道由学显勉禀君亲之教敬承友傅之规勿追平乐之欢无好任城之勇懋建厥徳永享于休  

增手诏金章宗赐豫王永成手诏曰卿亲实肺腑夙着忠纯侍显考于春宫曲尽友于之爱洎冲人之继统愈明忠赤之心艰难之中多所禆益朕心简在毫楮莫穷用是起之苫块之中授以维城之任自典藩服嵗月荐更蕞尔赵邦知骥足之难展哉镇府固牛刀之莫施方思驿召以赴朝何意遽罹于国宪偶因时猎颇扰部民法所不寛宪台闻上朕尚含容累月未忍即行虽欲遂于私恩竟莫违于公议解卿前职即乃世封噫祖宗立法非一人之敢私骨肉至亲岂千里而能间以此退闲之小诫欲成终始之鸿恩经云在上不骄髙而不危是以知节慎者脩身之本骄矜者败徳之源朕每自励今以戒卿昔东平乐善能成不朽之名梁孝奢淫卒致忧疑之悔前人所行可为鉴卿兼资文武多艺多才履道而行何施不可如能徳业日新无虑牵复之晚朕素不工词翰临文草草直写所懐冀不以辞害意也增手书明英宗赐襄王瞻墡手书曰侄御名奉书叔父襄王承谕具悉尊意所以恶景讳之僭分而嘉侄之复位及曩有陈言慰安章初未尝逹皇太后所盖为景讳之所蔽匿也今已于景讳宫检而得之侄亲览之再三深见叔父忠爱之诚发于谠论抑邪扶正防微杜渐无非为宗庙社稷计惟叔父之心即周公之心也叔父二章亦即金縢之书之比也皇太后闻之感叹不已承畀防云捧日玉带谨以领讫叔父云欲亲行朝见本不敢烦逺来苐念先帝同气至亲惟叔父宗室至贤亦惟叔父于情于谊不可不重得一见以笃亲亲今遣太监夏时赍奉勅符及书迎请即时气候清和叔父宜从容就道宫眷世子郡王宜留藩邸其当从行之人亦随尊意带来竚俟其至惟叔父亮之【`出弇山堂别集`】  

原碑梁沈约齐司徒安陆昭王碑曰稷契身佐唐虞功大于天地商武姬文所以膺图受箓萧曹扶翼汉祖灭秦项以宁乱魏氏时乘于前皇齐握符于后灵源与积石争流神基与极天比峻公含辰象之秀徳体河岳之上灵气蕴风云身负日月姑蘓奥壤任切闗河都防殷阜提封百万全赵之袨服丛台方此为劣临淄之挥汗成雨曾何足乃鸿骞旧呉作守东楚夏首藩要任重推毂带中流地殷江汉南接衡巫风云之路千里西通鄾邓水陆之涂三七是惟形胜阃外莫先建麾作牧明徳攸存以戎羯窥窬伺我隙北风未起马首便以南向塞草未衰严城于焉早闭至公以奉上鸣谦以接下抚僚庶尽盛徳之容交士林忘公侯之贵虚懐博纳幽阐洞开宴语谈笑情澜不竭凡我僚属均哀共戚怨天徳之无厚痛棠隂之不留思所以克播遗尘敝之穹壤天命鸟降而生商是开金运祚始玉筐三仁去殷五曜入房亦白其马服襄周王恵露霑呉仁风扇越渉夏逾汉政成朞月　北齐邢子才广平王碑文曰公分气氤氲禀灵昭晋基构轮奂源流濬逺积石莫之方委水不能喻山渎效神辰昴降徳自天攸纵郁为时宗墙宇淹旷标格秀逺道亚生知徳均殆庶日月在躬水镜被物望青松而比秀干白云而上征侍讲金华参游铜雀出陪芝盖入奉桂室充防友之选当拾遗之举发言为论受诏成文碧鸡自口灵虵在握方见建安之体复闻正始之音公年方弱冠而位居僚右道被生民恵渐万物郁为雅俗之表峩成社稷之镇公孙声动天下已非其伦管子光照邻国孰云能拟方谓膺兹多福降此永年夺搏风之逸羽穷送日之逺路同岐山之嘉防陪岱宗之盛礼而羣飞在辰横流具及山崩川竭星霣日销昆岳既毁玉石俱烬兰挺则芬玉生则润泱泱万源落落千仞我有徽猷金声玉振志犹学海业比登山踟蹰缇衮綘帐韦编寻微啓奥敷理入元天地或终山河匪夀昔曰先民谁堪长久立言立事责之身后式铭景行是为不朽　增唐张说赠陈州刺史义阳王神道碑曰昔髙祖之起唐侯革隋命太宗之威四海正万作藩帝家用建王国二十一族尧之昭也十有一宗文之穆也王讳琮字某文帝之孙纪王之子龙种异品鳯毛秀色仁义天啓徳威日就学无不探艺无不究总角封义阳郡王弱冠拜归州刺史遭王运中微投于南海书大去悯失土之诸侯礼不逃诛议无辜之王子某年月日遘六道酷吏薨于桂林之野春秋五十神龙之初兴废继絶追赠陈州刺史王生不得志殁受遗荣季子豫州刺史行休髫龀羇旅托身炎厉藐是余庆岿然独存泣血上请迎丧逺裔开元四年二月至桂州王同气三人往皆遇祸殡殓无主封树缺如嵗月茫茫尽为野草问邻母而失处访樵童而莫识议者以为不可复得宜招魂而改行休拊心苍昊誓不徒还乃扫亭馆设地席洁斋恳恻觊乎幽报遂频夜髣髴曲示其端梦王乘舟舟分为两既而适野见东洲中断因忽悟焉隂隠微明率此也又灵堂锁茎一夕自屈管上有三指凹迹一竒二并其旁鐡生文理布列成卦众骇其异使善易者张法蓍之曰屈者于文为尸出指者于义为指纵一竒二并三殡近阙若引涡上拨之可以察先王之心矣考夣协卜定处刻辰以某月二十八日于桂城东洲发见神柩举体咸备而一节阙焉行休甚痛惋若身毁裂其夜又夣王告在南洛州厥明直旧殡而南十有九歩沙洲痕下掘而得之安合如故他日北郭之外又并二叔父焉于是乎验蓍之有征也孑孑三旐连轴归飞遥遥百越经途瞻叹零桂人士以为羙谈夫至孝潜通精魄昭应虚无之见推歩而有窈之体寻求而致虽前志所详未有幽感反覆若斯之昭晰矣以某年月日陪于昭陵柏城妃汝南周氏祔焉礼也妃以王故薨于掖宫初永昌之难王下河南狱妃录司农寺唯有崔氏女屝履布衣往来供馈徒行悴色伤动人伦中外咨嗟目为勤孝王之二子配在巂州及六道使之用刑也长曰行逺以冠就戮次曰行芳以童当舍芳啼号抱行逺乞代兄命既不见听固求同尽西南伤之为死悌君子谓勤孝者仁之厚也死悌者友之难也感神者诚之至也此三者有以见义阳之义方贤妃之内训继体之崇徳夫如是淳羙上归乎本朝盛烈延耀乎族安可阙而不饰碑版无文而已哉铭曰髙丘白云维尧大理函谷紫气维周柱史百代福流千龄运起富有海内贵为天子圣帝才子于穆纪王贤王祚倬哉义阳慎徽九徳九徳有常允厘三郡三郡以康明夷于飞丹崖之下梁木其壊桂林之野不识阡陌无存松槚于以求之人莫知者哀哀孝子眷眷灵夣语妙常閤文微甄仲南洛占从东洲亿中旧穸移偏新棺改赠既克返亦附山陵卜云其吉神心允凭人非地是迹谢名青青松柏丕显丕承  

原墓志齐王融豫章文献王墓志铭曰领袖倾沦人纲弛没半岳摧峯中河坠月眷然晓隧如何夜台鲸骖惋慕葆吹徘徊千秋万祀顾有余哀　谢朓郁林王墓志铭曰绿车旖旎翠蕤掩映癸贰戏良临祧弛盛毁徳归桐弃尊居郑　又海陵王墓志铭曰景祚云及多难攸啓载驱軨辖髙辟代邸西光已谢东又良龙纛夕俨葆挽晨锵风摇草色月照松光春秋非我晓夜何长梁简文安成蕃王墓志铭曰许氏犹龙荀家鸣鹤岂如宗子分聫华萼对防云台观书麟阁官羙登朝文髙入洛得意琴书忘言丘壑　任昉抚军桂阳王墓志铭曰于昭帝绪擅羙前王绿图丹纪金简玉筐世载台地居鲁卫沛易且传楚诗将说桐圭谁戏甘棠何憩　沈约丞相长沙宣武王墓志铭曰山岳镇地日月丽天邻防者庶亚极贤峩峩哲人实维天纵徳基内羙功成日用亦既东辕实拯朝难迅锋雷骇霜戈电断震主必危功髙不赏哀动上霄痛铭壤圣武爰发后耻申寃大礼空备幽驾莫援　陈徐陵司空河东康简王墓志铭曰夫圣人至徳天道福谦大哉尧舜贻庆长逺明两之盛中阳纂于豢龙百世之祀皇家兆于鸣鳯违青丘于海北应紫盖于江南帝系皇基重光累叶髙祖之建天柱列圣之补地维荡荡乎民无得而名焉者也王资神昴纬托曜房灵体斯孝烈不由师保月生之对曾何用于拟议日近之言亦无阶于等级封河东王加侍中淑貎与金燧相宜清顔与玉壶同照授使持节南徐州刺史武羗旅拒亭障迁移漠草非长广之东湖莱近荆门之北王常讥庾翼使白面之非才深慕曹彰叹黄之为可火精不退奚应善言冰蛭难消徒持隂徳薨于沙镇时年一十有七追赠司空加鼓吹班劔諡曰康简王洛北占坟河南除道葭悲烟殿之声劔动丰城之气岂惟晋王宠悼重琅邪之赠官魏后髙文制苍舒之哀诔  

原诔后汉傅龙北海王诔曰永平六年北海静王薨于是境内市不交易涂无征旅农不脩畆室无女工感伤惨怛若丧厥亲俯哭后土仰愬皇旻于是羣英列俊静思勒铭惟王勲徳是昭是明存隆其实光曜其声始终之际于斯为荣乃作诔曰览视昔初若论往代有国有家篇籍攸载贵尠不骄满罔不溢莫能履道声色以卒惟王建国作此蕃弼抚绥方域承翼京室对休嘉光昭其则温恭朝夕敦循伊徳　魏文帝苍舒诔曰建安十二年五月甲戍童子曹苍舒卒乃作诔曰于惟淑弟懿矣纯良诞丰令质荷天之光既哲且仁爰柔克刚彼徳之容慈我聿行宜逢分祚以永无疆如何昊天凋斯俊英呜呼哀哉惟人之生忽若朝露促促百年亹亹行暮矧尔既夭十三而卒何辜于夭景命不遂　曹植任城王诔曰昔二虢佐文旦奭翼武于休我王魏之元辅将崇懿迹等号齐鲁如何奄忽命不是与仁者悼没兼彼殊矧我同生能不憯悴目想宫墀心存平素髣髴魂神驰情陵墓凡夫爱命逹者徇名王虽薨殂功着丹青人谁不没贵有遗声乃作诔曰防有令质光耀珪璋孝殊闵氏义逹参商温温其恭爰柔克刚心存建业王室是匡矫矫元戎雷动雨徂横行燕代威慴北胡奔虏无窜还战髙栁王率壮士常为军首宜究长年永保皇家如何奄忽景命不遐同盟饮泪百僚咨嗟　宋谢灵运庐陵王诔曰事非淮南而痛深于中雾迹非任城而暴甚于仰毒托体皇极衔怨至尽岂惟有识伤慨故亦率土凄心盖出罔己之悲以陈酸切之事云尔哀哀君王终仁且徳在枉无言即罪有黙曾是忍虐古来一酷身微咎累痛逾酖毒何斯祸斯乃怨乃辱命如可延人百其赎务急景之难留悼惊波之易沦自君王之防漠歴弥稔于此春聆鸣禽之响谷视乔木之陵云咸感节而兴悦独懐悲而莫申侯射隼于髙墉赫王典以正刑服二臯于狴犴致九伐于南荆发酸痛于仁诏令宠赠于哀心布凄楚于帝言摅绸缪于皇音  

原行状梁任昉齐竟陵文宣王萧子良行状曰公道亚生知照邻防庶孝始人伦忠为令徳公实体之非毁誉所至天才博赡学综兼明至曲台之礼九师之易乐分龙赵诗析齐韩有一于此罔不兼综昔沛献访对于云台东平齐声于杨史淮南取贵于食时陈思见于七歩方斯蔑如也夫家国之道互为公私君亲之义逓为隠犯公二极一致爱敬同归亮诚尽规谋猷宏逺矣他人之善若已有之民之不臧公实贻耻诱接恂恂降以顔色人有不及内恕诸已非意相干每为理屈任天下之重体生民之俊华衮与缊同归山藻与蓬茨俱逸良田广宅符仲长之言邙山洛水协应叟之志丘园东国锱铢轩冕乃依林构宇傍岩拓架清猨与壶人争旦缇幙与素瀬交辉置之虚室人野何辨髙人何防蹑履于钟阿征士刘虬献书于衡岳赠以古人之服以度外之礼　沈约齐临川王行状曰公遵元源于陵壑禀黄中之正气其性逸其神凝端华表羙弱齿贵至乎将立云虚景暧岳秀川渟兰桂不逾其质珪璋未究其羙幼而悦学业茂从师洽贯书场该综文圃清晖秘誉烛野光朝　裴子野司空安城康王行状曰降七纬之祯灵五行之正性珪璋博逹清明在躬学无常师希追风乎孔父防神殆庶谅亚迹乎顔生说礼敦诗方昔人而有裕既明且哲体大雅而弗渝若乃慈明外朗淑徳内润夏侯玉树之谈卫玠璧人之目又授使持节郢州刺史公四居方岳政刑克举仁恕以懐君子刑宪以肃小人位烦以简居难则易霈如时雨芬若兰荪所去见思所居治遘疾薨竟陵之石梵时年四十四皇上震天伦之悼庶僚懐人百之感诏赠司空常侍王如故礼也自巴濮以东郾邓以北方舟连赴者如云昔王猛及仁禽有践境之识羊祜云亡市人有罢归之恸若公恩结三楚亦异出一时公幼无择言长无择行立功以庇物执徳以居宗重以道性虚闲居处冲约终日清净如布素焉  

原表梁沈约为南郡王譲中军表曰臣闻建侯茂则非贤罔树分器鸿典惟懿实先而臣挹道未践义多缺徒升国彛空袭宸宠光珪华组晻霭于闗垂令采徽猷寂寥于甸表晨伸委带夕轸临顔皇衢肇啓运始资鲁卫兼啓义邈周年齐楚并建礼髙汉日臣以末第聫辉上序祐履荆阿懐玺梦曲拊志惟熏佩握如捣　刘孝绰为鄱阳嗣王初譲雍州表曰臣闻大邦维屏既慙宗子之诗思乐泮宫有缺僖公之颂特以周兴九伯锡壤参虚汉啓二河分珪旧楚身私家庆总集微躬雍部带跨制数州西拒峣闗北跨邓塞虽复呼韩来朝槀街纳质二虏寻戈四郊无警犹当王戎雅识羊祜尚义臣退求诸己无或宴安进思尽忠防乎私竭  

原章梁沈约为晋安王谢南兖州章曰臣以莱孱幼无秀业依天宅照借海凭澜王爵早加藩麾夙树进不能闲诗西楚好礼北河退无以振采六条宣风万里懐慙起惧载溢心顔而皇明辉烛照被弥逺遂乃徙斾淮区迁金济服朱骖出邸青组临方瞻惟征宠俯仰忘厝又为安陆王谢荆州章曰臣托景宸区早延休宠身班帝穆爵首藩珪好礼慙河敦诗愧楚悬斾出闗徒违绛阙拟金入济识谢戎麾而照临弥广复叨匪服纪南形胜任总上游西纬岷卭北继崤陜六辔在手犹或难羣牧禀威兹道孰易是以摅情陆白布款幄垂宵途严逺事隔披照腆冐斯顔膺此谬荷祗奉兢惧罔知攸托  

公族【`离弃公族　公族刑附`】  

原帝子　天孙　皇家　天族　金枝　朱邸　麟角【`诗麟之角振振公族`】　燕毛【`所以序齿`】　周亲【`虽有周亲不如仁人`】　晋宗【`传晋吾宗也`】　朝内【`公族朝于内朝内亲也虽有贵者以齿明父子也`】　向方【`古者庶子之官治而国有伦国有伦而众向方矣注言知所向也`】　授事【`宗人授事以爵以官尊贤也`】　为位【`宗庙之中以爵为位崇徳也`】　族食【`其族食世降一等亲亲之杀也杀差也谓燕有差数`】丧纪【`以服之轻重为序不夺人伦之亲`】　合食【`君子因族以合食合食谓与族人合食也`】尚齿【`礼周人贵亲而尚齿`】　合族【`礼有合族之道族不得以其戚戚君位也注君恩虽可以下施而族人皆臣不得以父兄之尊加于君也`】　展亲【`时庸展亲`】　叙族【`敦叙九族`】　睦人【`礼以教睦人`】　既睦【`九族既睦`】　不咸【`传昔周公吊二弟之不咸咸和也吊伤也`】　亲亲【`周礼太宰八统驭万民一曰亲亲亲九族也`】　长长　分寳玉【`于伯叔之国`】托肺腑【`刘向曰臣幸托肺腑言国亲如肺腑之附身`】　正公族【`周公践祚庶子之正于公族者教之以孝悌睦友子爱明父子之义长幼之序`】　紏宗族【`紏合宗族于成周`】　人道之先【`亲亲也`】　异姓为后【`周之宗盟异姓为后`】　立爱自亲【`敎民睦也`】立爱惟亲【`立敬惟长`】　理亲存爱【`礼理正也`】　先亲后疎【`魏曹植表曰尧之为敎先亲后疎`】　支子为公【`晋诸王之支庶皆王家之近属至亲亦各以土推恩承其大国始封王之支子为公承封王支子为侯继承封王之支子为伯次国始封王之支子及始封公之支子皆为男`】皇族降公【`后魏皇子封王皇族皆降为公诸公降为侯侯子亦为此差`】　逹孝悌  

之道【`公与族人燕则以兄弟齿而孝悌之道逹矣以至尊不自异于亲列之中`】　见亲疎之杀【`礼白帖`】　增玉林【`翰苑新书曰慕容超传天族多竒玉林皆寳`】　寳胄【`苑详注曰天子之族姓也蝉聫寳胄`】　根源【`事词竒曰唐呉兢疏根朽者叶枯源涸者流竭弟子国之根源可使枯竭哉`】　枝叶【`左传曰宋昭公将去羣公子乐豫曰不可公族公室之枝叶也若去之则本根无所庇防矣　山堂肆考曰刘裕志移晋鼎先除枝叶于是宗室司马国璠逺祸出奔于秦`】　揖同姓【`周礼曰土揖庶姓天揖同姓`】　朝内朝【`翰苑新书曰记公族朝于内朝`】　忝属籍【`事词竒曰唐舒王元名髙宗欲授以大州辞曰臣忝属籍岂以州郡为仕进资耶`】　举异能【`唐书曰李麟裔举宗室异能转殿中侍御史`】　察人材【`金史曰世宗廵幸上京宴宗室于皇武殿上谓宗尹曰赏赐宗室亦是小恵又不可一槩迁官其间人材孰可者宗尹对曰奉国威凖之子安济库豫国公昱之曾孙阿噜可任使诏以为奉御`】　与轮对【`宋史曰希言嘉定间迁宗正丞请南班得与轮对许之`】　在省闼【`唐书曰嗣泽王璆为宗正卿宗子有一善无不荐延宗室在省闼者多璆所啓`】优疎属【`宋史曰凡疎属宗正有籍玉牒有名宗学有敎郊祀明堂遇国庆典皆有禄秩所寓州县月有廪饩宗女适人亦有恩数`】　千里驹【`山堂肆考曰唐孝节曾孙暠少孤事母孝始为枝江丞荆州长史张柬之曰帝宗千里驹吾得其人`】　宗室老【`唐书曰嗣呉王祗代宗大厯间为宗室老以太子賔客为集贤院待制`】　乘牛车【`汉朱浮传光武时自宗室诸侯王外家后戚皆遵奉绳墨无亲党之名至或乘牛车齐于编人斯固法令整齐下无作威者也`】　弱马【`山堂肆考曰李贺唐宗室也七嵗能词章每旦出弱马从小奚奴背古锦囊`】　宗臣表【`事词竒曰唐李勉内沉雅外清整其在朝廷鲠亮亷介为宗臣表`】　同姓卿【`宋史曰赵汝愚使重华宫提举闗礼以内禅事请于宪圣太后礼曰今丞相已去所頼者赵知院旦夕亦去矣宪圣惊曰知院同姓事体与他人异乃亦去乎礼曰知院未去非但以同姓故以太皇太后为可恃耳后除右丞相汝愚辞不拜曰同姓之卿不幸处君臣之变敢言功乎`】宗室为贤相【`翰苑新书曰唐相以宗室进者九人皆以材号贤宰相`】　文章第  

进士【`饶阳侯子叔韶字君和庆厯八年与诸宗子帝前临真宗御书选第一皇祐初进所为文召试学士院中等赐进士及第自太子右监门府副率迁右领军将军入谢命坐赐茶仁宗曰宗子好学者颇多独尔以文章第进士前此盖未有也朕欲天下知属籍有贤者宜勿忘所学`】　宗室入学【`安僖秀王子偁孝宗生父也孝宗既封建国公就傅子偁召对言宗室之寓于外者当聚居官舍选尊长钤束之年未十五附入小学十五入大学许依进士就举未出官者亦许入学听读及三年聼参选髙宗纳其说`】　别立宗学【`宋史曰嗣秀王伯圭判大宗正事建请别立宗学以敎宗子`】　最贤【`唐书曰国初宗室唯道宗孝恭为最贤`】　宗老【`山堂肆考曰梁萧琛为侍中武帝呼为宗老`】　贤宗室【`布呼居官所至有声立朝好言天下事孝宗嘉其忠谅每宴禁中帝饮之酒顾谓太子曰此贤宗室也`】　五秀才【`宋史曰徳文字子矼廷羙第八子淳化初累迁滑州观察使冯翊郡公少好学凡经史百家手自抄撮工为词章真宗以其刻励如诸生尝因进见戏呼之曰五秀才宫中由是悉之　续文献通考曰明太祖于蜀王椿以其博洽亦呼为蜀秀才云`】　好学乐善【`宋史曰仁宗御延和殿试宗子书以宗望为第一又尝献所为文赐国子监书及以涂金纹罗御书好学乐善四字赐之即所居建御书阁帝为题其榜子`】　纵酒自晦【`金史曰昂金景祖弟博索之孙伐辽宋有功仕至枢密使左丞相昂在海陵时纵饮沉酣辄数日不醒海陵闻之尝面戒不令饮得间辄饮如故大定初还自州妻子为置酒私第未数行辄卧不饮其妻大氏海陵从母姊也怪而问之昂曰吾本非嗜酒者但向时不以酒自晦则汝弟杀我矣今遭遇明时正当自爱是以不饮识者之`】　睦亲宅【`宋史曰仁宗建睦亲宅命濮王允让知大宗正寺宗子有好学勉进之以善若不率敎则劝戒之至不变始正其罪人莫不畏服焉　翰苑新书曰崇宁元年蔡京请宗室非袒免亲以下两世欲分于西京南京或沿郡居止每处置敦宗院光宗时改为睦宗院`】仙源图【`山堂肆考曰宋真宗以赵安仁为宗正卿重脩玉牒属籍又为仙源积庆图`】　甄别补外【`宋史曰范镇言于仁宗乞令宗室疎属补外官帝曰卿言是也顾恐天下谓朕不能睦族耳镇曰陛下甄别其贤者用之不没其能乃所以睦族也虽不行熙宁初卒如其言`】　公族之盛【`弇山堂别集曰明自郡王外镇辅奉国将军七千余人奉国中尉五千余人公族之盛自古未有`】　原贵亲绥族　本枝　宗枝　维城之固　磐石之安　敦  

睦之情　柔懐之道　深骨肉之恩　厚枝叶之庇本元祖之先宗　分皇家之茂绪　紏合符棠棣之诗信厚如麟趾之日　【`以下离弃公族`】杕杜【`晋人刺时君不能亲其宗族也`】  

葛藟【`王族刺桓王也周室道衰弃其九族`】　不廸【`书曰今商王受昏弃厥遗王父母弟不迪注迪道也言接之不以道也`】　用覊【`单献弃亲用覊`】　存爱【`礼云亲离存爱`】　间亲【`传曰逺间亲所谓六逆`】　废懿亲【`曰王将以狄伐郑富辰曰虽有小忿不废懿亲今天子不忍小忿以弃郑亲其若之何`】　无公族【`白帖云晋自骊姬之乱诅无畜羣公子自是晋无公族成公即位乃立也`】　增投岭南【`唐书曰武后悉诛诸王牵连死灭殆尽子孙虽婴褓亦投岭南`】　奔南山【`五代史曰后唐太祖子八人同光三年诏封存羙等七人为王及李嗣源反向京师诸王多为军众所杀或出奔南山匿民家`】　何况贤辈【`山堂肆考曰王安石作相裁损宗室恩数宗室子相率马首陈诉云告相公看祖宗面安石厉声曰祖宗亲尽亦湏祧何况贤辈`】　不事生业【`金史曰世宗廵幸上京闻大宗正宗宁不能抚治宗室宗室子往往不事生业上谓宗尹曰汝察其事宜惩戒之宗尹曰随仕之子父没不还本土以此多好游荡上命召还`】　原道乖绥族　义爽笃亲无纵斧于棣华　宜庇根于葛藟　将枝叶之有庇岂蔓草之难图　展亲将借于屏周　不弟岂容于克段　骨肉将离不亲九族　枝叶将落无庇本根　【`以下公族刑`】罪三宥【`狱成有司谳于公则曰某之罪在辟公曰宥之及三宥不对走出致刑于甸人公乃素服不举也`】　议八辟【`周礼八辟一曰议亲之辟`】　无宫刑【`公族无宫刑不剪其也`】不即市【`周礼凡王之同族有罪不即市注云刑于隐所也`】　不隐亲【`治国制刑不隐`】  

【`其亲`】　必掩恩【`义必掩恩`】　死刑【`周礼甸师王之同姓有罪则死刑焉注云王同姓有罪者断其狱于甸师之官`】　亲哭【`骨肉之恩无絶`】　贵戚必禁【`月令虽有贵戚近习无有不禁`】纤剸亦告【`礼公族之罪在其纤剸亦告甸人`】　磬于甸人【`礼公族有死罪则磬`】  

【`于甸人不于市朝也甸人掌野官也悬缢杀之曰磬也`】　刑于甸人【`白帖云有制刑于甸人公素服哭之如其伦之丧无服`】　增不当贺【`唐书曰僖宗时田令孜逼幸庆元邠宁节度使朱玖刼襄王裔孙煴立为帝改元建贞尊僖宗为太上皇后为王重荣所杀函煴首至行在所百官贺太常博士殷盈孙曰礼公族有罪有司曰某之罪在大辟君曰赦之如是者三走出致刑焉君为素服不举者三日今煴皇族以不能固节廹胁至此宜废为庶人絶属籍以庶人礼大捷之庆湏朱玖首至乃贺诏可`】不加刑责【`文献通考曰明制宗室有犯但明赏罚不加刑责着为令　又置髙墙于中都有罪者锢之`】　原威克厥爱　私不害公　宜凖律论　难从刑放【`礼刑放于宠`】　虽亲惟立爱　而罪则断恩　宜解网于竹刑　无纵斧于葛藟　恩虽切于棣华　法宜除于蔓草　门内之治恩掩义　门外之治义掩恩　虽金枝可贵三宥必加　而王律难容一成不变【`白帖`】  

外戚  

原戒侈【`后汉隂识光烈后兄封隂乡侯叩头谢曰臣托属掖庭仍加爵邑不可以示天下弟兴赐爵闗内侯固让曰臣防陛下贵人恩泽富贵已极不可复加班固赞曰樊氏世笃隂亦戒侈`】　惧讥【`晋禇裒以太后父议加不臣之礼裒以近戚惧获讥嫌上疏固辞`】　沦宠【`东汉沦于嬖习女宠`】　旷贵【`汉书云阳平之王旷贵最久`】　椒房之重【`汉盖长公主共飬帝丁外人侍长主上官安说外人曰安女得为后臣有椒房之重成之在足下月余遂立为后安封桑乐侯`】　宫省之权【`详后`】后族英华【`晋书外戚传云理仪形外朗季野神鉴内融仲祖温润风流幼道清虚寡欲岂惟`】  

【`后族之英华抑亦缙绅之令望`】　髙门领防【`又云庾亮世俗羽仪王恭髙门领防`】　家号金穴【`后汉郭况郭后弟封安阳侯迁大鸿胪帝数幸其第饮燕赏赐金钱缣帛丰盛莫比京师号况家为金穴`】　馆名渭阳【`世说云魏明帝筑馆于甄氏谓左右曰当以何名侍中缪袭曰陛下此馆之兴情钟舅氏宜以渭阳为名`】　并受宠荣【`后汉樊鯈以外戚封燕侯谓弟鲔曰建武时吾家并受宠荣一宗五侯时特进一言女可以配王男可以尚主但以贵宠过盛即为祸患故不为也`】　不许封爵【`又马防廖光并明徳后兄明帝建初元年欲封爵太后不许至永平四年封为列侯并辞譲愿就闗内侯`】薄昭仁善【`史记代王薄太后弟昭从如代大臣皆薄氏仁善王立为帝昭封轵侯`】　郭  

况谦恭【`后汉郭况谦恭下士颇得声誉`】　兄弟退让【`史记窦后凡建弟广国为退让君子不以尊贵骄人`】　父子谨恪【`后汉樊宏世祖之舅封夀张侯为人谦柔畏慎不求茍进子鯈谨约有父风弟鲔为子赏求楚王英女鯈闻而止之其后楚事发觉帝念鯈谨恪故其诸子得不坐`】　史丹寤主【`汉史丹以外属恩元帝时位至三公辅导副主掩恶善推至诚犯顔色动寤万乘转移大谋卒成太子安母后之位云`】　傅喜守节【`汉喜傅太后从弟太后与政喜数谏之介然守节`】　封公赐宅【`汉窦后厚赐弟广国田宅金钱封公昆弟家于长安`】　置丞守冢【`白帖云汉皇后亲卒皆置园邑长丞奉守冢寝`】　增独以女贱【`山堂肆考曰汉御史大夫李延夀卒在位多举冯野王上曰吾用野王为三公后世必谓我私后宫亲属野王叹曰人皆以女宠我兄弟独以女贱`】　弗缘内宠【`唐书曰若长孙无忌之功武平一之识呉淑之忠弗缘内宠`】　终宴侍【`玉堂清话曰杜审琦昭徳皇太后兄也自宁州归太祖太宗皆其甥一日陈内宴于福宁宫太后临席祖宗以渭阳之重终宴侍马又前拜为夀乐人致辞曰前殿展君臣之礼虎拜朝天后宫伸骨肉之情龙衣拂地`】　入宫觌【`宋史曰曹佾元丰中以疾告既愈入谢帝曰舅久不觌太皇太后宜少憩内东门朕当自啓已而召入歴上下儒释道五阁大椿蟠桃亭陞殿乃退`】　所出微【`山堂肆考曰汉文帝窦后弟广国与兄长君厚赐田宅于长安周勃灌婴等曰吾属不死命且悬此两人两人所出微不可不为择师傅于是乃选士之有节行者与居两人由此为退让君子不敢以富贵骄人`】　无败家【`唐书曰太宗检贵幸裁赏赐贞观时戚里无败家`】　盛徳事【`合璧事曰元祐七年三省请用景祐时李用和等改官移镇恩例令髙氏朱氏皆举故事加恩太皇太后曰章献垂帘初无此例吕大防曰太皇太后以髙氏故深自抑损如故事何后曰外家恩泽方欲裁损可又增长乎大防曰此盛徳事`】　外戚表【`唐书曰呉凑章敬皇后弟也由布衣与兄溆一日赐官皆等而凑畏太盛乞解太子詹事换检校賔客凑才敏而谦畏歴官兵部尚书及属病不内医巫曰吾起田畆位三品显仕四十年年七十尚何求先是街樾稀残有司莳榆其空凑曰榆非人所防玩悉易以槐及槐成而凑已亡行人指树懐之唐兴后族退居奉朝请者犹以事失职而凑任中外未尝有罪过为世外戚表云`】　纯臣【`宋史曰曹佾字公伯彬之孙光献皇后弟也性和易羙仪度通音律善奕射喜为诗自右班殿直累进同中书门下平章事封济阳郡王神宗每咨访以政然退朝终日语不及公事帝谓大臣曰曹王虽用近亲贵而端拱寡过善自保真纯臣也`】　犯难【`唐书曰朱泚反卢白志贞皆谓泚有功不宜首难得大臣一人持节慰晓恶且悛徳宗顾左右无敢行者时呉溆迁大将军愿往谓人曰吾知死无益而决见贼者人臣食禄死其难所也且不使陛下恨下无犯难者即日赍诏具道帝待以不疑者而泚业僭逆故留溆不遣卒被害`】　不得与议朝政【`弇山堂别集曰明自成祖而后后妃不选公侯家正统初太皇太后下诏裁彭城伯张防左都督张升不得与议朝政自后虽爵至公侯位为师傅亦优游食禄奉朝请而已`】　未尝干朝廷事【`唐书曰窦威从子抗炀帝遣抗出灵武闻髙祖已定京师喜曰此吾家壻豁达有大度真拨乱主也因归长安髙祖见之握手喜甚因置酒为乐授左武侯大将军帝聼朝或引升御坐既退入卧内从容谈笑极平生欢以兄呼之宫中为舅或留宿禁省侍燕豫然未尝干朝廷事`】　三世追王【`宋史曰徽宗追念向太后不已乃数加恩两舅宗良宗回皆位开府仪同三司封郡王自敏中以上三世亦追封王爵非常典也`】　世为后族【`元史曰托音色辰姓布斯格尔鸿吉哩氏世居朔漠本名托音从太祖起兵有功赐名色辰故兼之曰托音色辰其女即太祖光献皇后子曰阿禅从太祖征伐凡三十二战皆与有功丁亥赐号国舅阿禅诺延壬辰赐银印封河西王以统其国族有防鸿吉哩氏生女世以为后生男世尚公主每嵗四时孟月听读所赐防世世不絶自太祖时分赐农土至至元二年额埒春万户及其妃囊加特章公主请于朝曰本藩所受农土在上都东北三百里逹哩海子可建城邑以驻夏帝从之遂名其城曰应昌路元贞元年又请以应昌路东七百里创建城邑以驻冬复从之名其城曰全宁路又给济宁路十六县汀州路六县永平路六县其应昌全宁等路自逹噜噶齐总管以下诸官属皆得专任其陪臣而王人不与焉`】　七族六姓【`事词竒曰西京七族皆后党吕窦卫官霍许王是为七族东京六姓亦后党邓马窦阎梁何是为六姓`】　十妃三后【`山堂肆考曰窦氏自唐武徳以来尚主者八人女为王妃者十人窦威曰臣家在汉再为外戚至元魏有三皇后今陛下龙兴臣复以姻戚进帝曰公以三后族夸我耶`】　原借明光宫【`汉王商尝病欲避暑从上借明光宫`】夺沁水园【`后汉窦宪恃宫掖声势请以贱直夺沁水公主田园`】　取掖庭女【`王根聘取故掖庭女乐置酒歌舞兄子况亦聘取故掖庭贵人为妻`】　刺都乡侯【`齐殇王子都乡侯畅来吊国忧得幸太后窦宪惧分公省之权遣客刺杀畅于屯卫之中`】　治第起山【`汉外戚传曰五侯大治第室起土山渐台洞门髙廊阁道连属弥望百姓歌曰五侯初起曲阿最怒壊决髙都连境外杜注云从长安至杜陵`】　游观治道【`又云王根游观射猎使奴从被甲持弓弩陈为歩兵止宿离宫水衡供张发民治道百姓苦其役`】　许史丁傅【`汉自宣元成哀外戚兴者许史三王丁傅之家皆重侯累将穷贵极富`】　樊郭隂马【`后汉外戚樊氏郭氏隂氏马氏诸子弟并立学号曰四姓小侯以非列侯故曰小侯礼记曰庶方小侯亦其义也`】　王氏五侯【`汉元后兄弟王谭为平阿侯商成都侯立红阳侯根曲阳侯逢时髙平侯五人同日封故世谓之五侯`】　梁家三后【`后汉梁冀家一门三后`】　三世据权　五将秉政【`白帖云王氏三世据权五将秉政天下辐辏自效`】　增倾防迎谐【`武三思性倾防善迎谐主意钩深隐微`】　占奏俚近【`郑光孝明太后弟也会昌末梦御大车载日月行中衢光辉洪洞照六合寤而占之工曰君且暴贵不阕月宣宗即位光兴民伍拜诸卫将军累迁河中鳯翔节度使七年来朝占奏俚近帝失所望自是不复委方镇矣`】四十余使【`唐书曰杨国忠由御史至宰相凡领四十余使国忠性疏侻捷给硁硁处决机务自任不疑盛气骄愎百僚莫敢相可否官属悉苛督勾剥相惎又便佞専徇帝欲及马嵬被杀子四人及妻裴柔皆先后见杀`】　五使并除【`张尧佐温成皇后世父也温成方为脩媛欲以门阀自表异故尧佐进用仁宗祀明堂改户部侍郎寻拜淮康军节度使羣牧使制置使宣徽南院使景灵宫使谏官包拯等言陛下即位三十年未有失道败徳之事乃五六年来擢用尧佐羣口窃议制下之日阳精晦塞氛雾防孛宜亟命追寝御史中丞王举正留百官班欲廷议不许是日尧佐辞宣徽景灵使`】　使酒任气【`杨景宗章恵太后弟也起徒中以外戚故至显官然暴戾所至为人患复使酒任气在滑州尝殴通判仆地帝深戒无饮酒景宗虽书座右顷之复醉`】　恋嫪恩宠【`宋史曰张尧佐起寒士持身谨畏颇通吏治晓法律以戚里进遽至崇显恋嫪恩宠为世所鄙`】　夀宁兄弟并宠【`明昭皇后母仪奕世防于文姒以故张氏得封二伯夀宁侯张龄建昌侯张延龄兄弟并宠李梦阳上书指斥`】　防昌总领圑营【`弇山堂别集曰会昌侯孙继宗以元舅总营兵马监修国史知经筵迨八十告老犹掌后军都督府事亦明制之一大变也`】　岂独女子富贵【`唐书曰独孤懐恩元贞皇后弟也隋文帝献后以侄养宫中及唐髙祖受禅擢工部尚书遣为将性贪寡算畧数战无功士丧沮诏书切责而懐恩稍怨望髙祖尝与戏曰弟姑子悉有天下次当尔耶懐恩内喜以为天命既而居忽忽咤曰我家岂独女子能富贵也因谋乱伏诛`】　因缘椒房致此【`合璧事明皇杂录曰杨国忠尝谓客曰某家起细微因縁椒房致此未知税驾之所念终不能致名更当取乐于富贵耳`】　脔割奴婢【`宋史曰王继勋孝明皇后同母弟也性凶率无赖领彭州防御使干徳四年为部曲所讼解兵柄为彰国节度留后继勋自以失职尝怏怏専以脔割奴婢为乐`】　发冢日月【`唐书曰天寳九载复诏发掘韦庶人父元贞等墓长安尉薛荣先往视冢铭载日月与发冢日月正同初韦后号元贞墓为荣先陵而陵与尉名合云`】　头颡堕地【`山堂肆考曰东汉安帝以耿贵人兄寳监羽林车阎后兄弟并典禁兵尚书翟酺上书曰昔邓窦之宠倾动四方兼官重绂盈金积货及其破壊头颡堕地愿为孤豚岂可得哉`】　耄婴颈血【`唐书曰武韦诸族耄婴颈血杨氏之诛噍不遗`】　原重侯累将　穷贵极富【`并见前`】　增王族骄盈梅福上书　窦氏专纵丁鸿进谏【`唐书`】防昌主兵符而不能易人主之喜怒　夀宁建昌能  

易人主之喜怒而不能与外廷之进止　其极不过富贵　其乐不过狗马声色　其威怒不过行闾闬【`弇山堂别集`】　原外戚之助　肺腑之亲　戚里　外属　贵戚外姻【`白帖`】  

## 御定渊鉴类函卷六十一

设官部一【`职官总载设官沿革`】  

职官总载一  

原杜氏通典曰伏羲氏【`太昊`】以龙纪故为龙师名官【`师长也龙化其官长故为龙师春官为青龙夏官为赤龙秋官为白龙冬官为黑龙中官为黄龙张晏曰庖牺氏将兴神龙负图而至因以名师与官也`】　共工氏以水纪故为水师水名【`共工氏以诸侯霸有九州者以受水瑞故水名官`】　神农氏以火纪故为火师火名【`火徳也故为炎帝春官为大火夏官为鹑火秋官为西火冬官为北火中官为中火也神农有火星之瑞因以名师与官也`】　黄帝云师云名【`黄帝受命有云瑞故以云纪事春官为青云夏官为缙云秋官为白云冬官为黑云中官为黄云也黄帝有景云之应因以名师与官也`】　少昊挚之立也凤鸟适至故鸟纪为鸟师而鸟名凤鸟氏厯正也【`凤鸟知天时故以为歴正之官`】鸟氏司分也【`鸟燕也以春分来秋分去`】伯赵氏司至也【`伯赵伯劳也以夏至鸣至冬至止`】青鸟氏司啓也【`青鸟鸧鷃也以立春鸣立夏止鷃音晏`】丹鸟氏司闭也【`丹鸟鷩雉也以立秋来立冬去入大水为蜃以上四乌皆厯正之属`】祝鸠氏司徒也【`祝鸠防鸠也防鸠孝故为司徒主敎民`】瞗鸠氏司马也【`瞗鸠`】  

【`王瞗也挚而有别故为司马主法制`】鸤鸠氏司空也【`鸤鸠鴶鵴也鸤鸠平均故为司空平水土鴶音秸鵴音匊`】爽鸠氏司寇也【`爽鸠鹰也挚故为司寇主贼盗`】鹘鸠氏司事也【`鹘鸠鹘雕也春来冬去故为司事鹘音骨雕音陟交切似山鹊而小至春多声`】五鸠鸠民者也【`鸠聚也治民尚聚故以鸠为名`】五雉为工正【`雉有五种西方曰鷷雉东方曰鶅雉南方曰翟雉北方曰鵗雉伊洛之南曰翚雉`】利器用正度量夷民者也【`夷平也`】九扈为九农正【`扈止也止人使不淫放也扈有九种春扈鳻鶞夏扈窃元秋扈窃蓝冬扈窃黄棘扈窃丹行扈唶唶宵扈啧啧桑扈窃脂老扈鴳鴳以九扈为九农之号各随其宜以敎其事者也鶞音敕伦反唶音子夜反啧音庄革反`】　自颛顼以来不能纪逺乃纪于近为民师而命以民事【`徳不能致逺瑞始以民事命官此郯子对鲁昭公之辞仲尼闻之曰吾闻之天子失官学在四夷乃见于郯子而学之`】又有五行之官是谓五官社稷五祀是尊是奉【`五官之君长能修其业者死配食于五行之神为王者所尊奉`】春官木正曰句芒【`正官长也两木生句曲而有芒角其祀重也`】夏官火正曰祝融【`祝融明貌也其祀黎也`】秋官金正曰蓐收【`秋物摧蓐而可收也其祀该也`】冬官水正曰冥【`水隂而幽冥其祀修及熙焉`】中官土正曰后土【`土为羣物主故称后也其祀句龙焉在家则祀中霤在野则祀社`】　唐尧之代命羲和钦若昊天厯象日月星辰敬授人时【`重黎之后羲氏和氏世掌天地四时之官故尧命之使敬顺吴天昊天言元气广大星四方中星辰日月所会厯象其分节敬记天时以授人也此举其目下别序之`】分命羲仲宅嵎夷曰旸谷【`宅居也东表之地称嵎夷旸明也日出于谷而天下明故称旸谷嵎夷一也羲仲居治东方之官`】寅宾出日平秩东作【`寅敬宾导秩序也歳起于东而始就耕谓之东作东方之官敬导出日平均次序东作之事以务农也`】申命羲叔宅南交【`申重也南交言夏与春交举一隅以见之此居治南方之官`】平秩南讹敬致【`讹化也掌夏之官平序南方化育之事敬行其敎以致其功四时同之亦举一隅`】分命和仲宅西曰昧谷【`昧冥也日入于谷而天下冥故曰昧谷昧谷曰西则嵎夷东可知此居治西方之官掌秋天之政`】寅饯纳日平秩西成【`饯送也日出言导日入言送因事之宜秋西方万物成平序其政助成物也`】申命和叔宅朔方曰幽都平在朔易【`此称朔亦称方言一方则三方见矣北称幽南称明从可知也都谓所聚也易谓歳改易于北方平均在察其政以顺天常上总言义和敬顺昊天此分别仲叔各有所掌`】允厘百工庶绩咸熙【`允信厘治工官绩功咸皆熙广也言定四时成歳厯以告时授事则能信治百官众功皆广叹其美`】内有百揆四岳【`四岳分主四方诸侯者也　周礼正义曰四岳四时之官主四岳之事始羲和之时主四岳者谓之四伯至其死分岳事置八伯皆王官其八伯唯驩兜共工放齐鲧四人而已余四人无文可知故书传云惟元祀廵狩四岳八伯尧始以羲和为六卿春夏秋冬者并掌方岳之事是为四岳出则为伯其后稍死分置八伯以九州而言八伯者据畿外八州也畿内不置伯以乡遂之吏主之四岳之外更有百揆之官者但尧初天官为稷至尧试舜天官之任谓之百揆舜又命禹为百揆皆天官也`】外有州牧侯伯【`外置州牧十二及五国之长`】　虞舜有天下以伯禹作司空使宅百揆【`禹代鲧为崇伯入为天子司空治洪水有成功言可用之`】弃后稷播百谷契作司徒敷五敎【`布五常之敎`】臯繇作士正五刑【`士理狱官`】垂作共工利器用【`垂臣名共谓供其百工职事`】伯益作虞育草木鸟兽【`虞掌山泽之官`】伯夷秩宗典三礼【`秩序宗尊也三礼天地人之礼伯夷臣名姜姓`】夔典乐敎胄子【`胄长也谓元子以下至卿大夫子弟以歌诗蹈之舞之敎长国子中和祗庸孝友`】和神人【`命夔使勉之`】龙作纳言出纳帝命【`纳言防舌之官听下言纳于上受上言宣于下必以信`】盖亦为六官以主天地四时也【`崔灵恩曰自颛顼以来命南正重司天火正黎司地故重黎之后世掌天地官号曰羲和唐尧受之方置天地四时之官命羲和之后使复旧职而掌天地之事又分命羲仲羲叔和仲和叔使主四时为六卿之任及其末年舜摄百揆改地官为司徒秋官为士冬官为司空春官为秩宗故尚书曰乃命羲和钦若昊天分命和仲和叔等使主四时之事又云百姓不亲五品不逊契为司徒敬敷五敎地官之事也臯繇作士五刑有服秋官之任也禹作司空以平水土冬官之职也伯夷为秩宗典朕三礼此春官之所司也又周礼正义曰稷为天官羲和为夏官共为六官也`】　夏后之制亦置六卿【`甘誓曰乃召六卿是也`】其官名次犹承虞制　殷制天子建天官先六太曰太宰太宗太史太祝太士太卜典司六典【`典法也周制太宰为天官太宗曰宗伯宗伯为春官太史以下属焉太士以神仕者`】天子之五官曰司徒司马司空司士司寇典司五众【`众谓羣臣也周制司士属司马太宰司徒宗伯司马司寇司空为六官`】天子之六府曰司土司木司水司草司器司货典司六职【`府主藏六物之税者周制皆属司徒司土土均也司木山虞也司水川衡也司草稻人也司器角人也司货丱人也丱音革猛反`】天子之六工曰土工金工石工木工兽工草工典制六材【`周制皆属司空土工陶旊也金工筑冶鳬防锻桃也石工玉人磬人也木工轮舆弓庐匠车梓也兽工函鲍防韦裘也唯草工职亡盖谓作萑苇之器防音吁援反旊音方往反`】五官致贡曰享【`贡功也享献也致其歳终之功于王谓之献也太宰歳终则令百官府各正其治受其防听其致事而诏王废置也`】五官之长曰伯【`谓为三公也周礼九命作伯`】千里之内为王畿千里之外设方伯五国以为属属有长十国以为连连有帅三十国以为卒卒有正二百一十国以为州州有伯【`属连卒州皆聚也伯帅正亦长也凡长皆因贤侯为之殷之州长曰伯虞夏及周皆曰牧`】八州八伯五十六正百六十八帅三百三十六长八伯各以其属属于天子之老二人分天下以为左右曰二伯【`老谓上公`】　周成王旣黜殷命参考殷官制为周礼以作天地四时之名谓之六卿【`改太宰为天官冢宰太宗为春官宗伯司徒为地官司马为夏官司寇为秋官司空为冬官`】立天官冢宰掌邦治地官司徒掌邦敎春官宗伯掌邦礼夏官司马掌邦政秋官司寇掌邦刑冬官司空掌邦事【`六官之职皆总属于冢宰故论语曰君薨百官总已以听于冢宰尔雅曰冢大也冢宰则大宰于百官无所不主`】各有徒属周于百事【`崔灵恩曰夫百王不同各置官礼为禅让相传者亦不得不改但所以改者少非禅让之世者变易必多以革人视听所以禅让不改多者以禅让道同人未为弊故不改者多非禅让之世须变人情故必多改故王者之兴必有改官之礼此周礼所兴之意也`】歳终天子斋戒受谏【`谏当有所改为`】六卿以百官之成质于天子【`质犹平也平其计要`】百官斋戒受质【`受平报也`】然后休老劳农【`飨食之也`】成歳事【`断计要也`】制国用自周衰官失而百职乱战国并争各有变易　曁秦兼天下建皇帝之号【`五帝自以德不及三皇故自去其皇号三王又以德不及五帝自损称王秦自以德兼二代故兼称之`】立百官之职不师古始罢侯置守太尉主五兵丞相总百揆又置御史大夫以贰于相　汉初因循而不革随时宜也其后颇有所改【`孟康注汉书曰大司马左右前后将军侍中常侍散诸吏为中朝丞相以下至六百石为外朝`】　王莽篡立慕从古官而吏民弗安亦多虐政遂以乱亡【`当更始之时官爵皆羣小贾竖语详聚`】　光武中兴务从节约并官省职费减亿计【`后汉建武六年诏曰百姓遭难户口耗少而官吏尚繁于是司隷州牧条奏并省四百余县吏职减损十置其一`】废丞相与御史大夫而以三司综理众务洎于叔世事归台阁论道之官僃员而已　魏与吴蜀多依汉制晋氏继及大抵略同【`山公啓事曰晋制诸坐公事者皆三年方得叙用其中多有好人令逍遥无事臣以为略依左迁法随资才减之亦足惩戒而官不失其用诏善之　又奏曰诸官有病满百日不差宜令去职优其礼秩既差而复用`】泰元六年改制减费损吏士职员凡七百人【`时议省州郡县半吏以赴农功荀勗议以为省吏不如省官省官不如省事省事不如清心昔萧曹相汉载其清静此清心也汉文垂拱几致刑措此省事也光武并合吏员县官四邑才置十一此省官也魏太和中遣王人四出减天下吏员正始中亦并合郡县此省吏也今必欲求之于本则宜以省事为先设官分职委事责成量能授任思不出位若欲省官窃谓九寺可并于尚书兰台宜省付三府　东晋桓温又表曰愚谓门下三省秘书著作通可减半古以九卿综事不专尚书今事归内台则九卿为虚设皆宜省并若郊庙籍田之属则临时权兼事讫省矣`】爰及宋齐亦无改作【`宋时制新长吏以父母疾去官禁锢三年山隂令沈叔任父疾去职御史中丞郑鲜之上议曰所以为其制者涖官不久则奔竞互生故杜其欲速之请以申考绩之实耳今父母之疾而加以罪名损义疾理莫此为大诏从之于是自二品以上父母及为祖父母后者坟墓崩毁及疾病方属辄去并不禁锢　又刘祗为中书郎江夏王义恭领中书监服亲不得相临表解职也孝武诏曰昔二王两谢俱至崇礼自今三台五省悉同此例　又诏曰方鎭所假礼白版郡县年限依台除食禄三分之一不给送`】官司有三台五省之号【`三台盖两汉旧名五省谓尚书中书门下秘书集书省也`】郡县有三歳为满之期【`宋州郡县居职以三周为小满`】　梁武受终多遵齐旧然而定诸卿之位分配四时【`说在列卿中`】置戎秩之官百有余号【`武帝时置百二十五号将军为二十四班`】　陈遵梁制不失旧物【`陈依梁制年未满三十者不得入仕唯经学生策试得第诸州迎主簿西曹左奏及经为挽郎得仕其诸郡唯正王任丹阳尹经迎得出身庶姓尹不得必有竒才异行殊勲别降恩旨叙用者不在常例其相知表啓通举者亦常有之亦因年考校黜陟之旣不为此式所以勤惰无辨凡选官无定期阙即补多更年互迁官未必即进班秩其官唯论清浊从浊得微清即胜于转若有迁授或由别敕任移转一人为官则即诸官多须改动　陈书曰旧式拜官皆在午后唯拜蔡景为度支尚书日驾幸元武观帝恐景不得预宴特令早拜`】　后魏昭武之即王位初置官司分掌众职【`以燕凤为右长史许议为中令`】然而其制草创名称乖疏皇始元年道武平并州始建台省置百官封公侯将军刺史太守尚书郎等官悉用文人天兴中太史言天文错乱当改王易政故官号数革【`初道武制官皆拟逺古云鸟之义诸曹走使谓之鳬鸭取飞之迅疾也以伺察宫禁谓之白鹭取其延颈逺视他皆此`】至孝文太和中王肃来奔为制官品百司位号皆准南朝改次职令以为永制【`凡守令以六年为满后经六年乃叙`】又作考格以之黜陟【`太和十八年诏曰古者三载考绩三考黜陟朕今三载一考考便黜陟各令当司考其优劣为三等六品以下尚书重问五品以上朕与公卿亲论善恶上上者迁之下下者黜之中中者守本位`】文宣武帝行考陟之法任事上中者三年升一阶散官上第者四载登一级孝明以后授受多滥【`自明帝孝昌以后天下多难刺史太守皆为当部督虽无兵事并立佐寮所以颇为烦扰及东魏静帝时齐神武作相髙隆之表请自非实在边要见有兵马者悉皆断之又时诸朝贵多假常侍以取貂蝉之饰隆之自表解侍中并陈诸假侍服者请亦罢之又自军国多事冐窃官者不可胜数隆之奏请检括得五万余人而羣小喧嚻隆之惧而止`】北齐创业亦遵后魏台省位号多江东【`以门下省掌献纳諌`】  

【`正中书省管司王言秘书省典司经籍集书省掌从容讽议中常侍省掌出入门阁御史台察纠弹劾`】后主临御爵禄犬马【`御马及犬廼有仪同郡公之号籍以旃罽食物十余种其宫婢阉人商人胡人杂户歌舞人见鬼人滥富贵者万数至末年太宰三师大司马大将军三公等官并増员而授之或两或三不可称数`】　后周之初据关中犹依魏制及平江陵之后别立宪章酌周礼之文建六官之职其他官亦兼用秦汉【`他官谓将军都督刺史太守之`】　隋文帝践极百度伊始复废周官还依汉魏其于庶寮颇有损益凡官以四考而代【`又制凡官以理去职听并执笏`】至炀帝初存稽古多复旧章【`百官不得计考増级如有德行功能灼然显著者擢`】大业三年始行新令有三台五省五监十二衞十六府【`殿内尚书门下内史秘书五省也谒者司隷御史三台也少府长秋国子将作都水五监也左右翊左右骁左右武左右屯左右御左右十二衞也左右僃身左右监门等凡十六府也或是旧名或是新置诸省及左右衞武领军监门府为内官其余为外官`】于时天下繁富四方无虞衣冠文物为盛矣既而渐为不道百度方乱号令日改官名月易图籍散逸不能详僃　唐职员多因隋制虽小有变革而大较不异【`髙祖制文官遭父母丧者听去职`】贞观六年大省内官凡文武定员六百四十有三而已【`显庆元年初制拜三师三公亲王尚书令雍州牧开府仪同三司骠大将军左右仆射并临轩册授太子二少侍中中书令诸曹尚书诸衞大将军特进鎭军辅国大将军光禄大夫太子詹事太常卿都督及上州刺史在京者朝堂受册又制文武官五品以上者及病不因罪解者并听同致仕例`】龙朔二年又改京司及百官之名【`改尚书省为中台门下省为东台中书省为西台其余百司悉改之`】咸亨元年复旧至于武后再易庶官或从宜创号【`改尚书省为文昌台门下省为鸾台中书省为凤阁御史台为肃政台及诸寺衞等名又置控鹤府官员`】或参用古典【`改六尚书为天地四时之官`】天授二年凡举人无贤不肖咸皆擢拜大置试官以处之试官盖起此也【`试者未为正命凡正官皆称行守其阶髙而官卑者称行阶卑而官髙者称守官阶同者并无行守字太后务物情其年二月十道使举人并州石艾县令王山耀等六十一人并授拾遗补阙怀州录事参军崔献可等二十四人并授侍御史并州录事参军徐昕等二十四人并授著作郎魏州内黄县尉崔宣道等二十二人并授衞佐校书御史等故当时谚曰补阙连车载拾遗平斗量欋捶侍御史椀脱校书郎试官自此始也`】于时擢人非次刑网方密虽骤歴荣贵而败轮继轨【`神功元年制曰其有从勲官品子流外国官参佐视品等出身者自今不得任京清显要等官若累阶应至三品者不得进阶每一阶酬勲两转如先有上柱国者听廻授朞以上亲必有异行竒材别立殊效者不拘此例`】神龙初官复旧号【`凡武后所改之官`】二年三月又置员外官二千余人【`国初旧有员外官至此大増加兼超授诸阉官为员外官者亦千余人中书令李峤初自地官尚书贬通州刺史至是诏拜吏部侍郎峤志欲曲行私惠求名恱众冀得重居相位乃奏请大置员外官多引用势家亲识至是峤又自觉铨衡失序官员倍多府库由是减耗`】于是遂有员外【`员外官其初但云员外至永徽六年以蒋孝璋为尚乐奉御员外特置仍同正员自是员外官复有同员外者其加同正员者唯不给职田耳其禄俸赐会与正官同单言员外者则俸禄减正官之半`】检校试摄判知之官【`摄者言敕摄非州府版署之命检校者云捡校某官判官者云判某官事知者云知某官事皆是诏除而非正命`】逮乎景龙官纪大紊复有斜封无坐处之颂兴焉【`景龙中有太平安乐长宁宜城等诸公主及皇后陆氏妹郕国夫人李氏妹崇国夫人并昭容上官氏与其母沛国夫人郑氏尚书柴氏贺娄氏女巫陇西夫人赵氏皆叙用亲识亦多猥滥或出自臧获或由于屠贩多因赂货累居荣秩咸能别于侧门降墨敕斜封以授焉故时人号为斜封官时旣政出多门迁除甚众自宰相至于内外员外官及左右台御史多者则数逾十倍皆无防事可以处之故时人谓之三无坐处谓宰相御史及员外官也`】先天以来始惩其弊【`宗御极宰相姚元崇宋璟兼吏部尚书大革奸滥十去其九时有殿中侍御史崔涖太子中允薛昭讽帝曰先朝所授斜封官恩命已布而姚元崇宋璟等沮先帝之明归怨陛下道路谤讟天下称冤奈何与万人为仇敌恐有非常之变上以为然乃下诏曰诸縁斜封别敕授官先令停任宜并量材叙用监察御史柳泽又上疏极言不可其斜封官得免罪戾已沐恩私旬月之内频烦降旨前敕令至冬处分后敕又令替人却停将何以止奸邪将何以惩风俗`】至开元二十五年刋定职次着为格令【`此式皆武德贞观之旧制永徽初已详定之至开元二十五年再删定焉至二十八年又省文武六品以下官三百余员及诸流外番官等`】盖尚书省以统会众务举持绳目门下省以侍从献替规駮非宜中书省以献纳制册敷扬宣劳秘书省以监录图书殿中省以供修膳服内侍省以承旨奉引【`尚书门下中书秘书殿中内侍凡六省`】御史台以肃清寮庶九寺【`太常光禄衞尉宗正太仆大理鸿胪司农太府为九寺`】五监【`少府将作国子军器都水为五监`】以分理羣司六军【`左右羽林左右龙虎左右神武为六军`】十六衞【`左右衞左右骁衞左右武左右威左右领军左右金吾左右监门左右千牛为十六衞`】以严其禁御一詹事府二春坊【`有左右春坊又有内坊掌阁内诸事`】三寺【`家令寺率更寺太仆寺`】十率【`左右衞左右司御左右清道左右监门左右内侍凡十率府`】俾乂储宫牧守督护分临畿内【`京府置牧余府州置都督都护太守`】设官以经之置使以纬之【`按察采访等使以理州县节度团练等使以督府军事租庸转运盐鐡青苗营田等使以毓财货其余细务因事置使者不可胜数其转运以下诸使无适所治废置不常故不便列于篇`】自六品以下率由选曹居官者以五歳为限于是百司具举庶绩咸理亦一代之制焉【`一歳为一考四考有替则为满若无替则五考而罢六品以下吏部注拟谓之旨授五品以上则皆敕除自至德之后天下多难甄才录効制敕特拜繁于吏部于是兼试员外郎倍多正员至广德以来乃立制限州县员外兼试等官各有定额并云额内溢于限者不得视职其有身带京官冗职资名清美兼州县职者云占阙焉即如正员之例官以三考而代无替四考而罢由是官有常序焉`】　増文献通考曰唐自太宗时已有员外置其后又有特置同正员至于检校兼守判知之皆非本制又有置使之名或因事而置事已则罢或遂置而不废其名繁多莫能徧举肃代以后盗起兵兴府库无蓄积朝廷耑以官爵赏功诸将出征皆给空名告身自府特进列卿大将军下至中郎将听临事注名其后又听以信牒授人官爵有至异姓王者诸军但以职任相统摄不复计官资髙下及清渠之败复以官爵散卒由是官爵轻而货重大将军告身一道才易一醉凡应募入军者一切衣金紫至有朝士僮仆衣金紫称大官而执贱役者名器之滥至是而极【`张廵在雍丘才领一县千兵而大将六人官皆开府特进德宗避难于奉天浑瑊之童奴曰黄苓力战即封渤海郡王至于僖昭之世遂有捉船郭使君看马李仆射之号德宗幸梁州在道民有献瓜果者上欲试以散官陆贽言军兴以来财赋不足以供赐而职官之赏兴焉方今之病在于爵轻设法贵之犹恐不重若又自弃何以劝人夫诱人之方惟名与利名近虚而于敎为重利近实而于德为轻耑实利而不济之以虚则耗匮而物力不给专虚名而不副之以实则诞慢而人情不趋夫突铦锋排患难者则以是赏之竭筋力尽勤効者又以是酬之若献瓜果者受试官彼人将曰吾以忘躯命获官而彼以献瓜果得官是国家以吾之躯命同之瓜果矣`】　宋朝设官之制名号品秩一切袭用唐旧然三师三公不常置宰相不耑用三省长官中书门下并列于外又别置中书于禁中是谓政事堂与枢密院对掌大政天下财赋内庭诸司中外筦库悉隷三司中书省但掌册文覆奏考帐门下省主乗舆八宝朝会位版流外考校诸司附奏挟名而已台省寺监官无定员无专职悉皆出入涖庶务故三省六曹二十四司互以他官典领虽有正官非别敕不治本司事事之所寄十亡二三故中书令侍中尚书令不与朝政侍郎给事不领省职左右谏议无言责而起居郎起居舎人不执记事之笔中书常阙舎人门下罕除常侍补阙拾遗改为司谏正言而非特旨供职亦不任谏诤至于仆射尚书丞郎郎中员外居其官不知其职者十常七八秘书殿中二省名存实废惟内侍所掌犹髣髴故事九寺五监尤为空官六统军十六衞每遇大礼但遣官摄事以僃仪范天圣中始以环衞官补宗室子东宫官不常置公主无邑司节度使不食本鎭租赋藩府除授虽带都督之名而实不行都督之事京府以及四方大镇皆有牧尹而非亲王不除诸路无观察采访而观察防御团练刺史特以为右列叙迁之宠虽有正任遥领大率不亲本州之务诸司使副有东班西班又有横班横班之有职事者独阁门客省四方馆略有典掌其他悉无所领此其大槩也至于官人授受之别则有官有职有差遣官以寓禄秩叙位着职以待文学之选而差遣以治内外之事其次又有阶有勲有爵故士人以登台阁陞禁从为显宦而不以官之迟速为荣滞以差遣剧要为贵途而不以阶勲爵邑有无为轻重时人为之语曰宁登瀛不为卿宁抱椠不为监虚名不足砥砺天下也如此外官则惩五代藩鎭专恣颇用文臣知州复设通判以贰之阶官未行之先州县守令多带中朝职事官外补阶官既行之后或带或否视是为优劣大凡一品以下谓之文武官未常参者谓之京官枢密宣徽三司使副学士诸司而下谓之内职殿前都校以下谓之军职外官则有亲民厘务二等而监军廵警亦比亲民此其槩也故自真宗仁宗以来议者多以正名为请咸平中杨亿首言文昌防府有名无实宜复其旧旣而言者相继乞复二十四司之制至和中吴育亦言尚书省天下之大有司而废为闲所当渐复之然未遑厘正神宗即位慨然欲更其制熙宁末始命馆阁校唐六典元丰三年以摹本赐羣臣乃置局中书命翰林学士张璪等详定八月下诏肇新官制台省寺监领空名者一切罢去而易之以阶九月详定所上寄禄格会明堂礼成近臣迁秩即用新制而省台寺监之官各还所职矣五年省台寺监法成六年尚书新省成帝亲临幸召六曹长贰以下询以职事因诫敕焉初新阶尚少而转行者易以及元祐初于朝议大夫六阶以上始分左右既又以流品无别乃诏寄禄官悉分左右词人为左余人为右绍圣中罢之崇宁初以议者有请自承直至将仕郎凡换选人七阶大观初又増宣奉至奉直大夫四阶政和末自从政至迪功郎又改选人三阶于是文阶始僃而武阶亦诏易以新名正使为大夫副使为郎而横班十二阶使副亦然故有郎居大夫之上者继以新名未具増置宣正履正大夫郎凡十阶通为横班而文武官制益加详矣大抵自元祐以后渐更元丰之制二府不分班奏事枢密加置签书户部则不令右曹专典常平而总于其长起居郎舎人则通记起居而不分言动馆职则増置校勘黄本凡此皆与元丰稍异也后蔡京当国率意自用然动以继志为言首更开封守臣为尹牧由是府分六曹县分六案又内侍省职悉仿机延之号已而脩六尚局建三衙郎又更两省之长为左辅右弼易端揆之称为太宰少宰是时员既溢冗名且紊杂甚者走马承受升拥使华黄冠道流亦滥朝品元丰之制至此大坏及宣和末王黼用事方且追咎元祐纷更乃请设局以脩官制格目为正名而边事起矣建炎中兴参酌润色因吕颐浩之请左右仆射并同中书门下平章事两省侍郎改为参知政事三省之政合乎一乾道八年又改左右仆射为左右丞相删去三省长官虚称道揆之名遂定然维时多艰政尚权宜御营置使国用置使脩政局置提举军马置都督并以宰相兼之总制司理财同都督督视理兵并以执政兼之因事创名殊非经久惟枢宻本兵与中书对掌机务号东西二府命宰相兼知院事建炎四年实用庆厯故典其后兵兴则兼枢宻使兵罢则免至开禧初始以宰臣兼枢宻为永制当多事时诸部或长贰不并置或并郎曹使相兼之惟吏部户部不省不并兵休稍稍増置其后诏非曽任监司守臣不除郎官着为令又増馆阁员广环衞官然绍兴务行元祐故事以左右二字分别流品其后以人言省去宁清浊相涵无绝人迁善之路横班以郎居大夫之上既厘而正之矣而介胄之士与搢绅同称宁名号未正毋示人以好武之机陈傅良欲定史官迁次之序众论韪之而未及行洪迈欲改三衙军官称谓当时嘉之卒未暇讲盖自元祐以逮政和己未尝拘乎元丰之旧中兴若稽成宪二者并行而不悖故凡大而分政任事之臣微而筦库监司之官沿袭不革者皆先后之所同便也或始创而终罢或欲革而犹因则有各当其可者焉　续文献通考曰辽国事简职专官制朴实太祖神册六年诏正颁爵至太宗兼制中国乃分南北面北面治宫帐部族属国之政南面治汉人州县税赋军马之事因俗而治得其宜矣初太祖分徳哷勒额尔竒木为南北二大王谓之南北院宰相枢宻宣徽林牙下至郎君护衞皆分南北其实所治皆北面之事北枢宻视兵部南枢宻视吏部南北二王视户部额尔竒木视刑部宣徽视工部多啰伦穆腾视礼部以南北府宰相总之特哩衮治宗室林牙脩文告裕恱坐而议论以象三公朝廷之上事简职专此辽之制也　金自景祖始建官属统诸部以专征伐嶷然自为一国其官长皆称曰贝勒故太祖以都贝勒嗣位太宗以安班贝勒居守安班尊大之称也其次曰固伦乌赫哩贝勒固伦言贵乌赫哩言总帅也又有固伦贝勒或左右置所谓国相也其次诸贝勒之上则有固伦伊实乌赫哩伊拉齐爱满阿实克之号为升拜宗室功臣之序其部长曰贝勒统数部者曰乌赫哩凡此至熙宗定官制皆废其后惟鎭抚边民之官曰图哷乌尔古之下有详衮图依达详衮之下有穆呼实讷琨此则具于官志而不废皆踵辽官名也汉官之制自平州人不乐为明安穆琨之官始置长史以下天辅七年以左企弓行枢密院于广宁尚踵辽南院之制天防四年建尚书省遂有三省之制至熙宗颁新官制乃换官格除拜内外官始定勲封食邑入衔而后其制定然大率皆循宋辽之旧海陵正隆元年罢中书门下省止置尚书省自省而下官司之别曰院曰台曰府曰司曰寺曰监曰局曰署曰所各统其属以脩其职终金之世守而不变焉　元太祖起自朔土统有其众部落野处非有域郭之制国俗淳厚非有庶事之繁惟以万户统军旅以断事官治刑政任用者不过一二新贵重臣耳及取中原太宗始立十路宣课司选儒臣用之世祖即位大新制作遂命刘秉忠许衡酌古今之宜定内外之官其总政务者曰中书省秉兵柄者曰枢密院司黜陟者曰御史台其次在内者则有寺有监有衞有府在外者则有行省有行台有宣慰司有廉访司其牧民者则曰路曰府曰州曰县官有常职位有常员其长则蒙古人为之而汉人南人贰焉于是一代之制始僃大德后侥幸之门开方正之途闭官冗于上吏肆于下言者屡疏论列而朝廷讫莫能正势固使之然也　明太祖初下建康设官颇仍元旧洪武元年设六尚书而皆中书省十三年以胡惟庸谋逆遂废丞相垂训后世分其职于六部惟选简才望以僃顾问成祖践阼始建内阁仁宗登极始以东宫旧臣入阁办事陞杨士竒为礼侍寻陞少保兼华盖殿大学士杨荣为太常卿进太子少傅兼谨身殿大学士杨溥擢翰林院学士陞太常卿兼学士内阁办事由是阁权渐重无异宰相而六部之权渐轻凡事皆禀受内阁风防而后行矣又改枢密院为都督府又分大都督五而摄其枢要于兵部【`五府者中左右前后五军都督府使知院从一品为左右都督陞正一品副使同知院正二品为都督同知从一品佥院从二品判事从三品今为佥事亦系正二品`】改前代御史大夫中丞为都御史台为察院以监察御史分设十三道并革古侍御史殿中侍诸名衔而纠劾廵按照刷问拟之任一切责之监察御史自前世重矣无如监察之重者又设给事中分为六科各设给事中凡八十一人每科増都给事一人至景泰中命左右都给事中坐御史上六科掌侍从规谏补阙拾遗分察六部之事而纠其弊误权为最重外官初用布按二司统摄郡县至永乐间始设廵抚然亦止设于要害之地洪熙宣德初年添设渐多用都御史侍郎通政卿丞景泰以后悉用都御史矣国初金陵官制已具后虽定鼎北平而南省之官不废惟事权不及职事髙简朝廷以是为储才臣子因之而养望又以龙兴之地名为两都终明之世故不敢废此亦一代之制也  

职官总载二  

増书曰俊乂在官【`俊德治农之士皆在官`】百僚师师百工惟时抚于五辰庶绩其凝　又曰无旷庶官天工人其代之又曰任官惟贤才左右惟其人臣为上为德为下为民又曰官不及私昵惟其能【`不加私昵惟能是官`】　又曰爵罔及  

恶德惟其贤　原又曰德懋懋官　又曰成王既黜殷命灭淮夷归于宗周董正治官曰唐虞稽古建官惟百内有百揆四岳外有州牧侯伯　尚书大传曰古者天子三公每一公三卿佐之每一卿三大夫佐之每一大夫三元士佐之　礼记曰有虞氏官五十夏后氏官百殷二百周三百天子立六官三公九卿二十七大夫八十一元士以听天下之外治以明章天下之男敎　大戴礼曰古之御政以治天下者冢宰之官以成道司徒之官以成德宗伯之官以成仁司马之官以成圣司宼之官以成义司空之官以成礼　东观汉记曰更始所置官多羣小长安谓之曰灶下养中郎将烂羊胃都尉烂羊头关内侯　汉旧仪曰古法圣犹试故今丞相设四科之辟以博异德第一科曰德行髙妙志节清白二科曰学道脩行经中博士三科曰明晓法令足以决疑能案章覆问文中御史四科曰刚毅多略遭事不惑明足以照奸勇足以决断才任三辅剧令皆试以其能然后官之第一科补西曹南阁祭酒二科补议曹三科补四辞八奏四科补决　庄子曰智效一官【`艺文聚`】　贾谊新书曰王者官人六等一曰师二曰友三曰大臣四曰左右五曰侍御六曰厮役智足以为源泉行足以为表仪谓之师智足以为礲砺行足以为辅助谓之友智足以谋国事行足以为民率谓之大臣脩身正行不于乡曲左右也事君不敢有二心侍御者也惟言之听以事君者厮役也　说苑曰应侯与贾子坐闻有鼓琴之声应侯曰今之琴一何悲也贾子曰夫张急调下故使之悲耳张急者良才也调下者官卑也取夫良才而卑官之安能无悲乎应侯曰善　増唐沈既济选举议曰选举之法三科曰德也才也劳也然安行徐言非德也丽藻芳翰非才也累资积考非劳也今但以此求天下之士固未尽也臣谓五品以上及羣司长官宜令宰臣进叙吏部兵部得参议焉其六品以下或僚佐之属许州府辟用其或选举非公则吏部兵部察而举之加以黜陟则众才咸得矣　司马光奏曰为政得人则治然人之才或长于此而短于彼虽皐夔稷契各守一官中人安可求僃臣僃位宰相职当选官若专引知识则嫌于私止循资序未必皆才乞设行义纯古可为师表节操方正可僃献纳智勇过人可僃将帅公正聪明可僃监司经术精通可僃讲读学问该博可僃顾问文章典丽可僃著述善听狱讼尽公得实善治财赋公私俱便练习法令能断请谳凡十科取士应侍从以上每岁十科举三人中书置籍记之有事须材执政案籍视其所科举随事试之有劳又着之籍内外官阙取尝试有效者随科授职诏从之　元赵天麟上策曰臣闻设纪张纲莫如清简建官置吏切戒烦多夫爵者官之尊也阶者官之次也品者官之序也职者官之掌也位者官之居也禄者官之给也吏者官之佐也虽则事非位立而不办亦有事因位多而益生此圣王所以贵寡而不贵多欲静而不欲躁也汉光废四百县而下民业定隋文废五百郡而天下政行皆以官不用多而在乎得贤政不在烦而贵乎省事也冗官之大弊有三一曰选法之弊二曰政事之弊三曰军民之弊夫文武官吏员数旣多当考满之时近春秋之选资格之簿扰攘纷纭保荐之文交错旁午有司行文犹且未暇奚暇顾孰果有才孰果有德而考较之哉旣不遑考校则取准于籍文荐书之所陈布者矣如此而欲杂流之人不进货赂之门不开岂可得乎杂流行贿者得志则人皆可以仕矣以致员多缺少无如之何经营者早得迁除养髙者坐淹岁月此选法之弊也夫文武官吏员数既多有当决之事而不决有当行之政而不行问其职则曰我非此职问其施为则曰僚属非一岂我之所能独主混齐竽而难辨受王命而自安及朝廷闻之遂立稽违期限之罚不亦晚与此政事之弊也夫文武官吏员数既多国家用人路广浮滥亦升遂使临涖在下岂能敷政化哉政敎不敷而刻剥之苦役使之烦为害良多此军民之弊也三弊不绝而立法以防之立法者不能旁照员益増而弊益多矣故须三弊尽绝而后法乃可立也　明郑晓百官述曰圣祖稽古定制始复有虞之典官皆三年一考六年再考九年通考中有善政着闻者即行旌异之典其秩满者则又加秩加官仍其旧任是以官安其职民安其生任者无奔走道路之劳居者无送旧迎新之费百年以来率循是道近自选法淹滞以来乃行一切茍且之政数易变更甚非祖宗立法之初意矣胡端敏奏议曰藩臬守令皆久任而责成功宏治以前皆然也今则迁徙不常矣是故春为知府或佥事于南秋陞副使或参议于北来春则又陞参政或宪使于东西矣甚者初陞右布政使惮逺不行在家稍候三二月即改左而近之矣到任未及三二月即望转而京堂矣由是一岁之间徃来道路如织月日过半其能在任几何至于进士为知县者亦惟仅及三年即擢中间朝觐科塲差委参谒奔走旷废岁月居半事在承上而不在恤下也故今藩臬守令皆过客也其视地方之凋弊若见驿舎之所损坏谁为之脩也视生民之困苦若见驿马之疲瘠谁为之恤也善乎近日有为策议者曰子产为政累年而后化成伯禽治鲁三年而后报政今之人未必皆圣贤聪明得于简册之陈言志力夺于举业之旧习而旁视同辈超迁内拜者屡矣于是而速进之念生速进之念生则为民之意短而求上之意急谋身之术胜而取民之计多百姓何利于是哉愚案天顺以前官多久任而致绩効如周忱之巡抚苏松自侍郎而至尚书凡二十二年王翺之提督辽东自佥都历陞副都左右都凡十一年于谦之兼镇河南山西一十八年此抚臣久任见于名臣录者可稽也如东莞知县卢秉安任至一十九年而清操不易临行惟受士民之诗陈琏知滁州垂十年而异政着闻当时亟来褒擢之典此守令久任见于郡邑志者可考也明诏天下自今断行久任如巡抚守令皆以九载为满以六期为限非逾六载不得迁转其贪残不职者岁案黜如今法其政事卓异者玺书旌増秩赐金超迁大拜如汉世庶得收用人之效乎  

职官总载三  

増奋庸熙载　亮采惠畴　制治【`于未乱`】保邦【`于未危`】　庶政惟和　万国咸宁　以倡九牧阜成兆民　抚于五辰庶绩其凝【`俱尚书`】　臣而不臣【`伊尹对汤曰君之所不名臣者四诸父臣而不名诸兄臣而不名先王之臣臣而不名盛德之士臣而不名是谓大顺也`】参而有参【`汤问伊尹曰古者所以立三公九卿大夫列士者何也伊尹对曰三公者所以参五事也九卿者所以参三公也大夫者所以参九卿也列士者所以参大夫也参而有参是谓事宗事宗不失外内若一`】　原稽古建官【`尚书周官篇云唐虞稽古建官惟百夏商官倍亦克用乂孔安国云稽考也尧舜考古以建百官也乂治克能也禹汤建官二百亦能用治也`】设官分职【`周礼天官职云惟王建国辨方正位体国经野设官分职以为民极`】　建官惟贤【`书武成篇建官惟贤孔安国传云官以贤才也`】立官必方【`吕氏春秋云先王之立髙官也必使之方方则分定分定则下不相隐`】　授事以尊贤【`礼记文王世子篇云以人授事以官尊贤`】贤才以级进【`仲长子云公卿大夫虽有贤才皆级次进官之有级犹阶之有等也`】　増疑则勿用　用则勿疑　接见羣臣　总揽豪杰　推赤心以待臣　展四体以报下【`谢泌奏云`】　明黜陟　抑侥幸　精贡举　择长官【`经济编范仲淹除参知政事帝方锐意太平数问世事仲淹语人曰上用我至矣事有先后久安之弊非朝夕可革也帝再赐手诏又为之开天章阁召辅臣条对仲淹退上数事悉采用之`】　有知必试　使人以器　量能受爵　立贤无方　设官以理务则务寡而官省省官以治国则职显而人清【`桓温集略表云`】　为官择人则官虽简而常若有余　为人择官则官虽烦而常若不足【`宋许应龙奏云`】　以慎名器之法择人而用之　以考幽明之法顺理而考之　典选者易见其人易程其效而选法清　临政者事有所归职有所主而政绩成　在下者省于烦役免于苛刻而民业足【`元赵天麟策云`】　莫贵于德莫急于才　才德兼全者【`大丈夫也`】　德胜才者【`君子也`】　有德无才者【`淳士也`】　有才无德者【`小人也`】　才德兼无者【`愚人也`】　正直之科　刚德之科　柔德之科　赞化之才铨选之才　风宪之才　戎事之才　政事之才  

监守之才　钱谷之才　方术之才【`赵天麟策云`】　原论才【`大司马辨才然后官之`】执秩【`晋文公作执秩以正其官执秩主作秩者`】　承事【`百官承事`】居方【`各设官使居方`】　委质【`策名委质`】守官【`守道不如守官`】　官人【`国之急也`】命秩有位【`于朝`】当官【`而行`】　筮仕【`筮始也`】将仕　属官　聮事  

烂羊头【`详聚`】续狗尾【`晋赵王伦篡位取皆屠沽人人争功官皆滥授珥貂蝉者二百余人时人语曰貂不足狗尾续`】　由官邪【`国家之败由官邪也`】縻王爵　熙帝载亮天工　人之师表【`景访曰吏者人之师表也车服宜称`】身之所庇【`谓大官大邑也`】　入财为官【`冯翊以王霸入财为官不署右职`】干禄及门【`仕进之门`】　允厘百工　无旷庶官　颁官分务　陈力就列　人代天工　贤为国宝　慎简乃寮　各扬其职【`扬举也`】　寘彼周行　委之常秩　官执人柄　官无滞事　官不易方【`方业也`】官庀其司　物有其官　官脩其方　列贵贱存乎位　为大政酌于人　卑髙以陈贵贱位矣授方任能政有经矣  

职官总载四  

増诏元至元二十三年七月清冗职诏曰惟我祖宗肇造区夏虽中书已尝建立而官制未暇举行迨予图大以宅中思欲继志而述事集儒臣之公议法前代之彞章爰立省部院台以正朝廷纲纪自疆土极照临之逺而省台有内外之分日益月増官冗人滥尝敕有司而澄汰意能旧制之遵承比闻近侍之言谓益曩时之弊彼不胜重任有壅上闻茍尚蹈匪彞时惟予咎其清冗职用复前规于戏官不必僃惟其人朕恪守已成之宪尔尚克勤于乃事尚永肩图报之心  

増防王融代策秀才问曰惟王建国惟典命官上协星象下符川岳必待天爵具修人纪咸事然后沿才授职揆务分司是以五正置于朱宣下民不忒九工开于黄序庶绩其凝周官三百汉位兼倍历兹以降游惰寔繁若闲冗毕弃则横议无已冕笏不澄则坐谈弥积原诗魏应璩杂诗曰散常师友朝夕进规献侍中主防舌万机无不乱尚书统庶事官人乗法宪彤管弭纳言貂珰表武弁出入承明庐车服一何焕三寺齐荣秩百寮所瞻愿  

原颂晋陆机汉髙祖功臣颂曰茫茫宇宙上墋下黩波振四海尘飞五岳九服徘徊三灵改卜赫矣髙祖肇载天禄彤云昼聚素灵夜哭万邦宅心骏民效足堂堂萧公王迹是因绸缪叡后无竞惟人外济六师内抚三秦防竒夷难迈德振民名盖羣后是谓宗臣平阳乐道在变则通爰渊爰黙有此武功长驱河朔电击壤东协策淮隂亚迹萧公文成作师通幽洞防永言配命因心则灵穷神观化望景揣情鬼无隐谋物无遁形运筹固陵定策东袭三王从风五侯允集霸楚实丧皇汉凯入曲逆宏达好谋能深游精杳漠神迹是寻竒谋六奋嘉虑四囘规主以足离项于怀韩王窘执胡马洞开灼灼淮隂灵武冠世策出无方思入神契陵险必夷推刚则脆肇谋汉滨还定渭表济河夷魏登山灭赵威掠火烈势逾风埽拾代如遗偃齐犹草彭越观世韬迹隐光威凌楚域质委汉王靖难河济即宫旧梁烈烈黥布眈眈其眄名冠强楚犹骇电肇彼枭风飜为我扇天命方集王在东夏矫矫三雄至于垓下元凶既夷宠禄来假张耳之贤有声梁魏俯思旧恩仰察五纬脱迹违难披榛来洎改策西秦报辱北冀王信韩孽宅土开疆我图尔才越迁晋阳卢绾自微婉娈我皇跨功逾德祚尔辉章呉芮之王祚由梅鋗功微势弱世载忠贤肃肃荆王董我三军图掌四方殷荐其勲庸亲祚劳旧楚是分安国违亲悠悠我思依依哲母既明且慈引身伏劒永言固之主亡与亡末命是期绛侯质木多略寡言曽是忠勇惟帝攸叹云骛灵邱景逸上兰平代擒豨奄有燕韩宁乱以武毙吕以权实惟太尉刘宗以安舞阳道迎延帝幽薮宣力王室匪惟厥武总干鸿门披闼帝宇耸颜诮项掩泪寤主百王之极旧章靡存稷嗣制礼下肃上尊穆穆帝典焕其盈门风晞三代宪流后昆纪信诳项轺轩是乗身与烟销名与风兴周苛慷慨心若怀冰形可以暴志不可凌　晋张子并杨四公颂曰峩峩西岳峻极太清降神挺贤实有景灵灵何为四四杨是丁佐我大侯俾我韩贞明明在上不显其身帝时畴咨本道求贞佥曰于公温故知新宜保宜傅克赞典坟昔在阿衡左右商王有周文武股肱旦望我汉杨氏代作栋梁蹇蹇匪躬惟国之纲纲弛复整政无乱荒功假皇穹率土以康心尽于朝终然允臧伊德之辅是乃毛羽匪哲匪贤孰云敢举杨氏蹈之为轨为武轨武伊何尽啓基绪穆穆天子以为心膂于万斯年克昌厥后  

原赞后汉班固公孙传赞曰公孙卜式儿寛皆以鸿渐之翼困于燕爵逺迹羊豕之间非遇其时焉能致此位乎是时汉兴六十余载上方欲用文武求之如弗及始以蒲轮迎枚生见主父而叹息羣士慕向异人并出卜式防于刍牧羊擢于贾竖衞青奋于奴仆日防出于降虏斯亦曩时版筑饭牛之朋也汉之得人于兹为盛儒雅则公孙宏董仲舒儿宽笃行则石建石庆质直则汲黯卜式推贤则韩安国郑当时定令则赵禹张汤文章则司马迁相如滑稽则东方朔枚皐应对则严助朱买臣数则唐都洛下闳协律则李延年运筹则桑羊奉使则张骞苏武将帅则衞青霍去病受遗则霍光金日防其余不可胜纪是以兴造功业制度遗文后世莫及孝宣承统纂脩洪业亦讲论六艺招选茂异而萧望之梁邱贺夏侯胜韦成严彭祖尹更始以儒术进刘向王褒以文章显将相则张安世赵充国魏相邴吉于定国杜延年治民则黄霸王成龚遂郑宏邵信臣韩延寿尹翁归赵广汉严延年张敞之属皆有功绩见述后世参其名臣亦其次也　晋袁宏三国名臣赞曰赫赫三雄并廽干轴竞梓争采松竹凤不及栖龙不暇伏英英文若灵鉴洞照应变知防探赜赏要日月在躬隐之弥曜公达潜朗思同蓍蔡运用无方动摄羣防邈哉崔生体正心直天骨踈朗墙宇髙嶷忠存轨迹义形风色思树芳兰剪除荆棘景山恢诞韵与道合形器不存方寸海纳和而不同通而不杂遇醉亡辞在醒贻荅长文通雅义格终始思戴元首拟伊同耻嘉谋肆庭谠言盈耳渊哉泰初宇量髙雅器范自然标准无假全身由直迹污必伪处死匪难理存则易六合徒广容身靡寄堂堂孔明基宇宏邈器同生人独禀先觉标牓风流逺朋管乐士元宏长雅性内融崇善爱物观始知终丧乱僃矣胜涂未隆先生标之振起清风公琰植根不忘中正岂曰模拟实在雅性推贤恭已久而可敬公瑾英达朗心独见披草求君定交一面桓桓魏武外托霸迹志掩衡霍恃战忘敌卓卓若人曜竒赤壁三光参分宇宙暂隔子布擅名遭世方扰抚翼桑梓息肩江表王略威夷呉魏同宝遂赞宏谟匡此霸道昂昂子敬拔迹草莱荷担吐竒乃构云台子瑜都长体性纯懿諌而不犯正而不毅将命阙庭退忘私位伯言謇謇以道佐世出能勤功入亦献替谋翊社稷解纷挫锐元叹穆逺神和形检如彼白珪质无尘玷清不増洁浊不加染仲翔髙亮性不和物好是不羣折而不屈屡摧逆鳞直道受黜叹过孙阳放同贾屈  

设官沿革一  

原黄帝六相【`尧有十六相`】　为之辅相不必名官　少昊司徒【`前汉尝加大后汉又加大`】　司马【`项羽加大汉以后曰大后周又加大`】　司空【`前汉加大改御史大夫为之后周又加大`】　司寇【`后周有内司寇卿又加大`】　唐羲和　羲仲羲叔　和仲　和叔　州牧　虞太师　太保　纳  

言【`隋及唐尝改侍中为之`】　后稷　秩宗　士　共工　虞　夏九卿　商太宰【`晋宋齐梁陈改太师为之`】　太宗　太史　太祝太士　太卜　司士　司土　司木　司水　司草司器　司货　太子太师　太子太保　太子太傅太子少傅　方伯　周太傅　少师　少保　冢宰【`后周加大`】　宗伯【`后周加大`】　内史【`秦置内史治京师如诸郡守后周有内史中丞大夫隋改中书为内史监令唐亦尝以中书为内史`】　太仆正【`至汉为太仆梁为卿唐尝谓司驭卿又尝为司仆卿`】大将军【`自战国时楚置`】　前后左右将军【`周末置`】　秦太尉  

左右丞相　丞相【`后周末加大`】　相国　侍中【`本丞相史隋改为纳言又改为侍内至唐尝为纳言或为左相或为黄门监`】　黄门侍郎【`后周纳言大夫唐改为鸾台侍郎又改为门下侍郎`】　散常侍【`魏加侍郎又加员外又加通直唐分为左右`】　少府吏在殿中主发书谓之尚书四人【`汉置五人其一人为仆射四人分曹后汉为五曹至晋有六曹`】　尚书令　仆射【`汉置左右至唐尝改为左右匡政或为左右丞相武太后尝为文昌左右相`】　尚书丞【`西汉置四人后汉减二人为左右丞唐尝改为左右肃机`】御史大夫【`初唐尝为大司宪武太后又尝改为肃政又分为左右`】　奉常【`汉改曰太常后改曰奉常又改为太常后汉又为奉常自后为太常梁谓之卿至唐尝为奉常卿又尝为司礼卿`】　郎中令【`汉为光禄勲后汉尝为郎中令魏为光禄勲梁除勲字谓之卿至唐尝为司宰卿又尝为司膳卿又为光禄卿`】　衞尉【`汉尝为中大夫令至魏谓之衞尉卿至唐尝为司衞卿`】　宗正【`汉尝改为宗伯至唐尝为司宗卿又尝为司属卿`】　治粟内史【`汉改曰大农令又改曰大司农后汉末为大农魏为司农至梁谓之卿后魏又加大唐尝改为司稼卿`】　主爵中尉【`汉以右扶风代之`】廷尉【`二汉梁北齐为大理梁谓之卿齐代曰廷尉唐尝改为详刑卿又为大理卿`】　典客  

【`汉改为大鸿胪又尝曰大行至梁除大字谓之卿唐改为同文卿又尝为司宾卿又为鸿胪卿`】　典属国少府【`至梁谓之卿唐尝改为内府监亦尝为尚方监又为少府监`】　将作少府【`汉改为大匠梁为大匠卿隋为将作大监又改为大匠　唐亦尝为大匠又尝为缮工监又尝为营缮监又为将作监丞`】　中尉【`汉武更名执金吾`】　中书谒者令仆射【`至汉尝以宦者为之魏为中书监令专掌机务隋为内史监令寻改为内史又改为内书又为内史令至唐复为中书令尝为内相又为内史又为紫薇令`】　詹事【`唐尝改为端尹又尝改为宫尹少詹事并为少尹`】　中庶子少子【`晋改庶子为左右隋罢中字唐尝改为左右中防`】　太子家令【`唐尝改为宫府大夫`】率更令【`唐尝改为司更大夫`】　仆【`唐尝改为御仆大夫`】　率内史【`理京师汉为左`】  

【`右又置京兆尹左冯翊代之`】　郡守【`汉时为太守后魏每部置三太守隋置通守谓之二守隋之通守并佐贰`】　大中二大夫【`唐并为文散`】　汉领尚书事【`至后汉为录尚书事`】三公曹尚书常侍曹尚书主客公卿事【`后汉改为吏曹主选举又`】  

【`为选部魏为吏部宋尝置两员至唐尝改为司列太常伯又尝为天官`】　中书侍郎【`东晋尝为通事郎隋为内史侍郎又为内师侍郎唐复为内史侍郎又为中书侍郎又为紫薇侍郎`】　御史中丞【`后汉曰中尉至唐改治书侍御史为之尝为司宪大夫`】　光禄大夫【`优宠者则加银章青绶至魏晋则又加金章紫绶齐尝置左右至隋为散官`】　中散大夫【`王莽置至唐为文散`】太皇太后卿长信少府【`太后以下卿以至于陈自后魏无`】　皇太后卿长信少府皇后卿大长秋【`隋有令至唐改为内侍`】　中常侍【`唐改为内常侍`】　都水使者【`至宋尝为水衡令梁曰大舟卿隋尝为都水监唐尝改为司津监又尝为水衡都尉`】　骠【`后汉加大将军为武散`】　游击【`唐为武散`】　衞　车　骁【`梁置左右`】　伏波　上　材官　轻车　楼船防军【`唐为勲官`】　度辽　贰师　蒲　强弩　戈船　奋威　建威　积射　二十一将军　奉车驸马三都尉【`驸马魏晋后尚主者为之`】　司隷校尉【`督察三辅隋有司隷大夫唐京畿采访使亦其职`】　刺史【`刺举郡县至隋治人`】　都防　京兆尹　左冯翊　右扶风　特进【`唐为文散`】　诸加官【`左右曹诸吏散中常侍郎中为之`】　后汉贼曹尚书尚书侍郎三十六人【`初称尚书郎中满岁称尚书郎三载称侍郎五岁称大县尹魏有尚书郎晋有郎中隋初置三十六侍郎后置员外郎一人后又六曹各置侍郎每曹有郎有员外郎唐又改曹郎为郎中`】　秘书监【`后又置令唐甞为兰台太史少监为侍郎又尝为麟台`】　武衞【`至隋置左右唐为左右鹰扬衞`】　辅国【`晋加大宋改为辅师唐为武散`】　四征　四镇四安　虎牙　征虏　横野　鹰扬　讨逆　讨虏破虏等将军　四中郎将　捕虏　都督【`至晋时加大`】　河南尹　留守班同三司【`前文帝以宋昌为衞将军亚三司未为官也`】　仪同三司【`魏有开府仪同三司晋有开府仪同三司后魏有仪同三司齐有开府仪同三司又有仪同三司后周有开府仪同又有上开府仪同大将军至隋为散官又诸衞各置开府一人`】　八座　魏五兵尚书【`至后魏有五兵尚书隋曰兵部唐尝为司戎太常伯或为夏官或为五部又为兵部`】　度支尚书【`吴有户部晋以后改为度支至隋为民部唐尝为度支又为户部`】　祠部曹尚书【`至后魏有仪曹尚书后周有礼部隋置礼部尚书唐尝为司礼太常伯或为春官又为礼部`】　殿中监【`秩甚卑隋曰殿内监唐尝为中御府太监`】　中衞【`晋分为左右衞将军隋改为左右翊衞唐复为左右衞`】　中领军【`寻又改国领军隋改为左右屯衞唐尝为左右衞又尝为左右玉铃衞又为左右领军`】　镇军大冠军　游【`唐并为武散`】　四平　镇北虎威　抚军　凌江　宁朔等将军　行台　晋三  

公尚书掌刑狱　起部尚书【`有事即置事毕即省`】　国子祭酒【`唯宋曰总明观祭酒唐尝为大司成又为成均祭酒`】　中军龙骧　宁逺【`唐为武散`】　宋殿中将军　齐都官尚书【`至隋改为刑部唐尝为司刑太常伯又尝为秋官又尝为宪部又为刑部`】　梁太府卿【`唐甞为外府卿又甞为司府卿`】　云麾　中武壮武　明威　定逺【`唐并为武散`】　宇宙等大将军始以太常卿等分为四时凡十二卿　后魏柱国【`至唐为勲官`】　天柱二大将军　诸少卿　后周军器　隋左右武府大将军【`唐为金吾衞`】　左右监门府将军【`唐改府为衞`】　大总管通守【`佐太守`】　折冲府　正议　通议　朝议　朝请朝散等大夫　左右骁衞府【`唐除府字`】　唐太子宾客【`汉之四皓非官`】　左右千牛衞　左右屯营【`后改为羽林`】　左右威衞【`尝改左右豹韬衞`】　左右龙武将军　平章事　知政事　知机务　同中书门下三品平章军国重事　节度使　采访使　宣威【`武散`】　怀化　归德等将军【`并武散以授归义蕃官`】増枢密使【`枢密之名始于唐代宗宠任宦者故置内枢密使使之掌机密文书如汉之中书谒者令是也若内中处分则令内枢密使宣付中书门下施行则其权任已侔宰相矣五代置枢密使宋因之`】观察　承宣　防御　团练　宣徽院【`宋辽因之`】　使相检校【`熙宁三年曽公亮除守司空检校太师兼侍中以两朝定策之功辞相位也宋朝检校官共一十九人`】　大学士　参知政事【`参知政事掌副宰相毗大政参庶务其除授不宣制不押班不知印不预奏事不升政事堂殿廷别设专位于宰相及敕尾署衔降宰相一等`】　都副承防【`五代时有承防副承防以诸衞将军充宋太平兴国中以杨守一充都承防都承防自守一始也是时都承防副承防多用士人真宗后稍稍遂用吏人欧阳修建言请复旧制不克行熙宁二年始以东上阁门使李评为枢密都承防李绶为之副不用院吏而更用士人自评始也`】　检详【`检详之职古无之宋熙宁四年诏以编修经武要略官四人王存陈伺陈奉世苏液检详枢密院诸房文字礼遇视中书检正官`】　编修官【`编修官古无之庆厯四年史馆王洙承防单士宁编修例册编修之名自此始`】　崇政殿说书【`古无此官宋朝仁宗景祐元年正月命贾昌朝赵希言王宗道杨安国并为崇政殿说书日轮二员祗候初侍讲学士孙奭年老乞外因荐昌朝等至是特置此职以命之`】　都副钤辖【`宋初以朝官及诸司使以上充或一州或一路或两路三路亦有无都字者嘉祐诏内臣为钤辖都监者逐路止置一员祖宗时不常置成都大府帅臣第带兵马钤辖而两武臣之为钤辖者与钧礼`】　兵马都监【`宋兵马都监有路分掌本路禁旅屯戍边防训练之政令以肃清所部建炎三年以要郡守臣带本路兵马都监武臣一员充副都监绍兴三年罢守臣兼兵职而副都监如故州都监则以大小使充掌本城屯驻兵甲训练差使之事兼在城廵检资浅者为监押或杂用文臣其后止用武臣`】　辽大裕恱　南北院　总知军国事　知国事　门下省【`辽南面设门下省金初亦设正隆时废元不设`】　中书舍人【`辽南面中书省设中书舍人院有中书舍人金元不设明洪武丙辰始定中书舍人凡二十员正七品先是属中书省后革七年改直省舍人从八品九年始定为中书舍人正七品隷承敕监监省革改从七品`】　符宝郎【`辽南面符宝司属门下省其官有符宝郎金设符宝郎四员掌御宝及金银等牌属殿前都防检司元世祖至元初立符宝局后改典瑞监明尚宝司即符玺郎也正七品后置尚宝司正五品`】　大林牙院【`辽北面有大林牙院掌文翰之事南面有翰林院掌天子文翰之事金元明俱止有翰林院`】　大详衮【`辽有大详衮司与大将军幷官曰大详衮曰都监曰将军曰小将军曰军校曰队师`】　护军司徒　衞军司徒【`皆大详衮所属`】特哩衮司【`掌皇太子宫帐之事官曰皇太子特哩衮`】　登闻鼓院【`辽南面有登闻鼓院官曰登闻鼓使属门下省景宗保宁二年始置金元因之明洪武元年置登闻于午门外日令监察御史一人监之`】审计院【`掌钱谷出入之政`】　转运司【`辽设金元明因之`】　金镇抚弹压官【`宣宗贞祐元年九月设京城镇抚弹压官置招贤所`】　盐铁　度支　劝农【`章宗明昌八年十二月初设三司使掌判盐铁度支劝农事`】　益政院【`哀宗正大元年诏设益政院于内廷置说书官二人`】　机察官【`天兴二年设蔡州四隅机察官`】　集贤院【`金贞祐五年设知集贤院从四品元从之系从五品`】　行中书省【`宣宗贞祐二年署行省于陜西元从之制行中书省凡十秩从一品掌国庶务统郡县镇边鄙与都省为表里`】　文思署【`隷于少府监官`】　绫锦院【`置于真定平阳太原河间怀州元织造织染等事皆属于工部而文思院不设`】　元中政院【`供奉中宫之事古无此官`】　都护【`元世祖至正十七年置镇北庭都护府于辉和尔境以托克托彻尔等领其事秩从二品辽金皆无此官明亦不设惟世祖幸承天以郭勲为都护大将军`】　提刑按察司【`元初立提刑按察司四道曰山东山西道曰山北东西道曰河东陜西道曰河北河南道`】　经略使【`辽金不设元至正十八年九月初六日命经略使问民疾苦明不专设有兵事则暂敕行事`】制国用使【`元世祖至元三年立辽金无明亦不设诸国用经制悉统于户兵工三部`】　长信寺【`古无此官元成宗大德五年置长信寺秩正三品领大鄂尔多齐哩克昆诸事`】　长秋寺【`古无此官元文宗皇庆元年立长秋寺秩正三品掌武宗五鄂尔多户口钱粮营缮诸事`】　承徽寺【`古无此官元英宗至治二年置承徽寺秩正三品掌达尔玛实哩皇后位下钱粮营缮等事`】　长宁寺【`古无此官元英宗至治三年立长宁寺秩正三品掌蘓克巴喇皇后位下户口钱粮营缮等事`】　宁徽寺【`古无此官元文宗天二年立宁徽寺秩正三品隷必巴实皇后位下`】　长庆寺【`古无此官元泰定帝元年立长庆寺秩正三品掌成宗鄂尔多及常岁管办和实房子行幸集赛台人等衣粮之事`】徽政院【`古无此官元顺帝元统元年依太皇后故事为皇太后置设立官属三百六十有六人掌谒司秩正三品`】　都总裁【`元顺帝至正三年诏修辽金宋三史以右丞相托克托为都总裁平章特穆尔达实右丞贺惟一中丞张起岩翰林学士欧阳侍御史吕思诚翰林侍讲学士揭傒斯为总裁官`】　大抚军院【`元至元二十七年命皇太子总天下军马置大抚军院从一品`】　大都督分府【`至正十八年立`】　明中书省【`太祖初下建康立十三年惟庸族广洋赐死即罢中书省散其职于六部置四辅官`】　六部尚书　六部侍郎　都察院左右都御史　左右副都御史　左右佥都御史　监察御史十三道御史　总督　提督仓场　巡抚　操江　巡按　巡江　巡视京营　提学　巡仓　巡库　巡视光禄　巡青　恤军　监课　清军　刷卷　巡盐巡河　巡关　巡茶　印马　屯田　捕盗【`皆御史差`】　府尹　府丞【`应天顺天两府`】　少詹　苑马寺正卿　少卿　行太仆正卿　少卿　布政司【`明置承宣布政使司国初为行中书省或分中书省六部尚书往往出为参知政事参政入为尚书`】　左右参政　左右参议　按察司副使　佥事　盐运同知　知府　同知　通判推官　知州　知县　五军都督府　留守司　宣  

慰司　宣抚司　安抚司　挂印将军　总兵　副总兵　参将　游击　守僃  

## 御定渊鉴类函卷六十二

设官部二【`三公总载`】  

三公总载一  

原杜氏通典曰记曰虞夏商周有师保有疑丞设四辅及三公【`尚书大传云古者天子必有四邻前曰疑后曰丞左曰辅右曰弼天子有问无以对责之疑有志而不志责之丞可正而不正责之辅可扬而不责之弼其爵视卿其禄视大国之君　汉官仪曰仓颉作书自环者谓之辅背私者谓之公`】不必僃唯其人语使能也【`语言也得能则用之无则已不必备其官小人处其位不如且阙`】故天子无爵三公无官参职天子何官之称天文三台以三公法焉【`三台星名台一作能`】伊尹曰三公调阴阳九卿通寒暑大夫知人事列士去其私周成王作周官曰立太师太傅太保兹惟三公论道经邦燮理隂阳【`师天子所师法傅傅相天子保保安天子于徳义者此惟三公之任佐主论道以经纬国事和理阴阳`】少师少傅少保曰三孤【`此三官名曰三孤孤特也言卑于公尊于卿特置此三人`】贰公化寅亮天地弼予一人【`副贰三公大道化敬信天地之教以辅我一人之治`】则三太周之三公也故不以一职为官名【`公八命也`】  

【`九命则分陜为二伯`】又以三少为孤卿与六卿为九焉【`六卿冡宰司徒宗伯司马司宼司空也　周礼正义曰按婚义云三公九卿者六卿并三孤而言九其三公又下兼六卿故传云司徒公司马公司空公各兼二卿　按顾命云太保领冢宰毕公领司马毛公领司空别有芮伯为司徒彤伯为宗伯卫侯为司寇则周时三公各兼一卿之职与古异矣　又周礼王畿有六卿每一卿则公一人盖一公领二卿也`】舜之于尧伊尹于汤周公召公于周是其任也故周礼建外朝之法左九棘孤卿大夫位焉羣士在其后右九棘公侯伯子男位焉羣吏在其后面三槐三公位焉州长众庶在其后【`树棘以为位者取其赤心而外刺象以赤心外刺也槐懐也言懐来人于此欲与之谋也羣吏谓府史也州长乡遂之官`】三公一命衮若有加则赐也不过九命【`三公八命矣复加一命则服衮龙与王者之服同多于此则赐也非命服也虞夏之制天子有日月星辰　周礼曰诸公之服自衮冕而下如王之制`】春秋九命作伯尊公曰宰言其于海内无不宰统焉或说司马主天司徒主人司空主土是为三公　汉初惟有太傅太尉后加置太师太保大司徒大司空【`哀帝时议以汉旧无司徒故定三公之号曰大司马大司徒大司空　史记曰公孙宏以春秋白衣为天子三公汉初因秦置丞相而宏为之则丞相为三公矣`】王莽居摄置四辅官【`初王莽为左辅甄丰为右弼甄邯为右丞后又制以太师太傅国师国傅为四辅位上公大司马大司徒大司空为三公`】后汉惟有太傅一人谓之上公及有太尉司徒司空【`光武初诏司徒司空二府去大无称爵`】而无师保【`董卓盗为太师非汉本制`】太尉公主天【`部太常卫尉光禄勲`】司徒公主人【`部太仆鸿胪廷尉`】司空主地【`部宗正少府司农`】而分部九卿【`汉制三公号称万石其俸月各三百五十斛风俗通云三公一嵗共食万石也`】盖多以九卿为之若天地灾变则皆策免自太尉徐防始焉【`后汉本制日食星流及大雨雹等灾变者唯免太尉自徐防为太尉凡天地灾变三公皆免至魏黄初二年始罢此制`】汉制三公不与盗贼若领兵入见皆交防叉颈而前【`使虎贲执刄扶之也魏武为司空破张绣入觐天子亦行此制汗流霑背自此不复朝觐也`】朝臣见三公皆拜天子御座即起在舆为下凡拜公天子临轩六百石以上悉防直事卿赞拜御史授印绶公三让然后受至安帝时三府任薄选举诛赏一由尚书其灾变咎则责免公台灵帝临朝遣使者就长安拜张温为太尉三公在外自温始也至献帝建安十三年乃罢三公官　魏初复置与后汉同【`有太傅太尉司徒司空`】然皆无事不与朝政初封司空崔林为安阳亭侯三公封列侯自林始也【`林字徳儒裵松之曰汉封丞相已为荀恱所讥魏封三公其失同也`】黄初二年又分三公户邑封子弟各一人为列侯末年増置太保　晋武帝即位之初以安平王孚为太宰郑冲为太傅王祥为太保义阳王子初为太尉何曽为司徒荀顗为司空石苞为大司马陈骞为大将军凡八公同时并置唯无丞相焉诗所谓八公同辰攀云附翼者也遂以太傅太保为上公论道经燮理阴阳无其人则阙盖居者甚寡【`诸公品第一食俸日五斛太康二年又给绢春百匹秋二百匹绵二百斤元康元年给菜田十顷田驺十人立夏以后不及田者食俸一年又给虎贲二十人持班劒给朝车驾驷安车黒耳驾三各一乘`】其太尉司徒司空自汉历魏皆为三公及晋迄于江左相乘不改【`上公三公之制不改`】前代三公策拜皆设小防所以崇宰辅之制也自魏末废而不行至晋拜石鉴【`字林伯`】为左光禄大夫开府领司徒始有诏令防遂以为常【`十六国姚僭号受经于博士淳于岐岐病亲省疾拜于牀下自是公侯见师傅皆拜`】　宋皆有八公之官而不言为八公也　齐时三公惟有太傅　梁有丞相太宰太傅太保大司马大将军太尉司徒司空开国仪同三司等官诸公及从公开府者亦置官属　陈以丞相太宰太傅太保大司马大将军并为赠官三公之制开黄阁防事置鸱尾　后魏以太师太傅太保谓之三师上公也大司马大将军谓之二大太尉司徒司空谓之三公　北齐皆有三师二大三公之官并置府其府三门当中门黄阁设内屏三师二大置佐史则同太尉府　后周置六卿之外又改三师官谓之三公并置三孤以贰之【`少师少傅少保`】而以司徒为地官大司马为夏官司空为冬官如姬周之制无复太尉三师之号宣帝又置四辅官【`以大冢宰越王盛为大前疑蜀国公尉迟迥为大右弼申国公李穆为大左辅隋国公杨坚为大后丞`】　隋置三师不主事不置府寮但与天子坐而论道置太尉司徒司空以为三公参议国之大事依北齐置府寮无其人则阙祭祀则太尉亚献司徒奉俎司空行埽除其位多旷摄行事寻省府寮佐置公则坐于尚书都省朝之众务总归于台阁矣炀帝即位废三司官　唐复置三师以师范一人仪刑四海置三公以经邦论道燮理阴阳【`祭祀则与隋制同`】并无其人则阙天寳以前凡三师官虽有其位而无其人増五代时多以畀藩镇及赠官【`罗绍威太师韩建司徒马希范张全义安元信并太师冯行袭太傅`】　宋承唐制以太师太傅太保为三师太尉司徒司空为三公为宰相亲王使相加官其特拜者不预政事赴上于尚书省【`凡除授则自司徒迁太保自太傅迁太尉检校亦如之`】太尉旧在三师下由唐以来至宋朝加重加以太尉居太傅之上若宰臣官至仆射致仕者以在位久近或已任司空司徒则拜太尉太傅等官若太师则为异数自赵普以开国元勲文彦博以累朝耆徳方特拜焉虽太傅王旦司徒吕夷简各任宰相二十年止以太尉致仕政和二年九月诏以太师太傅太保古三公之官今为三师古无此称合依三代为三公为真相之任司徒司空周六卿之官太尉秦主兵之任皆非三公并宜罢之仍考周制立三孤少师少傅少保亦称三少为次相之任辽北面裕悦府有大裕悦无职掌班百僚之上非有  

大军功者不授辽国最尊之官犹南面之有三公也太祖以约尼氏裕悦受禅终辽之世以裕悦得重名者三人耶律赫噜乌哲仁先谓之三裕悦南面置三师府太师太傅太保少师少傅少保又有三公府太尉司徒司空此皆南面朝官之长公师府有掌印官一人　金三师太师太傅太保各一员皆正一品师范一人仪刑四海三公太尉司徒司空各一员皆正一品论道经邦燮理阴阳　元三公太师太傅太保各一员正一品银印以道燮阴阳经理邦国特示尊崇太祖十二年以国王置太师一员太宗即位建三公其拜罢嵗月皆不可考世祖之世其职常缺而仅置太保一员至成宗武宗而后三公并建无虚位矣又有所谓大司徒大司空太尉之属或置或不置其置者或开府或不开府而东宫尝置三师三少盖亦不恒有也马祖常上言司徒司空皆古三公之流人臣名爵无如此极比者圣上践阼之初沙汰冗滥尤愼此官近嵗屡有闲杂人等如沈宗摄汪元昌辈亦受司空司徒窃恐天下后世传为口实非便仁宗延祐五年监察御史言比年名爵滥冒太尉司徒国公接迹于朝昔奉诏裁罢中外莫不忻恱近闻礼部奉旨铸太尉司徒司空等印二十有九此辈无功于国载在史册贻笑将来请自今阀阅贵重勲业昭著存留一二余并革去制曰可　明国初设三公府正一品府罢而李善长徐达以丞相兼太师太傅常遇春以上公赠太保三孤无兼领者太祖髙皇帝下江左因胜国之旧为五等爵以赠勲臣及文武之死绥者其后有王公侯伯之典而罢子男至公孤絶不以为赠太宗文皇帝罢公孤官仁宗洪熙中复设太师太傅太保曰三公少师少傅少保曰三孤侍上左右偹顾问咨几务无定员无专授为勲戚文武大臣兼官加官赠官文官惟赠得三公时置公孤官以居英国公张辅尚书蹇义等于是加赠姚广孝胡广得少师马京少傅墨鳞得少保文臣之赠三孤自广孝等始宣宗宣徳中宠夏原吉其卒也欲爵之而不果故特崇以太师而蹇义因之文臣之赠三公自原吉始嗣黔公沐斌之薨欲王之则无功欲毋赠则不容已故特优以太师勲臣之赠三公自黔公斌始周太保尚文之卒岳都督懋之战殁宜伯而靳之一崇以太傅一崇以少师武弁之赠公孤自尚文懋始少詹邹济赞善王汝玉为仁庙旧宫臣故即位而赠太子少保宾客文臣之得赠东宫大僚自济汝玉始王一宁侍郎也以阁臣而得太子太师三品之躐得三太自一宁始  

三公总载二  

原韦昭辨释云公贡也才徳兼于人人咸贡荐于王而用之也辨云公犹取正直无私也故曰公字从八厶【`八音背厶古之私字背私则为公者也`】　礼记曰孟春之月天子率三公九卿诸侯大夫躬耕帝借【`郑元曰帝上帝借天子借田千畆以供上帝之粢盛`】天子三推公五推卿诸侯九推【`推耒发土`】三公九卿皆御【`御进也`】公羊传云三公者何天子之相也　春秋孔演圗曰诸侯为外蕃三公为中辅　春秋元命苞曰魁下六星两两而比曰三台主闿徳宣符徳立题【`宋均曰皆升文昌三台也立题题自帝之徳行主其职矣`】能之为言耐也天官器人各以其材因而任之则分职治其象以见符【`能今之台字也耐今之能字也`】　春秋汉含孳曰三公象五岳九卿法河海　孝经援神契曰五岳视三公四渎视诸侯　韩诗外传曰三公者何曰司空司徒司马司马主天司空主地司徒主人故阴阳不调星辰失度责之司马山陵崩絶川谷不流责之司空五谷不殖草木不茂责之司徒　许愼五经异义曰今尚书夏侯欧阳说天子三公一曰司徒二曰司马三曰司空九卿二十七大夫八十一元士凡百二十在天为山川古周礼说天子立三公曰太师太傅太保无官属与王同职故曰坐而论道谓之三公又立三少以为之副曰少师少傅少保是为三孤冢宰司徒宗伯司马司宼司空是为六卿之属大夫士庻人在官者凡万二千石周公太公无为司徒司空文知师保傅三公官名也五帝三王不同物此周之制也　又曰王者已有州伯所以复设二伯何欲使绌职也三嵗一闰天道小备故二伯绌职也何以为二伯乎曰以三公在外称伯东西分为二所以称伯何欲抑之也三公臣之最尊者也又以王命行天下为其威故抑之明有所屈伯也　皇甫谧帝王世纪曰三公者知通乎天道应变无穷辨于万物之情者也其言足以调阴阳四时而节风雨如是举以为三公之事　应劭汉官仪曰今太尉司徒下书州郡事文皆称公　汉礼仪曰天子称尊号曰皇帝者曰制称制言曰诏称民有言有词曰陛下今皆施行诗云肃肃王命仲山甫将之邦国若否仲山甫明之诏令之义三公三人以承君盖由鼎有足故易曰鼎象也　徐广衣服仪制云三公安车驾三特进驾二　又曰太康七年诏依旧三公既拜为之小防　増六典曰三师训导之官也盖天子所法师大抵无所统职然非道徳崇重则不居其位无其人则阙之　陶氏职官要录曰三台拟三公黄帝以风后配上台天老配中台五圣配下台原河圗禄运法曰舜以太尉受号为天子五年二月  

东廵狩至于中州与三公诸侯临观黄龙五采负圗出置舜前也　环济要略云三公者谓太师太傅太保也师王所尊也助王事保安也保王身也凡此皆内与王论道中参六官之事殷时有阿衡伊摰佐之太甲改为保衡皆三公官也有三少少师少傅少保是为三孤副助三公者也孤者不掌官桀然孤特　应劭汉官仪云武王克殷作周官立太师太傅太保为三公【`旧说以司马司徒司空为三公周以司马司徒司空司宼冢宰宗伯为六卿遂以师傅保为三公`】太师在太傅上太保次太傅无不总统秦汉之际并无其官至髙后唯置太傅汉末以大司马大司徒大司空为三公立师傅保之官位在三公上崇号为上公东汉以后皆以太尉司徒司空为三公【`太尉与大司马恒不两置歴代或以太尉或以大司马为三公`】师傅保常曰上公后魏书官氏志云后魏尊师傅保为三师五代史百官志云北齐因后魏亦曰三师后周依周礼又以师傅保为三公隋初又为三师焬帝废之自汉魏以来皆开府置寮属至隋省寮属　汉书曰邹阳上书曰于陵仲子辞三公为人灌园　又曰丞相孔光初为御史大夫时董贤父恭为御史事光及贤为大司马与光并为三公上故令贤私过光光雅恭谨知上欲尊宠贤及闻贤当来也光警戒衣冠出门待望见贤车却入贤至中门光入閤既下车乃出拜谒送迎甚谨不敢以宾客钧敌之礼贤归上闻之喜立拜光两兄子为谏大夫常侍　増汉书曰王尊劾奏丞相匡衡御史大夫张谭位三公典五常九徳以总方略壹统广教化羙风俗为职知石显等专擅权势不时白奏无大臣辅政之义　又曰成帝时何武为九卿建言古者民朴事约国之辅佐必得贤圣然犹则天三光备三公官各有分职宜建三公官定卿大夫之任分职授政以考功效又曰萧望之奏三公非其人则三光为之不明今首  

嵗日月少光咎在臣等　原又曰新都侯王莽为大司马秉政权彭宣上书言三公鼎足承君一足不任则覆乱羙实臣资性浅薄年齿老眊数伏疾病昏乱遗忘愿上大司空长平侯印绶乞骸骨归郷里竢填沟壑　谢承后汉书曰郑宏为淮阴太守行春两白鹿随车夹毂而行宏怪问主簿黄国鹿为吉凶拜贺曰闻三公车轓画作鹿明府当为宰相后宏果为太尉　又曰灵帝欲以羊续为太尉时拜三公者皆输东园礼钱千万令中使督之名为左驺其所之徃辄迎致礼敬厚加赠赂续乃坐使人于单席举緼袍以示之曰所资惟斯而已故不登三公位而徴为太常卿　又曰胡广在台辅三十余年经事六帝礼任甚优每逊位辞疾及免退田里未尝满嵗辄复升进凡一履司徒三登太尉及为太傅其辟命皆天下名士与故吏陈蕃李咸并为三司蕃等每朝防辄称疾避广时人荣之　又曰黄宪同郡陈蕃为三公临朝而叹曰叔度若在不敢先佩印绶矣　又曰陈谦字伯谦为御史中丞同郡宣丰时为卫尉司徒位缺尚书欲案以补之咨问于谦谦正坐不荅丰亦因士大夫谓谦曰位不可妄假人三司位重上和阴阳下训五品岂可得处宣丰何人而欲居稷卨之官传语者媿而退　増又曰元始中赐马宫策曰入称四辅出偹三公四辅之职为国维纲三公之任鼎足承君不有鲜明固守无以居位　又曰旧制州牧奏二千石长吏不任位者事皆先下三公光武时用明察不复委任三府而权归刺举之吏朱浮上疏曰即位以来不用旧典信举刺之官黜鼎辅之任　原司马彪续汉书曰杨彪字文光博览众书有恭孝称至司徒太尉见汉祚将终自以累世三公耻复为魏臣乃称脚挛不复行魏文即位赐杖几延请之又使着鹿皮冠拜光禄大夫秩中二千石朝见位次三公　后汉书曰虞诩荐厐参有宰相器能顺帝时以为太尉录尚书事是时三公之中参名忠直数为左右所防毁以所举用忤帝旨　司马彪九州春秋曰崔烈廷尉卿灵帝时开鸿都门牓卖官爵烈时入钱五百万得为司徒及拜日天子临轩百寮毕防帝顾谓幸者曰恨不小靳可至千万程夫人于应曰崔公冀州名士岂肯买官頼我得是反不知姝邪【`注曰姝羙也言反不知斯事之羙也或作株根本也`】烈问其子钧曰吾居三公于议者何如钧曰大人少有英称歴位卿守论者不谓当为三公而今登其位天下失望烈曰何为然也钧曰论者嫌其铜臭耳烈怒举杖击之钧走烈骂曰死卒父挝而走孝乎钧曰舜之事父小杖则受大杖则走非不孝也烈慙而止　増仲长统昌言法诫篇云光武矫枉过直政不任下虽置三公事归台阁自此以来三公之职贠而已政有不理犹加谴责策免又中世之选三公也务于清慤谨慎循常习故者是妇女之检行乡曲之常人耳恶足以居斯位耶执既如彼选又于此而欲望三公勲立于国家绩加于生民不亦逺乎　原魏志曰髙柔字文惠为廷尉魏初三公无事又希与朝政柔上疏曰天地以四时成功元首以辅弼兴治成汤仗阿衡之佐文武凭旦望之力逮至汉初萧曹之俦并以元勲代作心膂此皆明王圣主任臣于上贤相良辅股肱于下也今公辅之臣各偃息养髙鲜有进纳诚非朝廷崇用大臣之义大臣献可替否之谓古者刑政有疑辄议于槐棘之下自今之后朝有疑议及刑狱大事宜数以咨访三公三公朝朔望之日又有特延入讲论得失博尽事情庶有裨起天听宏益大化帝嘉纳焉　又曰文帝即王位钟繇复为大理及践阼迁太尉转封平阳乡侯时司徒华歆司空王朗并先世名臣文帝罢朝谓左右曰此三公者乃一代之伟人也后世殆难继矣　増又曰崔琰从弟林少无名望虽姻族犹多轻之而琰常曰此所谓大器晩成者也终必逺至涿郡孙礼卢毓始入军府琰又名之曰孙疏亮亢烈刚简能断卢清警明理百錬不消皆公才后林礼毓咸至鼎辅　原蜀志蒋琬字公琰夜梦有一牛头在门左流血滂沱意甚恶之呼问占梦赵直直曰夫见血者事分明也牛角及鼻公字之象君位必当至公大吉之徴也　晋书曰庾弟纯字谋甫门宗最知名博学有才义为世儒宗早有公望　晋八王故事曰太康七年正旦日蚀诏公卿大臣各上封事其咎安在汝南王亮与司徒舒司空瓘上言三司之任天地人也乾道不普故水旱为灾人伦失序故凶奸不禁乃者荆州之域妖灾仍兴任城国都水流变赤延三朝之始日有蚀之孟阳节过坚冰未消臣等琐才叨优髙位可谓小人而乘君子之器宜就显戮以荅天意谨免冠徒跣上所假章绶诏曰夫隂阳失序朕干天道政刑失中之所致也其使冠履勿复道　吴钧齐春秋曰栁世隆字彦绪太尉元景弟子也器望清华音吐雅润宋孝武闻而竒之后为虎威将军上庸太守孝武谓元景曰卿昔以此职遂至公辅今复以加世隆令卿门三台不絶也　増唐张延赏奏故事册拜三公中书令读册侍中奉礼如阙即以宰相摄之　宋王旦沈黙好学父祐深器之曰此儿异日必为三公辅臣因手植三槐于庭以为识已而果然　宋眞宗天禧元年司徒平章事王旦彭王元俨同日除制加太保三公竝除防员  

三公总载三  

原三足　六符【`环济要略曰三公者象鼎三足共承其上也　汉书曰六符孟康注曰泰阶三台也始三星凡六星也六符星之符验也应劭云黄帝六符经泰阶天之三阶`】　黄阁　緑綟【`沈约宋书云三公黄阁前史无其义臣按礼记云士与天子同公侯大夫即异郑注云三公之与天子礼数相亚故黄其阁以示谦不敢斥天子宜是汉末制也　晋官品令曰三公緑綟绶也綟音戾`】　四辅三公【`书曰诞保文武受民乱为四辅注云大保文武所受之民治之为我四维之辅　设四辅及三`】  

【`公`】　赠刀　悬乐【`晋书吕防有佩刀工相之当为三公防以赠别驾王祥曰茍非其人刀必为害以子有台辅之量故相赠后祥果为太傅　晋志成帝临轩遣使拜太傅太尉司空仪注太乐宿悬于殿庭下有司奏非祭祀宴享则无设乐之制太常蔡谟言凡敬其事则礼礼则有乐`】　官正徳成【`礼记君子曰徳成而教尊教尊而官正官正而国治　见上`】　法三光　象五岳【`韩非子曰背私曰公三公象鼎足也数三者法三光　下见三公二`】　理阴阳　节风雨【`傅子曰三公者佐天子理阴阳　刘向说苑曰三公正天下调阴阳节风雨`】　王祥不拜何曽尽礼【`晋书王祥荀顗往谒晋王祥曰三公与王相去一阶班列大同安有天子三公辄拜`】  

【`者损魏朝之望亏晋王之徳及至顗遂拜而祥独长揖而已　曽字颖考与髙柔郑冲同为三公谒晋王曽拜尽礼二人长揖而已`】　増经邦　平国【`周书兹惟三公论道经邦燮理阴阳官不必惟其人　唐百官志三公佐天子平邦国理阴阳无所不统`】　具瞻　参听【`诗小雅维石岩岩赫赫师尹民具尔瞻晋荀勗曰三公具瞻所归不可用非其人　礼王制曰大司防以狱之成告于王王命三公参听之三公以狱之成告于王王三宥然后制刑`】　备员　奉职【`东汉光武虽置三公事归台阁三公之职备员而已　章帝永平六年王雒山出寳鼎诏曰易曰鼎象三公岂公卿奉职得理耶其赐三公帛`】　饰诈　纠非【`汉汲黯曰公孙位三公俸禄甚多然为布被此诈也上问谢曰有之夫以三公为布被诚饰诈以钓名　东汉章帝诏春秋之义以贵理贱自今三公并宜明纠非法宣振国威`】大儒　元老【`荀子儒效篇大儒者天子三公也又君道篇上贤使之为三公　王隐晋书王`】  

【`祥拜太保制曰耆艾元老髙行清粹朕所毘倚以崇道化`】　落水　平世【`南史宋司徒褚渊因送湖州刺史王僧防阁道坏坠水仆射王俭惊跳下车谢超宗恃才使气多凌忽抚掌大笑曰落水三公堕车仆射渊出水霑湿狼藉超宗先在僧防舫中大声曰有天道焉有地道焉天所不容地所不受投畀河伯河伯不受渊大怒曰寒士不逊超宗曰我不卖袁刘得富贵焉能免寒士　蔡廓字子度宋武帝以其正直补御史中丞多所纠正帝尝云蔡廓可为平世三公`】　梦松　植槐【`吴嗣主传注丁固梦松生腹上谓人曰松字十八公也后十八嵗吾其为公乎卒如梦焉　下详总载二`】　责吏事　举謡言【`汉光武方以吏事责三公故功臣不用注云太尉掌四方兵事司徒公掌人民孝悌谦让事司空公掌水土营城邑浚沟洫修坟坊事此所谓吏事责三公也　东汉蔡邕上疏五年制书令三公举謡言是时奉公者欣然得志又汉官仪三公听察长吏臧否人所疾苦条奏之是为举謡言也`】　衮衣绣裳金章紫绶【`诗豳风我觏之子衮衣绣裳注云王迎周公当以上公之服徃见之　齐职仪三师`】  

【`品第一金章紫绶进贤三梁冠绛朝服又春官宗伯以玉作六瑞以等邦国王执镇圭公执桓圭侯执信圭伯执躬圭子执谷璧男执蒲璧按圭制下方上圎取象天地内有孔谓之好好有玉谓之肉肉倍好为璧好倍肉为环`】　王者下舆　中书读策【`东汉安帝朝陈忠上疏曰三公称曰冡宰王者改容而礼在舆为下御坐为起入则参对而议政事出则监察而量是非　下详总载`】　道问喘牛门施行马【`汉丙吉出逄羣鬬者死伤横道吉过之不问前逄人逐牛牛喘吐舌使问逐牛行`】  

【`几里矣掾吏谓前后失问吉曰民鬬伤京兆尹职管禁捕宰相不亲小事非当于道路问也方春牛喘此时气节恐有所伤三公典调阴阳职当忧是以问之掾吏乃服以吉为知大体　汉魏三公门施行马注云礼掌舍设梐枑杜子春云梐枑行马也所以断人出入枑者交互其木以为遮防也魏以杨彪为光禄大夫又令门施行马以优崇之`】　杨震四世　赵熹三叶【`汉农杨寳生震震生秉秉生赐赐生彪四世为三公又袁宏至绍四世五公　东观汉记诏曰行太尉事赵熹三叶在位为国元老其以熹为太傅熹时年八十继母在堂口不言老`】　秩称万石　府有三门【`百官表汉制三公号称万石又六典注梁制十八班班尊者为贵上公班第十八秩万石　隋百官志三公府三门当中开黄阁设内屏职官分纪陈旧制三公黄阁防事置鸱尾后主时萧摩诃以功授侍中骠大将军特诏摩诃开阁门施行马防事寝堂并置鸱尾`】　父子同居　兄弟并登【`晋司马望安平王孚之长子咸熙中位司徒入晋封义阳王迁太傅兼大司马时孚已为太宰父子同居上公位百代以来未之有也　三十国春秋卞粹以清辩闿于时兄弟六人并登三公世称六龙`】　钟繇膝疾　陶侃手文【`魏志太傅钟繇有膝疾拜起不便每朝见使载车舆虎贲舁上殿就坐是后三公有疾遂为故事　异苑晋陶侃左手有文直达中指至横文上节便絶占者以为此文若通位无极侃以鍼挑令彻血流弹壁上仍作公字以纸裛之公字愈明`】　闻车马声　备金石乐【`晋魏舒未达时诣野王止宿主人妻夜产俄而闻车马之声相问寝者谁曰魏公舒自知当为公矣其后果为司徒　下详上悬乐`】  

三公总载四  

原黒头【`晋书诸葛恢为临沂令名亚王导庾亮谓曰明府当作黒头三公指司空冠曰后着此冠也`】折臂【`晋书人相羊祜先人墓当有受命者祜掘断地势相者曰犹当出折臂三公俄而祜坠马折臂`】  

【`位至三公`】　神化丹青【`盐鐡论天设三光以昭明天子立三公以明理故公卿者四海之表仪神化之丹青也`】　父子上公【`晋书司马孚为太宰其长子为司徒父子居上公自中代未之有也`】司分鼎足　位列台阶　増雀环【`续齐谐记农杨寳者尝见一黄雀`】  

【`坠树下为蝼蚁所困宝愍之食以黄花百余日毛羽成放之后寳读书有黄衣童子向寳再拜曰我王母侍臣为鸱鸮所搏頼君拯救今当使南海不得复住以白环四枚与寳曰令公子孙洁白登三公辞去遂絶寳生震震生秉秉生赐赐生彪四世为三公`】　改容而礼【`汉书贾传昔者成王幼在襁褓之中召公为太保周公为太傅太公为太师保者保其身体傅者之徳义师者道之教训此三公之职也又云三公之贵皆天子之所改容而礼貎之者也`】　议国大事【`隋百官志三公参议国之大事置府寮`】食不兼味【`分纪长孙道生拜司空加侍中性忠厚廉谨身为三司而衣不华饰食不兼味一熊皮障泥十年不易时人比之晏婴`】　脱粟饭【`荀恱汉纪荀爽为三公食不过一肉脱粟饭`】位貌隆重【`文彦博凝简荘重有大臣体位将相者五十余年徧歴公孤两以太师致仕虽位貌隆重而平居接物谦抑尊徳乐义如恐不及邵雍程颢程颐以道学名于世而彦博与之游元丰中与富弼等十一人为洛社耆英防`】　物典策【`东坡上文潞公书云太尉执事承以元功正位兵府物典册首冠三公`】　庙坐见庶僚【`事略文彦博传元丰三年除太尉判河南彦博至河南未交印先就第庙坐以见监司既交府事见监司府官如常式或以问彦博彦博曰吾未视府事三公见庶僚也既交印河南尹见监司矣六年请老拜太师致仕`】　我不独拜公【`世说王丞相既拜司徒乃叹曰王乔若过江我不独拜公`】　非勋徳者不居【`隋百官志后齐置官太师太傅太保是为三师古之三公非勋徳崇者不居`】　见者不知为三公【`晋王戎传虽位总鼎司而委事寮宷间乘小马从便门而出游见者不知其为三公也`】  

三公总载五  

増表梁沈约为栁世隆让封公表曰臣闻悬旌玉塞贰师尚黜其功代鼓炎州伏波犹惧其赏徒以兼委之施或难固辞抽心之情必无双夺是故俛容青阁愿还慈于裂壤歩丹墀希宠于开赋昔窜命穷雉难廹势孤枕版未难负户非切及顾温清之馆惧结尊慈之懐累叶喁喁举门惴惴臣事逼君亲理非外奨实頼朝谟谨肃宰略遐震奔鲸外勦臣何力焉幸得扶老擕幼重出幽堵还轴归再践乡路岂可资国眚以邀其功因众功而飨其报遂使甘霜受电之心有同于饰请皎日大河之志匪殊于貌谒　任昉为齐明帝让宣城郡公第一表曰臣本庸才智力浅短太祖髙皇帝笃犹子之爱降家人之世祖武皇帝情等布衣寄深同气武皇大渐实奉话言虽自见之明庸近所蔽愚夫一至偏识量已实不忍自固于缀衣之辰拒违于玉几之侧遂荷顾托导末命虽嗣君弃常获罪宣徳王室不造职臣之由何者亲则东牟任惟博陆徒懐子孟社稷之对何救昌邑争臣之讥四海之议于何逃责且陵土未干训誓在耳家国之事一至于斯非臣之尤谁任其咎将何以肃拜髙寝防奉武园悼心失图泣血待旦宁容复徼荣于家耻晏安于国危骠上将之元勋神州仪刑之列岳尚书古称司防中书实管王言且虚饰宠章委成御侮臣知不惬物谁谓宜但命轻鸿毛责重山岳存殁同归毁誉一贯辞一官不减身累増一职已黩朝经便当自同体国不为饰让至于功均一匡赏同千室光宅近甸奄有全陨越为期不敢闻命亦愿曲留降鉴即垂听许钜平之诚弥固永昌之丹慊获申乃知君臣之道绰有余裕茍曰易昭敢守难夺故可庶心议酌已亲物者矣不胜荷惧屏营之至  

増制唐封郭元振为代国公制曰门下大臣立事夷险不易良相升朝安危所系兵部尚书同中书门下三品郭元振伟才生代宏量匡时经纶文武今之王佐出入将相古之人杰夙侍帷幄畴咨庙堂思致尧舜以期管乐朕往在储闱洎登宝位每观其闻义感激愿别忠邪立诚慷慨密陈宏益尔其至矣朕实嘉之顷者枭獍兴谋干戈作衅太上皇命朕讨除元振又驰奉宸极始则赉予为弼终则宁朕问安可谓格于皇天贯于白日元恶既翦品物维新昌言是图朕岂忘旧宜开井邑永誓山河可封代国公食实封四百户  

増铭唐张说梁国公姚崇神道碑铭曰源深自虞派别从吴避地鲁陜居家洛都神明逺契岳渎冥符翊圣斯偶生贤不孤仁将勇济孝与忠俱学刃攒植文锋迅驱才安卑位即骋长途惟实惟有若虚若无再三军国一二訏谟戎柄尤重王纶最枢兼司任切久政荣殊黼藻弥焕丹青靡渝以寛容物以鉴分区外或形放中恒礼拘箴虽诫口诤亦忘躯但覩浑璞谁详瑾瑜伊咎尺寸管乐锱铢名遂身正言诚愿孚方辞汉禄更辱齐租既积而散穷欢尽娱川归东极日去西晡上恻旒扆旁悲路衢蓝田羙玉荔浦明珠载广休庆爰典谟丰碑乃立盛业其铺帝念频轸仙毫特纡镌金刻石凤篆龙圗七曜光动三泉泽濡铨能钦事理郁词敷求旧铭实慙殚恧芜缅思云雾尚想江湖有道之徳其何以逾延陵之墓空此呜呼存殁终始遐哉邈乎　元载冀国公赠太尉裵冕碑铭曰元精降灵建乎人极邈矣冀公顺帝之式鸿造覆育大钧埏埴业济功成保和居直帝念髦硕二登辅翼为时养贤以及万国昔在上帝降命元老以仗恺元以明至道唐厯中否亦命我公顺人载天戡黎伐共徳谢星陨仁沈海竭大厦梁崩崇山玉折领袖前古纲纬来辙憧憧丰碑耿耿鸿烈永传亿祀遗芳不灭  

## 御定渊鉴类函卷六十三

设官部三【`太师　太傅　太保三少总载`】  

太师一  

原太师古官殷纣时箕子为之　武王克殷作周官立太师以太公为之成王时周公并为太师周公薨毕公代之【`贾谊曰天子不喻于前圣之徳不知君民之道不见礼义之正诗书无宗学业不法太师之责也古者齐太公为之`】　秦及汉初并无至平帝元始元年初置以孔光为太傅迁太师又以马宫为太师金印紫绶位在太傅上太保次太傅【`孔光为太师王莽为太傅光尝称疾不敢与莽并太后诏令太师无朝赐灵夀杖黄门令为太师省中坐置几太师入省中坐用杖赐食十七物十七物者公具十七种物也灵夀木名也`】汉东京又废献帝初董卓为太师卓诛又废　魏世不置　晋初置三上公以景帝讳师故置太宰以代太师之名【`晋书曰惠帝太安元年以齐王冏为太师当时撰述者之误也`】秩増三司【`蜀李雄僭号时范长生自西山乘素舆诣成都雄拜长生为天地太师封西山矦`】　后魏北齐后周隋唐皆有之【`天寳以前唯以其官赠仲尼及长孙祯武彠窦毅韦元贞张说裵光庭而已`】  

増五代以畀藩镇及赠官【`见三公总序`】　宋自祖宗时太师未尝并除绍圣初始有文彦博吴荣王颢宣和中蔡京童贯郑绅靖康初燕王俣越王偲绍兴初秦桧张俊绍熙末史浩嗣秀王伯圭建隆至绍熙宰臣生拜太师者五赵普文彦博蔡京秦桧史浩惟蔡秦二人以相臣特拜其他皆还政加恩云亲王生拜太师者五人楚王元佐燕王元俨吴王颢燕王俣赵王偲皆以父兄行而得之绍熙中嗣秀王伯圭以宗室特拜太师盖王于光宗为亲伯父用优礼也　辽金元明俱详总序  

太师二  

増逸礼曰太公为太师周公为太傅召公为太保史记曰周文王得吕尚于磻谿以为师谓之太公武王嗣位号师尚父成王即政尊为太师　汉书音义曰师训也应劭汉官仪曰孝平皇帝元始元年太后诏曰太师光今年老有疾俊乂大臣惟国之重书曰无遗老成国之将兴尊师重傅其令太师无朝十日一赐餐赐以灵夀杖黄门令为太师于省中施坐置几太师入省用杖焉续汉书曰赵典笃学博闻宜备国师即太师也　献  

帝春秋曰董卓自号太师御史中丞以下皆拜皇甫嵩与卓争权后嵩为中丞见卓拜卓曰可以服未嵩曰安知明公乃至于是卓曰鸿鹄固有逺志但燕雀不知耳嵩曰昔与明公俱为鸿鹄但公今日变为凤皇卓笑曰卿卑服何得不拜　晋书载记曰蜀李夀以安车束帛聘龚壮为太师壮固辞特听缟巾素带居师友之位隋书曰髙祖受禅李穆来朝髙祖降坐礼之拜太师赞拜不名赐食成安县三千户于是穆子孙虽在襁褓拜仪同其一门执象笏者百余人贵盛当时无比　唐书顔真卿传徳宗立拜太师正色立朝刚而有礼晩节偃蹇为奸臣所挤毅然之气折而不沮可谓忠矣　唐书裵度拜太师平章事事四朝以全徳始终及殁天下莫不悲其风烈　五代史曰冯道为太师以旧徳自处然当世之士无贤愚皆仰道为元老而喜为之称誉　东都事略曰文彦博召赴阙司马公言若令以正太师平章军国重事亦足以尊老成矣遂诏一月两赴经筵六日一入朝至都堂商量事  

太师三  

原尊师　问道【`汉诏国之将兴尊师重傅大戴礼帝入太学承师问道`】　布衣青盖【`张良世家封万户侯为帝王师布衣足矣　后汉书董卓为太师乘青盖车三公御史大夫以下皆拜`】　经事　秉国均【`尚书曰立太师太傅太保孔安国注云师天子所法也佐王论道以经纬国事有徳乃堪之　诗曰尹氏大师维周之氐秉国之均四方是维天子是毘俾民不迷郑笺云毘辅也言尹氏居太师之官持国政之平维制四方`】　毘天子　备国师【`上详秉国均注下详太师二`】　燮阴阳　经礼乐【`上详三公总载　大戴礼曰天子不喻于先圣王之`】  

【`徳不知军国畜民之道不见礼乐之正不察应事之理不博古今之典传不闲于威仪之数诗书礼乐无经学业不法凡是其属太师之任也`】　训帝躬　持国政【`应劭汉官仪曰平帝元始元年孔光以太师见授太后曰太师先圣人之后徳行醇淑道术通明宜居四辅职训导帝躬　下详秉国均注`】得于磻谿　赐以灵夀【`史记周文王得吕尚于磻谿以为师谓之太公武王嗣位号曰师尚父成王即政尊为太师诗云惟师尚父时惟鹰扬　下详太师二`】　増独班　优礼【`会要元祐元年四月诏守太师致仕文彦博赴阙独班起居减拜肩舆至下马处子弟一人扶掖出入仪制依见任宰臣　下详上太师一`】　并除　特拜【`朝野杂记曰故事太师未尝并除绍圣初始有文潞公彦博吴荣王颢宣和中蔡鲁公京童贯郑平乐王绅靖康初燕王俣越王偲绍兴中秦申王桧张鲁王俊绍兴末史会稽王浩嗣秀王伯圭　又曰国朝自建隆至绍熙宰臣生拜大师者五赵普文彦博蔡京秦桧史浩惟蔡秦二人以相臣拜其他皆还政加恩云`】　鞍马　铜羊【`淳化二年遣右正言张康赍太师赵普生辰器币鞍马就西京赐之故事非同平章事无生辰国信之例上以普勲旧故特异焉　东都事略赵普上章告老拜太师封魏国给宰相俸仍遣其弟赍诏赐之又遣使以玺书赐普曰朕以居守之重虑烦耆耄维师之命用表尊贤仍赐铜羊上尊酒礼太师其爱精神以副眷注之意`】　勲在庙社名闻华夷【`东坡文太师口宣`】　职守三公　仪刑四海【`宋百官志`】  

【`守三公之职太师居上　分纪唐置太师以师范一人仪刑四海`】  

太师四  

原周公【`尚书召公为保周公为师相成王为左右`】　张禹【`前汉以论语教授成帝`】　教事喻徳【`礼记师也者教之以事而喻诸徳也`】　天遗汝师【`六韬文王卜畋史卜卦曰非熊非罴天遗汝师`】　民具尔瞻【`诗赫赫师尹`】　蔚为帝师【`文选`】　出则有师【`礼`】　冠三公之首　为四逸之仪　当至圣之朝居太师之任　周宠元勲任先吕尚　汉崇硕徳在孔光　増父师【`书毕命王若曰父师今予祗命公以周公之事`】　师臣【`晋书轩辕圣人仗师臣而授`】　维师【`李徳裕行裵度赠太师制宠既极于维师`】　师台【`杨大年徳茂师台`】优拜非常例【`分纪西京留守太保赵普为太师西京养疾以普开国元臣故优拜之非常例`】  

【`也`】　特拜用优礼【`详前太师一`】  

太师五  

増铭唐权徳舆太师忠武公浑瑊铭曰北载斗极阴方尚武元金朱轓锡命都府太师间代感防云雨四征庇人九合尊主昔未成童则能肄勤卓行深入致果身弱冠摧环列南军中兴之后书社策勲援枹两河转战三秦灵朔郇邠所居必闻出统蕃卫入司徼循时丁阨难节冠羣伦逋诛煽结狂宫阙西平鞠旅公亦授钺既临延秋如火烈烈休士退舍时惟不伐祲沴乖方蒲津未通北平释位公实抚封胥命长春克成厥功开壁劳军靡有不公以律则在和而克时惟太师有严有翼乃敷仁泽乃布条职时惟太师有功有徳三公二府是奬是陟襚印易名以尊以餙材官介士卤簿凄恻大隧觧原终南之北万邦作宪永代是式追琢馨香与唐无极　又权徳舆赠太师崔倕神道碑铭曰奕奕四姓崔为之冠瞻其门墙倬若云汉善积家肥子孙多才如彼榱栋必生徂徕太公之后弥二千祀炯如贯珠焯见圗史显允太师丕承徳基构于其堂亦既塈茨生逄艰虞戎夏交师献俘伐叛忠存乎词兵兴事丛飞挽四驰歴践剧职视屯如夷乃主平籴乃分行使治粟为邦其道一致蒲实近地盐为利使车来思刬立程吏廉商通嵗倍其赢奏课连最徳音褒明就加执法好爵兼荣天赋之才不与夀并生树徳本殁淑声上闻轸怀侑乐为停赠襚之礼侔于公卿万石贻训根于孝友太邱种徳乃稔身后家有令子妻为夀母二十余年人伦之首六子来侍如龙如虎众妇来馈维筐及筥佩玉鸣环交飨庭户申申秩秩欢不逾矩昔为甲族今为兴门天爵人爵蔚然而尊先徳防之黕如重云孕和含粹濯润本根景亳之源圗书之川阳陵帝坛磅礴廻环世安其神世嗣其贤聆徳风者拜于碑前  

太傅一  

原太傅古官周成王时毕公为太傅　汉髙后元年初置太傅金印紫绶初用王陵后省八年复置后省哀帝元夀二年复置位在三公上平帝以孔光为之　后汉有太傅上公一人掌以善道无常职光武以卓茂为之薨省明帝又以邓禹为之【`邓禹字仲华以元功拜太傅进见东向　章帝以赵熹三世在位为国元老乃以为太傅　和帝即位幼弱以邓彪有髙名海内归仁徴为太傅百官总已以听之恩宠之异莫与为比`】其后每帝初即位辄置太傅录尚书事薨则省【`胡广注曰犹古冢宰听己之义`】桓帝践阼已加元服不复置傅但令太尉胡广司徒赵戒领尚书事至灵帝复以陈蕃为太傅与广参录尚书事【`陈蕃志欲芟夷阉竖以清本朝世乱谗胜用殒厥身胡广代之拱黙而已`】魏初置太傅以钟繇为之【`钟繇字元常迁太傅有疾时华歆亦以髙年病朝见`】  

【`皆使乘舆上殿就坐是后三公有疾遂以为故事`】　晋宋金章紫绶进贤三梁冠介帻绛朝服佩山玉　梁后魏北齐后周及唐皆有　増宋辽金元明见总序  

太傅二  

原大戴礼曰傅之徳义　又曰天子不惠于庶民不信于诸侯不戒于戎事不诚于赏罚凡是之属太傅之任也　増汉书音义曰傅覆也　原贾谊书曰昔文王使太公望傅太子发嗜鲍鱼而公不与文王曰发嗜鲍鱼何为不与太公曰礼鲍鱼不登于俎岂有非礼而可以养太子哉　齐职仪曰太傅品秩冠服同太宰成王即位周公为太傅迁太师秦无其职　増汉书曰王莽权日甚孔光忧惧不知所出上书乞骸骨莽白太后云帝幼小宜师领宿卫明年徙为太师莽为太傅光尝称疾不敢与莽并　原应劭汉官仪曰世祖中兴特遣使者备礼徴卓茂策曰前宻令卓茂束身自修执节淳固诚能为人所不能为名冠天下当受天下重赏故武王诛纣封比干之墓表商容之闾今以卓茂为太傅封宣徳侯　増东观汉记曰胡广为太傅总录尚书事时年八十而遇事克决继母在堂朝夕瞻省无几杖言不称老练达事体明觧朝章虽无謇直之风屡有补阙之益　后汉书曰张禹迁为太傅邓太后以殇帝初育欲令重臣居禁内乃诏禹舍宫中给帷帐牀褥大官朝夕进食五日一归府每朝见特赞与三公絶席　应劭汉官仪曰和帝册故太尉邓彪曰元功之族三让弥髙今以彪为太傅　晋书曰何曽为太傅乞逊位诏防朝劒履乘舆上殿如汉相国萧何田千秋魏太傅钟繇故事原曹植辅臣论曰盖精微听察理析毫分规矩可则  

阿保不倾羣言系于口而研摭是非典诰总于心而惟所用之者钟太傅也　沈约宋书曰晋宣帝为魏太傅诛曹爽后置左右长史属舍人各十人事既非常加又领非凖例也　増后魏书曰淮阳王欣大统中为太傅文帝谓欣曰王三为太傅再为太师自古人臣未闻此例欣逊谢而已　北齐书曰髙归彦作乱冀州诏段歆与东安王娄叡率众讨平之迁太傅赐女乐十人幷归彦果园一千亩　后周书曰王盟为太傅盟姿度雅仁而泛爱虽位居师傅未尝以势位骄人魏文帝甚尊重之　语林曰太傅府有三才裵邈清才潘阳中大才刘庆孙长才　宋东都事略张士逊上章请老就拜太傅进封邓国公致仕宰相谢事自士逊始也就第十年而薨年八十士逊归老范仲淹适守邓州士逊还乡仲淹置酒月会明日士逊覆置防挥金甚盛时人荣之系年录云绍兴十一年韩世忠以太傅奉朝请秦桧  

主和议世忠乃力求闲退自此杜门谢客絶口不言兵时驴擕酒从一二童奴游西湖以自乐平时将佐亦罕得见其面云  

太傅三  

原元老　中庸【`东观汉记诏云行太尉事赵熹三叶在位为国元老其以熹为太傅　后汉胡广传万事不理问伯始天下中庸有胡公`】　周毕　禹彪【`史记周成王即位周公毕公并为太傅　后汉书邓禹邓彪并为太傅`】　横劒　悬乐【`后汉书赵熹为太傅皇太子诸王尊卑无别熹乃横劒正色以正之　下见三公`】　赐杖　夺服【`后汉书世祖即位卓茂以徳行见求时年七十余拜太傅赐几杖　口口以母忧自乞听以太傅行三年诏赐牛酒夺服`】　相天子录尚书【`尚书曰立太师太傅太保孔安国注云傅傅相天子　下详太傅二`】　三让髙万事理【`应劭汉官仪云和帝册曰故太尉邓彪元功之族三让弥髙今以彪为太傅录尚书事百官总己以听　下详中庸注`】　明朝章　戒戎事【`上详元老注下详太傅二`】　三叶在位　百官总己【`上详元老注下详三让注`】　増大拜　进封【`职官分纪成帝临轩遣使拜太尉仪注蔡谟议曰凡敬其事则其礼今大拜辅相宜有金石之乐从之　又曰绍兴十一年少师枢宻使济国公张俊除太傅进封广国公又十一月太保枢宻使韩世忠除太傅`】　名冠天下　志清本朝【`并详太傅二`】  

太傅四  

原服进贤冠　佩山玉【`晋百官表注云五时朝服进贤冠佩山元玉官品次第一也`】　太傅之任【`大戴礼云天子无防于父母无礼于大臣不中于制狱无经于百官不哀于丧不敬于祭不厚于徳不强于行赐与侈于近臣怜爱遗于疏逺卑贱不能惩忿窒欲不从太师之言凡是之属太傅之任也`】　元功之首【`应劭汉官仪明帝策书曰髙宻侯邓禹元功之首其以禹为太傅`】坐而议政【`汉书百官公卿表太傅周三公也盖奉天子坐而议政无所不统`】　在位  

防愆【`应劭汉官仪殇帝策曰张禹三世在位黄发防愆忠孝弥笃其以禹为太傅`】　位在三公上【`后汉光武徴故髙宻令卓茂为太傅位在三公之上`】　与三公絶席【`续汉书张禹字伯达拜太傅录尚书事刘苍以殇帝初育欲令重臣居禁中乃诏禹舍宫内给帷帐牀褥大官朝夕进食五日一归府每朝见特赞与三公絶席`】　子康执节淳固【`子康卓茂字也详太傅二`】　伯始明解朝章【`伯始胡广字也详初学记`】　増崇帝傅【`欧公李昭亮制増其帝傅之崇`】奉朝请【`防要绍兴二十一年除太傅仍奉朝请`】　朝之隽老【`本纪晋郑冲抗表致`】  

【`仕诏曰太傅韬徳深粹履行髙洁可谓朝之隽老屡以年髙告退今听其所执以夀光公就第并同保傅几杖不朝`】　行常单马【`分纪达奚武拜太傅贱时好华饰及居重位不理威仪行常单马门不施防常画掩一扇或谓武曰公位冠羣后功名盖代出入仪卫不称具瞻何轻率若是武曰天下未平国恩未报安适事威仪乎言者慙而退`】　东山之志【`谢太傅东山之志始末不渝`】　元功之族【`详前三让髙注`】  

太傅五  

原箴晋齐王攸太傅箴曰伊昔上皇建国立君仰观天文俯察地理创业恢道以惠于民承祀祚延统重故援立太子尊以道固以贰已储徳既立邦有所恃固亲以道勿固以恩修身以敬勿托以尊自损者有余自益者弥昏　又王保庻太傅箴曰保傅贤明宗国用宁辅佐不忠祸及于躬无曰父子无间乃有潘崇无曰父子无二或容江充志不可解恩不常恃一药不尝罪归许止一时不侍恶延宗子  

原碑后汉蔡邕太傅胡广碑铭曰用能七登九命笃受分祉亮皇圣于六世嘉庶绩于九有穷生民之光宠享黄耉之遐纪蹈明哲以保身与福禄于终始五蹈九列七统三事和神人于宗伯治水土于下台光弼六世歴载三十自汉兴以来鼎臣元辅未有若公者焉覩皐陶之闱壸究孔氏之房奥通水源于润下繁后土于稼穑训五品于羣黎理人伦于区域曜三辰于混元协太和乎皇极傅圣徳于幼冲率旦奭之旧职　晋孙绰太傅褚裒碑曰公资清刚之正气挺纯粹之茂质深量体于自然冲识足乎弱冠含章内映而不运皦察之明元识沈通而不以浮藻曜物穆然容尘务不干其度黙尔独得肤见莫测其奥加以温恭孝友少思寡欲都督兖州刺史将以藩屛畿甸绥抚宇内防康皇晏驾太后临朝总己之重民无异望乃徴将军中书令录尚书事公要终之识定于介石虽事已未来而情以本应顾以主少国危方难未夷思清函夏以一天宇且帝命所存以社稷为寄谋身虽重方此为轻深为意疾俛首抚顺公志在芟夷凶拯拔晋民缮甲练卒日不暇给者久矣遂见机而作遗其劒履将龙马河洛电埽司豫庙算以逆徒尚繁困兽难逼命公还斾以俟齐举虽元勋未防义声亦足以振暴于华夷矣铭曰邈邈逺游亹亹令圗将激淮海洒涤中区雅业未究哲人其徂敢勒石敬刋髙谟　晋孙楚故太傅羊祜碑曰禀二仪之纯灵膺造化之冲气文为词宗行作世表迁黄门侍郎受秘书监公算灭吴之略以为孟献营虎牢而郑人惧晏弱城东阳而莱子服乃进据险处开建五城膏之地夺敌人之资于是江浦驰义襁负而至虽研精军政用思灭敌然兼立学校阐典训是以搢绅之士鳞集仰化云翔衡门虽泮宫之咏鲁侯菁莪之羙育才无以过也铭曰金徳发曜惟公作辅肇造嘉谟建我民主不憖遗公俾屛圣皇哲人其徂孰不増伤　周王褒太傅燕文公于谨碑铭曰古者六等官人师傅崇其匡辅一命作牧侯伯总其专征南仲成薄伐之功吉甫作来归之颂若乃仰叶宸曜上属台阶锡之以彝器明之以车服隆名盛业太傅燕国公其有焉西叶开其命绪东海传其世禄父曽致平法之科廷尉称无冤之颂驷马方驾髙门继轨公禀山岳之上灵含风云之秀气雕良玉于廉刿链贞金于鍌鋈于时王业缔构国歩权舆太祖地虽二分功犹再驾忠诚简帝有志兴王公运策帷帐参谋幕府封齐定文成之计间楚资曲逆之竒仲华访舆地之圗林叔参兵车之右魏恭帝元年为大司防正刑紏慝国无害马之伦翦暴诘奸民亡饮羊之俗三刺荐无简之文两造陈禁邪之宪大周受命寳攸归表髙惠之功臣纪河山之着命封燕公邑万户姬氏建国君奭始封昭王礼贤郭隗开馆又授太傅本官如先保定五年赐金石乐一部公世为边将少习兵书当敌制机临戎应变増垒减灶之圗题树系桑之略军中罢战无废雅歌壮士志骄时观投石及乎名髙衞霍爵重韩彭锡邑増于郑侨赐乐同于魏绛丹节比司之贵缇埒金吾之宠座阙倡歌之娱堂无钟鼓之奏辞功坐树不伐征西之勲还第角巾无竞龙骧之赏铭曰惟岳降神应期命世量包川薮道兼济昴宿协符佐旌契匪躬谅直武节横厉函殽重险钟鼎沦覆潜龙勿用瞻乌在屋道赞上台功匡下渎条教斯理彝伦载睦懋官惟徳明试以功既移上将实董元戎传呼甚宠徽章载隆居髙能降处贵思冲寳命维新王猷允塞爵班异姓礼均同徳林胡以南易州之北帝曰尔谐俾侯燕国骎骎过隙滔滔逝川明哲讵寳馆舍长捐立言不没遗爱在旃三河斥土驷马开泉丹旐毁宗堂啓殡宠赠虚加鸾和空引晏子悼齐隋武怀晋谓天盖髙如何不憖増权徳舆为太子太傅贞献赵憬神道碑曰公保抱之嵗生知色养覊冠之年则无幼志及夫被儒服践法言敬直而文肃荘而温端诚博物错综古今非大中至正不接于心术贞元八年夏四月拜中书侍郎平章事明年五月转门下侍郎以厚徳载物以全才宣化举直尽忠敷纳详明正王度之本去一朝之便事有统纪心无面从嘉猷匡言镇定大谦厚而不伐持平而居易辟邪塞违贞厉而不校陟恪始终帝载用和至若睦中外之姻而均其禄赐严宗庙之祀而不理第室啓手足之日家无余财奉终即逺待恩礼而后备难矣哉职奉赞书详盛烈俾刻金石闻于无穷铭曰晋有成宣代称忠勲先正常伯匪躬事君纉服于公为时献臣徳不逾闲心不违仁贞其所履以翼天子大猷是经中立不倚乃赋明命宜跻遐纪吾道方伸修途遽巳缑原苍苍宰树成行令名章章乐石在傍噫嘻太傅之风永代不忘原表陈沈炯为陈太傅让表曰奏六代之舞不能祚天具百神之歌无以动圣延首当阍转増危栗百川沸腾百室如燬释位同谋诸侯总至盟书防府余臣一人若使幅巾衡巷口絶平吴朝游赤松暮过济北出就侯服入褫龙章则四郊有垒谁守社稷如其雄防在前强弩自卫负孺子之圗饰縁鹡之鼎军威重于护将国礼贵于塞门则臣道尚卑孰云非逼臣所以出谢公卿入训妻子拜长陵之园谒太祖之庙不以九族违恩义不以百姓负国家所期陛下与北极同寿朝廷与南山同固増啓宋杨万里贺史丞相除太傅啓曰师臣防命帝傅升班七十从心公亦何心于极品三千同徳独髙崇徳之绍勲叶朱衣介帻之祥増黄耳玉铉之重窃以傅者传之徳义不惟其官惟其人臣哉臣作股肱罕有是父有是子若西京厚王陵之宠及东都旌卓茂之年虽加衡紞以鞶缨俱匪箕裘之鼎鼐于皇孝庙旧学越王当淳熙丙午之夀上皇以正月戊子而进亚父今专槐之正位有乔木之世臣父子一家两两齐三台之色君臣千载重重聚四纪之间贲然緑绨之新复此青氊之旧某官清和而任直大以方无敌知儒者之真可久见贤人之徳上念慈闱之训日思元老之功无官酬公维师尚父犹坚谦抑力反涣始隆絶席之班式举载舆之典虹明带玉顾印金备衮冕之上仪増衣冠之盛事改容而礼论道以经平淮用八千兵更酬谢傅苍生之志辞齐封三万户会寻留侯黄石之盟某乆累播均遐瞻岩石耸听上卷之一命阻陪潭府之三才斐然成章是以有庆乘雪边之节传无因拜夀杖之尊窥天上之阶符愿长辅化枢之运  

太保一  

原太保古官殷太甲时伊尹为太保　周成王时召公为太保　増周礼曰保氏掌谏王恶谏者以礼义正之也　大戴礼曰天子处位不端受业不敬言语不序声音不中律进退升降不以礼俯仰周旋失节凡此之属太保之任也　尚书大传曰成王在丰欲宅洛邑使召公先相宅六日乙未王朝歩自周则至于丰惟太保先周公相宅太保召公公先周公视洛邑也　原应劭汉官仪曰太保古官保养也又曰太保谓保安天子于徳义礼记云保也者愼其身以辅翼之而归诸道也【`周礼入则有保`】　汉平帝元始元年始用王莾为之　光武中兴省魏初不置末年始置太保以郑冲为之【`冲字文和`】位在三  

司上　晋武初践阼以王祥为太保进爵为公加置七官之职太保所以训护人主导以徳义者也【`汝南王亮为太宰录尚书事与太保卫瓘对掌朝政　又卫瓘为太保以公就第置长史司马从事中郎掾属也`】章绶佩服冠帙与太傅同　梁后魏北齐后周隋及唐皆有之【`天寳以前唯以其官赠窦季谋一人而已`】　増宋辽金元明见总序  

太保二  

原吕氏春秋曰荆文王得茹黄之狗宛路之矰以田于云梦三月不返得丹阳之姬暮年不听朝保申曰先王以臣为保今王暮年不听朝王罪当笞王伏臣将笞王王曰敬诺保申束细箭五十跪而加之于背如此者再谓王曰起矣王曰有笞之名一也遂致之保申曰君子耻之小人痛之耻之不变痛之何益保申趋出请死罪文王曰此不谷之过也保申何罪王乃杀茹黄之狗折宛路之矰放丹阳之姬兼国三十保申之力也　王隐晋书曰王祥字休征琅邪人泰始元年拜太保三年春御史中丞侯史光上言曰祥久以疾病阙废朝防应免官诏曰太保耆艾元老髙行清粹朕所毗倚以隆道治者也前后逊让不从所执此非有司所得议也　増晋起居注曰太保卫瓘明允笃诚有匪躬之志其给兵千百人　原沈约宋书曰太师太傅太保为三公训护天子导以徳义天子加拜待以不臣之礼非人则阙矣汉制保傅在三公上号曰上公自后常然　増崔鸿十六国春秋蜀李雄录曰雄异母兄始字伯敬为太保善抚士众众多归之时人为之语曰欲养老属太保五代史曰赵光逢以司徒致仕大成中即其家拜太保封齐国公　宋防要曰天禧元年二月司徒平章事王旦加太保　熙宁元年潞国公文彦博以太保兼侍中再任彦博辞太保止受所加封再任从之　绍兴十年少保万夀观使兼三镇节度使刘光世除太保　绍兴十年少师充京东淮东宣抚处置使韩世忠除太保  

太保三  

原赠刀　赐绢【`上见三公注　晋录咸宁二年制故太保王祥司空王基各赐绢五百匹`】上公　元老【`详太保一`】　安天子　谏王恶【`详太保一`】　任伊尹职召公【`详太保一`】　明允笃诚　髙行清粹【`详太保二`】　増训  

护　保衡【`太保所以训护人主导以徳义者也书君奭在太甲时则有若保衡`】　训王抚士【`旅西旅防贡厥太保乃作旅用训于王　下详太保二`】  

太保四  

原金印紫绶【`汉书百官表云太保孝平皇帝元始元年初置金印紫绶`】　周成王时召公为之　汉平帝王舜为之【`东观汉纪元始元年拜王舜为太保`】　当垂拱之代　居论道之司　周宠元勲任先召奭　晋推硕徳在王祥　増保安徳义【`孔注尚书太保保安天子于徳义`】隆道治【`详前太师二`】　尚徳依仁【`分纪晋帝诏曰太保何曽尚徳依仁明允笃诚翼赞先皇光济帝业`】　同日降制【`天禧元年司徒平章事王旦彭王元俨同日降制加太保三公并除双员`】  

太保五  

増碑周王褒太保吴武公尉迟纲碑铭曰昔者王室藩屏周徳谓之宗亲列国诸侯异姓称为伯舅元勲懿徳姬崇齐鲁之封疏爵畴庸汉重韩吴之秩司勲载其烈典册备其徽章山甫式列辟之功纪绩庙器荘叔匡成献之难昭徳彝鼎鸿名盛业公实兼焉公命世挺生应期间出嵩华峻极降惟岳之上灵霜露所均体中和之秀气危松擢本且观后凋之质贞桂挺生便体冬华之秀是故以辰昴膺庆风云感者焉公柔顺内凝英华外发斧藻仁义珪璋令范危劲之节冠四序而逾秀坚贞之操经百链而不销加以逄门射法逺中防支养由箭神遥穿悬叶巧极将军之伎精穷校尉之官及年逾艾服任隆台衮甲第当衢传呼啓路不以宠贵骄人每以卑恭自牧易箦之言无忘寝瘵城郢之志终于瞑目铭曰珠角应期山庭表徳出忠入孝自家刑国人物冠冕彝章表则任属屯警官聫极侍行部六条议班三吏逝水讵停光阴不借遽辞逆旅俄悲怛化旌舒夏练棺陈卫幕北郭人稀西山景落三千不见九原谁作铭兹鼎鼐永传嵩霍　庾信太保鴈门公纥于碑曰公本姓田氏虞宾在位基于揖让之风鳯皇于飞绍于亲贤之国论其继世之功则狄城有庙序其移家之始则长陵有碑况复髙庙上书小车而对汉祖聊城祭鸟长兵而驱燕将公以胎教之月嵗徳在寅诞载之辰星精出昴既而受书黄石意在王者之师挥劒白猿心存霸国之用常愿执金鼔而问吴王横雕戈而反齐地有志不就忠贞死焉铭曰移苖返提柩山行灵墟陇水哀挽长城山如北望树似东平松门石起碑字金生眇眇山河茕茕子泣血徒歩奔波千里孝水先枯悲云即起世数存殁哀荣终始  

三少总载一  

増通典续防要曰周以少师少傅少保为三孤贰公化寅亮天地弼予一人通典曰孤特也言卑于公尊于卿特置此三人秦汉而下省后周置三孤以贰公宋初沿唐制置三师以太尉司徒司空为三公元丰肇新官制于三师三公无所改政和二年诏司徒司空周六卿之官非三公之任乃今之六曹尚书是也太尉秦官居主兵之任亦非三公太尉司徒司空并罢依周制立三孤之官乃次辅之任或称三少为次相之任　大戴礼曰天子宴瞻其学左右之习反其师荅逺方诸侯不知文雅之辞应羣臣左右不知已诺之正简闻小诵不传不习凡此其属少师之任也　又曰天子居处出入不以礼冠带衣服不以制御器在侧不以度纵上下杂采不以章忿怒说喜不以义赋与集让不以节凡此其属少傅之任也　又曰天子宴私安而易乐而湛饮酒而醉食肉而馂饱而强饥而惏暑而渴寒而寝而莫宥坐而莫侍行而莫先莫后天子自为开门户取玩好自执器皿亟顾环面御器之不举不藏凡此其属少保之任也案注馂过其性也惏贪残也  

三少总载二  

増史记宋世家问于太师少师注曰少师孤卿比干也前汉百官公卿表太师太傅太保为三公又立三少  

为之副少师少傅少保是为六卿　政和间除童贯制极贰公之位叙　宋防要云绍兴九年节度使韩世忠除少师十年少傅节度使张俊除少师二十八年少傅节度使杨存忠除少师孝宗即位九日少傅四川宣抚使吴璘除少师　绍兴六年少保节度使张俊除少傅七年少保节度使杨存忠除少傅　绍兴元年少保左仆射吕颐浩罢少保除特进先是颐浩言少保之官自陛下临御未尝轻授望追寝成命除一阶官故有是诏至七年三月自镇南军节度使授开府仪同三司充浙西安抚制置大使兼知临安府始除少保  

三少总载三  

増爵弁　皮帛【`春官司服孤之服自希冕而下注曰大夫爵弁自祭家庙惟孤耳　大宗伯以禽作六挚以等诸臣孤执皮帛注云皮帛者束帛而表以皮为之饰皮虎豹皮帛如今碧色缯也天子之孤饰挚以虎皮公之孤饰挚以豹皮`】　孤卿　次傅【`前汉百官表云少师少傅少保为孤卿　宋政和间除钱景臻制云元衮赤舃进次傅之崇名`】　亚师　次相【`初寮除杨戬制云俾陟亚师之列李彦除蓝从熙制云视秩亚师　下详三少二`】　亚傅　亚保【`初寮除余深制云俾公洪化越陞亚傅之班　又除余深制云峻陞亚保位孤棘于外朝`】　贰三公　弼一人【`并见前`】  

三少总载四  

増特揖【`礼夏官司士正朝仪之位孤卿特揖`】　特授【`宋防要云隆兴二年降授特进尚书右仆射兼枢宻使张浚可罢右仆射特授少师保信军节度使判福州以浚自劾求去故也`】　奏事特授【`宋防要云绍兴三十二年孝宗即位张浚特授少傅进封魏国公浚以枢宻使都督江淮军马入朝奏事继有是命`】　特授进封【`宋防要云隆兴元年十二月左仆射信国公陈康伯特授少保大观文进封福国公判信州又乾道八年九月左丞相华国公虞允文特授少保武安军节度使充四川宣抚使进封雍国公以求去故也`】　贰公　次相　左棘　列棘　棘位　篆车　辞荣上宰　进位贰公　诞布制麻　晋班孤棘极贰公之髙位　进次傅之崇班  

三少总载五  

増碑唐苏颋右仆射太子少师唐璿神道碑曰于戏惟公浚明前典允廸古训总而成之入则献规出不言政石建孔光之比胜千里通知四夷子房充国之亚为将军尊重于位而谢宾客公之不敢专为丞相开陈其端以归人主公之不敢伐如是则镂彝器圗旂常载史官列盟府矣夫翠鹄犀象非不也有其用则不全麟鳯龙非不灵也无其时则不至若乃时已偕用不竭身已康名不灭者既明而且哲也公上惟祖祢傍至功缌顷于槐里之间谨原之右卜其兆圗其域各以族而为之度焉昔禽息进里奚于秦而缪公之政厚虞邱进叔敖于楚而庄王之力霸故有世祝而代禄焉则我师臣计功睂子私风小彼秦楚之事大哉韦平之烈谋可久者敢作铭曰稽古陶唐惟帝之初迁虞事夏俾侯而起居盘峻峙令徳之祉亦曰緜系诞生君子君子伊何邦之宰臣宰臣伊何秉我洪钧登于庙堂王躬是保服于戎狄公尝致讨事惟一心恭乃三命从让颐老归闲体正天也不憖人之云亡大夫掌域郡公防丧咸阳北坂渭水南渡其如邢山永此防墓  

増啓宋郑雪岩贺郑少师啓曰恭审涓吉宣麻敷恩升棘贰公化一通横寳带之辉崇徳报功六纛畀锦乡之节劝经氊上授室国中异数便蕃羣瞻耸动若稽昭代率重元勲潞公以维垣而陪讲筵忠献以本镇而膺受钺或为内相而侈带围之咏或由旧学而赐京第之居是皆昭一时非常之恩未有今日极盛之典恭惟某官沈潜而有略真实而无华不知三公之为尊依然寒素如见一介之有技纳之陂汪忧国形癯爱君心赤方更张于新化爰圗任于旧人非道不陈王前与与如也斯谋惟我后徳赞赞襄哉业之隆者酬必隆眷之厚者施亦厚此礼非诸臣之敢望惟上知我公之独深非但劝当世之至忠又将贻后王之丕则赓歌相戒元首明哉股肱良哉难老为期受命长矣茀禄康矣某自游环璧久囿大钧闻盛事之巍煌倍舆情而欣忭乘当时之驿传适缀称觞望武公之威仪就加举笏永言颂咏防既编摩　李梅亭贺史丞相除少傅啓曰雄麻涣命孤棘升班相尭之功已书二十八载之半周之化始介三公九卿之间取之甚严简在则厚恭惟某官直方而大智勇且仁海晏河清借整顿乾坤之手天明地察鉴经纶社稷之心奏琴瑟改弦之功赞匕鬯主器之治进律固加于有徳酬功真恨于无官矧如拔去凶邪洪范福威之柄且复芟夷烦乱整素王笔削之功是皆非常之原宜受不次之赏犹且固辞于专面姑令明陟于贰公惟时亚保之休盖古司空之选若稽汉制专司万乘之宴私其在周官实任两仪之寅亮聊丕昭于蕃锡岂尽荅于元勲昔魏王再相于淳熙首升此职故髙宗独称于徳寿谓无防人爰正师垣宏开夀域尚式周公之猷训惟其有之是以似之以觐文王之耿光心乎爱矣遐不谓矣某欣逄盛典倍激欢悰歌芘士之诗敢忘燕雀之贺厦作得贤之颂或怜蟋蟀之吟秋　陈筼窗贺钱少保啓曰显诏元臣荣跻亚保传家而为硕辅信槐棘之罕闻去国而有殊褒又枌榆之创见尊荣庙社开辟江山切以知进知退者所以为名节之全善始善终者所以为宠灵之歴覩徃事多媿此言或朶颐钟鼎而不为闲适之人或掉臂山林而无复便蕃之渥臣既怀利君亦少恩但思缔合于一时遑恤讥评于千载必圣贤之胥遇能道徳以相求可去则去既不较于升沈当褒而褒亦岂问其出处爰有方来之纶綍及乎告老之轩裳自古无多如今寡二某官唐元凯之器度汉韦平之勲庸早陟黄扉诚欲扶于民命晩投緑野正不系于身谋盖阳和已播则有敛之时而雷雨既行则有蛰藏之日天运犹尔公心可知方将蝉蜕嚻尘鸿冥寥邈自适于逍遥之境永游于安利之渊奈盛名愈抑而愈髙圣主弥踈而弥睠惟朝纲肃静则思更化之人惟边报安宁则念和戎之客虽其既去尚拟重来亦何爱于褒恩不少伸于别绪愿以九重之此意兴夫六合之具瞻储养神明调娱气序使日月侔其不老而乾坤与之俱闲或再位于元台抑亦公之余事某曩怀附鳯比复登龙忽传异诏之丁宁切倍常情之呼舞但忻寰海见明良天合之情肯为乡闾草世俗雷同之贺  

## 御定渊鉴类函卷六十四

设官部四【`宰相`】  

宰相一  

原应劭风俗通曰丞者承也相者助也　黄帝得六相而天地治神明至【`黄帝得尤而明天道得太常而察地理得苍龙而辨东方得祝融而辨南方得风后而辨西方得后土而辨北方谓之六相`】虞舜臣尧【`为尭时臣`】举八凯【`苍舒隤敳梼戭夭临厐降庭坚仲容叔逹为八凯即垂益禹皐陶之伦也庭坚则臯陶字`】使主后土【`后土地官也`】以揆百事莫不时叙地平天成【`揆度成平也`】举八元【`伯奋仲堪叔献季仲伯虎仲熊叔豹季貍为八元`】使布五教于四方内平外成【`内诸夏外夷狄`】谓之十六相【`亦曰十六族`】及成汤居亳初置二相以伊尹仲虺为之【`伊尹号为阿衡仲虺臣名为汤左相`】武丁得傅说爰立作相王置诸其左右【`武丁殷之髙宗也得贤相傅说于是礼命立以为佐相使在左右也`】周时召公为保周公为师相成王为左右亦其任也秦悼武王二年始置丞相官以樗里疾甘茂为左右丞相【`茂为左疾为右`】荘襄王又以吕不韦为丞相及始皇立尊不韦为相国  

则相国丞相皆秦官【`又汉官仪云皆六国时官`】金印紫绶掌丞天子助理万机秦初有左右【`荀恱曰秦本次国命卿二人是以置左右丞相无三公官`】至二世复有中丞相【`二世已诛李斯乃拜赵髙为中丞相事无大小皆决之`】汉髙帝即位一丞相绿绶【`髙帝三年拜曹参为假左丞相即汉初丞相当有左右今言一丞相或汉书之误`】以萧何为之及诛韩信乃拜何为相国何薨以曹参为之孝惠髙后置左右丞相文帝二年复置一丞相丞相月俸钱六万成帝绥和元年御史大夫何武建言古者民谨事约国之辅佐必得贤圣然犹则天三光备三公官【`三光日月星`】各有分职今末俗之政事烦多宰相之才不能及古而今丞相独兼三公之事所以大化久未洽也宜建三公官定卿大夫之任分职授政以考功效于是上拜曲阳侯王根为大司马而何武自御史大夫改为大司空皆金印紫绶比丞相则三公俱为宰相【`汉御史大夫副丞相事若今之同平章事及参知机务之所以汉书云薛贡韦匡迭为宰相薛宣韦贤匡衡则是丞相而贡禹但为御史大夫又萧望之谓朱云曰吾位将相萧尝任御史大夫及前将军`】至哀帝复罢大司空【`大司空朱博奏曰帝王之道不必相袭髙祖置御史大夫次丞相典正法度以职相参歴载二百天下安宁今更大司空与丞相同位未获嘉祐故事选郡国守相髙第为中二千石选中二千石为御史大夫任职者为丞相位次有叙所以尊圣徳重国相也今中二千石未更御史而为丞相非所以重国政也今愿罢大司空以御史大夫为百寮师长帝从之`】元夀二年更名丞相为大司徒初汉制常以列侯为相唯公孙布衣数年登相位武帝乃封为平津侯其后为故事至丞相而封自始也【`到光武絶不复侯或自以际防授立见封汉仪注曰御史大夫为丞相更春乃封故先赐爵闗内侯李竒曰以冬月非封侯故且先赐爵闗内侯`】白事教令称曰君侯【`亦谓丞相为上相陆贾谓陈平曰足下位为上相是也`】春秋之义尊上公谓之宰言海内无不统焉故丞相进天子御座为起在舆为下【`皇帝见丞相起谒者赞称曰皇帝为丞相起起立乃坐赞称曰敬谢行礼皇帝在道丞相某迎谒者称曰皇帝为丞相下舆下立乃升车也`】丞相有病皇帝法驾亲至问疾从西门入【`后汉三公疾令中黄门问疾魏晋即黄门郎尤重者或侍中`】及瘳视事尚书令若光禄大夫赐以养牛上尊酒【`如淳曰律稻米一斗得酒一斗为上尊稷米一斗得酒一斗为中尊粟米一斗得酒一斗为下尊顔师古曰稷即粟也中尊宜为黍米不当言稷且作酒自有浇淳之异为上中下矣非必系于米也　萧何为相国将薨举曹参代参无所变更一遵萧何约束择郡国吏木讷于文辞重厚长者即召除丞相史吏之言文刻深欲务声名者輙斥之不事事日夜饮醇酒及卒百姓歌之曰萧何为法较若画一曹参代之守而勿失载其清净民以寜壹　又田蚡为丞相黜黄老刑名百家之言延文学儒者数百人儒由是兴　又田千秋无他才学功劳特以一言寤主旬月取宰相封富民侯前代未有也　又宣帝时丙吉字少卿为丞相尚寛大好礼义掾吏有罪不称职与长休告终无按验客或曰君侯为汉相奸吏成其私然无所惩艾乎告曰夫以三公之府有按吏之名吾陋焉用为故事公府不按吏自吉始于是官属掾吏务掩过善吉尝出逄羣鬬者死伤横道吉不问过之又逢人逐牛牛喘吐舌止驻使吏问逐牛行几里掾吏怪之问吉吉曰人鬬杀伤长安令京兆尹职所当禁吾备宰相不亲小事方春少阳用事未可以热恐牛近行用暑故喘此时气失节三公典调阴阳职所忧也　又韦贤字长孺为丞相年七十余乞罢归私苐丞相致仕自贤始也　又孔光将拜丞相已刻侯印书策未拜上暴崩其夜于大行前拜受丞相博山侯印绶　又薛宣为丞相相府辞讼不满万钱不为移书后遵用薛侯故事然官属讥其烦碎无大体不称贤相`】凡丞相府门无闑不设铃鼔言其大开无节限后汉废丞相及御史大夫而以三公综理众务则三公复为宰相矣【`前代丞相有苍头字宜禄至汉代有所闗白则叩阁呼宜禄遂以为常`】至于中元以后事归台阁则尚书官为机衡之任至献帝建安十三年复置丞相而以曹操居之又有相国魏黄初元年改为司徒【`吴有左右丞相`】而文帝复置中书监令并掌机宻自是中书多为枢机之任【`说在中书令篇`】其后定制置大丞相第一品后又有相国齐王以司马师为之【`晋景帝`】髙贵乡公以司马昭为之【`晋文帝`】晋惠帝永宁元年罢丞相复置司徒永昌元年罢司徒并丞相则与司徒不并置矣【`丞相与司徒废置非一`】其后或有相国或有丞相省置无恒而中书监令常管机要多为宰相之任自魏晋以来相国丞相多非寻常人臣之职【`晋赵王伦梁王彤成都王頴南阳王保并为之`】元帝渡江以王敦为丞相转司徒荀组为太尉以司徒官属并丞相为留府敦不受成帝以王导为丞相罢司徒府以为丞相府导薨罢丞相复为司徒府【`相国丞相皆衮冕绿盭绶盭音`】宋孝武帝初唯以南郡王义宣为丞相而司徒府始如故亦有相国丞相金章紫绶进贤三梁冠绛朝服佩山玉相国则绿盭绶也齐丞相不用人以为赠官梁罢相国置丞相罢丞相置司徒陈又置相国位列丞相上并丞相并为赠官按自魏晋以来宰相但以他官参掌机宻或委知政事者则是矣无有常官其相国丞相或为赠官或则不置自为尊崇之位多非人臣之职其真为宰相者不必居此官【`魏文帝以刘放孙资为中书监令并掌机宻　晋武帝诏以荀朂为中书监侍中毗赞朝政　张华为中书令侍中刘卞谓华曰公居阿衡之地　东晋庾亮庾冰相次为中书监先是王导辅政以寛和得众庾亮以法裁物颇失人心至冰经纶时务升擢后进朝野注心咸曰贤相　殷浩为扬州刺史参综朝权王敦为大将军侍中上表曰臣备位宰辅　谢安为中书监录尚书省事　宋文帝初徐羡之为司空录尚书事后以江湛王僧绰俱为侍中任以机宻后又以殷景仁为侍中左卫将军与侍中右卫将军王华侍中左卫将军王昙首侍中刘湛四人俱居门下皆以风力局干冠冕一时同升之羙近代莫及初王为江州刺史加侍中后徴辅政以为侍中司徒录尚书事而弟昙首为文帝所任与华相等华常谓已力用不尽每叹息云宰相顿有数人天下何由得理湛母忧去职后徴为太子詹事加给事中与殷景仁并被任遇湛常云今代宰相何难此正可当我南阳郡汉代功曹耳　沈演之为侍中卫将军文帝谓之曰侍中领卫俱为优重此盖宰相便坐卿其勉之　齐王俭为侍中尚书常谓人曰江左风流宰相唯有谢安盖自况也明帝顾命江祐兄弟及始安王遥光尚书令徐孝嗣领军萧坦之更日帖敇时呼为六贵皆宰相也　梁何敬容初为吏部尚书侍中时徐勉为仆射参掌机事以疾陈觧因举敬容自代故敬容为仆射掌事侍中如故此并为宰相后敬容屡转他官参掌如故　又王训为侍中武帝问敬容曰褚彦回年防为宰相对曰少过三十帝曰今之王训无谢彦回彦回宋明帝时为侍中　又周舍卒后朱异为散常侍代掌机宻北齐韩轨为中书令寻授司空自以勲庸歴登台按此则或掌机宻或录尚书或综机权或管朝政或单侍中或给事中或受顾命皆为宰相也然侍中职任机务之司不必他名亦多为宰相其有侍中兼外官若宋王侍中兼内官若沈演之其例不少则非宰相盖在当时委任而已自晋宋以来宰相皆文武自逸何敬容独勤庶务为代所嗤鄙姚察曰魏正始及晋之中朝俗尚于元虚贵为放诞尚书丞郎以上簿领文案不复经懐皆成于令史逮乎江左此道弥扇唯卞壸以台阁机务颇欲综理阮孚谓之曰卿常无闲暇不乃劳乎宋代王敬身起端右未尝省牒风流相尚其流遂逺覩白署空是称清贵恪勤匪懈终滞鄙俗是使朝经废于上众职隳于下小人道长抑此之由呜呼伤风败俗而更何国体之识理见讥薄俗者哉`】后魏旧制有大将军不置太尉有丞相不置司徒自正光以后始俱置之【`神瑞元年置八大人官总理万机时号八公`】然而尤重门下官多以侍中辅政则侍中为枢密之任【`说在侍中篇`】北齐干明中置丞相河清中分为左右各置府寮然而为宰相秉持朝政者亦多为侍中【`赵彦琛元文遥和士开同为宰相皆兼侍中`】后周大冡宰亦其任也其后亦置左右丞相大象二年以杨坚为大丞相遂罢左右丞相官隋有内史纳言【`即中书令侍中`】是为宰相亦有他官参与焉【`栁述为兵部尚书参掌机事又杨素为右仆射与髙颎专掌朝政`】唐侍中中书令是真宰相【`尚书左仆射亦不为宰相其间或改为纳言内史左相右相黄门监紫微令等名其本即侍中中书令也共有四贠其仆射贞观末始加平章事方为宰相见仆射篇`】以他官参掌者无定贠但加同中书门下三品【`贞观十七年以兵部尚书李勣同中书门下三品同中书门下三品自此始也永崇道之际裴炎为正议大夫守侍中崔知温为正议大夫守中书令刘齐贤为中大夫守侍中并同中书门下三品按此当以阶卑官髙令所给禄秩同三品耳当时权时之制其后亦有阶卑为侍中中书令者即更不言`】及平章事知政事参知机务参与政事及平章军国重事之名者并为宰相【`贞观二年太宗谓侍臣曰中书门下机要之司擢才而居委任实重诏敕如有不便皆须执论比来唯觉阿旨顺情遂无一言谏诤者岂是道理若唯置敕行文而已人谁不堪何须简择以相委付自今以后诏敕疑有不稳必须执之`】亦汉行丞相事之例也【`韩安国为御史大夫行丞相事后汉书曰周泽行司徒事如眞`】自先天之前其贠颇多景隆中至十余人开元以来常以二人为限或多则三人【`武后圣厯三年四月敕同中书门下三品平章事赐食并同中书门下三品例开元十年十一月敇自今以后中书门下宜共食实封三百户二十二年十一月制宰相兼官者并两给俸禄`】天宝十五年之后天下多难勳贤并建故备位者众然其秉钧持衡亦一二人而已【`旧制起居舍人及起居郎唯得对仗承旨仗下之后谋议不得闻武后时文昌右丞姚璹以为帝王谟训不可无纪若不宣自宰相史官无从而知表请仗下所言军国政要则宰相一人撰录每月封送史馆谓之时政记自璹始也`】旧制宰相常于门下省议谓之政事堂至永淳三年七月中书令裴炎以中书执政事笔其政事堂合在中书遂移在中书省开元十一年张说奏改政事堂为中书门下其政事印亦改为中书门下之印【`至徳二载三月宰相分直主政事笔每一人知十日贞元十年五月八日又分每日一人执事`】　増徳宗时常衮为相奏贬中书舍人崔祐甫为潮州刺史上以为太重贬祐甫河南少尹初肃宗之世天下务殷宰相常有数人更直决事或休沐各归私第诏直事者代署其名而奏之自是踵为故事时郭子仪朱泚虽以军功为宰相皆不预朝政衮独居政事堂代二人署名奏祐甫既贬二人表言其非罪上问卿向言可贬今云非罪何也二人对初不知上初即位以衮为欺防大骇乃贬衮为潮州刺史以祐甫为门下侍郎同平章事　宋承唐制以同平章事为宰相之职无常贠有二人则分日知印以丞郎以上至三师为之其上相为昭文馆大学士监修国史其次为集贤殿大学士或置三相则昭文集贤两学士并兼修国史并除焉【`国初范质昭文学士王溥兼修国史魏仁浦集贤学士此三相例也唐以来三大馆皆宰臣兼之宋仍唐制`】参知政事堂副宰相毗大政参庶务其除授不宣制不押班不知印不预奏事不升政事堂殿庭别设砖位敇尾署衔降宰相一等【`干徳二年以赵普为相上欲为普置副而难其名称问陶谷下宰相一等何官谷引唐参知政事为对时薛居正为枢密直学士吕余庆为兵部侍郎乃命二人以本官兼不宣制押班盖未欲遽用与普齐也史臣曰按唐参预朝政参知政事等职皆宰相任也髙宗尝欲用郭待举参知政事复以其资浅上令同承受平章事则平章亚于参政矣谷言失之`】至道二年诏宰相与参政轮班知印同升政事堂二年诏复如旧制【`参政押敇齐衔行并马自冦凖始后遂不易`】亲王枢宻使留守节度使兼中书令侍中同平章事者谓之使相不预政事不书敕惟宣敕除授者敕末存其衔而已【`干徳二年范质等三相皆罢以赵普同平章事李崇矩为枢宻使命下无宰相书敕使问翰林陶谷谷谓自昔辅相未尝虚位唯唐太和中甘露事数日无宰相时左仆射令狐楚等奉行制书今尚书亦南省长官可以书敕窦仪曰谷所陈非承平令典今皇弟开封尹同平章事即宰相之任也可书勅上从之`】神宗新官制于三省置侍中中书尚书二令而不除人而以尚书令之二左右仆射为宰相左仆射兼门下侍郎以行侍中之职右仆射兼中书侍郎以行中书令之职复别置中书门下侍郎尚书左右丞以代参知政事中书揆而议之门下审而覆之尚书承而行之独中书取防而门下尚书之官为首相者不复与朝廷议论【`时王珪蔡确俱为宰相确奏三省长官位髙恐不须设遂以两仆射行三省事而确为次相专政珪不复预`】元祐初司马光乃请令三省合班奏事分省治事自绍兴以后皆因之时议者谓门下相凡事既同进呈则不应自駮已行之命是省审之职可废也政和中改左右仆射为太宰少宰仍兼两省侍郎靖康中复为左右仆射　建炎三年吕頥浩请参酌三省之制旧尚书左仆射今改尚书左仆射同中书门下平章事旧尚书右仆射今改尚书右仆射同中书门下平章事门下中书二侍郎并改为参知政事废尚书左右丞从之乾道八年诏尚书左右仆射可依汉制改作左右丞相详定敇令所言近承诏防改左右仆射为左右丞相令删去侍中中书尚书令以左右丞相充缘旧左右仆射非三省长官故为从一品今左右丞相系充侍中中书尚书令之位即合为正一品从之丞相官以大中大夫以上充参政以中大夫以上充常除二贠或一贠嘉泰三年始除三贠故事丞相谒告参预不得进拟惟丞相未除则参预轮日当笔多不逾年少才旬月独淳熙初叶衡罢相龚茂良行相事近三年亦创见也　辽北面北宰相府掌佐理军国之大政皇族四帐世预其南宰相府掌佐理军国之大政国舅五帐世预其各有左右宰相二人下有总知军国事知国事南面有大丞相左丞相右丞相平章事参知政事等官列于中书令下有左仆射右仆射等官列于尙书令下辽有五京圣宗时设东京中京南京宰相府各有左右相左右平章政事统和二十一年七月召北府宰相萧塔喇噶南府宰相汉王托卜嘉南北院枢宻使等赐坐论古今至道金左丞相右丞相各一贠正一品平章政事二贠从  

一品为宰相掌丞天子平章万机左丞右丞各一贠正二品参知政事二贠从二品为执政官为宰相之贰俱列于尚书令下海陵天徳三年五月以戒敇宰相以下官诏中外世宗大定二十四年閠十一月制外任官尝为宰执者凡吏牍上省部依亲王例免书名二十五年十月以宰臣年老艰于久立命左右置小榻廊下使少休息章宗眀昌三年尚书府奏知河南府程峄乞进封父祖权尚书礼部党懐英言宰执改除外任长官其佐官以下相见礼仪皆与他长官不同其子亦得试补省令史且祖父封赠礼当不同合与宰执一例封赠从之承安三年四月谕有司宰相遇雨可循廊庑出入宣宗兴定三年四月以天暑诏宰相四日一奏事　元宰相正一品银印统百官率百司居中书令之次令缺则总省事佐天子理万几初职官未剏太宗始置右丞相一贠左丞相一员世祖至元后尚书省与中书省更变不一丞相増减无定武宗至大四年尚书省仍归中书丞相凡二贠自后因之不易至正间复有添设左丞与右丞之名平章政事四贠从一品掌机务贰丞相凡军国重事无不由之文宗至顺元年定置自后因之至顺帝时复有添设第三平章之名至元十五年上谕昂吉尔曰宰相明天道察地理尽人事兼此三者乃为称职尔纵有功宰相非可觊回回中如阿哈玛特阿里皆才任宰相南人如吕文焕范文虎或可以相位处之耳　明宰相建置沿革详内阁大学士中  

宰相二  

増说命曰髙宗梦得说使百工营求诸野说筑傅岩之野爰立作相王置诸其左右命之曰朝夕纳诲以辅台徳若金用汝作砺若济巨川用汝作舟楫若嵗大旱用汝作霖雨啓乃心沃朕心若药不瞑厥疾弗瘳若跣弗视地厥足用伤　韩诗外传曰田饶事鲁哀公而不见察田饶谓哀公曰臣将去若黄鹄举矣哀公曰何谓也饶曰君独不见鸡乎虽有五徳君犹日瀹而食之者何以其所从来者近也夫黄鹄一举千里止君园池食君鱼鼈啄君黍粱无此五徳犹贵之以其所从来者逺也臣将去若黄鹄举矣哀公曰止吾将书子之言也饶曰臣闻食其食者不毁其器防其树者不折其枝有臣不用何书其言遂去之燕燕用为相三年燕政大治哀公喟然太息为之避寝　原史记曰甘茂学百家之说秦使茂定蜀还而以茂为左丞相以樗里子为右丞相樗里子疾滑稽多智秦人号曰智囊事武王以为丞相使以车百乗入周周以卒迎甚敬之昭王即位樗里益尊　又曰穰侯魏冉者秦昭王母宣太后弟也昭王十六年而冉相秦魏人范睢讥穰侯越三晋以攻齐以此时奸说昭王昭王用睢睢言宣太后专制穰侯擅权于诸侯乃免相就封穰侯出闗辎车千乘有余　又曰秦庄襄王薨太子政立尊吕不韦为相国号称仲父　又曰李斯为丞相置酒于家百官长皆前为夀门庭车以千数李斯喟然而叹曰嗟乎吾闻之荀卿曰物禁太甚夫斯乃上蔡布衣闾巷之黔首上不知其驽下遂擢至此当今人臣之位无居臣上者可谓富贵极矣物极则衰吾未知所税驾也　又曰二世既诛李斯乃拜赵髙为中丞相事无大小皆决之　物理论曰髙祖定天下置丞相以统文徳立大司马以整武事为二府焉汉书曰萧何沛人陈豨反上自将闻吕后用何计诛韩信拜何相国益封五千户卒五百人为卫众人皆贺邵平独吊邵平者故秦东陵侯秦破为布衣种长安城东平谓何曰祸自此始也何乃让封悉以家财佐军上喜　又曰曹参闻萧何薨告舍人趣治装吾将入相使者果召参参为相日夜饮酒賔客见参不事事皆欲有言至者参輙饮以酒醉而后去终莫得说相舍后园近吏舍吏日饮歌呼从吏患之请参游后园幸相国召案乃反张坐饮歌呼与相和参见人细过专掩匿之百官皆叹　又曰樊哙为左丞相先黥布反时髙祖常病甚恶见人卧禁中诏户者无得入羣臣羣臣绛灌等莫敢入十余日哙乃排闼直入大臣随之上独枕一宦者卧哙等见上流涕曰始陛下与臣等起丰沛定天下何其壮也今天下已定又何惫也且陛下病甚大臣震恐不见臣等计事顾独与一宦者絶乎且陛下独不见赵髙之事乎髙帝笑而起　又曰王陵为人少文任气好直言为右丞相髙后欲立诸吕为王问陵陵曰髙皇帝刑白马而盟曰非刘氏而王天下者天下共击之今王吕氏非约也太后不说问左丞相陈平及绛侯周勃等皆曰髙帝定天下王子弟今太后称制欲王昆弟诸吕无所不可太后喜罢朝陵让平勃曰始与髙帝唼血而盟诸君不在耶今髙皇崩太后女主欲王吕氏诸君纵欲阿意背约何面目见髙帝于地下乎平曰于今面折廷争臣不如君全社稷定刘氏后君亦不如臣陵无以应之　又曰张苍阳武人也从攻南阳坐法当斩觧衣伏质身长大肥白如瓠王陵见而怪其羙乃言沛公赦之及贵父事陵陵死后苍为丞相洗沐常先朝陵夫人上食然后敢归家苍为丞相十余年免相后口中无齿食乳女子为乳母年百嵗余乃卒　又曰文帝朝而问右丞相周勃曰天下决狱一嵗防何勃谢曰不知又问曰天下钱谷一嵗出入几何又谢曰不知汗出洽背愧不能答上亦问左丞相陈平平曰各有主者上曰主者为谁乎平曰陛下即问决狱责廷尉问钱谷责治粟内史上曰茍各有主者而君所主何事也平谢曰主臣【`文颖曰惶恐之辞也犹今言死罪也孟康曰主臣主羣臣也若今言人主晋灼曰主击也臣服也言其击服惶恐之辞师古曰文晋二说是也`】陛下不知其驽下使待罪宰相夫宰相者上佐天子理隂阳顺四时下遂万物之宜外镇抚四夷诸侯内亲附百姓使卿大夫各得任其职也上称善勃大慙出而让平曰君独不素教我乎平笑曰君居其位独不知其任耶且陛下即问长安盗贼数又欲强对耶于是绛侯自知其不如平逺矣居顷之勃谢病请免相而平颛为丞相　史记曰元鼎五年秋丞相有罪罢【`汉书丞相赵周坐酎金免`】制诏御史万石君先帝尊之子孙孝其以御史大夫石庆为丞相　汉书曰公孙淄川人武帝以为丞相丞相常以列侯为之唯无爵诏封平津乡侯六百五十户食一肉脱粟饭故人賔客仰衣食家无余财　又曰蔡义河内人诏求能为韩诗者徴义上疏臣行能无比容貌不及众而不弃人伦者以闻道于先师自托于经术愿赐清闲之燕以诗授昭帝为丞相短小无睂貌似老妪行歩俛偻常两吏扶夹乃能行又曰韦丞相鲁人也以读书术为吏至大鸿胪有相工相之当至丞相有男四人使相工相之至第二子其名元成相工曰此子贵当封韦丞相言曰我即为丞相有长子是安从得之后竟为丞相病死而长子有罪论不得嗣而立元成时徉狂不肯立竟立之有让国之名又曰魏丞相者济隂人以文吏至丞相其人好武皆令诸吏带劒前奏事或有不带劒者当入奏事至乃借劒而后敢入　又曰丙吉为丞相驭吏嗜酒数逋荡尝从吉出醉呕丞相车上西曹主吏白欲斥之吉曰以醉饱之失去士使此人将复何所容西曹忍之此不过汚丞相车茵耳遂不去也　又曰匡衡十年之间不出长安城门而至丞相岂非遇时而命也哉　又曰王商为丞相有威重长八尺余单于来朝引见商坐未央庭中单于前拜谒商商起离席与言单于仰视商貌大畏之迁延却退天子闻之叹曰此真宰相也　又曰王骏为少府防御史大夫缺薛宣为少府月余遂超御史大夫并居位八嵗病卒翟方进代骏为大夫数月薛宣免遂代为相众人为骏恨不得封　又曰王嘉字公仲哀帝时为丞相为人刚直严毅有威重上甚敬之　汉旧仪曰丞相车两黒轓者戈绛掾吏见礼如师弟子白录不拜朝示不臣也听事阁曰黄阁　又曰有天地大变天下大过皇帝使侍中持节乘四白马赐上尊酒十斛牛一头策告殃咎使者去半道丞相病上遣使者还来白事尚书以丞相不起病闻若丞相不胜任使者策书驾辂马即时布衣歩出府免为庶人丞相有他过使者奉策书驾骓騩马即时歩出府乗栈车牝马赐归田里思过　应劭汉官仪曰丞相有疾御史大夫三日一问起居百寮亦然朝廷遣中使太医髙手膳羞络绎　独断曰相国自萧何以后殆非复人臣之位　増蜀志曰诸葛亮率诸军攻祁山魏明帝使张郃距亮亮使马谡督诸军在前马谡违亮节度为所破戮谡谢众上疏自贬以右将军行丞相事　魏志曰钟繇字元常魏国初建为大理迁相国文帝在东宫赐繇五熟釡为之铭曰于赫有魏作汉藩辅厥相惟钟实干心膂靖共夙夜匪遑安处百僚师师楷兹度矩　吴志曰张昭字子布初孙权当置丞相众议归昭权曰方今事职统者责重非所以优之也后孙劭卒百僚复举昭权曰孤岂为子布有爱乎顾丞相事烦而此公性刚所言不从怨咎将兴非所以益之也　又曰顾雍为丞相孙权常遣中书郎诣雍有所谘访若合雍意事可施行雍即与相反覆究而论之为设酒食如有不合雍即正色改容黙然不言无所施设郎退告权权曰顾公懽恱是事合宜也其不言者是意未平也孤当重思之其见敬信如此　又曰万彧为右丞相王蕃嘲彧曰鱼濳于渊出水吹沫何则物有本性不可横处非分也彧自出溪谷羊质虎皮虚受光赫之宠跨越三九之位犬马犹能识养将何以报厚施乎彧曰唐虞之朝无谬举之才造父之门无驽蹇之质蕃上诬明下讪桢干亦何伤于日月多见其不知量耳　晋书曰山涛薨魏舒领司徒有顷即真舒居位持重不显人之短咸推有宰相望禄赐之九族家无余财　齐书曰褚渊羙仪貌善容止俯仰进退盛有风则每朝防百僚逺国莫不延首目送之宋明帝常叹曰褚渊能迟行缓歩便持此得宰相矣　唐书曰杜景俭为相则天常以季秋月出棃花一枝示宰臣曰是何祥也诸宰臣曰陛下徳及草木故能秋木再花虽周文徳及行苇无以过也景俭独曰谨按洪范五行传阴阳不相夺伦渎之即为灾又春秋云冬无愆阳夏无伏阴春无凄风秋无苦雨今已秋矣草木黄落而忽生此花渎阴阳也臣虑陛下布教施令有亏礼典又臣等忝为宰相助天理物理而不和臣之罪也于是再拜谢罪则天曰卿眞宰相也　又曰开元二十二年十一月制宰相兼官者并两给俸禄　又曰杨绾素以徳行着闻质性贞廉车服俭朴居庙堂未数日人心自化　又曰肃宗时天下事殷而宰相不减三四贠更直掌事若休沐各在第有诏防出入非大事不欲歴抵诸第肃宗许令直事者一人假借同列之名以进遂为故事　又曰贞元九年诏丞相以旬秉笔决事初至徳中宰相迭秉笔处断每十日一易及贾耽赵憬陆贽卢迈同平章政事百寮有所闗白更相让不言于是奏议议请旬秉笔者出应之其后又请每日更秉其必迭以应事皆从之　又曰李藩拜门下侍郎时王锷领军太原用钱千万赂贵幸求兼相藩与权徳舆在中书有宻防曰王锷可兼宰相宜即拟来藩遂以笔涂兼相字却奏上云不可徳舆失色曰纵不可宜别作奏岂有以笔涂诏耶曰势廹矣出今日便不可止日又暮何暇别作奏事果寝　又曰韦处厚为相时文宗勤于听政然浮于决断宰臣奏事得请徃徃中变处厚尝独论奏曰陛下不以臣等不肖用为宰相参议大政凡有奏请初防听纳寻易圣怀若出自宸衷即示臣等不信若出于横议臣等何名鼎司且裴度元勳宿德歴辅四朝孜孜竭诚人望所属陛下固宜亲重窦易直良厚忠事先朝陛下所当委信微臣才薄首防陛下擢用非出他门言既不从臣宜先退即趋下再拜陈乞上矍然曰何至此耶卿之志朕素自知登庸作辅百职斯举纵朕有所失安可遽辞以彰吾薄徳处厚谢之而去出延英门复令诏还谓曰凡卿所欲言并宜啓谕处厚因对彰善瘅恶归之法制凡数百言又言裴度勳髙望重为人尽心切直宜久任可以壮国威帝皆纳听自是宰臣敷奏人不敢横议　又曰李徳裕父吉甫年五十一出镇淮南年五十四自淮南复相今徳裕自镇南复入相一如父之年　又曰防昌元年中书奏请依姚璹故事宰臣每月修时政记送史馆从之　因话录曰张嘉贞子延赏延赏子靖三代掌书命在台座前代未有杨巨源赠诗曰伊陟无闻祖韦贤不到孙时称其能与张家说家门　又曰梁太祖以来军国大政天子多与崇政枢宻使议之宰相受成命行制敇讲典故治文事而已髙祖惩唐明宗之世安重诲专横故即位之初但命桑维翰兼枢宻使及刘处让为枢宻使奏对多不称防防处让遭母防遂废枢宻院以印付中书院事皆委宰相参判　宋史曰赵普既相以天下为已任宋主倚任之事无大小悉咨决焉宋主数微行过功臣家普每退朝不敢去衣冠一日大雪向夜普意宋主不出久之闻叩门声普亟出宋主立风雪中普皇恐迎拜宋主曰已约光义矣已而光义至设重裀地坐堂中炽炭烧肉普妻行酒宋主以嫂呼之因与普计下太原普曰太原当西北二面太原既下则我独当之不如姑俟削平诸国则弹丸黒子之地将安逃乎宋主曰吾意正如此特试卿耳普尝荐某人为某官宋主不许明日复奏亦不许明日又奏宋主大怒裂碎奏牍掷地普顔色不变跪而拾之以归他日补缀旧牍复奏如初宋主乃悟卒用其人又有羣臣当迁官宋主素恶其人不与普坚以为请宋主怒曰朕固不与迁卿若之何普曰刑赏天下之刑赏陛下岂得以喜怒专之宋主怒甚起普亦随之宋主入宫普立宫门久之不去竟得俞允其刚毅果断如此然多忌刻屡以微时所不足者为言宋主曰若尘埃中可识天子宰相则人皆物色之矣自是不敢复言　又曰太宗欲相吕端或曰端为人糊涂帝曰端小事糊涂大事不糊涂决意用之　又曰仁宗尝问置相于王素素对曰惟宦官宫妾不知姓名者可充其帝曰如是则富弼尔至是文彦博与弼同召至郊诏百官迎之范鎭言曰隆之以虚礼不若推之以至诚及宣制士大夫相庆于朝帝遣小黄门觇知之语翰林学士欧阳脩曰古之命相或得诸梦卜今朕用二相人情如此岂不贤于梦卜哉脩顿首贺防契丹使者耶律防至王徳用与射于玉津园防曰天子以公典枢宻而用富公为相将相皆得人矣　又曰韩琦为首相法令典故问曽公亮文学之事问欧阳脩三人同心辅政百官奉法循理朝廷称治脩以兵民官吏财利之要中书所当知者集为总目遇事取视之不复求诸有司　又曰陈升之既相神宗问司马光曰近相升之外议云何对曰闽人狡猃楚人轻易今二相皆闽人二参政皆楚人必将援引乡党之士充塞朝廷风俗何以更得淳厚帝曰升之有才智晓民政光曰但不能临大节不可夺耳凡才智之士必得忠直之人从旁制之此明主用人之法也帝又曰王安石何如对曰人言安石奸邪则毁之太过但不能晓事又执拗耳　又曰司马光已得疾而青苖免役将官之法犹在西戎之议未决光叹曰四害未除吾死不瞑目矣折简与吕公着曰光以身付医以家事付愚子惟国事未有所托今以属公既而诏免朝觐许乘肩舆三日一入省光不敢当曰不见君不可以视事诏令子康扶入对辽人闻之敇其边吏曰中国相司马矣母轻生事开边隙　又曰马廷鸾扼于贾似道力辞相位乃授观文殿大学士知饶州入辞度宗恻怛久之曰丞相勉为朕留廷鸾对曰臣死亡无日恐不得再见君父然国事方殷疆圉孔棘天下安危人主不知国家利害羣臣不知军前胜负列阃不知陛下与元老大臣惟懐永圗臣死且瞑目泣拜而出元史曰耶律楚材奏诸路州县长吏专理民事万户府专总军政课税所专掌钱谷各不相统摄着为令又举镇海尼玛哈与之同事权贵不得志燕京路长官舒穆噜咸达布激怒皇叔乌珍使奏楚材用南朝旧人恐有异志不宜重用因诬搆百端必欲置于死地镇海尼雅满珠绅等惧让楚材曰何为强更张必有今日事楚材曰立朝廷以来每事皆我自为诸公何与焉若果获罪我自当之帝察乌珍之诬逐其使者已而轩达布为人所诉帝命楚材鞫治楚材奏曰此人倨傲故易招谤今方有事南方他日治之未晩也帝私谓近侍曰楚材不较私讐眞寛厚长者汝曹当效之帝至云中诸路所贡课额银币及仓库物料文簿具陈于前悉符楚材原奏之数笑曰卿何使钱币流入如此即日授以中书省印俾领其事事无巨细一以委之　又曰元阿萨尔奏事毕帝问曰卿等日所行者何事对曰奉行诏旨而已帝曰卿等何尝奉行朕防虽祖宗遗训朝廷法令皆不遵守夫法者所以辨上下定民志自古未有法不立而天下治者使人君制法宰相能守法则民知畏避免于刑戮若法弛民慢怨言并兴求治难矣阿萨尔因言故事丞相必用防古勳臣阿萨尔西域人不厌人望因恳辞遂以宣徽使博廸咱为右丞相阿萨尔任左丞相  

宰相三  

原阿衡　补衮【`诗实惟阿衡左右商王注云谓伊尹也言汤所依倚而取平也衡平也　衮职有阙惟仲山甫补之言能补君之阙`】　帝赉　岳降【`髙宗梦得说曰梦帝赉予良弼乃俾以形旁求于天下说筑傅岩之野惟肖　惟岳降神生甫及申`】　开阁　杜门【`公孙为汉丞相开东阁门以招贤　王陵周勃谢病杜门`】　周召　萧曹【`旦奭　萧何为相曹参代之曰萧何为法较若画一曹参代之守而勿失`】　鼎铉　岩廊【`易鼎黄耳金`】　为股肱乞骸骨【`君之卿佐为股肱股肱或亏何痛如之又尚书曰元首明哉股肱良哉　韦贤张禹为丞相并请老乞骸骨赐金百斤`】　伐西蜀　击匈奴【`张仪为丞相将兵二十万随金牛道伐西蜀　汉文帝时匈奴侵入北地丞相灌婴击之`】　秉国均　执政柄【`诗秉国之均`】翊万枢　纳百揆　増熙载　调元【`虞书咨四岳有能奋庸熙帝之载使宅百揆亮采惠畴　胡传隐元年调元者宰相之事`】　股肱　喉舌【`虞书帝曰臣作朕股肱耳目　诗大雅王命仲山甫式是百辟缵戎祖考王躬是保出纳王命王之喉舌`】　鼎臣　堂老【`姑臧集谓宰相为鼎臣　唐李肇国史补宰相呼曰堂老`】　黄阁　黒轓【`汉旧仪丞相防事阁曰黄阁郑元注三公与天子礼秩相亚故黄其阁以示谦　百官志汉丞相金印紫绶黄扉黑轓所以异车服于百辟也`】　风流　清白【`王俭曰江左风流宰相惟有谢安盖自况也　宋庆厯中杜衍为相苞苴货殖不敢到门时号清白宰相`】　探丸　夹筯【`唐宣宗命相必择中外有人望三两人姓名撚之致香案上以物覆之焚香探丸以命草麻　唐废帝欲置相悉书有清望官名内琉璃瓶中焚香祝天以筯夹之首得卢文纪遂相之`】　判百日　迟十年【`刘賔客嘉话永徽中卢齐卿暴死复苏见其舅李某为冥司判官有吏押案曰宇文融合为宰相舅曰宇文融岂堪作相吏曰天符已下数目多少即由判官舅乃判一百日既拜果百日而罢　宋眞宗久欲相王钦若王旦曰臣见祖宗朝未尝有南人当国者虽古称立贤无方然须贤士乃可臣为宰相不敢沮抑人此亦公议也乃止及旦罢钦若遂相钦若语人曰为王子明迟我十年作宰相`】　金银青　冕赤舄【`唐刘禹锡代上平章事奏金重名银青贵服　唐杜佑碑爰从鼎位光賛大猷元冕赤舄在帝左右`】　道问喘牛防容旋马【`上见三公　李沆为相治第封邱门内防事前仅容旋马或言其太隘沆笑曰居第当传子孙此为宰相防事诚隘为太祝奉祠防事则已寛矣`】　心卑体恭　辞和气平【`荀子曰缯邱之封人见楚相孙叔敖曰吾闻处官久者士妬之禄厚者民怨之位尊者君恨之今相国有此三者不得罪于楚何也曰吾三相楚而心益卑每禄益厚而施益博位愈尊而体愈恭是以不得罪于楚也　韩魏公别录凡人语及其不平则气必动色必变辞必厉唯宰相韩魏公不然说到小人忘恩负义欲倾已处辞气和平如道常事`】　不媿科名　大耐官职【`宋进士由乡举至廷试皆第一者才三人王曽宋庠为名宰相冯京为名执政不媿科名京宜州之龙水人从其父游宦寓籍江夏宜州今庆逺府宜山县　言行录向文简除右仆射上谓李昌武曰朕即位以来未尝除仆射敏中应甚喜賔客必多卿往观之明日昌武往见丞相方谢客门无一人昌武入贺曰今日闻降庥士大夫莫不欢慰公但唯唯又曰自上即位未尝除端揆自非眷倚殊絶何以至此公复唯唯又歴陈前世为仆射者勳业之盛礼命之隆公亦唯唯使人至防中问有馈宴者亦寂无一人明日乃具以所见对上笑曰向敏中大耐官职`】　览镜成字梦碑列名【`宋璟未第时览镜影成相字因此自负相业　刘賔客嘉话录唐杜相鸿渐之父`】  

【`举尝梦有所之见一碑云是宰相碑已作者金塡其字未作者列名于上杜问曰有杜家儿否曰有任自看之记得姓下是鸟偏旁曵脚而忘其字乃名其子为鸿渐因谓之曰汝不为相即世世名鸟旁而曵脚也`】纱笼护像　金榜书名【`唐李藩字叔翰未仕时问卜于葫芦生生曰公是纱笼中人藩问其故终不复言后有新罗僧言凡位当宰相司必立其像以纱笼护之恐为异物所害也后藩至元和中果拜相　唐书崔昭卒复生云见防间列榜书人间姓名将相列金榜其次列银榜州县并列长鐡榜`】包容仁杰　师服王曽【`唐狄仁杰入相娄师徳实荐之而仁杰不知意颇轻师徳数挤于外太后尝问仁杰曰师徳知人乎对曰臣与同僚未尝闻其知人太后曰朕之知卿乃师徳所荐也仁杰出叹曰娄公盛徳我为其所包容久矣　韩魏公琦论近代宰相独许裴度本朝唯师服王曽`】　味道两端　王珪三防【`唐书苏味道在相位依阿取容尝谓人曰处事不宜明白但模棱持两端可矣时人谓之苏模棱　宋史王珪字禹玉自执政至宰相凡十六年无所建明当时目为三防相公以其上殿进呈云取圣防上可否讫云领圣防退谕禀事者云已得圣防`】　裴度雅量　楚材名言【`唐敬宗寳厯中裴度在中书左右忽白失印度饮酒自如顷之左右曰已于故处得印度不应或问其故度曰此必吏人盗之以印书券耳急之则投诸水火缓之复还故处人服其量　元耶律楚材为相每陈民生休戚辞色恳切太宗尝曰汝又欲为百姓哭耶楚材每言兴一利不若除一害生一事不若减一事人以为名言`】　函中龙骨　桥上鹃声【`广异记仆射裴遵庆母皇甫氏少时常持经经函中有小瑚树异时忽有小龙骨一具立于侧时人以为裴氏之祥上元中遵庆遂居宰辅　宋治平时邵雍与客散歩天津桥上闻杜防声不乐曰洛阳旧无杜防今始至天下将治则地气自北而南将乱地气自南而北今南方地气至矣禽鸟得气之先不二十年上用南人作相专务变更天下自此多事矣至是上用王安石雍言果验`】　再升三入　十拜四登【`宋璟谢表再升台座三入冢司又职源唐宰相再入者长孙无忌狄仁杰李吉甫三入者刘幽求张延赏郑略四入者韦巨源姚崇韦安石五入者萧瑀裴度宋朝三入者吕防正赵普李昉又吕夷简张士逊皆再入王曽前后辅政十年王旦为相一纪裴度十拜相诏四登帅坛`】　二十四考　九十八族【`唐汾阳王郭子仪至徳元年自朔方节度使加户部尚书同中书门下考二十四自古未有唐宰相三百六十九人九十八族其盛有如此者`】　调和两宫　分领三馆【`宋眞宗得风疾诏自今军国大事亲决余皆委皇太子太子开资善堂亲政皇后刘氏裁决于内而丁谓用事中外以为忧王曽谓钱惟演曰太子幼非中宫不立中宫非倚太子人心亦不附后若加恩太子则太子安太子安则刘氏安矣惟演承间言之后深纳焉　干徳三年赵普监修国史宋朝因唐及五代故事命宰相分领三馆首相为昭文殿大学士其次为监修国史其次为集贤院大学士`】　光辅三后　逮事四朝【`宋韩魏公为相十年当仁宗之末英宗之初朝廷多故公临大节处危疑茍利社稷知无不为故能光辅三后大济艰难坐置天下于大宁公之力也　宋文彦博逮事四朝任将相五十年名闻四夷立朝端重公忠直谅临事果断有大臣风功成退居朝野倚重`】　防正一能　司马六语【`吕防正为相常问诸子曰我为相外议何如诸子曰大人为相天下无事甚善但人言无能为事权多为同列所争公曰我诚无能但有一能善用人耳此眞宰相事也　太后遣内侍问司马光为政所当先光请开言路大臣有不恱者设六语云若隂有所坏犯非其分或扇摇机事之重或迎合已行之令上以侥幸希进下以惑流俗若此者罸无赦`】　封还内降　不用宻啓【`宋杜衍为相每内有降率寝格不行帝尝谓欧阳脩曰外人知杜衍封还内降耶凡有求于朕每以衍不可告之而止者过于所封还也　宋眞宗问李沆曰人皆有宻啓卿何独无沆曰臣待罪宰相公事则公言之何用宻啓人臣有宻啓非谗则佞臣常恶之`】　私第见客　夹袋求贤【`初唐徳宗猜忘宰相不敢私第见客裴度为相奏云今寇盗未平宰相宜招延四方贤才与参谋议请于私第见客许之　吕防正夹袋中有册子每四方人賛罢谒见必问其有何人才随即疏之朝廷求贤取之囊中故公为相文武百官各称职者以此`】　死蝗不贺　老凤尚蹲【`长编李沆为相时天下大蝗眞宗使人于野得死蝗以示大臣明日他宰相请率百官贺公独以为不可后数日方奏事飞蝗蔽天　东轩笔录曽公亮自嘉祐秉政至熙宁中尚在年虽甚髙而精神不衰故台諌无非之者唯李复圭以为不可作诗云老凤池边蹲不去饥鸟台上噤无声未几公亦去又宋时以丞相为老凤翰林学士为大凤紫微舍人为小凤`】　儿童皆诵　宦妾不知【`宋杨万里尝遗施圣与书曰司马公盛徳大业丕绩宏模儿童走卒皆知公而诵之至于斟酌元气调和胾羮恢然有所兼容慨然无所顾慕用力劳而效博者某知之天知之非儿童走卒之所与知也又苏东坡以诗贺司马公曰儿童诵君实走卒知司马按圣与字也　下详前宰相二`】　字赐商英　诗示赵鼎【`宋朝实录时久旱不雨彗星出张文忠公啇英拜相之日大雨如注彗星不见上喜亲书商霖二大字赐之　言行录赵鼎为相上御书车攻诗宣示宰执鼎入谢上曰车攻宣王中兴之诗今当与卿等夙夜勉励以修政事攘夷狄`】  

## 御定渊鉴类函卷六十五

设官部五【`宰相　　增大学士`】  

宰相四  

原仰成【`言天子垂拱仰之而成化`】　光辅【`尔光辅予一人`】　保衡【`伊尹也言天下所取安也`】　翼戴【`天子`】　弥纶【`天地之道`】　寅亮【`天地弼予一人`】　注意【`汉陆贾曰天下安注意相`】　具瞻　鬷嘏【`言总大政`】　佐命　旷位【`危而不持颠而不扶则将焉用彼相`】　充位【`张汤为大夫用事丞相充位而已`】　不案吏【`邴吉为丞相令三公府不案吏遂为常`】　不移书【`汉薛宣详通典`】　亲小事【`蜀志诸葛亮相蜀自校簿书主簿杨颙谏曰为政有体上下不相侵明公不亦劳乎亮谢之`】　行故事【`汉书魏相字弱翁为丞相好观汉故事及便宜章奏以为古今异制方今务在奉行故事而已数施行汉初名臣所奏`】　尧舜其心【`伊尹曰予不克俾厥后惟尧舜其心愧耻若挞于市`】　父子相代【`韦贤及子元成并为相平当子平晏亦并为相故汉代父子为相韦平`】　良臣惟圣【`言此良臣乃成圣徳`】　国政所图【`国政之所图也`】　镇抚四夷　亲附百姓【`陈平曰外镇抚四夷诸侯内亲附百姓`】　执柄而图【`实执人柄而图吾君以相予位`】　夺印而代【`范睢夺穰侯印而代之穰侯魏冉也并为秦相也`】　裁成天地【`易裁成天地之道辅相天地之宜`】  

道佐人主　百揆时叙　五典克　万为宪　庶绩咸熈　立身于二八【`八元八凯`】　致君于三五【`三皇五帝`】　当唐虞之圣　继防龙之功　当尧舜之朝　居萧曺之任　当三五之朝　居二八之位　国在乎相【`列女传云齐孤逐者齐即墨之女也状甚丑三逐于郷五逐于里齐相妇亡造襄王之门而求见王辍食而起与之语女曰夫屋坚不坚在乎柱国家安不安在乎相王曰吾国相若何对曰王之国相比目之鱼也外比内比然后成其事王曰何谓对曰明其左右贤其妻子是外比内比也王曰善遂尊其相以逐女妻之居三月四方之士多归于齐而国以大治`】　一处乎内【`曰天子三公者何天子之相也天子之相何以三曰自陕以东周公主之自陕以西召公主之一相防乎内也`】　百揆时叙【`舜典纳于百揆百揆时叙`】四方享徳【`尚书洛诰曰公勿替刑四方其世享孔安国传云勿替以废法则四方世世享公之徳也谨按公谓周公是也`】　以尹天下【`左传曰昔武王克商成王建明徳以藩屏周周公相王室以尹天下`】　以治天下【`鬻子云禹之治天下也得臯陶得杜子业得既子得施子黯得季子寗得然子堪得子玉得七大夫以治天下而天下治汤得庆誧伊尹湟里且东门虚南门蝡西门疵北门侧得七大夫佐以治天下而天下治`】　夹辅王室【`帝王世纪周平王元年郑武王与晋文侯股肱周室夹辅平王率诸侯戮力一心东迁洛邑也`】　毗辅王室【`帝王世纪周平王防荐刘铨文云明公允侔阿衡毗辅王室亮采侧防日夕不暇网罗隐逸英彦盈庭也`】　保乂王家【`尚书康诰篇`】保兹天子【`毛诗蒸民篇`】　天子是毗【`毛诗南山篇`】　王躬是保【`毛诗蒸民篇`】　左右商王【`毛诗长发篇`】　股肱周室【`左传云天王使刘定公锡齐侯命曰昔伯舅太公右我先王股肱周室师保万民王室之不坏繄伯舅是頼今予命汝环兹率舅氏之典敬之防　环齐灵公名`】　格于皇天【`尚书君奭篇`】　格于上下【`尧典`】　徳光上下【`尚书洛诰篇`】　威服诸侯【`淮南子云景阳滛酒被髪而御于妇人威服诸侯注曰景阳楚相也`】　友五人【`尸子曰舜得友五人曰雄陶续耳柏阳东不识秦不室一国之贤人也`】友陪贰【`左传赵简子问于史墨曰季氏出其君而民服何也对曰物生有两有三有五有陪贰故天有三辰地有五行体有左右各有配耦王有公诸侯有卿皆其贰也天生季氏以贰鲁侯民之服焉不亦宜乎`】王者佐【`吕氏春秋云武王至殷郊系堕五人御于前莫为系之曰吾所以事君者非系也武王左`】  

【`释白羽右释黄钺勉而自为系孔子闻之曰此五人者之所以为王者佐也不肖主之所弗安也`】　社稷器【`蜀志蒋琬云诸葛称社稷之器非百里之才`】　若金作砺【`尚书说命篇曰说筑于傅岩之野爰立作相王置诸其左右命之曰朝夕纳诲以辅台徳若金用汝作砺若济巨川用汝作舟楫若嵗大旱用汝作霖雨`】　犹鸿有翼【`管子曰桓公在位管仲隰朋见立有间有二鸿飞过桓公曰寡人之有仲父犹鸿之有羽翼者也`】　桃李莫援【`吕氏春秋云子产相郑十八年刑三人杀二人桃李之垂于行者莫之援也`】　池渊不税【`说苑云公仪休相鲁鲁君死左右请闭门公仪休曰止池渊吾不税山吾不赋苛令吾不布吾已闭心矣何闭于门防`】　冨国安主【`太公金匮云宰相不富国安主调隂阳和羣臣乐万民非吾宰相也`】　匡主济民【`蜀志下邳陈登谓先主曰今欲为使君合步十万上可以匡主济民成五伯之业下可以割地守境书功于竹帛`】　正事之臣【`尚书酒诰篇曰王若曰尔乃克羞馈祀尔乃自介用逸兹乃允惟王正事之臣`】　羽翼之佐【`谢承后汉书云非腹背之毛羽翼之佐者也`】　弼亮四世【`尚书毕命篇`】　光辅五君【`左传子木问于赵孟曰范武子之徳何如对曰夫子之家事治言于晋国无隐情其祝史陈信于神无愧辞子木归以语于王王曰尚矣防歆神人宜其光辅五君以为盟主也`】　闻风便委国【`孔丛子云魏王遣使者聘子顺为相曰魏国狭小乏于圣贤寡君久闻下风愿委国先生亲受教训如肯降节岂惟魏国君臣是頼其亦社稷之神祗实永受庆于是乃之魏魏王郊迎谓子顺曰寡人不肖嗣先君之业先生圣人之后道徳懿劭幸见顾临愿图国政对曰臣覊旅之臣慕若髙义是以戾此君辱贶而问以政事敢不敬受君之明令按子顺孔姓名斌子髙之子`】　跪行授以相【`说苑云杨因见赵简主曰臣居郷三逐事君五去闻君好士故走来见也赵简主闻之絶食而叹跪而行左右进谏曰居乡三逐是不客众也事君五去是不忠上也今君有士见过八矣简主曰子不知也夫羙女者丑妇之仇也盛徳之士乱世所防也正直之行邪枉所憎也遂出见之因授以为相而国大治由是观之逺近之人是不可不察也`】　相三君而无私积【`左传云季文子之忠于公室也相三君矣而无私积`】　三相楚而心愈卑【`详前宰相三心卑体恭注`】　一则仲父易防为君【`吕氏春秋云有司请事于齐桓公桓公曰以告仲父有司又请公曰告仲父若是者三賛者曰一则仲父二则仲父易防为君桓公曰吾未得仲父则难已得仲父之后曷为其不易也`】　敛则已施民皆归焉【`列子田氏相齐盈则已降云云`】　结百姓法四方【`国语云齐桓公使鲍叔为宰辞曰臣之不若夷吾者五寛惠柔民弗若也治国家不失其柄弗若也忠信可结于百姓弗若也制礼义可法于四方弗若也执枹鼓立于军门使百姓加勇焉弗若也`】　安国家全社稷【`说苑云梁相死恵子欲之梁渡河而遽堕水中船人救之船人曰子欲何之而遽也曰梁无相吾欲徃相之船人曰子居船檝之间而溺无我则子死矣子何相梁乎恵子曰子居艘檝之间则吾不如子至安国家全社稷子比我防如未视之狗耳`】　镇国家抚百姓【`史记髙帝纪云镇国家抚百姓饷馈不絶吾不如萧何`】　民无谤讟天无大灾【`左祁午谓文子曰子相晋国以为盟主于今七年矣再合诸侯三合大夫服齐狄寕东夏平秦乱城淳于师徒不顿国家不罢民无谤讟诸侯无怨天无大灾子之力也有令名矣而终之以耻午也是惧`】国无盗贼道不拾遗【`韩子云子产相郑为政五年国无盗贼道不拾遗桃枣防于街者莫有援也锥刀遗道三日可反三年不变民无饥也`】　酒不彻钟鼓不解【`尸子云周公酒不彻于前钟鼓不解于悬聴乐而治国无劳事焉`】　劳不坐乘暑不张葢【`史记赵良说商君曰五羖大夫云云`】　无衣帛之妾无食粟之马【`鲁语季文子相宣成然也`】　茹羮防葵见布逐妇【`史记公仪休为鲁相茹羮而羙防其园葵而弃之见布而逐其妇也`】　一夫不得所引为己罪【`尚书说命篇`】　天下不得所若已推之【`盐铁论云禹稷布衣之士思天下不得其所若已推之`】　武丁时有甘盘【`尚书君奭篇`】　太戊时有伊陟【`同上`】　管仲相桓公九合诸侯一匡天下【`论语宪问篇`】　五羖相秦缪三置晋君一救荆祸【`史记商君赵良商君云`】　仲尼相鲁敌之忧【`晏子春秋云仲尼相鲁景公患之谓晏子曰邻国有圣人敌国之忧也今孔子相鲁若何对曰君不如隂重孔子说以相齐孔子强諌而不听必去去鲁而之齐君勿纳也居期年孔子去鲁之齐景公不纳故困于陈蔡之间`】　子产相郑无诸侯患【`说苑云子产相郑终简公之身内无国中之乱外无诸侯之患也`】　颛顼十五佐黄帝【`鬻子云昔者颛顼年十五而佐黄帝二十而治天下其治天下也上缘黄帝之道而行之学黄帝之道而常之`】　帝喾十五佐颛顼【`又云昔者帝喾年十五而佐帝颛顼三十而治天下其治天下也上缘黄帝之道而明之学帝颛顼之道而行之`】　荆公子十五相荆【`苑云荆公子年十五而相荆仲尼闻之使人徃视还曰廊下有二十五俊士堂上有二十五老人仲尼曰合二十五人之智智于汤武并二十五人之力力于彭祖以治天下其固免矣乎`】　甘罗年十二相秦【`史记甘茂云甘罗十二事秦相文信侯吕不韦后秦爵为上卿复以茂田宅赐之`】　伊尹放太甲【`孟子曰太甲颠覆汤之典刑伊尹放之于桐三年太甲悔以听伊尹之训复归于亳`】周公抱少主【`吕氏春秋云文王造之而未遂武王遂之而未成周公旦抱少主而成之故曰`】  

【`成王`】　复子明辟【`尚书洛诰篇`】　致政成王【`礼记明堂篇曰周公致政成王成王以周公有勤劳于天下封周公于曲阜地方七百里`】　増金瓯覆名【`通鉴唐宗每命相皆先御书其名一日书崔琳等名置案上上覆以金瓯防太子入侍举金瓯覆名告之曰此宰相名也若意之其谁耶太子曰非崔琳卢愿乎上曰然时两人有宰相之望故也`】　金筯表直【`开元遗事宋璟为相朝野人心皆归羙焉一日春宴上以所用金筯令内臣赐璟曰非赐卿金表卿直也`】　雅士趋门【`唐大厯中杨绾为相徳望日崇天下雅正之士争趋其门`】　防官抗礼【`宰相自唐以来谓之礼絶百寮冨文忠公弼为相虽防官布衣皆与抗礼引坐与语自是羣臣效之折节自公始云`】　宣威驰誉【`唐阎立本总章元年拜右相但以俗材应务初无宰相器太宗与侍臣泛舟春苑池见异乌容与波上恱之诏坐者赋诗而召立本侔状阁外呼画师立本时已为主爵郎中归戒其子曰吾少读书今独以画见名与厮役等若慎无习时姜恪以功擢左相故时人有左相宣威沙漠右相驰誉丹青之嘲`】　让直济文【`唐房杜賛太宗定祸乱而房杜不言功王魏善諌而房杜让其直英卫善兵而房杜济以文`】应变守文【`唐姚宋賛姚崇善应变以成天下之务宋璟善守文以持天下之正天所以佐唐使中兴也`】　善谋断【`宋眞景元曰汉之名相前称萧者以规随之相继也后称魏邴者以寛严之相济也唐之贤相前称房杜者以善谋断之相成也后姚宋者以应变守文之相资也`】　名教宗主【`五代赵光逢为平章事有女真黄金一镒于其室后乱离女眞委化他土后二十年金无所归光逢纳于河南尹张全义付诸宫观其旧封尚在光逢两登廊庙四退邱园百行五常不欺暗室缙绅咸仰以为名教宗主`】　朝廷羽仪【`唐李揆同平章事帝曰卿门第人物文章皆当世第一信朝廷之羽仪`】　十事要君【`唐宗以同州刺史姚元之为兵部尚书同中书门下三品元之知帝大度锐于为治乃先设十事要说以坚帝意帝皆纳之`】　三事问客【`宋李昉为相每见客必问三事民间有何疾苦为政有何术业时政有何缺失按昉字明逺三入翰林两入中书諡文正公`】　公门桃李【`狄仁杰尝荐张柬之为相又尝荐姚崇桓彦范敬晖等数十人卒为名臣或谓仁杰曰天下桃李尽在公门矣仁杰曰荐贤为国非为私也`】　省门丝竹【`唐尚书省南门有古槐垂防至广相夜闻丝竹之音省中即有入相者俗谓之音声木又相国李石河中永乐有宅庭槐一本抽三枝直至堂舍屋脊一枝不及相国同堂兄弟三人曰石曰程皆登宰执惟福一人歴七镇使相`】　进言赐酒【`唐李绛传李吉甫盛賛天子之徳宪宗欣然李綘曰今日西戎内讧烽燧相接诚陛下焦心求济之时讵便髙枕而卧防帝入谓左右曰绛言骨鲠眞宰相也遣使者赐酴醿酒`】　入见赐茶【`长编先是宰相入见天子必命坐赐茶有大政则面议之范质等自以前朝旧臣稍存形迹每事輙具劄子进呈退即批所得圣旨而同列书字以志之自是奏御寝多或至日昃命坐赐茶之礼亦废`】　梦授二笔【`太平广记五代唐末帝时马裔孙赴阙宿逻府其地有神祠夜梦神手授二笔及为翰林学士裔孙以为契梦笔之兆洎入中书上事堂吏奉二笔如梦中所授者`】　梦赐半臂【`宣室志贞元中相国窦参为御史中丞尝一夕梦徳宗召对于便殿以锦半臂赐之黙念曰臂者庇也大邑所以庇吾身也今梦半臂者岂以某叨居位将给半禄俾我致政乎客有解曰半臂者被股肱之衣也今公梦天子赐之岂非上将以股肱之位而委公乎明日果拜中书侍郎平章事`】　阅表得名【`宋璟罢帝欲用张嘉贞而忘其名夜召韦抗曰朕尝记其风操今为北方大将张姓而复名即为朕思之因观文臣奏表一阅而得其名即以为中书侍郎同平章事`】上簿注名【`唐昭宗时郑綮好诙谐多为歇后诗讥嘲时事中人有诵于帝前者上意其有蕴未尽因有司上班簿遂手注其侧曰可礼部侍郎同中书门下平章事既而贺客至綮搔首言曰歇后郑五作宰相时事可知矣累让不获乃视事`】　名震四夷【`裴度太和四年诏进司徒平章军国重事三五日一入中书度状貌不逾中人而神观爽迈操守坚正名震四夷用不用常为天下重`】　节兼两镇【`宋王安石上韩魏公书宠辞上宰荣归故郷兼两镇之节旄备三公之典策`】　不私故人【`唐裴垍为相故人求京兆尹垍曰君才不此官`】　不负天子【`唐陆防为相所言皆执帝短或规其太对曰吾上不负天子下不负所学`】　不吝通族【`唐令狐绹入相自以姓氏少人有投者不吝通族由是逺近争趋之至有姓胡冒令者温庭筠戯为词以嘲之一时为话柄绹颇慙之`】　未尝市恩【`范忠宣公纯仁在相位所荐士未尝知出于公公亦未尝市恩意于人或谓公曰身为宰相岂可不牢笼天下士使知出于门下公曰但愿朝廷进用不失正人何必使知出我门下也`】　衣鉢相传【`五代和凝平生以宰辅自期登第之嵗名在十三及知贡举览范鲁公质文卷知非常人也至放榜亦以第十三人登第谓曰君文宜冠多士屈居十三欲君老夫衣鉢耳后凝既登庸不十年质亦大拜时有献诗者曰従此庙堂添故事登庸衣鉢亦相传`】　门阀不坠【`宋李昉子宗谔字昌武景徳中为翰林学士至右諌议大夫卒真宗悼之谓宰相曰国朝将相以声名自立不坠门阀者惟李昉曺彬家耳`】　和顔温语【`宋李昉为相有求差遣者见其材可取必正色拒之已而擢用或不足収用者必和顔温语以待之子弟问其故公曰用贤人主之事我若受其请是市私恩也故峻絶之若其不用者既失其望又无善辞此取怨之道也`】　嘉谋伟望【`宋范鲁公质嘉谋伟望时名相尝谓同列曰人鼻吸三斗醋即可为宰相矣`】　不为骄侈【`王旦为相以俭约率子弟使不为骄侈兄子睦欲举进士旦曰吾常以太盛为惧其可与寒士争进取`】　不徼宠泽【`言行录吕正三入中书未尝以姻戚徼宠泽`】得宰相体【`言行录宋韩魏公琦为相曽公亮为亚相赵康靖公欧阳公为参政凡事闗政令则`】  

【`曰问集贤谈典故则曰问东防谈文学则曰问西防至于大事则自决之人以为得宰相体`】　眞宰相言【`宋薛简肃公奎天禧中为江西发运使辞王文正公旦公无他语但云东南民力竭矣薛退而谓人曰真宰相言也`】　可方安世【`长编宋元丰二年神宗尝谓辅臣曰曽公亮谨审周宻中外无间受遗辅政有始有卒可方汉张安世`】　逺过周公【`言行录韩魏公既觧相印王丞相遗公书谓过周勃霍光姚崇宋璟欧阳公易曰进退之际従容有余徳业两全谤谗自止周公逺矣`】　辽使却立【`文彦博立朝端重顾盻有威辽使耶律永昌来聘见潞公于殿门外却立改容曰此潞公耶所谓以徳服人者问其年曰何壮也苏轼曰使者见其客未闻其语其综理庶务酬酢事物虽精练少年有不及贯穿古今洽闻强记虽专门名家有不逮使者拱手曰天下异人也`】　辽使问安【`宋富弼早有公辅之望天下皆曰冨公名闻夷狄辽使每至必问其出处安否`】  

宰相五  

原箴晋陆机丞相箴曰夫导民在简为政以仁仁实生爱简亦易遵网疏下睦禁宻巧繁深文碎教伊何存故人不可以不审任不可以不忠舍贤昵谗则丧尔且偏见则昧专听悔疑耳目之用亦各有期夫岂不察而帷墙隔之矜己任智是蔽是欺徳无逺而不复恶可适而不追存亡日鉴成败代陈人咸知镜其貎而莫能照其身  

原碑晋袁宏丞相桓温碑铭曰文武开基尚父定王佐之契宗周不竞桓公宏九伐之勲脱履于必济之功忘懐于屈伸之防髙氏出乎生民公亮坦于万物遂复改谋廻虑防马武闗总辔丹扸之涂鞭终南之岭兵交则战无全敌劝义则襁负云集従以悬军进因蓄靡储而豺狼惧殪保固窟穴乃方轨廻辕反师凯入虽竒功大勲未防于一朝而宏模神畧义髙于天下公惟秀杰英特竒姿表于弱冠俊神朗鉴明统备于成徳巾褐衡门风流推其髙致忘己应务天下谢其勳业辅相两朝而通运之功必周虚中容长而方圆之才咸得道济而不有处泰而逾约可谓固天将縦生民之杰者也铭曰美尽黄裳道畅伊吕哲人应运命世作辅卓卓英风畧畧宏宇亮心髙列俊神间举忘已济物抚化翼世河洛澄流华梁翳俾我仁公宏道作镜如何不吊云峦落映　晋孙绰丞相王导碑文曰公胄兴姬文氏由王乔元圣陶化以啓源灵仙延祉以分流贤俊相承世冠海岱二仪交泰妙气发晖醇曜所钟公实应之元性合乎道防冲一体之自然柔畅恊乎春风温煗侔于冬日信人伦之冰镜道徳之标凖也恵懐之际运在大过皇徳不建神辔再絶猃狁孔炽凶猋起公见机而作超然元悟遂扶翼蕃王宣恊东岳大顺以一羣后之望仗王道以应天人之防于时干维肇振创制理物中宗拱已雅仗贤相尚父之任具瞻在公存烹鲜之义殉易简之政大畧宏规卓然可述公雅好谈咏恂然善诱虽管综时务一日万机夷心以延白屋之士虚已以招岩穴之俊逍遥放意不峻仪轨公执国之钧三十余载时难世故备之矣夷险理乱常保元吉匪躬而身全遗功而勳举非夫领鉴元达百链不渝孰莫忤于世而动与理防者防　梁简文帝长沙宣武王北凉州庙碑文曰黄曲之祀九井尚慙洙水之堂七璧犹在岂非徳含体气神降空桑蒸民仰其立功太上懐其贵徳公讳某兰陵人皇帝之长兄也命世降灵峻极开着宗百川而成海倍万俊而为英为南梁北秦二州刺史阳陵黑水改号难堪加以岳牧迁廻军民徙散同髙阙以为塞象玉门而置闗三尉寝谋六屯罢业功同踈勒之守备甚即墨之坚围公临危制变殷如敌国是以六角摧锋两贤衅鼓指防则破勍敌叱咤而静尘公徳应大贤照惟殆庶如钟资叩似铎发声含朝阳于千仞散风行于万顷神武所向士卒忘水火之难箪醪所驱小大一死生之志微管之风余芳无絶人畏其神徳音不泯梁秦二州刺史宜封侯条刺举汉阳亲覩遗爱有表请立碑置庙天子许焉反宇飞风伏槛含日参差丹桂周流紫房躨跜刻兽下临网户菡蓞荷花傍连屈屋庶使邉韶所立之石岂称髙于陈郡袁逢所勒之字非独擅于华阳乃为賛曰帝图开道皇源配天功书绿字事烛青编天汉之阳黒水惟梁如仁永播流咏寕忘扶风髙碣召伯甘棠余芳无泯望古可方搆斯象室循兹洞房琉璃照户璧玉开堂秋条下叶春卉含芳九防夜火百味朝浆　又丞相长沙宣武王碑铭曰金表龙符绿地图且瑞汉实曰开虞于昭帝绪蝉聨厥初有微水亦作司徒重檐偃蹇曲注逶迤重摅凤翥桂栋莲披文檀晚防采节晨辉春藤络户寒菊临池惟馨惟徳无絶于斯　梁沈约齐丞相豫章文宪王碑曰世载冠冕之晖家开配天之业洪源迈于委水云冠于削成公自天攸縦非待河岳道亚生知徳备蔵徃摩赤霄而理翰望阊阖而上驰廻风飇于襟袖宅山川于懐抱爰初弱冠蔵器俟时康庄广辟饰礼贤之馆梓备収罄滋兰之畹既驾朱骖又敷衮职升降轩陛率由孝敬谦以备物贵以在身握励已三吐忘倦公徳惟民望位冠朝首仪表瑰雄风神秀杰每至三元首旦华裔在庭执玉端闱冠冕百辟外夷震耸犹单于之惧王商羣后瞻慕若众星之俯日月虽复以周公之亲居周公之任道格皇天光被四海而小善靡失輶徳必従譬由畎浍匪让所以森致江河土壤同归故郁成嵩岱保翼三善宏正九伐铭彼太常悬诸日月铭曰大徳风迈其美云従事贵愈贬礼峻弥恭且有厚命车服以庸羽仪列辟冠冕羣龙周实多祜汉有余庆弈弈皇族于斯为盛公之绥之终和且敬是惟宗国庶作咏　梁任昉丞相长沙宣武王碑曰玉映蓝田金之望已集木秀邓林轮辕之用先表值戎宼贪惏羁縻失道凭凌雉堞逼迫濠湟都防之威既弛副尉之防已谢斧松晨析易子朝餐乞师援絶飞书路阻公内定不战之竒外骋必胜之略神功倐忽有同拾遗南下牧马既寝折胶之术北遯燕然将空漠南之地加以广平简惠信赏必罸増赀就赋夷歌成章　增唐张说梁国公姚崇神道碑铭曰源深自虞派别従吴辟地鲁陜居家洛都神明逺契岳渎冥符翊圣斯偶生贤不孤仁将勇济孝与忠俱学刅攅植文锋迅驱才安卑位即骋长途惟实惟有若虚若无再三军国一二訏谟戎柄尤重王纶最枢兼司任切久政荣殊黼弥焕丹青靡渝以寛容物以鉴分区外防形放中恒礼拘箴虽诫口诤亦忘躯但覩浑璞谁详瑾瑜伊咎尺寸管乐锱铢名遂身正言诚愿孚方辞汉禄更辱齐组既积而散穷欢尽娱川归东极日去西晡上恻旒扆旁悲路衢蓝田美玉荔浦明珠载广休庆爰宏典谟丰碑乃立盛业其铺帝念频轸仙毫特纡镌金刻石凤篆龙图七耀光动三泉泽濡铨叙事理郁词敷求旧铭实慙殚恧芜缅思云雾尚想江湖有道之徳其何以逾延陵之墓空此呜呼存殁终始遐哉邈乎　元载故相国杜鸿渐神道碑铭曰阳骄必折隂胜亦邪刚柔杂居贤圣之家堂堂卫公含和用中为保自易当难不逢首阳诚拙柱下非工餔糟末位致命危自西徂东足趼头蓬简稽衣食赋政理戎经营指挥云合风従定计翊帝革暴锄凶退殊独洁进不争功出征入辅计文经武洗荡三蜀雍容两府神迈形扃思深志违封禅留草东山不归台光折耀白昼徂辉依仁孔夙履信不暮自天之祜宜无悔怒天之荐瘥时丁耗斁如鱼思涉若废网罟或嵗大旱孰为霖雨生公则惠丧公何苦形有必行死无不之谁存封域谁制丧期平臯漫澶野蔓离披延陵已达弋者何知  

原诔晋陆机吴丞相江陵侯陆公诔曰根条伊何苗黄裔舜长发有祥贻我祚刘王负险宼我西隣公侯赫怒干戈啓陈金钺镜日云旗绛天元王陨难鲸鲵坠鳞戎漠时殪方域清尘　又成公绥魏相国舞阳宣文侯司马公诔曰应期降命笃生我公九徳聿修百行兼通文皇践位龙飞天衢恊賛大命啓廸灵符光我圣主齐徳有虞受兹介祉封国建畿入总纳言敷化衡机岀登上将奋武明威皇舆省方作镇于许旌旗既反抚戎荆楚巴蜀作宼侵我疆乃眷西顾董统雍凉丹麾所指莫之敢抗仁济宇内威摄外荒流恵零雨齐美甘棠加命九锡尊位相国比王齐鲁以崇殿礼  

增制宋苏轼赐宰相吕公着乞退不允制曰用贤之功必要之久逺日计不足嵗计有余朕之用卿期于百姓之既冨卿之自信亦岂一日而成功常赐之灾天以警朕夙夜祗惧与卿同之朕若归过于股肱何以答天戒卿若释政而安逸何以塞民言各思其忧少安厥位元阎复丞相阿珠赠諡制曰邉外开邉四达弗庭之域将门出将三持分阃之权缅思百战之劳宜用九原之贲故光禄大夫中书左丞相兼都元帅赠开府仪同三司太尉追封并国公諡武宣阿珠英才间世勇略迈伦当先皇大理之征佐乃父云南之役靖蛮荒而平交趾拔襄汉而下江南鸢瘴挥戈万里若袵席之上龙骧飞渡三吴归掌握之中賛成混一之图式副元勳之号按礼寺易名之典加王章异等之恩于戯青史屡书谅腾芳之有永黄河如带尚流庆于无穷可加赠推诚宣力保大功臣太尉开府仪同三司上柱国追封河南郡王諡武定  

增论唐李徳裕近代良相论曰客谓余曰子法言有重顔骞二篇品藻汉之将相敢问近代将相可得闻乎余曰唯唯夫股肱与君同体四海之所具瞻恩义至重实先于爱敬非社稷大计不可以强諌亦犹父有诤子不获已而诤岂可以为常也唯宜将明献替致其主于三代之隆孝经曰天子有诤臣七人非宰相之职也必求端士正人以当言责导其謇谔救其患难而已虽圣人之言危而不持颠而不扶则将焉用彼相此亦将明献替之谓也使其君昭明令徳不致于颠危也汉之良相十数人矣公孙开陈其端而不肯庭辨固未可也防望之刚不防阙王嘉讦而犯上致元哀二后有信邪谗之患戮忠直之名此其失者也魏相薛广徳持重守正弼谐尽忠可谓得宰相体矣近世贞以制动思在无邪松柏所以后凋藜藿由其不采贵不患失言必匪躬似薛广徳者郑丞相陈丞相有之矣麟之为瑞也仁而不触玉之为寳也防而不刿恕以及物善不近名髙朗令终天下无怨似丙博阳者王丞相郑丞相有之矣好古洽闻应变睿敏防可以成务而智足以取舍仁爱乐道勤瘁奉公逢时得君不失其政似倪寛者韦丞相李丞相有之矣用于臲卼以尽天涯虽劒光不沈而鸾翮长铩灵均之九死无悔栁惠之三黜非辜既殁不瞑号于上帝似萧望之者所谓李丞相矣余亦同病莫保其生知我者以为忠亦已鲜矣庶乎数世之后朋党稍息以俟知音耳  

增记唐李华政事堂记曰政事堂者自武徳以来已常于门下省议事即以议事之所谓之政事堂故长孙无忌起复授司空房元龄起复授左仆射魏徴授太子太师皆知门下省事至髙宗光宅元年裴炎自侍中除中书令执宰相笔乃迁政事堂于中书省记曰政事堂者君不可以枉道于天反道于地覆地于社稷无道于黎元此堂得以议之臣之不可悖道于君逆道于人黩道于货乱道于刑尅一方之命变王者之制此堂得以易之兵不可以擅兴权不可以擅与货不可以擅畜王泽不可以擅夺君恩不可以擅间私讐不可以擅报公爵不可以擅私此堂得以诛之事不可以入重罪不可以生入死法不可以剥害于人财不可以擅加于赋情不可以委之于幸乱不可以啓之于萌伐紊不赏爵紊不封闻荒不救见馑不惊逆谏自贤违道伤古此堂得以杀之故曰庙堂之上樽爼之前有兵有刑有挺有刄有斧钺有酖毒有夷族有破家登斯堂者得以行之故伊尹放太甲之不嗣周公逐管蔡之不义霍光去昌邑之乱梁公正庐陵之位自君弱臣强之后宰相主生杀之柄天子掩九重之耳爕理化为权衡论道变为机务倾身祸败不可胜数列国有传青史有名可以为终身之诫无罪记者　宋王禹偁待漏院记曰天道不言而品物亨嵗功成者何谓也四时之吏五行之佐宣其气矣圣人不言而百姓亲万寕者何谓也三公论道六卿分职张其教矣是知君逸于上臣劳于下法乎天也古之善相天下者自咎夔至房魏可数也是不独有其徳亦皆务于勤耳况夙兴夜寐以事一人卿大夫犹然况宰相乎朝廷自国初因旧制设宰相待漏院于丹鳯门之右示勤政也至若北阙向曙东方未明相君啓行煌煌火城相君至止哕哕鸾声金门未辟玉漏犹滴撤葢下车于焉以息待漏之际相君其有思乎其或兆民未安思所以泰之四夷未附思所以来之兵革未息何以弭之田畴多芜何以辟之贤人在野我将进之佞臣立朝我将斥之六气不和灾眚荐至愿避位以禳之五刑未措欺诈日生请修徳以厘之忧心忡忡待旦而入九门既啓四聪甚迩相君言焉时君纳焉皇风于是乎清夷苍生以之而冨庶若然则总百官食万钱非幸也宜也其或私讐未复思所逐之旧恩未报思所荣之子女玉帛何以致之车马玩器何以取之奸人附势我将陟之直士抗言我将黜之三时告灾上有忧色搆巧词以恱之羣吏防法君闻怨言进謟容以媚之私心慆慆假寐而坐九门既开重瞳屡囘相君言焉时君惑焉政柄于是乎堕防帝位以之而危矣若然则死下狱投逺方非不幸也亦宜也是知一国之政万人之命悬于宰相可不慎欤复有无毁无誉旅进旅退窃位而茍禄备贠而全身者亦无所取也  

增唐栁宗元梓人传曰吾闻劳心者役人劳力者役于人彼其劳心者欤者用而智者谋彼其智者欤是足为佐天子相天下法矣物莫近乎此也彼为天下者本于人其执役者为徒为郷师里胥其上为下士又其上为中士为上士又其上为大夫为卿为公离而为六职判而为百役外薄四海有方伯连率郡有守邑有宰皆有佐政其下有胥吏又其下皆有啬夫版尹以就役焉犹众工之各有执役以食力也彼佐天子相天下者举而加焉指而使焉条其纲纪而盈缩焉齐其法制而整顿焉犹梓人之有规矩防墨以定制也择天下之士使其职居天下之人使安其业视都知野视野知国视国知天下其逺迩细大可手据其图而究焉犹梓人画宫于堵而绩于成也能者进而由之使无所徳不者退而休之亦莫敢愠不衒能不矜名不亲小劳不侵众官日与天下之英才讨论其大经犹梓人之善运众工而不伐艺也夫然后相道得而万国理矣  

大学士一  

增魏文帝始置崇文观以王肃为祭酒其后无闻唐贞观中置崇贤馆有学士直学士员掌经籍图书教授诸王学士之名始于此至宋皇祐元年诏特置观文殿学士宠待旧相今后须是曽任宰相乃得除授时贾昌朝由使相除右仆射观文殿大学士判尚书都省大学士之名自此始　宋防要宋朝官制有殿学士阁学士杂学士又有待制殿撰修撰直阁殿学之名有观文有资政有端明资望极峻无吏守无典掌惟出入侍备顾问观文殿大学士惟曽任宰相者乃得除观文殿学士以宠辅臣之去位者资政殿大学士亦宠辅臣之去位者端明殿学士惟学士之久次者始除后拜佥枢者多领焉阁学士杂学士庶官之外别加职名所以励行义文学之士专以备顾问其次与议论典校讐得之为荣择尤谨　明太祖即吴王位建百官置中书省遂以李善长为中书省右相国徐达为左相国洪武戊申改中书省左右相国为左右丞相以李善长为中书左丞相兼少师徐达为右丞相统六部事庚戌召山西参政杨宪为右丞陜西参政汪广洋为左丞宪寻被诛辛亥春正月太师右丞相李善长致仕以左丞汪广洋为左丞相参知政事胡惟庸为右丞相己未十二月汪广洋谪海南至太平暴卒庚申胡惟庸伏诛遂罢丞相不复设而析中书省为六尚书归其权于六部时监察御史许士防请复三公府不听然蓝玉以凉国公常领太傅当是时翰林春坊官看详诸司啓奏署翰林院兼平驳诸司文章事某官某虽设殿阁大学士如宋讷吴伯宗皆侍左右以备顾问不得平章国事壬戌冬十一月戊午仿宋制置殿阁学士以礼部尚书刘仲质为华葢殿大学士翰林院学士宋讷为文渊阁大学士检讨吴伯宗为武英殿大学士时未有内阁掌几务者至成祖靖难后始即文渊阁召侍讲等七人日入直左右已益亲重上所与谋羣臣甚秘稍迁至大学士嵗时赉予同尚书矣仁宣朝用太子经师恩累加至三孤益尊而宣宗右文遏杀内柄无大小悉下大学士杨士竒等取报行而吏部义户部夏原吉以不时召得迭入省可六尚书事与士竒均而大学士陈山等或鲜所闗预岂非无专职由上轻重裁耶论道之体创尊仁宣迨及景宪大权始集今视之赫然真相矣　天顺中大学士李贤建议请专进士科充翰林院官遂为制自后非进士起家不得居翰林为孤卿非翰林出身不得入内阁居宥宻　内阁臣不由甲第者杨士竒以荐辟胡俨陈山张瑛以郷举其初不由翰林者黄淮以中书舍人杨士竒以审理正胡俨以桐城知县金幼孜以给事中俞纲以审理正王文薛瑄俱以御史李贤以吏部主事刘宇曺元俱以知县袁宗臯以长史张孚敬以刑部主事桂萼以知县方献夫以礼部主事夏言以行人此外无不由翰林入阁者　宪章编曰洪武中惩胡惟庸之专权生乱遂罢丞相而分任六卿立定祖训严为禁革俾永不得设丞相贻谋垂虑至深逺也内阁置大学士以备顾问官仅五品不预政柄而转属于吏部各相钤制其防尤宻自三杨入阁乃以少师尚书兼大学士官尊于六卿而口啣天宪自是无丞相之名而有丞相之实矣故中外皆之曰宰相云　霍韬曰考之汉朝凡为贤相皆由郡守考之宋制凡为宰相须歴州郡葢取其知闾阎之困苦与人情之练达也我朝若薛瑄入阁则由御史李贤入阁则由主事皆为一时名臣今大学士杨一清亦由廵抚而转吏部已入阁矣是诚立贤无方善变通者也宜裁为定制永世遵行  

大学士二  

增名山蔵曰杨士竒为人秉谦执虚薄利笃义歴事四朝四十余年论事持大体不苛细荐进人才博询广访先徳后无所私庇有大政大疑众论纷纭徐出一言莫不快惬　杨荣歴事四朝善承人主意防静而正之与杨士竒杨溥恊恭辅政天下为三杨　杨溥立朝四十余年恭慎谨畏虽御史卒亦不敢每议事决疑舎己人畧无吝躁天下为南杨　名臣记曰薛瑄河津人天顺中以礼部侍郎兼翰林学士入内阁时曺石专用事遂引疾去四方学者日众学贵践履不务论说辞受取与必揆诸义出处大节光明皎洁于富贵利达泊如也　李贤邓州人为大学士事英宗宪宗练达政务不屑为小廉曲谨荐用耿九畴轩輗年富王竑李秉程信姚夔崔恭白圭顔彪冯宗诸文武才臣皆得其用　商辂淳安人宣徳乙夘解元正统乙丑防试廷试皆第一景泰三年入阁天顺元年除名成化二年复入阁首防八事勤政纳谏储将材饬邉备革冗员设社仓崇先圣之号以配天开入徳之基以造士尝讼言景泰有社稷功当复帝号汪直开西厰罗织数起大狱辂因条直十罪又云直不去天下必危上立命去西厰献徴录曰治改元命徐溥为礼部尚书文渊阁大学士三典礼闱所得多天下名士溥未去位时已多跻显位余姚谢与溥同陞内阁时以为荣　又以刘健为礼部尚书文渊阁大学士凡朝廷大制作皆出其手与李东阳谢同心辅政上方倚任入告之谋多所嘉纳终治十八年海内晏然治　明实录费恭慎谦抑明习国家故事能持重得大体凡三入内阁以功名始终云　明名臣言行录嘉靖中徐阶继严嵩为首相书三语于直庐曰以威福还主上以政务还诸司以用舍刑赏还公论尽反嵩政务収人心用物望严杜筐篚天下翕然想望风采　李春芳春芳与徐阶同心辅政力振頽靡受顾命事穆宗皇帝于谅闇诛左道录言官蠲逋负中外欣欣以为太平复见　皇明盛事述曰内阁李贤杨廷和父封少保刘珝严讷黄淮父封太子太保李春芳父封太子少傅张四维父封少师独张居正父自少保少师以至加特进左柱国凡四膺诰命而严讷李春芳张四维张居正皆具庆严李皆得归政终养  

大学士三  

增一人领五官　赠官并兼职【`今言曰今阁臣一人领四官非礼也景泰时陈循一人领五官矣　马愉神道碑曰愉卒特循师保例赠翰林学士资善大夫礼部尚书自前文武大臣赠官者率加其正职愉始并兼衔加之葢出特恩也`】　四入内阁　三总三邉【`皇明盛事述曰嘉靖中张孚敬夏言俱四入内阁　杨文襄一清初以副都总制三以右都总制平安化王难三以致仕少傅大学士起提督`】　名动天下　社稷臣【`名臣记曰解缙早遇圣君名动天下　明名臣言行录曰王家屏操履端严临事有执可社稷臣矣`】　考满勿改外任朕自访得一人【`名臣记成祖勅吏部曰大学士胡广等侍朕日久继今考满勿改外任`】  

【`岳正曰英宗复辟召见文华殿既出上曰今内阁朕自访得一人乃岳正也`】　入奉丝纶出覊靮　防以行权顺以济险【`名臣论曰胡广金防孜入奉丝纶出覊靮又曰李贤遇曺石防以行权商辂防永夀昭徳両宫间顺以济险可谓难矣`】　玉质金相通达国体　挥斤防刃遇事立防【`名臣论曰西杨士竒玉质金相通逹国体东杨荣挥斤防刃遇事立防`】　防愆纠防　刚方正直【`明纪洪熈元年赐大学士杨士竒杨荣金防孜银图书各一其名曰防愆纠缪谕之曰卿等皆国旧臣练达老成今朕嗣位之初凡政事有阙失悉用此印宻防以闻其毋惮于再三言之也　明宣宗赐杨荣银章曰刚方正直`】　諡曰文清可谓明洁【`名臣记曰大学士薛瑄卒刘定之请祀孔庙言公直躬慕古谈道淑徒进无附防`】  

【`退不慕恋勤学好问可谓文矣归洁其身可谓清矣大学士刘忠墓志曰野亭年方六十非悬车之辰志不得行故决于去其于进退之义可谓极明洁矣`】　肩舆登万嵗山　赏节游无逸殿【`名臣记曰黄淮为大学士请老归赐游西苑与公侯伯师傅尚书十一人肩舆登万嵗山　皇明盛典述曰嘉靖十五年端阳节上幸西苑命大学士李时等候于崇智殿遣中书赐艾虎花縧百索牙扇等物既而上御龙舟命时等各乗舟给酒命檝夫桨时等舟近龙舟而行向蕉园迤逦至澄碧亭复宴无逸殿时等各谢上夀尽欢而罢`】　际昌辰　领班籖【`杨廷和行状廷和少时尝梦天门开见绰楔题曰际昌辰在童丱时勲业已定矣　费宏行状宏防试下第世父瑄梦宏入国子监领班籖乃彭时故物也宏果状元入阁`】　给舆皂　受美珠【`黄佐大学士梁储传曰储屡防乞骸上留之至乃可其奏月给米八石嵗拨舆皂八名遣官防送乗舟还郷盖异数也复降敕褒之曰张九龄之忠荩而不竟其用崔与之之风槩而不久于朝以卿视之可谓并美　维风编曰杨文襄一清为相时人有餽美珠一斗者公直受之嗣诸邉将谒请留侍左右询邉事公随出所受珠分劳之投之地顷刻立尽盖以天下财为天下用即比于一介不取可也`】　介慎防静　风流儒雅【`双槐嵗杪曰治乙卯春丘濬薨于位防其生平不可及者有三自少至老手不释卷其好学一也文满天下絶不为中官作其介慎二也厯官四十载俸禄所入惟得指挥张维一园其防静三也丛说云李东阳当国时每日朝罢则门生羣聚其家谈文讲义絶口不及势利其文章亦足领袖一时风流儒雅前代宰相中亦罕见其比也`】　片言遇主　旧学受知【`明名臣言行录曰张璁桂萼以片言遇主翰林诸臣皆鄙贱之　大学士马自强墓志曰公负公辅望久以旧学受眷知上所注意甚厚士咸防之谓闗陕地灵二百年始发于公`】  

大学士四  

增敕明宣徳三年敕少傅兵部尚书华盖殿大学士杨士竒等曰卿等祗事祖宗多厯年所嘉谟谠议积勋勤诚朕嗣统以来尤深賛辅夙夜在念圗善始终盖以卿春秋髙尚典繁剧优老待贤礼非攸当况师保之重寅亮为职不烦庶政乃副倚毘可辍所务朝夕在朕左右相与讨论至理共寕邦家职名俸禄悉如旧卿其专精神审思虑益致嘉猷用朕眷注老成至意钦防　嘉靖元年敕谕特进光禄大夫左柱国少师兼太子太师吏部尚书华盖殿大学士刘健曰卿资禀醇正器识恢宏粤自早年究心理学上探河洛之传登名贤科蜚声艺苑劳勤懋着闻望弥隆遂以硕徳长才受知于我孝宗皇帝简自圣心擢居政府朝夕献替不诡不随培植人才爱惜善宣逹民隐慎守彛章延访于便殿赐问于平章危言谠论禆益多是以致治十有八年之间政事清明实惟卿与二三大臣佐理之功至于顾命之际推诚付托至切至专卿感激知遇益切劳瘁故当武宗皇帝改元之初随事纳忠曲为匡救其毅然不可囘之气徃徃形于辞色厘革宿弊斥逐羣小直道难容告老而归髙风大节播在天下中权奸横加谗抑旋复昭雪人皆钦仰之不置乃今年近九旬体履康泰全名盛福求之当代实鲜其伦维昔宋之名贤如司马光文彦博軰皆卿郷哲揆其始终进退之大义抑亦不多让焉朕嗣承大统图新治理顾兹尊贤优老之典诚不可缓唯卿累朝旧徳实轸朕懐矧夫公论明至再至三亦可见卿之贤于人逺矣兹特遣行人赍敕至家存问仍赐羊酒命有司月餽官廪八石嵗给舆十名用表异数卿其体朕至意頥养天和茂膺夀祉用表仪于天下非特卿一郷一邑之光而已　万厯九年以少师太子太师吏部尚书建极殿大学士徐阶年八十遣行人赐敕谕存问曰朕闻古者公孤在朝则坐而问道更老在学则宪而乞言惟尊贤尚齿之仪实褒徳劝功之典睠言耆硕着有勲庸世咸仰为达尊朕岂靳于殊数卿才优王佐学擅儒宗早驰誉于清华厯试功于盘错简知皇祖晋陟台司履忠顺以事一人持防节而先百辟当憸壬之既黜更治化以维新惩贪汚而仕路肃清奨忠直而真材彚进申明典制多安邉定国之筹黙运枢机有尊主庇民之畧定本于危疑之际宣上徳于弥留之中翼我先皇嗣基图而抚方夏保予冲子升储贰以奉宗祧方倚重于黄扉遽乞闲于绿野后先多绩朝廷资其典型终始完名寰宇想其风采自天纯佑俾尔夀康届兹八旬敛时五福匪直先民之楷式实惟盛世之祯祥朕祗遹先猷追维旧徳粤稽功载申锡宠章兹特遣行人凃时相赍敕存问仍赐银五十两大红纻丝蟒衣一袭防币四表里以示朕眷于戱卫武虽在耄勤箴儆不于国晋公已解机务安危犹系其身惟我宗工不殊前哲其茂绥繁祉慎保修龄尙谋皇髪之询用慰苍生之望钦哉  

增记明沈一贯内阁蔵书楼记曰我国家崇古右文绎天阐圣自髙皇帝龙骧宇内槖鞬未蔵而购书之令四出海内学士抱典册而驰赴盖视孔鲋之发愤于秦者彬彬焉而髙皇帝稽谋好学博収广采故草创之初而熈皥之业已建何啻陋汉祖马上之习即厯朝明辟喆后号表章者何以当也成祖卜燕益隆鼎业而増购遗书尤为繁滋朝宁既设乃建文渊阁于午门城之东偏楼其中而蔵之累朝承平润色鸿着故迄今言蔵书者必内阁天琛夜玉璀璨煜燿上与东壁西奎齐光接彩古所谓天禄石渠图书之府承明金马著作之庭防正集贤修书之院虽今昔阻絶无所质问即其闳钜不过若刘向诸臣之所校录止矣以方今兹岂复能胜之防顾禁庭严宻百僚希觏独二三元僚奉诏入阁参万防备顾问者仅乃锵翔其间然阅上帝之册府钧天广乐輷輷殷殷难言之矣臣惟国家总厯代之典章揽万方之图籍鳞次川委首不举其数凡庶府之珍储百司之渊蓄岂不甚要而典之者独委一主吏耳惟内阁蔵书若斯之秘环以清禁寄以重臣岂不以古今圣贤英哲精神经制之所贻厯代圣帝明王治乱兴亡之所具经纬天地错综民物可以辅导圣明廸啓神智而辅臣者又日侍帏幄朝夕纳诲俾得优游縦观庶可对休命佐成熙朝之学而宣文明之徳化防  

増疏明徐阶谢入阁防曰黄扉视草任重丝纶紫殿宣麻辉腾台斗自顾一介贱庸之质误九重特达之知窃揣分以凌兢式铭心而感戢恭惟皇上至仁大徳上恊元穹伟略英谋逺同皇祖定一代之制仪章焕着乎尧文计万世之安征讨懋扬乎殷武机宜立防诏令亲裁离照敷民隐物情之毕烛乾纲独揽吏才戎政之咸新夫建大有为之功宜简不世出之佐如臣性资柔闇学识迂踈诵载籍之陈言无禆实用守信果之小节莫賛宏猷方虞黜罸之加顾拜延登之及入参阁务出绾部章贰钧未遂乎忱辞兼秩更承乎宠授文非陆防何以赠黼黻之华望乏马光奚足系国家之重况越此而周而召又进之为臯为防仰企前修虽幸逢之适俯惟小器实慙经济之无此臣所以闻命而震惊拜官而伛偻者也臣敢不激昻夙志捐委防躯祗竭寅恭之衷拟酬髙厚之造伏愿因愚臣之不足任益举羣防而用厥中念人才之难求全姑取所长而矜其短内安诸夏外服四夷圣夀万年厯数迈轩虞之久皇图一统提封兼周汉之隆  

增铭明商辂文渊阁大学士諡文宪彭时墓志铭曰鳯山龙冈储精降神笃生才贤学贯天人名魁甲第望隆缙绅官居宻勿职典丝纶谟谋啓沃廸知忱恂厯事三朝执心忠纯功在国家泽被生民吁嗟文宪无愧师臣许国少傅兼太子太师吏部尚书武英殿大学士諡  

文端陈以勤墓志铭曰有曜列星沦精少傅梦而公生坠而公仆天啓我公笃我眀祚众圆独方人趋我驻潜龙在渊如翼斯附飞龙在天如霖斯雨矢其谋谟去其媢妬羮和乐谐牖纳巷遇示我师表式我王度朱绂方来归田早赋明哲煌煌靡有他故鸿飞冥冥戈人何慕西水逍遥濠濮同趣帝念旧臣乃眷西顾养年上尊载沾异数令名考终前昌后裕羔裘狐袖倾辀载路先防如公谁与并骛穹然者封鬰然者树巢有鳯凰穴无狐于斯万年亦孔之固  

増诗明李东阳贺彭阁老诗曰吏部衔清带翰林路随仙步转髙深人间别有登龙地天下空劳仰止心瀛海新波添夜雨玉堂乔木长春隂归来更觉门如水不受车尘半侵半生名行重儒林吏隐官曺嵗月深文靖旧无旋马地敏中原有耐官心川原暖入三春雨殿阁凉分六月隂欲效禹偁书院壁向来官序敢相侵　邉贡送少傅杨一清节制三秦诗曰帝梦非熊旧起侧思贤佐隐京江三邉羽檄来金殿九色龙函到石淙范老甲兵胸有万李侯才气世无双临戎制胜寻常事蚤见邉城筑受降　三十年来四入闗土人迎拜想开顔风雷晚送蛟龙雨藜藿春蔵虎豹山已遣北门归鎻钥更西海弄潺湲寥寥蜀相千年后伊吕谁当伯仲间唐顺之夀张相公诗曰帷中运防九州清共说留侯  

在汉京赐第近连平乐观入朝新给羽林兵儒生东阁承顔色酋长西番识姓名却望上台多气象年年长傍紫宸明  

## 御定渊鉴类函卷六十六

设官部六【`太宰　太尉　大司马`】  

太宰一  

原太宰于殷为六太于周为六卿亦曰冢宰　武王时周公始居之掌建之治　秦汉魏并不置【`平帝加王莽号曰宰衡`】　晋初依周礼备置三公三公之职太师居首以景帝名师故置太宰以代之而以安平献王孚居焉増掾属十人盖为太师之互名非周冢宰之任也【`安帝以太宰琅邪王徳文不宜婴拂事务以污论道之重可衮冕之服绿盭绶羽葆鼔吹盭音戾盭绿也以绿为质盭草名也出琅邪平昌县似艾可染绶因以为绶名`】　宋大眀中用江夏王义恭为之冠绶服秩悉与太傅同　齐以为赠　梁初有之　陈又以为赠有事则权兼之　后魏初无至孝庄时以太尉上党王天穆为之増置佐吏　北齐无闻　后周文帝又依周礼建六官遂置天官大冢宰卿一人掌治以建之六典佐皇帝治国自隋而无　増宋崇寕时  

蔡京得政乃言仆臣之贱非宰相所宜称于是改左仆射为太宰右仆射为少宰靖康末诏宰臣依旧为左右仆射　辽金元眀俱无是官  

太宰二  

原尚书曰冢宰掌邦治统百官均四海　増又曰百官总已以听冢宰伊尹乃眀言烈祖之成徳以训于王原周官曰太宰之职掌建之六典以佐王治国一曰治典以国以治官府以纪万民二曰教典以安国以教官府以扰万民三曰礼典以和国以统百官以谐万民四曰政典以平国以正百官以均万民五曰刑典以诘国以刑百官以纠万民六曰事典以冨国以任百官以生万民　増又曰太宰以九两系国之民两耦合之言系者以维持其情性使不离防也　家语曰官属不治分职不明法政不一百事不纪曰乱乱则饬冢宰【`饬谓整摄也`】　原王隐晋书曰武帝时太傅领司徒何曾屡上书逊位诏以司徒所掌烦务不可以久劳耆艾其进位太宰朝防乗舆剑履上殿如汉萧何魏钟繇故事　増又曰何曾为太宰年老礼优每召见敕以常所饮食服物自随令二子侍　又曰太宰羕与王导同受顾命辅成帝时帝防冲诏羕依安平献王孚故事设牀帐于殿上帝亲迎拜　原晋公卿礼秩曰安平王孚朗陵公何曾汝南王亮皆为太宰　齐职仪曰太宰品第一金章紫绶佩山玉尧命羲和使主其隂阳之职羲伯司天官也后稷伏事虞夏敬事民时尊稷为天官夏衰稷后不窋失官由是废官殷以其官为冢宰周公在丰为太宰召公又居之秦汉魏无此职晋武帝以祖安平王孚为太宰始置其官安平薨省咸寕四年又置防谓夲太师之职避景帝讳改为太宰太宰周之卿位晋武依周置职以尊安平非避讳也后元兴中恭帝为太宰桓都督中外博士徐豁议太宰非武官不应敬都督豁议　増仲长统昌言曰冢宰尧官也  

太宰三  

原正百工　计羣吏【`尚书蔡仲之命惟周公位冡宰正百工孔传谓武王崩时也　周礼曰太宰三嵗则大计羣吏之治而诛赏之`】　统理百官　均平四海【`尚书冢宰统理百官均平四海孔传云天官统理万物縂御众官合天下职之`】　六典佐王　八柄诏王【`详太宰二　周礼太宰以八柄诏王驭羣臣一曰爵以驭其贵二曰禄以驭其冨三曰予以驭其幸四曰置以驭其行五曰生以驭其福六曰夺以驭其贫七曰废以驭其罪八曰诛以驭其过`】  

太宰四  

原太宰古官【`晋百官表注云太宰古官金章紫绶五时朝服进贤三梁冠佩山玉官品第一`】冢宰成道【`家语云古之御天下者以六官縂治焉冢宰之官以成道司徒之官以成徳宗伯之`】  

【`官以成仁太尉之官以成圣司防之官以成义司空之官以成礼注曰太宰治官所以成道`】　总百官【`尚书伊训曰百官縂已以聴冢宰孔传云伊尹以三公摄冢宰也`】　賛王治【`周礼太宰职云王视治朝则賛聴治郑注治朝在路门外羣臣治事之朝王视之则助王平防`】　正百官【`礼记曰尔臣守和宰正百官郑注尔近也谓调君事者冢宰也主治百事也`】　掌治【`周礼天官职惟王建国辨方正位体国野设官分职以为民极乃立天官冢宰使率其属而掌治郑注治谓六官之职`】主国政【`尚书冢宰掌治孔传云天官卿称太宰主政治也`】　制国用【`礼王制曰冢宰制国用必于嵗杪五谷皆入然后制国用`】　布治于国【`周礼太宰职云太宰掌以正月之吉始和布治于国都鄙乃县治象之法于象魏使万民观治象挟日而敛之`】　施典于国【`又云太宰乃施典于国而建其牧立其监设其参传其伍陈其殷置其辅郑注乃者更申敕之以侯伯有功徳者加命作州长谓之牧监一国参谓卿三人伍谓大夫五人也殷谓众士辅府史庶人在官者也`】　施法于官府【`又云太宰乃施法于官府而建其正立其贰设其考陈其殷置其辅郑注正谓冢宰司徒宗伯司马司防司空也贰谓小宰小司徒小宗伯小司马小司防小司空也考成也`】　施则于都鄙【`又太宰乃施则于都鄙而建其长立其两设其伍陈其殷置其辅郑注长谓公卿大夫王子弟食采邑者两谓两卿不言三卿者不足于诸侯`】　六职辨治【`又小宰职云一曰治职以平国二曰教职以安国三曰礼职以和国四曰政职以服国五曰刑职以诘国六曰事职以冨国`】　六属举治【`又云小宰以官府之六属举治一曰天官二曰地官三曰春官四曰夏官五曰秋官六曰冬官`】　六聨合治【`又云小宰以官府之六聨合治一曰祭祀之聨事二曰賔客之聨事三曰丧荒之聨事四曰军旅之聨事五曰田役之聨事六曰敛弛之聨事`】　八成经治【`又云小宰以官府之八成经治一曰听政役以比居二曰听师田以简稽三曰听闾里以版图四曰听称责以傅别五曰听禄位以礼命六曰听取予以书契七曰听卖买以质剂八曰听出入以要会`】　八法治官府【`又云太宰以八法治官府一曰官属以举治二曰官职以辨治三曰官聨以防官治四曰官常以听官治五曰官成以治六曰官法以正治七曰官刑以纠治八曰官计以治`】　八则治都鄙【`又云太宰以八则治都鄙一曰祭祀以驭其神二曰法则以驭其官三曰废置以驭其吏四曰禄位以驭其士五曰赋贡以驭其用六曰礼俗以驭其民七曰刑赏以驭其威八曰田役以驭其众`】　六计羣吏【`又小宰以听官府之六计弊羣吏之治一曰防善二曰防三曰防敬四曰防正五曰防法六曰防辨`】　六叙正羣吏【`又云小宰以官府之六叙正羣吏一曰以叙正其位二曰以叙进其治三曰以叙作其事四曰以叙制其食五曰以叙受其会六曰以叙听其情`】　九两系国之民【`又曰太宰以九两系国之民一曰牧以地得民二曰长以贵得民三曰师以贤得民四曰儒以道得民五曰宗以族得民六曰主以利得民七曰吏以治得民八曰友以任得民九曰薮以冨得民`】九贡致国之用【`又曰太宰以九贡致国之用一曰祀贡二曰嫔贡三曰器贡四曰币贡五曰材贡六曰货贡七曰服贡八曰斿贡九曰物贡`】　八统驭万民【`又云太宰以八统诏王驭万民一曰亲亲二曰敬故三曰进贤四曰使五曰保庸六曰尊贵七曰达吏八曰礼賔`】　九职任万民【`又云太宰以九职任万民一曰三农生九谷二曰园圃毓草木三曰虞衡作山泽之材四曰薮牧养蕃鸟兽五曰百工饬庀八材六曰商贾阜通货贿七曰嫔妇庀治丝枲八曰臣妾聚敛疏材九曰闲民无常职转移执事`】　九赋敛财贿【`又云太宰职以九赋敛财贿一曰中之赋二曰四郊之赋三曰甸之赋四曰家削之赋五曰县之赋六曰都之赋七曰关市之赋八曰山泽之赋九曰弊余之赋`】九式均财用【`又云太宰以九式均财用一曰祭祀之式二曰賔客之式三曰丧荒之式四曰羞服之式五曰工事之式六曰币帛之式七曰刍秣之式八曰匪颁之式九曰好用之式`】　举五谷播时百谷　西阳王以宗室加礼【`晋起居注咸康元年以太宰西阳王`】  

【`羕宗室长厚特加礼敬依安平王故事设牀帐于后也`】　何太傅以耆艾进位【`详太宰二`】  

太宰五  

原碑晋孙绰太宰郗鉴碑文曰公葢黄帝之苗裔氏族所由皆纪于祖御史大夫之碑矣灵和诞授载有公侯至徳硕量天实挺之琅邪王应天啓之运阐中兴之道思延英贤以匡王业乃假兖州刺史金章仍割元钺载饰于时羯宼凶炽羣逆猋起公奋其忠勇精贯白日信顺为甲胄大节为城池故摧却凶宼全身济功惟公徳器纯固体识深宏敦尙衡门则服膺曽闵毗亮皇极则宪章元凯防诚简于帝心明允着于莅政信钟山之圭璧嵗寒之灵木者也摛藻风云策名帝录肇阶方尺遂隆台岳王室未休吾何以豫兴言慨思康天步将俾皇化归之太素彼苍者天曽不遐祚哲人其萎民斯攸慕嗟尔后昆式瞻宏度　齐王俭太宰褚彦囘碑文曰夫太上立徳其次立功此之谓不朽所以子产云亡宣尼泣其遗爱随武既殁赵文懐其余风乃祖太傅徳合当时行庇州壤深识臧否不以毁誉形言亮采王室每懐冲虚之道可谓婉而成章志而晦者矣公禀川岳之灵晖含圭璋而挺曜和顺内凝英华外发神茂初学业隆弱冠是以仁经义纬敦睦于闺庭金声玉振寥亮于区宇孝敬淳深率由斯至尽欢朝夕人无间言逍遥乎文雅之囿翺翔乎礼乐之场风仪与秋月齐明音徽与春云等润既而齐徳龙兴顺皇髙禅深达先天之运匡賛奉时之业亦犹稷契之臣虞夏荀裴之奉魏晋今之尚书古之冢宰虽职于衮司而任隆于百辟暂遂冲防改授朝端迩无异言逺无异望执五礼以正民简八刑而罕用故骋迹康衢延慈哲后仰南风之髙咏餐东序之秘寳雅议于听政之晨披文于宴私之夕参以酒徳间以琴心暧有余晖遥然流想君垂冬日之温臣尽秋霜之戒肃肃焉穆穆焉于是见君亲之同致知在三之如一铭曰永言必孝因心则友仁洽兼济爱深善诱覩海齐深登岳均厚五臣兹六八元斯九率礼蹈谦谅实身干迹屈朱轩志隆衡馆眇眇宗萋萋辞翰义既水流文亦雾散  

原诔晋潘岳太宰鲁武公诔曰昂昂公侯实天诞育八元斯九五臣兹六揜讨逆节折冲江湖走钦擒俭枭诞弊吴公于出征爰整其旅垒未越郊麾不及举秦凉获乂西戎即叙他人之贤譬彼丘陵邈矣公侯如日之升泰山其頽寝疾不兴遐迩曷仰社稷焉慿生荣则易终哀实难靡不春华鲜克嵗寒呜呼公陨率土含酸赵丧望诸列国同伤秦亡叔舂者不相桃李不言下自成行徳之休明没弥彰  

原表后魏温子升上党王穆让太宰表曰臣闻防长途终慙一日之致悬缕层台讵任千钧之重固知才弱不可自强力微难以企及智小谋大恐贻折足之忧才任重惧有絶膑之悔既虑铄金因陈匪石  

太尉一  

原太尉秦官　汉因之【`应劭汉官仪谓太尉周官非也郑注月令亦曰秦官尚书中云爵为太尉束晳据非秦官以此追难元焉刘昭曰纬众书贵尚诡出没隐动挟诞怪太尉官实司天虞舜作宰璿衡赋政当是据位以书前职非虞之实号也太尉所职即舜所掌遂以同掌追太尉乃中之误假盖非官之为谬康成渊博自注中裁及注礼而忘舜位岂其实防此是不发讥于中而正之于月令也广防之诮未探硕意`】金印紫绶掌武事汉文三年省景帝三年复置其尊与丞相等【`丞相衞绾病免上议置丞相太尉籍福说田蚡曰上以将军为丞相必让窦婴婴为相将军必为太尉太尉相尊等耳又有譲贤名蚡之皆如其谋`】五年又省元狩四年更名大司马【`大司马说在本篇`】　后汉建武二十七年复旧名为太尉公每帝初即位多与太傅同录尚书事府门无阙【`论者云王莽以大司马簒盗神器故贬其阙`】掌四方兵事功课嵗尽则奏其殿最而行赏罚凡郊祀之事掌亚献大丧则告諡南郊凡国有大造大疑则与司徒司空通而论之国有过事与二公通谏诤之灵帝末以刘虞为大司马而太尉如故自此则大司马与太尉始并置矣【`刘宠字祖荣迁太尉以日食免`】　魏亦有之【`王祥字休徴为太尉司马文王进爵为王时祥与司徒何曽司空荀凯并诣王觊曰相王尊重今可相率而拜祥曰相国势位诚尊贵然要是魏之宰相吾等魏之三公公王相去一阶而已班列大同安有天子三公可拜人者耶损魏朝之美亏晋王之徳君子爱人以礼吾不为也及入荀凯遂拜祥独长揖文王谓祥曰今日然后知君子见顾之重`】晋太尉进贤三梁冠介帻绛朝服金章紫绶佩山  

玉若郊庙冕服七旒衣纁裳七章　宋制武冠山玉　齐制九旒　后魏初与大将军不并置正光之后亦皆置焉歴代唯后周无其余皆有悉为三公　増宋循歴代之制以太尉与司徒司空并为三公政和时罢之复周制以太师太傅太保为三公少师少傅少保为三孤以太尉本秦主兵官定为武阶之首正一品在节度使之上建炎三年刘光世始以检校太保除自后以检校三少以节度使不帯检校皆径进太尉则进使相是为除授之序依两府恩数　辽南面置三师府又有三公府太尉司徒司空此皆南面朝官之长公师府俱有掌印官一人　金三公太尉司徒司空各一贠皆正一品论道爕理隂阳　元太宗即位始建三公其拜罢嵗月皆不可考至世祖之世其职常缺而仅置太保一贠至成宗武宗而后三公并建迨无虚位矣又有所谓大司徒大司空太尉之属或置或不置其置者或开府或不开府而东宫尝置三师三少盖亦不恒有也　马祖常上言曰司徒司空皆古三公之流人臣名爵无如此极比者圣上践祚之初沙汰冗滥尤慎此官近嵗屡有闲杂人等如沈宗摄汪元昌之流亦受司徒司空之职窃恐天下后世为口实非便也　元仁宗延祐五年监察御史上言比年名爵滥冒已极太尉司徒国公接迹于朝昔奉诏裁罢中外莫不忻恱近闻礼部奉防铸太尉司空司徒等印共二十有九此軰无功扵国家诚恐载在史册贻笑将来请自今以后凡阀阅贵重勲业昭著者存留一二余并革去制曰可　明太祖下江左因胜国之旧为五等爵以赠勲臣其后有王公侯伯之典而罢子男至公孤不以为赠亦幷无太尉司徒等官　又按叙齐职仪云太尉古官也【`鱼豢曰太尉掌武事古者兵狱官皆以尉为称尉罻也言兵狱罗罻也言兵狱罗罻奸非`】　尧时舜为太尉舜时契为司徒禹为司空古亦为三公之职其后常以太尉与大司马迭置不两立【`有大司马则不置太尉歴代皆然`】　周以太师太傅太保为三公以大司马大司徒大司空与大司宼大冢宰大宗伯为六卿至西汉末师傅保之官崇其号为上公以大司马大司徒大司空为三公后汉初省大司马立太尉与司徒司空为三公【`皆除大字`】歴魏晋宋齐之后常然至后周又依周礼以师傅保为三公五代史志云隋又以太尉司徒司马为三公歴代皆开府置官属唐废府寮  

太尉二  

原月令曰孟夏之月命太尉賛俊杰遂贤良举长大春秋合诚图曰尧坐舟中与太尉舜临观凤凰授图史记曰孝帝六年置太尉官　汉书百官表曰太尉掌武事周勃灌婴周亚夫等为之　又曰太尉古官也自上安下曰尉故武官以为号　汉书曰吕后问髙帝曰陛下百嵗之后萧相国既死令谁代之上曰曹参可其次曰王陵可然少戅陈平可以助之陈平智有余然难独任周勃厚重少文然安刘氏者必勃也可令为太尉　又曰王龚为太尉在位恭慎自非公事不通州郡书记其所辟命皆海内长者　东观汉记曰张辅字益侯为太尉父尚在辅每转乃一到洛父来适会正腊公卿罢朝俱贺嵗奉酒上辅父夀极欢莫不嘉其荣又曰邓彪字智伯为太尉在位清白公防率下　谢承后汉书曰京兆朱宠字仲威为太尉家贫食脱粟饭卧布被朝廷赐锦被粱皆不敢当　又曰郑宏字巨君为临江太守行春有两白鹿随车夹毂而行宏怪问主簿黄国鹿为吉凶国拜贺曰闻三公车轓【`一作图`】画作鹿明府当为宰相后宏果为太尉　又曰初第五伦为防稽太守署郑宏为邮举孝防及宏为太尉而伦为司空班次在下每正朔朝见宏曲躬自卑上知其故遂置云母屏风分隔其间由此以为故事　増又曰刘寛为太尉灵帝颇好学艺每引见寛令之讲寛尝于坐被酒睡伏帝问太尉醉耶寛仰对曰臣不敢醉但任重责大忧心如醉　又曰张禹为太尉时连嵗灾荒府蔵空虚禹上疏求入三嵗租税以助都国廪假许之　又曰杨震代刘恺为太尉帝舅大鸿胪耿寳荐中常侍李闰兄于震震不寳乃自徃候震曰李常侍国家所重欲令公辟其兄寳代上意耳震曰如朝廷欲令三府辟公固宜有尚书敕遂拒不许寳大恨而去　原袁山松汉书曰太尉刘虞让位于羊续灵帝时为三公者皆输礼钱千万续举緼袍以示之曰臣之所有唯此而已遂不代虞　华峤后汉书曰安帝即位太尉徐防以灾异宼贼防免就国凡三公以灾免始自防也　范晔后汉书曰曹嵩灵帝时货赂中官及输西园钱一亿万故位至太尉　増续汉书百官志曰太尉一人掌方岳事物功课嵗尽则奏其殿最而行赏罚世祖即位为大司马原应劭汉官仪曰章帝诏曰司空牟融典职六年勤  

劳不怠其以融为太尉录尚书事　又曰冲帝丁酉策书太尉赵峻二世掌典机衡有匪石不贰之心大司农李固公族之苗忠直不囘有史鱼之风今以峻为太傅固为太尉与大将军冀参录尚书事　増又曰河间相张衡说明帝以为司徒司空府已营欲更治太尉府府公南阳赵憙也西曹掾安众郑君素爱名莭以为朝廷新造北宫整饬宫寺今府本馆陶公主第舍员职鲜少自足相授憙表陈之即见聼许其冬帝幸辟雍歴二府光观庄防而太尉府独卑陋宗东顾叹息曰屠牛縦酒勿令乞儿为宰　原幽明录曰常山张颢为梁相天新雨后有鸟如鹊飞翔稍下坠地民争取即化为一圆石颢椎破之得金印文曰忠孝侯印颢表上闻蔵之秘府颢汉灵帝时至太尉　齐职仪曰魏文帝黄初二年日食有司奏免太尉贾诩诏曰天地之灾害罪在朕躬勿贬三公遂为永制　増魏志曰文帝践祚钟繇太尉时华歆王朗并先世名臣帝罢朝谓左右曰此三公者乃一代之伟人也后日殆难继矣　吴志曰孙皓诏曰范慎勲徳俱茂朕所敬慿宜登上公以副众望可为太尉　晋中兴书曰郗鉴为太尉虽在公位冲心愈约劳谦日昃诵翫坟索自少及长身无择行家本书生后因丧乱巾戎非其夲愿常懐慨然咸康五年秋寝疾上疏逊位优诏不许　又曰桓温授侍中太尉固让不受旬月之中使者八至轺轩相望于道　谢灵运晋书曰秦有太尉掌兵汉仍修之防置省是故司马之官主九伐之职　五代史后唐书庄宗御文明殿册齐王张全义为守太尉如常仪礼毕全义于尚书都省领事宰臣羣官在列谏议窦专不降阶为御史所劾专援引旧典以对时宰臣不记故事无诘寝而不行  

太尉三  

原上司　亚献【`东观汉记曰杨震字伯起为太尉性忠诚每陈谏诤中常侍樊丰等譛之収印绶归本郡震到洛阳都亭谓门生曰吾恩居上司奸臣狡猾而不诛宠嬖倾乱而不禁何面目以见日月遂饮鸩而死下详太尉一`】　统兵　掌武【`并详太尉一`】　化石　防金【`上详太尉二　应劭汉官仪曰三公国之桢干朝廷取正以成防金大司农李固忠正不挠其以固为太尉`】两鹿　三鳣【`上详太尉二　范晔后汉书曰杨震字伯起尝客于湖外不答州郡礼命数十`】  

【`年众人谓之晚暮而震励志愈防后有鹳雀衔三鳣鱼飞集堂前都取鱼进曰凡鳣者卿大夫之服象也数三者法三台也先生自此升矣后位至太尉`】　画鹿轓　飞鹊印【`并详太尉二`】保皇家　安刘氏【`摰虞陇西王泰为太尉册曰惟君行为时表亲则宗臣论道経保乂皇家是用进登上台下详太尉二`】　主九伐　齐七政【`上详太尉二汝南先贤传曰陈蕃拜太尉让曰齐七政训五兵臣不如议郎王畅`】　叹黄宪　举蔡谟【`谢承后汉书曰陈蕃拜太尉临朝叹曰黄宪若在不敢先佩印绶晋书郗鉴字道徽进禄太尉疾防举蔡谟自代`】　置屏风　赐锦被【`并详太尉二`】　増六年　四世【`上牟融　杨震秉赐彪四世为太尉`】  

太尉四  

原册太子授玺绶【`汉百官表云太尉掌册皇太子捧上其玺绶`】　辞年老赐几杖【`晋书曰刘寔拜太尉自陈年老固辞上不许赐几杖宅一区不朝`】　幽賛神明【`古今通典云兴治隆化幽賛神明奉度顺道使灾不生者谓太尉也`】　纲维王室【`魏志明帝寝疾刘放孙资召太尉司马宣王以纲维王室`】　临朝谔【`谢承集云永平之初太尉郑宏临朝谔日旰忘食`】　立朝正色【`囗□为太尉菲食恶衣弊车羸马立朝正色不可干也`】　九州用缓羣公咸治【`见崔骃太尉箴`】　上清三元下寕九域【`陇西王泰为太尉册曰惟君贵为世家亲则宗臣其上清三元下寕九域永钦洪范以康济宇宙敬哉`】　华歆清素寡欲【`曹植辅臣论曰清素寡欲明敏特达志存太虚安心元妙处平则以和养徳遭变则以防蹈义华太尉歆之谓也`】　郗鉴冲心愈约【`详太尉二`】　杨秉不惑酒色【`张璠汉记曰杨秉为太尉尝曰我有三不惑酒色财也时天下称为名公`】　刘寔不治产业【`王隐晋书刘寔拜太尉不治产业居无第宅禄赐皆给付亲旧家无余财`】　固让不就【`谢承后汉书曰郑宏为太尉固让不就西曹掾曰天子已白陵庙宜当拜`】　称疾不退【`魏志华歆拜太尉歆称病乞退让位于管寕帝不许临当大防乃遣防常侍缪袭奉诏喻防曰君其力疾就防以恵予一人将立席几筵命百官总已以须君到朕然后御坐又诏袭须歆必起乃还歆不得已乃起`】　病免赐俸终身【`东观汉记曰邓彪为太尉在位清白为百寮式视事以疾乞骸赐策罢赠钱三十万在所以二千石俸终其身`】　吿老以侯就第【`干寳晋纪曰刘寔为太尉告老诏以侯就第居三司之上国之大政将诏于宅室也`】　以日蚀免【`东观汉记曰太尉张辅郑宏徐防赵憙并以日蚀免`】　以流星免【`后汉太尉皇甫嵩以流星策免案续汉书曰以日有重珥免`】　汉宠元勲任先周勃　晋尊硕徳在王祥　张禹在位三世忠孝弥笃　牟融典职六年勤劳不息  

太尉五  

原诗晋傅咸赠太尉司马虞显机诗曰帝崇元淑妙其属命子是佐増衮之缛  

原箴后汉崔骃太尉箴曰天官冢宰庶寮之率师锡有帝命虞作尉爰叶台极爰平国域制军诘禁王旅惟式九州是绥羣公咸治干戈载戢宿其纪上之云据下之云戴茍非其人斁我帝载昔周人思文公而召南咏甘棠昆吾崇夏伊挚嘉商季叶颇僻礼用不匡无曰我强莫余敢丧无曰我大战好杀纣师百万卒以不艾宰臣司马敢告在际  

原赞后汉蔡邕太尉陈公賛曰公在百里有西产之恵赐命方伯分陕余庆余庆伊何兆民其观少者是懐老者是安纲纪文王文王用平东京辇京辇用清乃登三事三事攸寕契稷之佐具于尧庭今则由古于穆诞成  

原碑后汉蔡邕杨太尉碑铭曰于戯公惟岳灵天挺徳翼赤精神氤氲仁哲生应台任作桢帝钦亮访典刑道不忒迄有成光遐迩穆其清　又杨太尉碑铭曰天鉴有汉挺生光辅世作三事勲在王府乃及伊公克光前矩悉心毕力其相武化洽羣生泽霑区宇　又太尉李咸碑铭曰天垂三台地应五岳降生我公应鼎之足奕世载徳名昭图录既文且武桓桓绍续外则折冲内则大麓　又太尉桥元碑曰岐嶷而超等总角而逸羣至矣乎初绅髙明卓异为众杰之防其性庄疾华尚朴百折而不挠拔贤如逝流讨恶如霆击至徳在已之由人茍不矫迹夫何舎焉　后汉桓驎太尉刘寛碑曰公诞受纯和之气体有乐道寕俭之性疾雕饰尚朴素荣利重谦让力与同好镌坟典于茅庐是以根纬综精防诲童冠而不倦南阳大守推贞谅以示下显众善以厉否恻隐之诚通于神人故去鞭朴如获其情弗用刑如弭其奸　晋孙绰太尉庾亮碑曰次黄中以啓曹钟遐武于轩辕爰及晋代世号多士公吸峻极之秀气诞命世之深量防言散于秋毫风畅乎徳音闚门者贵其凝峙入室者议其通摽形者得之廊庙悟防者期诸濠川提挈南翔息肩灵越防大君有命纳妃徳门自求多福辞不获已鳯羽笼于华樊麟趾絷于椒房王敦阻兵翫权志窥神器乃转公左衞将军要防防以扶华毂勒武旅以翼豹尾死难之心义形于色亲受中诏奔告方伯于是羣后契盟同禀髙谋岩栖懐徳以响赴义拯神器于兽吻扶帝座于已倾王室之不壊翳伯舅是赖公以为战伐之谋仁所耻闻况立徳宏道年防不惑阖门沈舟将逺迹山海诏累遣侍中黄门逼以严制知不获免乃固求外任江外无烽燧之警宇内归穆然之美铭曰金徳时昏乾纲絶纪素灵南映中宗蔚起谁其賛之数钟伊公达人忘懐形随运通再潜再跃婉若防龙　梁沈约齐太尉王俭碑铭曰瞻旦奭而齐轸轶夔龙而长骛百辟翘首譬列星之仰望舒千里结辙若派流之宗江汉及宋道盛运鼎命将改而瞻乌所集未知适归公髙卧闲宇独咤虚室眷龙顔以托梦咏日角以兴言伫傅岩之下懐滋水之上慨深版荡念在濡足霸君亦虑属一匡情降三顾卜匪熊罢唯人是与公深覩兴废妙识人英察荣光于河渚攀龙翼于云汉倾方寸以奉国忘七尺以事君殊文共防异轸同归堆案盈几充庭满室随方引应防决如流辞不辍响纸无停茟精明外朗神彩防映矖瞩接其光景风云溢乎帷席嚣喧总至大薄相填齐镳共轸并而不杂铭曰怅公赫矣世载经纶四彼三杰六兹五臣徳参世命道亚如仁屣步金门濯缨兰畴激水上征培风郁起　陈沈烱太尉始兴昭烈王碑曰古者帝王之兴莫不崇建亲屏泰伯让而退封武哀终而受号则有之矣至若勒功鼎鼐铭徳太常清庙尊乎国家名显乎子弟在昭烈王见之焉若夫妫水遥源石砮遐集五丝作而咏南风八世兴而和鸣鳯借帝王之基居正卿之族有由来矣孔融汝颍之论许其少多傅畅诸公之书颇有贤哲自汉至魏涉江而东绵邈蝉聨言之耆旧皇上革命应运大啓国麟趾盘石之宗固立金桢玉干之戚毕封文叔掩被之悲无冺仲谋援鞍之恸逾切乃封始兴郡王永定元年下诏曰天伦所感义本因心名器追崇则惟恒典亡兄梁故南兖州刺史长城县公徳范沈风度寛厚性与天通深乎靡测昔弹冠入仕誉重城华宣力艰难遂顾洪业虽时非季汉势异桓王海内挹其风流生民懐其大徳者矣朕受天眀命爰膺寳厯言寻永徃兴慕増懐可奉赠太尉公昔之宻戚近亲宗英令徳若河间之不羣沛献之受象东平之乐善陈思之防实闻之也未有身死忠贞名存前代若王之义烈者铭曰稽古帝舜重瞳有裔曰陈祚土纂虞之系腾波汝颍承流妫汭四岳有后六竒献计惟实惟忠卿长羣公浮舟震泽佳气葱葱岐周七十商亳百里婉婉中阳帝出攸止太常景王季孙让子天下不践闻之惇史入孝出忠清辉何已苞指周蔵风流懿徳言为世范行成士则名山可镌丰碑易勒惜哉徃矣殒身凶慝鼎命既迁山河是始光啓代郡徳表永祀周以别功鲁侯戾止礼茂庙堂恩加松祀　増张说赠太尉裴行俭神道碑曰星辰元象所以殷时布气然而行不言之道者天也文武用才所以勤官定国然而収无为之理者帝也当髙宗之休运任名世之良臣清九流而辟四海代天工而张帝徳歴前哲岂多乎哉公讳行俭字守约河东闻喜人其先出于嬴姓伯益之后也秦则裴侯始封汉则侍中授职魏晋之代郁为盛门八裴方于八王声振海内三子尊为三祖望髙士族自冀州刺史徽至公十二代中军将军双虎至公六叶代无遗徳不损厥问者已大王父伯鳯周骠大将军光汾二州刺史琅邪郡开国公大父定髙大将军冯翊郡守袭琅邪郡公诸侯受封山河国天子共理循良克家考仁基隋左光禄大夫以隂图世充仗义拔旧主遭时不利玉折名圣唐龙兴旌防励莭赠原州都谥命曰忠荩春秋之褒也公清明本乎世徳正性出乎胎教气润河灵貌防岳立仁孝之道天生而知将相之器与年俱长以髙防为宏文生絶事笃学累年不举房仆射异而问焉对曰隋室丧乱家亡典籍馆有良书探讨未徧故少留耳梁公惊曰子志气凌云一日千里其早为通人之目也如是明经补左屯衞仓曹诏举转雍州司士金部户部二贠外厯都官郎中长安令明庆中与长孙太尉褚河南论及中宫废立国家忧患有公伯寮行于季氏出为西州长史又改金山副都防又拜安西大都防西域政七八年间穷荒举落重译向化我之独贤邉之多幸干封嵗徴为同文少卿寻除司列少常伯官复旧号为吏部侍郎加银青光禄大夫自居铨管大设纲综辨识差才审官序爵法着新格言成故事上元中长星出天秃髪入塞诏公为洮州道左军总管又为秦州镇抚右军总管并受元帅周王节度虽祭公有谏耀武之事不行而方叔陈师来威之道备矣仪鳯二年十姓生可汗匐延都支为李遮匐潜搆犬戎俶扰西域朝廷慿怒将行天讨公进议曰敬元败绩于茅戎审礼免胄而入狄岂可絶域更勤王师今波斯王亡侍子在此若命使册立则路由二蕃便宜取之是成擒也髙宗善其计诏公以名册送波斯兼安抚大使公徃莅遗爱洽于人心是行也百城故老望尘而雅拜四镇酋渠连营而酒一言召募万云集公乃严以反谍托猎以训旅误之多方间其无备褁粮十日执都支于帐前破竹一呼钳遮匐于麾下华戎相庆立碑碎叶盖美克隽不杀而是讲要人以徳而去害审廓氛防扵地表燀皇灵于天外充国有屯田之颂窦宪有燕山之铭订兹逺略彼何防也迁礼部尚书加上柱国又特降恩命兼右衞大将军夷典秩宗神必据我文昌有将天道存焉调露中单于可汗伏念外判大鸿胪萧嗣业丧律诏公为定襄道大总管军至朔州斥堠相接匈奴故态狃刼粮以馁师神将出竒张虚势以防敌伪为转运伏其壮士示羸师以缓行隐精以蹑迹宼果大下援兵奔散骄虏益骜自为得色驱此车牛憩彼井泉于是箱中兵起千弩齐发要路飞一息而至羣胡颠沛杀伤满野此馈运路无惊者观夫大漠无倪穹庐靡所追之迯遯舍之慿陵费日老师兵家所病公潜使缓頬均其利心深图既入狼意亦改及委罪衙官隂送降欵公宻上其事人莫之知及如所期举国归附烟尘大起师徒惶惑公徐使令军曰此是伏念执温来降非他宼也俄而啣璧辕门释缚纳欵帝嘉厥勲命尚书崔知悌乗驲劳军备礼献凯册勲之日程务挺张防朂者行军之偏将也诉言子劳逼逐方降大军又属秉钧忌才上下其手公曰虽不逮羣师之让功犹耻与二王之竞力今而杀降后无来者乃封公闻喜县开国公而伏念温皆戮都市是年也伏念弟元珍拥其余种复叛则天称制追正宿枉赠伏念太仆卿程张诸家别故夷族君子以为神理之不可诬也永淳元年诏公为金牙道大总管未行遘疾四月二十八日薨于京师延夀里春秋六十有四铭曰天生亚圣祚此王国文综九流武参七徳柔逺服叛穷西尽北赫我皇灵去其蝥贼仁则不逺智何不周如山之峻如川之流术与神合艺将道逰书来悬帐赋出登楼司马军阵官人纲纪帝加常伯国于闻喜室有令妻家成克子社金世桓圭守祀神道上台永介祉  

大司马一  

原大司马古官也掌武事【`司主也马武也`】　少皥有鴡鸠氏为司马【`瞗音睢`】　尭时弃为后稷兼掌司马　周时司马为夏官掌政　项羽以曹无咎周殷并为大司马【`楚大司马景舍帅军伐蔡蔡侯奉社稷而归之楚发其赏舍辞曰发诚布令而敌退是王威也相攻而敌退是将威也战而敌退是众威也臣不宜以众威受赏　又司马穰苴本姓田齐威王以古司马法而附穰苴因号为司马穰苴`】　汉初不置武帝元狩四年初罢太尉置大司马以冠将军之号【`冠者加于其上为一官也霍光以大司马大将军辅政武帝又令大将军骠骑将军皆有大司马之号`】　宣帝地节三年置大司马不冠将军亦无印绶官属【`霍禹为大司马冠小冠无印绶`】　成帝绥和元年初赐大司马金印紫绶置官属禄比丞相去将军哀帝建平二年复去大司马印绶官属冠军如故元夀二年复赐大司马印绶置官属去将军位在司徒上【`汉律丞相大司马大将军月俸钱六万`】始置大司马议者以汉有军千人司马官故加大王莽居摄以汉乃无少司徒而定司马司空之号并加大　后汉光武建武二十七年省大司马以太尉代之故常与太尉迭置不并列【`吴汉为大司马封舞阳侯`】至灵帝末始置焉　魏文帝黄初二年复置大司马以曹仁居之而太尉如故则太尉大司马大将军各自为官位在三司上【`吴有左右大司马`】　晋定令亦在三司上【`晋诸公賛曰义阳王为太尉大司马时父子为太宰父子居上公中代以来未之有也　又汝南王亮为大司马正旦大防乗车上殿`】武冠绛朝服金章紫绶佩山玉与大将军同　宋时唯元嘉中用彭城王义康为之冠玉与晋同　齐以为赠　梁时置官属　陈以为赠　后魏北齐与大将军为二大位居三师之下三公之上　后周以为夏官谓之大司马卿【`掌政以建国之九法佐皇帝平国大祭祀掌其宿衞庙社则奉羊牲`】自隋而无  

大司马二  

原韦昭辨释名曰大司马司马武也大总武事也大司马掌军古者兵车一车四马故以马名官训马为武者取其速行也　白虎通曰司马主兵不言兵而言马者阳物干之所为行兵用马不以伤害为文故言马也尚书周官曰司马掌政统六师平国【`孔传云夏官卿也主戎马之事掌征伐统正六军治国四方之乱`】　又曰大司马之职掌以九伐之法【`详书钞`】　毛诗曰祈父予王之爪牙【`毛苌云祈父司马职掌封畿之兵甲郑注祈父时人以其职号呼之故曰祈父我乃王爪牙之士当为王闲守为卫也尚书作圻父酒诰圻父薄违`】増家语曰贤而失官爵功劳而失赏士卒疾怨兵  

弱不用曰不平不平则饬司马谓整摄也　原尚书大传曰蛮夷猾夏寇贼奸宄则责之司马　増韩诗外传曰隂阳不和四时不莭星辰失度灾变非常则责之司马　原管子曰凉风至白露下天子命左右司马全组甲励士众　春秋运斗枢曰黄帝坐沪与大司马容光临观鳯衔图置黄帝前　増尚书中曰稷为大司马舜为太尉　原齐职官仪曰大司马品第一秩二千石其在少昊则睢鸠氏之任颛顼以司马主火尭命羲叔为司马夏官也虞夏二代以司马夏官弃居其职増博物志曰太公望为灌坛令文王梦见妇人当道  

哭问其故曰吾泰山之神女也嫁为西海妇灌坛令当吾道不得作风雨梦觉召太公是日果疾风暴雨文王乃拜太公为大司马后成王以毕公髙为司马　齐职官仪曰楚汉之际曹无咎周殷始居其职　汉书曰董贤为大司马是时贤年二十二虽为三公常给事中领尚书百官因贤奏事单于来朝宴见羣臣在前单于怪贤年少以问译上令报曰大司马年少以大贤居位单于乃起拜贺帝得贤臣　又曰孝元王皇后成帝母也家凡十侯五大司马外戚莫盛焉　原汉书百官表曰成帝绥和元年敕赐大司马金印紫绶有长史秩千石増汉官序曰三司之职司马主兵汉承秦曰太尉武  

帝改曰大司马无印绶官兼加而已世祖改曰太尉东观汉记曰更始欲以近亲廵行河北大司徒赐言上第一可用更始以上为大司马遣之河北　原东观汉记谶曰孙咸征狄今以平狄将军孙咸行大司马事咸以武名官以应图谶　増后汉书曰世祖北击羣贼呉汉将突五千为军前锋数先登防阵及河北平汉与诸将奉图书上尊号世祖即位拜汉为大司马　又曰上疾瘳召见隂兴欲以代呉汉为大司马兴叩头流泪固让曰臣不敢惜身诚恐亏损圣徳不可茍冒至诚发中感动左右帝遂听之　班彪奏事曰元狩六年罢太尉置司马议以北军中有千人司马故加之大司马以别大小司马之号也　原王隐晋书曰石苞太始之初拜大司马旧参军于都督无敬故孙楚抗衡于苞苞以楚傲更相表陈参军有敬自楚始也　増又曰齐王冏之盛也有一妇人诣大司马府求寄产更诘之妇人曰我截脐便去耳识者闻而恶之　又曰陈骞咸寕初转大司马骞因入朝言于帝曰胡列台宏皆勇而无谋强于自用非绥邉之才将为国耻愿陛下详之时宏为州刺史不承顺骞命帝以为不恊相搆于是徴宏既至复以为凉州刺史骞窃叹息以为必败二人后果失戎之和皆被宼丧没征讨连嵗仅得定帝乃悔之原晋中兴书曰王猛少贫鬻畚为事尝至洛阳货畚有人于市贵买其畚云家近在此可随我取直随去忽至深山此人曰且住当先啓道君须防猛进见一公踞胡牀头白将従十许人有一人引猛云大司马公可进猛因拜老公公曰王公何缘拜即十倍售畚直发人送猛出山既出顾视乃嵩髙山也　晋公卿礼秩曰大司马古兵官也魏氏大司马大将军各自为官在三司上晋以石苞为大司马次三司下　増晋太始官名曰大司马石苞开爽通悟秉意不羣　原晋百官表注曰司马武官也周礼云掌政者所以平诸侯正天下也　増后魏书曰安定王休领大司马髙祖亲行诸军遇休以盗三人狥于六军斩之有诏赦之休执曰陛下将逺清衡霍故亲御六军跋涉野次军行伊始已有奸窃如其不斩何以息盗诏曰大司马执宪诚宜如是但缘朕王者之体亦时有非常之泽虽违军法可特原之休乃奉诏髙祖谓司徒诞曰大司马严而秉法君不可不慎于是六军肃然　后周书曰夏官谓之大司马也  

大司马三  

原睢鸠　司武【`曰少昊氏以鸟名官睢鸠氏司马也注云王睢也挚而有别故命为司马以主法制　宋司马名`】　正百官　均万民【`周礼司马掌典政以平国以正百官以均万民`】　平尚书事　冠将军号【`汉官觧诂云司马中外以亲宠平尚书事宰尹枢机勉用八政播时百谷者也　下详前一`】　以整武事　入毗皇家【`物理论云髙祖定天下立大司马以整武事　曹植辅臣论云文武并亮权智时发奢不过制俭不损礼入毗皇家帝之股肱出作侯伯实抚东夏者曹大司马也按大司马曹仁也`】　白鱼入舟　鳯凰衔图【`侯谨歌诗云周公为司马白鱼入王舟　下详大司马二`】　位极人臣　威震海内【`晋书曰陈骞为太尉加黄钺为大司马位极人臣　汉书曰霍光为大司马大将军政事一出于光威震海内讫十三年百姓充实四海賔服也`】　増隂兴让官　王莽贬阙【`上详大司马二齐职官仪曰大司马府旧为阙至王莽篡位故贬去阙焉`】　单于拜贺　贲育弗  

加【`上详大司马二　傅子曰曹大司马之勇虽贲育弗以加也曹即曹仁也`】　左右　大小【`呉志曰赤乌九年秋九月以车朱然为左大司马衞将军金琮为右大司马　下详班彪奏事`】  

大司马四  

増穰苴　桓温【`并为司马`】　原司马成圣【`家语注云圣通也征伐所以通天下成圣者圣功于是成也`】　司马主天【`韩诗外传云三公司马主天司空主土司徒主人`】施国之政【`周礼大司马云乃以九畿之籍施国之政职方千里曰国畿其外方五百里曰侯畿又其外方五百里曰甸畿又其外方五百里曰男畿又其外方五百里曰采畿又其外方五百里曰衞畿又其外方五百里曰蛮畿又其外方五百里曰夷畿又其外方五百里曰镇畿又其外方五百里曰蕃畿`】教治兵之法【`环济要畧云夏官司马教四时军旅治兵之法`】　中春教振旅【`周礼大司马职云中春教振旅司马以旗致民平列陈如战之陈郑注以旗者立其民于旗下也兵者守国之备凡师出曰治兵入曰振旅皆习战也四时各教民以其一焉春习振旅兵入収众专于农平犹正也`】　中冬教大阅【`又云中冬教大阅郑注春辨鼔铎夏辨号名秋辨旗物至冬大阅简军实`】　掌九法平国【`周礼大司马职云掌建国之九法以佐王平国制畿封国以正国设仪辨位以等国进贤兴功以作国建牧立监以维国制军诘禁以纠国施贡分职以任国简稽郷民以用国均守平则以安国比小事大以和国郑注云兴犹举也作起也起其劝善乐业之心使不惰废也简谓比数之稽犹计也`】　以九伐正国【`又曰大司马掌以九伐之法正国冯弱犯寡则眚之贼贤害民则伐之暴内陵外则坛之野荒民散则削之负固不服则侵之贼杀其亲则正之放弑其君则残之犯令陵政则杜之外内乱鸟兽行则灭之`】　违命则征　害民则伐【`环济要略云夏官司马职若有违命则征之暴贤害民则伐之`】　安世惧不敢当【`汉书张安世传云霍光薨魏相上封事言张安世上欲用之安世惧不敢当上曰君而不可尚谁可者数日拜大司马车将军安世尊为诸侯身衣弋绨夫人自纺绩也`】　景舍辞不受赏【`详前一`】　吴汉在朝唯公【`续汉书吴汉传曰上即位汉为大司马海内无事乃得安然其性忠厚防于事上华峤汉书云汉在朝廷唯公`】　张奋名为清白【`华峤汉书云张奋为大司马在位名为清白`】　穰苴文附众【`史记晏子荐穰苴曰文附众武敌国乃为大司马立大功`】　子孟可属社稷【`汉书霍光传云上年老宠姬钩弋赵媫妤有男上心欲以为嗣命大臣辅之察羣臣唯光任大重可属社稷上乃使黄门画者画周公辅成王朝诸侯以赐光后上病防以光为大司马大将军辅少主`】　石苞加鼓吹之乐【`晋书石苞为大司马进封乐陵郡公加侍中羽葆鼓吹之乐`】　陈骞赐衮冕之服【`晋书陈骞为大司马致仕赐骞衮冕之服`】　周任元勲宠崇吕尚　汉推大莭在霍光　当归马之朝虽云无事然睢鸠之职用备不虞  

大司马五  

原诔后汉杜笃大司马吴汉诔曰笃以为尧隆稷契舜嘉臯陶伊尹佐殷吕尚翼周若此五臣功无与畴今汉吴公追而六之乃作诔曰朝失鲠臣国丧爪牙天子愍悼中宫咨嗟四方残暴公不兹征征兹海内公其攸平泯泯羣赖公以宁勲业既崇持盈守虚功成即退挹而损诸死而不朽名勒丹书功着金石与日月俱　魏曹植大司马曹休诔曰于穆公侯魏之宗室明徳继踵奕世纯粹阐泛爱仁以接物艺以为华体兹亮实年没弱冠志在英防髙揖名师发言有章东夏翕然称曰龙光贫而无怨恐以为难嗟我公侯屡空是安不耽世禄亲恱为欢好彼枢甘此瓢簟味道忘忧逾宪超顔矫矫公侯不挠其厄呵叱三军躬奋雄防足蹴白刃手接飞镝终弭淮南保我疆埸　晋陆机吴大司马陆抗诔曰我公承轨髙风肃迈明徳继体徽音奕世昭徳昭徳伊何克俊克仁徳周事体合机神礼交徒敬睦白屋踧踖曲躬吐食挥沐爰及鳏寡赈此惸独孚厥恵心脱骖分禄乃命我公诞作元辅位表百辟名茂羣后因是荆人造我寕宇备物典防玉冠及斧龙旂飞藻灵鼓树羽质文殊涂百行异辙人玩其华鲜识其实于穆我公因心则哲经纶至道终始自结徳与行满英与言溢  

原章梁简文帝为南平王拜大司马章曰臣度连宸萼地实璿跗王业权舆夙奉缔构爰颁卢绾同賛宻谋豫均邓禹俱奉明诏故飞九万实假扶摇之力冲天百尺无俟剞劂之劳  

## 御定渊鉴类函卷六十七

设官部七【`大司徒　大司空大司寇`】  

大司徒一  

原少皥祝鸠氏为司徒【`司主也徒众也`】　尧时舜为司徒　舜摄帝位命卨为司徒　卨元孙之子曰微亦为夏司徒周时司徒为地官掌教　秦置丞相省司徒　汉  

初因之至哀帝元夀二年罢丞相置大司徒　后汉大司徒主徒众教以礼义凡国有大疑大事与太尉同【`蔡质汉仪曰司徒府与苍龙阙对厌于尊者不敢号府应劭曰此不然丞相旧位在长安时有四出门随时聴事明帝东京本欲仍之廹于太尉司空但为东西门耳每国有大议天子车驾亲幸其殿`】建武二十七年去大为司徒公【`邓禹为大司徒封侯时年二十四崔烈拜司徒灵帝亦临轩时人谓之铜臭`】建安末为相国　魏黄初元年改为司徒　晋司徒与丞相通职更置迭废未尝并立至永嘉元年始两置焉【`王衍为司徒东海王越为丞相始两置焉`】　宋制司徒金章紫绶进贤三梁冠佩山玉掌治民事郊祀则省牲视涤濯大丧安  

梓宫凡四方功课嵗尽则奏其殿最而行赏罚亦与丞相并置　齐司徒之府领天下州郡名数户口簿籍梁罢丞相置司徒歴代皆有　后周以司徒为地官谓之大司徒卿掌教职如周礼　随及唐复为三公増宋仍旧制政和二年罢【`详见総序`】　辽金元详太尉　明无是官  

大司徒二  

原尚书曰百姓不亲五品不逊汝作司徒敬敷五教在寛【`注曰五常之教务在寛也`】　又曰司徒掌教敷五典扰兆民【`注曰敷布也主国教化布五常之教以安和天下之众民也`】　周官曰大司徒以土圭之法测土深日至之景尺有五寸谓之地中天地之所合四时之所交也风雨之所防隂阳之所和也然则百物阜安乃建王国焉　礼记曰司徒修六礼以节民性明七教以兴民徳齐八政以防淫一道徳以同俗养老以致孝　増又月令曰孟夏之月司徒行县鄙　韩诗外传曰君臣不正人道不和国多盗贼人怨其上则责之司徒　蔡邕月令章句曰司徒教官也　原管子曰昔者黄帝得祝融辨南方故使为司徒　典略曰契为司徒百姓和亲防主賔客逺人毕至　增符子曰鲁侯欲以孔子为司徒将召三桓而议之乃谓左邱明曰寡人欲以孔子为司徒而授以鲁政焉寡人将欲询诸三子邱明曰昔周人有爱裘而好珍馐欲为千金之裘而与狐谋其皮欲具少牢之珍而与羊谋其馐言未卒狐相率逃于重邱之下羊相呼藏于深林之中故周人十年不制一裘五年不具一牢何者周人之谋失之矣今君欲以孔子为司徒召三桓而议之亦与狐谋裘与羊谋馐奚异防于是鲁侯遂不与三子谋而召孔子为司徒　原毛诗序曰缁衣美郑武公也父子为周司徒善于其职国人宜之故美其徳以明有国善善之功增汉书曰王良字仲子东海人为大司徒鲍恢为长史以事至东海过其家见良妻布衣徒跣曳柴従田中归恢告曰我司徒长史也故来授书欲见夫人妻曰妾是也若掾耶恢下拜之叹息而去　原华峤汉书曰鲁恭拜司徒数有忠言陈正得失恭在位辟髙第至列卿郡守数十人　增东观汉记曰邓禹为司徒讨赤睂不以时进光武书曰司徒尧也赤眉桀也今长安饥民孰不延望　原又曰袁安为司徒每朝防忧念王室未尝不流涕　又曰郭丹为司徒在朝名清防公正　续汉书曰司徒公一人掌治民事凡教民孝弟逊顺谨俭养生送死事则议其制建其度　谢承后汉书曰刘宠为司徒卧麤布被　增又曰范迁为司徒有宅数畆田不过一顷复推与兄子其妻常谓曰君有四子而无立锥之地　又曰张湛称疾不朝后大司徒戴涉坐所举人盗金下狱帝强起湛以代之湛至朝堂遗失溲便因自陈疾笃不复任朝事遂罢之　又曰冯勤迁司徒先是三公多见罪退帝贤勤欲令以善自终因防见従容诫之曰朱浮上不忠于君下陵铄同列竟以中伤至今死生吉防尚未可知岂不惜防人臣放逐受诛虽复追嘉赏赐赙祭不足偿不訾之身忠臣孝子览照前代以为鉴诚尽忠于国事君无二则爵赏光乎当代功名列于不朽可不勉防勤愈恭约尽忠号任职　又曰鲍昱代王敏为司徒赐钱帛什器帷帐　原蔡邕钟鼎铭序曰惟建寕四年三月进公登于玉堂前庭乃制诏曰其以司空桥元为司徒公拜稽首三让然后受命齐职仪曰司徒古官也品秩冠服同丞相郊庙服冕同太尉汉哀帝従朱博议始置三司改丞相为大司徒以孔光为之　增汉官典职曰司徒本丞相官哀帝改为大司徒　原九州春秋曰灵帝卖官崔烈入钱五百万以买司徒【`详三公`】　增魏志曰华歆字子鱼拜司徒素贫禄赐以赈施亲戚故人家无儋石之储公卿尝并赐没入妇女惟歆出而嫁之帝叹息　又曰黄初元年改相国为司徒御史大夫为司空奉常为太常郎中令为光禄勲　魏名臣奏曰黄门杜恕奏云汉故事人民疾病责之司徒　蜀志曰许靖字文休及先主即尊号策靖曰朕获奉鸿业君临万民夙宵徨徨不自绥百姓不亲五品不逊汝作司徒敬敷五教在寛君其朂防靖虽年逾七十爱乐人物纳诱后进清谈不倦丞相诸葛亮皆为之拜　原吴录曰丁固为司徒初为尚书夣松生腹谓人曰松字十八公后十八年吾其公乎遂如梦王隐晋书曰魏舒为司徒年过致仕有谦谦意而无居宅乃渐以俸秩余为第一所未尝语亲踈当逊位九年正月朝防罢迳还家奉送章绶内外莫有知舒此情者又曰武帝以山涛为司徒频让不许涛出迳归家左  

丞白褒奏涛违诏诏杖褒五十　增又曰王浑字元冲迁司徒仍兼兵浑以司徒文官主吏不得持兵乃吏属绛衣自以为非是旧典皆令皂服论者美其让而识体原又曰王戎字濬冲代王浑为司徒髙长史西曹  

掾委任责成常得无为形状短陋而目明彻威仪不足常乗马轝无日不出以象牙筹昼夜算计家财逺及田牧性又俭不善自奉养饮食通财不外出天下之人谓之膏肓之病　增又曰王戎再至司徒委事掾属乗小马従便门出见者不知是台司也　又曰石苞为司徒奏州郡农桑未有赏罚之制宜遣官属循行皆当均其土宜举其殿最然后黜陟焉诏曰农殖者为政之本有国之大务也虽欲安民兴化不先冨而教之其道无由而至今四海多事军国费广当亟征役之后属有水旱之患仓库不充百姓无积稼穑树艺司徒掌之今虽论道经然国家立政惟时所急故陶唐之世稷官为重今登司徒位当其任有毁家纾国蹇蹇匪躬之意其使司徒督察州郡播殖其増置掾属十人聼取主官练事业者苞在位为忠勤帝每委任焉　又曰何劭曽之子也永康初迁司徒赵王伦簒位及三王交争劭以元老而逰其间无怨之者　原晋中兴书曰刘隗従兄畴字王乔少有重名司空蔡谟每叹曰若使刘王乔得南渡司徒公之美也　又曰陈夀为司徒仰理万机俯澄邦教　又曰蔡谟字道明让司徒穆帝临轩自平旦至日中使者十余反而谟不至穆帝时年八嵗甚倦问左右曰所召何以至今不来临轩何时当竟皇太后诏曰必不来者宜罢朝中军殷浩奏曰免吏部尚书江彪官于是公卿奏送谟廷尉以正刑书谟惧率子弟素服诣阙到廷尉待罪诏可依旧制免为庶人【`又曰蔡谟司徒谟固譲曰若我为司徒为后世哂义不敢拜诏数十下谟章表十余上陈以疾笃帝临轩自旦至中而徴不至公卿以蔡公傲无人臣礼`】　江氏家传曰江统字应元时太傅従事中郎庾子嵩以风韵见重亦并雅敬君徳庾中郎每云当今可以居司徒充民望者江生其人也　増随书曰王谊为大司徒苏威立议以为户口滋多民田不赡欲减功臣之地以给民谊奏曰百官厯世勲贤方爵土一旦削之未见其可臣所虑者朝臣功徳不进何患民田有不足耶上然之竟寝威议　唐书曰太和四年司徒裴度上表辞册命言臣此官已三度受册有腼顔目従之  

大司徒三  

原教　地征【`周礼大司徒之职乃立地官司徒使帅其属而掌教以佐王安扰国郑注所以亲百姓训五品也扰亦安也　又曰以土均之法辨五物九等制天下之地征郑注均平也五物五土所生之物也九等骍刚赤缇坟壌渇泽醎泻勃壌埴垆强防爂之属征税也`】　五礼　六乐【`周礼大司徒之职以五礼防万民之伪而教之中郑注礼所以节正人之侈伪使得其中　又曰以六乐防万民之情而教之和注曰乐以荡正人之情思使其心和`】　度地　辨土【`周礼大司徒之职凡建国以土圭土其地而制其域注曰土其地犹言度其地　又曰以土宜之法辨十有二土之名物注曰十有二土分野十有二也上系十二次各有所宜`】　七政　五教【`常璩华阳国志曰自建武之后羣儒修业开案图纬汉之宰相当出坤郷于是司徒李公屡登七政太傅于坚奕代论道　下详在大司徒一尚书`】　梦松　取穂【`上详大司徒二吴志　范晔后汉书曰蔡茂字子礼建武二十年代戴涉为司徒在职清俭匪懈茂初在广汉梦在大殿之极上有三穂禾茂跳取之得其中穂辄复失之主簿郭贺离席庆曰大殿者官府之形象也极而有禾人臣之上禄也取其中穂中台之位于字失禾为秩虽曰失之乃以得禄秩也衮职有阙君其补之旬日而茂徴焉辟贺为掾`】　地官　农父【`周礼曰乃立地官大司徒之职掌建之土地之圗与其民人之数佐王安扰国　周书曰农父若保农父教官司徒也主农谓之父者尊之也言农父顺保万民也`】　芮伯　君牙【`尚书曰成王以芮伯为司徒又曰成王命君牙作司徒`】　乐劔　冕服【`晋王导受遗诏辅防主加羽葆鼓吹及班劔　安帝诏侍中太常领司徒可衮冕服绿绂羽葆鼓吹也`】　乗小车　卧布被【`晋王戎再领司徒委事掾属时乗小车而以手版插腰従便门出人不知其为台司也　下设大司徒二刘宠事`】　增登堂　落水【`上详大司徒二蔡邕钟鼎铭序　南史云宋司徒褚渊因送湖州刺史王僧防阁道坏坠水仆射王俭惊跳下车谢超宗恃才使气多所凌忽抚掌大笑曰落水三公坠车仆射`】　责吏事　设小防【`汉光武以吏事责三公故功臣不用注云太尉公掌四方兵事司徒公掌人民孝弟谦让事司空公掌外土营城邑浚沟洫修坟坊事此所谓吏事责三公也　分纪云前代三公策拜皆设小防所以崇宰辅之制自魏末以后废格不行至石鉴拜司徒有诏令设防遂以为常`】  

大司徒四  

原主教【`左传云少昊氏以鸟名官祝鸠氏司徒也注云祝鸠孝故司徒也主教民也`】　民成【`契为司徒而民成注云民成知五教之法`】　铜臭　象筹【`俱详大司徒二`】　明七教修六礼　敷五典　齐八政【`俱详大司徒一`】　理人伦【`古今通语`】  

【`云训五品理人伦使风行俗平万国咸寕者谓之司徒`】　统人伦【`晋书荀组帝欲以组为司徒问太常贺循循曰组旧望清重忠勤显著训五品以统人伦实允众望`】　行纯备【`华峤汉书云邓禹字仲华拜大司徒年二十四内文明徳行纯备`】　徳充塞【`曺植辅臣论云徳充塞于内智弥横于外觧释剖散槃结者王司徒也案王司徒朗也`】　司徒象地【`晋百官表注司徒唐虞官也王者象地立司徒使掌教也`】　司徒成徳【`大戴礼`】　司徒主吏【`晋百官表注司徒则総主天下之吏其属官如太宰也`】　司徒主人【`白虎通云徒众也重民众`】　式和民则【`尚书君牙篇穆王命君牙作周大司徒曰敷五典式和民则`】　示民轨仪【`晋起居注云武帝太始六年诏曰昔舜命九官契司五教所以崇王化示民轨仪也`】　用理蕃维【`崔骃司徒箴序曰帝尧命禹五品之训用理蕃维在位者也`】　总论人物【`王隐晋书曰何曽字颖考以太尉领司徒曰旧宰相之职自古及今総论人物训治之本也`】　宣力赐勤【`蔡邕钟鼎铭序曰惟建寕四年三月乃制诏曰其以司空桥元为司徒公允廸厥徳宣力赐勤`】　简亮持重【`王隐晋书曰魏舒字阳元山涛薨以舒领司徒有顷即真舒居位简亮持重为任职臣`】　增傅祗逊位【`晋诸公讃曰司徒傅祗疾逊位不许板舆上殿`】　荀朂答诏【`荀朂别传曰咸寕四年司徒何曽迁太宰诏问朂司徒处当得人诚副逺近之望并治事见才谁可也朂答诏云三公具瞻所归不可用非其人昔魏文帝用贾诩为三公孙权笑之今尚书令李彻忠亮髙洁宜防台辅`】　事体练达【`东汉胡广年八十四练达事体明觧朝章虽无直之风屡有补阙之益在公台二十余年礼任甚优一履司空再作司徒三登太尉又为太其所辟命皆天下之士与故吏陈蕃李咸并为三司蕃等每朝防尝称疾以逊广焉`】　昭徳塞违【`晋天文志曰三台大星西近文昌二星曰上台为司命次二星曰中台为司中东二星曰下台为司禄所以昭徳塞违也又周礼大宗伯疏云上台司命为太尉中台司中为司徒下台司禄为司空故汉郎觊传云三公上应台阶下同元首`】　原辨十有二壤【`周礼云辨十有二壤之物而知其种以教稼穑树艺郑注壤亦土也变言耳以万物自生则言土土犹吐也以人所耕而树艺则言壤壤和缓之貌`】　知九州地域【`又云以天下土地之圗周知九州之地域郑注周犹徧也`】五地辨物生【`又云以土防之法辨五地之物生一曰山林二曰川泽三曰丘陵四曰坟衍五曰原隰`】　八刑纠万民【`周礼大司徒职云以郷八刑纠万民一曰不孝之刑二曰不睦之刑三曰不婣之刑四曰不弟之刑五曰不任之刑六曰不恤之刑七曰造言之刑八曰乱民之刑`】　施教十有二【`又云因此五物者民之常而施十有二教焉一曰以祀礼教敬则民不茍二曰以阳礼教让则民不争三曰以隂礼教亲则民不怨四曰以乐礼教和则民不乖五曰以仪辨等则民不越六曰以俗教安则民不偷七曰以刑教中则民不虣八曰以誓教恤则民不怠九曰以度教节则民知足十曰以世事教则民不失职十有一曰以贤制爵则民慎徳十有二曰以庸制禄则民兴功郑注阳礼谓郷射饮酒之礼也隂礼谓婚姻也仪谓君南面臣北面父坐子伏之属俗谓土地所生习也偷谓朝不谋夕恤谓灾危相忧度谓宫室车服之制世事谓士农工商之事慎徳谓矜其善徳劝为善也庸功也`】　颁职十有二【`又云颁职事十有二于国都鄙使以登万民一曰稼穑二曰树艺三曰作材四曰阜蕃五曰饬材六曰通材七曰化材八曰敛材九曰生材十曰学艺十有一曰世事十有二曰服事郑注稼穑谓三农生九谷也树艺谓园圃毓草木作材谓虞衡作山泽之材阜蕃谓薮牧养蕃鸟兽饬材谓百工饬化八材通材谓商贾阜通货贿化材谓嫔妇化治丝枲敛材谓臣妾聚敛疏材生材谓闲民无常职转移执事学艺谓学道艺世事谓以世事教则民不失职服事谓为公家服事者元谓生材养竹木者饬材百工修饬金玉之属以为器也`】　以本俗安民【`又云以本俗六安万民一曰媺宫室二曰族坟墓三曰聨兄弟四曰聨师儒五曰聨朋友六曰同衣服案注媺音美美善也谓约椓攻坚风雨攸除`】　以保息养民【`又云以保息六养万民一曰慈防二曰养老三曰振穷四曰恤贫五曰寛疾六曰安冨`】　韩暨志髙洁【`景初二年诏曰韩暨澡身浴徳志节髙洁年逾八十守道弥固可谓纯笃老而益劭者也其以暨为司徒`】　石苞陈本务【`晋书曰石苞为司徒苞深陈农桑本务明其考课居位五年天下称之`】　顔渊为司徒【`论语摘辅相云子夏曰仲尼为素王顔渊为司徒`】　邓禹作司徒【`汉书邓禹传制诏曰前将军邓禹深执忠孝与朕谋谟帷幄决胜千里孔子曰自吾有囘门人日亲斩将破军平定山西功效尤着百姓不亲五品不逊汝作司徒案史记曰顔囘死孔子哭之恸曰自吾有囘门人益亲`】　侯霸有威容【`袁山松汉书曰侯霸拜大司徒矜严有威容奉公无私也`】　邓禹逺名势【`华峤汉书邓禹为司徒天下既定常欲逺名势有子十三人各使守一艺`】　禄赐施故人【`魏华歆事详大司徒二`】禄赐散九族【`王隐晋书曰魏舒为司徒禄赐散之九族家无余财`】　王良妻布  

衣【`汉司徒`】　华歆赐御衣【`魏志华歆云文帝即位以歆为司徒下诏曰司徒国之儁老所与和隂阳理庶事也今大官重膳而司徒蔬食甚无谓也特赐御衣及为其妻子男女皆作衣服`】　当归马之代　居祝鸠之官　况当至理之朝　宜重若保之任　汉用元勲任崇邓禹　晋推硕徳在山涛养老恤孤崇徳黜恶【`礼记王制曰司徒养老以致孝恤孤独以逮不足尚贤以崇徳`】  

【`简不肖以黜恶也`】　载育庶物安抚万民【`晋百官表注司徒掌教云`】　百姓不亲则责司徒【`尚书大传曰百姓不亲五品不顺则责司徒`】　万民饥寒则赐司徒【`大戴礼曰财物不蓄万民饥寒风俗滛僻百姓荒亡人民散败则饬司徒`】　思训五品以康四海【`晋起居注武帝太始六年诏曰朕承洪业昧于大道思训五品以康四海侍中司空茍觊明允笃诚思心通逺翼亮先王遂辅朕躬其以为司徒`】　宜賛三事以敷五教【`王隐晋书山涛以左仆射为司徒诏曰涛道髙徳茂器宇渊济宜賛三事以敷五教也`】  

大司徒五  

増诗唐贾岛上邠宁邢司徒诗曰箭头破帖浑无敌杖底敲毬逺有声马走千蹄朝万乗地分三郡拥双旌春风欲尽山花彂晓角初吹客梦惊不是邢公来镇此长安西北未行　张蠙赠李司徒诗曰承家拓定陇闗西勲贵名应上将齐金库夜开龙甲冷玉堂秋闭鳯笙低欢筵每恕娇娥醉闲枥犹惊战马嘶长怪鲁儒头枉白不亲弓劔觅丹梯  

原箴汉崔骃司徒箴曰天鉴在下仁徳是兴乃立司徒乱兹蒸茫茫庶域率土祁祁民具尔瞻四方是维干干夕惕靡怠靡违恪恭尔职以勤王机敬敷五教九徳咸事啬民用章黔萌是冨无曰尔悖忘于尔辅无曰余圣以忽执政匪用其良乃荒厥命庶绩不怡疚于尔禄丰有折肱而鼎覆其餗书歌股肱诗刺南山尹氏不堪国度斯徒臣司农敢告执蕃  

原碑宋傅亮司徒刘穆之碑曰公讳穆之字道和彭城人也公膺陶钧之秀范生民之上操三变肇于弱容九徳充于初廸文明在中柔顺畅于事业敬以直内义让洽于州党时元凶窜遁拥据荆沔乗舆播幸越蹈九江公率先羣后电发川湄奨懐本之众励思奋之士栢谦借累业之资徐覆狃骤胜之锋习乱之徒若猬毛而起内懐根本之虞外通首尾之势公灵武独运竒谟内湛鞠旅陈众视险若夷飞云西泝则水絶鲸鲵乗辕东指则陆殪长虵廻累棊之危成维山之固丰功茂勳大造于王室淳风懿化永结于荆南铭曰二仪发挥川岳协灵外恢温雅内镜文眀懐仁履顺蕴义居贞煌煌衮衣礼亦隆止翼翼素心亮终如始夷情升降一色愠喜训俭于物复礼于已  

原墓志后魏温子升司徒元树墓志铭曰昔枢电降祥姬水成业握八符以驭世膺五命以防昌钦明格于上下光泽被于宇宙卜年永久歴世遐昌有文王之孙子启周公之苖裔积善所及踵武称贤每以辛李为言恒持韩白自许殚百虑之一致尽事于生民苍苍在上义归无厚徒有东平避世之意空懐北海自晦之情疾非逢雾终异啓手铭曰明允笃诚发于岐嶷未镂已雕不扶而直修礼以耕强学为殖孔既叹鲁庄亦吟越况以度思有懐明发翻然髙举归于魏阙长路未竆朝光已没　又司徒祖莹墓志曰自天命生商王居徙亳渊源毖逺枝叶繁华祖徳润于身声髙国父行成于已名重京师公钟美多福资神积善器局闲灵志识开悟口含碧鸡之辨手握雕龙之文门有善业家庆灵砺金成器相遗满籯琢玉为寳待价聨城匪直也人实惟有道言析秋毫辞连春　梁沈约为司徒谢朏墓志铭曰岳神昔降和气令钟以彼天爵郁为人龙崇墓徃峻世徳今重汉车作传灵位攸待我君应符非公莫宰华衮既罗自改形虽庙堂心犹江海已备皇情廻属素騑辍栁云罢曲　增唐杜牧为东川节度使检校右仆射兼御史大夫赠司徒周墀墓志铭曰姬之支封国自为姓以周为氏入唐不盛歴后防世厥生贤孙当唐中兴为唐相臣文思天子夸古为治提起王道以公为倚迒蹊巢窍出者鸟驶谁塞谁棘劳公碎指三屛大骏壮武事哺抚稚耋父母赤子曰将曰相公其愧防指古为比公其无愧以公遗唐而后公死不锡夀考谁其辨之  

原诔后汉张衡司徒吕公诔曰昔吕皇祖帝尧之绪伯夷秩唐唐宗允叙四岳在虞傅王佐禹克厌帝心姓姜氏吕登是南邦以家以防降及于周穆侯作辅寡于九族九族用宁登受八命衮职靡倾黄耳金铉公餗以盈绰兮其寛皦兮其清既明且哲式保令名斿旍従风驷牡超骧去此寕防归于幽堂室修夜弥长　梁简文司徒始兴忠武王诔曰皇源地阐帝业天维于穆忠武光国之基爰自弱龄英明播越玉润冰鲜山静云发帝曰尔谐佥议彼属推毂两江建旗三蜀将旋上国恋结四民三鳣表服二鹿随轮方变正衮永范时规天弗报善哲人其萎响哀挽于北邙去承明而不入望参差之流影聼潺湲之雨泣  

原章宋谢庄北中郎新安王拜司徒章曰丕惟震施防匮鸿庆方稠爕调之重遂臻非据智小谋大周易兴规少阳防暄有鉴前史辨其动植布其安扰以倡九牧阜成王教岂臣眇末所克荷　又为北中郎将谢兼司徒章曰臣闻爕理隂阳寅亮天地弗惟其官无人则阙司徒掌敷五教职扰兆民岂悟干灵防匮光渥方阐不次之任殊絶藩岳岂可权尸三事假备六符慙震周回顾步交悸  

原表梁吴均州建安王让加司徒表曰臣闻黄之马事絶于衔镳蟠朽之材饰乖于丹漆何则千里之志已穷万乗之器无取逺物近身于焉在譬　后魏温子升为司徒髙敖曹谢表曰委水横流羣龙交战徒悲道丧空懐主辱虽复见义援戈临危奋劔顾慙后衂终谢先鞭事等泣河无救三川之竭有忧天岂支四极之壊　北齐邢子才为潘司徒乐让表曰武皇帝运属继元事深微禹推尤之阵破寻邑之师义开金石理朂庸骀遂日奉覊勒有事风尘徒备鸟背之毛曽无马棰之力  

大司空一  

原司空古官　少皥鸤鸠氏为司空　舜摄帝位以禹为司空【`周礼正义曰禹自司空总百揆乃分司空之职为共工虞书曰垂作共工益作朕虞是也`】卨孙之子曰冥亦为夏司空　殷汤以咎单为司空周礼司空为冬官掌事凡营城起邑复沟洫修坟  

防之事则议其利建其功四方水土功课嵗课嵗尽则奏其殿最而行赏罸凡国有大造大疑谏诤与太尉同秦无司空置御史大夫　汉初因之至成帝绥和元  

年始更名御史大夫曰大司空【`初改为司空议者又以县道官有狱司空故复加为大司空亦以别小大之文`】金印紫绶禄比丞相哀帝建平二年复为御史大夫元夀二年复为大司空　后汉初为大司空建武二十七年去大为司空公【`第五伦字伯鱼为司空言议果决以贞白称　张敏字伯达为司行大射礼陪位顿仆防免`】　献帝建安十三年又罢司空置御史大夫郄虑免不复补【`荀绰百官志曰献帝置御史大夫职如司空不领侍御史`】　魏初又置司空冠绶及郊庙之服与太尉同【`郑袤字林叔为司空天子临轩遣就第拜授袤谓使曰魏以徐景山为司空徐公曰三公上应天心茍非其人实伤和气固辞见许`】　宋制进贤三梁冠佩山玉掌治水土祠祀掌埽除乐器大丧掌将校复土厯代皆有之　后周为冬官谓之大司空卿【`掌事以五材九范之徒佐皇帝冨国大祭祀行洒埽庙社四望则奉豕牲`】　隋及唐复为三公【`天寳十三年防拜杨国忠为司空其日雨土`】　増宋仍唐制政和二年罢　辽金元详太尉　明无是官  

大司空二  

原礼记曰司空执度度地以居民量地逺近兴事任力春秋元命苞曰危东六星两两而比曰司空主水  

增尚书大曰沟渎壅遏水为民害田旷不垦则责之司空　韩诗外传曰山林崩陁川谷不通五谷不丰草木不茂则责之司空　家语曰度量不审举事失理都鄙不修财物失所曰贫贫则饬司空　汉官解诂曰下理地道上和干光谓之司空　白虎通曰司空主土而不言土而言空者空尚主之况于实乎　环济要畧曰冬官司空掌事营城郭都邑立社稷宗庙造营宅器械监百工　原尚书曰佥曰伯禹作司空帝曰俞咨禹汝平水土惟时懋防　又曰司空掌土居四民时地利【`注曰冬官卿主国空土以居士农工商四民使顺天时分地利也`】　尚书刑徳考曰禹长于地理水泉九州得括象图故尧以为司空　鱼豢典畧曰禹为司空披九山通九泽决九川定九州使各以其职来贡地方五千里至于荒服　增傅子曰荀仲预称禹十二为司空　原齐职仪曰司空品秩冠服同太宰舜以禹为司空成王以毛公为司空宋以武公之讳改司空为司城楚改司空为莫敖　家语曰孔子初仕为中都宰三年定公以为司空乃别五土之性而物其所生之宜咸得厥所　齐职仪曰秦置御史大夫省司空　东观汉记曰杜林代张纯为大司空务于无为第五伦为司空奉公不挠言事无所依违　续汉书曰张奋为司空时嵗灾旱祈雨不应乃上表即时引见复口陈时政之宜帝召太尉司徒幸洛阳狱录囚徒天雨三日　又曰王梁字君严为野王令赤伏符曰王良主卫作武上以野王本衞地徙武水神大司空水土之官也于是拜梁为大司空　袁宏汉纪曰第五伦为司空有人与伦千里马者伦虽不取每三公有所举伦心不忘也然亦终不用　华峤后汉书曰伏恭为太仆帝临辟雍于行礼中拜恭为司空儒者以为荣增又曰窦融拜冀州十余日又迁大司空融自以非旧臣一旦入朝在功臣之右召防进见容貎辞气卑恭已甚帝以此愈亲厚之　又曰张奋字穉通父纯临终敕家丞曰司空无功于时猥爵土身死之后勿议传国奋兄根少被病光武诏奋嗣爵奋称纯遗敕固不受帝以奋违诏敕収下狱奋惶怖乃袭爵焉　又曰第五伦章帝立徴拜司空奉公不挠言议果决后自陈老病以二千石禄俸终身　魏志曰元年司徒司空并缺散侍郎孟康曰夫宰相者天下之所瞻效诚宜得秉忠履正本徳服才之士足为海内所师表者窃见司校尉崔林禀自然之正性体髙雅之宏量论其所长以比古之人忠直不伪则史鱼之俦也清俭守约则季文之匹也遂为司空封安阳亭侯三公封列侯自林始也　原又曰徐邈拜司空叹曰三公论道之官无其人则阙岂可以老病忝之防固辞不受　华阳国志曰赵瑶字圭自扶风太守来之郡司空张温谓曰第五伦昔従蜀郡为司空今扫吾第以待足下　荀氏家传曰荀爽字徳明董卓徴公公到府三日防拜司空起岩穴九十五日而为台司世人号曰白衣登三公　增杨赐本传曰司空赐华岳所挺九徳纯备三叶宰相辅国以忠五登衮职弭难乂宁　牟融本传曰牟融经明才髙明帝数嗟叹以为才堪宰相明年为司空举动方重甚得大臣之节　晋武帝诏曰三司之任以翼宣皇极弼成王事者也故国论道赖之明喆裴秀思心通逺勲徳茂着宜正位居体以康庶续其以秀为司空　原晋中兴书曰陆玩字士珤王导郗鉴庾亮相继薨殂朝野忧惧咸以为三良既殁国基坠矣于是玩侍中司空给羽林四十人玩比陈让不听既拜叹息谓賔客曰以我为三公是天下无人也谈者以为知言　增五代史唐书曰清泰二年制以前同州节度使冯道为司空时议以自隋唐以来三公无职事自非亲王不恒置于宰臣为加官无单置者道在相位时帯司空及罢镇未命官议者不练故事率意行之及制出言议纷然防云便可综中书门下事云须册开府及就列无故事乃不就朝堂序班台官两省官入就列方入宰臣退踵后先退及晋天福中以李铸为司空周广顺初以窦贞固为司徒禹珪为司空遂以为例议者不复有云  

大司空三  

原别五土　决九州【`并详大司空二`】　作地图　掌事【`王隐晋书曰裴秀字李彦为司空作禹贡地域图事成奏上蔵于秘府为时名公　下详大司空一`】　通九泽居四民【`并详大司空二`】　造宫室　平水土【`郑考工记注曰司空掌营城`】  

【`郭建邑立社稷宗庙造宫室车服器械监百工唐虞以上曰共工　下详大司空二`】　李通谶王梁符【`华峤后汉书曰李通字文元以谶记说光武为大司空　下详大司空二`】　赤伏  

符　素丝节【`上详大司空二　晋起居注曰武帝诏郑衮曰体行纯正履道冲粹退有清和之风进有素丝之莭宜齐三阶之曜补衮职之阙其以衮为司空`】　谘政化　劝徳风【`荀彧家传曰顗为司空文帝平蜀议复五等表魏朝使公定礼仪中防军贾充正法律尚书仆射裴秀议官制公遂删定旧文行正式为一代之典书成奏上蔵于秘府其服色旗帜法驾之式礼乐牺牲柴燎之典祫禘毁配食之制及于明堂辟雍之仪皆公所议定朝廷归其美公既为台辅徳望清重加以防心礼教以年耆多疾不数朝见诏使侍中任恺谘问政化所宜行否　华峤后汉书曰第五伦虽峭直然常以中兴以来二主好更化俗尚苛正化之本宜先以寛和及为三公值章帝长者多恕屡有善政伦上疏褒称盛美因以劝成徳风也`】数月超　百日至【`汉书曰朱博字子元以京兆尹数月超为大司空　范晔后汉书曰`】  

【`荀爽固辞徴聘不得已乃行起家百日至司空`】　三公领　中书兼【`尚书曰武王时毛伯为三公兼领司空职　晋书曰张华以中书监兼司空`】　为柱石　掌事典【`世说曰陆玩既拜司空有人诣之索杯酒泻置梁柱之间祝曰当今乏材以为柱石莫倾人梁栋耶玩笑曰感卿良箴周礼曰司空掌事典以平国以百官以生万民`】　增掌水土　营城邑　浚沟洫　修坟防【`俱司空职详在大司徒三责吏事注内`】　下台司禄　大计元老【`上详大司徒四昭徳塞违注内　蘓轼吕公着批答云夫司空之官自唐以来虽无职事而孔子所谓天子有诤臣七人者三公首当之朕欲闻仁人之言与天下之大计非此元老将安取斯`】  

大司空四  

原宏父【`周书宏父定辟注宏父事官司空也主廓地居民谓之父者尊之也辟法也言制其界以定法者也`】　鸤鸠【`左传少昊以鸟名官鸤鸠氏司空也注云鸤鸠平均故为司空平水土`】　司空居人【`孔安国曰司空主穿土以居人空穴也古者穿土为穴以居人`】　司空成礼【`家语曰御天下者以六官司空之官以成礼也注云司空事官也礼非事不立故曰所以成礼也`】　金印紫绶【`汉百官公卿表云司空唐虞之官也金印紫绶`】　法错刑清【`古今通语曰使国无枉法治错刑清事均民聚者谓之司空`】　俸同司徒【`晋百官表注`】　禄比丞相【`详大司空一`】　制五服【`见雄司空箴`】　别五土【`详大司空二`】　上和乾元【`详大司空二汉官觧诂云云`】　下率世俗【`典畧云今司空缺宜求臣上以佐圣朝下以率世俗者`】　水害责之【`尚书大传云水为民害则责司空`】　地震免之【`鲁国先贤传云孔氏仲渊为司空以地震免`】　性疾朋党【`汉书曰何武为司空性疾朋党问文吏必于儒者问儒者必于文吏以相参检欲除吏先为科例以防请托其所居无赫赫名去后常见思`】　数犯严谏【`东观汉记云任隗字仲和拜司空永平初外戚秉权朝臣畏悚莫敢抗者唯隗与袁安同心毕力数犯严谏`】　乞上印绶【`东观汉记宗湛为司空十四年自乞上印绶赐千石俸`】　自陈老疾【`后汉书云第五伦肃宗初立擢自逺郡代牟融为司空伦在位奉公尽节言事无所依违吏人奏记及便宜者亦并封上其无私若此自陈老病赐防罢以二千石俸终身`】　坐免大守【`东观汉记云冯模为司空坐陇西太守邓融免官`】　坐卖国恩【`东观汉记朱浮为司空卖国恩以为威福`】增食不兼味【`长孙道生拜司空加侍中性忠厚防谨衣不华饰食不兼味一熊皮障泥十年不易时人比之晏婴焉`】　饭惟脱粟【`汉记云荀爽为三公食不一饭惟脱粟`】　时逰庙堂【`宋吕公着平章制曰屡贡封章力求退避朕重失此三益之友而闵劳以万机之烦又云毋废议论时逰庙堂可特授司空平章军国事一月三赴筵二日一入朝因至都堂议军国事`】　尊礼不名【`分纪云杜佑拜检校司空同中书门下平章事嵗余乞致仕诏五日三日一入中书平章政事佑毎进见太子尊礼之而不名后数年因乞骸骨许之`】　忠直不伪　清俭守约【`魏孟康表荐崔林详大司空二`】　九徳纯备【`详大司空二`】　朝廷旧臣【`刘琨表荐茍蕃详大司空二`】　原裴秀定官制【`王隐晋书云裴秀为司空删定官制损益多当皆其所裁礼无违者`】　荀顗定礼仪【`详大司空二`】　当归马之朝　奉鸤鸠之职　任隗黙守真【`袁山松汉书云任隗为司空以黙守真不求名誉义行内修人以此服之`】　陈宠温粹有智【`华峤汉书曰陈宠为司空府故事督属籍不通賔客以防交闗宠去籍通客以明无所不受论者大之宠奏议温粹有智号为明府`】　陈羣至徳纯粹【`曺植辅臣论曰至徳纯粹进吐善谋者陈司空也按陈司空乃陈羣也`】　宋宏秉政恭约【`袁山松汉书曰宋宏为司空秉政恭约财重义有公仪子之风不与民争利也`】　何武号为烦碎【`汉书云何武字君卿为司空多所举奏号为烦碎事后母不笃哀帝防免武曰举措烦苛不合众心孝声不闻恶名流行其上大司空印绶`】　陈羣讥其拱黙【`魏志云陈羣字长文为司空前后数宻陈得失每上封事輙削其草时人及其子弟莫知也论者或讥羣居位拱黙正始中诏撰羣臣上书以为名臣奏议朝士乃见羣谏事皆叹息焉`】　彭宣疾病乞归【`汉书曰彭宣字子佩为司空王莽为大司马专权宣乃上书曰三公鼎足承君一足不任则覆乱矣愿上印绶乞骸骨归郷里得见亲故不填沟壑`】　王朗疾让位【`魏志曰文帝践祚王朗为司空黄初中朗荐光禄大夫杨彪且疾譲位于彪帝乃为彪置吏卒位次三公诏曰朕求贤于君而未得君乃翻然疾非徒不得贤反开失贤之路増玉之倾无乃居其室出其言不善见违于君子乎君其勿有后辞朗乃起`】　增禀自然之正性　体髙雅之量【`魏志孟康表荐崔林云云详大司空二`】　先王尚徳季为司空【`左传云衞使祝佗私于苌曰以先王观之则尚徳也昔武王克商成王定之建明徳以藩屏周武王之母弟八人周公为太宰康叔为司寇季为司空五叔则无官岂尚年防`】仲尼素王子路为司空【`论语摘辅相云仲尼素王以顔渊为司徒以子路为司空也`】  

大司空五  

増诗唐李商隐寄太原卢司空三十韵诗曰隋舰临淮甸唐旗出井陉防鼇搘四柱卓马济三灵祖业隆盘古孙谋复大庭従来师杰俊可以焕丹青旧族开东岳雄图奋北溟邪同獬豸触乐伴鳯凰听酣战仍挥日降妖亦鬭霆将军功不伐叔舅徳惟馨鸡塞谁生事狼烟不暂停拟填沧海鸟敢竞太阳萤内草才传诏前茅已勒铭那劳出师表尽入大荒经徳水萦长带隂山缭画屏只忧非綮肯未觉有膻腥保佐资冲漠扶持在杳冥乃心防暗室华髪明廷按甲神初静挥戈思欲醒羲之当妙【`小弟羲叟早眷以嘉姻`】孝若近归寕【`三十五丈明府髙科来归膝下`】月色来侵幌诗成有转罗含黄菊宅栁恽白苹汀神物酬孔仙才鹤姓丁西山童子药南极老人星自顷徒窥管于今愧挈瓶何由叨末席还得叩扃庄叟虚悲雁终童漫识鼮幕中虽策画劔外且伶俜俣俣行忘止鳏鳏卧不瞑身应瘠于鲁泪欲溢为荥禹贡思金鼎尧图忆土铏公乎来入相王欲驾云亭  

原赞魏杨修司空荀爽述賛曰生应正性体含中和笃诚宣于初言明允朗于始察是以在童龀而竒渐一纪则布名须防之可师甘罗之少者何以逾公之性量乎砥心六探索道奥瞻乾坤而知隂阳之极载而集之独说十万余言士林景附羣英式慕犹毛羽之宗鹏鸾众山之仰五岳也昔楚思叔敖而作歌郑讴子产而兴叹瞻望弗及作词告思词曰爰在大汉挺荀作贞其徳允明诞发防龄行蠲体洁如玉之莹确乎其志乃励乃清遂陟司空天子是毗惟君之徳朋寮所咨清水平土茂防是力将混六合绳以正直散以礼乐风以道徳晋孙绰贺司空循像賛曰公应天縦之徳系命世之  

期质与荆玉参贞鉴与南金等照若其好学之性不劝而成弱不珍玩雅好博古慨洙泗之邈逺悼礼乐之不举于是覃思深讲锐精幽賛虽齐侯之归孟轲汉王之宗仲舒无以加焉賛曰思文公侯诞保休祥素质玉洁华藻金章总角韫徳被褐韬光自昔丧乱钲鼓日震礼乐蔵器诗书尘哲人遐慨垂幙澄神仰观洙泗波絶津方曜金恊賛衡机昊天不吊曽不憗遗缙绅頽范皇徳莫毗公之云徂华裔同悲  

原箴汉防司空箴曰普彼坤灵侔天作则分制五服划为万国乃立地官空惟是职烈烈儁人翼翼王臣臣当其官官当其人九一之政七赋以均昔在季叶班禄遗贤掊克充朝而象恭滔天匪人斯力匪政斯勅流货市宠而苞苴是鬻王路斯芜孰不倾覆空臣司土敢告在侧  

原铭后汉蔡邕东海铭曰桥元为司空公越在先民毗佐天子防不着其股肱毕其思心式率天行式昭徳音原表宋谢庄东海王让司空表曰臣侧观前载与窥洪典三事之授惟帝其难臣乗少借长久分逾涯量出满入泰每究荣光不悟干烛方逺义路同遗下参化上尸爕理自非徳仞具瞻声堪民咏未有妄臻此泽空集兹灵　齐孔稚圭为王敬则让司空表曰故李通豪赡以亲宠登司王基才勇与声华入先帝擢臣以荣华陛下伸臣以冨贵遂行北带五州东跨六郡内亚三鼎外齐四岳蝉佩之暎则左右交晖组之华则縦横吐耀轮徐动则剑防如云飞葢暂停则鼔钟成列摐金龙吹郁其前鸣笳鳯管叠其后邓禹若不汉光则南阳之掾吏防臣若不逢明圣则孤城之戍客岂可加以正台之席登以论道之寄啓黄扉而爕五纬蹑青帏而调四序　梁刘孝仪为临川王解司空表曰臣以庸薄缪窃隆重职班三事任总六条衣衮坐槐既阙论道驰传憩棠尤慙为政而俯司土地仰爕隂阳栋桡之机已彰愆伏之咎爰着今水沴乃作旱魃为灾山无荟蔚云成烟火陛下曲私未垂防免臣职是当迯责乞降兹台步协此天人　江淹为齐髙帝让司空表曰臣闻日发星廻昊天无以爽其节山盈川冲厚地不亏其度陛下渟若镜之明流如云之暧方求士于版岩宜思贤如蜀肆　北齐邢子才为司空景譲表曰属平分广施造物多品长短入用小大见収连采台阶堪均鼎足昨者谪见垂象灾起潜伏此之为累匪直防躬  

原碑后汉蔡邕司空袁逢碑曰凡所临君明而先觉故教不肃而化成政不严而事治其恵和也晏晏然其博大也洋洋焉信可谓兼三才而该刚柔无射于人斯矣铭曰天鉴有汉赐兹世辅显允厥后昭休序峩峩雍宫礼乐备举穆穆天子孝敬允叙降拜屏着奉馈西序威仪聿修化溢区宇乃尹京兆总齐禁旅　又为司空房桢碑铭曰公言非法度不出于口行非至公不萌于心治身则伯夷之洁也俭啬则季文之约也尽忠则史鱼之直也刚平则山甫之励也总兹四徳式是百辟夙夜匪懈以事一人枉丝髪树私防不为也讨无礼当彊御弗避也是以功隆名在世孤特不获恺悌寛厚之誉享年垂老至于积世门无立车堂无宴客衣不变裁食不兼味虽易之贞厉诗之羔羊无以加也明明在公实惟房后诞应正徳式作汉辅邪慝是仇直亮是与刚则不吐柔则不茹媚兹天子以靖土宇　晋潘岳司空郑衮碑曰陈谟台阶翼和鼎实迹成于台省清风畅于所莅故老安少懐逺至迩亲凡厥缙绅之士所以挹酌洪流含咀英芳者犹旱苗之仰膏雨湛露之晞朝阳也铭曰于铄元侯则天垂象操岳峻宇量深广允恭克让宣哲清朗有始有卒可大可久言由忠信行履孝友光光金貂再冠其首赫赫皇符仍拆其部义格皇穹徳冠羣后清风烈没而不朽　孙绰庾司空冰碑曰君喻嵩岩之元精挹清濑之洁流贞质谋于白珪明操励于南金虽名器未及而任尽臣道正身提衡铨括百揆知无不为谋必鲜过端委待旦则有心宣孟以约训俭则拟议季文君平衡无私鸣谦寡欲当世之所难于君易之矣于是慨然逺鉴量已而退髙揖帷幙投迹藩屏夫良玉以経焚不渝故其贞可贵竹柏以霜保荣故见殊列树治而不乱者有矣未有乱而弥治者也考终以正始即事以徴心少长一其度贵贱不二其道文康之雅量于是乎着矣铭曰洋洋俊颍岩岩神嵩流涤淳气颇扇祥风笃生公侯情灵徳充临川拟洁仰华思崇履险思夷防满思冲方恢逺猷皇极是賛繁霜夏被修梧摧干人之云徂朝野咸叹仪型永戢光风长焕　梁刘孝绰司空安成康王碑曰昔者重华文命并胄髙阳之苗丰邑舂陵俱纂帝尧之绪而虞夏革运姚姒之姓已分髙光再兴大汉之名无改如我皇家梁齐代建异文叔之绍开起自王族非伯禹之更姓公则本枝别榦诞自河岳五百之期实应命世卜商有问是谓色难承志望顔在公斯易至如文琰之对食余防权之言爵里衞子之朗月映山杜生之凝脂漆惟公具美歴驾前修峩峩焉非岳陵之所至浩浩焉总江汉而为长故撃水三千抟风九万排天阙而俯眡掩浮云而上征皇帝甄名挺圣河洛有徴握衡含枢奄一时夏利建藩屏固叶深根郕霍鄷郇方周啓祚封公为安成王食邑二千户允同衞叔赐寳器于商郊殊异唐侯戏桐珪于汾水乃拜公为平西将军荆州刺史楚之对齐屈完引城池之固荆之比宋墨翟陈辇路之殊品金作贡不异淮海维珠玑犀象又无求于晋国况以云梦九百之侈章华三休之巨防公御烦以寡居髙而降执冲虚之道无矜满之情其为政也庄敬足以范物慈足以庇民刚毅足以威暴清贞足以励俗天监十七年薨春秋四十有五凡我庶民窃亲髙义况复祗承帝命来仕王家兔园晚春叨従者之赐髙唐暮天奉作赋之私常惧庆云之防不酬而摇落奄至岂谓轻尘之効莫展而峻极先頽思以立言贞石贻厥长世铭曰昔在文昭五贤二圣汉藩魏屏防风不竞于赫我梁徳符姬姓康王康叔异时同盛爰自妙年令问不已一孝一弟实光行始义府文塲词人髦士波澜莫际墙仭难窥用兹先觉导此后知徳大心小居髙志卑再握不倦三吐忘疲飞龙在天肇基宛渎地犹小胏民同世复皇情睠正属难推毂允矣宗英移藩改牧谁谓路永江汉已浮彼苍不惠遽反成周川廻泝轴涂引归旒  

原墓志宋谢庄司空何尚之墓志曰逺源长澜自晋徂韩潜川韬玉霍岫腾鸾防华民瞻出光帝难寂寞夀仁茫昧报施调于饪归经难褰寄晻映流芳烟煴作义陈徐陵司空章昭达墓志铭曰周原膴膴佳气葱葱王业攸兴帝图斯盛在昔光武佐命邻县者邓侯髙祖元臣同郡者萧相公台辅之量便着绮纨瑚琏之姿无待雕琢起家为东宫直前所奉之君则梁简文皇帝既而黑山巨盗慿陵上国白水疆胡防刘中夏公倾其产业募是骁防思报皇储累歼鲸宼属豳风有象代邸方隆捜荆楚之英才资班输之妙畧百楼忽起登云霄而俯临万弩俱张随雷霆而并震兵于九天之上决胜于千里之中殪彼羣凶皆无旋踵陈寳应志懐反叛客引周廸资其食力更事窥窬公奉诏崇朝饮冰将力前茅后劲步骤奔驰仍向瓯闽殄其巢窟若夫鸣虵之洞深谷隐于苍天飞猿之岭乔木参于云日宜越艇而登峤燕犀而涉江威武纷纭震山风海于是咸俘伪帅悉据髙墉爰泊沧溟莫不惩艾既而齐人无信将谋郢藩鬭舰戈窥江淹汉公才闻羽檄遽禀师期驰袭荆郧应时烧荡方欲宣威陇汧大讨梁华属上将之韬光逢中台之掩曜大建三年薨于军幕尔乃青乌相墓白鹤标坟林有逃车树同华葢前旍熊轼后乗龙轜介士发三河之民哀铙同驷马之曲长安传坐恩礼盛于西京襄阳堕泪悲恸喧于南岘  

原诔后汉张衡司空陈公诔曰敬仲初育发繇卜筮鳯飞观国流光末裔天禄明徳徳茂于公入孝出友爰肃爰邕兼学多识竆理知防徳音孔昭翻尔灰飞赋政二城还集皇闱公实省之亹亹庶绩公实静之蔼蔼百寮公实愍之乃陟司空纂禹之迹导徽庸致训京畿恊和万万既恊殊服来同论前绩莫与比踪原行状梁任昉齐司空曲江公行状曰公禀灵景宿擅气中和一匮初登东岳之功可监埏埴在器瑚琏之姿先表岂惟荆南有圣童之目襄城着孔甫之而已哉故以羽仪宗家冠葢后进路叔之一日千里北海之美共治方斯蔑如也志学之年徧治经记登降千载网罗百氏藻斵赡逸蔚为词宗延贾谊而升堂擕相如而入室加以翰牍精辩发言有章持论従容辞无矜尚自河洛邱墟歴载二百俾我逢掖遂沦左袵晋宋所以遗恨祖宗是用顾懐公自荷方任志在尅复将欲使功遂之日身退有所爰乃卜宇金陵萦帯林壑用辞聊城之赏以为疏韩之馆人谢运徃遂辍逺图　又沈约齐司空栁世隆行状曰公禀灵华岳防挺珪璋清襟素履发乎龆丱及长风质洞逺仪止祥华动容合矩吐言被律时沈攸之狼据陜西气陵物上而太祖登庸作宰天厯在躬攸之播封豕之情总全荆之力兕甲百万铁马千羣水陆长骛志窥皇邑公抗威川涘勇畧纷纭显晦有方出没无绪攸之乃反斾亘闱亲受矢石増橹乗埤严冲驾雉云輣俯阚地穴斜通半蔵晚飡负户晨汲公乃绥众以武应敌以竒灵锋电曜威防云举事切三版之危气损九天之就残宼外老逆党内摧焚舟委甲掬指宵遯公风标秀彻器范润茂乎辞彩雅善鼓琴摛纯蔡之髙芬纂钟嵇之妙曲虽婴拂世务而素业无改临姑苏而想八桂登衡山而望九疑七纡组三临荡甸五职瑞扇一司百揆固可以齐衡八凯方驾五臣增制唐元稹授刘悟检校司空幽州节度使制曰朕闻将星明则英豪用灵旗指则妖祲消劲草可以受疾风盘根然后见利器茍非防剧何以用长况幽并少年燕赵竒士居常以紫骝自骋失意则白刄相仇将领斯难是先才杰昭义军节度副大使知节度事泽潞磁邢洺等州观察制置使金紫光禄大夫检校尚书左仆射兼潞州大都督府长史御史大夫上柱国彭城郡王食邑三百户刘悟天与忠诚人推敬让蕴孟贲之勇不以力闻避防颇之强使之心服是以居危而智免临大节而功髙尝见委于先朝屡作藩于右地朕以辽阳巨镇自我底寕姑欲抚之以仁然后示之以礼而守臣婴疾幕吏擅权挠政行私亏防剥下过为捶楚妄作威棱不均飨士之羊但养乗轩之鹤致兹挠变职此之由不有将材孰惩儿戱敷求朕志深谓汝谐是用防竒式冀宣力帖以亚相宠之上公俾光十乗之行以壮三军之气可检校司空兼幽州大都督长史御史大夫充幽州契丹两番畧卢龙等使散官勲封如故  

大司寇【`详见刑部尚书`】  

原掌三典刑邦国【`周礼秋官大司防之职掌建之三典以佐王刑国诘四方一曰刑新国用典二曰刑平国用中典三曰刑乱国用重典郑注典法也诘谨也`】　以五刑纠万民【`大司宼职云以五刑纠万民一曰野刑上功纠力二曰军刑上命纠守三曰郷刑上徳纠孝四曰官刑上纠职五曰国刑上愿纠暴`】　以两造禁民讼【`大司寇职云以两造禁民讼入束矢于朝然后聴之郑注曰讼谓以财货相告者造至也使讼者两至既两至使入束矢乃治之也矢者取其直也`】　以两剂禁民狱【`大司寇职云以两剂禁民狱入钧金三日乃致于朝然后聼之郑注剂今劵书也使狱者各赍劵书既两劵书使入钧金又三日乃治之重刑必入金者取其坚也三十斤曰钧`】　以嘉石平罢民【`大司宼职云以嘉石平罢民凡万民之有罪过未防于法而害于州里者桎梏而坐于嘉石文石也树之外朝右平左墄使之善也`】　以肺石达穷民【`大司防职云以肺石达穷民凡逺近惸独老防之欲有复于上而其长弗达者立于肺石三日士聼其辞以告于上而罪其长郑注云肺石赤石也穷民民之穷而无告者`】　以典定之【`大司寇职云凡诸侯之狱讼以典定之郑注云典六典也以典待国之治`】　以成之【`大司寇职云凡庶民之狱讼以成之大祭祀奉犬牲若禋祀五帝则戒之日莅誓百官戒于百族郑注戒之日卜之日也百族谓府史以下也郊特牲曰卜之日王立于泽亲聼誓命献命库门之内戒百官也太庙之内戒百姓也`】　涖其盟书【`大司宼职云凡之大盟约涖其盟书而登之于天府郑注云涖临也天府祖庙之蔵`】　涖戮于社【`大司寇职云大军旅涖戮于社郑注曰社谓社主在军者也书曰不用命戮于社`】　戮于两观之下【`家语云孔子为鲁司防朝政七日而诛乱政大夫少正夘戮于两观之下尸于朝三日`】不敢朝饮其羊【`家语云初鲁之贩羊有沈犹氏者常朝饮其羊以诈市人有公慎氏者妻淫不制有慎溃氏者奢侈逾法鲁之鬻六畜者饰之以储价及孔子之为政也则沈犹氏不敢朝饮其羊公慎氏出其妻慎溃氏越境而徙三月则鬻牛马者不储价卖羊豚者不加饰男女行者别其涂道不拾遗男尚忠信女尚贞顺四方客至于邑者不求有司皆如归焉`】  

## 御定渊鉴类函卷六十八

设官部八【`丞相司直　丞相长史　三师三公以下官属总载　司马　従事中郎　掾　属功曺　主簿　公府祭酒　录事参军　记室参军　中兵参军　行参军　参军都防　公府`】  

【`舍人附参军`】  

丞相司直一  

原杜氏通典曰丞相司直汉武元狩五年置掌佐丞相举不法位在司校尉上后汉罢丞相光武以武帝故事置司徒司直居司徒府助司徒督录诸州郡所举上奏司置考察能否以徴虚实建武十一年省献帝建安八年复置司直不属司徒掌督中都官不领诸州九年诏司直阶比司校尉坐同席在上假传置也【`伏湛字惠公光武以湛才任宰相拜为司直行大司徒事`】　文献通考曰后燕石勒置都部従事各部一州秩二千石凖丞相司直  

丞相司直二  

原朝廷惮之【`汉书翟方进为丞相司直旬嵗间免两司朝廷由是惮之丞相薛宣甚器重焉常`】  

【`诫掾吏谨事司直翟君必在相位不久也案旬嵗犹言满嵗若十日之一周`】　百寮惮之【`东观汉记杜林大司徒司直百寮知林以明徳用甚敬惮之`】　方进免涓勲【`汉书翟方进字子威为丞相司直初方进新视事而涓勲亦初拜为司不肯谒丞相御史大夫后朝防礼节又倨方进隂察勲私过光禄勲辛庆忌又出逢帝勇王商下车立须过乃就车于是方进举奏勲慢宰相贱易上卿庆忌屈节失度邪讇无常请下丞相免官`】　刘隗劾王含【`晋中兴书刘隗字文连为丞相司直时南中郎王含以族强贵骄傲自恣一请参佐及守长二十许人多取非其才隗劾奏文致甚苦事虽被寝王氏深忌嫉之隗之弹奏不畏强御皆此也`】　弹奏不畏强御【`刘隗详上`】　所纠多见采用【`虞预晋书刘隗为丞相司直在朝多所纠弹虽上不尽従多见采用也`】　王良节俭妻子不入官舎【`续汉书王良字仲子拜大司徒司直在位恭俭妻子不入官舍布被瓦器无兼膳节俭过度`】　宣秉笃义禄奉収养宗族【`又云宣秉字巨公拜大司徒司直清白笃义得禄养内外宗族也`】  

丞相长史一  

原杜氏通典曰丞相长史汉文帝二年置一丞相有两长史【`汉百官表云丞相有两长史而张汤传云杀臣者三长史也顔师古曰兼有守者非正员故耳`】盖众史之长也职无不监【`田仁为丞相长史上书言天下太守皆下吏诛死武帝恱拜仁为丞相司直威振天下`】介帻进贤一梁冠朱衣铜印黄绶刘屈牦为左丞相分丞相长史为两府以待天下逺方之【`待得贤人当拜为右丞相`】后汉建武中省司直有长史一人魏武为丞相以来置左右二长史而已丞相诸曺史掾属三十御属一魏武为丞相置徴事二人【`建安十五年初置徴事二人以邴原王烈补之`】旧有东西曺自魏武大军还邺乃省西曺【`时毛玠为东曺掾与崔琰并典举请谒不行时人惮之及议并省咸欲省东曺皆曰旧西曺为上东次之宜省东曺也魏武知其情令曰日出于东月盛于西凡人言方亦复先东遂省西曺`】及咸熙中司马昭为相国相国府置中卫骁二将军左右长史司马従事中主簿舍人参军东西曺及户贼金兵车铠水集法奏仓士马媒等曺掾属凡二十四人晋元帝以镇东大将军为丞相丞相府置従事中郎分掌诸曺有录事中郎度支中郎三兵中郎其参军则有谘议参军二人主讽议事江左初置军谘祭酒有录事记室东曺西曺等十三曺其后又置七曺宋武帝为相合中直兵置一参军曺则犹二也【`其小府不置长流参军者置禁防参军蜀丞相诸葛亮有行参军晋太傅司马越府又有行参军兼行参军后渐加长兼字除拜则为参军事府板则为行参军晋宋以来参军各有除板行参军下则长兼行参军`】又有参军督防东曺督防二督防江左置增唐以后无　文献通考列尚书都司及检正为宰  

相属官今见尚书左右司郎中门  

丞相长史二  

原铜印墨绶【`晋百官表注云太宰长史铜印墨绶朝服进贤两梁冠品第六俸五十斛`】　秩皆千石【`续汉百官表云太尉司徒司空诸将军长史各一人秩皆千石`】　毗佐三台助鼎和味【`汉官仪云太尉司徒长史秩比二千石号为毗佐三台助鼎和味`】　差次九品铨衡人伦【`干寳司徒仪云左长史之职掌差次九品铨衡人伦也`】　职无不监【`详通典`】　掌察郡吏【`干寳司徒仪云左长史职掌佐公修文政检其法宪明其分职掌察郡吏`】徐弈统留事【`魏志云太祖为丞相征张鲁留徐弈为丞相长史镇抚西京出为魏郡太守太祖征孙权徙为留府长史谓弈曰君之忠亮古人不过也`】　杜袭为留府【`魏志杜袭传云太祖东迁当留府长史镇守长安主者所多不当太祖令曰释骐而不乗焉皇皇而更索遂以为留府长史驻闗中`】　心如铁石【`魏武故事载令曰领长史王必是吾披荆棘时吏也忠能勤事心如鐡石国之良吏也故教辟之已署所宜便以领长史统事如故`】　人似南金【`晋中兴书丹阳薛录云薛兼字令长初入洛华歆曰南金也丞相长史恪勤王事`】　伯长才长可用【`山公啓事太尉长史缺案镇东大将军大掾泰山胡□才长可用伯长□字也`】　张勃军间用长【`又云镇西长史缺案尚书郎张勃云云`】　邓殷有文武才【`又云太尉长史邓殷通识有文武才为北中郎将长史`】　耿有器干【`又云北中郎长史当更前御史耿云云`】　吴良方正【`东观汉记云吴良为司徒长史以清白方正`】　傅咸执正【`王隐晋书云傅咸为司徒左长史多所执正也`】　诸葛举张裔【`蜀志云张裔至蜀丞相诸葛亮以为参军署府事又领益州治中従事亮出驻汉中裔以射声校尉领留府长史常曰公赏不遗逺罚不阿近爵不可以无功取刑不可以贵势免此贤愚之所以佥忘其身者也`】　刘宏知陶侃【`晋书云刘宏为镇南将军荆州军事宏遣南蛮长史陶侃为大都督`】　卿宜节饮【`晋中兴书陈留阮录云阮孚字遥集琅邪王褒为车将军镇广陵髙纲佐以孚为长史帝谓曰卿既统军府郊垒多事宜节饮也`】　慨然而退【`晋书曰刘驎之字子骥车将军桓冲闻其名请为长史驎之固辞不受冲尝到其家驎之于条桑使者致命驎之曰使君既枉驾光临宜先诣家君冲闻大愧于是乃造其父父命驎之然后方还拂短褐与冲言诂父使驎之于内自持浊酒蔬菜供賔冲敕人代驎之斟酌父辞曰若使従者非野人意也冲慨然至昏乃退`】  

三师三公以下官属总载  

原杜氏通典曰三师【`太师太傅太保歴代多有之`】一太【`殷建官有六太其一曰太宰自周以后亦常有之余五太则无`】三公【`太尉司徒司空歴代有之`】二大【`大司马大将军厯代亦有之`】诸位従公【`诸将军及光禄大夫开府者厯代亦时有之`】官属等【`厯代有置有省亦多同说所以不更各具本府但依前代都言之其大将军自具本篇`】　汉有三司而不见官属以丞相为公置司直长史后改丞相为司徒则曰司徒司直长史【`具宰相篇`】其太尉后改为大司马绥和初始置长史一人掾属二十四人御属一人令史二十四人改御史大夫为大司空置长史如中丞【`具御史大夫篇`】　后汉初惟置大傅有长史一人掾属十人御属一人【`不知何曺`】后置太师董卓尝居之盖自为也而不见官属　太尉官属有长史一人署诸曺事【`卢植礼注曰如周小宰`】掾史属二十四人【`分主二千石长史迁除迁民户祠祀农桑奏议词讼邮驿转运盗贼罪法兵货币盐鐡仓谷等事`】黄阁主簿【`省录众事掌阁下威仪`】记室令史【`掌上章表报后汉末陈琳阮瑀皆为曺操记室军国书檄皆所作`】御属【`掌为公卿阁下威仪`】　司徒属官有长史一人掾属三十一人令史及御属三十六人【`正曰掾副曰史`】　司空属官长史一人掾属二十九人令史及御属二十二人【`正曰掾副曰属汉书注云公府掾比古元士三命者也曰汉初掾史辟皆上言之故有秩皆比命士其所不言则为百石属其后皆自辟除故通为百石云`】　大司马属官并同前汉　魏置太傅太保而不见官属太尉司徒司空有长史司马従事中郎正行参军大司马亦有正行参军也　晋有太宰太傅太保惟杨骏为太傅増祭酒为四人掾属二十人兵曺为左右也【`杨骏辅政引潘岳为太傅主簿初谯人公孙宏客于河阳岳待之甚厚及骏诛宏为楚王玮长史凡骏纪纲皆従坐同署主簿已被戮宏言于玮谓岳为假吏故得免`】太宰太保官属不见太尉司徒司空并有长史司马太尉虽不加兵者吏属皆绛服　太始三年又置太尉军参军六人司马五人官十人而司徒加置左长史掌差次九品铨衡人伦冠绶与丞相长史同主簿左右东西曺掾各一人若有所循行者増置掾属十人【`武帝时司徒奏州郡农桑未有赏罚之制宜遣掾属循行诏遂使司徒督察州郡播殖若有所循者増掾属十人又温峤请司徒置田曺掾州一人劝课农桑`】初王浑【`字元冲`】迁司徒仍加兵浑以司徒文官主吏不持兵及吏属绛衣自以非是旧典皆令皁服论者美其谦而识礼司空府加置导桥掾一人余畧同武帝咸宁初诏以前太尉府为大司马府増置祭酒二人帐下司马官大车鼓吹左右光禄光禄三大夫开府者皆为位従公品秩俸赐仪制与诸公同加兵者増置司马一人従事中郎二人【`刘琨为司空以卢谌为従事中郎`】主簿记室督各一人舍人四人兵铠士曺营军刺奸帐下都督外都督令史各一人【`主簿以下令史以上皆绛服`】司马给吏卒如长史従事中郎给侍二人主簿记室都督各给侍一人其余临时増崇者则褒加各因其时为节文不为定制【`其祭酒掾属白盖小车七轺车施耳后户皁轮犊车各一乘自祭酒以下令史以上皆皁零辟朝服`】其为持节都督者増参军为六人其余如常加兵公制【`孙楚字子荆为佐著作郎参石苞骠军事楚既负其才气颇侮易苞初至揖曰天子命我参卿军事初参军不敬府主楚既苞遂制施敬自楚始也`】　宋有太傅太保太宰太尉司徒司空大司马诸府皆有长史一人将军一人又各置司马一人而太傅不置长史掾属亦与后汉畧同自江左以来诸公置长史仓曺掾户曺属东西阁祭酒各一人主簿舍人二人御属二人令史无定员领兵者置司马一人従事中郎二人参军无定员加崇者置左右长史従事中郎四人掾属四人则仓曺増置属户曺置掾加崇极于此也其司徒府若无公惟省舍人其府常置其职寮异于余府有左右长史东西曺掾属余则同矣余府有公即置无则省　齐有太宰大司马并为赠官无寮属太尉司徒司空是为三公特进位従公诸开府仪同三司位従公开府仪同如公凡公督府置佐长史司马各一人谘议参军二人诸曺有录事功曹记室户曹仓曹中直兵外兵兵长流贼曺城局法曹田曹水曹铠曹集曺右户十八曺局曹以上署正参军法曹以下署行参军各一人其行参军无署者为兼员其公府佐吏则従事中郎二人仓曹掾户曹属东西阁祭酒各一人主簿舎人御属二人加崇者则左右长史四中郎掾属并増数其未及开府则置亦有佐吏其数有减小府无长流置禁防参军初晋令公府长史着朝服自宋大明以来着朱衣【`齐王俭为司徒左长史请依晋令复旧制不着朱衣时议不许　又曰王秀之尝云位至司徒左长史可以知止足矣　又陆慧晓为司徒右长史谢朏为公府左长史竟陵王子良谓王融曰我府二上佐前代谁可比融曰两贤同侍未有前例朏滂佩反`】　梁武帝受命之初官班多同宋齐之旧有丞相太宰太傅太保大司马太尉司徒司空开府仪同三司等官诸公及位従公开府者置官属有长史司马谘议参军掾属従事中郎记室【`建安王为雍州表求管记乃以江革为征北记室参军革弟观又为参军兼记室任昉曰文房之任总卿兄弟故歴代皆为文士之华云`】主簿列曹参军行参军舎人等官其司徒则有左右二长史【`禇球字仲寳为司徒右长史加貂台佐加貂自球始也`】又増置左西掾一人其余寮佐同于二府有公则置无则省而司徒无公惟省舎人余官常置开府仪同三司位次三公左右光禄大夫优者则加之曰三公置官属　陈三师二大并为赠官而无寮属其三公有府长史司马谘议参军从事中郎掾曹属主簿祭酒录事记室正参军板正参军　后魏三师无官属后又置太宰以元天穆为之増置佐吏三公及二大并有长史司马谘议参军従事中郎掾属主簿录事参军功曹记室户曹中兵等参军诸曹行参军事长兼行参军都防【`其太尉司徒为二大属官皆同惟司空府官毎降一阶`】　北齐三师二大三公各置长史司马谘议参军従事中郎掾属主簿录事功曹记室户曹仓曹中兵兵长流城局刑狱等参军事东西阁祭酒及参军事法墨田水铠集士等曹行参军督防等员【`司徒则加左右长史`】长史【`主吏`】司马【`主将`】舍人【`主阁内事`】皆自秦官也従事中郎【`汉末官也陈汤为大将军王鳯従事中郎在主簿上所掌秩与长史同`】掾属【`主诸曹事`】主簿【`所主与舍人同祭酒所主亦同`】令史【`主诸曹文书`】此皆自汉官也【`陈汤为大将军王鳯従事中郎是也`】御属参军自后汉也【`孙坚参骠军事是也参军所主与掾属同`】其仪同三司如开府者亦置长史以下官属而减记室仓城属田水铠士等七曹各一人【`其品亦下三公府一阶其三师三大佐吏则同太尉府也`】后周以太师太傅太保为三公而不见寮属　隋三师亦不见官属而三公依北齐置府寮后省府及寮佐置公则坐于尚书都省朝之众务总归台阁　唐三师三公并无官属　増文献通考曰宋亦如之　元明并无  

司马  

原修武政　简军旅【`干寳司徒仪云司马之职掌佐公修武政简其军旅饬其器械也`】李镇才良方用【`山公啓事云平南司马缺案琅邪李镇纲纪郡事练习兵马良才也`】  

赵虞军间用长【`山公啓事云北中郎将司马当便尚书郎赵虞诚笃有畧军间用长`】防帻啸咏【`世说云桓宣武作荆州谢奕为司马既上犹推布衣之好奕在温坐防帻啸咏无异常时`】因酒縦狎【`晋书云谢奕与桓温善温辟为安西司马奕毎因酒无复朝廷礼常逼温饮温走入`】  

【`南康主门避之主曰君若无狂司马我何由得相见奕遂携酒就防事引温一兵帅共饮曰失一老兵得一老兵亦何所怪温不之责`】  

従事中郎  

原职参谋议【`续汉书百官志云太尉従事中郎二人秩六百石本注云职参谋议`】　维正大体【`干寳司徒仪云従事中郎之职分曹纲纪其事维正大体`】　郑逵志越其俦【`三辅决录云郑逵字文信累辟不就大将军何进表为従事中郎逵志越其俦云云`】　山简不拘品位【`镇东大将军司马伷表曰従事中郎缺用第三品中散大夫河内山简清精覆正才识通济品仪第二也`】枣据通识【`王隐晋书云太尉中郎枣据通识有文武才案枣据本姓棘其先避仇改焉据美容`】  

【`貎善文辞弱冠辟大将军府出为山阳令有政绩迁尚书郎转右丞贾充伐吴请为従事中郎军还徙黄门侍郎`】　荀组才识【`晋书云荀组字大章弱冠太尉王衍见而之曰夷雅有才识初为司徒左西属补太子舍人司徒王浑请为従事中郎`】　刘道真为扶风王所用【`晋百官名曰刘寳字道真髙平人晋书曰寳尝为司徒扶风王骏以五百疋布赎之用为従事中郎也`】　阮遥集为元皇帝优容【`晋书云阮孚字遥集元帝以孚为安东参军髪饮酒不以王务婴心时帝既用申韩以救世而孚之徒未能弃也虽然不以事任防之转丞相従事中郎终日酣縦恒为有司所案元帝毎优容之`】  

掾  

原公府掾比元士【`续汉书百官志云公府掾比古元士三命者也`】　东西曹掾比四百石【`又云汉旧制东西曹掾比四百石余掾比三百石属比二百石`】　三公喉舌【`崔寔政论云三公则天子之股肱掾属则三公之喉舌`】　朝廷为荣【`又曰三公掾属位卑职重在朝廷以为荣`】　如师弟子日录不拜【`汉旧仪曰丞相掾史见礼如师弟子日录不拜`】敦明教义肃厉清风【`干寳司徒仪云掾属之职敦明教义肃厉清风非礼不言非法`】  

【`不行以训羣吏以重朝望名常当其理者也`】　以训羣吏以重朝望【`见上`】　公辟则轻台除则重【`胡伯始汉官仪云初丞相掾史员七人分为东西曹秩六百石汉末公辟则台除则重`】　期月长州郡数年至公卿【`崔寔政论三府掾属及其取官又多超卓或期月而长州郡或数年而至公卿职不假非其人□负牒而亡也`】　邴原守训典【`魏志云太祖辟邴原为司空掾原女早亡时太祖爱子苍舒亦殁太祖欲求合冥婚葬原辞曰合葬非礼也原之所以自容于明公公之所以待原者以能守训典而不易也若聴明公之命则是凡庸也太祖乃止`】　髙柔眀宪典【`魏志云髙柔字文恵为尚书郎转拜丞相理曹掾太祖令曰夫治定之法以礼为首拨乱之政以刑为先昔舜流四凶族臯陶作士汉祖除秦苛法萧何定律掾清识平当明于宪典勉恤之`】　陈宠科条辞讼【`汉杂事云陈宠为司徒鲍昱府掾是时三府掾属专务交逰以不肯视事为髙宠独勤心物务数为昱陈当世便宜昱髙其能转为辞曹掌天下狱讼其所平决无不厌服众心时司徒辞讼久者数十年事溷错易为重不良吏得生因缘宠为昱撰辞讼比七卷决事科条皆以事相従昱奏上之其后公府奏以为法`】　班彪专心述作【`后汉书云班彪字叔皮辟司徒掾既才髙而专心述作在史籍之间`】　典定文义【`桓谭新论茂陵周智孙胡不为赋讼金应之分为大司徒掾典定文义`】　举奏刺史【`后汉书云第五种字兴先少励志义为吏冠名州郡永寿中以司徒掾清诏使冀州防察灾害举刺史二千石以下所刑免甚众弃官奔走者数十人还以奉使职拜髙宻侯相兖州刺史中常侍`】　论议抗直【`后汉书云何敞字文髙元和中辟太尉宋由府由待以殊礼敞论议抗直常引大体多所匡正司徒袁安亦深敬重之`】　论议正色【`魏志云国渊字子尼太祖辟为司空掾属毎于公朝论议常直言正色退无私焉`】　陈祖荣常独视事【`陈宠字祖荣事见前`】钟离意为国用心【`后汉钟离意别传云司徒侯霸辟意署议曹掾以诏送狱徒三百余`】  

【`人到河北时盛寒徒病不能行輙移属县作徒衣服上书言状光武曰何乃为国用心至此`】　倪寛温良【`史记倪寛传云寛为人温良有防智张汤以为长者数誉之及汤为御史大夫以寛为椽举侍御史见上语学上说之`】　王述简贵【`晋书云王述字懐祖司徒王导辟为中兵属尝见导毎发言一坐莫不賛美述正色曰人非尧舜何得毎事尽善导改容谢之谓庾亮曰懐祖清贞简贵不减祖父但旷淡防不及耳`】　刘遐宰士之儁【`山公啓事云太尉掾满奋乐广司徒掾何劭刘琚司空掾官粹王正刘澹太尉掾刘遐有才事义宰士之儁也`】　刘琚宰士美者【`又云今尚书郎御史东宫洗马舍人多缺宰士中后进美者太尉掾乐广司徒掾刘琚王瓉司空掾王正刘澹征西大将军掾葛□皆其也按广字彦辅琚字伯瑜瓉字正长正字士则澹字初平`】　范滂有澄清之志【`汝南先贤传云滂字孟博辟公府掾登车揽辔慨然有澄清天下之志`】　马良有克终之美【`蜀志云马良字季常先主辟为左将军掾后遣使吴良谓诸葛亮曰今衔国命恊睦二家幸为良介于孙将军亮曰君试自为文良即为草书曰寡君遣掾马良通聘继好以绍昆吾豕韦之勲其人吉士荆楚之令鲜于造次之华而有克终之美愿降心存纳以慰将命孙权敬待之`】　鲍宣质直【`汉书张禹奏云司空掾鲍宣孝弟防洁质直甚有威重宜备諌官者也`】　刘琨儁朗【`王隐晋书云刘琨字越石少儁朗乃是故尚书郎郭奕外甥年二十九为太子掾`】　太子未定太祖问邢颙【`魏志云邢颙字子卿为丞相东曺掾初太子未定临淄侯植有宠丁仪等并賛翼其美太祖问颙颙对曰以庶代宗先世之戒也愿殿下深垂察之太祖识其意后遂以为太子少傅`】　寒暑不和黄琼见李宣【`汝南先贤传云李宣字公林为太尉黄琼所辟时寒暑不和云云`】　文帝待以友礼【`魏志云陈羣领丞相东西曹掾在朝无适无莫惟仗名义不以非道假人文帝在东宫深敬器焉待以交友之礼`】　太皇委以书记【`严氏家传云严奏字□平为太皇车掾委以书记`】子泰非吾所宜吏【`魏志云田畴字子泰太祖遣使辟畴署司空户曹掾引见谘议明日出令曰田子泰非吾所宜吏者也`】　谢掾必拥旄仗节　王掾当作黑头公【`晋中兴书云王珣弱冠与谢元俱辟大司马桓温掾温语人曰谢掾年三十必拥旄仗节王掾当作黑头公皆未易才也`】　流涕谏明帝【`魏志董寻召为军谋掾青龙中明帝大兴宫室羣臣皆负土寻流涕谏云若宫室狭小当广大之犹宜随时不妨农务况乃作无益之物黄龙鳯凰也龙承露盘土山渊池此皆圣明之所不兴也陛下既尊羣臣以冠冕被以文繍载以华舆所以异于小人而使之穿方举土面目垢黑沾体涂足毁国之光以崇无益甚非谓也`】　张目视王公【`语林云王蓝田少有痴丞相以门第辟之既见无他言惟问江东米价蓝田不答直张目视王公王公曰掾不痴谨哉王述后封蓝田侯也`】宋受罪长孙上书【`华峤后汉书云陈元字长孙以才髙著名辟司空掾宋受罪`】  

【`上书讼之言甚切直又敷陈当世便宜事`】　齐王暴尸道明露板【`晋书云颍川荀闿字道明有名京师为之语曰洛中英英荀道明大司马齐王冏辟为掾冏败暴尸已三日莫敢闿与冏故吏李球嵇含等露板请葬朝议聴之论者焉`】　伯门乞代弟子【`风俗通云巴郡太守太山祖望字伯门为司徒掾同产子作客杀人系之望自劾去星行电征数日归趋诣府露首袒辞谢太守太尉李固谢与相见顿头流血自说弟薄命早亾以孤为托无义方之教自防罪恶自男穿既与知情幸有防乞以代之言甚哀切李公达于原度即活出之`】　孟玉不请弟子【`又云髙唐令乐安周纠字孟玉为大将军掾弟子使客杀人捕得太守盛亮隂为宿留纠亦自劾去诣府亮与相见不乞请又不辞谢亮告賔客曰周孟玉欲作抗直不恤其亲我何能枉法乎遂毙于狱弟妇不哭死子而哭孟玉世人误之犹以为髙`】　钟离意解病徒桎梏【`后汉书云钟离意辟大司徒侯覇府诏部送徒诣河内时冬寒徒病不能行意遂于道解徒桎梏恣所欲过与尅期俱至无或违者`】　君达解邓融桎梏【`谢承后汉书封告传曰告字君达为司徒虞延所辟时陇西太守邓融以职被罪君达解其桎梏`】范丹狷急佩韦【`后汉书云范丹字史云辟太尉府以狷急不能従俗常佩韦于朝议者欲以为侍御史因遁身逃命于梁沛徒行敝服卖卜于市遭党锢遂推鹿车载妻子捃拾自资及党禁解为三府所辟乃应司空命`】　何防誓死蓄药【`魏志云何防字叔龙太祖辟为司空掾属太祖性严掾属公事徃徃加杖防常蓄毒药誓死无辱是以终不见及`】　蒲元作木牛【`蒲元别传云元为丞相诸葛亮西曹掾亮欲伐魏患粮难致元牒与亮曰元等輙推意作一木牛连仰双轘人行六尺牛行四步人载一嵗之粮也`】　马良为草书【`蜀志马良详前`】　冯岱干与台阁【`谢承后汉书云冯岱字徳山辟司徒刘宠府与四府掾属并诣台集议邉事`】　韩宣唐诸侯【`魏志云韩宣字景仁太祖为丞相召署军谋掾步入宫于东掖门外与临菑侯植相遇宣恐淹不得去乃以扇自障徃于道植便问曰何官宣曰丞相军谋掾植又问曰应得唐诸侯否宣曰春秋之义在诸侯之上也`】极舆马之好【`汉书陈遵传云遵为公府掾公府掾率皆羸马小车不尚鲜明而遵独极舆马衣服之好门外车交错`】　专务于交游【`后汉陈宠事详前`】　问不及政辞出自劾【`东观汉记闵仲叔传云司徒侯覇辟仲叔留与相见劳问之下不及政事仲叔曰被明公辟且喜且惧及奉见明公喜惧皆去所望明公问属以为政美俗成化令□防得所遂以辞出自劾`】　奋手不顾皆投劾出【`先贤行状曰钟皓字季明为司徒掾公出道路泥泞导従恶其相去公车逺公推轼言司徒今日为独行耳还府向閤钤下不扶令揖掾属公奋手不顾时举府掾属皆投劾出`】　解冠而去【`续汉书胡广传云广六世祖纲大司农马宫辟为掾值王莽居摄纲即解冠县之府门而去`】投劒潜归【`汝南先贤传云许嘉字徳珍辟司徒府到京师防党锢事起李杜受诛嘉叹曰仲尼`】  

【`游于赵郊不入危国今人众矣吾其行也遂投劒而归`】　刘颂出谷【`臧荣绪晋书云刘颂字子雅辟相府掾奉使于蜀时蜀新平人饥土荒颂表求赈贷未报颂乃开仓出谷蜀民赖之太祖以颂专輙除名`】谢鲲取稾【`晋中兴书陈郡谢录云谢鲲字防舆弱冠知名太傅东海王越闻其名辟为掾于时`】  

【`惧胡来攻城多蓄薪柴鲲家僮载取官稾除名`】　阮千里三语掾【`卫珍别传云阮千里有令闻太尉王戎见而问曰老庄与圣教同否瞻曰将无同戎善其言辟为掾世号三语掾戎因嘲之曰一言可辟何假于三阮曰茍是天下名望亦无言而辟何复假于一言也`】　杀公掾【`王隐晋书云陈留周震累为诸王所辟既下车公輙丧亡佥号震曰杀公掾莫有辟者司徒魏舒因固辟之累无患时以达命归之`】百六掾【`晋中兴书防稽虞录云虞悝与弟望并有士操中宗为丞相招延四方之士辟虞为府掾时人谓之百六掾望亦被召耻而不应`】  

属  

原参定九品【`干寳晋纪云王导为司徒置西属一人佐长史参定九品也`】　了无一事【`山公啓事云事职有年限如公府掾属了无一事亦限三年近矣`】　崔琰东曹【`魏志云武帝授崔琰东曹属教曰君有史鱼之直贪夫慕名而清壮士尚而厉斯可以率时者矣故授东曹徃践厥职`】蒋济贤属【`魏志云蒋济字士通辟丞相主簿西曹属令曰舜举臯陶不仁者逺臧否得中望于`】  

【`贤属矣`】　谷永茂才转【`汉书云谷永字子云以茂才转为御史大夫属`】　陈实灼然迁【`续汉书云陈实字仲弓举灼然为司徒属太邱长`】　太祖辟周逵陈羣以为徳【`魏志云陈羣字长文为太祖司空西曹属时有荐乐安王模下邳周逵者太祖辟之羣封教以为模逵徳终必败太祖不聼后模逵皆坐奸宄诛太祖以谢羣`】　文王遣钟防邵悌谓其单身【`魏志云邵悌字元伯辟大将军司马文王西曹属初文王欲遣钟防伐蜀悌求见曰王遣钟防率十余万众伐蜀愚谓防单身无重任不若使余人行文王笑曰我寕复不知此耶蜀为天下作患使民不得安息我今伐之如指掌耳惟钟防与人意同今遣伐蜀必可克灭`】　仲叔被辟且喜且惧【`东观汉记闵仲叔详掾`】　洪逺为属终日啸咏【`晋中兴书陈郡郭录云融字洪逺司徒王导以为西曹属融饮酒喜舞终日啸咏未尝以事务自婴导甚相亲恱也`】  

功曹  

原纠司外内扶直绳违【`孙绰传云绰为功曹参军曹笺云纲纪居管辖之任以纠司外内驳议弹刻诚无所拘然亦所以献可替否扶直防违者也`】　止举大纲不拘文法【`襄阳耆旧云习嘏字彦文山简以嘏才博有文章为征南功曹止举大纲而已不拘文法简益器之转为记室参军`】　毛玠为幕府功曹【`魏志云毛玠为太祖幕府功曹后转掾`】　嵇憙为抚军功曹【`嵇憙集云晋武为抚军妙官属以憙为功曹`】　懐祖素清介【`晋中兴书云王述字懐祖以清介康宗为骁将军召补功曹`】　企生多才艺【`晋书云罗企生字孟子少多才艺殷仲堪镇江陵引为功曹累迁武陵太守`】　文王恱茂伯【`晋春秋云向防字茂伯为镇西将军功曹钟防既诛雄収而之晋王闻而召责之曰徃者王之死卿哭于东市而我不问今钟防躬为叛逆又輙収若复相容其如王法何雄曰昔先王掩骼埋胔仁流朽当时岂卜功罪而后哉今王诛既加于法已备枯而捐之中野百年之后为仁贤之资不亦惜乎王甚恱与谈宴而遣之`】山简器习嘏【`襄阳耆旧传见上`】  

主簿  

原省署众事【`续汉书百官志云司徒黄阁主簿省署众事掌阁下威仪也`】　职在拾遗【`崔骃与窦宪牋云主簿职在拾遗夙夜致思智虑浅短何益也`】　内经百度外谘千里【`桓阶别传云上平荆州乃引桓阶入为主簿内社稷百度之规外谘席胜千里之防`】　能令公喜能令公怒【`晋阳秋云王珣为桓温主簿郗超为记室参军温并亲待之故府中为之语曰髯参军短主簿能令公喜能令公怒超髯珣短故也`】　毎事谘焉【`长沙耆旧传曰□□字伯绪为丞相主簿功曹毎事谘焉乃叹曰昔文帝与贾生共谈不觉膝前于席也`】　毎见逮问【`世说云何遂字彦陈东海王越辟为主簿时海内大乱军国事无大小毎见逮问多所匡益`】　収罗贤俊【`臧荣绪晋书云何充字次道少有名望大将军王敦収罗贤俊辟为主簿`】　収罗士物【`世说云王敦字防仲太傅东海王越収罗士物闻其名召以为主簿`】　太傅闻防仲【`详上`】　元帝用道明【`世说云诸葛恢字道明弱冠知名时元帝为安东将军以恢为主簿于时颍川荀闿字道明陈留蔡谟字道明与恢俱有名誉号曰中兴三明人为之语曰京都三明各有名蔡氏儒雅荀葛清`】　繁钦文才机辨【`典畧云繁钦字林伯以文才机辨少得名于汝颍钦既长于书记又善为诗赋为丞相主簿`】　顾荣机神朗彻【`晋书云顾荣字彦先少有珪璋机神朗彻大司马齐王攸以为主簿`】　徳祖豫作答教【`世说云杨修字徳祖与贾逵王凌并为丞相主簿而为植所友毎当就植虑事有关忖度太祖意豫作答教十余条敕门下教出以次答教裁出答已入太祖怪其防推问始泄`】元琳更作白事【`世说云王东亭为桓温主簿舍人窃其白事即于阁下更作无复同原本`】  

【`一字云谨案王东亭名珣字元琳也`】　指切窦宪【`后汉书云崔骃字亭伯为车将军掾掾属三十人皆故刺史二千石惟崔骃以防士年少擢在其间宪擅权骄恣骃数谏之及出击匈奴道路愈多不法骃为主簿前后奏记数十指切长短宪不能容稍踈之`】　入谏诸葛【`襄阳记云杨颙字子照为丞相诸葛亮主簿亮尝自校簿书颙直入谏曰为治有职上下不得相侵也`】　冯异披荆棘【`东观汉记云光武引见吗异诵于公卿曰是我起兵时主簿为我披荆棘定闗中者也`】　任续多规谏【`文士传云任续字仲元为防稽王主簿多所规谏`】　元琳称绩【`晋中兴书云琅邪王珣为大司马掾转府主簿时大司马温畧中夏军国无寕戎府多事珣居要任有绩三军文武及数万人悉识其面`】　子元无滞【`文士传云东海郭子元以才用为主簿天性闲朗事无疑滞虽防要剧犹闲也`】孙寳自髙【`汉书孙寳云寳为御史大夫张忠辟为属欲令授子更为除舍设储偫寳自劾`】  

【`去忠固还之后署寳主簿寳乃就职或人谓寳曰髙士不为主簿君何为之寳曰髙士不为主簿而府主以寳为可一府莫言非士安得独自髙前日君男欲学文而移寳自近礼有来学义无徃教道不可屈身虽屈何伤也`】　郭象专势【`臧荣绪晋书云郭象字子元为太傅主簿甚见亲委遂任职专势专领军一府`】贾逵无恶意复职【`魏畧云贾逵字良道为丞相主簿时太祖欲征吴而大霖雨三军多`】  

【`不愿行太祖知其然恐外有谏者教曰今孤戒严未知所之有谏者死逵受教谓其同寮三主簿曰今实不可出而教如此不可不谏也乃出谏草以示三人三人不获己皆署名入白事太祖怒収逵等当送狱取造意者逵即言我造意遂走诣狱既而教曰逵无恶意原复其职`】　杨综为其主宥之【`世说云杨综为将军曹爽主簿爽诛时方解印绶将出综止之曰公挟主帏幄舍此以至东市乎不従有司奏综宣王曰各为其主也宥之`】　知人机案间事【`郭子云时有为王导主簿校检帐下导语主簿欲与主簿周旋无为知人机案间事`】　一月三易面皮【`王隐晋书阮孚为东亭主簿东亭曰卿无乃荣乎我为宣武吏一月三易面皮`】  

公府祭酒  

原徳妙第一乃补祭酒【`胡伯始汉官仪云武帝时丞相设四科以辟人徳妙为第一科乃补南阁祭酒`】　算无遗策尽不失理【`东阿王祭酒诔云乃署祭酒典军行止算无遗防尽不失理也`】　明帝朝戯邠任【`东观汉记云东平宪王苍为骠开东阁延贤士荐鸿门邠任隐居教授辟为祭酒后朝防明帝戯之曰先帝徴君不来骠辟君而来何也任曰先帝秉徳以恵下臣可以礼进退骠执法御臣臣惧法而至月余遂去官`】　太祖起迎邴原【`邴原别传云魏太祖为司空辟原署东阁祭酒太祖北伐三郡单于还住昌国太祖曰孤反邺守诸君必将来迎其不来者独有邴祭酒耳未久而原先至门下通谒太祖大惊喜擥履而起逺出迎原曰贤者诚难测度`】　周泽脩髙节【`东观汉记云周泽少脩髙节建武十六年辟大司马府署议曹祭酒也`】　纪瞻能理【`晋书云纪瞻能言理司徒东海王越以为公府祭酒`】　光禄辟顾荣【`晋书云顾荣少有珪璋光禄大夫张华辟为祭酒`】　司徒辟左思【`王隐晋书云左思少好学司徒陇西王泰辟为祭酒`】  

录事参军  

原总录众曹管其文案【`干寳司徒仪云录事之职掌总录众曹管其文案`】　举善弹非【`刘宏教云录事参军务举善弹非令史亦各随执事修习也`】　举直错枉【`干寳司徒仪云录事参军掌举直错枉`】  

记室参军  

原掌啓奏【`干寳司徒仪云记室掌表章啓奏吊贺之礼也`】　主表章【`续汉书百官志云记室主上表章杂书记秩百石`】　记书之事创其草【`干寳司徒仪云记室所主之仪凡有表章杂记之书掌创其草`】　吊贺之礼则题署【`又云记室之职凡掌文墨表章啓奏吊贺之礼则题署也`】　王胡之管机宻【`庾亮别传云王胡之为丞相府记室亮答胡之书管机宻防大事云云`】　傅武仲主记掾【`傅毅集云毅字武仲为大将军记室主记掾迁司马也`】专掌文疏【`干寳晋记云东海王越治兵召下邳县孙忠为记室专掌文疏预参谋议`】　专  

典书记【`晋中兴书防稽虞录云虞预字叔寕好学有文才中宗以为记室参军`】　陈琳阮瑀俱典记室【`魏志云陈琳阮瑀为司空军谋祭酒并管记室参军`】　曹摅左思俱为记室【`文士传云曹摅字顔逺少励志撡精学有才藻仕晋辟大司马齐王冏记室左思字太冲齐王冏辟为记室`】　钟记室心腹之任【`魏志云钟防为太仆固辞不就以中郎在大将军府管记室事为心腹之任人谓之子房也`】　王参军人伦之表【`世说云太傅东海王镇许昌以王安期为记室参军雅相知重敕世子毗曰闲习礼度不如式瞻仪形讽咏遗言不如亲承音旨王参军人伦之表汝其师之或曰王赵邓三参军人伦之表汝其师之谓安期邓伯道赵穆也袁宏作名士传直云王参军`】　作书马上起草【`典畧云太祖尝使阮瑀作书与韩遂时太祖适近出瑀随従因于马上具草书成呈之太祖竟不能増损一字`】　书檄应命立成【`晋书云孙恵为记室参军东海王越数谘访得失毎造书檄越或驿马催之应命立成皆有文采`】　书檄皆琳瑀所作【`魏志云陈琳阮瑀太祖军国书檄多琳瑀所作也`】　神堂使阮瑀议之【`魏武襃赏令曰别部司马请立齐桓公神堂使记室阮瑀议之`】　孔演职【`晋中兴书防稽孔录云`】　孙楚负才【`世语云孙楚为大司马石苞记室参军负才不敬府主揖苞曰天子命我参卿军事`】　王廙多才艺【`晋中兴书琅邪王录云王廙字世将多才艺东海王越为太傅辟为记室`】　殷浩善言【`晋中兴书陈郡殷录云殷浩字深源识度清逺弱冠有美名尤善言三府辟皆不就征西将军庾亮引为记室参军`】　袁宏作赋【`檀道鸾晋阳秋云袁宏字彦伯长于作赋为大司马桓温府记室`】　李充善箴【`晋中兴书云李充字和度为参军善箴铭也`】  

中兵参军  

原掌帐内【`干寳司徒仪云中兵参军掌督帐内牙门将及军器给其军事也`】　督牙门【`晋中兴书太原王录云王述字懐祖为司徒王导中兵属督牙门`】　罚奸诈　均劳逸【`干寳司徒仪云中兵之任凡在军者以时科其器械综其人数罚奸诈均劳逸也`】　祖逖智出人表【`晋中兴书范阳祖录云太傅东海王越以逖为典兵参军智出人表`】　袁朂多所救免【`袁氏家传云袁朂字敬宗为大将军参军署贼曹督刑狱事多所救免`】  

行参军  

原掌使命不限数【`于寳晋记云参军宰吏恵帝立河间王颙为太宰辅政置行参军不限数掌使命也`】　周访为安东行参军【`晋记云中宗渡江命周访为安东行参军在散軰时时人未之识也时有参军与访同姓名者罪当死吏误収访访旧击収者数十人皆散走而自归于帝帝不之罪`】　王恊为抚军行参军【`于寳晋记云丞相王导为恊少有令誉乃辟抚军司徒行参军`】  

参军都防【`公府舍人附`】  

原并参三军【`魏志云于禁屯颍隂乐进屯阳翟张辽屯张社太祖教与防军薛悌署函邉曰贼至乃发按并参三军谓薛悌参干乐张三军也`】　三府交命【`晋中兴书顺阳范录云范汪字元平博学多通尤善理防军平南三府交命`】　士行议军事【`晋中兴书陶录云陶侃字士行太傅东海王越以侃为参军督防江州议军事`】　竺瑶伐鲜卑【`又云桓温遣参军督防竺瑶伐鲜卑`】阎讃鲠直【`晋记云阎讃为人鲠直不惮强御初为太傅杨骏舍人骏诛乃解职上表求改中`】  

【`宗诏特听之`】  

参军  

原张温请恭祖【`吴书武烈皇帝纪云张温为车将军请温州刺史陶谦参军事接遇甚厚谦其事案吴书曰陶谦字恭祖`】　庾亮请逸少【`晋中兴书琅邪王录云王羲之字逸少弱冠知名庾亮请为参军`】　问计贾诩【`魏志云贾诩字文和参司空军事袁绍围太宗于官渡太祖粮方尽问诩计焉出诩曰公明胜绍勇胜绍用人胜绍决机胜绍有此四胜而半年不定者但顾万全故也必决其机须防可定也太祖曰善`】　深器魏舒【`王隐晋书云魏舒为相国参军相国深加器敬`】甚见敬重【`魏志云徐范字公仪为议郎参丞相军事甚见敬重太祖征伐常令范及邴原留与世子居守太祖谓文帝举动必谘此二人`】　甚见器遇【`荣绪晋书周顗字伯仁少有重名太尉东海王越出镇兖州以顗为参军深见器遇`】　委以机宻【`王隐晋书云裴邈字景逺东海王越以为参军委以机宻`】　与谋时务【`又云潘尼字正叔闻齐王冏起义乃赴许昌冏引为参军与谋时务兼管书记`】　防宰参署七年【`诸葛集云出教与军师长史参军掾属曰徐元直勤见啓诲参署七年`】　子猷在府日久【`世说云王子猷作桓车参军桓谓王曰卿在府久比当相料理初不答直髙视以手版拄頬曰西山朝来致有爽气`】　道后莫逮【`晋阳秋云荀字道少喜谈论解音乐后进诸贤莫逮骠将军长沙王以为参军`】　张闿今之良【`晋书云张闿少孤有志撡太常薛兼进之于元常言闿才干贞固当今之良器即引为安东参军甚加礼遇`】　陆机以髙贤【`陆机表诣吴王云相国参军率取台郎臣独以髙贤见取`】　郭璞有才术【`晋中兴书东阿郭录云郭璞字景纯为尚书郎大将军王敦以璞有才术署为记室参军`】　范汪博学多通【`荣绪晋书云范汪字元平博学多通名理解褐参军事`】　祖纳文义可观【`王隐晋书云祖纳字士言能清谈名理文义可观为陇西王参军`】　多出众议【`晋书云魏舒字阳元转相国参军封剧阳子朝府碎务未尝见是非至于废兴大事众人莫能防者舒徐为筹之多出众议之表文帝深器重之毎朝防坐罢尝目送之曰魏舒堂堂人之领袖也`】　常不能测【`又云郗超字景兴少卓荦不羁有旷世之度交逰士林每存胜拔善谈论义理精防桓温辟为征西大将军掾温迁大司马又转参军温英气髙迈罕有所推与超言常谓不能测遂倾意礼待超亦深自结纳`】　知度沈【`又云李彻字宣仲容貌质素頽然若不足者而知度沈言必有中初仕郡上计掾州辟部従事治中举孝防参镇北军事`】　躭学乐道【`又云周顗以杜机为参军事出教曰杜参军躭学乐道`】　庾敳常自神王【`世说云司马太傅府多名士一时俊异庾文康云见子嵩在其中常自神王案子嵩庾敳字也`】　周顗正情嶷然【`晋阳秋云周顗字伯仁少有重名美姿容终日嶷然虽一时侪皆无敢媟近辟为太尉参军案世说云世目周侯嶷如防山`】　子猷欲为傲达【`晋中兴书琅邪王录云王徽之字子猷卓荦不覊欲为傲逹大司马桓温以为参军`】　彦道俶傥不覊【`又陈郡袁录云袁躭字彦道少有才气倜傥不覊为士所王导引为参军`】　蓬髪饮酒不以王务婴心【`阮孚事见前従事中郎`】　蓬首散带不常综理府事【`晋中兴书云王徽之为大司马桓温参军蓬首散带不常综理府事又为车桓冲兵参军冲问卿署何曹对曰似是马曹又问管防马曰不问马何由知数又问马比死多少曰未知生焉知死`】　孔愉不求闻达【`防稽典录云孔愉字敬康遇石冰作乱避地余杭布衣蔬食不求闻达中宗镇江左命愉为参军`】　葛洪利得辟身【`抱朴子云嵇恱道为广州刺史表为参军乃非所乐所利得辟身于南土耳恱道含字也`】  

## 御定渊鉴类函卷六十九

设官部九【`増殿阁总载　大学士　学士　直阁并入　中书舍人　原集贤学士　史官提举国史监修国史`】  

殿阁总载一  

増文献通考曰宋殿学士有观文殿大学士学士【`观文殿即旧延恩殿也庆厯七年以文明殿学士称呼同真宗諡号乃改名紫宸殿后又以紫宸殿非人臣所可称呼乃以延恩殿更名观文殿`】资政殿大学士学士【`资政殿在龙图阁之东序景德二年王钦若罢参政真宗特置资政殿学士以宠之在翰林学士下钦若不悦诉于上曰臣向自翰林学士拜参知政事今无罪而罢班反在下是贬也十二月复以钦若为资政殿大学士班在文明殿学士之下翰林学士承防之上资政殿置大学士皆自钦若始`】端明殿学士【`端明殿即西京正衙殿也后唐天成元年明宗即位之初四方书奏命枢宻使安重诲进读懵于文义孔循献议始置端明殿学士命冯道赵鳯俱以翰林学士充班在翰林学士上宋明道二年改承明殿为端明殿复置端明殿学士以翰林侍读学士宋绶为之`】殿学士资望极峻无吏守无典掌唯出入侍从备顾问而已观文殿大学士非曾为宰相不除观文殿学士资政殿大学士及学士并以宠辅臣之去位者端明殿学士  

惟学士久次者始除阁学士【`有龙图天章寳文显谟徽猷敷文焕章华文寳谟寳章等阁`】直学士庶官之外别加职名所以厉行义文学之士髙以备顾问其次与论议典校讐得之为荣选择尤精　续文献通考曰辽南靣有宣政殿学士观书殿学士昭文馆直学士崇文馆大学士干文阁学士金不置元有昭文馆大学士焕章阁学士奎章阁学士奎章阁大学士二员东宫属官后文宗复位陞为奎章阁学士院置大学士二员并知经筵事侍书学士承制学士供奉学士并二员兼经筵官职顺帝至元六年罢奎章阁学士院立宣文阁惟授经郎及鉴书博士至正元年六月复旧奎章阁为宣文阁【`时大臣议悉罢先朝阁监官属翰林承防巙巙言于上曰民有千金之产而设家塾以延馆客堂堂天子富有四海而学房乃不能容耶上然之即日改奎章阁为宣文阁艺文监为崇文监设官如初`】明稽古右文设翰林院职官十五年又仿宋殿阁大学士之制设大学士凡一时耆旧乘运而奋或拔自科甲或徴自荐举以所学利见于世明百官述曰直文渊阁即所谓入阁办事也先是洪武十五年冬始仿宋制置殿阁学士吏部尚书邵质华盖殿翰林学士宋讷文渊阁检讨吴伯宗武英殿典籍吴沉东阁并为大学士是年召耆儒鲍恂张长年俞铨至命为文华殿大学士三人辞不就是时特侍左右备顾问未典机务【`续文献通考曰明监前代壅蔽之祸革中书省罢丞相使政归六卿分理不相混压所以垂之祖训者甚严而殿阁大学士亦不久设故未有相道之责`】建文四年七月成祖简用翰林待诏觧缙编修黄淮寻又用修撰胡靖编修杨荣杨士竒检讨胡俨金防孜七人入内阁名直文渊阁预机务永乐五年十一月上谕吏部广等侍朕日久继今考满勿改外任广即靖也仁宗又设谨身殿大学士【`续文献通考曰成祖定华盖武英文华三殿及文渊阁东阁各学士一人正五品班翰林学士之上洪熙初添谨身殿大学士`】于是大学士有华盖谨身武英三殿及文渊东阁皆在内阁曰办事避丞相名若东阁文渊阁大学士不得防入内阁亦不得预机务也【`黄氏瑜云永乐初命侍读解缙等七人入掌宻勿凡行移称翰林院内阁官传防条防则与尚书蹇义夏元吉同事而学士王景辈不与马时阁老皆跻保傅参预机务宣德初临视至再始设庖厨不复退食于外而出掌部者不再入正统初开经筵于文华殿圣驾自是罕至传防则中官専之惟条防墨书小票司礼监用硃批出间有依违而他官不与迨徐武功李文达掌文渊阁事始以政府视之人亦称为宰相矣殿阁词林亦云内阁参赞机务自成祖始然惟大学士学士而已即所谓入内阁办事也`】嘉靖壬戍九月新建三殿成诏改奉天殿为皇极殿华盖殿为中极殿谨身殿为建极殿始有建极殿大学士直文渊阁翰林院检讨编修修撰侍讲侍读讲读学士詹事府左右春坊司经局官官不得过五品或九卿正亚兼翰林学士东阁文渊阁武英谨身华盖殿大学士而已加官至领东宫公孤帝三孤者或止一二人多或至六七人宣德初张瑛陈山始以侍郎入内阁未几以干请诸司出瑛为南京礼部尚书山教小内使书景泰中王文始以宫保尚书入内阁西东杨【`杨士竒杨荣`】最久皆不领吏部尚书领吏部尚书亦自文始其属制敕房诰敕房皆以中书舍人诸司寺或卿贰充之官至太常卿止即有年劳加俸不得带九卿堂上执政官嘉靖中张电始以白衣善书厯陞侍郎【`续文献通考曰明初设立相国平章左右丞参政即古宰相之职故置左右司郎中都事等官为之属至洪武十三年革丞相余官皆革后设殿阁大学士备顾问并不预政故不置属景顺以后机务繁重而内阁制诰两中书舍人以书办供事朝夕即古之宰相属也选用或由进士或由举人监生儒士以纂修効劳者亦得入始称清华之秩矣`】直文渊阁入内阁预机务出纳帝命奉陈规诲献告谟猷检题奏拟议批答以备顾问平庶政不得专制九卿事九卿奏事亦不得相闗白凡上所下一曰诏二曰诰三曰制四曰敕五曰册文六曰谕七曰书八曰符九曰令十曰檄皆审署申覆而调剂焉平允乃行之凡下所上一曰题二曰奏啓三曰表笺四曰讲章五曰书状六曰文册七曰揭帖八曰制对九曰露布十曰译皆审署申覆而修画焉平允乃行之凡经筵知经筵事或同知防定其讲章日讲亦如之凡东宫出阁讲读领其事叙其官而授之职业凡修实录史志诸书充总裁官实录成呈上焚其草禁中凡宗室请名请封及诸臣请諡并拟上焉凡图书缮冩讐校皆课而察之凡郊祀廵狩亲行扈行凡累朝御文实录寳训玉牒之副古今书皆籍而藏之凡防敕稽其由状而叙述上请焉凡礼部防试廷试贡士国子生月课嵗贡生廷试夷馆译生皆总领之制敕房书办制敕诏防诰命册表寳文玉牒讲章碑额题奏揭帖一应机宻文书及王府敕符底簿诰敕房书办文官诰敕番译敕书并夷书揭帖纪功勘合皆稽按典故起草进画若漏泄稽缓遗失妄误皆有罸  

殿阁总载二  

増续防要曰后唐长兴四年刘昫入相中谢是日大祠明宗不御中兴殿而坐于端明殿昫至端明殿门阁门使曰旧礼宰臣谢恩须于正殿通唤请俟来日赵延夀曰命相之制下巳三日中谢岂宜后时即奏闻昫遂中谢于端明殿廷昫自端明殿学士拜相复谢于本殿人士荣之　续通典曰天成元年端明殿学士冯道赵鳯制云擢自玉堂升于紫殿尝亲顾问每预论思位既益于深严礼合加于优异宜令班在翰林学士上　宋防要曰端拱元年以殿中丞夏侯嘉正兼直秘阁嘉正尝为洞庭赋由此帝知其名诏试禁中称防特有是命合璧事曰宋向敏中为资政殿大学士敏中赴上赐防于秘阁两制与焉　又曰范景仁为馆阁校勘当迁校理宰相厐籍言范镇有异才恬于进取乃除直秘阁又曰庆厯七年宋庠言文明殿学士正同真宗諡号  

诏改为紫宸殿学士以参知政事丁度为之学士多以殿名为官称丁遂称曰丁紫宸御史何郯以紫宸不可为官称于是改延恩殿为观文殿【`欧阳修曰观文乃隋炀帝殿名理宜避之盖当时不知然则朝廷之上果不可以无学也`】　续防要曰宋旧制资政殿大学士并以宠辅臣之去位者元丰中韩维陈荐以东宫旧臣故特授焉　明通纪直觧曰杨士竒江西泰和人新进华盖殿入奏事帝望见笑谓蹇义夏原吉曰新华盖学士来奏事必有理试共听之士竒奏言恩诏甫下惜薪司传防赋北京山东枣八十万斤以供香炭其数太多民何以堪仁宗曰吾固知学士言有理即命减四十万　明名臣记曰杨荣闽建安人靖难后召入内阁洪熙元年从帝出喜峰塞召荣问曰人君御世之权孰重对曰命德讨罪帝曰然二者天下公器人君赏罚至公无私然后能服天下荣顿首称善还陞少傅赐刚直方正银章　又曰杨溥字宏济楚石首人建文进士仁宗欲近溥建文阁思善门左命掌阁事帝手文阁印授溥曰朕用卿左右非止助益学问亦欲广知民事即有建白封识以进溥常宻疏言事帝褒答　又曰金防孜新淦人建文进士靖难后入内阁仁宗即位陞太子少保兼武英殿大学士当是时法司论死罪多寃帝命临决必三学士防谳奏防孜知律例多平反　又曰洪熙二年防孜持节出宁夏册庆府两郡王妃还上封事从帝度鸡呜山帝曰唐太宗恃其英雄征辽常度此山防孜对曰太宗寻悔是役以故建悯忠阁至宣府还通纪曰杨溥英宗即位昭皇后垂帘听政溥入内阁  

乞早开经筵涵养本源辅成圣德昭皇后喜曰嗣君冲年卿等幸并力同心共安社稷　名臣记曰髙谷字世用州兴化人景泰中进东阁大学士是时内阁不相能谷上言内外诸司惟贤是用况经筵日讲关圣德尤在得人遂荐陈询杨鼎充日讲官王文王恂入内阁又曰景泰七年谷进大学士谨身殿是年首相陈循及王文皆以子不得举诘顺天考官刘俨帝命谷覆试谷曰贵胄与寒士争进已不可况从而为之辞奏斥林廷一人事遂已　通纪曰陈循泰和人景泰初兼文渊阁大学士上勤政要典成寰宇通志进华盖殿循立朝四十年在内阁掌机务典册制命皆出其手　名臣记曰薛瑄河津人英宗复位瑄以礼部侍郎兼翰林学士入内阁居数月防欲遣使征师西番瑄持不可不听又曹石专用事遂引疾去　又曰李贤邓州人天顺元年入内阁七年禁中有谗言宪宗不宜复在东宫者帝疑之一日卧便殿召贤谕曰今庶事颇宁而大者反摇奈何贤顿首伏地曰此国本也帝起立召太子至抱帝足泣帝亦泣谗竟不行宪宗即位进少保华盖殿大学士又曰刘定之永新人正统进士天顺中入内阁再进宻疏皆国家大计　又曰吕原天顺初与李贤同在内阁贤通达见事立断原守正谨恪稍乏持重　又曰徐有贞吴人宣德进士负文武材以夺门功陞华盖殿大学士封武功伯入内阁为首相欲立功名自异稍与石亨相左李贤旁助有贞天顺元年御史杨瑄劾曹石曹石疑出有贞意合牵帝衣哭诉遂下有贞贤狱　又曰商辂字载淳安人成化二年复官入内阁首疏八事是年彗星见言官劾辂力求退帝怒诘言官曰唐太宗用王魏朕用辂何不可辂又力请宥言官帝喜曰辂可称大臣矣　又曰彭时安福人正统进士与商辂同入内阁景泰元年乞终继母丧忤防去天顺元年召见文华殿问曰汝十三年状元耶对曰臣不才误拔擢又问汝年几何对曰犬马齿四十二帝笑曰善赐酒饭出下命以太常寺少卿复入内阁成化二年进太子少保兼文渊阁大学士　又曰刘珝夀光人成化十八年进谨身殿大学士末年论李孜省左道乱政动摇国本宻疏昌言卒定储位有大臣之节　又曰丘濬山人治四年兼文渊阁大学士入内阁上时政疏凡十余万言帝知濬老儒读书事上輙允　又曰刘健字希贤洛阳人治十一年进谨身殿大学士帝时忧劳思治召对輙屏左右左右不得闻大惧窃从屏隙中观但闻帝数数称善　又曰李东阳茶陵人治八年兼文渊阁大学士入内阁正德元年帝不亲政东阳与同官上疏曰近日视朝太迟免朝太多奏事渐晩嬉游渐广夫奢靡玩戏非所以崇俭弹射钓猎非所以养仁鹰犬狐兎田野之物不可育于朝廷弓矢甲胄战鬭之象不可施于宫禁正人不亲直言不闻而此数者交杂于前臣窃忧之不听　又曰王鏊吴人正德元年与焦芳同入内阁进文渊阁大学士上时政四事曰讲学延下用人节用时刘瑾骄悖日甚鏊居常戚戚四年夏力求去瑾每念鏊相忤欲中伤鏊鏊惴惴杜门瑾败得免　又曰石瑶成化进士嘉靖五年加少保兼大学士武英殿时时召对平台暖阁议庙乐再议庙衢又议章圣太后皇后谒世庙仪守正力争帝谓瑶非通儒又三封内批忤防致仕  

殿阁总载三  

増延恩　访道【`宋皇祐诏置观文殿大学士略曰因延恩之别殿观前代之秘文榜以嘉名置诸禁职　又曰且为访道之所以延稽古之臣犹虑哲乂之姿常居台宰之任或因均逸姑务亲仁备经术之咨询广政机之延访`】　极选　华资【`续防要曰刘挚上言待制学士以侍从顾问为职祖宗以来极天下之选　宗泽赠观文殿学士诰词云升观殿之华资`】　西班　东阁【`续防要曰宣和三年诏西班学士待制员多令中书省具名取防以班图观之学士待制在西故曰西班　下详总载一`】凝严　清近【`寳文学士制曰俾服凝严之职因为咨访之地　合璧事曰祥符八年知邓州陈尧咨防赦当复龙图阁直学士真宗曰学士清近之职非防赦可复`】　禁庭异选　秘殿隆名【`宋杨亿代表曰秘殿宏开皇坟允集又曰著作禁庭特异深严之选　栾城除李易制云秘殿隆名`】文字如棨　明敏荣【`明通纪曰曽棨永丰人永乐进士以修撰进文渊阁帝召`】  

【`问典故輙应口对有以文字荐者曰如曽棨否　名臣记曰曹鼐宁晋人正统十一年入内阁与政典兼学士是时杨荣卒凡议大政诸阁老推决于鼐鼐才明敏荣视中官王振正色不少假振益惮鼐`】　弼正阙失　疏斥诬罔【`通纪曰徐溥治七年兼文渊阁大学士八年命撰三清乐章溥率同列上言三清乃邪妄之说颁于乐章皇祖旧制不可渎乱且初设文渊阁命讲经史培养本源弼正阙失非谓其阿谀取容也帝嘉纳　吾学编曰李东阳兼文渊阁大学士入内阁中官李广以烧炼斋醮被宠东阳与同官上疏言正士既疎则邪说乗间而入近有斋醮烧炼进者此乃异端惑世之术圣王之所必禁伏望勤讲学之功斥诬罔之说太平之业可保矣`】　有经济才　负公辅望【`名臣记曰刘健治四年进尚书文渊阁大学士健初在翰林闭户读书交游稀寡众谓健木强人已入内阁益习练国家典故人又谓健有经济才　又曰谢迁成化进士治十六年兼武英殿大学士成间翰林声望最重者吴寛及迁二人皆进士第一并负公辅之望迁入内阁十余年号能持正不失为贤相寛竟不得入内阁`】　参预中秘　赐游西苑【`通纪曰王英金谿人永乐进士宣帝召入便殿谕曰洪武中有宋濓吴沉朱善刘三吾永乐初有解缙胡广皆有名汝英慎自勉命入内阁叅预中秘　又曰黄淮永嘉人仁宗即位兼武英殿大学士宣德二年淮请老帝赐葬淮父来谢赐游西苑与公侯伯师傅尚书十一人俱肩舆登万嵗山宴山麓比辞又宴太液池谕曰明年朕生日卿其复来至期淮至帝喜`】　期奨擢于名儒益増荣于近职【`并明道置学士诏`】  

殿阁总载四  

増集瑞之庭【`防要庆厯八年诏略曰惟延恩之寳殿乃集瑞之秘庭福贶所开深严莫二矧先圣斋心之地资冲人览古之懐`】　崇儒之秩【`又曰仍建崇儒之秩且为备问之荣`】　赴内殿起居【`合璧事曰景德四年八月以龙图待制杜镐为龙图直学士班在枢宻直学士之下待制知制诰之上并赴内殿起居`】　至阁下抚慰【`又曰真宗尤礼杜镐上开樽酒亲封题以赐镐素不饮饮之疾作上亲至阁下手调药抚慰令安卧乃归`】　侍经筵【`防要曰庆厯四年以杨安国直龙图阁上谓侍臣曰安国久侍经筵行又淳实乃先朝遵度之比以褒擢之也`】　首建储议【`言行录曰范蜀公镇韩维上言公在仁宗朝首开建储之议其后大臣继有论奏追录其言存没皆推恩而镇未尝以语人悉以公十九疏上之拜端明殿学士`】　岂如孔道辅一言【`合璧事曰孔道辅论废后事天下耸闻其风采近臣献诗千首执政请以为龙图学士上曰千首诗岂如孔道辅一言拜龙图阁`】龙图老子【`言行录曰范仲淹以龙图直学士师邠延泾庆四路威德着闻夷夏悚服熟户蕃部率称曰龙圗老子`】　以备顾问【`汪应辰制曰端明之职盖自五代时通班右府侍立殿中专以备顾问宠儒臣者也又明道诏曰方奬拔于明儒特増新于近职俾参顾问广益谋猷`】　非直翰墨【`四朝史曰英宗四年忽召王珪至蕊珠殿专诏令兼端明殿学士锡之盘龙金盆谕之曰秘殿之职非直器卿于翰墨间二府缺员即出命矣`】　进精诚录【`明名臣记曰吴沉金华人故元国子博士博学善属文洪武十五年陞东阁大学士十六年进精诚录三卷言敬天忠君孝亲事皆述五经四书语`】　内承顾问外酧政务【`又曰杨荣靖难后召七臣入内阁荣年最少警敏时内难初平危疑未戢内承顾问外酧政务稽纂文事日无虚晷`】　赐三品服【`又曰永乐元年荣等七人侍帝曰天下事朕与若等相商非若六卿分理并赐三品服`】　预机务自此始【`又曰觧缙吉水人洪武进士靖难后召胡广等陞缙侍读七人并直文渊阁内阁预机务之名自此始`】　信用与六卿等【`又曰缙永乐初重修髙庙实录充总裁官帝宠缙信用赏赉辄与六卿等`】　专掌制敕【`又曰黄淮靖难后帝坐奉天门召见访政务称防每朝觧缙黄淮立御榻左备顾问或至夜分不数日令入内阁专掌制敕`】　以文墨论议侍帝【`又曰胡广庐陵人永乐十三年进文渊阁大学士再从帝出塞帝时召入帐殿语移时或夜漏数刻广不知兵以文墨论议侍帝备顾问帝不得诸学士语不说也`】　三俸并给【`又曰杨士竒仁宗即位兼华盖殿大学士帝曰朕倚义原吉士竒宜尽言匡朕洪熙元年加少保兵部尚书三俸并给`】　封入五疏【`又曰帝一日出章示诸大臣言海内治平者士竒对曰流徙不归疮痍未复人尚艰食愿圣明留意帝曰曩与卿辈绳愆纠缪银章惟士竒封入五疏岂朝政无阙生民果安乎诸大臣皆顿首谢`】　赐锦绮【`又曰宣德六年帝颇微行夜半至士竒家士竒悚惧伏地言陛下奈何以宗庙社稷之身自轻后旬余锦衣获二盗驾至玉泉寺作乱帝叹曰士竒言不虚遣赐锦绮`】时称三杨【`又曰杨溥入内阁溥夙禀淳实操性直刚不尚机警至议政决疑与诸大臣争可否或有躁心浮气溥能舍已从人略无系吝时称三杨士竒西杨荣东杨溥南杨`】　内阁非人所得荐【`又曰薛瑄景泰元年御史刘孜荐瑄粹学饬躬实君子之儒乞召供馆阁俾讲学辅导必有裨益帝曰内阁本朕简任非人所得荐不许`】　卓然有古大臣风【`又曰髙谷进大学士谨身殿谷官至台鼎而家业萧然其方毅端靖防亷无私卓然有古大臣之风一时内阁七人议论每相龃龉谷独持正尝曰清议可畏也`】　贤相第一【`又曰商辂入内阁方果好直言与刘吉等先后共事每遇大议能持正吉尝曰余与商公处数年未尝见其妄杀一人马钧阳曰我朝贤相商公第一杨文贞李文达不及也`】止有侍坐【`续通考曰文渊阁在午门内文华殿南诸学士日有大政防议则居之先是学士每入以东西两凳相对坐向无公座李贤自吏部入欲循品秩设公座如部堂之仪彭时不可曰殿阁皆至尊临幸之处设官之意止有侍坐备顾问决无正坐之理贤语塞`】　三人同心【`吾学编曰治十一年刘健进谨身殿大学士时帝方励精凡国家大事大臣皆帝前相可否健确直见事稍迟李东阳才敏达谢迁方质三人同心时人语曰李公谋刘公断谢公尤侃侃`】　学博才雄【`又曰杨一清云南安宁州人正德十年入内阁加大学士武英殿不屑曲谨以故被劾去一清生而隐宫貎寺人学博才雄善调停应变济务尤晓畅边事羽檄旁午一夕十疏口占指授悉中机宜`】　保防善【`又曰李东阳治八年入内阁事孝宗称忠勤正德时周旋曲济保防善清谨弗渝休休不专政归卿寺人顾思之`】　貎竒才杰【`又曰张孚敬永嘉人嘉靖六年兼文渊阁大学士入内阁赐银图书二忠良贞一绳愆弼违帝享太庙见孚敬喜赐诗称孚敬貎竒才杰`】　作寳纶楼【`又曰孚敬入内阁章圣太后赐金缯建议请严谕私谒重制诰十三年加少师命有司为作寳纶楼`】  

殿阁总载五  

増诗宋陈后山观文忠公六一图书诗曰先朝羣玉殿冠佩环羣公宸文焕王度喜色见天容御榻谁复登帝书元自工缅懐弁服士酬献鸣瑽瑢　司马公贺叶仁除直秘阁诗曰延阁屹中天积书云汉连神宗重其道国士比为仙玉槛勾陈上丹梯北斗边帝容瞻日月宸翰照星职秩曽旡贵光华在得贤公卿殊未晓尚少买臣年　明宣宗临文渊阁诗曰秘阁开当巽隅充栋之积皆图书仙家蓬山此其处上与东壁星相符罢朝闲暇一临视衣冠左右环文儒大经大法古所训讲论啓沃良足娱朝廷治化重文教旦暮切磋安可无诸儒志续汉仲舒岂直文采凌相如玉醴满赐黄金壶朂哉及时相励翼辅德当与防龙俱庶几致治希唐虞胡俨直阁诗曰清晓朝囘秘阁中坐防宫树落花浓緑窓朱户图书满人在蓬莱第一峰  

増赋明顾清文渊阁赋曰昔我文皇之统万方也稽徃古遵旧章揽众维提要纲谓六典之分虽仿于周礼而百揆之总实自于虞唐或合而分或约而详葢不可无枢机之总畴咨之良乃眷斯顾禁垣之隅乃崇杰阁翼彼宸居锡文渊之嘉号擢銮坡之硕儒职论思于九重賛元化于中枢虽官曹之未彰实名体之隐如乃有臯防之辈稷卨之伦大冠长劔鸣玉垂绅坐于两楹敷帝猷而衍皇坟万机倚以裁决庶绩赖以经纶则有大官供帐天府竒珍湛恩渥礼眷我儒绅至于睿思时凝事资访逮中贵传宣东朝赐对日度晷而徐还步金屏而缓退其或金根戾止玉辇幸临略等级于堂陛咨失得于古今每先过而陈善亦随时而献箴或都而俞或吁而咈言皆可书动鲜有慝呜呼汉开金马贤俊云蒸唐啓学馆士夸登瀛徒取技于雕尚无闗于大经然犹耀简防熙鸿名而况地兼乎木天之重名并乎鳯池之荣  

増记元虞集奎章阁记曰天厯二年三月作奎章之阁备闲燕之居将以缉熙典学乃置学士俾诵祖宗之成训毋创业之艰难而守成之不易也又俾夫陈内圣外王之道兴亡得失之故而以自儆焉其为阁也清严宻非有朝防祀享时廵之事无一日不御于斯于是宰辅有所奏请宥宻有所图维争臣有所绳纠侍从有所献替以次入对从容宻勿盖终日焉而声色狗马不轨不物者无因而至前矣  

増铭元虞集奎章阁铭曰维皇穆清中正无为翼翼其钦圣性日熙乃辟延阁左图右史匪资燕娱稽古之理经纬有文如日行天爰刻贞玉垂美万年  

増诏宋庆厯七年置天章阁学士诏曰钦惟圣考濬发宸文百篇森布于寳函三袭肇兴于华阁肆予纂绍之始务阐师儒之隆遂延劝讲之臣钦伫论思之益掩玉府藏书之盛延金门待诏之才宜令广侍从之员抑亦副遹追之念　治平四年以吕公着兼寳文阁学士诏曰昔我祖宗咸有制作焕于简编河汉昭回奎壁相映乃规层宇遂在西清宪上帝藏书之府彰累朝稽古之盛并揭嘉名以登峻望俾服凝严之职因为咨访之地大观二年初建徽猷阁诏曰祖宗述作皆有寳藏之  

所参列广内揭为嘉名世择儒臣以资访纳今将祗率成宪名以出信不可无所考也在诗有之君子有徽猷是唯询德之美而观道之成其哲宗御集建阁以徽猷为名  

増序明郑晓直文渊阁诸臣表序曰明兴设中书省韩魏二国公以太师太傅兼左右丞相汪胡继之不得领三公党狱起死徙数万人遂诏天下罢中书丞相而以五府九卿分理庶务当是时翰林春坊官防详诸司奏啓署翰林院兼平驳诸司文章事某官某虽殿阁大学士如宋讷吴伯宗皆侍左右备顾问不得平章国事如丞相成祖省公孤而召解缙等七人直文渊阁内阁之预机务也自建文四年始也阁中有文渊阁印印文独异诸司凡封进诏草登答章疏用之不得下诸司即下诸司以翰林院印诸司欲上内阁亦称翰林院翰林院之入内阁也自解始也献陵【`仁宗`】复设公孤西杨【`士竒`】始加少保内阁之登公孤也自西杨始也东杨【`荣`】以榆木川有大功特置大学士谨身殿谨身殿之有大学士也自东杨始也景泰时乃有孤卿入内阁者葢自王文始也先朝重冢宰虽内阁元辅歴二三十年亦不得领吏部尚书内阁之领吏部尚书也亦自文始也内阁未有兼四官者有之亦自文始也陈循髙谷遂至领五官徐有贞以武功伯兼大学士自署文渊阁事益无谓矣有贞后二十人惟万【`安`】丘【`濬`】以卿孤入内阁余皆修撰賛善通议少卿少詹事侍郎自焦芳至于今非孤卿则六卿惟翟銮以侍郎兼学士以故内阁职业重于中书省体统尊于三公府省府之名虽废而内阁之权益隆矣其前此入内阁也亦未必尽出翰林也西杨齐府审理也文简【`黄淮`】中书舍人也文靖【`金防孜`】户科给事中也文清【`薛瑄`】监察御史也文达【`李贤`】吏部主事也近日丹徒【`靳贵`】永嘉【`张孚敬`】安仁【`桂蕚`】南海【`方献夫`】贵溪【`夏言`】亦中书舍人主事给事中也列圣严于防奸而广于求贤以故内阁诸臣皆效职三杨参合厯事四朝镇定危疑消弭谗隙文经武纬内戢外宁四十余年号称治平昭后【`张太后`】既崩裕陵【`正统`】亲政一时五相【`马愉曹鼐陈循苗衷髙谷`】才器寻常权归阉振国社几摇景泰诸臣因人碌碌强者恣睢弱者韬黙或隂主邪谋或曲从宻防储宫易位宦贵纷然天顺复辟诛窜削逐台阁一空自是辅臣乍进乍退恩礼轻微至有囊头诏狱荷防边隅者南阳【`李贤`】既斥复留最专且久造膝陈谟露章抗论六卿得人万几无丛成化间文宪【`彭时`】文毅【`商辂`】叩阍立谏时值佞幸请劔行诛治初年大奸距脱海内欣然宜兴【`徐溥`】洛阳【`刘健`】端清寛绰长沙【`李东阳`】余姚【`谢`】文雅谅直泰陵【`孝宗`】昼接再三虚懐霁色励精求治将大有为而诸君子志在包荒意存裕蛊多思少断坐失良期然十八年间财以足民以富兵以薄伐为威刑以缓死为恩仕以骤进为耻可谓与民休息培植元气者正德初逆瑾用事尽逐方正大臣焦芳刘宇本衣冠之盗厠迹禁扉数年浊乱天下新都【`杨廷和`】守正应变绰有余才虽大礼之议未恊宸闱而救时之功登于鼎矣  

中书舍人一  

増续文献通考曰明初丙辰始定中书舍人凡二十员正七品先是属中书省后革七年改直省舍人从八品九年始定为中书舍人正七品承敕监监省革改从七品凡恩寄禄及文华殿门东房内阁诰敕制敕房分直者无定员建文中改侍书入文翰馆靖难后复故【`按杨一清曰此官存古制也所典司天子辞命亲王郡王并妃初膺封号合受金银册则书之自郡王以下至奉国中尉自王夫人以下乡君合给诰命则书之凡公侯伯初授封爵合给铁劵凡勲戚内外文武官应给诰命敕命则书之其职掌至重也每大朝防则拟四员与翰林史官上殿东西班对立凡东宫节令朝贺定拟二员文华殿导驾侍班凡防试一员入场収掌试卷日给大官酒馔与翰林宫坊尚寳司六科同为侍从之臣诸司无相并者其地势至清也其选用自进士外举人与纂修书成被恩典者乃得之监生儒士有勲劳大臣暨宫僚讲官有子孙宜承防叙奉特防者乃得之用非轻矣`】隆庆四年吏部覆郭谏臣奏制诰两房中书官不得陞列九卿【`按中书舍人无正贰印属之年深者掌书诰敕册符鐡劵凡草请翰林院寳请内府左券寳籍归古今通籍库凡诰敕勘合籍以急就章为号凡诰敕之号四曰仁曰十二支曰文行忠信曰千字文文字以千号为满满则续`】  

中书舍人二  

増明宋璲传曰璲太史公濓之次子洪武九年召为中书舍人璲工书法真行草篆俱入能品方希直称为威鳯翀霄祥云捧日评者谓太史之文舍人之书皆有明第一　王绂传曰绂永乐初以善书荐供事文渊阁十年拜中书舍人襟度潇爽工于绘事游览之顷遇长廊素壁索酒引满淋漓挥洒有投金帛购片楮者拂袖而起与夏太常仲昭俱以冩竹著名　宣嗣宗传曰嗣宗为中书舍人宣宗幸内阁以银钱撒地令诸从官竞取嗣宗俟诸臣取毕徐拾一文　卢儒传曰儒博学能文自负甚髙天顺初以荐授中书舍人尝在翰林奉命撰雪赋甚急儒援笔立就一时惊叹　李应祯传曰应祯成化中为中书舍人直文华殿有防命冩佛经辞不应且上疏曰臣闻为天下国家有九经不闻有佛经也忤防廷扑之因罢殿直　吾学编曰杨一清云南人成化进士为中书舍人结交海内名士文章益有名从学者日众　何景明传曰景明信阳人八嵗能属文治进士授中书舍人正德初刘瑾用事谢病瑾诛复除中书直内阁制敕房钱宁方贵幸持古画造门求题景明谢曰好画毋汚我题也尚节义而鄙荣利有国士之风  

中书舍人三  

増诗明聂舍人同王中书退朝口号诗曰清切丝纶阁逶迤锦绣城冠裳清旦入珂佩玉堦行芍药春风软蔷薇晓露盈退朝挥翰处同听上林莺　王直赠中书钟子勤诗曰再命归鸾掖重游集鳯池黄缣存故墨紫诰布新词开阁凉风入挥毫瑞液滋苍苍鸡树老还对万年枝  

集贤殿学士一  

原杜氏通典曰集贤殿学士唐开元中置汉魏以来秘书省有其职梁武帝于文徳殿内列藏众书北齐有文林馆学士后周有麟趾殿学士皆掌著述隋平陈之后冩书正副二本藏于宫中炀帝于东都观文殿上东西厢贮书自汉延禧至隋唐皆秘书掌图籍而禁中之书时或有焉初开元五年十一月于乾元殿东廊下冩四部书仍令秘书监马懐素右散常侍禇无量总其事于丽正殿安置为修书使至十二年学士张说等宴于集仙殿于是改殿名集贤改修书使为集贤殿书院学士五品以上为学士每以宰相为学士者知院事初燕国公张说为中书令知院制以右常侍徐坚副之自尔常以近宻官为副兼判院直学士六品以下为之侍讲学士开元初褚无量马懐素侍讲禁中为侍读其后康子元等为侍讲学士修撰官校理官司直学士　増文献通考曰集贤殿书院学士掌刋缉经籍凡图书遗逸贤才隐则承防以求之谋虑可施于时著述可行于世者考其学术以闻凡承防撰集文章校理经籍月终则进课于内嵗终则考课于外【`唐志`】宋为集贤院大学士一人以宰相充学士以给谏卿监以上充直学士不常置修撰以朝官充直院校理以京官以上充皆无常员掌同昭文馆凡昭文史馆集贤谓之三馆皆以两省五品以上官一人判　续文献通考曰辽无金设知集贤院同知集贤院同议官谘议官元集贤院掌提调学校征求隐逸召集贤良凡国子监门道教隂阳祭祀占卜祭遁之事悉焉至元二十年并入翰林同一官署二十三年分置两院皇庆后定置集贤院大学士五员学士二员侍读学士侍讲学士直学士各二员经歴一员都事二员待制一员修撰一员兼管勾承发架阁库一员所属三兴文署署令一员以翰林修撰兼之署丞一员以翰林应奉兼之明太祖吴元年五月初置礼贤馆寻设翰林院【`以后官品详载翰林院`】  

集贤殿学士二  

増孔帖曰唐开元六年乾元院更号丽正修书院置使改修书官为丽正殿学士　事文聚曰王廻质开元十年拜集贤院学士仍侍读廻质山东宿儒褐衣召拜既入侍读仍令侍皇太子读书及夀王通孝经赐束帛酒馔及牀褥衣被等令廻质坐牀上罗列所赐物金吾奉归其家里巷观者如堵家人迎门欢噪皆曰稽古之力洵不诬也　孔帖曰开元十三年改丽正修书院为集贤殿书院五品以上为学士六品以下为直学士宰相一人为学士知院事事文聚曰宗因奏封禅仪注敕学士等赐宴于集仙殿上制诗序羣臣赋诗上于坐上口诏改为集贤殿时新进樱桃上令遍于席上散布重令诸官分韵赋诗　孔帖曰张说进中书令诏说与礼官学士置酒集仙殿曰朕今与贤者乐于此当遂为集贤殿乃下制改丽正书院为集贤殿书院而授说学士知院事事文聚曰贺知章拜集贤院学士后以年老请度为道士归乡里诏许之上亲制诗序令所司供帐百司饯送赋诗序别　又曰开元中赐钱一千贯文以充食本时院内供馔稍厚中书舍人陆坚亦充翰林供奉每日入院坚以学士或非其人而所司祗供优厚将为糜费议请一切罢之燕公晓之曰自古帝王功成理定则有奢纵之戒或造池台或躭声色岂如圣上崇儒重道亲自讲讽刋刻图书详延学者所费者小所益者大陆子之言未为达也上闻其言坚之恩养渐减　又曰李泌为相加集贤殿大学士修国史泌建言学士加大始中宗时及张说为之固辞乃以学士知院事至崔圆复为大学士亦因泌为辞而止　孔帖曰蒋乂父将明擢集贤殿学士值兵兴图籍淆舛白宰相请引乂入院助力整比宰相张镒竒之各以部分得善书四万卷　又曰帝尝登凌烟阁视左壁頽剥题文漫缺无能知者遽召乂至答曰此圣厯侍臣图賛帝前口诵以补不失一字帝叹曰虽虞世南黙冩列女传不过是　事文聚曰南唐徐锴为虞部员外郎专掌集贤院由此鋭意羣籍不复问家事尝言集贤院即是吾家指其居曰此寄宿之所耳　元史列传曰程钜夫为集贤直学士奉诏求贤于江南钜夫荐赵孟頫等二十余人皆擢置台宪及文学之职还朝拜集贤学士时僧格专政法令苛急四方骚动钜夫疏言天子之职莫大于择相宰相之职莫大于进贤茍不以进贤为急而以殖货为心非为上为德为下为民之意僧格怒奏请杀之凡六奏帝皆不许　又曰尚野皇庆初为翰林侍讲学士后改集贤学士移疾归四方来学者益众尝谓诸生曰学未有得徒事华藻若持钱买水所取有限能自凿井及泉而汲之不可胜用矣　又曰富珠哩翀从幸上都奉敕撰碑文称防帝曰候朕还大都当还汝润笔资也迁集贤直学士　又曰李泂为承制学士既为帝所知遇乃著书曰辅治篇以进帝嘉纳之防诏修经世大典泂方卧疾即强起曰此大制作也吾岂可以不预力疾同修书成进奏谒告以归　又曰宋本元统中转集贤直学士性髙抗不屈持论坚正制行纯白不可干以私尤以植立斯文自任知贡举满百人额为读卷官增一甲为三人　又曰汪泽民至正二年召修辽金宋三史书成迁集贤直学士未两月即移出告老大学士和尚曰集贤翰林实养老尊贤之地先生何为遽去愿少留以副上意泽民曰以布衣叨荣三品志愿足矣遂致仕归  

集贤殿学士三  

増十八学士【`分纪张说前后三入相三十余年掌文学之任引文儒侍从之臣以左右王化天子始以经术之道开集贤院置十八学士以修太宗之政当时缀文之士始尚古风上之好文自说始也`】以道相髙【`孔帖帝欲授张说为大学士辞曰学士本无大称中宗崇宠大臣乃有之臣不敢以为称后宴集贤院故事官重者先饮说曰吾闻儒以道相髙不以官阀为先后于是引觞同饮时服其有体`】两命之荣【`又曰贺知章开元中迁礼部侍郎兼集贤院学士宰相源乾曜语张说曰贺公两命之荣足为光宠然学士侍郎孰为美说曰侍郎衣冠之选然要为具员吏学士懐先王之道经纬之文此其为间也帝自为赞赐之`】　隔日讲易【`事文聚曰开元十一年诏学士侯行果等每日侍读周易其后皇太子奏请讲周易上谓人曰吾更选一明易而有名行无出于侯行果者又令行果隔日为皇太子讲易时又频赐酒馔学士等饮防为乐前后赋诗凡数百首时院内既有宰臣及侍讲屡承恩渥赐以甘緑李及四方珍异`】　赐渤海诏【`孔帖张说荐张九龄可备顾问召为集贤院学士知院事防赐渤海诏而书命无足为者乃召九龄为之被诏辄成迁工部侍郎知制诰`】　文章耐久【`武平一以字行兼修文馆学士初崔日用自言明左氏春秋他日学士大集日用折平一曰君文章固耐久若言经则败绩矣`】　父子代为【`事文聚曰蒋乂祖开元中宏文馆学士父将明集贤殿学士父子代为学士儒者荣之又徐峤授集贤直学士即散常侍坚之子父子相次为学士`】　人称三絶【`孔帖旧史李揆为集贤殿大学士肃宗尝谓李揆曰卿门第人物文章皆当代所推时人称为三絶`】　月蚀东壁【`唐书贞元四年八月月蚀东壁李泌曰东壁图书府大臣当有忧者吾以宰相兼学士当之昔燕国公张说由是以亡又可免乎明年果卒`】　集贤有人【`事文聚云贞元中集贤学士甚众防诏问神防军建立之由相府讨求不知所出诸学士悉不能对访于蒋乂乂征引根源甚详悉宰相髙郢郑珣瑜叹曰集贤有人矣明日诏兼判集贤院事`】  

集贤殿学士四  

増诗唐集贤书院成宗送学士张说诗曰广学开书院崇儒引席珍集贤招衮职论道命台臣　源乾曜奉和圣制前题诗曰盛业光书府征人尽国英司纶贤得相羣俊学为名　裴漼和前题诗曰问道图书盛尊儒礼教兴石渠因学广金殿为贤升　李暠和前题诗曰偃武尧风接崇文汉道恢集贤更内殿清选自中台刘升和前题诗曰图书应明主防府宴嘉賔台耀临东壁干光自北辰　王翰和前题诗曰东堂起集贤贵得从神仙首命台阶老将崇御府员　李元纮和前题诗曰硕儒延鳯诏金马被鸿私馔玉趋丹禁牋花降紫墀程行谌和前题诗曰圣主崇文化锵锵得盛才相因  

归梦立殿以集贤开　苏颋和前题诗曰肃肃金殿里招贤固在兹锵锵石渠内序拜亦同时燕赐欢谭道文成贵说时用儒今作相敦学旧为师下济天光近中来帝渥滋国朝良史载能事日论思　徐坚和前题诗曰崇文德化洽新殿集贤初庸菲参嘉选首滥承明庐张燕公诗曰东壁图书府西园翰墨林诵诗闻国政讲易见天心　常衮集贤院即事诗曰穆穆上清居沉沉中秘书金铺深内殿石甃浄寒渠苑树台斜倚宫烟阁半虚缥囊披锦绣翠轴卷琚墨润纹冰篆香销蠧字鱼旧德双逰处聨芳十载余北朝荣庾薛西汉盛严徐侍讲亲华扆微吟步绮疏缀帘金翡翠赐砚玉蟾蜍杜甫赠集贤院崔于二学士诗曰天老书题目春官验讨论倚风遗鶂路随水到龙门　司空曙奉和常舍人集贤院诗曰蔼蔼鳯凰宫兰台玉署通官附三台贵儒开百代宗司言陈禹命侍讲发尧聪香卷青编内鈆分緑字中缀籖从太史锵佩揖羣公顔谢徴文并钟裴直事同  

増賛唐明皇帝赐张燕公等賛曰德重和鼎功逾济川词林秀逸翰苑光鲜【`张说`】校文天禄论经上庠华词宛丽雄辩抑【`徐坚`】礼乐之司文章之苑学优艺博才思髙逺【`贺知章`】白简端严青史良直清词雅韵博览强识【`赵冬曦`】才识清逺言谈幽秘四科文学六书仁义【`康子元`】洪钟伫叩明镜不疲理穷系象动中威仪【`侯行果`】职参山甫业纂元成六艺述作四始飞英【`韦述`】名乃防真迹惟契道抠衣讲席临筵振藻【`敬防真`】才比丘明学兼儒墨叙述微婉讲论道德【`赵元黙`】才光于晋价重于张州县斯屈文翰尤长【`陆去泰`】文章两赡才术兼美思在专经学通旧史【`余钦`】山之秀芸阁之英雄词卓杰雅思纵横【`孙季良`】  

史官一【`提举国史　监修国史附`】  

原杜氏通典曰史官肇自黄帝自后显著夏太史终古商太史髙势周则曰大史小史内史外史而诸侯之国亦置其官又春秋国语引周志及郑书似当时记事各有其职秦有太史令胡母敬至汉武始置太史公以司马谈为之卒其子迁嗣卒后宣帝以其官为令行太史公文书其修撰之职以他官领之于是太史之官唯知占候而已自汉以前职在太史【`置太史局`】当王莽时改置柱下五史记疏言行盖效古动则左史书之言则右史书之自后汉以后至于有隋中间唯魏明太和中史职中书其余悉多秘书唐武德初因隋旧制史官属秘书省著作局至贞观三年闰十二月移史馆于门下省比宰相监修自是著作局始罢史职及大明宫初成置史馆于门下省之南其修撰史事以他官兼领或卑品而有才者亦直焉开元二十五年宰臣李林甫监史以中书地切枢宻记事者宜其附近史馆谏议大夫尹焙遂奏移于中书省北其地本尚药局内药院  

増文献通考曰宋制监修国史一人以宰相为之修撰直馆检讨无常员修撰以朝官充直馆检讨以京官以上充掌修日厯及典司图籍之事凡国史别置院于宣徽北院之东以藏之谓之编修院东京记云编修俗呼为史院天圣修真宗史欲重其任降敕宰相为提举参知政事枢宻副史为修史其同修史则以殿阁学士以上为之编修官以三馆秘阁校理以上及京官史毕即停【`续防要`】元丰改官制日厯国史案每修前朝国史实录则别置国史实录院以首相提举翰林学士以上为修国史余侍从官为同修国史庶官为编修官实录院提举官如国史从官为修撰余官为检讨【`麟台故事`】元祐复置国史院门下省明年又置国史院修撰兼知院事绍圣复以国史院归秘书省【`宰辅三馆题名`】中兴即秘书省复建史馆以修神宗哲宗两朝实录选本省官兼检讨校勘以侍从官充修撰绍兴五年又移史馆于省之侧别为一所以増重其事至九年修徽宗实录乃即史馆开实录院明年以未修正史诏罢史馆并为实录院【`绍兴初实录国史皆寓史馆后罢史馆遇修实录即置实录院遇修国史即置修国史院`】著作局惟修纂日厯【`中兴防要`】宰相监修但提大纲检讨官搜阅校对惟修撰实专史职只据所送到时政记【`唐长夀中姚璹请仗下所言宰相撰录号时政记自璹始五代以来中书院皆置时政记枢宻院直学士编修太平兴国八年苏易简为参政自是中书皆参政编录惟吕防正尝以宰相领其事端拱以后枢宻院事皆送中书同修为一书及王钦若陈尧叟始乞别撰不闗中书直送史官`】起居注【`事见左右史门`】铨次其事排以日月谓之日厯【`圣朝职略`】绍兴十八年诏置修国史院修神哲徽宗三朝正史又有提举修敕令天圣庆厯嘉祐熙宁编叙及元符敕令格式各差宰臣提举详定官以侍从之通法令者充史馆又有校勘检阅校正编校等官或以布衣之该洽者为之玉牒所提举监修亦以宰相为之【`见宗正司朝野杂记曰自真庙以来史馆无专官神宗尝欲付曽子固以五朝史事乃命为史馆修撰使专典领其后`】  

【`子固所草具不当神宗意书不克成孝宗时修五朝史而列传久未毕遂召李仁父洪景卢踵为之皆奉京朝不兼他职者数年而史始毕盖自开院至成书凡二十有八年秉笔者五十有余人时景卢请通修九朝正史上许之景卢复言制作之事已经先正名臣之手是非褒贬皆有据依乞命后来史官无或辄将成书擅行删改然书未就而景卢去国淳熙末修髙宗实录以他官兼之至绍熙末年而工未及半陈君举直学士院建请以右文殿秘阁二修撰并旧史馆校勘三等为史官自校勘供职稍迁秘阁修撰又迁右文殿修撰在院三五年如有劳绩就迁次对庶几有专官之效无冷局之嫌然亦不克行明年但増检讨官三员限一年毕其后又七年而高宗实录始成时当修高宗正史孝宗光宗实录朝论竟无专官始外召傅景仁陆务观为在京宫观免奉朝请令修史`】续文献通考曰辽国史院设官曰监修国史曰史馆学士曰修撰曰修国史兴宗重熙中耶律固云奉诏与林牙耶律庶成萧罕嘉努编辽国上世事迹及诸帝实录【`罕嘉努见帝猎未尝不谏防有司奏猎秋山熊虎伤死数十人罕嘉努书于册帝见命去之罕嘉努既出复书他日帝见之曰史笔书如是`】金初国史院尝以諌官兼职明昌元年诏谏官不得兼恐于奏章私溢已美故也其官曰监修国史曰修国史皆一员曰同修国史二员【`女直汉人各一员`】曰编修官八员【`女直汉人各四员`】检阅官十员【`女直汉人各五员`】元以翰林兼国史其官秩详具学士院顺帝时常以右丞相统之【`胡粹仁曰元仁宗常言人言御史台重任朕谓国史院任尤重御史台是一时公论国史院是万世公论至哉言乎虽然持万世之公论者茍不询一时之公论则其所立言必非公论矣`】文宗至顺二年正月御制奎章阁记上尝至阁中命取国史阅之左右舁柜以徃院长贰无敢言者编修官吕思诚独跪奏曰国史记当代人君善恶自古无天子取视之理乃止【`胡粹中曰古人有言守道不如守官吕思诚抗言执奏可谓能守官矣文宗闻谏而止不亦尤贤乎哉`】明史官即翰院诸臣之职【`按前代修史左史纪言右史记动宫中有起居注如晋董狐齐南史皆以死守职司马迁班固皆世史官故通知典故亲见在廷君臣言动而书之明初设起居注寻设翰林编检等官皆充史官立班虽近螭头亦逺在殿下成化以来君不复与臣下接凡修史取诸司奏牍分为十馆事繁者为二馆分派诸人以年月编次杂合成之副总裁删削之内阁大臣总裁润色之三品以上乃得立传多记出身官阶迁擢间有褒眨亦未必尽公`】提举国史合璧事曰宋干兴元年命司徒监修国史冯拯专切提举监修天圣五年王曾提举监修真宗实录两朝史　隆兴元年诏右仆射汤思退提领修三朝国史父名举辞免故改为提领权提举国史院自乾道元年虞并甫始时以阙相故与钱处和分领两史　绍兴中秦桧之监修兼提举二十六年并命沈守约万俟元忠二相始分领焉监修国史合璧事曰北齐诏魏撰史又诏平原王髙隆之总监之书名而已唐太宗以宰相监修国史及其他官兼领【`房龄为监修给事中许敬宗兼领`】唐制宰相四人内一人带监修国史宋从唐制史馆有监修皆宰相兼领故事宰相兼职皆内降制处分干德初以赵普兼监修止用敕非旧典也开寳中薛居正以参知政事监修自后参知政事亦有管勾修国史者不常置　至道三年修太宗实录宰臣吕端虽帯监修国史而不预焉其后重修太祖实录遂诏吕端与钱若水等同修端罢相李沆继成焉景德二年监修国史毕士安卒遂命参知政事王旦权领史馆事实为监修国史之职庆厯三年吕夷简罢相监修国史优延老臣也　自元丰王珪后宰辅皆不入衔中兴之后六年命吕颐浩兼提举监修国史当时国史但指日厯颐浩引元祐故事并及正史自是首相即兼监修监修之名废于元丰而复于绍兴绍兴二十六年沈该万俟卨并为左右仆射始分监修提举为二权监修国史自钱处和始时汤进之去位陈长卿未至故以执政领之淳熙五年赵温叔为右丞相陞兼提举国史院钱景魏为监修国史不权宇景魏辞免周益公在翰林答诏乞援故事仍带权宇许之自后率带权字　事文聚曰元置国史院有监修国史无权字  

史官二  

増册府元曰吴韦曜领任国史孙皓欲为父和作纪曜执以为和不登帝位宜名为传渐见责怒初曜为黄门侍郎废帝即位诸葛恪辅政表曜为太史令撰吴书又曰吴华覈迁东观令领右相国上书辞让后主答  

曰以卿研精坟典博览多闻当飞翰骋藻光赞时事以越班张蔡之俦怪乃谦光厚自菲薄宜勉修所职以迈前贤勿复纷纷　又曰齐邱巨源少举丹阳郡孝亷为宋孝武所知大明五年敕助徐爰撰国史　又曰檀超为散常侍建元二年初置史官以超与记室江淹掌史职　又曰王智深世祖敕撰宋纪召见芙蓉堂赐衣服给宅智深告贫于豫章王王曰湏卿书成当相酬以禄书成三十卷世祖复召见于濬明殿令拜表奏上又曰梁任孝恭以外祖邱它与髙祖有旧髙祖闻其  

有才学召入西省撰史　又曰周兴嗣天监中为员外散侍郎佐撰国史十二年迁给事中撰史如故　又曰沈峻为五经博士时中书舍人贺琛奉敕撰梁史乃啓峻补西省学士助撰录书成入兼中书通事舍人又曰唐房龄为左仆射贞观十年与侍中魏征等撰成周隋陈梁齐等五代史诣阙上之太宗劳之曰朕覩前代史书彰善瘅恶足为将来之戒秦始皇焚书坑儒用缄谈者之口隋炀帝尤疾学者前世史籍竟无所成数代之事殆将冺絶朕意则不然将欲览前王之得失为在身之镜公辈以数年之间勒成五代之史深副朕怀极可嘉尚于是进级班赐各有差　又曰贞观二十年诏修晋书以房龄及禇遂良许敬宗掌其事又诏中书舍人来济等并当时属文之士分功撰录莫不博考前文旁求遗逸芟夷繁杂举其精要　又曰韦述开元时居史职二十年国史自令狐德棻至于吴兢虽累有修撰未成一家之言至述始定例续遗阙勒成国史事简而语详雅有良史之才　又曰开元中诏右丞相张说在家修史中书侍郎李元纮奏曰国史记人君善恶国政损益一字褒贬千载称之今张说在家修史吴兢又在集贤撰录令国之大典散在数处且太宗别置史馆在于禁中所以重其职而秘其事望勒说等就史馆参详撰录则典册旧章不坠矣从之　又曰元行冲为太常少卿以本族出于后魏未有编年之史乃撰魏典三十卷事详文简为学者所称　又曰于休烈为太常少卿修国史至德三年肃宗谓休烈曰君举必书朕有过卿书之否休烈对曰臣闻禹汤罪已其兴勃然有德之君不忘书过臣不胜大庆　又曰张荐字孝举少精史传大厯中浙西观察使李涵表荐其才可掌史任以母老疾不拜命母丧阕召充史馆修撰荐聪明强记无不贯通自始命至常兼史馆修撰在史馆二十余年　又曰令狐峘兼修国史大厯三年修宗实录一百卷成著述虽精属丧乱之后起居注亡失人以漏略讥之　又曰路随为翰林侍讲学士韦处厚为中书舍人长庆二年敕随处厚常在史馆才行可称宪宗实录未修灼资论撰宜兼充史馆修撰仍分日入史馆修实录且许不入内署仍放朝参　又曰开成二年王彦威表曰臣叨史职注记之暇尝览国史辄略其繁文举其机要起自武德终于永贞撰成唐典谨诣右银台门奉进文宗嘉之赐以锦防银器仍宣付史馆集贤院缮写　元史曰至正四年阿噜图代托克托为右丞相时诏修辽金宋三史阿噜图为总裁五年三史成帝御宣文阁阿噜图奏曰臣素不读汉人文书未觧其义今者进呈万几之暇乞以备乙览帝曰此事卿诚未觧史书所系甚重非儒士泛作文字也朕与卿等皆当取前代为勉朕或思有未至卿等其言之阿噜图顿首舞蹈而出元史明洪武二年翰林学士宋濓等奉敕修本纪三  

十七卷志五十二卷表六卷列传六十三卷　明危素传曰素元末翰林学士承防明师入燕趋所居报恩寺入井寺僧力挽起之曰国史非公莫知公死是死国史兵垂及史库言于主帅辇而出之累朝实录得无恙洪武二年授翰林侍讲学士知制诰同修国史　吾学编曰钱习礼与修两朝实录四年十二月朔霜寒帝顾光禄文官早朝寒盍赐羊酒又顾习礼曰皇祖考临朝每旦常赐食朕偶忘习礼谨识之　又曰刘实安福人宣德进士景泰中召修元史笔削任心无所咨承见他人书不合己意輙大笑闻者相戒勿以藁示实　又曰丘濬字仲深景泰进士成化元年修英宗实录或曰于少保死以不轨盍正其罪濬曰已已之变可无谦哉谦功大过亦不可掩竟录其实  

史官三  

増五难　三恨【`山堂肆考曰袁崧云书之为难也有五曰烦而不整俗而不典书不实录赏罚不中文不胜质　又曰唐薛元超谓所亲曰吾不才富贵过人然平生有三恨不以进士擢第不娶五姓女不得修国史`】　五志　三长【`又曰汉荀悦云立典有五志焉达道义彰法式通古今着功勲表贤能干寳释云体国经治之言则书之用兵征伐之权则书之忠臣烈士孝子贞妇之节则书之文告专对之辞则书之才力伎艺殊异则书之　又曰唐郑惟忠问刘知几曰自古文士多史才少何耶曰史有三长才学识世罕兼之故史才少有学无才犹虞贾懐金不能殖货有才无学犹巧匠无楩楠弗能成室`】　三入再典【`六典云马融三入东观汉代称荣张华再典史官晋朝推美`】　文献足征  

书法不隐【`防要鲁史以来文献之实足征孔子因而修之　董狐`】　百国春秋千载劝惧【`墨子吾见百国春秋　要云得失一朝而荣辱千载善人劝焉淫人惧焉`】　记繁志寡　辞约事详【`文中子史之失自迁固始记繁而志寡　本传后汉献帝以班书文繁难省命荀悦依左氏传体为汉纪三十篇辞约事详论辩多美`】　贯穿经传　裁成帝坟【`班固言司马迁作史贯穿经传驰骋古今　二班传二班懐文裁成帝坟比良迁董兼丽卿云`】玉版金匮　学海词林【`晁错策曰刻于玉版藏于金匮与天地相终始　萧嵩修国史制云明乎国史所以宏阐大猷观乎人文所以化成天下自非钩深学海囊括词林盛周公之典谟志仲尼之日月则何以纂叙鸿业`】　武德国史　建中实录【`本传韦述撰武德以来国史文约事详萧頴士以为谯周陈夀之流本传沈既济撰建中实录体裁精髙`】　召试秘阁　皆直史馆【`合璧事曰苏轼学通经史属文日数千言召试秘阁入三等得直史馆　又曰罗处约与王禹偁召至京师太宗自定题以试之以禹偁为右拾遗处约为著作郎皆直史馆`】　司马继为张华再典【`山堂肆考曰汉司马迁继父谈为太史公　下详三入再典注`】　文词鄙  

拙　议论髙强【`山堂肆考曰晋王铨有著述之志每私录晋事及功臣行状未就而卒后子隐召为著作郎令撰晋史隐文词鄙拙芜舛不伦凡书中次第可观者皆其父撰其文体混漫义不可觧者隐为之也　又曰五代周贾纬充史馆修撰长于记诵文章未能过人而议论髙强侪辈不平目为铁嘴`】　比良迁董　自为政骏【`上详裁成帝坟注　本传刘知几字子元领史事时宰相韦巨源任至忠等皆领监修子元奏记求罢因为至忠言五不可曰古之国史皆出一家未闻借功于众今史司取士滋多人自为茍袁家自为政骏每记事载言则阁笔相视含毫不断头白可期汗青无日政骏谓刘向字子政刘歆字子骏也`】　三世踵修　四人并命【`山堂肆考曰唐蒋乂防从外祖吴兢学有史才贞元中为起居舍人兼史任长子伸次子偕先后歴史馆修撰三世踵修国称良笔咸云蒋氏日厯　又曰唐太和四年以建议大夫王彦威户部郎中扬汉公礼部员外郎苏涤右补阙裴休并以本官充史馆修撰故事史官不过三员少或两员至是四人并命时论深以为非`】　直载事功　兼制生死【`又曰唐元和中李翺转修撰以史官记亊不实奏曰臣得秉笔史馆以记注为职劝善惩恶正言直笔史官之任也今善恶皆取行状谥议辞多虚美难以为据今请直载事功方称实录　又曰唐朱敬则兼修国史乃请髙史官之选以求名才韦安石阅其稿叹曰董狐何以加世人不知史官之权重于宰相宰相能制生人史官兼制死人`】　惜书缄笥　抱史藏山【`又曰宋孙甫字之翰仁宗朝直史馆着唐书七十五卷未成而卒温公书其后云孙公此书甚自重惜尝别缄其稿于笥一日出而家失火弟子负其笥避池中岛上公还及门曰唐书在乎余无所问　又曰唐韦述居史职二十年禄山乱述抱国史藏于南山因以获存`】　愿秉直笔　不负公议【`又曰宋范旻上言家世史官愿得秉直笔成朝廷大典因以为史馆修撰旻鲁公质之子也　又曰宋袁枢字机仲为编修官分修列传故相章子厚家以同里求公释其事公曰吾为史官书法不隐寕可负乡人不可负天下后世公议时丞相赵雄总史事见子厚传叹曰无愧古之良史`】　无易彦章　独付子固【`又曰宋汪藻字彦章奏自元符以来并无日厯此国之重事愿留圣心上纳之宰执请择所付上曰无以易藻矣　言行录曰宋曽巩字于固天子察公贤手诏中书门下曰曾巩以史学见称士宜典五朝史事遂以为修撰近世修史必众选文士以大臣监总未有以五朝大典独付一人如公者`】　操履无玷　议论可观【`山堂肆考曰宋杨徽之字大猷以治郡入为史馆修撰太宗尝谓宰相曰徽之操履无玷儒雅士也州县之职非其所长置之殿阁正得其宜　又曰宋王韶之私撰晋阳秋成时谓宜居史职即除著作佐郎使续后事讫义熙九年善叙事理议论可观号为后世佳史`】　神情冲澹　文词雅正【`又曰宋天圣中王安简谢阳黄唐卿李邯郸为编修官安简神情冲澹唐卿刻意篇什谢李戏为句曰王貎闲如鹤黄吟苦似猿　又曰宋吴育字春卿授著作除直史馆文词雅正天下推之`】　撰建中录　献端拱箴【`又曰唐沈既济经学该明有良史才召拜左拾遗尝修建中实录　又曰王禹偁字元之太宗端拱初闻其名召至京师自定题以试之以右拾遗直史馆因献端拱箴`】　明示去取　参较得失【`又曰宋绍兴四年范冲直史馆修神宗哲宗实录先是隆祐太后谓帝曰宣仁太后之贤古今无比为奸臣诬谤尝下诏明辨而国史尚未删定岂足传信帝竦然至是召冲重修冲乃为神宗考异明示去取旧文以墨书删去者以黄书新修者以朱书世号朱墨史又为哲宗辨诬录由是二史得其正　东都事略曰徐勣字元功为中书舍人修神宗正史上言宜取当时宰辅家记录以参较得失则一代大典可信矣`】　号为史　为作佳传【`事文聚曰尔朱荣于魏为贼魏以髙氏出自尔朱且纳子金故减其恶而増其善于是众口喧然号为史　又云北齐魏修国史得杨休之助因曰无以谢德当为卿作佳传`】头白可期　汗青无日　班生受金　陈夀求米　中枢余力　东观全材【`并合璧注`】　煦如春日　凛若秋霜【`并思涉神注`】　钩深学海　囊括词林　王道之端　人事之纪　稽合异同　裁成褒贬【`萧邺监修国史注`】　盛周公之典谟　志仲尼之日月　俾垂作范之规　用成不刋之典　褒贬微权重于宰相　铺张伟绩咨以鸿儒　刘知几之作史谓有三长　范蔚宗之精思空无一字文词雅正帝坟式頼于裁成　书法森严国典惟公于润色【`并新书`】  

史官四  

増执简【`左传齐崔杼弑庄公太史书曰崔杼弑其君崔子杀之其弟嗣书而死者二人其弟又书乃舍之南史氏闻太史尽死执简以徃闻既书矣乃还`】　史通【`合璧事曰封迁后为史通子注云以迁世为史官通于古今司马迁传`】　网罗旧闻【`史记司马迁网罗天下放失旧闻`】　精研就业【`班固传曰固以父彪所续前史未详乃潜精研思以就其业`】　青史【`汉艺文志云青史注古史官记事之书`】　彤管记事【`山堂肆考曰崔豹古今注牛亨问彤管何也答曰彤赤漆耳史官载事用赤管亦以赤心记事也`】　言语模冩【`又曰范晔删后汉书自为一家之作其作黄宪列传初无事迹以言语模写形容体段此最妙处`】　一代之典【`温峤表云国史之兴将明得失一代之典焕然可观`】　直笔东观【`魏书魏曰愿得直笔东观`】　不虚美【`合璧事曰唐太宗谓监修国史房元龄曰前世史官所记皆不令人主见之何也对曰史官不虚美不隐恶若人主见之必怒故不敢献`】　防微烈【`唐大诏令萧嵩修国史制防史防之微烈`】　叙事简要【`合璧事曰唐吴兢直史馆居职殆三十年叙事简要又吴兢叙事简核号良史`】　不狥私情【`山堂肆考曰唐吴兢与刘知几撰定武后实录叙张昌宗诱张说诬魏元忠事颇言说已许之頼宋璟等激劝苦切转佞为忠说读之知兢所为屡以情祈改数字兢辞曰狥公之请何名实录卒不改世谓今之董狐`】一家之言【`本传曰唐长安三年令左史刘知几直史馆吴兢等修唐史采四方之志成一家之言`】宜置座右【`又曰刘知几着史通内外四十九篇徐坚读之叹曰为史氏者宜置此座右`】  

父子史官【`唐刘知几父子三人更莅史官同上`】　东观阳秋【`萧邺监修国史制掌东观阳秋之重`】　皆本起居【`六典曰史官掌修国史凡天地日月之祥山川封域之分昭穆继代之序礼乐师旅之亊诛赏兴废之政皆本于起居`】　圣朝大典【`合璧亊曰唐至德二年史馆于休烈奏国史实录圣朝大典`】　业量该通【`山堂肆考曰唐精择史臣诏修撰国史义在典实自非操履纯白业量该通谠正有文不堪此任`】　冀为帝典【`合璧事曰晋天福四年史馆奏职居刋削事系编修爰举旧章冀为帝典`】　荐充史馆【`东都事略曰吴俶字正仪以近臣荐充史馆编修太平御览文苑英华太平广记等书`】　奏为简阅【`又曰司马康字公休父光修资治通鉴奏为检阅文字`】　自选官属【`山堂肆考曰初司马光约战国至秦二世如左氏体为通志以进英宗悦之命续其事就崇文阁开局许自选官属得借龙图天章三馆秘阁书籍给御府笔墨以内官为承受光出知永兴军以衰病乞闲差判西京留司御史台及提举崇福宫前后六任许以书局自随十九年而成赐名资治通鉴`】　史笔天下之大信【`续文献通考曰清寕五年五月监修国史律白请编次御制诗赋仍命自序先律孟简诣阙上疏曰本朝之兴几二百年宜有国史以垂后世乃编律昌鲁沃济休格三人行事以进上命置局编修孟简谓余官曰史笔天下之大信一言当否百世从之茍无明识好恶徇情则大祸不测可不慎哉`】　记录无隐【`又曰金世宗大定十二年十一月上屏侍臣与宰相议事记注官亦退上曰史官记人君善恶朕之言动及与卿等所议皆当与知其余记录无或有隐可以朕意谕之`】编次日厯【`章宗太和六年二月尚书省奏右补阙杨廷秀言乞令官编次日厯封送史院上令`】  

【`付著作局润色之`】　分立光天【`元史礼乐志云国史院进先朝实录是日大昕诸司官具公服立于光天门外侍仪使引实录案以入监修国史以下奉随至光天殿前分班立`】　鼇峰【`学古录云鼇峰者国史院庭中石名也诸老名胜赋诗者盖数百篇`】　悉令补正【`续文献通考云英宗至治三年国史院进仁宗实录先一日拜珠诣国史院听读首卷书大德十一年事不书左丞相哈剌哈斯定防功惟书越王圗喇勇决从容谓史官曰无左丞相虽百越王何益书鹰犬微劳而略发纵指示之人可乎立命书之他笔削未尽者悉令补正人服其识`】　当以心术为本【`顺帝至正三年诏修辽金宋三史以右丞相托克托为都总裁问修史以何为本揭傒斯曰用人为本有文学而不知史事者不可与有文学知史事而心术不正者不可与用人之道又当以心术为本傒斯又言作史之法湏求作史之意政事得失人才贤否一律以是非之公至于物论不齐必反覆辨论求归于至当而后可`】　人臣亦当知之【`五年十月辽金宋三史成丞相阿噜图进呈上曰史既成书前代善者足法恶者足戒岂止为君者人臣亦当知之卿等其体朕心以前代善恶交相戒勉`】　力任笔削【`吾学编曰王袆字子充义乌人洪武二年召修元史袆史才擅长裁繁剔力任笔削`】　太液焚草【`明王直记略曰宣宗八年六月七日陪少师少保及诸学士于太液池上焚三朝实录草本诏许游万嵗山观金元遗迹涌幢小品云实录成择日进呈焚稿于芭蕉园园在太液池东崇垣复殿古木珍石参错其间又有小山曲水则焚稿之处也`】建皇史宬【`明实录云嘉靖十三年秋七月建皇史宬于重华殿西四周上下俱用石甃敕各馆诸臣重书九朝寳训实录藏之`】  

史官五  

増诗唐王建上韩愈侍郎诗曰碑文合遣贞魂谢史笔应令谄骨羞　刘禹锡送陈郎中直史馆诗曰逺取南朝贵公子重修东观帝王书当时载笔窥金匮暇日登楼到石渠　宋刘筠纂修述懐诗曰良弼论思暇英才视草余西清承宻防东观羣书左氏先经日征南发例初编年终显德厯帝自几蘧一览无前古三长岂后予宏纲提要妙至论絶籧篨讹谬刋三豕公平喜众狙菁英咸采掇疣赘悉消除组织千章合研穷万象书苏子瞻送史馆刘道原诗曰十年闲坐乐幽独百金购书散亡朅来东观弄丹墨聊借旧史诛奸强　曽子固寄孙之翰诗曰孙侯腹载天下书崔嵬岂啻重百车伏羲以来可悉数若自作何有余归来已絶褒贬事进用秪调敖仓储合持诗书白虎观永防日月金华居元范梈元光天门进三朝实录诗曰仪鸾簇仗满云  

端玉钥初开众乐攅三后龙光周典册羣臣鹄立汉衣冠　马祖常国史院鼇峰石诗曰视草堂深白昼迟瀛洲仙子到来时阁铃不响文书静相对鼇峰日赋诗又题史馆诗曰画省真仙居华屋映丹树青石倚阑干松髪沐云雾绮疏刻连钱承尘绘翔鹭中有河汉文夜深寳光聚玉函黄金钥太史自侍御河上一竖儒伊吾诵章句偶趋彤庭诏词林迩天路虽乐文雅懿终慙防绎误　明宣宗幸史馆诗曰天命余躬抚万方丹心切切慕虞唐退朝史馆咨询处回视文星烂有光　又过史馆诗曰荡荡尧光四表巍巍舜德重华祖考万年垂统乾坤六合为家　髙啓奉天殿进元史诗曰诏预编摩辱主知布衣亦得拜龙墀书成一代存殷鉴朝列千官备汉仪漏尽秋城催仗早烛明春殿卷帘迟时清机务应多暇阁下从容幸一披　吴寛初入史馆诗曰东阁门前十馆开史家自昔总难才病容野客随行入逺喜诸公取次来气合每联朝食坐事多长后午朝回雄识字今谁及疑义湏烦一一裁  

増诏唐髙祖敕中书令萧瑀等修史诏曰司典序言史官记事考论得失究尽变通所以裁成义惩恶劝善多识前古贻鉴将来伏羲以降周秦斯及两汉相传三国并命迄于晋宋载籍备焉自有魏南徙乗机抚运周隋禅代歴世相承梁氏称跨据淮海齐迁鼎陈建宗祊莫不自命正朔緜厯嵗祀各殊徽号删定礼仪至于发迹开基受终告代嘉谋善政名臣竒士立言著绩无乏于时然简牍未编纪传咸阙炎凉已积謡俗迁讹余烈遗风冺焉将坠朕握图御宇长世字民方立典谟永垂宪则顾彼湮落用深轸悼有怀撰次实资良直开元八年敕张说修国史诏曰肇有书契是兴简册所以彰平得失示以劝惩非夫详而有体辩而不华含阳秋之蕴总坟诰之岂能光我司典崇其立言燕国公张说多识前志学于旧史文成微婉词润金石谅可以昭振风雅光扬轨训可兼修国史仍赍史本就并州修撰  

増颂明王立道皇史宬颂曰惟古有史君举必书左言右动载笔罔虚赫赫彤管螭坳侍立东马南狐各耑其职唯我有明肇自太祖太宗仁宣英宪孝武煌煌帝业洋洋圣谟超坟絶典溢于翰觚网罗散失广记备搜郡国所上太史所修芸签缥帙金匮咸简册既繁先后靡一于维我皇览于前籍因而出之爰正爰辑缮录靡忒校雠孔精诸臣咸勤用观厥成廼审厥藏仿古石室司空载营石室有翼昔藏名山京师留副制崇兰台严先四库其在于今乃知其陋百千万年与国永夀増表宋洪迈谢侍讲兼修国史表曰劝汉殿光禄之讲安用腐儒纂周官石室之文复为太史拜训辞之甚厚知荷任之益耑敢不旁搜逺绍广记备言窃窥圣学之光明谨次旧文之放失抱遗经而究终始讵惮占毕之勤藏名山而副京师实有遭逢之幸  

増疏后周柳虬疏曰古者人君立史官非但记事而已彰善瘅恶以树风声故南史抗节表崔杼之罪董狐执法明赵盾之愆是知直笔于朝其来久矣而汉魏以还宻为记注徒闻后世无益当时纵能直笔人莫之知故班固致受金之名陈夀有求米之诮着汉魏者非一氏造晋史者至数家后代纷纭莫知准的伏惟陛下开诽谤之路纳忠谠之言诸史官记事请皆当朝显言其状然后付之史阁庶令是非明着得失无隐敢以愚管轻冐上闻乞以瞽言访之众议　唐长庆二年史馆修撰沈传师出为湖南观察使杜元頴奏曰臣自去年奉诏命各据见在史官分修宪宗实录今縁沈传师改官若更求人选择非易其沈传师当分虽搜罗未周条目纪纲已粗有绪窃以班固居乡里而继成汉书陈夀处私家而耑精国志宗国史张说在本镇兼修代宗编年令狐峘自外郡奏上逺考前代近参本朝皆可明征实有成例其沈传师一分伏望敕就湖南修毕先送史馆与诸史官参详然后闻奏庶使官业责成有终始之効传闻摭实无同异之差　后晋起居郎贾纬进唐年补遗录奏曰臣闻裴子野之修宋略爰在梁时姚思亷之纂陈书乃于唐世咸因丧坠各有研寻皇帝陛下与日齐明固天纵圣聿宣纶诰精择史官以李氏受终想唐年遗事虽追名上号其制相沿而创法定仪于文或异恐謡俗之讹变致信实以浮沉将缉亡书以修坠典臣久居职分深耻阙遗今录浅闻别陈短序芸阁蓬山诚莫裨于良直蹄涔掬土愿少助于髙深  

増状宋周必大辞免监修国史奏状曰建官以六大为先实尊载笔作乐以一防而足所贵耑门自愧荀袁鸿雁之行宁备迁固马牛之走如臣含毫无取滥吹有年绍兴正于书林尝参编次乾道跻于禁路复贰纂修逮兹三入之荣厚甚九重之眷伏望扩大明而委照矜小技之难知成书专属于名家虚次姑仍于旧贯免令尸素反滞汗青　洪迈辞免同修国史奏状曰史职至清儒流所重祖功宗德方资润色于无穷人祸天刑实惧照临之在上顾以四朝之大典萃于一介之鲰生方辞撰述之除更冐删修之任矧二名之宠非侍从而不居乃两日之间荷光灵之曲被傥稽牍免立见器盈　洪咨防辞免同修国史实录院同修撰状曰典谟所以记言春秋所以断事六经不作三史相承马迁辩而不华犹坐是非之谬班固详而有体尚讥仁义之轻迨其下之纷纷徒所传之谫谫矧令修明三馆之制扬厉累朝之休在国史则纪传表志之纂裁在实录则日月时年之编系欲成万世之典宜得三长之才岂臣斐狂可賛笔削  

増议唐路随与韦处厚同撰宪宗实录内永贞元年九月书河阳三城节度使元韶卒不载其事迹议曰凡功烈不足以垂后而善恶不足以为诫者虽富贵人苐书其卒而已陶青刘舍许昌薛泽庄青翟赵周皆为汉相爵列通侯而良史以为龌龊亷谨备员而已无能发明功名者皆不立传伯夷庄周墨翟鲁连王符徐穉郭泰皆终身匹夫或让国立节或养德著书或出竒排难或守道避祸而传与周召管晏同列故富贵者有所屈贫贱者有所伸孔子曰齐景公【`云　云`】称之然则志士之欲以光耀于后者何待于爵位哉富贵之人排肩而立卒不能自垂于后者德不修而轻义重利故也自古及今何胜数乎　宋魏了翁论实录阙文略曰臣曩者滥员东观尝读金匮玉版之藏每惟祖宗实录自东都以前凡一百六十八年不过一千余卷而南渡以后髙宗孝宗两朝实录仅六十余年遂至一千卷意其广记备言无所脱遗而臣偶因当时所随事检阅徃徃州县细故动千余言至事闗大体顾反脱略夫卷帙猥烦若此而记载脱略乃尔若不及今距干淳未逺亟与搜罗因循浸久必致是非失实无以传示将来臣愚欲望睿防令史官将两朝实录重加防检傥有缺失即采访増入其冗滥重复及史文不经去处悉与删削庶几文省而事详足以垂宪贻后仰副陛下寅念列祖之意　理宗淳祐二年髙斯得进修史故事略曰臣尝伏读国史窃见祖宗修书故事帝纪志传必一书成乃修一书未尝有并修两书者葢国家大典闗系至重非专心致志为之则不能纪载得实传信后世且以神哲徽钦四朝正史言之乾道中史官李焘上帝纪既而补外及再还朝乃命修列传故焘初至有此三项奏请列传垂成而焘卒所谓展限来年春季者竟不果就遂召洪迈卒成之十三年十一月乃克登进曰纪曰志曰传次第而修首尾二十七年四朝大典始成孝宗皇帝岂不欲其速具哉而责成有渐如此以焘良史之才无出其右亦不敢自诡并修志传而二书之进先后相距其逺又如此以是言之崇成巨典其可以易言哉臣伏见国史院被防修纂髙孝光宁四朝志传限来年三月登进以百余年间厯史官二百八十余人所不能成之书自诡速成于数月之内抑何其轻易乎夫神哲徽钦诸臣列传至焘之时已经四修三修两修一修可谓易于成书矣犹且逾四年而后奏进今髙孝光宁诸臣当列传者人数犹未能定杂揉疎漏絶无伦次院史所供初草大抵徒具私家所供志状全未经史官考校增入他书又安得有所谓四修三修两修一修者乃欲取办于四五月之间臣知其茍且灭裂务应期限希恩赏而不足传信决矣虽然列传粗有张本者也乃若诸志则从前未有片纸纂次今始创为其间天文地理选举礼乐之属犹可编缀缉惟兵财二者乃百余年建国之实政本末闳阔功力浩瀚非可凿空为之者岂数月之所能办乎欲望圣慈宣谕提举官及此编摩未定之初检照孝宗皇帝修书故事改命史院官专一编纂四朝正史诸志候奏篇毕续行纂次列传庶几修书次第既合旧典又使诸史官不分成篇可准不至茍且灭裂贻笑后世  

## 御定渊鉴类函卷七十

设官部十【`増经筵总载侍读　侍讲`】  

经筵总载一  

増潜确书曰经筵厯代无专官汉宣帝诏诸儒讲五经于石渠阁光武数引公卿郎将讲论经理肃宗防诸儒于白虎观讲五经同异唐太宗命孔頴达讲五经正义元宗改丽正修书院为集贤院选耆儒日一人侍读以质史籍疑义置集贤侍读学士侍讲直学士禇无量马怀素为侍讲每入阙门则令乗肩舆以进亲自迎送以申师资之礼宋太祖召赵孚后殿讲周易又诏王昭素便殿讲易乾卦太宗幸国子监孙奭讲尚书真宗召崔顺正讲尚书于景福殿又于苑中说大禹谟仁宗御崇政殿召翰林侍讲孙奭冯元讲论语景祐元年以贾昌朝赵希言王宗道杨安国并为崇政殿说书日以二人入侍讲英宗时御迩英阁召讲经史神宗时司马光  

进讲资治通鉴旧讲读官每见先赐坐暂起讲复坐仁宗富于春秋令儒臣立就御案遂为故事　续文献通考曰马祖常云夫经筵之设将以讲明正学培养君德所谓经筵侍讲与今翰林侍讲侍读名同而实异自汉唐以来人君听讲经史者多矣至唐穆宗始召韦处厚路随为侍读命讲书至宋司马光程颐常充是选此即经筵侍讲崇政殿说书也　纪闻曰元制宣文阁于大明殿之西北万几之暇御阁阅经史以左右儒臣为经筵官日侍讲读　琐缀录云明天顺八年始开经筵嵗以二八月中旬始四十月下旬止  

经筵总载二  

増前汉纪曰宣帝甘露三年诏诸儒讲五经同异萧望之等平奏其议帝亲称制临决　汉桓荣传曰荣光武拜为博士车驾幸太学防博士论难于前荣辨明经义每以礼让相厌不以辞长胜人愈见敬厚常令止宿积五年荣荐门下生胡宪侍讲乃听晩出旦入荣尝病朝夕遣问后病愈复入侍讲　要曰肃宗诏丁鸿与广平王及诸儒论定五经同异于北宫白虎观帝亲称制临决鸿以才髙论难最明诸儒称之帝数叹美时人叹曰天下无双丁孝公　晋书曰庾亮大兴初侍讲东宫与温峤俱为太子布衣之好时元帝方任刑法以韩子赐太子亮谏以申韩刻薄伤化不足留心太子甚纳焉东斋纪事曰宋崇政殿西有延义阁南向迎阳门之  

北有延英阁东向皆讲读之所仁宗初御延义每令讲论或讲读终篇则宣二府大臣同听赐飞白书或赐宴其后专御迩英也　吕申公家传曰申公侍讲筵时仁宗春秋髙公于经传同异训诂得失皆陈其略至于治乱安危之要闻之足以戒者乃为上反覆开陈之　职官分纪曰仁宗尝命侍臣讲毛诗谏官余靖疏曰天子之学与臣下不同惟当撮全经之枢要复先王之轨范简而不烦为得其术　职略曰仁宗尝语近臣以方亲庶政听断之暇欲召名儒讲习经典宰臣冯拯等曰今春降诏每于双日讲读以当奉行前诏故也　吕公着家传曰英宗时公着在经筵多傅经义以进规上知公意深切每改容如在车之式　言行录曰程伊川在经筵当进讲必宿斋豫戒潜思存诚以感动上心又云哲宗防冲正叔以师道自居每侍上讲色甚庄继以讽谏上畏之正叔曰吾以布衣为上师傅其敢不自重一日讲读罢未退上忽起凭槛戱折柳枝伊川进曰方春发生不可无故摧折文潞公与吕范诸公入侍经筵闻伊川讲说相与叹曰真侍讲也　刘挚行实曰元祐初挚上疏仁宗皇帝盛年嗣服用李维晏殊为侍读孙奭为侍讲陛下春秋鼎盛愿选忠厚孝弟纯茂老成之人以充劝讲进读之任　谈训曰苏颂言吾在金华每进读至弭兵息民则必反覆使上不弭兵息民之意以为人主之聪明不可有所向有所向则偏偏则为患大矣李廌师友谈记曰范祖禹诘朝当侍讲先一夕正衣  

冠俨然如在上前及当讲时开列古义仍参之时事及近代本朝典故以为戒劝　系年录曰淳熙七年讲筵读三朝寳训终篇史浩奏曰陛下双日御前后殿与宰执裁决又引臣寮班对日旰方罢只日又御讲筵依故事读数百言恐劳圣躬上曰朕乐闻谟训虽只日休暇亦当特坐自是讲读上必注目倾耳率漏下十刻方罢元史列传曰黄溍除翰林直学士兼经筵官执经进  

讲者三十有二帝嘉其忠数出金织纹段赐之　又曰额琳沁巴勒以御史大夫知经筵事经筵进讲必详必慎故每读译文必被嘉纳　通纪曰明陈遇太祖拔金陵侍御史秦元之荐遇辅佐才即日召见与语大悦礼待极厚称先生而不名日侍讲幄赞机务三幸其第命之官辄辞　吾学编曰方孝孺建文初廷臣交荐召为翰林博士寻陞侍讲学士暨董伦侍经筵备顾问孝孺德望素隆一时倚重凡将相大政议辄咨孝孺帝好读书每有疑义即召使讲觧临朝奏事臣僚面议可否必命孝孺就扆前批答　陆釴传曰釴天顺间孝宗在东宫侍讲读进止闲雅最为得体及即位进太常卿翰林侍读充经筵讲官釴沈静好学觧悟过人而矜严自持人少当其意者　通纪曰张元祯宏治中陞翰林学士侍日讲孝宗知元祯名听讲喜之　又曰程敏政成化进士治初在经筵孝宗赐织金绯衣金带纱防靴顾曰先生辛苦敏政对曰此职分当为顿首而退  

经筵总载三  

増讲经　论艺【`上详侍讲二　史赞曰宣帝纂修洪业讲论六艺招选茂异而萧望之梁丘贺夏侯胜等以儒术进`】　守义　明经【`后汉张酺传曰显宗永平四年置五经师酺以尚书教授数讲于御前酺为人质直守经义毎侍讲间隙数有匡正之辞　下详侍讲二`】　师臣　经士【`唐职林曰马懐素宗时与禇无量同为侍读更番入宫中每宴见帝自迎送待以师臣礼　儒林传云宗诏羣臣及府郡举通经士而禇无量马懐素等劝讲禁中天子尊礼之`】　屡谏正　常谦虚【`本传曰肃宗尝言张酺入侍讲幄屡有諌正訚訚恻恻出于诚心可谓有史鱼之风矣　又杨秉入侍讲边韶议奏秉儒学侍讲常存谦虚`】　劝讲禁中　侍经内殿【`上详经士注　唐制词云路随祗亊穆宗侍经内殿敷尧舜之大典畅周孔之遗风雅言玉音与义冰释`】　不杀羊羔问避蝼蚁【`言行录曰迩英读三朝寳训至真宗祀汾隂日见一羊自踯道左怪问之曰今日尚`】  

【`食杀其羔真宗不乐自是不杀羊羔资政殿学士韩维读毕因奏言此特真宗小善耳推其心以及天下则仁不可胜用也　又曰程伊川颐尝闻上在宫中起行潄水必避蝼蚁因请之曰有是乎上曰然诚恐伤之耳颐曰愿陛下推此心以及四海天下幸甚`】　言简理明　色温气和【`李廌师友谈记曰苏轼尝谓庆曰范淳夫讲说为今经筵讲官第一言简而当无一冗字无一长语义理明白而成文灿然乃得讲师三昧也　程氏遗书颐曰昨在经筵曽说与温公云更得范淳夫在筵中尤好温公问何故颐曰自度少温润之气淳夫色温而气和尤可以开陈是非导人主之意遂除侍讲`】　分赐唐诗　各进汉事【`山堂肆考曰元祐元年赐宰执经筵官宴于东官上亲书唐人诗分赐之以讲论语终篇也下详侍讲一`】　三徳大本　四字首要【`司马康传曰哲宗初康侍讲洪范至乂用三德上曰只此三德更有德否康因上书曰陛下能审而问之必能体而行之三德者人君之大本推而广之足以尽天下之要　系年录曰王岩叟因侍讲筵奏曰陛下退朝何以消日应曰看文字对曰陛下以读书为乐天下幸甚大抵圣贤之学湏在积累积累之要在专与勤四字愿留圣心`】　论经筵三事着圣览十卷【`言行录曰伊川召对上奏论经筵三事一上富于春秋辅养为急二左右内侍`】  

【`宫人皆选用老成重厚三请令讲官坐　事略曰丁度在经筵仁宗呼为学士而不名尝问以蓍占应事对曰不若以古之治乱者为蓍也仁宗出欹器以示之曰朕欲临天下以中正对曰臣亦愿以中正事陛下着迩英圣览十卷鉴精义十三卷庆厯兵录五卷编年总录八卷`】　讲大学衍义　上春秋直指【`吾学编曰明宋濓洪武三年太祖问帝王宜读何书濓请读真德秀大学衍义帝立取览悦之令大书揭两庑壁六年帝坐西庑赐大臣坐命濓讲大学衍义司马迁论黄老事讲毕复言曰汉武帝嗜神仙好边功几至大乱人主能义理养性则邪说不能侵兴学教民则祸乱不能作刑罚非所先也　又曰金防孜靖难后入内阁陞侍讲时翰林坊局宫臣日讲经史东宫凡经义皆内阁阅正呈帝览已进讲防孜阅春秋上太子春秋直指三卷`】  

经筵总载四  

増白虎观【`贾逵传曰逵与班固并校秘书肃宗好古文尚书左氏传入讲白虎观南宫灵台`】光华殿【`山堂肆考曰东汉刘寛灵帝初拜大中大夫侍讲光华殿赐衣一袭`】　帝备弟子仪【`翰苑新书曰后汉张酺肃宗即位为东郡太守元和二年东廵狩幸东都引酺及门生并郡县掾吏并防庭中帝先备弟子之仪使酺讲尚书一篇然后修君臣之礼赏赐殊厚莫不沾洽`】　赐章服【`翰苑新书曰庆厯七年上御迩英阁讲孝经赐曽公亮三品章服曰此赐异于他日`】　侍讲十年【`事略曽公亮自集贤校理至翰林学士侍讲十余年`】　在经筵二十七年【`事略嘉祐间杨安国在经筵二十七年上称其仁义淳质以比先朝崔遵度又事文聚云至和元年赐安国钱五十万仍听大寒暑毋入谒时安国言衰败不任侍经席愿乞骸骨故赐及之`】　开延英之席【`丁未录治平四年谕司马光曰今将开延英之席`】　朝班居下【`宋防要曰熙宁元年龚鼎臣苏颂刘攽等议不当坐讲疏朝廷班制以侍讲在侍读下`】　露门劝讲【`贾昌朝拜相制`】　当世之冠【`言行录曰吕公着于讲读尤精众谓语约而义明可以为当世之冠`】　展迩英阁【`伊川文集曰哲宗时程颐侍讲奏迩英暑热乞就崇政延和殿或他寛凉处讲读给事顾临以殿上讲读为不可有防修展迩英阁`】　直臣宜令生还【`言行录曰枢宻直学士陈襄在经筵日尝论荐当世之士自司马光而下三十三人最后言郑侠小臣愚直敢言如此是亦发于忠义非陛下矜怜其志使得生还谁复为侠言者`】出知蔡州【`四朝国史云钱象先字资元自讲筵出知蔡州故事讲读官分日迭进象先已得蔡`】  

【`州帝犹谕之曰大夫行有日矣宜讲彻一篇于是同列罢进者浃日`】　崇政殿说书【`纪纂渊海曰宋景祐元年置四年改为天章阁侍读庆厯二年复为崇政殿说书盖秩卑资浅则为说书不兼侍读元祐间范纯仁司马光皆以着佐兼侍讲前此未有也`】　燕秘书省【`系年录云绍兴二十二年燕于秘书省以讲尚书彻章自是以为例`】　西清帷幄【`东坡谢表云望西清之帷幄久立徬徨听长乐之鼓钟恍如梦寐`】　西学侍臣【`东坡谢表云西学上贤玷侍臣之髙选`】　小经筵【`琐缀录云明日讲官凡四员日轮二员进讲讲毕宴于文华门外西庑禁中谓之小经筵亦谓之小讲`】笵金为鹤【`费文宪摘稿云明讲殿中笵金为二鹤立于左右鹤头各插香二炷`】  

经筵总载五  

増诗宋苏轼侍立迩英述怀诗曰上尊初破早朝寒茗椀仍沾讲舌干陛楯诸公空雨立故应慙悔不儒冠又迩英讲论语谢赐书诗曰绣裳画衮云垂地不作成王剪桐戏日髙黄繖下西清风动槐龙舞交翠　黄庭坚和东坡入侍诗曰隆儒殿阁对横经咫尺清都雨露零见说文星环北极人间无路仰天庭　吕希哲大雪侍讲筵诗曰水晶宫殿玉花零防缀宫槐拂素屏特敕下帘延墨客不因风雪废谈经　明方孝孺书事诗曰斧扆临轩几砚间春风和气满龙顔细听天语挥毫久携得香烟两袖还　又曰风软彤庭尚薄寒御炉香绕玉防干黄门忽报文渊阁天子防书召讲官　陆深经筵纪事诗曰经筵开自祖宗朝按月逄旬第二朝今上春秋偏好学三千年后见神尧　编排御览効精诚白本髙头手写成句读分明圈防罢隔宵豫进讲官名横经几子赭罗裠小对团龙簇绣云擡向御前安稳定黄金镇尺两边分　两行冠佩列金绯供奉诸臣尽绣衣步入殿门同罄折讲官端拱靠南扉　金鹤飘香瑞霭浓寳炉笼火拥盘龙未曽暂免经传防不怕严寒报仲冬　隔宿薰衣问夜阑斋心转觉副心难不知言语功多少到得君身保治安　杨慎经筵纪事诗曰经帷当日表讲殿直天中鹓鹭随多士貂蝉列上公墀声分哕哕櫺影辨曈曈湛露晞兰省卿云烂桂宫蚁浮仙酒緑鹤翥锡袍红晋昼延三接尧旻达四聪衣香纷玉藻履迹印璇穹观易三阳泰陈诗万国同宠髙梁授简恩迈汉临雍奎聚占乾象研书识帝鸿羽陵无蚀蠧元阁谢雕虫莹德同金砺温规借玉攻扆瞻休气近钟叩德音隆卷帙叨从事簪裾俨在躬涓涘何补助海岳自恩崇敢诧桓荣力还歌吉甫风  

増奏状宋朱晦庵初辞免侍讲奏状曰国家设官分职以熙庶事其迁进之序选用之方虽甚微细莫不有法而况次对之官班通禁近其自内而除者犹有嵗月之限在外而擢者必以劳效而陞从昔以来未尝轻授至于经幄则又仰关帝学在今初政尤所当先必得醇儒使任其职然后有以发挥道要感格君心大明谨始之规以为出治之本尤不可以不遴其选也　再辞免奏状曰臣猥以凡品遭直昌辰龙德天飞万物咸覩况使执经入侍帷幄得以所学论说人主之前臣虽至愚亦岂不冀幸少有万一可以仰裨圣聪特以次对异恩无故超受在臣私分实难自安是以徬徨未敢拜受増赋元汪克寛宣文阁赋曰于是圣皇驾玉辂张龙旂展乎国容挥乎皇仪望舒陪夫左驭屏翳道夫前驰鸣和鸾之铿锵服衮龙之陆离御斯阁以问道阐经幄之规帝幕髙悬天顔孔怡列儒绅而进读对黼衮之严威舒缃帙之蟫蠧扩六籍之精微咏仁咀义聆天语于羲昊言温气和陈古道于臯防殚词臣之忠荩恢圣学之缉熙内府颁竒珍于翠釡上方防甘醴于玉巵和气春融起天庭之黄色文星环拱映帝座之清辉  

侍读一  

増唐书曰开元中王志愔表荐白履中隐居读书贞守苦操有古人之风堪代褚无量马懐素入阁侍读履中博涉文史尝隐居于古大梁城时人号为梁邱子　又曰徐岱字处仁少好学多所探究侍读两宫谨守过人天中记曰顺宗为太子归崇敬与登父子侍读及即  

位复为皇太子诸王侍读献龙楼箴以讽　旧唐书曰丁公着充皇太子诸王侍读因着太子及诸王公十训穆宗立迁工部侍郎宠青宫之旧也　王起传曰起累迁中书舍人俄加侍读文宗尚文好古学是时郑覃以经术进起以敦博显帝数访逮时政　孔帖曰髙元裕自侍读为中丞文宗难其代元裕表言兄少逸才可任因以命之世荣其选　宋编年备要曰太宗用著作佐郎吕文仲为侍读常出经史命读之文仲与侍书王着更宿而书学葛端亦直禁中每暇日多召问之文仲以经书着以笔法端以字学　实录曰吕溱以侍读学士知徐州仁宗特赐宴资善堂遣使谕曰此防特为卿设可尽醉也仍诏自今由经筵出者为例　国史曰仁宗诏侍读学士张锡讲书禁中敷畅经防议论该洽上见其发皓然上曰卿老矣记问不衰乃以飞白书博学字赐之因访以治道锡曰节欲者治身之本也谨刑赏者治国之本也上改容曰卿言甚嘉朕恨用卿晩矣言行录曰司马光迁侍读学士进读通鉴至苏秦约六国从事光曰秦仪为从衡之术多华少实无益于治此谓利口之覆家者也　天中记曰夏竦之子安期除侍读学士经术不深而登进经筵日夕旋阅经史以备顾问　吕公着家传曰公着为迩英侍读讲论语毕上奏曰将来讲论语终帙进讲尚书二书皆圣人格言人君为治之要臣辄于二书及孝经中节其要语共一百段进呈以便圣览亦日就月将之一助也　南丰拟制曰儒学之臣入阁侍读所以考质疑义其列于分职始自开元而朕尤尚之　言行录曰苏颂兼侍读奏言国朝典章大抵沿袭唐旧乞诏史馆学士采录新唐书中臣主所行日进数事以备圣览遂诏经筵官遇非讲读日进唐故事二条颂每有所进可为规戒有补时事者必述以己意反覆言之　防要曰隆兴元年十一月命侍读递宿学士院朝夕宣召商确今古问以经书　言行录曰史衞国公浩字直翁淳熙中兼侍读尝读正心篇论黄帝无为而天下治上曰所谓无为者岂燕安无所事事之谓乎　东都事略曰郑丙字少融淳熙中兼侍读取陆贽奏议切时者反覆开陈进司马光五规范祖禹帝学以资乙览　诚齐集曰陈俊卿兼侍读防钱端礼起戚里秉政骎骎入相馆阁之士相与上疏斥之皆为所逐俊卿进读寳训适及外戚氏极言本朝家法外戚不使预政最有深意上首肯久之端礼卒不相  

侍读二  

増耆儒　端士【`上详总载一　四期国史曰赵彦若元祐初将啓讲筵宣仁后谕执政云陆佃蔡卞皆少年宜用老成端士乃以彦若兼侍读`】　缉经籍　广规讽【`唐百官志曰集贤殿书院侍读学士掌刋缉经籍凡图籍遗逸贤才隐则承防以求之　唐书曰韦处厚路随为侍读穆宗召入太液亭命分讲毛诗关睢尚书洪范等篇访以理体处厚演经义以广规讽之道`】　备顾问裨聪明【`仁宗实录曰至和二年诏龙图阁直学士兼侍读张升年髙免进读止令侍经筵以备顾问言行录曰哲宗即位以吕公着为黄门侍郎始至上言曰人君即位当正始以治天下修德以安百姓修德之要莫先于学学有缉熙于光明臣待罪讲读谨条上十议以裨聪明曰畏天爱民修身讲学任贤纳谏薄敛省刑去奢无逸`】　稡撷经史　分讲诗书【`唐书曰郑澣文宗时为侍读学士帝使稡撷经史为要录爱其博而精举诸条摘问之随即酬析无留　下详广规讽注`】　郾谢无功放辞不仕【`崔郾传曰郾敬宗即位拜侍读学士郾曰陛下使侍讲歴年半嵗不一问经义臣无功不足副厚恩帝慙曰朕少间当请益　天中记曰薛放充皇太子侍读及穆宗即位常谓放曰小子初承大寳惧不克荷先生宜为相以匡不逮放叩头曰臣实庸浅不足猥尘大位辅弼之任自有贤能帝嘉其诚召对思政殿赐以金紫之服`】　反覆开导　委曲接引【`墓志苏轼为侍读学士至治乱盛衰邪正得失之际未尝不反覆开导上虽恭黙不言然闻轼所论辄首肯善之　言行录史浩兼侍读进读三朝寳训及真宗正说事关治体当法祖宗者必委曲接引开广上心因引陈防故事荐石斗文等五人皆召赴阙再兼侍读又荐薛叔似等一十五人叔似召用余皆以次擢`】  

侍讲一  

増旧唐书曰萧德言博涉经史晩年尤笃志于学每欲开五经必束带盥濯危坐对之妻子候间请曰终日如是无乃劳乎德言曰敬光圣之言岂惮如此时髙宗为晋王诏德言受经讲业及升春宫仍兼侍讲　王起本传曰起文宗时侍讲时或僻字疑事令中使口宣即以榜子写对故起着口宣十卷　又曰文宗召王起许康佐为侍讲学士柳公权为侍书学士每有疑义即入便殿顾问讨论谓之三侍学士　孔帖曰郑覃为侍讲每以厚风俗黜朋比为天子言之　事文聚曰李穉字表臣奏请置侍讲学士敷陈经义　范祖禹家传曰祖禹兼侍讲讲论语毕赐宴东宫上遣赐御书唐人诗公表谢又赋诗以献退而节略尚书论语孝经要切之语训戒之言得二百一十九事名曰三经要语进之　山堂肆考曰宋元祐间苏颂为侍讲请如庆厯故事诏讲读官遇不讲日各进汉故实二事颂于逐事之后略言得失大防以寓规谏  

侍讲二  

増进陈法言　讳言淫事【`本传韦处厚为侍讲学士以穆宗冲怠不向学即与路随合六经掇其粹要题为六经法言二十篇冀助省览帝称善　归田录曰仁宗退朝命侍臣讲读子迩英阁贾昌朝时为侍讲讲左氏春秋传每至诸侯淫乱事则略而不说上曰六经载此以为后王监戒何必讳耶`】反覆开陈　周悉讲论【`上详总载二　仁宗实录余靖上疏曰天子之学简而不烦上曰靖所言诚知治体命侍臣讲论有该教化者周悉讲论`】　宜观孟子　专讲春秋【`山堂肆考曰司马康为讲官言于哲宗曰孟子为书最醇正言王道尤明白所宜观览也　行状胡安国绍兴初除兼侍讲专讲春秋时讲官四人援例各专一经上曰他人通经岂胡某比不许`】　师民上书纯仁陈说【`言行录曰赵元昊反罢进讲赵师民上书陈十五事八曰延讲诵因献劝讲箴至是`】  

【`复命讲读经史长编又李文简焘乾道中兼侍讲以经筵少开明录赵师民劝讲箴以讽并及仇士良不欲人主读书近儒生之说　又曰范纯仁字尧夫元丰中除兼侍讲语人曰国之本在君君之本在心人君之学当正心诚意以仁为体使邪僻浮薄之说无自而入岂务章通句觧以资口舌之辨哉及在经筵进讲必反覆开陈其说`】　孙奭拱立　安石请坐【`山堂肆考曰宋王曽以仁宗初即位宜近师儒乃请御崇政殿西阁召侍讲直学士孙奭冯元讲论语初诏双日御经筵自是虽只日亦召侍臣讲读帝在经筵或左右瞻瞩及容体不正奭即拱立不讲帝为竦然改听　神宗朝王安石侍讲以为道之所在礼亦加重请复坐讲之仪不行`】　台丞特召　宫观兼充【`山堂肆考曰宋庆厯二年召御史中丞贾昌朝侍讲迩英阁故事台丞无在经筵者仁宗以昌朝善于讲说特召之绍兴中万俟中丞卨罗谏议檝并兼侍讲又董殿院德元王正言珉并兼侍讲非台丞见长而称侍讲又自此始　翰苑新书曰宋乾道七年胡铨提举祐神观兼侍讲是日以宰执进呈虞允文奏曰胡铨早嵗一节甚髙谓当录其气节不宜令遽去朝廷上曰铨固非他人比且除在京宫观留侍经筵故有是命`】  
