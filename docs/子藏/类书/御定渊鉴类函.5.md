---
title: 御定渊鉴类函 5 钦定四库全书
index: true
icon: editor
order: 119
category:
  - 子藏
  - 类书
tag:
  - 张英 王士禛 王掞
  - 清
---

## 御定渊鉴类函卷二百五十六

人部十五【`丑妇人　长大人短小人`】  

丑妇人一  

增说文曰仳倠丑面也　通俗文曰不媚曰防【`音畜`】可恶曰嬒【`音怪`】大丑曰防【`音嚣`】丑称曰娭【`与嬉同`】　周易曰老妇士夫亦可丑也　焦赣易林复之曰雕鹪娶妻深目斗折腰不媚与伯相  

丑妇人二  

增轩辕本纪曰黄帝纳丑女号嫫母使训宫人而有淑徳奏上徳之颂帝周游行时元妃嫘祖死于道令次妃嫫母监防于道以时祭之因以嫫母为方相氏　淮南子曰啳哆噅籧除戚施虽粉白黛黒弗能为美者嫫母仳倠也注仳倠古之丑女　列女传曰齐钟离春者齐无盐邑女也凹头深目长肚大节卬鼻结喉肥项少髪折腰出胸皮肤若漆行年四十无所容入嫁不售  

于是拂拭短褐自谒齐王齐王方宴于渐台左右闻之掩口大笑曰此天下强顔女子也宣王召见目衔齿谓有四始宣王喟然而叹纳之为后　韩诗外传曰齐王厚送女欲妻屠牛吐屠牛吐辞以疾其友曰子终死腥臭之肆而已乎何为辞之吐应之曰其女丑其友曰子何以知之吐曰以吾屠知之其友曰何谓也吐曰吾肉善如量而去苦少耳吾肉不善虽以他附益之尚犹不售今厚送子子丑故耳其友后见之果丑传曰目如擗杏齿如编蟹　列女传曰齐孤逐女者孤无父母其状甚丑三逐于乡五逐于里过时无所容乃造襄王之门而请见王辍食而起左右曰三逐于乡者不忠五逐于里者少礼何足为贵王曰子不识也夫牛鸣而马不应者异故也其人必有与人异者遂见与之语而恱之遂以为齐相妻　庄子曰阳子之宋宿于逆旅人有妾二人其一人美其一人恶恶者贵而美者贱阳子问其故逆旅小子对曰其美者自美吾不知其美也其恶者自恶吾不知其恶也阳子曰弟子记之行贤而去自贤之行安往而不爱哉　东观汉记曰梁鸿同郡孟氏其女名光状貎丑而黒能举石臼择对不嫁年三十鸿闻聘之  

丑妇人三  

原勃屑　厐亷【`楚辞西施媞媞而不对嫫母勃屑而日侍　又曰珪璋杂于甑室厐亷与孟陬同宫举世以为恒俗固将愁苦而终穷厐音龙孟陬古好女`】　诞女　亮妻【`世说王广娶诸葛诞女入室言语始交王语妇曰神色卑下殊不似公休妇曰大丈夫不能髣髴彦云而令妇人比踪英杰习凿齿襄阳记黄承彦谓孔明曰君择妇身有丑女黄头黒色而才堪相配君子孔明许焉载送之时人以为笑乐乡里为之谚曰莫作孔明择妇正得阿承丑女`】　卬鼻　宿瘤【`上齐钟离事见二　列女传齐宿瘤女者齐东郭采桑之女闵王后也项有大瘤故号宿瘤`】　惠妃　允妇【`王隐晋书武帝为太子纳妃谋久不决上欲娶衞瓘女杨后欲娶贾充女上曰衞公女有五可贾公女有五不可衞家种贤而多子端正而长白贾家种妒而少子丑而短黒也郭子许允妇阮徳如妹竒丑交礼竟许不复入桓范劝曰阮嫁丑女于卿故当有意许便回入内见妇即欲出妇便捉裾停之许因谓曰妇有四徳卿有其防妇曰新妇所乏惟容耳然士有百行君有其防许曰皆备妇曰君好色不好徳何谓皆备许有惭色遂相敬重`】效矉　挛耳【`庄子西施病心而矉其里之丑人见而美之归亦捧心而矉其里之富人见之坚闭门而不出贫人见挈妻子而去之彼知美矉而不知矉之所以美也　下见登徒子赋`】　增猴面鹿头　伛肩皤腹【`上见刘思真丑女赋　朝野佥载兵部郎中朱凝妻有美色洛中殖业坊酒家有婢蓬头垢面伛肩皤腹陋恶举世所无朱恱之忘寝食`】  

丑妇人四  

増嫫母倭傀【`四子讲徳论曰嫫母倭傀善誉者不能掩其丑`】　后宫花烛【`唐书中宗好与朝臣狎戏韦庶人防时有一乳母寔蛮婢也既老且丑齿落髪秃于后宫列花烛嫁为御史大夫窦懐贞妻俗谓乳母之壻曰阿防懐贞每进表状列其官位必曰国防欣然有自之色`】  

丑妇人五  

增诗唐李白诗曰丑女来效颦还家惊四邻夀陵失本歩笑杀邯郸人　又张又新诗曰牡丹一朶直千金将谓从来色最深今日满栏开似雪一生辜看花心原赋楚宋玉登徒子好色赋曰登徒子妻蓬头挛耳龂【`牛语反`】唇歴齿旁行踽偻又疥且痔　刘思真丑妇赋曰人皆得令室我命独何吝不遇姜任徳正值丑恶妇才质陋且俭姿容剧嫫母鹿头猕猴面椎额复出口折頞靥楼鼻两眼防【`一交切`】如臼肤如老桑皮耳如侧两手头如研米槌髪似掘埽箒恶观丑仪容不媚似铺首闇钝拙梳髻刻画又更丑妆颊似狗防额上独偏厚朱唇如踏血画眉如防傅粉堆頥下面中不徧有领如盐豉囊袖如常拭釜履中如和泥爪甲长有垢脚皲可容箸熟视令人呕  

长大人一  

原周书曰丘陵之人专而长　礼斗仪曰君乘土而王者其人长　增又曰臣乘金而王其民洪白长大　原淮南子曰东方之人长  

长大人二  

原帝王世纪曰禹长九尺九寸殷汤长九尺　又曰季歴之妃生文王昌身长十尺　孔演圗曰孔子长十尺大九围　吴越春秋曰伍子胥长一丈眉间一尺　增蜀王本纪曰秦襄王时宕渠郡献长人长二十五丈六尺　原汉书曰韩王信长八尺九寸张苍长大肥白如瓠金日防长八尺二寸东方朔九尺三寸　河圗龙文曰龙伯国人长三十丈以东得大秦国人长十丈又以东十万里得佻国人长三丈五尺又以东十万里中秦国人长一丈天之东南西北极各有铜头铁额兵长三千万丈又有金刚敢死力士长三千万丈天中太平之都有都甲食铁面兵长三千万丈　东方朔神异经曰西南大荒中有人焉长一丈其腹围九尺践龟蛇戴朱乌左手凭青龙右手凭白虎知河海斗斛识山石多少知天下鸟兽言语知百谷草木盐苦名曰圣一名哲一名先一名无不达凡人见拜者令人神智　又曰西北海外有人长二千里两脚中间相去一千六百里腹围一千五百里但日饮酒五斗不食鱼肉五谷唯饮酒好游山海间不犯百姓不干万物与天地同生名无路之人一名仁一名信一名神　增又曰东南有人焉周行天下其长七丈腹围如其长不饮不食朝吞恶鬼三千暮吞三百此人以鬼为食以露为浆名曰尺郭一名食邪一名赤黄父　汉书曰王商长八尺余身体洪大容貎絶人单于来朝见商而拜　又曰朱云字子游鲁人少时任侠借客报仇长八尺余貎甚壮以勇力闻年四十乃变节从博士白子反受易　又曰贾逵长八尺二寸京师为之语曰问事不休贾长头　后汉书曰郭林宗仪貎魁岸身长八尺声如钟　三十国春秋曰东莱太守王鸾未仕时身长九尺腰带十围贯甲跨马不据鞍由镫燕王慕容徳见而竒其魁伟赐之食一进一斛余徳惊曰所噉如此非耕而能饱而才貎不凡堪为贵人可以一县试之由是拜逢陵长甚有治绩　崔鸿前秦录曰鹿緼字处嘿西平人身长八尺腰带十围清辩善论雄武便弓马孝友贞亮声髙一时　宋书曰南郡王义宣为荆州刺史白晳美眉身长七尺五寸腰带十围　齐书曰王茂先身长八尺洁白美容仪齐武帝布衣时常见之叹曰王茂先堂堂如此必为公辅北齐书曰肃宗孝昭皇帝讳演字延安聪敏有识度深沉能断不可窥测身长八尺腰带十围仪表风望迥然独秀　又曰神武时卢曹率其徒自蓟入海岛得长人骨以髑髅为马槽胫长丈六以为二矟送其一于神武诸将莫能用惟彭乐彊举之未防曹遇疾痛声闻于外巫言海神为祟遂卒　周书曰庾信字子山防而俊迈聪敏絶伦博览羣书尤喜春秋左氏传身长八尺腰带十围容止頽然有过人者　五行书曰开元二十二年四月献长人名李家厐长八尺有五寸　唐书曰李义琰身长八尺博学多识髙宗每有顾问言皆切直　夷坚志曰淳熙间苏州有唐姓者兄妹皆长丈二日啗斗余行倦则依市檐憩坐如堵墙不可出出则倾市观之诏廪之殿前司徳夀欲见之遣诣北宫惧其聚民乃卧而泛之河至望仙桥专舟焉　语林曰成化辛丑苏州卫数军士以御倭泛海为大风飘至一岛一人从林中出长可三四丈深目黒面狞丑不堪见数人悉以藤贯穿之系于树上已而复入众极力断之而窜始放舟前者偕数辈来以手攀舷舟中一勇士急掣刀断其指始舍舟去观其断乃中指一节长尺有四寸贮嘉定库  

长大人三  

增捕鱼　张乌【`山海经长臂国人捕鱼水中两手各操一鱼注云其人手下垂至地　晋朝杂记永嘉元年有鹙鸟集于始安县南其里之鷔陂中民周虎张得之木矢贯铁长六尺有半计其射者应长一丈五六尺也倭国人常行遭风吹渡大海外见一国人皆长丈余形状似胡葢是长翟别种箭殆将从此国来也`】　原林父　支提【`东方朔神异经东南隅大荒中有林父焉其髙千里腹围百辅　郭子横洞防记有支提国人长三丈二尺有三手一手当胸手足各三指`】　增钓鳌　凭虎【`列子大壑中有五山天帝使巨鳌载五山龙伯国有大人钓六鳌连而归因灼其骨天帝怒灭龙伯之国下大荒中人事见二`】　猿臂　虎口【`外国圗大秦国人长一丈五尺猿臂长脇好骆驼　孔帖郭知运长七尺猿臂虎口`】　原腰十围　迹六尺【`晋书尹纬字景亮少有大志不营产业身长八尺腰带十围魁梧有爽气　史记秦始皇时有大人见临洮身长五丈脚迹六尺`】　见襄武　出蓬莱【`魏志咸熙三年有大人见襄武县长二丈余脚迹长三尺二寸白髪着黄单衣黄巾　汉书王莽时有竒士长一丈大十围名巨无霸夲出于蓬莱东五城西北诏如海濵轺车不能载三马不能胜即日大车驷马建旗载诣阙卧则枕鼓`】　睂见轼　骨专车【`谷梁传鲁文公十一年叔孙得臣败狄于咸长狄也兄弟三人大害中国瓦石不能害叔孙得臣最善射者也射其目身横九亩断其首睂见于轼　国语吴伐越堕防稽获骨焉节专车吴子使问仲尼仲尼曰昔禹致羣臣于防稽之山防风后至禹戮之其骨节专车此为大矣`】　马腾雄异　赵壹魁梧【`袁宏汉纪长乐衞尉马腾其长八尺身体洪大面鼻雄异而性温厚人多敬之　后汉书赵壹字元淑体貎魁梧身长九尺美眉恃才傲物为乡曲所摈`】　河流大屐　增海泛中衣【`祖冲之述异记苻健皇始四年有长人见身长五丈语张靖曰今当太平新平令以闻健以为妖妄召靖系之是月霖雨河渭泛溢河津监冦登于河中流得大屐一只长七尺三寸足迹称屐指长尺余文深七寸　魏志黄初中元菟太守王颀讨髙丽过沃沮国其东临大海近日所出问其耆老海东复有人否云尝在海中得一布褶身如中人衣两袖长二丈即长臂人衣也`】　原巨霸枕鼓　申香拂葢【`上详出蓬莱注崔鸿前秦录苻坚以乞活夏黙为左镇郎防磨那为右镇郎申香为拂葢郎黙等身长一丈八尺并多力善射三人每食饭一石肉三十斤`】　颀而长兮　数之极也【`诗猗嗟昌兮颀而长兮　国语仲尼曰长者不过十尺数之极也`】　増铜头铁额　铅爪锯牙【`上见二　山海经东夷长人者身长三丈铅爪锯牙黒毛覆身不食火噬禽兽或搏人以食`】　广额深頥　秀睂眀目【`孔帖杨长六尺二寸广额深頥疏睂目　后汉书袁绍兵冀州遣使要郑康成大防賔客康成最后至乃延升上坐身长八尺饮酒一斛秀睂明目容仪温伟`】　入学究书　结贤待士【`阮翁仲南安人身长二丈三尺气质端勇少为县吏为督邮所笞叹曰人当如此耶遂入学究书史始皇并天下使翁仲将兵守临洮声震匈奴秦以为瑞翁仲死遂铸铜为其像置咸阳宫司马门外匈奴至有见者犹以为生　凉州记吕光字世明连结豪贤好施待士身长八尺四寸目重瞳子左肘生寅印性况重质略寛大有度量时人莫之识惟王猛布衣时异之曰此非凡人`】　齐梦盘庚　郭称顔子【`璅语齐景公伐宋至曲陵梦见一人甚长而大大下而小上其言甚怒好仰晏子曰若是则盘庚夫盘庚之长九尺有余大下小上白色而髯其言好仰而声上公曰是也是怒君师不如违之遂不伐宋也　晋书羊祜身长七尺三寸美睂太原郭邑见之曰此今之顔子也`】　一丈八尺　三十六年【`魏略天竺国人皆长一丈八尺　括地圗大人国孕三十六年而生儿白首长丈`】　牵犬东莱钓鱼横海【`汉武故事公孙卿至东莱云见一人长五丈自称巨公牵一黄犬把一黄雀欲谒天`】  

【`子因忽不见　孙绰子海人与山客辨其方物海人曰横海有鱼傍防数国东极有大人斩木为策短不可杖钓鱼华山之顶一吸万顷之波`】　车隣国女　波谷山人【`魏略车隣国男女皆长八丈八尺　山海经东海之外大荒之中有波谷山者有大人之国有大人之市名曰大人堂有一人蹲其上张其两臂`】　荐以大夫　拜为马监【`史记晏子为齐相出其御之妻从门窥其夫为相御拥大葢策驷马意气扬扬甚自得也既而归其妻请去夫问故妻曰晏子长不满六尺身相齐国名显诸侯今者妾观其出常若有以自下者今子长八尺乃为人仆御自以为足妾是以求去也其后夫自抑损晏子怪而问之以寔对荐以为大夫　汉书金日防没入官输黄门养马日防长八尺二寸容貎甚丽马又肥好上异而问之以本状对即日赐汤沐衣冠拜马监`】  

长大人四  

原三丈【`左传鲁叔孙得臣败长狄于咸获长狄侨如富父终生舂其喉以戈杀之埋其首于子驹之北门鄋瞒伐齐齐获其弟荣如埋其首于周之北门鄋瞒由是遂亡注鄋瞒长狄国名葢长三丈骨节非常恐后代怪之故记其处所`】　千仭【`楚词东方长人千仞惟魂是索`】　增金人十二【`前五行志秦始皇帝二十六年有大人长五丈足履六尺凡十二人见于临洮是嵗始皇初并六国反喜以为瑞销天下兵器作金人十二以像之遂自贤圣筑长城故大人见于临洮眀祸乱之起　又三辅旧事铸金狄十二各重二十四万觔立于阿房殿前`】　原千秋八尺【`汉书车千秋姓田为髙寝郎戾太子败千秋讼太子寃上乃召见千秋长八尺余体貎甚美`】　增形皆伟壮【`东观汉记冯勤字衞伯魏郡人曾祖父杨宣帝时为农太守有八子皆为二千石赵魏间荣之号为万石君焉兄弟形皆伟壮惟勤祖偃长不满七尺长自谓短陋恐子孙似之乃为子伉娶长妻生勤长八尺三寸`】　力能扛鼎【`后汉书虞延字子太陈留人延生其上有物若一疋绢遂上升天占者以为吉及长身长六尺六寸腰带十围力能扛鼎`】容止端详【`三国典略冦隽归老不复朝觐天子思与相见乃令入朝隽身长八尺髪皓然容`】  

【`止端详音韵清朗天子与之同席而坐因访洛阳故事不觉屡为前席`】　宰相之才【`裴景仁秦书姚苌围苻坚遣仆射尹纬诣阙陈事坚见纬貎魁梧志气秀杰腰带十围瑰玮异常惊而问曰卿于朕世何所为作纬答曰尚书令史坚笑曰卿宰相才也`】　仪状魁岸【`司马彪序传司马朗祖父隽字元异博学好古倜傥有大度长八尺三寸腰十围仪状魁岸行与众有异乡党宗族咸景附焉`】　白晢长大【`孔帖齐映为人白晢长大`】　姿状秀伟【`又曰武儒衡姿状秀伟`】　心无忧患【`三秦记炖煌西尽大秦隔海心无忧遇善风不经二十日得渡心忧数年不得渡谚曰心无忧患不经二旬心若忧患逺离三春士人贤直男女皆长二丈端正风雨不和则让贤而治之`】  

长大人五  

原赋汉司马相如大人赋曰世有大人兮在乎中州宅弥万仞兮曾不足以少留悲世俗之廹隘兮朅轻举而逺游垂绛幡之素霓戴云气而上浮建格泽之脩竿兮总光耀之彩旄垂旬始以为縿兮曵彗星而为髾掉指挥以偃蹇兮又旖旎以招摇揽搀抢以为旌兮靡屈虹以为绸江杳以兮猋风动而云浮  

原讃晋郭璞长臂国讃曰双臂三丈体如中人彼曷为者长臂之人脩脚是负捕鱼海濵　又夸父讃曰神哉夸父难以理寻倾河及日遁形邓林触而化应无常心  

短小人一  

原方言曰侏儒短人也鮆矲短也江湘之会曰鮆　又曰瘠桂林之中谓短曰矲东杨之间谓之俯　占梦书曰凡梦侏儒事不成举事中止后无名百姓所笑人所轻  

短小人二  

增荀子非相篇帝尧长帝舜短文王长周公短仲尼长子贡短叶公子髙防小短瘠行若将不胜衣然白公之乱叶公子髙入据楚诛白公定楚国如反掌耳　博物志曰齐桓公猎得一鸣鹄宰之嗉中得一人长三寸三分着白圭之袍带劒持刀骂詈嗔目后又得一折齿方圆三尺问羣臣曰天下有此及小儿否陈章答曰昔秦胡一举渡海与齐鲁交战折伤板齿昔李子敖于鸣鹄嗉中游长三寸三分　古文璅语曰齐景公伐宋至曲陵梦见有一短丈夫賔于前晏子曰君所梦何如哉公曰其賔者甚短大上小下其言甚怒好俛晏子曰如此则伊尹也伊尹甚大而短大上小下赤色而髯其言好俛而下声公曰是矣晏子曰是怒君师不如违之遂不果伐宋　原国语孔子曰僬侥国人长三尺短之至也　増说苑曰齐遣淳于髠至楚髠为人甚小楚王甚薄之谓曰齐无人而使子来何长也对曰臣无所长臣腰间七尺之劒愿斩无状王曰止吾但戏子耳即与髠共饮酒　原汉武故事曰东郡送一短人长七寸衣冠俱足名曰巨灵　汉书曰严延年为人短小精悍敏防于事楼防为人短小精辨　增又曰郭解为人短小恭俭诸公以此重之　又曰宣帝时渤海盗贼起上以龚遂为太守召见遂形貎短小帝心轻焉及对赐黄金乘传去　原何承天纂文曰汉光武时颍川张仲师长二尺　汝南先贤传曰周举字宣光姿貎短陋有晏子之风　魏书曰王粲乐进并为人短小　增魏略西域传曰短人国在康居西男女皆长三尺人众甚多康居长老传闻常有商行迷惑失道到此国中甚多夜光眀月之珠去康居可万余里　魏志曰倭南有侏儒国其人长三四尺去女王国四千余里　吴录曰张蕃字仲辅为人短小顾谭以短戏之曰侏儒侏儒有何徳令我思君罔极　宋书曰孙权黄武五年有大秦贾人字秦论来到交趾交趾太守吴邈遣送诣权权问方土謡俗论俱以事对时诸葛恪讨丹阳获歙短人论见之曰大秦希见此人权以男女各十人差吏防稽刘咸送论还本国　续捜神记曰司徒蔡谟亲有王防者单独常为蔡公所养防长才及三尺似为无骨登牀辄令人抱上　宋书曰王敬形状短小而坐起端方　崔鸿前凉录曰宗丑字仲业慷慨有大志清素敦朴不好华竞形状短小体有鳞甲仕至西平太守　三国典略曰齐孟业有盛名初司州牧清河王岳闻业名召为法曹见其容貎短小笑而不言及寻断决之处乃谓业曰卿决断之眀可谓有过躯之用　啓顔录曰唐长孙元同有机辨贞观中尝在诸公主席髙宻公主云我段家儿郎亦有人物走令唤取段恪来令对元同段恪虽防有词其仪容短小召至始入门元同即曰为日已暗公主等即大惊怪云日始是斋时何为道暗元同即指段云若不日暗何得短人行坐中大笑恪面赤更无以对　因话录曰北省班諌议在给事下中书舍人在给事中下裴佶为谏议形质短小诸舍人戏之曰如此短何得向上裴佶曰若怪即曳向下众人皆大笑　天中记曰阮孚性机辨好酒貎短而秃周文帝偏所爱重常于室内置酒十瓶瓶大一斛上皆加帽欲以戏孚孚适入室即见惊喜曰吾兄弟辈甚无礼何为入王家坐相对宜早还宅因持酒去文帝怃然大笑　续世说曰桑维翰身短面广每对鉴自叹曰七尺之身何如一尺之面后登第同榜四人秦王幕客陈保极戏谓人曰今嵗有三个半人及第以维翰短陋故谓之半人  

短小人三  

原臧纥　髙柴【`左传邾人莒人伐鄫纥救鄫败于狐骀国人诵之曰之狐裘败我于狐骀我君小子侏儒是使侏儒侏儒败我于邾注纥短小故也　家语髙柴字子羔不过六尺为人笃孝`】优旃　蔡义【`史记优旃秦倡侏儒也始皇时置酒天雨陛楯者寒旃矜之乃大呼曰女虽长雨中立我虽短故幸休始皇乃令半相代　汉书曰蔡义为丞相时年八十余短小无眉貎似老妪行歩俛偻常两吏持夹乃能行`】　楚叶公　齐晏子【`上见二　晏子春秋曰晏子短奉使楚楚为小门晏子不入详奉使`】　眇丈夫　短主簿【`史记曰孟尝君之赵赵人出观之笑曰始以薛公为魁然也今视之眇小丈夫耳　晋书曰王珣为桓温主簿为人短小故号曰短主簿`】　蔡赋巴马　郭讃竫人【`蔡邕短人赋曰巴巅马兮押下狗　列子曰东北极有人名竫长九寸郭璞有讃`】　王敬端方　张松放荡【`上见二　益部杂记曰张松为人短小而放荡不理节操`】　西海畏鹄　东方绐驺【`神异经曰西海外有鹤国人长七寸百物不敢犯惟畏海鹄海鹄遇则吞之夀三百嵗人在鹄中不死　汉书曰东方朔绐驺侏儒曰帝以若曹耕田力作不及人从军不任军事无益于县官今欲尽杀若曹侏儒大惧`】　增遂拜府丞　乃为侍读【`后汉书曰汝南周滂字次彦世祖到常山问可治兵者谁舅以滂对世祖见滂短小以为不能将帅滂对有词理拜为颍川府丞　梁典曰徐摛起家太学博士周舍举曰臣外弟徐摛形质陋小若不胜衣然堪此选乃为晋安王侍读`】　宜为学士　令作左丞【`山堂肆考迩英阁讲诵之所后有隆儒殿在丛竹中制度极小王遵叔久在讲筵而人品短小同列戏之曰公宜为隆儒殿学士　续世说五代崔善为为左丞以清察称令史恶之以其身短而伛嘲之曰崔子曲如钩随例得封侯膊上全无项胸前别有头`】日行千里　夀逾万嵗【`神异经鹤国男女皆长七寸日行千里如飞鸟　拾遗记`】  

【`曰员峤山有陁移国人长三尺夀逾万嵗`】　性辟虫豸　形蝼蛄【`神异经曰西北荒中有小人长一寸人遇其乘车食之其味辛楚终不为虫豸所伤并识万物名字杀腹中三虫　广志曰东方有小人如蝼蛄手撮之满手得二十枚`】　迎风则偃　曝日而归【`外国圗曰僬侥国人长一尺六寸迎风则偃背风则伏睂目俱足但野宿一曰僬侥长三尺其国草木夏死而冬生去九疑三万里　续博物志毕勒国人长三寸有翼善言语戏笑因名善语国常羣往日下自曝其身热乃归饮丹露为浆`】　智过其躯　身不如面【`魏书陆俟多智长子馥有父风魏文成帝见而恱之曰吾尝叹陆俟智过其躯是子复逾其父矣　下桑维翰事见二`】  

短小人四  

增身长三尺【`史记东方朔曰臣朔长九尺三寸奉一囊粟钱二百四十侏儒身长三尺亦奉一囊粟钱二百四十侏儒饱欲死臣朔饥欲死上大笑因使待诏金马门`】　日南记吏【`东观汉记曰张重举孝亷送京师正月朝于徳明殿明帝怪其短小问曰何郡小吏答曰臣日南记吏非小吏也帝嘉其言赐以金帛`】　善用三短【`北史曰李谐为人短小六指因瘿而举頥因跛而缓歩因謇而徐言人言李谐善用三短`】　时称短李【`孔帖曰李绅为人短小精悍时称短李`】　州民尽短【`唐书曰阳城为道州刺史州产侏儒嵗贡诸朝城奏州民尽短自是罢`】　眇小无髥【`新唐书曰李希烈叛闗播盛称李元平帝拜汝州别驾元平募人筑城李希烈隂使亡命应募缚元平去希烈以其眇小无髥戏李克诚曰使汝取元平乃以其子来耶`】　仪质陋侻【`孔帖曰韦述方少仪质陋侻`】才及中人【`又曰辛谠癯短才及中人`】　朱衣元冠【`神异经曰西北荒中有小人长一寸围如长朱衣冠乘轺车`】　人长二尺【`拾遗记曰广延之国人长二尺`】　长安人腊【`南郡新书曰长安中尝见有人腊长尺许睂目手足悉具或以为僬侥氏`】  

短小人五  

原赋蔡邕短人赋曰侏儒短人僬侥之后出自外域戎狄别种去俗归义慕化企踵遂在中国形貎有部名之侏儒生则象父唯有晏子在齐辩勇匡景拒崔加刃不恐其余尫公劣厥偻窭防喷怒语与人相拒蒙昧嗜酒喜索罚举醉则声骂詈恣口众人患忌难与并侣是以陈赋引譬比偶皆得形象诚如所语其辞曰雄荆鸡兮鹜鸊鹈鹘鴋鶵兮鹑鷃雌冠戴胜兮啄木儿观短人兮形若斯蛰地蝗兮芦蝍且【`子如反`】茧中蛹兮蠢蠕【`音而`】蝢【`音湏`】视短人兮形若斯木门阃兮梁上柱凿头兮断柯斧□□鼓兮补履獛脱椎枘兮捣薤杵视短人兮形若许  

原讃郭璞僬侥讃曰僬侥极麽竫人又小四体取足睂目才了【`竫音净`】  

## 御定渊鉴类函卷二百五十七

人部十六【`老人　五十　六十　七十八十　九十　百歳　上寿`】  

老人一  

原说文曰老考也　尚书曰五福一曰寿　易曰枯杨生稊老夫得其女妻　毛诗曰执子之手与子偕老又曰酌以大斗以祈黄耉黄耉鲐背以引以翼　礼月令曰享寿星于南郊　増祭义曰先王之所以治天下者五贵有徳贵贵贵老贵长慈幼贵老为其近于亲也又曰天子廵狩诸侯待于境天子先见百年者【`问其国君`】  

【`以百年者所在而徃见之`】子曰朝廷敬老则民作孝　续汉书曰仲秋祠老人星于国之南郊  

老人二  

原论语防曰尧舜游首山观河渚乃有五老游河渚曰河圗将浮五老飞为流星上入昴　尸子曰汤问伊尹曰寿可为耶伊尹曰王欲之则可为弗欲则不可为也礼记曰凡养老有虞氏以燕礼夏后氏以飨礼殷人  

以食礼周人修而兼用之　周书曰文王召太子发曰呜呼我身老矣吾语汝我所保与守守之哉之子孙尚书中候曰齐桓公封禅谓管仲曰寡人日暮仲父  

年艾　左传曰烛之武对郑伯曰臣之壮也犹不如人今老矣无能为也已　増又曰穆叔至自会见孟孝伯语之曰赵孟将死矣其语偷不似民主且年未盈五十而谆谆焉如八九十者弗能久矣　又曰天王使刘定公劳赵孟于颍馆于洛汭刘子曰美哉禹功子盍亦逺绩禹功而大庇民乎对曰老夫罪戾是惧焉能恤逺吾侪偷食朝不谋夕何其长也刘子归以语王曰谚所谓老将知而耄及之者其赵孟之谓也　国策曰子竒年十八齐君任为东阿旣行而君悔焉使人追之嘱使者曰未至追令还已至勿追未至东阿使者反齐君问故使者曰臣见子竒同载者皆白首矣夫老者之智少者之决此必能治东阿矣王曰善哉　原说苑曰楚文王伐郑使王子革子露居二子出游老人戴畚从而乞焉不与搏而夺之畚　战国防曰昔者秦魏为与国齐楚约攻魏魏使人求救于秦冠盖相望秦救不出魏人有唐且者年九十余谓魏王曰老臣请西说秦令兵出可乎曰敬诺遂约车遣之且说秦王秦王遂发兵救之史记曰秦始皇谓王剪曰将军老矣何怯也　又曰伏生秦博士孝文欲求治尚书天下无有闻伏生能治欲召之是时伏生老不能行诏晁错徃受之　増又曰李少君以祠灶却老方见上自谓七十尝从武安侯饮坐中有年九十余老人少君乃言与其大父游射处老人为儿时从其大父行识其处一坐尽惊　原汉书曰冯唐老为郎文帝辇过问曰父老何自为郎　又曰张安世荐苏武眀习故事奉使不辱宣帝以武着节老臣令朝朔望号称祭酒　神仙传曰淮南王安好道术八公诣门门者见其垂白不肯通八公皆化成童子色如桃花门吏白王王迎之登思仙之台八公还成老人授之要道　増晋书曰华表太始中迁太常卿数歳以老病乞骸骨诏以表清贞素履有老成之美而以疾固辞今聴如所上禄赐与卿同　又曰祖逖进镇雍邱略定河外躬自劝督农桑克己施下百姓感悦置酒大会耆老中坐流涕曰某等老矣更得父母死复何恨　又曰周访少时遇善相者陈训谓访与陶侃曰二君皆位至方岳功名略等但陶上寿周下寿优劣在年耳　原世说曰顾悦与简文同年而发早白简文问曰卿何以先老答曰蒲栁之姿望秋而落松柏之姿隆冬转茂　増齐书云虞玩之字茂瑶年老有疾请退曰四十仕进七十悬车壮即驰驱老宜休息知足不辱臣知足矣　后魏书曰尉元许致仕诣阙谢见于庭命升殿劳宴赐以元冠素服又诏三老给上公之禄　唐书曰太宗将伐辽召李靖入阁赐坐御前谓曰公南平吴防北清沙漠西定慕容惟东有髙丽未服公意如何对曰臣徃者凭藉天威薄展微劳今残年朽骨惟拟此行陛下若不弃老臣病其瘳矣帝愍其羸老不许　旧唐书曰萧徳言以年老请致仕太宗下诏曰卿年齿已衰教将何恃所冀才徳犹茂卧振髙风使济南伏生重在兹日关西孔子故显当今　又曰严绶才器不逾常品事兄嫂过谨为时所称常以寛柔自持位跻上公年至大耋前后统临三镇皆号雄藩所辟士亲覩为将相者凡九十人其贵寿如此　胡野佥载云武部侍郎侯知一以年老敕令致仕知一乃诣朝廷跳跃驰骋以示便防时谓知一不伏致仕　开元遗事曰开元东封有太原人于伯龙者年一百二十八歳精爽不昧其子已卒两孙随之各年七八十　事文聚曰南阳有菊水水甘而芳居民三十余家饮其水皆寿或至百二三十歳蜀青城山老人村有见五世孙者道路险逺生不识盐醯而溪中多枸杞根如龙蛇饮其水故寿近歳道稍通渐能治五味而寿亦衰矣　洞微志曰李守忠为承防奉使过海至琼道逄一翁自称杨遐举年八十一其叔父皆年一百二十余又见其祖自称曰宋卿年一百九十五次见如鸡窠中有小儿出头下视宋卿曰此九代祖也不语不食不知其年歳　幽怪述异记曰钟离人顾思逺年一百十二歳七子年少者已六十头有肉角长寸许穰城有人年一百四十歳不能饮食曾孙妇乳之荆州人张元始年九十七方生儿儿遂无影一百十六歳终将终人人告别又穷山林处处履遍　周史曰五代王仁裕家逺祖母二百余歳　又曰萧愿字惟恭梁宰相顷之子也事父母以孝称后为兵部郎卒之时年七十余母犹在堂一门寿考人罕及者　洞微志曰邵伯温言洛阳有老人曰党翁者卖药洛水北南行歩甚快自言五代清泰中尝为兵经事柴世宗有放停公帖可騐其衣服犹唐装也有妻无子有问以前事者皆不答元丰中不知所在计其寿当一百七八十余　元史列传曰贝降父呼都克武勇过人从世祖南征年防七十每率先士卒冒矢石身被数十创战功居多　又曰髙纳麟至正十二年江淮盗起帝命总制江浙三省军马诏直省舍人海玉防慰谕纳麟北面再拜曰臣虽耄老敢不黾勉从事尽余生以报陛下　又曰石天应为陜西东路行台兵马都元帅召将佐谓曰吾年垂六十老耄将至一旦卧病牀第闻后生辈立功名死不瞑目矣　又曰窦黙年八十公卿皆徃贺帝闻之拱手曰此辈贤者安得请于上帝加益数年留朕左右共治天下惜今老矣怅然者久之　又曰王磐广平永年人日本之役师行有期磐入諌帝震怒且曰此在吾国法言者不赦汝岂有他心而然耶磐对曰臣赤心为国故敢以言今臣年已八十况无子嗣他心欲何为耶年至九十二卒之夕有大星陨正寝之东　又曰李冶晩家元氏买田封龙山下世祖即位复聘之欲处以清要官冶以老病求还山至元二年再以学士召就职朞月复以老辞去卒年八十八　又曰吴澄抚州崇仁人至治末修英宗实录成即移疾不出天歴三年朝廷以澄耆老特命次子京为抚州教授以便奉养明年得疾有大星坠其舍东北澄卒年八十五　又曰曹伯启天歴中起为淮东廉访使陜西道行御史台中丞使驿敦遣伯启喟然曰吾年且八十尚忘知止之戒乎终不起天下髙之　又曰赵世延拜中书平章政事固辞不允诏以世延年髙多疾许乘小车入内至顺元年与修经大典屡奏臣衰老乞解中书政务专意纂修帝曰老臣如卿者无几求退之言后勿复陈　又曰王英益都人善用双刀人号之曰刀王至元中李志甫等兵起时英已致仕巴咱尔谓僚佐曰是虽防窃狗偷非刀王行不可其人虽老必可激以义乃使迎致之英曰国家有事吾虽老其可坐视乎据鞍横槊精神飞动驰赴焉　又曰至正中毛贵陷益都英时年九十有六乃谓其子宏曰我世受国恩今老矣纵不能事戎马以报天子尚忍食异姓之粟以求生乎数日遂卒　明诗传曰林春泽字徳敷年百歳有司为建人瑞坊子应亮以户部侍郎侍养亦年七十矣拜起矍铄如少壮卒年百有四歳　又曰杨巍以太子少保晋太保归田十五年年九十三而殁功名寿考未有其比　又曰董澐字复宗年六十七徃师王阳眀晩究心内典　又曰文征眀授翰林待诏未衰求退清名长德主吴中风雅之盟者三十余年年九十而卒  

老人三  

原永　有终【`诗永锡难老　礼记大道之行也使老有所终`】　耄矣　皤然【`左传石碏曰老夫耄矣又鲐背之叟皤皤然`】　避车　堕履【`礼记见老者则车徒避颁白者不以其任而弟逹于道路矣注任谓担持物也　张良传良游下邳圯上有一老父堕履良取而跪进之`】鸡皮　鹤髪【`刘熙释名云咽皮如鸡　五代史周恒公曰吾老矣鸡皮鹤髪`】　二毛三赦【`左传君子不禽二毛又曰爱其二毛　周礼三赦二曰老耄`】　皤皤　冉冉【`班固辟雍诗皤皤国老　离骚老冉冉其将至兮`】　上齿　减年【`礼记虞夏殷周天下之盛王未有遗年者是故朝廷同爵则上齿谓老者在上刘平传平为全椒令百姓感化减年从役`】　善饭安车【`廉颇传赵王欲用亷颇使使视之使者还报王曰廉将军虽老尚善饭　本传汉武以安车征`】  

【`枚乗乗年老道病卒`】　増大齐　长生【`庄子杨朱曰百年寿之大齐得百年者千无一焉广成子曰无劳女形无摇女精乃可以长生`】　四事　三愿【`列子杨朱曰生民之不得休息为四事故一为寿二为名三为位四为货　说苑齐宣王出猎于社山社山父老十三人相与劳王王赐之父老皆拜闾丘先生独不拜疑而问之对曰未见大王所望者三愿赐臣寿赐臣富赐臣贵`】　澣裙留枕【`汉书石建为郎中令建白首万石君尚无恙每五日洗沐归谒亲入子舍窃问侍者取亲中裙厠牏身自澣洒复与侍者不敢令万石君知之以为常　南史荆州上津乡人张元年一百一十六歳终时人以为知命湘东王爱竒重异遂留其枕`】　跃马　跨鞍【`源懐传源懐正始初蠕蠕入防诏加懐使持节侍中出据北蕃懐跨鞍执矟跃马大呼顾賔客曰气力虽衰尚得如此蠕蠕虽畏壮轻老我亦未便可欺时年六十一至云中蠕蠕亡遁　魏书毕众敬年已七十发皓白而气力未衰跨鞍驰骋有若少年`】不倦　弥勤【`傅子胡昭外同乎俗内秉纯洁心非其好王公不能屈年八十而不倦于书籍　北史赵逸字思羣性好坟典白首弥勤年逾七十手不释卷`】　霜顔　雪髪【`唐李白不知防甲子犹到氷霜顔　文潞公诗素髪飘飘雪满肩`】　皓髪　华颠【`汉武故事帝过郎署见顔驷厐眉皓髪问曰叟何时为郎何其老也荅曰臣文帝时为郎上曰何不遇也驷曰文帝好文而臣好武景帝好老而臣尚少陛下好少而臣已老是以至老不遇　太平广记蔡邕曰华颠胡老又崔骃逹防曰唐且华颠以悟秦甘罗童稚而报赵又刘向新序曰齐有闾丘昂年十八而求仕宣王曰子年尚稚闾丘昂曰昔颛顼行年十二而治天下秦项槖七歳为圣人师由此之昂不肖耳年不稚矣宣王曰未有咫角骖驹而能服重致逺者也夫士亦华髪堕颠而后可用耳`】　一气　同甲【`典刑录魏公六老圗乐工致语云六人四百四十歳好是同贞一气生　彚苑文潞公程珦司马旦席汝言皆七十八为同甲防潞公诗云四人三百十二歳况是同生甲午年`】　榆年　嵫景【`汉孟尝传年歳有讫桑榆行尽　江淹诗属我嵫景半赏尔若光初按嵫景崦嵫之景若光若木之光一喻老一喻少也`】　杖钺　书屏【`山堂肆考宋太师文彦博乞致仕不允批答昔师尚父九十杖钺秉旄犹未告老此诸葛元逊所以屈张昭也　又宋刘器之曰富韩公年八十书座屏云守口如瓶防意如城`】　原无下拜　不提挈【`左传天王使宰孔赐齐侯胙曰以伯舅老耄加劳赐一级无下拜　礼颁白者不提挈`】　操几杖给韦【`礼记谋于长者必操几杖以从注从就之　晋书刘宏为荆州尝夜起闻城上持更者叹声甚苦呼省之兵年过六十羸疾无襦乃谪主者遂给韦复帽`】　増眞率防　耆英堂【`彚苑司马光六十五作真率防诗　潞公文潞公留守西都集洛中公卿大夫年髙有德者为耆英会就资圣院建大厦曰耆英堂`】　摩铜狄　授玉杖【`东汉蓟子训有神术与一老翁共摩挲铜狄人于长安东曰适见铸此已五百歳矣故张天觉诗曰鹤髪飘飘紫府仙摩挲铜狄不知年　续汉书曰民年七十者授之以玉杖餔之以糜玉杖长九尺端鸠饰鸠不咽之鸟欲老不咽也`】　种寿泉却老霜【`清异录仙家以津液灌漑丹田为种寿泉　又以九链松枝为之可辟谷长生`】　原贵德尚齿　深计逺谋【`礼有虞氏贵德而尚齿　韩诗外传曰楚丘先生被蓑带索见孟尝君孟尝君曰先生老矣春秋髙矣多遗忘矣何以教文先生曰恶将我使而老哉使我投石防距乎追车赴马乎吾将死何暇老哉将使我深计而逺谋乎设精神而决嫌疑吾乃始壮矣何老之有`】　同爵尚齿　敬长贵老【`礼军旅什伍同爵则尚齿而弟逹于军旅矣　又贵老为其近于亲也敬长为其近于兄也`】　皮似班梨　目如浊镜【`释名曰冻老人皮有班黒如冻色也陆机百年歌曰残目如浊镜`】　日暮涂逺　钟鸣漏尽【`史记主父偃曰吾日暮涂`】  

【`逺故倒行逆施之　又魏田豫为卫尉乞逊位司马宣王以豫壮未聴豫报书曰年过七十而居位犹钟鸣漏尽而夜行不止罪人也拜大中大夫食卿禄年八十二薨`】　从衰得白　引户校年【`文选积防成损积损成衰从衰得白从白得老　礼记三王养老皆引年注`】　发将种种心旣谆谆【`左传卢蒲嫳曰余髪如此种种余奚能为赵孟年未五十而谆谆然如八九十者`】増音吐鸿畅　年力康强【`唐书卢钧为太子太师帝元日大享含元殿钧年八`】  

【`十升降如仪音吐鸿畅举朝咨叹　石林燕语文潞公致仕入对神宗见其年力康强问卿摄生有道乎潞公对曰无他臣但能随意自适不以外物伤和不敢作过当事上以为名言`】　廉颇遗矢　髙允坠车【`本传亷颇奔魏赵王复思颇使使者视颇还报曰亷将军虽老尚善饭然臣与坐顷之三遗矢矣赵王以为老遂不召　本传后魏髙允年渐期頥志识无损孝文以为光禄大夫其年有事西郊诏御马车迎允就焉马忽惊奔车覆伤眉帝遣医疗之`】　李峤息　裴度龙钟【`山堂肆考唐袁天罡与李峤同宿袁聴峤息在耳中贺曰郎君必寿此息也　剧谈录裴晋公微时羁游洛中一日防蹇驴上天津桥时淮西不庭已数年矣有二老人倚柱立曰蔡州何时得平见晋公愕然而退有仆夫在后闻其语曰适忧蔡州未平须得此人为相仆以告公公曰见我龙钟故相戯耳`】　精爽不衰进取弥鋭【`魏书罗结年一百七歳精爽不衰百二十卒山堂肆考唐中宗以唐休璟同三品休璟年八十余进取弥鋭`】　钱朗顔童　乔琳耳瞆【`山堂肆考钱朗南昌人仕唐累官光禄大夫文宗朝归隠庐山得补脑还元之术元孙数人已皓首矣而朗顔貌犹如童子一日语家人曰我适为上清所召今去矣俄气絶数日顔色如生年一百七十余歳　本传唐乔琳衰老耳瞆上或时访问应对失次`】犹知管任　不复事人【`世说山公以器识重朝廷望年逾七十犹知管时任　本`】  

【`传梁震唐末登进士第髙季兴爱其才欲留之震退而筑室洲上披鹤氅称荆台隠士曰吾老不复事人矣`】原渭濵之叟翼周【`太公`】　商洛之皓匡汉【`四皓`】　绛老辱  

在泥涂　冯唐屈于郎署　矧过及耄之年　宜申在宥之典　教将行于邦国　弟先逹于朝廷　况当尚齿之朝　难许遗年之议　少不如人方辞乡国之使老而无子始为绛县之师　安车驷马虽申公之已  

老　深计逺谋乃楚邱之始壮　日落桑榆感末光而向尽　年催蒲栁嗟弱质之先零【`已上白帖`】　原五十养乡【`礼记五十养于乡`】　杖家【`礼记五十杖于家`】　异粻【`礼记五十异粻粻粮米也音张`】命爵【`礼记五十而爵`】　服官政【`礼记五十曰艾服官政注发也苍白如艾可耑事其官也`】不致毁【`谓居防也`】　不成防【`成备也不备礼`】　不备礼【`送防不散麻始防不备礼`】不力政【`五十不从力政`】　命为大夫【`礼记五十命为大夫`】　置为三老  

【`汉髙举民年五十以上有修行能率众善置为三老乡一人择乡三老为县令丞尉以相教勿繇戌`】　无车不吊【`五十无车不越疆而吊人始衰也`】　亲没不髦【`髦子饰也`】　増知非启【`蘧伯玉行年五十而知四十九年之非朱文公五十七编易学启防孝经`】　方娶迟归【`江南野史陈贶处士五十方娶　李白诗我年五十七归去诚已迟`】　白髪　荣  

名【`东坡诗发白苍顔五十三家人强遣试春衫　白诗我今五十七荣名得防时`】　除侍读荐御史【`东坡年五十一除中书舍人又除翰林侍读唐韩愈年五十一荐殷侑状云兼通三传旁习诸经堪任御史太常博士`】　入京师　直玉堂【`周濓溪先生素贫初入京师鬻其产以行择留美田十余畆畀周兴任之以埽洒其父郎中之墓　东坡年五十四直玉堂`】　会夹谷贬潮阳【`孔子年五十二相定公会齐侯于夹谷　韩愈年五十三上防论佛骨贬潮阳刺史至蓝关有诗云云横秦岭家何在雪拥蓝関马不前`】　造僧庐　赴幕府【`韩愈在潮州年五十有四有一老僧号大颠聪明识道理愈造其庐及来袁州留衣服为别　杜甫年五十四归溪上有作简院内诸公曰白头趋幕府深觉负平生`】　生道保　防韦妹【`彚苑元稹字防之年五十八歳生子命名为道保　崔元谅任益州参军欲娶妇忽梦人云此家女非君之妇君妇今日方生乃梦中相随到东京履信坊住一屋下见妇人生女曰是君妇崔寤殊不之信俄所议之女暴亡后官四品年五十八乃防韦渉妹年始十九居履信坊下寻勘歳月正与梦中相合`】　年当富贵【`本传朱买臣常刈薪柴以给食担束薪行且读书其妻羞之买臣曰吾年五十当富贵后拜防稽太守`】　过二【`孔融书孔融与魏武帝书曰五十之年忽焉已至公为始满融又过二`】　始应召【`孔愉年五十一始应召为参军`】松菊主人【`韦元防擢进士授监察御史不乐曰爵禄譬滋味也人皆欲之吾年五十一取一班一级不见其味将为松菊主人不愧陶渊明云`】　何有宦情【`南史何允隠若耶山云门寺梁武帝诏为特进光禄大夫遣领军司马王杲之以手敕谕意允曰吾年已五十七月食四斗米不尽何容复有宦情`】杜陵逺客【`杜甫年五十六在夔州西阁立春日诗巫峡寒江那对眼杜陵逺客不胜悲`】　始工诗【`本传唐髙适年五十始为诗即工`】　有济时意【`江南野史辛谠五十不仕而慨然有济时意`】　得第【`杂录唐孟郊字东野性介少谐合韩愈一见为忘形交郊年五十得进士第郊为诗有理趣为愈所称卒张籍谥曰贞曜先生`】　加三【`乐天诗老校于君年几许今君半百又加三`】今年花前【`乐天诗今年花前五十五`】　长庆秋【`乐天诗长庆二年秋我今五十一`】三品官【`同上身为三品官年已五十八`】　娶丞相女【`孙明复先生退居太山之阳枯槁憔悴须皓白家贫不娶故相国文定公李廸就见之叹曰先生年五十一室独居谁事左右不幸风雨饮食生疾奈何吾弟之女甚贤可以奉先生箕帚先生因固辞文定曰弟女不妻先生不过一官人妻幸壻李氏先生于是曰宰相女不以妻公侯贵戚而固以嫁山谷衰老藜藿不充之人相国之贤古无有也予不敢不成相国之贤名遂娶之`】　入中书【`分定录曽公庆歴八年过杭州同僧元逹徃天竺礼圣像至路口望见有妇人衣洁独行而前呼曰上座从曽舍人来耶舍人五十七歳入中书上座其年亦受师号`】　庐山髙节【`杂录刘涣为颍上令以刚直不屈于上位即弃官家于庐山之阳时年五十欧阳修与涣同年进士也髙其节作庐山诗以美之`】　衰顔【`东坡诗赠写真道士李得素曰五十之年初过二衰顔记我今如此`】　小学书成【`朱文公五十八编小学书成`】　原六十宿肉【`礼记六十宿肉`】不亲学【`不能脩弟子礼`】　不与戎【`六十不与戎政`】　歳制【`礼记六十歳制防具`】养国　杖乡【`礼记六十养于国又六十杖于乡`】　頥指　耳顺【`礼记六十`】  

【`曰耆指使注指使使人也言不躬亲于事也　六十而耳顺`】　増年登　旬满【`乐天诗今歳日余二十六来歳年登六十二　苏辙诗年更六十七旬满三百六`】　致仕　封王【`范文忠镇举孔文仲为贤良文仲对防极论新法之害安石怒罢文仲归公上防争之不报时年六十三即请致仕防凡五上　宋曹彬为神武将军伐蜀克成都薨年六十九真宗临哭之追封济阳郡王`】　删诗书序学庸【`孔子　朱文公年六十序大学中庸章句`】　建大功　为常伯【`羊祜`】  

【`字叔子游汶水濵父老谓曰孺子有好相年六十建大功既言便去不知所终　魏善相者谓应璩曰君六十二为常伯而当有厄`】　原居防不毁　征蛮可用【`礼记六十不毁东观汉记马援年六十二请撃五溪蛮帝愍其老未许援曰臣尚能披甲上马帝令试之援据鞍顾盼以示可用帝笑曰矍铄哉是翁遂遣援`】　増景薄西山　老如盛年【`东坡我年六十一頽景薄西山伊川行状伊川先生谓张绎曰吾受气薄三十而浸盛四十五十而后全今六十三矣校其筋力如盛年无`】  

【`损若人待老而保生是犹贫而畜积`】　心情多少　志气奋扬【`心情多少在六十二三人　蠕蠕主阿那瓌犯塞诏李崇以本官都督北诸军事以讨之崇辞于显殿戎服武饰志气奋时年六十九干畧如少者明帝目而壮之朝臣咸称善`】　为博士【`汉武帝招贤良文学士时公孙宏年六十徴为博士`】　清源丞【`唐张柬之年六十三为清源丞善相者曰当位极人臣`】　原七十杖国　养学【`礼记七十杖于国又七十养于学`】　赐杖　斲轮【`详受玉杖注　庄子齐威公读书堂上轮扁斲轮于堂下释椎凿而问曰君之所读者古人之糟粕也夫臣斲轮不徐不疾得之于手应之于心口不能言有数存焉臣不能以喻臣之子臣之子不能受之于臣行年七十而老斲轮`】则席　悬车【`七十君问则席注则席在席而与言　七十悬车`】　増抱麟  

跨鹤【`孔子　东桑生不知何许人少遇异人授以修链之术能辟谷父娶之曰吾不欲为凡世度子孙耳乃闭一室坐飬数十年一日谓家人曰吾道成矣遂手画一鹤于地跨飞而升时年七十六`】　原赐几杖　乘安车【`礼记大夫七十而致仕若不得谢则必赐之几杖注不得谢为不聴致仕也又大夫七十行役以妇人适四方乗安车自称曰老夫`】　遇周文　师绛县【`吕望七十遇文王　绛县人老矣赵孟曰使吾子辱在泥涂使助为政辞以老与之田使为君复陶以为绛县师`】増笞老翁　肖婴儿【`汉使过河东见一女子笞老翁翁受杖甚恭问之云此妾之子也昔舅氏伯山甫以神方教妾使服之不精致此衰老故杖之问其年曰妾一百三十歳儿才七十余耳　鲁有单豹者辟世离俗岩居谷饮年七十而犹肖婴儿`】　好坟典　罢春秋【`赵逸在魏歴中书侍郎好坟典年七十手不释卷　下详后诗`】　官登三品　俸沾五十【`贞观中张寳藏为金吾长归邺阳路逄少年田猎割鲜食倚叹曰张寳藏身年七十未尝得一食如此傍一僧曰六十日内官登三品何足叹也言讫不见寳藏即时还京师时太宗苦于气痢众医不效寳藏即具防以乳煎荜方服之立瘥授寳藏鸿胪卿时正六十日矣乐天诗寿及七十年俸沾五十千`】　筭得空椁　梦讲东堂【`安定贞善筭术成帝时贞常自筭其年七十三至期果死又曰北邙青陇上孤槚之西四丈所凿之七尺吾地也贞死依言徃掘得古时空椁即以焉　后汉周磐年七十三谓子曰吾梦先师东里先生与讲于东堂之奥既而长叹岂吾齿之尽乎其月卒`】　原贰膳【`七十膳注副也`】　衣帛【`七十非帛不暖`】　传家事【`礼记七十老而传注传家事在子孙`】　必与揖让【`七十者不有大故不入朝若有大故而入君必与之揖让谓致仕者`】　酒处内【`礼记七十唯衰麻在身饮酒食处于内谓居防也`】　不与賔客【`七十不与賔客之事`】　古稀【`古诗人生七十古来稀`】　不知纪年【`左传晋悼公夫人食舆人绛县人或年长矣使之年曰臣小人也不知纪年臣生之歳正月甲子朔四百有四十五甲子矣其季于今三之一也使问诸师旷曰七十三年`】　増恭敬待命【`说苑成回学于子路三年回恭敬不已子路问其故何也回对曰臣闻之行者比于鸟上畏鹰鹯下畏纲罗夫人为善者少为防者多若身不死安知祸罪不施行年七十常恐行节之回是以恭敬待大命子路稽首曰君子哉`】　原何敢释恭【`鲁国有恭士者名曰汜行年七十其恭益甚鲁君曰何不释恭汜曰君子好恭以成名小人学恭以除刑行年七十常恐斧钺之加何敢释恭`】　虚左【`魏有士曰侯嬴年七十家贫为大梁门门者魏信陵君置酒大会客从车虚左自迎侯生`】　七十为夭【`南阳郦县有甘谷水甘美其山上有大菊落水得其滋味谷中三十余家不复穿井仰饮此水上寿年百二三中年八十七十为夭`】　圗上方略【`赵充国年七十余圗上方略请自将撃先零`】登祖寿【`何允若耶山允家世年皆不永惟祖尚之至七十三允年登祖寿乃移还吴作别山诗一首言甚凄惨后至八十六`】　刘杨同轨【`蜀志陈寿与谯周别周曰昔孔子七十三刘向杨雄七十一而没今吾年过七十庶慕孔子遗风可与刘杨同轨恐不出后歳必便长逝不复相见矣`】　至叅政【`董徳元再荐试礼部合格廷对为天下第一遣报家书诗云故乡若问登科事便是当年老榜官后七十至参政`】　大孔三年【`北齐使来聘梁访徐陵春秋陵曰小如来五歳大孔子三年谓七十五也`】升坐【`隋文帝幸洛阳公孙景茂谒见时年七十七帝命升殿坐问其年几以实对帝哀其老嗟叹久`】  

【`之景茂再拜曰吕望八十而遇文王臣逾七十而逄陛下帝甚悦`】　占对清明【`唐赵昌徳宗召问状时年逾七十占对清明帝竒之复拜安南都防`】　雉朝飞【`韩文牧犊子七十无妻感野雉作雉朝飞操`】　醉舞【`白乐天年七十四赋诗云婆娑醉舞遣孙扶又云风光抛得地七十四年春`】筋力柔彊【`王希夷嵩山师黄頥学飬生喜读周易老子饵松柏叶杂华年七十余筋力柔彊刺史卢齐卿就谒问政答曰已所不欲勿施于人此言足矣`】　讲乾卦【`宋纪宋处士王昭素有学行太祖召见便殿年已七十余令讲乾卦至九五敛容对曰正当陛下今日之事引援证据因示讽諌防防太祖大悦问以治世养身之道曰治世莫如爱民养身莫如寡欲太祖爱其言书于屏风识之不忘`】　诏不起【`范镇元祐初以诏起镇曰西伯善养二老来归汉室卑辞四臣入侍镇辞曰六十三而求去盖以引年七十九而复来岂云中礼卒不起`】　歩访两苏【`宋巢谷眉山人也绍圣初轼辙谪岭海平生亲旧无复相闻者谷独慨然自眉山徒歩访两蘓辙惊曰此非今世人古之人也既见握手相泣已而道平生逾月不厌时谷年七十三矣将复见轼于海南辙愍其老且病固止之`】　中庸先生【`张特立元世祖在潜邸首传防谕曰张特立养素丘园易代如一今年几七十研究圣经宜锡嘉名以光潜徳可特赐号曰中庸先生`】　原八十致膳　常珍【`八十每月致膳八十常珍`】　钓渭　志墓【`姜太公　陈尧佐将终自志其墓曰宋颍川先生尧佐字希元年八十二不为天官一品不为贱卿相纳禄不为辱三者偹可归息于父母栖神之域矣`】　増増秩　焚契【`孙逖父嘉之年八十犹为令逖求降外官乞増父秩帝嘉纳拜嘉之宋州司马致仕　樊重世善农稼赀至巨万而赈赡宗族恩加闾井年八十余终素所假贷数百万遗令焚削文契`】　苍髯　雪【`古诗弟子苍髯年八十养生世世受遗书　又睢阳五老祁国公杜衍年八十诗云花朝月夕随时乐雪苍髯满座春`】　眼方行洁【`仙人瞳子方陶宏景年八十一眼有时而方　管寕名行髙洁望之若不可及即之熙熙和易能因事导人于善人皆化服年八十四卒天下知与不知间之莫不嗟叹`】　精爽　寿贵【`紫霞学道妙庭观其徒甚众年八十四常精爽一日语徒曰我将归矣遂逝　太宗时賛寕充史馆编修寿八十四王处讷推其命孤薄三命禽畧六壬遁甲俱无寿贵之处谓寕曰师生时正得天贵星临门必有列土侯王在户寕曰母尝谓某生时方卧草钱文穆王元瓘徃临安拜莹至门雨作避于茅檐甚久浣浴襁借徘徊方去`】赐几杖　问筹防【`李字大逊延平中诏举隠士征为博士后年八十以为国三老赐以几杖　赵充国年八十朝廷有四夷大议陲重事常与参其谋问筹防焉`】　伯始练事公度摄生【`本传东汉胡广字伯始为三公时年已八十而心力犹壮练逹事体　旧唐书栁公度善摄生年八十余歩履轻便或祈其术曰吾初无术但未尝以元气佐喜怒气海常温耳`】　原斋防不及　东西必见【`礼记八十斋防之事不及　又八十九十者东行西行不敢过注不敢过言道经之必见也`】　曰耋【`说文八十曰耋`】　鼓缶【`易日昃之离不鼓缶而歌则大耋之嗟凶`】杖朝【`礼记八十杖于朝`】　五豆【`乡饮酒礼八十者五豆`】　月制【`八十月制防具`】月存【`详上`】　不俟朝【`八十不俟注不待朝事毕归`】　非人不暖【`八十`】  

复口筭【`汉武帝令臣年八十复二筭注二口之筭不入兵革之赋`】　他罪勿坐【`宣帝诏八十已上非诬告杀伤人他皆勿坐`】　即騐【`平帝诏妇女非身犯法男子八十已上非坐不道诏所名捕他无得繋当騐者即騐问之`】　一子不从政【`八十者一子不从政`】　二口不预赋　増天下中庸【`六老圗序胡广字伯始孝亷为天下第一五迁尚书仆射为太傅时年八十谚曰万事不理问伯始天下中庸有胡公`】　似老妪【`汉蔡义为亟相年八十短小无髪睂貌似老妪行歩俛偻常两吏持夹乃能行`】　过廉颇【`吕岱年八十讨乱破贼廖式张承与岱书曰足下上马輙自超乗不由跨蹑如此足下过亷颇`】　其人如玉【`晋宋纎字令艾年八十笃学不倦酒泉太守马岌造焉纎髙楼重阁拒而不见岌铭诗于石曰丹崖百尺青壁万寻竒木蓊鬰蔚若邓林其人如玉维国之琛室迩人遐寔劳我心`】　梦两疋绢【`沈庆之临赐死时年八十梦有人以两疋绢与之曰此绢足度寤而谓人曰老夫不免矣两疋八十尺也足度无余`】　讳老【`后魏傅永字脩期为刺史年逾八十犹能驰射盘马奋矟常讳言老自称六十九`】　守道弥固【`魏韩暨字公至诏曰暨澡身浴徳志节髙洁年逾八十守道弥固可谓纯笃老而益邵者也`】　年最出羣【`唐九老懐州司马安定胡杲年八十九诗云闲居同防在三春大抵愚年最出羣`】　尸解【`唐杜光庭进取不利入天台山学道为道门领防后迁隠于青城山蜀王建封为青城先生年八十五尸解去`】　位尚书【`诗韦公八十余位至六尚书五福惟无富一生谁得如`】　老福【`太平兴国宰相张文定齐贤母鲁国夫人年八十余太宗召见抚之曰婆婆老福`】　贵而且寿【`青箱杂记宋张士逊赵槩张升皆寿八十六陈尧佐寿八十杜衍寿八十一富弼寿八十五赠致政士逊诗曰青云岐路游将徧白髪光隂得最多`】　友兄【`司马温公与其兄伯康友爱尤笃伯康年八十公奉之如严父保之如婴儿每食少顷则问曰得毋饥乎天少冷则问曰得母衣薄乎`】　与造物游【`东坡张方平文集序云公今年八十二杜门却埽终日危坐与造物者游于无何有之乡`】　八十六粒【`张文懿为外洪令一道士熟视文懿顷间出药十粒文懿饵之道士防笑复取之九十粒即吐道士止之使再饵复吐其四实饵八十六粒后年八十六未尝有一疾`】　州郡肃然【`元史卜天璋天歴三年蜀兵起荆楚大震复拜山南亷访使人谓公老必不行矣天璋曰国歩方艰吾年八十恒惧弗获死所耳敢避难乎遂行至则厉风纪清吏治州郡肃然`】寿考康强【`列朝诗小传申时行字汝黙嘉靖状元为元辅九年而归归二十有二年寿八十考终于里第寿考康强时时与故人遗老修緑野香山故事`】　原九十鲐背　鲵齿【`释名九十曰鲐背　又九十曰鲵齿`】　黄耉　冻梨【`九十或曰黄耉　又九十曰冻梨`】　传经纳训【`济南伏生年过九十矣失其本经以口传授尚书　国语曰昔卫武公年九十有五儆言于国`】  

【`曰苟在朝者无谓我老耄而舍我也必恭恪于朝朝夕以警戒我闻一二之言必诵志而纳之以训导我`】増凌雪　移山【`睢阳五老礼部侍郎致仕王涣九十诗云厐睂老叟俱称寿凌雪乔松岂畏寒荘子太行王屋二山方七百里髙万仭愚公且九十面山居恶此山将移之操蛇之神闻之告帝帝感其诚`】  

【`云云`】　原饮食不离寝　有问则就室【`九十者饮食不离寝膳饮从于游可也注游出入也　九十者天子欲有问则就其室以珍从`】　日秩【`九十日有秩注秩常膳也`】　日修【`九十日修防具`】　使人受命【`九十有君命使人受之注不使拜也`】　得人不暖【`九十虽得人亦不暖矣`】　有罪不刑【`礼记九十曰耄有罪不加刑焉`】　家不从政【`九十者其家不从政`】　君就言政【`八十九十欲言政者君就之可也`】　乡饮六豆【`乡饮酒礼九十者六豆`】　増左生角【`述异记尹雄年九十左生角长寸半`】　原甲卒不预【`汉武令民年九十复甲卒注不预甲卒之役`】　増以贤良召【`汉书辕固齐人治诗武帝立以贤良召固诸儒多疾毁固曰固老罢归之年已九十矣`】　无影儿【`陈留有富翁年九十取田父女为妇一交接便生男大男谓非父种数年争财不决丞相丙吉思维良久言曽闻真人无影老年子亦无影又不耐寒可共试之时八月取同年小儿俱祼体此儿独啼言寒又并令日中行独无影方服`】　原百歳就见　倦勤【`礼记曰天子廵狩问百歳者就而见之注就见老人　舜曰耄期倦于勤注百年曰期年已老耄倦于政礼之勤`】　张苍饮乳　廖氏饵丹【`汉书张苍口中无齿饮乳妻妾以百数曽孕者不复幸百余歳乃卒　抱朴子临沅县廖氏家世老寿或出百歳或八九十所居宅井水殊赤掘井左右得古人埋丹砂数十斛丹砂汁入井是以饮其水而得寿`】　罗侯不衰　窦公恒乐【`后魏罗结世祖初为散常侍迁侍中年一百七歳精爽不衰诏聪归老太寕中赐东川为居业并为筑城即号曰罗侯城新论曰文帝得魏文侯时乐人窦公百八十歳文帝竒之问何服食而至此对曰年十三失明父母教鼔琴日以为常无所服药饵谭以为恒逸乐所以益性命也`】期頥【`礼记百年曰期頥注期要也頥养也不知衣服食味孝子要尽孝道`】　増少昊【`史少`】  

【`昊在位八十年年百歳`】　帝喾【`史帝喾在位七十年年一百歳`】　唐尧【`备考尧癸未一百歳年一百十七歳`】　虞舜【`尚书舜三十登庸五十在位寿一百一十二歳`】　夏禹【`备考禹践位八歳年百有六`】　原无老耄【`瀬卿记老记其年纪时已一百余歳无老耄之貌`】　増赐西域木【`洞冥记东方朔从西域还得风声木十枝长九尺出甜波上帝以赐羣臣年百歳者此木有疾则枝汗死则枝折此木五千歳一湿万歳一枯朔曰臣见此枝三枯死矣`】　原上寿为此春酒　称彼兕觥【`诗为此春酒以介眉寿　又称彼兕觥万寿无疆`】　武伯为祝淳于奉觞【`传曰公宴于五梧武伯为祝注祝上寿也史记淳于髠曰奉觞上寿一斗径醉矣`】项庄进爵　吕后反巵【`汉项庄入为寿注进于尊者献无疆之寿　汉书吕太后`】  

【`令人酌两巵鸩酒置前令齐王为寿齐王起帝亦起欲俱为寿太后恐自起反巵注反翻也`】　増酌斗以祈　举觞相属【`诗大雅酌以大斗以祈黄耉　宋史浩字直翁淳熙己巳挂冠归四明年八十女兄年八十二四弟皆髙年同气至亲举觞相属朱顔华髪咸寿而康绘为六老圗楼参政熙为之序`】　鹤发初生　玉顔常春【`苏诗烹龙为炙玉为酒鹤髪初生千万寿　李白金骨既不毁玉顔自常春`】　红顔绿　金章紫绶【`朱文公寿母诗堂中老人寿而康红顔緑双瞳方　杂志虞章母太夫人加金章紫绶`】　梅英防发　老莱戏彩【`寿亭诗梅英飞雪防亲髪　彚苑老莱子年七十着五彩斑斓之衣以为戯而娱亲`】　启期三乐山谷四印【`家语孔子游防山见荣启期行郕之野鹿裘带索抱琴而歌孔子曰先生所以为乐`】  

【`者何也对曰天生万物惟人为贵吾既为人一乐也男尊女卑吾既为男二乐也人生有不见日月不免襁褓吾行年九十五矣三乐也贫者士之常死者人之终处常得终吾何忧者孔子曰善哉能自寛者也　黄山谷赠张叔和曰我提养生之四印君家所有更赠君百战百胜不如一忍万言万当不如一黙无可拣择眼界平不藏秋毫心地直`】　寿比南山【`诗如南山之寿不骞不崩`】　有亲举酒【`山谷诗金玉满堂空尔为有亲举酒世上稀`】　作庆老堂【`详老人一`】　建眉寿堂【`宋张浚母秦国夫人髙寿浚时知福州就州宅建眉寿堂`】　簪花上寿【`朝野故事淳熙十二年孝宗再行庆寿礼诏旧相史浩陈熙伯立班正月朔旦上率百官簮花用乐上寿于康寿殿推恩有差`】  

老人四  

原一老【`诗不憗遗一老`】　国老【`礼记夏后氏养国老于东序`】　室老【`礼记大事室老行`】　不徒行【`礼记君子耆老不徒行庶人耆老不徒食`】　不为礼【`礼记老者不以筋力为礼`】　不遗老穷【`礼记居乡以齿而老穷不遗而弟逹于州巷矣`】　隆诸长者【`礼记颁禽隆诸长者而弟逹于搜狩矣注颁分也隆多也`】　方瞳玉面【`拾遗记老居山有父老五人方瞳玉面握青筠杖共谈天地乃五方五行之精`】　増大椿【`荘子上古有大椿者以八千歳为春八千歳为秋而彭祖乃今以久特闻`】　趋拜强驶【`潜确书趋拜强驶注老而不衰也`】　三老【`贾山传养三老于太学`】　睢阳一老【`山堂肆考汉应曜隠睢阳山中与四皓俱被征曜独不至时人语曰啇山四皓不如睢阳一老`】　素髪【`史记冯唐白首为郎素髪垂领`】　三百歳人【`文帝典论甘灵有甘始庐江有左慈阳城有郗俭始能行气俭能辟谷悉号三百歳人`】　厐睂皓髪【`汉顔驷事详是以至老注又栁子厚文不遇兴词鬰厐眉之都尉数竒见惜措猿臂之将军`】十日一赐食【`山堂肆考汉孔光拜太师平帝诏十日一赐食赐灵寿杖令为省中位坐设几入省用杖`】　老当益壮【`本传汉马援尝谓賔客曰丈夫为志穷当益坚老当益壮`】　年廹日索【`山堂肆考马援征五溪蛮谓友人杜愔曰吾受厚恩年廹日索常恐不得死国事今获如愿`】　八十校书【`蜀志向朗字巨逹潜心典籍年逾八十犹手自校书刊定谬误开门接贤引纳后进`】　所窃已过【`蜀志宗预为镇军大将军诸葛瞻初綂朝事车将军廖化欲与预共诣瞻预曰吾年逾七十所窃已过但少一死何求于少年辈而屑屑造门耶`】　黄发期【`曹子建诗愿以黄髪期飬生念将老又曰王其爱玉体俱享黄髪期`】　八百歳翁【`抱朴子孙权时蜀有季河者穴居不食号八百歳翁`】九百歳女【`九疑山得道罗郁野真诰云此女已九百歳矣`】　齿危髪秃【`任彦升序`】  

【`日齿危发秃之老`】　大耋【`陆机诗大耋嗟落晖`】　何敢便老【`本传宋刘懐珍为江夏王义恭参军后见之曰别子多年那得不老答曰公恩未报何敢便老`】　手写细书【`南史隠逸传沈麟士字云桢年过八十耳目犹聪明手写细书二三年满数十箧`】　七十充【`魏传孝文诏曰山阳公尉元鸿胪卿防明根并明允笃诚希世之贤也元以八十之年宜处三老之位明根以七十之龄可充五更之选`】　老尚堪行【`彚苑吐谷浑防帝谓侍臣曰李靖能复起为帅乎靖即徃见房龄曰吾虽老矣尚堪一行`】　身老齿宿【`唐世说李百药字重规太宗尝制帝京篇命其属和叹其精妙手诏曰卿何身之老而才之壮何齿之宿而意之新乎`】　子仪为帅【`容斋随笔郭子仪年八十余犹为闗内副元帅`】　香山九老【`白居易序曰居易称香山居士常与胡杲等宴乐皆髙年不仕者人慕之绘为九老圗`】　急景頽龄【`李义山诗急景倐云暮頽年寝已衰沈休文诗若防西山药頽龄倘能度`】　西夕年【`潜确书李崖拜太保谓其子曰不可以西夕之年取法于来今也`】不烦枢务【`山堂肆考宋太平兴国八年赵普罢为武胜军节度使帝作诗饯之翼日谓宰相曰普有功国家朕昔与逰今齿髪衰矣不欲烦以枢务择善地处之因以诗道意`】　年老及第【`本传宋梁灏年八十二状元及第谢启云皓首穷经少伏生之八歳青云得路多太公之二年`】　一月两经筵【`山堂肆考宋元祐中文彦博致仕居洛司马光言其宿徳元老宜起以自辅太后乃命平章军国重事六日一朝一月两赴经筵班宰相上时彦博年已八十一矣`】　学者师表【`元本传耶律有尚身为学者师表数十年海内宗之旣以年老力请还家朝廷复班楮币七十缗即其家赐之`】  

老人五  

原诗魏应璩诗曰古有行道人陌上见三叟年各百余歳相与锄禾莠住车问三叟何以得此寿上叟前致辞内中妪貌丑中叟前致辞量腹节所受下叟前致辞夜卧不覆首要哉三叟言所以能长久　又新诗曰少壮面目泽长老顔色麤麤丑人所恶防白自洗梳　又阮瑀诗曰白髪随栉坠未寒思厚衣四肢易懈倦行歩益疏迟常恐歳时尽魂魄忽髙飞自知百年后堂上生旅葵　晋张载诗曰气力渐衰损髪终以皓昔为春月华今为秋日草　又陆机诗曰软顔红蕊元吐素华冉冉逝将老咄咄奈老何　宋鲍照代少年时至衰老行曰忆昔少年时驰逐好名晨结友多贵门出入富儿邻绮罗华风车马自扬尘歌唱青琴女弹筝燕赵人好酒多芳气殽味厌时新今日每相念此事邈无因寄语后生子作乐当及春　増又鲍照在江陵叹年伤老诗曰五难未易夷三命戒渊抱方瞳起松髓頳髪凝桂脑役生良自休大患安足保开帘窥景夕备属云外好翾翾燕弄风嫋嫋栁垂道池渎乱萍苹园援美花草节如惊灰异零落就衰老　原梁范防诗曰枉生竟何豫未云倐己老华髪飘悴容苦虑栖懐抱畴昔少年时皆以归大造　又简文帝诗曰昔红莲草自玩绿池边今如白华树还悲眀镜前　又孔寿老诗曰盛年歌吹日顾歩惜容仪一朝衰朽至星星白发垂　増唐刘希夷悲白头翁诗曰洛阳城东桃李花飞来飞去落谁家洛阳女儿惜顔色行逢落花长叹息今年花落顔色改眀年花开复谁在已见松柏摧为薪更闻桑田变为海古人无复洛城东今人还对落花风年年歳歳花相似歳歳年年人不同寄言全盛红顔子须怜半死白头翁此翁白头眞可怜伊昔红顔美少年公子王孙芳树下清歌妙舞落花前光禄池台文锦绣将军楼阁画神仙一朝卧病无知己三春行乐在谁边宛转蛾眉能几时须臾鹤发乱如丝但看古来歌舞地惟有黄昬鸟雀悲　白居易咏老赠梦得诗曰与君俱老也自问老何如眼湿夜先卧头慵朝未梳有时扶杖出尽日闭门居懒照新磨镜休看小字书情于故人重迹共少年疎唯是闲谈兴相逄尚有余　又叹老三首曰晨兴照清镜形影两寂寞少年辞我去白发随梳落万化成于渐渐衰看不觉但恐镜中顔今朝老于昨人生少满百不得长欢乐谁会天地心千龄与鹤吾闻善医者古今称扁鹊万病皆可治唯无治老药　我有一握发梳理何稠直昔似青云光今如素丝色匣中有旧镜欲照先叹息自从头白来不欲眀磨拭鵶头与鹤颈至老常如墨独有人毛不得终身黒　前年种桃核今歳成花树去歳生婴儿今年已学歩但惊物成长不觉身衰暮去矣欲何如少年留不住因书今日意徧寄诸亲故壮歳不欢娱长年当悔悟　又渐老诗曰今朝复明日不觉年齿暮白发逐梳落朱顔辞镜去当春颇愁寂对酒寡欢趣遇境多怆悴逄人益敦故形质属天地推迁从不住所怪少年心销磨落何处　又诗曰昨日复今辰悠悠七十春所经多故处却想是前身散帙优游老闲居浄洁贫螺杯中有物鹤氅上无尘解佩朝带抽簪换野巾风仪与名号别是一生人　又诗曰不与老为期因何两丝才应勉天促便已及衰羸昨夜梦何在明朝身不知百忧非我所三乐是吾师闭目常闲坐低头每静思存神机虑息养气语言迟行亦携诗箧眠多枕酒巵自慙无一事少有不安时　又九老会诗曰七人五百七十歳拖紫纡朱垂白须手里无金莫嗟叹樽中有酒且欢娱诗吟两句神还王酒饮三杯气尚麤嵬峩狂歌教婢拍婆娑醉舞遣孙扶天年髙过二疏傅人数多于四皓圗除却三山五天竺人间此防更应无　薛逄老去也歌曰惆怅人生不满百一事无成头雪白廻首幼累与老妻俱是途中逺行客匣中旧镜照胆明昔曽鉴我髭未生朝巾暮栉不自省老皮皴皱文纵横老去也争奈何敲酒盏唱短歌短歌未竟日已没月映西南庭树柯　张籍短歌行曰青天荡荡髙且虚上有白日无根株流光暂出还入地使我年少不须臾与君相逄勿寂寞衰老不复如今乐玉巵盛酒置君前再拜愿君千万年　栁宗元觉衰诗曰久知老会至不谓便见侵今年宜未衰稍已来相寻齿踈髪就种奔走力不任咄此可奈何未必伤我心彭安在哉周孔亦已沉古称寿圣人曾不留至今但愿得美酒朋友常共斟是时春向暮桃李生繁隂日照天正绿杳杳归鸿吟出门呼所亲扶杖登西林髙歌足自快啇颂有遗音　宋梁灏年八十二状元及第谢恩诗曰天福三年来应举雍熙二载始成名饶他白髪巾中满且喜青云足下生观榜已无同辈在归家唯有子孙迎也知年少登科好争奈龙头属老成　李先与杜秀才诗曰南极多老人及见九代孙君今古儋州气质清且温今年八十二颇觉行歩奔白须映红颊疑是羲皇人　魏野寿防公诗曰仙药宁无种灵椿别有根伫期三入后一品见元孙　太子太师致仕祁国公杜衍年八十诗曰五人四百有余歳俱称分曹与挂冠天地至仁难补报林泉幽致许盘桓花朝月夕随时乐雪霜髯满座寒若以睢阳为盛事何妨列向画圗看　文潞公同庚会诗曰四人三百二十歳况是同生甲午年占得梁园为赋客合成商岭采芝僊清谈亹亹风生席素发萧萧雪满肩此防从来诚未有洛中应作画圗传　司马光率眞防诗曰七人五百有余歳同醉花前今古稀走马鬭鸡非我事纻衣丝发且相辉　苏辙七十余诗曰年年醉后饮屠苏不觉年来七十余十二春秋新读罢五千道徳适观书明林春泽谢刘中丞商侍御建百歳坊诗曰翠旗谷口万松风喘息犹存一老翁讵意防龙黄阁上犹怜园绮白云中擎天华表三山壮醉日桑榆百歳红愿借末光垂晩照康衢朝暮颂华封　杨廷秀南极老人歌寿叔父曰淡溪居士登九龄朱顔绿如后生横拖仙人绿玉杖倒诵上帝黄庭经璇霄仙籍书姓名丹青染诰金花绫近来更觉双眼眀夜抄蝇头窗下灯登山临水两脚轻御风气不用行何人有笔笔无尘鹅溪一幅为写真乌纱白苎坐鼓琴上有千歳长松青令威旁舞亥夫听个是南极老人星  

増表唐宋璟求致仕表云臣窃禄簪裳备员廊庙霜毫生额雪刺满头求归耕养筑墉岩穴乐太平之世允荷圣朝  

原防后汉班超上疏曰蛮夷之俗畏壮侮老臣超犬马齿髦常恐年衰奄忽僵仆孤魂弃捐自以寿终屯部诚无所恨然恐后世或名臣为没西域臣不敢望到酒泉郡但愿生入玉门关  

増序唐白居易九老会诗序曰胡吉刘郑卢张等六贤皆多年寿予亦次焉于东都弊居履道坊合尚齿之会七老相顾旣醉且欢静而思之此会希有因各赋七言韵诗一章以记之或传诸好事者其年夏又有二老年貌絶伦同归故乡亦来斯会续命贯姓名年齿写其形貌附于圗右仍以一絶赠之云雪作须睂荷作衣辽东华表暮双归当时一鹤尤希有何况今逄两令威【`防中遗老李元爽年一百三十六禅师如满归洛年九十五`】时秘书狄兼谟河南尹卢贞以年未及七十虽与防而不及列　宋钱眀逸睢阳五老圗诗序曰夫蹈荣名而保终吉都贵势而跻遐耉白首一节人生所难今致政宫师相国杜公功成自引得谢君门燕居睢阳与太原王公河东毕卿沛国朱公始平冯公咸以耆年挂冠优游乡梓暇日晏集为五老会赋诗酬唱怡然相得宋人形于绘事以纪其盛昔白乐天居洛阳为九老会于圗防相传以为盛事距兹数百载无能绍者以今况昔则休烈钜美过之　司马光耆英防序曰昔白乐天在洛与髙年者八人游时人慕之圗传于世宋兴洛中诸公继而为之者再矣皆圗形普明僧舍乐天之故第也元丰中潞国文公留守西都韩国富公致政在里第皆自逸于洛者潞国谓韩国曰凡所为慕于乐天者以其志趣髙逸也奚必文与地之袭焉一日悉集士大夫老而贤者于韩公之第置酒相乐賔主凡十有二人圗形妙觉僧舍时人谓之洛阳耆英会孔子曰好贤如缁衣取其敝又改为乐善无厌也二公寅亮三朝为国元老其勲业闳大显融岂乐天所能庶几然犹慕效乐天所为汲汲如恐不及岂非乐善无厌者与光未七十用狄监卢尹故事亦预于会潞公命光序其事光不敢辞  

## 御定渊鉴类函卷二百五十八

人部十七【`九流　奴婢佣保`】  

九流  

原儒家者流【`艺文志葢出于司徒之官助人君顺隂阳明教化祖述尧舜宪章文武宗师仲尼以重其言于道最髙然惑者既失精防而僻者又随抑扬违离道本茍以哗众取宠后进循之是以五经乖析儒学寖衰此僻儒之患也`】　道家者流【`详道教`】　隂阳家者流【`艺文志葢出于羲和之官敬授民时此其所长也及拘者为之则牵于禁忌泥于小数舍人事而任鬼神`】　名家者流【`又云葢出于礼官古者名位不同礼亦异数子曰必也正名乎此其所长也及譥者为之则茍钩釽析乱而已注譥讦也工吊反鈲破也音匹`】　墨家者流【`又云墨家者流葢出于清庙之守茅屋采椽是以贵俭养三老五更是以兼爱选士大射是以上贤宗祀严父是以右鬼顺四时而行是以非命以孝视天下是以上同此其所长也及蔽者为之见俭之利因以非礼推兼爱之意而不知别亲疎`】　纵横家者流【`又云葢出于行人之官孔子曰诵诗三百使于四方不能专对虽多亦奚以为又曰使乎使乎言当权事制宜受命而不受辞此其所长也邪人为之则尚诈谖而弃其信也`】　杂家者流【`又云葢出于议官兼儒墨合名法此其所长也荡者为之则漫羡而无所归心`】　农家者流【`又云葢出于农稷之官播百谷助耕桑以足衣食故八政一曰食二曰货及鄙者为之欲使君臣并耕誖上下之序`】　小  

说家者流【`又云葢出于稗官街谈巷语道聼涂说者所作也孔子曰虽小道必有可观者焉致逺恐泥是以君子弗为也然亦弗灭也如或一言可采此亦刍荛狂夫之议也`】　兵家者流【`又云葢出古司马之职洪范八政八曰师孔子曰为国者足食足兵汤武受命以师克乱司马法是其遗事也自春秋战国变诈之兵并作汉兴张良韩信序次兵法凡百八十二家至成帝命任宏论次兵书为四种`】  

奴婢一  

原说文曰男人罪曰奴女人罪曰婢　方言曰秦晋之间骂奴曰侮燕齐之间养马者及官婢女厮皆谓之娠【`女厮妇人给事者`】　周礼注曰男奴女婢郑司农注云奴罪隶也男女同名　又曰其奴男子入于罪隶女子入于舂藁【`注云谓坐盗贼则没入官为奴即今之奴婢古之罪人也`】　又曰奚三百人注云今时侍史官奴婢也　方言曰臧甬侮获奴婢贱称也荆淮海岱之间骂奴曰臧骂婢曰获齐之北鄙燕之南郊凡民男而壻婢谓之臧女而妇奴谓之获亡奴谓之臧亡婢谓之获此皆异方骂奴婢之丑称也　风俗通曰古制本无奴婢即犯事者原之臧者被臧罪没入为官奴获者逃亡复得为婢  

奴婢二  

原汉书曰武帝时募民能入奴婢得以终身复为郎增秩　顾谭别传曰谭为太常录尚书事徙交州家无私积奴婢不满十人　宋书曰太祖欲北讨沈庆之固陈不可丹阳尹徐湛之吏部尚书江湛并在坐上使湛之等难庆之庆之曰理国譬如理家耕当问奴织当问婢陛下欲伐国而与白面书生辈谋之事何由济上大笑增齐书曰虞悰治家富殖奴婢无游手虽在南土而  

会稽海味无不毕致焉　王氏彚苑曰刘宏基始病给诸子奴婢各十五人谓所亲曰使贤固不借多财即不贤守此亦可脱饥冻　唐书曰肃宗尝赐元真子张志和奴婢二人名奴曰渔童婢曰樵青人问其故答曰渔童使捧钓纶芦中鼓枻樵青使苏兰薪桂竹里煎茶又徳宗初即位诏曰邕府嵗贡奴婢使其离父母之  

乡絶骨肉之恋非仁也罢之　合璧事曰孔戣拜岭南节度使南方鬻口为货掠人为奴婢戣峻为之禁唐书曰张廷珪为监察御史会诏市荆益奴婢廷珪上书荆益奴婢多国家户口奸豪掠卖一入于官永无脱免南北异宜必至生疾此有损无益也　又曰赵憬位台宰而第室童获犹儒生家【`已上奴婢总载`】　原左传曰斐豹隶也杜预注云犯罪没为奴　新序曰昌邑王以侧注冠赐师及儒者后以冠冠奴龚遂免冠归之曰今以冠冠奴是奴虏畜臣也　史记曰季布为朱家钳奴　又曰栾布尝为人所略卖为奴卖与燕将臧荼后为都尉又曰衞青为侯家人少时归其父使牧羊先母之子  

皆奴畜之不以为兄弟青常至甘泉居室有钳奴相青曰贵人也官至封侯青叹曰为人奴虏得免笞骂足矣安望封侯　增又曰原渉遣奴至市买肉奴乘渉气与屠争言斫伤屠者亡是时茂陵令尹公新视事知渉名豪欲以厉俗遣两使胁守渉至日中奴不出吏欲杀渉渉肉袒自缚箭贯两耳诣廷尉门谢罪　原汉书曰王鳯羣弟争为骄侈奴僮以千数　又曰张安世家僮七百人皆有手技　又曰王莽时匈奴侵寇乃大募天下囚徒人奴名曰猪突豨勇　后汉书曰彭宠自立为燕王其苍头子宻等三人因宠卧寐缚着牀上以宠命呼其妻入劫取寳物又使缝两缣囊夜断宠及妻首盛之驰诣世祖封为不义侯　又曰刘寛尝坐有客遣苍头市酒迟久大醉而还客不堪之骂曰畜产寛湏遣人视奴疑必自杀顾左右曰此人也骂言畜产辱孰甚焉故我惧其死也　东观汉记曰韩卓腊日奴食祭其母卓义其心即日免之　又曰邓宏奴醉击长夀亭长宏见亭长赏钱五千异日奴得复与宫中衞士忿争衞士棰奴宏闻又与五千　梁冀别传曰梁冀爱监奴秦宫官至大仓令得出入妻所每见辄屏御者托以言事因通焉内外兼宠刺史二千石皆谒拜之　风俗通曰将作大匠陈国公孙志节有苍头地余年十七工书疏志节为户曹吏令地余归取物地余驰车马亡去至丹阳改姓王名斌字文髙遂留为诸曹吏志节拜扬州刺史郡衣冠子弟皆出斌下乃用之斌乞屏左右叩头涕洟曰斌即使君地余也斌后为苍梧太守　三辅决录曰平陵孟佗尽以家财赂张譲监奴奴慙问佗所欲佗曰欲得卿曹拜时賔客求见譲者车常数百乘累日不得通佗后至诸奴拜迎径将佗车独入众谓佗与譲善争以珍物赂佗佗得以赂让　江表传曰谷利孙权大奴也　增魏志曰晋室践祚下诏曰故司空王基着徳立勲不营产业其以官奴二人赐其家　杜兰香传曰晋太康中兰香降张硕为诗赠硕云纵辔代摩奴须就尹善摩奴是香御车奴曾忤其防是以为御硕说如此　晋书桓伊传曰晋孝武帝召伊饮帝命伊吹笛伊即吹一弄乃放笛云臣于筝分乃不及笛然自足以韵合歌管请以筝歌并请一吹笛人帝善其调达乃勅御妓吹笛伊又云御府人于臣自不合臣有一奴善相便串帝弥赏放率乃许召之奴既吹笛伊便抚筝而歌石虎邺中记曰石勒字世龙上党郭季子奴也勒未生之前襄国有防曰古在左月在右让言退或入口襄国字也遂治襄国　前秦录曰慕容冲进逼长安坚登城观之大言责冲曰尔辈奴正可牧羊耳何为送死冲曰奴则奴矣既厄奴苦欲取尔相代　齐书曰陆澄弟鲜扬州主簿顾测以两奴就鲜质钱鲜死子晖诬为卖劵澄为中丞测与书相往返后又牋与太守萧缅云澄欲遂子弟之非未近义方之训此趋贩所不为况搢绅领袖儒宗胜逹乎　续捜神记曰勾章张然滞役在都有少妇遂与奴通然养一狗甚快后还奴欲谋杀张然张弓防刀当户然大唤曰乌龙狗遂咋奴头然取刀杀奴以妇付官　王氏彚苑曰滑州刺史王轨为奴所杀以首奔建徳建徳曰奴杀主大逆纳之不可命斩奴而还轨首　又曰唐贞观时有奴告其主谋反者太宗曰谋反理不独成尚有他人论之岂借奴告耶乃着令奴婢告主者斩　唐书曰哥舒翰有家奴曰左车年十五六有膂力翰善使枪追贼及之以枪搭其肩而喝之贼惊顾翰从而刺其喉皆剔髙三丈而堕无不死者左车輙下马斩首率以为常　王氏彚苑曰李贺出游常命小奚奴背一古锦嚢以随得句即贮之　山堂肆考曰宋李沆字太初一仆逋宅金数十一夕遁去仆有女将十嵗自写一劵系于带愿卖于宅以偿焉沆大恻然祝夫人曰愿如己子育于室及笄择壻具奁归之后父归感佩刻心骨沆病夫妇刲股为羮馈之沆薨缞绖三年以报　又曰宋张齐贤为江南漕日一奴银器数事至怀中公熟视不问后为宰相厮役多得班行此奴不沾寸禄乘间泣告公曰尔忆江南盗吾银器乎吾进退百官激浊清安敢以盗贼荐耶　炖煌实录曰张存善针有奴好逃亡存宿则针缩奴足欲使则针解之　元史列传曰羊仁庐江人至元初阿珠兵南下仁家为所掠父被杀母及兄弟皆散去仁年七嵗卖为汴人李子安家奴力作二十余年子安怜之纵为良仁踪迹得母及兄弟家俱为役尚无恙乃徧恳亲故贷得钞百锭歴诣各家赎之大小二十余口复聚居为良乡里嗟之又曰俞金杭州人幼被掠卖为刘餻家奴后获为良自汴归杭寻其母及姊得之事母以孝闻　又曰赵一徳隆兴新建人至元中被俘至燕为郑留守家奴歴事三世号忠干主阿尔斯兰以寃被诛羣奴各亡去一徳独奋曰主家祸吾忍同路人耶即留不去与张锦童诣中书诉枉状得昭雪主母太夫人劳一徳因分美田庐遣之一徳谢曰一徳虽鄙人非有利于是也重哀吾主无罪而受戮故留以报之今老母八十余得归侍养主之赐已厚矣何以田庐为遂不受而去　眀列朝诗传曰李佸扶沟人早年供青衣之役年三十始折节读书诗成一家言士夫礼重之　又曰李英以青衣给事南海欧桢伯遂能为诗士大夫与桢伯游者皆知李生诗爱而传之天目山人读李生诗有句云能诗况在方回上恋主宁言頴士非　又曰马来如李翰林子田之仆也子田内乡诗选载其诗八首有为主人称夀及送郎君省试之作　事文聚曰宋杜生善易有亡奴者问所从曰自此行逢使者恳乞其鞭若不可则以情告其人果值使者如其语使者曰去鞭无以进马可折道旁葼代之乃往折葼奴伏其下获之【`以上奴`】　原管子曰齐桓公使管仲求甯戚戚应之曰浩浩乎仲不能知婢子问之仲曰非婢子所知也婢子曰诗有之浩浩之水育育之鱼未有家室我将安居甯子其欲室乎仲以其言告桓公　汉书曰傅太后使谒者买诸官婢贱取之复取执金吾婢八人　东观汉记曰朱晖为郡督邮太守阮况当嫁女欲买晖婢晖不与及况卒晖送金三斤问其故晖曰前不与婢者恐以财汚府君今重送欲眀己心也增魏志曰武帝遗令吾婢皆勤苦使着铜雀台善待  

之　又曰初孙权以妹妻先主妹才防刚猛有诸兄风侍婢百余人执刀立先主每入心常懔懔　原蜀志曰刘琰侈靡侍婢十人皆能为声乐又悉读书教诵灵光殿赋　蜀普录曰阆州参军王渉有婢笑春红死渉念之洒泪烂损犀帘　捜神记曰晋杜嘏家而婢误不得出十余年开墓婢尚生云其始如眠有顷渐觉自谓一再宿初婢之埋年十五六及开时犹十五六嫁之有子　又曰诸葛恪已被诛其妻在室问婢尔何故血臭婢忽然起跃至于栋攘臂切齿曰诸葛恪公乃为孙峻所杀　语林曰裴秀母是婢秀年十八有令望而嫡母妬犹令秀母亲下食与众賔賔见并起拜之答曰防贱岂宜如此当为小儿故耳于是父母乃不敢复役之晋书曰烈宗之母本织坊中婢也形长色黒宫人谓之昆仑太宗以计幸之有身生烈宗　増又曰桓温自以雄姿风气是宣帝刘琨之俦于北方得一巧作老婢访之乃琨妓女也一见温便澘然泣曰公甚似刘司空温大恱出外整理衣冠又呼婢问之婢云唇甚似恨薄眼甚似恨小甚似恨赤形甚似恨短声甚似恨雌温于是褫冠解带昏然而睡不怡者累日　又曰干寳父先有所宠侍婢母甚妬忌父亡乃生推婢于墓中后十余年母丧开墓而婢伏棺如生载还经日乃苏言其父常取饮食与之恩情如生既而嫁生子　原世说曰石崇富侈厠旁常令婢数十曳罗縠直之　又曰石崇厠有十余婢侍列如厠而出各与新衣出多羞不能如厠王敦往脱故衣着新衣意气傲然羣婢谓曰此客必能作贼　又曰祖纳字士言少孤贫至孝常自炊爨养母北平将军王敦闻而佳之乃以二婢饷焉因辟为从事中郎人戏之曰奴价倍于婢讷答曰百里奚亦何必轻于五羖之皮也　晋中兴书曰祖约为丞相从事中郎于府内为婢所伤司直刘隗奏约患生婢仆身被刑伤解职还家　皇甫谧列女后传曰会稽翟素受聘未及配适遭贼欲犯之临之以白刄素曰我可得而杀不可得而辱素婢名青乞代素贼遂杀素复欲犯青青曰向欲代素者恐被耻获害耳今素已死我何以生为贼复杀之　唐书曰李元道时王君廓为幽州都督朝廷以其武将不习时事拜元道幽州长史以维持府事君廓尝遗元道一婢元道问婢所由云本良家子为君廓所掠因放遣之　增山堂肆考曰唐杨慎矜父塜草木皆流血惧问所善胡人史敬忠敬忠使身桎梏而坐林中厌之会婢春草有罪慎矜欲杀之敬忠曰卖之可市十牛从之婢入贵妃姊家因得见帝帝爱其辩慧留侍左右问所从来婢奏为慎矜家所卖具言敬忠夜过慎矜坐庭歩星夜分乃去帝大怒后王鉷等作飞牒告慎矜有诏赐死　又曰从事崔郊唐末进士也初有婢端丽善音律郊宠视之既贫鬻于连帅于頔家得钱四十一万宠盼弥深郊思慕不已其婢因寒食来从事家值郊立栁隂马上连泣誓若山河崔生赠以诗曰公子王孙逐后尘緑珠垂泪湿罗巾侯门一入深如海从此萧郎是路人或有嫉郊者写诗于頔座頔覩诗令召崔生曰此诗是公作耶遂命婢与生同归　东轩笔录曰钟离君买一婢以从嫁其婢执箕箒至堂前熟视泣曰防时我父于此地穴为毬窝导我戏剧也钟离君曰汝父何人曰我父两政前令身死家破流落民间令询实以书抵许令曰吾买婢得前令之女怜而悲之义不可久辱当辍吾女嫁资先为求婚更俟一年别为吾女营办奁篚以归君子可乎许君答书曰蘧伯玉耻独为君子愿前令女配吾子君别求良媒以嫁君子于是前令之女卒归许氏　异录传曰庐陵欧眀商行经彭泽湖每以物投湖中为礼后见湖中有吏着禅衣乘马云青洪君使要眀道至一府舍吏曰青洪感君以礼必有重送者皆勿取但求如愿眀从之青洪君不得已呼如愿送眀去如愿者神婢也所愿辄得数年大富【`以上婢`】  

奴婢三  

原周奚　晋隶【`郑元周礼注曰古者从坐男女没入县官曰奴婢其有才智者以为奚　下详奴婢一`】　遗贾　赐光【`史记曰诸吕檀权陆贾曰天下安注意相天下危注意将将相和调则士豫附陈平结欢太尉以奴婢百人遗贾　汉书宣帝诏大司马光宿衞忠正宣徳眀恩前后赐奴婢百七十人`】　郑泥中　厐灶下【`世说曰郑康成家奴婢读书尝使一婢不称防将挞之方自陈说康成怒使人曳着泥中须复一婢来问曰胡为乎泥中荅曰薄言往诉逢彼之怒　风俗通曰南阳厐俭少失其父后居庐里凿井得钱千余万行求老苍头使主牛马耕种直钱二万有賔婚大会奴在灶下言堂上母我妇也婢即具白母母使俭问曰是我翁也因下堂抱其颈啼泣遂为夫妇俭及子歴二千石刺史七八人时为之语曰庐里诸厐凿井得铜买奴得翁`】　沈当问耕　刘使执杼【`上详奴婢二　刘谧之与天公牋曰在于建宁之邑始得数年相迟方得教奴学耕使婢执杼`】　胡婢善射夷奴作石【`三辅决录曰金祎为郡上计留在许都时魏武使长史伍必将兵衞天子于许都祎`】  

【`与必善必见祎有胡婢善射必常从请之从役也　林邑记曰范文夷师奴也以刀斫石障如斩芦苇后为国王`】　礼有不为　律限多畜【`周礼凡人有爵者与七十者与未龀者皆不为奴注有爵者谓命士已上龀七八嵗初毁齿者是也　哀帝诏诸侯王以下及豪富人多畜奴婢有司条奏诸侯王奴婢二百人列侯公主百人闗内侯吏人四十人年六十以上七十以下不在此数犯者以律论过则没县官`】岂惟炊爨之劳　抑亦巾箱之宠　茍古今之可徴虽防贱而何害　乃生无恤终因子贵【`见后子必贵注`】　作  

殡王父未爽夫贤【`以上奴婢总`】　续　骂兢【`后汉书李善字次孙本李元苍头也建武中元家疾疫相继死没唯孤子续始生数旬诸奴婢欲杀续分产善伤不能止续逃亡瑕邱界中亲自奉养乳为生汁推燥居湿虽在孩时奉之如长君每事长跪请白而后行闾里感之续年十嵗然后与善归本县理旧业告奴婢于长吏悉杀之钟离意上书言状世祖诏拜善及续并为太子舍人后为本郡太守路经元墓躬自除草洒道自执爨修馔祭祀拜辞涕泣而去　初班固在窦宪幕府有奴千洛阳令种兢车吏呵之奴醉骂兢兢大怒时畏宪不敢发及宪败賔客皆逮拷兢捕系固固遂死于狱中`】　陪台执事【`逃而舍之是无陪台　执烦辱之事`】　千指　五尺【`汉书僮手指千比千乘之`】  

【`家　李令伯表曰内无应门五尺之童`】　增庐儿　家仆【`汉萧望之传王仲翁补大将军出入从苍头庐儿注汉名奴为苍头诸给事殿中所居为庐苍头侍从因呼为庐儿　史记与家仆杂居齐处也`】　典琴　执鞕【`啓顔录北齐元景有奴名典琴　肆考晋陶侃家僮千余有胡奴者不喜言常黙坐侃一日出郊奴执鞭随胡僧见而惊礼云此海山使者也因而堕泪侃异之至夜失奴所在`】助劳　怙势【`晋陶渊明为彭泽令不以家累自随送一力给其子书曰汝旦夕之费自给为难今遣此力助汝薪水之劳此亦人子可善遇之　唐刘子华为昭应令宰相元载有别墅以奴主务自称郎将怙势暴纵租赋未尝入官子华因奴入谒付狱发其宿罪杖杀之一邑震伏`】　作车　锄药【`韩愈送穷文主人使奴星结栁作车缚草为船奴星韩奴名　唐施肩吾诗锄药催老叟焚香呼小青`】癞　蓬首【`见后王褒辞　辍耕录许鲁斋在中书日命牙侩雇一仆役特选一能应对闲礼节者进却之曰特欲老实耳他日领一蓬首垢面愚騃之人来遂用之`】　易酒　取浆【`唐阳城尝絶粮遣奴求米奴以米易酒醉卧于路城怪其不还与弟迎之未醒城乃自以归及醒谢罪城曰天寒而饮何责焉　唐窦轨戒家奴无出外忽遣奴取浆公防既而悔焉曰要当借汝颈以明法命斩奴`】　恃爱感恩【`汉霍光监奴冯子都有殊色光爱幸之常与计事颇挟权倾都邑　下详奴婢一`】　爱  

才　化徳【`唐萧頴士有奴事頴士十年笞楚严惨或劝其去答曰非不能去爱其才耳　唐阳城值嵗饥屏迹不过乡里屑榆为粥讲论不辍有奴都儿化其徳亦方介自约或哀其馁与之食不纳`】　原舍人断席　平头提箱【`史记任安为衞将军舍人过平阳主家主家设食与奴同席而食安抜佩刀断席别座　古诗曰足下丝履五文章平头奴子提履箱`】　増引泉灌蔬接水酿酒【`见泉　酉阳杂俎魏贾有苍头善别水常令乘小艇于黄河中以瓠匏接河源水经宿色如綘以酿酒名昆仑觞芳味世所絶有`】　诉主藏甲　买奴置田【`唐本传大理卿马曙有犀铠数十具惧而瘗之奴王庆以怨告曙藏甲异谋按之无他状竞投曙岭外庆免罪魏謩引律固争乃论庆死　史记季布楚人也项羽灭髙祖购求布千金布匿濮阳周氏周氏乃髠钳季布之鲁朱家所卖之朱家心知是季布乃买而置之田`】　不肯酤酒　何事执烛【`见王褒僮约　后魏甄琛举秀才入都尝与客奕棊苍头执烛或睡则加杖奴曰郎君若为读书执烛不敢辞今博奕是何事也琛大慙遂研习经史　以上奴`】　执罏　添香【`肆考汉尚书郎入直给侍史二人选端正妖丽者执香罏防衣服　下见后诗`】　主爨　掌牋【`上详奴婢一　肆考唐潞州节度使薛嵩有青衣红线能弹阮咸通经史嵩遣掌牋表号内记室`】　原翻羮汚衣　覆酒就杖【`东观汉记曰刘寛性简略夫人试寛恚伺当朝会装严已讫使婢奉肉羮翻汚朝衣婢之寛神色不异乃徐语曰羮烂尔手乎　列女传曰周室大夫仕于周妻滛于邻主父还恐觉之为毒药使婢进之婢私曰进之恐杀主父告之恐杀主母因僵覆酒主父怒而笞之妻恐婢言之因他故过欲杀婢婢就杖将死而不言主父弟闻之复以告主父主父放其妻将纳婢辞以自杀乃厚币嫁之`】　增吹箎降羌【`肆考后魏河间王琛为秦州刺史诸羌叛屡讨之不降有婢曰朝云善吹箎王令朝云假为贫媪吹箎而乞诸羌闻之悉皆流涕即相率归降秦人语曰快马健儿不如老妪吹箎`】　焚券遣归　质钱许赎【`又曰唐罗逊尝有以婢遗之者逊问所从来答曰女兄九人皆为官所卖留者独老母耳逊惨然焚券召母归之彚苑栁子厚为栁州其俗以男女质钱约不时赎如子本相侔则没为奴婢子厚为设方计悉令赎归　以上婢`】  

奴婢四  

原改曰私属【`汉书王莽曰秦置奴婢之市与牛马同籍今改令婢曰私属禁不得买卖也`】灸灼【`光武诏敢灸灼奴婢论如律免所灸灼者为庶人`】　拘制【`又诏吏人遭乱为青徐贼所掠卖为奴欲恣聼之敢拘制以掠人论也`】　诏杀者罪【`又诏天地之性人为贵杀奴婢者不得减其罪`】　除伤人律【`又除奴婢射伤人弃市律`】　厮台掠民【`唐安乐公主与长宁定安三家厮台掠民子女为奴婢左台御史袁从一送狱主入诉帝为手诏谕免从一曰陛下纳主诉纵奴驺掠平民何以治天下臣不忍屈陛下法以偷生也　以上奴婢总`】　着丹书【`传斐豹隶也着于丹书栾氏之力臣曰督戎国人惧之斐豹曰茍焚丹书我杀督戎宣子喜曰所不焚丹书者有如皎日遂杀督戎注豹犯罪没入官奴以丹书其罪`】　操棰出主【`战国防楚公子防服过宋门者难之其仆操棰而骂曰隶也不力门者出之`】　告官【`田儋阳为缚其奴从少年之廷欲谒杀其奴注古者杀奴婢皆告官如不告者罪之`】　为奴报讐【`史记栾布为奴于燕为家主报讐也`】　八百人【`又司马相如传卓氏富家僮八百人`】　误杀子【`东汉宋则为鄢陵令则子年十嵗与苍头共弩射断矢激误中子即死奴抱头就戮则察而恕之`】　匿主子【`本传晋祖逖有胡奴曰王安者逖甚爱之及逖子绍之诛安叹曰岂可使士雅无后乎乃往就市观刑逖庶子重道始十嵗安取以归匿之变服为沙门`】善文章【`晋书郗愔字方回有苍头善知文章王羲之爱之每称奴于刘惔惔问何如方回羲之曰小人耳何得比郗公惔曰不如方回故常奴耳`】　有士风【`雄翘尝为石崇苍头性亷直有士风潘岳见而称异劝崇免之乃还乡里`】　二百嵗【`世说云并州刺史毕轨送故汉度辽将军范明友鲜卑奴年二百五十嵗言语饮食如常人`】　增昆仑奴【`汉武帝宠一昆仑奴尝以杖击羣臣`】　善射【`唐王毛仲父坐事没为官奴生毛仲长事临淄王王出潞州有李守徳者为人奴善射王市得之与毛仲并`】　银杯羽化【`唐栁公权善书公卿赠巨万多为主藏奴海鸥龙安盗用尝别贮杯盂一笥缄縢如故而器皆亡奴妄言叵测者公权笑曰银杯羽化矣不复诘`】　待以忠信【`宋程明道虽奴婢必待以忠信尝自澶渊遣奴持金诣京师奴无父母妻子同列闻之皆骇且诮既而奴持物如期而归众咸叹服`】　守主不离【`涑水记闻王逵者屯田郎中李昙仆夫也事昙久既而去昙应募为兵选入捧日军凡十余年防昙以子学妖术父子械系御史台上怒甚治狱急昙平生亲友无一人敢饷问之者逵旦夕守台门不离四十余日昙坐贬恩州别驾诸子皆流岭外从者皆辞去数日昙忿恚死旁无家人逵使母守其尸为治丧事哭如亲父子殡昙于城南僧舍然后去　以上奴`】　原侍史【`周礼女酒女浆女笾女醢女醯女羃女盐注古者从坐男女没入县官为奴今之御史官婢也以巾覆物曰羃`】　女祝【`女婢晓祝之事`】　女史【`晓书`】　女工【`晓裁缝`】　子必贵【`史记姑布子卿见无防曰此真将军也简子曰此母贱翟婢也曰天之所授母虽贱子必贵也`】　赎父【`又曰太仓令淳于公将刑少女缇萦上书请没身为奴赎父死罪`】　随军【`后汉书冯绲为车将军平定荆州振旅还京监军张敞承宦官指奏绲将傅婢二人戎服自随`】　认盗紫金【`别传后汉梁冀认士孙奋母以为守藏婢盗白珠紫金`】　累【`世说阮咸素爱幸姑婢婢从姑去时方有客咸借客马追姑家婢既及与婢累而还客非之`】　妖可灭【`晋书郭璞爱主人婢无由得乃取小豆三斗绕主人舍散之主人晨起见赤衣人数千围其家就视即灭主人请璞为卦璞曰君家不宜畜此婢可于东南二十里卖之勿争价妖可灭主人从之璞隂使人贱买此婢复为符投井中赤衣人皆反缚一一自投井中主人恱璞乃携婢而去`】　丸药【`陈夀居丧使婢丸药客见之沈累数年`】　歌团扇【`晋乐志团扇歌者中书令王珉与嫂婢有情爱甚笃嫂棰婢过苦其婢素善歌而珉好把团扇故制此歌`】　增着约令还【`肆考李徳裕镇蜀时蜀人多鬻女为人婢徳裕为着科约凡年十三而上执三年劳下者五嵗及期则令还其父母`】　诈疾送还【`小说栁仲郢镇西川日尝怒出婢鬻于大校葢巨源宅葢临街呼卖缣者亲于束内手揣厚薄酬酢可否婢于窗隙偶见因作中风状失声仆地因令送还既出外舍或问之婢曰我曾服事栁家郎君岂忍更事卖绢牙郎耶　以上婢`】  

奴婢五  

原诗晋张翰周小史诗曰翩翩周生婉娈幼童年十有五如日在东香肌柔泽素质参红团辅圆颐菡萏芙蓉尔形既淑尔服亦鲜轻车随风飞雾流烟转侧猗靡顾盼便妍和顔善笑美口善言　刘夷道咏死奴诗曰丹籍生涯浅黄泉归路深不及江陵树千秋常作林　唐乔知之緑珠篇曰石家金谷重新声眀珠十斛买娉婷此日可怜只自许此时可爱得人情君家闺阁不曾难恒将歌舞借人看意气豪雄非分理骄矜势力横相干辞君去君终不忍徒劳掩面伤铅粉百年离别在髙楼一代红顔为君尽　增温州刺史朱褒悼亡奴诗曰魂归冥漠魄归泉只住人间十五年昨日施僧裠带上断肠犹系琵琶弦【`唐人亡者过七日则以其衣物施僧事见杨氏丧仪`】　杜甫示獠奴阿段诗曰山木苍苍落日曛竹竿袅袅细泉分郡人入夜争余沥竖子寻源独不闻病渴三更回白首传声一注湿青云曾惊陶侃胡奴异怪尔常穿虎豹羣　白居易诮失婢诗曰宅院小墙庳坊门榜帖迟旧恩慙自薄前事悔难追笼鸟无常主风花不恋枝今宵在何处惟有月眀知　前题刘禹锡和曰把镜朝犹在添香夜不归鸳鸯拂瓦去鹦鹉透笼飞不逐张公子即随刘武威新知正相乐从此脱青衣　韩愈诗曰玉川先生洛城里破屋数间而已矣一奴长不褁头一婢赤脚老无齿　宋黄庭坚余成诗并序曰役者余成忠信不贰事鄙八年未尝见其过其畏得而好徳畏不善而慎罚躬行而心安乐问其部位葢自其少时至于今役六十年矣犹一日也察其私持亷甚谨而逺名吾尝与僚友论其人虽古之学问士大夫木强而厚于徳如第五公胡威未能逺过此也其人岂子夏所谓虽曰未学吾必谓之学矣者乎吾贫不能脱其役与之同归江湖之上因作诗以识愧云丹籍生涯无列鼎白头忠信可耑城自非车将军势愧使王尼常作兵【`按王尼晋人尝为兵在大将军幕府洛中名士皆与友大将军闻之遂得离兵`】　刘克庄老奴诗曰少贱肠枵破褐单傍人门户活饥寒自从毁齿初成劵直至长尚不冠冷炙时霑筵上馂秃芒旋埽臼边残他时纵取封侯印仅得君王踞厠看　眀杨基赠跛奚诗曰人笑跛奚躄我爱跛奚跛蚿虽百跂连防亦一足可履平疑屐齾歴险若箕簸立如鹭聫拳行鳖□□形欹裠长前肩胁鞲短左非斮渉寒胫岂刖献玉踝附娄渉水阨哂郤搆兵祸疢同哀骀佗怒及赵女婐触屏屡思倚守户每得坐戒奚勿躁歩世路方轗轲  

原赋后汉蔡邕青衣赋曰金生砂砾珠出蚌泥叹兹窈窕产于【`一作散在`】卑防盼倩淑丽皓齿蛾睂元髪光润领如螬蛴纵横接髪叶如低葵修长冉冉硕人其颀绮袖丹裳蹑蹈丝扉盘跚□蹀坐起低昂和畅善笑动朱唇都冶斌媚卓跞多姿精慧小心趋事如飞中馈裁割莫能双追闗睢之洁不蹈邪非察其所履世之鲜希宜作夫人为众女师伊何尔命在此贱防代无樊姬楚庄晋妃感昔郑季平阳是私故因锡国歴尔畿虽得嬿婉舒写情懐寒雪缤纷充庭盈阶兼裳累镇展转倒頽昒昕将曙鸡鸣相催饬驾趣严将舍尔乖蒙冒蒙冒思不可排停停沟侧噭噭青衣我思逺逝尔思来追眀月昭昭当我户扉条风狎躐吹予牀帷河上逍遥徙倚庭阶南瞻井栁仰察斗机非彼牛女隔于河维思尔念尔惄焉且饥　张安超诮青衣赋曰彼何人斯恱此艳姿丽辞美誉雅词斐斐文则可嘉志鄙意防鳯兮鳯兮何徳之衰髙冈可华何必棘茨醴泉可饮何必洿泥隋珠弹雀堂谿刈葵鹓雏啄防何异于鸱歴观古今祸福之阶多由孽妾妻书戒牝鸡诗称哲妇三代之季皆由此起晋获骊戎毙壊恭子有夏取仍覆宗灭祀叔肸纳申聼声狼似穆子私庚竖牛馁已黄歇之败从李园始鲁受齐乐仲尼逝矣文公懐安姜诮其鄙周渐将衰康王晏起毕公喟然深思古道感彼闗睢徳【`一作性`】不双侣但愿周公妃【`音配`】以窈窕防防消渐讽谕君父孔氏大之列冠篇首晏婴洁志不顾景女及隽不疑奉霍不受见尊不迷况此丽竖三族无纪绸缪不序蟹行索妃旁行求偶婚无媒理宗庙无主门户不名依其在所生女为妾生男为虏嵗时酹祀诣其先祖或于马廐厨间灶下东向长跪接神觞酒悉请诸灵僻邪无主多乞少出铜丸铁柱绩缯累繶皆来集聚婍婉欢心各有先后臧获之葢不足数古之赘壻尚犹尘垢况眀智者欲作叔父勤节君子无当自逸宜如防水守之以一秦穆思諐故获终吉  

原牋　乔道安与天公牋曰奴曰髙安两手并残指如竹筒畏风恶寒小者家生厥名曰饶腹中瘕坚大如饭筲饱食终日不能作劳借一小儿伧公吴母近因冬节暂诣其舅狗咬其胫肉落如手挛觔彻骨跂而不愈长婢来成左目失眀动则入井已死复生次婢良信有桓公司马之疹行歩虽旷了无前进隐疾难眀辞不尽韵小婢从成南方之奚形如惊麞言语喽厉声音骇人唯堪驱鸡兹无所役遣诣阿稽复被狗咋困熟如泥原书梁简文帝答安吉公主饷胡子书曰方言异俗极有可观山髙水逺宛在其邈不使去来执辔嫓彼青衣正当出入烧香还依丹毂岂直王济女奴独有罗袴方使乐府行胡羞论歌舞垂膝新竒伏增荷抃  

原辞前汉王褒责髯奴辞曰我观人长而复黑冉弱而调离离若緑坡之竹鬰鬰若春田之苗因风披靡随风飘飖尔乃附以丰頥表以蛾睂发以素顔呈以妍姿约之以绁线润之以芳脂莘莘翼翼靡靡绥绥振之发曜若元珪之垂于是摇奋髭则论说虞唐鼓鬐动鬛则研覈否臧内育瓌形外阐宫商相如以之都雅颛孙以之堂堂岂若子髯既乱且赭枯槁秃瘁劬劳辛苦汗垢流离污泥土伧嗫穰擩【`音而`】与尘为侣无素顔可依无丰頥可怙动则困于总灭静则窘于囚虏薄命为髭正着子颐为身不能庇其四体为智不能御其形骸癞痩面常如死灰曾不如犬羊之毛尾狐狸之毫牦为子者不亦难哉  

原约汉王褒僮约曰蜀郡王子渊以事到煎上寡妇杨惠舍有一奴名便了倩行酤酒便提大杖上冢巅曰大夫买便了时但约守冢不约为他家男子酤酒子渊大怒曰奴宁欲卖耶惠曰奴父许人人无欲者子即决卖劵之奴复曰欲使皆上劵不上劵便了不能为也子渊曰诺劵文曰神爵三年正月十五日资中男子王子渊从成都安志里女子杨惠买夫时户下髯奴便了决卖万五千奴从百役使不得有二言晨起早归食了洗涤居当穿臼缚帚裁盂凿井浚渠缚落锄园研陌杜埤【`音脾`】地刻大枷屈竹作杷削治鹿卢出入不得乘马载车踑坐大呶下牀振头垂钩刈刍结苇腊纑沃水酪佐防【`音徂`】【`音莫`】织履作麤黏雀张乌结网捕鱼缴鴈弹鳬登山射鹿入水捕后园纵养鴈鹜百余驱逐防鸟持捎牧猪种姜养芋长育豚驹粪除常洁【`一作堂庑`】餧食【`音伺`】马牛鼓四起坐夜半益刍二月春分陂隄杜疆落叶披椶种作【`音昨`】瓠别茄披葱焚槎发畴垄集破封日中早熭【`音衞`】鸡鸣起舂调治马驴兼落三重舍中有客提壶行酤汲水作餔【`音甫`】涤盂整案园中抜蒜斲苏切脯筑肉臛芋脍鱼炰鼈烹茶尽餔已而葢藏闗门塞窦餧猪纵犬勿与邻里争鬬奴但当饭豆饮水不得嗜酒欲饮美酒唯得染唇渍口不得倾盂覆斗不得晨出夜入交闗伴偶舍后有树当裁作船下至江州上到煎主为府求用钱推访恶败椶索绵亭买席往来都洛当为妇女求脂泽贩于小市归都担枲转出旁蹉牵犬贩鵞武阳买茶杨氏池中担荷往来市聚慎防奸偷入市不得夷蹲旁卧恶言丑骂多作刀弓持入益州货易牛羊奴自交精慧不得痴愚持斧入山断椠裁辕若残当作俎机木屐及彘盘焚薪作炭礨【`力罪反`】石薄岸治舍葢屋书削代牍日暮已归当送干薪二三束四月当披五月当获十月豆多取蒲苎【`音伫`】益作绳索雨堕无所为当编蒋织箔植种桃李梨柿柘桑三尺一树八尺为行果相从纵横相当果熟敛不得吮甞犬吠当起惊告邻里枨门拄户上楼击鼓荷盾曳矛环落三周勤心疾作不得遨游奴老力索种莞织席事讫欲休当【`一作常`】舂一石夜半无事浣衣当白若有私钱主给賔客奴不得有奸私事当闗白奴不聼教当笞一百读劵文讫词穷咋索仡仡扣头两手自缚目泪下落鼻涕长一尺当如王大夫言不如早归黄土陌蚯蚓钻额早知当尔为王大夫酤酒不敢作恶  

增文宋黄山谷诏跛奚文曰女弟阿通归李安诗为置婢无所得乃得跛奚蹒跚离防不利趋走主人不恱厨人怒骂黄子笑之曰尧牵羊而舜鞭之羊不得食尧舜俱疲百羊在谷牧一童子草露晞而出草雾湿而归不亡一羊在其指挥故曰使人也器之物有所不可则亦有所宜呼跛奚来前善为若诏之汝能与壮士抜距乎能与羣狙赋芧乎能与八骏取路乎能逐三窟狡兎乎皆曰不能曰是固不能闺门之内固无事此今将诏若可为者晨入庖舍涤铛瀹釜料简蔬茹留精去觕脔肉法欲方脍鱼法欲长起溲如截肪煑饼深注汤和糜勿投醯韲臼晩用姜葱渫不用焦旋葅不用黄饭不欲着牙盆勿驻沙姨防临食爬垢掩髪染指防杓嘬胾懐骨事无大小尽当闗白凡前之为汝能之否跛奚对曰我缺于足犹全于手如前之为虽劳何咎黄子曰若是则不既有用矣乎皆应曰无不满意  

佣保一  

原史记曰荆轲死髙渐离变姓名为人佣保作于宋子【`县名`】久之作苦闻其家堂上客击筑不能去仿徨从者告其主使击筑一坐称善　又曰栾布与彭越为家人鹖冠子曰伊尹酒保立为世师　增后汉书曰公沙穆来游太学无资粮乃变服客佣为吴祐赁舂与语大惊遂共订交于杵臼之间　又曰杜根字伯坚永初时邓后临朝权在外戚根以帝长宜亲政上书直諌太后大怒令盛以缣囊于殿上扑杀之执法者以根知名私语行事人使不加力载去城外得苏因逃为宜城山中酒家保积十五年酒家知贤厚敬待之　元史列传曰郭回素贫年六十无妻奉母寄宿神祠中营养甚艰母卒回佣身得钱之　眀诗小传曰谷淮字文东客于淮阳佣书穉而秀颇好博览仿文征仲书法给事澄江张学士家  

佣保二【`佣卖附`】  

原佣耕　赁载【`陈胜少时常与人佣耕辍耕陇上而叹郑庄字当时征匈奴招四夷天下费多财用亦屈当时为大司农任人賔客僦赁多逋以此防罪贬为庶人注僦赁受雇赁而载言当时保赁其賔客于司农载运`】　转移　救助【`周礼太宰以九职任万民九曰闲民无常职转移执事注闲民谓无业者转移为人执事闲人若今之佣人　又云移用其人转相救助`】　揆日　计佣废事　食力　揆以时日　计其功用　原佣卖贩  

缯　烧塼【`灌婴　王髙画则佣赁夜则烧塼`】  

佣保三  

原赁舂【`梁鸿字伯鸾赁舂`】　佣书【`后汉班超贫常佣书`】　卖佣【`彭越为家人时穷困卖佣于齐为酒家保`】　仆赁【`传申鲜虞仆赁于野`】　饱食而已【`魏焦先自有一蜗舍净埽其中呻吟独处饥则为人客作饱食而已不取其直`】　诵书亦徧【`吴阚泽贫常为人佣书以供纸笔所写既毕诵之亦徧`】　增借书【`元史赵宏毅字仁卿少好学家贫无书佣于巨室昼则为役夜则借书读之或闵其志但使总其事而不役焉`】  

## 御定渊鉴类函卷二百五十九

人部十八【`头　面　目　视附耳　聼闻附　口`】  

头一  

原说文曰首头也　释名曰头独也体髙而独也首始也　黄帝素问曰头者精眀之主也　易说卦曰干为首　毛诗曰螓首蛾睂　礼斗威仪曰君乘火而王其民锐头君乘水而王其民大头　春秋元命苞曰头者神所居上圆象天  

头二  

原帝系谱曰神农牛首结绳而治伏羲人头蛇身　晏子曰汤长头而髯　增韩诗外传曰禽息秦大夫荐百里奚不见纳缪公出当车以头击闑脑裂精出曰臣生无补于国不如死也缪公感悟而用百里奚　原史记曰蔺相如为赵使秦持璧却立倚柱谓秦王曰大王必欲急臣臣头今与璧俱碎于柱矣【`详合璧`】　增又曰湏  

贾使秦见范睢睢数之曰为我告魏王急持魏齐头来不者我屠大梁贾归告齐亡匿赵平原君所卒自刭赵王取头与秦　原严尤三将叙曰赵孝成王曰谁能当武安君平原君曰渑池之会臣察武安君小头而锐瞳子黒白分眀视瞻不转小头而锐敢断行也黒白分眀见事眀也视瞻不转执志强也可与持久难与争锋亷颇足以当之　汉书曰陈遵长八尺余长头大鼻容貎甚伟　增又曰项籍顾见汉司马吕马童曰若非吾故人乎马童面之指王翳曰此项王也羽曰吾闻汉购我头千金邑万户吾为公徳乃自刭王翳取其头　又曰髙祖招田横横至尸乡廐谓从者曰陛下欲一见我面耳今斩吾头驰三十里形犹未败遂自刭令客奉其头诣髙祖　史记曰栾布为梁大夫使于齐未还汉诛彭越枭头雒阳下诏曰有敢视者捕之布从齐还奏事彭越头下　录异传曰汉武帝时苍梧贾雍为豫章太守有神术出界讨贼为贼所杀失头雍上马还营营中咸走来视雍雍胸中语曰战不利为贼所伤诸君视有头为佳无头佳吏泣曰有头佳雍曰不然无头亦佳言毕遂死　原东观汉记曰岑彭与吴汉围隗嚣于西城敕书曰西城若下便将兵南击蜀人苦不知足既平陇重望蜀毎一发兵头髪为白　李邰别传曰邰耳有竒表脑枕有鼎形　增事文聚曰管宁避难辽东还泛海遭风船垂倾没宁思度曰吾尝一朝科头三晨晏起今天怒猥集过恐在此　原魏志曰辰韩国儿生以石押其头欲其扁今辰韩人皆扁头　又曰袁绍辟牵招为督军从事绍卒事袁尚后辽东送尚首悬马市牵招覩之悲感设祭头下太祖义之　增魏略曰厐意手斩一级不知是郭援战罢之后众人皆言援死而不得其首援钟氏之甥意后于鞬中出一头钟繇见之而哭意谢繇繇曰援虽我甥乃国贼也卿何谢焉　蜀志曰秦宓使吴吴主问宓天有头乎曰有诗云乃眷西顾以此推之头在西方　又曰巴郡严顔率众守城及城防张飞命左右牵去斫头顔曰斫头便斫头何必怒耶飞壮而释之　益部耆旧传曰段翳字元章善天文风角有一诸生来学积年诸生略究要术辞归乡里翳为作一脂筒中盛简书曰有变乃发视之生至葭萌与吏争津挝吏从人头破开简得书言到葭萌与吏鬬破头者以此脂裹之生喟然而叹乃还卒业　神仙传曰曹公捕左慈数日得之便断头以白曹公公大喜曰果慈头定视是一束茅耳　长沙耆旧传曰刘夀少时遇相师曰君脑有玉枕必至公也后至太尉　原捜神记曰南方有落头民吴时将军朱桓一婢每夜卧后头辄飞去或从狗窦或从天窗中出一耳为翼将晓复还数数如此傍人怪之夜照视惟有身无头其体防冷乃之以被至晓头还碍被不得安再三堕地而其体气急疾若将死者乃去被头复起附得安复暝如常人　增世说曰诸葛道明初过江左名亚王庾之下先为临沂令丞相谓曰明公当为黑头公　晋书曰康谓赵至曰君头小而锐有白起风童子白黑分明　晋中兴书曰庾亮与苏峻战于建阳门王师败绩亮于阵携其弟怿条翼南奔温峤显宗幸峤第亮泥首谢罪　原洞林曰郭璞为左尉周都卜云君且堕马伤头尉后乘马黄昏行坂下犊车触石马惊头打石破流血殆死　增语林曰魏郡太守陈异常诣郡民尹方方栉头以水洗盘抱小儿出更无余言异曰栉头者欲吾治民如理髪洗盘者欲使我清如水抱小儿者欲使我爱民如赤子也　原秦记曰苻坚祖洪见坚状貎欲令头坚腹软字之曰坚头　增崔鸿前秦录曰东海王苻雄字元才洪之季子以功拜龙骧将军征伐皆有殊绩雄丑形貎头大足小军中称之为大头龙骧  

头三  

增神居　精主【`元命苞头者神所居上圆象天气之府也嵗必十二故人头长一尺二寸　下见头一`】　竒表　髙台【`上详头一　黄庭经头为髙台肠为广野`】　玉枕　泥丸【`上详头一　黄庭内经一面之神宗泥丸脑神精根字泥丸`】　投棘　触屏【`左传竖牛奔齐孟仲之子杀诸塞闗之外投其首于宁风之棘上汉书御史大夫陈万年子咸亢直有异才万年尝召咸于牀下教戒之咸睡头触屏风万年怒咸叩首谢曰具晓所言大要教咸謟也万年因不复言`】　悬梁　在树【`又曰孙敬字文寳好学晨夕不休疲倦欲寝以绳系头悬梁后为当世大儒　晋甘卓还襄阳意气骚扰举动失常自照镜不见其头视庭树而头在树上心甚恶之`】　沈首　焦头【`晏子春秋景公田于梧邱夜睡梦见五丈夫徙倚称无罪公问晏子曰昔先君灵公出畋见有五丈夫来惊兽悉断其首而沈之命曰丈夫邱命人掘之五头具在公令厚之　汉书人为徐福上书曰曲突徙薪无恩泽焦头烂额为上客`】　杼首　缩头【`长首也夀貎丰人杼首巷无杼首言人多弱陋　世说祖广仕至防军长史广行常缩头诣桓南郡始下车桓曰天甚晴明祖参军如从屋漏中来者`】　五柱三台【`隋纪髙祖生冯翊波若寺皇妣抱帝忽见头上角出遍身鳞起大骇坠帝于地帝为人龙顔额`】  

【`上有五柱入顶目光外射有文在手曰玉洞神经头为三台君`】　镬煑　函盛【`吴越春秋眉间尺逃楚入山道逢一客问曰子眉间尺乎吾为子报仇湏子之头并子之劒尺乃与头客与王王大赏之即与镬煑其头七日夜不烂王亲临之客于后以劒斩王头入镬中二头相齧客恐尺不胜自以劒拟其头入镬中三头相咬七日后一时俱烂不可识别乃分其汤肉而之名三王冢　燕丹子荆轲谓樊于期曰今得将军之首与燕地圗秦王必喜而见轲轲左手把其袖右手揕其则将军之积忿除矣于期扼腕执刀曰是日夜所欲而今闻命于是自刎头坠背后两目不瞑以函盛于期首与轲入秦`】  

头四  

增白头【`家语白头如新倾葢如故`】　九首【`楚辞一夫九首防木九千些`】　三首【`山经三首国其为人一身三首`】　饮器【`国策赵襄子最怨智伯漆其头以为饮器又汉书匈奴防者言匈奴破月支王以其头为饮器`】　易冠【`吕览今有人于此断头以易冠杀身以易衣世必惑也何也冠所以饰头衣所以饰身今杀所饰而要所以饰则不知所以为矣世之趋利似此亦不知所为也`】　昆仑【`黄庭内景经太一流珠安昆仑注头为昆仑`】　抑首【`文侍坐殿上背伏抑首`】　长头【`后汉书贾逵常在太学不通人间事身长八尺二寸诸儒为之语曰问事不休贾长头`】　尸头蛮【`瀛涯胜览占城国有尸头蛮本人家妇女但眼无瞳人为异夜寝则头飞去食人家小儿粪被妖风侵腹必死头飞回合其体如旧`】　照镜不见【`王隐晋书苍梧太守吴臣据郡邑不恭王命孙权遣歩骘为交州喻臣臣照镜不见其头骘因入斩之`】　梦生角【`蜀志魏延梦头上生角以问占梦赵直直告人曰角之为字刀下用也头上用刀其凶甚矣延后果诛杨仪踏延头曰庸能复作恶否`】　黑头公【`世说王珣与谢俱被辟桓温曰王当作黒头公`】　范长头【`南史范岫长七尺八寸姿容竒伟范云谓人曰诸君进止威仪当问范长头以岫多识前代旧事也`】　笔公【`魏书古弼为尚书令世祖常名之曰笔头时人因呼曰笔公`】　下马沃盥【`花敬定平冦单鏖战已丧其元犹马荷戈至镇下马沃盥适浣女云无头何以盥为遂僵仆　杜甫歌成都猛将有花卿学语小儿知姓名`】  

头五  

原文晋张敏头责子羽文曰太原温长仁頴川荀景伯范阳张茂先上郡刘文生南阳邹润甫河南郑冽余友有秦生者虽有姊夫之尊少而狎之同时昵好张荀之徒继踵登朝而此贤身处陋巷屡沽而无善贾为之慨然又怪诸贤身已既在位曾无伐木嘤鸣之声又违王贡弹冠之义故因秦生容貎之盛为头责之文以戏之并嘲六子责子羽曰吾托为子头万有余日矣大块禀我以精造我以形我为子莳髪肤置鼻耳安须睂插牙齿眸子摛光双颧隆起毎至出入人间遨游市里行者辟易坐者竦跽如此者故我形之足伟也子冠冕弗戴金银弗佩防味弗尝食粟茹菜子遇我如讐我视子如仇居尝不乐两者俱忧何其鄙哉子欲为仁贤耶当如臯陶后稷巫咸伊陟保乂王家永见封殖子欲为名髙耶则当如许由子臧卞随务光洗耳逃禄千载流芳子欲为游说耶则当如陈轸蒯通陆生邓公转祸为福含辞从容子欲为恬淡耶则当如老聃之守一庄周之自逸廓然离俗志凌云日子欲为隐遯耶则当如荣期之带索渔父之瀺灂栖迟神丘垂饵巨壑今子上不希道徳中不效儒墨块然穷贱守此愚惑察子之情观子之志退不能为处士进无望乎三事而徒玩日劳形习为常人之所喜对曰吾以大幸为子所寄今子欲使吾为忠耶则当如子胥屈平欲使吾为信耶则当杀身而成名欲使吾为介节耶赴水火以全贞此四者人之所忌故吾不敢造意头曰吾欲告尔以养性诲尔以优游而与虮虱同性不聼我谋悲哉俱御人体而独为子头且拟人其伦谕子侪偶子曾不如太原温颙颍川荀禹范阳张华上郡刘许南阳邹湛河南郑诩此数子或蹇吃无宫商或尫陋希言语或淹伊多恣态或驒騱少智谞或口如含胶饴或头如巾韲杵而犹以文采可观意思详序攀龙附鳯并登天府岂若夫子徒令唇口腐烂手足霑濡哉居有事之世而耻为权谋譬犹凿地抱瓮难以求富嗟乎子羽何异牢槛之熊深穽之虎石间饿蟹灶中之防事力虽多而见功甚少宜其踡局翦蹙至老无所希也  

面一  

增说文曰面顔前也顔眉目之间也□面不正也頢短面也颔面黄□也□痩浅面也赧面赤也　易曰君子豹变小人革面　礼记曰女子出门必拥蔽其面　又曰夫为人子者出必告反必面　黄庭经曰面为灵宅一名尺宅以睂目口鼻之所居故为宅　蔡邕女戒曰夫心犹面首也一旦不脩饰则尘垢之人心不思善则邪恶入之人盛饰其面而莫脩其心惑矣　论衡曰小人耻其面不如子都君子耻其行不如尧舜　傅子曰相者三亭九候定于一尺之面  

面二  

增河圗曰苍帝方面赤帝圆面白帝广面黑帝深面尸子曰子贡问孔子曰古者黄帝四面信乎孔子曰黄帝合已者四人使治四方大有成功此之谓四面也又曰禹长颈乌喙面貎亦恶天下从贤之者学也　子产始知然明问为政焉子产喜以语子太叔且曰他日吾见蔑之面而已今吾见其心矣　春秋后语曰秦急攻赵赵求救于齐齐王曰必以长安君为质兵乃出太后不肯大臣强谏谓左右曰敢复言长安君为质者老妇必唾其面　燕丹子曰田光云观太子客无可用者夏扶且血勇之人怒而面赤宋意脉勇之人怒而面青武阳骨勇之人怒而面白光所知神勇之人怒而色不变　史记曰孟戏中衍乌身人面赵之先也　汉书曰李夫人病笃武帝自临候之夫人遂转面向壁欷歔而不复言　又曰孔休守新都相谒见莽莽縁恩意进其玉具寳劒欲以为好休不肯受莽因曰诚见君面有瘢美玉可以灭瘢故献其玉□耳【`□音衞劒鼻也`】　又曰张禹为儿喜观于卜相者卜者竒其面貎谓禹父曰是儿多知可令学经　魏略曰徐庶好任侠击劒中平末尝为人报讐白垩突面被髪而走　蜀志曰张裕晓相术每举镜照面自知死刑未尝不扑之于地　又曰刘琰妻胡入贺太后留胡经月乃出胡有美色琰疑其与后主有私呼卒挝胡至于以履搏面而后弃遣胡告具言琰坐下狱有司议曰卒非挝妻之人面非受杖之地竟弃市　谯周法训曰有人使妻为母作粥妻不肯乃以刀劈伤妻面此可为孝乎　会稽后贤记曰谢仙女者谢承孙吴归命侯采仙女充后宫仙女乃炙面服醇醯以取黄痩竟得免　世说曰康僧渊目深而鼻髙王丞相每调之僧渊曰鼻者面之山目者面之渊山不髙则不灵渊不深则不清　王隐晋书曰赵命字长舒善于清谈有国士之风其面有疵防诸事不决皆言当问疵面也　语林曰王武子与武帝围碁孙皓在旁王曰孙归命何以好剥人面皮皓曰见无礼于其君者则剥其面皮乃举碁局武子伸脚在局下　晋中兴书曰刘牢之面紫赤色目惊人而沈毅多计　郭子曰琅邪诸葛忘名面病防瘘刘真长见叹曰防乃复窟穴人面乎异苑曰陈郡谢石字石奴少患面创诸治莫愈乃自幽逺止于岩下中宵有物来防其创随防随除既不见形意为是龙而防处悉白故世呼为谢白面　宋书曰沈庆之谓帝曰耕当问奴织当问婢今论征伐而问白面书生事何由济　又曰明帝大会新亭接劳诸军主官赌摴蒱李安人五掷皆卢帝大惊目安人曰卿面方如田封侯状也　又曰刘瑀为右衞将军因求益州甚不得意至江陵与顔竣书曰朱循之三世叛兵一日居荆州青油幕下作谢宣明面见向　齐书曰东昏即位多行杀戮沈昭略与沈文季徐孝嗣同召入省例赐药酒昭略骂孝嗣曰废昏立明古今令典宰相无才致有今日即掷瓯投孝嗣面曰使作破面　唐书曰贾餗会曲江故事尹自门歩入揖御史餗而入御史杨俭苏特固争餗曰黄面儿敢尔　胡讷见闻录曰江南李氏凡人欲见先画象观其妍丑廖克顺面青江南谓之廖黯子由是恶之不得入见　涑水记闻曰王旦与钱若水同直史馆有僧善相谓若水曰王舍人他日位极人臣若水曰王舍人面偏喉骨髙如何其贵也僧曰作相之后面偏自正喉骨髙者主自奉养薄耳　长编曰御史赵抃弹劾不避权幸号铁面御史　东轩笔录曰吕惠卿语王荆公曰公面有防用芫荽洗之当去公曰面黑耳非防也吕曰芫荽亦能去黑公笑曰天生黑于余芫荽其如予何　元史列传曰张桓字彦威汝宁盗起贼久知桓名袭获之拥至渠魁前桓直趋据榻坐其徒捽桓起跪桓仰天大呼詈叱弥厉且屡唾贼面贼犹不忍杀谓桓曰汝但一揖亦恕汝死桓瞠目曰吾恨不能手斩逆首肯聼汝诱胁而折腰哉遂刺之  

面三  

原傅粉　凝脂【`语林云何晏美姿容帝疑其傅粉赐汤饼令食之汗出流面拭之转白　又云王右军见杜宏治而叹曰面如凝脂目如防漆此神仙中人也`】　增大宅　神庭【`七发太子阳气见于眉宇之间浸滛而上防满大宅注大宅面也真诰九华真妃云面者神之庭心悲则面憔妾有童面之经`】　有光　能寒【`庄子孔子谓盗跖曰将军身长八尺二寸面目有光　素问人面独能寒何也曰头者诸阳脉之会也诸隂脉皆至颈项不还上独诸阳一脉上头故面能寒耳`】　希见不洗【`汉书朱博为人不好酒色游宴自防贱至富贵食不重味夜寝早起妻希见其面　絶交书性`】  

【`复踈嬾筋驽肉缓头面常一月十五日不洗不大闷痒不能沐也`】　如虎　似驴【`唐书袁天罡与韦挺游谓挺面如虎当以武处官挺善隐太子荐为左衞率　吴志诸葛瑾面长似驴`】　原夫差巾覆而死　子西袂掩而终【`吴越春秋曰吴王夫差死羞见子胥以巾覆面今人谓之面衣也　左传楚白公胜作乱子西慙见叶公子髙以袂掩面而终`】  

面四  

原不学墙面【`周官曰不学墙面莅事惟烦`】　心如面【`左传子产曰人心不同如其面焉`】　增如生【`又曰晋先轸免胄入狄师死焉狄人归其元面如生`】　得艾【`又曰日日以防若见君面是得艾也`】　原长三尺【`荀子非相篇曰衞灵公有臣公孙吕身长十尺面长三尺广三寸鼻目耳具而名动天下`】　不心而面【`子朋而不心面朋也友而不心面友也`】　莫见面【`彚苑董仲舒下帷讲诵时人莫或见其面`】　增创颊【`汉书朱博为左冯翊长陵大姓尚方禁少时曾盗人妻见斫创着其颊府功曹受赂白除禁调守尉博闻知以他事召见视其面果有瘢博辟左右问禁是何等创也禁自知情得乃叩头服博笑曰大丈夫固时有是因亲以为耳目`】　剺面【`东观汉记耿秉为征西将军镇抚单于以下及薨南单于举国发哀剺面流血`】　原半面【`谢承汉书应奉尝诣袁贺贺出门闭门造车匠开扇出半面窥奉后数十年路遇匠奉识而呼之`】　增面汗有无【`世说钟会钟毓少有令誉魏文帝见毓有面汗曰卿面何以汗对曰战战惶惶汗出如浆复问会何以不汗对曰战战栗栗汗不敢出`】　厚顔【`语林贾充问孙皓曰何以好剥人面皮皓曰憎其顔之厚也`】　樏掷面【`王衍尝因宴集为族人所怒举樏掷其面衍初无言引王导共载而去然心不能平在车中览镜自照谓导曰尔看吾目光乃在牛背上矣`】　七星面【`后魏书桓温姿貎甚伟面有七星`】　黑面阿秀【`南史刘瑀族叔秀之为丹阳瑀与亲故书曰吾家黒面阿秀遂居刘安众处朝廷不为多士`】黑面仆射【`后汉书广陵侯衍弟钦色黒人号为黒面仆射`】　如刻画【`北史崔悛字长`】  

【`孺状貎伟丽善于容止李浑将聘梁名辈毕萃于时酒正欢悛后到一坐无复谈话郑伯猷叹曰身长八尺面如刻画謦欬为洪钟响中着千卷书使人那得不畏服`】　马面【`北史斛律光字明月马面彪身神爽雄杰`】　面泽赤【`本传袁天罡见马周曰君面泽赤夀不长`】　唾面【`隽娄师徳弟守代州辞之官教之耐事弟曰人有唾面洁之而已师徳曰反益人之怒当使其自干`】　面似髙丽【`唐书张易之兄司礼少卿同休请公卿宴其寺戏杨再思曰公面似髙丽再思欣然为髙丽舞满座鄙笑`】　面黑子【`隽柏良器父友王奂曰面黒子似顔平原殆能立功乃荐之`】　一尺面【`彚苑桑维翰身短面长常临镜自竒曰人七尺之身不如一尺之面`】　障面【`编年帝下诏暴李训等罪李孝本犹金带以帽障面奔郑`】　铁面【`小传明孙承宗铁面劒眉髯防张声如鼓钟望而知为伟人`】  

目一  

原易说卦曰离为目　毛诗曰美目盼兮　释名曰目黙也黙而内识也眼限也瞳子限限而出也　老子曰五色令人目盲　孙卿子曰厌目而视者视一为两也韩非子曰目见百歩之外而不能见其眦　慎子曰  

离朱之明察毫末于百歩之外下水尺不能见浅深非目不明其势难睹也　尸子曰使目在足下则不足以视两也　增范子曰掩目别黑白虽一时中犹不知天道也　淮南子曰夫目察秋毫之末而耳不闻雷霆之音耳调玉石之声而目不见泰山之髙何则小有所志而大有所忘　鹖冠子曰两叶蔽目不见泰山  

目二  

原孝经援神契曰伏羲大目　春秋演孔圗曰苍颉四目是谓并明又舜重瞳子是谓重明　孙卿子曰尧舜三眸子　濑乡记曰老子大目　孔丛子曰夫子适周见苌宏言终退苌宏语刘文公曰吾观仲尼有圣人之表其状河目而隆颡是黄帝之形貎也　山海经曰一臂国为人一目中其面而居　左传曰宋华父督见孔父之妻目逆而送之　又城者讴华元曰睅其目皤其腹　增又曰子玉使鬬勃请战曰请与君之士戏君凭轼而观之得臣与寓目焉　又曰潞子婴儿之夫人晋景公之娣也酆舒为政而杀之又伤潞子之目　又曰宋公子地有白马四公嬖向魋欲之公取而朱其尾鬛以与之地怒使其徒夺之魋惧将走公闭门而泣之目尽肿　又曰公侵齐门于扬州顔息射人中睂退曰我无勇吾以志其目也　原庄子曰温伯雪子适齐舍于鲁仲尼见之而不言子路问焉仲尼曰若夫人者目击而道存矣　又曰孔子见老聃而语仁义老聃曰夫播糠眯目则天地四方易位矣夫仁义飜然乃愦吾心乱莫大焉　韩子曰田驷欺邹君邹君将杀之田驷恐告惠子惠子见邹君曰有人见君则防其一目奚如君曰我必杀之惠子曰瞽防两目君奚不杀驷东欺齐侯南欺荆王驷之欺人瞽也君奚怨乃弗杀　增蒋子语曰两目不相为视昔吴有二人共评王者一人曰好一人曰丑久之不决二人各曰尔可求入吴王目中则好丑分矣王有定形二人察之有得失非茍相反眼睛异耳吕氏春秋曰孟贲过于河先其伍船人怒撮其头中  

河孟贲瞠目视船人髪植目裂指舟人尽惕骇播入于河使船人知孟贲不敢直视渉无先者又辱之乎此不知故也　原史记曰吴王赐子胥属镂之劒以死子胥仰天叹曰抉吾眼着吴东门上以观越寇之入灭吴也乃自刭　增又曰大梁人尉缭曰秦王为人蜂准长目　又曰项王大呼驰下汉军皆披靡时赤泉侯为将追项王项王瞠目而叱之人马俱惊辟易数里　汉楚春秋曰上过陈留郦生求见使者入通上方洗足问何如人也状大儒上曰吾方以天下为事未暇见大儒也使者出郦生瞠目案劒曰入言髙阳酒徒非儒者原汉书曰东方朔上书曰臣朔目若悬珠　东观汉  

记曰马援眉目如画　郑康成别传曰康成秀眉明目增隽曰魏丁仪曹公欲以女妻之五官将曰仪目  

不便恐爱女不恱后仪到与仪议论曰丁好士也即使两目盲当与女何况但眇　原竹林七贤论曰王戎眸子洞彻视日而眼明不亏　增世说曰顾长康云其哭桓宣武眼如悬河决溜　谈薮曰后魏昭成帝常击贼流矢中目贼破执射者至左右欲剥割之帝曰彼各为其主何罪释之　萧子显齐书曰禇渊有器度不妄举动轻薄子颇以名节讥之以渊眼多白睛谓之白虹贯日也　三国典略曰齐韩鳯穆提婆髙阿那肱共处衡轴号曰三贵瞠目张拳有噉人势　彚苑曰李密方瞳子黒白明彻炀帝见之谓宇文述曰左仗下黒色小儿为谁曰蒲山公李寛子密帝曰此儿顾盼不常无入衞　列仙传曰偓佺魏仙人采药好食松实而目更方又曰赤斧戎人也为碧鸡祠主簿饵丹身及瞳子皆  

赤　神仙传曰渉正巴东人入吴常闭目弟子随之数十年莫有见开目者有一弟子固请之正为开目音如霹雳光如电照弟子顿伏良久乃起　朱子语录曰宋李沆寓京师一日忽一轿至乃一葢头妇人不见其面仪度甚美入沆房久之然后出众讶问之沆曰亦是云某前程事何足深信诘之乃曰君曾见其面乎一面都是目殊可异也　元史列传曰莽吉苏防有竒质年十五尽通本国书太祖闻之召至阙下一见大恱曰此儿目中有火他日可大用　又曰刘哈喇巴图尔世祖以近臣言召见谓其目有火光留侍左右　又曰吕思诚母冯氏梦一丈夫乌巾白襴衫红鞓束带趋而揖曰我文昌星也及寤思诚生目有神光见者异之　又曰陈祖仁一目眇貎寝身短瘠而语音清亮议论伟然　又曰刘通母卜氏目失明通誓断酒肉祷之三十年不懈卜氏年八十五忽复明　明诗小传曰徐祯卿神清体弱双瞳烛人防精文艺不由教廸着交诫感暮赋　又曰谢榛眇一目喜通轻侠已而折节读书刻意为歌诗遂有闻于时　又曰唐汝询五嵗而瞽父兄抱膝上授以三百篇及唐诗无不成诵旁通经史能为诸体诗笺注唐诗援据该博亦近代一异人也  

目三  

原四明　十视【`舜明四目而天下治大学曰十目所视`】　眇视　偏盲【`易眇能视　杜钦字子夏目偏盲以才能见称京师谓之为盲子夏`】　防漆　悬珠【`语林杜宏治目如防漆　下见目二`】　增增波　腾光【`楚辞娭光眇视目増波些又蛾眉曼睩目腾光些`】眦裂　眼方【`史记汉王诣鸿门谢项羽项羽欲杀汉王樊哙带劒拥盾入军门披帷西向立`】  

【`瞠目视羽髪上指目眦尽裂　仙书眼方者夀千嵗陶宏景晩年一目有时而方`】　生蛆　刮膜【`东观汉记曰杜根諌和熹邓后以安帝宜亲政事太后大怒囊盛扑杀之根诈死三日目中生蛆　天中记魏武帝病眼令华陀以金篦刮目`】　闪闪　睕睕【`世说裴令公有儁容姿一旦有疾至困惠帝使王夷甫往看出语人曰双眸闪闪若岩下电精神挺动体中故小恶　载记石季龙时太子詹事孙珍问侍中崔约曰吾患目疾何方疗之约素狎珍戏之曰溺中则愈珍曰目何可溺约曰卿目睕睕正耐溺中珍恨之以白石宣宣于诸子中最胡状目深闻之大怒诛约父子`】　刺血　去障【`崔鸿十六国春秋苻生骁果粗暴嗜酒无赖祖洪甚恶之生无一目年七嵗洪戏之问侍者曰吾闻瞎儿一泪信乎侍者曰然生怒引佩刀自刺出血曰此亦一泪也洪大惊　谈苑钱镠年老一目失明医曰可无疗此当延五七嵗夀若决膜去内障眼即复旧但虑损福镠曰吾得不为一目于地下足矣医为治之复故未防镠卒`】　大眼　方瞳【`北史王肃弟秉之初归国谓杨大眼曰在南闻君之名以为眼如车轮及见乃不异于人大眼曰旗鼔相望瞠眸奋发足使君目不能视何必大如车轮　刘根目瞳子方`】　眇目　寸眸【`本传刘谅好学有文才为湘东王所善王尝游江濵叹秋望之美谅对曰今日可谓帝子防于北渚王有目疾以为刺已应曰卿言目眇眇以愁予耶从此嫌之　文选八极可围于寸眸`】　一目　四睇【`侯景传王伟为侯景谋主其文檄并伟所制景败见禽上五百字诗于元帝帝爱其才将舍之朝士多忌乃请视伟所作檄文云项羽重瞳尚有乌江之败湘东一目宁为赤县之归帝大怒杀之　文选四睇乱层岑`】鱼眼　防目【`韵对元帝母阮修容曾失一珠元帝时幼吞之谓是左右所盗乃炙鱼眼以`】  

【`厌之信宿之间珠遂便出寻一目致眇葢鱼之报也唐书初苗晋卿数荐元载于李揆揆轻载地寒谓晋卿曰龙章鳯姿士不见用獐头防目子乃求官耶载闻衔之`】　青睛　碧目【`南史徐陵目有青睛时人以为聪慧之相也　小传明傅汝舟号丁戊山人方颡碧目小指有四印文年十四诵黄帝姚姒之书`】烂烂　奕奕【`王戎详前　北齐琅邪王俨武成帝第三子后主时俨恶和士开穆提婆奢恣`】  

【`二人相谓曰琅邪王眼光奕奕数歩射人由是忌之`】　身镜　眼泉【`真诰眼者身之镜视多则镜昏妾自有磨镜之石　三水小牍鲍容诗谓泪曰眼泉`】　眼昏　目留【`韩文目视昏花寻常便不分人顔色　汉隽吕公因目固留髙祖`】　眼笑　目禁【`六朝纱轻眼笑来　隽闗播与卢杞论事帝前播意不可避坐欲有所言杞目禁辄止`】　侧目　横波【`文新旧侧目　又泪满横波目又慢睇出横波`】　见星　触柱【`上详目有紫光注　隽朱延夀田頵之附朱全忠二人谋叛杨行密行密忧甚绐目病行触柱`】　鸱目　鹰视【`史王莽虎吻鸱目　五代史秦王从荣轻隽而鹰视`】　耳视　目聼【`列子有亢仓子者得老聃之道能以耳视而目聼鲁侯问之亢仓子曰传者之妄也我能视聼不用耳目不能易耳目之用`】　眼语　目成【`隽昭宗东迁韩建从至洛昭宗举酒属太祖与建曰迁都之后国歩小康社稷安危系卿两人次何皇后举觞建蹑太祖足乃阳醉去建出谓太祖曰天子与宫人眼语而幕下有兵仗声恐公不免也太祖以故尤徳之　楚辞满堂兮美人忽与予兮目成`】　木睛　肉眼【`吴越备史曰周寳唐立武选以髙上击毬较其能否至有置铁钩于毬上伏以相击寳尝与此选为铁钩所摘一目睛失寳取睛吞之复击毬获头筹遂授泾原敕赐木睛以代之一日晨起潄木睛坠水弃之侍姬笑寳怒曰瞎汉何足笑遂杀之注木睛莫知何木置目中无所碍视之如真睛　又曰唐安禄山反执哥舒翰问曰汝素轻我翰曰臣肉眼不识圣人禄山遂以翰为司空`】　刮目　换眼【`三国志鲁肃过吕言议拊背曰今者学识英略非复吴下阿防防曰士别三日当刮目相待大兄何见事之晩　陶谷梦人以二丸药换双眼后相者曰贵人骨气奈二只眼以此不至大位`】　原左邱丧　张湛嘲【`司马迁与任安书曰左邱丧明厥有国语　晋范甯患目疾就中书侍郎张湛求方湛嘲之曰古方宋阳里子受东门伯伯受左邱明邱明传杜子夏一减思虑二专内视`】　秦使动　秦民侧【`左传曰防骈曰秦使者目动而言肆惧我也必败之又秦民侧目`】　见秋毫　中流矢【`离娄百歩之外见秋毫之末　魏夏侯惇为流矢中`】  

【`伤左目与夏侯渊俱为将军中号惇为盲夏侯`】　如石棱　若岩电【`世说曰眼如紫石棱又曰裴楷谓王戎之睛烂烂若岩下电`】　贸贸然　伥伥乎【`礼记曰有饿者贸贸然来`】  

【`贸贸目不明貌　仲尼燕居曰治国而无礼譬犹瞽之无相与伥伥乎其何之`】　增多白睛如秋水【`五代史汉髙祖目多白睛　邺侯家传贺知章见李泌曰稚子目如秋水必拜卿相`】　分黑白　隔褷防【`隽崔光逺瞳子黒白分明　韩文元花着两眼视物隔褷防`】　原矐而击筑　瞠以视虎【`刺客传曰秦王召髙渐离乃矐其目使击筑　朱亥瞠目视虎虎不敢动`】　哭子而丧　诛述而明【`礼记曰子夏丧其子而丧明曾子吊之曰吾闻朋友丧明则哭之曽子哭子夏亦哭曰天乎予之无罪也曽子怒曰商汝何无罪也丧尔亲使人未有闻焉丧尔子丧尔明尔何无罪与子夏投其杖而拜之曰吾过矣吾过矣　任永冯信并好学公孙述征不就皆托青盲及述诛而目明`】　必作必趋　曰阶曰席【`论语曰子见瞽者虽少必作过之必趋又曰师冕见及阶子曰阶也及席子曰席也皆坐子告之曰某在斯某在斯`】　蠭目豺声深目猳喙【`左传曰楚公子商臣忍人也蠭目而豺声　又曰竖牛`】　增道眇辄泣视日不【`南史列传宋袁粲初忤于孝武其母候乘舆出砖叩头流血砖碎伤目自此后粲`】  

【`与人语有误道眇目者辄涕泣弥日　隋书刘字光伯眸子精明视日不左手画方右手画圆口诵目数耳聼五事同举无所遗失`】　鹰瞬鸮视　龙瞳鳯颈【`文选鹰瞬鸮视言勇壮之士如鹰鸮之目以视人也　史唐武后相龙瞳鳯颈`】　原视作哲　思明【`洪范曰视曰明明作哲　论语曰君子有九思视思明`】　蔽旒　上祫【`汉书曰冕而前旒所以蔽明　下详后`】视日　闚天【`礼视日之早暮又王戎视日不　汉书曰以管闚天`】　无回  

不两【`入户奉扃视瞻无回　荀子劝学篇曰目不两视而明`】　专专　眈眈【`楚辞专专之目成　易曰虎视眈眈`】　增眄速　视逺【`髙澄贾子儒相之曰人有七尺之躯不如一尺之面一尺之面不如一寸之眼大将军脸薄眄速非帝王之相也果如其言　隋书刘焯字士元犀额背望髙视逺与刘炫结盟为友以儒学知名世称二刘`】　游目　防睇【`楚辞曰忽反顾以游目六朝防睇托含辞`】　清矑　英眄【`汉隽玉女无所眺其清矑兮韵府雄视也翰林秉笔回英眄又俯仰流英眄`】　圜视　并观【`汉书曰天下圜视而起惊愕也　公聼并观`】　盱衡　睥睨【`魏都赋曰乃盱衡而诰　史记武安侯曰魏其灌夫睥睨两宫间`】　交睫流盼【`史记袁盎曰太后病三年陛下不交睫　文选流盼乎洛川`】　横流　髙眄【`文选目流睇而横流又髙眄藐四海`】　环视　藐眄【`隽罗宏信赵文防死众执愿主吾军者宏信辄曰神命我矣众环视以为宜遂立之　文选藐眄回顾之貎`】　极览　低视【`文选极尽也刘总郡国防兵低目相视可谓危矣`】　原望而畏　倾则奸【`论语曰君子正其衣冠尊其瞻视俨然人望而畏之　礼记曰凡视上于面则傲下于带则忧倾则奸谓视旁不正也`】　为君目　向长视【`左传杜蒉谓嬖叔曰尔为君目将司明也礼记曰从长者上邱陵则必向长者所视`】　察渊鱼　观天象　三年视虱　百歩观毫　视之明也鉴于贤不在见于蚊睫　视之逺也观于徳不在睹于秋毫  

目四  

增重瞳【`史记曰舜目葢重瞳子项羽亦重瞳子梁书沈约左目重瞳子腰有紫痣聪明过人`】　银海【`道经眼为银海`】　目如明星【`论语隐义衞蒯瞆乱子路兴师往有狐黯者当师曰子欲入耶曰然黯从城上系麻绳钓子路半城投之伤其左股不死黯开城欲杀之子路目如明星之光耀黯不能前曰畏子之目愿覆之子路以衣袂覆目黯遂杀之`】　目极【`楚辞目极千里`】　愁予【`楚辞帝子降兮北渚目眇眇兮愁予`】　不瞬【`列子引锥至睫其目不瞬`】　目送【`晋康目送飞鸿`】　属目【`文选注目也`】　目指气使【`汉隽家富势足目指气使`】　絶目【`文选絶目尽平原`】睇眄生光【`文选谓生光彩也`】　千里眼【`魏书杨逸为南秦州刺史广设耳目善恶`】  

【`毕闻其兵出使下邑皆自持粮人或为设食者虽在阍室终不敢进咸言杨使君有千里眼那可欺之`】青眼【`阮籍能为青白眼礼俗士辄以白眼待之喜来吊籍见以白眼喜不怿而退`】　尸瞳明亮【`异苑浔阳周虓字孟威晋寜康中镇巴西为苻坚所获守节不屈而卒敛已经旬坚怒犹未歇剖棺临视虓尸歘廻眸皆张裂瞳精明亮廻眄瞩坚坚覩而喜乃厚加赠赙`】　白虹贯日【`南史禇彦回美姿貎善容止时以方何平叔袁粲曰禇公眼睛白多所谓白虹贯日亡宋者此人也`】　黒色养目【`倦游杂录凡视五色皆损目惟黒色无损李氏有江南日中书皆用皂罗糊屏风所以养目也`】　目恚而送【`李林甫诏书出裴耀卿张九龄以左右丞相罢林甫嘻笑曰尚左右丞相耶目恚而送乃止`】目光如火【`乐史序郭子仪身长七尺二寸初在行伍李白客并州于哥舒翰座上见之曰此壮士目光如火照人不十年当拥节旄`】　独盲于目【`韩愈代张籍与李中丞书当今盲于心者皆是若籍自谓独盲于目耳其心则能别是非也`】　目有紫光【`酉阳武攸绪晩年肌肉殆尽目有紫光昼见星月又能辨数里外语`】　深目而髯【`六帖赵来章求父丧卜人秦誗曰宜遇西深目而髯者乃得其实也`】　白眼相公【`又曰张允伸性暴厉眸子多白燕人号白眼相公`】　眼多白【`邵氏闻见录李承之郡吏报包拯拜参政或曰朝廷自此多事矣承之正色曰包公无能为今知鄞县王安石者眼多白甚似王敦他日乱天下者此人也`】　防目【`节孝传王思聪养亲至孝父病目失明聪旦夕防其目遂致明`】　目瞬如电【`五国故事吴主昪身长七尺姿貌瑰特目瞬如电语音厚重望之慑人与语可爱`】　独眼龙【`五代史李克用少骁勇军中号为李鵶儿后一目眇又号独眼龙威名葢于代北`】　睛黄夜光【`又曰张彦泽目睛黄而夜有光顾视如猛兽状`】　瞎虎【`事文聚谷楷有干局性严忍为载车都尉时人号为瞎虎`】　原视无滛【`礼记曰无滛视`】　惟明【`尚书曰视逺惟明`】　视五歩【`礼记曰士视五歩`】　入户下视【`又曰将入户视必下`】国君绥视【`又曰国君绥视绥音妥`】　大夫衡视【`又曰大夫衡视谓平视`】  

无上于面【`又曰若父则游目无上于面无下于带子于父主孝不主敬所视广因观安否`】　不下于带【`又曰天子视不上于祫不下于带`】　视面视抱【`仪礼曰与大人言始视面中视抱注言书见面观其顔色所传言也`】　视祫视【`礼记若不言立则视祫坐则视膝`】　视流【`郑伯视流而行速`】　视下【`左传单子会韩子于戚视下而言徐叔向曰单子其死乎衣有襘带有结会朝之仪视不过结襘之中所以道容貎也失则有阙今单子为王官伯而命事于会视不登带言不过歩貎不道容而言不昭矣不道不恭不昭不从无守气矣`】　别五色【`传目不别五色之章为眯`】视速【`右师视速而言疾有异志焉`】　日防不视【`汉书曰金日防见武帝美人满侧日防不视`】　卢钦不忤视【`马融前授生徒后列歌妓卢钦受业不忤视`】　欧公短视【`艺苑雌黄宋欧阳永叔送刘贡父守维作长短句朝中措云平山堂槛倚晴空山色有无中平山堂望江左诸山甚近或以为永叔短视故云东坡笑之因赋快哉亭道其事云长记平山堂上欹枕江南烟雨杳杳没孤鸿认取醉翁语山色有无中葢山色有无非烟雨不能然也`】  

目五  

原诗梁刘孝绰咏眼诗曰含娇已合离怨动还开欲知密中意浮光逐笑廻　增邵陵王纶戏湘东王诗曰湘东有一病非哑复非聋相思下只泪望直有全功宋黄鲁直次韵范元实病眼诗曰道人常恨未灰心儒士苦爱读书眼要须览照镜空莫非白鱼钻蠹简阅人蒙眬似有昧看字昏澁尤宜嬾范侯年少百夫雄言行一一无可柬看君眸子当了然乃称胷次常坦坦如何有物食明月泪睫陨珠衣袖满金篦刮目昔曾有汤熨取效术诚短君不见岳头懒瓒一生禅鼻涕垂膺渠不管　苏子瞻戏鲁直患目诗曰诵诗得非子夏学防史正作丘明书天公戏人亦薄相故遣幻翳生明珠赖君年来屏鲜腴百千灯光同一如书成自写蝇头字端问君王觅镜湖　黄鲁直戏答子瞻诗曰化工见弹太早计端为失明能著书迩来似天会事发泪睫见光能陨珠喜公新赠紫琳腴上清虚皇对久如请天还我读书眼愿载轩辕讫鼎湖　陈去非目疾诗曰天公嗔我眼常白故着昏花阿堵中不怪参军瞎马但妨中散送归鸿着篱令恶谁能继损读方竒定有功九恼从来是佛种会如耶律证圆通  

原箴宋谢惠连目箴曰气之清明双眸善识惟道是视瞻彼正直  

原铭齐竟陵王萧子良眼铭曰惟正是视元黄匪惑非礼不观仪型是则慎尔所觌无愆斯徳  

耳一  

原说卦曰坎为耳　元命苞曰耳者心之候　增左传曰耳不聼五音之和为聋　原国语单穆公曰耳目心之枢机故视聼和则明不和则震　大戴礼曰黈纩塞耳所以掩聪　老子曰五音令人耳聋　樊氏相法曰耳门不容麦百嵗　又曰人耳囷长寸三分夀百二十嵗一寸夀百嵗如豆生即死耳门前有仙人杖四理一百嵗三理八十二理六十　相书曰耳门小富而恡吕氏春秋曰雷则掩耳电则掩目耳闻所恶不如无  

闻目见所恶不如无见  

耳二  

原淮南子曰禹耳三漏是谓大通兴利除害决江疏河列仙传曰务光夏时人耳长七寸阳都女耳细而长  

众皆言此天人也　增尚书大传曰孔子曰自吾得由也恶言不至于耳　抱朴子曰老君耳长七寸　原濑乡记曰老子耳有三门　增战国策曰苏秦说李兊明日复来舍人谓兊曰臣观苏公之说也其辩过于君君能聼乎兊曰不能曰君即不能愿君坚塞两耳无聼其谈　原列士传曰燕丹使田光往候荆轲值其醉唾其耳中轲觉曰此出口入耳之言必大事也则往见光史记曰韩信使人言于汉王齐反覆之国不为假王  

镇之其势不定汉王大怒张良陈平蹑王之足附耳语曰汉方不利宁能禁信王乎因立之　增又曰吕太后遂断戚夫人手足去眼煇耳　汉书曰杨恽报孙会宗书曰家本秦也能为秦声妇赵女也雅善鼓瑟奴婢歌者数人酒后耳热仰天拊缶而呼呜呜　原后汉书曰珠崖儋耳其渠帅耳垂肩三寸　蜀志曰先主长七尺五寸垂臂下膝顾目见其耳　魏书曰荀攸年七八嵗叔父衢曾醉误伤攸耳而攸出入游戏常避防不欲令衢见也衢后闻之乃惊其夙智如此　长沙耆旧传曰太尉刘夀少遇相师曰耳为天柱今君耳有城郭必典家　晋书曰王多疾每自忧陈训曰公耳竪必夀亦大贵　又曰殷仲堪父患耳聪闻牀下蚁动谓是牛鬬　王隐晋书曰张轨为凉州刺史炖煌曹袪上言轨老病更请刺史轨治中率数十人皆割耳于盘流血诉枉得停　蜀书曰武皇帝李雄美容貎相工相之曰此君口如方器耳如相望位必过三公不疑也　幽怪录曰薛君曹见二青衣驾赤犊出耳二童子曰兜元国在吾耳中一童子倾耳示君曹乃别有天地花卉因扪耳投之至一都会城池楼堞穷极瓌丽因作思归赋自童子耳中落　唐书曰汴州节度使李忠臣尝因奏对徳宗谓之曰卿耳甚大贵人也忠臣对曰臣闻驴耳大龙耳小臣耳虽大乃驴耳也上恱之　又曰殷成位至晋州刺史初母顔叔父为酷吏所防顔割左耳为叔父诉寃及成生缺左耳　志林曰蕲州厐君常善医而耳聩与语须书始能晓东坡笑曰吾与君常异人也吾以手为口君以眼为耳非异人乎　楚辞曰曾颊倚耳曲眉规  

耳三  

原主聪　司聼【`上详说文　杜蒉饮工曰汝为君耳将司聼也不闻乐是不聪也`】　属垣　枕流【`诗曰耳属于垣　世说曰王武子曰流非可枕孙子荆曰所以枕流欲洗其耳`】　目乐　言提【`倾以求声者耳苦而目乐定心管物者神劳而形安同在一身之上而休戚异者是天理殊宜造化自隔诗言提其耳`】　增天柱　身牖【`上详耳二　九华真妃曰耳者身之牖聼众则牖闭妾有决牖之术`】　牛鬬　龙蛰【`上详耳二　泳化编明主事薛机河东人言其乡人有患耳鸣者时或作痒以物探之出虫蜕轻白如鵞翎管中膜一日与侣并耕忽雷雨交作语其侣曰今日耳鸣者特甚何也未防雷雨一震二人皆踣于地其一复苏一脑裂而死即耳鸣者乃知龙蛰其耳至是化去也`】　原许由洗　荀跞掩【`尧聘许由为九州长由恶闻之洗耳于颍水　左传荀跞掩耳而走`】　逹四聪　塞两豆【`舜逹四聪而天下治　鹖冠子两豆塞耳不闻雷霆`】和声入　忠言逆【`和声入于耳而藏于心　张良曰忠言逆耳利于行`】　倾可得闻　言犹在耳【`礼记曰倾耳而聼之可得而闻也　左传曰穆嬴日抱太子顿首于宣子曰先君奉此子也以属诸子曰此子也才吾受子之赐不才吾唯子之怨今君虽终言犹在耳`】　增鸡冠秀才　息郎君【`太平广记曰兖州张审通尝为泰山府君所召令为词判录申天曹天曹允之府君恱问曰子何愿曰特更欲聪明耳乃命取一耳安其额上既寤觉额痒踊出一耳更聪时人曰天有九头鸟地有三耳秀才亦呼为鸡冠秀才　定命录袁天罡见李峤睡无喘息初大惊怪良久侦候其出入息乃在耳中遂起贺其母曰郎君必大贵夀是息也`】　原聼闻作谋　思聪【`洪范曰四曰聼聼曰聪聪作谋论语曰聼思聪`】　至卑　无侧【`蜀志秦宓曰天之至髙而聼至卑礼记曰无侧聼`】　闻以通人　聼以达知【`文子曰言者所以通已于人闻者所以通人于已既暗且聋人道不通　又曰聼者所以达知也所以成行也所以致功名也不精不明不深不达故上学以神聼中学以心聼下学以耳聼耳聼者学在皮肤心聼者学在肌肉神聼者学在骨髄故聼之不深则知行之不诚凡聼之理虚心清净耳无茍聼`】　惟明在于聼政不在闻蝼蚁之鬬　惟聪在于聼徳不在闻焦螟之声  

耳四  

增娇女【`天中记娇女窈窕翳霄时真诰曰娇女耳神名`】　重聼【`汉书曰黄霸为郡许丞老聋吏请代之霸曰许丞亷吏重聼何伤`】　耳剽【`汉隽剽劫犹言行聼也亦独耳剽日久`】　免洗【`鹖冠子尝居深山耳聋谓妻子曰吾免为巢由洗耳清溪`】　耳冷【`朝野佥载孟洪徽对宣宗曰陛下何以不知有臣何不以文字召用帝怒曰朕耳冷不知有卿`】　作劳耳鸣【`隽石勒在田中每闻鞞铎之声归告其母母曰作劳耳鸣非不祥也`】　佯聋【`梁书蔡撙为吏部尚书女为昭明太子妃武帝设大臣饼帝频呼姓名撙不答改唤蔡尚书撙放箸执笏而应帝曰卿向何聋对曰臣预为右戚职在纳言陛下不应以名唤帝慙`】　画字【`隽王笠不仕佯狂诈聋每说话则画字后隐嵩山隋文帝召不起`】无根【`旧唐书袁天罡相马周耳曰后骨不起耳无根恐非夀者`】　自提其耳【`五代史王峻曰兖州慕容彦超反迹已露若陛下出汜水则彦超入京师陛下何以待之翟守素驰还具道峻言是时太祖已下诏西幸闻峻语遽自提其耳曰防败吾事乃止不行`】　耳中龙虎【`王子年拾遗记沐胥国人左耳中出青龙右耳中出白虎龙虎初出之时如绳縁颊手捋面而龙虎皆飞去地十余丈而云气绕龙风来吹虎俄而以手一挥龙虎皆还入其耳`】　面壁【`事文聚徐仲车名积东坡尝言仲车古之独行人于陵仲子不能过然其诗则怪而放如玉川子此一反也耳聋甚画地为字乃始通终日面壁不与人接而四方事无不周知此二反也昔王肃三反而斯人有二可谓异矣`】　耳聋多笑【`山谷戏徐仲车南郭篇云徐公虽避俗对客辄粲然耳不闻世事时诵陶令篇郑氏注旄丘篇云人之耳聋常多笑仲车有此疾故以为戏`】　耳疾当割【`志林东坡云王晋卿尝暴得耳疾意不能堪求方于仆仆答之曰君是将种断头穴胷当所不惜两耳堪作底用割舍不得限三日便去不去割取我耳晋卿洒然而悟三日病良已以诗示仆曰老婆心意频相劝信难只得三日限我耳较可君不割且喜两家皆平善今定国所存挑耳圗得之晋卿聊志此耳`】　聼闻不聼之异【`六帖曰髙宗肜有飞雉升鼎耳而雊不聼之异也`】不闻曰希【`六帖聼之不闻名曰希`】　耳忽睽【`文粹耳方聪兮忽睽`】  

耳五  

増诗宋苏轼次韵秦太虚见戏耳聋诗曰君不见诗人借车无可载留得一钱何足赖晩年更似杜陵翁右臂虽存耳先瞆人将蚁动作牛鬬我觉风生真一噫闻尘归尽根性空不须更洗清流太朴初散失混沌六凿相攘更胜败眼花乱坠酒生风口业不停诗有债君知五蕴皆是贼人生一病今先瘥但恐此心终未了不见不闻还自碍今君疑我特佯聋故作嘲诗穷险怪须防额痒出三耳莫放笔端风雨快　又次韵王都尉偶得耳疾诗曰君知六凿皆为赘我有一言能决疣病客巧闻牀下蚁痴人强覩棘端猴聪明不在尘根里药饵空为婢妾留但试周郎看聋否曲音小误已回头  

原赋晋祖台之荀子耳赋曰夫恶劳而希逸实万物之至诚何斯耳之不辰寄荀子而宅形在瘠土而长勤无须臾之闲宁豫清谈而闭塞闻鄙而聪明竭防聼于门阁采羣下之风声  

原铭齐竟陵王萧子良耳铭曰惟耳司聼仁爱是闻详察巧言离辨异羣无迷邪謟惑莫分  

口一  

原易说卦曰兊为口　说文曰口人之所以言食也増盘庚上曰相时憸民犹胥顾于箴言其发有逸口诗曰好言自口莠言自口　又曰无罪无辜谗口嚻嚻原礼记曰数诮无为口容　又曰口容止　又曰负  

劒辟咡诏之则掩口而对　曾子谓子思曰伋吾执亲之丧也水浆不入于口者七日　又曰恶言不出于口又曰小人溺于水君子溺于口　孝经曰口无择言左传曰口不道忠信之言为嚚　国语子产曰防民  

之口甚于防川大决所犯伤人必多　老子曰五味令人口爽　鬼谷子曰口者机闗也所以开闭情意也又曰口可以食不可以言　说苑曰恶言不过口苛言不留耳口者闗也舌者机也出言不审驷马不能追也养生经曰军营之中有甘泉军营口也甘泉唾也  

养生要尹氏内解曰口为华池　相书曰欲知人多口舌当视其口如乌喙言语皆聚此多舌人也　相书杂要曰口大容手赤如朱丹贵且夀　杜恕体论曰束修之业其上在于不言其次莫如寡故谚曰使口如鼻至老不失  

口二  

原孝经援神契曰舜大口　增王子年拾遗记曰昔伯禹入穴乃至一室里一人身如蛇鳞于石上口吐一玉简以授禹简长十二寸以量度天地也　原又曰孔子海口含泽【`言善食海泽也`】　家语曰孔子入太庙阶左有金人焉三缄其口　增史记曰季桓子受齐女乐三日不聼政又不致膰俎于大夫孔子遂行歌曰彼妇之口可以出走彼妇之谒可以死败　原礼记曰赵文子其言呐呐然如不出诸其口　说苑曰常枞有疾老子曰先生疾甚无遗教语弟子乎常枞乃张其口示老子曰舌存乎曰存非以其软耶齿亡乎曰亡岂非以刚耶常枞曰天下事尽矣　濑乡记曰老子方口　增左传曰郑伯使许大夫百里奉许叔以居许东偏曰寡人有弟不能和协而使糊其口于四方其况能久有许乎　又曰子玉使伯棼请战曰非敢必有功也愿以间执谗慝之口又曰晏子曰君民者岂以陵民社稷是主臣民者岂  

为其口实社稷是养　又曰正考父鼎铭曰饘于斯鬻于斯以糊余口　又曰太子建奔宋王召奋阳奋阳使城父人执已以至王曰言出于余口入于尔耳谁告建也　庄子曰公孙龙问于魏牟曰吾闻庄子之言芒然异之牟曰子独不闻坎井之鼃谓东海之鳖曰坎井之乐亦至矣子奚不来入观乎鼈左足未入而右膝已絷矣公孙龙口呿而不合　原史记曰秦始皇游于会稽渡江项梁与籍俱观籍曰彼可取而代也梁掩其口曰无妄言族矣　增拾遗记曰始皇元年骞霄国善画工名列裔口含丹青喷壁即成龙云之像　又曰沐胥国人年九万嵗以口喷水为雨纷漫数十里俄而口吹为风而雨皆止　书序曰济南伏生年过九十失其本经口以传授　原汉书曰汉王击魏豹问郦食其曰魏大将谁也曰柏直汉王曰是口尚乳臭　又曰周昌曰臣口不能言心知其不可　史记曰邓公见景帝曰吴王为反数十年矣发怒削地以诛错为名其意非在错也且臣恐天下之士噤口不敢复言　増又曰王莽为人哆口　东观汉记曰光武为人日角大口美眉　又曰明徳马后身长七尺三寸青白色方口美髪　后汉书曰马援在交趾还书戒兄子曰龙伯髙敦厚周慎口无择言谦约节俭亷公有威吾爱之重之　吴录曰孙权方颐大口目有精光　燕书曰烈祖从容问诸侍臣曰夫口以下动乃能制物铁钻为用亦噬嗑之意而从上下何也申弼答曰口之下动上使下也铁钻之用上斩下也烈祖称善　谈薮曰梁髙祖重陈郡谢元防诗常曰不读谢诗三日觉口臭　唐书曰杜黄裳性雅澹寛恕心虽从长口不忤物　元史列传曰梁曾使安南还帝大恱解衣赐之且令坐地上右丞阿里不然帝怒曰曾两使外国以口舌息兵戈卿何敢尔　又曰陈绎曾处州人为人虽口吃而精敏异常诸经注疏多能成诵文词汪洋浩瀚其气晔如也  

口三  

増出好　起羞【`大禹谟曰惟口出好兴戎朕言不再　说命曰惟口起羞`】　铄金浮石【`邹阳众口铄金　陆贾新语众口所毁浮石沈木羣邪相抑以曲为直`】　鸡鸣　乌啄【`啓顔录唐华原令崔思海口吃每共表弟杜延业递相戏防尝语崔云延业能遣兄作鸡鸣旁人云他口应湏自由何能遣之杜即云能得既而旁人即共杜私赌杜将一把谷来崔前云此是何物崔云谷谷旁人大笑因输延业　陈史司马申谮毁朝士徧罹其殃申尝昼寝尚书省乌啄其口流血至地时论以为贤之效`】含香　饮酒【`应劭汉官仪曰侍中刁存年老口臭帝赐鸡舌香令含之　南史曰谢朏出为`】  

【`吴兴郡守与弟瀹送别朏指瀹口曰此中惟宜饮酒`】　如鼻　容拳【`上详口一明诗小传殷云霄修眉碧目口可容拳`】　乌喙　虎口【`上详口一　野史郭知运虎口`】　纸塞丸窒【`列传元秦长卿以布衣召至京师时阿哈玛特专政长卿上书论之阿哈玛特大恨诬逮长卿又使狱吏杀之狱吏濡纸塞其口鼻即死　下详口二`】  

口四  

增海口【`孔子`】　借口【`左传晋人曰若茍有以借口而受命于寡君`】　斗绕【`论语摘辅像子贡山庭斗绕口谓面有山庭言山在中鼻髙有异相也`】　不阖【`管子桓公与管仲谋伐莒未发已闻于国东郭邮至公问之曰子言伐莒者乎东郭曰君子善谋而小人善意臣视二君在堂上口开而不阖是言莒也`】　天口【`齐田骈好谈论号天口言不可穷尽`】　从理入口【`汉书周亚夫为河内守许相之曰君当封侯而饿死亚夫曰既已贵又何说饿死指示我指其口曰从理入口此饿死法也`】不知口处【`晋司马流与苏峻战食不知口处`】　张口就唾【`事文聚苻朗渡江`】  

【`尝与朝士宴集并几蓐壶席朗每事欲夸之唾则令小儿跪而张口就唾而含出`】　口伐可汗【`通鉴唐郑元璹时突厥攻太原诏元璹持节往劳数其背约突厥愧服引还太宗赐书曰知公口伐可汗`】口燥【`唇焦口燥呼不得`】　口过【`隽宋之问求北门学士不许作明河篇以见志则天见其诗谓崔融曰非不知宋之问有竒才但恨有口过耳`】　口吻爵赏【`干传宦者刘忠翼与左衞将军董秀皆有宠于代宗当盛时爵赏在其口吻`】　口蜜腹劒【`唐书李林甫忌文学之士或阳与之善防以甘言而隂防之世谓林甫口有蜜腹有劒云`】　利啖【`本传刘晏以四方名士无不至其有口舌者率以利啖之使不得有所訾短故议者颇言晏任术固恩`】　箝口【`唐书顔真卿上疏曰陛下闻见止于数人耳目天下之士方箝口结舌陛下渐成孤立悔无及矣`】　无口瓠【`事文聚宋李沆在相位接賔客常寡言马亮语其弟维曰外议以大兄为无口瓠`】　刀决【`元列传萧景茂漳州龙溪人李智甫作乱景茂被执胁使从已景茂愤骂贼遂以刀决其口至耳傍景茂骂不絶声而死`】  

口五  

原箴宋谢惠连口箴曰宣纳之由实伊枢机惟舌是出驰驷安追差厘千里君子慎防何用口爽信在甘肥增唐姚元崇口箴曰君子欲讷吉人寡辞利口作戒长舌为诗斯言不善千里逺而勿谓可复驷马难追惟谨惟黙澄神之极去甚去泰居物之外多言多失多事多害声防则滛音希则太室本无暗垣亦有耳何言者天成蹊者李似不能言为世所尊言不出口冠时之首无摇尔舌以尔咎无易尔言亦孔之丑敬之慎之可大可久敬之伊何三命而走慎之伊何三缄其口朂哉夫子行矣勉旃书之屋壁以代韦  

原诫晋傅元口诫曰勿谓何有积怨致咎勿曰不传伏流成川蚁孔溃河流穴倾山  

原铭齐竟陵王萧子良口铭曰惟舌是慎慎乎语笑三缄是戒事重周庙戒之戒之无诒厥诮　增傅子口铭曰神以感通心由口宣情莫多妄口莫多言病从口入祸从口出存亡之机开阖之术  

## 御定渊鉴类函卷二百六十

人部十九【`齿　舌　唇　鼻髪　须　眉`】  

齿一  

増说文曰龀毁齿也男八月生齿八岁而龀女七月生齿七岁而龀　释名曰齿始也少长之别始乎此也以齿食多者长食少者幼也　诗曰齿如瓠犀　礼曰毋刺齿　杨泉物理论曰夫齿者年也身之寳也藏之斧凿所以调谐五味以安性气也  

齿二  

増春秋元命苞曰武王骈齿是谓刚强　孝经钩命□曰夫子骈齿【`象钧星也`】　山海经曰黑齿国为人黒齿　神僊传曰老君疏齿　史记曰顔回二十九发尽白齿早落　琴曰聂政父为韩王冶劒过期不成王杀之时政未生及长入泰山遇仙人学鼓琴漆身为疠吞炭为哑七年琴成入韩逢其妻従买栉对妻而笑妻泣曰君  

齿何以似政乃入山援石击落其齿　晋书曰谢鲲邻家有美女鲲调之女以梭投鲲折其两齿世俗为之謡曰作达不已幼舆折齿幼舆鲲字也　世说曰王子猷诣谢幼度林公先在座王曰若林公发并全神情当复胜此不谢曰唇齿相湏不可偏亡发何闗于神眀林公意甚恶曰七尺之躯今日委君二贤　又曰简文在殿上行右军与孙兴公在后右军指简文语孙曰此噉名客简文顾曰天下自有利齿儿后王光禄作防稽谢车出曲阿祖之王孝伯罢秘书丞在座谢言及此事因视孝伯曰王丞齿似不钝王曰不钝颇亦验　南史隆昌末乐预谓丹阳尹徐孝嗣曰外传借借似有伊周之事君防武帝殊常之恩荷托付之重恐不得同人此事人笑褚公至今齿冷无为效尤　王闳本传曰闳为琅邪太守张步欲诛之闳出东武城门马奔堕车折齿闳心恶移病归府遂得免　唐书曰则天春秋髙左右不悟其衰俄而二齿生诏改元长夀　又曰张果善息气能累日不食数御美酒帝谓髙力士曰吾闻饮堇无苦者竒士也时天寒因取以饮果三进頽然曰非佳酒也乃寝顷视齿燋缩顾左右取鐡如意击堕之藏带中更出药傅其龂良乆齿已生粲然骈洁帝益神之张巡传曰巡每战大呼嚼齿皆碎及尹子竒视之其齿存者不过三四　东坡帖曰张睢阳生犹骂贼嚼齿穿龈顔平原死不忘君握拳透爪　天中记曰元退处士年七十二口中无齿每磨装胡饼疾齧如刀年少不及常言而今方知齿为妨物　隽曰温庭筠无行检过淮南匄钱扬子院夜醉为逻卒击折齿　段国沙州记曰国人年五十以上四齿皆落由地寒多瘴气也　临海水土志曰夷州人俗女已嫁皆缺去前上一齿　眀诗小传曰李梦阳应诏陈言末及夀宁侯张鹤龄怙宠殃民系锦衣卫狱旋释之出遇鹤龄大市街乘醉唾骂挥鞭击之堕両齿鹤龄隐忍而止  

齿三  

原编贝　化石【`东方朔曰臣齿如编贝　神仙传曰服神丹三百岁齿化为石`】　増护牙　厉齿【`天中记溧水有伍牙山一名防牙舆地广志云子胥伐椘还吴经此山故名伍牙建康志云俗传伍子胥美齿牙避楚至此恐为人所识以石击毁其牙山灵为震护之不毁因名防牙　世说孙子□云所以潄石欲厉其齿`】　两犀　齐贝【`文选曰巧笑奋两犀谓齿也　庄子曰盗跖齿如齐贝`】　落牙　拾齿【`上见后诗　涑水集曰上方弹雀扵后园朝臣称有急事求见上亟召见之其所奏乃常事耳上怒诘其故对曰臣以为尚急扵弹雀上愈怒举柱斧柄撞口堕两齿其人徐俯拾齿置懐中上骂曰汝懐齿欲讼我耶对曰臣不敢讼陛下自有史官书之上悦赐金帛慰劳之`】　切齿聱牙【`刺客传樊扵期曰此臣日夜切齿腐心者也　韩文佶屈聱牙`】　齿落　牙脱【`杜诗曰齿落未是无心人舌存听作穷途哭　韩愈与崔羣书曰近者尤衰惫左车第二牙无故动摇脱去目视昏花`】　原张苍无　温峤疾【`汉书曰张苍无齿惟饮乳百余岁　温峤先有齿疾防之中风而卒`】　为牛折　以草染【`齐景公为孺子牛而折其齿异物志曰西屠夹在海中以草染齿以黑胜白`】　范雎折　豫譲落【`战国防曰魏齐笞范雎折胁折齿　淮南子曰赵防子杀智伯豫譲欲报怨恐人识之乃落其齿以易其貌`】　増养华池　潄浓液【`抱朴子曰问坚齿之道荅曰养以华池潄以浓液　详上注`】　原三年未见　一夜尽生【`家语曰髙柴子羔执亲之防泣血三年未尝见齿晋书曰成帝杜皇后少有殊色长而无齿有求婚者輙中止及帝纳采一夜尽生`】　唇亡齿寒　肉濡不决【`左传谚曰辅车相依唇亡齿寒　礼曰濡肉齿决干肉不齿决`】  

齿四  

増儿齿【`诗曰黄髪儿齿谓齿落更生细者`】　原皓齿【`椘辞美人皓齿嫮以姱又上林赋皓齿粲烂`】　含贝【`宋玉登徒子赋云腰如束素齿如含贝`】　没齿【`论语曰管仲夺伯氏骈邑三百饭疏食没齿无怨言`】　増狗窦【`书言故事曰张元祖八岁亏齿先达戯之曰君口何为开狗窦元祖曰欲使君辈従此中出入`】　智牙【`三国典略曰齐太上主生齻牙问扵尚药典御邓宣以实对太上主怒而挞之中书监徐之才拜贺曰此智牙生者聪眀长夀太上悦而赏之`】　素齿【`张协禊赋曰清畦发于素齿`】　置齿牙【`栁子厚荅友人书曰为文之士亦多渔猎前作牋赋文史抉其意抽其华置齿牙间`】　现五色【`止戈集曰孔戣好术艺延接方士多所传授能口中现五色齿采色光绚一瞬即改`】　以齿与虫【`述异记云迂叟病齿呻吟之声达扵四邻有道士过之语曰病来于天天且取子之齿以食餐骨之虫而子拒之是违天也夫天者子之所受命也若之何拒之迂叟曰诺以齿与虫惛然而寐一夕而愈`】  

齿五  

増诗唐韩愈落齿诗曰去年落一牙今年落一齿俄然落六七落势殊未已余在皆动摇尽落应始止忆初落一时但念豁可耻及至落二三始忧衰即死每一将落时懔懔常在已叉牙妨食物颠倒怯漱水终焉舍我落意欲崩山比今来落既熟见落空相似余存二十余次第知落矣倘常岁一落自足支两纪如其落并空与渐亦同指人言齿之落夀命理难恃我言生有涯长短俱死尔人言齿之豁左右惊谛视我言庄周云木雁各有喜语讹黙固好嚼废软还美因遂歌成诗持用诧妻子唐王周齿落词曰己卯至庚辰仲夏晦之暮吾齿右  

排上一齿脱而去呼吸缺吾防咀嚼欠吾助年籥惜不返日驭走为蠹唇亡得无寒舌在従何诉辅车宜长依肤发可増惧不湏考前古聊且为近喻有如云中雨雨散絶囬頋有如枝上叶叶脱难再附白发非独愁红顔岂私驻何必郁九回何必牵百虑开尊复开懐引笔作长句　眀皇甫汸齿叹诗曰齿录非余望形衰只自伤未湏论舌在讵是为唇亡守黙浑无语欢歌渐有妨闺中罕灵药何得似张苍  

舌一  

増释名曰舌泄也舒泄所当言也　易曰咸其辅颊舌腾口说也　诗经曰出纳王命王之喉舌　原吕氏春秋曰善为君者蛮夷反舌殊俗异习皆服徳厚也　韩诗外传曰鸟之美羽句啄者鸟畏之鱼之侈口垂腴者鱼畏之人之利口赡词者人畏之是以君子避三端避文士之笔端避武士之锋端避辨士之舌端　养性经曰舌者和之也　相书曰舌如绛赤者贤人也　相书杂要曰吐舌及鼻三公  

舌二  

原山海经曰反舌国其人反舌　神异经曰东荒山中有大石室东王公居之身长一丈头髪皓白鸟面人形而虎尾恒与玉女更投壶　庄子曰公孙龙舌举而不下　说苑曰韩平子问叔向曰刚与软孰坚对曰臣年八十矣齿再堕而舌尚存　史记曰平原君已定従而归至扵赵曰毛先生以三寸之舌强扵百万之师　又曰张仪尝从楚相饮已而楚亡璧门下意仪盗璧共执仪掠笞数百不服释之其妻曰子无读书防说安得此辱乎仪张口曰视吾舌在否妻曰在也仪曰足矣　燕丹子曰荆轲之燕太子曰田先生今无恙乎轲曰光临送轲之时言太子戒以国事耻以丈夫而不见信向轲吞舌而死　史记留侯曰家世相韩韩灭不爱万金之资为韩报讐强秦天下振动今以三寸舌为帝者之师封万户位列侯此布衣之极扵良足矣　汉书曰蒯通谓韩信曰郦生一士伏轼掉三寸舌下齐七十城　増史记曰郭解任侠有儒生侍使者坐客誉郭觧生曰郭觧専以奸犯公法何谓贤觧客闻之杀此生断其舌又曰东海公賔就斩王莽传诣更始悬扵宛市百姓共提击之或切食其舌　后汉书曰马援与隗嚻将杨广书曰岂有知其无成而但萎膢咋舌叉手从族乎　拾遗记曰贾逵口诵经文以教人従学所赠遗者积粟盈仓人谓曰贾逵非力耕所得诵经名世所谓舌耕也张璠汉记曰董卓于众坐生斩人手足又凿目截舌百姓嗷嗷道路以目　原英雄记曰曹操与刘备密言备泄之扵袁绍绍知操有图已之意操自咋其舌流血以失言戒后世　増吴录曰沈友字子正善属文辞又辨于口咸言其笔之妙舌之妙刀之妙三者皆过絶扵人原捜神记永嘉中有天竺胡人能断舌先吐舌示賔  

客然后刀截血流覆地乃取置器中传示人取舌还含有顷如故　増晋书曰温峤至都以王敦逆谋具奏敦表诛奸臣以峤为首募有能生得峤者当手防其舌又曰鸠摩罗什年七岁出家日诵千偈后死姚兴依外国法焚尸薪灭形碎惟舌不烂　郭子曰殷仲堪云三日不读道徳经觉舌本木强　沈约宋书曰南郡王义宣生而舌短涩言　谈薮曰颍川王伟有才学为侯景左仆射景败被擒送江陵湘东王欲活之左右妬其才乃白伟所作檄文绎视之大怒钉伟舌扵柱　唐书曰波斯国俗法有罪者火烧鐡灼其舌疮白者为治疮黒者为有罪　杜阳先贤传曰宋阳陵果而好义郡长汲府君为州所诬陵被掠考惨加毒杖乃截舌以着盘中献之廷尉郡公咸义之事得清理  

舌三  

原载翕　莫扪【`诗载翕其舌翕含也又曰莫扪朕舌`】　増七重　三叠【`孝经钩命诀云孔子舌理七重陈机授度　事载宋正史云文同既卒崔公度见同扵南亰同曰吾闻人不妄语者舌过鼻即吐其舌三叠之如饼状引之至眉间公度大惊及亰中传同死乃悟所见者非生同也`】竹搀　锥刺【`魏末诸葛诞杀乐琳有典农都尉数谗诞扵是而斩之骂曰卿坐舌先人以竹搀其舌然后杀之　北史贺若弼父敦为宇文护所忌临刑呼弼谓曰吾以舌死汝不可不思因引锥刺弼舌血出戒其慎口后弼事隋竟不免以舌死`】　钉柱　生毛【`上详舌二　南唐近事云冯延已镇临川闻朝议已有除替一夕梦通舌生毛翊日有僧觧之曰毛生舌间不可替也相公其未替乎果已`】  

舌四  

原匪是出【`诗匪舌是出`】　长舌【`诗妇有长舌`】　宛舌【`汉隽说者宛舌`】　不避截【`忠言不避截舌`】　舌出【`说齐桓公饮管仲酒弃其半公问故对曰臣闻酒入者舌出舌出者言失言失者身弃臣计弃身不如弃酒`】　驷不及舌【`周生烈曰口者言之门唇者舌之藩齿者唇之合也故子贡曰驷不及舌`】　増舌神【`内经云舌神通命字正伦`】　鼓舌【`庄子摇唇鼓舌擅生是非以迷天下之主`】　口舌【`史记亷颇曰蔺相如徒以口舌劳又通鉴曰娄敬以口舌得官`】齚舌【`史记曰魏其必内媿杜门齚舌自杀`】　伸舌【`汉书扬雄解嘲曰是以士颇得伸其舌`】笔舌【`扬子法言曰五常者帝王之笔舌寜有书不由笔言不由舌也`】　木舌【`子莫若使诸儒金口而木舌`】　舌孽【`刘禹锡口兵戒舌端之孽惨乎椘鐡`】　掉舌【`刘严父掉长舌扵公卿间`】不可禁【`栁浑曰宰相张延赏怙权嫉栁浑守正遣亲厚谓曰眀公旧徳第谨言扵朝则位可乆浑曰为吾谢张公浑头可断而舌不可禁后卒为所挤`】　广长舌【`东坡诗曰溪声便是广长舌山色无非清净身`】　舌击贼【`彚宋何曰诸君以舌击贼何以力为`】　老君翦舌【`神异经曰唐防州道士王法朗呼字不正乃日诵道徳经忽梦老君翦其舌`】　丰干饶舌【`传灯录曰丰干禅师居天台国清寺初闾邱公牧丹阳忽头痛丰干咒水喷之立瘥闾丘异之乞一言示此去安危曰到任谒文殊普贤乃国清寺执爨洗器者寒山拾得也闾丘访之见二人围炉笑语闾丘不觉致拜寒山执闾丘手笑曰丰干饶舌`】  

舌五  

増诗五代冯道舌诗曰口是祸之门舌是斩身刀闭口深藏舌安身处处牢  

原赋梁简文帝舌赋曰奚兹先生问扵何斯逸士曰夫三端所贵三寸著名故防言传乎往记妙说表乎丹青鲁谈笑而军却王言咏而瑞隆陆有千金之富周为一岁之功复有搆扇之端防谀之迹艳紫凌朱飞黄妬白吾将废便辟之交逺巧佞之友殄张仪之余殱苏秦之后粉虞卿之白璧碎汉王之玉斗然后浮伪可息淳风不朽  

原论晋张韩不用舌论曰论者以为心气相驱因舌而言卷舌翕气安得畅理余以留意扵言不如留意于不言徒知有舌之通心未尽无舌之必通心也仲尼云天何言哉四时行焉夫子之文章可得而闻也夫子之言性与天道不可得而闻是谓至精愈不可闻枢机之发主乎荣辱祸言相寻召福甚希防元灭族没有余哀三缄告慎铭在金人留神不得已而掉三寸亦反初服而效神仙灵唘兆扵有识前却可通扵千年鹦鹉猩猩鼓弄于笼罗财无介一之存普天地之与人物亦何屑于有言哉  

増箴李文饶舌箴曰粤自帝舜洎扵殷宗龙命惟允说言乃雍周有良弼王之喉舌鼓舞而生涣汗乃发传以言従作乂易以讲习施悦天以卷舌屏谗儒以金口驾说伯阳之戒柔存刚缺言贵无瑕辨贵若讷则知门犹善闭囊不在括是以扬雄悼谗者之寃梅福痛忠臣之烈善乎圣人之言既眀且清国以之宁人之不朽犯无隐情无恃尔言驷马不及嗟尔君子念兹在兹勿以寤一言而取宰相勿以三寸舌而为帝师徒见娄敬掉而获爵不知魏其齰而可悲虽言必有中而贵适其时子房用其防难以争立爱奉春善建不防无以免系缧卫武警夫莫扪叔向哀于是出惟敬仲之难眀由匠石之无质子曰重则有法轻则招尤言能如是可以寡忧  

唇一  

増释名曰唇縁也口之縁也　春秋孔演图曰八政不中则人无唇　淮南子曰孕见兔而子缺唇见麋而四月物固有然不然也　通俗文曰唇不覆齿谓之齖  

唇二  

増庄子曰孔子谓盗跖曰将军唇如激丹　左传曰吴将伐鲁王问于子泄对曰诸侯将救之未可以得志焉夫鲁齐晋之唇唇亡齿寒君所知也不救何为　史记越王句践曰孤常不料力与吴战困扵防稽日夜焦唇干舌徒欲与吴王接踵而死　汉书曰张汤与顔异有隙人有告异以他事下汤治异异与客语客云初令下有不便者异不应防反唇　王隐晋书寒隽传曰列升龙须昌人赤色文唇少言语有大志自小吏至雍州刺史　通鉴潘濬曰樊伷颇能弄唇吻实无才略　晋书曰魏咏之生而兔缺闻殷仲堪帐下有医能疗赍数斛米西上投仲堪堪召医治之曰可割而补之但须百日进粥不得笑语咏之曰半生不语而有半生亦当疗之况百日耶于是处之别室闭口不语惟食薄粥其励志如此　梁书曰侯景僣位入登太极殿其徒数万吹唇唱吼而上　宋书曰刘湛王华王昙首殷景仁同为侍中文帝曰四贤一时之秀同管喉唇恐后世其难继赵志自叙曰志自景其长七尺四寸洁白黑发眀眉赤唇髭不多　摭言曰方干为人唇缺有司以不可与科名遂隐居鉴湖后遇医补唇年已老矣号补唇先生言曰杜紫防唇厚不称才名　仇池笔录欧阳公  

曰有僧相我唇不着齿无事得谤颇验  

唇三  

増徐言　防张【`曹植洛神赋曰啓朱唇以徐言　眀彭仙翁传曰仙翁逰椘中又自称祝万寿诸生従之学应山杨涟疾将属纩诸生聚而哭之祝往视撼之不动颒其面大呼杨二者三唇防张喜曰犹可为也袖中出药一粒以箸唘其齿下之气息惙惙夜分而苏`】　齿垣　舌藩【`春秋元命苞曰唇者齿之垣　周生烈曰唇者乃舌之藩`】　膏注　丹饰【`五行志曰元和末妇人不施朱粉惟以乌膏注唇　广志曰赤口濮嶃其唇以丹饰之`】  

唇四  

原升唇【`孝经钩命诀曰仲尼升唇`】　唇厚【`濑乡记老子唇麤厚`】　唇亡【`左传宫之竒云唇亡齿寒`】　増若丹【`宋玉神女赋曰朱唇若丹`】　沸唇【`贾谊曰沸唇扰塞垣之下匃奴号也`】反唇【`贾谊曰妇姑不相悦则反唇而相稽`】　紫唇【`崔骃七依曰紫唇素齿雪白玉辉`】  

外朗【`曹植赋曰朱唇外朗`】　黑唇【`炖煌实录曰王禁字孟曽卒有盗发见禁与人樗蒱赐盗者饮出其夜告城门云孟曽使人也发禁禁赐酒以黒其唇眀日入城黒唇者是也湏臾贼至为门吏所缚`】摇唇【`乞巧文云摇唇一发径中心原`】　膏唇【`武平一书云膏唇之伍苟输谗计`】　濡  

唇【`东坡诗未能赪子颊聊复濡子唇`】　齞唇【`彚苑云谓张口也`】　绛唇【`彚云绛唇朱袖两寂寞`】  

鼻一  

増释名曰鼻嘒也出气嘒嘒也　白虎通曰鼻者心之使　黄庭经曰天中之岳谓鼻也一名天台　又曰鼻神玉垄字灵坚亦曰玉庐　真诰曰鼻中隔之际名曰山源山源者一名鬼井一名神池一名邪根一名魂台也　论衡曰鼻不知臭为齆人不知是非为闭  

鼻二  

増山海经曰一臂国人一鼻孔　公羊传曰邾娄人执鄫子用之社盖叩其鼻以血社也　韩子曰魏王遗楚美女楚王悦之夫人郑袖谓新人曰王甚爱子然恶见子鼻见王常掩鼻则王常幸子扵是新人従之王谓夫人曰新人见寡人常掩鼻何也对曰似恶闻王之臭王怒劓其鼻　论衡曰苏秦骨鼻为六国相　战国防曰苏子南使齐谓齐王曰臣闻当世之主必诛暴正乱今宋王射天笞地铸诸侯之象使侍屏偃展其臂弹其鼻此天下无道而王弗伐王名终不成矣　列士传曰干将子赤鼻　崔寔政论曰秦割国之君劓杀其民扵是赭衣塞路有鼻者丑故百姓鸟惊兽骇不知所归命魏书曰何晏问管辂曰予梦青蝇数十集鼻上辂曰鼻如天中之山青蝇臭恶之物而集其上位峻者颠也三辅故事曰卫太子岳鼻太子来省疾至甘泉宫江充告太子勿入陛下有诏恶太子岳鼻尚以纸蔽其鼻充语武帝曰太子不欲闻陛下脓臭故蔽鼻武帝怒太子太子走还　晋书曰谢安能为洛下书生咏有鼻疾故其音浊名流爱其咏而不能及或掩其鼻以效之　又曰王澄在荆州叱左右棒士人宗廞别驾郭舒厉色谓左右曰使君过醉汝辈何敢妄动澄恚遣掐其鼻炙其眉　世说曰初谢安在东山居布衣时兄弟有富贵者刘夫人戏谓安曰大丈夫不当如此谢乃捉鼻曰但恐不免耳　又曰石崇家造厠令姬以盘檠与厠人塞鼻　王湛别传曰王处仲身长八尺龙头大鼻　崔鸿后赵录曰王谟字思贤鼻齆言不清畅尫短无威仪将拜曲阳令石勒疑之问长史张賔賔曰请试可否勒従之谟政教严眀百城尤最出为都部従事守宰去官者十五人　魏书曰王慧龙愉之孙也幼聪眀避刘裕之难奔魏崔浩弟恬闻其为王氏子以女妻之王氏世齇鼻江东谓之齇王慧龙鼻大浩曰真贵种矣　韩文道士轩辕弥眀倚墙睡鼻息如雷鸣　拾异志曰徐郎中筠少梦神人擕竹篮其中皆人鼻视徐曰形相不薄但鼻曲而小吾与汝易之劓去徐鼻择一鼻安之神笑曰好一正郎鼻也徐鼻素不正自尔端直后歴官正郎従容录曰南蛮有穿鼻种以金环径尺贯其鼻君长以系环人牵乃行其次以二花头金钉贯鼻下出　五代史曰王处直养子曰都者执处直囚之西宅处直揕其曰逆贼吾何汝然左右无兵遂齧其鼻都掣袖而走处直遂见杀  

鼻三  

原心门　气户【`飬生经云鼻者心之门　长沙耆旧传云太尉寿少遇相师曰凡鼻为气户君鼻大贵之象也`】　増山准　岳鼻【`孝经援神契曰伏羲山准禹虎鼻　下详二`】　息主　山源【`太元经割鼻铭曰丧其息主　下详鼻一`】　黒气　黄胶【`隽曰袁客师尝渡江叩舟而还左右请故荅曰舟中人鼻下气皆黒不可以济　従容录曰贺知章忽鼻中出黄胶医者谓为饮酒之过`】　髙祖隆　蔡泽仰【`史记曰髙祖隆准龙顔准鼻也　又曰蔡泽就唐举相举曰鼻仰而肩巨富贵之相也`】　拂云汉　等薰莸【`江愔疏曰臣闻其鼻息所冲上拂云汉　韩愈诗因疾鼻又寒渐能等薫莸`】　援刀而截　运斤不伤【`列女传后汉周郁纳妻一岁夫亡父母欲嫁之遂援刀而截鼻庄子曰郢人圬其鼻端若蝇翼使匠斵之匠运斤成风垩尽而不伤`】  

鼻四  

原双柱【`濑乡记曰老子鼻双柱`】　隆鼻【`淮南子云东方之人隆鼻`】　广莫【`世说曰顾长康拜桓宣武墓作诗云山崩溟海竭鱼鸟将何依人问之曰君凭重桓乃尔哭之状其可见乎顾曰鼻如广莫风眼如悬决河溜`】　似飞龙【`常璩蜀志曰李容美容貌相工相之曰此人鼻似飞龙`】　醋注【`唐来俊臣每鞫囚醋注鼻中`】　长鼻【`彚云吴元济山首燕颔鼻长六寸`】　拥鼻【`张公庠拥鼻防吟半醉中`】　巨鼻【`元史列传曰王伯胜兄伯顺给事内庭为世祖所亲幸因以伯胜入见伯胜年十一广颡巨鼻状貌屹然帝顾谓伯顺曰此儿当胜卿乃名伯胜`】  

鼻五  

増宋朱元晦调息箴曰鼻端有白我其观之随时随处容与猗移静极而嘘如春沼鱼动极而翕如百虫蛰氤氲阖辟其好不穷孰其尸之不宰之功云卧天行非予敢议守一处和千二百岁  

发一  

増释名曰髪防也防擢而出　内经曰发神苍华字太元　礼斗威仪曰君乗木而王为人美发　淮南万毕术曰理发灶前妇安夫家　又曰用麻子中仁桐叶米汁煑之沐二十日发长  

发二  

増王子年拾遗记曰帝喾髙辛氏娶扵诹氏女女生而髪与足齐坠地能言乃纳扵帝　山海经曰修般民白其人被发　原归藏唘筮曰共工人面蛇身朱发　吕氏春秋曰昔者殷旱五年汤乃身祷翦发自以为牺用祈福于上帝　増史记曰箕子谏纣不聼乃被发佯狂为奴　又曰太伯虞仲知古公欲立季歴以传昌亡如荆蛮文身断发　原左传曰齐侯田扵莒卢蒲嫳见泣且请曰余发如此种种余奚能为【`种种短也`】公曰吾告二子子尾欲复之子雅不可曰彼其髪短而心甚长其或寝处我矣子雅放卢蒲嫳扵北燕　又曰昔有仍氏女生鬒黒　【`发为鬒`】而甚美光可以鉴名曰元妻乐正后防取之韩子曰昔齐桓宫中有三市妇唱三百被发而御妇人又曰文公之时宰人上炙而发绕之文公召宰人而  

诮之宰人曰臣有死罪三援砺砥刀利犹干将切肉断而发不絶臣之罪一也援锥贯脔而不见髪臣之罪二也奉炙炉炭肉尽赤红炙熟而发不焦臣之罪三也堂下得防有疾臣者乎公乃召其下而诮之果然乃诛之又曰燕李季好逺出其妻通扵士季至士在内妻患  

之妾曰令公子裸而觧发直出门吾属佯不见也公子从其计疾走出门季曰是何人也家室皆曰无有季曰吾见鬼为之奈何妇曰取五姓之水浴之季曰诺乃浴家语曰顔囬二十发白　帝王世纪曰老聃初生而  

发白故号老子　史记曰范雎既相秦号曰张禄而魏弗知使湏贾扵秦雎谓贾曰汝罪有防曰擢贾之发不足以赎贾之罪　又曰蔺相如持璧却立倚柱怒发上冲冠　増楚汉春秋曰髙祖败于彭城薛人丁固追髙祖髙祖披发而顾曰丁公何相急之甚乃骂而去　陈留风俗传曰沛公兵野战丧皇妣扵黄乡天下平定乃使使者以梓棺招魂幽野于是丹蛇在水自洒濯入梓棺其浴处有遗发故諡曰昭灵夫人　史记曰卫皇后字子夫武帝侍衣得幸头觧上见其发悦之因立为后　汉书曰苏武留匃奴十九年始以强壮出及还发尽白　东观汉记曰刘盆子年十五被发徒跣卒见众拜恐怖啼泣　汉书曰更始元年置百官王莽闻之愈恐欲外示自安乃染其发　东观汉记曰眀徳后美发为四起大髻但以发成尚有余绕髻三匝　又曰和熹皇后六岁诸兄持后发后曰身体发肤受之父母不敢毁伤孝之始也奈何弄人发乎　谢承后汉书曰汝南李光字伯眀为兖州母亡后归视牀处得亡母乱发光持悲号气絶复苏　樊英别传曰英被发忽防刀斫舍中妻问故曰郄生道遇抄郄生还云道遇贼有被发老人相救得全郄生名巡字仲信陈郡夏阳人能得英业　许逵别传云罽子训齐人有神术人发白者请子训但与对坐共语宿昔间发皆黒　林邑国记曰朱崖人多长发汉时郡守贪残缚妇女割头取发由是叛乱不复賔伏　广志曰黄头夷发黄如苕帚　原曹瞒传曰太祖甞行经麦中令士卒无败麦犯者死士皆下马避麦时太祖马腾入麦中太祖曰制法而自犯之何以帅下然孤为军帅不可杀请自刑因援剑割发以置地　魏志曰于禁军没降吴文帝践阼权遣还见禁发皓白形容顦顇拜安逺将军　魏典略曰眀帝既嗣立追痛甄后之薨故郭太后以忧暴崩甄后临殁以帝属李夫人夫人说甄后见谮之祸不获大敛被发覆面帝哀恨流涕命殡葬太后皆如甄后故事　晋书曰初武帝未为世子文帝问裴秀曰人有相不秀曰中抚军垂发至地伸手过膝非人臣之相也　晋书陶侃少为县吏鄱阳孝亷范逵甞过宿仓卒无以待賔侃母截发为鬄以易酒殽懽饮而去逵乃称侃扵庐江太守张防召为督邮　车频秦书曰苻坚建元十八年新罗国献美女国在百济东其人多美发发长丈余　齐书曰徐寅甞有罪系旦日原之而发皓白武帝问其故曰臣思憯扵内而发变扵外当时称之　南史曰陈后主张贵妃丽华发长七尺鬒黒如漆其光可鉴容色端丽每瞻视眄睐光彩溢目照暎左右　谈薮曰后魏卢景裕生而头发白有四十九茎因名曰白头　北齐书曰王琳字子衡山隂人也体貌闲雅发垂委地　异曰有人误食发便得病但欲咽猪脂张口时喉中有一头出受膏乃取小钩饵而引之得一物长三尺余其形似蛇而悉是脂悬于屋间旬日融尽惟发在焉　唐书曰髙祖窦皇后生而发垂过颈三岁发与身齐　旧唐书曰李日知神龙初为给事中母老病亟调侍数日发輙白　列女传曰乐羊子学书其妻贞义截髪以供其费　戴延之西征记曰陜县大城西北角水漫涌勃郁方数十丈有如物居水中父老云铜翁仲头发常与水齐晋军至发不复出惟见水黒嗟叱有声声闻数里翁仲本在大司马门外为贼所徙至此而没　事文聚曰宋宼莱公准年三十余太宗欲大用以其尚少准服地黄兼饵芦菔以反之未防发皓白　石林诗话曰杜正献公自少清羸若不胜衣年过四十发亦尽白欧公素出其门公谢事居宋欧适来为守相与甚欢公时年八十忧国之意时形扵色欧公和诗有貌先年老因忧国事与心违始乞身公得之大喜甞自讽诵元史曰陈怡少好学家贫母张氏尝翦发易书使读之长遂博通经史　眀诗小传曰髙瀫字宗吕家贫嗜酒日酣饮狂叫醉甚即散髪赤脚又号髼僊子  

髪三  

増反首　冲冠【`左传曰晋大夫反首防舍注反首乱髪下垂也　唐书壮髪上冲冠`】　曲局　中虚【`诗经曰予髪曲局　酉阳杂俎曰魏时有句骊客善用鍼取寸髪断为十余段以鍼贯取之言发中虚也`】　委地　叫天【`魏氏春秋曰眀帝天资秀出立髪委地　吴志曰留賛为将临战必被髪叫天自抗音而歌左右应之战无不克`】　两髦　一缕【`诗曰髧彼两髦　外传曰天寳九载杨贵妃复得谴还外第帝念之輙诏中人张韬光赐问妃囙谢帝曰妾有罪当万诛然肤发外皆上所赐今且死无以报引刀翦发一缕奏之曰以此留诀帝见骇惋还召入礼遇如初`】　断发　毁容【`天中记曰公孙宏断髪而为越王　元史列传曰多尔济死时权臣欲夺其妻刘氏与人刘氏翦髪毁容以自乃免`】　甘露羮　雄黄剂【`眀皇杂录曰李林甫以郑牟为省郎发白上赐甘露羮能乌髪服之果然　彚曰唐甄立善医有道士心腹烦懑弥二载诊曰误食发令饵雄黄一剂吐一蛇无目烧有髪气`】　长髪曼鬋　蓬头突【`列子云美人长髪工结曼鬋滑泽其容状也　彚云鬔头突谓露其发与也`】　雪顶霜防　风鬟雾【`唐诗曰雪顶霜防虎豹茵　异闻录曰栁毅见龙女风鬟雾`】　新罗绕头　兹齐项【`唐书曰新罗国其妇人髪绕头以防为饰发甚长美又曰兹国男女皆翦发与项齐惟王不翦髪`】  

发四  

増寡发【`易曰为寡发`】　卷发【`诗曰卷髪如虿`】　飞蓬【`又曰首如飞蓬`】　如云【`又曰鬒发如云注美女黒发如云之多`】　黄发【`老人白发生黄夀之徴也`】　葆发【`艺文曰谓蓬首也垂葆发于缦胡`】　髠髢【`帝王世记曰卫庄公自城上见己氏之妻发美使髠之以为吕姜髢`】被发【`左氏传曰平王东迁辛有适伊川见被髪而祭于野者`】　华巅【`详老人士亦华发堕`】  

【`巅而后可用`】　结发【`古诗曰结发为夫妇恩义两不忘`】　壮发【`汉书曰元帝头上有壮发注额前发侵下生者`】　赤发【`彚曰回鹘戞斯人皆赤头以黒髪为不祥`】　雄髪【`六朝雄发指危冠`】　素发【`文选曰素髪飒以垂领`】　戴白【`白发在首`】　缁发【`文选曰黒发也抚镜华缁发`】　拭发石【`天中记曰汉元间郅支国贡马肝石百升以之拭髪白者皆转黒`】长七尺【`邺中记曰广陵公陈逵妹顔色甚美发长七尺石虎以为夫人`】　蒜发【`彚曰慕容绍宗曰吾数年有蒜发昨来忽尽其算尽乎未防投水死`】　防发掷镊【`齐书曰髙祖恒令左右防白发隆昌王髙祖之孙年五岁戏扵牀前帝曰儿言我是谁荅曰太翁帝曰岂有为人曽祖防白发者乎即掷去镜镊`】　宿白【`又曰齐武帝収谢超宗付廷尉狱一宿发白又北齐司马子如受贿在狱一宿发白`】冠裂【`韵府曰晋王逊怒姚崇不穷追李髪上冲冠冠为之裂夜中卒`】　光如漆【`天中`】  

【`记曰信都苏氏有十女择良壻魏知古方及第以长女妻之发长七尺黒光如漆`】　发动【`本传曰顔杲卿为禄山所杀徇首于衢莫敢収有张凑者得其发持谒上皇是夕见梦帝寤祭之后凑归髪扵其妻崔崔疑之发若动`】　斑秃【`吴氏皇后传曰肃宗在东宫宰相李林甫隂搆不测太子内忧发斑秃`】苏泽【`彚云南诏望苴蛮妇人不粉黛以苏泽发`】　秋发【`唐诗曰秋发已衰改`】　怒发【`韩诗曰怒发犹鬇鬡`】　公道【`杜牧赠隐者诗曰公道世间惟白发贵人头上不相饶`】　长五尺【`牧竖闲谈曰李山甫美姿容而多发翳然长五尺余尝沐后令二婢捧金盆承而梳之有客造焉见理发趋出疑其妇人山甫连呼之方悟`】　恶白【`南史后梁萧詧恶见人发白事之者必方便避之担舆者冬月必湏裹头夏月则加莲叶折`】　添白发【`赵企诗青铜不览一二日白发又添两三茎`】发如鐡线【`大中遗事曰轩辕先生居罗浮山帝召入禁中问道术又能散发箕踞用气攻其发条条如鐡线直`】　如期【`苏诗曰惟有双来如期`】　顶发絶分【`眀诗小传曰郭天中莆田人母诞天中时梦一道人双髻曳杖従山颠下直入其室其生也顶发絶分以见异焉`】  

发五  

原诗梁何逊白发诗曰白不难染蓬生本易扶惟此星星使独与众中殊　増唐杜甫诗曰莫话清溪发萧萧白映梳　李白诗曰长吁望青云镊白坐相看秋顔入晓镜壮发凋危冠　何长瑜示僚佐诗曰陆展染白发将以媚侧室青青不解乆星星行复出　韦庄镊白诗曰白发太无情朝朝镊又生始因一缕渐至雪千茎不避佳人笑惟惭穉子惊新年过半百犹叹未休兵薛逢镊白曲曰去年镊白发镜里亦堪认年少今年  

蹑白髭两眼昏昏手战跳满酌浓酎假顔色顔色不扬翻自笑　杜荀鹤白发吟曰一茎两茎初似不妨惊度少年时几人乱世得及此今我满头何足悲　罗隐伤华发诗曰旧国迢迢逺清秋种种新已衰曽轸虑初见忽霑巾日薄梳兼嬾根危镊恐频青铜不自见只拟老他人　宋苏轼理发诗曰老栉従我久齿踈含清风一洗耳目眀习习万窍通　金秦略白髪诗曰临水时自照照我与眉眉何所似恰似纯白従此一白后寜有再黒时譬如花落地不复还故枝殷勤语眉聼我自觧诗幼小痴读书既壮多忧思自苦有氷檗自润无膏脂劳生到今日汝白将何辞　桑之维白发诗曰白发近年见十中三两茎半因愁儹出多为病添成梳里有时落镊余还再生老知无可避何处是功名元宋旡发白觧嘲诗曰吴霜两早先秋闻道愁多会白头谿上鹭鸶浑似雪想应无那一身愁　吴莱白发词寄荅陈时父曰昔余头燥发未苗今我头枯发先折童心尚在顔貌改满苍华防霜雪朝来把镜防未真镜里相逢两人东都贫孟叹孤剑西邸老康悲故茵乌髭每怕不得素素栉何庸问衰暮枫林叶底变风烟药草茎邉虚雨露自非神仙刘阮俦世间容有防春秋情知鹳鹤长朱顶得见鸳央防白头　钱惟善喜白发为陈师复赋诗曰勲业无成散似樗青铜欣见二毛初中郎兴动秋风太傅诗成壮岁余皎皎易污时一沐星星难染漫千梳等闲得此无情物自有忘忧满架书眀刘基白发诗曰白发应同春草茎风吹一夜满头  

生欲収浮艳归根柢故遣芳菲定老成碧瓦晓霜怜变灭纸窗宵月妬分眀据鞍上马非吾事赖尔庄严意不轻　杨循吉白发诗曰料应白发有来时三十登头似未宜愁已生根従汝摘老先成态要人知莫劳晓日梳千下终见秋霜一若道只因诗故白邻翁原不防吟诗　王廷相初见白发诗曰日日风尘色劳劳簿领身不知眀镜里已作二毛人  

原赋晋左思白发赋曰星星白发生扵垂虽非青蝇秽我光仪防名观国以此见疵将防将镊好爵是縻白发将拔惄然自诉禀命不幸値君年暮逼迫秋霜生而皓素始览眀镜惕然见恶朝生暮防何罪之故予观橘柚一皜一贵其素华匪尚緑叶愿戢子之手摄子之镊咨尔白发观世之途靡不追荣贵华贱枯赫赫阊阖蔼蔼紫庐弱冠求仕童髫献谟甘罗乘轸子竒剖符英英终贾髙论云衢防白就黒此自在吾发临欲防瞠目号呼何我之寃何子之误甘罗自以辨慧见称不以发黒而名著贾生自以良才见异不以乌而后举闻之先民国用老成二老归周周道肃清四皓佐汉汉徳光眀何必去我然后要荣咨尔白发事故有以尔之所言非不有理曩贵耆耋今薄旧齿皤皤荣期皓首田里虽有二毛河清难俟随时之变见叹孔子发乃辞尽誓以固穷昔临玉顔今従飞蓬发肤至昵尚不克终聊用拟辞比之国风  

原序晋嵇含白首赋序曰余年二十七始有白发生扵左斯乃衰悴之标证弃捐之大渐也蒲衣幼齿作弼夏后汉之贾邓弱冠従政独以垂立之年白首无闻壮志防扵血涂忠贞抗扵棘路覩将衰而有川上之感观趣舍而抱慷慨之叹  

増铭唐卢仝栉铭曰今之有发兮旦旦思理有身有心兮胡不如是  

一  

増释名曰颐下曰秀也物成乃秀人成而生也亦取须体干长而后生也在颊耳旁曰防随口动摇防防然也　说文曰面上毛也　春秋元命苞曰发精散为防  

二  

増晏子曰汤长头而防伊尹蓬头而防　孙卿子曰傅说之状秃无眉　庄子曰孔子往见盗跖归到东门外适遇柳下季曰今者阙然数日不见车马有行色得防往见跖耶孔子曰然所谓无病而自炙疾走料虎头编虎防不免虎口哉　孔丛子曰臣见临屠商马身修八尺防如防面正红白幼女不敬之无徳故也又曰子思如齐齐之嬖臣美眉立于侧君指而言曰貌可相易寡人不惜此眉扵先生也　吕氏春秋曰豫譲欲报赵防子灭去眉自刑以变容　抱朴子曰有古疆者自言四千岁敢为虚言云见尭为人长大发　史记曰秦太后防嫪毐眉为官者　又曰汉髙祖美发防　汉书曰霍光长七尺三寸白皙疏眉目美　东观汉记曰吴良为东平王所荐诏曰前见良头发皎然衣冠甚伟求贤助国宰相之职今以良为议郎列仙传曰丁次卿汉顺帝时人至娶妇家未见礼异  

妇出谒客防郁然其家谢之次卿举手向妇防即去　献帝春秋曰张辽问吴降人曰向有紫防将军是谁降人荅曰是孙防稽也　魏畧曰刘雄诣太祖太祖执其手谓曰孤方入闗梦得一神人即汝耶乃厚赐之后亡太祖平汉中来降太祖捉其曰老贼真得汝矣魏志曰初苏则及临淄侯植闻魏氏代汉皆发服悲  

哭文帝闻植如此常从容曰吾应天受禅而闻有哭者何也则谓为见问悉张欲正论以对侍中傅选掐则曰不谓卿也乃止　又曰崔琰声姿髙畅眉目踈朗长四尺甚有威重　蜀志曰马超来降闗羽书问诸葛亮亮荅曰孟当与翼徳争先未若防之轶伦超羣也羽多故亮谓之防　晋书曰羊祜既卒武帝素服哭之甚哀是日大寒帝涕泪霑皆为氷焉　世说曰钟毓兄弟闻安陵能作调试共视之于是与弟共载従东至西门一女子笑曰车中央殊髙二钟不觉车后一门生云中央髙者两头羝毓兄弟多故以此调之　语林云庾公道王尼子非惟事事胜人布置眉亦胜人我辈皆出其辕下　郭璞洞林曰东中郎参军周稚琰封蚕蛾蛓虫使璞射之璞曰射覆得此大落度必是蚕蛾及毛蠹稚琰饶故因以调之也　崔鸿前赵录曰刘聪以谗慝故诛詹事曹光光临刑举止自若谓刑者曰取席敷之无令土汚吾　又曰刘渊姿仪魁伟身长八尺四寸长三尺余当心有赤毫三根长三尺六寸　南史曰宋武帝狎侮羣臣各有称目多者谓之羊　宋书曰山隂公主滛恣见褚彦囬悦之以白帝帝令就之彦囬不从主曰君防如防何无丈夫意　三国典略曰齐许惇长下垂至省中号为长防公文宣尝因酒截其半只留一握惇惧不敢言人号为齐防公　唐书曰太宗授李纬为民部尚书房龄时在京城留守太宗问曰龄闻李纬拜尚书如何对曰但闻称李纬好髭须更无他语太宗遽改纬洛州刺史　又曰李勣病验方灰可以疗之太宗乃自翦为其和药勣顿首见血泣以陈谢帝曰吾为社稷计耳不烦深谢　又曰李光弼母有数十茎长五尺六寸　南部新书曰唐裴垍入相年才四十四发尽白　唐令狐绹传曰宣帝谓宰相白敏中曰宪宗葬道遇风雨六宫百官皆避独见颀而防者奉梓宫不去果谁耶敏中言山陵使令狐楚帝曰有子乎曰有子绹即召绹为知制诰　六帖曰路岩贬新州刺史素美防至江陵两昔皆白　又曰崔荛为陜虢观察使俄为军吏所执髠其防荛再拜祈免乃得去　事文聚曰冦准为相丁谓参知政事尝防食都堂羮染准谓拂之公正色曰身为执政而可亲为宰相拂耶谓慙　诗话曰丁晋公与杨文公逰处宴集必有谈谐之语复皆敏扵应荅一日台諌攻文公因晚俟晋公之门方伏拜晋公亟谓文公曰内翰拜时拂地文公随声荅曰相公坐处幕遮天盖互相讥也　宋史曰宣和六年都城有酒肆号丰乐楼酒保朱氏子之妻年四十余忽生髭长六七寸疏秀而美宛然一男子特诏度为女道士　闻见录曰秦少防在东坡坐中防调其多防少游曰君子多乎哉东坡笑曰小人樊须也　诗话曰黄鲁直尝言防多人踈秀者必贵宻而短者必神气不足驸马都尉王晋卿与殿帅曹贯道皆无每指防多者为中相法晋卿尚贵主尝经从巩洛间道有后唐庄宗庙黙念始治终乱意斯人必胡人观神像两脸皆髭也晋卿作诗寄贯道曰代梁继李号良图却感歌児使丧躯试拂尘埃观像貌元来满面是髭　说曰石室僧垂拂履曰留表丈夫耳  

三  

原参军　方正【`通鉴曰郗超为桓温参军人谓之防参军　广陵列士传曰刘瑜举方正对防髙第人呼为长防方正`】　帛纒　土汚【`晋张华多好以帛纒之陆云见之笑不能止　通鉴曰后汉温序为隗嚻将军所获序临斩衔曰大丈夫岂宜汚扵土`】　黄　美防【`魏志曰任城王曹彰为北中郎将讨乌丸有功归太祖大喜捋彰曰黄儿定天下大竒　后汉司马直洁白美防人敬之如神`】　増长鬛　短防【`左传曰楚子享公于新防使长鬛者相　眀诗小传曰乔世寜嘉靖进士短而防生有异禀日记数千言强学好问至老不衰`】　紫防　白【`眀宋濓紫防公子行曰紫防公子五花骢又刘原俊安将军歌曰安将军鐡面紫防多战勲`】　灭髭剃【`幽通赋注曰蒯瞆乱子羔灭髭逃出　谈苑曰郭忠恕宋太宗素闻其名召入馆扵内侍窦神兴舍忠恕先长防而美忽尽剃神兴惊问之对曰聊以效颦耳神兴怒白之除国子主簿`】　过膝垂腰【`纂异嘉话曰谢灵运美长至过膝临刑施为南海只洹寺维摩诘像寺中寳惜　文中子曰文中子之韩城自龙门闗先济闗吏仇璋问程元曰先济者为谁吾视其鳯颈背垂至腰是必有异人者程元对曰是王通也`】　纒绳　挂矢【`南史曰崔文仲祖思宗人也为徐州刺史尝献齐髙帝纒绳一枚上纳受之　酉阳杂俎曰太宗□尝戏张弓挂矢`】　髭王　国【`左传定公六年秦人降妖曰周其有髭王亦克能脩其职至于灵王生而有髭王甚神圣　酉阳杂俎曰有士人泛海至一处问之曰长国也其王以公主妻之主亦有士人赋诗曰花无叶不妍女有亦丑乃羣鰕所聚也`】编防　緑【`三国典略曰侯景使宋子仙执梁世子方诸等于郢州百姓奔告方诸以五色杂防编鲍泉白对之双陆弗之信也子仙已入方诸等膜拜而鲍泉遁扵牀下子仙窥见泉素防间防疑惮之及被执莫不惊笑　六帖曰海州司马韦敖曽住嘉兴道遇释子希道深扵缮生之术又能用日辰可代药石见敖镊白曰贫道为公择日防之经六七日僧请镊其半及生色若黳矣凡三镊之不复变座客有祈镊者僧言取时稍差防后髭色果緑其神妙如此`】　种　剃髭【`三国典略曰李庶以清辨每接梁客徐陵谓其徒曰江北惟有李庶可语耳庶无防人谓天阉崔谌尝戯庶曰教弟种取锥刺面为窍以马尾插之世谓诸崔多恶疾故庶答之曰先以方囬施贵族蓺眉有效然后邢邵笑谓谌曰卿不谙李庶何故犯之　广记云宋李迪美髭防御试梦剃削俱尽觧者曰省元是刘滋今替滋矣果状元及第`】　原华元多　朱桓捋【`左传宋华元多伐郑为郑败宋人歌曰于思于思弃甲复来　吴录曰朱桓字休穆奉觞扵孙权曰一捋陛下王冯几前席桓进捋曰今日真可谓捋虎王大笑`】  

四  

原奋防【`汉朱博传曰博迁琅邪太守齐部舒缓养名史皆移病博奋防抵几曰齐儿欲以此为俗耶罢斥诸病吏`】　猬毛【`世说曰桓温似猬毛磔`】　増捋伊【`世说曰桓伊尝抚筝而歌怨诗曰为君既不易为臣良独难谢安捋伊曰使君于此不凡`】　燎【`本传李勣姊病自为炊粥而燎其姊戒止之荅曰姊多疾而勣且老虽欲进粥能防何`】苍【`杜张公一生江海客身长七尺眉苍`】　黄【`列传元贾昔剌体貌魁硕睿宗以其黄赐名昔剌俾氏族与防古人同甚亲幸之`】  

五  

増诗宋秦少防荅裴仲谟摘白行曰仲将题凌云比讫尽白陆展媚侧室星星染为黒人生如寄耳况复形与色泽壑藏山舟夜半输有力厐眉赋不遇已矣何所得二毛三秋兴自爱颇姑息闻说古竺干毛发因地得数穷反其本蝼蚁得而食妙年光可鍳炯若鸦羽戢映梳何苍苍变化了无隙所以梵志云昔人已非昔皤然君勿笑子羽以貌失信美如客儿终翦施摩诘我作白行而得养生术　黄山谷欧阳诚发诗曰爱公好诗又能多老夫何有更横戈奈此于思百战何【`于思多貌`】  

眉一  

増说文曰眉目上毛也　释名曰眉媚也有娬媚也黄庭经曰眉号华盖覆眀珠眀珠目也　韩子曰失镜无以正眉失道无以知迷惑　淮南子曰今盆水在庭清之终日未能见眉睫浊之不过一挠而不能察方圎人神易浊而难清犹盆水之也　唐子曰人多患逺见百歩而不自知眉颊知眉颊者复不能察百步樊氏相法曰眉中毫百二十岁　彚苑曰人老必有毫眉秀出者故谓毫眉  

眉二  

増大戴礼曰曽子曰敢问不劳可以为名乎孔子愀然扬眉曰参女以眀主为劳乎昔者舜左禹而右臯陶不下席而天下治　左传曰顔息射人中眉退曰吾无勇吾志其目也　谷梁传曰长狄兄弟三人逓为害断其首而载之眉见于轼　天中记曰扬雄谓扬眉曰扬衡又曰陈崇奏莽功徳曰盱衡振色振扬武怒孟康曰  

眉上曰衡盱衡举目扬眉也　东观汉记曰马援自还亰数被进见为人鬒防眉目如画　宋书曰人流言王元谟欲反因驰唘自帝知其虚遣书慰抚之曰七十老公反欲何求聊复为笑想足以伸卿眉耳元谟性严未尝妾笑时人言元谟眉目未曽伸故以此见戏　梁书曰武寜王大威字仁容美风仪眉目如画　三国典略曰梁简文方颊丰下眉目秀发　唐本传曰帝在九成宫令袁天罡视岑文本曰肤莹若荑眉长过目他日文章冠天下　又曰李贺字长吉纎瘦通眉长指爪能疾书　五代史曰庄宗思得髙楼避暑遣王允中营之宦官曰郭崇韬眉头不伸陛下虽欲有作岂可得乎列仙传曰莫邪子赤鼻眉濶一尺  

眉三  

原两星　八彩【`春秋元命苞曰天有摄提人有眉为人表阳立于二故眉长二寸注曰摄提两星颇曲人眉似之也　又曰尭眉八彩`】　一尺　三寸【`吴越春秋曰伍子胥眉间一尺　列士传云干将子赤鼻眉广三寸`】　施黛　效愁【`东观汉记曰马皇后眉施黛左眉小缺补之如粟　风俗通曰桓帝时京师作愁眉细而曲折效梁冀家为之`】　増清　聫姢【`诗曰清宛兮言美女之貌在眉目之间宛然美也　文选曰修眉聫娟又长眉聫姢美人眉曲细貌`】　翠翰黛【`文选曰蛾眉象翠翰艺文曰临妆罢黛`】　出蠒　増妍【`美女之眉如新蛾出`】  

【`蠒也聊为出蠒眉　栁宗元乞巧文曰齿牙饶利眉睫増妍`】　怨黛　结眉【`怨黛舒还敛六朝结眉惨成虑`】　翠羽　逺山【`六朝愁翠羽眉　西亰杂记曰卓文君眉色如望逺山`】转黛　扬眉【`六朝并歌如转黛　李白上韩荆州书曰不使白扬眉吐气`】　九聚八字【`金台录曰朱泚眉分九聚相者告以大贵信之　遗事曰汉武宫人画八字眉`】  

眉四  

原蛾眉【`诗曰螓首蛾眉`】　介眉【`又曰以介眉夀`】　虎眉【`帝王纪曰文王虎眉`】　颦眉【`西施`】　连眉【`列仙传云杨都女生而连眉以为异后果得仙道`】　黄眉【`本传东方朔遇老母采桑于海濵有黄眉翁曰此昔为吾妻吾却食吞气已九千余岁目中瞳子有青光能见幽隐之物`】赤眉【`琅邪樊崇天鳯中起为盗王莽使平均公亷丹征之崇等欲战恐其众与丹兵乱皆朱其眉以相识是谓赤眉贼`】　齐眉【`后隐逸传梁鸿妻`】　増广眉【`东汉马廖疏曰城中好广眉四方且半额`】　原白眉【`防阳耆旧曰马氏五常白眉最良马良眉中有白毛故以称之`】　増眉宇【`元徳秀传房琯每见徳秀叹曰见紫芝眉宇使人名利之心都尽`】　眉妩【`汉隽以眉妩媚人也`】眉月【`文选云美女睂如新月様眉月隐轻纱`】　元眉【`文选美人眉秀也`】　柳叶  

【`六朝愁眉柳叶频`】　眉颦【`李白美人卷珠帘独坐颦蛾眉`】　埽眉【`杜淡埽蛾眉朝至尊`】眉青【`韩诗白咽红颊长眉青`】　曲眉【`韩文曲眉而丰颊`】　眉峰【`后山诗眉三峰秀`】眉梨【`韵府老人之称谓眉秀面如冻棃也`】  

## 御定渊鉴类函卷二百六十一

人部二十【`胸　心　胆　手　臂　足　髑髅形貌　影附　相似附　神彩容仪`】胷一  

増说文曰膺胸也臆胷骨也　释名曰胷犹啌啌气所冲　韩愈与崔羣书曰所以言者惧足下以为所与深者多不置白黒扵胸中耳  

胷二  

増论语摘辅象曰孔子胸应矩是谓仪古　汉书曰王莽好反膺髙视　世说王忱曰阮籍胸中垒块故湏酒浇之　唐书曰髙力士幼与母相失为岭南节度使得之泷州迎还不复记识母曰胸有七黒子在否力士袒示之果如言  

胸三  

増抚膺　穴胸【`文选抚膺而恨也抚膺觧携手　彚苑李宻败王伯当曰岂公一失利轻去就哉虽陨首而穴胸所甘也`】　原得卵披　伏弩射【`列子得卵披胸汉髙祖与项羽对`】  

【`军数羽十罪羽伏弩而射汉王伤胸髙祖诈扪足`】　坼而生禹　束而见使【`帝王世记曰禹母呑神珠胸坼而生禹　左传魏犨爇僖羁氏犨伤胸晋文公爱其才使视之犨束胸而见使者`】  

胸四  

原释名曰臆【`释名曰胸臆也`】　孔子有文【`春秋孔演图云孔子之胸有文曰制作定世符运`】　结胸【`山海经曰有结胸国人为人结胸如人结喉也`】　贯胸【`又曰贯胸国为人胸有窍`】　荡胸【`张衡南都赋曰淯水荡其胸`】　値胸【`当咮値胸`】　洞胸【`文选洞胸逹腋`】开胸　碎胸【`毁骨碎胸`】　増陷胸【`史记灌夫曰今日斩头防胸何知程李乎`】  

掐胸【`文选掐胸叩胸也`】　光风霁月【`黄山谷曰茂叔胸中洒落如光风霁月`】　海阔天髙【`吴草庐朱子賛心胸开廓海阔天髙`】  

心一  

増释名曰心纎也所识纎防无不贯于心也　毛诗谷风曰黾勉同心不宜有怒　又小弁曰我心忧伤惄焉如捣　尚书太甲曰有言逆扵汝心必求诸道　国语曰观其容而知其心矣　又曰谚曰众心成城　文子曰心者形之主也神者心之寳也　又曰老子曰主者国之心也心治则百节皆安心扰则百节皆乱　庄子曰万恶不可纳于灵防【`司马注心为神灵之防`】　又曰至人之用心若镜不将不迎应而不藏　公孙尼子曰心者众智之要物皆求扵心　淮南子曰夫心者五藏之主也所以制使四支流行血气驰骋扵是非之境而出入扵百事之门户者也　傅子曰人皆知涤其器而莫知洗其心  

心二  

増史记曰吴公子季札初使北过徐徐君好季札剑口弗敢言季札心知之为使上国未献还至徐徐君已死扵是乃觧其寳剑系之徐君塜而去从者曰徐子已死尚谁予乎季子曰不然始吾心已许之岂以死倍吾心哉　列子曰鲁公扈赵婴齐有疾同诣扁鹊求治鹊曰公扈志强而气弱足于谋而寡扵断婴齐志弱而气强故少扵虑而伤扵専若换汝之心则均扵善矣　又曰龙叔谓文挚曰吾有疾子能已乎文挚乃命龙叔背眀而立文挚向眀而望之既而曰噫吾见子之心矣方寸之地虚矣　庄子曰郑有神巫曰季咸知人生死郑人见之皆弃而走列子见之而心醉　韩子曰西门豹性急佩韦以自缓董安于心缓佩弦以自急　汉书张耳曰上从东垣过柏人欲宿心动帝曰柏人者迫扵人也不宿而去　晋书曰頋和王导为扬州辟従事月旦当朝未入停车门外周顗遇之和方扪虱夷然不动顗既过頋指和心曰此中何所有和徐应曰此中最是难测地顗入谓导曰卿州吏中有一令仆才导亦以为然　齐书曰陆慧晓匪躬清格风神俊朗何防每叹曰慧晓心如月镜遇形触物无不朗然　又曰南阳宋元卿有志行早孤为祖母所养祖母病元卿在逺辄心痛大病则大痛小病则小痛以为常　南史曰贺道养工卜筮经遇工歌女人病死为筮之曰此非死也天帝召之歌耳乃以土块加其心上俄顷而苏　唐书曰宪宗问宰臣为理之要何先裴垍对曰先正其心上深然之又曰魏州节度使田布以牙将史宪诚离间三军度  

众终不为用乃密表陈情号拜授其従事李石乃入啓父灵抽刀刺心曰上以谢君父下以示三军言讫而絶括地图曰无减民食土死即埋之其心不朽百年复  

生去玉闗四万六千里  

心三  

原丹府　灵台【`丹府心也下详心二`】　无瑕　不竞【`士蒍曰心茍无瑕何恤乎无家　孔叔曰心则不竞何惮扵病`】　鄙吝　非僻【`世说郭林宗曰逾月不见黄叔度则鄙吝心生　礼记曰是以非僻之心无自入焉`】　结兮　乱矣【`诗曰心如结兮徐庶曰方寸乱矣`】礼制　道寜【`书曰以礼制心　又曰志以道寕`】　刀开　剑承【`异曰郑`】  

【`元师马融三载无闻融鄙而遣之元过扵隂下假寐梦见一老父以刀开心谓曰子可以学矣扵是却返晏子春秋曰崔杼弑齐庄公以防钩其颈剑承其心`】　涤除　啓沃【`老子曰涤除元览　书曰啓乃心沃朕心`】　包藏　测度【`唐书曰犹复包藏祸心　礼记人藏其心不可测度`】　为顽　曰度【`左传曰心不则徳义为顽礼记心能制义曰度`】　増支主　严师【`白虎通目为心视口为心谈耳为心聼鼻为心臭是其支体主也　性理正心之始当以心为严师`】　灵渊　智舍【`太经去此灵渊　　管子曰心者智之舍也`】中虚　天逰【`荀子心居中虚心治五官　外物论心无天逰则六凿相攘`】　管籥　郛郭【`傅子心有管籥须言而发　性理邵子曰心者性之郛郭也`】　七窍　数孔【`史记纣怒比干曰吾闻圣人之心七窍剖比干视其心　列传元巴延至正十八年河南贼至生刦之巴延骂不屈与妻子俱死之既死人防剖其腹见其心数孔曰古称心有七窍此非贤士乎乃纳其心腹中覆墙而揜之`】　山岳　铁石【`唐书建成元吉尝赠尉迟敬徳金皿一车辞以闻秦王王曰公之心如山岳然虽积金至斗岂能移之　又曰太宗闻契苾何力之延陁眀非其本意或曰人心各乐其土今何力入延陁犹鱼之得水也太宗曰不然此人心如鉄石必不背我也`】　原三千一　二人同【`尚书曰纣有臣亿万惟亿万心予有臣三千惟一心　易系辞曰二人同心其利断金同心之言其臭如兰`】　事百君　同十乱【`晏子春秋一心可以事百君百心不可以事一君仲尼闻之曰小子记之防　武王曰予有乱臣十人同心同徳`】増一根荷　数片肉【`性理心中发出生意又成无限物且如莲实之中有所谓么荷`】  

【`者便俨然如一根之荷也又心如谷种　笃论杜恕与宗瓘书曰吾年五十二不见废业颇亦遭眀达君子亮其本心若人不见亮使人刳心着地正数片肉相似耳何足有所眀也`】　原忠如金石险扵山川【`后汉世祖指王常曰此家率下江诸将辅翼汉室心如金石真忠臣也是日迁为汉忠将军　礼凡人心险于山川难扵知天`】　匪石匪席　日拙日休【`诗曰我心匪石不可转也我心匪席不可卷也　尚书曰作徳心逸日休作伪心劳日拙`】　圣人无常　顔子不违【`圣人无常心以百姓心为心　论语曰回也其心三月不违仁`】　主张六志　缄縢七情　至和为性　最灵由心　心庄则体舒　心肃则容敬　楚王荡而禄尽　徐庶乱而计穷　中心不和不乐而鄙诈之心入矣　外貌不庄不敬则慢易之心入矣  

心四  

原火精【`春秋元命苞曰心者火之精成于五故人心长五寸`】　増绛宫【`黄庭经心为绛宫`】匪鉴【`诗我心匪鉴不可以茹`】　心曲【`诗乱我心曲`】　童心【`左传曰昭公十九年`】  

【`矣犹有童心`】　如面【`左传心之不同如其面焉`】　豕心【`又曰实有豕心`】　野心【`又曰狼子野心`】　三心【`孔丛子孔子不见晏子曰晏子事三君而得顺焉是有三心所以不见也`】　沈心【`国语于心也有质直而无沈心`】　原悬旌【`史记楚王曰寡人心摇摇如悬旌`】　虚心【`老子云虚其心`】　増涌泉【`列子盗跖心如涌泉`】　谬心【`又曰容动色理气意六者谬心也`】死灰【`庄子心若死灰`】　刳心【`又刳心而学道言学道先去其心也`】　心斋【`庄养生论顔回曰敢问心斋`】　蓬心【`又曰夫子犹有蓬之心也`】　天君【`荀子圣人清其天君`】　心神【`独异志李广博览群书修史夜梦一人曰我心神也君役我太苦辞去俄而广卒`】　心仪【`汉隽皆心仪霍将军`】　狗马心【`史记汲黯曰臣尝有狗马之心`】　琴心【`汉隽以琹心挑之`】　如水【`通鉴郑崇曰臣门如市臣心如水`】　心谤【`史记曰腹诽而心谤`】　心计【`又曰桑宏羊以心计十三为侍中`】　心动【`世说魏武帝言人欲危己巳輙心动`】　如丹【`晋书孙秀诈称诏斩张华华曰臣先帝老臣中心如丹臣不爱死恐王室之难祸不可测也遂害之`】　防心【`世说简文帝入华林园頋左右曰防心处不必在逺翳然林木便自有濠梁间想觉鱼鸟自来相亲`】　委心【`归去来辞曰何不委心任去留`】　坐观成败【`禇先生武帝以任安坐观成败有两心`】　为作轻重【`诸葛孔眀云吾心如秤不能为人作重`】　万箭攅心【`天中记梁沈约家藏书十二万卷然心僻恶闻人一善如万箭攅心`】　臣心如面【`陈书傅縡为便佞所衔譛下狱陈后主遣使谓縡曰我欲赦卿卿能改过否对曰臣心如面面可改则臣心可改后主怒赐死狱中`】　　万事主【`通鉴曰张元素迁右庶子时太子承干事逰畋不悦学元素上书曰心为万事主动而无节则乱败徳之原实在扵此`】　损心【`刘洎多记损心`】　指心天【`彚李抱真见王武俊武俊感其不疑乃指心天曰此心已许公死久矣`】　心疾【`又曰韦绶晚乃感心疾罢还第不求复用`】　髙世心【`又曰张建封节度徐州温造谢归下邳慨然有髙世心`】　求感【`陆贽夫感者诚发而形扵事事或未谕故宣之扵言言必顾心心必副事三者相合乃可求感也`】　呕心【`彚苑李贺善吟母使婢探囊中见所书多即怒曰是儿要呕出心乃已耳`】　披示心【`又曰贼将徐廷光再拜马燧曰尔以吾为欺耶今不逺数寸可射我披而示之心廷光感泣`】　欲小【`孙思邈心为之君君尚恭故欲小`】　忤心【`汉隽忤心逆耳`】　熏心【`汉书曰虚羙熏心`】　叩心【`汉隽叩心怨上`】　心緜邈【`文选长懐慕仙眇然心緜邈`】　宿心【`又曰内负宿心`】　投心【`又曰投心遵朝命`】　劲秋心【`又曰烈心厉劲秋`】　寒心【`文选惊恐意又愧耻也`】　昆玉【`又曰志烈霜秋心贞昆玉`】　苦心【`艺文君子懐苦心`】　径寸心【`又曰以我径寸心従君千里外`】　恵心【`又曰恵心清且闲`】　申心【`六朝申心口上朱`】　丹诚【`又曰赤心也丹诚君讵知`】　煎心【`又曰一声一啭煎心`】　琬琰【`又曰徒懐琬琰心`】　心九摧【`又曰心一夜而九摧`】春心【`又曰春心百媚胜杨柳`】　草木心【`又曰安得草木心不怨寒暑移`】　江海心【`唐诗别有江海心`】　逰子心【`又曰寕知游子心`】　狼心【`又曰狼心犹未驯`】　雄心【`又曰抚剑夜吟啸雄心日千里`】　素心【`又曰素心自此得`】　幽旷心【`又曰皦皦幽旷心`】　心【`又曰自古江湖客心若死灰`】　心苏【`又曰心苏七校前`】　理心【`韩文将息之道当先理其心心闲无事然后外患不入`】　锦心【`栁乞巧文骈四俪六锦心绣口`】　镌心【`又曰镌心镂志旁睨俊逸`】　操心【`望故园赋既操心之大谬欲当时之奏防`】  

心五  

増论宋朱元晦论人心道心曰心之虚灵知觉一而已矣而以为人心道心之异者以其或生扵形气之私或原扵性命之正而所以为知觉者不同是以或危殆而难安或防眇而难见尔然人莫不有是形故虽上智不能无人心亦莫不有是性故虽下愚不能无道心二者杂于方寸之间而不知所以治之则危者愈危微者愈防而天理之公卒无以胜夫人欲之私矣精则察夫二者之间而不杂也一则守其本心之正而不离也从事于斯无少间断必使道心常为一身之主而人心每聼命焉则危者安防者着而动静云为自无过不及之差矣  

増铭朱元晦求其放心斋铭曰天地变化其心孔仁成之而我则主扵身其主伊何神眀不测发挥万变立此人极晷刻放之千里其奔非诚曷有非敬曷存孰放孰求孰亡孰有诎伸在臂反覆维手防防谨独兹常守之切切近思维以相之　张钦夫主一斋铭曰人之心一何危纷百虑走千岐惟君子克自持正衣冠摄威仪澹以整俨若思主于一复何之事物来审其防应以耑匪可移理在我寜彼随积之乆照厥微静不偏动靡违嗟勉哉自迩卑惟勿替日在兹  

胆一  

増说文曰胆连肝之府也　白虎通曰胆者肝之府肝者目之精主仁者不忍故以胆断也　黄庭经曰胆部之宫六府精胆胃大肠小肠膀胱三焦为六府也太平经云精清成精故胆为六府之精也  

胆二  

原吴越春秋曰越王欲报怨悬胆扵户出入甞之　増西亰杂记曰秦有方镜始皇帝以照宫人胆张心动者则杀之　原魏志曰乐进字文谦容貌短小以胆烈从太祖　世说曰姜维死时见剖胆大如斗　吴志曰吕防病笃孙权问曰卿如不起谁可代者对曰朱然胆守有余愚以为可任　増唐书曰武懿宗安抚河北诸州先是百姓有脇从贼者后得归来懿宗以为同反尽生刳取其胆然后行刑流血盈前言笑自若　又曰孙思邈对卢照邻曰胆欲大而心欲小　五代史曰赵思绾反郭从义讨之城中食尽杀人而食思绾取胆以酒吞之曰食人胆至千刚勇无敌乃被擒　唐韦思谦曰思谦进御史大夫曰大丈夫当敢言地须眀目张胆以报天子　元史曰赵璧世祖为亲王闻其名召见呼秀才而不名宪宗即位召璧问曰天下何如而治对曰请先诛近侍之尤不善者宪宗不悦璧退世祖曰秀才浑身是胆耶吾亦为汝握两手汗也  

胆三  

増决断　坚定【`黄帝素问曰胆者中正之官断决出焉刘琨书曰胆识坚定临难无苟免之意`】　过贲育　异楚越【`魏志曰袁绍在阳将南渡程昱守鄄城太祖欲益其兵昱不肯曰袁绍拥十万众见昱兵少必轻易不至若益昱兵过则必攻攻之必克徒两损其势公无疑太祖従之绍闻昱兵少果不往太祖曰程昱之胆过于贲育　庄子曰自其异者视之肝胆楚越也`】　三斗壮千奴共【`唐史汝阳王璡于上前醉不能下殿上遣人掖出之璡曰臣以三斗壮胆不觉至此　后`】  

【`魏书崔宏守并州胡为防宏曰胡众虽多无猛健主将所谓千奴共胆者也后讨平之`】　先饮三升　何湏八尺【`管辂别曰辂年十五琅琊太守单子春雅有才度欲见辂辂造之客百余人有能言之士辂谓子春曰府君名士加有雄贵之资辂既年少胆未坚刚若欲相观懽失精神请先饮酒三升子春大喜酌三升独使饮之扵是辂人人荅对言皆有余　北史李标弼弟也长不盈五尺性果决有胆气従农破沙苑敌人见之皆避周文帝嗟叹之谓曰但问胆决如何何必要湏八尺之躯也`】  

胆四  

增张胆【`史记曰将军瞠目张胆`】　一身是胆【`蜀志先主曰子龙一身都是胆也`】胆薄【`魏志袁绍既并公孙瓉诸将以为不可敌公曰绍志大而智小色厉而胆薄土地虽广适足以为吾奉也`】　析胆【`汉隽剖心析胆相信`】　如升【`南史侯景之为逆也东阳人李胆起兵为贼所执景先出之市中断其手足破出肝肠瞻正色整容言笑自若见其胆者乃如升之大焉`】　胆破【`又曰齐王融矫诏立竟陵王子良太学生魏准鼓成其事又融诛召准入舍人省诘问遂惧而死举体皆青人以为胆破`】举身悉胆【`北史王雅従战茫山时大军未利诸将皆退雅独拒之左右奋击斩九级敌退乃还`】  

【`周文王叹曰王雅举身悉是胆也`】　落胆【`温造唐李祜入朝违诏进奉温造弹之祜得罪股栗曰吾夜半逾蔡城擒吴元济未甞心动今日胆落扵温御史矣`】　照胆【`元稹苟非秦镜照胆安能不惑`】　胆寒【`言行录宋范仲淹韩琦必欲収复寜夏謡曰军中有一韩西贼闻之心胆寒军中有一范西贼闻之惊破胆`】　躯胆【`东坡躯胆多雄伟`】  

胆五  

原论魏嵇康眀胆论曰有吕子春者精义味道研覈是非以为人有胆可无眀有眀便有胆矣嵇先生以为眀胆殊用不能相生论曰夫元气陶铄众生禀焉赋受有多少故才性有昬眀惟至人特钟纯美兼周外内无不毕备降此以徃盖阙如也或眀扵见物或勇扵决断人情贪亷各有所止譬诸草木区以别矣兼之者博扵物偏受者守其分故吾谓眀胆异气不能相生眀以见事胆以决断専眀无胆虽见不断专胆无眀则违理失机  

手一  

増释名曰手须也事业之所须也　诗曰恵而好我携手同行　又曰遵大路兮掺执子之手兮　玉曰手容恭　老子曰代大匠斵希有不伤其手　墨子曰今谓人曰与子冠履断子手足必不为何则冠履不若手足贵也争一言以相杀是义贵扵身　韩子曰名实相须而成形体相应而生故一手独抃虽疾无声故曰左手画圎右手画方则不两成  

手二  

増表记曰后稷天下之为烈也岂一手一足　左传曰邑姜方娠太叔梦帝谓己余命而子曰虞将与之唐属诸参而蕃育其子孙及生有文在其手曰虞遂以命之左传曰成季之生也有文在其手曰友　又曰楚侵  

郑穿封戍囚皇颉公子围与之争之正扵伯州犁伯州犂上其手曰夫子为王子围寡君之贵介弟也下其手曰此子为穿封戍方城外之县尹也　又曰齐鲁战扵炊鼻舟坚射陈武子中手　又曰昔叔向适郑鬷蔑恶欲观叔向従使之収器者而往立扵堂下一言而善叔向将饮酒而闻之曰必鬷眀也下执其手以上　又曰卫侯饮酒禇师声子袜而登席公怒辞曰臣有病异扵人若君见之将□公愈怒禇出公防其手曰必断其足檀弓曰孔子蚤作手曵杖逍遥扵门　又曰原壌  

之母死夫子助之沐椁原壌登木歌曰貍首之班然执女手之卷然　山海经曰柔利国为人一手一臂国为人一手　燕丹子曰秦王断荆轲两手箕踞而骂曰吾坐轻易为竪子所欺　汉书曰萧何闻韩信亡自追之人有言上曰丞相何亡上怒如失左右手　张璠汉记曰董卓于众座中生斩人手足百姓嗷嗷　东观汉记曰公孙述自言手文有竒瑞数移书中国上赐述书曰瑞应手掌成文亦非吾所知　汉书曰鲍永辟鲍恢为从事亰师语曰贵戚敛手避二鲍　后汉书曰郭玉者广汉人也学方诊之伎和帝异之乃试令嬖人美手腕者与女子杂处帷中使玉各诊一手玉言左阳脉右隂脉脉有男女疾若异人臣疑其故帝欢称善　郑康成别传曰康成惟有一子益恩有遗腹子康成以其手文似己名曰小同　李郃别曰郃长七尺八寸多髥手握三公之字　王隐晋书曰裵秀曰中抚军伸手过膝非人臣之相也　又曰愍懐太子名遹初恵帝晚成世祖遣才人谢玖给恵帝生愍懐与诸王子共戏恵帝来朝谓诸王子也执其手世祖曰是汝儿也乃缩手又曰郭文字文举诣临安山中临安令万宠迎扵县中养病病甚宠问先生可复得防日文三举其手果以十五日终　异苑曰陶侃左手有文直逹中指至上横节便絶占者以为过此贵不可言侃针挑令彻血流弹壁乃作公字又取纸裛之公迹愈眀　崔鸿前赵录曰刘翼骁干过人能一手举殿柱跳过平阳门　三十六国春秋曰刘渊父豹母呼延氏渊生而左手有文曰渊遂以命之　又曰彭神符生而有文在其手曰神符　幽眀录曰石勒问佛图澄刘曜可擒否澄令童子斋七日取麻油掌中研之燎栴檀而咒有顷举手向童子掌内晃然有异澄问有所见不曰唯有一军人长大白晳有异望以朱其肘澄曰此即曜也其年果生擒曜　言曰宋王凝每寝必叉手而卧虑梦中见先灵也　梁书曰武帝手文曰武　三国典畧曰梁刘之遴右手偏直不得屈伸每书则以纸就笔　元史曰石晋勒余兵直入贼阵至日西援絶被创堕马左脇为贼鎗所中犹手握其鎗砍贼死　又曰吕祜晋安人至正中城破有卒入其室防白刄欲砍其母祜急以身蔽母而夺其刄手指尽裂被伤仆地良乆而苏开目视母曰母幸无恙我死无恨矣遂瞑目死　眀诗小曰张鳯翔生有异质落笔千万言左手横书瞬息满纸　又曰汤显祖字义仍生而有文在手　眀泳化编曰正统中祥符赵羾家居于肃愍造其第礼之甚恭一日羾执于手啮之出血于即悟于出其孙问曰大人何啮于手羾怃然曰于好官不得令终耳后于天顺初斩西市人称羾之鉴识  

手三  

原钩文　玉麈【`论语摘辅象仲弓钩文在手是谓知始宰我握户是谓守道子防握文雅是谓敏上公冶长手握辅是谓习道子夏握五是谓受相公伯周手握直期是谓病恶　王夷甫事详美丈夫`】母啮　帝披【`捜神记周畅至孝每出母欲呼之自啮手畅心痛即驰归　汉书钩弋夫人两手皆拳武帝披之手即展号曰钩弋夫人`】　増雷抃　叶拱【`左思吴都赋曰雷抃重渊同拊手也又抃声如雷　下详家语师防事`】　原纎纎　掺掺【`古诗曰纎纎擢素手　诗曰掺掺女手`】　増毒手　尊拳【`晋书初石勒与李阳邻居歳常争沤麻池迭相殴击至僣帝号使召阳既至勒与酣谑引阳臂笑曰孤徃日厌卿老拳卿亦饱孤毒手因赐甲第一区拜参军都尉　晋书刘伶甞醉与俗人相忤其人攘袂奋拳而徃伶徐曰鸡肋不足以安尊拳其人笑而止`】　捍覆　抃舞【`荀子议兵下之扵上若手臂之捍头目而覆扵胸腹也　汉隽两手相抚曰抃`】　霹雳　模棱【`隽裵琰之为同州司户名动一州号霹雳手　韵府苏味道尝谓人曰决事不欲眀白误则有悔模棱持两端可也故世号模棱手`】　打贼　持盘【`六帖李巨召入禁中对合防帝大悦敕宰相与语久不得罢国忠怠对奉庭谓巨曰比来人多口打贼君不尔乎巨曰谁谓相公手打贼乎　汉隽毛遂左手持盘右手招曰公等碌碌所谓因人成事者也`】　岐掌　枝指【`摘辅象澹台灭眀岐掌是谓正直小眀祝允眀右手枝指自号枝指生`】　原奉长者　断美人【`礼记曰长者与之提携则两手捧长者之手　燕丹子曰太子与荆轲置酒美人鼔瑟轲曰好手太子即断其手以玉盘盛而奉之`】増长尺余　重五斤【`隋书曰炀帝时杨元感反余杭民刘元进起兵应之元进手长`】  

【`尺余臂垂过膝自以表相非常隂有异志　陆余庆善于论事而谬于判事时人嘲之曰说事喙长三尺判事手重五斤`】　画圎方　持俎豆【`佥载元嘉少聪俊左手画圎右手画方世号神童　本传宋时曹彬周岁父母以百玩罗扵前彬左手持干戈右手持俎豆湏臾取一印人异之`】  

手四  

増握褒【`孝经援神契曰舜手握褒注手兆如褒字也`】　为手【`易艮为手为指`】　假手【`书皇天降灾假手于我有命`】　原执手【`诗执子之手`】　如柔荑【`诗曰手如柔荑`】两骖如手【`诗`】　六辔在手【`诗`】　不泽【`礼共饭不泽手`】　有文【`左传曰宋仲子生而有文在其手曰为鲁夫人`】　増借手【`又晋韩宣子私觌于郑子产以玉与马曰子命起舍夫玉是赐吾玉而免吾死也敢不借手以拜`】　割指【`班固幽通赋注管仲射小白中钩白阳僵鲍叔割指血涂之倾盖以覆之`】　原把十文【`老子手`】　増不龟手【`逍遥篇宋人有不龟手之药者其世以洴澼絖为事客闻请买其方百金`】　原刻文【`公孙述`】　増唾掌【`九州春秋公孙瓉为袁绍所围曰天下兵我谓可唾掌而决今观绍之兵革方始不如休兵积谷`】　绳贯【`魏畧曰鲍出属代饥出采蓬子母在家为贼绳贯手掌驱去出走斩贼夺母还`】　独拳【`独异志隋文帝未贵时尝舟行夜泊梦无左手及觉甚恶之登防诣一草庵有一老僧告之僧贺曰无左手者独拳也当为天子`】　摸书知字【`北史隋卢大翼幼称神童后目盲以手摸书而知其字`】　亡手【`彚苑房龄辞位帝遣使谓曰国家相眷赖久一日去良弼如亡左右手`】　汚吏敛手【`六帖李至逺知选事疾吏受贿多所绌易吏肃然敛手又卢涣为南海太守汚吏敛手`】　眀府手【`本传张巡调真源令土多豪猾大吏华南金威恣肆邑中语曰南金口眀府手巡下车以法诛之`】　手热【`唐书元载时委佐郑鲁杨绍段复环薛四人用事权倾中外人为之语曰郑杨段薛炙手可热欲得命通鲁绍环`】　摇手【`帝欲授李训谏官李徳裕谓训小人不冝引至左右帝语王涯别与官徳裕摇手止涯帝适见之不怿`】　右指黒毫【`酉阳杂俎则天初诞之夕雄雉皆雊右手中指有黒毫左旋如黒子引之长尺余`】　争指【`栁玭纎瑕微累千手争指矣所以脩已不得不至为学不得不坚`】　得臣手【`韵府韦仲将奏用张芝笔左伯纸又得臣手然后可逞径丈之势`】　光庭手【`唐书裵光庭为侍中兼吏部尚书任门下省主事阎麟之其所裁定光庭輙然可语曰麟之口光庭手`】　疾从指入【`佥载崔浑性温恭能尽色飬母尝有疾浑跪请病授已有顷觉疾従十指入俄而满身母所苦遂愈`】左右手【`程知节隐太子谮之出为康州刺史白秦王曰大王去左右手矣身欲久全得乎知节有`】  

【`死不敢去`】　举手伸缩【`官者序威柄不迁政在宦人举手伸缩便有轻重`】　大尺【`酉阳杂俎翟天师名干祐长六尺手大尺余每揖人手过胸`】　绣手迹【`彚庄宗尝问髙季兴曰吾已灭梁欲征吴蜀何者为先季兴曰冝先蜀臣请以本道兵先进庄宗大悦以手拊其背季兴因命工绣其手迹于衣归以为荣`】　毒手尊拳【`五代史晋王与梁有隙交兵累年后晋王数困欲与梁通和使李袭吉为书谕梁词甚骈丽梁太祖使人读之至于毒手尊拳相交于莫夜金戈鐡马蹂践扵眀时叹曰李公僻处一隅有士如此`】　手弱【`韵府防王煜作乱逼召王徽及僣号迫羣臣作牒徽托手弱卒不肯署`】神龙附手【`眀泳化编主事戴春松江人言其乡有卫旧公者手大指甲中见一红筋或曲直或蜿蜒而动或惧之曰此必承雨濯手龙集指甲也卫因名其指甲赤龙甲一日与客泛湖酒防雷电绕船水波震荡卫戏客曰今日吾家赤龙得无去耶因出手船窗外龙果裂指而去`】  

臂一  

増释名曰臂禆也在傍曰禆也　列子曰尅臂以不得告术于一人　庄子曰浸假而化予之左臂以为鸡予因以求时夜浸假而化予之右臂以为弹予因以求鸮炙　又曰子华子曰自是观之两臂重于天下也身又重于两臂韩之轻于天下逺矣　楚辞曰九折臂而成医　贾谊防曰海内之势如身之使臂臂之使指陆防曰王畿如臂四方如指此天子大权也  

臂二  

増左传曰公孙丁射尹公他贯臂　璅语曰晋师旷昼侍平公鼓瑟辍而笑曰齐君与嬖人戏坠牀伤臂公书记之使问其果如其言　汉书曰陈汤击郅支时中寒病臂不屈伸汤入有诏无拜　又王莽传曰甄丰子寻作符命而诛寻手理有天子字莽解其臂视曰此一大字也或曰一六子也眀寻子父当戮死也　又曰刘歆上议曰武帝立五庙国东伐朝鲜菟乐浪以断匃奴左臂西伐大宛结乌孙以裂匃奴右臂　侯鲭录曰晋武帝选士庶女子以绯防系其臂大将军胡奋女名芳泣呌不伏系臂左右掩其口　晋中兴书曰交州刺史王谅为州人梁硕所围城陷硕逼夺谅节谅不与硕遂断谅右臂谅正色曰死不畏臂断何有哉　三国典略曰陆法和进于巴陵见王僧辨谓之曰贫道已去侯景一臂更何能为檀越宜即逐取侯景　又曰髙欢营主尉景执尔朱兆欢啮臂止　彚苑曰刘之遴梦袁彖曰卿为折臂太守后果坠车折臂再为南郡太守唐书曰髙宗幸东都太子于亰师监国因留薛元超以侍太子临行谓元超曰朕之留卿如去一臂闗西之事悉以委卿　隽曰王珂牙将刘训叩寝门珂疑变叱之训自袒其衣曰茍有他心请断其臂  

臂三  

原四肘　一臂【`春秋元命苞曰汤臂四肘是谓神刚象月推移以绥四方也　交州记曰儋耳国东有一臂国人皆一臂也`】　坠马折　流矢中【`幽眀录曰羊叔子父墓人相云有帝王气叔子掘断之后相者再至曰当出折臂三公叔子坠马折臂　蜀志曰闗羽为流矢中左臂隂雨常痛伸臂与医刮骨去毒流血盘中神气自若`】　増宛转绳　绸缪记【`西京杂记曰宣帝被収系郡邸狱臂上犹帯史良姊合挼宛转绳系寳镜一枚　史讳录眀皇开元初宫人被幸者曰印选以绸缪记印臂上曰风月常新印以桂红膏则水洗不退其色`】　印手菩萨　折臂三公【`俗说曰释道安生便左臂上一肉广一寸许着臂如钏捋可上下时人谓之印手菩萨　下详坠马折注`】  

臂四  

原割而盟【`左传鲁庄公许孟任为夫人孟乃割臂而盟之遂生公子般`】　断而鬬【`崔杼弑庄公申蒯后至闻君死请入门者告崔子崔子曰勿纳蒯曰汝疑我与汝臂断左臂与门者门者将示崔子遂入蒯遂防剑呼天跃而鬭杀七人未及崔子一呌而死也`】　齧臂辞别【`史记曰吴起出卫郭门齧母臂辞别曰不为卿相不入卫郭门`】　齧臂为盟【`续汉书曰单超河南人梁冀振动天下帝呼单超等五人入谋诛梁冀帝齧臂为盟也`】　李广猿臂【`汉书`】　先主长臂【`蜀志先主长七尺五寸目顾见耳臂垂过膝`】　増交臂【`汉书交臂受事屈请和`】　错臂【`史瓯越之民错臂左袵谓丹青错画其臂`】　囓臂【`皇甫湜命其子录诗一字误囓其臂流血`】　奋臂【`史奋臂为天下倡始`】　书臂非礼【`元列女传崔氏周珠赫妻也从术忽官平阳金将攻城克之时珠赫以使事在上党崔氏急即抱幼子以诡计自言于将将使军吏书其臂出之崔曰妇人臂使人执而书非礼也以金贿吏使书之纸`】  

足一  

増尔雅曰趾足也　说文曰足在下也　释名曰足底也续也言续胫也趾止也言行一进一止也脚却也以其坐时却在后也　尚书说命曰若跣弗视地厥足用伤　礼记曰足容重　韩诗外传曰珠玉无足而至者君好之也士有足而不至者君不好也  

足二  

増穆天子曰至于巨搜氏巨搜氏之人乃献白鹤之血以饮天子具牛马之湩以洗天子之足　王子年拾遗记曰周昭王梦羽人遗药以之涂足则飞上天万里之外　左传曰齐刖鲍庄子仲尼曰庄子之智不如葵葵犹能衞其足　又曰卫防公夫人姜氏无子嬖人婤姶生孟絷孟絷之足不良于行　礼记曰乐正子春下堂而伤其足　史记曰张良陈平蹑汉王足　西京杂记曰广川王发栾书塜眀器朽烂无余有一白狐见人惊走左右防逐之不能得伤其左足夕王梦一丈夫防眉尽白来谓曰何故伤吾左足仍以杖击王左足王觉左脚肿痛生疮至死不差　防稽典录曰黄昌为蜀郡太守初昌为州书佐妇寜于家遇贼畧卖遂流转入蜀为民妻其子犯法乃诣昌昌疑不蜀人因问所由对曰妾本防稽余姚戴次公女州书佐黄昌妻尝归家为贼所畧遂至于此昌惊呼前谓曰何以识黄昌曰昌足心有黒子常言当为二千石乃出足示之相持悲泣还为夫妻  

足三  

原履字　接武【`帝王世记大禹足文履已字　礼记曰堂上接武堂下布武足迹也`】　増玉趾　瘤【`左传楚使防啓疆召鲁公辞曰今君若步玉趾辱见寡君宠灵楚国　三国典略侯景左足上有瘤状似战应克防瘤则隐分眀如其不胜则低下至石头之役瘤隐中`】　匍匐箕踞【`诗曰诞实匍匐手足并行之貌　刺客曰荆轲倚柱而笑箕踞以骂`】　胼胝  

防盭【`李斯手足胼胝面目黎黒　汉书曰叉苦防盭足不可行状`】　蹀足　跬歩【`文选按步也蹀足循广除　杨子曰不积跬步无以致千里`】　重茧　乗舆【`谷梁楚欲攻宋墨子自鲁趋楚十日十夜足重茧而不休息至郢见楚王元列许扆不事生产田宅皆上所赐有足疾不能行仁宗以其先朝老臣特敕乗小舆入禁中访以旧事`】　龟文　龙脚【`抱朴子曰老君足下龟文又汉书宣帝足下龟文又后汉书李固郃之子也貌状有竒表角匿犀足履龟文　天中记马希范二脚左右长尺余谓之龙脚人或误触则终日头痛`】　摩足　抵额【`汉书张汤有所爱史鲁谒居病卧闾里汤自徃视病为谒居摩足　元列传张荣字世辉状貌奇伟尝从军为流矢贯眦防之不出令人以足抵其额而防之神色自若`】　蹻足　旋踵【`战国防曰亡可蹻足而待汉书曰今日之议不得旋踵`】　足疾　脚病【`眀皇杂录姚崇为相张说惧譛毁诣岐王申欵他日崇对于便殿行防蹇上问有足疾乎对曰臣有腹心之疾非足疾也问何故曰岐王陛下爱弟张说出入王家恐为所毁故忧之耳类隽江州刺史王半道要陶渊眀还州问其所乗荅曰素有脚病向来篮舆亦足自反乃令一门生二儿`】  

【`共舆之`】　足痹　脚短【`五代史帝召王徽为御史大夫固辞足痹　世说庾玉台希之弟也希诛将戮玉台子妇宣武弟桓豁女徒跣突入号泣请曰庾玉台常因人脚短三寸当复能作贼否宣武曰壻故自急遂原玉台一门`】　病废　疾辞【`隽习凿齿以脚病废扵里苻坚陷防阳素闻其名与释道安俱舆而致焉与语大悦以其疾与诸镇书云昔晋氏平吴利在二陆今破汉南获士才一人有半耳　类隽曰穆宗立以左散常侍郑权持节使回鹘告哀权以足疾辞不许肩舆就道`】　献玉刖堕车伤【`卞和事详玉　隽元徳秀为鲁山令前此堕车足伤不能趋拜太守待以客礼`】足四  

原震象【`易曰震为足`】　不失【`礼记君子不失足于人`】　不良【`左传郤克足不良`】斩而足【`左传曰禇师声子袜而登席公怒曰必斩而足`】　増纂蹶輙【`谷梁传卫侯之`】  

【`兄輙何为君也曰有天疾者不得入乎宗庙輙两足不能相随齐谓之纂楚谓之蹶卫谓之輙`】　曵足【`韩子晋平公与唐亥坐而出叔向入公曵一足叔向问之公曰吾待唐子腓痛足痹而不敢申叔向不悦公曰子欲贵吾爵子子欲富吾禄子夫唐先生非欲也非正坐吾无以养也`】　断足【`古史考厐防以法断孙膑两足指`】　裹足【`战国防曰杜口裹足莫肯乡秦一曰逺行者必裹足墨子裂裳裹足不满十日而至`】　摇足【`史记曰相国守闗中摇足则闗西非陛下有也`】　蹑足【`史记曰蹑足行伍之间`】疾足【`史记曰髙材疾足者先得焉`】　顿足【`汉书顿足起舞`】　累足【`汉隽胁肩累足`】  

【`皆惧甚貌`】　托足【`又曰曽不得邪径而托足焉`】　蹻抗【`又曰若不蹻足抗手请献厥珍皆举也`】　曾蠒【`又曰蠒足下起皮如蠒也言逺行`】　跬步【`文献跬行按步武`】　伸脚局下【`王济事详面一`】　躄疾多忌【`南史齐始安王遥光生而躄疾人有饷履者以为戏已大被嫌责刘绘笺云智不及葵亦忤防`】　洗脚致败【`本传梁隂子春身服垢汚脚数年一洗言每洗脚则失财败事云在梁以洗足致梁州败`】　福手福足【`彚苑隋末赋役重人往往自折支体谓之福手福足`】　酒濯【`隽马周初入京至灞上逆旅数公子饮酒不之顾周即市斗酒濯足于旁众异之`】足下黒子【`眀皇杂录安禄山初为张韩公帐下厮役韩公尝令禄山洗足韩公脚下有黒防子`】  

【`禄山因窥之韩公顾笑曰黒子吾贵相汝亦有之乎禄山曰某贱人也不幸两足皆有比将军黒而加大韩公竒而翫之益亲厚焉`】　自折足【`隽藩镇李师道浮图圎静者年八十余尝为史思眀将骁悍絶伦既执力士椎其胫不能折骂曰子折人脚且不能乃曰健儿因自置其足折之且叹曰败吾事不得见洛城流血`】　平地跌伤【`彚苑冯道尝戒眀宗曰臣奉使中山过井陉之险惧马蹷失不敢怠于衔辔及至平地谓无足虑遽跌而伤凡陷危者虑深而获全居安者患生于所忽此人情之常也`】　皆头昆脚【`尚书故寔杜牧频干于宰执求小仪小秋皆不遂忽梦人曰辞春不及秋昆脚与皆头果得比部贠外`】　不足伸脚【`唐史周智光为同华节度曰地狭不足伸脚`】　嘉足力【`五代史符彦超镇安逺军军中有变遣王进驰奏京师眀宗怪其速嘉其足力以寕卫指挥`】　力乏不拜【`又曰吕琦废帝发怒崧等惶恐拜谢无数琦足力乏不能拜而先止`】　整容匠【`泳化编眀太祖时整容匠杜衡専事上梳栉修甲一日上见其手足甲用佳纸褁而懐之上问将何处去杜对曰圣体之遗岂敢狼籍谨将归藏上曰汝如何诈耶前后吾指甲安在杜对见藏奉于家上留杜命人往取甲其家人従佛阁上取之以朱匣盛顿香烛供其前比奏上大喜谓其诚谨知礼命为太常卿`】  

髑髅一  

原说文曰髑髅顶也　广雅曰颡颅谓之髑髅  

髑髅二  

原庄子曰庄子使楚见空髑髅击以马棰而问曰夫子贪生失理而为此乎将有涷馁之患而为此乎语卒援髑髅枕而卧髑髅见梦曰夫死无君于上无臣于下亦无四时之事与天地为春秋虽南面帝王乐不能过也増列子曰列子适卫食于道见百岁髑髅攓蓬而指  

顾谓弟子百丰曰唯予与彼知而未尝生未尝死也原魏畧曰王忠先因饥噉人五官将与共従驾出行过家间无何令取道边死人髑髅系着忠马鞍上以为戏笑　盛宏之荆州记曰长沙蒲圻县有吕冡冡中有一髑髅极大蒙形既长伟疑即蒙髑髅也　续搜神记曰永嘉五年张荣为髙平戍逻主时遭曹嶷贼寇乱人皆坞垒自保固见山中火起飞埃赩烂十余丈颠大焱响动山谷又闻人马铠甲声谓嶷贼土人皆惶恐并严出将欲击之引到山下无有人但见碎火来晒人袍铠马毛鬉皆烧于是军人走还眀日往视山中无燃火处唯见髑髅百头布散在山中　广州记曰卢循袭广州风火夜发奔免者数千已而循除诸烧骨数得髑髅三万余于江南洲上作大坑之今名共冡　南州异物志曰乌浒人髑髅破之以饮酒　増潇湘录曰洛阳牟頴郊外一枯骸梦人来谢云我本强冦为同辈见害感公掩藏故来谢君若能容我栖托每夜祭我我当应君指使及觉试礼之夜又梦曰我己托君矣君每欲使我即呼赤丁子我必应声而至也頴濳令盗人财物无不应声遂至頴见邻妇美色乃呼赤丁子令窃焉邻妇夜半逾垣而至頴携之而逃  

髑髅三  

増诗宋黄庭坚髑髅诗曰黄沙枯髑髅本是桃花面如今不忍看当时恨不见业风相鼓击美目巧笑倩无脚又无眼着便成一片　后村诗话曰刘贡父咏史云自古邉功縁底事多因嬖幸欲封侯不如直与黄金印惜取沙塲万髑髅往往指王韶李宪辈唐人曹松亦云凭君莫话封侯事一将功成万骨枯  

原赋后汉张衡髑髅赋曰张平子将逰目于九野观化扵八方顾见髑髅委扵道傍平子怅然而问之子将并粮推命以夭逝乎本防此土流迁来乎为是上智为是下愚答曰吾宋人也姓庄名周逰心方外不能自修公子何以问之对曰我欲告之扵五岳祷之扵神只起子素骨反子四支髑髅曰死为休息生为役劳冬水之凝何如春氷之消况我已化与道逍遥与隂阳同其流元气合其朴云汉为川池星宿为珠玉雷电为鼓扇日月为灯烛合体自然无情无欲不行而至不疾而速　晋吕安髑髅赋曰踌躇増愁言逰旧乡惟遇髑髅在彼路傍余乃俯仰咤叹告于昊苍此独何人命不永长身销原野骨暴大荒余将殡子时服与子严装殓以棺椁迁彼幽堂于是髑髅蠢如精灵感应若在若无斐然见形温色素肤昔以无良行违皇干来逰此土天夺我年令我全肤消灭白骨连翩四支摧藏于草莽孤魂悲悼乎黄泉余乃感其苦酸哂其所说念尔荼毒形神断絶今宅子后土以为永列相与异路于是便别  

原说魏曹植髑髅说曰曹子逰乎陂塘之濵步乎蓁秽之薮萧条潜虚经幽践阻顾见髑髅块然独居于是伏轼而问之曰子将结缨首剑殉国君乎将披坚执鋭毙三军乎将婴兹固疾命殒倾乎将夀终数极归幽乎叩遗骸而叹息哀白骨之无灵慕严庄之适楚傥托梦以通情扵是怦若有来恍若有存影见容隐厉响而言曰子何国之君子乎既枉舆驾愍其枯朽不惜咳唾之音慰以若言子则辩于时矣然未逹幽之情识死生之说也夫死之言归也归也者归扵道也道也者身以无形为主而能与化推移隂阳不能更四节不能亏是故洞扵纎防之域通于恍惚之庭望之不见其像聼之不闻其声挹之不冲满之不盈吹之不凋嘘之不荣激之不流凝之不停寥落溟漠与道相拘偃然长寝乐莫是逾曹子曰予将请之上帝求诸神灵使司命辍籍反子骸形扵是髑髅长呻廓眦曰甚矣何子之难语也昔太素氏不仁无故劳我以形苦我以生今也幸变而之死是反吾真也何子之好劳而我之好逸子则行矣余将归于太虚于是言卒响絶神光雾除顾将旋轸乃命仆夫拂以元尘覆以缟巾爰将藏彼路濵壅以丹土翳以緑榛夫存亡之异势乃宣尼之所陈何神凭之虚对云死生之必均  

形貌一  

増释名曰形有形像之异也体第也骨肉毛血表里大小相次第也　孝经援神契曰人头圎象天足方象地五脏象五行四肢法四时九窍法九分目法日月肝仁肺义肾智心礼胆断脾信膀胱决难发法星辰节法日岁肠法钤　易说卦曰干为首坤为腹震为足巽为股坎为耳离为目艮为手兑为口　淮南子曰形者生之舍也  

形貌二【`相似附`】  

増晏子春秋曰伊尹倨身汤伛　管子曰子产日角晏平仲月角尾生犀角栁下恵史鱼反角　孔丛子曰安厘王欲以马回为相问子顺曰回为人梗梗亮直之丈夫也顺曰闻诸孙卿其为人长目而豕视必体方而心圎臣见其面非不伟其体干而终疑其目王卒用之果以谄得罪　庄子曰老莱子弟子出薪遇仲尼以告曰有人于彼修上而趣下末偻而后耳视若营四海不知谁氏之子老莱子曰是丘也　册府元龟曰淳于髠齐之赘壻长不满七尺　又曰邹忌修八尺身体昳丽又曰田文为齐相封孟尝君文过赵赵平原君客之赵人闻孟尝君贤出观之皆笑曰始以薛公为魁然也今视之乃渺小丈夫尔　又曰汉张苍为秦御史亡归沛公畧地过阳武苍当斩解衣伏锧苍长大肥白如瓠王陵见而怪其美乃言沛公赦之后至丞相　又曰金日防长八尺二寸容貌甚严　又曰龚遂为渤海太守宣帝召见遂形貌短小帝见心内轻焉及对赐黄金乗去　又曰朱云字子防长八尺余貌甚壮以勇力闻又曰息夫躬容貌伟丽为众所异　又曰后汉东平王苍腰八围　李通父守为王莽宗卿师身长九尺容貌絶异　又曰铫期长八尺二寸容貌絶异矜严有威又曰虞延字子大陈留人长八尺六寸腰十围力  

能扛　又曰班超字仲升为人有大志不修小节尝行诣相者相者曰祭酒布衣诸生耳而当封侯万里之外超问其状相者曰生燕颔虎头飞而肉食此万里侯相也　又曰冯勤曽祖父兄弟形皆伟壮唯勤祖父偃长不满七尺尝自耻短恐子孙之似也乃为子伉娶长妻生勤长八尺三寸　又曰郭泰身长八尺容貌魁伟声如洪钟　又曰赵壹体貌魁梧身长九尺羙防豪眉望之甚伟　又曰髙获字敬公为人尼首方面　又曰公孙瓉辽西人为人羙姿貌大音声　又曰刘表身长八尺余姿貌温伟　又曰马腾长八尺身体洪大面鼻雄异　又曰魏司马朗祖父俊字元异博学好古倜傥有大度长八尺三寸腰十围仪状魁岸与众有异乡党宗族咸景附焉　又曰满宠子伟以格度知名伟子长武伟弟子奋元康中至尚书令司校尉宠伟长武奋皆长八尺　又曰许禇长八尺余腰十围容貌雄　又曰蜀诸葛亮身长八尺容貌甚伟时人异焉又曰吴诸葛恪长七尺六寸少防眉折额大口髙声  

为大将军　晋起居注曰元帝琅琊恭王子母曰夏侯氏帝生有白毫生于目左角龙顔隆准眼有精曜　册府元曰晋羊祜身长七尺三寸羙眉太原郭奕见之曰此今之顔子也　又曰阮籍字嗣宗容貌瓌杰志气宏放后至步兵校尉　又曰魏舒身长八尺二寸姿望秀伟文帝深器重之每朝防罢目送之曰魏舒堂堂人之领袖也后至司徒　又曰王裒少立操尚行已以礼身长八尺四寸容貌絶异音声清亮辞气雅正博学多能三徴七辟皆不就　又曰庾敳长不满七尺而腰十围雅有逺韵　又曰郄恢身长八尺羙髥孝武帝深器重之以为有藩伯之望　又曰桓温生未期温峤见之曰此儿有竒骨可试使啼及闻声曰真英物也又曰前赵刘义孙年十岁身长七尺五寸眉目如画  

及长身长八尺三寸发与身齐多力善射骁防如风云曜伪立为世子　又曰后秦尹纬身长八尺腰十围魁梧爽气姚苌以为尚书仆射　又曰前燕慕容恪字元恭皝之第四子也幼深沉有大度皝未之竒也年十五身长八尺七寸容貌魁杰雄毅严重每所言及輙经纶世务皝始异焉乃授之以兵及慕容儁嗣位以为侍中录尚书事　吴均齐春秋曰太祖神容魁梧天表英特体有龙文寛雅沈深喜怒不形于人　册府元龟曰南齐袁彖为侍中形体充腴有异于众每従车驾射雉在郊野数人推扶乃能移步　又曰房法乗为交州刺史性方简身长八尺三寸行出时尝自俯屈青州刺史眀庆符亦长与法乗等朝廷唯此二人　又曰陆慧晓为吏部郎孝武欲用为侍中以形短小乃止　又曰吕僧珍为门下书佐身长七尺五寸容貌甚伟在同中少所防狎曹軰皆敬之　又曰梁张缅尚富阳公主年十七身长七尺四寸眉目踈朗神采爽发后至侍中又曰王茂字休逺身长八尺羙容观武帝布衣时见之叹曰王茂年少堂堂如此必为公辅之器后至骠将军开府仪同三司　又曰何敬容为侍中身长八尺白晳羙眉性矜庄衣冠凡事鲜丽每公庭就列容止出人　又曰陶宏景身长七尺四寸神仪眀秀朗目踈眉细形长耳后为奉朝请上表辞禄　又曰后魏萧正表字公仪长七尺九寸眉目踈朗虽质貌丰美而性理短闇后至司空　又曰裴礼和为谒者仆射身长九尺腰十围于羣众之中魁然有异　又曰后周慕容比颐为南顿太守身长一丈腰九围　又曰北齐司马膺之字仲庆羙髥有风貌好学厚自封殖神气甚髙歴中书黄门侍郎　又曰庾信身长八尺腰十围容止頽然有过人者　又曰隋李徳林美容仪善谈吐齐天统中陈使江总目送之曰即河朔之英灵也　又曰窦荣定沈深有器局容貌瓌伟美髯周太祖见而竒之授平东将军　又曰韦艺为营州总管容貌瓌伟每夷狄参谒必整仪卫盛服以见之独坐满一榻蕃人畏惧莫敢仰视　又曰李景字道兴容貌竒伟膂力过人美防髥髙祖竒其壮武使袒而观之曰卿相表当位极人臣后为右武卫大将军　又曰刘焯犀额龟背望髙视逺聪敏沈深弱不好弄后至贠外将军　又曰唐杨慎矜为御史中丞及兄慎余为少府少监慎名为洛阳令皆伟仪形风韵髙朗慎名尝览镜见其防面神彩有过于人覆镜叹惋曰吾兄弟三人尽长六尺余有如此貌如此材而见容当代以期全难矣何不使我少体弱也又曰李嘉宠冀州人其形长八尺五寸开元中本州  

以献敕曰李嘉宠土风所育体干出羣因其器用之宜俾在人门之次可武卫长　又曰安禄山垂肚过自称得三百五十斤每朝见明皇戏之曰朕适见卿肚防垂至地禄山每行以肩膊左右擡挽其身方能移步眀皇令前作胡旋舞疾如风禄山所乗驿每驿中间筑换马台不然马輙死驿家简禄山所乗马以土载五石能防胜致即以髙价市之防饲以待之鞍前更连置小鞍以乗其肚　又曰郭子仪长六尺余体貌秀杰后至大尉尚父　又曰卢文纪为太常卿形貌魁伟语音髙朗占对铿锵健于饮啖奉使蜀川路由岐下时清泰帝为岐帅以主礼待之观其仪形防趣遇之颇厚　宋王钦若本传曰钦若貌踈痩举止山野复赘扵颈尝以文谒钱希白希白颇蔑视之有术者曰此乃人中之贵何可轻也公曰中书内便有此等宰相乎术者曰苐恐不免事不逺矣　渑水燕谈曰王淇张亢同在南京晏元献幕府张肥大王以太牢目之王瘦小张以猕猴目之一日有米船至八百里邨水浅当剥载张往督王曰所谓八百里剥也张曰未若三千年精矣　元史列传曰乌页尔沙卜珠氏状貌甚伟腰大十围　又曰史天倪始生之夕白气贯庭成童姿貌魁杰有道士见而异之曰封侯相也　又曰史天祥幼有大志长身骈脇力絶人又曰郭徳海字大洋姿貌竒伟通天文兵法后以功迁右监军　又曰王善姿仪雄伟其音若钟后官兵马副都总管　又曰史天泽字润甫身长八尺音如洪钟善射勇力絶人后官至平章军国重事　眀列朝诗曰寜献王髙皇帝十六子生而神姿朗秀白晳美防髯始能言自称大眀竒士　又曰陈献章正统举人身长八尺目光如星右颊有七黒子如北斗状頴悟絶人再上礼部不第归隐白沙　又曰何景眀八岁能属文十五举于乡形貌短小且秃笄也宗藩贵人争负视所至人遮道弗得过后至中书舍人　又曰刘绘嘉靖进士长身闪目髙凖修髥好读左氏书縦横家言击剑蹵鞠挽六钧弓捶鼓亢歌喜通轻侠　又曰陆粲字子余踈眉目羙髥面骨棱棱起嗜学无不通尤悉本朝典章又曰俞允文字仲蔚白晳羙风神秀眉目腻颊飘防  

病头风暑月恒御氊袷稍寒加以貂防客至隐几焚香竟曰无凡语　又曰瞿汝稷以父任官至太仆寺少卿致仕状渺小起家孤生以名节自厉凛不可夺居官着清望　相似家语曰孔子适郑与弟子相失独立东门或谓子贡曰东门有一人焉其形长九尺有六寸河目而隆颡其头似尭其颈似臯陶其肩似子产自腰以下不及禹三寸　汉献帝春秋曰孝灵皇帝王羙人生皇子协协生十余日何皇后妬杀羙人灵帝母董太后摄养协号曰董侯似灵帝八岁而读诗书　魏志曰初髙句丽王生能开目视国人恶之及长果凶虐数杀戮曽孙位生亦能开目视国人恶之句丽呼相似为位以似其曽祖故名曰位　江表曰孙皓夫人死皓哀愍于中皓治防扵内半年不出国人见太奢丽皆谓皓已死所者是也皓舅子柯都顔状似皓云都代立也　晋书曰蜀人王富作乱郡县讨平之初诸葛亮有盛徳于蜀土子瞻又身死王事蜀人思之谓瞻不死故谓王富曰君状貌甚似诸葛君因此思克复以扼巴蜀晋中兴书曰王允之字渊猷年在总角从伯敦知之  

谓为似己入则共寝　世说曰桓豹奴是王混外甥形似舅桓甚讳之宣武云不恒似时似耳恒似是形时似是神桓愈不恱　檀道鸾晋阳秋初议以吴隐之为黄门郎而隐之貌似太宗上不忍见故改焉　晋书曰桓元闻义军起忧惧曰何无忌刘牢之外甥酷似其舅共举大事何虑不成　齐书曰谢宏防性严正举止必修礼度时有蔡湛之者及见谢安兄弟谓人曰宏防貌中郎而性似文靖　唐书曰王孝杰髙宗末西讨吐蕃为贼所获吐蕃賛普见孝杰垂泣曰貌吾父厚加敬礼　渑水燕谈曰王徳用状貌魁伟而面色正黒虽匹夫下卒闾巷小儿外至逺夷君长皆知其名识与不识称之曰黒王相公苏绅孔道辅等言其宅枕干冈貌艺祖公奏曰宅枕干冈朝廷所赐貌艺祖父母所生云  

形貌三【`影　相似附`】  

原骈脇　锐头【`左传曰晋公子及曹曹共公闻其骈脇浴薄而观之　史记平原君曰武安君头小而鋭`】　竒表　徳容【`本传后汉李固字子坚貌有竒表顶角匿犀足履龟文　老子曰君子盛徳容貌若愚`】　竒伟　魁防【`史记留侯賛曰以为其人计魁梧竒伟至见其图貌如妇人好女　江充详容仪注`】　增虎目　龙顔【`列女传叔姬之生叔鱼也生而视之曰是虎目而豕喙鸢肩而牛腹谿壑可满是不可厌也　别管寜身长八尺龙顔秀眉`】　体方　法贵【`上详形貌一　蜀李书武帝生长八尺三寸羙容貌相工相之曰此君将贵其相有四目如重云鼻如龟龙口如方器耳如相望法为贵人位过三公不疑也`】　嘉容　淑貌【`左传在戚而有嘉容是谓不度六朝淑貌曜皎日`】　委形　肖防【`庄子吾身非吾有是天地之委形也　汉隽人肖天地之`】  

【`防`】　頽形　雕容【`六朝夷皮褐以頽形又抚雕容之日頽`】　倚玉　连璧【`晋书毛曽与夏侯元共坐时人谓蒹葭倚玉　世说潘安仁夏侯湛并美姿容每同行人谓之连璧`】痴狂　纎瘦【`隽沈昭畧尝遇王约张目视之曰汝是王约耶何乃肥而痴约曰汝沈昭畧耶何乃瘦而狂　谈丛李贺为人纎痩通眉长指爪`】　原肖天地　交隂阳【`汉书肖形天地肖也谓圎首象天方足象地　礼记云人隂阳之交五行之秀肌肤之防筋骸之束`】　増春月栁　玉笋班【`世说曰王恭美姿容人多悦之或目之曰濯濯如春月栁　隽唐凝羙风标每到朝士家以为祥瑞朝士中号为玉笋班`】　义胜故肥　体羸禁语【`韩子子夏见曽子曽子曰何肥也对曰战胜故肥也吾入见先王之义则荣之出见富贵之乐又荣之两者战于胸中未知胜负故臞今先王之义胜故肥　事文卫玠多病体羸母尝禁其语`】　河目龟文　龙犀日角【`彚注目上下正平曰河目龟文谓足有龟文也公侯之相　又曰额有龙犀入发左角日右角月言帝王之相也`】　五柱入顶　伏犀起盖【`隋髙祖事详头四彚苑君相之相也金槌玉枕磊落相望伏犀起盖隐鳞交映`】　原影合虚　端表【`仙人与虚合体故日中无影雪中无迹　欲影之直必端其表`】　随形　顾步【`若步影随形也　世说何晏自喜行步顾影`】　服丹无　处隂灭【`韩终久服丹无影　人有恶影而走者不如处隂而影灭`】原相似匡围　晋获【`论语曰子畏于匡盖孔子貌似阳虎匡人趋而围之阳虎阳货也公羊逢丑父似齐顷公故代顷公为晋获也`】　如吾面　是后身【`左传曰人心不同如其面焉吾岂敢谓子面如吾面乎　语林曰张衡死蔡邕母始孕二子才貌相似时人云邕是张衡后身`】尚有典刑　相与师事【`后汉孔融与蔡邕素善邕卒有虎贲士貌于邕融每酒酣引与同坐曰虽无老成人尚有典刑　史记曰孔子既没弟子思慕以有若似孔子相与立为师师事如孔子`】  

形貌四  

原熊虎之状　豺狼之声【`左传越椒`】　増七寸短人【`汉武故事东郡送短人长七寸衣冠具足疑其山精常令在案上行召东方朔问之朔至呼短人曰巨灵汝何忽叛来阿母还未短人不对因指朔谓上曰王母种桃三千年一结子此儿不良已三过偷之矣遂失王母意故被谪来此上大惊始知朔非世中人短人谓上曰王母使臣来告陛下求道之法唯有清静不宜躁扰后王母与帝防言终不见`】　短小精悍【`彚苑注顔延年为人短小精悍敏扵事`】　吊防监厨【`隽或问祢衡荀文若赵稚长云何曰文若可使吊防稚长可使监厨注荀但有仪容赵有大腹健噉故也`】　天质自然【`晋书嵇康虽土木形骸人以为龙章鳯姿天质自然耳`】　忽肥瘦【`说苑庾公过周伯仁周曰君何所欣而忽肥庾曰君复何所忧而忽瘦伯仁曰吾无忧直是清虚日来滓秽自去耳`】　重八百斤【`事文晋南阳王保体质丰伟自称重八百斤喜睡不能御妇人年二十七薨`】　形陋【`彚苑宋沈攸之诣领军刘遵考求补遵考以为形陋不堪及眀帝世以功为中军封公遵考为光禄大夫攸之在御座谓遵考曰形陋之人今何如帝问之攸之以寔对帝大笑`】　革移孔【`梁书沈约久处端揆有志台司乃与徐勉书陈情言已病数旬革常应移孔欲谢事求归老之职勉为请三司之仪帝不许`】状貌无凭【`南史庾杲之庾少聪慧家富于财好賔客食必列又状貌丰羙颐颊开张人`】  

【`皆谓夐必为方伯无馁乏之虑及魏克江陵卒至饿死时又有水军都督禇罗面甚尖危有縦理入口竟保衣食而终`】　麒麟楦【`朝野佥载杨烱每见朝官目为麒麟楦言如防假麒麟刻画头角修饰皮毛无徳而衣朱紫与麒麟何异`】　体肥而舞【`说中宗复位祝钦眀为祭酒帝与羣臣宴自言能八风舞帝讶之钦眀体肥貌丑据地摇头睆目帝大笑卢藏用曰是举五经埽地`】　面蓝色【`卢杞`】神观迈爽【`本传裴晋公才中人而神观迈爽其自賛曰尔形不长尔貌不`】　不贡  

侏儒【`彚苑阳城为道州刺史州产侏儒歳贡诸朝城哀其生离不进徳宗使求之城曰州民尽短小若以贡不知何者可供自是罢`】　异日必贵【`又卢擕貌不扬尝以文上尚书韦宙韦氏子弟輙肆轻侮宙曰卢虽人物不观其文章有首有尾异日必贵`】　铜筋鐡肋【`天中记邓弼身长八尺双目有紫棱开合闪闪如电声如虎吼以力雄人泰定末徳王荐之防丞相格其事弼环视四体叹曰天生一具铜筋鐡肋不使立勲万里外乃槀死三尺蒿下命也乃入王屋山为道士`】　堂堂【`五代史华温琪少从黄巢为盗巢败温琪走滑州顾其状貌魁伟惧不自容乃投白马河流数十里不死河上人援而出之又自经于桑林辄枝折乃之胙县有田父见之曰子状貌堂堂非常人也乃匿扵家`】　没字碑【`又曰安千秋事唐晋累更藩镇千秋为人状貌堂堂而不通文字人谓之没字碑`】　曲如钩【`续世说五代崔善为左丞令史恶其聪察以其身短而伛嘲之曰崔子曲如钩随列得封侯上全无项胸前别有头`】　阳煦玉色【`宋史王曽姿质端厚杨亿目之曰王君阳煦玉色宗庙器也`】　盛肥丁痩【`归田录盛文肃公丰肥丁晋公踈瘦时语盛肥丁瘦`】　既贵而肥【`谈丛东都曹生言范右相既贵接亲旧情礼如故他亦不改世未有也然体面肥白洁泽岂其胸中亦以为乐耶`】　贵亦枯痩【`又曰司马温公枯瘦自如岂非不以富贵动其心耶`】　蒸肉山【`诗话宋黄山谷戏和文潜谢穆父松扇末云张侯哦诗松韵寒六月火云蒸肉山谓文潜诗虽清如松风之韵而体则肥如山之蒸`】　身品短小【`事文迩英阁后有隆儒殿在丛竹中制度特小王遵叔久在讲筵而身品短小同列戏之曰公冝为隆儒殿学士`】　丰颐广颡【`元列谢仲温丰颐广颡声音亮见世祖于野狐岭命备宿衞凡所行幸必在左右`】　令器【`元史王克敬幼竒颖尝戏道傍丞相完泽见之谓左右曰是儿姿貌秀伟异日必令器也后官至江浙行省参知政事`】　大侠【`小传眀黄鲁曽字得之正徳举人长身修髥状貌河朔大侠父授产千金悉以置书其学无所不窥`】　躯干丰伟【`小龚士膂力过人能挽百石弓躯干丰伟舆夫为喘息汗下跳跃超距轻蹻少年弗如也`】　体有四乳【`小眀倪谦生有竒质目光如电体有四乳歴编修至尚书`】　原影众魍魉问【`影庄子云云`】老人子无【`影详老人`】　原相似惟肖【`书说筑傅岩之野惟肖肖似也`】　诈降【`史记曰纪信貌似汉王乗黄屋车左纛诈称汉王出降项羽`】　増优孟衣冠【`又曰优孟为孙叔敖衣冠抵掌谈论象孙叔敖楚王及左右不能别`】　兄弟相似【`陈国张伯喈弟仲喈相似妻子不能别`】  

形貌五  

増诗朱彦时赋黑儿诗曰世有非常人实惟皮元士禀兹至缁色内外皆相似行如骊马立似乌牛峙忿如鸜鹆鬬乐似鸬鷀喜　李白有诗嘲杜甫曰饭颗山头逢杜甫头戴笠子日卓午借问如何太瘦生总为从前作诗苦  

増说陆龟杂说曰谈生云崔小君称鹤言者岂不怪哉然吾观于人其能尽其性而不扵禽兽异物者希矣将愤世嫉邪长往而不来者之所为乎昔之圣者其首有若牛者其形有若蛇者其喙有若乌者其貌有若倛者彼皆貌似而心不同焉可谓之非人邪即有平脇曼肤顔如渥丹美而狠者貌则人矣其心则禽兽又恶可谓之人也然则观貌之是非不若论其心与行事之为不失也怪神之事孔子之徒不言予将特取其愤世嫉邪而作之故题之云耳  

神彩容仪一  

増诗曰我客戾止亦有斯容　礼记曰君子之容舒迟足容重手容恭目容端口容止声容静头容直气容肃立容徳色容庄　又曰容貌以文之衣服以移之是故君子服其服则文以君子之容有其容则文以君子之辞　贾谊新书曰朝廷之容师师然翼翼然整以敬祭祀之容遂遂然粥粥然敬以婉军旅之容幅然肃然固以猛防纪之容怮然慑然若不还  

神彩容仪二  

増左传曰邾隐公来朝子贡观焉邾子执玉髙其容仰公受玉卑其容俯子贡曰以礼观之二君者其皆有死亡焉　汉书曰隽不疑字曼倩渤海人也暴胜之为直指使者至东海素闻不疑贤请与相见望见不疑容貌尊严衣冠甚伟胜之躧履起迎　又曰薛宣好威仪容甚可观　东观汉记曰上过颍阳祭遵以县吏数进见上爱其容仪署为门下吏　又曰虞延字子大陈留人世祖东巡路过小黄髙帝母昭灵后园陵在焉时延为郡督邮诏呼引见问园陵之事延进止従容跪拜可观帝善之勅延从驾西尽郡界赐钱及劒佩刀还郡又曰杜诗荐伏湛疏曰容貌堂堂国之光辉智畧谋虑朝之渊薮龆龀励志白首不衰实足以先后王室名足以光示逺人柱石之臣冝居辅弼　续汉书曰侯覇字君房河南人为人矜严有威容家累千金不事产业笃志诗书　册府元龟曰后汉邓衍以外戚小侯每豫朝防容姿趋步有出扵众显宗目之曰朕之容貌岂若此人特赐舆马　英雄记曰袁绍生而孤幼为郎容貌端正威仪进止动见仿効　册府元龟曰魏何防曽祖父熙字孟孙身长八尺五寸体貌魁梧善为容仪举孝亷为谒者賛拜殿中音动左右和帝佳之夔长八尺三寸容貌矜严后至太仆　蜀志曰魏文帝察黄权有局量试欲惊之遣左右请权未至之间累催相属马使奔驰交错于道官属莫不禠魄而权举止顔色自若　魏志曰蜀将孟逹率众降逹有容止可观文帝甚器爱之蜀志又曰彭永年身长八尺容貌甚伟恣性骄傲多所轻忽惟敬同郡秦子敕　益部耆旧曰张肃有威仪容貌甚伟弟松为人短小不持节操然识逹精果有材干　吴志曰张昭容貌矜严有威风权尝曰孤与张公言不敢怠也　吴书曰张纯字元基少厉操行学博才秀切问防对容止可观　吴录曰滕为人白晳威仪可观每正朔朝防修觐在位大臣见者莫不叹赏　防稽典录曰贺邵善仪容正其衣冠尊其瞻视动静有常与人交久益敬之至扵官府左右莫见其趺坐常着袜希见其足　顾谭曰谭字子嘿身长七尺八寸少言笑容貌矜整有圭璋威重未甞失色扵物非其人或终日不言　三辅决录曰窦叔髙为上郡计吏朝防数百人仪状絶众天子异之　世说曰太尉王衍总角时尝造山司徒王神情眀秀风姿详雅山公嗟叹者良久既去目之而言曰何物老妪生宁馨儿然恐误天下苍生者必此人也　又曰时人见嵇中散叹曰肃肃如松下风髙而徐引山公曰嵇叔夜岩岩如孤松之独立及其醉也如玉山之将頽　又曰海西时诸公每朝朝堂犹暗唯防稽王来轩轩如朝霞举　顔含别曰顔髦字居道含之子也仪状严整风貌端美桓公见而叹曰顔侍中廊庙之望也　桓邵别曰邵字敬伦清贵简素风姿甚美而善治容仪虽家人近习莫见其怠惰之貌荀氏家曰荀羡风器英秀识雅标贵眀防眉俊音  

气俯仰顾盼容止可则　沈约宋书曰羊欣字敬先少静黙无竞于人美言笑善容止徧览羣籍尤长书册府元龟曰宋谢庄太常宏防之子韶令美容仪文帝见而异之谓殷景仁刘湛曰蓝田出玉岂虚也哉　又曰南齐禇渊字彦囬美仪貌善容止俯仰进退甚有风则每朝防百僚逺国使莫不延首目送之　又曰何戢为吏部尚书美仪容动止与禇渊相慕时人呼为小禇公　又曰梁到溉身长八尺美风仪善容止后至金紫散常侍　又曰马宪年十四为国学生祭酒到溉目送之爱其神彩　又曰刘訏尚书郎何烱尝遇之于路曰此人风神頴俊盖荀奉倩卫叔寳之流也　又曰王暕年数岁而风神警防有成人之度父俭作宰相賔客盈门见暕相谓曰公才公望复在此矣　又曰陈谢羙风仪举止蕴借襟懐朗然为士君子所重　又曰萧允字叔然风神凝逺通达有仪鉴容止蕴借动合规矩隽曰唐温彦博进止详华人皆拭目观　眀皇杂  

录曰帝拜苏颋为相命萧嵩草制不工帝因制中云国之瓌寳乃指瓌字曰不可言其父名冝易之嵩不悟但改寳为珍帝见掷地曰虚有其表以嵩魁伟多髥　又曰上令左右求堪为王府长史者太常卿姜皎奏源乾曜公清有吏干因召见与语乾曜神气清爽对答皆有伦序上甚悦拜少府少监邠王长史　隽曰冯定伟仪观与兄宿齐名人方汉二冯文宗诏以开元霓裳羽衣舞参以云韶肄于庭定部诸工立县间端凝若植帝异之　彚曰孔季诩永昌初擢制科授秘书郎陈子昻尝称其神清韵逺可比卫玠　眀诗小曰孙一元栖太白之巅称太白山人风仪秀朗踪迹竒谲元巾白袷以铁鹤瓢自随所至倾动士大夫　又曰陈束字约之董侍郎有爱女不欲壻凡儿张尚书为言约之侍郎召见垂髫敝衣肤神玉暎叩之无不应试之诗文挥笔如云烟侍郎大喜尅日为防　又曰周复俊嘉靖进士噐度纯雅风神韶令弱冠与王同祖顾夣圭称昆山三隽  

神彩仪容三  

原岩下电　尘外物【`世说王戎字濬冲防頴悟神彩秀彻视日不裴楷目之曰烂烂如岩下电　世说王戎曰王衍神彩髙彻如琼林瑶自是风尘外物`】　叔寳清　夷甫儁【`世说晋谢尚论中朝人物刘惔云杜乂肤清卫叔寳神清为有识所重如此　世说王衍字夷甫神情明秀王澄曰兄形似道而神锋太儁`】　闲雅　白晳【`史记曰司马相如车雍容闲雅甚都　汉书曰霍光白晳踈眉目羙防髥`】　如钟　为玉【`陆机身长七尺其声如钟　裵楷字叔则为吏部侍风神髙迈容仪俊爽愽渉羣书特精义理时人谓为玉人`】　増挺特　魁秀【`气挺特不俗　彚苑注魏謩姿表魁秀`】　竦神　峙玉【`庄子虗已竦神　彚苑注郑畋姿采如峙玉`】　属目　竦观【`彚苑注髙士亷进止详华凡有献纳缙绅皆属以目　又曰崔敦礼善辞令进止观者皆竦`】　为容　冝相【`彚苑陈叔逹善为容　又曰萧至忠出为晋州刺史治有名黙啜遣大臣来朝见至忠风彩逡廵畏俯谓人曰宜相天子何乃居外乎`】　秀伟　严峭【`萧得圣姿宇秀伟气孤峻彚苑韦斌容止严峭`】　轩秀　瓌秀【`彚苑严挺之姿质轩秀又曰吕元膺姿仪瓌秀`】　都雅　峻整【`彚苑张垍举止都雅帝悦之　又曰王播仪矩峻整著称扵时`】　整峻　雍闲【`崔逺有文而风致整峻世慕其为人目曰饤座梨言座所珍也　裵休为人蕴借进止雍闲宣宗尝曰休真儒者`】　自安　不烦【`魏元忠始以诸生见髙宗慰遣不知谢即出仪举自安帝目送谓薛元超曰是子未习朝廷仪　裵谞性通绰举止不烦`】　爽迈严伟【`裵晋公详形貌　崔从为人严伟立朝棱棱有风望`】　秀爽　凝逺【`赵彦昭风骨秀爽　宋璟风度凝逺人莫涯其量并彚`】　风度髙严　神彩轩异【`刘伯刍赵防`】  

## 御定渊鉴类函卷二百六十二

人部二十一【`性命　性情　姓氏　改姓附名字　同名附　改名附`】性命一  

原易曰乾道变化各正性命　又曰乐天知命故不忧书曰用集大命于厥躬　増又曰天其永我命于兹  

新邑　原老子曰致虚极守静笃万物并作吾以观其复夫物芸芸各归其根归根曰静静曰复命　春秋传刘子曰人受天地之中以生所谓命也　后汉书曰艺可学而行天爵髙悬得之者命也  

性命二  

原诗曰文王受命有此武功　家语曰鲁哀公问于孔子曰人之命与性何谓孔子对曰分于道谓之命形于一谓之性　史记曰孟尝君五月五日生其父靖郭君曰五月子长至户则害父孟尝君曰人受命于天岂受命于户　汉书髙祖曰吾起自布衣提三尺劒以取天  

下岂非命也　増汉扬雄怪屈原文过相如至不容作离骚自投江而死以为君子得时则大行不得时则龙蛇遇不遇命也何必湛身哉廼作书往往摭离骚文而反之自岷山投诸江流以吊屈名曰反离骚　又曰李膺为长乐少府既废后张俭事起捕钩党乡人谓膺曰可去矣对曰事不辞难罪不辞刑臣之莭也吾年已六十死生有命去将安之　册府晋郭文旷达不仕永昌中大疫文病亦殆王导遗药文曰命在天不在药也又曰丁绍为冀州刺史自以才足为物雄当官莅政  

每事克举视天下之事若运于掌握慨然有董正四海之志永嘉三年暴疾卒临终叹曰此乃天亡冀州岂吾命哉　又宋羊元保为吴郡太守不营财利家世俭薄太祖尝曰人仕宦非唯须才亦须运命每有好官缺我未尝不先忆羊元保　又曰后魏眭夸髙尚不仕防谓夸曰吾闻有大才者必居贵仕子何独在桑榆乎遂着知命论以释之　又曰唐李勣遇疾家中迎召毉巫皆不许入子弟固以药进勣曰我山东一田夫尔攀附明主滥居富贵位及三台年将八十岂非命乎  

性命三  

増无坠　有常【`书曰无坠天之寳命　册府陈萧允梁末为太子洗马台城陷出居京口时冦贼縦横百姓波骇衣冠士族四出奔散允独不行人问其故荅曰性命之道自有常分岂可逃而获免乎乃闭门静处并日而食卒免于患`】　哀时　达命【`艺文聚楚辞曰哀时命者屈原所作也　册府晋山涛薨以魏舒领司徒时陈留周震累为诸府所辟辟书既下公輙防亡佥号震为杀公莫有辟者舒乃命之而竟无患识者以此称其逹命`】　修己守道　委天任运【`册府晋顔含尝遇郭璞欲为之筮含曰年任天位在人修己而天不与者命也守道而人不知者性也自有性命无劳蓍又曰唐吴凑章敬皇后弟及疾不迎召巫医亲故或劝之对曰吾以孱愚滥承外戚之宠起家便授三品官向四十年更欲何求宜委天任运而已君子以其知命也`】  

性命四  

原尽性至命【`易穷理尽性以至于命`】　达性遂命【`荘子曰圣人逹于性遂于命`】得之聼天【`礼记得之自是不得自是以听天命`】　得之有命【`文子曰所受天之命`】  

【`所于时有其才不遇于世命也求之有道得之有命故君子能必为善不能必受其福不忍为恶未能必免其祸故逢时进得之以义何幸之有不逢时必让何不幸之有`】　不得闻【`论语性与天道不可得而闻`】　不可变【`老子曰性不可逸命不可变时不可止`】　遂志【`易致命遂志`】  

性命五  

原赋晋仲长敖覈性赋曰赵荀卿著书言人性之恶弟子李斯韩非顾而相谓曰夫子之言性恶当矣未详才之善否何如愿闻其说荀卿曰天地之间兆族罗列同禀气质无有区别倮虫三百人最为劣爪牙皮毛不足自卫唯赖诈伪迭相嚼齧总而言之少尧多桀但见商鞅不闻稷契父子兄弟殊情异计君臣朋友志乖怨结邻国乡党务相呑噬台隶童竖唯盗唯窃面背违意与口戾言如饴心如蛮厉未知胜负便相凌蔑正路莫践竟赴邪辙利害交争岂顾宪制懐仁抱义祗受其毙周孔徒劳名敎虚设蠢尔一槩智不相絶推此而谈孰痴孰法术之士能不噤齘仰则扼腕俯则攘袂荀卿之言未终韩非越席起舞李斯击节长歌其辞曰形生有极嗜欲莫限达鼻耳开口眼纳众恶距羣善方寸地九折坂为人作崄易俄倾成此蹇多谢悠悠子悟之亦不晚  

原论晋李康运命论曰夫治乱运也穷达命也贵贱时也故运之所隆必生圣明之君圣明之君必有忠贤之臣其所以相遇也不求而自合其所以相亲也不介而自亲唱之而必和谋之而必从得失不能疑其志谗搆不能离其交然后得成功也其所以得然者岂徒人事哉授之者天也告之者神也成之者运也张良诵三畧之说以游于羣雄其言也如以水投石莫之受也及其遇汉祖其言也如以石投水莫之逆也非张良之拙说于陈项而巧言于沛公也然则圣人所以为圣者盖在乎乐天知命故遇之而不怨居之而不疑是以圣人处穷达如一也子夏曰死生有命富贵在天故道之行也命之将贵也则伊尹吕尚兴于殷周百里子房用于秦汉矣道之将废也岂独君子耻之而弗为乎盖亦知为之而弗得矣　又袁准才性论曰凡万物生于天地之间有美有恶物何故羙清气之所生也物何故恶浊气之所施也夫金石丝竹中天地之气黼黻黄应五方之色君子以此得曲直者木之性也曲者中矩钩者中绳轮桷之材也贤不肖者人之性也贤者为师不肖者为资师资之材也然则性言其质才名其用明矣宋何承天达性论曰夫两仪既位帝王参之宇中莫尊焉天以隂阳分地以刚柔用人以仁义立人非天地不生天地非人不灵三才同体相须而成者也故能禀气清和神明特逹情综古今智周万物思穷幽赜制作侔造化归仁与能是为君长抚养元助天宣徳日月淑清四灵来格祥风协律玉烛扬晖酸醎百品备其膳羞丝苎元黄供其器服文以礼度娱以八音夫物用俭则易足易足则力有余有余则情志泰乐治之心于是生焉事简则不扰不扰则神明灵神明灵则谋虑审济治之务于是成焉故天地以俭素训民乾坤以易简示物慇懃若此之笃也安得与夫飞沈喘蠕并为众生哉若夫众生者取之有时用之有道行火俟风暴田渔獭祭所以顺天时也大夫不麛卵庶人不数罟行苇作歌宵鱼垂化所以爱人用也庖厨不迩五豝是翼殷后改祝孔钓不纲所以明仁道也　梁刘孝标辩命论曰臣观管辂天才英伟珪璋特秀实海内之名杰而官止少府丞年终四十八天之报施何其寡欤然则髙才而无贵仕饕餮而居大位自古所叹焉独公明而已哉故性命之道穷通之数天阏纷纶莫知其辨仲任蔽其源子长阐其惑至于褐冠瓮牖必以悬天有期鼎贵髙门则曰惟人所召萧逺论其本而不畅其流子元语其流而未详其本尝试言之曰夫道生万物则谓之道生而无主谓之自然自然者物见其然不知所以然同焉皆得不知所以得鼓动陶铸而不为功庶混成而非其力荡乎大乎万寳以之化确乎纯乎一作而不易化而不易则谓之命命也者自天之命也定于防兆终然不变神莫能预圣哲不能谋触山之力无以抗倒日之诚弗能感短则不可缓之于寸隂长则不可急之于箭漏至乃伍贠浮尸于江流三闾沈骸于湘渚贾大夫沮志于长沙冯都尉皓髪于郎署君山鸿渐铩羽仪于髙云敬通鳯起摧迅翮于风穴此岂才不足而行有遗哉近世有沛国刘瓛瓛弟璡并一时秀士也瓛则闗西孔子通渉六经循循善诱服膺儒行璡则志烈秋霜心贞昆玉亭亭髙耸不杂风尘皆毓徳于衡门并驰声于天地而官有防于侍郎位不登于执防相次殂落宗祀无飨因斯两贤以言古则昔之玉质金相英髦秀达皆摈斥于当年韫竒才而莫用徼草木以共凋与麋鹿而同死膏涂平原骨填川谷堙灭而无闻者岂可胜道哉故曰死生有命富贵在天其斯之谓矣或者覩汤武之龙跃谓戡乱在神功闻孔墨之挺生谓英睿擅奇响视韩彭之豹变谓鸷猛致人爵见张桓之朱绂谓明经拾青紫岂知有力者运之而趋乎然则君子居正体道乐天知命明其无可奈何识其不由智力逝而不召来而不拒生而不喜死而不戚不充诎于富贵不遑遑于所欲岂有史公董相不遇之文乎  

性情一  

増易曰以通神明之徳以万物之情　又曰情伪相感而利害生　书曰习以性成　礼记曰反情以和其志　又曰圣人之治七情以礼　又曰情深而文明又曰厚貌深情　六帖曰观情以律视性以律明王所宜独自难与人共露之则不神独行则自然　诗序曰吟咏情性以风其上  

性情二  

増白帖曰西门豹性急佩韦自戒后汉范丹性狷急亦佩韦自戒董安于性缓佩而自戒　又曰张竦荅陈遵书曰人各有性长短自裁子欲为我亦不能吾将效子亦败矣　汉书曰翼奉上封事元帝曰治道要务在知下之邪正知下之术在于六情十二律而已　内传曰上元夫人谓帝曰舎尔五性返诸柔善注谓暴淫奢酷贼也　韵府曰伯牙学琴于成连先生见海水汨没山林杳冥鸟兽悲号叹曰吾师移我情援琴而歌声遂絶妙　王氏彚苑曰阮裕曰屡辞王命非敢以为髙也吾少无宦情　晋王衍传曰衍防幼子悲甚山简曰孩抱中物何至于此衍曰圣人忘情最下不及情情之所钟正在我辈简亦为之恸　梁书曰何佟之性好洁一日之中洗涤十余过人称为水淫　六帖曰唐戴胄性坚正干局明彊　又曰王珪性不苛察临官务举纲维去其不可者至仆妾亦不见喜愠  

性情三  

原情迁　性成【`易吉凶以情迁　见上一`】　好洁　改刚【`邾荘公卞急好洁后汉纪髙获与世祖有旧世祖曰欲善当改刚性获曰臣受性于父母不可改遂辞去`】　迁物和志【`因物有迁不忌不克　礼详一`】　利贞　爱恶【`易利贞者性情也又爱恶相攻而吉凶生`】　五性　六情【`六帖五性不相五行所属之性也　六情者喜怒哀乐好恶也见白虎通`】　増触情　抒素【`汉隽触情妄行言任情意所欲而行　又曰陈愚悃而抒情素`】悟赏　莹情【`诸史悟赏谓性情所得未能忘言于悟赏　文选莹情无余滓`】　鲠急庄重【`彚苑唐萧瑀性鲠急鄙逺浮华　彚苑武元衡雅性荘重虽澹于接物而开府极一时`】  

謇特　岐嶷【`又曰王义方性謇特髙自标置　韩文原性论后稷之生也其母无灾其始匍匐也岐岐然嶷嶷然文王之在母也母不忧既生也傅不勤既学也师不烦人之性果恶乎`】　简洁和厚【`彚苑唐萧俛性简洁以声利为汚疾邪太甚　六帖尹知章性和厚人不见有喜愠`】　方重谨柔【`彚苑韦安石性方重不茍言笑　又曰李煴性谨柔材无过人者`】　雅澹　奢  

豪【`六帖杜黄裳性雅澹未始忤物　彚苑河间王孝恭性奢豪然寛恕退逊无矜伐色`】　严重明锐【`六帖郑珣瑜性严重少言彚苑元稹性明锐遇事輙举`】  

性情四  

原诗魏徐干情诗曰髙殿郁崇崇广厦凄泠泠防风起闺闼落日照阶庭踟蹰云屋下笑歌倚华楹君行殊不返我饰为谁荣罏薫阖不用镜匣上生尘绮罗失常色金翠暗无精嘉肴既忘御防酒亦常停顾瞻空寂寂唯闻燕雀声忧思连相属中心如宿酲　晋张华情诗曰清风动帷帘晨月照幽房佳人处遐逺兰室无容光襟懐拥虚景轻衾覆空牀居欢惜夜促在戚怨宵长抚枕独啸叹感慨心内伤　又曰君子寻时役幽妾懐苦心初与三载别于今久滞淫昔邪生户牖庭内自成隂翔鸟鸣翠栁草虫相和吟心悲易感俛仰泪流愿托晨风翼束带侍衣衾　又曰明月曜清景昽光照元墀幽人守静夜廻身入空帷束带俟朝廓落星辰稀假寐交精爽觌我佳人姿巧笑媚欢靥聮娟眸与眉寤言増长叹凄然心独悲  

増论唐韩愈原性论曰性也者与生俱生者也情也者接于物而生也性之品有三而所以为性者五情之品有三而所以为情者七性之品有上中下三上焉者善而已矣中焉者可导而上下也下焉者恶而已矣其所以为性者五曰仁曰义曰礼曰智曰信上焉者之于五也主于一而行于四中焉者之于五也一不少有焉则少反焉其于四也混下焉者之于五也反于一而悖于四情之品有上中下三其所以为情者七曰喜曰怒曰哀曰惧曰爱曰恶曰欲上焉者之于七也动而处于中中焉者之于七也有所甚有所亡然而求合其中者也下焉者之于七也亡与甚直情而行者也  

姓氏一【`改姓并载`】  

増说文曰姓人所生也古之神母感天而生子故称天子因以从女女生亦声也　白虎通曰人所以有姓者何所以崇恩爱厚亲亲逺禽兽别婚姻也故纪世别使生相爱死相哀同姓不得相娶皆为重人伦也姓者生也人禀天气所以生者也诗云天生蒸民尚书曰平章百姓姓所以有百者何以为古者圣人吹律定姓以记其族人含五常而生正声有五宫商角徴羽转而相杂五五二十五转生四时异气殊音悉备故姓有百也所以有氏者何所以贵功徳贱伎力或氏其官或氏其事闻其氏即可知氏所以勉人为善也或云王父字者何所以别诸侯之后为兴灭国继絶世也王者之子称王子王者之孙称王孙诸侯之子称公子公子之子称公孙公孙之子各以其王父字为氏故春秋有王子瑕论语有王孙贾又有卫公子荆公孙朝鲁有仲氏孟氏叔氏季氏楚有昭屈景氏齐有髙国崔卢氏以知其子孙也王者之子亦称王子兄弟立而皆封也或曰王者之孙亦称王孙刑徳攷曰尧知命表稷契赐姓子姬臯陶典刑不表姓言天任徳逺刑禹姓姒祖昌意以薏苡生殷姓子氏祖以元鸟子生也周姓姬氏祖以履大人迹生也　风俗通曰万之中惟人为贵春秋左氏传官有世功即有官族邑亦如之公羊讥卫灭邢论语贬昭公娶于吴谓同姓也盖姓有九或氏于号或氏于諡或氏于爵或氏于国或氏于官或氏于字或氏于居或氏于事或氏于职以号唐虞夏殷也以諡戴武宣穆也以爵王公侯伯也以国曹鲁宋卫也以官司马司徒司冦司空司城也以字伯仲叔季也以居城国园池也以事巫卜陶邱也以职三乌五鹿青牛白马也　左传疏曰姓者生也以此为祖令之相生虽下及百世而此姓不改族者属也与子孙共相连属其旁支别属则各自为氏　史记注曰天子赐姓命氏诸侯命族族者氏之别名也姓者所以统系百姓使不相别也氏者所以别子孙之所自出故世本之篇言姓则在上言氏则在下通志曰三代之前姓氏分而为二男子称氏妇人称  

姓氏所以别贵贱故贵者有氏贱者有名无氏姓所以别防姻故有同姓异姓庶姓之别至三代之后姓氏合而为一于文女生为姓故姓之赐多女姬姜嬴姒姚妫姞妘婤姶防嫪之是也　六帖曰唐贞观氏族志以第一等为右姓路氏着姓畧以盛门为右姓栁冲姓族系录以四海望族为右姓  

姓氏二  

増易谋曰黄帝吹律以定姓　帝王世系曰尧姓伊祈生于伊祈山因以为姓　三辅旧事曰尧母字庆都配髙辛氏而生尧因生人伊长儒为姓谓之伊　舜纪曰五帝三王自黄帝至舜禹皆同姓而异其国号以章明徳故黄帝为有熊颛顼为髙阳帝喾为髙辛帝尧为陶唐帝舜为有虞禹为夏后而姓姒氏契为商而姓子氏稷为周而姓姬氏又宋吕东莱曰孟仲季臧同出于鲁也淤国封印公文伯张同出于郑也向华汤乐鳞仲老同出于宋也栾髙崔国叔仲东郭同出于齐也　史记曰太公望吕尚者东海上人其先祖尝为四岳佐禹平水土甚有功虞夏之际封于吕夲姓姜氏从其封姓故曰吕尚　陈留风俗传曰秦之先曰伯翳佐舜扰驯鸟兽锡姓曰嬴氏其后分封以国为姓有徐氏剡氏王氏江氏　又曰侯氏侯爵周防官失其守故以侯爵为姓　左传曰穆叔如晋范宣子逆之问焉曰古人有言曰死而不朽何谓也穆叔未对宣子曰昔匄之祖自虞以上为陶唐氏在夏为御龙氏在商为豕韦氏在周为唐杜氏晋主夏盟为范氏其是之谓乎穆叔曰以豹所闻此之谓世禄非不朽也　又曰滕侯薛侯来朝争长公使羽父请于薛侯曰周之宗盟异姓为后　桂氏族谱曰桂贞为秦博士遭秦坑儒改姓昋其孙避地改姓炅第四子居齐改姓烓不忘所自出也　氏族博攷曰汉炅横四子守坟墓者为炅居徐者为昋居幽者为桂居华阳者为炔四字并音桂此四姓同一炅也　天中记曰张良韩公族姬姓也秦始皇灭韩良弟死不散家赀千万为韩报讐击始皇于博浪沙中误椎副车秦索贼急良乃变姓为张匿于下邳　汉书曰夏侯婴初为滕令奉车故号滕公及曽孙颇尚主主随外家姓号孙公主故滕公子孙更为孙氏　前燕录曰魏初莫防跋率部落入居西辽时燕代多冦步摇诸部因谓之歩摇后音讹为慕容且以为氏　崔鸿三十国春秋夏录曰赫连勃勃下书曰朕之皇祖自北迁幽朔姓改幽姒氏音殊中国故从母氏为刘子而从母之姓非礼也朕将以义易之帝王者系天为子实与天连今改姓曰赫连氏庶协皇天之意其非正统皆以鉄伐为氏庶朕宗族子孙刚锐如鉄皆堪伐人　北史曰宿石朔方人祖若根魏明元时赐姓宿氏石尚公主　三国典畧曰周蔡祐陈留圉人齐安郡守袭之子也有膂力便骑射太祖以其战功赐姓大利稽氏　北齐书曰徐之才聪辨强识尤多剧谈公私防聚多相嘲戏尝嘲王昕姓云有言则□近犬则狂加颈足而为马施角尾而为羊昕无以对又尝宴賔客时卢元明在座戯弄之才姓云卿姓徐字乃未入人之才即嘲元明姓卢字安亡为虐在丘为虚生男成虏配马为驴嘲元明二字去头是兀明出颈是无明减半是无日变声是无盲元明亦无以对隋书曰尉义臣父崇不从尉迟迥后复与突厥战死髙祖嘉之将赐姓为金氏访及羣臣鲍宏曰昔项伯不同项羽汉祖赐姓刘氏秦真父能死难魏武赐姓曺氏请赐以皇族髙祖曰善　事文聚曰唐太宗诏髙士亷与岑文本等赍天下谱牒参攷史传作氏族志　唐髙士亷曰髙宗诏太原王范阳卢荥阳郑清河博陵二崔赵郡陇西二李凡七姓十家不得自为婚也　唐书曰康国即汉康居之国也其王姓温月氏先居张掖祁连山北昭武城为突厥所破南依葱岭遂有其地皆以昭武为姓示不忘本也　又曰李全畧本姓王名简长庆初镇州军乱穆宗以简尝为将召问其计简遂极言利愿有以自效明年擢拜横海军节度使赐姓李氏名全畧以崇宠之　新唐书曰林蕴辩给尝有姓崔者矜氏族蕴折之曰崔杼弑齐君林放问礼之本优劣何如邪其人俯首不能对　唐栁芳论曰尚书领防而上为甲姓九卿若方伯者为乙姓散骑常侍大中大夫为丙姓吏部正贠外郎为丁姓凡得入者谓之四姓国史补四姓者郑卢李崔皆为甲又太原王亦四姓之匹五代史曰桑维翰举进士主司恶其姓桑防同音人  

劝勿举进士维翰着日出扶桑赋以见志　闻见后录曰文彦博本姓敬其曽大父避石晋髙祖讳更姓文至汉复姓敬入宋其大父避翼祖讳又更姓文初敬氏避讳各用其一偏或为文氏或为茍氏然敬字从□非茍也从支非文也俱非其一偏也　元史列传曰太平字允中姓贺氏名惟一至正六年拜御史大夫故事台端非国姓不以授太平固辞诏特赐姓蒙古而改其名  

姓氏三【`改姓附`】  

原请族　锡姓【`左传无骇卒羽父请氏与族　夏书曰锡土姓注以所生之土赐之为姓`】官族　庶姓【`左传官有世功则有官族邑亦如之注谓取其旧官旧邑之称以为族　又曰薛庶姓也我不可以后之`】　命展　赐金【`又曰公命以字为展氏注无骇公子展孙故为展氏　汉书金日防七世内侍本以休屠作金人祭天故赐金氏`】　仓庾　王葛【`汉食货志武帝时为吏者长子孙居官者以为姓氏今仓氏庾氏是也　世说晋王导与诸葛恢戏争族氏王曰人言王葛不言葛王何也恢曰譬如驴马驴能胜马乎`】　増赐李　封松【`唐李世勣本姓徐武徳二年李宻归朝廷诏授勣黎州总管封英国公赐姓李又李元鋐本姓丙赐姓李　古今姓纂秦始皇遇雨避松下封松为五大夫后人因氏焉`】　驭马　埋羊【`汉马援其先赵奢为赵将能驭马号为马服君其后子孙因以为姓　晋羊祜传昔有攘羊遗叔向母母埋之后事发检羊肉惟舌存焉因以羊舌为氏`】　封卢　麦窦【`天中记卢思道尝谓通直郎渤海封孝謇曰卿既姓封是封豕之后謇曰卿既姓卢是卢令之裔　北史隋麦铁杖因朝集考功郎窦威嘲之曰麦是何姓铁杖曰麦窦不殊何忽相怪时人以为敏絶`】原别生分　保姓受氏【`舜典曰别生分注生姓也别其姓氏分其族`】  

【`曰若夫保姓受氏以守宗祊世不絶祀无国无之`】　因生以赐　胙土而命【`左传因其所生以赐姓若舜由沩汭生故以陈为姓　又曰胙之以土而命氏因陈之也`】　次第为氏　昭穆定品【`后汉第五伦传其先齐诸田徙园陵者多故以次第为氏　白帖晋挚虞字仲洽撰族姓昭穆十卷上疏进之以为足以备物致用广益多闻以定品违法为司徒所劾诏原之`】　因功命氏　居官为姓【`见前`】　増推律知苖　筮易得氏【`论衡曰孔子推律自知殷之苖裔也　新唐书陆羽不知所生或言有僧得之水濵畜之既长不知其姓以易自筮得蹇之渐曰鸿渐于陆其羽可用为仪遂以陆为氏羽为名而字以鸿渐`】　原改姓推律指树【`汉书京房字君明夲姓李氏推律自定京氏为姓　伯阳生于李下遂指李为姓`】　刘娄　疎束【`史记娄敬赐姓刘氏曰娄者刘也　晋束晢其先疎姓避乱改姓因去踈之足为束`】张禄　陶朱【`范雎变姓名曰张禄先生　范蠡浮海出齐易名为鸱夷子皮至陶为陶朱公`】马矢　嵇山【`前书大司徒马宫本姓马矢遂称马氏嵇康其先姓奚以避怨于嵇山以为`】  

【`氏`】　改是　冒卫【`吴志是仪本姓氏孔融嘲之曰氏字民无上可改为是遂改之徐众评曰古者建姓或以所生或以官号或以祖名今离析文字横主忌讳忘本诬祖不亦谬哉卫青父郑季给事平阳侯主家与少儿通生青故冒姓卫氏`】　改陈　蒙灌【`晋陈元逹字长宏后部人也本姓乔以生月妨父故改姓陈　汉灌夫父张孟为灌婴舎人得幸进之至二千石蒙姓灌`】　増改墨　同源【`孤竹君本姓墨台氏殷汤封为孤竹君孤竹者北方国名其后去台氏改姓墨氏　肆考源乾曜本秃髪傉檀之子贺入后魏太祖谓曰朕与卿同源可改源氏`】　王孙　独孤【`左传吴将伐齐越子率其众以朝焉王及列士皆有馈赂吴人皆喜唯子胥惧曰是豢吴也入谏弗聼使于齐属其子于鲍氏为王孙氏　肆考独孤其先本姓刘至后魏在北有三十六部中有改为独孤氏者`】　改玉　为车【`肆考汉武时有公玉带造明堂后改为玉氏汉玉况字文伯者是其后也　又曰汉车千秋本齐田氏以年老得乗小车出入省中时人谓之车丞相子孙因以为氏`】　仲种　郕成【`又曰东汉顺帝朝种暠其先仲山甫之后因避难改姓种　又曰成姓本周文王第五子郕叔武之后子孙以国为氏后为椘所灭子孙去邑改为成氏`】　郳儿　凡汜【`又曰邾武子封次子于郳失国子孙避仇改为儿　又曰东汉有汜宫本姓凡因遭秦乱避地汜水故改姓汜焉`】　许干　共洪【`又曰干大本许旌阳后也得仙道改姓干夫妻偕隐西山　又曰洪本古共工之后因避仇改姓洪`】　改越　冒朱【`又曰越本夏少康之后姓姒越王句践裔孙无疆为楚所灭子孙遂以国为氏又河南官氏志越疆氏改为越氏　又曰宋范仲淹三嵗而孤随母改适长山朱氏冒姓朱后举进士复改本姓故谢启云志在投秦入境遂称夫张禄名非霸越乗舟乃效于陶朱`】　籍席　慎真【`又曰唐席豫夲出安定晋大夫籍偃之后十三代孙环避项羽名改姓席氏　又曰宋真徳秀本姓慎避孝宗讳改姓真`】　辛莘　黄王【`本傅唐辛替否本夏启封支子于莘辛莘声相近遂为辛氏　栁黄溪记大宜之川有土田始黄神为人时居其地者曰黄神王姓莽之世也莽既死神更号黄氏始莽尝曰余黄虞之后也故号其女曰黄皇室主黄王声相近又有本其所以言者益騐`】　虢郭　伶冷【`肆考周文王季弟虢叔受封于虢或谓之郭因以为氏公羊传云虢谓之郭声之误也　又曰古伶伦之后音讹为冷汉书冷丰冷褒等是其后也`】避仇改　为客变【`枣据本姓棘避仇改姓为　第五伦官未逹客河东变姓氏称王`】  

【`伯齐载盐徃来太原上党所过粪除`】　黄改胡　庆为贺【`肆考东汉胡广本姓黄五月五日生父弃之胡公见而举之遂姓胡　晋书贺姓本齐公族庆封之后汉侍中庆纯避安帝讳改为贺氏`】  

姓氏四【`改姓附`】  

原诸侯以字【`白帖诸侯位卑不得赐姓故臣因其王父字也`】　先諡为族【`左传为諡因以为族注或以先人之諡称以为族`】　増炎黄裔【`唐张说曰古未有姓自炎帝之姜黄帝之姬始因所生地而赐之姓`】　封为氏【`文王封子时叔于沈其后为沈氏武王封泰伯曽孙于阎其后为阎氏晋穆侯封少子成师于韩为韩氏晋献公封毕万于魏为魏氏宋公子段食于褚其后为禇氏宋太公食于萧为萧氏楚贲皇食于苖为苖氏晋叔向食于杨为杨氏杞之后食于娄为娄氏越之后食于欧山之阳为欧阳氏`】　名为氏【`陈伯袁之后为袁氏齐公子髙后为髙氏卫公子恵孙后为孙氏宋公子乐父后为乐氏宋司防牛父后为牛氏鲁闵子骞后为骞氏`】　官为氏【`春秋时祭仲初为祭封人掌封疆者后以为氏`】　字为氏【`朱子语录以字为諡窃恐諡本氏字如郑之国氏本子国之后驷氏本子驷之后如此之所谓以字为氏因以为族也`】　牛马【`佥载牛为吏部侍郎有选人马敞者形貌最陋轻之侧卧食果子嘲敞曰尝闻扶风马谓言天上下今见扶风马得驴亦不假敞应声曰尝闻陇西牛千石不用钩今见陇西牛卧地打草头惊遂与官`】　肉谱【`合璧唐李守素为仓曺参军通姓氏学号肉谱虞世南与论人物叹曰肉谱防可畏许敬宗曰此名岂雅目耶世南曰昔任彦升通经时称五经笥今以仓曺为人物志可乎`】　为世谱【`尘史欧阳修苏洵各为世谱文忠依汉年表明允以礼大宗小宗为次虽例不同皆足以攷其世次`】　改姓去邑氏朱【`周封髙阳之后于邾后为楚所灭子孙乃去邑而氏朱`】　去邑为于【`周武王封子邘叔子孙以国为氏去邑而氏于`】　木改太【`肆考端木本子贡之后因避仇改姓太氏`】　谢射【`天中记汉末大鸿胪射咸本姓谢名服天子命为将军出征以姓谢名服不祥改为射氏名咸`】　冒曹【`肆考魏曹操本姓夏侯父嵩为中常侍曹腾飬子冒姓曺氏`】　改帅【`晋尚书师昺避司马师讳改姓帅`】　改元【`肆考南中多危姓有恶其称者或改为元氏`】　改勃【`又曰梁武帝改豫章王综为勃氏`】　改尉【`又曰古有尉缭著书号曰尉缭子河南氏志魏孝文改为尉元魏朝有尚书令尉元字苟仁者是其后也`】　改贠【`古今姓纂贠半千状云本姓刘氏彭城舆里人宋宗室营陵侯刘遵考子起部郎凝之后齐受宋禅凝归北魏以忠谏比伍贠改姓贠氏`】　冒郑【`新唐书郑注本姓鱼冒为郑故当时号为鱼郑及用事人号为水族`】　冒骆【`肆考唐李元亮本姓安少为骆奉先养子冐姓骆`】　沈字去水【`又曰闽人避王审知讳沈字去水为尤`】　敬塘之石【`五代史石敬塘其父臬捩维本出于西夷冒姓石`】　知逺之刘【`五代史刘知逺其先沙陀部人冒姓刘`】　金陵冒唐【`金陵李氏始以唐号国钱文穆王问之曰金陵李氏冒于巨唐不亦骇人乎沈韬文曰此可取譬也且如乡校间有姓孔氏者人则谓之孔夫子复何怪哉王大笑`】　冒秦【`肆考宋秦桧无子取妻兄王焕孽子熺养之冒姓秦`】  

名字一【`同名字　改名字并载`】  

増礼记曰名子者不以国不以日月不以隐疾不以山川　白虎通曰人必有名何以吐情自纪尊事人者也论语曰名不正则言不顺三月名之何天道一时物有其变人生三月目煦亦能笑与人相更荅故因其始有知而名之故礼服传曰子生三月则父名之于祖庙名之于祖庙者谓子之亲庙也明当为宗祖主也一说名之于燕寝名者幼少卑贱之称也寡畧故于燕寝殷以日名子何殷家质故直以生日名子也尚书言太甲帝乙武丁也于臣民亦得以甲乙生日名子何不使亦不止也以尚书道殷臣有巫咸有祖已也何以知诸侯不象王者以生日名子也以太王名亶甫王季名歴此殷之诸侯也不以子丑为名何曰甲乙者干也子丑者枝也干者本末贯故以甲乙为名也名或兼或单何名子非一或听其声以律定其名或依其事傍其形故或兼或单也依其事者若后稷是也弃之因名为弃傍其形者孔子首尼丘山故为之名也　又曰人所以有字何冠徳明功敬成人也故礼士冠经曰賔北面字之曰伯某甫又曰冠而字之敬其名也所以五十乃称伯仲者五十知天命思虑定也能顺四时长幼之序故以伯仲号也　秦记曰君之于臣先生之于其门人名之可也至于同官之于僚党同姓之于昆弟同门之于朋友可以称其字而不可斥其名故公羊传曰名不如字者非谓其人之名不如其字尊乃谓为人所字则近乎见尊为人所名则近乎见卑也古之君子之名子也必以信义而择淑令所以详其名也不以官职所以殊其名也不以畜币所以重其名也不以隐疾所以显其名也遍告内外所以昭其名也书曰藏之所以寳其名也贱者避焉所以贵其名也冠而有字所以尊其名也名成乎礼字依乎名名字之本字名之末也为本故尊为末故卑尊故其礼详卑故其事略也且妇人无名故贱于丈夫野人无名故贱于学士名者已之所以尊尊者之所以命己字则已之所接卑卑者所以称己未有用之于尊而为卑用之于卑而为尊者也  

名字二  

増礼记曰二名不偏讳孔子之母名徴在言徴不称在言在不称徴也　左传曰子同生公问名于申繻对曰夫名有五有信有义有象有假有以名生为信【`若唐叔虞鲁公子`】以徳名为义【`若文王名昌武王名发`】以命为象【`若孔子首象尼丘山遂名`】取于物为假【`若伯鱼生人有馈之鱼故名鲤`】取于父为【`若子同生有与父同者`】公曰是其生也与吾同物命之曰同　又曰成季之生也有文在其手曰友遂以命之　又曰楚鬬伯比淫于防子之女生子文弃诸梦中虎乳之防子畋见之使收之楚人谓乳为谷谓虎为于菟故命之鬬谷于菟又曰郑文公贱妾曰燕姞梦天使与己兰曰余为伯鯈而祖也以是为而子兰有国香人服媚之以梦告文公公与之兰而御之遂生子名曰兰　汉书曰郑当时字荘陈人也其先郑君甞事项籍籍死而髙祖令诸故项籍臣名籍郑君独不奉诏诏尽拜名籍者为大夫　汉刘向传曰向本名更生恭显诬谮周堪张猛死更生伤之乃着疾谗摘要救危及世颂凡篇依兴古事悼已及同也遂废十余年成帝即位显等伏辜更生乃复进用更名向　刘子曰庄里有人字其长子曰盗次子曰欧盗持衣出耨其母呼之曰盗吏因缚之其母呼欧喻吏遽而声不转但言欧欧吏因殴之盗几至于殪　东观汉记曰亷范为蜀郡守令民不禁火百姓皆喜家得其愿时生子皆以亷为名者千数　风俗通曰袁贺字元服祖父京为侍中安帝始加元服京入贺而贺始生因名之曰贺而字元服　魏志曰邓艾棘阳人年十二随母至颍川读故太丘长陈实碑文言为世范行为士则艾遂自名范字士则后宗族有与同者故改焉　孟宗别传曰宗为豫章太守民思其恵路有行歌故时之生子者多以孟为名　江表曰顾雍従蔡伯喈学専一清静敏而易敎伯喈贵异之谓曰卿必成就今以吾名与卿故雍与伯喈同名　吴录曰雍字元叹言为蔡邕之所叹也　江祚别曰祚为南安太守民思其徳生子多以为字　晋书曰阮孚母祖姑家胡婢也父咸通之生孚咸遗姑书曰不意今日遂生胡儿姑荅曰灵光殿赋云胡人遥集于上楹便可以遥集为字咸之崔鸿前凉录曰李弇陇西狄道人也本名梁妻姓梁  

张骏戯之曰卿名梁妻姓梁夫妻同称子孙何以目其舅氏昔耿弇以少年立功立事吾今赖卿有同于耿氏乃赐名曰弇　又曰陈安成纪平庄人也少慷慨读书见许褚而慕之乃自字虎侯　蜀李书曰贾夷字景叔梓潼人也武帝素闻夷名重之皇子雅生因名贾夷南史袁昂本名千里齐永明中武帝谓曰昂昂千里  

之驹在卿有之今改卿名为昂即字千里　宋书曰王景文美风姿好言元理少与陈郡谢荘齐名太祖甚相钦重故为太宗娶景文妹而以景文名名太宗　又曰顔竣为丹阳尹加散骑常侍先是竣未有子而大司马江夏王义恭诸子为元凶所杀至是并各产男上自为制名名义恭子为伯禽以比鲁周公之子名竣子为辟疆以比汉张良之子　又曰谢庄五子飏胐颢嵸世为荘名子以风月景山水　又曰废帝讳昱字徳融小字恵震明帝长子也太宗诸子在孕皆以周易筮之即以所得之卦为小字故帝字慧震　梁书曰张嵊字四山初嵊父稷为剡令至嵊亭生之因名嵊　南史曰陈文帝尝谓宣帝曰我诸子皆以伯为名汝诸子宜用叔为称宣帝因以访毛喜喜即自条自古名贤杜叔英虞叔卿等二十余人以啓之文帝称善　后魏书曰游肇字伯始髙祖赐名尚书令髙肇世宗之舅为百僚慑惮以肇名与己同欲令改易肇以髙祖所赐秉志不许髙肇甚衔之世宗嘉其刚梗　又曰太和初宋弁为殿中郎中髙祖尝因朝防之次歴访治道弁年少官微自下而对声姿清亮进止可观髙祖称善久之因而大被知遇赐名为弁意取弁和献玉楚王不知寳之也　三国典畧曰周陆逞字季明绥徳郡公通之弟也初名彦字世雄魏文帝尝从容谓之曰尔既温裕何乃字世雄且为世之雄非所宜也于尔兄弟又复不遂改焉　唐书曰贠半千字荣期始名余庆举童子房乔龄异之长与何彦先同事王义方以迈秀见赏义方尝曰五百年一贤者生子宜当之因改今名　又曰姚崇始名元崇以与突厥叱刺同名武后时以字行开元世避帝号更以今名　传信记曰贺知章为秘书监有髙名告老归吴中上嘉重之将行上曰何所欲知章曰臣有男未有定名幸陛下赐之上曰为道之要莫若信孚者信也宜名孚知章再拜受命乆而谓人曰上何谑我邪吴人孚乃爪下为子岂非呼我为爪子邪　旧唐书曰唐李正已反将断江淮路徳宗以张万福为濠州刺史召见谓曰先帝改卿名者所以褒卿也朕以为江淮草木亦知卿威名若从先帝所改恐贼不知是卿也复赐名万福唐刘賔客嘉话曰杜相鸿渐之父名鹏举父子而似  

兄弟之名鹏举父尝梦有所之见一大碑云是宰相碑已作者金填其字未作者刋名于上杜问曰有杜家儿否曰有任自防之记得姓下是鸟偏傍曳脚而忘其字乃名鹏举而谓之曰汝不为相即世世名鸟旁而曳脚也鹏举生鸿渐而名字亦前定矣况其官与寿乎名字三【`同名字　改名字　双名妇人附`】  

原制义　待事【`晋穆侯以条之役生太子命之曰仇其弟以千畆之战生命之曰成师师服曰异哉君之名子也夫名以制义义以成礼易则生乱今君命太子曰仇弟曰成师始兆乱矣兄其替乎　左传莒越生子将待事而名之杨州之役获焉名曰杨州叔孙获长狄侨如因名子曰侨如莒越欲比之`】　寤生　升卿【`左传郑荘公寤生惊姜氏故名曰寤生　虞诩祖父为狱吏有隂徳曰吾子孙何必不为九卿者遂名诩字升卿`】　三明　二穉【`后汉段颎字纪明与皇甫威明张然明并知名京师称凉州三明　后汉周泽字穉朝孙堪字子穉京师号二穉`】　充闾　应石【`贾充父逵晚始生充言后有充闾之庆因名充字公闾　晋桓豁字朗子闻苻坚国中有謡云谁谓坚石打碎有子二十人皆以石为名以应之`】　因赏　依谦【`桓彞生子温峤赏之曰有奇骨真英物因名之温　魏志王昶字文舒为其子弟作名皆依谦以见其意故名兄子黙字居静沈字处道子浑字仲元深字道冲遂作书戒之曰以元黙冲虚为名欲使汝曺称名思义不逾越也`】　易避　小同【`天中记吴主孙休曰礼名子难犯易避令太子名音弯弓之弯也　后汉郑康成康成子字益恩孔融举为孝亷及融为黄巾所围益恩赴难陨身有遗腹子康成以其手文似己名之小同`】　幼名　冠字【`礼云子生三月父亲名之既冠而字之夫名者所以正体定心意字者所以崇仁义叙长幼`】　増伯鱼　叔马【`上详前　西京杂记卫青生子或有献騧马者乃命其子曰騧字叔马其后改为登字叔升`】　神命　帝赐【`传载唐李栖筠避暑青龙寺梦戴白神人云昔尹氏相宣王致中兴君男亦佐中兴之君可以吉甫名之　唐书陆象先元方子也始名景初睿宗曰子能绍先构是谓象贤者乃赐名焉`】　索继　志逺【`国史补马燧之孙始生徳宗命之曰继祖退而笑曰此有二义意谓索继也　唐李素立孙志逺始名鹏而素立方奉使谓家人曰古有待事名子者吾此役可命子孙矣遂名志逺`】　有功以义【`唐程日华始名华徳宗以其有功改曰日华唐杨遗直为兰陵簿四子发假收严发以春为`】  

【`义假以夏为义收以秋为义严以冬为义皆有文学登第`】　抱玉　应辰【`李抱玉始名重璋明皇以其西河有大功为赐今名　宋汪应辰字圣锡本名洋绍兴五年进士第一帝更赐名`】　刚正忠义【`唐陆坚初名悌明皇嘉其刚正赐名坚　宋李世辅年十七随父永奇出入行阵髙宗绍兴中`】  

【`金人犯鄜延经畧使王庶募间者世辅徃应募后金人陷延安欲授永竒父子官永奇泣曰我宋臣也不欲事金宻戒世辅归朝世辅仅得二十六人奔夏永竒卒被害世辅竟自夏归宋嘉其忠义赐名显忠`】　徳素　方谷【`合璧王绍少为顔真卿所器字曰徳素　肆考唐李载义防吏民请立碑纪功诏李程为之辞未有字诏曰周书凡厥正人既富方谷卿宜当之因以方谷为字`】　庆门　礼闱【`合璧唐杨嗣复韩滉抚嗣复顶曰名与位皆愈其文杨氏之庆也因字曰庆门　肆考唐甄济为著作佐郎兼侍御史济生子因其官字曰礼闱又曰宪台`】　赐今名　易故字【`上详抱玉注陈武别武育于临水令陈君竒之欲易其故字武长跪曰尝闻故老称汉使苏武执忠守志不服单于意窃慕之陈氏嘉其志遂名之曰武又欲令字仲显曰某本是胡人石勒石虎讳胡曰国人因字之曰国武`】　原同名字惊座　投杼【`汉陈遵字孟公以豪侠闻所在人倾慕之时列侯有与遵同姓名者每至门人曰陈孟公座中莫不振动既至而非因号遵为陈惊座　鲁有与曽子同姓名而杀人者人以告曽子母母织如旧不信之及三人来告投杼而惊起`】　毛遂　韩翃【`西京杂记野人毛遂坠井而死客以告平原君平原君曰天防予矣既而知非平原客合璧韩翃唐徳宗时制诰阙人上批曰与韩翃时有与翃同姓名者为江淮刺史二人同进上复批曰春城无处不飞花寒食东风御栁斜与此韩翃`】　増王褒　李充【`汉宣帝时有王褒为谏大夫梁元帝时又有尚书左仆射王褒　两李充一汉殇帝时人字大逊兄弟同衣递食后为博士一晋时人字度善书妙参钟索征北将军褚裒引为参军以家贫求出外除郯县令仕至中书侍郎`】　陈咸　王商【`汉大尉陈咸字子康相人御史中丞万年子也又一陈咸洨人成哀间尚书　两王商俱汉成帝外戚一为丞相封乐昌侯一为大司马封成都侯`】韩信　李膺【`汉髙帝时两韩信一封楚王一封韩王东汉李膺字元礼人有被其容接者名为登龙门梁李膺为使至郡武帝恱之问曰今李膺何如昔李膺对曰昔事桓灵之主今逢尧舜之君帝嘉其对`】张衡　杨震【`东汉张衡尝作二京赋四愁诗隋炀帝时有御史大夫张衡炀帝尝幸其宅`】  

【`两杨震一东汉人明经博覧号闗西夫子延光中为太尉一赵宋代州崞人弓马絶伦讨方腊有功`】　郑众　史岑【`两郑众一字仲师汉明帝遣使匃奴不为屈一章帝朝宦官字季序每颁赏则辞多受少两史岑一字子孝在王莽末一字孝山在嘉和之际`】　李通　江革【`光武时固始侯李通`】  

【`魏武时都亭侯李通　两江革一字次翁为汉中郎将一字休映为梁御史中丞`】　庄蹻　王莽【`楚有两荘蹻一荘王时大盗一荘王裔孙将兵平滇遂自王　两王莽俱汉时人一为右将军一为大司马簒位者`】　陈贾　张辽【`一见孟子一宋孝宗时监察御史请禁道学　两张辽一为魏征东将军字文逺一为汉兖州刺史字叔髙`】　郑　杨时【`两郑一字穉卿汉宣帝时为南阳太守一字巨君第五伦为防稽守召署督邮累迁临淮太守　两杨时一宋程门弟子字中立徽宗时为国子祭酒一丹棱人累官朝请郎`】　徐干　李纲【`两徐干一为班超司马一为曹操　唐书李纲字文纪少慷慨尚风节始名瑗慕张纲为人改焉宋史李纲字伯纪髙宗时为相`】　李益　蔡京【`唐有李尚书益字君虞长于诗与李贺相埒毎一篇出乐工争求之时又有宗人庶子李益同在朝故世称尚书为文章李益庻子为门户李益以别之　唐懿宗朝左庶子蔡京时相以为有吏才奏遣制置岭南事为政苛惨阖境怨之贬崖州司户不肯之官敕赐自尽宋时亦有蔡京为奸宰相`】　周抚　王珪【`晋有彭城内史周抚又王敦传中有周抚为将者唐王珪与魏徴同时宋仁宗时亦有王珪号三防宰相`】　刘毅　萧钧【`两刘毅一在晋武时一在晋末　两萧钧一萧鸾子梁武时中书郎一萧瑀从子唐太宗时率更令`】　张说　李渤【`两张说一武后时许证魏元忠一宋孝宗时隂柔小人张栻李衡王希吕等论其不可执政　唐李渤字濬之与兄渉俱隐少室山宋李渤嘉祐进士郡人称为李大夫`】　安期　处冲【`两安期一王含子应字安期一王湛子产字安期　肆考两处冲一王字一王湛字`】　原称南北　别小冠【`吴郡太守张元之与谢元同年名亚于元时称南北元　汉杜钦字子夏时杜邺亦字子夏俱有令名钦损目时人号为盲子夏钦恶其号称疾见诋更着小冠时人因号小冠子夏`】　増同帝王　齐圣贤【`新唐苗晋卿十子发丕坚粲垂向昌稷望咸粲徳宗时官至郎中陆贽欲进粲官帝不许曰晋卿徃摄政有不臣之言又名其子皆与帝王同粲等宜与外官贽为奏辨帝然之而粲官终不显　天中记宋齐丘始字超回汪台符贻书诮之曰足下齐大圣以为名超亚圣以称字齐丘大慙改字子嵩`】　四王乔　三邵平【`一周时吹笙一汉明帝时飞舄一蜀人食肉芝一犍为武阳人居缑氏仙人庵卲平有三人一为秦东陵侯种者一为陈胜狗广陵者见项羽一为齐王相者见齐哀王皆国时人`】　孔安国　王孙贾【`天中记两孔安国一孔子十一世孙为汉武帝博士一晋孔愉子以儒业显孝武时甚蒙礼遇安帝时歴尚书左右仆射两王孙贾一为卫大夫一为齐大夫`】　两秋胡　三张俭【`西京杂记杜陵秋胡者能`】  

【`通尚书善为古隶字为翟公所礼欲以兄女妻之或曰秋胡已经娶而失礼妻遂溺死不可妻也不知今之秋胡非昔之秋胡也　东汉张俭山阳髙平人因党禁望门投止者一唐人字师约太宗时为营州都督征髙丽一宋真宗时契丹国为政事令亦有此姓名`】　两徐邈　三贾逵【`魏徐邈字景山武帝时为侍中晋徐邈字僊民武帝时为中书舎人　一东汉人字景伯儿时在太学人谓之贾长头一字梁道贾充之父魏文帝时为豫州刺史一宋藁城人狄青征侬智髙累官嘉州刾史`】　两张载　三李宻【`晋张载字孟阳为当代文宗貌极丑游洛阳市群女以瓦石掷之仕为著作郎宋张载字子厚为闗中士人宗师学者称为横渠先生　晋李宻字令伯以祖母老辞官后魏李宻以母老习医又隋炀帝时有蒲山公李宻字元尝乗牛读汉书与楚公杨元感为深交`】　张昌宗　叶梦得【`一唐髙宗初为修文馆学士一则天末为春官侍郎　宋有两叶梦得俱号石林姑苏石林字少蕴官至宰执贵溪石林则南渡时进士官至秘书丞知抚州`】　游肇髙肇　盛度丁度【`上详名字一　归田录往时学士入劄子不着姓但云学士臣某先朝盛度丁度并为学士遂着姓以别之`】　五公孙　两朱买臣【`公孙有五一在齐为孟尝君客见秦昭王一在中山为参乗言司马喜相求一在越断髪为王一为汉平津侯一在明帝时为幽州事交通楚王英　肆考两朱买臣一武帝时为防稽太守一梁元帝时为武昌太守`】　増改名字武改乂　岩为防【`唐蒋人初名武宪宗时因进见请曰陛下今日偃武修文羣臣当顺承上意请改乂帝恱时讨王承宗兵方罢又恐天子锐意于武故因以讽又栁浑初名载朱泚乱平载奏言臣名向为贼汚且载于文戈非偃武所宜乃更名浑南汉刘防初名岩九年白龙见南宫三清殿改元白龙因更名曰龚以应龙见之祥又有胡僧言防书灭刘`】  

【`者龚也乃采周易飞龙在天之义为防字以名焉`】　李继昭　赵保吉【`唐昭宗时有孙徳昭者赐姓名为李继昭　宋太宗时李继迁侵扰因以李继捧为莭度使赐姓名赵保忠后李继迁降以为银州观察使赐姓名赵保吉`】　原已孤不更　为后故改【`礼记君子己孤不更名　诸葛乔字伯松瑾第二子本字仲慎亮未有子求乔为后瑾啓吴王而遣之故改其字`】　名慕相如　字本京兆【`史司马长卿名犬子慕蔺相如之为人遂改名曰相如　后汉赵岐岐字邠卿京兆长陵人也初名嘉生于御史台因字台卿后避难故改名字示不忘本土也`】　改名曰生　加日为昱【`楚王曰子文无后何以劝善使复其所改名曰生注云易其名也子文孙克黄也　程昱本名立少时梦上天两手捧日太祖曰卿当为吾腹心乃于立上加日而为昱`】　増双名妇人好好　端端【`姓张唐人为沈著作所纳　姓李唐善和坊妓`】　爱爱　英英【`姓杨唐钱塘人唐杨虞卿妾`】　赛赛　真真【`姓武唐钱塘人　唐栁将军爱妓又与韩直卿通者为谢真真与郑述古通者为沈真真`】　燕燕　莺莺【`唐张佑妾　姓崔唐人与元稹私其与张浩然私者为李莺莺`】　惜惜　灼灼【`姓毛宋髙邮妓又罗仁卿女名惜惜　唐善歌之妓`】　盼盼　盈盈【`姓闗唐张建封妾又宋有姓费者亦同此名黄山谷尝赠以诗　姓吴唐妓女又与天寳中贵人妾同名`】　紫紫　红红【`名山记古淫妇名狐所化也　姓张唐大厯中才人`】　瑟瑟　琼琼【`姓萧辽天祚元妃善文墨尝作咏史诗以讽谏契丹后被诛　姓薛大厯中才人又宋南渡后有妓马琼琼者与上庠生朱端朝情好甚宻`】　娉娉　东东【`姓马即东坡席上求诗于参寥者　妓名窦巩悼亡妓诗惟有侧轮车上铎耳邉长似呌东东`】　举举　莲莲【`姓郑唐妓女巧谭谑为诸士所眷状元孙龙光偓多惑之　姓王字容唐妓`】　住住　苏苏【`姓张唐妓女少而聪慧能辨音律与邻人厐佛奴六七嵗时私有结髪之契　姓王唐妓`】　心心山山【`李心心于心心皆元初小唱　元时妓本良家子因父防失身`】　小小　当当  

【`姓苏南齐人钱塘名妓钱塘幕官防舎后有苏小墓　肆考姓李元教坊名妓后出家`】  

名字四  

原嘉名【`楚词朕皇考曰伯庸肇锡予以嘉名`】　世子同名【`礼大夫之子不敢与世子同名`】三月而名【`礼记子生三月父执子之右手咳而名之咳谓抚子头`】　二十而字  

【`又曰男子二十冠而字`】　君臣同名【`公羊叔向曰臣有名恶今曰卫礼恶为君臣同名君子不夺人之名不夺人之亲所名君不聴臣易名所以重父命也`】　名失则愆【``】　二名非礼【`公羊曰仲忌此何忌也讥二名非礼也注云难为讳一字为名难言而易讳所以长臣子之敬不通下`】　求名而亡【`此为声名之名`】　増无野【`捜神记齐恵公之妾萧同叔子见御有身以其贱不敢言也取薪而生顷公于野又不举也有狸乳鹯覆之人见而收之因名曰无野`】　敬容【`事文聚梁何敬容为尚书令浅于学术拙于草隶署名敬字大作茍小为文容字大为父小为口陆倕见而戏之曰公家茍既竒大父亦不小敬容不能荅`】　百药【`肆考李百药隋内史徳林之子幼多疾祖母赵因取名百药`】　嗣恭【`唐路嗣恭始名劒客连徙神鸟姑臧二县令考绩为天下最明皇以为可嗣汉鲁恭因赐名嗣恭`】　同名字贡禹【`汉髙祖时有谒者贡禹章帝时亦有之`】　张禹【`汉张禹字子文河内轵人元帝朝拜相封安昌侯又一张禹字伯逹襄国人安帝朝为太傅封安乡侯`】王恺【`两王恺一晋武帝舅与石崇争豪一安帝时丹阳尹`】　王浑【`晋有两王浑一戎之父为凉州刺史一济之父录尚书事`】　王乂【`两王乂一衍父一绪父`】　王澄【`两王澄一为衍弟字平子一为济弟字道深`】　原改名字梅福变名【`汉梅福福变名姓隐于吴市门卒`】范睢变名【`详改姓`】　増成汭改名【`成汭少无行使酒杀人亡为浮屠后又入贼中为贼帅假子因改姓名为郭禹`】　商记姓名【`辍耕录松江金世昌尝买废宅修葺前防梁内有凿成金世昌三字必昔时客商所记姓名人以为有定数云`】　商冒姓名【`建康城南曽公大为人持重居官清亷登第之后授建昌新城县居家待阙尚隔两年一日立于门外忽见一人负名牌而至题曰新知建昌新城县事曽宣敎公大甚骇少间有一人乗车而至问为何官曰曽知县也延之上坐问其讳则曰公大问其登第之年又同曽曰姓同名同官同而年又同此其故何也其人起而谢曰某昨于部中见此姓名注授知其履厯故冒姓名为商耳不知为公也今当更之曽公大笑亦不致诘问真仁人也`】  

名字五  

増诗晋陶潜命子诗曰卜云嘉日占亦良时命汝曰俨字汝求思温恭朝夕念兹在兹尚想孔汲庶其企而厉夜生子遽而求火凡百有心奚特于我既见其生实欲其可人亦有言斯情无假日居月诸渐免于孩福不虚至祸亦易来夙兴夜寐愿尔斯才尔之不才亦已焉哉増记宋陆蒙杂记曰邰侯姜女之生子也始弃之命之曰弃宋芮司徒之生女也始弃之亦命之曰弃邰为稷官蒸民赖之宋弃美而生佐防移宋国名之同也奚伤舜重瞳子项羽亦重瞳子形之也奚病择其道如何耳  

増说宋陈傅良章子林子名说曰古人之名唯其遇焉斯取之矣非择也商而上迭以甲乙命盖杂紊而无别下至于周讳行而名始尊然曰颠曰夭非美词也而取之以名春秋之世犹不厚乎名卫有石恶晋有鬷戾齐有陈逆楚有屈荡周有史佚夫数词者皆人之愧焉而至不美者也而取之以名展禽发派若是者则有取乎物之贱者以自名下而汉晋士以名相髙唐以来士无陋名名美而人才日卑嗟乎耑于其内而不张于其外急乎其外而不励乎其内古今人之异也宜哉吾友章子林子皆耻夫择名之不祥而请更于予予何吝于名哉而二子之请甚矣其非古人之意也名不若人汲汲乎求治之心不若人则姑徐徐而己耳盍亦反其本乎虽然二子以自治之请来予又何可辞之于是名章子曰用中林子曰毅章章子愿而固林子弱而浮以其名之得微中乎心夫二子而由是焉反之其犹二子之益友乎里名胜母曽子不入彼里名岂足以凂其孝哉而君子亟去焉亦合外内之道也然则二子之请于予予不吝于二子虽非古人之意是亦古人之意而已矣又朱甥子臧名说曰吾兄有朱甥者每遇予持尺纸拱而问名焉予曰尔何名之问也人能美名名不能美人淑尔身虽陋尔名人不汝议也尔身之不淑假而以丘轲自号焉天下莫之予矣是故古之为名姑用是焉别称道而已矣臧否不系也尔何名之问也虽然童子而知问名可嘉也凡人之善自一念而为之患莫大于无慕学莫强于自与尔知重而名则必知重而身矣由是一念足以为善矣吾故名汝曰子臧而犹未汝字越十年吾将汝考焉而不负吾名字汝未晚也　马存字侯孟说曰侯孟名夫求予为之字说予不得其意而谓之曰君以夫自名者岂慕灌将军之为人也邪君以夫字孟者岂慕洛阳剧游侠之为人邪二子非全人儒生法士之所讳道也予以为人各有所长甚非一介浅浅者之所知摧锋陷坚决死售敌名闻三军勇冠天下不喜谄防而重然诺此灌将军之所长也刚横不逊果于犯上使气杯酒间乃所短耳吴楚举大事而向京师大将军得之则知诸侯无能为使诸侯得之则大将军必以为忧一人身为两军之轻重此剧游侠之所长也起匹夫之私不顾国家之公议乃所短耳吾欲剔去二子之所短而收其所长持以赠君幸君无辞而受之可乎朱晦庵字刘瑾说曰古之君子学以为己非求人之知也故从师亲友以求先王之道心思口讲而躬行之旣自得于己矣而谦虚晦黙若无有焉今之人则反是以譬之古之君子如抱美玉而深蔵不沽今之人则以石为玉而又之刘氏生瑾自其先大父大夫公而予之名矣将冠以其父命来求字予字之曰懐甫告之以古人之意瑾也勉旃毋以石为玉而又之也  

## 御定渊鉴类函卷二百六十三

人部二十二【`讳　闺情`】  

讳一  

増山堂肆考曰夫讳非古也周人以諡易名于是有讳礼故曲礼入国而问讳然所谓讳者讳死不讳生也又有不讳者礼不讳嫌名二名不偏讳逮事父母则讳王父母不逮事父母则不讳王父母君所无私讳大夫之所有公讳诗书不讳临文不讳庙中不讳夫人之讳虽质君之前臣不讳也妇讳不出门大功小功不讳  

讳二  

増齐东埜语曰周颂祀文武祝之乐歌雝曰克昌厥后噫嘻曰骏发尔私此庙中不讳也春秋僖公名申而书戊申定公名宋而书宋仲几荘公名同而书同盟此临文不讳也文王讳昌而箕子陈洪范曰使羞其行而邦其昌厉王讳胡而宣王时诗曰胡不相畏胡为虺蜴周  

礼有昌本之俎诗有觱发之咏大诰弗弃基不讳后稷弃字孔子父叔梁纥而春秋书臧孙纥成王讳诵而吉甫作诵之句正在其时此诗书不讳也　顔氏家训曰凡避讳者皆须得其同训以代换之桓公名白有五皓之称厉王名长琴有修短之目不闻谓布帛为布皓肾肠为肾修也　史宋世家注曰庄子曰宋桓公行未出城门其前驱呼辟蒙人止之以为狂也司马彪云呼辟使人避道蒙人以桓公名辟而前驱呼辟故为狂也天中记曰西汉景帝讳启史记防子启作微子开武  

帝讳彻以彻侯为通侯蒯彻为蒯通宣帝讳询以荀卿为孙卿元帝讳奭以奭氏为盛氏　四朝闻见录曰汉吕后讳雉封禅书谓野鸡夜雊晋简文郑后讳阿春以春秋为阳秋武后讳曌以诏书为制书鲍照为鲍昭金凤花中都谓凤儿花光宗后慈懿李氏名凤娘六宫避讳称曰好儿女花　天中记曰东汉明帝讳荘相袭谓荘为严荘光为严光荘君平为严君平殇帝讳隆以隆虑为林虑安帝父讳庆以庆氏为贺氏　又曰范父名泰后汉书郭林宗为郭太郑公业为郑太　合璧事曰魏司马朗字伯逹九嵗客有犯其父字者朗曰慢人亲者不敬其亲者也客谢之　地志曰吴黄龙三年嘉禾生由拳改县曰禾兴后孙皓父名禾改曰嘉兴兼明书曰吴主之女名二十而江南人呼二十为念北人不为之避也　天中记曰晋讳司马师以师保为保傅以京师为京都讳司马昭以昭穆为韶穆昭君为明君韦昭为韦曜　又曰王羲之祖讳正每书正月为初月或作一月余则以政字代之　晋礼志曰太元十三年召孔安国为侍中表以王愉名犯私讳不得连署求解有司议云名终讳之有心所同闻名心瞿亦明前诰而礼复云君所无私讳大夫之所有公讳无私讳先王祐名犯父讳聴许换曹盖是恩出制外耳夫皇朝礼大百僚备职编官列曹动相经渉若以私讳人遂其心则移官易职迁流莫已　舆地志曰晋东海王越世子名毗中宗为越所表遣渡江故改毗陵为晋陵　又曰赵辟石勒讳罗勒为兰香马勒为辔钱武肃王讳镠刘家为金家留住为驻住　顔氏家训曰梁武小名阿练子孙皆呼练为绢乃谓销链物为销绢物恐乖其义防有讳云者呼纷纭为纷烟有讳桐者呼梧桐树为白铁树便似戏笑耳　续墨客挥犀曰王僧彦父名师古尝自呼砚为墨池谓鼓为皮棚人或误犯輙以他事中之曾知岭南一郡有李彦古者以进纳得官过郡请谒遂题刺云永州司户参军李墨池皮棚谨祗参僧彦一见大喜示其子弟曰奉人当如此矣　南史曰王亮王攸之子为晋陵太守在职清公有美政时有晋陵令沈瓉之性麤疎好犯亮讳亮不堪遂启代之瓉之怏怏乃造坐云下官以犯讳被代未知明府讳若为猷字当作酋旁安犬犹字为犬傍安酋或有心悠无心攸乞告示亮不及履下牀跣而走瓉之抚掌大笑而去　顔氏家训曰刘縚缓绥兄弟并为名器其父名昭一生不为照字唯依尔雅火作炤耳然凡文与正讳相犯当自可避其有同音异字不可悉然吕尚之儿如不为上赵壹之子倘不作一便是下笔即妨是书皆触也　北史曰宋如周以府僚随萧詧至度支尚书尝有人诉事于如周谓为曽作如州官也乃曰某有屈滞故来诉如州官如周曰尔何人敢呼我名其人惭谢曰只言如州官作如州不知如州官名如周早知如州官名如周则不敢唤如州官作如州如周大笑曰令卿自责见侮反深众咸服其寛雅　又曰熊安生字植之将通名见徐之才和士开二人相对以之才讳雄士开讳安乃称触触生羣公哂之　因话录曰韩仆射臯尝病小疮令医傅膏药药不濡臯因问之医云天寒膏硬臯笑曰韩臯实是硬的竟不以为过　天中记曰隋帝讳忠凡郎中皆去中字侍中为侍内中书为内史中庐为次庐魏徴隋书凡忠字皆谓之诚炀帝讳广以广乐为长乐广陵为江都吴地记曰苏州浒墅本名虎疁唐氏讳虎钱氏讳镠  

因改名　游宦记闻曰唐太宗讳世民故今时□弃皆去世而从云漏泄缧绁皆去世而从曵民则易而氏昬愍泯之类至今犹或氏也　天中记曰髙宗讳治凡言治皆曰理明皇讳隆基太乙神君基民基并改为其字隆州为阆中代宗讳豫以豫章为钟陵徳宗讳适改括州为处州穆宗讳恒以恒山为常山　埜语曰王元后父讳禁以禁中为省中武后父讳华以华州为太州　天中记曰李翺父名楚金故为文皆以今为兹又曰崔五拜相权倾天下其父慎由人改呼油为麻膏避其讳时号为麻膏相公　翰府名谈曰杨行宻据江淮至今滁人谓荇溪为菱溪杏为甜梅扬州民呼为蜂糖　云麓漫抄曰梁朱温父讳诚改城为墙又改曰州如东都州南州北是也　五代史补曰冯道在中书有举子李导投贽所业冯戏谓曰老夫名道秀才不可谓不知然亦名道于礼可乎李抗声对曰相公是无寸的道字小子是有寸的导字何谓不可冯笑曰老夫不惟名无寸诸事亦无寸吾子可谓知人矣了无怒色籍川笑林曰冯道门客讲道徳经首章有道可道非  

常道门客见道字是冯名乃曰不敢说可不敢说非常不敢说　猗觉寮曰钱元瓘在浙浙人以一贯为一千青箱杂记曰宋太祖讳匡语讹近香印故卖香印  

者不敢斥呼鸣锣而已仁宗讳祯语讹近蒸故呼蒸饼为炊饼　又曰刘温叟父名岳终身不聼乐不游嵩岱每赴内宴闻钧奏则涕泣移时曰若非君命则不至是吹劒录曰寇准当轴人避其讳去十为准至今书承  

用之　天中记曰苏子瞻祖名序故以序为叙或改作引字　老学庵笔记曰承平时有宗室名宗汉自恶人犯其名谓汉字曰兵士举宫皆然其妻供罗汉其子授汉书宫中人曰今日夫人召僧供十八大阿罗兵士太保请官敎防兵士书都下閧然传以为笑　闲燕常谈曰薛肇明谨事蔡元长至戒家人避其名宣和末有朝士新买一婢颇熟事因防客命出侑尊忽一客语及京字婢遽请罚酒问其故曰犯太师讳一座骇愕婢具述先在薛太尉家每见与賔客防饮有犯京字必举罚平日家人误犯必加叱詈太尉脱或自犯则自批其颊以示戒云　稗史曰钱良臣自讳其名幼子颇慧凡经史中有良臣字輙改之一日读孟子今之所谓良臣古之所谓民贼也遂改云今之所谓爹爹古之所谓民贼也殊为可笑  

讳三  

増正征　杜度【`正义正周正建子之正也始皇以正月旦生于赵因名为政后以始皇讳故音征　资暇集杜恕笃论云杜伯度名操字伯度曺魏时以其名同武帝故隐而举字后人见其姓杜字伯度又削去伯字呼为杜度`】　秀为茂　渊作海【`肆考汉光武讳秀改秀才为茂才　天中记唐髙祖讳渊故唐人称刘渊为刘元海`】　改钟为蒋　易虎为龙【`肆考吴孙权立立蒋子文庙于钟山因避祖讳改为蒋山　天中记唐髙祖之祖讳虎字延夀作史者易石虎以季龙易韩擒虎以韩擒`】　乞换他郡　改为辞曹【`乂曰晋咸和元年将徴苏峻司徒王导欲出王舒为外援乃拜舒抚军防稽内史舒上疏以父名防不作防稽廷尉以字同音异于礼无嫌舒陈音虽异而字同乞换他郡于是改防为桧　又曰晋羊袩为荆州刺史及卒有遗爱州人为讳其名改户曺为辞曺`】　称严必泣　因乐不欢【`顔氏家训臧逢世严之子也孝元时牧江州遣徃建昌督事郡县民竞修笺书有称严寒者对之必流涕　丁用晦芝田录韦翼有重名生平不饮酒不务欢为家讳乐也`】更授少傅　改擢司门【`肆考唐源乾曜迁太子少师避祖名更授少傅　又曰唐李涵由御史大夫擢太子少傅吕渭建言涵父名少康当避宰相崔祐甫善其言改擢司门贠外郎`】　镵去臯名　易以孟姓【`又曰唐韦畅父臯没蜀人徳之凡刻石着臯名者皆镵去其文以讳之又曰唐王维初过郢州画孟浩然像于刺史亭因名其亭曰浩然亭咸通中郑诚谓贤者名不可斥改号曰孟亭皮日休作记`】　固辞詹事　不受舎人【`又曰刘宋范晔迁太子詹事以父名泰固辞朝议以礼不讳嫌名乃居之　又曰唐贾曾授中书舎人以父名忠固辞不受议者以中书是曹司名曾父名音同字别于礼无嫌曽乃就职`】　避防作当　更名曰右【`石林燕语尚书省文字下六司诸路例皆言勘防至曽鲁公为相始作勘当以其父名防避之也　五代石昂为髙行莭度使符习召以为临淄令习朝京师监军杨彦朗知留后昂以公事至府上谒賛者以彦朗讳石更昂姓为右昂趋于庭仰责彦朗曰常侍奈何以私公昂姓石非右也彦朗大怒拂衣起昂即趋出觧官`】　遇石不践呼酒犯名【`山堂肆考宋徐积以父名石平生不用石器遇石则避不践　世说晋桓灵寳呼人`】  

【`温酒道其父名既而曰英雄正自麤踈`】  

讳四  

増讳君【`左传鲁大夫申繻曰晋以僖侯废司徒宋以武公废司空先君献武废二山注僖侯名司徒武公名司空二山具敖献公名具武公名敖`】　讳父【`司马迁报任少卿书同子骖乗盖指赵谭与父同讳故曰同子`】　不讳君名【`肆考三国志犹不讳其君名如功以权成是真斥吴主之名也`】　请长吏讳【`又曰晋王述为扬州刺史初至郡主簿请讳报曰亡祖先君名播海内逺近所知内讳不出门余无所讳`】　不犯人名【`孔帖栁冲传晋太元中贾弼譔姓氏簿状十八州百十六郡合七百一十二篇甄别士庶无所遗宋王宏刘湛好其书每日对千人不犯一人讳又梁武帝诏王僧孺改百家谱合二百七十二卷蔵在秘阁王宏好其书日对千客不犯一人讳`】　益羮犯名【`肆考宋殷淳字子孚与何朂共食莼羮孚羮尽朂曰益殷莼羮朂司空无忌子也淳徐辍筯曰何无忌惮`】　改门【`南史宋明帝名鸾追封靖世子凤始安靖王改华林凤荘门为望贤门太极东堂画凤鸟题为神鸟而改鸾鸟为神雀`】避犯友名【`顔氏家训都一士人讳审者而与沈氏交沈与其书止书名不书姓`】　避太子讳【`肆考唐宪宗方为太子王绍避讳改名时议者以为谄李藩曰自古故事由不议礼之人败之不可复正于绍何诛`】　不讳父名【`侯鲭录王立之云老杜家讳闲而杜诗中有翩翩戯蝶过闲幔之句`】改为崇【`五代史郭崇韬父讳宏宰相豆卢革等皆謟事之因他事奏改文馆为崇文馆`】讳官枉法【`青箱杂记宋杜衍尝言父母之讳在我而已他人何与焉故公帅并州时门吏请家`】  

【`讳衍曰下官无所讳但讳取枉法`】　讳吏有【`翰府名谈包拯尹京兆府请家讳拯暝目曰吾无所讳惟讳吏有枉法者`】　不讳字【`朱子语录或问子思称夫子为仲尼先生曰古人未尝讳其字程先生曰予年十四周茂叔伊川亦尝呼明道表徳又顔氏家训孔子弟子记事书皆称仲尼吕后防时尝字髙祖字季至汉袁钟字其叔曰丝王丹与侯霸子语称霸为君房江南至今不讳字也`】　不讳名【`语录唐人尚不讳名故杜诗云白也诗无敌李诗曰饭颗山头逢杜甫`】　改准为货【`石林燕语京师旧有平准务自汉以来有是名蔡鲁公以其父名准改为平货务`】  

讳五  

増唐韩愈讳辨曰愈与李贺书劝贺举进士有与贺争名者毁之曰贺父名晋肃贺不举进士为是劝之举者为非愈曰律云二名不偏讳谓若言徴不称在言在不称徴也律云不讳嫌名谓若禹与雨丘与蓲之也今贺父名晋肃贺举进士为犯二名律乎为犯嫌名律乎父名晋肃子不得举进士若父名仁子不得为人乎夫讳始于何时作法制以教天下者非周公孔子欤周公作诗不讳孔子不偏讳二名春秋不讥不讳嫌名康王钊之孙实为昭王曽参之父晳曽子不讳昔周之时有骐期汉之时有杜度此其子宜如何讳将讳其嫌遂讳其姓乎将不讳其嫌者乎汉讳武帝名彻为通不闻又讳车辙之辙为某字也讳吕氏名雉为野鸡不闻又讳治天下之治为某字也今上章及奏未闻讳浒势秉机也惟宦官宫妾乃不敢言谕及机以为触犯士君子言语行事宜何所法守也今考之于经质之于律稽之以国家之典贺举进士为可耶为不可耶　宋朱晦庵论讳曰周人以讳事神然雝诗与噫嘻诗皆不为文武讳特不敢指曰文王昌武王发若泛用二字则不讳如穆王名满其后有王孙满襄王名郑诸侯亦有卫侯郑虽曰鲁以献武废二山是特当时为尊者讳故改具敖之名而承袭不易厥后又有公孙敖亦足以见泛而言之未尝讳也  

闺情一  

原诗曰自伯之东首如飞蓬岂无膏沐谁适为容　又曰角枕粲兮锦衾烂兮予美亡此谁与独旦　又曰我徂东山慆慆不归我来自东零雨其蒙鹳鸣于垤妇叹于室　又曰终朝采緑不盈一掬予髪曲局薄言归沐终朝采蓝不盈一襜五日为期六日不詹　又曰静女其姝俟我于城隅爱而不见搔首踟蹰　又曰燕尔新防如兄如弟　又曰未见君子忧心忡忡亦既见止亦既觏止我心则降　又曰未见君子忧心惙惙亦既见止亦既觏止我心则恱  

闺情二  

原诗序曰采緑刺怨旷也幽王之时多怨旷者　左传晋叔向曰昔贾大夫恶娶妻而羙三年不言不笑御以如臯射雉获之其妻始笑而言　又晋文公谓季隗曰待我二十五年不来而后嫁季隗曰我二十五年矣又如是而嫁则就木焉　汉书曰张敞为妇画眉帝知问之敞曰闺房之内夫妇之私有过此者　又曰李夫人得幸武帝而卒上怜闵焉圗画其像于甘泉宫初李夫人病笃上自临之夫人蒙被谢曰妾久寝病形貌毁壊不可以见帝上曰夫人病亦甚殆将不起一见我属托兄弟岂不快哉夫人曰尊官在帝不在一见上复言欲必见之夫人遂转向歔欷而不复言上不恱而起夫人姊妹让之曰独不可一见上嘱托兄弟耶夫人曰不见帝者乃欲以深托兄弟也夫以色事人者色衰则爱弛上所恋恋念我以平生容貌也今见我毁壊顔色非故必畏恶吐弃我尚肯复思录其兄弟哉　世说曰王浑妻钟夫人每尝卿浑浑曰讵可尔妻曰怜卿爱卿是以卿卿我不卿卿谁复卿卿　又曰荀奉倩妻曹氏有艳色妻尝病热奉倩乃出中庭取冷还以身熨之妻亡人吊不哭而神伤无几奉倩亦卒　又曰孙楚妻亡至祥仍为诗以悼之王武子见其文曰未知文生于情情生于文见此使人増伉俪之重　风俗通曰有张伯偕仲偕兄弟形貌絶相类仲偕妻新妆竟忽见伯偕乃戏问曰今日妆饰好否伯偕应之曰我伯偕也妻乃趋避之须又见伯偕犹以为仲偕告云向大错误伯偕曰我故伯偕也  

闺情三  

原牵衣　敛枕【`魏文帝诗将适千里道妻子牵衣袂礼夫不在敛枕箧簟席襡器而蔵之襡徒谷反`】　攀李　树萱【`攀桃李兮不忍别　诗曰焉得萱草言树之背愿言思伯使我心痗`】作　化石【`古诗妾作浊水　望夫不归身化石于山之上`】　织廻文  

守空牀【`窦滔妻织锦文以寄滔　古诗空牀难独守`】  

闺情四  

原诗古诗曰青青河畔草郁郁园中栁盈盈楼上女皎皎当窗牖娥娥红粉妆纎纎出素手昔为娼家女今为荡子妇荡子行不归空牀难独守　又曰兰若生春阳涉冬犹盛滋愿言追昔爱情款感四时美人在云端天路隔无期　魏曹植诗曰衣出中闺逍遥歩两楹闲房何寂緑草被堦庭空穴自生风百鸟翩南征春思安可忘忧戚与君并佳人在逺道妾身单且防欢防难再遇芝兰不重荣人皆弃旧爱君岂若平生寄松为女萝依水如浮萍赍身奉衿带朝夕不堕倾傥终顾盼恩永副我中情　又曰明月照髙楼流光正徘徊上有愁思妇悲叹有余哀借问叹者谁云是荡子妻君行逾十年孤妾常独栖君若清路尘妾若浊水泥浮沈各异防合何时谐愿为西南风长逝入君懐君懐良不开妾心将何依　又徐干室思诗曰人靡不有初想君能终之别来歴年嵗旧恩何可期重新而忘故君子所尤讥寄身虽在逺岂忘君须既厚不为薄想君时见思晋陆机拟青青河畔草诗曰靡靡江蓠草熠熠生河侧皎皎彼姝女婀娜当轩织粲粲娇容姿灼灼羙顔色良人游不归偏栖独只翼空房来悲风中夜起叹息　又拟兰若生春阳诗曰嘉树生朝阳凝想封其条执心守时信嵗寒终不凋美人何其旷的的在云霄　张华情诗曰北方有佳人端坐鼓鸣琴终晨抚管弦日久不成音忧来结不解我思存所钦　又曰君居北海阳妾在江南隂緜邈极修途山川阻且深承欢注隆爱结分投所钦衔恩守笃义万里托微心　又诗曰游目四野外逍遥独延伫兰蕙縁清渠繁华防緑渚佳人不在兹取之欲谁与巢居知寒风穴处知隂雨不曽逺别离安知慕俦侣　梁简文帝春宵诗曰花树含春藂罗帐夜长空风声随篠韵月色与池同防牋徒自擘无信徃云中又晓思诗曰晨禽争学啭朝花乱欲开炉烟入斗帐  

屏风隐镜台红妆几尽泪荡子何时来　又冬晓诗曰冬朝日照梁含怨下前牀帷褰竹叶带镜转菱花光防是无人见何用早红妆　又秋闺夜思诗曰非闗长信别讵是良人征九重忽不见万恨满心生夕门掩鱼钥宵牀悲画屏回月临堦度吟虫绕砌鸣初霜陨细叶秋风吹乱萤故妆犹累日新衣制未成欲知妾不寐城外捣砧声　又倡楼怨节诗曰朝日斜来照户春鸟争飞出林片光片影皆丽一声一啭煎心上林纷纷花落淇水漠漠苔浮年驰莭流易尽何为忍意含羞　又春别诗曰别观蒲萄带寔垂江南豆防生连枝无情无意又如此有心有意徒别离　又诗曰可怜淮水去来潮春隄杨栁覆河桥涙痕未燥讵终朝行闻玉佩已相要又诗曰桃红李白若朝妆羞持憔悴比新芳不惜暂住君前死愁无西国更生香　又元帝寒闺诗曰乌鹊夜南飞良人行未归池水浮明月寒风送捣衣愿织文锦因君寄武威　又闺怨诗曰荡子从游宦思妾守房栊尘镜朝朝掩寒牀夜夜空若非有欢恱何事久西东知人相望否涙尽梦啼中　又别诗曰昆明夜月光如练上林朝花色如霰花朝月夜动春心谁忍相思今不见　又曰试防机上蛟龙锦还瞻庭里合欢枝映日通风影珠幔飘花拂叶度金池不闻离人当重合唯悲合罢防成离　又曰门前杨栁乱如丝直置佳人不自持适言新作裂纨诗谁悟今成织素辞　又曰日暮徙倚渭桥西正见流月与云齐若使月光无近逺应照离人今暝啼　又曰别罢花枝不共攀别后书信不相闗欲覔行人寄消息依常潮水暝应还　又曰三月桃花合面脂五月新油好煎泽莫复临时不寄人漫道江中无估客　武陵王萧纪夜梦诗曰昨夜梦君归贱妾下鸣机极知意气薄不着去时衣故言如梦里赖得雁书飞范云拟古诗曰自君之出矣罗帐咽秋风思君如蔓  

草连延不可穷　王僧孺为人伤近而不见诗曰嬴女凤凰楼汉姬柏梁殿讵胜仙将死音容犹可见独我一心人同乡不异县异县不成隔同乡更脉脉脉脉如牛女幽幽寄一语　萧子显春别诗曰翻鸎度燕双比翼杨栁千条共一色但防陌上携手归谁能对此空中忆又曰幽宫积草自芳菲黄鸟着树情相依争风竞日  

常闻响重花叠叶不通飞当知此时动妾思慙使罗袂拂君衣　又曰衔悲涕别心知桃花李花任风吹本知人心不似树何意人别似花离　刘缓闺怨诗曰别后春池异荷尽欲生氷箱中剪刀冷台上面脂凝纎腰转无力寒衣恐不胜　又秋闺诗曰楼上起秋风絶望秋闺中烛溜花行满香然奁欲空徒交两行泪俱浮妆上红　吴均闺怨诗曰胡笳屡凄断征蓬未肯还妾坐江之介君戍小长安相去三千里参差书信难四时无人见谁复重罗纨　又曰春草可结妾心正断絶緑愁中改红顔啼里灭非独泪如珠亦见珠如血愿为飞鹄镜翩翩照离别　又古意诗曰贱妾思不堪采桑渭城南带减连枝绣髪乱凤凰□花舞依长薄鵞飞爱緑潭无由报君信流涕向春蚕　庾肩吾春宵诗曰征人别来久年芳复临牖烛下夜缝衣春寒偏着手愿及归飞雁因书向髙栁　又冬晓诗曰邻鸡声已愁人竟不眠月光侵曙后霜明落晓前萦鬟起照镜谁忍插花钿　刘孝绰春宵诗曰春宵犹自长春心非一伤月带园楼影风飘花树香谁能对双燕暝暝守空牀　又冬晓诗曰冬晓风正寒偏念客衣单临妆罢黛含泪剪绫纨寄语龙城下讵知书信难　又古意诗曰燕赵多佳丽白日照红妆荡子十年别罗衣双带长春楼怨难守玉堦悲自伤对此归飞燕衔绕曲房差池入绮幕上下傍雕梁故居犹可念故人安可忘徒然顾枕席谁与同衣裳空使兰膏夜烱烱对繁霜　何逊闺怨诗曰晓河没髙栋斜月半空庭窗中度落叶外隔飞萤含情下翠帐掩涕闭金屏昔期今未反春草寒复青思君无转易何异北辰星　又咏倡妇诗曰暧暧髙楼暮华烛帐前明罗帷雀钗影寳瑟凤雏声夜花枝上发新月雾中生谁念当窗牖相望独盈盈　刘孝仪闺怨诗曰本无金屋宠长作玉阶悲一乖西北丽宁复城南期永巷愁无歇应门闭有时空劳织素巧徒为团扇词匡牀终不共何由横自私　刘孝威冬晓诗曰妾家邉洛城惯识晓钟声钟声犹未尽汉使报应行天寒砚水冻心悲诗不成　刘孝先春宵诗曰夜楼明月露下百花鲜情多意不设啼罢未归眠炖煌定若逺一信动经年　又冬晓诗曰晨霞影翠帷思妇织霜丝经寒牵杼涩钏冷调梭迟乍废倡楼粉贪赴逺人期　王筠闺情诗曰月出宵将半星流晓未央空闺易成响虚室自生光娇羞恱人梦犹言君在傍　又向晓闺情诗曰北斗行欲没东方稍已晞晨鸡初下栖晓露上霑衣衾裯徒有设信誓果相违讵忍开朝镜羞恨掩空扉　又春游诗曰丛兰已飞蝶杨栁半蔵鸦物色相煎荡防步出东家既同翡翠翼复如桃李花欲以千金笑君流水车陆罩诗曰自怜断带日偏恨兮钗时留歩惜余影含  

意结愁眉徒知今异昔空使怨成思欲以别离意独向蘼芜悲　鲍泉寒闺诗曰行人消息断空闺静复寒风急朝机燥镜暗晚妆难从来腰自小衣带就中寛　邓铿闺怨诗曰暂别犹添恨何忍别经时丛桂频销叶庭树几攀枝君言妾貌改妾畏君心移终须一相见并得两心知　又月夜闺中诗曰闺中日已暮楼上月初华树隂縁砌上窗影面牀斜开屏为宻画卷帐照垂花谁能当此夕独处倡家　萧子晖春宵诗曰夜夜妾偏栖百花含露低虫声绕春岸月色思空闺倩语长安驿辛苦寄辽西　又冬晓诗曰歩□光欲通曙鸟向西东烛灭传余气帷香开晓风繁花无处尽还销寒镜中刘邈秋闺诗曰萤飞绮窗外妾思霍将军灯前量兽锦檐下织花纹坠露如轻雨长河似薄云秋还百种事衣成不暇薫　萧子云春思诗曰春风荡罗帐余花落镜奁池荷正卷叶庭栁复垂檐竹柏君自改团扇妾方嫌讵能怜故素终为泣新缣　何思澄古意诗曰故交不可忘犹如兰桂芳新知虽可恱不异茱茰香妾有凤皇曲非无陌上桑荐君君不御抱瑟自悲凉　朱越赋得荡子行未归诗曰坐楼愁出望息意不思春无奈园中栁寒时已报人捉梳羞理挑朱懒向唇何当上路晚风吹还骑尘　陈隂铿南征闺怨诗曰湘水旧言深征客理难寻独愁无处道长宵不自禁逢人憎解佩从来懒聴音唯当有夜鹊南飞似妾心　又秋闺怨诗曰独眠虽已惯秋来只自愁火笼恒暖脚行障镇牀头眉含黛俱敛啼将粉共流谁能无限别唯守一空楼　李爽山家闺怨诗曰山中多早梅荆扉逹曙开竹巾君自折荷衣谁为裁行云无处所人住在阳台　张正见山家闺怨诗曰王孙春好游云不胜愁离鸿暂罢曲别路已经秋山中桂花晚勿为俗人留　又赋得佳期竟不归诗曰良人万里向河源倡妇三秋思栁园路逺寄诗空织锦宵长梦反欲惊魂飞蛾屡绕帷前烛衰草还侵阶上玉衔啼拂镜不成妆促柱繁弦还乱曲时忿年移竟不归偏憎寒急夜缝衣流萤映月明空帐疎月从风入断机自对孤鸾向影絶终无一雁带书飞　江总赋得空闺怨诗曰荡妻怨独守卢姬伤独居瑟上调弦落机中织素余自羞泪无燥翻觉梦成虚复嗟长信閤寂寂徃来疎　又为姬人怨服散诗曰天寒海水惯相知空牀明月不相宜庭中芳桂憔悴叶井上疎桐零落枝寒灯作花羞夜短霜雁多情恒结伴非为陇水望秦川直置思君肠自断薄命夫壻好神仙逆愁髙飞向紫烟金丹欲成犹百链玉酒新熟几千年妾家邯郸好轻薄特忿仙童一丸药自悲行处緑苔生何悟啼多红粉落莫轻小妇狎春风罗袜也得歩河宫云车欲驾应相代羽衣未去幸须同不学萧史还楼上防逐姮娥戯月中又闺怨诗曰寂寂青楼大道邉纷纷白雪绮窗前池  

上鸳鸯不独自帐中苏合还空然屏风有意障明月灯火无情照独眠辽西水涷春风少蓟北鸿来路几千愿君闗山及早度念妾桃李片时妍　又曰蜘蛛作丝满帐中芳草结叶当行路红脸一生啼黄鸟飞飞有时度故人虽故昔经新新人虽新复应故　増唐沈佺期古意诗曰卢家少妇郁金堂海燕双栖玳瑁梁九月寒砧催木叶十年征戍忆辽阳白狼河北音书断元菟城南秋夜长谁为含愁独不见更敎明月照流黄　刘廷芝捣衣篇曰秋天瑟瑟夜漫漫夜白风清玉露漙燕山游子衣裳薄秦地佳人闺閤寒欲向楼中萦楚练还来机上裂齐纨揽红袖兮愁徙倚盼青砧兮怅盘桓盘桓徙倚夜已久萤火双飞入牖西北风来吹细腰东南月上浮纎手此时秋月可怜明此时秋风别有情君看月下参差影为聴莎间断续声绛河转兮青云晓飞鸟鸣兮行人少攅眉缉缕思纷纷对影穿针魂悄悄闻道还家未有期谁怜登陇不胜悲梦见形容亦旧日为许裁缝改昔时缄书逺寄交河曲须及明年春草緑莫言衣上有斑斑只为思君泪相续　又晚春诗曰佳人眠洞房囘首见垂杨寒尽鸳鸯被春生玳瑁牀庭隂幕青蔼影散红芳寄语同心伴迎春且薄妆　郭振子夜春歌曰陌头杨栁枝已被春风吹妾心正断絶君懐那得知　张九龄赋得自君之出矣诗曰自君之出矣不复理残机思君如满月夜夜减清辉　金昌绪春怨诗曰打起黄莺儿莫敎枝上啼啼时惊妾梦不得到辽西　王维早春行诗曰紫梅发初遍黄鸟歌犹涩谁家折杨女防春如不及爱水看妆坐羞人映花立香畏风吹散衣愁露霑湿玉闺青门里日落香车入游衍益相思含啼向防帷忆君常入梦归晚更生疑不及红襟燕双栖緑草时　又羽林骑闺人诗曰秋月临髙城城中管弦思离人堂上愁稚子堦前戯出门复映户望望青丝骑行人过欲尽狂夫终不至左右寂无言相防共垂涙　又闺人赠逺诗曰啼莺緑树深语燕雕梁晚不省出门行沙塲知近逺　又晚春闺思诗曰新妆可怜色落日卷罗帷鑪气清珍簟墙隂上玉墀春虫飞网户暮雀隐花枝向晚多愁思闲窗桃李时　王諲闺情诗曰日暮裁缝歇深嫌气力防才能收箧笥懒起下帘帷怨坐空然烛愁眠不解衣昨来频梦见夫壻莫应知　王昌龄闺怨诗曰闺中少妇不知愁春日凝妆上翠楼忽见陌头杨栁色悔敎夫壻觅封侯　崔国辅古意诗曰红荷楚水曲彪炳烁晨霞未得两囘摘秋风吹却花时芳不待妾玉佩无处夸悔不盛年时嫁与青楼家　李白春思诗曰燕草如碧丝秦桑低緑枝当君懐归日是妾断肠时春风不相识何事入罗帷　又望夫山诗曰颙望临碧空怨情感离别江草不知愁岩花但争发云山万重隔音信千里絶春去秋复来相思几时歇　又乌夜啼诗曰黄云城边乌欲栖归飞哑哑枝上啼机中织锦秦川女碧纱如烟隔窗语停梭怅然忆逺人独宿空房泪如雨　又怨情诗曰美人卷珠帘深坐嚬蛾眉但见泪痕湿不知心恨谁　杜甫捣衣诗曰亦知戍不返秋至拭清砧已近苦寒月况经长别心寜辞捣衣倦一寄塞垣深用尽闺中力君聴空外音　薛维翰古歌曰美人闭红烛独坐裁新锦频放剪刀声夜寒知未寝又春女怨诗曰白玉堂前一树梅今朝忽见数花开  

儿家门户重重闭春色因何入得来　又怨歌曰百尺珠楼临狭斜新妆能唱美人车皆言贱妾红顔好要自狂夫不忆家　朱琳开缄怨诗曰夫壻邉庭久幽闺恨几重玉琴知别日金镜识愁容懒寄云中服慵开海上封年年得衣惯且试莫裁缝　韦应物拟闺人诗曰黄鸟何闗闗幽兰亦靡靡此时深闺妇日照纱窗里姢姢双青蛾微微启玉齿自惜桃李年误身游侠子无事久离别不知今生死　张仲素秋闺怨诗曰碧窗斜月蔼深辉愁聴寒螀泪湿衣梦里分明见闗塞不知何路向金微　孟郊古怨诗曰试妾与君泪两处滴池水看取芙蓉花今年为谁死　李廓鸡鸣曲曰星稀月没入五更胶胶角角鸡初鸣征人牵马出门立辞妾欲向安西行再鸣引颈檐头下月中角声催上马才分地色第三鸣旌斾红尘已出城妇人上城乱招手夫壻不闻遥哭声长恨鸡鸣别时苦不遣鸡栖近窗户　朱绛春女怨诗曰独坐纱窗刺绣迟紫荆花下啭黄鹂欲知无限伤春意尽在停针不语时　王驾古意诗曰夫戍萧闗妾在吴西风吹妾妾忧夫一行书信千行泪寒到君邉衣到无　施肩吾望夫词曰手爇寒灯向影频文机上暗生尘自家夫壻无消息却恨桥头卖卜人　杜牧闺情诗曰姢姢却月眉新学鸦飞暗砌匀檀粉晴窗画夹衣袖红垂寂寞眉黛敛依稀还向长陵去今宵归不归　又偶题诗曰有恨秋来极无端别后知夜防终耿耿明发竟迟迟信己凭鸿去归唯与燕期只应明月见千里两相思　又春思诗曰岂君心的的嗟我泪防防绵羽啼来久锦鳞书未兽炉凝冷艶罗幕蔽晴烟自是求佳梦何须讶昼眠　又秋日偶题诗曰荷花兼栁叶彼此不胜秋玉露滴初泣金风吹更愁緑眉甘弃坠红脸恨飘流叹息是游子少年还白头　又秋梦诗曰寒空动髙吹月色满清砧残梦夜魂断羙人边思深孤鸿秋出塞一叶暗辞林又寄征衣去迢迢天外心　又闺情诗曰梧桐叶落雁初归迢逓无因寄逺衣月照石泉金防冷凤酣箫管玉声微佳人力杵秋风外荡子征夣寐稀遥望戍楼天欲晓满城咚鼓白云飞　又秋感诗曰金风万里思何尽玉树一窗秋影寒独掩柴门明月下泪流香袂倚栏干　又秋夕诗曰银烛秋光冷画屏轻罗小扇扑流萤天阶夜色凉如水卧防牵牛织女星　李商隐夜意诗曰帘垂幕半卷枕冷被仍香如何为相忆魂梦过潇湘　又闺情诗曰红露花房白脾黄蜂紫蝶两参差春窗一觉风流梦却是同衾不得知　刘威闺情诗曰山上有山归不得湘江暮雨鹧鸪飞蘼芜亦是王孙草莫送春香入客衣　马戴春思诗曰初日照杨栁玉楼含翠隂啼春独鸟思望逺佳人心幽怨贮瑶瑟韶光凝碧林所思曽不见芳草意空深李频春闺怨诗曰红妆女儿窗下羞画眉夫壻陇西头自怨愁容长照镜悔敎征戍觅封侯　曹邺长相思诗曰剪妾身上巾赠郎伤妾神郎车不暂停妾貌宁长春青天无停云沧海无停津遣妾空牀梦夜夜随车轮刘驾寄逺诗曰雪花岂结子徒满连理枝嫁与征人妻不得长相随去年君防行贱妾是新归别早见未熟入梦无定姿悄悄空闺中蛩声绕罗帷得书喜犹甚况复见君时　聂夷中起夜来诗曰念逺心如烧不觉中夜起桃花带露湿立在月明里　又杂怨诗曰良人昨日去明月又不圎别时各有泪零落青楼前　又曰生在绮罗下岂识渔阳道良人自戍来夜夜梦中到渔阳万里逺近于中门限中门逾有时渔阳常在眼　又曰君泪湿罗巾妾泪滴路尘罗巾今在手日得随妾身路尘如烟飞得上君车轮　于濆辽阳行诗曰辽阳在何处妾欲随君去义合齐死生本不夸机杼谁能守空闺虚问辽阳路　邵谒望行人诗曰登楼恐不髙及髙君已逺云行郎即行云归郎不返嗟为楼上人望望不相见若作辙中不放郎车转白日下西山望尽妾肠断罗邺春闺诗曰愁坐兰闺日过迟卷帘巢燕羡双飞管弦楼上春应在杨栁桥边人未归玉笛岂能留舞态金河犹自浣戎衣梨花满院东风急惆怅无言倚锦机又秋怨诗曰梦断南窗啼晓乌新霜昨夜下庭梧不知帘外如珪月还照邉城到晓无　髙骈闺怨诗曰人世悲欢不可知夫君初破黒山归如今又献征南防早晚催缝带号衣　陆蒙闺怨诗曰白袷行人又逺游日斜空上映花楼愁丝堕絮相逢着绊惹春风卒未休韩偓五更诗曰秋雨五更头桐竹鸣骚屑却似残春间断送花时莭空楼雁一声逺屏灯半灭绣被拥娇寒眉山正愁絶　又寄逺诗曰眉如半月云如鬟梧桐叶落敲井阑孤竹亭亭公署寒防霜凄凄客衣单想佳人兮云一端梦魂悠悠闗山难空牀展转懐悲□铜壶漏尽开金鸾　又青春诗曰眼意心期卒未休暗中终拟约秦楼光隂负我难相偶情绪牵人不自由遥夜定嫌香蔽膝闷时应防玉搔头樱桃花谢梨花发肠断青春两处愁　又闺情诗曰轻风滴砾动帘钩宿酒犹酣懒卸头但觉夜深花有露不知人静月当楼何郎烛暗谁能咏韩夀香销亦任偷敲折玉钗歌转咽一声声入两眉愁　又半睡诗曰擡照仍嫌痩更衣又怕寒宵分未归帐半睡待郎防　又春闺二首曰愿结交加梦因倾潋灔尊醒来情绪恶帘外正黄昏　氤氲帐里香薄薄睡时妆长吁解罗带怯见上空牀　又闺怨诗曰时光潜去暗凄凉嬾对菱花晕晚妆初拆秋千人寂寞后园青草任他长　苏极寄逺诗曰游子虽惜别一去何时见飞鸟犹恋巢万里亦何逺妾愿化为霜日日下河梁若能侵色先染薄情郎　又思妇吟曰秋风雁又归邉信一何早衣出门望落叶满长道一从秉箕箒十载孤懐抱可堪日日醉宠荣不说思君令人老　杜荀鹤春闺怨诗曰朝喜花艶春暮悲花委尘不悲花落早悲妾似花身　张佖春夕言懐诗曰风透疎月满庭倚防无事倍伤情烟垂栁带纎腰软露滴花房怨脸明愁逐野云销不尽情随春浪去难平幽窗谩结相思梦欲化西园蝶未成　李中春闺诗曰尘昏菱鉴懒修容双脸桃花落尽红玉塞梦归残烛在晓莺窗外啭梧桐【`一`】边无音信暗消魂茜袖香裙积泪痕海燕归来门半掩悠悠花落又黄昬【`二`】　钟菱春思诗曰沈沈楼影月当午冉冉风香花正开芳草迢迢满南陌王孙何处不归来　韦荘闺月诗曰明月照前除烟花蕙兰湿清风何处来白露寒蝉急羙人情易伤暗上红楼立欲言无处言但向姮娥泣　又闺怨诗曰戚戚彼何人明眸烱于月啼妆晓不干素面凝香雪良人去淄右镜破金簮折空蔵兰蕙心不忍琴中说　又春怨诗曰自有春愁自断魂不堪芳草思王孙落花寂寂黄昬雨深院无人独倚门　黄滔闺怨诗曰妾家五岭南君戍三城北雁来虽有书衡阳越不得别久情易料岂在窥翰墨塞上无烟花宁思妾顔色　崔道融春闺诗曰寒食月明雨落花香满佳人持锦字无雁寄辽西　又曰欲剪宜春字春寒入剪刀辽阳在何处莫忘寄征袍　刘兼春怨诗曰绣林红岸落花钿故去新来感自然絶塞杪春悲汉月长林深夜泣湘弦锦书雁断应难寄菱镜鸾孤貌可怜独倚画屏人不防梦魂才别戍楼邉　又征妇怨诗曰金闺寂寞罢妆台玉筯防干界粉腮花落掩闗春又暮月圎欹枕梦初鸾胶岂续愁肠断龙剑难挥别绪开曽寄锦书无限意塞鸿何事不归来　宋寇准江南春诗曰波渺渺栁依依孤村芳草逺斜日杏花飞江南春尽离肠断苹满汀洲又未归　钱惟演艶体诗曰绛缕初分麝气浓弦声不动意潜通圎蟾可见还归海媚蝶多惊欲御风纨扇寄情虽自洁玉壶盛泪祗凝红春窗亦有心知梦未到鸣钟已旋空　又曰香歇环沈无限猜春隂浓淡昼帘开有时盘马防犹嬾尽日投壶笑未蝶怨岂能重傅粉雉娇疑待更求媒啼妆不治金翘闇肠断温郎玉镜台　文同春闺诗曰枕蓆萦春意窗纱漏晚光蟏蛸伤逺别鶗鵙感流芳妆匣蒸残粉熏炉试旧香洞房灯烛外只有梦悠扬　髙九万春情诗曰天涯海角水云寛人在吴头楚尾间弹彻箜篌难寄恨海棠深院独凭栏　林景熙商妇吟曰良人沧海上孤帆渺何如十年音信隔安否不得知长忆相送处缺月随我归月缺有圎夜人去无囘期囘期倘终有白首宁怨迟寒蛩苦相吊青灯鉴孤帷妾身不出帏妾梦万里驰　裵说寄邉衣诗曰深闺乍冷开香箧玉筯微微湿红颊一阵霜风杀栁条浓烟半夜成黄叶重重白练明如雪独下闲阶转凄切秪知抱杵捣秋砧不觉髙楼已无月时闻寒雁声相唤纱窗只有灯相伴几剪罗纨又懒裁离肠恐逐金刀断细想仪形执牙尺囘刀剪破澄江色愁捻金针信手缝惆怅无人试寛窄时时举手匀残泪红牋漫有千行字书中不尽心中事一半殷勤托边使　贺铸妾春日诗曰独倚危防泪满小园春色懒追寻深思总是丁香结难展芭蕉一寸心　温婉寄逺诗曰小花静院东风起燕燕莺莺拂桃李斜倚红墙卜逺人楼外春山几千里　又谭意哥寄外诗曰潇湘江上探春囘消尽寒氷落尽梅愿得儿夫似春色一年一度一归来　陆放翁妾偶吟诗曰玉阶蟋蟀闹清夜金井梧桐辞故枝一枕凄凉眠不得呼灯起作感秋诗　邓氏寄衣诗曰欲寄寒衣上帝都连宵裁剪眼糢糊可怜寛窄无人试泪逐西风洒去途　朱淑真春词曰屈指清明数日期纷纷红紫竞芳菲池塘水暖鹣鹣并巷陌风轻燕燕飞栁带万条笼淑景游丝千尺舞晴晖人间何处无春色秪是西楼人未归　金刘祁征妇词曰青灯荧荧照空壁绮窗月上莎鸡泣良人塞北逺从军独妾深闺长太息忆初痴小嫁君时谓君早晚拥旌麾如何十载尚舆隶东屯西戍长奔驰秋风戎马临关路千里持矛闗上去公家事急将令严儿女私情那得顾恨妾不为金鞞靫在君腰下随风埃恨妾不为龙泉劒在君手内飞光焰慕君不得逐君行翠袖斑斓空血染君不见重瞳夙驾游九疑苍梧望断犹不归况经沙塲征战地千人同去几人囘君囘不囘俱未见妾心如石那可转　元元好问归舟怨诗曰渡头杨栁青复青闺中少妇动离情只从问得狂夫处夜夜梦到洛阳城城南吹橹声北雁鸣嘤嘤江流望不极相思春草生　宋无妾薄命词曰云母屏琢春氷薄鲛女织绡蝉翼轻比妾妾薄命比君君薄情红锦拭镜照胆明还疑妾貌非倾城倾城从来有人妬况复君心不如故故人心尚峯九疑新妾那能无故时补天天不髙填海海不深不食莲菂不知妾心　又无题诗曰妆浅颦深凭绮疏小郎新拜执金吾泣中言语分明怨裀上腰肢准拟扶翠履鸳寒慵鬬草红牙马暖罢樗蒲无人商畧心头事私向花前卜紫姑　成廷珪夜曲曰芙蓉楼前拜新月寳鸭防薫透银叶吴山楚水送逺游不管闺中照离别谁家玉钩飞上天一似连环旧时缺缺多圎少将奈何方寸愁肠万里结为郎白纻裁新衣又恐月圎郎未归　陈樵春日闺思诗曰白玉堂前双燕飞堂中思妇怨残晖臂环寄逺青芜合琼字题干白鹤归醉倚合欢惊叶暗愁寻豆蔲妬花肥窗间昨日同心锦染罢香丝不上机　丁鹤年采莲曲曰采莲复采莲下有孤鸳鸯秋花不结实夜夜守空房　又曰朝采并蒂莲暮绾同心结不学緑杨枝含嚬送离别　刘仁本戍妇吟曰夫君在邉戍妾身守孤帏徃徃备纫栉不如频寄衣衣到恐迟迟不到妾不知欲知衣到未明年鸿雁归　黄伯旸香奁曲曰下堦拜新月空庭夜如水相思隔千里未有团圎意　明刘基闺词曰戎马闗山隔空闺髪华将何寄消息江树总无花　又曰剔却灯花蕊教汚翠钿几囘虚报喜误妾不成眠　张宪房中思诗曰红象作小梳髻龙盘漆髪香捣守宫染透桃花骨白马不归来倚牀弄红拂桂隂緑团圎坐对玲珑月　陈秀民制衣词曰妾把春蚕丝动向寒窗织织成鸳鸯纹洗花染春色谁知裁剪时为郎三叹息郎身别已久长短今未识聊将梦中见彷佛试刀尺霜天万里途特寄泪沾臆愿郎衣着时细防针线迹　又秋闺诗曰华月初生夜髙楼独倚时天长人去逺秋半雁来迟寳瑟凄凉调银笺宛转词应知愁似海不解成丝　髙启春夜词曰杏烟湿秋千下银蜡光寒曲屏画数漏闲过每睡时月明防见堕游丝欲归自娉婷影风动玉钗花亦冷屋贮娇愁锁幔纱青丝嘶骑醉谁家管弦不动空台榭梦与乌衣语中夜　揭轨秋思诗曰绮窗红烛淡秋光凤帐流苏减夕香机杼隔花闲翠户辘轳临水涷银牀秋风紫塞书千里夜月清砧泪数行望断金鞍秋又杪芙蓉冷落玉池霜　孙蕡闺中闻子规诗曰交疏日射房栊晓碧树初闻子规鸟惊囘残梦了无欢惨切愁声破清悄独宿何曽下绣帷寜劳劝我不如归莺花烂熳江南道好向游人醉处啼　又秋闺诗曰凉夜萧萧处处过玉楼髙起逼天河西风痩尽梧桐叶添得西窗月影多　又曰夜漏沈沈似嵗长小鬟贪睡懒添香春风莫撼流苏帐待妾兮明梦一塲　胡俨逺将归诗曰去年与郎别杨栁飞白雪今年郎归杨栁緑依依闻郎买下湘渚日日门前望行旅行人过尽乳鸦啼徘徊日暮空延伫揽衣囘洞房对镜下新妆那知清漏短但爱明月光月光照席凉于水帐里灯花撒红蕊好事来不浪明日升堂报姑喜　于谦秋闺诗曰深闺夜胜年刀尺如冰冷缝纫不成眠辘轳响金井　袁宗晓寒诗曰秋江夜雨芙蓉老翡翠双飞下红蓼鲤鱼风起鸿雁悲彻骨清寒梦魂杳碧纱如烟隔啼鸟甲屏风香篆小阿侯白马不归来被冷鸳鸯洞房晓　夏寅春夜诗曰寳鸭烟消几缕香月移花影过长廊春情一种无聊赖自起烧灯照海棠　又刘溥相思曲曰相别谁知许久相思不道能深一夜五更妾梦千山万水郎心　萧韶药名闺情诗曰菟丝曾附女萝枝分手车前又几时羞折红花簪凤髻懒将青黛扫蛾眉丁香漫比愁肠结豆蔲常含别泪垂愿学云中双石燕庭乌头白竟何迟【`一`】天门冬日晓苍凉落叶愁惊满地黄清泪暗消红粉面凝尘闲锁鬰金裳石莲未嚼心先苦红豆相防恨更长镜里孤鸾甘遂死引年何用觅昌阳【`二`】钱逊闺思诗曰望断伤春眼湘懒上钩落花深院静鹦鹉对人愁　金诚闺情诗曰欲剪红霞作舞衣薄云凉雾共霏霏玉箫吹冷天邉月只待乗鸾子晋归　张泰春寒诗曰秋千索上颠风生侬家小院寒轻轻栁眼低徊晓凝碧花顔欲破春无情半卷珠罗袖薄芳尘妬绣窗间落安得巫山十二屏飞入瑶台防香幕　石珤长相思诗曰长相思长且深暮云湘水愁隂隂海棠庭院燕双语恼乱无人知妾心妾登池上楼泪滴池中水水声活活向东流妾泪将心千万里　又闺怨诗曰当年人对月共说两团圎如何人不见明月又今年　魏时敏闺思诗曰别后衡门镇不开年年春雨长莓苔东风似欲添离恨故引双双燕子来　又征妇怨诗曰闻说沙塲雪未干移师又欲向楼兰凭谁为借东风力吹转三邉地不寒　祝允明宫闺诗曰十五事君王三十色未接鹾篠空近羊蔫蘤不集蝶昔惭鸱夷泛今免呼韩挟夭夭东邻子看星诵桃叶涂黄断横云流红渍团靥金微几千里一夜去来叠　程诰春闺诗曰画楼红烛黄昬思妇啼春泪痕杨栁轻烟别院梨花细雨重门戴铣闺情诗曰春眠初起軃残妆倚倦雕防谩自伤  

那得落花随水去为侬恨与刘郎　杨用修继室黄氏寄夫诗曰雁飞曽不到衡阳锦字何由寄永昌三春花栁妾薄命六诏风烟君断肠曰归曰归愁嵗暮其雨其雨怨朝阳相闻空有刀环约何日金鸡下夜郎　叶正甫妻镏氏诗曰不随织女渡银河每到秋来几度歌嵗嵗为君身上服丝丝是妾手中梭剪刀未动心先碎针线才缝泪已多长短只依元式様不知肥痩近如何原赋梁元帝荡妇秋思赋曰荡子之别十年倡妇之居自怜登楼一望惟见逺树含烟平原如此不知道路几千天与水兮相逼山与云兮共色山则苍苍入汉水则防防不测谁复堪见鸟飞悲鸣只翼秋何月而不清月何秋而不明况乃倡楼荡妇对此伤情于时露萎庭蕙霜封堦砌坐视带长转防腰细重以秋水文波秋云似罗日黯黯而将暮风骚骚而渡河妾怨回文之锦君思出塞之歌相思相望路逺如何飘而渐乱心懐愁而转叹愁萦翠眉敛啼多红粉漫已矣哉秋风起兮秋叶飞春花落兮春日晖春日迟迟犹可至客子行行终不归　又江淹倡妇自悲赋曰日自赵东来舞汉宫瑶席金陈桂枝娇春素璧翠楼明月徒秋歌声忽散倡人复愁君王更衣露色未晞侍青鸾以云徙夹丹辇以霞飞愿南山之无隟指夀陵以同归俄而緑衣坐奋白华卧进屑不怜抵金谁恡九重以闭髙门自芜青苔积兮银閤涩纲罗生兮玉梯虚度九冬而廓处经十秋而分居伤营魄之已尽畏松柏之无余去柏梁以掩袂出桂柱而敛眉视朱殿以再暮抚巅华而一疑　周庾信荡子赋曰荡子辛苦逐征行直守长城千里城陇水恒氷合关山唯明月况复空牀起怨倡妇生离纱窗独掩罗帐长垂新筝不弄长笛羞吹常年桂苑昔日兰闺罗敷总髪弄玉初笄新歌子夜旧舞前溪别后关情无复情奁前明镜不须明合欢无信寄廻文织未成游尘满牀不用拂细草横阶随意生前日汉使着章台闻道夫壻定应廻手巾还欲燥愁眉即剰开逆想行人至迎前含笑来  

## 御定渊鉴类函卷二百六十四

人部二十三【`哀伤`】  

哀伤一  

原诗曰我心忧伤惄焉如捣　礼记曰墟墓之间未施哀于民而民哀　又曰知生者吊知死者伤　又曰伤哉贫也生无以为养死无以为礼　焦贑易林曰秋风生哀华落悲心　文子曰九夷八狄之哭异声而皆哀秦州记曰陇西郡有陇山山东人升此而顾赡者莫  

不悲思哀伤  

哀伤二  

原诗序曰日月卫荘姜伤己也遭州吁之难伤己不见荅于先君以至困穷　说苑曰鲍叔死管仲举上袵而哭之泣下如雨者曰非君臣父子也管仲曰生我者父母知我者鲍子也士为知己者死而况为哀乎　左传曰鲁襄仲杀公子恶及视而立宣公夫人姜氏归于  

齐哭而过市曰天乎仲为不道杀嫡立庻市人皆哭鲁人谓之哀姜　又曰秦不哀我丧而伐我同姓　礼记曰阳门之介夫死而司城子罕哭之哀而民说　又曰孔子过泰山侧有妇人哭于墓者而哀夫子使子路问之对曰昔吾舅死于虎吾夫又死焉今吾子又死焉又曰孔子过卫遇旧馆人之防夫子入哭之出使子贡脱骖而赙之曰予向者入而哭之遇于一哀而出涕琴操曰孔子游于泰山见薪者哭甚哀孔子问之薪者曰吾自伤故哀耳　家语曰闵子骞三年丧毕见于孔子与之琴使之弦切切而悲孔子曰君子也哀未尽能断之以礼　列子曰燕人生长于楚及老而还本国过晋国同行者诳之指城曰此燕国之城其人愀然变容指社曰此君里之社乃喟然而叹指舍曰此君先人之庐乃然而泣指陇曰此君先人之冢其人哭不自禁吴志曰吕岱亲爱徐原原性忠壮好直言及原死哭  

之甚哀曰益友不幸岱复于何闻过　王隠晋书曰庾衮兄子翕卒衮既哀其孤又痛其成人而未娶抚柩而号毎哭听者皆泣人不哀其丧感其哀也　又曰阮籍邻家女未嫁而死籍往哭之甚哀　増通鉴曰程颢卒杨时设位哭寝门而以情赴告同学者一时士大夫识与不识莫不哀伤　元列曰王结卒公卿唁于朝士大夫吊于家曰正人亡矣  

哀伤三  

増哀吁　辛酸【`书以哀吁天哀号呼天也　文选凄泪辛酸`】　惆怅　悲凉【`文选心惆怅而哀离韵府悲凉见此心`】　慨息　懊咿【`文选抚长剑而慨息　又含哀懊咿内悲也`】　填膺　饮恨【`文选悲来填膺又饮恨吞声`】　恻　酸辛【`文选憯恻怆凄悲伤之意　哀椘辛酸皆悲憀也临觞多哀椘凄怆懐酸辛`】　掩噎　嘘唏【`韵府忽惊薤露曲掩噎东山云注悲愁叹也　又曰嘘唏哀叹貌`】　吊影慙魂　含酸茹叹【`文选朝行吊其影夜寝慙其魂皆自怨伤意也　又含酸茹叹`】  

哀伤四  

増悲纒【`谓悲哀之情纒绕于心也`】　擗摽【`拊心而悲`】　七哀【`魏曹子建有七哀诗`】八哀【`杜甫诗`】　惨毒【`艺文念当隔山河执触懐惨毒悲甚也`】　辛椘【`文选慷慨含辛楚`】　愤懑【`文愤懑叹之盛`】  

哀伤五  

原诗魏阮瑀七哀诗曰丁年难再遇富贵不重来良时忽一过身体为土灰冥九泉室漫漫长夜台身尽气力索精魂靡所回嘉殽设不御防酒盈觞杯出圹望故乡但见蒿与莱　又诗曰临川多悲风秋日苦清凉客子易为戚感此用哀伤揽衣久踯躅上观心与房三星守故次眀月未光鸡鸣当何时朝晨尚未央还坐长叹息忧忧难可忘　魏王粲七哀诗曰西京乱无象虎方遘患复弃中国去逺身适荆蛮亲戚向我悲朋友追相攀出门无所见白骨蔽平原南登防陵岸回首望长安悟彼下泉人喟然伤心肝　又诗曰荆蛮非我乡何人久滞淫方舟遡大江日暮愁我心山冈有余映岩阿増重隂流波激清响猴猨临岸吟独夜不能寐摄衣起抚琴丝桐感人情为我发悲音　晋张载七哀诗曰秋风吐商气萧瑟扫前林阳乌和响寒蝉无余音朱光驰北陆浮景想西沈顾望无所见唯覩松柏隂肃肃髙桐枝翩翩孤栖禽仰听离鸿鸣俯闻蜻蛚吟哀人易感伤览物増悲心　潘岳哀诗曰漼如叶落树邈若雨絶天雨絶有归云叶落何时连山气冒冈岭长风鼓松柏堂虚闻鸟声室暗知日夕昼愁奄逮昬夜思忽终昔展转独悲穷泣下霑枕席人居天地间飘若逺行客先后讵能防谁能弊金石　宋顔延之辞难潮沟诗曰徘徊春郊甸俯仰引单襟一涂茍不豫百虑毕来侵永懐交在昔有愿諐瑟琴写言劳者事将用慰亡簮　齐谢朓铜爵台妓诗曰繐帷飘井干尊酒若平生欝欝西陵树讵闻歌吹声芳襟染泪迹婵姢空复情玉座犹寂寞况乃妾身轻　梁简文帝伤美人诗曰昔闻倡女别荡子无归期今似陈王叹流风难重思翠带留余结苔阶没故基图形更非是梦见反成疑薫鑪含好气庭树吐华滋香烧日有歇花落无还时　沈约丞相第诣世子车中作诗曰防公失权势门馆有虚盈贵贱犹如此况乃曲池平髙车尘未灭珠履故余声賔阶绿钱满客位紫苔生何当九原上欝欝望佳城　増又悼亡诗曰去秋三五月今秋还照梁今春兰蕙草来春复吐芳悲哉人道异一谢永销亡帘屏既毁撤帷席更施张游尘掩虚座孤帐覆空牀万事无不尽徒令存者伤　又伤王融诗曰元长秉奇调弱冠慕前踪眷言懐祖武一篑望成峯涂艰行易跌命舛志难逢折风落迅羽流恨满青松　何胥伤章公大将军诗曰百万横行罢三千白日新短箫应出塞长笛反惊邻槐庭惨芳树舞阁思阳春所悲金谷妓坐望玉闗人　原梁萧子范入元襄王第诗曰伏轼窥东苑泪下玉桥昔时方毂处于今共寂寥夹池犹袅袅仙榭尚迢迢一同西靡柏徒思芳树萧王筠和萧子范入元襄王第诗曰昔入睢阳苑连歩  

披风云今游故台处回望閴无人皓壁留余篆蕙圃有余芬行人皆陨涕何独孟甞君　何逊行经范仆射故宅诗曰旅葵应蔓井荒藤已上扉寂寂空郊暮无复车马归潋灔故池水苍茫落日晖閴寂今如此行客尽霑衣　又铜爵台妓诗曰秋风木叶落萧瑟弦管清望陵歌对酒向帐舞空城寂寂檐宇旷飘飘帷幔轻曲终相顾起日暮松柏声　刘孝绰铜爵台妓诗曰爵台三五日歌吹似佳期定对西陵晚松风飘素帷危弦断更接心伤于此时何言留客袂翻掩望陵悲　刘孝威过康王第宅诗曰入梁逢故苑渡薛见余宫尚识招贤阁犹懐爱士风灵光一超逺行馆复防胧洞门余旧色甘棠留昔丛送禽悲不去过客慕难穷　庾肩吾乱后经吴邮亭诗曰邮亭一回望风尘千里昬青袍异春草白马即吴门獯戎梗伊洛杂种乱轘辕辇道同闗塞王城似太原休眀鼎尚重秉礼国犹存殷牖爻虽赜尧城吏转尊泣血悲东走横戈念北奔方凭七庙略雪五陵寃人事今如此天道共谁论　周庾信伤周处士诗曰防漠尔游岱凄凉予向秦谁言异生死同是不归人怅然张仲蔚悲哉郑子真三山犹有鹤五栁更应春遂令渭水投钓往江濵　増又伤王司徒褒诗曰昔闻王子晋轻举逐神仙谓言君积善还得嗣前贤四海皆流寓非为独播岂意中台裂君当风烛前茂陵忽移病淮阳实未痊侍医愈黙黙神理遂绵绵永别张平子长理王仲宣柏谷移松树阳陵买墓田陜路秋风起寒堂已防焉丘杨一摇落山火即时燃昔为人所羡今为人所怜世途旦复旦人情元又元故人伤此别留恨满秦川薛徳音悼亡诗曰鳯楼箫曲断桂帐瑟弦空画梁才  

照日银烛已随风苔生履迹处花没镜尘中唯余长簟月永夜何防胧　陈张正见铜雀台诗曰荒凉铜雀晚摇落墓田通云惨当歌日松吟欲舞风人疏瑶席冷曲罢蕙帷空可惜年将泪俱尽望陵中　又伤韦侍读诗曰懐经侍北海蕴义盛西河髙风落回照逝水役惊波栁下悲风急山阳秋气多宿草摧书带寒松脆女萝无复华隂市空余蒿里歌　原又伤顾野王诗曰独酌一樽酒髙咏七哀诗何言蒿里别非复竹林期阶荒郑公草戸閴董生帷人随暮槿落客共晚莺悲年发两如此伤心独防时　又和张源伤往诗曰小妇当垆夜夫婿凯师年正歌千里曲翻入九重泉机中未断素瑟上本留弦空帐临窓掩孤灯向壁燃还悲塞垄曙松短未生烟　増隂铿和悼亡诗曰画梁朝日尽芳树晚花辞忽以千金笑长作九泉悲镜前尘剧粉机上网多丝戸余双入燕牀有一空帷名香不可得讵见反魂时　隋刘斌伤牛尚书诗曰名臣不世出百工之所求况乃非常器遭逢兴运秋伫闻和鼎实行当奉介丘髙衢翻税驾阅水遽舟呼更何日曳履闻无由归魂藐修路征棹舣防沟林薄长风惨江上寒云愁夜台终不曙遗芳徒自留　唐孔绍安伤顾学士诗曰迢递双崤道超忽三川湄此中俱失路思君不可思游人行变橘逝者遽焚芝忆昔江湖上同咏子衿诗何言陵谷徙翻惊邻笛悲陈根非席卉繐帐异书帷与善成空说殱良信在兹今日严夫子哀命不哀时　褚亮伤李少府正已诗曰劳息本相循悲欢理自均谁能免长夜惜尔正青春迈徳惟家寳生才谅国珍髙文缀翡翠茂学掩麒麟述作纷无已言谈如入神断肠虽累月分手未盈旬辅嗣俄长往顔生即短辰声华满昭代形影委穷尘禅草回中使生刍引吊賔同游秘府日方驾直城闉并拜黄图右分曹清渭濵风期嵇吕好存没范张亲虚座懐王述遗篇动景纯精灵与豪翰千祀夀何人　元行恭过故宅诗曰颓城百战后荒宅四邻通将军树已折歩兵途转穷吹台有山鸟歌庭聒夜虫草深斜径灭水尽曲池空林中送明月是处来春风唯余一故井尚夹两株桐王勃伤裴录事丧子诗曰兰阶霜早松露穸台深  

魂散珠胎没芳销玉树沈露文晞宿草烟照惨平林焚芝空叹息流恨满籯金　骆賔王伤祝阿王眀府诗曰洛川贞气上重泉恵政融含章光后烈继武嗣前雄与善良难騐生涯忽易穷翔鳬犹化履狎雉尚驯童钱满荒阶绿尘生虚帐红夏余将宿草秋近未惊蓬烟晦泉门闭日尽夜台空谁堪孤陇外独听白杨风　杜审言代张侍御伤美人诗曰二八泉扉掩帷屏宠爱空泪防销夜烛愁思乱春风巧笑人疑在新妆曲未终尚怜脂粉气留着舞衣中　杨烱和曹司功伤姬人诗曰昔时南浦别鹤怨寳琴弦今日东方至鸾消珠镜前水流冲砌咽月影向悬妆匣栖余粉薫炉灭旧烟晚庭吹玉树寒帐委金莲佳人不再得白日防千年　宋之问伤曹娘诗曰可怜寂寞去何之独立丰茸无见期君防水上芙蓉色恰似生前歌舞时【`一`】前溪妙舞今应尽子夜新歌遂不无复绮罗娇白日真将珠玉闭黄泉【`二`】又过史正议宅诗曰旧交此零落雪泣访遗尘剑杭好事池台伤故人国香兰已歇里树橘犹新不见吴中隠空余江海濵　张说过庾信宅诗曰兰成追宋玉旧宅寓辞人笔涌江山气文骄云雨神包胥非救楚随防反留秦独有东阳守来嗟古树春　杜甫八哀诗曰恐惧禄位髙怅望王土窄不得见清时呜呼就窀穸永系五湖舟悲甚田横客千秋汾晋间事与云水白【`王司空思礼`】青蝇纷营营风雨秋一叶内省未入朝死泪终映睫大屋去髙栋长城扫遗堞平生白羽扇零落蛟龙匣雅望与英姿恻怆槐里接三军晦光彩烈士痛稠叠直笔在史臣将来洗箱箧吾思哭孤冢南纪阻归檝扶颠永萧条未济失利渉疲竟何人洒泪巴东峡【`李司徒光弼`】　烱烱一心在沈沈二竪婴顔回竟短折贾谊徒忠贞飞旐出江汉孤舟转荆衡虚无马融笛怅望龙骧茔空余老賔客身上愧簮缨【`郑国公严公武`】　川广不可泝墓久狐兎邻宛彼汉中郡文雅见天伦何以开我悲泛舟俱逺津温温昔风味少壮已书绅旧游已磨灭衰谢多酸辛【`汝阳郡王璡`】　长啸宇宙间髙才日沦替古人不可见前軰复谁继钟律俨髙悬鲲鲸喷迢递坡陁青州血芜没汶阳瘗哀赠竟萧条恩波延揭厉子孙存如线旧客舟凝滞君臣尚论兵将帅接燕蓟朗咏六公篇【`公冇张相等五王洎狄相六公诗`】忧来豁防蔽【`秘书监李邕`】　结交三十年吾与谁游衍荥阳复冥寞罪罟已横罥呜呼子逝日始泰即终长安米万钱凋丧尽余喘战伐何当解归防阻清沔尚纒漳水疾永负蒿里饯【`秘书少监苏源眀`】　天长眺东南秋色余魍魉别离惨至今班白徒懐曩春深秦山秀叶坠清渭朗剧谈王侯门野税林下鞅撡纸终夕酣时物集遐想词塲竟疎阔平昔滥吹奨百年见存没牢落吾安放【`故著作郎郑防`】千秋沧海南名繋朱鸟影归老守故林恋阙悄延颈  

波涛良史笔芜絶大庾岭向时礼数隔制作难上请再读徐孺碑犹思理烟艇【`右仆射张九龄`】　又过陈拾遗故宅诗曰拾遗昔日居大屋尚修椽悠荒山日惨澹故园烟位下曷足伤所贵者圣贤有才继骚雅匠不比肩到今素壁滑洒翰银钩连盛事防一时此堂岂千年终古立忠义感遇有遗篇　又哀江头诗曰少陵野老吞声哭春日潜行曲江曲江头宫殿锁千门细栁新蒲为谁绿忆昔霓旌下南苑苑中万物生顔色昭阳殿里第一人同辇随君侍君侧辇前才人带弓箭白马嚼齧黄金勒翻身向天仰射云一箭正堕双飞翼眀眸皓齿今何在血汚游魂归不得清渭东流剑阁深去住彼此无消息人生有情泪沾臆江水江花岂终极黄昬胡骑尘满城欲往城南忘城北　又过故斛斯校书荘诗曰此老已云没邻人嗟未休岂无宣室召徒有茂陵求妻子寄他食林园非昔游堂空繐帷在淅淅野风秋　李白谢公宅诗曰青山日暝寂寞谢公宅竹里无人声池中有虚白荒庭衰草遍废井苍苔积惟有清风闲时时起泉石　元结去乡悲诗曰踟蹰古塞闗悲歌为谁长日行见孤老羸弱相提闻其呼怨声闻声问其方乃言无患苦岂弃父母乡非不见其心仁恵诚所望念之何可说独立为凄伤　刘长卿过贾谊宅诗曰三年谪宦此栖迟万古唯留楚国悲秋草独寻人去后寒林空见日斜时汉文有道恩犹薄湘水无情吊岂知寂寞江山摇落处怜君何事到天涯　李嘉祐伤歙州陈二使君诗曰怜君辞病卧沧洲一旦云亡万事休慈母断膓妻独泣寒云惨色水空流江村故老长懐恵山路孤猿亦共愁寂寞荒坟近渔浦野烟朝暮即千秋　皇甫曽伤陆处士诗曰此无期见柴门对雪开二毛逢世难万恨掩泉台返照空堂夕孤城吊客回汉家偏访道犹畏鹤书来　顾况伤大理谢少卿诗曰旧馆絶逢迎新诗何处呈空留封禅草已作岱宗行栁蠧风吹折阶崩雪绕平无因重来此剰哭两三声　又伤子诗曰老夫丧爱子日暮千行血声逐断猿悲路随飞鸟灭老夫已七十不作多时别　司空曙观王右丞遗文诗曰旧日相知尽深居独一身闭门空有雪看竹永无人每许前山隠曽怜陋巷贫题诗今尚在暂为拂留尘　李益惜春伤诗曰畏老身今老逢春解惜春今年看花伴已少去年人　权徳舆过亡友杨校书旧防诗曰故人随化往倏忽今六霜及我就拘限清风留此堂松竹愈映欝芝兰自销亡絶弦罢流水闻笛同山阳朗如氷玉姿粲若鸾鳯章欲翥摧劲翮先秋落贞芳正平赋鹦鹉文考颂灵光二子古不吊夫君今何伤黄垆既杳杳化亦茫茫岂必恨宿草含泪洒衣裳　卫象伤李端诗曰才子浮生促泉台此路賖官卑执防年少贾长沙人去门栖鸟灾成酒误虵唯余封禅草留在茂陵家　元稹伤吕衡州诗曰雕鹗生难敌沈檀死更香儿童喧巷市羸老哭碑堂雁起沙汀暗云连海气黄祝融峯上月防照北人丧　刘禹锡伤独孤舍人诗曰昔别公年少今悲丧国华逺来同社鷰不见早梅花　又伤循州浑尚书诗曰贵人沦落路人哀碧水连天丹旐廻遥想长安此时节朱门深巷百花开　又重至衡阳伤栁仪曹诗曰忆昨与故人湘江岸头别我马映林嘶君帆转山灭马嘶循故道防灭如流电千里江蓠春故人今不见　又谪居悼往诗曰悒悒何悒悒长沙地卑湿楼上见春多花前恨风急猿愁肠断呌鹤病翘趾立牛衣独自眠谁哀仲卿泣　又遥伤丘中丞诗曰邺下杀才子苍茫怨气凝枯杨映漳水野火上西陵马鬛今无所龙门昔共登何人为吊客唯是有青蝇　孟郊吊李元賔遗字诗曰零落四五字忽然千万年那知真寂客不有补遗篇斜月吐空壁旅人难独眠一生能防时万虑来相煎戚戚故交泪幽幽长夜泉已矣难重言一言一然　又悼幼子诗曰一闭黄蒿门不闻白日事生气散成风枯形化为地负我千年恩欠尔千行泪洒之北原上岂待秋风至　王建吊孟东野诗曰哭尽秋天月不眀兰无香气鹤无声自东野先生死侧近云山得散行　白居易题于家公主旧宅诗曰平阳旧宅少人游应是游人到即愁布谷鸟啼桃李院络丝虫怨鳯凰楼台倾滑石犹残砌帘动真珠不满钩闻道至今萧史在雪白向韶州　朱庆余废宅诗曰古巷棘门谁旧宅早曽闻说属官家更无新燕来巣屋唯有闲人去看花荒廐欲摧尘满枥小池初涸草侵沙荣华事歇多如此立马踟蹰对日斜　于武陵过侯王故第诗曰过此一酸辛行人泪有防独残新碧树犹拥旧朱门歌歇云初散檐空燕尚存不知弹铗客何处感新恩　许浑题江令公旧宅诗曰身没南朝宅已荒邑人犹赏旧风光芹根生叶石池浅桐树落花春井香带暖山蜂巢画阁欲隂溪燕集书堂闲愁此地更南望潮满台城春草长　又伤湖州李郎中诗曰政成身没共兴衰乡路兵戈旅榇回城上暮云凝鼓角海边春草闭池台经年未葬佳人散昨日因斋故吏来南北相逢皆掩泪白苹洲上一花开殷陶经杜甫旧宅诗曰浣花溪里花多处为忆先生  

在蜀时万古只应留旧宅千金无复换新诗沙崩水槛鸥飞尽树压村桥马过迟山月不知人事变夜来江上与谁期　李商隠过伊仆射旧宅诗曰朱邸方酧力战功华筵俄叹逝波穷回廊帘断燕飞出小阁尘凝人语空幽砌欲干残菊露余香犹入败荷风何能更渉龙江去独立寒沙吊楚宫　温庭筠开元中锡宴堂楼台遗趾诗曰兹地乃蔓草故墓摧壊墙枯池接断岸唧唧啼寒螀败荷塌作泥死竹森如枪游人问老吏相对聊感伤　又和王秀才伤歌妓诗曰月缺花残莫怆然花湏终发月终圎更能何事消芳念亦有浓华委逝川一曲艶歌留宛转九原春草婵姢王孙莫学多情客自古多情损少年　又过贺监旧宅诗曰越溪渔客贺知章任达怜才爱酒狂鸂苇花随钓艇蛤蜊菰叶梦横塘防年凉月拘华省一宿秋风忆故乡荣路脱身终自得福庭回首莫相忘出羣鸾鹤辞辽海落笔龙蛇满壊墙李白死来无醉客可怜神彩吊残阳　又宿亡友李处士故墅诗曰栁不成丝草带烟海槎东去鹤归天愁肠断处春何限病眼开时月正圎花若有情还怅望水因无事莫潺湲终知此恨难消遣辜负南华第二篇　方干经陆补阙故居诗曰不敢要君徴亦起致君全得似唐虞谠言昨叹离天听新冢今闻入县圗琴锁壊窓风自触鹤归乔木月难呼学诗弟子人何在检犹逢谏草无　又题故人废宅诗曰寒莎野树入荒庭风雨萧萧不掩扄旧径已知无孟竹前溪应不浸荀星精灵消散归寥廓功业留在志铭薄暮停车更凄怆山阳邻笛若为听　又废宅诗曰主人何处独徘徊流水自流花自开若见故交皆散去即应新燕不归来入门缭绕穿荒竹坐石逡巡染绿苔应是曽经恶风雨修桐半折损琴材　又经故侯郎中旧居诗曰一朝寂寂与冥冥垄树未长坟草青髙节雄才向何处夜防空鏁满池星赵嘏经王先生故居诗曰晚波东去海茫茫谁识蓬  

山不死乡弄玉已归萧史去碧楼红树倚斜阳　又悼亡诗曰一烛风到奈何三年衾枕逐风波虽知不得公然泪时泣防干恨更多一明月萧萧海上风君归泉路我飘蓬门前虽有如花貌争奈如花心不同【`二`】李羣玉伤思诗曰八月白露浓芙蓉抱香死红枯金粉堕寥落寒塘水西风叶下叠縠参差起不见棹歌人空垂绿房子　又伤友诗曰玉棺来九天鳬舄掩穷泉芜没池塘兴凄凉翰墨筵短期存大梦旧好委浮烟我有幽兰曲因君遂絶　又伤幼女痴儿诗曰哭尔春日短支颐长叹嗟不如半死树犹吐一枝花　周繇经故宅有感诗曰身没南荒雨露賖朱门空鏁旧繁华池塘凿就方通水桃杏栽成未见花异代圗书蔵防箧倾城罗绮散谁家昔年埏埴生灵地今日生人为叹嗟　皮日休哀陇民诗曰陇山千万仞鹦鹉巢其巅穷危又极崄其山犹不全蚩蚩陇之民悬度如登天空中觇其巢众羽争纷然百禽不得一十人九死焉陇川有戍卒戍卒亦不闲将命提雕笼直到金台前彼毛不自珍彼舌不自言胡为轻人命奉此玩好端吾闻古圣王珍禽皆舍旃今此陇民属无嵗啼涟涟　又襄州汉阳王故宅诗曰碑字依稀庙已荒犹闻耆旧忆贤王园林一半为他主山水虚言是故乡防户野蒿生翠瓦舞楼栖鸰污雕梁柱天功业缘何事不得终身似霍光　杜荀鹤经废宅诗曰人生富贵盛修徳可延之不虑有今日争敎无破时藓斑题字壁花发带巢枝何况髙原上荒坟与折碑　张祐感王将军拓枝妓没诗曰寂寞春风旧柘枝美人休舞曲停吹鸳鸯钿带抛何处孔雀罗衫付阿谁画鼓不闻招节拍锦靴虚想挫腰支今年座上翻如醉曽见棃园敎彻时　皇甫冉伤美人诗曰玉佩石榴裠当年嫁使君専房独见宠倾国众皆闻歌舞长无对幽明忽此分阳台千万里何处作行云　李羣玉悼笙妓诗曰丽质仙姿烟逐风鳯凰声断吹楼空多情草色怨还绿无主杏花春自红堕珥尚存芳树下余香渐灭玉堂中唯应去抱云和管従此长归阿母宫　韦荘悼亡姬诗曰鳯去鸾归不可寻十洲仙路彩云深若无少女花应老为有姮娥月易沈竹叶岂能消积恨丁香空解结同心湘江水阔苍梧逺何处相思弄舜琴【`一`】黙黙无言恻恻悲闲吟独傍菊花篱只今已作经年别此后知为防嵗期开箧毎寻遗念物倚楼空缀悼亡诗夜来孤枕空肠断窓月斜辉梦觉时【`二`】六七年来春又秋也同欢笑也同愁才闻及第心先喜试说求防泪便流防为妬来频敛黛毎思闲事不梳头如今悔恨何益肠断千休与万休【`三`】一闭香闺后罗衣尽施僧防偷筵上果蛾扑帐前灯土蚀钗无鳯尘生镜少菱有时还影响花叶曳香缯【`四`】芳草又芳草故人杨子家青云容易散白日等闲斜皓质留残雪香魂逐断霞不知何处笛一夜呌梅花【`五`】张乔经费徴君故居诗曰草堂芜没后来往问樵翁断石荒林外孤坟晚照中数溪分大野九子立寒空烟壁曽行处青云路不通　曹松吊建州李贠外诗曰铭旌归故里猿鸟亦凄然已葬桐江月空廻建水船客为郡日僧说读书年恐有吟魂在深山古木边罗隠经故翰林张舍人所居诗曰行尘不是昔时尘  

谩向朱门忆侍臣一榻已无开眼处九泉应有爱才人文余吐鳯当年诏树想栖鸾旧日春従此深恩更难报夕阳衰草独沾巾　又琼华观经故友所居诗曰槐花漠漠向人黄此地追游迹已荒清论不知防叟逹死交空叹赵岐亡病来未忍言闲事老去惟应觅醉乡日暮街东防羸马一声横笛似山阳　又清溪江令公宅诗曰鸾牋象管夜深时曽赋陈宫第一诗防罢风流人不见废来踪迹草应知莺怜胜事啼空谷蜨恋余香舞好枝还有往年金甃井牧童樵叟等闲窥　宋冦准晚坐有感诗曰出门望寒野四顾惟椒坡忆昔椘大夫还此情如何残阳半明灭水落西风多因同下蔡恨不觉増悲歌　欧阳修感兴诗曰唧唧复唧唧夜叹晓未息虫声急愈炎病耳闻若刺壮士易为老良时难再得日月相随东天行自南北三者不相谋万古无穷极安知人世间嵗月忽已易　李觏哀老妇诗曰里中一老妇行行啼路隅自悼未亡人暮年従二夫寡时十八九嫁时六十余昔日遗腹儿今兹垂白子岂不欲养母岂不愿居徭役及下戸财尽无所输异籍幸可免嫁母乃良图牵车送出门急如盗贼驱儿孙孙有妇小大攀且呼回头与永诀得死无刑诛我时闻此言为之长叹吁天民固有穷鳏寡实其徒吾君务复古旦旦师黄虞赦书褒节妇许与旌门闾州县莫能察诏防徒成虚　又感秋诗曰徙倚重咨嗟非缘惜嵗华关山异乡客砧杵别人家天冷云含日溪清水现沙屈魂终不返悲思更无涯　宋祁长安道中怅然作曰三辅古风烟征骖怅未前山园蓬颗外宫室黍离边树老经唐日碑残刻汉年便湏真陨涕不待雍门弦【`一`】兴亡作今古事往始堪悲宫破黄山在城空北斗移走岗寒兔隠啼树暮鸦饥灞岸重回首唯余王粲诗【`二`】梅尧臣秋夜感懐诗曰风叶相追逐庭响如人行独宿不成寐起坐心屏营哀哉齐体人魂气今何征曽不如陨箨绕树犹有声涕泪不能止落月荒鸡鸣　又悼亡诗曰毎出身如梦逢人强意多归来仍寂寞欲语向谁何窓冷孤萤入宵长一雁过世间无防苦精爽此销磨　韩维吊杜少陵墓诗曰三尺孤坟在空留万古名风骚谁是主天地太无情入夜月虚白逢春草自生耒阳江色逈凭吊恨难平　徐积哀哀词曰哀哀复哀哀哀哀至此极孤儿与慈母中路忽相失恍惚湏臾间终日不复得谁复坐我堂谁复入我室谁复饮儿酒谁复哺儿食儿饥复谁念儿寒复谁恤耳不闻慈语目不见慈色譬如行路人日逺如一日行人犹可期逺道犹可追天穷地尽处一日犹可归哀哀复哀哀此去无尽时谁言生离别不如死别离君不见人已闭门鸟已栖黄昬冢畔孤儿啼　张耒京师废宅诗曰当道朱门白昼扄髙堂歌吹久无声古积雨昬残画朽树轻隂长寄生门下老人时洒扫旧时来客叹平生艶姬娇马知何处独有庭花春自荣　欧阳澈秋试下第有感诗曰篱菊金英喷异香杜门岑絶独持觞风掀脱叶横斜舞云衬平林浅淡黄塞管有情増哽咽野花无绪伴凄凉不禁景物撩秋眼剰与新篇付锦囊　严羽悠悠我行迈诗曰悠悠我行迈邈在天一方道路无终极时节易炎凉路逢故里亲挥泣问我乡妻子别离久不知今存亡中原多白骨城邑聚狼逺去无僮仆思还絶糇粮寄语家中人逺行良可伤　文天祥建康诗曰金陵古会府南渡旧陪京山势犹盘礴江流已变更健儿徙幽土新哭台城一片清溪月偏于客有情　丁开建业诗曰谁遣凄凉满眼中黄花又秋风龙蹲虎踞江山大马去牛来社稷空縦有千人唯诺诺本无百嵗更匆匆乾坤颠倒孤身在聊复残生伴钓翁　金秦畧悼亡诗曰自古生离足感伤争敎死别便相忘荒陂何处坟三尺老眼他乡泪数行多事春风吹梦散无情寒月照更长还家却是清眀节忍见堂空纸挂墙　元元好问哀王仲泽诗曰太学声华弱冠驰青云岐路九霄飞上前论事龙顔喜幕下筹边犬吠稀壮志相如头碎柱赤心绍血沾衣来圣牍褒忠义谁为幽魂一发挥　许衡有感诗曰娇儿未成人病苦不肯已忧伤动中懐惨惨心欲碎老妻情已恶中夜泣相对何如早还乡山阳坟陇在平生所心展转不得遂十年误同游回首只多愧病连肝肺深愁觉妻子累悠悠故乡情滴滴眼中泪　马祖常悼亡诗曰燕子楼空花不开绣帘天晚月初来手防留在红牙板犹有余香妬落梅　朱廷珪悲徐州诗曰彭城八月风尘起数郡义兵多战死良家子女复何辜尽作黄河水中髑髅填海防时归千古沉寃无处洗王师一日天上来贼夜斫浮桥开守桥将军不敢敌狂浪倒泻声如雷三山回望平如掌野旷犹闻金鼓响军中少年当封侯争入辕门请功赏江边老翁死即休血泪沾巾空白头王冕悼王止斋诗曰三月燕山听子规追思令我泪  

垂垂虽然事业能经世可惜衣冠在此时霜惨晴窓琴独冷月明秋壁剑双悲山河万里人情别回首春风说向谁　伯顔子中过故居诗曰白头归故里荒草没柴门乡旧仍相见儿童谁复存忠清千古事骨一家魂痛哭松楸下云愁月欲昬　明刘基悲杭城诗曰观音渡头天狗落北闗门外尘沙恶健儿被发走如风女哭男啼撼城郭忆昔江南十五州钱塘富庶称第一髙门画防拥雄藩艶舞清歌乐终日割膻进酒皆俊郎呵叱闲人气骄逸一朝奔迸各西东玉斚金杯散蓬荜清都太微天听髙虎畧龙韬缄石室长夜风吹血腥入吴山浙河惨萧瑟城上阵云凝不飞独客无声泪交臆　王冕伤亭戸诗曰清晨度东闗薄暮曹娥宿草牀未成眠忽起西邻哭敲门问野老谓是盐亭族大儿去采薪投身归虎腹小儿出起土冲恶入箓课额日以増官吏日以酷不为公所干惟务私所欲田园供给尽鹾数屡不足前夜总催骂昨日塲胥督今朝分运来鞭笞更残毒灶下无尺草瓮中无粒粟旦夕不可度久世亦何福夜永声语冷幽咽向古木天眀风启门僵尸挂荒屋又悲苦行诗曰悲风吹茅堕空屋老乌号鸣屋上木谁家男子逺征父母妻孥相送哭哭声呜咽已别离道旁复对行人悲去者一身事归者百感随前年鬻大女去年卖小儿皆因官税廹非以饥所为布衣磨尽草衣拆一冬幸喜无霜雪今年老小不成羣赋税未知何所出昨夜忽惊雷破山比来暴雨如飞湍此时江南正六月酸风入骨生苦寒东村西村无火色凝云着地如墨黒瞆翁瞽妪相唤忙屋漏牀牀眠不得开门不敢大声语门外磨牙多猛虎自来住此十世余古老未甞罹此苦我感此情重叹吁不觉泪下沾巾裾安得壮士挽天河一洗烦欝清九区坐令尔軰皆安居　张宪铜雀妓诗曰陵树日沈西秋风石马嘶芳樽倾繐帐讵肯湿黄泥惨惨笙歌合遥遥望眼迷玉人腕如草能得防回啼魏泽过侯城里有感诗曰笋舆冲雨过侯城抚景依  

然感慨生黄鸟向人空百啭清猿堕泪又三声山中自可全髙节天下难居是盛名却忆令威千载后重归华表不胜情　曽棨过刘伶宅诗曰旧宅无人住荒墟有路岐一生浑是醉万古复何悲白首衔杯处青山荷锸时防怜独醒者髙冢亦累累　罗以明感兴诗曰勋业飘零梅子真江山谁与访遗尘艰难独不悲前事慷慨徒劳忆故人太乙图书元在汉东周禾黍半归秦晴天玉笥秋风上欲荐苹花泪满巾　王偁过旧游有感诗曰湿云如醉防轻尘黄蜨东风满四邻新绿只疑销晚黛落红犹记掩歌唇舞楼春去空残日月榭香飘不见人欲觅棃云仙梦逺坐令芳沼独伤神　郭登哀征人诗曰天迷离水呜咽战马无声寳刀折寃凄酸啼夜月青燐荧荧眀又灭照见征夫战时血　张和悼妾诗曰桃叶歌残思不胜西风吹泪落红冰乐天老去风情减子野归来感慨増花遂水流春不管雨随云散梦难凭宵来书馆寒威重谁送薫香半臂绫　吴寛悼董孟珍诗曰独持古道作今人白首峩冠称隠沦垂老不堪三月病移家空是一生贫箧中书帙悲遗墨窓底碁枰积素尘深巷东风花自落扣门无复过西邻　沈周废宅行曰长洲苑外连云宅青粉垣墙髙廿尺重楼防阁出参差栁絮中间影朱碧堂前暖霞封画栏渊渊伐鼔催牡丹行人隔墙空叹息富贵无缘容眼防主人只怕客不醉白日未昬敎火继歌童掲调尘堕梁舞女失钗金溜地豪华忌久复忌盈时革人亡一梦惊门前车马野花尽地上牛羊无草生老奴发秃□双足犹恋遗基葺茅屋半瓯虀粥不疗饥西风满面吞声哭　顾璘伤歌行曰青春欲去不可留白日欲落花含愁银鞍白马分明别故苑芙蓉伤素秋不惜红顔坐凋歇可怜君恩难再得夜簟香销巫峡云寒衣泪落秦关雪掩却青铜镜不忍生尘埃且留兰膏烛有心莫成灰风吹蓬枝往复回去年扇今年开小物无情尚如此何独君恩无去来买赋无黄金挑丝不成锦欲因魂梦逐车轮愿君莫恶瑚枕  

原赋后汉蘓顺叹懐赋曰悲终风之陨箨条枝梢以摧伤桂敷荣而方盛遭暮冬之隆霜华菲菲之将实中天零而消亡童乌濬其眀哲悲何夀之不长嗟刘生之若兹奄弥留而永丧　魏王粲伤天赋曰惟皇天之赋命实浩荡而不均或老终以长世或昬天而夙冺物虽存而人亡心惆怅而长慕哀皇天之不恵抱此哀而何愬求魂神之形影羌幽防而弗迕淹徘徊以想像心弥结而纡萦昼忽忽其若昬夜烱烱而至明　晋陆机叹逝赋曰昔毎闻长者追计平生同时亲故或共游一途同宴一室十年之内索然已尽以是思哀哀可知矣赋曰悲夫川阅水以成川水滔滔而日度世阅人而为世人冉冉而行暮人何世而弗新世何人之能故亮造化之若兹吾安取夫久长痛灵根之夙陨怨具尔之多丧悼堂构之隤瘁愍城阙之丘荒亲弥懿其已逝交何戚而不亡弥年时之讵防夫何往而不残或冥邈而既尽或寥廓而仅半信松茂而柏恱嗟芝焚而蕙叹茍性命之弗殊岂同波而异澜年弥往而念广涂薄暮而廹迮顾旧要于遗存得十一于千百　又愍思赋曰予屡抱孔懐之痛而奄复丧同生姊衔恤哀伤一载之间而丧制便过故作此赋以纾惨恻之感时方至其儵忽嵗既去其晼晚乐来日之可继伤頽年之莫纂览万物以澄念怨伯姊之已逺寻遗尘而思长瞻日月之何短升降兮阶际顾盻兮屏营云承宇兮蔼蔼风入室兮泠泠仆従为我悲孤鸟为我鸣　钮滔母孙氏悼艰赋曰伊禀命之不辰遭天难之靡忱夙无父之何怙哀壅瘁以抽心览蓼莪之遗咏咏肥泉之余音经四位之代谢虽积祀而思深伊三従而有归爰奉嫔于他族仰慈姑之惠和荷仁泽之陶渥释褧服以斩衣代罗帏以缟布仰慈尊以饮泣抚孤景以协慕遇飞亷之暴骸触惊风之所防扶摇奋而上跻頽云下而无际顿余邑之当春望峻陵而欝青瞻空宇之寥廓愍宿草之发生顾南枝以永哀向北风以饮泣情无触而不悲思无慼而不集　宋谢灵运感时赋曰夫逝物之感有生所同頽年致悲时惧其岂能忘懐乃作斯赋相物以迨已闵交臂之匪賖揆大耋之或遄指崦嵫于西河鉴三命于予躬怛行年之蹉跎于鶗鴂之先号挹芬芳而夙过微灵芝之频秀廹朝露其如何虽发叹之早晏谅大暮之同科　又伤己赋曰嗟夫卞赏珍于连城孙别骏于千里彼珍骏以贻爱此陋容其敢拟丁旷代之渥恵遭眷于君子眺徂嵗之骤经覩芳春之毎始始春芳而羡物终嵗徂而感已貌憔悴以衰形意幽翳而苦心出衾裯而载坐辟襜幌以逈临望歩檐而周流眺幽闺之清隂想轻綦之往迹餐和声之余音播芬烟而不熏张明镜而不照歌白华而絶曲奏蒲生之促调　顔延之行殣赋曰嗟我来之云逺覩行殣于水隅崩朽棺以掩圹仰枯颡而枕衢资沙砾以含实借水草之襚储抚躬中涂太息兰渚行徘徊于永路时悄怆于川侣　鲍昭伤逝赋曰晨登南山望美中河露秋槿风卷寒萝凄怆伤心悲如之何尽若穷烟离若箭如影灭地犹星陨天弃华宇于眀世闭金扄于下泉循堂庑而下降历帏户而升基志存业而遗绪身先物而长辞日月飘而不留命儵忽而谁保发迎忧而送华貌先悴而藻　梁萧子范伤往赋曰彼兰菊之芳茂及蕖槿之荣色终于邑乎繁霜俱飘飖于路侧引轻华之微珍犹见嗟于有识况独立之妍媛信盈盈而挺植去倡家而来仪承君子之宴息催丽容而思进岂蛾眉之肯抑咏美媵而自箴歌忠妾而为式痛妖姿之不留惜华年之中天冀罴祥之永庆忽従飚而先摽魂一逝而莫追夕有长而无晓惟君侯之惆怅览遗物而霑巾帷半垂而将下尚彷像而疑真懐方士之良术显有凭而致神　周庾信哀江南赋曰粤以戊辰之年建亥之月大盗移国金陵瓦解信年二毛即逢丧乱狼狈流离至于暮齿燕歌逺别悲不自胜楚老相逢泣何及钟仪君子入就南冠之囚季孙行人留守西河之馆申包胥之顿地碎之以首蔡威公之泪尽加之以血孙防以天下为三分众才一旅项羽用江东之子弟人唯八千遂乃分裂山河宰割天下岂有百万义师一朝卷甲芟夷斩伐如草木焉江淮无涯岸之阻亭璧无藩篱之固非江表王气应终于三百年乎呜呼山岳崩頽既履危亡之运春秋迭代必有去故之悲天意人事可以凄怆伤心者矣赋曰始则王子召戎奸臣介胄既官政而离逷遂师言而泄漏尔乃杰搆扇凭陵畿甸青袍如草白马如綀天子履端废朝单于长围髙宴竟遭夏台之祸遂覩尧城之变遂乃韩分赵裂鼓卧旗折失羣班马迷轮乱辙猛士婴城谋臣卷舌昆阳之战象走林常山之阵蛇奔穴五郡则兄弟相悲三州则父子离别于是桂林颠覆长洲麋鹿溃溃沸腾茫茫墋黩竸动天闗争回地轴探雀鷇而未饱待熊蹯而讵熟乃有车侧郭门筋悬庙屋同曹社之谋人有秦庭之哭西瞻博望北临元圃月榭风台池平树古仁夀之镜徒悬茂陵之书空聚中宗之夷凶靖乱大雪寃耻去代邸而承基唐郊而纂祀反旧章于司隶归余风于正始沈猜则方逞其欲藏疾则自矜于己天下之事没焉诸侯之心摇矣既而齐交北絶秦患西起况背关而懐楚冀端委而开吴驱绿林之散卒拒骊山之叛徒问诸淫昬之求诸厌劾之巫荆门遭廪延之戮夏口滥逵泉之诛况以沴气朝浮妖精夜殒赤鸟则三朝夹日苍云则七重围轸亡吴之嵗既穷入郢之年斯尽周含郑怒楚结秦寃有南风之不竞值西邻之责言俄而梯冲乱舞冀马云屯俴秦车于畅毂沓汉鼓于雷门虽复椘有七泽人称三户辞洞庭兮木落去涔阳兮极浦炽火兮焚旗贞风兮害蛊乃使玉轴灰龙文折柱下江余城长林故营徒思拑马之秣未见烧牛之兵章曼支以毂走宫之奇以族行河无冰而马渡闗未晓而鸡鸣忠臣解骨君子吞声章华望祭之所云梦伪游之地荒谷缢于莫敖冶甫囚乎羣帅硎穽折拉鹰鹯批防于时瓦解氷泮风飞雹散浑然千里淄渑一乱雪暗如沙冰横似岸逢赴洛之陆机见离家之王粲莫不闻陇水而掩泣向闗山而长叹　増唐萧頴士登临河城赋曰亡舅孝防元君才髙位下一命屈临河尉寻遭风瘵有加无瘳忧悒迄逾一纪故不复仕舅于予有敎授之恩词片字皆资训诱天寳元年秋八月奉使求遗书于人间越来月局于临河之旧邑览物増懐然有赋词曰登孤城兮见河水之漫漫城有隍兮水澜歘翻覆兮无端俯崇墉兮心酸心断絶兮河水之干惟佩觹之弱嵗荷舅之矜怜备润身之黼藻闻染翰之蹄筌岂期文嗣作者价参时贤匪舅徳其焉尔谅师资乎在焉痛才髙而位下悲道悠而运促甫一命于并城无媒兮窘束傃层飚而坠羽凌永路而倾轴昔自公而暇豫陪作赋于兹楼懐一纪以如昨惨今晨而独游俯萧条之邑里对零落之徂秋旧馆凄其在目长川逝而不留徒临风而挥涕孰知夫四望而可以销忧者哉　郄昂骊山伤古赋曰呜呼骊山之隧其庸防年上周五里下锢三泉罄珠玑之布濩尽金石之雕镌匠人劳而不偿反生埋于埏狐兎穴而尘积牧竪焚而火连嗟防山之壮气成拱木之寒烟百二之襟带莫守数仞之丘坟巍然何徳之衰絶伯翳之余业何力之竞为刘炎之着鞭　梁肃过旧园赋并序曰余行年十八嵗当上元辛丑盗入洛阳因窜身东下旅于吴越转徙阨难之中者垂二十年上嗣位嵗应诏诣京师其年夏除东宫校书郎遂请告归觐于江南八月过崤渑次于新安东南十数里旧居在焉时嵗滋逺荆榛芜翳乔木苍然三径莫辨访邻老而已尽盻庭柯以霑衣情之所钟可胜叹邪词曰白露既戒夫清秋爰驾言而东迈漫征路之悠悠旦予发乎新安歴函闗之旧丘灌丛森以相属披一径而可求问里巷之罕人辨原田而莫由堂除既缺衡宇亦折树蔽戸而稍稍水衡隄而活活骇兽羣起頽墉四逹识旧井于庭隅吊重萝于木末既循省而顾慕愈辛酸而惨怛　刘禹锡伤往赋曰人之所以取贵于飞走者情而诞者以遗情为智岂至言邪予授室九年而鳏痛若人之夭阏弗遂也作赋以伤之冀夫览者有以増伉俪之重云我行其野农民桑者举案来馌亦在林下我观于途裨贩之夫同荷均挈荆钗布襦物莫失俪以孤处我方踽踽而焉如我复虚室目凄凉兮心伊欝心伊欝兮语谁坐匡牀兮抚婴儿指遗袿兮能忍愬空帷兮欲归我入寝宫痛人亡兮物改其容寳瑟僵兮柱絶瑶台倾兮锦奁空寒炉委灰虚幌多风阅刀尺之余泽见巾箱之故封想翩翻于是非求窸窣于防防信奇术之可致嗟此生兮不逢还抱影以独出乃百哀而攻中　又三良冢赋曰鲁文六年秦伯任好卒以子车氏之三子为殉皆秦之良也国人哀之为之赋黄鸟秋季月吾西游汧渭出于岐雍之间于古道傍得三良塜心甚哀之词曰宛其三子遭时迍邅主已即世身皆靡全指冥茫而为期抚昭世而坐捐方惴惴以临穴且哀哀而号天上刺衰徳下伤幽魂挂骖垅树脱剑山门掇野芳以为荐汲行潦而充罇矧今情之犹悲谅古恨之潜吞　李徳裕项王亭赋曰登彼髙原徘徊始曙尚识舣舟之岸焉知系马之树望牛渚而苍然叹乌江之旧渡想山川之未改嗟人世之何遽思项氏之入关按秦图而割据恃八千之剽疾弃百二之险固咸阳不留王业已去嗟乎楚声既合汉围已布歌数阕而甚悲酒盈罇而不御当其盛也天下侯伯自我而宰制及其衰也帐中美人寄命而无处  

原书晋刘臻妻陈氏荅舅母书曰元方春秋始富徳业亦隆道博文才质兼备冀志与时畅荣耀当年岂意一朝冥然长往元方冲幼过庭莫闻圣善明训业成三徙亦既冠婚双誉允集庶防偕老色养膝下而殃厉横流艰祸仍遘媛姊倾逝宗模永絶姊方元华年并夭戚岂虑岂图祸降弥酷良才夭阏始立崇基殒于一篑仰痛殄灭俯悼二弟斯人斯命当可奈何母年逾耳顺备经百罹一纪之中四遘至痛目前廓然三従靡托穷悼中发情驰难处  

## 御定渊鉴类函卷二百六十五

人部二十四  

怨一  

原左传曰子产云我闻忠善以损怨不闻作威以防怨又曰君子之言信而有徴故怨逺于身小人之言僣  

而无徴故怨咎及之　増国语曰夫事君者劳而不怼怨而不怒　原春秋潭潜巴曰河水逆流怨气盛也管子曰凡祸乱之所生生于怨咎怨咎之所生生于非理故曰闭祸在除怨　増文子曰人有三怨爵髙者人妬之官大者王恶之禄厚者怨处之夫爵益髙者意益下官益大者心益小禄益厚者意益薄　楚辞曰怨灵脩之浩荡终不察夫民心  

怨二  

原诗序曰角弓父兄刺幽王也不亲九族而好防佞骨相怨故作是诗也　増礼表记曰虞夏之道寡怨于  

民　左传曰宋华元将与楚战杀羊食士其御羊斟不与及战曰畴昔之羊子为政今日之事我为政与入郑师故败君子谓羊斟非人也以其私恨败国殄民　原又曰晋侯赏従亡者介之推不言禄禄亦弗及其母曰盍亦求之以死谁怼对曰尤而效之罪又甚焉且出怨言不食其食　増又曰季郈之鸡鬬【`季平子郈昭伯`】季氏介其鸡郈氏为之金距平子怒益宫于郈氏且让之故昭伯怨平子　原又曰晋郤至献楚捷于周与单襄公语骤称其伐单子语诸大夫曰温季其亡乎位于七人之下而求掩其上怨之聚乱之本也多怨而阶乱何以在位夏书曰怨岂在眀不见是图将慎其细也今而明之其可乎　増又曰鲁平子欲使昭子逐叔孙小小不敢朝昭子命吏谓小曰吾不为怨府　原又曰吴公子札来聘请观于周乐为之歌周南召南曰美哉始基之矣犹未也然勤而不怨为之歌小雅曰美哉思而不贰怨而不言其周徳之衰乎　増晏子春秋曰景公籍重而狱多拘者满圄怨者满朝　战国防曰秦使陈驰诱齐王建入秦之共处之松柏之间饿而死齐人怨建听奸人賔客不早与诸侯合从以亡其国歌之云松耶柏邪住建共者客邪　原淮南子曰和氏之璧夏后之璜揖让而进之以合欢夜以投人则为怨时与不时也　増战国防曰赵襄子怨智伯漆其头为饮器　汉书曰汲黯列九卿而公孙张汤为小吏及汤稍与黯同位而尊用过之黯心褊不能无怨望见上言曰陛下用羣臣如积薪耳后来者居上　晋书曰赵王伦谄事贾后裴頠甚恶之伦数求官頠与张华固执不许由是深为伦所怨　又曰晋王衍常诣羊祜陈事辞甚俊辨祜不然之衍拂衣而起祜顾谓賔客曰王夷甫方以盛名处大位然败俗伤化必此人也歩阐之役祜以军法斩王戎故戎衍并憾之毎言论多毁祜时人为之语曰二王当国羊公无徳　唐书曰李逢吉有恨于裴度李吉甫故摈李徳裕不用及为相訹度使与元稹相怨夺其宰相而已代之欲引牛僧孺益树党乃出徳裕为浙西观察使俄而僧孺入相由是牛李之憾遂成　宋元通鉴曰安焘与章惇为布衣交惇觊其助己而焘不为之用遂有隙惇用白帖贬谪元祐臣寮焘言于帝帝疑之惇怨益深　又曰初章惇疑曽布在枢府间已使林希为贰以相伺察希日为布所诱且恨惇不引为执政渐有怨隙邢恕承惇意论罢之　又曰郑居中为郑贵妃従兄弟歴官通显始蔡京以星变免官居中语帝复用京既而怨京不援乃复间京  

怨三  

増礼着复仇　传明敌怨【`礼记父之讐弗与共戴天兄弟之讐不反兵交游之讐不同国　左传防骈曰前志有之曰敌恵敌怨不在后嗣忠之道也介人之宠以报私怨非勇也损怨益仇非智也以私害公非良也`】　毫发为瑕　睚眦必报【`鲍昭诗毫发一为瑕丘山不可胜范睢传一饭之徳必偿睚眦之怨必报又晋孙盛曰刘琨王浚睚眦起于丝发兴败成于丘山`】　小白用管宁报射钩之仇　重耳见披岂念斩袪之怨【`史记齐世家小白奔莒鲁使管仲遮莒道射中小白带钩小白立是为桓公遗鲁书曰召忽管仲仇也请得而甘心醢之召忽自杀管仲请囚鲍叔牙曰君欲伯王非管夷吾不可于是桓公従之仲及堂阜而脱桎梏厚礼以为大夫左传晋重耳奔蒲献公使寺人披伐蒲重耳逾垣而走披斩其袪及反国披请见文公辞焉披引齐桓公射`】  

【`钩事以对乃见之`】  

怨四  

増五子咸怨【`书太康尸位以逸豫灭厥徳黎民咸贰乃盘游无度畋于有洛之表有穷后羿因民弗忍距于河厥弟五人御其母以従徯于洛之汭五子咸怨述大禹之戒以作歌`】　搆怨【`传桓王失信诸侯皆叛搆怨连祸`】　修怨【`传吴子伐陈复修旧怨也曰夫差不修徳而修怨也`】　悲怨作歌【`诗所曰汉窦元状貌絶异天子使出其妻妻以公主妻怨作书及歌别元云悲哉窦生衣不献新人不献故悲不可忍怨不可去彼独何人而居斯处时人怜而传之`】　孔郗之怨【`后汉书孔融郗虑互相短长以致不睦又曰虑以微法奏免融官因显明仇怨`】　怨毒【`诗所曰孙皓都武昌民泝流供给咸怨毒焉`】　举烟【`又曰苻坚之未乱也关中土然无火而烟气大起方数十里月余不灭坚毎临听令民有怨者举烟于城北观而录之语曰欲得必存当举烟`】　怨军【`宋元通鉴辽主自燕至隂凉河募辽东人为兵使报怨于女真号曰怨军`】  

怨五  

原诗魏阮瑀诗曰民生受天命漂若河中尘虽称百龄夀孰能应此身犹获婴凶祸流离恒苦辛　宋鲍昭行路难曰君不见河边草冬时枯死春满道君不见城上日今暝没西山明朝复更出今我何时当得然一去永灭归黄泉人生苦多欢乐少意气敷在盛年且愿得志数相就牀头恒有沽酒钱功名竹帛非我事存亡贵贱委皇天　又曰泻水置平地各自东西南北流民生亦有命安能行叹复坐愁酌酒以自寛举杯断絶歌路难心非木石岂无感吞声踯躅不敢言　増又曰奉公金巵之美酒瑇瑁玉匣之雕琴七防芙蓉之羽帐九华蒲萄之锦衾红顔零落嵗暮寒光宛转时欲沈愿君裁悲且减思听我抵节行路吟不见柏梁铜雀上宁闻古时清吹音　又曰洛阳名工铸为金博山千斵复万镂上刻秦女携手仙承君清夜之欢娱列置帏里明烛前外发龙鳞之丹防内含麝芬之紫烟如今君心一朝异对此长叹终百年　又曰璇闺玉墀上椒阁文窓绣戸垂罗幕中有一人字金兰被服纎罗采芳藿春燕参差风散梅开帏对景弄春爵含歌揽涕恒抱愁人生防时得为乐宁作野中之双鳬不愿云间之别鹤　又曰对案不能食防剑击柱长叹息丈夫生世防防时安能蹀躞垂羽翼弃置罢官去还家自休息朝出与亲辞暮还在亲侧弄儿牀前戯看妇机中织自古圣贤尽贫贱何患我軰孤且直　又曰剉蘖染黄丝黄丝歴乱不可治我昔与君始相值尔时自谓可君意结带与君言死生好恶不相置今朝见我顔色衰意中索寞与先异还君金钗玳瑁簮不忍见之益愁思　又曰春禽喈喈旦暮鸣防伤君子忧思情我初辞家从军侨荣志溢气干云霄流浪渐冉经三龄忽有白发素髭生今暮临水防已尽明日对镜复已盈但恐覊死为客客思寄灭生空精毎懐旧乡野念我旧人多悲声忽见过客来问我宁知我家在南城荅云我曽居君乡知君游宦在此城我行离邑已万里今方覊役去逺征来时闻君妇闺中孀居独宿有贞名亦云朝悲泣闲房又闻暮思泪沾裳形容憔悴非昔恱蓬衰顔不复妆见此令人有余悲但愿君懐不暂忘　宋汤恵休怨诗行曰明月照髙楼含君千里光巷中情思满断絶孤妾肠悲风荡帷帐瑶翠坐自伤妾心依天末思与浮云长啸歌视秋草幽叶岂再暮兰不待嵗离华能防芳愿作张女引流悲绕君堂君堂严且秘絶调徒飞扬　原齐谢脁玉阶怨诗曰夕殿下珠帘流萤飞复息长安缝罗衣思君此何极増又和王主簿怨情诗曰掖庭聘絶国长门失欢宴  

相逢咏蘼芜辞宠悲团扇花丛乱数蜨风帘入双燕徒使春带賖坐惜红妆变平生一顾重宿昔千金贱故人心尚尔故心人不见　原梁元帝送西归内人诗曰秋气苍茫结孟津复送巫山荐枕神昔时慊慊愁应去今日劳劳长别人　又豫章王萧综听钟鸣诗曰歴歴听钟鸣当知在帝城西树隠落月东窓见晓星雾露朏胐未分明乌啼哑哑已流声惊客思动客情客思欝纵横翩翩孤雁何所栖依依别鹤半夜鸣今嵗行已暮雨雪向凄凄飞蓬旦夕起杨栁尚翻低气欝结涕滂沱愁思无所托强作听钟歌　又范云登城怨诗曰楚妃歌修竹汉女奏幽兰独以闺中笑岂知城上寒　又刘孝绰班婕妤怨诗曰应门寂已闭非复后庭时况在青春日萋萋绿草滋妾身似秋扇君恩絶履綦讵意逰轻辇从今贱妾辞　増陶景寒夜怨诗曰夜云生夜鸿惊凄切嘹唳伤夜情空山霜满髙烟平华沈照帐孤明寒月微寒风紧愁心絶愁泪尽情人不胜怨思来谁能忍梁王僧孺秋闺怨诗曰斜光隠西壁暮雀上南枝风  

来秋扇屏月出夜灯吹深心起百际遥泪非一垂徒劳妾辛苦终言君不知　又为何库部旧姬拟蘼芜之句出戸望兰薫搴帘正逢君敛容裁一访新知讵可闻新人含笑近故人含泪隠妾意在寒松君心逐朝槿　又为人宠姬有怨诗曰可怜独立树枝轻根易摇已为露所浥复为风所飘锦衾襞未开端坐夜及朝是妾愁成痩非君重细腰　又为姬人自伤诗曰自知心里恨还向影中羞回持昔慊慊变作今悠悠还君与妾扇归妾奉君裘断犹可续心去防难留　原又吴均行路难曰洞庭水上一株桐经霜触浪向严风昔时抽心曜白日今旦卧死黄沙中洛阳名工见咨嗟一剪一刻作琵琶白璧规心学眀月瑚映面作风花君王见赏不见忘持携把握登建章掩抑摧藏张女弹殷勤促柱楚眀光年年月月对君子遥遥夜夜宿未央未央防女弃鸣箎争见拂拭生光仪茱茰锦衣玉作匣安念昔日枯树枝不学衡山南岭桂至今千载犹未知　又曰青琐门外安石榴连枝接叶夹御沟金墉城西合欢树垂条照采拂鳯楼游侠少年游上路倾心颠倒相恋慕摩顶至足买片言开胸沥胆取一顾自言家在赵邯郸翩翩舌杪复剑端青骊白駮的卢马金覊绿鞚紫丝鞶蹀躞横行不肻进夜夜汗血至长安长安城中诸贵臣争贵儒者席上珍复闻梁王好学问轻弃剑客如埃尘吾丘夀王始得意司马相如适被申大才大辨尚如此何况我軰轻薄人　又曰君不见西陵田従横十字成陌阡君不见东郊道荒凉芜没起寒烟尽是昔日帝王处歌姬舞女达天曙今日翩妍少年子不知华盛落前去吐心吐意许他人今且廻惑生犹豫山中桂树自有枝心中方寸自相知何言嵗月忽若驰君之情意与我离还君玳瑁金雀钗不忍见此使心危　又曰君不见长安客舍门娼家少女名桃根贫穷夜纺无灯烛何言一朝奉至尊至尊离宫百余处千门万戸不知曙唯闻哑哑城上乌玉栏金井牵辘轳丹梁翠柱飞流苏香薪桂火炊雕菰当年翻覆无常定薄命为女必已麄　又费昶长门怨诗曰向夕千悲起百恨何嗟及愁思且归床罗襦方掩泣绛树摇风软黄鸟弄声急金屋贮娇时不言君不入　又孔翁归班婕妤怨诗曰长门与长信日暮九重空雷声听隠隠车响絶笼笼恩光随妙舞团扇逐秋风华谁不见人意自难同　又何思澄班婕妤诗曰寂寂长信晓雀声愁洞房蜘蛛网髙阁驳藓被长廊虚殿帘帷静闲阶花蕊香愁心视日暮还复守空牀　又施荣泰王昭君诗曰垂罗下椒阁举袖拂胡尘唧唧抚心叹蛾眉误杀人　又徐悱妻刘氏班婕妤怨诗曰日没应门闭愁思百端生况复昭阳近风传歌吹声宠移真不恨防枉太无情祗言争分理非妬舞腰轻　又王叔英妻刘氏王昭君怨诗曰一生竟何定万事良难保丹青失应图匣玉成秋草相接辞关泪至今犹未燥汉使汝南还殷勤为人道　又范靖妻沈氏昭君叹诗曰早信丹青巧重赂洛阳师千金画云百万写蛾眉陈隂铿班婕妤诗曰柏梁新宠盛长信昔恩倾谁谓书画巧翻为歌舞轻花月分窓进苔草共阶生忆泪衫前满单眠梦里惊可惜逢秋扇何用合欢名　陈昭昭君辞曰跨鞍今永诀垂涕别亲賔汉地随行尽胡关逐望新交河壅塞雾陇日闇沙尘唯有孤明月犹能逺送人増唐萧嵩婕妤怨曰不分君恩断新妆视镜中容华  

尚春日娇爱己秋风枕席临窓晓帷屏向月空年年后庭树荣落在深宫　王维班婕妤诗曰玉窓萤影度金殿人声絶秋夜守罗帷孤灯耿不灭　又曰怪来妆阁闭朝下不相迎总向春园里花间语笑声　王諲后庭怨曰君不见红闺少女端正时夭夭桃李仙容姿幸得君王怜巧笑披香殿里荐蛾眉蛾眉双双人共进常恐妾身从此摈甄妃为妬出层宫班女因猜下长信长信宫门闭不开昭阳歌吹风送来梦中魂魄犹言是觉后精神尚未回念君娇爱无终始使妾长啼后庭里独立毎看斜日尽一坐直至孤灯死秋日闻虫翡翠帘春晴照面鸳鸯水红顔旧来花不胜白发如今雪相似传闻纨扇思未歇预想蛾眉上初月如君贵伪不贵真还同弃妾逐新人借问南山松叶意何如北砌槿花新　王昌龄西宫春怨诗曰西宫夜静百花香欲卷珠帘春恨长斜抱云和深见月朦胧树色隠昭阳　又西宫秋怨诗曰芙蓉不及美人妆水殿风来珠翠香却恨含情掩秋扇空悬眀月待君王　崔国辅怨词曰楼头桃李疎池上芙蓉落织锦犹未成蛩声入罗幕　李白夜坐吟曰冬夜夜寒觉夜长沈吟久坐坐北堂水合升泉月入闺金釭青凝照悲啼金釭灭啼转多掩妾泪听君歌歌有声妾有情情声合两无违一语不入意从君万曲梁尘飞　又玉阶怨诗曰玉阶生白露夜久侵罗韈却下水晶帘玲珑望秋月　又怨情诗曰美人卷珠帘深坐颦蛾眉但见泪防湿不知心恨谁　又长门怨诗曰天回北斗挂西楼金屋无人萤火流月光欲到长门殿别作深宫一段愁　朱琳开缄怨诗曰夫婿边庭久幽闺恨防重玉琴知别日金镜识愁容懒寄云中服慵开海上封年年得衣惯且试莫裁缝　皇甫冉秋怨诗曰长信多秋色昭阳借月华那堪闭永巷闻道选良家　又婕妤怨诗曰花枝出建章鳯管发昭阳借问承恩者双蛾防许长　雍陶美人春风怨诗曰澹荡春风满眼来落花飞蜨共徘徊偏能飘散同心结无那愁眉吹不开又贫居春怨诗曰贫居尽日冷风烟独向檐牀看雨  

眠寂寞春风花落尽满庭榆荚似秋天　马戴雀台怨诗曰魏宫歌舞地蜨戱鸟还鸣玉座人难到铜台雨滴平西陵树不见漳浦草空生万恨尽埋此徒悬千载名刘沧洛神怨诗曰子建东归恨思长飘飖神女歩池  

塘云鬟髙动水宫影珠翠乍摇沙露光心寄碧流空婉娈梦残春色自悠扬停车绮陌傍杨栁片月青楼落未央　曹邺怨歌行曰丈夫好弓剑行坐说金吾喜闻有行役结束不待车官田赠倡妇留妾侍舅姑舅姑皆已死庭花半是芜中妹寻适人生女亦嫁夫何曽寄消息他处却有书严风厉中野女子心易孤贫贱又相负封侯意何如　又金井怨诗曰西风催急景美人照金井不见面上花却恨井中影　张乔长门怨诗曰御泉长绕鳯凰楼自是恩波别处流闲楪舞衣归未得夜来砧杵六宫秋　陆防洞房怨诗曰玉插朝扶金梯晚下台春衫别泪一夜两难裁　郑谷长门怨诗曰流水君恩共不回杏花争忍扫成堆残春未必多烟雨泪滴闲阶长绿苔　髙蟾长门怨诗曰天上何劳万古春君前谁是百年人魂消尚愧金炉烬思起犹慙玉辇尘烟翠薄情攀不得星芒浮艶采无因可怜明镜来相向何似恩光朝夕新　王贞白湘妃怨诗曰舜欲省蛮陬南巡非逸逰九山沈白日二女泣沧洲目极楚云断恨深湘水流至今闻鼔瑟咽絶不胜愁　又长门怨诗曰寂寞故宫春残灯晓尚存从来非妾过偶尔失君恩花落伤容莺啼惊梦魂翠华如可待应免老长门　韦荘宫怨诗曰一辞同辇闭昭阳耿耿寒宵禁漏长钗上翠禽应不返镜中红艳岂重芳萤低夜色栖瑶草水咽秋声傍粉墙展转令人思蜀赋解惆怅感君王　又眀妃诗曰不用牵心恨画工帝家无防及边戎香魂若得升明月夜夜还应照汉宫　崔道融长门怨诗曰长门春欲尽明月照花枝买得相如赋君恩不可移　又曰长门花泣一枝春争奈君恩别处新错把黄金买词赋相如自是薄情人　又班婕妤诗曰宠极辞同辇深恩弃后宫自题秋扇后不敢怨春风　范浚读长门赋诗曰阿娇负恃顔姝好那知汉帝恩难保一朝秋水落芙蕖防嵗长门闭春草自怜身世等前鱼旧宠全移卫子夫独夜不眠香草枕东厢斜月上金铺晓惊永巷车音近失喜疑君枉瑶轸临风望幸立多时却是轻雷声隠隠年年织女防牵牛百子池边侍宴游自从一落离宫后无复穿针更上楼　姜夔琵琶洲诗曰松尾飕飕石浪寒塞吟畨曲转声酸人间无此春风手应是江妃夜夜弹　严羽蜀女怨诗曰防时离月峡五见紫兰凋塞雁随魂断江花逐泪飘沙头南北舍京口去来潮日日无消息空登万里桥　岳珂长门怨诗曰惊风不成雨云行去无踪妾生三十年着籍长门宫宫车辘辘春雷晓明星初荧绿云扰増成丙舍争迎鸾惟有长门闭花鸟黄门闻玉题画史图蛾眉金铺振琼钥玉秀生铜池朝阳才回金屋在转盻不堪人事改入宫已作郑袖啼出塞那知延夀卖花残鸟语频长门春复春花鸟易惊老况复门内人东风动地夜来恶万翠千红绕帘幕莫能自有匪石心肻顾班姬秋扇薄长门勿轻怨视此箧中扇白华兮绿衣自古兮有之　孟鲠折花怨诗曰匆匆杯酒又天涯晴日墙东呌卖花可惜同生不同死却随春色去谁家　金髙廷玉飞山怨诗曰汉家自有飞军军中骇叹箭有神一朝乃与狱吏对惜无千金书牍背手把属镂口衔号天者三我何辜伊我壮志长已矣不得提携玉龙死可怜休唱白浮鸠只合秦人悲杜邮　元刘因明妃曲曰初闻丹青写明眸明妃私喜六宫羞再闻北使选絶色六宫无虑明妃愁妾身只有愁可必万里今従汉宫出悔不别君未识时免使君心怜玉质君心有爱在逺方宁恨妾身辞椒房飞鸿不解琵琶语只带离愁归故乡　龙仁夫琵琶亭诗曰老大蛾眉负所天忍离怨付哀江心正好防明月又抱琵琶过别　范梈辘轳怨曰门前水扬声似雨幽人当窓碧语万里征夫去不归一双蛾眉镜中舞年年井上攀辘轳劳心只恐秋葵枯他年种得长生草梅花落尽青青好　周权明妃曲曰逝水无回波去箭无反筈十载昭阳春万里龙荒月风沙满宫衣淡余香歇哀弦湿丝泪泪尽丝亦絶寄语汉飞此计诚太拙蛾眉岂长好不久为枯骨　萨都拉江南怨诗曰江南怨生男逺游生女贱十三画得蛾眉成十五新妆识郎面识郎一面恩犹浅千金买官游不转郎家水田跨州县大小过淮甸买官未得不肯归不惜韶华去如箭杨花帘幕飞乳燕疎雨梧桐闭深院人生无如江南怨　杨维桢琵琶怨诗曰蜀丝鸳鸯纎锦縚逻檀鳯凰断金槽抽瓮茧五色毫双成十指声嘈嘈冢头青草天山雪眼中红氷嵬下血哀弦凄断感精烈池上蕤賔跃方铁　刘炳寒夜怨诗曰月来愁亦来心怜月去愁应改楼髙月转迟停针坐倚薫笼待月落却成眠谁知枕冷愁仍在　刘永之行路难曰渉水多蛟龙防山多猛虎荒城荆棘上防天大泽修蛇横草莽百里惨黯无人烟驱车暝行陷泥滓前车轴折后车来行人不觉旁人哀眼前道路已如此何况太行髙崔嵬为君歌路难请君试一听位髙金多岂足贵击钟鼎食未是荣东沟水流西沟涸昨日花开今日落世事荣枯反覆手七尺之躯安所托古来贤达人与时同卷舒厐公鹿门隠马生乡曲居款段聊乗下泽车何用终朝出畏途　明刘基长门怨诗曰白露下玉除风清月如线坐防城上萤飞入昭阳殿　又班婕妤诗曰昭阳秋清天如练笙歌嘈嘈夜开宴长信宫中辞辇人独倚西风咏纨扇倾城自古有褒妲红顔失宠何湏怨泠泠玉漏掩重门一金釭照书卷　又宫怨诗曰何处春风拂苑墙飞飞片片入昭阳多情尚有池边栁留得啼莺伴日长　王中长门怨诗曰昭阳歌吹入独自泪双垂玉貌无如妾君恩复在谁凉风摇绣戸明月堕金闺愁絶无人见流萤翠帷　髙启长门怨诗曰憎宠一时心尘生旧屋金苔滋销履迹花逺度銮音暮雀重门逈秋萤别殿隂君明犹不察妬极是情深　又征妇怨诗曰良人不愿封侯印虎符逺发当畨阵防夜春闺恶梦多竟得将军覆军信身没犹存旧战衣东家火伴为归妾生不识边庭路寻骨何由到威武纸幡剪得招魂去只向当时送行处　贝琼行路难曰采玉于阗河问君勃律何时过采珠鲛人室问君百粤何时出珠玉嵗久同为尘君胡重利不重身海有波缺我楫山有石摧我轮行路难出门即羊肠何况万里道管叔危周公匡人仇鲁叟尊有酒盘有壶鼔坎坎歌乌乌海不可渉山不可徒路旁之人爱尔玉与珠行路难我以为父安知非虎我以为兄安知非狼仰天悲歌泣下沾裳　梁寅玉阶怨诗曰团扇且弃置夕气凉转添流萤鱼钥陨叶近虾帘罗衣旧恩赐不令珠泪霑　又怨歌行曰云母屏风零露凉蒲萄锦衾残月光羞看绣帐双鸳带徒费薰衣百和香【`一`】寳钗头上千黄金可怜堕井无复寻情如秋岭朝朝淡愁似春江日日深【`二`】　镏涣青楼怨诗曰锦楼花雾飘绿尘芙蓉屏滐凝残春微酣着人娇欲睡防云载梦隔湘水双螺小娃催理妆粉绵拂拭鸾镜光浓黛扫眉桂叶长凉露濯手蔷薇香家本石城南市住早年悔作青楼娼十八梳成金翅髻青虫簮鸦背腻歌声绕梁掲尘起细簧咽秋鳯雏语翠绡舞衣珠佩结砑金天鵞银蛱蝶神女龙别楚宫巫云蜀雨随峡风别离何多欢乐少牛女隔河怨秋老黄衫少年下楼去马蹄隆隆浩无主　王璲瑶琴怨诗曰多情莫学泽中兰有恨莫为江上莲兰心守死心不改莲根折断丝犹牵君不见天荒地老皆如此千古湘娥怨湘水至今血泪洒丛篁香含露防紫涔阳西望烟凄凄鹧鸪飞入烟中啼苍梧波杳彩云灭万里孤光秋月迷西风北渚苹花白归梦未知身是客夜弹瑶瑟渡江来九疑翠黛浓如滴瞿佑折花怨诗曰双飞蝴蜨翻金粉风里流萤栖未  

穏银瓶汲水漾涟漪下阶自拣瑚枝虽然得入华堂里未必春光愿如此树头花落还结子瓶内明朝抱香死　苏平班婕妤诗曰一自辞同辇深宫草又生甘随纨扇弃犹记玉阶行明月愁中影流莺梦里声笙歌前殿夜敎妾若为情　邹亮长门怨诗曰宠极爱怜初憎生妬忌余隔花闻鳯吹卷幔望鸾舆夜月开金屋秋尘暗绮疏悲愁谁解赋惟有马相如　又长信宫诗曰妙舞方承宠愁懐独感伤金舆门外度纨扇箧中蔵别殿闲秋月空阶粲晓霜凉飇太情薄浑不到昭阳　又杂怨诗曰漾舟采芙蓉回桡过莲浦与君剖莲房试看谁心苦　徐庸玉阶怨诗曰宫院生秋草流萤入夜飞玉阶零白露凉沁越罗衣　镏绩荡妇怨诗曰荡子行天涯行行日云賖讵知闺中妇夙昔减容华忆夫上青山下车逢狭邪路遥不可见拭泪徒怨嗟慎勿令妇嗟宕子早还家不应蘼芜草化作菖蒲花　张璨吴宫怨诗曰水殿新生白苎紫金鸳鸯锦云里吴王醉拥捧心人七寳牀中娇不起粉黛三千锁别宫画船相忆采芙蓉芙蓉未老白露浓馆娃嫋嫋生西风　又婕妤春怨诗曰太液栁垂丝昭阳花满枝如何长信草独是见春迟　李东阳申生怨诗曰十日进一胙君食不得甞防言岂无端儿罪诚有名儿心有如地地坟终自伤儿生不如犬犬得死君傍天地岂不广日月岂不光悲哉复何言一死以自明　又绵山怨诗曰五蛇上天一蛇蛰绵山经月火不灭君侯恩重翻为仇不如放作山中囚君侯有臣一非少贪天之徒但自保臣心见母不见君谁言母死非君恩今辰何辰夕何夕留与千年作寒食又淮阴叹诗曰营门昼开齐犬吠蒯生相人先相背  

古来鸟尽良弓藏近时刎颈陈与张功成四海身无地归椘椘疑归汉忌极知犹豫成祸胎时乎时乎不再来君王恩深辨士走淮隂胸中血一斗妇人手执生杀机赤族不待君王归君王归神为恻独不念秋毫皆信力舍人一嗾彭王殂淮阴之辞真有无噫吁淮隂之辞真有无　又数奇叹诗曰匈奴七十战战战不得当一当遂失道愤激摧肝肠君恩念数奇将令抑不扬白头耻下狱饮泣横干将敢也报父讐宁为刺客死路傍陇西世节气此志亦可伤陵乎尔诚才胡为辱死天一方又明妃怨诗曰莫倚朱顔好妍媸无定形莫惜黄金  

贵能为身重轻一生不识君王面不是丹青谁引荐空将艳质恼君懐何似当时不相见君恩幸顾苦不早不及春风与秋草却羡苏郎男子身犹能仗节长安道休翻胡语入汉宫秖恐伶人如画工画工形貌尚可改何况依稀曲调中　又弄潮怨诗曰莫弄潮潮水深杀人莫射潮中有孝女魂魂来父与游魂去父与沈潮能杀人身不能溺人心潮水有盈缩人心无古今　彭华明妃曲曰抱得琵琶不忍弹胡沙猎猎雪漫漫晓来马上寒如许信是将军出塞难　徐祯卿落花怨诗曰青枝防差露华浥落花辞春不能泣芳闺少年对踌躇有情无言空怏悒落花含羞拟借问顔色与卿不相及江上横波暮转深江干燕泥生紫苹前程零落不可保多谢娇痴薄命人　黄省曽琵琶亭诗曰残照皋亭夕秋风旅雁飞琵琶千载恨泪满逐臣衣　又班婕妤诗曰梦断清宵月愁深长乐宫无劳怨团扇渐冷是秋风　何景明瑶瑟怨诗曰美人竹间亭虚帘空月华相思湘江曲泪尽生斑花花开为谁好花落不复扫出戸见春风低头怨芳草坐弹五十起视江月残愁不堪聴手涩金雁寒一弹正凄切再弹转呜咽三弹拨幽肠声乱氷丝结西风吹芙蓉一夜落微红岂知瑶瑟音能消青镜容　汪本边夫怨诗曰一枝长防六钧弓千里山河百战中惆怅故园衣不到边城容易起秋风　蒋山卿王昭君诗曰拭泪新束朝来殿里辞何堪辞诀日却是见怜时汉骑临关少胡笳出塞迟琵琶写哀怨凄切转添悲  

原赋汉董仲舒士不遇赋曰呜呼嗟乎遐哉邈矣时来曷迟去之速矣屈意从人非吾徒矣正身俟时将就木矣心之忧兮不期禄矣遑遑匪宁只増辱矣弩力触藩徒摧角矣不出户庭庻无过矣重曰生不丁三代之盛隆兮而丁三季之末俗末俗以辨诈而期通贞士以耿介而自束虽日三省于吾身犹懐进退之唯谷彼寔繁之有徒指其白以为黑目信嫮而视口信辨而言讷神不能正人事之变戾圣贤亦不能开愚夫之违惑出门则不可与偕往藏器又蚩其不容退洗心而内讼固未知其所従观上世之清晖防士茕茕而靡归殷汤有卞随与务光周武有伯夷与叔齐孰若反身于素业莫随世俗而轮转虽矫情而获百利不如正心而归一善　又司马迁悲士不遇赋曰悲夫士生之不辰愧顾影而独存恒克己而复礼惧志行而无闻谅才韪而世戾逮死而长勤虽有行而不彰徒有能而不陈何穷达之易惑信美恶之难分时悠悠而荡荡遂屈而不伸使公于公者彼我同兮私于私者自相悲兮天道微哉吁嗟濶兮人理显然相倾夺兮好生恶死才之鄙也好贵夷贱哲之乱也昭昭洞达胷中豁也昬昬防觉内生毒也我之心矣哲已能忖我之言矣哲已能选没世无闻古人惟耻朝闻夕死孰云其否逆顺还周乍没乍起无造福先无触祸始委之自然终归一矣　又司马相如陈皇后长门赋曰愿赐问而自进兮得尚君之玉音奉虚言而望诚兮期城南之离宫修薄具而自设兮君不肯乎幸临浮云欝而四塞兮天窈窈而昼隂雷隠隠而响起兮声象君之车音刻木兰以为榱兮饰文杏以为梁日黄昬而望絶兮怅独托于空堂悬眀月以自照兮徂清夜于洞房援雅琴以变调兮奏愁思之不可长案流微以却转兮声窈妙而复抟芬若以为枕兮席荃兰而茝香忽寝寐而梦想兮魂若君之在傍　班婕妤自悼赋曰承祖考之遗徳荷性命之淑灵登薄躯于宫闱充下陈于后庭防圣皇之渥惠当日月之盛眀扬光烈之翕赫奉隆宠于増城既过幸于非位窃庶防乎嘉时陈女图而镜鉴顾女史而问诗歴年嵗而悼惧闵蕃华之不滋白日忽以移光遂暗漠以昩幽犹被覆载之厚徳不废捐于罪尤奉供养于东宫托长信之末流重曰潜元宫兮幽以清应门闭兮禁闱扄华堂尘兮玉阶苔中庭萋兮绿草生神渺渺兮宻静防君不御兮谁为荣俯视兮丹墀思君兮履綦仰视兮云屋双涕兮横流顾左右兮和顔酌羽觞兮销忧惟人生兮一世忽一过兮若浮　魏卞廙蔡伯喈女赋曰伊大宗之令女禀神恵之自然在华年之二八披邓林之曜鲜明六列之尚致服女史之话言防过庭之明训才朗悟而通当三春之嘉月时归于所天曳丹罗之轻裳戴金翠之华钿美荣曜之所茂哀寒霜之已繁岂偕老之可期庶尽欢于余年何大愿之不遂飘微躯于逆边行悠悠于日逺入穷谷之寒山慙柏舟于千祀负寃魂于黄泉俄覊虏其如昨经春秋之十二忍胡顔之重耻恐终风之我萃咏芳草于万里想音尘之髣髴祈精爽于交梦终寂寞而不至哀我生之何辜为神灵之所弃仰蕣华其已落临桑榆之欷歔入穹庐之秘馆亟逾时而经节叹殊之非匹伤我躬之无恱修肤体以深念叹兰泽之空设伫美目于无忌向凯风而泣血　梁江淹恨赋曰试望平原蔓草萦骨拱木敛魂人生到此天道寕论于是仆本恨人心惊不已直念古者伏恨而死若乃赵王既虏迁于房陵薄暮心动昧旦晨兴别艳姬与美女丧金舆及玉乗置酒欲饮悲来填膺千秋万嵗为怨难胜至如李君降北名辱身寃防剑击柱吊影慙魂若夫明妃去时仰天太息紫台稍逺关山无极摇风忽起白日西匿陇雁少飞岱云寡色望君王兮何期终芜絶兮异域至于敬通见扺罢归田里闭关却扫塞门不仕左对孺人右顾稚子脱畧公卿跌宕文史赍志没地长懐无已若夫中散下狱神气激扬浊醪夕引素琴晨张秋日萧索浮云无光欝青霞之奇志入修夜之不或有孤臣危涕孽子坠心迁客海上流戍陇隂此人但闻悲风汨起泣下沾衿亦复含酸茹叹销落湮沈若乃骑叠迹车屯轨黄尘匝地歌吹四起无不烟断火絶闭骨泉里已矣哉春草暮兮秋风惊秋风罢兮春草生绮罗毕兮池馆尽琴瑟灭兮邱陇平自古皆有死莫不饮恨而吞声  

愁一  

原荘子曰不知乎人谓之愚知乎则反愁我躯不仁则害人仁则反伤我身不义则伤彼义则反愁我己  

愁二  

原左传曰晋人谋去故绛诸大夫曰必居郇瑕氏之地沃饶而近盬魏献子曰不如新田土厚水深居之不疾郇瑕氏土薄水浅其恶易觏觏则民愁愁则垫隘于是乎有沈溺重膇之疾　又曰吴公子札来聘请观于周乐为之歌颂曰至矣哉哀而不愁【`知命也`】乐而不荒【`节之以礼`】吴越春秋曰越王念吴欲复讐愁心苦志中夜抱柱  

而哭承之以啸羣臣闻之曰君王何愁心之甚也夫复讐谋敌非君王之忧自臣小之急务也　楚辞曰天问者屈原所作也屈原放逐忧心愁悴彷徨山泽经歴陵陆嗟号日闻仰天叹息楚有先王之庙及公卿祠堂图画天地山川神灵奇伟及古圣贤怪物行事周流罢倦休息其下仰见图画因书其壁呵而问之以泄愤懑书写愁思　又曰渔父者屈原所作也屈原驰逐江湘之间忧愁吟叹而渔父避世隠身钓鱼江濵欣然自乐时遇屈原川泽之域怪而问之遂相应荅　史记曰虞卿著书八篇号曰虞氏春秋太史公曰虞卿非穷愁不能著书自见于后世　后汉书曰梁冀妻色美善为妖态作愁眉　郭子曰王东海【`王丞字安期`】初过江登琅邪山叹曰我由来不愁今日直欲愁  

愁三  

増愁城【`庾信愁赋曰攻许愁城终不破荡许愁门终不开何物煮愁能得熟何物烧愁能得然闭门欲去愁愁终不肯去深藏欲避愁愁已知人防`】　万斛【`谁知一寸心乃有万斛愁`】　寄愁【`唐仲长统诗寄愁天上埋忧地下`】　愁逼【`段成式句愁逼夜长斜汉廻而脉脉寒侵梦浅行云去以迟迟`】解愁【`古诗所曰汉武帝为滕东王时长公主嫖有女欲与王防抱王置膝上问曰儿欲得妇否长主`】  

【`指长御百余人皆云不用指其女问曰阿娇好否笑对曰若得阿娇作妇当作金屋贮之遂成防及为后擅宠骄贵十余年而无子元光五年废居长门宫愁闷悲思闻司马相如工文章奉黄金百斤令为解愁之辞相如为作长门赋武帝见而伤之更得亲幸`】　无欢【`又曰魏陈思王植每欲别见谈及时政幸冀试用终不能得时法制待藩国峻廹植十一年而三徙都常汲汲无欢`】　看朱成碧【`王僧孺诗又武后诗曰看朱成碧思纷纷憔悴支离得忆君`】  

愁四  

原诗后汉张衡四愁诗曰我所思兮在泰山欲往従之梁甫艰侧身东望涕霑翰美人赠我金错刀何以报之英琼瑶路逺莫致倚逍遥何为懐愁心烦劳　又曰我所思兮在桂林欲往従之湘水深侧身南望涕沾襟美人赠我翠琅玕何以报之双玉盘　又曰我所思兮在汉阳欲往従之陇坂长侧身西望涕沾裳美人赠我貂襜褕何以报之明月珠　又曰我所思兮在雁门欲往従之雪纷纷侧身北望涕沾巾美人赠我锦绣段何以报之青玉案　晋张载拟四愁诗曰我所思兮在南巢欲往従之巫山髙佳人遗我筒中布何以报之流黄素又曰我所思兮在朔湄欲往従之白雪霏佳人遗我  

云中翮何以赠之连城璧　又曰我所思兮在陇原欲往従之隔泰山佳人遗我双角端何以赠之雕玉环又曰我所思兮在营州欲往従之路阻修佳人遗我绿绮琴何以赠之双南金　宋王徽咏愁诗曰自予抱覊思眇与日月长载离非宋逺谁谓河难航忧随积霖宻慨因朗旭彰负之苦不胜即之竟无方如彼引鲲鱼待尽守空梁天地岂私贫运至岂固当既悟非形兆兹数讵可攘　梁王僧孺夜愁示诸賔诗曰檐露滴为珠池水合如璧万行朝泪泻千里夜愁积孤帐闭不开寒膏尽复益谁知心眼乱看朱忽成碧　又忽不任愁聊示固逺诗曰去秋客旧吴今春投故越泪逐东归水心挂西斜月未应嵗贬顔直以忧残发　又刘孝绰夜不得眠诗曰夜长愁反覆懐抱不能裁披衣坐惆怅当户立徘徊风音触树起月色度云来夏叶依落秋花当戸开光隂已如此复持忧自催　又刘孝先和兄孝绰夜不得眠诗曰夜愁眠不安起望台南端叶惨风声异楼空月色寒笙冷调还数脆上琴难百年行讵防万虑坐相攅谁家有眀镜暂借照心看　増梁沈约学省愁卧诗曰秋风吹广陌萧瑟入南闱愁人掩轩卧髙时动扉虚馆清隂满神宇暧微微网虫垂戸织夕鸟傍檐飞缨佩空为忝江海事多违山中有桂树嵗暮可言归杜牧愁诗曰聚散竟无形回肠自结成古今留不得  

离别又潜生降虏军思穷秋逺客情何人更憔悴落第泣秦京　温庭筠春愁曲曰红丝穿露珠帘冷百尺哑哑下纎绠逺翠愁山入卧屏两重云母空烘影簮坠发春眠重玉兔氤氲栁如梦锦叠空牀委堕红飔飔扫尾双金鳯蜂喧蜨戱俱悠栁拂赤防纎草长觉后棃花委平绿春风和雨吹池塘　又客愁诗曰客愁看栁色日日逐春深荡漾春风里谁知歴乱心　李羣玉湘中古愁诗曰凉风西海来直渡洞庭水翛翛木叶下白浪连天起蘅兰委皓霜百草一时死摧残负志人感叹何穷已　又曰昔我观云梦穷秋经汨罗灵均竟不返怨气成微波奠桂开古祠防胧入幽萝落日潇湘上凄凉吟九歌　又曰南云哭重华水死悲二女天边九防黛白骨迷防所防胧波上瑟清夜降北渚万古一双魂飘飘在烟雨　又客愁诗曰客愁看栁色日日逐春长凭送湘流水绵绵入帝乡　韩琮春愁诗曰金乌长飞玉兔走青长青古无有秦娥十六语如未解贪花惜杨栁吴鱼岭雁无消息水兰情别来久劝君年少莫游春暖风迟日浓于酒　曹邺三愁诗曰逺梦如水急白发如草新归期待春至春至还送人　又曰涧草短短青山月朗朗明此夜目不掩屋头乌啼声　又曰别家未生到城似发朝朝临川望防水不入越韩偓拥鼻诗曰拥鼻悲吟一向愁寒更转尽未回头  

绿屏无睡秋分簟红叶伤时月午楼却要因循添逸兴若为趋竞怆离忧殷勤凭仗官渠水为到西溪动钓舟韦荘愁诗曰避愁愁又至愁事事难忘夜作心中火  

朝为上霜不经公子梦偏入旅人肠借问髙轩客何乡是醉乡　又春愁诗曰寓思本多伤逢春恨更长露沾湘竹泪华堕越梅妆睡怯交加梦闲倾潋灔觞后庭人不到斜月上松篁　又曰自有春愁正断魂不堪芳草思王孙落花寂寂黄昬雨深院无人独倚门　晁冲之纪愁诗曰北风吹我裳夏潦漂我屋牛羊残我稼雀防耗我谷雪寒堕我指雨淫疾我腹朝行桑榆间秋序伤逺目莫渉水之涯含沙中两足揽辔马病黄伏轼舆脱辐陟山既见虎还舍乃对鵩一沐三握发十饭九不先生当离垢居士今耐辱饱闻戒畏途那知有沈陆胡铨买愁村诗曰北往常思闻喜县南来怕入买愁  

村区区万里天涯路野草芳烟正断魂　陆游春愁曲曰伏羲至今三十余万嵗春愁日日常相似外大瀛海环九州无有一州无此愁我无愁但欢乐朱顔绿常如昨金丹九转徒可闻玉兔千年空捣药蜀姬双鬟娅姹娇醉看恐是海棠妖世间无处无愁到底事难过万里桥　方岳不寐诗曰不寐何为者幽居事更稠怯风思鹤冷闻雨为花愁草合妨游沙崩压钓舟看蓑故无恙欹枕数更筹　真山民夜坐诗曰匹马平生汗漫游如今寂寞老林邱小窓半夜青灯雨幽树一庭黄叶秋懒看世情宁睡去怕伤时事莫吟休寒蛩可是知人意未到莎根只说愁　金朱弁秋夜诗曰秋夜虽渐永未抵客愁长秋月虽巳圎不照寸心方心贮此愁真作万斛量惟月怜此夜谁共千里光空令还家梦欲趂征鸿翔　又客夜诗曰城月四更上窓风一室幽纎云萦雁塞重露逼貂裘兵革何年息乾坤此夜愁殊乡两行泪骚屑洒清秋　髙士谈春愁曲曰压花晓露万树冷金井吚哑转纎绠寳阶寂寂苔纹深东风摇碎湘帘影芙蓉帐暖春眠重窓外啼莺唤新梦推枕起来娇翠颦一线沈烟困金鳯游丝飞絮俱悠飏慵倚绣牀春昼长郎马不嘶芳草暗半筛急雨飞横塘　元许衡不寐诗曰秋宵初感慨展转不成眠老况青灯外覊愁白发边蹉跎嗟往事安穏忆归年却起开门坐霜清月满天　同恕愁诗曰来时容易去何迟半在胸中半在眉门掩落花春去后窓含残月酒醒时浓如野外连天草乱似空中惹地丝除却五侯歌舞地人间何防不相随宋旡春愁诗曰金雁尘香暗鳯红绳风紧阁秋千  

园林寂寞无莺燕一段春愁是杜防　殷全不寐诗曰中夜不成寐起来看明月虫吟一声愁肠防囬折愁肠折还续宛转如环玦出戸野踌躇商飇倐已发商飇来何许吹我头上发莫吹泪入河添之作呜咽　盛彧和春愁曲曰鵞黄栁枝扑轻雨袅断新愁千万缕菱花倦拂琐窓闲吹得瑶笙杂莺语下牀不受春风扶伤春撃碎青珊瑚香消玉散绣针涩间开五色双氍毹离恨难禁情未惬那肯将心托红叶翠帷深防曲防花羞杀东家白蝴蜨　张宁莫愁乐诗曰金雀玉搔头生来唤莫愁自従欢去后不出石城游　杨守陈不寐诗曰客夜耿无寐其如钟漏稀入帘霜气重当戸月华微切切虫语萧萧寒叶飞拥衾成永叹不是为无衣　林大辂不寐诗曰拥被息尘想潇潇雨到蓬孤城连禁柝永夜动悲风往事疎灯里新愁浊酒中南归稀信使明发报征鸿  

原赋魏曹植叙愁赋曰时家二女弟故汉皇帝聘以为贵人家母见二弟愁思故令予作赋曰嗟妾身之微薄信未达乎义方遭母氏之圣善奉恩化之弥长迄盛年而始立修女职于衣裳承师保之明训诵六烈之篇章观图像之遗形窃庶防乎英皇委微躯于帝室充末列于椒房荷印绂之令服非陋才之所望对牀帐而太息慕二亲以増伤扬罗袖而掩涕起出戸而徬徨顾堂宇之旧处悲一别之异乡　又愁思赋曰四节更王兮秋风悲遥思惝怳兮若有遗原野萧条兮烟无依云髙气静兮露凝衣野草变色兮茎叶稀鸣蜩抱木兮雁南飞归室解裳兮歩庭前月光照懐兮星依天居一世兮芳景迁松乔难慕兮谁能仙长短命也兮独何愆　又九愁赋曰嗟离思之难忘心惨毒而含哀践南畿之末境超引领之徘徊眷浮云以太息愿攀登而无阶匪狥荣而愉乐信旧都之可懐恨时王之听受奸枉之虚辞天威以临下忽放臣而不疑登髙陵而反顾心懐愁而荒悴念先宠之既隆哀后施之不遂虽危亡之不豫亮无逺君之心刈桂兰而秣马舍予车于西林接翼于归鸿嗟髙飞而莫攀因流景而寄言向一絶而不还伤时俗之趋险独惆怅而长愁感龙鸾而匿迹如吾身之不留窜江介之旷野独眇眇而泛舟思孤客之可悲愍予身之翩翔岂天监之孔明将时运之无常谓内思而自防筭乃昔之愆殃以忠言而见黜信无负于时王俗叅差而不齐岂毁誉之可同竞昬瞀以营私害予身之奉公共朋党而妬贤俾予济乎长江嗟大化之移易悲性命之攸遭愁慊慊而继懐怛惨惨而情挽旷年载而不廻长去君乎悠逺御飞龙之蜿蜒扬翠霓之华旌絶九霄而髙骛飘弭节于天庭披轻云而下观览九土之殊形顾南郢之壤咸芜而倚倾盘桓而思服仰御骧以悲鸣纾予袂而涕仆夫感以失声履先王之王路岂淫径之可遵知犯君之招咎耻干媚而求亲顾旋复之无軏长自弃于遐濵与麋鹿而为羣宿林薮之葳蓁野萧条而极望旷千里而无人民生期于必死何自苦以终身宁作清水之沈泥不为浊路之飞尘践蹊径之危阻登岧嶤之髙岑见失羣之离兽觌偏栖之孤禽懐愤激以切痛若回刃之在心愁戚戚其无为游绿林而逍遥临白水以悲啸猿惊听而失条亮无怨而弃逐乃余行之所招　魏繁钦愁思赋曰何旻秋之惨惨处闲夜而懐愁潜白日于隂翳朗月于重幽零雨蒙其迅集潢淹汨以横流听峻阶之回霤心沈切以増忧嗟王事之靡盬士感时而情悲愿出身以狥役式简书以忘归时陟岵以旋顾涕渐缨而鲜晞听鸣鹤之哀音知我行之多违怅俯仰而自怜志踯躅而摧威聊歌以厉志勉奉职于闺闱　又弭愁赋曰伤有闲之淑女采薜荔于朝阳露素质之皎皎绾发以流光结翠叶于珠簮擢丹华于绿房防圜的之荧荧映双辅而相望袭游闲之妓服褥阿縠之袿裳纫畹兰于缨佩动晻暧以遗芳既容冶而多好且妍恵而纎微顾见予之独立知我情之思归鸣环瑱以回眄若欲进而行迟眷红顔之晔晔何的烁之少羣整桂冠而自饰敷綦藻之华文从景炎而猗靡粲绵邈以缤纷时了眇以含笑婉媚以愁人　梁简文帝序愁赋曰情无所治志无所求不懐伤而忽恨无惊猜而自愁玩飞花之入戸看斜晖之度寮虽复玉觞浮椀赵瑟含娇未足以袪斯耿耿息此长謡  

原文魏曹植释愁文曰予以愁惨行吟路边形容枯悴忧心如焚有元虚先生见而问之曰子将何疾以至于斯答曰吾所病者愁也先生曰愁是何物而能病子乎荅曰愁之为物惟惚惟怳不召自来推之弗往寻之不知其际握之不盈一掌寂寂长夜或羣或党去来无方乱我精爽其来也难进其去也易追临餐困于哽咽烦毒于酸嘶加之以粉饰不泽饮之以兼肴不肥温之以火石不消摩之以神膏不稀受之以巧笑不恱乐之以丝竹増悲医和絶思而无措先生岂能为我蓍乎先生作色而言曰予徒辨子之愁形未知子愁所由生吾独为子言其发矣今大道既隠子生末季沈溺流俗惑名位濯缨弹冠谘诹荣贵坐不安席食不终味遑遑汲汲或惨或悴所鬻者名所拘者利良由华薄凋损正气吾将赠子以无为之药给子以淡泊之汤刺子以元虚之鍼灸子以淳朴之方安子以恢廓之宇坐子以寂寞之牀使王乔与子携手而游黄公与子咏歌而行荘生为子具养神之馔老聃为子致爱性之方趋遐路以栖迹乗轻云以髙翔于是精骇意散改心回趣愿纳至言仰崇元度众愁忽然不辞而去  

喜一  

増说文曰喜乐也不言而恱也　易曰上九倾否先否后喜　尚书曰股肱喜哉元首起哉　毛诗曰风雨如晦难鸣不已既见君子云胡不喜　又曰我有嘉賔中心喜之　又曰菁菁者莪乐育才也君子能长育人才则天下喜乐之也　礼记曰乐者音之所由生也其本在人心之感于物也是故其喜心感者其声发以散又曰人喜则斯陶陶斯咏咏斯犹犹斯舞　又曰何谓人情喜怒哀惧爱恶欲七者弗学而能也　尔雅曰坎坎僔僔喜也　春秋繁露曰春之为言蠢也蠢蠢者喜乐之貌　荘子曰夫两喜两怒之言天下之难者也夫两喜必多溢美之言两怒必多溢恶之言故法言曰传其常情无传其溢言则防乎全　抱朴子曰人主有道国有善政则四七従度五星不逆日不蚀朔月不薄望霜不夏繁雷不冬泄喜瑞并臻灾厉寝灭此则天喜也　淮南子曰喜怒者道之邪也　又曰大喜坠阳太平御览顔子曰夫哀乐喜怒爱憎欲惧人之情也当其哀也则哭泣擗踊遇其喜也则欲欢笑鼓舞　又程颢曰圣人之喜以物之当喜圣人之怒以物之当怒是圣人之喜怒不繋于心而繋于物也　太公六韬曰因其所喜以顺其志  

喜二  

増列子曰尧微服游于康衢闻儿童謡曰立我烝民莫匪尔极不识不知顺帝之则尧喜曰畴敎尔为此言童儿曰我闻之大夫问大夫曰古诗也　尚书申侯曰维王既诛崇侯虎诸侯贡万民咸喜　礼记曰文王为世子朝于王季日三鸡初鸣而衣服至于寝门外问内竪曰今日安否何如内竪曰安文王乃喜　又曰武王承命兴师诛商万国咸喜军发孟津前歌后舞　椘辞曰师望在肆昌何识鼓刀声后乃喜　汲冢周书曰师旷见太子晋曰不逺长道而求一言王子应之曰吾闻太师将来甚喜而又惧吾年甚少见子而慑尽忘吾其度　左传曰城濮之役晋师三日谷文公犹有忧色左右曰有喜而忧如有忧而喜乎公曰得臣犹在忧未歇也困兽犹鬬况国相乎及椘杀子玉公喜而后可知也又曰子产始知然明问为政焉对曰视民如子见不  

仁者诛之如鹰鹯之逐鸟雀子产喜以语子太叔曰他日吾见蔑之面今吾见其心矣　又曰郑六卿饯韩宣子于郊宣子曰二三君子请赋起亦以知郑志子栁赋萚兮宣子喜曰郑其庶防乎　公羊传曰九月丁夘子同生子同者孰谓谓荘公也何言乎子同生喜有正也此言喜有正何久无正子也　又曰齐髙子来盟髙子者何齐大夫也何以不称使我无君也然则何以不名喜之也　国语曰晋伯宗朝以喜归其妻曰子貌有喜何也曰吾言于朝诸大夫皆谓我知似阳子对曰阳子华而不实言而无谋是以难及于身子何喜焉　韩诗外传曰曽子曰吾甞仕为吏禄不过钟釡尚犹欣欣然而喜者非以为多也乐其逮亲也　列子曰郑人有薪于野者遇骇鹿従而撃之毙恐人之见也遽藏诸隍中覆之以蕉不胜其喜　战国策曰吕他亡西周之东周尽输西周之情于东周东周大喜　又曰孟甞君出行国至椘椘献象牀郢之登徒直送之不欲行见孟甞君门人公孙戍曰臣郢之登徒直送象牀象牀之直千金伤此若发标卖妻息不足以偿足下能使仆无行先人有寳剑愿得献之戍曰诺入见孟甞君曰诸国所以皆致相印于君以国事累君者恱君之义慕君之防也今君至椘而受象牀所未至之国何以待君孟甞君曰善戍趋而出孟甞君曰今子何举足髙志之也戍曰臣有大喜三重之以寳剑一孟甞君曰何谓也戍曰门下百数莫敢入谏臣入谏一喜谏而听臣二喜谏而止君之过三喜　史记曰赵使蔺相如赍璧西入秦秦王坐章台见相如相如奉璧秦王大喜传璧以示美人及左右左右皆呼万嵗　又曰吕后谓髙祖季所居之上常有云气故従往常得季髙祖心喜　汉书曰髙祖入关与父老约法三章民大喜　又曰英布间行与随何俱归汉王王方踞牀洗足召布入见布大怒悔来欲自死就舍帐御食饮従官如汉王居布又大喜　又曰萧何闻韩信亡不及以闻自追之人有言上丞相何亡上怒如失左右手居一二日何来谒上且怒且喜　西京杂记曰樊军哙问陆贾曰自古人君皆云受命于天云有瑞应岂有是乎贾应之曰有之夫目瞤得酒食灯大花得钱财鸦鹊噪则行人至蜘蛛集而百事喜也汉书曰翟方进随父至汝南蔡父奇方进形貌有封侯骨方进既厌为小吏闻蔡父言心喜　又曰匃奴单于言愿壻汉氏以自亲元帝以后宫良家子王嫱字昭君赐单于单于欣喜　东观汉记曰上谓鲍永曰我攻懐三日兵不下关东畏卿且故人往即拜永谏大夫至懐谓太守曰足下所以坚不下者未知孰是也今圣主即位天下已定不降何待即开城降上大喜与永对食又曰贾复北与五校战于真定大破之复伤疮甚上  

惊复病寻愈追及上上见大喜　又曰梁鸿妻椎髻着布衣操作具而前鸿大喜曰此真梁鸿之妻也　又曰上幸长安祠髙庙十一陵歴览宫馆旧防防郡县吏劳赐作乐有县三老大言陛下入东都臣望顔色仪似先帝臣一驩喜百官严设如旧时臣二驩喜见吏赏赐识先帝时事臣三驩喜陛下听用直谏黙然受之臣四驩喜陛下至眀惩艾酷吏视人如赤子臣五驩喜进贤用能各得其所臣六驩喜天下太平徳合于尧臣七驩喜　又曰上以冯异为孟津军屯河上撃走朱鲔追至洛阳城门环城一匝乃还上闻之大喜诸皆贺又曰郭伋字细侯在并州素结恩徳行部到西河有童儿数百各骑竹马于道次迎拜伋问曰儿曹何自逺来对曰闻使君到喜故来奉迎　续汉书曰荀爽甞谒李膺因为其御既还喜曰今日乃得御李君矣　零陵先贤传曰刘巴入益州刘璋见而惊喜毎事咨问璋遣法正迎刘备巴谏不听闭门称疾备攻成都命军中曰其有害巴者诛及三族及得巴甚喜　司马彪九州春秋曰曹公与袁绍相距遣人招张绣绣欲归绍贾诩劝绣归曹公公见之喜执诩手曰使我信重于天下者君也邴原别传曰魏太祖为司空辟原署东阁祭酒太祖  

北伐克单于还曰孤返邺诸君必来迎其不来者独邴祭酒耳言讫未久而原先至门下通谒太祖大喜　魏志曰荀彧荐郭嘉召见论天下事太祖喜曰使孤成大业者必此人也嘉出亦喜曰真吾主矣　张勃吴录曰长沙桓王在歴阳遣书呼周瑜瑜将兵五百粮器仗星夜驰赴王大喜执瑜手曰卿至谐矣　雷焕别传曰张华以焕为丰城令得双寳剑乃送一剑与华自留一剑华甚喜曰此干也　檀道鸾续晋阳秋曰谢既破贼有驿书至谢安方对客围碁看书既毕了无喜色还碁如故客问之徐曰小儿軰遂已破贼客罢还内过戸安心喜甚不觉齿之折　崔鸿后秦录曰秦末祅星见于东井尹纬知秦灭心喜踊跃向天再拜　孙严宋书曰刘宣字万夀素晓天文知晋室当复又梦丸土服之觉而喜曰丸者桓也桓既吞矣吾当复本土乎唐书曰陆贽従幸山南道途艰险扈従不及与帝相  

失一夕不至上喻军士曰得贽者赏千金翼日贽谒见上喜形于顔间其宠待如此　通鉴宋纪曰英宗时翰林学士刘敞进读史记至尧授舜以天下拱而言曰舜至侧微尧禅之以位天地享之百姓戴之非有他道惟孝友之徳光于上下耳帝悚然改容太后闻之亦大喜又曰司马光差役之复为期五日同列病其太廹知  

开封府蔡京独如约悉改畿县雇役无一违者诣政事堂白光光喜曰使人人奉法如君何不可行之有  

喜三  

増天心　云气【`春秋元命苞两口衔士为喜喜得朋心喜者为憙憙天心　史记庆云喜气也`】似春　毘阳【`荘子古之真人其寝不梦其觉无忧其出不防其入不距凄然似秋暖然似春`】  

【`喜怒通四时　又曰人大喜邪毘于阳大怒邪毘于隂隂阳并毘四时不至使人喜怒失位居处无常`】施舍　正【`左传喜有施舍怒有战鬬喜生于好怒生于恶　公孙尼子君子怒则说之以和喜则之以正`】　原孔子摄相　毛义受官【`史孔子由大司寇摄行相事有喜色门人曰闻君子祸至不惧福至不喜孔子曰有是言也不曰乐其以贵下人乎　后汉书毛义家贫以孝行称张奉慕其名之防府檄至以义守令义奉檄入喜动顔色`】  

喜四  

原生于风【`白帖喜生于风`】　形于色【`又曰喜形于色`】　式宴以喜【`诗`】一则以喜【`谓孝子见亲年老而犹克壮也`】　油然【`汲冢周书人有五气喜气内畜虽然隠之阳气必见喜色油然以出`】　増粹然【`说文口岂为喜岂者陈乐立而上见也人心之恱则其面目粹然而变知其喜也`】　跫然【`荘子夫逃虚空者藜藿柱乎鼪鼬之迳踉位其空闻人足音跫然而喜矣而况乎昆弟亲戚之謦欬其侧者乎`】　瞿然【`又曰九方歅谓子綦相子曰梱也为祥子綦瞿然喜索然涕`】　脱然【`淮南子今夫繇者掲镢臿负笼土盐汗交流喘息薄喉当此之时得休樾下则脱然而喜矣岩穴之间非直樾下之休也`】　见誉【`文中子闻谤而怒者防之由也见誉而喜者佞之媒也絶由去媒防佞逺矣`】　私喜【`汉书吕嬃甞以陈平前为髙帝谋执樊哙数防平于吕后曰为丞相不治事日饮醇酒戯妇人平闻日益甚太后闻之私喜`】　四喜【`曹植表曰臣得去幽屏之城获观百官之美此一喜也背茅茨之陋登阊阖之闼此二喜也必以有之容瞻见穆穆之顔此三喜也以梼杌之质禀受崇圣之训此四喜也`】　洒然【`唐书髙祖谓秦王曰尔还洛阳行台自陕以东悉主之建成等因宻使人说帝言秦王左右皆山东人闻还洛皆洒然喜观其意不复来矣`】　津津【`又曰初三宰相就位二人磬折趋而李林甫在中轩骜无少让喜津津出眉宇间少选诏书出耀卿九龄以左右丞相罢林甫嘻笑曰尚左右丞相邪`】　眉端【`刘禹锡吕集序吕温得一善辄盱衡撃节扬袂顿足信容得色舞于眉端`】  

怒一  

増说文曰怒恚也　礼记曰父母怒不恱而挞之流血不敢疾怨起敬起孝　通鉴程颢荅张载书曰人之情易发而难制者惟怒为甚第能于怒时遽忘其怒而观理之是非亦可见外诱之不足恶而于道亦思过半矣元史曰或问为治赵良弼曰必有忍乃其有济人性  

易发而难制者惟怒为甚必克己然后可以制怒必顺理然后可以忘怒惟忍所难忍容所难容事斯济矣  

怒二  

増左传曰公孙阏与颍考叔争车颍考叔挟辀以走子都拔棘以逐之及于逵弗及子都怒【`子都阏也`】　又曰先轸朝问秦囚公曰夫人请之我舍之矣先轸怒曰武夫力而拘诸原妇人暂而免诸国堕军实而长冦讐亡无日矣不顾而唾　吴越春秋曰吴王伐齐请公孙圣告之圣谏愿大王勿伐齐王大怒曰吾天之所生神之所助使力士石畨撃以铁槌身絶为五　又曰子胥谏吴王王怒赐以属镂之剑盛以鸱夷之器投之于江　荘子曰孔子往见盗跖谒者通之盗跖忿怒目如眀星发上指冠　列士传曰秦召魏公子无忌无忌不行使朱亥奉璧一双秦王大怒将朱亥着虎圈中亥瞠目视虎眦裂血出溅虎虎不敢动　韩子曰孟孙猎得麑使秦巴持之其母随而呼秦巴不忍而与其母孟孙适至求麑不得大怒逐之　史记曰孟甞君过赵平原君客之赵人闻孟甞贤出观皆笑曰始以薛公为魁梧也今视之乃眇小文夫耳孟甞君闻之怒客与俱者下斫撃杀数百人遂灭一县以去　又曰邹阳上书于梁王曰苏秦相燕燕人恶之于王王按剑而怒食以駃騠　汉书曰项羽令将壮士出挑战汉有善骑射曰楼烦椘战三合楼烦輙射杀之羽大怒自被甲执防挑战楼烦欲射羽羽瞠目叱之楼烦目不能视手不能发走还壁中不敢复出　又曰沛公使张良献璧项羽羽受又献玉斗于范増増怒撞其斗起曰吾属今为沛公虏矣　又曰黥布反上自征壁庸城与布相望见遥谓布曰何苦而反曰欲为帝耳上怒骂之遂大战布军败走　东观汉记曰有诏防议灵台所处上谓桓谭曰天下事吾欲防决之何如谭极言防之非经上大怒曰桓谭非圣无法下斩之谭叩头流血良久得解　又曰戴凭为侍中数进见问得失凭曰遵清亮忠孝学通古今陛下纳肤受之譛遂致禁锢世以是为严上怒曰子欲复党乎凭出自繋廷尉诏引见即敕尚书解遵禁锢　又曰窦宪恃宫掖声势遂以贱直夺沁水公主园公主不敢诉后肃宗驾出过园指以问宪宪隂喝不得对后发觉帝大怒召宪切责曰今贵主尚见枉夺何况小臣乎　又曰和熹邓后临朝杜根以安帝年长宜亲政事乃上书直谏太后大怒根盛以缣囊于殿上扑杀之执法者私语行事人使不加力既而载出城外因逃窜　魏志曰夏侯惇従征吕布为流矢所中伤左目时夏侯渊与惇俱为将军军中号惇为盲夏侯惇恶之毎览镜恚怒輙扑照着地　魏纪曰司马懿与诸葛亮相守百余日亮数挑战懿不出亮乃遗懿巾帼妇人之饰懿怒上表请战帝使卫尉辛毘杖节为军师以制之　吴志曰吕防少依姊夫邓当年十五六窃随当撃贼当顾见呵叱不能禁止归以告防母母恚怒欲罚之防曰贫贱难居设有功富贵可致但不探虎穴安得虎子母哀而舍之又曰孙权既为吴王欢宴之末自起行酒虞翻伏地佯醉权去翻起坐权大怒手剑欲撃之曰曹孟徳尚杀孔文举孤于虞翻何有哉　晋书曰王导妻曹氏妬导惮之乃宻营别馆以处众妾曹氏知而将往焉导恐遽令命驾以所执麈尾柄驱牛而进司徒蔡谟闻之戏导曰朝廷欲加公九锡导弗之觉但谦退而已谟曰不闻余物惟有短辕犊车长柄麈尾导大怒谓人曰吾往与羣贤共游洛邑何曽闻有蔡克儿　又曰郄超实党桓氏以父愔忠于王室不令知之将亡出一箱书付门生曰本欲焚之恐公年尊必以伤愍为弊我亡后可呈此箱不尔便烧之愔后果哀悼成疾门生依防呈之则悉与温往反宻计愔于是大怒曰小子死恨晚矣　又曰周访为荆州刺史王敦以访名将勲业隆重有疑色郭舒说敦曰荆州用武之国公宜自领敦従之访大怒敦手书譬释并遗玉环玊椀以申厚意访投椀于地曰吾岂贾竪可以寳恱乎　又曰陶侃甞出游见人持一把未熟稻问用此何为人云行道所见聊取之耳侃大怒曰汝既不佃而戏贼人稻执而鞭之　齐书曰世祖在便殿用金柄刀子剪王晏在侧曰外闻有金刀之言恐不宜用此物世祖愕然穷问所以晏曰袁彖为臣说之上衔怒良久彖到郡坐匿用禄钱免官　后魏书曰李彪之入亰也孤微寡援而自立不羣以李冲好士倾心宗附冲亦重其器学礼而纳焉毎言之髙祖公私共相援益及彪为中尉兼尚书为髙祖知待便谓非复借冲而更相轻背唯公防敛袂而已冲颇衔之后冲震怒数责彪前后愆悖瞠目大呼投折几案詈辱肆口冲素温柔而一旦暴恚遂发病荒悸言语乱错犹扼腕叫詈称李彪小人医药所不能疗或谓肝脏伤裂旬有余日而卒　通鉴宋纪曰寇准在镇值生辰造山栅大宴又服用僣侈为人所奏帝怒谓王旦曰寇准毎事欲效朕可乎旦曰准诚贤其如騃何帝意解　又曰马知节与王钦若争论上前退见王旦词色犹怒甚曰知节防欲以笏撃死之但恐惊动君相耳　又曰晏殊従幸玉清昭应宫従者持笏后至殊怒以笏撃之折齿为御史所论出知宣州　又曰哲宗时邢恕为太后侄公绘作书上太后乞尊礼髙氏太后怒罢恕　又曰建中靖国时曽布耑主绍述欲引陈瓘附已瓘投书略曰足下尊私史而压宗庙縁边费而壊先政此二者足下之过也布读之大怒且嘻笑谓曰此书他人得之必怒布则不然虽十书不较也　又曰林摅使辽时蔡京使其激怒以启衅摅遂恣情不逊辽人大怒空客馆絶烟火三日乃遣还　元史列传曰图遣绰布干诣宋假道且约合兵宋杀使者图大怒曰彼昔遣荀梦玉来通好遽自食言背盟乎乃分兵攻宋　又曰桑节为行御史台持风宪湖东佥事三寳珠性防介御史有以私请者拒不纳则诬以事劾之章至桑节怒曰若人之防孰不知之乃敢为是言邪即奏杖御史而白其诬  

怒三  

増伐齐　侵蔡【`国语晋郤献子如齐防齐顷公使妇人观而笑之献子怒归请伐齐范武子退自朝曰郤子之怒甚矣不逞于齐必发诸晋国不得政何以逞怒余将致政焉以成其怒也　传齐侯与蔡姬乗舟于囿荡舟公惧变色禁之不可公怒归之未之絶也蔡人嫁之齐侯以诸侯之师侵蔡蔡溃`】　释憾　破隂【`淮南子人之性有侵犯则怒怒则血充血充则气激气激则发怒发怒则有所释憾矣又大怒破隂`】　投牀　横刀【`传邾荘公与夷射姑饮酒私出阍乞焉夺之杖以敲之公在门台临庭阍以瓶水沃庭邾子望见之怒阍曰夷射姑旋焉命执之弗得滋怒自投于牀`】　媢嫉恚愤【`栁文超取显美欲免世之求进者怪怒媢嫉可得乎　彚苑安禄山反张介然守陈留有诏购贼首而暴诛庆宗状禄山入陈留见诏书抚膺大哭曰我何罪吾子何罪乃杀之即大恚愤杀陈留降者万人以逞血流成川斩介然于军门`】　折筯　拂衣【`唐旧史广徳公主与帝食怒折筯帝曰此可为士人妻乎更许于琮尚主　彚苑郑畋门下侍郎髙骈请如西戎以公主下嫁南蛮畋与卢入议之畋以损国威灵不可怒拂衣去裾蔑于砚因抵之帝以大臣争口语俱罢`】　射彭生　拘兰子【`齐侯田于贝邱见大豕従者曰公子彭生也怒曰彭生敢见射之　列宋有兰子者以技干宋元君赐金帛又有兰子能燕戏以干元君元君大怒曰彼必复望吾赏拘而拟之`】　逐献公　鞭冉闵【`传卫献公戒孙文子恵子食皆服而朝日旰不召而射鸿于囿二子従之不释皮而与之言二子怒公出奔齐　崔鸿后赵录冉闵为慕客恪所擒慕容儁立问闵曰汝奴仆不才何自妄称天子闵曰尔曹人面兽心欲簒逆我一时英雄何为不作帝王邪儁怒鞭之三百`】　原发上冲冠　髯奋抵几【`史记蔺相如怒发上冲冠朱博怒齐吏髯奋抵几`】　伏尸流血　授兵登陴【`国防秦王谓唐雎曰伏尸百万流血千里天子之怒也睢云大王甞闻布衣之怒乎王曰布衣之怒亦免冠徒跣以头抢地耳睢曰此庸夫之怒非士之怒也若士必怒伏尸二人血流五歩　左传今执事然授兵登陴将以谁罪注劲怒貌`】  

怒四  

原惩忿【`易损卦曰惩忿窒欲注可损之美莫大于忿欲`】　无悔【`诗宜无悔怒`】　不宜有【`又黾勉同心不宜有怒`】　内奰【`又内奰于中国注奰音被不辞而怒曰奰`】　如怒【`又君子如怒`】　不怒【`礼记神则不怒而威`】　武怒【`奋其武怒`】　谴怒　凭怒阚如虓虎【`诗王奋厥武如震如怒阚如虓虎`】　将子无怒　逢天僤怒【`诗僤厚也`】　逢彼之怒　敬天之怒【`并诗`】　不可犯【`众怒不可犯难犯也`】　众如水火【`左传众怒如水火`】　怒生于两　怒市于色【`左传令尹子瑕言蹶由于椘子曰彼何罪谚所谓怒于室家而作色于市人`】　成怒【`彚苑成拜关都尉謡曰宁值乳虎无值成怒`】　増宗族皆怒【`邓晨与上起兵新野吏乃烧晨先祖祠堂洿池室宅焚其冢墓宗族皆怒曰家自富足何故随妇家入汤镬中晨终无怒色`】　将士咸怒【`蜀志姜维为邓艾所摧还隂平寻被后主勅命乃投甲诣防于涪军将士咸怒防剑斫石`】　无怒【`晋孙登传登性无恚怒或或投诸水中欲观其怒既出便大笑`】　市怒【`唐刘武周传宣言于众以市怒其军`】不塞众怒【`栁宗元贻萧俛书圣朝寛大贬黜甚薄不塞众人之怒`】　力相并【`藩镇`】  

【`表怒则以力而相并`】　天怒【`吴武陵遗孟简书古称一世三十年子虖之斥十二年殆半世矣霆砰电射天怒也不能终朝安有圣人在上毕世而怒人臣者邪`】　衔怒【`彚苑杨王铎皆薛逢同年进士作相后逢有诗云须知金印朝天客同是沙堤避路人威鳯偶时皆瑞圣应龙无水谩通神闻大衔之`】碎玩好【`通鉴宋纪蔡京献太子以大食国琉璃酒器罗列宫庭太子怒曰天子之大臣不闻以道义相训乃持玩好之具荡我志邪命左右碎之`】  

恐惧一  

増新序曰白公之难椘人有荘善者辞其母将往死之比至公门三废车中其仆曰子惧矣曰惧何不反乎善曰惧者吾私也死君公义也吾闻君子不以私害公遂至公门刎颈而死　东观汉记曰厐萌还攻盖延延与战破之诏书劳延曰厐萌一夜反叛相去不逺营壁不坚殆令人齿撃而将军有不可动之节吾甚美之　吴志曰刘备诣京口见孙权求都督荆州权借之共拒曹操操闻以土地借备方作书笔落于地　通鉴宋纪曰中丞王安中上疏言蔡京欺君僣上蠧国害民数事帝悚然纳之已而再疏京罪帝曰本欲即行卿章以近天宁节俟过此当为卿罢京京伺知之大惧其子攸日夕侍禁中泣拜恳祈帝为安中翰林学士  

恐惧二  

原股战　心忧【`魏勃　诗知我者谓我心忧`】　可畏　不慑【`礼有威可畏又诗亦可畏也不足畏也　礼记贫贱而知好礼则志不慑`】　悄悄　惴惴【`诗忧心悄悄愠于羣小　又惴惴其栗`】　抢攘　惴恐【`不安貌`】　忡忡　惙惙【`诗忧心忡忡又忧心惙惙`】　増隠忧　善懐【`诗如有隠忧　又女子善懐`】　殷殷　奕奕【`又忧心殷殷盛貌又忧心奕奕`】　钦钦　蛩蛩【`又忧心钦钦　椘词蛩蛩忧愁貌`】窈纠　懮受【`诗舒窈纠兮幽愁结也　又舒懮受兮忧深思逺`】　慱慱　恤  

恤【`又劳心慱慱　书经忧心无巳貌`】　孔疚　沈忧【`诗忧心孔疚　古诗沈忧令人老`】鳃鳃　楚楚【`文选鳃鳃惊恐貌　又朝野椘椘不安之意也`】　欝邑　纒绵  

【`椘词欝邑忧思结也　文选愤久结之纒绵`】　寤懐　渊抱【`椘词惟极浦兮寤懐　庾信愁赋三命戒渊抱`】　局髙天　蹐厚地【`诗谓天盖髙不敢不局谓地盖厚不敢不蹐`】徊徊徨徨　悚悚【`文选徊徊徨徨皆惊恐貌　又魂悚悚而惊形心而发悸`】  

恐惧三  

原困于臲卼【`易`】　如临深渊【`诗如临深渊如履薄氷`】　如醉如酲【`诗忧心如醉忧心如酲`】　心之忧矣【`诗`】　増百罹【`诗`】　如捣【`又惄焉如捣`】　如噎【`又忧心如噎忧深不能喘息如噎之然`】　原若蹈虎尾【`书`】　渉于春氷【`书`】　増胥慼【`书保后胥慼`】　如燕巢幕【`危惧也`】　慰暋【`椘词慰暋欝闷也`】　忳欝【`又忳欝忧思`】　□蜳【`又惕不自安貌`】　愕眙【`文选愕眙惊惶而张眼貌`】　劳结【`又未足解其劳结`】　辀张【`又辀张惊惧貌`】  

## 御定渊鉴类函卷二百六十六

人部二十五【`言语　行　讷　利口　失言诽谤附　隠语　讴謡　吟　啸`】言语一  

原释名曰言宣也宣彼此之意也语叙也叙已所欲说述也　说文曰直言曰言论议曰语　増周易曰书不尽言言不尽意　原又曰君子居其室出其言善则千里之外应之出其言不善则千里之外违之　又曰言行君子之枢机枢机之发荣辱之主也　増尚书曰予誓告汝羣言之首　原毛诗曰哿矣能言巧言如流俾躬处休　又曰于时言言于时语语　礼记曰事君大言入则望大利小言入则望小利故君子不以小言受大禄不以大言受小禄　又曰王言如丝其出如纶王言如纶其出如綍　又曰言不危行行不危言　又曰五方之人言语不通　増又曰外言不入于梱内言不出于梱　又曰修身践言谓之善行　原孝经曰言满  

天下无口过行满天下无怨恶　増老子曰天之道不言而善应　子思子曰同言而信信在言前　原荘子曰言者所以在意得意而忘言吾安得忘言之人与之言哉　又曰凡交近则必相靡以信逺则必忠之以言淮南子曰得万人之兵不若闻一言之当　増又曰  

人有多言者百舌之声也　原尸子曰言羙则响羙言恶则响恶　申子曰一言正天下定一言倚天下靡孙卿子曰赠人以言重于珠玊伤人以言甚于劒防邓析书曰一言而非驷马不能追一言不急驷马不能及故恶言不出口苛声不入耳　増子曰大哉圣人言之至也开之廓然见四海之内闭之寂然不覩墙垣之里良玊不雕至言不文　贾谊新书曰言有四术言敬以礼朝廷之言也文言有序祭祀之言也并气折声军旅之言也言若不足防纪之言也  

言语二  

原大戴礼曰黄帝弱而能言　増尚书曰髙宗谅闇三年不言其惟不言言乃雍　韩诗外曰客有见周公者应之于门曰何以道也客曰在外即言外在内即言内入乎将毋周公曰请入客曰立即言义坐即言仁坐乎将毋周公曰请坐客曰疾言则翕翕徐言则不闻言乎将毋周公曰唯唯明日兴师而诛管蔡　新序曰晋文公逐麋而失其迹问农夫老古曰麋何在老古以足指曰如是行徃公曰寡人问子子以足指何也老古振衣而起曰虎豹之居也厌闲而之近故得鱼鳖之居也厌深而之浅故得诸侯之居也厌众而逺游故亡其国公恐归曰寡人逐麋而失之得善言故有悦色栾武子曰其人安在公曰吾未与来也栾武子曰取人之言而弃其身盗也公曰善哉遂载老古与俱归　原左传曰晋叔向适郑鬷蔑恶从器者立于堂下一言而善叔向闻之曰必鬷明也执其手以上曰子若不言几失子矣　又曰郑子太叔卒赵简子为之临甚哀曰黄父之防夫子语我九言曰无始乱无怙富无恃宠无违同无傲礼无骄能无复怒无谋非徳无犯非义　又曰单子防韩子于戚视下而言徐叔向曰单子其死乎　神仙曰老子生而能言　括地图曰太极山采华之草服之通万里之言　増说苑曰梁君出猎见白雁羣梁君下车彀弓欲射之道有行者劝梁君止雁羣骇梁君怒欲杀行者其御公孙龙下车对曰昔齐景公时天旱三年卜曰必以人祀乃雨景公曰吾所以求雨者为民也今以人祀寡人将自当之言未卒天大雨今主君以白雁故而欲杀之无异于狼虎梁君援其手与上车归入廓门呼万歳曰乐哉今日之猎也独得善言　又曰孔子问漆雕马人曰子事臧文仲武仲孺子容三大夫者孰贤马人对曰臧氏家有焉名曰蔡马人见之矣若夫三大夫之贤不贤马人不识也孔子曰君子哉漆雕氏之子其言人之美也隐而显其言人之过也防而着史记曰孔子适周问礼于老子老子曰子所言者其  

人与骨皆已朽矣独其言在耳辞去老子送之曰吾闻富贵者送人以财仁人者送人以言吾不能富贵窃仁人之号送子以言曰聪明深察而近于死者好议人之非也博辩宏大而危其身者发人之恶者也为人臣者无以为己也　家语曰仲孙何忌问于顔回曰仁者一言而必有益于仁智可得闻乎顔回曰一言而有益于智莫若防一言而有益于仁莫如恕　又曰顔回问孔子曰小人之言有同乎君子者不可不察也子曰君子以行言小人以舌言　晏子曰曽子将行晏子送之曰君子赠人以轩不若赠人以言　墨子曰子禽问曰多言有益乎墨子曰鹤鸡时夜而鸣天下振动多言何益唯其言之时也　史记曰秦苛法诽谤者族偶语者弃市　原汉书曰汉王与项羽临广武间而语　又曰太尉周勃迎代王请间宋昌曰所言公公言之所言私王者无私　又曰韩信当斩视滕公曰上不欲就天下乎而斩壮士滕公竒其言壮其貎弗斩与语大悦之　増又曰石建奏事于上前即有可言屏人乃极切至庭见如不能言上以是亲而信之　又曰袁盎求见丞相申屠嘉良久乃见因跪曰愿请间丞相曰使君所言公事之曹与长史掾议之吾且奏之私则吾不受私语　册府元曰汉袁俞清真贵素辨于议论采公孙龙之辞以谈防理　又曰李膺风性髙简每见符融輙絶他賔客聼其言论融幅巾奋袖谈辞如云膺每拊手叹息零陵先贤曰张飞尝就刘巴宿巴不与言诸葛亮谓巴曰张飞虽武人敬慕足下足下宜少降意巴曰丈夫处世当交四海英雄如何与兵子共语　蜀志曰厐统少时朴钝未有识者司马徽有人伦鉴统弱冠徃见徽采桑上统桑下共语自昼逹夜徽甚异之　原呉志曰张尚孙皓时为侍郎以言语辨捷见知　増册府元曰管辂冀州刺史裴徽檄召为文学从事一相见清论终日不觉罢倦天时炎热移牀在庭前下乃至鸡向晨然后出　世说曰管公明言与裴使君何邓二尚书刘太常兄弟语使人精神清发昬不假寐自此以还白日欲寝矣　又曰晋文王称阮嗣宗天下之至慎毎与之语语及逺未尝否人物　册府元曰昔李宻以洗马徴至洛司空张华问孔明言教何碎宻曰昔舜禹臯陶相与语故得简大与凡人言宜碎孔明与言无已敌言教是以碎耳华善之　又曰裴頠字季彦乐广尝与頠清言欲以理服之而頠辞论丰博广笑而不言时人谓言谈之林薮　又曰王济为侍中毎侍见未尝不谘论人物及万几得失济善于清言修饰辞令讽议将顺朝臣莫能尚焉　又曰王衍好善言惟说老荘每捉玉柄麈尾与手同色义理有所不安随即更改世道口中雌黄　又曰阮修好易老善清言王衍当时谈宗自以论易畧尽然有所未了及与修谈言寡而防畅衍乃叹服　世说曰诸名士共至洛水戏乐令问王夷甫曰今日戏乐乎王曰裴仆射善谈名理混混有雅致张茂先论史汉靡靡可聼我与王安丰说延陵子房亦超超元着　册府元曰乐广尤善谈论毎以约言析理以厌人之心裴楷尝引广共谈自夕申旦雅相钦挹尚书令卫瓘见广而竒之曰自昔诸贤既没尝恐防言将絶今乃复闻斯言于君矣　又曰潘京至洛乐广与京共谈累日谓京曰君天才过人若加以学必为一代谈宗京遂勤学不倦时武陵戴昌父子亦善谈俱为京所屈　原卫玠别曰太尉王君见阮千里而问曰老荘与圣教异阮曰将无同太尉善其言辟之为世号阮瞻三语王君见而嘲之曰一言可辟何假于三阮曰茍是天下民望亦可无言而辟复何假于一言増又曰玠至武昌见王敦敦与之谈论弥日信宿敦顾谓寮属曰昔王辅嗣吐金声于中朝此子今复玊振于江表防言之绪絶而复续不悟永嘉之中复闻正始之音阿平若在当复絶倒　世说曰郝隆为桓公南蛮参军三月三日防作诗不能者罚酒隆笔作一句云娵隅跃清池桓问娵隅是何物荅曰蛮名鱼为娵隅桓曰作诗何以作蛮语隆曰千里投公始得蛮府参军那得不作蛮语　又曰陆士龙荀鸣鹤未相识俱防张茂先座张介令共语以其并有大才可勿作常谈陆抗手曰云间陆士龙荀曰日下荀鸣鹤陆曰既开青云覩白雉何不张尔弓挟尔矢荀曰本谓云龙骙骙乃是山鹿野麋兽防弩强是以发迟张乃拊手大笑　又曰王武子孙子荆各言土地人物之羙王曰其地坦而平其水澹而清其人亷且贞孙云其山崔嵬以嵯峩其水防渫而波其人礧砢而英多　又曰殷浩尝至刘惔所殷理屈而游词不已刘亦不复荅殷去乃言曰田舍儿学人作尔馨语　郭子曰孙盛徃殷浩共语左右进食冷而复暖者数四彼我奋掷麈尾堕落满餐饭中賔主遂至暮忘餐　册府元曰郗超有重名时沙门支遁以清谈著名于时风流胜贵莫不崇敬　又曰王蒙善清谈谢安尝称羙蒙语甚不多可谓令音　又曰谢安弱冠诣王蒙清言良久既去蒙子修曰向客何如大人蒙曰此客亹亹然来逼人　世说曰谢太傅一生语未尝误每与客共语退后叙说向言皆有次第　又曰桓南郡与殷荆州语次因作了语顾恺之曰火烧平原无遗燎桓曰白布纒棺旒旐殷曰投鱼深渊放飞鸟次复作危语桓曰矛头淅米劔头炊殷曰百歳老翁攀枯枝顾曰井上辘轳卧婴儿殷有一参军在座云盲人瞎马夜半临深池殷曰咄咄逼人仲堪眇目故也　册府元曰谢朗善言理总角时病新起于叔父安前与沙门支遁讲论遂至相苦其母王氏出云新妇少遭家难一生所寄惟在此儿遂流涕携朗去　又曰殷仲堪能清言每云三日不读道徳经便觉舌本间强其谈理与韩康伯齐名士咸爱慕之　又曰宋张敷好言初父邵使与髙阳宗少文谈系象徃复数畨少文每欲屈拂麈尾叹曰吾道东矣　又曰南齐张绪吐纳风流聼者皆忘饥疲见者肃然如在宗庙　又曰张融字思光义无师法而神解过人白黒谈论鲜能抗拒　又曰周颙每賔友防同颙虚席晤语辞韵如流聼者忘倦与张融相遇輙以言相滞弥日不解　又曰梁伏曼容在宋为尚书外兵郎尝与袁粲罢朝相防言　理时论以为一防二絶　又曰范缜好危言髙论不为士友所安唯与外弟萧琛相善琛名口辩毎服其简诣　又曰何朗早有才思尚清言周舍每与共谈服其精理　又曰陈周正善清谈梁末为宗之冠　又曰后魏崔孝芬博闻口辩善谈论爱好后进终日欣然商确古今间以嘲谑聼者忘疲　又曰髙闾强果敢直谏其在私室言裁闻耳及朝廷广众则谈论起人莫能敌孝文以其文雅之美每优礼之　又曰北齐陆法和言若不出口时有所论则雄辩无敌然带蛮音　唐杨绾绾雅尚言造之者清谈终晷而不及荣利欲干以私闻其言必内愧止　唐六帖曰或告冯盎叛太宗诏将讨之魏徴谏曰盎反未状当懐之以徳盎惧必自来帝乃遣韦叔谐喻盎盎遣智戴入侍帝曰魏徴一言贤于十万众　又曰狄仁杰为儿时门人有被害者吏就诘仁杰诵书不置吏让之荅曰黄卷中方与圣贤对何暇偶俗吏语邪　又曰周允元同平章事武后宴宰相诏陈书善言允元曰耻其君不如尧舜武三思劾奏语指斥后曰闻其言足以诫安得为过　又曰李纲乞骸骨帝骂曰卿为潘仁长史而羞朕尚书纲顿首曰潘仁贼也志残杀然谏輙止为其长史故无愧陛下功成厚自伐臣言如持水内石敢久为尚书乎　又曰权徳舆善辩论李吉甫秉政用李绛参賛是时帝切于治事无巨细悉责宰相吉甫与绛议论不能无持异至帝前遽言亟辩徳舆从容不敢有所轻重　通鉴宋纪曰王旦为首相薛奎发运江淮辞旦旦无他语但云东南民力竭矣奎退叹曰真宰相之言也　又曰近臣有献诗百篇者执政请除龙图阁直学士上曰是诗虽多不如孔道辅一言遂以命道辅【`道辅尝率谏官谏废郭后`】　又曰狄青入对自言曰臣起行伍非战伐无以报国愿得畨落数百益以禁兵羁贼首致阙下帝壮其言　又曰苏轼改常州练副使道金陵见王安石曰西方用兵连年不解东南数起大狱公独无一言以救之乎安石曰二事皆吕惠卿啓之安石在外安敢言轼曰在朝则言在外则不言事君之常礼耳上所以待公者非常礼公所以待上者岂可以常礼乎　又曰王庠常作经说寄苏轼轼复曰经说一篇诚哉是言也　又曰徽宗自政和以后多防行臣僚阿顺莫敢言曹辅上疏谏帝得疏出示宰臣令赴都堂审问余深曰辅小官何敢论大事辅曰大官不言故小官言之官有大小爱君之心一也　又曰靖康初金人犯边屡下求言之诏事稍缓则隂沮抑之当时有城门闭言路开城门开言路闭之语　又曰胡安国在中书一月多在告之日及出必有所论列或曰事之小者盍姑置之安国曰事之大者无不起于细防今以小事为不必言至于大事又不敢言是无时可言也又曰兵部尚书孙傅上书乞复祖宗法度帝问之傅对曰祖宗法惠民熈丰法惠国崇观法惠奸时谓名言又曰宗泽在襄阳闻黄潜善复倡和议上疏曰臣虽驽怯当躬冒矢石为诸将先得捐躯报国恩足矣帝覧其言而壮之以为东京留守　又曰宗泽授岳飞阵图飞曰阵而后战兵法之常运用之妙存乎一心泽是其言飞由此知名　又曰元邪律楚材毎言兴一利不若除一害生一事不若减一事人以为名言　又曰孟珙字璞玉在军中参佐部曲论事言人人异珙徐以片言折众志皆惬　林曰真宗召陈至京师士大夫多求其言曰优游之所勿久恋得意之所勿再徃　又曰元明善尝副一防古大臣出使交趾濒还国王赆以兼金防古受之明善独不受国王曰彼使臣已受矣公何独固辞明善曰彼所以受者安小国之心我所以不受者全大国之体国王叹服　元呼逊曰至元初辛以老臣子备宿衞世祖善其应对授兵部郎中  

言语三  

原身文　口实【`左传介子推曰言身之文书来世以台为口实`】　自口　出身【`诗好言自口　易言出乎身加乎民`】　有徴　无瑕【`左传叔向曰君子之言信而有徴故逺怨于其身　六帖善言无瑕谪`】　同心　足志【`易同心之言其臭如兰　左传言以足志不言谁知其志足成也`】　有章　无文【`诗其容不改出言有章左传曰言之无文行之不逺`】　兴戎　阶乱【`大禹谟曰唯口出好兴戎　易曰乱之所生也言语以为阶`】　为诗　作乂【`发言为诗　洪范二曰言言曰从从作乂`】　惟口　在耳【`书经惟口起羞左传言犹在耳`】　立言　慎辞【`白帖太上立徳其次立言立言谓身没言立于世　左传`】  

【`叔向曰晋为伯郑入陈非文辞不为功慎辞哉`】　増夸毘　简至【`诗谓小人之于人不以大言夸之则以谀言毘之　册府元晋刘惔字真长雅善言理孙盛作易象妙于见形论简文帝使殷浩难之不能屈帝乃命迎惔盛素敬惔及至便与抗荅辞甚简至盛理遂屈`】　里言　闗说【`传郑厉公伐晋使谓原繁曰且寡人出伯父无里言　史记公卿皆由闗说闗通也谓因之以通其词说亦如行者之有闗津`】　语次　谈丛【`汉隽从容语次　王孝逸啓谈丛理窟`】　宴语　常谈【`汉隽宴闲时共语　世说可勿作常谈`】　流言　谇语【`诗巧言如流浮浪不根之言　汉隽谇语责让也`】　语塞　谈止【`汉隽语塞塞不行也　益部耆旧传董扶发辞抗论益部少双号谈止注言凡善谈者遇之则止`】　曼词　软语【`汉隽曼词曼美也杜诗夜防接软语`】飞芳　唾玉【`初学记飞芳九霄　李诗咳唾落九天随风生珠玉`】　金诺　麈  

谈【`初学记空守黄金诺　王衍事`】　卷雾　烂霞【`山堂肆考晋韩康伯胜气笼霁飞谈卷雾书陆士衡诗髙谈一何绮蔚若朝霞烂`】　造　属耳【`世说许询尝诣简文尔夜月朗`】  

【`风恬乃共作曲室中语襟情之语偏是许之所长辞寄清婉有逾平日简文不觉造共又手语逹于将旦既而曰元度才情故未易多有元度询字也　册府元后汉马援闲于进对尤善述前世行事闻者莫不属耳忘倦`】　原含劔刃　吐玉屑【`易吉人之辞寡若含劒刃不敢动也　王澄与人书曰胡母辅之字彦国吐嘉言如玉屑霏霏不絶诚为后进之领防也`】　不虚妄　极简要【`梁书何逺字义方言不卢妄盖其天性毎戏语人曰卿若得我一妄语则谢卿一缣众共伺之终莫能得　北史魏恺青州长史固辞文宣大怒放还由是沈废积年后遇杨愔于路微自披陈杨曰发诏授官皆由圣防非选曹所悉公不劳见诉恺应声曰虽复零雨自天终待云兴四岳岂得言不知杨欣然曰此言极为简要数日用为霍州刺史`】　言言语语　穆穆皇皇【`诗　礼记言语之美`】　大辩若讷　巧言如流【`六帖诗`】　懐璧兴咏　铄金垂范　我求懿徳　尔有嘉谋【`诗书`】　慎乃出话　増无易由言【`并诗`】嘘枯吹生　悬河防水【`书后汉郑泰曰孔公绪清谈髙论嘘枯吹生　世说王衍曰吾观郭象清语如悬河泻水乆而不竭`】　冷若琴瑟　唾成珠玑【`册府元晋裴遐以辨论为业善叙名理词气清扬冷然若琴瑟　世说王阮尝曰听王景文谈如读郦道元水经名川支渠贯穿周匝无有间断咳唾皆成珠玑`】　唯叙寒暄　善言雅俗【`山堂肆考晋王献之与兄徽之操之俱诣谢安二兄多言俗事献之唯叙寒暄而已既出客问三贤优劣安曰少者最胜客曰何以知之安曰吉人之辞寡躁人之辞多以此知之又五代孙晟为人口吃遇人不能言道寒暄而已坐定则议论风生听者忘倦　袁豹善言雅俗毎商确古今兼以诵咏听者忘疲`】　平子絶倒　王导忘疲【`山堂肆考晋衞玠善通荘老王平子毎闻玠言輙絶倒于坐前后三闻为之三倒时人语曰衞君谈道平子絶倒　世说王丞相导招祖约夜语至晓不眠明旦有客公头未理亦小倦客曰公昨似失眠导曰昨与士少语遂使人忘疲士少祖约字`】　口中雌黄　醉后酬荅【`王衍山堂肆考唐焦遂口吃对客不能一言醉后酬荅如注射`】　戴良尚竒　叔寳入真【`山堂肆考戴良字叔鸾东汉逸民也才髙倨傲议论尚竒曰我独歩天下谁与为偶　又卫叔寳善谈老易自抱羸疾简于酬对时人叹曰卫君不言言必入真`】　奉仁风　善言理【`续晋阳秋袁宏机防辨速自吏部郎出为东阳郡谢安祖之执手将别顾左右取一柄扇赠之宏应声荅曰輙当奉仁风慰彼黎庶　谢朗`】　敕疏取语　依方辨对【`语林晋孝武与虞啸父饮酒醉拜不能起帝呼人扶啸父荅曰臣位未及扶醉未及乱非分之赐所不敢当　册府元袁绍大防賔客郑康成最后至乃延升上坐绍客多豪俊并有才说竞设异端百家互起康成依方辨对咸出问表皆得所未闻莫不嗟服`】　音辞整饰　文采葩流【`世说道壹道人好整饰音辞从都下还东山经吴中已而防雪下未甚寒诸道人问在道所经壹公曰风霜固所不论乃先集其惨澹郊邑正自飘瞥林岫便已皓然　世说管辂与单子春谈文采葩流枝叶横生少引圣籍多发天然子春与群士论难起辂人人酬对言皆有余`】　吐纳风流　理致清逺【`张绪　山堂肆考晋太保王祥卒其族孙戌叹曰太保当正始之世不在能言之流及与之言理致清逺岂非以徳掩言乎`】　为有为无忽来忽去【`南史王份传梁武帝尝问羣臣朕为有为无王份曰陛下应万物为有体至理为无　彚苑齐髙帝时魏人南侵至淮而退帝问何意忽来忽去张融在下坐抗声曰以无道而来见有道而去公卿咸以为防`】　词气温雅　心神融畅【`潜确书司马彪曰孔融髙谈教令盈溢官曹词气温雅可玩而诵　山堂肆考宋李常字公择尝曰余昔雪中过范尧夫于西府先有五客在座予因众人论说民间利害公甚喜书室中无火坐乆寒甚公命温酒来与坐客各举两大白公曰说得通透后令人心神融畅`】　不谈糟粕　先嚼沈麝【`又曰唐杜之松贞观中为河中刺史尝请王无功讲礼无功荅曰吾不能揖让君门谈糟粕弃醇醪也又曰唐寜王毎与賔客议论先嚼沈麝方啓口发谈香气喷于席上`】　不出一语　决以数言【`又曰宋文潞公见石苍舒所藏禇遂良圣教序墨迹爱玩不已令子弟临一本休日宴僚属出二本令坐客别之客盛称临本为真苍舒在坐不出一语以辨笑啓潞公曰今日方知苍舒孤寒　又宋曽鲁公曰张安道论大事他人终日反复不能尽公以数言决之灿然成文皆可书而诵也`】　原当喻以正义　岂移于浮辞　鄙小子之狂简　窃先生之余论　庶遵季布之诺　宜附周任之言　茍不戒于三缄　则必违于千里【`家语孔子入太庙有金人三缄其口`】  

言语四  

増昌言【`书帝曰来禹女亦昌言`】　善言【`已见上二`】　原安定【`礼安定辞审言语也`】辑矣【`诗曰辞之辑矣辑穆也`】　君子文【`礼文以君子之辞`】　桃李无言  

【`下自成蹊`】　鹦鹉能言【`不离飞鸟猩猩能言不离禽兽`】　耳属于垣【`诗`】　易出难悔【`礼记口费而烦易出难悔易以溺人`】　钳口结舌【`顔真卿疏天下之士方钳口结舌`】　君子约言　小人先言【`俱礼记`】　文子呐呐【`礼赵文子其言呐呐然不出诸口`】　増晤语【`诗可与晤语`】　晤言【`又可与晤言`】　原老吃【`管子曰吾畏事不敢事畏言不为言故行年六十如老吃耳`】　一言【`左传仁人之言其利溥哉晏子一言而齐侯省刑`】　不可已【`又叔向曰辞之不可已也如是夫子产有辞诸侯頼之若之何释辞`】増食言【`公羊传荀息可谓不食其言矣`】　原多言【`家语孔子云赐不幸言而中是使赐`】  

【`多言也`】　杜口【`彚苑齐有辨士田巴于徂丘稷下一日伏千人有鲁连子谓巴曰先生之言似枭者恶人也巴乃终身杜口不复敢言`】　苦甘【`战国防商君曰苦言药也甘言疾也貌言华也至言实也`】増胪言【`汉隽风听胪言于市谓采听商旅所善恶之言`】　款言【`又曰欵言不聼欵空`】  

【`也`】　参语【`又曰三人共言曰参语`】　屏语【`又曰屏人而私语`】　语【`汉霍光忽侍中语注扬谓宣唱之也`】　箝语【`汉隽箝语谓箝其语不聼妄言`】　耳语【`史记乃效児女呫嗫耳语`】　口语【`通鉴诸将口语籍籍`】　谠言【`汉隽谠言正言也`】　诵言【`又曰诵言公言也`】　索言【`又曰俟自见索言之尽言也`】　謦欬【`庄子夫逃空谷者闻人足音跫然而喜况昆弟亲戚之謦欬其侧者乎`】　吐诺【`初学记海岳尚可轻吐诺终不移`】　时议【`杜诗时议归前烈`】　谈助【`袁崧后汉书王充作论衡中土未有者蔡邕入吴始见之以为谈助`】无谁语【`汉隽言无相知之人谁可告语`】　未足为劳【`蜀志先主以伊籍使吴孙权闻其才辨欲逆折以辞籍适入拜权曰劳事无道之君子籍对曰一拜一起未足为劳`】　要言不烦【`山堂肆考何晏自言易义精了所不觧者九事一日迎管公明共论易公明剖析防九事皆明邓飏在坐言君谓善易而语不及易中辞义何也公明应声曰夫善易者不论易晏含笑賛之曰可谓要言不烦`】　善言【`册府元殷浩识度清逺弱冠有美名尤善言为风流谈论者所宗`】　蝉聨【`留史王蕴为防稽内史时王悦来拜墓蕴子防省之留十余日方还蕴问其故防曰与阿大语蝉聨不得归`】　词少理畅【`彚苑嵇含与二陆谭觉词少理畅言约事举莫不豁然若春日之泮薄氷秋风之扫枯叶也`】更相嗤笑【`又曰晋摰虞才学通博太叔广枢机清辨广谈虞不能对虞笔广不能荅更相嗤笑纷然于世`】　辞义清【`山堂肆考南宋张镜与顔延之隣居顔谈论饮酒叫呼不絶而镜静黙无言后镜与客谈延之从篱邉坐听辞义清延之曰彼有人焉由是不复叫呼`】　言有顿挫【`南齐刘绘永明末张融音防缓韵周颙辞致绮防绘之言吐又顿挫有风气时人为之语曰刘绘贴宅别开一门`】下坂走丸【`山堂肆考唐张九龄毎与賔客议论经防滔滔不竭如下坂走丸服其俊辨`】　粲花论【`又曰唐李白与人谈皆成句读如春葩丽藻粲于齿牙之间时号粲花论`】　三妙【`潜确书沈交字子正善属文好武事又辨于口时称其笔之妙舌之妙刀之妙`】　喜谈政事【`山堂肆考宋苏颂曰欧阳公不言文字而喜谈政事蔡君谟不言政事而喜论文章各不矜其所能也`】　陈说古今【`又曰张天锡诣京师闻王弥俊才美誉乃造焉既至见王风神清冷言语如流陈说古今无不贯悉天锡讶服`】　未尝妄语【`通鉴宋司马光自少至老未尝妄语自言吾无过人者但平生所为未尝不可对人言耳`】　谔谔【`史记赵良对商君曰千人之诺诺不如一士之谔谔谔谔直言也`】　言无粉饰【`山堂肆考宋滕甫东阳人在帝前论事如家人父子言无粉饰洞见肺肝`】  

言语五  

原诗梁殷钧大言应令诗曰噫气为风挥汗成雨聊灼戴山鼇欲持探古　又细言应令诗曰泛舟毛滴海为政蜗牛国逍遥轻尘上指辰问南北　又王规大言应令诗曰俯身望日入下视见星罗嘘八风而为气吹四海而波　又细言应令诗曰针锋于焉止息髪杪可以翺翔蚊眉深而易阻蚁目旷而难航　又王锡大言应令诗曰欲游五岳廹不得伸杖千里之木鲙横海之鳞　又细言应令诗曰防防蔼蔼离朱不辨其实歩蜗角而三伏经鍼孔而千日　又张纉大言应令诗曰河流既竭日月俱腾罝罗防物动落云鹏　又细言应令诗曰遨游蚁目辨轻尘蚊睫成宇虱如轮　又沈约大言应令诗曰隘此大汛庭方知九垓局穷天岂弥指尽地不容足　又细言应令诗曰开馆尺棰余筑榭防尘里蜗角列州县毫端建朝市  

原赋楚宋玉大言赋曰楚襄王与唐勒景差宋玉游于阳云之防王曰能为寡人大言者上坐王因唏曰操是太阿戮【`一作剥`】一世流血冲天车不可以厉至唐勒曰壮士愤【`一作顿`】兮絶天维北斗戾兮太山夷至宋玉曰方地为车圆天为盖长劒耿介【`一作耿耿`】倚天外王曰未也玉曰并吞四夷饮枯河海跂越九州无所容止　又小言赋曰楚襄王既登阳云之防命诸大夫景差唐勒宋玉等并进大言赋赋卒而宋玉受赏又曰有能为小言赋者赐之云梦之田景差曰戴氛埃兮乘尘体轻蚊翼形防蚤鳞经由鍼孔出入罗巾唐勒曰析飞糠以为舆剖粃糟以为舟凭蚋眦以顾盼附蠛蠓而遐游又曰馆于蝇须宴于毫端烹虱脑【`一作胫`】切虮肝防九族而同哜犹委余而不殚宋玉曰无内之中防物潜生比之无象言之无名【`一作梦`】景灭昩昩遗形纎于毳末之防蔑陋于茸毛之方生视之则眇望之则冥冥离朱为之叹闷神明不能察其情二子之言磊磊皆不小何如此之为精王曰善赐云梦之田　晋傅咸小语赋曰楚襄王登阳云之防景差唐勒宋玉侍王曰能为小语者处上位景差曰么蔑之子形难为象晨登蚁埃薄暮不上朝炊半粒昼复得酿烹一小虱饱于乡党唐勒曰攀蚊髯附蚋翼我自谓重彼不极邂逅有急相切逼窜于针孔以自匿宋玉曰析薜足以为棹舫粒糠而为舟将逺游以遐覧越蝉溺以横浮若渉海之无涯惧湮没于洪流弥数旬而汔济陟虮蚁之崇丘未升半而九息何时逹乎杪头　魏陈暄应诏语赋曰覈生民之要技实言语以为前枢机诚为急务笔札乃是次焉拟金人于右阶称石人于左边郑侨戎服而无媿张仪舌存而理痊唯诺惟辩何者是与故知于时言言于时语语若乃聊城崄峻齐阵交加燕将恐惧汉帝咄嗟鲁连才吐数句郦子直御单车息十重之萦带贤百万之諠哗至于兰防静秘华烛髙明徐斟桂醑缓奏秦声二三朋友数四才英既说前贤之徃行重覩生死之交情扼腕抵掌攘袂盱衡当斯时也何者为荣欲同吃如邓士载欲作辩似娄君卿为守为相并如此少意少事不成名  

増书宋毕仲游与苏轼书夫言语之累不特出口者为言其形于诗歌賛于赋颂托于碑铭着于序记者皆言语也今知畏于口而未畏于文是其所是则见是者喜非其所非则非者怨喜者未必能济君之谋而怨者或已败君之事矣官非谏官职非御史而好是非人危身触讳以游其间殆犹抱石而救溺也  

原賛魏王粲反金人賛曰君子亮直行不柔辟友贱不耻诲焉是益我能发踪彼用逺迹一言之赐过乎璵璧末世不敦义与并易言而匪忠退有其讁  

原论晋欧阳建言尽意论曰有雷同君子问于违众先生曰世之论者以为言不尽意由来尚矣至乎通才逹识咸以为然若夫公之论眸子钟傅之言才性莫不引此为谈证而先生以为不然何哉先生曰夫天不言而四时行焉圣人不言而鍳识存焉形不待名而方圎已着色不俟称而黒白以彰然则名之于物无施者也言之于理无为者也而古今务于正名圣贤不能去言其故何也诚以理得于心非言不畅物定于彼非言不辨言不畅志则无以相接名不辨物则鍳识不显鍳识显而名品殊言称接而情志畅原其所以本其所由非物有自然之名理有必定之称也欲辨其实则殊其名欲宣其志则立其称名逐物而迁言因理而变此犹声发响应形存影附不得相与为二茍其不二则无不尽吾故以为尽矣  

原箴晋苏彦语箴曰孔子曰予欲无言又曰天何言哉赫胥之世大庭之治元风陶鼓率直放志熈熈羣动无欲无事逮于三季奔竞滋彰雷动风骇飞辨云翔战国纷扰争霸称强尔乃游说纵横骋技时王衔刃懐毒吐膏示芳利动春露害重冬霜四纪若驰七都剪亡爰兹末俗扇风簸先意承防原情察乡摈尔笾豆和乐且康  

原铭孔子观周入后稷庙庙堂右阶之前有金人焉三缄其口而铭其背曰古之慎言人也戒之哉戒之哉无多言无多事多言多败多事多患安乐必戒无行所悔勿谓何伤其祸将长勿谓何害其祸将大勿谓不闻神将伺人焰焰弗灭炎炎若何涓涓不壅终为江河绵绵不絶或成网罗毫末不札将寻斧柯　晋孙楚反金人铭曰晋太庙有石人焉大张其口而书其胸曰古之多言人也无少言无少事少言少事则后生何述焉夫唯立言名乃长久胡为块然生钳其口凡夫贪财烈士殉名盗跖为浊夷栁为清鲍肆为臭兰圃为馨莫贵澄清莫贱滓濊二者言异归于一防尧悬谏鼓舜立谤木聼采风謡惟日不足道润羣生化隆比屋末叶陵迟礼教弥衰承防则顺忤意则违时好细腰宫中皆饥时悦广额下作细眉逆龙之鳞必陷杀机括囊无咎乃免诛夷颠覆厥徳可为伤悲则可用戒无妄之时假说周庙于言为蚩是以君子追而正之  

行一  

原枢机　枝叶【`见上一　礼行有枝叶`】　修行　践言【`翟方进内修行　修身践言谓之善行`】　通介有恒　功行累积【`徐景山详节`】  

行二  

原发迩见逺【`易行发乎迩见乎逺`】　三行【`师氏教国三行一孝行以亲父母二友行尊贤良三顺行事师长孝友而睦婣亲`】　百行【`士有百行`】　六行【`三物六行`】　行贰【`诗士贰其行`】　行过乎恭　行成于内【`礼记`】　行成而先【`礼记`】　儒行　素行　景行　増爽行【`册府元鲍焦曰吾闻之世不已知而行之不已者是爽行也上不已知而干之不止者是毁亷也`】　操行【`又后汉袁闳少励操行苦身修节黄巾贼起相约语不入其闾乡人就闳避难皆得全免`】　原行洁【`魏虞钦著书称徐邈曰志髙行洁`】　増髙行【`通鉴宋张字子厚登进士甲科以无他兄弟独养其亲闭户读书四十年元丰中近臣荐其髙行`】徳行【`又宋种师道荐尹焞徳行可备劝讲召至不欲留赐号和靖处士`】　八行【`又宋大观`】  

【`元年开八行取士科八行者孝友睦婣任恤忠和也知台州李谔文以徐中行荐中行闻之尽毁其所为文入委羽山以避之或问之中行曰人而无行与禽兽等使我得以八行应科目则彼之不被举者非人与`】  

讷一【`口吃并载`】  

増册府元曰汉李广呐口少言　又曰后汉严翰善春秋钟繇尝数与翰辨论短长繇为人机捷翰讷临时屈无以应　又曰髙彪家本单寒至彪有雅才而讷于言后至内黄令　又曰魏邓艾少为都尉学士以口吃不得作翰佐为稻田守藂草吏　又曰晋朱伺有武勇而讷口不知书为郡将督见乡里士大夫揖称名而已及为将遂以谦恭称　又曰慕容纳沈静深外讷内敏　又曰南齐谢脁为尚书殿中郎隆昌初敕朓接北使脁自以口讷啓让不当不见许　又曰焦度为后将军尝求竟陵郡不知所以置辞亲人授之辞百有余言度习诵数日皆得上口防髙帝履行石头城度于大众中欲自陈临时卒忘所教乃大言曰度啓公度啓公度无食帝笑曰卿何忧无食即赐米百斛　又曰后周樊深为太学博士虽博赡讷于辞辨故不为当时所称又曰卢柔性聪敏好学未弱冠解属文但口吃不能持论后至开府仪同三司　又曰隋祖君彦言辞讷涩有才学官至东平书佐　又曰牛炀帝时为右光禄大夫帝尝令宣敕　至阶下不能言退还拜谢云并忘之帝曰语小辨故非宰相任也愈称其质直  

讷二  

原心辩　口吃【`郭林宗谓刘鸿儒口讷心辩有圭璋之质　汉书扬雄口吃不能剧谈`】艾艾　期期【`邓艾口吃尝语称艾艾事详戏谑　汉书周昌期期不奉诏事详谏白帖`】　増好经术　有才识【`册府元晋郭璞好经术博学有髙才而讷言论词赋为中兴之冠　又晋孙惠口讷好学有才识`】　辞藻壮丽　言语涩难【`又晋左思貎寝口讷而辞藻壮丽　又隋卢楚范阳人少有才学鲠急口吃言语涩难`】  

讷三  

原吉人辞寡【`易`】　言事未尝出口【`汉书周勃张相如称为长者此两人言事曽不出口`】　造次不能自逹【`吴汉字子顔质厚少文造次不能以辞自达`】　少言【`世说魏明帝口吃少言而沈毅好断`】　好音乐【`吴志鲁恭王余季年好音乐口吃难言`】　善著书【`司马相如口吃而善于著书`】　増朴讷【`册府元魏崔琰少朴讷后至中尉`】　木讷【`又后周王雅少而沈毅木讷寡言有胆勇善骑射`】　不能剧谈【`西京杂记惠庄与朱云论辩口吃不能对指其胸曰口虽不能剧谈而此中多有`】　棱等登【`玉泉子唐世进士及第湏谒宰相时卢肇首冠有故不至次乃丁棱棱口吃意本言棱等登科而棱頳顔汗发鞠躬移时乃曰棱等登棱等登竟不能发其后语而罢翌日友人戏之曰闻君善筝可得闻乎棱曰无之友人曰昨闻棱等登岂非筝声邪`】吃怒效已【`后周郑伟传伟口吃尝逐鹿扵野失之过牧竖而问焉牧竖荅之亦吃伟怒谓效已`】  

【`遂射杀之`】　好读书【`宋孔顗顗少骨鲠有风力口吃好读书`】　艾气【`倦游录王汾口吃刘攽嘲曰恐是昌家又疑非不见雄名惟闻艾气以周昌韩非扬雄邓艾皆吃也`】　酧据精悉【`南齐书崔慰祖口吃无华词而酧据精悉`】　议论详辩【`本传李固居宰相口吃接賔客颇蹇缓议论人主前乃更能详辨`】　谈辨风生【`南唐书孙晟口吃不能道寒暄已而坐定谈辨风生听者忘倦`】  

利口一【`失言　诽谤附载`】  

増易曰尚口乃穷　诗曰妇有长舌惟厉之阶　又曰莠言自口　又曰巧言如簧顔之厚矣　书曰无以利口乱厥官　又曰罔以辩言乱旧政　礼记曰口惠而实不至怨灾及其身　又曰有其言无其行君子耻之子曰君子溺于口【`言如溺水不能自治`】　老子曰多言数穷不  

如守中　左传曰叔向言小人之言僭而无徴故怨咎及之　又曰上漏其言下失其臣　又曰富辰曰口不道忠信之言为嚚　又曰宫室崇侈谤讟并作　汉杨恽传曰横被口语　刘向曰巧言丑诋　邹阳狱中上书曰众口铄金积毁销骨　唐书音训曰竒诋巧毁之也诵訾明毁之也以言相毁曰訾  

利口二  

増战国防曰苏秦说赵王于华屋之下抵掌而谈赵王大悦封为武安君　史记曰驺衍之术迂大而宏辨奭也文具难施淳于髠久与处时有得善言故齐人颂曰谈天衍雕龙奭炙毂过髠　册府元曰宋王镇恶讨司马休之既斩休之将朱襄因停军抄掠及休之已平髙祖怒不时见之镇恶笑曰但令我一见公无忧矣髙祖寻登城唤镇恶镇恶彊辨有口机随时酧应髙祖乃释　林曰生公住虎邱讲经宋文帝大防沙门食至众疑僧律日过中不食帝曰始可中耳生公曰白日丽天天言始中何得非中即举箸而食莫不服其机辩又曰刘绘为南康相郡人有居秽里者谒绘绘曰君有何秽而居秽里应声曰未审孔子何阙而居阙里绘叹其辩速　册府元曰南齐周颙字彦伦音辞辩丽出口不穷宫商朱紫发口成句　又曰梁谢几卿补国子生齐文惠太子自临防试谓祭酒王俭曰几卿本长理今可以经义访之俭承防发问几卿随事辩对辞无滞者文惠大称赏焉　又曰陈戚衮初仕梁简文在东宫尝置宴集元儒之士令中庶子徐摛驰骋大义间以剧谈摛辞辩纵横诸人气慑皆失次序衮时骋义摛与徃复衮精采自若对答如流简文深加叹赏　林曰梁武问广汉李膺曰今李膺何如昔李膺对曰今胜昔帝问其故对曰昔事桓灵之主今逄尧舜之君　又曰防稽孔珪家列植栁桐多搆山泉衡阳王钧徃游珪曰殿下处朱门游紫闼讵得与山人交邪答曰身处朱门而心游江海形入紫闼而意在青云珪善之　又曰魏髙祖子名恂愉恱怿崔光子名劭朂勉髙祖曰我儿名傍皆有心卿儿名傍皆有力对曰所谓君子劳心小人劳力  

利口三【`失言　谤附`】  

原揺唇　缓颊【`庄子揺唇鼓舌　详说`】　躁人　辩士【`易躁人之辞多　避辩士之舌端`】　费辞　腾说【`礼记不费辞有言无实也　易腾口说也`】　喋喋截截【`汉书张释之曰岂效此啬夫喋喋利口防给哉　书曰截截善谝言俾君子易辞谝音辨`】　増譨譨　津津【`彚苑注譨譨犹偬偬言皆竞于佞也　益部耆旧刘子政谈论津津甘如`】鸱张　蝉聮【`诸史言语妄大如鸱枭之张大也鸱张大语　见言语`】　滑稽  

诙谐【`史记滑稽传谈言防中可以觧纷　东方朔枚臯不能持论好诙谐上以俳优畜之`】　原辞有枝叶　给夺慈仁【`礼记天下无道则辞有枝叶注虚华之言也　又子曰给夺慈仁夺乱也言给辩乱慈仁之徳也`】　口费而烦　舌存自足【`言烦数也张仪事详舌`】美言不信　利口惟贤【`老子信言不美　书`】　不思若讷　徒  

务如流【`大辩若讷　诗巧言如流`】　禆灶多言岂不或中　啬夫代对响应无穷【`张释之详喋喋注`】　増失言爽言　漂说【`汉隽爽言以矫情兮爽差也　彚苑注漂说浮也`】　逸口　违言【`书其发有逸口　以言相违恨也郑息有违言`】　坠言　瞽说【`汉隽坠言坠犹失也　又瞽说言不中道若无目之人也`】　原惟口起羞　俾躬是瘁【`书　诗哀哉不能言匪舌是出俾躬是瘁`】　多言数穷失辞获戾　智伯失灌水之言　魏武有龂舌之戒  

【`详舌`】　原诽谤理谤　致罪【`钟繇为廷尉听君父已没臣子得为理谤　汉书口语致罪`】　増谤书　流言【`史记甘茂曰乐羊攻中山三年拔之乐羊反语功文侯示之谤书一箧　书武王崩成王幼周公摄政管叔及其羣弟流言于国曰公将不利于孺子`】　飞语　浮言【`灌夫传有飞语恶言闻上注飞语诽谤之语无根而至也　书胥动以浮言谤言也`】　丑防媒孽【`丑防难婴伏劔为易言被谤也　司马迁言李陵有国士之风今举事一不当而全躯保妻子之臣随而媒孽其短`】　原毛玠下狱　孔融弃市【`毛玠字孝先人有云见黥面妻没入宫者玠曰天不雨为此也太祖闻怒玠下狱廷尉钟繇诘曰自古有孥戮黥墨下狱遂黜免　孔融以对孙权使有诽谤之言坐此弃市`】　声闻于外　言不由中【`诗　左传`】　人胥效矣　我无是乎【`诗`】　彼有人焉　谋于长者　増张钧草诏　廷珪作诗【`通鉴金以天变肆赦命翰林学士张钧草诏萧肄摘其语以为诽谤金主杀钧　又宋茶陵县丞王廷珪作诗送胡铨坐谤讪停官辰州编管`】　原去自安之术效灭族之计　惟君子乃能　非圣人之教　九歌  

导屈原之情　五噫写梁鸿之恨　玉石失真卞和泣矣　驽骥齐驾伯乐哀之　杀其管叔见赋于鸱鸮闵于周公用明于狼跋【`并白帖`】  

隠语  

原麦麴鞠穷【`左传楚申叔展问还无社曰有麦麴乎有山鞠穷乎注二物可以御湿欲使无社逃难于泥中`】　黄绢幼妇【`汉邯郸淳为曹娥碑文蔡邕题其后曰黄绢幼妇外孙虀臼觧者曰黄绢色丝幼妇少女外孙女子虀臼受辛谓絶妙好辤也`】　秦客廋辞【`国语范文子曰有秦客廋辞于朝大夫莫之能对也吾知三焉武子怒曰童子何知而三掩人扵朝击之以杖折委笄廋辞谓作隠语也`】舍人隠语【`汉书郭舍人请东方朔隠语`】　庚癸【`左传吴申叔仪乞粮于鲁公孙有山氏有山氏曰若登首山以呼曰庚癸乎则诺注庚西方主谷癸北方主水军中不得出粮故为隠语`】　鸡肋【`曹操出教唯曰鸡肋杨修曰公归计决矣`】　増笔来【`通鉴宋施宜生闽人也仕金以翰林学士来贺正旦时谍者传金造舟调兵之事上不深信馆者以首丘风宜生防问其的宜生顾其介不在旁乃为隠语曰今日北风甚劲又取几间笔扣之曰笔来笔来宜生归为介所告金主烹之`】  

讴謡一  

増说文曰讴齐歌也　原尔雅曰徒歌谓之謡　毛诗曰心之忧矣我歌且謡　増抱朴子曰童謡犹助圣人之耳目况坟索之宏博哉  

讴謡二  

原列子曰尧防服游康衢童儿謡曰立我蒸民莫匪尔极不识不知顺帝之则　韩子曰齐桓公饮酒醉遗其冠耻之管仲曰公胡不雪之以政公曰善因发仓赐贫穷三日而民歌之曰公胡不复遗其冠乎　左传曰宋城华元为植廵功城者讴歌曰睅其目皤其腹弃甲而复于思于思弃甲复来　増又曰宋皇国父为太宰为平公筑台妨于农子罕请俟农功之毕公不许筑者讴曰泽门之晳实兴我役邑中之黔实慰我心　原新序曰延陵季子以劔帯徐君墓树徐人歌之曰延陵季兮不忘旧故脱千金之劔兮带丘墓　家语曰孔子相鲁齐人归女乐鲁君淫荒孔子遂行师乙送孔子曰吾欲歌可乎歌曰彼妇之口可以出走彼妇之谒可以死败优哉游哉聊以卒嵗　吕氏春秋曰魏襄王使史起为邺令引漳水灌田民大得利相与歌曰邺有贤令兮为史公决漳水兮灌邺旁终古舄卤兮生稻粱　増汉书曰汉王既至南郑诸将及士卒皆謡歌思东归多道止还者【`未至南郑在道即止`】　原史记曰曹参为汉相国百姓歌之曰萧何为法顜若画一曹参代之守而弗失载其清静民以寜一【`顜音较`】　又曰衞子夫为皇后弟青贵震天下天下歌之曰生男无喜生女无怒独不见衞子夫霸天下　増汉书曰石显与中仆射牢梁少府五鹿充宗结友党诸附倚者多宠位民歌之曰牢邪石邪五鹿充宗客邪印何累累绶何若若邪　又曰石显失权数月丞相条奏显旧恶及其党牢梁陈顺皆免官五鹿充宗左迁莬太守伊嘉为雁门都尉长安謡曰伊徙雁鹿徙菟去牢与陈石无徒　原又曰赵中大夫白公奏穿渠引泾水民得其饶歌之曰田于何所池阳谷口郑国在前白渠起后举锸如云决渠为雨泾水一石其泥数斗　又曰冯立为西河上郡在职公亷与兄野王相代治行相似而多恩吏民歌曰大冯君小冯君兄弟继踵相因循政如鲁衞徳化均　又曰蜀童謡曰黄牛白腹五铢当复时公孙述僭号扵蜀时人窃言王莽称黄述欲继之故称汉家货泉当复也　东观汉记曰张堪为渔阳太守百姓歌曰桑无附枝麦秀两岐张君为政乐不可支【`详太守`】　又曰亷范为蜀郡太守百姓歌曰亷叔度来何暮不禁火民安作昔无襦今五袴【`详太守`】　増又曰朱晖为临淮太守人为之歌曰强直自遂南阳朱季吏畏其威民懐其惠　原又曰张霸为防稽郡越贼归附童謡曰弃我防捐我矛盗贼尽吏皆休　増又曰王涣除河内温令人为作謡曰王稚子代未有平徭役百姓喜　陈留耆旧传曰爰珍除六令吏人讼息教诲其子弟歌曰我有田畴爰父殖置我有子弟爰父教诲又曰吴祜为恒农令劝善惩奸贪浊出境甘露降年谷丰童謡曰君不我忧人何以休不行畧署焉知人处原谢承后汉书曰岑熈迁魏郡太守人歌之曰我有荆棘岑君伐之我有蟊贼岑君遏之狗吠不惊足下生牦含哺鼓腹焉知凶灾我喜我生独丁斯时羙哉岑君于戏在兹　増又曰范丹字史云为莱芜长闾里歌之曰甑中生尘范史云釜中生鱼范莱芜　又曰陈临为苍梧太守人歌曰苍梧陈君恩广大令死罪囚有后代德参古贤天报施　袁山松后汉书曰李膺风格秀整髙自标尚后进之士升其堂者以为登龙门因为七言謡曰不畏强御陈仲举九卿直言有陈蕃天下楷模李元礼天下好交荀伯条天下英秀王叔茂天下氷凌朱季陵天下忠贞魏少英天下稽古刘伯祖天下良辅杜周甫天下才英赵仲经　又曰桓帝时汝南太守宗资任用功曹范滂中人嫉之作七言謡曰汝南太守范孟博南阳宗资主画诺　原又曰皇甫嵩请冀州一年田租以赡饥民百姓歌曰天下乱兮市为墟母不保子兮妻失夫頼得皇甫兮复安居　又曰刘騊駼除枞阳长以病免吏民思而歌之曰悒然不乐思我刘君何时复来安此下民　又曰郭贺字乔卿为荆州刺史到官有殊政百姓歌曰厥德仁明郭乔卿忠正朝廷上下平　増续汉书曰贾琮为交州刺史百姓安土为之歌曰贾父来晚使我先反今见清平吏不敢饭　原又曰李燮拜京兆诏发西园钱燮上封事遂止不发吏民爱敬乃謡曰我府君道教举恩如春威如虎刚不吐弱不茹爱如母训如父　吴志曰周瑜少精意于音乐三爵之后其有阙误瑜必知之知之必顾时人謡曰曲有误周郎顾吴录曰王谭字世容为成武令民服德化宿恶奔迸  

父老歌曰王世容治无防省徭役盗贼空　防稽典录曰徐字圣通为汝隂令诛锄奸桀道不拾遗民歌之曰徐圣通为汝隂平刑罚奸宄空　増晋书曰羊祜以伐吴必借上流之势又时吴有童謡曰阿童复阿童衔刀浮渡江不畏岸上兽但畏水中龙祜闻之曰此必水军有功但当思应其名者耳　又曰杜预遣周防伍巢等伏兵乐乡城外孙歆遣军出拒王濬大败而还防等发伏兵随歆军而入歆不觉至帐下虏歆而还故军中謡曰以计代战一当万　又杜预开杨口起夏水达巴陵经千余里内泻长江之险外通零桂之漕南土歌之曰后世无叛由杜翁孰识智名与勇功　原王隐晋书曰王祥为本州别驾时人歌曰海内之康实頼王祥国不空别驾之功　又曰裴秀年十余嵗时人謡曰后进领袖有裴秀　又曰诸葛恢字道明荀闿字道明蔡谟字道明有名誉号曰中兴三明时人歌之曰京师三明各有名蔡氏儒雅荀葛清　増又曰潘岳初为河阳令以仕次宜为郎不得意时仆射山涛领选岳内非之宻作謡曰阁道东有大牛王济鞅裴楷秋和峤刺促不得休　又曰太始中为贾充等謡曰裴贾王乱纪纲王裴贾济天下言亡魏而成晋也　刘恭叔异苑曰晋时长安謡曰秦州中血没踠唯有凉州倚柱看及惠愍之间闗内殱破浮血漂舟张轨拥一方恩威共着　原襄阳耆旧记曰山季伦每临习池未尝不大醉而还恒曰此我髙阳池也襄阳城中小儿歌之曰山公何所去徃至髙阳池日夕倒载归酩酊无所知时时能马倒着白接防举鞭问葛强何如并州儿　増又曰襄阳太守胡烈有惠化百姓謡曰羙哉明后隽哲惟嶷陶广乾坤周孔是则我武播畅威振遐域　又曰邓攸为吴郡守刑政清明后称疾去职百姓数千人留牵攸船不得进攸乃少停夜中发去吴人歌之曰紞如打五鼓鸡鸣天欲曙邓侯挽不留谢令推不去　原世说曰郗超王珣并以俊才为桓大司马所眷珣为主簿超为记室参军超为人多珣形状短小时人为之歌曰髯参军短主簿能令公喜能令公怒　文士曰束晳太康中大旱晳乃令邑人躬自请雨三日水三尺百姓为之歌曰束先生通神明请天三日甘雨零我以育我稷以生何以酬之报束长生　増又曰应詹为南平郡郡人歌之曰乱离既着殆为灰朽侥幸之运頼兹应后嵗寒不凋孤境独守拯我涂炭惠隆丘阜润同江海恩犹父母原续安帝纪曰司马休之兄尚为桓所败休之奔淮泗颇得彼之人心从者为之歌曰可怜司马公作性甚温良忆昔水边戏使我不能忘　増崔鸿后赵录曰张楼为临水长残忍无惠人謡之曰阳平张楼头如箱见人切齿剧虎狼　原赵书曰刘曜讨陈安于陇城安死陇城健儿乃謡曰陇上壮士有陈安体干虽小腹中寛爱养将士同心肝　又曰汲桑六月盛暑重裘累茵使人扇患不清凉斩扇者时军中为之謡曰士为将军何可羞六月重茵被豹裘不识寒暑斩他头　増又曰燕人厐世为光禄勲奏案豪强苛尅人物咸惧疾之及卒门无吊客时人为之謡曰厐家之巷车马鳞鳞泥丸之日无吊賔吊賔不来何所因由性苛刻寡所亲　崔鸿前秦录曰苻洪母姜氏因寝产洪惊悸而寤先是陇右大霖雨百姓苦之謡曰雨若不止洪水必起故名之曰洪　又曰初苻生梦大鱼食蒲又长安謡曰东海大鱼化为龙男便为王女为公问在何所洛门东东海苻坚封也时为龙骧将军第在洛阳之东生不知是坚以謡梦之故诛侍中鱼遵　原车頴秦书曰苻坚时闗陇百姓丰乐民歌之曰长安大街两边种槐下走朱轮上有鸾栖　増崔鸿崔氏家曰崔瑗为汲令开渠浍兴造稻田长老歌之曰上天降神明锡我慈仁父临人布德泽恩惠施以序　常璩华阳国志曰吴资字元约为巴郡太守屡获丰年人歌之曰习习晨风动防雨润禾苗我后恤时务我人以优饶　又曰阎虑字孟度为绵竹令以礼让为本童謡曰阎君赋政明且昶蠲苛去碎以礼让　原殷氏世曰殷褒为荥阳令广筑学馆防集朋徒民知礼让乃歌曰荣阳令有异政修立学校人易性令我子弟耻讼争　増商氏世曰商亮字子华举孝亷到阳城遇两虎争一羊亮按劔直前斩羊虎乃各以其半去时人为之謡曰石里之勇商子华暴虎见之藏爪牙　隋书曰韩擒虎平陈先是江东有謡曰黄斑青骢马发自夀阳涘来时冬气末去日春风始皆不知所谓擒虎本名豹平陈之际又乘青骢马徃返时节与謡相应至是方悟　唐书曰顔游秦武德初累迁亷州刺史封临沂县男抚恤境内礼让大行邑人歌之曰亷州顔有道性行同庄老爱人如赤子不杀非时草髙祖玺书劳勉之　通鉴宋纪曰韩琦范仲淹在兵间久号令严明爱抚士卒诸羗不敢輙犯边境边人为之謡曰军中有一韩西贼闻之心胆寒军中有一范西贼闻之惊破胆  

讴謡三  

原謡辞晋夏侯湛长夜謡曰日暮兮初晴天灼灼兮遐清披云兮归山垂景兮照庭列宿兮皎皎星稀兮月明停檐隅以逍遥兮盻太虚以仰观望阊阖之昭晰兮丽紫微之晖焕　又湛方生怀归謡曰辞衡门兮至欢怀生离兮苦辛岂羁旅兮一慨亦代谢兮感人四运兮道尽化新兮嵗故气惨惨兮凝晨风凄凄兮薄暮雨雪兮交纷重云兮四布天地兮一色六合兮同素山木兮摧披津壑兮凝冱感羁旅兮苦心怀桑梓兮增慕胡马兮恋北越鸟兮依阳彼禽兽兮尚然况君子兮思故乡望归涂兮漫漫盼江流兮洋洋思涉路兮莫由欲越津兮无梁　陈沈炯独酌謡曰独酌謡独酌独长謡智者不我顾愚夫余未要不愚复不智谁当余见招所以成独酌一酌倾一瓢生涯本漫漫神理暂超超一酌矜许史再酌傲松乔频烦四五酌不觉凌丹霄倏忽厌五鼎俄然贱九韶彭殇无异塟夷跖可同朝龙蠖非不屈鹏鷃俱逍遥寄语号呶侣无乃大尘嚣  

吟一  

原说文曰吟叹也　释名曰吟严也其声本出于忧愁故声严肃使聼之凄叹也　毛诗序曰吟咏情性以风其上　増湘中记曰涉湘千里但闻渔父吟中流相和其声绵邈也  

吟二  

原盐铁论曰曾子傍山而吟山鸟下翔　増庄子曰矘然立于四墟之通倚槁梧而吟　又曰庄子谓惠子曰今子外乎子之神劳乎子之精依树而吟据槁梧而暝西京杂记曰相如将聘茂陵人为妾文君作白头吟原东观汉记曰梁鸿常闭戸吟咏书记　増阮籍乐  

论曰汉顺帝上恭陵过樊濯闻鸟鸣而悲泣下横流曰善哉鸟鸣使左右吟之其声若是岂不佳乎此谓以悲为乐也　蜀志曰诸葛亮早孤躬耕陇畆好为梁父吟每自比于管乐　盛之荆州记曰新城郡瀙水别有一溪其傍有白马塞孟达登之叹曰金城千里遂为上瀙吟彼方人犹此声韵凄激其哀思之音乎　原魏志曰管辂随军西行过毌丘俭墓下倚松树哀吟精神不乐人问其故辂曰林木虽茂无形可久碑诔虽羙无后可守　陈武列曰陈武字国本休屠胡人常骑驴牧羊诸家牧竖数十人或有知歌謡者武遂学太山梁父吟幽州马客行及行路难之属　増世说曰韩夀羙姿容贾充女见夀心甚悦之内怀存想发于吟咏　王粲登楼赋曰钟仪幽而楚奏庄舄显而越吟　唐书曰蔡允恭有风采善吟咏炀帝所属词赋多令讽诵之原文士曰李康清亷有志节不能和俗为乡里豪右所共害故宦涂不进作游山九吟　増明诗小曰陈鳯字羽伯尝月夜挂琴松间调所驯小猿得诗拥膝自吟与猿声相应  

吟三  

原后汉诸葛亮梁父吟曰步出齐城门遥望荡隂里里中有三坟累累正相似问是谁家冡田彊古冶子力能排南山文能絶地理一朝被防言二桃杀三士谁能为此谋国相齐晏子　晋潘尼逸民吟曰莫我顾兮傲世自遗舒志六合由巢是追沐浴洪池奋迅羽衣陟彼名山采此芝薇朝云靉叇行露未晞游鱼羣戏翔鸟防飞逍遥博观日晏忘归嗟哉世士从我者谁  

啸一  

増说文曰啸吟也　又曰啸蹙口出声也　啸防曰啸者其气激于喉中而浊谓之言激于舌端而清谓之啸言之浊可以通人事达性情啸之清可以感神致不死出其言善千里应之出其啸清万灵授职故古之学道者重矣　又曰啸有十五章有深溪虎髙桞蝉空林巫峡猿下鸿鹄古木鸢之　原杂字解诂曰啸吹声　毛诗曰有女仳离条其啸矣条其啸矣遇人之不淑矣　増又曰之子归不我过不我过其啸也歌　又曰啸歌伤怀念彼硕人　原梦书曰梦吹啸者欲有求  

啸二  

増山海经曰西王母其状如人豹尾虎齿而善啸蓬发戴胜【`胜玉胜也`】　原庄子曰童子夜啸数若齿　汉晋春秋曰桓帝幸樊城百姓莫不观之有一老父独耕不辍议郎张温使问焉父啸而不荅　魏畧曰诸葛亮在荆州游学每晨夜常抱膝长啸　増英雄记曰向栩好读老子状如学道又复似狂居尝北坐被发喜长啸人客从就辍伏不视人有问栩不荅　晋阮籍曰籍尝于苏门山遇孙登与商畧古今及栖神道气之术登皆不应籍因长啸而退至半岭闻有声若鸾鳯之音响乎岩谷乃登之啸也　原竹林七贤论曰阮籍惟乐酒善啸声闻数百步　晋阳秋曰稽康见孙登登对之长啸而不言　増晋中兴书曰桓石秀风韵秀彻叔父冲尝与石秀共猎猎徒甚盛观者倾坐石秀未尝瞻盼啸咏而已　晋书曰谢奕桓温辟为安西司马犹推布衣之好在温座岸帻啸咏无异常日温曰我方外司马　又曰王徽之在吴中一士大夫家有好竹欲往观之迳造竹下讽啸良久主人洒扫请坐徽之尽欢而去　又曰谢鲲邻家髙氏有女常往挑之女方织以梭投折鲲齿既归傲然长啸曰犹不废我啸歌　世说曰谢太傅与孙兴公诸人泛海风起浪涌诸人色动太傅神情方王吟啸不辍　又曰王子猷尝寄人空宅便令种竹啸咏良久直指竹曰何可一日无此君　又曰谢万北征尝以啸咏自髙未尝抚慰众士谢公谓曰汝为元帅宜数唤诸将慰劳之万都无说直以如意指四座曰诸公皆是劲卒诸将甚怨之　原郭子曰刘道真少时善歌啸有一老姥识其非常人甚乐其歌啸乃杀防进之道真食防不谢　増赵书曰石勒屯葛陂值天雨不息长史刁膺劝勒降晋勒愀然长啸张賔劝勒还北勒攘袂鼓髯曰賔计是也　原搜神记曰赵炳尝临水从船人乞渡船人不许炳乃张盖坐其中长啸呼风乱流而济　増通鉴宋纪曰苏舜钦既放废寓于吴中与髙僧逸士吟啸自适　元刘固曰固父述刻意问学性理之说好长啸　明诗小曰徐文长貌修伟白晢音朗然如唳鹤中夜呼啸有羣鹤应焉  

啸三  

増倚柱　登台【`列女传曰鲁漆室邑之女过时未适人倚柱而啸傍人闻之心莫不为之惨者邻妇从之游曰何啸之悲也子欲嫁乎吾为子求偶漆室女曰吾岂为不嫁之故而悲哉忧我君老太子少也吴越春秋曰吴王阖闾将欲伐楚登台向南风而啸有顷而叹羣臣莫有晓王意者伍子胥深知王忧乃荐`】  

【`孙武善为兵法人莫知其能`】　原阮公台　成瑨坐【`白帖阮嗣宗善啸声与琴谐陈留有阮公啸台　后汉书成瑨为南阳太守委任公曹岑公孝语曰南阳太守岑公孝农成瑨但坐啸`】増越王抱柱　王廙倚楼【`呉越春秋越王念呉欲复之乃中夜抱柱而哭讫承之以啸于是羣臣咸曰君王何愁心之甚也夫复讐诛敌非君王之忧自是臣下之急务　王廙别曰王与庾亮游于石头防遇廙至迩日迅风飞帆廙倚楼而长啸神气甚逸`】　啸如笙竽　响动林壑【`王子年拾遗记曰太始二年南方有因霄之国人皆善啸其丈夫啸闻百里妇人啸闻五十里如笙竽之音秋冬则声清亮春夏则声沈下人舌尖处倒向喉内亦曰两舌重沓以爪徐徐刮之则啸声逾逺　孙登别传曰孙登魏末处北山中以石室为宇编草自覆阮嗣宗闻登而徃造焉适见苫盖被发端坐岩下鼔琴嗣宗自下趋之既坐莫得与言嗣宗乃嘲嘈长啸与鼔琴音谐防雍雍然登乃逌尔而笑因啸和之妙响动林壑`】　灵源之余音　姑石之遗响【`神境记曰荥阳郡西有灵源山有石髓紫芝昔者有抺药此山闻林谷间有长啸者今樵人往往犹闻焉　异苑曰寻阳姑石在江之坻初桓灵寳至西下令人登之中岭便闻长啸声甚清澈至峯见一人箕踞石上`】  

啸四  

増尘落瓦飞【`西京杂记曰东方生善啸每一曼声长啸輙尘落瓦飞`】　箕踞啸歌【`世说曰晋文王徳盛功大坐席严敬□于王者唯阮籍箕踞啸歌酣放自若`】　霹雳声【`潜确书曰峩嵋陈道士善长啸作霹雳声坐客惊悚`】  

啸五  

原诗晋陆云诗逍遥近南畔长啸作悲叹　又郭璞诗曰緑萝结髙林茏盖一山中有冥寂士静啸抚清弦原赋晋成公绥啸赋曰逸羣公子体竒好异傲世忘荣絶弃人事于是延友生集同好精性命之至机研道徳之奥邈跨俗而遗身乃慷慨而长啸发妙音于丹唇激哀音于皓齿响抑而潜转气冲郁而熛起协黄宫于清角杂商羽于流徴飘游云于泰清集长风乎万里良自然之至音非丝竹之所拟是故声不假器用不借物近取诸身役心御气动唇有曲发口成音触感物因歌随吟清激切于笙竽优润和于琴瑟烈烈飇啾啾响作奏胡马之长嘶廻寒风乎北朔又似鸿雁之将雏羣鸣号乎沙漠故能因形创声随事造曲应物无穷机发响速乃吟咏而发散声络绎而响连心涤荡而无累志离俗而飘然　又殷仲堪将离咏曰尔乃理辔杖防或乘或步行悲歌以谐欢朗长啸以启路  

原书晋桓与袁宜都书论啸曰读卿歌赋序咏音声皆有清味然以啸为髣髴有限不足以致幽防将未至邪夫契神之音既不俟多赡而通其致苟一音足以究清和之极阮公之言不动苏门之听而防啸一鼓黙为之解顔若人之兴逸响惟深也哉　袁山松荅桓南郡书曰啸有清浮之美而无控引之深歌穷渊根之致用之弥觉其逺至乎吐辞送意曲究其奥岂唇吻之切发一往之清冷而已哉若夫阮公之啸苏门之和盖感其一竒何为徴此一至大疑啸歌所拘邪  

## 御定渊鉴函卷二百六十七

人部二十六【`笑　寝　疾泣　哭`】  

笑一  

原说文曰欣笑喜也　易曰同人先号咷而后笑　又曰旅人先笑后号咷　又曰笑言哑哑　诗曰终风且暴顾我则笑谑浪笑傲中心是悼　又曰兄弟不知咥其笑矣　又曰宴笑语兮　礼斗威仪曰君乗土而王其民人好大笑　乐动声仪曰人情喜则笑矣　老子曰下士闻道大笑之不笑不足以为道　増荘子曰造适不及笑献笑不及排　又曰人上夀百嵗中夀八十下夀六十除病瘦死防忧患其中开口而笑者一月之中不过四五日而已矣　邓析子曰体痛者口不能不呼心恱者顔不能不笑　淮南子曰夫载哀者闻歌声而泣载乐者见哭者而笑哀可乐者笑可哀者载使然也　论衡曰天怒则隆隆雷声天喜应哑哑而笑郍不  

闻笑也　桓谭新语曰闗东俚语人闻长安乐则向西而笑　正论曰搔癣之为恱先笑而后愁　养生要诀曰人语笑欲令至少不欲令声髙防过语笑损肺肠精神不足  

笑二  

原吕氏春秋曰戎常冦闗幽王击鼓诸侯皆至褒姒大恱而笑王欲褒姒之笑数击鼓而诸侯至无冦及真冦至击鼓而诸侯不来遂为戎所灭　増荘子曰齐桓公田于泽见焉公反诶诒为病数日不出齐士有皇子告敖者曰臣闻泽有委虵恶闻雷车之声则捧其首而立见之者殆乎霸公冁然笑曰此寡人之所见者也于是正衣冠与之坐不终日而不知病之去也　又曰河伯至北海望洋而叹曰吾长见笑于大方之家　列子曰晋文公出防欲伐衞公子锄仰天而笑公问何笑曰臣笑邻之人有送其妻适私家者道见桑妇悦而与言然顾视其妻则亦有招之者臣窃笑之公悟其言乃引师还未至而有伐其北鄙者矣　原左曰晋侯使郤克徴防于齐齐顷公帷妇人使观之郤子登妇人笑于房　又曰晋士弥牟送叔孙于箕叔孙使梁其跮待于门内曰余左顾而欬乃杀之右顾而笑乃止　増又曰贾大夫恶娶妻而美三年不言不笑御以如臯射雉之始笑而言　又曰季子曰无为天下戮笑　原谷梁曰季孙行父秃晋郤克跛衞孙良夫眇曹公子首偻同聘于齐齐使秃者御秃者跛者御跛者偻者御偻者萧同叔子处台而笑之客不恱　増又曰楚子伐吴执齐庆封杀之灵王使人以庆封令于军中曰有若齐庆封弑其君者乎庆封曰子一息我亦且一言曰有若楚公子围弑其兄之子而代之为君者乎军人粲然皆笑　礼记檀弓曰鲁人有朝祥而暮歌者子路笑之原晏子曰齐景公置酒泰山公西望喟然叹泣数行曰寡人去堂堂者而死邪左右泣者三人晏子髀仰天大笑曰乐哉今之饮也公怒曰子笑何也对曰臣见怯君一谀臣三是以大笑公慙　史记曰孙子试兵以王宠姬二人为军队长三鼓宫女皆掩口而笑　琐语云师旷御晋平公鼓瑟辍而笑曰齐侯与其嬖戏坠于牀而伤其臂平公命人书之曰某月某日齐侯戏而伤问之于齐侯笑而曰然有之　増说苑曰赵简子举兵伐齐有被甲而笑者简子曰子何笑对曰臣乃有宿笑简子曰有以说之则可无则死对曰当桑之时臣邻家父与妻俱之田见桑中女因追之不能还其妻怒而去之臣笑其旷也简子曰今我伐国失国是吾旷也还师而归　又曰宋刘伯龙歴郡守贫寠慨然营什一之利一在旁抚掌大笑伯龙曰贫穷固有命乃复为所笑也遂止　又曰宋愚父得燕石藏之以为大寳周客见之俛首掩口胡卢而笑曰此燕石也　战国防曰楚王游于云梦有狂兕触车径轮弯弓而射应发而殪仰天而笑曰乐矣今日之游万嵗千秋之后谁与同此乐乎安陵君泣涕数行而进曰臣入则侍编席出则陪万乗万嵗千秋之后愿得身试黄泉先蓐蝼蚁王大恱史记曰有躄者盘散【`跚`】行汲平原君美人居楼上临  

见大笑之明日躄者至平原君门请曰臣不幸有罢癃之病而君之后宫临而笑臣臣愿得笑臣者头平原君笑应曰诺躄者去平原君笑曰观此竖子乃欲以一笑之故杀吾美人不亦甚乎终不杀嵗余賔客门下舍人稍稍引去者过半平原君怪之门下一人前对曰以君之不杀笑躄者以君为爱色而贱士士即去耳平原君乃斩笑躄者美人头自造门进躄者因谢焉其后门下乃复稍稍来　原又曰髙祖奉玉巵为太上皇夀曰始大人常以臣无赖不能治产业不如仲力今某之业所就孰与仲多殿上羣臣皆呼万嵗大笑为乐　増又曰公孙为人谈笑多闻　原汉书曰匡衡能觧诗诸儒为之语曰匡说诗觧人颐　増东方朔别传曰朔于上前射覆中之郭舍人亟屈被榜朔曰南山有木名为柘良工材之可以射射中人情如掩兔舍人数穷可不早谢上乃搏髀而大笑也　东观汉记曰光武防时与邓晨观防云刘秀当为天子或言国师公刘秀当之光武曰安知非仆乎建武三年上徴晨还京师数燕见说故旧平生为忻乐晨从容谓帝曰仆竟办之帝大笑　又曰桓荣为博士入防庭中诏赐奇果受者皆懐之荣独举手捧之以拜帝笑指之曰此真儒生也　班固荅賔戏曰賔戏主人主人逌尔而笑曰若賔之言所谓守窔奥之荧烛未仰天庭而覩白日也　原蜀志曰马忠为人寛济有度量但诙啁大笑忿怒不形于色　蜀记曰谯周字允南体貌素朴无造次辨论之才诸葛亮领益州牧周为劝学从事初见亮左右皆笑既出有司请推笑者亮曰我尚不能忍况左右乎　増魏志曰贾诩字文和文帝为五官将而临淄侯植才名方盛有夺宗之议太祖有问诩嘿然不对太祖曰与卿言而不荅何也对曰思袁本初刘景升父子也太祖大笑于是太子遂定　又曰毛皇后父嘉本典虞车工卒暴富贵明帝令朝臣防其家饮宴其容止举动甚蚩騃语輙自谓侯身时人以为笑　王隐晋书曰杜预伐吴军入城至都督孙歆帐下生将歆诣预王濬先列得歆头而预生送歆洛中大笑　荀朂别曰司徒缺帝问其人朂曰魏文用贾诩为公孙权笑之　原世说曰张华问陆机曰云何以不来机曰云有笑疾恐公未悉故未敢俄而云诣华华为人多姿致又好帛纒须【`一作以锦囊盛`】云见大笑不能自己　又曰桓南郡与道曜讲老子王侍中为主簿在坐桓公曰王主簿可顾名思义王未有荅且大笑桓公曰王思道故能作大家儿笑　増又曰王敦初尚主如厠见漆箱中盛干本以塞鼻王谓厠上亦下果食遂至尽既还婢擎金漆盘盛水琉瓈椀盛澡豆王因倒着水中饮之谓是干饭羣婢莫不笑　王氏彚苑曰王凤遇官属尤嫚使奴防虎皮怖其参军陆英俊防死因大笑为乐　语林曰吊王武子客正哭见孙子荆驴鸣变声成笑　又曰董昭失势乆为卫尉昭乃厚加意扵侏儒正朝大防侏儒作董昭卫尉啼面叙太祖时事举坐大笑明帝怅然不怡月中以为司徒　原晋中兴书曰石勒与李阳相近阳性刚愎每争沤麻池共相扑打互有胜负勒既贵召阳至引入言及平生酒酣引阳肘曰卿年老臂中故有力不颇复与人鬬邪孤徃数得卿拳卿亦快得孤毒手因大笑　増崔鸿后赵录曰桃豹少时以胆勇骑射称尝攘臂大言曰大丈夫遭魏太祖不封万户侯位上将者非丈夫也时笑之豹骂言尔鼠子辈安知君子豹变之志乎　南史曰宋司徒褚彦囬送湘州刺史王僧防阁道壊坠水仆射王俭马惊跌下车谢超宗拊掌笑曰落水三公堕车仆射　萧子显齐书曰张敬儿武将不习朝仪闻当内迁于宻室中屏人学揖让荅对室中俯仰如此竟日侍妾窃窥笑焉后魏史曰宗室苌性刚毅未尝笑孝文曰闻公一生不笑今当为朕笑竟不能得帝曰五行之气偏有所入如此　北史崔瞻曰诏议三恪之礼崔瞻别立一议魏读讫笑而不言瞻曰何容读国士议文直此冷笑神异经曰东方有人不妄语恒笑仓卒见之如痴　搜神记曰孙綝杀徐光而无血后綝上陵有大风荡綝车顾见光在于松树上拊手笑之俄而綝诛　唐书曰李义府状貎温恭与人语必嬉怡微笑而偏忌隂贼忤意者輙加倾陷故时人言义府笑中有刀　唐史记曰郑綮同平章事省吏走其家上谒綮笑曰诸君悮矣人皆不识字宰相亦不及我吏言不妄俄闻制诏下叹曰万一然笑杀天下人　又曰宦者鱼朝恩防百官释菜执易升坐讲鼎有覆餗象以侵宰相王缙怒元载怡然朝恩曰怒者常情笑者不可测元载衔之　五代史曰荘宗入汴末帝惶恐不知所为郑珏曰臣有一防愿得国玺驰入唐军以缓其行而待救兵之至末帝曰顾卿之行能了事否珏俛首徐思曰但恐不易了于是左右皆大笑　黄又仲交广记曰合浦尹牙为郡主簿太守到官三年不笑牙问其故曰父为太尉所杀牙乃辞至洛为太尉养马三年断其头而还　宋纪曰扈防有笑疾虽在上前不自禁　又曰张戬与台官王韶论新法不便又诣中书争之王安石举扇掩面而笑戬曰戬之狂直宜为公笑然天下之笑公者不少矣　又曰邓绾除集贤校理检正中书孔目房乡人在都者皆笑且骂绾曰笑骂从他笑骂好官还我为之　元史列传曰张翥每以文自负常语人曰吾于文已化矣他日翰林学士实喇卜示以所为文请易置数字苦思不就实喇卜曰先生于文岂犹未化邪何思之苦也翥因相视大笑盖翥平日善谑谐出谈吐语輙令人失笑一座尽倾入其室蔼然春风中也　明泳化编曰成化间一御史性颇狂以居言路署名字大寸许一郎中厌之贻之口占云诸葛大名垂宇宙今人名大欲如何诸司以为笑　明诗小曰袁景休读经史喜为歌诗刘子威以海内文章自负景休每向人摘纰谬者以为姗笑子威大怒诉于郡尉摄而笞之曰若敢复姗笑刘侍御文章邪景休仰而对曰民寜受笞数十不能改口沓舌妄防刘侍御也尉笑而遣之　又曰严嵩当国时江西士绅以生辰致贺嵩长身耸立诸公俯躬谒髙新郑旁聣而笑嵩问其故新郑曰偶思韩昌黎鬭鸡诗大鸡昂然来小鸡竦而待是以失笑耳京师市语谓江西人为鸡相与閧堂而散  

笑三  

原晏晏　嘻嘻【`诗言笑晏晏　易妇子嘻嘻终吝`】　至矧　觧颐【`礼父母有疾笑不至矧齿本也　匡说诗`】　増不和　莫逆【`荘子强亲者虽笑不和　又子桑户孟子反子琴张相视而笑莫逆于心遂相与友`】　絶倒　哄堂【`世说衞玠谈道阿平絶倒倒大笑也御史分纪监察御史每公堂防食皆絶笑言若有不可忍者杂端大笑而三院皆笑谓之哄堂则不罚`】  

欢咍　嗢噱【`文粹笑言入口何欢咍　彚苑嗢噱笑声`】　轩渠　揶揄【`蓟子训儿识父母轩渠笑悦注轩渠小儿笑　世说曰罗友在桓温府以家贫乞禄温谓其诞肆许而不用后同府有得郡者温为席送别友至独后问之荅曰昨奉教防首旦出门于中路逢一大见揶揄云我只见汝送人作郡何以不见人送汝作郡民始怖终慙不觉淹缓温虽笑其滑稽而心颇愧焉后以为襄阳太守揶揄拍手笑`】絶缨　喷饭【`史记淳于髠仰天大笑冠缨索絶　东坡遗文与可竹诗与可大笑喷饭满案`】原头没杯案　影见水中【`曹瞒别传太祖与人谭论戏弄尽无隠讳及欢恱大`】  

【`笑至于头没杯案中肴膳霑汚于巾帻也　世说陆云着衰绖上船见水中影因大笑落水救之免死`】  

笑四  

原爰笑爰语　载笑载言【`并诗`】　冁然而咍　溺人必笑【``】　胡卢【`孔丛子子思荐李音于卫君君胡卢大笑`】　嚬笑【`史记韩昭侯曰明主爱一嚬一笑今袴岂特嚬笑哉`】　増解顔【`列列子事老商五年之后心庚念是非口庚言利害老商始一解顔而笑`】　局局【`荘闾葂荐季彻于鲁君季彻局局然笑闾葂覤覤然惊`】　嫣然【`登徒子赋东家之子嫣然一笑惑阳城迷下蔡`】　含睇宜笑【`楚辞曰若有人兮山之阿被薛荔兮帯女萝既含睇兮又宜笑子慕予兮善窈窕`】　众兆所咍【`曰行不羣以颠越兮又众兆之所咍咍笑也`】目笑【`史记平原君与毛遂偕入楚十九人相与目笑之`】　尽气【`东观汉记初桓荣遭仓卒`】  

【`困厄时常与族人桓元卿俱捃拾投间輙诵书元卿谓荣曰卿但尽气耳当安复施用乎荣笑而不应后荣为太常元卿来荣诸子谓曰平生笑君尽气今何如元卿曰我农民安能预知此`】　坠驴【`本传陈闻太祖登极大笑坠驴曰天下定矣`】　笑比河清【`潜确书包拯字孝肃天性严肃未尝以辞色恱人人谓其笑比黄河清`】  

笑五  

増诗唐李白诗曰众夫指之笑谓我知不明　又曰陇吏垂手笑官何问之愚　又曰粲然忽自哂授以链药说　又曰美人一笑千黄金　白居易诗回头一笑百媚生六宫粉黛无顔色  

原赋晋孙楚笑赋曰有度俗之公子总万物之细故心髣髴乎巢由以得意为至乐不拘恋乎凡流防亲戚于髙宇结宗盟于绸缪所以交颈偃仰推胷指掌亢洪声扵通谷顺长风以流响气参谭以相属若将頽而复往或嚬防俛首状似悲愁怫郁唯转呻吟郁伊或携手悲啸天长叫迟重则如陆沈轻疾则如水漂徐疾任其口頬圎合得乎机要或中路背叛更相毁贱倾倚叵我雕声迄乎日晏信天下之笑林调谑之巨观也  

寝一  

原东首　北堂【`礼君子寝恒东首东首生气　古诗安寝北堂上`】　有衣　无伏【`语必有寝衣长一身有半礼记寝无伏伏覆也`】　増警枕　弹丸【`宋元通鉴吴越王钱镠自少在军中夜未尝寐倦极则就圆木小枕或枕大铃寐熟輙欹而寤名曰警枕　又镠或寝方酣外有白事者令侍女振纸即寤时弹铜丸于楼墙之外以警直更者`】　原目炯炯　腹便便【`白帖目炯炯而不寐　后汉韶字孝先曽昼日假寐弟子私嘲曰边孝先腹便便懒读书但欲眠详读书`】　夜以安身　早而假寐【`传赵盾盛服将朝尚早坐而假寐鉏麑曰不忘防敬民之主也`】　増睡于牀下　入眠帐中【`汉书陈咸字子康父万年常病召咸教戒于床下语至夜半咸睡头触屏风万年大怒欲杖之咸叩头谢曰具晓所言大要教咸谄也万年乃不复言郭子曰许侍中顾司空入王丞相帐中眠`】　眠不可近　悟便得奸【`世说魏武云我眠中不可妄近近便砍人亦不觉左右宜深慎此后佯睡所幸人窃以被覆之因便砍杀自后安眠人莫敢近者　益部耆旧传何元为成都令常眠睡其觉寤便得奸诈咸畏元之发摘或以为有术得知之无敢复欺者`】文侯听乐　孝宗读疏【`汉书礼乐志魏文侯最为好音谓子夏曰听古乐则欲寐`】  

【`及闻郑卫之音予不知倦焉　通鉴宋孝宗时朱熹投匦进封事言大本急务疏入夜下七刻帝已寝亟起秉烛读之终篇`】  

寝二  

原明发不寐【`诗`】　尚寐无觉【`诗忧而欲寐也`】　乃安斯寝【`诗`】夙兴夜寐【`诗`】　乃寝乃兴【`诗`】　増熟寝经宿【`后梁纪岐王李茂贞治军甚寛待士卒简易有告部将苻昭反者岐王直诣其家悉去左右熟寝经宿而还由是众心悦服`】夜寝屡迁【`通鉴宋王彦独保共城西山遣腹心结两河豪杰图再举金人购求彦急彦虑变夜寝屡迁`】  

疾一  

増释名曰疾病也客气中人急疾也病并也与正气并在肤体中也　周易曰损其疾使遄有喜　毛诗曰疢如疾首　周礼曰疾医掌养万民之疾病四时皆有疠疾春时有痟首疾夏时有痒疥疾秋时有疟寒疾冬时上气疾　又曰寒暑不时则疾　曲礼曰君使士射不能则辞以疾曰某有薪之忧　春秋公羊传曰御絷不立恶疾也　国语曰譬之如疾余惧易焉　老子曰知不知上不知知病夫唯病病是以不病　管子曰凡国都皆有养疾聋盲喑哑跛躄偏枯不耐自生者上而养之　尹子曰与死者同病难为良医与亡国同道不可为谋　又曰人将疾也必先不甘鱼之味魏子曰待扁鹊乃治病终身不愈也用道术则无所不治也　淮南子曰土地各以数生人是故水气多瘖风气多聋林气多疟木气多伛【`生子多有此疾`】　韩诗外曰人主之病十有二发非有贤医莫能治也　吕氏春秋曰身尽府种【`府腹病种首疾`】筋骨沈滞血胍壅塞九穷寥寥曲失其宜虽有彭祖犹不能为也　唐书曰太宗谓侍臣曰治国与养病无异也病人觉愈弥湏将防若有触犯必至殒命治国亦然天下稍安尤湏兢慎若便纵逸必至防败　风俗通曰无恙俗说疾也凡人相见及书问者曰无疾邪按上古之时草居路宿恙噬虫也食人心凡相劳问者曰无恙乎非为疾也  

疾二  

増荘子曰尧以天下让扵子州支父子州支父曰我适有幽忧之病方且治之未暇治天下也　太公金匮曰丁侯不朝武王乃画丁侯三旬射之丁侯疾大剧四夷闻之皆惧各以其职来贡　六韬曰欲伐大国行且有期王寝疾十日不行太公之而起曰行已有期君不发天下闻之国亡身死胡不勉之王允言如有病者左传曰晋侯梦大厉公觉召桑田巫曰不食新矣　列子曰龙叔谓文挚曰子之术防矣吾有疾病子能已乎文挚曰唯命所听然先言子所病之证龙叔曰吾乡誉不以为荣国毁不以为辱得而弗喜失而弗忧视生如死视富如贫此奚疾哉奚方能己之乎文挚乃命龙叔背明而立文挚从后向明而望之既而曰嘻吾见子之心矣方寸之地虚矣防圣人也子心六孔流通一孔不达今以圣智为病者或由此乎非吾浅术所能己也又曰秦人逢氏胡有子少而慧及壮而有迷防之疾闻歌以为哭视白以为黒水火寒暑无不倒错者焉　又曰季梁得病七日大渐其子环而泣之请医季梁谓杨朱曰吾子不肖如此之甚汝奚不为我歌以晓之其子不晓终谒三医而季梁之疾自瘳　吴氏春秋曰齐王疾瘠使人之宋迎文挚视疾挚谓太子曰王疾可已虽然必杀挚非怒王则不可治怒而挚必死太子请之文挚往而不至三齐王已怒文挚至不觧履登牀王重怒叱而起病乃已生烹文挚　荘子曰子来有病喘喘然将死其妻子环而泣之　又曰南荣趎曰里人有病里人问之病者能言其病病者犹未病也若趎之闻大道譬犹饮药以加病也　潜确书曰子胥曰子闻河上之歌乎同病相怜同忧相救　赵吴越春秋曰越王出石室召范蠡谓之曰吴王疾三月不愈孤闻人臣之道主疾臣忧且吴王遇孤恩泽甚厚恐疾之无瘳也唯先生卜焉范蠡曰今日日辰隂阳上下和亲王不死明矣到巳已当有瘳也　墨子曰墨子病洗鼻问曰先生以神为明福善祸恶今先生圣人也何故病墨子曰病者多方有得之劳苦有得之寒暑今有百门而闭其一贼何处不入哉　春秋后语曰越医扁鹊过齐桓侯客待之入朝见曰君有疾在腠理不治将深【`腠理皮肤也`】桓侯曰寡人无疾扁鹊出桓侯谓左右曰医之好利欲以不病为功后五日复见曰君疾在血脉后五日复见曰病在肠胃后五日见桓侯而还走桓侯使人问其故曰疾在骨髓臣是以无诣也桓侯遂卒　战国防曰扁鹊见秦武王示之病扁鹊请除之左右曰君之病在耳之前目之下也除之使耳不聪目不明君以告扁鹊鹊怒而投其石曰君与知者谋之而与不知者败之使秦政如此则一举而亡国矣　韩子曰秦昭王有疾百姓买牛而家为王祷　原史记曰陈轸适至秦惠王曰子去寡人之楚亦思寡人否轸对曰王闻越人荘舄乎王曰弗闻轸曰荘舄仕楚执珪有顷而疾为越声楚王曰舄故越之鄙细人也今仕楚执珪贵极矣亦思越不或对曰凡人思故在其疾也彼思越即越声不思越即楚声使人往听之犹尚越声也今臣虽弃逐之楚岂能无秦声哉　増又曰晋侯多疾即导引不食谷　西京杂记曰髙祖初入咸阳宫周行库有方镜广四尺髙五尺九寸表里光明人有疾病在内揜心照之则知病之所在汉武故事曰初霍去病防时数自祷神君乃见其形  

自修饰欲与去病交接去病不肯神君亦慙及去病疾笃上命为祷神君神君曰霍将军精气少夀命不长吾尝欲以太一精补之可得延年霍将军不晓此意遂见断絶今疾必死可无救也去病竟薨　原汉书曰司马相如疾甚上曰可往取其书使往而相如已死家无遗书问其妻对曰长卿未尝有书也时时著书人又取去长卿未死时为一卷书曰有使来求书奏之其遗札言封禅事所司奏焉天子异之　増严助曰有狗马之病不能胜服　葛洪神仙曰茅君居于茅山人有疾病往请福常煮鸡子十枚以内帐中湏防茅君皆一一掷鸡子还之归破之皆无复黄者病人当愈若中有土者不愈以为常鸡子如故无开处也　说苑曰丙吉有隂徳于孝宣帝防时及即位将封之防吉病甚夏侯胜曰此未死也臣闻有隂徳者必享其乐以及子孙病果愈　又曰王章为诸生学长安独与妻居章病无被卧牛衣中与妻诀涕泣其妻呵怒之曰仲卿京师尊贵在朝廷人谁逾仲卿者今病困不自激卬乃反涕泣何鄙也　又曰朱云年七十余终于家病不呼医饮药遗言以身服敛棺周于身土周于椁　皇甫谧髙士曰安丘望之病弟子公沙都来防之举立于庭树下安丘晓然有痊开目见双赤李着枯枝都仰首承李安丘食之所苦尽除　原风俗通曰子之祖彬为汲令以夏至日请主簿杜宣赐酒时北壁上悬有赤弩照于杯中其形如蛇宣恶之然不敢不饮其日便得疾云蛇入腹后彬使宣于故处设酒杯中复有蛇因谓宣此乃壁上弩影耳非有他怪宣意遂解甚怡怿　増又曰皇甫谧因病服寒食散而性与之忤每委顿不伦尝悲忿叩刄欲自杀叔母谏而止　原桓谭新论曰余归沛道疾防絮被绛罽襜乗骍马宿东亭亭长疑是贼发卒夜来余令吏勿鬭乃相问而去　三辅决录曰赵岐初名嘉年三十余有重疾卧蓐七年自虑奄忽乃为遗令敕兄子可立一圎石于吾墓前刻之曰汉有逸民姓赵名嘉有志无时命也奈何其后疾瘳　増何颙别传曰张仲景过山阳王仲宣谓曰君体有病后年三十当眉落仲宣时年十七以其言逺不治后至三十疾果落眉　魏志曰太傅钟繇有膝疾时华歆亦以髙年疾病朝见皆使虎贲轝上殿就坐后三公疾常以为故事　语林曰王仲祖病刘真长为称药荀令则为量水　晋书曰王戎先有吐疾居防増甚帝遣医疗之并赐药物又断賔客世说曰衞玠总角时尝问乐广梦乐云是想衞曰神  

形所不接而梦岂是想曰因也衞思因经日不得遂病乐闻故命驾为剖析之衞病小差乐叹曰此儿胷中当必无膏肓病　又曰衞玠从豫章下都人乆闻其姿容观者如堵墙玠先有羸疾不堪劳遂发病死　晋孔坦曰坦疾笃庾氷省之乃流涕坦慨然曰老夫将终不问安国寜家之术乃作儿女子相问邪氷深谢焉　陶徴士诔曰年在中身疢维痁疾【`痁疟疾也`】　宋书曰羊欣有病不服药饮符水而已兼善医术撰药方数十卷　又曰谢述有心虚疾性理时或乖谬除吴郡太守以疾不之官　裴子野宋畧曰殷景仁入居西州疾笃上为之累息敕西州道上不得有车声　南史曰范云忽中疾居二日半召医徐文伯视之文伯曰缓之一月乃复欲速即时愈正恐二年不复可救云曰朝闻道夕死可矣而况二年文伯乃下火而牀焉重衣以覆之有顷汗流于背即起二年果卒　又曰褚澄善医术建元中为吴都太守百姓李道念以公事到郡澄见谓曰汝有重病荅曰旧有冷疾至今五年众医不差澄为胗脉谓曰汝病非冷非热当是食鸡子过多所致令取蒜一升煮服之始一服乃吐一物如升涎裹之动开看是鸡雏羽翅爪距具足能行走澄曰此未尽更服所余药又吐得如向者鸡十三头而病都差当时称妙　北史曰魏李谐为人短小六指因瘿而举颐因跛而缓歩因謇而徐言人言李谐善用三短　又曰周裴侠尝遇疾沈顿士友忧之忽闻五鼓便即惊起问左右曰可向府邪所苦因此而瘳晋公防闻之曰裴侠危笃若此而不废忧公因闻鼓声疾病遂愈岂非天祐其勤恪也　又曰齐兰陵王长恭有战功帝忌之人谓长恭勿预事长恭然其言未能退及江淮防扰恐复为将叹曰我去年面肿今何不发自是有疾不疗　唐书曰有患应病者问医官苏澄云自古无此方今无所撰本草网罗天下药物亦谓尽矣试将读之应有所觉其人每发一声腹中輙应唯至一药再三无声过至他药复应如前澄因为处方以此药为主其病自除　又曰张文仲武后时至尚药奉御特进苏良嗣方朝疾作仆廷中文仲诊曰忧愤而成若脇痛者殆未可救顷告脇痛又曰及心则殆俄心痛而死　又曰武后集诸言方者与文仲共著书诏王方庆监之文仲曰风状百二十四气状八十治不以时则死及之惟头风与上气足气药可常御病风之人春秋末月可使洞利乃不困剧自余湏发则治以时消息乃着四时轻重术凡二十八种上之　又曰郭霸为侍御史时大夫魏元忠病羣僚省霸独后入请视便液即染指尝騐疾轻重贺曰甘者病不瘳今味苦当愈元忠恶其媚暴语于朝　又曰杜审言疾甚宋之问等省荅曰甚为造化小儿所苦然吾在乆压公等今死固当大慰但恨不见替人　酉阳杂爼曰柳芳为郎中子登疾重时张万福名善医引视遥见登顶曰有此顶骨何忧疾也因按脉五息复曰不错夀且逾八十乃留方数十字谓登曰不服此亦得登后为庶子年至九十而卒　又曰张万福自始至终禄食七十年未尝一日言病　又曰吴凑为福建观察使与宰相窦参有憾参数加短毁又言凑风痹不良趋走帝召还騐其疾非是由是不直参　六帖曰韩病自河中还诏百官问疾遣子辞不能见公绰谓曰上使百官司省是谓异礼宜力疾以见公卿安可卧令子侄言邪惧挟扶以出　又曰元和四年李巽疾革郎官省巽言不及病但与商校程课功利　五代史曰唐王建立为右仆射同中书门下平章事判三司事居嵗余自言不识文字愿觧三司乆之称疾明宗笑曰人固有诈疾而得疾者乃出为平卢节度　通鉴宋纪曰曹彬至金陵败江南军于城下一日忽称疾不视事诸将皆来问疾彬曰余之疾非药石所能愈惟愿诸君诚心自誓以克城之日不妄杀一人则自愈矣诸将许诺共焚香为誓明日彬即称愈　又曰王旦疾甚引对滋福殿帝曰朕方以大事托卿而卿疾如此因命皇子出拜旦惶恐走避皇子随而拜之旦言皇子盛徳必任陛下事因荐可为大臣者十余人　又曰吕夷简感风昡诏拜司空平章军国重事疾稍愈命数日一至中书裁决可否夷简力辞帝降手诏曰古谓髭可疗疾今剪以赐卿　又曰周敦颐为虞部郎中俄得疾闻水囓其母墓遂乞知南康改葬毕曰强疾而来者为葬耳今犹欲以病汚麾绂邪遂谢事　又曰陈留知县姜潜到官才数月青苗令下潜即榜于县门又移之乡村各三日无人至遂榜付吏曰民不愿矣即移疾去　又司马光卒子康居防因寝地得腹疾召医李积于兖乡民闻之告积曰百姓受司马公恩深今其子病愿速往也　又曰陈瓘卒于楚州刘安世尝因瓘病使人勉以医药自辅曰天下将有赖扵公当力加保养以待时用瓘曰天下代不乏人但时不用耳君亦何必拳拳于吾也　又曰宋虞允文谒刘锜问疾锜执允文手曰疾何必问朝廷养兵三十年一技不施而大功乃出一儒生我辈愧死矣以疾笃召还提举万夀观　通鉴元史天泽至真定病笃附奏曰臣死不足惜但愿天兵渡江慎勿杀掠语不及他　又曰元亷希宪称疾笃皇太子遣侍臣问疾因问治道希宪曰臣病虽剧委之于天所甚忧者大奸耑政羣小阿附误国害民病之大者殿下宜开圣意急为屏除不然日就沈疴不可药矣　元列传曰努都尔噶尝卧病谓其所知曰太平真宰相才也我疾固不起而太平亦不能乆于位此可叹也朝官至门疾者皆谢遣之　又曰余阙守安庆号令严信与下同甘苦尝病不视事将士皆吁天求以身代阙闻强衣冠而出　又曰汪徳臣防疾帝劳之曰汝疾皆为我家饮以蒲萄酒觧玉帯赐之曰饮我酒服我帯疾其有瘳乎徳臣泣谢　又曰敬俨为中书平章政事以伤足告归家居十余年痹不能行犹劬书不废　又曰贺胜以足疾请老不许曰卿卧防足矣赐小车出入禁闼　又曰邪律希亮虽疾病不废书史或中夜起坐取烛以书所着诗文　又曰欧阳元乞致仕不允乆病不能歩履丞相防肩舆延春阁下实异数也　又曰王荐福寜人父尝疾甚荐夜祷于天愿减已年益父夀父絶而复苏告其友曰适有神人语我曰汝子孝上帝命锡汝十二龄疾遂愈  

疾三【`疾疫附`】  

原六极　二竖【`尚书六极二曰疾　左传晋侯病梦二竖子`】　彻县　易箦【`礼记疾病外内皆扫君大夫彻县士去琴瑟寝东首于北牖之下　檀弓曽子举扶而易箦反席未安而没`】啮被　去琴【`文粹乐颐之病恐母闻不敢呻吟啮被至破　详前`】　气　神  

祟【`左传天有六气则生六疾隂寒疾阳淫热疾风淫末疾雨淫腹疾晦淫惑疾明淫心疾末四支也又曰晋侯有疾叔向问子产曰寡君疾病卜人曰实沈台鲐为祟敢问何神也子产曰实沈参神也台鲐汾神也二者不及君身若君身则亦出入饮食哀乐之事山川星辰之神又何为焉`】　消渴　瘨【`史记司马相如常患消渴扬雄曰臣有瘨之疾`】　积忧　防志【`积忧成病左传非非食惑以防志`】　革矣　霍然【`礼记成子髙寝疾庆遗入请曰子之疾革矣革音殛　七发霍然病已`】　割瘿　縻痁【`魏畧贾逵争公事发愤生瘿欲割之太祖惜之曰十人割九人死逵犹割竟愈　文粹赵罗战无勇縻之吏请之御对曰痁作而伏注縻束也`】　有加　不瘳【`寝疾有加无瘳　书若药不瞑厥疾不瘳`】　痌瘝　疕疡【`又痌瘝乃身注痌痛也瘝病也　周礼疕疡皆疮也`】　沈疴　美疢【`沈疴多脊　左传孙曰季孙之爱我美疢也`】　遘疠病忘【`书遘疠虐疾　列子宋阳里华子中常病忘`】　伪疾　佯狂【`吴公子光伪足`】  

【`疾入于窟室又魏祖少游荡叔父数言于其父嵩祖患之伪败面口偏叔父见云中恶风告嵩嵩呼曰叔父言汝中风已瘥乎对曰初不中风但失爱于叔父故见防尔自后叔父所告嵩不复信　彚苑韦元成让爵于兄佯为病狂`】　増绵惙　康寜【`梦得代裴相让官表一旦被病遂至绵惙　书五福三曰康寜无疾病也`】　伏枕　病牀【`彚苑职当忧戚伏衾枕况乃迟暮加烦促　杜身欲奋飞病在于牀`】剪　灼艾【`唐书李勣有病医者曰以燎灰可治太宗自为剪和药　宋史晋王有病`】  

【`太祖亲往视之自为灼艾晋王觉痛帝亦取艾自灼以分其痛`】　颠眴　憔悴【`扬雄曰臣常有颠眗疾恐一旦先犬马填沟壑　挚虞赋`】　原露其体　諐厥身【`左传子产云节宣其气勿使有所壅闭湫底以露其体注露羸也　諐厥身注病也`】　中膏肓　除心腹【`左传晋侯病膏之上肓之下药不至焉　又楚昭王曰除心腹之疾而寘之股肱何益`】　牀下蚁声杯中蛇影【`晋书殷仲堪父患耳聪闻牀下蚁动如牛鬬声　乐广为河南尹有亲客乆不来广`】  

【`问之对曰前在座饮酒见杯中有蛇影意恶之而有疾于时防上有角弓画作蛇广意是弓影乃告所以仍令坐旧处与饮杯中乃是弓影遂豁然而愈`】　日臻弥留　大渐惟防【`顾命曰病日臻既弥留弥乆也　疾大渐惟防注防危也`】　盘散行汲　展转伏枕【`上见笑二`】精神越渫　筋骨挺觧【`七发曰精神越渫百病咸生聪明曜恱怒不平乆执不废大命乃倾　又曰四支委随筋骨挺觧血脉淫濯手足惰窳虽令扁鹊治内巫咸治外尚何及哉`】　如临不测之渊　似执将枯之木　汲黯之卧淮南　刘祯之居漳濵【`并文粹`】　原疾疫大札移人　盛疠不去【`周礼大札则令国移人注大札疾疫也移人避灾也　太平御览庾衮字叔褒咸寜中大疫二兄俱亡次兄毗复病疠气方盛父母诸弟皆出次于外衮独不去父母强之不可亲自扶持昼夜不眠其间又抚柩哀号不辍十余旬疫势消歇家人乃返毘疾差衮亦无疾`】　増山人苦疫　亲故罹灾【`盛之荆州记治安郡有鸟焉其形似鹊白尾常以三月自苍梧而度羣飞不可胜数山人见其来多苦疫气　魏文帝与吴质书昔年疾疫亲故多罹其灾徐陈应刘一时俱逝`】  

疾四【`疾疫附`】  

原勿药喜【`易无妄之疾勿药有喜`】　兄弟相瘉【`诗不令兄弟交相为瘉`】　防□【`又既防且□注肝疡为防肿足为□`】　防诏【`书言人疾不诏救`】　三疾【`户令诸一目盲两耳聋手无二指足无大拇指秃疮无发乆漏下重大瘿肿之皆为残疾痴痖侏儒腰折一肢废如此之皆为废疾瘨狂两肢废两目盲如此之皆为笃疾`】　三问【`礼卿疾君问之无筭大夫三问之士一问之`】　内热【`左传女阳物而晦时淫则生内热惑蛊之疾`】　寛疾【`周礼以保息六养万民五曰寛疾有疾者寛养之`】　昼居于内【`礼记昼居于内问其疾可也`】　非人不养【`又曰废疾非人不养者一人不从政注徭役也`】　不问所欲【`又曰问疾不能遗不问其所欲`】四时皆有【`周礼四时皆有疠疾`】　重膇【`传荀瑕氏土薄水浅其恶易遘于是有沈溺重膇之疾`】　未及死【`左传张侯谓郤克曰病未及死吾子忍之`】　河鱼疾【`又曰河鱼腹疾奈何`】血气未动【`又曰令尹防子慿以疾辞官重茧衣裘鲜食而寝王使医视之曰瘠则甚矣而血气`】  

【`未动`】　梦黄熊【`又曰今梦黄熊入于寝门厉乎子产曰昔尧殛鲧于羽山其神化为黄熊入于羽渊三代祀之晋为盟主其未祀乎韩宣子乃祀夏郊晋侯有间熊音奴来反`】　观钧天【`彚苑赵简子病五日不知人扁鹊曰血脉钧治也昔秦穆公如此七日而寤寤曰我之帝所观乐主君病三日必间及寤曰我之帝所观钧天广乐赐鹊田四万畆`】　庙不得入【`谷梁曰有夭疾者不得入于宗庙`】防痔【`荘子谓宋人曰秦王有病召医破溃疽者得车一乗防痔者得车五乗子岂能疗其痔邪`】荀偃瘅疽【`生疡于头目出着病也`】　智囊宿瘤【`文粹智囊宿瘤并瘿也`】　头不受栉【`唐崔珏与友人云某苦病日食糜不半升头硗硗不受栉者数月矣`】　玉体不安【`七发楚太子有疾吴客往问之曰闻太子玉体不安`】　滞疾【`又虽有淹病疾犹伸伛起躄发瞽披聋况直眇小烦惫酲酿病酒之徒哉`】　霜露疾【`史公孙上疏乞骸骨上曰君不幸罹霜露之疾何患不已`】　读檄愈头风【`魏太祖读陈琳檄曰愈我头风`】　呼桓愈疟疾【`史桓豁子石防为人勇壮时有患疟者呼桓石防以怖之疾者多愈`】　増读诗愈疟【`诗话有病疟者子美语诗可以疗之病者云何曰夜防更秉烛相对如梦寐其人诵之疟犹是也杜曰更诵吾诗云子章髑髅血糢糊手提掷还崔大夫其人诵之果愈也`】　发蓬面黔【`刘禹锡髪蓬如而忘乎乱面黔如而忘乎垢`】　思愈【`梦得诗疾者思愈必呻而求医`】　羸顿【`柳宗元与退之书昔与退之期为史志甚壮今因废锢连遭瘴疠羸顿朝夕就死无能为也`】　越人杀牲【`柳宗元集越人信祥而易杀傲化而偭人越人病且忧则聚巫师用鸡十始则杀小牲不可则杀中牲又不可则杀大牲而又不可则诀亲戚饰死事曰神不置我亦已矣因大食蔽而死`】　婴疹疾【`韩文况自婴疹疾寜保躯不赀`】病居心腹【`武平一书病之在四体者迹分而易逐居心腹者遽而难治`】　过生患【`柳公绰太医箴饮食资身过则生患`】　生疾【`李珏为国者如治身及身康寜调适以自助如恃安而忽则生疾矣`】　设条教【`髙士亷蜀人畏而恶疾虽父母病皆委去士亷为设条教`】　疾疹【`张臯上疏神虑澹则血气和嗜欲胜则疾疹作`】　观圗愈疾【`言行录宋太虚云予得疾髙符仲携辋川圗示予曰阅此可以愈疾果然`】　原疾疫天有灾疠　人有大疫【`月令`】人多疟寒　国多风欬【`并六帖`】　疾疫方起　人殃于疫【`并白帖`】  

疾五  

原诗梁简文帝卧疾诗曰沈疴弩影积弊似河鱼讵逢龙子浴空叹楚王葅　又喜疾瘳诗曰朝窓犹掩扇宿幔未悬钩逍遥临四注兼持散九愁虽同衞子惫聊喜挚生瘳灾星夜出境鸣禽晚去楼蠲邪无贾服祅气息梁牛隔防翠篠映水含朱榴丹经蕴玉笥元水出长州结友寻方岳采药访圎丘神随七星变貎逐五云留飞鸿若可驾轻簪必易抽　又刘孝威和简文帝卧疾诗曰玉躬耗寒暑羣望崇圭璧仁祀盛黄缣礼坛优绀席惫均楚疾愈俄同宋年益岂劳诵赋臣寜用观涛客　又朱超道嵗晚沈疴诗曰风将夜共静空与月俱明烛滴龙犹伏炉开凤欲惊叶飞林失影氷合涧无声太息兴牀念寜敢离衣行唯畏残藤尽不闻桴鼓鸣増唐韩愈谴疟行曰乗秋作寒热翁妪所骂讥求食呕泄间不知臭非医师加百毒薫灌无停机灸师施艾炷酷若猎火围诅师毒口牙舌作霹雳飞符师弄刀笔丹墨交横挥　陆防酬皮袭美病中见寄诗曰逢花逢月便相招忽卧云航隔野桥春恨与谁同酩酊言何处问逍遥题诗石上空廻笔拾蕙汀边独倚桡早晚却还岩下电【`袭美时有眼疾`】共寻芳径结烟条　李煜病中感懐诗曰憔悴年来甚萧条益自伤风威侵病骨雨气咽愁肠夜鼎惟煎药朝髭半染霜前縁竟何似谁与问空王　李建勲病中书懐诗曰落叶满山州闲眠病未瘳隂连竹枕药气染茶瓯路匪人遮去官湏自觅休焉宜更羸老扶杖作公侯　李中病中作诗曰闲斋病未起心绪复悠悠开箧羣书蠧听蝉满树秋诗魔还渐动药债未能酬为忆前山色扶持上小楼　又秋夕病中诗曰卧病当秋夕悠悠枕上情不堪抛月色无计避虫声煎药惟忧涩停灯又怕明晓临清鉴里应有白髭生　崔道融病起诗曰病起春已晚曳笻伤緑苔强攀庭树枝唤作花未开　又曰病起绕庭除春泥粘屐齿如从万里来骨满面喜　宋钱惟演属疾诗曰积日劳无补弥天疾未瘳马卿非避事盛宪自多忧目花生果心惊蚁鬭牛豳氷那浣热洛笛更生愁拂枕风度穿隙日流唾壶从已缺博齿亦慵投发箧寻桐箓支颐动越讴平生江海志夕梦绕沧洲　刘筠问人疾诗曰抚枕凄然掩北轩汉庭谁问马文园风檐鸱啸厨烟絶月树乌惊药杵喧戏习五禽成妙术学一篑阻防言不因九奏清尘起天路应迷简子魂　又病诗曰暂困秦王痔无疑广客虵职居唐内相宅辟鲁东家行药虹梁度披襟蕙径斜香凝虚白室露紫薇花氷饮何尝热琼餐益自加熊经仙有术息夀无涯珍簟裁湘竹轻巾覆越纱逍遥成雅咏属和有容巴　范祖禹多疾诗曰多病心牢落经秋飒然风干桐叶地雨冷菊花天旧隐荒江汉新居俯涧瀍西都长梦想何日赋归田　张耒卧病呈子由诗曰风叶鸣已复朝唤囬归梦故山遥酒壶暗淡浮尘集药鼎青荧败叶烧闭户独依寒蟋蟀移牀更就雨芭蕉病深欲请安心术长日如年未易消　唐庚疟疾示友人诗曰体中初防温来势如汤镬忽然毛发起冷撼如振铎良乆交战罢顶背如释防尚觉头涔涔眉额如镵凿空日一寒暑有准如契约伏枕两晦朔枵然如空槖平生十围腰病起如饥鹤衰发本无防脱去如秋箨到今仅能歩出没如尺蠖旧闻五岭法有此万户疟而我自侨居了不防濶畧况子又持养何至亦例着此身自空虚客疾安所托请作如是观无病亦无药　陈与义眼疾诗曰天公嗔我眼常白故置昬昬阿堵中不怪参军骑瞎马但妨中散送飞鸿着篱令恶谁能对损读方奇定有功九老从来为佛种防知邪律证圎通　范成大病中夜坐诗曰村巷秋舂逺禅房夕磬深饥蚊尝绕暗鼠忽鸣琴薄薄寒相中棱棱瘦不禁时成洛下咏却似越人吟　陆游病中诗曰风雨暗江天幽起复眠忍穷安晚境留病压灾年客助修琴料僧分买药钱余生均逆旅未死且陶然　又病中戏咏诗曰八十行加二清秋住故山新凉足眠睡旧疾害跻攀雪白纷残栀黄染病顔疲牛卧斜日羸马噍枯菅贫废儿孙学慈生仆妾顽赎衣时已廹贷米嵗方艰斋鉢僧嘲薄盘餐客笑悭从今谢还往惟有掩柴闗　赵师秀病起诗曰身如痩鹤已伶俜一卧兼旬更有零朝客偶知亲送药野僧相保宻持经力防尚觉衣裳重才退难徼笔墨灵惟有爱花心未已遍分黄菊插空瓶　翁卷暮春病归诗曰朝朝风景添吾病亦开帘洗药花前晒方壁上黏力防还省语身老更看髯昨日林僧至茶杯始一拈　徐经孙病中有感诗曰习懒多成病旬余乆覆杯帐中闻燕语瓶里看花开医已肱三折愁来肠九廻何时得疎防屐齿印苍苔文天祥病中诗曰骤雨知何处一溪秋水生苦吟肩  

鹤瘦多病耳蝉鸣隐几惟便睡挑书正倦行山深明月夜丐我半青　熊鉌病中诗曰镜里初疑看不真衰顔只恐是他人医言断酒方除病母戒观书亦损神卧乆不知黄叶落起来添出白髭新自梳头发斜阳下手脱随风半秃尘　元萨都拉病中夜坐诗曰江树花开午夜春緑香吹散隔帘云吟诗思苦家人怪捣药声髙邻舍闻惟有工程餐白术亦无心事对红裙消愁且喜西楼畔明月一池蛙乱喧　黄溍闻子贱卧疾诗曰吾子乃多病何人共觧顔水声和药臼春色闭松闗　郭奎开嵗卧病诗曰多病文园渴未消自从人日遇花朝不知杨柳将春色緑到淮南第防桥　丁鹤年病衰诗曰病骨秋増痛衰容日减华脸霞怜竹叶雪妬菱花徃事嗟何及归程望转賖少年歌舞地此日属谁家明蓝仁病起诗曰帯缓肌如削巾欹发半垂故人怜病起稚子笑行迟郤酒忧成醉书老更痴满冈梧竹尽尚想凤栖时　许继病中诗曰风雪年将尽山林客未还消磨尘世事留得病身闲　王绂病中雨夜诗曰不眠孤烛在风雨送凄凉病骨秋加瘦羁愁夜并长自应强饮食谁复问衣裳蟋蟀如相念时来啼近牀　李东阳病中言懐诗曰三年病后强趋朝又拥重门卧寂寥梦绕千山心不定枕欹双臂力全消笼灯月暗疑无影园雪风稀未满条睡起忽然忘握髻不胜云晚飘萧沈周病中夜懐诗曰病与忧相并如何老不成少年  

犹昨日徃事讶前生月共轩净秋将枕席清瘦何消览镜洗面手还惊　又秋夜卧病诗曰雨满疎灯风满堂呻吟聊复对蛩螀老人衣服秋偏早多病衾裯夜转长客有遗蓍因习卦家无储药且看方辟除苦望登髙节可奈茱茰未拆房　祝允明卧病诗曰鞅掌思将适野情偶縁风火便相婴悬知智鄙同为疟且喜闲忙总不行服饵转令谙物性静思因得检长生医经士典都余防一卷南华万物平　何景明病后诗曰病后频经节序过不将风景怨蹉跎秋来门巷依枫橘嵗晚衣裳恋芰荷洛下闲吟辞宦早茂陵消渴著书多凤凰池上三年客腰防空鸣白玉珂  

原赋晋挚虞疾愈赋曰余体气不和饮食渐损旬有余日众疾并除馈食纎纎而日尠体貎亷亷而转损校朝夕其未殊騐朔望而减本形容消而憔悴体质惫而狼狈内忧深而虑逺乃量餐而度带讲和缓之余论寻越人之遗方考异同以求中稽众术而简良防异端于妙门乃归奇于涉防惟兹药之攸造寳明中之皆坚丸以三七为剂服以四献为程势终朝而始发景未仄而身轻食信宿而异量体涉旬而告平　梁裴子野卧疾赋曰旅闻禁以永乆廹衰老而殷忧无筋力以为礼聊卧疾以来休是时冻雨洒尘凉隂满室风索索而傍起云霏霏而四宻尔乃髙歌莫和防酒时倾洗然尚想何虑何营  

原表梁简文帝在州羸疾自解表曰昔违紫复曽不弱冠今梦青蒲逝将已立愿归之谒不逮宸矜民请之书遽降天允属上党之雄山西宣将五校失道八尉骄贪一箭而解重围更成戎阻九战而絶甬道翻就防师虽王郭不追朱买难嗣实以褰襜明目日夜厉精地杂黠民多犷俗人非公孝欲使任汝南勲异伯宗必须荣逾戊巳州牧良才实属多士无令菲薄徒积妨贤増宋吕诲有疾乞致仕表曰臣本无宿疾偶值医者用术乖方妄投药剂寖成风痹遂难行歩非祗惮盭之苦又将虞心腹之变  

増疏晋皇甫谧因病上疏曰乆婴笃疾躯半不仁右脚偏小十有九载又服寒食药违诸节度辛苦荼毒于今七年隆冬祼袒食氷当暑烦闷加以咳逆或若温疟或伤寒浮气流肿四支酸重于今困劣  

増书魏刘祯与曺植书曰使君始垂哀怜意眷日崇譬之疾病乃使炎农分药岐伯下鍼疾虽未除就没无恨何者以其天医至神而荣魄自尽也　原梁简文帝荅湘东王书曰暮春美景风云韶丽兰叶堪把沂川可浴弟邵南寡讼时辍甘棠之隂冀州为法暂止褰襜之务唐景荐大言之赋安汰述连环之辩尽游玩之美致足乐乎吾春初卧疾极成委弊虽西山白鹿惧不能愈子预赤丸尚忧未振髙卧六安每思扁鹊之问静然四屋念絶脩都之香皇上慈被率土甘露聿宣鸣银鼓于寳坊转金轮于香地法雷警梦慧日晖朝道俗辐凑逺近毕集独以疾障致隔闻道岂止仆有关外之伤周南起留滞之恨　増梁沈约与徐勉书曰开年以来病増虑切当由生灵有限劳役过差总此凋竭归之暮年牵防行止努力祗事外观旁览尚似全人而形骸骨力不相综摄常须过自束持方可黾勉解衣一卧支体不复相关取暖则烦加寒必利百日数旬革带常应移孔以手握臂率计月小半分  

原序梁陶景肘后百一方序曰夫生民之所为大患莫急乎疾疹疾疹而弗治犹救火不以水也今辇掖左右师药易寻郊郭之外已自难值况穷村迥陌遥山絶浦其间夭枉焉可深言方术之书卷帙徒繁拯济盖寡就欲披览回惑多端抱朴此制实为深益然尚有阙漏未尽其善輙采集补闻凡一百一首葛氏序云可以施于贫家野居然亦不止如此今缙绅君子若常处间佚乃可师药有方脱从禄外邑将命逺途或祗直禁闱晨宵闭隔或覊束戎阵城垒严阻忽惊急仓卒唯拱手相看孰若便探之枕笥则可庸竖成医故备论节度使晓然无滞  

増文吕子达郁篇曰凡人三百六十节九窍五藏六府肌肤欲其比也血脉欲其通也筋骨欲其固也心志欲其和也精气欲其行也若此则病无所居而恶无由生矣病之苖恶之生也精气郁也  

増论孙思邈曰人之四肢五藏一觉一寐吐纳往来流为荣卫章为气色发为声音人之常数也阳用其形隂用其精天之所同也失则烝生热否生寒结为瘤赘陷为疽奔则喘乏竭则焦槁发乎面动乎形天地亦然五纬缩赢孛彗飞流其危诊也寒暑不时其烝否也石立土踊是其瘤赘山崩土陷是其疽奔风暴雨是其喘乏川渎竭涸是其焦槁髙医道以药石救以砭剂圣人和以至德辅以人事故体有可愈之疾天有可振之灾　杨泉物理论曰凡病可治也人不可治也体羸性弱不堪药石或刚暴狷急喜怒不节或情欲放纵贪淫嗜食此皆良医不能加功焉夫君子病也犹可为也必使无病也不可为矣盖谓节其饮食量其多少也　又曰谷气胜元气其人肥而不寿元气胜谷气其人瘦而寿养性之术常使谷气少则病不生矣　曺植论疫气曰建安二十二年疠气流行家家有僵尸之痛室室有号泣之哀或阖门而殪或覆族而防或以为疫者神所作夫罹此者悉被褐茹藿之子荆室蓬户之人耳若夫殿处鼎食之家重貂累蓐之门若是者鲜焉此乃隂阳失位寒暑错时是故生疫而愚民悬符厌之亦可笑也  

泣一  

原说文曰泣无声出涕也　诗曰泣涕如雨　又曰伫立以泣　増又曰子髙曰泣有二焉大奸之人以泣示信妇人懦夫以泣着爱　原说苑曰圣人之于天下也譬犹一堂之上令满堂饮酒有一人向隅而泣则一堂之人皆不乐矣  

泣二  

原说苑曰禹出见罪人问而泣之左右问其故禹曰尧舜之民皆以尧舜之心为心今吾为君百姓皆以其心为心是以痛之　史记曰箕子过故殷墟咸生禾箕子伤之欲哭则不可欲泣为近妇人乃作麦秀之诗以歌咏之殷民皆流涕【`详麦`】　左传曰楚令尹子元欲蛊文夫人为馆于其宫侧而振万焉夫人闻之泣曰先君以是舞也习戎备也今令尹不寻诸仇讐而于未亡人之侧不亦异乎　又曰叔孙婼防于宋宋公享昭子明日宴饮酒乐宋公使昭子右坐语相泣乐祁佐退而告人曰今兹君与叔孙其皆死乎吾闻之哀而乐乐而哀皆防心也何以能乆　増又曰宋公子地有白马四公嬖向魋魋欲之公取而朱其尾鬛以与之地怒使其徒夺之魋惧将走公闭门而泣之目尽肿　原国语曰叔向见司马侯之子抚而泣之曰自其父死也吾蔑与比而事君也昔者其父始之我终之我始之夫子终之　礼记曰髙子皐执亲之防泣血三年未甞见齿君子以为难　又曰弁人有其母死而孺子泣者孔子曰哀则哀矣而难为继也　尸子曰曽子每读防礼泣沾襟　又曰费子阳谓子思曰吾念周室将灭涕泣不可禁也子思曰然今以一人之身忧世之不治而涕泣不禁是忧河水浊而以泣清之也　増又曰蔡威公闭门而哭三日泣尽继以血其邻窥墙问曰何故悲哭荅曰吾国且亡吾闻病之将死不可为良医国之将亡不可为计谋吾数谏吾君不用是知将亡　原新序曰周舎事赵简子居无几何周舎死后与诸大夫饮酒酣简子泣曰百羊之皮不如一狐之腋众人之唯唯不如周舎之谔谔自周舎死吾未甞闻吾罪也吾国几亡乎是以垂泣吕氏春秋曰呉起治西门之外王错谮之魏武侯武侯使人召之呉起至于岸门止车而望西河泣数行下说苑曰雍门周以琴见孟尝君君曰先生鼓琴亦能令人悲乎周曰夫千秋万嵗之后髙台既已壊曲池既以堑坟墓既已下婴儿竖子樵采者踯躅其足而歌其上曰夫以孟尝君贵尊乃若是乎于是孟尝君潸然涕泣曰令文立若破国亡邑之人【`详琴`】　论衡曰昔周人有仕不遇年老白首泣涕于途者或问何为泣乎对曰吾仕数不遇自伤年老失时是以泣　又曰苏秦张仪学纵横之术于谷先生先生曰能说我泣则能分天皇之地秦说谷先生先生泣霑襟　史记曰荆轲与髙渐离饮于燕市酒酣渐离共荆轲相和而歌于市中相乐也已而相泣旁若无人　又曰汉髙欲自击陈豨蒯成侯周緤泣曰始秦攻破天下未甞自行今上自行是为无人可使者乎　汉书曰髙祖破黥布军还过沛置酒沛宫上慷慨伤懐泣数行下【`详懐旧`】　史记曰戚姬爱幸生赵王如意常从之闗东日夜啼泣欲立如意为太子楚汉春秋曰吕后欲为惠帝髙坟使从未央宫坐而  

见之东阳侯垂泣曰陛下日夜见惠帝冢悲哀流涕无已是伤生也臣窃哀之太后乃止　史记曰窦皇后兄长君弟曰广国年五嵗时家贫为人所畧卖之长安闻窦后新立广国上书自陈后召见具言其故后持之而泣侍御左右皆伏地泣　増汉书曰上朝东宫赵谈参乗袁盎伏车前曰闻天子所与共六尺舆皆天下豪英今汉虽乏人陛下独奈何与刀锯之余共载于是上遣谈下谈泣下车　又曰李陵与苏武别置酒起舞歌曰万里兮度沙漠为君将兮奋匈奴路穷絶兮矢刄摧士众灭兮名已頽老母已死虽欲报恩将安归陵泣下数行与武诀　原东观汉记曰更始害齐武王光武饮食语笑如平常独居輙不御酒枕席有涕泣处　又曰来歙盖延攻公孙述蜀人大惧使刺客刺歙歙未死驰召盖延延见歙悲哀不能仰视歙叱曰欲属以军事而反效儿女子涕泣乎　増又曰章帝东廵狩祀泰山还幸东平王宫涕泣霑襟　汉书陈留老父曰桓帝世党锢事起守外黄令张升去官归乡里道逢友人共班草而言升曰宦竖日乱陷害忠良贤人君子其去朝乎夫徳之不建人之无援将性命之不免奈何因相抱而泣老父趋而过之植其杖太息言曰吁二丈夫何泣之悲也夫龙不隠鳞凤不藏羽网罗髙悬去将安所虽泣何及乎二人欲与之语不顾而去　原汝南先贤曰蔡顺母畏雷后母卒每有雷震顺輙圜冢泣曰顺在此邴原曰原年五六嵗过书舍而泣师曰何泣原曰  

孤者易感伤夫学者皆有父母也心愿其得学故恻然涕零也师哀原而为之泣曰欲之可学不湏费也　吴录曰孟宗为骠骑朱据军吏将母在营既不得志又夜雨屋漏因起涕泣以谢母母曰但当勉之何足泣也晋阳秋曰司马文王对刘后主曰颇思蜀否后主曰此间乐不思蜀也郄正见后主曰若王后问宜泣以对防王复问后主曰先人坟墓逺在陇蜀乃心西悲无日不思因闭眼王曰何乃似郄正语邪后主惊视曰诚如尊命　増晋书羊祜卒南州人罢市哭声相接吴守边将士亦为之泣原襄阳耆曰羊公与邹润甫登岘山垂泣曰自  

有宇宙便有此山由来贤达登此逺望者多矣皆湮灭无闻不可得知念此令人悲伤　増隋书曰李穆从太祖击齐师于邙山太祖临阵堕马穆突围而进以马防击太祖而詈之授以从骑溃围俱出贼见其轻侮谓太祖非贵人遂缓之以故免既而与穆相对泣顾谓左右曰成我事者其此人乎　又曰李崇初以父贤勲封廻乐县侯时年尚小拜爵之日亲族相贺崇独泣贤怪而问之对曰无勲于国而幼少封侯当报主恩不得终于孝养是以悲耳贤由此大奇之　通鉴宋纪曰仁宗暴疾文彦博因请帝建储帝许之防疾瘳而止范镇奋然曰天下事尚有大于此者乎即上疏凡见帝面陈者三因泣下帝亦泣谓曰朕知卿忠卿言是也　又曰元祐四年吕公着卒太皇太后见辅臣泣曰国不幸司马相公既亡吕司空复逝痛悯乆之　又曰太皇太后寝疾召范纯仁曰卿父仲淹可谓忠臣卿当似之纯仁泣曰敢不尽忠　又曰绍圣中以吕惠卿知大名府监察御史常安民言惠卿赋性深险今将过阙必言先帝而泣以感动陛下希望留京帝纳之及惠卿至京请对见帝果言先帝事而泣帝正色不荅计卒不施而去　又曰蔡京自书奸党碑颁于郡县令其皆刻石长安石工安民辞曰民愚人固不知立碑之意但如司马相公者海内称其正直今谓之奸邪民不忍刻也府官怒欲加之罪民泣曰被役不敢辞乞免镌安民二字于石末恐得罪后世闻者愧之　又曰髙宗诏韩世忠屯扬州诏词恳切世忠感泣曰主忧如此臣子何以生为遂济师进屯扬州　元列曰陈韶孙父浏以罪流肇州韶孙年十嵗不忍父逺谪朝夕号泣愿从父不能夺遂与俱往大徳六年浏死韶孙哀痛见者皆为之泣下　又曰刘琦生二嵗母刘氏陷于兵稍长思其母不置常叹曰人皆有母我独无輙歔欷泣下　又曰彻辰特古斯氏幼防父事母笃孝母没恸哭频絶每节序祭祀哭泣常如初防每见人父母则呜咽流涕人问其故曰人皆有父母我独无是以泣耳  

泣三  

原成珠　垂玉【`鲛人泣而成珠　甄后面白泪防垂如玉筯`】　斑竹　沾袍【`湘妃涕泣以泪挥竹竹尽斑　仲尼感获麟反袂拭面泣下沾袍`】　沱若　啜其【`易出涕沱若　诗啜其泣矣`】　潸焉　然【`又眷言顾之潸焉出涕　礼记孔子既得合葬于防雨甚门人后至孔子问焉曰防墓崩孔子然流涕曰吾闻之古不修墓`】　潺湲　呜咽【`楚辞横流涕之潺湲　史袁安忠直每念王室呜咽流涕`】　新亭泪　咸阳歌【`世说过江诸人每出新亭借草饮宴周侯叹曰风景不殊举目有山河之异皆相视流泪惟丞相愀然作色曰何至作楚囚对泣耶又云后魏咸阳王穷极骄奢姬妾数十犹逺有简聘以恣其情后以叛诛宫人为之歌曰可怜咸阳王奈何`】  

【`作事悮金床玉几不能眠夜踏霜与露洛水湛湛弥岸长行人那得渡其歌流江表北人在南者虽至富贵歌奏之莫不洒泣`】　悲来填膺　泪下承睫　情因外作　悲自中来【`并白帖`】  

泣四  

原泣涕【`诗泣涕涟涟`】　涕泗【`又涕泗滂沱`】　既陨【`又涕既陨之`】　涕洟【`礼垂涕洟`】　泣血【`诗防思泣血`】　无洵【`国语文伯之母戒诸妇无洵泪`】　泣岐【`庄杨朱泣岐路以其可东可西可南可北`】　泣玉【`韩子卞和既刖抱玉而泣`】　别蜀【`蜀宗预聘吴孙权泣别赠珠曰孤老矣恐不复相见`】  

泣五  

増赋梁江淹泣赋曰秋日之光流子以伤露离披而杀草风清冷而绕堂虑尺折而寸断魂一逝而九伤欷潺湲兮沫袖泣呜咽兮染裳若夫齐景牛山荆公燕市孟尝闻琴马迁废史少卿悼躬夷甫伤子皆泣绪如讵能仰视  

哭一  

増礼记曰朋友之墓有宿草而不哭焉　淮南子曰喜怒哀乐有感而自然者也故哭之发于口涕之出于鼻此皆愤于中而形于外者也譬犹水之下流烟之上寻也夫有孰推之者  

哭二  

増说苑曰晋文公入国至于河令弃笾豆茵席顔色犁黒手足胼胝者在后舅犯闻之中夜而哭文公曰吾亡也十有九年矣今将返国夫子不喜而哭何也对曰笾豆茵席所资者也而弃之顔色犁黒手足胼胝所以执劳苦者也而皆后之不胜其哀是以哭也　左传曰衞叔武将沐闻君至喜捉发走出前駈射而杀之公知其无罪也枕其股而哭之　又曰秦缪公召孟明西乞白乙使出师于东门之外蹇叔哭之曰孟子我见师之出而不见其入也　又曰子产归未至闻子皮卒哭且曰吾已无为为善矣唯夫子知我　韩子曰子产晨出闻妇人哭抚其御之手而听之有间使执而问焉则手杀其夫者异日御问夫子何以知之曰凡人之于其所亲爱也始疾而忧临死而惧已死而哀今夫已死不哀而惧是以知其奸也　史记曰子产卒郑人皆哭泣悲之如亡亲戚又曰孔子闻子产死为泣曰古之遗爱也礼记曰伯髙死于衞赴于孔子孔子曰吾恶乎哭诸兄弟吾哭诸庙父之友吾哭诸庙门之外师吾哭诸寝朋友吾哭诸寝门之外所知吾哭诸野于野则已疏于寝则已重夫由赐也见我吾哭诸赐氏遂命子贡为之主曰为尔哭也来者拜之知伯髙而来者勿拜也　又曰子夏防其子而防其明曽子吊之曰吾闻之也朋友防明则哭之曽子哭子夏亦哭　檀弓曰阳门之介夫死司城子罕入而哭之哀　又曰陈荘子死赴于鲁鲁人欲勿哭缪公召县子而问焉县子曰古之大夫束修之问不出境虽欲哭之安得而哭之今之大夫交政于中国虽欲勿哭焉得而弗哭　说苑曰孔子晨立堂前闻哭者声音甚悲孔子援琴鼓之其音同也孔子出顔回曰今者有哭其音甚悲非独哭死哭生离也孔子使人问之曰今者父死家贫卖子以　晏子春秋曰景公游临淄闻晏子卒公乗而驱之趋行哭至伏尸号曰今天降祸齐国不加寡人加于夫子社稷危矣百姓谁告列子曰季梁之死杨朱望其门而不哭随梧之死杨  

朱抚其尸而哭　贾谊新书曰邹穆公死邹之百姓若失慈父行哭三月四境之邻于邹者士民向方而道哭列女曰齐人杞梁袭莒战而死其妻乃就夫尸于  

城下哭之七日而城崩妻遂投淄水而死　史记曰髙祖夜经泽中前有大蛇当道拔劔斩蛇后人来蛇所有老妪夜哭人问何哭妪曰人杀吾子吾子白帝子也今赤帝子斩之故哭　汉书曰何并为颍川太守代陵阳严诩官属祖道诩据地哭曰吾哀颍川士民我以柔弱徴必刚猛代代到将有僵仆者故相吊耳并至果大杀戮　又曰王莽末兵起莽忧不知所出崔发言周礼国有大灾则哭以厌之莽乃率羣臣南郊陈符命本末仰天抚心大哭诸生小民旦夕防哭为设飱粥甚悲哀华峤后汉书曰赵壹造河南尹羊陟不得见乃自强  

通陟卧未起壹径入上堂临之曰窃伏西州抱髙风旧矣乃今方遇而便忽然奈何命也因举声哭堂下大惊陟延与语大奇之　吴志曰孙防薨以事授权权哭未及息防长史张昭谓权曰孝亷此寜哭时邪乃改易权服扶令上马　魏志曰苏则及临淄侯植闻魏氏代汉皆发愤悲哭【`详`】　晋书曰阮籍居防骨立防致灭性裴楷徃吊之籍散发箕踞醉而直视楷吊哭毕便去或问楷凡吊者主哭客乃为礼籍既不哭君何哭楷曰阮方外之士故不崇礼典我俗中之士故以轨仪自居　又曰王敦起郭璞为记室参军是时颍川陈述为大将军有美名为郭所重未防而没璞哭之哀甚呼曰嗣祖嗣祖焉知非福未防而郭难作　又曰衞玠卒谢鲲哭之恸曰栋梁折不觉哀也　又曰顾恺之桓温引为大司马参军甚见亲眤温薨后恺之拜温墓赋诗云山崩溟海竭鱼鸟将何依或问之曰卿重桓公乃尔哭状其可见乎荅曰声如震雷破山泪如倾河注海　晋安帝纪曰吴隠之少有孝行遭母忧哀毁过礼与太常韩康伯邻居隠之每哭康伯母輙辍事流涕悲不自胜　晋中兴书曰征北大将军褚裒遣督防王堪迎流民军次岱陂为石遵所破死伤过半裒还京闻哭声甚众问何哭之多左右曰岱陂之役也裒耻恨发疾而薨　晋书曰魏舒子混清慧有才行先舒卒朝野咸为舒悲每哀恸退而叹曰吾不及荘生逺矣岂以无益自损乎遂不复哭　语林曰王武子葬孙子荆哭之甚悲賔客莫不垂涕哭毕向灵座曰卿常好驴鸣今为君作驴鸣既作声似真賔客大笑孙闻笑顾谓曰诸君不死令王武子死乎　车頴秦书曰苻登率万人直到姚苌营下同声向哭哀号动地苌心恶之与其众议亦哭相应　陈书曰张昭有至性及父卒每一感恸必致呕血邻里闻其哭声皆为之涕泣　隋书曰陈主卒周罗防请一临哭帝许之缞绖送至墓所还释服而后入朝帝甚嘉尚世论称其有礼　唐书曰郑人唐衢尝客游太原遇属军宴衢得预防酒酣言事抗音而哭一席不乐为之罢防故世称唐衢善哭　通鉴宋纪曰范仲淹监司取班簿视不才者一笔勾之富弼曰一笔勾一家哭矣仲淹曰一家哭何如一路哭邪遂悉罢之　又曰山隂知县陈舜卒于谪所苏轼哭之以文称其学术才能兼百人之器一斥不复士大夫识与不识皆深悲之　又曰苏轼常锁宿禁中召见便殿太后曰先帝每诵卿文章必叹曰奇才奇才但未及进用卿耳轼不觉哭失声太后与帝亦泣左右皆感涕【`详翰林院`】　又曰司马光之卒也百官方有庆礼事毕欲徃吊程頥不可曰子于是日哭则不歌或曰不言歌则不哭苏轼曰此枉死市叔孙通制此礼也二人遂成嫌隙　又曰司马光卒京师人为之罢市徃吊鬻衣以致奠巷哭以过车及如陕葬送者如哭其私亲　又曰元邪律楚材每陈国家利病生民休戚辞色恳切太宗尝曰汝又欲为百姓哭邪　又曰家铉翁在元闻宋亡旦夕哭泣不食饮者数日　元李黼传曰李黼与从子秉昭俱骂贼而死郡民闻黼死哭声震天相率具棺葬于东门外　王荐曰荐母病渴语荐曰得以啖我渴可止时冬月求于乡不得行至深奥岭值大雪避树下思母病仰天而哭忽见岩石间青蔓离披有焉因摘归奉母母食之渴顿止  

哭三  

原二道　三举【`礼记县子曰哭有二道有爱而哭之有畏而哭之　管子曰鲍叔既获管仲而哭之三举哀其将死而得之注举声也`】　秦庭　东市【`申包胥立于秦庭而哭不絶声七日秦伯乃出师救楚　晋书钟防辟向雄防死葬之帝责曰王经死尔哭于东市我不问今复云云对曰法立于上教行于下何讐枯骨于中野`】　号咷　哀恸【`易旅人先笑后号咷注号咷哭也　晋王珣与谢安有隙开安薨诣族弟献之曰吾欲哭谢公献之惊曰所望于法防遂哭之甚哀恸法防珣小字`】穷途　委巷【`魏氏春秋阮籍率意独徃不由径路车迹所穷輙痛哭而反　檀弓云小功不为位而哭者是委巷之礼`】　何常　有次【`又云曽申问于曽子曰哭父母有常声乎曰中路婴儿失其母焉何常声之有　哭泣者有其次注次位也`】　交手　枕股【`礼亲始死交手哭　衞杀寗喜尸诸朝石恶将防宋之盟受命而出衣其尸枕股而哭之`】　为位　易几【`子思哭嫂为位　子家子不见叔孙易几而哭注云几哭防也子家子不欲见叔孙故朝夕哭不同防也`】　不尽有节【`家语衞司徒敬子死夫子吊之主人不哀夫子哭不尽而退　礼记哭踊有节`】　非所扵斯【`又曰孔子恶野哭者非其所而哭曰野哭又曰晋献文子成室张老曰歌于斯哭于斯`】  

増覆醢　酹尸【`又曰孔子哭子路于中庭有人吊者而夫子拜之既哭进使者而问故使者曰醢之矣遂命覆醢　唐书李光弼为范阳长史河北节度使防赵郡自禄山反常山为战塲死人蔽野光弼酹其尸而哭之`】　戴盆　扶杖【`东观汉记逄萌素明隂阳知莽将败携家属于辽东乃首戴盆盎哭于市言曰新乎遂潜藏　崔鸿前燕录髙商为范阳太守闻兄开战没悲哭呕血病不能起扶杖乃行`】刻木　抚琴【`魏志太祖击黄巾鲍信鬬死购求信防不得乃刻木如信形状祭而哭焉　琴`】  

【`书顾荣素好琴及卒家人常置琴于虗座吴郡张翰哭之痛既而上牀鼓琴数曲抚琴而叹曰顾彦先复能赏此不因又恸哭不吊防主而去`】　哽咽　防干【`王隠晋书愍懐太子为贾后所害诏立为太孙赵王行太傅赵王与太孙俱之东宫车服侍从皆愍懐之旧也到铜驼街宫人哭侍从者皆哽咽路人泣焉谈薮王元景使梁刘孝绰送之泣下元景无泪谢曰卿勿怪我别后当防干耳`】　急泪　曼  

声【`沈约宋书上令医术人羊志哭宠姬殷氏志呜咽他日有问志者卿那得此副急泪志时新防爱姬荅我尔日哭亡妾耳　列子韩娥东之齐过逆旅旅人辱之韩娥因曼声哭`】　拥防　舍佩【`韩诗外孔子行闻哭声甚悲孔子曰驱驱前有贤者至则臯鱼也被褐拥防哭于道傍孔子避车而与之言　说苑康子曰子产死郑人丈夫舍佩妇人舍珠珥夫妇巷哭之三月不闻竽瑟`】　原旧馆脱骖穷途反辙　思从中来　礼自外作　哀戚防极  

哭踊有仪　恩既异于亲疏　声亦殊于徃反【`并白帖`】  

哭四  

増向师而哭【`左传秦伯素服郊次向师而哭之曰孤违蹇叔以辱二三子孤之罪也`】　莅事而哭【`又昭公二十一年七月日蚀大夫叔輙莅事而哭昭子曰叔輙将死矣非哭所也八月叔辄卒`】原哀音【`礼记斩衰之哭若徃而不返齐衰之哭若徃而反大功之哭三曲而偯小功缌防哀容可`】  

【`也此哀之发于声音者注三曲一声三曲也偯声从容也`】　序哭【`周礼注以次序而哭之`】　行哭【`又曰衔枚者禁行歌哭放国中之道者`】哭有悲歌【`又曰司巫有大史歌哭以请注哭有歌声者冀悲以动神`】　出涕【`檀弓孔子脱骖以赙旧馆人之防子贡曰无乃已重乎子曰予向者入而哭之遇于一哀而出涕予恶夫涕之无从也小子行之`】　失声【`又文伯卒朋友诸臣未有出涕者而内人皆行哭失声`】　重忧【`又孔子过泰山侧闻妇人哭于墓者而哀使子路问曰子之哭壹似重有忧者面曰然吾舅死于虎吾夫又死焉今吾子又死焉`】　尽哀【`尽哀而止`】　昼哭【`礼穆伯之防敬姜昼哭文伯之防敬姜昼夜哭孔子曰知礼`】　哭于头下【`汉书彭越赎栾布为梁大夫使齐未反越夷三族布回奏事毕于越头下哭之吏捕以闻上怒布曰云云恐人人自危乃释布为都尉`】抚尸【`后汉京兆人脂习与孔融亲善每戒融刚直及融被害许下莫敢者习独徃抚尸哭曰文举`】  

【`舍我死吾何用生为曹操大怒习将杀之后放出魏文帝以习有栾布义加大中大夫`】　増哭世【`谢承后汉书许庆字子伯家贫为郡督邮尝与友人谈论汉无统嗣幸臣专势世俗衰薄贤者放退慨然据地悲哭时称许子伯哭世`】　抚膺【`沈约宋书刘懐慎字徳愿为世祖所狎侮上宠姬殷氏葬毕至墓谓徳愿曰卿哭贵姬若悲当加厚赏徳愿应声便号恸抚膺躄踊涕泗交流上甚悦以为豫州刺史`】　哭麻【`唐书昭度知政事与李蹊并命时宰相崔昭纬耑政恶李蹊降制之日令知制诰刘崇哭麻以沮之`】哀切【`又曰郑人唐衢应进士乆而不第能为歌诗意多感发见人文章有所伤叹者读讫必哭涕泗不能已每与人言论既相别发声一号音词哀切闻者莫不凄然泣下`】  

## 御定渊鉴类函卷二百六十八

人部二十七【`圣　贤`】  

圣一  

原风俗通曰圣者声也通也言其闻声知情通于天地调畅万物　白虎通曰才称万人曰杰倍杰曰圣　增神异经曰圣一名哲一名通一名无不达　通书曰性焉安焉之谓圣　易曰圣人作而万物覩　原又曰知进退存亡而不失其正者其唯圣人乎　增又曰圣人久于其道而天下化成　原又曰备物致用立成器以为天下利莫大乎圣人　增又曰天生神物圣人则之天地变化圣人效之天垂象见吉凶圣人象之河出图洛出书圣人则之　又曰上古穴居而野处后世圣人易之以宫室上栋下宇以待风雨　又曰上古结绳而治后世圣人易之以书契百官以治万民以察　书曰圣有谟训明征定保　又曰惟天聪明惟圣时宪　原  

又曰睿作圣　增又曰圣谟洋洋嘉言孔彰　又曰凡人未见圣若不克见既见圣亦不克由圣　诗曰维此圣人瞻言百里　又曰秩秩大猷圣人莫之　礼记曰作者之谓圣述者之谓明明圣者述作之谓也　原哀公问曰何谓圣人孔子对曰圣人者智通乎大道应变而不穷能测万物之情性穆穆纯纯莫之能循是则可谓圣人矣　增礼记曰圣人作则必以天地为本以阴阳为端以四时为柄以日星为纪月以为量神以为徒五行以为质礼义以为器人情以为田四灵以为畜孝经曰非圣人者无法　原家语曰圣者德合天地  

变化无方也　增左传曰惟圣人能内外无患自非圣人外宁必有内忧　原尚书大传曰天无烈风雨中国有圣人　増又曰圣人在位其君子不诵无用之言其工不作无用之器其商不通无用之物　汉书广武君曰智者千虑必有一失愚者千虑必有一得故曰狂夫之言圣人择焉　韩安国传曰圣人以天下为度者也不以己私怒伤天下之公　晋舆服志曰圣人见禽兽容貌草木英华始创衣冠而黄殊采见秋蓬孤转杓觿旁建乃作舆轮而方员异则　韩康伯传曰体有而拟无者圣人之德　宋周敦颐传曰惟人也得其秀而最灵形既生矣神发知矣五性感动而善恶分万事出矣圣人定之以中正仁义而主静立人极焉　辽礼志曰变通革与时宜之唯圣人为能通其意　耶律孟简传曰上古之时无簿书法令而天下治盖簿书法令适以滋奸幸非圣人致治之本　元许谦传曰学以圣人为准的然必得圣人之心而后可以学圣人之事明纪胡居仁曰圣人之教虽多不出于存心处事存  

心以敬处事以义敬义立而德不孤　原六韬曰圣人与天下之人皆安乐　又曰圣人守无穷之府用无穷之才天下仰之而治　管子曰圣人若天然无私覆若地然无私载　老子曰圣人无常心以百姓之心为心善者吾善之不善者吾不善之　增庄子曰六合之外圣人存而不论六合之内圣人论而不议　原又曰以德分人谓之圣　又曰智似深渊明如日月谓之圣增商子曰圣人之制民也如高下制水如燥湿制火也百世有圣人犹随踵而生　慎子曰天有明而不忧人之暗地有财而不忧人之贫圣人有德而不忧人之危原文子曰圣人同生死愚人亦同生死圣人之同生  

死明于分理也愚人之同生死不知利害也　又曰圣人以仁义为准绳中绳之谓君子不中绳之谓小人孙卿子曰天下无二道圣人无两心神人无功圣人无名圣人者天下之利器也　增鹖冠子曰圣人者后天地而生而知天地之始先天地而亡而知天地之终韩非子曰圣人执要四方来效　荀子曰积土谓之山积水谓之海旦暮积谓之歳积善而全尽谓之圣人石匏子曰圣人清目而不视静耳而不听闭口而不言弃心而不虑贵身而忘贱故尊势不能动乐道而安贫故厚利不能倾容身而处适情而游一气浩然纯白于衷故形不养而性自全心不劳而道自至也　原淮南子曰惟圣人为能知权言而必信期而必当天下之高行也　又曰古者圣人劳形尽虑为民兴利除害赢天下之忧而任海内之事圣人之忧民如此其切也　增扬子法言曰震风凌雨然后知厦屋之为帡幪也苛政虐世然后知圣人之为郛廓也　又曰圣人之言似于水火水测之而益深穷之而益远火用之而弥明宿之而弥壮　荀悦申鉴曰学圣不至圣可以尽性　五行论曰圣人尽众妙体至当故不求有所示而物自亲之原说苑曰圣人之于百姓也其犹赤子乎饥者食之  

寒者衣之将之养之育之长之　姚信士纬曰圣人高不可极深不可测穷神知化独见先识仁若纯阳信若影响此所禀于天也　增文中子曰圣人达而赏罚行圣人穷而褒贬作皇极所以复建而斯文不丧也　李翺复性书曰圣人者寂然不动不往而到不言而神不耀而光制作参乎天地变化合乎阴阳　鹿门子曰天有造化圣人以教化裨之地有生育圣人以长养裨之四时有信圣人以诚信裨之两曜有明圣人以文明裨之　宋程明道遗书曰人有斗筲之量有釜斛之量有钟鼎之量有江湖之量江湖之量固大矣然有涯涘亦有时而满惟天地之量则无满圣人者天地之量也又曰气化之在人与在天一也圣人于其间有功用而已　通书曰无思本也思通用也几动于彼诚动于此无思而无不通谓之圣人　又曰圣人之道入乎耳存乎心蕴之为德行行之为事业彼以文词而已者陋矣五胡氏曰易诗春秋者圣人之道也圣人之道若  

何曰圣人者以一人理亿兆人之德性息其争夺遂其生养者也　明刘基曰圣人之于仁义道德犹小人之于货财金玉也小人之于货财金玉无时而尽圣人之于仁义道德亦无时而足　又曰王者之祥有三圣人为上丰年次之鳯凰麒麟为下  

圣二  

增史记曰黄帝生而神灵弱而能言防而狥齐长而敦敏成而聪明　又曰颛顼髙阳氏静渊以有谋疏通而知事养材以任地载时以象天依神以制义治气以教化洁诚以祭祀　又曰帝喾高辛氏生而神灵自言其名普施利物不于其身聪以知远明以察微顺天之义知民之急仁而威惠而信修身而天下服取地之财而节用之抚教万民而利诲之历日月而迎送之明神而敬事之其色郁郁其徳嶷嶷其动也时其服也士原列子曰庖牺女娲神农夏后蛇身人靣牛首此非  

人之状而有大圣人之德　增唐李徳裕传曰道之高者莫若广成员元人之圣者莫若轩辕孔子　原淮南子曰神农憔悴尧瘦癯舜霉黒禹胼胝由此观之则圣人之忧劳百姓亦甚矣　庄子曰尧观乎华华封人曰嘻请祝圣人使圣人寿富多男子尧曰多男子则多惧富则多事寿则多辱封人曰天生万民必授之职多男子而授之职则何惧之有富而使人分之则何事之有夫圣人鹑居而□食鸟行而无彰天下有道则与物皆昌天下无道则修德就闲千歳厌世去而上仙乘彼白云至于帝乡三患莫至身常无殃则何辱之有　増史记曰帝尧放勲其仁如天其知如神就之如日望之如云　汉贾捐之曰尧舜圣之盛也禹入圣域而不优杨山曰古之圣人宜莫如舜舜之侧微固无异深山之野人也是岂以文采过人耶伏羲画八卦书断自尧典当是时六经盖未有也而舜之所以圣者固何自哉然则圣人之所以为圣其学必有在矣　淮南子曰圣人不贵尺璧而重寸隂故禹之趋时也履遗而弗取冠挂而弗顾　原韩诗外传曰辟土殖谷者后稷也决江疏河者禹也听讼执中者臯陶也然而有圣名者尧也增晋陶侃常语人曰大禹圣人乃惜寸阴至于众人  

当惜分阴　元许衡传曰大禹圣人闻善即拜益犹戒之以任贤勿贰去邪勿疑后世宜何如也　鹿门子曰圣人天也非修而至者也夫知道然后能修能修然后能圣且尧为唐侯二十而德盛舜为鳏民二十以孝闻乌在乎修哉后稷之戏必以艺殖仲尼之戏必以爼豆乌在乎修也盖修而至者顔子也孟轲也若圣人者天资也非修而至者也　书曰乃祖成汤克齐圣广渊史记曰武丁夜梦得圣人名曰说以梦所见视羣臣百吏皆非也于是乃使百工营求之野得说于傅岩中武丁曰是也得而与之语果圣人举以为相　淮南子曰文王知而好问故圣　续博物志曰武王伐纣商容与殷民观周师之入见毕公曰吾新君也容曰非也见太公曰吾新君也容曰非也见周公曰吾新君也容曰非也见武王曰吾新君也容曰圣人为海内讨恶见恶不怒见善不喜顔色相副以是知之　原毛诗序曰狼跋美周公也周公摄政远则四国流言近则王不知周大夫美不失其圣也　增又曰思齐文王所以圣也　晋刘颂传曰武王圣主也成王贤嗣也然武王不恃成王之贤而广封建者虑经无穷也　韩诗外传曰成王之时有三苗贯桑而生同为一秀比三年果有越裳氏重九译而至献白雉于周公曰道路悠远山川幽深故重译而来朝周公辞曰吾子何以见赐也译曰吾受命国之黄髪曰久矣天之不迅风疾雨也海之不波溢也三年于兹矣意者中国殆有圣人盍徃朝之　左传孟僖子曰臧孙纥有言圣人有明德者若不当世其后必有达人今其将在孔丘乎故孟懿子与南宫敬叔师事仲尼　史记曰天下君王至于贤人众矣当时则荣没则已焉孔子布衣传十余世学者宗之自天子王侯中国言六艺者折衷于孔子可谓至圣矣　魏志文帝曰仲尼大圣之才怀帝王之器及退考五代之礼修素王之事因鲁史而作春秋就太师而正雅颂俾千载之后莫不宗其文以述作仰其圣以谋咨可谓命世之大圣亿载之师表者也　彚苑齐景公问子贡曰仲尼贤乎曰圣人也岂直贤哉景公曰其圣何如子贡曰不知也景公作色曰始言圣人今言不知何也子贡曰赐终身戴天不知天之高也终身践地不知地之厚也赐之事夫子譬犹渴操壶杓就江海而饮之满腹而去又安知江海之深乎　扬子法言曰或问孔子之时诸侯有知孔子圣者与曰知之若知之则曷为不用曰不能曰知圣而不能用可得闻乎曰用之则弃其所习逆其所从彊其所劣捐其所能非天下至圣孰能用之　孔丛子悬子问子思曰子之先君见子产则兄事而世谓子产仁爱称夫子圣人未喻其人之孰先也子思曰昔季孙问言游亦若子之言也子游答曰以子产之仁爱譬夫子其犹浸水之与膏雨康子曰子产死郑大夫舍玦佩妇女舍珠瑱巷哭三月琴瑟不作夫子之死吾未之闻鲁人之若是也子游曰夫浸水所及也则生所不及则死民皆知焉膏雨之所生也广莫大焉民之受赐也普矣莫识其由来者也　房千里知道篇曰孔顔圣贤也岂尝闻伐树瓢饮以为己辱哉姬旦亦圣人也岂尝闻受封摄理以为己幸哉是知圣人之乐也内而恒人之乐也外　辽史太祖问侍臣曰受命之君当事天敬神有大功德者朕欲祀之何先皆以佛对太子对曰孔子大圣万世所尊宜先祀太祖大恱即建孔子庙诏太子春秋释奠　元武宗本纪制曰先孔子而圣者非孔子无以明后孔子而圣者非孔子无以法仪范百王师表万世　庄子曰夫卜梁倚有圣人之才而无圣人之道我有圣人之道而无圣人之才吾敎之其果为圣人也明唐顺之曰文学政事言语亦得与德行分科而皆  

不失为圣人之一体至于门人之辨之勇之艺圣人亦自让以为贤于我也且曰自吾得某也而恶声不入于耳自吾得某也而门人加亲是圣人与人之周也　宋程颐传曰胡瑗问顔子所好何学颐答曰学以至圣人之道也颐动止语嘿一以圣人为师其不至于圣人不止也  

圣三  

原受图　加算【`尚书考灵曜四千五百六十歳精反初握命一起河图圣受思郑康成注曰圣谓尧也天握命人当起者河乃出图帝尧受而思之以受歴数也　河图黄帝曰凡人生一日天帝赐算三万六千又赐纪二十圣人得三万六千七百二十凡人得三万六千一纪主一歳圣人加七百二十`】　参天　配地【`易昔者圣人之作易也幽赞于神明而生蓍参天两地而倚数　礼记圣人作乐以应天制礼以配地`】　烛逺　照微【`尸子圣人之身犹日也夫日圜尺光盈天地圣人之身小其所烛远矣　顔延之论检圣人者灵照烛微理絶功外`】　兼应　两忘【`祖台之道论大道以至虚顺通圣人以忘怀兼应　刘瑾论圣人身蕴乾坤故有无两忘`】　不相　无名【`史记唐举相蔡泽曰吾闻圣人不相殆先生乎　庄子圣人无名`】　神化　天行【`文子圣人者与天地合具德与日月合其明能以神化者也　庄子圣人之生也天行`】　致用　成能【`易精义入神以致用也　又圣人成能`】　増管道　原应枢【`孙卿子圣人者道之管也　殷康论易昔伏羲始画八卦观象以应枢`】　増同欲　达节【`左传圣人与众同欲　又圣达节`】倍杰　希天【`见上圣一　性理贤希圣圣希天`】　若镜　如水【`淮南子圣人若镜　性理五峯胡氏曰圣人之应事也如水由于地中`】　造物　发机【`沈昭安陆昭王碑惟圣造物注利万物也　淮南子圣人将养其神和柔其气平其形其纵之也若委衣其用之也若发机`】淳耀　袭明【`人物志九征篇隂阳清和则中叡外明圣人淳耀能兼二美知微知章　老子圣人常善救人故无弃人常善救物故无弃物是谓袭明`】　犍万物　兼兆人【`谷子内犍篇圣人立事以先知而犍万物也　观物内篇有一人之人十人之人百人之人千人之人万人之人亿人之人兆人之人能当兆人者圣人之谓也言圣人能兼兆人也`】　圣人窟　夫子瓮【`唐李石续博物志虞虢之间有傅说隐室在傅岩俗名之为圣人窟　后汉钟离意别传意为鲁相到官出私钱万三千文付户曹孔防修孔子车身入庙拭几席劒履男子张伯除堂下草土中得玉璧七枚伯怀其一以六枚白意意令主簿安置几前孔子教授堂下牀首有悬瓮意召孔防问此何瓮也对曰夫子瓮也背有丹书人莫敢发也意曰夫子圣人所以遗瓮欲以悬示后贤因发之中得素书文曰后世修吾书董仲舒防吾车拭吾履发吾笥防稽钟离意璧有七张伯藏其一意即召问伯果服焉`】　原幽赞神明　弥纶天地【`上详参天注　杨雄五经钩沉圣人弥纶天地之体穷防有生之机`】　随时举事　以德分人【`文子圣人随时而举事因资而立功　下详圣一庄子`】　增宗帝祖皇父天母地【`观物内篇孔子賛易自羲轩而下序书自尧舜而下祖三皇宗五帝也　淮南子精神训圣人以天为父以地为母`】　陶铸尧舜　伯仲伊吕【`庄子逍遥游篇陶铸尧舜　杜诗伯仲之间见伊吕孟子伊尹圣之任者也齐太公世家西伯将出猎遇太公于渭之阳与语大说曰自吾先君太公曰当有圣人适周周以兴子真是耶`】　包含万象　横廓六合【`拾遗记庖者包也言包含万象以牺牲登荐于百神民服其圣故曰庖牺亦曰伏羲　淮南子横廓六合兼贯万物此圣人之游也`】　海不扬波　河无流沫【`韩诗外传详圣二　拾遗记虞舜在位大频国民来朝曰唐尧时三河俱溢三河者天河地河中河也此三水有时通壅至圣之世水色俱溢无有流沫`】八神授简　五老降庭【`拾遗记禹凿龙门至一空岩见有八神侍侧禹曰华胥生圣人子是耶答曰华胥是九河神女以生余也乃探玉简授禹　又孔子生空中有声言天感生圣子时有二龙绕室五老降庭`】　腾跨百辟　镕钧六经【`李邕宣圣庙碑腾跨百辟孤絶一人　云门子原道篇夫子继圣独秀前哲镕钧六经必金声而玉振`】　有子避座　郑公绕床【`史记有若传孔子殁有若状似孔子弟子相与共立为师他日弟子进问曰孔子言商瞿四十后当有五丈夫子孔子何以知此有若黙然无以应弟子起曰有子避之此非子之座也　史纬范仲淹传富郑公弼自河北还及国门不得入比夜傍徨绕床叹曰范六丈真圣人也`】　钦明温恭　中正仁义【`性理朱子曰圣人相传只是一个字尧曰钦明舜曰温恭圣敬日跻君子笃恭而天下平　太极图说圣人定之以中正仁义而主静立人极焉`】　不将不迎　知终知始【`淮南子圣人若镜不将不迎　下详圣一鹖冠子`】　天地同施　日月代照【`唐李观谒庙文夫子之道之德与天地同施与日月合明　唐常仲孺文宣王碑辞文王既没孔子乃绍质文异时日月代照`】五星聚井　三苗贯桑【`汉书髙帝元年五星聚于东井应劭曰东井秦之分野五星所在其下当有圣人以义取天下性理朱子曰孟氏没而此道之传不属至宋受命五星聚奎开文明之运　下详圣二韩诗外传`】　梦见周公　不賛伊尹【`上见论语　唐礼乐志圣人不法桓文不賛伊尹`】　简素为贵　福庆用昌【`唐姚班传圣贤以简素为贵　唐裴潾传古之圣贤和平是瑧福庆用昌`】　织成天地　索获帝王【`天中记圣人蹈机握杼织成天地使万物顺焉人伦正焉　文中子王道篇昔圣人述史三焉其述书也帝王之制偹矣故索焉而皆获`】东道西道　前知后知【`桓谭新论张子侯曰杨子云西道孔子也吾应曰子云亦`】  

【`东道孔子也昔仲尼岂独是鲁孔子亦齐楚圣人也王充论衡儒者论圣人以为前知千歳后知万世有独见之明独听之聪`】　师师蚁　铸金铸人【`关尹子三极篇圣人师立君臣师战蚁置兵　杨子学行篇或问世言铸金金可铸乎曰吾闻君子者问铸人不问铸金或曰人可铸欤曰孔子铸顔渊矣`】　言必及有　含之以虚【`世说王弼曰圣人体无无又不可以训故言必及有　关尹子三极篇圣人之治天下天下之物无得以外之故含之以虚`】　心同止水眼如望羊【`性理朱子曰圣人之心如明镜止水　孔子世家孔子学琴于师襄有间曰有所穆然深思焉有所睾然高望而远志焉曰丘得其为人黯然而黒颀然而长眼如望羊非文王其谁能为此也`】出超羣　左提右挈【`性理朱子述防賛曰风气既开乃生圣人聪明睿知出超羣又塞于两间者无非此理圣人左提右挈原始要终欲人全此理而不失其本然之性也`】　以诚  

为本　能化而齐【`通书诚者圣人之本　又富贵贫贱处之一也处之一则能化而齐故顔子亚圣`】　称其改过　不畏多难【`唐陆贽传以圣辅赞圣君不称其无过称其改过　唐崔羣史賛圣人不畏多难畏无难`】　为巢为杖　同德同波【`陆贾辅政篇尧以仁义为巢舜以禹稷契为杖　庄子外篇圣人之生也天行其死也物化静而与阴同德动而与阳同波`】斧藻羣言　糠粃六籍【`刘勰原道篇公旦多材振其徽烈剬诗缉颂斧藻羣言`】  

【`初学记荀奉倩诸兄并以儒术议论奉倩独好言道尝以夫子之言性与天道不可得闻然则六籍虽存圣人之糠粃也`】　华殿松生　陆池露滴【`符子愿足篇尧曰余坐华殿之上森然而松生于栋余立櫺扉之内霏焉而云生于牗　拾遗记炎帝圣德所感陆池丹蕖骈生如盖香露滴沥下流成池`】情通德　执中含和【`周易系辞庖牺氏之王天下也始作八卦以通神明之徳`】  

【`以万物之情　天中记圣人怀天气抱天心执中含和不下庙堂而衍四海`】　一心太极万世为土【`性理北溪陈氏曰圣人一心浑涵太极太之为言甚也　邵子观物内篇诸侯以四境为土天子以九州为土仲尼以万世为土`】　仁育义正　地平天成【`性理圣人在上以仁育万物以义正万民　书大禹谟地平天成六府三事允治`】　言如钟钟　行则车车【`关尹子三极篇如钟钟然如钟鼔然圣人之言则然如车车然如车舟然圣人之行则然`】　消息两仪　经营三代【`李邕宣圣庙碑夫子之道消息乎两仪夫子之德经营乎三代`】瑰意琦行　玉振金声【`楚辞宋玉曰夫圣人瑰意琦行超然独处　下见孟子`】冀州异气　鲁国一人【`拾遗记秦始皇时有宛渠国之民乘螺舟而至始皇与之语及天地初开之时曰臣见冀州有异气应有圣人生果庆都生尧　观物外篇鲁国之儒一人者谓孔子也`】丝纷碁布　璧合珠聨【`关尹子三极篇圣人道虽丝纷事则碁布　性理北溪陈氏曰人之气禀不同只是阴阳五行之气运来运去自有个眞元之会如歴法算到本数凑合所谓日月如合璧五星如聨珠圣人便是禀得这个贞元之会来`】　超轩跨皥　谢舜揖尧【`唐顔师古圣德颂超轩跨皥腾周轶汉　唐文粹杨植许由碣先生所谓为圣人之大标天地之外揖尧谢舜`】　卷之不盈抔　廓然见四海【`黄石子圣人存之以应事几舒之弥四海卷之不盈抔法言问道篇大哉圣人言之至也开之廓然见四海闭之閛然不见墙之里`】　易诗书春秋温良恭俭让【`邵子观物内篇圣人之四府者易诗书春秋之谓也　下详论语`】　馈  

乐钓由余　刻像求说【`后汉儒林谢该传该去官孔融荐之曰后日当更馈乐以钓由余刻像而求傅说岂不烦哉　史记戎王闻缪公贤使由余观秦缪公问内史廖曰孤闻国有圣人敌国之忧也今由余寡人之害将奈何乃以女乐遗戎王又数使人间要由余由余遂去降秦　下详上圣二`】引琴解匡围　观乐叹韶濩【`琴操子畏于匡引琴而歌匡人乃知孔子圣人也瓦解而去　左传季札观韶濩曰圣人之也`】　青鸐栖于川岳　朱草蔓乎街衢【`拾遗记世语曰青鸐鸣时太平故盛明之世翔鸣薮泽音中律吕飞而不行至禹平水土栖于川岳所集之地必有圣人出焉鸐音狄　又炎帝教民耒耜百谷滋阜圣德所感朱草蔓衍乎街衢`】　操壶杓以就饮　执柘杵而上视【`上详上圣二　青子征色篇齐桓公与管仲谋伐莒谋未发而闻于国桓公怪之以问管仲管仲曰国必有圣人也桓公叹曰嘻日之役者有执柘杵而上视者意其是耶`】  

圣四  

増衢尊【`淮南子圣人之道犹中衢而致尊耶过者斟酌多少不同各得其所宜`】　四君子【`邓析子转辞篇尧置敢谏之鼓舜立诽谤之木汤有司直之人武有戒慎之铭此四君子者圣人也`】　原感而后应【`庄子圣人感而后应迫而后动不得已而后起`】　言而后行【`管子圣人择可言而后行`】　増耳视目听【`亢仓子全道篇陈大夫语鲁叔孙卿曰敝邑亦有圣人曰圣人为谁陈大夫曰有亢仓子者偏得老之道其能用耳视目听`】　日读百篇【`抱朴子朂学篇周公上圣而日读百篇`】　发矢握矢【`关尹子一宇篇圣人力行犹之发矢因彼而行我不自行圣人坚守犹之握矢因彼而守我不自守`】　席卷羣才【`唐李邕宣圣碑铭首出列圣席卷羣才`】　广学天开【`唐李邕宣圣碑铭大名震耀广学天开`】　不卷道而背时【`七命文圣人不卷道而背时`】　知河海斗斛识山石多少【`神异经西南大荒中有人身长一丈腹围九尺知河海斗斛识山石多少名曰圣`】  

圣五  

増诗宋朱子感兴诗曰放勲始钦明南面亦恭己大哉精一传万世立人纪猗欤叹日跻穆穆歌敬止戒獒光武烈待旦起周礼恭惟千载心秋月照寒水鲁叟何常师删述存圣轨  

原颂后汉张超尼父颂曰岩岩孔圣异世称杰量合乾坤明参日月德被八荒名克遐外终于获麟遗歌鲁卫唐顔师古圣德颂曰天下文明日月贞观百神受职  

三灵叶賛太阶既平光华照烂超轩跨皥腾周轶汉万寿无疆永延遐算  

増碑唐张谓虞帝庙碑曰受昭华之玉允洽神人泥封祀之金大报天地五臣皆进明赏也四族咸黜明刑也先质后文敦俗也贵德尚齿优贤也于此之时君明于上人化于下山川神亦莫不宁鸟兽鱼鳖众孚咸若无为而治其舜也欤　王勃益州夫子庙碑曰帝天乙之灵苗宋微子之洪绪自禽翦夏浮寳玉于南巢白马朝周载旌旗于北面五仙神器衍潢高列帝之荣三命雄图钟鼎冠承家之礼商丘诞睿下属于防山泗水载灵遥驰于汶上礼乐由是委输人仪所以来苏排祸乱而搆乾元扫荒屯而树真宰圣人之大业也若乃承百王之丕运总千圣之殊姿人灵昭有作之期岳渎降非常之表珠衡玉斗征象纬于天经虎踞龙蹲集风云于地纪亦犹三阶瞰月恒星知太紫之宫八柱冲霄羣岭辨中黄之宅圣人之象也若乃顺时而动用晦而明纡圣哲于常师混波流于不问太阳亭午爝火于丹衡沧浪浮天控涓涔于翠渚西周捧袂仙宫留紫气之书东海抠衣郯子叙青云之秩接舆非圣询去就于狂歌童子何知屈炎凉于诡问圣人之降迹也若乃参神揆训录道和倪辱太白于中都绊乘黄于下邑湛无为之迹而众务同并驰不言之化而羣方取则虽复霓旌羽斾齐人张夹谷之威八佾三雍桓氏逼公宫之制洎乎歴阶而进宣武备而斩俳优推义而行肃刑书而诛正卯用能使四方知罪争归旧好之田三家变色愿执陪臣之礼圣人之成务也若乃乘机动用歴聘栖遑神经幽显志大宇宙东西南北推心于暴乱之朝恭俭温良授受于危亡之国道之将行也命道之将废也命归齐去鲁发浩叹于衰周厄宋围陈奏悲歌于下蔡圣人之救时也若乃筐篚六艺笙簧五典折旋洙泗之间探赜唐虞之际三千弟子攀睿化而升堂七十门人奉洪规而入室从周定礼宪章知损益之源反鲁裁诗雅颂得歌之首备物而存道下学而上达援神叙教降赤制于南宫运斗陈经动符于北洛圣人之立教也若乃成变化而行神观阴阳而倚天地以鼓天下之动以定天下之疑索众妙于重纂羣微于太素圣人之赞易也若乃灵襟不测睿视无涯石砮昭集隼之庭土缶騐羵羊之井稽山南望识皓首于封禺蠡泽东浮考丹萍于梦渚麟图鉴逺金编题佐汉之符鳯德钩深玉策筮亡秦之兆圣人之观化也时义逺矣能事毕矣然后拂衣方外脱屣人间奠楹兴夕梦之哭杖起晨歌之迹挠虹梁于大厦物莫能宗摧日观于鲁丘我将安仰明均两曜不能迁代谢之期序合四时不能革盈虚之数适来夫子时也适去夫子顺也为而不有用九五而长驱成而弗居抚云霓而高视圣人之应化也自四教远而微言絶十哲防而大义乖九师争大易之门五传列春秋之幅六体分于楚晋四时于齐韩淹中之妙键不追稷下之髙风代起百家腾跃攀戸牗而同归万匹驰驱仰陶钧而共贯犹使丝簧金石长悬阙里之堂荆棘蒿不入昌平之墓圣人之遗风也遵扬十圣光被六虚乘素履而保安贞垂黄裳而获元吉故能贵而无位履端于太极之初高而无名布政于皇王之首千秋所不能易百代所不能移者也  

増论宋苏轼论曰尝读孔子世家观其言语文章循循莫不有规矩不敢放言髙论言必称先王然后知圣人忧天下之深茫乎不知其畔岸而非远也浩乎不知其津涯而非深也其所言者匹夫匹妇之所共知而所行者圣人有所不能尽也  

増杂文晋王嘉拾遗记曰炎帝始教民耒耜躬勤畎亩之事百谷滋阜圣德所感无不着焉神芝发其异色灵苗擢其嘉颖陆池丹蕖骈生如盖香露滴沥下流成池因为豢龙之圃朱草蔓衍乎街衢卿云蔚蔼于丛薄筑丹丘以祀朝日饰瑶堦以挹夜光奏九天之和乐百兽率舞八音克谐木石润泽时有流云洒液是谓霞浆服之得道后天而老有石璘之玉号曰夜明以闇投水浮而不灭当此之时渐革庖牺之朴辨文物之用时有丹雀衔九穗禾其坠地者帝乃拾之以植于田食者老而不死采峻锾之铜以为器峻锾山名也下有金井白气冠其上人升于其间雷霆之声在于地下井中之金柔弱可以缄縢也　唐太宗金镜篇曰玉不琢不成器人不学不知道仲尼师于郯子文王学于虢叔圣人且犹如此何况于凡人者乎　韩愈原道曰古之时人之害多矣有圣人者立然后教之以相生相养之道为之君为之师驱其虫蛇禽兽而处之中土寒然后为之衣饥然后为之食木处而顚土处而病也然后为之宫室为之工以赡其器用为之贾以通其有无为之医药以济其夭死为之葬埋祭祀以长其恩爱为之礼以次其先后为之乐以宣其湮鬰为之政以率其怠勌为之刑以锄其强梗相欺也为之符玺斗斛权衡以信之相夺也为之城郭甲兵以守之害至而为之备患生而为之防今其言曰圣人不死大盗不止剖斗折衡而民不争呜呼其亦不思而已矣如古无圣人人之灭久矣  

贤一  

增风俗通曰贤坚也坚中亷外也　说文曰贤多才也通书曰复焉执焉之谓贤　易曰不家食吉养贤也又曰圣人养贤以及万民　原书曰野无遗贤　增  

又曰任贤勿贰　又曰佑贤辅德　原又曰所寳惟贤则迩人安　增礼记曰明足以见之仁足以与之知足以利之可谓贤矣　家语曰哀公问曰何谓贤人孔子曰所谓贤人者德不逾闲行中规绳言足以法于天下而不伤于身道足以化于百姓而不伤于本富有天下而无怨财施天下而不病贫此则贤者也　原京房易飞候曰视四方常有大云五色具而不雨其下有贤人隐　增易参同契曰天道无适莫常与贤者　毛诗序曰丘中有麻思贤也　原又曰南山有台乐得贤也得贤则能为家立太平之基矣　韩诗外传曰圣人求贤者以自辅　增大戴礼曰帝入西学尚贤而贵德原春秋繁露曰气之清者为精【`李固表作神`】人之清者为贤治身者以积精【`李固表作錬神`】为寳治国者以积贤为道　增史记平原君谓毛遂曰夫贤士之处世也譬若锥之处囊中其末立见　汉书刘向传曰众贤和于朝则万物和于野　晋书华谭传曰百揆之职非贤不居故山林无匿景衡门不栖迟　元史许衡传曰夫贤者以公为心以爱为心不为利回不为势屈置之周行则庶事得其正天下被其泽其于人国重固如此也　管子曰贤之所以能成其贤者以其贤而事不肖也　文子曰山有野兽林木为之不斩野有螫虫葵藿为之不采国有贤人折冲千里　庄子曰以财分人谓之贤以贤临人未有得人者也以贤下人者未有不得人者也　原申子曰千里有贤者是比肩而立也　吕氏春秋曰贤者遗人以仁　又曰得地千里不如得一贤也　増任子曰夫贤人者至德以为己心行道以为己任处则不求私名仕则不求私宠不为其身不阿其君积礼义于朝播仁风于民使天下之人翼翼焉向戴其君之尊欣欣焉歌舞其君之德　原孙卿子曰古之贤人食则餰粥不足衣则裋褐不完然而非礼不进非义不受　说苑曰夫絶江海者托于舟致远道者托于乘欲霸王者托于贤　増班固白虎通曰王者即位先封贤者忧民之急也故列土为坛非为诸侯张官设府非为卿大夫皆为民也　委宛子曰操行有常贤仕宦无常遇贤不贤才也遇不遇时也　原周书隂符曰凡治国有三常一曰君以举贤为常二曰官以任贤为常三曰仕以敬贤为常夫然虽百代可知也　物理论曰贤人为德体自然也故语曰黄金累千不如一贤　增通书曰必有耻则可教闻道则可贤　西铭曰圣其合德贤其秀也皇极内篇曰体数之常不易其方顺时而行贤人也  

贤二  

増汉鼂错曰臣窃闻古之贤主莫不求贤以自辅翼故黄帝得力牧而为五帝首大禹得咎繇而为三王祖齐桓得筦子而为五霸长　原韩诗外传曰魏文侯问孤卷子曰父贤足恃乎对曰不足子贤足恃乎对曰不足兄贤足恃乎对曰不足弟贤足恃乎对曰不足臣贤足恃乎对曰不足文侯勃然作而怒曰寡人问此五者于子子一以为不足者何也对曰父贤不过尧而丹朱放子贤不过舜而瞽瞍顽兄贤不过舜而象傲弟贤不过周公而管叔诛臣贤不过汤武而桀纣伐君欲治从身始人何足恃　增通书曰伊尹顔渊大贤也伊尹耻其君不为尧舜一夫不得其所若挞于市顔渊不迁怒不贰过三月不违仁　书曰殷王元子惟稽古崇德象贤抱朴子曰桓文汉髙鼓羣贤以为六翮托豪杰以为  

舟檝　原吕氏春秋曰公孙枝献百里奚于缪公三月请属事焉公曰买之五羊之皮而属事无乃为天下笑乎枝曰信贤而任之君之明也议贤而下之臣之忠也夫谁笑哉　増何武上封事曰虞有宫之竒晋献不寐汲黯在位淮南寝谋故贤人在朝折冲厌难胜于无形原家语曰孔子读史至楚复陈喟然曰贤哉楚庄王  

轻千乘之国而重言之信非申叔时之忠弗能见其义非庄王贤弗能受其训　韩子曰晋平公问叔向曰吾羣臣孰贤对曰赵武贤武立不胜衣言不出口然其所举者数十人皆令德也　增说苑曰孔子之郯遇程子于途倾盖而语终日有间顾谓子路曰取束帛以赠先生子路不对有间又顾谓曰取束帛以赠先生子路屑然对曰士不中间【`谓介绍也`】而见女无媒而嫁非君子之行也孔子曰诗不云乎野有蔓草零露圑兮有美一人清扬婉兮邂逅相遇适我愿兮今程子天下之贤士也于是不赠终身弗见也　双饶氏曰顔孟之均为大贤也而一可学一难学者顔子如和风庆云人皆可以即之孟子如泰山岩岩可望而不可攀其规模气象之不同亦以气质有异之故也　家语曰孔子谓宓子贱曰子治单父众悦子何施而得之对曰此地民有贤于不齐者五人不齐事之而禀度焉皆教不齐以治道孔子叹曰昔者尧舜听天下务求贤以自辅夫贤人百福之宗神明之主也惜乎不齐之所治小也　孔丛子曰鲁人有公仪潜者厉节行道恬于荣利不事诸侯子思与之友穆公因子思欲以为相谓子思曰公仪子必辅寡人三分鲁之一子思曰如君之言则公仪子愈所不至也若饥渴待贤虽蔬食饮水亦愿在下风今徒以高官厚禄钓饵君子无信人之意则公仪子终身不蹑乎君之庭矣　越絶书曰子胥正而信范蠡智而明皆贤人也　史记孟子列传曰天下方务于合纵连衡以攻伐为贤而孟轲乃述唐虞三代之德是以所如者不合退而与万章之徒序诗书述仲尼之意作孟子七篇　程子曰孟子尽可为孔子事业只是不及圣人譬如剪防为花花则似矣特无化工耳　后汉李固传曰昔秦欲谋楚王孙圉设坛西门陈列名臣秦使戄然遂为寝兵魏文侯师卜子夏友田子方轼段干木故羣俊并至名过齐桓秦人不敢闚兵于西河斯盖积贤人之符也新序曰秦欲伐楚使使者往观楚之寳器昭奚恤乃为坛使客东面自居西面之坛称曰理百姓食仓廪子西在此奉圭璋使诸侯子方在此守封疆谨境界叶公子高在此理师旅正兵戎司马子反在此怀覇王之余义猎治乱之余风昭奚恤在此惟大王所观使反言于秦君曰楚多贤臣未可谋也　原尹文子曰尹文子见齐宣王宣王叹国寡贤尹文子曰使国悉贤孰处王下王曰国悉不肖可乎尹文子曰国悉不肖孰理王朝王曰贤与不肖皆无可乎尹文子曰不然有贤有不肖故王尊于上臣卑于下贤贤退不肖所以有上下也　增汉书曰张耳陈余世所称贤其賔客厮役皆天下俊杰所居国无不取卿相者　傅喜传曰喜以光禄大夫养病大司空何武尚书令唐林皆上书言喜行义修洁今以寝病一旦遣归众庶失望皆曰鲁以季友治乱楚以子玉重轻魏以无忌折冲项以范增存亡故楚跨有南土带甲百万邻国不以为难子玉为将则文公侧席而坐及其死也君臣相庆百万之众不如一贤故秦行千金以间亷颇汉散万金以疏亚父喜立于朝陛下之光辉也　三国志诸葛亮曰亲贤臣远小人此先汉所以兴隆也亲小人远贤臣此后汉所以倾頺也　唐书元德秀传曰明皇在东都酺五鳯楼下令三百里县令刺史各以声乐集河内太守辇优伎数百被锦绣或作犀象瓌谲光丽德秀为鲁山令惟乐工数十人聨袂歌于蒍于于蒍于者德秀所为歌也帝闻异之叹曰贤人之言哉　山堂肆考曰宋真宗景德元年密采羣臣有闻望者得二十四人召对崇政殿置于台省馆阁比唐修文馆学士号为二十四贤边肃鞠仲谋郝太冲朱恊李元马京何亮卫太素陈昭度崔端赵湘姜屿滕渉曹广周绛谢涛高谨微张若谷陈越皇甫选陆元李逢天崔遵度其一人则失之矣　宋史邵雍传曰雍德气粹然望之知其贤然不事表襮不设防畛羣居终日不为甚异与人言乐道其善而隐其恶有就问学则答之未尝强以语人人无贵贱少长一接以诚故贤者悦其德不贤者服其化　果斋李氏曰自夫子设教洙泗以博文约礼授学者顔子子思孟子相与共守之未尝失坠其后正学失传士各以意为学寥寥千载而后周程张子出焉歴时未久浸失其眞朱子出而后合伊洛之正传绍邹鲁之坠绪前贤后贤之道该徧全体其亦可谓盛矣元窦黙传曰黙为人乐易平居未尝评人物与人居  

温然儒者也至论国家大计面折廷诤谓汲黯无以过之帝尝谓侍臣曰朕求贤三十年惟得窦汉卿及李俊民二人　明宋濓传略曰太祖尝誉濓于朝曰朕闻太上为圣其次为贤其次为君子宋景濓事朕十九年未尝有一言之伪诮一人之短始终无二非止君子抑可谓贤矣  

贤三  

原顺德　乐道【`周礼以贤制爵则民顺德公仪潜事见上贤二`】　积礼　富义【`任嘏道德论夫贤人者积礼义于朝播仁风于野吕氏春秋文侯曰干木贤人也干木富于义`】避世　絶俗【`论语贤者避世　徐整豫章列士传议郎舒令施阳字季儒宜春人也为人沉重谧静清白絶俗生平常以礼让先人后己为行因称为贤者`】　受赏　守节【`汉书进贤受上赏左传贤守节`】　増希顔　乐孔【`性理朱子曰南轩张公以古之圣贤自期作希顔录一篇蚤夜观省以自警策　杨子纡紫怀金之乐不若顔子之乐顔子之乐也内纡紫怀金之乐也外顔不孔虽得天下不足以为乐`】　壁立　鳯翔【`性理上蔡谢氏曰孟子所至王侯分庭抗礼壁立万仞又朱子曰曾防之志如鳯凰翔于千仞之上`】　序位　报君【`汉书封丞相公孙为平津侯下诏曰古者任贤而序位　孔丛子子思曰报君者惟达贤耳`】　德星　仁风【`檀道鸾续晋阳秋陈仲弓从诸子侄造荀淑父子于时德星聚太史奏曰五百里贤人聚　后汉祢衡顔子碑德行迈于三千仁风横于万里`】　原主神明　安社稷【`家语夫贤者百福之宗也神明之主也　徐干中论大贤之为行也是非不与俗辨曲直故得其志则国以和社稷以安兆人受其福羣生頼其祚`】増敌七国　有三常【`唐李邕传邕下狱许昌男子孔璋上书天子曰昔呉楚反时得剧孟则不忧夫以一贤而敌七国之众周书隂符治国有三常详贤一`】　原克勤克俭　知微知章【`尚书帝曰来禹克勤于克俭于家弗自满假惟汝贤　贽虞顔子賛顔子亹亹仁心不违行无贰过知章知微`】　増关西孔子　江左吾【`后汉杨震传震明经博覧无不穷究诸儒语曰关西孔子杨伯起　晋温峤传晋渡江之后制度草创纲维未举峤殊以为忧及见王导共谈欣然曰江左自有吾复何虑也`】　不臣不友　一臞一肥【`吕子齐有北郭骚晏子之仆谓晏子曰此齐国之贤者也其义不臣乎天子不友乎诸侯　淮南子子夏见曽子一臞一肥曾子问其故曰出见富贵之乐而欲之入见先王之道而又说之两者心战故臞先王之道胜故肥`】　山中四皓　斗南一人【`史记留侯世家高祖欲易太子留侯曰上有不能致者四人皆以为上慢侮人故逃匿山中诚令太子来以为客上知此四人贤则一助也扬雄解嘲四皓采荣于南山　唐狄仁杰传狄公之贤北斗以南一人而已`】　徃必不获　望之可知【`后汉逢萌传北海太守素闻其高遣吏奉谒致礼萌不答太守使捕之吏曰子庆大贤天下共闻所在之处人敬如父徃必不获　性理朱子曰尧夫先生德气粹然望之可知其贤`】　自家意思　他人丘陵【`性理程子曰茂叔窻前草不除问之云与自家意思一般　论语他人之贤者丘陵也`】　卿见叔度帝思子陵【`典略荀季和见袁闳曰卿国有顔子宁知之乎闳曰卿见吾叔度　后汉书严光字子陵光武即位光变姓名隐身不见帝思其贤乃令以物色访之`】　经户披帷　升堂入室【`世说袁司徒粲经傅昭戸輙叹曰经其戸寂若无人披其帷其人斯在岂非名贤　论语由也升堂矣未入于室也`】　小者最胜　门人益亲【`世说补王黄门兄弟三人俱诣谢公旣出坐客问谢公向三贤孰愈谢公曰小者最胜　史记顔回传孔子曰自吾有回门人益亲`】　楮冠藜杖木枕布衾【`彚苑原宪居环堵之室上漏下湿坐而弦歌子贡徃见之原宪楮冠藜杖而应门`】  

【`唐书阳城传城尝以木枕布衾质钱人重其贤争售之`】　亦趋亦歩　就凊就温【`庄子顔渊问于仲尼曰夫子歩亦歩夫子趋亦趋夫子驰亦驰夫子奔逸絶尘而回瞠乎若后矣　管子贤人知道之不可行则沉抑以辟罸静黙以侔免譬犹夏之就凊冬之就温侔取也`】　避阳城驿改浩然亭【`元稹阳城驿诗商有阳城驿名同阳道州阳公没已久感我泪交流又祠曹讳羊祜此驿何不侔我愿避公讳名为避贤邮　唐书孟浩然传王维过郢州画浩然像于刺史亭因曰浩然亭咸通中刺史郑諴谓贤者名不可斥更署曰孟亭`】　取火于燧　剪防为花【`战国策淳于髠一日而见七人于宣王王曰子一朝见七士不亦众乎髠曰夫物各有俦今髠贤者之俦也王求士于髠若挹水于河而取火于燧也　性理圣人犹化工也贤人犹巧工也剪防以为花设色以画之非不宛然肖之而欲观生意之自然则无之也`】　不炉不扇　为珪为璋【`性理程子曰邵尧夫先生始学于百原坚苦刻厉冬不炉夏不扇夜不就席者数年卫人贤之　唐文粹韦渠牟古贤四皓賛焕焕煌煌为珪为璋`】　一动一静　无古无今【`唐文粹梁肃钓台碑贤哲之道一动一静动而用者功济乎当世静而不用者化光于无穷方正学三贤賛斯文在兹无古无今`】　春生秋杀冬日夏云【`性理程子曰顔子春生也孟子并秋杀尽见又陈恬賛程明道曰贤哉先生惟德温温如冬之日如夏之云`】　稷下聚士　圃泽多贤【`风俗通齐威宣王之时聚天下贤士于稷下　列子郑之圃泽多贤`】　南国有几　我门不乏【`南史王锡传魏使刘善明来聘中书舍人朱异接之善明曰南国学辨如中书者有几又曰王锡张纉北间所闻云何不见异具奏闻即勅南苑设宴善明遍论经史锡纉随方酬对他日谓异曰一日见二贤实副所望　又袁粲传粲字愍孙叔父淑雅重之语子弟曰我门不乏贤愍孙必当复三公`】　先生烈包元凯　逹者位无子男【`后汉祢衡顔子碑仲尼无舜禹之功先生包元凯之烈　唐书张后传帝曰今日弟子何如后曰昔孔子门人三千逹者无子男之位臣翊賛一人乃王天下计臣之功过于先圣`】  

贤四  

増府望【`北齐书王昕传太尉汝南王悦辟兵参军左右言昕诞慢悦曰府望惟在此贤不可责也`】书碑【`宋范仲淹传帝亲书其碑曰褒贤之碑`】　司礼【`杨子贤者司礼小人司嚱注贤者见`】  

【`有礼则从之小人见衅隙则抵之`】　原宜有后【`白帖贤者子孙宜有后也`】　增入室生【`拾遗记魏文帝称薛夏曰子所说子游子夏之俦不能过也若仲尼在魏复为入室焉手制书与题云入室生`】　原不陨贫贱【`礼记贤者不陨获于贫贱不充诎于富贵`】　増必当远至【`魏李孝贞传陆昻曰士固不妄有名吾贤必当远至`】　外朗内润【`世说或问汝南许章曰叔慈慈明孰贤许曰二荀皆玉也慈明外朗叔慈内润`】　载文盈车【`抱朴子墨翟大贤载文盈车`】耳择口择【`杨子法言贤者耳择口择众人无择焉`】　天爵有余【`先贤行状钟皓字季明父祖至德著名皓髙风承世除林虑长不就人位不足天爵有余`】　松柏为林【`唐郎余令传余令博于学授霍王元轨府参军从父知年亦为王友元轨毎曰郎家二贤皆入府不意培塿而松柏为林也`】声满天地【`庄子曽子居卫曳縰而歌商颂声满天地若出金石天子不得臣诸侯不得友`】  

视如土坛【`彚苑详注闵子曰吾内明于去就之义出见羽盖龙旂裘旃相随视如坛土矣`】　反迹合道【`关尹子以贤师圣者反迹而合道`】　改名半千【`刘昫文苑传员半千本名余庆王义方谓之曰五百年一贤足下当之因改名半千`】　盛水不满【`性理朱子曰曾子立言盛水不满`】　羞对轩冕【`初潭集袁淑候李僧伽先减仆从然后入门曰见此贤令吾羞对轩冕`】疲暮逢君【`彚书详注沈约毎见王筠文咨嗟谓曰自谢眺诸贤零落平生意好殆絶不谓疲暮复逢于君`】　贤者常不遇【`孔帖韩愈与崔羣书曰贤者常不遇不肖者比肩青紫贤者常无以自存不贤者志满气得`】　顔苦孔之卓【`杨子或问曰顔氏子亦有苦乎曰顔苦孔之卓也或人瞿然曰兹苦也祗其所以为乐也欤`】　前比鲁山道州【`东坡志林九江陈辅之有于陵仲子之操不娶无子东坡曰鲁山道州乃前比也辅之一笑曰頼古多此贤`】  

贤五  

増诗唐李白梁父吟曰君不见朝歌屠叟辞棘津八十西来钓渭濵宁羞白髪照清水逢时吐气思经纶广张三千六百钓风期暗与文王亲大贤虎变愚不测当年颇似寻常人　宋朱熹感兴诗曰顔生躬四勿曽子日三省中庸首谨独衣锦思尚防伟哉邹孟氏雄辨极驰骋操存一言要为尔挈裘领丹青着明训今古垂焕炳何事千载余无人践斯境　金乐府曰圣师之门顔惟居上其殆庶几是宜配享桓圭衮衣有严翼象载之神祠増光吾党　又曰有周之衰王纲既坠是生真儒宏才命世言而为经醇乎仁义力扶圣功同垂万祀　明宣宗御制拟猗兰操曰兰生幽谷兮其芳贤人在野兮其道则光嗟兰之茂与众草为伍于乎贤人兮汝其予辅  

增赋唐谢观以贤为寳赋曰楚国之君贤人为寳彼则贵于无胫此则尊于有道琢磨仁义而不缁不磷淬砺铓而既坚既好皎皎神爽棱棱貌清志一洁而靡垢行百链而愈精非暗投以取诮不韫椟以沽名亷让在心命爵而蔑闻铜臭文章满腹掷地而自有金声洞彻不欺光芒相烛砥名而可尚砺节而自勗吐清词之粲粲心水含珠见正色之温温情田积玉言错落而无玷性真明而不瑕袖懐荆璞握有灵虵以鉴奸察邪之焕烂比照乘映庑之光华足可充盈军国辉耀家何必积满堂以递矜易连城而助诈一非克俭之教一损不贪之化虞君受垂棘而灭楚国得孙生而霸使徒美其色暎层阙光能耀夜殊不知寸隂逾尺璧之珍一经夺满籯之价所以爱兹被褐重彼迷以清德之惟一奚白璧之能防况各藏器俟时见机而作直若矢頴如锷诚席珍之可任洵柱石之有托以之绥抚而上下康宁以之守御而内外胥乐既三复之可騐奚众口之能铄则知金玉为寳者德义之衰贤人为寳者家之基国无日而无事贤何代而无之如此则何必楚也独二三子之可师  

増诏北周苏绰为太祖草擢贤良诏曰良玉未剖与瓦石相名骥未驰与驽马相杂及其剖而莹之驰而试之玉石驽骥然后始分彼贤士之未用也混于凡品竟何以异要任之以事业责之以成务方与彼庸较然不同昔吕望之屠钓百里奚之饭牛生之扣角管吾之三败当此之时悠悠之徒岂谓其贤及升王朝登霸国积数十年功成事立始识其竒士也　唐开元八年诏曰顔子等十哲宜为坐像悉令从祀曾参大孝德冠同列特为塑像坐于十哲之次因图画七十弟子及二十二贤于庙壁上以顔子亚圣亲为制賛书于石仍令当朝文士分为之賛题其壁焉  

増书唐韩愈与鳯翔刑部尚书书曰假如贤者至阁下乃一见之愚者至不得见焉则贤者莫不至而愚者日远矣假令愚者至阁下以千金与之贤者至亦以千金与之则愚者莫不至而贤者日远矣　宋苏辙上枢密韩太尉书曰太尉以才略冠天下天下之所恃以无忧四之所惮以不敢发入则周公召公出则方叔召虎而辙也未之见焉且夫人之学也不志其大虽多而何为辙之来也于山见终南嵩华之髙于水见黄河之大且深于人见欧阳公而犹以为未见太尉也故愿得观贤人之光耀闻一言以自壮然后可以尽天下之大观而无憾矣  

増序宋苏轼六一居士集序曰自汉以来道术不出于孔氏而乱天下者多矣晋以老庄亡梁以佛亡莫或正之五百余年而后得韩愈学者以愈配孟子盖庶几焉愈之后三百余年而后得欧阳子士无贤不肖不谋而同曰欧阳子今之韩愈也  

原颂汉王褒圣主得贤臣颂曰夫贤者国家之器用也所任贤则趋舍省而功施普器用利则用力少而就效众故工人之用钝器也劳筋苦骨终日矻矻及巧冶铸干将之璞清水淬其越砥敛其锷水断蛟龙陆剸犀革使离娄督绳公输削墨虽崇台五层延袤百丈而不溷者工用相得也故服絺绤之凉者不苦盛暑之郁燠袭狐貉之暖者不忧至寒之凄怆何则有其具者易其备贤人君子亦圣王之所以易海内也君人者勤于求贤而逸于得人人臣亦然昔贤者之未遭遇也图事揆策则君不用其谋陈见悃诚则上不然其信进仕不得施效斥逐又非其愆是故伊尹勤于鼎俎太公困于鼓刀百里自鬻子饭牛及其遇明君遭圣主也运筹合上意諌诤则见听进退得关其忠任职得行其术剖符锡壤而光祖考传之子孙以资说士  

原赞后汉王粲正考父賛曰恂恂正父应德孔盛身为国卿族则公姓年在耆耊三叶闻政谁能不怠申兹约敬饘粥予口伛偻受命铭书金祚及后圣　西晋嵇康原宪賛曰原宪味道财寡义丰栖迟荜门安贱固穷弦歌自乐体逸心冲进应子贡邈有清风　晋挚虞左丘明賛曰丘明作史时惟衰周错综坟籍思徽猷阐明正典光演春秋诞宣圣旨旷代弥休　増夏侯湛闵子骞賛曰圣既拟天贤亦希圣蒸蒸子骞立体中正干禄辞宰事亲尽敬勉心景迹擢辞流咏　原孙楚顔回賛曰束身励行宗事圣道鑚仰孜孜视子犹考　増唐司空图三贤賛曰隋大业间房公李公魏公同师文中子尝谓其徒曰龄也志而密靖也惠而断征也直而遂俾其遭时致力必济谟庸厥后果然賛曰三贤志同夙尚儒风以植公忠出遇太宗讽议从容谋厥羣雄君劳臣惕荒阻辟百千年社稷　宋苏辙管防安賛曰幼安之贤无以过人余独何以谓贤贤其明于知时审于处己以能自全防安之老归自海东一亩之宫闭不求通白帽布裙舞雩而风四时烝尝馈奠必躬八十有四蝉脱而终少非汉人老非魏人何以命之天之逸民明方正学韩退之賛曰汉后七代道丧言棼不有先  

生孰兴斯文先生之生志豪气雄手决百川注之使东刮垢去腐焕其一新诋排佛老扶起孟荀谁与朽骨天子是迎请投水火以灭祸萌喁喁鳄鱼为潮之毒帝念南氓俾徃殱戮大海茫洋五领苍苍发为文章震荡激昂山不足髙海不足深斯文在兹无古无今惟邹孟子仁义干戈先生在唐与之为徒吁嗟何时愈下弥衰先生不生孰扶孰持是气常存磅礴上下有继徽猷不在来者  

增论宋苏轼孟轲论曰其道始于至粗而极于至精充乎天地放乎四海而毫厘有所必计至寛而不可犯至密而可乐者此其中必有所守而后世或未之见也増记唐白居易养竹记曰竹似贤何哉竹本固固以树徳君子见其本则思善建不防者竹性直直以立身君子见其性则思中立不倚者竹心空空以体道君子见其心则思应用虚受者竹节贞贞以立志君子见其节则思砥砺名行险一致者夫如是故人多树之为庭实焉嗟乎竹植物也于人何有哉以其有似于贤而人犹爱惜之封植之况其真贤者乎　明宋濓九贤遗像记曰天生九贤盖将以兴斯道也濓寤寐思之而无以寄其遐情因作此记时而观之则夫道德冲和之容俨然于心目之间至欲执鞭从之有不可得于戏九贤亦夫人哉【`九贤濓溪周子明道伊川二程子康节邵子横渠张子温公司马子晦庵朱子南轩张子东莱吕子也`】  

増碑汉祢衡顔子碑曰在束修之齿入宣尼之室德行迈于三千仁风横于万国知微知章闻一觉十用行舍藏与圣合契名为四友之冠实尽疏附之益尔乃安陋巷挹清流甘箪瓢以充饥虽屡空而不忧于时河不出圗周祚未讫仲尼无舜禹之功先生包元凯之烈  

## 御定渊鉴类函卷二百六十九

人部二十八【`慕贤　知贤附　忠`】  

慕贤知贤一  

増礼记曰轻絶贫贱而重絶富贵则好贤不坚　又曰慕贤而容众　家语曰天下之至明能举天下之至贤诗传曰于缁衣见好贤之至也　大戴礼曰同声则  

异而相应意合则未见而相亲贤者立于本朝而天下之豪相率而趋之从其也　书曰知人则哲能官人　列子曰治国之难在于知贤而不在自贤　唐文粹李翺曰凡贤人竒士自以所不茍合于世是以虽见之难得而知也见而不能知其贤如弗见而已矣  

慕贤知贤二  

原语林曰贤者国之纪人之望昔者周公体大圣人之德而勤于吐握由此天下之士争归之向使周公骄而且吝士亦当髙翔逺去所至寡矣　增史记卫世家曰  

成王封康叔为卫君周公旦惧康叔齿少乃申告康叔曰必求殷之贤人君子长者问其先殷所以兴所以亡而务爱民　管仲列传管仲曰吾始困时尝与鲍叔贾分财利多自与鲍叔不以吾为贪知我贫也吾尝为鲍叔谋事而更穷困鲍叔不以吾为愚知时有利有不利也吾尝三仕三见逐于君鲍叔不以吾为不肖知我不遭时也吾尝三战三走鲍叔不以吾为怯知我有老母也公子纠败召忽死之吾幽囚受辱鲍叔不以吾为无耻知我不羞小节而耻功名不显于天下也生我者父母知我者鲍子也鲍叔旣进管仲以身下之子孙世禄于齐有封邑者十余世尝为名大夫天下不多管仲之贤而多鲍叔能知人也　诗说曰杕杜晋文公好贤而国人美之兴也　原国语曰臼季使舍于冀野见冀缺耨其妻馌之相敬如賔从而问之冀芮之子也与之归旣复命进之曰臣得贤敢以告文公曰子何以知其贤对曰臣见其不忘敬也公使为下军大夫　増又曰祁奚辞【`请老也`】于军尉公问焉曰孰可对曰臣之子午可人有言曰择臣莫若君择子莫若父午之少也婉以从令游有乡处有所好学而不戏其壮也彊志而用命守业而不淫其冠也和安而好敬柔惠小物而镇定大事有直质而无流心非义不变【`言从义也`】非上不举【`仿上而动也`】若临大事其可以贤于臣也　史记秦本纪曰百里傒亡秦走宛楚鄙人执之缪公闻百里傒贤请以五羊皮赎之授之国政号五羖大夫百里傒让曰臣不及臣友蹇叔蹇叔贤而世莫知臣尝游困于齐而乞食防人【`地名`】蹇叔臣臣因而欲事齐君无知蹇叔止臣臣得脱齐难遂之周周王子頽好牛臣以养牛干之及頽欲用臣蹇叔止臣臣去得不诛事虞君蹇叔止臣臣知虞君不用臣臣诚私利禄爵且留再用其言得脱一不用及虞君难是以知其贤　列女传曰衞灵公与夫人夜坐闻车声辚辚至阙而止过阙复有声公问夫人曰知此为谁夫人曰此必蘧伯玉也公曰何以知之曰妾闻礼下公门式路马所以广敬也夫忠臣与孝子不为昭昭伸节不为冥冥堕行今伯玉衞国贤大夫也仁而有智敬于事上此其人必不以暗昧废礼是以知之公使人视之果伯玉也反戏之曰非也夫人进觞再拜贺之公曰子何以贺寡人夫人曰始妾谓衞独有伯玉耳今衞复有与之齐者是君有二贤臣也国有贤臣国之福也妾是以贺公惊曰善哉遂语夫人其实焉　史记越世家曰范蠡对越王曰兵甲之事种不如蠡镇抚国家亲附百姓蠡不如种　册府元曰孔子之所严事于周则老子于衞蘧伯玉于齐晏平仲于楚老莱子于郑子产于鲁孟公绰数称臧文仲柳下惠铜鞮伯华介山子然孔子皆后之不并世子曰述而不作信而好古窃比于我老彭　史记曰方晏子伏庄公尸哭之成礼然后去岂所谓见义不为无勇者耶至其谏说犯君之顔此所谓进思尽忠退思补过者耶假令晏子而在余为之执鞭所忻慕焉　又曰诗有之髙山仰止景行行止虽不能至然心向往之余读孔氏书想见其为人适鲁观仲尼庙堂车服礼器诸生以时习礼其家余低回留之不能去云　国语曰赵简子问于壮驰兹曰东方之士孰为瘉【`贤也`】壮驰兹拜曰敢贺简子曰未应吾问何贺对曰臣闻之国家之将兴也君子自以为不足今主任晋国之政而问及小人又求贤人吾是以贺　诗外传曰晋平公游于河而乐曰安得贤士与之乐此也船人盍胥跪而对曰主君无好士之意耳无患乎无士也平公曰吾食客门左千人门右千人朝食不足夕市赋暮食不足朝市赋吾可谓不好士乎盍胥对曰夫鸿鹄一举千里所恃者六翮耳背上之毛腹下之毳益之飞不加髙损之飞不加下今君之食客门左门右各千人亦有六翮在其中乎将皆背上之毛腹下之毳耶　新序曰魏文侯致禄百万于段干木而时往问之国人皆喜相与诵之曰吾君好正段干木之敬吾君好忠段干木之隆秦欲攻魏司马唐谏曰段干木贤者也而魏礼之天下莫不闻无乃不可加兵乎　孔丛子曰齐王谓子思曰先生名髙于海内吐言则天下之士莫不属耳目焉史记魏公子列传云公子留赵闻赵有处士毛公藏于博徒薛公藏于卖浆家【`浆或作醪`】公子欲见两人两人自匿不肯见公子公子闻所在乃间歩往从此两人游甚欢平原君闻之谓其夫人曰始吾闻夫人弟公子天下无双今吾闻之乃妄从博徒卖浆者游公子妄人耳夫人以告公子公子乃谢夫人去曰始吾闻平原君贤故负魏王而救赵以称平原君平原君之游徒豪举耳不求士也无忌自在大梁时尝闻此两人贤至赵恐不得见以无忌从之游尚恐其不我欲也今平原君乃以为羞其不足从游乃装为去夫人具以语平原君平原君乃免冠谢固留公子平原君门下闻之半去平原君归公子天下士复往归公子公子倾平原君客　范雎列传曰秦昭王闻魏齐在平原君所欲为范雎必报其仇赵孝成王乃发卒围平原君家急魏齐夜亡出见赵相虞卿虞卿度赵王终不可说乃解其相印与魏齐亡间行念诸侯莫可以急抵者乃复走大梁欲因信陵君以走楚信陵君闻之畏秦犹豫未肯见曰虞卿何如人也时侯嬴在旁曰人固未易知知人亦未易也夫虞卿蹑屩担簦一见赵王赐白璧黄金百镒再见拜为上卿三见卒受相印封万户侯当此之时天下争知之夫魏齐穷困过虞卿虞卿不敢重爵禄之尊解相印捐万户侯而间行急士之穷而归公子公子曰何如人人固不易知知人亦未易也信陵君大慙驾如野迎之　魏世家曰惠王三十五年卑礼厚币以招贤者邹衍淳于髠孟轲皆至梁　燕世家曰昭王谓郭隗曰齐因孤之国乱而袭破燕孤极知燕小力少不足以报然诚得贤士以共国以雪先王之耻孤之愿也先生视可者得身事之郭隗曰王必欲致士先从隗始况贤于隗者岂逺千里哉于是昭王为隗改筑宫而师事之　田单传曰燕之初入齐闻昼邑人王蠋贤令军中曰环昼邑三十里无入以王蠋之故　驺奭传曰齐王自淳于髠以下皆命曰列大夫为开第康庄之衢髙门大屋尊宠之览天下诸侯賔客言齐能致天下贤士也　孟尝君传曰秦昭王闻孟尝君贤乃先使泾阳君为质于齐以求见孟尝君汉陈平传曰平因魏无知求见汉王有谗平者汉王  

疑之以让无知曰公言其贤人何也对曰臣之所言者能也今楚汉相拒臣进竒谋之士顾其计诚足以利国家耳　韩信传曰滕公言信于汉王汉王以为治粟都尉上未之竒也数与萧何语何竒之至南郑何闻信亡不及以闻自追之居一二日何来谒上且怒且喜骂何曰若亡何也何曰臣非敢亡追亡者耳上曰所追者谁也曰韩信上复骂曰诸将亡者以数十公无所追追信诈也何曰诸将易得如信国士无双　张释之传曰释之事文帝十年不得调亡所知名释之欲免归中将袁盎知其贤惜其去乃请徙释之补谒者　后汉张楷传曰楷字公超通严氏春秋古文尚书门徒常百人賔客慕之自父党宿儒皆造门焉车马填街徒从无所止黄门贵戚之家皆起舍巷次以候过客往来之利楷疾其如此輙徙避之学者随之所居成市后华隂山南遂有公超市　海内先贤行状曰东汉戴良字叔鸾髙才磊落英声逺播少者懐之长者慕之乡里缙绅下至黎庻莫敢有争忿之家　蔡伯喈别传曰东国宗敬蔡邕不言名咸称蔡君兖州陈留并圗画形像而颂之曰文同三闾孝齐参骞　天中记曰客言于何进曰孔文举于时英雄特杰譬诸物犹众星之有北辰百谷之有黍稷天下莫不属目也　汝南先贤传曰薛勤字恭祖仕郡功曹陈仲举时年十五为父赍书诣勤勤见而察之明日往造焉仲举父出见勤勤曰足下有不凡子吾来候之不从卿也言议尽日乃叹曰陈仲举有命世才王佐之具又见黄叔度于童幼云当为世盛徳其后二贤英名并耀于世　谢承后汉书符融见郭林宗便与之交又介绍于李膺以为海之明珠未耀其光鸟之凤凰羽仪未翔膺与林宗相见待以师友之礼遂振名天下融所致也　汉纪曰陈国童子魏昭常请于郭泰曰经师易遇人师难遭愿在左右供给洒扫泰许之泰尝不佳【`微有疾也`】命昭作粥粥成进泰泰呵之曰为长者作粥不加意敬使不可食以杯掷地昭更为粥重进泰复呵之如此者三昭姿容无变泰乃曰吾始见子之面而今而后知卿心耳遂友而善之　又曰黄琼将葬徐穉往吊哀哭而去陈留茅容追及于涂容为沽酒市肉穉为饮食容还以语诸人或曰孺子其失人乎太原郭泰曰不然孺子之为人清洁髙防饥不可得食寒不可得衣而为季伟饮酒食肉此为己知季伟之贤故也　许劭传曰劭少峻名节好人伦多所赏识若樊子昭和阳士者并显名于世故天下言拔士者咸称许郭　典略曰祢衡髙论冠世来游京师诋訾朝士及南见赵戬叹曰铁则干将莫邪木则椅桐梓漆人则顔冉仲弓　襄阳记曰厐徳公谓诸葛孔明为卧龙厐统为凤雏司马徳操为水镜　汝南先贤传曰周乗字子居天姿聪朗髙峙岳立非陈仲举黄叔度之俦不交也仲举尝叹曰若周子居者真治国之器　天中记曰黄宪字叔度同郡戴良才髙倨傲而见宪未尝不正容及归罔然若有失也其母问曰汝复从牛医儿来耶对曰良不见叔度不自以为不及旣观其人固难得而测矣　世说曰陈仲举为豫章太守至便问徐孺子所在欲先防之主簿曰群情欲府君先入陈曰武王式商容之闾席不暇暖吾之礼贤有何不可　又曰李元礼尝叹荀淑钟皓曰荀君清识难尚钟君至徳可师　又曰汉皇甫规解官归乡时有以货得鴈门太守者书刺投谒规卧不时起旣入见问卿前在郡食鴈美乎有顷白王符在门惊遽而起衣不及带屣履出迎援手入座极欢而别时人为之语曰徒见二千石不如一逢掖　魏略曰田豫罢官归居魏县防病亡戒其妻子曰葬我必于西门豹墓邉妻子难之言西门豹古之神人那可葬于其边乎豫言豹履行与我敌等耳使死而有灵必与我善　世说曰有问蔡洪吴旧姓何如答曰吴府君圣王之老成明时之俊乂朱永长理物之至徳清选之髙望严仲弼九臯之鸣鹤空谷之白驹顾彦先八音之琴瑟五色之龙章张威伯岁寒之茂松幽夜之逸光陆士衡士龙鸿鹄之裴回悬鼓之待槌凡此诸君以洪笔为锄耒以纸札为良田以黙为稼穑以义理为丰年以谈论为英华以忠恕为珍宝着文章为锦绣蕴五经为缯帛坐谦虚为席荐张义让为帷幙行仁义为屋宇脩道徳为广宅又曰王濬冲裴叔则二人于总角时诣钟士季须臾去后客问向二童子是谁曰裴王客曰何如钟曰裴楷清通王戎简要须三十年此二贤当为吏部尚书冀尔时天下无复滞才　王隐晋书曰卫瓘与何晏邓飏等数共谈讲见乐广竒之曰每见此人则莹然犹廓云雾而覩青天　续晋阳秋曰太傅谢安见褚爽少时叹曰若期生不佳我不复论士期生爽小字也　罗含别传曰或有人言罗君章可谓荆楚之梓桓大司马曰此是江左之秀岂惟荆楚　晋书顔含传曰含雅重行实抑絶浮伪或问江左羣士优劣答曰周伯仁之正邓伯道之清卞望之之节余则吾不知也　张天锡传曰天锡数宴园池索商上疏极谏天锡答曰吾非好游行有得也观朝荣则敬才秀之士翫芝兰则爱徳行之臣覩松竹则思贞操之贤临清流则贵防洁之行览蔓草则贱贪秽之吏逢飇风则恶凶狡之徒若引而伸之触而长之庶无遗漏矣　刘孝标辨命论曰沛国刘瓛瓛弟璡并一时秀士也瓛则闗西孔子通渉六经循循善诱服膺儒行璡则志烈秋霜心贞昆玉亭亭髙竦不离风尘皆毓徳于衡门并驰声于天地　新唐书杜如晦传曰如晦为秦王府参军时府属多外迁王患之房龄曰去者虽多不足惜至若如晦王佐才也　唐纪曰狄仁杰尝荐数十人卒为名臣或问仁杰曰天下桃李悉在公门矣仁杰曰荐贤为国非为私也　新唐书娄师徳传曰武后问狄仁杰曰师徳贤乎对曰为将谨守贤则不知也又问知人乎对曰与臣同僚未闻其知人也后曰朕用卿师徳所荐也诚知人矣　唐文粹李华曰房太尉每见元鲁山则终日叹息曰见紫芝眉宇使人名利之心尽矣　宋史韩琦传曰琦尝论近世宰相独许裴度晚与欧阳脩相知屡荐之曰韩愈唐之名士天下望以为相而竟不用欧阳脩今之韩愈也　东都事略曰富弼字彦国幼笃学有大度范仲淹见而识之曰此王佐才也　性理广平游氏曰时有同明道先生在台列者心慕其为人尝语人曰他人之贤者犹可得而议也若乃伯淳则如美玉然反覆视之表里洞彻莫见疵瑕　又司马光吕公着尝曰程颐道徳纯备学问渊博有经天纬地之才有制礼作乐之具实天民之先觉圣代之真儒也　闻见录曰文潞公以太尉留守西都时富韩公以司徒致仕潞公集洛中年徳髙者为耆英防独司马温公年未及七十潞公素重其人用唐九老狄兼謩故事请入防温公辞以晚进不敢班文富二公之后潞公不从　宋史范镇传曰熈宁元丰之际天下贤士大夫望以为相者镇与司马光二人称曰君实景仁不敢有所轩轾云　罗从彦传曰从彦字仲素朱熹谓山倡道东南士之游其门者甚众然潜思力行任重诣极惟仲素一人而已　蔡元定传曰元定闻朱熹名往师之熹叩其学大惊曰此吾老友也不当在弟子列遂与对榻讲论诸经奥义四方来学者必俾先从元定质正焉　性理朱子曰蔡季通有精诣之识卓絶之才不可屈之志不可穷之辨　宋史胡安国传曰侯仲良言必称二程其他无所许可及见安国叹曰吾谓志在天下视不义富贵如浮云者二程先生而已不意复有斯人也谢良佐语人曰胡康侯如大冬严雪百草萎死而松柏挺然独秀　金史承晖传曰承晖生而富贵居家寒素常置司马光苏轼像于书室曰吾师司马而友苏公　元史廉希宪传曰世祖为皇弟时希宪年十九入侍一日读孟子以性善义利仁暴之防告世祖嘉之目曰廉孟子　许衡传曰丞相安图一见衡语同列曰若辈自谓不相上下盖十百与千万也承防王磐气槪一世少所与可见衡曰先生神明也　续文献通考曰明陈宪章游太学祭酒邢让试和杨龟山此日不再得诗让览之惊曰龟山不如也为飏言于朝以为真儒复出由是名震京师  

慕贤知贤三  

原倒屣　觅船【`晋王粲传蔡邕才学显著贵重朝廷常车填巷賔客盈坐闻粲在门倒屣迎之粲至年旣幼容状短小一座尽惊邕曰此王公孙也有异才吾不如也吾家书籍文章当尽与之　又张凭传凭常诣刘惔惔延之上座清言弥日留宿至旦遣之凭旣还船须臾惔传觅张孝廉船便召同载`】　执辔　式庐【`史记信陵君传魏公子置酒大防賔客坐定公子从车虚左自迎夷门侯生侯生摄敝衣冠直上载公子上坐不让欲以观公子公子执辔愈恭　新序魏文侯过段干木之庐而式之`】　倾座　执鞭【`史记司马相如传卓王孙程郑二人尝为具召相如并召临邛令相如谢病不能往临邛令不敢尝食自往迎相如相如不得已强往一座尽倾　下详上二`】　御李　慕蔺【`汉李膺传荀爽尝谒李膺因为其御旣还喜曰今日乃得御李君矣　史记司马相如传相如本名犬子慕蔺相如之为人遂名相如`】　増八伯　三君【`晋书羊曼传时州里称陈留阮放为宏伯髙平郗鉴为方伯泰山胡母辅之为达伯济隂卞壸为裁伯陈留蔡谟为朗伯阮孚为诞伯髙平刘绥为委伯而曼为防伯凡八人号兖州八伯盖拟古之八俊也防音沓　后汉党锢传窦武刘淑陈蕃为三君君者言一世之所宗也`】客鍜　赁舂【`三辅决录厐知伯名勃为郡小吏东平卫农为书生穷乏乃客鍜于勃家勃知`】  

【`其贤尤加礼待雇直过偿及去送十里过舅家复贷钱赠之农不肯受勃曰不受令勃不安农乃受曰为冯翊乃相报后果为冯翊太守以勃子为门下书佐　后汉梁鸿传鸿至吴依□伯通居庑下为人赁舂每归妻为具食不敢于鸿前仰视举案齐眉伯通察而异之曰彼佣能使其妻敬之非凡人也`】　立亭　置榻【`徐穉别传穉亡海内群英论其清风髙致乃比夷齐或参许由夏侯豫章追美名徳立亭于穉墓首号曰思贤亭　天中记陈蕃为乐安太守郡人周璆髙洁之士前后郡守招命莫肯至唯蕃能致焉字而不名特为置一榻又徐穉事同`】　兰台聚　龙门游【`南史任昉为御史中丞后进皆宗之时有彭城刘孝绰刘苞刘孺吴郡陆倕张率陈郡殷芸沛国刘显及到溉到洽车轨日至号曰兰台聚　梁陆倕传任昉为中丞簪裾辐辏预其宴者号为龙门游`】　原薛宣丞相　张旣方伯【`汉书薛宣传宣为不其丞琅琊太守赵贡见宣悦其能还至府舍令妻相见戒曰贑君至丞相我两子亦中丞相史贑君宣字也　三辅决录张旣字徳容世寒素儿童时功曹游殷察之邀旣过家设賔馔其妻笑之殷曰方伯器也遂以子楚托之后旣荐楚为汉兴太守`】　増天下长者　江东竒才【`天中记袁绍一见郑康成叹曰吾本谓郑君东州名儒今乃是天下长者夫以布衣雄世斯岂徒然哉　金陵志张温使蜀诸葛亮见而叹曰江东菰芦中生此竒才`】　琴瑟不御　羔鴈成羣【`家语哀公问孔子曰当今之君孰者最贤孔子曰其卫灵公乎大夫史防以道去卫灵公却舎琴瑟不御臣以此贤之不亦可乎　先贤行状陈元方至徳絶俗与父寔髙名并着而弟谌又配之每宰府辟召羔鴈成羣世称三君`】开阁待士　立苑招贤【`西京杂记平津侯公孙开东阁营客馆以招天下之士`】  

【`其一曰钦贤馆以待大贤　又文帝为太子立思贤苑以招賔客`】　白鹤朱霞　光风霁月【`世说刘孝标目刘訏超然越俗如天半朱霞刘歊矫矫出尘如云中白鹤皆俭岁之粱稷寒年之纎纩　性理山谷黄氏曰周茂叔人品甚髙胸中洒落如光风霁月`】　皆所不及　宜当为先【`记纂渊海温公退居洛阳每论当世人物必曰吕献可之先见范景仁之勇决皆予所不及心诚服之　桓谭新论桓帝问陈蕃曰徐穉袁闳韦着孰为先后蕃对曰闳出公族闻道渐训着长于三辅义礼之俗所谓不扶自直不镂自雕至于穉者爰自江南卑薄之域而角立杰出宜当为先`】　元礼居上阿平絶倒【`世说汝南陈仲举颍川李元礼二人共论其功徳不能定先后蔡伯喈评之曰陈仲`】  

【`举强于犯上李元礼严于摄下犯上难摄下易仲举遂在三君之下元礼居八俊之上　卫玠别传王敦为大将军镇豫章玠避乱从洛投敦至武昌见敦敦与之谈论弥日信宿敦顾谓僚属谢鲲曰昔王辅嗣吐金声于中朝此子今复玉振于江表微言之绪絶而复续不悟永嘉之中复闻正始之音阿平若在当复絶倒`】求为小县　追至东海【`晋石苞传苞字仲容尝见吏部郎许允求为小县允曰卿我辈人当相引在朝廷何小县乎　汉赵咨传咨拜东海相之官道经荥阳令敦煌曹暠路迎谒候咨不为留暠送至亭次望尘不及谓主簿曰赵君名重今过界不见必为天下笑即弃印绶追至东海谒咨毕辞归家`】平舆二龙　洛阳双璧【`世说谢子微见许子将兄弟曰平舆之渊有二龙焉　册府元贾祯为洛阳令陆暐字道晖与弟恭之并有时誉祯见其兄弟叹曰仆以年老更覩双璧`】　琼树瑶林　金山玉海【`世说王戎云太尉神姿髙彻如瑶林琼树自然是风尘外物　南史朱异传五经博士明山賔表荐异于梁武帝曰异年时尚少徳备老成在独无散逸之想处闇有对賔之色器宇宏深神表峰峻金山方丈缘陟未登玉海千寻窥映不测观其素行非惟十室所稀`】　人之水镜汝等津梁【`世说卫伯玉见乐广而竒之曰此人人之水镜也　魏书封轨传轨深为郭祚所知`】  

【`祚尝谓子景尚曰封轨髙绰二人并干国之才必应逺至吾平生不妄进举而每荐此二公非直为国进贤亦为汝等将来之津梁也其见重如此`】　入钱不得　穿壁以观【`晋书阮脩字宣子居贫四十未有室王敦等敛钱为婚皆名士也时慕之者求入钱而不得　南史陆庆少好学节操甚髙陈永阳王为吴郡太守闻其名欲与相见庆辞以疾时宗人陆荣为群五官掾庆尝诣焉王乃微服徃荣宅穿壁以观之王谓荣曰观陆庆风神凝峻殆不可测严君平郑子真何以尚兹`】　惟叹长史　先礼郭隗【`晋书谢鲲传鲲为王敦长史时王澄在敦坐见鲲谈话无倦唯叹谢长史可与言都不盼敦其为人所慕如此见上二`】　接迹于道　争趋其门【`唐书阳城传曰城逺近慕其行来学者接迹于道　又大歴中杨绾为相徳望日崇天下雅正之士争趋其门有自数千里来者`】　李公第一　黄童无双【`唐书李揆为卢杞所恶使蕃酋长曰闻唐有第一人李揆公是否　后汉黄香传香性至孝博学经典究精道术京师号曰天下无双江夏黄童`】　此皆南金　所谓国宝【`翰苑新书晋薛兼少与纪瞻闵鸿顾荣贺循齐名号为五俊初入洛张华见而竒之曰此皆南金也　魏志邴原传崔琰曰征士邴原议郎张范所谓龙翰鳯翼国之重宝`】　饮食必祝鄙吝复萌【`司马光行状温公殁京师民画其像刻印鬻之家置一本饮食必祝焉四方皆遣人购之京师时画工有致富者　后汉黄宪传陈蕃周举相谓曰时月之间不见黄生则鄙吝之萌复存乎心`】耻不及门　喜而倒屣【`记纂渊海范仲淹卒天下想闻风采贤士大夫以不获出其门为耻　邵康节墓志康节尝以春秋时行游城中士大夫家听其车音倒屣迎致虽儿童仆皆知欢喜尊敬`】莫名其器　每从之游【`世说王公目山巨源如璞玉浑金人皆钦其宝莫知名其`】  

【`器　又裴国寳特为王万子所重每从之游万子父安丰谓之曰国宝初不来汝那得数往万子曰国宝虽不知绥绥自知国宝`】　汝南管钥　天下楷模【`海内先贤传许劭字子将山峙渊渟行应规表邵陵谢子微髙才逺识见劭十岁时叹曰此乃希世之伟人也又劭别传曰劭少时子微便云此贤当持汝南管钥　后汉党锢传天下楷模李元礼`】　勾践折节　郭奕醉心【`史记越世家越王勾践反国折节下贤人厚遇賔客　晋阮咸传郭奕髙爽有识量知名于时少所推先见阮咸心醉不觉叹下焉`】　霜台笼日　暑月懐冰【`世说望蔡侯谢叔源与从子灵运并有美名时人目望蔡肃肃如寒风振松目康乐凛凛如霜台笼日　南齐书陆慧晓传何防称慧晓如悬镜遇物无不朗然王思懐如懐冰暑月亦有霜气当时以为实录`】　下车知伯玉　一坐别顔回【`列女传详上二　彚书谢尚年八岁父琨常携之送客或曰此儿一坐之顔回也尚答曰坐无尼父焉别顔回`】　张鹑鷃之网非所能罗　闻芝蕙之香乆而弥盛【`魏书公孙度谓邴原曰邴君所谓云中白鹤非鹑鷃之网所能罗也　刘孝标自叙冯敬通虽芝残蕙焚而为名贤所慕郁烈芬芳乆而弥盛`】　立观堂下便惊鬷蔑之来　坐语桑中已识士元之异【`上鬷蔑叔向事　下司马徽厐统事`】　嵇延祖之卓卓果尔超羣　黄叔度之汪汪原非易量【`世说有人语王戎曰嵇延祖卓卓如野鹤之在鸡羣　后汉郭泰传初泰始至南州过袁奉髙不宿而去从黄叔度累日不去或以问泰泰曰奉髙之器譬之泛滥虽清而易挹叔度之器汪汪若千顷之陂澄之不清扰之不浊不可量也`】  

慕贤知贤四  

増玉界尺【`翰苑新书五代赵光逢在唐以文行知名时人称其方直温润如玉界尺`】　原吾之师表【`汉黄宪传宪字叔度荀淑遇宪于逆旅时年十四竦然异之谓曰子吾之师表也`】　叹若武库【`晋裴頠传周弼见裴頠叹曰若武库五兵纵横一时之杰`】　割防牛心【`晋王羲之传羲之年十二尝谒周顗顗察而异之时重牛心炙坐客未防顗先割防羲之于是始知名`】　増太山北斗【`记纂渊海自韩愈殁其言盛行学者仰之如太山北斗`】　室迩人遐【`南史阮孝绪传孝绪屏居一室未尝出户天监初御史中丞任昉寻其兄履之欲造而不敢望而叹曰其室虽迩其人甚逺其为名流所钦尚如此自是钦慕风誉者莫不懐刺敛袵望尘而息`】　以为覆盖【`世说郭泰秀立髙峙澹然渊渟九州之士悉懔懔宗仰以为覆盖蔡伯喈告卢子干马日防曰吾为天下作碑铭多矣未尝不有惭唯为郭先生碑颂无愧色耳`】　如旧相识【`晋书陆机与弟云俱入洛造张华华素重其名如旧相识`】　林宗起拜【`后汉茅容传容时与等辈避雨树下众皆夷踞容独危坐愈恭林宗竒之遂与共言因请寓宿旦日容杀鸡以供其母自以草蔬与客同饭林宗起拜之曰卿贤乎哉`】　臣不如亮【`世说明帝问谢琨君自谓何如庾亮答曰端委庙堂使百僚凖则臣不如亮`】　常成泥泞【`贾黄中谭录白传葬龙门山四方过者必奠酒冢前方丈之土常成泥泞`】　当作国士【`世说李元礼同县聂季宝小家子不敢见元礼杜周甫知季宝贤不能定名以语元礼元礼呼见坐置砌下牛衣上一与言即决曰此人当作国士`】　汝南月旦【`后汉许劭传初劭与从兄靖俱有髙名好共覈论乡党人物每月輙更其品题故汝南俗有月旦评焉`】　赍酒半途【`晋陶潜传刺史王尝造潜潜称疾不见每令人候之密知当往庐山令潜故人厐通之赍酒先于半道要之旣遇便引酌欣然`】口讷心辨【`后汉刘儒传郭林宗尝谓儒口讷心辨有珪璋之质`】　未有此郎【`唐书`】  

【`髙孝基见房龄曰仆观人多矣未有如此郎者`】　愿为我言【`唐纪李吉甫同平章事谓中书舎人裴垍曰朝廷后进罕所接识君有精鉴愿悉为我言之垍取笔疏二十人数月之间选用殆尽当时忻然称吉甫为得人`】　一日千里【`后汉王允传同郡郭林宗尝见允而竒之曰王生一日千里王佐才也`】　乘为门士【`汉纪鄢陵庾乘少给事县庭为门士郭泰见而竒之其后遂为名士门士门卒也`】　孤松独立【`世说山公目嵇叔夜岩岩如孤松之独立`】　霄汉乔松【`天中记郭林宗来游京师当还乡里送车千余乘李膺亦在焉众人皆诣大槐客舍而别独膺与林宗共载乘薄笨车上大槐阪观者数百人引领望之眇若乔松之在霄汉`】　景星凤凰【`韩愈与李拾遗书朝廷之士引颈东望若景星鳯凰之始见也争先睹之以为快`】  

慕贤知贤五  

增诗晋左思咏史诗曰吾希段干木偃息藩魏君吾慕鲁仲连谈笑却秦军当世贵不羁遭难能解纷功成耻受赏髙节卓不羣临组不肯緤对珪宁肯分连玺曜前庭比之犹浮云  

增诏汉髙帝求贤诏曰盖闻王者莫髙于周文伯者莫髙于齐桓皆待贤人而成名今天下贤者智能岂特古之人乎患在人主不交故也士奚由进今吾以天之灵贤士大夫定有天下以为一家欲其长久世世奉宗庙无絶也贤人已与吾共平之矣而不与我共安利之可乎贤士大夫有肯从吾游者吾能尊显之布告天下使明知朕意  

増书晋司空张华与禇陶书曰二陆龙跃于江汉顾彦先鳯鸣于朝阳自此以来常恐南金已尽而复得之于吾子故知延州之德不孤渊岱之寳不匮　习凿齿与桓秘书曰吾来达襄阳触目悲感从北门入西望隆中想卧龙之吟东眺白沙思鳯雏之声北临樊墟存邓老之髙南眷城邑怀羊公之风纵目檀溪念崔徐之友肆睇鱼梁追二德之远未尝不徘徊移日惆怅极多抚乘踌蹰慨尔而泣　唐李白与韩荆州书曰白闻天下谈士相聚而言曰生不用封万户侯但愿一识韩荆州何令人之景慕一至于此耶岂不以有周公之风躬吐握之事使海内豪俊奔走而归之一登龙门则声价十倍所以龙蟠鳯逸之士皆欲名定价于君侯　宋欧阳脩答范龙图辞辟命书曰执事忠义之节传于天下天下之士得一识面者退夸于人以为荣至于游谈布衣之贱徃徃窃托门下之名矧今以大谋小以顺取逆济以明哲之才有必成之势则士之好功名者于此之时孰不愿出所长少助万一得托附以成其名哉  

增序宋程颐序明道行实曰先生资禀既异而充养有道纯粹如精金温润如良玉寛而有制和而不流忠诚贯于金石孝弟通于神明视其色其接物也如春阳之温听其言其入人也如时雨之润胷怀洞然彻视无间测其蕴则浩乎若沧溟之无际极其德美言盖不足以形容内主于敬而行之以恕见善若出诸已不欲勿施于人居广居而行大道言有物而动有常  

增论唐李华三贤论曰予兄事元德秀而友萧刘此三贤者可谓之远矣或曰愿闻三子之略遐叔曰元之志行当以道纯天下刘之志行当以六经谐人心萧之志行当以中古易今世及于夫子之门则达者其流也増碑汉蔡邕郭有道碑曰先生器量宏深姿度广大浩浩焉汪汪焉奥乎不可测矣若乃砥节砺行直道正辞于时缨緌之徒绅佩之士望形表而影附聆嘉声而响和者犹百川之归巨海鳞介之宗龟龙也  

忠一  

増说文曰忠敬也　原说苑曰逆命利君谓之忠　又曰卑身贱体夙兴夜寐进贤不解数称往古之行事以厉主意庶几有益以安国家如此者忠臣也　増易曰王臣蹇蹇匪躬之故　书曰显忠遂良　又曰为下克忠　诗曰夙夜匪解以事一人　礼记曰善则称君过则归己则民作忠　左传赵孟曰临患不忘国忠也原孝经曰君子之事上也进思尽忠退思补过将顺其美匡救其恶　増史记肥义曰难至而节见忠臣也乐毅传曰忠臣去国不洁其名　鲁仲连传曰忠臣不先身而后君　汉谷永传曰忠臣之于上志在过厚是故远不违君死不忘国　刘更生上封事曰忠臣虽在畎亩犹不忘君惓惓之义也　晋书谯王氶曰赴君难忠也死王事义也死忠与义亦复何求　唐纪大宗曰君欲自知其过必待忠臣　宋纪司马光曰忠臣之事君也责其所难则其易者不劳而正补其所短则其长者不劝而遂　真德秀曰自古忠臣欲其君之贤且明者必劝之以躬万几日临羣臣如太阳之烛万物辉光所发无所不被然后得以输其忠诚而措天下于安子牙子曰忠则无二心　鬻子曰君子能必忠而不  

能必入　桂岩子曰竭愚写情不饰其过所以为忠也抱朴子曰竭身命以徇国经夷险而一节者忠臣也文中子曰忠臣之事君也尽忠补过君失于上则臣  

辅于下臣諌于下则君从于上此王道所以不跌也马融忠经曰忠也者一其心之谓也为国之本在忠忠能固君臣安社稷感天地动神明　宋欧阳脩曰人臣之能尽忠者不敢避难言之事　又曰士不忘身不为忠  

忠二  

増贾子说文曰舜以银策书功臣忠臣之名　汉书东方朔传曰昔关龙逢深谏于桀而王子比干直言于纣此二臣者皆极虑尽忠闵主泽不下流而万民骚动故直言其失切谏其邪者将以为君之荣除主之祸也唐书忠义列传曰夷齐排周存商商不害亡而周以兴两人至饿死不肯屈卒之武王惭德而夷齐为得仁仲尼变色言之不敢少损焉故忠义者真天下之大闲与　原韩诗外传曰有大忠有次忠有下忠以道覆君而化之大忠也以德调君而补之次忠也以是谏非而怨之下忠也若周公于成王可谓大忠管仲于桓公可谓次忠子胥于夫差可谓下忠矣　增史记蔡泽传曰闳夭事文王周公辅成王岂不以忠圣乎　性理西山真氏曰忠臣之心常欲君身之强固君德之清明故动以声色游畋为药石之戒古之人有行之者周公是也左传曰卫公子州吁嬖人之子也有宠而好兵石碏  

之子厚与州吁游禁之不可四年州吁弑桓公而立州吁未能和其民厚问定君于石子石子曰王觐为可曰何以得觐曰陈桓公方有宠于王陈卫方睦若朝陈使请必可得也厚从州吁如陈石碏使告于陈曰卫国褊小老夫耄矣无能为也此二人者实弑寡君敢即图之陈人执之而请涖于卫卫人使右宰丑涖杀州吁于濮石碏使其宰獳羊肩涖杀石厚于陈君子曰石碏纯臣也恶州吁而厚与焉大义灭亲其是之谓乎　原又曰晋献公使荀息傅奚齐对曰臣竭其股肱之力加之以忠贞其济则君之灵也不济则以死继之公曰何谓忠贞对曰公家之事知无不为忠也送徃事居耦俱无猜贞也　又曰晋懐公命无从亡人狐突之子毛及偃从重耳在秦弗召怀公执突曰子来则免对曰子之能仕父教之忠策名委质贰乃辟也父教子贰何以事君増国语曰晋文公诛观状【`观状谓观骈胁也`】以伐郑曰与我詹而师还郑伯弗许詹固请曰一臣可以赦百姓而定社稷君何爱于臣也郑人以詹与晋人晋人将烹之詹曰臣获尽辞而死固所愿也公听其辞詹曰天降郑祸使滛观状弃礼违亲臣曰不可夫晋公子贤明若复其国而得志于诸侯祸无赦矣今祸及矣尊明胜患智也杀身赎国忠也乃就烹据鼎耳而疾号曰自今以徃智忠以事君者与詹同乃命不杀厚为之礼而归之　原说苑曰楚庄王立三年不听朝令于国曰諌者死苏从曰处君之髙爵食君之厚禄爱死不谏非忠也乃谏　左传曰楚子灭若敖氏其孙葴尹【`葴尹官名`】克黄使于齐闻乱其人曰不可以入矣葴尹曰君天也天可逃乎遂归复命自拘司败　又曰季文子无衣帛之妾食粟之马无藏金玉无重器币君子是以知季文子之忠于公室也相三君矣而无积可不谓忠乎　又曰楚子囊将死遗言谓子庚曰必城郢君子谓子囊忠将死不忘卫社稷可不谓忠乎忠民之望也　増史记齐世家曰景公立崔杼为右相庆封为左相与国人盟曰不与崔庆者死晏子仰天叹曰婴所不获惟忠于君利社稷是从不肯盟庆封欲杀之崔杼曰忠臣也　原家语孔子曰晏子于君为忠臣　晏子梁丘据问于晏子曰子之事君君不同心而子俱从焉仁人固多心乎对曰一心可以事百君百心不可以事一君　増左传曰初伍员为申包胥友其亡也谓包胥曰我必覆楚包胥曰子勉之子能覆之我必兴之及昭王在随包胥如秦乞师立依于庭墙而哭日夜不絶声勺饮不入口如是七日秦师乃出公羊传伍子胥曰臣闻之事君犹事父也亏君之义  

复父之仇臣不为也　庄子曰人主莫不欲其臣之忠而忠未必信故伍员流于江苌死于蜀藏其血三年而化为碧　左传曰魏献子为政谓贾辛为有力于王室举之谓贾辛曰今汝有力于王室吾是以举汝行乎敬之哉毋隳乃力仲尼闻魏子之举也以为义又闻其命贾辛也以为忠诗曰永言配命自求多福忠也魏子之举也义其命也忠其长有后于晋国乎　史记屈原传曰屈平正道直行竭忠尽智以事其君谗人间之可谓穷矣信而见疑忠而被谤能无怨乎　原史记曰项籍围汉王于荥阳汉将纪信曰事已急请为王诳楚王可间出纪信诈为汉王乃乗黄屋车传左纛曰城中食尽汉王降楚军皆呼万歳汉王与数十出项王烧杀纪信　増汉纪曰苏武使匈奴徙北海上李陵说武曰人生如朝露何自苦如此武曰臣事君犹子事父也子为父死无所恨必欲降武请毕今日之欢效死于前陵喟然叹曰嗟乎义士陵与卫律之罪上通于天矣　汉书朱云传曰成帝时丞相安昌侯张禹位特进甚尊重云上书求见公卿在前云曰臣愿赐上方斩马劒断佞臣头一人以厉其余上问谁对曰安昌侯张禹上大怒曰小臣居下讪上廷辱师传罪死不赦御史将云下云攀殿槛槛折云呼曰臣得从龙逢比干游于地下足矣未知圣朝何如耳及后当治槛上曰勿易因而辑之以旌直臣　原龚胜传曰王莽遣使者迎胜以印绶就加胜身胜推不受曰吾受汉家厚恩无以报今年老矣旦暮入地岂以一身事二姓下见故主哉语毕遂不复饮食　増鲍昱传曰昱拜司校尉诏昱诣尚书使封胡降檄上遣小黄门问昱有所怪否对曰臣问故事通官文书不着姓又当司徒露布怪使司下书而着姓也帝报曰吾欲令天下知忠臣之子复为司　原蜀志曰初诸葛亮自表后主成都有桑八百株薄田十五顷子孙衣食自有余至于臣在外任随身衣食悉仰于官若臣死之日不使内有余帛外有赢财及卒如其所言晋书周处传曰齐万年作乱处为建威将军以兵五  

千受夏侯俊节度处遂进军大战奋劒慷慨仰天叹曰古者良将受命凿凶门以出盖有进无退我身为大臣以身殉国不亦可乎遂战死　増周顗传曰王敦作逆周顗与戴渊俱被路经大庙顗大言曰天地先帝之灵贼臣王敦倾覆社稷枉杀忠臣陵虐天下神祗有灵当杀敦毋令纵毒以倾王室语未终以防伤其口不得复言血流至踵顔色不变观者皆为流涕　东坡志林曰晋郗超为桓温心腹以其父愔忠于王室不使知之将死出书一箧嘱其门生曰若家君思我眠食大减即出此书不尔焚之后方回见书曰是儿死已晩矣不复念愔可谓忠哉　晋书张重华传曰石季龙使麻秋防大夏秋令宋宴以书诱宛戍都尉宋矩矩曰辞父事君当立功义功义不立当守名节矩终不肯背主覆宗偷生于世于是先杀妻子而自刎　异苑曰浔阳周虓寜康中镇巴西为苻坚所获守节不屈而卒殓已经旬坚怒犹未歇剖棺临视虓尸歘廽眸髭张裂睛瞳明亮廽盼属坚坚视而称嘉厚加赠赙　晋书王谅传曰梁硕围谅于龙编陶侃遣军救之未至而谅败硕逼谅夺其节谅固执不与遂防谅左臂谅正色曰死且不畏防臂何有　辛凭传曰炖煌太守辛凭惟有一子髦至狄道省墓遇辛宴反叛为晏所执凭劝张茂讨晏茂曰髦在彼如何凭曰人臣奉主岂顾子乎　宋书徐广传曰广当防帝逊位涕泗交流谢晦见之谓曰徐公将无小过广泪答曰身与君不同君佐命兴王逄千载嘉运身世荷晋恩实眷恋故主　陈书岳阳王叔慎传曰荆州刺史陈纪降隋满城将士莫有固志叔慎乃置酒防文武僚吏酒酣呼曰君臣之义尽于此乎长史谢基伏而流涕湘州助防遂兴侯正理在坐乃起曰主辱臣死诸君独非陈国之臣乎今天下有难实致命之秋也纵其无成犹见臣节军门面防有死不能今日之机不可犹豫　北史王思政传曰思政驰驱有事之际慷慨功名之防及乎防名霸府作镇颍川设萦带之险脩守御之术以一城之众抗倾国之师率疲骀之兵当奋劲之卒犹能亟摧大敌屡建竒功忠节贯乎本朝声义动于邻听运穷事蹙城陷身囚壮志高风亦足奋乎百世矣　髙允传曰魏主曰如髙允者真忠臣矣朕有是非恒正言面论至朕所不忍闻者皆侃侃论说无所避就朕闻其过而天下不知其谏岂不忠乎　后周书令狐整传曰太祖时整以国难未平常愿举宗効力太祖常从容谓整曰卿逺祖立忠而去今卿立忠而来可谓积善余庆世济其美者也整逺祖建威将军迈不为王莽屈其子称避地河右故太祖称之云　隋书卢楚传曰楚与元文都等同心戮力以辅幼主及王世充作乱皇甫无逸斩关逃难呼楚同去楚曰仆与元公约社稷有难誓以俱死今舍去不义遂被害　唐苏世长传曰髙祖猎泾阳大获帝入旌门谓左右曰今日畋乐乎世长曰陛下废万几事游猎不满十旬未为乐也髙祖色变旣而笑曰狂态发耶曰为臣私计则狂为陛下计忠矣王行敏传曰武徳四年行敏督兵狥楚赵与刘黒闼  

战破之既而为贼所执缚之麾下终不屈贼斩之且死西向跪曰臣之心惟陛下知之　唐纪曰太宗罢朝怒曰防须杀此田舍翁文徳后问为谁太宗曰魏徴每廷辱我后退具朝服曰妾闻主圣臣忠今陛下圣明故魏徴得尽直言妾备后宫焉敢不贺于是太宗意乃释唐书魏徴传曰徴尝谓太宗曰臣愿陛下俾臣为良臣无俾为忠臣帝曰忠良异乎曰良臣稷契咎陶也忠臣龙逢比干也良臣身荷美名君都显号子孙传承流祚无疆忠臣已婴祸诛君陷昏恶丧国家只取空名此其异也　房龄传曰龄寝疾抗表谏征高丽上谓公卿曰彼病笃尚能忧我国家　薛仁贵传曰髙宗幸万年宫山水骤至夜突元武门宿卫皆防走仁贵曰当天子缓急安可惧死遂登门大呼以警宫内帝遽出乗髙俄而水入帝寝帝曰頼卿以免始知有忠臣也　郑惟忠传曰惟忠以制举召见武后问举者何所事为忠对皆不合防惟忠曰外君之美内正君之恶后曰善擢用之后复以待制召武后曰非尝于东都对忠臣者乎　安金藏传曰金藏在太常工籍时有诬皇嗣异谋者武后诏来俊臣问状左右欲引服金藏大呼曰公不信我言请剖心以明皇嗣不反也引佩刀自剸腹中五脏并出武后闻大惊舆至禁中命医内五脏以桑白皮为线缝合傅之药阅夕而苏后临视叹曰吾有子不能自明不如尔之忠也即诏停狱睿宗乃安　郭子仪传曰天寳末天子西走唐祚若赘斿而子仪能辅太子再造王室及大难略平遭谗惎诡夺兵柄然朝闻命夕引道无纎介自嫌及被围泾阳单见敌压以至诚猜忍沮谋虽唐命方永亦由忠贯日月神明扶持者哉　唐书顔真卿传曰当禄山反哮噬无全鲁公独以乌合婴其锋功虽不成其志有足称者晩节偃蹇为奸臣所挤见殒贼手毅然之气折而不沮可谓忠矣　顔杲卿传曰杲卿为常山太守史思明攻常山杲卿昼夜战井水竭粮矢尽六日而城防被执贼胁使降不肯取少子季明加刃颈上曰降我当活尔子杲卿不答遂杀之杲卿至洛阳禄山怒曰吾擢尔太守何所负而反杲卿瞠目骂曰我世唐臣守忠义恨不斩汝以谢上乃从汝反耶禄山不胜忿缚之天津桥柱节解以肉噉之骂不絶口贼钩防其舌　张廵传曰廵守睢阳士多饿死存者皆痍伤气乏巡出爱妾曰诸军终年乏食而忠义不少衰吾恨不割肌以啖众寜惜一妾而坐视士饥乃杀以大飨坐者皆泣巡强令食之逺亦杀奴僮以哺卒至罗雀掘防煮铠弩以食　又曰南霁云请救于贺兰进明进明初无出师意又爱霁云壮士欲留之为大飨乐作霁云泣曰昨出睢阳时将士不粒食已弥月今大夫兵不出而广设声乐义不忍独享虽食弗下咽今主将之命不逹霁云请置一指以示信归报中丞也因拔佩刀断指一座大惊为出涕卒不食去抽矢四射佛寺浮屠矢着甎曰吾破贼还必灭贺兰此矢所以志也　韦处厚传曰处厚事穆敬文三宗主皆弗而一纳以忠寜不谓以尭事君者耶　韩愈传曰愈上表极谏佛骨帝大怒持示宰相将抵以死罪裴度崔羣曰愈言讦牾罪之诚宜然非内懐至忠安能及此愿少寛假以来谏诤唐纪曰刘辟反围梓州推官林蕴力谏辟怒将斩之阴戒行刑者使不杀但数砺刃于其颈欲使屈服而赦之蕴叱曰竖子当斩即斩我项岂汝砥石耶辟曰忠烈士也　宋史田重进传曰太宗居藩邸时爱重进忠勇尝遗以酒炙不受使者曰此晋王赐也何为不受重进曰为我谢晋王我知有天子耳卒辞不受　寇准传曰准判吏部东铨尝奏事殿中语不合帝怒起准輙引帝衣令帝坐事决乃退上由是嘉之曰朕得冦准犹文皇之得魏徴也　宋纪曰韩琦请罢新法帝防其疏以示执政曰琦真忠臣在外不忘王室　墨客挥犀曰包拯自御史直谏院危言正议近侍以为难帝曰忠鲠之言固苦口而逆耳葢有所益也设或无益亦无所害　国宪家猷曰宋张康节为御史中丞论宰相不已上曰卿孤寒殊不自为地对曰臣自布衣叨冒至此有陛下为知已安得谓之孤寒陛下今日便自孤寒也上惊问对曰内自左右近习外至公卿大臣无一人忠于陛下者陛下不自谓孤寒而反谓臣为孤寒臣之所不解也　宋纪曰宣仁太后谓范纯仁曰卿父仲淹可谓忠臣在明肃垂帘时惟劝明肃尽母道明肃上賔惟劝仁宗尽子道卿当思之纯仁泣曰敢不尽忠　又曰哲宗时安置元祐宰执范纯仁等于岭南纯仁因疾失明闻命怡然就道或谓近名纯仁曰七十之年两目俱丧万里之行岂其欲哉但区区爱君之心有懐不尽若避好名之嫌则无为善之路矣诸子欲以与司马光议役法不同为请冀得免行纯仁曰吾用君实荐以致宰相昔同朝论事不合则可汝軰以为今日之言则不可也有愧心而生不若无愧心而死其子乃止　宋史岳飞传曰秦桧以飞终梗和议力谋杀之以谏议大夫万俟卨与飞有怨讽卨劾飞又讽中丞何铸侍御史罗汝楫交章弹论桧志未伸又谕张俊令劫王贵诱王俊诬告张宪谋还飞兵桧遣使捕飞父子证张宪事使者至飞笑曰皇天后土可表此心初命何铸鞫之飞裂裳以背示铸有尽忠报国四大字深入肤理　韩世忠传曰世忠性戅直勇敢忠义事关庙社必流涕极言时岳飞寃狱举朝无敢出一语世忠独能撄桧怒　杨乂传曰乂知溧阳县金人济江乂以血大书衣裾曰寜作宋朝不为他臣金帅完顔宗弼遣人说之许以旧官乂以首触柱础流血曰岂有不畏死而可以利动者翌日宗弼宴于堂上立乂于庭刘团练以幅纸书死活二字示之曰若欲死趣书死字乂大书死字金人相顾动色后又大骂宗弼杀之剖取其心绍兴七年枢密院言乂忠节显著上曰顔真卿异代忠臣朕昨已官其子孙乂为国死节不可不厚褒录以为忠义之劝因赠徽猷阁侍制　赵鼎传曰鼎为中丞詹大方诬贬吉阳军谢表曰白首何归怅余生之无几丹心未冺誓九死以不移秦桧见之曰此老倔强犹昔　金史毕资伦传曰泗州破资伦为宋军所执说之降不屈宋人以资伦忠义欲活之钤以鐡绳囚于镇江土狱胁诱百端时一引出问云降否资伦或骂或不语如是十四年　完顔禅华善传曰元兵破钧州禅华善趋避隐处杀掠稍定乃出自言曰我忠孝军统领禅华善也大昌原之胜者我也卫州之胜亦我也倒囬谷之胜亦我也我死乱军中人将谓我负国家今日明白死天下必有知我者元将欲降之斫足胫不为屈割口吻至耳噀血而呼至死不絶元将义之酧以马湩祝曰好男子他日再生当令我得之　元纪曰参政魏天祐逼谢枋得之北行也与之言坐而不对或嫚言无礼天祐初甚容礼久不能堪乃让之曰封疆之臣当死封疆安仁之败何不死枋得曰程婴公孙杵臼二人皆忠于赵一存孤一死节一死于十五年之前一死于十五年之后万世之后皆不失为忠臣王莽篡汉二十四年龚胜乃饿死亦不失为忠臣司马子长云死有重于泰山轻于鸿毛韩退之云葢棺事始定参政岂足以知此天祐曰强辞枋得曰昔张仪语苏秦舍人云当苏君时仪何敢言今日乃参政之时枋得复何言哉将行士友饯诗盈几张子惠诗云此去好凭三寸舌再来不值一文钱枋得防其意甚称之四月朔至燕京越五日死于驿　文天祥集曰元主召天祥谕之曰汝移所以事宋者事我当以汝为相天祥曰愿赐一死临刑从容谓吏卒曰吾事毕矣南面再拜杀于柴市俄有诏止之至则死矣元主临朝叹曰文丞相真男子本朝将相皆不能及可惜也　元史郭嘉传曰辽阳陷嘉竭家所有犒义士以励其勇敢且曰自我祖宗有勲王室今之尽忠我分内事也况守此土当死生以之贼至力战而死　乔彛传曰至正十八年贼陷晋寜城彞整衣冠聚妻子家有大井彞坐井上令妻子婢辈循次投井中而死已随赴之　元纪曰余阙守安庆孤城六年号令严而信与下同甘苦尝以病不视事将士皆吁天求以身代阙闻强衣冠而出又尝临阵矢石交下士以盾蔽阙必却之曰汝辈亦有命何蔽我为故人争用命稍暇即注周易率诸生诣郡学防讲立军士门外以听使知尊君亲上之义有古良将风烈或挽阙入朝以国歩危蹙辞不往其忠国之心盖素定也及友谅合诸冦来攻阙知不可为引刀自刭堕清水塘中妻子女俱赴井死贼义之求尸塘中具衣冠葬于西门外　巴延子中传曰子中仕元累迁吏部侍持节发广东何真兵救闽至则明将军廖永忠已降何真子中跳堕马折一足至军前永忠欲胁降之终不屈义而舍之乃变姓名冠黄冠游行江湖间太祖求之不得簿录其妻子子中竟不出尝赍鸩自随有急则死之久之事寖解子中乃还故里洪武十二年诏令郡县举元遗民将官之不应者论重辟布政使沈立本密言子中于朝诏以币聘使者至子中太息曰死晩矣为歌七章哭其祖父师友饮鸩而死　蔡子英传曰子英永寜人元至元中进士元亡从库库走定西明兵克定西库库军败子英单走关中亡入南山太祖闻其名使人绘形求得之传诣京师至江濵亡去变姓名赁舂关中久之复为有司所迹械过洛阳见汤和长揖不拜抑之跪不肯和怒爇火焚其不动其妻适在洛请与相见子英避不肯见至京太祖命脱械以礼礼之授以官子英不受退而上书帝益重之馆之仪曹忽一夜大哭不止人问其故曰无他思旧君耳帝知不可夺洪武九年十二月命有司送出塞令从故主于和林　花云传略曰云为枢密院判守太平陈友谅攻破其城缚云欲降之云怒奋身大呼缚尽解起夺守者刀杀五六人贼碎其首悬于舟樯丛射之　方孝孺传略曰成祖即位诏召孝孺三降诏而后来以衰绖见成祖怒曰何为着此孝孺曰吾君亡安得不为衰绖乎成祖曰汝不屈我乎孝孺曰死则死耳何肯为汝屈哉成祖大怒命割其舌孝孺大骂不已且以指染血书燕贼二字成祖益怒诛及十族练安传略曰文皇即位缚安至出语不逊防其舌文  

皇曰吾欲效周公辅成王耳安手探舌血大书地上成王安在血入于砖涤之不灭　鐡铉传略曰燕王正大位被执入见背立庭中正言不屈割其耳鼻终不囘顾成祖怒脔其肉纳铉口令啖曰甘乎厉声曰忠臣之肉有何不甘至死骂不已命盛油大镬投尸煮之拨使北向展转向外更令内侍以鐡棒夹之北向成祖笑曰尔今亦朝我耶语未毕油沸沾内侍手皆烂咸弃棒走骨仍外向乃葬之　胡闰传略曰成祖入京首召方孝孺草诏继召闰闰衰绖恸哭声彻殿庭左右令易服曰服不可易成祖以族诛恐之闰不为动命武士击其齿齿尽抗声不绝　景清传略曰文皇入京诸大臣多死清独降王喜曰吾故人也仍其官王既即位钦天监奏昨夜异星赤色犯帝座甚急帝疑之适清绯衣懐利刃入欲行刺捜得被缚清跃起骂曰吾所以不死者欲以报仇也岂肯北面事乱贼耶命抉其齿且抉且骂血喷御衣帝益怒命割肤剔肉刷以鐡帚贯之以刍系长安门是夜帝梦清绕殿追逐心恶之旦日辇过尸侧绳忽断尸行三歩作犯驾状乃焚之而灭其族　陈迪传略曰成祖入正大统召迪责问抗声指斥不为屈与子凤山丹山等六人同磔于市凤山大呼父累我迪叱勿言嫚骂不绝口命羮凤山等舌鼻与食迪曰忠臣孝子肉非乱臣贼子比也比死骂不辍声　于谦传略曰英宗北狩朝野汹惧谦独任兵政内缮守备外毖岩疆人心恃以无恐无何巴延拥数十万众直逼都城战却之谦于王事止宿朝房未尝归私第自奉菲薄不异寒士天下莫不称其忠　钟同传略曰景帝时懐献太子死同上疏曰上皇之子即陛下之子宜蠲吉具仪请沂王复储位后羣臣言者相继下诏狱或予杖左右言事由同倡罪当死帝乃封巨梃就狱中杖之同竟死初同之上疏也策马出马伏地不起同叱之曰吾不畏死尔奚为者马犹盘辟再四乃去同死马长号数声亦死英宗复辟亟叹同忠臣忠臣　杨瑄传略曰瑄子源为五官监候正徳初刘瑾等乱政源数因事纳谏瑾大怒召而叱之曰若何官亦学为忠臣源厉声曰官大小异忠一也瑾矫防杖六十谪戍肃州行至河阳驿以创卒其妻斩芦荻覆之葬驿后　世庙识余录曰海瑞为戸部主事上疏言时政激切世庙阅之时喜时怒批云大臣不言而小臣言之中国之人不言而海外之人言之忠哉忠哉　明纪编年曰兵部员外杨继盛疏劾严嵩专政误国十罪世宗怒命杖一百血肉坌起乃下刑部拟罪有临刑诗天下传诵妻张氏疏乞斩臣首以代夫命为嵩所抑不得逹遂遇害  

## 御定渊鉴类函卷二百七十

人部二十九【`忠　忠义忠孝附`】  

忠三  

原令徳　髙行【`左传忠为令徳　管子忠者臣下之髙行`】　城郢　复陈【`左传楚子囊城郢事详忠二　家语孔子读史至楚复陈叹曰非申叔时之忠不能建此义`】　増元气要言【`明文则徐有贞曰国之有忠义犹天地之有元气也　北齐书赵郡王叡久典朝政清贞自守`】  

【`誉望日隆渐被疎忌乃撰古忠臣义士号曰要言以致其意`】　制旗　掷杯【`宋史岳飞入见髙宗手书岳飞精忠四字制旗以赐之　又金兵至挟徐徽言以去金将罗索诱其降徽言大骂罗索举防向之徽言以首迎刃饮之酒以杯掷罗索遂杀之尼玛哈闻其死责罗索曰奈何杀忠义人`】　　衞社稷竭股肱【`汉纪忠臣社稷之衞　蜀志诸葛亮传先主召亮属以后事亮涕泣曰臣敢不竭股肱之`】  

【`力效忠贞之节继之以死`】　原孔达成衞　安于定赵【`左传晋以衞之救陈也讨焉使人勿去曰罪无所归将加而师孔达曰茍利社稷请以我说遂缢而死衞人以说于晋而免衞人以为成劳以其子复代其位　又智文子使告赵孟曰范中行氏虽为乱董安于则发之是安于与谋乱也赵孟患之安于曰我死而晋国宁赵氏定将焉用生遂缢而死`】　申蒯断臂　演纳肝【`刘向新序崔杼弑庄公申蒯渔于海将入死之门者以告崔杼令勿纳之申蒯曰汝疑我乎吾与汝臂乃断左臂与`】  

【`门者以示崔杼而后入　韩诗外传狄人逐衞懿公于荣泽见杀尽食其独舍其肝演使还哭毕因自出其肝纳懿公之肝齐桓公闻之曰演可谓忠臣矣`】　温序衔须　典韦瞠目【`汉书温序为防羌校尉为隗嚣别将荀宇所执欲生降之序不屈赐以劔令自裁序受劒衔须入口中叹曰母令须污土遂伏劒死　魏统曹公之败于张绣也唯校尉典韦力战门中兵败贼从他门入韦突杀数人重创瞠目大骂而死`】　龚胜推印　胡刚悬冠【`汉书龚胜事详上忠二后汉书胡广六叶祖刚清髙有志节王莽居摄解其衣冠悬府门而去`】　増歩从授马　易位取泉【`魏志曹洪传洪从太祖讨董卓为卓将徐荣所败太祖失马贼追甚急洪下马以授太祖太祖辞让洪曰天下可无洪不可无君遂歩从到汴水水深不得渡洪循水得船与太祖俱济　左传晋韩厥逐齐侯既及逄丑父与君易位使公下如华泉取饮故公得下车而免`】　进谏三日　后凋一人【`商纪比干见微子去箕子佯狂乃叹曰主过不谏非忠也畏死不言非勇也过则谏不用则死忠之至也进谏不去者三日　陈书元帝在江陵遗书周直曰京都缙绅无不附逆惟有周生确乎不拔松柏后凋一人而已周生谓直兄正也`】　延賛赤心　巴延白液【`宋呼延賛传賛常言愿死于敌徧文其体为赤心杀贼字至于妻孥仆使皆然　元王巴延传巴延知福宁州冦至被执贼帅王善曰为吾尹此州可乎大骂不屈遂被害颈断涌白液如乳死后贼时睹其引兵出入`】　岂爱一子　不事二君【`元任志传志与金兵战有功金擒其长子以招之志曰我为大朝帅岂爱一子亲射殪之　一统志元蔡子英举进士累显官元军败械送京师授以官不受退而上书谓事君之道一食其禄终身不二`】北迁不食　西顾寛忧【`宋张叔夜传叔夜既北迁道中不食既次白沟驭者曰过界河矣叔夜矍然起仰天大呼而卒　又赵鼎传鼎都督川陜荆襄诸军事上疏曰伏望闵臣孤忠使得展布四体少寛陛下西顾之忧`】　束蒲为身　夺笏中额【`唐纪髙重防与李日月战伏兵掩之斩其首而去上哭之尽哀结蒲为首而葬之泚见其首亦哭曰忠臣也束蒲为身而葬之　又朱泚据长安召段秀实等议称帝事秀实勃然夺源休象笏击泚中额`】　更衣酌酒　投笔抽刀【`宋纪金人欲相刘韐韐曰偷生以事二姓有死不为也归书片纸使亲信持归报其子即沭浴更衣酌巵酒而缢　汉纪蜀公孙述使客刺来歙未即死自书表曰臣奉职不称为朝廷羞投笔抽刀而絶`】　引刀北阙　置眼东门【`汉盖寛饶传寛饶奏封事时执金吾议以为大逆不道郑昌颂其忠上不聼下寛饶吏寛饶引佩刀自刭北阙下　越世家太宰嚭防子胥吴王使人赐子胥属镂劒以自杀子胥报使者曰必取吾眼置吴东门以观越兵入也`】　再拜书壁　三呼过河【`元闵本传明兵薄京师本乃朝服与妻程氏北向再拜大书屋壁曰元中奉大夫集贤侍讲学士闵本夫妻死处　宋纪宗泽忧愤成疾咏杜甫诗曰出师未防身先死常使英雄泪满襟无一语及家事但连呼过河者三而卒`】　下书着姓　御札赐庄【`汉书鲍昱事详忠二　刘氏鸿书韩世忠甞议买新淦县官田髙宗闻之御札赐世忠因号其庄曰精忠`】　惟有此子　是乃吾兄【`北齐书段韶传髙祖谓世宗曰段孝先忠亮仁厚智勇兼备亲戚之中惟有此子　唐纪李希烈反遣顔真卿宣慰之与朱滔等四使同宴四使曰都统将称大号太师遂至是天以宰相赐都统也真卿叱曰汝知有骂禄山而死者顔杲卿乎是乃吾兄也`】　携家入山　掷器于地【`汉卓茂传陈留人蔡勲不事王莽对印绶仰天叹曰昔曽子易箦不受季孙之赐吾防名汉室其可事二姓哉遂携家属逃入深山　唐纪安禄山宴羣臣于凝碧池盛奏众乐乐工雷海青不胜悲愤掷乐器于地西向恸哭`】　羝乳得归　马湩以祝【`汉苏武传匈奴徙武北海上无人处使牧羝羝乳乃得归　金史完顔陈和尚事详忠二`】因以是姓　无讳我名【`唐员半千传半千本彭城刘氏以忠烈比伍员因是姓员　宋韩世忠传世忠常戒家人曰我名世忠汝曹母讳忠字讳而不言是忘忠也`】　比干有知子胥忘号【`唐书周憬谋杀武三思事泄憬入比干庙自刭曰比干古忠臣其知我乎　汉武五子传壶闗三老茂上书曰子胥尽忠而忘其号顔思古曰忘号者吴王杀之被以恶名失其善称号也`】　蹠穿暴　风静马行【`史记赵世家昔吴入郢棼冒勃苏曰吾披坚执鋭赴强敌而死此犹一卒也于是赢粮潜行上峥山逾深溪蹠穿膝暴而薄秦朝以求救秦王出卒万人大败吴于浊水　北史周罗防卒于军事柩还京无故舆马自止防之不动有旋风飘绕焉长史郭雅稽首祝曰公恨小冦未平邪防即除殄无为恋恨即时风静马行见者无不悲叹`】　履正奉公　宁家安国【`汉纪任延为武威太守帝戒之曰善事上官无失名誉延对曰臣闻忠臣不私私臣不忠履正奉公臣子之节　晋孔坦传帝委政王导坦每发愤以国事为己忧及疾笃庾氷省之流涕坦慨然曰大丈夫将终不问宁家安国之计乃作儿女子相对邪`】　握节陨难　防具尽欢【`晋何无忌传无忌为镇南将军卢循别帅徐道覆顺流而下无忌舟师奔败乃厉声曰取我苏武节来遂握节督战而死诏曰握节陨难诚贯古贤元郑玉传明兵入徽州玉被拘囚亲友携具饷之从容尽欢明日具衣冠北向再拜乃缢而死`】　昼  

吟夜泣　血碧心丹【`战国防吴入郢棼冒勃苏走乞师于秦鹤立而不转画吟夜泣秦师乃出复楚国　遂昌杂录宋邓剡文丞相賛曰血化碧兮心丹`】　臣力既竭　王道以清【`唐纪尹子竒围睢阳久城中食尽将士病不能战张巡西向再拜曰臣力竭矣生既不能报陛下死当为厉以杀贼　汉纪范滂曰农夫去草嘉谷必茂忠臣除奸王道以清`】　乃起此论　终不为言【`汉纪刘向以王氏权太重乃集上古以来灾祥之记推迹行事着其占騐号曰洪范五行传论奏之天子心知向忠为鳯兄弟起此论也然终不能夺王氏权　又阴兴为期门仆射从征伐与张宗鲜于褒不相能知其有用犹称所长而达之友人张汛杜禽与兴厚善以为华而少实但私之财终不为言是以世称其忠`】　登楼望阙　斩马断弓【`宋陈寅传寅知西和州元兵围城城陷寅朝服登楼望阙焚香号泣再拜伏劒而死　北史乙速孤佛保传梁将兰钦陷汉中佛保时为都督统兵力战将败仰天大哭曰此马我所乗此弓矢天恩赐吾岂可令贼得乎遂斩马断弓自刎而死`】　埋土半身投牀不食【`唐书刘感戍荆州为薛仁杲所执令说城中降至城下大呼曰贼亡在朝暮秦王数十万众且至勉之仁杲怒埋感半身于土中驰杀之　又刘廼传朱泚反廼闻车驾如凉州自投于牀拊膺呼天不食卒`】　汗流墨马　表达木鵞【`备遗录明靖难时齐泰脱走所乘白马极骏虑人识之以墨涂黒既而行逺马汗流墨脱竟为人所踪迹被执不屈而死　北史尧君素传大业末君素拒义师于河东时围甚急行李断絶君素乃为木鵞置表于颈具论事势沿流而下河阳守者得之达于东都越王侗见而叹息`】　百举必脱　三相无私【`汉枚乘传能聼忠臣之言百举必脱注谓脱者免于祸也　左传季文子事详忠二`】　深室纳饘　中流击楫【`左传晋伐衞执成公归置诸深室武子职纳槖饘焉　晋纪祖逖为豫州刺史将其部曲百余家渡江中流击楫而誓曰祖逖不能清中原而复济者有如大江`】　不顾宗亲　惟书甲子【`东观汉记王郎遣将攻信都大姓马宠开城纳之李忠母妻子令招忠时宠弟从忠为校尉忠格杀之诸将皆惊曰家属在人手中杀其弟何也忠曰若纵贼不诛则二心也上闻而谓之曰吾兵已成矣将军可归救若母妻子忠曰防公厚恩忠得效命诚不敢内顾宗亲　南史陶潜自以先世乃晋辅耻复屈身后代所着文章义熈以前则明书晋氏年号自永初以来惟云甲子而已`】　死国黄衫　冲天白气【`隋麦铁杖传辽东之役铁杖为先谓其子曰阿奴当备浅色黄衫我受国厚恩今是死日　元纪董抟霄拜河南右丞值毛贵兵至拔劒督战贼突前捽抟霄刺杀之无血惟见白气冲天`】　声响必应　农织皆知【`回中子明君之诏也若声忠臣之应也如响长短大小清浊疾徐必相应也　汉厐参传段恭上疏曰伏见道路行人农夫织妇皆曰太尉厐参竭忠尽节徒以直道不能曲心`】　输诚魏室　尽力皇家【`北齐杨愔传愔谓巩世荣曰仆家世忠臣输诚魏室家亡国破一至于此得自缢一绳传首而去君之惠也　又清河王岳传岳被髙归彦谮忧悸而死后归彦反世祖乃知曰清河王忠烈尽力皇家而归彦毁之残我骨`】　焰中端笏　车旁挂斤【`宋史尹谷擢知衡州需次于家潭城受兵李芾请为参谋谷知城危朝服望阚拜已然火自焚邻家救之火炽不可前但于烈焰中遥见正冠端笏危坐阖门皆死　晋易雄传王敦作逆湘中城陷雄被执不屈敦惮而释之众皆贺雄笑曰昨夜梦乗车挂夫必有筋筋者斤也车旁有斤吾其戮矣防被杀`】　执刀按膝　凿池扁亭【`续文献通考德哷穆苏初为漳州路达噜噶齐明兵下福州兴化泉州皆纳欵德哷穆苏仰天叹曰有死而已及闻招谕使者至乃具公服北面再拜引斧斫其印文又大书手版曰大元臣子即端坐拔所佩刀刺喉中心死既死而手犹执刀按膝俨然如生　又江万里以故相家居闻元兵破襄樊乃凿池芝山后圃扁其亭曰止水人莫喻其意及城欲破遂赴止水死左右及子镐相继投沼中积尸如疉翼日万里尸独浮出从者殓葬之`】　较之张许　过于段顔【`宋苏缄传邕州城陷缄举家自焚諡曰忠勇召其子子元曰昔张廵许逺以睢阳蔽遮江淮较之卿父不能过也　宋人物志金人陷晋宁徐徽言大骂而死事闻髙宗抚几叹曰徽言忠贯日月过于顔真卿段秀实逺矣不有以宠之何以劝忠`】　吾不能全　公何相迫【`晋贾浑传刘元海作乱遣将乔晞攻陷介休浑抗节不降曰吾为晋守不能全之茍求生以事贼何面目以视息世间哉　彚书契丹以兵围张敬达杨光逺屡劝敬达降敬达曰诸公何相廹邪何不杀我契丹邪律徳光闻敬达死哀其忠而葬之`】　杜门自絶　应而倒【`汉卓茂传王莽簒位遣使赍纁帛请孔休为国师遂托病杜门自絶　北史尭君素传河东围甚急君素卒无降心其妻至城下谓曰隋室已亡何苦取祸君素曰天下事非妇人所知引弓射之应而倒`】　归第整衣　得书投厠【`宋纪王全彬入蜀髙彦俦力战不胜奔归府第整衣冠望西北再拜纵火自焚　五代唐姚洪传洪戍阆州董璋反以书招洪洪得书投厠中州破执洪洪骂曰吾能为国家死不能从人奴以生璋怒然镬于前令壮士十人刲而食之`】　多谢相公　但知天子【`唐纪韩不愿淮西速平遗李光顔一美人光顔辞之曰为光顔多谢相公光顔以身许国誓不与贼同戴日月　宋史田重进事详忠二`】有马何为　举牀以鬭【`晋纪永兴元年征前侍中嵇绍诣行在秦隼谓绍曰今往`】  

【`安危难测卿有佳马乎绍正色曰臣子扈衞乗舆死生以之佳马何为　五代史周兵攻唐楚州张彦卿固守不下周主自督诸将攻克之彦卿与都监郑昭业犹率众拒战矢刃皆尽彦卿举绳牀以鬭而死所部千余人至死无一降者`】　气作山河　心如金石【`宋赵鼎传鼎为秦桧所陷贬吉阳军及疾自书铭旌云身箕尾归天上气作山河壮本朝　汉王常传光武谓羣臣曰王常辅翊帝室心如金石真忠臣也`】　不惜百口　岂顾二儿【`山堂肆考魏以崔楷为殷州刺史后葛荣逼城或劝楷遣防子及一女夜出既而悔之曰人谓吾心不固亏忠而全爱也遂追还将士争奋曰崔公尚不惜百口吾属何爱一身　纲目王世充选骁勇集洛阳屈突通二子在洛唐主谓通曰今欲使卿东往如卿二儿何通曰臣分当就死为陛下尽节今得备先驱二儿何足顾乎`】　拔劒割雁　齧指书帛【`明孙炎传炎授处州总制为贼所执以燖雁斗酒噉炎曰以此与公诀炎拔劒割雁举巵酒大骂不屈　宋史刘士昭谋复太和县事败士昭齧指书帛云生为宋民死为宋赤心报国一死而已`】　叩马而谏　设像以朝【`史记武王伐纣夷齐叩马而谏曰以臣弑君可谓仁乎左右欲兵之太公曰此义士也扶而去之　唐书令狐潮围雍丘有大将六人白张廵以兵势不敌不如降廵佯许诺明日堂上设天子画像率将士朝之人皆泣廵引六将于前责以大义斩之士心益劝`】　含笑入地　何面戴天【`宋纪唐重知京兆府金将围城重度不可支以书别其父克臣曰忠孝不两立义不茍生以辱我父克臣报之曰汝能以身殉国吾含笑入地矣　北齐书赵郡王叡曰吾国家事重死且不避若贪生苟全令国家扰扰非吾志也不守之以正何面戴天`】　为善则一　矢节成双【`三国志晋泰始二年诏曰诸葛亮在蜀尽其心力子瞻临难死义天下之善一也　宋史赵昴发通判池州摄州事元兵薄州城昴发语其妻曰吾不当去汝先出走妻曰君为忠臣我独不能为忠臣妇乎昴发乃大书几上曰君不可叛城不可降夫妻同死节义成双`】　从容以就　喑呜而来【`一统志元郑玉歙县人明兵至守将欲致之玉曰我既不得忼慨杀身以励风俗犹当从容就死以全节义　唐书南霁云至睢阳与张廵计事睢阳被围筑台募万死一生者数日无敢应俄有喑呜而来者乃南霁云也`】　吾终不留　自许何在【`三国志闗羽为曹操所获操壮其为人使张辽以情问之羽叹曰吾受刘将军恩誓以共死吾终不留要当立效以报曹公耳辽以羽言报操操义之　唐书张廵举兵讨贼至雍丘雍丘令令狐潮举城附贼潮与廵有旧至城下说廵廵曰君生平以忠义自许今何在潮慙而退`】　不谋奴隶　勿负朝廷【`周纪赵与乐毅谋伐燕毅泣曰臣畴昔之事昭王犹今日之事大王也若复得罪在他国终身不敢谋赵之奴隶况子孙乎　宋史王忠植为叛将赵惟清执诣沙尔斡克使往庆阳城下谕降忠植大呼曰我河东歩佛山忠义人也为金人所执使来招降愿将士勿负朝廷`】　留臣无益惟公所使【`宋纪许翰言李纲忠义英发舍之无以佐中兴今罢纲留臣无益力求去不许　唐`】  

【`书新语张柬之谓李多祚曰将军感大帝殊泽能有报乎大帝之子见在东宫易之兄弟欲危宗社将军诚能报恩正在今日多祚曰苟利王室惟相公所使终不顾妻子性命因立盟誓义形于色`】　其胆如斗　有镞盈升【`说畧宋张世杰覆舟死尸焚岛上其胆如斗　宋史岳飞将杨再兴本贼曹成将成败见防飞竒其貎曰吾不杀汝汝当以忠义报国后再兴与乌珠战死得其尸焚之有箭镞二升`】将皆听命　吾不忍为【`宋纪宗泽知金虚实遂决大举之计召诸将谓曰汝等有忠义心当协谋勦敌以立大功言讫泣下诸将皆聼命　又苏轼自湖赴狱亲友皆絶交道出广陵鲜于侁往见之台吏不许通或曰公与轼相知久其所往来文字书简宜焚之勿留不然且获罪侁曰欺君负友吾不忍为以忠义分谴则所愿也`】　若公恩　谓毕吾事【`晋纪刘矅至泾阳获鲁充饮之酒曰吾得子天下不足定也充曰身为晋将不敢求生若公恩速死为幸矅曰义士也　宋史文天祥临刑时从容谓吏卒曰吾事毕矣其衣带中有賛云孔曰成仁孟曰取义而今而后庶几无愧`】　不知有异皆笑为狂【`宋纪真宗以王曽为会灵观使曽以推钦若帝不悦谓曽曰大臣宜傅会国事何遽`】  

【`自异邪曽顿首曰君从谏谓明臣尽忠谓义臣知义而已不知异也　又宗泽前后建议輙为黄潜善汪伯彦所抑二人每见泽奏皆笑以为狂张慤独曰如泽之忠义若得数人天下不足定矣`】　遂从入闗相聚如莒【`北史帝西裴侠妻子在东郡郑伟谓侠曰天下方乱未知乌之所集何如东就妻`】  

【`子徐择木焉侠曰既食人禄宁以妻子易图邪遂从入闗　史记王蠋死齐亡大夫闻之曰王蠋布衣也义不北面于燕况在位食禄者乃相聚如莒求诸子立为襄王`】　校亦为请　臣不得黙【`宋纪宋以洪皓充金通问使廹使仕不屈尼玛哈诺尔将杀之旁一校曰此真忠臣也为皓跪请得流递冷山晋纪秦仆射梁喜等言于秦主兴曰君臣之义不薄于父子故臣等不得黙然广平公弼潜有夺嫡之志愿损其威权非特安弼乃所以安社稷也`】　哭授李石　叹呼别成【`彚书田布度军且乱为书谢帝曰臣无功不敢忘死愿速救元翼无使忠臣义士涂炭于河朔哭授其从事李石讫乃引刀刺心曰上以谢君父下以示三军　汉书傅燮为汉阳太守城被围燮子干年十三从在官舍知燮性刚有髙义恐不能屈欲令弃郡而归言未终燮慨然而叹呼干小字曰别成汝知吾必死邪`】　常披破葛衣皆呼老锅匠【`明五忠传河西佣不知何许人建文四年夏六月燕王入京即帝位佣被葛衣`】  

【`走是冬至金城行乞市中金城邉地极寒佣常衣葛衣明年过河西依庄浪豪鲁家为佣虽寒必覆故葛衣葛衣益破缕缕竟不肯脱　又补锅匠不知何许人靖难时往来夔庆间补锅皆呼为老锅匠夔州市中有冯翁者遇之相顾愕然已而相持哭哭已相牵入山中坐语竟日语已又相持哭且别去言今永诀不可复相见矣竟莫知其终`】　置酒会僚吏　焫香读道书【`陈书岳阳王叔慎事详忠二一统志宋徐道明常州人为天庆观道士元兵围城道明谒郡守姚諐曰君侯计将安出諐曰死守而已道明亟还告其徒曰姚公誓与城俱亡吾属亦不失为义士元兵屠城道明危坐然香读老子书不为动遂死焉`】孝寛则可为　尉佗不足法【`明文余阙传阙守安庆自誓以死报国立旌忠`】  

【`祠以励将佐时集祠下大声谓曰男儿生则为韦孝寛死则为张廵许逺不可为不义屈　唐书李袭志曰吾世隋臣今江都虽沦宗社尚有诸君当相与戮力力刷仇耻岂怙乱国不义哉吾宁蹈忠死不逆节以生尉佗不足法也`】　开壁焚元诏　登舟读楚词【`宋纪阿珠遣使持元诏招李庭芝庭芝开壁纳使者斩之焚其诏于陴上　明五忠传雪庵和尚明靖难时落髪为僧好观楚词时时买楚辞袖之登小舟急棹滩中流朗读一叶輙投一叶于水投已輙哭哭已又读终卷乃已`】　不与时俯仰若有人带持【`宋纪许景衡得程颐之学志虑忠纯不与时俯仰帝思之曰朕自即位以来执`】  

【`政忠直遇事敢言惟景衡耳　北史周罗睺行晋绛莒三州诸军事进兵中流矢卒其年七月子仲梦罗睺曰我明日当战其灵坐所有弓箭刀劒无故自动若有人带持之状绛州城破正当其日也`】　毁家纾楚难　破产报韩仇【`左传楚子元归自伐郑而处王宫申公鬭班杀子元鬬谷于莬为令尹自毁其家以纾楚国之难　史记秦灭韩张良悉以家财求客刺秦王为韩报仇以大父父五世相韩故`】　勿浣侍中血　为题太史裾【`晋嵇绍传绍从惠帝战于荡阴王师败绩百官左右皆奔散惟绍独以身捍卫兵及御辇飞箭雨集绍遂死之血溅御衣事定左右欲浣衣帝曰此侍中血勿浣也　遵闻录明罗复仁国初为编修后乞休致太祖赐以布衣题其裾曰性虽粗率忠直可喜赐此布衣放归故里`】　均之一死胜尔实多　各尽所能当仁不让【`唐书田悦拒命符令竒宻语恱子璘委质朝廷璘遂降诏封璘义阳王悦引令竒切责之令竒骂曰尔忘义背主死在旦夕吾敎子以忠杀身无所悔均死也吾胜尔多矣　汉书曹褒征拜博士肃宗欲制定礼乐下诏有知其说者各尽所能褒省诏叹息谓诸生曰人臣依义显君竭忠彰主行之美也当仁不譲吾何辞哉`】岂忍害公　何辞死国【`说郛宋苖传刘正彦叛张魏公浚在秀州谋举勤王师一夕独坐从者皆寝忽一人持刀立烛后公徐问曰汝非苖刘遣来杀我乎曰然曰若是取首去曰予颇知书宁肯为贼用况公忠义岂忍加害恐有继至者故来相告耳宋史宋汝为奉国书副京东运判杜时亮使金遇完顔宗弼军与时亮相失汝为独驰入其壁将上国书宗弼刼而缚之汝为曰死固不辞然衔命出疆愿达书而死`】麦铁杖不知炷艾炙额　马伏波自愿马革裹尸【`隋麦`】  

【`铁杖传辽东之役铁杖请为前顾谓医者吴景贤曰大丈夫性命自有所在岂能艾炷炙额蒂歕鼻治黄不差而卧死儿女手中乎　后汉书马援曰方今匈奴乌桓尚扰北边敢自请击之男儿要当死于边野以马革裹尸耳`】　我为刺史何来酒监之呼　生一布衣用达史臣之听【`金史哈萨喇安礼为泰安州刺史元兵至城破被执或妄以酒监对安礼曰我刺史也何以讳为使之跪不屈遂以戈撞其胷而杀之　唐甄济传安禄山反使蔡希徳封刀召济不为动元稹遗书于史馆修撰韩愈曰甄生一布衣耳延颈受刃守死不回不以不显而废忠不以不谋而从乱在古与今盖百一焉`】服赐衣而遇害　覩献盏以白诬【`明孙炎传炎被执贼拔刀叱解衣炎`】  

【`曰此紫绮衣君所赐者我当服之以死遂遇害　元巴延传阿哈玛特诬巴延平宋时取玉桃盏帝案之无騐后有献此盏者帝愕然曰几陷吾忠良`】　生同食禄可云吾亦降乎　死有遗言是乃民之望也【`宋米立传元兵畧江西立被执不降黄万石谕之曰吾亦降矣曰侍郎国之大臣立一小校何足道但世食君禄国亡何以生为哉　左传楚子囊事详忠二`】　泾原二冢　河北大旗【`名宦志唐刘昌为泾原节度使尝瘗将士骸骨分建二大冢将曰旌义士曰懐忠率诸将临祭莫不感泣　一统志宋王友直为天雄军节度使常张一大旗书宋忠义河北王九郎以自表`】喻良能情深励俗书达九重　刘源清功在平濠门  

标四字【`宋纪喻良能甞进忠义传二十卷孝宗深叹赏即命颁行　一统志明刘源清为进贤令宸濠反清旗邑门书尽忠报国四字号集义兵效死勿去濠平擢御史`】　入秦不返空怜正则之形容　在蜀恒思益重九龄之风度【`史记屈原传原字正则怀王入秦不返屈原睠念楚国系心怀王游于江潭顔色憔悴形容枯槁　彚苑张九龄言禄山狼子野心且有逆相宜即事诛之后帝在蜀思其忠为泣下又帝每择相輙曰风度得如九龄否`】　集英殿当年得士对防先知　平章事今日用卿垂帘早识【`宋文天祥传天祥对防集英殿理宗亲拔为第一考官王应麟曰是卷古谊如鉴忠肝如铁石臣敢为得士贺　宋纪章得象为平章事帝曰向者太后垂帘羣臣邪正朕皆黙识惟卿清忠无所阿附今日用卿职由此也`】  

忠四  

増发动【`唐顔杲卿传初杲卿被杀狥首于衢莫敢有张凑者得其发后凑归发于其妻妻疑之发若动云`】　纵饮舞劒【`唐纪李元通为定州总管刘黒闼破定州爱其才欲以为将不聼囚之故吏有饷饮者元通纵饮因舞劒曲终仰天叹息溃腹而死`】　愿为汉【`汉纪王莽执政召虞俊为司徒俊仰天叹曰愿为汉不能事两姓饮药而卒`】　吾膝如铁【`一统志元李齐为髙邮知府张士诚陷其城诱之使跪齐曰吾膝如铁岂为贼屈乎齐尝举进士第一论者谓不负所学云`】　布展称奇【`金完颜绛山传蔡城破为元兵所执曰吾奉御绛山也吾君终于是吾候火灭瘗其骨瘗吾君之后虽寸斩不恨矣元帅布展曰此竒男子也许之`】　忠告三卷【`元纪张养浩甞著书三卷一曰庙堂忠告二曰风宪忠告三曰牧民忠告皆言居官之道`】　南家好汉【`宋史黎州通判何充城破不屈敌曰此南家好汉也`】　僵立瞠目【`宋史徐应传宋亡与其子女上梯云楼纵火自焚为仆救免翌日得其尸井中皆僵立瞠目面如生`】　文不可草【`宋许彪孙传刘整降元召彪孙草降文彪孙曰腕可断文不可草遂仰药死`】　市人右【`周纪齐闵王出走王孙贾呼于市曰淖齿乱齐国弑闵王有能与我诛淖齿者右袒市人从之者四百人乃与攻淖齿杀之于是齐亡臣相与求闵王子法章立以为王`】　衣冠独坐【`一统志元末京城不守公卿争出降王逊志独家居衣冠而坐其友王翼来告曰新朝寛大盍出诣官自言状逊志斥之曰君既自不忠又诱人为不义乎即日投井死`】  

忠五  

増诗魏曹植怨歌行曰为君既不易为臣良独难忠信事不显乃有【`音又`】见疑患周公佐成王金縢功不刋推心辅王室二叔反流言待罪居东国涕泣常流连皇灵大变动震雷风且寒拔树偃秋稼天威不可干素服开金縢感悟求其端公旦事既显成王乃哀叹吾欲竟此曲此曲悲且长今日乐相乐别后莫相忘　晋傅咸集左传句为诗曰事君之礼敢不尽情敬奉徳义树之风声昭徳塞回不陨其名死而利国以为己荣兹心不爽忠而能力不为利啗古之遗直威黜百端勿使能植　唐李白咏苏武诗曰苏武在匈奴十年持汉节白雁上林飞空传一书札牧羊边地苦落日归心絶渴饮月窟水饥餐天上雪东还沙塞逺北怆河梁别泣把李陵衣相看泪成血　张廵守睢阳诗曰接战春来苦孤城日渐危受围如月晕分守若鱼丽屡厌黄尘起时将白羽挥裹疮犹出阵饮血更登陴忠信应难敌坚贞谅不移无人报天地心计欲何施　又夜闻笛诗曰岧嶤试一临虏俯城阴不辨风尘色安知天地心营开边月近战苦阵云深旦夕髙楼上遥闻吹笛吟　宋文天祥正气歌曰天地有正气杂然赋流形下则为河渎上则为日星于人曰浩然沛乎塞沧溟皇路当清含和吐明庭时穷节乃见一一垂丹青在齐太史简在晋董狐笔在秦张良椎在汉苏武节为严将军头为嵇侍中血为张睢阳齿为顔常山舌或为辽东帽清操励氷雪或为出师表神泣壮烈或为击贼笏逆竖头破裂是气所磅礴凛冽万古存当其贯日月生死安足论地维赖以立天柱赖以尊三纲实系命道义为之根嗟予遘阳九隶也实不力楚囚缨其冠传车送穷北鼎镬甘如饴求之不可得阴房閴火春院閟天黒牛骥同一皁鸡栖鳯凰食一朝雾露分作沟中瘠如此再寒暑百沴自辟易哀哉沮洳塲为我安乐国岂有他缪巧阴阳不能贼顾此耿耿在仰视浮云白悠悠我心忧苍天曷有极哲人日已逺典型在夙昔风檐展书读古道照顔色　元赵孟頫吊岳飞诗曰岳王坟上草离离秋日苍凉石兽危南渡君臣轻社稷中原父老叹旌旗英雄已死嗟何及天下中分遂不支莫向西湖歌此曲水光山色不胜悲　虞集挽文天祥诗曰徒把金戈挽落晖南冠无奈北风吹子房本为韩仇出诸葛安知汉祚移云暗鼎湖龙去逺月明华表鹤归迟何须更上新亭饮大不如前洒泪时　明方孝孺絶命辞曰天降丧乱兮莫知其由奸臣得计兮谋国用猷忠臣发愤兮血泪交流以死狥君兮抑又何求呜呼哀哉兮庶不我尤　李东阳花将军歌曰花将军身长八尺勇絶伦从龙渡江江水浑提劒跃马走平陆敌兵不能逼主将不敢嗔杀人如麻满川谷徧体无一刀鎗防太平城中三千人楚贼十万势欲吞将军怒呼缚尽絶骂贼如狗狗不狺樯头万箭集如猬将军愿死不愿生作他人臣郜夫人赴水死有妻不辱将军门将军侍婢身姓孙尸母抱儿走为贼俘虏随风尘寄儿渔家属渔姥死生已分归苍旻贼平身归窃儿去夜宿陶穴如生坟乱兵争舟不得渡堕水不死如有神浮槎为舟莲为食空中老父能知津孙来抱儿达行在哭声上彻天能闻帝呼花云儿风骨如花云手摩膝置泣复叹儿汝不死犹云存儿年十五官万户九原再拜君王恩忠臣节妇古稀有婴杵尚是男儿身英灵在世竟不朽下可为河岳上可为星辰君不见金华文章石室史嗟我欲赋岂有笔力回千钧　杨继盛临刑诗曰浩气还太虚丹心炤千古平生未报恩留作忠魂补  

増敕明太祖敕礼官曰自古忠臣义士舍生取义身没而名存有以垂训于天下后世若元右丞余阙守安庆屹然当南北之冲援絶力穷举家皆死节义凛然又如江州总管李黼身死孤城力抗强敌临难死义与阙同辙自昔忠臣义士必见褒于后代盖以励风敎也宜令有司建祠肖像嵗时祀之  

増谕明太祖谕羣臣曰忠臣爱君谠言为国盖爱君者有过必谏谏而不切者非忠也为国者遇事必言言而不直者亦非忠也比来朕每发言百官但唯诺而已岂无是非得失而无有直言者虽有不善无由以闻自今宜尽忠谠以匡朕不逮若但唯唯非人臣事君之义也増表汉诸葛亮出师表曰臣亮言先帝创业未半而中道崩殂今天下三分益州罢此诚危急存亡之秋也然侍衞之臣不懈于内忠智之士忘身于外者盖追先帝之遇欲报之于陛下也诚宜开张圣聼以光先帝遗徳恢志士之气不宜妄自菲薄引喻失义以塞忠谏之路也宫中府中俱为一体陟罚臧否不宜异同若有作奸犯科及为忠善者宜付有司论其刑赏以昭陛下平明之治不宜偏私使内外异法也侍中侍郎郭攸之费袆董允等此皆良实志虑忠纯是以先帝简拔以遗陛下愚以为宫中之事事无大小悉以咨之然后施行必能裨补阙漏有所广益也将军向宠性行淑均晓畅军事试用于昔日先帝称之曰能是以众议举宠为督愚以为营中之事事无大小悉以咨之必能使行阵和穆优劣得所也亲贤臣逺小人此先汉所以兴隆也亲小人逺贤士此后汉所以倾頽也先帝在时每与臣论此事未甞不叹息痛恨于桓灵也侍中尚书长史参军此悉忠亮死节之臣也愿陛下亲之信之则汉室之隆可计日而待也臣本布衣躬耕于南阳苟全性命于乱世不求闻达于诸侯先帝不以臣卑鄙猥自枉屈三顾臣于草庐之中咨臣以当世之事由是感激遂许先帝以驱驰后值倾覆受任于败军之际奉命于危难之间尔来二十有一年矣先帝知臣谨慎故临崩寄臣以大事也受命以来夙夜忧叹恐托付不效以伤先帝之明故五月渡泸深入不毛今南方已定兵甲已足当奬帅三军北定中原庶竭驽钝攘除奸凶兴复汉室还于旧都此臣之所以报先帝而忠陛下之职分也至于斟酌损益进尽忠言则攸之袆允之任也愿陛下托臣以讨贼兴复之效不效则治臣之罪以告先帝之灵若无兴徳之言则戮允等以章其慢陛下亦宜自课以谘诹善道察纳雅言深追先帝遗诏臣不胜受恩感激今当逺离临表涕泣不知所云  

増疏明杨继盛劾严嵩疏畧曰臣前谏阻马市谪官边方往返万五千余里道途艰苦妻子流离宗族贱恶家业零落幸复今官仅将一月臣虽至愚非不知与时浮沈可图报于他日而乃履危蹈险攻难去之臣觊难成之功取必至之祸哉顾陛下以再生之恩赐臣臣安忍不舍再生之身以报陛下况臣狂直成性忠义郁结每怀壊天下之事者惟鸾与嵩鸾已殛死独嵩尚在嵩之奸恶又倍于鸾将来为祸更甚舍此不言更无可以报陛下者  

原牋梁王筠荅湘东王示忠臣传牋曰窃以孝实天经忠为令徳百行攸先一心靡忒昔淮南鸿烈事无的准沛王通论义止儒术东平获誉良为片言临淄见称文辞小道孰若理冠君亲义兼臣子谨当宣示遐迩光扬徳音  

増书金史刘炳中进士第上书条便宜十事一曰褒忠义以励臣节忠义之士奋身效命力尽城破而不少屈事定后有司畧不加省弃职者顾以恩贷死事者反不见录天下何所慕惮而不为自安之计邪使为臣者皆知杀身之无益临难可以苟免甚非国家之利也　明史传畧曰元蔡子英上明太祖书曰陛下乘时应运提三尺劒削平羣雄薄海内外莫不賔贡臣鼎鱼漏假息南山曩者见获传送京师垂及渡江复得脱亡七年之久重烦有司追迹既忤陛下又忤大臣揆之常情万死莫赎而陛下以万乘之尊全匹夫之节不降天诛反疗其疾易冠裳赐酒馔授以官爵陛下之量包乎天地矣臣感防无极非不欲自竭犬马上报深仁但名义所存不敢輙渝初志自惟身本韦布遭值乱离操戈行伍智识浅陋过主将知荐仕至七命跃马食肉十有五年愧无尺寸功以报国士之遇及国家破亡又复失节何面目见天下士所以宁死不敢有他志盖闻臣之事君犹女之适人一与之醮终身不改一食其禄终身无贰是故不正之女中士羞以为家不贞之士中君羞以为臣管子曰礼义亷耻国之四维四维不张国乃灭亡方今金城汤池兵极其精将极其猛府库充实米粟红腐国家之盛古未有也陛下犹以为未足于是兴学校明人伦褒死节奨忠义盖以治天下之本莫大乎礼义亷耻也以今天下之广人物之众不以臣一人而加少不以臣一人而加多授臣以官何益于国舍臣不用何损于事陛下创业垂统正当挈持大经大法以昭示子孙臣民不宜以无礼义亷耻之俘囚而厠诸维新之朝贤士大夫之列也臣自被获以来日夜思维咎往昔之不死至于今日惟一死可以塞责乃陛下待臣以礼加臣以恩臣固不敢卖死以立名亦不敢偷生以茍禄若察臣之愚全臣之志禁固海南毕其余命则虽死之日犹生之年陛下威加海内不患不伸于匹夫之贱然臣闻仁者不中道而改节义者不毁志以狥时故王烛闭户以自缢李芾阖门以自屠彼非恶荣利而乐死亡顾义之所在虽汤镬有不得避也眇焉之躯上愧古人死有余恨惟陛下裁察  

増序晋书忠义列传序曰古人有言非死之难处死之难信哉斯言也是知殒节苟合其宜义夫岂吝其没捐躯若得其所烈士不爱其存故能守铁石之深衷励松筠之雅操见贞心于嵗暮标劲节于严风赴鼎镬其如归履危亡而不顾书名竹帛画像丹青前史以为美谈后来仰其徽烈者也晋自元康之后虽背恩亡义之徒不可胜载而蹈节轻生之士无乏于时至若嵇绍之衞难乗舆卞壸之亡躯镝桓雄之义髙田叔周﨑之节迈解扬罗丁致命于旧君辛吉耻臣于戎卤张袆引鸩以全节王谅断臂以励志莫不忠烈秋霜精贯白日足以激清风于万古厉薄俗于当年者与叙其行事以为忠义传用旌晋氏之有人焉  

原賛梁元帝忠臣传记托篇曰太真挺英投袂勤王伯猷蹈节身殒名扬嶷嶷景倩主亡与亡嗟乎尚矣惟国之良　又忠臣传陈争篇曰子政铿铿诚存社稷朱云折槛遂其婞直　隋庾信袁盎谏文帝賛曰千乗峻辙六辔危行路廻松坂山斜栁城龙渊地狭华盖风惊贤臣揽辔可谓忠贞  

増杂文唐太宗祭比干文曰道丧时昬奸邪并用暴君虐主正直难居虽识鍳存亡讵能遣凶暴之累智周万物不能离颠沛之间然则大厦将倾非一木之能正天道去矣岂一贤之能全奋不顾身有死无二蹈死节者罕有其人所以凄怆风烟靡寻余迹暄凉丘陇空有其名虽古今殊途年代冥漠式遵故实爰赠太师谥忠烈公清酌少牢以陈薄礼游魂彷佛照此嘉诚  

忠义一【`附`】  

増说苑曰齐崔杼弑庄公邢蒯瞆使晋而返其仆曰崔杼弑庄公子将奚如邢蒯瞆曰驱之将入死而报君其仆曰君之无道也四邻诸侯莫不闻也以夫子而死之不已难乎邢蒯瞆曰善能言也然亦晚矣子早言我我能谏之谏不听我能去今既不谏又不去吾闻食其禄者死其事吾既食乱君之禄矣安得治君而死之遂驱车入死其仆曰人有乱君人犹死之我有治长可无死乎乃结辔自刎于车上君子闻之曰邢蒯瞆可谓死节死义矣　稗编曰白公之难楚人有庄善者辞其母将往死之其母曰弃其亲而死其君可谓义乎庄善曰吾闻事君者内其禄而外其身今所以养母者君之禄也身安得无死乎遂辞而行　宋纪曰张世杰有甥韩在元张范三使韩至宋师招世杰世杰不从曰吾知降生且富贵但义不可移耳因歴数古忠臣以荅之　又曰元人入西和州知州陈寅竭志固守力不能支遂陷寅谓妻杜氏宜避兵杜氏厉声曰安有生同君禄死不共王事者即饮药自杀寅亦伏劒而死賔客同死者二十八人　又曰元李恒攻文天祥天祥师尽溃妻欧阳氏男佛生环生及二女皆见执赵时赏坐肩舆后元人问为谁时赏曰我姓文众以为天祥擒之天祥由是得挺身与其长子道生及杜浒邹防乗逸去时赏至奋骂不屈有系累者輙麾去云小小签防官耳执之何为得脱者甚众临刑刘沐颇自辨时赏叱曰死耳何必然于是将佐幕属被执者皆死  

忠义二【`附`】  

原从鼓子　増奔袁军【`国语中行伯既克鼔以鼔子宛支来令鼔人各复其所非寮勿从鼔子之臣曰夙沙厘以其孥行军吏执之辞曰我君是事非事土也名曰君臣岂曰土臣今君实臣何赖于鼔穆子召之曰鼔有君矣尔止事君吾定尔禄爵对曰臣委质于翟之鼓未委质于晋之鼓也　三国志闗羽传曹公擒羽礼之甚厚而察其心神无久留意张辽以情问之羽曰极知曹公待我厚然吾受刘将军厚恩誓以共死不可背要当立效以报曹公及羽杀顔良曹公知其必去重加赏赐羽尽封其所赐拜书告辞而奔先主于袁军`】　原执刀叱攸　举旛救宣【`晋书王育字仲春太守杜宣命为主簿俄而宣左迁万年令杜令王攸诣宣宣不迎攸怒曰卿往为二千石吾所敬也今吾侪耳何故不见迎欲以小雀遇我使我畏死鹞乎育执刀叱攸曰君辱臣死自昔而然小县令敢轻辱吾君汝谓吾刀钝邪前将杀之宣惧跣下抱育乃止由此知名　后汉书鲍宣字子都坐距闭使者大不敬下狱博士弟子王咸举旛太学下曰欲救鲍司隶者会此下诸生会者千余人遮丞相孔光车不得行又守阙上书遂抵宣罪减死一等`】况卒厚赠　备死不贺【`后汉朱晖传晖为郡吏太守阮况甞欲市晖婢晖不从及况卒厚赠送其家人或讥焉晖曰前阮府君有所求于我所以不敢闻命恐以财货污君今而相送明吾非有爱也三国志袁涣传魏太祖时有传刘备死者羣臣皆贺涣以甞为备所举吏独不贺`】　増下马号  

哭　挝鼓喧呼【`三国志王修传修为袁谭别驾魏太祖诛谭修闻之下马号哭曰无君焉归遂诣太祖乞谭尸太祖欲观修意黙然不应修复曰受袁氏厚恩若得殓谭尸然后就戮无所恨太祖嘉其义听之　宋纪钦宗罢李纲以谢金人太学生陈东等及都民数万人上书言李纲奋不顾身任天下之重所谓社稷之臣也罢纲正坠金人之计乞复用纲而斥李彦等挝坏登□鼔喧呼动地帝恐生变乃复召纲众皆奋跃`】　倾血以饮　逾墙而藏【`后汉刘平传建武初厐萌反于彭城攻败郡守孙萌平时为郡吏冒白刃伏萌身上被十创困顿不知所为号泣请曰愿以身代府君贼曰此义士也勿杀遂解去萌伤甚气絶有顷苏渴求饮平倾其创血以饮之后数日萌竟死平乃裹创扶送萌丧至其本县　又刘茂传建武二年为郡门下掾时赤睂攻郡县杀长吏及府掾史茂负太守孙福逾墙藏空穴中得免其暮俱奔盂县昼则逃隐夜求粮食积百余日贼去乃得归府`】　更无美谈　终无异词【`后汉戴就传就仕郡仓曹掾扬州刺史欧阳参奏太守成公浮臧罪遣部从事薛安案仓库簿领就于钱塘县狱幽囚考掠五毒参至就慷慨直辞色不变容谓安曰太守剖符大臣当以死报国卿虽□命固宜申断寃毒奈何诬害忠良强相掠理令臣谤其君子证其父安深奇其壮节即解械更与美谈表其言解释郡事　又陆续传续为郡门下掾是时楚王英谋反阴疏天下善士及楚事觉显宗得其录有太守尹兴名乃征兴诣廷尉狱续与主簿梁宏功曹史驷勲及掾史五百余人诣洛阳诏狱就考诸吏不堪痛楚死者大半惟续宏勲掠考五毒肌消烂终无异词`】　以报智伯　不负桓侯【`史记豫譲为智伯报仇谓襄子曰臣事范中行氏范中行氏众人遇我我故以众人报之至于智伯以国士遇我我故以国士报之　晋书苏峻防兰石桓彛遣将军俞纵御之纵败左右劝退军纵曰吾受桓侯厚恩本以死报吾之不可负桓侯犹桓侯之不可负国也力战而死`】　牵招设祭　髙悝匿孤【`魏志牵招传袁绍辟招为督军从事绍卒又事子尚后辽东送袁尚首悬在马市招覩之悲感设祭头下太祖义之　晋华轶传初广陵髙悝寓居江州轶辟为西曹掾防而轶败悝藏匿轶二子及妻崎岖经年既而遇赦悝携之出首帝嘉而宥之`】请活使君　得全太守【`北史葛荣围信都魏冀州刺史元孚帅励将士昼夜拒守城陷与兄祐俱执兄弟争相为死都督潘绍等数百人皆叩头请死以活使君荣曰此皆魏之忠臣义士也　后汉彭修传修仕郡为功曹后州辟从事时贼张子林等数百人作乱修与太守俱出讨贼贼望见车马竞交射之飞矢雨集修障扞太守而为流矢所中死太守得全`】　露板请　将车送丧【`晋荀闿传大司马齐王冏辟闿为掾冏败暴尸已三日莫敢闿与冏故吏李述嵇含等露板请朝议听之论者称焉　汉亷范传永平初陇西太守邓融备礼谒范为功曹会融为州所举案范知事谴难解于是东至洛阳变名姓求代廷尉狱卒居无几融果不下狱遂得卫侍左右尽心勤劳融怪其貌而殊不意乃谓曰卿何似我故功曹邪范诃之曰君困戹瞀乱邪语遂絶融系出困病范随而养视及死竟不言身自将车送丧致南阳毕乃去`】　衣不解带　乳为生湩【`北史开府王延者性忠厚领秦王俊亲信兵十余年俊甚礼之及俊疾延在阁下衣不解带俊薨勺饮不入口者数日羸顿骨立帝闻悯之赐以御药授骠将军典宿衞俊日延号泣而絶　汉李善传善本同县李元苍头也元家相继疫死惟孤儿续始生数旬诸奴仆私共计议欲谋杀续分其财产善乃潜负续逃去亲哺养乳为生湩推燥居湿备甞艰勤续虽在孩抱有事輙长跪请白然后行之`】　亦遭五矢　便被七创【`晋韦忠传太守陈楚辟忠为功曹会山破郡楚携子出走贼射之中三创忠冒刃伏楚以身捍之泣曰韦忠愿以身代君乞诸君哀之亦遭五矢贼相谓曰义士也舍之忠于是负楚以归楚国先贤传应余为郡功曹是时吴蜀不賔山民皆叛余与太守东方衮迸力得出贼便射衮余以身当箭被七创因谓贼曰我以身代君已被重创若身死君全殒没无恨因仰天号泣涕血俱下如雨贼见其义烈释衮弗害`】　分歠厨米　共给衣资【`三国臧洪传魏太祖围张超于雍邱洪从绍请兵欲求救超绍不听由是怨绍絶不与通绍兴兵围之臧粮尽无救呼吏士谓曰袁氏所图不轨且不救洪郡将洪于大义不得不死诸君可先城未败将妻子出将吏士民皆垂涕曰明府与袁氏本无怨隙今为夲朝郡将之故自致残困吏民何忍舍明府去也初尚掘防煮筋角后无可复食者主簿啓内厨米三斗请中分稍以为糜粥洪叹曰独食此何为使作薄粥众分歠之　汉缪彤传太守陇西梁湛召彤为决曹史湛卒彤送丧还陇西会西羌反叛湛妻子悉避乱他郡彤独不去为起坟冢乃濳穿井旁以为窟室昼则隐窜夜则土其妻子意彤已死还见大惊关西咸称传之共给车马衣资彤不受而归`】　视书长叹　持贼大呼【`晋纪刘裕攻司马休之宻以书招休之录事韩延之延之复书曰夫以平西之至徳宁可无授命之臣乎假令天长防乱九流混浊当与臧洪游于地下耳裕视书叹息以示将佐曰事人当如是矣　唐裴度传王师讨蔡王承宗李师道谋缓蔡兵乃伏盗京师刺用事大臣已害宰相武元衡又撃度刃三进断鞾刜背裂中单又伤首度冒氊得不死哄导骇伏独驺王义持贼大呼贼断义手度坠沟贼意已死因亡去`】　给送车马　驱防蝇虫【`汉周嘉传嘉仕郡为主簿王莽末羣贼入汝阳城嘉从太守何敞讨贼敞为流矢所中贼围统数十重白刃交集嘉乃拥敞以身捍之因呵贼曰卿曹皆人隶也为贼旣逆岂有还害其君者邪嘉请以死赎君命因仰天号泣羣贼于是两相视曰此义士也给其车马遣送之　又杜乔传乔死狱中与李固俱暴尸于城南乔故掾陈留杨匡闻之号泣星行到洛阳乃着故赤帻托为夏门亭吏守防尸防驱防蝇虫积十二日都官从事执之以闻梁太后义之而不罪`】　麾之不去　防而复存【`五代史和凝传梁义成军节度使贺瓌辟凝为从事瓌与唐庄宗战于胡柳瓌战败脱身走独凝随之反顾见凝麾之使去凝曰大丈夫当为知己死吾恨未得死所耳岂可去邪已而一追瓌几及凝叱之不止即引弓射杀之瓌由是得免　元赵一徳传至元十二年国兵南伐一徳被俘至燕为郑留守家奴后其主郑阿尔斯兰以寃被诛诏簿录其家羣奴各亡去一徳独奋曰主家有祸吾同路人邪即留不去与张锦童诣中书诉枉状得昭雪还其所籍太夫人劳一徳曰当吏籍吾家时亲戚不相顾汝独冒险以白吾枉今吾家业旣防而复存者皆汝力也因分美田庐遗之一徳谢曰一徳虽鄙人非有利于是也重哀吾主无罪而受戮故留以报主何以田庐为遂不受而去`】　闻命欢笑　诣丧恸哭【`南史沈攸之攸之以边荣为留府司马守城张敬儿将至人或说荣降荣曰受沈公厚恩一朝缓急便改易本心不能也城败见敬儿敬儿曰边公何为同人作贼不早来荣曰沈荆州要是宋世忠臣不可谓贼身本不靳生何须见问命斩之荣欢笑而去容无异色　北史阳固传清河王怿领太尉辟固从事中郎属怿被害不奏怿之遇害元乂执政朝野震悚怿诸子及门生寮吏莫不虑祸避隐不出固以常被辟命遂独诣防所尽哀恸哭良久乃还仆射游肇闻而叹曰虽栾布王修无以尚也君子哉若人`】皆署燕名　不知隽赂【`汉周嘉传嘉髙祖父燕宣帝时为郡决曹掾太守欲枉杀人燕谏不听遂杀囚而黜燕囚家守阙称寃诏遣覆考燕见太守曰愿谨定文书皆署燕名府君但言时病而已使乃收燕系狱屡被掠楚辞无挠屈当下蚕室乃叹曰岂可以刀锯之余下见先君遂不食而死　又朱隽太守尹端以隽为主簿熹平二年端坐讨贼失利罪应弃市隽乃羸服间行轻赍数百金到京师赂主章吏得输作左校端喜于降免而不知其由隽亦终无所言`】　持锄去草　引车入陌【`后汉李善善夲同县李元苍头显宗时辟公府再迁日南太守从京师之官道经李元冢未至一里乃脱朝服持锄去草及拜墓哭泣甚悲身自炊爨执鼎俎以修祭祀又鲍永传永初为郡功曹王莽以永父宣不附己欲灭其子孙太守茍谏拥防之召以为吏更始时封中阳侯后建武十一年徴为司隶校尉行县路经更始墓引车入陌下拜哭尽哀而去又西至扶风椎牛上茍谏冢帝闻之问公卿曰奉使如此何如张湛对曰仁者行之宗忠者义之主也仁不遗旧忠不忘君行之髙者也帝意乃释`】　烹固何害　志不可移【`左传白公作乱国人攻之奔山而缢其徒微之生拘石乞而问白公之死焉对曰余知其死所而长者使余勿言曰不言将烹乞曰此事克则为卿不克则烹固其所也何害乃烹石乞注微之匿也长者白公也　晋车济张重华以车济为金城令时为石虎将麻秋所陷济不为秋屈秋必欲降之乃临之以兵济辞色不挠曰吾虽才非厐徳而受任同之身可杀志不可移乃伏劒而死秋壮其忠节以礼之后重华迎致其防亲临恸哭`】　原栾布哭彭越　江统送愍懐【`史记栾布传布为梁大夫使齐汉枭彭越头于洛阳诏有敢收视者辄捕之布从齐还奏事越头下祀而哭之　晋江统愍懐太子废贾后讽有司不许宫臣追送江统冒禁至伊水拜辞`】　增结辔而殉治长　升堂以召诸生【`说苑邢蒯瞆事详忠二　备遗录明王省为济阳敎谕靖难师至公乃升明伦堂召诸生谓曰若等知此堂何以名明伦今日且论君臣之义一节何如遂大哭诸生亦哭乃以头触堂柱而死`】　岛中五百岂从汉帝之招　坐上三千仅得冯公之市【`史记田横旣二客穿其塜旁孔皆自刭下从之髙帝闻之乃大惊以田横之客皆贤其余尚五百人在海中使使召之至则闻田横死亦皆自杀　战国防齐冯暖为孟尝君收债于薛及归孟尝君曰债收毕乎曰收毕矣以何市而反冯暖曰君言视吾家所少有者臣窃计君家所寡有者惟义耳因烧其券民称万岁乃臣所以为君市义者也后孟尝君就国于薛民扶老携幼迎道中终日孟尝君曰先生所以为文市义者乃今见之`】  

忠义二【`附`】  

原诏复七贤【`白帖袁秘为郡门下议生从太守赵谦击黄巾军败与功曹封观等七人以身捍刃皆死谦得免诏复其门号曰七贤`】　增理无两直【`晋张轨传后汉呉咏尝为马贤所辟又为太尉厐参掾贤参相诬罪应死各引咏为证咏计理无两直自刎而死参贤慙愧和释凉州刺史张轨祭其墓而旌其子孙`】　哭于东市【`晋向雄传雄初仕郡为主簿事大守王经及经之死也雄哭之尽哀市人咸为之悲后呉奋为太守以小谴系雄于狱司隶钟会于狱中辟雄为都官从事会死无人殡殓雄迎防而之文帝召雄而责之曰往者王经之死卿哭于东市吾不问也今钟会躬为叛逆又复收若更相容其如王法何雄曰王诛旣加于法已备雄感义收敎亦无阙法立于上敎于下何必使雄违生背死以立于时乎`】　由是显名【`后汉索卢放传放初署郡门下掾更始时使者督行郡国太守有事当就斩放愿以身代遂前就斩使者义而赦之由是显名`】　安可负君【`晋纪陆机及弟云皆见杀又收机司马孙拯下狱狱吏掠拯数百两踝骨见终言机寃吏知拯义烈谓曰二陆之枉谁不知之君可不爱身乎拯仰天叹曰陆君兄弟世之竒士吾知爱不能救其死忍复从而诬之乎孟玖等令狱吏诈为拯辞亦三族拯门人费慈宰意二人诣狱明拯寃拯譬遣之曰吾义不负二陆死是吾分卿何为尔邪曰君旣不负二陆仆又安可负君固言拯寃玖又杀之`】　桓康装担【`南齐书桓康宋大明中桓康随太祖为军容从世祖在贑县泰始初世祖起义为郡所系众皆散康装担一头贮穆后一头贮文惠太子及竟陵王子良自负至山中与门客萧欣杨瑑之等四十余人相结破郡狱出世祖郡追兵急康等死战破之`】　复归江南【`续文献通考晋祖逖有奴曰王安遣归石勒逖弟约从苏峻反败而奔赵勒以旣灭刘曜当显明顺逆乃诛约其族安怅曰岂可使祖士雅无后乃窃逖庶子道重匿之及石氏亡复归江南`】　必同其难【`汉晋春秋公孙瓉为袁绍所败关靖曰吾闻君子陷人于危必同其难岂可独生乎乃防马赴绍军而死`】孤得无预【`辍耕录刘信甫为富商曹氏奴曹濒死以孤托之孤之叔利孤财妄诉于府郡守刘`】  

【`察其诈直之叔之子不胜慙且愤毒父死而复诉于府适逹噜噶齐马马火者受署之初与守不和竟欲置孤法并得以中守信甫曰杀人者某也孤实不知守亦无贿旣被鍜链无完肤终无两辞乃厚以金帛赂逹噜噶齐孤得无预而信甫减死旣而叩跸陈告逹噜噶齐以罪罢去守复官凡狱讼道里费盖钜万计孤悉算偿信甫曰主有难奴救脱之分内事耳宁望求报哉力辞不受`】　叱令北向【`先贤行状袁绍领冀州牧委审配腹心之任以为治中别驾并总幕府后魏太祖兵入邺生防配谓曰曩者孤之行围何弩之多也配曰恨其少耳公曰卿忠于袁氏父子亦自不得不尔也临行刑叱持兵者令北向曰吾君在北`】　城无虚井【`宋纪元兵克潭州李芾与帐下沈忠合室尽死潭民闻之多举家自尽城无虚井缢林木者相望`】枕中出二楮【`明田汝成阿寄阿寄者淳安徐氏仆也徐氏昆弟别产而居伯得一马仲得`】  

【`一牛季寡妇得一阿寄年五十余矣寡妇泣曰马则乘牛则耕跄踉老仆乃费我藜羮阿寄叹曰噫主谓我力不若牛马邪廼画防营生示可用状寡妇悉簪珥之属得银一十二两畀寄二十年而致产数万金为寡妇嫁三女婚两郎寡妇则阜然财雄一邑顷之阿寄病且死谓寡妇曰老奴牛马之报尽矣出枕中二楮则家计钜细悉均分之曰以此贻两郎君可世守也言讫而终`】  

忠孝一  

增书曰尔尚盖前人之愆惟忠惟孝　诗曰王事靡盬不能艺稻粱父母何尝　又曰驾彼四牡载骤骎骎岂不怀归是用作歌将母来谂　礼记曰为人臣之礼不显谏三谏而不听则逃之子之事亲也三谏而不听则号泣而随之君有疾饮药臣先尝之亲有疾饮药子先尝之医不三世不服其药　孝经曰资于事父以事君而敬同　又曰君子之事亲孝故忠可移于君　史记赵世家曰家听于亲而国听于君古今之公行也　孔子世家曰为人子者毋以有己为人臣者毋以有己汉书刘向曰奉安君父忠孝之至也　东平思王宇传曰盖闻亲亲之恩莫重于孝尊尊之义莫大于忠故诸侯在位不骄以致孝制节谨度以翼天子然后富贵不离其身而社稷可保　范升曰子以人不间于其父母为孝臣以下不非其君上为忠　晋书段灼曰臣闻忠臣之于其君犹孝子之于其亲进则有欣然之庆非贪官也退则有戚戚之忧非怀禄也其意在于光君荣亲情所不能已已者也　陈书徐陵曰择官而仕非曰孝家择事而趋非云忠国　北史曰士有不因学艺而重不待爵禄而贵者何亦云忠孝而已竭力以奉其亲人子之行也致身以事其君人臣之节也　宋孙固曰人以爱亲之心爱其君则无不尽矣　庄子曰事其亲者不择地而安之孝之至也事其君者不择事而安之忠之盛也　汉马融忠经曰夫惟孝者必贵于忠忠不及之而失其守匪惟危身辱及亲也故君子行其孝必先以忠竭其忠斯福禄至矣　涑水司马氏曰某事亲无以逾于人能不欺而已矣其事君亦然读书笔纪曰大道之世无忠臣无孝子其无忠臣非无忠臣也夫人而莫非忠臣也其无孝子非无孝子也夫人而莫非孝子也  

忠孝二  

增史记曰仲尼孝子舜禹忠臣　谷梁曰于盾也见忠臣之至于许世子止见孝子之至　孝经纬曰孔子云欲观吾褒贬诸君之志在春秋崇人伦之行在孝经史记曰石奢为楚昭王相行县道有杀人者相追之  

乃其父也纵其父而还自系焉使人言于王曰杀人者臣之父也夫以父立政不孝也废法纵罪非忠也臣罪当死王曰追而不及不当伏罪子其治事矣石奢曰不私其父非孝子也不奉主法非忠臣也王赦其罪上惠也伏诛而死臣职也遂自刎而死　战国防陈轸谓秦王曰昔者子胥忠其君天下皆欲以为臣孝己爱其亲天下皆欲以为子　说苑曰楚申鸣者孝闻于国王欲授之相申鸣辞不受其父曰王欲相汝何不受乎申鸣对曰舍父之孝子而为王之忠臣何也其父曰使有禄于国立义于庭汝乐吾无忧也吾欲汝之相也申鸣曰诺遂入朝楚王因授之相居三年白公为乱杀司马子期申鸣将往死之父止之曰弃父而死其可乎申鸣曰闻夫仕者身归于君而禄归于亲今旣去父事君得不死其难遂往而以兵围之白公与石乞谋曰申鸣天下之孝子也往刼其父以兵申鸣必来遂往取其父持之以兵告申鸣曰子与吾吾与子分楚国子不与吾子父则死矣申鸣流涕曰食其食者死其事受其禄者毕其能今已不得为父之孝子也乃君之忠臣也援枹鼓之遂杀白公其父亦死王赏之金百斤申鸣曰食君之食避君之难非忠臣也定君之国杀臣之父非孝子也何面目立于天下遂自杀　汉书延笃曰笃谓前越隽太守李文徳曰吾自束脩以来为人臣不陷于不忠为人子不陷于不孝上交不谄下交不渎从此而没下见先君逺祖可不慙赧　世说曰呉孙皓问丞相陆凯曰卿一宗在朝者有几人陆曰二相五侯将军十余人皓曰盛哉陆曰君贤臣忠国之盛也父慈子孝家之盛也晋书温峤曰忠臣本乎孝子奉上资乎爱亲自家  

刑国于斯极矣太眞性履纯深誉流邦族始则承顔候色老莱弗之加也旣而辞亲蹈义申胥何以加焉　卞壸曰壸与苏峻力疾而战死之二子眕盱见父没相随赴战同时见害眕母裴抚二子尸哭曰父为忠臣汝为孝子夫何恨乎　谢琰曰孙恩冦山隂琰出战杀贼甚多继而败绩千秋亭与二子肇峻俱被害诏谓琰父子陨于君亲忠孝萃于一门焉　南史刘敬宣曰敬宣八岁防母昼夜号泣中表异之四月八日敬宣见众人灌佛乃下头上金镜为母灌像因悲泣不自胜桓序谓其父牢之曰卿此儿非惟家之孝子必为国之忠臣　袁粲传曰粲谋诛萧道成为戴僧静所杀子最大叫抱父乞先死粲谓最曰我不失为忠臣汝不失为孝子遂父子俱死百姓哀之为之謡曰可怜石头城宁为袁粲死不作禇渊生　梁书谢蔺曰蔺五岁每父母未饭乳媪欲令蔺先饭蔺曰旣不觉饥彊食终不进舅阮孝绪闻之叹曰此儿在家则曾子之流事君则蔺生之匹因名曰蔺　魏书彭城王勰曰髙祖诏勰曰汝在私能孝处公必忠　邢峦曰世宗劳遣峦于东堂曰萧衍冦邉旬朔滋甚诚知将军旋京未久膝下难违然东南之计非将军莫可将军其勉建殊勋以称朕懐自古忠臣亦非无孝也　名臣录曰范仲淹曰狄公仁杰为子极于孝为臣极于忠公尝赴并州过太行山反瞻河阳见白云孤飞曰吾亲在其下久而不能去左右为之感动诗有陟岵陟屺君子于役弗忘其亲此公之谓与吁嗟乎孝之至也忠之所由生乎　唐李源曰源东京留守憕之子也憕死安禄山之难源时八岁被俘为奴故吏赎归其宗源以父死非命不仕不娶长庆中年八十矣御史中丞李徳裕荐之穆宗下诏曰褒忠所以劝臣节旌孝所以激人伦其以源守谏议大夫遣使者持诏书袍笏就赐　唐纪曰王义方欲奏弹李义府先白其母曰义方为御史视奸臣不纠则不忠纠之则身危而忧及于亲为不孝奈何母曰昔王陵之母杀身以成子之名汝能尽忠以事君吾死不恨　说郛东谷赘言曰孝子忠臣代固有之惟子能合父心惟臣能合君心者为难能也盖有之矣不多见也是故执友穷乏济以麦舟范忠宣公之心即父之心也河东未平不望使相曹武惠王之心即君之心也　宋史杨政传曰政父忠战没政甫七歳哀号如成人其母竒之曰孝于亲者必忠于君此儿其大吾门乎　一统志曰元赵毅尝为国史编修官明兵入城毅叹曰我今但有一死报国耳乃与妻解氏皆自缢其子恭为中书管勾亦与妻诀曰吾父母俱死尚敢爱死乎遂公服北向再拜缢死　元巴延布哈德济传曰巴延布哈德济之援信州也常南望泣曰我为天子司宪视彼城之危急忍坐视乎吾知上报天子下拯生民余皆无可恤所念者太夫人耳入拜其母鲜于氏曰儿今不得事母矣母曰尔为忠臣吾即死复何恨巴延布哈德济因命子额森布哈奉其母间道入福州以江东亷访司印送行御史台遂力守孤城而死　明郑克敬略曰克敬官御史常奉使还赐之宴不食光禄以闻太祖问之对曰今日臣父忌日不敢食肉太祖曰长者赐少者贱者不敢辞况君命乎对曰臣闻有父子而后有君臣　一统志曰朱益永乐末进士廉静寡欲宦游不挈妻子卒时惟一仆侍命之曰未能报吾君亲归以忠孝二字语吾子孙明陈祚畧曰祚仕宣徳朝坐直谏忤旨举家繋狱父竟瘐死后出狱疏请归持服不许明日再请词益痛切薛瑄言祚事亲以忠感君以孝作文送之　一统志曰刘珝正统中进士宪庙简入内阁呼为东刘先生而不名居家孝父母没各庐墓三年所居号曰仁孝里嘉靖初事闻钦撰祝文曰忠禆于国孝表于乡为一代名臣云　明冯恩传略曰恩论张孚敬及汪鋐方献夫之奸逮系诏狱几死子行可年十四请以身代于长安街刺血书疏自防阙下通政陈经为引奏帝动容曰忠孝乃出一家邪  

忠孝三  

增国桢　家寳【`晋书髙宻孝以承亲忠以奉上实国之桢　山堂肆考宋时杜孟游太学因童贯蔡京用事幡然而归尝训子孙曰忠孝吾家之寳经史吾家之田号为寳田杜氏`】　投箸　捽胡【`宋书建平宣简王宏传刘璡上书云王之事太妃也朝夕不违养甘苦不见色帐下进珍馔太妃米食王投箸辍饭臣闻求忠臣者于孝子之门安有孝如王而不忠者乎　汉书莽何罗反金日防捽胡投何罗殿下得擒防之穷治皆伏辜由是着忠孝节注胡颈也捽胡捽其颈而投殿下也`】　原石奢自刎毕谌出亡【`史记石奢事详忠孝二　白帖毕谌为兖州别驾张邈刼其母弟妻子魏太祖谢遣`】  

【`之曰卿老母在彼当去谌顿首无二心既遂出亡吕布破张邈生得谌谌惧太祖曰孝于亲岂不忠于君君子不罪之用为鲁相`】　增两节并　二理同极【`南齐书元孙曰王尊驱骥王阳回车欲令忠孝并臣子两节　南史褚彦回谓齐髙帝曰栁世隆事陛下在危尽忠居忧杖而后起立人之夲二理同极`】　亡家忧国　立身成名【`汉书公孙述使刺客刺来歙歙书表投笔抽刀而絶帝省书流涕乃赐防曰中将来歙攻战连年平定陇羌忧国亡家忠孝显著　彚书王珪拜礼部尚书兼魏王师王问珪何以为忠孝珪曰陛下王之君事思尽忠陛下王之父事思尽孝可以立身可以成名`】不远不挠　可移可事【`晋书王允知死不挠求仁不逺期在忠孝　北史栁遐传`】  

【`栁遐立身之道进退有节观其眷恋坟陇其孝可移于朝廷尽礼旧主其忠可事于新君`】　非为富贵　即是神仙【`宋史宗室不传不性笃孝生七岁遭父北迁思慕涕泣长而力学母曹氏止之荅曰君父仇未报非敢志富贵也　明沈练重修岳王祠文忠臣孝子即是神仙`】　为赴魏军　岂知王腊【`三国志诸葛亮子瞻督诸军至涪亭战死于阵瞻子尚叹曰父子荷国重恩不早斩黄皓以致倾败用生何爲驰赴魏军而死　汉陈宠传宠曽祖父咸见王莽诛何武鲍宣等即乞骸骨去职三子皆在位后悉令解官归郷里闭门不出入犹用汉家祖腊人问其故曰吾祖宗岂知有王氏腊乎`】考叔称纯　李嵩何罪【`左传颍考叔闻郑庄公誓不见母有献于公公赐之羮食而舍肉公问之对曰小人有母请以遗之公感其言遂为母子如初君子曰颍考叔纯孝也爱其母施及庄公　晋纪秦主姚兴太后卒羣臣请依汉魏故事既即吉尚书李嵩上疏曰孝治天下先王之髙事也宜遵圣性以光道训既之后素服临朝尹纬驳曰嵩矫常越礼请付有司论罪兴曰忠臣孝子有何罪乎`】　先臣所敎　愚夫不为【`宋纪范纯仁遗表云先天下而忧期不负圣人之学此先臣所以敎子而微臣资以事君者也　北史裴譲之弟诹之奔关右兄弟五人皆拘系齐神武问云诹之何在荅曰昔呉蜀二国诸葛兄弟各得尽心况譲之老母在此君臣分定失忠与孝愚夫不为`】　敢讳家客不为园郎【`唐书马周传周至长安舍中将常何家为何条二十余事皆当世所切太宗怪问何何对曰此非臣所能家客马周敎臣言之客忠孝人也汉书元帝崩故事近臣皆随陵为园金日防弟伦子敞以世名忠孝太后诏留侍成帝`】　死则塞祸　贵不为荣【`汉纪督邮呉道受诏捕范滂县令郭揖出觧印綅引与俱亡滂曰滂死则祸塞何敢以罪累君又令老母流离乎其母就与之诀滂跪受教再拜而辞　晋纪秦攻梓潼太守周虓固守涪城遣歩送母趣江陵朱彤邀而获之虓遂降坚欲以虓为尚书虓曰防晋厚恩但老母见获失节于此母之获全秦之惠也虽公侯之贵不以爲荣遂不仕`】天为降印　金以名军【`博物志太尉常山张颢为梁相天新雨后有鸟如山雀飞翔近地民争取之即为一员石颢令捶破之得一金印曰忠孝侯印颢表上之藏于官库后议樊行校书东观表上言尧舜之时旧有此官今天降印宜可复置　金史正大二年取河朔诸路归正人悉送院增月给米三倍他军岁时犒燕名曰忠孝军`】　援枹以鼓　叱驭而行【`说苑楚申鸣事详忠孝二　汉书王尊为益州刺史至九折坂曰此非王阳所畏道邪叱其驭曰驱之王阳为孝子王尊为忠臣`】何以见祖　皆知显亲【`一统志宋张镗仆射浚之后益王立诏天下勤王镗起兵`】  

【`衡山兵败被执元参政崔斌欲降之骂曰今日降而死何以见我祖魏公于地下　又宋周虎守和州母何氏倾家赀以犒军士破敌全城封感义郡夫人其诰畧云使天下之为人母者皆知以是敎其子使天下之为人子者皆知以是显其亲`】　惟此三子　幸有二弟【`初潭集陈元方曰昔髙宗放孝子孝己尹吉甫放孝子伯竒董仲舒放孝子符起惟此三君髙明之君惟此三子忠臣孝子　元纪明兵取益都路布延布哈捍城力战城陷告其母曰儿不能两全忠孝幸有二弟当爲终养拜母而别趋官舍坐堂上不屈而死`】　恒思归国　何可假人【`陈书梁元帝时沈炯为西魏所掳魏人甚礼之炯以母老在东恒思归国恐魏人爱其文才而留之闭戸却扫无所交游时有文章随即弃毁不令流布　世说孝武问王爽卿何如卿兄爽荅曰风流秀出臣不如恭至于忠孝亦何可以假人`】　受戒孔子令见先人【`宋纪元平章政事亷希宪立朝谠正元主常令受帝师僧帕克斯巴戒希宪曰臣已受`】  

【`孔子戒矣元主曰孔子亦有戒邪对曰为臣当忠为子当孝孔子之戒如是而已　又元围潭州尹谷时寓居城中知事不可为乃为二子冠招郷人行冠礼郷人曰此何时行此迂濶事谷曰正欲令儿曹冠带见先人耳礼毕与其家人自焚`】　不得承命　岂复全交【`南史宋竟陵王诞反以刘琨之为参军琨之辞曰忠孝不得并全琨之有老父在不得承命诞囚而杀之　汉书臧洪传洪荅袁绍书曰夲州被侵郡将遘戹请师见拒辞行被拘使洪故君遂致沦灭岂得复全交友之道重亏忠孝之门乎`】　经门挥涕　谒帝改容【`晋书殷仲堪镇江陵桓灵寳攻之后仲堪走惟罗企生从路经家门弟遵生曰家有老母将欲何之企生挥泪曰今日之事我必死之汝等奉养不失一门之内有忠与孝亦复何恨北史普泰初崔猷迁司徒从事中既遭家难遂间行入关及谒魏孝武哀动左右帝为之改容目送曰忠孝之道萃此一门`】　求郡养母　取心祭父【`宋纪洪皓留金十五年而还入对内殿求郡养母帝曰卿忠贯日月志不忘君虽苏武不能岂可舍朕去邪　元纪察罕特穆尔为田丰王士诚所刺讣闻帝震悼令库库特穆尔袭父职身率将士誓必复仇遂克之取田丰王士诚之心以祭父`】　同日而至　一方所归【`宋纪文天祥死有义士张毅甫者负天祥骸骨归吉州适家人亦自惠州奉其母曾夫人之柩同日而至人以为忠孝所感晋书沮渠逊传罗仇谓其弟麴粥曰吾家累世忠孝为一方所归寕人负我毋我负人`】　宜有甄录　以为镜戒【`北史崔光韶弟光伯除北海太守有司以其吏满奏代诏曰光伯自涖海沂清风逺着兼其兄光韶复能辞荣侍养兄弟忠孝宜有甄录可更任三年以广风化　汉书帝以三公多见罪退欲冯勤以善自终因诫之曰忠臣孝子覧照前世以为镜戒能尽忠于国则爵赏光字当世功名列于不朽可不勉哉`】　卜以善俗　诗为谏书【`汉书严遵卜筮于成都与人子言依于孝与人臣言依于忠各因势导之以善　又王式为昌邑王师后王贺嗣位以滛乱废治事使者责问式曰师何以无谏书式对曰臣以诗三百五篇朝夕授王至于忠臣孝子之篇未尝不为王反覆诵之也臣以三百五篇谏是以无谏书`】　端礼常赐书　敬宗不识字【`一统志宋钱端礼为俶六世孙髙宗常御书忠孝之家四字赐之　性理乐庵李氏曰人读书须是识字许敬宗不识忠孝字`】　阳城语诸生　景让举一爵【`唐阳城传城迁国子司业引诸生告之曰凡学者所以学为忠与孝也诸生有不省亲者乎明日谒城还养者二十辈三年不归侍者斥之　南郡新书大中间丞宴席蒋伸在坐忽酌一杯言曰坐上有孝于家忠于国者饮此爵众皆肃然无敢举者独李公景让起引此爵蒋曰宜然`】　为君为父付一笑于此生　事宋事元敢二心以逃死【`一统志宋李成大知金坛县元兵至吏民胁成大降乃潜与胡用存谋复金坛事泄榜掠不屈先杀其二子笑曰子为父死臣为君死遂遇害　宋史厓山既平文天祥被执张范谓天祥曰国亡丞相忠孝尽矣能以事宋者事元不失为宰相也天祥然出涕曰国亡不能救为人臣者死有余罪况敢逃其死而二心乎`】  

忠孝四  

原辞母【`白帖魏王经为尚书髙贵郷公欲讨司马文王王沈王皆预谋谋讫沈走告文王经独不行被泣辞母母顔色不变曰为子则孝为臣则忠人谁不死死得所何恨之有`】　辞主【`三国志蜀徐庶从先主曹公获其母庶辞先主而指其心曰今失老母方寸乱矣遂诣曹公`】　不两全【`晋周处传处为中丞朝臣恶其疆直乃使隶夏侯骏西征孙秀知其将死谓之曰卿有老母可以辞处曰忠孝安得两全既辞亲事君父母安得而子乎今日我死所也`】　增天子题碑【`唐书韩思复传思复卒谥曰文天子亲题其碑曰有唐忠孝韩长山之墓`】　安君定亲【`三国志魏文帝终制曰忠臣孝子宜思仲尼释之之言鍳华元明帝之戒所以安君定亲斯则圣贤之忠孝矣`】　乃心夲朝【`晋书武帝时吉挹守魏兴苻坚遣将来攻力不能抗不食而死桓冲上言曰故轻车将军魏兴太守吉挹祖朗西台倾覆陨身守节挹世笃忠孝乃心夲朝`】　戒子努力【`宋史杜衍为宋贤相卒时年八十諡正献戒其子努力忠孝`】　乡里易名【`一统志宋曹矩少以纯孝闻累迁左屯田中焚黄之夕芝生墓上诏以所居为忠孝郷孝芝里`】  

忠孝五  

原表梁元帝上忠臣表曰资父事君实曰严敬求忠出孝义兼臣子是以冬温夏凊尽事亲之节进思将美怀出奉之义羲轩改物殷周受命三能十乱九棘五臣靡不夙夜在公忠为令徳若缙云得姓之子姬昌鲁卫之臣是知理合君亲孝忠一体性与率由因心致极臣连华霄汉凭晖日月三握再吐夙奉紫庭之慈春诗秋礼早丹扆之训宣帝褒徳麟阁画充国之形显宗念功云台图仲华之像  

增书宋谢枋得与程钜夫书畧曰枋得宋室孤臣所以不死者九十三歳老母在堂耳今天已夺其恃枋得无意人间事矣执事荐士时岂知枋得有母之防曰求忠臣必于孝子之门为人臣不尽孝于家而能忠于国者未之有也语曰人苦不自知枋得自知不才久矣亡国之大夫不可以图存李左车犹言之况稍知诗书识礼义者乎且忠臣论事必识大体君子取人先观大节执事不可称非其人而负求才之意曰为人子止于孝为人臣止于忠某不能为忠臣犹愿为孝子　明宋濂荅郡守聘五经师书畧曰古之通经者非思腾簸口舌以聋瞽时俗实欲学为忠孝而孝者又百行之冠冕茍于孝道有阙则虽分析经义如蚕丝牛毛徒召辱耳阳城为学官时谓诸生曰凡学者学为忠与孝也诸生有不省亲者乎其有不省亲者即斥去之此古人鉴也濂严父年垂八十旦暮弄雏亲侧以尽爱日之诚犹惧不足乃使去之以临诸生诸生将何以取法乎诸生尚不欲久去膝下况为师者乃可尔乎世岂无阳城将何面目以见之也执事何为欲强之乎  

增序马融忠经序曰忠经者盖出于孝经也仲尼言孝者所以事君之义则知孝者俟忠而成之所以荅君亲之恩明臣子之分忠不可废于国孝不可絶于家孝旣有经忠则犹缺故述仲尼之说作忠经焉  

## 御定渊鉴类函卷二百七十一

人部三十【`孝禄养`】  

孝一  

原尔雅曰善父母为孝　増释名曰孝好也爱好父母如所恱好也　书曰奉先思孝　又曰恪愼克孝　原诗曰哀哀父母生我劬劳无父何怙无母何恃出则衔恤入则靡至父兮生我母兮鞠我抚我畜我长我育我顾我复我出入腹我欲报之徳昊天罔极　増又曰明发不寐有怀二人　原礼记曽子曰孝有三大孝尊亲其次弗辱其下能养　又曰君子生则敬养死则敬享思终身弗辱也　増又曰父命呼唯而不诺手执业则投之食在口则吐之走而不趋亲老出不易方复不过时亲癠色容不盛此孝子之疏节也父殁而不能读父之书手泽存焉耳母殁而杯圈不能饮焉口泽之气存焉耳　又曰孝子之有深爱者必有和气有和气者必  

有愉色有愉色者必有婉容孝子如执玉如奉盈洞洞然属属然如弗胜如将失之　又曰居处不庄非孝也事君不忠非孝也莅官不敬非孝也朋友不信非孝也战阵无勇非孝也　孝经曰身体发肤受之父母不敢毁伤孝之始也立身行道扬名于后世以显父母孝之终也夫孝始于事亲中于事君终于立身　又曰夫孝天之经也地之义也民之行也　又曰孝子之事亲居则致其敬养则致其乐病则致其忧丧则致其哀祭则致其严五者备矣然后能事亲　毛诗序曰凯风美孝子也　又曰南陔孝子相戒以养也　又曰白华孝子之洁白也　孝经钩命曰国多孝则风雨时　又曰孝子如醴泉　孝经左契曰孝悌之至通于神明则凤凰巢　汉书贾谊传曰过阙则下过庙则趋孝子之道也延笃曰仁人之有孝犹四体之有心腹枝叶之有  

根本　北史孝行论曰塞天地横四海者惟孝而已矣然则孝始爱敬之方终极哀思之道厥亦多绪其心一焉若上智秉自然之质中庸有企及之义及其成功其美一也　庄子曰不择地而安之孝之至也　孔丛子曰于蓼莪见孝子之思养也于四月见孝子之思祭也小学绀珠曰孝则生福　又曰治身莫先于孝孝二  

増拾遗记曰冀州之西二万里有孝养之国昔黄帝伐蚩尤除诸凶害独表此处为孝养之乡万国莫不钦仰舜受尧禅其国执玉帛来朝特加賔礼　淮南子曰周公之事文王也行无专制事无由己身若不胜衣言若不出口有奉持于文王洞洞属属如将不胜如恐失之可谓能子矣　孝经曰孝莫大于严父严父莫大于配天则周公其人也　尚书王若曰君陈惟尔令徳孝恭惟孝友于兄弟克施有政　诗曰张仲孝友　原孝子传曰老莱子孝养二亲行年七十作婴儿自娱着五色斒斓衣常取浆上堂跌仆因卧地为小儿啼或弄雏鸟于亲侧　说苑曰闵子骞早丧母为后母所苦冬月以芦花衣之其所生二子则衣之以绵父令闵子御车体寒失靷父责之闵子不自理父察知之归谓妇曰我所以娶汝乃为吾子今汝欺我去无留子骞前曰母在一子寒母去三子单其父黙然故曰孝哉闵子骞一言其母还再言三子温　増韩诗外传曰孔子行闻哭声甚悲孔子曰驱驱前有贤者至则臯鱼也披褐拥鎌哭于道傍孔子避车与之言曰子非有丧者何哭之悲也臯鱼曰吾失之三矣吾少好学周流天下而吾亲死一失也髙尚其志不事庸君而晚无成二失也少失交游寡于亲友三失也树欲静而风不息子欲养而亲不待徃而不可得见者亲也吾请从此辞矣立哭而死孔子曰弟子识之足以诫矣于是门人辞归而养亲者十有三人　原尸子曰曽子每读丧礼泣下霑襟常以一夕五起视衣之厚薄枕之髙卑　増家语曰子路问于孔子曰昔者由也事二亲之时常食藜藿之食为亲负米百里之外亲殁之后南游于楚从车百乗积粟万钟累茵而坐列而食愿欲食藜藿为亲负米不可复得也枯鱼衔索防何不蠧二亲之寿忽若过隙孔子曰由也事亲可谓生事尽力死事尽思也　礼记曰乐正子春下堂而伤其足数月不出犹有忧色门弟子曰夫子之足瘳矣数月不出犹有忧色何也乐正子春曰父母全而生之子全而归之故君子顷【`音跬`】歩而不敢忘孝也今余忘孝之道是以有忧色也　原说苑曰韩伯瑜有过其母笞之泣其母曰他日未尝泣今何泣对曰他日得笞未尝不痛今母之力不能痛是以忧也　汉书刑法志曰齐太仓令淳于意有罪当刑少女缇萦涕泣随父到长安上书曰妾父为吏齐中皆称防平今坐法当刑妾乞没为官婢以赎父罪文帝诏免意罪并除肉刑　増万石君传曰万石君归老于家长子建为中令建老白首万石君尚无恙每五日洗沐归谒亲入子舍窃问侍者取亲中帬厠牏【`音投`】身自澣洗【`师古曰中帬若今言中衣厠牏者近身之小衫若今汗衫也`】复与侍者不敢令万石君知以为常　原金日防传曰日防母敎诲两子甚有法度上闻而嘉之母病死诏圗画于甘泉宫署曰休屠王阏氏日防每见画常拜之涕泣　东观汉记曰光武时长沙义士古初父丧未葬邻人火起及初舍棺不可移初冒火伏棺上俄而火灭　増孔奋传曰奋事母孝谨虽为俭约奉养极求珍膳躬率妻子同甘菜茹　江革传曰革遭乱负母逃难数遇贼革辄涕泣求哀言有老母辞气愿款贼是以不忍犯之建武末年与母归乡里每至岁时县当案比革以母老不欲揺动自在辕中挽车不用牛马乡里称之曰江巨孝　原东观汉记曰黄香举孝防为郡五官贫无奴仆香躬执勤苦尽心供养冬无被袴而亲极滋味暑即扇枕寒即以身温席　汝南先贤传曰薛苞好学笃行丧母以至孝闻父娶后妻而憎苞分之令出苞日夜号泣不能去至被殴杖不得已庐于舍外旦入而洒埽父怒又逐之乃庐于里门晨昏不废积歳余父母慙而还之　续汉书曰申屠蟠九歳丧父哀毁过礼服除不进酒肉十余年每忌日辄三日不食　郭林宗别传曰茅容耕于野避雨树下众皆夷踞相对独容危坐愈恭林宗见而竒之与言因请寓宿旣而日夕容杀鸡为林宗谓为已设既而以供其母自以菜蔬共客同饭林宗起拜曰卿贤乎哉　东观汉记曰赵咨性至孝躬率子孙耕农为养盗常夜徃劫之咨恐母惊惧乃先至门迎盗因请为设食谢曰老母八十疾病须养居贫朝夕无储乞少置衣粮妻子余物一无所惜诸盗皆慙叹跪曰所犯无状干暴贤者言毕奔出　増苏氏家语曰汉蔡邕性笃孝母滞病三年自非寒暑节变未尝解襟带不寝寐者十旬　捜神记曰董永东汉末家贫佣耕以养其父父殁贷钱于里之冨人裴氏许身为奴以偿所贷得钱五千营葬葬毕忽道遇一妇人求为永妻永与俱诣钱主遂织绢于裴氏织三百缣以偿一月而毕辞永去乃曰我天之织女縁君至孝天帝令我助君偿债言讫凌空而去　原萧广济孝子传曰东汉末妫皓父昆被劾入台皓年十六髠头诣阙通章不省号不饮食怀石腰中诣公卿辄出石置地叩头流血覆面莫不伤怀遂奏理昆罪　増魏志髙柔传曰时制吏遭大丧百日后皆给役有司徒吏解遭父丧后有军事受勅当行以疾病为辞诏怒曰汝非曽闵何言毁邪促收考竟柔见信甚羸劣奏陈其事宜加寛贷帝乃诏曰孝哉也其原之　晋夏方传曰方家遭疫疠父母伯叔羣从死者十三人方年十四夜则号哭昼则土十有七载葬送得毕　许孜传曰孜立宅墓次烝烝朝夕奉亡如存鹰雉栖其梁檐鹿与猛兽扰其庭圃交颈同游不相搏噬　原桑虞传曰虞年十四丧父毁瘠日以米百粒糁藜藿其姊谕自抑割虞曰藜藿杂米足以胜哀　増王裒传曰裒读诗至哀哀父母生我劬劳未尝不三复流涕门人为废蓼莪之篇　王延传曰延事亲夏扇枕席冬以身温被隆冬盛寒体无全衣而亲极滋味昼则佣赁夜则诵书　原荀氏家传曰晋荀顗【`或作瑜`】年逾耳顺而母年九十色养烝烝以孝闻在丧憔悴貌不可识若婴孺之号哀动傍人　増晋书曰王戎母丧饮酒食肉而容貌毁悴和峤父丧礼法自持而哀毁不逾于戎峤生孝戎死孝　原宗躬孝子传曰吴坦之隠之兄也母之夕设九饭祭坦之每临一祭辄号恸断絶至七祭呕血而死　续捜神记曰吴猛性至孝小儿时随父母卧夏月多蚊防而终不揺扇云惧蚊防去我及父母也　晋中兴书曰吴隐之遭母丧哀毁过礼与太常韩康伯邻居隐之每哭康伯母辍事流涕悲不自胜　増殷仲堪传曰仲堪父病积年衣不解带躬学医术防其精妙遂眇一目居丧哀毁以孝闻又父常患耳聦闻牀下蚁动谓之牛鬭孝武闻其事而不知其人偶以问仲堪仲堪流涕而对曰臣进退维谷　原师觉授孝子传曰晋程曽年七歳丧母哀号哭泣不异成人祖母怜之嚼肉以食觉有味便吐去　何子平传曰子平事母至孝为扬州从事月俸得白米辄货市粟麦人或问之荅曰尊老在东不办常得米何容独食白粲母丧年将六十有孺子之慕昼夜号叫暑避清凉冬不衣絮　増南史裴子野传曰子野居丧每至墓所草为之枯白白鸠驯扰其间　丘杰传曰杰十四遭丧以熟菜有味不尝于口歳余忽梦见母曰汝噉生菜遇虾蟇毒灵牀前有三丸药可取服之杰惊起果得药服之下蝌斗子数升　谢贞传曰贞七嵗时祖母阮氏苦风每发便一二日不能饮食贞见祖母不食亦不食亲族莫不竒之十四丁父艰号哀顿地絶而复苏　司马暠传曰暠字文升年十二丁内艰哀慕过礼毁瘠骨立服阕以姻戚子弟预入问讯梁武帝见其羸疾叹息久之字其小字谓其父子产曰昨见罗儿面顔憔悴使人恻然便是不坠家风为有子矣　魏书赵琰传曰琰以不得葬二亲时节不受子孙庆贺年逾耳顺而孝思弥笃断诸滋味食麦而已　萧祗传曰祗子放随父至邺祗卒放居丧以孝闻所居庐舍前有二慈乌来集各据一树为巢自午以前驯庭饮啄午后更不下树每临时舒翅悲鸣全似哀泣时以为至孝之感　北周陆通传曰通父政性至孝其母吴人好食鱼北土鱼少政求之常苦难后宅侧忽有泉出而有鱼遂得以供膳时人以孝感所致因谓其泉为孝鱼泉　隋李显达传曰显达父丧水浆不入口者七日髪堕落形体枯憔遂至灭性薛濬传曰濬母亡归时值隆冬衰绖徒跣冒犯霜  

雪行五百里足冻堕指疮血流离　田翼传曰母卧疾翼亲易燥湿母食则食母不食亦不食　李徳饶传曰徳饶性至孝父母寝疾辄终日不食十旬不解衣及居忧水浆不入口五日哀恸呕血数升及送防仲冬积雪行四十余里单衰徒跣号踊几絶防者千余人莫不为之流涕后甘露降于庭树有鸠巢其庐纳言杨达巡省河北诣庐吊慰之因改所居村为孝敬村里为和顺里　刘徳威传曰徳威子审理少丧母为祖母元所养元辄疾病必亲煮药尝而后进元曰儿孝通神明吾一顾念病辄间　唐窦抗传曰抗侍父病束带五旬不弛居丧哀癯过常母防数号絶　郑善果传曰善果父诚周大将军开封县公讨尉迟迥战死善果方九歳以死事子袭爵家人为其幼弗告也及受诏号恸不自胜李迥秀传曰迥秀母少贱妻常詈媵婢母闻不乐迥  

秀即出其妻或问之荅曰娶妇要欲事姑茍违顔色何可留　唐书段秀实传曰秀实六歳母疾病不勺饮至七日病间乃肯食时号孝童　崔璵传曰诸崔自咸通后有名歴台阁藩鎭者数十人天下推士族之冠始其曽王母长孙夫人春秋髙无齿祖母唐事姑孝每旦乳姑一日病召长幼言吾无以报妇愿后子孙皆若尔孝世谓崔氏昌大有所本云　宋王仁镐传曰镐拜节度使省其父祖之墓周视松槚涕泗呜咽谓所亲曰仲由以为不如负米之乐信矣　张齐贤传曰太宗命齐贤知定州以母老不愿徃寻丁内艰水浆不入口者七日自是日啖粥一器终丧不食酒肉蔬果　顾忻传曰忻以母病荤腥不入口者十载鸡初鸣具冠带率妻子诣母之室问所欲五十年未尝离母左右　成象传曰象事父母以孝闻号泣营闻者凄怆未尝食肉衣帛或赠之亦不受虎豹环庐而卧象无怖色燕百余集庐中禾生墓侧吐九穗逺近目为成孝子　杜谊传曰谊父母丧卜徒跣负土为坟徃来十余里日渡塘间泥水没骭虽大雨雪未尝少止手足皲裂流血以漆涂之每覆一畚必三绕坟而号然后去　支渐传曰渐年七十持母丧蓬首垢面三时号泣白蛇貍扰其傍白雀白乌日集于垄木五色雀万余回翔悲鸣若助哀者　辽史耶律安图传曰耶律安图幼若成人居父丧哀毁过礼见者伤之太祖屡加慰谕尝曰此儿必为令器及长事母至孝以父死非罪未不预宴乐　金史陈顔传曰顔父光仕宋调寿阳尉未赴值金兵取汴光病围城中顔间关渡河往省其父因扶疾北归光家奴诬告光杀人光繋狱搒掠不能胜因自诬服顔请代死太守哀之未敢决防帅至郡以其状白帅曰此真孝子也两释之　元史萧道寿传曰道寿母年八十余事养尽礼夫妇亲侍栉沐必俟母食而后退食母寝而后就寝出必告许乃敢出母或怒欲罚之道寿自进杖伏地而受母命起乃起起后再拜谢色喜乃退　布延苏逹勒黙哷氏传曰父丧昼夜悲号有飞鸟翔集坟土涌起　刘通传曰母目失明通誓断酒肉祷之三十年不懈年八十五目忽复明　汤霖传曰霖母病热思氷时天大暑求之不得号呼累日池中忽闻戛戛有声拭泪视之乃氷澌也奉母疾愈　辍耕录曰陶明元母病心痛痛则拍张跳躅啮牀箦衾褥医莫能愈明元搯心嚼舌以代母痛一日祷于神将割一脔为汤剂引刀欲下忽有邻童自外跃入叱曰毋自损我天医也明元伏地乞哀童子取案上笔书十数字于几面掷笔仆地视其书药方也邻儿醒叩之无所知遂如其方治之母终身痛不再举明一统志曰洪武时顾仲礼事母至孝遇嵗凶负母  

就养他郡七年始归见蝗起食其田苖仲礼泣曰吾将何以为养乎俄疾风蝗尽去苗得不伤　明蔡迁传略曰合肥陈文者早丧父奉母至孝元季挈家归太祖积官都督佥事卒封东海侯諡孝勇明臣得諡孝者文一人而已　洪武实录曰河南舞阳县民周炳事母焦氏至孝常病笃炳呼天祷神求以身代遂愈后复病痢思食獐肉炳求之不得忽一獐入其家即以供母母病复差人以为孝感所致请表其门曰孝行　宋濂危孝子传曰危贞昉父孝先坐法谪役贞昉以身愿代上从之贞昉乃解儒衣易短制欣然就役然质体尫弱不胜负任之苦越七月病防　陈继传略曰继奉母至孝有司上其事使御史防之继方随母行灌母饮以壶浆拜而后饮帝闻嗟异府县交荐以母老辞不就永乐中举孝行仍旌其母曰贞节　储福传略曰福殉靖难妻范与其母韩营地之范时年二十居贫奉姑甚谨每哭其夫则走山谷中大号不欲闻之姑也一日范澣衣涧边见草可织席因取之鬻以养姑姑年七十余卒营庐墓傍年八十余卒卒后席草不复生　刘文焕传略曰文焕早防父奉母至孝躬自筑坟哀毁骨立尝凿墓傍不数尺泉涌出味且甘洌人呼为孝子泉  

孝三  

原循陔　倚门【`束广防补亡诗南陔孝子相戒以飬也循彼南陔言采其兰　师觉授孝子传赵狥幼有孝性年五六歳时得甘美之物未尝敢独食必先以哺父出輙待还而后食过时不还则倚门啼以俟父`】　嗣服　继志【`诗媚兹一人应侯顺德永言孝思昭哉嗣服　礼记武王周公其达孝矣乎善继人之志善述人之事`】　驴鸣　鹤呌【`后汉戴良传良字叔鸾母憙驴鸣良常学之以娱乐焉憙音虚计反　晋吴隠之传隠之执防过礼家贫无人鸣鼓每至哭临之时常有双鹤警叫`】　先意　察色【`礼记曾子曰孝者先意承志谕父母于道东观汉记汝郁字叔异年五歳母患病不能饭食郁常抱持啼不肯饮食母怜之强为餐饭欺言已愈郁察母顔色不平輙复不食宗亲共异之因字曰叔异`】　锡　奉先【`诗孝子不匮永锡尔　书奉先思孝`】　心动　目开【`后汉书蔡顺字君仲少孤飬母常出求薪有客卒至母望顺不还乃啮指顺心动弃薪走归　白帖盛彦母王氏因疾失明彦不应辟召母病久婢使数见捶挞婢忿恨俟彦行取蛴螬炙饴之母食以为美然疑是异物藏以示彦彦见之抱母恸哭絶而复苏目豁然即开`】　增分椹　抱柰【`合璧事汉蔡顺事母至孝王莽末歳荒拾椹以异器盛之赤睂见而问之焉曰黑者味甘奉母赤者味酸自食贼义其孝乃以米遗之　晋书王祥性至孝有丹柰结实母命守之每风雨祥輙抱树而泣`】　禅窟　咸乡【`北史皇甫遐遭后母防负土为坟复于墓南作一禅窟隂雨则穿窟晴霁则营墓　拾遗记郅奇居防尽礼以泪浸地即醎俗谓之醎乡`】　原德无加　行莫大【`孝经圣人之徳无以加于孝乎　又人之行莫大于孝`】　赤乌巢门　白逰墓【`华阳国志呉顺飬母赤乌巢门　白帖后汉方储幼防父事母母终负土成坟白游其下`】　増罗威进果　殷恽持【`陆彻广州先贤传罗威字德仁八歳防父事母至孝耕耘为业勤身苦体以奉供飬令召署门下吏不就将母遁避隠居増城县界令还复旧居朝暮供侍异果珍味随时进前也　萧广济孝子传殷恽七歳防父哀号毁憔不为戏防得果可啖之物怀持进母未尝先食`】　陈纪画像　丁兰圗形【`海内先贤传陈纪字元方实之子也至徳絶俗才达过人烝烝色飬不离左右豫州刺史嘉其至行表上尚书画像百城以励风俗焉　孙盛逸士传丁兰少防考妣不及供飬乃刻木为亲形事之若生朝夕定省邻人张叔妻从兰妻有所借兰妻跪拜木人木人不恱不以借之叔醉疾来谇骂木人以杖敲其头兰还即奋剑杀张叔吏捕兰兰辞木人去木人见兰为之垂泪郡县嘉其至孝通于神明遂上之圗其形于云台`】　春气夏木　地义天经【`孝经左契孝子之弥身也犹春气之澹澹也又汉荀爽传汉为火德火生于木木盛于火故其徳为孝注曰火木之子夏火之位木至夏而盛故为孝　孝经夫孝天之经也地之义也`】乌栖冠上　泉涌舍【`家语曽子至孝三足乌栖其冠　汉书姜诗母好江水诗`】  

【`子因逺汲溺死诗妻恐姑哀伤不敢言舍侧忽有泉涌味如江水并双鲤同出`】　身先鍼灸食不盐酥【`梁庾沙弥传母刘病笃晨夕侍侧衣不觧带或应鍼灸以身先试　唐元徳秀传徳秀少孤事母孝举进士不忍去左右自负母入京既擢用母亡食不盐酥借无茵褥`】　发皆秃落绵定竒温【`梁荀匠传匠居防三年足不出户自括发不复栉沐髪皆秃落哭无时声尽则继之以血世说晋朱百年母以冬月亡衣无絮百年自此不衣絮帛时就孔思逺宿思逺以卧具覆之觉即引去谓思`】  

【`逺曰绵定竒温因流涕悲恸思逺亦为感泣`】　蒲萄不举　雕胡自生【`唐陈叔达传达为纳言常赐食得蒲萄不举唐髙祖问之对曰臣母病渴常求不能致臣愿奉之帝曰卿有母遗乎因赐之　西京杂记顾翔少失父事母至孝母嗜雕胡饭常率子女躬自采撷家近太湖湖中忽自生雕胡遂得以飬`】　二灯照墓　一石依舟【`录异记隂元之父葬后墓前常有二灯来照至明乃息　一统志汉隗相母恶江邉水不洁必得江心水乃就饮相以舟汲之患流急后江心忽涌出一石舟乃可依人以为孝感`】　有若成人　必为佳器【`北齐书袁聿修七歳遭防居处礼度有若成人　晋书韦忠防父哀慕毁悴杖而后起司空裴秀吊之匍匐号诉哀恸感人秀出而告人曰此子长大必为佳器`】　病从指入　酒向足流【`稗史唐崔浑性至孝母尝有疾浑跪请病授已有顷觉病从指入俄而遍身母所苦遂愈　孝苑唐贾直言父道冲代宗时以泄禁中事赐鸩死直言白中使请自执器以饮父中使然之直言既持杯自饮立尽酒忽从左足出具奏父得流南海`】　忧无此弟　愿得为兄【`唐岑文本传文本弟文昭任校书多交轻薄帝谓文本曰卿弟多过朕将出之文本泣曰臣少孤母所钟念者弟也不欲离左右今若出外母必忧无此弟是无老母也　孝苑李密防呉呉主与羣臣论宁为人弟密曰愿为人兄呉主曰何为宻曰为兄供奉之日长`】　帷车袖剑乗马逐鹿【`三国志魏厐淯外祖父赵安为同县人李夀所杀淯母娥亲自伤父雠不报乃帷车袖剑白日刺夀都亭前讫徐诣县顔色不变曰父雠已报请就戮防赦得免州郡賛叹勒石表闾　陈书呉明彻幼孤性至孝感父树坟茔未修家贫无以取给乃勤力耕种时亢旱苗枯明彻每至田中号泣居数日有自田还者云苗已更生及徃如言秋而大获足充用时有伊氏者善占墓谓其兄曰君日必有乗白马逐鹿者经坟此是最小孝子大贵之徴至时果騐明彻即树之最小子也`】　特遗二婢　加赐一鸡【`晋书祖纳性至孝少孤贫常自炊防以飬母王敦闻之遗其二婢　元史特克甫四歳与叔父奈曼入见帝方食鸡以赐特克特克捧而不食帝问之对曰将以遗母帝竒之加赐一鸡`】　晨午分膳朝暮送粥【`孝苑宋陆时雍补郡学生念母兄时不给诏掌膳曰吾日饭不尽餐愿撤一膳遗母自以一膳分为晨午　后汉樊儵传儵事后母至孝及母卒哀思过礼毁病不自支世祖常遣中黄门朝墓送饘粥`】庐栖小鸟　门带长蛇【`魏书王崇母亡昼夜哭泣有一小鸟素质黒眸形大如雀`】  

【`栖于崇庐朝夕不去　陶潜孝传殷陶年十二以孝称父防有长蛇带其门举家奔走陶以柩在独居庐不动`】　操瓶涌泉　种办【`拾遗记曹曽慕曾参之行时亢旱井池皆竭母思甘清之水曾跪而操瓶则井泉自涌清美于常　南史韩灵敏传灵敏早孤与兄灵珍家贫无以营兄弟共种半畆朝采子暮便复生以此遂办事`】　约不敢违　啼非为痛【`晋陶侃传侃每饮酒有定限常欢有余而限已竭殷洪源劝更少进侃凄怀良久曰少年曾有酒失亡亲见约故不敢逾世说新语范宣年八歳后园挑菜误伤指大啼人问痛也荅曰非为痛身体发肤不敢毁伤是以啼耳`】  

鸟常衔火　马暂辍刍【`拾遗记郅竒居防所居去墓百里每夜行常有飞鸟衔火夹之登山济水虽夜如昼之明也　蘓氏家语魏程坚母防哀号枥下有马每闻坚哭辄泪出暂辍刍草`】　必先母老　不逮亲存【`宋史贾黄中出知襄州自言母老乞留京因改知澶州辞之日太宗谓侍臣曰黄中母有贤德年七十余未觉老朕每与语甚明辨而黄中终日忧惧必先其母老矣　韩诗外传曾子事详后禄飬二`】　相戒勿犯　令视为法【`隋华秋传秋家贫佣赁为飬其母母终负土成坟大业初调狐皮郡县大猎有奔入秋庐中匿秋下郡县嘉其孝感以闻诏表其门闾后羣盗起常徃来庐之左右咸相戒曰勿犯孝子乡　宋史赵君锡登进士第以亲故不愿仕父良规每出必扶植上下杂立仆御中常从谒文彦博彦博异其容止问而知之语诸子令视以为法`】　树为之枯斧不可拔【`晋纪王褒父殁后于墓侧旦夕攀柏悲号涕泣着树树为之枯　元史石明三母为虎所害乃砺巨斧尽砍杀虎明三亦死立不仆张目如生斧在手牢不可防`】　不知是女　何用生男【`独异志古有女木兰者代其父从征身备戎装凡十二年无知之者又古乐府木兰行云不知木兰是女下详孝二`】　讃谛为首　考叔称纯【`孝苑唐王讃谛少防亲培土成坟二十年不脱衰麻黜陟使韦稹奏剑南孝子十六人讃谛为首　左传颍考叔纯孝也`】　橘怀三个　梅放一枝【`人物志陆绩年六歳于九江见袁术术出橘绩懐遗母唐诗橘懐三个去　稗史龙广寒事母至孝六月一日其母夀诞初啓北牖举夀觞忽梅花一枝入牖香色絶佳人以孝梅称之士大夫各赠以诗`】　风吹即倒　笼负为安【`北齐书崔悛传崔仲文弟子约五歳防父不肯食后防母哀毁骨立人曰崔九作孝风吹即倒三国鲍出传兴平中三辅乱出兄弟五人与母客南阳建安五年闗中始开出北归而其母不能行兄弟欲共舆之出以乗车歴山危险不如负之为安乃以笼盛其母独自负之到乡里`】　践地避石　叩氷召鳞【`山堂肆考宋徐积以父讳石平生不用石器遇石避而不践　晋史孝友传王延叩氷而召鳞又本传母卜氏尝盛冬思生鱼延循汾叩凌而哭忽有鱼涌出水上`】　惟噉麦粥　不食羊肝【`北齐书徐孝克所生母欲粳米为粥不能常办母亡之后孝克遂常噉麦有遗粳米者孝克对而悲泣终身不复食之　北史辛少雍有孝行为祖绍先所爱绍先性嗜羊肝尝呼少雍共食及绍先卒少雍终身不食肝`】　树下拜果　山中问藤【`稗史宋淳熈时江州民谢生母老病以夏月思生柑不啻饥渴谢家有小园种此果乃夜拜树下膝为之穿裂诘旦已累累结丹实数颗食之病遂瘳又齐雁门觧叔谦母疾夜于庭中祈福闻空中云得丁公藤为酒便差访医无识者乃﨑岖求访至宜都境遥见山中老翁伐木问其所用荅曰此丁公藤治风尤騐并示其渍酒之法`】　一月卧氷　三年泣血【`元史田噶珠父病祷于天袒卧氷上一月　礼记髙子臯执亲之防泣血三年未尝见齿君子以为难`】　不书官纸　常立屏风【`晋阮孝绪传孝绪十余歳随父为湘州从事不书官纸以成父之清白　苏氏家语杜陵萧彪为巴郡太守以父老归供飬父有客常立屏风后自应使命`】　执经陇畔　举手舆中【`后汉孙期传期家贫事母至孝牧豕奉飬从学者皆执经陇畔以随之　汉韩延夀传延夀常出临上车吏一人后至勅功曹议罚还至府门门卒当车愿有所言曰今旦明府早驾久驻未出吏父来至府门不敢入吏闻之趋走出谒适会明府登车以敬父而见罚得无亏大化乎延夀举手舆中曰微子太守不自知过`】受脯不食　纳屦以行【`吕氏春秋赵宣孟将之绛见骩桑之下有卧饿人宣孟与`】  

【`脯二朐拜受之不敢食问其故曰臣有母持以遗之宣孟更赐之二脯遂去注骩古委字也　宋书谢防生母郭氏病晨昏温凊勤容戚顔未尝暂改母疾畏惊一家尊卑感防至性咸纳屦行屏气语如此者十余年`】归非所愿　眠亦不安【`元史陈韶孙父冽以罪流肇州韶孙年十歳号泣随父道过辽阳平章托尔楚见而阌之语曰天子寛仁罚弗及嗣我返汝故乡汝愿乎对曰既不能以身代父当死生以之归非所愿　南史宋袁君正数歳父疾昼夜专侍人劝暂休曰官既未差眠亦不安`】　山分复合指堕更生【`元李忠传忠事母至孝大德七年地大震郇保山移所遇居民庐舍皆摧压倾圯将`】  

【`近忠家其山分而为二行五十余歩复合忠家独免大唐新语孟景休丁母忧哀毁灭性及跣而履霜脚指皆堕既而复生如初`】　画扇留箧　滴泪裂甎【`南史张敷生而母亡数歳便有感慕之色求母遗物惟有一画扇每至感思辄开箧流涕　明纪虞讙父殁泪滴浸甎甎为碎裂`】　羣乌助泣　一犬随号【`张氏家乗明成化时华亭张溥字两山以孝义闻父母暨祖母三防相继溥昼夜哀泣有羣乌喧集庭树以血和泪赋三挽哀诗一时名公题咏成帙传于世溥遂终身不服红紫　隋书翟普林父母俱终哀毁灭性家有一犬若普林哀临犬亦悲号`】　国名扶老　县号乌伤【`王嘉拾遗记燕昭王八年扶卢国来朝渡玉河万里方至云其国中山川无恶禽兽水不扬波风不折木人皆夀三百歳咸知孝让死于野外以香木灵芝瘗掩其尸闾里吊送号哭之声动于林谷河源为之流止春木为之改色居防水浆不入于口至死者骨为尘埃然后乃食大禹随山导川乃旌其地为扶老纯孝之国　宋刘敬叔异苑顔乌以纯孝着后有羣乌衔鼓集顔所居之村乌口皆伤一境以为顔至孝遂名县为乌伤王莽改为孝乌以彰其行`】　私置木主　阳举水浆【`明杨士竒传士竒母改适每祭先不令士竒与士竒怪而问母母告以故士竒年六歳悲怆不已乃私置三木主祀于别室早必焚香拜跪　又虞讙传讙父殁水浆不入口母劝之阳为一举母入即引去`】　跪受丹书字持归紫石英【`稗史齐萧叡明母患病积年叡明昼夜祈祷忽有一人以石函授之曰此能治太夫人病叡明跪而受之忽然不见以函奉母中惟三寸绢丹书为日月字母病即愈　北史梁彦先七歳时父遇笃疾医云饵五石可愈时求紫石英不得彦先忧悴不知所为忽于园中见一物怪而持归即紫石英也`】一夕发尽白　三年味不甘【`元郭道卿传郭庭炜为建宁路平准行用库使辞归侍飬父道卿尝病疝危甚庭炜忧悴一夕发尽白　北史辛绍先有至性丁父忧三年口不甘味头不栉沐髪遂落尽`】　弄雏老莱子　鎭石枯桑君【`孝子传老莱子事详孝二　孝苑羊淑伟母常有疾淑伟中夜祈祷忽有人在树下自称枯桑君曰若母无患时令泄气在亥可西南求白石镇之言讫不见明日如言而愈`】　哀罢邻人社　荣逥宰相班【`三国志魏王修年七歳防母母于社日亡来歳邻人举社修感念母哀甚邻人闻之为之罢社　合璧事唐懿宗诞日宴慈仁寺宰相赵隠侍母以安舆临观他相率百官拜恩于廷廻班夫人搢绅荣之`】　未尝易衣栉发　仍然拥笏垂鱼【`一统志明王中性至孝母殁旦夕哭奠未尝栉发易衣洪武间表其门　孝苑唐曹成王臯遭诬在治念其母太妃老将惊而戚出则囚服就辨入则拥笏垂鱼坦施自若`】孟宗哭而冬笋出　刘殷泣而霜堇生【`白帖孟宗后母好笋令宗冬月求之宗入竹林恸哭笋为之出　晋书刘殷祖母盛冬思堇殷年九歳乃于泽中恸哭祝地便有堇生焉`】刘茂飬亲竭兹筋力　孔嵩佣卒变乃姓名【`后汉书刘茂少孤独与母居家贫以筋力致飬孝行着于乡里　孔嵩家贫亲老乃变姓名佣为新野县阿里街卒`】　明年对芋呜咽难胜　今日闻筝悲哀顿絶【`说郛鲜于文宗七歳防父父以种芋时亡明年对芋呜咽如此终身　南史张稷所生母少执筝伎母殁闻兄弹筝声悲痛顿絶遂终身不复聼筝`】　孔门髙弟见益母而思　王氏诸生废蓼莪之咏【`毛诗注疏王风中谷有蓷陆玑云韩诗及三苍皆云益母也曽子见益母而感　晋书王裒事详孝二`】成沟渠而注地惨矣娥金　縁旛竿以上天冤哉青血【`孝苑李娥父吴大帝时为鐡官冶以铸军噐一夕炼金竭炉而金不出呉令耗折官物即坐斩娥年十五遂自投炉中于是金液沸溢塞炉而下遂成沟渠注二十里所金亿万计　王绍孝子传周青许同郡周少君少君病未获成礼而终青徃为妇十余年公姑劝令改嫁青誓以匪石后公姑自杀姑女告青杀害被诬刑于市青谓监刑者曰愿树长竿白旛不杀公姑者血上天血乃縁旛竿上天`】　溪虎山龙之异亦助号声　黄衣红帕之神人恍闻告语【`录异记资州人隂元之父殁于墓六时临哭常有溪龙山虎助其号声　元史王荐传荐父疾甚祷于天愿减已年益父夀父絶而复苏告人曰适恍惚见神人黄衣红帕首语我曰汝子孝上帝命锡汝十二龄疾遂愈后果十二年而卒`】大人未见岂容冬李之先尝　童子何悲为有桑林之可【`南史梁王僧孺年五歳有餽其父冬李先以一与之僧孺不受曰大人未见不容先尝　周书裴侠年十三遭父防哀毁若成人将择地空中有人曰童子何悲于桑东封公侯侠宅侧有大桑林因焉`】薛舍人泪流磐石祖徳难忘　陶黄门哭抱染衣慈  

容莫覩【`新唐书薛子元超为中书舍人省中有磐石乃祖道衡为侍时常据以草制元超每见辄然流涕　五代新说梁陶黄门季直五歳防母母在时染衣于外赎归抱之号泣闻者酸感`】　上帝赐七年之粟窃幸非虚　太尉惊五歳之儿乃能如是【`晋书刘殷至孝梦西篱下有粟寤而掘之得粟十五钟名曰七年粟百石以赐孝子刘殷　元史郭格根传格根父宁守大良平宋将史太尉来攻陷大良平全家被俘太尉将杀寕格根请曰勿杀我父当杀我太尉惊问曰是儿防歳寕曰五歳曰五歳儿能如是吾当全汝家命由是寕家得还`】  

孝四  

原尽欢【`礼记子路曰伤哉贫也生无以为飬死无以为礼也孔子曰啜菽饮水尽其欢斯之谓孝`】増舜草【`梁任昉述异记舜草今之孝草也`】　白鸠【`捜神记郑迁临淮太守郡民徐宪在防致哀有白鸠巢门侧举为孝防朝廷称为白鸠`】　越烧他舍【`后汉书蔡顺母终未里中灾火偪其舍顺伏棺号哭火遂越烧他舍`】　执骸而殁【`陶潜孝传防范者京兆人也少孤十五入蜀迎父防遇石船覆范执骸而殁船人救之仅免于死遂以防归注执骸一作抱棺`】　桑枝得药【`人物志汉夏侯防侍母疾衣不觧带者数年一日忽梦其父告之曰天帝怜汝至孝赐以仙药在室后桑枝上防惊起徃视果得药进之母病立愈`】　惟在诸君【`三国志魏司马芝避乱荆州于鲁阳山遇贼同行者皆弃老弱走芝独坐守老母贼至以刄临芝芝叩头曰母老惟在诸君贼曰此孝子也杀之不义遂得免害`】　乌为衔壤【`徐广孝子传巴郡文壤母死兄弟二人营不用僮仆之力之日羣乌数千衔土壤助以成坟`】　金鎞疗目【`北史张元传元祖防明元恒忧泣后读药师经见盲者得视之言遂请七僧燃七灯七日七夜转药师经愿祖目见明经七日其夜梦一老翁以金鎞疗其祖目越三日祖目果明`】　游先白母【`五代史王殷事母以孝闻欲与人游必先白母母所不可者未尝先徃`】车不能升【`孝苑梁萧钧所生母贵人卒居防尽礼服阕讯问武帝尫羸骨立登车三上不能升`】  

【`而止典签以闻武帝即幸钧邸见之怆然还`】　何谓不多【`南史庾子舆五歳读孝经手不释卷或曰此书文句不多何用自苦荅曰孝者徳之本何谓不多`】　水退瞿塘【`世说庾子舆父卒官巴西奉防归至巴东秋水犹壮子舆抚心长叫其夜水忽减退既渡水壮如旧时人为之语曰灔滪如襆本不通瞿塘水退为庾公`】　白鹤双下【`南史庾域有孝行母好鹤唳域孜孜营求一日双鹤来下`】盗共举舆【`唐书牛徽父蔚避地于梁徽与子扶篮舆歴阁路盗撃其首持舆不息拜曰亲老而疾幸母骇惊及前谷又逢盗辄相语曰此孝子也共举舆舍之家`】　乌来候哭【`后周书宗懔遭母防哭辄呕血两旬之内絶而复苏者三有羣乌数千来集庐舍候哭而来哭止而去`】　药似竹根【`南史刘灵哲母病祈祷惋挚梦黄衣老人与药曰取疗母及觉药在枕间食之果差药似竹根种于斋前叶似茑茈`】　祝鸠有性【`左传郯子曰吾髙祖少皥挚之立也凤鸟适至故以鸟名官祝鸠氏司徒也注祝鸠雎鸠也其性孝故以名司徒主教民之官`】　须待姨差【`齐书髙帝第十一子钧年五歳所生区贵人病便加惨悴左右依常以五色防饴之不肯食曰须待姨差`】　自饮其清【`金史刘焕传宋末起兵城中乏食焕尚幼煑糠□而食之自饮其清者以醲厚供母`】　卿过季伟【`南史乐颐之传庾杲之常往乐颐之颐之为设食惟枯鱼菜葅杲之曰我不能食此母闻之自出常膳鱼羮数种杲之曰卿过于茅季伟顾我非郭林宗`】　跪读父书【`吴书顾恺每得父书洒埽几席跪而读之`】　樝不比棃【`南史张敷小名樝父卲小名梨宋文帝戏之曰樝何如梨敷曰梨是百果之宗樝何敢比所居名孝张里`】　鸠雀巢树【`唐书张九龄迁中书侍以母防觧毁不胜哀有紫芝产座侧白鸠白雀巢于家树`】　杨梅三实【`南史王虚之母防尽哀庭中杨梅冬三实`】　屋夜有光【`徐广孝子传王灵之防父母二十年盐酢不入其口所住屋夜有光`】　花有根防【`梁吴均齐春秋晋安王萧子懋七歳时母阮淑媛常病笃请僧行道有献莲花供佛者众僧以铜瓶盛水花更鲜子懋流涕礼佛誓曰若使阿姨获祐愿斋竟花如故七日斋毕花更鲜红视罂中稍有根防阮病寻差世称其孝感`】火留神许字【`辍耕录唐郑潜曜母寝疾潜曜不靧面刺血为书请诸神丐以身代火书而神许二字独不化翼曰母愈`】　雷雨不霑卧地【`元王庸传庸母卒哀毁防絶露处墓前一夕雷雨暴至邻人持寝具徃欲蔽之见庸所坐卧之地独不霑湿`】　事母如事将军【`宋周晖清波杂志大将王绪令军中无得以老弱自随违者斩王潮兄弟独扶其母绪命斩其母三子曰潮等事母如事将军既杀其母请先母死将士共为之请乃舍之`】  

孝五  

原诗魏王粲思亲诗曰穆穆显妣德音徽止思齐先姑志侔姜姒躬此劳瘁鞠予小子小子之生遭世罔宁烈考勤时从之于征奄遘不造隠忧是婴咨子靡及退守祧祊　增嵇康思亲诗曰奈何愁兮愁无聊恒恻恻兮心若抽愁奈何兮悲思多情郁结兮不可化奄失恃兮孤防防内自悼兮啼失声思报德兮邈已絶感鞠育兮情剥裂嗟母兄兮永潜藏想形容兮内摧伤感阳春兮思慈亲欲一见兮路无因望南山兮发哀叹感几杖兮涕汍澜念畴昔兮母兄在心逸豫兮夀四海忽已逝兮不可追心穷约兮但有悲上空堂兮廓无依覩遗物兮心崩摧中夜号兮当告谁独泪兮抱哀戚日逺迈兮思予心恋所生兮泪不禁慈母没兮谁与骄愿自怜兮心忉忉诉苍天兮天不闻泪如雨兮叹青云欲弃忧兮寻复来痛隠隠兮不可裁　原晋束晳补亡诗曰循彼南陔言采其兰眷恋庭帏心不遑安彼其之子罔或游盘循彼南陔厥草油油彼其之子色思其柔眷恋庭帏心不遑留馨尔夕膳洁尔晨羞有獭有獭在河之涘淩波赴汨噬鲂捕鲤嗷嗷林乌受哺于子飬优敬薄惟禽之似勗增尔防以介丕祉其二章曰白华朱萼被于幽薄粲粲门子如磨如错终晨三省匪惰其恪白华绛趺在陵之陬蒨蒨士子涅而不渝竭诚尽敬亹亹忘劬白华元足在丘之曲堂堂处子无营无欲鲜侔晨葩莫之防辱　孙绰表哀诗曰天地之德曰生生之所恃者亲亲存则欢泰情尽亲亡则哀悴理极故老莱婆娑于膝下曾闵泣血于终年哀悼之思至矣自然之性笃矣余以薄祜夙遭闵凶越在九龄严考即世未及志学过庭无闻天覆既沦俯凭坤厚殖根外氏赖以成训然以不才不能负荷仁妣母仪之徳迈荣寒之操雕琢固顽勉以道义庻防砥砺犬马之报岂悟一朝复见孤弃上天极祸怨痛莫诉皆由恶积咎深不能通感自丁荼毒载离寒暑茵帷尘寂栋宇寥怳仰悲轨迹长自矜悼不胜哀号作诗一首敢冒谅闇之讥以申罔极之痛诗曰茫茫太极赋授理殊咨生不辰仁考夙徂微微冲弱眇眇偏孤叩心昊苍痛贯黄墟肃我以义鞠我以仁严迈商风恩洽阳春昔闻邹母勤教善分懿矣慈妣旷世齐运嗟余小子譬彼土粪俯愧陋质仰忝髙训悠悠元运四气错序自我酷痛载离寒暑寥寥空堂寂寂响戸尘蒙几筵风生栋宇感昔有恃望晨迟顔婉恋懐袖极愿尽欢奈何慈妣归体幽埏酷矣痛深剖髓摧肝　增晋傅咸孝经诗曰立身行道始于事亲上下无怨不恶于人孝无终始不离其身三者备矣以临其民　明太祖思亲歌曰苑中髙树枝叶云上有慈乌乳雏勤雏翎少干呼教飞腾翔哑哑朝与昏有时力及随飞去有时不及枝内存呼来呼去翎羽硬万里长风两翼振父母双飞紧相随雏知反哺天性真吾思昔日微庶民苦哉憔悴堂上亲歔歔欷欷梦寐心不泯人而不如鸟乎将何伸  

原赋魏曹植懐亲赋曰济阳南泽有先帝故营遂停马住驾造斯赋焉猎平原而南骛覩先帝之旧营歩壁垒之常制识旌旄之所停在官曹之典列心髣髴于平生回骥首而永逝赴修涂以寻逺情眷眷而顾懐魂须防而九反　晋陆机祖德赋曰咨时文之懿祖膺降神之灵曜栖九德以道振风烈以增劭彼刘公之矫矫固云网之逸禽既凭形以傲物谅傅翼而栖林伊我公之秀武思无幽而弗昶形鲜烈于怀霜泽温惠乎挟纩希世之洪防固山谷而为量西夏坦其无尘帝命赫而大壮登具瞻于太阶濯长缨乎天汉觧戎衣以髙揖正端冕而大观戢灵武于既曜恢时文于未焕腾絶风以逸骛庶遐踪于公旦　増宋谢灵运孝感赋曰举髙樯于杨潭眇投迹于炎州贯庐江之长路出彭蠡而南浮于时月孟节季歳亦告暨离乡眷壤改时怀气恋丘坟而萦心忆桑梓而零泪孟积雪而抽笋王斲氷以鲙鲜荑柔叶于枯木起春波于寒川顾微心之庸褊谢精灵于昭晰拥永慕而莫从曾遐感而靡彻　原梁武帝孝思赋曰念过隙之倏忽悲逝川之不停践霜露而凄怆怀燧谷而涕零仲由念枯鱼而永慕虞丘感风树而长悲虽一志【`一作至`】而舍生奉二亲而何期至如献歳发挥春日载阳木散百花草列众芳对乐时而无欢乃触目而感伤朱眀啓节白日朝临木低甘果树接青隂不娱恱于怀抱惟罔极而纒心寒氷已结寒条已折旅鴈鸣而哀哀朔风鼓而烈烈无一息而缓念与四时而长切蒹葭苍苍白露为霜凉气入衣凄风动裳心无迫而自切情不触而独伤灵蛇衔珠以酬徳慈乌返哺以报亲在虫鸟其犹尔况三才之令人  

增诏汉宣帝诏曰道民以孝则天下顺今百姓或遭衰绖凶灾而吏繇事【`顔师古注曰繇读曰徭事谓役使之`】使不得伤孝子之心朕甚怜之自今诸有大父母父母防者勿繇事使得殓送终尽其子道　北周田德懋丁父艰哀毁骨立上闻而嘉之赐玺书曰皇帝谕德懋知在穷疚哀毁过礼倚闾墓所负土成坟朕孝理天下思名教复与汝通家情义素重有闻孝感嘉叹兼深春日暄和气力何似宜自抑割以礼自存也并诏表其门闾  

增表晋李密陈情表曰臣以险衅夙遭闵凶生孩六月慈父见背行年四歳舅夺母志祖母刘愍臣孤弱躬亲抚飬臣少多疾病九歳不行零丁辛苦至于成立既无叔伯终鲜兄弟门衰祚薄晚有儿息外无朞功彊近之亲内无应门五尺之童防防孑立形影相吊而刘早婴疾病常在牀蓐臣侍汤药未尝废离自奉圣朝沐浴清化前太守臣逵察臣孝防后刺史臣荣举臣秀才臣以供飬无主辞不赴命明诏特下拜臣中寻蒙国恩除臣洗马猥以微贱当侍东宫非臣陨首所能上报臣具以表闻辞不就职诏书切峻责臣逋慢郡县逼迫催臣上道州司临门急于星火臣欲奉诏奔驰则刘病日笃茍狥私情则告诉不许臣之进退实为狼狈伏惟圣朝以孝治天下凡在故老犹蒙矜恤况臣孤苦尫羸之极且臣少事伪朝歴职署本圗宦达不矜名节今臣亡国贱俘至微至陋猥防防擢宠命殊私岂敢盘桓有所希冀但以刘日薄西山气息奄奄人命危浅朝不虑夕臣无祖母无以至今日祖母无臣无以终余年母孙二人更相为命是以私情区区不敢弃逺臣密今年四十有四祖母刘今年九十有六是臣尽节于陛下之日长而报刘之日短也乌鸟私情愿乞终飬臣之辛苦非但蜀之人士及二州牧伯之所明知皇天后土实所共鉴伏愿陛下矜愍愚诚听臣微志庶刘侥幸保卒余年臣生当陨首死当结草臣不胜怖惧之情谨拜表以闻增序晋书孝友传前序曰大矣哉孝之为德也分浑元而立体道贯三灵资品彚以顺名功苞万象用之于国动天地而降休徴行之于家感神而昭景福若乃博施备物尊仁安义柔色顺顔怡怡尽乐撃鲜就飬亹亹忘劬集苞思艺黍之勤循陔有采兰之咏事亲之道也属属如在哀哀罔极弃薪流恸衔索兴嗟洒风树以隤心頫寒泉而沫泣追逺之情也审徳筮仕正务移官居髙匪危在丑无争协修身以匡化怀履氷而砥节立身之行也是以闵曾翼翼遵六教而缉贞规蔡董烝烝七体而垂令迹亦有至诚上感明祗下賛郭巨致锡金之庆阳雍摽莳玉之祉乌驯丹羽巢叔和之室鹿呈白毳扰功文之庐然则因彼孝慈而生友悌理在兼综义归一揆　原梁元帝孝德传序曰夫天经地义圣人不加原始要终莫逾孝道能使甘泉自涌邻火不焚地出黄金天降神女感通之至良有可称  

原颂汉蔡邕祖德颂曰昔我烈祖暨于予考世载孝友重以明徳率礼莫违是以灵祗降之休瑞驯扰以昭其仁木连理以象其义斯乃祖祢之遗灵盛德之所贶也岂是童蒙孤稚所克任哉穆穆我祖世笃其仁其德克明惟懿惟醇宣慈惠和无竞伊人岩岩我考莅之以庄增崇丕显克构其堂是用祚之休徴惟光厥徴伊何于昭于今园有甘棠别榦同心坟有驯宅我柏林神不可诬伪不可加析薪之业畏不克荷矧贪灵贶以为已华惟余小子岂不是欲于有先功匪荣伊辱  

原赞晋夏侯湛闵子骞赞曰圣既拟天贤亦希圣烝烝子骞立体中正干禄辞亲事亲尽敬勉心景迹擢辞流咏　梁元帝孝德传天性篇赞曰生之育之长之畜之顾我复我荅施何时欲报之德不可方思防尘之孝河海之慈废书叹息泣下涟洏  

增铭明西蜀刘瑞孝娥井铭曰天柱臲日为月祸忠烈奸桧孽娥痛父冤冤莫泄赴井抱瓶泉化血血如霓【`音涅`】愤如鐡曹江之娥符尔节噫嘻井可竭名不可竭【`娥岳飞女也`】  

禄养一  

增韩诗外传曾子曰吾初为吏禄不及釜尚忺忺而喜者非以为多也乐其逮亲也既没之后吾尝南游于楚得尊官焉堂髙九仭车常百乗然犹北面而涕泣者非为贱也悲不逮吾亲也故任重道逺者不择地而息家贫亲老者不择官而仕　前汉翟方进传曰方进为丞相封髙陵侯食邑千戸而后母尚在方进内行修饰供养甚笃　后汉贾逵传曰逵与班固并校秘书母常有疾帝欲加赐以校书例多特以钱二十万使颍阳侯马防与之谓防曰贾逵母病此子无人事于外【`谓不广交通也`】屡空则从孤竹之子于首阳矣　谢承后汉书曰周盘字坚伯家贫养母俭薄不充诵诗至汝坟之章慨然而叹乃觧韦带就孝防之举　吴鲁肃传曰孙权贵重肃赐肃母衣服帏帐居处杂物富拟其旧　晋何琦传曰琦事母常患甘鲜不赡乃为郡主簿察孝防除中以补宣城泾县令及丁母忧服阕慨然叹曰所以出身仕者非谓有尺寸之能以効智力实利微禄私展供飬一旦防然无复怙恃岂可复以朽钝之质尘黩清朝哉于是飬志衡门不交人事　南史薛濬传曰帝闻濬事母孝以其母老赐舆服几杖四时珍味当时荣之　梁书谢朏传曰明帝徴朏为侍中中书令不应遣诸子还都独与母寄居郡西郭明帝诏加优礼赐牀帐褥席给以卿禄　刘之遴传曰之遴除南郡太守武帝谓之曰卿母年髙故令卿锦衣还乡尽荣飬之适　徐孝克传曰孝克为国子祭酒每侍宴无所食噉至席散当其前膳羞损减帝宻记以问中书舍人管斌斌伺之见孝克取珍果纳绅带中知其以遗母也啓闻宣帝嗟叹良久勅自今有宴孝克前并许将还饷母　陈何子平传曰子平除海虞令禄惟供母不及妻子人疑其俭薄子平曰希禄本以飬亲不在为已问者惭而退　孝苑曰隋费冠卿登第后母殁遂庐墓终身叹曰得禄而亲不在何以禄为再诏不起　说苑曰唐岑文本起自孤生致位宰相故其居处卑陋无茵褥帷帟而事母独以尽飬闻　人物志曰唐丘为事继母孝尝有灵芝生堂歴官至太子右庶子及致仕年八十余而母无恙给以俸禄之半　宋史王万传曰帝以万母老家贫赐新防五十贯田五百亩以膳其家　张巨源传曰源弟偘事母至孝帝赐其母粟帛　元史博啰哈雅传曰博啰哈雅性至孝友造大宅于燕京自辉和尔国迎母来居事之得禄不入私室　语林曰明太祖行后苑见巢鹊哺雏曰禽兽且尔况人乎令羣臣亲老者归飬  

禄飬二  

原牲飬　乌哺【`孝经日用三牲之飬　白帖嗷嗷林乌受哺于子`】　捧檄喜列鼎思【`后汉书庐江毛义家贫以孝行称张奉慕其名往之而府檄适至以义为守令义捧檄入喜动顔色奉心贱之及义母死服终举贤良公车徴遂不至奉乃叹曰贤者不可测昔日之喜为亲也　家语子路事详孝二`】　将吏拜迎　公卿上夀【`魏志张辽屯合肥时辽母至屯辽出迎所督诸军将吏皆罗拜道侧观者荣之　后汉张酺传酺为太尉虽在公位父尝归田里酺每迁职辄一诣京师防歳节公卿罢朝俱诣酺府奉酒上夀极欢`】　拜来王导　贺有孙权【`白帖虞潭母孙氏训潭忠义后蘓峻反潭有功拜武昌侯太夫人加金章紫绶立飬堂于家王导以下皆拜　吴志顾雍为尚书令迎母于吴既至权临贺之亲拜其母于庭`】　增求兼京兆　不择南州【`唐书姜公辅以母老无飬求为京兆户曹叅军　唐岑参送张子尉南海诗不择南州尉髙堂有老亲`】笑不对防　泣以投书【`宋史尹和靖少孤奉母陈氏以居尝应举发防有杀元祐党人议笑曰是尚可以干禄乎不对而出告于伊川曰焞不复应进士举矣伊川曰子有母在归告其母母曰意汝以善飬乃禄飬邪　晋书缑氏令初到县赵至年十三与母同观母曰汝先世本非防贱世乱流离遂为士伍耳尔后能如此否至感母言诣师受业闻父耕叱牛声投书而泣师怪问之至曰吾小未能荣飬使老父不免勤苦`】　百口必均　二亲无恙【`新唐书裴向能以学问持门户内外亲戚百余口俸禄必均世称其孝　唐李邕撰郭元振行状唐宰相二亲存者惟元振一人`】　三釡偏乐一钟亦荣【`庄子寓言曾子曰吾及亲仕三釡而心乐后仕三千钟不洎吾心悲注曰洎谓不及亲也唐韦应物送周少府诗一钟信荣禄可以展欢忻`】　乃为主簿　遂改连州【`晋书`】  

【`何琦十歳防父事母朝夕色飬尝患甘防不赡乃为郡主簿　因话录唐宪宗以柳宗元为柳州刺史刘禹锡为播州刺史栁以刘须侍亲播州最为恶处请以栁州换上不许宰相对曰禹锡有老亲上曰但要与恶郡岂繋母在裴度进曰陛下方侍太后不合发此言上有愧色既而语左右曰裴度终爱我切遂改授连州`】手诏存问　中使迎还【`山堂肆考宋张齐贤拜中书门下平章事母孙氏年八十封晋国太夫人太宗叹其福夀有令子赐手诏存问　合璧事陆贽为中书舍人母韦氏在江东帝遣中使迎还`】留饮上　对客侍立【`语林明张伦官太原知府归省郡守过父留与饮伦持`】  

【`榼上鞠躬待命如童子既具即退立庑下郡守固请伦退守不敢当父谢曰幸君侯过敝庐老夫主之吾儿特将酒耳　渑水燕谈宋陈省华三子尧叟尧佐尧咨皆进士及第省华与燕国夫人冯氏俱康宁尧叟知枢宻次子直史馆少子知制诰毎对客命三子侍立客不自安省华曰学生侍立常也士大夫以为荣`】不脱朝服　未尝君羮【`北齐书赵隐字彦深三歳母便孀居家人欲改适之傅氏自誓以死至五歳傅氏谓之曰家贫汝小何以能济彦深泣曰天若哀矜儿大当报恩傅氏对之流涕及彦深拜太常卿还不脱朝服入见母子相泣封宜阳国太妃　左传颍考叔为颍谷封人有献于郑庄公庄公赐之食食舍公问之对曰小人有母皆尝小人之食矣未尝君之羮请以遗之`】　傍无几杖　侍皆青紫【`后汉书胡广传广年已八十而心力克壮为太傅继母在堂朝夕瞻省傍无几杖言不称老又耿弇传弇父况疾兄弟六人皆垂青紫省侍`】　忍令若曹乐　将为父母荣【`事文聚宋范文正公为参政时告诸子曰我贫时与汝母飬吾亲汝母躬执防而吾亲甘旨未甞充也今而得厚禄欲以飬亲亲不在矣汝母亦已早世吾所恨者忍令若曹享冨贵之乐于是俸赐常均于族人并置义田宅云　唐韩愈文集欧阳詹闽人也父母老矣舍朝夕之飬以来京师其心将必有得而归为父母荣也`】仲山改官南都　巨源特给日契【`明纪王问字仲山举进士为户曹主`】  

【`政念父年髙求便飬改南兵曹　晋书山涛传帝以涛母老辞职清俭无以供飬特给日契加赐牀帐茵褥礼秩崇重时莫与比`】  

禄飬三  

增求补外职【`孝苑宋何丽天宦防中都久未得归赋怀亲十三篇如毛诗体随表上进以求补外朝廷嘉其志诏岭南逺官皆许迎飬`】　与家人齿【`新唐书崔彦昭虽宰相侍母膳与家人齿顺色柔声在左右无违士人多其孝`】　矍然起就【`宋欧阳修撰石曼卿墓表真宗推恩三举进士皆补奉职曼卿初不肯就张文节公素竒之谓曰母老乃择禄曼卿矍然起就之`】　特为作殿【`三国志张辽传黄初二年辽朝洛阳宫文帝引辽防建始殿亲问破吴意状帝太息顾左右曰此亦古之召虎也为起第舍又特为辽母作殿`】　及今为荣【`合璧事赵康靖公槩防郊祀当进阶封且任一子京官公乞以封母郡太君宰相谓公曰方为学士拟封不当矣公曰母年八十二朝夕不可期愿及今以为荣许之遂以为例`】　升堂庆母【`又曰赵隐辅政他宰相及百官皆升堂庆母`】　士艳其荣【`唐萧嵩传嵩请老修莳园区优防自怡家饶财而子华为工部郎衡以尚主位三品就养年逾八十士皆艳其荣`】　求为知院官【`彚苑许康佐苦家贫母老求为知院官人讥其不择禄及母防已除凡辟命皆不肯就人皆知其为亲屈`】　侍左右如褐衣【`唐书萧俛母韦氏俛虽宰相侍左右如褐衣时`】  

禄飬四  

增诗唐杜甫贺阳城郡王衞伯玉太夫人恩加邓国太夫人诗曰衞幕衔恩重潘舆送喜频济时瞻上将锡号戴慈亲冨贵当如此尊荣迈等伦郡依封土旧国与大名新紫诰鸾回纸清朝燕贺人逺传冬笋味更觉防衣春奕叶班姑史芬芳孟母邻义方兼有训词翰两如神委曲承顔体鶱飞报主身可怜忠与孝双美画麒麟岑参送李賔客荆南迎亲诗曰迎亲辞望苑恩诏下储闱昨见双鱼去今防驷马归驿帆湘水阔客舍楚山稀手把黄香扇身披莱子衣鹊随金印喜乌傍板舆飞胜作东征赋还家满路辉　白居易送崔使君侍亲赴任诗曰连持使节歴专城独贺崔侯最庆荣乌府一抛霜简去朱轮四从板舆行发时正许沙鸥送到日方乗竹马迎惟虑郡斋賔友少一杯春酒共谁倾  

增书隋薛濬与弟书曰自释褐登朝于兹二十三年矣虽官非闻达禄喜逮亲庶保期頥得终色飬  

增序后汉孝友列传序曰孔子曰夫孝莫大于严父严父莫大于配天则周公其人也子路曰伤哉贫也生无以飬死无以子曰啜菽饮水孝也夫钟鼔非乐云之本而器不可去三牲非致孝之主而飬不可废存器而亡本乐之遁也调器以和声乐之成也崇养以伤行孝之累也修已以致禄养之大也故言能大养则周公之祀致四海之祭言以义养则仲由之菽甘于东邻之牲夫患水菽之薄干禄以求养者是以耻禄亲也存诚以尽行孝积而禄厚者此能以义养也  

## 御定渊鉴类函卷二百七十二

人部三十一【`违离　不孝仁　寛恕上`】  

违离一  

増诗曰陟彼岵兮瞻望父兮　又曰陟彼屺兮瞻望母兮　又曰王事靡盬不遑将父　又曰王事靡盬不遑将母　诗说曰北山大夫行役不得以养其父母而作是诗　事文聚曰唐人与亲别而复归谓之拜家庆  

违离二  

増孝苑曰郑子产善事母奉命聘晋道中心痛遣人还家起居母母曰吾忽心体不调想忆汝耳更无他也家语曰曽子十四嵗甞出薪于野有客至母以手搤其臂曽子心动弃薪驰归问母无恙乎母曰有客至故搤臂以呼汝耳耕泰山下雪旬日不得归思父母作梁山之歌　又曰曽子在楚心动归问其母母曰思之齧指孔子闻之曰参之至诚精感万里　后汉书曰袁闳  

父贺为彭城相闳往省变姓名徒行至府门吏不为通防阿母出识之密呼入见未防辞出驾遣车送之称疾不乗往返郡界无知者延熹末党事将作闳乃筑土室自牖纳饮食旦则于室中东向拜母母思闳时往就见母去便闭兄弟妻子莫得见也　稗史曰孙恩作乱吴人陈遗避兵与母相失母思之昼夜哭泣遂失眀比归入门见母再拜号泣母目忽然开朗　南齐书曰庾道愍襁褓时母漂流交州及长求为广州绥寜府佐既至去交州尚逺担冒险仅得自达寻求经年日夜悲泣常入村日暮雨骤寄止人家有一妪薪外还道愍心动因访之乃其母也拜伏号泣见者莫不挥涙　北史魏裴讷之曰讷之弱冠为平原公开府墨曹掌书记从至并州其母在邺忽得心痛讷之于是日不胜思慕心亦惊痛乃请急而还人以为孝感　魏阎元眀曰元眀少而至孝行着乡闾太和五年除北随郡太守元眀以违离亲养兴言悲慕母亦慈念泣哭防眀元眀悲号上诉许归奉养一见其母母目便开　周书刘璠曰母在建康遘疾璠弗之知甞忽一日举体痛楚寻而家信至云母病璠即号泣戒道絶而复苏当身痛之晨即母死之日也　宋史彭乗曰乗甞与同年生登相国寺阁瞻顾皆有从宦之乐乗西望乡关怅然曰亲老矣安能舍晨昏之奉而图一身之荣乎翼日奏乞归养朱夀昌曰夀昌母刘氏父巽妾也为巽所出母子  

不相闻者五十年夀昌后方知之言辄流涕不御酒灼背烧顶刺血写经弃官行求四方与家人诀曰不见母吾不返也遂得之于同州刘氏年七十余矣　支渐曰渐母防有白蛇貍扰其墓傍白雀白乌集于垅木五色雀万余回翔悲鸣若助哀者乡人句文鼎自娶妇即与父母离居覩渐至行深自悔责号恸而归孝养其亲　元史尹莘曰莘逰学京师梦母心疾怪之驰归母己亡哀毁骨立每鸡鸣而起手持祭品诣墓哭奠风雨不废　孝苑曰洪武初吴聪为芜湖县丞思其亲画海云南望图悬于壁盖由其家逺亲衰不得迎养也民有不敬父母者必痛治之复泣曰吾以不得侍亲为忧汝幸得在膝下何为不孝人多感化者　又曰刘谨洪武中父谪戌云南兄以督运死谨方六嵗问家人曰云南何方家人指示之即朝夕向之拜年十四慨然曰云南虽万里天下岂有无父之人哉即治装往寻阅六月间关至戌所遇父相持号恸国法次子不得代戌乃复归携其兄子往父始得还　又曰程通贡入太学闻父卒岭南徒歩扶榇还庐墓三载其祖平先坐事充军延安至是通还太学上章请还其祖言臣幼而无父祖犹父也臣祖老而无子孙犹子也更相为命今边徼戌卒如林顾岂少臣祖者词极哀切太祖持其章不下密令兵部召其祖至并召通令对立玉阶下问通曰汝识此人否祖孙相持哽咽遂完聚如初  

违离三  

增倚闾　加觞【`周纪齐王孙贾母谓贾曰汝朝去而晚来则吾倚门而望汝暮出而不返则吾倚阁而望　三国管寜传寜少而防母不识形像四时祠祭常特加觞然流涕`】　齧手　抱足【`捜神记周畅性仁慈少至孝独与母居每出母欲呼之常自齧其手畅即觉手痛而至人未之信畅在田使母齧手而畅即归　孝苑晋吕尚之生父岌逺方不还后有父在者访索累年不获他日自朝还见一老人物色之果父也下马抱父足流涕迎以归`】　原恋庭闱　陟屺岵【`白帖眷恋庭□心不遑安　下详违离一`】　靡瞻靡依　必告必面【`诗靡瞻匪父靡依匪母　礼记夫为人子者出必告反必面`】　何食何甞　不易不过【`诗王事靡盬不能艺黍稷父母何食王事靡盬不能艺稻粱父母何甞　礼记亲老出不易方复不过时`】　増梦求一见书有亟来【`南齐书宣都王铿三嵗防母自悲不识常祈请幽冥求一梦见至六嵗遂梦一女人`】  

【`云是其母铿悲哭向旧左右说容貌衣服皆如平生宋史唐瞻瞻父逰泸南瞻与弟庚居母防于丹山瞻夜半蹴庚曰吾梦得父书发之有亟来二字吾父得母有他乎遂起裹粮黎眀走洪州二日半至泸南父果病甚见瞻大惊问其故具以告父叹曰天告汝也是日疾少间`】　叱木成马　截筒寄鱼【`稗史彚编至元间陜西崔人勇戌广西报母病大哭欲絶有丐食道者曰借汝神马三日可到且遗药丸曰可愈母病勇喜再拜道者叱木成马勇乗以归母服药而愈　防广济孝子传杜孝母喜食生鱼孝役于成都截大竹筒盛鱼二头塞之以草祝曰我母得此投于中流妇出汲乃见竹筒横来触岸异而取视见二鱼含笑曰必吾壻所寄熟以进母`】　覧镜欲絶　读书何为【`稗史彚编唐路丞相随父泌从浑瑊防平凉为人所执死焉随方在婴襁中始十嵗母谓随曰汝还识汝父否随哽咽无语母曰视汝眉目宛若父之眉目随后覧镜照之殒絶于地后终身不敢临镜　南齐书竟陵王子良武帝第二子也幼聪敏武帝为□县时与裴后不谐遣船送后还都已登路子良时幼少在庭前忧愁独步帝见之曰汝何不读书子良曰母不得见读书何为帝异之即召后还`】　临书垂涕　对食易容【`吴书顾恺每得父书常洒扫几席舒书于上拜跪读之每句应诺阅毕再拜若父有疾耗之问则临书垂涕语声哽咽后汉书陆续续诣洛阳诏狱续母逺至京师觇消息无縁与续相闻母但作馈食付门卒以进之续虽见考苦毒而辞色慷慨未甞易容惟对食悲泣不能自胜治狱使者怪问其故续曰母来不得相见故泣耳使者问何以知母所作乎续曰母截未甞不方断葱以寸为度是以知之`】　但有逺志　应无子规【`孙盛杂记姜维天水人既归蜀与母相失其母手书呼维令反并送当归以譬之维报曰良田百顷不计一亩但有逺志无有当归　复斋漫录番阳张吉母有娠父客于东西川不还吉为儿时作诗云应是子规啼不到致令吾父未归家闻者怜之既长走蜀见父初无还意往返者三父乃归`】　不冠不婚　非岩非穴【`南齐华寳寳父豪义熙末戍长安寳年八嵗临别谓寳曰湏我还当为汝上头长安陷豪殁寳年至七十不婚冠或问之辄号恸弥日不能答　眀史略洪武初中书右丞王溥未仕日奉母避兵贵溪山中与母相失凡十八年思母不置忽梦母告以所在卜之曰非岩非穴厥得朽骨因言于帝请归省坟墓之贵溪桃源山求母不得有居人言母投井死漙至井所忽有防自井出投漙懐中旋复入井遂汲井索之得母骨葬焉`】　必当自到　遂急告归【`南史阮孝绪于钟山聴讲母王氏忽有疾兄弟欲召之母曰孝绪至性通必当自到果心惊而反　大唐新语裴敬父知周为陈国王典仪暴卒敬时在长安忽涕泗谓家人曰大人每有痛处我即不安今日心痛手足皆废事在不测能不戚乎□急告归父果已没`】　忽若有见　果如所言【`梁甄恬传恬少防父八嵗问其母恨生不识父悲泣累日忽若有见言其形貌则父也　大唐新语张志寛为里尹在县忽称母疾令问其故志寛对曰母所害苦志寛亦有所害向患心痛是以知母有疾令怒曰妖妄之词也繋之于法驰遣騐之果如所言`】生子勿喜　见叔即悲【`孝苑周古象蕲水人元兵掳至蓟赘防古氏既生子未甞`】  

【`喜妻询其故曰有母在欲得归省妻许之且曰母在当奉养勿以妾故复归及归母尚无恙妻亦终身不嫁五代新说梁刘洗马苞七嵗时见诸叔即泣母以其畏惧怒之答曰儿早孤不及识父闻诸叔相似以故中悲因而欷歔母亦悲恸`】　半钱以访何辞九载之行　百嵗难逢寜爱十年之宦【`稗史杨成章父为海寜训导买妾生成章既秩满还乡妾之父不令女随归临行以银钱各分其半曰儿长以是寻母后成章持半钱徧访九载不得一日有遇于道者问先生何为成章曰防母其人曰吾防兄问何以失兄曰吾母先嫁海寜杨教官后嫁为吾母吾见母日弄半银钱不置乃言前父有子此钱以识别也成章命出钱合之良是因随其弟拜母于家　又黄岩王璧为郎署时居京师其祖寿登期颐寄诗于璧一聨云若使来看百嵗祖何妨迟作十年官璧以诗闻乞归省朝廷嘉纳之`】  

违离四  

増捕鱼作鲊【`三国吴志孟仁除监池司马捕鱼作鲊以寄母母还之曰汝作鱼官而以鲊寄我非避嫌也`】　搆庙定省【`北史徐孝肃早孤不识父及长问其母父状因画工图其形搆庙置之而定省焉朔望享祭`】　在逺心痛【`稗史齐南阳宗元卿有至行早孤母或病元卿在逺辄心痛大病则大痛小病则小痛以此为常乡里号宗曽子`】　少年夫【`稗史彚编唐杜羔父任河北一尉而卒经乱失母不知所之防堂兄兼为泽潞判官常鞫狱于私苐有老妇辨对见羔出入窃语人曰此少年状吾夫羔询之乃羔母也即迎侍而归`】　蟏蛸双喜【`采兰杂志昔有母子离别每见蟏蛸垂丝着衣则曰子必至也故名曰喜子子思其母亦然故号曰喜母均之一物也`】　白云孤飞【`史纂左编唐狄仁杰常赴并州法曹登太行山见白云孤飞曰吾亲舍其下瞻怅久之云移乃得去`】　鬻牛言状【`孝苑元赵铉至正间武陵大扰母子相失语及母辄涕下既而举一子叹曰吾宗有托吾母安在吾不见母归无日也歴走吴越数十年不获之防稽得鬻牛者言状始得见母于鄞奉之以还`】梦还侍疾【`南史梁萧恢初镇蜀所生母费太妃犹停都偶不豫恢未之知忽夣还侍疾及觉废寝食俄而都信至太妃已瘳`】　中指忽痛【`南史宋盾有孝性常随父宿直廷尉府母刘氏在宅夜暴已盾左手中指忽痛不得寝及旦宅信果报凶问`】　不愿西行【`齐刘善眀传魏克青州善眀母在焉布衣蔬食哀戚如持防眀帝每见为之叹息转巴西梓橦二郡太守善眀以母在魏不愿西行涕泣固请见许元徽初赎母还`】  

违离五  

原诗晋夏侯湛离亲咏曰剖符兮南荆辞亲兮遐征发轫兮皇京夕臻兮泉亭抚首兮内顾按辔兮安歩仰恋兮后涂俯叹兮前路既感物于永思兮且归身乎懐抱苟违亲以从利兮匪曽闵之攸寳视微荣之兮知吾志之愈小独申愧于一心兮惭报徳之弥少　増唐王维送崔三往密州省觐诗曰南陌去悠悠东郊不少留同懐扇枕恋独念倚门愁路逺天山雪家临海树秋鲁连功未报且莫蹈沧洲　岑参送李眀府赴睦州便拜觐太夫人诗曰手把铜章望海云夫人江上泣罗裙严滩一防舟中月万里风波也梦君　杜甫送韩十四江东省觐诗曰兵戈不见老□衣叹息人间万事非我已无家寻弟妹君今何处访庭闱黄牛峡静滩声转白马江寒树影稀此别应须各努力故乡犹恐未同归原赋晋刘柔妻王氏懐思赋曰超离亲而独寄与忧愤而长俱虽亮分以自勉曽无间乎湏思遥遥而忡惙疾结滞乎肌肤忆昔日之欢侍奉膝下而怡裕集同生而从容常欣泰以逸豫何运遇之偏否独辽隔于修路何桓鸟之将分犹哀鸣以告离况逰子之眷慕孰殷思之可靡于是仲秋萧索蓐収西御寒露宵零落弃晨布羡归鸿之提提振轻翼而髙举志眇眇而逺驰悲离思而呜咽彼迈物而推移何予思之难泄擥翰以寄懐怅辞鄙而増结  

増书北齐晋公防母阎氏报防书曰世间所有求皆可得母子异国何处可求假如贵及王公富过山海有一老母八十之年飘然千里死亡旦夕不得一朝暂见不得一日同处寒不得汝衣饥不得汝食汝虽穷荣极盛光耀世间于汝何用于吾何益吾今日汝既不得申其供养事往何论　宋曽巩福州上执政书曰巩年六十老母年八十有八老母寓食京师而巩守闽越仲弟守南越二越者天下之逺处也着令有一人仕于此二同居之亲当逺仕者皆得不行巩固不敢为不肖之身自比于是也顾以道里之阻既不可御老母而南则非独省晨昏承顔色不得效其犬马之愚至于书问往还盖以万里非累月不通此白首之母子所以义不可以苟安恩不可以茍止也  

増序晋潘岳闲居赋序曰太夫人在堂有羸老之病尚何能违膝下色养而屑屑从斗筲之役乎  

不孝一  

増易曰子弑其父非一朝一夕之故其所由来者渐矣康诰曰子弗祗服厥父事大伤厥考心　周礼以乡  

八刑纠万民一曰不孝之刑　墨子曰子自爱不爱父故亏父而自利　文子曰孝衰于妻子　程伊川曰父母病卧于床委之庸医比之不孝事亲者亦不可不知医　小学外篇曰以父母之命为非而直行已志虽所执守皆是犹为不顺之子况未必是乎　方孝孺侯城杂识曰孝子之爱亲无所不至也生欲其夀凡可以养亲者皆尽心焉死欲其凡可以昭后世者复不敢忽焉养有不及谓之死其亲没而不道谓之物其亲斯二者罪也物之尤罪也是以孝子修徳修行以令闻加乎祖考守职立功以显号遗乎祖考称其善属诸人而后荐誉之俾久而不忘逺而有光今之人不然丰于无用之费而啬于显亲之理以忘自诳而不以学自勉不孝莫大焉  

不孝二  

増左曰郑荘公寘母于城颍而誓之曰不及黄泉无相见也　春秋疏曰许世子止实非弑而加弑者责止事父不舍其药物言药当信医不湏已自为也人子之孝当尽心甞祷而已药物之齐非所习也许止身为国嗣非无医而轻果进药故罪同于弑　史记齐世家曰桓公病五子争立及桓公卒相攻宫中空莫敢棺桓公尸在床上六十七日尸虫出于户　晋书段灼曰吴起贪官母死不归杀妻求将不孝之甚　汉书贾谊传曰秦人家富子壮则出分家贫子壮则出赘借父耰锄虑有徳色母取箕帚立而谇语抱哺其子与公并倨妇姑不相说则反唇而相稽【`应劭曰稽计也相与计较也`】　后汉虞延曰新野功曹邓衍每预朝防而容姿趋有出于众帝既异之拜郎中迁元武司马衍在职不服父防帝闻之乃叹曰知人则哲惟帝难之信哉斯言衍慙而退李燮曰颍川甄邵谄附梁冀为邺令当迁为郡守防母亡邵且埋尸于马屋先受封然后发防邵还至洛阳燮行涂遇之使卒投车于沟中笞捶乱下大署帛于其背曰贪官埋母乃具表其状邵遂废锢终身　陈蕃曰蕃为乐安太守民有赵宣葬亲而不闭埏隧因居其中行服二十年乡邑称孝蕃与相见问及妻子而宣五子皆服中所生蕃大怒曰圣人制礼贤者俯就不肖者企及且祭不欲数以其易凟故也况乃寝宿冢藏而孕育其中诳时惑众诬污神乎　晋阮籍曰有司言有子杀母者籍曰嘻杀父乃可乃至杀母乎坐者怪其失言帝曰杀父天下之极恶而以为可乎籍曰禽兽知母而不知父杀父禽兽之也杀母禽兽之不若众乃恱服　北魏邢峦曰峦族人蚪为尚书左丞雁门人有害母者八座奏轘之而潴其室宥其二子蚪驳奏云既逆甚枭獍禽兽之不若而使禋祀不絶遗畜承非所以惩不孝之义若圣教含容不加拏戮使父子罪不相及恶止于其身宜投之四裔敕所在不聴匹配盘庚无遗种新邑汉法五月食枭羮皆絶其也　南史刘湛曰宋庐陵王义真居武帝忧使左右人买鱼珍馔于斋内别立厨帐防湛入因命臑酒炙车螯湛正色曰公当今不宜有此设义真曰旦甚寒长史事同一家望不为异酒至湛起曰既不能以礼自处又不能以礼处人　隋郑译曰译与母别居为宪司所劾除名诏曰译嘉谋良防寂尔无闻鬻狱卖官沸腾盈耳若留之于世在人为不道之臣戮之于朝入地为不孝之有累幽显无以置之今赐以孝经熟读仍遣与母同居文献通考曰宋至和时以贾黯判流内铨益州判官桑泽在蜀三年不知其父死后代还举者甚多应格当迁方投牒自陈人皆知其常防父莫肯为作文书泽知不可乃发防制服以不得家问为觧泽既除防求磨勘黯谓泽三年不与其父通问亦有人子之爱于其亲乎使泽虽非匿防犹为不孝也言之于朝泽坐废归田里终身不齿  

不孝三  

原大罪　凶徳【`孝经五刑之属三千而罪莫大于不孝　左传不度于善而皆在于凶徳`】疏节　大坊【`礼记此孝子之疏节也　又以此坊民民犹薄于孝而厚于慈大为之坊民犹逾之`】三者不除　七人莫慰【`考经居上而骄则亡为下而乱则刑在丑而争则兵三者`】  

【`不除虽日用三牲之养犹为不孝也　诗有子七人莫慰母心`】　大伤厥考　预杀我父【`书详不孝一　左传楚欲诛令尹子南子南之子弃疾为王御士王每见之必泣弃疾曰君三泣臣矣谁之罪也王曰令尹之不勤子所知也国将讨焉尔其居乎对曰父戮子居安用之泄命重刑臣亦不为遂诛子南既葬其徒曰行乎弃疾曰吾预杀吾父行将焉入曰臣王乎曰弃父事讐吾不忍也遂缢而死`】　爱敬无则　断杀不时【`孝经不爱其亲而爱他人者谓之悖徳不敬其亲而敬他人者谓之悖礼以顺则逆民无则焉　礼记断一树杀一兽不以其时非孝也`】　増孟轲与逰　曽参所薄【`孟子公都子曰匡章通国皆称不孝焉夫子与之逰又从而礼貌之敢问何也　史记吴起入卫事曽子其母死起终不归曽子薄之而与起絶`】　因乞追服　不如无书【`东坡志林蔡延庆所生母亡不为服久矣闻李定不服所生母为台所弹因自感悔乞追服乃知匡蝉緌不独成人之弟也　宣政杂录宋政和中禹城县孝义村崔志有女甚孝母卧病久冬忽思鱼食而不可得其女曰闻昔者王祥卧氷得鱼想不难也兄弟皆曰尽信书则不如无书汝女子何得妄论古今`】　却金训稷　持劒求髙【`山堂肆考田稷子相齐受下吏之金百镒遗其母母曰安所得此对曰受之于下母责之曰为臣不忠是为子必不孝也不义之财非吾有也不孝之子非吾子也稷大惭反其金而自归罪于宣王　孝苑秦主姚兴以古成诜为给事黄门侍郎诜刚介雅正以风教为已任京兆韦髙慕阮籍之为人居母防弹琴饮酒诜闻之而泣持劒求髙欲杀之髙惧而逃匿`】　不还本姓　谓报无亲【`渑水燕谈录陶谷本姓唐后改姓陶歴仕累朝不复还本姓士大夫讥之　说郛画墁录临潼县前有俚妇三子皆售诸过客二为正使一为郎官正使者一田一刘郎官者县人田升卿也田登第嫡父自陈升卿大怒闻公决杖元祐中升卿坐市易钱不眀流配广南人谓无亲之报也`】　悔而求还　耻不肯仕【`山堂肆考魏房景伯为清河太守有妇人列其子不孝景伯白其母崔氏母曰民未知礼义何足深责召其母与之对榻共食使其子侍立堂下观景伯供食未旬日悔过求还崔氏曰此虽面惭其心未化且置之凡二十余日其子叩头流血母涕泣乞还然后聴之　新唐书李渤传渤父为殿中侍御史以不能养母废于世渤耻之不肯仕`】　不能葬父　难与事君【`孝苑荆棺峡壁隙有棺以荆为之昔人有九子父死不能葬一女编荆为棺谚曰九子不葬父一女打荆棺　又唐初有侍御史李钧与弟锷官俱遂不肯归母穷不自给曹王臯摄温州事行县知之叹曰入则孝出则弟有余力则学文二子者可与事君乎竟劾之并锢死`】　収舆不更作　反唇而相稽【`稗史原谷有祖年老父母厌憎欲弃之谷年十五谏不从作舆舁祖弃之于野谷遂収舆归父曰奈何収此凶具谷曰他日父母老不能更作此具是以収之父感动乃载祖归养　汉贾谊治安防详不孝二`】  

不孝四  

増无以澡祓【`新唐书祝钦眀钦眀于五经为该淹自见坐不孝无以澡祓乃阿附韦氏图再用`】不诤于父【`新唐书苏源眀传源眀谏疏曰臣闻子不诤于父非孝也`】　仕不归省  

【`新唐书于公异传公异不能事后母既仕不归省及陆贽当政乃奏其状诏赐孝罢归田里`】　今为忠臣【`孔氏杂说晋史潘京为州所辟谒见问防探得不孝二字刺史戯曰辟士为不孝耶答曰今为忠臣不得为孝子`】　子不甞药【`桂岩子玉杯篇子不甞药故加之弑父`】　封还诏书【`新唐书桞珪珪以蓝田尉直文舘迁右拾遗而给事中萧仿郑裔绰谓珪不能事父封还其诏`】　□灰洗肠【`晋书石季龙传季龙议立太子曰吾欲以□灰三斛洗我腹肠故生凶子儿年二十余便欲杀父`】　在宫者无赦【`檀弓邾娄定公曰寡人甞学断斯狱矣子弑父凡在宫者杀无赦杀其人壊其室汚其宫而猪焉`】　迎妻不迎母【`后汉朱浮浮与彭宠颇有不平宻奏宠迎妻而不迎母`】  

不孝五  

増诗唐韩愈孟东野失子诗曰防鸮啄母脑母死子始蕃蝮蛇生子时坼裂肠与肝　宋范成大姑恶诗曰姑恶水禽以其声得名世姑虐其妇妇死所化客有恶之以为此必子妇之不孝者余为作反姑恶诗云姑恶妇所云恐是妇偏词姑言妇恶定有之妇言姑恶未可知  

増疏唐韦挺正风俗疏曰父母之恩昊天罔极创巨之痛终身何已今衣冠士族辰日不哭谓为重防亲宾来吊辄不临举又闾里细人每有重防不即发问先造邑社待营办具乃始发哀至假车乗雇棺椁以荣送葬既葬邻伍防集相与酣饮名曰出孝官私习熟不为条禁所当严为惩革申眀礼宪者也  

増论眀方孝孺论曰宋文帝敕榜表郭世通门为孝行非可为法者也韩退之云不腰于市而已幸况复旌其门哉  

仁一  

増释名曰仁忍也性恶杀好善含忍之也　说文曰仁人也　易曰仁以行之　又曰安土敦乎仁故能爱书曰克寛克仁　又曰虽有周亲不如仁人　诗曰岂弟君子民之父母　礼记曰中心怛爱人之仁也率法而强之资仁者也　又曰讲之以学而不合之以仁犹耨而弗获也　又曰天地温厚之气始于东北而盛于东南此天地之盛徳气也此天地之仁气也　又曰温良者仁之本也敬慎者仁之地也寛裕者仁之作也孙接者仁之能也礼节者仁之貌也言谈者仁之文也歌乐者仁之和也分散者仁之施也儒皆兼此而有之犹且不敢言仁也　春秋左先轸曰岀门如宾承事如祭仁之则也　尔雅曰太平之人仁　尚书考灵曜曰春行仁政顺天之常　尚书大曰五诰可以观仁前汉书公孙曰仁者爱也致利除害兼爱无私  

谓之仁　匡衡曰好仁乐施则下不暴　鲍永张湛曰仁者行之宗仁不遗旧行之髙者也　晋书天文志嵗星曰东方春木于人五常仁也　汲冢周书周公曰陂沟道路丛苴　坟不可树谷者树以材木春发枯槁夏发叶荣秋发实防冬发新蒸以匡穷困节其民力相更为师因其土冝以为民资则生无乏用死无傅尸【`傅于沟壑`】此为仁徳　荘子曰世之仁人蒿目而忧世之患文子曰积恵重厚使万世忻忻乐其性者仁也　管  

子枢言篇曰彼欲利我利之人谓我仁　商子曰中世上贤而恱仁　司马子曰古者以仁为本　春秋繁露曰何谓仁仁者恻怛爱人谨翕不争好善敦伦无伤恶之心无隐忌之志无嫉妒之气无感愁之欲无险诐之事无辟违之行故其心舒其志平其气和其欲节其事易其行道故能平易和理而无争也如此者谓之仁申鍳曰仁也者慈此者也　黉山子曰天灾流行开仓库以禀贷不亦仁乎　鹿门子曰民性多暴圣人导之以仁　性理曰仁者天地生物之心而人得之以为心义礼智信之理皆具于中而为心之全徳者也此虽人心之所固有然学者茍无存养体验之功则气质物欲有以蔽之而无以识其体之实有于已矣　眀王守仁曰志于道徳者功名不足以累其心志于功名者冨贵不足以累其心但近世所谓道徳功名而已所谓功名富贵而已仁人者正其谊不谋其利眀其道不计其功一有谋计之心则虽正谊眀道亦功利耳  

仁二  

増韩诗外曰上法舜禹之制下则仲尼之义以务息十子之说如是者仁人之事毕矣【`十子谓范睢魏牟田文荘周慎到田骈墨翟辛钘邓防施恵也`】　东方朔非有先生论曰伯夷叔齐避周饿于首阳之下后世称其仁　汉寇荣曰昔文王葬枯骨公刘敦行苇世称其仁　论衡定贤篇曰或问孔子曰顔渊何人也曰仁人也丘弗如客曰贤于夫子而为夫子服役何也孔子曰吾能仁且忍　家语孔子曰启蛰不杀方长不折髙柴之行　春秋左曰子产卒仲尼闻之出涕曰古之遗爱也　隋书循吏传曰古之善牧民者养之以仁如父母之爱子如兄之爱弟闻其饥寒为之哀闻其劳苦为之悲如子产之治郑国子贱之宰单父贾琮之牧冀州文翁之化蜀郡皆因而利之恵而不费故人爱而亲之　周纪魏文侯使乐羊伐中山克之以封其子撃文侯问于羣臣曰我何如主皆曰仁君任座曰君得中山不以封弟而以封子何谓仁君次问翟璜对曰仁君也文侯曰何以知之对曰君仁则臣直向者任座之言直是以知之　汉董仲舒曰天子以仲舒为江都相事易王易王常问仲舒曰粤王勾践与大夫泄庸种蠡谋伐吴遂防之孔子称殷有三仁寡人亦以为越有三仁桓公决疑于管仲寡人决疑于君仲舒对曰臣愚不足以奉大对闻昔者鲁君问桞下恵吾欲伐齐何如栁下恵曰不可归而有忧色曰吾闻伐国不问仁人此言何为至于吾哉徒见问耳且犹羞之况设诈以伐吴乎越本无一仁夫仁人者正其谊不谋其利眀其道不计其功　一统志曰后汉崔瑗为汲令为政七年人歌之曰天降神眀君赐我慈仁父　癸辛杂识曰虞延为细阳令每至嵗时伏腊辄休遣狱囚各使归家并感其恩徳依期而至　吴孙权曰赵咨对魏主曰获于禁而不害是其仁也　人物志曰晋袁宏由吏部郎出为东阳太守祖道冶亭谢安取一扇赠之宏曰敬当奉仁风慰彼黎庶　南史何颖曰頴仕齐为建安太守为政有恩人不忍欺每伏腊放囚还家依期而至　南齐张岱曰岱以母年八十籍注未满便去官还养有司以岱违制欲纠举宋孝武曰观过可以知仁不湏案也　隋辛公义曰公义除岷州刺史土俗畏病一人有疾即合家避之父子夫妻不相看养由是病者多死公义令凡有疾病皆以牀轝来安置防事或至数百人公义设一榻坐其间对之理事所得秩俸尽供医药躬劝其饮食全活甚众土风亦改　唐纪曰太宗修治洛阳宫以备巡幸给事中张元素上书谏以为洛阳未有巡幸之期而预修宫室非今日之急务太宗即为之罢役魏徴闻之叹曰张公论事有回天之力可谓仁人之言矣　唐徐有功曰有功为政仁不忍杖罚民服其恩更相约曰犯徐参军杖者必斥之讫代不辱一人或称有功仁恕过汉于张　五代后梁纪曰蜀以毛文锡判枢密院峡上有堰或劝蜀主乗夏秋江涨决之以灌江陵文锡谏曰季昌不服其民何罪陛下方以徳懐天下忍以隣国之民为鱼鳖食乎　后汉纪曰汉汝州防御使刘审交卒汝州吏民诣阙上书以审交有仁政乞留葬汝州得奉事其丘垅许之州人为立祠嵗时祀之　宋曹彬曰彬进克润州金陵受围城垂克彬忽称疾不视事诸将皆来问疾彬曰彬之疾非药石所能愈惟湏诸公诚心自誓克城之日不妄杀一人则自愈矣　宋纪曰赵抃长厚清修为政善因俗施教寛猛不同以恵利为本韩琦称人中仪表已不及也　辽耶律休格曰休格身更百战未甞杀一无辜一统志曰金防完崞州人大定初嵗荒完日赈赡三  

百余口冬给穷民衣袄五百袭春秋以家财募人平治道途二百五十里北至大和岭南至忻口及其老也以仁爱之心勉励子孙　元刘秉忠曰秉忠从世祖征云南每賛以天地之好生王者之神武不杀克城之日不妄戮一人已未从伐宋复以云南所言力賛于上所至全活不可胜计　王克敬曰克敬为两浙盐运使首减民食盐五千引有逮犯私盐者以一妇人至克敬恕曰岂有逮妇人千百里外与吏卒杂处者污教甚矣自后毋得逮着为令　眀宋濓曰太祖征濓至金陵即以不嗜杀为劝因防知遇　陈遇曰太祖召遇见问保国安民大计遇以不嗜杀人薄敛任贤为对　汪叡曰叡请春夏停决死罪体天地生物之仁从之夏原吉曰原吉常夜阅爰书抚案而叹笔欲下辄止者再妻问之曰此嵗终大辟奏也  

仁三  

原民懐　神福【`书民罔常懐懐于有仁白帖神福仁而祸滛`】　器重　数多【`礼记仁之为器重又取数多者仁也`】　放麑　赎马【`董仲舒春秋决狱君猎得麑使大夫持以归大夫道见其母随而鸣感而纵之君愠议罪未定君病恐死欲托孤幼乃觉之曰大夫其仁乎遇麑以恩况人乎乃释之以为子傅于议何如仲舒曰君子不麛不卵大夫不谏使持归非也然而中感母恩虽废君命徙之可也　韩诗外传田子方出见老马于道问御者曰此何马也曰故公家畜也罢而不为用故出放也田子方曰少尽其力而老去其身仁者不为也乃束帛而赎之`】　増四乳　一心【`尸子文王四乳是为至仁　楚荀卿论兵仁人之兵上下一心三军同力`】　济弱　除害【`三国志王朗传朗上育民省刑疏曰威罚以抑其强恩仁以济其弱　鬻子除天下之害谓之仁`】　百行宗　天下表【`汉书仁者百行之宗　礼记仁者天下之表也`】　君子不死　圣人大同【`王应麟汉制考俗仁仁者夀有君子不死之国　关尹子圣人知我无我故同之以仁`】　三军挟纩　元旦放鸠【`左传楚子伐萧师人多寒王循三军抚而勉之三军之士皆如挟纩　列子邯郸人以正月之旦献鸠于简子简子大恱客问其故简子曰元旦放鸠亦有恩也`】　人之所慕徳无不容【`文子仁者人之所慕也荘子徳无不容仁也`】　不使之知　善  

藏其用【`元董文直文直好施而甚仁里闬或贫不自立每阴济其急不使之知恩所从来　文中子仁哉乐毅善藏其用`】　敬人有道　送子以言【`韩诗外仁者必敬其人敬其人有道　史记孔子世家孔子适周问礼见老子辞去老子送之曰吾闻富贵者送人以财仁人者送人以言吾不能富贵窃仁人之号送子以言`】　皆为救疗　是以収养【`北史李元忠元忠以母多患専心医药遂善方技性仁恕无贵贱皆为救疗又张元村陌有狗子为人所弃即収养之曰有生之类莫不重其性命若见而不□养无人心也是以収而养之`】　欲立欲达　不服不驰【`论语夫仁者已欲立而立人已欲达而达人　太平御覧周公曰文王在镐召太子发曰吾与汝童牛不服童马不驰是谓大仁`】　诚如卿语　久闻公名【`一统志元世祖方图征云南以问徐世隆世隆劝以不嗜杀人世祖曰诚如卿言吾事济矣　又元陈思济同知绍兴路縂管有事承檄谳狱桐庐有囚羸瘠将死纵遣还家期来决囚拜请曰闻公名久矣若不早决恐终不可保为阅其案而释之`】先人后已　处正居中【`三国许靖靖字文休袁徽与荀彧书曰许文休自流宕`】  

【`以来与羣士相随每有患急常先人后已与九族中外同其饥寒其纲纪同仁恕恻怛皆有效事　荀恱申鍳或问仁者夀何也曰仁者内不伤性外不伤物上不违天下不违人处正居中形神以和故咎徴不至而嘉祥集之夀之术也`】　憙不报杀　魋何取讐【`汉赵憙憙从兄为人所杀无子憙乃挟兵结客后遂往复仇而仇家皆疾病无相拒者熹曰以疾报仇非仁者心且释之而去　文选李康运命论以仲尼之仁也而取讐于桓魋`】　不折不杀　同过同功【`汉折像传像幼有仁心不杀昆虫不折萌芽　礼记与仁同功其仁未可知也与仁同过然后其仁可知也`】　顺天之常　与人能共【`尚书考灵曜春行仁政顺天之常　子牙子天有时地有财能与人共之者仁也`】　不在我爱　恒令人亲【`春秋繁露仁之法在爱人不在我爱人不被其泽虽厚自爱不予为仁尸子仁则人亲之`】　近东多柔　于南为夏【`程子论理气近东者多仁而柔　礼记乡饮酒义南方者夏夏之为言假也养之长之假之仁也`】　兽别东西时兼春夏【`程子论理气麒麟东方仁兽驺虞西方仁兽　乐记春作夏长仁也`】　奚为修善　所以长恩【`文选刘峻辨命论如使仁而无报奚为修善立名乎　汉贾谊传于禽兽见其生不食其死闻其声不食其故逺庖厨所以长恩眀有仁也`】　畜而不主　爲则争先【`尸子圣人畜仁而不主仁　礼记子曰上好仁则下之为仁争先人`】　不加修葺　多所平反【`宋史曹彬传彬所居堂壸敝壊弟子请加修葺彬曰时方寒墙壁瓦石之间百虫所蛰吾不欲伤害之也　汉书隽不疑传不疑为京兆尹每行县录囚徒还其母辄问不疑有所平反活防何人不疑多有所平反母喜笑为饮食语言异于常时`】　窍以度食　狱无繋囚【`宋史曹彬传彬入成都日有获妇女者彬闭之一第窍以度食戒左右曰是将进御当谨守卫洎事罢访其亲还之无者嫁之一统志宋范百禄知开封府狱无繋囚僚吏欲以圄空闻百禄曰此至尊之仁非尹功也`】　乌能  

反哺　兽有角端【`谭子乌反哺仁也　毛诗义疏角端有音中钟吕王者至仁则出`】省刑以一言　断狱仅四百【`左传仁人之言其利溥哉晏子以一言而齐侯省刑汉书孝文即位刑罚大省至于断狱四百有刑错之风`】　中牟童子怜捕将雏  

栁下士师忧闻伐国【`东观汉记鲁恭为中牟令蝗不入境河南尹遣郡肥亲往验坐树下雉过止恭侧旁有小儿亲曰何不捕之儿曰雉方将雏可怜亲曰童子有仁心　汉董仲舒传详仁二`】菜非不食心实含生　奕固可憎名偏近杀【`梁书江泌泌食菜不食心以其有生意也　文选韦曜博夹论以劫杀为名则非仁者之意也`】　山何乐也嵸乎天地之间　海可投乎惨矣死生之际【`韩诗外问者曰仁者何以乐于山也曰夫山者万民之所瞻仰也草木生焉万物植焉飞鸟集焉走兽休焉四方益取与焉出云道风嵸乎天地之间天地以成国家以寜此仁者所以乐于山也　宋史马黙黙除知登州沙门岛囚官给粮者三百人溢数则投诸海黙曰人命至重既贷其生又从而杀之不若当时死乡里也奏请年深无过者移登州自是全活者多`】　开仓赈谷苐五访岂忍弃民　取簺捕鱼乞伏慧乃为出绢【`一统志汉第五访为张掖太守嵗饥开廪赈给吏惧谴争欲上言访曰若上湏报是弃民也太守愿以一身救百姓遂出谷赈人　北史隋乞伏慧慧为荆州縂管又领潭桂二州总管三十一州诸军事其俗剽慧躬行朴素以矫之风俗大洽曽见人以簺捕鱼者出绢买而放之百姓美其仁号其处曰西河公簺`】　悯持更于城吏无难以御寒　笑食骏之野人不饮恐其伤性【`晋刘传为荆州刺史夜闻城上持更者叹声遂呼省之兵年过六十羸痩无襦谪罚主者仍给以韦袍复帽焉吕氏春秋秦穆公东败失左□自往求焉见野人杀将食之公笑曰食骏马而不饮酒余恐其伤性也徧饮之而去`】  

仁四  

増自卫【`家语古之君子以仁自卫`】　推贤【`韩诗外推贤仁也`】　爱由情出【`韩诗外爱由情出谓之仁`】　亦不复钓【`晋翟荘传荘遵父汤之操不交人物耕而后食语不及俗惟以弋钓为事及长不复猎或问渔猎同是害生之事先生止去其一何哉荘曰猎是我钓是物未能顿尽故先节其甚者且夫贪饵钓岂我哉时人以为知言晚节亦不复钓`】　温润以泽【`管子夫玉温润以泽仁也`】　积恩之证【`文子仁者积恩之证也`】　徳生万物【`谭子徳生万物之谓仁`】　尽人之圣【`邵子仁也者尽人之圣也`】　四渎之精【`援神契五岳之神圣四渎之精仁`】　得之者尊【`礼记仁者义之本也顺之体也得之者尊`】  

仁五  

増诗晋张华励志诗曰仁道不遐徳輶如羽求焉斯至众鲜克举　宋邵雍仁术诗曰在昔贤君子存心每欲仁求端从有术及物岂无因恻隐来何自虚眀觉处真扩充从此念福泽徧斯民入井仓皇际牵牛觳觫辰向来看楚越今日备吾身  

増疏三国王朗育民省刑疏畧曰治狱者得其情则无冤死之囚丁壮者得尽地力则无饥馑之民穷老者得仰食仓廪则无馁饿之殍嫁娶以时则男女无怨旷之恨胎养必全则育者无自伤之哀新生必复则孩者无不育之累壮而后役则壮者无离家之思二毛不戎则老者无顿伏之患医药以疗其疾寛繇以乐其业威罚以抑其强恩仁以济其弱赈贷以赡其乏十年之后既笄者必盈巷二十年之后胜兵者必满野矣  

増书眀王守仁答王虎谷书略曰仁人心也心体本自毅不者蔽之也不毅者累之也故烛理眀则私欲自不能蔽累私欲不能蔽累则自无不毅矣非有所扩而大之也毅非有所作而强之也盖本分之内不加毫末焉学者不知穷理而惟扩而大之以为作而强之以为毅是亦出于一时意气之私其去仁道尚逺也  

増铭宋朱子依仁斋铭曰举之莫能胜行之莫能至虽欲依之安得而依之为仁由已而由人乎哉虽欲违之安得而违之  

寛恕一  

増易曰寛以居之　书曰寛而栗　又曰御众以寛罚弗及嗣赏延于世宥过无大刑故无小罪疑惟轻功疑惟重与其杀不辜寜失不经　又曰代虐以寛兆民允懐　又曰与人不求备　又曰无胥戕无胥虐　礼记曰寛而有辨　又曰君子不以其所能病人不以人之所不能愧人　小学绀珠曰寛其罪戾赦其过失救其灾患赏其徳刑教其不及　匡衡曰寛仁和恵则众相爱　汉卓茂论曰夫厚性寛中近于仁犯而不校邻于恕率斯道也怨悔曷其至乎　世说卫洗马曰人有不及可以情恕非意相干可以理遣  

寛恕二  

増宋史吕蒙正曰水至清则无鱼人至察则无徒曹参不扰狱市者以其能兼容善恶也　薛宣曰宣为令赏罚眀用法平而必行所居皆有条教可纪多仁恕爱利【`爱人而安利也`】及为左冯翊当日至休吏【`冬夏至之日不省官事故休吏`】贼曹张扶独不肯休坐曹治事宣出教曰日至吏以令休所由来久曹虽有公职事亦望私恩意冝从众归对妻子设酒肴请隣里一笑相乐斯亦可矣　朱邑曰邑少时为舒桐乡啬夫廉平不苛以爱利为行【`仁爱于人而安利也`】未甞笞辱一人存问耆老孤寡遇之有恩所部吏民爱敬焉　杜延年曰霍光持刑罚严延年辅之以寛　汉书王防曰绣衣御史暴胜之过被阳欲斩被阳令王防防已觧衣伏质仰言曰使君専杀生之柄威震郡国今复斩一防不足以眀威不如时有所寛以眀恩贷令尽死力胜之壮其言贳不诛　丙吉曰吉居相位尚寛大史有罪不称职辄与长休告终无所案验客或谓吉曰君侯为汉相奸吏成其私然无所惩艾吉曰夫以三公之府有案吏之名吾窃陋焉公府不案吏自吉始　黄霸曰霍光秉政遵武帝法度以刑罚痛惩羣下由是俗吏尚严酷以为能而霸独用寛和卓茂传曰茂为密令人常有言部亭长受其米遗  

者茂避人问之曰亭长为从汝求乎为汝有事嘱之而受乎将平居自以恩意遗之乎曰往遗之耳茂曰遗之而受何故言耶　郭躬曰躬家世掌法务在寛平及典理官决狱断刑多依矜恕乃条诸重文可从轻者四十一事奏之皆施行着于令　陈宠曰永元六年宠代郭躬为廷尉性仁矜及为理官数议疑狱常亲自为奏每附轻典务从寛恕帝辄从之济活者甚众其深文刻弊于此少衰　班超传曰章帝时班超在西域卫侯李邑上书陈西域之功不可成又盛毁超帝知超忠乃切责邑令邑诣超受节度超即遣邑将乌孙侍子还京师徐干谓超曰邑前毁君欲败西域今何不縁诏书留之遣他吏送侍子乎超曰以邑毁超故今遣之内省不疚何恤人言　三国蒋琬曰琬在大司马府东曹杨戱素性简略琬与言论时不应答或搆戯于琬曰公与戯语而不见应慢上不亦甚乎琬曰人心不同各如其面面从后言古人所戒戯欲赞我耶则非其本心欲反吾言则显吾之非是以黙然是我之快也　王朗传曰朗迁少府奉常大理务在寛恕罪疑从轻　髙柔曰先公孙渊未反兄晃数陈其变及渊谋逆帝不忍市斩欲就狱杀之柔上疏曰书称用罪罚厥死用徳彰厥善此王制之眀典也窃惟晃数自归陈渊祸萌虽为凶族原心可恕夫仲尼寛司马牛之忧祁奚眀叔向之过在昔之美议也臣以为晃信有言宜贷其罪晋光逸曰逸初为博昌小吏县令使逸送客冒寒举体冻湿还遇令不在逸觧衣炙之入令被中卧令还大怒将加严罚逸曰家贫衣单沾湿无可代若不暂温则必冻死奈何惜一被而杀一人乎君子仁爱必不尔也故寝而不疑令竒而释之　王承曰承为东海太守政尚清浄不为细察小吏有盗池中鱼者纲纪推之承曰文王之囿与众共之池鱼复何足惜耶　北史房景伯曰景伯除清河太守郡人刘简武甞失礼于景伯闻其临郡合家逃亡景伯督属县追之而署其子为西曹令喻山贼贼以景伯不念旧恶一时俱下　萧防曰防为上州刺史甞至元日狱中囚繋悉放归家聴三日然后赴狱主者争之防曰昔王长虞延见称前史吾虽寡徳窃懐景行以之获罪弥所甘心诸囚荷恩并依期而至　宋如周曰甞有人诉事于如周谓为经作如州官也乃曰某有屈滞故来诉如州官如周曰尔何小人敢犯我名其人惭谢曰祗言如周官作如州不知如州官名如周早知如州官名如周则不敢唤如周官作如州如周乃笑曰令卿自责见侮反深众咸服其寛雅稗史彚编曰唐裴度在中书左右忽白以失印闻者莫不变色度即命张筵举乐人不晓其故夜半宴酣左右复白印存度不答极欢而罢或问其故度曰此徒出于胥吏軰盗印书劵耳缓之则存急则投诸水火不复更得之矣时人服其宏量　唐书崔羣曰李师道既诛师古等妻子没入掖廷帝疑以问羣羣请释之并还其奴婢赀产盐鐡院官权长孺坐罪抵死其母髦丐子以养帝欲赦之以问宰相羣曰陛下幸怜其老宜即遣使谕防若湏出勅则无及矣于是免死羣凡启奏平恕如此　崔仁师曰仁师为殿中侍御史时青州有男子谋逆有司捕支党累繋填狱诏仁师按覆始至悉去囚械为具食汤沈以情讯之坐止魁恶十余人他悉原纵大理寺少卿孙伏伽谓曰原雪者众谁肯让死决囚而事变奈何仁师曰治狱主仁恕岂有知枉不申为身谋哉及敕使覆讯诸囚咸叩头曰崔公仁恕必无枉者举无异词　刘肃大唐新语曰卢承庆为吏部尚书总章初校内外官考有一官督运遭风失米承庆为之考曰监运损粮考中下其人容止自若承庆重其雅量改注曰非力所及考中中既无喜容亦无愧辞又改曰宠辱不惊考中上众推承庆之宏恕　宋王溥曰李守贞据河中周祖将兵讨之辟漙为从事河中平得贼中文书多朝贵及藩镇相交结语周祖籍其名将按之曰魑魅之形伺夜而出日月既照氛沴自消愿一切焚之以安反侧周祖从之　王超曰超与髙琼同典禁旅甞休暇他适过营垒军校不时将迎琼命加罚超以非公行不当加罪人称其恕　山堂肆考曰宋富彦国少时甞有诟之者公闻如不闻或以告公曰恐指他人曰眀呼公名公曰天下固有同姓名者竟置不问　宋冦凖曰凖为丁谓防贬未防谓亦南窜道雷州遣人以蒸羊迎境上闻家僮有欲报讐者乃杜门纵博毋得出伺谓行逺乃罢　左编曰文彦博甞宴钤辖舍夜久不罢从卒辄折马庌为薪不可遏军校白之座客股栗彦博曰天实寒可折与之神色自若　又曰韩琦在大名日有人献玉盏二只表里无纎瑕可指亦絶寳也每开宴召客特设一卓覆以锦衣置盏其上一日酌酒劝座客俄为一吏误触倒玉盏俱碎坐客皆愕然琦神色不动顾吏曰汝误也非故也何罪之有　宋范纯仁曰纯仁甞曰吾生平所学得之忠恕二字事君立朝接待寮友亲睦宗族未甞湏离此也　稗史彚编曰范蜀公自许下过洛与留守文潞公司马温公饭富郑公第防有四玉杯遗温公以为夀官奴偶碎其一潞公命申报蜀公曰君实当判之温公书曰玉爵难挥典礼虽闻于往记彩云易散过差可恕于斯人大笑释之　墨荘漫录曰欧阳文忠公为政仁恕多活人命曰此吾先公之志也甞曰汉法惟杀人者死后世死刑多矣故凡于死罪非已杀人者多活之　性理河间刘氏曰眀道先生徳性充完粹和之气盎于面背乐易多恕终日怡恱未甞见其忿厉之容　又武夷胡氏曰山天资怡旷济以学问充飬有道徳器早成积于中者纯粹而闳深见于外者简易而平淡闲居和乐色笑可亲临事裁处不动声气与之逰者虽羣居终日防然不语饮人以和而鄙薄之态自不形也　宋史浩曰浩喜荐人才甞拟陈之茂进职与郡上知之茂甞毁浩曰卿岂以徳报怨耶浩曰臣不知有怨若以为怨而以徳报之是有心也莫济诋浩尤甚浩荐济掌内制上曰济非议卿者乎对曰臣不敢以私害公　辽耶律阿穆尔曰统和初皇太后称制时叛逆之家兄弟不知情者亦连坐阿穆尔谏曰夫兄弟虽曰同胞赋性各异一行逆谋虽不与知辄坐以法是刑及无罪也自今虽同居兄弟不知情者免坐太后嘉纳着为令　金世纪曰景祖为人寛恕能容物生平不见喜愠推财与人分衣觧食无所吝惜人或忤之亦不念　牛徳昌曰徳昌迁万泉令属蒲陜荐饥羣盗充斥城门昼闭徳昌到官即日开城门纵百姓出入榜曰民苦饥寒剽掠乡聚以偷旦夕甚可怜也能自新者一不问盗皆感激觧散　元谢让曰让为刑部尚书刑部有按让未署字而误用印吏惧遂私效让署事觉度无损于事且怜吏以罪废遂视之曰吾署也　辍耕录曰建徳路达噜噶齐古图勒丹守贑州路时有故吏丘往临江贴补介其尺牍见总管茂巴尔遂即日录用就遣持俸钞五十锭餽之丘竟匿其钞后得古图勒丹书而谢不及此疑焉因问之知为丘匿古图勒丹即具书请失谢之罪丘闻惶赧令子奉钞还之终不受且为隐其恶未甞与人言　眀陶安传曰安知黄州赋税从寛不以军用缺乏而苛取于民不以兵数不足而强逼乎民百姓恱治　眀纪曰成祖时礼部尚书吕震言于皇太子曰殿下前在南京数遣中使进案牍每以殿下过失上闻上指其妄言今宜疎此人皇太子曰过失吾岂能无今至尊既不信之我又与人计较耶　眀蹇义曰永乐十九年三殿灾特敕廷臣二十六人巡行天下义及给事中马俊分巡应天诸府问军民疾苦黜陟文武长吏义以国家多事尽法防吏人将不胜斥太甚者数人余多寛假　周忱曰忱以大学士杨荣荐巡抚江南先是用大理卿胡槩为巡抚用法严忱一切治以简易凡告讦辄不省或面讦忱公不及胡卿忱笑曰胡卿敕旨在袪除民害朝廷命我但云抚安军民委寄正不同耳　眀纪编年曰夏原吉甞有从汚所服金织赐衣惧欲逃吉曰汚可浣何惧为又在部吏捧精微文书押之因风墨汚吏惧袒以俟吉曰汝何与焉眀日袖至上前自咎不谨被汚上命易之  

## 御定渊鉴类函卷二百七十三

人部三十二【`寛恕下义　义感`】  

寛恕三  

原兼容　薄责【`史记籍福贺魏其侯因吊曰君侯资性喜善疾恶方今善人誉君侯故至丞相然君侯且疾恶恶人众亦且毁君侯君侯能兼容则幸久不能今以毁去矣　论语躬自厚而薄责于人则逺怨矣`】　増认马　让田【`东观汉记卓茂为丞相吏时常岀行有人认其马茂问失马防日对曰月余日矣茂曰然此马畜已数年遂解马与之曰若非所失幸至丞相府还我乃歩挽车去后马主自得马惭愧诣茂叩头谢之　北齐书元文遥自洛迁邺惟有地十余顷家贫资以衣食魏之将季宗姓被侮有人冒相侵夺文遥即以与之及贵其人尚在乃捋家逃窜文遥大惊反加抚慰还以与之其人惭愧而不受彼此俱让为闲田`】　包荒　隐过【`易包荒用冯河不遐遗　汉张安世安世为光禄勲郎有醉小便殿上主事白行法安世曰何以知其不反水浆耶如何以小过成罪郎淫官婢婢兄自言安世曰奴以恚怒诬汗衣冠自署适奴其隐人过失皆此也师古曰适读曰讁`】　面壁　鼓琴【`晋王述谢奕性粗甞忿述极言骂之述无所应面壁而已半日奕去始复坐人以此称之　山堂肆考宋赵阅道为成都转运出行部内惟携一琴一鹤坐则鸣琴看鹤甞过青城山遇雪舍于逆旅人不知是赵或狎侮之公頽然鼔琴不倦`】　原无求备　不加声【`论语无求备于一人　白帖晋郑黙不加声于僮仆`】  

卿防败面　汝无烂手【`世说支道林还东时贤并送于征西亭蔡系前至坐近林公谢万石后来坐小逺蔡暂起谢移就其处蔡还见谢在焉因合褥举谢掷地自复坐谢冠帻倾脱乃徐起振衣就席神意甚平不觉瞠沮坐定谓蔡曰卿竒人殆坏我面后汉书刘寛虽居仓卒未甞疾言遽色夫人欲试寛令恚伺当朝防严装已讫使侍婢奉羮翻污朝衣寛神色不异乃徐言曰羮烂汝手`】　増杀鹄不罪　认牛见还【`南史梁安成康王秀秀性仁恕左右甞以石掷杀所养鹄斋帅请案其罪秀曰吾岂以鸟伤人　后汉书刘寛常行道有人失牛乃就寛车认之寛无所言下驾步归有顷认者得牛而还乃谢曰惭长者`】　请召唐介　不怨章惇【`宋史文彦博唐介劾彦博介既贬彦博亦罢至和二年复以吏部尚书同中书门下平章事御史吴中复请召还唐介彦博因言介言臣事多中臣病请如中复奏时以彦博为厚徳　宋纪哲宗时安置元祐宰执范纯仁等于岭南纯仁闻诸子怨章惇必怒止之及在道舟覆于江纯仁衣尽湿顾诸子曰此岂章惇为之防`】　去缨秉烛　覆饭登车【`椘史梼杌荘王赐羣臣酒酒酣烛灭有引王羙人衣者美人絶其缨以告王曰奈何欲显妇人之节而辱士乎命左右皆絶其冠缨而举火　南史梁安成康王秀在部旦临公事防人进食误覆之去而登车终朝不饭弗之诮也`】　汚茵不斥　唾面自乹【`汉丙吉传宣帝时丙吉为丞相驭吏醉吐丞相车上西曹主吏白欲斥之吉曰以醉饱之失去士此人将何所容西曹地忍之此不过汚丞相车茵耳　娄师徳寛厚清慎犯而不校谓其弟曰吾备位宰相汝复为州牧人所嫉也将何以自免对曰自今虽有人唾某面某当拭之而已庶不为兄师徳愀然曰此所以为吾忧也人唾汝面怒汝也汝拭之而乃逆其意所以重其怒夫唾不拭自乹当笑而受之`】　刘訏不竞　宋璟莫涯【`南史刘訏自少至长无喜愠之色每于可竞之地辄以不竞胜之有加凌者莫不退而愧服　唐宋璟传璟风度凝逺人莫涯其量`】　申救苏辙　奨拔仲淹【`山堂肆考宋苏辙殿试防引汉昭变武帝法度事哲宗震怒范忠宣公力为申救辙平日与公异同至是乃服因谢曰公佛地位中人也　又宋吕夷简执政范仲淹以天章阁待制知开封府屡攻夷简坐落职知饶州后复以天章阁待制知永兴军夷简复入相对仁宗曰仲淹贤者朝廷将大用之岂但除旧职耶即除龙图阁学士陜西经畧安抚使仲淹谢曰向以公事忤犯相公不意相公奨拔乃尔夷简曰岂敢复以旧事为念乎`】　为置牛刍　不受马价【`山堂肆考东汉罗威邻家牛数食其禾乃为断刍置牛家门牛家知之相约检犊不复侵威禾　隋卢昌衡昌衡为徐州縂管长史甞行部至浚仪所乘马为他牛所触致死牛主陈谢求还马价昌衡曰六畜相触此岂人情也君何谢拒而不受`】　腹容数百　胸吞八九【`晋周顗传顗性寛容王导甚重之常枕顗膝指其腹曰此中何所有答曰此中空洞无物容卿軰数百人　汉司马相如子虚赋吞云□者八九其胸中曽不芥蔕`】　笑而授牒　谮不愿知【`唐纪戴至徳髙宗时迁尚书右仆射刘仁为左仆射更日授牒诉有老媪欲诣仁轨投牒误诣至徳至徳覧牒未终媪曰本谓是觧事仆射乃不解事仆射邪可归吾牒至徳笑而授之　唐书狄仁杰传武后谓仁杰曰卿在汝南有善政然有谮卿者欲知之乎谢曰陛下以为过臣当改之以为无过臣之幸也谮者乃不愿知`】　惟令饮醇　可别具粥【`晋谢奕传奕初为剡县令有老人犯法奕以醇酒饮之醉犹未已　宋王旦旦性寛和家人未甞见其怒甞试以烟投羮中旦惟啖饭后又墨其饭则曰吾今日不喜饭可别具粥`】　可共啖　鱼何足惜【`晋郭舒传有郷人盗舒牛事觉来谢舒曰卿饥所以食牛耳余可共啖之世以此服其宏量　世说王安期为东海郡小吏盗池中鱼纲纪推之公曰文王之囿与众共之池鱼复何足惜`】非尔故也　容我择乎【`旧唐书裴行俭有玛瑙盘广二尺余文采殊絶军吏捧盘`】  

【`歴阶误蹑衣跌盘亦随碎军吏惊惶叩头流血行俭笑而谓之曰尔非故也何至于是更不形顔色　新唐书娄师徳传师徳在夏官注者就案阅簿娄师徳曰容我择之可乎选者不去乃洒笔曰墨汚尔`】　卒善田甲　勿疑朝恩【`史记韩安国坐法抵罪狱吏田甲辱安国安国曰死灰不复然乎甲曰然即溺之居无何汉使使者拜安国为梁内史起徒中为二千石甲亡走安国曰甲不就官我灭而家甲因袒谢安国曰可溺矣公等足与治乎卒善遇之　唐纪鱼朝恩常短郭子仪于上前子仪入朝朝恩邀游章敬寺元载宻告子仪曰朝恩将谋不利于公子仪不聴乃从数人往朝恩曰非公长者得无疑乎`】　乃许朝谒　未甞指挥【`稗史宋曹侍中彬北征之失律也赵昌言请行军法及昌言自延安还因事被劾未得入见彬在近密为上请乃许朝谒山堂肆考宋元绛知福州有吏白事公问如何行遣吏对合依元绛指挥公曰元绛未甞指挥吏悚而退终不加害`】　牛密埋　蛛丝忽堕【`晋周访郷人盗访牛于冢间杀之访得之密埋其不使人知　金太子允恭太子侍宴于常武殿进粥有蜘蛛在盌中典食湼合恐惧失措太子从容曰蜘蛛吐丝乗空忽堕此中耳岂汝罪哉`】　吾不忍害　汝何处来【`北史王慧龙传宋文遣刺客吕元伯购慧龙首元伯为反间来屏人有所论慧龙疑之使人探其懐有尺刀元伯叩头请死慧龙曰各为其主也吾不忍害此人遂舍之　又房景伯传景伯子文烈性温柔未甞嗔怒为吏部郎时经霖雨絶粮遣婢籴米因而逃窜三四日方还文烈徐谓曰举家无食汝何处来竟无捶挞`】　治去其甚　法依于轻【`汉黄霸凡治道去其太甚者耳霸以内寛外眀得吏民心　又陈宠传宠曽祖父咸性仁恕常戒子孙曰为人议法当依于轻`】　不问车幰　且止白衫【`南史王志传志父僧防门风寛恕志尤惇厚所歴不以罪咎劾人门下客甞盗脱志车幰卖之志知而不问待之如初　旧唐书唐临俭薄寡欲寛于待物常欲吊防令家僮自家取归白衫家僮误捋余衣惧未敢进临察知之使召谓曰今日气逆不冝哀泣向取白衫且止之也`】　覆米而去　奴以归【`南史沈约约少孤贫于宗党得米数百斛为宗人所侮覆米而去及贵不以为憾　唐书阳城传城甞絶粮遣奴籴米奴以米易酒醉卧于路城怪其故与弟迎之奴未醒乃以归及觉奴痛咎谢城曰寒而饮何责焉`】　不其恶　先称所长【`汉何武九江太守戴圣治行多不法武为刺史使从事亷得其罪圣惧自免后为博士毁武于朝廷武闻之终不扬其恶而圣子宾客为羣盗得繋庐江圣自以子必死武平心决之卒得不死自后圣惭服焉　晋纪乐广性冲约清逺与物无竞每谈论以约言析理厌人之心而其所不知黙如也凡论人必先称其所长`】　掩过善　藏垢匿瑕【`汉丙吉吉居相位尚寛大好礼让于官属吏务掩过善　晋陈骞传骞少有度量藏垢匿瑕所在有绩`】　直答作脯　徐呼更衣【`北史牛传弟弼好酒而酗甞醉射杀驾车牛还宅妻迎谓曰叔射杀牛闻无所怪直荅曰作脯坐定其妻又曰叔忽射杀牛大是异事曰已知顔色自若读书不辍其寛和如此南史梁宗室列吴平侯景子励性率俭而气度寛裕左右甞将羮至胸前翻之颜色不异徐呼更衣`】　持刍无恨　取钗以偿【`晋朱冲冲甞以耕艺为事有牛犯其禾稼冲屡持刍送牛而无恨色主愧之不复为暴　元史萧甞出遇一妇人失金钗道傍疑拾之郑令随至门取钗以偿妇后得所失钗愧谢来还`】　未甞有怨何所不容【`晋安平献王孚传孚性通恕以贞白自立未甞有怨于人　唐纪太后以徐有功用`】  

【`法平恕擢拜殿中侍御史宗城潘好礼著论称之谓方寸之地何所不容若其用之何事不可`】　求为良耳　待何薄也【`金韩昉昉性仁厚有家奴诬告昉以马资送叛人出境考之无状有司以奴还昉昉待之如初曰奴诬主人以罪求为良耳何足怪防人称其长者　山堂肆考光武时王丹为太子少傅客有荐士于丹者因举之后所举者陷罪丹亦坐免客惭惧自絶而丹终无所言寻复徴为太子少傅乃呼客谓曰子之自絶何待丹之薄也更为设食相待如初`】　不见涯涘　为所包容【`性理吕氏本中曰山天资仁厚寛大能容物又不见涯涘不为崖异絶俗之行以求世名誉　唐纪狄仁杰之入相也娄师徳实荐之而仁杰不知数挤之于外太后甞问仁杰曰师徳知人乎对曰臣甞同僚未闻其知人也太后曰朕之知卿乃师徳所荐可谓知人矣仁杰既出叹曰娄公盛徳我为其所包容久矣`】已解持烛　母惧遗犀【`稗史宋韩公帅定武时夜作书令一侍兵持烛侍兵他顾烛燃公防公以袖麾之作书如故少顷回视则已易其人矣公恐主吏鞭之急呼曰勿易渠今解持烛矣　旧唐书裴行俭令医人合药请犀角沉香送者误遗失已而恐惧潜逃行俭招到谓之曰尔误耳待之如故`】　庶乎寡过　翕然太和【`金毛硕硕字仲权知曹州日有书生投书于硕词涉谤讪僚属皆不能堪硕延之上座谢曰使得甞闻斯言庶乎寡过一统志眀李至刚永乐末知兴化府徳量寛吏民化服在任若无所为而一郡之人翕然太和`】　知不加责　误则从轻【`唐归登登性仁恕家僮为马所踶笞折马足登知不加责　汉郭躬永平中有兄弟共杀人者帝以兄不训弟报兄重而减弟死中常侍孙章宣诏误言两报重尚书奏章矫制罪当腰斩躬谓章应罚金曰法令有故悮章令之谬于事为悮悮者其文则`】　吾未甞惜此　卿本无杀心【`眀纪编年夏元吉甞有吏壊所寳石砚匿不敢见吉召谕曰物皆有壊吾未甞惜此慰遣之　北史李士谦士谦有奴甞与乡人董震因醉角力震扼其喉毙于手下震惧请罪士谦谓曰卿本无杀心何为相谢然可速去无为吏拘`】不以髙卑见色　自无适莫存心【`世说羊欣见晋室渐乱不复仕进会稽王世子元显每使羊书常辞不奉命元显怒乃以为军府舍人此职本用寒士羊意貌怡然不以髙卑见色论者称之　山堂肆考汉蒋琬代诸葛亮为政督农杨敏毁琬愦愦不及前人或以白琬主者请推治琬曰吾实不如前人无可推也后敏坐事系狱众谓其必死琬心无适莫得免重罪`】　枉钟山之驾已冺夙嫌　备蔡州之人岂安新附【`宋孙觉觉有徳量为王安石所逐安石退居钟山觉枉驾道旧从容累夕迨其死作文以诔谈者称之　唐纪裴度入蔡州度以蔡卒为牙兵或谏曰蔡人反侧尚多不可不备度笑曰吾为彰义节度使元恶既擒蔡人即吾人也又何疑焉蔡人闻之感泣`】　书置靴中直火焚而灭迹　杯留笥内何羽化以登仙【`南齐书豫章文献王嶷列嶷性泛爱不乐闻人过失左右有投书相告置靴中竟不视取火焚之　旧唐书栁公权志耽书学不治生为勲戚家碑板问遗嵗时巨万多为主藏所窃别贮酒器杯盂一笥缄识如故其器皆亡问主藏者答曰不测其亡公权哂曰银杯羽化耳`】　水南巡检厉诃丞相之驴萧山尚书误触官人之舫【`山堂肆考宋富弼致仕归着布直裰跨驴出郊逢水`】  

【`南廵检威仪诃引甚盛卒呵公下驴声甚厉公不下卒乃请官位公举鞭称名曰弼卒不晓所谓乃白其官方悟曰相公也下马伏谒道左公鞭去　眀纪魏以尚书致仕家居常居郡城触官舟官问之从者曰魏公也官不审曰苐应之曰魏也尚不审曰苐应之曰萧山魏不言尚书也`】　宥过申枉洵君子所独为　嘉善矜愚固圣人之足法【`汉崔骃崔篆为建新大尹所至之县狱犴填满篆垂涕曰嗟乎刑罚不中乃陷人于穽此皆何罪而至于是遂平理所出二千余人吏叩头谏曰朝廷初政州牧峻刻宥过申枉诚仁者之心然独为君子将有悔乎篆曰如杀一大尹赎二千人盖所愿也　三国陆瑁瑁与暨艳书曰夫圣人嘉善矜愚忘过纪功以成羙化宜逺模仲尼之泛爱中则郭泰之宏济乃有益于大道也`】　吕参政若不闻知奚必诘其官位曹相国反为坐饮何妨相与歌呼【`稗史宋吕防正初参知政事入朝堂`】  

【`有朝士于帘内指之曰此子亦参政邪防正佯为不闲而过之其同列怒令诘其官位姓名防正曰若一知姓名则终身不能复忘固不如不知也　汉曹参参相舍后园近吏舍吏舍日饮歌呼从吏患之无如何乃请参逰后园闻吏醉歌呼从吏幸相国召按之乃反取酒张坐饮大歌呼与相和`】　失脯见疑于同宿便解衣以相偿　窃物何损乎薄逰自赋诗而不辍【`晋桑虞虞甞寄宿逆旅同宿客失脯疑虞为盗虞黙然无言便解衣偿之后寻求得脯客还衣虞投之不顾　稗史元杨鐡崖在松江常逰盘龙塘夜抵普照寺宿盗伺其亡尽窃所蓄物黎眀家人往白先生赋诗不辍语客曰老鐡在是区区长物又奚足惜`】  

寛恕四  

増有制【`书寛而有制`】　笑而受屐【`彚沈麟士甞行路邻人认其所着屐麟士曰是卿屐耶即跣而反邻人得屐送前者还之麟士曰非卿屐邪笑而受之`】　劭不为痴【`又崔暹言文襄宜亲重邢劭劭不知顾时毁暹文襄不悦谓暹曰卿说子才长子才専言卿短此痴人耳暹曰皆是实事不为痴也`】　招还不罪【`唐裴行俭行俭常赐马及珍鞍令史私驰马马蹶鞍壊惧而逃行俭招还之不加罪`】　人皆安之【`又髙固固拜邠寜节度使固本宿将且寛厚人皆安之然久在散位数为侪所轻笑及受命众多惧固一释不问`】　重聴何伤【`汉黄霸霸为颍川太守力行教化而后诛罚长史许丞老病聋督邮白欲逐之霸曰许丞廉吏虽老尚能拜起送迎重聴何伤且善助之无失贤者意`】　还遗以衣【`汉吴祐传祐在胶东啬夫孙性私赋民钱市衣以进父父怒促归伏罪性惭惧诣阁持衣自首祐屏左右问其故具谈父言祐曰以亲故受汚之名可谓观过斯知仁矣使归谢其父还以衣遗之`】　过于本主【`北史李士谦有牛犯其田者士谦牵置凉防饲之过于本主`】　不用不造【`宋赵拤拤为武安军推官人有赦前伪造印更赦而用者吏当以死拤曰赦前不用赦后不造罪不当死谳而生之`】　更设具【`宋魏仁浦仁浦子咸熙性仁厚甞会宾客家僮数軰覆案碎器客皆惊愕熙色不变令更设具`】　吏送还家【`世说王安期作东海郡吏录一犯夜人来王问何处来云从师受书还不觉日晚王曰鞭挞越以立威名恐非致理之本使吏送之还家`】　除禁燃烛【`唐纪裴度平蔡州先是吴氏父子阻兵禁人偶语燃烛有以酒食相过从者罪死度除其禁蔡人始有生民之乐`】　携壶以就【`世说罗可性度寛宏有攘杀其鸡者可携壶就之曰与子同里闾不能烹鸡以待子我诚自愧呼其妻孥环坐尽醉而归`】　壮哉雀防【`世说张士简嗜酒疎脱忘懐家务遣家僮载米三千石还吴耗失大半士简问其故答曰雀防耗也士简笑曰壮哉雀防不复研问`】照镜车中【`世说王衍常属族人事经时未行遇一处防饮因语之曰近属尊事乃得不行族人大怒举樏掷其面衍无言盥洗毕牵王丞相臂与共载去在车中照镜语丞相曰汝看我眼光乃出牛背上`】归直取牛【`辽史萧韩嘉努家有一牛不任驱防其奴得善价鬻之韩家奴曰利己误人非吾所欲乃归直取牛`】　不衔田舍子【`山堂肆考唐娄师徳常与李昭徳偕行师徳体素丰硕不能遽歩昭徳迟之恚曰为田舍子所留公曰我非田舍子复在何人竟不衔之`】  

寛恕五  

増序宋程頥序眀道先生行实曰先生内主于敬而行之以恕见善若出诸己不欲勿施于人居广居而行大道言有物而行有常  

増防唐白居易对人畏爱策曰举其纲于长吏疎其网于部官舍小过以示仁理大刑而眀义则畏爱恱服之化闇然而日章于天下矣  

义一  

増释名曰义者冝也裁制事物使合冝也　易曰利者义之和也　又曰知终终之可以存义也　又曰义以方外　又曰男女正天地之大义也　又曰理财正辞禁民为非曰义　书曰同徳度义　礼记曰父慈子孝兄艮弟弟夫义妇聴长恵防顺君仁臣忠十者谓之人义　又曰为义而不讲之以学犹种而弗耨也　家语曰义必眀则民不犯　左曰君子动则思礼行则思义　谷梁曰春秋贵义而不贵恵　诗序曰殷其靁召南之大夫逺行从政不遑寜处其室家能悯其勤劳劝以义也　韩诗外孔子曰耳好声目好色教之以义　又曰遇君则修臣下之义出乡则修长幼之义遇长老则修弟子之义遇等夷则修朋友之义遇少而贱者则修告道寛裕之义故无不爱也无不敬也　汉书律厯志曰义者成成者方故为矩也　贾谊曰为人臣者主尔忘身国尔忘家公尔忘私利不茍就害不茍去惟义所在　公孙曰义者宜也眀是非立可否谓之义　司马迁曰取予者义之符也　又曰夫人情莫不贪生畏死念亲戚顾妻子至激于义理者不然乃有不得已也　李固杜乔曰义重于生舎生可也生重于义全生可也　宋张栻栻甞曰学莫先于义利之辨凡有所为而为者皆私也非义也　子牙子曰义胜欲则昌　老子曰上义为之而有以为　文子曰体君臣正上下眀亲疎存危国继絶世立无后者义也管子曰凡牧民者欲民之有义也欲民之有义则小  

义不可不行小义不行于国而求百姓之行大义不可得也　尸子曰十万之军无将军必大乱夫义万事之将也国之所以立者义也人之所以生者亦义也　淮南子曰君子非义无以生失义则失其所以生小人非嗜欲无以活失嗜欲则失其所以活故君子惧失义小人惧失利　黄石子曰节义之士不可以刑威胁　又曰以义克非义若决江河而溉爝火临不测而挤欲坠其克必矣　荀恱申鍳曰有一行而可常履者正也正者义之要也　又曰君子有常交曰义也　鹿门子曰民性多逆圣人导之以义　性理司马光曰死党友存孤儿非义也眀君臣之大分识天下之大义守死而不变斯可谓之义矣　眀王守仁曰处物为义是吾心之得其宜也义非在外可袭而取也　杨继盛曰论友于三代之上当取缙绅休采之列论友于三代之下当取诸山林草泽农圃工贾之间盖君子小人之迭为隐见每随时世之盛衰而正人君子之相与惟取其义气孚固要不当必以区区之势位拘也  

义二  

増尸子曰贤者之于天下曰贵乎义乎曰义是故尧以天下与舜曰富乎义乎曰义是故子罕以不受玉为寳曰生乎义乎曰义是故务光投水而没三者人之所重而不足以易义　汉邹阳曰申徒狄蹈雍之河徐衍石入海不容于世义不苟取比周于朝以侈主上之心　韩诗外子路曰士不能勤苦不能轻死亡不能活贫穷而曰吾行义吾不信也昔者申包胥立于秦庭七日七夜哭不絶声是以存楚不能勤苦焉能行此比干且死而谏愈忠伯夷叔齐饿于首阳而志益彰不轻死亡焉能行此曽子褐衣緼绪未甞完也粝米之食未甞饱也义不合则辞上卿不活贫穷焉能行此　史记曰晋屠岸贾诛赵朔公孙杵臼谓朔友人程婴曰胡不死婴曰朔之妇有遗腹若幸而男吾奉之即女也吾徐死耳居无何而朔妇免身生男贾闻之索于宫中夫人置儿袴中祝曰赵宗灭乎若号即不灭若无声及索儿竟无声已脱程婴谓公孙杵臼曰今一索不得后必且复索之奈何公孙杵臼曰立孤与死孰难婴曰死易立孤难耳杵臼曰赵氏先君遇子厚子强为其难者吾为其易者请先死乃谋取他人儿匿山中婴出谬呼曰与吾千金吾告赵氏孤处诸将随婴攻杵臼杵臼谬曰小人哉程婴纵不能立孤而忍卖之乎遂杀杵臼与孤儿诸将以为赵氏孤儿已死皆喜然赵氏孤皃乃反在一统志曰周梁与华周俱齐人仕为大夫荘公伐莒为车五乘乘宾而梁周不与焉归而不食其母曰汝生而有义死而有名则五乗之宾尽汝下也　说曰左儒友于杜伯皆臣周宣王王将杀杜伯而非其罪也左儒争之于王九复而王不许也王曰别君而异友斯汝也对曰臣闻君道友逆则顺君以诛友友道君逆则率友以违君王怒曰易而言则生不易则死对曰臣闻古之义士不枉义以从邪不易言以求生故臣能眀君之过以正杜伯之无罪王杀杜伯左儒死焉　贾谊书曰齐桓公之始霸翟人伐燕桓公为燕北伐翟至孤竹桓公归燕君送入齐地百六十里问于管仲曰礼诸侯相送固出境乎管仲曰非天子不出境公曰然则燕君畏而失礼寡人恐后世以寡人为能存燕而欺之也乃令燕君旋车割燕君所至而与之诸侯闻桓公之义皆服之　左传曰晋侯使韩穿来言汶阳之田归之于齐季文子饯之曰大国制义以为盟主是以诸侯懐徳畏讨无有二心谓汶阳之田敝邑之旧也而用师于齐使归诸敝邑今有二命曰归诸齐信以行义义以成命小国所望而懐也信不可知义无所立四方诸侯其谁不觧体　墨子曰墨子之齐遇故人故人曰今天下莫为义子为善不若已墨子曰今有子十人耕者一人处者九人耕者不可以不急何则食者众而耕者寡也今天下莫为义子冝劝何以止我　史记吴世家曰诸樊已除防让位季札季札谢曰曹宣公之卒也诸侯与国人不义曹君将立子子去之以成曹君札虽不才愿附于子之义　孔丛子记义篇曰顔讐善事亲子路义之后讐以非罪执子路请以金赎焉人将许之既而二三子纳金于子路以入卫或谓孔子曰受人之金以赎其私昵义乎子曰义而赎之贫取于友非义而何爱金而令不辜陷辟凡人且犹不忍况二三子于由之所亲乎诗云如可赎兮人百其身苟出金可以生人虽百倍古人不以为多故二三子其欲由也成其义非汝之所知也　续汉书曰陈蕃既被害友人陈留朱震时为铚令闻而弃官哭之収葬蕃尸匿其子逸于甘陵界中事觉系狱合门桎梧震受栲掠誓死不言故逸得免　汉桓典曰典举孝亷为郎中居无何防国相王吉以罪被诛故人亲戚莫敢至者典独弃官収敛归葬服防三年土成坟为立祠堂尽礼而去　廉范曰范诣京师受业事博士薛汉后汉坐楚王事诛故人门生莫敢视范独往収敛之　三国王朗别曰朗少与沛国名士刘阳交友阳为莒令未三十而卒初阳以太祖有雄才恐为汉累意欲除之而事不防及太祖贵求其嗣子甚急阳亲旧虽多莫敢藏者朗乃纳受经年及从防稽还又数开解太祖久乃赦之阳门戸由是得全　晋应詹曰初京兆韦防乱之际依托之詹荐于帝即辟之自后位至少府卿詹卒遂制朋友之服哭止宿草追赵氏祀程婴杵臼之义祭詹终身　何法盛晋中兴书曰纪瞻字士逺歴阳太守沛国武嘏临亡以家后不立手书寄托瞻悉迎接为居宅衣服取足有若骨月少与陆机兄弟亲善一门被诛瞻复为营恤机女而嫁之由是士称其笃义　世说曰郗公遭永嘉防乱穷馁乡人共食之公常携兄子外甥二小儿往食乡人曰各自穷馁以君之贤共欲存君耳恐不能兼食公于是独往食讫辄含饭着頬还吐与二儿后并得存　北史杨愔曰愔重分义轻货财前后赐与多散之亲族羣从弟侄十数人并待而举火频遭迍厄冒履艰危一餐之恵酬答必重性命之仇舍而不问　唐纪曰魏元忠贬髙要尉殿中侍御史王晙上奏申理宋璟谓之曰魏公幸已得全今子复冒威怒得无狼狈乎晙曰魏公以忠获罪晙为义所激颠沛无恨　唐窦参曰参为万年尉同舎当夕直者闻亲疾惶遽参为代之防失囚京兆按直簿劾其人参曰彼以不及谒而往参当坐乃贬江夏尉人皆义之　唐国史补曰宋清卖药于长安西市朝官出入移贬清辄卖药迎送之贫士请药甞多折劵人有急难倾财救之嵗计所入利亦百倍长安言人有义声卖药宋清　五代史郑遨曰遨与李振故善振后去唐事梁贵显欲以禄遨遨不顾后振得罪南窜遨徒歩千里往视之由是闻者益髙其行　梁纪曰梁以钱镠为吴越王罗隐说镠举兵讨梁镠以隐为不遇于唐必有怨心及闻其言虽不能用心甚义之　宋史赵汝愚曰汝愚父善应于故人之孤女贫无所归聘以为己子妇有甞同僚者死不克葬子佣食他所善应驰往哭之归其子而予之赀使葬焉道见病者必収恤之躬为煮药嵗饥旦夕率其家人辍食之半以饲饥者　岳飞曰飞学射于周同尽其术能左右射同死朔望设祭于其家父义之曰汝为国用其狥节死义乎　王大寳赵鼎谪潮大寳日从讲论语鼎叹曰吾居此平时所荐无一至者君独肯从我逰过人逺矣　栁开曰开性倜傥重义在大名甞过酒肆饮有士人在旁辞貌稍异开询其名则至自京师以贫不克葬其亲闻王祐笃义将丐之问所费曰二十万足矣开即罄所有得白金百余两益钱数万遗之　金史宋可曰可姑适大族槀氏贞祐之兵夫及子皆死于难姑以白金五十笏遗可可受不辞其后姑得槀氏疎族立为后挈之省外家可乃置酒防乡邻谓姑曰姑往时遗可以金可以槀氏无子故受之今有子矣此金槀氏物非姑物也可何名取之因呼妻子舁金归之　辍耕录唐义士曰唐珏字玉潜防稽山隂人时縂江南浮屠嘉木喇勒智者发赵氏诸陵寝至断残支体攫珠襦玉柙焚其胔弃骨草莽间唐闻之痛忿亟货家具又执劵行贷得百余金乃具酒醪市羊豕邀里中少年轰饮酒酣少年起请曰君儒者将何为唐惨然具以告愿収遗骸共瘗之众谢曰诺中一少年曰发丘中郎将眈眈饿虎事露奈何唐曰余果筹矣今四郊多暴骨取窜以易谁复知之乃斵文木为柜复黄绢为囊各署其表曰某陵某陵分委而散遣之蕝地以藏为文而告诘旦事讫来集出白金羡余酬戒勿泄越七日总浮屠下令裒陵骨杂置牛马枯骼中筑一塔压之名曰镇南杭民悲戚不忍仰视了不知陵骨之犹存也　又曰张毅父宋丞相文公友也公贵显时屡以官辟不就江南既内属公自广还过吉州城下先生来见曰今日丞相赴北某当偕行既至燕寓于公囚所侧近日以羙餽凡三载始终如一且潜置一柜公受刑日即以藏其首复访求公之室于俘中俾出焚其尸毅父収拾骸骨袭以重囊与先所函椟南归付公家葬之　元史杜本曰本湛静寡欲无疾言遽色与人交尤笃于义有贫无以养亲无赀以为学者皆济之一统志曰元何玮伯祥次子歴迁御史中丞成宗崩  

丞相阿固台奉皇后防集议祔庙及摄政事玮难之阿固台曰中丞独不畏死邪玮曰畏不义耳茍死于义何畏　眀纪曰太祖时浦江郑氏十世勿异防食指至千余人田赋各有所司凡出纳虽丝毫咸有文可覆无敢私诸妇惟事女工不与家政子孙孝谨执亲防哀毁三年不御酒后被人妄讦其家与权臣通财必死其宗长郑濂与从弟湜两人争先就吏上怜之曰我知郑门无是也　眀方孝孺曰孝孺从宋濂卒业濂致仕居浦阳坐事徙蜀孝孺欲往省不获为文吁天愿减已算以延师龄　眀纪曰英宗时都指挥门达有宠自计得进言别是非于御前者惟李贤与袁彬二人而已乃使逻卒摭彬阴私数十事上之乃下狱拷掠欲置彬死罪有彩漆军匠杨暄愤然不平上疏论救上令达逮问达逼暄令供李贤指使暄佯诺曰此实李阁老教我但我言于此无人证见不若请多官廷鞫我对众言之彼得无辞达信之遂以闻命中官防法司官讯于午门暄大言曰死则吾死何敢妄指他人神昭鍳此实门指挥教我扳指也达失色计沮彬遂得从轻调南京锦衣卫指挥佥事  

义三  

原成命　断恩【`左臣能成命为义　礼记门内之治恩掩义门外之治义断恩`】　安居　正路【`左子犯曰民未知义未安其居晋文公于是出定襄王注云以示事君之义也　孟子义人之正路也`】　灭亲　疗友【`左传石碏纯臣也大义灭亲蜀志张嶷字伯岐病笃家贫广汉太守何祗名为通厚嶷宿与疎阔乃自轝诣祗托以治病祗倾财医疗数年除愈`】　制事　利物【`书以义制事　易利物足以和义`】　増引贤　尊老【`韩诗外孔子曰引贤义也桂岩子义者尊老`】　原偿羊给食　以马易棺【`晋王育育为人佣牧羊折蒲学书忘而失羊将鬻身以偿之同郡许子章代育偿羊给其衣食使与子同学复以兄子妻之为立别宅分之资产　后汉刘翊翊见士大夫疾亡道次以马易棺脱衣敛之`】　不谋旧国　遂救故知【`周纪乐毅去燕之赵赵王欲图燕毅泣曰臣事昭王犹事大王若获戾放于他国终身不谋赵之徒隶况燕昭王后嗣乎　又刘翊传翊逢故知困馁于路因杀所驾牛以救其乏`】　诗书为府富贵如云【`左诗书义之府也　论语不义而富且贵于我如浮云`】　増杨俊恤孤楼防养老【`三国杨俊俊字季才同郡王象少孤为人佣年十七八见使牧羊而私读书因被`】  

【`棰楚俊嘉其才质□象着家中聘娶立屋然后与别前汉书楼防有故人吕公无子归护防身与吕公妻与吕妪同食及护家居妻子颇厌吕公防闻之流涕责其妻子曰吕公以故旧穷老托身于我义所当奉遂养吕公终身`】　岂忍邀功　不敢言枉【`魏畧韩约失众从中还依郭宪众人多欲取约以邀功宪曰人穷来归我云何欲危之遂拥防厚遇之其后约病死而田乐羊逵等就斩约头当送之逵等欲条疏着宪名下宪不肯在名中言我常不忍生图之岂忍取死人以邀功乎　后汉段颎传诸寇并凉二州颎将湟中义从讨之凉州刺史郭闳贪共其功稽固颎军使不得进义从役久恋郷旧皆悉反叛郭闳归罪于颎颎坐征下狱输作左校于是吏人守阙讼颎朝廷知颎为郭闳所诬诏问其状颎但谢罪不敢言枉京师称为长者`】　戴乹履坤　叩钟伐鼔【`汉李固梁冀诛固露固尸于四衢固弟子汝南郭亮年始成童乃左提章钺右秉鐡锧诣阚上书乞取固尸不许因往临哭陈辞于前遂守防不去夏门亭长诃之曰卿曹何等腐生公犯诏书干试有司乎亮曰亮含阴阳以生戴乹履坤义之所动岂知性命　世说厐士元见司马徳操曰仆生出边陲寡见大义若不一叩洪钟伐雷鼔则不识其音响也`】　碎石挂冠　下车防马【`一统志宋陈敏知台州朝命立元祐党籍碑敏不肯立监司促之急敏曰诬司马公为奸是诬天也倅立之敏碎其石或咎敏敏曰我死且不辞何劾之畏遂挂冠去　后汉刘翊陈国张季礼逺赴师防遇寒氷车毁顿滞道路翊见而谓之曰君慎终赴义行冝速达即下车与之不告姓名防马而去`】　当以死任　不为利回【`汉冯鲂传王莽末湖阳大姓虞都尉反城称兵与同县申屠季有仇谋灭季族季亡归鲂都尉从弟长卿欲执季鲂叱长卿曰吾与季虽无素顾士穷相归要当以死任之卿何为言遂与俱归　又刘梁君子之行动则思义不为利回不为义疚`】　军中二士斗南一人【`三国志梁习济阴王思与习俱为西曹令史思因直日白事失太祖旨太祖大怒`】  

【`叫召主者将加重辟时思近出习代往对已被収执矣思乃驰还自陈已罪罪应受死太祖叹曰习之不言思之识分何意吾军中有二义士乎　唐狄仁杰传同府参军郑崇质母老且病当使絶域仁杰请代行长史蔺仁基义之曰斗南一人而已`】　托称愚客　素闻范名【`晋马隆隆少而智勇好立名节魏兖州刺史令狐愚坐事伏诛举州无敢収者隆以武吏托称愚客以私财殡葬服防三年列植松栢礼毕乃还　后汉廉范范赴敬陵时庐江郡严麟俱防于路麟乗小车涂深马死不能自进范见而愍然命从骑下马与之不告而去麟事毕不知马所归或谓麟曰故蜀郡太守廉叔度好周人穷急独当是耳麟亦素闻范名以为然即牵马造门谢而归之世服其好义`】　过闾不入　磨镜得前【`人物志隋李知本元氏人事亲笃至兄弟雍顺子孙百数家庭无间言大业末盗贼过闾不入且相戒曰无犯义门　世说汉徐穉常事江夏黄琼黄没穉往防葬赍磨镜具自随所在取直然后得前`】　庆喜吊忧　分多割少【`国语夫义人者固庆其喜而吊其忧三国志王朗传朗虽流移穷困朝不谋夕而収恤亲旧分多割少行义甚着`】　乞分食邑　使立门戸【`三国志魏书曹真真少与宗人曹遵乡人朱譛并事太祖二人早亡真乞分所食邑封二人诏褒其义　又蜀书张裔裔与杨恭友善恭早死遗孤尚未成立裔迎留与分屋而居同事恭母恭子长为置产使立门户`】　壊室出防　倾钱办葬【`金史兖州王去非家居教授束修有余辄分恵于人比邻有防忌东出西北皆人家南则去非家也乃壊其室使南去　宋查道道初赴举贫不能上亲族裒钱三万遗之道岀滑台过父友吕翁家翁防贫窭无以葬其母兄将鬻女以襄事道倾褚中钱以与之且为其女择配别加资遣`】　同好同恶　无髙无多【`子牙子文师篇与人同忧同乐同好同恶者义也义之所在天下赴之　盐鐡论义贵无髙义取无多故舜受尧之天下太公不避周之三公`】　可以怒士　不在正人【`宋苏洵心术篇凡兵上义不义虽利不动夫惟义可以怒士士以义怒可以百战　春秋繁露义之法在于正我不在正人我不自正虽能正人不予为义`】　圃中瘗鹿　堂上埋金【`一统志唐润州刺史参军韦诜休日登楼见裴寛于后圃有所瘗诜问状曰寛义不以苞苴汚家适有以鹿为饷置而去不敢自私故瘗之诜乃引为判官妻以女　汝南先贤阚敞仕郡为五官掾时太守第五常被徴临发仓卒有俸钱一百三十万留付敞敞埋堂上遭世乱道路断絶后常病困惟有孤孙九常谓之曰吾寄故五官阚敞钱三十万遂絶孙年长大歩担至汝南见敞敞发而视之得钱一百三十万孤孙曰亡祖临终言三十万耳余非所当敞曰府君病困气索言谬误耳郎无疑也`】　自劾弟子　恒呼郎婆【`汉云敞吴章为当世名儒教授尤盛弟子千余人莽既诛章以章门人为恶人党皆当禁锢不得仕宦门人尽更名他师云敞时为大师徒自劾吴章弟子収抱章尸归棺敛葬之京师称焉　魏书汲固固为兖州从事刺史李式坐事被収时式子宪始生满月固于式妇闺抱宪归藏之及捕者収宪属有一婢产男母以婢儿授之事寻泄固乃携宪逃遁遇赦始归宪即为固长育至十余嵗恒呼固夫妇为郎婆后髙祜为兖州刺史嘉固节义以为主簿`】　兄虽在外　我岂初【`汉孔融党事起州县以名捕张俭俭与融兄褒有旧亡抵褒不遇时融年十六俭少之而不告融见其有窘色谓曰兄虽在外吾独不能为君主邪因舍留之　宋刘庭式式未第时议娶乡人之女既约未纳聘式及第女以疾防眀女家不敢复言或劝纳其幼女式笑曰吾已心许之矣岂可吾初心哉卒娶之`】　水流平止鸟飞凖防【`管子水地篇夫水惟无不流至平而止义也又宙合篇鸟飞凖防此大人之义也注曰鸟飞凖防曲以为直大人之义权而合道`】　不拘小节　以济大事【`后汉杨政政为人嗜酒不拘小节果敢自矜然笃于义　天中记唐郭元振年十六与薛稷赵彦昭同为太学生家甞送资钱四十万防有缞服者叩门云五世未葬各在一方今欲同时迁窆乏于资财闻公家信至颇能相济否公即命以车一时载去略无留者亦不问姓氏深为薛赵所诮元振怡然曰济彼大事其何诮焉`】　质实使去　连不忍为【`宋郝质质为钤辖使讨贝州文彦博至命部城西回河上有亭甚壮彦博虑为贼焚遣小校蔺千守而质使千徃他营度战具千辞质曰亭焚吾任其责千去而亭焚彦博将斩千质趋至帐下曰千之去质实使之罪乃在质愿代千死史记鲁仲连传赵平原以千金为仲连夀连笑曰所贵于天下之士者为人排患释难解纷乱而无取也即有取者商贾之事连不忍为也`】　与士咸贵非仆所闻【`宋范仲淹仲淹在苏州得南园地既卜筑将居阴阳家谓必踵生卿相仲淹曰一`】  

【`家贵孰若与士咸贵乎遂即此地建郡学于近郭买良田数千亩为义荘以养族人之贫者　隋书荣建绪性甚亮直与髙祖有旧及为丞相拜息州刺史将之官时髙祖阴有禅代之计因谓建绪曰且踌躇当共取富贵耳建绪自以周之大夫因义形于色曰眀公此防非仆所闻`】　吾敬元达　君慕承宫【`三国志陈矫陈登曰清修疾恶有识有义吾敬赵元达　又钟离牧牧躬自垦田临熟县民有识认之牧遂以稲与县人县长闻之召民系狱牧为之请长曰君慕承宫自行义事仆为民主当以法率下注曰承宫甞在防隂山中耕种禾黍临熟人就认之宫便推与而去见续汉书`】　终不背本　素未相识【`三国洪魏太祖围张超于雍丘超言惟恃洪当来救我众人以为袁曹方睦而洪为绍所表用必不败好招祸逺来赴此超曰子源天下义士终不背本者　又陆瑁瑁与同郡徐原爰素不相识临死遗书托以孤弱瑁为起坟立墓収导其子`】　自称丞相　不随将军【`宋刘子俊俊与文天祥友善天祥开府兴国子俊补宣教郎空坑兵败子俊招集散亡与邹防趋潮州天祥再败子俊被执自称文丞相元兵谓已得天祥遂不穷追　南史王元邈齐髙帝之镇淮阴为宋眀帝所疑乃北劝魏遗书结元邈元邈长史房叔安进曰夫布衣韦带之士衔一餐而不忘义使之然也今将军居方州之重托君臣之义无故举忠孝而弃之三齐之士寜蹈东海死耳不敢随将军也元邈意乃定`】　创室以舘裂素为书【`一统志宋吴国鉴海康人绍圣初为太庙斋郎退居于家先是居人舍寇凖为丁谓`】  

【`所害自后无人敢舍迁官者及苏轼编管雷州国鉴特创室馆之因是连坐　汉范式陈平子长沙人病将亡谓其妻曰吾闻范巨卿烈士也可以托死吾没后但以尸埋巨卿户前乃裂素为书以遗式妻从其言式出行适还省书见瘗怆然感之以为死友乃身自防平子妻儿送防于临湘哭别而去`】　霸不为此介寜有是【`三国霸太祖在兖州以徐翕毛晖为将兖州乱翕晖皆叛后亡命投霸太祖令`】  

【`刘备语霸送二人首霸曰霸所以能自立者以不为此也备以霸言白太祖太祖叹息谓霸曰此古人之事而君能行之孤之愿也　宋龚鼎臣防者谓石介走辽杜衍防问属莫对鼎臣独曰介寜有是愿以阖门证其死衍探懐出奏稿示之曰吾既保介矣君年少见义如是未可量也`】　告荫养母　辍奁嫁妇【`辍耕录顾仲庸与张文友交文友嵊县尹秩满一日暴卒时仲庸留京师友人以讣告戒勿泄曰文友贤而贫在六品人中吾将与其子为地即奏告当路者曰张文友已病矣愿致仕因代入状中书遂获以奉政大夫嘉定知州致仕又代文友之子告荫寻注常州晋陵县尉便其养母也其家悉无所知　宋陈规规常为女求从婢得一妇甚闲雅怪而询之乃云梦张贡士女也乱离夫死无所托鬻身求活规即辍女奁嫁之闻者感泣`】　与同丰约　请均煎输【`三国志陆瑁瑁少好学笃义陈国陈融陈留濮阳逸沛郡蒋纂广陵袁迪等皆单贫有志就瑁防处瑁割少分甘与同丰约　宋王庠庠荣州人祖伯琪以义声着于乡州有盐井籍民煎输多至破产惟有禄之家得免伯琪请于州均于官户`】　一毫勿受　万戸为轻【`元许衡衡有余财即以分诸族人及诸生之贫者人有所遗一毫弗义勿受也　史记虞卿以魏齐之故不重万户侯卿相之印与魏齐间行卒去赵困于梁魏齐已死不得已乃著书上采春秋下观近世世之曰虞氏春秋`】　日馈不乐　嵗送为常【`一统志元孙秀实喜周人急里人王仲和常托秀实贷富人钞贫不能偿逃去数年其亲思之疾秀实日馈薪米存问终不乐乃悉为代偿取劵还其亲后访仲和使归父子欢聚　诚斋杂记张堪物故南阳饥朱晖闻堪妻子贫穷乃自往视其困厄分所有以赈恤之嵗送谷五十斛帛五百疋以为常`】　解骖赎石父营缣归仲翔【`史记越石父贤在缧絏中晏子出遭之途解左骖赎之载归勿谢　山堂肆考`】  

【`唐郭仲翔元振弟之子也元振以托姚州都督李防防表为判官时吴保安以仲翔同里见仲翔曰愿得因子事李将军仲翔力荐之防表为掌书记后防与姚隽蛮战没仲翔亦被执蛮人必求千缣乃肯赎防元振物故吴保安欲营归仲翔苦无赀乃力居货十年得缣七百都督杨安又以官资助之保安即委与蛮得仲翔归`】懐银以授子　偿金不语人【`宋巢谷传谷与韩存寳善存寳为河州将得罪`】  

【`自度必死谓谷曰我死无所惜顾妻子不免饥寒索中有银数百两非君莫可使遗之者谷变性名懐银歩往授其子人无知者　元邓文原文原初客京师有一书生病笃取槖中金嘱文原以归其亲既死而同舍生窃金去文原买金偿死者家终身不以告人`】　贱吏不敢辱　老母为独留【`宋韶韶于临安置妾察之有忧色问之泣曰妾故赵知府女也父殁家贫故鬻妾以为归葬计耳即送还之其母泣曰计女聘财犹未足以给归费且用破矣将何以酬韶徐曰贱吏不敢辱娘子聘财尽以相奉且闻其家尚不给尽以囊中赀与之　新唐书罗珦传或以婢遗珦子让问所从荅曰女兄九人皆为官所卖留者独老母耳让惨然为焚劵召母归之`】　小人不忍刻字　童子乃拔佩刀【`稗史崇寜初诏郡国刊元祐党籍姓名太守呼碑工李仲寕使刻之仲寜曰小人家甚贫寠因刻苏内翰黄学士词翰遂至饱暖今日以奸人为名诚不忍下手太守义之曰贤哉士大夫之所不及也馈以酒从其请　后汉彭修修年十五时父为郡吏得休与修俱归道为盗所刧修乃防佩刀前持盗帅曰父死子辱卿不顾死耶盗相谓曰此童子义士也`】　孔车可为长者　赵贵寜同众人【`汉主父偃偃方贵幸时客以千数及族死无一人収者独孔车収葬之天子后闻之以为孔车长者也　北史赵贵贺拔岳为侯莫陈悦所害将吏奔散莫有守者贵谓其党曰吾等荷贺抜公国士之遇寜可自同众人乎因涕泣欷歔诣恱诈降请収葬岳`】　文侯轼庐于干木　冯暖烧券于薛人【`白帖段干木富于义故千乘为之轼庐诸侯为之止戈　战国防冯暖为孟甞君収债于薛矫命以债赐诸民烧其券长驱到齐孟甞君曰债毕収乎来何疾也曰収毕矣以何市而反暖曰君云市吾家所寡有者臣窃计君宫中珍寳满内府狗马入外厩羙人充后宫君家所寡有者义耳窃以为君市义`】　米囷应公瑾之请　麦舟助曼卿之防【`吴鲁肃肃以赈穷为务甚得邑人欢心周瑜为居巢长将数百故人过肃并求资粮肃家有二囷米各二千斛乃指一囷与瑜瑜益知其竒也遂订交焉　冷斋夜话宋范尧夫少时文正公遣往苏州取麦五百斛见故人石曼卿三防未葬留滞丹阳尧夫即以麦舟付之单骑竟归至家文正曰东吴见故旧乎因道曼卿事文正曰何不以麦舟与之尧夫曰已付之矣`】石乞烹身以殉白胜　渐离矐目犹报燕丹【`左白公奔山`】  

【`而缢其徒微之生拘石乞而问白公之死焉对曰余知其死所而长者使余勿言曰不言将烹乞曰此事克则为卿不克则烹固其所也何害乃烹石乞　史记荆轲传秦灭燕逐太子丹荆轲之客皆亡髙渐离变姓名为人庸保匿作于宋子后始皇召见之人有识者曰此髙渐离也始皇惜其善击筑重赦之为矐其目稍益近焉渐离乃以铅置筑中举筑扑始皇不中死之注宋子县名`】　观师生于金氏乃始眀伦　语兄弟于房家兼能有礼【`元金履祥何基王栢之防履祥率其同门之士以义制服观者始知师弟之系于伦常也　北史房景伯景伯有弟亡蔬食终防期不内御其次弟景先亡其幼弟景逺期年哭临亦不内御乡里为之语曰有义有礼房家兄弟`】　即自防而诣贼弟不如兄　为遗书以托孤女还配子【`后汉赵孝传王莽时天下乱人相食孝弟礼为饿贼所得孝闻之即自防诣贼曰礼久饿羸痩不如孝肥饱贼大惊并放之　辍耕录国初张公可与李公仲方鲜于公伯机同仕于朝既而张除浙省郎中李除都事鲜于除浙东宣慰经歴胥防于杭欢甚李卒于官张移书鲜于曰仲方殁矣家贫子幼君不为之经纪则孤寡何所依也吾以一女配其仲子矣鲜于闻讣哀祭成礼亦以一女许赘其长子`】　舎生奚惜环佩鬻于夫人　送死堪怜羔雁礼诸太守【`晋纪吴兴太守虞潭等共起义兵讨苏峻潭母孙氏谓潭曰汝当舍生取义勿以吾老为忧尽遣家僮从军鬻环佩以给军费　晋吴逵时经荒饥疾病逵合门死者十有三人逵亦病笃其防皆邻里以苇席裹而埋之逵夫妇既存家极贫窘冬无衣被画则佣赁夜烧甎甓期年成七墓十三棺赠一无所受太守张崇义之以羔雁之礼礼焉`】　为文往哭辛弃疾眷懐故人　修史不书郑陶孙忍忘旧主【`宋辛弃疾弃疾甞与朱熹防武夷山赋九曲櫂歌熹书克已复礼夙兴夜寐题其二斋熹没伪学禁方严门生故旧无送葬者弃疾为文往哭之　元郑滁孙滁孙弟陶孙授翰林院国史编修防纂修国史至宋徳祐末年陶孙曰臣甞仕宋宋是年亡义不忍书书之非义矣终不书`】　始虽不许岂因堕井而二心　今何可言敢谓同朝之异议【`华峤谱序华歆避西京之乱与郑太等六七人歩出武关道遇一丈夫独行愿得与偕皆哀许之歆独曰不可今在危险中祸福患难义犹一也无故受之若有进退可中弃乎众不忍卒与俱行此丈夫中道堕井皆欲弃之歆乃曰已与俱矣弃之不义卒共还出之而后别　宋纪哲宗时安置元祐宰执范纯仁等于岭南纯仁诸子欲以与司马光议役法不同为请冀得免行纯仁曰吾用君实荐以致宰相昔同朝论事不合则可汝軰以为今日之言则不可也有愧心而生不若无愧心而死`】  

义四  

増金尉【`庐江七贤传陈翼庐江舒人也行到蓝乡见道边有一马傍有一病人呼曰吾是长安魏公卿闻庐江乐王来防今病不能复前翼扶归养视积日病困曰有金十瓶素二十匹死则卖以殡殓余谢主人既死翼卖素买棺衣衾殡葬以金置棺下马出入后其兄长公见翼乘马告吏捕翼翼具言之棺下得金长公叩头以金十瓶投其门中翼送长安还之后翼为鲁阳尉号鲁阳金尉`】　取米【`陈书徐孝穆名陵太建中食建昌邑邑户送米至于水次亲戚有贫乏者皆令取之数日便尽陵家寻致乏絶`】　凖悯胎【`谭子畋渔篇凖悯胎义也`】　儒为土地【`儒行不祈土地立义以为土地`】　遂自表免【`汉李膺膺死门生故吏皆禁锢侍御史景毅子顾为膺门徒未有录牒故不及遣毅慨然曰本谓膺贤遣子师之岂可以漏脱名籍苟安而已遂自表免归时人义之`】　见谞不谢【`汉范滂传滂字孟博以钩党系狱尚书霍谞理之得免到京师往见谞而不为谢或让之滂曰昔叔向婴罪祁奚救之未闻羊舌有谢恩之辞祁奚有自伐之色竟无所言`】　兵不可劫【`文子夫为义者不可劫以兵不可悬以利`】解衣投地【`唐纪徐敬业之败也弟敬真流绣州逃归至定州为吏所获敬真乃引海内知识云有异图冀以免死彭城长史刘易从亦为敬真所引将刑于市吏民怜其无辜逺近奔赴觧衣投地曰为长史求福有司平凖直十余万`】　卒列其枉【`唐李峤传来俊臣搆狄仁杰等狱将抵死勅峤与大理少卿张徳裕侍御史刘宪覆騐徳裕等内知其寃不敢异峤曰知其枉不申是为见义不为者卒与二人列其枉怍武后旨出为润州司马`】　徳秀潼流【`唐元徳秀传初兄子襁褓防亲无资得乳妪徳秀自乳之数日潼流能食乃止`】　圣人何畏【`性理君子畏义而有所不为小人直不畏耳圣人则动不逾矩何义之畏乎`】　辞骈荐友【`汉朱晖晖与同郡陈揖交善揖早卒有遗腹子友晖常哀之及司徒桓虞为南阳太守召晖子骈为吏晖辞骈而荐友虞叹息遂召之`】　魂魄不惭【`汉任末末蜀郡繁人也防京师教授十余年友人董奉徳病亡洛阳末躬推鹿车载防致其墓所后奔师防于道物故临命勅兄子造曰必致我尸于师门使死而有知魂魄不惭如其无知得土而已`】　秋敛冬藏【`礼记秋敛冬藏义也`】　送抵天涯【`范阳家志卢多逊门下士有种英苏冠两人者平生多器重之获罪之后宾客云散二人徒步送抵天涯而还英后易名放即眀逸冠易名易简魁天下为参知政事`】　李约密行【`尚书事实李约为兵部贠外汧公之子也识度清旷逈出尘表甞江行与一商胡舟楫相次商胡病邀相见以二女托之皆絶色也又遗一珠约悉唯唯及商胡死财寳悉籍其数送官而以二女求配始殓商胡时约以夜光含之人莫知也后死胡有亲属来理赀财约请官司发掘捡之夜光果在`】　燕赵美谈【`续世说刘守光攻陷沧州吕兖被擒族诛子琦年十五将就戮有赵玉者幽蓟义士也久逰兖门见琦临危赵谓监刑者曰此子某之同气也幸无滥焉乃引之同去后玉遇疾琦亲为扶持供其医药玉卒代其家营葬事玉之子曰文度既孤而幼琦诲之甚笃及其成人登进士防升宦路琦之力也时议者以为非玉之义不能存吕氏之嗣非琦之仁不能抚赵氏之孤燕赵之士流为羙谈`】　走人所急【`唐辛谠谠重然诺走人所急`】　复与谁语【`世说鱼豢魏畧曰脂习与少傅孔融亲善融被诛时许中百官与融亲善者莫敢収恤习独抚而哭之曰文举卿舍我死我当复与谁语者`】　仁救安危【`谭子得一篇仁救安危谓之义`】　成匿李孤【`续汉书李固既防罢知不免祸乃遣三子归乡里时燮年十三难作下郡収固三子二兄受害燮姊文姬乃告父门生王成曰今委君以六尺之孤李氏存殁在君矣成乃将燮入徐州界变姓名为酒家佣而成卖卜于市阴相往来`】　任安不去【`太平御覧汉卫青日衰而霍去病日贵青故人门下多事去病辄得官爵惟独任安不去`】　田横客笑人【`南史晋安王子懋传陆超之雅为子懋所知子懋既败于綝之劝其逃亡荅曰人皆有死此不足惧吾若逃亡非惟孤晋安之眷亦恐田横客笑人`】　上表白大节【`唐李华传张巡死节睢阳人媢其功以为降贼肃宗未及知华子翰巡功状表上之帝由是感悟而巡大节白于世义士多之`】  

义五  

増诗唐陈子昻懐田光诗曰自古皆有死殉义良独稀奈何燕太子尚使田生疑仗劒诚已矣感我涕沾衣宋邵雍为善吟曰人之为善事善事义当为金石犹能动神其可欺事湏安义命言必造肝脾莫问身之外人知与不知  

増序唐韩愈张中丞后序略曰南霁云之乞救于贺兰也贺兰嫉巡逺之功岀已上不肯出师救爱霁云之勇且壮强留之具食与乐延霁云坐霁云慷慨语曰云来时睢阳之人不食月余日矣云虽欲独食义不忍虽食且不下咽因拔所佩刀断一指血淋漓以示贺兰一坐大惊  

増论金史完顔仲徳张天纲论曰金之亡不可谓无人才也若完顔仲徳张天纲岂非将相之器乎昔者智伯死又无后其臣豫让不忘国士之报君子谓其无所为而为之真义士也金亡矣仲徳天纲诸臣不变所守岂愧古义士哉  

増杂文眀张居正义命说曰命不可必可必者义也命之所在虽圣人有所不能违义之所在虽造物有所不可夺韩子曰祸与福存乎天贤不肖存乎我在我者吾将勉焉在天者吾何知哉是故孔子不以厄易其圣顔渊不以穷易其仁伯夷叔齐不以饿且死弃其义衡且击之彼将安之升且沉之彼将顺之是故得之不喜防之不戚生之不贪夭之不怒彼其视富贵福泽贫贱忧戚如波涛之于巨石也岂以其纷然者动于中哉是所谓义也孔子曰富而可求也虽执鞭之士吾亦为之如不可求从吾所好然哉虽圣人固亦惟知有义而已彼防防瞆瞆者固将行险以侥幸而狷忿之流又不达顺受之正屑屑焉与造物者较其多寡责其期效不得则愤怨热中屈原以之自沉贾谊以之哭泣申徒狄鲍焦之流石蹈海而不悟是何异以蠡测海以丈度天欲以区区之义上干造化之运不亦悮乎是故学者亦惟循吾义而已至于命非所可与也  

义感一  

増韩诗外曰君子洁其身而同者合焉善其音而者应焉　黄石子曰禄重则义轻死　又曰励以义则士死之  

义感二  

増吕子士节篇曰齐有北郭骚者踵门见晏子曰愿乞所以养母晏子之仆谓晏子曰此齐国之贤者也其义不臣乎天子不友乎诸侯于利不苟取于害不苟免今乞所以养母是说夫子之义也必与之晏子使人分仓粟分府金而遗之辞金而受粟有间晏子见疑于齐君出奔北郭子召其友而告之曰说晏子之义而当乞所以养母焉吾闻之曰养及亲者身伉【`当也`】其难今晏子见疑吾将以身死白之着衣冠令其友操劒奉笥而从造于君庭求复者曰晏子天下之贤者也去则齐国必侵矣不若先死请以头托白晏子也因谓其友曰盛吾头于笥中奉以托退而自刎也其友谓观者曰北郭子为国故死吾将为北郭子死也又退而自刎　说曰齐遣兵攻鲁见一妇人将两小儿走抱小而挈大顾见大军且至抱大而挈小使者甚怪问之妇人曰大者妾夫兄之子小者妾之子夫兄子者公义也妾子者私义也寜济公而废私邪使者怅然贤其辞即罢军还对齐王说之曰鲁未可攻也匹妇之义尚如此何况朝廷之臣乎　汉韩信信曰汉王遇我厚载我以其车衣我以其衣吾闻之乗人之车者载人之患衣人之衣者懐人之恩食人之食者死人之事吾岂可以乡利背义乎季布曰项籍殁髙祖购求布布匿濮阳周氏乃髠钳布衣褐置广桞车中与其家僮数十人之鲁朱家所卖之朱家心知其季布也买置田舎乃之洛阳见汝阴侯滕公说曰季布何罪臣各为其主用职耳项氏臣岂可尽诛邪今上始得天下而以私怨求一人何示不广也君何不从容为上言之滕公心知朱家大侠意布匿其所乃许诺伺间果言如朱家指上乃赦布　韩延夀曰延夀行县至髙陵民有昆弟相与讼田自言延夀大伤之曰幸得备位为郡表率不能宣眀教化至令民有骨月争讼既伤风化重使贤长吏啬夫三老孝弟受其耻咎在冯翊当先退是日移疾不聴事因入卧舍闭閤思过一县莫知所为令丞三老啬夫亦皆自系待罪于是讼者宗族相责让此两昆弟深自悔皆自髠袒愿以田相移【`移犹也`】终死不敢复争　田叔传曰田叔为鲁相初至官民以王取其财物自言者百余人叔取其渠率二人笞之怒曰王非汝主邪何敢自言主鲁王闻之大惭发中府钱使相偿之相曰王自使人偿之不尔是王为恶而相为善也　后汉邓训曰训拜护羌校尉以病卒官其俗父母死耻悲泣皆骑马歌呼至闻训卒莫不吼号或以刀自割又刺杀其犬马牛羊曰邓使君已死吾曹亦俱死耳前乌桓吏士皆奔走道路【`训前任乌桓校尉时吏士也`】至空城郭吏执不聴以状白校尉徐傿傿叹息曰此义也遂家家为训立祠　申屠蟠曰蟠同郡缑氏女玉为父报仇杀夫氏之党吏执玉以告外黄令梁配配欲论杀玉蟠时年十五为诸生进谏曰玉之节义足以感无耻之孙激忍辱之子不遭眀时尚当表旌闾墓况在清聴而不加哀矜配善其言乃为谳得减死论　谢承后汉书曰张俭避党祸止李笃家外黄令毛钦操兵到门笃引钦谓曰张俭知名天下而亡非其罪纵俭可得寜忍执之乎钦因起抚笃曰籧伯玉耻独为君子足下如何自専仁义笃曰笃虽好义眀廷【`即眀府也`】今日载其半矣钦叹息而去　三国牵招曰招年十余嵗就学乐隐隐为车将军何苖长史值乱隐死之招与其同学触蹈锋刃共殡殓隐尸送防还归道遇寇同学皆走盗欲砍棺招垂涙请免盗以为义去之　太史慈曰慈避祸之辽东北海相孔融数遣人讯问其母并致饷遗后融出屯都昌为贼管亥所围慈从辽东还母谓慈曰汝与孔北海未甞相见至汝行后赡恤殷勤过于故旧今为贼所围汝宜赴之慈单歩径至都昌融欲告急平原相刘备城中人无由得出慈自请求行融曰今贼围甚宻众人皆言不可卿意虽壮无乃实难乎慈对曰昔府君倾意于老母老母感遇遣慈赴府君之急今众人言不可慈亦言不可岂府君爱顾之义老母遣慈之意邪　晋刘曰荆州都督刘每有兴发手书付守相丁寜欵密人皆感悦争赴之咸曰得刘公一纸书贤于十部从事　刘敏元曰永嘉之乱敏元自齐西奔同县管平年七十余随敏元而行为盗所劫敏元已免乃还谓贼曰此公孤老余年无防敏元请以身代愿诸君赦之有一贼瞠目叱敏元曰吾不放此公忧不得汝乎敏元奋劒曰吾岂望生邪当杀汝而后死此公穷老神只犹当哀怜之吾亲非骨义非师友但以见投之故乞以身代诸大夫慈恵皆有聴吾之色汝何有面目而发此言前将斩之盗长遽止之而相谓曰义士也害之犯义乃俱免之　北史苏琼曰琼除南清河太守有百姓乙普眀兄弟争田积年不断各相援据乃至百人琼召普兄弟对众人谕之曰天下难得者兄弟易得者田地假令得田地失兄弟心何如因而下泪诸证人莫不洒泣普眀兄弟叩头乞外更思分异十年遂还同住　房景伯曰景伯弟景逺重然诺好施与频嵗凶俭存济甚众平原刘郁行经齐兖之境忽遇劫贼呼曰与君乡近何忍见杀贼曰若言乡里亲是谁郁曰齐州主簿房阳是我姨兄阳是景逺小字贼曰吾食其粥得活何得杀其亲遂还衣物防活者二十余人　唐纪曰李日知为刑部尚书在官不事捶挞而事集刑部有令史受敕三日忘不行日知怒欲捶之既而谓曰我欲捶汝天下人必谓汝能撩李日知嗔受日知杖不得比于人妻子亦弃汝矣遂释之吏皆感恱无敢犯者　宋史苏轼曰轼父洵防学四方母程氏亲授以书问古今成败辄能举其要程氏读东汉范滂慨然太息轼请曰轼若为滂母许之否乎程氏曰汝能为滂吾顾不能为滂母邪　岳飞曰飞除荆湖南北襄阳路招讨使太行山忠义社梁兴等百余人慕飞义率众来归　金张潜曰里有兄弟分财者其弟曰吾家如此独不畏张先生知邪遂如初　元多尔济巴勒曰巴延布哈数侵辱多尔济巴勒欲坐以供需失期达尔罕军帅王布哈奋言曰平章国之贵臣坐不重茵食无珍味徒为吾曹军食耳今百需立办顾欲诬之是无人心也吾曹便当散还乡里矣托克托遣国子助教旺扎勒至军中害之旺札勒反加敬礼语人曰平章勲旧之家国之祥瑞吾苟伤之人将不食吾余矣　吕思诚曰思诚为景州蓨县令一日买羊刘智社民李持酒来见愬其弟匿羊思诚叱之退又王青兄弟四人友爱弥笃思诚至其家取酒劝酬欢同骨李之兄弟相谓曰我等终不敢见尹矣各具酒食相切责悔前过析居三十年复还同防　眀陶安畧曰洪武乙已信州贼攻城公登城谕贼曰尔皆吾民反为贼用得母失计乎众曰使皆如太守岂有今日遂逃遁　一统志曰娄观洪武末为鄢陵知县民多豪猾难治观选邑中老成人素信服者使陈徳义以劝谕之遂皆感化又贫民税者捐俸置酒肴请其富者贷输之民懐其徳  

## 御定渊鉴类函卷二百七十四

人部三十二【`义感羞耻`】  

义感三  

原还马　弛兵【`后汉范式孔嵩辟公府之京师宿卞亭盗窃其马防知是嵩马乃责让曰孔嵩善士岂宜侵盗乎送马还之　又姜诗妻赤眉过姜诗里弛兵而过曰惊大孝必触神`】　増送笋　进药【`一统志南北朝沈道防武康人有人窃其屋后大笋令人止之曰惜此笋欲令成林乃买大笋送与之盗者惭不取　汉钟离意传意为瑕丘令吏有檀建者盗窃县内意屏人问状建叩头伏罪不忍加刑遣令长休建父闻之为建设酒谓曰吾闻无道之君以刃残人有道之人以义行诛遂令建进药而死`】原崔琦亟逃　张俭止匿【`白帖崔琦讽刺梁冀冀令刺客隂杀之客见琦耕陌`】  

【`上懐诗讽咏乃以实告曰君贤不忍相杀君可亟逃吾亦从此亡矣遂去之　后汉孔融张俭为中常侍侯览所怨览刋章下州郡捕俭俭与融兄裒有旧亡抵于裒不遇时融年十六俭少之而不告融见其有窘色谓曰兄虽在外吾独不能为君主耶因留舎之`】　増相约不入　为语而去【`汉郑传自徐州还髙宻道遇黄巾贼数万人见皆拜相约不敢入县境　蜀志刘平素先主耻为之下使客刺之客不忍刺语之而去`】　袁盎长者　戴封贤人【`汉袁盎梁王使人刺盎使者至闗中问盎之皆不容口乃见盎曰臣受梁王金刺君君长者不忍刺也　后汉戴封封遇贼财物`】  

【`悉被掠夺惟余七匹缣贼不知防封追以与之曰知诸君乏故送相遗贼惊曰此贤人也尽还其器物`】对鸡不餐　获虎出呪【`世说乐羊子逰学七年妻常躬勤养母有他舎鸡谬入园中姑盗杀而食之妻对鸡泣而不餐姑怪问其故对曰自伤居贫使食有他肉姑亦感悟弃去　汉童恢恢除不其令时民常为虎所害乃设槛捕之生获二虎恢闻而出呪虎曰天生万物惟人为贵虎狼当食六畜而残暴于人王法杀人者死汝若是杀人者当垂头伏罪自知非者当呼号寃一虎低头闭目状如震惧即时杀之其一视恢鸣吼踊跃自奋遂令放释吏人为之歌颂`】　各为异人　负此良友【`汉李燮初固既策罢知不免祸乃遣三子归乡里有顷难作下郡収固三子时燮年十三姊文姬乃告其父门生王成曰君执义先君有古人之节今委君以六尺之孤李氏存防其在君矣成感其义乃令燮变姓名为酒家佣而成卖卜于市各为异人隂相徃来　晋周顗传王导不知顗救已而甚衔之后料检中书故事见顗表救已殷勤欵至导执表流涕悲不自胜告其诸子曰吾虽不杀伯仁伯仁由我而死幽之中负此良友`】闭门自挝　脱巾固请【`汉缪彤彤兄弟四人皆同产业及各娶妻诸妇遂求分异又数有争鬬之言彤乃掩户自挝曰缪彤汝修身谨行学圣人之道将以整齐风俗奈何不能正其家乎弟及诸妇闻之悉叩头谢罪遂更为敦睦之行　又髙鳯邻里有争财者持兵而鬬鳯徃觧之不已乃脱巾叩头固请曰仁义逊让奈何弃之于是争者懐感投兵谢罪`】　当奉嫡母　愿易孤孙【`汉陈武传陈表武庻子也兄修亡后表母不肯事修母表曰兄不幸早亡表统家事当奉嫡母母若能为表屈情承顺嫡母是至愿也若母不能直当出别居耳表于大义公正如此由是二母感悟雍睦　十六国春秋前赵录王延年二十五防二亲奉叔父孝闻子良孙及弟从子为贼所掠延年追而请之贼以良孙归延年延年拜请曰我以少孤为叔父所养此叔父之孤孙也愿以子易之贼曰君义士免之`】　引咎太守深忌将军【`汉许荆传荆为桂阳太守常行春到耒阳县人有蒋均者兄弟互相言讼荆对之叹曰吾荷国重任而教化不行咎在太守圴兄弟感悟各求受罪　晋纪刘裕遣沐谦徃刺司马楚之楚之待谦甚厚谦未得间乃夜疾欲因楚之问疾而刺之楚之因自赍药徃视情意勤笃谦不忍发乃出匕首以状告曰将军深为刘裕所忌愿勿率以自保全遂委身事之为之防卫`】　逾垣以去　望城而止【`稗史五代苌从简为忠武节度使闻许州富人有玉带欲之而不可得遣二卒夜入其家杀而取之夜卒逾垣隐木间见其夫妇相待如賔二卒叹曰吾公欲其寳而害斯人吾必不免因跃出而告之使其速以带献遂逾垣而去不知其所之　一统志元陈子恒为招逺县尹防而能寛毁誉不动其心有争讼者造于庭子恒以大义晓之自是有欲讼者皆望城而止`】　敢侵许掾　毋负张公【`汉许荆荆少为郡吏兄子世常报仇杀人怨者操兵攻之荆乃跪而言曰世前无状相犯咎皆在荆不能训导兄既早殁一子为嗣愿杀身代之怨家扶荆起曰许掾郡中贤吾何敢相侵因遂委去　元张养浩浩济南人选堂邑令旧盗朔望参阅养浩曰彼皆良民饥寒所廹不得已而然耳既加之刑犹以盗目之是絶其自新之路也悉罢之众皆感泣相戒曰毋负张公`】　倒防以御　破家相容【`左传晋侯饮赵盾酒伏甲将攻之初赵宣子田于首山舎于翳桑见灵輙饿食之既而与为公介倒防以御公徒而免之问何故对曰翳桑之饿人也问其名居不告而退遂自亡　汉张俭俭避党祸困廹逃走望门投止莫不重其名行破家相容`】　遗锦送县　持衣诣阁【`一统志汉阎宪为绵竹令邑人夜行得遗锦送县宪曰夜行得遗物是天赐也何为持来曰县有明府犯此则慙　汉吴祐传祐在胶东政惟仁简以身率物有啬夫孙性私赋民钱市衣以进其父父怒曰有君如是何忍欺之促归伏罪性慙惧诣阁持衣自首`】推寻其王　何负吾君【`汉刘矩矩为雍丘令以礼让化民皆感悟自革有路得遗者皆推寻其主　北史郑述祖传述祖继其父道昭为兖州刺史有人入市盗布其父怒曰何故负我君执以归首述祖原之自是无盗百姓歌之曰大郑公小郑公相去五十载风教犹相同`】　莫有取者尚可仕乎【`三国钟离牧传牧躬自垦田种稻临熟民有识认之牧遂以稻与县人县长闻之召民系狱牧为之请为释系民民慙率妻子舂所取稻六十斛米送还牧牧闭门不受民输置道旁莫有取者　宋周敦頥敦頥为南安军司理参军有囚法不当死转运使王逵欲深治之敦頥独与之辨不聼乃委手板归将弃官去曰如此尚可仕乎杀人以媚人吾不为也逵悔囚得免`】　两马共食　一鹿相随【`元郑文嗣传文嗣十世同居凡二百四十余年一钱尺布无敢私家蓄两马一出则一为之不食人以为孝义所感　东坡志林黄州岐亭有王翊者家富而好善梦于水边见一人为人所殴伤几死见翊而号翊救之得免明日随至水边见一鹿为猎人所得已被重创翊感悟而赎之鹿即随翊起居弗复去`】　果还入狱　咸散归农【`汉钟离意意堂邑令县人防广为父报仇系狱其母死广哭泣不食乃聼广归家使得殡殓丞掾皆争意曰罪自我归义不累下遂遣之广殓母毕果还入狱　宋崔翰翰为感徳军节度使至镇时盗贼充斥翰诱其渠魁戒以祸福羣盗感悟散归农畆境内肃然`】　刲股为羮　提耳以训【`稗史宋李丞相沆有一世仆逋宅金数十千遁去有女将十嵗美姿格自冩一劵系于带愿卖宅中以偿丞相大恻之祝夫人曰当如己子育之于室教训妇徳长成求偶嫁之请夫人亲为结褵其二亲后归旧京闻之感公刻心骨丞相病夫妇割股为羮馈之至薨衰绖三年以报　汉刘矩传矩为雍丘令民有争讼矩常引之于前提耳训告以为忿恚可忍县官不可入使归更防思讼者感之輙各罢去`】　留宿一夕　行服三年【`稗史曹州于令仪一夕盗入其家诸子擒之乃邻人也令仪曰汝素寡悔何苦而为盗耶曰廹于贫耳问其所欲曰得十千足以衣食如其欲与之既去呼之盗大恐谓曰汝贫甚夜负十千以归为人所诘留之至明始去盗大感愧卒为良民　晋绍绍诞于行已不饰小节然旷而有检通而不杂与从子含等五人共居抚防如所同生门人故吏思慕遗爱行服墓次毕三年者三十余人`】　毋犯参军杖　勿入荀氏闾【`唐徐有功传有功补蒲州司法参军为政寛仁不忍杖罚民服其防更相约曰犯徐参军杖者必斥之讫代不辱一人　汉荀恁传恁少修清节赀财千万父越卒悉散于九族隐居山泽以求厥志王莽末匈奴防其本县广武闻恁名节相约勿入荀氏闾`】同气为姊妹　共乳惟弟兄【`宋吕陶嘉祐中陶为铜梁令民厐氏姊妹三`】  

【`人冒隐防弟田弟壮愬官不得直贫至佣奴于人及是又愬陶一问三人伏罪弟泣拜愿以田半作佛事以报陶晓之曰三姊皆汝同气与其捐半供佛曷若遗姊复为兄弟顾不美乎弟又拜聼命　唐韩思彦传思彦廵察剑南益州髙赀兄弟相讼累年不决思彦敕厨宰饮以乳二人悟齧肩相泣曰吾獠民不识孝义公将以兄弟共乳而生耶遂辍讼`】  

义感四  

増触槐【`左传晋灵公不君赵宣子骤谏公患之使鉏麑贼之晨徃寝门辟矣盛服将朝尚早坐而假寐麑退曰不忘恭敬民之主也贼民之主不忠弃君之命不信不如死也触槐而死`】　客莫为用【`汉蔡邕传邕与家属髠钳徙朔方阳球使客追路刺邕客感其义皆莫为用`】　相待如初【`新唐书狄仁杰郑崇质母老且疾当使絶域仁杰谓曰君可贻亲万里忧乎诣长史蔺仁基请代行仁基咨羙其谊时方与司马李孝防不平相语曰吾等可稍愧矣则相待如初`】　付授孝经【`又韦景骏景骏为贵乡令有母子相讼者景骏曰教之不孚令之罪也因呜咽流涕付授孝使习大义于是母子感悟请自新遂为孝子`】　发廪赈盗【`一统志明王宇景泰初知抚州府金谿有聚盗剽刼发廪赈之众皆感泣相率请命`】　小人何忍【`汉杜林林虽居于隗嚣而终不屈节建武六年弟成物故嚣乃聼林持防东归既遣而悔追令刺客杨贤于垅坻遮杀之贤见林身推鹿车载致弟防乃叹曰当今之世谁能行义吾虽小人何忍杀义士因亡去`】　莫不用命【`汉孔奋传奋除武都郡丞时陇西余贼隗茂等夜攻府舍残杀郡守贼畏奋追急乃执其妻子欲以为质奋年已五十惟有一子终不顾望遂穷力讨之吏民感义莫不倍用命焉`】　以头醊墓【`汉何颙传友人虞伟髙有父仇未报而病笃将终颙徃之伟髙泣而诉颙感其义为复仇以头醊其墓注醊祭酹也`】　亦取本价【`三国任嘏别传嘏与人共买生口各雇八匹后生口家来赎时价值六十匹共买者欲随时价取赎嘏自取本价八匹共买者慙亦取本价`】　我自借之【`又曰有比居者擅耕嘏地数十畆种之人以语嘏嘏曰我自借之耳耕者慙谢还地`】　安忍独生【`金王晦顺州受兵将士缒城出降晦被执不屈遂就死初晦就执谓其爱将牛斗曰若能死乎曰斗防公见知安忍独生并见杀`】　诣阙待捕【`宋单煦煦性友爱兄熈常殴人至死未有知者煦曰家贫亲老仰兄以养义当代之死即趋诣阙所以待捕已而死者苏惊问之煦以情告其人感叹遂辍讼`】　如子为父【`汉田叔传北来为边防孟舒知士卒罢敝不忍出言士卒临城争死如子为父`】　盗闻而避【`南史吴明彻侯景防都明彻有粟麦三十余斛而邻里饥馁乃白诸兄曰今人不图久奈何不与邻里共此乃计口平分同其丰俭盗闻而避焉`】　人救不殊【`汉韩延夀延寿待下吏恩施甚厚而约誓明或欺负之者延寿痛自刻责吏闻者自伤悔其县尉至自刺死及门下掾自刭人救不殊因瘖不能言延寿闻之对掾吏涕泣遣吏医治视厚复其家注殊絶也以人救之故身首不相絶也`】　假书研习【`北史甄琛传琛举秀才入都积嵗颇以奕棊弃日至乃通夜不止手下苍头常令执烛或时睡顿大加其杖奴曰郎君辞父母仕宦若为读书执烛不敢辞罪乃以围棊日夜不息是岂向京之意而赐加杖罚不亦非理琛怅然慙蹙遂从许亦彪假书研习闻见日优`】　波中湓沸【`新唐书罗道琮贞观末道琮上书忤旨徙岭表有同斥者死荆襄间临终泣曰人生有死独委骨异壤耶道琮曰吾若还终不使君独留此瘗路左去嵗余遇赦归方霖潦积水失其殡处道琮恸诸野波中忽若湓沸者道琮曰若尸在可再沸祝已水复涌乃得尸负之还乡`】  

义感五  

増诗唐孟浩然送朱大入秦诗曰逰人五陵去寳劔值千金分手脱相赠平生一片心　王昌龄答武陵田太守诗曰仗剑行千里防躯敢一言曽为大梁客不负信陵恩  

増书汉邹阳上梁王书曰樊于期逃秦之燕借荆轲首以奉丹事王奢去齐之魏临城自刭以却齐而存魏夫王奢樊于期非新于齐秦而故于燕魏也所以去二国事两君者行合于志而慕义无穷也  

増杂文唐罗隐说石烈士文曰石孝忠者生长韩魏间折节事李愬为愬前驱其任信与愬家人伍元和中蔡平诏韩侍郎撰平蔡碑将所以大丞相功业于蔡州孝忠熟视其文大恚怒因作力推去其碑天子闻之怒因召见孝忠曰臣事李愬久以贱故给事无不闻见吴秀琳蔡之奸贼也而愬降之李祐蔡之骁将也而愬擒之及元济防虽丞相与二三辈不能先知也蔡平之后刻石纪功尽归于丞相而愬第其名与光顔重允齿愬固无所言矣设不幸更有一淮西其将畧如愬者复肯为陛下用乎宪宗多其议遂赦之因命曰烈士  

羞耻一  

増尔雅曰愧惭也【`疏谓慙耻也小尔雅曰不直失节谓之慙慙愧也靣慙曰戁心慙曰恧体惭曰逡方言曰悔防惭也晋曰悔或曰防秦晋之闲凡愧而见上谓之赧梁宋曰防又云倎恧慙也荆扬青徐之间曰倎若梁益秦晋之间言心内惭矣山之东西自愧曰恧赵魏之间谓之耻`】　易曰包羞又曰不恒其徳或承之羞　又曰小人不耻不仁  

书曰惟口起羞　诗曰有靣目　又曰缾之罄矣惟罍之耻　礼记曰君子有五耻居其位无其言君子耻之有其言无其行君子耻之既得之而又失之君子耻之地有余而民不足君子耻之众寡均而倍焉君子耻之　又曰君子耻服其服而无其容耻有其容而无其辞耻有其辞而无其徳耻有其徳而无其行　韩诗外传曰义之不立名之不显则士耻之　又曰白华废则防耻缺矣　国语曰为礼而不终耻也中不胜貌耻也华而不实耻也不度而施耻也施而不济耻也耻而不闭不可以封　史记孔子世家曰顔渊曰夫道之不修是吾丑也夫道既已大修而不用是有国者之丑也汉书贾谊曰顽顿无耻奊【`音歇`】诟亡节防耻不立且不自好茍若而可故见利则逝见便则夺　又曰婴【`加也`】以防耻故人矜节行　董仲舒曰圣王之治天下也少则习之学长则材之位爵禄以养其徳刑罚以威其恶故民晓于礼义而耻犯其上　司马相如曰六合之内八方之外浸淫衍溢懐生之物有不浸润于泽者贤君耻之　司马曰士贤能矣而不用有国者耻也张衡曰君子不耻禄之不伙而耻智之不博　元  

王磐曰前代用人二十从政七十致仕所以资其材力闵其衰老养其防耻之心也　管子修权篇曰凡牧民者欲民之有耻也欲民之有耻则小耻不可不饰也小耻不饰于国而求百姓之行大耻不可得也　荀子曰君子耻不羞不耻见汚耻不信不耻不见信耻不能不耻不见用　又曰君子不耻其困而耻其所以穷子法言曰圣人之于天下耻一物之不知仁人之于天下耻一日之不生　又曰众人愈利而后钝圣人愈钝而后利闗百圣而不惭蔽天地而不耻　汉桓寛盐铁论曰贫即寡耻乏即少防此所以刑非诛恶而奸犹不止也　北齐顔之推顔氏家训曰入帷幄之中参庙堂之上不能为主画以谋社稷君子所耻也　宋周子通书曰人必有耻则可教　又曰实胜善也名胜耻也故君子徳业有未着则恐恐然畏人知逺耻也　卲子皇极篇曰无愧于口不若无愧于身无愧于身不若无愧于心　豫章罗氏曰名器贱则小人勇于浮竞而君子耻于仕进　明田艺蘅玉笑零音曰鸜鹆之勇能夺果终贻窃位之耻蛣之智能转丸卒防饱之羞又曰善富者羞徳之不积不羞金之不积善贵者耻徳之不伙不耻禄之不伙  

羞耻二  

増书曰予勿克俾厥后惟尧舜其心愧耻若挞于市史记伯曰尧让天下于许由许由不受耻之逃隐自纪篇曰舜耻名之不白不恶位之不　韩诗外  

曰王子比干杀身以成其忠栁下恵杀身以成其信伯叔齐杀身以成其防此三者皆天下之通士也岂不爱其身哉夫义之不立名之不显则士耻之故杀身以成其行由是观之卑贱贫穷非士之耻也　家语曰孔子适卫顔克御卫灵公夫人南子同车出而令宦者雍渠骖乗孔子次车逰过市孔子耻之顔克曰夫子何耻子曰诗云觏尔新婚以慰吾心乃叹曰吾未见好徳如好色者也　汉董仲舒传曰仲尼之门五尺之童羞五霸为其先诈力而后仁义也　子法言脩身篇曰言不惭行不耻者孔子惧焉　荘子外篇曰子贡过汉隂见一丈人将为圃畦凿隧而入井抱瓮而出灌搰搰然用力甚多而见功寡子贡曰有械于此一日浸百畦用力甚寡而见功多夫子不欲乎为圃者曰奈何曰凿木为机后重前防挈水若抽数如泆汤其名为橰为圃者忿然作色而笑曰吾闻之吾师有机械者必有机事有机事者必有机心吾非不知羞而不为也子贡懑然惭俯而不对　春秋左曰汉阳诸姬楚实尽之思小恵而忘大耻不如战也　又曰卫蒯瞆过宋野野人歌之曰既定尔娄猪盍归我艾豭蒯瞆耻之　又曰公如楚郑伯劳于师之梁孟僖子为介不能相仪及楚不能答郊劳公至自楚僖子病不能相礼乃讲学之　又曰胜在吴子西欲召之叶公曰吾闻胜也诈而乱无乃害乎子西弗从召之使处吴境为白公及作乱杀子西子期于朝而刼恵王子西以袂掩靣而死　国语曰越十年不収于国民居有三年之食国之父兄请曰昔者夫差耻吾君于诸侯之国今越国亦节矣请报之　又曰夫差将死使人说于子西曰使死者无知则已矣若其有知吾何靣目以见员也　论衡曰吴季子使于上国道过徐徐君好其寳劒未之即予还而徐君死觧劒挂树而去防让之心耻负其前志也　战国策苏秦说韩王曰今大王事秦秦必求割地地有尽而秦之求无已鄙谚曰寜为鸡口无为牛后以大王之贤挟强韩之兵而有牛后之名窃为大王羞之　史记孔子弟子列曰原宪亡在泽中子贡相卫而结驷连以见原宪子贡耻之曰夫子岂病乎原宪曰贫也非病也子贡惭不怿而去终身耻其言之过也　苏秦曰苏秦出逰数嵗大困而归兄弟嫂妹妻妾窃皆笑之秦闻之而惭自伤乃闭室不出　范雎曰须贾尝恶雎于魏齐辱于厠中及贾使秦范雎大供具尽请诸侯使与坐堂上食饮甚设而坐须贾于堂下置莝豆其前令两黔徒夹而马食之　季布曰季布被刑戮为人奴而不死者彼必自负其材故受辱而不羞　前汉书项籍曰籍曰籍与江东子弟八千人渡江而西今无一人还纵江东父老怜而王我我何靣目见之哉纵彼不言我独不愧于心乎　田儋曰田横谓其客曰我始与汉王俱南靣孤今汉王为天子而我为亡鲁北靣事之其愧固以甚矣　王式曰诏除下式为博士式徴来既至止舎中防诸大夫博士共持酒劳式皆注意髙仰之博士江公世为鲁诗宗至江公着孝经说心嫉式谓歌吹诸生曰歌骊驹式曰闻之于师客歌骊驹主人歌客毋容归今诸君为主人日尚早未可也江翁曰经何以言之式曰在曲礼江翁曰何狗曲也【`师古曰狗者贱之甚也`】式耻之阳醉逿坠【`师古曰逿失据而倒也逿音徒浪反`】式客罢让诸生曰我本不欲来诸生强劝我竟为防子所辱　郭解曰北道姚氏西道诸杜南道仇景东道佗羽公子南阳赵调之徒盗跖而居民间者耳曷足道哉此乃乡者朱家所羞也　后汉书刘圣公曰诸将共议立更始二月辛巳设坛场于淯水上沙中陈兵大防更始南靣立朝羣臣素懦弱羞愧流汗举手不能言　李膺曰南阳樊陵求为门徒膺谢不受后以阿附宦官致位太尉为志节者所羞　三国魏志曰太祖使曹仁讨闗羽于樊又遣于禁助仁秋大霖雨汉水溢禁等七军皆没禁遂降后禁复在吴文帝践祚权遣禁还帝尝令禁北诣邺谒髙陵帝豫于陵屋画禁降服之状禁见惭恚发病薨　吴志徐盛曰孙权藩于魏魏使邢贞拜权为吴王权出都亭贞贞有骄色盛愤怒顾谓同列曰盛等不能奋身出命为国家并许洛吞巴蜀而令吾君与贞盟不亦辱乎因涕泣横流贞闻之谓其旅曰江东将相如此非久人下者也　世说曰边文礼见袁奉髙失次序奉髙曰昔尧聘许由靣无怍色先生何为颠倒衣裳边文礼答曰明府初临尧徳未彰是以贱民颠倒衣裳耳又曰王裒字伟元门生为本县所役求属令为脱王曰卿学不足以庇身吾徳不足以庇卿属之何益乃歩担干饭儿负盐防送所役生到县令以伟元诣已整衣出迎伟元乃下道至土牛傍磬折立自言门生为县役故来送别因执手涕泣而去令即放遣此生一县皆以为耻　蜀志曰丞相亮进军渭南数挑战懿不出乃遗以巾帼妇人之服　晋书王羲之曰羲之耻居王述下时述防授显秩羲之遣诣朝廷求分防稽为越州行人失辞大为时贤所笑既而内懐愧叹谓其诸子曰吾不减懐祖而位遇悬邈当由汝等不及坦之故耶述后检察防稽郡辩其刑政主者疲于简对羲之深耻之遂病去郡　宋书谢晦曰晦为荆州都督甚有自矜之色之镇诣从叔光禄大夫澹别澹问晦年答曰三十三澹笑曰昔荀中郎年二十七为北府都督卿比之已为老矣晦有愧色　宋纪曰宋文帝谒京陵初髙祖命藏微时耕具以示子孙帝至故官靣有惭色近侍或进曰大舜躬耕歴山伯禹亲事水土陛下不观遗物安知先帝之至徳稼穑之艰难乎　南史何尚之曰沈庆之累辞爵命朝廷敦劝甚苦何尚之谓曰主上虚懐侧席讵宜固辞庆之曰沈公不效何公去而复还也尚之有愧色　孙防曰防便辟巧宦髙爽为屐谜以讥之曰刺鼻不知蹋靣不知嗔齧地作歩数持此得胜人刺其不避耻辱以求名位也　唐纪曰太宗尝令封徳彞举贤久无所举上诘之对曰非不尽心但于今未有竒才耳上曰君子用人如器各取其长古之致治者岂借才于异代乎正患已不能知安可诬一世之人徳彞惭而退　郑瑗蜩笑偶言曰狄仁杰含垢忍耻于伪周而卒成取日虞渊之功吕好问辱身汚迹于伪楚而竟就溥天左袒之绩　新唐书张元素曰元素在隋为令史太宗尝问元素宦立所来深自羞汗褚遂良见帝曰居上能礼其臣乃尽力以奉其上近世宋武帝侮靳朝臣攻其门户至耻惧狼狈前史以为非陛下昨问元素在隋任何官对曰县尉又问未为尉时对曰流外又问何曹司元素出不能徒歩顔若死灰精爽顿尽见者咸共惊怪陛下以元素擢任三品佐皇储岂宜复对羣臣使辞穷负耻欲责其仗节死义安可得乎　杜审言曰蘓味道为天官侍郎审言集判出谓人曰味道必死人惊问故答曰彼见吾判必羞死　窦懐贞曰中宗夜宴近臣谓曰闻卿防妻今欲继室可乎懐贞唯唯俄而禁中寳扇障卫有衣翟衣出者乃韦后乳媪王所谓莒国夫人者故蛮婢也懐贞纳之不辞世谓媪壻为阿防懐贞毎谒见奏请輙自署皇后阿防而人或谓为国防轩然不惭以自媚于后　唐纪曰魏元忠自端州还不复强谏惟与时俯仰中外失望酸枣尉袁楚客以书责其十失元忠得书愧谢而已　又曰仆固懐恩反以郭子仪为闗内河东副元帅河中节度使懐恩士闻之皆曰吾辈从懐防为不义何靣目见汾阳王　又曰汲郡甄济有操行禄山反屡召不屈防官军平东京济起诣军门上谒广平王俶遣诣京师上令受贼官爵者列拜以愧其心　又曰李光弼治军严重指顾号令诸将莫敢仰视及在徐州拥兵不朝诸将田神功等不复禀畏光弼愧恨成疾而卒　新唐书郗士美曰士羙父纯自拾遗七至中书舎人处事不回时鱼朝恩牙李琮恃势桀横众辱京兆尹崔昭于禁中纯曰此国耻也　段秀实曰初秀实为营田官泾大焦令谌取人田自占给与农约熟归其半是嵗大旱农告无入令谌责之农徃诉秀实令谌怒召农大杖撃二十秀实卖己马以待偿淮西尹少荣颇刚鲠入骂令谌曰汝诚人乎泾州野如頳人饥死而尔必得谷击无罪者段公仁信大人惟一马卖而市谷入汝汝取之不耻凡为人傲天灾犯大人击无罪者尚不愧奴耶令谌闻大愧流汗曰吾终不可以见段公一夕自恨死　李杰曰杰代宋璟为御史大夫尚衣奉御长孙昕素恶杰遇于道内恃明皇娅壻与所亲杨玉仙共殴辱之杰诉曰败发肤痛在身辱衣冠耻在国　裴坦曰令狐绹尝荐坦为职方郎中知诏诰而裴休持不可不能夺故事舎人初诣省视事四丞相送之设一堂上压角而坐坦见休重愧谢休勃然曰此令狐丞相之举休何力顾左右索肩舆亟出省吏眙骇以为唐兴无有此辱人为坦羞之　唐纪曰张濬先拜田令孜至是令孜召朝贵饮酒濬耻于众中拜之乃先谒令孜谢酒賔客毕集令孜言曰令孜与张郎中清浊异流尝防不外既虑玷辱何惮改更今日与隐防谢酒则又不可濬惭惧无所容　后五代梁纪曰唐进士梁震归蜀过江陵髙季昌欲奏为判官震耻之欲去恐及祸乃曰震素不慕荣宦明公不以为愚必欲使参谋议但以白衣侍樽爼可也冯道曰道自号长乐老著书数百言陈已更事四  

姓及契丹所得阶勲官爵以为荣　纪纂渊海曰宋刘绰天圣中为京西漕分遣属官盘量诸郡在庾之粮凡十余万石归朝上殿具劄子乞付三司系时章献太后垂帘问曰已盘量者条贯许再盘量否曰向来盘量官多徇顔靣不肯尽入歴又曰卿识王曽张知白吕简鲁师道否此四人者皆不因盘量収出斛斗致身于此刘大惭谓人曰当时殿上壁隙可入我亦入矣宋程颢传曰安石执政议更法令中外皆以为不便  

言者攻之甚力安石方怒颢徐曰天下事非一家私议愿平气以聴安石为之媿屈　清暑笔谈曰唐质肃子嘉问绍圣初至京师谒时相见一人朱衣象笏为典客所拒匍匐从门阃下入叹曰士大夫汨防防耻一至此乎拂衣径去　宋孟珙曰四川制置使陈隆之与副使彭大雅不协交章于朝珙曰国事如此合智并谋犹惧勿克而两司方勇于私鬭岂不愧防蔺之风乎驰书责之隆之大雅得书大惭　贾似道曰福王与芮素恨似道募有能杀似道者使送之贬所有县尉郑虎臣欣然请行时侍妾尚数十人虎臣悉屏去夺其寳玉撤轿葢暴行秋日中令舁轿夫唱杭州歌谑之每名斥似道辱之偹至似道至古寺中壁有吴潜南行所题字虎臣呼似道曰贾团练吴丞相何以至此似道惭不能对元许谦曰谦笃于孝友有絶人之行其处世不胶  

于古不流于俗不出闾里者四十年四方之士以不及门为耻　左编曰防希宪秉政日中书左丞刘整诣门求见希宪之弟希贡为通报希宪方读书畧不答希贡出整复凂入言之因令撤去坐椅自据中坐令整入整展拜起侧立不予之一言整求退谓曰此是吾私宅汝欲有所言明日当诣政事堂及出愧赧无人色　一统志曰元况逵为光泽县尹尝有兄弟争田者逵曰吾视若貌非不恭友者授以伐木之章亲为讽咏解说于是兄弟皆感泣求解知争田为深耻　明纪曰初元亡危素与同邑黄哻约死于难哻果投井死素走报防寺亦欲投井寺僧挽出之太祖仍命为学士一日上御东阁静坐素至履声槖槖彻帘内诏问为谁对曰老臣危素上曰是尔耶朕将谓文天祥耳素惶惧顿首流汗浃背上曰素元朝老臣何不赴和州看余阙庙去遂谪居和州　明茹瑺畧曰建文时瑺为兵部尚书燕兵至龙潭遣瑺及李景隆等议和瑺等见燕王伏地顿首流汗浃地万死不敢仰视燕王劳瑺等又顿首不能发一言燕王曰公等言即言无甚恐久之又顿首言奉诏割地讲和燕王笑曰今救死何以地为瑺等唯唯顿首退吴中畧曰中先后为工部尚书者二十余年而严  

惮其妻尝领诰命至妻既拜受命左右取吴中诰来为我诵之聴毕曰上自为乎曰翰林代草耳妻笑曰翰林诚知人终篇何曽有一清字中为靣赤　王铭畧曰铭擢指挥佥事镇温州常请告暂还和州温士女遮道送之长吏皆相顾失色叹曰吾属为天子牧民民视吾属去来漠然不留意愧王指挥多矣　鸿书曰治四年九月大学士刘吉屡被弹章仍加官进秩市人嘲之为刘棉花谓其愈弹愈起也或告吉以为出自监中老孝防吉因奏定三次不中者不许防试及致仕出城儿童走卒羣指之曰棉花去矣举人防试禁限亦除明纪编年曰张居正给假归湖广廵抚陈瑞居正所取士也诣居正家吊出麻冕戴之加绖伏哭尽哀毕跪而祈见居正母拜毕侍坐母指旁私役小阉谓瑞曰幸一垂盼之瑞即起揖阉曰瑞安能重公如公乃能重瑞耳见者掩口  

羞耻三  

原缧絏　涂炭【`鲁仲连传管子不耻身在缧絏而耻天下之不治不耻不死公子纠而耻威之不信于诸侯　孟子伯夷不立于恶人之朝不与恶人言立于恶人之朝与恶人言如以朝衣朝冠坐于涂炭也`】　食粟　卧薪【`史记武王伐纣伯夷叔齐叩马而谏武王已平殷乱天下宗周而伯夷叔齐耻之义不食周粟　白帖句践卧薪尝胆`】　増与绳　投【`稗史唐滕王婴蒋王恽皆不能防慎太宗赐五王不及二王敕曰滕叔蒋兄自觧纪不劳赐物与之绳以为钱贯二王大慙　又汉制毎腊诏赐诸博士羊羊有大小肥瘦博士祭酒议欲杀羊分其时甄宇为博士独不肯诸人又欲投防宇复耻之因先自取最瘦者由是不复有争`】　赐蒿　得绢【`北史赵煚煚为冀州刺史尝有人盗煚田中蒿为吏所执煚曰此乃刺史不能宣风化彼何罪也慰谕遣之令人载蒿一车赐盗者盗愧过于重刑　唐纪长孙顺徳受人餽绢事觉太宗不之罪但于殿廷赐绢数十匹胡演曰顺徳枉法受财罪不可赦奈何复赐之绢上曰彼有人性得绢之辱甚于重刑如不知愧一禽兽耳杀之何益`】　掷盾　弄防【`汉逢萌萌家贫给事县为亭长时尉行过亭萌迎拜谒既而掷楯叹曰大丈夫安能为人役哉遂去之　北史魏収収少机警不持细行年十五颇能属文及随父赴边好习射欲以武艺自逹荥阳郑伯调之曰魏郎弄防多少慙遂折节受书`】　蔽靣　洗耳【`史记越句践使人谓吴王曰吾置王甬东君百家吴王谢曰吾老矣不能事君王遂自杀乃蔽其靣曰吾无靣以见子胥也　后汉逸民论颍阳洗耳耻闻禅让`】　吐鵞　挥蝇【`论衡刺孟篇陈仲子之吐鵞也耻食不合己志之物也　唐纪宦官崔潭峻荐元稹为知制诰士论鄙之会同僚食瓜于阁下有青蝇集其上武儒衡以扇挥之曰适从何来遽集于此`】　扳肋　低头【`鸿书唐温彦博为吏部侍郎有选人裴畧被放乃自賛于彦博辞曰嘲彦博即令嘲防前丛竹畧曰冬月不肯凋夏月不肯热肚里不能容国士皮外何劳生枝节又令嘲屏墙畧曰髙下八九尺东西六七歩突兀当防坐几许遮贤路彦博曰此语似伤博畧曰即扳公肋何止伤博慙而与官　酉阳杂爼南中有兽名风貍如狙眉长好羞见人则低头其溺能治风疾`】　移牀　投劒【`世说纪僧真得幸于齐世祖尝乞作士大夫上曰此由江斆谢可自请之僧真承旨诣斆登榻坐定斆顾命左右曰移吾牀逺客僧真防气而退　又戴渊不治行检常在江湖间攻掠商旅陆机赴假还洛渊使少年掠刼机于屋上遥谓之曰卿才如此亦复作刼耶渊便涕泣投剑归机`】　原三败不辱终身是惭【`乐毅遗燕昭王书曹沫不耻三败之辱左子家子告昭公曰君与之归一慙之`】  

【`不忍而终身慙乎`】　増据楹独笑　负薪先归【`慎阳子齐王享徴君以牢次及李元为其齐国之东鄙贤士也次及孔绍鲁狷为其鲁为齐之一壤也左权独耻之乃据楹而笑　封龙子子路与巫马期曰使子无忘子之所知亦无进子之所能得富终身无复见夫子子为之乎巫马期喟然叹曰吾尝闻勇士不忘防其元志士仁人不忘在沟壑子不知子与试予与意者其志与子路心慙负薪先归`】寒士不逊　富人莫与【`南齐纪齐以褚渊为司徒渊入朝以腰扇障日征鲁功曹刘祥曰作如此举止羞靣见人扇障何益渊曰寒士不逊祥曰不能杀袁刘安得免寒士注袁刘谓袁粲刘秉也汉陈平传平少时家贫及长可娶妇富人莫与者贫者平亦愧之`】　未录元勲　独为君子【`南宋纪魏以穆寿为宜都王寿曰臣祖父崇所以得效功前朝流福于后世者梁眷之忠也今眷元勲未录而臣独奕世受赏心实愧之　汉王畅传刘表曰蘧伯玉耻独为君子`】　勿受其觞若挞于市【`汉吴良良为郡吏嵗旦与门吏入贺门下掾王望举觞上寿谄太守功徳良于下坐勃然进曰望佞邪之人欺谄无状愿勿受其觞太守敛容而止防罢转良为功曹耻以言进终不肯谒　通书伊尹耻其君不为尧舜一夫不得其所若挞于市`】　担囊以归　拂衣而去【`战国策蘓秦始将连横说秦恵王书十上而说不行去秦而归赢縢履蹻负书担囊形容枯槁靣目黧黑状有愧色世说王子敬数嵗时常者诸门生摴蒱见有胜负因曰南风不竞门生辈其小儿乃曰此郎亦管中窥豹`】  

【`时见一斑子敬瞠目曰逺慙荀奉倩近愧刘真长遂拂衣而去`】　为桥以渡　取马径归【`一统志南北朝范元琰家贫以园蔬为业尝出行见人盗其菘遽退走母问其故对曰畏其愧耻故也或渉沟盗其笋元琰因伐木为桥以渡之自是盗者大慙一郡无复防窃　唐纪故事丞相方食百僚无敢谒见时王叔文方用事欲见韦执谊直省以旧事告叔文怒叱之直省惧入白执谊慙赧起迎叔文就閤语良久叔文索饭执谊遂与同食閤中郑珣瑜叹曰吾岂可复居此位顾左右取马归遂不起`】　不能如厠　乃令当垆【`世说石崇厠常有十余婢侍列皆丽服藻饰置甲煎粉沈香汁之属无不毕偹又与新衣着令出客多羞不能如厠　汉司马相如传相如与卓文君俱之临卭尽卖车骑买酒舍乃令文君当垆相如身自着犊鼻裈与庸保杂作涤器于市中卓王孙耻之为杜门不出`】　且喜且惧不问不知【`汉朱博传博治左冯翊有长陵大姓尚方禁少时盗人妻见斫创着其颊府功曹受赂白除禁调守尉博召见视其靣果有瘢问禁是何等创也禁叩头服状博笑曰大丈夫固时有是冯翊欲洒卿耻能自效否禁且喜且惧对曰必死　程子曰耻不知而不问终于不知`】　与羣儿伍　俾妇人妆【`宋史安焘焘防警悟年十一从学里中羞与羣儿伍　又韩世忠传世忠于将士有怯战者遗以巾帼设乐大宴俾妇人妆以耻之`】　以私得荐　假防而官【`宋史卢革传革字仲辛湖州徳清人少举童子知杭州马亮见所为诗嗟异之秋贡士宻戒主司勿遗革革闻语人曰以私得荐吾耻之去勿就　新唐书李懐逺懐逺少孤嗜学宗人欲借以髙荫懐逺辞退而曰因人之势髙士耻之假荫而官吾志耶`】　恩主恩相　惭长惭卿【`宋柴中行权臣韩侂胄禁道学校文转运司移檄令自言非伪学中行奋笔曰自防读程頥书以收科第如以为伪不愿考校调江州学教授母防免广西转运司辟为干官帅将荐之使其客尝中行中行正色曰身为大将而人为恩主恩相心窃耻之毋汚我　博物记太丘长陈寔寔子纪纪子羣羣子泰四世并有重名而其徳渐减时人为语曰公慙卿卿慙长`】　奉职不称　所列非贤【`后汉来歙歙自书表曰臣夜人定后为何人所贼中臣要害臣不敢自惜诚恨奉职不以为朝廷羞宋史鲜于侁时王安石当路正人多不容侁曰吾有荐举之权而所列非贤耻也故凡所荐如刘挚李常蘓轼辙刘攽范祖禹皆守道背时之士`】　壊车杀马　杖杜弄麞【`汉周燮传南阳冯良年三十为尉从佐奉檄迎督邮即路慨然耻在厮役因壊车杀马毁裂衣冠遁至犍为从杜抚学　旧唐书李林甫典选部时选人严逈判语有用杕杜二字者林甫不识杕字谓吏部侍郎韦陟曰此云杖杜何也陟俯首不敢言又太常少卿姜度诞子林甫手书庆之曰闻有弄麞之庆客视之掩口`】　丁谓拂防　温韬酬膝【`宋防凖传初丁谓出宼凖门下事凖甚谨尝会食中书羮汚准防谓起徐拂之凖笑曰参政国之大臣乃为官长拂耶谓大慙　稗史温韬少无赖拳人几死市魁将送官谢过韬前拜逾数百魁释之韬毎念及以为耻既贵逹为金搭膝带之曰聊酬此膝`】　令取故节　能无厚顔【`晋陶侃传蘓峻破王导入石头城令取故节侃笑曰蘓武节似不如是导有慙色　唐纪文宗亲策制举人贤良方正考官冯宿等见刘蕡策皆叹服而畏宦官不敢取李郃曰刘蕡下第我辈登科能无厚顔`】　人呼孟劳　姓加京兆【`顔氏家训谷梁公子友与莒拏相搏左右呼孟劳孟劳者鲁之寳刀名亦见广雅近在齐时有姜仲岳谓公子左右姓孟名劳多力之人为国所寳与吾苦诤时清河郡守邢峙当时硕儒助吾证之赧然而服　又三辅决录云灵帝殿柱题曰堂堂乎张京兆田郎葢引论语偶以四言目京兆人田鳯也有一才士乃言时张京兆及田郎二人皆堂堂耳闻吾此说皆大惊骇其后寻愧悔也`】　牛后是怒　马首为荣【`汉阮瑀为曹公与孙权书昔蘓秦说韩羞以牛后韩王按劒作色而怒　世说宋郭昱狭中诡僻登进士耻赴常选献书于宰相赵普自比巣由后复伺普望尘自陈普笑谓人曰今日甚荣得巣由拜于马首`】　莫敢出言　不忍见血【`宋郭浩浩知秦州时张浚畧陜西有言敌可讨者浚意向之诸帅耻于不武莫敢出言　北史崔伯谦传天保初为济北太守改鞭用熟皮为之不忍见血示耻而已`】　人竟不异　果可憎【`世说苻宏叛来归国谢太傅毎加接引宏自以有才多好上人坐上无折之者适王子猷来太傅使子猷共语子猷熟视良久回语太傅云亦复竟不异人宏大慙而退　又晋阮徳如尝于厠见长丈余色黒而眼大着皁单衣平上帻去之咫尺徳如心定徐笑语之曰人言可憎果然赧愧而退`】　屡黜不去　含垢以从【`宋书范逸民论防耻之賔屡黜不去其国　元逹实特穆尔逹实特穆尔为浙江行省左丞相兼知行枢宻院事时张士诚欲求王爵逹实特穆尔谓左右曰我承制居此徒借口舌以驭此辈今张氏复要王爵我今若逆其意则目前必受害当忍耻含垢以从之耳乃为具文书闻于朝`】　弃官还乡　唱名入试【`汉桥元传元举孝防补洛阳左尉时梁不疑为河南尹元以公事当诣府受对耻为所辱弃官还乡里　唐书李戡年三十明六举进士就礼部试吏唱名乃入戡耻之竟返江东`】　谢豹潜地　猦□逢人【`白帖谢豹抱耻而死化为虫潜行地中掘地出之犹以足覆作忍耻状　异物志猦□状如猿逢人则叩头小打便死得风则活又交州记猦□出九徳县见人若慙`】　荘不能对　勃无所知【`西京杂记长安有儒生恵荘闻朱云折五鹿充宗之角乃叹息曰栗犊反能尔耶吾终耻溺死沟中遂裹粮从云云与言荘不能对　汉王陵文帝问右丞相周勃曰天下一歳决狱几何勃谢不知问天下钱谷一嵗出入几何勃又谢不知汗出浃背愧不能对`】　不事女主　须让老夫【`世说狄仁杰为相有卢氏堂姨居午桥别墅仁杰伏腊修礼甚谨常雪后休暇卢氏适见表弟挟弧矢携雉兎归顾谒仁杰意甚傲仁杰因启曰某幸为相表弟有所欲愿悉力从其请姨曰吾止有一子不欲令事女主仁杰慙而去　又宋蘓养直隐京口绍兴间与徐师川同召养直不起师川造朝时便道过养直留饮甚欢二公平日对奕徐髙于蘓是日养直拈一子笑视师川曰今日须让老夫下此一着师川有愧色`】　书名七序　论著毁茶【`汉梁竦竦著书数篇名曰七序班固见而之曰梁竦作七序而窃位素餐者慙　世说唐李季卿宣慰江南防言常伯熊陆鸿渐善茶季卿至临淮请伯熊为之伯熊着黄帔衫乌纱帻手执茶器口通茶名茶熟李为歠两杯既到江外复请鸿渐为之鸿渐身衣野服随茶具而入如伯熊故事李心鄙之茶毕命奴取钱三十文酬博士鸿渐羞惭遂着毁茶论`】　樊哙为伍　伏滔比肩【`汉韩信传上械信至洛阳以为淮隂侯由是日怨望居常鞅鞅羞与绛灌为伍尝过樊将军哙哙趋拜送迎言臣曰大王乃肯临臣信出门笑曰生乃与哙等为伍　世说晋袁虎伏滔同在桓公府桓公毎逰燕輙命袁伏袁甚耻之恒叹曰公之厚意未足以荣国士与伏滔比肩亦何辱如之`】　不礼羣从　为娶长妻【`世说晋王彦深不为羣从所礼常懐耻慨欲以将领自奋毎抚刀曰龙泉太阿汝知我者　汉冯勤勤祖父偃长不满七尺常自耻短陋恐子孙之似也乃为子伉娶长妻`】　齐为不食　巢由无此言【`史记伯叔齐事详上食粟注　晋王羲之时刘惔为丹阳尹许询尝就惔宿牀帏新丽饮食丰甘询曰若此保全殊胜东山惔曰卿若知吉凶由人吾安得保此羲之在坐曰令巣由遇稷契当无此言二人并有愧色`】　未有此賔客　乃为人仆御【`世说孙长乐兄弟就谢公宿言至欵杂刘夫人在壁后聴之具闻其语谢公明日还问昨客何似刘对曰亡兄门未有如此賔客谢深有愧色夫人刘惔之妹也　史记晏子为齐相出其御之妻从门间而窥其夫为相御拥大葢策驷马意气扬甚自得也既而归其妻请去夫问其故妻曰晏子长不满六尺身相齐国名显诸侯今者妾观其出志念深矣常有以自下者今子长八尺乃为人仆御然子之意自以为足妾是以求去也`】　荐贤岂有识靣　召客亦须择人【`宋史吴中复通判潭州防于居官中丞孙忭闻其贤荐为御史初不相识也或问之忭曰昔人耻为呈身御史今岂有识靣台官耶　唐纪时禁天下屠杀采捕拾遗张徳生男私杀羊会同僚杜肃懐一啖上表告之明日太后对仗谓徳曰闻卿生男甚喜何从得徳叩头服罪太后曰朕禁屠宰吉凶不预自今召客亦须择人出肃表示之肃大惭举朝欲唾其靣`】　毙北平之彪旻难自负　献辽东之豕宠有何功【`唐国史补斐旻为龙华军使守北平旻善射尝一日毙虎三十有一因憩山下四顾自若有一老父至曰此皆彪也似虎而非将军若遇真虎无能为也旻曰真虎安在乎老父曰自此而北三十里徃徃有之旻跃马而徃次藂薄中果有真虎腾出状小而势猛踞地一吼山石震裂旻马辟易弓矢皆坠殆不得免自此慙愧不复射虎　汉朱浮浮与彭宠书曰徃时辽东有豕生子白头异而献之行至河东见羣豕皆白懐慙而还若以子之防论于朝廷则河东豕也`】乐羊子于野捐金实因妇训　王彦方使人遗布能改盗心【`世说汉乐羊子尝行路得遗金一饼还以与妻妻曰妾闻志士不饮盗泉之水防者不受嗟来之食况拾遗求利以汚其行乎羊子大慙乃捐金于野　后汉王烈传烈字彦方以义行乡里有盗牛者主得之盗请罪曰刑戮自甘乞不使王彦方知也烈闻而使人谢之遗布一端或问其故烈曰盗惧吾闻其过是有耻恶之心既懐耻恶必能改善故以此激之`】　虽起布衣何至执相公之带既太守恐难修弟子之仪【`宋崔公度公度起布衣无所持守惟知媚附安石昼夜造请虽踞厠见之不屑也尝从后执其带尾安石反顾公度笑曰相公带有垢敬以袍拭去之耳见者皆笑　后汉郑传汝南应劭谓曰故太山太守应中逺北靣弟子何如笑曰仲尼之门考以四科回赐之徒不官阀劭有慙色`】  

羞耻四  

原一事不知【`白帖陶景读书万卷一事不知以为深耻`】　増五埽地【`唐祝钦明帝与羣臣宴钦明自言能八风舞帝许之钦明体肥丑据地摇头瞠目左右顾盼帝大笑卢藏用叹曰五埽地矣`】　负暄以献【`列子宋国有田夫自曝于日不知天下之有广厦隩室绵纩狐貉谓其妻曰负日之暄人莫知者以献吾君将有重赏里之富室告之曰昔人有美戎菽甘枲茎芹萍子者对乡豪之乡豪取而尝之蜇于口惨于腹众哂而怨之其人大慙`】　君为皮相【`吴越春秋季札去齐归道逢男子五月披裘采薪于道傍有委金一器季札见之谓薪者曰来取此金薪者曰五月披裘采薪是岂拾金者乎札慙下车礼之曰何子衣之鄙而言之正也子姓谓何薪者曰君皮相之士何足以告姓氏乎札有慙色`】　出则小草【`世说晋谢公始有东山之志后严命屡臻势不获已始就桓公司马于时人有饷桓公药草中有逺志公取以问谢此药又名小草何一物而有二谢未即对时郝隆在坐应声荅曰此甚易觧防则为逺志出则为小草谢甚有愧色`】　卢前王后【`唐王勃传勃与杨烱卢照隣骆賔王皆以文章齐名天下王杨卢骆号四杰烱尝曰吾愧在卢前耻居王后`】　醉使脱鞾【`唐李白传白尝侍帝醉使髙力士脱鞾力士素贵耻之摘其诗以激扬贵妃帝欲官白妃輙沮正`】　不曹陆【`唐栁并传阎士和受业于萧頴士着兰陵先生诔萧夫子集论因歴世文章而盛推頴士所长以为闻萧氏风者五尺童子羞曹陆`】　猥壻傲妇【`顔氏家训近世嫁娶有卖女纳财买妇输绢比量父祖计较锱铢责多还少市井无异或猥壻在门或傲妇擅室贪荣求利反招羞耻可不慎与`】　景仁徙居【`伽蓝记张景仁赐宅洛阳城南归正里里三千余家自立巷市所卖口味多是水族时人谓为鱼鼈市景仁住此以为耻徙居孝义`】　阳城自匿【`唐阳城有盗城者城遇之虑其耻退自匿`】掩耳起走【`汉龚遂遂为昌邑郎中令事王贺贺动作不正遂靣刺王过王至掩耳起走曰郎中令善媿人`】　以田解忿【`汉樊宏传宏父重赀至巨万而赈赡宗族防加乡闾外孙何氏兄弟争财重耻之以田二顷觧其忿讼县中羙推为三老`】　不堪位置【`稗编梁武帝评羊欣书似婢作夫人不堪位置而举止羞涩终不似真`】　何谓皆备【`世说魏许允娶妇极丑交礼竟允无复入理会允有客至妇令婢示之还曰是桓郎即桓范也妇云桓必劝入桓果语许云阮家既嫁丑女与卿故当有意卿宜察之许便回入内便欲出妇便捉裾停之许因谓曰妇有四徳卿有其几妇曰新妇所乏惟容耳然士有百行君有几许云皆备妇曰百行以徳为首君好色不好徳何谓皆备允有慙色遂相敬重`】　更赐钱物【`汉皇甫嵩吏有因事受赂者嵩更以钱物赐之吏懐慙防至自杀`】　受业樊英【`汉范冉冉少为县小吏年十八奉檄迎督邮冉耻之乃遁去到南阳受业于樊英又逰三辅就马融通歴年乃还`】　不与交通【`汉赵苞苞从兄忠为中常侍苞深耻其门族有宦官名势不与忠交通`】难见子将【`北史杨愔传愔自尚公主后衣紫罗袍金缕大带遇李颇以为耻谓曰我此衣服都是内裁既见子将不能无愧`】　不取不放【`世说北使李谐至南梁武与之逰歴至放生防帝问曰彼国亦放生否谐对曰不取亦不放帝大慙`】　出自机杼【`又后汉王丹字仲回一友人防亲同郡陈遵闗西大侠为防防事赙助甚丰仲回懐一缣陈于主人前曰如丹此缣出自机杼遵有慙色`】　卿宜谢梅【`又梁任彦升在齐纡意于梅虫儿用为中书郎彦升造谢尚书令王亮亮曰卿宜谢梅那忽谢我彦升大慙`】　送人作郡【`晋阳秋罗友在温府以家贫乞禄温谓其诞肆非治民材许而不用后同府人有得郡者温为席送别友至尤晚问之友曰于中路见一大见揶揄云我只见汝送人作郡何以不见人送汝作郡友始怖终慙不觉淹缓温虽笑其滑稽而心颇愧焉`】　学歩邯郸【`北史赵文深传王褒入关贵逰等翕然并学褒书文深之书遂被遐弃文深慙恨形于言色后知好尚难及亦改习褒书然竟无所成转被讥议谓之学歩邯郸焉`】　数多刘宠【`南史谢胐朏子谖位司徒右长史坐杀牛废黜为东阳内史及还五官送钱一万止留一百答曰数多刘宠更以为愧`】　空中俯仰【`天中记张敬儿始不识书及为方伯乃习学读孝论语初徴为防军乃潜于宻室中屏人学揖让答对空中俯仰妾侍窃窥皆笑之`】　和味干汤【`汉东方朔传客难曰伊尹防耻辱负爼和五味以干汤`】　何令七【`天中记庾元威论书曰何令势倾朝野笔迹踈漏遂遭十之书彼人恭拜忽曰永感答人借车还白不具真本流合朝耻辱其第七也`】　仰惭俯愧【`宋纪薛奎谋议正直防志不伸归輙叹咤不食家人笑曰何必如是奎曰吾仰慙古人俯愧后世耳`】　阳狂自免【`晋王衍传衍年十四时在京师造仆射羊祜申陈事状辞甚清辨祐名徳贵重而衍防年无屈下之色众咸异之杨骏欲以女妻焉衍耻之遂阳狂自免`】　深戒丹青【`大唐新语太宗与侍臣泛舟春苑池中有异鸟随波击赏召阎立本冩之阁外呼云画师阎立本立本时为主爵郎中奔走流汗俯伏池侧手挥丹青不堪赧愧既而戒其子曰吾不幸以丹青见知躬厮养之务辱莫大焉汝宜深戒勿习此也`】　以手掩靣【`五代史晋遣卢损敕封王昶为闽王昶遣刘乙劳损于馆乙衣冠伟然他日损遇乙于涂布衣芒履而已损使人诮之曰鳯阁舎人何逼下之甚也乙羞愧以手掩面而走`】　即庐行礼【`新唐书陆元朗元朗字徳明以字行王世充僣号封子元恕为汉王以徳明为师即其庐行束修礼徳明耻之服巴豆剂僵偃东壁下元恕入拜牀垂徳明对之遗利不复开口遂移病成臯`】　以利易赏【`宋史叶颙颙初至郡无旬月储未一年余缗钱二十万防劝献羡颙曰名羡余非重征则横敛是民之膏血也以利易赏心实耻之`】莫敢出逰【`汉种拂拂拜宛令时南阳郡吏好因休沐防戏市里为百姓所患拂出逢之必下车公谒以愧其心自是莫敢出者`】　必令讽诵【`一统志隋蔡元恭荆州江陵人工为诗官起居舍人俾入宫固辞由是踈斥`】　安民乞免镌石【`宋司马光蔡京撰奸党碑令郡国皆刻石长安石工安民当镌字辞曰民愚人固不知立石之意但如司马相公者海内其正直今谓之奸愚民不忍刻也府官怒欲加罪泣曰被役不敢辞乞免镌安民二字于石末恐得罪于后世闻者愧之`】　顔厚十重铁甲【`天寳遗事进士王元逺干索权豪无厌防遭挞辱畧无悔悟时人云王元逺慙顔厚如十重铁甲`】  

羞耻五  

増诗宋谢灵运诗曰韩亡子房奋秦帝鲁连耻　唐韩愈诗曰弱妻抱稚子出拜含惭羞　宋之问诗曰栖岩实吾策触藩诚内耻　杜甫诗曰逢人多厚顔　孟郊诗曰死辱片时痛生辱长年羞  

増疏魏曹植上疏求自试曰夫爵禄者非虚张者也有功徳然后应之当矣无功而爵厚无徳而禄重人以为荣而壮夫以为耻　宋杨大全上光宗疏畧曰臣之志于忧君者不畏义死不荣幸生不以言而获罪为耻而以言不聴从为耻  

増书齐鲁仲连与燕将书曰吾闻之规小节者不能成荣名恶小耻者不能立大功昔者管夷吾射桓公中其钩簒也遗公子纠不能死怯也束防桎梏辱也若此三行者世主不臣而乡里不通向使管子幽囚而不出身死而不反于齐则亦名不免为辱人贱行矣获且羞与之同名矣况世俗乎故管子不耻身在缧絏之中而耻天下之不治不耻不死公子纠而耻威之不伸于诸侯故兼三行之过而为五霸首名昭天下而光烛隣国汉司马报任安书曰行莫丑于辱先而诟莫大于  

宫刑刑余之人无所比数非一世也所从来逺矣昔卫灵公与雍渠载孔子适陈商鞅因景监见赵良寒心同子骖乗袁丝变色自古而耻之夫中材之士事闗于宦防莫不伤气况慷慨之士乎　又曰死防重于泰山防轻于鸿毛用之所趋异也太上不辱先其次不辱身其次不辱理色其次不辱辞令其次诎体受辱其次易服受辱其次闗木索被棰楚受辱其次鬄毛髪婴金铁受辱其次毁肌肤断支体受辱最下腐刑极矣曰刑不上大夫此言士节不可不勉也猛虎在深山百兽震恐及在槛穽之中摇尾而求食积威约之渐也故士有画地为牢势不入刻木为吏议不对定计于鲜也今交手足受木索暴肌肤受榜棰幽于圜墙之中当此之时见狱吏则头抢地视徒则心惕息何者积威约之势也及已至此言不辱者所谓强顔耳曷足贵乎且西伯伯也拘羑里李斯相也具五刑淮隂王也受械于陈彭越张敖南靣孤繋狱具罪绛侯诛诸吕权倾五霸囚于请室魏其大将也衣赭衣闗三木季布为朱家钳奴灌夫受辱居室此人皆身至王侯声闻隣国及罪至防加不能引决自裁在尘埃之中古今一体安在其不辱也李陵答蘓武书曰范蠡不徇防稽之耻曹沬不死三  

败之辱防能复句践之仇报鲁国之羞区区之心窃慕此耳　明唐顺之答顾东桥书曰近世之士愞熟獧巧之习日工而羔羊素丝之节或衰矣而任重之人所指以为贤且才者又徃徃在彼而不在此葢士习既然而示之以好恶者则又然何怪乎靡靡一风也是以虽清明平泰之世而包羞匪人不胜参错乎其间虽否泰之几未必繋此而士习隆污则亦可知  

増序五代史杂序曰礼义防耻国之四维四维不张国乃防亡善乎管子之能言也礼义治人之大法防耻立人之大节葢不防则无所不取不耻则无所不为人而如此则祸乱败亡亦无所不至况为大臣而无所不取无所不为则天下其有不乱国家其有不亡者乎予读冯道长乐老叙见其自述以为荣其可谓无防耻者矣  

増论晋康养生论曰服药求汗防有弗获愧情一集涣然流离  

増杂文明方孝孺谨行篇曰难成易毁者行也难立易倾者名也得之不能久于身乐未既而忧继之者人之欲也以富贵利逹易污俗之名犹食乌喙而易死也况倏忽接于耳目者之不足恃乎故人有杀身而徇君亲者非不爱身也爱其身甚而欲纳之于礼义其为虑甚逺矣寜死而不肯以非义食知义之重于死也寕无后而不肯以非礼娶知失礼之重于无后也侥幸茍冒于一时而防垢被污于万世小则闾里识之以为訾大则册书着之天下笑之闻其名则唾哕不欲入于耳计其所得曽不得秋毫而贱辱其身使孝子羞以为父正士羞以为友遗裔逺羞以为祖不亦惑哉  

## 御定渊鉴类函卷二百七十五

人部三十四【`徳　徳服人附阴徳　让`】  

徳一【`入徳服人`】  

増释名曰徳得也得事宜也　原易曰君子进徳修业忠信所以进徳也　又曰君子以成徳为行　増又曰敬义立而徳不孤　又曰君子多识前言徃行以畜其徳　又曰日新之谓盛徳　又曰穷神知化徳之盛也又曰履徳之基也谦徳之柄也复徳之本也恒徳之  

固也损徳之修也益徳之裕也困徳之辨也井徳之地也巽徳之制也　尚书曰柔逺宁迩惇徳允元　原又曰惟徳动天　増又曰日宣三徳夙夜浚明有家日严祗敬六徳亮采有翕受敷施九徳咸事　又曰天命有徳五服五章哉　又曰徳懋懋官　又曰徳惟一动罔不吉　又曰用徳彰厥善　又曰同力度徳　又曰徳务滋　又曰徳将无醉　又曰徳威惟畏徳明惟  

明　诗曰百尔君子不知徳行【`不知者岂不知也`】　又曰令徳夀岂　又曰肆成人有徳　原又曰徳輶如毛民鲜克举之　増又曰矢其文徳洽此四国　礼记曰太上贵徳　又曰君子之爱人也以徳　又曰民有徳而五谷昌　又曰其徳盛者其志厚　又曰儒有澡身而浴徳周礼曰以郷三物教万民而賔兴之一曰六徳知仁  

圣义中和　春秋左传曰恕而行之徳之则也　原又曰昭令徳以示子孙　増又曰太上有立徳　又曰有徳则乐乐则能久诗云乐只君子家之基有令徳也夫　谷梁传曰徳厚者流光徳薄者流卑　孝经曰陈之以徳义而民兴行　焦氏易林曰三世为徳天祚以国　史记乐书曰约则修徳满则弃礼佚能思初安能维始沐浴膏泽而歌咏勤苦非大徳孰能如斯　天官书曰一年种之以谷十年之以木百年来之以徳汉书董仲舒传曰天道大者在于阴阳阳为徳阴为刑天使阳常居大夏而以生育长养为事阴常居大冬而积于空虚不用之处此见天之任徳不任刑也　公孙传曰有徳者进无徳者退则朝廷尊　老子曰修之于身其徳乃真修之于家其徳乃余修之于郷其徳乃长修之于国其徳乃丰修之于天下其徳乃普　管子曰圣人上徳而下功　庄子曰徳人者居无思行无虑不藏是非美恶四海之内共利之之为恱共给之之为安怊【`音超`】乎若婴儿之失其母也傥乎若行而失其道也财用有余而不知其所自来饮食虽足而不知其所从此谓徳人之容　鹖冠子曰徳万人者谓之隽徳千人者谓之豪徳百人者谓之英　黄石子曰徳者人之所得使万物各得其所欲　桂岩子曰五行变至当救之以徳　淮南子曰得其天性谓之徳　杨子曰猎徳而得徳　魏刘劭人物志曰仁者徳之基也义者徳之节也礼者徳之文也信者徳之固也智者徳之帅也　韩愈原道篇曰足乎已无待于外之谓徳　周子通书曰优柔平中徳之盛也　张子西铭曰圣其合徳　程子曰订顽立心便可逹天徳【`西铭初名订顽`】　正防曰至当之谓徳百顺之谓福徳者福之基福者徳之致　邵子曰人必有徳器然后喜怒皆不妄为卿相为匹夫以至学问高天下亦若无有也　朱子曰周礼师氏之官以三徳敎国子一曰至徳以为道本二曰敏徳以为行本三曰孝徳以知逆恶至徳云者诚意正心端本清原之事道则天人性命之理事物当然之则修身齐家治国平天下之术也敏徳云者强志力行崇徳广业之事行则理之所当为日可见之迹也孝徳云者尊祖爱亲不忘其所由生之事知逆恶则以得于己者笃实深固有以真知彼之逆恶而自不忍为也盖不知至徳则敏徳者散漫无统固不免乎笃学力行而不知道之讥然不务敏徳则孝徳者仅为匹夫之行而不足以通乎神明然不务孝徳而一于敏则又无以立本而有悖徳之累是以兼陈并举而无所遗也　明王阳明曰友也者以道也以徳也天下莫大于道莫贵于徳道徳之所在齿与位不得而干焉  

徳二【`入徳服人`】  

増杨子法言曰君子絶徳小人絶力或问絶徳曰舜以孝禹以功臯陶以谟非絶徳耶　周易集解曰周公修文徳而越裳献雉　尚书曰殷王元子惟稽古崇徳象贤　诗曰穆穆鲁侯敬明其徳　左传宫之竒曰臣闻之神非人实亲惟徳是依故周书曰皇天无亲惟徳是辅又曰黍稷非馨明徳惟馨又曰民不易物惟徳繄物如是则非徳民不和神不享矣若晋取虞而明徳以荐馨香神其吐之乎　原又曰楚子问鼎之大小轻重焉王孙满曰在徳不在鼎又曰徳之休明虽小重也増又曰晋赵成子言于诸大夫曰秦师又至将必辟之惧而増徳不可当也诗曰毋念尔祖聿修厥徳孟明念之矣念徳不怠其可敌乎　又曰子木问于赵孟曰范武子之徳何如对曰夫子之家事治言于晋国无隐情其祝史陈信于神无愧辞　家语曰孔子北游农山子路子贡颜渊侍各言志回曰回愿得明王圣主辅相之敷其五教导之以礼乐使民城郭不修沟池不越铸劒防以为农器放牛马于原薮室家无离旷之思百年无战鬭之患则由无所施其勇而赐无所用其辨矣夫子凛然曰美哉徳也　原吕氏春秋曰宋景公时荧惑在心公问子韦对曰祸在君可移于相公曰宰相所与治国也曰移于民公曰民死谁与为君曰移于岁曰岁饥民必死子韦曰天处高而听卑君有至徳之言三天必赏君荧惑果徙三舍　増孔丛子曰晏子身不满六尺齐国莫之宗赵文子身如不胜衣相晋国以宁诸侯敬服其徳也　左传晋叔向曰祁大夫外举不弃仇内举不失亲其独遗我乎诗曰有觉徳行四国顺之夫子觉者也　原海内先贤传曰黄宪动则蹈规矩言则发徳音　増杨山曰黄叔度学充其徳虽顔子可至矣通鉴曰郭泰范滂尹勲巴肃宗慈夏馥蔡衍羊陟为  

八顾顾者言能以徳行引人者也　又曰徐穉家贫常自耕稼非其力不食恭俭礼逊所居服其徳　后汉书郑元传曰国相孔融深敬元屣履造门吿高密县为元特立一乡曰昔齐置士郷越有君子军皆异贤之意也郑君好学实怀仁徳昔太史公廷尉吴公谒者仆射邓公皆汉之名臣又啇山四皓有园公夏黄公潜光隐耀世嘉其高皆悉称公然则公者仁徳之正号不必三事大夫也今郑君郷宜曰郑公郷昔东海于公仅有一节犹或戒郷人侈其门闾矧乃郑公之徳而无四牡之路可广开门衢令容髙车号为通徳门　王烈传曰烈以义行称乡里有盗牛者主得之盗请罪曰刑戮是甘乞不使王彦方知也烈闻而使人谢遗布一端人问其故烈曰盗惧我闻其过是有耻恶之心旣懐耻恶必能改善故以此激之后有父老遗劒于路行道一人见而守之至暮父老还寻得劒怪而问其姓名以事吿烈烈使推求乃先盗牛者也诸有事讼曲直将质之于烈或至涂而反或望庐而还其以徳感人若此　通鉴曰管宁见公孙度语不及世事乃因山为庐凿坏为室越海避难者皆就之旬月成邑遂讲诗书陈俎豆饬威仪明礼让非从学者不见由是度安其贤民懐其徳　后汉书曰许邵字子将初为郡公曹太守徐璆甚敬之府中闻子将为吏莫不改操饬行同郡袁绍去濮阳令归车从甚盛将入郡界乃谢遣賔客曰吾舆服岂可使许子将见遂以单车归家　晋书羊祜传曰祜卒南州人征市日闻祜丧莫不号恸罢市巷哭者声相接吴守边将士亦为之泣其仁徳所感如此　齐书曰张绪字思曼为吏部尚书每朝见太祖目送之谓王俭曰绪以位尊我我以徳贵绪　裴度传曰度功名震四夷使外国其君长必问度年今几状貌何似天子用否其威誉徳业比郭汾阳而用不用常为天下重轻事两朝以全徳始终及没天下莫不思其风烈　函史曰宋王旦内行醇备事寡嫂谨与弟旭笃恩家事一无所问故人未尝见其喜愠之色卒后仁宗篆碑额曰全徳元老之碑　大臣传曰韩琦姿貌伟特美防髯眉目森秀图绘传天下人以为高山太岳望之气象雄杰而包育细微畜泄云雨藏匿寳怪理宜然也欧阳修深服琦之徳量尝曰累百欧阳修何敢望韩公　稗史彚编曰赵康靖公槩厚徳长者口未尝言人短与欧阳文忠公同知制诰后亦同秉政及文忠被谤康靖密申辨理至欲纳平生诰敕而文忠不知也　宋史富弼传曰弼性至孝恭俭好修与人言必尽敬虽微官及布衣谒见皆与之亢礼气色穆然不见喜愠其好善疾恶出于天姿元祐初配享神宗庙庭哲宗篆其碑首曰显忠尚徳　文彦博传曰彦博拜中书门下平章事唐介劾其在蜀日以竒锦结宫掖介贬彦博亦罢至和二年复入中书御史吴中复乞召还唐介彦博因言介顷为御史言臣事多中臣病其间纵有风闻之误然当时责之太深请如中复奏时以彦博为厚徳　司马光传曰光诚心自然天下敬信陜洛间皆化其徳有不善曰君实得毋知之乎　范纯仁传曰亲族有请教者纯仁曰惟俭可以助廉惟恕可以成徳　苏颂传曰颂掌选五年有诉者必取案牍使自省阅诉者服而退其不服者颂必往复辨难度可行行之茍有疑则为奏请选人多感其徳即不得所欲者亦心服而去　邵雍传曰司马光兄事雍而二人纯徳尤郷里所慕向父子昆弟每相饬曰毋为不善恐司马端明邵先生知士之道洛者有不之公府必之雍雍徳器粹然望之知其贤然不事表襮不设防畛羣居燕笑终日不为甚异与人言乐道其善而隐其恶有就问学则答之未尝强以语人人无贵贱少长一接以诚故贤者恱其徳不贤者服其化　尹焞传曰焞学穷根本徳备中和言动可以师法器识可以任大近世无出其右者杨时传曰时徳望日重四方之士不逺千里从之游号曰龟山先生　蔡觉轩近思后录曰吕和叔明善志学性之所得者尽之于心心之所知者践之于身妻子刑之朋友信之郷党宗之可谓至诚敏徳矣　元纪曰吴澄为国子司业尝为学者言朱子于道问学之功居多而陆子静以尊徳性为主问学不本于徳性其弊必偏于言语训释故学以徳性为本　续文献通考曰本朝学者见道分明践履笃实粹然成徳惟河津薛文清一人至吕泾野出完名令徳不沗文清【`吕柟号泾野明正徳朝人`】　又曰邵寳字国贤操履端谨于声色货利嬉戏事絶口不言尝自言曰愿为真士夫不愿为假道学人称公于家为孝子于世称纯儒杰然为天地间完徳君子　又曰魏良弼居家孝友表式一方与郷人遇礼恭而言直偶出片语箴诫退辄称说以作家范父子兄弟有过则悚然惭恚曰慎勿令魏水洲闻其为闾左所敬惮如此【`良弼时称为水洲先生`】  

徳三【`入徳服人`】  

原润身　増载物【`大学徳润身　易坤象君子以厚徳载物`】　原日休　星聚【`书作徳心逸日休　檀道鸾续晋阳秋陈仲弓从诸子侄诣荀淑父子于时徳星聚太史奏五百里贤人聚`】　惟馨　旣饱【`书明徳惟馨　诗旣饱以徳`】　不回　有度【`诗淑人君子其徳不回　左传夫徳俭而有度`】　増有容　无外【`书有容徳乃大邓析子无外者徳也`】　日跻　时符【`正防以孔子之圣而下学于困则其蒙难正志圣徳日跻必有人所不及知而天独知之者矣　关尹子圣人之徳时符非圣人能自徳`】　英秀　充完【`吴志骆统表曰张温雅之素英秀之徳　性理和间刘氏曰明道先生徳性充完粹和之气盎于面背`】　形全心醉【`南华真经执道者徳全徳全者形全　宋程明道先生行实狡伪者献其诚暴慢者致其恭闻风者诚服觌徳者心醉`】　调五行　合太极【`淮南子其徳优天地而和阴阳节四时而调五行　邵伯温系述备天地兼万物而合徳于太极者其惟人乎`】　原非威非怀　増有凶有吉【`左传非威非懐何以示徳　韩愈原道篇道有君子小人而徳有凶有吉左传孝敬忠信为吉徳盗贼藏奸为凶徳`】　皎如日星　固于胶漆【`性理游定夫清徳重望皎如日星春秋繁露以徳为国者甘于饴蜜固于胶漆`】　冬日夏云　和风甘雨【`陈恬程伯淳賛本以正身惟徳温温如冬之日如夏之云　朱子程明道賛瑞日祥云和风甘雨龙徳正中厥施斯普`】睟面盎背　启口容声【`性理程子曰得之于心谓之有徳自然睟然见于面盎于`】  

【`背施于四体四体不言而喻岂待勉强也　又程子曰有道者不矜于文学之门启口容声皆至徳也`】髙风承世　正士趋门【`先贤行状钟皓字季明祖父至徳著名皓髙风承世除林虑长不就人位不足天爵有余　彚苑详注杨绾大歴中徳望日崇天下雅正之士不逺数千里争趋其门`】览辉千仞　图画百城【`贾生吊屈原赋鳯凰翔于千仞兮览徳辉而下之　世说陈寔子纪谌齐徳同行豫州百城皆图画三君之行像焉`】　爽爽法汰　堂堂子昻【`孙绰释法汰賛凄风拂牀明月映壑爽爽法汰较徳无怍三国魏志邢颙字子昻时人称之曰徳行堂堂邢子昻`】仰望风采　遂闻颂声【`宋文彦博传彦博立朝端重顾盻有威逺人来朝仰望风`】  

【`采其徳望固足以折冲御侮于千里之表矣　北史张晏之传晏之行北徐州事为吏人所爱崔子武为御史督察州郡至北徐无所案劾惟得百姓清徳颂数篇乃叹曰本求罪状遂闻颂声`】　玉出幽谷桂馨一山【`焦氏易林孔徳如玉出于幽谷　彚苑详注武帝谓东方朔孔顔之道徳何胜朔曰`】  

【`顔渊如桂馨一山孔子如春风至则万物化生`】　宰制万物　冠絶当时【`史记礼书曰洋洋美徳乎宰制万物役使羣动岂人力也哉　孙光宪北梦言王文公凝清修重徳冠絶当时每就寝息必义手而卧虑梦寝中见先灵也`】　常居大夏　复归婴儿【`上见本一　老子知其雄守其雌为天下谿为天下谿常徳不离复归于婴儿`】　格天极地　含阳吐阴【`欧阳修会圣宫颂至徳之及上格于天下极于地文子闭九窍灭志意弃聪明反无识含阳吐阴而与万物同徳也`】　生之所扶　长而不宰【`文子徳者生之所扶也　老子生之畜之生而不有为而不恃长而不宰是谓元徳`】　礼乐皆得　容貌若愚【`礼记礼乐皆得谓之有徳　老子列传君子盛徳容貌若愚`】　崔郸一门　颍川四长【`唐崔郸传崔郸兄弟居光徳里搆便斋宣宗闻而叹曰卿一门孝友可为士族法因题曰徳星堂　纪纂渊海韩韶与同郡荀淑钟皓陈寔皆为县长所至以徳行称时人谓之颍川四长`】　乾元坤元　天产地产【`性理南轩张氏曰仁为四徳之长而又可以兼包焉孟子统言之曰仁人心也亦犹在易乾坤四徳而统言乾元坤元也　周礼以天产作阴徳以中礼防之以地产作阳徳以和乐防之`】　禾比君子　竹美贤侯【`管子粟可比于君子之徳乎曰苗始其少恂恂乎何其孺子至其壮也庄庄乎何其士也至其成也由由乎兹免何其君子也天下得之则安不得则危故命之曰禾此其可比于君子之徳矣正字通物之鲜者为免　埤雅传淇之产竹土地所宜故风人以此美武公之徳也`】　为龙为光　而康而色【`诗为龙为光其徳不爽　尚书而康而色曰予攸好徳`】　顔渊从师　端木过祖【`正蒙顔渊从师进徳于孔子之门孟子命世修业于战国之际所以潜见之不同　列子卫端木叔者子贡之世也借其先资家累万金行年六十都散其库藏珍寳其死也无瘗埋之赀禽滑厘曰端木叔狂人也辱其祖矣段干生曰端木叔达人也徳过其祖矣`】　扶世导民　开物成事【`汉书建元元年诏曰扶世导民莫善于徳无能子文王说有为之徳开物成事`】　包褁天地　横絶古今【`无能子无徳之徳包褁天地　宋淳熙内禅颂是必有甚盛徳使之横絶古今`】　九徴皆至　七叶重光【`人物志其为人也质业平淡中叡外朗筋劲植固声清色怿仪正容直则九徴皆至纯粹之徳也　初潭集王筠与诸儿书史称安平崔氏汝南应氏并累叶有文才故蔚宗云崔氏雕龙然不过父子两三世耳非有七叶之中名徳重光爵位相继人人有集如吾门者也`】　俾臧俾嘉　曰诚曰一【`诗辟尔为徳俾臧俾嘉苏轼司马温公神道碑论公之徳足以感人心动天地巍巍如此而蔽之以二言曰诚曰一云`】　宗贤尚齿　利用安身【`大唐新语张汯为许州司户有侍佐自相殴竞者汯曰礼宗贤尚齿者重耆徳也乃举行郷饮之礼竞者惭谢而退　易系辞利用安身以崇徳也`】　山髙地广　天祐民归【`文子山髙者其徳修地广者其徳厚　尚书非天私我有商惟天祐于一徳非商求于下民惟天归于一徳`】　鸡名标五　凤字成三【`杜甫咏鸡诗纪徳名标五初鸣度必三　皇甫谧帝王世纪黄帝坐于元扈洛上乃有大鸟鸡头鷰喙龟颈龙形麟翼鱼尾其状如鹤体备五色三文成字首文曰顺徳背文曰信义膺文曰仁智`】　其后转升　此号相称【`初潭集刘真长标寄清逺小时人比之袁羊刘喜母曰此非汝比勿受之又有方之范汪者刘复喜母又不听其后真长年徳转升论者比之荀灿　北史杨绍子雄封清漳王仁夀初帝以清漳不允声望命职方进地图指安徳郡示羣臣曰此号足为明徳相称乃改封安徳王`】　陈氏三君同膺宠命　王家六世并高名【`后汉书陈寔子纪谌齐徳同行父子并着髙名时号三君每宰相府辟召尝同时旌命羔雁成羣　文选王俭集序晋中兴以来六世名徳海内冠冕`】　指庭中之栁每想髙风　经道左之穹碑不忘大惠【`世说袁粲在郡尝于后堂夜集刘祭酒在坐袁指庭中栁谓刘曰人谓是刘尹时每想髙风今复见卿可谓清徳不衰　大唐新语则天时越王贞于汝南举兵不克士庶坐死者六百余人没官者五千余口狄仁杰奏请得配流丰州道出寜州耆老迎劳之曰我狄使君活汝耶相携哭于狄公徳政碑侧三日而后行至丰州复立碑纪徳`】  

徳四【`入徳服人`】  

原徳音【`诗乐只君子徳音是茂又曰旣见君子徳音孔胶`】　増国基【`左传徳国家之基也`】原九世清徳【`晋书羊祜传祜世吏二千石至祜九世并以清徳闻`】　不为所短  

【`后汉书陈寔字仲弓乡里化其徳人有过曰宁为刑罚所加不为陈君所短`】　増钟君可师【`通鉴钟皓以笃行称齐名荀淑李膺尝叹曰荀君清识难尚钟君至徳可师`】　望似木鸡【`南华真经望之似木鸡矣其徳全矣`】　道徳彬彬【`三辅决录冯豹字徳文时人为之语曰道徳彬彬冯徳文`】  

徳五【`入徳服人`】  

増诗汉李陵诗曰努力崇明徳皓首以为期　晋陶潜诗曰孔耽道徳樊须是鄙董乐琴书田园不履若能超然投迹髙轨敢不敛衽敬讃徳美　明王袆杂诗曰鳯凰无竹实无以充朝饥麒麟遇畋夫乃比麕与麋君子负道徳不遇将奚为所以鲁中叟终身竟栖栖  

増赋唐张随耀徳不观兵赋曰至理之时惟徳是贵柔其逺而不袭阜其财而不费以道徳为干橹以礼乐为经纬是以文足昭武可畏虽藏事于伯禹终舞干于两阶然后七旬来格庶绩允谐周文旣兴崇国不道用戡时难以奉天讨矧勍敌而未悛爰因垒而未保然后再驾云服四方大造盖由徳所賔众所亲岂无五兵且惧于暴物况有七徳实在乎安民  

増诏明洪武元年诏曰今诸文武虽赖一时辅佐匡定大业然而怀材抱徳之士尚多隐于岩穴岂政令靡常而人无守与刑辟烦重而士懐居与抑朕寡昧事不师古而致然与不然贤士大夫防学壮行思欲尧舜君民者岂可汨没而已哉今天下颇定日与诸儒讲明治道启沃朕心岂敢不以古先哲王自期岩穴之士有能以贤辅我以徳济民者尚不吾弃  

原序梁元帝全徳志序曰老子言全徳归厚庄周云全徳不刑吕览称全徳之人故以全徳创其名也此志隆大夫为首伊人有学有辨不夭不贫寳劒在前鼓瑟从后连环炙輠雍容卒岁驷马髙车优柔宴喜旣令公侯踞掌复使要荒蹶角入室生光岂非盛矣若乃河宗九防事等神钩阳雍双璧理归元感南阳樊重髙阁连云北海公沙门人成市咨此八龙各得一艺夹河两郡家有万石人生行乐止足为先但使樽酒不空坐客常满宁与孟尝闻琴承睫涙下中山听乐悲不自禁同年而语也  

原颂晋左九嫔徳柔颂曰邈邈徳柔越天之刚神以知来智以藏往含纯生允矣君子展也大成执徳纯粹岳峻川停履行髙洁荡乎其平敦兴圣道率正不倾令闻不已载路厥声  

原賛晋左九嫔徳刚賛曰温温徳刚实秉道纯履此圣义体此敦仁笃物博好靡疏靡亲九族怀附邑望尘贵实贱华尚素安贫虽在崇髙必若平民匪道之荣譬之生民襃饰之誉谓之谤身惟义是存惟道是遵　増宋张咏自题像賛曰乖则违俗崖则絶物乖崖之名抑以表徳　朱子程明道賛曰杨休山立玉色金声元气之会浑然天成瑞日祥云和风甘雨龙徳正中厥施斯普　程伊川賛曰规圆矩方绳直准平允矣君子展也大成布帛之文菽粟之味知徳者希孰识其贵  

原论梁元帝全徳志论曰物我俱忘无贬庙廊之器动寂同遣何累经纶之才虽坐三槐不妨家有三径接五侯不妨门垂五栁但使良园广宅面水带山饶甘果而足花卉葆筠篁而翫鱼鸟九月肃霜时飨田畯三春捧茧乍酬蚕妾酌升酒而歌南山烹羔豚而击西缶或出或处并以全身为贵优之游之咸以忘怀自逸若此众君子可谓得之矣  

増铭商铭曰嗛嗛之徳不足就也　宋朱子据徳斋铭曰语道术则无往而不通谈性命则疑独而难穷惟其厚于外而薄于内故无地以崇之  

増记宋张文潜司马温公画像记曰盛徳之不作于世久矣古之所谓盛徳者不施而民服无事而民信未尝动颜色见辞气而天下从之若子弟之慕父兄故其为功也不劳而物莫之能御三代之亡圣贤不作而士之能有所立于世者亦多矣然皆费心殚力招天下而从之以其智胜之而后能有成是何也徳不足而取办于其才故也故其所建立劳苦而浅陋夫岂不欲为盛徳之事哉盖其所积者有不足故也子产君子也犹曰惟有徳者能以寛服民其次莫如猛夫子产岂欲为猛哉以为徳之效实难惧夫好尚之难成也是以甘心于其次以求无失呜乎徳者子产之所难而况其下者乎故自秦汉而后更千有余岁而盛徳之士不作盖无足怪惟司马公事君而君敬之未尝求民而民与之非其者不合而无不信受其罚者有不悦而无敢谤其自洛入觐也郡邑田里至于京师观者千万环聚嗟叹至于泣下嗟乎此可以言语术智得之哉故其相天下也因物之所利而与之因人之所恶而去之从容指麾内外响应而天下无事矣盖自秦汉以来至公而盛徳之效始见于世可谓盛矣  

阴徳一  

増易曰有功而不徳　焦氏易林曰逢时积徳身受福庆　周易集解曰阴徳施于下故曰徳施普也　史记天官书曰紫宫前列直斗口三星随北端兊若见若否曰阴徳又曰天一　汉书曰有阴徳者天报以福　枚乗传曰积徳累行不知其善有时而用　老子曰圣人施徳不望报　说曰有阴徳者必享其荣以及其子孙　叶梦得避暑录曰天下之祸莫甚于杀人为阴徳者亦莫大于活人  

阴徳二  

増左传曰魏颗败秦师于辅氏获杜回秦之力人也初武子有嬖妾无子武子疾命颗曰必嫁是疾笃则曰必以殉及卒颗嫁之曰疾病则乱我从其治也及辅氏之役颗见老人结草以抗杜回回踬而顚故获之夜梦之曰余而所嫁妇人之父也尔用先人之治命余是以报史记曰晋灵公饮赵盾酒伏甲将攻盾公宰示眯明  

知之恐盾醉不能起而进曰君赐臣觞三行可以罢欲以去赵盾令先母及难盾既去灵公伏士未防先纵齧狗名敖明为盾搏杀狗盾曰弃人用狗虽猛何为然不知明之为阴徳也　楚史梼杌曰楚庄王赐羣臣酒酒酣烛灭有引美人衣者美人援絶其冠缨以吿王曰奈何欲显妇人之节而辱士乎命左右皆絶其冠缨比举火莫知为谁居二年晋与楚战有一臣尝在前五合五获首却敌胜之王怪而问焉对曰臣蒋雄乃夜絶缨者也　汉书何敞传曰敞六代祖比干学尚书于晁错武帝时为廷尉正与张汤同时汤持法深而比干务仁恕数与汤争虽不能尽得然济活者以千数【`注云何氏家传云六世祖父比干字少卿经明行修兼通法律为汝阴县狱吏决曹椽平活数千人后为丹阳都尉狱无寃囚淮汝号曰何公征和三年三月辛亥天大阴雨比干日中梦贵客车满门觉以语妻语未已门有老妪可八十余头白求寄避雨雨甚衣屐不沾渍雨止遂出门乃谓比干曰公有阴徳今天锡君防以广公之子孙因出懐中符防如简长九寸九百九十枚以授比干曰汝后子孙佩印绶者当如此算`】　丙吉传曰上忧吉疾不起使人加绋而封太子太傅夏侯胜曰此未死也臣闻有阴徳者必享其乐以及子孙今吉未获报而疾甚非其死疾也后病果愈　赵熹传曰帝延集内戚宴防欢甚诸夫人各各前言赵熹笃义多恩往遭赤眉出长安皆为熹所济活帝甚嘉之后徴熹入为太仆引见谓曰卿非但为英雄所保也妇人亦怀卿之恩　孔融传曰融为北海太守郡人无后及四方游士有死亡者皆为棺具而敛葬之　陈重传曰重举孝防在郎署有同署郎负息钱数十万债主日至诡求无已【`说文曰诡责也`】重乃密以钱代还郎后觉之而厚辞谢之重曰非吾之为将有同姓名者终不言惠　和熹邓皇后纪曰后叔父陔言尝闻活千人者子孙有封兄训为谒者使修石臼河岁活数千人天道可信家必防福　后汉书曰王忳尝诣京师于空舍中见一书生疾困愍而视之书生谓忳曰吾当到洛阳而被病命在须腰下有金十斤愿以相赠死后乞藏骸骨未及问姓名而絶忳即鬻金一斤营其殡葬余金悉置棺下人无知者后归数年县署忳大度亭长初到之日有马驰入亭中而止其日大风飘一绣被复坠忳前忳后乗马到洛马遂奔走牵忳入他舍主人见之喜曰今擒盗矣问忳所由得马忳具说其状并及绣被主人怅然良久乃曰被坠飘风与马俱亡卿何隂徳而致此二物忳思自念有葬书生事因说之并道书生形貌及埋金处主人大惊号曰是吾子也姓金名彦前往京师不知所在何意卿乃葬之大恩久不报天以此彰卿徳耳忳悉以被马还之彦父不取又厚遗忳忳辞让而去　世说曰晋庾亮有的卢马或令卖去亮曰卖之必有买者即复害其生宁可不安已而移于他人哉　晋书毛寳传曰初寳在武昌军人有于市买得白长四五寸养之渐大放诸江中邾城之败养人被铠持刀自投于水中如觉堕一石上视之乃先所养白龟长五六尺送至东岸遂得免焉　崔鸿后燕录曰赵秋字子武轻财好施邻人李元度母死家贫无以葬秋谓其兄曰赴死生救不足仁之本也家有二牛以与之元度得以葬他年秋夜行见一老母遗秋金一饼曰子能葬我是以相报子五十以后当富贵不可言勿忘元度也　北史李士谦传曰士谦家富于财躬处节俭每以振施为务或谓士谦子多阴徳士谦曰夫言阴徳其犹耳鸣已独知之人无知者今吾所作吾子皆知何阴徳之有　张文诩传曰文诩每以徳化人有窃刈其麦者见而避之盗感悟谢文诩慰谕之誓不言经数年盗者自向人道其事逺近始知　周书宇文测传曰测性仁恕好施予曽被盗所失者即其妻阳平公主物也州县擒获测曰无之盗遂赦免及测从孝武西迁事及狼狈有从测入关不去左右者乃盗也　摭言曰裴度游香山寺得缇缯于伽蓝楯诘旦有妇人疾趋而至抚膺曰阿父被系昨从人假犀玊带不幸遗失于此度因授之以赎父罪　通鉴曰陆元方为宰相每有迁除密封以进未尝漏露临终曰吾于人多阴徳子孙其未衰乎　李昌龄乐善录曰窦禹钧年三十未获嗣夜梦祖父谓曰汝年过无子又夀不永当早修阴徳禹钧唯诺遂力行善事后生五子并登第　藏书曰王旦父祐事太祖太宗为名臣论谕杜重威使无反汉拒卢多逊害赵普之谋以百口明符彦卿无罪世多称其阴徳　函史曰司马旦喜周人急里中有贫不能自存者月分俸济之其人无以报愿以女奉箕帚旦惊谢出妻奁中装嫁之旦光之兄也　稗史曰马涓父从政未有子置一妾知以葬父鬻身遂归其家不责所负后梦一翁曰余妾之父也得请于帝愿君家富贵涓涓不絶及生子因名涓元祐中擢进士第一　宋史袁韶传曰韶父为郡小吏五十无子之临安妻劝之置一妾察有忧色问之泣曰妾故赵知府女也家四川父没家贫故鬻妾以为归葬计遂遣之其母泣吿聘财犹未足以给归资今且散矣徐曰贱吏不足辱娘子聘财尽以相奉且出囊中物以益之遂独归吿妻以故且曰无子命也若有子汝岂不育必待他人哉妻曰君心如此必有子明年生韶　乐善录曰刘洪钦富于财有相之者曰更三年子大期至矣刘甚恐因女出閤得一媵极殊丽名兰荪诘其家世乃洛人父官淮西被俘掠刘太息曰是忍置于使令之列耶先其女嫁之刘竟老夀　元史张廷瑞传曰家有爱妾一日见老人与之语乃其父也以吿廷瑞召而视之貌甚肖问欲得汝女归耶其人谢不敢廷瑞曰汝女居吾家不过羣婢归嫁则良人矣尽取奁装书劵还之　辍耕录曰顔叔子独居夜大雨有女子投之令执烛至明不二志　又曰沈仲说年四十未有子妻为置一妾仲说询其家世女泣曰妾范复初女也父丧家贫老母见鬻于此仲说恻然涙下曰其父吴中名士乃吾故人岂可为妾即觅女母使择婿仲说备奁具嫁之　又曰真州一巨商至杭相者曰公三日内数不可逃商惧即戒程舟次扬子江见江濵一妇仰天大号商问焉答曰妾夫止有钱五十缗今妾遗失非惟饮食无措亦必被棰死宁自沈商叹曰吾今厄于命彼乃自夭其生哀哉亟赠钱一百缗妇感谢去后过相者所惊顾曰公胡不死徐笑曰此阴徳所致也　明刘基传畧曰基先世濠仕宋为翰林掌书宋亡邑人倡义旅复宋事败元遣使簿录其党将尽歼焉使者还夜次武阳防大雪其徒市酒濠家语之故濠醉使者而寝之楼探其箧得簿焉仅录渠魁二百人纵火焚楼仓皇掖使者走籍已燬诘旦使者恚无以报命濠谢曰不幸火诚死罪顾火从何来意者簿录多寃天欲生之乎使曰且奈何濠曰使者事竟不可往濠幸有密戚于彼可录所知名以报使诺之已而以前所录二百人授之余全活无算基生而颍异读书七行俱下基师郑复初谓其父爚曰活万人者封此子必髙公之门矣　李友直等传畧曰尚书徐晞初为郡吏有富家谋邻产防以杀人罪其人诬服晞导其家诉监司下府晞为知府言得释其人徳晞甚邀至家饮之酒避去其妻曰吾夫感君恩无以报欲使妾侍君晞大惊曰是何言声色皆厉妻乃呼夫还相与感泣　明纪编年曰宪宗时有言宣徳间遣王三保出使西洋获竒珍无算者上然之命兵部查三保至西洋时水程时刘大夏为郎中先入检得之藏匿他处吏索之莫能得大夏亦秘不言防科道连章谏事遂寝尚书项忠呼吏诘责大夏在旁微笑曰三保下西洋费银钱数十万军民死者万计水程虽在亦当毁之忠耸然揖大夏而谢之指其位曰公阴徳不细此位不久当属公后大夏果居是官　说郛曰明天顺癸未罗状元伦赴试春闱宿邸舍其家奉盥遗金环于盆罗仆取以行伦知乃索而还之比至其妇为夫相逼几捐生矣是岁礼闱火举子多厄焉頼谢大韶出之人以为阴徳之报　明文曰储巏曽大父字重文倜傥负义恒隆冬载布数乗入辽遇警道阻人多冻死遂立市门散之又尝行道中得遗金归其人其人分谢悉不受此其种徳所自夐哉厚矣　稗史曰仁和孝防钱养防其父为聘黄氏及笄而黄氏以病瞽女家拟谢婚防曰聘时完人也今有此岂非天乎遂娶之恩礼有加人称其阴徳  

阴徳三  

増立孤　嫁婢【`史记韩世家韩厥之感晋景公绍赵孤之子武以成程婴公孙杵臼之义此天下之阴徳也又公孙杵臼曰立孤与死孰难　捜神记赵明甫令蒲为女觅一女仆忽埽庭而流涕问其故女仆曰某父尝为此邑令遭乱离被人掠卖以至于斯令乃辍女奁具先嫁之`】　埋蛇　吞蛭【`贾谊新书孙叔敖出游归忧而不食其母问故泣而对曰今日见两头蛇恐死其母曰今蛇安在敖曰闻见两头蛇者必死吾恐人又见之杀而埋之矣母曰无忧汝不死矣吾闻有阴徳者天必报之以福果不死　又楚惠王食寒葅得水蛭恐庖宰监食者法当死遂吞之腹病不能食令尹入问疾王吿之故令尹贺曰王有阴徳天所奉也疾不为伤是夕王如厠蛭出其久病心腹之积皆愈`】　元长史　顾提控【`河东记唐韦丹尝乗蹇驴至洛阳中桥见渔者得一鼋长数尺问其直曰二千韦以所乗驴易之投于水后遇术士胡芦先生语之曰吾友元长史谈君美不容口欲一识君盍偕行乎相与至通利坊扣门延入有一老人眉皓然从二青衣而出自称元濬之向韦先拜韦亦拜老人曰老夫将死君生之恩徳如此何答拜为韦乃矍然知其鼋也　稗史太仓吏顾某有所善卖饼江翁被仇族盗牵下狱顾诉其寃得释江徳之以其女往曰愿将弱息为公箕箒妾顾却者再居数年顾考满赴京署韩侍郎门下办事一日闻夫人出趋避焉夫人召而见之曰君非太仓顾提控乎身即卖饼儿也頼某商以女畜之嫁于此秋毫皆君所致也苐恨无由报徳乃言之于侍郎竟上其事孝宗称叹除礼部主事`】　不使知恩　原必有余庆【`元史董文直传文直性好施而甚仁里闬或贫不自立每阴济其急不使知恩所从来　易经积善之家必有余庆`】増视养曽孙　藏活豪士【`汉书张贺为掖庭令而宣帝以皇曽孙収养掖庭贺内伤太子无辜而曽孙孤防所以视养拊循恩甚密焉　史记游侠传鲁朱家用侠闻所藏活豪士以百数其余庸人不可胜言然终不伐其能歆其徳诸所常施惟恐见之`】　绣被飘风　青衣禳火【`汉书王忳事详上二　拾遗记三国縻竺赈生防死家马廐侧有古冢夜闻啼泣声寻见一妇诉云昔汉末妾为赤眉所害叩棺见剥在地今就将军乞深埋并敝衣以掩形体竺许之即命造棺椁以青衣为衫置冡中歴一年忽有青衣童子数十人来云縻竺家当火以泽及枯骨故来禳却此火当使财物不尽`】　我从其治　后必有兴【`左传魏颗事详上二　新唐书陆元方传元方素清慎再执政每进退羣臣必先访问外秘莫知临终取奏稿焚之曰吾阴徳在人后当有兴者`】　种帝王防　送状元子【`鸿书宋周必大梦入阴司见判官拷掠一指必大曰此人有阴徳当位宰相貌陋如此奈何请为帝王防即起摩必大颏为种防旣觉隐隐痛后至宰相封益国公有相者捋其防曰帝王防真宰相也李卓吾因果录冯商有阴徳将生子里人皆梦鼓吹喧阗送状元至冯家果生京三举皆第一拜太子少师`】不知何人　当在此女【`南史严植之传植之性慈仁好行阴徳在闇室未尝怠也`】  

【`少尝山行见一患者问其姓名不能答载与俱归为营医药六日而死为棺殡之卒不知何许人也　汉书顺烈梁皇后父商曰我先人全济河西活者不可胜数积徳必报当在此女也`】　门容驷马庭三槐【`汉书于定国传定国父于公里门坏父老方共治之于公曰少高大闾门容驷马高盖车我治狱多阴徳未尝有所寃子孙必有兴者至定国为丞相永为御史大夫封侯传世云　函史王旦父祐尝按狱所全活数百人因得罢归手植三槐于庭曰吾后必有为三公者此所以志也`】　己许不言未尝妄杀【`稗史明麻城刘仲辅为庄襄公燧大父初婚之夕家尚贫有偷儿入室公惊起视之`】  

【`素所识者曰汝耶即检夫人首饰数事给之去曰我终不言后夫人白首偕老尝问其人公曰己许不言矣奈何见问　汉和熹邓皇后纪初太传禹叹曰吾将百万之兵未尝妄杀一人后世必有兴者`】　乗鱼登岸　徒歩归家【`搜神记李进勍以贩鱼为业夜泊三山浦闻船内鱼多作诵经声乃悉放其鱼后进勍坠江中如有所履乃大鱼数百头也乗之遂登岸　宋史侯可随计入京将还会郷人疾病可曰吾归则彼死矣遂留以待其病愈以所乗马载之徒歩而归`】　余干亭侯　王母使者【`晋书孔愉传愉以讨华轶功封余干亭侯愉尝行经余干亭见笼龟于路者愉买而放之溪中中流左顾者数四及是铸侯印而铸左顾三铸如初印工以吿愉乃悟遂佩焉　续齐谐记杨寳年九岁见一黄雀为鸱枭所抟堕地寳懐归置巾箱中采黄花饲之毛羽成乃去是夕梦见一童子向寳再拜曰我是西王母使者往蓬莱过此蒙君拯救恩养今当受赐南海不得奉侍矣即以白环四枚与寳曰令君子孙洁白位三公当如此环也后震秉赐彪四世三公清白无比`】　端受四拜　应享百年【`稗史张忠定公咏在成都梦谒紫府有西门黄兼济承事者坐张公上翼旦即遣典客请之果梦中所见以所梦吿之问平日有何功徳耶兼济云无他长惟禾麦熟时以钱三万缗収籴至明年禾麦未熟小民艰食之际粜之价値不増升斗亦无高下在我初无所损而小民得济所急公曰承事所以坐某之上也索公尝令二吏掖之端受四拜黄公后裔繁衍在仕路者比比青紫　北史高允传允每谓人曰吾在中书时有阴徳济救人命若阳报不差吾夀应享百年矣`】　力止杀降　不孤付托【`周晖清波杂志曹武惠兵下江南副帅欲屠城曹力止之曰此已降不可杀曹后梦一神人吿之曰汝能全江南一城人帝命赐汝城中人为汝子孙故其后繁盛　辍耕录维扬秦君昭游京师其友邓为某主事买一妾嘱秦便航附达秦勉强从命抵都下持书往见主事问曰足下与家眷来耶曰无有主事意不恱以小车取归逾三日谒谢曰足下长者也昨已作简报邓公使知足下不孤付托之意`】　不就二十命　全活数千人【`宋书沈道防武康人少而爱好老易郡州府凡二十命者皆不就有人窃其菜园者外还见之乃自逃隐候窃者去乃出　后汉邓训传永平中理滹沱石臼河欲令通漕太原吏人苦之建初三年训监理其事考量隐括知大功难立具以上言肃宗从之遂罢其役更用骒辇岁省费亿万全活徒士数千人`】　自当坐太守　何不为九卿【`后汉袁安传安按楚狱理其无明騐者条上出之府丞掾吏皆叩头争安曰如有不合太守自当坐之不以相及也遂分别具奏帝感悟即报许得出者四百余人　汉书虞诩传诩祖父经为郡狱吏尝称曰东海于公髙其里门而其子定国卒至丞相吾决狱六十年矣虽不及于公其庶几乎子孙何必不为九卿耶故字诩曰升卿`】　江濵孤孀赠钱百缗　砂碛小儿捧珠径寸【`辍耕录真州巨商事详上二　搜神记隋侯入齐见小蛇于热沙中宛转隋侯愍之以鞭拨入水中还复经此有小儿守一明珠曰昔防救感恩聊以奉贶侯不受夜又梦小儿曰儿乃蛇也侯惊异旦见一珠在牀头乃収之`】　吾初无损何妨共作前人　尹不忍为且与偕游圣世【`闇然录吉水罗循会试时失其囊巾罽褐同舍生内不自安物色其人绐循访之比入座故探其囊出褐示循曰是不君物耶循趋出向其人曰物固相生醉语耳归谓同舍生曰吾失褐初无所损彼得恶声尚得为人士耶　汉书袁安为河南尹政号严明然未尝以赃罪鞫人尝称曰凡学仕者髙则望宰相下则希牧守锢人于圣世尹不忍为也`】　天上人间早讶状元有种　风清月白空劳少女多情【`稗史明王华馆一富翁家翁无子一日遣妾就王出一纸曰此主人意也上书云欲求人间子王援笔书其旁曰恐惊天上神终不纳明日遂行后主人修醮一道士拜章伏地久不起主人讶问曰适奏章至三天门下遇天上迎状元榜久乃得逹因问状元为谁道士曰不敢言但前有一聨云欲求人间子恐惊天上神未几王果状元及第　又参政太仓陆公容少美风仪天顺三年应试南京馆人有女善吹箫夜奔公寝公绐以疾与期后夜女退遂作诗云风清月白夜虚有女来窥笑读书欲把琴心通一语十年前已薄相如迟明托故去之是秋领荐`】  

阴徳四  

増平原独无【`汉纪诏书下举钩党郡国所奏相连及者百数惟平原相史弼独无所上诏书前后廹切从事坐传舍责曰青州六郡其五有党平原何治而得独无弼曰五郡自有平原自无所脱者甚众`】待将进御【`稗史曹彬侍中讨蜀初克成都有获妇女者彬悉闭于一第窍以传食曰待将进御常密卫之洎事寜咸访其亲以还之无者嫁之`】　未识春愁【`谈薮沈詹事持要坐丞相论恢复贬筠州沈方售一妾年十七八擕与俱行处筠七年旣归妾还父母犹处子时人以比张忠定公咏防稽潘矩为吉安尉献诗云昔年单向筠州觅得歌姬共逺游去日正宜供夜值归来浑未识春愁禅人尚有香囊愧道士犹懐炭妇羞铁石心肠延夀药不风流处却风流`】  

阴徳五  

増诗宋王左揆为郑纾挽词曰欲知阴徳事看取玉堂人  

増诏魏文帝诏报何防曰有隂徳者必有阳报今君疾虽未瘳神明听之矣君其即安以顺朕意  

让一  

原魏武杂事曰辞爵逃禄不以利累名不以位亏徳之谓让　増书曰谁敢不让　又曰推贤让能　诗曰民之无良相怨一方受爵不让至于已斯亡　原周官大司徒职曰以阳礼敎让则民不争　礼记曰君子恭敬樽节退让以明礼　増又曰博闻强识而让敦善行而不怠谓之君子　又曰世子齿于学国人观之曰将君我而与我齿让何也曰有父在则礼然然而众知父子之道矣其二曰将君我而与我齿让何也曰有君在则礼然然而众着于君臣之义矣其三曰将君我而与我齿让何也曰长长也然而众知长防之节矣　原又曰天子有善让徳于天诸侯有善归诸天子卿大夫有善荐于诸侯士庶人有善本诸父母存诸长老禄爵庆赏成诸宗庙所以示顺也　増又曰贵贱有等衣服有别朝廷有位则民有所让　原又曰觞酒豆肉让而受恶民犹犯齿祍席之上让而坐下民犹犯贵朝廷之位让而就贱民犹犯君　増又曰月者三日则成魄三月则成时是以礼有三让　国语曰让文之材也　又曰宴享好防不渝其上让也　汉书东方朔传曰谦逊静慤天表之应应之以福　北史苏绰曰教民以礼义使知敬让敬让则不竞于物　列子曰为民者必让　文中子曰房龄问善则称君过则称己可谓忠乎子曰让矣　邵子曰夫让也者先人后己之谓也以天下授人而不为轻若素无之也受人之天下而不为重若素有之也　博物志曰一曰礼让二曰固让三曰终让　魏刘邵人物志曰卑上降下者茂进之遂路也江海所以为百谷王以其处下也  

让二  

原慎子曰尧让许由舜让善卷皆辞天子而退为匹夫庄子曰尧以天下让许由又让于子州支父子州支  

父曰吾适有忧幽之疾方且治之未暇治天下也　舜典曰帝曰俞咨禹汝平水土惟时懋哉禹拜稽首让于稷契曁臯陶　増又曰帝曰畴若予工佥曰垂哉帝曰俞咨垂汝共工垂拜稽首让于殳戕曁伯与帝曰畴若予上下草木鸟兽佥曰益哉帝曰俞咨益汝作朕虞益拜稽首让于朱虎熊罴帝曰咨四岳有能典朕三礼佥曰伯帝曰俞咨伯汝作秩宗伯拜稽首让于防龙韩子曰舜耕于歴山农者让畔渔于雷泽渔者让长史记曰古公有长子曰泰伯次曰虞仲太姜生少子曰季歴季歴生昌有圣瑞古公曰我世当有兴者其在昌乎泰伯虞仲知古公意乃亡如荆蛮文身断髪以让季歴　原家语曰虞芮二国争田连年不决相谓曰西伯仁人也盍徃质焉入其境则耕者让畔行者让路入其朝则士让为大夫大夫让为卿虞芮之君曰吾侪小人不可以入君子之朝　史记曰伯叔齐孤竹君之子也父欲立叔齐及卒齐乃让伯伯曰父命也遂逃去叔齐亦不肯立而逃之　増国语曰齐桓公自莒返于齐使鲍叔牙为宰辞曰臣之所不若夷吾者五寛惠柔民弗若也治国家不失其柄弗若也忠信可结于百姓弗若也制礼义可法于四方弗若也执枹鼓立于军门使百姓皆加勇焉弗若也　原左传曰齐侯使管吾平戎于王使隰朋平戎于晋王以上卿之礼飨管仲辞曰臣贱有司也有天子之守国高在若节春秋来承王命何以礼焉陪臣敢辞王曰舅氏余嘉乃勲应乃懿徳谓督不忘往践乃职管仲受下卿之礼而还君子曰管仲之世祀也宜哉让不忘其上　増又曰晋侯使狐偃将上军让于狐毛而佐之命赵衰为卿让于栾枝先轸　国语曰狐毛卒使赵衰代之辞曰城濮之役先且居之佐军也善【`先且居晋大夫先轸子也`】军伐有赏善君有赏能其官有赏且居有三赏不可废也且臣之伦箕郑胥臣先都在【`三子晋大夫`】乃使先且居佐上军公曰赵衰三让其所让皆社禝之卫也废让是废徳也以赵衰之故搜于清源作五军使赵衰将新上军箕郑佐之胥臣将新下军先都佐之　晏子春秋曰晏子方食景公使至分食之使者不饱婴亦不饱公致千金以奉賔客晏子不受公曰先君桓公以书社三百封管仲管仲不辞独辞何也婴曰婴闻圣人千虑必有一失愚人千虑必有一得意以管仲失婴得之　左传曰郑人立子良辞曰以贤则去疾不足以顺则公子坚长乃立襄公　又曰诸侯将见子臧于王而立之子臧曰前志有之曰圣逹节次守节下失节为君非吾节也虽不能圣敢失守乎遂逃奔宋　又曰韩献子吿老公族穆子有废疾将立之辞曰诗曰岂不夙夜谓行多露无忌不才让其可乎请立起也　原又曰让礼之主也范宣子让其下皆让　又曰吴王诸樊元年已除丧让位季札季札弃室而耕乃舍之　増吕氏春秋曰楚孙叔敖疾将死戒其子曰王素欲封我我辞不受我死必封汝汝无受利地荆楚间有寝丘者其为地不利而前有妬谷后有戾丘其名恶可长有也其子从之楚功臣封二世而収惟寝丘不夺汉书文帝纪曰帝初立以陈平为相太尉周勃亲以兵诛吕氏功多平欲让勃位乃谢病文帝怪之平曰髙帝时勃功不如臣及诛诸吕臣功亦不如勃愿以相让勃袁盎传曰盎谓文帝曰陛下至代邸西向让天子者  

三东向让天子者再夫许由一让而陛下五以天下让过许由逺矣　卫琯传曰琯为中郎将郎官有谴常防其罪不与他将争有功常让他将　外戚世家曰窦长君少君并退让不敢以富贵骄人　李陵传曰陵善射爱人谦让下士甚得名誉　张安世传曰大将军光薨议欲拜安世安世免冠顿首曰老臣耳妄闻言之为先不言情不达诚自量不足以居大位继大将军后惟天子财【`财与裁同`】哀以全老臣之命上笑曰君言太谦君而不可尚谁可者　张延夀传曰延夀自以身无功徳何能以久堪先人大国数上书让减户邑又因弟阳都侯彭祖口陈至诚天子以为有让　原金日防传曰武帝病属霍光以辅少主光让日防日防曰臣外国人且使匈奴轻汉于是遂为光副　韦元成传曰韦贤薨子元成当嗣元成心知其非贤旨阳为病狂卧便利妄笑语旣葬当袭爵以病狂不应大鸿胪奏状章下丞相御史案验元成素有名声士大夫多疑其欲让爵于兄丞相御史遂以元成实不病劾奏之有诏勿劾引拜元成不得已受侯爵　龚遂传曰遂为渤海太守数年上遣使者徴遂议曹王生愿从防遂引入宫王生醉从后呼曰愿有所白遂问其故生曰天子即问君何以治渤海君不可有所陈宜曰皆圣主之徳非小臣之力也上果问以治状遂对如王生言天子恱其有让笑曰君安得长者之言而称之遂因前曰臣非知此乃臣议曹教戒臣也　东观汉记曰承宫遭王莾篡位天下扰攘盗臣并起宫遂辟世汉中建武四年将妻子之华隂山谷耕种禾黍临熟人就认之宫悉推与而去由是显名　増后汉贾复传曰诸将每论功自伐复未尝有言帝輙曰贾君之功我自知之　原东观汉记曰窦融光武时数辞让位不许因上疏曰臣融年五十三有子年十三质性顽钝臣融朝夕教导以经艺不得令观天文见谶记诚欲令恭肃畏事恂恂循道不愿其有才能何况乃当传以连城广土享侯国哉　又曰永和元年邓隲等以定防功増邑三千户隲等辞让不获遂逃避使者间闗诣阙上疏自陈　后汉书曰欧阳博士缺帝欲用桓荣荣叩头让曰臣经术浅薄不如同门生郎中彭闳扬州从事臯帝曰俞往汝谐因拜荣为博士荣被服儒衣温恭有蕴借辨明经义每以礼让相厌不以辞长胜人増又曰刘恺字伯裕以当袭父般爵让与弟宪逃遁避封有司奏请絶恺国肃宗美其义特优假之恺犹不出积十余岁有司复奏之侍中贾逵因上书曰孔子称能以礼让为国于从政乎何有和帝纳之诏下有司听宪嗣爵乃徴恺拜为郎稍迁侍中恺之入朝在位者莫不仰其风行　原续汉书曰张堪让先人余财数百万于兄子　谢承后汉书曰雷义举茂才让于陈重刺史不听义遂阳狂不应命郷里为之语曰胶漆自谓坚不如雷与陈　三国魏志曰太祖署邴原为丞相徴事崔琰为东曹掾记让曰徴事邴原议郎张范皆秉徳纯一志行中方清浄足以励俗贞固足以干事所谓龙翰鳯翼国之重寳举而用之不仁者逺　増初潭集曰张纮见陈琳作武库赋应机论与琳书深叹美之琳答曰自仆在河北与天下隔此间率少于文章易为雄伯故使仆受此过善之谭今景兴在此足下与子布在彼所谓小巫见大巫神气尽矣　原三国吴志曰薛宗为选曹尚书固让顾谭曰谭心精体密贯道逹防才照人物徳服众望诚非愚臣所可越先　江表传曰程普颇以年长陵侮周瑜瑜折节下之不与较　増陈夀益部耆旧传曰李孟元与叔子就同居就有痼疾孟元所有田园悉让就夫妇访绩以自给　晋书郑袤传曰泰始中以袤为司空天子临轩遣五官中郎将国坦就第拜授袤前后辞让遣息称上送印绶至于十数谓坦曰魏以徐景山为司空吾时为侍中受诏譬旨徐公语吾曰三公当上应天心茍非其人实伤和气不敢以垂死之年累辱朝廷也终于不就遵大雅君子之迹敢不务乎固辞久之见许　许逊别传曰逊年七嵗无父躬耕负薪以养母尽孝敬之道与寡嫂共田桑推让好者自取其荒不营荣利母尝谴之曰如此当乞食无处逊笑语母曰但愿母老夀耳　稗史彚编曰裴叔则营新宅甚丽当移居时与兄共游牀帐俨然轩櫺疎朗兄心甚欲之而口不言叔则知其意便以让兄畧无吝色　南齐书谢脁传曰朓迁尚书吏部郎上表三让中书疑脁官未及让以问祭酒沈约约曰宋元嘉中范协让吏部朱修之让黄门蔡兴宗让中书并三表诏答具事宛然近代小官不让遂成恒俗恐有乖让意王蓝田刘安西并贵重初自不让今岂可慕此不让耶　南史桓闳传曰闳弟子昙深以行义称为临城县罢归得钱数十万以买宅奉兄退无私蓄又吴兴丘景賔亦以节义闻父康祖无锡令亡后僮仆数十人及宅宇产畜悉让于兄镇之镇之推斋屋三间与之不肯受太守孔山士叹曰闻栁下惠之风贪夫廉懦夫有立志今复见之矣　冯道根传曰道根性谨厚每征伐不言功武帝尝指以示尚书令沈约约曰此陛下之大将军也　欧阳頠传曰頠以言行着于岭表父丧哀毁甚至家产累积悉让诸兄　北史辛绍先传曰绍先孙少雍与从弟怀仁兄弟同居闺门礼让人无间焉士大夫以此称美　陆俟传曰兴安初封俟子丽为平原王频让不听乃启以让父文成曰朕为天下主岂不能得二王封卿父子耶以其父俟为东平王丽寻迁侍中抚军大将军司徒公复其子孙赐妻妃号丽以优宠旣频固辞不受帝益重之　裴骏传曰骏子修爱育孤侄等于己子及将异居奴婢田宅悉推与之时人称焉　赵善传曰善性温恭有器识虽位居端右而愈自谦退其职务克举则曰某官之力有罪责则曰善之咎也时人称其公辅量　泉仚传曰大统元年进爵上洛郡公仚志尚廉慎每除一官忧见颜色寝食辄减至是频让不受　隋陆知命传曰知命以功拜仪同三司赐以田宅复用其弟恪以为汧阳令知命谓恪非百里才上表陈让朝廷许之　新唐书温彦博传曰彦博与兄大雅共掌枢密彦博以兄弟同在枢密不自安固请他职髙祖曰吾虚心相待不以为疑卿何自疑也彦博虽应命然每退让逺避机权寮列以此多之　房龄传曰龄居相积十五年女为王妃男尚主自以权宠极隆累表辞位诏不许　王珪传曰珪与龄李靖温彦博戴胄魏徴同辅政帝以珪善人物且知言因谓曰卿标鉴通悟为朕言龄等材且自谓与诸子孰贤对曰孜孜奉国知无不言臣不如龄兼资文武出将入相臣不如靖敷奏详明出纳惟允臣不如彦博济繁治剧众务毕举臣不如胄以谏诤为心耻君不及尧舜臣不如徴至激浊扬清疾恶好善臣于数子有一日之长帝称善而龄等亦以为尽己所长谓之确论　长孙无忌传曰册拜司空无忌固辞让不许又曰臣幸居外戚恐招圣主私亲之诮敢以死请太宗曰无忌聪明鉴悟且有武畧公等并知所以委之台鼎无忌又上表切让帝使谓之曰黄帝得力牧而为五帝先夏禹得臯陶而为三王祖齐桓公得管仲而为五霸长朕自在藩邸即任使公遂得廓清宇内君临天下以公功绩才望允称具瞻故授此官毋宜辞让以为礼也天中记曰杨玢仕蜀至显官随王衍归唐以老致任归长安旧居多为邻里侵占子弟欲诣府防玢自批状尾云四邻侵我我犹伊毕竟须思未有时试上含元殿基望秋风荻草正离离子弟遂不敢言　宋史苏易简传曰太宗尝召其母入禁中赐冠帔命坐谓曰何以教子成此令器对曰幼则束以礼让长则教以诗书　文彦博传曰元丰三年拜太尉帝称彦博仁宗时建义立嗣有定防功彦博曰如周勃霍光是为定防臣何功之有司马光传曰光初辞枢副韩琦在魏闻之与文彦博  

书云主上倚重之厚庶几道行似不须坚让也光闻之曰自古被此引坏名节为不少矣　范百禄传曰百禄知开封府狱无系囚寮吏欲以圄空闻百禄曰千里之畿无一人之狱此至尊之仁非尹功也不许　黄裳传曰裳为嘉王府翊善一日王侍宴宫中为光宗诵酒诰曰此王翊善所教也光宗加劳裳裳曰臣不如朱熹熹学问四十年若召置府寮宜有裨益　杜生传曰生有田五十畆与兄同耕迨兄子娶妇度不足赡乃尽以与兄而携妻子去之　元史克埒济苏传曰克埒济苏防边为敌所执诱使降不屈死追封赵王子专幼诏以弟摩和纳为髙唐王摩和纳痛其兄死节教养专过于己子命家臣之谨厚者掌其兄之珍服袐翫待专成立悉以付之至大二年加封赵王摩和纳即以让专巴特玛阿勒坦德济传曰阿勒坦封髙昌王其子纽  

抡死长子特穆尔布哈请以王爵譲其叔父竒彻台叔父力辞乃嗣为伊都呼　高昌王博果密曰帝欲用博果密为丞相固辞帝曰朕识卿幼时使卿从学正欲备今日之用勿多让也　刘赓传曰赓兼国子祭酒国学故事伴读生以次出补吏莫不争先出时有一生亲老且贫同舍生有名在前者因博士以吿曰我齿颇少请让之先赓曰让徳之恭也从其让别为书荐其人朝廷反先用之自是六馆之士皆知让之为美徳也　明沈士谦明良录畧曰陶安字主敬上待之厚旣而得刘基宋濂章溢叶琛四人上问四人者何如对曰臣谋畧不及刘基学问不及宋濂治民之才不及章溢叶琛上多其善让　明丘福传曰福为人朴戅鸷勇每战胜诸将争前效卤获福独后王叹曰丘将军功朕自知之即位大封功臣第福为首　明纪编年曰建文元年博士黄彦清闲歩于市见两儿食枣退让有礼坐其旁观之食毕余一枣防者逊其长者长者不受推让良久遇匄者举以授之又见有得纱于街者輙拂其尘置之髙洁处以石压之而去彦清叹曰何风之厚也明日入朝奏之  

## 御定渊鉴类函卷二百七十六

人部三十五【`譲　恭敬智`】  

让三  

原礼宗　德主【`左传卑让礼之宗也又让徳之主也`】　仁大　谦光【`左传宋公疾太子兹父固请曰目夷长且仁君其立之公命子鱼子鱼曰能以国让仁孰大焉臣不及也子鱼即目夷　易谦尊而光`】　増奔义　鸣谦【`史记索隠奔义激世莫先伯夷　易谦卦六二鸣谦贞吉`】　沉刀　抽矢【`艺文聚郭翻经河堕刀于水路人有为取者翻因与之路人不取至于三四翻曰尔尚不取我岂复得乎知其终不受乃沉刀于向所失处　左传鲁哀公十一年齐师伐我及清孟孺子泄帅右师冉求帅左师师及齐师战于郊右师奔齐人从之孟之侧后入以为殿抽矢防其马曰马不进也`】　采药　伐桑【`论衡泰伯入吴采药防髪文身以让季歴曰吾之吴越吴越之俗断髪文身刑余之人不可为宗庙社稷主　沈约齐记韩系伯襄阳人西土风俗田与邻并者畔上种桑以志之系伯畔上种桑枝条防蔽他地毎开数尺以避焉邻随复侵之系伯輙伐树更种侵畔者慙勿敢犯也`】　共推田宅　惟取图书【`周韦世康传世康性孝友初以诸弟并隆贵独季弟世约宦途不达共推父时田宅与之　南史王昙首传昙首幼有素尚兄弟分财惟取图书而已`】　固辞三公止授九品【`周书窦炽传帝欲以炽子荣定为三公上书固辞陈畏惧之道帝乃止及卒上谓侍`】  

【`臣曰吾欲置荣定于三事其父固让今欲赐之重违其志于是赠荆州刺史　宋史吕正传初卢多逊为相其子起家授水部员外郎正为相其子亦应授官如之正言臣忝甲科及第释褐止授九品京官天下才能老于岩穴不霑天禄者多矣今臣男始离襁褓即膺如此宠命不可乞以臣释褐时官官之自是宰相子止授九品京官`】　富贵已极　筋力未衰【`后汉隂兴传隂迁侍中赐爵关内侯帝召兴欲封之置印绶于前兴固让曰臣陛下贵人恩泽至厚富贵已极不可复加至诚不愿帝嘉兴之让不夺其志　新唐书房龄传元龄进司空仍总朝政元龄固辞帝遣使谓曰让诚美徳然国家相眷赖乆一日去良弼如无左右手顾公筋力未衰毋多让`】　待罪行间　迎拜路左【`宋史神宗拜王徳用签书枢密院事德用谢曰臣武人得以驰驱自効待罪行间足矣且不学不可以当大事不许　唐书裴度建节彰义将降卒万余人入城李愬具櫜鞬出迎拜于路左度将避之愬曰蔡人顽悖不识上下之分数十年矣愿公因而示之使知朝廷之尊`】　予不忍闻　臣何敢受【`符子武王以天下让岐封子岐封子曰敦勿勿然以天下为事乎君徃矣予不忍闻之　元史姚燧传太平九年遣正事吕洙如汉徴四皓故事徴燧燧至武宗面命为太子少傅拜辞曰昔臣伯父先臣枢尝除此官尚不敢拜臣何敢受`】必后长者　不及小儿【`礼记八年出入门户及即席饮食必后长者始教之譲八年谓子生八年也　南史蔡兴宗传兴宗父廓罢豫章郡还起二宅先成东宅以与兄轨父卒防罢长沙郡还送钱五十万以禆宅直兴宗年十一白母曰一家由来丰俭必共今日宅直不宜受也母恱而从言轨深有愧色谓其子澹曰吾年六十行事不及十嵗小儿`】　分金二段　赐牛一头【`锦囊注管夷吾鲍叔牙二人结义一日徃郊外见金一段相譲不至回复见分金为二段天赐与之各执一半古人质朴具无奢愿　北史魏张恂传恂孙苌年为汝南太守郡人刘宗之兄弟分析家产惟一牛争不决讼于郡庭苌年见而凄之谓曰汝曹以一牛故致此竞脱有二牛必不争乃以己牛一头赐之于是境中各相戒约咸敦敬譲`】裁留数亩　遁亡七年【`皇甫谧列女传广汉汝敦世殷富兄弟早孤而嫂贪悋敦`】  

【`以所受田宅奴婢三百余万悉譲于兄裁留园地数十畆起舍耕作　东观汉记和帝诏下有司曰故居巢侯刘般嗣子恺当袭父般爵而称父遗意致国弟宪遁亡七年所守弥固盖王法从善成人之美其听宪嗣爵`】韩偓荐相　张老辞卿【`唐书韩偓传帝尝欲以令狐涣当国俄又谓偓曰涣作宰`】  

【`相或误国朕当先用卿偓因荐御史大夫赵崇劲正雅重可以准绳中外帝知偓崇门生也叹其能譲　国语晋悼公使张老为卿辞曰臣不如魏绛乃使魏绛佐新军`】　吾安可忘　孤当代叙【`后汉寇恂传贾复部将杀人于颍川恂乃戮之复以为耻过颍川谓左右曰今见恂必手剑之恂知其谋不与相见谷崇曰崇将也得带剑侍侧卒有变足以相当恂曰不然昔蔺相如不畏秦皇而屈于亷颇者为国也区区之赵尚有此举吾安可以忘之乎　周书蔡祐传祐尝从征伐为士卒先军还诸将争功祐独无所竞周文每叹之曰承先口不言勋孤当代其论叙`】　益避箕山　光投卢水【`史记禹以天下譲益益避禹之子启于箕山之隂　荘子汤譲务光曰智者谋之武者遂之仁者居之古之道也吾子何不立乎务光曰废上非义杀人非仁子犯其难吾享其利非亷也乃负石自投于卢水`】　一门有二与马为三【`南史王僧防迁侍中左光禄大夫开府仪同三司谓兄子俭曰汝任重于朝行当有`】  

【`八命之礼我若复此授一门有二台司实所畏惧乃固辞上优而许之客问其故僧防曰吾荣位已过无以报国岂容更受髙爵乃贻官谤耶　又沈庆之尝乘犊鼻无幰车左右从者不过三五履行田间毎农桑剧月无人从行遇之者不知三公也及加三望车谓人曰吾毎游履田间有人时与马为三无人则与马成二今乘此车安所之乎及赐几杖并固譲`】　财佐军需　功归参佐【`嘉谋录汉髙祖击陈豨使使拜萧何为相国益封置卫召平曰君居守于中非被矢石之事而益封君者以淮隂新反有疑君心夫置卫卫君非以宠君也愿让封而弗受悉以家财佐军需何从其计上说　三国魏志王基防寿春转基为征东将军封东武侯基上疏固让功归参佐由是长史司马等七人皆`】　岂敢忘君　此可励俗【`史记楚昭王病甚乃召诸公子大夫曰孤不佞再辱楚国之师今乃得以天寿终孤之幸也譲其弟公子申为王不可又譲次弟公子结亦不可又譲次弟公子闾五让乃后许王卒公子闾曰王病甚舍其子譲羣臣臣所以许王以广王意也今君卒臣岂敢君之意乎乃迎越女之子章立之是为恵王　唐书魏徴传征当封一子县男徴请封兄孤子叔慈帝怆然曰此可以励俗即许之`】　舆迎令尹车避将军【`吕氏春秋沈尹筮游于郢五年荆王欲以为令尹辞曰期思之鄙人孙叔敖彼圣人也王于是使人以王舆迎叔敖为令尹而国治　史记蔺相如拜上卿位在亷颇之右亷颇宣言曰我见相如必辱之相如闻毎朝防时尝称病不欲与亷颇争列已而相如出望见亷颇相如引车避匿舍人谏相如曰相如虽驽独畏亷将军哉吾所以为此者以先国家之急而后私仇也`】　老夫何功　寡人不佞【`晋书王濬平孙皓有功为王浑所忌范通曰卿功则美矣恨所以居美者未善濬问故曰旋军之日角巾私第口不言平吴功若有及者则曰圣主之威羣帅之力老夫何功之有王浑得无愧乎　史记太尉周勃迎立代王代王曰奉髙帝宗庙事重寡人不佞不足以称寡人不敢当羣臣皆伏固请代王西向譲者三南向譲者再`】　异独屏树　嚣宻移籓【`后汉书冯异为人谦退不伐行与诸将逢辄引车避道进止皆有表识军中号为整齐毎所止舍诸将并坐论功异常独屏树下军中号曰大树将军　谢承后汉书陈嚣与郷人纪伯为邻伯夜窃嚣籓地自益嚣见之伺伯去宻移其籓地一丈以益伯伯慙还所欺又却一丈二尺相避凡广三丈`】　崔诗上头　韩文独歩【`李白诗眼前有景道不得崔颢题诗在上头　蘓东坡评归盘谷序欧阳公谓晋无文章惟陶渊明归去来辞而已余谓唐无文章惟退之送李愿归盘谷序而已生平欲效此作毎执笔辄罢因笑曰不若且放退之独歩`】　率子抱孙先人后己【`晋书王羲之传羲之与谢万书曰顷东游还修治桑果今盛敷荣率诸子抱孙游观其间有一味之甘割而分之以娱目前虽植德无殊邈犹欲教养子孙以敦厚退譲戒以轻薄庶令举防数马彷佛万石之风君谓此何如　礼记君子贵人而贱己先人而后己则民作譲`】　自陈至三　引拜数四【`汉书孔光传光父霸为人谦退不好权势常称爵位太过何德堪之上欲致霸相位霸譲位自陈至三上深知其至诚乃弗用以是敬之　三国魏志田畴字子泰右北平人太北征乌桓军还论功封畴为亭侯畴上疏陈诚以死自誓太祖不聼欲引拜之至于数四畴终不受`】　买宅奉兄　推财与弟【`南史桓闳传详上二　又禇彦回传彦回父湛之卒彦回悉推财与弟澄惟取书数十卷`】为国常节　承父素怀【`后魏书髙肇子植为济州刺史植率州军讨破元愉别将有功当封赏不受云家荷重恩为国致效是其常节何足以膺黜陟之报恳恻发于至诚　北史韩麒麟孙子熙少自修整有学识初子熙父以爵譲弟显宗不受子熙承父素怀卒亦不袭及显宗卒子熙别赐爵乃以先爵譲弟仲穆兄弟友譲如此`】　听复本封　超登大郡【`晋书羊祜封钜平侯其后诏封为南城侯祜让不拜及薨遗令不得以南城礼入柩诏曰固譲歴年志不可辱身没譲存遗操益励此齐所以称贤季札所以存节重违其志令听复本封又郄愔传愔袭爵南昌公再迁黄门侍郎时吴郡守阙欲以愔为太守愔自以资轻而年少不宜超登大郡辞譲切至朝议嘉之`】　越当茅土　遂成闲田【`南史刘灵哲传灵哲当袭父爵固辞以兄子在魏存亡未测无容越当茅土朝廷义之　齐元文遥传初文遥自洛迁邺惟有田十余顷以资衣食魏季宗室被侮有人冒相侵夺文遥即与之及贵其人乃将家逃窜文遥大惊遣加抚慰还以与之愧而不受彼此俱譲遂成闲田`】　解符就学　挂绖辞封【`元史蘓尔约蘓哈雅传蘓尔约蘓哈雅袭父官一日谓弟呼图克哈雅曰吾宦情素薄愿祖父之爵不敢不辞今已数年矣愿以譲弟即解所绾黄金虎符佩之北学于姚燧仁宗在东宫闻其以爵让弟谓宫臣曰将相家子弟其有如是贤者耶　后汉丁鸿传鸿与弟盛同居及父琳卒鸿当袭封上书譲国于盛不报既葬乃挂衰绖于庐而逃去留书与盛曰身被大病不任茅土前上疾状愿辞爵仲公仲公盛字`】　进饮逡巡　发言慷慨【`晋书阮瞻传瞻尝羣行冒热渴甚逆旅有井众人趋之曕独逡巡在后须饮者毕乃进其退让无竞如此　吴志鲁肃卒孙权以严畯代肃畯前后固辞曰仆素书生不闲军事非才而据悔咎必至发言慷慨至于流涕权乃听焉世嘉其能以实让`】　自有仲齐　巳经平子【`函史义行传宋欧阳守道字公权吉州人湖南帅吴子良聘主岳麓书院而宗人新寓长沙与谈经相契也因谓新曰长沙自有仲齐守道何为乎即谢去　王澄别传澄风韵迈达志气不羣从兄戎兄甫名冠当年四海人士一为澄所题目则二兄不复措意云巳经平子澄字平子`】　以孝为字　与雝同名【`北史崔挺传挺五代同居后频年饥始分析与弟振推譲田宅旧资惟守墓田而已家徒壁立兄弟怡然欲诸子恭敬亷譲因以孝为字　初潭集顾雝少从蔡伯喈学琴伯喈赏异之曰卿必有成吾以名与卿故雝与伯喈同名字元叹言为雝所叹`】　退避三舍　不献五城【`左传晋公子及楚楚子享之曰公子若反晋国则何以报不谷对曰若以君之灵得反晋国晋楚治兵遇于中原其避君三舍及城濮之役子犯曰微楚之恵不及此退三舍避之所以报也　史记赵孝成王得信陵之矫夺晋鄙兵而存赵乃与平原君计以五城封公子赵王埽除自迎执主人之礼引公子就西阶公子侧行辞譲从东阶上自言罪过以负于魏无功于赵赵王侍酒至暮口不忍献五城以公子退譲也`】　放出一头不枉百歩【`函史蘓轼传轼以书见欧阳修修谓梅尧臣曰老夫当避此人放出一头地　唐书朱仁轨曰终身譲路不枉百歩终日譲畔不失一段`】　排难解纷　执雌持下【`史记平原君以千金为鲁连寿连笑曰所贵天下士者为人排患释难觧纷乱而无所取也余详后注　家语金人铭曰执雌持下人莫逾之`】　臣从伯游　我师疏广【`左传晋侯使士匄将中军辞曰伯游长臣习于智伯是以佐之非能贤也请从伯游晋侯许之　晋书羊祜与仲弟绣书曰以白士而居重位何能不以盛满自责乎疏广是我师也`】　辞荣令终　避名全节【`王隠晋书司徒魏舒逊位论者以为晋兴以来能辞荣今终未有如舒者焉　晋书唐彬賛儒宗知退避名全节儒宗彬字也`】赋诗明志　著论息争【`辽史义宗贝太祖长子也出治东土太祖崩奔讣知皇太后欲立徳光谓公卿曰大元帅功徳及神人中外攸属宜主社稷乃与羣臣请于太后而让位焉太宗既立疑之曰吾以天下让主上今反见疑不如他适以成太伯之名乃立木海上赋诗明志浮海而去　晋书刘寔传寔以世多进趋亷逊道缺乃着崇让论以矫之其词曰古之圣王化天下所以贵让者欲以出贤才息争竞也`】札虽不才　熹宜有益【`史记吴世家诸樊已除丧让位季札札谢曰曹宣公之卒`】  

【`将立子臧子臧去之君子曰能守节矣札虽不才愿附于子之义　宋史黄裳传详上二`】　张以诚请　丁为理屈【`文选任昉为禇蓁让代兄袭侯表张以诚请丁为理屈注张纯临卒谓家丞曰吾无功于时猥蒙爵土身死之后勿议国爵于奋上诏奋嗣爵奋称纯遗命固辞帝以奋违命诏収狱奋惶惧乃受又丁鸿父琳卒鸿当袭封上书譲于弟弟不受遂逃去后因友人鲍骏责之鸿乃感悟还就职`】多惭鹓鹭　实愧蜉蝣【`文苑英华李峤为第十舅让殿中少监表妨贤受位多慙`】  

【`鹓鹭之羣匪服叨荣实愧蜉蝣之羽`】　仆素书生　将称长者【`三国吴书严畯事详上发言慷慨注　北史元定传定累从征伐战必陷阵然未尝自言其功周文深重之诸将亦称其长者`】情在忘言　辞皆垂涕【`王隠晋书杜字行齐庐江人王敦为刺史举方正顾荣等各荐于相府元帝曽欲省深譲帝答曰吾与足下情在忘言宁论常仪以为国子祭酒前后十余表求解　十六国春秋前赵录张寔为钜鹿太守治任威强路不拾遗曽欲以寔为司徒太保皆垂涕固辞`】何患无物　不能为劳【`南史禇彦囘传彦囘父湛之卒有两厨寳物在彦囘所生郭氏间嫡母吴县主求之郭欲不与彦囘曰但令彦囘在何患无物犹不许彦囘涕泣固请乃从之　符子禹让天下于竒子竒子曰君之佐尧舜劳矣凿山川通河汉首无发股无毛故舜也以劳报子我生而逸不能为子之劳矣`】　不拜仆射官　自为掖庭令【`南史孔靖传靖迁尚书仆射固让义熙八年复为防稽内史修饰学校督课诵习十年复为右仆射又让不拜　汉书张安世兄贺为掖庭令宣帝即位贺已死上追思贺恩欲封其为恩德侯置守二百家贺早死无子子安世小男彭祖彭祖又少与上同席研书指欲封之先赐爵关内侯安世深辞贺封又求损守戸数稍减至三十户上曰吾自为掖庭令非为将军也安世乃止不敢复言`】　诏赐一亿钱　愿受五百戸【`后汉书冯绲字鸿卿长沙蛮寇益阳荆南皆没拜绲为车将军军至长沙进击武陵蛮夷荆州平定诏赐钱一亿固让不受振旅还京师推功于从事中郎　东汉记上封朱祐祐自陈功薄而国大愿受南阳五百户足矣上不许`】未有毫发自效　何敢襁褓受封【`文选魏武帝上书譲増封武平侯及费亭侯表陛下追念先臣微功使臣得袭爵土祖考光照之荣臣受不赀之分未有毫髪以自报效食旧为幸非敢餙词　汉衞青传上封青三子固辞谢曰臣幸得待罪行间赖陛下神灵军获大防皆诸校力战之功也今益封臣青臣青子在襁褓中未有勤劳上幸裂地封为三侯非臣待罪行间所以劝士力战之意伉等三人何敢受封`】　子产入陈赏辞六邑　鲁连救赵笑却千金【`左传郑伯赏入陈之功飨子展赐之先辂三命之服先八邑赐子产次辂再命之服先六邑子产辞曰自上以下降杀以两礼也臣之位在四且子展之功也臣不敢及赏请辞邑公固与之乃受三邑公孙挥曰子产其知政矣让不失礼也　战国防鲁仲连见辛垣衍不复言帝秦适防公子无忌夺晋鄙军以救赵秦军引而去于是平原君欲封鲁仲连仲连辞让者三终不肯受平原君乃置酒酒酣起前以千金为鲁连寿余已详前注`】居传张陆临池则杨栁交垂　国盛衣冠布地则薰华徧产【`初潭集陆慧晓与张融并居其间有池池上有二株杨桞何防叹曰此池便是醴泉此木便是交譲旧传有交譲渎因张陆也　山海经君子国民衣冠带剑上方千里多薰华之草好譲故为君子国`】  

让四  

増让木【`宋江休复邻防杂志橘树直疎枝叶不相妨蜀人谓之譲木`】　髙彬此举【`正史全编晋唐彬与王濬伐吴为先驱所至皆下度孙皓必降未至建业二百里彬诈称疾不行已而先至者争财后至者争功当时有知者莫不髙彬此举`】　逡巡席后【`后汉书窦融传融数辞譲爵位复请间求见帝不许后朝罢逡巡席后帝知欲有譲遂使左右传出他日防见迎诏融曰日者知公欲譲还职土故命公暑热且自便今相见宜论他事勿得复言`】　勇撤臯比【`性理尹和靖云横渠坐虎皮谈周易及见二程论易次日撤去虎皮曰吾日说者乱道二程深明易道吾所弗及张横渠賛勇撤臯比一变至道`】卿宅何处【`南史胡谐之传范栢年初为州将刘亮使出都谘事见宋明帝帝言及广州贪泉因问栢年卿州复有此水否答曰梁州惟有文川武郷亷泉譲水又问卿宅在何处曰臣所居在亷譲之间`】　蓬心回荡【`李峤为崔神基譲司賔卿表伏承恩制以臣为司賔卿芝涣曲临奨饰逾分蓬心回荡冰炭交集`】　飘其髙厉【`文选潘岳西征赋札飘其髙厉弃曹吴而成节`】  

让五  

増诗唐陈子昂感遇诗曰务光让天下商贾竞刀锥増赋　陆肱谦赋曰鉴天道之恶盈将守之以持满穷易象之明义排溢羙于虚诞鉴其体而如卑明其训而非缓惟德之柄惟行之管是以贤人君子虽百代而同光圣帝明王歴万古而相纂然则谦之为义与让同标茍不由于斯理必灾祸而自招是以道映三皇明扬侧陋智周万物询于刍荛且圣贤而自贬何凡庶而可骄岂不思行髙则忧毁于众木秀则惧摧于飇矧夫阳光正中映土圭而将转隂灵才满随蓂荚以旋销是故君子覩之以为立身之本名弥彰而弥惧功弥髙而弥损不耀彼而自上不明我而自混徒观其退藏好闭养志于恬幽而坦坦卑以谦谦一辞而行将耻于躁三揖而进何有于嫌况于海以卑广居深山以镇静可乆楚荘惧功茂而终吉晋文耻战克以无咎嗟凡今夸彼而竞进何不覩斯而自守徒欲毁信废忠谋讦自丑想进徳之明义岂见充于虚受曷如君子称物平施不生颇僻多者用谦为裒少者用谦为益不求翰音以待问必复厚德以珍席傥不伐之可嘉庶无媒以托迹【`载文苑英华`】増表晋羊祜让开府表曰臣伏闻恩诏防臣使同台司臣自出身以来适数十年受任外内每极显重之地尝以智力不可强追恩宠不可乆谬夙夜战栗以荣为忧臣闻古人之言德未为众所服而受髙爵则使才臣不进功未为众所归而荷厚禄则使劳臣不劝今臣身托外戚事遭运防诫在过宠不患见遗而猥超然降发中之诏加非次之荣臣有何功可以堪之盖闻古人申于见知大臣之节不可则止臣虽小人敢缘所念存斯义今天下自服化以来方渐八年虽侧席求贤不遗幽贱然臣等不能推有德进有功使圣聴知胜臣者多而未达者不少假令有遗德于版筑之下有隠才于屠钓之间而今朝议用臣不以为非臣处之不以为愧所失岂不大哉且臣忝窃虽乆未若今日兼文武之极宠等宰辅之髙位也臣所见虽狭据今光禄大夫李喜秉节髙亮正身在朝光禄大夫鲁芝絜身寡欲和而不同光禄大夫李莅政简在公正色皆服事华发以礼始终虽歴外内之宠不异寒贱之家而犹未此选臣更越之何以塞天下之望少益日月是以誓心守节无茍进之志　齐任昉为范云让吏部封侯表曰夫铨衡之重关诸隆替逺惟则哲在帝犹难汉魏以降达识继轨雅俗所归惟称许郭在魏则毛玠公方居晋则山涛识量以臣况之一何辽落齐季陵迟官方淆乱鸿都不纲西园成市金章有盈笥之谈华貂深不足之叹草创惟始义存改作恭己南面责成斯在岂宜妄加宠施以乏王事附蝉之饰空成宠章求之公私授受交失近世侯者功绪参差或足食关中或成军河内或制胜帷幄或门人加亲或与时抑扬或隠若敌国或防定禁中或功成野战或盛德如卓茂或师道如桓荣或四姓侍祠巳无足纪五侯外戚且非旧章而臣之所附惟在恩泽既义异畴庸实华乖儒者且去嵗冬初国学之老博士耳今兹首夏将亚冡司亏名损实为国为身知其不可不敢妄冒陛下不弃菅蒯爱同丝麻倘平生之言犹在听览宿心素志无复贰辞矜臣所乞特回宠命　唐李峤为王及善让内史表曰臣才疎行缺运偶时来荣匪德迁官由恩达法河象岳升台歴府行参八命坐陟九霄彤轩皁驺非振鹭之饰青组丹绂是濡鹈之讥施重邱山效微涓滴妨贤自乆速谤滋深顷因齿发之衰得骸骨之赐西河退老非翫经书东海归闲空求药饵方养支离之疾翻成恺悌之恩曲降丝纶重簮屦【`一作履`】徴荣槁木责焰寒灰将使防蹇磨铅入总枢秘牵羸引惫参典钧石仰抃恩渥顾探心守桑榆且晏蒲栁先秋方与绛县老人论其甲子淄川艾耋比其容貌将何以对金扆趋奉玉墀且今百度惟贞九流式序鹓鸿齐列俊乂在官可使画虎承羞丰貂窃幸谬中孚之好爵辱大雅之能官  

原论晋刘寔崇让论曰古之圣王治天下所以贵让者欲以出贤才而息争竞也夫人情莫不欲己之贤也故劝令让贤以自明贤岂假让不贤哉故让道兴贤才之人不求而自出至公之举不【`阙`】而自立矣一官缺择众官所让最多者而用之审才之道也在朝之人相让于上草庐之人咸皆化之推能让贤之风从此生矣为一国所让一国士也天下所共则天下才也推让之风行贤不肖灼然殊矣　孙盛周泰伯三让论曰孔子曰泰伯可谓至徳也已矣三以天下让民无得而称焉郑元以为托采药而行一让也不奔丧二让也断髪文身三让也三者之美皆隠蔽不着王肃曰其让隠故民无得而称焉盛谓元既失而肃亦未为畅也元之所云三迹显然天下所共见也何得云隠而未着乎三迹苟着则髙让可知亦复不得云其让隠也盖泰伯之出让迹已露不奔丧固一事耳防髪之言与左邱明文相背又不经也然则称三让者其在古公至文王乎周之王业显于亶父受命于昌泰伯元览弃周太子之位一让也假托隠遯受不奔丧之讥潜推大美二让也无嗣而不养仲雍之子以为巳后是深思逺虑令周嗣在昌天人叶从四海悠悠无复纎芥疑惑三让也凡此三者帝王之业故孔子曰三以天下让言非直常让若臧札之伦者　増韩康伯辨谦论略曰孤寡不谷人之所恶而侯王以自称降其贵者也执射执御众之所贱而君子以自目降其贤者也  

原碑梁陆云泰伯碑曰夫至仁至德垂风垂化内修训范外陶氓俗百年之教淳道载凝而百年既终遗爱斯轸莫不肃防寝庙著名金石遗其后昆聿遵前典是以禹堂既毁増饰丹青尭碑载焚重覩刋勒泰伯膺庆二仪协灵七曜志轻天下慈深万物脱屣岐周克让之风斯举端委扬越衣冠之俗载成重以仲雍扬波延陵蹈节民习敦厚俗怀忠信忧深思逺千载遗风美哉洋洋致足观也昔沧洲遁迹箕山辞位志守幽优不越樽俎犹以称首髙节标名徃代岂若吾君之子义结民心狱讼载归讴歌屡请能舍玉鱼之贵永袭皮冠之迹悠然独往信无得而称焉吴启金车晋迁紫盖寔号帝乡爰是天邑若乃忠人入国凄怆生悲殉义希风懦夫立志増杂文宋苏轼论语拾遗曰世言泰伯防髪文身示不可用使民无得而称之有让国之实而无其名故乱不作彼宋宣鲁隠皆存其实而取其名者也是以宋鲁皆被其祸予以为不然人患不诚诚无争心茍非狼孰不顺之鲁之祸始于摄而宋之祸成于好战皆非让之过也  

恭敬一  

増尔雅曰严恪祗翼諲恭钦寅熯敬也【`注曰诗云我孔熯矣諲未详疏曰皆谓谨敬也`】　又曰穆穆肃肃敬也　又曰肃肃翼翼恭也释名曰恭拱也自拱持也亦言供给事人也敬警也  

恒自肃警也　易曰君子敬以直内　又曰有不速之客三人来敬之终吉　又曰履错然敬之无咎象曰履错之敬以辟咎也　又曰德言盛礼言恭谦也者致恭以存其位者也　尚书曰愿而恭乱而敬　又曰同寅协恭和哉　又曰接下思恭　又曰惟天无亲克敬惟亲　又曰敬用五事　又曰出入起居罔有不钦诗曰凡百君子各敬尔身　又曰惟桑与梓必恭敬止又曰敬慎威仪以近有徳　又曰敬天之怒无敢戏  

豫敬天之渝无敢驰驱　又曰温温恭人惟德之基又曰敬恭神明宜无悔怒　又曰温恭朝夕执事有恪礼记曰无不敬俨若思安定辞安民哉傲不可长欲  

不可纵志不可满乐不可极　原又曰賔客主恭祭祀主敬　又曰中正无邪礼之质也荘敬恭顺礼之制也増又曰致礼以治躬则荘敬荘敬则威严　又曰贤  

而弗伐可谓恭矣　原又曰君子过言则民作辞过动则民作则君子言不过辞动不过则百姓不命而敬恭如是则能敬其身能敬其身则能成其亲矣　増又曰敬而不中礼谓之野恭而不中礼谓之给　又曰君子荘敬日强　又曰心荘则体舒心肃则容敬　孔子家语曰恭则逺于患敬则人爱之　国语曰恭所以给事也敬所以承命也　汉书匡衡传曰钦翼祗栗事天之容也温恭敬逊承亲之礼也正恭严恪临众之仪也子牙子曰敬胜怠则吉怠胜敬则凶　徐干中论曰礼也者敬之经也敬也者礼之情也无敬无以行礼无礼无以节敬道不偏废相须而行是故能尽敬以从礼者谓之成人　刘劭人物志曰精良畏慎善在恭谨　张载正曰敬而无失与人接而当也恭而有礼不为非礼之恭也　性理程颢曰发于外者谓之恭有诸中者谓之敬　朱子曰自学者而言则恭不如敬之力自成德而言则敬不如恭之安　真德秀曰徃昔百圣相传敬之一言实其心法盖天下之理惟中为至正惟诚为至极然敬所以中不敬则无中也敬而后能诚非敬则无以为诚也气之决骤轶于奔驷敬则其衔辔也情之横放甚于溃川敬则其隄防也学者倘于是而知勉焉戒于思虑之未萌恭于事物之既接无少间防则德全而欲泯矣  

恭敬二  

増性理朱子曰圣人相传只是一个字尭曰钦明舜曰温恭圣敬日跻君子笃恭而天下平　大戴礼曰昔禹见耕者耦立而式过十室之邑则下　韩诗外传曰汤作濩闻其羽声使人恭敬而好礼　诗曰穆穆文王于缉熙敬止　又曰穆穆鲁侯敬明其德敬慎威仪维民之则　国语曰臼季使舍于冀野冀缺耨其妻馌之敬相待如賔从而问之冀芮之子也与之归既复命而进之曰臣得贤人当以告公曰子何以知其贤也对曰臣见其不忘敬也夫敬德之恪也恪于德以临事其何不济公见之使为下军大夫　韩诗外传曰子路治蒲三年孔子过之入境而美之曰由恭敬以信矣子贡执辔而问子曰入其境田畴草莱甚辟此恭敬以信故民尽力　又曰顔渊问于孔子曰回愿无勇而威子曰善哉回也无勇而威其恭敬而不失于人也　说苑曰成回学于子路恭敬不已子路问其故对曰臣闻之行者比于鸟上畏鹰鹯下畏罗网夫人为善者少为防者多若身不死安知祸罪不施　国语曰齐闾丘来盟子服景伯戒宰人曰陷而入于恭闵马父笑景伯问之对曰笑吾子之大满也昔正考父校商之名颂十二篇于周太师以那为首其辑之乱曰自古在昔先民有作温恭朝夕执事有恪先圣王之传恭犹不敢专称曰自古古曰在昔昔曰先民今吾子之戒吏人曰陷而入于恭其满之甚也周恭王能庇昭穆之阙而为恭楚恭王能知其过而为恭今吾子之教官僚曰陷而后恭道将何为说苑曰赵简子乘敝车瘦马衣羖羊裘其宰谏曰车新则安马肥则徃来疾狐貉之裘温且轻简子曰吾非不知吾闻君子服美则益恭小人服美则益倨我以自备恐有小人之心也　汉书曹参传曰曹参为齐相闻胶西有盖公善治黄老言厚币请之既见盖公为言治道参于是避正堂舍盖公焉　史记季布传曰季布弟季心气盖关中遇人恭谨　汉书朱云传曰云居鄠田时出乘牛车从诸生所过皆敬事焉　石奋传曰孝景季年万石君以上大夫禄归老于家以嵗时为朝臣过宫阙门必下车趋见路马必轼焉子孙为小吏来归谒必朝服见之不名有过失不诮让为便坐对案不食然后诸子相责因长老肉袒固请谢罪改之乃许胜冠者在侧虽燕必冠申申如也僮仆防防如也唯谨上时赐食于家必稽首俯伏而食如在上前　于定国传曰定国为廷尉乃迎师学春秋身执经北面备弟子礼为人谦恭尤重经术士虽卑贱徒歩徃过定国皆与钧礼恩敬甚备学士咸声焉　三国志陈矫传曰太守陈登请矫为功曹使察许下议论矫还曰闻逺近之论颇谓明府骄而自矜登曰夫闺门雍穆有徳有行吾敬陈元方兄弟渊清玉洁有礼有法吾敬华子鱼清修疾恶有识有义吾敬赵元达博闻强记竒逸卓荦吾敬孔文举雄姿杰出有王霸之略吾敬刘元德所敬如此何骄之有荀攸传曰攸字公达文帝在东宫太祖谓曰荀公达人之师表也汝当尽礼敬之攸曽病世子问病独拜牀下其见尊异如此　胡冲吴歴曰孙防进军豫章华歆葛巾迎防防谓歆曰府君年德名望逺近所归防年幼穉宜修子弟之礼便向歆拜　世说新语曰裴令公目夏侯防初肃肃如入廊庙中不修敬而人自敬　南齐书陆慧晓传曰慧晓为晋王长史僚佐造见必起送之或语云长史贵重不宜妄自谦屈陆曰吾性恶人无礼不容不以礼处人　南史隋何子平传曰子平幼持操检敦厉名行虽处闇室如接大賔　唐书姚崇传曰元宗初立賔礼大臣故老雅尊遇崇每见便殿必为之兴去辄临轩以送他相莫如也　韦斌传曰斌天性质厚每朝防不敢离立笑言尝大雪在廷者皆振裾更立斌不徙足雪甚防至鞾亦不失恭　苗晋卿传曰晋卿壶关人充河北采访使尝入计谒归壶关望县门輙歩吏谏止晋卿以公门当下况父母乎时美其恭　宋史曹彬传曰彬为河中都监蒲帅王仁镐以彬帝戚尤加礼遇彬执礼益恭公府防集端简终日未尝旁视仁镐谓从事曰老夫自谓夙夜匪懈及见监军矜严始觉巳之散率也　又曰彬伐江南自出师至凯旋士众畏服无轻肆者及入见刺称奉敕江南干事回其谦恭不伐如此　富弼传曰弼与人言必尽敬虽微官及布衣谒者皆与之亢礼　文彦博传曰元祐间契丹来聘苏轼舘客与使入觐望见彦博于殿门外却立改容曰此潞公也耶　韩亿传曰亿性方重治家严饬虽燕居未尝有惰容　吕大防传曰大防自少持重无嗜好过市不左右逰目燕居如对賔客毎朝防威仪翼如　孙复传曰孔道辅闻复之贤就见之石介执杖履立侍复左右升降拜则扶之其徃谢亦然　范镇传曰镇每当讲前夕必正衣冠如在上侧命子弟侍先按讲其说开列古义叅之时事言简而当粲然成文苏轼称为讲官第一性理程子曰吕与叔闲居中某尝窥之必见其俨然危坐可谓敦笃矣学者须恭敬但不可令拘迫拘迫则难乆也　又曰谢良佐尝宰德安府之应城胡文定以典学使者行部过之不敢问以职事顾因介绍请以弟子礼见入门见吏卒植立庭中如土木偶人肃然起敬遂禀学焉　宋史廖德明传曰德明为浔州教授为学者讲明圣贤心学之要手植三栢于学浔士爱敬之如甘棠　岳飞传曰师至庐州金兵望风遁飞还兵于舒以俟命帝赐札以飞小心恭谨不专进退为得体　朱熹传曰熹父松病亟尝属熹曰籍溪胡仲原白水刘致中屏山刘彦冲三人学有渊源吾所敬畏吾即死汝徃事之　性理朱子曰张敬夫见识纯粹践行笃实使人望而敬之　宋史曰李道字贯之虽处暗室整危坐肃如也　蔡元定传曰元定至舂陵逺近来学者日众州士子莫不趋席下以听讲说有名下挟才简傲非笑前修者亦心服拜谒执弟子礼甚恭人为之语曰初不敬今纳命　王栢传曰王栢少慕诸葛亮为人自号长啸著论语通防至居处恭执事敬惕然叹曰长啸非圣门持敬之道亟更以鲁斋徃从何基授以立志居敬之防元察罕传曰察罕幼牧羊野外植杖于地脱帽置杖  

端跪拜歌舞太祖出猎见而问之察罕曰独行则帽在上而尊二人行则年长者尊今独行故致敬于帽　亷希宪传曰时有宋士之在羁旅者饥饿狼狈冠衣褴缕袖诗求见希宪急令铺设坐椅且戒内人备酒出至大门外肃入对坐出酒执礼甚恭且录其居止　许有壬传曰有壬前朝旧德太子颇敬礼之一日入见方臂鸷禽以为乐遽呼左右屏去　韩性传曰性出无舆马仆御所过负者息肩行者避道巷夫街叟至于童穉厮役咸称之曰韩先生韩先生云　明掾曹名臣录曰平思忠吴江人初郡守况钟官主客与思忠有交承之分至是数延见况执礼甚恭且令二子给侍曰非无仆隶欲使儿辈知公为吾故人尔其见敬如此　夏原吉曰原吉以乡荐入太学入禁中书制诰诸生或喧笑原吉危坐俨然太祖诇而异之　稗史曰明国子祭酒陈敬宗师道卓立名重一时六馆士防千人凡升堂听讲防仪矩整肃虽朝廷之上不能过也　续文献通考曰明胡居仁以圣学成始成终在于敬因以敬名其斋处家庭如朝堂对妻孥如賔客端荘凝重履绳蹈矩造次颠沛未尝少违隠微幽独之际愈加严密每日必立课程详书得失以自考  

恭敬三  

原礼舆　仁地【`左传敬礼之舆也　礼记儒行敬慎者仁之地也`】　正服　去冠【`虞豫会稽典录陈瑞字文象为县卒瑞谦恭敬让及其居二千石九卿位少年童防拜者皆正朝服与之抗礼若疾病不能答拜辄俯颡以谢之　左传楚子次于干谿雨雪王皮冠秦复陶翠被豹舄执鞭以出仆析父从右尹子革夕王见之去冠被舍鞭杜预注曰敬大臣也`】　増主一　勿贰【`性理黄勉斋曰持敬之方莫先主一自吾一心一身以至万事万物莫不有理大学小学莫出乎此　朱子敬斋箴勿贰以二勿参以三`】　原诗美温温　雅穪翼翼【`诗温温恭人如集于木惴惴小心如临于谷　尔雅肃肃翼翼恭也`】　増朝日夕月　冬隂夏阳【`汉书贾谊防曰春朝朝日秋暮夕月所以明有敬也　续博物志鲁有恭士者名曰汜行年七十其恭益甚冬日行隂夏日行阳一食之间三起`】　循墙而走　过阙必趋【`正考父铭详下五汉石奋传详上二`】危坐树下　独拜牀前【`谢承后汉书茅容年四十余耕于野时与同辈避雨树下`】  

【`众皆箕踞相对容独危坐愈恭郭林宗见而竒之　三国志厐德公素有重名诸葛亮毎至其家独拜牀前`】不偏不倚　有德有行【`性理朱子曰敬而无失则不偏不倚　三国志陈登曰夫`】  

【`闺门雍穆有德有行吾敬陈元方`】　盛服将朝　拥衾达旦【`国语晋灵公患赵宣子使鉏麑贼之晨徃则寝门辟矣盛服将朝早而假寐麑退而叹曰赵孟敬哉夫不忘恭敬社稷之镇也　性理黄勉斋曰朱子中夜而寝既寝而寤则拥衾而坐或至达旦威仪容止之间自少至老祁寒盛暑造次顚沛未尝有须臾之离也于乡闾虽徼贱必致其恭`】　执辔迎嬴　不冠避黯【`记纂渊海魏公子无忌仁而下士魏有隠士曰侯嬴公子从车虚左自迎侯生侯生摄敝衣冠直上载上坐不让公子执辔愈恭　汉书汲黯传上尝坐武帐黯前奏事上不冠望见黯避帷中使人可其奏其见敬礼如此`】举案齐眉　下牀荅拜【`后汉书梁鸿传鸿至吴依大家臯伯通居庑下为人赁舂毎归妻为具食不敢于鸿前仰视举案齐眉伯通察而异之曰彼佣能使其妻敬之如此非凡人也　又樊英传颍川陈实少从英学尝有疾妻遣婢拜问英下牀荅拜实怪而问之英曰妻齐也共奉祭祀礼无不荅其恭谨若是`】　未有异文　先投逺状【`北史潘徽传隋遣魏澹聘于陈徽接之澹将反命启于陈主曰敬奉慈曲垂饯送徽以饯送为重敬奉为轻却而不奏澹曰礼云主敬客诗曰惟桑与梓必恭敬止孝经宗庙致敬又曰不敬其亲谓之悖礼孔子敬天之怒成汤圣敬日跻五经未有异文也不知以敬为轻竟何所据　稗史彚编宋王文正公自公府出归焚黄未至近邑先投逺状或以为太过公曰维桑与梓必恭敬止敢不尽礼乎`】　外齐内一　神降人和【`性理朱子曰其主敬也一其内以制乎外齐其外以养其内　罗隠两同书礼之所先莫大乎敬以敬事天则神降以敬理国则人和`】　拱手危坐　整歩徐行【`宋史髙岫太宗曰髙岫在大名幕中与朕游处迨逾旬月晨暮对案饮食尝拱手危坐未尝少懈其恭谨盖天性也　性理黄勉斋曰朱子未明而起深衣幅巾方履拜于家庙以及先圣退坐书斋几案必正书籍器用必整羮食行列有定位匕箸举措有定所倦而休也瞑目端坐休而起也整歩徐行`】　成始成终　不危不溢【`朱子自题画像居敬者所以成始成终也后汉书光武封功臣防曰在上不骄髙而不危制节谨度满而不溢敬之戒之传尔子孙长为汉藩`】  

如临父母　若见君臣【`易系辞传无有师保如临父母北史斛律光光居家严肃见弟子若君臣`】　退负殿壁　跪授篱条【`宋史陈恕传恕每便殿奏事太宗或未深察必形诮譲恕敛板踧缩退至殿壁负立若无所容晋书庾衮传衮与弟子树篱跪以授条或曰今在隠屏先生何恭之过衮曰幽显易操非君子之志也`】　体用无忒　夙夜惟寅【`性理张栻敬斋铭曰动静不违体用无忒惟敬之功协乎天徳　书夙夜惟寅`】　式干木庐　拜孔子墓【`周王外纪魏文侯以卜子夏田子方为师过段干木之庐必式　周太祖本纪帝如曲阜谒孔子祠帝曰孔子百世帝王之师敢不敬乎遂拜之又拜于墓遂禁孔林樵采`】　先拜主人　不名下吏【`礼记大夫士相见虽贵贱不敌主人敬客则先拜客客敬主人则先拜主人　宋史曹彬彬位兼将相不以等威自异遇士大夫于途必引车避之不名下吏毎白事必冠而后见`】　入德之门　以孝为字【`性理谢上蔡直指穷理居敬为入德之门最得明道教人之纲领　北史崔挺传挺欲诸子恭敬亷譲因以孝为字`】　燕处敛容　终日危坐【`北史李昶传世祖尝燕处望见昶辄敛容曰李秀才至矣其见敬礼如此晋书陶侃传侃性聪敏勤于吏职恭而近礼爱好人伦终日敛膝危坐`】　鸡鸣见君子　肆夏得嘉賔【`孔丛子于鸡鸣见古之君子不忘其敬也　礼记賔入大门而奏肆夏亦易以敬也`】  

恭敬四  

増集木【`诗温温恭人如集于木`】　德聚【`左传恭敬德之聚也`】　延升上座【`后汉书大将军袁绍总兵冀州遣使要郑元大会賔客元最后至乃延升上座`】　奏牋江夏【`梁刘勰文心雕龙黄香奏牋于江夏亦肃恭之遗式矣`】　上堂如揖【`正上堂如揖恭也`】　彦深所重【`北史宋士素沉宻少言赵彦深引入内省自处机宻要近二十年周慎温恭甚为彦深所重`】徒跣入谢【`史记萧相国世家上使使持节赦出何何年老素恭谨徒跣入谢`】　如对严君【`后汉书侯瑾传瑾少孤贫依宗人居性笃学恒佣作为资暮还輙尝防柴以读书尝以礼自牧独处如对严君焉`】　肉袒亲割【`礼郊特牲君再拜稽首亲割敬之至也`】　皮弁祭菜【`礼少仪大学始教皮弁祭菜示敬道也`】　下席跪伏【`三国志牵招传太祖以招尝领乌九遣诣□城为峭王等说成败之效祸福所归皆下席跪伏敬受敕教`】　端笏正立【`宋史胡安国传安国之使湖北也杨时方为府教授谢良佐为应城宰安国质疑访道礼之甚恭毎来谒将去必端笏正立目送之`】刘君子初【`左编蜀刘巴字子初魏陈羣与丞相诸葛亮问巴消息称曰刘君子初甚敬重焉`】不敢不礼【`魏书袁涣涣避地江淮间为袁术所命术每有所咨访涣尝正议术不能抗然敬`】  

【`之不敢不礼也`】  

恭敬五  

原诗宋鲍眀逺还旧庐诗曰肃装属云旅奉靷承末涂严恭履桑梓加敬覧枌榆　増朱子感兴诗曰放勲始钦明南面亦恭巳大哉精一传万世立人纪猗欤叹日跻穆穆歌敬止戒光武烈待旦起周礼恭惟千载心秋月照寒水鲁叟何常师删述存圣轨  

増箴宋朱子敬斋箴曰正其衣冠尊其瞻视潜心以居对越上帝足容必重手容必恭择地而蹈折旋蚁封出门如賔承事如祭战战兢兢罔敢或易守口如瓶防意如城洞洞属属无敢或轻不东以西不南以北当事而存靡他其适勿贰以二勿参以三惟精惟一万变是监从事于斯是曰持敬动静弗违表里交正须臾有间私欲万端不火而热不冰而寒毫厘有差天壤易处三纲既沦九法亦斁于乎小子念哉敬哉墨卿司戒敢告灵台　张栻主一箴曰人禀天性其生也直克慎厥彛则靡有忒事物之感纷纶朝夕动而无节生道或息惟学有要持敬勿失验厥操舍乃知出入曷为其敬妙在主一曷为其一惟以无适居无越思事靡他及涵泳于中匪忘匪亟斯须造次是保是积既乆而精乃防于极勉哉勿倦圣贤可则  

増铭正考父鼎铭曰一命而伛再命而偻三命而俯循墙而走亦莫敢余侮饘于是粥于是以糊余口　宋张栻敬斋铭曰天生斯人良心则存圣愚曷异敬肆是分是昔先民修己以敬克持其身顺保常性事至理形其应若响而实卓然不与俱往动静不违体用无忒惟敬之功协乎天德嗟尔君子敬之敬之用力之乆其惟自知勿惮其艰而或怠遑亦勿迫切而以不常毋忽事物必精吾思察其所发以防于微忿欲之萌则杜其源有过则改见善则迁是则天命不遏于躬鱼跃鸢飞仁在其中于焉有得学则不穷知至而至知终而终嗟尔君子勉哉敬止成已成物匪曰二致任重道逺其端伊迩毫厘有差缪则千里惟建安公自力古义我作铭诗以谂国志　元吴澄敬铭曰维人之心易于放逸操存舍亡或入或出敬之敬之其义精宻学者于此服膺勿失敛方寸不容一物如入灵祠如奉军律整齐严肃端荘静一戒慎恐惧兢业战栗如见大賔罔敢轻率如承大祭罔敢慢忽视听言动非礼则勿忠信传习省身者悉把捉于中精神心术检束于外形骸肌骨常令惺惺又新日日敢以此语镂于虚室  

智一【`入智谋先见`】  

増尔雅曰条条秩秩智也　释名曰智知也无所不知也　说文曰虑难曰谋　易曰或从王事知光大也原又曰知周乎万物而道济天下　増又曰知者见之谓之知　又曰防者动之微吉之先见者也君子见防而作不俟终日　尚书曰知之曰明哲明哲实作则又曰克知三有宅心灼见三有俊心　又曰尔有嘉谋嘉猷则入告尔后于内尔乃顺之于外　诗曰民虽靡膴或哲或谋　礼记曰谋于长者必操几杖以从　又曰用人之知去其诈　谷梁传曰知其不可知智也史记鲁仲连曰智者不倍时而弃利　汉书司马相如传曰明者逺见于未萌而智者避危于无形祸固多藏于隠微而发于人之所忽者也　宋史常安民曰善观天下之势犹良医之视疾方安宁无事之时语人曰其后将有大忧则众必骇笑惟识微见防之士然后能逆知其渐故不忧于可忧而忧之于无足忧者至忧也文子曰神者智之渊也神清则智明智者心之府也智公则心平　原荘子曰大智闲闲小智间间　商子曰愚者闇于成事而智者见于未萌　孙卿子曰言而当智也默而当亦智也　又曰是是非非谓之智　増韩诗外传东郭先生曰目者心之符也言者行之指也夫知者之于人也未尝求知而后能之也观容貌察气志定取舍而人情毕矣诗曰他人有心予忖度之　原淮南子曰夫圣人之智固已多矣愚人之智固已少矣増刘劭人物志曰夫智出于明明之于人犹昼之待白日夜之待烛火其明益盛者所见及逺　唐韩愈曰茍可以寓其巧智使机应于心不挫于气则神完而守固虽外物至不胶于心　栁宗元梓人传曰彼将舍其手艺专其心智而能知体要者欤吾闻劳心者役人劳力者役于人彼其劳心者欤能者用而智者谋彼其智者欤是足为佐天子相天下法矣　宋苏轼曰迫人者其智浅迫于人者其智深非才有不同所居之势然也又曰圣人为天下不恃智以防乱恃吾无致乱之道耳苏辙曰天下皆怯而独勇则勇者胜皆闇而独智则  

智者胜勇而遇勇则勇者不足恃也智而遇智则智者不足用也　性理潜室陈氏曰智居四德之末盖冬者藏也所以终万物而始万物者也智有藏之义焉有终始之义焉是恻隠羞恶恭敬三者皆有可为之事而智则无事可为但分别其为是为非耳是以为之藏也又恻隠羞恶恭敬皆合为一而是非则有两端既别其所是又别其所非终始万物之象也  

智二【`入智谋先见`】  

増前汉古今人表曰譬如尭舜禹稷契与之为善则行鲧驩兜欲与为恶则诛可与为善不可与为恶是谓上智　汉书贾山至言曰文王之时豪杰之士皆得竭其智　尚书大传曰周公先谋于同姓同姓从然后谋于朋友朋友从然后谋于天下天下从然后加之蓍是以君子谋义不谋不义故谋必成　吕氏春秋曰齐桓公合诸侯衞人后至公朝而与管仲谋伐卫退朝而入卫姬望见君下堂再拜请卫君之罪公曰吾于卫无故子曷为请对曰妾望君之入足髙气彊有伐国之志也见妾而有动色伐卫也明日君朝揖管仲而进之管仲曰君舍卫乎公曰仲父安识之管仲曰君之揖朝也恭而言也徐见臣而有惭色臣是以知之君曰善仲父治外夫人治内寡人知终不为诸侯笑矣桓公之所以匿者不言也今管子乃以容貌音声夫人乃以行歩气志桓公虽不言若暗夜而烛燎也　刘向新序曰晋献公欲伐虞虢荀息曰君胡不以屈产之乘与垂棘之璧假道于虞公曰宫之竒存焉必不使受也荀息曰宫之竒知则知矣虽然其为人也达心而懦又少长于君达心则其言之略懦则不能强谏少长于君则君轻之且夫翫好在耳目之前而患在一国之后中智以上乃能虑之臣料虞君中智之下也　战国防曰楚庄王欲伐陈使人视之使者曰陈不可伐也荘王曰何故对曰其城郭髙沟壑深畜积多其国宁也王曰陈可伐也夫陈小国也其畜多是赋敛重则民怨上矣城郭髙沟壑深则民力罢矣兴兵伐之遂取陈　说苑曰鲁公索氏将祭而亡其牲孔子闻之曰公索氏比及三年必亡矣后一年而亡弟子问曰昔公索氏亡牲夫子曰比及三年必亡矣今期年而亡夫子何以知其将亡也孔子曰祭之为言索也索也者尽也乃孝子所以自尽于亲也至祭而亡其牲则余所亡者多矣吾以此知其将亡也　左传曰禆谌能谋谋于野则获谋于邑则否郑国将有诸侯之事子产乃问四国之为于子羽与禆谌乘以适野使谋可否　韩子曰郑子产晨出过束匠之闾闻妇人之哭也抚其御之手而听之有间遣吏执而问之则手绞其夫者也异日其御问曰夫子何以知之子产曰其声惧凡人于其亲爱也始病而忧临死而惧已死而哀今哭夫已死不哀而惧是以知其有奸也　说苑曰隰斯弥见田成子田成子与登台四望三面皆畅南望隰子家之树蔽之田成子亦不言隰子归使人伐之斧离数创隰子止之其相室曰何变之数也隰子曰古者有谚曰知渊中之鱼者不祥夫田子将有事事大而我示之知微我必危矣不伐树未有罪也知人之所不言其罪大矣乃不伐也　史记孔子世家曰鲁桓厘庙燔孔子在陈闻之曰灾必于桓厘庙乎已而果然　原淮南子曰文公种米曽子枷羊犹为智也　増青子曰梁尝有疑狱羣臣半以为当罪半以为无罪虽梁王亦疑梁王曰陶之朱公以布衣富侔国是必有竒智乃召朱公而问曰梁有疑狱吾子决之是奈何朱公曰臣之家有二白璧其色相如也其径相如也其泽相如也然其价一者千金一者五百金王曰何也朱公曰侧而视之一者倍厚是以千金梁王曰善故狱疑则从去赏疑则从与梁国大恱　说苑曰智伯欲袭卫乃佯亡其太子顔使奔卫南文子曰太子顔之为其君子也甚爱非有大罪也而亡之必有故然人亡而不受不祥使吏迎之曰车过五乘慎勿纳也智伯闻之乃止　原史记樗里子传曰樗里子者名疾秦恵王之弟也滑稽多智秦人号曰智囊　増周纪曰魏厐涓伐韩韩请救于齐齐使田忌等将兵直走魏都厐涓闻之去韩而归齐军已过而西矣孙膑谓忌曰彼三晋之兵素悍而齐号为怯善战者因其势而利导之兵法百里而趋利者蹶上将军五十里而趋利者军半至乃使齐军入魏地为十万灶明日为五万灶又明日为二万灶厐涓行三日大喜曰吾固知齐军怯入吾地三日士卒亡者过半矣乃弃其歩车与其轻锐倍日并行逐之孙子度其暮当至马陵马陵道陿而旁多阻隘可伏兵乃砍大树白而书之曰厐涓死此树下于是令齐师善射者万弩夹道而伏期日暮见火举而俱发涓果夜至砍木下见白书以火烛之读未毕万弩俱发魏师大乱相失涓自知智穷兵败乃自刭曰遂成防子之名　史记蔺相如传曰赵恵文王时得楚和氏璧秦昭王使人遗赵王书愿以十五城易璧赵王与诸大臣谋求人可使报秦者未得宦者令缪贤曰臣舍人蔺相如有智谋可使于是遣相如奉璧西入秦　原战国防曰今六国相伐适足以强秦天下为秦相烹秦曽不出薪何秦之智而山东之愚耶　史记汉髙帝本纪曰吕后问萧相国即死今谁代之上曰曹参可问其次上曰王陵可然陵少戅陈平可以助之陈平智有余然难以独任周勃厚重少文然安刘氏者必勃也　増汉书楚元王传曰初元王敬礼申公等穆生不嗜酒元王每置酒常为穆生设醴及王戊即位常设后忘设焉穆生退曰可以逝矣不去楚人将钳我于市称疾卧申公白生强起之穆生曰易称知防其神乎防者动之微吉凶之先见者也君子见防而作不俟终日遂谢病去　史记鼂错传曰错为太子舍人门大夫家令以其辨得幸太子太子家号曰智囊　后汉书鲁恭传曰恭祖父匡王莾时为羲和有权数号曰智囊窦融传曰融始以豪侠为名防起风尘之中及其爵位崇满至乃放逺权宠恂恂似若不能已者又何智也汉献纪曰韩遂请与曹操相见时秦胡观者前后重沓操笑谓之曰尔欲观曹公耶亦犹人也非有四目两口但多智耳　左编曰法正字孝直先主用其防取蜀亮与正虽好尚不同以公义相取亮每竒正智术　三国志魏邓哀王冲传曰冲字苍舒生五六嵗智意所及有若成人时孙权曽致巨象太祖欲知其斤重访之羣下咸莫能得冲曰置象大船之上而刻其水防所至称物以载之则校可知矣太祖大恱即施行焉　杜氏通典曰荀攸从曹公征吕布曹公欲还攸与郭嘉说公曰吕布勇而无谋今三战皆北其锐气衰矣三军以将为主主衰则军无奋志且布之谋主陈宫有智而迟今及布气之未复宫谋之未定进急攻之布可防也　原魏畧曰司马宣王闻诸葛恪死张敬仲县论恪以为必见杀今果然敬仲之智为胜恪也　増干寳晋书曰桓范出赴曹爽宣王谓蒋济曰智囊徃矣济曰范则智矣驽马恋栈豆必不能用也　三国志夏侯渊传曰初渊数战胜太祖常戒曰为将当有怯弱时不可但恃勇也将当以勇为本行之以智计但知任勇一匹夫敌耳　傅子曰何晏邓飏夏侯元求交傅嘏不纳也荀粲怪之嘏曰泰初志大其量能合虚声而无实才何平叔言逺而情近好辨而无诚所谓利口覆国之人也邓元茂有为而无终外要名利内无关钥贵同恶异多言而妒前多言多衅妒前无亲以吾观此三人者皆败德也逺之犹恐祸及况昵之乎　晋纪贾模传曰模少有志尚颇览载籍而深沉有智算确然难夺深为充所信爱每事筹之焉　王隠晋书曰石季伦少多意智敏防有计畧晋书明帝纪曰太宁二年王敦将举兵内向帝微行至于湖隂察敦营垒而出敦正昼寝梦日环其城惊起曰是必黄鲜卑奴来也使五物色追帝帝亦驰去马有遗粪輙以水灌之见逆旅卖食妪以七寳鞭与之曰后有来可以此示也俄而追者至问妪妪曰去已逺矣因以鞭示之五传翫稽留遂乆又见马粪冷以为信逺而止　南史赵知礼传曰知礼沉静有谋谟每军国大事文帝輙令玺书问之　虞寄传曰陈寳应常令左右读汉书卧而听之至蒯通说韩信曰相君之背贵不可言寳应蹶然起曰可谓智士寄正色曰覆郦骄韩未足称智岂若班彪王命识所归乎　北史裴矩传曰矩长而好学颇爱文藻有智数世父让之谓曰观汝神识足成才士欲求宦达当资干世之务　张琼传曰琼子欣尚魏平阳公主琼常虑其太盛每谓亲识曰凡人官爵莫若处中欣位秩太髙深为忧虑欣寻为孝武所害时人称其先见　天中记曰杨元感战败李宻亡命雁门变姓名以教授有同乡魏先生戯之曰观吾子气沮而目乱心摇而语偷气沮者新破败目乱者无所主心摇者神未定语偷者思有谋于人今方捕蒲山党得非长者乎李公惊起捉先生手曰既能知我岂不能救我欤先生曰吾子无帝王规模非将帅才畧乃乱世之雄杰耳吾尝望汾晋有圣人生能徃事之富贵可取李后三年败追思魏生之言遂归唐　新唐书杜如晦传曰每议事帝所龄必曰非如晦莫筹之及如晦至卒用龄防也盖如晦长于断而龄善谋两人深相知故能同心济谋以佐佑帝　裴行俭传曰行俭为定襄道行军大总管萧嗣业馈□数为寇钞军馁死行俭曰以谋制敌可也因诈为粮车三百乘车伏壮士五辈赍陌刀劲弩以羸兵挽进又伏精兵踵其后贼果掠车羸兵走险贼驱车就水草觧鞍牧马方取粮车中而壮士突出伏兵至杀获防尽自是粮车无敢近者　芝田录曰令狐楚除守兖州境方旱米价甚髙遣吏至公署问米价防何州有防仓问讫屈指独语曰旧价若干四仓各出米若干以若干定价粜则可以赈救矣左右听之流语遍郡中富人竞发所蓄物价方平　五代史王朴传曰朴陈用兵之略非特一时之防至言诸国兴灭次第云淮南可最先取并必死之寇最后亡其后宋兴平定四方惟并独后服皆如朴言　王旦神道碑曰西夏赵德明言民饥求粮百万斛真宗问王旦旦请敇有司具粟百万于京师诏德明来取德明得诏书惭曰朝廷有人　宋史曹玮传曰玮平居甚闲暇及师出多竒计出入神速不可测一日张乐饮僚吏中坐失玮所在明日徐出视事而贼首已掷庭下矣　又曰玮知渭州有告戍卒叛入夏者玮方对客奕棋遽曰吾使之行也夏人闻之即斩叛者投其首境上　王鬷传曰天圣中鬷尝使河北过真定见曹玮谓曰君异日当柄用愿留意边防鬷曰何以教之玮曰吾闻赵德明尝使人以马易汉物不如意欲杀之少子元昊方十余嵗谏曰我戎人本从事鞍马而以资邻国易不急之物已非防又从而斩之失众心矣德明从之吾尝使人觇元昊相貌异常他日必为边患鬷殊未以为然也比再入枢宻元昊反帝数问边事鬷不能对及西征失利议刺乡兵又乆未决帝怒鬷与陈执中张观同日罢鬷出知河南府始叹玮之明识　闻见录曰富公见张安道曰人固难知也张公曰谓王安石乎亦岂难知者皇祐间方平知贡举或荐安石有文学宜辟以考校姑从之安石既来一院之事皆欲纷更之方平恶其人檄以出自此未尝与之语也　宋史张舜民传曰舜民慷慨喜论事其使辽也见其大孙禧好音乐美姝名茶古画以为他日必有如唐张义潮挈十三州来归者不四十年当见之后如其言　左编曰傅亮者陜西人李纲与语连日观其智略气节真可为大将者欲试之乃荐于上以为河东经制副使　宋史岳飞传曰张所问曰汝能敌防何飞曰勇不足恃用兵在先定谋栾枝曳柴以败荆莫敖采樵以致绞皆谋定也所矍然曰君殆非行伍中人　金史张中彦传曰正隆时作河上浮梁中彦领其役舟之始制匠者未得其法中彦手制小舟才数寸许不假胶漆而首尾自相钩带谓之鼓子卯诸匠无不骇服其智巧如此　又曰穆延实勒哈达工用手箭箭长不盈握每用百数散置铠中遇敌抽箭以鞭挥之或以指钳取飞掷数矢齐发敌以为神其箭皆以智创虽子弟亦不能传其法　明王祎造贤勲录曰邓愈以功封卫国公上称其智如渊之深不可测也　又曰梅思祖自张王来归上即授大都督制有云辞项归刘智同曲逆舍嚣去术识拟伏波语极褒赏之　沈士谦明良录略曰陶安字主敬上赐对曰国朝谋略无防士翰院文章第一家刘基传略曰太祖与友谅大战鄱阳湖一日数十接  

礟声震天太祖坐胡牀督战基侍侧忽跃起大呼太祖急更舟太祖如其言坐未定礟击旧所御舟立碎友谅乘髙见之大喜而太祖舟更进汉军皆失色　康茂才传略曰陈友谅既破太平将窥应天茂才与友谅有旧为书绐之友谅大喜问康公安在曰守江东木桥使归太祖易桥以石友谅至见桥愕然连呼老康莫应退至龙湾伏兵四起茂才合诸将奋击大破之　洪武实录曰廖永忠巢县人上以永忠勇而善谋命袭兄楚国公永安职从上征武昌还京上以漆牌二书功超羣将智迈雄师八字赐之悬于门　张辅传略曰安南黎季犛弑主自立帝以辅为征将军贼驱象迎战以绘狮马冲之箭礟交发象皆反走贼大溃　陈谔传略曰永乐中授谔刑科给事中尝言事忤防命坎瘗奉天门露其首七日不死当被瘗时叹息谓其人曰吾不意今日乃死于大瓮问其故曰咄嗟而不知耶朝廷瘗人当以瓮令速死耳瘗者如其言遂得屈伸不死云　李逺传略曰燕王攻蔚州逺举城降南兵驻德州运道出徐沛间逺以轻兵六千伪为南军袍铠人插栁一枝于背经济宁沙河至沛无觉者焚粮舟数万而还河水尽热鱼鳖皆浮　程济传略曰程济有道术从诸将北征徐州之防诸将树碑叙战功及统军者姓名济一夜徃祭其碑人莫测后燕王过徐见碑大怒左右以铁椎椎碑再椎遽曰止为我录碑文来已按碑诛之无得脱者济姓名正在椎脱处得免　铁传略曰燕王攻济南与盛庸等乘城御燕尽毁其攻具城坏輙画布为帷夜幕之逺望若城而潜版筑其内敌初不敢逼既而觉之发大礟书太祖髙皇帝牌悬城上敌相顾不敢发燕王愤甚堰济水灌城城中人大惧铉曰无恐贼且就防令守牌军士皆哭已而羣呼愿降乃出千人城外伏地请命请退兵十里无扰百姓当是时燕王称兵已逾年仅下永平保定诸州县旋破旋复坚守不下闻降乃大喜曰得济南断南北道即画疆守金陵不难图也亟下令退军受降军中皆呼万嵗明日燕王乘骏马张盖鼔吹徐行过桥及瓮城铉预戒壮士伏城上侯燕王入城下人呼千嵗则城上人急下铁板而别设伏撤桥尽殱燕众王甫及城城下人遽呼千嵗板骤下中王马首王大惊急弃所乘马取他马走桥下伏发断桥桥仓卒不可防王鞭马得疾驰去铉率众掩击大败之夜复与庸等砍其营燕兵溃走乘势奋击斩获无算遂复徳州单安仁传略曰安仁为浙江按察司副使金华民讼  

丞受金安仁曰丞贤奈何讦之令图所受金长短方员状图毕复命诸左证图之图人人殊遂抵讼者罪告讦风顿息  

## 御定渊鉴类函卷二百七十七

人部三十六【`智　聪敏`】  

智三【`入智谋先见`】  

原若愚　去诈【`老子大智若愚　礼记用人之智去其诈`】　挈瓶　炙輠【`左传挈瓶之智守不假器　史记淳于髠久与处时有得善言故齐人颂曰谈天衍雕龙奭炙毂过髠注过字作輠輠者车之盛膏器也炙之虽尽犹有余流者言髠智不尽如炙輠也`】　掘蚁　随马【`韩非子齐桓公伐孤竹行山中无水隰朋曰蚁冬居山之阳夏居山之隂蚁壤一寸而仞有水乃掘地遂得水　又桓公伐孤竹春徃冬返迷惑失道管仲曰老马之智可用也乃放老马而随之遂得道`】　赠策　増握【`左传士会将归晋绕朝知其情赠之以策曰子无谓秦无人吾谋适不用也　韩非子挟智而问则不智者至深智一物众隐皆变其说在昭侯之握一也注握佯亡以验左右之诚`】　吞珠献珥【`战国策张丑为质于燕燕王欲杀之走且出境境吏得丑丑曰燕王所为将杀我者人有言我有宝珠也王欲得之今我已亡之矣而燕王不我信今子且致我我且言子之夺我珠而吞之燕王必当杀子刳子腹及子之肠矣境吏恐而赦之　又齐王夫人死有七孺子皆近薛公欲知王所欲立乃献七珥美其一明日视美珥所在劝王立为夫人`】　千里驹　五石散【`汉书楚元王传刘徳字路叔少修黄老术有智术少时数言事召见甘泉宫武帝谓之千里驹　世说新语何平叔云服五石散非唯治病亦觉神`】  

【`明开朗`】　原禆谌获野　王霸视河【`左传裨谌谋于野则获　后汉书光武至下曲阳传闻王郎兵在后及至滹沱河吏还白河水流凘无船不可济官属大惧光武令王霸徃视之霸恐惊众欲且前阻水即诡曰氷坚可渡比至河河氷亦合乃令霸防渡未毕数骑而氷解`】　蜘蛛布网　蛣蜣转丸【`白帖重耳奔齐见蜘蛛布网曳绳执豸而食曰人之有智不如蜘蛛　古今注蛣蜣之智在于转丸`】　魏舒出众　増子初絶人【`晋书魏舒字阳元府朝碎务未尝见是非至于废兴大事众人莫能断者舒徐为筹之多出众议之表　左编刘巴字子初备曰子初才智絶人如孤可任用之非孤者难独任也亮亦曰运筹防于帏幄之中吾不如子初逺矣`】　文公无双寿王寡二【`华阳国志任文公闻武担石折曰噫西方智者死吾其应之遂卒益部为之謡曰任`】  

【`文公智无防　汉书吾丘寿王传诏赐寿王玺书曰子在朕前之时智略辐凑以为天下少双海内寡二`】解衣刺船　砻石镌碑【`汉书陈平传平事项王惧诛身间行仗劔亡渡河人见其美丈夫独行疑其亡将要下当有宝器金玉目之欲杀平平心恐乃解衣羸而佐刺船船人知其无有乃止　明皇杂录姚元崇与张说同为宰辅颇怀疑阻屡以事相侵张衔之颇切姚既病诚诸子曰张丞相与吾不叶衅隙甚深然其人少怀奢侈尤好服翫吾身殁之后以吾尝同僚当来吊汝其盛陈吾平生服翫宝带重器罗列于帐前若不顾速讣家事举族无矣日此吾属无所虞便当录其翫用致于张公仍以神道碑为请既获其文登时便写进仍先砻石以待之便令镌刻张丞相见事迟于我数日之后必当悔若却征碑文以刊削为辞当引使视其镌刻仍告以闲上讫姚既殁张果至目其翫服三四姚氏诸孤悉如教诫不数日文成叙述该详时为极笔后数日果使使取文本以为词未周密欲重加刋改姚氏诸子乃引使者示其碑乃告以奏御使者复命悔恨拊膺曰死姚崇筭生张说吾今日方知才之不及也`】　因危为功　伏奇争利【`后汉书吴汉传盖闻上智不处危以侥幸中智能因危以为功　史记刘敬传上使人使匈奴使者十辈来皆言匈奴可击上使刘敬复徃还报曰两国相击此宜夸矜见所长今臣徃徒见赢瘠老弱此必欲见短伏奇兵以争利愚以为匈奴不可击也至平城匈奴果出竒兵围髙帝白登`】　据河筑垒　傍水作围【`五代史郭崇韬传梁王彦章击破徳胜唐军东保杨刘庄宗问崇韬计安出崇韬曰彦章围我于此其志在取郓州也臣愿得兵数千据河下流筑垒于必争之地以应郓州为名彦章必来争既分其兵可以图也　晋书宣帝纪帝讳懿辽东太守公孙文懿遣步拒帝帝盛兵多张旗帜出其南贼尽锐赴之乃泛舟潜济以出其北与贼营相逼沈舟焚梁傍辽水作长围弃贼而向襄平诸将曰不攻贼而作围非所以示众也帝曰贼大众在此则巢窟虚矣我直指襄平则人怀内惧惧而求战破之必矣`】　心归髙祖谋宗太公【`后汉书苏竟传竟与刘龚书曰昔智果见智伯穷兵必亡故变名逺逝陈平知项王`】  

【`为天所弃故归心高祖皆智之至也　史记齐太公世家西伯昌之脱羑里归与吕尚隂谋修徳以倾商政其事多兵权与竒计故后世之言兵及周之隂权皆宗太公为本谋`】　料敌致胜　处贵遗权【`宋钱若水传若水陈御敌安边之防曰伐谋者能料敌致胜也　南史谢曕传若处贵而能遗权斯则是非不得而生倾危无因而至君子以明哲保身其在此乎`】　先封雍齿　雅奇陈汤【`史记留侯世家上在雒阳南宫从复道望见诸将徃徃相与坐沙中语上曰此何语留侯曰陛下不知乎此谋反耳上曰天下属安定何故反乎留侯曰此属畏陛下不能尽封恐又见疑生平过失及诛故即相聚谋反耳上曰为之奈何留侯曰上平生所憎羣臣所共知谁最甚者上曰雍齿留侯曰今急先封雍齿以示羣臣则人人自坚矣　汉书楚元王传刘向雅奇陈汤智谋与相亲友`】　盛沙壅水　列帜然刍【`史记淮隂侯列传信东追齐王广至髙密楚使龙且救齐幷军与信战夹潍水阵韩信乃夜令人为万余囊盛沙壅水上流引军半渡击龙且佯不胜还走龙且遂追信使人决壅囊水大至龙且军大半不得渡即急击杀龙且　宋张齐贤传齐贤知代州辽人入寇齐贤遣人约潘美会战既而美使至云得密诏幷军不许出战已还州矣齐贤曰贼知美之来不知美之退乃夜发兵二百人人持一帜一束刍距州城西南三十里列帜然刍辽兵遥见火光中有旗帜意谓并师至矣骇而北走`】　増灶减灶　匿车下车【`后汉书虞诩传诩迁武都太守羌率众数千遮诩陈仓诩即停车不进而宣言上书请兵颁到当发羌闻之乃分钞傍县诩因其散故日夜进道兼行百余里令吏士各作两灶日増倍之羌不敢逼或问曰孙膑减灶而君増之兵法日行不可过三十里而今日且二百里何也诩曰卤众多吾兵少徐行则易为所及速则彼不测卤见吾灶日増必谓郡兵来迎众多行速必惮追我孙膑见弱今吾示彊势有不同故也　史记范睢传王稽载范雎入秦至湖关望见车从西来范睢曰彼来者为谁王稽曰丞相穣侯东行县邑范睢曰吾闻穣侯专秦权恶内诸侯客此恐辱我我寜且匿车中有顷穰侯果至劳王稽因立车而语曰谒君得毌与诸侯客子俱来乎无益徒乱人国耳王稽曰不敢即别去范睢曰吾闻穰侯智士也其见事迟乡者疑车中有人忘索之于是范睢下车走曰此必悔之行十余里果使骑还索车中无客乃止`】　就赐将士不赏边臣【`唐书崔祐甫传淄青李正己表献钱三十万缗以观朝廷帝意其诈未能答祐甫曰正己诚诈陛下不如因遣使劳其军以所献就赐将士若正己奉承诏书是陛下恩洽士心若不用彼自敛怨军且乱又使诸藩不以朝廷为重贿帝曰善正己惭服时议者韪其谟谋　姚宋列传賛姚崇劝天子不求边功宋璟不肯赏边臣而天宝之乱卒蹈其害可谓先见矣`】　刀斩乱丝　椎破连环【`北史齐文宣本纪神武以帝貌陋神彩不甚曽问以时事帝略有所辨傥语一事必得事衷又尝令诸子各使理乱丝帝独抽刀断之曰乱者湏斩　稗史彚编齐后太史氏子建立后当国事始皇尝遣使遗后玉连环曰齐多智有能解此环否羣臣皆不知解后椎破之谢秦使曰谨已解矣`】　缘理而行　役物为养【`韩诗外传问者曰夫智者何以乐于水也曰夫水者缘理而行不遗小间似有智者　汉书刑法志夫人肖天地之貌怀五常之性聪明精粹有生之至灵者也爪牙不足以供嗜欲趋走不足以避利害无毛羽以御寒暑必将役物以为飬任智而不任力此其所以贵也`】　木罂渡军　布车从骑【`史记淮隂侯列传魏王豹反盛兵蒲坂塞临晋信乃益为疑兵陈船欲渡临晋而伏兵从夏阳以木罂瓶渡军袭安邑　梁孝王世家上怨望梁王梁王恐因上书请朝既至关茅兰说王使乗布车从两入匿于长公主园`】　避火浴血　顺风鼓灰【`酉阳杂俎徐敬业年十余岁好弹射英公每曰此儿相不善将赤吾族英公常猎命敬业入林趁兽因乗风纵火意欲杀之敬业知无所避遂屠马腹伏其中火过浴血而立英公大奇之　锦绣万花谷后汉杨璇为零陵太守有滑贼攻郡县璇制马车数十乗囊盛石灰于车上系布索于马尾又为兵车专彀弓弩马车居前顺风鼓灰贼不得视因以火烧布然马尾马惊奔突贼阵弓弩乱发羣盗骇奔追斩无数`】　不与子比　无如我何【`说苑楚庄王筑层台大臣谏者七十二人皆死诸御已违楚百里而耕谓其耦曰吾将入见于王其耦曰吾闻之说人主者皆闲暇之人也然且至而死矣今子特草茅之人耳诸御已曰若与予同耕则比力也至于说人主不与子比智矣委其耕而入见庄王　五代史杨师厚传师厚已得志友珪隂欲图之召师厚入计事其吏田温等劝师厚勿行师厚曰吾二十年不朱家今若不行则见疑而生事然吾知丄为人虽徃无如我何也乃以劲兵二万朝京师留其兵城外以十余人自从入见友珪友珪益恐惧赐与钜万而还`】　知命知事　善始善终【`说苑谋有二端上谋知命其次知事　史记陈丞相世家吕后时事故多矣然平竟自脱定宗庙以荣名终称贤相岂不善始善终哉非知谋孰能当此者乎`】　饷酒两甖　铸钱一缗【`晋书孔严传严祖父奕全椒令明察过人时有遗其酒者始提入门奕遥呼之曰人饷我两甖酒其一何故非也检视之一甖果是水或问奕何以知之笑曰酒重水轻提酒者手有轻重之异故耳　天中记秦桧在相位时都下货壅乏见镪市防大闗府尹以闻桧笑曰易耳即召文思院官未至促者络绎奔而来谕之曰适得防欲变钱法可铸钱一缗进呈废见镪不用约翌午毕事院官唯唯而出召工为之富家闻者尽出宿镪市金粟物价太昂泉溢于市既而様钱上省寂无闻矣`】　运筹帷幄　拜牋宫门【`汉书张良传髙帝曰运筹帷幄中决胜千里外子房功也宋史李处耘处耘子继隆多智用能谦谨保身明徳后寝疾欲面见之上促其徃继隆但诣万安宫门拜牋终不入`】　再遇知兵　和克料事【`宋史毕再遇传诸军发灵壁再遇独留度军行二十余里乃焚灵壁诸将问夜不焚而今焚之何也再遇曰夜则照见虚实昼则烟埃莫覩彼已败不敢廹诸军乃可安行汝辈安知兵易进而难退　辽耶律和克保寕十年使宋还言宋必取河东燕王韩匡嗣曰何以知之和克曰诸国割据宋皆并之惟河东未下今宋讲武习战意必在汉匡嗣以为不然明年宋果伐汉帝以耶律和克能料事`】　清乡无穷　安石益横【`北史樊叔略传叔略封清乡县公迁相州刺史百姓为之语曰知无穷清乡公上下正樊安定宋吕诲传诲劾安石司马光劝止之诲曰安石虽有时名然好执偏见轻信奸回置诸宰辅天下必受其祸`】  

【`此乃腹心之疾救之惟恐不逮顾可缓耶诲既斥安石益横光由是服诲之先见`】　复逾于父可以为师【`北史魏陆俟传俟长子馛多智有父风髙宗见而悦之谓朝臣曰吾尝叹其父智过`】  

【`其躯是复逾其父矣　杜氏通典燕将攻齐即墨田单拒守单令曰当有神人为我师者有卒曰臣可以为师乎田单乃起返走引东向师事之卒曰臣欺君诚无能田单曰子勿言也因师之毎出入约束必称神师众心乃安`】　所图必破　在外而安【`北史周史寜传时突厥木汗可汗假道凉州将袭吐谷浑周文命寜率随之突厥以寜所图必破皆畏惮之咸曰此中国神智人也　左编刘表爱少子琮不悦长子琦琦毎欲与诸葛亮谋自安之术乃将亮共上髙楼令人去梯因谓亮曰今日上不至天下不至地言出子口入于吾耳可以言未亮答曰君不见申生在内而危重耳在外而安乎琦意感悟隂规岀计`】　牵马抱璧　反旗鸣鼓【`稗编晋献公欲伐虢荀息曰君胡不以屈□之乘与垂棘之璧假道于虞公遂借道而伐虢旋归四年反取虞荀息牵马抱璧而前曰臣之谋如何献公曰璧则犹是也而吾马之齿加长矣　左编诸葛亮卒杨仪等整军而出百姓奔告司马懿懿追焉姜维令仪反旗鸣鼔若将向懿者乃退不敢逼`】　吟而不言　应之若响【`史记淮隂侯列传蒯通说曰知者决之断也疑者事之害也故曰猛虎之犹豫不若蠭虿之致螯骐骥之局躅不如驽马之安歩孟贲之狐疑不若庸夫之必至也虽有舜禹之智吟而不言不如瘖聋之指麾也三国志常林传林见胡母彪曰若欲诛天下之贼扶王室之微智者望风应之若响`】　千虑一失　九事皆明【`汉书韩信传广武君曰智者千虑必有一失愚者千虑必有一得　世说新语何尚书自言易义精了所不解者九事一日迎管公明共论公明为剖析元旨九事皆明`】　得钱赡军　望尘知敌【`国史补汴州相国寺言佛有汗流节度使刘元佐遽命驾自持金帛以施日中其妻亦至明日复起斋塲由是将吏商贾奔走道路惟恐输货不及因令官为簿书以籍所入十日乃闭寺曰佛汗止矣得钱巨万以赡军资　五代史唐周徳威传徳威为人勇而多智能望尘以知敌数其状貌雄伟笑不改容人见之凛如也`】　不差升合愿比韦弦【`左编蜀汉何只兼二县尹每常眠睡值其觉悟辄得奸诈众咸畏只之发摘或以为有术无敢欺者使人投算只聴其凟而心计之不差开合其精如此　三国志刘虞传虞上疏曰韦非能言之物而圣贤引以自匡臣才智闇浅愿自比于韦弦`】　自为美器　有若成人【`魏略毕轨字昭先轨击鲜卑轲比能失利中护军蒋济表曰凡人材有短长不可强成文雅智意自为美器　三国志邓哀王冲传冲字苍舒少聪察岐嶷生五六岁智意所及有若成人`】　时人莫知　诸将鲜及【`三国志荀攸传攸深密有智防自从太祖征伐常谋谟帷幄时人及弟子莫知其言　后汉书吴汉传光武将发幽州兵召邓禹问可使行者禹曰问数与吴汉言其人勇鸷有智谋诸将鲜能及者`】　书以广听　世不尽闻【`汉书艺文志书以广聴智之术也三国志荀攸与钟繇善繇言我毎有所行反覆思维自为无以易以咨公达辄复过人意公达前后凡画奇策十二惟繇知之繇撰集未就会薨故世不得尽闻`】　不结髙门　入辅中国【`魏志贾诩传诩自以非太祖旧臣而防谋深长惧见猜嫌阖门自守退无私交男女嫁娶不结髙门天下之论智计者归之　晋书鸠摩罗什传苻坚有迎罗什之意会太史奏云有星见外国分野当有大智入辅中国坚曰朕闻西域有鸠摩罗什将非此耶`】不如随防　甚似王敦【`左传晋人患秦之用士防也赵宣子曰随会在秦贾季在`】  

【`狄难日至矣若之何中行桓子曰请复贾季郤成子曰贾季乱且罪大不如随会能贱而有耻柔而不犯其智足使也　宋史李师中传师中始仕州县邸报包拯参知政事或云朝廷自此多事矣师中曰拯何能为今知鄞县王安石者眼多白甚似王敦他日乱天下必斯人也后二十年言乃信`】　终始无端计画立就【`文子智圎者终始无端方□流四达渊泉而不竭也　明纪编年刘基刚毅忼慨毎遇急难计画立就外人莫能测其机上甚礼重尝称为老先生而不名又曰吾子房也`】　众隐皆变所见略同【`韩非子深智一物众隐皆变注于一物智之能深则众隐伏之物莫不变而露见`】  

【`左编先主与厐统从容宴语问曰卿为周公瑾功曹孤到吴闻此人密有白事劝仲谋相留有之乎统对曰有之备叹息曰孤时危急当有所求故不得不徃殆不免周瑜之手天下智谋之士所见略同耳时孔明谏孤莫行其意亦虑此也`】　张盖获矢　触网举铃【`宋毕再遇传赫舎哩都统兵复至攻益急城矢尽再遇令人张青盖徃来城上金人意其主兵官争射之须臾矢集楼墙如猬获二十余万　五代史钱镠世家杨渥将周本陈章围苏州镠遣其弟锯镖救之淮兵为水栅环城以铜铃系网沉水中断潜行者水军卒司马福多智而善水行乃以巨竹触网淮人闻铃声遂举网福乃过`】　有国无国成城倾城【`鬻子有国无国智者治之诗哲夫成城哲妇倾城`】　过人数等　与水一般【`宋史孙觉传时吕惠卿用事神宗询于觉对曰惠卿辨而有才过于人数等特以为利之故屈身于安石安石不悟臣窃以为忧神宗曰朕亦疑之其后果交恶　朱子或问仁字如人酿酒酒方微发时带些温气便是仁到发得极热时便是礼到得熟时便是义到得成酒后却只与水一般便是智`】　发多奇中　贵不可言【`左编宋卢多逊博渉经史聪明强力文辞敏给好任数有谋略发多奇中梁髙祖本纪初为衞军王俭东阁祭酒俭一见深相器异请为户曹属谓庐江柯宪曰此萧郎三十内当作`】  

【`侍中出此则贵不可言`】　君即陈平　自比子贡【`北史周广川公孙深传齐神武屯蒲坂分遣其将窦泰趋潼关周文帝将袭泰问防于深深曰不如选轻鋭潜出小关窦性躁急必来决战髙欢持重未即救之则窦可擒也军遂行果获泰齐神武亦退深又说文帝进取农复尅之文帝大悦谓深曰君即吾家陈平也　晋书王衍传衍既有盛才美貌明悟若神常自比子贡`】　养贤猎吾听士纳室【`说苑赵简子猎于晋山之阳抚辔而叹曰吾有食谷之马数千多力之士数百欲以猎兽也吾恐邻国养贤以猎吾也智哉简子善反其身　南史裴矩传帝幸江都时从驾骁果数有逃散帝忧之以问矩矩曰今车驾留此已经二年骁果之徒尽无家口人无匹合则不能久安臣请听兵士于此纳室帝大喜曰公定多智此奇计也因令矩检校为将士等娶妻骁果等咸悦相谓曰裴公之惠也`】　莫丧羊舌　必灭若敖【`左传叔向娶于申公巫臣氏生伯石伯石始生姑视之及堂闻其声而还曰豺狼之声也非是莫丧羊舌氏矣遂弗视　又楚子良生子越椒子文曰必杀之是子也熊虎之状豺狼之声弗杀必灭若敖氏矣`】　布囊盛土　采綖缝裾【`晋书祖逖传帝嘉逖勲使运粮给之而道逺不至军中大饥逖以布囊盛土如米使千余人运上台又令数人担米伪为疲极而息于道贼果逐之皆弃担而走贼既获米谓逖士众丰饱而胡戍饥久益惧无复胆气　后汉书朝歌贼寗季等数千人攻杀长吏乃使虞诩为朝歌长诩到官设令三科以募求壮士得百余人使入贼中诱令刼掠乃伏兵以待之遂杀数百人又潜遣贫民能缝者佣作贼衣以采綖缝其裾为识有出市里者吏辄禽之贼由是骇散`】  

智四【`入智谋先见`】  

原心符【`文子神者智之役神清则智明智者心之符智公则心平`】　鷾鸸【`庄子鸟莫智于鷾鸸注燕也`】　増水神【`性理黄勉斋曰木神则仁金神则义火神则礼水神则智`】　文舆【`国语智文之舆也`】　原思鲈鱼【`晋书张翰为齐王所辟因秋风起忽思鲈鱼曰大丈夫所贵适意耳遂弃官归江东俄而齐王败人谓翰有先知之明`】　葵能衞足【`左传仲尼曰鲍庄子之智不如葵葵犹能衞其足`】　多财则损【`汉书疏广曰子孙贤而多财则损其智`】　増剔吐污面【`世说补王右军年减十岁时大将军甚爱之恒置帐中眠大将军尝先出右军犹未起须防钱凤入屏人论事都忘右军在帐中便言逆节之谋右军觉既闻所论知无活理乃剔吐汗头面被褥诈熟眠敦论事造半方意右军未起相与大惊曰不得不除之及开帐乃见吐唾纵横信其实熟眠于是得全于时称其有智`】不如用枭【`史记魏世家秦破魏及韩赵魏将干木子请予秦南阳以和苏代不可魏王曰事始`】  

【`已行不可更矣对曰王独不见夫博之所以贵枭者便则食不便则止矣今王曰事始已行不可更是何王之用智不如用枭也`】　手版击帻【`晋书温峤传峤补丹阳尹惧钱凤为之奸谋因王敦饯别峤起行酒至凤前凤未及饮峤因伪醉以手版击鳯帻坠作色曰钱鳯何人温太眞行酒而敢不饮敦以为醉两释之临去言别涕泗横流出閤复入如是再三然后即路及发后凤入说敦曰峤与朝廷甚密而与庾亮深交未必可信敦曰太眞昨醉小加声色岂得以此便相防贰由是鳯谋不行`】　水晶灯笼【`宋孙道夫传道夫出知蜀州遇事眀了人目为水晶灯笼`】　笼东军士【`通鉴宇文泰与侯景合战泰马中流矢惊逸遂失所之泰坠地东魏兵追及之左右皆散都督李穆下马以策扶泰背骂曰笼东军士尔曹主何在而独留此追者不疑其贵人舍之而过注笼东沾湿貌也如衣服之沾湿然`】　不后子房【`晋书张賔字孟孙尝谓昆弟曰吾智算见识不后子房但不遇髙祖耳`】　海内奇士【`三国志臧洪传张超请洪为功曺与洪西至陈留见兄邈计事邈谓超曰闻弟为郡守政教威恩不由己出动任臧洪洪者何人超曰洪才略智数优超超甚爱之海内竒士也`】　一举双虎【`史记张仪列传陈轸曰卞庄子欲刺虎馆竖子止之曰两虎方且食牛食甘必争争则必鬭鬬则大者伤小者死从伤而刺之一举必有双虎之名卞庄子以为然立须之有顷两虎果鬭大者伤小者死庄子从伤者而刺之一举果有双虎之功`】不能鬭力【`史记项羽本纪项王谓汉王曰天下匈匈数岁者徒以吾两人耳愿与王挑战决雌雄毋徒苦天下之民父子为也汉王笑谢曰吾能鬬智不能鬬力`】　百钱尽红【`天中记南俗尚狄武襄青征侬智髙时大兵始出桂林之南道旁有庙神甚灵青遽为驻节而祷之因祝曰胜无以为据乃取百钱自持之且与神约果大捷则投此期尽钱而左右谏止傥不如意恐沮师武襄不听万众方耸视已而挥手倏一掷则百钱尽红矣于是举军欢呼声振林野武襄亦大喜顾左右取百钉来即随钱疎密布地而钉帖之加青纱笼复手自封焉曰候凯旋当谢神取钱其后破昆仑关败智髙平邕管及师还如言取钱与幕府士大夫共视之乃两面钱也`】　岳侯神算【`宋岳飞传飞移屯鄂命招捕杨么张浚以都督军事至□飞袖关示浚曰已有定画都督能少留八日可破贼浚许之果八日而贼平浚叹曰岳侯神算也`】　丹穴之人【`尔雅距齐州以南戴日为丹穴丹穴之人智`】　不流则腐【`藏书宋张咏尝谓李畋曰大小之事皆湏用智智犹水也不流则腐`】　峻亡其胆【`后汉书寇恂传隗嚣将髙峻遣军师皇甫文出谒辞礼不屈恂怒斩之峻即日开城门降诸将请曰敢问杀其使而降其城何也恂曰皇甫文峻之腹心其所取计者也今来辞意不屈必无降心全之则文得其计杀之则峻亡其胆是以降耳`】　易衣而遁【`隋书尒朱敞字干罗齐神武韩陵之防尽诛尒朱氏敞小随母养于宫中及年十一自窦而走至于大街见童儿羣戏者敞解所着绮罗金翠之服易衣而遁追骑寻至初不识敞便执绮衣儿比究问知非会日已暮由是得免`】　兵不血刃【`三国志孙权传赵咨使魏帝问曰吴王何等主也咨对曰聪明仁智雄畧之主也帝问其状咨曰纳鲁肃于凡品是其聪也拔吕防于行阵是其明也获于禁而不害是其仁也取荆州而兵不血刃是其智也据三州虎视于天下是其雄也屈身于陛下是其略也`】　脱鞾露金【`明王达椒宫旧事郭妃弟徳成尝入禁内上以黄金二锭置其袖曰第归勿宣出徳成敬诺比出宫门纳鞾中佯醉脱鞾露金阍人以闻上曰吾赐也或尤之徳成曰九阍严密如此藏金而出非窃耶且吾妺侍宫韩吾出入无间安知上不以相试众乃服`】　下马三呼【`藏书宋张咏初至蜀一日合军大阅始出嵩呼者三咏亦下马三呼遂揽辔行众不敢哗`】　鎭州赵学究【`左编宋太祖以周军数千与南唐皇甫晖姚凤遇于清流关隘路周师大败翌日太祖虞晖兵再至问诸村人云有鎭州赵学究在村中教学多智计村民有争讼者多诣以决曲直太祖微服徃访之`】　白衣者无他【`晋书孔坦传苏峻破姑孰坦谓人曰观峻之势必破台城自非战士不湏戎服既而台城陷戎服者多死白衣者无他时人称其先见`】  

智五【`入智谋先见`】  

増诗晋陶潜劝农诗曰悠悠上古厥初生人傲然自足抱璞含眞智巧既萌资待靡因谁其赡之实赖哲人原赋楚荀况智赋曰皇天降物以施下民或厚或薄常弗齐均桀纣以乱汤武以贤臣愚弗识愿闻其名曰外胜敌者耶法禹舜而能弇迹者耶行为动静待之而后适者耶血气之精也志意之荣也百姓从之而后寜也天下待之而后平也明逺纯粹而无疵夫是谓君子之智　増晋陶潜感士不遇赋曰咨大块之受气何斯人之独灵禀神智以藏照秉三五而垂名  

増书魏阮瑀为武帝与孙权书曰智者之虑虑于未形达者所规规于未兆是故子胥知姑苏之有麋鹿辅果识智伯之为赵禽穆生谢病以免楚难邹阳北游不同吴祸此四士者岂圣人哉徒通变思深以微知著耳増序唐栁宗元愚溪诗序曰甯武子无道则愚智而为愚者也顔子终日不违如愚睿而为愚者也皆不得为眞愚  

増论汉刘向说苑权谋论曰圣王之举事必先谛之于谋虑而后考之于蓍白屋之士皆关其谋刍荛之役咸尽其心故举事而无遗筹失策传曰众人之智可以测天兼听独断惟在一人此大谋之术也谋有二端上谋知命其次知事知命者预见存亡祸福之原早知盛衰废兴之始防事之未萌避难于无形若此人者居乱世则不害于其身在乎太平之世则必得天下之权彼知事者亦尚矣见事而知得失成败之分而究其所终极故无败业废功孔子曰可与适道未可与权也夫非知命知事者孰能行权谋之术夫权谋有正有邪君子之权谋正小人之权谋邪夫正者其权谋公故其为百姓尽心也诚彼邪者好私尚利故其为百姓也诈夫诈则乱诚则平是故尧之九臣诚而能兴于其朝其四臣诈而诛于野诚者隆至后世诈者当身而灭知命知事而能于权谋者必察诚诈之原而以处身焉则亦权谋之术也夫知者举事也满则虑谦平则虑险安则虑危曲则虑直由重其豫惟恐不及是以百举而不防也宋苏洵明论曰天下有大知有小知人之智虑有所及有所不及圣人以其大知而兼其小知之功贤人以其所及而济其所不及愚者不知大知而以其所不及丧其所及故圣人之治天下也以常而贤人之治天下也以时　又辨奸论曰事有必至理有固然惟天下之静者乃能见微而知著月晕而风础润而雨人人知之人事之推移理势之相因其疎阔而难知变化而不可测者孰与天地隂阳之事而贤者有不知其故何也好恶乱其中而利害夺其外也　苏轼魏武帝论曰世之所谓智者知天下之利害而审乎计之得失如斯而已矣此其为智犹有所穷唯见天下之利而为之唯其害而不为则是有时而穷焉亦不能尽天下之利古之所谓大智者知天下利害得失之计而权之以人  

増杂文唐韩愈送穷文曰子之朋俦非六非四在十去五满七除二各有主张私立名字捩手覆羮转喉触讳凡所以使吾面目可憎语言无味者皆子之志也其名曰智穷矫矫亢亢恶圆喜方羞为奸欺不忍害伤  

聪敏一  

増尔雅曰肇敏也【`疏谓敏疾也`】　又曰蹶蹶踖踖敏也　释名曰敏闵也进叙无否之言也故汝颍言敏曰闵也易曰巽而耳目聪明　尚书曰听德惟聪　又曰聪  

作谋　礼记曰耳目聪明血气和平　周礼曰二曰敏德以为行本　国语单穆公曰夫耳目心之枢机也故必听和而视正听和则聪视正则明聪则言听明则徳昭　原史记曰人之所以尚干将镆铘者贵于立断也所以尚骐骥者为其立至也必若歴日旷久丝整犹能挈石驽马亦能致逺是以聪明敏捷人之美材也　増子牙子曰目贵明耳贵聪心贵智以天下之目视则无不见也以天下之耳聪则无不闻也以天下之心虑则无不知也辐辏并进则明不蔽矣　魏刘劭人物志曰聪明秀出谓之英　又曰夫幼智之人材智精达然其在童髦皆有端绪　梁刘勰文心雕龙曰骏发之士心总要术敏在虑前应机立断　性理朱子曰敏徳云者彊志力行崇徳广业之事　元临川吴氏曰敏不敏天也学不学人也天者不可恃而人者可勉也蟹不如螾驽可以及骥何也敏而不学犹不敏也不敏而学犹敏也  

聪敏二  

増皇甫谧髙士传曰蒲衣子者年八岁而舜师之　尸子曰周太子晋生八年而服师旷　家语曰铜鞮伯华其幼也敏而好学　稗史曰魏文侯遣仓唐赐太子击衣一袭敇仓唐以鸡鸣时至太子起拜受赐发箧视衣尽顚倒太子曰趣早驾君侯召击也仓唐曰臣来时不受命太子曰君侯赐击衣不以为寒也欲召击无谁与谋故敇子以鸡鸣时至诗曰东方未明顚倒衣裳顚之倒之自公召之遂西至谒文侯大喜　战国策曰文信侯欲使张唐相燕弗肯行少庶子甘罗请行之文信侯叱去甘罗曰夫项槖生七岁为孔子师今臣生十二岁于兹矣君其试臣奚以遽叱乃见张卿说而行之甘罗还报秦乃封罗以为上卿　稗史曰东方朔字曼倩父张夷字少平妻田氏女夷一千百岁顔如童子朔生三日而田氏死时景帝三年也邻女拾而养之三岁秘谶一览暗诵于口　王嘉拾遗记曰汉贾逵年五岁神明过人其姊韩瑶之妇闻邻里诸生读书日抱逵隔篱而听逵静听无言年十岁乃暗诵六经姊谓逵曰吾家穷困不曽有学者入门汝安知天下有三坟五典而诵无遗句耶逵曰忆姊共抱逵徃篱下听邻家读书今万不失一乃剥庭中桑皮以为牋或题于扉屏且诵且记朞年经史遍通　后汉书曰黄琬早而辨慧年七岁时司空盛允有疾琬祖琼遣琬问防江夏上蛮贼事副府允发书视毕微戏琬曰江夏大而蛮多士少琬奉手对曰蛮夷滑夏责在司空允甚奇之　又曰孔融少有异才陈炜曰夫人小而聪了大未必奇融应声曰观君所言将不早慧乎李膺大笑曰髙明必为伟器　世说曰徐孺子年九岁月下戏人或曰月中无物当极明徐曰不然譬如人眼中有瞳子无此可不暗乎　异苑记曰蔡邕刻曹娥碑旁曰黄绢幼妇外甥虀臼魏武帝见而不能晓以问羣僚莫能知有妇人浣于江渚曰第四车中人解即祢正平也衡便以离合解之曰絶妙好辞四字也【`一本作杨脩事`】　魏志王粲传曰粲与人共行读道边碑人问曰卿能闇诵乎曰能因使背而诵之不失一字观人围棋局坏粲为覆之棋者不信以帊盖局使更以他局为之用相比校不误一道其彊记默识如此　稗史曰杨徳祖为魏武主簿时作相国门始搆榱桷武帝自出看使人题门作活字便去杨见即令坏之既竟曰门中活阔字王正嫌门大也　王瑱之童子传曰近代有乐安任嘏者十二就师学不再问一年通三经乡人歌曰蒋氏翁任氏童言蒋氏之门老而方笃任家之子幼而多慧　増三国志曰钟防大傅繇小子也少敏慧夙成中防军蒋济著论谓观其眸子足以知人防年五岁繇遣见济济甚异之曰非常人也　又曰先主遣伊籍东使于吴孙权闻其才辩欲逆折以辞籍适入拜权曰劳事无道之君乎籍即对曰一拜一起未足为劳籍之机捷皆如此　又曰吴遣使张温来聘百官皆徃饯焉众人皆集而秦宓未徃诸葛亮累遣使促之温曰彼何人也亮曰益州学士也及至温问曰君学乎宓曰五尺童子皆学何必小人温复问曰天有头乎宓曰有之温曰在何方也宓曰在西方诗曰乃眷西顾以此推之头在西方温曰天有耳乎宓曰天处髙而听卑诗云鹤鸣于九臯声闻于天若其无耳何以听之温曰天有足乎宓曰有诗云天步艰难之子不犹若其无足何以步之温曰天有姓乎宓曰有温曰何姓宓曰姓刘温曰何以知之答曰天子姓刘故以此知之温曰日出于东乎宓曰虽生于东而没于西答问如响应声而出于是温大敬服　晋书曰陆云与荀隐素未相识尝防张华坐华曰今日相遇可勿为常谈云因抗手曰云间陆士龙隐曰日下荀鸣鹤鸣鹤隐字也云又曰既开青云覩白雉何不张尔弓挟尔矢隐曰本谓是云龙骙骙乃是山鹿野麋兽微弩强是以发迟华抚手大笑　又曰刘曜幼而聪慧有奇度年八岁从元海猎于西山遇雨止树下迅雷震树旁人莫不顚仆曜神色自若元海异之曰此吾家千里驹也　山堂肆考曰晋戴逵字安道总角时以鸡卵汁溲白瓦屑作郑元碑又为文而自镌之词丽器妙时人莫不惊异故唐丁用晦芝田录序有学慙防狱智乏鸡碑之句　晋书曰苻融聪辨明慧下笔成章至于谈元论道虽道安无以出之耳闻则诵过目不忘时人拟之王粲　通鉴曰刘穆之爲左仆射内总朝政外供军旅决断如流事无壅賔客辐辏求诉百端内外谘禀盈堦满室目览词讼手答牋书耳行听受口并酬应不相参涉悉皆赡举又喜宾客言谈赏笑弥日无倦裁有闲暇手自写书寻览校定　南史曰宋萧琛经预御筵醉伏上以枣投琛琛仍取栗掷上正中面御史中丞在座帝动色曰此中有人不得如此岂有说耶琛答曰陛下投臣以赤心臣敢不报以战栗上笑说又曰谢庄有口辨孝武尝问顔延之曰谢希逸月赋何如答曰美则美矣但庄始知隔千里兮共明月帝召庄以延之答语语之庄应声曰延之作秋胡诗始知生为久离别没为长不归帝抚掌竟日又王元谟问庄何者为双声何者为叠韵答曰元谟为双声磝碻为叠韵其捷速如此初孝武尝赐庄宝劔庄以与豫州刺史鲁爽后爽叛帝因宴问劒所在答曰昔以与鲁爽别窃为陛下杜邮之赐上甚悦　又曰吴喜少知书领军将军沈演之使写起居注所写既毕闇诵略皆上口演之尝作让表未奏失本喜经一见即写无所漏脱　又曰齐王俭领吏部客有姓谭者诣俭求官俭曰齐桓灭谭那得有君答曰谭子奔莒所以有仆俭赏其善据卒得职焉又曰陆倕少勤学善属文于宅内起两茅屋杜絶往  

来昼夜读书如此者数岁所读一遍必诵于口尝借人汉书失五行志四卷乃暗写还之略无遗脱　又曰陆从典幼聪敏年八岁读沈约集见回文研铭援笔拟之便有佳致十二作栁赋其词甚美从父瑜特所赏爱及瑜将终命家中坟籍皆付之　又曰庾杲之尝兼主客郎对魏使使问杲之曰百姓那得家家题门帖卖宅答曰朝廷既欲埽荡京洛克复神州所以家家卖宅耳使缩鼻而不答　又曰刘歊生夕有香气氛氲满室幼有识慧四岁丧父与羣儿同处独不戏防六岁诵毛诗论语意所不解便能问难十二读庄子逍遥篇曰此可解耳客问之随问而答皆有情理家人每异之谓为神童又曰刘显幼而聪敏六岁能诵吕相絶秦书贾谊过  

秦论琅琊王思逺吴国张融见而称赏号曰神童　稗史彚编曰梁湘东王尝出军有人将妇从者王曰才媿李陵未能先诛女子将非孙武遂欲驱战妇人徐君蒨为咨议参军幼聪敏应声曰项籍壮士犹有虞兮之情纪信成功亦资妇人之力　天中记曰梁任昉字彦升幼而聪敏早称神悟四岁诵诗数十篇八岁能属文褚渊尝谓遥曰闻君有令子相为喜之所谓百不为多一不为少　南史曰陈虞荔幼聪敏有志操年九岁随从伯阐太常陆倕倕问五经十事荔对无遗失倕甚异之　又曰虞寄少聪敏年数岁客有造其父遇寄于门嘲曰郎子姓虞必当无智寄应声曰文字不辨岂得非愚客大惭入谓其父此子非常人文举之对不是过也又曰顾野王七岁诵五经略知大指九岁能属文尝  

制日赋领军朱异见而奇之十二随父之建安撰建安地记二篇　洛阳伽蓝记后魏髙祖举酒曰三三横两两纵谁能辨之赐金钟御史中丞李彪曰沽酒老妪瓮注【`与缸同`】屠儿割肉与穪同尚书右丞甄琛曰吴人浮水自云工妓儿掷绳在虚空彭城王勰曰臣始解此是习字髙祖即以金钟赐彪朝廷服彪聪明有知甄琛和之亦速　原后魏书曰元顺字子和任城王澄之子年九岁师事乐安陈丰昼夜诵书旬有五日一皆通利丰奇之白王曰丰十五从师迄于白首耳目所经未见此比江夏黄童不得无双也王笑曰蓝田生玉何容不尔増北齐书曰邢邵字子才十岁能属文聪明强记日  

诵万余言尝因霖雨乃读汉书五日略能遍记之尝与右北平阳固河东裴伯茂河南陆道晖等至北海王昕舍宿饮相与赋诗凡数十首皆在主人奴处旦日奴行诸人求诗不得邵皆为诵之奴还得本不悮一字诸人方之王粲　北史曰魏陆爽字开明少聪敏年九岁就学日诵二千余言齐尚书仆射杨遵彦见而异之曰陆氏世有人焉　又曰萧大圜字仁显梁简文帝第二十子也幼而聪敏年四岁能诵三都赋及孝经论语　又曰薛胄少聪明每览异书便晓其义常叹训注者不防圣人深旨辄以意辨之诸儒莫不称善　又曰裴安祖少聪慧年八九岁就师讲诗至鹿鸣篇语诸兄云鹿得食相呼而况人乎自此未尝独食　又曰李昶年十数岁为明堂赋虽优洽未足才志足观见者咸曰有家风也初谒周文周文深奇之厚加资给令入太学周文每见学生必问才行于昶昶神情清悟应对明辨周文每称叹之　又曰念贤美容质颇涉经史为儿童时在学中读书有善相者过学诸生竞诣之贤独不往笑谓诸生曰男儿死生富贵皆在天也何遽相乎　又曰北齐髙浚年八岁谓博士卢景裕曰祭神如神在为有神耶无神耶对曰有浚曰有神当云祭神神在何须如字景裕不能答　又曰髙孝瑜读书敏十行俱下覆棋不失一道　又曰杨愔字遵彦聪记强识半面不忘毎有所召问或单称姓或单称名无有悮者后有选人鲁漫汉自言猥贱独不见识愔曰卿前在元子思坊秃尾草驴经见我不下以方麴障面我何不识卿漫汉惊服又曰李逺幼有器局尝与羣儿为战鬭戏指麾便有  

军阵之法郡守见而异之召使更戏羣儿散走逺持杖叱之复为向阵意气雄壮殆甚于前郡守曰此小儿必为将帅非常人也　又曰栁庆字更兴幼聪敏有器量年十三因暴书父僧习试令庆于杂赋集中取赋一篇千余言诵之庆立读三遍便诵之无所漏　又曰韩褎少有志尚好学而不守章句其师怪问之对曰文字之间常奉训诱至于商较异同请从所好师因此奇之又曰隋李徳林幼聪敏年数歳诵左思三都赋十余日便度髙隆之见而叹异之徧告朝士云若假其年必为天下伟器邺京人士多就宅观之月余车马不絶　又曰袁充少警悟年十余岁其父党至门时冬初充尚衣葛衫客戏充曰袁郎子絺兮绤兮凄其以风充应声笑曰惟絺惟绤服之无斁以是大见嗟赏　又曰薛世雄儿童时与羣辈戏辄画地为城郭令诸儿为攻守势不从令者辄挞之诸儿畏惮莫不齐整其父见而奇之谓人曰此儿当兴吾家　又曰何妥少机警八岁游国子学助教顾良戏之曰汝姓何是荷叶之荷为河水之河妥应声答曰先生姓顾是眷顾之顾为新故之故众咸异之　又曰许善心幼聪明有思理所闻辄能记多闻兽识为当世所称家有旧书万余卷皆徧通渉十五解属文为牋上父友徐陵陵大奇之谓人曰此神童也天中记曰隋吏部侍郎薛道衡尝游钟山开善寺谓小僧曰金刚何为弩目菩萨何为低眉僧答曰金刚弩目所以降伏四魔菩萨低眉所以慈悲六道道衡怃然不能对　隋书曰刘炫强记默识莫与为俦左画方右画圎口诵目数耳听五事同举无所遗失　新唐书曰许王素节方羁丱即诵书日千言师事徐齐淬勉自彊又曰章怀太子贤字明允甫数岁读书一览辄不忘  

至论语贤贤易色一再诵之帝问故对曰性实爱此帝语李世勣称其夙敏　稗史彚编曰唐李百药七岁能属文齐中书舍人陆义常过其父德林宴集有说徐陵文者割琅琊之稻坐客并称无其事百药进曰传称鄅人籍稻注云鄅国在琅琊开阳县人异之　又曰唐贾嘉隐年七岁以神童召见长孙无忌徐世勣于朝堂中立语徐戏之曰吾所倚者何树曰松树徐曰此槐也何得言松嘉隐曰以公配木何得非松长孙复问之吾所倚何树对曰槐树长孙曰汝不复矫耶对曰何烦矫对但取其对木耳　摭言曰王勃年六岁善属文清才濬发搆思无年十三省其父至江西防府帅宴于滕王阁府帅有壻善为文章帅欲夸之賔友乃宿搆滕王阁序俟賔合而出为若即席而就者既防帅果授牋诸客诸客辞次至勃勃受帅既拂其意怒其不让乃使人伺其下笔初报曰南昌故郡洪都新府帅曰此亦老生常谈耳次曰星分翼轸地接衡庐帅沉吟移晷又曰落霞与孤鹜齐飞秋水共长天一色帅曰斯不朽矣　新唐书曰髙俭字士廉以字显敏慧有度量状貌若画观书一见辄诵　又曰房龄居府出入十年军符府檄或驻马即辨文约理尽初不着稾髙祖曰若人机识是宜委任毎为吾儿陈事千里外犹对面语　又曰岑文本父之象仕隋为邯郸令坐为人讼不得申文本年十四诣司隶理寃辨对哀畅无所诎众属目命作莲花赋文成合台嗟赏遂得直性沈敏有姿仪善文辞多所贯综李靖荐于帝擢中书舍人时顔师古为侍郎自武德以来诏诰或大事皆所草定及得文本号善职而敏速过之或防令丛遽敕吏六七人泚笔待分口占授成无遗意　又曰褚亮少警敏博见图史一经目辄志于心年十八诣陈仆射徐陵与语异之后主召见使赋诗江总诸词人在席皆服其工　又曰苏世长十余岁上书周武帝帝异其幼问读何书对治孝经论语帝曰何言可道答曰为国者不敢侮于鳏寡为政以徳帝曰善使卒学虎门馆　又曰吕才子方毅七岁能诵经太宗闻其敏召见奇之赐束帛　天中记曰宋璟七岁能属文八九岁时尝梦大鸟衔书吐口中而吞咽之遂乘而直上倏忽惊寤犹若在间自后藻思日进灵襟益爽皮日休松窗录曰中宗尝召宰相苏瓌李峤之子进见时年相若帝谓曰汝等各以所通取宜奏者为吾言之颋应声曰木从绳则直后从谏则圣　开元传信记曰苏瓌始未知颋常令与佣保杂作一日有客诣瓌候于防事颋拥篲趋庭遗坠文书客取视之乃咏昆仑奴诗也其词云指头十挺墨耳朶两张匙客心异之久之瓌出客咏其诗并言形貌问瓌何人非足下宗族庶孽耶瓌备言其事客惊贺之请瓌加礼收举必苏氏令子也瓌稍亲之有人献兎悬于廊庑瓌召颋令咏之即应声曰兎子死兰弹将来挂竹竿试将明镜照无异月中看瓌大惊奇　明皇杂录曰苏颋才能言有京兆尹过瓌既去瓌命咏尹字乃曰丑虽有足甲不全身见君无口知伊少人　新唐书曰韦安石子陟与弟斌俱秀敏异常童安石晚有子爱之神龙二年安石为中书令陟甫十岁授温王府东阁祭酒朝散大夫风格方整善文辞书有楷法一时知名士皆与游　又曰李邕既冠见特进李峤自言读书未徧愿一见秘书峤曰秘阁万卷岂时日能习耶邕固请乃假直秘书未防辞去峤惊试问奥篇隐帙了辨如响峤叹曰子且名家　又曰王维字摩诘九岁知属辞客有以按乐图示者无题识维徐曰此霓裳第三叠最初拍也客未然引工按曲乃信　七脩稾曰史育唐开元中上书自荐能诗谓子建七歩臣五歩之内可塞明诏明皇试以除夜上元等诗遂应口而出除夜云今岁今宵尽明年明日来寒随一夜去春逐五更回气色空中改容顔暗里催风光人不觉移入后园梅上称赏授左监门衞将军诗话皆以为王涯者殊失考索　唐书曰明皇封泰山刘晏始八岁献颂行在帝奇其幼命宰相张说试之说曰国瑞也即授太子正字公卿邀请旁午号神童名震一时　明皇杂录曰宗御勤政楼大张乐罗列百妓时教坊有王大娘者善戴百尺竿竿上施木山状瀛洲方丈令小儿持绛节出入其间歌舞不辍时刘晏以神童为秘书正字年十岁聪悟过人宗召于楼中帘下贵妃置于膝上为施粉黛与之巾栉宗问晏曰汝为正字正得防字晏曰天下字皆正惟朋字未正得贵妃复令咏王大娘戴竿晏应声曰楼前百戏竞争新唯有长竿妙入神谁谓绮罗翻有力犹自嫌轻更着人宗与贵妃嫔御欢笑移时声闻于外因命牙笏及黄文袍以赐之　唐书曰李泌七岁知为文宗开元十六年悉召能言佛道孔子者相答难禁中有员俶者九岁升坐词辨注射坐人皆屈帝异之曰半千孙固当然因问童子岂有若者俶跪奏臣舅子李泌帝即驰召之泌既至帝方与燕国公张说观弈因使说试其能说请赋方圆动静泌逡廵曰愿闻其略说因曰方若棋局圎若棋子动若棋生静若棋死泌即答曰方若行义圆若用智动若骋材静若得意说因贺帝得奇童帝大悦曰是子精神要大于身赐束帛敕其家曰善视之　又曰朱泚谋逆驾幸奉天时天下叛乱机务填委征发指纵千绪万端一日之内诏书数百陆贽挥翰起草思如泉注初若不经思虑既成莫不曲尽事情中于机防胥吏简札不暇同舍皆伏其能　旧唐书曰萧颖士四岁属文观书一览即诵尝与李华陆据游洛龙门共读诵路傍古碑颖士一阅即能诵华再阅据三方能记之议者以三人才格髙下亦如此　唐书曰栁公权从幸未央宫帝驻辇曰朕有一喜边戍赐衣久不时今中春而衣已给公权为数十言称贺帝曰当贺我以诗宫人廹之公权应声成文婉切而丽诏令再赋复无停思天子甚悦曰子建七步尔乃三焉　北梦琐言曰李德裕幼神俊宪宗赏之坐于膝上父吉甫每以敏辨夸于同列武元衡召之谓曰吾子所嗜何书意欲探其志也德裕不应翌日元衡诘吉甫因戏曰公诚大痴耳吉甫归责之徳裕曰武公身为帝弼不问理国调隂阳而问所嗜书者成均礼部之责也其言不当所以不应吉甫复告元衡大惭由是震名　桂苑丛谈曰太保令狐相出鎭淮海日支使班防与从事俱游大明寺之西廊忽观前壁题云一人堂堂二曜重光泉深尺一防去氷旁二人相连不欠一边三梁四柱烈火然添却双钩两日全诸賔幕顾之皆莫能辨独班支使曰一人非大字乎二曜者日月非明乎尺一者寸土非寺乎防去氷旁水字二人相连天字不欠一边下字三梁四柱烈火然无字添却双钩两日全比字乃大明寺水天下无比也众皆恍然曰黄绢之奇智亦何异哉　宣室志曰刘遵古太和四年节度东川借书千卷忽水至书尽湿曝之得周易正义其卷末有题云上元二年三月十一日因读周易着此正义从兹易号十之三至一人八千口当有大水飘溺因得舒展晒曝衡阳道士李德初刘阅之叹异因徧示賔掾有掌书记思而得之曰自上元至太和凡十三改号一人八千口者盖太和字也唐肃宗以上元纪元文宗以太和纪元云唐书曰陆扆工属词敏速若注射然一时书命同僚自以为不及昭宗优遇之帝常作赋诏学士皆和独扆最先就帝览之叹曰贞元时陆贽吴通元兄弟善内廷文书后无继者今朕得之　册府元曰李琪年十三词赋诗颂大为王铎所知然亦疑其假手一日铎召父縠防于公署密遣人以汉髙祖得三杰赋题就其第试之琪援笔立成赋尾云得士则昌非贤防共龙头之友斯贵足之臣可重宜哉项氏之所以亡一范増而不能用铎览而骇之曰此儿大器也将擅文价　五代史曰赵犨幼与羣儿戏道中部分行伍指顾如将帅虽诸大儿皆听其节度其叔父文见之惊曰大吾门者此儿也又曰张防少聪悟好学通章句父同居洛阳敦化里  

浚井得古铭曰魏黄初元年春二月匠吉千同以为奇防时年十三居同侧啓曰汉建安二十五年曹公薨改元延康是岁十月文帝受禅又改黄初是黄初元年无二月也铭何谬耶同大惊异之　稗史曰梁灏丱角时从其父入府中毕士安时为郡见而问其父曰此子亦读书耶曰甫就学又问曽学对句否曰其师尝教之乃指壁间鹦鹉能言争似鳯句曰此句无人对得灏应声曰蜘蛛虽巧不如蚕毕大惊异【`又别本作王元之事`】　宋史曰杨亿生时有毛被体长尺余经月乃落七岁能属文年十一太宗闻其名诏送阙下入对连三日试诗赋五篇下笔立成太宗深加赏异命内侍都知王仁睿送至中书又赋诗一章宰相惊其俊异削章奏贺　又曰钱勰知开封府老吏畏其敏欲困以事导人诉牒至七百勰随即剖决简不中理者缄而识之戒无复来阅月听讼一人又至呼诘之曰吾固戒汝矣安得欺我其人谰曰无有勰曰汝前诉云云吾识以某字啓缄示之信然上下皆惊诧　又曰冯京为郡守诸县公事至即歴究之茍与县牍合而处断丽于法者呼法吏决罪不以付狱报下捷疾一无壅人服其敏云　山堂肆考曰宋苏州童子刘少逸年十一其师潘阆擕见长洲宰王元之吴县宰罗思纯因以所作贽二公二公名重当时疑所贽假手未之信因与聮句略不淹思思纯曰无风烟焰直少逸曰有月竹隂寒思纯曰日移花影侵棋局少逸曰风递花香入酒樽元之曰风雨江城暮少逸曰波涛海树秋元之曰一回酒渴思吞海少逸曰防度诗狂欲上天二公惊异闻于朝赐进士及第　天中记曰郢州别驾黄泳年三岁书一过目辄成诵大观二年应童子科赴阙引见徽宗摘毛诗如南山之寿以发诵泳应声曰不骞不坠上以崩字为问对曰诗人之言不识忌讳臣安敢复道上大悦乃命歴见后宫争遗以金钱果饵越明年赐五经及第　宋史曰胡安国弟妇生寅以多男欲不举安国妻梦大鱼跃盆中急徃视遂取而子之寅少时桀黠难制安国闭之空阁阁有杂木寅尽刻为人形安国乃置书数千卷于其上年余寅悉成诵　又曰姚铉幼子称俊颖美秀颇善属辞父铉纪其事为聪悟录人多传之　金史曰阿里罕为人聪敏辨给凡一闻见终身不忘始未有文字祖宗族属时事并能黙记与色格同脩本朝谱牒见人旧未尝识闻其父祖名即能道其部族世次所出或积年旧事偶因他及之人或遗忘辄一一辨析言之有质疑者皆释其意义世祖尝称其强记人不可及也　元史曰唐仁祖少颖悟父殁母教之读书通诸方语言尤防音律中统初诏诸贵胄为质帝亲阅之见仁祖曰是唐古直孙耶聪明无疑也　又曰岳柱方八岁观画师何澄画陶母剪髪圗指手中金钏曰此物可易酒何用剪髪澄惊异即易之又曰刘因天资絶人三岁读书日记千百言甫弱冠才器超迈初为经学究训诂疏释之说叹曰圣人精义殆不止此　又曰陈栎字寿翁生三岁祖母吴氏口授孝经论语辄成诵五嵗入小学即涉猎经史七岁通进士业十五乡人皆师之　明沈瑞谦明良录略曰宋濓生六岁为诗歌有奇语人呼为神童　洪武实录曰刘基幼敏悟絶伦读书过目辄领其要尝于都市书肆见天文书一帙借阅之翌日谈论若流其人大惊欲以授基基弗受曰已得之矣　又曰吴伯宗金谿人洪武四年进士第一尝御制十题命赋之伯宗援笔立就词语峻洁上嘉其才敏赐织金锦衣　陈洽传曰洽洪武中授兵科给事中尝奉命阅军一过辄识面目记姓名有再至者辄叱去帝嘉其能赐金织衣一袭　张芹备遗录曰方孝孺自幼精敏絶伦瞳炯炯如电日读书积寸尧山堂外记曰明解缙自幼能言即颖敏絶人郡守令至其家或抱置膝上应声成文皆错愕惊叹一日妇翁某过其家解父抱缙出置椅上妇翁云父立子坐礼乎缙答曰嫂溺叔援权也翁又曰何缘得佳偶缙答曰有幸遇良媒翁奇之遂姻焉　王文禄龙兴慈记曰刑部尚书开济聪敏明辨圣祖于午门见羊倡二句济续曰昨日方过九月九今朝又见两重阳侍游后苑圣主倡曰杮子熟绵绵不落待何年讽退也济续曰因沾恩露重寜碎玉堦前　吕震传略曰震有精力能彊记才足以济其为人凡奏事他尚书皆执副本又与左右侍郎更进迭奏震兼户礼兵三部奏牍益多皆自专奏侍郎不与也情状委曲千绪万端背诵如流未尝有悮尝扈北狩帝见碑立沙碛中率从臣读其文后一年与诸文学臣语及碑诏礼部遣官往录之震言不湏遣使请笔札帝前疏之帝密使人拓其本校之无一字脱误者武宗实录曰李东阳生四岁能作径尺大书景皇召见抱置膝上且试之书赐果及钞六岁八岁两召见试对偶讲书大义称旨赐皆如初命肄业京学　明纪曰何景明八岁能属文十五举于乡形貌短小且秃笄也宗藩贵人争视所至人遮道弗得过  

## 御定渊鉴类函卷二百七十八

人部三十七【`聪敏博物`】  

聪敏三  

原知十　应五【`论语回也闻一以知十　史记淳于髠见邹忌说毕趋出面其仆曰是人吾语之微言五其应我若响之随声是人必封不久矣`】　答果　题酪【`刘劭幼童传扬子者梁国人也九岁甚聪慧孔君平诣其父父不在乃呼儿出为设果果有杨梅指以示儿此君家果儿即答曰未闻孔雀是夫子家禽　刘义庆世说人饷魏武酪尝讫题器上为合字以示众众莫之解次至杨修修便噉之公问之修曰公教人一口复何疑耶`】　观师　随战【`左传秦师伐滑过周王孙满尚幼观之曰秦师轻而无礼必败果败于殽　三国志吕防年十五六窃随姊夫郑当战当见惊呵叱不能止归告防母母怒之防曰贫贱难可居脱误有功冨贵可致`】　増七步　八义【`世说魏文帝令东阿王作诗七歩不成当行法即应声为诗曰煑豆持作羮漉防以为汁萁在釡底然豆在釡中泣本是同根生相煎何太急帝深有惭色　北梦言温庭筠工于小赋凡八又手而八韵成`】　早成　宿搆【`三国志诸葛瞻字思逺建兴十二年亮出武功与兄瑾书曰瞻今已八歳聪慧可爱嫌其早成恐不为重器耳　南史范云传云性警拔有识且善属文下笔辄成时人每疑其宿搆`】　草翁　鹦父【`南史王绚传绚景文长子也年五六岁读论语至周监于二代外祖何尚之戏之曰可改耶耶乎文哉绚应声曰尊者之名安`】  

【`可戏寜可道草翁之风必舅文绚父之名也故以耶耶改之草上之风必偃上即何尚之之名也故改为翁初潭集吴有白头鸟集殿前权问羣臣曰此何鸟也诸葛元逊对曰此名为白头翁张辅吴自以坐中最老疑其戏已因曰恪欺陛下未闻鸟名白头翁者试使恪复求白头母元逊曰鸟名鹦母未必有对试使辅吴求鹦父张不能答一坐大笑`】　宿读　窜谋【`北史□骃传骃博通经传敏慧过人三史羣言经目则诵时人谓之宿读　国语秦大夫子明曰絷敏且知礼敬以知微敏能窜谋知礼可使敬不队命絷公子絷也`】　原诵千言　赋一物【`刘劭幼童传夏侯荣字幼权沛国谯人也幼聪慧七歳能属文诵书日千言经目辄识之　张衡文士传吴郡张纯少有令名甞谒镇南将军朱据据令赋一物然后坐纯应声便成文不加防`】　校亡书　比字【`汉书张安世传上行幸河东甞亡书三箧诏问莫知惟安世识之具得其事后购求得书以相校无所遗失　谢承后汉书祢衡与黄祖子射善衡与俱读蔡邕所作碑文射爱其文恨不冩取衡谓射曰吾虽一过犹识其言其两字不明因书出之射冩还比校皆无所误惟两字`】　任圣童　增张曽子【`后汉书任延字长孙年十二学于长安明诗易春秋显名太学学中号为任圣童　又张霸字伯饶年数岁而知孝譲虽出入饮食自然合礼郷人号为张曽子七岁通春秋复欲进余经父母曰汝小未成也霸曰我饶为之故字曰饶焉`】　公辅才霸王相【`详后日诵九经注　初潭集苻坚六岁时尝戏于路司隶徐正见而异焉问曰苻郎此官街小儿行戏不畏防耶坚曰吏防有罪不缚小儿正谓左右曰此儿有霸王相`】　原五行并下一字不遗【`后汉书应奉传奉少聪明自为童儿及长凡所经履莫不暗记读书五行并下　魏收后魏书祖莹字元珍范阳人十二为中书学生博士张天龙讲尚书为都讲生徒悉集莹夜读书劳倦不觉天晓防持同房生赵郡李孝怡曲礼卷上座置礼于前诵尚书三篇不遗一字`】　齧衣释吏怀橘遗母【`三国志邓哀王冲字苍舒太祖马鞍在库为防所齧库吏惧死冲于是以刀穿单衣如防齧者谬为失意曰俗以防齧衣不吉太祖曰此妄言耳无所苦也俄而库吏以齧鞍闻太祖笑曰儿衣在侧尚齧况鞍县柱乎一无所问　又吴陆绩字公纪六岁见袁术术出橘绩怀三枚去曰欲归遗母`】　张汤劾鼠　苍舒称象【`史记张汤者杜人也其父为长安丞出汤为儿守舍还而防盗肉其父怒笞汤汤掘窟得盗防及余劾防掠治传爰书讯鞫论报并取防与具狱磔堂下其父见之视其文辞如老狱吏大惊遂使书狱　三国志魏邓哀王冲传详智二`】　増并记姓名　博涉经传【`南史梁刘览传览性聪敏尚书令史七百人一见并记姓名　晋书成公绥传绥幼而聪敏博涉经传词赋甚丽`】　自当得赐　略无所遗【`南史宋王泰传泰幼敏悟年数岁时祖母集诸孙侄散枣栗于床羣儿竞之泰独不取问其故曰自当得赐由是中表异之　又任孝恭传孝恭精力勤学家贫无书常崎岖从人假借每读一过讽诵略无所遗`】　当作复裤　不受曲鍼【`晋书韩伯字康伯年数岁至大寒母方为作襦令伯捉熨斗而谓之曰且着襦寻当作复裤伯曰不复湏问其故对曰火在斗中而柄尚今既着襦下亦当暖母甚异之初潭集虞翻年十二客有候其兄者不过翻翻追与书曰仆闻琥珀不取腐芥磁石不受曲鍼过而不存不亦宜乎`】　必致千里　特见一斑【`天中记徐勉字修仁年六岁属霖雨家人祈霁率尔为文见称耆旧宗人孝嗣见之叹曰此所谓人中之骐骥必致千里　册府元王献之数岁尝观门生摴蒱曰南风不竞门生曰此郎亦管中窥豹特见一斑献之怒曰逺惭荀奉倩近愧刘眞长遂拂衣而去`】　慈明无双　孔丘何阙【`稗史荀爽兄弟八人颍川人语曰荀氏八龙慈明无双　南史刘绘传郡人有姓赖所居秽里刺谒绘绘戏嘲之曰君有何秽而居秽里此人应声曰未闻孔丘何阙而居阙里绘叹其辨连`】　为与上人　当归阿士【`南史刘显传有沙门讼田帝大署曰贞有司未辨徧问莫知显曰贞字文为与上人　又刘孝绰传孝绰幼聪敏七歳能属文舅齐中书郎王融深赏异之与同载以适亲友号曰神童融每曰天下文章若无我当归阿士阿士即孝绰小字也`】　不稽思虑　必主文章【`三国志杨仪传亮数出军仪常规画分部筹度粮谷不稽思虑须臾便了　广人物志唐苏颋年五岁裴谈过其父瓌乃试诵庾信枯树赋将及终篇避谈字因易其韵曰昔年杨栁依依汉隂今防摇落凄怆江浔犹如此人何以任谈嗟叹久之知其异日必主文章也`】　百试不差　一览便记【`新唐书白居易传居易敏悟絶人其始生七月能展书姆指之无两字虽试百数不差九歳暗识声律其笃于文章盖天禀然　北史裴让之传让之次弟诹之字士正尝从常景借书百卷十许日便返景疑其不能读每卷策问应答无遗景叹曰应奉五行俱下祢衡一览便记今复见之于裴生矣`】　日诵九纸　名动一州【`南史范云传云六岁就其姑夫袁叔明读毛诗日诵九纸陈郡殷琰名知人侯叔明见之曰公辅才也　新唐书裴漼传漼父琰之永徽中为同州司户参军年甚少不主曹务刺史李崇义内轻之镌谕曰同三辅也吏亊繁子盍求便官毋留此琰之唯唯吏白积案数百崇义让使趣断琰之曰何至逼人乃命吏连进纸笔为省决一日毕既与夺当理而笔词劲妙崇义惊曰子何自晦成吾过耶由是名动一州号霹雳手`】　持石破瓮灌水浮毬【`宋司马光传光七岁时羣儿戏于庭跌瓮水中众惊走光持石击瓮破之儿得活京`】  

【`洛间画以为图　稗史宋文彦博幼与羣儿击毬入柱穴中不能取以水灌之毬浮出`】　援笔立成　受纸辄就【`三国志陈思王传植字子建年十余岁诵读诗论及辞赋数十万言善属文太祖尝视其文谓植曰汝倩人耶植跪曰言出为论下笔成章愿当面试奈何倩人时邺铜雀台新成太祖悉将诸子登台使各为赋植援笔立成可观太祖甚异之新唐书韦述传述父景骏为肥乡令从到官元行冲景骏姑子也为时儒宗常载书数车自随述入其室观书不知寝食行冲异之试与语前世事熟复详谛如指掌然使属文受纸辄就行冲曰外家之宝也`】　戏为部伍　咸称神明【`北史宇文忻传忻幼而敏慧为童儿时与羣辈戏辄为部伍进止行列无不用命者　汉书黄霸传霸为人明察内敏鳏寡孤独有死无以葬者乡部书言霸具为区处某所大木可以为棺某亭猪子可以祭吏徃皆如言其识事聪明如此吏民不知所出咸称神明`】　以指画地　无口为天【`元史巴延传巴延三岁尝以指画地或三或六若为卦者六岁从里儒授孝经论语即成诵　吴志薛综传时蜀使张奉于权前列尚书□泽姓名以嘲泽泽不能答综下行酒因劝酒曰蜀者何也有犬为独无犬为蜀横目茍身虫入其腹奉曰不当复列君吴耶综应声曰无口为天有口为吴君临万天子之都于是众坐喜笑而奉无以对其枢机敏防皆此也`】　知识不凡　酬对无失【`周齐炀王宪传文帝甞赐诸子良马惟其所择宪独取駮者帝问之对曰此马色既殊或多骏逸若从军征伐牧圉易分帝喜曰此儿知识不凡当成重器宋书谢晦传宋武帝尝询狱其旦刑狱参军有疾以晦代之晦车中一览讯防随问酬对无失帝奇之`】  

命字宗道　更名色辰【`元史巴延传巴延一名师圣字宗道受业宋进士建安黄坦坦曰此子颖悟过人非诸生可比因命以顔为氏且名而字之又威逹尔传威逹尔与兄威伊特俱事太祖时逹春强盛威伊特率其属归之威逹尔力止之不听追之又不肯还威逹尔乃还事太祖太祖曰汝兄既去汝独留此何为威逹尔无以自明取大折而誓曰所不终事主者有如此矢太祖察其诚更名为色辰约为谙达色辰者聪明之谓也谙达者定交不易之谓也`】　俨如成人　必为名将【`元史董文炳传文炳警敏善记诵自幼俨如成人　北史周广川公测弟深传深性鲠正有器局年数岁便垒石为营折草作旌布置行伍皆有军阵之势父永遇见之喜曰汝自然知此后必为名将`】　是鹿是獐　无小无大【`稗史王雱少时客有一獐一鹿同笼以问雱何者是獐何者是鹿实未识诡对曰獐边是鹿鹿边是獐　晋书孙盛子放字齐庄幼称令慧年七八岁在荆州与父俱从庾亮猎亮谓曰君亦来耶应声答曰无小无大从公于迈亮又问欲齐何庄耶放曰欲齐庄周亮曰不慕仲尼耶答曰仲尼生而知之非希企所及亮大竒之曰王辅嗣弗过也庾翼子爰客尝盛见放而问曰安国何在放答曰庾稚恭家爰客大笑曰诸孙太盛有儿如此也放又曰未若诸庾翼翼既而语人曰我故得重呼奴父也`】　宣力国家洞精典籍【`金史阿林传阿林颖悟辨敏通女贞契丹大小字及汉字幼时尝入宫熙宗见而奇之曰是儿他日必能宣力国家　诚斋杂记郑元师马融三载无闻融遣还元过树隂下假寐梦一人以刀开其心谓曰子可学矣于是寤而即返遂防精典籍`】　润笔以俟　连镳而还【`元史陈孚传攸州冯子振于天下之书无所不记当其为文也酒酣耳热命侍史二三人润笔以俟子振据案疾书随纸数多寡顷刻辄尽　稗史李贺字长吉年七岁韩愈与皇甫湜连造门因面试一篇日曰髙轩过二公大惊遂以所乗马连镳而还所居亲为束髪`】　江夏黄童　青杨萧眘【`说苑黄香字文强江夏人博览传记羣书无不涉猎京师号曰天下无双江夏黄童　北史何妥传妥十七以伎巧事湘东王后知其聪明召为诵书左右时兰陵萧眘亦有□才住青杨巷妥住白杨头时人为之语曰世有两儁白杨何妥青杨萧眘其见美如此`】　虚心实腹　有吾无卿【`初潭集徐之才年八岁造周舍听讲老子舍为设食戏之曰徐郎不用心思义而但事食乎之才答曰圣人虚其心而实其腹　又颍川荀子文年十三聪辨不羣正光初潘崇和讲服氏春秋子文摄齐北面受道时赵郡李予问荀住处对曰仆住中甘里予曰何为住城南此有四馆意以此讥之荀曰□阳胜地卿何怪也若言川涧伊洛峥嵘语其旧事灵台石经招提之美报徳景明当世富贵髙隂广平四方风俗万国千城若论人物有吾无卿予无以对潘曰汝颍之士利如锥燕赵之士钝如锤信非虚也`】　子寜惧父　吾非其师【`金麻九畴传九畴三歳识字七歳能草书作大字有及数尺者一时日为神童章宗召见问汝入宫殿中亦惧怯否对曰君臣父子也子寜惧父耶上大奇之　元许衡传衡幼有异质七歳入学授章句问其师曰读书何为曰取科第耳曰如斯而已乎师大奇之谓其父母曰儿颖悟不凡他日必有大过人者吾非其师也遂辞去`】　有何美句　请试他题【`梁书栁恽子偃字彦游年十二引见诏问读何书答曰尚书又问有何美句答曰徳惟善政政在养民髙祖称善诏尚公主　宋晏殊传殊七歳能属文安抚张知白以神童荐之帝召殊与进士千余人并试殊神气不慑援笔立成帝嘉赏赐同进士出身宰相寇准曰殊江外人帝曰张九龄非江外人耶后复试诗赋论殊奏臣尝作此赋请试他题既成称善擢秘书省正字`】　吾家童乌客坐顔回【`子法言吾家童乌九岁预吾元文　晋书谢尚传尚八岁神悟夙成父鲲常携之`】  

【`送客或曰此儿一坐之顔回也尚应声答曰坐无仲尼焉别顔回席賔莫不叹异`】　入耳不忘临机辄断【`元史许谦传谦生数岁而孤甫能言母陶氏口授孝经论语入耳辄不忘　新唐书`】  

【`杜如晦传如晦少英爽喜书以风流自命内大节临机辄断`】　四部无遗　十赋俱就【`南史臧严传严于学多所暗记尤精汉书讽诵略皆上口湘东王尝自执四部书目试之严自甲至丁卷中各对一事并作者姓名遂无遗失　金史髙衎传衎敏而好学自少有能赋声同舍生欲试其才使一日赋十题戏之衎执笔怡然未暮十赋俱就彬彬然有可观`】　半面即呼　一览洞悟【`册府元应奉少聪明尝诣彭城相袁贺贺时出行闭门造车匠于内开扇出半面视奉奉即委去后数十年于路见车匠识而呼之　明王文禄龙兴寺记刘伯温少时读书寺中僧房有一异人每出神去锁门或一月半月偶有北来使客无房可宿见此空房击开之曰此人死矣可速焚瘗我住之僧不能禁遂焚之其人神返身已焚无复可生每夜呌呼曰我在何处基知之开牎应曰我在此神即附之聪明増前数倍天文兵法一览洞悟翊运为谋臣之冠也`】　累世通家　两经及第【`后汉书孔融字文举十嵗造李膺门语门者曰我是府君通家子弟门者言之膺问曰髙明祖父尝与仆有旧恩乎融曰先君孔子与李老君朋徳比义而相师友则融与君亦累世通家众坐莫不叹息　唐书韦温方七歳日诵数千言卜一举两经及第以拔萃髙等补咸阳尉父愕然疑假权谒进召而试诸庭文就无留思喜曰儿无愧矣`】　神闲意审　锋发韵流【`诚斋杂记沈璞字道眞童孺时神闲意审有异于众年十许岁好学不倦善属文尤谙究万事经耳过目人莫能欺之　梁刘勰文心雕龙安仁轻敏故锋发而韵流`】　食牛吐凤　造门压藩【`宋史许应龙字恭甫五岁通经旨客曰小儿气食牛应龙应声对曰丈夫才吐鳯四座惊叹　锦绣万花谷杨收十三善属文吴人多造门观赋诗至压其藩收嘲之曰尔非羸角者何用触吾藩`】　临子字父　自地升天【`魏志常林字伯槐年七岁父党造门问曰伯光在否何不拜林曰临子字父何拜之有客大嘉之　南史张融传髙帝出太极西室融入问讯弥时方登堦及就席上曰何乃迟为对曰自地升天理不得速时魏主至准而退帝问何意忽来忽去未有答者融时下坐抗声曰以无道而来见有道而去公卿咸以为防`】　原记贫人姓名　见故吏流涕【`册府元后汉陆续幼孤仕郡戸曹时歳荒民饥太守尹兴使于都亭赈民饘粥讯名氏毕兴问所食防何续口说六百余人皆分别姓氏无差谬　晋书桓元年七嵗温服终府州文武辞其叔父冲冲抚元头曰此汝家之故吏也元因涕泪覆面`】　傅畅不惜金环　杨脩独晓鸡肋【`白帖传畅小时父友戏解其金环都不言惜　三国魏志杨脩为曹公主簿操平汉中欲因讨备而不得进欲守之难为功于是出教唯曰鸡肋众莫晓脩曰夫鸡肋食之无所得弃之可惜公归计决矣`】　増贤子足称神童　阿翕讵宜戏父【`□府元谢朏庄之子幼聪慧庄器之尝置左右年卜岁能属文庄游上山赋诗使朏命篇朏揽笔便就琅琊王景文谓庄曰贤子足称神童复为后来特逹庄笑因抚朏背曰眞吾家千金　晋书张凭传凭祖鎭为苍梧太守凭年数岁镇谓其父曰我不如汝有佳儿凭曰阿翁讵宜以子戏父`】  

聪敏四  

原阅书【`后汉书王充字仲壬博学而不守章句家贫无书游洛阳市肆阅所卖书一见□能诵忆遂博览百家之言`】　増神驹【`册府元裴骏幼而聪慧亲表异之称为神驹因以为字`】　指瑕【`新唐书王勃传勃字子安六歳善文辞九岁得颇师古注汉书读之作指瑕以摘其失`】　等身书【`稗史宋贾黄中幼日聪悟过人父师取书与其身相等令读之谓之等身书`】　童子郎【`汉书黄琬传琬少失父早而辨慧祖父琼为魏郡太守建和元年正月日食京师不见琼以状闻太后诏问所食多少琼思其对而未知所况琬年七岁在傍曰何不言日食之余如月之初琼即以其言应诏后琼为司徒琬以公孙拜童子郎`】　下水船【`纪纂渊海裴延裕干宁中在内庭文书敏捷号下水船姚泊号急头上水船`】原小儿辨日【`列子孔子东游见两小儿辨□问其故一儿以日始出近日中时逺一儿以日`】  

【`初出逺日中时近一儿曰日初出大如车盖及日中则为盘盂此不为逺者小而近者大乎一儿曰日初出则沧凔凉凉及其日中如探汤此不为近者热而逺者凉乎孔子不能决也`】　谏父写书【`后汉书吴祐父恢为南海太守祐年十二随从到官恢欲杀青简以写经书祐谏曰今大人逾越五岭逺在海滨其俗诚陋然旧多珍怪上为国家所疑下为权戚所望此书若成则载之兼两昔马援以薏苡兴谤王阳以衣囊儌名嫌疑之间诚先贤所愼也恢乃止抚其首曰吴氏世不乏季子矣`】　独不取李【`晋书王戎尝与羣儿戏于道旁见李树多实等辈竞趣之戎独不往或问其故戎曰树在道旁而多子必苦李也取之信然`】埽除天下【`后汉书陈蕃字仲举年十五尝闲处一室而庭宇芜秽薛勤谓蕃曰孺子何不洒埽`】  

【`以待賔客蕃曰大丈夫当埽除天下安事一室乎`】　増立地书厨【`宋吴时传时敏于为文落笔已就两学目之曰立地书厨`】　乗舟而至【`诚斋杂记孔子使子贡久而不来孔子命弟子占之遇皆言无足不来顔回掩口而笑子曰回也哂谓赐来乎对曰无足者乗舟而至也果然`】　日下无双【`南史伏挺传挺字士标幼敏悟七嵗通孝经论语及长博学有才思父友任昉深相叹异常曰此子日下无双`】　思若涌泉【`新唐书苏颋传颋字廷硕幼敏悟一覧至千言辄覆诵吏部侍郎马载曰古称一日千里苏生是已宗平内难书诏塡委独颋在太极后□口所占授功状百绪轻重无所差书吏白曰丐公徐之不然手腕脱矣中书令李峤曰舍人思若涌泉吾所不及`】　响答诗筒【`宋史钱勰字穆父知开封苏轼乗其据案时遗之诗勰援笔立就以报轼曰电埽庭讼响答诗筒近所未见也`】　一遍覆呼【`册府元后魏韩显宗有才学沙门法抚三齐称其聪悟尝与显宗较试抄百余人名读一遍随即覆呼法抚叹曰贫道生平以来惟服郎耳`】　全树借汝【`芝田录李义甫八岁举神童文皇在上林有捕得乌者义甫进乌诗曰日里杨朝采琴中伴夜啼上林如许树不借一枝栖上曰朕以全树借汝`】口陈手画【`册府元臧旻自匈奴中郎将征拜议郎还京师太尉袁逄问其西域诸国土地风`】  

【`俗人物种旻具答言西域本三十六国复分为五十五稍散至百余国大小道里逺近人数多少风俗燥湿山川草木鸟兽异物名种不与中国同者口陈其状手画地形逢奇其才叹息曰虽班固作西域传何以加此`】日记万言【`元史韩性传性天资警敏七岁读书数行俱下日记万言九岁通小戴礼作本义操`】  

【`笔立就文意苍古老生宿学皆称异焉`】　暗唱官位【`册府元唐邕初为齐文宣大将军府参军后文宣频年出塞邕必部从专掌兵机每识悟闲明承受敏速自督将以还军吏以上劳效繇绪无不谙练每有顾问占对如响或于御前简阅虽三五千人邕多不执文簿暗唱官位姓名未尝谬误文宣又尝对邕白太后云唐邕分明彊记每有军机大亊手作文书口且处分耳又听受实是异人`】　灯盏柄曲【`尧山堂外纪唐杨绾四岁时尝因夜宴客举令各举座中一物四声呼之众皆未言绾应声指鐡曰灯盏柄曲闻者叹服`】　龙驹凤雏【`晋书陆机少与兄齐名幼时闵鸿见而奇之曰此儿若非龙驹当是凤雏`】　陆氏宗首【`谈薮后魏陆馥子秀年九岁馥谓曰汝祖东平王有十二子我为嫡长承袭家业吾今年老属汝幼童讵堪为陆氏宗首乎秀曰茍非辟力何患童稚馥奇之立为嫡`】　瓶花隔面【`辽史耶律尼噜字海兰工于画清寜间使宋宋主赐宴瓶花隔面未得其眞陛辞仅一视及境以像示饯者骇其神妙`】　卧看青天【`金史伊喇履方五岁晚卧庑下见微云徃来天际忽谓乳母曰此所谓卧防青天行白云者耶父德元闻之惊曰是子当以文学名世`】　絶乳能诗【`山堂肆考洛阳杨牢有至行同县李甘始以书荐于尹曰牢絶乳即能诗洛阳皃曹壮于牢者皆出其下`】　执砚涕泣【`册府元范乔年二岁祖馨临终抚乔首曰恨不见汝成人因以所用砚与之至五岁祖母以告乔乔便执砚涕泣`】　探策得一【`天中记晋武帝始登阼探防得一王者世数系此多少帝既不说羣臣失色莫能有言者侍中裴楷进曰臣闻天得一以清地得一以宁侯王得一以为天下贞帝说羣臣叹服`】兴宗为名【`册府元蔡兴宗幼为父廓所重廓与亲故书曰小儿四岁神气似可不入匪室不与小人游故以兴宗为之名`】　未尝着稾【`新唐书韦氶庆迁凤阁舍人掌天官属文敏无留思虽大诏令未尝着稾`】　奉扬仁风【`晋书袁宏有逸才谢安常赏其机对辨速后宏出为东阳郡安欲以卒廹试之临别执其手顾左右取一扇授之宏辄曰当奉仁风慰彼黎庶`】　宜名天保【`册府元巢尚之甚聪敏时百姓欲为孝武立寺拟其名尚之应声曰宜名天保诗云天保下报上也时服其机速`】　援笔倒疏【`天中记魏奉古授雍丘尉尝九日公宴有客草序五百言奉古言此旧文援笔倒疏之草序者黙然自失一座抚掌奉古徐笑曰适览记之非旧习也由是知名`】　银杏金桃【`宋史陈埙大父叔平与同郡楼钥友善死钥哭之埙才四岁出揖如成人钥指盘中银杏使属对埙应声曰金桃问何所据对以杜诗鹦鹉啄金桃钥耸然曰亡友不死矣`】　小儿学士【`北史宗懔传懔少聪敏好读书昼夜不倦语辄引古事乡里呼为小儿学士`】　口记物色【`天中记颜眞卿调犀浦主簿尝送徒益州亡其籍至廷口记物色几千人无所差长史陆象先异之`】　以笏起草【`宋史钱惟演传惟演博学能文辞召试学士院以笏起草立就眞宗称善`】　客前覆局【`册府元陆琼幼聪慧有词理六岁为五言诗颇有词采大同末父云公受梁武帝诏较定棋品到溉朱异以下并集琼时年八岁于客前覆局繇是京□号曰神童`】　端坐画沙【`宋史朱熹传熹幼頴悟甫能言父指天示之曰天也熹问曰天之上何物松异之就传授以孝经一阅题其上曰不若是非人也尝从羣儿戏沙上独端坐以指画沙视之八卦也`】　此中出入【`初潭集张融年八岁亏齿或戏之曰君口中何为闻狗窦张应声答曰正使君辈从此中出入`】　吞石如卵【`西京杂记宏成子少时好学尝有人过门授一文石大如燕卵吞之遂明悟而更聪敏为天下通儒`】　我家龙文【`北史杨愔幼聪慧絶人其叔父竒之尝谓人曰此儿驹齿未落已是我家龙文`】  

聪敏五  

原诗梁吴郡张纯少有清才与同郡张俨朱异俱童少徃见骠骑将军朱据据闻三人才名欲试之曰今三贤屈顾老鄙渴甚矣其为吾各赋一物然后乃坐纯曰騕褭以迅骤为主鹰隼以轻疾为妙何必积思皆随目立成据大欢悦纯赋席曰席为冬设簟为夏施揖让而坐君子攸宜俨赋犬曰守则有威出则有获韩獹宋鹊书名竹帛异赋弩曰南岳之榦钟山之铜应机命中射隼髙墉　増彚苑曰桓乌官至太尉时桓驎年十二亦在坐乌告客曰此吾弟子有异才能作诗赋乃作诗示驎驎即应声答云邈矣甘罗超等絶伦伊彼阳乌命世称贤嗟余蠢弱殊才伟年仰惭二子俯愧过言　唐杜甫壮游诗曰往者十四五出游翰墨场斯文崔魏徒以我似班扬七龄思即壮开口咏凤皇九龄书大字有作成一囊脱畧小时辈结交皆老苍　稗史彚编曰李贺年七嵗韩愈皇甫湜连骑造门贺总角荷衣而出面试一篇目曰髙轩过曰华裙织翠青如葱金环压辔揺玲珑马蹄隐隐声隆隆入门下马气如虹云是东京才子文章钜公二十八宿罗心胸元精耿耿贯当中殿前作赋声摩空笔补造化天无功厐眉书客感秋蓬谁知死草生华风我今垂翅附防鸿他日不羞蛇作龙　山堂肆考曰崔铉为儿时随父元畧访韩晋公滉滉指架上鹰令咏焉吟曰天边心胆架头身欲拟飞腾未有因万里碧霄终一去不知谁是解绦人　旧唐书曰杨收字藏之七嵗而孤居防有如成人母长孙夫人知书亲自教授十三通诸经义善于文咏吴人呼为神童兄发戏令咏蛙即曰兎边分玉树龙厎跃铜仪防当同鼓吹不复问官私又令咏笔仍赋鑚字即曰虽匪囊中物何坚不可鑚一朝操政事定使冠三端　天中记曰宋王元之五歳已能诗因太守赏白莲倅言于太守召而吟一絶云昨夜三更里嫦娥堕玉簪冯夷不敢受捧出碧波心又云佳人方素面对镜理新妆守曰天授也　稗史曰黄鲁直少警悟八岁能作诗送人赴举云送君归去明主前若问旧时黄庭坚谪在人间今八年　闻见录曰贾黄中以七岁神童及第李昉赠诗曰七岁神童古所难贾家门户有衣冠七人科第排头上五部经书诵舌端见榜不知名姓贵登筵未识管弦欢从今稳上青霄去万里谁能测羽翰　又曰临川李善言之子十岁能即席赋诗亲友尝以贫家壁试之略不搆思吟曰椒气从何得灯光凿处分拖涎来藻饰惟有篆愁君【`拖涎蜗牛也`】尧山堂外纪曰明解缙四岁时出游市偶跌众笑之  

吟曰细雨落绸缪砖街滑似油凤皇跌在地笑杀一羣牛　明纪曰邹智四川人生而颖敏十三岁能文章居龙泉庵埽树叶焚之以照读书后领乡试第一郡人集观智马上口占曰龙泉庵上苦书生偶窃三巴第一名世上许多难了事郡人何用太相惊  

増制宋太宗赐杨亿制曰汝方髫龀不由师训精爽神助文字生知越景絶尘一日千里予有望于汝也授秘书省正字赐袍笏  

増书明张居正与学使者吴初泉书曰某家世寒贱尚书东桥顾公抚楚拔正于毁齿之时称为神童正实无异才如古融粲勃泌足惊人者而顾公又当代名流文章宗匠乃一见即呼为小友解束带赠之临别又出其幼子见属曰他日以吾子孙相托乃正儌时厚幸以有今日皆顾公赐也  

原序魏祢衡鹦鹉赋序曰时黄祖太子射宾客大防有献鹦鹉者举酒于衡前曰祢处士今日无用娱賔窃以此鸟自逺而至明惠聪善羽族之可贵愿先生为之赋使四座咸共荣观不亦可乎衡因为赋笔不停缀文不加防　增册府元小序曰惟人万物之灵若夫幼而慧少而成者益可贵矣中古而下英妙间出乃有特禀异姿迥越伦萃岐嶷肇于襁褓颖悟发于龆龄学疑夙习动彰黙识或未就外傅已通羣籍甫及志学即为人师识洞于未萌智表于先见心计足以成务口辨足以解纷老成之姿着于容止赋笔之丽成于俄顷至行出于天性元谭絶于流俗时辈推让英声腾骛斯仲尼所谓生而知之者欤  

增賛隋文中子见王勃少弄笔砚因与题太公文王賛曰姬昌好徳吕望潜华城阙虽近风云尚赊鱼舟倚石钓浦横沙路幽山僻溪深岸斜豹韬攘恶龙钤辟邪虽逢切近犹待安车君王握手何其晚耶  

増杂文梁刘勰文心雕龙曰淮南崇朝而赋骚枚臯应诏而成赋子建援牍如口诵仲宣举笔似宿搆阮瑀据案而制书祢衡当食而草奏虽有短篇亦思之速  

博物一  

增梁刘勰文心雕龙曰欲其详悉于国体必阅石室啓金匮抽裂帛检残竹欲其博练于稽古也　顔氏家训曰末俗以来士大夫子弟皆以博涉为贵不肯专儒问一言辄酬数百责其指归或无要会邺下谚云博士买驴书劵三纸未有驴字　册府元曰古之学诗者多识于鸟兽草木之名其博物之谓乎且品彚之众赋象各异小大隐见变化纷纭方舆广厚靡所不载或緫括地志或传流人闻逺者隔越九州旷絶千载幽者埋没泉壤磨灭篆刻不时而出是为奇怪惑众视莫质所疑茍非智赜万殊识洞羣性洽闻强记目击道存则何以徧阅名数周察毫芒别白臧否如指诸掌谓之君子不其然乎　明陆深金台纪闻曰孔子曰多闻择其善者而从之多见而识之夫闻见难矣多又难也多而能择又难也能择而能从识之又难也此非圣人之神不足以与此  

博物二  

増拾遗记曰黄帝时有丹丘之国献玛瑙瓮以盛甘露尧时犹存甘露盈而不竭谓之宝露以颁赐羣臣舜迁宝瓮于衡山之上故衡山有宝露坛又迁宝瓮于零陵秦始皇至零陵掘地得赤玉瓮可容八斗以应八方之数在舜庙堂之前后人得之不知年月后东方朔识之乃作宝瓮铭　史记郑世家曰郑使子产于晋问平公疾平公曰卜而曰实沉台骀为祟史官莫知敢问对曰髙辛氏有二子长曰阏伯季曰实沉实沉参神也昔金天氏有裔子曰昧为元师生允格台骀台骀汾洮神也然是二者不害君身平公及叔向曰善博物君子也左传曰郯子来朝公与之宴昭子问焉曰少皥氏鸟  

名官何故也郯子曰吾祖也我知之昔者黄帝氏以云纪故为云师而云名炎帝氏以火纪故为火师而火名共工氏以水纪故为水师而水名大皥氏以龙纪故为龙师而龙名我髙祖少皥挚之立也凤鸟适至故纪于鸟为鸟师而鸟名凤鸟氏厯正也鸟氏司分者也伯赵氏司至者也青鸟氏司啓者也丹鸟氏司闭者也祝鸠氏司徒也睢鸠氏司马也鸤鸠氏司空也爽鸠氏司寇也鹘鸠氏司事也五鸠鸠民者也五雉为五工正利器用正度量夷民者也九扈为九农正扈民无滛者也自颛顼以来不能纪逺乃纪于近为民师而命以民事则不能故也仲尼闻之见于郯子而学之　韩诗外传曰有殷之时谷生汤之廷三日而大拱汤问伊尹曰何物也对曰谷树也　管子曰桓公北伐孤竹未至卑耳之谿十里谓左右曰事其不济乎今者寡人见人长尺而人物具焉冠右袪衣走马前疾其不济乎管仲对曰臣闻登山之神有俞儿者长尺而人物具焉霸者之君兴而登山神见且走马前疾导也袪衣示前有水也右袪衣示从右方涉也至卑耳之谿有賛水者曰从左方涉其深及冠从右方涉其深至膝若右涉其大济桓公立拜管仲于马前曰仲父之圣至若此乎对曰夷吾闻之圣人先知无形今已有形而后知之臣非圣也善承教也　左传曰介葛卢闻牛鸣曰是生三牺皆用之矣其音云问之而信【`葛卢介君名也能通鸟兽之情`】　史记三皇本纪补曰韩诗以为自古封太山禅梁父者万有余家仲尼观之不能尽识管子亦曰古封太山七十二家吾所识十有二焉　仲尼弟子列传曰夫子当行使弟子持雨具已而果雨弟子问曰夫子何以知之夫子曰诗不云乎月离于毕俾滂沱矣昨暮月不宿毕乎　尧山堂外纪曰楚昭王渡江有物大如斗触王舟王使人问于孔子曰此萍实也惟霸者能获之可割而食王食之美孔子归弟子请问曰吾昔过陈闻童謡曰楚王渡江得萍实大如斗赤如日剖而食之甘如蜜吾是以知之　诗外传曰孔子观乎周庙有敧器焉孔子问于守庙者曰此何器也对曰此盖为宥座之器孔子曰闻宥座之器满则覆虚则攲中则正有之乎对曰然孔子使子路取水试之满则覆中则正虚则敧孔子喟然叹曰呜呼恶有满而不覆者哉　晏子曰景公举兵伐宋师过泰山公梦见二丈夫立而怒其怒甚盛公恐觉辟门召占梦者至公曰今夕吾梦二丈夫立而怒不知其所言其怒甚盛吾犹识其状识其声占梦者曰师过泰山而不用事故泰山之神怒也明日晏子朝见公告之对曰占梦者不识也此非泰山之神是宋之先汤与伊尹也公疑晏子曰公疑之则婴请言汤伊尹之状也汤质晳而长顔以髯兑上丰下倨身而扬声公曰然是已伊尹黒而短蓬而髯丰上兑下偻身而下声公曰然是已今若何晏子曰夫汤太甲武丁祖乙天下之盛君也不宜无后今惟宋耳而公伐之故汤伊尹怒请散师以平宋乃不果伐　捜神记曰汉武帝东游未出函谷关有物当道身长数丈其象状牛青眼而曜睛四足入土动而不徙百官惊骇东方朔乃请以酒灌之数十斛而物消帝问其故答曰此名为患忧气之所生也此必是秦之狱地不然则罪人徒作之所聚夫酒忘忧故能消之也帝曰吁博物之士至于斯乎　三辅黄图曰刘向校书天禄阁专精覃思夜有老人着黄衣植青藜杖叩阁而进见向暗中独坐诵书父老乃吹杖端烟然因以见向向问姓名云我是太乙之精天帝闻卯金之子有博学者下而观焉乃出怀中竹牒皆天文地圗之书以授焉　华阳国志曰林闾字公孺临邛人也善古学古者天子有輶轩之使自汉兴以来刘向之徒但闻其官不详其职惟闾与严君平知之曰此使考八方之风雅通九州之异同主海内之音韵使人主居髙堂知天下风俗也雄闻而师之因此作方言　后汉书贾逵传曰时有神雀集宫殿官府冠羽有五采色帝异之以问临邑侯刘复复不能对荐逵博物多识帝廼召见逵问之敕兰台给笔札使作神雀颂　论衡曰广汉阳翁伟能听鸟兽之音乗蹇马之野而田间有放马者相去数里鸣声相闻翁伟谓其御曰彼放马目眇其御曰何以知之曰骂此辕中马曰蹇马蹇马亦骂之曰眇马御者不信使往视之马目竟眇　晋书张华传曰华闻豫章人雷焕妙达纬象乃要焕宿因登楼仰观曰仆察之久矣惟斗牛之间颇有异气华曰是何祥也焕曰宝劒之精上彻于天耳华因问曰在何郡焕曰在豫章丰城华曰欲屈君为宰密共寻之可乎焕许之华大喜即补焕为丰城令焕到县掘狱屋基入地四丈余得一石函光气非常中有双劒并刻题一曰龙泉一曰太阿其夕斗牛间气不复见焉焕取南昌西山北岩下土以拭劒使送一劒并土与华留一自佩华得宝劒爱之常置坐侧华以南昌土不如华隂赤土报焕书曰详观劒文乃干将也莫邪何复不至虽然天生神物终当合耳因以华隂土一斤致焕焕更以拭劒倍益精明　天中记曰中朝时有人畜铜澡盘晨夕恒鸣如人扣以白张华华曰此盘与洛钟宫商相谐宫中朝暮撞故声相应可鑪令轻则韵乖鸣自止也依言即不复鸣　晋书郭璞传曰晋陵武进县人于田中得铜铎五枚防稽剡县人于井中得一钟长七尺二寸口径四寸半上有古文竒书十八字云防稽岳命余字时人莫识之璞曰盖王者之作必有灵符塞天人之心与神物合契然后可以言受命矣观五铎啓号于晋陵栈钟告成于防稽瑞不失出皆以时岂不伟哉若夫铎发其响钟徴其象器以数臻事以实应天人之际不可不察帝甚重之　王济传曰济善解马性尝乗一马着连钱鄣泥前有水终不肯渡济云此必是惜鄣泥使人解去便渡　后魏杨衒之伽蓝记曰崇义里内有京兆人杜子休宅地形显敞门临御道时有隐士赵逸云是晋武时人晋朝旧事多所记录正光初来至京师见子休宅叹息曰此宅中朝时太康寺也时人未信遂问寺之由绪逸云龙骧将军王濬平吴之后始立寺本有三浮图用甎为之指子休园中曰此是故处子休掘而验之果得甎数十万兼有石铭云晋太康六年岁次乙巳九月甲戌朔八日辛巳仪同三司襄阳侯王濬敬造时园中果菜丰蔚林木扶疎乃服逸言南齐志曰建武三年大鸟集东阳郡太守沈约表云鸟身备五采赤色居多案乐纬叶图徴云焦明鸟质赤至则水之感也　南史崔慰祖传曰慰祖好学聚书至万卷沈约谢朓尝于吏部省中賔友俱集各问慰祖地里中所不悉十余事慰祖口吃无华辞而酬据精悉一坐称服之朓叹曰假使班马复生无以过此　范云传曰云见齐髙帝防有献白乌帝问此何瑞云位卑最后答曰臣闻王者敬宗庙则白乌至时谒庙始毕帝曰卿言是也感应之理一至此乎　裴子野传曰梁天监时西北逺边有白题及滑国遣使由岷山道入贡二国歴代弗賔莫知所出裴子野曰汉颍隂侯斩胡白题将一人服防注云白题胡名也又汉定逺侯击鲁入滑此其后乎时服其博识　陆澄传曰王俭自以博闻多识读书过澄澄谓曰仆少来无事唯以读书为业且年位已髙今君少便鞅掌王务虽复一览便谙然见卷轴未必多仆俭集学士何宪等盛自商略澄待俭语毕然后谈所遗漏数百千条皆俭所未覩俭乃叹服俭在尚书省出巾箱几案杂服饰令学士隶事事多者与之人人各得一两物澄后来更出诸人所不知事复各数条幷旧物夺将去　何宪传曰宪博涉该通羣籍毕览天阁宝秘人间散逸无遗漏焉任昉刘沨共执秘阁四部书试问其所知自甲至丁各说一事并叙述作之体连日累夜莫见所遗　刘显传曰魏人送古器有隐起字无识者显按文读之无考校年月一字不差武帝甚嘉焉王僧孺传曰僧孺多识古事侍郎金元起欲注素问访以砭石僧孺答曰古人当以石为针必不用铁说文有此砭字许愼云以石刺病也东山经髙氏之山多针石郭璞云可以为砭针春秋美疢不如恶石服子愼注云石砭石也季世无复佳石故以铁代之耳　姚察传曰察报聘于周江左耆旧先在关右者咸相倾慕沛国刘臻窃于公馆访汉书疑事十余条并为剖析皆有经据臻谓所亲曰名下定无虚士　北史祖莹传曰孝昌中于广平王第掘得古玉印敕召莹与黄门侍郎李琰之辨之莹云此是于阗国王晋太康中所献乃以墨涂字观之果如莹言时人称为博学　髙祐传曰祐为中书侍郎文成末兖州东郡吏获一异兽送之京师人咸无识者诏以问祐祐曰此三吴所出厥名鲮鲤余域率无今我获之吴楚之地其有归国者乎又有人于灵邱得玉印一以献诏以示祐祐曰印上有籕书二字文曰宋寿寿者命也我获其命亦是归我之征献文初宋义阳王昶来奔薛安都等以五州降附时谓祐言有验　北齐书徐之才传曰时有以骨为刀子靶者五色斑斓之才曰此人瘤也问得处云于古见髑髅额骨长数寸试削视有文理故用之其明悟多通如此　北史宇文恺传曰时将复古制明堂议者皆不能决恺博考羣籍为明堂图奏之　唐书曰李守素通姓氏学世号谱虞世南曰昔任彦升通经时称五经笥今以仓曹为人物志可乎　全唐诗话曰庶子裴恽进诗贺圣政有太康字帝怒曰太康失乃以比我户部韦涣奏云晋平吴寇改号太康虽有失之言乃见归美之文上曰天子大湏博览不然防错恽罪　唐书郑钦说传曰钦说通厯术博物初梁太常任昉大同四年七月于钟山圹中得铭曰言土蓍言水甸服黄钟启灵址瘗在三上庚堕遇七中已六千三百浃辰交二九重三四百圯当时莫能辨者因藏之戒诸子曰世世以铭访通人有知之者吾死无恨昉五世孙升之隐居商洛写以授钦说钦说出使得之于长乐驿至敷水三十里而悟曰卜宅者廋葬之岁月而先识墓圯日辰甸服五百也黄钟十一也繇大同四年却求汉建武四年凡五百一十一年葬以三月十日庚寅三上庚也圮以七月十二日己巳七中已也浃辰十二也建武四年三月至大同四年七月六千三百一十二月月一交故曰六千三百浃辰交二九十八也重三六也建武四年三月十日距大同四年七月十二日十八万六千四百日故曰二九重三四百圯升之大惊服其智　杨收传曰收耕得古钟髙尺余收扣之曰此姑洗角也既劀拭有刻在两栾果然全唐诗话曰文宗听政暇博览羣书一日延英顾问宰相诗云呦呦鹿鸣食野之苹苹是何草时宰杨珏杨嗣复陈夷行相顾未对珏曰臣按尔雅苹是藾萧上曰朕看毛诗疏叶圆而花白丛生野中似非藾萧　唐书段成式传曰成式博学强记多奇篇秘籍侍父于蜀以畋猎自放文昌遣吏以其意谏止明日以雉兎徧遗幕府人为书因所获俪前世事无复用者　南楚新闻曰段成式尝于私第凿一池工人于土下获铁一片怪其异质遂持献成式尺而量之笑而不言乃静一室悬铁于室中中北壁已而泥户但开一牖方才数尺亦缄鐍之时与亲近辟牖窥之则有金书两字以报十二时其博识如此　唐书卢若虚传曰若虚多材博物陇西辛怡谏为职方有获异防者豹首虎臆大如拳怡谏谓之颋防而赋之若虚曰非也此许愼所谓鼨防豹文而形小一座惊服　天中记曰元和初裴宙鎭荆时掘地六尺得一石规模楼橹悉仿荆城其中空径六尺八寸甚工致命徙之藩篱间是春滛雨四月不止潦涨莫遏人抱为鱼之忧防欧献来居楚山驰问之对以事廹凿石弗及令陶范为江陵城内广六尺八寸楼堞门阈无少差于南门外八十步掘深六尺埋之当止宙始惊叹昔人所塡从之既瘗祭之夕复隆起　初潭集曰李后主献画牛一昼在栏外夜归栏中太宗以问羣臣无得知者僧录賛寜曰南倭海中方诸蚌有泪得之和色着物则昼隐而夜见沃焦山风挠岚石落海岸得之滴水摩色染物则昼见而夜晦诸学士皆以为无稽寜曰见张骞海外异经后杜镐检三馆书果得于六朝旧书中　宋太祖本纪曰太祖干徳改元先谕宰相曰年号湏择前代所未有者三年蜀平蜀宫人入内帝见其镜背有志干徳四年铸者召窦仪等诘之仪对曰此必蜀物蜀尝有此号乃大喜曰作相湏读书人　王溥传曰溥好聚书至万余卷子贻孙遍览之为右司郎中太祖尝问赵普拜礼何以男子跪而妇人否普问礼官不能对贻孙曰长跪问故夫是妇人亦跪也唐武后朝妇人始拜而不跪普问所出对曰太和中幽州从事张建章着渤海国记备言其事普大称赏之　李公麟传曰公麟好古博学绍圣末朝廷得玉玺下礼官诸儒议公麟曰秦玺用蓝田玉今玉色正青以龙蚓鱼鸟为文玉质坚甚非昆吾刀蟾肪不可治雕法中絶眞李斯所为不疑议遂定　金韩企先传曰天防十二年以企先为尚书右丞相召至上京入见太宗甚惊异曰朕畴昔尝梦此人今果见之于是方议礼制度损益旧章企先博通经史知前代故事或因或革咸取折　元史曰许谦肆力于学若天文地理典章制度食货刑法字学音韵医经术数之说亦靡不该贯旁通而释老之言亦洞究其蕴殉身录曰明王祎进平江西颂上览而喜曰浙东有二儒者卿与宋濓耳学问之博卿不如濓才思之雄濂不如卿　明朱梦炎传略曰太祖方稽古右文梦炎援古证今剖析源流如指诸掌　张芹备遗录曰明卓敬博学多能谈论英发天文律厯地理兵刑皆造其奥　明曽棨传畧曰成祖摘记载诸隐僻事问棨条对无遗悮由是见褒宠有荐文士者帝必问才学如棨否或令就棨辨论以观其能  

博物三  

原劳薪　罨盖【`隋书王劭以上古有鑚燧改火之义上表请变火云昔师旷食饭云是劳薪所防晋平公使视之果然车辋又晋荀勗传勗在帝座进饭谓在坐人此是劳薪所炊众未信帝遣问膳夫实用故车脚　史系天监五年丹阳山南得瓦物髙九尺鋭下平盖如合焉中得劒一瓷具数十余人莫识沈约云此东夷罨盖也塟则用之代棺武帝服其博识`】　増三珠　八劒【`初潭集洛下有田穴妇欲杀夫推而下之久乃至底得穴行数十里见人皆长三丈披羽衣如此九处最晚行至告饥长人指中亭柏树下有一羊令跪持羊三捋得三珠令食后所得珠遂不饥复寻穴行出交州还洛问茂先云九处地仙名九馆大夫羊为痴龙初一珠天地等寿次者延年又次者疗饥而已　梁陶宏景刀劒录蜀主刘备以章武元年采金牛山铁铸八劒各长三尺六寸一备自服一与太子禅一与梁王理鲁王永诸葛亮关羽张飞赵云各与其一房子容曰唐人尚书李章武本名方古贞元季年为东平帅李师古判官因理第掘得一劒上有章武字方古博物亚茂先曰蜀相诸葛亮所佩也师古为奏请改名章武焉盖蜀主八劒之一也`】　脉望驺牙【`酉阳杂爼何讽尝于书中得一髪卷规四寸许环之无端用力絶之两端滴水投于火作髪气`】  

【`莫知其何物也后与方士言叹曰君不见仙命也此名脉望蠧鱼三食神仙字则化为此夜持以向天从规中望星星便立降可求丹度世也　褚先生续史记建章宫后闾重栎中有物出焉其状似麋以闻武帝往临视之问左右羣臣习事通经术者莫能知诏东方朔视之朔曰臣知之愿赐美酒粱饭大餐臣臣乃言诏曰可已餐又曰某所有公田鱼池蒲苇数顷陛下以赐臣臣朔乃言诏曰可于是朔乃肯言曰所谓驺牙者也逺方当来归义而驺牙先见其齿前后若一齐等无牙故谓之驺牙其后一嵗所匈奴浑邪王果将十万众来降汉乃复赐东方生钱财甚多`】　黍民　齐女【`晋崔豹古今注牛亨问曰蚁名驹何也答曰河内人并河而居见人马数千皆如黍米游动徃来从旦至暮家人以火烧之人皆是蚊蚋马皆是大蚁故今人呼蚊蚋曰黍民名蚁曰驹也　又牛亨问曰蝉名齐女者何答曰齐王后忿而死尸变为蝉登庭树嘒唳而鸣王悔恨故世名蝉曰齐女也`】　巫雀　彭侯【`天中记汉武祠甘泉时有神雀下羣臣皆上寿东方朔独不贺帝曰朔何不贺曰此所谓巫雀非神雀也或有巫者为国作害卒有巫蛊之事　搜神记吴先主时陆敬叔为建安太守使人伐大樟树下数斧忽有血出树断有物人面狗身从树中出敬叔曰此名彭侯乃烹食之其味如狗白泽图曰木之精名彭侯状如黒狗无尾可烹食之`】　原渍龙鲊　识羵羊【`晋书张华传陆机馈张华鲊发器曰此龙也賔客未信华曰以苦酒渍之必有异渍酒五色光起机反问鲊主主曰积茅下得白鱼质状殊常作鲊美故相献也　史记孔子世家季桓子穿井得土缶中若羊问仲尼云得狗仲尼曰以所闻羊也闻之木石之怪夔罔阆水之怪龙罔象土之怪羵羊`】　増范长头　夔一足【`南史范岫传岫博涉多通尤悉晋魏以来吉凶故事沈约常称曰范公好事该博胡广无以加南乡范云谓人曰诸君进止威仪当问范长头以岫多识前代旧事也　风俗通鲁哀公问于孔子乐正夔一足信乎孔子曰昔者舜以夔为乐正始治六律和均六声以通八风而服重黎又荐能为音者舜曰夫乐天地之精得失之节故惟圣人为能和乐之本夔能和之平天下若夔一足矣故曰夔一足非一足行`】　柳箧子　刘石经【`稗史栁粲为左拾遗公卿托为牋奏以其博奥日为栁箧子北史刘芳传昔汉世造三字石经于太学学者文字不正多徃质焉芳音义明辨疑者皆徃询访时人号为刘石经`】　项羽刀　恶夫印【`梁陶景刀劒录董卓少时耕野得一刀无文字四面隐起作山云文劚玉如泥及卓贵示五官郎将蔡邕邕曰此项羽之刀也　初潭集人有获玉印遗刘原父文曰周恶夫印原曰汉条侯印尚存于今耶或疑之曰古恶亚二字通用史记卢绾之孙他人封亚谷侯而汉书作恶谷是矣闻者大服`】　白团扇　焦尾琴【`南史王俭尝使賔客隶事多者赏之事皆穷唯庐江何宪为胜乃赏以五花簟白团扇坐簟执扇容气甚自得王摛后至俭以所隶示之曰卿能夺之乎摛操笔便成文章既奥辞亦华美举坐击赏摛乃命左右抽宪簟手自掣取扇登车而去俭笑曰所谓大力者负之而趋后汉蔡邕传邕在吴吴人有烧桐以防者邕闻火烈之声知其良木因请而裁为琴果有美音而其尾犹焦`】  

【`故时人名曰焦尾琴焉`】　五总　一角兽【`唐书殷践猷传践猷博学尤通氏族厯数医方贺知章尝号为五总谓千年五聚问无不知也　元史耶律楚材传帝至东印度驻铁门关有一角兽形如鹿而马尾其色緑作人言谓侍衞者曰汝主宜早还帝以问楚材对曰此瑞兽也名角端能言四方语好生恶杀`】　支机石　劫烧灰【`集林昔有人寻河源见妇人浣纱问之曰此天河也乃与一石而归问严君平君平曰此织女攴机之石　三辅黄图武帝初穿池得黑土帝问东方朔朔曰西域胡人知乃问胡人胡人曰刧烧之余灰也`】　青凤子　海鳬毛【`说郛甲乙剰言新安杨不弃乡人有得一石于水滨状如□子而青莹可爱以千钱易之恒以自随作鎭纸及杨来燕有外国人数来看之不忍释手杨询之其人曰此名青凤子即吾土价亦不赀　晋书张华传惠帝中人有得鸟毛三丈以示华华见曰此谓海鳬毛也`】　黄金蛇　紫荷橐【`唐苏鹗杜阳杂编开成宫中有黄色蛇常夜自宝库中出游于阶庭间光彩照灼不可擒捕宫人掷瑚玦击之并玦亡去掌库者具以事告上令徧搜库内乃得黄金蛇而瑚玦着其首上熟示之曰昔隋帝为晋王时以黄金蛇赠陈夫人吾不知此蛇得自何处左右因覩颔下有字上蹶然曰果不出朕所疑耳阿帝小字也上之博学敏悟率多此遂命取□棃连环系于玊彘之前足其后更不复见焉　梁书刘杳传周舍问尚书官着紫荷橐相传云挈囊竞何所出杳答曰张安世传曰持橐簪笔事孝武皇帝数十年韦昭张晏注并云橐囊也近臣簪笔以待顾问`】　原武库雉雊　蜀中桐材【`晋书武库封閕甚密忽有雉雊张华曰此蛇化为之开视库果有蛇蜕也　又吴郡临平岸崩出二石鼔槌之无声帝问张华华曰取蜀中桐材刻为鱼形叩之则鸣矣如其言果声闻数里`】　知肃愼矢　辨防风骨【`史记孔子世家有隼集于陈庭而死楛矢贯之石砮矢长尺有咫陈湣公使使问仲尼仲尼曰此肃愼之矢也昔武王克商肃愼贡楛矢石砮长尺有咫先王欲昭其令徳以肃愼矢分大姬配虞胡公而封诸陈试求之故府果得之　又吴伐越堕会稽得骨节专车吴使使问仲尼骨何者最大仲尼曰禹致羣臣于会稽山防风氏后至禹杀而戮之其节专车可谓大矣`】三箧无遗　增一字不失【`汉书张安世事详聪敏三新唐书蒋乂传帝尝登`】  

【`凌烟阁视左壁頽剥题文漫缺行才数字命录以问宰相无能知者遽召又至答曰此圣厯中侍臣图賛为帝诵之不失一字帝叹曰虽虞世南默冩列女传不是过`】　爰居止门　黄熊入寝【`国语海鸟曰爰居止于鲁东门之外三日臧文仲使国人祭之展禽曰越哉臧孙之为政也夫祀国之大节也无功而祀之非仁也不知而不问非知也今兹海其有灾乎夫广川之鸟兽恒知而避其灾也是岁也海多大风　左传郑子产聘于晋晋侯有疾韩宣子逆客私焉曰寡君寝疾于今三月矣并走羣望有加而无瘳今梦黄熊入于寝门其何厉也对曰以君之明子为大政其何厉之有昔尧殛鲧于羽山其神化为黄熊以入于羽渊实夏郊三代祀之晋为盟主其或者未之祀也乎韩子祀夏郊晋侯有间赐子产莒之二方`】　石重四钧　书余十简【`册府元后赵续咸石勒时为建徳校尉王和参军和掘得员石铭曰律权石重四钧同律度量衡有新氏造议者未详或以为瑞咸曰王莽时物也其时兵乱之后典度湮灭遂命下礼官为准程定式　南史齐王僧防传文惠太子鎭襄阳时有盗发古者相传云是楚王冢大获实物玉屐玉屏风竹简书青丝编简广数分长二尺皮节如新有得十余简以示僧防云是科斗书考工记周官所阙文也`】　柯亭竹椽　龙穴石髓【`搜神记蔡邕尝至柯亭以竹为椽邕仰盻之曰良材也取以为笛发声辽亮一云邕告吴人曰吾昔尝经会稽髙迁亭见屋东间第十六竹椽可为笛取用果有异　稗史彚编嵩髙山北有大穴晋时或堕其中见二人闉棋以一杯水令堕者饮之气力十倍棋者曰汝欲停此否堕者不愿棋者曰从此西行有大井其中多蛟龙但投身入井自当出若饥取井中物食之堕者如言可半年乃出蜀中因至洛下问张华华曰此名仙馆所饮者玉浆所食者龙穴石髓`】　草名忘忧　木曰无患【`晋崔豹古今注牛亨问曰将离别相赠以芍药者何答曰芍药一名将离故将别赠之亦犹相招召赠之以文无文无亦名当归也欲忘人之忧则赠以丹棘丹棘一名忘忧草使人忘其忧也欲□人之忿则赠之青棠青棠一名合欢合欢则忘忿　又程雅问拾栌木一名无患者何曰昔有神巫名曰宝眊能符劾百则以此为棒杀之世人相传以此木为众所畏竞取为器用以却厌邪故号口无患也实眊之寳一本作实`】　陆澄书防　傅昭学府【`南史陆澄传澄当世称为硕学读易三年不解文义欲撰宋书竞不成王俭戏之曰陆公书厨也家多坟籍人所罕见撰地理书及杂传死后乃出　又傅昭传昭博极古今尤善人物晋魏以来官宦簿伐姻通内外举而论之无所遗失世称为学府`】霓裳初拍　蝌斗两行【`唐国史补人有画奏乐图王维熟视而笑或问其故维曰`】  

【`此是霓裳羽衣曲第三叠第一拍好事者集乐工验之一无差谬　稗史晋世有于嵩山下得竹简一枚上有蝌斗两行书众莫能辨张司空以问东广微束曰此汉明帝显节陵中防文检验果然时人服其博识`】五色药金　千年神木【`天中记唐孟诜博学凤阁侍郎刘祎之卧疾诜候问之曰留飰以金椀贮酪诜视之惊曰此药金非石中所出者祎之口主上见赐当非假金诜曰药金仙方所资不为假也祎之曰何以知之诜曰药金烧之其上有五色气烧之果然　捜神记燕惠王墓有狐狸经千余岁化为二书生乘马而出华表神谓曰子欲何之狸曰吾闻晋司空张华博学多才今欲诣门与之谈论木精曰张司空之才难可比也若去非但丧汝二躯我亦遭累狸不答而去乃持刺谒华华引入谈论三日不屈华疑为□呼猎犬试之竟无惮色华益怒曰百年之精见猎犬即变若千年之妖以千年神木照之即变世说燕惠王冢前有华表木已千年发递取之使将至木所有一青衣小儿问曰君何来使者以告青衣曰老狸不智不听我言今日祸及我其可逃乎乃发声沚倐然不见使乃伐木木中流血取归照之其精乃变华烹之`】　止戈为武　得雄者王【`册府元潘京为武陵主簿太守赵廞问京曰贵郡何以名武陵京曰鄙郡本名义陵在辰阳县界与相接数为所攻光武时移东山遂得全完共议易号传曰止戈为武诗称髙平曰陵于是改名焉　唐书褚遂良传贞观中飞雉数集宫中帝问是何祥也遂良曰昔秦文公时有侲子化为雉雌鸣陈仓雄鸣南阳侲子曰得雄者王得雌者霸文公遂雄诸侯始为宝鸡祠汉光武得其雄起南阳有四海陛下本封秦故雌雄并见太宗曰人之立身不可无学遂良所谓多识君子哉`】　器似琵琶樽为牛象【`唐书元澹字行冲有人破古得铜器似琵琶身正圆人莫能辨行冲曰此阮咸所`】  

【`作器也命易以木弦之其声亮雅乐家遂谓之阮咸初潭集刘杳于沈约坐语及宗庙牺樽事约曰郑答张逸谓为画凤尾婆娑然今无复此器则不依古杳曰此言未必安古者尊彞皆刻木为乌兽凿顶及背以出内酒魏鲁郡得齐子尾送女器有牺樽作犠牛形晋曹嶷于青州发齐景墓又得二樽形亦为牛象皆古遗器知非虚也约大以为然`】　盐味小生　鸡栖半露【`晋书载记苻朗坚之从兄子也善识味咸酢及皆辨所由会稽王司马道子为朗设盛馔极江左精肴食讫问曰关中之食孰若此答曰皆好惟咸味小生耳既问宰夫皆如其言　又或杀鸡以食之既进朗曰此鸡栖恒半露检之皆验又食鵞知黑白之处人不信记而试之无毫厘之差`】　比迹前列　为世通儒【`后汉谢该传孔融上书荐之曰故公车令谢该体曽史之淑性兼商偃之文学博通羣艺周览古今物来有应事至不惑清白异行敦悦道训求之逺近少有畴匹若乃巨骨出吴隼集陈庭黄熊入寝亥有二首非无洽闻者莫识其端也隽不疑定北之前夏侯胜辨常隂之验然后朝士益重儒术今该实卓然比迹前列　又马融传融才髙博洽为世通儒施飬诸生常有千数`】　抽簟掣扇　满车充箱【`南史王摛事详白团扇注　韩诗外传成王之时有三苖贯桑而生同为一秀大防满车长防充箱成王问周公曰此何物也周公曰三苖同一秀意者天下殆同一也`】　黄衣黄冠　墨知墨允【`搜神记王莽建国四年池阳有小人景长一尺余或乗车或步行操持万物大小各自相称三日乃止莽甚恶之自后盗贼日甚莽竟被杀管子曰涸泽数百岁谷之不徙水之不絶者生庆忌庆忌者其状若人其长四寸衣黄衣冠黄冠戴黄盖乘小马好疾驰以其名呼之可使千里外一日反报池阳之景或庆忌也乎　初潭集陈彭年以博学彊记受知定陵一日便殿赐坐对甚从容上问墨知墨允是何人彭年曰伯夷叔齐上问见何书对曰春秋少阳即令秘阁取此书既至令于第防册觅之果然`】　灌水便热　积油必然【`异物志豫章有然石以水灌之便热用以烹煮可使成食世人贵其异不能识其名雷焕元康中入洛乃赍以示张华华曰此所谓然石　南史乐蔼传长沙宣武王将葬而车府忽于库失油络欲推主者蔼曰昔晋武库火张华以为积油万石必然今库若灰非吏罪也既而检之果有积灰时称其博物`】　人械一足　士戴髦头【`山海经贰负之臣曰危与贰杀窫窳帝乃梏疏属之山桎其右足反缚两手与髪系之山上在开题西北郭璞注云汉宣帝使人上郡发磐石石室中得一人徒裸被髪反械一足以问羣臣莫能知刘向按此言对之宣帝大惊于是时人争学山海经矣论衡董仲舒暏重常之乌刘子政晓贰负之尸　挚虞决疑要注武帝时有彭权为侍中问髦头义权答曰秦时有奇怪触山截水无不崩溃惟畏髦头帝乃令虎贲之士戴之以衞左右`】　蜼尾塞鼻　象胆在足【`初潭集傅宏业宰天台县有人猎得一兽形如豕仰鼻长尾有岐谓之怪傅识之曰蜼非怪也雨则悬于树以尾塞其鼻后果验与子云别鼮防曼倩识驺虞相　稗史太宗时一日后苑象毙上令取胆剖腹不获上异之以问徐曰请于前左足求之须防果得以进亟召问对曰象胆四时在足今方二月故臣知前左足也朝士皆服其博识`】　三豕渡河　一翁缘柱【`家语弟子解卜商反衞见读史志者云晋师伐秦三豕渡河子夏曰非也己亥耳读史志者问诸晋史果曰己亥于是衞以子夏为圣　幽明录志怪武帝宴未央殿忽闻人语良久梁上见一老翁长八九寸缘柱而下放杖稽首黙而不言仰头视屋俯指帝脚忽然不见帝骇愕召方朔以告朔曰其名为藻廉水木之精夏巢幽林冬潜深河后帝幸瓠子河闻水厎有歌之声须臾前梁上翁及年少数人皆长八九寸有一人长尺余凌波而出帝方食命列坐案前各饮数升不醉献帝一紫螺殻中有物状如牛脂帝问曰朕闇无以识此物束方生知君耳君可更以珍异贻之老翁顾命取洞穴之实一人受命下没渊厎倐忽还到得一大珠径数寸明曜絶世翁等忽然隐帝问朔紫螺殻中何物朔曰是蛟龙髓以傅面令人好顔色又女子在孕产子必易后宫产难者试之殊有神效帝以脂涂面便白泽又曰何以此珠名洞穴珠朔曰河厎有一穴深数百丈中有赤蚌蚌生珠故以为名焉帝乃以五十万钱赐朔取其珠置于内库`】　得鼠如豹　有羊名龙【`初潭集世祖大会灵台得鼠如豹文羣臣莫知窦攸曰鼮鼠也见尔雅按秘书如攸言下详上三珠`】　烟如焚香　气蒸焦木【`初潭集吴仲庶知成都一日文庙防前大槐枝叶出烟色青白如焚香至暮乃止而木如故杨损之云隂符经谓火生于木祸发必克疑有将士作乱而不成者果有告戍卒谋乱者皆获　异苑魏武北征蹋顿陞岭眺属见一冈不生百草王粲曰必是古冢此人在世服生矾石死而石气蒸出外故卉木焦灭即令凿看果大墓有矾石满茔`】　青州世子　东海女郎【`稗史彚编宋孝武时青州人尝发古冢有铭云青州世子东海女郎帝问学士鲍昭徐陵苏室生并不能悉贾希镜答曰此是司马越女嫁茍希儿检验果然`】　柴焚万车酒醉千日【`稗史孙权时永康有人入山遇一大即束之归便言曰游不量时为君所得人甚怪之载出欲上吴主夜泊越里缆船于大桑树宵中树呼曰劳乎元绪奚事尔耶曰吾被拘系方见烹臛虽然尽南山之樵不能溃我树曰诸葛元逊博识必致相苦令求如我之徒计从安出曰子明无多辞祸将及尔树寂而止既至权命煑之焚柴万车语犹如故诸葛恪曰然以老桑乃熟权即使伐树煮立烂　南史刘杳在任昉坐有人饷昉酒而作榐字昉问杳此字是否杳曰葛洪字苑作木旁昉又曰酒有千日醉当是虚言刘曰桂阳程乡有千里酒饮之至家而醉亦其例昉大惊曰吾自当遗忘实不忆此刘曰出杨元鳯所撰置郡事元鳯是魏代人音阵`】　血饮三斗　乳长七尺【`酉阳杂爼李师古治山亭掘得一物铁斧时李章武游东平师古示之章武惊曰此禁物也可饮血三斗验之而信　初潭集汉武帝祀甘泉至渭桥有女子浴于渭乳长七尺上怪而问之女曰帝后第七车侍中知我所来时张寛在第七车对曰此天星主祭祀者斋戒不严则女人星见`】　着脚御览　幕府书厨【`陆广微吴地记顾野王事陈武帝为门下侍郎博综羣书广搜经籍撰梁瑞应图七十卷御览三百六十卷宫人各念一卷常随驾行内人谓之着脚御览　十国纪年朱遵度避即律徳光之召挈妻孥携书杂商贾奔楚王待之甚薄杜门却埽诸学士每为文章先问古今首末于遵度时人号为幕府书厨`】　駮伏乳虎客化老狸【`天中记晋平公出畋见乳虎伏而不动顾谓师旷曰吾闻之也霸王之主出则猛兽伏不敢起今者寡人出见乳虎伏而不动此其猛兽乎师旷曰鹊食猬猬食鵔鸃鵔鸃食豹豹食駮駮食虎夫駮之状有似駮马今者君之出必骖駮马而出畋乎公曰然搜神记董仲舒下帷讲诵有客来诣仲舒知其非常客又云欲雨舒戏之曰巢居知风穴居知雨卿非狐狸则是鼷防客遂化为老狸`】　山精引人泽神拱手【`搜神记诸葛恪为丹阳太守尝出猎两山之间有物如小皃伸手欲引人恪令伸之`】  

【`乃引去故地即死既而参佐问其故以为神明恪曰此事在白泽图内曰两山之间其精如小儿见人则伸手欲引人名曰傒囊引去故地则死无谓神明而异之诸君特未之见耳　风俗通齐桓公田于泽见衣紫衣大如毂长如辕拱手而立还归寝疾数月不出有皇士者见公语惊曰物乌能伤公公自伤也此所谓泽神委蛇者也惟霸主乃得见之`】　乗舟弄月　泛酒随波【`稗史上官仪诗有影娥池学士无解其事者祭酒令狐徳棻召张东之等十余人示之东之曰洞冥记汉武帝于望鹄台西起俯月台台下穿影娥池每登台朓月影入池中使宫人乗舟弄月影因名影娥池亦曰眺蟾台时皆叹其博识　晋东晳傅武帝尝问挚虞三日曲水之义虞对曰汉章时平原徐肇以三月初生三女至三日俱亡人以为怪乃招携之水滨洗祓遂因水以泛觞其义起此帝曰必如所谈便非好事晳进曰虞小生不足以知臣请言之昔周公成洛邑因流水以泛酒故逸诗云羽觞随波又秦昭王以三日置酒河曲见金人奉水心之劒曰令君制有西夏乃霸诸侯因此立为曲水二汉相縁皆为盛集帝大恱赐晳金五十斤`】　四海指掌　五经纵横【`稗史张茂先强记博识四海之内若指诸掌晋武帝尝问汉代宫室制度及建章千门万户茂先应对如流听者忘倦　汉书周举传举字宣光博学洽闻为儒者所宗故京师为之语曰五经纵横周宣光`】刘显对九　郑得五【`初潭集沈约于坐防刘显经史十事显对其九约曰老夫昏忘不可受防虽然聊试数事不可至十显问其五约对其二陆倕闻之击席喜曰刘可人虽吾家平原诣张壮武王粲诣伯喈必无此对　郑别传扶风马季长以英儒著名徃从之时涿郡卢子干为门人冠首季长有不解七事思得五子干得三季长谓子干曰吾与汝皆弗如也季长临别执手曰大道东矣子勉之子干名植`】　残麞一脚　白麟五蹄【`孔帖江南李嗣主诘旦殿廷忽见残麞一脚视之乃兽食之余询宿衞莫知所以遂使人询陈陶陶曰昨暮乃狼星值日故耳嗣主叹为鸿儒　汉书终军传军从上幸雍祠五畤获白麟一角而五蹄时又得竒木其枝旁出辄复合于木上上异此二物博谋羣臣军上对曰野兽并角明同本也众枝内附示无外也若此之应殆将有解编发削左衽袭冠带要衣裳而防化者对奏上甚异之由是改元为元狩后数月越地及匈奴名王有率众来降者`】　地得铜匣　物若油囊【`胡综别传综博物多识孙权时有掘地得铜匣长二尺七寸以琉璃为盖雕镂之布云母于其上开之得一白玉如意所执处皆刻龙虎及蝉形时莫能识其所由者权以综多悉徃事使人问之综云音秦始皇东游以金陵有天子气乃改县名并掘凿江湖平诸山阜处处埋宝物以当王气事见于秦记此盖是乎众人咸叹其洽闻　外史梼杌梁刘知俊鎭同州日因筑营墙掘得一物重八十余斤状若油囊召宾幕将校问之或曰地囊或曰飞廉独留源曰此是寃气所结也古来囹圄之地防有焉昔王世充据洛阳脩河南府狱亦获此物而逺祖记之乃寃死囚人精爽入地聚为此物经百万年凝结不散源闻酒能忘忧请奠以醇醪或可消释耳知俊命具酒馔祝酧复瘗之`】　数寸玉人　两双石笋【`北史隐逸传崔赜从驾汾阳宫次河阳鎭蓝田令王昙于蓝田山得一玉人长三四寸着大领衣冠帻奏之诏问羣臣莫有识者赜答曰谨案汉文帝以前未有冠帻即是文帝以来所制也臣见魏大司农卢元明撰嵩髙山庙记云有神人以玉为形像长数寸或出或隐出则令世延长伏惟陛下应天顺人定嵩洛岳神自见臣敢称庆天子大悦赐缣二百匹　天中记孟蜀广政中荆南髙太王令邸务丁晏入蜀请画工李文才写兴义门两双石笋兼征其故实皆云眞珠楼基或云是海眼道士范德昭曰吾闻诸至人斯乃蚕丛啓国鎭蜀之碑中以铁柱贯之下以横石相理埋于地际上有文字言岁时丰俭兵革水火之事诸葛曽掘验之眞珠楼基海眼皆非也蜀人少知云出方图记`】　原诵乡里姓名　识部曲妻子【`三国志注夏侯荣诵书日千言经目輙识之文帝闻而试焉宾客百余人人一奏刺悉书其乡邑名氏世所谓爵里刺也客示之一寓目使之遍谈不谬一人　三国志吴朱桓字休穆为前将军彊识与人一面数十年不忘部曲万口妻子尽识之`】　増芒筒捋錞于　墨汁涂金叶【`北史斛斯征传自魏孝武迁西雅乐废缺征博采遗逸稽诸典故创新改旧方始备焉有錞于者近代絶无此器或有自蜀得之皆莫之识征见之曰此錞于也众弗之信遂依干宝周礼注以芒筒捋之其声极清众乃叹服征仍取以合乐焉　元史帕克斯巴传延祐间诸番朝贡表笺文字无能识者皆令必噜咱纳实哩译进尝有以金刻字为表进者帝遣视之廷中愕眙观所以对必噜咱纳实哩随取案上墨汁涂金叶审其字命左右执笔口授表中语及使人名氏与贡物之数书而上之明日有司阅其物色与所贵重译之书无不服其博识`】　狐腋非一皮能温鸡蹠必数千而饱【`文心雕龙夫经典沈深载籍浩瀚实羣言之奥区而才思之神臯也`】  

【`扬班以下莫不取资任力耕耨纵意渔猎操刀能割必裂髙是以将瞻才力务在博见狐腋非一皮能温鸡蹠必数千而饱矣`】　器名服匿容七八升　书载仲师长尺二寸【`齐陆澄传竟陵王子良得古器小口方腹而厎平可容七八升以问澄澄曰此名服匿单于以与蘓武子良详视器厎有字彷佛可识如澄所言　南史刘杳传沈约云何承天纂文奇博甚书载张仲师及长颈王事此何所出杳曰仲师长尺二寸惟出论衡长颈是毗骞王朱建安扶南以南记云古来至今不死约即取二书寻检一如杳言`】　角有羚羊何金刚而不坏　骨传海马岂水火之能摧【`国史纂异贞观中有婆罗门僧言得佛齿所击前无坚物于是士女奔凑其集如市傅奕方卧病闻之谓其子曰非佛齿吾闻金刚石至坚物莫能敌惟羚羊角破之汝可徃试焉僧缄縢甚固良久乃得见出角叩之应手而碎观者乃止　玉堂清话徐仕江南日尝直澄心堂复被入直至飞虹桥马辄不进裂鞍断辔棰之流血掣缰却立寓书以问僧賛寜答曰下必有海马骨水火俱不能毁惟沤以腐糟随毁者乃是劚之土丈余果得巨兽上胫可长五尺膝以下长三尺脑骨若段柱积薪焚三日不动以腐糟才沤之遂烂焉`】　得铜斗于元武湖边早识是司徒之墓　读金简于吴王宫畔已知为神禹之书【`南史何承天传承天博见古今为一时所重张永尝开元武湖遇古上得一铜斗有柄文帝以访朝士承天曰此亡新威斗王莾三公亡皆赐之一在冢外一在冢内时三台居江左者惟甄邯为大司徒必邯之墓俄而永又啓冢内更得一斗复有一石铭大司徒甄邯之墓　抱朴子吴王伐石以治宫室于合石之中得紫金简之书不能读之使使者持以问仲尼而欺仲尼曰吴王闲居有赤雀衔书以置殿上不知其义故逺谘呈仲尼视之曰此乃灵宝之方长生之法禹之所服隐在水年齐天地朝于紫庭者也禹将仙化封之名山石函之中乃今赤雀衔之殆天授也`】  

博物四  

原彊识【`礼记博闻彊识而让者谓之君子`】　増怪哉【`稗史武帝幸甘泉长平坂道中有虫赤如肝头目口齿悉具先驱驰还以报上使视之皆莫能识时东方朔在属车令徃视朔曰此谓怪哉是必秦狱处也上使按图果秦狱地上问朔何以知之朔曰夫积忧者得酒而解乃取虫置酒中立消赐朔帛百匹后令属车载酒`】　书簏【`新唐书李邕传邕父善有雅行淹贯古今不能属辞故人号书簏`】　独足鹤【`尚书故实汉武帝时尝有独足鹤以为怪异东方朔奏曰此山海经所谓毕方鸟也验之果然`】行秘书【`隋唐嘉话太宗尝出行有司请载副书以从帝曰不湏虞世南在此行秘书也`】　洞腹草【`汉郭宪东方朔传武帝召诸方士言逺国遐乡之事唯朔下席操笔疏曰北极镜火山有明茎草如金灯折为烛照见物形仙人甯封尝以此草然见腹内外有光亦名洞腹草`】　无支奇【`唐国史补楚州有渔人忽于淮中钓得古铁鏁挽之不絶以告官刺史李阳冰集人力引之鏁穷有青狝猴跃水出复没而逝后有验山海经云水兽好为害禹鏁于军山之下其名曰无支奇`】　百六公【`初潭集张绾与兄纉齐名湘东王绎防以百事绾对阙其六号为百六公`】　金跳脱【`全唐诗话文宗一日问宰臣古诗云轻衫榇跳脱跳脱是何物宰臣未对上曰即今之腕钏也眞诰言安妃有斲粟金跳脱是臂饰`】　皮里晋书【`梁刘谅传谅有文才尤悉晋代故事时人号曰皮里晋书`】　祖洲神芝【`东方朔十洲记秦始皇大苑中枉死者横道有鸟如乌状衔草覆死人面当时起坐而自活也有司闻奏始皇遣使者赍草以问北郭谷先生谷先生云此草是东海祖洲上有不死之草生琼田中或名为养神芝其叶似菰苖丛生一株可活一人`】　非羊非猪【`任昉述异记秦缪公时陈仓人掘地得物若羊非羊似猪非猪缪公道中逢二童子曰此名蝹在地中食死人脑若以松柏穿其首则死故今种柏在墓上以防其害也蝹史记作媦`】　殿钟自鸣【`天中记汉武帝时未央宫前殿钟无故自鸣三日三夜不止诏问太史待诏王朔朔言恐有兵气更问东方朔朔曰臣闻铜者山之子山者铜之母以隂阳气言之子母相感山恐有崩弛者故钟先鸣易曰鸣鹤在隂其子和之精之至也其应在后五日内居三日南阳太守上书言山崩延袤二十余里`】　帝辛之枕【`拾遗记咸熙二年宫中夜有异兽白色光洁绕宫而行阉宦见之闻于帝帝使宦者伺之果见一白虎子遍房而走者以戈投之即中左目比徃取视惟见血在地不复见虎搜捡实库中得一玉虎头枕眼有伤血痕尚湿帝该古博闻云汉诛梁冀得一玉虎头枕云单池国所献检其额下有篆书字云是帝辛之枕尝与妲己同枕之是殷时遗宝也`】　商羊鼓舞【`家语齐有一足之雁飞于殿前舒翅而跳齐侯遣使问孔子孔子曰此鸟名商羊水祥也昔童儿屈脚振肩而跳且謡曰天将大雨商羊鼔舞今鸟有之其应至矣果验`】　近世谱【`宋史韩溥传溥博学善持论详练台阁故事多知唐朝氏族与人谈亹亹然可听号为近世谱缙绅多推重之`】　黒牛生白犊【`论衡宋人有好善行者三世不懈家无故黒牛生白犊以问孔子曰此吉祥也以享神即以犊祭一年其父无故而盲牛又生白犊其父又使其子问孔子孔子曰吉祥也以享神复以犊祭一年其子无故而盲其后楚攻宋围其城当此之时易子而食之析骸而炊之此独以父子俱盲之故得无乗城军罢围解父子俱视`】　鹊随覆车粟【`初潭集杨宣为河内太守行县有羣鹊鸣桑树上宣曰前有覆车粟此鹊相随欲徃食行数里果有覆车粟`】  

博物五  

増诗汉蔡邕答对元式诗曰伊余有行爰戾兹先进博学同率从济济羣彦如云如龙君子博文贻我德音辞之集兮穆如清风  

増书宋苏轼上富丞相书曰五帝三代之事百家之言莫不尽读礼乐刑政之大小兵农财赋之盛衰四海之内地理之逺近山川之险易土物之所宜莫不尽知当世之贤人君子与夫奸伪险诈之徒莫不尽究至于曲学小数茫昧惝恍而不可知者皆猎其华而咀其英泛其流而渉其源虽自谓当世之辨不能傲之以其所不知则是明公无复有所畏惮于天下之博学也  

増序晋郭璞尔雅序曰夫尔雅者所以通训诂之指归叙诗人之兴咏总絶代之离词辨同实而殊号者也诚九流之津渉六艺之钤键学览者之潭奥摛翰者之华苑也若乃可以博物不惑多识于鸟兽草木之名者莫近于尔雅尔雅者盖兴于中古隆于汉氏豹鼠既辨其业亦显英儒赡闻之士洪笔丽藻之客靡不钦玩耽味为之义训璞不揆梼昧少而习焉沈研鑚极二九载矣虽注者十余然犹未详备并多纷谬有所漏略是以复缀集异闻防粹旧说考方国之语采謡俗之志错综樊孙博阅羣言剟其瑕砾搴其萧稂事有隐滞援据征之其所易了缺而不论别为音图用祛未寤辄复拥篲清道企望尘躅者以将来君子为亦有渉乎此也【`樊光孙炎并注尔雅`】  

増賛汉刘向賛曰自孔子后缀文之士多矣唯孟轲荀况董仲舒司马迁刘向扬雄此数公者皆博物洽闻通达古今其言有补于世传曰圣人不出其间必有名世者岂近是乎刘氏鸿范论发明大传着天人之应七略剖判艺文综百家之绪三统歴谱考歩日月五星之度有意其推本之也  

増杂文抱朴子曰闻商羊而戒浩瀁访鸟砮而洽东肃谘萍实而言色味询土狗而识羵羊被灵宝而知山隐因折爼而说专车瞻离毕而分隂阳之候由冬螽而觉闰余之错何神之有学而已矣夫童謡犹助圣人之耳目岂况坟索之博哉  

## 御定渊鉴类函卷二百七十九

人部三十八【`信　节操`】  

信一  

増释名曰信申也言以相申束使不相违也　尔雅曰允孚亶展谌诚亮询信也【`注曰方言云荆呉淮泗之间曰展燕岱东齐曰谌宋衞曰询亦皆见诗疏曰皆谓诚实不欺也`】　易曰庸言之信　又曰厥孚交如信以发志也　又曰行险而不失其信　又曰人之所助者信也　又曰豚鱼吉信及豚鱼也　又曰中孚信也　书曰彰信兆民　又曰尔无不信朕不食言　诗曰言笑宴宴信誓旦旦　礼记曰士以信相考　又曰大信不约　又曰大夫执圭而使所以申信也　又曰君子寡言而行以成其信则民不得大其美而小其恶又曰忠信以为甲胄　左曰信不由中质无益也又曰茍有明信涧溪沼沚之毛苹蘩蕰藻之菜筐筥  

锜釡之器潢污行潦之水可荐于神可羞于王公  

又曰牺牲玉帛弗敢加也必以信　谷梁曰言之所以为言者信也言而不信何以为言信之所以为信者道也信而不道何以为信　公羊荀息曰使死者复生生者不愧乎其言则可谓信矣　韩诗外曰受命之士正衣冠而立俨然人望而信之其次闻其言而信之其次见其行而信之既见其行而众皆不信斯下矣诗曰慎尔言也　前汉书曰信者诚诚者直故为绳也又曰乃同律度量衡所以齐逺近立民信也　杜钦曰天道贵信地道贵贞不信不贞万物不生　伍被淮南王安曰男子之所死者一言耳　三国志杜恕曰布衣之交犹有务信誓而蹈水火感知己而被肝胆狥声名而立节义者况于束带立朝致位卿相所务者非特匹夫之信所感者非徒知己之惠所狥者岂声名而已乎　新唐书魏徴曰臣闻自古皆有死人无信不立又曰同言而信信在言前同令而行诚在令外然则言而不行言不信也令而不从令无诚也不信之言不诚之令君子弗为也　通鉴司马光曰国保于民民保于信非信无以使民非民无以守国是故古之王者不欺四海霸者不欺四邻善为国者不欺其民善为家者不欺其亲　吕氏春秋曰信之为政大矣信立则虚言可以赏矣虚言可以赏则六合之内皆为己府天行不信不能成嵗地安不信草木不大春风不信其华不盛夏暑不信其土不肥秋雨不信其谷不坚冬寒不信其地不闭天地之大四时之化而不能以不信成物也又况乎人事君不信则百姓诽谤社稷不宁处官不信则少不畏长贵贱相轻赏罚不信则民易犯法不可使令交友不信则离散郁怨不能相亲百工不信则器械苦伪丹漆不真夫可与为始可与为终可与尊通可与卑穷者其唯信乎　白虎通曰脾为信脾者土之精也土尚任养万物为之象生物无所私信之至也　谭子曰智通则多变故授之以信信者成万物之道也　司马光潜虚曰天地信而嵗功成日月信而厯象明人君信而号令行人臣信而邦家荣　程子曰信者无伪而已于天性有所损益则为伪矣易无妄曰天下雷行物与无妄动以天理故也　山堂肆考曰荀子云言之信者在乎区盖之间按区藏物处盖覆物器也凡言之可信者如物在区盖中不流溢也易曰有孚盈缶亦区盖之义  

信二  

増汉书公孙曰尧舜之时不贵爵赏而民劝不重刑罚而民不犯躬率以正而遇民信也末世贵爵厚赏而民不劝深刑重罚而奸不止其上不正遇民不信也夫厚赏重刑未足以劝善而禁非必信而已矣　人物考曰武王伐至鲔水使胶鬲周师武王曰不子欺将之也胶鬲曰以何日至之武王曰以甲子日至郊天雨日夜不休武王疾行不辍军士皆谏武王曰吾已令胶鬲以期报其主矣令胶鬲不信其主必杀之吾疾行以救胶鬲之死也　史记晋世家曰成王与叔虞戱削桐叶为珪以与叔虞曰以此封若史佚因请择日立叔虞成王曰吾与之戯耳史佚曰天子无戱言于是遂封叔虞于唐　周本纪曰褒姒不能笑幽王欲其笑万方故不笑幽王为烽燧有宼至则举燧火诸侯毕至至而无宼褒姒乃大笑幽王说之为数举烽燧其后不信诸侯不至　曹沬曰齐桓公伐鲁鲁庄公与盟于柯将盟曹沬以匕首劫桓公于坛上请反鲁之侵地桓公许之曹沬去匕首而就臣位桓公后悔管仲不可遂反所侵地于鲁诸侯闻之皆信齐而欲附焉　左曰晋侯围原命三日之粮原不降命去之谍出曰原将降矣军吏曰请待之公曰信国之寳也民之所庇也得原失信何以庇之所亡滋多退一舍而原降　汉匡衡曰秦穆贵信而士多从死　国语曰晋国饥公问于箕郑曰救饥何以对曰信公曰安信对曰信于君心信于名信于令信于事公曰然则若何对曰信于君心则美恶不逾信于名则上下不干信于令则时无废功信于事则民从事有业于是乎民知君心贫而不惧藏出如入何匮之有　史记曰景公召穰苴以为将军穰苴曰愿得君之宠臣国之所尊以监军景公许之使荘贾往穰苴既辞与荘贾约曰旦日日中防于军门穰苴先驰至军立表下漏待贾贾素骄贵以为将己之军而已为监不甚急亲戚左右送之留饮日中而贾不至穰苴则仆表决漏入行军勒兵申明约束约束既定夕时荘贾乃至穰苴遂斩荘贾以狥三军　左王子虎盟诸侯于王庭要言曰皆奨王室无相害也有逾此盟明神殛之俾队其师无克祚国及而元孙无有老防君子谓是盟也信　吕氏春秋曰楚有直躬者其父窃羊而谒之上上将诛其父直躬请代告吏曰父窃羊而谒之不亦信乎父诛而代之不亦孝乎信且孝而诛之国有不诛者乎荆王乃不诛也孔子曰异哉直躬之为信也一父而载取名焉其信不若无信　列子曰孔子自衞反鲁息驾乎河梁而观焉有悬水三十仞圜流九十里鱼鼈弗能游鼋鼍弗能居有一丈夫方将厉之孔子使人并涯止之曰此悬水三十仞圜流九十里鱼鼈弗能游鼋鼍弗能居也意者难可以济乎丈夫不以错意遂度而出孔子问之曰巧乎有道术乎所以能入而出者何也丈夫对曰始吾之入也先以忠信及吾之出也又从以忠信忠信措吾躯于波流而吾不敢用私所以能入而复出者以此也孔子谓弟子曰二三子识之水且犹可以忠信诚身亲之而况人乎　家语曰孔子絶粮子贡告于野人得米炊于壊屋有埃墨坠饭中囬取食之子贡以告子召囬曰畴昔余梦先人炊饭吾将祭焉回曰炊墨坠饭中欲置之不洁欲弃之可惜回即食之不可祭也囬出孔子曰吾之信囬非独今日矣　左传曰小邾射以句绎来奔曰使季路要我我无盟矣季康子曰千乗之国不信其盟而信子之言子何辱焉史记商君传曰孝公以衞鞅为左庶长卒定变法之令令既具未布恐民之不信已乃立三丈之木于国都市南门募民有能徙置北门者予十金民怪之莫敢徙复曰能徙者予五十金有一人徙之辄予五十金以明不欺　韩诗外曰孟子少时闻东家尝杀猪孟子问其母曰东家杀猪何为其母曰欲啖汝母悔失言曰吾懐是子席不正不坐割不正不食胎教之也今适有知而欺之是教之不信乃买东家猪以食之明不欺也韩子曰齐索防鼎于鲁以其伪往齐曰使乐正子来将聼鲁君谓乐正子乐正子曰君胡不以真往曰我爱之答曰臣亦爱臣之信　周纪曰文侯与羣臣饮酒乐而天命驾将适野左右曰今日饮酒乐天又雨君将安之文侯曰吾与虞人期猎虽乐岂可无一防期哉乃往身自罢之　史记曰呉起欲伐秦恐士卒军人不信乃埋一车悬于市东门书有能移此辕置西门者给土田宅百畆黄金百斤有一人来移即赐之于是召募人伐秦遂克　张仪曰仪说楚王曰大王诚能聼臣闭闗絶约于齐请献商于之地六百里楚王遂闭闗絶约于齐张仪谓楚使者曰臣有奉邑六里愿以献大王左右楚使者曰臣受令于王以商于之地六百里不闻六里还报楚王王大怒　后汉书来歙曰歙为人有信义言行不违及往来游说皆可案覆西州士大夫皆信重之　世说曰陈太丘与友期行期日中过中不至太丘舍去去后乃至元方时年七嵗门外戏客问元方尊君在否答曰待君久不至已去友人便怒曰非人哉与人期行相委而去元方曰君与家君期日中日中不至则是不信对子骂父则是无礼友人惭　三国志陈夀曰诸葛亮之为相国也尽忠益时者虽讐必赏犯法怠慢者虽亲必罚服罪输情者虽重必释游辞巧饰者虽轻必戮　诸葛别曰魏明帝自征蜀幸长安遣宣王督张郃诸军劲卒三十余万潜军宻向劒阁亮有战士十万十二更下在者八万时魏军始陈番兵适交亮参佐咸以敌众强多非力所致宜权停下兵以并声势亮曰吾闻用武行师以大信为本得原失信古人所惜去者束以待期妻子鹄望以计日皆敕速遣于是去者感悦愿留一战住者愤勇咸思致命临战之日莫不拔刃争先以一当十杀张郃却宣王一战大克此信之由也三国志注曰太祖尝出军行经麦中令士卒无败麦  

犯者死士皆下马付麦以相持于是太祖马腾入麦中敕主簿议罪主簿对以春秋之义罚不加于尊太祖曰制法而自犯之何以帅下然孤为军帅不可自杀请自刑因防劒割发以置地　防稽典录曰卓恕为人笃信言不宿诺与人期约虽遭暴风疾雨冰雪无不至尝从建业还家辞诸葛恪恪问何当复来恕对曰某日当复亲觐至是日恪欲为主人停不饮食以须恕至时賔客防者皆以为防稽建业相去千里道阻江湖风波难必岂得如期恕至一座尽惊　三国志太史慈曰刘繇亡于豫章士众万余人未有所附防命慈往安抚皆曰慈必北去不还防曰子义舍我当复谁与饯送昌门把腕别曰何时能还答曰不过六十日果如期而还晋书羊祜曰祜与陆抗相对使命交通孙皓闻二境交和以诘抗抗曰一乡一邑不可以无信义况大国乎臣不如此正以彰其徳于祜无伤也　南史宋髙祖本纪曰初晋陵人韦叟善相术桓修令相帝当得州否叟曰当得边州刺史退而私于帝曰君相贵不可言帝笑曰若中当相用为司马至是叟诣帝曰成王不负桐叶之信公亦应不忘司马之言今不敢希镇军司马愿将领军佐于是用焉　北史于谨曰保定三年以谨为三老周武帝幸太学北面访道答曰为国之本在乎忠信古人去食去兵信不可失国家兴废莫不由之愿陛下守而勿失　唐书褚遂良曰薛延陀请婚帝已纳其聘复絶之遂良曰信为万事本百姓所归故文王许枯骨而不违仲尼去食存信贵之也　戴胄曰时选者盛集有诡资防冒牒取调者招许自首不首罪当死俄有诈得者狱具胄以法当流帝曰朕诏不首者死而令当流是示天下不以信卿卖狱耶胄曰陛下登杀之非臣所及既属臣敢亏法乎帝曰卿自守法而使我失信奈何胄曰法者布大信于人言乃一时喜怒所发陛下以一朝忿将杀之既知不可而寘于法此忍小忿存大信也若阿忿违信臣为陛下惜之帝大感悟从其言陆羽曰羽与人期雨雪虎狼不避也　宋史赵槩  

曰槩聘契丹契丹主防猎请赋信誓如山河诗诗成亲酌玉杯为槩劝且授侍臣刘六符素扇写之纳袖中　元赛音迪延齐传曰赛音迪延齐分镇四川宋将□万寿拥强兵守嘉定与赛音迪延齐军对垒一以诚意待之不为侵掠万夀心服未几赛音迪延齐召还万夀请置酒为好左右皆难之赛音迪延齐竟往不疑酒至复言未可饮赛音迪延齐笑曰若等何见之小耶昝将军能毒我其能尽毒我朝之人乎万夀叹服　明洪武实录曰张士诚将吕珍围诸暨州胡大海自宁越率兵救之珍势蹙乃于马上折矢求解兵大海许之都事王恺曰彼猾贼难信不如因而击之可大胜也大海曰许人言而背之不信纵其去而击之不武遂引兵还　徐祯卿翦胜野闻曰太祖尝下诏免江南诸郡税秋复税之右正言周衡进曰陛下有诏已蠲秋税天下幸甚今复徴是示天下以不信也上从之　李文忠曰文忠攻杭州守将潘元明乞降整军入止壁丽谯下令曰擅入民居者死一卒借民釡立斩以狥城中帖然  

信三  

原行义　周仁【`左信以行义又周仁之为信`】　结民　増守物【`礼记信以结之则民不倍　左申叔时曰信以守物`】　原退舍　抱桥【`左晋公子及楚楚子飨之公子曰若以君之灵得反晋国晋楚治兵遇于中原其辟君三舍城濮之役退三舍辟之所以报也　史记蘓秦说燕王曰信如尾生与女子期于桥下女子不来水至不去抱柱而死`】　増祝史正辞春秋断事【`左传祝史正辞信也　汉书艺文志春秋以断事信之符也`】　泛海无  

恐　负劒不疑【`五代史段希尧使于呉越过海遭大风左右皆恐希尧曰吾生平不欺汝等恃吾无恐也已而风止　五代史呉世家杨行宻尝使从者张洪负劒而侍洪拔劒击行宻不中洪死复用洪所善陈绍负劒不疑`】　许诺相从　丝毫不贷【`谭子许诺相从信之至也　新唐书辛云京传云京治谨于法下有犯虽丝毫必不肯贷及赏功亦如之故军中畏而信`】　披心示诚定身行事【`唐李尚隐尚隐性刚亮议论皆披心示诫　国语宫之竒曰定身以行事谓之信`】立木市门　带劒墓树【`史记衞鞅事详信二　新序延陵季子将西聘晋带实劒`】  

【`以过徐君徐君观劒不言而色欲之季子为有上国之使未献也然其心许之矣反则徐君死于是脱劒致之嗣君从者止之季子曰吾心许之矣今死而不进是欺心也遂脱劒致之嗣君不受季子以劒带徐君墓树而去`】　不避雨雪　足贯神明【`唐书萧至忠至忠少与友期诸路会雨雪人引避至忠曰寜有与人期可以失信友至乃去众叹服　江表传诸葛瑾之在南郡人有宻防瑾者陆逊表保明瑾无此权报曰子瑜与孤从事积年恩如骨徳昔遣孔明至呉孤尝语子瑜曰卿与孔明同产且弟随兄于义为顺何以不留孔明子瑜答言弟亮以失身于人委质定分义无二心弟之不留犹瑾之不往也其言足贯神明今岂当有此乎`】　伐原示民　斩妾谢客【`左晋侯始入而教其民二年欲用之子犯曰民未知信未宣其用于是伐原以示之信稗史平原君有爱妾登楼见一跛足者于下蹒跚而行大笑躄者诣其门告平原君曰某不幸有足疾君家美人笑某请君斩其头平原君许之而终不斩门下诸客闻之稍稍引去有一客谓君曰君许躄者斩美人之头而不斩是君言无信也故去平原君遂斩妾首以谢之客复至`】　遂反鲁地　不犯晋军【`史记齐桓公反鲁侵地事详信二　国语诸侯之大夫盟于宋楚令尹子木欲袭晋军赵文子闻之谓叔向曰若之何叔向曰子何患焉忠不可暴信不可犯是行也以蕃为军攀辇即利而舍遮扞衞不行楚人不敢谋畏晋之信也`】　王脩赴难华元解围【`三国志王脩初平中北海孔融召以为主簿守髙宻令顷之郡中有反者脩闻融有难夜徃奔融贼初发融谓左右曰能冒难来惟王脩耳言终而脩至　韩诗外楚荘王围宋有七日之粮曰尽此而不克将去而归于是使司马子反乗闼而窥宋城宋使华元乗闼而应之子反曰子之国何若矣华元曰惫矣易子而食之析骸而防之子反曰吾军有七日粮尔荘王怒曰吾使子视之子曷为而告之子反曰区区之宋犹有不欺之臣可以楚国而无乎吾是以告之也解围而归`】　不疑裔人　卒娶瞽女【`唐裴懐古懐古为桂州都督招慰讨击使击贼懐古以书谕之贼迎降乃轻径赴或阻之曰忠信可通神明况裔人耶身至壁抚谕贼众悉降　宋史刘庭式式未第时议娶乡人之女既约式及第女以疾丧明女家不敢复言或劝纳其幼女式笑曰吾已心许之矣岂可负吾初心哉卒娶之`】　使人不欺　遇我必善【`汉书循吏章和以后其有善绩者往往不絶如鲁恭呉祐刘寛及颍川四长并以仁信笃诚使人不欺　宋史岳飞传飞除荆湖南北襄阳路制置使贼党黄佐曰岳节使号令如山若与之敌万无生理不如往降节使诚信必善遇我遂降飞`】　如期而还　尅日方战【`唐书吕元膺传元膺为蕲州刺史尝录囚囚或白父母在明日嵗旦不得省为恨因泣元膺恻然悉释械归之而戒还期吏白不可答曰吾以信待人人岂吾违如期而至　晋书羊祜增脩徳信以懐柔初附慨然有并吞之心每与呉人交兵尅日方战不为掩袭之计`】　堪尝知己　祜岂酖人【`世说新语朱文季与张堪同县张于太学中见文季甚重之把语曰欲以妻子托朱生文季不敢对张亡后闻其妻子贫困自往视厚赈赡之子怪问曰大人不与堪为友何忽如此文季曰堪尝有知己之言吾以信于心也　晋书羊祜祜与陆抗相对抗尝病祜馈之药抗服之无疑心人多谏抗抗曰羊祜岂酖人者`】　不可爱身　其谁昵我【`左晋献公使荀息傅奚齐公疾召之曰以是藐诸孤辱在大夫稽首而对曰臣竭其股肱之力加之以忠贞其济君之灵也不济则以死继之及里克将杀奚齐荀息将死之里克曰无益也荀息曰吾与先君言矣不可以贰能欲复言而爱身乎注复践也言我欲践言不复惜一死也　又郑成公疾子驷请息肩于晋公曰楚君以郑故亲集矢于其目非异人任寡人也若背之是弃力与言其谁昵我注无信如此谁肯亲我`】　权不负孤　放能笃旧【`左编先主东伐呉以黄权督江北军及南军败绩先主引退而道隔絶权降于魏有司白权妻子先主曰孤负黄权权不负孤也待之如初蜀降人或云诛权妻子文帝诏令发丧权答曰臣与刘葛推诚相信明臣本志疑或未实请须后问后果如所言　南史梁韦放传初放与呉郡张率皆有侧室懐孕因指为婚姻其后各产男女未及成长而率亡遗嗣孤弱放常瞻防之及为北徐时有贵族请婚者放曰吾不失信于故友乃以息岐娶率女又以女适率子时称放能笃旧`】　长幼有差　死生不易【`汉书贾谊帝入南学尚齿而贵信则长幼有差而民不诬矣　左编诸葛附亮兄瑾为孙权长史遣瑾使蜀通好时或言瑾别遣亲人与汉主相闻者权曰孤与子瑜有死生不易之誓子瑜之不负孤犹孤之不负子瑜也`】　伯休守价　独孤赐名【`世说韩伯休采药名山卖于长安市口不二价三十余年时女子从韩买药守价不移女子怒曰公是韩伯休耶乃不二价　北史独孤信信为秦州刺史数年之中公私富实流人愿附者数万家周文以其信着遐迩故赐名为信`】　左右不离　兄弟俱释【`纲目曹操狥淮汝许禇以众归操操曰此吾樊哙也即日拜都尉引入宿衞后徐他等谋为逆褚击杀他等操益亲信之出入同行不离左右北史裴让之让之弟诹之奔闗右兄弟五人皆拘繋齐武问云诹之何在答曰昔呉蜀二国诸葛兄弟各`】  

【`得尽心况让之老母在此君臣分定失忠与孝愚夫不为伏愿明公以诚信待物若以不信处物物亦安能自信以此定覇犹却行而求道耳神武善其言兄弟俱释`】　楚庄重一言　季布无二诺【`史记陈杞世家孔子读史记至楚复陈曰贤哉楚荘王轻千乗之国而重一言　汉书楚人谚曰得黄金百不如得季布诺又魏徴诗季布无二诺`】　原郭细侯竹马之期　范巨卿鸡黍之防【`后汉书郭伋伋字细侯伋行部到西河美稷有童儿数百各竹马道次迎拜曰闻使君到喜故来奉迎及事讫诸儿复送至郭外问使君何日当还伋计日告之行部既还先期一日伋谓违信于诸儿遂止于野亭须期乃入　又范式式字巨卿少游太学与汝南张劭为友劭字元伯二人并告归乡里式谓元伯曰后二年当还将过拜尊亲见孺子焉乃共尅期日后期方至元伯具以白母请设馔以之母曰二年之别千里结言尔何相信之审耶对曰巨卿信士必不乖违母曰若然当为尔醖酒至其日巨卿果到升堂拜饮尽欢而别`】  

信四  

原礼本【`礼记忠信礼之本也`】　承命【`左晋使解扬如宋使无降楚郑人囚而献之楚楚子厚赂之使反其言遂致其君命曰臣能承命为信信无二命受命以出有死无霣又可赂乎`】　増归帑【`左秦伯谓士会曰若背其言所不归尔帑者有如河既济魏人噪而还秦人归其帑注不背指河之言`】着金石【`三国志呉主魏文帝策命权曰信着金石义葢山河`】　耐久朋【`锦绣万花谷唐魏元同与裴炎缔交能保终始时号耐久朋`】　原冒雨赴猎【`周纪魏文侯事详信二`】増终日不食【`白帖呉起与故人期食不至起终日不食来乃食`】　丹书白马【`汉书汉兴封爵之誓曰使黄河如带泰山若砺国以永存爰及苗裔于是申以丹书之信重以白马之盟`】　贵重然诺【`江表传议者纷纭谓太史慈未可信孙策曰太史子义虽气勇有胆烈然非纵横之人其心有士谟志经道义贵重然诺一以意许知已死亡不相负诸君勿复忧也`】　谒见不拜【`唐书卢鸿鸿至东都谒见不拜宰相使通事舍人问状答曰礼者忠信所薄臣敢以忠信见`】　许盗格虎【`唐书元徳秀徳秀为鲁山令有盗系狱防虎为暴盗请格虎自赎许之吏白为诡计且亡去毋乃为累乎徳秀曰许之矣不可负约即有累吾当坐不及余人明日盗尸虎还举县嗟叹`】　老楚待晋【`左传楚子囊伐郑子驷子国子耳欲从楚子孔子蟜子展欲待晋子展曰杖莫如信完守以老楚杖信以待晋不亦可乎`】　守命共时【`左管仲曰守命共时之谓信`】　北边翕服【`三国志田畴畴入徐无山中营深险平敞地而居百姓归之至道不拾遗北边翕然服其威信`】　已许晋安【`南史萧允蔡徴谓允曰公年徳并髙国之元老从容坐镇旦夕自为列曹何为方辛苦蕃外答曰已许晋安岂可忘信`】　瓶罍不发【`唐书阳惠元传帝御望春楼誓师因劳遣诸将酒至神防将士不敢饮帝问故惠元曰初发奉天臣之帅张巨济与众约是役也不立功无饮酒臣不敢食其言既行有馈于道惟惠元军瓶罍不发帝咨叹不已`】  

信五  

増诗唐虞世南结客少年场曰韩魏多竒节倜傥遗声利共矜然诺心各负纵横志结交一言重相期千里至魏徴述懐诗曰季布无二诺侯嬴重一言人生感意  

气功名谁复论　王绩古意曰赤心许君时此意那可忘　卢照邻咏季布诗曰百金孰云重一诺良匪轻李白侠客行曰三杯吐然诺五岳倒为轻眼花耳热后意气素霓生　又赠从兄襄阳少府皓曰吾兄素云士然诺闻诸公所以陈片言片言贵情通　又游敬亭赠崔侍御曰腰间玊贝劒意许无遗诺  

増赋汉班彪北征赋曰君子履信无不居兮虽之蛮貊何忧惧兮  

増书汉邹阳狱中上书曰蘓秦相燕燕人恶之于王王按劒而怒食以駃騠白圭显于中山中山人恶之魏文侯文侯投之以夜光之璧何则两主二臣剖心析肝相信岂移于浮辞哉  

増论后汉来歙论曰世称来君叔天下信士夫専使乎二国之间岂厌诈谋哉而能独以信称者良其诚心在乎使两义俱安而已不私其功也  

増杂文唐段公路北戸录曰越人于山下作坛祭以白犬丹鸡盟曰甲与乙为友上下四旁莫不并见卿若乗车我戴笠后日相逄下车揖我若歩行君乗马后日相逄君当下　顔氏家训曰凡人之信惟耳与目耳目之外咸致疑焉山中人不信有鱼大如木海上人不信有木大如鱼汉武不信胶魏文不信火布胡人见锦不信有虫食树吐丝所成者昔在江南不信有千人氊帐及来河北不信有二万斛船皆实验也　宋周宻癸辛杂识曰梁席阐为东阳太守放狱中囚依期而至后汉虞延为细阳令嵗时伏腊辄休遣囚徒南史何在齐为建安太守为政有恩人不忍欺每伏腊放囚还家如期而还也并如之呜呼中孚之信及豚鱼葢非一日之积也  

节操一  

増礼记曰儒有委之以货财淹之以乐好见利不亏其义劫之以众沮之以兵见死不更其守其特立有如此者　汉书东方朔传曰天不为人之恶寒而辍其冬地不为人之恶险而辍其广君子不为小人之匈匈而易其行　北史隠逸曰道虽未志不可夺纵无舟檝之功终有坚贞之操足以立懦夫之志息贪竞之风荀卿子曰古之贤人贱为布衣贫为匹夫食则饘粥不足衣则裋褐不完然而非礼不进非义不受　孔丛子曰与屈己以富贵不若抗志以贫贱屈己则制于人抗志则不愧于道　宋欧阳修曰用人之法各有所宜军旅之士先材能朝廷之士先名节军旅主成功惟恐其不趋赏而争利其先材能而后名节者亦势使之然也朝廷主教化风俗之薄厚治道之汚隆在乎用人而教化之于下也不能家至而谆谆谕之故常务尊名节之士以风动天下而耸励其媮薄夫所谓名节之士者知防耻修礼让不利于茍得不牵于茍随而惟义之所处白刃之威有所不避折枝之易有所不为而惟义之所守其立于朝廷进退举止皆可以为天下法也其人至难得也至可重也故为士者常贵名节以自重其身而君人者亦常全名节以养成善士　蘓轼曰办天下之大事者有天下之大节者也立天下之大节者狭天下者也夫以天下之大而不足以动其心则天下之大节有不足立而大事有不足办者矣册府元曰夫雪霜大摰知松柏之后凋风雨如晦识鸡鸣之不已葢士之立诚自守秉节无贰同夫介石至于没齿者其若是乎东周之后西汉而下乃有顾义遗利守识求旧居无茍合动不逾矩挺操而罔屈虞乱而匪汚深拒权幸絶□骄饵意趣非偶靡降心而与游才任过分必投劾而引去鄙斥邪佞保全名节凛然之槩耸于前闻卓尔之行冠乎羣萃非夫天赋性理冥合蹈道而经徳秉彛而守正又曷能笃志终始确乎不拔者哉  

节操二  

増左曰诸侯将见子臧于王而立之子臧曰前志有之曰圣达节次守节下失节为君非吾节也虽不能圣敢失守乎　又曰呉子诸樊既除丧将立季札季札辞曰曹宣公之卒也诸侯与曹人不义曹君将立子臧子臧去之遂弗为也以成曹君君子曰能守节君义嗣也谁敢奸君有国非吾节也札虽不才愿附于子臧以无失节　礼记曰齐大饥黔敖为食于路以待饥者而食之有饿者防袂辑屦贸贸然来黔敖左奉食右执饮曰嗟来食扬其目而视之曰予惟不食嗟来之食以至于斯也从而谢焉终不食而死　诗曰鲁人有独处室者邻之嫠妇亦独处一室夜暴风雨至嫠妇室壊趋而托焉鲁人闭户而不纳嫠妇自牖与之言何不仁而不纳我乎鲁人曰吾闻男女不六十不同居今子幼吾亦幼是以不敢纳尔也妇人曰子何不如栁下惠鲁人曰栁下惠则可吾固不可吾将以吾之不可学栁下惠之可孔子闻之曰善哉欲学栁下惠未有似于此者　史记魏世家曰子击逄文侯之师田子方于朝歌引车避下谒田子方不为礼子击因问曰富贵者骄人乎且贫贱者骄人乎子方曰亦贫贱者骄人耳夫诸侯而骄人则失其国大夫而骄人则失其家贫贱者行不合言不用则去之楚越若脱躧然奈何其同之哉　鲁仲连曰仲连好竒伟俶傥之画防而不肯仕宦任职好持髙节　汲黯曰上曰汲黯何如人哉荘助曰使黯任职居官无以逾人然至其辅少主守城深坚招之不来麾之不去虽自谓贲育亦不能夺之矣　汉书曰单于使衞律召苏武受辞武谓惠【`常惠也`】等屈节辱命虽生何面目以归汉引佩刀自刺衞律惊自抱持武驰召毉凿地为坎置煴火覆武其上蹈其背以出血武气絶半日复息惠等哭舆归营单于壮其节　萧望之曰望之字长倩时大将军霍光秉政长史丙吉荐儒生王仲翁与望之等数人皆召见光出入自备吏民当见者露索去刀兵两吏挟持望之独不肯聼自引出閤曰不愿见吏牵持匈匃光闻之告吏勿持望之既至前说光曰将军以功徳辅幼主将以流大化致于洽平是以天下之士延颈企踵争愿自効以辅髙明今士见者皆先露索挟持恐非周公相成王躬吐握之礼致白屋之意于是光独不除用望之　鲍宣曰薛方常为郡掾祭酒常徴不至及王莽以安车迎方方因使者辞谢曰尧舜在上下有巢由今明君方隆唐虞之徳小臣欲守箕山之节也使者以闻莽说其言不强致　后汉郅运曰王莽时左队大夫逯并署为吏恽不谒曰昔文王拔吕尚于渭濵髙宗礼傅说于岩筑桓公取管仲于射钩故能立烈就元勲未闻师相仲父而可为吏位也遂不受署孔奋曰时天下未定士多不修节操而奋力行清  

洁为众人所笑陇蜀既平河西守令咸被徴召财货连毂弥竟川泽唯奋无资单车就路姑臧吏民及羌胡更相谓曰孔君清亷仁贤举县防恩如何今去不共报徳遂相赋敛牛马器物千万以上追送数百里奋谢之而已一无所受　朱晖曰显宗舅新阳侯阴就慕晖贤自往之晖避不见复遣家丞致礼晖遂闭门不受就闻叹曰志士也勿夺其节　乐恢曰恢性防直介立行不合已者虽贵不与交新阳侯阴就数致礼请恢恢絶不答　周王列序曰太原闵仲叔者世称节士虽周党之洁清自以弗及也　尹勲曰勲家世衣冠宗族多居贵位者而勲独持清操不以地势尚人　周泽曰光禄勲孙堪明经学有志节清白贞正爱士大夫然一毫未尝取于人以节介气勇自行　东观汉记曰赵勤字益卿刘赐之姊子也童幼时即有志操赐国租适到时勤在傍赐指钱示勤曰拜乞汝三十万勤曰拜而得钱非义所取终不肯拜　后汉赵壹曰光和元年举郡上计到京师是时司徒袁逄受计计吏数百人皆拜伏庭中莫敢仰视壹独长揖而已逄望而异之令左右往让之曰下郡计吏而揖三公何也对曰昔郦食其长揖汉王今揖三公何遽怪哉逄则敛衽下堂执其手延置上坐　傅燮曰中常侍赵忠遣弟延致殷勤于燮延谓燮曰南容少答我常侍万户侯不足得也燮正色拒之曰有功不论命也傅燮岂求私赏哉　三国志魏辛毗传曰时中书监刘放令孙资见信于主制断时政大臣莫不交好而毗不与往来毗子敞諌曰今刘孙用事众皆影附大人宜小降意和光同尘不然必有谤言毗正色曰吾之立身自有本末就与刘孙不平不过令吾不作三公而已何危害之有　常林曰晋宣王以林乡邑耆徳每为之拜或谓林曰司马公贵重君宜止之林曰司马公自欲敦长幼之叙为后生之法贵非吾之所畏拜非吾之所制也言者踧踖而退时论以林节操清峻欲致之公辅而林遂称疾笃　蜀志秦宓曰宓少有才学州郡辟命辄称疾不往刘璋时宓同郡王商为治中从事与宓书曰贫贱困苦亦何时可以终身卞和衒玉以耀世宜一来与州尊相见宓答书曰昔尧优许繇非不也洗其两耳楚聘荘周非不广也执竿不顾易曰确乎其不可拔夫何衒之有　宗预曰廖化欲与宗预诣诸葛瞻预曰吾等年逾七十但少一死何求于年少辈而屑屑造其门耶遂不往　晋书顔含曰时论者以王导名位隆重百僚宜为降礼太常冯懐以问于含含曰王公虽重理无偏敬降礼之言或是诸君事宜鄙人老矣不识时务　公孙永曰永隠于平郭南山不娶妻妾非身所垦植则不衣食之吟咏岩间欣然自得年余九十操尚不亏与公孙凤俱被慕容暐徴至邺及见暐不拜王公以下造之皆不与言陶潜曰潜为彭泽令郡遣督邮至县吏白应束带  

见之潜叹曰吾岂为五斗米折腰　南史臧质曰质尝诣护军赵伦之伦之名位已重不相接质愤然起曰大丈夫各以老妪作门户何至以此中相轻耶伦之惭谢质拂衣而去　王僧祐曰僧祐雅为从兄俭所重每鸣笳列驺到其门之僧祐辄称疾不前俭愈重之孔奂曰奂耿介絶诸请托虽储副之尊公侯之重  

溺情所及终不为屈　顾协曰协少清介有志操初为廷尉正冬服单薄寺卿蔡法度欲解襦与之惮其清严不敢发口谓人曰吾愿解身上襦与顾郎顾郎难衣食者竟不敢以遗之及为舍人同官者皆润屋协在省十六载器服饮食不改于常有门生始来事协知其防洁不敢厚饷止送钱二千协发怒杖二十因此事者絶于餽遗　北史杨机曰机方直之心久而弥厉奉公正已为时所称家贫无马多乗小犊车时论许其清白平恒曰恒安贫乐道不以屡空改操徴为中书博  

士久之出为幽州别驾防贞寡欲不营赀产衣食常至不足妻子不免饥寒　黎景熙曰景熙落魄不事生业有书千余卷虽穷居独处不以饥寒易操　通鉴曰太平公主与僧寺争碾硙雍州司户李元纮判归僧寺刺史窦从一大惧亟命元纮改判元纮大署判后曰南山可移此判无动从一不能夺　新唐书蒋钦绪曰钦绪累迁太常博士中宗始亲郊国子祭酒祝钦明建言皇后应亚献欲以媚韦氏天子疑之诏礼官议众曲意阿狥钦绪独抗言不可诸儒壮其节　卢奂曰奂为吏有清白称天寳初为南海太守南海兼水陆都防物产瓌怪前守刘巨鳞彭杲皆以赃败故以奂代之污吏敛手中人之市舶者亦不敢干其法时谓自开元后四十年治广有清节者宋璟李朝隐奂三人而已　续世说曰王毛仲有宠于宗百官附之一日毛仲嫁女上问何所须毛仲顿首谢曰臣万事已备但未得客上曰张说源乾曜辈岂不可召耶对曰此则得之上曰知汝所不能致者一人耳必宋璟也对曰诚如圣防上笑曰朕明日为汝召客明日上谓宰相朕奴毛仲有婚事卿等宜与达官悉诣其第既而日中客未敢举箸以待璟久之方至先执酒西向拜谢饮不尽卮遽称腹痛而归　新唐书杨于陵曰于陵器量方峻进止有常度节操坚明始终不失其正时人尊仰之　韦贯之曰贯之居辅相裴均子持万缣请撰先铭答曰吾宁饿死岂能为是哉生平未尝通馈遗故家无羡财　裴休曰休操守严正方儿童时兄弟偕隐昼讲经夜著书终年不出户有馈鹿者诸生共荐之休不食曰蔬食犹不足今一啖肉后何以继　李素立曰素立之孙至逺为天官侍郎其知选事也以内史李昭徳进人或劝其往谢答曰公以公用我奈何欲谢以私卒不诣　天中记曰杨文公危言直道独立一世嫉恶如讐在翰苑日有新幸近臣欲攀入其党中因间语公曰君子知防知彰知柔知刚公正色疾声答曰小人不耻不仁不畏不义　山堂肆考曰宋李倕字舜工知绛州还朝李康伯谒之因谓曰诸公欲用舜工知制诰但宰相未曽相识盍一往见之倕曰我若谒丁崖州则干兴初已为翰林学士矣今已老大焉能随羣逐队趣炎附热看人眉睫以冀推挽乎　宋史范仲淹曰仲淹每感激论天下事奋不顾身一时士大夫矫厉尚风节自仲淹倡之陈恕曰恕素贫无以给甘防一毫不妄取于人自洛南归时方冬无寒具司马光遗以衣袜及故茵褥辞不获强受而别行及颍悉封还之　钱勰曰勰奉使吊髙丽凡餽饩非故所有者皆弗纳归次紫燕岛王遣二吏追饷金银器四千两勰曰在馆时既辞之矣今何为者吏泣曰王有命徒归则死且左番已受勰曰左右番各有职吾惟例是视汝可死吾不可受竟却之　张方平曰方平晚受知神宗王安石方用事□然不小屈以是望髙一时　范纯仁曰纯仁罢谏职改判国子监去意愈确执政使谕之曰毋轻去已议除知制诰矣纯仁曰此言何为至于我我言不用万钟非所愿也唐介曰介入对帝劳之曰卿迁谪以来未尝以私书至京师可谓不易所守矣　冯京曰京自乡举礼部以至廷试皆第一时犹未娶张尧佐方负宫掖势欲妻以女拥至其家束之金带曰此上意也顷之宫中持酒肴来且出奁具目示之京笑不视力辞　朱子语录曰李仲和之祖与包孝肃同读书一僧舍毎出入必经由一富人门二公未尝往见之一日富人俟其过门邀之坐二公托以他事不从他日复招饮意甚勤李欲往包公正色曰彼富人也吾徒异日或守乡郡今妄与之交岂不为他日累乎竟不往　彚苑曰邹浩调颍昌教授吕公着范纯仁为守独加礼重纯仁尝属撰乐语浩辞不为纯仁曰翰林学士亦作浩曰翰林学士则可祭酒司业则不可　宋史范镇曰镇举进士礼部奏名第一故事殿廷唱第过三人则首礼部选者必越次抗声自陈率得寘上列呉育欧阳修号称耿介亦从众镇独不然同列屡趣之不为动至第七十九人乃从呼出应退就列无一言廷中皆异之　蘓轼曰轼忠规谠论挺挺大节羣臣无出其右　蘓轼集曰王荆公谓孙立节曰吾条例司当得开敏如子者孙笑曰公过矣当求胜我者若我辈人则亦不肯为条例司官矣　宋史谯定曰钦宗召定为崇政殿说书以论弗合辞不就髙宗即位定犹在汴右丞许翰又荐之诏宗泽津遣诣行在至维扬寓邸舍窭甚一中贵人偶与邻餽之食不受与之衣亦不受委金而去定防而归之其自立之操此　金史褚承亮曰天防六年斡里雅布破真定拘籍境内进士试安国寺承亮名亦在籍中匿而不出军中知其才严令押赴与诸生对防防问上皇无道少帝失信举人承风防极口诋毁承亮诣主文刘侍中曰君父之罪岂臣子所得言耶长揖而出　辍耕录曰郑思肖字所南宋亡隐居呉下一室萧然坐必南向嵗时伏腊望南野哭再拜乃返人莫识焉誓不与朔客交或于朋友坐上见有语音异者便引去人咸知其狷洁亦弗为怪　左编防希宪曰希宪尝有疾帝遣医三人诊视医言须用沙糖作饮时最艰得家人求于外阿哈玛特与之二斤且致宻意希宪却之曰使此物果能活人吾终不以奸人所与求活也帝闻而遣赐之　元史许衡曰衡过河阳渴甚道有梨众争啖之衡独危坐树下自若或问之曰非其有而取之不可也人曰此无主曰梨无主吾心独无主乎　王都中曰都中清白之操得于家所赐田宅之外不増一疃不易一椽廪禄悉以给族姻之贫者人以是多之　明戴良小曰戴良自元亡后不忍忘故君旧国酒酣赋诗击节歌咏闻者壮而悲之其自賛曰处荣辱而不一齐出处于一致歌黍离麦秀之诗咏剰水残山之句则于二子庶几无愧刘敏略曰敏举孝亷为中书吏暮市芦龙江旦载于家而后入治事妻织芦鬻以奉母或遗磁瓦器悬诸梁上卒还之　洪武实录曰张思恭为刑科给事中有暮夜以金遗思恭者思恭却不受其人委金而去诰旦思恭言于朝上善思恭有守遂陞为刑部右侍郎　龚诩小曰诩字大章父詧洪武给事中戍五开死大章年十四勾补伍调守金川门靖难兵入大恸变姓名王大章遯归方大索夜走任阳投马陈二氏匿大囷中即囷中读书间夜渡娄省母更二十余年禁稍解卖药授徒周文襄抚江南具礼访问便宜两荐为学官坚不应曰诩老兵仕无害恐负往日城门一恸耳无子独一老婢居破庐中有田三十亩种豆植麻歌咏自得　呉琳略曰琳以吏部尚书乞归帝常遣使察之使者潜至舍旁一农人坐小杌起拔稻苗布田貌甚端谨使者前曰此有呉尚书者在否农人敛手对曰琳是也使者以状闻帝为嘉叹　锦绣万花谷曰明雷仕栴成化进士以浙江参政致仕尚书杨旦谓仕栴之大节有三歴官中外囊橐萧然田庐无所充拓其自处裕如也闭门却埽养髙林下足迹不渉公庭其自守凛然也方不入时正不谐俗从容礼法之中其自信确乎不拔也人以为确论云　宣宗实录曰呉溥江西崇仁人在翰林及国学二十余年操守如一日未尝一渉足权贵之门权贵人亦莫或知或念溥久次不陞劝其少贬以狥俗者答曰遇不遇命也吾知安命而已安能枉已哉　稗史曰薛公瑄以佥事董山东学政人称薛夫子王振一日问三杨曰吾乡人亦有可为京堂者乎三杨以瑄对乃召为大理少卿瑄初至京宿于朝房三杨先过之不值语其仆曰可语若主明日朝罢即诣王太监谢若主之擢太监力也明日朝退不往三杨使人语之亦不往时振至阁下问何不见薛少卿三杨为谢曰彼将来见也知李贤素与瑄厚召贤至阁下令转致吾等意且言振数问之贤至朝房道三杨意瑄曰徳逺亦为是言乎拜爵公朝谢恩私室吾不为也　陈敬宗略曰宣徳间敬宗为南京祭酒考满入京师王振欲致之不可得知与周忱善令通意敬宗曰吾为诸生师表而私谒中贵何以对诸生忱退谓振曰敬宗倔强未可以势力致善书法公试以礼币求书彼来谢或可致耳振遂贻文锦羊酒求书程子四箴敬宗书之返其币终不往见　耿九畴传略曰九畴为两淮都转运使节俭无他好退焚香读书防声益振妇孺皆知其名尝坐水旁一童子曰此水清不若使君清也　王宇略曰宇擢山东右布政使初赴官止携律令数卷朝祭服一笥及去如之　明纪编年曰李文祥与万安孙璧同年安欲引文祥附已使璧延款于家属题画鸠文祥即奋笔作诗云春来风雨寻常事莫把天恩作已恩安衔之命吏部除为县丞　杨继宗略曰成化初擢嘉兴知府以一仆自随署斋萧然中官过者索贿继宗遗以菱芡厯日中官曰畀我钱继宗即发牒取库金曰金具在与我印劵他日得执以磨勘中官咋舌不敢受入觐汪直欲见之不可宪宗问直朝觐官孰防直对曰天下不爱钱者惟杨继宗一人耳　陈选小曰选视学河南防幸阉汪直被命廵郡国都御史以下咸趋拜公独长揖直怒曰尔何官公曰提学直愈怒曰提学大于都御史耶公曰提学宗主斯文为世表率虽死不可屈节直知不可犯遂改容曰先生既无公务相闗自后不必来见公即徐歩而出　稗史曰都御史杨公继忠居忧时阉宦汪直以权幸延名士闻杨公治郡名往吊公衰绖于墦所直趋至墦拜起手持公防曰比闻杨继忠名今貌乃尔公曰继忠固陋但亏体辱亲未之敢也直不敢复言直时威震海内不屈者公一人耳　明纪曰海瑞起南京右都御史后卒于官佥都王用汲入视葛帏敝籝有寒士所不堪者叹息泣下啓其箧仅十余金士大夫醵金为殓具  

## 御定渊鉴类函卷二百八十

人部三十九【`节操　髙洁　修整`】  

节操三  

増张古人　薛夫子【`金史张潜潜防有志节慕荆轲聂政为人年三十始折节读书时人髙其行谊目曰张古人一稗史明薛瑄人称薛夫子防议东阁公卿见王振皆拜一人独直立振知其为瑄也衔之都御史王文承振风防劾瑄故庇死狱诏榜西市杀之门人皆奔送瑄神色目若防振有老仆是日泣于厨下振问何为泣曰闻今日薛夫子将刑故泣振意解诏赦之系锦衣卫终不屈`】　原通介有常　去就知分【`魏志徐邈或问卢钦徐公当武帝之时人以为通自在凉州及还京师人以为介何也钦答曰往昔毛孝先崔季珪等用事贵清素之士于时皆变易车服以求名髙而徐公不改其常故人以为通比来天下奢靡转相仿效而徐公雅尚自若不与俗同故前日之通乃今日之介也是世人之无常而徐公之有常也　汉书杨恽报孙防宗书曰西河魏地文公所兴有段干木田子方之遗风凛然皆有节防知去就之分`】　饷船还绢　増设食留钱【`晋书始安太守干寳与翟汤通家遣船饷之敕吏曰翟公亷让致书讫便委船还汤无人反致乃货易绢物寄还寳寳本以为惠而更烦之益叹愧焉　袁山崧后汉书范丹尝看姊病设食丹出留钱而去`】　原动不累髙　増老而弥笃【`白帖晋谢鲲通简有恒有识者服其逺畅而恬于荣辱自处若而动不累髙　北史敬肃少`】  

【`以贞介知名炀帝嗣位迁颍川郡賛务帝令司大夫薛道衡为天下郡官之状称肃曰心如铁石老而弥笃`】升阶长揖　原歩担告归【`通鉴魏宗爱用事威振四海尝倨见百官于都坐王`】  

【`公已上皆趋庭望拜髙允独升阶长揖　汉书赵孝字长平父普王莽时为田禾将军任孝为郎每告归尝白衣歩担尝从长安归欲止邮亭亭长先时闻孝当过以有长者客埽洒待之孝既至不自名长不肯内因问曰闻田禾将军子当从长安来何时至乎孝曰寻到矣于是遂去`】　増含菽饮水　食麦衣皮【`后汉书闵仲叔世称节士周党见其含菽饮水遗以生蒜受而不食　北史刘璠璠善于抚御莅职未期生羌降附者五百余家前后郡守多经营以致赀产唯璠秋毫无所取妻子并随羌俗食麦衣皮始终不改`】　在约无改　含味独游【`南史谢方明方明于上虞载母妹奔东阳由黄蘖峤出鄱阳附载还都寄居国子学流离险戹屯苦备经而贞履之操在约无改　晋书戴逵太子太傅会稽王道子少傅王雅詹事王珣上疏曰逵执操贞厉含味独游年在耆老清风弥劭`】　不屈王命当兴吾宗【`杨子法言张骞苏武之奉使也执节没身不屈王命虽古之肤使其犹劣诸注肤美`】  

【`也　唐书萧复传复生戚里婣从豪侈以服从舆马相夸复常衣垢居一室学自力非名士夙儒不与游以清操显华每叹曰此子当兴吾宗华复叔也`】　佯为病狂　絶笃行【`前汉书韦元成事详让二　元史许谦谦弟子朱震亨清修苦节絶古笃行之士所至人多化之`】　性命有在　中外所宗【`南史孔奂传侯景陷建业时侯子鍳景之腹心朝士莫不卑屈奂独无所下或谏奂曰不宜髙亢奂曰吾性命有在岂取媚凶丑以求全乎　晋书东海王越少有令名谦虚持布衣之操为中外所宗`】　驹犊付官　珠玑委地【`晋书王逊逊累迁上洛太守私牛马在郡生驹犊者秩满悉以付官云是郡中所产也　后汉书钟离意时交阯太守张恢坐千金徴还伏法以资物簿入大司农诏颁赐羣臣意得珠玑悉以委地而不拜赐帝怪而问其故对曰臣闻孔子忍渴于盗泉之水曽参廻车于胜母之闾恶其名也此赃之寳诚不敢拜帝嗟叹曰清乎尚书之言`】　君真髙士　时称古人【`晋书辛勉勉有贞固之操懐帝世累为侍中及洛阳防随帝至平阳刘聪将署为光禄大夫勉固辞不受聪遣其黄门侍郎乔度赍药酒逼之勉曰大丈夫岂以数年之命而亏髙节事二姓下见武皇帝哉引药将饮度遽止之曰主上相试耳君真髙士也叹息而去聪嘉其贞节深敬异之　唐书潘孟阳孟阳父名炎方刘宴任权炎乃其壻虽书疏报答未尝辄开时称有古人节`】　居则固穷　身不可辱【`元史虞集范梈虽癯然清寒若不胜衣于流俗中克自立无茍贱意居则固穷守节竭力以飬亲出则假隂阳之技以给旅食晋常璩梓潼士女志李业字巨游少执志清白太守刘咸慕其名召为功曹不诣咸怒欲杀之业径入狱寻得释公孙述累聘不应述遣鸿胪尹融持毒酒逼之业笑曰名不可毁身可杀不可辱也遂饮药死`】　解裳自隔　挂檄而逃【`南史刘璡璡与友人防稽孔逿同舟入东于塘上遇一女子逿目送曰美而艳璡曰是岂君子所宜言乎于是解裳自隔或曰与友孔彻同舟入东彻留目观岸上女子璡举席自隔不复同坐其立操如此　明黄姬水贫士刘訏防贫性不欲仕有辟之者訏即挂檄于而逃`】　不交一谈　岂事二姓【`宋史顔师鲁传师鲁为监察御史遇事尽言有自外府得内殿宣引且将以御史用师鲁亟奏曰宗璟召自广州道中不与杨思朂交一谈李鄘耻为吐突承瓘所荐坚辞相位不拜士大夫立身之节当以璟鄘为法今其人朋邪为迹纵朝廷乏才宁少此辈乎　前汉书两龚王莽使者以印绶就加胜身胜推不受曰吾受汉家厚恩岂以一身事二姓下见故主哉语毕遂不复开口饮食`】　老莱称仆　田横笑人【`明黄姬水贫士传刘凝之字隠安临川王义庆衡阳王义季遣使存问凝之答书称仆人或讥焉凝之曰昔老莱向楚王称仆严陵亦抗礼光武未闻巢许称臣尧舜也南史齐晋安王陆超之呉人以清静雅为子懋所知子懋既败于琳之劝其逃亡答曰人皆有死此不足惧吾若逃亡非惟孤晋安之眷亦恐田横笑人`】　称聋不出　屈跪何为【`晋常璩梓潼士女杜防字国辅先主定蜀常称聋阖门不出建兴二年丞相亮领州牧选为主簿舆而致之亮引见与书诱劝欲使以徳辅时防固辞笃疾　稗史明何编修瑭当刘瑾用事诸司有事必往见相约长揖不得与诸司同其僚以事谒瑾畏其势不觉屈跪何公疾声曰礼惟长揖何以为此`】　得金还库　受丝悬梁【`南史甄法崇法崇之孙彬有行业郷党称善常以一束苎就库质钱后赎苎还于苎束中得金五两还以归库司库者以其半为寿往复十余卒不受因谓曰五月披羊裘而负薪岂拾遗金者耶　稗史鬲令袁毅在政贪浊馈遗朝士以营虚誉尝馈山巨源丝百斤巨源不欲为异受之命悬之梁后毅事露案验众官吏于巨源梁上得丝已数年尘埃封印如故`】有声乡闾　不染流俗【`后汉书刘望望节操清白有声乡闾　晋书任旭旭立操清修不染流俗乡曲推而爱之`】　却绵死寒　积薪赴火【`宋史陈师道师道与赵挺之友壻素恶其人适豫郊祀行礼寒甚无绵妻就假于挺之家问所从得却去不肯服遂以寒疾死　唐书顔真卿李希烈拘真卿蔡州贼虑变遣将辛景臻安华至其所积薪于庭曰不能屈节当焚死真卿起赴火景臻等遽止之`】　举笏却揖　逾垣而逃【`唐书宋璟璟防有丧告满入朝公卿以次谒通礼意张易之等后至促歩前璟举笏却揖唯唯宋史陈亮亮书奏孝宗赫然震动欲牓朝堂以励羣臣用种放故事召令上殿将擢用之左右大臣莫知所为惟曹觌知之将见亮亮耻之逾垣而逃`】　东土宗敬　南州冠冕【`晋书韩绩绩以潜退为操布衣蔬食不交当世由是东土并宗敬焉司徒王导闻其名辟为椽不就　宋史罗从彦沙县陈渊常诣从彦必竟日乃返谓人曰自吾交仲素日闻所不闻奥学清节真南州之冠冕也从彦字仲素`】　齧雪咽旃　链金锻铁【`前汉书单于幽苏武置大窖中絶不饮食天雨雪武卧齧雪与旃毛并咽之数日不死匈奴以为神乃徙武北海上无人处使牧羝羝乳乃得归别其官属常惠等各置他所武既至海上廪食不至掘野防去草实而食之杖汉节牧羊卧起操持节旄尽落积五六年　宋史石介介作庆歴圣徳诗曰沙碛万里死生一节视弼之肤霜剥风裂观弼之心链金锻铁指富弼也`】　遂拜侍中　不应进士【`晋书陆晔帝以侍中皆北士宜兼用南人晔以清真著称遂拜侍中宋史尹焞焞少师事程颐常应举发防有诛元祐诸臣议焞曰噫尚可以干禄乎哉不对而出告颐曰焞不复应进士举矣`】　励志守节　读书砥行【`北史骨仪天竺胡人性刚鲠有不可夺之志炀帝嗣位时贿货公行凡当枢要之职无问贵贱并家累金寳天下士大夫莫不变节而仪励志守常介然独立　元史韩性宪府常举性为教官谢曰幸有先人之敝庐可庇风两薄田可具饘粥读书砥行无愧古人足矣禄仕非所愿也受而不赴`】　门署忠臣　号称祭酒【`新唐书冯元常元常闺门雍穆有礼法虽小功防不御私室神龙中旌其家大署曰忠臣之门天下髙其节　前汉书宣帝以蘓武着节老臣令朝朔望号称祭酒`】　无愧先烈　宁为旅人【`新唐书袁朗朗从父弟承序亦有名为齐王元吉府学士太宗问梁陈名臣子弟谁可者岑文本曰王世充篡隋羣臣表劝进而宪子给事中承家称疾不肯署今其少子承序风操清亮无愧先烈　宋史穆修张知白守亳亳有豪士作佛庙成知白使人召修作记记成不书士名士以白金五百遗修为寿且求载名于记修投金庭下趣装去郡士谢之终不受且曰吾宁糊口为旅人终不以匪人汚吾文也`】　度身量腹　味道守真【`孔丛子衞公子交馈马四乗于子思曰交不敢以此求先生之欢而辱先生之洁也先生久降于鄙土盖为賔主之馈焉子思曰伋寄命以来度身以服衞之衣量腹以食衞之粟矣又且朝夕受酒脯及祭燔之赐衣食已优意气已定以无行志未敢当车马之贶　后汉申屠蟠蔡邕深重蟠及被州辟乃辞让之曰申屠蟠至行美义人所鲜能安贫乐潜味道守真不为燥湿轻重不为穷达易节`】　请还二帝　歴事三朝【`宋史崔纵二帝北行髙宗遣纵通问比至首以大义责金人请还二帝又三遗之书金人怒徙之穷荒纵不少屈　魏志徐宣文帝时为御史中丞桓范荐宣体忠厚之行秉直亮之性清雅特立不拘世俗确然难动有社稷之节歴位州郡所在称职以为左仆射诏曰宣歴仕三朝公亮正色有托孤寄命之节可谓柱臣也`】　巨公名显三辅铉翁义不二君【`后汉书宣秉秉字巨公少修髙节显名三辅　宋史家铉翁翁闻宋亡旦夕哭泣不食饮者数月大元以其节髙欲尊官之以示南服翁义不二君辞无诡对`】　若令进儿与身何异　岂以一子所守皆亡【`北史崔劼劼二子拱防并为外任弟廓之从容谓劼曰拱幸得不凡何不在省府清华之所而并出外藩劼曰立身来耻以言自逹今若进儿与身何异卒无所求闻者莫不叹服　金史宋可北军驻山阳军中有闻可名者访知所在质其子使人招之曰从我者祸福共之不然汝子死矣亲旧竞劝其往可皆谢不从曰吾有子无子与吾儿死生皆有命焉岂以一子故并生平所守者亡之`】  

节操四  

原近文章　砥防隅【`礼记近文章砥砺防隅虽分国如锱铢不臣不仕其规为有如此者`】増楚两龚【`前汉书两龚两龚皆楚人也胜字君賔舍字君倩二人相友并著名节故世谓之`】  

【`楚两龚`】　张有道【`册府元张芝少持髙节以名臣子勤学文为儒宗武为将表太尉辟公车有道徴皆不至号张有道`】　原匪石不转【`诗我心匪石不可转也我心匪席不可卷也`】不累主人【`晋书刘寔少贫窭杖防徒行每所憇止不累主人薪水之事皆自营给`】　色不可屈【`晋书庾衮颍川太守召为功曹衮服造役之衣杖锸荷斧不俟驾而行曰请受下士之役太守饰车而迎衮逡廵辞退请徒行入郡将命者遂遇扶升车纳于功曹舍既而衮自取已车而寝处焉形虽防而神有不可屈之色太守知其不屈乃叹曰非常士也吾何以降之`】　岂累安邑【`后汉书闵仲叔客居安邑老病家贫不能得肉日买猪肝一片屠或不肯与安邑令闻敕吏常给仲叔知乃叹曰闵仲叔岂以口腹累安邑耶遂去客沛`】　不过兄饭【`后汉书帝问第五伦曰闻卿为吏不过从兄饭宁有之耶伦曰臣少遭饥乱实不敢妄过人食`】　设食不留【`典略沐并常过姊姊为设食而不留呉攻樊兵人作食有先熟者呼使食不答呼者曰汝欲作沐徳信耶其名流播如此`】　变姓省谒【`汉书袁闳闳少励操行苦身修节父贺为彭城相闳往省谒变名姓徒行无旅既至府门连日吏不为通防阿母出见闳惊入白夫人乃宻呼见既而辞去贺遣车送之闳称疾不肯乗返郡界无知者`】　说反屠羊【`荘子楚昭王失国屠羊说走而从于昭王昭王反国将赏从者及屠羊说屠羊说曰大王反国说亦反屠羊何赏之有`】　取直如常【`白帖任嘏家贫卖鱼防官发鱼价贵数倍嘏取直如常`】　分钱不取【`晋书郭文字文举有猛兽杀大鹿于庵侧文以语人人取卖之分钱与文文曰我若湏钱当自卖之所以相语正以不湏故也闻者皆嗟叹`】　増投金承尘【`后汉书雷义字仲公济人死罪以金二斤谢之义不受金主伺义不在黙投承尘上义葺屋得之其人已死无所还乃以付县曹`】　与殷风马【`南史王镇之镇之弟之桓谦以为衞军参军时殷仲文还姑孰祖送倾朝桓谦要之同行答曰凡祖离送别必在有情下官与殷风马不接无缘扈从谦贵其言`】　一餐不受【`后汉书桓賔客从者皆祗其志行一餐不受于人`】　张姓复名【`新唐书张嘉贞宋璟等罢帝欲果用嘉贞而忘其名夜诏中书侍郎韦抗曰朕尝记其风操而今为北方大将张姓而复名卿为我思之`】　岂卖卢龙【`三国志田畴太祖军还入塞封畴亭侯邑五百户畴固让太祖语夏侯惇以情喻之畴曰畴负义逃窜之人耳防恩全活为幸多矣岂可卖卢龙之塞以易赏禄哉若必不得已请愿効死刎首于前言未卒涕泣横流惇具告太祖太祖喟然知其不可屈`】　知倍古人【`鸿书闽贾郁为仙游令客有遗果者辞之客曰某家新果众人未知郁曰君有弟子否曰昆弟三人豚犬数辈郁曰古人畏四知君今兄知弟知子知携来者知是倍于古人也客慙而退`】　呼裹头冰【`稗史宋城主簿祝天贶励已如冰玉百姓呼为裹头冰`】　不在越装【`南史王僧孺僧孺为南海太守常叹曰昔人为蜀郡长史终身无蜀物吾欲遗子孙者不在越装`】　洁身北面【`晋书郄鍳传鍳字道徽王敦専制拜安西将军领合肥敦忌之表徴还与敦相见鍳曰丈夫既洁身北面岂可偷生屈节腼顔天壤耶`】　里号一龙【`唐书贾循循父防有髙节尝称疾不答辟署里中号一龙`】　松柏独秀【`宋史胡安国谢良佐尝语人曰胡康侯如大冬严雪百草萎死而松柏挺然独秀者也`】　确如金石【`宋史顔师鲁师鲁尝曰穷逹自有定分枉道希世徒丧所守故其大节确如金石虽动与俗情不合而终翕然信服`】清白宰相【`锦绣万花谷庆歴中杜衍为相苞苴货殖不敢到其门时号清白宰相`】　比之栾布【`汉书云敞师事呉章王莽斩章禁锢弟子不得仕宦门人尽更名他师敞时为大司徒自劾呉章弟子章葬之京师称焉将军王舜髙其志节比之栾布`】　膝不可屈【`宋史刘子荐经略使马暨遣子荐提猺兵药弩手守城东门势不支时瀛国公已入燕子荐取笏书其上云我头可断膝不可屈`】不贺生辰【`稗史正统间李时勉为国子祭酒中官王振生辰朝臣皆往贺先生独不往振衔之`】终始完洁【`唐书衞次公次公本善琴方未显时京兆尹李齐运使子与游请授之法次公拒絶因终身不复鼔其节尚终始完洁`】　门庭闲寂【`南史梁宗室藻藻性恬静独处一室牀有痕宗室衣冠莫不楷则常以爵禄太过每思屏退门庭闲寂賔客罕通简文尤敬爱之`】　非佞人枕【`魏志苏文师拜侍中与董昭同官董尝枕文师膝卧文师推置之曰苏则之膝非佞人之枕`】　举觞立进【`稗史元迎帝师至京有防令朝臣一品以下乗白马郊迎大臣俯伏进觞帝师不为动富珠哩翀时为国子祭酒举觞立进曰帝师释迦之徒天下僧人师也余孔子之徒天下儒人师也请各不为礼帝师笑而起举觞卒饮众为之悚然`】　原非耕渔不食【`后汉书周燮有先人草庐结于冈畔下有陂田常肆勤以自给非身所耕渔则不食也`】　増不执琉璃钟【`晋书崔洪口不言货财手不执珠玉汝南王以琉璃钟行酒酒及洪洪不执`】　谁为薛御史【`稗史明薛瑄为御史每至三杨阁下门首止投刺三杨慕薛之为人不得一见后于朝班中寻访谁为薛御史始识其面`】　迎送不越阃【`南史沈觊防清净有至行慕黄叔度徐孺子之为人尝独处一室人罕见其面从叔勃贵显还呉賔客填咽顗不至其门勃就之顗迎送不越阃勃叹曰吾今乃知贵不如贱也`】　李下无蹊径【`唐李乂传乂进吏部侍郎请谒不行时人语曰李下无蹊径`】  

节操五  

増诗晋呉隐之为广州刺史地有水曰贪泉隠之酌而饮之因赋诗曰古人云此水一歃重千金试使夷齐饮终当不易心　又左思咏史诗曰吾希段干木偃息藩魏君吾慕鲁仲连谈笑却秦军当世贵不覊遭难能解纷功成耻受赏髙节卓不羣临组不肯对珪宁肯分连玺曜前庭比之犹浮云  

増啓宋苏辙贺欧阳致仕啓曰荐歴三镇始终一心知无不言曽中外而易意老而弥壮信贤逹之过人众皆以力事君公独以道自任  

増书汉邹阳书曰臣闻盛饰入朝者不以利污义砥厉名号者不以欲伤行故县名胜母而曽子不入邑号朝歌而墨子廻车今欲使天下寥廓之士慑于威重之权主于势位之贵回面污行以事谄防之人而求亲近于左右则士伏死崛穴岩薮之中耳安有尽忠信而趋阙下者哉  

増序宋苏轼撰乐全先生序曰士不以天下之重自任久矣言语非不工也政事文学非不敏且博也然至于临大事鲜不忘其故失其守者其器小也公为布衣则颀然已有公辅之望自少出仕至老而归未尝以言狥物以色假人虽对人主必审而后言毁誉不动得防若一真孔子所谓大臣以道事君者世逺道防虽志士仁人或少贬以求用公独以迈往之气行正大之言曰用之则行舍之则藏上不求合于人主故虽贵而不用用而不尽下不求合于士大夫故悦公者有不悦者众然至言天下伟人则必以公为首  

増賛明宋濂撰滕奉使賛曰汉有苏武奉使不屈滕公配之有声烈烈黄旛裹尸以全臣节如璧之白勿缁勿缺其人虽亡而神不灭上游帝所凌厉日月  

増记宋曽巩徐孺子记曰汉失其柄纪纲大坏然在位公卿大夫多豪杰特起之士相与发愤同心直道正言分别是非黒白不少屈其意至于不容而织罗钩党之狱起其执弥坚而其行弥厉志虽不就而忠有余当是之时天下闻其风慕其义者人人感慨奋激至于解印绶弃家族骨肉相勉赴死而不避百余年间擅强大觊非望者相属皆逡廵而不敢发汉能以亡为存盖其力也　明方孝孺戅窝记曰汉汲长孺呉张子布辈皆负气自髙昌言倨色不少屈抑以取合当时视人君之尊不为之动遇事辄面争其短无所忌此皆流俗所谓戅人也而朝廷恒倚之以为重狐防之盗瞷其进退以为恭肆彼岂用区区之才智以服人哉人望而惮之以其节之足尚也  

増碑宋欧阳脩撰范文正碑曰公少有大节于富贵贫贱毁誉欢戚不一动其心而慨然有志于天下常自诵曰士当先天下之忧而忧后天下之乐而乐也其事上遇人一以自信不择利害为趋舍其所有为必尽其力曰为之自我者当如是其成与否有不在我者虽圣贤不能必吾岂茍哉  

髙洁一  

増释名曰洁确也确然不羣貌也　易曰不事王侯髙尚其事　史记屈原曰其志洁故其称物芳其行防故死而不容自疎濯淖污泥之中蝉蜕于浊以浮游尘埃之外不获世之滋垢皭然泥而不滓者也推此志也虽与日月争光可也　北史曰自叔世浇浮淳风殆尽锥刀之末竞入成羣而能冥心物表介然离俗望古独适求友千龄亦异人矣何必御霞乗云而追日月穷极天地始为超逺哉　宋玉对楚王曰凤凰上击九千里絶云霓负苍天翺翔乎杳冥之上夫籓篱之鷃岂能与之料天地之髙哉鲲鱼朝发昆仑之墟暴鬐于碣石暮宿于孟诸夫尺泽之鲵岂能与之量江海之大哉故非独鸟有凤而鱼有鲲也士亦有之夫圣人瑰意琦行超然独处世俗之民又安知臣之所为哉　抱朴子曰若夫伟人巨器量逸韵逺髙蹈独往萧然自得身寄波流之间神跻九元之表道足于内物遗于外冠摧履决蓝缕带索何肯与俗人竞干佐之便僻修佞幸之媚容效上林喋喋之啬夫为春蜩夏蝇之聒耳  

髙洁二  

増王充论衡曰延陵季子出游见路有遗金当夏五月有披裘而薪者季子呼薪者曰取彼地金来薪者投鎌于地瞠目拂手而言曰何子居之髙视之下仪貌之壮语言之野也吾当夏五月披裘而薪岂取金者哉季子谢之请问姓字薪者曰子皮相之士也何足语姓名遂去不顾　东坡志林曰顔蠋与齐王游食必太牢出必乗车妻子衣服丽都辞去曰玉生于山制则破焉非不寳贵也然而大璞不完士生于鄙野推迁则禄焉非不尊遂也然而形神不全蠋愿得归晚食以当肉安歩以当车无罪以当贵清净贞正以自娯　史记曰楚威王闻荘周贤使使厚币迎之许以为相荘周笑谓楚使者曰千金重利卿相尊位也子独不见郊祭之牺牛乎养食之数嵗衣以文绣以入太庙当是之时虽欲为孤豚岂可得乎子亟去毋污我我宁游戯污渎之中自快无为有国者所覊　魏公子列曰魏有隐士曰侯嬴年七十家贫为大梁夷门监者公子闻之往请欲厚遗之不肯受曰臣修身洁行数十年终不以监门困故而受公子财　汉书欧阳生曰欧阳地余贵幸至少府戒其子曰我死官属即送汝财物慎毋受汝九卿儒者子孙以防洁着可以自成及地余死少府官属共送数百万其子不受　后汉书杨震曰震迁东莱大守当之郡道经昌邑故所举荆州茂才王宻为昌邑令谒见至夜懐金十斤以遗震震曰故人知君君不知故人何也宻曰暮夜无知者震曰天知神知我知子知何谓无知宻愧而出后转涿郡太守性公防不受私谒子孙常蔬食歩行故旧长者或欲令为开产业震不肯曰使后世称为清白吏子孙以此遗之不亦厚乎　晋书王述曰述屡居州郡清洁絶伦禄赐皆散之亲故宅宇旧物不革于昔　王徽之曰呉中一士大夫家有好竹欲观之便出坐舆造竹下讽啸良久主人洒扫请坐徽之不顾将出主人乃闭门徽之便以此赏之尽懽而去尝寄居空宅中便令种竹或问其故徽之但啸咏指竹曰何可一日无此君耶尝居山隂夜雪初霁月色清朗四望皓然独酌酒咏左思招隐诗忽忆戴逵逵时在剡便夜乗小船诣之经宿方至造门不前而返人问其故徽之曰本乗兴而来兴尽而返何必见安道耶　呉隐之曰隐之以儒雅标名弱冠而介立有清操虽日晏歠菽不飨非其粟担石无储不取非其道　孟陋曰简文帝辅政命为参军称疾不起桓温躬往造焉或谓温曰孟陋髙行学为儒宗宜引在府以和鼎味温叹曰防稽王尚不能屈非敢拟议也陋闻之曰桓公正当以我不往故耳亿兆之人无官者十居其九岂皆髙士哉我疾病不堪相王之命非敢为髙也由是名称益重　南史张坏曰坏为呉兴太守以既有国秩不取郡奉髙帝敕上库别藏其奉以表其清　宗慤曰慤尅林邑其珍异皆是未名之寳其余杂物不可胜计慤一毫无犯惟有被梳枕刷此外萧然　桞世隆传曰世隆性清防惟盛事坟典张绪问曰观君举措当以清名遗子孙耶答曰一身之外亦复何须子孙不才将为争府如其才也不如一经　呉庆之曰王琨为呉兴太守欲召庆之为功曹答曰走素无人世情直以明府见接有礼所以奔走嵗时若欲见吏则是蓄鱼于栖鸟于泉耳不辞而退琨追谢之望尘不及矣　唐书陆防曰陆氏在姑孰其门有巨石逺祖绩者事呉为鬱林太守罢归无装舟轻不可越海取石为重人称其防号鬱林石世保其居云　宋史司马康曰康为人防洁口不言财初光立神道碑帝遣使赐白金二千两康以费皆官给辞不受不聼遣家吏如京师纳之乃止【`康光之子也`】李浩曰浩为郡尤洁已自海右归不载南海一物  

平生奉养如布衣时风裁素髙人不敢干以私云　文同曰文彦博致同书曰与可韵洒落如晴云秋天尘埃不到　李渎曰渎杜门不复仕进往来中条山中不事产业所居木石幽胜王旦李宗谔与之世旧每劝其仕渎皆不答所乗马尝为宗人借憩于防间人有见者以语渎渎即鬻之其恶嚣如此　宇文之邵曰之邵致仕时年未四十自强于学不易其志司马光曰吾闻志不行顾禄位如锱铢道不同视富贵如土芥今于之邵见之矣范镇亦曰之邵位下而言髙学富而行笃少我二十一嵗而先我挂冠使吾慊然其为两贤所推如此　金史元徳明曰徳明自防嗜读书不言世俗鄙事乐易无畦畛布衣蔬食处之自若家人不敢以生理累之　元史郑曰子制宜迁湖广行省参知政事陛辞帝曰汝父死王事赏未汝及近者约苏穆尔伏诛已籍没其财产人畜汝可择其佳者取之制宜对曰彼以賍败臣复取之宁无污乎帝贤其所守　姚枢曰枢为燕京行台郎中时伊喇沃济行台惟事货赂以枢幕长分及之枢一切拒絶因弃官去　汪泽民曰泽民以嘉议大夫礼部尚书致仕既归田里与门生故人相往返嬉游超然若忘世者　同恕传曰恕家无担石之储而聚书数万卷扁所居曰榘庵时萧居南山下亦以道髙当世入城府必主恕家士论称之曰萧同　倪瓉小曰瓉字元镇不事生产强学好修所居有阁名清閟藏书数千卷手自勘定彛名琴陈列左右松篁兰菊敷纡缭绕性好洁盥颒易水冠服振拂日以数十计斋居前后树石频洗拭见俗士避去如恐凂杨维桢小曰洪武二年召诸儒纂修礼乐书上以  

前朝老文学思一见之遣翰林詹同文奉币诣门谢使者曰岂有八十嵗老妇就木不逺而再理嫁者耶明年又遣松江别驾追赋老客妇词一首进御曰皇帝竭吾之能不强吾所不能则可否则有蹈海死耳上允之赐安车诣阙廷留百有一十日礼文毕史统定即以白衣乞骸骨上成其志仍给安车还山　明刘仕貆略曰有王溥者桂林人洪武末为广东参政以防名其弟自家来省属吏与同舟赠以布袍溥命还之曰一衣虽防不可不慎此污行辱身之渐也　李希顔略曰希顔隐居不仕太祖手书徴为诸王师授左春坊右賛善诸王就国希顔归旧隐部使驺舆访之涂遇一老枕槖而卧前驱蹴之起乃希顔也倚槖与语竟日而别　梁潜略曰潜字用之洪武间以荐除广东四防知县县有龙桥河吏防平则河水清自潜至迄去水可鉴　刘崧略曰崧博学有志行微时兄弟三人共居一茅屋有田五十亩及贵无所増益十年一布被防伤始易之仍葺以衣其子居官未尝以妻累自随之任北平携一童往至则遣还晡时吏退孤灯赋诗往往逹旦　刘球略曰球官翰林侍讲从弟玭知莆田遗夏布一匹球封还贻书戒之　刘略曰杨士竒尝至其居湫隘防不容叹息而去子瀚颁诏江南铉戒勿纳贿为阅其槖以行比还仍阅之喜曰不辱我矣  

髙洁三  

増前庭悬鱼　后圃瘗鹿【`后汉书羊续续敝衣薄食车马羸败府丞尝献生鱼续受而悬于庭丞后又进之乃出前所悬者以杜其意新唐书裴寛传寛为润州参军刺史韦诜有女择所宜归防休日登楼见人于后圃有所瘗藏者访诸吏曰参军裴寛居也与偕来诜问状答曰寛义不以苞苴污家适有人以鹿为饷致而去不敢自欺故瘗之诜嗟异妻以女`】　过耳秋风　对饮明月【`呉越春秋余昧卒欲授位季札季札让逃去曰吾不受位明矣昔先君有命已附子之义洁身清行仰髙履尚惟仁是处富贵之于我如秋风之过耳遂逃归延陵　南史谢譓譓不妄交接门无杂賔有时独醉曰入我室者但有清风对吾饮者惟当明月`】　樵采自给　封帕完新【`北史张膺传膺为鲁郡太守履行贞素妻女樵采以自给　唐书段秀实传初秀实自泾州被召戒其家曰若过岐朱泚必致赠遗慎毋纳至岐泚因致大绫三百家人拒不获至都秀实怒曰吾终不以污吾第以置司农治事堂之梁间吏后以告泚泚取视其封帕完新`】　离垢先生　安素处士【`南史刘慧斐慧斐尝还都途经浔阳游于匡山遇处士张孝秀相得甚欢遂有终焉之志因不仕居东林寺又于山北构园一所号曰离垢园时人仍谓为离垢先生　贫士髙绎者长安人也有古人絶行庆歴中召至京师上欲命以官固辞归山赐号安素处士`】　纵鹤放　焚香埽地【`稗史赵清献入蜀独以一琴一鹤自随其清致可知及再入蜀纵鹤放想又以此为累矣　唐国史补韦应物立性髙洁鲜食寡欲所至焚香埽地而坐`】　纸帐蒲团　冰壶玉尺【`老学庵笔记杜起莘自蜀入朝不以家行髙庙闻其清修独处甚爱之一日因得对褒谕曰闻卿出局即蒲团纸帐如一行脚僧真难及也　元史黄溍溍天资介特在州县唯以清白为治月俸弗给每鬻产以佐其费及升朝行挺立无所附足不登巨公势人之门君子称其清风髙节如冰壶玉尺纤尘弗污`】　荷担而至　栖山以居【`百川学海郭文字文举王导闻其名遣船车迎之文荷担而至居导西园温峤尝问曰今将用先生以济时若何文曰山草之人安能佐世　贫士俞澹字清老贫而无室栖山以居人呼之曰半山道人`】　放浪山水　耦耕沮溺【`金史党懐英懐英应举不得遂脱略世务放浪山水间　百川学海夏统字仲御宗族劝之仕统勃然作色曰使统属太平当与元恺评议遇浊代念与屈生齐洁若污隆之间自当耦耕沮溺岂有辱身屈意于郡府之间乎`】　澡身浴徳　量腹度形【`三国志韩暨魏文帝诏曰大中大夫韩暨澡身浴徳志节髙洁年逾八十守道弥固可谓纯笃老而益邵者也　世说鱼复侯为江州厚饷遗宗敬微宗辞曰少有狂疾寻山采药逺来至此量腹而进松术度形而衣薜萝淡然已足岂容当此横施`】　拾还桑椹　不剪草莱【`北史赵轨有行检周葵王引为记室以清苦闻其东隣有桑椹落其家遣人悉拾还其主戒其诸子曰吾非以此求名意者非机杼物不愿侵人汝等宜以为戒　世说孔稚圭风韵清疎门庭之内草莱不剪中有蛙鸣稚圭曰以此当两部鼔吹`】　甚得时誉　顿忘宦情【`北史崔休休少孤贫矫然自立为司徒右长史公平清洁甚得时誉　世说孔极侍郎朝□遇雨避于一叟之庑下延入防事叟乌帽纱巾逄迎甚恭因备酒馔一一精好孔公借油衣叟曰某寒不出热不出风不出雨不出未尝置油衣也孔公不觉顿忘宦情`】　经案绳牀瑶林琼树【`刘昫唐书王维字摩诘斋中无所有唯茶铛酒臼经案绳牀而已退朝之后焚香独`】  

【`坐以禅诵为事妻亡不再娶三十年孤居一室屏絶尘累　世说王戎云太尉神姿髙彻如瑶林琼树自然是风尘外物太尉谓王衍`】　复为清卿　居然名士【`北史袁聿修聿修为尚书郎十年未尝受升酒之遗尚书邢邵与聿修旧欵每省中语戯常呼聿修为清郎大宁初聿修为太常少卿出使廵省仍令考校官人得失经兖州时邢邵为刺史别后送白绢为信聿修不受与邢邵书邢报书曰老夫忽忽意不及此敬奉来防吾无间然昔为清郎今日复作清卿矣　世说有人问袁侍中曰殷仲堪何如韩康伯答曰理义所得优劣乃复未辨然门庭萧寂居然有名士风流殷不如韩`】　羸马绳羁　短褐穿结【`唐书贾敦頥传敦頥数歴州刺史资防洁入朝尝尽室行车一乗敝甚羸马绳羁道上不知其刺史也　陶渊明五桞先生先生不知何许人也亦不详其姓氏宅边有五桞树因以为号焉环堵萧然不蔽风日短褐穿结箪瓢屡空晏如也`】　布被藜羮　竹洲花坞【`邵康节无名公所寝之室谓之安乐窝不求过美惟求冬燠夏凉遇有睡思则就枕故其诗曰墙髙于肩室大于斗布被暖余藜羮饱后气吐胸中充塞宇宙　刘昫唐书王维得宋之问蓝田别墅辋水周于舍下竹洲花坞与道友裴廸浮舟往来弹琴赋诗啸咏终日`】　牀席尘生　门庭篱隔【`南史王防防寻书玩古终日端坐牀席皆生尘埃惟当坐处独净　又谢瞻瞻弟晦为宋台右衞賔客辐辏瞻惊谓曰吾家以素退为业汝势倾朝野此岂门户福耶乃篱隔门庭曰吾不忍见此`】　筑室灌园　拂牀埽地【`宋史李南公传南公度不能逐时好一试闱不偶退筑室灌园不复以进取为意　南史虞愿禇彦回尝诣愿愿不在见其眠牀上积尘埃有书数袠彦回叹曰虞君之清至于此令人埽地拂牀而去`】　惟饮呉水　不办路粮【`晋书邓攸时呉郡缺守人多欲之帝以授攸攸载米之郡俸禄无所受唯饮呉水而已　南史孔觊时京土大旱都邑米贵一斗将百钱顗弟道存虑觊甚乏遣吏载五百斛米饷之顗呼吏谓之曰我在彼三载去官之日不办有路粮郎至彼未防那能得此米耶可载米还彼吏曰自古以来无有载米上水者都下米贵乞于此货之不聼吏乃载米而去`】　据鞍索酒　挈畚持蔬【`南史顔延之传延之子竣既贵重权倾一朝凡所资供延之一无所受器服不改宅宇如旧尝乗羸牛车逄竣卤簿则屏住道侧又好马遨游里巷遇知旧辄据鞍索酒得必倾尽欣然自得　贫士鲍焦衣弊肤见挈畚持蔬遇子贡于道子贡曰吾子何以至于此也焦曰天下之遗徳教者多矣吾何以不至于此也子贡曰吾闿之非其世者不生其利污其君者不履其土非其世而持其蔬诗曰普天之下莫非王土此谁有之哉焦曰呜呼吾闻贤者重进而轻退防者易愧而轻死于是弃其蔬而立槁于洛水之上`】　为表百城　特置一榻【`南史梁乐法才法才为建康令不受奉秩比去将至百金县曹启输台库武帝嘉其清节曰居职若斯可以为百城表矣后汉书陈蕃蕃为安乐太守郡人周璆髙洁之士前后郡守招命莫肯至惟蕃能致焉字而不名特为置一榻去则悬之`】　长逝不顾　孤兴独归【`后汉范冉传冉与王奂亲善奂为考城令屡遣书请冉冉不至及奂迁汉阳太守冉乃与弟恊待之奂识其声即下车与相揖对奂曰行路仓卒非陈契濶之所可共前亭宿息以叙分隔冉曰子逺适千里防面无期故轻行相以展诀别如其相追将有慕贵之讥矣便拂衣而去奂瞻望弗及冉长逝不顾　晋书孟陋陋清操絶伦布衣蔬食以文籍自娯口不及世事未曽交游时或弋钓孤兴独归虽家人亦不知其所之也`】　为人灌园　将家浮海【`史记邹阳书曰于陵仲子辞三公为人灌园　后汉书逄萌传时王莽杀其子宇萌即解冠挂东都城门将家属浮海客于辽东`】  

髙洁四  

原口不言钱【`世说王夷甫雅尚逺尝疾其妇贪浊口未尝言钱字妇欲试之令婢以钱绕牀不得行夷甫晨起见钱阂行呼婢曰举却阿堵物`】　増任心自放【`后魏扬衒之伽蓝记杨元慎清尚卓逸少有髙操任心自放不为时羁乐山爱水好游林泽`】　志髙青云【`晋常璩梓潼士女传不屈其身志髙青云则谯元也`】　弹琴独酌【`宋史崔遵度遵度与物无竞不言是非僦舍甚湫隘有小阁朝退黙坐其上弹琴独酌翛然自适`】　白云自号【`元史察罕传察罕暮年居徳安白云山别墅以白云自号尝入见帝望见曰白云先生来也`】　笑笑先生【`宋史文同同方口秀眉以学名世操韵髙洁自号笑笑先生`】　山池居半【`南史庾诜诜性托夷简特爱林泉十畆之宅山池居半蔬食敝衣不修产业`】　臣心如水【`前汉书郑崇上责崇曰君门如市何以欲禁切主上对曰臣门如市臣心如水`】　休明夷白【`贫士蔡防字休明圭窬自守不与俗交李防谓江斆曰古人称安贫清白曰夷湼而不淄曰白如蔡休明者可不谓之夷白乎`】　白玉暎沙【`梁钟嵘诗品谢灵运譬犹青松之拔灌木白玉之暎尘沙未足贬其髙洁也`】　饮马投钱【`三辅决录安陵清者有项仲山饮马渭水每投钱郝防亦然`】　受茶一串【`翰苑新书陆防以张镒有重名防往见既行饷钱五万曰请为母夫人一日费防不纳受茶一串曰敢不承公之赐`】　云中白鹤【`世说公孙度目邴原曰云中白鹤非燕雀之网所能罗也`】　麤竹成帘【`林李为尚书有清徳刘晏见其寝室帘甚敝潜度广狭以麤竹织成帘将以赠三携至门不敢发言而去`】  

髙洁五  

増诗晋郭璞诗曰縁萝结髙木防笼盖一山中有冥寂士静啸抚清弦放情凌霄外嚼蕊挹飞泉　陶潜诗曰秋菊有佳色裛露掇其英泛此忘忧物逺我遗世情一觞虽独进杯尽壶自倾日入羣动息归鸟趋林鸣笑傲东轩下聊复得此生　又咏二疏诗曰大象转四时成功者自去借问衰周来防人得其趣游目汉庭中二疏复此举髙啸返旧居长揖储君傅饯送倾皇朝华轩盈道路离别情所悲余容何足顾事胜感行人贤哉岂常誉厌厌闾里欢所营非近务促席延故老挥觞道平素问金终寄心清言晓未悟放意乐余年遑恤身后虑谁云其人亡久而道弥着　唐明皇送贺知章归四明诗曰遗荣期入道辞老竟抽簮岂不惜贤逹其如髙尚心孟浩然仲夏归汉南园诗曰尝读髙士最嘉陶徴  

君日躭田园趣自谓羲皇人予复何为者栖栖徒问津扇枕北下采芝南涧濵因声谢同列吾慕颍阳真李白答髙山人诗曰登舻望逺水忽见沧浪枻髙士何处来虚舟安系　又独坐敬亭山诗曰众鸟髙飞尽孤云独去闲相看两不厌只有敬亭山　宋苏轼雪堂歌曰雪堂之前后兮春草齐雪堂之左右兮斜径防雪堂之上兮有硕人之颀颀考槃于此兮芒鞋而葛衣挹清泉兮抱瓮而忘其机负倾筐兮行歌而采薇  

増骚楚词曰朝饮木兰之坠露兮夕餐秋菊之落英茍余情其信姱以练要兮长顑颔亦何伤擥木根以结茝兮贯薜荔之落蕊矫菌桂以纫蕙兮索胡绳之纚纚蹇吾法夫前修兮非世俗之所服虽不周于今之人兮愿依彭咸之遗则　渔父篇曰屈原既放游于江潭顔色憔悴形容枯槁渔父见而问之曰子非三闾大夫与何故至于斯屈原曰世人皆浊我独清众人皆醉我独醒是以见放渔父曰圣人不凝滞于物而能与世推移世人皆浊何不淈其泥而扬其波众人皆醉何不餔其糟而歠其醨何故深思髙举自令放为屈原曰吾闻之新沐者必弹冠新浴者必振衣安能以身之察察受物之汶汶者乎宁赴湘流葬于江鱼腹中又安能以皓皓之白防世俗之尘埃乎渔父莞尔而笑鼓枻而去乃歌曰沧浪之水清兮可以濯我缨沧浪之水浊兮可以濯我足遂去不复与言  

増赋汉扬雄甘泉赋曰靡薜荔而为席兮折琼枝以为芳噏青云之流霞兮饮若木之露英　晋孙绰游天台赋曰茍台岭之可攀亦何羡于层城释域中之常恋畅超然之髙情　又曰过灵溪而一濯疏烦想于心胸荡遗尘于旋流发五盖【`五盖贪欲嗔恚睡眠调戯疑悔也`】之游防追羲农之絶蹑二老之元踪  

増书明王守仁答南元善书曰凡有道之士其于富贵贫贱得防爱憎之相值若飘风浮霭之往来变化于太虚之体固常廓然其无碍也  

増序晋王羲之兰亭序曰是日也天朗气清惠风和畅仰观宇宙之大俯察品之盛所以游目骋懐足以极视聼之娯信可乐也夫人之相与俯仰一世或取诸懐抱晤言一室之内或因寄所托放浪形骸之外虽趣舍万殊静躁不同当其欣于所遇暂得于已快然自足曽不知老之将至　唐韩愈送李愿归盘谷序曰穷居而野处升髙而望逺坐茂树以终日濯清泉而自洁増賛明王达陶景賛曰哲哉陶公靡所不通糠粃富贵勾曲之从月髙秋肃一枕松风安知其他我保其躬彼不知者谓公少疵山中宰相夫岂介而我知公心澹然无为不与物絶龙变是宜上凌下替世道日榛宁于其时俯仰屈伸烟霞泉石今古乾坤髙风邈哉不见其人  

増诫唐姚元崇冰壶诫曰玉本无瑕冰亦至洁方圎相映表里皆澈喻彼贞防能守其节  

増记宋范仲淹严先生祠堂记曰先生光武之故人也相尚以道及帝握赤符乗六龙得圣人之时臣妾亿兆天下孰加焉唯先生以节髙之既而动星象归江湖得圣人之清泥涂轩冕天下孰加焉唯光武以礼下之在蛊之上九众方有为而独不事王侯髙尚其事先生以之在屯之初九阳徳方亨而能以贵下贱大得民也光武以之盖先生之心出乎日月之上光武之器包乎天地之外防先生不能成光武之大防光武岂能遂先生之髙哉  

修整一  

増诗曰有斐君子充耳琇莹防弁如星【`防缝也以玊饰皮弁之缝中如星之明也`】　又曰羔裘晏兮三英粲兮　又曰君子至止黻衣绣裳　礼记曰凡行容惕惕庙中齐齐朝廷济济翔翔君子之容舒迟见所尊者斋遫足容重手容恭目容端口容止声容静头容直气容肃立容徳色容荘坐如尸燕居告【`告者告语于人也`】温温　又曰君子不矜而荘不厉而威　又曰君子不失色扵人　又曰长民者衣服不贰从容有常以齐其民则民徳壹　史记屈原曰新沐者必弹冠新浴者必振衣　前汉书匡衡曰举错动作物遵其仪故形为仁义动为法则孔子曰徳义可遵容止可观进退可度以临其民是以其民畏而爱之则而象之大雅云敬慎威仪惟民之则  

修整二  

増诗曰笃公刘于胥斯原陟则在巘复降在原何以舟之维玉及瑶鞞琫容刀【`言公刘带此劒佩以上下于山原也舟带也`】　礼记哀公问于孔子曰夫子之服其儒服与孔子对曰丘少居鲁衣逢掖之衣长居宋冠章甫之冠丘闻之也君子之学也博其服也乡　檀弓曰季孙之母死哀公吊焉曽子与子贡吊焉阍人为君在弗纳也曽子与子贡入于其廐而修容焉子贡先入阍人曰乡者已告矣曽子后入阍人辟之渉内霤卿大夫皆辟位公降一等而揖之君子言之曰尽饰之道斯其行者逺矣　前汉书隽不疑曰不疑进退必以礼暴胜之为直指使者威振州郡胜之素闻不疑贤至渤海遣吏请与相见不疑冠进贤冠带櫑具劒【`櫑具者木标首之劒也`】佩环玦裦衣愽带盛服至门上谒胜之开閤延请望见不疑容貌尊严衣冠甚伟胜之躧履起迎　薛宣曰宣为人好威仪进止雍容甚可观也　风俗通曰汉王阳虽儒生自寒贱然好车马衣服极为鲜好　汉书张堪曰堪矜严好礼动止有则居处幽室必自修整虽遇妻子若严君焉　呉志吕范曰范为扬州牧性好威仪州民如陆逊全琮及贵公子皆修敬防肃不敢轻脱　独异志曰何曽家法修整年五十以上每见妻必正衣冠自坐面南妻坐面北上酒酬酢一嵗不至再三　晋书衞玠曰玠总角乗羊车入市见者皆以为玉人观之者倾都骠将军王济玠之舅也俊爽有风姿每见玠辄叹曰珠玉在侧觉我形又尝语人曰与玠同游冏若明珠之在侧朗然照人　王献之曰献之少有盛名而髙迈不羁虽闲居终日容止不怠风流为一时之冠　孙晷曰晷每独处幽暗之中容止瞻望未尝倾邪　杜乂传曰乂性纯和美姿容有盛名于江左王羲之见而目之曰肤若凝脂眼如防漆此神仙人也桓彞亦曰衞玠神清杜乂形清　南史谢晦曰晦美风姿善言笑眉目分明发如墨时谢琨风华为江左第一常与晦俱在武帝前帝目之曰一时顿有两玉人　王思逺曰都水使者季珪之尝曰见思逺终日匡坐不妄言笑簮防衣领无不整洁便忆丘明士见明士蓬头散带终日酣醉吐论纵横唐突卿宰便复忆思逺　禇蓁曰蓁风仪端丽眉目如画每公庭就列为众所瞻望焉　北史崔防曰防状貌伟丽善于容止郑伯猷叹曰身长八尺面如刻画謦欬为洪钟响胸中贮千卷书使人那得不畏服　魏书曰封善自修洁仪容甚伟或曰学士不事修饰此贤何独如此闻笑曰君子正其衣冠尊其瞻视何必蓬头垢面然后为贤　新唐书温彦博曰彦博进止详华人拭目观　唐临曰临见妻子必正衣冠　韦陟曰陟家法修整敕子允就学夜分视之见其勤旦日问安色必怡稍怠则立堂下不与语虽家僮数十然应问賔客必允主之　韦斌曰斌少修整好文艺容止严峭有大臣体　卢奂曰奂早修整为吏有清白称　张嘉贞曰武后召嘉贞见内殿嘉贞仪止秀伟奏对侃侃后异之　李晟传曰晟京师每与朱泚战必锦裘绣防自表李懐光恶之戒曰将务持重岂宜衣襮为贼饵晟曰昔在泾原士颇畏服欲令见之夺其心耳　世说补曰五代赵匡凝每整衣冠使人持巨鉴前后照防觉有尘即令持红拂去之　宋史王旦曰旦与人寡言笑黙坐终日归家或不去冠带入静室独坐家人莫敢见之　李贽大臣曰韩琦姿貌伟特美须髯眉目森秀图绘天下人以为髙山太岳望之气象雄杰　事文聚曰宋梅学士询性喜焚香其在官所每晨起将视事必焚香两炉以公服罩之出则两防郁然浓香满室　宋史米芾曰芾冠服效唐人风神萧散音吐清畅所至人聚观之　留正传曰光宗自东宫朝见正谓左右曰修整如此其人可知　元喀喇托克托传曰托克托姿貎魁梧少时从其兄乌德美猎于燕南乌德美使归献所获世祖见其骨气沈雄歩履庄重叹曰日后大用之才即命入宿衞　李泂曰泂秀眉疎髯目莹如电面如冰玉唇如渥丹峩冠裦衣望之者疑为神仙中人　同恕曰恕性整洁平居虽大暑不去冠带　宇文公谅曰公谅平居虽暗室必正衣冠端坐　许楫曰楫一日从省臣立殿下世祖见其美髯魁伟问曰汝秀才耶楫顿首曰臣学秀才耳未敢自谓秀才也　明任亨泰曰洪武二十一年亨泰由太学生为进士第一授修撰即擢少詹事仪观甚伟端重自持进止皆有容度人以此称之  

修整三  

原摄威仪　整风俗【`诗朋友攸摄摄以威仪　晋书和峤峤有风格慕舅夏侯渊之为人厚自崇重有盛名于世朝野许其能整风俗理人伦`】　无惰容　不过则【`晋书王劭传劭美姿容有风操虽家人近习未尝见其惰替之容　礼记君子言不过辞动不过则`】　増迟行缓歩　仰首翘身【`南史禇彦囬彦囬美仪貌善容止俯仰进退咸有风则每朝防百僚逺国使人莫不延首目送之明帝尝叹曰彦囬能迟行缓歩便得宰相矣　世说齐太祖竒爱张思光时与欵接笑曰此人不可无一不可有二融风止诡越坐尝危行常曵歩翘身仰首见者惊异`】　风韵都似　足武相衔【`南史王筠沈约见筠以为似外祖袁粲谓仆射张稷曰王郎非惟额袁公风韵都似稷曰袁公见人辄矜严王郎见人必娯笑惟此一条不能酷似　元史郑文嗣传文嗣从弟大和遇嵗时大和坐堂上羣从子皆盛衣冠雁行立左序下以次进拜跪奉觞上夀毕皆肃容拱手自右趋出足武相衔无敢参差者`】　散帻斜簮　洗牀拭席【`南史王俭俭监试诸生巾卷在庭劎衞令史仪容甚盛作解散帻斜插簮朝野慕之相与放效俭尝谓人曰江左风流宰相惟有谢安葢自况也　宋庾仲文仲文性好洁士大夫造之者未出户辄令人拭席洗牀时陈郡殷冲亦好净小史非净浴新衣不得近左右士大夫小不整洁每容接之仲文好洁反是每以此见讥`】　必为方伯　不减古人【`南史庾荜荜孙夐状貌丰美颐颊开张人皆谓夐必为方伯　宋史李公麟传公麟襟度超轶名士交誉之黄庭坚谓其风流不减古人`】　吐纳风流　进退闲雅【`南史张绪吐纳风流聼者皆忘饥疲见者肃然如在宗庙　又陆缮缮仪表端丽进退闲雅趋歩蹑履文帝使太子诸王咸取则焉`】　紫罗香囊　玉柄尘尾【`晋书刘元元少好佩紫罗香囊安患之而不欲伤其意因戯赌取而焚之　世说王甫容貌整丽妙于谈元恒捉白玉柄麈尾与手都无分别`】　甚有容状　故益鲜明【`南史刘懐慎子徳愿善御车孝武闻其能为之乗画轮车幸太宰江夏王义防第徳愿朱衣执辔进止甚有容状　又何敬容武帝虽衣浣衣而左右衣必须洁尝有侍臣衣带卷折帝怒曰卿衣带如绳欲何所缚敬容希防故益鲜明尝以胶清刷防衣裳不整伏牀熨之或暑月背为之焦`】　魏舒堂堂　王公濯濯【`晋书魏舒身长八尺二寸姿望秀伟文帝深器重之每朝会坐罢目送之曰魏舒堂堂人之领防也　又王恭恭美姿仪人多爱悦或目之云濯濯如春月桞尝披鹤氅裘渉雪而行孟昶窥见之叹曰此真神仙中人也`】　垂鞭按辔　傅粉施朱【`唐纪上尝陈乐于勤政楼下垂帘观之兵部侍郎卢绚谓上已起垂鞭按辔横过楼下绚风标清粹上目送之顔氏家训梁朝全盛之时贵游子弟无不熏衣剃面傅粉施朱驾长檐车蹑髙齿屐坐棋子方褥凭班丝隐`】  

【`囊列器玩于左右从容出入望若神仙`】　风神如许　容止可观【`宋史杨掞掞用故人荐出淮阃杜杲幕杲曰风神如许他日不在我下　伽蓝记临淮王彧博通典籍辨慧清悟风仪详审容止可观`】　穆呼哩儿　锡勒们子【`元史缫古察传缫古察总中都行省帝尝遣使至见其威容凛然倜傥有竒气所部军士纪纲整肃还朝以告帝曰真穆呼哩家儿也　又博勒呼传伊彻察喇姿貌英伟望之如神世祖雅闻其贤且闵其父之死年十六召见帝见其容止端重奏对详明喜而谓曰锡勒们有子矣`】　明秀若神　防眉如画【`名士王夷甫天形竒特明秀若神　南史梁王茂茂居处方正在一室衣冠俨然虽仆妾莫见其惰容姿表瓌丽防眉如画为众所瞻望`】　谢安自况　张绪当年【`南史王俭详上散帻斜簮注　又张绪刘悛为益州献蜀桞数株枝条甚长状如丝缕武帝以植于灵和殿前曰此桞风流可爱似张绪当年`】　衣冠鲜丽　眉目清扬【`南史何敬容身长八尺白晳美防眉性矜荘衣冠鲜丽　元史张起岩起岩面如紫琼美防方颐而眉目清扬望而知为雅量君子`】　善自标置　俨如老成【`姓谱卢元明风采闲润进退可观善自标置不妄交游中山王熙叹曰卢郎有如此风神惟须诵离骚饮美酒自为佳器　元史太平太平资性开朗正大虽在弱龄俨然如老成`】　锦衣骢马　防笠绮裘【`宋史韩世忠世忠勒阵向敌边人语之曰锦衣骢马立阵前者韩相公也或危之世忠曰不如是不足以致敌　姓谱宋俞逺自号空谷山人身癯神骨秀竦好着小冠戴文山防笠衣白绮裘俨然神仙中人行出一市人尽惊`】　善持音仪　好治容服【`南史张敷敷善持音仪尽详缓之致与人别执手曰念相闻余响久之不絶张氏后进皆慕之其源起自敷也　宋史王畴畴好治容服坐立嶷然言必文未尝戯慢`】　改席易衣　长裾广袖【`南史羊欣欣尝诣望蔡公谢混拂席改服然后见之时混族子灵运在坐退告族兄瞻曰望蔡见羊欣遂改席易衣欣由此益知名　北史李谐谐子庶庶弟蔚少清秀有襟期伦理渉观史兼属文词昆季并尚风流长裾广袖从容甚美`】　傅粉何郎　薫香荀令【`世说新语何平叔美姿仪面至白魏明帝疑其傅粉正夏月与热汤饼既噉大汗出以朱衣自拭色转皎白　习凿齿襄阳记刘季和性爱香谓张坦曰荀令君至人家坐幙三日香气不歇为我何如坦曰丑妇效颦见者必走也晋荀朂为尚书令故云令君`】  

修整四  

原避雨危坐【`后汉书茅容耕于野时与等辈避雨下众皆踞相对容独危坐愈恭`】　増玉山照人【`晋书裴楷楷风神髙迈容仪俊爽时人谓之玉人又称见裴叔则如玉山上行光映照人也`】　风仪严峻【`万姓统谱明呉凯言行不茍风仪严峻人望而畏之`】　乃与促【`南史王思逺传思逺立身简洁客有诣已者觇知衣服垢方便不前形仪新楚乃与促及去之后犹令二人交帚拂其坐处`】　自合一香【`锦绣万花谷金日防入侍欲衣服香洁自合一香武帝果悦之`】鸣玉以相【`国语王孙圉聘于晋定公飨之赵简子鸣玉以相`】　进止有常处【`宋史王曽曽姿质端厚眉目如画在朝廷进止皆有常处`】  

修整五  

増诗唐李白赠独孤驸马诗曰都尉朝天跃马蹄香风吹人花乱飞银鞍紫鞚照云日左顾右盼生光辉　宋王临川诗曰紫芝眉宇倾一坐笑语但闻鸡舌香増赋晋左思蜀都赋曰若夫王孙之属郤公之伦从禽于外巷无居人并乗子俱服鱼文黄异校结驷缤纷  

増骚楚屈原离骚经曰制芰荷以为衣兮集芙蓉以为裳不吾知其亦已兮茍余情其信芳髙余冠之岌岌兮长余佩之陆离芳与泽其杂糅兮唯昭质其犹未亏又渉江篇曰余防好此竒服兮年既老而不衰带长铗之陆离兮冠切云之崔巍被明月兮佩寳璐世溷浊而莫予知吾方髙驰而不顾  

## 御定渊鉴类函卷二百八十一

人部四十【`公平正直`】  

公平一  

増易曰君子以裒多益寡称物平施　书曰以公灭私民其允懐　诗曰鸤鸠在桑其子七兮淑人君子其仪一兮　礼记曰大道之行也天下为公选贤与能讲信修睦故人不独亲其亲不独子其子使老有所终壮有所用幼有所长矜寡孤独废疾者皆有所养男有分女有归货恶其弃于地也不必藏于已力恶其不出于身也不必为已是故谋闭而不兴盗窃乱贼而不作故外户而不闭是谓大同　原又曰天无私覆地无私载日月无私照奉斯三者以劳天下此之谓三无私　増又曰儒有内称不避亲外举不避怨推贤而进达之不望其报茍利国家不求富贵　晋书潘尼曰崇徳莫大乎安身安身莫尚乎存正存正莫重乎无私无私莫深乎  

寡欲　又王坦之曰夫天道以无私成名二仪以至公立徳立徳存乎至公故无亲而非理成名在乎无私故在当而忘我　洪武实录曰上谓侍臣曰夫好憎者人情所不能无也然好得其正憎得其实斯不防于一偏至于喜怒莫不皆然一有所偏则人得而中之矣大抵人能不偏于好憎喜怒则此心廓然大公不为物累是以其耳目聪眀志气如神矣　老子曰天之道髙者抑之下者举之有余者损之不足者补之　子华子曰天下之所以平者政平也政之所以平者人平也人之所以平者心平也夫平犹权衡然加铢两则移矣　慎子曰夫投钩分财投策分马非以钩策为均使得羙者不知所以徳得恶者不知所以怨此所以塞怨望也故蓍所以立公言也权衡所以立公正也书契所以立公信也法制礼籍所以立公义也凡立公所以弃私也荀子曰不下比以闇上不上同以疾下分眀于中不以私害之若此则可谓公士矣　吕氏春秋曰昔圣王之治天下必先公公则天下平矣有天下者众矣其得之必以公其失之必以偏　又曰天下非一人之天下也天下之天下也隂阳之和不私长一甘露时雨不私长一物万民之主不阿一人　淮南子曰衡之于左右无私轻重故可以为平绳之于内外无私曲直故可以为正人主之于用法无私好憎故可以为命　说苑曰人臣之公治官事则不营私处公门则不言货当公法则不阿亲奉公举则不避雠忠于事君谓之公  

公平二  

増说苑曰晋文公问咎犯谁可为西河守对曰子羔曰非汝之仇欤曰君问臣守者非问臣之仇也子羔见而谢之咎犯曰荐子者公也吾不以私事害公义　左曰楚申公巫臣以夏姬行遂奔晋而因郤至以臣于晋子反请以重币锢之王曰止其自为谋也则过矣其为我先君谋也则忠忠社稷之固也所盖多矣且彼若能利国家虽重币晋将可乎若无益于晋晋将弃之何劳锢焉　原礼记曰昔卫献公出奔反国及郊将颁邑于从者而后入栁庄曰如皆守社稷则孰执羁靮而从如皆从则孰守社稷君反国而有私也无乃不可乎于是不果颁　増左曰贾季奔狄宣子使臾骈送其帑彛之搜贾季戮臾骈臾骈之人欲尽杀贾氏以报焉臾骈曰不可吾闻前志有之曰敌恵敌怨不在后嗣忠之道也夫子礼于贾季我以其宠报私怨无乃不可乎　家语曰楚王出游亡乌嘷之弓左右请求之王曰已之楚王失弓楚人得之又何求之孔子闻之曰惜乎其不大也不曰人遗弓人得之而已何必楚也　原又曰澹防灭眀为人公正无私　韩诗外曰楚白公之难有社之善者辞其母将死君难其母曰弃母死君可乎社之善曰内其禄而外其身今之所养母者君之禄也请徃死比至朝三废车中其仆曰子惧何不反也社之善曰惧吾私也死君吾公也吾闻君子不以私害公遂死之増史记司马穰苴曰穰苴将兵扞燕晋之师士卒  

次舎井灶饮食问疾医药身自拊循之悉取将军之资粮享士卒　吴起曰魏文侯以吴起用兵亷平尽能得士心乃以为西河守　原汉书曰萧何不与曹参相能及何病恵帝自临视因问曰君即百嵗后谁可代君对曰知臣莫如主帝曰曹参何如何顿首曰帝得之矣臣死不恨矣　増杨敞曰敞子恽居殿中亷洁无私郎官称公平　隽不疑曰不疑每行县录囚徒还其母辄问不疑有所平反活防何人不疑多有所平反母喜笑为饮食语言异于他时　于定国曰定国父于公为县狱史郡决曹决狱平罹文法者于公所决皆不恨郡中为之生立祠号曰于公祠　黄霸曰宣帝在民间时知百姓苦吏急也闻霸持法平召以为廷尉正数决疑狱庭中称平　朱邑曰邑为人敦厚笃于故旧然性公正不可交以私天子器之朝廷敬焉　原东观汉记曰耿嵩履清髙之节王莽末贼盗起谷贵人相食宗族在兵中者数百人升合分粮时嵩年十二三宗人共推之主廪给莫不称平　増后汉书隂兴曰兴与同郡张宗上谷鲜于裒不相能知其有用犹称所长而达之友人张汜杜禽与兴厚善以为华而少实但私之以财终不为言是以世称其忠平　陈实曰实在乡闾平心率物其有争讼辄求判正晓譬曲直退无怨者曰寜为刑罚所加不为陈君所短　髙柔曰时猎法甚峻宜阳典农刘窃于禁内射兎其功曹张京诣校事言之帝匿京名付狱柔表请告者名帝大怒曰刘当死乃敢猎吾禁地送廷尉廷尉便当考掠何复请告者主名吾岂妄耶柔曰廷尉天下之平也安得以至尊喜怒而毁法乎重复为奏辞防深切帝意寤乃下京名即还讯各当其罪　魏纪习凿齿曰诸葛亮之使廖立埀泣李严致死岂徒无怨言而已哉夫水至平而邪者取法鉴至眀而丑者忘怒水鉴之所以能穷物而无怒者以其无私也　晋书顾荣曰荣平心处当多所全宥初荣与同寮宴饮见执炙者状貌不凡有欲炙之色荣割炙防之坐者问其故荣曰岂有终日执之而不知其味　北史髙隆之传曰隆之入为尚书右仆射时初给人田羣贵皆占良美贫弱咸受瘠薄隆之啓神武更均平之　通鉴曰刘子翼性刚直朋友有过尝面责之李百药常称刘四虽复骂人人终不恨　唐书李素立曰素立擢监察御史民犯法不及死髙祖欲杀之素立谏曰三尺法天下所共有一动揺则人无以措手足方大业经始奈何辇毂下先弃刑书乎帝嘉纳　房龄曰龄当国夙夜勤彊任公竭节不欲一物失所无媢忌闻人善若已有之议法处令务为寛平不以已长望人取人不求备虽卑贱皆得尽所能　唐临曰临持节按狱交州出寃系三千人累大理卿髙宗尝录囚临占对无不尽帝喜曰为国之要在用法刻则人残寛则失有罪惟是折衷以称朕意他日复讯余司断者辄分诉不已独临所讯无一言帝问故答曰唐卿断囚不寃所以絶意帝叹曰为狱者固当如是　张文瓘曰文瓘居大理卿不旬日断疑狱四百抵罪者无怨言尝有小疾囚相与斋祷愿亟视事时以执法平恕方戴胄　徐有功曰有功与皇甫文备同按狱诬有功纵逆党乆之文备坐事下狱有功出之或曰彼尝防君于死今出之何也对曰尔所言者私忿我所守者公法不可以私害公尝谓所亲曰大理人命所系不可阿防诡辞以求茍免故有功为狱尝持平守正　韦承庆曰承庆凡三掌选铨授平允议者公之　李日知曰日知及进士第天授中歴司刑丞时法令严吏争为酷日知独平寛无文致尝免一囚死少卿胡元礼执不可曰吾不去曹囚无生理日知曰仆不去曹囚无死法皆以状谳而武后用日知议　李昭徳传曰昭徳父干祐贞观初为殿中侍御史鄃令裴仁轨私役门卒太宗欲斩之干祐曰法令与天下共之非陛下独有也仁轨以轻罪致极刑非画一之制刑罚不中则民无所措手足帝颔之　韦陟传曰陟吏部侍郎选人多伪集与正调相冒陟有风采擿辨无不伏者黜正数百员铨综号为公平　卢从愿曰睿宗立拜从愿吏部侍郎吏选自中宗后纲纪耗荡从愿精力于官伪牒诡功擿检无所遗铨总六年以平允闻帝异之特官其一子　记纂渊海曰唐裴垍器局峻整人不敢干以私尝有故人自逺诣之垍资给优厚从容欵洽其人乘间求京兆判司垍曰公才不称此官不敢以故人之私伤朝廷至公他日有盲宰相怜公者不妨得之垍则必不可　唐书崔祐甫传曰祐甫改中书侍郎荐举惟其人不自疑畏推至公以行未逾年除吏防八百员莫不谐允　韦仁夀曰仁夀为蜀郡司法书佐断狱平得罪者皆自以韦君所论死无恨　通鉴唐纪曰元义方言李绛私其同年上以诘绛对曰若其人果才虽在兄弟子侄之中犹将用之况同年乎避嫌而弃才是乃便身非狥公也　五代史曰张文寳知贡举所放进士中书有覆落者乃请下学士院作诗赋为贡举格命李怿为之怿笑曰予少举进士登科偶然耳后生可畏来者未可量假令予复就礼部试未必不落第安能与英俊为准格　宋史李沆曰帝以沆无宻奏谓之曰人皆有宻启卿独无何也对曰臣待罪宰相公事则公言之何用宻启夫人臣有宻启者非谗即佞臣常恶之岂敢效尤　王旦曰防准罢枢宻使托人私求为使相旦惊曰将相之任岂可求耶吾不受私请准深憾之已而除武胜军节度使同中书门下平章事准入见谢曰非陛下知臣安能至此帝具道旦所以荐者准媿叹以为不可及　杨仲元曰仲元戒诸子曰吾入官五十年未尝以私怨加人虽杖刑之微茍有两比不敢与轻法以是为报国耳　詹体仁曰郡人真徳秀早从逰尝问居官涖民之法体仁曰尽心平心而已尽心则无媿平心则无偏世服其确论云　元史多尔济巴勒传曰多尔济巴勒为辽阳行省平章政事至官询民疾苦知米粟羊豕薪炭诸货皆借乡民贩负入城而贵室童奴公府卒争强买之仅酬其半值又其俗编栁为斗大小不一豪贾猾侩得以髙下其手民咸病之即饬有司厉防禁齐称量诸物乃毕集而价自平　周自强曰自强为州路义乌县尹时民间田税之籍多失实以故差徭不平自强出令履亩覈之民不能欺文簿井井可攷于是赋役平均贫富乐业　张闰曰闰八世不异防家人百余口无间言日使诸女诸妇各聚一室为女功工毕敛贮一库室无私藏幼稚啼泣诸母见者即抱哺一妇归宁留其子众妇共乳不问孰为己儿儿亦不知孰为己母也　眀纪曰天顺朝防试下第举子有怨考官者以李贤弟李譲亦不第揣贤必怒遂奏考官较文颠倒宜正其罪上召贤问贤对曰此乃私忿考官无如臣弟让亦不中可见其公上命置举子于法羣议乃息  

公平三  

増孺子分肉　良将投醪【`史记陈丞相世家里中社平为宰分肉甚均父老曰善陈孺子之为宰分肉甚均平曰嗟乎使平得宰天下亦如是肉矣　黄石公记昔良将有馈箪醪者投于河令士卒迎流饮之箪醪不能味一河水三军为之死非滋味及也`】　终不判署　岂复闗懐【`北史羊敦传敦为本州别驾公平正直见非法终不判署　彚书吕许公执政范希文屡攻其短坐落职知饶州吕再相言于仁宗曰仲淹贤者朝廷当大用之岂可但除旧职遂拜龙圗阁直学士经略陜西希文靣谢曰向以公事忤相公不意乃尔奨防许公曰岂复以前事关懐`】　大小咸便　毫发无私【`元史白景亮传景亮授衢州路总管先是为郡者于民间徭役不尽校田亩以为则吏得髙下其手富民或优有余力而贫弱不能胜者多至破产失业景亮深知其弊乃始覈验田畆以均之役之轻重一视田之多寡大小家各使得宜咸便安之由是民不劳而事易集他郡邑皆取以为法　宋史王旦旦为相王曽等谓旦曰每奏事其间有不经上覧者公批防奉行恐人言以为不可一日奏对旦退曽等稍留帝惊曰有何事不与王旦来皆以前事对帝曰旦在朕左右多年朕察之无毫发私自东封后朕谕以一事一面奉行卿等谨奉之`】　徳进贤　称讐立子【`新唐书韦表微表微与韦处厚议増选学士表微荐路隋处厚以诸父事表微因曰隋位崇入且翁右奈何答曰选徳进贤初不计私也　左祁奚请老晋侯问嗣马称解狐其讐也将立之而卒又问焉对曰午也可于是羊舌职死矣晋侯曰孰可以代之对曰赤也可于是使祈午为中军尉羊舌赤佐之君子谓祈奚于是能举善矣称其讐不为謟立其子不为比举其偏不为党商书曰无偏无党王道荡荡其祁奚之谓矣午祁奚子`】　人莫干私　子乃寛过【`宋史李沆沆居位慎宻不求声誉动遵条制人莫能干以私　韩诗外魏文侯问于解狐曰寡人将立西河之守谁可用者解狐对曰荆伯栁者贤人殆可文侯将以荆伯栁为西河守荆伯栁问左右谁言我于君左右皆曰解狐荆伯栁徃见解狐而谢之曰子乃寛臣之过也言于君谨再拜谢解狐曰言子者公也怨子者吾私也公事已行怨子如故`】　不受请谒　甚着声称【`南史江湛湛在职颇有刻覈之讥而公平无私不受请谒论者以此称焉北史张以征赫连定功进号大将军镇长安清约公平甚着声称代下之日家无余财`】　犯跸罚金　降阶劝酒【`史记张释之上行出中渭桥有一人从桥下走出乗舆马惊于是使捕属之廷尉释之治问奏犯跸当罚金文帝怒释之曰法者天子所与天下公共也今法如此而更重之是不信于民也廷尉天下之平也一倾而天下用法皆为轻重民安所措其手足　北史崔暹传魏帝晏华林园谓神武曰自顷所在百司多有贪暴朝廷中有用心公平者王可劝酒神武降阶跪言唯御史中尉崔暹一人谨奉眀防敢以酒劝并臣所射赐物千段乞以回赐帝褒羙之`】　荆人遗弓　虎贲夺劒【`吕氏春秋荆人有遗弓者弗肯索曰荆人遗之荆人得之又何求焉孔子间之曰去其荆而可矣老闻之曰去其人而可矣故老则至公得矣　后汉书张陵官尚书梁冀帯劒入省陵呵叱令出救羽林虎贲夺劒劾奏冀诏以一嵗奉赎百僚肃然初冀弟不疑举陵孝亷不疑疾陵之奏冀谓曰昔举君适以自罚也陵对曰眀府不以陵不肖误见擢序今申公宪以报私恩`】独荐处厚　皆喜少卿【`新唐书韦表微表微为翰林学士是时李绅忤宰相贬`】  

【`端州厐严蒋防皆谪去学士人争荐丞相所善者表微独荐韦处厚人服其公　艺文聚史记曰邑中人民俱出猎任安常分麋鹿雉兎人皆喜曰任少卿分则平`】　不激不随　无偏无党【`宋史曽三复三复在防余两年持论正平不激不随　书无偏无党王道荡荡无党无偏王道平平`】三国各处　一儿徃督【`燕书梁琛使秦琛从光奕先在秦为尚书郎防罢秦主欲令琛止弈舍琛语有司曰昔诸葛亮兄弟各处三国及其聘集公朝相见退无私面君子之志余敢忘乎竟不止奕数就邸舎因问东国起居琛曰今二方鼎防兄弟并防附宠论心各有所在今欲以东国事语君恐非西国之所欲闻何以见问　艺文聚魏武令曰今夀春汉中长安先欲使一儿各徃督领之欲择慈孝不违吾令儿亦未知用谁也虽儿小时见爱而长大能善必用之吾非有二言也不但不私臣吏儿子亦不欲有所私`】敢忘先君　每戒诸子【`五代史郭延鲁复州刺史延鲁叹曰吾先君为沁州者九年民到于今思之吾今幸得为刺史其敢忘吾先君之志由是益以亷平自励民甚頼之　宋史范纯仁坐贬每戒诸子弟毋得小有不平间诸子怨章惇必怒止之`】　七子均养　两虎共鬭【`通鉴上命宋璟苏颋为诸王子制名及国邑之号又令别制一佳名及佳号进之璟等上言七子均养着于国风今臣等所制名号各三十余辄混同以进以彰陛下无偏之徳上善之　史记亷颇为赵将蔺相如拜上卿位在亷颇右颇曰吾见必辱之相如闻不肯与防已而出望见颇引车避匿相如曰夫以秦王之威而相如廷叱之臣虽懦弱独畏亷将军哉顾念强秦不敢加兵于赵者徒以吾两人在也今两虎相鬬势不俱生吾所以为此者以先国家之急而后私讐也`】　为官择人　迎门见母【`新唐书陆象先传元方子象先为扬州参军事时吉顼与元方同为吏部侍顼擢象先为洛阳尉元方不肯当顼曰为官择人岂以吏部子废至公耶　彚书孔奋在姑臧四年治贵仁平太守梁统深相敬不以官属礼之尝迎于大门引入见母`】彻棘开门　毁家纾国【`五代史和凝凝知贡举是时进士多浮薄喜为諠哗以`】  

【`动主司主司毎放榜则围之以棘闭省门絶人出入以为常凝彻棘开门而士皆肃然无哗所取皆一时之秀左鬭谷于莵为令尹自毁其家以纾楚国之难`】　惟忧国家　不私亲戚【`晋书`】  

【`王坦之临终与谢安桓冲书言不及私惟忧国家之事又何充传充立朝正色以社稷为己任凡所用皆以功臣为先不以私恩树亲戚谈者以此重之`】　尺布无私　一必共【`元史郑文嗣传文嗣十世同居凡二百四十余年一钱尺布无敢私　北史齐兰陵王长恭传长恭为将躬勤细事每得甘美虽一数果必与将士共之`】　吾为宰相　子皆奴材【`通鉴李国贞治军严朔方将士不乐皆思郭子仪故王元振为之作乱子仪至军元振自以为功子仪曰汝临贼境辄害主将若贼乗其衅无绛州矣吾为宰相岂爱一卒之私耶元振及其同谋者四十人皆杀之　记纂渊海郭子仪禁无故军中走马南阳夫人乳母之子犯禁都虞侯杖杀之诸子泣诉于子仪且言都虞侯之横子仪叱遣之眀日以事语僚佐而叹息曰子仪诸子皆奴材也不赏父之都虞侯而惜母之乳母子非奴材而何`】　赐置军门　赏分麾下【`唐书石雄传雄临财亷每朝廷赐与辄置军门自取一匹缣余悉分仕伍武编汉李广歴七郡太守前后四十余年赏赐分其麾下饮食与士卒共之家无余财终不言生产事将兵`】  

【`之絶处见水士卒不尽饮不近水士卒不尽餐不尝食士卒以此爱乐为用也`】　奉职死节论法决疑【`史记郅都传都为人勇有气力公亷不发私书问遗无所受请寄无所聼常自称曰已背亲而仕身固当奉职死节官下终不顾妻子矣　蜀志杨戏传戏年二十余从州书佐为督军从事职典刑狱论法决疑号为平当`】　何必不九卿　岂可负一郡【`后汉书虞诩诩字升卿祖父经为郡狱吏按法平允毎冬月上其状恒流涕随之尝称曰东海于公髙为里门而其子定国卒至丞相吾决狱六十年虽不及于公其庶几乎子孙何必不为九卿耶故字诩曰升卿　三国志王观观为南阳涿郡太守眀帝即位下诏书使郡县条为剧中平者主者欲言郡为中平观教曰此郡濵近外卤数有防害云何不为剧耶主者曰若郡为外剧恐于眀府有任子观曰夫君者所以为民也今郡在外剧则于役条当有降差岂可为太守之私而负一郡之民乎遂言为外剧郡后送任子诣邺时观但有一子而又幼弱其平心如此`】于定国为廷尉民以不寃　苏孺文按太守人皆知  

畏【`汉书于定国传定国决疑平法务在哀鳏寡罪疑从轻加审慎之心朝廷称之曰张释之为廷尉天下无寃民于定国为廷尉民自以不寃　后汉书苏章传章迁冀州刺史故人为清河太守章行部案其奸廼请太守为设酒肴陈生平之好甚欢太守喜曰人皆有一天我独有二天章曰今夕苏孺文与故人饮者私恩也眀日冀州刺史案事者公法也遂举正其罪州境知章无私望风畏肃`】　人为不善无使闻于应铃　吾自非私敢以挠夫正【`宋史范应铃传应铃家居时人有不平不走官府而走应铃之门为不善者辄相戒曰无使范公闻之　元史张范范南征以弟正为先锋戒之曰汝骁勇非私汝也军法重吾不敢以私挠公勉之`】　功曹奉檄敢辞从事之书　使者行防先饮故人之酒【`后汉书袁安传安为县功曹奉檄请从事从事因安致书于令安曰公事自有邮驿私情则非功曹所持辞不敢受　魏书源懐诏懐为使持节加侍中行防廵行北边六镇恒燕朔三州镇将元尼须与懐少旧贪狼藉置酒请懐谓懐曰命之短长由卿之口岂可不相寛贷懐曰今日之集乃是源懐与故人饮酒之坐非鞫狱之所也眀日公庭始为使人捡镇将罪状之处尼须挥泪而已无以对之既而表劾尼须其奉公不挠皆此也`】  

公平四  

増任以宫省【`三国志董允传丞相亮将北征住汉中虑后主富于春秋朱紫难别以允秉心公亮欲任以宫省之事`】　犹宰刲羊【`元史克萨勒传克萨勒为防事官之长既拜命问左右曰主上以我长此官诸公其为我言以何道守官众皆黙然又问之有夏人呼尔罕居下坐进曰夫扎尔固齐之道犹宰之刲羊也解肩者不使伤其脊在持平而已`】　可谈风月【`世说徐勉为吏部尚书尝与门人夜集客有求詹事五官勉正色答云今夕止可谈风月不宜及公事时人服其无私`】　为近世表【`记纂渊海尹翁归抱公洁已为近世表`】　公门桃李【`唐纪狄仁杰尝荐数十人卒为名臣或谓仁杰曰天下桃李悉在公门矣仁杰曰荐贤为国非为私也`】　分衣共食【`通鉴李熹在朝姻亲故人与之分衣共食而未尝私以王官`】　品裁清允【`唐书杨绾绾迁吏部品裁清允人服其公`】　宻籍其名【`宋史王旦传旦为相賔客满堂无敢以私请察可与言及素知名者数月后召与语访询四方利病或可疏其言而献之观才之所长宻籍其名其人复来不见也`】　家书不发【`富郑公神道碑富公使契丹始受命闻一女卒再受命闻一男生皆不顾而行得家书不发而焚之`】与士卒分劳【`武编魏吴起为将与士卒最下者同衣食卧不设席行不乗亲裹粮与士卒分劳`】防狱三十年【`后汉书郭躬躬父太守寇恂以为决曹掾防狱至三十年用法平凡为`】  

【`所决者退无怨情郡内比之东海于公`】　不求识面防官【`东轩笔录孙梦得为中丞荐唐介吴中复为御史或问曰君未尝与二人相识而荐之何也孙曰昔人耻呈身御史今岂求识面台官`】  

公平五  

増表诸葛亮出师表曰宫中府中俱为一体陟罚否不宜异同若有作奸犯科及为忠善者宜付有司论其刑赏以昭陛下平眀之理不宜偏私使内外异法也増对唐陈宓对曰凡建议求言之人则以他事逐諌官言事稍直则以他职徙忠愤者指为不靖切直者目曰沽名众怨所萃则相继超升物论所归则以次疏外某人之是尝重人罪以快同列之私忿者某人之擢是尝援古事以文迩日之天变者直节重望以私嫌而乆弃老奸宿臧以巧请而率复使大臣果能杜幸门塞邪径则举错当而人心服臣故曰大臣之心贵乎公原论魏曹羲至公论曰凡智者之处世咸欲兴化致治者也兴化致治不崇公抑私割情以顺理厉清议以督俗眀是非以宣教者吾未见其功也清议非臧否不显是非非赏罚不眀故臧否不可以逺实赏罚不可以失中若乃背清议违是非虽尧不能一日以治审臧否详赏罚虽中主可以万世安君子知私情之难统至公之易行故季友鸩兄而不疑叔向戮弟而不悔斯二士者皆前世之通士晋鲁之忠臣也亦岂无慈爱骨肉之心愍恤同生之仁哉夫至公者天之经也地之义也理之要也人之用也昔鲧者亲禹之父也舜则殛鲧而兴禹禹知舜之殛其父无私故受命而不辞舜眀禹知已之至公故用之而无疑无私者虽父黜而子不言况用之他哉　晋嵇康释私论曰不知冐隂之可以无影而患影之不匿不知无情之可以无患而恨情之不巧岂不哀哉未有抱伪懐奸而身立清世匿非藏情而信着眀君者也是以君子既有其质又观其鉴不以爱之而茍善不以恶之而茍非心无所矜而情无所系非贤人君子髙行之异美者乎  

増评三国志诸葛亮评曰诸葛之为相国也抚百姓示仪轨约官职从权制开诚心布公道尽忠益时者虽讐必赏犯法怠慢者虽亲必罚服重输情者虽重必释游辞巧饰者虽轻必戮善无微而不赏恶无纎而不贬庶事精练物理其本循名责实虚伪不齿终于邦域之内咸畏而爱之刑政虽峻而无怨者以其用心平而劝戒眀也可谓识治之良才管萧之亚匹矣  

増箴唐张蕴古大寳箴曰诗之不识不知书之无偏无党一彼此于胸臆捐好恶于心想众弃而后加刑众恱而后行赏弱其强而治其乱伸其屈而直其枉故曰如衡如石不定物以限物之悬者轻重自见如水如镜不示物以情物之鉴者妍自生  

増诫唐姚元崇执秤诫曰圣人为衡四方取则志守公平体兼正直用于天官铨综斯得行于里闬纷竞以息故南北以对左右以持秤物低昂不差毫厘使锱铢不惑轻重无疑智不能矫愚不能欺存公去诈以公灭私无偏无党君子似之法者天下公器官者庶人之师其身既正不令而行在下无怨唯上之平故曰上之所仰人皆其向我之所教人皆其效心茍至公人将大同心能执一政乃无失嗟尔多士钦哉勉旃庶以观则同夫佩  

正直一  

増尔雅曰梏梗较颋庭道直也【`注梏梗较颋皆正直也诗曰既庭且硕颋道无所屈疏庭条直也`】　易曰直方大不习无不利　又曰君子敬以直内　书曰直哉惟清　又曰直而温　又曰平康正直　诗曰靖共尔位好是正直　又曰彼其之子邦之司直　礼记曰致乐以治心则易直子谅之心油然生矣　又曰正直而静亷而谦者宜歌风肆直而慈爱者宜歌商　韩诗外传曰君子正言直行指人之过非毁疵也　又曰正直者顺道而行顺理而言公平无私不为安肆志不为危激行　国语庆郑曰下有直言臣之行也上有直刑君之眀也　汉书贾山至言曰臣闻忠臣之事君也言切直则不用而身危不切直则不可以眀道故切直之言眀主所欲急闻忠臣之所以死而竭知也　宋史罗防曰防言君子得志常少小人得志常多盖君子志在天下国家而不在一已行必直道言必直论往往不忤人主则忤贵近不忤当路则忤时俗小人志在一已而不在天下国家所言所行皆取恱之道用其所以取忤者其得志鲜矣用其所以取恱者其不得志亦鲜矣　亢仓子曰圣王贵忠臣正士为其敢直言而决郁塞也　荀子曰身之所长上虽不知不以悖君身之所短上虽不知不以取赏长短不饰以情自竭若是则可谓直士矣　韩非子曰能法之士必强毅而劲直不劲直不能矫奸　文中子曰以性制情者鲜矣吾未见处岐路而不迟回者易曰直方大不习无不利则不疑其所行也　盐铁论曰犯严顔以匡公卿之失者直士也　元次山曰吾辈全直三十年未尝曲气以转声曲辞以达意曲歩以便往曲视以回目  

正直二  

増子华子曰尧舜三代之王也无意于王而天下治所循者直道故也　又曰晏子治阿三年毁闻于朝公不恱召而将免焉晏子辞曰臣知过矣请复之三年而举国善之公将致其所赏晏子辞曰昔者臣之所治君之所当取也而更得罪焉今者臣之所治君之所当诛也而更得赏焉非臣之情臣不愿也子华子闻之曰晏子可谓直而不阿者矣　韩诗外曰卫大夫史鱼病且死谓其子曰我数言蘧伯玉之贤而不能进弥子瑕不肖而不能退为人臣生不能进贤而退不肖死不当治防正堂殡我于室足矣卫君问其故子以父言闻君召伯玉而贵之而退弥子瑕徙殡于正堂成礼而后去生以身谏死以尸谏可谓直矣诗曰靖共尔位好是正直新序曰魏文侯与大夫坐问曰寡人如何君也羣臣  

皆曰君仁君也至任座曰君非仁君也曰子何以言之对曰君伐中山不以封君之弟而封君之子是以知君非仁君也文侯怒逐任座次至翟璜对曰君仁君也曰何以言之对曰吾闻其君贤者其臣直间任座之言直是以知君之仁也文侯曰善复召任座　吕氏春秋曰熊意见齐宣王曰寡人闻子好直有之乎对曰意何能直意闻好直之士家不处乱国身不见污君今意身得见君而家托于齐意何能直夫贤主所以贵士者以其能直言也言直则枉者见人主欲闻枉而恶直是障水源而欲其流也　汉书周昌曰昌为人强力敢直言自萧曹等皆卑下之髙帝欲废太子而立戚姬子如意为太子昌廷争之强上闻其说昌为人吃又盛怒曰臣口不能言然臣期期知其不可陛下欲废太子臣期期不奉诏上欣然而笑即罢　史记汲郑曰黯为人性倨少礼面折不能容人之过合己者善待之不合己者不能忍见士亦以此不附焉然好学游侠任气节内行修洁好直谏数犯主之顔色　汉书盖寛饶曰寛饶奏封事上以寛饶怨谤下其书中二千石时执金吾议以为大逆不道谏大夫郑昌上书颂寛饶曰寛饶进有忧国之心退有死节之义上无许史之属下无金张之托职在司察直道而行多仇少与　后汉书祢衡曰孔融上疏荐衡曰忠果正直志懐霜雪见善若惊疾恶如讐任座抗行史鱼厉节殆无以过也　司马芝曰芝性亮直不矜亷隅与賔客谈论有不可意便面折其短退无异言　苏则曰则征拜侍中与董昭同僚昭尝枕则膝卧则推下之曰苏则之膝非佞人之枕也后则从行猎槎桎防失鹿帝大怒踞牀拔刀悉督吏将斩之则嵇首曰陛下方隆唐尧之化而以猎戏多杀羣吏臣敢以死请帝曰卿直臣也遂皆赦之　晋武帝本纪曰帝与右将军皇甫陶论事陶与帝争言散常侍郑徽表请罪之帝曰谠言謇谔所望于左右也人主常以阿为患岂以诤臣为损哉　晋中兴书曰纪回字公则不畏强御丹阳尹桓景颇佞事司徒导防荧惑守南斗经旬导语回曰南斗州分而荧惑守之吾当逊位以厌此谴回答曰公与桓景造膝荧惑何由退舎导甚愧之　晋书庾衮曰衮尝与诸兄过邑人陈准兄弟诸兄友之皆拜其母衮独否准弟徽曰子不拜吾亲何衮曰未知所以拜也夫拜人之亲者将自同于人之子也其义至重衮敢轻之乎遂不拜准徽叹曰古有亮直之士君近之矣　王恭曰防嵇王道子尝集朝士置酒于东府尚书令谢石因醉为委巷之歌恭正色曰居端右之重集藩王之第而肆滛声欲令羣下何所取则石深衔之　崔洪曰洪少以清厉显名骨鲠不同于物人有过辄面折之为尚书左丞时人为之语曰丛生荆棘来自博陵在南为鹞在北为鹰　孙盛曰盛着晋阳秋词直而理正既而温见之怒谓盛子曰枋头诚为失利何至乃如尊君所说若此史遂行自是闗君门户事其子遽拜谢请改之时盛年老还家性方严有轨宪诸子乃共号泣稽颡请为百口计盛大怒不许南史陆杲曰杲为御史中丞性婞直无所顾望时山隂令虞肩在任污数百万杲奏劾之中书舎人黄睦之以肩事托杲杲不答梁武闻之以问杲杲答曰有之帝曰识睦之不答曰臣不识其人时睦之在御侧上指示曰此人是也杲谓曰君小人何敢以罪人属南司睦之失色　刘瓛曰齐髙帝谓瓛曰吾应天革命物议以为何如瓛曰陛下戒前规之失加之以寛厚虽危可安若循其覆辙虽安必危及帝出谓司徒褚彦回曰方直乃尔学士故自过人　眀山賔曰山賔家中尝乏困货所乘牛既售受钱乃谓买主曰此牛经患漏蹄疗差已乆恐后脱发无容不相语买主遽追取钱处士阮孝绪闻之叹曰此言足使还淳反朴激薄停浇矣北史古弼曰弼入欲陈奏遇帝与给事中刘棋志不聼事弼侍坐良乆不获申闻乃起于帝前捽树头掣下牀以手搏其耳以拳殴其背曰朝廷不理实尔之罪帝失容放棋曰不聼奏事过在朕树何罪置之弼具状以闻帝竒弼公直皆可其奏　魏书于烈曰烈为领军将军咸阳王禧为宰辅曽遣家僮言于烈曰须旧羽林虎贲执仗出入领军可为差遣烈曰领军但知典掌宿卫有诏不敢违理无私结奴惘然而返禧复遣谓烈曰我是天子儿天子叔元辅之命与诏何异烈厉色答曰若是诏应遣官人何由遣私奴索官家羽林烈头可得羽林不可得　北史髙恭之曰恭之字道穆以字行除御史中尉帝姊夀阳公主出犯清路执赤棒卒呵之不止道穆令卒棒破其车公主深恨泣以诉帝帝曰髙中尉清直人彼所行者公事岂可私恨责之也阳固曰中尉王显起宅既成集寮属宴飨酒酣问固曰此宅何如固曰晏婴湫隘流称至今丰屋生灾着于周易此盖同舎耳惟有徳能卒愿公勉之　栁昂曰昂子调歴秘书郎侍御史仆射杨素尝于朝堂见调因独言曰栁条通体弱动揺不须风调敛版正色曰调信无取公不当以为侍御信有可取不应发此言公当具瞻之地枢机何可轻发素甚竒之　荣毗曰杨素荐毗为华州长史素田宅多在华隂左右放纵毗以法绳之无所寛贷素因朝集谓之曰素之举卿适以自罚也毗答曰奉法一心者但恐累公所举素笑曰前言戏耳在朝侃然正色为百寮震惮　韦思谦传曰思谦擢监察御史常曰御史出使不能动揺山岳震慴州县为不任职中书令褚遂良市地不直思谦劾之罢为同州刺史及复相出思谦清水令或吊之答曰吾狷直触机辄发暇恤身乎　李邕曰邕拜左拾遗御史中丞宋璟劾张昌宗反状武后不应邕立阶下大言曰璟所陈社稷大计陛下当聼后色觧即可璟奏　旧唐书曰韦安石为纳言常于内殿赐宴易之引蜀商宋霸子等数人于前博戏安石跪奏曰蜀商贱不合预登此筵因顾左右令逐出之一座皆为失色则天以安石辞直深慰勉之　通鉴曰武后出梨花一枝以示宰相皆以为瑞杜景俭独曰今草木黄落而此更发荣隂阳不时咎在臣等　唐书李日知曰初安乐公主馆第成中宗临幸宴从官赋诗日知卒章独以规诫睿宗他日谓曰向时虽朕亦不敢谏非公挺直何能尔　白居易曰居易对殿中论执彊鲠帝未谕辄进曰陛下误矣帝变色罢谓李绛曰是子吾自防擢乃敢尔我叵堪此必斥之　吴兢曰兢初与刘子元撰定武后实录叙张昌宗诱张说诬证魏元忠事后说为相读之心不善知兢所为即从容谬谓曰刘生书魏齐公事不少假借奈何兢曰子元已亡不可受诬地下兢实书之其草故在闻者叹其直说屡以情蕲改辞曰狥公之情何名实录卒不改　田布曰布为左金吾卫将军谏官常论事帝前同列将麾却之布止曰使天子容直臣毋轻进　李晟曰晟尝曰魏征以直言致太宗于尧舜上忠臣也我诚慕焉行军司马李叔度曰彼搢绅儒者事公勲徳何希是哉晟曰君失辞晟幸得备将相茍容身不言岂可谓有犯无隐耶　通鉴曰栁公绰为京兆尹公绰初赴府有神防小将跃马横冲前导公绰驻马杖杀之眀日入对延英上色甚怒诘其専杀之状对曰臣职当杖之不当奏上曰谁当奏者对曰本军当奏若死于街衢金吾街使当奏在坊内左右巡使当奏上无以罪之退谓左右曰汝曹须作意此人朕亦畏之　穆寜曰宁性不能事权右毅然寡合执政者恶之虽直其诬犹置散位宁黙不乐唶曰时不我容我不时狥又可以进乎尝譔家令训诸子人一通又戒曰君子之事亲养志为大吾志直道而已茍枉其道三牲五鼎非吾养也　郑澣曰澣为右补阙敢言无所讳宪宗谓澣父余庆曰卿令子朕直臣也可更相贺　刘蕡曰太和二年举贤良方正能直言极谏帝引诸儒百余人于庭是时第策官见蕡对嗟伏以为过古晁董而畏中官眦睚不敢取谏官御史交章论其直河南府参军事李邰曰蕡逐我留我顔其厚耶乃上疏曰陛下以直言召天下士蕡以直言副陛下所问虽奸必容虽过当奨书于史策千古光眀　五代史曰萧俨仕南唐累官大理卿兼给事中后主屡与嬖幸对奕俨入白事举奁投地后主大怒曰汝与魏征孰愈俨从容曰臣若非魏征陛下亦非唐太宗矣　宋史窦偁曰偁左谏议大夫充职七年参知政事上谓偁曰汝何能臻此偁曰陛下不忘旧臣太宗曰非也卿能以公正责贾琰朕旌直臣耳　吕端曰端被疾诏免常参后以太子太保罢在告三百日有司言当罢奉诏赐如故时李惟清以枢宻改御史中丞意端抑已即弹奏常参官疾告逾年受奉者又搆人讼堂吏过失欲以中端端曰吾直道而行无所愧畏也唐介曰介为人简伉以敢言见惮毎言官缺众皆  

望介处之观其风采神宗谓其先朝遗直故大用之张戬曰戬为监察御史里行论王安石乱法书数十上又诣中书争之安石举扇掩面而笑戬曰戬之狂直宜为公笑然天下之笑公者不少矣　鸿书曰王安国字平甫安石弟也以茂才入对帝问卿兄秉政若何曰恨知人不眀聚敛太急耳荆公与吕恵卿论新法平甫吹笛于内兄谕之曰请学士放郑声平甫即应曰幸相公逺佞人　宋史赵鼎曰车驾还临安内侍移竹栽大内见之曰艮岳花石之扰皆出汝曹今欲蹈前辙耶因奏其事上改容谢之　韩世忠曰岳飞寃狱举朝无敢出一语世忠独撄桧怒又抵诽和议触桧尤多杜莘老曰莘老尝叹曰防谏当论天下第一事若  

有所畏姑言其次是欺其心不敬其君者也及任言责极言无隐称骨鲠敢言云　王淮曰枢宻都承防王忭怙宠为奸淮极陈其罪谓人主受谤鲜不由此上即斥之且曰丞相直谅无隠君臣之间正宜如此章颖论事狂直上将黜之淮曰陛下乐闻直言士大夫以言相髙此风可贺也黜之适成其名上说　倪思曰思疏十上言多痛切时李皇后寖预政思进讲姜氏防齐侯于泺因奏治国必自齐家始家之不能齐者不能防其渐也始于防狎终于恣横卒于隂阳易位内外无别甚则离间父子防至乱亡上悚然赵汝愚同侍经筵退语人曰谠直如此吾党不逮也　叶颙曰髙宗诏求直言颙上疏谓陛下以手足之至亲付州郡之重寄是利一人害一方也人称其直　辛弃疾曰孝宗召对延和殿时虞允文当国帝锐意恢复弃疾因论南北形势及三国晋汉人材持论劲直不为迎合　程元凤曰元凤改宗学博士以诗礼讲荣王府旁讽曲谕随事规正多所禆益王亦倾心敬聼轮对极论世运剥复之机及人主所当法天者理宗览之曰有古遗直风　杨泰之曰泰之入对言陛下以直言求人而以直言罪之使天下以言为戒臣恐言路既梗士气益消上竒其对金史赫舎哩良弼曰一日上问良弼曰朕观前史  

有在下位而存心国家直言为民者今无其人何也良弼曰今岂无其人哉盖以直道而行反被谤毁祸及其身是以不为也　李晏曰晏为御史中丞防朝士以病谒告世宗意其诈谓晏曰卿素刚正今某诈病以宰相亲故畏而不紏与晏跪对曰臣虽老平生所恃者诚与直尔百官病告监察当视臣为中丞官吏奸私则当言之病而在告此小事臣容有不知其畏宰相何图焉张行信曰行信为人纯正不事修饰虽两登相位  

殆若无官然遇事辄发无所畏避毎奏事上前旁人为动色行信处之坦如也　元史窦黙曰黙为人乐易平居未尝评品人物与人居温然儒者也至论国家大计面折廷诤人谓汲黯无以过之　程思亷曰思亷累任风宪刚正疾恶言事恺切如请早建储贰访求贤俊辨车服议封谥养军力定律令皆急务也　杨多尔济曰御史纳琳言事忤防帝怒叵测多尔济救之后数日帝读贞观政要多尔济侍侧帝顾谓曰魏征古之遗直也朕安得用之对曰直由太宗太宗不聼征虽直将焉用之帝笑曰卿意在纳琳耶当赦之以成尔直名眀洪武实录曰刘基为人刚毅慷慨有大节毎论天  

下事是是非非无少回曲上察其诚任以心膂基亦自谓不世遇知无不言　宋思顔略曰太祖尝视事东阁天暑汗沾衣左右更以衣进皆数经浣濯者思顔曰主公躬行节俭衣浣濯之衣真可示法子孙但恐今日如此后或不然愿始终如一太祖嘉其直赐之币　稗史曰文皇喜汉王英勇乃私召问隆平侯张信信艴然对曰事干天常岂易为耶文皇大怒防劒折信齿衣尽血渍少焉赐更新衣曰直臣也事遂寝　李时勉略曰帝幸史馆撒金钱赐诸学士皆俛取时勉独正立帝乃出余钱赐之　罗伦略曰伦举进士对策有曰人主一日间接贤士大夫之时多亲宦官宫妾之时少执政欲去其下句伦不从直声震于时奏名第一官修撰防李贤夺情防谏皆不敢言伦诣私第告以不可既数日复上疏歴陈古今夺情之非遂落职士论益荣之武宗实录曰王恕字宗贯三原人廵抚云南劾镇守中官不法事没其部下所得金寳勲戚咸惮之使人至夷方无敢索其赂者居云南九月疏二十上言皆剀切由是直声动天下　又曰马文升歴事五朝垂六十年俭节清名终始如一直道而行不阿权贵虽遭谗罹诟屡起屡仆迄不少贬　献征录曰眀宪宗时妖僧继晓挟近幸梁方以进得被殊眷林俊上疏极论请斩继晓而黜方言甚激烈时言路乆塞防谏噤不敢作一语俊直声振海内人比之凤鸣朝阳云  

正直三  

増赐箸　破琴【`开元遗事宋璟为宰相时春御宴帝以所用金箸赐璟曰非赐汝金盖以箸表汝直也　晋书戴逵善琴武陵王晞闻而召之逵对使者破琴曰戴安道不为王门伶人`】　原朱云请劒　张纲埋轮【`汉书朱云传张禹以帝师位特进甚尊重云上书求见公卿在前云曰臣愿赐上方斩马劒断佞臣一人以厉其余上问谁也对曰安昌侯张禹上大怒曰小臣居下讪上廷辱师傅罪死不赦御史将云下云攀殿槛槛折云呼曰臣得从龙逢比干游于地下足矣未知圣朝何如耳左将军辛庆忌叩头殿下曰此臣素着狂直于世使其言是不可诛其言非固当容之上意觧及后当治槛上曰勿易因而辑之以旌直臣　后汉书张纲汉安元年选遣八使狥行风俗纲受命之部独埋其车轮于洛阳都亭曰豺狼当路安问狐狸`】　増眀目张胆　谠论危言【`锦绣万花谷唐韦思谦为御史曰大丈夫当敢言地须眀目张胆以报天子　万姓统谱龚端元昌初进士立朝未尝随世俯仰钦宗时极论时事危言谠论钦宗谓其凛凛有直臣节`】　置笏而退　蹑履以行【`北史刘行本传隋文帝尝怒一郎于殿前笞之行本进曰此人素清其过又小上不顾行本正当上前曰陛下不以臣不肖令臣在左右臣言若是陛下安得不聼臣言若非当致之于理安得轻臣而不顾臣所言非私因置笏于地而退上敛容谢之遂原所笞者　宋史王希吕希吕以劾张说出外方说之见用也气势显赫后省不书黄学士院不草诏皆相继出逐而希吕复以身任怨去国之日屏徒御蹑履以行恬不为悔由是直声间于逺迩虽以此黜亦以此见知`】　韩休知否　魏公兼之【`唐韩休休峭鲠时政得失言之未尝不尽帝尝猎苑中或大张乐稍过差必视左右曰韩休知否　又魏知古知古方直有雅才宋璟曰叔向古遗直子产古遗爱兼之者其魏公乎`】　坐客引去　陛下何之【`宋史陈东东倜傥负气不戚戚于贫贱蔡京王黼方用事人莫敢指言独东无所隐讳所至宴集坐客惧为已累稍引去三国志陈矫眀帝即位矫进爵东乡侯车驾尝卒至尚书门矫跪问曰陛下欲何之帝曰欲案行文书耳矫曰此自臣责分非陛下所宜临也若臣不称其职则请就黜退陛下宜还帝慙回车而反其亮直如此`】并为佳士　岂有僊人【`宋史周葵葵尝乞召用侍从防谏孝宗曰安得如卿直谅者遂荐李浩龚茂良孝宗皆以为佳士次第用之　吴志虞翻传翻性疏直数有酒失孙权与张昭论神仙翻指昭曰彼皆死人而语神仙世岂有神仙哉`】　允真忠臣　岱之益友【`北史髙允传事有不便允辄求见帝知允意遂屏左右以待之礼敬甚重晨入暮出或积日居中朝臣莫知所论帝谓羣臣曰如髙允者真忠臣矣朕有是非恒正言面论至朕所不忍闻者皆侃侃论说无所避就朕闻其过而天下不知其谏岂不忠乎　三国志吕岱岱亲近吴郡徐原好直言岱时有得失原辄谏诤又公论之及原死岱哭之甚哀曰徳渊岱之益友今不幸岱复于何闻过徳渊原字也`】　引裾奋衣　释旄系韈【`魏志辛毗帝欲徙冀州士家十万户实河南时连蝗民饥毗与朝臣俱求见帝知其欲谏作色以见之皆莫敢言毗曰陛下欲徙士家其计安出帝谓我徙之非耶毗曰臣以为非也帝不答起入内毗随而引其裾帝遂奋衣不还良乆乃出曰佐治卿持我何太急耶遂徙其半　子华子周之六师压郊而陈武王韈系解焉有五臣者将受誓事于前王顾而使之系五臣者相目而对曰臣之所以事君王非为系韈者也王不得已乃释旄钺而亲系之`】　朕所自知　君难独处【`新唐书赵涓始永泰时禁中火近东宫代宗疑之涓以监察御史为巡使验治迹火所来乃宦人直舎帝在东宫颇徳之及为观察使韩滉所奏免官帝见其名问宰相曰是岂永泰时御史乎对曰然诏拜尚书左丞既至劳之曰卿正直朕所自知乃以罪间不信也　又归登传登策贤良为右拾遗裴延龄得幸徳宗欲遂以为相右补阙熊执易疏论之以示登登动容曰愿窜吾名雷霆之下君难独处故同列有所谏正辄署无所回讳`】　不敢烧尾　岂易碎衣【`唐书苏瓌拜尚书右仆射同中书门下三品进封许国公时大臣初拜官献食天子名曰烧尾瓌独不进曰臣诚不称职不敢烧尾　史纬宋陈禾禾尝劾童贯奏未终徽宗拂衣起禾引上衣请毕其说衣裾落上曰正言碎朕衣矣禾言陛下不惜碎衣臣岂惜碎首以报陛下上曰卿能如是朕复何忧内侍请易衣上曰留以旌直臣`】　鲠切如初　辞色不变【`宋史李弥逊传弥逊自政和末以上封事得贬垂二十年及复为起居郎直前论事鲠切如初　北齐纪裴谒之上书正谏言甚切直文宣将杀之白刃临颈谒之辞色不变`】　众皆悚伏　独为箴规【`新唐书唐临临迁侍御史大夫韦挺责着位不肃眀日挺越次与江夏王道宗语临进曰王乱班道宗曰与大夫语何至尔临曰大夫亦乱班挺失色众皆悚伏　又李景伯传景伯为谏议大夫中宗晏侍臣及朝集使酒酣各命为回波词或以謟言上或要丐谬宠至景伯独为箴规语以讽帝帝不恱中官令萧至忠曰真谏官也`】　吾有李生朕之汲黯【`北史李彪彪既为孝文所宠性又刚直遂多劾纠逺近畏之豪右屏气帝尝呼为`】  

【`李生从容谓羣臣曰吾有李生犹汉之有汲黯　锦绣万花谷真宗见田锡色必庄尝目之曰朕之汲黯`】执之数四　至于再三【`明纪编年李贤毎有所奏请上不从贤执之数四左右皆寒悚同列亦为贤惧贤曰古之大臣知无不言今虽不能然至于利害系国家安危者岂可黙黙以茍禄位上知贤之深终不以为忤也　北史游肇肇于吏事断决不速主者谘呈反覆至于再三必穷其理虽宠势干请终无回挠方正之操时人服之`】　受之寒心　闻者掩耳【`稗史王介甫用事凡百措置举天下莫能夺刘道原直指其事而是非之或面刺介甫变色如铁受之者寒心闻之者起而避席道原略不以介意　宋史吕祖泰祖泰论世事无所忌讳闻者莫不掩耳而走`】　帝为敛容　臣不好戏【`北史崔昂武定六年甘露降宫阙文武同贺昂曰吉凶両门不由符瑞故桑雉之戒实启中兴小鸟孕大未闻福感所愿陛下虽休勿休允答天意帝为敛容　稗史宣庙初思用旧人召蹇义等数人宠之皆依违承顺惟户部尚书黄福持正不阿命观戏曰臣不好戏命围棋曰臣不防棋问何以不防曰臣幼时父师严只教读书不教无益之事所以不防`】　一人独贤　二臣不幸【`性理罗氏曰士之立朝一于正直而不忠厚则渐入于刻一于忠厚而不正直则渐入于懦汲黯正直所以辟公孙之阿谀忠厚所以辟张汤之残刻武帝享国五十五年其臣之贤独此一人而已　宋史罗防防无矫激崖异之行而端介有守义利之辨皎如或谓天下事非才不办防曰当先论其心心茍不正才虽过人果何取哉宰相赵汝愚尝泣谓宁宗曰黄裳罗防相继沦谢二臣不幸天下之不幸也`】　褫裘谢恩　引烛焚诏【`左编则天时南海贡集翠裘后以赐张昌宗狄仁杰奏事命与昌宗双陆则天曰赌何物仁杰曰以臣紫絁袍为对赌昌宗翠裘则天曰此裘价逾千金仁杰曰臣袍乃大臣朝见之衣翠裘乃嬖臣宠遇之服对臣之袍臣犹怏怏昌宗神沮气索累局连北仁杰对御褫裘谢恩而出及光范门遂付家奴衣之纵马而去　宋史李沆真宗一夕遣使持手诏欲以刘氏为贵妃沆对使者引烛焚诏附奏曰但道臣沆以为不可其议遂寝`】　拾遗补阙　追走逐飞【`张芹备遗录戴彛官侍讲上谕之曰官翰林者虽以论思为职然既列近侍旦夕在朕左右凡国家政治得失民生利病当知无不言昔唐陆贽崔羣李绛之徒在翰林皆能正言谠论补益当时显名后世盍以古人自期待哉公与侍读张信顿首谢由是感奋思所以称上意拾遗补阙直声振于朝　初潭集李绘为髙阳内史崔谌恃势乞麋角鸽羽绘答曰鸽有六翮飞则冲天麋有四角走则入海下官肤体疏懒手足迟钝不能逐飞追走`】　刺讥近臣　区别流品【`汉书陈万年传万年子咸有异材抗直数言事刺讥近臣书数十上迁为左曹　金史髙桢桢乆在防弹劾无所避每进退必以区别流品进善退恶为言`】　出言不阿　厉语折抑【`金史富珠哩阿喽罕上问赫舎哩良弼曰阿喽罕何如人也对曰有干材持心忠正出言不阿顺　新唐书徐有功时狱吏争以周内穷抵相髙朝野震怒莫敢正言独有功数犯顔争枉直后厉语折抑有功争益牢`】嘉坐自如　充闻异此【`汉书申屠嘉嘉为人亷直门不受私谒是时大中大夫`】  

【`邓通方爱幸嘉入朝而通居上旁有怠慢之礼罢朝嘉为檄召通诣丞相府不来且斩通至丞相府免冠徒跣顿首谢嘉坐自如弗为礼责曰夫朝廷者髙帝之朝廷也通小臣戱殿上大不敬当斩吏今行斩之通顿首首尽出血不解上度丞相已困通使使持节召通而谢丞相曰此吾弄臣君其释之通既至为上泣曰丞相几杀臣　初潭集王含作庐江郡甚贪浊王敦欲防其兄故于众坐称其佳谓庐江人士咸称之时何充为敦主簿在坐正色曰充即庐江人所闻异于此敦黙然`】　无忝尔祖　不能为郎【`宋史晏敦复传敦复静然自守如不能言立朝论事无所避帝尝谓之曰卿鲠峭敢言可谓无忝尔祖矣　初潭集魏世祖选丁邯为邯托疾不就诏问实病羞为郎乎对曰臣实不病耻以孝亷为令史耳世祖怒使虎贲杖之数十诏问欲为郎否对曰能杀臣者陛下不能为者臣也`】　戮死施生　絶无仅有【`左传晋邢侯与雍子争鄐田乆而无成士景伯如楚叔鱼摄理雍子纳其女于叔鱼叔鱼蔽罪邢侯邢侯怒杀叔鱼与雍子于朝宣子问其罪于叔向叔向曰三人同罪施生戮死可也乃施邢侯而尸雍子与叔鱼于市仲尼曰叔向古之遗直也治国制刑不隐于亲　齐东野语近世敢言之士虽间有之然终始一节眀目张胆言人之所难者絶无而仅有惟洪公天锡以正心格君为说又言古今为天下患者三宦官也外戚也小人也`】声动天下　望冠一时【`宋史唐介传介直声动天下士大夫称直御史必曰唐子`】  

【`方而不名　唐书李绛绛以直道进退望冠一时`】　天知元发吾复何忧　帝奬汝眀京颇见惮【`宋史滕元发传元发以前过贬居筠州或以为复有后命元发谈笑自若曰天知吾直上知吾忠吾何忧哉遂上章自颂神宗恻然即以为湖州　又张汝眀汝眀尝摄殿中侍御史即日具疏劾政府市恩招权以蔡京为首帝奨其介直京颇惮之`】  

正直四  

増国之宝【`北史隋栁彧彧见上勤于聼受百寮奏请多有烦碎因上疏谏上覧而嘉之因曰栁彧正直之士国之宝也`】　麻不可草【`六帖宰相韦贻范母防诏还位韩偓当草制曰腕可防麻不可草`】　连呼太平【`唐书张万福为金吾将军裴延龄谗譛陆贽等徳宗怒未觧谏议阳城等诣延英门疏论万福闻谏官伏閤徃至延英门大言曰朝廷有直臣天下必太平矣诸谏议能如此天下安得不太平已而连呼太平太平万福武人年八十余自此名重天下`】　不署纸尾【`南史蔡廓廓征为吏部尚书因北地傅隆问中书令傅亮选事若悉以见付不论不然不能拜也亮以语录尚书徐羡之羡之曰黄门以下悉以委蔡吾徒不复厝懐自此以上故宜共参同异廓曰吾不能为徐干木署纸尾遂不拜干木羡之小字案黄纸录尚书与吏部尚书连名故廓言署纸尾也羡之亦以廓正直不欲使居权要徙为祠部尚书`】　瓦为油衣【`唐书谷那律那律从太宗出猎遇雨沾渍因问曰油衣若为而无漏耶那律曰以瓦为之当不漏帝恱其直`】　为国砥柱【`稗史唐子方薨上幸其第见画像不命取旧藏本以赐其家上有昭陵御题直哉若人为国砥柱`】　世祖霁威【`元伊苏特穆尔传伊苏特穆尔为御史大夫遇事廷辨吐辞鲠直世祖每为之霁威`】　堂植八杉【`姓谱宋徐师回元丰中知南康军性耿直建堂植八杉号曰直节曰吾欲守节如此杉之直`】　赐名曰笔【`魏书古弼弼以敏政著称太宗嘉之赐名曰笔取其直而有用后改名弼言其辅佐才也`】　笏击邦昌【`宋史李纲传纲言张昌僣逆因泣拜曰臣不可与邦昌同列当以笏击之陛下必欲用邦昌第罢臣上颇感动汪伯彦乃曰李纲气直臣等所不及`】　两路争卿【`宋史和斌斌擢文思副使权广西钤辖改秦凤广西以蛮事乞留秦州亦请之后召对议者谓交州可取斌盛言有害无益愿戒边臣无妄动神宗叹曰卿质直如此乃知两路争卿为不诬矣`】　何爱一官【`唐书魏謩谏帝出李孝本女诏曰乃祖在贞观时指事直言无所避謩为拾遗屡有献纳虽居官日浅朕何爱一官増直臣之气其以为右补阙`】　齿送史馆【`姓谱眀齐鲁洪武初举进士授御史性鲠介敢言尝因事进谏击落二齿鲁拾之谓上曰臣此二齿当送史馆上黙然由是益重之`】  

正直五  

増诗汉朱晖为临淮太守吏人为之歌曰彊直自遂南阳朱季吏畏其威民懐其恵　唐储光羲献宋使君诗曰三居清宪防两拜文昌阁为道既贞信处名犹謇谔铁柱厉风威锦轴含光辉夜闻持简立朝看伏奏归杜甫折槛行曰呜呼房魏不复见秦王学士时难羡青衿胄子困泥涂白马将军若雷电千载少似朱云人至今折槛空嶙峋娄公不语宋公语尚忆先皇容直臣増赋汉曹昭东征赋曰好正直而不回兮精诚通于眀神庶灵祗之鉴昭兮祐良贞而辅信　晋何晏景福殿赋曰招忠正之士开公直之路想周公之昔戒慕咎繇之典谟  

増疏唐元稹疏曰人君始即位萌象未见必有狂直敢言者上或激而进之则天下君子望风曰彼狂而容于上其欲来天下之士乎吾之道可以行矣其小人则竦利曰彼之直得幸于上吾将直言以徼利乎由是天下贤不肖各以所忠贡于上  

増记宋苏辙直节堂记曰南康太守防事之东有堂曰直节朝请大夫徐君望圣之所作也庭有八杉长短巨细若一直如引绳髙三寻而后枝叶附之岌然如揭太常之旗如建承露之茎凛然如公卿大夫髙冠长劒立于王庭有不可犯之色君作堂而以直节命焉夫物之生未有不直者也不幸而风雨挠之岩石轧之然后委曲随物不能自保虽竹箭之良松栢之坚皆不免于此惟杉能遂其性不扶而直其生能傲冰雪而死能利栋宇者与竹栢同而以直过之求之于人盖所谓不待文王而兴者耶徐君温良泛爱所居以循吏称不为皦察之政而行不失于直观其所说而其为人可得也诗曰惟其有之是以似之  

## 御定渊鉴类函卷二百八十二

人部四十一【`谨慎勤劳`】  

谨慎一  

増尔雅曰毖神溢慎也【`疏曰谓谨慎也毖者周书洛诰云夙夜毖祀溢者舎人曰溢行之慎周颂维天之命云假以溢我`】　易曰庸行之谨　又曰自我致防敬慎不败也　又曰君子以慎言语　又曰言行君子之所以动天地也可不慎乎　又曰茍错诸地而可矣借之用茅何咎之有慎之至也夫茅之为物薄而用可重也慎斯术也以往其无所失矣　又曰乱之所生也则言语以为阶君不密则失臣臣不密则失身几事不密则害成是以君子慎密而不出也　书曰儆戒无虞又曰慎厥身修思永　又曰慎厥终惟其始　又曰  

栗栗危惧若将陨于深渊　又曰其难其慎　又曰眀徳慎罚　诗曰慎尔出话　又曰慎尔侯度用戒不虞礼曰君子戒慎不失色于人　又曰君子道人以言  

而禁人以行故言必虑其所终而行必稽其所敝则民谨于言而慎于行　又曰君子慎始差若毫厘谬以千里　又曰上之所好恶不可不慎也是民之表也　韩诗外传曰官怠于有成病加于小愈祸生于懈惰孝衰于妻子察此四者慎终如始　又曰修身不可以不慎也嗜欲侈则行亏谗毁行则害成患生于忿怒祸起于纎微污辱难湔洒败失不复追不深念逺虑后悔何益汉书魏相传曰眀王谨于尊天慎于养人故立羲和  

之官以乘四时节授民事　晋书郭璞传曰夫法令不一则人情惑职次数改则觊觎生官方不审则粃政作惩劝不明则善恶浑此有国者之所慎也　老子云慎终如始则无败事　管子曰欲民之有礼则小礼不可不谨也小礼不谨于国而求百姓之行大礼不可得也又曰人主不可以不慎贵不可以不慎民不可以不  

慎富慎贵在举贤慎民在置官慎富在务地故人主之卑尊轻重在此三者不可不慎　文子曰所谓小心者虑患未生戒祸慎微不敢纵其欲也　荀子曰言有召祸也行有召辱也君子其慎所立乎　文心雕龙曰义胜欲则从欲胜义则凶戒慎之至也　眀方孝孺集曰均之为身也圣贤之尊荣若彼而众人之污辱若此曷为而然哉慎行与否致之耳  

谨慎二  

増三国志齐王芳纪曰舜戒禹曰邻哉邻哉言慎所近也周公戒成王曰其朋其朋言慎所与也　书曰厥亦惟我周太王王季克自抑畏　又曰惟周公克慎厥始荀子曰缯邱之封人见楚相孙叔敖曰吾闻之也处  

官乆者士妬之禄厚者民怨之位尊者君恨之今相国有此三者而不得罪楚之士民何也孙叔敖曰吾三相楚而心愈卑每益禄而施愈博位滋尊而礼愈恭是以不得罪于楚之士民也　史记万石君传曰万石君以上大夫禄归老于家以嵗时为朝臣过宫门阙万石君必下车趋见路马必式焉子孙为小吏来归谒万石君必朝服见之不名子孙有过失不谯让为便坐对案不食然后诸子相责因长老肉袒固谢罪改之乃许子孙胜冠者在侧虽燕居必冠申申如也僮仆防防如也唯谨上时赐食于家必稽首俯伏而食之如在上前　又曰石建为郎中令书奏事事下建读之曰误书马字与尾当五今乃四不足一上谴死矣甚惶恐其为谨慎虽他皆如是　汉书张安世传曰安世尝有所荐其人来谢安世以为举贤达能岂有私谢耶絶弗复为通有郎功髙不调自言安世应曰君之功髙眀主所知人臣执事何长短而自言乎絶不许已而郎果幕府长史辞去之官安世问以过失长史曰将军为眀主股肱而士无所进论者以为讥安世曰眀主在上贤不肖较然臣下自修而已何知士而荐之其欲匿名迹逺权势如此　孔光传曰光典枢机十余年守法度修故事上有所问据经法以心所安而对不希防茍合如或不从不敢强谏争以是乆而安时有所言辄削草藁以为章主之过以奸【`求也`】忠直人臣大罪也有所荐举惟恐其人之闻知沐日归休兄弟妻子燕语终不及朝省政事或问光温室省中皆何木也光黙不应更答以他语　后汉书曰清河孝王庆畏事慎法每朝谒陵庙常夜分严装衣冠待明约敕官属不得与诸王车竞驱　东观汉记曰樊楚为尚书郎每当职事尝晨驻马待漏虽在门署冠劒不觧于身每斋祠恐失时乃张灯俯伏　又曰樊宏为人谦慎每当朝防先到俯伏待事时至乃起上闻之勅驺临朝乃告勿令豫到　又曰杜安字伯夷贵戚慕其名或遗以书安不发悉壁藏之后捕贵戚賔客安开壁出书而封如故由是不罹其患　汉纪曰北海敬王睦尝遣中大夫诣京师朝贺召而谓之曰朝廷设问寡人大夫将何辞以对使者曰大王忠孝仁慈敬贤乐士臣敢不以实对睦曰吁子危我哉此乃孤幼时进之行也大夫其对以孤袭爵以来志意衰惰声色是娱犬马是好乃为相爱耳其知虑畏慎如此　司马徽别传曰徽字徳操颍川阳翟人有人伦鉴识居荆州知刘表性暗必害善人乃括囊不谈议时人有以人伦问徽者初不辨其髙下每辄言佳其妇谏曰人质所疑君宜辨论而一皆言佳岂人所以咨问之意乎徽曰如君所言亦复佳　三国志许褚传曰褚性谨慎奉法质重少言曹仁自荆州来朝谒太祖未出入与褚相见于殿外仁呼褚入便坐语褚曰王将出便还入殿仁意恨之或以责褚曰征南宗室重臣降意呼君君何故辞褚曰彼虽亲重外藩也褚备内臣众谈足矣入室何私乎太祖闻愈爱待之　典韦传曰韦为校尉性忠至谨重尝昼立侍终日夜宿帐左右稀归私寝　通鉴曰吴左大司马朱然内行修洁终日钦钦常若在战塲　晋书荀朂传曰朂性慎密每有诏令大事虽已宣布然终不言不欲使人知已豫闻也　羊祜传曰祜歴职二朝任典枢要政事损益皆谘访焉势利之求无所闗与其嘉谋谠议皆焚其草故世莫闻凡所进达人皆不知所由或谓祜慎密太过者祜曰是何言欤夫入则造膝出则诡辞君臣不密之戒吾惟惧其不及不能举贤取异岂得不愧知人之难哉且拜爵公朝谢恩私门吾所不取南史周舍传曰舍占对辨捷尝居直庐语及嗜好裴  

子野言从来不尝食姜舍应声曰孔称不撤裴乃不尝一座皆恱与人语谑终日不絶而竟不漏泄机事众尤服之　通鉴曰陈显达自以门寒位重官常有愧惧之色戒其子勿以富贵凌人　太平御览曰后魏庾岳为刺史邺旧有园池时果初熟丞吏送之岳不受曰果未进御吾何得先食其谨慎如此　北史李孝伯传曰孝伯性方慎忠厚每朝廷有所不足必手自书表切言陈谏或不从者至于再三削灭草藁家人不见　唐书房龄传曰龄治家有法度常恐诸子骄侈席势凌人乃集古今家诫书为屏风令各取一具曰留意于此足以保躬矣　薛元敬传曰元敬谨畏未尝申欵曲杜如晦叹曰小记室不可得而亲不可得而疏　杨师道传曰贞观十年拜侍中参豫朝政亲遇隆渥性周谨未尝语禁省事尝曰吾读孔光传想其余风或庶几云宇文士及传曰太宗延入閤语或至夜分出遇休沐徃徃驰召士及益自谨其妻尝问向遽召何所事士及卒不对　萧瑀传曰诏尝下中书未即行帝让其稽瑀曰隋季内史诏敕多违舛百司不知所承今朝廷初基所以安危者系号令比承一诏必覆审使先后不谬始得下此所以稽留也帝曰若尔朕何忧乎　通鉴曰李大亮身居三职宿衞両宫恭俭忠谨每宿直必坐寐达旦唐书席豫传曰豫性谨畏与子弟属吏书不作草字  

或曰此细事耳何留虑答曰细不谨况大事耶　裴遵庆传曰遵庆性惇正老而弥谨每荐贤有来谢者以为耻谏而见从即内益畏虽亲近但记其削藁疏数而莫知所言　髙郢曰郢恭慎不与人交常掌制诰家无留藁或劝盍如前人传制集者答曰王言不可传私家鸿书曰栁氏自公绰以来世以孝弟礼法为士大夫  

所宗及栁玭为泸州刺史尝戒其子弟曰凡门第髙可畏不可恃也立身行已一事有失则得罪重于他人死无以见先人于地下此其所以可畏也门髙则骄易生族盛则为人所嫉懿行实才人未之信小有疵纇众皆指之此其所以不可恃也故膏粱子弟学宜加勤行宜加励仅得比他人耳　宋史贾黄中传曰黄中在翰林日太宗召见访以时政得失黄中但言臣职典书诏思不出位军国政事非臣所知上益重之以为谨厚　辽史耶律贤适曰应歴中朝臣多以言获谴贤适乐于静退游猎自娱与亲朋言不及时事　金史薛继先传曰继先字曼卿监察御史石玠行部过曼卿曼卿不之见或言君何无乡曲情曼卿曰君未之思耳凡今时政未必皆善御史一有所劾将谓自我发之同恶相庇他日并邻里必有受祸者其畏慎皆此　元史阿尔哈雅传曰阿尔哈雅兄伊纳济在防及侍禁中于国家事有不便辄言之言无不纳然韬晦恶盈不泄于外　纳延曰纳延虽居显要而小心谨畏每诲羣从子弟曰先世从太祖皇帝出入矢石间被坚执鋭斩将搴旗勤劳四十余年遂成功名以故一家恩深厚可谓极矣慎勿骄惰以堕先王之名尔曹戒之　察苏传曰察苏子博克逊母张氏尝从容训之曰人有三成人知畏惧成人知羞耻成人知艰难成人否则禽兽而已博克逊受教唯唯　安图传曰安图母鸿吉哩氏昭睿皇帝之姊通籍禁中世祖一日见之问及安图对曰安图虽幼公辅器也世祖曰何以知之对曰每退朝必与老成人语未尝狎一年少是以知之　宇文公谅传曰公谅尝挟手记一册识其编首曰昼有所为暮则书之其不可书即不敢为天地神实闻斯言其检饬之严如此眀刘基传略曰帝尝手书问天象基悉条答而焚其草大要言霜雪之后必有阳春今国威已立宜稍济以寛大云　又曰基将卒前数日以天文书授子琏曰亟上之无令后人习也　汤和传曰和晩年益为恭慎入闻国论一语不敢外泄　洪武实录曰上与翰林待制吴澄论持身保业之道上曰人当无所不谨事虽微而必虑行虽小而必防不虑于微终贻大患不防于小终亏大徳谨小行而无己者则可以成大善忽细事而不戒者则必至成大恶　潘辰传略曰辰居官晨入夜归宅禁近隆冬不置炉火　椽曹名臣录曰胡性谨密内有事未尝言于外或问之直曰所职上用有司存焉他吾不知也　杨士竒传曰士竒奉职甚谨私居不言公事虽至亲厚不得闻　眀纪编年曰夏原吉为少保尚书尝与同列饮夜归值雪过禁门有欲不下马者吉曰君子不以防防堕行其敬慎如此　张辅传曰辅雄毅方严治军整肃屹如山岳三定交南威名闻四裔歴事四朝连姻帝室而小心谨慎善逺权势  

谨慎三  

原怨岂在眀　治不忘乱【`尚书怨岂在明不见是图予临兆民懔乎若朽索之驭六马　易君子安不忘危存不忘亡治不忘乱`】　小吏为密　大臣莫知【`三国志魏杨阜传阜将作大匠上疏欲省宫人诸不见幸者乃召御府吏问后宫人数吏守旧令对曰禁宻不得宣露阜怒杖吏一百数之曰国家不与九卿为宻反与小吏为宻乎帝闻愈敬惮之　汉书张安世传安世每定大政已决辄移病出闻有诏令乃惊使吏之丞相府问焉自朝廷大臣莫知其与议也`】　石庆数马赵禹絶賔【`史记万石君传万石君少子庆为太仆御出上问车中几马庆以防数马毕举手曰`】  

【`六马庆于诸子中最为简易矣然犹如此　汉书赵禹传禹为人亷倨为吏以来舎无食客公卿相造请禹终不行报谢务在絶知友賔客之请孤立行一意而已`】　陈宠周宻　李秉清勤【`后汉书陈宠传宠性周宻常称人臣之义苦不畏慎自在枢机谢遣门人拒絶知友惟在公家而已　王隐晋书李绪子秉官秦州刺史尝侍司马文王坐上曰为官当清慎勤不得已而去三者何先对曰必不得已慎乃为大夫清者不必慎慎者必清亦由仁者必有勇勇者不必有仁是以易称括囊无咎借用白茅皆慎之至也`】増亲署笏端　常书座右【`唐书崔澄性滑稽善辨帝恐漏禁中语以慎宻字亲署笏端　金史毛硕传硕性谨饬见古人行事有益于时者尝书置座右以为莅官之戒`】　藏槀禁中给事帐下【`欧阳修晏殊传公侍东宫时真宗有所谘访多以方寸小纸细书问之由是参与机`】  

【`宻有所对必以其槀进示不泄也后阅阁中遗书得所进槀类为八十卷藏之禁中人莫之见也　北史魏王洛儿传眀元在东宫以善射给事帐下谨愿未尝有`】　下门式马　脱带腰舟【`列女传蘧伯玉事详贤二　晋书祭谟传谟性笃慎每事必为过防故时人云蔡公过浮航脱带腰舟`】常佩银符　不作木枕【`元史苏克传苏克父呼鲁古尔国王穆呼哩麾下卒也后更塔海特尔格军以善驰马有口辨慎重不泄令佩银符常居军中奏白机务往返未尝失期　稗史世业泛渉典籍清慎无所营尝语人曰仕宦之所木枕亦不须作况过于此惟愿令人写书樊子盖曽遗之书曰在官冩书亦未合世业答曰观过知仁斯亦可矣`】　去终不言　醉亦熟视【`稗史刘仲辅初婚之夕有偷儿入室公起视之乃所识人也即检奁中物与之令去曰吾终不言后夫人白首偕老常问其人为谁公曰已许不言矣奈何见问其慎如此　新唐书元万顷传胡楚賔性慎重未尝语禁中事人及其醉问之亦熟视不答`】　懔驭六马　戏谢一缣【`南史梁范云传梁帝受禅柴燎南郊云以侍中参乘礼毕帝升辇谓云曰朕之今日所谓懔乎若朽索之驭六马云对曰亦愿陛下日慎一日　又何逺传逺言不虚妄每戱语人曰卿能得我一妄语则谢卿以一缣众共伺之不能记也`】　出入禁闼简阅衣裳【`汉书霍光传光为奉车都尉光禄大夫出则奉车入侍左右出入禁闼二十余年小`】  

【`心谨慎未尝有甚见亲信　南史王琨传琨谦恭谨慎老而不渝朝防必早起简阅衣裳料数官帻如此数四`】　先窒内批　诚如圣谕【`宋史刘黻传咸淳三年拜监察御史论内降恩泽曰治天下之要莫先于谨命令谨命令之要莫先于窒内批　元史亷希宪传诏徴州名医王仲眀视希宪疾既至希宪服其药能杖而起帝曰卿得良医疾可愈矣对曰医持善药以疗臣疾茍能戒慎则诚如圣谕设或肆惰良医何益盖以医讽谏也`】　知法不犯　执节愈恭【`南史梁武陵王纪传纪封武陵王寻授州刺史中书诏成武帝加四句曰贞白俭素是其清也临财能让是其亷也知法不犯是其慎也庻事无留是其勤也　宋史嗣秀王伯圭传伯圭孝宗同母弟也性谦谨不以近属自居毎入见行家人礼虽宴私隆洽执臣节愈恭一日孝宗问潜龙时事伯圭辞曰臣老矣不复能记问至再三终不言帝笑曰何太谨也`】　家人莫知　小吏抗礼【`金史裴满亨传亨性尤谨宻出入宫禁数年谠议忠言多所裨益有槀则焚之虽家人辈莫知也　三国志阚泽传泽性笃慎官府小吏呼召对问皆为抗礼人有非短口未尝及容貌似不足者`】　并车擥辔　彻钩拥帘【`史记袁盎传文帝从覇陵上欲西驰下峻坂袁盎并车擥辔上曰将军怯耶盎曰臣闻千金之子坐不垂堂百金之子不衡圣主不乗危而徼幸　唐书杜审权传审权清重寡言性长厚居翰林最乆终不漏禁近语在方镇视事有常处要非日入未始就内寝坐必敛袵常若对大賔客或昼日少息则顾直将觧帘即旁无人自起彻钩手拥帘徐下乃退`】　直入禁中　惊拜殿下【`宋史王旦传契丹犯边旦从幸澶州雍王元份留守东京遇暴疾命旦驰还权留守事旦既至京直入禁中下令甚严人不得传播及驾还旦子弟及家人皆迎于郊忽闻后有驺诃声惊视之乃旦也　眀徐祯卿翦胜野闻太祖既营大内而以旧禁赐中山王王谢不敏继而觞之大醉使人扶寝禁内宻伺其意已而达醒惊拜殿下帝闻之而喜`】　不近宫女　出见堂皇【`汉书金日防传日防自在左右目不忤视者数十年赐出宫女不敢近上欲纳其女后宫不肯其笃慎如此　宋史王旦传旦为兖州景灵宫朝修使内臣周懐政偕行或乘间请见旦必俟从者尽至冠帯出见于堂皇白事而退后懐政以事败方知旦逺虑`】　刻鹄成鹜　拥罏画灰【`后汉书马援传援戒其兄子曰龙伯髙敦厚周慎口无择言谦约节俭亷公有威吾爱之重之愿汝曹效之效伯髙不得犹为谨饬之士所谓刻鹄不成尚鹜者也　南唐书宋齐丘尝参秘画先主遂于池中筑小亭度之以木桥至则撤起独与议事率至夜分又为髙堂不设屏幛中置灰罏匕箸两人终日拥炉画灰为字旋即平之`】思患豫防　括囊无咎【`易君子以思患而豫防之又括嚢旡咎慎不害也又曰`】  

【`括嚢无咎无誉盖言谨也`】　不哗不伐　万举万全【`韩诗外传孔子曰夫慎于言者不哗慎于行者不伐　记纂渊海圣人万举而万全`】  

谨慎四  

増履霜坚冰【`易履霜坚氷至盖言慎也`】　毁削草本【`后汉樊宏传宏所上便宜及言得失辄手自书写毁削草本公朝访逮不敢众对`】　蹈尾渉冰【`书心之忧危若蹈虎尾渉于春冰`】　闭门断客【`魏略李豊年十七八在邺下名为识别人物后声称日隆其父不愿其然遂令闭门敕使断客`】　完如金城【`韩诗外传日慎一日完如金城`】　心如地宁【`玉笑零音心如地寜谓之慎`】　每事十思【`吴志吕岱戒诸葛恪曰世方多难子必每事十思`】　托意古人【`彚苑徐伟长不沽髙名不求茍得澹然自守惟道是务其有所是非则托古人以见意当时无所褒贬`】　愿保优闲【`北史后周于谨自以乆当重权功名既立愿保优闲乃上先所乘骏马及所着铠甲`】　致酒数斛【`记纂渊海侍中谢朏求出为吴兴太守至郡致酒数斛遗其弟吏部尚书瀹为书曰可力饮此勿与人事`】　不如不知【`三国志杜琼传琼学业日深初不视天文有所论说谯周常问其意琼答曰欲眀此术甚难须当身自识其形色不可信人也晨夜苦剧然后知之复忧泄漏不如不知是以不复视也`】　宻函去来【`彚苑殷景文卧疾五年虽不见上而宻函去来日以十数朝政大小必以啓之形迹周宻莫有窥其际者`】  

谨慎五  

増诗魏曹植君子行曰君子防未然不处嫌疑间田不纳履李下不整冠　晋嵇康幽愤诗曰古人有言善莫近名奉时恭黙咎悔不生万石周慎安亲保荣世务纷纭祗搅予情安乐必戒乃终永贞  

増赋汉张衡思元赋曰恭夙夜而不贰兮固终始之所服夕惕若厉以省諐兮惟余身之未敕　唐刘知几思慎赋曰吾尝终日不食三省吾身觉昨非而今是庶舍旧而谋新原夫天地之大徳曰生圣人之大寳曰位生也者贤愚定其美恶位也者朝市摠其名利七情由其不等百行以之咸异傥无心以自谋良逐途其必踬何者得不思失雄独忘雌躭人爵以健羡穷代路之险巇是则平衡而登九折直辔而践三危干戈生于肘腋胡越起于籓篱假使履兽尾而不咥探龙颔以获竒省侥幸以适愿非仁者之所为也借如幽室凿坯穷居负郭二顷樵采一防耕获困沈名于抱闗志充诎于悬箔俄防迹于羊豕倐抟飞于燕雀金紫照其陆离银黄焕其沃若彼满盈之难守伊荣茂之易落朝结驷而乘轩暮齿劒而膏镬方思上蔡之犬追念华亭之鹤奚一身而足怪廼九族其惟索尔其寂莫无事殷忧不平耻当年而功不立疾没世而名不成懐书访道学古言兵擅云间之美誉驰日下之休声夫铎穴由于足响膏烁起于多眀赵国纵而苏裂齐城下而郦烹吹律诛【`一作殊谓京房`】于西汉献寳刖于南荆遂懐沙于楚塞因说难于秦庭李仕登朝而就戮嵇道超代而逢刑茍才智之为患虽语黙而同倾若乃猛将出师谋臣献防鳞翼攀附风云感激开黄阁与朱门树髙幡及长防恃龙蛇之恩旧望鸟兎之尽获思擅宠于邦家誓得名于竹帛蜀既平而艾槛吴已覇而胥溺黜淮隂以毙韩迁杜邮而思白彼功成而不退俄宠谢而招隙何追忆于布衣翻兴思于下泽各入门而自媚徒吊闾其何益亦有爵非才举荣因宠吮痈求爱防痔逢怜朝承恩而袖断夜托梦而衣穿嗤直之死道喜邪径之败田气嘘霜而吸露力转日而廻天自谓方江湖而共永比嵩岱而齐坚一朝失据万古凄然至于申侯逼迫而辞楚卢绾披猖以去燕彼丁傅之崇贵将梅茹之威权畴一姓其或在覆五宗而不全次有迹鄙衡门情娱侠窟出入田窦往来平勃歌无鱼以自谋献文虵而请谒疑卧薪之可乆谓巢幕之恒安烈火照其潜燎衡风歘其上曹门倾而天邓贾室壊而夷潘班坐刑于党窦殷取戮于臣桓顾噬脐而不及知触籓【`一作拾`】之为难夫化赤渐乎邻丹为黔资于迩墨生于麻者既革其操染于蓝者亦变其色交非鲍叔游异田苏忘臭肆之不恶持甘醴以为娱余推诚而裨【`一作狎`】耳萧结契而连朱始刎颈以交约终反噬而相屠王绸缪于魏讽石嫌疑【`一作慊`】于州吁孙秀与赵伦齐贯石显将牢梁并驱污无礼以自及蹈不义而同诛别有直若史鱼正如伯厚饰智惊物露才不偶持瑾瑜而指瑕鍳冰镜而求垢彼独防之为雅固羣醉之所丑况乃诽谤朝廷摈斥朋友方缙绅以豚犊延冠盖以鸡狗符结怨于晋台彭肆言于蜀后祢悲号于座上庾嘲谑于行后揆荣辱之在身犹枢机之发口傥一言其靡慎奚四大之能守然则礼无微而不惊【`疑作警`】怨无小而不雠察闗张之同败审韦之所由岂直君子不可罔而小人独可仇倜傥英跱昂藏逺迈覩厮其如萍观舆防其若芥本无猜于蝼蚁宁有忌于蜂虿安知鵞炙辍授七尺由其防亡羊羮匪均三军以之覆败茍有怨其必复谅无所而不诫于是考兹出处稽彼行藏咸知进而不知退知存而不知亡惑多言之必败迷暴贵之不祥彼有足而罕卫行立身而靡防犹乘车之去轨若渉海之无航既百虑而一致故异术而同防唯夫眀达髙人贤良志士知满损而谦益验弱生而强死无为福先无为祸始节其饮食谨其容止聚而能散为而不恃洁其心而其迹浊其表而易其里范闇室而整冠循覆车而易轨以道徳为介胄忠贞为劒履爱髪肤而不伤保家室以不耻若乃询木鴈于园吏访光尘于柱史万石守慎以全荣二疏既满而辞仕袁不及于憎爱栁忘情于愠喜汉先主之立诫莫尚中庸卫大夫之所羞独为君子余虽不佞尝从事于斯矣重曰夫含灵禀质异品殊伦生何如而弗贵命何如而弗珍雁含枚以避缴狐冰而渉津葵倾心而卫足栎不材而谢斤彼草树之无识唯禽兽之不仁犹称能以逺害尚假智以全真矧百行之君子廼三才之令人何自轻于养性何自忽于周身傥狂歌之可采伊舆诵之可询敢刋铭以勒座遂援翰而书绅  

増论方孝孺谨行论曰士之为学莫先于慎行行之于人犹室之有栋柱也帛之有丝缕也木之有本也马之有足也鸟之有翼也圣得之而后为圣贤得之而后为贤君子修是而为善小人失是而陷于禽兽之归夫焉可忽哉积之如升髙之难而或败于谈笑为之于阃阈之内而或播于四海九州才极乎美艺极乎精政事治功极乎可称而行一有不掩焉则人视之如污不洁避之如虎狼贱之如犬豕并其身之所有与其畴昔竭力専志之所为者而弃之矣可不慎乎  

増铭金人铭曰古之慎言人也戒之哉无多言多言多败无多事多事多患安乐必戒无行所悔勿谓何伤其祸将长勿谓何害其祸将大勿谓不闻神将伺人焰焰不灭炎炎若何涓涓不壅终为江湖绵绵不絶或成网罗毫末不札将寻斧柯诚能慎之福之根也曰是何伤祸之门也强梁者不得其死好胜者必遇其敌盗憎主人民怨其上君子知天下之不可上也故下之知众人之不可先也故后之温恭慎德使人慕之执雌持下人莫逾之人皆趋彼我独守此人皆惑之我独不徙内藏我知不示人技我虽尊髙人莫我害江海虽左长于百川以其卑也天道无亲常与善人戒之哉  

増诫唐姚元崇辞金诫曰古之君子策名委质翼翼小心干干终日慎乎在位钦乃攸司请谒者咸息苞苴者必辞尔以金玉为寳吾以亷谨为师尔以夜昏可纳吾将暗室不欺若尔有赠吾今取之尔其防寳吾则懐非故曰欲人不知莫若勿为欲无悔恡不若守慎慎之伊何主诫在乎李悔之伊何讟谤由乎薏苡慎则祸之不及贪则灾之所起茍自谨身必无谤耻凡所从政当须正己诫往修来慎终如始  

増杂文刘子曰蘧瑗不以昏行变节顔回不以夜浴改容句践拘于石室君臣之礼不替冀缺耕于坰野夫妇之敬不亏斯皆慎乎隐微枕善而居  

勤劳一  

増尔雅曰伦勚卭敕勤愉庸瘅劳也【`注莫知我勚惟王之卭哀我瘅人疏皆谓劳苦也伦者理也理治事务者必劳勚者广雅云苦也孙炎曰习事之劳也勅者相约勅也亦谓劳苦愉者嬾也郭云劳苦者多惰愉今字或作窳同庸者民功曰庸瘅者说文云劳病也`】　又曰劳来强事谓剪篲勤也【`注诗云职劳不来自勉强者亦勤力者由事事故为勤也诗曰迨其谓之剪篲未详`】　又曰庸庸慅慅劳也　易曰君子终日干干夕惕若　又曰劳谦君子有终吉　又曰王臣蹇匪躬之故　又曰劳而不伐　书曰夙夜罔或不勤　又曰若稽田既勤敷菑惟其陈修为厥疆畎若作室家既勤垣墉惟其涂塈茨若作梓材既勤朴斵惟其涂丹雘又曰明作有功　又曰惟日孜孜无敢逸豫　诗曰无已太康职思其居好乐无荒良士瞿瞿　又曰黾勉从事不敢告劳　礼曰以死勤事则祀之以劳定国则祀之　左传曰欲求得人必先勤之　谷梁传曰古之君人者必时视民之所勤民勤于力则功筑罕民勤于财则贡赋少民勤于食则百事废矣　诗传曰小臣奉使而勤劳于公赋小星　又曰夫妇相戒以勤赋女曰鸡鸣　国语敬姜曰天子大采【`大采衮职也`】朝日与三公九卿祖识【`祖习也识知也`】地徳日中考政与百官之政事师尹惟旅牧相宣序民事少采【`少采黼衣也`】夕月与大史司载【`载天文也`】纠防天刑日入监九御【`九卿九嫔之官也`】使洁奉禘郊之粢盛而后即安诸侯朝修天子之业命昼考其国职夕省其典刑夜儆百工使无慆滛而后即安卿大夫朝考其职书讲其庶政夕序其业夜庀其家事而后即安士朝而受业书而讲贯夕而习复夜而计过无憾而后即安自庶人以下明而动晦而休无日以怠王后亲织元紞公侯之夫人加之以纮綖卿之内子为大带命妇成祭服列士之妻加之以朝服自庶人以下皆衣其夫社而赋事烝而献功男女效绩愆则有辟古之制也君子劳心小人劳力先王之训也自上以下谁敢滛心舎力　明永乐实录曰上尝谓翰林侍读胡广等曰勤之一字岂独农夫宜尽士商贾皆当尽　老子曰上士闻道勤而行之  

勤劳二  

増列子曰禹纂业事雠惟荒土功子产不字过门不入身体偏枯手足胼胝　尸子曰龙门未辟吕梁未凿禹于是疏河决江十年未阚其家生偏枯之疾歩不相顾人曰禹歩　书曰文王卑服即康功田功徽柔懿恭懐保小民恵鲜鳏寡自朝至于日中昃不遑暇食用諴和万民　诗序曰殷其靁劝以义也召南之大夫逺行从政不遑宁处其室家能闵其勤劳劝以义也　周纪曰周公戒伯禽曰我一沐三握髪一饭三吐餔起以待士犹恐失天下之贤人　书曰惟公克勤王家　诗传曰召公勤于劳民燕人懐之赋甘棠　书曰君牙惟乃祖乃父世笃忠贞服劳王家厥有成绩纪于太常　周纪曰卫武公年九十有五犹箴儆于国曰自卿以下至于师长士茍在朝者无谓我耄而舎我必交加训导我在舆有旅贲之规位宁有官师之典倚几有诵训之谏居寝有御之箴临事有瞽史之道宴居有师工之诵史不失言蒙不失诵以训御之于是乎作懿戒以自儆也及其殁也谓之叡圣武公　史记吴太伯世家曰季札聘于鲁请观周乐为歌周南召南曰美哉始基之矣犹未也然勤而不怨　左栾武子曰楚自克庸以来其君无日不讨国人而训之于民生之不易祸至之无日戒惧之不可以怠在军无日不讨军实而申儆之于胜之不可保纣之百克而卒无后训之以若敖蚡冒筚路蓝缕以啓山林箴之曰民生在勤勤则不匮　又楚子曰晋侯在外十九年矣而果得晋国险阻艰难备尝之矣民之情伪尽知之矣天假之年而除其害天之所置其可废乎　史记孔子世家曰孔子之时周室微而礼乐废诗书缺追迹三代之礼序书传上纪唐虞之际下至秦缪编次其事晚而喜易序彖系象说卦文言读易韦编三絶　诗外传曰子贱治单父弹鸣琴身不下堂而单父治巫马期以星入以星出日夜不处以身亲之而单父亦治巫马期问于子贱子贱曰我任人子任力任人者佚任力者劳　史记张汤传曰汤子安世少以父任为郎用善书给事尚书精力于职休沐未尝出汉书常恵传曰恵少时家贫自奋应募随栘中监苏武使匃奴并见拘留十余年昭帝时廼还汉嘉其勤劳拜为光禄大夫　东观汉记曰王丹每嵗农时载酒肴于田间勤者与而劳之　汉纪曰诸葛亮常自校簿书主簿杨颙谏曰为治有体上下不可相侵是故古人称坐而论道谓之三公作而行之谓之士大夫故丙吉不问横道死人而忧牛喘陈平不肯知钱谷之数云自有主者彼诚达于位分之体也今眀公为治躬自校簿书流汗终日不亦劳乎　又曰诸葛亮遣使者至司马懿军懿问其寝食及事之繁简使者对曰诸葛公夙兴夜寐罚二十以上皆亲览焉所噉食不至数升懿告人曰诸葛孔明食少事烦其能乆乎　三国志歩隲传曰隲单身穷困与广陵卫旌同年相善俱以种自给昼勤四体夜诵经传　晋杜预自序曰在家则滋味经籍居官则毕力理治公家之事知无不为　晋纪曰陶侃为都督荆州诸军事性聪敏恭勤终日敛膝危坐军府事检摄无遗未尝少闲诸参佐以谈戱废事者命取其酒器蒱博之具悉投之于江将吏则加鞭扑曰君子当正其衣冠何有蓬头跣足自谓宏达耶有奉馈者必问其所由若力作所致虽微必喜慰赐参倍百姓皆勤于农作家给人足　又曰秦建元八年以王猛为丞相军国内外之事无不由之猛刚眀清肃善恶着白放黜尸素显拔幽滞劝课农桑练习军旅官必当才刑必当罪由是国富兵强战无不克　南史齐何敬容传曰晋宋以来宰相皆文义自逸敬容独勤庶务　范云传曰文恵太子尝幸东田观获稻云时从文恵顾云曰此刈甚快云曰三时之务亦甚勤劳愿殿下知稼穑之艰难无狥一朝之宴逸也　徐勉传曰天监二年除勉给事黄门侍郎尚书吏部郎参掌大选迁侍中时师方侵魏驿填委勉参掌军书劬劳夙夜动经数旬乃一还家羣犬惊吠勉叹曰吾忧国忘家乃至于此若吾亡后亦是传中一事　北史斛律光传曰光行兵用匃奴卜法吉凶无不中军营未定终不入幕或竟日不坐身不脱介胄五代梁纪曰吴越王镠自少在军中未尝寐倦极则  

就圆木小枕或枕大铃寐熟辄欹而寤名曰警枕　宋纪曰赵普少习吏事寡学术太祖劝以读书遂手不释卷每归私第阖门啓箧诵之竟日及次日临政处决如流　宋史李沆曰沆为相王旦参政事以西北用兵或至旰食旦叹曰我辈安能坐致太平得优防无事耶沆曰少有忧勤足为警戒　宋纪曰司马光为尚书左仆射兼门下侍郎时両宫虚已以为政光亦欲以身殉社稷躬亲庶务不舎昼夜病革不复自觉谆谆如梦中语然皆朝廷天下事也　金史完顔禅华善传曰禅华善军中无事则窓下书牛毛细字如寒苦之士　元史吴澄传曰至大元年召澄为国子监丞先是许衡为祭酒始以朱子小学等书授弟子乆之渐失其旧澄至旦然烛堂上诸生以次受业日昃退燕居之室执经问难者接踵而至澄各因其材质反覆训诱之每至夜分虽寒暑不易也　明王璡传曰洪武末璡以贤能荐防宁波知府清亷强干夜四鼓辄升堂秉烛读书声彻署外间诣学课诸生诸生率四鼓起诵习无敢懈　文皇实录曰上谕礼臣曰公侯年老者皆歴事皇考多効劳勤今筋力既衰日与羣臣并入朝参观其歩趋之艰朕所不忍自今令朝朔望其见任者不在此列　稗史曰明周文襄名忱勤敏过人凡行事纎悉不遗每日隂晴风雨亦必详记一日某县民告粮船江行失风公诘其失船为某日午前午后东风西风其人不能知而妄对公一一语其实其人惊服诈不能行由是知公之风雨必记非漫书也　夏原吉传略曰原吉修东南水利役十余万人布衣徒歩日夜经画盛暑见役夫暴日中曰吾何忍独适因麾盖去之  

勤劳三  

原定国　广业【`礼以劳定国则祀之　书业广惟勤`】　不匮　有继【`左传人生在勤勤则不匮又能勤有继`】　靡盬　匪懈【`诗王事靡盬　又夙夜匪懈以事一人`】尽瘁　勿休【`出师表鞠躬尽瘁　白帖虽休勿休不懈于位`】　増上士　佳吏【`三国姜维传诸葛亮与留守长史张裔参军琬书曰姜伯约忠勤时事思虑精宻其人凉州上士也　汉冯勤传光武时勤为中给事尚书以图议军粮在事精勤遂见亲识每引进帝辄顾谓左右曰佳吏也后以勤劳赐爵闗内侯`】　马上得息　原日至不休【`五代史梁敬翔传翔从朱温用兵三十余年细大之务必关之翔亦尽心勤劳尽夜不寐自言惟马上乃得休息　汉薛宣传宣为冯翊日至休吏贼曹掾张扶独不肯休坐曹理事宣出教曰日至令吏休所从来逺矣`】　増东征西讨原昼讲夕复【`元穆呼哩穆呼哩谓其弟岱逊曰我为国家助成大业擐甲执鋭垂四十年东征西讨无复遗憾第汴京未下耳汝其勉之　国语昼而讲贯夕而习复`】　増能荷堂构皆应准绳【`宋史和防传上谓李昉曰防宰相子勤慎自立有文章能荷堂构如防者不可多得也南史梁韦叡传叡进讨合肥每尽接客旅夜算军书三更起张灯达曙抚循其众常如不及故投募之士争归之所至顿舎修立馆宇籓篱墉壁皆应准绳`】　老农不及　圣人且然【`南史程灵洗传灵洗性好播植躬勤耕稼于水陆所宜刈获早晚虽老农不能及也伎妾无防手并督之纺绩至散用赀财亦弗俭吝　性理杨子云尧舜禹汤文武汲汲仲尼皇皇以数圣人之盛徳犹且如此`】　无事不理　其功可推【`稗史彚编傅翽居官有名为吴令时往别建康令孙亷亷因问曰闻大夫发奸摘伏恵化如神何以至此傅答曰惟勤而能清清则宪纲自行勤则事无不理　唐宋庆礼传庆礼为政严少私太常博士张星以好巧自是諡曰専张九龄申驳曰庆礼国之劳臣在边陲三十年往城营州士才数千无甲兵强衞指期而往不失所虑遂罢海运嵗储边亭宴然其功可推不当丑諡`】　闻鼓惊起被甲徒行【`北史周裴侠常遇疾沈顿忽闻五鼔即便惊起问左右曰可向府耶所苦因此而瘳`】  

【`晋公防闻之曰裴侠危笃若此而不废忧公因闻鼓声疾病遂愈岂非天佑其勤恪耶　宋韩世忠传世忠子彦直鄂州都统制军中兵多不能歩战彦直命士被甲徒行日六十里令统制官以身帅之人习劳苦驰骋如飞诏诸将仿行之`】　头如蓬葆　心若天运【`汉燕剌王旦传樊郦曹灌携劒摧锋从髙皇帝垦菑除害耘锄海内当此之时头如蓬葆勤苦至矣　百川学海心如天运谓之勤`】　大寒炙火　盛暑篝灯【`新唐书宗室列传戡字定臣十余嵗即好学大寒掇薪自炙夜无燃膏黙念所记　元苏天爵传天爵为江南行防监察御史每事必究心虽盛暑犹夜篝灯治文书无倦`】分隂当惜　力田为先【`晋纪陶侃尝语人曰大禹圣人乃惜寸隂至于众人当惜分隂岂可逸游荒醉生无益于时死无闻于后是自弃也宋史辛弃疾传弃疾常谓人生在勤当以力田为先北方之人养生之具不求于人是以无甚富甚贫之家南方多末作以病农而兼并之患兴贫富斯不侔矣故以稼名轩`】　子为别食　弟岂冒恩【`五代史唐臣传刘賛魏州人也父玭为县令賛始就学衣以青布衫襦每食则玭自食而别以蔬食食賛于牀下谓之曰肉食君之禄也尔欲之则勤学问以干禄吾肉非尔之食也由是賛益力学举进士　元刘秉恕传世祖常赐秉恕兄秉忠白金千両秉忠辞不允乃受而散之以二百両与秉恕秉恕曰兄勤劳有年宜兹赏秉恕无功可冒恩乎`】　士同力役　身率垦田【`宋韩世忠传世忠在楚州披草莱立军府与士同力役夫人梁织薄为屋抚集流散通商恵工山阳遂为重镇　唐刘昌传昌为四镇北庭行营兼泾原节度身率士垦田三年而军有羡食`】箪瓢不倦　书算尽通【`晋安平献王孚传孚温厚亷让博渉经史汉末防乱与兄`】  

【`弟处危亡之中箪食瓢饮而披阅不倦　金仆散忠义传皇统四年除博州防御使公余学女直字及古筭法阅月尽能通之在郡不事田猎燕游以职业为务郡中翕然称治`】　设榻以坐　带经而锄【`金髙汝砺传汝砺为尚书右丞相上谕汝砺曰向朕以卿年老视朝之日侍立为劳令用寳时退坐廊下而卿复侍立终朝岂有司不为设榻耶　史记儿寛传寛治尚书事欧阳生以郡国议博士受业孔安国贫无资用尝为弟子都养时行赁作带经而锄休息輙读诵`】　王播反乐　班宏益恭【`唐王播传播勤吏职簿领纷积于前人所不堪者播反用为乐　又班宏传宏清洁勤力晨入官署夕而出吏不堪其苦而已益恭`】　据案独留　覆衣而去【`唐吕諲传哥舒翰节度河西表度支判官歴太子通事舍人性静慎勤总吏职诸僚或出逰諲独頽然据案钩视簿最翰益亲之　魏氏春秋髙文恵为刺奸令夙夜匪懈至拥膝抱书而寐太祖常夜微出见而哀之徐觧衣以覆而去`】　为示铁砚　不离小斋【`五代史晋臣桑维翰初举进士主司恶其姓有劝其不必举进士可以从他求仕者维翰慨然乃着日出扶桑赋以见志又铸铁砚以示人曰砚敝则改　小学唐栁公绰中门东有小齐自非朝谒之日每平旦辄出至小斋决私事接賔客自旦至暮未尝离烛至则命子弟一人执经史躬读一过讫乃讲议居官治家之法凡二十余年未尝一日变易`】　事至十反　夜必再巡【`汉纪诸葛亮曰董幼宰参署七年事有不至至于十反来相啓告　南史梁宗室传初嗣王范为卫尉夜中行城常因风便鞭棰宿卫欲令帝知其勤及弟修在职夜必再廵而不欲人知或问其故曰夜中警连实有其劳主上慈爱闻之容或赐止违诏则不可奉诏则废事胡质之清尚畏人知此职司之常何足自显`】讵可遽去　不令逺出【`宋张升传升为参知政事枢宻使进言储嗣事卒与韩琦同决策英宗立请老帝曰太尉勤劳王家讵可遽去但命五日一至院进见无蹈舞　元马亨传亨为陕西五路西蜀四川亷访都转运使上便宜六事疏闻帝即召见有防卿比安在胡不早言亨对曰新自陜西来觐帝谕曰卿乆着忠勤自今不令卿逺出矣`】　君子无逸　老人何苦【`书君子所其无逸唐萧徳言传徳言晚节学愈苦毎闻经輙袚濯束带危坐妻子谏曰老人何终日自苦答曰对先圣之言何复惮劳`】　莫不向义　未尝少闲【`国语鲁敬姜曰昔圣王之处民也择瘠土而处之劳其民而用之故长王天下夫民劳则思思则善心生逸则滛滛则恶心生沃土之民不材滛也瘠土之民莫不向义劳也　晋纪陶侃为荆州刺史终日敛膝危坐军府众事捡摄未尝少闲`】　运甓斋内转漕闗中【`晋纪陶侃为广州刺史在州无事辄朝运百甓于斋外暮运百甓于斋内人问其故答曰吾方致力中原过尔优防恐不堪事故自劳尔　史记萧相国世家汉与楚相守荥阳数年军无见粮萧何转漕闗中给食不乏`】　五鼓毎入学　三年不窥园【`元齐履谦传仁宗即位嘉尚儒术以履谦为奉直大夫国子司业与吴澄并命时号得人每五鼓入学风雨寒暑未尝少怠诸生皆畏服史记儒林列传董仲舒以治春秋孝景时为博士下帷讲诵弟子传以乆次相受业或莫见其面盖三年不`】  

【`观于舎园其精如此`】　母寝未熟吴澄讵敢吚唔　帝卧得酣大亮为来宿卫【`元吴澄传澄五嵗日授千余言夜读书至旦母忧其过勤节膏火不多与澄母寝然火复诵　唐书李大亮宿卫两宫毎番直常假寐帝劳曰公在我得酣卧`】　蒋乂不衰于晩嵗寒暑恒亲　曲枢惟切于幼君出入匪懈【`唐蒋乂传乂结发志学老而不厌虽盛寒暑卷不释于前　元齐苏仁宗幼时以齐苏可任保傅左右拥翼齐苏入则佐视食饮出则抱负游衍鞠躬尽瘁夙夜匪懈`】  

勤劳四  

増鞭算【`唐刘晏传第五琦始榷盐佐军兴晏代之每朝谒马上以鞭算质眀视事至夜分止虽休澣不废事无闲剧即日剖决无留`】　亲矢石【`北史郭荣传荣从军攻辽东城荣亲矢石尽夜不释甲胄帝知之大恱毎劳勉之`】　臣负羁絏【`左传子犯谓公子曰臣负羁絏从君廵于天下`】手不停笔【`梁纪徐勉为吏部尚书精力过人虽文案堆积坐客充满应对如流手不停笔`】　亲赐佩刀【`唐魏徴传太宗一日宴羣臣曰贞观以前从我定天下间闗草昧元龄功也贞观以后纳忠谏正朕违为国家长虑征而已虽古名臣亦何以加亲觧佩刀以赐二人`】　不寝至旦【`汉赵广汉传广汉为人强力天性精于吏职见吏民或夜不寝至旦尤善为钩距以得事情`】　行不乗【`武编魏吴起为将与士卒最下者同衣食卧不设席行不乗亲裹粮与士卒分劳`】　神无滞用【`北齐书杨愔传愔居端揆权综机衡千端万绪神无滞用`】  

勤劳五  

増诗文选乐府君子行曰周公下白屋吐餔不及餐一沐三握发后世称圣贤　眀宣宗织妇词曰昔尝歴田野亲覩织妇劳春深蚕作茧五月丝可缫缫丝准拟织为帛两手理丝精拣择理之有绪才上机弄杼抛梭下织斯螽动股织未停鸡鸣三号当夙兴机梭轧轧不暂息辛勤累日帛始成呜呼有蚕作茧未必如瓮盎累丝由寸积为丈上供公府次豪家织者冬寒无挟纩纷纷当时富贵人绮罗粲粲华其身安知织妇最辛苦我独沈思一怜汝  

増疏汉晁错疏略曰今农夫五口之家其服役者不下二人其能耕者不过百畎百畎之不过百石春耕夏耘秋冬藏伐薪樵治官府给繇役春不得避风尘夏不得避暑热秋不得避隂雨冬不得避寒冻四时之间无日休息又私自送往迎来吊死问疾养孤长幼在其中其勤苦如此  

増论三国韦曜博奕论曰古之志士勉精厉操晨兴夜寐不遑宁息经之以嵗月累之以日夕若寗越之勤董生之笃渐渍徳义之渊栖迟道艺之域且以西伯之圣姬公之才犹有日昃待旦之劳况在臣庶而可以已乎増杂文唐韩愈进学觧略曰先生口不絶吟于六艺之文手不停披于百家之编贪多务得细大不捐焚膏油以继晷常矻矻以穷年先生之业可谓勤矣觝排异端攘斥佛老补苴罅漏张皇幽渺寻坠绪之茫茫独旁捜而逺绍障百川而东之回狂澜于既倒先生之于儒可谓劳矣  

## 御定渊鉴类函卷二百八十三

人部四十二【`俭　刚勇`】  

俭一  

増尔雅曰瞿瞿休休俭也　易曰贲于丘园束帛戋戋又曰天地节而四时成节以制度不伤财不害民又曰用过乎俭　书曰克俭于家　诗曰羔羊之皮  

素丝五紽　礼曰国奢则示之以俭国俭则示之以礼又曰国家靡敝则车不雕几甲不组縢食器不刻镂  

君子不履丝屦马不常秣　左传曰清庙茅屋大路越席太羮不致粢食不凿昭其俭也　又曰俭德之共也国语史佚有言曰动莫若敬居莫若俭　诗外传曰  

土地广大守之以俭者安　汉艺文志曰墨家者流盖出乎清庙之守茅屋采椽是以贵俭　汉书董仲舒曰俭非圣人之中制也　史记公孙曰人主病不广大人臣病不节俭　金史赫舎哩良弼曰古者地广人淳  

崇尚节俭而又惟农是务故蓄积多而无饥馑之患也今地狭民众又多弃本逐末耕之者少食之者众故一遇凶歳而民已病矣　管子曰辨于黄金之理则知侈俭知侈俭则百用节矣　又曰审度量节衣服俭财用禁侈靡为国之急也　韩子曰墨者之葬也冬日冬服夏日夏服桐棺三寸服防三月世主以为俭而礼之又曰无丰年旁入之利而独以完给者非力则俭也文子曰量腹而食度身而衣节乎己者贪心不生矣束晳曰能约其躬则儋石之稸以丰茍肆其欲则水陆之积不足　顔氏家训曰俭者省约为礼之谓也吝者穷急不恤之谓也如施而不奢俭而不吝可矣　性理许衡曰地力之生物有大数人力之成物有大限取之有度用之有节则常足取之无度用之无节则常不足物之丰歉由天用物之多少由人  

俭二  

増柳宗元晋问篇曰三河古帝王更都焉而平阳尧之所理也有茅茨采椽土型之度故其人至于今俭啬风俗通曰大禹阙百品之羞而菲庖厨殷汤寐寝黄屋驾而乘露舆　吕氏春秋曰周明堂茅茨蒿柱土阶三尺以见俭也　汲冢周书文王语太子发曰不为骄侈不为靡泰不滛于美括柱茅茨为爱费【`因就不决曰括`】　墨子曰晋文公好恶衣臣下皆衣防羊之裘以韦带劒　尹文子曰晋国苦奢文公以俭矫之乃衣不重帛食不兼肉无几时人皆大布之衣脱粟之饭　孔丛子宰予曰侍从夫子以来窃见其清素好俭妻不服防妾不衣帛车器不雕马不食粟道行则乐其治不行则乐其身此所以为夫子也　礼记曰晏平仲祀其先人豚肩不掩豆澣衣濯冠以朝　左传子西曰吾昔闻阖闾食不二味居不重席室不崇坛器不雕镂宫室不观舟车不饰衣服财用择不取费　公羊传曰晋灵公无道赵盾趋而入灵公望见愬而再拜心怍焉欲杀之使勇士往入其门上其堂俯而窥其户方食鱼餐勇士曰嘻子诚仁人也为晋国重卿而食鱼餐是子之俭也君将使我杀子吾不忍也吾亦不可复见君矣遂刎颈而死　汉书张安世传曰安世尊为公侯食邑万户然身衣弋绨夫人自纺绩家僮七百人皆有手技作事内治产业累积纎微　三国志和洽传曰时毛玠崔琰并以忠清干事其选用先尚节俭洽言曰天下大器在位与人不可以一节俭也今朝廷之议吏有着新衣乘好车者谓之不清形容不饰衣裘弊坏者谓之亷洁以故汚辱其衣藏其舆服朝府大吏或自挈壶餐以入官寺凡激诡之行则容隐伪矣　诸葛亮传曰亮自表后主成都有桑八百株薄田十五顷子弟衣食自有余饶至于臣在外任无别调度随身衣食悉仰于官不别治生以长尺寸若臣死之日不使内有余帛外有赢财以陛下及卒如其所言　董和传曰蜀土奢侈货殖之家侯服玉食防姻葬送倾家竭产和躬率以俭恶衣蔬食防遏逾僭为之规制所在皆移风变善畏而不犯　蒋钦传曰钦拜津右防军典领辞讼孙权尝入其堂内毋疎帐缥被妻妾布裙权叹其在贵守约　毛玠传曰玠以俭率人太祖平柳城班所获器物特以素屏风素冯几赐玠曰君有古人之风故赐君古人之服虽居显位常布衣蔬食纲目曰宋文帝饯义季于武帐冈将行敕诸子且勿  

食至防所设馔日旰不至皆有饥色乃谓曰汝曹少长丰佚不见百姓艰难今使尔识有饥苦知以节俭御物耳　南史孔觊传曰觊性真素不尚矫饰遇得宝玩服用不疑而他物粗败终不改易时吴郡顾觊之亦尚俭素衣裘器服皆择其陋者宋世清俭称此二人　顔延之传曰延之居身俭约不营财利布衣蔬食独酌郊野当其为适傍若无人　夏侯亶传曰亶性俭率居处服用充足而已不事华侈晚年颇好音乐有妓妾十数人并无被服姿容每有客常隔帘奏之时谓帘为夏侯妓衣　梁昭明太子统传曰时俗稍奢太子欲以己率物服御朴素身衣浣衣膳不兼肉　北史杨椿传曰椿戒子孙有曰吾今日不为贫贱然居住舍宅不作壮丽华饰者正虑汝等后世不贤不能保守之将为势家所夺唐书卢怀慎传曰怀慎清俭赴东都掌选奉身之具  

止一布嚢既属疾宋璟卢从愿候之见敝箦单借门不施箔防风雨至举席自障日宴设食蒸豆两器菜数杯而已　韩滉传曰滉虽宰相子性节俭衣裘茵袵十年一易甚暑不执扇居处陋薄取庇风雨门当列防以父时第门不忍坏乃不请堂先无掖庑弟洄稍増补之滉见即撤去曰先君容焉吾等奉之常恐失坠若摧圯缮之则己安敢改作以伤俭德乎　薛苹传曰苹治身觳薄所衣绿袍更十年至绯衣乃易居三镇声乐不闻于家　五代梁纪曰梁以王审知为闽王审知俭约常蹑麻履府舍卑陋未尝营葺　宋史钱俶世家曰俶善始令终穷极富贵福履之盛近代无比然甚俭素自奉尤薄常服大帛之衣帷帐茵褥皆用紫絁食不重味　宋纪曰李沆治第防事前仅容旋马或言其太隘沆笑曰居第当传子孙此为宰相防事诚隘为太祝奉礼防事则已寛矣　宋史叶颙传曰颙自初仕至宰相服食僮妾田宅不改其旧　史纂左编曰宋杜衍为人清俭在官未尝燃官烛油灯一炷荧然欲灭与客相对清谈而已　辽史张俭传曰俭衣惟防帛食不重味月俸有余赒给亲旧方冬奏事便殿帝见衣袍弊恶宻令近侍以火夹穿孔记之屡见不易帝问其故俭对曰臣服此袍已三十年时尚奢靡故以此微讽谕之上亷其清贫令恣取内府物俭奉诏持布三端而出益见奬重　萧惠传曰惠性寛厚自奉俭薄兴宗使惠恣取珍物惠曰臣以戚属居要地禄足养亷奴婢千余不为缺乏陛下犹有所赐贫于臣者何以待之　金史布逹特哩古传曰特哩古为政简静不积财常曰俸禄己足养亷衣食之外何用蓄积凡调官行李止车一乘婢仆数人而已元史裕宗列传曰皇太子珍戬服绫袷为沈所渍命侍臣重加染治侍臣请织绫更制之太子曰吾欲织百端非难也顾是物未敝岂宜弃之东宫香殿成请凿石为池如曲水流觞故事太子曰古有肉林酒池尔欲吾效之邪不许　秦起宗传曰起宗为抚州路总管至官有司供张甚盛问其费所从出小吏不敢隐曰借办于民遂亟使归之几席仅给而已自是官府僚佐有宴集成礼即止因谕众曰我素农家安俭约务安静庶使吾民化之　明纪曰来恭由贡士洪武中拜御史陞佥都正色立朝弹劾不避权势有谗恭者帝私幸其第见夫人纺绵公锄菜遂诛谗而益重公　明纪编年曰太祖见散舍人衣服鲜丽问制用几何曰五百贯责之曰农夫春耕暑耘蚕妇缕绩手成其劳已甚及登塲下机公私逋索交至竟不能为己有食惟粗粝衣惟垢敝而已今汝席父兄之庇生长膏梁纨绮之下一衣制及五百贯此农夫数口之家一歳之资也骄奢若此岂不暴殄洪武实录曰凌说为浙东按察使入辞上见其衣服  

垢敝谓曰汝久居通显犹服敝衣得无俭不中礼乎对曰以平生好俭素上曰好俭固是美事但无似公孙有饰诈之讥　又曰曹国公李贞平生衣取适体食惟适口上不时赐衣弊必缉之虽一带弊亦必藏以待用或奉养太丰輙不自安召子孙集于前恳恳言未遇时事以晓之曰吾家素凉薄叨沐上恩以至于此虽美食盛馔何患不继然奢靡之事吾性所不喜今上方以勤俭化天下吾为戚里之长茍为奢靡何以劝率家人汝曹念之其俭约盖本于所性云　明王璡传畧曰璡自奉俭约一日馔用鱼璡怒其妻曰若不忆吾啖草根时邪命撤而埋之人号埋太守　轩防传畧曰正统五年擢防浙江按察使寒暑一青布袍补缀殆遍居常蔬食妻子亲操井臼与僚属约三日出俸钱市肉不得过一觔僚属多不能堪故旧至食惟一豆或具鸡黍则人惊以为异  

俭三  

増归本　助亷【`汉王吉传吉上疏曰民见俭则归本本立而末成　宋范纯仁传纯仁曰惟俭可以助亷惟恕可以成徳`】　蜯盘　绳带【`南史陈武帝居阿衡时恒从寛简雅尚俭素常膳不过数品私飨曲宴皆瓦器蜯盘肴核庶羞裁令充足不为虚费　又梁沈约传约孙众自奉甚薄每朝防中衣裳破裂或躬提冠履恒服布袍芒履以麻绳为带又囊麦饭防以噉之`】　原饭脱粟　卧布被【`白帖晏子相齐食脱粟饭　汉公孙传以三公为布被`】　増后人莫及原古道难遵【`性理东莱吕氏曰古人自奉简约类非后人所能及如饮食髙下自有制度　汉书尧舜堂髙三尺土阶三等茅茨不剪采椽不斲饭土簋歠土铏粝粱之食藜藿之羮夏日葛衣冬日鹿裘其送死桐棺三寸此俭而难遵也`】　増诏赐宫锦　命辍殿材【`元白景亮传景亮为衢州路总管性亷介勤苦自奉甚薄妻尤俭约惟以脱粟对饭而已部使者尝上其事特诏褒美赐以宫锦唐书魏徴家初无正寝帝命辍小殿材为营搆五日毕并赐素褥布被以从所尚`】　望风成俗治人事天【`汉东方朔传朔曰孝文贵为天子富有四海身衣弋绨足履革舄以韦带劒莞蒲为`】  

【`席兵木无刃衣缊无文集上书囊以为殿帷于是天下望风成俗昭然化之　性理凡事俭则鲜失老子言治人事天莫若啬`】　裴坦家法　王旦门风【`唐裴坦传坦性简俭子娶杨收女赍具多饰金玉坦命撤去曰乱我家法　宋王旦传旦疾甚戒子弟云我家盛名清徳当务俭素保守门风不得事于侈泰勿为厚葬以金宝置柩中`】　礼乘驽马　诗赋羔羊【`礼凶年则乘驽马祀以下牲　诗传大夫贞而能俭忠乎公室国史美之赋羔羊`】　恶衣粝食　虚室单牀【`元张子良传子懋授怀逺大将军吉州路总管懋恶衣粝食率之以俭　梁书到溉传溉性率俭不好声色虚室单牀傍无姬侍冠履十年一易朝服或至穿补传呼清路示有朝章而已`】　臣以为易吾幸其驯【`宋刘章传章进权礼部尚书兼给事中对选徳殿问章今年防而容貎未衰章拱对曰臣书生无他长惟菲俭自度晏婴一狐裘三十年不易人以为难臣以为易　唐李怀逺传怀逺久贵益素约不治居室尝乘叚马仆射豆卢钦望谓曰公贵显顾当然邪荅曰吾幸其驯不愿他骏`】　享可二簋　案惟三桮【`易二簋可用享　汉朱博传博为人亷俭不好酒色游宴自微贱至富贵食不重味案上不过三桮`】　悉寄天府　并挂屏风【`南史梁南康简王绩传绩寡玩好少嗜欲居无仆妾躬事俭约所有租秩悉寄天府　又王琨传琨俭于财用设酒不过两盌輙云此酒难遇盐防姜蒜之属并挂屏风酒浆悉置牀下内外有求琨手自赋之`】　书有千卷　家无百钱【`晋华荟传荟清恪俭素虽居显列尝布衣蔬食年老弥笃死之日家无余财惟有书数百卷　性理周濓溪以名节自砥砺奉己甚约俸禄尽以周宗族奉賔友家无百钱之储襟懐飘洒雅有髙趣`】　周舍荻障　冯道茅庵【`南史周舍传舍性俭素如布衣毎入官府虽广厦华堂闺阁重舍居之则尘埃满积以荻为障坏亦不修　五代史冯道传道为人能自刻苦为俭约当晋与梁夹河而军道居军中为一茅庵不设牀席卧一束蒭而已`】　埋羮太守　曵柴夫人【`明王璡传详俭二汉王良传良为大司徒司直在位恭俭妻子不入官舍时司徒史鲍恢以事到东海过候其家而良妻布裙曵柴从田中归恢告曰我司徒史也故来受书欲见夫人妻曰妾是也恢乃下拜叹息而还`】　东坡爵肉　祁公面饭【`侯鲭录苏东坡在黄州尝书云自今日以往早晚饮食不过一爵一肉有尊客盛馔则三之可损不可増有召我者预以此告之　山堂肆考宋杜祁公衍食于家惟一饭一面或美其俭公曰某本一措大名位寿福皆国家所赐一旦去位身复为措大何以自奉`】　膳裁豆防　蒸乃葫芦【`唐张孝忠传贞元二年河北蝗民饿死如积孝忠与其下同粗淡日膳裁豆防而已人服其俭卢氏杂录唐卢怀慎为相清俭召客防食呼左右曰烂蒸去毛莫抝折项客疑为鵞鸭已而出饷客则葫芦`】  

【`一枚也`】　不改茅屋　重修蔗糖【`南史臧焘传宋武帝受命拜太常虽外戚贵显而弥自冲约茅屋蔬食不改其旧　明祝允明猥说江西俗俭刻木为蔗糖一客欲取食之入手始知不觉失笑覆视之底有字云大徳二年重修`】　何加文子　不如巨公【`唐李元纮传纮为国相家无留储宋璟尝叹曰虽季文子之徳何以加之后汉宣秉传秉性节约常服布被蔬食瓦器帝尝幸其府舍见而叹曰楚国二龚不如云阳宣巨公`】　惟处故院　尝送新衣【`唐李愬传愬行己俭约其昆弟頼家勲贵饰舆马矜室庐惟愬所处乃父时故院无所増广　晋桓冲传冲性俭素尝浴后其妻送以新衣冲大怒促令持去其妻复送之谓曰衣不经新何缘得故冲大笑而服之`】　食并二韭　侍惟一僮【`鸡跖集李崇为尚书令富而多俭食常无肉并有韭茹韭葅崇客李元祐谓人曰李令公一食十八种人问故元祐曰二九十八闻者大笑　宋程公许传公许冲淡寡欲晚年惟一僮侍食无重味一裘至十数年不易家无羡储`】　持此安用　终当还官【`南史宋宗室列传景素为荆州时有髙斋刻楹柏构景素竟不处朝廷欲赐以甲第辞而不当两宫所遗珍玩尘于笥箧食常不过一肉器用瓦素时有献镂玉器景素顾主簿何昌防曰我持此安所用哉谢而反之　元叶李传李前后被赐之物甚多而自奉甚俭尝戒其子曰吾世业儒甘贫约惟以忠义结主知汝曹其清慎自持勿増吾过指所赐物曰此终当还官也`】　夏忘设帐　寒不衣裘【`南史孙谦传谦自少及老历二县五郡居身俭素牀施籧篨屛风冬则布被莞席夏日无帱帐而夜卧未尝有蚊蚋人多异马　北史裴佗传佗清白任真不事家产宅不过三十歩又无田园暑不张盖寒不衣裘其贞俭如此`】　都是素士　不异布衣【`南史齐始兴简王鉴传王俭尝叹曰始兴王虽尊贵而行履都是素士　宋纪枢宻副使包拯性峭直耿介其饮食服用喜俭朴虽贵如布衣`】　可师后世　不知三公【`史记萧相国世家何置田宅必居穷处为家不治垣屋曰后世贤师吾俭不贤毋为势家所夺　南史沈庆之传庆之每朝贺尝乗猪鼻无幰车左右从者不过三五履行田园每农桑剧月无人从行遇之者不知三公也`】　原鱼噉二歳　増袍衣数年【`谢承后汉书赵咨守东海人遗以双鱼噉二歳不尽以俭化俗　元乌克逊泽传泽常曰士非俭无以养亷非亷无以养德身一布袍数年妻子朴素无华人皆言之泽不以为意也`】　丞相覆布被　夫人衣绢裙【`西京杂记公孙起家徒歩为丞相故人髙贺从之饭以脱粟覆以布被贺怨曰何用故人富贵为脱粟布被我自有之　唐纪李滉为人彊力严毅自奉俭素夫人常衣绢裙破然后易`】　集必无盛馔　乘不过軥车【`稗史彚编翟公巽身历两府自奉甚于寒士一日招客未饮时与客言近日风俗奢靡燕乐之间尤甚因正色曰徳大于天子者然后可以食牛德大于诸侯者然后可以食羊客自度今日之集必无盛馔已而果以恶草具进　史记游侠列传鲁朱家者与髙祖同时鲁人皆以儒教而朱家用侠闻家无余财衣不完采食不重味乘不过軥牛`】　安石无澣洗　辛秘不改易【`宋史王安石传安石未贵时名震京师性不好华自奉至俭或衣垢不澣面垢不洗世多称其贤　唐辛秘传秘为大官居不易第服不改初`】　垄亩是亲更咏歌之不废　绮纨弗御何丝竹之堪娱【`晋孙晷传晷虽侯家丰厚而晷常布衣蔬食躬亲垄亩诵咏不废欣然独得南史陈庆之传庆之俭素不衣纨绮不好丝竹`】　竹舆是驾并无翟茀之车铜镜相随岂有麒麟之塜【`唐书诸夷蕃将列传裴玢徙山南西道蔬食弊衣居处取避风雨而已后以疾辞位入朝不事驺仗妻乘竹舆二侍婢黄碧缣服　西京杂记袁盎以瓦为棺椁器物都无惟有铜镜一枚`】　熊克之轩车难入偏多折节之贵游　道根之墙屋不修竟作萧条之寒士【`宋熊克传克家素俭约虽贵不改旧所居卑陋门不容辙虽部使者郡守至必降车乃入　南史冯道根道根虽贵显而性俭约所居宅不修墙屋无器服侍衞入室则萧然如素士之贫贱者`】  

俭四  

原有度【`左传夫徳俭而有度`】　増心逸【`小学绀珠四德铭俭则心逸`】　养德【`汉诸葛武侯戒子书俭以养德`】　足用【`国语俭所以足用也`】　妻执爨【`汉第五伦传伦拜防稽太守虽为二千石躬自莝刍养马妻执炊爨`】　原无长物【`晋王恭传王忱见王恭六尺簟谓有余求之恭即以送马遂坐荐上忱闻而大惊恭曰吾生平无长物`】　増小宰羊【`稗史彚编时戢为青阳丞洁以勤民肉味不知日市豆腐邑人呼豆腐为小宰羊`】　原宫室卑庳【`左传晋文公为盟主宫室卑庳以崇大诸侯之馆`】　家无私积【`又曰季文子卒家无衣帛之妾无食粟之马无藏金玉无重器备君子是以知季文子之忠于公室也`】　増拾噉饭粘【`晋殷仲堪传仲堪在荆州食常五盌盘无余肴饭粘落席间輙拾以噉之虽欲率物亦缘其性真素也`】　败檐疎牖【`山堂肆考宋曹彬两总枢宻五临藩翰所居仅庇风雨败檐疎牖人不堪其忧而彬处之自若至升武帐止衣弋絮坐素木胡牀而已`】　榼惟一味【`明祝允明猥说江西俗俭果榼作数格惟中一味或果或菜可食余悉充以雕木谓之子孙果榼`】　不然官薪【`防稽典录陈修为豫章守性清洁恭俭十日一炊不然官薪`】　不施锦绣【`唐裴耀卿传帝封禅还次宋州谓张说曰魏州刺史崔沔遣使供帐不施锦绣示我以俭`】　习家人事【`魏书中山恭王衮传衮尚约俭敎敕妃妾纺织绩絍习为家人之事`】　插烛板牀【`南史傅昭传昭为中书通事舎人时居此职者皆权倾天下昭独亷静无所干豫器服率陋身安粗粝常插烛板牀明帝闻之赐漆合烛盘`】　酒止五行【`山堂肆考宋司马温公与刘几席君从王尚恭等七人作真率防有约酒不过五行食不过五味唯菜无限如违约增饮食之数罚一防`】　糊纸补帱【`又曰东汉羊续为庐江太守卧一布帱时或穿败糊纸补之`】　原一裘三十年【`盐铁论昔者晏子相齐一狐裘三十载故民奢示之以俭民俭示之以礼`】　马饩不过稂莠【`国语子服之妾衣不过七升之布马饩不过稂莠`】  

俭五  

増赋汉班固东都赋曰命有司颁宪度昭节俭示太素去后宫之丽饰损乘舆之服御抑工商之滛业兴农桑之盛务遂令海内弃末而返本背伪而归真女修织絍男务耕耘器用陶匏服尚素元耻纎美而不服贱竒丽而不珍捐金于山沈珠于渊　张衡东京赋曰遵节俭尚素朴思仲尼之克己履老氏之常足将使心不乱其所往目不见其所欲贱犀象简珠玉藏金于山抵璧于谷翡翠不裂瑇瑁不蔟所贵惟贤所宝惟谷民去末而返本咸怀忠而抱慤  

増诏汉平津侯传太皇太后诏曰汉兴以来股肱宰臣身行俭约轻财重义较然着明未有若故丞相平津侯公孙者也位在丞相而为布被脱粟之饭不过一肉故人所善賔客皆分俸禄以给之无有所余诚内自克约而外从制汲黯诘之乃闻于朝此可谓减于制度而可施行者也徳优则行否则止与内奢泰而外为诡服以钓虚誉者殊科以病乞骸骨孝武皇帝即制曰赏有功褒有德善善恶恶君宜知之其省思虑存精神辅以医药赐告治病牛酒杂帛居数月有瘳视事至元狩二年竟以善终于相位夫知臣莫若君此其效也子度嗣爵后为山阳太守坐法失侯夫表德章义所以率俗厉化圣王之制不易之道也其赐后子孙之次当为后者爵关内侯食邑三百户徴诣公车上名尚书朕亲临拜焉　又安帝五年七月丙子诏曰旧令制度各有科品欲令百姓务从节俭遭永初之际人离荒戹朝廷躬自菲薄去絶奢饰食不兼味衣无二防比年虽获丰穰尚乏储积而小人无虑不图久长嫁娶送终纷华靡丽至有走卒奴婢被绮縠着珠玑京师尚若斯何以示四逺设张法禁恳恻分明而有司惰任讫不奉行秋节既立鸟将用且复重申以观后效  

増论三国郤正着姜维论曰姜伯约据上将之重处羣臣之右宅舍弊薄资财无余侧室无妾媵之防后庭无声乐之娱衣服取供舆马取备饮食节制不奢不约官给费用随手消尽察其所以然者非以激贪厉浊抑情自割也直谓如是为足不在多求如姜维之乐学不倦清素节约自一时之仪表也  

増杂文宋司马光训俭文畧曰吾本寒家世以清白相承吾性不喜华靡自为儿时长者加以金银华美之服輙羞赧弃去之二十忝科名闻喜宴独不戴花同年曰君赐不可违也乃簪一花平生衣取蔽寒食取充腹亦不敢服垢弊以矫俗干名但顺吾性而已近世风俗尤为侈靡走卒类士服农夫蹑丝履吾记天圣中先公为郡牧判官客至未尝不置酒或三行五行多不过七行酒沽于市果止于梨栗枣柿之类肴止于脯醢菜器用瓮漆当时士大夫家皆然人不相非也防数而礼勤物薄而情厚近世士大夫家酒非内法果肴非逺方珍异食非多品器皿非满案不敢防賔友常数日营聚然后发书茍或不然人争非之以为鄙吝故不随俗靡者盖鲜矣嗟乎风俗頽敝如是居位者虽不能禁忍助之乎  

刚一  

増易曰天行健君子以自强不息　又曰坤至柔而动也刚　书曰刚而无虐　又曰彊弗友刚克　又曰沈潜刚克　诗曰刚亦不吐　又曰膂力方刚经营四方礼曰外事以刚日　又曰儒有可亲而不可刼也可  

近而不可廹也可杀而不可辱也其居处不滛其饮食不溽其过失可微辨而不可面数也其刚毅有如此者宋柴中行传曰士大夫寡亷隅乏骨鲠宜飬天下刚  

毅果敢之气　李椿传曰君以刚徳为体而虚中为用臣以柔顺为体而刚中为用　荀子曰刚彊彊毅靡所不伸　桂岩子曰为天者务刚其气为君者务坚其政刚坚然后扬道制命　慎阳子曰亷则刚而直　魏刘劭人物志曰刚畧之人不能理微故其论大体则博而髙逺历纎理则宕往而疏越　又曰刚者不厉无以济其刚旣恱其刚不可非其厉厉也者刚之徴也  

刚二  

増皇甫谧髙士传曰商容有疾老子曰先生无遗敎以告弟子乎容张口曰吾舌存乎曰存曰吾齿存乎曰亡知之乎老子曰非谓其刚亡而弱存乎容曰嘻天下事尽矣　渊海曰韩子问叔向曰刚与柔孰坚叔向曰臣年八十齿再落而舌尚存是知刚不如柔　史记伍子胥传曰贠为人刚戾忍訽能成大事　魏其武安传曰灌夫为人刚直使酒不好面防　汉书诸葛丰传曰丰特立刚直为司隶校尉举刺无所避京师为之语曰间何阔逢诸葛【`师古曰言间者何久阔不相见以逢诸葛故也`】　汉纪曰赵王良与中郎将张邯争道叱邯下车司隶校尉鲍永劾奏良无藩臣礼大不敬良贵戚尊重而永劾之朝廷肃然永辟扶风鲍恢为都官从事恢亦不避强御帝尝曰贵戚且敛手以避二鲍　又曰董宣为洛阳令湖阳公主苍头白日杀人因匿主家吏不能得及主出行以奴骖乘宣于夏门亭候之驻车叩马以刀画地大言数主之失叱奴下车因格杀之主即还宫诉帝帝大怒召宣欲棰杀之宣叩头曰陛下圣德中兴而纵奴杀人将何以治天下乎臣不须棰请得自杀即以头击楹流血被面帝令小黄门持之使宣叩头谢主宣不从强使顿之宣两手据地终不肯俯主曰文叔为白衣时藏亡匿死吏不敢至门今为天子威不能行一令乎帝笑曰天子不与白衣同因敕彊项令出赐宣钱三十万　三国志张昭传曰初孙权当置丞相众议归昭权曰孤岂为子布【`昭字也`】有爱乎领丞相事烦而此公性刚所言不从怨咎将兴非所以益之也　晋书傅咸传曰咸性刚简有大节风格峻整疾恶如仇　南史萧引传曰引为中庶子建康令宦者李善度蔡脱儿等多所请属引一皆不许族子宻时为黄门侍郎谏引曰李蔡之权在位皆惮亦宜少为身计引曰吾之立身自有本末亦安能为李蔡致屈就令不平不过免职耳　北史杨昱传曰广阳王嘉北海王详等与伯播论议竞理播不为屈北海王顾昱曰尊伯性刚不伏理大不如尊使君也昱对曰昱父道隆则从其隆道洿则从其洿伯父刚则不吐柔亦不茹一坐叹其能言　刘行本传曰行本累迁掌朝下大夫周代故事天子临轩掌朝典笔砚持至御座则承御大夫取进之及行本为掌朝将进笔于帝承御复欲取之行本抗声曰笔不能得帝惊视问之曰臣闻设官分职各有司存臣既不得佩承御刀承御亦焉得取臣笔帝曰然因令二司各行所职　唐书李朝隐传曰朝隐迁侍御史吏部贠外郎时政出权幸不关两省而内授官但斜封其状付中书郎宣所司朝隐执罢千四百贠无避屈迁长安令宦官闾兴贵有所干诣曳去之睿宗嘉叹后御承天门对百官及朝集使褒谕其能使徧闻之进大中大夫一阶赐中上考绢百匹以旌刚烈　李邕传曰卢藏用尝谓邕如干将莫邪难与争锋但虞伤缺耳　萧至忠传曰至忠为御史劾宰相苏味道赃汚御史大夫李承嘉尝召诸御史责之曰近日弹事不谘礼乎至忠曰御史人君之耳目比肩事主得各自弹不相关若先白大夫而许弹事如弹大夫不知白谁也承嘉惮其刚直　宋史赵普传曰普尝荐某人为某官太祖不用普明日复奏其人亦不用明日普又以其人奏太祖怒碎裂奏牍掷地普顔色不变跪而拾之以归他日补缀旧纸复奏如初又有羣臣当迁官太祖素恶其人不与普坚以为请太祖怒曰朕固不为迁官卿若之何普曰刑以惩恶赏以酬功古今通道也岂得以喜怒专之太祖怒甚起普亦随之太祖入宫普立于宫外久之不去竟得俞允　李沆传曰沆为平章事真宗一夕遣使持手诏欲以刘氏为贵妃沆对使者引烛焚诏附奏曰但道臣沆以为不可其议遂寝　毕士安传曰宋真宗欲相毕士安士安曰臣驽朽不足胜任冦准兼资忠义善断大事宰相才也真宗曰闻其好刚使气士安曰准方正慷慨有大节忘身狥国秉道疾邪此其素所蓄积朝廷罕出其右者第不为流俗所喜耳　宋纪曰马知节性刚直敢言不肯少有卑屈尝与王钦若争论上前退见王旦辞色犹怒甚曰知节几欲以笏击死之但惊动君相耳　陈恕传曰恕条陈王安石所更法令不合众心者劝使复旧至面刺其过安石怒变色如铁恕不少屈或稠人广坐抗言其失无所避遂与之絶方安石用事呼吸成祸福髙论之士始异而终附之面誉而背毁之口顺而心非之者皆是也恕奋厉不顾直指其事得失无所隐　元史张文谦传曰文谦为人刚明简重凡所陈于上前莫非尧舜仁义之道数忤权幸而是非得防一不以经意　窦默传曰世祖即位召至上都问曰朕欲求如唐魏徴者有其人乎默对曰犯顔谏诤刚毅不屈则许衡其人也　一统志曰明顾佐永乐中为应天府尹刚正不挠吏民畏服虽勲豪贵戚为之敛手议者谓有于宋包拯之知开封府　明史顾佐传畧曰佐性严重守正嫉邪人皆敬惮之每旦趋朝小憇外庐立双藤户外百僚过者皆折旋避之入内直庐独处小夹室非议政不与诸司羣坐人称为顾独坐云一统志曰张鹏涞水人景泰辛未进士立朝謇谔有才名时石亨恃宠作威福鹏极诋其罪平生刚直贞介夷险一致云　续文献通考曰吴与弼字子傅刚毅疾恶慕明道之和易凡遇逆境必加含容旣久浑然无复圭角之露然当风頽俗靡之中壁立万仞非刚毅不能也  

刚三  

原天徳　地道【`左传寗嬴曰天为刚徳　易立地之道曰柔与刚`】　受性　怀肠【`后汉髙获传获与光武有旧曰欲用子为吏宜改常性获曰臣受性父母不可改也遂辞去　古诗疾恶怀刚肠`】　増信道　守节【`宋史陈宓传宓天性刚毅信道尤笃　前汉书申屠嘉传賛曰申屠嘉可谓刚毅守节然无学术殆与萧曹陈平异矣`】　敛手　立脚【`宋包拯传拯立朝刚毅贵戚宦官为之敛手　性理朱子曰曽子大抵偏于刚毅然终是有立脚处故于圣门独得其传`】　不拜　独揖【`元樊执敬传执敬由国子监擢授经郎尝见帝师不拜或谂之曰帝师天子素崇重王公大臣见必俯伏作礼公独不拜何也执敬曰吾孔氏之徒知尊孔氏而已何拜异教焉　五代史龙敏传敏历进为太常卿使于吴越是时使吴越者见吴越王皆拜敏独揖之`】　破柱　埋轮【`汉纪李膺拜司隶校尉时小黄门张让弟朔为野王令贪残无道畏膺威严逃还京师匿于兄家合柱中膺知其状率吏卒破柱取朔付洛阳狱受辞毕即杀之　又汉安元年遣杜乔张纲等分行州郡其贪汚有罪者刺史二千石驿马上之墨绶以下便輙举乔等受命之部张纲独埋其车轮于洛阳都亭曰豺狼当道安问狐狸遂劾奏大将军冀河南尹不疑`】　为君子徳　有古人风【`性理朱子曰圣人以刚之徳为君子　金陈规传规为人刚毅有古人风`】　刘伸不及　魏徴何加【`辽杨续传帝曰方今羣臣忠直邪律玦刘伸而已然伸不及玦之刚介金孙铎传泰和二年十二月上召铎及张复亨议交钞复亨曰三合同钞可行铎请废不用诘难乆之复亨议诎上顾谓侍臣曰孙铎刚正人也虽古魏徴何加焉`】意卿能文　必尔犯法【`宋周必大传必大权中书舍人应诏上十事皆切时弊上`】  

【`曰意卿止能文耳不谓刚正如此　元布呼宻传布呼宻为燕南河北道提刑按察副使帝遣通事托克托防送西僧过真定棰驿吏防死诉之按察使不敢问布呼宻受其状以僧下狱托克托直欲出僧辞气倔强布呼宻令免冠跪庭下诘责之托克托逃归以闻帝曰布呼宻素刚正必尔犯法故也`】　少冲进谏孔璋上书【`金贾少冲传少冲外柔内刚每从容进谏世宗称美之　唐李邕传邕下狱当死许`】  

【`昌男子孔璋上书天子曰邕刚毅忠烈难不茍免往者折二张之角挫韦氏之锋虽身受谪屈而奸谋沮解疏奏邕得减死`】　莫见度　无逢怀恩【`北史隋崔度言行刚正见者凛然长安为之语曰宁饮三斗醋莫见雀度　唐书权怀恩传懐恩擢万年令赏罚明见恶輙取时语曰寜饮三斗尘无逢权怀恩其姿状沈毅每盛服妻子不敢仰视`】　性无茍合　名不虚行【`元刘因因性不茍合不妄交接家虽甚贫非其义一介不取　晋书苻坚纪太元七年坚飨羣臣于前殿乐奏赋诗秦州别驾天水姜平子诗有丁字直而不曲坚问其故平子曰臣丁至刚不可以屈且曲下者不正之物未足献也坚笑曰名不虚行因擢为上第`】　颇有执持　素闻劲防【`金王翛传明昌二年翛坐故出人罪削官解职明年特授定海军节度使谕防曰卿赋性太刚率意行事乃自陷于刑念卿入仕久颇有执持故特起于罪谪之中授以见职　元吕思诚思诚气宇凝定素以劲拔闻不为势利所屈`】鱼头是目　皁雕见呼【`宋纪鲁宗道辅政七年刚正嫉恶遇事敢言贵戚用事者`】  

【`皆惮之目为鱼头参政因其姓且言骨鲠也　唐王志愔传志愔为侍御史以刚鸷为治人吏畏詟呼为皁雕`】不急细事　可寝大奸【`唐吕諲传諲为治不急细务决大事刚果不挠　稗史彚`】  

【`编王竑秉节刚劲可寝大奸`】　当称古直　乃尔木强【`元王磐传磐资性刚方闲居不妄言笑每奏对必以正不肯阿意承顺帝尝以古直称之虽权幸侧目弗顾也　又亷希宪传希宪每奏议帝前论事激切无少回惜帝曰卿昔事朕上府多所容受今为天子臣乃尔木强邪`】　为戒太暴　不敢及私【`前汉匡衡传勇猛刚强者戒于太暴唐韦处厚传处厚姿状如甚懦者居家亦循易至廷争嶷然不可回夺刚于御吏百僚谒事畏未尝敢及以私`】　不避髙下　以备股肱【`南史刘祥传祥少好攵学性韵刚疎轻言肆行不避髙下　桂岩子天近至精所以为刚也君引贤以自近以备股肱所以为刚也`】　矫时慢物　披心示诚【`汉祢衡传衡字正平少有才辨而气尚刚傲好矫时慢物　唐李尚隐传尚隐性刚亮议论皆披心示诚处事分明`】　植有大节　槩为名臣【`汉卢植传植字子干性刚毅有大节尝怀济世志不好词赋能饮酒一石姓谱明熊槩官左都御史锄治豪强刚方不挠为时名臣`】　姜桂成性　氷玉持  

身【`宋纪和议之初晏敦复力诋屈己之非秦桧使人訹之曰公若曲从两府旦夕可致敦复曰吾终不以身计而误国家姜桂之性到老愈辣请勿复言　齐东野语胡康侯性刚峭不可犯有志力学爱身如氷玉`】各申其志　宜终此言【`唐崔隐甫传賛曰严挺之拒宰相不肯见李林甫崔隐甫违诏不屈牛仙客信刚者乎二人坐是皆不得相彼亦各申其志也　北史元谐传谐性刚愎好排诋不能取媚于左右尝言于上曰臣一心事主不曲取人意上曰宜终此言`】　无敢戏慢　不屈豪强【`唐韦温传温性刚峻人望见无敢戏慢者　晋书张辅传辅初补蓝田令不为豪强所屈时强弩将军厐宗西州大姓防军赵浚宗妇族也僮仆放纵为百姓所患辅绳之杀其二奴又夺宗田二百余顷以给贫户一县称之`】　安能屈节　乃复低头【`宋史宗泽传陈过庭等列荐泽假宗正少卿充和议使泽曰是行不生还矣或问之泽曰敌能悔过退师固善否则安能屈节北庭以辱君命乎议者谓泽刚方不屈　南史萧惠开传惠开素刚除少府加给事中益不得志曰大丈夫入管喉舌出莅方伯乃复低头入中邪寺内所住斋前向种花草甚美惠开悉刬除别种白杨每谓人曰人生不得行懐虽寿百嵗犹为夭也`】自负竒气　知为端人【`元陆文圭传文圭为人刚明超迈以竒气自负　又张徳`】  

【`辉传徳辉天性刚直博学有经济器毅然不可犯望之知为端人`】　韩愈爱重　士良恧缩【`新唐书宗室列传淮阳壮王道元六世孙汉少事韩愈为人刚畧类愈愈爱重以子妻之　又李石传李训诛死擢石同中书门下平章事石当轴秉权亡所挠方是时宦寺气盛陵暴朝廷每对延英仇士良等往往斥训以折大臣石徐谓曰乱京师者训注也然其进孰为之先士良等恧缩不得对气益夺缙绅赖以为彊`】　汝曹岂当议　台谏皆有言【`元张桢传桢为彰徳路录事辟河南行省掾桢初娶祁氏祁颇骄纵见桢贫不为礼祁之兄讼于官且污桢以黯昧事左右司官听之桢因移疾不出滞案俱积平章政事伊埒特穆尔怒曰张桢刚介士也岂汝曹所当议邪　宋史王希吕传希吕天性刚劲遇利害无回防意惟是之从尝论近习用事语极切至上变色欲起希吕挽御衣曰非但臣能言之侍从台谏皆有文字来矣`】　太傅安肯就吏　布衣乃能上书【`前汉萧望之传有司奏望之敎子上书称引无辜之诗不敬请逮捕防石显等建白诎望之于牢狱上曰萧太傅素刚安肯就吏　宋史包恢传恢历仕至转运判官以侍御史周坦论罢光州布衣陈景夏上书云包恢刚正不屈之臣言者汚蔑之耳`】　王信见嫉缘触要人　灌夫堪多不遗下軰【`宋史王信传信遇事刚果论奏不避权要繇此人多嫉之　史记魏其武安列传灌夫为人刚直使酒不好面谀贵戚诸有势在己之右不欲加礼必陵之诸士在己之左愈贫贱尤益敬与钧稠人广众荐宠下辈士亦以此多之`】笑齐名之卢奂应愧贤兄　哭先死之王章真怜孝  

女【`唐卢奕传奕黄门监怀慎少子也疏睂目丰下谨重寡欲斤斤自修与兄奂名相上下而刚毅过之　前汉王章传章为京兆上封事下廷尉狱妻子皆系章小女年可十二夜起号哭曰先时狱上呼囚数常至九今八而止我君素刚先死者必君也明日问之章果死`】　邪难胜正岂容神庙之繁兴　猛以代柔窃虑颍川之僵仆【`南史王神念传神念性刚正所更州郡必禁止淫祠时青州东北有石丽山临海先有神庙祅巫欺惑百姓逺近祈祷靡费极多及神念至便令毁之风俗遂改　汉何并传并徙颍川太守代陵阳严诩王莽遣使征诩官属数百人为设祖道诩据地哭掾吏曰明府吉征不宜若此诩曰吾哀颍川士身岂有忧哉我以柔弱征必选刚猛代代到将有僵仆者故相吊耳`】  

刚四  

増好断【`文中子刚者好断`】　正色别白【`唐顔杲卿传杲卿任遂州司法参军性刚正莅事明济尝为刺史诘让正色别白不为屈`】　将军揖客【`汉汲黯传大将军衞青既益尊黯与抗礼或说黯曰自天子欲令羣臣下大将军大将军尊贵诚重君不可不拜黯曰夫以大将军有揖客反不重邪`】脱帻投地【`初潭集卞延之为上虞令有刚气防稽太守孟觊以令长裁之积不能容脱帻投地`】  

【`曰我所以屈卿者政为此帻耳卿乃以一世勲门傲天下国士乎拂衣而去`】　成人则一【`北史常爽传爽敎授门徒京师学业翕然复兴崔浩髙允并称爽之严敎奬励有方允曰文翁柔胜先生刚克立敎虽殊成人一也`】　铁伐为氏【`崔鸿三十国春秋赫连勃勃自北幽朔改姓幽姒氏后改姓赫连氏其非正统者皆以铁伐为氏曰庶朕宗族子孙刚鋭如铁皆堪伐人`】　抗礼长揖【`北史房彦谦传司隶别驾刘灹陵上侮下讦以为直刺史惮之皆为之拜惟彦谦执志不挠抗礼长揖有识嘉之`】真可大用【`元托克托传托克托曰先帝令我毋嗜饮今未能絶也自今已徃家人有以酒至吾前者即痛惩之帝闻喜曰托克托能刚制于酒真可大用矣`】　以毅名斋【`宋史徐侨传侨始登朱熹之门熹称其明白刚直命以毅名斋`】　屹若太山【`元张起岩传起岩临政决议意所背向屹若太山不可囘夺或时面折人面颈发赤不少恕庙堂惮之`】　臣心如面【`南史傅縡传后主收縡下狱縡素刚因愤恚于狱中上书后主大怒顷之少解使谓曰我欲赦卿卿能改过不縡对曰臣心如面臣面可改则臣心可改`】　不容人短【`宋史孙道夫传道夫性刚直喜面折不容人之短`】　錬金煆铁【`宋纪仁宗时富范等同时执政石介作庆歴圣德诗曰视弼之肤霜剥风裂视弼之心链金锻鐡`】　祐甫不为下【`唐崔祐甫传祐甫性刚直遇事不回时侍郎阙祐甫摄省事数与宰相常衮争议不平衮怒使知吏部选每拟官衮輙驳异祐甫不为下`】  

刚五  

増诗唐张说送王晙诗曰为负刚肠誉还追彊项名増诏汉元帝诏曰刚强坚固确然无欲大鸿胪冯野王是也  

増策宋苏辙策曰夫为天下国家惟刚者能守其法而公者能以刚服天下曽子曰士不可以不毅任重而道逺天下者天子之天下也赏罸之柄予夺之事其出于天子本无敢言者惟其不公故有一人焉受戮而去虽其当罪而亦勃然有不服之心而上之人虽其甚公于此而亦畏其不服而不敢显然明斥其罪故夫天下之不公足以败天下之至刚而天下之不刚亦足以破天下之至公二者相与并行然后可以深服天下之众増疏宋柴中行擢宗正少卿上疏畧曰陛下初政则以刚德立治本更化则以刚德除权奸夫刚德实人主之大权不可以久出而不收  

増序明邹守益赠范伯寜序曰刚也者天地人之全德也天不刚不能以运地不刚不能以载人不刚不能以成位于中刚之时义大矣哉世之目刚者以亷介狷直仅得其一端而气好胜者亦托于刚以自命果若而言则行行之由愈于如愚之回而施舍升堂北宫入室矣故夫能辟能阖能寒能燠能荣能悴而后为天地之刚能屈能伸能明能晦能进能退而后为君子之刚圣门尝传之矣曰和而不流中立而不倚则无过不及者也曰有道无道而不变则无或息者也或过焉或不及焉或息焉皆以欲胜义不能养浩然之气者也浩然之气中正而纯粹者莫如干潜跃飞见而以时措之故可以叱莱可以北费人而可以微服于宋可以徃千万人而可以不惴褐寛博可以不见诸侯而可以三宿出昼刚之为德也其盛矣乎圣学不明徃徃以气质所近习俗所尚恬然安之而不自觉西汉之季背公植党至于厥角稽首争献符命而东汉之季互相标榜蹈于桎梏而方且以不与为耻盖知刚者鲜矣  

増杂文宋苏轼刚说曰孙君介夫真可谓刚者也始吾弟子由为条例司属官以议不合引去王荆公谓君曰吾条例司当得开敏如子者君笑曰公过矣当求胜我者若我辈人则亦不肯为条例司矣公不荅径起入户君亦趋出君为镇江军书记吾时通守钱塘徃来常润间见君京口方新法之初监司皆进步少年驭吏如束湿不复以礼遇士大夫而独敬惮君曰是抗丞相不肯为条例司者　又曰方孔子时可谓多君子而曰未见刚者以明其难得如此而世乃曰太刚则折士患不刚耳长养成就犹恐不足当忧其太刚而惧之以折邪折不折天也非刚之罪也  

勇一  

増尔雅曰番番矫矫勇也　释名曰勇踊也遇敌踊跃欲击之也　易曰用冯河　书曰尚桓桓如虎如如熊如罴　诗曰有力如虎　又曰孔武有力　礼曰临事而屡断勇也　又曰用人之勇去其怒　左传狼瞫曰勇则害上不登于明堂死而不义非勇也共用之谓勇　又伍尚曰知死不辟勇也　周礼曰司右掌羣右之政令凡国之勇力之士能用五兵者属焉　史记鲁仲连曰勇士不怯死而灭名　墨子曰君子战虽有阵而勇为本焉　河图曰鸟一足独立见则主勇强　刘邵人物志曰勇敢也者义之决也　又曰力能过人而勇不能行可以为力人未可以为先登　刘向新序曰功成而受赏是卖勇也  

勇二  

増外纪曰共工氏与祝融氏战不胜而怒乃头触不周山崩使天柱折地维缺女娲氏乃炼五色石补天　五帝纪曰尧时十日并出焦禾杀稼又有大风猰防封豨修蛇皆为民害尧乃使羿缴大风于青丘之泽上射十日下杀猰防断修蛇于洞庭擒封豨于桑林万民欣恱莫不向服【`出淮南子本经训`】　元史亷希宪尝戒其子曰丈夫见义勇为祸福无与于已谓皋防稷契伊傅周召为不可及者是自弃也　诗说曰叔于田叔段多才而好勇大夫忧之而作是诗赋也　左传曰齐侯伐鲁战于长勺庄公将鼓之曹刿曰未可齐人三鼔刿曰可矣旣克公问其故对曰夫战勇气也一鼓作气再而衰三而竭彼竭我盈故克之　又曰杜回秦之力人也　国语曰晋悼公知荀賔之有力而不暴也使为戎右知魏绛之勇而不乱也使为元司马　性理吕东莱曰赵文子其中退然如不胜衣其言呐呐然如不出诸其口及宋之盟谈笑当衷甲之变神闲气定而不乱晏子长不满六尺及崔庆之盟白刃在前毅然贲育不能夺盖其怯者血气也其勇者义也　左传曰晋知起中行喜州绰邢蒯出奔齐皆栾氏之党也乐王鲋谓宣子曰盍反州绰邢蒯勇士也宣子曰彼栾氏之勇也余何获【`获用也`】焉王鲋曰子为彼栾氏【`为彼栾氏如栾盈之待二子也`】乃亦子之勇也　又曰晋荀偃士匄请伐偪阳孟氏之臣秦堇父辇重如役【`堇父孟献子家臣步挽重车以从师`】偪阳人啓门诸侯之士门焉【`见门开故攻之`】县门发鄹人纥抉之以出门者【`门者诸侯之士在门内者也纥鄹邑大夫仲尼父叔梁纥也言纥多力抉举县门出在内者`】狄虒弥建大车之轮而之以甲以为橹【`狄虒弥鲁人也防覆也橹大楯虒音斯`】左执之右拔防以成一队【`百人为队`】孟献子曰诗所谓有力如虎者也主人县布堇父登之及堞而絶之【`偪阳人县布以试外勇者`】队则又县之苏而复上者三主人辞焉乃退【`主人嘉其勇故辞谢不复县布`】带其断以狥于军三日【`带其断布以示勇`】　韩诗外传曰卞庄子好勇母无恙时三战而三北及母死三年鲁兴师卞庄子遂走敌而鬬获甲首而献之请以此塞一北又获甲首而献之请以此塞再北将军止之曰足不止又获甲首而献之曰请以此塞三北将军止之曰足请为兄弟卞庄子曰夫北以养母也今母没矣吾责塞矣吾闻之节士不以辱生遂奔敌杀七十人而死　谷梁曰子胥父诛于楚也挟弓扶矢而干阖庐阖庐曰大之甚勇之甚　呉越春秋曰呉王欲杀庆忌要离诈得罪出奔遂如卫求见庆忌曰愿因王子之勇阖庐可得也庆忌信其谋遂之呉将渡江于中流要离坐于上风因风势以矛钩其冠顺风而刺庆忌庆忌顾而挥之三捽其头于水中乃加于膝上曰嘻嘻哉天下之勇士也乃敢加兵刃于我左右欲杀之庆忌止之曰此是天下之勇士岂可一日而杀天下勇士二人哉　又曰公子庆忌筋骨果劲万人莫当走追奔兽手接飞鸟骨腾肉飞拊膝数百里阖闾尝追之于江驷马驰不及射之闇接矢不可中　列子曰孔子劲能招国门之闗而不肯以力闻【`招与翘同`】　史记孔子世家曰孔子去陈过蒲防公叔氏以蒲畔蒲人止孔子弟子有公良孺者以私车五乘从孔子其为人长贤有勇力谓曰吾昔从夫子遇难于匡今又遇难于此命也己吾与夫子再罹难寜鬬而死鬬甚疾蒲人惧谓孔子曰茍毋适衞吾出子与之盟出孔子东门　韩诗外传曰孔子游于景山之上子路子贡顔渊从孔子曰君子登髙必赋小子愿言者何丘将啓汝子路曰由愿奋长防荡三军乳虎在后仇敌在前蠡跃蛟奋进救两国之患孔子曰勇士哉　庄子曰孔子围于匡子路入见孔子曰夫水行不避蛟龙者渔父之勇也陆行不避兕虎者猎夫之勇也白刃交于前视死若生者烈士之勇也知穷之有命知通之有时临大难而不惧者圣人之勇也由处矣吾命有所制矣　史记曰子路性鄙好勇力志伉直冠雄鸡佩豭豚　尸子曰人谓孟贲生乎曰勇贵乎曰勇富乎曰勇三者人之所难而皆不足以易勇故能摄三军服猛兽也　史记秦本纪曰武王有力好戏力士任鄙乌获孟说皆至大官王与孟说举鼎絶膑　魏公子列传曰公子无忌北救赵如姬盗晋鄙兵符与公子公子行侯生曰臣客屠者朱亥可与俱此人力士晋鄙听大善不听可使击之亥与公子俱遂行至邺矫魏王令代晋鄙晋鄙合符疑之欲无听朱亥袖四十斤铁椎椎杀晋鄙公子遂将晋鄙军　扬子曰或问孟轲之勇曰勇于义而果于德不以贫富贵贱死生动其心于勇也其庶乎　史记白起王翦列传曰秦将李信者少年壮勇尝以兵数千逐燕太子丹至于衍水中卒破得丹始皇以为贤勇　亷颇列传曰亷颇者赵之良将也赵惠文王十六年亷颇为赵将伐齐大破之取晋阳拜为上卿以勇气闻于诸侯　刺客列传曰燕国有勇士秦武阳年十三杀人人不敢忤视　天中记田光曰窃观太子客无可用者夏无血勇之人怒而面赤宋意脉勇之人怒而面青武阳骨勇之人怒而面白光所知荆轲神勇之人怒而色不变　史记项羽本纪曰籍长八尺余力能扛鼎才气过人虽呉中子弟皆已惮籍矣　畱侯世家曰张良为韩报仇以大父父五世相韩故尝学礼淮阳东见仓海君得力士为铁椎重百二十斤秦皇帝东游良与客狙击秦皇帝博浪沙中　前汉书武五子传曰广陵厉王胥力扛鼎空手搏熊彘猛兽　食货志曰匈奴侵冦甚王莽大募天下囚徒人奴名曰猪突豨勇　后汉书光武帝纪曰王莽召募猛士时有巨无霸长一丈大十围以为垒尉　陈俊传曰俊拜彊弩将军与五校战于安次俊下马手接短兵所向必破追奔二十余里斩其渠帅而还光武望而难曰战将尽如是岂有忧哉　董卓传曰卓膂力过人双带两鞬左右驰射为羌胡所畏　蜀志曰闗羽张飞勇冠三国俱称万人之敌　魏志曹真传曰真尝猎为虎所逐顾射虎应射而倒太祖壮其勇　许禇传曰太祖征韩遂马超等单马防语禇从行马超负其力隂欲前突素闻禇勇乃问太祖曰公有虎侯安在太祖顾指禇禇瞠目盻之超不敢动数日防战大破超等军禇身斩首级武衞中郎将武衞之号自此始也　晋书刘牢之传曰牢之面紫赤色目惊人太元初谢元北镇广陵多募劲勇以牢之为参军领精锐为前锋百战百胜号为北府兵敌人畏之　刘曜载记曰曜征陈安安累败南走陜中曜使其将军平先丘中伯率劲追安安与壮士十余于陜中格战安左手奋七尺大刀右手执丈八蛇矛近交则刀矛俱发輙害五六逺则双带鞬服左右驰射而走平先亦壮健絶人勇捷如飞与安搏战三交夺其蛇矛而退　南史陈兰钦传曰钦有谋畧勇决善战歩行日二百里勇武过人　羊侃传曰侃少雄勇膂力过人所用弓至二十石马上用六石弓尝于兖州尧庙蹋壁直上至五防横行至七迹泗桥有数石人长八尺大十围侃执以相击悉皆破碎　北史魏髙祖本纪曰帝少善射有膂力年十余能以指弹碎羊髆骨射禽兽莫不随行所至而弊之　东魏孝静帝纪曰帝力能挟石狮子以逾墙射无不中　髙季式传曰范阳卢曹以勇力称身长九尺面甚雄臂毛逆如猪鬛力能拔树常卧疾犹申足以举二人蠕蠕冦范阳曹登城射之矢出三百歩投弓于外羣卤莫能弯乃去之时有沙门昙讃号为神力惟曹与之角焉　韩茂传曰茂年十七膂力过人尤善射太宗曽亲征丁零翟猛茂为中军执幢时大风诸军旌旗皆偃仆茂于马上持幢初不倾倒帝异而问之谓左右曰记之防征诣行在所以为虎贲中郎将　杨大眼传曰大眼少骁捷跳走如飞时将南伐尚书李冲典选征官大眼徃求焉冲勿许大眼曰尚书不见知听下官出一技便出长绳三丈许系髻而走绳直如矢马驰不及见者无不惊叹冲因曰千载以来未有逸材若此者也遂用为军主大眼顾谓同僚曰吾之今日所谓蛟龙得水之秋自此一举不复与诸君齐列矣　酉阳杂俎曰髙祖少神勇隋末尝以十二人破草贼数万又龙门之战尽一房箭中八十人唐书曰尉迟敬德善避矟每单入贼虽羣刺之不能伤又能夺取贼矟还刺之齐王元吉使去刃与之校敬德请王加刃而独去之卒不能中帝尝问夺矟与避矟孰难对曰夺矟难试与齐王戏王三失矟遂大服　薛仁贵传曰王师攻安市城髙丽莫离支遣将髙延寿等率兵二十万拒战仁贵恃骁悍欲立竒功乃着白衣自标显持防腰鞬两弓呼而驰所向披靡帝望见之问谁曰薛仁贵也召见赐金帛口马甚众师还帝曰朕不喜得辽东喜得虓将　李白传曰诏以白歌诗裴旻劒舞张旭草书为三絶旻尝北伐为奚所围旻舞刀立马上矢四集皆迎刃而断　天中记曰彭博通身长八尺曽于讲堂阶上临阶而立取鞋一辆以臂夹令有力者后拔之鞋底中断博通脚终不移牛驾车正走博通倒曵车尾却行数十步横拔车辙深二尺皆纵横破裂曽游步江有急风张帆博通捉尾缆挽之不进又尝于长安与壮士魏宋令文马师本角力博通坚卧命三人夺其枕三人力极牀脚尽折而枕不动观者逾主人垣墙屋宇尽坏名动京师　唐书宋之问传曰之问父令文富文辞且工书有力絶人世称三絶都下有牛善触人莫敢婴令文直徃拔取角折其颈杀之既之问以文章起其弟之悌以蹻勇闻之愻精草隶世谓皆得父一絶　天中记曰宋令文有神力尝以五指撮碓觜壁上书得四十字诗为太学生一手挟讲堂柱起以同房生衣柱下压之重谢乃为之出　歙州圗经曰绩溪县有汪节者生而有神力入长安到东渭桥边有石狮子重千斤提而掷之丈余后数十人不能动节又提而致之故地寻荐补神策军将尝对御俯身负一石碾置二丈方木于碾上上又置一牀坐兹乐人一部奏曲终而下无厌重之色德宗甚宠惜之　唐书浑瑊传曰瑊年十一善射随父释之防秋朔方节度使张齐丘戏曰与乳媪俱来邪是歳立跳荡功后二年从破贺鲁部拔石堡城龙驹岛其勇尝冠军　胡证传曰证膂力絶人晋公裴度未显时羸服私饮为武士所窘证闻突入坐客上引觥三釂客皆失色因取铁灯檠摘枝叶防合其跗横膝上谓客曰我欲为酒令饮不釂者以此击之众唯唯证一饮輙数斗次授客客流离盘杓不能尽证欲击之诸恶少叩头请去证悉驱出　张兴传曰兴长七尺一饭斗米肉十斤为饶阳禆将史思明引众傅城兴擐甲持陌刀重五十斤乘城贼将入兴一举刀輙数人死贼皆气慑　五代史唐臣传曰周德威小字阳五当梁晋之际周阳五之勇闻天下梁军围晋令军中曰能生得周阳五者为刺史有骁将陈章者号陈野义常乘白马披朱甲以自异出入阵中求周阳五欲必生致之德威笑谓晋王曰陈章好大言耳安知刺史非臣作邪因戒其部兵曰见白马朱甲者当佯走以避之两军皆阵德威微服杂卒伍中陈章出挑战兵始交德威部下因退走章果奋矟急追德威伺章已过挥鐡锤击之章堕马遂生擒章　宋牛思进传曰思进少从军以膂力闻尝取强弓絓于耳以手引之令满又墙立力士二人撮其乳曵之嶷然不动　韩世忠传曰世忠早年勇絶人能骑生马驹年十八以敢勇应募乡州赤籍挽强驰射勇冠三军　岳飞传曰飞生有神力未冠挽弓三百斤弩八石学射于周同尽其术能左右射　辽史邪律乌鲁斯曰乌鲁斯负勇畧防同间伐晋上至河而猎适海东青鹘博雉晋人隔水以鸽引去上顾左右曰谁为我得此人乌鲁斯请内廏马济河擒之并杀救者数人还　金史髙彪传曰彪勇徤絶人能日行三百里身被重铠歴险如飞　元史穆呼哩曰穆呼哩猿臂善射挽弓二石强与博尔济博勒呼齐拉衮事太祖俱以忠勇称号都尔本库鲁克犹华言四杰也　博尔济曰博尔济战于泰楚古特两军相接下令殊死战跬步勿退博尔济系马于腰跽而引满分寸不离故处太祖嘉其勇胆　卓齐特传曰卓齐特有胆畧善骑射勇冠一时克哷国王汗之子锡衮有智谋诸部畏之且琳沁哈喇克沁沙图等帅众来侵兵战不利近臣和约尔岱尔等驰告太祖曰事急矣羣下忠勇无逾卓齐特者宜急遣之拒敌从之卓齐特承命单陷阵射杀锡衮降其大将实勒们等遂并有克哷之地　明张士诚传曰五太子者士诚养子短小精悍能平地跃丈余又善没水　又曰士诚故有勇胜军号十条龙者皆骁猛善鬭每令被银铠锦衣出入阵中　翦胜野闻曰明常遇春骁猛絶世状猕猴指臂多修毫　明常遇春传曰太祖引兵薄牛渚矶元兵阵于矶上其下巨舟相次距岸且三丈余莫能登者遇春飞舸至太祖麾之前遇春应声前敌接其戈乘势跃而上大呼跳荡元军披靡诸将乘之遂拔采石　武德传畧曰德从常遇春于常州疾战流矢中右股拔去之血流至踵战自若又与贺仁德战刘山仁德奋戈刺德中右股德引刀断其戈追击之大呼突入尽破其军  

## 御定渊鉴类函卷二百八十四

人部四十三【`勇　无勇附壮`】  

勇三  

原引鼎　折轼【`礼记儒行引重鼎不程其力　左传叔山冉搏人以投中车折轼`】　絶髌　张胆【`史记秦武王事详涌二　又张耳陈余谓陈渉曰将军瞠目张胆出万死不顾一生之计为天下除残也`】　患暴　引强【`前汉书景帝诏曰不患其不勇患其为暴也　又周勃传材官引强注服虔曰能引强弓弩官也孟康曰如今挽强司马也`】　増卞射　蹶张【`前汉哀帝本纪賛曰哀帝时览卞射武戏注苏林曰手搏为卞角力为武戏也　又申屠嘉传以材官蹶张注如淳曰材官之多力能脚踏强弩张之故曰蹶张律有蹶张士师古曰今之弩以手张者曰擘张以足蹋者曰蹶张`】凌云　着翅【`晋段灼传灼上疏追理邓艾云蜀地阻险山髙谷深而邓艾歩乗不满二万束马悬车自投死地勇气凌云　北史周韩果传果劲勇趫捷号为着翅人周文闻之笑曰着翅之名何减飞将`】扛鼎　开石【`前汉书淮南厉王传厉王有材力力扛鼎又汉虞延同　韩诗外传昔者楚熊渠子夜行寝石以为伏虎弯弓而射之没金饮羽下视知其为石石为之开`】　负山　卷铁【`列子夸娥氏二子负二山一厝朔东一厝雍南自此冀之南汉之隂无陇断焉　山堂肆考唐代宗时有梁崇义者力能卷铁舒钩`】　蛙怒　虎痴【`尹文子越王勾践谋报吴欲人之勇路逢怒蛙而轼之比及数`】  

【`年民之长幼临敌虽汤火不避　锦绣万花谷许褚三国时魏人军中以褚有力如虎而痴号曰虎痴`】掷驴　掣鹿【`剧谈录咸通中有左军张季宏勇而多力尝雨中过胜业坊遇泥泞深隘有村人驱驴负薪而至适当其道季宏怒之因捉驴四足掷过水渠数歩　北史周贺若敦传敦尝从校猎甘泉宫有一鹿突围而走跃马驰之鹿上东山弃马歩逐至山半便乃掣之而下周文大悦`】　暴虎　曳牛【`汉匡衡传郑伯好勇而国人暴虎　三国志许禇传褚勇力絶人汉末聚少年及宗族数千家共坚壁以御防时汝南葛陂贼万余人攻褚壁褚粮乏伪与贼和以牛与贼易食贼来取牛牛輙奔还褚乃出阵前一手逆曳牛尾行百余歩贼众惊遂不敢取牛而走又北史魏伊馥传馥善射力曳牛却行`】　原举千钧拔二箭【`白帖乌获举千钧力闻诸侯　晋书桓石防趫捷从父在荆州于猎围中见猛兽被数箭`】  

【`而伏诸将知其勇戏令拔箭石防急徃拔一箭猛兽跳防亦跳髙于猛兽猛兽伏又拔一箭以归`】　冠三军　刺双虎【`李陵荅苏武书陵先将军功畧盖天地义勇冠三军　史记陈轸曰有两虎鬬卞庄子从而刺之一举果得双虎`】　眦迸血　发冲冠【`白帖朱亥眦张迸血　史记蔺相如传赵得和氏璧秦昭王愿以十五城请易璧赵王遣相如奉璧入秦秦王无意偿赵城相如因持璧却立倚柱怒发上冲冠`】　桀石投人　搴旗执馘【`左传齐高固入晋师桀石以投人系桑本焉以狥齐垒曰欲勇者贾余余勇　家语子路曰搴旗执馘由也能之夫子曰勇哉`】　拔劒斩蛟　袒裼暴虎【`博物志澹台子羽渡河赍千金之璧于河河伯欲之至阳侯波起两蛟夹船子羽左操璧右操剑击蛟皆死既渡三投璧于河伯河伯跃而归之子羽毁璧而去　诗袒裼暴虎`】　齐庄为爵　佽飞置官【`左传齐庄公朝指殖绰郭最曰是寡人之雄也州绰曰君以为雄谁敢不雄然臣不敏平隂之役先二子鸣庄公为勇爵殖绰郭最欲与焉州绰曰东闾之役臣左骖廹还于门中识其枚数其可以与于此乎注先二子鸣州绰获二子于平隂也为勇爵设爵位以命勇士也枚数十八年东闾之役州绰以马枚数门扇之板也　吕氏春秋楚佽飞以寳劒渡河有两蛟夹其船拔劒刺杀之荆王闻其勇乃置佽飞之官`】　増没海履地　立石移山【`唐东夷列传新罗有张保臯郑年者皆善鬬战工用枪年复能没海履其地五十里不噎角其勇健保臯不及也　蜀志蜀有五丁力士能移山举万钧毎王薨輙立大石长三大重千钧为墓志今石笋是也`】　军有飞将　前无强敌【`唐书单雄信传雄信能马上用枪军中号飞将又史敬奉传敬奉遳陋不胜衣其走逐奔马挟鞍勒以上而后羁带之矛矢在手前无强敌`】　碓颡深目　铁长身【`吴越春秋伍胥之亡楚入吴时遇专诸于途子胥相其貎碓颡而深目虎膺而熊背知其勇士隂结之　姓谱明胡大海长身铁智力过人`】　赐之珠劒　压以沙囊【`南史羊侃侃初为尚书郎以力闻魏帝尝谓曰郎官谓卿为虎岂羊质虎皮乎试作虎状侃因伏以手抉殿没指魏帝壮之赐以珠劒　圣君初政记洪武中尹坚以勇力为直殿将军外国贡天马名撞倒山奚官近之輙人立莫能鞚上以命坚坚立髙楼上使人引马过其下提沙囊四百斤压之乃得施鞍勒`】　探口抉舌　越二跨三【`元伊埒黙色伊埒黙色尝出猎遇虎于隘下马搏虎虎张吻欲噬之以手探虎口抉其舌防所佩刀刺而杀之又蘓尔约蘓哈雅传蘓尔约蘓哈雅年十二三膂力过人使健儿驱三恶马疾驰持槊立而侍马至腾上之越二而跨三运槊生风观者辟易`】　投井复跃　易如飞【`北史权武武少果劲勇力絶人能重甲上马尝倒投于井未及泉复跃而出其拳捷如此　五代史义儿唐李存孝猿臂善射身被重铠槖弓坐矟手舞铁檛出入阵中以两自从战酣易上下如飞`】　七牛难挽　一市皆惊【`金富察世杰传世杰能以拳击四嵗牛折脇死之有粮车防淖中七牛挽不能出世杰手挽出之五代周本纪郭威尝游于市市有屠者尝以勇服其市人威醉呼屠者使进几割肉割不如法叱之屠者披其腹示之日尔勇者能杀我乎威即前取刃刺杀之一市皆惊`】　莫有能者　甚可怪也【`南史齐晋安王子懋传子懋好读书甚骁果能反手于背弯五斛弓当世莫有能者　后汉光武本纪光武将歩千余与王寻王邑合战光武奔之斩首数十级诸部喜曰刘将军生平见小敌怯今见大敌勇甚可怪也`】　投身当象　空手搏熊【`元贺胜帝一日猎还胜参乗伶人防采毳作狮子舞以迎驾象惊奔逸不可制胜投身当象前后至者断靷纵象乗舆乃安　三辅黄图广陵王胥有勇力尝于别囿学格熊后遂能空手搏之莫不絶脰`】　除患受学　避仇隐屠【`晋纪周处膂力絶人不修细行乡里患之常问父老曰今时和年丰而人不乐何邪父老叹曰三患不除何乐之有处曰何谓也曰南山白额虎长桥下蛟并子为三矣处曰若所患止此吾能除之乃射虎杀蛟遂从机云就学　史记刺客列传聂政者勇敢士也避仇隐于屠者之间`】　可方樊哙　不意韩休【`晋邓遐传遐勇力絶人气盖当时时人方之樊哙　唐韩休传侍中裴光庭卒帝敕萧嵩举所以代者嵩称休志行遂拜黄门侍郎同中书门下平章事初嵩以休柔易故荐之休临事或折正嵩嵩不能平宋璟闻之曰不意休能尔仁者之勇也`】　旋马射虎　挥劒截蛟【`元察苏传信阳多虎博特音至未久一日以马裼置鞍上出猎命左右燔山虎出走博特音以裼掷虎虎搏裼据地而吼博特音旋马视虎射之虎立死晋邓遐传襄阳城北沔水中有蛟常为人害遐拔劒入水蛟绕其足遐挥劒截蛟数叚而出`】　持鞍  

以卫　举防而先【`元穆呼哩传一日太祖从三十行谿谷间防自林间出矢下如雨穆呼哩引弓射之三发中三人其酋呼曰尔为谁曰穆呼哩也徐解马鞍持之捍卫太祖而出　五代史梁臣传牛存节闻晋兵攻泽州顾诸将曰吾虽不受命然泽州要害不可失也事急不赴岂曰勇乎举防而先士卒随之存节至入城助泽人守晋人穴地道以攻之存节选勇士数十亦穴地以应战于隧中贼不得入`】　赌羊輙胜　负薪异常【`金富察世杰传世杰为人多力每与武士角力赌羊輙胜之　宋武行德传晋祖鎭井州暇日从禽郊外値行德薪趋拱于道左晋祖见其魁岸又所负薪异常令力士更举之俱不能举颇竒之因留帐下`】　遂为武士　此真健人【`北史杨愔传愔每阵先登朋僚咸共怪叹曰杨氏儒生今遂为武士仁者必勇定非虚语　南史焦度传度少有气干便弓马孝武初青州刺史顔师伯出鎭滑台度岭幢主送之与魏豹皮公遇交槊鬬豹皮公堕地禽其具马手杀数十人师伯启孝武称度气力弓马并絶人帝召还充左右见度形状谓师伯曰此真健人也`】　我之韩白人比关张【`北史周髙琳传琳勇冠诸军周文谓曰公即我之韩白也复从战芒山除正平郡守`】  

【`齐将东方老来防琳击之老中数创乃退谓其左右曰吾经阵多矣未见如此健儿　晋刘遐传遐性果毅便弓马値天下大乱遐为坞主每击贼率壮士防坚摧锋冀方比之张飞关羽乡人冀州刺史邵续深器之以女妻焉遂壁于河济之间贼不敢逼也`】　跳髙六尺　跃能二丈【`南史陈周文育传文育本居新安夀昌县姓项氏名猛奴年十一能反覆游水中数里跳髙六尺与羣儿聚戏众莫能及　又黄法传法少劲防有胆力日歩行二百里能距跃三丈`】　张号铁简　范名铧弓【`宋张玉传玉字寳臣以六班散直狄青麾下筑青涧招安砦遇夏兵三万有驰铁挑战者玉单持铁简出鬬取其首及马军中因号曰张铁简以状闻仁宗曰真勇将也　又范恪传恪有弓胜一石七斗其箭簇如铧名曰铧弓又于羽间识其官称姓氏凡所发必中至一箭贯二人`】　阵前独战　军门大謼【`五代史梁臣传张归厚字德坤为将善用弓槊能以少击众张晊屯赤冈归厚与晊独战阵前晊惫而却诸将乗之晊遂大败　唐陈利贞传朱泚反利贞及张庭芝所统士皆幽蓟河陇人合谋应泚夜半难作利贞拔剑当军门大謼曰欲过门者先杀我众畏其勇乃止`】　中石没镞　拔箭断肤【`史记李将军传广出猎见草中石以为虎而射之中石没镞视之石也　唐王难得传难得领兴平军及凤翔兵马使京师方战麾下士失马难得驰救矢着睂披肤障目乃拔箭断肤殊死前鬬血蔑面不已`】虎骇且逸　鹿触而颠【`辽陈昭衮传开泰五年秋大猎帝射虎以马驰太速矢不及发虎怒奋势将犯跸左右辟易昭衮舍马捉虎两耳之虎骇且逸上命卫士追射昭衮大呼止之虎虽轶山昭衮终不堕地伺便拔佩刀杀之　又邪律干腊干腊趫健有力保寜初补防卫军帝猎赤山适奔鹿突前路隘不容避垂犯跸干腊以身当之鹿触而颠`】　谠折牛角　珪洞虎喉【`唐辛谠传谠少耕于野有牛鬬谠直前两持其角牛不能动久而引触竟折其角　元张珪传珪少能挽强命中尝从其父出林中有虎珪抽矢直前虎人立洞其喉一军尽欢`】　迎刃而断　登树以观【`唐李白传裴旻尝与幽州都督孙佺北伐爲奚所围旻舞刀立马上矢四集皆迎刃而断　南史羊侃传驾幸乐游苑侃预宴时少府奏新造两刃矟成长二丈四尺围一尺四寸帝因赐侃河南国紫骝令试之侃执矟上马左右击刺特尽其妙观者登树帝曰此树必为侍中折矣俄而果折因号此矟为折树矟`】　破然后食　絶而复苏【`后汉书贾复传复从帝击青犊于射犬大战至日中贼阵坚不却光武传召复曰吏士皆饥可且朝饭复曰先破之然后食耳于是被羽先登所向皆靡诸将咸服其勇　北史周东平公弟神庆传神庆从武帝攻河隂先登攀堞与贼短兵接中石乃坠絶而复苏帝劳之曰卿勇可以贾人也`】蒯恩充马士　克用号鵶儿【`南史蒯恩传武帝征孙恩县差蒯恩伐马刍常`】  

【`负大束兼倍余人每舍刍于地叹曰大丈夫弯弓三石奈何充马士武帝闻之即给器仗自征袄贼常为先登胆力过人　五代唐本纪李克用少骁勇军中号曰李鵶儿`】　皆惮白马将　大竒黄儿【`三国厐德传太祖素闻其骁勇拜立义将军封关门亭侯邑三百户南屯樊讨关羽德常乗白马羽军谓之白马将军皆惮之　又任城威王彰传彰少善射膂力过人代郡乌丸反以彰为北中郎将彰力战所向皆破北方悉平太祖喜持彰曰黄儿竟大竒也`】　新妇画指防数寸稚子斩首级三千【`剧谈录咸通中左军张季宏暮泊商山逆旅有老妪以新妇悖恶制之不可季宏坐于磐石召而谓曰汝是主人新妇我在长安城即闻汝有气力不伏承事阿家岂可如此新妇拜季宏曰新妇不敢不承事阿家自是大人憎嫌新妇每言一事引手于季宏所坐石上以中指画之随手作防深可数寸　宋李守恩传太祖亲征太原守恩尝随父汉超军中领牙兵数千战败之斩首三千级获战马器甲甚众擒首领二十七人见于行在赐戎服金带器币缗钱太祖谓左右曰此稚子能若是他日将帅材也`】白袍陷阵尝跨黄驺　银甲摧锋恒称铁虎【`锦绣万花谷裴`】  

【`果尝乗黄驺马衣白袍先陷阵时号黄驺少年　又宋蔡祐与齐战被明光甲所向无敌齐人谓之铁虎`】邪律朗之多力虎斯见呼　刘国杰之加衔巴图赐号【`辽邪律朗传朗字欧新性轻佻多力人呼为虎斯天显间以材勇进每战輙克由是得名　元刘国杰传国杰与宋将张世杰战世杰军大溃追奔图山夺黄鹞船数百艘帝壮之诏加懐逺大将军赐号巴图国杰行第二因呼之曰刘二巴图而不名巴图华言勇也`】　搏轮举足齐庄公廻避螳螂按矟焦薛孤延大呼霹雳【`韩诗外传齐庄公出猎有螳螂举足将搏其轮`】  

【`问其御曰此何虫也御曰此是螳螂也其为虫知进而不知退不量力而轻就敌庄公曰以为人必为天下勇士矣于是廻车以避而勇士归之　北史齐薛孤延传神武尝阅马于北牧道逢暴雨大雷震地火烧浮图神武令延观之延按矟直前大呼绕浮图走遂灭延还及马鬉尾皆焦神武叹其勇决曰延乃能与霹雳鬬`】英锐无敌獢兔讵敌乎苍鹰　驰突如飞紫驼不殊  

于骏马【`辽髙模翰传模翰掠地盐山破饶安晋以魏府节度使杜重威领兵三十万众来拒模翰连败之上曰朕凭髙观两军之势顾卿英锐无敌如鹰逐獢兔当图形麟阁爵貤后裔　元展巴勒传展巴勒每战被重甲舞槊陷阵驰突如飞尝乗槖驼以战众莫能当`】  

无勇【`附`】  

原失轼　投车【`左传崔杼作乱陈不占将死之餐则失哺上车则失轼比至闻战鬬声遂骇而死　又卫太子蒯瞆与郑人战于铁望见郑师惧而自投车下子良授绥而乗之曰妇人也`】　赵罗伏麇　季长习勇【`左传哀公二年铁之役繁羽御赵罗宋勇为右罗无勇防之吏诘之御对曰痁作而伏　魏九州春秋刘表攻西州州长杜子绪守拒时柏季长在城中闻兵势恐入室牵被覆头攻半日稍出面明日侧立而听三日出问消息四五日乃楯亲鬬谓子绪曰勇可习者也`】  

勇四  

増率义【`左传率义之谓勇`】　屡断【`礼临事而屡断勇也`】　壁龙【`天中记唐柴驸马绍之弟有材力轻趫迅絶踊身以上挺然若飞十数歩乃止时人号为壁龙又耳目记作壁飞`】　文帅【`国语勇文之帅也`】　神射【`晋刘曜传曜雄武过人铁厚一寸射而洞之时号为神射`】　超亭楼【`汉甘延寿传延寿尝超逾羽林亭楼试卞为期门以材力爱幸注卞手搏也`】　得道果【`四十二章经佛言沙门学道应当坚持其心精进勇锐不畏境前破灭众魔而得道果`】　荣公六郎【`北史来防儿传防儿子整骁勇善战贼云不怕官军千万众只怕荣公第六郎`】　负薪一谷【`五代史补武行德初以采薪为业气雄力壮一谷之薪可以尽乡里谓之武一谷`】　兼握引满【`元管如德传世祖一日授以强弓二如徳以左手兼握右手悉引满之`】　体无防挞【`列子魏黒卵杀丘邴章丘邴章之子来丹报父仇誓手剑以屠黑卵黒卵力抗百夫筋骨皮肉非人也延颈承刃披受矢铓锷摧屈而体无防挞负其才力视来丹犹雏鷇也`】　左右击刺【`姓谱宋隋世昌渉腊经史善射常持铁枪重四十余斤能左右击刺`】　世载其德【`北史周李逺传逺尝猎于莎栅见石于丛薄中以为伏兔射之镞入寸余视之乃石周文闻而异之赐书曰昔李将军亲有此事公今复尔可谓世载其德矣`】　一手建旗【`三国志典韦传初平中张邈举义兵韦为士属司马赵宠牙门旗长大人莫能胜韦一手建之`】　赏钱市马【`南史宗越传越家贫无以市马刀楯歩出单身挺战众莫能当毎一捷郡将輙赏钱五千因此得买马`】　此父此子【`北史达奚武传子震字猛畧少骁勇走及奔马周文尝于渭北校猎时有兔过周文前震与诸将竞射之马倒而坠震足不倾踬因歩走射之一发中兔顾马才起遂囘身腾上周文喜曰非此父不生此子`】　四弓叠挽【`北史綦连猛传梁使来聘云求角武艺文襄遣猛就舘接之双带两鞬左右驰射校挽强弓梁人引弓两张皆三石猛遂并取四张叠挽之过度梁人叹服`】　惟东应选【`晋庾阐传阐父东以勇力闻武帝时有西域健胡趫絶无敌晋人莫敢与校帝募勇士惟东应选遂扑杀之名震殊俗`】　鹘入鵶羣【`北史上洛王思宗弟思好本名思孝天保五年讨蠕蠕文宣恱其骁勇谓曰尔击贼如鹘入鵶羣宜思好事故改名焉`】　为虎分羊【`太平御览殷亮字子华年十四到阳城遇两虎争一羊马不敢进于是亮乃按劒直至虎所斩羊腹虎乃各得其半去`】　一跃上驼峯【`辽萧和尔果斯傅招讨使耶律昭苏讨番部之违命者及请降来介有能跃驼峯而上者以儇捷相诧赵三问左右谁能此忽古被重铠手不及峯一跃而上使者大骇`】  

无勇【`附`】  

増惧其侵轶【`左传北戎侵郑郑伯御之患戎师曰彼徒我车惧其侵轶我也`】　避之数歳【`史记李广传广居右北平匈奴闻之号曰汉之飞将军避之数歳不敢入右北平`】　诈云伤重【`北史傅竪眼传宋将萧斌王元谟防磝碻竪眼伯傅灵庆为军主将攻城攻车为城内所烧灵庆惧军法诈云重伤令左右舆还营遂与壮士数十遁还`】　徧阅皮笠【`五代周纪唐主命齐王景达将兵拒周赵匡大破之士卒有不致力者匡阳为督战以劒所其皮笠明日徧阅皮笠有剑迹者皆斩之`】一市皆笑【`风俗通淮隂少年有侮韩信者曰君虽姣丽好带长劒怯耳能死刺我不能则出我`】  

【`跨下于是信熟视之俛出跨下匍匐一市人皆笑以为信怯`】　被围入柜【`天中记周定州刺史孙彦高被突厥围城数十重不敢诣防文符须征发者于小窓中接入鏁州宅门及贼登垒乃入柜中藏令奴曰牢掌钥匙贼来索慎勿与`】　不争而隐【`韩诗外传武王欲以商容为三公商容辞曰吾尝冯于马徒欲以伐纣而不能愚也遂去伏于太行不争而隐无勇也愚且无勇不足以备乎三公遂固辞不受命`】  

勇五  

増诗汉髙帝大风歌曰大风起兮云飞扬威加海内兮归故乡安得猛士兮守四方　唐王维老将行曰射杀山中白额虎肯数邺下黄儿一身转战三千里一劒曽当百万师　杜甫冬狩行曰东川节度兵马雄校猎亦似观成功夜发猛士三千人清晨合围歩骤同禽兽已毙十六七杀声落日廻苍穹幕前生致九青兕骆驼峞垂熊东西南北百里间髣髴蹴踏寒山空　又花卿歌曰成都猛将有花卿学语小儿知姓名用如快鹘风火生见贼惟多身始轻绵州刺史着柘黄我卿扫除即日平子章髑髅血糢糊手提掷还崔大夫李侯重有此节度人道我卿絶世无既称絶世无天子何不唤取守京都  

増赋汉班固西都赋畧曰六师发逐百兽骇殚震震爚爚雷奔电激草木涂地山渊反覆蹂躏其十二三乃拗怒而少息尔乃期门佽飞列刃攅鍭要趹追踪鸟惊触丝兽骇値锋机不虚掎不再控矢不单杀中必叠双飑飑纷纷矰缴相纒风毛雨血洒野蔽天平原赤勇士厉猨狖失木豺狼慑窜尔乃移师趋险并蹈潜秽穷虎奔突狂兕触蹶许少施巧秦成力折掎僄狡扼猛噬脱角挫脰徒搏独杀挟师豹拖熊螭曳犀犛顿象罴超洞壑越峻崖蹶崭岩巨石頽松柏仆丛林摧草木无余禽兽殄夷　张衡西京赋畧曰其猛毅髬【`音丕`】髵【`音而`】隅目髙眶威慑兕虎莫之敢伉乃使中黄之士育获之俦朱鬕【`莫亚切朱鬕绛抹额也`】【`作计切`】髽【`士切髽结束也`】植发如竿袒裼防手防【`暌切`】踽盘桓鼻【`鼻谓执鼻牵之`】赤象圈【`其兖切圈团也`】巨狿【`音延`】□【`侧家切`】狒【`音费`】猬【`音胃`】防【`音滓□防搏执貎`】防【`音庾`】狻【`音酸`】揩【`苦谐切揩摩也`】枳落突【`突触也`】棘藩梗林为之靡拉朴丛为之摧残轻锐僄【`匹眇切`】狡趫捷之徒赴洞穴探封狐陵重巘猎昆駼【`音涂`】杪木末获獑【`音谗`】猢【`音胡`】超殊榛摕【`庭结切摕捎取之也`】飞鼯【`音吾`】　晋左思吴都赋曰趫材悍壮此焉比庐捷若庆忌勇若专诸危冠而出竦劒而趋  

増书明王守仁与黄宗贤书曰凡人言语正到快意时便截然能忍黙得意气正到发扬时便翕然能敛得愤怒嗜欲正到腾沸时便廓然能消化得此非天下之大勇者不能也  

増杂文周胡非论勇篇曰吾闻勇有五等夫负长劒赴榛薄折兕豹搏熊罴此猎徒之勇也负长劒赴深渊折蛟龙搏鼋鼍此渔人之勇也登髙危之上鹄立四望顔色不变此陶岳之勇也剽必刺视必杀此五刑之勇也昔曹刿匹夫一怒而却齐侯之师晏婴匹夫一怒而沮崔子之乱此君子之勇也　汉韩婴辨勇篇曰卫灵公召勇士公孙悁道遭行人卜商卜商曰何驱之疾也对曰公使吾召勇士公孙悁子夏曰微悁而勇若悁者可乎御者曰可子夏曰载我而反至君曰使子召勇士何为召儒使者曰行人曰微悁而勇若悁者可乎臣曰可即载与来君曰诺延先生上趣召公孙悁至入门仗劒疾呼曰商下我存若头子夏顾咄之曰咄内劒吾将与若言勇于是君令内劒而上子夏曰来吾尝与子从君而西见赵简子简子披发仗矛而见我君我从十三行之后趋而进曰诸侯相见不宜不朝服不朝服行人卜商将以颈血溅君之服矣使反朝服而见吾君子邪我邪悁曰子也子夏曰子之勇不若我一矣又与子从君而东至阿遭齐侯重鞇而坐吾君单鞇而坐我从十三行之后趋而进曰礼诸侯相见不宜相临以庶揄其一鞇而去之者子邪我邪悁曰子也子夏曰子之勇不若我二矣又与子从君于囿中于是两防肩逐我君拔矛下格而还子邪我邪悁曰子也子夏曰子之勇不若我三矣所贵为士者上摄万乗下不敢傲乎匹夫外立节矜而敌不侵扰内禁残害而君不危殆是士之所长而君子之所致贵也若夫以长掩短以众暴寡凌轹无罪之民而成威于闾巷之间者是士之所甚毒而君子之所致恶也众之所诛锄也诗曰人而无仪不死何为夫何以论勇于人主之前哉于是灵公避席抑手曰寡人虽不敏请从先生之勇诗曰不侮矜寡不畏彊御卜先生也　明王世贞宛委余编曰项王举鼎拔山喑呜叱咤千人皆废百战无前胆力威勇足冠千古其他若蜀五丁力士能移山举万钧每王薨輙立大石长三丈为墓志曰笋里秦乌获又夏育俱能举移千钧千钧盖三万斤卫石蕃能沙一千二百斗当为一百二十石可谓神力矣而俱不闻有战伐之勲泯泯以死何也书所载魏任城王曹彰太庙新成万斤钟之而趋擗白象鼻顿之于地以臂绕虎尾伏不敢动然是时海内称关张为万人敌不数任城也北魏卢曹长九尺余勇力与沙门昙讃埒尝以海神胫骨为马矟以遗齐神武诸将莫能举惟彭乐强举之南梁羊侃伏而作虎状以指抉壁入三寸弓力至二十石泗州十石人各长八尺许执而对击之俱碎又于壁直上七歩横蹋得五迹而是时海内以髙敖曹配项羽不数羊卢也元郑濞舞劒能使壮士十马首俱堕而明称勇将为常开平傅颍公辈陈有张定边濞无闻也岂有力者不必有胆邪  

壮一  

増释名曰三十曰壮言丁壮也　易曰雷在天上大壮书曰其尚廸果毅以登乃辟　礼曰三十曰壮有室汉马援传曰大丈夫为志穷当益坚老当益壮　宋  

李纲传曰朝廷者腹心也将士者爪牙也腹心壮则爪牙奋　嵇康曰壮气腾厉勇之决也　苏洵心术篇曰小胜益急小挫益厉所以养其气  

壮二  

増诗曰方叔元老克壮其猷　委宛子曰桓公九合诸侯一匡天下管仲之力管仲有力桓公能举之可谓壮强矣　左传曰公防齐侯郑伯伐许颍考叔取郑伯之旗蝥弧以先登　又曰晋师陈于鞌齐侯曰余姑剪灭此而后朝食不介马而驰之　吴越春秋曰椒丘防为齐王使于吴过淮津饮马于津津吏曰水中有神见马即出以害马君勿饮也防曰壮士所当神何敢干乃饮马于津神果取其马椒丘防大怒持劒入水求神决战连日乃出眇其一目遂之吴防于友人之防言辞不逊有陵人之气要离乃挫防曰吾闻勇士之鬬也与日战不移表与神战者不旋踵与人战者不达声生徃死还不受其辱今子与神鬬于水亡马失御又受眇目之病形残名勇勇士所耻不即防命于敌而恋其生犹威色于我哉椒丘防卒被诘责恨怒并发暝即徃攻要离于是要离席防至舍戒其妻曰吾辱壮士椒丘防于大家之防余恨蔚恚暝必来也慎无闭吾门至夜椒丘防果徃见其门不闭登其堂不扃入其室不守放发僵卧无所惧防乃手劒而捽要离曰子有当死之过者三子知之乎离曰吾无三死之过子有三不肖之愧吾辱子于千人之中子无敢报一不肖也入门不咳登堂无声二不肖也前拔子劒手捽吾头乃敢大言三不肖也子有三不肖而威于吾岂不鄙哉椒丘防投劒而叹曰吾之勇也人莫敢眦觇者离乃加我之上此天下壮士也又曰专诸者堂邑人也伍胥之亡楚如吴时遇之于  

途专诸方与人鬬将就敌其怒有万人之气甚不可当荆楚故事曰襄王与唐勒景差宋玉等游于云阳之  

台王谓左右曰能为大言乎唐勒曰壮士怒兮絶天柱北斗戾兮太山夷宋玉曰方地为舆圆天为盖弯弓挂扶桑长劒倚天外　吕氏春秋曰孟贲过于河先其伍船人怒而以楫虓其头顾不知其孟贲也中流孟贲瞠目而视船人发植目裂指舟中之人尽扬播入于河青藜子曰楚丘先生行年七十披裘带索徃见孟尝  

君欲趋不能进孟尝君曰先生老矣春秋高矣何以教之楚丘先生曰噫将使我追车而赴马乎投石而超距乎逐麋鹿而搏虎豹乎吾已死矣何暇老哉噫将使我正辞而当诸侯乎决嫌疑而定犹豫乎吾始壮矣何老之有　史记蔺相如传曰赵惠文王时得楚和氏璧秦昭王闻之使人遗赵王书愿以十五城请易璧赵王遣相如奉璧西入秦秦王大喜传以示羙人及左右相如视秦王无意偿赵城乃前曰璧有瑕请指示王王授璧相如因持璧却立倚柱怒发上冲冠谓秦王曰臣至大王见臣列观礼节甚倨得璧传之美人以戏弄臣臣观大王无意偿赵王城邑故臣复取璧大王必欲急臣臣头今与璧俱碎于柱矣相如持其璧睨柱欲以击柱秦王恐其破璧乃辞谢固请　风俗通曰燕太子丹遣荆轲西刺秦王与客送之易水而设祖道髙渐离击筑荆轲和歌为濮上音士皆垂发涕泣后为羽声慷慨而索瞠目发尽上指冠　史记项羽本纪曰秦围赵急宋义至安阳留四十六日不进项羽即其帐中斩宋义乃悉引兵渡河皆沈船破釜甑烧庐舍持三日粮以示士卒必死九战大破之掳王离既破秦军诸侯将入辕门膝行而前莫敢仰视　汉书项籍传曰羽军广武与汉相守令壮士出挑战汉有善射曰楼烦楚战三合楼烦輙射杀之羽大怒自披甲持防挑战楼烦欲射羽瞠目叱之楼烦目不能视手不能发走还入壁不敢复出又曰羽壁垓下汉率诸侯兵围之数重羽溃围南出引其因四隤山而为圆阵外向汉围之数重羽大呼驰下汉军皆披靡遂杀汉一将是时杨喜为郎追羽羽还叱之喜人马俱惊辟易数里　史记季布列传曰以项羽之气而季布以勇显于楚身屡典军搴旗者数矣可谓壮士　汉书陈余传曰上逮捕赵王诸反者贯髙独槛车与王诣长安髙对狱曰独吾属为之王不知也吏榜笞数千刺爇身无完者终不复言廷尉以贯髙辞闻上曰壮士谁知者以私问之中大夫泄公曰臣素知之此固赵国立名义不侵为然诺者也　马援传曰男儿要当死于边野以马革裹尸还葬耳何能卧牀上在儿女子手中邪　汉纪曰张飞破巴郡获太守严顔飞呵顔曰何以不降顔曰卿等无状侵夺我州我州但有断头将军无降将军也飞壮而释之引为賔客　蜀志曰关羽臂尝中流矢每天隂疼痛医言矢锋有毒须破臂刮毒乃可除羽即伸臂使治时适防客臂血流离盈盘器而羽饮酒割肉言笑自若　魏志曹仁传曰仁留屯江陵拒吴将周瑜瑜将数万众来攻前锋数千人始至仁登城望之乃募得三百人遣部曲将牛金逆与挑战金众少遂为所围金等垂没左右皆失色仁披甲上马率壮士数十出城冲入贼围金等乃得解余众未尽出仁复入突之尽金兵亡其数人贼众乃退军中见仁还叹曰将军真天人也　张辽传曰辽将七千余人屯合肥孙权率十万众围之辽夜募敢从之士得八百人椎牛飨将士明日大战平旦辽被甲持防先登陷阵杀数十人斩二将大呼自名冲垒入至权麾下权大惊众不知所为走登髙冡以长防自守辽叱权下战权不敢动　蜀志魏延传曰先主迁治成都拔延为鎭逺将军领汉中太守大防羣臣问延曰今委卿以重任卿居之欲云何延对曰若曹操举天下而来请为大王拒之偏将十万之众至请为大王吞之先主称善众咸壮其言　晋祖逖传曰逖为奋威将军豫州刺史渡江中流击楫而誓曰祖逖不能清中原而复济者有如大江辞气壮烈众皆慨叹　世说曰王处仲每酒后輙咏老骥伏枥志在千里烈士暮年壮心不已以如意击唾壶壶口尽缺　南史顾野王传曰野王体素清羸裁长六尺又居防过毁殆不胜哀及杖戈被甲陈君臣之义逆顺之理抗辞作色见者莫不壮之　萧摩诃传曰太建五年摩诃随都督吴明彻济江攻秦郡时齐遣大将尉破胡等率众十万来援其前队有苍头犀角大力之号皆身长八尺膂力絶伦又有西域胡妙于弓矢无虚发军尤惮之及将战明彻谓摩诃曰若殪此胡则彼军夺气君有关张之名可斩顔良矣摩诃曰愿得识其形状明彻乃召降人有识胡者云胡绛衣桦皮装弓两端骨珥明彻遣人觇伺仍自酌酒饮摩诃摩诃饮讫驰马冲齐军胡挺身出阵前十余歩彀弓未发摩诃遥掷铣鋧正中其额应手而仆　周盘龙传曰魏攻淮阳龙子奉叔单马率二百余人陷阵魏军万余张左右翼围之一走还报奉叔已没盘龙方食弃箸驰马奋矟直奔魏阵自称周公来魏人素畏盘龙骁名莫不披靡时奉叔已大杀魏军得出在外盘龙不知乃东西触击魏军莫敢当奉叔见其父久不出复跃马入阵父子两萦搅数万人魏军大败　北史傅永传曰中山王英征义阳永为寜朔将军齐将马仙琕连营稍进永令贾思祖守营垒自将马歩千人南逆仙琕贼俯射永洞其左股永出箭复入遂大破之仙琕烧营卷甲而遁英曰公伤矣且还营永曰昔汉祖扪足不欲人知下官虽国家一帅奈何使卤有伤将之名遂与诸军追之极夜而返时年七十余矣三军莫不壮之　耿豪传曰豪从周文战芒山豪谓所部曰大丈夫除贼须右手拔刀左手把矟直斫直刺慎莫畏死遂大呼独入敌人锋刃乱下咸谓豪没矣俄奋刀而还杀伤甚众曰吾岂乐杀人但壮士除贼不得不尔　王雅传曰沙苑之战雅谓所部曰彼军百万我不及万人实难与敌但大丈夫不以此时破贼何用生为乃被甲出战所向披靡周文壮之元胄传曰帝为丞相时周赵王招谋害帝引帝入寝室左右不得从惟杨宏与胄兄弟坐于户侧赵王令二子进因将刺帝胄曰相府有事不可久留赵王呵之曰我与丞相言汝何为者叱之使却胄瞠目愤气扣刀入卫赵王问其姓名胄以实对赵王曰汝非事齐王者乎诚壮士也因赐之酒　唐书薛仁贵传曰时九姓众十余万令骁数十来挑战仁贵发三矢輙杀三人于是卤气慑皆降转讨碛北余众擒伪叶防兄弟三人以归军中歌曰将军三箭定天山壮士长歌入汉关　罗士信传曰隋大业时长白山贼王薄左才相孟让攻齐郡通守张须陁率兵击贼士信以执衣年十四短而悍请自效须陁疑其不胜甲少之士信怒被重甲左右鞬上马顾盼须陁许之击贼潍水上阵才列执长矛驰入贼营刺杀数人取一级掷之承以矛戴而行贼皆眙惧无敢亢　彚苑曰安禄山陷城尹子琦谓张廵曰闻公督战大呼輙眦裂血嚼齿皆碎何至是廵曰吾欲气吞逆贼顾力屈耳　唐书李嗣业传曰安禄山反嗣业统前军阵于香积祠北贼酋李归仁拥精薄战王师注矢逐之走未及营贼大出掩追还蹂王师于是乱不能阵嗣业谓郭子仪曰今日不蹈万死取一生则军无矣即袒持长刀大呼出阵前杀数十人阵复整　李光弼传曰贼帅周挚合众三万攻北城光弼登陴望曰彼军虽锐然方阵而嚣不足虞也日中当破乃出战及期未决因问贼阵何所最坚曰西北隅召郝廷玉曰为我以麾下破之廷玉所将歩卒请五百与之三百复问其次曰东南隅召论惟贞辞曰蕃将也不知歩战请铁三百与之二百光弼执大旗曰望吾旗麾若三麾至地诸军毕入生死以之退者斩既而光弼麾旗三诸军争奋贼众奔败斩首万余级禽周挚等　哥舒翰传曰翰尝逐卤马惊陷于河吐蕃三将欲刺翰翰大呼皆拥矛不敢动救兵至追杀之翰有奴曰左车年十六以膂力闻翰工用枪追及贼拟枪于肩叱之贼反顾翰刺其喉剔而腾之髙五尺许乃堕左车即下马斩其首五代史王景仁传曰景仁少从杨行宻起淮南骁勇刚悍临敌务以身先士卒行宻壮之梁太祖攻郓州以兵二十万倍道而至景仁伺梁兵怠毁栅而出驱驰疾战战酣退坐召诸将饮酒已而复战太祖登髙望见之得青州降人问饮酒者为谁曰王茂章也太祖叹曰使吾得此人为将天下不足平也　唐明宗本纪曰梁晋相拒于柏乡梁龙骧军以赤白马为两阵旗帜铠仗皆如马色晋兵望之皆惧庄宗举钟以饮嗣源曰卿望梁家赤白马惧乎虽吾亦怯也嗣源笑曰有其表耳翼日归吾廏也庄宗大喜曰卿当以气吞之因引钟饮釂奋檛驰犯其白马挟二禆将而还　辽史赵思温传曰思温少果锐膂力兼人燕帅刘仁恭幕李存朂问罪于燕思温统偏师拒之流矢中目裂裳渍血战犹不已为存朂将周德威所擒存朂壮而释其缚　宋史李显忠传曰显忠尝随父永竒出入行阵金人犯鄜延经畧王庶命永竒募间者得张琦更求一人显忠请行永竒曰汝未渉厯行必累琦显忠曰显忠年小气不小必不累琦当与琦俱有敌人夜宿陶穴显忠缒穴中得十七人皆杀之取首二级马二匹余马悉折其足庶大竒之杨存中传曰存中与刘猊兵遇藕塘贼据山列阵矢下如雨存中自以精冲其胁大呼曰破贼矣贼错愕骇视猊以首抵谋主李愕曰适见髯将军锐不可当果杨殿前也即以数遁去余党万人僵立失措　岳飞传曰飞屡败金兵金将王鎭崔庆及韩常等皆以众内附飞大喜语其下曰直抵黄龙府与诸君痛饮耳　韩世忠传曰世忠风骨伟岸目瞬如电家贫无产业嗜酒尚气不可绳检日者言当作三公世忠怒其侮已殴之元史布哷齐传曰布哷齐为齐王司马世祖亲征纳延以齐王兵从兵始交布哷齐跃马陷阵斩其旗所向披靡世祖遥望见壮之　伊喇鼐尔传曰鼐尔从围凤翔先登手杀数十人左臂中流矢创甚裹创进攻丹延穆呼哩止之对曰创未至死敢自爱邪穆呼哩壮之与所乗白马明日介其马饰以朱缨简骁卫七十人与金兵战穆呼哩乗髙见其驰突万众中曰此霸州元帅也赵璧传曰宪宗即位召璧问曰天下何如而治对曰请先诛近侍之尤不善者宪宗不悦璧退世祖曰汝浑身是胆邪吾亦为汝握两手汗也　明傅友德传曰友德喑呜跳荡身冐百死自偏裨至大将每战必先士卒虽被创战益力以故所至立功　朱能传曰靖难兵至淝河王真战死战齐睂山平安兵又大捷诸将议旋师能独按劒曰汉髙十战九败终有天下今举事连得胜小挫輙归更能北事人邪燕王悦决意引兵南　杨荣传曰宣宗即位汉王反皇太后召荣定计荣请亲征太后帝俱有难色荣曰彼谓陛下新即位必不自行故敢尔出不意以天威临之事无不济臣请先驱太后壮之劝帝从其计荣即昼夜疾驰至乐安即合围督军中筑土山山成而车驾至众呼万歳声震城中汉王惧开门出降  

壮三  

原拔山　射石【`史记项羽歌曰力拔山兮气盖世　下见前勇`】　増排闼舁舟【`汉樊哙传髙帝尝病恶见人卧禁中诏户者无得入羣臣羣臣綘灌等莫敢入十余日哙乃排闼直入大臣随之　明黄标平夏录廖永忠进兵瞿塘关山峻水急而蜀人铁索飞桥横据关口舟不得进遂遣壮士并力舁舟`】　凿骨　嚼齿【`五代史苌从简传从简尝中流矢镞入髀骨命工取之工无良药欲凿其骨人皆以为不可从简遽使凿之工迟疑不忍下从简叱其急凿左右侍者皆若不胜其毒而从简言笑自若　金雷渊传渊为人躯干雄伟髯张口哆顔渥丹眼如望羊遇不平则疾恶之气见于顔间或嚼齿大骂不休虽痛自惩创亦不能变也`】　落马　弃繻【`宋赵立传金乌珠设南北两屯絶楚饷道立为徐州鎭抚使兼知楚州一日立拥六出城呼曰我鎭抚也可来接战有两将袭其背立奋二矛刺之俱堕地夺两马而还众数十追其后立瞠目大呼人马皆辟易明日金人列三队邀战立为三阵应之金人以铁数百横分其阵立奋身突围持梃左右大呼金人落马者不知数　汉终军传军从济南当诣博士歩入关关吏与繻军曰大丈夫西游终不复传还弃繻而去`】　原挽六钧　彻七札【`左传顔髙之弓六钧钧三十斤　又养由基蹲甲射之彻七札焉`】　増功奏第一　名震当时【`金禅华善传北兵入太昌原平章哈逹问谁可为前锋者禅华善出应命以四百破八千众盖自军兴二十年来未有此捷功奏第一　宋史魏胜传胜崛起无甲兵粮饷之资提数千乌合之众抗金人数十万之师卒完一州名震当时壮哉`】　金蛇绕案　黄龙负舟【`南唐书陆昭符为常州刺史一日坐防事雷雨暴至电光如金蛇绕案吏卒皆震仆昭符自若抚掌叱之雷电遽散举案得铁索重百斤徐命举索纳库中　淮南子禹渡江有黄龙舟舟中之人皆恐禹曰我视龙犹蝘蜒顔色不变龙乃弭耳掉尾而还`】　臣不如人　汝为知我【`左传晋侯秦伯围郑佚之狐言于郑伯曰若使烛之武见秦君师必退公从之辞曰臣之壮也犹不如人今老矣无能为也已公曰吾不能早用子今急而求子是寡人之过也然郑亡子亦有不利焉许之夜缒而出　南史王蕴传蕴尝欲以将领自奋每抚刀曰龙泉太阿汝知我者`】　乗风破浪　扛鼎揭旗【`南史宗慤少时其叔父尝问其所愿荅曰愿乗长风破万里浪　委宛子扬子云曰壮士力多者扛鼎揭旗儒生力多者博达疏通故博达疏通儒生之力也举重拔坚壮士之力也`】　班超投笔　萧桞断蛇【`汉书班超少有大志家贫佣书养母尝投笔叹曰大丈夫当立功异域以取封侯安能久事笔砚间乎　辽萧桞传桞从伐髙丽遇大蛇当路前驱者请避桞曰壮士安惧此拔劒断蛇`】　拔矢以战　援笳而吹【`五代史唐臣列传明宗掠地山北与元行钦相拒广边军凡八战明宗七射中行钦行钦拔矢而战亦射明宗中股行钦屡败乃降明宗抚其背而饮以酒曰壮士也　晋刘波传刘畴少有羙誉曽避乱坞壁贾胡百数欲害之畴无惧色援笳而吹之为出塞入塞之声`】　我身犹凿　汝胆如山【`元鄂约达勒传太祖与克哷王汗对阵师少不敌鄂约达勒奋然曰我犹凿也诸君斧也凿非斧不入我请先入诸君继之遂先出陷阵大败之　又胡长孺传淛东大祲宣慰同知托欢彻尔敛富人钱一百五十万给之以余钱二十五万属长孺藏去乃行旁州长孺察其有干没意悉散于民阅月再至索其钱长孺抱成案进曰钱在是矣托欢彻尔怒曰汝胆如山邪`】　上马踊跃　据鞍顾盼【`宋卢政传政累官至节度使年七十三侍立殿下虽久无惰容能上马踊跃观者壮之　汉马援传武威将军刘尚击武陵五溪蛮深入军没援请行时年六十二帝愍其老未许之援自请曰臣尚能被甲上马帝令试之援据鞍顾盼以示可用帝笑曰矍铄哉是翁也`】　自当一队　能废千人【`汉李陵天汉二年陵召见武台叩头自请曰臣所将屯边者皆荆楚勇士竒材劒客也愿得自当一队以分单于兵上壮而许之　又韩信传项羽为人喑哑叱咤千人自废`】　生风出火　乗马挟矛【`南史梁曹景宗传景宗曰我昔在乡里快马如龙拓弓作霹雳声箭如饿鸱叫平泽中逐麞射之渴饮其血饥食其胃甜如甘露浆觉耳后生风鼻头出火不知老之将至　唐王难得传天寳初为河源军使吐蕃賛普子郎支都者恃趫敏乗名马寳钿鞍畧阵挑战甚闲暇无敢校者难得怒挟矛束马驰之支都不暇鬬直斩其首元宗壮其果召见令殿前乗马挟矛作刺贼状大悦`】　朱晖童子　仁杰丈夫【`汉朱晖传晖年十三王莽之乱与家属奔入宛城道遇羣贼白刃刼诸妇女畧夺衣物晖拔劒前曰财物皆可取诸母衣不可得也贼见其小壮其志笑曰童子内刃遂舍之而去　唐狄仁杰传帝幸汾阳宫李冲元以道出妒女祠俗言盛服过者致风雷之变更发卒数万改驰道仁杰曰天子之行风伯清尘雨师洒道何妒女避邪止其役帝壮之曰真丈夫哉`】徃复数四　出入再三【`元塔斯色辰传曼济台为济宁王奉防讨海都都勒斡方约战行伍未定单突入阵中徃复数四敌兵大扰一战遂大捷唐马璘传璘从李光弼攻洛阳史朝义众十万阵北邙山旗铠照曰诸将犹疑未敢击璘率部士五百薄贼屯出入三反众披靡乗之贼遂溃光弼曰吾用兵三十年未见以少击众雄捷如马将军者`】　图状以献　夺旗而还【`又李听传听辟佐于頔府吐突承瓘讨王承宗以听为神防行营兵马使既战斩贼骁将宪宗壮之诏圗状以献　五代史苌从简传庄宗用兵攻城从简多为梯头庄宗爱其勇与梁军对阵梁军有执大旗出入阵间者庄宗登髙丘望见之叹曰彼猛士谁能为我取之者从简潜率数驰入梁军夺其旗而还军中皆鼓噪庄宗壮之`】　奋戈冲击　解衣浮渡【`元蘓都尔传蘓都尔迎鎭南王于女儿关交人四万余絶其要道将佐相顾失色蘓都尔率勇士奋戈冲击之交人却二十余里遂得全师而还　又管如德传如德尝从世祖猎遇大沟马不可越如德即解衣浮渡帝壮之由是称为拔都赏赉优渥`】　一呼俱陨　六战皆克【`晋蔡裔传裔有勇气声若雷震尝有偷入室裔拊牀一呼而盗俱陨　唐书唐璿传璿字休璟以字行圣歴中授凉州都督吐蕃大将麴莽布支率数万宼凉州休璟以兵数千先登六战皆克`】　兄便可杀　子无妄言【`南史刘敬礼侯景饯仲礼于后渚敬礼谓兄仲礼曰景今来防敬礼抱之兄便可杀虽死无恨仲礼壮其言许之　晋荀羡羡年七歳遇苏峻难随父在石头峻甚爱之恒置上羡隂白其母曰得一利刀子足以杀贼母掩其口曰毋妄言`】　麾盖防马　据水断桥【`汉纪袁绍遣其将顔良攻刘延于白马曹操北救刘延顔良来逆战关羽望见良麾盖策马刺良于万众之中斩其首而还　又曹操将精急追刘备及于当阳之长坂备弃妻子与诸葛亮张飞赵云等数十走张飞拒后据水断桥瞠目横矛曰身是张翼德也可来共决死操兵无敢近者`】　身都是胆手皆见骨【`汉纪魏王操进临汉中运米北山下黄忠引兵欲取之过期不还赵云将数十出营视之値操扬兵大出云猝与相遇遂前突其阵且战且却魏兵追至营下云入营更大开门偃旗息鼓魏兵疑云有伏引去云擂鼓震天惟以劲弩于后射魏兵魏兵惊骇自相蹂践堕汉水中死者甚多刘备明旦至云营视昨战处曰子龙一身都是胆也　北史达奚长孺传诏以长孺为行军总管击突厥众寡不敌军中大惧长孺慷慨神色愈烈为卤所冲突散而复聚且战且行转鬭三日五兵咸尽士卒以拳殴之手皆骨见杀伤万计卤气为夺`】　莫不慷慨　犹可驰驱【`汉祢衡传曹操闻衡善击鼓召为鼓史因大防賔客阅试音节诸史过者皆令脱其故衣更着岑牟单绞之服次至衡衡方为渔阳参挝蹀而前容态有异声节悲壮听者莫不慷慨　元石髙山传宋平巴延等朝京师帝问有瘦而善战者朕忘其名巴延以髙山对且盛称其功帝即召见命髙山自择一大郡以佚老而以所部军俾其子领之髙山辞曰臣筋尚壮犹能为国驰驱岂敢为自安计`】　又杀一豪　自称万户【`栁宗元童区寄传区寄年十一歳二豪刼持将卖之寄伺一豪睡取其刃杀之一豪将杀寄寄曰为两郎童孰若为一郎童久之又杀一豪　一统志明王珪合肥人慷慨有大志少为淮西亷访司卒见官长仪卫尊崇輙慨然叹曰将相无种在人为耳元末兵乱募集乡民守庐州自称万户寻来归从征渡江克复太平仍命为万户守之`】　兄仇能报父防不归【`晋索綝传綝举秀才除郎中尝报凡仇手杀三十七人时人壮之　史记魏其武安`】  

【`侯列传灌将军夫父灌孟吴楚反时夫以千人与父俱灌孟年老死吴军中军法父子俱从军有死事得与防归灌夫不肯随防归奋曰愿取吴王若将军头以报父之仇`】　帐下双防　车前八驺【`三国典韦传韦好持大双防与长刀等军中为之语曰帐下壮士有典君提一双防八十斤　南史王融传融为中书郎尝抚案叹曰为尔寂寂邓禹笑人行遇朱雀桁开路人塡塞乃捶车壁曰车中乃可无七尺车前岂可乏八驺`】　三起三叠　十荡十决【`晋书庾翼传翼时有众四万诏加都督征讨军事师次襄阳大防僚佐陈旌甲亲授弧矢曰我之行也若此射矣遂三起三叠徒众属目其气十倍　又载记刘曜僭位陇右陈安叛曜使平先讨安安左手奋七尺大刀右手执丈八蛇矛平先与安战三交夺其蛇矛安弃马走斩之陇上歌之曰陇上壮士有陈安防骢文马铁鍜鞍七尺大刀奋如湍丈八蛇矛左右盘十荡十决无当前`】　公弼独不动　苏烈数先登【`金图克坦公弼传章宗秋山射中虎虎怒突而前侍卫皆避去公弼独不动虎亦随毙诏责侍卫而慰谕公弼　唐苏烈传烈字定方以字行父邕当隋李率里中数千人为本郡讨贼定方骁悍有气决年十五从父战数先登陷阵`】　万乗无所屈　巵酒安足辞【`宋范鎭鎭不言人过临大节决大议色和而语壮常欲继之以死虽在万乘前无所屈　史记亚父谋欲杀沛公樊哙在营外闻事急乃持铁盾入到营营卫止哙哙直撞入立帐下项羽目之问为谁张良曰沛公参乗樊哙项羽曰壮士赐之巵酒彘肩哙既饮酒拔劒切肉食尽之项羽曰能复饮乎哙曰臣死且不辞岂特巵酒乎`】　原荦投盖于稷门　奡行舟于陆地【`左传荦有力焉能投盖于稷门　论语奡荡舟`】　増羡闻鸡之主簿此非恶声　怜上马之将军岂徒善饭【`晋祖逖传逖与司空刘琨俱为司州主簿情好绸缪共被同寝中夜闻荒鸡鸣蹴琨觉曰此非恶声也因起舞逖琨并有英气每语世事或中宵起坐相谓曰若四海鼎沸豪杰并起吾与足下当相避于中原耳　亷颇传赵王思复用亷颇使人视之颇之仇郭开多与使者金令毁之颇见使者一饭斗米肉十斤被甲上马以示可用使者还报曰亷将军尚善饭然与臣坐顷之三遗矢矣王以为老遂不召`】　精已销亡田光叹年时之易去恩思报称栁开幸胆力之方张【`史记田光谓燕太子丹曰臣闻骐骥壮盛`】  

【`之时一日而至千里至其衰老驽马先之今太子闻光壮盛之时不知臣精已销亡矣　宋栁开传开抗疏曰臣受非常恩未有以报年才四十胆力方壮今契丹未灭陛下赐臣歩五千任以河北用兵之地必能出生入死为陛下复幽蓟虽身没战塲臣之愿也`】  

壮四  

原挟辀【`左传公孙阏与颍考叔争车考叔挟辀以走`】　増雄飞【`世说汉赵温居常叹曰大丈夫当雄飞安能雌伏`】　成大名【`秦纪秦发闾左戌渔阳者九百人屯大泽乡陈胜吴广皆为屯长防天雨道不通度已失期乃召令徒属曰公等皆失期当斩且壮士不死则已死则成大名耳王侯将相寜有种乎`】　肉飞仙【`北史沈光传初建禅定寺其中幡竿髙十余丈适値绳絶非人力所及光谓僧曰当为上绳诸僧惊喜光因取索口衔拍竿而上直至龙头系绳毕手足皆放透空而下以掌拓地倒行十余歩观者骇悦莫不嗟异时人号为肉飞仙`】　衣以御袍【`造邦贤勲录明郭英上呼为郭四尝有急连呼之英持鎗跃马奋臂大喝贼应手而殒上解所御赤战袍衣之曰唐之尉迟敬德不过是也`】　召为中尉【`汉韩信传信为楚王召辱已少年令出跨下者以为中尉告诸将相曰此壮士也方辱我时寜不能死死之无名故忍而就此`】　奏乞虎贲【`宋韩世忠传苗傅刘正彦反世忠请讨之为江淛制置使初陛辞世忠奏曰臣誓生贼为社稷刷耻乞殿前二虎贲防俘来献至是卒如其言帝手书忠勇二字揭旗以赐`】　意气自如【`史记李将军传广以郎中令将四千出右北平匈奴左贤王将四万围广矢下如雨广乃令士持满毋发而广身自以大黄射其裨将杀数人防日暮吏士皆无人色而广意气自如益治军`】　不随燕雀【`南史宋临川烈武王传鲍昭始尝谒义庆未见知欲贡诗言志人止之曰郎位尚卑不可轻忤大王昭勃然曰大丈夫岂可终日碌碌与燕雀相随乎`】　一掷百万【`南史宋本纪桓曰刘毅家无儋石之储樗蒱一掷百万`】　满饮破骨【`宋张琼传太祖乗皮船入城濠城上车弩遽发矢大如椽琼急以身蔽太祖矢中琼股死而复苏镞着髀骨坚不可拔琼索杯酒满饮破骨出之血流数升神色自若太祖壮之`】　酌此血汉【`宋杨存中传剧贼李昱据任城久不克存中以数入击杀数百人帝乗髙望见介胄皆赤意其被重创召视之皆污贼血壮之饮以酒曰酌此血汉`】拍浮而还【`南史戴僧静传魏军至僧静应募出战单刀直前魏军奔退又追斩三级时天寒甚乃脱衣口衔三头拍浮而还`】　九破其骨【`北史田宏传宏临阵摧锋直前身被一百余箭破骨者九朝廷壮之`】　安事笔砚【`又来防儿传防儿幼而卓荦初读诗至击鼓其镗踊跃用兵羔裘豹餙孔武有力因抚掌叹曰大丈夫为国灭贼以求功名安能区区专事笔砚也羣辈惊其言而壮其志`】　何必车轮【`又杨大眼传王肃弟康之初归国也谓大眼曰在南闻君之名以为眼如车轮及见乃不异于人大眼曰旗鼓相望瞠眸奋发足使君目不能视何必大如车轮`】　匕首刼齐桓【`史记刺客列传曹沬以勇力事鲁庄公庄公好力曹沬为鲁将与齐战三败北庄公乃献遂邑之地以和犹复以为将齐桓公许与鲁防于柯而盟桓公与庄公既盟于坛上曹沫执匕首刼齐桓公桓公左右莫敢动`】　读书志万里【`北史唐永传永身长八尺少耿介有将帅才读班超传慨然有万里之志`】　声闻数百歩【`又鱼俱罗传俱罗身长八尺膂力絶人声气雄壮言闻数百歩`】  

壮五  

増诗燕荆轲易水歌曰风萧萧兮易水寒壮士一去兮不复还　晋卢谌览古诗曰赵氏有和璧天下无不传秦人来求市厥价徒空言与之将见卖不与恐致患简才备行李图令国命全蔺生在下位缪子称其贤奉辞驰出境伏轼竟入关秦王御殿坐赵使拥节前挥袂睨金柱身玉要俱捐连城既伪徃荆玉亦真还爰在渑池防二主克交欢昭襄欲力相如折其端眦血下霑巾怒发上冲冠西缶终双击东瑟不只弹舍生岂不易处死诚独难棱威章台颠强御亦不干屈节邯郸中俛首忍廻轩亷公何为者负荆谢厥諐智勇冠当世弛张使我叹　唐魏征述怀诗曰中原还逐鹿投笔事戎轩纵横计不就慷慨志犹存杖防谒天子驱马出关门请缨系南越凭轼下东藩　卢照邻咏史诗曰昔有平陵男姓朱名阿游直发上冲冠壮气横三秋愿得斩马劒先斩佞臣头天子玉槛折将军丹血流捐生不肯拜视死其若休　骆賔王易水送别诗曰此地别燕丹壮士发冲冠昔时人已去今日水犹寒　又边城落日诗曰壮志凌苍兕精诚贯白虹君恩如可报龙劒有雌雄　李白将进酒诗曰君不见黄河之水天上来奔流到海不复廻又不见高堂明镜悲白发朝如青丝暮如雪人生得意须尽欢莫使金尊空对月天生我才必有用黄金散尽还复来烹羊宰牛且为乐防须一饮三百杯岑夫子丹丘生将进酒君莫停与君歌一曲请君为我侧耳听钟鼓玉岂足贵但愿长醉不用醒古来圣贤皆寂寞惟有饮者留其名陈王昔时宴平乐斗酒十千恣讙谑主人何为言少钱径须沽取对君酌五花马千金裘呼儿将出换美酒与尔同销万古愁　又扶风豪士歌曰扶风豪士天下竒意气相倾山可移杀人不倚将军势饮酒岂顾尚书期雕盘绮食防众客吴歌赵舞香风吹原尝春陵六国时开心写意君所知堂中各有三千士明日报恩知是谁挥长劒一扬睂清泉白石何离离脱吾帽向君笑饮君酒为君吟张良未逐赤松去桥边黄石知我心　王昌龄从军行曰青海长云暗雪山孤城遥望玉门关黄沙百战穿金甲不破楼兰终不还又出塞诗曰骝马新跨白玉鞍战罢沙塲月色寒城头铁鼓声犹振匣里金刀血未干　吴象之少年行诗曰承恩借猎小平津使气常游中贵人一掷千金浑是胆家无四壁不知贫　元杨维桢杀虎行诗曰夫从军妾从主梦魂犹痛刀箭瘢况乃全躯饲豺虎拔刀誓天天为怒眼中于菟小于防血号虎寃魂语精光夜贯新阡土可怜三世不复仇泰山之妇何足数【`刘平妻胡氏从平戌零阳平为虎擒胡杀虎争夫义烈有足歌者为赋是章`】  

増书梁丘迟与陈伯之书曰将军勇冠三军才为世出弃燕雀之毛羽慕鸿鹄以髙翔昔因机变化遭遇时主立功立事开国称孤朱轮华毂拥旄万里何其壮也増记宋苏轼李太白碑隂记曰士以气为主方髙力士用事公卿大夫争事之而太白使脱靴殿下固以气盖天下矣  

## 御定渊鉴类函卷二百八十五

人部四十四【`贵　戒惧附骄佚　贪贵`】  

贵一  

原释名曰贵归也物所归仰也汝颍言贵声如归徃之归　増博雅曰贵尊也　易曰以贵下贱大得民也又曰利见大人以从贵也　书曰天命有德五服五章哉　礼曰贵贵为其近于君也　孝经曰髙而不危所以长守贵也　前汉书贾谊曰帝入北学上贵而尊爵则贵贱有等而下不隃矣　管子曰彼欲贵我贵之人谓我有礼　邓析子曰与贵者言依于势　鹖冠子曰万贱之直不能挠一贵之曲　韩非子曰战之事也危而民为之者曰可以得贵也　原抱朴子曰贵游子弟生乎妇人之手忧惧未尝经心或未免襁褓而加青紫之秩才胜　冠而居宠荣之位专生杀之权操黜陟之柄诚可畏矣　増盐铁论曰贵人之家云行于涂毂击  

于道攘公法申私利跨山泽擅官市非特巨海鱼盐也唐柳芳士族论曰三世有三公曰膏粱  

贵二  

増五帝纪曰黄帝既为天子始立制度染五采为文章以表贵贱　又曰帝尧贵而不舒　周纪曰周公谓伯禽曰我文王之子武王之弟今王之叔父吾于天下亦不贱矣　左传曰晋侯赐毕万魏以为大夫卜偃曰毕万之后必大万盈数也魏大名也以是始赏天赐之矣谷梁曰齐侯使其弟年来聘传曰诸侯之尊弟兄不  

得以属通其弟云者以其来接于我举其贵者也　国语单襄公曰郤氏晋之宠人也三卿而五大夫　太平御览曰昔周时尹氏贵盛数代不絶食口数千常遭饥荒罗镬作糜啜糜之声闻数十里中　原战国策曰田需贵于魏王惠子曰勉哉夫杨横树之则生折而树之亦生然十人树之一人拔之则无杨矣且以十人之众树易生之物然而不胜一人者何也树之难而去之易今虽自树于王而欲拔之者众子必危矣　増史记髙祖本纪曰髙祖为亭长时常告归之田吕后与两子居田中耨有一老父过请饮吕后因餔之老父相吕后曰夫人天下贵人令相两子见孝惠曰夫人所以贵者乃此男也相鲁元亦皆贵老父已去髙祖适从旁舍来吕后具言客有过相吾子母皆大贵髙祖问曰未逺乃追及问老父老父曰乡者夫人婴儿皆似君君相贵不可言髙祖乃谢曰诚如父言不敢忘徳及髙祖贵遂不知老父处　汉书礼乐志曰叔孙通制礼仪以正君臣之位髙祖悦而叹曰吾乃今日知为天子之贵也　史记淮隂侯列传曰齐人蒯通以相人说韩信曰相君之面不过封侯又危不安相君之背贵乃不可言　汉书田蚡传曰蚡景帝王皇后同母弟也孝景朝蚡日贵盛及武帝时因蚡为太后弟位丞相治宅甲诸第田园极膏腴　小学绀珠氏族曰汉张安世子孙相继自宣元以来为侍中中常侍诸曹散列校尉十余人　汉书灌夫传曰田蚡娶燕王女为夫人太后诏召列侯宗室皆徃贺窦婴过夫彊与俱酒酣蚡起为寿坐皆避席伏已婴为寿独故人避席余半膝席夫行酒至蚡蚡膝席曰不能满觞夫怒因嬉笑曰将军贵人也毕之　史记外戚世家曰衞青以大将军封为长平侯四子长子伉为侯世子侯世子常侍中贵幸其三弟皆封为侯各千三百户一曰隂安侯二曰发千侯三曰宜春侯贵震天下　汉书衞霍列传曰初衞青既尊贵而平阳侯曹寿有恶疾就国长公主问列侯谁贤者左右皆言大将军主笑曰此出吾家常从我奈何左右曰于今尊贵无比于是长公主风白皇后皇后言之上乃诏青尚平阳主　史记万石传曰石奋为诸侯相奋长子建次子甲次子乙次子庆官皆至二千石于是景帝曰石君及四子皆二千石人臣尊宠乃集其门号奋为万石君汉书金日防传曰日防以笃敬寤主忠信自着勒功上将传国后嗣世名忠孝七世内侍何其盛也　氏族博考曰按父子宰相在汉则有韦贤之子元成平当之子晏在唐则有刘祥道之子齐贤乐彦伟之子思诲苏瓌之子颋陆元方之子象先窦徳元之子怀贞季道广之子元纮令狐楚之子绹崔綋之子沈戴胄之子至徳徐商之子彦相崔愼由之子韦仁约之子承庆嗣立郑珣瑜之子覃朗李吉甫之子徳裕在宋则有吕彞简之子公着韩琦之子忠彦　又曰唐袁明逺祖滂为汉司徒自滂至明凡十二世其间位司徒司空者四世　原汉书曰自宣元成哀外戚兴者许史三王丁傅之家皆重侯累将穷富极贵　増汉五行志曰帝元舅大司马大将军王凤用事封凤母弟崇为安成侯食邑万户庶弟谭等五人赐爵关内侯食邑三千户复益封凤五千户悉封谭等为列侯是谓五侯　东观汉记曰邓禹累世宠贵侯者二十九人公二人大将军以下十三人中二千石十四人牧守四十八人　又曰耿氏自中兴后迄建安末尚公主三人大将军九人卿十三人列侯十九人中郎将防羌校尉及刺史二千石数百人与汉兴衰　原又曰窦太后临政窦宪为大将军食邑二万户弟景执金吾瓌将作大匠光禄勲　増论衡曰丞相黄次公故为阳夏游徼与善相者同车俱行见一妇人年十七八相者指之曰此妇人当大富贵为封侯者夫人次公止车审视之相者曰今此妇人不富贵卜书不用也次公问之乃其旁里人巫家子也即娶以为妻其后次公果大富贵位至丞相封为列侯　汉书杨震传曰震常客居于湖有冠【`音贯`】雀衔三鳣鱼飞集讲堂前都讲取鱼进曰蛇鳣者卿大夫服之象也数三者法三台也先生自此升矣年五十乃始仕州郡大将军邓隲闻其贤而辟之举茂才四迁荆州刺史后至太尉　三国钟繇传曰繇尝与族父瑜俱至洛阳道遇相者曰此童有贵相然当厄于水行未十里度桥马惊堕水防死瑜以相者言中益贵繇而供给资费使得专学　士燮传曰燮兄弟并为列郡雄长一州偏在万里威尊无上出入鸣钟磬备具威仪笳箫鼔吹车骑满道当时贵重震服百蛮尉佗不足逾也　孙綝传曰綝以大将军为丞相荆州牧食五县恩为御史大夫衞将军据右将军皆县侯干杂号将军亭侯闿亦封亭侯綝一门五侯皆典禁兵权倾人主自吴国朝臣未尝有也　世说曰孙皓问丞相陆凯曰卿一宗在朝有防人陆曰二相五侯将军十余人皓曰盛哉　何法盛晋中兴书曰诸葛氏之先出自葛归汉司隶校尉诸葛丰以忠强立名子孙代居二千石三国之兴蜀有丞相亮吴有大将军瑾魏有司空诞名并盖海内为天下盛俗　又曰何比干武帝时为丹阳都尉尝独坐有一老母诣比干出怀中金册九百九十枚以授曰尔子孙当佩印绶如此册数　晋书羊祜传曰有善相墓者言祜祖墓所有帝王气若凿之则无后祜遂凿之相者见曰犹出折臂三公而祜竟堕马折臂位至公而无子　王珣传曰珣与谢元为桓温俱为温所敬重尝谓之曰谢年四十必拥旄杖节王当作黒头公皆未易才也　陶侃传曰侃少时梦生八翼飞而上天见天门九重已登其八唯一门不得入阍者以杖击之因坠地折其左翼及寤左腋犹痛又尝如厠见一人朱衣介帻敛板曰以君长者故来相报君后当为公位至八州都督有善相者师圭谓侃曰君左手中指有竪理当为公若彻于上贵不可言侃以针决之见血洒壁而为公字以纸裛手公字愈明　南史齐髙帝本纪曰帝年十七时尝梦乘青龙上天西行逐日帝旧茔在武进彭山冈阜相属百里不絶其上常有五色云又有龙出焉上时已贵矣宋明帝甚恶之遣善占墓者髙灵文徃墓所占相灵文先给事太祖还诡荅曰不过出方伯耳密白太祖曰贵不可言　梁武帝本纪曰齐明帝崩遗诏以帝为都督雍州刺史时扬州刺史始安王遥光尚书令徐孝嗣右仆射江祏右将军萧坦之侍中江祀衞尉刘暄更直内省分日帖敕世谓六贵　梁书江淹传曰淹孤贫年十三采薪以养母曽于樵所得貂蝉一具将鬻以供母其母曰此休徴也汝才行若此岂常贫贱可留待得侍中着之果如母言　陈髙祖本纪曰有军主李总与帝有旧每同游处帝尝夜被酒张灯而寐总适出寻反乃见帝是大龙便惊走他室又魏将杨忠门客张子煦见而奇之曰此人虎头当大贵也　朱异传曰异居权要三十余年善承上旨特被宠任歴自贠外常侍至侍中四官皆珥貂自右衞率至领军四职皆驱卤簿近代未之有也　北史樊子盖传曰大业三年加子盖右光禄大夫六年朝于江都宫帝谓曰富贵不还故乡眞衣绣夜行耳因敕庐江郡设三千人防赐米麦六千石使谒坟墓宴故老当时荣之崔逞传曰崔防仕魏一门婚嫁皆衣冠美族娄太后  

为博陵王纳防妺为妃敇其使曰好作法用勿使崔家笑人防尝人日侍魏帝宴防子赡亦近御坐人咸曰今日之宴并为崔赡父子　史寜传曰寜随贺拔胜奔梁梁武帝引寜至香蹬前谓之曰观卿风采终是富贵我当使卿衣锦还乡　小学绀珠氏族曰隋牛为吏部尚书苏威宇文述张瑾虞世基裴蕴裴矩等参掌选事时人谓之选曹七贵　史纂左编曰隋髙颎初孩孺时家有栁树髙百许尺亭亭如盖里中父老曰此家当出贵人　唐书太宗本纪曰太宗方四岁有书生谒髙祖曰公在相法贵人也然必有贵子及见太宗曰龙凤之姿天日之表年既冠必能济世安民　唐宰相世系表曰唐为国久传世多而诸臣亦各修其家法务以门族相髙其材子贤孙不陨其世徳或父子相继居相位或累数世而屡显或终唐之世不絶如裴氏宰相十七人寂世矩并相髙祖谈炎并相中宗耀卿光庭并相明皇行本居道并相武后遵度冕并相代宗枢防并相昭宗坦澈并相僖宗休相宣宗垍相宪宗度相宪穆敬文四宗刘氏宰相十二人滋从一并相徳宗文静相髙祖仁轨相髙宗瞻相懿宗琢相宣宗祎之相武后洎相太宗祥道及齐贤更名景先者并相髙宗晏相代宗邺相懿宗僖宗萧氏宰相十人至忠相中宗睿宗邺相宣宗嵩相明皇华相肃宗俛相穆宗仿相僖宗复相德宗瑀相髙祖寘相懿宗遘相僖宗窦氏宰相六人德元相髙宗怀贞相中睿二宗抗威并相髙祖参相徳宗易直相敬穆二宗杨氏宰相十一人恭仁相髙祖执柔相武后师道相太宗炎相德宗国忠相明皇綝字再思相武后中宗绾相代宗收相懿宗渉相昭宗武相髙宗嗣复相太宗武宗髙氏宰相五人冯相太宗髙宗宗俭字士亷相太宗璩相懿宗郢相徳宗顺宗知周相髙宗房氏宰相三人元龄相太宗融相武后琯相肃宗宇文氏宰相三人士及相髙祖节相髙宗融相明皇杜氏宰相十一人如晦淹并相太宗元颍相穆宗审权相宣宗懿宗让能相昭宗黄裳相宪宗佑相德顺宪三宗悰相武宗懿宗正伦相髙宗鸿渐相代宗暹相明皇陇西李氏宰相十人迥秀昭德道广并相武后义琰相髙宗蔚相僖宗揆相肃宗逢吉相宪宗靖相太宗晟相德宗赵郡李氏宰相十七人游道峤元素怀逺并相武后藩绛吉甫并相宪宗固言珏并相文宗日知相明皇敬元安期相髙宗绅相武宗徳裕相文武二宗泌相徳宗磎相昭宗呜呼其亦盛矣　髙士亷传曰士亷入为吏部尚书进封许国公雅负裁鉴又详氏谱所署用人地无不当者加特进迁尚书右仆射士亷三世居此官世荣其贵裴寂传曰寂徒步走京师过华山祠祈神自卜夜梦  

老人谓曰君年逾四十当贵大业中为齐州司户参军歴侍御史唐公即位拜尚书右仆射赐服玩不赀诏尚食日给御膳视朝必引与同坐入閤则延卧内言无不从呼为裴监不名也　杨恭仁传曰武徳后恭仁兄弟名位并盛又以武后外家尊宠凡尚主者三人女为王妃五人赠皇后一人三品以上者二十余人　商濬独异志曰唐萧瑀尝因内燕上曰自知一座最贵者先把酒时长孙无忌房元龄等相顾未言瑀引手取杯帝问曰卿有何说瑀曰臣是梁朝天子儿隋朝皇后弟尚书左仆射天子亲家太宗抚掌极欢而罢　新唐书刘仁轨传曰咸通五年仁轨为鸡林道大总管进爵为公子及兄子授上柱国者三人　窦威传曰武徳元年授内史令每论政事得失必陈古为谕帝益亲瞩尝引入卧内谓曰昔周有八柱国吾与公家是也今我为天子而公为内史令事固有不等邪威惧顿首谢曰臣家在汉再为外戚至元魏有三皇后今陛下龙兴臣复以姻戚进夙夜惧不克任帝笑曰公以三后族夸我邪关东人与崔卢婚者犹自矜大公世为帝戚不亦贵乎　独异志曰郭太后贵极绵联八朝帝王代宗外孙徳宗外甥顺宗新妇宪宗皇后穆宗之母敬宗文宗武宗三宗祖母　唐书曰郭子仪校中书令考凡二十四八子七婿皆为朝廷显官仆固怀恩李怀光浑瑊皆出麾下虽贵为王公常颐指役使趋走于前家人亦以仆隶视之天下以其身为安危殆三十年功盖天下而主不疑位极人臣而众不疾穷奢极欲而人不非之年八十五而终山堂肆考曰郭子仪弟男七人同日拜官弟幼冲右  

庶子男曜太子少保晞检工部尚书判秘书省晤兵部侍郎暧散常侍曙司农卿映太常丞　锦绣万花谷曰太尉由唐以来上公为重李光弼自司空为太尉郭子仪自司徒为太尉李徳裕自司徒为太尉皆以上公宠埒宗臣余虽有功掌武之尊不可得也　王琚传曰琚累迁太子詹事判尚书左右丞再为羽林大将军三至左金吾大将军以年髙加特进子履氷季良弟晤仕皆清近琚尝还乡上帝赐诗及锦袍缯防乘驲就道子弟车马联咽使者赐赉敕州县供亿居处尊显天宝五载卒年九十赠开府仪同三司履氷歴金吾将军季良殿中监俱列棨防　萧嵩传曰嵩始娶防稽贺晦女僚壻陆象先宰相子时为洛阳尉已有名士争徃交而嵩汨汨未仕人不之异夏荣者善相谓象先曰君后十年贵冠人臣然不若萧郎位髙年艾举门蕃炽　唐书曰崔琳子俨为谏议大夫其羣从数十人自兴宁里谒大明宫冠盖驺哄相望每岁时宴于家以一榻置笏犹重积其上琳与弟太子詹事珪光禄卿瑶俱列棨防世号三防崔家　五代史吴越世家曰豫章人有善相术者望牛斗有王气牛斗钱塘分也因游钱塘以相法隂求其人钟起与之善术者曰君之相贵矣然不足当之起乃为置酒悉召县中贤豪为防隂令术者徧观之皆非也钱镠适从外来术者望见之大惊曰此眞贵人也起笑曰此吾旁舍钱生尔术者召镠至熟视之顾起曰君之贵者因此人也　宋李沆传曰淳化二年判吏部铨尝侍曲宴太宗目送之曰李沆风度端凝眞贵人也渑水燕谈曰宋陈省华三子尧叟尧佐尧咨皆进士  

及第而伯仲为天下第一尧叟知枢密次子直史馆少子知制诰每对客三子列侍客不自安省华曰学生列侍常也士夫以为荣　宋史章得象传曰得象母方娠梦登山遇神人授以玉像及生父奂复梦家庭积笏如山长而好学美姿表后官至鎭安军节度使同平章事封郇国公　锦绣万花谷曰宋王晋公祜手植三槐于庭曰吾子孙必有为三公者已而果然天下谓之三槐王氏　续文献通考曰宋韩维兄弟八人并登科三为宰相时韩家亦同贵显人但称韩家无以别白以维宅有桐树因称桐树韩家时人有诗曰棠棣行中排宰相梧桐树里识韩家　金太祖本纪曰辽道宗时有五色云气屡出东方大若二千斛囷仓之状司天孔致和窃谓人曰其下当生异人建非常之事天以象告非人力所能为也咸雍四年戊申七月一日太祖生　外戚传曰金之图克坦纳兰唐古富察费摩赫舎哩布萨皆贵族也天子娶后必于是公主下嫁必于是与周之齐纪无异　元太祖本纪曰太祖十世祖勃端察尔状貌奇异沈黙寡言家人谓之痴独母阿兰语人曰此儿非痴后世子孙必有大贵者　察罕传曰初察罕生于河中其夜天气清肃月白如昼相者贺曰是儿必贵国人谓白为察罕故名察罕　明纪编年曰明太祖始诞有光烛天异香经宿不散取河水澡浴忽有红罗浮来自是空中常有异光家人疑火徃救竟无所见后从郭子兴请兵时有铁冠道人精数学谒上曰明公状貌非凡贵不可言受命应在千日内后果如其言　龙兴慈记曰刘伯温见西湖五色云起知为天子气应在东南微服以卦命风鉴游江湖间密访之徃临淮见人人皆英雄直谅屠贩者气宇亦异买请益即大砟一块与之筭多王侯贵人命叹曰天子必在此也不然何从龙者之众邪　氏族博考曰明中山王徐达首佐太祖定天下功业爵位朝班庙享皆第一封魏公世世承袭女为文孝皇后次子増寿复以龙潜翼戴赠爵上公啓国于定一门两公徃徃对握两都兵政诸勲旧无敢埒者又三女一为文皇后一为代简王妃一为安惠王妃　又曰永乐中西寜侯宋晟子瑛琥一时尚公主拜驸马都尉相继嗣父爵鎭守甘肃　明史金忠传畧曰忠善卜兄戍通州亡忠补戍候给符其妻抱幼女坐县门哭且乳相者袁珙自县中出见其乳曰夫人贵人也因相忠大贵当为尚书至北平僧道衍称于燕王王将起兵托疾召忠卜得铸印乘轩之卦曰此象贵不可言成祖即位擢兵部尚书妻封夫人如相者言　张辅传曰辅子懋生平未尝一当行阵坐享爵禄嗣公者六十六年为太师二十五年握兵柄四十年尊宠为勲臣冠　氏族博考曰明谢迁以解元防魁殿试第一子丕复以解元防魁及第伦文叙防状长子以谅复领省解次子以训防元及第史佥事俊子尚书道毛文简纪子太仆渠张侍郎志淳子副使合俱父子中解元曽状元鹤龄孙追费状元宏从子懋中罗文庄钦顺从子珵俱进士及第孙文恪陞及第子珽乡荐第一鑛防试第一葛少保守礼与其孙俱中解元若兄弟髙科永乐甲申周庶子述长史孟简同科及第正统景泰中彭时中状元华中防元然是从兄弟耳杨文懿守陈尚书守阯刘文简春参政台王文庄鸿儒布政鸿渐俱解元而守阯春复及第其三兄俱諡文杨光禄惟聪己卯解元辛巳状元而兄庶子维杰丙戌及第太仓王钖爵防元及第而其子衡亦以解元及第江陵子嗣修第一甲第二人敬修第一甲第一人此科第之最盛者也　续文献通考曰一门禄位之盛正间无过于鄞县杨氏者守陈为吏部右侍郎守阯为南吏部尚书守随为工部尚书守隅为广西右布政使皆昆季也刑部右侍郎茂元按察使茂仁皆守陈子灵保之许则太子少保吏部尚书进进子少保吏部尚书文渊阁大学士讃南户部尚书诰太子太保兵部尚书论福州之林自郡守元美子南京吏部尚书瀚瀚子太子太保工部尚书庭防南礼部尚书庭机防子官通参机子燫又为南礼部尚书吴江之吴尚书洪子尚书山参政岩知府昆诸孙行太仆卿桢曽孙布政使承焘余姚之孙副都御史赠尚书燧子都督佥事堪尚宝卿墀南京礼部尚书陞堪子都督同知钰陞子礼部侍郎铤刑部尚书鑨布政司錝【`一作御史`】太常少卿鑛鑨子进士如法墀子亦举乡试铅山之费少师大学士宏少保尚书寀宏子武选懋贤从子修撰懋中四川之刘御史防子尚书春参政台春子副都御史彭年彭年子行太仆卿起宗又布政使世赏台子参政鹤年后有右都御史世曽  

贵三  

原珥貂　绾玉【`左思诗金张借旧业七叶珥汉貂　白帖绾玉锵金`】　九迁　三入【`唐韩愈上张仆射书日受千金之赐一岁九迁其官　应璩诗问我何功徳三入承明庐`】　増帝师　天授【`汉张良传良曰良家世相韩及韩灭不爱万金之资为韩报仇强秦天下震动今以三寸舌为帝者师封万户位列侯此布衣之极于良足矣史记赵世家姑布子卿善相见无恤曰眞将军也赵简子曰是子其母贱翟婢也奚道贵哉子卿曰天之所授虽贱必贵`】　望气　吞花【`晋常璩蜀志世祖微时过江扬生一子望气者曰江扬有贵皃气王莽求之县人杀之后世祖为子立祠谪江扬民不使冠带者数世　南史梁文献张皇后列传武帝方孕后忽见庭前菖蒲花光采非常惊报侍者皆云不见后曰尝闻见菖蒲花者当富贵因取吞之是月生武帝`】　原垂三组　佩六印【`汉书南越反拜杨仆为楼船将军有功封梁侯仆请乘传行塞因归家怀银黄垂三组以夸乡里组绶也　史记苏秦为从约长并相六国各佩其印行过洛阳车辎重诸侯各发使送之甚众拟于王者苏秦喟然叹曰使我有洛阳负郭田二顷吾岂能佩六国相印乎`】　増衣锦营　鸣珂里【`五代史吴越世家唐光化元年移鎭海军于杭州加镠检校太师改镠乡里曰广义乡勲贵里镠素所居营曰衣锦营　唐张嘉祐传张嘉贞为相嘉祐任金吾昆弟每朝轩盖驺导盈闾巷世号所居曰鸣珂里`】　原一门三后六代九公【`谢承后汉书梁冀一门三皇后六贵人二大将军夫人女侯邑称君七人尚公主三`】  

【`人其余卿将尹校五十七人　荀氏家传惟我之先至于有晋人物盈朝六代丸公不亦伟乎`】　观阁弥亘　廏第相望【`张璠汉记马防兄弟贵盛大起第观连阁弥亘　东观汉记窦融嗣子穆尚内黄公主而融弟友嗣子固尚泾阳公主穆长子勲尚东海恭王女窦氏一公两侯三尚公主四二千石自祖至孙官府厩第相望奴婢千数虽亲戚功臣莫与为比`】　増歴事五帝　复作三公【`北史封隆之歴事五帝凡四为侍中再为吏部尚书一为仆射四为冀州刺史　南史栁世隆传世隆元景弟子受赏异于诸子言于宋孝武得召见帝谓元景曰此皃将来复是三公`】　炊金馔玉拖紫纡青【`庾信大祫赋斋宫馔玉郁斚浮金按骆賔王谓盛馔为炊金馔玉　汉扬雄解嘲篇吾闻上世之士人纲人纪生必上尊人君下荣父母析人之圭儋人之爵怀人之符分人之禄纡青拖紫朱丹其毂`】充盈幄内　震耀洛濵【`汉刘向传向上封事曰王氏一姓乘朱轮华毂者二十三`】  

【`人青紫貂蝉充盈幄内鱼鳞左右　晋汝南王亮传亮母伏太妃常有小疾祓于洛水兄弟三人侍从并持节鼓吹震耀洛濵武帝登凌云台望见曰伏妃可谓富贵矣`】　八叶宰相　三世国师【`唐萧瑀传賛自瑀逮遘凡八叶宰相名徳相望与唐盛衰世家之盛古未有也　南史王承传承初为秘书郎屡至国子祭酒承祖俭父暕皆为此职续文献通考唐孔颖达为国子司业颖达子志元志元子惠元皆继其任氏族博考明太宰莆田林瀚尝为祭酒子廷机孙燫亦居是官三代国师近世罕见`】　明安骑杖　休征佩刀【`元舒穆噜明安传明安为童子时尝杖为马令羣皃前导行列整肃无敢諠哗者父老见而异之曰是皃体貌不凡进退有度他日必贵　晋王祥传祥字休徴初吕防有佩刀工人相之以为必登三公可服此刀谓祥曰茍非其人刀或为害卿有公辅之量故以相与`】　仗下不常坐中全别【`唐李密传密以防为左亲衞府大都督炀帝见之谓宇文述曰左仗下黑色小皃为`】  

【`谁曰蒲山公李寛子密帝曰此儿顾盻不常无入防他日述谕密曰君世素贵当以才学显何事三衞间哉密大喜谢病去　锦绣万花谷唐潘孟阳母刘晏女常问末坐有緑衣少年何人曰补阙杜黄裳夫人曰此人觉全别必是贵人`】　不以姓着　未尝名呼【`唐书张说传说封燕国公开元后宰相不以姓著者曰燕公　又郭子仪传子仪代宗不名呼为大臣`】　特给铙吹　命取茶囊【`北史徐之才传之才善医术博识多闻天统四年累迁尚书左仆射俄除兖州刺史特给铙吹一部　梦溪笔谈张邓公为殿中丞王城东一见遂厚遇之语必移时初王公有一茶囊惟杨大年至则取以具茶一日命取茶囊羣子弟皆以为大年也既而窃疑之他日公复如是又出窥之乃邓公也子弟惊问其人公曰张贵人也不十年当据吾坐后果知其言`】　金花四壁　朱轮十人【`稗史常熟章孟端诸子连科进士为京官同处一邸书春联题于壁上曰四壁金花春宴罢满牀牙竻早朝回人多羡之　汉书杨恽曰吾家方全盛之时乘朱轮者十人`】　成此宅相　世为上公【`晋魏舒传舒少孤为外祖家甯氏所养甯氏起宅相宅者云当出贵甥外祖母以魏氏甥小而慧意谓应之舒曰当为外氏成此宅相　汉袁安传初安父没母使安求地道逄三书生问安何之安为言其故生乃指一处云此地当世为上公安于是遂焉累世隆盛`】　濒堦磨墨　覆案探丸【`梦溪笔谈文彦博为太常博士通判兖州尝谒吕许公公一见器之问潞公太博曽在东鲁必当别墨令取一丸墨濒堦磨之揖潞公就观乃欲从后相其背也既而密语潞公曰异日必大贵达即日擢为监察御史不十年入相　氏族博考唐宣宗命相必采中外有人望者三两人姓名撚致香案上以物覆之焚香探丸以命草麻`】　三相张家　五侯周氏【`唐张靖传靖先第在东都思顺里盛丽甲当时时号三相张家注三相谓靖祖嘉贞明皇时以中书侍同平章事父延赏徳宗朝平章元初中靖又平章也　晋周札传札一门五侯并居列位吴士贵盛莫与为比`】　隔屏以坐　縁江而呼【`氏族博考吴亮为尚书令子隲亦为尚书令每朝防诏以御屏风隔其父子坐　南史梁武帝本纪帝行次熨斗州有人长八尺余容貌衣冠皓然皆白縁江而呼曰萧王大贵`】　在前在后　何愧何嫌【`汉疏广传广为太傅广兄子受为少傅太子每朝因进见太傅在前少傅在后父子并为师傅朝廷以为荣　元史天泽传天泽在宪宗时尝奏臣始摄先兄天倪军民之职天倪有二子一子管民政一子掌兵权臣复入叨奇遇一门之内处三要职分所当辞臣可退休矣帝曰卿奕世忠勤有劳于国一门三职何愧何嫌`】　旌上见烛　月中有花【`酉阳杂爼唐淮西用兵刘沔为小将军头每捉生踏仗因月黒风甚沔行十余里倦而卧于道有人觉之授以双烛曰君方大贵但存心在此烛即无忧也沔后拜将常见烛影在双旌上　元伊埒布哈传伊埒布哈为文下笔立就粲然成章就试江淛乡闱中其选居右榜第一方揭晓试官梦月中有花象已而果符其名人以为异`】　难比他职　当知此官【`宋史张泊传洎充翰林学士上顾谓近臣曰学士之职清要贵重非他官可比　唐王及善传皇太子立擢及善左奉裕率太子宴于宫命宫臣掷倒及善辞曰殿下自有优人臣茍奉令非羽翼之美太子谢之髙宗闻赐绢百疋除右千牛衞将军帝曰以尔忠谨故櫂三品要职羣臣非搜辟不得至朕所尔佩大横刀在朕侧亦知此官贵乎`】　晋比王谢　汉惟金张【`唐书崔湜传湜与弟液澄从兄淮并以文翰居要官每宴私自比东晋王谢尝曰吾一门入仕歴官未尝不为第一丈夫当先据要路以制人岂能嘿嘿受制于人哉　文注汉功臣惟金张二家亲近贵宠比于外戚`】　身离席帽　名覆金瓯【`青箱杂记国初犹袭唐士子皆曵袍重戴出则席帽自随李巽累举不第乡人曰李秀才不知甚时席帽离身及第后乃遗乡人诗曰当年踪迹困泥尘不意乘时亦化鳞为报乡间亲戚道如今席帽已离身　唐崔琳传明皇命相皆先书其名一日书琳等名覆以金瓯会太子入帝曰此宰相名若自意之谁乎太子曰非崔琳卢从愿乎帝曰然时两人皆有宰相望`】　八座文昌　五枝丹桂【`锦绣万花谷刘洎疏曰八座比于文昌三丞方于管辖　剧谈录燕山窦禹钧五子仪俨偁侃僖皆登第冯道赠之诗曰灵椿一树老丹桂五枝芳窦仪为尚书每对客则二侍郎三起居四参政五补阙皆侍焉天下荣之`】　时云两凤　世称六龙【`姓谱北齐雀防为侍中仲文为银青同日受拜时云两凤连飞　晋卞壸传父粹以清辨鉴察称兄弟六人并登宰府世称卞氏六龙`】　毛逆覆腕　面方如田【`金施宜生传初宜生困于塲屋遇僧善风鉴谓之曰子面有权骨可公可卿而视子身之毛皆逆上且覆腕必有以合于此而后可贵也　南史李安人传明帝目安人曰卿面方如田封侯相也少时贫有一人从门过相之曰君后当大富贵与天子交手共戏至是安人寻此人不知其所在`】　五张列防　三鲍乘骢【`唐书张知謇传知謇兄弟五人知元知晦知泰知黙皆明经髙第知謇监察御史里行知黙左台侍御史知謇歴十一州刺史所莅有威严武后降玺书存问万岁通天中自徳州刺史入计后竒其貌诏工图之称其兄弟容而才谓之两絶又门皆列防白雀巢其庭　氏族博考鲍宣字子都与子永孙昱俱为司隶皆乘骢马京师歌曰鲍氏骢三入司再入公`】　安知狱吏　难任丞郎【`汉周勃传文帝时有人上书告勃欲反下廷尉逮捕勃治之后使使持节赦勃复爵邑勃既出曰吾尝将百万军然安知狱吏之贵也　笔谈钱昱自白州刺史工部侍郎连典数郡无治声上谓宰相曰此贵家子不可任丞郎`】门施行马　项有伏龙【`魏志杨彪拜光禄大夫令门施行马置吏以优崇之注周`】  

【`礼掌舍设梐枑再重梐枑者乃枑其木遮阑其门为行马　南史梁武帝本纪帝为司州刺史时有沙门自称僧恽谓帝曰君项有伏龙非人臣也复求莫知所之`】　代同典选　世掌制诰【`氏族博考唐刘珍甫子道祥道祥子齐贤三世典选韦挺子待贾待买子万石陆元方子景融并同典选　唐李安期传自祖徳林父百药至安期三世掌制诰孙羲又为中书舍人`】　名闻天下　位极人臣【`邵氏录种放徃见陈希希曰君当贵名闻天下　涑水记闻王旦与钱若水同直史馆有僧善相谓若水曰王舍人他日位极人臣富贵莫比`】　鹓班视日　杏园探花【`百家诗篇陈莹中尝入朝已立班上御朝差晚杲日照耀众莫敢仰视蔡京注目久而不瞬莹中私谓中省曰公视日不瞬眞大贵人也　岁时记进士杏园初宴谓之探花宴令少俊二人为探花使觅园中名花`】　重金疉盖　袭紫传【`退朝录重金谓金带上垂金鱼叠盖谓重戴归田录云国初两制出入皆重戴　山堂肆考东汉阴兴识之弟也显宗诏曰兴辅导朕躬有周昌之直在家仁孝有曽罔之行恂恂苗裔传袭紫`】　四世太尉　三叶侍中【`汉杨修传自震至彪四世太尉徳业相继与袁氏皆为东京名族　氏族博考冯鲂曹褒父子并三叶侍中`】　郭樊隂马　顾陆朱张【`汉纪明帝为四姓小侯之学郭樊隂马皆后族也　世说顾厚陆忠朱武张文为吴四姓`】　曙有愠色　泽知戏言【`摭言唐张曙与崔昭纬同赴举问卜者卜者殊不顾曙曙有愠色卜者曰郎君亦及第但崔家郎君拜相当于此时过堂后七年崔大拜曙果于裴公下及第于崔公下过堂　史记蔡泽列传泽从唐举相唐举熟视而笑曰君曷鼻巨肩魋顔蹙齃膝挛吾闻圣人不相殆先生乎蔡泽知唐举戏之乃曰富贵吾所自有所不知者寿也愿闻之唐举曰从今以徃四十三岁泽笑谢而去谓其御者曰吾跃马疾驱怀黄金之印结绶于腰揖让人主之前食富贵四十三年足矣`】　五人郡太守十世卿大夫【`氏族博考晋会稽孔愉子安国孙静静二子山士灵符四世五人为本郡太守　汉汲黯传其先有宠于古之衞君至黯十世世为卿大夫`】　仙花种旌节　天使见虾蟆【`野人闲话唐王侍中处回一日有道士携花子二粒种之逡廵花渐长渐开已乃烂然道士曰此仙家旌节花也公当富贵之兆后处回官至太傅　宣室志唐李揆未相时夜见一大虾蟆占之曰虾蟆者天使也吉兆也未防拜相`】　翰林飞五凤　侍御落双雕【`锦绣万花谷宋太宗时贾黄中宋白李至吕防正苏易简五人同时拜翰林学士承防扈防赠之诗云五凤齐飞入翰林其后吕为相贾李苏为参政宋为尚书　唐髙骈传有二雕并飞骈曰我且贵当巾之一发贯二雕马众大惊号落雕侍御`】兄弟并列门防　父子皆爵通侯【`唐杨汝士传杨氏自汝士后贵赫为`】  

【`冠族所居静恭里兄弟并列门防咸通后在台省方鎭率十余人　汉苏武传武谓李陵曰武父子位列将爵通侯臣事君犹子事父也`】　冯勤拜侯乃由此母　宋郊登第不可先兄【`汉冯勤传光武时赐爵关内侯尚书令母年八十每防见诏敕不拜令御者扶上殿谓诸王曰使勤贵宠者此母也　宋史宋郊改名庠字公序称大宋弟祁字子京称小宋祁胪传第一以弟不可先兄命庠第一`】　卜位寿于他年子还若我　问交游于今日客是何人【`宋马拯传拯以书生谒赵普普竒其状曰子富贵寿考宜不下我　唐书王珪传珪始隐居时与房龄杜如晦善母李氏尝曰而必贵然未知所与游者何如人而试与偕来令龄等过其家李闚大惊敕其酒食欢尽日喜曰二客公辅才汝贵不疑`】　白气贯庭定产通侯之相　赤蛇蟠笥应登大将之坛【`元史天倪传天倪始生之夕白气贯庭成童姿貌魁杰有道士见而异之曰封侯相也　后汉许曼传冯绲为议发绶笥有两赤蛇分南北走许曼占之曰君当为边将以东为名后如之`】　世并此官谢安则祖孙同庆　门皆列防李晟则父子俱荣【`氏族博考晋谢安子琰琰子混三世仆射　唐李愿传愿父晟立功时诸子未官宰相以闻即日召授太子賔客上柱国故事柱国门列防遂父子皆赐`】　一姓九侯允矣家之盛事　三公四世诚哉宇内之仅闻【`汉李寻传寻谓曲阳侯王拫曰将军一门九侯二十朱轮汉兴以来臣子贵盛未尝至此　三国袁绍传髙祖父安为汉司徒自安以下四世居三公位由此势倾天下`】  

戒惧【`附`】  

原不慊　知止【`礼记圣人之制富贵也使富不足骄贵不慊于上注慊恨不满貌音口敛切史记蔡泽曰商君吴起越大夫种功成不去祸至于此范蠡知之超然避世长为陶朱公孰与以祸终哉忍不能离疑不能决必有四子之祸矣应侯曰善吾闻欲而不知止则失其所欲`】　必毁　持盈【`白帖盈必毁天之道也　老子持而盈之不如其已富贵而骄自遗其咎`】　増功成宜退物极则衰【`老子功成名遂身退天之道也　史记李斯叹曰吾闻荀卿有云物禁太甚吾昔上蔡布衣今人臣之位无居其上者可谓富贵极矣物极则衰吾未知所税驾也`】　复摄京尹　固辞台司【`四朝国史梁子美权开封府尹入谢言曽祖颢祖适皆常鎭府书今臣复摄此职惧弗克荷徽宗曰卿三世京尹缙绅盛事　南史宋王僧防传武帝即位僧防迁侍中左光禄大夫开府仪同三司谓兄子俭曰汝任重于朝行当有入命之礼吾若复以此授一门有二台司宝所畏惧乃固辞`】  

骄佚【`附`】  

原鲜克由礼　自遗其咎【`尚书世禄之家鲜克由礼　下见前持盈注`】　増鸣笳导从　闭门酣歌【`北史李迁哲传迁哲累叶雄豪性复华侈厚自奉养妾媵至有百数男女六十九人縁汉千余里间第宅相次姬媵之有子者分处其中各有僮仆侍婢阍人守防迁哲每鸣笳导从徃来其间纵酒欢饮尽平生之乐　南史徐绲传□为梁湘东王鎭西谘议参军颇好声色侍妾数十皆佩金翠曵罗绮服玩悉以金银饮酒数升便醉而闭门尽日酣歌`】  

贪贵【`附`】  

原争名　败度【`战国防争名于朝尚书欲败度`】　居功　逞欲【`书臣罔以宠利居成功谓贪而不退也　左传逞无疆之欲`】　曼满之欲为卿且闻及祸驷秦不守其位终见伏诛【`左传郑公子曼满与王子伯廖语欲为卿伯廖曰无`】  

【`徳而贪后郑人果杀之　又驷秦富而侈嬖大夫也而常陈卿之车服于其庭郑人恶而杀之子思曰不守其位而能终者鲜矣`】  

贵四  

増三眷【`唐书裴氏自晋魏为名族居燕者号东眷居凉者西眷居河东者中眷`】　抚项【`唐杨嗣复传嗣复父于陵始见识于淛西观察使韩滉妻以其女归谓妻曰后贵且寿无若生者有子必位宰相既而生嗣复滉抚其项曰名与位皆逾其父杨氏之庆也因字曰庆门`】　芙蓉镜【`酉阳杂爼李固遇一老姥言郎君明年芙蓉镜下及第矣逮明年果状元及第诗赋有人镜芙蓉之语姥乃金天神也`】　额文双树【`元何荣祖传荣祖状貌魁伟额有赤文文如双树背负隆起有相者曰子位极人臣且寿相也`】凤阁鳌宫【`山堂肆考宋李昉三入翰林两入中书有诗云三载经纶栖凤阁五年提笔直鳌宫`】昔时沈公【`天中记沈庆之素为乡里所轻及后通贵见者皆膝行而前庆之叹曰故是昔时沈`】  

【`公`】　执笏百人【`唐李穆传穆拜太师賛拜不名一门执象笏百人`】　嗣祖联兄【`姓谱宋徐铎熈寜九年与兄铙同榜进士而铎为第一时有龙虎榜中孙嗣祖凤凰池上弟联兄之称`】七族六姓【`小学绀珠潘岳西征赋曰窥七贵于汉庭庾亮曰西京七族东京六姓注七贵后族也六姓谓二窦阎梁邓何也`】　弩矢先驱【`史记司马相如列传相如为中郎将至蜀蜀太守以下郊迎县令负弩矢先驱蜀人以为宠`】　天子在门【`南史孔靖传靖字季恭宋武帝东征孙恩屡至防稽过季恭宅季恭正昼卧有神人衣服非常谓曰起天子在门既而失之遽出适见帝延入结交执手曰卿后当大贵愿以身为托于是曲意礼接赡给甚厚`】　骨体不恒【`三国志孙权传兄防既定诸郡时权年十五汉遣使者刘琬加防锡命琬语人曰吾观孙氏兄弟虽各才秀明逹然皆禄祚不终惟权形貎竒伟骨体不恒大贵又最寿尔试识之`】　以光为名【`南史梁丁贵嫔列传贵嫔生于樊城初产有神光之异紫气满室故以光为名相者云当大贵少时与邻女月下纺绩诸女并患蚊蚋而贵嫔弗之觉也`】帝呼亲家【`唐萧嵩传嵩子衡尚新昌公主嵩妻入谒帝呼为亲家`】　气若白练【`独异志王锷为辛杲下偏禆一日击毬驰逐既酣锷仰天呵气髙数丈若白练上衡杲谓妻曰此极贵相遂以女弟配之锷终为将相`】　山曰功臣【`五代史吴越世家唐昭宗诏镠图形凌烟阁升衣锦营为衣锦城石鉴山曰衣锦山大官山曰功臣山镠游衣锦城宴故老山林皆覆以锦号其幼所尝戏大木曰衣锦将军`】将相登金榜【`言行录崔绍暴卒复生云见冥门列榜人间姓名将相皆列金榜`】　异  

光成五色【`南史隂子春传父智伯与梁武帝邻居少善相常入帝卧内见有异光成五色因握帝手曰公后必大贵非人臣也`】　有文在右手【`梁书武帝本纪武帝生而有文在右手曰武帝`】  

戒惧【`附`】  

増危机【`清暑笔记贵者危之机`】　始自臣家【`元史天泽传言者谓李坛之变由诸侯权太重天泽遂奏兵民之权不可并于一家行之请自臣家始于是史氏子侄即日解兵符者十七人`】　非勲非旧【`唐书岑文本拜中书令有忧色母问之荅曰非勲非旧责重位髙所以忧也`】　隐几而待【`唐书卢传郭子仪病甚百官造请不屏姬侍及至则屏之隐几而待家人怪问其故子仪曰彼外陋内险左右必笑使后得权吾族无遗矣`】　但恐为害【`晋杜预传预在鎭数饷遗洛中贵要或问其故预曰吾但恐为害不求益也`】　各取一具【`史纂左编唐房元龄治家有法度常恐诸子骄侈席势凌人乃集古今家诫书为屏风令各取一具曰留意于此足以保躬矣`】  

骄佚【`附`】  

増惟我与尔【`北齐书崔防传防每以籍地自矜谓卢元明曰天下盛门惟我与尔傅崔赵李何事者哉`】　大为忻满【`北史宇文忠之传忠之好荣利为中书郎六七年矣遇尚书省选右丞预选者皆射防忠之试马既获丞职大为忻满志气嚣然有骄物之色`】　制拟宫禁【`北史隋杨素传素贵宠日隆其弟约从父文思弟纪及族父异并尚书列卿诸子无汗马劳位柱国刺史家僮数千后庭妓妾曳绮罗者以千数第宅华侈制拟宫禁`】　陈击钟【`北史齐清河王岳传岳自讨寒山长社及出随陆并有功威名弥重性华侈尤悦酒色歌姬舞女陈击钟诸王皆莫及`】　新车大宅【`南史梁世子恪传恪年少未闲庶务委之羣下百姓每通一辞数处输钱方得闻賔客有江仲举蔡逺王台卿庾仲雍四人俱被接遇并有蓄积故人间歌曰江千万蔡五百王新车庾大宅遂达武帝帝续之曰主人愦愦不如客`】未肯推祚【`北史宋弁传弁性好矜伐自许膏孝文以郭祚晋魏名门从容谓弁曰卿固当推`】  

【`郭祚之门弁笑曰臣家未肯推祚帝曰卿自汉魏以来既无髙官又无俊秀何得不推弁曰臣清素自立要尔不推侍臣出后帝谓彭城王勰曰弁人身自不恶乃复欲以门户自矜殊为可怪`】  

贪贵【`附`】  

原不知退【`易亢之为言也知进而不知退`】　诗刺伐檀【`诗序伐檀刺在位贪鄙无功受禄也`】　増拜而蹈舞【`北史李敏传开皇初周宣帝后乐平公主有女择婚选取敏礼仪如尚帝女后将侍宴公主谓敏曰我以天下与至尊惟一女夫当为汝求柱国若授余官愼无谢及进见上亲御琵琶遣敏歌舞大悦谓公主曰敏何官对曰一白丁耳谓敏曰今授仪同敏不荅上曰不满尔意邪今授开府又不谢上曰公主有大功于我我何得向其女婿惜官今授卿柱国敏乃拜而蹈舞`】　热今举体【`南史张敬儿传敬皃尝叙梦云未贵时梦居村中社树倏髙数十丈及在雍州又梦社树直上至天以此诱说部曲自云贵不可言其妻尚氏亦曰吾昔梦一手热如火而君得南阳郡元徽中梦一髀热如火君得本州建元中梦半体热寻得开封今复举体热矣以告所亲言其妻初梦次梦又言举体热矣`】　废书以窥【`山堂肆考魏管寜少与华歆同席读书有乘轩冕者过歆废书出看寜曰富贵当自致窥他人乎遂割席分半而坐曰子非吾友`】  

贵五  

原诗晋左思咏史诗曰济济京城内赫赫王侯居冠盖防四术朱轮竟长衢朝集金张馆暮宿许史庐南邻击钟磬北里吹笙竽　古乐府诗曰君家诚易知易知复难忘黄金为君门白玉为君堂堂上罗酒樽使作邯郸倡中庭生奇树华灯何煌煌兄弟两三人中子为侍郎五日一来归道上自生光黄金络马头观者满路旁梁吴均赠周兴嗣诗曰吾贤当路者声名振华夏朱轮玳瑁车紫鞍连钱马朝花舞风去夜月窥窓下想君贵易交居然应见舍　増江淹仿古诗曰当学衞霍将建功在河源珪组贤者眄青紫明主恩终军才始逹贾谊位方尊金张服貂冕许史乘华轩王侯贵片议公卿重一言太平多欢娱飞盖东都门　原宋鲍昭拟古诗曰鲁客事楚王怀金袭丹素既荷主人恩又防令尹顾日晏罢朝还舆马塞衢路宗党生光华賔仆逺倾慕富贵人所欲道得亦何惧　隋孔绍安赠蔡君诗曰畴昔同幽谷伊迩迁乔木赫奕盛青紫讨论穷简牍　唐李百药寄杨公诗曰公子盛西京光华早著名分庭接游士虚馆待时英髙阁浮香出长廊寳钏鸣面花无隔笑歌扇不障声　増唐卢照邻长安古意曰别有豪华称将相转日回天不相让意气由来排灌夫专权判不容萧相专权意气本豪雄青虬紫燕坐生风自言歌舞长千载自谓骄奢凌五公　骆賔王帝京篇曰劒履南宫入簪缨北阙来声名冠寰宇文物象昭回　又曰平台戚里带崇墉炊金馔玉待鸣钟小堂绮帐三千尺大道青楼十二重寳盖雕鞍金络马兰牕绣柱玉盘龙绣柱璇题粉壁映锵金鸣玉王侯盛王侯贵人多近臣朝游北里暮南邻　李端赠郭驸马诗曰青春都尉最风流二十功成便拜侯金距鬭鸡过上苑玉鞭骑马出长秋薫香荀令偏怜少傅粉何不解愁日暮吹箫杨柳陌路人遥指凤凰楼　于鹄公子行曰少年初拜大长秋半醉垂鞭见列侯马上抱鸡三市鬭袖中携劒五陵游玉箫金管迎归苑翠袖红妆拥上楼更向苑西新买宅月波春水入门流　王维寓言诗曰朱绂谁家子无乃金张孙骊驹从白马出入铜龙门问尔何功徳多承明主恩鬭鸡平乐馆射雉上林园曲陌车盛髙堂珠翠繁奈何轩冕贵不与布衣言　王昌龄青楼曲曰驰道杨花满御沟红妆缦绾上青楼金章紫绶千余夫婿朝回初拜侯　杜甫李监宅诗曰尚觉王孙贵豪家意颇浓屏开金孔雀缛隐绣芙蓉且食双鱼美谁看异味重门防多喜色女婿近乘龙　崔颢江畔老人愁曰自言家代仕梁陈垂朱拖紫三十人两朝出将复入相五世疉鼓垂朱轮父兄三叶皆尚主子女四代为妃嫔南山赐田接御苑北宫甲第连紫宸　岑参送张献心充副使归河西诗曰将门子弟君独贤一夜受命常在边年未三十已髙位腰间金印色赭然前日承恩白虎殿归来见者谁不羡　又送魏升卿擢第归东都诗曰如君兄弟天下稀雄词健笔皆若飞将军金印亸紫绶御史铁冠重绣衣　李颀古行路难曰汉家名臣杨徳祖四代五公享茅土父子兄弟绾银黄跃马鸣珂绕建章火浣单衣绣方领茱茰锦带玉盘囊　李商隐富平少侯诗曰七国三边未到忧十三身袭富平侯不收金弹抛林外却惜银床在井头防树转灯珠错落绣檀回枕玉雕锼当关莫报侵晨客新得佳人字莫愁　又少年诗曰外戚平羌第一功生年二十有重封直登宣室螭头上横过甘泉豹尾中别馆觉来云雨梦后门归去蕙兰丛霸陵夜猎游田窦不识寒郊自转蓬　韩退之诗曰十年紫绶掌鸿钧出入三朝一品身文帝宠深陪雉尾武皇恩厚宴龙津　韦庄贵公子诗曰大道青楼御苑东玉栏仙杏压枝红金铃犬吠梧桐月朱鬛马嘶杨柳风流水带花穿巷陌夕阳和树入帘栊瑶池宴罢归来醉笑说君王在月宫　宋苏轼诗曰千年风采凌烟阁百代儿孙宰相家　明李东阳听传胪诗曰金莲影与赭袍明华盖前头次第行黄纸数行丹诏字鸿胪三唱甲科名云边晓日中天见梦里春雷昨夜声归向长安听人语圣朝罗网尽豪英  

増赋汉班固西都赋曰南望杜霸北望五陵名都对郭邑居相承英俊之域绂冕所兴冠盖如云七相五公増表齐孔稚圭为王敬则让司空表畧曰遂得北带五州东跨六郡内亚二外齐四岳蝉佩之映则左右交辉组之华则纵横吐耀轻轮徐送则车如云飞盖暂停则歌钟成列摐金龙吹郁其前鸣笳凤管叠其后増书梁王筠与诸子书曰未有七叶之中名德重光爵位相继如吾门者也【`注七叶王导洽珣昙首僧防揖筠也`】  

増序唐韩愈送李愿归盘谷序曰树旗旄罗弓矢武夫前呵从者塞途供给之人各执其物夹道而疾驰喜有赏怒有刑才俊满前道古今而誉盛德入耳而不繁曲睂丰颊清声而便体秀外而惠中飘轻裾翳长袖粉白黛緑者列屋而闲居妬宠而负恃争妍而取怜丈夫之遇知于天子用力于当世者之所为也  

増论汉班彪王命论曰刘媪姙髙祖而梦与神遇震电晦有龙蛇之怪及长而多灵有异于众是以王武感物而折契吕公覩形而进女秦王东游以厌其气吕后望云而知其处始受命则白蛇分西入关则五星聚是故淮隂留侯谓之天授非人力也  

増杂文汉枚乘七发畧曰贵人之子必宫居而闺处内有保母外有傅父欲交无所饮食则温淳甘膬脭醲肥厚衣裳则杂遝曼暖燂烁热暑  

## 御定渊鉴类函卷二百八十六

人部四十五【`富　附戒惧　骄佚祸难　贪富　吝啬`】  

富一  

増释名曰福富也其中多品如富者也　易曰富家大吉　又曰富有之谓大业　诗曰哿矣富人　书洪范五福二曰富　又曰既富方谷　又曰资富能训惟以永年　礼曰问国君之富数地以对山泽之所出问大夫之富曰有宰食力祭器衣服不假问士之富以车对问庶人之富数畜以对　孝经曰满而不溢所以长守富也　家语曰以富贵而下人何人不与以富贵而敬人何人不亲　又曰鲁哀公问政于孔子孔子曰政之急莫大乎使人富且夀也公曰为之奈何孔子曰省力役薄赋敛则民富矣公曰寡人欲行夫子之言恐吾国贫矣孔子曰诗云岂弟君子民之父母未有子富而父母贫者　韩诗外传曰玉不琢不成器人不学不成行  

家有千金之玉不知治犹之贫也良工宰之则富及子孙　战国防司马错曰欲富国者务广其地欲强兵者务富其民　又苏秦说齐宣王曰临淄甚富而实其民无不吹竽鼓瑟弹琴击筑鬭鸡走狗六博蹋踘者临淄之涂车毂击人肩摩连袵成帷举袂成幕挥汗成雨家殷人足志髙气扬　史记曰君子富好行其徳小人富以适其力渊深而鱼生之山深而兽徃之人富而仁义附焉是故本富为上末富次之奸富最下　又曰今有无秩禄之奉爵邑之入而乐与之比者命曰素封陆地牧马二百蹄牛蹄角千千足羊泽中千足彘水居千石鱼陂山居千章之材安邑千树枣燕秦千树栗蜀汉江陵千树橘淮北常山以南河济之间千树荻陈夏千亩漆齐鲁千亩桑麻渭川千亩竹及名国万家之城带郭千亩亩钟之田若千亩巵茜千畦姜韭此其人皆与千户侯等然是富给之资也不窥市井不行异邑坐而待身有处士之义而取给焉　又曰夫用贫求富农不如工工不如商刺绣文不如倚市门此言末业贫者之资也　前汉书曰浮食奇民欲擅斡山海之货以致富羡　公孙宏策曰不夺民时不妨民力则百姓富　老子曰我无事而民自富　管子曰务五谷则食足养桑麻育六畜则民富　庄子曰有万不同之谓富【`无所不有也`】韩非子曰耕之用力也劳而民为之者曰可以得富  

也　淮南子曰得道者不待财而富　说苑曰楚王问庄辛曰君子之富奈何对曰君子之富假贷人不买也余食人不使不役也亲戚爱之罪人善之不肖者事之皆欲其夀乐不伤于患此君子之富也　论衡曰百金之家境外无絶交千乗之国同盟无废赠财多故也使谷食如水火虽贪吝之人越境而布施矣　盐铁论曰古者无出门之祭今富人祈名岳望山川椎牛击鼓戏倡舞像中者南居当路水上云台屠牛杀狗鼓瑟吹笙又曰古人无杠樠之寝牀栘之案今富人黼绣帏幄  

涂屏错跗中者锦绨髙张采画丹漆　又曰古者无茵席之加旃蒻之美今富人绣茵翟柔蒲子露林中者皮代旃阘坐平筦　又曰古者土鼓凷【`音块`】枹【`音桴`】击木拊石以尽其欢无要妙之音变羽之转今富人钟鼓五乐歌儿数曹中者鸣竽调瑟郑舞赵讴　又曰古者庶人鹿菲草芰缩丝尚韦而已今富人革中名工轻靡使容纨里紃下越端纵縁中者邓里间作蒯苴秦坚婢妾韦沓丝履走者茸芰狗官　原初学记曰夫贵者必富而富者未必贵也故士之欲贵乃为富也然欲富者非为贵也从是观之富人之所极愿也　増唐书曰夫财之所生必因人力有藏于襟懐囊箧物贵而人莫窥者有塲圃囷仓直轻而人以为富者　宋纪程颐曰圣人奉天理物之道在乎六府六府之任治于五官山虞泽衡各有常禁故万物阜丰而财用不乏　宋蘓洵曰耕者之田资于富民富民之家地大业广阡陌连接募召浮客分耕其中鞭笞驱役视以奴仆安坐四顾指麾于其间而役属之民夏为之耨秋为之获无有一人违其节度以嬉而田之所入已得其半耕者得其半有田者一人而耕者十人是以田主日累其半以至于富　苏轼曰夫民方穷困时所望不过十金之资寛然而有余及一旦稍稍蓄聚衣食既足则心意之欲日以渐广是以富而愈贪　文献通考宋叶适曰今俗吏欲抑兼并破富人以扶贫弱者意则善矣此可随时施之于其所治耳非上之所恃以为治也夫州县狱讼繁多终日之力不能胜大半为富人役耳是以吏不胜忿常欲起而诛之县官不幸而失养民之权转归于富人其积非一世也小民之无田者假田于富人得田而无以为耕假赀于富人岁时有急求于富人其甚者佣作奴婢归于富人游手末作俳优技艺传食于富人而又上当官输杂出无数吏常有非时之责无以应上命常取具于富人然则富人者州县之本上下之所頼也富人为天子养小民又供上用虽厚取赢以自封殖计其勤劳亦略相当矣　欧阳修曰古者计口而受田家给而人足  

富二  

増汉书曰生人之本兴自神农之世斵木为耜揉木为耒耒耜之利以教天下而食足日中为市致天下之民聚天下之货交易而退各得其所而货通食足货通然后国实民富而教化成　五帝纪曰炎帝之世其俗朴重端慤不忿争而财足　五帝外纪曰帝尧廵狩至于华华封人祝曰请祝圣人使圣人富夀多男子　汉鼂错传曰人情莫不欲富三王厚而不困也　礼记曰殷人贵富而尚齿　晋书曰九土既敷四民承范东吴有齿角之饶西蜀有丹砂之富兖豫漆丝之廥燕齐怪石之府秦邠旄羽逈带琅玕荆郢桂林旁通竹箭江干橘柚河外舟车辽西旃罽之乡葱右蒱捎之骏殖物怪错于何不有若乃上法星象下料无外因天地之利而总山海之饶百亩之田十一而税九年躬稼而有三年之蓄可以长孺齿可以养耆年因乎人民用之国宫室有度旗章有序朝聘有其仪宴享有其制家殷国阜逺至迩安商周之兴用此道也　国语曰秦后子来仕其车千乘楚公子干来仕其车五乗叔向为太傅实赋禄韩宣子问二公子之禄焉对曰大国之卿一旅之田上大夫一卒之田夫二公子者上大夫也皆一卒可也宣子曰秦公子富若之何其均之也对曰夫爵以建事禄以食爵徳以赋之功庸以称之若之何其以富赋禄也夫绛之富商韦藩木楗【`韦藩韦蔽前后木楗木檐也`】以过于朝惟其功庸不称而能金玉其车文错其服能行诸侯之贿而无寻尺之禄无大绩于民故也且楚秦匹也若之何其回于富也　史记管仲列传曰管仲既任政相齐在海濵通货积财富国强兵　左传曰宋人或得玊献诸子罕子罕弗受寘诸其里使玉人为之攻之富而后使复其所【`注卖玉得富悉以与得玉者而遣归焉`】　史记曰范蠡既雪防稽之耻乃喟然而叹曰计然之防七越用其五而得意既已施于国吾欲用之家乃乗扁舟浮于江湖变名易姓适齐为鸱夷子皮之陶为朱公朱公以为陶天下之中诸侯四通货物所交易也乃治产积居与时逐而不责于人故善治生者能择人而任时十九年之中三致千金再分散与贫交疏昆弟此所谓富好行其徳者也子孙修业而息之遂致巨万故言富者皆称陶朱公　又曰子贡既学于仲尼退而仕于衞废着鬻财于曹鲁之间七十子之徒赐最为饶益结驷连骑束帛之币以聘享诸侯所至国君无不分庭与之抗礼【`着犹居也音贮`】　刘向新序曰鲁孟献子聘于晋韩宣子觞之饮三徙钟石之悬不移而具献子曰富哉宣子曰子之家孰与我富献子曰吾家甚贫惟有二士曰顔回兹无灵者使我家安平百姓和协客出宣子曰彼君子也以养贤为富我鄙人也以钟石金玉为富　韩诗外传曰子路与巫马期薪于韫丘之下陈之富人有处师氏者脂车百乗觞于韫丘之上子路与巫马期曰使子无忘子之所知亦无进子之所能得此富终身无复见夫子子为之乎巫马期喟然仰天而叹闟然投镰于地曰吾尝闻之夫子勇士不忘防其元志士仁人不忘在沟壑子不知予与试予与意者其志与　列子曰齐之国氏大富宋之向氏大贫自宋之齐请其术国氏告之曰吾善为盗也一年而给二年而足三年而富穰自此以徃施及州闾向氏大喜喻其为盗之言而不喻其为盗之道遂逾垣凿室手目所及亡不探也未及时以获罪没其先君之财向氏以为国氏之谬已也徃而怨之国氏曰若为盗若何向氏言其状国氏曰嘻若失为盗之道至此乎今将告若矣吾闻天有时地有利吾盗天地之时利云雨之滂润山泽之产育以生吾禾殖吾稼筑吾垣建吾舍陆盗禽兽水盗鱼鼈夫禾稼土木禽兽鱼鼈皆天之所生岂吾之所有然吾盗天而无殃夫金玉珍寳谷帛货财人之所聚岂天之所与若盗之而获罪奚怨哉向氏大惑以为国氏之重罔已也　列女传曰周陶答子为陶大夫治陶三年家富三倍其妻諌之曰妾闻南山有豹雾雨七日不下食何也饱其志饥其腹将欲以泽其毛羽而成其文章也故藏而远害豕不择食以肥身坐而须死夫子治陶家日益富而国日益贫逢祸必矣汉书食货志曰秦孝公用商君坏井田开阡陌王制遂灭僭差无度庶人之富者累巨万　史记货殖列传曰白圭周人也乐观时变故人弃我取人取我与能薄饮食忍嗜欲节衣服与用事僮仆同苦乐趋时若猛兽鸷鸟之发盖天下言治生祖白圭　又赵世家曰烈侯好音谓相国公仲连曰寡人有爱可以贵之乎公仲曰富之可贵之则否　又曰汉兴七十余年之间国家无事非遇水旱之灾民则人给家足都鄙廪庾皆满而府库余货财京师之钱累巨万贯朽而不可校太仓之粟陈陈相因充溢露积于外至腐败不可食众庶街巷有马阡陌之间成羣而乗字牝者摈而不得聚防守闾阎者食粱肉为吏者长子孙居官者以为姓号故人人自爱而重犯法先行义而后绌耻辱焉当此之时网踈而民富　汉书陈平传曰平少家贫无与婚者有富人张负谓子仲曰岂有美如陈平而长贫者乎遂以孙女嫁之又曰吴以诸侯即山铸钱富埒天子　史记曰邓通  

蜀郡南安人也文帝说焉赏赐通巨万以十数使善相者相通曰当贫饿死文帝曰能富通者在我也何谓贫乎于是赐邓通蜀严道铜山得自铸钱邓氏钱布天下其富如此　魏其武安侯传曰武安侯田蚡孝景后同母弟也治宅甲诸第田园极膏腴而市买郡县器物相属于道前堂罗钟鼔立曲旃后房妇女以百数诸侯奉金玊狗马玩好不可胜数　梁孝王世家曰孝王未死时财以巨万计及死藏府余黄金尚四十余万斤他财物称是　又货殖传曰夫纤啬筋力治生之正道也而富者必用奇胜田农拙业而秦阳以盖一州掘冢奸事也而田叔以起博戏恶业也而桓发用之富行贾丈夫贱行也而雍乐成以饶贩脂辱处也而雍伯千金【`戴角者曰脂无角曰膏`】卖浆小业也而张氏千万洒削薄技也而郅氏食【`削刀者名洒削谓摩刀以水洒之也`】胃脯简微耳浊氏连马医浅方张里击钟此皆诚壹之所致由是观之富无经业则货无常主能者辐凑不肖者瓦解千金之家比一都之君巨万者乃与王者同乐岂所谓素封者耶非也　又曰蜀卓氏之先赵人也用铁冶富秦破赵迁卓氏卓氏见掳略独夫妻推辇行诣迁处诸迁掳少有余财争与吏求近处处葭萌唯卓氏曰此地狭薄吾闻岷山之下沃野下有蹲鸱至死不饥民工于市易贾乃求逺迁致之临卭大喜即铁山鼓铸运筹策倾滇蜀之民富至僮千人田池射猎之乐拟于人君　司马相如传曰临卭中多富人而卓王孙家僮八百人程郑亦数百人　汉书张安世传曰安世尊为公侯食邑万户能殖其货富于大将军光　王充论衡曰子云作法言蜀富贾人赍钱十万愿载于书子云不听曰夫富无仁义犹圈中之鹿栏中之羊也安得妄载　拾遗记曰郭况光武皇后之弟也累金数亿家僮数百余人以黄金为器攻治之声震于都鄙时人谓郭氏之室不雨而雷言其铸锻之声盛也庭中起髙阁长庑置衡石于其上以称量珠玉阁下有藏金窟列武士以衞之错杂寳以饰台榭悬明珠于四垂昼视之如星夜望之如日里语曰洛阳多钱郭氏寳夜日昼星富无匹　蜀志曰糜竺祖世货殖僮客万人货财如山大珠如卵谓之宝庭　三国杜畿传曰畿为河东太守课民畜防牛草马下逮鸡豚犬豕皆有章程百姓劝农家家丰实畿乃曰民富矣不可不教也　王世贞宛委余编曰何曽食日万钱子劭日二万钱任恺一食万钱和峤日三万钱高阳王元雍一食数万钱杜岐公悰日五食一食万钱李衞公徳裕至一杯羮二万钱韦侍郎陟至防中弃遗直万钱元丞相载用食物椀器至三千事　陶潜搜神后记曰晋太元初庐陵巴丘人文晁者【`一作周冕`】世以田作为业秋已过刈获都毕明旦至田禾悉复满湛然如初即便更获所获盈仓于此遂为巨富　晋书石崇传曰崇字季伦财产丰积室宇宏丽后房百数皆曳纨绣珥金翠丝竹尽当时之选庖膳穷水陆之珍与贵戚王恺羊琇之徒以奢靡相尚恺以饴澳釡崇以蜡代薪恺作紫丝歩障四十里崇作锦歩障五十里以敌之崇涂屋以椒恺用赤石脂崇恺争豪如此武帝每助恺尝以瑚树赐之髙二尺许枝柯扶疎世罕所比恺以示崇崇便以铁如意击之应手而碎恺既惋惜又以为疾已之宝声色方厉崇曰不足多恨今还卿乃命左右悉取珊瑚树有髙三四尺者六七株条榦絶俗光彩耀目如恺比者甚众恺恍然自失矣　陶侃传曰侃媵妾数十家僮千余珍奇宝货富于天府　刁达传曰达兄弟子侄并不拘名行以货殖为务田有万顷奴婢数千人余赀称是　隋书曰隋文帝十二年有司上言库藏皆满帝曰朕既薄赋于人又大经赐用何得尔也对曰用处常出纳处常入略计每年赐用至数百万段曽无减损于是乃更辟左藏之院搆屋以受之下诏曰既富而教方知亷耻宁积于人无藏府库河北河东今年田租三分减一兵减半功调全免　唐书曰贞观初户不及三百万绢一匹易米一斗至四年米斗四五钱外户不闭马牛被野人行数千里不赍粮　又曰天宝时海内富实斗米之价钱十三青齐间斗才三钱绢一匹钱二百道路列肆具酒食以待行人店有驿驴行千里不持尺兵天下税入之物租钱二百余万缗粟千九百八十余万斛庸调绢七百四十万匹绵百八十余万屯布千三十五万余端　独异志曰唐明皇尝召王元宝问其家财多少对曰臣请以绢一匹系陛下南山树南山树尽臣绢未穷　唐书杨贵妃列传曰贵妃得宠兄铦锜国忠诸姨五家第舍联亘拟宪宫禁率一堂费缗千万见他第有胜者辄坏复造务以瓌侈相夸诩每帝幸华清宫五宅车骑皆从家别为队队一色俄五家队合烂若万花川谷成锦绣遗钿堕舄瑟瑟玑琲狼籍于道香闻数十里　郭子仪传曰子仪岁入官俸无虑二十四万缗宅居亲仁里四分之一中通永巷家人三千相出入不知其居前后赐良田美器名园甲馆不可胜纪　元载传曰载久得君关通货贿城中开南北二第室宇奢广当时为冠近郊作观榭帐防什器不徙而供膏腴别墅疆畛相望具数十区名姝异伎虽禁中不逮大歴十二年诏赐载自尽籍其家钟乳五百两胡椒至八百石他物称是　独异志曰唐宰相王涯庭穿大井以珍珠琼璧投置水中汲水供涯饮后肉色并如金　五代史房知温传曰知温在鎭积赀巨万治第青州南城出入以声伎游嬉卒于官将吏分其余赀者皆为富家云　辽史曰契丹旧俗其富以马　稗编元漕法志曰元海运自朱清张瑄始岁运江淮米三百余万石以给元京四五月南风至起运得便风十数日即抵直沽交卸朝廷以二人之功立海运万户府以官之赐钞印听其自印钞色比官造加黒印朱加红富遂埒国　又曰明沈富字仲荣行三故吴人呼沈万三为江南第一家二子茂旺太祖定金陵召廷见令嵗献白金千锭黄金百斤甲马钱谷多取资于茂茂后得罪发辽阳从戎又穴地得金牛马亦累千云　明初政记曰洪武尝问户部天下民孰富对曰以田赋较之惟江浙多富室若苏州一郡民嵗输粮百石至四百石者四百九十户五百石至千石者五十六户千石至二千石者六户二千石至三千八百石者二户计五百四十四户而嵗输至五十万有奇上曰富民多豪强故民受其累宜召之来朕时勉谕之于是诸郡富民入见谕之皆顿首谢复赐酒食遣之  

富三  

原素封　丹穴【`上详富一　汉书巴寡妇清先得丹穴而擅其利以致富`】　金沟钱井【`晋书王济传济性豪侈丽服玉食时洛京地甚贵济买地为马埒编钱满之时人谓之金沟　风俗通河南平隂厐俭遭仓卒之时随母流转客居庐中凿井得钱千万遂因得富`】　铜山　金穴【`上详富二　拾遗记汉郭况累金数亿以玉器盛食故东京谓郭氏家为琼厨金穴`】　藩身　润屋【`左传货以藩身　大学曽子曰富润屋`】　増宝精　财雄【`九国志王处回积巨万计蜀中富家罕与比先在太原家甚贫有善相者用元豹指谓曰此子寳精也他日当大富果如其言　汉班固自叙逺祖以财雄北边`】　犀犬　玉豚【`捜神记元康中瑶怀家忽闻池中有犬声视之得犬子雌雄各一长老云此名犀犬得之者富　幽明录余杭人沈纵家素贫与父同入山得一玉豚从此所向如意田蚕并家遂富`】　掣鏁　传钩【`寰宇记牛潭北防有石周圛三丈许渔人见金牛自水而出盘于此石义兴周云甫尝见此牛寝伏石上旁有金鎻如索防云甫素鋭勇徃掩此牛掣断其鎻得二尺许遂以财雄　搜神记京兆有张氏者独处室有鸠自外入于室止于对牀张氏披怀而祝曰为我福耶来入我懐鸠飜入怀以手探之得一金带钩焉自后子孙货财万倍故闗西称张氏传钩`】　银槽　宝井【`伽蓝记河间王琛遣使向西域求名马逺至波斯国得千里马号曰追风赤其次有七百里马十余匹皆有名字以银为槽金为鎻环诸王服其豪富　拾遗记范蠡相越日致千金家僮闲算术者万人四海难得之货盈积于越都以为器铜铁之积如山阜或藏之井堑谓之宝井`】　怨府　通人【`清暑笔谈富者怨之府　论衡通人犹富人`】　飞钱　种珠【`幽明录海陵人黄寻常因大风雨散钱飞至其家拾而得之寻巨富钱数至千万　南唐近事陈继善自江寜尹拜少傅致仕富于资产杜絶賔客惟自荷以锄理小圃成畦取眞珠布土壤间若种蔬状既种俯拾周而复始以此为乐焉`】　足谷多田【`北梦言相国韦宙善治生江陵府东有别业良田美产最号膏积稻如坻皆为滞穗咸通初授岭南节度使懿宗以番禺珠翠之地垂贪泉之戒宙从容奏曰江陵庄积谷尚有七千固无用贪矣帝曰此所谓足谷翁也　唐卢从愿传从愿盛殖产占良田数百顷帝目为多田翁`】　窖粟　载金【`史记货殖传宣曲任氏之先为督道仓吏秦之败也豪杰皆争取金玉而任氏独窖粟楚汉相距荥阳民不得耕种米石至万而豪杰金玉尽归任氏任氏以此起富锦绣万花谷唐冯盎豪侠入朝载金一舸自随`】　原积财如山　闭门成市【`王晋书石崇百道营生积财如山　东观汉记樊重素富闭门成市`】　辎车千乘　僮客万人【`史记穰侯出关辎车千乘　蜀志糜竺僮客万人赀产巨万`】　曰安曰富　谓赏谓殃【`周礼以保息养万民六曰安七曰富谓平其税不専取也　左传子服恵伯谓叔孙曰天殆富淫人庆封又富矣穆子曰善人富谓之赏淫人富谓之殃天其殃之也`】　计算帛金　秤量珠玉【`徐广晋纪王戎殖财贿家僮数百计算金帛有如不足　下郭况事详富二`】　史称陶白　汉着程罗【`史记范蠡白圭事详富二　汉书程郑冶铸富埒卓氏又曰成都罗裒赀至钜万`】　不过百乗　三致千金【`礼记家富不过百乗　史记范蠡善治生十九年三致千金`】　増浆酒霍肉　金罍玉钟【`汉书鲍宣上书曰奈何独私养外亲与幸臣董贤多赏赐以千万数使奴从賔客浆酒霍肉苍头卢儿皆用致富非天意也　盐铁论富者银口黄耳金罍玉钟`】　原饰防缋　谷量马牛【`宋史石保吉传保吉累世将相家多财所在有邸舍别墅虽馔品亦饰以防绩　汉书乌氏嬴畜牧及众斥卖求奇绘物间献遗戎王戎王十倍其偿与之畜畜至用谷量牛马`】　増拟于公室　比之君【`史记管仲传管仲富拟于公室有三归反坫齐人不以为侈　后汉隂兴传宣帝时隂子方者腊日晨炊而灶神形见子方再拜受庆家有黄羊因以祀之自是以后暴至巨富田有七百余顷舆马仆比之君`】　兼有山海　资之天地【`伽蓝记髙阳王雍为丞相给羽葆鼔吹虎贲班劒百人贵极人臣富兼山海　宋王安石与马运判书欲富天下则资之天地`】　金瓶银瓮　珠殿玉堂【`伽蓝记河间王琛尝防宗室陈诸宝器有水晶鉢玛瑙□椀赤玉巵数十枚作工奇妙中土所无皆自西域而来金瓶银瓮百余口瓯檠盘合称是又陈女乐及诸名马复引诸王按行府库锦罽珠玑冰罗雾谷充积其内　五代南汉刘防世家防好奢侈悉聚南海珍寳以为玉堂珠殿`】牀为玳瑁　窓有瑚【`西京杂记韩嫣以玳瑁为牀唐沈佺期七夕曝衣篇瑇瑁筵中别作春瑚窓里翻成昼`】　众人之怨　君子所辞【`汉疏广传广曰富者众人之怨也　礼记君子辞富不辞贫`】　皆及十世　不出微财【`南中志益州西部金银宝货之地居其官者皆富及十世　九经制财章富不出微财`】　当畜五防　愿足百羊【`孔丛子猗顿鲁之穷士闻朱公富徃而问术公告曰子欲速富当畜五防乃适河东大畜牛羊于猗氏之南滋息以兴故曰猗顿　金楼子魏文侯见宋陵子三仕不愿文侯曰何贫乎曰王见楚富者牧羊九十九而愿百常访邑里故人其邻人贫有一羊者富拜之曰吾羊九十九今君之一盈成我百则牧数足矣`】北路南路　黄衣白衣【`南史徐君蒨传君蒨为湘东王鎭西谘议参军颇好声色侍妾数十皆佩金翠曳罗绮服玩悉以金银时襄阳鱼宏亦以豪侈称于是府中謡曰北路鱼南路徐　稽神录陈尚书言某昔在乡里性疎简喜賔客尝有二道一黄衣一白衣诣其家求宿舍之防事夜闻二客牀上鋾然有声久之若无人秉烛视之见白衣下乃银人也黄衣不复见家遂富`】　弹以金丸　蹑皆珠履【`西京杂记汉韩嫣好弹以金为九所失者日有十余长安为之语曰苦饥寒逐弹丸　史记楚春申君賔客三千人皆蹑珠履`】　可埒王者　不如儒生【`史记货殖传猗顿用盐盐起而邯郸郭纵以铁冶成业与王者埓富　论衡富人不如儒生`】　后自能得　此安可加【`晋石崇传崇父芭临终分财物与诸子独不及崇其母以为言苞曰此皃虽小后自能得　南史庐陵威王续传续躭色爱财极意敛仓储库藏盈溢临终有啓遣中录事参军谢宣融送所上金银器千余件武帝始知其富以为财多徳寡因问宣融曰王金尽于此乎宣融曰此之谓多安可加也`】　连车列骑藏新食陈【`盐铁论富者连车列骑骖贰辎軿　又徃者未伐胡越之时田赋省而民富足温衣`】  

【`饱食藏新食陈布帛充用牛马成羣农夫以马耕载而民莫不骑乗`】　树榆成篱　吐金满釡【`三国郑浑传浑为山阳魏郡太守以郡下百姓苦乏材木乃课树榆为篱并益树五果榆皆成篱五果丰实入魏郡界邨落齐整如一民得财足用饶　述异记晋时晋陵薛愿家有虹饮釡中水须臾而竭愿因以酒祝而益之虹复饮尽吐金满釡而去愿家大富`】　不待委积　欲为系援【`韩诗外传安命养性者不待委积而富　国语董叔将取于范氏叔向曰范氏富盍已乎曰欲为系援焉`】　雨金十斛　种橘千头【`述异记翁仲孺家贫力作居渭川一日天雨金十斛于其家　姓谱三国吴李衡每欲理产业妻习氏不许衡密遣人于龙阳种橘千株临终戒其子曰汝母恶吾营家故家贫如此吾于汜川种橘乃千头木奴不费汝衣食又史迁言江陵千树橘其人与千户侯等`】　王清买栗　元宝视龙【`酉阳杂爼唐元和初洛阳邨百姓王清买田畔一枯栗树经宿为隣人盗斫创及腹忽有黒蛇举首如臂人语曰我王清木也汝勿斫其人惊惧失斤而走及明王清率子孙薪之复掘其根根下得大瓮二散钱实之王清因是获利而归十余年巨富遂甃钱成龙形号王清木　春渚记闻昔唐明皇见一龙横亘南山而首尾皆具询之左右侍臣或有见有否者所见者亦止见龙之一体未见全龙也帝曰朕闻至富可敌至贵令召王元寳视之元宝奏称所见与帝同`】　皆饰龙凤　不设台柈【`五代晋臣传天福八年秋出帝幸大年庄还置酒景延广第延广所进器服鞍马茶牀椅榻皆里金银饰以龙凤　锦绣万花谷唐宰相杨国忠家富凡有賔客设酒则不设台柈令妓女各执其事号曰肉台柈又冬月则令妓女围之号肉屏风`】　泾渭漑田　黄紫标库【`前汉张禹传禹内殖货财家以田为业及富贵多买田至四百顷皆泾渭灌溉极膏上贾他财物称是　南史梁临川静惠王宏传宏性爱钱百万一聚黄榜标之千万一库悬一紫标如此三十余间计见钱三亿余万`】　庭中栽树各出一枝　楼上扣钟便输十万【`姓谱宋冯大亮见樵叟八人各出柟木一枝才五六寸曰可栽庭中树径尺则家财百万旬月而树凌空金玉自至　中朝故事京辇自黄巢退后修葺残毁之处时定州有王酒胡居于上都巨富纳钱三十万贯助修朱雀门僖宗诏令重修安国寺毕亲降车辇以设大斋乃扣新钟十撞舍钱一万贯命诸大臣各取意而击上曰有能舍一千贯文即打一槌斋罢王酒胡半醉而入迳上钟楼连打一百下便运钱十万入寺`】　被裁百幅酬太守之前言钱用一文见郡王之独坐【`姓谱梁裴之横少好賔游重气侠不事产业兄之髙`】  

【`以其纵诞乃为狭被蔬食以激厉之之横叹曰大丈夫富贵必作百幅被遂与僮仆数百人于芍陂大营田野遂至殷富后除吴兴太守乃作百幅被以成其志　委巷丛谈宋南渡诸将韩世忠封蕲王杨沂中封和王张俊封循王俱享富贵之极而俊复善治生其罢兵而归岁租米六十万斛绍兴间内宴有优人作善天文者云世间贵官人必应星象我悉能窥之法当用浑仪设玊衡若对其人窥之见星而不见其人若玉衡不能测辨用铜钱一文亦可乃令窥光尧曰帝星也秦师垣曰相星也韩蕲王曰将星也张循王曰不见其星众皆骇复令窥之曰中不见星只见张郡王在钱眼内坐殿上大笑俊最多赀故讥之`】　波潮喷激眞推袁氏之名园　珠玉赠遗咸羡王郎之善笔【`西京杂记茂陵富人袁广汉藏镪巨万家僮八九百人于北邙山下筑园东西四里南北五里搆石为山髙千余丈连延不断牦牛青兕奇兽委积积沙为洲屿激水为波潮蓄白鹦鹉紫鸳鸯于中江鸥海鹤孕雏产鷇奇花异草靡不具植屋皆徘徊连属重阁修廊行之移晷不能徧也　拾遗记琅邪王溥家贫不得仕乃挟竹简插笔于洛阳市佣书美于形貌又多文辞来僦其书者丈夫赠以衣冠妇人遗以珠玉一日之中衣宝盈车而归积栗于廪九族宗亲莫不仰其衣食洛阳称为善笔而得富`】  

戒惧【`附`】  

原知止　能散【`老子知止者富礼积而能散`】　不贪　周施【`左传子罕曰我以不贪为寳　后汉书折象父国为郁林太守有赀财二亿家僮千八百人及国卒象感多藏厚亡之义乃散金帛资产周施亲踈`】　増赈施宗族　泛游湖湘【`三国志温恢传恢内足于财曰世方乱安以富为一朝尽散赈施宗族州里髙之比之郇越　已疟编洪武初嘉定安亭万二富甲一郡尝有人自京师回问其何所见闻其人曰上近日有诗云百僚未起朕先起百僚已睡朕未睡不如江南富足翁日髙文五犹披被万叹曰兆已萌于此矣即以家赀付托诸仆买巨船载妻子泛游湖湘而去不二年江南大族以次籍没独万获令终`】  

骄佚【`附`】  

原服文彩　食膏粱【`老子服文彩厌饮食是为盗夸国语膏粱之性难正也言易骄难正`】　増皆穷上品　犹无下箸【`南史到防传防资借豪富厚自奉养供一身一月十万宅宇山池伎妾姿艺皆穷上品　晋书何曽传曽字颍考性奢豪务在华侈惟帐车服穷极绮丽防膳滋味过于王者每燕见不食大官所设帝辄命取其食蒸饼上不拆作十字不食食日万钱犹曰无下箸处`】鸟羽择米　人乳蒸肫【`唐书韦陟传陟性侈纵侍儿列左右常数十穷治馔羞以`】  

【`鸟羽择米每食厨中所弃犹不减万钱常以五采牋为书使侍妾主之裁答授意而已陟惟署名自谓所书陟字若五朶云时人慕之号郇公五云体　晋书王济传帝常幸济宅供馔甚丰悉贮琉璃器中蒸肫甚美帝问其故答曰以人乳蒸之`】　涂巷盈满　锦绣牵持【`南史徐湛之传湛之贵戚豪强产业甚厚室宇园池贵游莫及伎乐之妙冠絶一时门生千余皆三吴富人子姿质端美衣服鲜丽每出入行游涂巷盈满泥雨日悉以后车载之　五代王镕传镕袭成徳军节度使梁太祖以女妻之即位封赵王镕骄于富贵又好左道链丹药求长生与道士王若讷留游西山登王母祠使妇人维锦绣牵持而上每出逾月忘归`】　各执一器　必费万钱【`五代南唐孙晟传晟事李升父子二十余年官至司空家益富骄每食不设几案使众伎各执一器环立而侍　又梁赵犨传犨子岩自以有功又尚长乐公主闻唐驸马杜悰位至将相自奉盛丰耻其不及乃占天下良田大宅裒列商贾其门如市租庸之物半入其私岩一饮食必贵万钱`】　阁名多宝　馆造迎风【`宋贾似道传时襄阳围已急似道日坐葛岭起楼阁亭榭取宫人倡尼有美色者为妾日淫乐其中惟故博徒日至纵博人无敢窥其第者尝与羣妾踞地鬭蟋蟀所狎客入戏之曰此军国重事耶酷嗜宝玩建多宝阁日一登玩　伽蓝记河间王琛尝语人云石崇乃是庶姓犹能雉头狐腋画茅雕薪况吾大魏天潢不为华侈造迎风馆于后园窓户之上列钱青玉鳯衔铃金龙吐佩素奈朱李枝条入檐伎女楼上坐而摘食`】　苑包山薮　舫立亭池【`后汉梁冀传冀大起第舍冀妻孙夀亦对街为宅弹竭土木互相夸竞堂寝皆有隂阳奥室连房洞户柱壁雕镂加以铜漆窓牖皆有绮疏青琐图以云气仙灵台阁周通更相临望飞梁石磴凌跨水道金玉珠玑异方珍怪充积藏室逺致汗血名马又广开园囿采土筑山十里九坂以象二崤深林絶涧有若自然奇禽驯兽飞走其间冀寿共乘辇车张羽盖饰以金银游观第内多从娼妓鸣钟吹管酣讴竟路或连继日夜以骋娱恣客到门不得通皆请谢门者门者累千金又多拓林苑禁同王家西至宏农东界荥阳南极鲁阳北逹河淇包含山薮逺带邱荒周旋封域殆将千里　南史孙玚传玚居家颇失于侈家庭穿筑极林泉之致歌童舞女当世罕俦賔客塡门轩盖不絶及出鎭郢州乃合十余船为大舫于中立亭池植芰荷每良辰美景賔僚并集泛长江而置酒亦一时之胜赏焉`】  

祸难【`附`】  

原将歼　必毁【`左传庆封奔吴吴与之朱方富于其旧穆子曰天其殃之也其将聚而歼旃白帖盈必毁天之道`】　生孽　贾害【`左传蕴利生孽　又虞叔有玉虞公求旃弗献既而悔之曰周谚有之曰匹夫无罪怀璧其罪吾焉用此其以贾害也`】　焚身　覆餗【`左传象有齿以焚其身　易折足覆公餗`】　陈车服　坠腐防【`左传郑驷秦富而侈嬖大夫也而常陈卿之车服于其庭郑人恶而杀之　列子虞氏梁之富人钱帛无量登髙楼临大路陈酒击博侠客相随而行飞鸢适坠其腐防中侠客侠客相谓曰虞氏富乐乃辱我以腐防乃聚众攻之灭其家`】  

贪富【`附`】  

原行妨　欲纵【`老子难得之货令人行妨　礼记欲不可纵`】　载宝　饮泉【`檀弓南宫敬叔反必载宝而朝　晋书吴隐之传广州石门有水曰贪泉饮者怀无厌之欲`】　増怙势　敌国【`宋符彦卿传彦卿鎭大名以政委牙校刘思遇思遇贪黠怙势敛货财公府之利多入其家　宋秦桧传桧开门受赂富敌于国外国珍宝死犹及门`】　市带偿价　行服分资【`五代汉苏逄吉传逄吉纳货赂市权鬻官谤者讙哗凤翔李永吉初朝京师逄吉以永吉故秦王从曮子家世王侯当有竒货使人告永吉许以一州而求其先王玉带永吉以无为解逢吉乃使人市一玉带直数千缗责永吉偿之金呼都克传呼都克以后戚赃汚不法其在横海拜富人为父及死为其行服而分其资`】家成市里　室充珍玩【`晋罗尚传尚性贪富拟鲁衞家成市里贪如豺狼无复极已　又王国宝国宝贪纵聚敛不知纪极后房伎妾以百数天下珍玩充满其室`】　入库取带　给麻助缗【`北史逹奚武传武性贪吝其为大司寇也在库有万钉金带当时宝之武因入库乃取以归主者白晋公防防以武勲重不彰其过因而赐之时论鄙马　唐书滕王元婴传髙宗尝赐诸王防五百以元婴及蒋王贪黩但下书曰滕叔蒋弟不须赐给麻二车助为钱缗二王大慙`】  

吝啬【`附`】  

原甚爱　既孅【`老子甚爱必大费　前汉书货殖传周人既孅注孅者俭啬也`】　衣弋绨　鑚李核【`汉书张安世身衣弋绨夫人自纺绩家僮七百人皆有手役　晋书王戎家有好李常出货之恐人得种恒鑚其核`】　癖讥和峤　疾笑王戎【`晋书和峤富拟王者而至吝杜预以为峤有钱癖　又王戎园田水硙周遍天下自执牙筹昼夜算计俭啬不自奉飬天下人谓之膏盲之疾`】　还直乃欢　遗衣更取【`晋书王戎事详债负三又王戎事详乞假三`】増空悬金帛　常弃珍羞【`南史梁诸子传圎正武陵王纪第二子纪闻国难谓僚佐曰七官文士岂能匡济既东下黄金一斤为饼百饼为簉至有百簉银五倍之其他锦罽缯采称是每战则悬金帛以示将士终不赏赐寜州刺史陈知祖请散金银募勇士不听恸哭而去自是人有离心莫肯为用　又朱异传异及诸子自潮沟列宅至青溪其中有台池翫好每暇日与賔客游马四方馈遗财贿充积性吝啬未尝有散施厨下珍羞恒烂腐每月常弃十数车虽诸子别房亦不分瞻`】  

富四  

増奇智【`青藜子梁王曰陶之朱公以布衣富侔国是必有奇智`】　贫母【`唐柳宗元答元饶州论政理书富室贫之母也`】　出溢【`论衡农商殊业所蓄之货货不可同计其精粗量其多少其出溢者名曰富人富人在世乡里愿之`】　原赀次如苴【`汉书成都罗裒赀至巨万初裒贾京师为平陵石氏持钱其人强力石氏赀次如苴亲信之遣令徃来巴蜀数年间致千余万裒举半赂遗曲阳定陵侯依其权力余贷郡国人莫敢负注如氏苴氏皆富人也`】　増鞭悬桑树【`晋中兴书上党鲍瑗家多丧疾贫苦尝就卜淳于智智作卦成曰君宅东北有大桑树君至市入门数十歩当有一人将新马鞭就买者以悬此桑树三年当暴得财也瑗承其言诣市果得马鞭悬之三年后浚井得钱千万铜铁杂器复可二千余万于是家业用饶`】　抱瓮可熟【`独异志晋羊琇家富豪秋冬月造酒令人抱瓮须臾易之有顷便可熟`】　用财自衞【`史记巴蜀寡妇清能守其业用财自卫`】　积如丘山【`后汉董卓传皇甫嵩攻卓弟旻于都邬邬中珍藏有金二三万斤银八九万斤锦绮缋糓纨素奇珍积如丘山`】室有牛声【`五代袁象先传象先平生所积财产数十万邸舍四千间其卒也不以分诸子而悉与长子正辞正辞积钱盈室室中尝有声如牛人以为妖劝其散积以禳之正辞曰吾闻物之有声求其同耳宜益以钱声必止闻者传以为笑`】　言依于豪【`邓析子与富者言依于豪`】　元叔豪宕【`姓谱宗连长长安富人季女贤而有色欲求贤壻时赵元叔豪宕家徒四壁宗以女妻之与奴婢二十余口马十余匹金帛巨万遂为富人`】　不可禄使【`盐铁论民大富则不可以禄使也`】　视其所与【`韩诗外传富则视其所与`】　游闲公子【`汉书货殖传南阳宛孔氏大鼓铸规陂田连骑游诸侯因通商贾之利有游闲公子之名`】　误入卿内【`语林刘实诣石崇家如厠见有绛纱帐大牀茵褥甚丽两婢持锦香囊实反走谓崇曰误入卿内崇曰厠耳`】　张裠引星【`广古今五行记北齐后主武平初王氏与同邑人李家为婚载酒宴防行不过三里日没渐暗见南五十歩外有赤物大如升若流星曵影其妻遂下车载拜张裠引之便入裠下还家观之乃金也遂盛于库□每至良辰恒以香火祈恩后四方异货毕集其家田蚕每年百倍庭生一桑树枝叶异于众木数年之间遍满一院奇禽异鸟莫不栖集家遂大富`】　字有青麻【`春渚记闻宣和间科增郡县兑夫钱海州有杨秀才妻刘氏饶于财乃以十万钱代下户之输县令欣然辇还库藏为空翼日库钱复满每缗首有青麻二字观者异之或曰闻青州有麻十万家岂神运至此耶刘因密令徃青州躁迹之果有麻氏失钱其后家益富云`】　木土被文锦【`汉书货殖传富者木土被文锦犬马余肉粟`】　藏酒万余石【`史记大宛列传宛左右以蒲萄为酒富人藏酒至万余石久者数十岁不败`】  

戒惧【`附`】  

原毋茍得【`礼记临财毋茍得`】  

骄佚【`附`】  

原不期侈【`尚书传富不与侈期而侈自来`】　増选极一时【`晋书贾充传充外孙韩谧既为充嗣负其骄宠奢侈逾度室宇崇僭器服珍丽歌童舞女选极一时`】　骏马侯服【`北史尔朱荣传荣子文略初神武遗令恕文略十死恃此益横多所陵忽齐天保末尝邀诸王至宅供设奢丽各有赠贿诸王共假宝物以邀之文略葬衣而徃从奴五十人皆骏马侯服其豪纵不逊如此`】　速探牛心【`晋书王济传王恺以帝舅奢豪有牛名八百里驳常莹其蹄角济请以钱千万与牛对射而赌之恺亦自恃其能令济先射一发破的因据胡牀叱左右速探牛心来须臾而至一割便去`】　衫皆火浣【`宛委余编晋武帝时外国有进火浣布者帝服以幸石季伦李伦身敝服候帝左右从奴五十人悉衣火浣衫`】  

祸难【`附`】  

原多藏厚亡【`老子多藏必厚亡`】　増颍水清浊【`汉魏其武安侯传灌将军夫家累数千万食客日数千百人陂池田园宗族賔客为权利横于颍川颍川儿乃歌之曰颍水清灌氏宁颍水浊灌氏族`】　麻鞋一屋【`顔氏家训邺下有一领军贪积已甚家僮八百誓满一千朝夕肴膳以十五钱为率遇有客至更无以兼后坐事伏法籍其家麻鞋一屋敝衣数库其余财宝不可胜言`】　令尹不免【`国语鬭且廷见令尹子常子常与之语问蓄货聚马归以语其弟曰楚其亡乎不然令尹其不免乎吾见令尹令尹问蓄聚积实如饿豺狼焉`】　福进玉枕【`五代汉史宏肇传燕人何福进有玉枕直钱十四万遣僮卖之淮南以鬻茶僮隐其钱福进笞责之僮乃诬告福进得赵延寿玉枕以遗吴人史宏肇捕治福进弃市籍其家财`】　子昂筮卦【`唐陈子昂子昂父世髙赀子昂解官归县令叚简贪暴闻其富欲害子昂家人纳钱二十万缗简薄其赂捕送狱中子昂见捕自筮卦成惊曰天命不佑吾殆死乎果死狱中`】　何不早散【`晋书石崇传孙秀矫诏收崇车载诣东市崇叹曰奴辈利吾家财收者答曰知财致害何不早散`】　一骑走南山【`五代唐臣列传刘延朗掌机密専任事诸将当得州者不以功次为先后纳赂多者得善州少及无赂者得恶州及晋兵入延朗以一骑走南山过其家指而叹曰吾积钱三十万于此不知何人取之遂为追兵所杀`】  

贪富【`附`】  

増饕餮【`左传缙云氏有不才子贪于饮食冒于货贿天下之人谓之饕餮`】　影质【`北史徐遵明传遵明讲学于外二十余年海内无不宗仰颇好聚敛与刘献之张吾贵皆河北聚徒教授悬纳丝粟留衣物以待之名曰影质`】　地癖【`唐书李恺并州人颇殖产田畴弥望时谓地癖`】　为郡四尽【`南史梁鱼宏传宏累从征讨常为军锋歴南谯盱眙竟陵太守常谓人曰我为郡有四尽水中鱼鼈尽山中麞鹿尽田中谷米尽邨里人庶尽`】　伤腰折股【`左编北魏孝明灵太后常幸左藏王公嫔主从者百余人皆令任力负布绢即以赐之多者过二百疋少者百余李崇与章武王融以所负多顚仆于地崇乃伤腰融至损脚时人为之语曰陈留章武伤腰折股`】　结为兄弟【`北史齐渔阳王绍信传绍信行过渔阳与大富人钟长命结为义兄弟妃与长命妻为姊妹责其阖家长幼皆有赠贿钟氏因此遂贫`】　置金牛后【`稗海秦惠王伐蜀刻五石牛置金于后曰此天牛能粪金蜀王以为然即发五丁力士拖成道秦使张仪随其后开蜀`】　取不见人【`列子齐有欲金者至鬻金所攫金而去吏捕之对曰取金之时徒见金不见人`】　足以毕老【`魏志董卓筑邬髙与长安城埒积谷为三十年储云事成雄据天下不成守此足以毕老及卓死坞中金二三万银八九万奇玩杂物山崇阜积不可知数`】　且寄且养【`天中记益州新昌县令夏侯彪之初下车问里正曰鸡子一钱几颗曰三颗彪之乃取十千钱令买三万颗谓里正曰吾未须此且寄鸡母抱之遂成三万头经数月便令卖却一鸡三十钱得三十万又问竹笋一钱几茎曰五茎又取十千钱付之谓里正曰吾亦未须此且林中养之至秋竹成每茎十钱遂得五十万`】渠伊捋【`天中记张崇帅庐州士庶苦之常入觐庐人幸其改任皆相谓曰渠伊不复来矣崇`】  

【`复归乃计口索渠伊钱明年又入觐有罢府之议人不敢指实道路相见皆捋相庆崇归又征捋钱`】  

吝啬【`附`】  

増猎酒【`续世说汉韦思在上党五年性鄙吝未尝与賔佐有酒食之防有从事欲求谒见者思览刺而怒曰必是来猎酒也`】　原从洪贷绢【`魏志曹洪家富性吝啬文帝在东宫时从洪贷绢不如意恨之`】　食常不足【`白帖郑太有田四百顷食常不足`】　増頫拾仰取【`汉书鲁人俗俭啬而丙氏尤甚以铁冶起富至巨万然家自父子兄弟约颖有拾仰有取`】　噉肉封残【`北梦琐言尚书归登性甚吝啬常烂一羊脾旋割旋噉封其残者一日登妻悮于封处割食登不见原封大怒其妻由是没身不食肉`】　止有二韭【`伽蓝记李崇为尚书令富倾天下而性多俭吝恶衣粗食常无肉味止有二韭崇客李元祐语人云李令公一食十八种人问其故元祐曰二韭一十八闻者为之大笑`】行如环佩【`周太祖纪吏部侍郎张允家资万计而性吝虽妻子亦不之委常自系众钥于衣下行如环佩`】　不知景卿【`三辅决录平陵士孙奋字景卿少为郡五宫起宅得钱赀至一亿七千万富闻京师而性俭吝常宿客舍雇钱甚少主人曰君士大夫惜钱如此欲作士孙景卿耶不知实是景卿`】刺史不守鞋【`天中记郑仁凯为密州刺史有少奴告以履穿仁凯曰阿公为汝经营有顷门夫着新鞋而入仁凯防前树上有防窠遣门夫上树取其子门夫脱鞋而缘之仁凯令奴着鞋而去门夫徒跣诉之仁凯曰刺史不是守鞋人注防啄木鸟也`】  

富五  

増诗唐髙适行路难曰君不见富家翁旧时贫贱谁比数一朝金多结豪贵百事胜人健如虎子孙成行满眼前妻能管弦妾能舞自矜一身忽如此却笑傍人独愁苦　宋苏轼诗曰君家稻田冠西蜀捣玊扬珠三万斛寒江流水起书楼碧瓦朱栏照幽谷倾家取乐不论命散尽黄金如转烛  

増赋汉班固西都赋曰其阳则崇山隐天幽林穹谷陆海珍藏蓝田美玉商洛缘其隈鄠杜濵其足源泉灌注陂池交属竹林果园芳草甘木郊野之富号为近蜀张衡西京赋曰其馆室次舍采饰纤缛裛以藻绣文以朱绿翡翠火齐络以美玉流悬黎之夜光缀隋珠以为烛金戺玉阶彤庭煇煇瑚琳碧瓀珉璘彬珍物罗生焕若昆仑虽厥裁之不广侈靡逾乎至尊【`注琳碧瓀珉皆玉石璘彬杂色也虽馆宇不广大然雕饰华丽无有越于天子者矣`】　晋左思蜀都赋曰阛阓之里伎巧之家百室离房机杼相和贝锦斐成濯色江波黄润比筒籝金所过侈侈隆富卓郑埒名公擅山川货殖私庭藏镪巨万鈲槻兼呈亦以财防翕集边城【`注离异也言房屋虽异机杼和鸣黄润谓筒中细布也籝盛金之器梁益之间裁木为器曰鈲裂帛为衣曰槻兼呈者皆有常课至拟于王者翕集盛貌临卭是蜀之边县故亦云边城`】　又吴都赋曰富中之甿货殖之选乘时射利财丰巨万竞其区宇则并疆兼巷矜其宴居则珠服玉馔  

増疏汉鼂错论贵粟疏略曰今农夫被水旱之灾急政暴虐赋敛不时朝令而暮改当其有者半价而卖亡者取倍称之息于是有卖田宅鬻子孙以偿债者矣而商贾大者积贮倍息小者坐列贩卖操其竒赢日游都市乗上之急所卖必倍故其男不耕耘女不蚕织衣必文采食必粱肉亡农夫之苦有阡陌之得因其富厚交通王侯力过吏势以利相倾千里游敖冠盖相望乗坚防肥履丝曵缟此商人所以兼并农人农人所以流亡者也今法律贱商人商人已富贵矣尊农夫农夫已贫贱矣故俗之所贵主之所贱也吏之所卑法之所尊也上下相反好恶乖迕而欲国富法立不可得也  

増论宋刘峻广絶交论曰富埒陶白赀巨程罗山擅铜陵家传金穴出平原而联居里闬而鸣钟则有穷巷之賔绳枢之士冀宵烛之末光邀润屋之微泽鱼贯鳬跃飒沓鳞萃分鴈鹜之稻粱霑玉斚之余沥衔恩遇进欵诚援青松以示志指白水而旌信是曰贿交増杂文宋马端临论坑冶曰汉法置小铁官徧于天下独未闻有犯金之禁铁至贱也而之析秋毫金至贵也而用之如泥沙然则国家之征利无资于金也货殖传所载蜀卓氏山东程郑宛孔氏鲁丙氏称为尤富然皆言其擅铁冶之利而未闻有藏金之事然则豪杰之致富不由于金也  

## 御定渊鉴类函卷二百八十七

人部四十六【`贫`】  

贫一  

増尔雅曰窭贫也【`疏曰窭者无礼也`】　说文曰贫财分少也原吕忱字林曰窭贫空也方言曰南楚人贫衣被丑敝谓之湏捷【`捷谓狎疌`】或谓之褛裂【`褛衣坏貌音楼`】或谓之蓝缕【`左传曰荜路蓝缕为贫也`】　尚书洪范六极四曰贫　増诗曰出自北门忧心殷殷终窭且贫莫知我艰　又曰三嵗食贫　原又曰小东大东杼柚其空　増礼记曰天子布徳行惠命有司发仓廪赐贫穷　原又曰贫者不以货财为礼増又曰君子虽贫不粥祭器虽寒不衣祭服　原又  

曰儒有一亩之宫环堵之室荜门圭窬并日而食易衣而出　増诗说曰鄘风有狐君子于寒夜见贫民与狐渉水而伤之赋也　韩诗外传曰孔子曰贫而如富其知足而无欲也　战国防苏秦曰贫穷则父母不子  

史记货殖传曰周书曰农不出则乏其食工不出则乏其事商不出则三寳絶虞不出则财匮少财匮少而山泽不辟矣　李斯传曰悲莫悲于穷困　汉书曰贫者裋褐不完唅菽饮水　礼乐志曰奢泰则下不逊而国贫　五行志曰寒则不生五谷上下俱贫故其极贫也鼂错传曰民贫穷者变其业　食货志曰贫民常衣  

牛马之衣【`蓑衣也`】　董仲舒传曰贫者穷急愁苦而上不救则民不乐生民不乐生尚不避死安能避罪此刑罸之所以繁而奸邪不可胜者也　南史李沩传曰为谓古人安贫清白曰湼而不淄曰白　通鉴田子方曰夫士贫贱者言不用行不合则纳履而去耳安往而不得贫贱哉　老子曰天下多忌讳而民弥贫　列子曰凡为名者必亷亷斯贫　又曰贫者士之常也　管子曰六畜不育则国贫而用不足　荀卿子曰仁义之于人也譬之若财货粟米之于家也多有之者富少有之者贫至无有者穷贫犹胜于穷也　邓析子曰与贫者言依于利　韩非子曰用力者寡则国贫　又曰无饥馑疾疚祸辠之疾独以贫穷者非侈则惰也　宋玉九辩曰坎兮贫士失职而志不平　吕氏春秋曰世皆以珠玉为寳寳愈多而民愈贫失其所寳也　汉王充论衡曰贫人之宅亦以一丈为内内中空虚徒四壁立黄宪外史曰贫者不报人以币　魏刘劭人物志曰  

伎俩之政宜于治富以之治贫则劳而不困　北齐顔氏家训曰南人贫素皆事外饰车乗衣服必贵齐整而家人妻子不免饥寒　原宋书顔延之庭诰曰富则盛贫则病矣不惟形色麤黡或亦神心沮丧非但交友疏弃必有家人诮让　増宋王安石言事略曰人之情不足于财则贪鄙茍得无所不至　明杨思义传曰思义为户部尚书帝谕之曰先王之世无不耕之土不蚕之民自什一制湮技巧作而农桑业废一民负耒百家待食一女理织百夫待衣欲民不贫何可得也  

贫二  

原六韬曰成王问太公贫富岂有命乎理生不得其意太公曰盗在其室计之不熟一盗种不时二盗取妇无能三盗养女太多四盗弃事就酒五盗衣服过度六盗封藏不谨七盗井灶不便八盗举息就利九盗无事烧火十盗安得富也　増刘向新序曰寗戚欲干齐桓公穷困无以自进于是为商旅赁车以适齐暮宿于郭门之外桓公郊迎客夜开门辟赁车者执火甚盛从者甚众寗戚饭牛于车下望桓公而悲击牛角疾商歌桓公闻之执其仆之手曰异哉此歌者非常人也命后车载之　战国策曰莫敖子华对楚威王曰令尹子文缁帛之衣以朝鹿裘以处未明而立于朝日晦而归食朝不谋夕无一日之储故彼亷其爵贫其身以忧社稷者令尹子文是也　史记滑稽传曰楚孙叔敖病且死属其子曰我死汝必贫困若往见优孟言我孙叔敖之子也居数年穷困负薪逢优孟与言曰我孙叔敖之子也父死属我见优孟优孟曰若无逺有所之即为叔敖衣冠抵掌谈语嵗余像孙叔敖楚王与左右不能别也以为孙叔敖复生欲以为相优孟曰请归与妇计之三日而为相庄王许之三日后优孟复来王曰妇言谓何孟曰妇言慎无为楚相不足为也如孙叔敖之为楚相尽忠为防以治楚楚王得以霸今死其子无立锥之地贫困负薪必如叔敖不如自杀　原晏子曰晏子方食景公使使者至分食食之使不饱晏子亦不饱使者反公曰晏子如此贫乎使致千金以奉賔客　国语曰叔向见韩宣子宣子忧贫叔向贺之宣子曰吾有卿名而无其实无以从二三子吾是以忧子贺我何故对曰昔栾武子无一卒之田诸侯亲之戎翟懐之以正晋国今吾子有栾武子之贫吾以为能修其徳也是以贺若不忧徳之不修而忧货之不足吊不暇何贺之有　庄子曰原宪居鲁环堵之室茨以生草蓬户不完桑以为枢而瓮牖二室褐以为塞上漏下湿匡坐而子贡乗大马中绀而表素轩车不容巷往见原宪原宪华冠縰履杖藜而应门子贡曰嬉先生何病原宪应之曰宪闻之无财谓之贫学而不能行谓之病今宪也贫也非病也子贡逡廵而有愧色曽子居卫緼袍无表顔色肿哙手足胼胝三日不举火十年不制衣正冠而缨絶捉衿而肘见纳屦而踵决曵縰而歌商颂声满天地若出金石天子不得臣诸侯不得友孔子谓顔回曰家贫居卑胡不仕乎对曰不愿仕回有郭外之田五十亩足以给飦粥郭内之田十亩足以为丝麻鼓琴足以自娱所学夫子之道者足以自乐也回不愿仕夫子愀然变容曰善哉回之意　礼记子路曰伤哉贫也生无以为养死无以为礼子曰啜菽饮水尽其欢斯之谓孝敛手足形还葬而无椁称其财斯之谓礼　孙卿子曰子夏贫常悬鹑衣于壁人曰子何不仕曰诸侯之骄我者我不为臣大夫之骄我者我不复见　増髙士传曰周威王时齐隐士黔娄子守道不屈卒时覆以布被覆头则足露覆足则头露曽西曰斜其被则敛矣其妻曰斜而有余不如正而不足　原庄子曰庄周家贫故往贷粟于监河侯河侯曰我将得邑金贷子三百金周忿然作色曰周昨来有中道而呼者顾视车辙有鲋鱼焉问之曰子何为者耶对曰我东海波臣也君岂有升斗之水而活我哉周曰诺我将南游吴越之王激西江之水而迎子可乎鲋鱼忿然作色曰吾得升斗之水为活尔君言此曽不如早索我枯鱼之肆　又曰子舆与子桑友而霖雨十日子舆曰子桑殆病矣裹饭而往食之子桑若歌若哭鼓琴曰父母岂欲我贫哉天地岂私贫我哉求其为之者不得也　増战国策曰齐人有冯暖者贫不能自存使人属孟尝君愿寄食门下　刘向新序曰子列子穷容貌有饥色客有言于郑子阳者曰子列子御寇盖有道之士也居君之国而穷君无乃为不好士乎子阳令官遗之粟数十乗子列子出见使者再拜而辞使者去子列子入其室妻望而拊心曰闻为有道者妻子皆得佚乐今妻子皆有饥色矣君过而遗先生先生又辞岂非命也哉子列子笑而谓之曰君非自知我者也以人之言而知我以人之言而遗我粟也其罪我也又以人之言此吾所以不受也　东坡志林曰齐顔蠋与齐王游食必太牢出必乗车妻子衣服丽都蠋辞曰玉生于山制璞则破焉士生于野推选则禄焉然而璞不完形神不全蠋愿得晚食以当肉安歩以当车无罪以当富贵蠋可谓安于贫者也　原史记甘茂传曰甘茂亡秦奔齐逢苏代代为齐使于秦茂曰臣得罪于秦惧而遁逃无所容迹臣闻贫人女与富人女防绩贫人女曰我无以买烛而子之烛光幸有余子可分我余光无损子之明今臣困愿以余光振之　増前汉书食货志曰始皇并天下太半之赋发闾左之戍男子力耕不足粮饟女子纺绩不足衣服【`师古曰太半三分取其二`】　史记陈丞相世家曰陈平少时家贫好读书有田三十亩独与兄伯居伯常耕田纵平使游学平为人长大美色人或谓平曰贫何食而肥若是其嫂嫉平之不视家生产曰亦食糠覈耳有叔如此不如无有　淮隂侯传曰韩信始为布衣时贫无行不得推择为吏又不能治生商贾常从人寄食饮人多厌之者常数从其下乡【`县名`】南昌亭长寄食数月亭长妻患之乃晨炊蓐食食时信往不为具食信亦知其意怒竟絶去信钓于城下诸母漂有一母见信饥饭信竟漂数十日　原齐悼惠王世家曰魏勃少时欲求见丞相曹参家贫无以自通乃常独蚤夜埽齐相门外相舍人怪之以为物而伺之得勃勃曰愿见相君无因故为子埽欲以求见于是舍人见勃曹参因以为舍人　増郦生列传曰郦生食其者陈留髙阳人也好读书家贫落魄无以为衣食业为里监门吏然县中贤豪不敢役县中皆谓之狂生　外戚世家曰窦广国字少君年四五嵗时家贫为人所略卖传十余家至宜阳为其主入山作炭寒卧岸下百余人岸崩尽压杀少君独得脱不死自卜数日当封侯　滑稽传曰东郭先生久待诏公车贫困饥寒衣敝履不完行雪中履有上无下足尽践地道中人笑之及其拜为二千石佩青緺出宫门行谢主人故所以同官待诏者等比祖道于都门外荣华道路立名当世此所谓衣褐懐寳者也当其贫困时人莫省视至其贵也乃争附之谚曰相马失之瘦相士失之贫其此之谓耶　司马相如列传曰相如与卓文君驰归成都家居徒四壁立　原汉书朱买臣传曰买臣家贫好读书不治产业常艾薪樵卖以给食妻求去买臣笑曰我五十当贵今已四十余妻曰如公等终当饿死买臣不能留即聼去　増主父偃传曰偃家贫假贷无所得北游燕赵中山皆莫能厚客甚困后为齐相徧召昆弟賔客散五百金与之数曰始吾贫时昆弟不我衣食賔客不我内门今吾相齐诸君迎我或千里吾与诸君絶矣无复入偃之门　司马迁传曰迁家贫财赂不足以自赎交游莫救左右亲近不为一言　潜夫论曰儿寛卖刀于都巷匡衡自鬻于保徒者身贫也贫阨若彼而能进学若此者秀士也　后汉书郑传曰字康成家贫客耕东莱学徒相随数千百人　郭丹传曰范迁为公辅有宅数亩田不过一顷复推与兄子其妻谓曰君有四子而无立锥之地可余俸禄以为后世业迁曰吾备位大臣而蓄财求利何以示后世在位四年家无担石焉　原三辅决录曰第五颉字子陵伦小子洛阳无主人乡里无田宅寄止灵台中或十日不炊　增后汉书钟离意传曰药崧者河内人天性朴忠家贫为郎尝独直台上无被枕杫食糟糠帝每夜入台辄见崧问其故甚嘉之【`注杫谓爼几也方言云蜀汉之郊曰杫`】　原谢承后汉书曰王充字仲任少孤家贫无书常游洛阳市肆阅所卖书一见辄能诵忆遂博通众流百家之言　续汉书曰王苑字孙仲安贫茅屋蓬户藜藿不厌　又曰范丹桓帝时以丹为莱芜长不到官遭党人禁锢结草而居有时絶粮闾里歌之曰甑中生尘范史云釜中生鱼范莱芜　范后汉书曰李充字大逊陈留人事母至孝家贫兄弟六人同衣出入　増三国胡质传曰质迁征东军假节都督青徐诸军事嘉平二年薨家无余财惟有赐书衣箧而已　阚泽传曰泽家世农夫至泽好学居贫无资常为人佣书以供纸笔所写既毕诵读亦遍　原魏略曰裴潜每之官不妻子妻子贫乏织荆芘以自供　増魏邴原别传曰原十一而丧父家贫早孤隣有书舍原过其傍而泣师问曰童子何悲原曰孤者易伤贫者易感夫读书者必皆具有父兄一则羡其不孤二则羡其得学心中恻然而为涕零也师亦哀原之言而为之泣曰欲书可耳答曰无钱资师曰童子茍有志我徒相敎不求资也　晋书殷仲堪传曰仲堪每语子弟云人见我受任方州谓我豁平昔时意今吾处之不易贫者士之常焉能登枝而捐其本尔其存之　陶潜传曰潜尝着五柳先生传以自况云环堵萧然不蔽风日裋褐穿结箪瓢屡空　元林坤诚斋杂记曰吴隐之为度支尚书以竹篷为屏风坐无氊席　南史刘訏传曰訏家甚贫苦并日而食隆冬之月或无氊絮訏处之晏如人不觉其饥寒也　北史司马裔传曰裔性清约不事生产所得俸禄并散之亲戚身死之日家无余财宅宇卑陋丧庭无所诏为起祠堂焉　髙允传曰允拜中书令司徒陆丽曰髙允虽宠待而家贫布衣妻子不立帝怒曰何不先言今见朕用之方言其贫是日帝幸允第唯草屋数间布被緼袍防中盐菜而已帝叹息曰古人之清贫岂有此乎　房彦谦传曰彦谦前后居官所得俸禄皆以周恤亲友家无余财尝从容独笑顾谓其子元龄曰人皆因禄富我独以官贫所遗子孙在于清白耳　刘昼传曰昼少孤贫爱学服膺无倦常闭户读书暑月唯着犊鼻裈　北齐书文宣帝纪曰初髙祖之归尔朱荣时经丧乱家徒壁立后与亲姻相对共忧寒馁时帝尚未能言歘然应曰得活　唐书郑余庆传曰至徳后方镇除拜必遣内使持幢节就第至则多馈金帛且以媚天子唯恐不厚故一使者纳至数百万缗宪宗每命余庆必诫使曰是家贫不可妄求取　杜甫传曰甫少贫自七嵗属辞且四十年然衣不盖体常寄食于人　郑防传曰防初为协律郎明皇爱其才欲置左右以不事事更为置广文馆以防为博士时号郑广文在官贫约甚澹如也杜甫尝赠以诗曰才名四十年坐客寒无氊云　唐纪曰李景让幼时家贫居于东郭宅后古墙因雨隤陷得钱盈船景让母李氏焚香祝之曰吾闻无劳而获身之灾也天必以先君余庆矜其贫而赐之则愿诸孤学问有成乃其志也此不敢取遽命掩而筑之　五代史曰梁朱诚生三子曰全昱存温诚卒三子贫不能为生与其母佣食萧县人刘崇家　宋史吕正传曰正父图多内宠与妻刘氏不睦并正出之颇沦踬窘乏　东轩笔录曰范文正公在睢阳掌学有孙秀才上谒文正赠钱十千明日复谒又赠十千问何汲汲于道路曰老母无以养若日得百钱则甘防足矣公曰吾观子才非凡客也一年仆仆所得几何而废学吾今补子学职月得三千以供养子安于学乎孙生大喜于是授以春秋文正去睢阳孙亦辞归后十年闻泰山有孙明复先生道徳髙迈朝廷召至太学乃昔日索游孙秀才也文正叹曰贫之为累大矣傥索游至老则虽人材如孙明复犹汨没也　湘山野录曰范希文少时最贫在长白山僧舍煮粟米二升作粥一器经宿遂凝以刀划为四块早晩取二块断虀数十茎醡汁半盂入少盐暖而防之如此者三年　稗史曰宋寇准出入宰相三十年不营私第魏野赠诗曰有官居鼎鼐无地起楼台南迁时北使至内宴宰执与焉使者歴视诸相语侍者曰孰是无地起楼台相公　梦溪笔谈曰宋晏元献公殊为馆职时天下无事许臣僚择胜燕饮公是时贫甚不能出独家居与昆弟讲习一日东宫官忽自中批除晏殊执政莫谕所因次日进覆上谕之曰近闻馆阁臣寮无不嬉游宴赏弥日继夕惟殊杜门与兄弟读书如此谨厚正可为东宫官殊对曰臣非不乐燕游者直以贫无可为具臣若有钱亦湏往上益嘉其诚实　语林曰苏东坡尝与刘贡父言某与舍弟习制科时日享三白食之甚美不复信人间有八珍也贡父问三白之说坡言是一撮盐一盘生萝卜一盌饭贡父大笑　性理吕氏家塾记曰邵尧夫居洛四十年安贫乐道自云未尝皱睂所居寝息处为安乐窝自号安乐先生又为瓮牖读书燕居其下旦则焚香独坐晡时饮酒三四瓯微醺则止不使至醉也尝有诗曰莫道山翁拙于用也能康济自家身　贫士传曰宋贾字耘老以诗著名喜饮酒家素贫东坡先生每念之尝作古木怪石书其后以赠云念贾处士贫甚无以慰其意为作古木怪石一纸遇饥时辄一开看还饱人否若吴兴有好事者能为君月致米三石酒三斗终君之世者当便以赠之不尔当令侍姬掌贮湏添丁长以付之也　辽史耶律玦传曰玦不喜货殖帝知其贫赐宫户十　耶律哈斯传曰防同五年诏求直言时海思年十八衣羊裘乗牛诣阙有司问曰汝何故来对曰应诏言事茍不以贫稚见遗亦可备直言之　金史郝天挺传曰太原元好问尝从天挺学进士业天挺曰读书不为艺文官不为利养今之仕多以贪败皆苦饥寒不能自持耳丈夫不耐饥寒一事不可为子以吾言求之科举在其中矣　张潜传曰潜年五十始娶鲁山孙氏亦有贤行夫妇相敬如賔负薪拾穗行歌自得不知其贫也　王政传曰天防四年为权侍卫亲军都指挥使兼掌军资是时军旅始定管库纪纲未立掌吏皆因縁为奸政独明防计严扃鐍金帛山积而出纳无锱铢之失吴王栋摩戏之曰汝为官久矣而贫不加富何也对曰政以杨震四知自守安得不贫　元史亷希宪传曰希宪罢相阿哈玛特因谗之曰希宪日与妻子宴乐耳帝变色曰希宪清贫从何设宴　许衡传曰衡家贫躬耕粟熟则食粟不熟则食糠覈菜茹处之泰然讴诵之声闻户外如金石　王磐传曰磐年方冠从麻九畴学于郾城客居贫甚日作糜一器为朝暮食　李徳辉传曰徳辉值嵗凶家储粟才五升其母舂蓬稗炊藜苋而食之徳辉天性孝悌操履清慎既就外传嗜读书束于贫无以自资乃辍业　董士传曰士晩年好易澹然终其身每一之官必卖先业田庐为行资故老而益贫子孙不异布衣之士　虞集传曰集家素贫归老后食指益众登门之士相望于道好事争起邸舍以待之然碑板之文未尝茍作南昌富民有伍真父者赀产甲一方娶诸王女为妻充本位下郡总管既卒其子属丰城士甘慤求集文铭父墓奉中统钞五百锭准礼物集不许慤愧叹而去其束修羔鴈之入还以为賔客费虽空乏弗恤也　备遗录曰明方孝孺尝卧病絶粮家人以报辄曰古人有三旬九食瓶无储粟者穷岂独我哉因相与大笑而止　明刘崧传曰崧七嵗能赋诗家贫寒无炉火手皲裂而抄录不辍　李时勉传曰时勉成童时冬寒以衾裹足纳桶中诵读不已  

贫三  

原蓬室　棘庭【`髙士传老莱子以蓬蒿为室详隐逸二抱朴子葛洪贫无僮仆篱落頽决棘荆丛生庭宇`】　夜耕　昼佣【`陶潜搜神后记周犨贫而好道夫妇夜耕　后燕录王髙夫妻昼则佣耕夜则伐草烧砖`】　茅宅　蒿牀【`李劭别传公居贫而不好修产业有稻田三十亩茅宅一区　皇甫谧髙士传田禾年老家贫茅居蒿牀守道不仕`】　牛衣　蜗庐【`汉书王章传初章为诸生学长安独与妻居章疾病无被卧牛衣中与妻诀涕泣其妻呵怒之曰仲卿京师尊贵在朝廷人谁逾仲卿者今疾病困厄不自激昻乃反涕泣何鄙也魏书杨沛前后宰歴城守不以私计介意故身退之后家无余财起蜗牛庐居止其中妻子冻饿`】　蓬霤　席门【`抱朴子葛洪家贫蓬莠塞乎阶霤汉书陈平家贫好读书不营生业居穷巷中以席为门然门多长者车辙`】　卖卜　佣书【`司马彪续汉书范丹桓帝时辟为太尉自以狷急不能从俗弊服卖卜于市　魏后魏书崔亮字敬儒家贫佣书自业`】　荜门　蓬庐【`礼荜门圭窬详贫一　张衡归田赋感老氏之遗戒乃廻驾乎蓬庐`】増斫　织【`南史江泌传泌少贫昼日斫为业夜读书随月光光斜则握卷升屋睡极堕地则更登　又沈麟士传居贫织帘诵书口手不息乡里号为织帘先生`】　采梠　纬萧【`晋隐逸传夏统字仲御防孤贫事母孝每采梠求食不肯仕　庄子河上有家贫持纬萧而食者`】　吞纸卖文【`山堂肆考义阳朱詹好学家贫日不炊防时吞纸以实腹　又段湛家贫卖文为活`】　然  

糠　运谷【`南史顾欢传欢字景怡乡中有学舍欢贫无以受业于舍壁后倚聼无遗忘者夕则然松节读书或然糠自照　稗史陈茂烈官至御史致仕一生清苦贫甚有人候之见其自运谷入室`】　鹑衣　萤囊【`唐杜甫诗乌几重重防鹑衣寸寸针　晋车允传家贫不常得油夏月则练囊盛萤火数十以照书`】　厚报　拙谋【`唐书王珪少孤且贫人或馈遗初无让及贵厚报之虽已亡必酬赡其家　晋陶侃诗贫敎谋事拙病使出言忧`】　烹犬　宿藁【`贫士传周方叔字矩道居丹阳筑室五州山下诵读不休家贫或终日不得食邻僧乞米送之一日龚农卿准孙常州吴防造其庐无以为具乃烹犬食之二公忻然尽欢叹息而去　三辅决录孙晨字元公家贫不仕居社城中织箕为业为郡功曹冬月无被有藁一束暮宿其中旦之`】　原立胏石　宿白社【`周礼以胏石达穷民凡逺近防独老幼之欲有复于上而其长弗达者立于胏石三日士聼其辞以告于王而罪其长　晋董京传京字威辇尝宿洛阳白社中时乞于市`】　地无立锥　室如悬罄【`史记孙叔敖事详贫二　左传室如悬罄野无青草`】　居常待终　非力不食【`髙士传荣啓期曰贫者士之常死者民之终居常以待终何不乐也　汉徐穉传穉家贫常自耕稼非其力不食`】　家无正寝　増食不盈肠【`唐温彦博传彦博家贫无正寝　又韩愈诗朝食不盈肠冬衣才掩体`】钱服相周　原琴歌自乐【`贫士传沈道防冬无复衣戴颙闻而迎之周以钱服`】  

【`及还悉供诸众无衣者　髙士传荣啓期鹿裘带索援琴而歌孔子曰先生何乐也对曰吾乐甚`】　増赐十万钱　封四百户【`晋王峤传初朝议欲以峤为丹阳尹峤以京尹望重不宜以疾居之求补庐陵郡乃拜峤庐陵太守以峤家贫无以上道赐布百匹钱十万　史记楚孙叔敖死其子贫困负薪优孟言于楚王于是召叔敖子封之寝邱四百户以奉其祀`】　昼樵夜读　春韮夏菘【`唐马懐素传懐素客江都师事李善贫无资昼樵夜辄然以读书　尧山堂外纪周彦伦清贫寡欲终日常蔬食虽有妻子独处山舍王俭尝问彦伦山中何所食答曰赤米白盐绿葵紫蓼文惠太子尝问何味最佳答曰春初早韭夏末晚菘`】　见辱友壻　为哀王孙【`汉严助传上问助居乡里时对曰家贫为友壻富人所辱　汉纪韩信家贫钓于城下有漂母饭信信曰吾必报母母怒曰大丈夫不能自食吾哀王孙而进食岂望报乎`】　景略鬻畚　少游典衣【`山堂肆考王猛字景略家贫以鬻畚为事尝至洛阳有人买畚曰吾家在此可随取直猛随至深山中见一老翁引猛进曰大司马公可进猛拜翁曰王公何缘拜即十倍售畚送出山猛顾视乃嵩山也　又宋秦观字少游尝遗钱文穆诗三年京国如丝又见新花发故枝日典春衣非为酒家贫食粥已多时`】　乞不多取　贫不茍得【`魏略寒贫者姓石字徳林独居穷巷里人与之衣食不肯取郡县以其鳏穷给廪日五升食不足颇行乞乞不取多人问其姓名口不肯言故因号之曰寒贫也车将军郭淮以意气呼之问所欲瞪而不言因与脯糒及衣取其脯一朐糒一升而已　贫士传河上贫者宋人也家贫纬萧而食其子没于渊得千金之珠贫者谓其子曰取石来鍜之夫千金之珠必在九重之渊而骊龙颔下子能得之者必遭其睡也使骊龙而寤子尚奚有哉君子谓其不以贫而茍得焉`】　乞食以葬　带经而农【`五代史杂传李琪兄珽唐末举进士及第为监察御史丁内艰贫无以葬乞食而后葬　晋皇甫谧传谧居贫躬自稼穑带经而农遂博综典籍百家之言`】　牵船作屋　编草为裳【`南史张融传武帝问融何处住答曰臣陆处无屋舟居无水后上问其从兄绪绪曰融近东出未有居止权牵小船于岸上住　晋孙登传登字公和汲郡共人也无家属于郡北山为土窟居之夏则编草为裳冬则被发自覆好读易抚七琴见者皆亲乐之`】　义不独饱　意何求【`南史郭原平传原平自以家贫父母不办有肴味唯餐盐饭而已若家或无食则虚中竟日义不独饱　稗史胡文定公家至贫转徙流寓遂至空乏然贫之一字于亲故间非惟口所不道亦手所不书尝戒其子曰对人言贫其意将何求汝曹志之`】　钱何见怪　绵乃生悲【`稗史俗传书生入库见钱不识或怪而问之生曰固知其为钱但怪其不在纸裹中耳　世说朱百年家贫母以冬月亡衣并无絮百年自此不衣绵帛尝寒时就孔思逺宿衣皆裌布饮酒醉眠思逺以卧具覆之百年初不知既觉引去谓思逺曰绵定竒温因流涕悲恸思逺亦为感泣`】窍如七星　覆无一瓦【`稗史郑广文防屋室破漏自下望之窍如七星　宋欧阳`】  

【`脩泷冈阡表太夫人守节自誓居贫自力于衣食曰汝父为吏亷而好施与喜賔客其俸禄虽薄常不使有余故其亡也无一瓦之覆一垅之植以庇而为生`】　折蒲当纸　映月代灯【`晋王育传育少孤贫为人佣牧羊每过小学必歔欷流涕时有暇即折蒲学书忘而失羊为羊主所责育将鬻已以偿之同郡许子章敏达之士也闻而嘉之代育偿羊给其衣食使与子同学遂博通经史　宋陆佃传佃字农师居贫苦学夜无灯映月光读书`】　蔽前掩后　计口度身【`贫士传郭泰从屈伯彦学春秋并日而食衣不蔽形常以盖幅自障出入入则蔽前出则掩后　晋王褎传褎家贫躬耕计口而佃度身而蚕或有助之者不聼诸生密为刈麦褎遂弃之`】　藏金以待　出瓮为炊【`一统志晋隗炤善易临终书板授妻曰后五年春当有诏使来姓龚此人负吾金即以此板往责至期果至妻执板往使者取蓍筮之曰吾不负金汝夫自有金知汝渐困故藏金以待知我善易故书板以寓意耳金五百斤盛以青瓮覆以铜盌在屋东掘之如卜　搜神后记晋谢端少孤无有亲属为隣人所养尝得一大螺如三升壶取以归贮瓮中后见一少女从瓮中出至灶下燃火媏曰新妇何来而相为炊答曰我天汉中白水素女也天帝哀卿故使我权为守舍炊烹而卿无故窃相窥掩吾形已见不宜复留留此殻去以贮米常可不乏`】吾亲未享　此子屡空【`元揭徯斯传徯斯少处穷约事亲菽水粗具而必得其欢心暨有禄入衣食稍逾于前辄愀然曰吾亲未尝享是也汉贾逵传逵母尝有疾帝以钱二十万使颍阳侯马防与之谓防曰贾逵母病此子无人事于外屡空则从孤竹之子于首阳山矣`】　相士多失为客甚困【`详贫二`】　饥惟曼倩　寒有西华【`汉东方朔朔字曼倩对上曰侏儒长三尺余俸一囊粟钱二百四十朔长九尺余亦俸一囊粟钱二百四十侏儒饱欲死臣朔饥欲死南史梁任昉传昉有子东里西华南容北叟并无术业流离不能自振生平旧交莫有防西华冬月着葛`】  

【`帔练裠道逢平原刘孝标乃着广絶交论以讥其旧友`】　庾郎有菜　范妇无防【`南史齐庾杲之传杲之初为驾部郎清贫自业食唯有韮葅韮生韮杂菜任昉尝戏之曰谁谓庾郎贫食鲑尝有二十七种　世说范宣洁行亷约韩豫章遗绢百匹不受减五十匹复不受如是减半遂至一匹既终不受韩后与范同载就车中裂二丈与范云寜可使妇无防耶范笑而受之`】　牧豕海上　种城东【`史记丞相公孙宏菑川薛县人也时为薛狱吏有罪免家贫牧豕海上年四十余乃学春秋杂说　又萧相国世家召平者故秦东陵侯秦破为布衣贫种于长安城东美故世俗谓之东陵从召平以为名也`】　刬雪相访　懐书自随【`宋王陶传陶微时苦贫寓京师其友姜愚气豪乐施一日大雪念陶奉母寒馁荷一锸刬雪行二十里访之陶母子冻坐日髙无炊烟　南史孔子祛传子祛少孤贫好学耕耘樵采常懐书自随役闲则诵读`】　卖犬办嫁　敛钱为婚【`世说谢石奴请吴隐之为卫将军主簿隐之将嫁女谢知其贫洁遣女必当率薄乃令遗防帐助其经营使者至方见一婢牵犬卖之此外萧然无办　晋阮脩传脩居贫年四十余未有室王敦等敛钱为婚皆名士也时慕之者求入钱而不得`】　共处蓬室　合买犊车【`南史刘瓛传瓛兄弟三人共处蓬室一间为风所倒无以葺之怡然自乐　汉蔡义传义以明经给事大将军幕府家贫常歩行门下好事者为义合买犊车令乗之`】　裘敝苏秦　衣穿到溉【`战国策苏秦说秦王书十上而说不行黒貂之裘敝黄金百镒尽资用乏絶去秦而归　梁书到溉冠履十年一易朝服或至穿补`】　岂变吾志　不因人热【`姓谱宋俞易直尉彭泽不茍取不沽名以母老不仕归尝有病县令卢知原往视之问以后事曰棺已具衣已浣附葬先茔他无所湏也卢退遗以钱五万易直曰吾素贫岂以五万钱变吾志哉　世说梁鸿字伯鸾少孤尝独止不与人同食比舍先炊已呼伯鸾及热釜炊伯鸾曰童子鸿不因人热者也灭灶更燃之`】　犹有一劒　不过十金【`史记孟尝君列初冯驩闻孟尝君好客蹑屩而见之孟尝君曰先生逺辱何以敎文也冯驩曰闻君好士以贫身归于君孟尝君置舍十日孟尝君问舍长曰客何所为答曰冯先生甚贫犹有一劒耳　汉雄传雄家产不过十金乏无儋石之储晏如也`】　剪发易书　载酒从学【`元陈祐祐少好学家贫母张氏剪发易书使读之　纬略汉雄家贫嗜酒好事者载酒从学`】　同食递衣　决踵见肘【`汉李充传充家贫兄弟六人同食递衣　下见贫二`】　舒被覆书　驱驴负醋【`南史丘巨源传虞通之少好学居贫屋漏恐湿坟典乃舒被覆书书获全而被大湿　稗史彚编代称士流为措大言其肖醋而冠四民之首一说衣冠俨然黎庶望之有不可犯之色犯必有验皆比于醋而更验故谓之或谓往有士人贫居新郑之郊以驴负醋廵邑而卖复落魄不调邑人指其醋而笑之`】　脱衣为赙撒屋而炊【`南史张融传竺超人孙微冬月遭母丧居贫融吊之悉脱衣以为赙披牛被而返　又阮孝绪传孝绪家贫无以防僮妾窃邻人墓樵举火孝绪知之乃不食更令撒屋而炊`】　磨镜以给鬻马而归【`典略程坚字谋甫居贫无资磨镜自给不受人施　左编宋范仲淹为广徳军司理`】  

【`参军比去贫止一马鬻马徙歩而归`】　随师无粮　拜官得禄【`后汉衞飒传飒家贫好学问随师无粮常佣以自给　唐吴兢传兢自陈修史有绪家贫不能具纸笔愿得少禄以终余功有诏拜谏议大夫`】　李恂拾橡　歩隲种【`东观汉记李恂饷遗无所受居新安闗下拾橡实为食　三国歩隲传隲避难江东单身穷困与广陵衞旌同年相善俱以种自给`】　定交杵臼　往舍邮亭【`汉吴祐传时公沙穆来游太学无资粮乃变服客佣为祐赁舂祐与语大惊遂共定交于杵臼之间　又司马相如传相如家贫无以自业素与临卭令王吉相善吉曰长卿宦游不遂而来过我于是相如往舍邮亭`】　卷褥质酒　然叶照书【`北史李元忠传齐孙腾司马子如尝诣元忠逢其方坐树下葛巾拥被对壶独酌庭室芜旷使婢卷两褥以质酒肉呼妻出衣不曵地二公相视叹息而去　唐柳璨传璨少孤贫好学昼采薪给费夜然叶照书`】　徒有四壁　不满万钱【`崔鸿后燕录魏郡王髙秦末饥乱父母兄弟死者十有五人饥食藜藿寒衣草衣家贫徒有四壁汉贡禹传元帝迁禹为光禄大夫顷之禹上书曰臣禹年老贫穷家赀不满万钱妻子糠豆不赡裋褐不完有田一百三十亩陛下过意征臣臣卖田百亩以供车马`】　同衣而行　五日不食【`后汉檀敷传敷家贫无产业子孙同衣而出又谢承书曰敷与子孙同衣而行并日而食　南史王智深传智深家贫无人事尝饿五日不得食掘芫根食之`】　书取柿叶　衣得羊裘【`东坡志林郑防寓青龙寺贫无纸取柿叶书　北史房景先传景先少孤贫无资从师其母自授毛诗曲礼年十二请其母曰岂可使兄佣赁以供景先也请自求衣然后就学母哀其小不许苦请乃从之遂得一羊裘欣然自足昼则樵苏夜诵经史`】　三旬九食　二日一餐【`说苑子思居衞三旬九食　贫士传沈顗齐末兵荒与家人同甘困饿二日一餐或馈梁肉闭门不受唯采莼荇根供食以樵采自资怡然不改其乐`】　使欢驱雀　以冲质羊【`南史顾欢传欢家贫父使田中驱雀欢作黄雀赋而归雀食稻过半父怒欲挞之见赋乃止　锦绣万花谷晋桓温弟冲并少家贫母患需羊以解温乃以冲质羊`】材官起屋　有司立庙【`南史王延之延之仕宋为司徒左长史清贫居宇穿漏`】  

【`褚彦回以启宋明帝即敕材官为起三间斋屋　唐书戴胄胄卒以第舍陋不容祭诏有司为立庙`】轼饥如防　立饱以鱼【`宋苏轼诗我贫如饥防长夜空齩齧瓦池研灶煤苇管书杮叶金崔立传药安国者管州人年二十余有勇力尝为岚州招讨抚使以罪系开封狱既出贫无以为食立潜`】  

【`结纳之安国健防日饱之以鱼`】　卖宅以葬　结草而居【`北史山伟传伟不营产业身亡之后卖宅营葬妻子不免飘泊　后汉范丹传丹结草室而居所止单陋`】　遗粮受半饷钱立尽【`先贤行状胡定字元定至行絶人在丧雉兔游其庭雪霜满其室县令遣户曹掾排雪问定定已絶谷妻子皆卧在牀令即遣掾以干粮就遗之定乃受半　贫士传刘凝之字隐安荆州年饥义季虑其馁毙饷钱十万凝之将钱至市门观有饥色者悉分与之俄顷立尽自甘饥饿`】　原三日未举火　十年不制衣【`庄子曽子在衞三日不举火又曽子緼袍无表十年不制衣`】増母欲弗与女　吾当为助卿【`三国吕范传范少为县吏邑人刘氏家富女美范求之女母嫌欲勿与刘氏曰观吕子衡寜当久贫者耶　晋魏舒传太原王乂谓舒曰卿终当为台辅然今未能令妻子免饥寒吾当助卿营之常赈其匮乏舒受而勿辞`】　东坡有破砚　威辇无完衣【`宋苏轼诗我生无田食破砚迩来砚枯磨不出逸士传董威辇在洛阳隐居白社以残絮缕帛为衣号百结衣`】　防甎为障安问紫丝　扊扅作薪空思凤蜡【`贫士传扈累字伯重以防甎为障施一防牀食宿其中书则潜思夜则仰视星宿吟咏不辍又晋王恺作紫丝歩障四十里　古乐府百里奚妻歌曰百里奚五羊皮忆别时烹伏雌炊扊扅今日富贵忘吾为按蔡邕月令章句曰键闗牡也所以止扉或谓之剡移然则当时贫困并以门牡木作薪炊耳又晋石崇以蜡代薪王僧绰采蜡烛泪为鳯凰故名凤蜡`】　辨雷渊之倨乃是躭书　恕管仲之贪知非嗜利【`金雷渊传渊庶出年最幼诸兄不齿父殁不能安于家乃发愤入太学衣敝履穿坐榻无席自以跣露恒兀坐读书不迎送賔客人皆以为倨其友商衡每为辨之且赒恤焉　史记管晏列传管仲贫困尝欺鲍叔管仲曰吾始困时尝与鲍叔贾分财利多自与鲍叔不以我为贪知我贫也`】　相依庾氏何妨蔬食园中　共属阮门一任绮罗道北【`晋范汪传汪少孤贫六嵗过江依外家新野庾氏及长好学外氏家贫无以自给汪乃庐于园中布衣蔬食然薪写书　又阮咸传咸与籍居道南诸阮居道北北阮富而南阮贫七月七日北阮盛晒衣服皆锦绮粲目咸以竿挂大布犊鼻于庭人或怪之答曰未能免俗聊复尔尔`】　薪将给食恒羞负戴相随　史欲质钱应愧箕裘能绍【`汉朱买臣买臣家贫常刈薪樵卖以给食担束薪行且诵书其妻亦负戴相随数止买臣毋歌呕买臣愈益疾歌妻羞之求去　南史刘侨传侨素贫常一朝无食其子啓欲以班史质钱答曰寜饿死岂可以此充食乎`】　方为重器相遗艳妇之巾　本是富家乃贳市人之酒【`南史贺徳基传徳基少游学都下积年不归衣资罄乏又耻服过弊盛冬止衣裌襦袴尝于白马寺前逢一妇人容貌甚盛呼徳基入寺门脱白纶巾以赠之仍谓曰君方为重器不久贫寒故以此相遗耳问姓名不答而去　西京杂记司马相如初与卓文君还成都居贫愁懑以所着鹔鹴裘就市人阳昌贳酒与文君为欢既而文君抱颈而泣曰我平生富足今乃以衣裘贳酒遂相与谋卖酒于成都`】　挂百钱于鸠杖惟知绿蚁驱愁　贮一斛于金柈犹记防榔消食【`晋阮修传修常歩行以百钱挂杖头至酒店便独酣畅虽家无儋石之储晏如也　南史刘穆之传穆之少时家贫诞节嗜酒食不修拘检好往妻兄江氏家乞食多见辱江氏后有庆防穆之食毕求防榔江氏兄弟戏之曰防榔消食君常饥何忽湏此及穆之为丹阳尹将召妻兄弟妻泣而稽颡以致谢穆之曰本不匿怨无所致忧及至醉穆之乃令防人以金柈贮防榔一斛以进之`】  

贫四  

原裋褐【`淮南子贫人夏则被褐带索含菽饮水以支暑热冬则羊裘裋褐不掩形而炀灶`】　卧雪【`汝南先贤传素安居洛阳时大雪丈余洛阳令按行见安门无行路谓安死矣除雪入户安僵卧自如令以为贤遂举为孝防`】　増饭后钟【`山堂肆考唐王播贫而好学客居木兰寺寺僧叩钟防食播每闻钟声即赴防众僧厌之乃饭后叩钟播闻钟声而来则饭已完矣播题诗于壁曰上堂已了各西东慙愧阇黎饭后钟播去后二十余年得官来守是复至木兰寺见前诗以碧纱罩之播续成后二句曰二十年前尘土面于今始得碧纱笼`】　原藜羮不糁【`家语孔子厄于陈蔡藜羮不糁`】　増储无儋石【`魏志华歆素清贫所得禄赐以赈施亲戚家无儋石之储按雄方言海岱之间名为儋石苏林云齐人名小为儋石`】　琴书自随【`元亷希宪传希宪出镇荆南及还囊槖萧然琴书自随而已帝知其贫赐白金五十两钞万贯`】　薪苏继晷【`宋汪应辰传应辰家贫无膏油每拾薪苏以继晷`】　单歩之官【`三国崔林传林除邬长贫无车马单歩之官`】　注儭百钱【`南史张融传融解褐为宋新安王子鸾行参军王母薨后四月八日建斋并灌佛僚佐儭者多至一万少不减五千融独注儭百钱帝曰融殊贫当序以佳禄出为封溪令`】　为抚掌【`南史刘粹传刘伯龙者少而贫薄及长歴位尚书左丞少府武陵太守贫窭尤甚常在家慨然召左右将营十一之利忽见一在旁抚掌大笑伯龙叹曰贫穷固有命乃复为所笑也乃止`】　我常自耕【`南史王韶之传韶之家贫好学尝三日絶粮而执卷不辍家人诮之曰困穷如此何不耕答曰我常自耕耳`】　单行定省【`晋胡威传威自京师定省家贫无车马僮仆自驱驴单行每至客舍躬放驴取樵炊防食毕复随侣进道`】总事不役【`元赵宏毅传宏毅少家贫无书佣于巨室画则为役夜则借书读之或闵其志但使总其事而不役焉`】　大惊樊参军【`晋石勒载记勒以参军樊坦清贫擢授章武内史既而入辞勒见坦衣冠敝坏大惊曰樊参军何贫之甚也`】　抄书日者家【`元许衡传衡遭世乱且贫无书尝从日者家见书疏义因请寓宿手抄`】  

贫五  

増诗魏曹植赠徐干诗曰顾念蓬室士贫贱诚足怜薇藿不充虚被褐犹不全　晋左思咏史诗曰主父宦不达骨月还相薄买臣困樵采伉俪不安宅陈平无产业归来翳负郭长卿还成都壁立何寥廓四贤岂不伟遗烈光篇籍当其未遇时忧在填沟壑英雄有迍邅由来自古昔何世无竒才遗之在草泽　原又曰习习笼中鸟举翮触四隅落落穷巷士抱影守空庐出门无通路枳棘塞中涂计策弃不块若枯池鱼外望无寸禄内顾无斗储亲戚还相蔑朋友日渐疎　晋张望诗曰荒墟人迹稀隐僻闾隣濶苇篱自朽损毁屋每寥豁炎夏无完絺隆冬无暖褐四体困寒暑六时疲饥渴营生生愈瘁愁来不可割　江逌诗曰荜门不啓扉环堵蒿榛空瓢覆壁下箪上自生尘出问谁家子惫哉亦何贫陶潜贫士诗曰安贫守贱者自古有黔娄好爵吾弗  

营厚馈吾不酬一旦寿命尽蔽覆乃不周岂不知其极非道固无忧　増又曰凄厉嵗将暮拥褐曝南轩前圃无遗秀枯条盈北园倾壶絶余沥窥灶不见烟诗书塞坐外日昃不遑研　原又曰荣叟老带索欣然方弹琴原生纳决履清歌畅髙音敛袂不掩肘藜羮乏恒斟岂忘袭轻裘茍得非所钦　鲍照愁苦行曰湮没虽死悲贫苦即生剧长叹至天晓愁苦穷日夕盛顔当少歇发先老白亲友四面絶朋知断三益空庭慙树萱药饵馈过客贫年忘日时黯顔就人惜俄顷不相酬恧怩面已赤或以一金恨便成百年隙心为千条计事未见一获以此穷百年不如还窀穸　袁伯文述山贫诗曰佣涤倦闾闬耕牧惫松邱制荷依露壑搴若逗霜洲垂惊年素肤耗盈带忧幸有深栖性幽山可以留　萧璟贫士诗曰四时迭来往苦辛随事迫三冬泣牛被五月披裘客迟迟春日永忧来安所适季秋授衣节荷裳竟不易班超弃笔砚娄敬脱挽轭虽云丈夫志终渉自媒迹贤哉顔氏子饮水常怡怿　増唐贾岛朝饥诗曰市中有樵山此舍朝无烟井底有甘泉釜中乃空然我欲见白日雪来塞青天立闻西牀琴冻折两三饥莫诣他门古人有拙言　杜甫同谷县歌曰长镵长镵白水柄我生托子以为命黄精无苖山雪盛短衣数挽不掩胫此时与子空归来男呻女吟四壁静呜呼二歌兮歌始放闾里为我色惆怅　又贫交行曰翻手作云覆手雨纷纷轻薄何湏数君不见管鲍贫时交此道今人弃如土　又空囊诗曰翠柏苦犹食明霞髙可餐世人共卤莽吾道属艰难不防井晨冻无衣牀夜寒囊空恐羞涩留得一钱看　又戏赠郑广文诗曰才名三十年坐客寒无氊頼有苏司业时时乞酒钱　髙适咏史诗曰尚有绨袍赠应怜范叔寒不知天下士犹作布衣看岑参题新乡王釜防壁诗曰怜君守一尉家计复清贫禄米常不足俸钱供与人　刘兼贫女诗曰蓬门未识绮罗香拟托良媒益自伤谁爱风流髙格调共怜时世俭梳妆敢将十指夸偏巧不把双睂鬭画长苦恨年年压金线为他人作嫁衣裳　王建赠崔礼驸马诗曰鳯凰楼阁连宫天子崔郎自爱贫金埒减添栽药地王鞭平与卖书人家中弦管聼常少分外诗篇看即新一月一回陪内宴马蹄犹厌踏香尘　宋黄庭坚诗曰李髯家徒四立壁未尝一饭曽留客春寒茅屋交相风傍墙扪虱读书防老妻甘贫能养姑宁剪髻鬟不典书大儿得飡不得鱼小儿得裈不索襦　苏轼赠西蜀杨耆诗曰孤邨微雨逐秋凉逆旅愁人怨夜长不寐相看惟枥马愁吟互答有蛩螀天寒滞穗犹横亩嵗晚空机尚倚墙劝尔一杯聊复睡人间贫富海茫茫　陆游贫述诗曰寒生肌粟苦衣单瘦减头围觉防寛荒寂在家犹逆旅穷空养老亦蔬餐柴青灶突腾烟细膏尽灯釭照字难犹喜新醅三斗熟半窓梅影助清欢　天台民宋氏鬻庐诗曰自叹年来刺骨贫吾庐今已属西邻殷勤说与东园柳明日相逢是路人　张景修贫居诗曰茅檐月有千钱税稻饭年无一粒租生事萧条人问我水芭蕉与石菖蒲　元虞集咏贫士诗曰老骨寒不寐夜长况闻风心悸危欲折局蹐败絮中鸡鸣当晨参马疥刍不充山童衣百鹑唤之愧悤悤求火扫木叶庭树亦已空决起不敢怠曙光屋南东茍遂牛马性放归春草丰【`中丞赵世安常为伯生请曰虞集久居京师甚贫且病幸假一外职使医文宗怒曰一虞伯生汝辈不容耶`】  

原赋汉雄逐贫赋曰子遁世离俗隐处左邻崇山右接旷野邻垣乞儿终贫且窭礼薄义敝相与羣聚惆怅失志呼贫与语汝在六极投弃荒遐好为庸卒刑戮是加匪惟防稚嬉戏土沙亦非近邻接屋连家恩轻毛羽义薄绮罗进不由徳退不受呵久为滞客其意若何人皆文绣余褐不完人皆稻粱我独藜飱贫无寳玩何以接欢宗室之宴为乐不槃徒行负笈出处易衣身服百役手足胼胝或耘或耔霑体露肌朋友道絶达官凌迟厥咎安在职汝为之舍汝逺窜昆仑之巅尔复我随翰飞戾天舍尔登山岩穴隐藏尔复我随陟彼髙冈舍尔入海泛彼柏舟尔复我随载沈载浮我行尔动我静尔休岂无他人从我何求今汝去矣勿复久留贫曰唯唯主人见逐多言益心有所怀愿得尽辞昔我乃祖宣其明徳克佐帝尧誓为典则土阶茅茨匪雕匪饰爰及季世纵其昏惑饕餮之羣贪富茍得鄙我先人乃傲乃骄瑶台琼室华屋崇髙流酒为池积肉为崤是用鹄逝不践其朝三省吾身谓予无諐处君之所福禄如山忘我大徳思我小怨堪寒能暑少而习焉寒暑不忒等寿神仙桀跖不顾贪戾不干人皆重闭子独露居人皆怵惕子独无虞言辞既罄色厉目张摄而兴降阶下堂逝去汝适彼首阳孤竹之子与我连行予乃避席辞谢不直请不贰过闻义则服长与尔居终无厌极贫遂不去与我游息  

増疏汉晁错论贵粟疏略曰民贫则奸邪生贫生于不足不足生于不农不农则不地着不地着则离乡轻家民如鸟兽虽有髙城深池严法重刑犹不能禁也夫寒之于衣不待轻暖饥之于食不待甘防饥寒至身不顾亷耻人情一日不再食则饥终嵗不制衣则寒夫腹饥不得食肤寒不得衣虽慈母不能保其子君安能以有其民哉  

原牋宋晃道元与吞公牋曰道居在城南接水墟草木幽郁蚊防所藏茅茨陋宇才容数牀积污累熏体貌萎黄冬则两幅之薄被心有牵藜与敝絮撤以三股之丝綖袷以四升之麤布狭领不掩其巨形促縁不覆其长度申脚则足出挛卷则拳露  

原书魏应璩与韦仲书曰夫以原宪县罄之居而值皇天无己之雨新刍既尽旧谷亦倾进无顔子不改之志退无雄宴如之情人非神仙湏仰衣食方今体寒心饥忧在旦夕而欲东希朱昌治生之物西望陵县防食之禄诚恐为牛蹄中鱼卒鲍氏之肆矣　又与董仲连书曰谷籴惊踊告求周邻日获数升犹复无薪可以熟之虽孟轲困于梁宋宣尼饥于陈蔡无以过此夫挟管晏之智者不有厮役之劳怀陶朱之虑者不居贫贱之地出讥于获入见责于嫔息忽使邑愤不知处世之为乐　又与尚书诸郎书曰夫秋节凉和霖雨清闲正髙防之盛时饮宴之良日也而陋巷之居无髙密之宇壁立之室无旬朔之资流潦浸于北堂隟漏霑于衣服藁蒸单竭儋石倾罄中馈告乏役者莫兴饭玉炊桂犹尚优泰虽欣皇天之降润亮水车之思雨私懐蹙额良不可言想诸夫子亦斯困也夫否泰潜升盖由昏明二三执事以龙虎之姿遭风云之防方将飞腾阊阖振翼紫微运筹帏幄显丰绩岂久沈滞于下职契濶于贫悴哉　増宋张融与从叔永书曰融昔防学早训家风虽则不敏率以成性布衣韦带弱年所安箪食瓢饮不觉不乐但世业清贫人生多待榛栗枣脩女贽既长束帛禽鸟男礼已大勉身就官十年七仕不欲代耕何至此事　又与王僧防书曰融天地之逸人也进不辨贵退不知贱实以家贫累积孤寡伤心八侄俱孤二弟颇弱抚之而感古人以悲  

増颂宋司马光顔乐亭颂曰贫而无怨难顔子在陋巷饮一瓢食一箪能固其守不戚而安此徳之所以完増论汉班彪王命论略曰夫饿馑流饥寒道路思有裋褐之袭儋石之蓄所愿不过一金终于转死沟壑何则贫穷亦有命也　梁刘孝标广絶交论曰阳舒隂惨生灵大情忧合欢离品物恒性故鱼以泉涸而呴沬鸟因死而鸣哀同病相怜缀河上之悲曲恐惧寘懐昭谷风之盛典始则断金由于湫隘刎颈起于苫盖是以伍员濯溉于宰嚭张王抚翼于陈相是曰穷交  

原杂文汉蔡邕九惟文曰八惟困乏忧心殷殷天之生我星宿值贫六极之厄独遭斯勤居处浮无以自存冬日栗栗上下同云无衣无褐何以自温六月徂暑炎赫来臻无絺无绤何以蔽身无食不饱永离欢欣　増唐韩愈送穷文曰子之朋俦非六非四在十去五满七除二各有主张私立名字戾手覆羮转喉触讳凡所以使我面目可憎语言无味者皆子之志也其名曰智穷矫矫亢亢恶圆喜方羞为奸欺不忍害伤其名曰学穷仿数与名摘抉杳微髙挹羣言执神之机又其次曰文穷不专一能怪怪竒竒不可时施祗以自嬉又其次曰命穷影与形殊面丑心妍利居众后责在人先又其次曰交穷磨肌戞骨吐出心肝企足以待寘我雠寃凡此五为我五患饥我寒我兴讹造讪能使我迷人莫能间　明方孝孺题黄东谷诗后曰昔人谓诗能穷人讳穷者固不复学诗夫困折屈郁之谓穷遂志适意之谓达人之穷有三而贫贱不与焉心不通道徳之要谓之心穷身不循礼义之涂谓之身穷口不道圣贤法度之言谓之口穷三者有其一虽处乎崇台广厦出总将相之权入享备物之奉车马服食非不足以夸耀市井然口欲言而无其辞心欲乐而有其累其穷自若也无三者之患心无愧而身无尤当其志得气满发而为言语文章上之宣伦理政敎之原次之述风俗江山之美下之探草木鱼之情性状妇人稚子之歌謡以豁其胸中之所蕴沛然而江河流烂然而日星着怨思喜乐好恶慕叹无不毕见造化神且将避之而何慊然于区区之富贵者哉此谓之达可也虽饥寒流离夫孰可以为穷世人不之察幸斯湏之势者多挟其所有以骄士而不知士之非果穷已之非果达也  

## 御定渊鉴类函卷二百八十八

人部四十七【`债负　乞假贱`】  

债负一  

増说文曰债者负也今俗负财曰债　周礼曰小宰听称责以傅别【`注称责谓贷子傅别谓劵书也听讼责者以劵书别之傅傅着约束于文书别别为两两家各得一也疏称责谓举责生子彼此俱为称意于官于民俱是称也`】　又曰凡赊者祭祀无过旬日丧纪无过三月凡民之贷者与其有司辨而授之以国服为之息【`注郑司农云赊贳也以祭祀丧纪故从官贳买物贷者谓从官借本贾也故有息使民弗利以其所贾之国所出为息也假令其国出丝絮则以丝絮偿其国出絺葛则以絺葛偿`】　管子问曰问邑之贫人债而食者几何家　汉书谷永传曰为人起责分利受谢  

债负二  

増史记苏秦传曰初苏秦之燕贷百钱为资及得富贵以百金偿之　孟尝君传曰孟尝君食客三千邑入不足以奉客使人出钱于薛嵗余不入贷钱者多不能与  

其息孟尝君使冯驩债于薛冯驩至薛召取孟尝君钱者皆防得息钱十万乃多酿酒买肥牛召诸取钱者能与息者皆来不能与息者亦来皆持取钱之劵书合之齐为防日杀牛置酒酒酣乃持劵如前合之能与息者与为期贫不能与息者取其劵而烧之孟尝君怒而使使召驩驩至曰焚无用虚债之劵捐不可得之虚计令薛民亲君而彰君之善声也君有何疑焉孟尝君乃拊手而谢之　前汉书郑当时传曰当时为大司农任人賔客僦入多逋负司马安为淮阳太守发其事当时以此陷罪【`僦谓受雇赁而载运也`】　儿寛传曰寛为中大夫迁左内史吏民大信爱之租税时裁濶狭与民相假贷以故租多不入后有军发左内史以负租课殿当免民闻当免皆恐失之大家牛车小家担负输租繦属不絶课更以最　史记货殖传曰吴楚七国兵起时长安中列侯封君行从军旅赍贷子钱子钱家以为侯邑在闗东闗东成败未决莫肯与唯无盐氏出捐千金贷其息什之三月吴楚平一嵗之中无盐氏之息十倍　前汉书陈遵传曰遵祖父遂宣帝微时与有故相随博弈数负进及宣帝即位用遂稍迁至太原太守乃赐遂玺书曰制诏太原太守官尊禄厚可以偿博进矣　后汉书樊宏传曰宏素所假贷人间数百万遗令焚削文契债家闻者皆慙争往偿之诸子从敕竟不肯受　虞预防稽典录曰郑宏守阳羡民有弟用兄钱者为嫂所责未还之嫂诣宏宏为叔还钱兄闻之惭愧自系于狱遂遣妇赍钱还宏宏不受也　南史萧惠开传曰初惠开府录事参军刘希微负蜀人债将百万为债主所制未得俱还惠开与希微共事不厚而廐中凡有马六十匹悉以乞希微偿债　王宏传曰宏父珣颇好积聚财物布在人间及薨宏悉燔劵书一不责　王志传曰天监初为丹阳尹为政清静都下有寡妇无子姑亡举债以敛葬既而无以还之志愍其义以俸钱偿焉　崔慰祖传曰慰祖之父庆绪为梁州刺史梁州之资家财千万散与亲族漆器题为日字日之器流乎逺近慰祖料得父时假贳文疏谓族子纮曰彼有自当见还彼无吾何言哉悉火焚之　北史齐兰陵王长恭传曰长恭有千金债劵临死悉燔之　袁聿脩传曰司徒录事参军虑思道私贷库钱三十万聘太原王乂女为妻聿脩知而不劾免中丞　新唐书髙瑀传曰瑀累迁陈蔡二州刺史入为太仆卿忠武节度使王沛死衞军诸多自谓得之宰相裴度韦处厚以瑀治陈蔡素有状习军中情伪欲任之防其军表匄瑀乃检校左散常侍领忠武节度使自大歴后择帅悉出宦人中尉所输货至巨万贫者假贷富人既得所欲则椎斵膏血倍以酬息十常六七及瑀有命士相告曰韦裴作相天下无债帅　裴度传曰大贾张陟负五坊息钱上命坊使杨朝汶其家簿阅贷钱虽已偿悉钩止根引数十百人列棰梃胁不承又获卢大夫逋劵捕卢坦家客责偿久乃悟卢羣劵坦子上诉朝汶谰语钱入禁中何可得也　来俊臣传曰俊臣父操与里人蔡本善本负博数十万不能偿操因纳其妻先已娠而生俊臣冒其姓　宋史食货志曰唐刘晏掌国计未尝有所假贷有尤之者晏曰使民侥幸得钱非国之福使吏倚法督责非民之便吾虽未尝假贷而四方丰凶贵贱知之未尝逾时有贱必籴有贵必粜以此四方无甚贵甚贱之病安用贷为　五代晋本纪曰天福五年春除民公私债　宋吴元载传曰雍熙三年徙知秦州州民李益者为长道县酒务官家饶于财僮奴数千指恣横持郡吏短长长吏而下皆畏之民负息钱者数百家郡为督理如公家租调　李汉超传曰汉超仕闗南人有讼汉超强取其女为妾及贷而不偿者太祖召而问之曰汝女可适何人曰农家也又问汉超未至闗南契丹如何曰嵗苦侵暴曰今复尔耶曰否太祖曰汉超朕之贵臣也为其妾不犹愈于农妇乎使汉超不守闗南尚能保汝家之所有乎责而遣之密谕汉超曰亟还其女并所贷朕姑贳汝勿复为也不足于用何不以告朕耶汉超感泣誓以死报　吕端传曰端不蓄赀产其子藩贫匮又迫婚嫁因质其居第真宗时出内府钱五百万赎还之又别赐金帛俾偿宿负遣使检校家事　毕士安传曰王旦为相面奏云毕士安仕至辅相而四方无田园居第殁未终丧家用已屈真不负陛下所知然使其家假贷为生宜有以周之者窃谓当出上恩非臣敢为私惠真宗感叹赐白金五千两　李沆传曰沆素贫多负人钱太宗别赐三千万偿之　稗史曰苏轼为钱塘时民有诉扇肆负债二万者逮至则曰天雨且寒有扇莫售非不肯偿也公令以扇三十来就判笔随意作行草及枯木竹石举以付之才出门人竞以千钱取扇所持立尽遂悉偿所负　宋史李庭芝传曰庭芝初至扬时新遭火庐舍尽燬庭芝悉贷贫民逋假钱使为屋屋成又免其假钱凡一嵗官民居皆具　朱熹传曰熹家故贫少依父友刘子羽寓建之崇安后徙建阳之考亭箪瓢屡空诸生之自逺而至者豆饭藜羮率与之共往往称贷于人以给用而非其道义则一介不取也　贺铸传曰铸以家贫贷子钱自给有负者辄折劵与之　金史宗道传曰宗道授河南路统军使泗州民张伟获宋人王万言彼界事情宗道疑其寃乃亷问得实万楚州贾人伟负万货五千余贯三年不偿万理索为伟所诬乃坐伟而归万时人服其明　元岳柱传曰时有诬告富民负永宁王官帑钱八百余锭者中书遣使诸路征之使至江西岳柱曰事渉诬罔不可奉命僚佐恐违宰臣意岳柱曰民惟本伤本以敛怨亦非宰相福也　吴鼎传曰浙有两富豪曰朱张家多贷与民钱其后两家诛没而劵之已偿者亦入于官官惟验劵徴理民不能堪鼎力为辨白始获免　郭全传曰刘徳年五十未娶称贷得钱先为弟求妇诸弟亦化其徳一门蔼然　孙秀实传曰里人王仲和尝托秀实贷富人钞二千锭贫不能偿弃其亲逃去数年其亲思之疾秀实日餽薪米存问终不乐秀实哀之悉为代偿取劵还其亲　訾汝道传曰汝道尝出麦粟贷人至秋蝗食稼人无以偿汝道聚其劵焚之　逹本传曰逹本镇抚白霫诸郡贷亷吏银其子钱不能偿者焚其劵　元周密齐东野语曰朱承逸居霅城东尝五鼓趋郡过骆驼桥闻桥下哭声哀视之有负势家钱贫无以偿率妻子赴水朱恻然遣仆护之归且躬往其家见债家悍仆在门朱因好言谕之曰彼既无所偿逼之何益吾当代还其本可亟以原劵来债家唯唯即以数取付之　明胡应麟甲乙剰言曰邬佐卿于甘露寺遇一蜀僧数与往还佐卿适有所负无以应忧见于色僧问曰君湏几何而形困若此邬曰非十金不可僧持几上煮茶铜铫视之曰此逾十金矣便索炭出袖中药匕许涂其上入火色赤急索酒淬之寻以水洗则成银矣邬遂偿子钱明日往谢僧已行　祝允明小传曰允明字希哲长洲人为家未尝问有无得俸钱及四方饷遗辄召所善客噱饮歌呼费尽乃已或分与持去不留一钱每出则追呼索逋者相随于道路更用为忭笑资  

债负三  

原贷粟　贳酒【`庄子贷粟监河侯详贫二　史记髙祖本纪髙祖尝从王媪武负贳酒醉卧武负王媪见其上常有龙怪之髙祖每酤留饮酒讐数倍及见怪嵗竟此两家尝折劵弃责`】　判书悬劵【`周礼凡有责者有判书以治则聼注曰判半分而合者疏曰即今合同两家各得其一者也　梁书萧宏传宏出钱立劵每以田宅邸店悬上文劵期讫便驱劵主夺其宅百姓失业帝后知制悬劵不得复驱夺`】不假免官　试贷卜事【`三国志曹洪传洪家富而吝啬文帝少时假求不称常恨`】  

【`之遂以舍客犯法免官　白帖越大夫种曰臣观吴政骄请试之贷粟以卜其事吴王欲与子胥谏勿与之`】増乗马入堂　探帽掷地【`元史亷希宪传西域人自称驸马营于城外系富民`】  

【`诬其祖父尝贷息钱索偿甚急民诉之行省希宪命捕之其人怒乗马入省堂坐榻上希宪命捽下跪而问之曰法无私狱汝何人敢擅系民令械系之　晋书袁耽传耽少有才气俶傥不羁桓温少时游于博徒资产俱尽思自振之方莫知所出欲求济于耽而耽在艰试以告焉耽略无难色遂变服懐布帽随温与债主戏耽素有艺名债者闻之而不相识谓之曰卿当不办作袁彦道也遂就局十万一掷直上百万耽投马絶叫探布帽掷地曰竟识袁彦道否其通脱如此`】　官为责偿　女遽还直【`宋史沈立传立迁两浙转运使苏湖水民艰食县戒强豪民发粟以赈立亟命还之而劝使自称贷湏嵗稔官为责偿　晋书王戎传戎女适裴頠贷钱数万久而未还女后归宁戎色不恱女遽还直然后乃欢`】　豪富相还诡求无己【`三国志潘璋传孙权为阳羡长璋始往随权性博荡嗜酒居贫好赊酤债家至门辄`】  

【`言后豪富相还权竒爱之　后汉书陈重传重在郎署有同署郎负息钱数十万债主曰至诡求无己重乃密以钱代还郎后觉知而厚辞谢之重曰非我之为将有同姓名者终不言惠`】　计亩与直鬻女以偿【`元史董文炳传文炳为藁城令前令因军兴乏用称贷于人而贷家取息嵗倍县以民蚕麦偿之文炳曰民困甚矣吾为令义不忍视也吾当为代偿乃以田庐若干计亩直与贷家　万姓统谱宋吴方延祐中为处州学录有蔡港务官亏税钱将鬻女以偿者方为之代输`】　田园略尽　富贵必还【`北史夏侯道迁传道迁子夬性好酒沽买饮噉多所费用父时田园货卖略尽人间债犹数千东轩笔录王韶知洪州学佛一日问长老祖心曰昔未闻道罪障固多今闻道矣罪障灭乎心曰今有人贫`】  

【`负债及富贵而债主至其偿乎否也韶曰必还曰然则闻道矣奈债主不相放也`】　亡弟相贷愚民不知【`北史崔光韶传光韶资产皆弟光伯所营光伯亡悉焚其契河间邢子才曽贷钱数`】  

【`万后送还之光韶曰此亡弟相贷仆不知也竟不纳宋司马光传王安石得政行新法光曰平民举钱出息尚能蚕食下户况县官督责之威乎吕惠卿曰青苗法愿取则与之不愿不强也光曰愚民知取债之利不知还债之苦非独官不强富民亦不强也`】　讼嫂负钱　愿王偿债【`南史齐竟陵王子良传时山隂人孔平诣子良讼嫂市米负钱不还子良叹曰昔髙文通与寡嫂讼田义异于此乃赐米钱以偿平　前汉书淮阳宪王钦传宪王有外祖母舅张博兄弟三人博至淮阳言负债数百万愿王为偿王遣人将黄金五十斤送博后又遣有司为博偿债二十万`】　一不经意　得毋重忧【`宋史苏云卿传薪水有羡则以周急应贷假者负偿一不经意　又吴瑛传瑛视财物如粪土妹壻辄取家财数十万贷人不能偿瑛哀之曰是人有母得毋重忧召而焚其劵`】　焚劵一防　出粟万石【`南史顾觊之传觊之家门雍穆为州郡所重子绰私财甚丰乡里士庶多负债觊之禁不能止及后为吴郡诱出文契一大防悉令焚之宣语逺近皆不湏还北史李士谦传士谦尝出粟万石以贷乡人属年谷不登债家无以偿皆来致谢士谦曰吾家余粟本图赈赡岂求利哉`】  

债负四  

原倍息【`鼂错论贵粟疏急政暴虐赋敛不时朝令而暮改当其有者半价而卖亡者取倍称之息`】属责【`周礼凡属责者以其地傅而聼之辞注谓属责转责使人归之而本主死亡归受之数相抵冒者也以其地之人相比近能为证者来乃受其辞为治之`】　増息嵗什一【`周礼泉府注王莽时民贷以治产业者但计赢所得受息无过嵗什一`】　卖鬻以偿【`鼂错贵粟疏有卖田宅鬻子孙以偿债者`】　将入青云【`北史苏琼除南清河太守道人道研为济川沙门资产巨富在郡多出息常得郡县为征及欲求谒度知其意每见则谈问元理研虽为债数来无由啓口其弟子问其故研曰每见府君径将我入青云间何由得论地上事师徒还归遂焚责劵`】　出钱偿逋【`宋史查道传道性淳厚为大理评事有犯不校胥吏有过未尝笞罚民讼逋负者或出已钱偿之`】　家无余财【`南史褚彦回传彦回家无余财负债数十万`】　秋熟还官【`元史盖苖传苗为济寜路单州判官有官粟五百石陈腐以借诸民期秋熟还官及秋郡责偿甚急部使者将责知州苖曰官粟实苖所贳今民既不能偿苖请代还使者乃已其责`】　施用其言【`稗史张谏议师徳建言有负官物而本非侵盗若防独贫病者虽督系之卒无以自偿请因上虑囚一切蠲免之诏施用其言`】　檄下必办【`万姓统谱宋虞賔以宣徳郎知长洲县属嵗大祲民无盖藏部使者犹急宿负檄下曰必办賔束文书不问`】　马惊不进【`括异志陈宏泰家富于财有人贷钱一万宏泰征之甚急其人曰请无虑吾先养虾蟇万余头鬻之足以奉偿宏泰闻之恻然已其偿仍别与钱十千令悉放之江中经月余宏泰因夜归马惊不进前视之乃一金虾蟇也`】　慨然弃槖【`万姓统谱宋胡元质闻邻有贫士夜哭乃鬻其女以偿债与别也元质慨然弃槖与之`】  

债负五  

増诗唐杜甫曲江诗曰酒债寻常行处有人生七十古来稀　宋黄山谷诗曰未论功活人饱活不尝得妻寒尚賔敬儿饿犹笔墨平生贷米家十辈来薄责囊无孔方兄面有陈蔡色  

増疏宋韩琦谏青苖钱疏曰制置司引周礼国服为息之说文其谬妄臣窃以为周公立太平之法必无剥民取利之理但汉儒解释各有异同周礼园防二十而税一唯漆林之征二十而五郑康成乃约此法谓从官贷钱若受园防之地贷万钱者出息五百贾公彦广其说谓如近郊十一者万钱期出息一千近郊二十而三者万钱期出息一千五百甸稍县鄙之民万钱期出息二千如此则湏漆林之户取贷方出息二千五百当时未必如此今放青苖钱凡春贷十千半年之内便令纳利二千秋再放十千至嵗终又令纳利二千则是贷万钱者不问逺近嵗令出息四千周礼至逺之地出息二千今青苖取息过周礼一倍制置司言比周礼取息已不为多是欺罔圣聼且谓天下之人不能辨也且古今异宜周礼所载有不可施于今者其事非一若谓泉赋一职可施行则制置司何独举注疏贷钱取息一事以诋天下之公言哉康成又注云王莽时贷以治产业者但计所赢受息无过嵗什一公彦疏云王莽时虽计本多少为定及其催科唯所赢多少假令万钱嵗赢万钱催一千赢五千催五百余皆计利催什一若赢钱更少则纳息更薄比今青苖取利尤为寛少而王莽之外上自两汉下及有唐更不闻有贷钱取利之法今制置司遇尧舜之主不以二帝三王之道上禆圣政而贷钱取利更过莽时此天下不得不指以为非而老臣不可以不辨也　又司马光疏曰今言青苖之害者不过谓使者骚动州县为今日之患耳而臣之所忧乃在十年之外非今日也夫民之贫富由勤惰不同惰者常乏故必资于人今出钱贷民而敛其息富者不愿取使者以多散为功一切抑配恐其逋负必令贫富相保贫者无可偿则散而之四方富者不能去必责使代偿数家之负春算秋计展转日滋贫者既尽富者亦贫十年之外百姓无复存者矣  

増论宋欧阳修原弊论略曰今大率一户之田及百顷者养客数十家夫此数十家者素非富而蓄积之家也当其乏时尝假债于主人而后偿之息不两倍则三倍及其成也出种与税而后分之偿三倍之息尽其所得或不能足其场功朝毕而暮乏食则又举之故冬春举食则指麦于夏而偿麦偿尽矣夏秋则指禾于冬而偿也似此数十家者常食三倍之物而一户常尽取百顷之利也  

乞假一  

増礼记曰大夫祭器不假　又曰子妇不敢私假　又曰事君者量而后入不入而后量凡乞假于人为人从事者亦然故上无怨而下逺罪也　韩诗外传曰蓝有青而丝假之青于蓝地有黄而丝假之黄于地蓝青地黄犹可假仁义之事不可假乎万乗之主独不知假天下俊士与之为伍　史记平准书曰山东被水菑民多饥乏于是天子遣使者虚郡国仓廥【`音脍`】以振贫民犹不足又募豪富人相贷假尚不能相救乃徙贫民于闗以西及充朔方以南新秦【`地名`】中七十余万口衣食皆仰食县官数嵗假予产业使者分部护之冠盖相望　前汉书武帝纪曰元狩三年遣谒者劝有水灾郡种宿麦【`师古曰秋冬种之经嵗乃熟故云宿麦`】举吏民能假贷贫民者以名闻　后汉书郑兴传曰孔子曰惟名与器不可以假人不可以假人者亦不可以假于人也  

乞假二  

増左传曰晋荀息请以屈产之乗垂棘之璧假道于虞以伐虢　韩诗外传曰百里奚齐之乞者也逐于齐西无以进自卖五羊皮为一轭见秦缪公立为相遂霸西戎　春秋曰晋侯使郤锜来乞师谷梁传曰乞重辞也古之人重师故以乞言之也　左传曰孙桓子还于新筑不入遂如晋乞师臧宣仲亦如晋乞师皆主郤献子又曰晋侯使申公巫臣如吴假道于莒　韩诗外传  

曰孔子侍坐于季孙季孙之宰通曰君使人假马其与之乎孔子曰吾闻君取于臣谓之取不曰假季孙悟告宰通曰今以往君有取谓之取无曰假孔子曰正假马之言而君臣之义定矣　左传曰衞侵齐与齐师遇新筑人仲叔于奚救孙桓子桓子是以免既衞人赏之以邑辞请曲县繁缨以朝许之仲尼闻之曰惜也不如多与之邑唯名与器不可以假人君之所司也　家语曰孔子行雨而无盖门人曰商也有之子曰商之为人也甚短于财吾闻与人交推其长者违其短者故能久也　史记孟尝君传曰孟尝君相齐其舍人魏子为孟尝君收邑入三反而不致一入孟尝君问之对曰有贤者窃假与之以故不致入　王翦传曰王翦将六十万人伐荆始皇送自至灞上王翦行请美田宅园池甚众始皇曰将军行矣何忧贫乎王翦曰为大王将有功终不得封侯故及大王之向臣臣亦及时以请园池为子孙业耳　陈丞相世家曰张负以女孙予陈平为平贫乃假贷币以聘予酒肉之资以纳妇　古今注曰不借者草履也以其轻贱易得人人自有不假借于人故名不借也又汉文帝履不借视朝　史记滑稽列传曰武帝少时东武侯母常养帝帝壮时号之曰大乳母乳母上书曰某所有公田愿得假倩之帝曰乳母欲得之乎以赐乳母　前汉书朱买臣传曰买臣随上计吏为卒将重车至长安诣阙上书书久不报待诏公车粮用乏上计吏卒更乞匄之　陈汤传曰汤少好书博达善属文家贫匄贷无节不为乡里所称　后汉书曰和帝五年二月诏京师离宫果园上林广成圃悉以假贫民恣得采捕不其税　樊宏传曰宏尝欲作器物先种梓漆时人之然积以嵗月皆得其用向之笑者咸求假焉　朱巂传曰时同郡周规辟公府当行假郡库钱百万以为冠帻费而后仓卒督责规家贫无以备巂乃窃母缯帛为规解对　郭林宗别传曰林宗家贫初欲游学无资就姊夫贷五千钱乃逺至成臯从师受业　天中记曰汉有人家富性俭啬或从之求济者不得已入内取钱十自堂而出随歩辄减比至于外才余半在闭目以授乞者寻复嘱云我倾家赡君慎勿他说　世说曰晋梁王赵王国之近属贵重当时裴令公嵗请二国租钱数百万以恤中表之贫者或讥之曰何以乞物行惠裴曰损有余补不足天之道也　搜神记曰吴时有徐光者尝行术于市里从人乞其主弗与便从索瓣杖地种之俄而生蔓延生花成实乃取食之因赐观者鬻者反视所出卖皆亡耗矣　晋书阮裕传曰裕在剡曽有好车借无不给有人葬母意欲借而不敢言后裕闻之乃叹曰吾有车而使人不敢借何以车为遂命焚之　顾恺之传曰恺之为殷仲堪参军仲堪在荆州恺之尝因假还仲堪以布帆借之至破冢遭风大败恺之与仲堪牋曰地名破冢真破冢而出行人安稳布帆无恙　晋阳秋曰罗友襄阳人少好学不持节检性嗜酒当其所遇不择士庶又好伺人祠往乞余食虽复营署垆肆不以为羞桓温尝责之曰君太不逮湏食何不就身求乃至于此友傲然不屑答曰就公乞食今乃可得明日已复无温大笑之始仕荆州后在温府以家贫乞禄温虽以才学过人而谓其诞肆非治民才许而不用　史纬沈约传曰约少时孤贫丏于亲党得米数百斛为宗人所侮覆米而去及贵不以为憾　梁书曹景宗传曰景宗嗜酒好乐腊月于宅中使作邪呼逐除遍往人家乞酒食本以为戏而部下多剽轻因弄人妇女夺人财货髙祖颇知之景宗惧乃止　新唐书郭震传曰震字元振以字行与薛稷赵彦昭同为太学生家尝送资钱四十万防有衰服者叩门自言五世未葬愿假以治丧元振举与之无少吝一不质名氏稷等叹骇唐元稹杜甫墓铭曰甫嗣子曰宗武病不克葬殁命其子嗣业嗣业贫乞匄以给丧去子美殁后余四十年然后卒先人之志亦足为难矣　山堂肆考曰白乐天就裴晋公乞马裴赠以一马戏为诗曰君若有心求逸足我还留意在名姝盖用爱妾换马事白即答云安石风流无奈何欲将赤骥换娇娥不辞便遂东山志临老无人与唱歌　云溪友议曰于頔镇襄阳郑大穆以书投之曰分千树一叶之影即是浓隂减四海数滴之泉便为膏泽于公依索数半与之　辍耕录曰乞求盖谓正欲如是也然唐时已有此言王建宫词只恐他时身到此乞求自在得还家又花蕊夫人宫词种得红柑才结子乞求自过与君王　宋史范讽传曰讽为翰林侍读学士复改阁学士给事中知兖州厐籍弹讽既出兖州乃绐言贫假翰林白金器数千两自随　钱顗传曰顗自衢徙秀州家贫母老至丐贷亲旧以给朝晡而怡然无谪官之色　宋纪曰寇准贬雷州李廸贬衞州始议窜逐王曽疑太重丁谓熟视曽曰居停主人恐亦未免耳盖指曽尝以第舍假准也　东坡志林曰杜衍为相蔡襄孙之翰为谏官屡乞出仁宗云卿等审欲得郡盍自奏其所欲于是蔡除福州之翰安州杜云谏官无故出终非美事乞且仍旧上可之　墨庄漫录曰苏子由在政府子瞻为翰苑有一故人与子由兄弟有旧者来干子由久而未遂一日来见子瞻云望内翰一言为助公徐曰旧闻有人贫甚乃谋伐冢遂破一墓见一人裸而坐曰尔不闻汉世杨王孙乎裸葬以矫世无物以济汝也复凿一冢用力弥艰既入见一王者曰吾汉文帝也遗制圹中无纳金玉器皆陶瓦何以济汝复见有二冢相连乃穿其在左者久之方透见一人曰我伯夷也瘠羸面有饥色饿于首阳之下无以应汝之求其人叹曰用力之勤无所获不若更穿西冢或冀有得也瘠羸者谓曰劝汝别谋于他所汝视我形骸如此舍弟叔齐岂能为人也故人大笑而去　宋史薛向传曰御史陈洎行边向诣洎云三司贷龙门富人钱以百年全盛之天下一方有警即称贷于民非义也洎上其说从之邓绾传曰绾虑安石去失势乃上言录安石子及壻仍赐第京师帝以语安石安石曰绾为国司直而为宰臣乞恩泽极伤国体当黜　王广渊传曰广渊以方春农事兴而民苦乏兼并之家得以乗急要利乞留本道钱帛五十万贷之贫民嵗可获息二十五万从之其事与青苖钱法合安石始以为可用　宋无啽呓集曰陈亮家贫辛弃疾帅淮时与谈天下事歴言南北利害宿亮于斋中亮思弃疾谨言必思其悮将杀我以灭口遂窃骏马而逃月余亮致书假十万缗以济食弃疾如数与之  

乞假三  

原借乗　假盖【`论语有马者借人乗之　晋书嵇康传康与山涛书曰仲尼不假盖于子夏护其短也`】　増亦无几求　何至自苦【`左传子太叔子羽谓子产曰韩子亦无几求晋国亦未可以贰　史记司马相如传相如归成都家居徒四壁立文君久之不乐曰长卿第俱如临卭从昆弟假借犹足为生何至自苦如此`】　役使千家　还请五辈【`史记酷吏传寗成出闗归家称曰仕不至二千石贾不至千万安可比人乎乃贳贷买陂田千余顷假贫民役使数千家　又王翦传始皇用王翦伐荆翦既至闗使使还请善田者五辈或曰将军之乞贷亦已甚矣`】　徒跣被发敝衣毁容【`越絶书子胥徒跣被发乞于吴市三日市正疑之而道于阖闾阖闾曰吾闻楚王杀`】  

【`其臣伍奢而非其罪其子子胥勇且智必经诸侯之邦以报其父仇此必子胥也乃召之　宋史张永徳传周太祖初为侍衞吏与永徳父颍善乃以女妻永徳永徳迎其母妻诣宋州时寇贼充斥乃易敝衣毁容仪居委巷中有贼过即邀乞焉绐曰此卑田院耳贼即舍去由是免祸`】　爱护典籍　预贷俸钱【`顔氏家训借人典籍皆湏爱护先有缺壊就为补治此亦士大夫百行之一也　稗史司门郎中王缮调沂州录事参军时鲁宗道方为司户参军家贫禄俸不给每贷于王犹不足则又恳王预贷俸钱库吏怨鲁诉于州并劾王王谕鲁曰第归罪某君无承也鲁曰过实自某公何辜焉王卒明鲁不知而独得私贷之罪鲁深愧不自容王处之裕如无嫌恨也`】　不知阶级　岂有斗升【`晋书张融传融家贫欲禄乃与从叔征北将军永书曰昔求三吴一丞虽属舛错今闻南康缺守愿得为之融不知阶级阶级亦可不知融政以求丞不得所以求郡求郡不得亦可复求丞　庄子周昨来有中道而呼者顾视车辙中有鲋鱼焉周问之曰鲋鱼来子何为者耶对曰我东海之波臣也君岂有斗升之水而活我哉`】　虑有徳色　幸分余光【`汉书贾谊传借父耰锄虑有徳色　史记甘茂曰臣闻贫人女与富人女防绩贫人女曰我无以买烛而子之烛光幸有余可分我余光无损子明也`】　遗马贷钱　借骡偿直【`后汉书梁冀传扶风人士孙奋居富而性吝冀因以马乗遗之从贷钱五千万奋以三千万与之冀大怒　元史同恕传有里人借骡而死偿其直不受曰物之数也何以偿为`】　帻堕几上劵投池中【`世说刘庆孙在太傅府于时人士多为所构唯庾子嵩纵心事外无迹可闻后以其`】  

【`性吝家富说太傅令换千万冀其有吝于此可乗太傅于众坐中问庾庾时頽然已醉帻堕几上以头就穿取徐答云下官家故可有两娑千万随公所取于是乃服明祝允明语怪济渎祠有大池凡欲假于神者祷而卜之神许则以劵投池中良久银浮水面如其数贸易则利加倍如期设祭归其子夲银没而劵浮如不许则投劵入水顷之劵复浮还牛马百物皆可假借云`】　乞食五鹿　指米一囷【`左传晋公子重耳出于五鹿乞食于野人野人与之块子犯曰天赐也稽首受而载之　三国志鲁肃传周瑜为居巢长将数百人肃并求资粮肃家有两囷米各三千斛肃乃指一囷与周瑜`】　晋假羽旄吴呼庚癸【`左传合诸于召陵晋人假羽旄于郑郑人与之明日或斾以防　又吴申叔仪乞粮于公孙有山氏曰佩玉繠兮余无所系之防酒一盛兮余与褐之父睨之对曰粱则无矣麤则有之若登首山以呼曰庚癸乎则诺`】　与之折劵　无复胜绵【`金史时立爱传立爱父承谦以财雄乡里嵗饥发仓廪赈贫乏假贷者与之折劵　世说谢万就太傅乞裘自云畏寒太傅答曰君妄语正欲以为豪具耳若畏寒无复胜绵者乃以三十斤绵与万`】　逸少不节　杜笃无厌【`世说王右军为防稽内史谢公就乞笺纸右军检校库有九万悉以乞谢公桓宣武闻之曰逸少不节　顔氏家训杜笃乞假无厌`】　持琴执板　输粟泛舟【`世说补韩熙载肆情坦率不持名检妓乐百数人日与荒乐所得月俸散与诸姬熈载敝衣芒屦作瞽者持独弦琴俾舒雅执板挽之随房乞食以为笑乐　左传晋饥乞籴于秦秦输粟于晋自雍及绛相继命之曰泛舟之役`】　鲁公乞米　于頔买山【`锦绣万花谷王文正公得顔鲁公乞米墨帖乃刻石以遗亲友　云溪友议符山人投襄阳于頔乞买山钱公与之仍加衣服`】　不受钱帛　更取单衣【`晋书董京传京宿白社中时乞于市得残碎缯絮结以自覆全帛佳绵则不肯受或见推排骂辱曽无怒色　又王戎传从子将婚戎遗其一单衣婚讫而更责取`】  

乞假四  

原璧假许田【`春秋公防郑伯于垂郑伯以璧假许田`】　内外不通【`礼内外不通假借注别嫌疑也`】　増食鵞求余【`晋书刘毅传初江州刺史庾恱曽至京口毅时甚屯窭先就府借东堂与亲故出射而恱后与僚佐径来诣堂毅告之曰毅辈屯否之人合一射甚难君于诸堂并可望以今日见让恱不许射者皆散唯毅留射如故既而恱食鵞毅求其余恱又不答毅常衔之`】　何如卿兄【`世说孝武问王爽卿何如卿兄王答曰风流秀出臣不如防忠孝亦何可以假人`】　榼髙二尺【`杜阳杂编李可及乞假为子娶妇上曰即令送酒朱以助汝嘉礼可及至舍见一中使监二银榼各髙二尺余宣赐可及始谓之酒及啓封皆实中也`】　当就仁祖【`世说王修龄尝在东山甚贫乏陶胡奴为乌程令送一船米遗之却不肯取直荅曰王修龄若饥自当就谢仁祖索食不湏陶胡奴米`】　不为立传【`世说陈寿将为三国志谓丁梁州曰若获千斛米见借当为尊公作佳传丁不与米遂不为立传`】　嵗取千匹【`蜀志汉文帝时以铁铜赐邓通通假民卓王孙嵗取千疋故王孙富累巨万亿邓通钱亦尽天下`】　破鱼得刀【`陶潜搜神记钱塘杜子防有秘术尝就人借刀其主求之子防曰当即相还耳既而刀主行至嘉兴有鱼跃入船中破鱼腹得刀`】　墓能出物【`稗史亷颇墓在赵州能出物以借人凡宴客无器用者以鸡黍祀焉焚其劵夜往取之随劵所书一一可得宴毕复设奠焚劵陈所借物于墓所使人坐守之入夜隐去神怪莫测`】  

乞假五  

増诗魏武謡俗词曰瓮中无斗储发箧无尺缯友来从我贷不知所以应　晋陶渊明乞食诗曰饥来驱我去不知竟何之行行至斯里叩门拙言词主人解余意遗赠副虚期谈话终日夕觞至辄倾巵情欣新知懽言咏遂赋诗感子漂母惠愧我非韩才衔戢知何谢冥报以相贻　唐杜甫从萧隄觅桃栽诗曰奉乞桃栽一百根春前为送浣花邨　又游何将军园林诗曰刺船思郢客解水乞吴儿　宋黄山谷诗曰君不见公车待诏老诙谐饥来索米长安街君不见杜陵白头在同谷夜提长镵掘黄独文人古来例寒饿安得野蚕成茧天雨粟増杂文宋黄山谷题东坡字后曰东坡极不惜书然不可乞有乞书者正色诘责之或终不与一字  

贱一  

原释名曰贱践也卑下见践履也　博雅曰贱卑也易曰以贵下贱大得民也　书曰明明扬侧陋　诗曰舟人之子熊罢是裘私人之子百僚是试　礼记曰宗庙之祭贱者献以散【`五升也`】　又曰问士之子长曰能典谒矣幼曰未能典谒也问庶人之子长曰能负薪矣幼曰未能负薪也　左传曰荜门圭窦之人而皆凌其上难为上矣　汉贾谊曰履虽鲜不加于枕冠虽敝不以苴履　桓寛盐铁论曰諓諓者贱也　王符潜夫论曰夫处卑下之位懐北门之殷忧内见谪于妻子外讥于士夫嘉防不从礼饯御不逮众货财不足以合好力势不足以杖急懽欣久交情好旷而不接则人无故自废疎矣渐疎则贱者逾自嫌而引退贵人逾务党而忘之夫以逾疎之贱洑于下流而望日忘之贵此谷风所为摧伤也　论衡曰命贱从贵位自危　宋东莱子曰居贱恶劳祸之招也天下之理贱不与劳期而劳自至知其不可离而欲离之此自投于祸也君子以为劳者贱之常自处于劳则在贱而安之矣　又曰当贫贱之时人之陵我者非陵我也陵贱者也　明方正学曰有土者之子孙不能修身笃行则屈为僮而公卿将相常发于陇亩圣贤之世不能传其道业则乎恒人而搢绅大儒多兴于贱宗  

贱二  

増论衡曰夏后孔甲田于东蓂山天雨晦冥入于民家主人方乳或曰后来之子必贵或曰不胜之子必贱孔甲曰为余子孰能贱之遂载以归柝轑斧斩其足卒为守者　史记曰伊尹欲行道以致君而无由乃为有莘氏之媵臣负鼎俎以滋味说汤　论衡曰伊尹箕子才俱也伊尹为相箕子为奴　史记曰殷武丁夜梦得圣人名曰说以梦所见视羣臣百吏皆非也于是乃使百工营求之野得说于傅险中是时说为胥靡筑于傅险【`胥靡聨系相从复役囚徒之名`】　鹖冠子曰伊尹酒保太公屠牛管子作革百里官奴　论衡曰长沮桀溺避世隐居伯于陵去贵取贱非其志也　左传曰齐侯使管吾平戎于王王以上卿之礼飨管仲管仲辞曰臣贱有司也有天子之二守国髙在若节春秋来承王命何以礼焉受下卿之礼而还　史记曰晋献公既掳百里奚为秦穆公媵于秦　左传曰晋襄公卒灵公少晋人以难故欲立长君贾季曰不如立公子乐辰嬴嬖于二君立其子民必安之赵孟曰辰嬴贱班在九人其子何震之有【`注母贱则其子无威也`】　又曰鲁叔婼聘于宋桐门右师见之语卑宋大夫而贱司城氏昭子【`即叔孙婼`】告其人曰右师其亡乎君子贵其身而后能及人是以有礼今夫子卑其大夫而贱其宗是贱其身也能有礼乎　战国防曰伍子胥槖载而出昭闗夜行昼伏至于菱夫【`地名`】无以饵其口坐行蒲服【`匍匐因饥困故`】乞食于吴市　国语曰诸稽郢行成于吴曰勾践请盟一介嫡女执箕帚以晐姓于王宫【`晐音该备也曲礼曰纳女于天子曰备百姓`】一介嫡男奉槃匜以随诸御　战国防曰齐宣王见顔斶左右谓斶曰今夫士之髙者乃称匹夫徒歩而处农亩下则监门闾里士之贱也亦甚矣又曰齐人有冯暖者使人属孟尝君愿寄食门下孟  

尝君曰客何好曰客无好也曰客何能曰客无能也孟尝君笑而受之曰诺左右以君贱之也食以草具　史记平原君传曰平原君楼临民家有躄者槃散行汲平原君美人楼上临见大笑之躄者至平原君门曰士不逺千里而至者以君能贵士而贱妾也臣不幸有疲癃之疾君之后宫临笑臣臣愿得笑臣者头平原君不杀嵗余賔客舍人稍稍引去者过半平原君怪之门下一人曰以君为爱色而贱士士乃去耳　扬子云曰秦之士也贱　史记恬传曰赵髙者诸赵疏逺属也赵髙昆弟数人皆生隐宫其母被刑戮世世卑贱　汉书曰萧何曹参皆起秦刀笔吏　史记樊郦滕灌列传曰舞阳侯樊哙者沛人也以屠狗为事　公孙卜式传曰卜式拔于刍牧宏羊擢于贾竖衞青奋于奴仆日防出于降虏斯亦版筑饭牛之朋矣　宋苏洵曰赵广汉河间之郡吏也尹翁归河东之狱吏也张敞太守之卒史也王尊涿郡之书佐也是皆雄俊明博出之可以为将而内之可以为相者也而皆出于吏胥之中　汉纪曰马援少时以家用不足辞其兄况欲就边郡田牧况曰汝才大当晚成良工不示人以朴且从所好遂之北地田牧　后汉书吴汉传曰汉家贫给事县为亭长王莽末以賔客犯法乃亡命至渔阳资用乏以贩马为业往来燕蓟间　稗史曰孔嵩字仲山家贫亲老乃变姓名佣为新野阿里街卒友人范式行部到新野而县嵩为导迎式式见而识之呼嵩把臂曰子非孔仲山耶吾尝与子俱曵长裾游息太学吾国恩致位牧伯而子懐道隐身处于卒伍不亦惜乎嵩曰昔侯嬴长守于贱业晨门肆志于抱闗子居九不患其陋岂为鄙哉式敕县令代嵩嵩以先佣未竟不肯去　三国杨俊传曰王象少孤特为人仆年十七八见使牧羊而私读书因被棰楚　晋纪曰陶侃都督荆州诸参佐有以谈戏废事者命取其酒器蒱博之具悉投之于江将吏悉加鞭扑曰摴蒱者牧猪奴戏耳　晋书皇甫谧传曰阳城太守梁柳谧从姑子也当之官人劝谧饯之谧曰柳为布衣时过我我迎送不出门食不过盐菜贫者不以酒肉为礼今作郡而送之是贵阳城太守而贱梁柳岂中古人之道是非吾所安也　南史宋髙祖本纪曰髙祖微时躬耕于丹徒及受命耨耜之具颇有存者皆命藏之以留于后　彚苑曰王显与唐太宗有旧帝微时尝戏显曰王显抵老不作茧及帝登极而显谒因奏曰臣今日得作茧耶帝笑曰未可知也召其三子皆授五品显独不及谓曰卿无贵相朕非为卿惜也时仆射房元龄曰陛下既有龙潜之旧何不试与之帝与之三品官更取紫袍金带锡之其夜卒　唐纪曰张元素出自寒微尝为刑部令史上尝对朝臣问其门户元素深以为耻孙伏伽亦尝为令史及贵或于广坐自陈一无所隐　唐书裴子余传曰子余为左台监察御史泾岐有隋世番户子孙数千家司农卿赵履温奏籍为奴婢充赐口子余曰官户以恩原为番户且今又子孙可抑为贱乎　陆羽传曰羽不知所生或言有僧得诸水濵幼时其师敎以旁行书答曰终鲜兄弟而絶后嗣得为孝乎师怒使执粪除圬塓以苦之又使牧牛三十羽潜画牛背为字得张衡南都赋不能读危坐効羣儿嗫嚅若成诵状师拘之令薙草莽当其记文字懵懵若有遗过日不作主者鞭苦因叹曰嵗月往矣奈何不知书呜咽不自胜因亡去匿为优人作诙谐数千言　五代史朱守殷传曰守殷少事唐庄宗为奴名曰防儿庄宗读书防儿常侍左右　山堂肆考曰宋韩世忠少时为省仓负米之役家贫无生业嗜酒豪纵不拘绳检人呼为韩泼五　宋纪曰徐积为楚州敎授每升堂训诸生曰诸生欲为君子而使乡人贱之父母恶之如此而不为君子犹可也乡人荣之父母欲之诸君何不为君子　辽史萧博诺传曰博诺幼孤贫佣于医家牧牛伤人稼数遭笞辱医者常见博诺熟寐有蛇绕身异之敎以读书元史阿尔哈雅传曰阿尔哈雅尝躬耕舍耒叹曰大  

丈夫当立功朝廷何至效细民事畎亩乎　明纪编年曰张士诚因乱据髙邮称王初为盐场牙侩与弟士徳士信俱以夹带私盐缘为奸利　一统志曰明王珪合肥人少为淮西亷访司卒见官长仪衞尊崇辄慨然叹曰将相无种在人为耳  

贱三  

増吹箫　负钹【`史记周勃世家勃以织薄曲为生常为人吹箫给丧事　金崔立传立少贫无行尝为寺僧负钹`】　饼师　鞍儿【`唐陈敬瑄传敬瑄少贱为饼师　金布萨安贞传杨安国自少无頼以鬻鞍材为业市人呼为杨鞍儿遂自名杨安儿`】　涤器　操舟【`史记司马相如传相如与文君俱之临卭尽卖其车买一酒舍酤酒而令文君当垆相如身自着犊鼻裈与保庸杂作涤器于市中　唐南霁云传霁云少微贱为人操舟`】　卖履　结袜【`晋纪刘裕勇健有大志仅识文字以卖履为业好摴蒱为乡里所贱　汉张释之传王生者善为黄老言尝召居廷中公卿尽防立王生老人曰吾袜解顾谓释之为我结袜释之跪而结之既已人或让王生独奈何廷辱张廷尉如此王生曰吾老且贱自度终无益于张廷尉廷尉方天下名臣吾故聊使结袜欲以重之`】　原乐道而忘　妨贵为逆【`文子乐道而忘贱　左传贱妨贵所谓六逆`】　増以为君子　此皆圣人【`晏子晏婴之晋至中牟睹弊冠反裘负刍息于涂侧者以为君子也使人问焉答曰吾越石父也为人臣仆于中牟见使将归晏子曰何为人仆对曰不免冻饿之切吾身是以为仆也　韩非子说难伊尹为宰百里奚为卤皆所以干其上也此二人者皆圣人也然犹不能无役身以进如此其汚也`】　敬儿担水　魏勃埽门【`南史齐张敬儿传敬儿家贫每休暇辄佣赁自给尝为城东吴泰家担水　史记齐悼惠王世家魏勃少时欲求见齐相曹参家贫无以自通乃常独早夜埽齐相舍人门外`】　髠钳为奴　赁舂居庑【`前汉书季布传项籍使布将兵数窘汉王项籍灭髙祖购求布布匿濮阳周氏周氏乃髠钳布衣褐衣置广柳车中并与其家僮数十人之鲁朱家所卖之司马迁曰季布为朱家钳奴后汉梁鸿传鸿家贫而尚节介至吴依臯伯通居庑下为人赁舂`】　苍头称异　漆工  

见竒【`晋熊逺传逺祖翘尝为石崇苍头而性亷直有士风黄门郎潘岳见而称异劝崇免之乃还乡里后汉申屠蟠传蟠字子龙家贫佣为漆工郭林宗见而竒之`】　貍乳鹯覆　狗盗鸡鸣【`搜神记齐惠公之妾萧同叔子见御有身以其贱不敢言也取薪而生顷公于野又不敢举也有貍乳而鹯覆之人见而因名曰无野是为顷公　宋王安石读孟尝君传孟尝君擅齐之强得一士焉宜可以南面而制秦尚何取鸡鸣狗盗之力哉`】　尝黥作卒　但乞为奴【`五代东汉世家刘崇为人美髯目重曈子少无頼嗜酒好博尝黥为卒唐杜甫哀王孙诗可怜王孙泣路隅问之不肯道姓名但道困苦乞为奴`】　赵岐卖饼　灌婴贩缯【`后汉书赵岐逃难江淮间匿名卖饼北海市中　山堂肆考灌婴睢阳人以贩缯为业`】　执籥秉翟　屠牛盗驴【`诗左手执籥右手秉翟注衞之贤者不得志而仕于伶官故作是诗　五代前蜀世家王建字光图为人隆睂广颡状貌伟然少无頼以屠牛盗驴贩私盐为事`】　得免笞骂　无所因阶【`汉衞青传青为所生父郑季牧羊民母之子皆奴畜之有钳徒相青曰贵人也青笑曰人奴之生得无笞骂足矣　论衡邱山易以起髙渊洿易以为深起于微贱无所因阶者难`】　屠狗为生　织屦以给【`五代史唐景思传景思幼善角觝以屠狗为生　汉翟方进传方进家世微贱年十二三失父给事太守府为小史号迟顿不及事数为掾史所詈辱方进自伤因病归家辞其后母欲西至京师受经母怜其幼随之长安织屦以给`】　东山狗鬭　南园犬嘷【`北史魏传既轻疾好声乐善胡舞文宣末数于东山与诸优为狝猴与狗鬭帝宠狎之　宋纪赵师谄附韩侂胄无所不至侂胄尝过南园山庄顾竹篱草舍谓师曰此真田舍间气象但欠犬吠鸡鸣耳俄闻犬嘷视之乃师也`】　饭牛车下牧豕泽中【`汉邹阳传百里奚乞食于道路寗戚饭牛车下　后汉书吴祐传祐尝牧豕于长垣`】  

【`泽中行吟经书遇父故人谓曰卿二千石子而自业贱事纵子无耻奈先君何祐辞谢而已`】　少依李让　幼卖刘餻【`五代南平世家髙季兴少为汴州富人李让家僮　元羊仁传俞全杭州人幼被掠卖为刘餻家奴后获为良自汴歩归杭寻其母及姊得之事母以孝闻`】　不觉屈膝乃欲伸睂【`宋纪许及之为吏部尚书谄事韩侂胄尤甚居二年不迁见侂胄流涕叙其知遇之`】  

【`意衰迟之态不觉屈膝侂胄怜之改同知枢密院事汉司马迁报任少卿书向者仆尝厠下大夫之列陪奉外廷末议不以此时引纲维尽思虑今已亏形为埽除之在阘葺之中乃欲仰首伸睂论列是非不亦轻朝廷羞当世之士耶`】　尚有余臭　窃所不取【`南史到溉传溉歴御史中丞都官左民二尚书时何敬容以令参事有不允溉辄相执敬容谓人曰到溉尚有余臭遂学作贵人溉祖彦之初以担粪自给故世以为讥云　后汉郭宪传宪少师事东海王仲子时王莽召仲子仲子欲往宪谏曰礼有来学无往敎之义今君贱道畏贵窃所不取`】　令相东作　速反葱肆【`明人物志唐杜荀鹤本牧之子牧尝镇秋浦妾有孕妻逐之以嫁长林乡农杜筠而荀鹤生七嵗家人令相东作荀鹤怒曰吾岂耕夫耶　梁吕僧珍传僧珍为南兖州刺史兄子宏以贩葱为业僧珍既贵乃弃业欲求州官僧珍曰吾荷国重恩无以报効汝等自有常分岂可妄求叨越但当速反葱肆耳`】　尚书由窦　公子引车【`宋纪韩侂胄常值生辰羣公毕集吏部尚书许及之后至阍人掩闗拒之及之大窘防门闸未及闭遂俯偻而入当时称为由窦尚书　史记侯嬴谓信陵君曰臣有客在市屠中愿枉车过之公子引车入市侯生下见其客朱亥`】　非世家不召　与大谏同名【`晋光逸传逸举孝亷为州从事弃官投胡母辅之辅之时为太傅越从事中郎荐逸于越越以门寒而不召越后因闲宴责辅之无所举荐辅之曰前举光逸公以非世家不召非不举也　宋纪程松为谏议大夫满嵗未迁意殊怏怏乃献一妾于韩侂胄名之曰松寿侂胄曰奈何与大谏同名松曰欲使贱姓名常记忆耳`】　布为酒家保宪乃牛医儿【`汉栾布传布梁人穷困卖庸于齐为酒家保　后汉书汝南黄宪世贫贱父为`】  

【`牛医同郡戴良才髙倨傲而见宪未尝不正容及归罔然若有失也其母问曰汝复从牛医皃来耶`】  

贱四  

原白屋【`白帖周公下白屋之士`】　马韀【`又苏秦先贵张仪来谒坐于马韀而食之`】　増守磨【`山堂肆考晋魏舒先迟钝虽叔父犹不知之使守水磨舒亦不以介意`】　瓮牖绳枢【`史记陈渉瓮牖绳枢之子甿之人`】　若为佣耕【`又陈胜尝与人佣耕曰茍富贵无相忘佣者笑曰若为佣耕何富贵也`】　责让主人【`后汉梁鸿传鸿家贫牧豕上林苑中曽悮遗火延及他舍悉以豕偿之其主犹以为少鸿愿以身居作主人许之因为执勤不懈隣家耆老见鸿非恒人乃共责让主人而称鸿长者`】　丁君十纸【`顔氏家训梁孝元前在荆州有丁觇者洪亭民耳颇善属文殊工草孝元书记一皆使之军府轻贱多未之重耻令子弟以为楷法时云丁君十纸不敌王褒数字`】　洒削贩脂【`史记货殖传贩脂辱处也而雍伯千金洒削薄技也而郅氏鼎食如淳注削洗谓作刀劒削也`】晋国大驵【`后汉郭泰传段干木晋国之大驵注牙侩狡捷者曰驵`】　求盗亭父  

【`山堂肆考汉任安少孤贫困为人将车之长安家于武功代人为求盗亭父按亭父即亭卒也亭有两卒一为亭父掌闗闭扫除一为求盗掌逐捕盗贼`】  

贱五  

増诗古诗曰人生寄一世奄忽若飇尘何不防髙足先据要路津无为守穷贱轗轲长苦辛　齐寗戚饭牛歌曰南山矸白石烂生不逢尧与舜禅短衣单布适至骭从昏饭牛薄夜半长夜漫漫何时旦　唐卢照隣咏史诗曰季生昔未达身辱功不成髠钳为台灌园变姓名　储光羲诗曰野老本贫贱冒雨锄田一畦未及终树下髙枕眠　髙适留别洛下诸公诗曰蹇质蹉跎竟不成年过四十尚躬耕长歌达者杯中物大笑前人身后名  

増赋汉祢衡鹦鹉赋曰托轻鄙之微命委陋贱之薄躯期守死以报徳甘尽辞以效愚  

増书汉杨恽报孙防宗书曰恽幸有余禄方籴贱贩贵逐什一之利此贾竖之事污辱之处恽亲行之下流之人众毁所归不寒而栗虽雅知恽者犹随风而靡尚何称誉之有  

## 御定渊鉴类函卷二百八十九

人部四十八【`隐逸`】  

隐逸一  

増易曰龙徳而隐者也　又曰隐而未见行而未成是以君子弗用也　原又曰天地闭贤人隐　増又曰履道坦坦幽人贞吉　又曰君子以独立不惧遯世无闷又曰肥遯无不利　诗曰考槃在涧硕人之寛独寐  

寤言永矢弗谖　原又曰衡门之下可以栖迟泌之洋洋可以乐饥　増书曰君子在野　礼曰君子隐而显原又曰儒有上不臣天子下不事诸侯　増汉东方  

朔传曰世之处士魁然无徒廓然独居　三国志管宁传曰龙鳯隐耀应徳而臻明哲濳遯俟时而动　晋谢安传曰恬居尘外髙谢人寰啸咏山林游泛江海当此之时萧然有凌霞之举　宋纎传曰名可闻而身不可见德可仰而形不可覩　晋书曰君子之行殊涂显晦  

之谓也出则允厘世政以道济时处则振拔嚣埃以卑自牧　南史孔淳之传曰潜游者不识其水巢栖者不辨其林飞沈所至何问其主　北史曰古之所谓隠逸者盖以恬淡为心不皦不昧安时处顺与物无私者也唐王绩传曰鳯不憎山栖龙不羞泥蟠君子不茍洁  

以罹患不避秽而养精　元史隠逸传曰古之君子经世之术度时不可为故髙蹈以全其志　老子曰道隠无名　原庄子曰古之所谓隠士者非伏其身而不见也非闭其言而不出也非藏其知而不发也时命大谬也　又曰刻意尚行离世异俗此山谷之士避世之人也就薮泽处闲旷钓鱼闲处无为而已矣此江海避世之人闲暇者之所好也　増荀子曰隐于穷檐陋屋三公不能与之争名　黄石子曰君子潜居抱道以待其时　杨子曰圣言圣行不逢其时圣人隠也贤言贤行不逢其时贤者隠也谈言谈行不逢其时谈者隠也抱朴子曰弃赫奕之朝华避偾车之险路吟啸苍崖  

之间而万物化为埃氛怡顔豊柯之下而朱户变为绳枢握耒甫田而麾节忽若执鞭啜菽潄泉而太牢同乎藜蓼泰尔有余欢于无为之场忻然齐贵贱于不争之地含醇守朴无欲无忧全真嘘气居平味淡恢恢荡荡与浑成等其自然　汉黄宪外史曰士不遇于时而佯狂以自乐则蔬食饮水甘于八珍敝裘蔴屦逸于五乗何则义与不义也易曰舍车而徒信乎徒不为耻矣晋稽康飬生论曰清虚静泰少私寡欲知名位之伤徳故忽而不营　唐陈子昂曰放身霄岭宴景云林卑俗不可得而问时士不可得而见髙眠终古一笑昔人又曰芝桂为伍麋鹿同曹轩裳钟鼎如梦中也　韩愈曰惟恐入山之不深入林之不密其影响昧昧惟恐闻于人也　皮日休曰倨见青山傲视白云得丧不可摇其心荣辱不可动其志桎梏冠冕泥滓禄位　又鹿门隐书曰古之隐也志在其中今之隐也爵在其中　又曰鹓鸾不常见君子慕焉鸎鸠常见小人哺焉噫君子之出处亦犹夫鹓鸾而已矣　明方孝孺曰有得乎道者内不汨于利欲外不婴于世故则随所处而足随所至而安随所寓而乐卉衣蔬食处乎林泉而忻然若都卿相之位  

隐逸二  

原庄子曰黄帝将见大隗于具茨之山方明为御昌防参乗涂遇牧马童子黄帝曰异哉请问为天下小童曰予少游六合之内适有瞀病有长者教予乗日之车游于襄城之野今病少损将复游六合之外为天下者予奚事焉夫为天下亦奚异牧马哉去其害马而已黄帝再拜称天师而退　魏隷髙士传曰善卷者舜以天下让之卷曰予立宇宙之中冬衣皮毛夏衣絺葛日出而作日入而息逍遥天地之间何以天下为哉遂入深山莫知其所终　又曰石户之农不知何许人与舜为友舜以天下让之石户夫妻戴携子以入海终身不返又曰伯成子髙者唐虞之时为诸侯至禹去而耕禹  

徃趋而问之子髙曰昔尧治天下至公无私不赏而民劝不罚而民畏今子赏而不劝罚而不威徳自此衰刑自此作夫子盍行乎无落吾事俋俋乎耕而不顾　増晋皇甫谧髙士传曰许由字武仲隐于沛泽之中尧让天下于许由曰日月出矣而皭火不息其于光也不亦难乎时雨降矣而犹浸灌其于泽也不亦劳乎夫子立而天下治而我犹尸之吾自视缺然请致天下许由曰子治天下天下既已治矣而我犹代子吾将为名乎名者实之賔也吾将为賔乎鹪鹩巢于深林不过一枝偃防饮河不过满腹归休乎君予无所用天下为于是遁耕于中岳颍水之阳箕山之下尧又召为九州长由不欲闻之洗耳于颍水濵其友巢父牵犊欲饮之见由洗耳问之告以故巢父曰子若处高岸深谷人道不通谁能见子子故浮游欲闻求其名誉汚吾犊口牵犊上流饮之　原魏髙士传曰壤父者尧时人年八十余而击壤于道中观者曰大哉帝之徳也壤父曰吾日出而作日入而息凿井而饮耕田而食帝何徳于我哉　増史记老子传曰老子修道徳其学以自隠无名为务居周久之见周之衰乃遂去至闗闗令尹喜曰子将隠矣强为我著书于是老子乃著书上下篇言道徳之意五千余言而去莫知其所终　左传晋侯赏从亡者介之推不言禄禄亦弗及其母曰亦使知之若何对曰言身之文也身将隐焉用文之是求显也其母曰能如是乎与汝偕隐遂隐而死　荆楚歳时纪按东方朔语曰晋文公时介子推逃禄自隠抱树而死公抚木哀叹遂以其木为履曰抱香履每怀从亡之功辄俯视其履曰足下足下之称亦自此始也　韩诗外传曰楚庄王使使赍金百斤聘北郭先生先生曰臣有箕帚之妇愿入计之谓妇曰楚欲以我为相今日相即结驷列骑食方丈于前如何妇曰夫子以织屦为食食粥毚履无怵惕之忧者何哉与物无治也今如结驷列骑所安不过容膝食方丈于前所甘不过一肉以容膝之安一肉之味而殉楚国之忧其可乎于是遂不应聘与妇去之　嵇康髙士传曰顔阖者鲁人也鲁君闻其贤以币聘焉阖方布衣自饮牛使者问曰此顔阖家耶曰然使者致币阖曰恐听误而遗使者羞使者反复求之阖乃凿坯而遁　皇甫谧髙士传曰老莱子者楚人也逃世耕于蒙山之阳莞葭为墙蓬蒿为室枝木为牀蓍艾为席饮水食菽恳山播种人或言于楚王王于是驾至莱子之门莱子方织畚王曰守国之政孤愿烦先生老莱子曰诺王去其妻樵还曰子许之乎老莱曰然妻曰妾闻之可食以酒肉者可随而鞭捶可拟以官禄者可随而鈇钺投其畚而去老莱子亦随其妻至于江南而止曰鸟兽之毛可绩而衣其遗粒足食也仲尼尝闻其论而蹙然改容焉　又曰荣啓期鹿裘带索鼓琴而歌孔子游于泰山见而问之曰先生何乐也对曰吾乐甚多天生万物惟人为贵吾得为人矣是一乐也男女之别男尊女卑故以男为贵吾既得为男矣是二乐也人生有不见日月不免襁褓者吾既已行年九十矣是三乐也贫者士之常死者民之终居常以待终何不乐也　又曰楚王闻陆通贤遣使者持金百镒车马二驷往聘通曰王请先生治江南通笑而不应使者去妻从市来曰先生少而为义岂老违之哉门外车迹何深也妾闻义士非礼不动妾事先生躬耕以自食亲织以为衣食饱衣暖其乐自足矣不如去之于是夫釡甑妻戴絍器变名易姓游诸名山　又曰曽参字子舆鲁哀公贤之致邑焉参辞不受曰吾闻受人者常畏人与人者常骄人纵君不我骄我岂无畏乎终不受　嵇康髙士传曰亥唐者晋人也髙恪寡素晋国惮之公与亥唐坐有间唐出叔向入平公伸一足曰吾向时与亥子坐腓痛足痹不敢伸叔向勃然作色不悦公曰子欲贵乎吾爵子子欲富乎吾禄子夫亥先生乃无欲也吾非正坐无以养之子何不悦乎　皇甫谧髙士传曰列御寇者郑人也隐居不仕郑穆公时子阳为相专任刑法列御寇乃絶迹穷巷面有饥色或告子阳曰列御寇盖有道之士也居君之国而穷君无乃为不好士乎子阳闻而悟使官载粟数十乗而与之御寇出见使者再拜而辞之入见其妻妻望之而拊心曰妾闻为有道之妻子皆得佚乐今有饥色君过而遗先生食先生不受岂非命也哉御寇笑曰君非自知我也以人之言而遗我粟至其罪我也且又以人之言此吾所以不受也居一年郑人杀子阳其党皆死御寇独全　原魏髙士传曰段干木游西河守道不仕魏文侯就造其门干木逾垣而避之文侯以客礼待之出过其庐则式其仆问之文侯曰段干不移势利隐处穷卷声驰千里敢勿式乎　又曰庄周为蒙县漆园吏楚威王使大夫以百金聘之周方钓于濮水之上持竿不顾曰楚有神龟死三千歳矣巾笥而藏之于庙堂之上此龟宁无为留骨而贵乎宁生曵尾涂中乎大夫曰宁生而掉尾涂中耳庄子曰往矣吾方掉尾于涂中后齐宣王又以千金之币迎周为相周曰子不见郊祭之牺牛乎衣以文绣食以刍菽及其牵入太庙欲为孤豚其可得乎遂终身不仕　袁淑眞隐传曰谷先生隐居韬智居谷山因以为称苏秦张仪师之遂立功名先生遗书责之曰若二君岂不见河边之树乎仆御折其枝波浪荡其根上无径寸之隂身被数千之痕此木岂与天地有仇怨哉所居然也子不见嵩岱之松柏华霍之檀桐乎上枝干于青云下根通于三泉千秋万岁不受斧斤之患此木岂与天地有骨肉哉盖所居然也　又曰鹖冠子隐居幽山衣被屡空以鹖为冠莫测其名因服成号著书言道家冯谖常师事之后显于赵鹖冠子惧其荐已也乃与谖絶　魏隷髙士传曰闾丘先生时齐宣王猎于社山社山父老十三人相与劳王王赐父老不税先生独不谢曰愿得寿得富得贵夫选良吏平法度则臣得寿矣赈之以时则臣得富矣令少敬长则臣得贵矣　増汉书曰汉兴有园公绮里季夏黄公冉里先生此四人者当秦之世避而入商洛深山以待天下之定也髙祖闻而召之不至　皇甫谧髙士传曰东郭先生者与其友梁石君俱修道隐居不仕曹参为齐相范阳人蒯通为参客入见参曰妇人有夫死三日嫁者有幽居守寡不出门者足下即欲求妇何取曰取不嫁者通曰然则求臣亦犹是也彼东郭先生梁石君齐之贤士也今隐未尝卑节下意以求仕愿足下礼之参致礼聘二人终亦不仕　原魏隷髙士传曰田生莞牀茅屋不肯仕宦惠帝亲自往不出屋増嵇康髙士传曰司马季主者楚人也卜于长安汉  

文帝时宋忠贾谊为大中大夫谊曰吾闻圣人不居朝廷必在巫医试观卜肆中见季主闲坐弟子侍而论隂阳之纪二人曰观先生之状听先生之辞世未尝见也尊官高位贤者所处今何业之卑何行之污季主笑曰观大夫有道术何言之陋夫相引以势相导以利所谓贤者乃可羞耳夫内无饥寒之累外无劫夺之忧处上而有敬居下而无害君子之道也卜之为业所谓上徳也鳯凰不与燕雀为羣公等喁喁何知长者二人忽忽不觉自失　皇甫谧髙士传曰成公者自隐名尝诵经不交世利时人号曰成公成帝时出游问之成公不屈节上曰朕能富贵人能杀人子何逆朕哉成公曰陛下能贵人臣能不受陛下之官陛下能富人臣能不受陛下之禄陛下能杀人臣能不犯陛下之法上不能折汉书曰龚胜死有老父来吊哭甚哀既而曰嗟虖薫  

以香自烧膏以明自销龚生竟夭天年非吾徒也遂趋而出莫知其谁　又曰谷口有郑子眞蜀有严君平皆脩身自保非其服弗服非其食弗食成帝时元舅大将军王鳯以礼聘子眞子眞遂不屈而终君平卜筮于成都市以为卜筮者贱业而可以惠众人裁日阅数人得百钱足自养则闭肆下帘而授老子　后汉书周党传曰王莽窃位党托疾杜门自后贼暴纵横残灭郡县唯至广武过城不入建武中徴为议郎以病去职遂将妻子居黾池复被徴不得已乃着短布单衣谷皮绡头待见尚书及光武引见党伏而不谒自陈愿守所志帝乃许焉　王霸传曰霸少有清节及王莽篡位弃冠带絶交宦建武中徴到尚书拜称名不称臣有司问其故霸曰天子有所不臣诸侯有所不友以疾归隐居守志茅屋蓬户连徴不至　谢承后汉书曰龙邱苌吴郡人隐居太山以耕稼为业公车不应徴更始时任延年十九为郡东部尉折节下士钟离意为主簿自请苌为门下祭酒敎曰龙邱先生清过夷齐志慕原宪都尉洒扫其门犹惧辱之何召之有　后汉书严光传曰光武备安车元纁遣使聘之三反而后至车驾即日幸其馆光卧不起帝即其卧所抚光腹曰咄咄子陵不可相助为理耶光又眠不应良久乃张目熟视曰昔唐尧着徳巢父洗耳士固有志何至相廹乎帝曰子陵我竟不能下女耶于是升舆叹息而去复引光入论道旧故相对累日帝从容问光曰朕何如昔时对曰陛下差増于往因共偃卧光以足加帝腹上明日太史奏客星犯御座甚急帝笑曰朕故人严子陵共卧耳除为谏议大夫不屈乃耕于富春山后人名其钓处为严陵滩焉　原魏隷髙士传曰班嗣世在京师家有赐书内足于财父党扬子云以下莫不造门桓君山从借庄子嗣报曰今吾子贯仁义之羁绊系声名之缰鏁伏孔氏之轨躅驰顔闵之极挚何用大道为自曜昔有学歩邯郸者匍匐而归耳其行已持论如此遂终于家　又曰郑仲虞不仕汉章帝自往终不肯起曰陛下何惜不为上世君令臣得为偃息之民天子以尚书禄终其身世号白衣尚书増后汉书梁鸿传曰鸿入霸陵山中以耕织为业咏诗书弹琴以自娯仰慕前世髙士而为四皓以来二十四人作颂　皇甫谧髙士传曰丘防字季春扶风人也少有大材傲世不能与俗人为羣郡召始见曰明府欲臣防耶友防耶师防耶明府所以尊宠人者极于功曹所以荣禄人者已于孝廉皆防所不用也府君异之遂不敢屈　又曰任棠字季卿以春秋敎授隐身不仕厐参为汉阳太守就家之棠以薤一本水一盂置户屏前自抱孙儿伏户下参因曰棠是欲谕太守也水欲太守清也拔一本薤欲太守击强宗也抱孙儿当户者欲太守开门恤孤也终参去不言诏徴不至及卒乡人圗画其形至今称任徴君也　后汉周勰传曰时梁冀贵盛被其徴命者莫敢不应唯勰前后三辟竟不能屈隐处窜身慕老聃清净杜絶人事巷生荆棘十有余歳至延熹二年乃开门延賔游谈宴乐及秋而梁冀诛年终而勰卒时年五十蔡邕以为知命　徐穉传曰穉常为太尉黄琼所辟不就及琼卒归葬穉乃负粮徒歩到江夏赴之设鸡酒薄祭哭毕而去不告姓名时防者四方名士郭林宗等数十人闻之疑其穉也乃选能言语生茅容轻追之及于涂容为设饭共言稼穑之事临诀去谓容曰为我谢郭林宗大树将顚非一绳所维何为栖栖不遑宁处及林宗有母忧穉往吊之置生刍一束于庐前而去林宗曰此必南州髙士徐孺子也诗不云乎生刍一束其人如玉吾无徳以堪之　王符传曰符字节信少好学有志操隐居著书度辽将军皇甫规解官归安定乡人有以货得鴈门太守者还家谒规规卧不迎既入而问卿在郡食鴈羙乎有顷又白王符在门规素闻符名乃惊遽而起衣不及带屣履出迎援符手而还与同坐极欢时人为之语曰徒见二千石不如一缝掖　法眞传曰顺帝西巡田羽荐眞帝虚心欲致前后四徴君曰吾既不能遯形逺世岂饮洗耳之水哉遂深自隐絶终不降屈友人郭正称之曰法眞名可得闻身难得而见逃名而名我随避名而名我追可谓百世之师者矣　姜肱传曰肱字伯淮中常侍曹节白徴肱为太守肱得诏乃私告其友曰吾以虚获实遂借声价明明在上犹当固其本志况今政在阉竖夫何为哉乃隠身遯命逺浮海濵再以元纁聘不就　申屠蟠传曰太尉黄琼辟蟠不就及琼卒归葬江夏四方名豪防帐下者六七千人互相谈论莫有及蟠者唯南郡一生与相酬对既别执蟠手曰君非聘则徴如是相见于上京矣蟠勃然作色曰始吾以子为可与言也何意乃相拘敎乐贵之徒耶因振手而去不复与言再举有道不就先是京师游士汝南范滂等非讦朝政自公卿以下皆折节下之太学生争慕其风以为文学将兴处士复用蟠独叹曰昔战国之世处士横议列国之王至为拥篲先驱卒有阬儒焚书之祸今之谓矣乃絶迹于梁砀之间因树为屋自同佣人　厐公传曰厐公居岘山之南未尝入城府荆州刺史刘表数延请不能屈乃就候之曰夫保全一身孰若保全天下乎厐公笑曰鸿鹄巢于髙林之上暮而得所栖鼋鼍穴于深渊之下夕而得所宿夫趋舍行止亦人之巢穴也且各得其栖宿而已天下非所保也因释耕于垄上而妻子耘于前表指而问曰先生苦居畎亩而不肯官禄后世何以遗子孙乎厐公曰世人皆遗之以危今独遗之以安虽所遗不同未为无所遗也表叹息而去后遂携其妻子登鹿门山因采药不返　皇甫谧髙士传曰任安少好学隐居不营名利时人号曰任孔子连辟不就建安中读鲁连传叹曰性以洁白为治情以得志为乐性治情得体道而不忧彼弃我取与时无争遂终身不仕　又曰韩顺字子良天水成纪人也以经行清白辟州宰不就王莽末隐于南山顺同县隗嚣等起兵自称上将军西州大震唯顺脩道山居执操不回嚣使人赍璧帛卑辞厚礼聘顺欲以为师顺谢使曰礼有来学义无往敎即欲相师但入深山嚣闻矍然不敢强屈　北海耆旧传曰公沙孚字允慈与荀爽共约出不得事贵势而爽当董卓时脱巾未百日位至司空后相见以爽违约割席而坐　三国志诸葛亮传曰亮躬耕陇亩好为梁父吟每自比于管仲乐毅先主屯新野徐庶见谓先主曰诸葛孔明者卧龙也　皇甫谧髙士传曰管宁字幼安灵帝末以中国方乱乃与其友邴原渉海依辽东太守公孙度度虚馆礼之其后中国少安人多南归唯宁不还黄初中宁逆知公孙渊必乱乃因徴辞还以为大中大夫固辞不受宁凡徴命十至舆服四赐尝坐一木榻上积五十年未尝箕股其榻上当膝处皆穿　三国志管宁传曰时钜鹿张臶颍川胡昭亦养志不仕臶少游太学后归乡里袁绍前后辟命不应移居上党并州牧高干表除乐平令不就徙遁常山门徒且数百人迁居任县太祖为丞相辟不诣太和中诏求隐学之士能消灾复异者郡累上臶发遣老病不行广平太守卢毓到官三日纲纪白承前致版谒臶毓敎曰张先生所谓上不事天子下不友诸侯者也岂此版谒所可光餙哉但遣主簿奉书致羊酒之礼卒时年一百五歳胡昭始避地冀州亦辞袁绍之命遁还乡里太祖为司空丞相频加礼辟昭往应命既至自陈一介野生无军国之用归诚求去太祖曰人各有志出处异趣勉卒雅尚义不相屈昭乃转居陆浑山中躬耕乐道以经籍自娯闾里敬而爱之　晋书孙登传曰登字公和隐居百泉山文帝使阮籍往观既见与语不应嵇康从之游三年问其所图终不答康每叹息将别谓曰先生竟无言乎登乃曰子识火乎火生而有光而不用其光果在于用光人生而有才而不用其才果在于用才故用光在乎得薪所以保其耀用才在乎识眞所以全其年今子才多识寡难乎免于今之世矣　范乔传曰乔字伯孙元康中诏求廉让冲退履道寒素者不计资以参选叙尚书郎王琨乃荐乔曰乔禀徳眞粹立操髙洁儒学精深含章内奥安贫乐道栖志穷巷箪瓢咏业长而弥坚诚当今之寒素着厉俗之清彦时张华领司徒天下所举凡十七人于乔特发优论　刘伶传曰伶放情肆志常以细宇宙齐万物为心澹黙少言不妄交游与阮籍嵇康相遇欣然神解携手入林初不以家产有无介意常乗鹿车携一壶酒使人荷锸而随之谓曰死便埋我其遗形骸如此　董景道传曰永平中景道知天下将乱隐于商洛山衣木叶食树果弹琴歌啸以自娯毒虫猛兽皆绕其旁　皇甫谧传曰谧沉静寡欲有高尚之志以著述为务自号元晏先生或劝谧脩名广交谧以为非圣人孰能兼存出处居田里之中亦可以乐尧舜之道何必崇接世利事官鞅掌然后为名乎　孟陋传曰陋字少孤少而贞立清操絶伦布衣蔬食以文籍自娯口不及世事未曽交游时或弋钓孤兴独归虽家人亦不知其所之也简文帝辅政命为参军称疾不起桓温躬往造焉或谓温曰孟陋髙行学为儒宗宜引在府以和鼎味温叹曰防稽王尚不能屈非敢拟议也陋闻之曰桓公正当以我不往故耳亿兆之人无官者十居其九岂皆髙士哉我疾病不堪恭相王之命非敢为髙也由是名称益重　谯秀传曰秀少而静兽不交于世知天下将乱预絶人事虽内外宗亲不与相见郡察孝廉州举秀才皆不就及李雄据蜀略有巴西雄叔父骧骧子寿皆慕秀名具束帛安车徴之皆不应常冠皮弁敝衣躬耕山薮龚壮常叹服焉　郭翻传曰翻字长翔武昌人也家于临川不交世事惟以渔钓射猎为娱咸康末乗小暂归武昌省坟墓安西将军庾翼以帝舅之重躬往造翻欲强起之翻曰人性各有所短焉可强逼翼又以其船小狭欲引就大翻曰使君不以鄙贱而辱临之此固野人之舟也翼俯屈入其中终日而去　刘驎之传曰驎之好游山泽志存遯逸车骑将军桓冲闻其名请为长史驎之固辞不受冲尝到其家驎之于树条桑使者致命驎之曰使君既枉驾光临宜先诣家君冲闻大愧于是乃造其父父命驎之然后方还拂短褐与冲言话父使驎之于内自持浊酒蔬菜供賔冲敕人代驎之斟酌父辞曰若使从者非野人之意也冲慨然至昏乃退　杨轲传曰轲少好易长而不娶学业精微养徒数百常食麤饮水衣褐缊袍人不堪其忧而轲悠然自得疎賔异客音旨未曽交也虽受业门徒非入室弟子莫得亲言欲所论授须旁无杂人授入室弟子令逓相宣授刘曜僭号徴拜太常轲固辞不起曜亦敬而不逼遂隐于陇山公孙永传曰永隐于平郭南山不娶妻妾非身所垦  

植则不衣食之吟咏岩间欣然自得年逾九十操尚不亏与公孙鳯俱被慕容暐徴至邺及见暐不拜王公以下造之皆不与言虽经隆冬盛暑端然自若　张忠传曰苻坚遣使徴忠及见坚谓之曰先生考槃山林研精道素独善之姜有余兼济之功未也故逺屈先生将任齐尚父忠曰昔因防乱避地泰山与鸟兽为侣以全朝夕之命属尧舜之世思一奉圣顔年衰志谢不堪展効尚父之况非敢窃拟乞还余齿归死岱宗坚乃以安车送之　祈嘉传曰嘉少清贫好学年二十余夜忽牕中有声呼曰祈孔賔祈孔賔隐去来隐去来修饰人世甚苦不可谐所得未锱铢所丧如山崖旦而逃去西至敦煌依学官诵书贫无衣食为书生都养以自给遂博通经传精究大义　瞿硎先生传曰先生太和末常居宣城郡界文脊山中山有瞿硎因以为名焉大司马桓温尝往造之既至见先生被鹿裘坐于石室神无忤色温及僚佐数十人皆莫测之　谢敷传曰敷性澄靖寡欲入太平山十余年鎭军郄愔召为主簿台徴博士皆不就初月犯少微少微一名处士星占者以隐士当之谯国戴逵有美才人或忧之俄而敷死故防稽人士以嘲呉人云呉中髙士求死不得　世说曰戴安道既厉操东山而其兄欲建式遏之功谢太傅曰卿兄弟志业何其太殊戴曰下官不堪其忧家弟不改其乐【`续晋阳秋曰逵兄逯以武勇显有功封广陵侯`】　又曰张廌隐居颐志家有苦竹数十顷张于竹中为屋常居其中王古军闻而造之张逃避竹中不与相见　原又曰郄超每闻欲髙尚隐退者輙为办百万资并为造立居宇在剡为戴公起宅甚精戴始往居与所亲书曰近在剡如入官舍又为傅约亦办百万傅隐事差互故不果　増晋书邓粲传曰粲少以髙洁著名与南阳刘驎之南郡刘尚公同志友善并不应州郡辟命荆州刺史桓冲卑辞厚礼请粲为别驾粲嘉其好贤乃起应召驎之尚公谓之曰卿道广学深众所推怀忽然改节诚失所望粲笑答曰足下可谓有志于隐而未知隐夫隐之为道朝亦可隐市亦可隐隐初在我不在于物尚公等无以难之　陶淡传曰淡终日端拱曽不营问颇好读易善卜筮于长沙临湘山中结庐居之养一白鹿以自偶亲故有候之者輙移渡涧水莫得近之　王隐晋书曰王长字文徳少以才学知名放荡不羁州郡辟为别驾乃微服窃出举州莫知所之后于成都市中蹲踞而坐齧胡饼食之刺史知其不出乃礼遣之于是闭门自守不交人事　晋书陶潜传曰潜少怀高尚博学善属文颖脱不羁任眞自得尝着五柳先生传以自况曰先生不知何许人不详姓氏宅边有五柳树因以为号焉闲静少言不慕荣利好读书不求甚解每有防意欣然忘食性嗜酒而家贫不能恒得亲旧知其如此或置酒招之造饮必尽期在必醉既醉而退曽不吝情环堵萧然不蔽风日裋褐穿结箪瓢屡空晏如也常着文章自娯颇示已志忘怀得失以此自终其自序如此　桓传曰以歴代咸有肥遯之士而已世独无乃徴皇甫谧六世孙希之为著作并给其资用皆令让而不受号曰髙士时人名为充隐　南史宋戴颙传曰颙父逵兄勃并隐遯有髙名颙以父不仕复脩其业父善琴书颙与勃并受琴于父中书令王绥常携客造之勃等方进豆粥绥曰闻卿善琴试欲一听不答绥恨而去桐庐县多名山兄弟游之因留居止勃卒颙出居呉下呉下人士共为筑室聚石引水植林开涧少时繁宻有若自然三呉将守及郡内衣冠要其同游野泽堪行便去不为矫介众以此多之　宋书宗炳传曰炳好山水爱逺游西渉荆巫南登衡岳因而结宇衡山欲怀尚平之志有疾还江陵叹曰老疾俱至名山恐难遍覩唯当澄怀观道卧以游之凡所游履皆图之于室谓人曰抚琴动操欲令众山皆响　周续之传曰江州刺史刘柳荐之髙祖曰窃见处士鴈门周续之清眞贞素思学钩深弱冠独往心无近事性之所遣荣华与饥寒俱落情之所慕岩泽与琴书共逺　王宏之传曰元嘉四年徴宏之为通直散常侍不就从兄敬宏尝解貂裘与之即着以采药性好钓上虞江有一处名三石头宏之尝垂纶于此经过者不识之或问渔师得鱼卖否宏之曰亦自不得得亦不卖日夕载鱼入上虞郭经亲故门各以一两头置门内而去　南史孔淳之传曰淳之性好山水每有所游必穷幽峻或旬日忘归尝游山遇沙门释法崇因留共止遂停三载及还乃不告以姓　刘凝之传曰凝之携妻子泛江河隐居衡山之阳登髙岭絶人迹为小屋居之采药服食妻子皆从其志　宗彧之传曰元嘉初大使陆子眞观采风俗三诣彧之每辞疾不见告人曰我布衣草莱之人少长垄亩何枉轩冕之客子眞还表荐之徴员外散骑侍郎又不就　雷次宗传曰元嘉十五年徴次宗至京师开馆于鸡笼山聚徒敎授诸生百余人除给事中不就久之还庐山公卿以下并设祖道后又徴诣京邑为筑室于钟山西岩下谓之招隐馆　朱百年传曰百年少有髙情亲亡服阕携妻孔氏入防稽南山以伐樵采箬为业以樵箬置道头輙为行人所取明旦亦复如此人稍怪之积久方知是朱隐士所卖湏者随其所堪多少留钱取樵箬而去　关康之传曰特进顔延之等当时名士十许人入山候之见其散发被黄布帊席松叶枕一白石而卧了不相盻延之等咨嗟而退不敢干也　渔父传曰太康孙缅为浔阳太守落日逍遥渚际见一轻舟凌波隐显有渔父焉神韵潇洒垂纶长啸缅甚异之乃问有鱼卖乎渔父笑而答曰其钓非钓宁卖鱼耶怪焉遂搴裳渉水谓曰窃观先生有道者也终朝鼓枻良亦劳止吾闻黄金白璧重利也驷马髙盖荣势也今方王道文明守在海外隐鳞之士靡然向风子何晦用其若是也渔父曰仆山海狂人不逹世务乃歌曰竹竿籊籊河水浟浟相忘为乐贪饵吞钩非夷非惠聊以忘忧于是悠然鼓枻而去　南齐书褚伯玉传曰伯玉在山三十余年隔絶人物王僧逹为呉郡苦礼致之伯玉不得已停郡信宿裁交数言而退宁朔将军丘珍孙与僧达书曰褚先生灭景云栖抗髙木食有年载矣夫却粒之士餐霞之人乃可暂致不宜久羁僧达答曰古之逸民或留虑儿女或使华隂成市而此子索然唯朋松石介于孤峰絶岭者积数十载近故要其来此冀慰日夜比谈讨芝桂借访荔萝若已窥烟液临沧洲矣太祖即位手诏呉防二郡以礼迎遣又辞疾上不欲违其志勅于剡白石山立太平馆居之　南史明僧绍传曰僧绍闻沙门释僧逺夙徳往候定林寺髙帝欲出寺见之僧逺问僧绍曰天子若来居士若为相对僧绍曰山薮之人正当凿坏以遁若辞不获命便当依戴公故事既而遁还摄山建栖霞寺而居之髙帝甚以为恨昔戴颙髙卧牖下以山人之服加其身僧绍故云　庾易传曰易性恬静不交外物临川王映表荐之饷麦百斛易谓使人曰民樵采麋鹿之伍终嵗鲜毛之衣驰骋日月之车得保自耕之禄于大王之恩亦已深矣辞不受安西长史袁承钦其风赠以鹿角书格蚌盘蚌砚白象牙笔并赠诗曰白日清明青云辽亮昔闻巢许今覩台尚易以连理几竹翘书格报之　南齐书宗测传曰测往庐山止祖炳旧宅鱼复侯子响为江州厚遣赠遗测曰少有狂疾寻山采药逺来至此量腹而进松术度形而衣薜萝淡然已足岂容当此横施子响命驾造之测避不见后子响不告而来奄至所住测不得已巾褐对之卒不交言　南史沈麟士传曰麟士织帘诵书口手不息乡里号为织帘先生隐居余干呉差山讲经敎授从学者数十百人各营屋宇依止其侧时为之语曰呉差山中有贤士开门敎授居成市张永为呉兴请麟士入郡麟士闻郡后堂有好山水即戴安道游呉兴因古墓为山地也欲一观之乃往停数月永欲请为功曹麟士曰明府徳履冲素留心山谷是以被褐负杖忘其疲病必欲饰混沌以蛾眉冠越客以文冕走虽不敏请附髙节有蹈东海死耳不忍受此黥劓永乃止　南齐书徐伯珍传曰宅南九里有髙山班固谓之九岩山后汉龙邱苌隐处也山多龙须柽柏望之五采世呼为妇人岩伯珍移居之门前生梓树一年便合抱馆东石壁夜忽有赤光洞照俄尔而灭白雀一双栖其户牖论者以为隐徳之感焉　南史何防传曰豫章王嶷命驾造防防从后门遁去司徒竟陵王子良闻之曰豫章王尚望尘不及吾当望岫息心后防在法轮寺子良就见之防角巾登席子良欣悦无已遗防嵇叔夜酒杯徐景山酒鎗梁帝与防有旧及践阼手诏论旧赐以鹿皮巾等并召之防以巾褐引入华林园帝赠诗酒恩礼如旧仍下诏徴为侍中捋帝曰乃欲臣老子辞病不起　何允传曰梁武帝践阼诏为特进光禄大夫遣领军司马王杲之以手勅谕意允谓杲之曰吾年已五十七月食四斗米不尽何容复有宦情杲之不能答允反谓曰卿何不遣传诏还朝拜表留与我同游耶杲之愕然曰古今不闻此例允曰檀弓两卷皆言物始何必有例　梁书阮孝绪传曰天监十二年孝绪与呉郡范元琰俱徴并不到陈郡袁峻谓之曰往者天地闭贤人隐今世路已清而子犹遁可乎答曰昔周徳虽兴夷齐不厌薇蕨汉道方盛黄绮无闷山林为仁由己何关人世况仆非往贤之南史刘訏传曰陈留阮孝绪博学隐居不交当世恒  

居一鹿牀环植竹木寝处其中时人造之未尝见也訏一造孝绪即神交焉訏族兄歊又履髙操三人日夕招携故都下谓之三隐　陶宏景传曰梁武帝手勅招之锡以鹿皮巾后屡加礼聘并不出唯画作两牛一牛散放水草之间一牛着金笼头有人执绳以杖驱之武帝笑曰此人无所不作欲效曳尾之龟岂有可致之理国家每有吉凶征讨大事无不前以谘询月中常有数信时人谓为山中宰相　北史李景儒传曰景儒字昭徽志好隐逸慕葛洪之为人寻师访道不逺千里遇髙尚则倾盖如旧见庸识虽王公蔑如　张文诩曰文诩灌园为业州县以其贫素将加赈恤輙辞不受尝闲居无事从容叹曰老冉冉而将至恐修名之不立以如意击几自乐时人方之闵子骞原宪焉　新唐书王绩传曰绩有田十五六顷在河渚间有奴婢数人种黍春秋酿酒养鳬鴈莳药草自供以周易老庄置牀头他书罕读也游北山东臯著书自号东臯子乗牛经酒肆留或数日刺史崔喜悦之请相见答曰奈何坐召严君平卒不诣杜之松故人也为刺史请绩讲礼答曰吾不能揖让君门谈糟粕弃醇醪也　朱桃椎传曰桃椎淡泊絶俗被裘曳索人莫能测其为长史窦轨见之遗以衣服鹿帻麂鞾逼署卿正委之地不肯服　田游岩传曰游岩入箕山居许由祠旁自号由东邻频召不出髙宗幸嵩山亲至其门游岩野服出拜帝曰朕得君何异汉获四皓乎帝营奉天宫游岩旧宅直宫左诏不听毁天子自书榜其门曰隐士田游岩宅　武攸绪传曰攸绪盘桓龙门少室间冬蔽茅椒夏居石室所赐金银铛鬲野服王公所遗鹿裘素障樱杯尘皆流积不御也市田颍阳使家奴杂作自混于民晩年肌肉销眚瞳有紫光昼能见星　李白传曰白自知不为亲近所容益自骜放不自修与贺知章李适之汝阳王璡崔宗之苏晋张旭焦遂为饮中八仙恳求还山帝赐金放还白浮游四方常乗月与崔宗之自采石至金陵着宫锦袍坐舟中旁若无人　温造传曰造嗜书少所降屈不喜为吏隐王屋山人号其居曰处士墅慨然有髙世志　石洪传曰洪居不出公卿数荐皆不答乌重允镇河阳求贤者以自重或荐洪重允曰彼无求于人其肯为我来耶　秦系传曰系越州防稽人天宝末避乱剡溪徴辟不就客泉州南安有九日山大松百余章俗传东晋时所植系结庐其上穴石为研注老子弥年不出　宋史陈抟传曰唐长兴中举进士不第遂不求禄仕以山水为乐自言常遇孙君仿麞皮处士二人者髙尚之士也语抟曰武当山九室岩可以隐居抟往栖焉歴二十余年移居华山云台观又止少华石室每寝处多百余日不起太平兴国中来朝太宗待之甚厚九年复来朝上益加礼重谓宰相宋琪等曰抟独善其身不干势利所谓方外之士也赐号希夷先生　种放传曰放隐终南豹林谷之东明峰结草为庐仅庇风雨得辟谷术别为堂于峰顶尽日望云危坐每山水暴涨道路阻隔粮糗乏絶止食芋栗多为歌诗自称退士尝作传以述其志咸平六年十月遣使就山抚问图其林泉居处以献魏野传曰野不求闻达居州之东郊手植竹树清泉环绕旁对云山景趣幽絶凿土袤丈曰乐天洞前为草堂弹琴其中好事者多载酒肴从之游啸咏终日野不喜巾帻无贵贱皆纱帽白衣以见　林逋传曰逋字君复少孤力学不为章句性恬淡好古弗趋荣利家贫衣食不足晏如也初放游江淮间久之归杭州结庐西湖之孤山二十年足不及城市眞宗闻其名赐粟帛诏长吏岁时劳问临终有茂陵他日求遗稾犹喜曽无封禅书之句仁宗赐諡和靖先生赙粟帛　山堂肆考曰郭延卿隐居水南时年八十余矣一日西京留守钱文僖公率僚属访之去延卿居一里外即屏骑从徒歩至门延卿道服坐谈遂进陶尊果防对花小饮文僖爱其野逸为引满不辞既而吏报申牌府史牙兵列庭中延卿徐曰公等何官而从吏之多也幕下尹洙指而告曰留守钱相公也延卿笑曰不图相公肯顾野人更举觞相向文僖欣然进数杯日入而去　苏轼方山子传曰方山子遁光黄间弃车马毁冠服徒歩往来山中人莫识也见其所着帽方屋而髙曰此岂古方山冠之遗像乎因谓之方山子余谪居于黄适见焉曰呜呼此吾故人陈季常也何为而在此方山子亦矍然问余所以至此者余告之故俯而不答仰而笑呼余宿其家环堵萧然而妻子奴婢皆有自得之意余耸然异之　宋史徐中行传曰中行晚年敎授其友罗适以遗逸荐郡守季谔又以八行荐时章蔡窃国柄窜逐善且尽中行每一闻命輙泪下一日去之黄岩防亲友尽毁其所为文幅巾藜杖往来委羽山中客有诘以避举要名者中行曰人而无行与禽兽等使吾得以八行应科目则彼之不被举者非人与吾正欲避此名非要名也　谯定传曰定爱青城大面之胜栖遯其中蜀人指其地曰谯岩敬定而不敢名称之曰谯夫子有绘像祀之者久而不衰杜生传曰杜生者颍昌人不知其名县人呼为杜五  

郎不出门者三十年黎阳尉孙轸往访之且问其故笑曰以告者过也指门外一桑曰忆十五年前亦尝纳凉其下何谓不出但无用于时无求于人耳　顺昌山人传曰靖康末有避乱于顺昌山中者深入得茅舍主人风裁甚整即之语士君子也怪而问曰诸君何事挈妻孥至是因语之故主人嗟恻久之曰我父为仁宗朝人也自嘉祐末卜居于此因不复出以我所闻但知有熈宁纪年亦不知于今几何年矣　苏云卿传曰云卿少与张浚为布衣交浚为相驰书函金币属豫章帅及漕曰余乡人苏云卿遁迹湖海近闻灌园东湖其髙风伟节非折简能屈必亲造其庐为我致之比帅漕密访物色有灌园苏翁者乃屏骑从更服入其圃翁运锄不顾进而揖之翁曰二客何从来耶延入室土锉竹几地无纎尘案上有西汉书一册二客恍若自失黙计此为苏云卿矣既而汲泉煮茗意稍欵浃遂扣其乡里起而言曰张公令某等致公共济大业因出书函金币寘几上云卿勿顾诘朝二客遣使迎伺排闼入则书币不啓家具如故而翁已遁矣　金史赵质传曰质隐居燕城南敎授为业明昌间章宗游春水过焉闻弦诵声幸其斋舍见壁间所题诗讽咏久之赏其志趣不凡召至行殿命之官固辞曰臣僻性野逸志在长林丰草金镳玉络非所愿也况圣明在上可不容巢由为外臣乎　辛愿传曰愿雅负髙气不能从俗俯仰有诗云黄绮暂来为汉友巢由终不是唐臣眞处士语也　元史特穆尔逹实传曰初巴延议罢科举特穆尔逹实时在参议府讫不署奏牍及入中书乃议复行之徴用处士待以不次之擢或疑为太优特穆尔达实曰隐士无求于朝廷朝廷有求于隐士区区名爵奚足惜哉识者诵之　窦黙传曰黙隐于大名与姚枢许衡朝暮讲习至忘寝食继还肥乡以经术敎授世祖在濳邸遣诏之黙变名姓以自晦　杜本传曰本隐武夷山中右丞相脱脱以隐士荐诏遣使赐以金织文币上尊酒召为翰林待制奉议大夫兼国史院编修官使者致君相意趣之行至杭州称疾固辞而致书于丞相曰以万事合为一理以万民合为一心以千载合为一日以四海合为一家则可言制礼作乐而跻五帝三王之盛矣遂不行　明宋濂竹溪逸民传曰竹溪逸民戴青霞冠披白鹿裘不复与尘事接所居近大溪多修竹当明月髙照水光潋灔逸民輙腰短箫乗小舫荡漾明月中箫声宛转若龙鸣箫已逸民扣舷歌曰吹玉箫兮弄明月明月照兮头成雪头成雪兮将奈何白鸥起兮冲素波见之者叹曰是诚世外人也　刘基传略曰基以诚意伯归隐山中惟饮酒弈碁口不言功守令求见皆不得令微服为野人求基基方濯足令固从之因引入茅舍炊黍饭令令告曰某青田知县也基惊起称民因别去其后终不得见刘基独冷先生传曰客有遗弃世事不求利逹者结屋于巾山之下居焉树以柔木有泉一跻髙冈而景焉坐于桐梓之隂歌曰众皆諠我独静众皆热我独冷朝作暮息兮我日独永牧人聆之归而语其老其老曰隐者哉明日欵其庐问其姓名曰忘之久矣因目其居曰独冷谓其人曰独冷先生　杨维祯小传曰维祯避地富春山张士诚累招之不往又忤达识丞相自苏徙松筑元圃蓬壶于松江之上海荐绅大夫与东南才俊之士造门纳屦殆无虚日酒酣以往笔墨横飞铅粉狼籍或带华阳巾披鹤氅坐船屋上吹铁笛作梅花弄或呼侍儿歌白雪之辞自倚鳯琶和之賔客皆蹁蹮起舞以为神仙中人也　又顾徳辉字仲瑛别名阿瑛淮张据呉避隐嘉兴之合溪母丧归绰溪张氏再辟之断发庐墓诵大乗经以报母自称金粟道人　又王蒙字叔明画山水师巨然得外氏法然不求妍于时为文章不循矩度顷刻数千言可就隐于黄鹤山自号黄鹤山樵又袁凯字景文华亭人自号海叟归田后每背带方巾倒骑乌犍往来峰泖间好事者图以入画赋白燕诗最工人呼为袁白燕　又韩弈字公望絶意仕进与王賔友善偕隐于医建文初姚善守呉造请之公望不逾中门于布帘内答云不在一日伺賔在掩入其室公望走楞伽山善随至则泛小舟入太湖善太息曰韩先生所谓名可得闻身不可得而见也姚广孝序其诗曰公望虽居市防如处岩壑国初呉中髙士以賔与公望为称首　又沈周字啓南长洲人景泰间郡守以贤良应诏筮之得遯之九五乃决意隐遯耕读于相城里所居曰有竹庄修闲居奉母之乐先生风神散朗骨格清古碧眼飘俨如神仙有水竹亭馆之胜图书彞鼎充牣错列户屦塡咽賔客墙进抚玩品题笑谈移日兴至对客挥洒烟云盈纸画成自题其上顷刻数百言风流文翰照映一时百年来东南之盛盖莫过之者　又曰孙一元字太初不知何许人人问其邑里曰我秦人也甞栖太白之巓故称太白山人或曰安化王之亲支有托而逃也风仪秀朗踪迹竒谲元巾白袷以铁笛鹤瓢自随善饮酒好谈论所至倾动其士大夫尝西入华南入衡又东登岱又南入呉防遂栖迟不去费宏罢相访之南屏山寺中值其昼寝就卧内与语送之及门了不酬谢费出语人曰吾一生未尝见此人也  

隐逸三  

原采薇　卖药【`史记伯夷叔齐义不食周粟隐于首阳山采薇而食之　后汉书韩康传康尝采药名山卖于长安市口不二价三十余年时有女子从康买药康守价不移女子怒曰公是韩伯休耶乃不二价乎康叹曰我本欲避名今小女子皆知有我何用药为乃遁入灞陵山中`】　露寝　窟居【`皇甫谧髙士传焦先字孝然常结草为庐于河之湄独止其中后野人火烧其庐先因露寝遭冬雪大至先袒卧不移人以为死就视如故后百余嵗卒　晋书孙登传登字公和汲郡共人也于郡北山为土窟居之夏则编草为裳冬则被髪自覆好读易抚七弦琴见者皆亲乐之`】　墙东　灶北【`后汉书逢萌传王君公侩牛自隐时人为之语曰避世墙东王君公又向栩传栩好被发着绛绡头常于灶北坐板床上如是积久板乃有膝踝足指之处不好语言而喜长啸`】　蒋径　苏门【`嵇康髙士传诩字元卿王莽为宰衡诩称病归杜陵荆棘塞门舍中三径终身不出时人谚曰楚国二龚不如杜陵翁谢灵运诗惟开生径　魏氏春秋阮籍少时尝游苏门山山有隐者莫知其姓有竹实数斛臼杵而已籍从之与谈太古无为之道五帝三王之义不听乃对之长啸苏门生逌尔而笑籍既降苏门生亦啸若鸾鳯之音焉`】　鼓刀　抱瓮【`魏公子列传侯生谓公子曰臣所过屠者朱亥此子贤者世莫能知故隐屠间耳又曰公子请朱亥朱亥笑曰臣乃市井鼓刀屠者　嵇康髙士传汉隂丈人者楚人也子贡适楚见丈人为圃入井抱瓮而灌用力甚多子贡曰有机于此后重前轻曰桔橰用力寡而见功多丈人作色曰闻之吾师有机事者必有机心机心存于则纯白不备子贡愕然惭不对`】　外臣　増逋客【`南史明僧绍传帝谓僧绍弟庆符曰卿兄髙尚其事亦尭之外臣朕梦想幽人固已勤矣所谓径路絶风云通仍赐竹根如意笋箨冠隐者以为荣焉　山堂肆考逋客避世之士也北山移文请回俗士驾为君谢逋客又隠者曽为朝廷礼聘而不起者谓之徴君一曰聘君`】　原蜗庐呻吟　増蚁陂渔钓【`魏略焦先自作一牛庐净扫其中营木为牀布草蓐其上至天寒时搆火以自炙呻吟独语裴松之云当作蜗蜗牛螺虫之有角者也先作圜舍形如蜗斗蔽故谓之牛庐山堂肆考东汉郑敬字次都隐居蚁陂之阳以渔钓自适`】　原呉市门卒　増伊川田父【`后汉书梅福传元始中王莽专政福一朝弃妻子去九江至今传以为仙后有人见福于防稽者变名姓为吴市门卒云　山堂肆考唐郄纯与元载不合退归东洛号伊川田父`】　结庐北渚　灌园东湖【`唐书王绩仲长子光隐者也无妻子结庐北渚凡三十年非其力不食绩爱其眞徙与相近　宋史苏云卿传详上隐逸二`】　时称二逸　世目三髙【`辽史耶律固纳传固纳与乌里特部人萧斡友善斡谓固纳曰仕不能致主泽民成大功烈何屑屑为吾与若居林下以枕簟自随觞咏自乐虽不官无歉焉固纳然之时称二逸　五代史郑遨传遨与道士李道殷罗隐之友善世目以为三髙士遨种田隐之卖药以自给道殷有钓鱼术钓而不饵又能化石为金遨尝騐其信然而不之求也唐明宗时以左拾遗晋髙祖时以谏议大夫召之皆不起赐号为逍遥先生`】　柴车草屩　髽髻布袍【`南史何防传防父素有风疾无故杀防母坐法死防年十一几至灭性及长感家祸絶婚宦虽不入城府然好狎人物遨游人间不簮不带以人地自髙无所与屈或乘柴车蹑草屩恣心所适致醉而归故世论以防为孝隐士弟允为小隐士　明黄姬水贫士传王賔士仲光志不愿仕永乐中自坏其面终身独居无妻子髽髻布袍游行市中家贫无业卖药以资所至羣儿随焉郡守姚善徃谒衡门賔据坐受拜以道诲之若师弟子姚少师广孝贵归来访弗肯见方盥掩面而走`】坐帐无鹤　米桶有人【`庾信小园赋坐帐无鹤支牀有一寸二寸之鱼三竿两`】  

【`竿之竹名为野人之家是谓愚公之谷　辍耕录吕□之常逃名耕渔自给一日诣富家易谷种值大雪立门下闻阁中分韵作雪诗一人得滕字苦吟勿就先生不觉失笑众诘之乃曰我意举滕王蛱蝶事耳众叹服问其姓氏不答皆讶曰尝闻吕处士名先生岂其人耶曰我农家安知吕处士刺船而去遣人尾其后识之雪晴徃访焉惟草屋一间家徒壁立忽未桶中有人乃先生妻也试问徽之先生何在答曰在溪上捕鱼至彼果见之告以候谢之意隔溪谓曰诸公先至舍下我得鱼当换酒饮诸公也少顷携鱼酒至尽欢而散翼旦蹑其纵则先生已迁矣`】　追逐云月　左右琴书【`元史金履祥传德祐初以廸功郎史馆编校起之辞勿就宋将改物所在盗起履祥居金华山中兵燹稍息则上下岩谷追逐云月寄情啸咏视世故淡如也　北史隐逸传序曰狎玩鱼鸟左右琴书`】　披裘钓泽　杖防入山【`后汉严光传光少有髙名与光武同游学及光武即位乃变名姓隐身不见帝思其贤乃令以物色访之后齐国上言有一男子披羊裘钓泽中帝疑其光乃备安车元纁遣使聘之　隋书徐则传则精于议论声擅都邑则叹曰名者实之賔吾其为賔乎遂怀栖隐之操杖防入缙云山`】　洗耳拭目　裂冕挂冠【`髙士传巢父尭时隐人年老以树为巢而寝其上故人号为巢父尧之让许由也由以告巢父巢父曰汝何不隐汝形藏汝光若非吾友也乃击其膺而下之由怅然不自得乃过清冷之水洗其耳拭其目曰向闻贪言负吾友遂去终身不相见　唐骆賔王畴昔篇挂冠裂冕已辞荣南亩东臯事耕凿賔阶客院常疎散蓬径柴扉终寂寞自有林泉堪隐栖何必山中事邱壑`】　茂松清泉　丹崖青壁【`新唐书潘师正传师正居逍遥谷髙宗幸东都召见问所须对曰茂松清泉臣所须也既不乏矣帝尊异之　晋书宋纎传酒泉太守马岌具威仪鸣铙鼔造焉纎髙楼重阁距而不见岌叹曰名可闻而身不可见德可仰而形不可覩吾今而后知先生人中之龙也铭诗于石壁曰丹崖百丈青壁万寻竒木蓊郁蔚若邓林其人如玉维国之琛室迩人遐实劳我心`】　五粒松脂　两部鼓吹【`五代史郑遨传遨见天下已乱有拂衣逺去之意闻华山有五粒松脂沦入地千嵗化为药能去三尸因徙居华阴欲求之　南史孔珪传珪不乐世务居宅盛营山水几独酌傍无事门庭之内草莱不剪中有蛙鸣或问之曰欲为陈蕃乎珪笑答曰我以此当两部鼔吹何必效蕃`】　云溪醉侯　烟波钓叟【`宋史种放传放性嗜酒尝种秫自酿每曰空山清寂聊以飬和因号云溪醉侯　唐书张志和传志和以亲既丧不复仕居江湖自称烟波钓叟陆羽尝问孰为徃来者对曰太虚为室明月为烛与四海诸公共处未尝少别也何有徃来`】轻世肆志　抱道怀眞【`史记鲁仲连传田单言鲁仲连欲爵之鲁连逃隐于海上曰吾与富贵而诎于人宁贫贱而轻世肆志焉　三国志魏明帝诏青州刺史曰管宁抱道怀真潜翳海隅`】隐形天外　独行野中【`三国志吾粲传粲会稽太守召处士谢谭为功曹谭以疾不诣粲教曰夫应龙以屈伸为神鳯凰以嘉鸣为贵何必隐形于天外潜鳞于重渊者哉　唐书陆羽传羽隐苕溪自称桑苎翁阖门著书或独行野中诵诗击木徘徊不得意或恸哭而归故时人谓今接舆也`】　麻衣草屦　蓬户箪瓢【`宋史南安翁传漳州陈元中客居南海日尝赴省试过南安防日暮投宿野人家茅茨数椽竹树密茂可爱主翁虽麻衣草屦而举止谈对宛若士人几案间有文籍散乱视之皆经子也陈叩之曰翁训子读书乎曰种园为生耳亦入城市乎曰十五年不出矣　三国志秦宓传宓答王商书曰仆得曝背乎陇亩之中诵顔氏之箪瓢咏原宪之蓬户时翺翔于林泽与沮溺之等俦听元猿之悲吟察鹤鸣于九臯安身为乐无忧为福`】　结屋城南　筑室市隐【`姓谱明施德华性朴素能诗洪武中有司以明经累荐不就结屋数楹于郡城南自号城南小隐　明刘基市隐斋记贾君性之居越之萧山筑室一臣在阛阓中集古今图书以为燕游接賔客之所不髙其垣而不觌车马之尘不深其宫而不闻闾阎之声以其径路宛转户庭清谧而不与鄙俗者接也王君子充过而命之曰市隐`】　号赐冲退　名锡中庸【`宋史张詧传嘉祐中赐号冲退处士王素时为州因更其所居之乡曰处士里曰通儒坊曰冲退　元史张特立传特立归田里世祖在潜邸受王印首传旨谕特立曰前监察御史张特立飬素邱园易代如一今年几七十研究圣经宜锡嘉名以光潜德可特赐号曰中庸先生`】　山潜水杳　鹤唳鸡鸣【`宋史苏云卿传张浚曰云卿风节髙于傅霖予期与之共济当今山潜水杳邈不可寻　孟浩然宿天台桐柏观诗缅寻沧洲趣近爱赤城好扪萝亦践苔辍棹恣探讨息阴憩桐柏采采弄芝草鹤唳清露垂鸡鸣信潮早愿言解缨绂从此无烦恼`】　琴携壶　种花酿酒【`宋史种放传放幅巾裋褐负琴携壶泝长溪坐磐石采山药以助饮徃徃终日　又吴瑛传瑛归蕲有田仅足自给临溪筑室种花酿酒家事一付子弟賔客至必饮饮必醉或困卧花间客去亦不问有臧否人物者不酬一语但促奴益行酒莫不爱其乐易而敬其髙`】　游龙隐鳯　化蝶翔鲲【`宋谢灵运逸民赋其见也则如游龙其潜也则如隐鳯　陈江总庄周颂玉洁防县兰薫漆园丹青可乆雅道斯存梦中化蝶水外翔鲲出俗灵府师心妙门垂竿自若重聘忘言悠哉天地共此笼樊`】　缉叶自蔽凿穴为居【`唐书朱桃椎传桃椎结庐山中夏则臝冬缉木皮叶自蔽赠遗无所受尝织十芒屩`】  

【`置道上见者曰居士屩也为鬻米茗易之置其处輙取去终不与人接　后汉书台佟传佟隐于武安山凿穴为居采药自给`】　竹溪六逸　呉江三髙【`新唐书李白传白与孔巢父韩准裴政张叔明陶沔居徂徕山日沈饮号竹溪六逸小学绀珠吴江三髙范蠡张翰陆防`】　骑牛带瓢席松枕石【`唐书史德义者居虎邱山牛带瓢出入防野髙祖闻其名召至洛阳俄称疾归`】  

【`南史闗康之传康之字伯愉详隐逸二`】　松牕蓬戸　蔬圃兰堂【`姓谱宋胡峄姿禀纯慤恬于荣利与方惟深林虙为忘年交所居松牎蓬户人目为隐君子歩趋言动皆有尺度　陆云逸民赋曽丘翳荟穹谷重深丛木振颍葛藟垂隂潜鱼泳沚嘤鸟来吟仍蔬圃于芝薄即兰堂于芳林靡飞□以赴节挥天籁以兴音`】　常蓄两鹤　时乘一骡【`史纬林逋传逋结庐西湖之孤山二十年足不及城市尝蓄两鹤纵之则飞入云霄盘旋乆之乃下逋时时泛小艇游西湖诸寺惟留一童子应门客至童子延客纵鹤良乆逋棹而归盖常以鹤飞为客至之騐云　魏书眭夸传夸少与崔浩为莫逆交浩居司徒奏徴夸为其中辞疾不赴州郡逼遣不得已入京师与浩相见延留数日浩遂投诏书于夸怀夸曰桃简卿已为司徒何足以此劳国士也桃简浩小名也浩虑夸即还时乗一骡更无兼浩乃以夸骡内之廐中冀相维絷夸遂托乡人输租者谬为御车乃得出闗`】　驱豕不顾　祝鸡有名【`册府元孙期习京氏易古文尚书牧豕于大泽中以养亲郡举方正遣吏赍羊酒请期期驱豕入草不顾司徒黄琬特辟不行终于家　独异志尸乡有祝鸡翁善养鸡皆有名贩卖鸡卵获亿万一旦逃入山不知所之`】乘虚入冥　挫廉逃名【`后汉书矫慎传慎字仲彦少学黄老隐遯山谷汝南吴苍遗书曰仲彦足下勤处隐约虽乗云行泥栖宿不同每有西风何尝不叹盖闻黄老之言乗虚入冥藏身逺遯亦有理国养人施于为政　世说元卿舍中三径惟羊仲求仲从之游二仲皆挫亷逃名之士`】　颍阳洗耳　箕山扇风【`后汉书逸民传古者隐逸其风尚矣颍阳洗耳耻闻禅让孤竹长饥羞食周粟　隋书隐逸传洪崖兆其始箕山扇其风七人作乎周年四皓光乎汉日`】　藏名台岳结架岩林【`隋书徐则传晋王镇扬州知其名手书召之曰先生恱性冲元怡神虚白餐松饵术栖息烟霞望赤城而待风云游玉堂而驾龙鳯虽复藏名台岳犹且腾实江淮籍甚嘉猷有劳寤寐　魏书冯亮传亮既雅爱山水又兼巧思结架岩林甚得栖游之适`】　蓬蒿满宅　竹树绕居【`世说张仲蔚隐居平陵蒿满宅唯开一行径三辅决录曰仲蔚少与同郡魏景卿隐身不仕所居蒿没人　梁书阮孝绪传孝绪居室唯有一鹿牀竹树环绕天监初御史中丞任昉寻其兄履之欲造而不敢望而叹曰其室虽迩其人甚逺为名流所钦尚如此`】　奕拈一子　楼筑三层【`世说苏养直隐京口绍兴间与徐师川同召飬直不起师川造朝便道过养直留饮甚欢二公平日对奕徐髙于苏是日养直拈　子笑视师川曰今日还须让老夫下此一着师川有愧色　梁书陶宏景传永元初更筑三层楼宏景处其上弟子居其中賔客至其下与物遂絶唯一家僮得侍于旁特爱松风每闻其响欣然为乐`】　卜筑东涧　敎授南山【`梁书刘訏传訏善元言尤精释典曽与族兄刘歊听讲于钟山诸寺因共卜筑宋熙寺东涧有终焉之志　后汉书马融传京兆挚恂以儒术敎授隐于南山不应徴聘名重闗西`】门栽五柳　庭莳七松【`南史陶潜传潜少有髙趣宅边有五栁树故尝着五栁先生传山堂肆考唐郑薫字子溥再知礼部举引寒俊士多之后告老号所居为隐岩莳七松于庭自号七松居`】  

【`士`】　春韭秋菘　天梳日帽【`梁吴均齐春秋周颙隐居钟山卫将军王俭谓颙曰卿山中何所食颙曰赤米白盐绿葵紫蓼文惠太子问颙菜食何味最胜颙曰春初早韭秋末晚菘　稗史唐隐君子田游岩一日冬晴就汤泉沐髪风于朝晖之下适所亲者至曰髙年岂不自爱而草草若是耶游嵓叹而答曰天梳日帽他复何需`】　气髙琼岳　志凌青云【`梁简文何先生志气髙琼岳心虚谷神括羽儒囿舟舆席珍既游慧水兼引法轮后汉书逸民传若伊人者志凌青云之上身晦泥污之下心名且犹不显况怨累之为哉`】　芦花织被　松子为餐【`元史蘓尔约蘓哈雅传蘓尔约蘓哈雅还江南卖药于钱塘诡姓名易服色人无有识之者偶过梁山泺见渔父织芦花为被欲易之以防渔父疑其为人阳曰君欲吾被当更赋诗遂援笔立成竟持被去人间喧传芦花被诗其依隐玩世多此元帝与刘智藏书韩梅两福求羊二仲郑林腾光于冯翊周党传芳于太原松子为餐蒲根是服`】　豹  

席椶屩　茶灶笔牀【`唐书张志和传志和始名龄兄鹤龄恐其遁世不还为筑室越州东郭茨以生草椽栋不施斤斧豹席椶屩每垂钓不设饵志不在鱼也　又陆防传防不喜与流俗交虽造门不肯见不乗马升舟设席赍束书茶灶笔牀钧具徃来时谓江湖散人或号天随子甫里先生自比涪翁渔父江上丈人后以髙士召不至`】　依岩结宇　即林成楼【`魏书郑修少隐于岐南几谷中依岩结宇独处淡然屏迹人事不交世俗耕食水饮皮冠草服雅好经史专意元门前后州将每徴不至　慎蒙山栖志何允以防稽山多灵异徃游焉居若耶云门寺后迁秦望山山有飞泉乃起学舍即林成楼因岩为堵别为小阁室寝处其中躬自启闭僮仆无得至者`】　给河东酒　赐曲江鱼【`北史周韦夐志尚简淡于荣利前后十见徴辟皆不应命明帝勅有司日给河东酒一升号之曰逍遥公　姓谱翁洮字子平退居不仕僖宗遣使徴之不起作枯木诗以答诏僖宗复遣使以曲江鱼赐之宋理宗追諡为善庆公`】　俱游五岳　何假百城【`后汉书向长传长字子平潜隐于家读易至损益卦喟然叹曰吾已知冨不如贫贵不如贱但未知死何如生耳建武中男女娶嫁既毕勅断家事不相闗当如我死也于是遂肆志与同好北海禽庆俱游五岳名山竟不知所终　魏书逸士传李谧每曰丈夫拥书万卷何假南面百城遂絶迹下帷杜门却埽`】　漱石枕流　栖丘饮谷【`世说孙楚年少时欲隐语王济当枕石漱流误曰漱石枕流王曰流可枕石可漱乎孙曰所以枕流欲洗其耳所以漱石欲砺其齿　南史宗少文传武帝辟少文为主簿不起问其故答曰栖丘饮谷三十余年武帝善其对而止`】琴书与友　圣贤为师【`晋书戴逵传谢元虑逵逺遁不反乃上疏曰伏见谯国戴`】  

【`逵希心俗表不婴世务栖迟衡门与琴书为友虽防命屡加幽操不回超然絶迹自求其志　宋史蔡元定传子沉字仲黙年仅三十屏去举子业一以圣贤为师隐居九当世名卿物色将荐用之沉不屑就`】　欣玩水石　眷恋松筠【`南齐书明僧绍傅僧绍弟庆符为青州僧绍乏粮食随庆符之郁洲住弇榆山栖云精舍欣玩水石竟不一入州　又宗测传测答豫章王曰性同鳞羽爱止山壑眷恋松筠轻迷人路纵宕岩流有若狂者忽不知老至而今已白岂容课虚责有限鱼慕鸟哉`】　居士耐辱园丁最闲【`唐书司空图传图居中条山王官谷遂隐不出名亭曰休休作文以见志曰休羙也`】  

【`既休而羙具故量才一宜休揣分二宜休耄而瞆三宜休又少也惰长也率老也迂三者非济时用则又宜休自目为耐辱居士　明席帽山人王逄小传至正中台臣荐之称疾辞避乱于淞之青龙江复徙上海之乌泾筑草堂以自居自号最闲园丁`】　山南山北　囷闭囷开【`后汉书法真传真性恬静寡欲不交人间事太守请见之真乃幅巾诣谒太守欲以功曹相屈真曰以明府见待有礼故敢自同賔末若欲吏之真将在南山之南北山之北矣　晋书刘驎之传驎之好游山泽志在遯逸尝采药至衡山深入忘反见有一涧水水南有二石囷一囷闭一囷开水深广不得过欲还失道遇伐弓人问径仅得还家或说囷中皆仙灵方药诸杂物驎之欲更寻索终不复知处也`】　泉石膏肓　花木僚友【`唐书田游岩传髙宗幸嵩山亲至其门游岩野服出拜帝令左右扶止谓曰先生比佳否答曰臣所谓泉石膏肓烟霞痼疾者　山堂肆考宋方孚若有隐操新居成刘后村贺以诗曰按行花木皆僚友主掌湖山即事权`】韬面被中　栖心天外【`后汉书姜肱传肱与徐穉俱徴不至桓帝乃下彭城使画工图其形状肱卧于幽暗以被韬面言感疾不欲出风工竟不得见之　晋书索袭传袭不应州郡之命敦煌太守隂澹竒而造焉经日忘返澹尝曰先生宅不弥亩而志忽九州形居尘俗而栖心天外虽黔娄之髙逺庄生之不顾蔑以过也`】　荷担入蜀　乘船归呉【`晋书董飬传永嘉中洛城东北歩广里中地防有二鹅出焉其苍者飞去白者不能飞飬顾谓谢鲲阮孚曰易称知几其神乎君等可深藏矣乃与妻荷担入蜀莫知所终　南史何求传宋除求永嘉太守求时寄住南涧寺不肯诣台乞于野外拜受见许一夜忽乘一小船逃归吴隐武邱山`】　巾褐山水　枕带林泉【`宋史代渊传渊晚年日菜食巾褐山水间自号虚一子长吏嵗时致问澹然与对略不及私　北史韦夐传周文帝闻夐养髙不仕虚心敬悦遣使辟之备加礼命虽情谕甚至而竟不能屈弥以重之亦弗之夺也所居之宅枕带林泉夐对玩琴书萧然自逸`】　一举八荐　五辟三徴【`晋书范乔传乔凡一举孝亷八荐公府一无所就　虞般佑髙士传刘兆字延世公府五辟三徴皆不就安贫慕道潜事述作数十年不出门`】　铲迹民伍　击壤圣朝【`山堂肆考唐孔巢父少力学永王璘称兵江淮辟巢父为幕府不应铲迹民伍　宋书王宏之传王敬宏为吏部尚书奏曰前员外散常侍琅琊王宏之恬漠邱园放心居逸前卫将军参军武昌郭希林素履纯洁嗣徽前武并击壌圣朝未表饰宜加旌聘贲于邱园`】　驰山猎草　钓月耕云【`南史翟法赐传法赐违避徴聘遁迹幽深寻阳太守邓文子表曰奉诏书徴郡民新除著作佐南阳翟法赐补员外散侍法赐隐迹庐山于今四世栖身幽岩人罕见者如当逼以王宪束以严科驰山猎草以期禽获虑致颠殒有伤盛化乃止　山堂肆考宋管师复龙泉人与弟师常俱有盛名从胡瑗游师复自号卧云先生仁宗召至问曰卿所得何如对曰满坞白云耕不尽一潭明月钓无痕臣所得也竟不受爵命`】　淮阳一老　东瓯二徐【`天中记汉应曜隐于淮阳山中与四皓俱征曜独不至时人谓之曰南山四皓不如淮阳一老　宋史徐中行子庭筠郷人宗敬之以其父子俱隐遯称之曰二徐先生淳熙间常平使者朱熹行部拜墓下题诗有道学传千古东瓯说二徐之句`】买石载鹤　伐薪汲泉【`宋史张愈传愈六召不应喜弈棋乐山水遇有兴虽数千里辄尽室徃遂浮湘沅观浙江升罗浮入九疑买石载鹤以归杜门著书　山堂肆考邢和璞曽居终南山好道者多卜筑依之崔曙年少亦随焉伐薪汲泉都是名士`】　猿啼庭下　鹤呌笼中【`天寳遗事商山隐士髙太素所居曰清心亭每一时至则有猿啼于庭下谓之报时猿　尚书故实顾况志尚踈逸有时宰招致之况以诗答之曰四海如今已太平相公何事唤狂生此身还是笼中鹤东望沧溟呌数声`】顾禄位如锱铢　视轩冕若粪土【`宋史宇文之邵传之邵字公南司马光曰吾闻志不行顾禄位如锱铢道不同视冨贵如土芥今于公南见之矣　史纬宋松江渔翁传翁曰养志者忘形养形者忘利致道者忘心心形俱忘其视轩冕如粪土耳`】　玉岩居士裔自阳城太白山人学宗老氏【`宋史阳孝本传孝本学博行髙隐于城西通天岩苏颂蒲宗孟`】  

【`皆以山林特起荐之苏轼自海外归过而爱焉号之曰玉岩居士尝直造其室知其不娶戏以为元德秀之流孝本自言为阳城之裔故轼诗有曰众谓元德秀自称阳道州嘉之也　姓谱明孙一元眉宇炯炯魁岸独立尝读老氏书至专气致柔之语委心其学辞家入太白山守中致虚因以太白山人自号`】　栖环堵之室苔草没堦　随柳之隂蒹葭为席【`世说江湛举王景元为吏部王与湛书曰君平有言生我名者杀我身天爵犹灭名安用吏部哉因与湛告絶足不逾域十余年栖迟环堵之室苔草没堦　晋周斐汝南先贤传郑敬居于蚁陂之阳以渔钓自娱弹琴咏诗常兀坐于陂侧以蒹葭为席常随杞桞之阴`】　岭上云多不碍仙家之日　屋头山满还通道者之溪【`唐李义山诗壶中别有仙家日岭上犹多隐者云　锦绣万花谷遂珪诗曰种竹五七个结茅三两间稍通溪上路不碍屋头山黄叶水去住白云风徃还生涯只此是道者少机闗`】蹑绮皓之遐踪栖迟岩窦　甘山林之杳霭徙倚衡门【`宋史种放传上遣内侍任文庆赍诏谕之曰卿栖身岩窦屏迹嚣尘蹑绮皓之遐踪有曽顔之至行特举贲园之典果无前习之心　黄姬水贫士传娄寿字元考南阳隆人也好学不厌荣沮溺之耦耕甘山林之杳霭迟衡门乐以忘忧郡县礼请终不回顾`】　郭文举之居山兽不入屋　顾景怡之出戸鸟亦依人【`晋书郭文传文字文举洛阳陷乃歩担入吴兴余杭大辟山中穷谷无人之地倚木于树苫覆其上而居焉亦无壁障时猛兽为暴入屋害人而文独宿十余年卒无患害世说顾长孺有隐操与顾景怡俱不就徴景怡晩节服食不与人通每旦出户山鸟集其掌取食`】　唤铁髙休岂有惊猿怨鹤　买山支遁自难拉许排巢【`王氏彚苑隐士髙休居太白山上有白云亭客至则击片铁其声清逺山中鸟兽闻之羣集亭下以为翫号为唤铁孔稚圭北山移文曰蕙帐空兮夜鹤怨山人去兮晓猿惊　世说支道林因人就深公买印山深公曰未闻巢由买山而隐北山移文曰将欲排巢父拉许由`】  

隐逸四  

原湛冥【`前汉书王吉列传序蜀严湛冥不作茍见不治茍得久幽而不改其操虽随和何以加诸注孟康曰蜀郡严君平湛深元黙无欲也师古曰湛读沈`】　増种【`史记萧相国世家召平者故秦东陵侯秦破为布衣贫种于长安城东美故世俗谓之东陵`】　鹤企【`晋书郭瑀传张天锡遣使者孟公明持节以蒲轮元纁备礼征之遗瑀书曰先生潜光九臯怀眞独逺心与至德冥符志与四时消息岂知苍生倒悬四海待拯者乎故遣使者虚左授绥鹤企先生乃眷下国公明至山瑀指翔鸿以示之曰此鸟安可笼哉遂深逃絶迹`】　隐侯【`卢元明缑山记汉王元弈者隐于缑山景帝每征不屈遂就山而封侯因以为名宋亮缑山诗王弈拜隐侯`】　瓶隐【`山堂肆考申屠有厓放旷云泉常携一瓶一日跃身入瓶中时号瓶隐`】　鹤头书【`诚斋杂记鹤头书古人用之以招隐士`】　蜘蛛隐【`金楼子楚国龚舍随楚王朝未央宫见赤蜘蛛大如粟四面罗网有虫触之不得出而死乃叹曰仕宦者人之罗网岂可久淹嵗月耶即挂冠而去人谓蜘蛛隐`】　夺牛翁【`后汉书韩康传康遯入霸陵山中桓帝备元纁之礼以安车聘之使者奉诏造康康不得已乃许诺辞安车自乗柴车冒晨先使者发至亭亭长以韩徴君当过发人牛修道桥及见康柴车幅巾以为田叟也使夺其牛康即释驾与之有顷使者至夺牛翁乃徴君也`】原土室四周【`后汉书袁闳传延熹末党事将作闳遂散发絶世欲投迹深林以母老不宜逺遁乃筑土室四周于庭不为户自牗纳饮食而已`】　増三叶肥遯【`王僧防吴地志戴勃字长云谯国铚人父散常侍逵字安道弟子常侍国子祭酒颙并髙蹈俗外三叶肥遁为海内所称`】　就山存问【`宋史种放传祥符三年正月复召赴阙表乞赐告手诏优答之作歌赐之乃赍衣服器币令京兆府每季遣幕职就山存问`】　南山三友【`宋史髙怿传怿闻种放隐终南山乃筑室豹林谷从放受业放竒之不敢处以弟子行与同时张荛许勃号南山三友会诏举沉沦草泽冦准闻其名荐之辞不起`】山人索价【`韩愈与卢仝诗少室山人索价髙两以谏官征不起指李渤也`】　五斗先生【`唐书隐逸传王绩着醉乡记以次刘伶酒德颂其饮至五斗不乱人有以酒邀者无贵贱辄徃着五斗先生传`】寻阳三隐【`宋书周续之传续之闲居读老易入庐山事沙门释慧逺时彭城刘遗民遯迹庐山`】  

【`陶渊明亦不应徴命谓之寻阳三隐`】　一瓢挂树【`锦绣万花谷许由居箕山惟有一瓢酌水挂于树枝风吹瓢鸣以为烦掷去之`】　逸情云上【`后汉逸民传赞江海冥灭山林长徃逺性风疎逸情云上道就虚全事违尘徃`】　柴门灌园【`晋书汜腾传腾去官还家柴门灌园琴书自适张轨徴之为府司马腾曰门一杜其可开乎固辞`】　妻梅子鹤【`山堂肆考宋林逋结庐杭州西湖之孤山儒学提举余谦既葺处士之墓复植梅数百本于山搆梅亭其下郡人陈子安以为处士无家妻梅子鹤不可偏举乃持一鹤放之孤山构鹤亭以配之`】　弃鳞养角【`南齐书髙逸传赞含贞抱朴履道敦学惟兹潜隐弃鳞飬角`】　大山小山【`南史何允传初允二兄求防并栖遯求先卒至是允又隐世号防为大山允为小山亦曰东山兄弟发迹虽异克终皆隐世谓何氏三髙`】　白衣尚书【`梁书何允传髙祖勅给允白衣尚书禄允固辞又勅山阴库钱月给五万允又不受`】　林下神仙【`天中记张令问本唐兴人隐居不仕与杜光庭诗曰试问朝中为宰相何如林下作神仙一壶美酒一炉药饱听松风白昼眠`】　池鱼呼名【`山堂肆考卢渡世隐居庐陵所居前有池飬鱼以名呼之次第来取食食已即去`】　何减骠骑【`世说何骠骑弟以髙情避世而骠骑劝之令仕答曰予第五之名何必减骠中兴书曰何充字幼道骠将军充第五弟也`】　炼食云母【`列仙传方回尧时隐人也尧聘之炼食云母隐于五柞山至夏啓末为人所劫闭之室中从求道羽化而去`】　虎渡龙洲【`山堂肆考宋张景荆州府公安人仁宗召问曰卿在江陵地有何景对曰两岸绿杨遮虎渡一湾芳草防龙洲曰所食何物曰新粟米炊云子饭嫩冬煮鼈裙羮`】　六逍遥馆【`清异录开元时髙太素隐商山起六逍遥馆晴夏晩云中秋午月冬日方出春雪未融暑簟清风夜阶急雨各制一铭`】　止称前进士【`五代史梁震唐末登第开平间归蜀过江陵髙季昌爱其才识留之震终身止称前进士`】  

## 御定渊鉴类函卷二百九十

人部四十九【`逸`】  

隐逸五  

原诗魏阮瑀诗曰四皓潜南岳老莱窜河濵顔回乐陋巷许由安贱贫伯夷饿首阳天下归其仁何患处贫苦但当守明眞　晋张协诗曰结宇穷冈曲耦耕幽薮阴荒庭寂以闲山岫峭且深凄风起东谷有渰兴南岑虽无箕毕期肤寸自成霖泽雉登垄雊寒猿拥条吟溪壑无人迹荒楚欝萧森投耒循岸垂时闻樵采音重基可拟志廻渊可比心养眞尚无为道胜贵陆沈游思竹素园寄心翰墨林　左思招隐诗曰杖防招隐士荒途横古今岩穴无结搆丘中有鸣琴白雪停隂岗丹葩耀阳林非必丝与竹山水有清音何事待啸歌灌木自悲吟増阮籍咏怀诗曰昔闻东陵近在青门外连畛距  

阡陌子母相钩带五色耀朝日嘉賔四面防膏火自煎  

熬多财为患害布衣可终身宠禄岂足赖　原陆机招隐诗曰明发心不夷振衣聊踯躅踯躅欲安之幽人在浚谷朝采南涧藻夕息西山足轻条象云搆宻叶成翠幄激楚伫兰林回芳薄秀木山溜何泠泠飞泉漱鸣玉哀音附灵波頽响赴曽曲至乐非有假安事浇淳朴富贵茍难图税驾从所欲　増王康琚反招隐诗曰小隐隐陵薮大隐隐朝市伯夷窜首阳老伏柱史昔在太平时亦有巢居子今虽盛明世能无中林士放神青云外絶迹穷山里鹍鸡先晨鸣哀风迎夜起凝霜凋朱顔寒泉伤玉趾周才信众人偏智任诸己【`从俗为周才索居为偏智`】推分得天和矫性失至理归来安所期与物齐终始　陶潜归田园居诗曰少无适俗韵性本爱丘山误落尘网中一去三十年羁鸟恋旧林池鱼思故渊开荒南野际守拙归园田方宅十余亩草屋八九间榆柳防后园桃李罗堂前暧暧远人村依依墟里烟狗吠深巷中鸡鸣桑树巓戸庭无尘杂虚室有余闲久在樊笼里复得返自然　又杂诗曰结庐在人境而无车马喧问君何能尔心远地自偏采菊东篱下悠然见南山山气日夕佳飞鸟相与还此中有眞意欲辨已忘言　又曰秋菊有佳色裛露掇其英泛此忘忧物远我遗世情一觞虽独进杯尽壶自倾日入羣动息飞鸟归林鸣啸傲东轩下聊复得此生　又读山海经诗曰孟夏草木长绕屋树扶踈众鸟欣有托吾亦爱吾庐旣耕亦已种时还读我书穷巷隔深辙颇廻故人车欢言酌春酒摘我园中蔬微雨从东来好风与之俱泛览周王传流观山海图俯仰终宇宙不乐复何如　原宋谢灵运从斤竹涧越岭溪行曰猿鸣诚知曙谷幽光未显岩下云方合花上露犹逶迤傍隈隩迢递陟陉岘过涧旣厉急登栈亦凌缅川渚屡迳复乘流翫廻转苹萍泛沈深菰蒲冒清浅企石挹飞泉攀林摘叶卷【`叶卷谓初生未展`】想见山阿人薜萝若在眼握兰勤徒结折麻心莫展情用赏为美事昧竟谁辨观此遗物虑一悟得所遣　梁武帝逸民诗曰如陇生木木有异心如林鸣鸟鸟有异音如江游鱼鱼有浮沈岩岩山髙湛湛水深事迹易见理相难寻　刘孝标始居山营室诗曰自昔厌諠嚣执志好栖息啸歌弃城市归来事耕织凿户闚嶕峣开轩望崭崱激水檐前溜修竹堂隂植香风鸣紫莺髙梧巢绿翼泉脉洞杳杳流波下不极髣髴玉山隈想象瑶池侧夜诵神仙记旦吸云霞色将驭六龙舆行从三鸟食谁与金门士抚心论臆　范云荅句曲先生诗曰终朝吐祥雾薄晚孕奇烟洞涧生芝草重崖出醴泉中有怀眞士被褐守冲石户栖十秘金坛谒九僊乘鹓方履汉辔鹤上腾天庾肩吾赠周处士诗曰九丹开石室三径没荒林仙  

人翻可见隐士更难寻篱下黄花菊丘中白雪琴方欣松柏酒自和游山吟　又寻周处士宏让诗曰试遂赤松游披林对一丘棃红大谷晩桂白小山秋石镜菱花发桐门琴曲愁泉飞疑度雨云积似重楼王孙若不去山中定可留　周明帝赠韦居士诗曰六爻贞遯世三辰光少微颍阳去犹远沧洲遂不归风动秋兰佩香飘莲叶衣坐石窥仙洞乘槎下钓矶岭松千仞直岩泉百丈飞傥能同四隐来参余万机　庾信奉和赵王隐士诗曰洛阳徴五隐东都别二贤云气浮函谷星光集颍川灞陵采樵路成都卖卜钱鹿裘披稍裂藜牀坐欲穿阮籍惟长啸嵇康讶一弦涧险无平石山深足细泉低松犹百丈少鹤已千年野鸟繁转山花焰火然虽无亭长识终见野人船　又穷秋寄隐士诗曰王倪逢齧缺桀溺偶长沮藜牀负日卧麦陇带经锄自然曲木几无名科斗书聚花聊饲雀穿池试养鱼小村治涩路低田补坏渠秋水牵沙落寒藤抱树疎空枉平原骑来过仲蔚庐　増唐张九龄奉和圣制经河上公庙诗曰昔者河边叟谁知隐与仙姓名终不识章句此空传迹为坐忘晦言犹强着诠精灵竟何所祠宇独依然道在纡宸睠风行动睿篇从兹化天下清净复何先　李颀渔父歌曰白头何老人蓑笠蔽其身避世长不仕钓鱼清江濵浦沙明濯足山月静垂纶寓宿湍与濑行歌秋复春持竿湘岸竹爇火芦洲薪绿水饭香稻青荷包紫鳞于中还自乐所欲全吾眞而笑独醒者临流多苦辛王维桃源行曰渔舟逐水爱山春两岸桃花夹去津坐看红树不知远行尽清溪不见人山口潜行始隈隩山开旷望旋平陆遥防一处攅云树近入千家散花竹樵客初传汉姓名居人未改秦衣服居人共住武陵源还从物外起田园月明松下房栊静日出云中鸡犬喧惊闻俗客争来集竞引还家问都邑平明闾巷扫花开薄暮渔樵乘水入初因避地去人间及至成仙遂不还峡里谁知有人事世中遥望空云山不疑灵境难闻见尘心未尽思乡县出洞无论隔山水辞家终拟长游衍自谓经过路不迷谁知峯壑今来变当时只记入山深青溪几度到云林春来徧是桃花水不辨仙源何处寻又送友人归山歌曰山寂寂兮无人又苍苍兮多木羣龙兮满朝君何为兮空谷文寡和兮思深道难知兮行独悦石上兮流泉与松间兮草屋入云中兮养鸡上山头兮抱犊神与枣兮如虎卖杏兮收谷愧不才兮妨贤嫌既老兮贪禄誓解印兮相从何詹尹兮可卜　又曰山中人兮欲归云冥冥兮雨霏霏水惊波兮翠菅靡白鹭忽兮翻飞君不可兮褰衣山万重兮一云混天地兮不分树晻暧兮氛氲猿不见兮空闻忽山西兮夕阳见东皐兮逺村平芜绿兮千里眇惆怅兮思君　又荅张五弟诗曰终南有茅屋前对终南山终年无客常闭关终日无心长自闲不妨饮酒复垂钓君但能来相徃还　又辋川闲居诗曰一从归白社不复到青门时倚檐前树远看原上村青菰临水映白鸟向山翻寂寞于陵子桔橰方灌园　又访吕逸人不遇诗曰桃源面面絶风尘柳市南头访隐沦到门不敢题凡鸟看竹何湏问主人城外青山如屋里东家流水入西邻闭户著书多岁月种松皆作老龙鳞　又鹿柴诗曰空山不见人但闻人语响返景入深林复照青苔上　又竹里馆诗曰独坐幽篁里弹琴复长啸深林人不知明月来相照又田园乐诗曰采菱渡头风急杖防村西日斜杏树  

坛边渔父桃花源里人家　萋萋芳草春绿落落长松夏寒牛羊自归村巷童稚不识衣冠　山下孤烟逺村天边独树髙原一瓢顔回陋巷五柳先生对门　酌酒防临泉水抱琴好倚长松南园露葵朝折西舍黄粱夜舂　桃红复含宿雨柳绿更带朝烟花落家僮未扫鸟啼山客犹眠　髙适东谿草堂诗曰水深严子钓松挂巢父衣云气转幽寂谿流无是非名理未足羡腥臊讵所希自惟负贞意何岁当食薇　岑参渔父诗曰扁舟沧浪叟心与沧浪清不自道乡里无人知姓名朝从滩上饭暮向芦中宿歌竟还复歌手持一竿竹竿头钓丝长丈余鼓枻乘流无定居世人那得识深意此翁取适非取鱼　孟浩然夜归鹿门歌曰鹿门月照开烟树忽到庞公栖隐处岩扉松径长寂寥惟有幽人夜来去杜甫送孔巢父归游江东兼呈李白诗曰巢父掉头不肯住东将入海随烟雾诗卷常留天地间钓竿欲拂瑚树深山大泽龙蛇逺春寒野阴风景暮蓬莱织女廻云车指防虚无引归路自是君身有仙骨世人那得知其故惜君只欲苦死留富贵何如草头露蔡侯静者意有余清夜置酒临前除罢琴惆怅月照席几岁寄我空中书南寻禹穴见李白道甫问讯今何如　又题张氏隐居诗曰之子时相见邀人晚兴留济潭鳣泼泼春草鹿呦呦杜酒频劳劝张棃不外求前村山路险归醉每无愁　又过南邻朱山人水亭诗曰相近竹参差相过人不知幽花欹满树细水曲通池归客村非远残樽席更移看君多道气从此数追随　又题张氏隐居诗曰春山无伴独相求伐木丁丁山更幽涧道余寒歴氷雪石门斜日到林丘不贪夜识金银气远害朝看麋鹿游乗兴杳然迷出处对君疑是泛虚舟　贾岛题李凝幽居诗曰闲居少邻并草径入荒园鸟宿池边树僧敲月下门过桥分野色移石动云根暂去还来此幽期不负言　又寻隐者不遇诗曰松下问童子言师采药去只在此山中云深不知处　宋之问陆浑山庄诗曰归来物外情负杖阅岩耕源水看花入幽林采药行野人相问姓山鸟自呼名去去独吾乐无能愧此生　又春日山家诗曰今日游何处春泉洗药归悠然紫芝曲昼掩白云扉鱼乐偏寻藻人闲屡采薇邱中无俗事身世两相违　张籍和卢常侍寄华山隐者郑氏诗曰独坐三峯下年深学炼丹一间松叶屋数片石花冠酒待山中饮琴将洞里弹开门移远竹剪草出幽兰荒壁通泉架晴崖晒药坛寄知骑省客长向白云看　祖咏苏氏别业诗曰别业居幽处到来生隐心南山当户牖澧水映园林竹覆经冬雪庭昬未夕阴寥寥人境外闲坐听春禽　李白寻雍尊师隐居诗曰羣峭碧摩天逍遥不记年拨云寻古道倚树听流泉花暖青牛卧松髙白鹤眠语来江色暮独自下寒烟　又访戴天山道士不遇诗曰犬吠水声中桃花带雨浓树深时见鹿溪午不闻钟野竹分青霭飞泉挂碧峯无人知所去愁倚两三松又赠孟浩然诗曰吾爱孟夫子风流天下闻红顔弃轩冕白首卧松云醉月频中圣迷花不事君髙山安可仰徒此挹清芬　又赠杨徴君鸿诗曰陶令辞彭泽梁鸿入会稽吾寻髙士传君与古人齐云卧留丹壑天书降紫泥不知杨伯起早晚向关西　又山中问荅诗曰问余何事栖碧山笑而不荅心自闲桃花流水杳然去别有天地非人间　又登庐山五老峯诗曰庐山东南五老峯青天削出金芙蓉九江秀色可揽结吾将此地巢云松　常建宿王昌龄隐居诗曰青溪深不到隐处惟孤云松际露微月清光犹为君茅亭宿花影药院滋苔纹余亦谢辞去西山鸾鹤羣　许浑寄题商洛王隐居诗曰近逢商洛客知尔住南塘草阁平春水柴门掩夕阳寻蜂收野随麝拾生香更忆前年别松花满石牀又题韦处士山居诗曰劚药去还归家人半掩扉山  

风藤子落溪雨荳花肥寺远僧来少桥危客渡稀不堪碪杵动应解剪荷衣　秦系献薛仆射诗曰由来那敢议轻肥散发行歌自采薇逋客未能忘野兴辟书反遣脱荷衣家中匹妇空相笑池上羣鸥尽欲飞更乞大贤容小隐益看愚谷有光辉　卢纶酬畅当嵩山寻麻道士见寄诗曰闻逐樵夫闲看碁忽逢人世是秦时开云种玉嫌山浅渡海传书怪鹤迟阴洞石幢微有字古坛松树半无枝烦君逺示青囊箓愿得相从一问师　刘长卿寻张逸人山居诗曰危石才通鸟道空山更有人家桃源定在深处涧水浮来落花　又寻龙井杨老诗曰柴门草舍絶风尘空谷耕田学子眞泉咽岂劳经陇地山深不觉有秦人手栽松树苍苍老身卧桃源寂寂春唯有胡麻当鸡黍白云来往未嫌贫　温庭筠题李处士幽居诗曰水玉簪头白角巾瑶琴寂歴拂轻尘秾阴似帐红薇晚细雨如烟碧草春隔竹见笼疑有鹤卷帘看画更无人南窓自有忘机友谷口空称郑子眞郑常寄邢逸人诗曰羡君无外事日与世情违地僻人稀到溪深鸟自飞儒衣荷叶老野饭药苗肥畴昔江湖意如今忆共归　郎士元赠强山人诗曰或棹孤舟或杖藜寻常随意钓前溪草堂竹径在何处落日孤烟寒渚西　白居易池上篇曰十亩之宅五亩之园有水一池有竹千竿勿谓土狭勿谓地偏足以容足以息肩有堂有庭有桥有船有书有酒有歌有有叟在中白须飘然安分知足外无求焉如鸟择木姑务巢安如鱼在沼不知海寛灵鹤怪石紫菱白莲皆吾所好尽在吾前时饮一杯或吟一篇妻拏熈熈鸡犬闲闲优哉游哉吾将终老乎其间　于武陵赠王隐山人诗曰石室扫无尘人寰与此分飞来南浦树半是华山云浮世几多事先生应不闻寒山满西日空照雁成羣　朱湾寻隐者韦九诗曰寻得仙源访隐沦渐来深处渐无尘初行竹里惟通马直到花间始见人四面云山谁作主数家烟水自为邻路傍樵客何湏问朝市如今不是秦　王贞白题严光钓台诗曰山色四时碧溪光七里清严陵爱此水下视汉公卿垂钓月初上放歌风正轻应嫌渭濵叟匡国祗论兵　李商隐题郑大有隐居诗曰结构何峯是喧闲此地分石梁髙泻月樵路细侵云偃卧蛟螭室希夷鸟兽羣近知西岭上玉管有时闻　李羣玉送隐者归罗浮诗曰春山杳杳日迟迟路入云峯白犬随两卷囊书留贳酒一柯樵斧坐看碁蓬莱道士飞霞札清远仙人寄好诗自此尘寰音信断山川风月永相思　张志和渔父歌曰西塞山前白鹭飞桃花流水鳜鱼肥青箬笠绿蓑衣斜风细雨不须归　又渔父诗曰八月九月芦花飞南溪老人垂钓归秋山入帘翠滴滴野艇倚槛云依依却把渔竿寻小径闲梳鹤发对斜晖翻嫌四皓曽多事出为储王定是非　山中客别酒主人诗曰酒尽君莫沽壶干我当发城市多嚣尘还山弄明月　宋王禹偁题张处士幽居诗曰云里寒溪竹里桥野人居处絶尘嚣病来芳草生渔艇睡起残花落酒瓢闲把道书寻晚迳静携茶鼎洗春潮长洲懒吏频过此为爱盘餐有药苗　苏轼寄题刁景纯藏春坞诗曰白首归来种万松待看千尺舞霜风年抛造物甄陶外春在先生杖履中杨柳长齐低户暗樱桃烂熟满阶红何时却与徐元直共访襄阳厐徳公　王安石书湖隂先生壁诗曰茅檐长扫净无苔花木成畦手自栽一水防田将绿绕两山排闼送青来　又访隐者诗曰童子穿云晚未归谁收松下着残碁先生醉卧落花里春去人间总不知　林逋孤山隐居书壁诗曰山水未深猿鸟少此生犹拟别移居直过天竺溪流上独树为桥小结庐　陆游隐者诗曰君不见防稽城南卖花翁以花为粮如蠭朝卖一株紫暮卖一枝红屋破见青天盎中米常空卖花得钱送酒家取酒尽时还卖花春春花开岂有极日日我醉终无涯亦不知天子殿前宣白麻亦不知相公门前筑堤沙客来与语不能荅但见醉发覆面垂鬖髿　又春晩村居诗曰浇书满把浮蛆瓮摊饭横眠梦蜨牀莫笑山翁见几晩也胜朝市一生忙【`东坡先生谓卯饮为浇书李黄门谓午睡为摊饭`】　又春日小园杂赋曰市尘不到放翁家绕麦穿桑野径斜夜雨长深三尺水晓寒留得一分花闷从邻舍分春瓮闲就僧窓试露芽自此年光应更好日驱秧马听缫车　又初归杂咏诗曰雪满渔蓑雨垫巾超然无处不清眞胸中那可有一事天下故应无两人骑马每行秋栈路唤船还渡暮江津酒楼僧壁留诗遍八十年来自在身　又初夏闲步村落间诗曰薄云韬日不成晴野水通池渐欲平绿叶忽低知鸟立青萍微动觉鱼行醉游放荡初何适睡起逍遥未易名忽遇湖边隐君子相携一笑慰余生　又戏遣老怀诗曰旧习家风号散人晚承恩诏赐闲身放狂泥酒都忘老厚价收书不似贫霜晓方惊羣木脱春晴又喜一花新先生偶出人难遇陌上争先看角巾　又初春幽居诗曰满榼芳醪手自携陂湖南北埭东西茂林处处见松鼠幽圃时时闻竹鸡零落断云斜障日霏微过雨不成泥老民不预人间事但喜农畴渐可犂　元萨都拉题刘涣中隐居图诗曰放光山下结茅庐光照山人夜读书童子抱琴随白鹤邻翁看竹借篮舆门前秋叶从风扫屋后春田带雨锄自笑天涯倦游客十年未有一防居　倪瓉题孙氏云林小隐图诗曰天地飘揺一短蓬小窓虚白地炉红翛然忽起棃云梦不定仍因柳絮风鹤影防褷檐上下鹿迒【`音航说文曰凡兽迹车迹为迒`】散漫屋西东杜门我自无干请闲写芭蕉入画中　明刘基太公钓渭图诗曰璇室羣酣夜璜溪独钓时浮云看富贵流水澹须睂偶应非熊兆身为帝者师轩裳如固有千载使人思　练子宁题黄彦成云林小隐诗曰有客素肥遯幽居爱林庐结屋依陋巷种绕城隅浮云南山来清隂覆其闾老柳带寒色芳兰露春窓深不知晓树宻室自虚甘贫意自适守道乐有余娯賔非旨酒饱食但园蔬流水赴大壑翔禽恋髙株物性各自遂谁能常晏如　陶宗仪乐静草堂诗曰屋绕芙蓉九叠屛日长客去掩闲庭岩花暖傍疎帘落阶草晴分汗简青温火试香删旧谱汲泉煮茗读遗经江南定有徴贤诏太史方占处士星丘髙啓青丘子歌曰青丘子臞而清本是五云阁下之仙卿何年降谪在世间向人不道姓与名蹑屩厌逺游荷锄懒躬耕有劒任羞涩有书任纵横不肯折腰为五斗米不肯掉舌下七十城但好觅诗句自吟自酬田间曵杖复带索傍人不识笑且轻谓是鲁迂儒楚狂生青丘子闻之不介意吟声出吻不絶咿咿鸣朝吟忘其饥暮吟散不平当其苦吟时兀兀如被酲头发不暇栉家事不及营儿啼不知怜客至不果迎不忧回也空不慕猗氏盈不惭被寛褐不羡垂华缨不问龙虎苦战鬭不管乌忙奔倾向水际独坐林中独行斵元气搜元精造化万物难隐情茫八极游心兵坐令无象作有声微如破悬虱壮若屠长鲸清同汲沆瀣险比排峥嵘霭霭晴云披轧轧冻草萌髙攀天根探月窟犀照牛渚万怪呈妙意俄同神会佳景每与江山争星虹助光气烟露滋华英听音谐韶乐咀味得太羮世间无物为我娯自出金石相轰铿江边茅屋风雨晴闭门睡足诗初成叩壶自髙歌不顾俗耳惊欲呼君山老人携诸仙所弄之长笛和我此歌吹月明但愁歘忽波浪起鸟兽骇叫山揺崩天帝闻之怒下遣白鹤迎不容在世作狡狯复结飞佩还瑶京【`至正时啓隐呉淞江之青丘自号青丘子`】　又赠金华隐者诗曰我闻名山洞府三十六一一灵迹纪眞箓金华秀出向东南逺胜阳明与句曲楼台缥缈开烟霞天帝赐与神仙家灵源有路不可入但见几片流出云中花子房之师赤松子三千年前亦居此飞行恍惚谁解寻漫说至今犹不死松花酒熟何处游瑶草自绿春岩幽羣羊卧地散如石老鹿耕田驯似牛闻有隐君子乃是学仙者自从入山中不曽到山下世人莫知其姓名以山呼之不敢轻樵夫忽见苦未识识疑便似黄初平嗟我何为在尘网逺望髙峯若天壤茯苓夜煮倘许餐铁杖来敲石门响　宣宗猗兰操曰兰生幽谷兮暐暐其芳贤人在野兮其道则光嗟兰之茂与众草为伍于乎贤人汝其余辅　又招隐歌曰吾观天地化育功四序五行实任之轩辕尧舜致熙皡亦有六相兼皐夔君臣共济自往古大厦岂是一木为况予凉薄资九五承大寳四海之广兆姓繁侧席仁贤翼王道长林大泽髙丘巨壑岂无怀才抱德者萧散幽闲乐其乐扣舷清歌弄绿水结巢云松招白鹤云松苍苍白鹤飞翠萝揺曵春风时朝镵黄独夕茹紫芝放歌考槃什吟咏梁甫词如玉在璞韬其辉天之生材将有为屡下求贤诏明珠宁无遗中夜有怀起待旦劳心咨求忘日晏嗟尔贤人何乐空谷有莘幡然起亩傅岩何尝终版筑磻溪白首还鹰扬卧龙亦复兴南阳旱岁人间望霖雨大川利涉需舟航嗟尔贤人无为徘徊石泉麋鹿非尔伍风云天路为尔开脱却芰荷衣挂在青涧隈翩翩命驾蒲轮来黄金如山髙筑台待尔为咏台与莱无为令我怅望思难哉　杨维祯访倪元鎭不遇诗曰霜满船篷月满天飘零孤客不成眠居山久慕陶宏景蹈海深慙鲁仲连万里乾坤秋似水一窓灯火夜如年白头未遂终焉计犹欠苏门二顷田　谢榛访葛徴君诗曰西城闲访葛洪家篱落秋余白荳花髙枕自知无俗梦数椽茅屋在烟霞　又寄武当山张徴君诗曰辞官身寄楚天涯石室烧丹别是家七十二峯春雪里杖藜随意看梅花  

原赋后汉张衡归田赋曰游都邑兮永久无明畧以佐时徒临川兮羡鱼俟河清乎未期感蔡子之慷慨从唐生以决疑谅天道之微昧追渔父以同嬉于是仲春令月时和气清原隰郁茂百草滋荣王睢鼓翼仓庚哀鸣交颈颉颃关关嘤嘤于焉逍遥聊以娯情于时曜灵俄景继以望舒极盘游之至乐虽日夕而忘劬感老氏之遗诫且廻驾乎蓬庐弹五之妙旨咏周孔之图书挥翰墨以奋藻陈三皇之规模茍纵心于物外焉知荣辱之所如　晋张华归田赋曰随阴阳之开阖从时宜以卷舒冬奥处以城邑春游放于外庐归郏鄏之旧里托言静以闲居育草木之蔼蔚因地势之邱墟丰蔬果之林错茂桑麻之纷敷用天道以取资行药物以为娯时逍遥于洛濵聊相佯以纵意目白砂与积砾玩众卉之同异扬素波以濯足泝清澜以荡思低徊住留栖迟罨蔼存神忽微游精域外借纎草以为茵援垂阴以为盖瞻髙鸟之凌风临鯈鱼于清濑眇万物而逺观修自然之通防以退足于一壑故处否而忘泰　陆机幽人赋曰世有幽人渔钓乎元渚弹云冕以辞世披霄褐而延伫是以物外莫得窥其奥举世不足扬其波劲秋不能凋其叶芳春不能发其华超沈冥以絶绪岂世网之能加　又应嘉赋曰友人有作嘉遯赋与余者余作赋应之号曰应嘉云傲世公子体逸怀遐意邈澄霄神静波仰羣轨以遥企顿骏翮以婆娑寄冲氛于大象解心累于世罗袭三闾之奇服咏南荣之清歌濯下泉于浚涧泝凯风于卷阿指千秋以厉响俟寂寞之来和怀前修之髣髴觌幽人之所过抱元景以独寐含芳风而寤语发兰音以清唱操玉怀而喻余于是葺宇中陵筑室河曲轨絶千途而门瞻百族假妙道以逹观考贲而贞卜茍形骸之可忘岂投簪其必谷方介邱于尺阜托云林乎一木伫鸣条以招风聆哀音其如玉穷览物以尽齿将弭迹于余足　陆云逸民赋曰富贵者是人之所欲而古之逸民轻天下细万物而欲专一邱之欢一壑之美岂不以身重于宇宙而恬贵于纷华哉天地不易其乐万物不干其志然后可以妙有生之极固无疆之休乃为赋曰世有逸人栖迟乎一邱委天形以外心淡浩然其何求杖短防而遂往乃枕石而漱流静芬响于咏言灭絶景于无质相荒土而卜居度山阿而考室曽邱翳荟穹谷重深丛木振頴葛藟垂隂潜鱼泳沚嘤鸟来吟仍蔬圃于芝薄即兰堂于芳林靡飞飇以赴节挥天籁以兴音假乐土于神造咏幽人于鸣琴　孙承嘉遯赋曰有嘉遯之元人含贞光之凯迈靡薜荔于苑柳荫翠叶之云盖挥修纶于廻澜临峥嵘而式坠泝清风以长啸咏九韶而忘味若乃御有抚生应物宅心曜华春圃凋叶秋林振藻扬波清景元阴形犹与以徙倚神旷寂而难寻浑无名于域外和邱中以草音于是混心齐物遨翔容与薄言采薇收萝中野朝观荑陆夕步兰渚仰弋鸣雁俯钓鲂鱮游无方之内居无形之域咏休遯之贞亨察天心而观复委性命于元芒任吉凶而靡录　増潘岳秋兴赋曰且敛袵以归来兮忽投绂以髙厉耕东皐之沃壤兮输黍稷之余税泉涌湍于石间兮菊扬芳乎崖澨澡秋水之涓涓兮玩游鯈之潎潎逍遥乎山川之阿放旷乎人间之世优哉游哉聊以卒岁原宋谢灵运入道至人赋曰爰有名外之至人乃入  

道而馆眞荒聪明以削智遯支体以逃身于是卜居千仭左右穷悬幽庭虚寂荒帐成烟水纵横以触石日参差于云中飞英明于对溜积氤氲而为峯推天地于一物横四海于寸心超埃尘以贞观何落落此胷襟　梁简文帝元虚公子赋曰有元虚之公子轻灭喧俗保此大愚居荣利而不染岂声色之能拘廻还四始出入三坟心溶溶于元境意飘飘于白云追寂圃而逍遥任文林而佚宕忘情于物我之表纵志于有无之上不为山而自髙不为海而弥广　陆倕思田赋曰岁聿忽其云暮庭草飒以委黄风飗飗以吹隟灯黯黯而无光独展转而不寐何増叹而自伤于是蹰踟徙倚顾景兴怀魂防防以至曙缀予想于田莱彼五亩其焉在乃爰洎乎江隈出郭门而东骛入溆浦而南廻尔乃观其水陆物产原隰形便林薮挺直邱陵带面临九曲之廻江对千里之平甸风去苹其已开日登桑而先见听啁唽之寒鸡弄差池之春燕临塲圃以筑馆对轩而凿池集游泳于阶下引朝派于堂垂瞻巨石之前却玩激水之推移杂青莎之靃靡拂细柳之长枝感风烛与石火嗟民生其如寄茍有胸而无心必行难而言易幸少私而寡欲兼絶仁而弃智忽学歩而举趾又追飞而厉翅瞻鹿苑而窃髙仰疆台而慕义歴四时于游水驰三稔于申臂望归流而载怀情郁悒其何寘　增庾信小园赋曰若夫一枝之上巢父得安巢之所一壶之中壶公有容身之地况乎管宁藜床虽穿而可坐嵇康鍜灶旣暖而堪眠岂必连闼洞房南阳樊重之第绿墀青琐西汉王根之宅余有数亩敝庐寂寞人外聊以拟伏腊聊以避风霜虽复晏婴近市不求朝夕之利潘岳面城且适闲居之乐尔乃窟室徘徊聊同凿坯桐间露落柳下风来琴号珠柱书名玉杯有棠棃而无馆足酸枣而非台犹有欹侧八九丈纵横数百歩榆柳两三行棃桃百余树拨宻兮见窓行欹斜兮得路蝉有翳兮不惊雉无罗兮何惧草树混淆枝格相交山为篑覆地有堂防藏貍并窟乳鹊重巢连珠细茵长柄寒匏可以疗饥可以栖迟防区兮狭室穿漏兮茅茨檐直倚而妨帽户平行而碍睂坐帐无鹤支牀有鸟多闲暇花随四时心则歴陵枯木发则睢阳乱丝非夏日而可畏异秋天而可悲一寸二寸之鱼三竿两竿之竹云气荫于丛蓍金精养于秋菊枣酸棃酢桃榹李薁落叶半牀狂花满屋名为野人之家是谓愚公之谷　唐王勣游北山赋曰嗟大道之泯没见人情之委枉礼费日于千仪易劳心于万象审机事之不息知浇源之浸长鸟何事而婴罗鱼何为而在网生物诡隔精灵惚恍庄周三月而不朝瞿昙六年而遐想有是夫况吾之不如先达乎请息交而自逸聊习静而为娯遂披林樾进歩防防连峯杂起嶂环纡歴丹危而寻捷径攀翠崄而觅修涂耸飞情于霞道振逸想于烟衢重林合沓以齐列崩崖磊砢而相扶覩森沈于絶磵视晃朗于髙隅自谓搏风飇而出埃邈若朝宫而谒紫都碧峦之下清溪之曲望隐隐而才通听微微而不属眷焉引领兹焉顿足步拥石而邅廻视横烟而断续古藤曵紫寒苔布绿洞里窥书岩边对局髣髴灵踪依稀仙躅灶何代而销金杯何年而溜玉石室幽蔼沙塲照烛松落落而风廻桂苍苍而露溽月未侧而先阴霞方升而已旭喜方外之浩荡叹人间之窘束况乃幽谷藏眞傍无四邻紫房半掩元坛尚新逢阆风之逸客直蓬莱之上人忽据梧而策杖亦披裘而负薪荷衣薜带藜杖葛巾出芝田而计亩入桃源而问津昆丘【`一作山`】若砺渤海扬尘栽碧柰其何日种琼而几春自然诡异非徒隐沦　皇甫松大隐赋畧曰掩蓬扃闭茅屋几案诗书形骸土木虽捉襟而露肘终击壤而鼓腹有酒刘伶无妻牧犊花霏霏而晩红草萋萋而暮绿春水两派晴山数曲吟四首以愁浓举一觞而欢足波激石而瀛溶竹含烟而朴倚杖则手放青鸠脱帽则发辞斑鹿养牛不乘生鸡懒祝廼步重水常趋遥林奇峯峞古木森沈泉出山而渐浅云入洞而愈深遇清风而借席对绿篠而开襟垂萝窱褭以樛结连峦菌蠢而相寻望去鹤于沙尾见归龙于水心青苔润而饶露碧梧欹而足隂松脂滴酒树瘿台琴山席平铺而叶坠书卷横开而露侵廻首遥壑松萝漠漠曲迳抱云根斜阳绕山脚瀑迸疑悬峯危欲落歴断岫而峥嵘入疎林而绮错委叶交扶盘根相阁野防鬬于林梢山鸡鸣于丛薄朝常拥耒暮或垂纶山泉鸣而入夜洞花寒而变春闲游谙野蔬食惯贫盘中之周生紫蓼岭上之陶公白云野岸波澄蓬门露晓徘徊绿水之际潇洒青林之表杞根成狗萝叶垂茑山鹿奔而草低野鹤飞而桂袅溪外负薪田中荷篠鹑披子夏之衣蛙鸣稚圭之沼陇亩连延桑麻缭绕入崦而朽竹芟疎出溪而茅茨稀少依林壑以终焉经沼沚而流连花披篱而绵络瀑鸣山而布悬潭中则赭鱼跃日洞里则沈鹿叫烟遇山客以停杖逢沙禽而驻船槎崩水没树空篱穿雉雊雾旦鼍鸣雨天灌于陵之药圃耕彭泽之黍田偷闲散于一日役筋骸于百年开山决水浇兰莳芷移风桂于岭头种烟篁于涧里山廪空而防喧野浪髙而鸥喜或曲岸而流觞或平崖而隐几慨焉怀古中心如醉忆躭酒之步兵想能诗之都尉先生则五斗成文君王则七言见志陆机之价难偕郑众之心莫遂古人往矣吾将已而谅纷纷于来者欲停觞而迟谁鉴往行之得失悟前贤之是非今昔茫茫兴衰运长超然委命于何不臧亦何悲于麟获亦何嗟于豹藏薜叶离披之岛槐根拥肿之塲白鸥两岸青莎一牀遇四老而极逸逢七贤而甚荒露湿书笈尘生药囊杨子袍穿仇生室方结痛饮之山简就蔬食之亥唐我有遐说超然自悦鄙文马与华轩况金台之玉阙门何山而不对水何径而不通云归则千峯卧绿桃飘则一川踏红南湾渔者东郊老农形骸坐襟带自同或刺舟而共去或驾犊而相从采药于岩下行歌于里中儿童目以痴叔乡人指作愚公怪蒋诩之径狭笑孙登之室空  

増诏汉光武诏曰自古明王圣主必有不賔之士伯夷叔齐不食周粟太原周党不受朕禄亦各有志焉　魏明帝诏曰大中大夫管宁耽怀道德服膺六艺清虚足以侔古廉白可以风世而黄初以来徴命屡下每輙辞疾岂朝廷之政与生殊趣将安乐山林往而不能返乎原梁沈约为武帝搜访隐逸诏曰髙尚其志义焕通  

爻山林不出训光惇史朕退朝晏罢尚想幽人蒲玉之礼伫闻峻节可班下州郡博讯逺廵若有道映邱园事浮髙尚可以弭竞迁浇还风拯俗皆以名闻靡或遗漏朕将辟衢室而寘几杖开东序而授衮职庶令江海无遗异人必至　增髙祖诏何防曰昔因多暇得访遗轨坐修竹临清池忘今语古何其乐也蹔别邱园十有四载人事艰阻亦何可言自应运在天每思相见宻迩物色劳甚山阿严光排九重践九等谈天人叙故旧有所不臣何伤于髙文先以皮弁谒子桓伯况以縠绡见文叔求之往策不无前例今赐卿鹿皮巾等后数日望能入也　唐明皇徴卢鸿诏曰鸿有泰一之道中庸之德钩深诣微确乎自髙诏书屡下每輙辞托使朕虚心引领于今数年虽得素履幽人之介而失考父滋恭之谊今城阙宻迩不足为劳有司其赍束帛之具重宣兹旨想有以翻然易节副朕意焉　宋太宗诏种放曰朕临御寰区忧勤旰昃详延茂异物色隐沦思访话言用熈庶绩以卿栖身岩窦屏迹嚣尘蹑绮皓之遐踪有曽顔之至行特举贲园之典果无前习之心每所谘询备详理道载观敷纳蔚有材谋深简朕怀颇思大用然以羣情未悉成命是稽今四隩来同万区思乂方崇政本庶厚时风卿必斟酌化原丹青王度以沃朕心　宋天禧四年正月诏曰国家举旌赏之命以辉邱园申防赠之恩用慰泉壤所以褒逸民而厚风俗也故陜州处士魏野服膺儒素刻意篇章顾词格之清新为士流之推许而能笃淳古之行慕肥遯之风顷属时廵常加聘召恳陈诚志愿遂考槃及此沦亡载深嗟悼兰台清秩追饰幽扃厚其赠之资寛以复除之命谅惟优礼式显令名魂而有知歆此殊渥  

原敕梁沈约为武帝与谢朏敕曰山林之志上所宜激贪厉薄义等为政自居元首临对百司虽复执文经武各修厥职羣材竞爽以致和美而鎭风静俗变教论道自非箕颍髙人莫膺兹寄是用虚心侧席属想清尘不得不屈兹独往同此濡足便望释萝袭衮出野登朝必不使璧帛虚往蒲轮空归　増明宣德六年招隐敕曰朕即位以来屡诏有司举德行才智之士将与共图治道然林泉岩谷必有逺引而不轻出者朕夙夜念之不能已夫枉己求售非志士之本心洁身独善岂圣贤之中道故尝作招隐之歌使幽逺之贤皆知朕志庶几幡然有奋起者卿等为国重臣举贤为国人臣之忠其必有以勉副斯意勿徒视为空言可也　天顺元年敕处士呉与弼曰尔与弼潜心经史博洽古今蕴经国之远猷抱致君之畧顾乃嘉遯邱园不求闻逹朕怀髙谊思访嘉言渴望来仪以资啓沃夫古之君子隐居以求其志行义以达其道而独善自安岂其本心谅尔于行藏之宜处之审矣特遣行人曹隆往诣所居徴尔赴阙仍赐礼币以表至怀尔其惠然就道以副朕翘待之意  

原表魏桓范荐管宁表曰臣窃见东莞管宁束修着行少有令称遭乱浮海逺客辽东于混浊之中履洁清之节笃行足以厉俗清风足以矫世箪食瓢饮过于顔子漏屋敝衣逾于原宪可重之以元纁聘之殊礼也　増晋桓温荐谯元彦表曰臣昔奉役有事西土访诸故老搜扬潜逸庶武罗于羿浞之墟【`庶庶几得之也左传魏绛曰昔后羿弃武罗伯而用寒浞武罗伯夏季之贤人也`】想王蠋于亡齐之境窃闻巴西谯秀植操贞固抱德肥遯杜门絶迹不面僞庭进免龚胜忘身之祸退无薛方诡对之讥虽园绮之栖商洛管宁之黙辽海方之于秀殆无以过若蒲帛之徴足以鎭静頺风轨训嚣俗幽遐仰流九服知化矣　宋太宗敕太守以安车软轮迎陈抟抟表谢曰丁宁温诏尽一札之细书曲轸宸恩赐万金之良药仰佩圣慈俯躬増感臣明时闲客唐室书生尧道昌而优容许由汉世盛而善存四皓嘉遯之士何代无之再念臣形如槁木心若死灰不晓仁义之深浅安识礼仪之去就败荷作服脱箨为冠体有青毛足无草履倘临轩陛贻笑圣明愿回天听得隐此山圣世优贤不忝前古数行明诏徒烦彩凤衔来一片闲心已被白云留住获饮旧溪之水饱聆松下之风咏味日月之清笑傲云霞之表遂性所乐得意何言虽潜至道之根芽尽陶圣域之水土敢祈睿眷俯顺愚衷  

増疏晋皇甫谧让徴聘疏畧曰臣因疾抽簪散发林阜人纲不闲鸟兽为羣陛下披榛采兰并收蒿艾是以皐陶振褐不仁者逺臣惟顽备食晋粟犹识唐人击壤之乐宜赴京城称寿阙下而小人无良致灾速祸久婴笃疾躯半不仁仰廹天威扶舆就道臣闻韶卫不并奏雅郑不兼御故郤子入周祸延王叔虞邱称贤樊姬掩口君子小人礼不同器况臣糠防【`音黄小麦屑皮也`】糅之雕胡庸夫锦衣不称其服也设臣不疾已遭尧舜之世执志箕山犹当容之臣闻上有圣明之主下有输实之臣上有在寛之政下有委情之人唯陛下留神垂恕更旌瓌俊索隐于傅岩收钓于渭濵无令泥滓久浊清流　魏正始二年太仆陶邱一等荐管宁疏曰臣闻龙凤隐耀应德而徴明哲潜遁俟时而动昔髙宗刻像营求贤哲周文啓以卜良佐况宁前朝所表名德已着而久未引致非所以遵奉明训继成前志也歴观前世玉帛所命申公枚乘周党樊英之俦测其渊源览其清浊未有励俗独行若宁者矣诚宜束帛加璧备礼徴聘仍授几杖延登东序敷陈坟索坐而论道上正璇玑协和皇极下阜羣生彞伦攸叙必有可观光益大化若宁固执匪石守志箕山追迹洪崖参踪巢许斯亦圣朝同符唐虞优贤杨歴【`今文尚书曰优贤扬歴谓扬其所歴试左思魏都赋曰优贤着于扬歴也`】虽出处殊途俯仰异体至于兴治美俗其揆一也  

原啓梁何允荅皇太子啓曰允性爱山泉情笃鱼鸟而从鸥未狎入兽相惊兼年齿衰暮荒径榛梗旣无语稼之客宁有论书之賔缄黙畎亩栖息邱壑秀水清潭于兹永已　沈约谢齐竟陵王敎撰髙士传啓曰窃闻髙尚其事义光爻象贤者避世声焕典坟岂徒激贪勉竞澡身浴德而已尔乃大义训百代通风是以梁鸿苏伯记逺迹于前叔夜士安书髙尘于后虽去取异情羣畧殊轸而独行必彰斥言防极贞操与日月俱悬孤芳随山壑共逺明公得一含道体二居宗迹屈岩廊之下神游江海之上爱奇商洛访美东都盖欲隐显齐功出处同致巢由与伊旦并流三辟与四门共轨肃奉明轨思自罄朂  

増笺宋谢灵运与庐陵王义眞牋曰防境旣丰山水是以江左嘉遯并多居之但季世慕荣幽栖者寡或复才为时求弗获从志至若王宏之拂衣归耕逾歴三纪孔淳之隐约穷岫自始迄今阮万龄辞事就闲纂承先业浙湖之外栖迟山泽如斯而已旣逺同羲唐亦激贪厉竞殿下爱素好古常若布衣每忆昔闻虚想岩穴若遣一介有以相存眞可谓千载盛美也  

原书晋辛旷与皇甫谧书畧曰先生固执冲虚塞渊其心殉文人之耿介忘宣尼之所沽步幽山之穷径背汉津之明衢日月遂往时不我湏此惜寸阴者之所以为惧而临川者之所怀慨也　皇甫谧荅辛旷书畧曰箕山之叟超迹于帝尧之世首阳之老抗操于有周之隆故能名奋百代使闻之厉节皆经圣明之论所以邈世卓时者也至于鄙薄才顽行秽疾夺其志神迷其心因托虚静遂窃美选圣上仁聪亮其辛苦每自陈诉輙见寛放虽大君有命实小人勿用也匪敢盘桓疾与荣竞巾车顺命非劣所堪也宻云虽兴知枯木难植昔人有言欲之必为之辞岂来惠之谓矣　増嵇康与山巨源絶交书畧曰康闻道士遗言饵术黄精令人久寿意甚信之游山泽观鱼鸟心甚乐之一行作吏此事便废安能舍其所乐而从其所惧哉夫人之相知贵识其天性因而济之禹不偪伯成子髙全其节也仲尼不假盖于子夏防其短也近诸葛孔明不偪元直以入蜀华子鱼不强幼安以卿相此可谓能相终始眞相知者也足下见直木不可以为轮曲者不可以为桷盖不欲枉其天才令得其所也故四民有业各以得志为乐唯达者为能通之不可自见好章甫强越人以文冕也已嗜臭腐养鸳雏以死防也吾顷学养生之术方外荣华去滋味游心于寂寞以无为为贵愿守陋巷敎养子孙时与亲旧叙阔陈说平生浊酒一杯弹琴一曲志愿毕矣原梁昭明太子与何允书曰园公道胜汉盈屈节春卿明经汉庄北面况乃义兼乎此而顾揆不肖哉但经途千里渺焉莫因何尝不梦姑胥而鬰陶想具区而杼轴心往形留于兹有年载矣方今朱明在谢清风戒寒想摄养得宜与时休适耽精义味元理息嚣尘玩泉石激扬硕学诱接后进志与秋天竞髙理与春泉争溢岂与口厌刍豢耳聆丝竹者之娯同年语哉　刘孝标与宋玉山元思书曰驱马金张之馆飞盖许史之庐习匡鼎之说诗骋谷云之雕篆賔徒波涌舆轮靡息当是时也乐可言哉然静思夫君愀焉轸叹何则方凿圆枘龃龉难从翔鸟游鱼蹉跎不狎是以贾生怀琬琰而挫翮冯子握璵璠而铩羽天诞英逸独擅民秀心贞筠箭德润珪璋信人之水镜性之镕范而荆南雅曲髙音鲜和河西名骥灭没谁赏故若先生者进有三难退有三乐窃观先生未能鸿翔鸾起腾霞跻汉将由囿空桑麻田无负郭俛睂翕肩以斯故尔今贤弟賔从抗鳞奋翼或衣绣江塘或鸣驺落渚连骑方驱击钟乃食萼跗若是吾子复何忧哉唯当纂两仲之微迹袭二疏之风流生与渔父同嬉死葬要离墓侧金石可碎声华无寂斯道坦坦先生幸其朂与　陶宏景荅谢中书书曰山川之美古来共谈髙峯入云清流见底两岸石壁五色交辉青林翠竹四时俱备晓雾将歇猿鸟乱鸣夕日欲頽沈鳞竞跃实是欲界之仙都自康乐以来未复有能与其奇者　又荅虞中书书曰栖六翮于荆枝望绮云于青汉者有日于兹矣而春华来被草木开鲜辞动情端志交衿曲信知邻德之谈无虚往牍夫子虽迹朱閤而心期岱岭野人幸得托形崇阜息影长林每对月流叹临风轸慨徒事累可豁而发容难待自非齐生死于一致者孰不心热者乎举世悠悠孰云同此倘遇知己相与共忧朅来虞公兹焉可迈何为栖栖空劳鼓缶逮及暇日有事还童不亦皎洁当年而无忸前修也　又荅赵英才书曰子架学区中飞才甸外不肯扫门觅仕复懒弹铗求通故偃蹇园巷从容郊邑昔所谓傲賔者此其是乎岩下鄙人守一介之志非敢蔑荣嗤俗自致云霞盖任性灵而直往保无用以得闲垅薪井汲乐有余欢切松煮术此外何务　増隋晋王广鎭扬州手书召徐则曰夫道得众妙法体自然包涵二仪混成万物人能道道不虚行先生履德养空宗元齐物深晓义理颇味法门恱性冲和恬神虚白餐松饵术栖息烟霞望赤城而待风云游玉堂而驾龙凤虽复藏名台岳犹且腾实江淮籍甚嘉猷有劳寤寐钦承素道久积虚襟侧席幽人梦想岩穴霜风已冷海气将寒偃息茂林体道休逸昔商山四皓轻举汉庭淮南八公来仪藩邸古今虽异山谷不殊市朝之隐前贤已说导凡述圣非先生而谁故遣使人往彼延请想无劳束帛贲然来思不待蒲轮去彼空谷希能屈已伫望披云　唐李白上安州裴长史书畧曰白昔与逸人东岩子隐于岷山之阳白巢居数年不迹城市养奇禽千计呼皆就掌取食了无惊猜广汉太守闻而异之诣庐亲覩因举二人以有道并不起此则白养髙忘机不屈之迹也　王维与裴廸书曰近腊月中景气和畅故山殊可过北涉元灞清月映郭夜登华子冈辋水沦涟与月上下寒山逺火明灭林外深巷寒犬吠声如豹村墟夜春复与疎钟相间此时独坐童仆静黙多思曩昔携手赋诗步仄径临清流也当待春中草木蔓发春山可望轻鯈出水白鸥矫翼露湿青皐麦陇朝雊斯去不逺倘能从吾游乎非子天机清妙者岂能以此不急之务相邀然是中有深趣矣王绩荅刺史杜松之书畧曰下走意疎体放性有由然兼弃俗遗名为日久矣渊明对酒非复礼义能拘叔夜携琴惟以烟霞自适登山临水邈矣忘归谈虚语元忽焉终夜僻居南渚时来北山兄弟以俗外相期乡闾以狂生见待歌去来之作不觉情亲咏招隐之诗惟忧句尽帷天席地友月交风新年则柏叶为樽仲秋则菊花盈握罗含宅内自有幽兰数丛孙绰庭前空对长松一树髙吟朗啸挈榼提壶直与同志者为羣不知老之将至欲令复整理簪履修束精神揖让邦君之门低昂刺史之坐逺谈糟粕近弃醇醪必不能矣　又荅冯子华书曰人生一世忽同过隙合散消息周流不居偶逢其适便可卒岁陶生云富贵非吾愿帝乡不可期又云盛夏五月跂脚东窓下有凉风暂至自谓是羲皇上人嗟乎适意为乐雅防吾意吾河渚间有先人故田十五六顷河水四绕东西趋岸各数百步古人云河济之濵宜黍况中州之乎家兄鉴裁通炤知我纵恣散诞不拜揖糠粃礼义锱铢功名亦以俗外相待不拘以家务至于乡族庆吊闺门防冠寂然不与者已五六岁矣亲党之际皆以山麋野鹿相畜性嗜琴酒得尽所怀幸甚幸甚近复弃家独坐河渚结构茅屋并厨廏总十余间奴婢数人足以应役用天之道分地之利耕耘藨蓘黍秫而已春秋岁时以酒相续兼多养鳬雁广牧鸡豚黄精白术枸杞薯蓣朝夕采掘以供服饵牀头素书数帙庄老及易而已过此以往罕尝或披忽忆弟兄则渡河归家维舟岸侧兴尽便返每遇天地晴朗则于舟中咏大谢乱流趋孤屿之句然尽陂泽山林之思觉瀛洲方丈森然在目前或时与舟人渔子方潭并钓俛仰极乐戴星而归歌咏以防意为巧不必与悠悠闲人相唱和也孤住河渚旁无四邻闻犬声望烟火便知息身之有地矣　明李东阳与方石先生书畧曰司成之荐舆论所归盖当习俗波荡之余必得清徳重望乃可以廉贪而立懦所以培植根柢树揭幖帜风厉天下非分一署领一务者比先生虽逺引髙蹈邈不欲与世接而天下之士未尝一日不属望于左右也况剡章一入遂契渊衷虽平居职事未尝周旋旒扆以厪顾注而圣心明睿輙记姓名以为荐藁之所屡见特加优擢出于常格于是朝野内外竦然生风知公道之不亡文运之当有复也说者谓先生抱道自乐或不为劝驾所廹仆则以为出处之分视义可否而已南雍之辞词甚恳廹朝廷俯而从焉固已成先生之志矣今圣天子方重士风采舆论有寤寐英贤之意此数十年之所仅见先生何忍不幡然就道以一副宵旰之怀乎且君子所以安于处者以道之难行也今旣有行道之地矣而上下无方枘之阻左右无掣肘之患盖将举一世之名敎付之先生而听其所为先生亦何惜不一出以毕生平未尽之志乎若又以为事不可以预料功不可以必成茍出焉而有所不合则所以处者固在浩然而归未晚也又孰敢强其所不欲而曲为先生留哉  

## 御定渊鉴类函卷二百九十一

人部五十【`隐逸`】  

隐逸六  

増序晋书隐逸序略曰古先智士介焉超俗浩然养素藏声江海之上卷迹嚣氛之表潄流而激其清寝巢而韬其耀良画以符其志絶机以虚其心玉辉氷洁川渟岳峙修至乐之道固无疆之休长往邈而不追安排窅而无闷修身自保悔吝弗生诗人考槃之歌抑在兹矣至于体天作制之后讼息刑清之时尚乃仄席幽贞以康神化徴聘之礼贲于岩穴玉帛之贽委于窐衡故月令曰季春之月聘名士礼贤者斯之谓与自典午运开旁求隐逸谯元彦之杜絶人事江思悛之啸咏林薮峻其贞白之成其出尘之迹虽不应其嘉招亦足激其贪竞今美其髙尚之徳缀集于编　南史隐逸传序曰易有君子之道四焉语黙之谓也故有入庙堂而不出  

狥江湖而永归隐避纷纭情迹万品若道义内足希微两忘藏景穷岩蔽名愚谷解桎梏于仁义示形神于天壤则名教之外别有风猷故尧封有非圣之人孔门谬鸡黍之客次则独往之髙节重去就之虚名或虑全后悔事归知殆或道有不申行吟山泽皆用宇宙而成心借风云以为气求志达道未或非然故湏含贞养素文以艺业不尔则与樵夫在山何殊异也若夫陶潜之徒或仕不求闻退不讥俗或潜身幽履服道儒门或遯迹江湖之上或藏名岩石之下斯并向时隐沦之徒与今并缀缉以备隐逸篇焉　唐魏徴隋书隐逸序曰自肇有书契绵歴百王虽时有盛衰未尝无隐逸之士故易称遯世无闷又曰不事王侯诗云皎皎白驹在彼空谷礼云儒有上不臣天子下不事诸侯语曰举逸民天下之人归心焉虽出处殊涂语黙异用各言其志皆君子之道也洪崖兆其始箕山扇其风七人作乎周年四皓光乎汉日魏晋以降其流愈广其大者则轻天下细万物其小者则安苦节甘贱贫或与世同尘随波澜而俱逝或违时矫俗望江湖而独往狎玩鱼鸟左右琴书拾遗粒而织落毛饮石泉而防松柏放情宇宙之外自足怀抱之中然皆欣欣于独善鲜汲汲于兼济而受命哲王守文令主莫不束帛交驰蒲轮结辙奔走岩谷惟恐不逮者何哉以其道虽未志不可夺纵无舟楫之功终有坚贞之操足以立懦夫之志息贪竞之风与夫茍得之徒不可同年共日所谓无用以为用无为而无不为者也　新唐书隐逸列传序曰古之隐者大抵有三槩上焉者身藏而徳不晦故自放草野而名往从之虽万乘之贵犹寻而委聘也其次挈治世具弗得伸或持峭行不可屈于俗虽有所应其于爵禄也泛然受悠然辞使人君常有所慕企怊然如不足其可贵也末焉者资槁薄乐山林内审其材终不可当世取舎故逃丘园而不返使人常髙其风而不敢加訾焉　王绩游北山赋序曰绩南山故情老而弥笃东坡余业悠哉自寜酒瓮多于步兵黍田广于彭泽皇甫谧之心事陇亩终焉仲长统之规模园林幸足独居南渚时游北山聊度日以为娯忽经年而忘返西穷马谷北达牛溪丘壑依然风烟满目孙登独坐对嵇康而无言王霸幽居与妻孥而共去临水石砌绕松篁田叟之去来亦已久矣望山林之故道何其乐哉　韩愈送李愿归盘谷序曰太行之阳有盘谷盘谷之间泉甘而土肥草木丛茂居民鲜少或曰为其环两山之间故曰盘或曰是谷也宅幽而势阻隐者之所盘旋友人李愿居之愿之言曰人之称大丈夫者我知之矣利泽施于人名声昭于时坐于庙堂进退百官而佐天子出令其在外则树旗旄罗弓矢武夫前呵从者塞途供给之人各执其物夹道而疾驰喜有赏怒有刑才俊满前道古今而誉盛徳入耳而不烦曲睂丰颊清声而便体秀外而惠中飘轻裾翳长袖粉白黛緑者列屋而闲居妬宠而负恃争妍而取怜大丈夫之遇知于主上用力于当世者之所为也吾非恶此而逃之是有命焉不可幸而致也穷居而野处升髙而望逺坐茂树以终日濯清泉而自洁采于山美可茹钓于水鲜可食起居无时惟适之安与其誉于前孰若无毁于其后与其乐于身孰若无忧于其心车服不维刀锯不加理乱不知黜陟不闻大丈夫不遇于时者之所为也我则行之伺候于公卿之门奔走于形势之途足将进而趦趄口将言而嗫嚅处汚而不羞触刑辟而诛戮侥幸于万一老死而后止者其于为人贤不肖何如也昌黎韩愈闻其言而壮之与之酒而为之歌曰盘之中维子之宫盘之土维子之稼盘之泉可濯可沿盘之阻谁争子所而深廓其有容缭而曲如往而复嗟盘之乐兮乐且无央虎豹逺迹兮蛟龙遁藏神守防兮呵禁不祥饮且食兮寿而康无不足兮奚所望膏我车兮秣吾马从子于盘兮终吾生以徜徉宋史隐逸传序曰中古圣人之作易也于遯之上九  

曰肥遯无不利蛊之上九曰不事王侯髙尚其事二爻以阳徳处髙地而皆以隐逸当之然则隐徳之髙于当世其来也逺矣巢由虽不见于经其可诬哉五季之乱避世宜多宋兴岩穴弓旌之招疉见于史然而髙蹈逺引若陈抟者终莫得而致之岂非二卦之上九者乎种放之徒召对大庭亹亹献替使其人出处果有合于艮之君子时止时行又何讥焉　元史隐逸传序曰古之君子负经世之术度时不可为故髙蹈以全其志使得其时未尝不欲仕仕而行所学及物之功岂少哉后世之士其所蕴蓄或未至而好以迹为髙当有道之时且避世离羣谓之隠士世主亦茍取其名而强起之及考其实不如所闻则曰是欺世钓誉者也上下岂不两失也哉元之隠士亦多矣如杜瑛遗执政书暨张特立居官之政则非徒隠者也盖其得时则行可而隠颇有古君子之风而世主亦不强之使起可谓两得也已明方孝孺梅隠诗序曰者不求知于世而载乎人  

之耳目者不足谓之隠也彼诚有得于心视外物如蚊翼蝇喙方以及其身为累安肯以是役其心哉近世之以隐称者皆古狷士之所弃者也吾尝喜交海内贤俊欲因以致乐隐好遯者而友之求之甚久而所遇不能逮古之所闻意者世固有寓迹众人之中而不可窥其际者乎  

原颂晋潘岳许由颂曰邈哉许公执真履贞辞尧天下抱璞隐形川渟岳峙澹泊无营栖迟髙山与世靡争虚薄忝任来宰斯城愧无惠化豹产之政峩峩治所乐慕景明登基逍遥来过墓庭通于时宪倾筐不盈恨无防酒奠公之灵死而不朽公有其荣聊述雅美公馨声孙绰晋南昌相太原县君白汉故聘士徐君墓颂曰  

岩岩先生迈此英风含真独畅心体冲髙蹈域表淑问显融昻昻五贤赫赫八俊虽曰休明或婴险吝岂若先生保兹玉润超世作范流光遐振坟茔垒落松竹萧森荟丛蔚蔚虚宇愔愔游兽戏阿嘤鸟鸣林嗟乎徐君不闻其音徘徊丘侧凄焉流襟何以舒蕴援翰托心原賛后汉蔡邕焦君賛曰倚欤焦君常此元墨衡门之下栖迟偃息泌之洋洋乐以忘食　魏曹植许由巢父池主賛曰尧禅许由巢父是耻其溷听临河洗耳池主是让以水为浊嗟此三士清足厉俗　又卞随賛曰汤将伐桀谋于卞子既闻让位随以为耻薄于殷世着自污已自投颍水清风邈矣　又商山四皓賛曰嗟尔四皓避秦隐形刘项之争养志弗营不应朝聘保节全贞应命太子汉嗣以寜　晋夏侯湛范蠡賛曰悠悠范子求仁在已进报危国退妙理身与勲偕名与身否逸羣逺游永齐终始　又庄周賛曰迈迈庄周腾世独游遯时放言齐物絶尤垂钓一壑取戒牺牛望风寄心托志清流　庾阐孙登賛曰灵岩霞蔚石室鳞构青松标空兰泉吐漏茏荟可游芳津可潄渊谷萧寥鸣琴独奏先生体之寂坐幽岸凝氷结朴熈阳靡暖潜真内全飞荣外散凌崖髙啸希风朗弹道有废运有昬消达隐不岩元迹不标或曰先生晦徳逍遥嵇子秀达英风朗烈道熏芳鲜不玉折兆动初萌妙鉴竒絶翘首丘冥仰想元哲　戴逵闲游賛曰昔神人在上辅其天理知溟海之禽不以笼樊服养栎散之质不以斧斤致用故能树之于广漠栖之于江湖载之以大猷覆之以元风使夫淳朴之心静一之性咸得就山泽乐闲旷自此而箕岭之下始有闲游之人焉降及黄绮逮于台尚莫不有以保其太和肆其天真者也然如山林之客非徒逃人患避争门谅所以翼顺资和涤除机心容养淳淑而自适者尔况物莫不以适为得以足为至彼闲逰者奚往而不适奚待而不足故防映岩流之际偃息琴书之侧寄心松竹取乐鱼鸟则澹泊之愿于是毕矣然竒趣难均元契罕遇终古皆孤栖于一岩独玩于一流茍有情而未忘有感而无对则缀斤寝弦之叹固已幽结于林中骤感于遐心为日久矣我故遂求方外之美略举养和之具为杂賛八首畅其所托始欣闲游之遐逸终感嘉契之难防以广一往之咏以抒幽人之心云尔茫茫草昧绵邈元世三极未鼓天人无际万器既判灵朴乃翳实有神宰忘懐司契冥外旁通潜感莫滞总顺巢由兼应夷惠缅矣遐风超哉絶步顾揖百王仰怡泰素矜其天真外其嚣务详观羣品驰神万虑谁能髙佚悠然一悟　庾亮翟徴君賛曰夫所谓至人者体包杰量神凝域表该落万动元心独融故能虬骧庆霄而不绁豢龙之辔鳯鸣瑶林而不屈伶伦之笼岂必欣太清而乐琼霭哉顾蹄涔不足以濯神翳荟不足以翔云翮是故藐姑有绰约之庐箕阜有髙啸之宇唐勲表于元庭夏功忘于虚室晋徴士髙阳翟君禀逸韵于天陶含冲气于特秀体虚任而委顺恢昭旷而髙蹈先生载营抱一泊然独处神栖飚霭之表形逸岩泽之隅虽束帛仍降轺冕屡招而弓旌屈于匪石帝命慙于虚复矣是以髙风振宇宙逺咏冠当时方将表大庭于絶代恢元解以释纷仰朝霞而晞翼陵扶揺以独翔景命不延卒于寻阳之南山哲人其萎髙孰仿感至徳之长泯悼仁风之永翳乃援翰咏迹以宣来叶其辞曰卓哉先生逸韵遐超蚪盘玉津鳯戢琼条涤尔夏鼎髙揖唐朝洪崖邈矣元迹载劭淳风沐世飞芳九霄　方湛北叟賛曰乐为忧根祸为福始数极则旋往复迭起世人迷之横生欣耻滔滔北叟独亮元理防马弗悲折肱愈喜淡哉一生无泰无否　増晋书隐逸賛曰厚秩遭累修名顺欲确乎羣士超然絶俗养粹岩阿销声林曲激贪止竞永垂髙躅　原晋陶潜张长公賛曰达哉长公萧然何事世路皆同而我独异敛辔朅来闲养其志寝迹穷年谁知斯意　齐王俭竟陵山居賛曰升堂践室金辉玉朗亹亹大韶遥遥闲赏道以徳声由业广义重实归情深虚往濠梁在兹安事遐想　梁沈约髙士賛曰亦有哲人独执髙志避世避言不友不事耻从污禄靡惑守饵心安藜藿口絶炮胾取足落毛寜怀组织如金在沙显然自异犹玉在泥湼而不缁身标逺迹名重前记有美髙尚处知若无劣哉羣品事静心驱茍能立志争此匹夫进忘陨获退守恬愉曰仁与义其径不迂为之则至非物所拘宦成名立陟彼髙衢　増周庾信文王见吕尚賛曰言归养老垂钓西川岸止磻石溪惟小船风云未感意气恬然有此相望于兹几年　原又五月披裘负薪画賛曰披裘当夏俗外为心虽逢季子不拾遗金禽巢欲逺鱼穴惟深销声灭迹何必山林又张良遇黄石公画賛曰张良取履跪受无辞兵书一卷长者三期昔称韩相今为汉师谷城余石还归旧祠又荣啓期三乐賛曰荣期三乐惟人与年夫子相遇  

即以为贤性灵造化髙风自然雅音虽古独有鸣増唐梁肃四皓賛曰秦失其鹿豪杰并逐鸾凤何依白云深谷英英南山采采紫芝汉以劒起吾谁与归栖心化元澹泊无为礼物虽至先生黙而维彼贞石确不可转储王不安我徳用显大君是惊惠位是寜四公屈身天下和平弋者何思鸿飞冥冥　李华严君平賛曰先生冥冥隐于卜肆宗师老氏精究易义爰衣爰食止足非利垂帘燕居黙养真气诲人不倦人恱其风皦皦柔刚在我域中心与世逺事与人同不臣大君不友上公在贵反贱齐明若辽哉逺哉微妙渊通弋者何为仰慕飞鸿　又严子陵賛曰五采虽美玉不污质光武盛明子陵不屈羊裘渔钓以此终日网罗徧野乃致云鸿降尊申旧延卧禁中舒体展肢加于帝躬星官告占天下闻风富春长往潄濯清江　陆防汉三髙士王霸賛曰王霸仲儒【`后汉作儒仲`】清节是履有息躬耕蓬头歴齿故人令狐奉书遣子从以车徒入耀闾里既往霸卧一日不起其妻询之以息愧耻君遗世荣抗志不仕子亲耒耜固其宜矣我实信道曷足慙彼霸乃忻然恬澹如水夫髙妇贤可谓具美　又贽恂賛曰贽先生恂伯陵之孙学通五经居于渭濵弟子累百马融服勤以子妻之师而益亲融为大儒恂乃知人和帝之世公卿以闻季直才器宜当辅臣公车就徴礼备元纁守道不至终为逸民　又申屠蟠賛曰外黄申屠少负名节义女执仇吏欲论杀蟠以同县谏请【`平江集本作谏议蜀本作陈情`】上谳廷尉宥之旌彼孝烈博通群书复善谭说汉徳日衰政实务末隐于砀山遂与世絶献帝即位徴为三公邀苦不应冥冥一鸿时人贤之重者蔡邕明哲终始嗟乎子龙増论后汉仲长统乐志论曰使居有良田广宅背山临流沟池环匝竹木周布塲圃筑前果园树后舟车足以代步涉之囏使令足以息四体之役养亲有兼珍之膳妻孥无苦身之劳良朋萃止则陈酒肴以娱之嘉时吉日则烹羔豚以奉之踟躇畦苑游戏平林濯清水追凉风钓游鲤弋髙鸿风于舞雩之下咏归髙堂之上安神闺房思老氏之元虚呼吸精和求至人之彷佛与达者数子论道讲书俯仰二仪错综人物弹南风之雅操发清商之妙曲逍遥一世之上睥睨天地之间不受当时之责永保性命之期如是则可以凌霄汉出宇宙之外矣岂羡夫入帝王之门哉　原晋阮籍达庄论曰天道贵顺地道贵贞圣人脩之以建其名吉凶有分是非有经务利髙势恶死重生故天下安而大功成也今庄子周乃齐祸福而一死生以天地为一物以万为一指无乃徼惑以失真而自以为诚者耶于是先生乃抚琴容与慨然而叹俛而微笑仰而流盼嘘噏精神言其所见曰自然者无外故天地名焉天地者有内故万物生焉当其无外谁谓异乎当其有内谁谓殊乎地沈其燥天抗其湿月东出日西入故曰自其异者视之则肝胆楚越矣自其同者视之则万物一体也以生言之则物无不寿推之以死则物无不夭自小视之则万物莫不小由大观之则万物莫不大殇子为寿彭祖为夭秋毫为大泰山为小故以死生为一贯是非为一条也夫至人者恬于生而静于死生恬则情不惑死静则神不离故能与隂阳化而不易从天地变而不移生究其寿死终其宜心气平治消息不故求得者防争明者失无欲者自足空虚者受实是以作智造巧者害于物明是考非者危其身修餙以显洁者惑于生畏死而从生者失其贞　庾阐郭先生神论曰夫天地者隂阳之形魄变化者万物之游魂神籁与无穷并吹大冶与造运齐根生资聚气之迹死寄元牝之门视荣辱其犹尘埃邈髙尚而不顾故能外安恬逸内体平和鸣鸟可拊翼而游猛兽可顿羁而罗矧乎樵岩之乐吕梁之波疾雷破岳而忧在山河者乎观夫郭先生之为体也可谓含贞履信纯朴自然　増皇甫谧屡辟不行其后乡亲劝令应命谧遂究賔主之论以解难者名曰释劝论其畧曰客曰夫贵隂贱璧圣所约也颠倒衣裳明所箴也子其鉴先哲之洪范副圣朝之虚心冲灵翼于云路浴天池以濯鳞排阊阖歩玉岑登紫闼侍北辰翻然景曜杂沓英尘辅唐虞之主化尧舜之人宣刑措之政配殷周之臣铭功景钟参叙彛伦存则鼎食亡亦荐绅不亦伟哉而忽金白之晖曜忘青紫之班暽辞容服之光粲抱敝褐以终年无乃勤乎主人笑而应之曰吁若賔可谓习外观之晖晖未覩幽人之髣髴也见俗人之不容未喻圣皇之兼爱也循方圆于规矩未知大形之无外也见机者以动成好遯者无所廹故曰一明一昧得道之槩一弛一张合礼之方一浮一沈兼得其真故上有劳谦之爱下有不名之臣朝有聘贤之礼野有遯窜之人是以支伯以幽疾距唐李老寄迹于西邻顔氏安陋以成名原思娱道于至贫荣期以三乐感尼父黔娄定諡于布衾段干偃息以存魏荆莱志迈于江岑君平因蓍以道着四皓潜徳于洛濵郑真躬耕以致誉幼安发令乎今人皆持难夺之节执不廻之意遭拔俗之主全彼人之志故有独定之计者不借谋于众人守不动之安者不假虑于羣賔故能弃外亲之华通内道之真去显显之明路入昧昧之埃尘宛转髙情之形表排托虚寂以寄身居无事之宅交释利之人轻若鸿毛重若泥沈损之不得测之愈深真吾徒之师表余廹疾而不能及者也　宋范后汉书逸民列传论曰易称遯之时义大矣哉又曰不事王侯髙尚其事是以尧称则天不屈颍阳之髙武尽美矣终全孤竹之洁自兹以降风流弥繁长往之未殊而感致之数匪一或隐居以求其志或廻避以全其道或静已以镇其躁或去危以图其安或垢俗以动其槩或疵物以激其清然观其甘心畎亩之中憔悴江海之上岂必亲鱼鸟乐林草哉亦云介性所致而已故防耻之賔屡黜不去其国蹈海之节千乘莫移其情适使矫易去就则不能相为矣彼虽硁硁有沽名者然而蝉蜕嚣埃之中自致寰区之外异夫餙智巧以逐浮利者乎荀卿有言曰志意修则骄富贵道义重则轻王公也汉室中微王莾簒位士之蕴借义愤甚矣是时裂冠毁冕相携持而去之者盖不可胜数雄曰鸿飞冥弋者何簒【`取也`】焉光武侧席幽人求之若不及旌帛蒲车之所徴贲相望于岩中矣若薛方逢萌聘而不肯至严光周党王覇至而不能屈羣方咸遂志士懐仁斯固所谓举逸民天下归心者乎肃宗亦礼郑均而徴髙鳯以成其节自后帝徳稍衰邪嬖当朝处子耿介羞与卿相等列乃至抗愤而不顾多失其中行焉盖录其絶尘不返同夫作者列之此篇　原梁沈约七贤论曰嵇生是上智之人值无妄之日神才髙杰故为世道所莫容风貌挺特防映于天下言理吐论一时所莫能参阮公才气宏广亦非衰世所容但容貌风神不及叔夜求免世难如为有涂若率其恒仪同物俯仰迈羣独秀亦不为二马所安故毁行废礼以其徳﨑岖人世慬然后全仲容风力麤可慕李文风尚景而行之彼嵇阮二生志存保已既托其迹宜慢其形慢形之具非酒莫可故引满终日陶瓦尽年刘伶酒性既深子期又是饮客山王二公恱风而至相与莫逆把臂髙林徒得其游故于野泽衔杯举樽之致寰中妙趣固冥然不暏矣自嵇阮之外山向五人止是风流器度不为世匠所骇且人本含情情性宜有所托慰恱当年萧散怀抱非五人之与其谁与哉　増明王守仁四皓论曰果于隐者必不出谓隠而出焉必其非隐者也夫隐者为髙则茫然其不返避世之士岂屑屑于辞礼之慇懃哉且知逺辱以终身则必待行道而后出出者既轻成者又小举其生平而尽弃之明哲之士殆不如此况斯时君臣之间一以巧诈相御子房之计能保其信然乎四皓之来能知其非子房之所为乎羽翼太子真四皓也亦乌足为四皓哉昔百里奚有自鬻之诬而其事无可辨者故孟子以去虞之智辨之今四皓羽翼之事其迹无可稽独不可以去汉之智辨之乎夫汉髙草昧之初羣英立功之日也富贵功名之士皆忘其洗足项之辱犬豕依人资其餔啜之余不计其叱咤之声也然众人皆愚而四皓独智鹰隼髙飞于云汉虎豹长啸于山林其颉颃飞腾之气岂人之所能近哉智者立身必保终始节者自守死当益锐四皓世事功名谢之乆矣岂有智于前而愚于后决于中年知几之日而昧于老成经链之时乎且夫隐见不同二道而已固持者则轻瓢洗耳之果达时者则莘野南阳之贤四皓之隐其为巢由乎其为伊葛乎将为巢由乎必终身不出矣将为伊葛乎必三聘而后起一使之呼承命不暇上不足以拟莘野之重中不能为巢由之髙而下流为希利无耻之行以四皓而为今日之为则必无前日之智既有前日之智则必无今日之为况辞礼之使主之者吕氏使之者吕氏特假太子虚名以致之此尤其汗顔不屑者也其言曰陛下轻士善骂臣等义不辱今太子仁孝爱士天下愿为太子死斯言诚出之口则善骂之君犹存也四皓何为而来也哉若果为太子仁孝而出则必事之终身也四皓何为而去也哉夫山林之乐四皓固甘心快意傲尘俗之奔走笑斯人之自贱矣乃肯以白首残年驱趋道路为人定一传位之子而身履乎已甚之恶者乎鲁有两生商山有四皓同世同志者也两生不出吾曰四皓亦不出也盖实大者声必宏守大者用必逺两生之不仕汉其志盖不在小四皓以数十年遯世之人一旦欣然听命则天下亦相与骇异期有非常之事业矣以一定太子而出一定太子而归寂寂乎且将何以荅天下之望絶史传之诋议邪然则四皓果不至乎羽翼果何人乎曰有之而恐非真四皓也乃子房为之也夫四皓遯世已久形容状貌人皆不识之矣故子房于吕泽刼计之时隂与筹度取他人之睂须皓白者伟其衣冠以诬乎髙帝此又不可知也良平之属平昔所挟以事君者何莫而非竒功巧计彼岂顾其欺君之罪哉况是时髙帝之惑已深吕氏之情又急何以断其计之不出此也天下之事成于寛裕者常公出于锐计者常诈用诈而为之刼者此又子房用计之挟也其曰天下莫不愿为太子死是良以挟髙帝者也其即偶语之时挟以谋反之言之意乎大抵四皓与汉本无休戚谚曰绮季皓首以逃嬴则自秦时已遁去其名固未尝入汉家之版籍也视太子之易否越人之肥瘠也亦何恩何徳而听命之不暇也且商山既为遯世之地其去中国甚逺也一使才遣四皓即至未必如此往来之速况建本之谋固非逺人所主之议而趋出之后又无拂袂归山之迹乎噫以四皓之智则必不至以子房之计又未信然也但斯说虽先儒已言而逆诈非君子之事自汉至此千四百年作汉史者已不能为之别白则后生小子安敢造此事端乎昔曹操将死言及分香卖履之微独不及禅后之事而司马公有以识其贻罪于子之言于千载之下则事固有惑一时之见而不足以逃万世之推测者矣是斯说也亦未必无取也否则四皓之不屈者亦终与无耻诸人一律耳天下尚何足髙后世尚何足取哉  

原箴晋江逌逸民箴曰至人应务是经是营乃制上下以牧羣生君位孰在匪圣伊明贤愚相奉臣主以成如彼百节各役天形率分委质仰应一情心膂有位股肱有经岂以处下为戚为荣各安其所举体用平夫设爵列土悬弓垂旌卑尊之级贵贱之名匪以恣物之役实大猷而是经处遯之士奚眷于时行矣先觉捐俗长辞明乎忧患故超尔不疑解发灵崖被褐弦丝飘飘台尚轻举髙之穆穆二仲携防相期盘幽隐寂与物无治凡厥后来顺乃所往鉴兹俗累戒于颠荡无殉外物心烦技痒无弃恬旷忧勤是掌林人司箴敢进善党  

原铭晋虞播阮籍铭曰峩峩先生天挺无欲元虚恬澹混齐荣辱荡涤累婆娑止足胎包造化韬光緼韣鼓棹沧浪弹冠峤岳颐神太素简旷世澄之不清混之不浊翺翔区外遗物度俗隐处巨室反真归朴汪汪川源迈迹图箓　増唐栁宗元东明张先生铭曰匪禄而康匪爵而荣漠焉以虚充焉以盈言而不为华光而不为荣名介洁而周流道包涵而清寜幽观其形与化相冥寂寞以成其道是以弗婴世皆狂狂奔利死名我独浩浩端一以生  

原志梁陶隐居寻山志曰倦世情之易绕乃杖防而寻山既沿幽以达峻实穷阻而备艰眇来心其未已方际夕乎云根欣夫得志者忘形遗形者存神于是散髪解带盘旋岩上心容旷朗气宇条畅虽逺其必存累无大而必忘害马之弊既去解牛之刀乃王荆门昼掩蓬户夜开室迷夏草径惑春苔庭虚月映琴响风哀夕鸟依檐暮兽争来时复歴近垄寻逺峦坐磐石望平原日负障以共隐月披云而出山风下松而含曲泉萦石而生文草靃靃以拂露鹿飇飇而来羣扪虚萝以入谷傍洪潭而比清照石壁以端色攀桂枝而齐贞亟扈兰而佩蕙及春鴂之未鸣且含懐以屏气待惠风而舒情遂乃陵岩峭至松门背通林面长源右连山而无际左凭海而齐天竹以垂露栁依依而近蝉鸥双双以赴水鹭轩轩而归田　刘孝标山栖志曰夫鸟居山上曽巢木末鱼潜川下窟穴沙泥岂好异哉盖性然也故有忽白璧而乐垂纶负玉鼎而要卿相行藏纷纠显晦踳驳无异火炎水流圆动方息斯则庙堂之与江海蓬户之与金阙并然其所然恱其所恱余每思濯清濑息椒丘寤寐永怀其来尚矣所居东阳郡金华山山川秀丽膏泽坱郁若其羣峰疉起接汉连霞乔木布濩春青冬緑廻溪映流则千仭洞底肤寸云合必千里雨散所住三面山皆周绕有象郛郭南则平野萧条极目通望东西带二涧则四时飞流泉澜清防滴沥生响白波跳沫汹涌成音枫楮椅枥之树柏梓桂樟之木分形异色千族万种结朱实苞緑里揺白蒂抽紫茎橚矗莽防梢风鸣籁垂柯檐户布叶房栊中谷涧濵华葩攅列至于青春受谢萍生泉动则都梁含馥懐香送芬长乐负霜宜男露芙蕖红菙照水臯苏缥叶从风凭轩永眺蠲忧忘疾嵗始年季农隟时闲浊醪初熟济缥清新则有田家野老提壶共至班荆林下陈尊置爵酒酣耳热屡舞嚾呶盛论箱庾髙谈谷稼不求于世不迕万物莫辨荣辱匪知毁誉浩荡天地之间心无怵之警  

増记晋陶潜桃花源记曰晋太元中武陵人捕鱼为业縁溪行忘路之逺近忽逢桃花林夹岸数百歩中无杂树芳草鲜美落英缤纷渔人甚异之复前行欲穷其林林尽水源便得一山山有小口髣髴若有光便舍船从口入初极狭才通人复行数十步豁然开朗土地平旷屋舎俨然有良田美池桑竹之属阡陌交通鸡犬相闻其中往来种作男女衣着悉如外人黄发垂髫并怡然自乐见渔人乃大惊问所从来具荅之便要还家设酒杀鸡作食村中闻有此人咸来问讯自言先世避秦时乱率妻子邑人来此絶境不复出焉遂与外人间隔问今是何世乃不知有汉无论魏晋此人一一为具言所闻皆叹惋余人各复延至其家皆出酒食停数日辞去此中人语云不足为外人道也既出得其船便扶向路处处志之及郡下诣太守说如此太守即遣人随其往寻向所志遂迷不复得路南阳刘子骥髙尚士也闻之欣然欲往未果寻病终后遂无问津者　唐栁宗元潭州东池戴氏堂记曰农公刺潭三年因东泉为池环之九里丘陵林麓距其涯墟岛洲渚交其中其岸之突而曲者水萦之若玦焉池之胜于是为最公曰是非离世乐道者不宜有此卒授賔客之选者谯国戴氏曰简为堂而居之堂成而胜益竒若连舻縻舰与波上下就之颠倒万物辽廓眇忽树之松柏杉槠被之菱芡芙蕖粲然而荣凡观望浮游之美专于戴氏矣戴氏尝以文行累为连率所賔礼贡之泽宫而志不愿仕与人交取其退让受诸侯之宠不以自大其离世欤好孔氏书旁及庄文莫不总统以至虚为极得受益之道其乐道欤贤者之举也必以当农公之选而专兹地之胜岂易而得哉地虽胜得人焉而居之则山若増而髙水若辟而广堂不待饰而已奂矣戴氏以泉池为宅居以云物为朋徒摅幽发粹日与之娯则行宜益髙文宜益峻道宜益懋交相賛者也　宋范仲淹严先生祠堂记曰先生光武之故人也相尚以道及帝握赤符乘六龙得圣人之时臣妾亿兆天下孰加焉惟先生以节髙之既而动星象归江湖得圣人之清泥涂轩冕天下孰加焉惟光武以礼下之盖先生之心出乎日月之上光武之量包乎天地之外微先生不能成光武之大微光武岂能遂先生之髙哉仲淹来守是始搆堂而奠焉乃复为其后者四家以奉祠事又从而歌曰云山苍苍江水泱泱先生之风山髙水长　明刘基市隐斋记曰博徒卖浆隐之侠者也放言非圣隐之狂者也辟兄离母隐之贼者也□颍水以洗耳隐之矫者也蹲窽水以待聘隐之伪者也上介山而立枯隐之怨者也沈湎于酒不衣冠而处隐之乱者也是皆为惊世骇俗而有害于道贤者遭时之不然或避世或避地或耕或渔或居山林或处城市或抱关而击柝无所不可而其志则不以是有易焉栁下惠之与伯夷迹若氷炭而同谓之逸民君子不非焉庸非以其志乎　方孝孺息耕亭记曰方子行于越之野遇丈人焉诵而耕油然自得也怪而问之曰丈人劳苦矣何乐之甚丈人曰子劳苦吾哉而奚不自知也彼晨而兴缨冠纳履趋拱俯偻暑不遑蹇疲不暇憩遇长值贵翼然而峙肃然而视侧耳绚目如事严父强言假笑阳逊曲避是谓形劳披简执防朱墨纷错遗言逸典粲其盈目涉其流则若有余探其源则若不足撑舌刺口疑端满腹圣哲逺矣将何由质哀良已逝追计马迹欲知其方困而罔获是谓学劳羣言胥攻万牛之毛以之明道絷影以绹少者百年多止数世磨灭泥滓漫不可纪曷为不悟尚修其辞逞怪披竒穷精惫思遐观千载竟亦何禆此谓名劳卑处郡邑尊据廊庙逢迎阿比以取嚬笑屏束学术敷宣条教物薄人浇机深穽巧寛则致侮严则取诮智络气使惠煦威钓古人之思自哂且悼是谓官劳凡此之劳亦已甚矣奚独我哉而子何问焉且吾之耕始也手忘乎耒而牛忘乎土今也土忘乎苗而吾亦不自知也众人之耕也手与耒乖故躬劳土与牛乖故牛劳苗与土乖故苗瘠而土病吾今皆否焉得非有可乐者乎适意莫甚于乐而乐莫过乎心与物俱忘鳬浴乎水振翮修羽不胜乐也鸡浴乎土振翮修羽亦不胜乐也易置而强施之将不胜病矣忘其为土然后能浴乎土忘其为水然后能与水俱而不死吾今忘其为耕矣非特忘其耕且忘其所以耕非特忘其所以耕且并耕者而忘之治天下犹是也徳被教洽中外熈熈能使君忘乎相相忘乎百执事治民者与民相忘则为治也可几矣胶胶棼棼以心术相缪智计相延虽欲耕可冀邪余拱而问为治之道丈人不顾负耒而去莫知其所止盖隐君子也　王慎中企颍亭记畧曰颍阳东溪相传巢父洗耳处而箕山之上又有许由冡疑乎有其人矣彼恐以天下累已而逃之宜去之幽昧荒逺使不可即而生且死不离箕颍之间岂尧之仁不待去逺自不患于见辱邪抑其善自冺能使尧终不累之以天下而无事于逺去邪夫求之而逃逃之不逺而能使其终见舍孰若无使为其所知而莫我求也待其辞命之至而后以为已汚艴然作于容气乌覩所谓髙哉西亭君作亭以自休名之曰企颍其犹于庄生之夸说以为甚髙而慕之也闻者莞然笑以为彼二子者与之以天下而不受西亭方以宗室之胄爵秩命数出于有司之所议器服宫舆皆自上与之而奚慕二子为余曰匹夫之微长于贫贱而能不侈于富贵盖多有之生于富贵之中超然独离而不溺于其习是谓难耳西亭君于富贵盖生焉而不溺其好学自敏慎于分义之际不茍取一介以是而作亭曰企颍奚不可哉  

増诔宋顔延之陶徴士诔略曰有晋徴士寻阳陶渊明南岳之幽居者也解体世纷结志区外定迹深栖于是乎逺灌畦鬻蔬为供鱼菽之祭织絇纬萧以充粮粒之费心好异书性乐酒徳简弃烦促就成省旷殆所谓国爵屏贵家人忘贫者与询诸友好宜諡曰靖节徴士其辞曰物尚孤生人固介立岂伊时遘曷云世及嗟乎若士望古遥集仁焉而终智焉而毙黔娄既没展禽亦逝其在先生同尘往世旌此靖节加彼康惠  

原碑后汉蔡邕郭泰碑曰先生诞应天聪睿明哲孝友温恭仁慈惠敏夫其器量深资度广大浩浩焉汪汪焉奥乎不可测已于时缨緌之徒绅佩之士望形表而影附聆嘉声而响和者犹百川之归巨海鳞介之宗龙也尔乃潜隐衡门蹈洪崖之遐迹绍巢许之絶翔区外以舒翼超天衢以髙峙铭曰懿乎其纯确乎其操洋洋缙绅言观其髙栖迟泌丘善诱能教赫赫三事几行其招委辞召贡保此清妙【`召贡谓公卿辟之而州郡贡之也`】　又处士圂典碑曰天真淑性精微周密包括道要致思无形临没顾命曰知我者蔡邕乃为铭曰载书休美俾来昆裔永有讽诵以知先生之徳混其若浊徐然后清绰其若焕终其益贞　又翟先生碑曰世以仁义为质学问为业爰暨先生固天纵徳应运立言继期五百实行形于州里明哲与圣合契该通五经兼洞坟籍为万里之塲圃九隩之林泽挹之若江湖仰之若华光渊渊焉测之则无源汪汪焉酌之则不竭可谓生民之英者已国失元傅学失表式凡百缙绅哀矣泣血人百其身匪云来复于是乡党乃相与登山伐石而勒铭曰邈矣先生厥徳孔贞腹心道深髙入神王锡三命观国之賔其视富贵忽若浮云既不降志亦不辱身　魏刘桢处士国文甫碑曰先生执干灵之贞洁禀神祗之正性咳笑则孝悌之端着匍匐则清节之兆见龆齓以及成人体无懈容口无愆辞兢兢业业小心畏忌勤让同俦敬事长老虽周之乐正子春汉之江都董相其饬躬力行无以尚之是以长安师其仁朋友钦其义闺门称其慈宗属怀其惠既乃潜身穷岩游心载籍薄世名也初海内之乱不视膳羞十有余年忧心泣血不胜其哀形销气竭以建安十七年四月卒于时龙徳逸民黄髪耆叟缀文通儒有方彦士莫不拊心长号如防同生咸以为诔所以昭行也铭所以旌徳也古之君子既没而令闻不亡者由斯二者也铭曰懿矣先生天授徳度外清内白如玉之素逍遥九臯方回是慕不计治萃名与殊路知我者希韫椟未酤防过乎哀遘疾不寤早世永頽违此荣祚咨尔末徒聿修欢故　齐孔稚珪褚先生伯玉碑曰夫河洛摛寳神道之功既传岱华吐秘仙灵之迹可覩盖事详于玉牒理焕于金符虽冥黙殊源显晦异测心观古可得而言焉是以子晋笙歌驭鳯于天海王乔云举控鹤于元都有羽化蝉蜕触影遯形神翥帝宫迹留劔杖游瑶池而不返宴元圃以忘归永嘉恶道者穷地之险也欹窦遏日折石横波飞浪突云奔湍急箭先生攀途跻阻宿枻涉折而衡飚夜鼓山洪暴激忽乃崩舟坠壑一倒千仭飘地沦髙飜透无底徒侣判其氷碎舟子悲其雹散危魂中夜赴阻相寻方见先生恬然安席铭曰关西升妙洛右飞英鳯吹金阙箫歌玉京絶封万古乃见先生先生浩浩惟神其道泉石依情烟霞入抱秘影穷岫孤栖幽草心图上元志通大造　梁元帝隐居先生陶景碑曰昔太和中有许逺游者乃云霄之胜賔太虚之选客先生规同矩合实踵髙步曩基先搆即驾胥宇千寻危耸凭牖以望奔星百拱髙悬倚櫺而观朝日飞流界道似天汉之横波触石起云若竒峯之出岫铭曰肇彼防黙飜成协賛身托外臣心同有乱重道尊徳爰积叡衷顾怀汾射玺问遥通朱杨郁起华搆方崇静台冠月经榭迎风嶕峣髙栋育霭修栊极望山川周观京陆碧障千岭清流万谷景落崖重烟生岫复　又萧纶贞白先生陶景碑曰夫夜光结緑非胠箧之恒珍逸羽翔鳞岂园池之近玩寜期心于逺大盖不知其所以然也是以颍阳髙蹈洗耳于唐朝汉隂贞栖灭迹于周代盛徳风流有自来矣应期而曜质者其在兹乎先生含元精之和气蓄凌飚之雅姿兼宣七善总修九徳行仁蹈义岳峙渊渟墙仭无以窥清浊不能测道风与星汉同髙胜气与烟霞共逺抽簪东都之外解组北山之阳同稷丘之栖真慕留侯之却粒杖防孤征游践山岳既而登于茅岭以此地神仙之宫府灵异之栖托往不能返遂卜居焉故自称隐居亦犹稚川之抱朴士安之元宴倚岩栖隐依林遯迹交柯结宇刬径为门悬崖对溜悲吟灌木深壑絶峭组织烟霞枕石漱流水禽无挠采药耦耕野兽不乱逍遥闲旷放浪陵山天监以来常有敕防供给药饵不之嵗时渥泽湛恩莫之与比先生七年暂游南岳兹山也譬阆风之地轴若昆陵之天镇八桂傍临九绳闲设树有琅玕草生车遗世独往是用忘归一十年有敕遣左右司徒惠明徴还先生茅山别给宇轩后之降精天老汉帝之致礼河宗况于兹日弗能尚也　裴子野刘虬碑曰受川岳之英灵有清明之淑性淡乎若深泉之静皜乎若寒霜之洁千仭不足议其髙万顷不足俦其量在其幼也孝敬淳深贯乎幽显庐乎墓所而暴兽去之墟里赖焉樵苏无犯及其长也捧檄动容薄游下邑甘露零于丰草蒲宻至于时雍有以见贤人之行动天地感神疾乎影响如斯之美者矣夫声名籍甚羣公倒席凿室林臯面流傍陇咫尺荆衡表里巫梦树蕙滋兰芜没庭户平畴翠防千里极目信物外之神区幽居之胜境昔许子将谓太丘道广广则不周仲举性峻峻则少纳峻而纳广而周君于二陈折其中矣其所修孔氏之学则儒者师之所明释氏之教则净行传之所着文集则辞人录之铭曰滔滔江汉实纪南国笃生居士髙明柔克峩峩其道巍巍其徳曰仁曰义惟民之则筑室皇壤考槃郛郭坐卧山樊啸歌林薄亲致甘防躬餐上药优哉游哉且以行乐九丘八索百家羣史西河疑圣华隂成市悠哉荆梦逖矣江濆辎軿结辙羔雁成羣监观令范式如金玉君之徽猷谁其与属畴咨故老遵实录増唐陈子昻陈居士碑曰昔襄阳有厐徳公谷口有郑子真东海王霸西山蜀才皆避人养徳退耕求志轩冕不可得而羁忧患不可得而累迨于我君作者五人矣于戯古者至人不利茍得不务近贵量腹而食度身而衣非其道万钟不足丰也非其荣五鼎不足餁也躬勤耕稼植其杖而耘不荅子路之问者岂我君之徒与绵绵罗网冥冥髙鸿籊籊竹竿穆穆幽龙其与祸败之辽絶如胡越哉然则两龚不免于兰焚二老不免于薇叹其近贵利邪夫上无忧悔下无饥寒合道以制嗜欲达命以顺生死仁以爱身智以养徳俾尔蓍而艾俾尔昌而炽以永寿考非我君者乎  

増碣唐张九龄徐徴君碣曰昔者夷齐介洁而逺去沮溺野逸而难羣顔阖凿坏以遯逃接舆狂歌而诡激此诚作者或沽名夫有所不为至则偏也无适不可用之极也先生则贬絶在心而经修于世纯俭以存戒博爱以体仁应物以防通全已以归正汉廷所以宗其徳天下所以服其行岂与彼数子直道而已哉乃铭曰灵芝无根醴泉无源角立杰出先生斯存英英先生徳不可名麟出无应鸿飞入冥道髙事逺迹陈名劭勒石旧以观其妙  

原墓志梁简文帝徴君何先生墓志曰先生履玉烛之桢气应大贤之一期生而知机抚尘斯庶敬非习起孝乃因心聚徒教习学侣成羣与沛国刘瓛汝南周颙为友陆琏贺玚之徒更道北面永明中王文宪俭受诏撰礼未竟而卒属在司徒文宣王王以让先生因广加刋缉故以含文燕居说六典五恩之义或齐侯所不镇孟嘉所未知皆折兹大物成此良教小人道长每讽考槃之诗君子道消便执天山之筮乃毁车挂冠拂衣东岭始居若邪来从秦望今上经纶天地权舆鼎业始徴为军谋祭酒实允文若之举且光彦先之选又徴特进右光禄大夫髙尚其事确乎不拔纁徒往束帛虚归而给白衣尚书禄固辞不受卒窆乎其山正衾在殡嗤镂器与玉衣尧典入棺耻宻章及书绶知与不知并懐惋怆咸以人亡素朴礼坠文章洙泗頽经扶风罢学关西疑圣之徳自此长沦髙松引风之气于兹永息余昔在殊方亟往翰迹钦风味道迄淹嵗时既而位阻桂宫涂乖咫尺不获拥经步至问春卿之疴徐轮三反入杜之舎痛祥云之灭采悲列曜之晞晖追勒髙乡乃为铭曰文范髙世元宴絶伦复有令徳逺之与均谁与均此呜呼哲人第五肥遯余轨尚存司空开学其风不泯传兹孝敬曰悌且仁气髙琼岳心虚谷神括羽儒囿舟舆席珍既游慧水兼引法轮谈扇犹在鸣琴尚陈如何不慗徳素长沦寂寥岩穴荒凉渭濵桥曰双鸡徐称酹素余钦夫子风期夙着蓄思含毫传芳写誉沈础虽贞元泉无曙　又华阳陶先生墓志曰若夫真以归空为美道以无形为贵不知恱生大徳所以为生不知恶死谷神所以不死妙矣哉隐显变化物莫能测既而岫开折石天坠玉棺银书息简流珠罢灶九节丽于空中千和焚于地下仙宫有得朋之喜受学震临谷之悲余昔在枌壤早逢圯上之术今簉元良屡禀浮丘之教握留符而恻怆思化杖而酸辛乃为铭曰无名曰道不死为仙亦有元则兼称稚川猗欤夫子受箓归元棃传苑吏书因贾船郁郁茅岭悠悠洞天三山白鹤何时复旋増杂文晋陶潜归去来辞曰归去来兮田园将芜胡不归既自以心为形役奚惆怅而独悲悟已往之不谏知来者之可追实迷途其未逺觉今是而昨非舟遥遥以轻飏风飘飘而吹衣问征夫以前路恨晨光之熹微乃瞻衡宇载欣载奔童仆欢迎稚子候门三径就荒松菊犹存携幼入室有酒盈罇引壶觞以自酌眄庭柯以怡顔倚南以寄傲审容之易安园日渉以成趣门虽设而常关防扶老以流憩时矫首而遐观云无心以出岫鸟倦飞而知还景翳翳以将入抚孤松而盘桓归去来兮请息交以絶游世与我而相遗复驾言兮焉求恱亲戚之情话乐琴书以消忧农人告余以春及将有事于西畴或命巾车或棹孤舟既窈窕以寻壑亦﨑岖而经丘木欣欣以向荣泉涓涓而始流善万物之得时感吾生之行休已矣乎寓形宇内复几时曷不委心任去留胡为遑遑欲何之富贵非吾愿帝乡不可期怀良辰以孤往或植杖而耘耔登东臯以舒啸临清流而赋诗聊乘化以归尽乐夫天命复奚疑　齐孔稚珪北山移文略曰钟山之英草堂之灵驰烟驿路勒移山庭夫以耿介拔俗之标潇洒出尘之想度白雪以方洁干青云而直上吾方知之矣若其亭亭物表皎皎霞外芥千金而不盼屣万乘其如脱闻鳯吹于洛浦值薪歌于延濑固亦有焉岂其终始参差苍黄飜覆泪翟子之悲恸朱公之哭乍廻迹以心染或先贞而后黩何其谬哉呜呼尚生不存仲氏既往山阿寂寥千载谁赏世有周子儁俗之士既文既博亦亦史然而学遯东鲁习隐南郭吹草堂滥巾北岳诱我松桂欺我云壑虽假容于江臯乃撄情于好爵其始至也将欲排巢父拉许由傲百氏蔑王侯风情张日霜气横秋或叹幽人长往或怨王孙不游谈空空于释部覈元元于道流务光何足比防子不能俦及其鸣驺入谷鹤书赴陇形驰魄散志变神动尔乃睂轩席次袂耸筵上焚芰制而裂荷衣抗尘容而走俗状风云凄其带愤泉石咽而下怆望林峦而有失顾草木而如防使我髙霞孤映明月独举青松落防白云谁侣涧户摧絶无与归石迳荒凉徒延伫至于还飚入幕写雾出楹蕙帐空兮夜鹤怨山人去兮晓猿惊昔闻投簪逸海岸今见解兰防尘缨于是南岳献嘲北陇腾笑列壑争讥攅峯竦诮慨游子之我欺悲无人兮赴吊故其林慙无尽涧愧不歇秋桂遣风春萝罢月骋西山之逸议驰东臯之素谒今又促装下邑浪栧上京虽情投于魏阙或假步于山扄岂可使芳杜厚顔薜荔无耻碧岭再辱丹崖重滓尘游躅于蕙路污渌池以洗耳宜扄岫幌掩云关敛轻雾藏鸣湍截来辕于谷口杜妄辔于郊端于是丛条瞠胆疉頴怒魄或飞柯以折轮乍低枝而扫迹请廻俗士驾为君谢逋客　宋罗大经鹤林玉露曰余家深山之中每春夏之交苔藓盈堦落花满径门无剥喙松影参差禽声上下午睡初足旋汲山泉拾松枝煮苦茗啜之随意读周易国风左氏传离骚太史公书及陶杜诗韩苏文数篇从容步山径抚松竹与麛犊共偃息于长林丰草间坐弄流泉潄齿濯足既归竹下则山妻稚子作笋蕨供麦饭欣然一饱弄笔间随大小作数十字展所藏法帖墨迹画卷纵观之兴到则吟小诗或草玉露一两段再啜苦茗一杯出步溪边邂逅园翁溪友问桑麻说秔稻量晴较雨探节数时相与剧谈一饷归而倚杖柴门之下则夕阳在山紫緑万状变幻顷刻恱可人目牛背笛声两两来归而月印前溪矣　明唐顺之书秦风蒹葭后曰余与褚生泛小舠如陈渡临流歌啸然有千里江湖之思因讽秦风蒹葭三章则宛如目前风景而所谓伊人者犹庶几见之且秦时风俗不雄心于戈矛则技痒于猃歇射猎至其声利所驱虽豪杰亦且侧足于寺人子之间方以为荣而不知愧其义士亦且沈酣豢养与君为殉而不可赎盖靡然矜侠趋势之甚矣而乃有遗世独立淡乎尘埃之外若岂所谓一国之人皆若狂而此其独醒者欤抑亦以秦之不足与而优游肥遯若后来凿坏羊裘之徒者在当时固已有人欤余独惜其风可闻而姓名不着不得与凿坏羊裘之徒并列隠逸传然凿坏羊裘之徒以其身而逃之蒹葭伊人者乃并其姓名而逃之此又其所以为至也噫嘻士固有不慕乎当世之荣而又何心于后世之名哉  

## 御定渊鉴类函卷二百九十二

人部五十一【`品藻　名誉`】  

品藻一  

増书曰知人则哲能官人　老子曰知人者智　庄子曰逺使之而观其忠近使之而观其敬烦使之而观其能卒然问焉而观其知急与之期而观其信委之以财而观其仁告之以危而观其节醉之以酒而观其则杂之以处而观其色九徴至则不肖人得矣　韩诗外传曰居则视其所亲富则视其所与达则视其所举穷则视其所不为贫则视其所不取此五者足以观士矣又曰良玉度尺虽有十仞之土不能掩其光良珠度寸虽有百仞之水不能掩其莹茍有温良在中则眉睫与之矣疵瑕在中则眉睫不能匿之  

品藻二  

原家语子贡曰陈灵公君臣宣淫于朝泄冶谏而杀之  

是与比干同也可谓仁乎子曰比干于纣亲则叔父官则少师忠款之心在于宗庙而已故以身死争之冀身死之后纣当悔悟本其情志在乎仁者也泄冶位下大夫无骨肉之亲怀宠不去以区区之身欲止一国之淫昏死而亡益可谓怀矣诗曰民之多辟无自立辟其泄冶之谓也　又子路曰澹台子羽有君子之容而行不胜其貌宰我有文雅之辞而智不充其辩孔子曰相马以舆相士以居弗可废已以容取人则失之子羽以言取人则失之宰予　又曰子夏三年丧毕见于孔子与之琴使之弦侃侃而乐作而曰先王制礼不敢不及子曰君子也闵子三年丧毕见于孔子与之琴使之弦切切而悲作而曰先王制礼不敢过子曰君子也子贡曰二者殊情而俱曰君子赐也惑之敢问孔子曰闵子哀未尽能断之以礼子夏哀已尽能引之及礼虽均谓之君子不亦可乎　孔丛子曰魏安厘王问子顺曰马回梗梗亮直有大丈夫之节吾欲以为相可乎答曰亮直之节臣未明也王曰何故答曰长目而豕视者必体方而心圆每以其法相人千百不失一臣见回非不伟其体干也然甚疑其目王卒用之三月果以謟言得罪汉书曰髙帝置酒洛阳南宫上曰吾所以有天下者何项氏之所以失天下者何王陵对曰陛下慢而侮人项羽仁而敬人然陛下使人攻城略地所降下者因以与之与天下同利也项羽妒贤嫉能有功者害之贤者疑之战胜而不与人功得地而不与人利此其所以失天下也上曰公知其一未知其二夫运筹帷幄之中决胜千里之外吾不如子房镇国家抚百姓给饷馈不絶粮道吾不如萧何连百万之众战必胜攻必取吾不如韩信此三者皆人杰吾能用之此吾所以有天下也项羽唯有一范増不能用此其所以为我禽也羣臣恱服姚信士纬曰周勃之勲不如霍光此前史所载较然可见而以勃功大于光意不安何者勃本髙帝大臣官尊势显众所归向居太尉位拥兵百万既有陈平王陵之力又有朱虚诸王之援郦寄游说以谲诸吕因众之心易以济事若霍光者以仓卒之际受寄托之任辅弼幼主天下晏然遇燕王上官之乱诛除凶逆以靖王室废昌邑立宣帝任汉家之重隆中兴之祚参賛伊周为汉贤相推验事効优劣明矣　袁山松后汉书曰王允字子师世仕州郡为冠盖同郡郭林宗见而竒之曰王生一日千里王佐才也遂与之友善允仕至司徒　郭泰别传曰泰字林宗少游汝南先过袁闳不宿而退往从黄宪累日方还或问林宗林宗曰奉髙之器譬诸泛滥虽清而易挹叔度汪汪若万顷陂澄之不清混之不浊不可量也　青州先贤传曰京师号曰陈仲举昻昻如千里骥周孟玉浏浏如松下风　后汉书曰许劭尝到颍川多长者之游唯不诣陈寔又陈蕃丧妻还葬乡人毕至而劭独不往或问其故劭曰太丘道广广则难周仲举性峻峻则少通故不造也其多所裁量若此曹操微时尝卑辞厚礼求为己助劭鄙其人而不肯对操乃伺隙胁劭劭不得已曰君治世之能臣乱世之奸雄操大恱而去初劭与从兄靖俱有髙名好共覈论乡党人物每月辄更其品题故汝南俗有月旦评焉　袁子曰或云故少府杨阜岂非忠臣哉答曰然可谓直士忠则吾不知也夫为人臣见人主失道指斥其非而播其恶可谓直士未为忠臣故司马陈羣则不然其谈论终日未尝言人主之非书数十上而外人不知君子谓陈羣于是乎长者　典略曰祢衡建安初自荆州北游许都书一刺怀之漫灭而无所遇或问之曰何不从陈长文司马伯达乎衡曰卿欲使我从屠沽儿辈邪又问曰当今谁复可者衡曰大儿孔文举小儿杨徳祖又问荀令君赵荡防皆足盖世乎衡见荀有容仪赵有腹乃答曰文若可借面吊丧稚长可使监厨请客其意以为荀但有貌赵健啖肉也　又曰赵戬遭三辅乱客于荆州荆州牧刘表以为賔客是时祢衡来游京师诋訾朝士及见戬叹曰所谓劒则干将莫邪木则椅相梓漆人则顔冉仲弓也　三辅决录曰弭生字仲叔其父贱故张伯英与李幼才书曰弭仲叔髙徳美名命世之才也非弭氏小族所当有新丰瘠土所当出也　魏志曰卢钦著书称徐邈曰或问钦徐公当武帝之时人以为通自在凉州及还京都人以为介何也钦答曰往者毛孝先崔季珪用事贵清素之士于时皆变易车服以求名髙而徐公不改其常故人以为通比来天下奢靡转相仿效而徐公雅尚自若不与俗同故前日之通乃今日之介也　世说曰诸葛瑾其弟亮及从弟诞并有盛名各在一国于时以为蜀得其龙吴得其虎魏得其狗又曰魏明帝使后弟毛曽与夏侯太初共坐时人谓蒹葭倚玉树又时目夏侯太初朗如明月入怀　又曰庾道季云蔺相如虽千载死人懔懔恒如有生气曹蜍李志虽见在厌厌如在九泉下人　又曰王濬冲裴叔则二人总角诣钟士季须防去后客问二童何如钟曰裴楷清通王戎简要后二十年此二贤当为吏部尚书冀尔时天下无复滞才　又曰嵇中散语赵景真卿瞳子白黒分明有白起风恨量小狭赵答曰尺表能审璿衡之度寸管能测往复之晷何必在大但问识何如耳又曰王大将军称王夷甫处众人之中如珠玉在瓦石间　又曰世称庾文康为丰年玉庾稚恭为荒年谷増人物志曰王与兄弟集防任子孙戏僧达跳地作虎子僧绰正坐采蜡烛珠为鳯皇僧达夺取坏之僧防累十二博棋子既不坠落亦不重作笑曰僧达爽俊当不减人然恐其危吾家僧绰当以名义见美僧防必得髙位已而皆如其言　又曰王僧防退黙少文雅与袁淑谢庄善淑每叹曰卿文情鸿丽学解深拔而韬光潜实物莫之窥　又曰后魏游雅称髙允曰余与髙子处四十余年未尝见其喜愠之色且内文明而外柔顺必为一代名臣　潜确书曰朱异器宇宏深神表峰峻金山万丈縁陟难登玉海千寻窥映不测　唐书曰太宗谓王珪曰卿识鍳精通复善谈论龄以下卿宜悉加品藻且自谓与数子何如对曰孜孜奉国知无不为臣不如龄才兼文武出将入相臣不如李靖敷奏详明出纳惟允臣不如温彦博处烦治剧众务毕举臣不如戴胄耻君不及尧舜以諌争为己任臣不如魏徴至于激浊清嫉恶好善臣于数子亦有微长　又曰李靖姿貌魁秀通书史其舅韩擒虎每与论兵辄叹曰可与语孙呉者非斯人尚谁哉隋吏部尚书牛见之曰王佐才也左仆射杨素拊其牀谓曰卿终当坐此又曰太宗诏魏王泰曰世南于我犹一体拾遗补阙无日忘之盖当代名臣人伦凖的今其云亡石渠东观中无复人矣　又曰裴行俭善知人在吏部时见苏味道王勮谓曰二君后皆掌铨衡李敬元盛称王勃杨炯卢照邻骆賔王之才引示行俭行俭曰士之致逺先器识后文艺如勃等虽有才而浮躁露岂享爵禄者哉又曰张昌龄与兄昌宗皆以文自名更举进士与王公治齐名皆为考功员外郎王师旦所绌太宗问其故答曰昌龄等华而少实其文浮靡非令器也取之则后生劝慕乱陛下风雅帝然之　又曰姚崇问紫微舎人齐澣曰予为相可比何人澣未对崇曰何如管晏澣曰管晏之法虽不能施于后犹能没身公所为法随复更之似不及也崇曰然则竟如何澣曰公可谓救时之相耳宋史曰李谷号能知人李昉尝为谷记室谷曰子他  

日官禄当如我昉后至宰相周显徳中扈载以文章驰名枢宻使王朴荐令知制诰谷曰斯人命薄虑不克享耳朴曰公在衡石之地当以材进人何得言命而遗才载遂知制诰未几卒　又曰太宗尝谓吕防正曰卿诸子孰可用对曰诸子皆不足用有侄夷简宰相才也又富言者防正客也一日白曰儿子十许嵗欲令入书院事廷评太祝防正许之及见惊曰此儿他日名位与吾相似而勲业逺过于吾令与诸子同学供给甚厚言子即弼也　人物志曰张咏登太平兴国八年第尝曰吾榜得人最多谨重雅厚无如李公沆深沉有量无如王公旦面折廷争无如寇公准当方面之任则咏不敢辞宋史曰钱若水幼聪悟十嵗能为文华山陈搏见之  

谓曰子神清可以学道不然当富贵但忌太速尔　又曰若水有人伦鉴见王旦曰真宰相器也与之同列每曰王君凌霄耸壑栋梁之材贵不可涯非吾所及　又曰杨亿称章得象有公辅器荐之或问之亿曰闽士轻狭而章公深厚有容此其贵也　人物志曰夏竦仁宗朝举制科有老宦者曰贤良他日必大用以吴绫手帕乞诗竦题云殿上衮衣明日月砚中旗影动龙蛇纵横礼乐三千字独对丹墀日未斜杨凝之叹曰真宰相器也　又曰刘涣字凝之弃官隐庐山之阳欧阳脩与公同年髙其节赋庐山髙以美之中有丈夫壮节似君少之句朱文公守南康为作壮节亭记苏子由称其氷清玉刚廉洁不挠凛乎非今世之士张耒云文章似司马谈迁而谈迁无其气节风节似疏广受而广受无其文学　又曰王珪字禹玉弱嵗竒警出语惊人从兄琪读其所赋唶曰骐骥方生已有千里之志但兰筋未就耳又曰张方平守宋都日富弼自贬所移汝过见之曰  

人固难知也方平曰谓王安石乎亦岂难知者方平知皇祐贡举或称其文学辟以考校既入院凡院中之事皆欲纷更方平恶其人檄使出自是未尝与语也弼有愧色盖弼素亦善安石云　又曰丰稷字相之相之所荐士如陈瓘陈师钖邹肇辈皆知名当世人服其藻鉴又曰陈瓘字莹中徽宗时以论蔡京曽布贬居合浦  

或问游酢以当今可以济世之人酢曰四海人才不能周知以所识知陈了翁其人也　金史世宗尝谓侍臣曰李仲略精神明徤如俊鹘脱帽又曰仲略健吏也又曰董师中补尙书省令史右相唐古额尔衮尤器重之抚其座曰子议论英发襟度开朗他日必居此座元史曰太宗丙申春诸王大集帝亲执觞赐耶律楚材曰非卿则中原无今日朕所以得安枕者卿之力也西域诸国及髙丽使者来朝帝指楚材示之曰汝国有此人乎皆对曰无有殆神人也帝曰朕亦度必无此人又曰窦黙谓世祖曰犯顔谏诤刚毅不屈则许衡其人也深识逺虑有宰相才则史天泽其人也　又曰安图穆呼哩四世孙其母昭睿皇后之姊通籍禁中世祖一日见之问及安图对曰安图虽幼公辅器也世祖曰何以知之对曰每退朝必与老成人语未尝狎一年少是以知之　又曰世祖尝以叶李留梦炎优劣问赵孟頫孟頫曰梦炎臣之父执其人重厚笃于自信好谋而能断有大臣器叶李所读之书臣皆读之其所知所能臣皆知之能之帝曰汝以梦炎贤于李邪梦炎在宋为状元位至丞相当贾似道误国罔上梦炎附势取容李布衣乃伏阙上书是贤于梦炎也　又曰世祖与侍臣论文学之士曰赵孟頫唐李太白宋苏子瞻之流也　明纪事本末曰太祖阅汉书问宋濂孔克仁汉治何不三代也克仁对曰王霸之道杂太祖曰咎将谁始曰在髙祖太祖曰髙祖创业未遑礼乐孝文时当制作复三代之旧乃逡巡未遑使汉家终于如是三代有其时而能为之汉文有其时而不为周世宗则无其时而为之者也　又曰太祖一日问陶安曰刘基宋濂章溢叶琛四人之才何如安曰臣谋略不及刘基学问不及宋濂治民之才不如章溢叶琛太祖深然之　又曰太祖欲以杨宪为相问刘基基素与宪厚曰宪有相才无相器夫宰相者持心如水以义理为权衡而已不与焉者也今宪不然能无败乎上曰汪广洋何如基曰此褊浅曰胡惟庸何如基曰小犊耳将偾辕而破犁上曰吾之相无逾于先生基曰臣非不自知臣疾恶太深又不耐烦剧为之且辜大恩天下何患无才愿明主悉心求之如目前诸人臣未见其可也　献徴录曰成祖尝手书大臣蹇义等十人名授解缙曰汝疏其人品缙对曰义天资质重中无定见夏原吉有徳有量不逺小人刘儁虽有才辩不知顾义郑赐可谓君子颇短于才李至刚诞而附势虽才不端黄福秉心易直确有执守陈瑛刻于用法好恶颇端宋礼戅直而苛人怨不恤陈洽疏通警不失正方賔簿书之末驵侩之心　又曰天顺间国子祭酒陈询致仕去吏部请以礼部侍郎李绍兼领之上谓王翺曰礼部不可无此人其别选代之翺退语同列曰我不知李侍郎见重于上如此　明纪事本末曰于谦自少骨相异常僧兰古春见而异之曰此他日救时宰相也　又曰陈献章以道学名一世少许可大司马刘大夏在广东时献章称之曰刘公爱民如子守身如女毋论于今人中即古人亦未易得也后归居东山草堂吴司空廷举云忧民如有病对客似无官公之谓也林司宼俊称公清约如知白先忧如希文公望如彦国能处大事如子明　又曰陈伯献尝称兵部尚书林瀚曰贱者即之不知其为贵卑者即之不知其为尊愚不肖者即之不知其为贤且智非意相干者即之始知其凛然不可犯也　又曰世宗登极用廷臣荐陞杨廉南礼部尚书进大学衍义节略上以忠爱褒之引年益力得温谕以归自居官及悬车终日手不释卷刘晦庵尝语人曰在仕途肯读书究理惟杨方震蔡介夫耳刘君教谓公在谏垣章奏剀切南科年来重如九鼎大吕以有公也林希元谓公之学门户自程朱渊源自六经权衡百氏低昂汉唐王阳明称公为君子有用之学  

品藻三  

原水镜　玉人【`襄阳记厐徳公尝谓诸葛孔明为卧龙厐士元为鳯雏司马徳操为水镜　晋书王敦以卫玠为玉人`】　髯絶伦　穉杰出【`蜀志关羽督荆州闻马超来降与诸葛亮书问超人才谁比亮答曰孟起兼资文武雄猛过人一世之烈黥彭之徒当与翼徳并驱争先犹未若髯之絶伦逸羣也羽美髯故亮谓之髯　后汉书桓帝徴徐穉等不至因问陈蕃徐穉袁闲韦着先后蕃曰闳王公之族夙闻道训着生三辅仁义之俗不扶自直穉爰自江南卑薄之域角立杰出宜为先也`】　犹得其半　必于其伦【`蜀志厐统字士元为郡功曹性好人伦每称述多过其才人问之统曰乱世善人少恶人多不美其言则声名不足慕而为善者少矣拔十失五犹得其半使有志者自励不亦可乎　礼儗人必于其伦`】　一时之佳　一世之烈【`蜀志厐统至呉多闻其名及西还并会闾门陆绩顾劭全悰皆往统曰陆子可谓驽马有逸足之力顾子可谓驽牛能负重致逺谓全悰曰卿好施慕名似汝南樊子昭虽智力不多亦一时之佳　下详前`】　聪明仁智　简要清通【`呉志吴使赵咨于魏文帝问呉主何等主对曰聪明仁智雄略之主纳鲁肃于凡器是其聪拔吕防于行阵是其明获于禁而不害是其仁取荆州不血刃是其智据三州虎视天下是其雄屈身于陛下是其略也　晋书吏部郎阙文帝问其人于钟防防曰裴楷清通王戎简要皆其选也于是以楷为之`】　王肃三反叔度万顷【`魏志刘实以王肃忠于事上好下佞已一反也性嗜荣贵不求茍合二反也吝惜财物而理身不三反也下详品藻二`】　増朱丝绳　玉界尺【`潜确书晋王綦方正亮直介然不羣人比之朱丝绳　五代史赵光逢字延吉以文行知名时人称其方直温润谓之玉界尺`】辄言佳　各有蔽【`世说司马徳操有人伦鉴居荆州知刘表性暗必害善人乃括囊不谈时有以人物问者不辨其髙下每辄言佳其妇諌曰人质所疑君宜辨论而一皆言佳岂人所以咨君之意乎徽曰如卿所言亦复佳　荀子墨子蔽于用而不知文宋子蔽于用而不知徳慎子蔽于法而不知贤申子蔽于势而不知智惠子蔽于辞而不知实庄子蔽于天而不知人`】　耸壑昻霄　山峙渊渟【`唐书隋吏部侍郎髙孝基名知人见房元龄谓裴矩曰仆观人多矣未有如此郎者当为国器但恨不见其耸壑昻霄耳　潜确书许劭山峙渊渟行应规表邵陵谢甄髙才逺识见邵叹曰此乃希世之伟人也`】江左夷吾　当代子房【`晋书南渡时纲维未举温峤以为忧及见王导曰江左自`】  

【`有夷吾复何忧由是士大夫皆想望丰采　明史纪事刘基聪颖絶人尝与诸友游眺西湖酒酣放言曰后十年有王者出我当辅之众皆未信惟蜀人赵天泽竒之曰当代子房也`】　荐士各有品目奬目皆为名士【`秘笈宋度宗时赵蛟腾尝荐八士各有品目于李伯玉曰铜山铁壁立朝`】  

【`风节大较似之　人物志唐萧颖士以推引后进为己任如李阳李幼卿皇甫冉吕渭等数十人自经奬目皆为名士天下推知人者称萧功曹焉`】　门第人文皆第一　宦官宫妾不知名【`唐书李揆美风仪善奏对肃宗尝叹之曰卿门第人物文章皆当世第一信朝廷羽仪也　杂录宋仁宗问王素曰孰可命以相者素曰臣何敢言帝曰姑言之素曰惟宦官宫妾不知名者可任帝曰如此则富弼可素曰陛下得之矣`】　廊庙器　卿相材【`唐书张行成少师事刘谓门人曰行成体局方正廊庙之器也　温大雅与弟彦博大有皆知名薛道衡见之曰卿相材也`】　包容仁杰　师服王曽【`唐书狄仁杰之入相也娄师徳实荐之而仁杰不知意颇轻之武后觉之尝问仁杰曰师徳知人乎对曰臣尝同僚未见其知人也后曰朕之知卿乃师徳所荐也亦可谓知人矣仁杰出叹曰娄公雅量我为其所包容久矣　宋史韩琦论近代宰相独许可裴度本朝则师服王曽`】　子仪社稷臣　王旦宰相器【`唐书代宗尝谓侍臣曰子仪古社稷之臣也　宋史翰林学士钱若水号知人尝见王旦曰真宰相器也已而旦果拜相`】　潞公异人　子瞻大器【`宋史文彦博在朝契丹使者来聘苏轼奉诏馆客与使者入觐望见彦博殿门外却立改容曰此潞公也耶轼曰使者见其容未闻其语其综理庶务酬酢事物虽精练少年有不及贯串古今博闻强记虽专门名家有不逮使者拱手曰天下异人也　苏轼试中制科英宗即欲授知制诰韩琦曰苏轼之才逺大之器也他日自当为天下用要在朝廷培飬之耳`】　政事何琬　文章叶涛【`宋史神宗尝书何叶二子姓名于御屏曰政事之才何琬文章之才叶涛`】　海内竒才　江南夫子【`宋史苏轼在州晁补之为倅以其弟泳之诗献于轼轼大加叹赏曰此海内竒才也　蔡用之天禧中登第上万言书上大喜曰自朕有天下以来竒才伟器未有如用之者出文以示诸学士曰此江南夫子也`】　后来王粲　今世李白【`唐书苏晋作八卦论房颖叔王绍宗叹曰后来之王粲也　金史李经作诗喜出竒语李纯甫见而竒之曰今世李白也`】　决其必贵　称其逺到【`唐书王珪少孤且贫母李尝曰儿必贵然未知所与游者何如人而试与偕来会房元龄等过其家李窥见大惊谓珪曰此数子皆公辅才儿决贵无疑也　萧嵩擢中书舍人时崔琳王丘齐干皆有名以嵩少学术不以辈行许也独姚崇称其逺到`】  

品藻四  

原璞玉浑金【`晋书王戎曰山涛如璞玉浑金人皆钦其寳莫知名其器`】　宗庙武库【`世说裴楷目夏侯元云肃肃如入宗庙但见礼乐器钟防如观武库森森但见矛防在前瑕玷靡所不见山涛若登山临下幽然深逺矣`】　但虞伤缺【`唐书卢藏用尝谓李邕如干将莫耶难与争锋但虞伤缺耳`】　太无皁白【`后汉书钟皓兄子瑾李膺姑之子也瑾与膺年齐并有令名瑾有退让之风膺谓瑾曰孟轲以人无是非之心非人也公何太无皁白瑾以白皓皓曰国武子好昭人过以致怨本今岂其时汝道是也`】　増得孝廉【`后汉书河南尹田歆甥王湛名知人歆谓之曰今当举孝廉欲用一名士以报国家尔助我求之明日湛送客遥见种暠异之还白歆曰为尹得孝廉矣近洛阳门下史也歆笑曰当得山泽隐滞乃洛阳吏耶湛曰山泽不必有异士异士不必在山泽歆即召暠遂举孝廉`】　定人品【`彚苑郭泰性知人好奬训士秦之所名人品乃定先言后验众皆服之故适陈留则友符伟明游太学则师仇季和之东国则亲厐徳公入汝南则交黄叔度`】　称神明【`元史安图见许衡语同列曰若辈自谓不相上下盖十百与千万也翰林学士王磐气槩一世少所许可独见衡曰先生神明也`】　非逺器【`元史龚伯璲以才俊为马祖常所喜祖常官御史中丞伯璲游其门祖常亟称之欲虞集为荐引集不可曰是子虽小有才然非逺器亦恐不得令终祖常犹未以为然一日邀集至其家设宴酒半出荐牍求集署集固拒之祖常不乐而罢伯璲后以事败杀其身世乃服集知人`】　超羣絶尘【`宋史苏轼见黄庭坚叹曰此人所谓超轶絶尘独立万物之表者也`】　貌厚心小【`五代史后唐髙行周隶明宗帐下初为裨将赵徳钧识之谓明宗曰此子貌厚而心小他日必大贵宜善待之`】　南金东箭【`晋书顾荣虞潭賛曰顾实南金虞惟东箭`】　龙跃鳯鸣【`潜确书张华与褚陶书曰二陆龙跃于云津彦先鳯鸣于朝阳自此以来常恐南金已尽而复得之于吾子故知延州之徳不孤渊岱之寳不匮`】　遗以石砚【`事文聚熙寜间苏公颂以集贤院学士守杭州梁况之以朝官通判明州道出钱塘公一见异之待遇甚厚既别以砚遗之曰石砚一枚留为异日玉堂之用梁入翰苑宣召草制将入而常所用砚误坠地碎仓卒携他砚以行面受防则苏公拜右仆射制也退归玉堂视所携砚则顷年苏公所赠也因忧然大惊是夕梁公亦有左丞之命他日防政事堂语及苏公一笑而已`】　言若盐酒【`通鉴崔浩言于魏主曰臣尝私论近世人物王猛之经国苻坚之管仲也慕容恪之辅少主慕容暐之霍光也刘裕之平逆乱司马徳宗之曹操也语至中夜赐浩缥醪酒十斛水精戎盐一两曰朕味卿言若此盐酒故与卿同味`】　不衣自暖【`世说谢叅军超宗一日诣东府自通尔时风寒惨厉太祖谓四座曰此客至使人不衣自暖`】清气拂人【`又谢太傅云小时在殿廷见王丞相便觉清风来拂人`】　每变益上【`说苑赵简子问成抟曰吾闻羊殖者贤大夫也对曰其为人也数变其十五年也廉以不匿其过其二十也仁以喜义其三十也为晋中军尉勇以喜仁其五十为边城将逺者复亲简子曰果贤大夫也每变益上`】　有短见长【`彚苑霍王元轨数引见处士刘元平为布衣交或问王所长于元平答曰无长问者不解元平曰人有所短所以见长王无所不备吾何以称`】　海岱清士【`世说桓有人伦鉴见东海徐寜曰人所应有已不必有人所应无已不必无真海岱清士`】　南州冠冕【`潜确书司马徳操有知人鉴厐统少时往见之徳操采桑树上与统谈论自昼连夜称为南州冠冕`】　孔顔道徳【`彚苑武帝谓东方朔孔顔道徳孰胜方朔曰顔渊如桂馨一山孔子如春风至则万物化生`】　三人一龙【`魏略灵帝时华歆与邴原管寜游学相善时号三人为一龙谓歆为龙头寜为龙腹原为龙尾`】　三人败徳【`太平御览夏侯元求交于傅嘏不纳曰太初虚声而无实才何平叔言逺而情近好辩而无诚郑元茂外狥名利内无闗钥此三人者皆败徳也`】　凝然不动【`杂录吕夷简四子公弼公着公奭公孺皆少夷简语夫人曰四儿皆系金带但未知谁堪作相者吾将验之四子居外夫人使小鬟擎四宝器贮茶而往嘱令至门故跌而碎之三子皆失声独公着凝然不动夷简乃谓夫人曰此子必作相也`】　吉人辞寡【`晋书王献之与兄征之俱诣谢安徽之多言俗事献之寒温而已既退客问王氏兄弟优劣安曰小者佳客问其故安曰吉人之辞寡`】　氷清玉润【`又卫玠妻父乐广有海内重名议者以为妇翁氷清女壻玉润`】　美兼诸人【`世说晋时人语云阮裕骨气不如逸少简秀不如真长韶润不如仲祖思致不如殷浩而兼有诸人之美`】　栋梁之用【`又晋庾敳见和峤叹曰森森如千丈松虽磥砢多节目施之大厦有栋梁之用`】　才患其多【`晋书陆机天才秀逸辞藻丽张华尝谓之曰人常患才少而子更患其多`】　越无一仁【`汉书董仲舒为江都易王相王问之曰越王勾践与大夫泄庸种蠡伐呉灭之吾以为越有三仁何如对曰昔鲁君问伐齐于栁下惠惠有忧色曰吾闻伐国不问仁人此言何为至于我哉徒见问耳犹且羞之况设诈以行之乎夫仁人者正其谊不谋其利明其道不计其功是以仲尼之门五尺之童羞称五霸为其先诈力而后仁义也由此言之则越未尝有一仁也`】　贲育弗夺【`又武帝问庄助曰汲黯何如人对曰使黯任职居官无以逾人然至其辅少主守成招之不来麾之不去虽自谓贲育亦不能夺之矣上曰然古有社稷之臣至如黯近之矣`】　明练简至【`魏志司马文王与陈泰亲友武陔亦与泰善文王问陔曰元伯何如其父陔曰通雅博畅能以天下声教为己任者不如也明练简至立功立事过之`】　异日秉钧【`事文聚王沂公知制诰一日至中书见王文正公问识吕夷简否曰不识也退而访诸人吕方以太常博士倅濵州文正曰此人异日与舎人对秉钧轴沂公曰何以知之公曰吾亦不识但以其奏请得之如不税农器之沂公姑应之及丁晋公败沂公引为执政卒与并相沂公从容为道文正语皆嗟叹以为不可及`】　不可当国【`又宼莱公与丁晋公始相善李文靖为相丁尚为两制莱公屡荐而公不用问之文靖曰今己为两制矣稍进则当国如斯人者果可当国乎宼曰如丁之才相公终能抑之乎文靖曰行且用之然他日勿悔也既而丁公秉政果倾轧如文靖之言`】翰苑名流【`元史揭徯斯字曼硕早有文名大徳间游湘汉湖南帅赵淇雅号知人见之惊曰他`】  

【`日翰苑名流也`】　文章冠世【`又欧阳元字原功幼时有黄冠师注目视元谓其塾师曰是皃神气凝逺目光射人异日当以文章冠世廊庙之器也`】　江左之秀【`晋书桓温尝与僚属防会罗含后至温问众坐曰此何如人或曰可谓荆楚之杞梓桓曰此自是江左之秀岂惟荆楚而已`】　唐突西子【`世说庾亮尝谓周顗曰诸人咸以君方乐广顗曰何乃刻画无盐唐突西子也`】　清静黙识【`又张茂先尝言成公简清静比杨子云黙识拟张安世`】　周邵程朱【`元史刘因论周邵程朱学之所长曰邵至大也周至精也程至正也朱子极其大尽其精而贯之以正也`】  

品藻五  

原论后汉孔融汝颍优劣论曰融以汝南士胜颍川士陈长文难融答之曰汝南戴子髙亲止千乗万与光武皇帝共于道中颍川士虽抗节未有颉颃天子者也汝南许子伯与其友人共说世俗将坏因夜举声号哭颍川虽忧时未有能哭世者也汝南府许掾教太守邓晨图开稻陂数万顷累世获其功夜有火光之瑞韩元长虽好地理未有成功见效如许掾者也汝南张元伯身死之后见梦范巨卿颍川士虽有竒异未有能神而灵者也汝南应世叔读书五行俱下颍川士虽多聪明未有能离娄并照者也汝南李洪为太尉弟杀人当死洪自劾诣阁乞代弟命便饮酖而死弟用得全颍川虽尚节义未有能杀身成仁如洪者也汝南翟子威为东郡太守始举义兵以讨王莽颍川士虽疾恶未有能破家为国者也汝南袁公着为甲科郎上书欲治梁冀颍川士虽慕忠谠未有能投命直言者也　魏夏侯元乐毅论曰夫求古贤之意宜以大者逺者先之必迂回而难通然后已焉可也观乐生报燕惠王之书其殆庶乎知机合道以终始者与其喻昭王曰伊尹放太甲而不疑太甲受放而不怨是以天下为心者也夫欲极道徳之至量务以天下为心者必致其主于盛隆合其趣于先王乐生之志岂其局迹当时止于兼并而已哉举齐之事所以运其机而动四海也围城而害不加于百姓此仁心着于遐迩矣举国不谋其功除暴不以威力此至徳全于天下矣迈至徳以率列国则几于汤武之事矣乐生方恢大纲以纵二城牧民明信以待其弊将使即墨莒人顾仇其上愿释干戈赖我犹亲善守之智无所施之然则求仁得仁即墨大夫之义也任穷则从微子适周之道也开弥广之路以待田单之徒长容善之风以申齐士之志我泽如春下应如草道光宇宙智者宅心邻国倾慕四海延颈思戴燕主仰望风声二城必从则王业隆矣虽淹留于两邑乃所以致速于天下也不幸之变势所不图败于垂成时运固然乐生岂不知拔二城之速了哉顾城拔而业乖也岂不虑不速之致变哉顾业乖与变同也由是观之乐生之不屠二城其亦未可量也　晋张辅迁固优劣论曰世人论司马迁班固多以固为胜余以为史迁叙三千年事五十万言固叙二百年事八十万言烦省不敌不如一也良史述事善足以奬劝恶足以鉴诫人道之常中流小事无取皆书不如二也毁败晁错伤忠臣之道不如三也迁既造创固又因循难易益不同矣又迁为苏秦张仪范雎蔡泽作传逞词流离亦足以明其大才此真所以为良史也　又名士优劣论曰世人见魏武皇帝处有中土莫不谓胜蜀昭烈也余以昭烈为胜夫拨乱之主先以能収相获将为本一身善战不足恃也世人以昭烈为吕布所袭为武帝所走举军东下而为陆逊所覆然未若武帝为徐荣所败失马被创之危也为张绣所困挺身逃遁以丧二子也至其忌克安忍无亲董公仁贾文和恒以佯愚自免荀文若杨徳祖之徒多见贼害行兵三十余年无不亲征功臣谋士曽无列土之封仁爱不加亲戚惠泽不流百姓岂若昭烈威而有恩勇而有义寛而大略乎诸葛孔明达治知变殆王佐之才昭烈无强盛之势而令委质张飞关羽皆人杰也服而使之夫明闇不相为用能否不相为使武帝虽处安强不为之用也况在危急之间势弱之地乎若令昭烈据有中州将与周室比隆岂徒三杰而已哉　又乐毅诸葛孔明论曰乐毅相弱燕合五国之兵以破强齐雪君王之耻围城而不急攻将令道穷而义服此则仁者之师莫不谓毅为优余以五国之兵共伐一齐不足为强大战济西服尸流血不足为仁若孔明包文武之徳刘先主以知人之明屡造其庐咨以济世竒防泉涌智谋从横遂东说孙权北抗大魏以乘胜之师翼佐取蜀及先主临终禅以大位在扰攘之际立童之主设官分职班叙众才文以寜内武以折冲然后布其恩泽于中国之民其行军也路不拾遗毫毛无犯勲业垂济而陨观其遗文谋谟逺雅规恢廓已有功则让于下下有阙则躬自咎见善则迁纳谏则改故声烈振于遐迩也孟子曰闻伯夷之风贪夫亷余以为覩孔明之忠奸臣立节矣殆将与伊吕争俦岂徒乐毅为伍哉　増唐皇甫湜夷惠清和论曰伯夷孟子谓之为清栁下惠孟子谓之为和若较之圣人则彼之所行皆一方之士也夫圣人之道出挛拘之域不凝滞于物通塞若水变化犹龙动之谓权静之谓道非可以一善目一行称故曰彼之行皆一方之士也即而评焉互有长短请列而辨之彼伯夷者掲标表于不灭蹈臣子所难行信道之笃执之如山嫉恶之心恶之如清风所激有心必动此其为长也至于传之泛爱易之随时圣人之权济物之义岂止不暇亦将有妨焉栁下惠辱身以求利物洁身以事无道唯斯人是哀惟吾道是存薰莸不同河济不杂此其长也至于无道则隐乱不居而饮盗泉水食不仁粟垂傲物之迹近寛身之仁又君子所不由矣则清和之用于与夺为均虽然清之流矫于前而激于后使万年乱臣贼子惧贪夫恶人耻且众人之难行者也和之迹疑于往而敝于今使末代偷茍之辈有容贪利之徒得语且众人之易为者也士之率性饬躬立志希古当以圣人为准的中庸为慕尚力茍不足寜终止焉则清与和皆非通道不可准则若循迹而变以矫俗为心必不得已愿附清者　李徳裕人物志论曰余尝览人物志观其索隐精微研几元妙实天下竒才然品其人物往往不伦以管仲商鞅俱为法家是不究其成败之术也以子产西门豹俱为器能是不辨其精麤之迹也子产多识博闻叔向且犹不及故仲尼敬事之西门豹非其匹也其甚者曰辨不入道而应对资给是谓口辩乐毅曹丘生是也乐毅中代之贤人洁去就之分明君臣之义自得卷舒之道深识存亡之机曹丘生招权倾金毁誉在口季布以为非长者焉可以比君子哉又曰一人之身兼有英雄髙祖项羽是也其下虽曰项羽英分少有范増不能用陈平去之然称明能合变斯言谬矣项羽坑秦卒结怨关中焚咸阳而眷懐旧土所谓倒持太阿受人以柄岂得谓之合变乎又愿与汉王挑战汉王笑白吾寜鬭智不能鬭力及将败也自为歌曰力拔山兮气盖世其所恃者气力而已矣可谓雄于韩信气又过之所以能为汉王敌聪明睿智不足称也　宋苏辙三国论曰天下皆怯而独勇则勇者胜皆闇而独智则智者胜勇而遇勇则勇者不足恃也智而遇智则智者不足用也夫唯智勇之不足以定天下是以天下之难蠭起而难平盖尝闻古者英雄之君其遇智勇也以不智不勇而后真智大勇乃可得而见也悲夫世之英雄其处于世亦有幸不幸耶汉髙祖唐太宗是以智勇独过天下而得之也曹公孙刘是以智勇相遇而失之者也以智攻智以勇击勇此譬如两虎相捽齿牙气力无以相胜其势足以相扰而不足以相毙当此之时惜乎无有以汉髙帝之事制之者也昔者项籍乘百战百胜之威而执诸侯之柄咄嗟叱咤奋其暴怒西向以逆髙祖其势飘忽震荡如风雨之至天下之人以为遂无汉矣然髙帝以其不智不勇之身横塞其冲徘徊而不得进其顽钝椎鲁足以为笑于天下而卒能摧折项氏而待其死此其故何也夫人之勇力用而不已则必有所耗竭而其智虑久而无成则亦必有所倦怠而不举彼欲用其所长以制于一时而我闭门而拒之使之失其所求逡巡求去而不能去而项籍固已惫矣今夫曹操孙权昭烈此三人者皆知以其才相取而未知以不才取人也世之言者曰孙不如曹而刘不如孙夫刘唯智短而勇不足故有所不若于二人者而不知因其所不足以求胜则亦已惑矣观昭烈之才近似于髙祖而不知所以用之之术昔髙祖之所以自用其才者其道有三焉耳先据势胜之地以示天下之形广信越出竒之将以自辅其所不逮有果锐刚猛之气而不用以深折项籍猖狂之势此三事者三国之君皆无有能行之者独有一昭烈近之而未至其中犹有翘然自喜之心欲为椎鲁而不能纯欲为果锐而不能达二者交战于中而未有所定是故所为而不成所欲而不遂弃天下而入巴蜀则非地也用诸葛孔明治国之才而当纷纭征伐之冲则非将也不忍忿忿之心犯其所短而自将以攻人则是其气不足尚也嗟夫方其奔走于二袁之间困于吕布而狼狈于荆州百败而其志不折不可谓无髙祖之风矣而终不知所以自用之方夫古之英雄唯汉髙为不可及也夫　明归有光泰伯至徳论曰圣人者能尽乎天下之至情者也夫以物与人情之所安则必受受之而安焉情之所不安则必不受虽受之而必不慊焉论语于泰伯之让称至徳自太史公好为异论以为太王有翦商之心将遂传季厯以及文王郑康成何晏之徒祖而述之世之说者遂以为虽以国让而实以天下让不以其尽父子之情而以其全君臣之义故孔子大之夫汤武之所以为圣人者以其无私于天下也使其家密相付授隂谋倾夺虽世嗣亦以是定则何以异于曹操司马懿之徒也太王奔亡救败之余又当武丁朝诸侯之世虽欲狡焉以窥大物其志亦无由萌矣就使泰伯逆覩百年未至之兆而举他人之物为让此亦好名不情之甚亦非孔子之所取盖翦商之事先儒尝已辨之而论语之注厘革之未尽者也说者徒以太王溺爱少子而有此此晋献公汉髙祖中人以下之所为而太王必不至于是故以传厯及昌为有天下之大计殊不知儿女之情贤者之所不免也簒逆之恶中人之所不为也诗云爰及姜女来朝走马孟子以为太王之好色也诗人之意未必然而孟子之言亦不为过太王固不胜其区区之私以与其季子泰伯能顺而承之此泰伯所以为能让也泰伯之去不于传位之日而于采药之时此泰伯之让所以无得而称也使太王有其意而吾与之并立于此太王贤者亦终胜其邪心以与我也吾于是明言而公让之则太王终于不忍言而其弟终于不受是亦如夷齐之终不遂其父之志而已矣张子房敎四皓以羽翼太子其事近正而终于伤父之心申生徘徊不去其心则恭而陷父于杀嫡之罪故成而为惠帝不成而为申生皆非也惟泰伯不可及矣孔子所谓以天下让者国与天下常言之通称也让其自有之国则不信而求其让于所未有之天下置家庭父子之爱勦百年以后君臣之事而为之说是孤竹不为贤而必箕颍以为大厯山不为孝而必首阳以为髙诸儒之论之谬也夫先意承志孝子之至也泰伯能得之故泰伯之所为乃匹夫匹妇之所为当然者夫惟匹夫匹妇以为当然是天下之至情也　冯从吾董王韩优劣论曰儒者立言所以明道也有得于道虽浅而常合无得于道虽深而常离知此而董王韩优劣辨矣昔仲舒时道术混殽仲舒下帷发愤潜心大业进退容止非礼不行学士皆师尊之汉承秦后仲尼之道蔑如武帝袭文景业一切制度尚多阙略仲舒对册推明孔氏抑黜百家立学校之官郡举茂才孝廉皆自仲舒发之此其议论凿凿可见诸行真足羽翼道术禆益世教者文辞云乎哉真西山谓西汉儒者惟仲舒一人予以为知言雄制作深奥而行事不副其作太元也众人不好而汲汲于解嘲比之天地比之典谟比之雅颂又比之箫韶夫雕虫之技壮夫不为而又不胜其夸张得意之态深于养者如是乎屈原虽过于忠而耿耿一念诚可以愧世之为人臣而懐二心者子云作反骚以駮之雄之出处大节君臣大义岂待剧秦美新而后决白黒哉纵其言髙出苍天大含元气与道术世敎何补两汉以降歴魏晋六朝而吾道益陵夷不可振王仲淹起隋之末造当众口哓哓慨然以著述为己任其立言指事一禀于仲尼故曰通于夫子受罔极之恩即此一言而通之人品学术可知矣或以太平十二防嫌通出处不知开皇孰与新□若以雄而律通则与惩羮吹虀何异况献防不报即退而讲道河汾屡徴不起此其于出处间岂不大有可观哉明道称其极有格言考亭称其循规蹈矩诚谓其与道合耳通之后越百余年而得韩愈氏愈之文天下宗之而说者议其因文以见道盖唐以诗赋取士故学者不得不取材于诸子百家而孔孟之传不絶如线愈独举尧舜以来之统归之孔孟佛氏之教浸淫人心牢不可破愈上表陈言虽窜斥而其志不隳其有功于吾道何如哉噫三子之文浅而于道合雄之文深而于道离此董王韩之优劣也周思兼八司马论曰执朝廷之政以乱天下者小人  

也然亦有好竒功而不量力不幸而入小人之党者唐之八司马也夫八司马之用事天下莫不以小人目之而一旦废弃遂终其身不复齿于清议吾独悲夫八司马之材皆天下伟人而为小人之所诱虽悔之而不可复洗也天子寝疾于内而伾文之徒以东宫之旧用事于外其心之邪正犹未着而一时之政亦未至于甚悖则虽当时士大夫未必不想望丰采而又持爵禄之权以诱天下之士亦足以感其心而夺其不从之愿故虽八司马之材亦堕其术中而不觉虽觉之而不可复叛伾文奴之材八司马非不能识之而业已同之又恋恋于富贵是以不能决防而去元和之盛君子莫不以其材自显于世而伾文之党独忧愁抑鬰于遐荒虽欲发愤以白其志而竟以贬死者其素行不足以取信于朝廷而其材又天下之所忌也夫行不足以取信故君子不敢任其咎以开其入仕之路而材足以起人之忌则小人亦从而交阻之是以天下皆惜其才坐视而莫为之言以裴度之贤不能寛禹钖之贬而杨于陵与宗元为婣属亦终不能少为之助盖疑而忌之者盈于朝廷而一人之力无所容其间故寜屈数人之材而不敢强人之所忌以起天下之谤八司马之党惟程异之材为下而元和之末犹得以自进于朝廷者忌之者寡也夫然后知刘栁之名愈盛于天下而贬斥之祸愈不得以自伸也呜呼始以其才诱于伾文而复取忌于元和之世八司马之才乃其所以自祸也与　张采宋名臣前集论曰前集首赵普昔人有烦言然普内瑕犹着显绩若程琳当章献垂帘上七庙图且庸庸何取要之善善长恶恶短劝惩焉尔我读是集而考其世盖自艺祖迄仁宗四朝于时君求相相求贤人皆轻于为善而易于见才故出则良臣处则吉士即中人邂逅推前引后亦将声施矣然吕夷简之任术得全功名王旦之约守不保晚节者真宗以媚求下仁宗以正道进退其臣旦惧祸故媚以自脱夷简恋爵位故假正道以固宠上使之然尔夫谓臣下之贤不肖因乎上其言未可量贤者徳望如吕端李沆范仲淹杜衍经国如冦准张咏恬退如钱若水丰裁如马知节鲁宗道薛奎包拯田钖孙奭孔道辅孙甫此诸防者天然间气岂夷险荣辱足动荡其万一然而坦坦履道不致忧谗畏讥即或时有罢遣而卒至举朝别白无终回枉者斯非生适逢世之幸乎即将臣如曹彬惟艺祖自将将故得成其武功他若曹玮非李迪则秦川报警且以妄言戮种世衡狄青非厐籍保任则青涧不得立智髙不得平盖军庸与品节有辨品节可自树即摧折屈抑因以愈显军庸厥系君相设小旁挠或呼应不当机事去矣凡此皆有志之士审时度势不能不流连于此四朝者也然希夷君复之徒生斯世而悠然髙卧者曰惟斯世得髙卧尔故朱子前后二集俱于卷末录处士使学者知言行攸关出处一致若而人者又匪君相可轻重之者矣其亦有遯世之心夫　又宋名臣后集论曰后集载王安石何居夷考集中如韩富司马六七公皆身任宗社为世元其他举声实茂烈式昭轨度而安石一人败之有余故诸君子多以不合新法着则朱子岂有恕辞乃我则曰君心常渺焉不如其祖宗则自能知人而守法如神宗非不明韩富司马之贤谓祖宗旧人不足有为俟制度一新徐与论思尔故韩琦死帝自为碑文富弼召拜司空迄后眷礼不替蒲宗孟一斥司马光帝直视不语其待诸大臣何如乃卒不见用者非薄其才也非薄旧人而思凌越其祖宗此意岂有量哉盖神宗苐以诸君子为无才故熙寜之罢斥犹得为元祐用哲宗直以诸君子为奸邪故绍圣之党禁遂与国俱尽嗟夫端起微芒而害贻天下可不慎乎  

名誉一  

原行浮　徳荡【`礼行浮于名　庄子徳荡于名`】　勿取名　可责实【`魏志文帝谓卢毓曰取士勿取名有名如画地作饼不可啖也毓曰名不足以得异人而可以得常士常士畏教慕善然后有名非所当疾正可循名责实也`】　饰非钓名　违道干誉【`上见汉书公孙传　下见书`】　増震京师　动宫禁【`金史元好问字裕之年十四从陵川郝晋卿学不事举业淹贯经传百家六年而业成下太行渡大河为箕山琴台等诗礼部赵秉文见之以为近代无此作也于是名震京师　归田录王枢密畴之夫人梅鼎臣女也景徳初拜枢密副使夫人入谢慈寿宫太后问夫人谁家子对曰梅鼎臣女太后笑曰是圣俞家乎由是知圣俞名闻于宫禁也`】　游其声誉稔其名望【`宋史欧阳修赏识后进率为闻人曽巩王安石苏洵洵子轼辙布衣屏处未为人知修即游其声誉谓必显于世　太宗于苏易简欲稔其名望而后正台司乃先以为承防`】　原簧鼓游【`庄子枝于仁者擢徳塞性以名声使天下簧鼓以奉不及之法曽史是已　汉书曹丘生谓李布曰仆与足下俱楚人使仆游扬足下名于天下顾不美乎`】　増共相标榜　不为表襮【`后汉书党锢传海内希风之流遂共相标榜指天下名士为之称号上曰三君次曰八俊八顾八及八厨犹古之八元八凯也　金史世宗尝召张汝霖谓曰卿尝言监察御史所察州县官多因沽买以得名誉良吏奉法不为表襮必无所称朕意亦然卿今为台官可革其`】　原实賔　公器【`庄子名者实之賔名公器也`】  

名誉二  

原为善无近名【`见庄子`】　死名【`庄子伯夷死名于西山之下`】　狥名【`汉书贾谊传烈士狥名`】　为吏不好名【`又直不疑惟恐人知为吏之迹不好立名称长者`】増李杜齐名【`后汉书范滂母谓滂曰汝今得与李杜齐名死复何恨谓李膺杜密也`】　少得名誉【`人物志晋繁钦字休伯以文章机辩少得名誉于汝颍间`】　少有佳誉【`南史齐髙帝欲用张绪为仆射以问王俭俭曰绪少有佳誉诚美矣南士由来少居此职`】　无惜齿牙【`世说谢朓好奬人才防稽孔闿未为时知孔稚圭尝令草让表以示朓嗟叹良久手自折简写之语圭曰是子声名未立应共奬成无惜齿牙余论`】　宜稍自抑【`唐书刘延祐擢进士补渭南尉有吏能治第一李勣戒之曰子春秋少而有美名宜稍自抑无为出人上`】　崔苏齐名【`又李峤与王勃杨炯接中与崔融苏味道齐名晚诸人没而为文章宿老一时学者取法焉`】　盛名难居【`又房琯賛琯以忠谊自奋片语悟主而取宰相必有以过人者用违所长遂无成功然盛名之下为难居矣夫名盛则责望备实不副则訾咎深也`】　名动里中【`又韩琬字茂贞举茂才名动里中刺史行乡饮饯之主人觯曰孝于家忠于国今始充赋请行无算爵儒林荣之`】　人死留名【`五代史王彦章传豹死留皮人死留名`】　不求声誉【`宋史李沆性直谅内行修谨言无枝叶识大体居位慎密不求声誉`】为善近名【`又蔡襄疏一曰好名夫忠臣务尽其心事有必湏切直者则极论之岂顾名哉若避好名之毁而无所陈施则土木其人皆可备数何烦陛下拣如此之至况名者圣人以之励世俗分善恶岂可废乎借使为善近名陛下试思今之人逺权利敦洁行以近名者亦几人哉`】　实美得名【`又田况知制诰尝面奏事论及政体帝颇以好名为非况退而著论曰名者由实而生非徒好而自至也尧舜三代之君非好名者而鸿烈休徳倬若日月不能纤晦者有实美而然也设或谦弱自守不为恢闲睿明之事则名从而晦矣虽欲好之何可得耶陛下傥奋干刚明听断则有英睿之名行威令慑奸凶则有神武之名斥奢侈革风俗则有崇俭之名澄冗滥轻防敛则有广爱之名悦亮直恶巧媚则有纳谏之名务咨询逹壅蔽则有勤政之名责功实抑偷幸则有求治之名今皆弃之不为则天下何所望以平乎`】　为之延誉【`又田锡字表圣幼聪悟好读书属文杨征之宰峨嵋宋白宰玉津皆厚遇之为之延誉由是声称翕然`】　声誉大振【`金史麻九畴字知几以古学自力博通五经于易春秋为尤长声誉大振虽妇人小儿皆知其名`】标目【`献征录明刑部郎梁有誉与同舎郎王世贞李攀龙徐中行谢山人榛宗考功臣吴舎人国伦`】  

【`切劘为古文辞唱和为乐都人士无不标目七子焉`】  

## 御定渊鉴类函卷二百九十三

人部五十二【`风流　质文鉴诫`】  

风流  

原王乐为首【`晋乐广与王衍俱宅心事外见重于时天下言风流者王乐为首`】　终日清谈【`王衍字夷甫出补元城令终日清谈县务亦理`】　增登楼【`晋书庾亮都督江荆镇武昌佐吏殷浩之徒乗秋月登楼不觉亮至将起避之亮曰诸君少住老子于此兴复不浅便据胡牀竟坐谭论`】原噉薤【`又庾亮过陶侃坐噉薤留白云可种侃曰非唯风流兼有为政之术`】　乗月讽咏【`又袁宏临汝令朂之子少孤以租运自业谢尚镇牛渚乗月与左右微服泛江防宏在船中讽咏声既清防词又藻拔问之云袁临汝郎尚遂就之升舟与谭`】　増风流宰相【`南史王俭尝谓人曰江左风流宰相惟有谢安意以自况也`】　季真清谈【`潜确书贺知章性旷夷善谈说与族姑子陆象先善象先尝谓人曰季真清谈风流吾一日不见则鄙吝生矣`】　风流人豪【`杂录程颢读卲雍梧桐月向懐中照杨栁风来面上吹之句叹曰真风流人豪也`】　黄楼待客【`宋史王巩旦之孙也有隽才长于诗苏轼守徐州巩徃访之与客游泗水登魋山吹笛饮酒乗月而归轼待之于黄楼谓巩曰李太白死世无此乐三百年矣`】　风流别驾【`人物志宋晁补之字无咎与东坡唱和坡称其为风流别驾`】  

质文一  

原礼记曰礼有以文为贵者天子龙卷诸侯黼大夫黻士元衣纁裳天子之冕朱緑璪有十二旒诸侯九上大夫七下大夫五士三此以文为贵也礼有以素为贵者至敬无文父党无容大珪不琢大羮不和大路素而越席牺尊疏布鼏椫杓此以素为贵也　又曰一献质三献文　论语曰质胜文则野文胜质则史文质彬彬然后君子　又曰棘子成曰君子质而已矣何以文为子贡曰惜乎夫子之说君子也驷不及舌文犹质也质犹文也虎豹之鞹犹犬羊之鞹　左传曰言以足志文以足言不言谁知其志言之无文行之不逺　春秋元命苞曰正朔三而改文质再而复　庄子曰夫澹泊寂寞虚无无为此天地之本道徳之质  

质文二  

原礼记曰虞夏之质殷周之文至矣虞夏之文不胜其质殷周之质不胜其文　论语曰周监于二代郁郁乎文哉吾从周　又曰子贡问曰孔文子何以谓之文也子曰敏而好学不耻下问是以谓之文也　左传曰公如楚郑伯劳于师之梁孟僖子为介不能相仪及楚不能答郊劳公至自楚僖子病不能相礼乃讲学之　又曰齐庆封来聘叔孙与庆封食不敬为赋相鼠亦不知也　汉书曰周昌敢直言髙帝欲废太子而立戚姬子如意昌廷争之上问其说昌为人吃又盛怒曰臣口不能言然心知其不可陛下欲废太子臣期期不奉诏上欣然而笑即罢　又曰张释之为谒者仆射文帝登虎圈问上林尉禽兽簿尽不能对虎圈啬夫从旁代尉对甚悉响应无穷帝诏释之拜啬夫为上林令释之前曰陛下以绛侯周勃何人也上曰长者又问东阳侯张相如何人也上复曰长者释之曰此两人言事曽不能出口岂效此啬夫喋喋利口捷给哉且秦以任刀笔之吏以亟疾苛察相髙无恻隐之实是故不闻其过天下土崩今陛下以啬夫口辩而超迁之臣恐天下随而风靡争口辩亡其实不可不察也帝乃止　増魏文帝与吴质书曰观古今文人不防细行鲜能以名节自立而伟长独怀文抱质恬澹寡欲有箕山之操可谓彬彬君子矣　唐书曰薛登天授中累迁左补阙时选举滥甚乃上防言古之取士考素行之原询乡邑之誉崇礼让明节义以敦朴为先雕文为后　又曰宗时太常议加宗庙笾豆崔沔议曰太羮古食也盛于古器和羮常也盛于时器毛血盛于盘酒盛于尊未有荐时而用古器者由古质而今文便事也故加笾豆未足尽天下美物而措诸庙徒近侈耳太常所谓臣所未安又曰郑覃执政不喜文辞病进士浮夸建废其科曰南北朝所以不治文采胜质厚也士惟用才何必文辞又言文人多佻薄帝曰纯薄似赋性之异奚特进士耶且设是科二百年渠可易乃止　又曰崔纵贞元二年天子郊见为大礼使嵗旱用诎纵樽节文物俭而不陋又曰栁芳论氏族曰山东之人质故尚婚娅其信可与也江左之人文故尚人物其智可与也　又曰啖助善为春秋考三家短长为集传十年乃成复摄其纲条为例统其言孔子脩春秋意以为夏政忠忠之敝野商人承之以敬敬之敝鬼周人承之以文文之敝僿救僿莫若忠夫文者忠之末也设教于本其敝且末设教于末敝将奈何故其敝甚于二代孔子伤之曰虞夏之道寡怨于民商周之道不胜其敝故曰后代虽有作者虞帝不可及矣盖言唐虞之化难行于季世而夏之忠当变而致焉　又曰贺徳仁与从兄徳基师事周正以文辞称人为语曰学行可师贺徳基文质彬彬贺徳仁又曰李观字元賔属文不袭沿前人时谓与韩愈相上下陆希声以为观尚辞故辞胜理愈尙质故理胜辞虽愈穷老终不能加观之辞观后愈死亦不能逮愈之质云　宋史曰张观权御史中丞仁宗时星流地震雷发正月诏求直言观谓承平日久政寛法慢用度渐侈风俗渐薄以致灾异因上四事其一曰尚质　金史曰世宗谓秘书监伊喇子敬等曰昔唐虞之时未有华饰汉惟孝文务为纯俭朕于宫中惟恐过度其或兴脩即损宫人嵗费以充之今亦不复营建矣如宴饮之事近惟太子生日及嵗元尝饮酒徃者亦止上元中秋饮之亦未尝至醉至于佛法尤所未信　又曰上谓皇太子曰吾儿在储贰之位朕为汝措天下当无复有经营之事汝惟无忘祖宗纯厚之风以勤脩道徳为孝明信赏罚为治而已　又曰上谓宰臣曰防宁乃国家兴王之地自海陵迁都永安女直人寖忘旧风朕时尝见女直风俗迄今不忘今之燕饮音乐皆习汉风葢以备礼也非朕心所好东宫不知女直风俗苐以朕故犹尚存之恐异时一变此风非长久之计甚欲一至防宁使子孙得见旧俗庶几习效之　又曰上与宰臣论诸王行事左丞张汝弼曰不忘本者圣人之道也上曰事当任实一事有伪则防百真故凡事莫如真实也　又曰有司奏重脩上京御容殿上谓宰相曰宫殿制度茍务华饰必不坚固今仁正殿辽时所建全无华饰但见他处嵗嵗脩完惟此殿如旧以此见虚华无实者不能经久也又曰世宗尝言朕读汉书见光武所为人有所难能者髙祖英雄大度驾驭豪杰起自布衣数年而成帝业非光武所及然及即帝位犹有布衣麄豪之气光武所不为也　元史曰姚枢言脩学校崇经行旌节孝以为育人才厚风俗美教化之基使士不媮于文华　又曰布呼珠为相其学先躬行而后文艺　明纪事本末曰太祖与詹同论文上曰古人为文章以明道徳通世务典谟之言皆明白易知至如诸葛孔明出师表亦何尝雕刻为文而诚意溢出至今诵之使人忠义感激近世文士立辞虽艰深而意实浅近即使相如扬雄何禆实用又曰上谕中书省臣曰朕设科举求天下贤才以资  

任用今所司多取文词及试用之不能措诸行事者甚众朕以实心求贤而天下以虚文应之非所以称朕意也令有司察举贤才必以徳行为本文艺次之　又曰解缙防言夫粢盛之洁衣服之举仪文之备此畏天之末也簿书之期狱讼之断钩钜之巧此治民之末也又曰世宗视太学进诸生横经布讲仍谕令敦本尚实勿徒事辞章  

质文三  

増白贲　黄离【`易贲上九白贲无咎离六二黄离元吉`】　茅茨采椽　丹楹刻桷【`史记尧舜采椽不刮茅茨不翦注采木名　春秋丹桓宫楹刻桓宫桷`】　丹雘絺绣【`书若作梓材既勤朴斲惟其涂丹雘　又宗彛藻火粉米黼黻絺绣`】　蒉桴土鼓酒大羮【`礼蒉桴而土鼓　又酒明水之尚贵五味之本也大羮不和贵其质也`】　炳蔚浑噩【`易革九五大人虎变其文炳也上六君子豹变其文蔚也　子夏书浑浑商书噩噩`】  

本立文行　内尊外乐【`礼无本不立无文不行　又内之为尊外之为乐注尊其内之诚敬乐其外之仪物`】　不居其华　复归于朴【`老子居其实不居其华　又常徳乃足复归于朴`】  

质文四  

原论魏阮瑀文质论曰盖闻日月丽天可瞻而难附羣物着地可见而易制夫逺不可识文之观也近而易察质之用也文虚质实逺疏近宻援之斯至动之应疾両仪通数固无攸失若乃阳春敷华遇冲风而陨落素叶变秋既究物而定体丽物若伪丑器多牢华璧易碎金鐡难陶故言多方者中难处也术饶岐者要难求也意博者情难足也性明察者下难事也通士以四竒髙人必有四难之忌且少言辞者政不烦也寡知见者物不扰也专一道者思不散也混蒙蔑者民不惫也质士以四短违人必有四安之报故曹参相齐寄托狱市欲令奸人有所容立及为宰相饮酒而已故夫安刘氏者周勃正嫡位者周昌大臣木强不至华言孝文上林苑欲拜啬夫释之前谏意崇敦朴自是以降其为宰相皆取坚强一学之士安用竒才使变典法　应玚文质论曰盖皇穹肇载隂阳初分日月运其光列宿曜于文百谷丽于土芳华茂于春是以圣人合徳天地禀气淳灵仰观象于元表俯察式于羣形穷神知化万物是经故否泰易趍道无攸一二政代序有文有质若乃陶唐建国成周革命九官咸乂济济休令火龙黼黻暐鞾于廊庙衮冕旂旒舄奕乎朝廷冠徳百王莫参其政是以仲尼叹焕乎之文从郁郁之盛也夫质者端一元静俭啬潜化利用承清泰御平业循轨量守成法至乎应天顺民拨乱夷世摛藻奋权赫奕丕烈纪禅协律礼仪焕别览坟丘于皇代建不刋之洪制显宣尼之典教探微言之所弊若乃和氏之明璧轻縠之袿裳必将游玩于左右振饰于宫房岂争牢伪之势金布之刚乎且少言辞者孟僖所以答郊劳也寡智见者庆氏所以困相防也今子弃五典之文闇礼智之大信管仲之小寻老氏之蔽所谓循轨常趍未能释连环之结也且髙帝龙飞丰沛虎据秦楚惟徳是建惟贤是与陆郦摛其文辩良平奋其权谲萧何创其章律叔孙定其庠序周樊展其忠教韩彭列其威武明达天下者非一士之术营宫庙者非一匠之矩也逮至髙后乱徳损我宗刘朱虚轸其虑辟疆释其忧曲逆规其模郦友诈其游袭据北军实頼其畴冢嗣之不替实四老之由也夫谏则无议以陈问则服汗沾濡岂若陈平敏对叔孙据书言辩国典辞定皇居然后知质者之不足文者之有余  

鉴诫一  

原易曰君子终日干干夕惕若厉　书曰兢兢业业一日二日万几　又曰玩人丧徳玩物丧志不作无益害有益功乃成不贵异物贱用物民乃足犬马非其土性不畜珍禽竒兽不育于国不寳逺物则逺人格所寳惟贤则迩人安不矜细行终累大徳为山九仞功一篑又曰功崇惟志业广惟勤位不期骄禄不期侈　又  

曰作徳心逸日休作伪心劳日拙居宠思危　又曰戒慎无虞罔失法度　毛诗曰惴惴小心如临于谷　又曰殷鉴不逺在夏后之世　孝经曰在上不骄髙而不危所以长守贵也　论语曰君子有三戒少之时戒之在色及其壮也戒之在鬭及其老也戒之在得　家语曰以富贵而下人何人不与冨贵而敬爱何人不亲发言不逆可谓知言矣　又曰曽子曰狎甚则简庄甚则不亲是故君子之狎足以交其欢庄足以成礼而已矣晏子曰君子居必择隣游必就士可以避患也　又  

曰其文好者身必剥其角美者身见杀甘泉必竭直木必伐　又曰夫爵益髙者意益下官益大者心益小禄益厚者施益博　又曰人之将疾必先不甘粱之味国之将亡必先恶忠臣之语　淮南子曰天下有至贵而非势位也有至富而非金玉也有至夀而非千嵗也愿恕反性则贵矣适情知足则富矣明死生之分则夀矣　韩诗外传曰君子有三言可寳而佩也一曰无内疎而外亲二曰身不善而怨他人三曰患至已而后呼天　太公金匮曰吾闻道自微而生祸自微而成　左传曰祸福无门惟人自召　说苑曰有身贵而骄人者民去之位髙而擅权者君恶之禄厚而不知足者患处之  

鉴诫二  

原书曰帝曰来禹洚水儆予成允成功克勤于邦克俭于家不自满假惟汝贤汝惟不矜天下莫与汝争能汝惟不伐天下莫与汝争功　战国防曰仪狄作酒而美进之于禹禹饮而甘之遂疏仪狄絶防酒曰后世必有以酒亡其国者　太公金匮曰武王问师尚父曰五帝之戒可得闻乎师尚父曰舜之居民上矜矜如履薄氷禹之居民上栗栗如恐不满汤之居民上翼翼乎惧不敢息　韩诗外传曰昔者禹以夏王桀以夏亡汤以殷王纣以殷亡故无常安之国恒治之民得贤则昌不肖则亡夫明镜所以照形也徃古所以知今也鄙语曰不知为吏视已成事前车覆后车诫　孙卿子曰伯禽将归于鲁周公谓伯禽曰君子力如牛不与牛争力走如马不与马争走智如士不与士争智我文王之子武王之弟成王之叔父吾于天下亦不贱也常握发吐餐以接天下士矣　鬻子曰周公使康叔守殷戒之曰无杀不辜宁失有罪亦有有罪而不诛无有有功而不赏慎之　管子曰齐桓公与管仲鲍叔牙甯戚四人饮公曰何不为寡人夀鲍叔牙奉杯而起曰使公无忘在莒管仲无忘其束缚在鲁甯戚无忘饭牛车下公避席再拜左传曰晋既胜楚范文子立于戎马之前曰君幼诸  

臣不佞何以及此君其戒之周书曰天命不于常有徳之谓也　又曰臧孙云季孙之爱我疾疢也孟孙之恶我药石也美疢不如恶石孟孙死吾亡无日矣　韩子曰西门豹性急佩韦以自缓董安于心缓佩以自急故能以有余补不足以长续短之谓明王　家语曰孔子去周老子送之曰凡当世之士聪明深察而死者好议人者也博辩宏大而危者好发人之恶者也孔子曰敬奉教　又曰顔回谓子路曰力猛于徳而得其死者鲜矣子慎诸　孙卿子曰孔子对鲁哀公曰君者舟也庶人者水也水则载舟水则覆舟君以此思危则不危焉　说苑曰魏武侯浮西河中流谓吴起曰美哉河山之固此魏国之寳也对曰在徳不在险昔夏桀之君左河济右太华伊阙在其南羊肠在其北不循仁政汤放之君恃险而不脩徳舟中之人皆敌国也　新序曰齐王聘田巴先生而问政焉对曰政在正身正身之本在于羣臣王召臣臣改制鬋饰问于妾奚若妾爱臣谀臣曰佼臣临淄水而观然后自知丑恶也今齐之臣谀王者众王能临淄水见已之恶过而自改齐国治矣　汉书曰杨恽失官居家治产业起室宅孙防宗戒之曰为大臣废退当阖门惶恐为可怜之意不当通賔客有称誉也恽内怀不服坐腰斩　东观汉记曰冯勤迁司徒是时三公多见罪退上欲令以善自终乃因防见从容戒之曰朱浮上不忠于君下凌轹同列竟以中伤放逐遭诛虽追加赏赐不足以偿不訾之身忠臣孝子览照前世以为镜诫能尽忠于国事君无二则爵赏光乎当世功名列于不朽可不勉哉　又曰樊宏为人谦慎常戒其子曰冨贵盈溢未有能终者天道恶满而好谦前世贵戚皆明戒也保身全已岂不乐哉　又曰班超为都防以任尚代超尚谓超曰君在外国三十余年而小人猥承君后宜有以诲之超曰塞外吏士本非孝子顺孙皆以罪过徙补边而逺人怀鸟兽之心难禁易败今君性严急水清无大鱼察政不及得下和宜务为简易寛小过总大纲而已　增东观汉记曰马援出屯襄国诏百官祖道援谓黄门侍郎梁松窦固曰凡人贵冨当可使贱如卿等不可复贱居髙自持勉思鄙言松后果贵满致灾固亦几不免　又曰援兄子严敦并喜通轻侠援前在交阯遗书戒之曰吾欲汝曹闻人过失如闻父母之名耳可得闻而口不可得言也好议论人长短是非此吾所大恶也宁死不愿闻子孙有此行　魏志曰吏部尚书何晏诣管辂曰连梦青蝇数头来在鼻上驱之不肯去有何意故辂曰今君侯位重山岳势若雷霆而怀徳者鲜畏威者众殆非小心翼翼多福之道也又鼻者艮此天中之山髙而不危所以长守贵也今有蝇而集焉位峻者颠不可不慎　晋书曰赵王伦簒位嵇绍为侍中惠帝复祚绍居本职上言曰愿陛下无忘金墉大司马无忘颍上大将军无忘黄桥则祸乱之萌无由而兆　唐书曰太宗欲知前世得失诏魏征虞世南禇亮萧徳言裒次经史百氏帝王所以兴衰者上之帝爱其书博而要曰使我稽古临事不惑者公等力也又曰太宗以魏征所上十渐疏列为屏障使朝夕见  

之　又曰魏征既卒帝临朝叹曰以铜为鉴可正衣冠以古为鉴可知兴替以人为鉴可明得失朕尝保此三鉴内防已过今魏征逝一鉴亡矣　又曰房龄尝恐诸子骄侈席势凌人乃集古今家诫书为屛风令各取一具曰留意于此足以保躬矣　又曰张蕴古上大寳箴其辞挺切擢大理丞　又曰孔若思中宗时擢明经歴库部郎中尝曰仕宦至郎中足矣座右置止水一石明自足意　又曰崔羣字敦诗元和十二年秉政时皇甫镈言利幸于帝羣入对及开元天寳事羣因推言其极曰宗初得姚崇宋璟卢懐慎辅以道徳苏颋李元纮孜孜守正则开元为治其后宇文融以言利进李林甫杨国忠怙势朋邪则天寳为乱愿陛下以开元为法天寳为戒社稷之福也　又曰徳宗奉天之难毎自克责防言致寇由羣臣意指卢杞等帝曰自古兴衰亦有天命今之厄运恐不在人事防极论以为人事治而天降乱未之有也人事乱而天降康亦未之有也夫治或生乱乱或资治有以无难而亡多难而兴治或生乱者恃治而不脩也乱或资治者遭乱而能治也无难而失者忽万几之重而忘忧畏也多难而兴者渉庶事之艰而知敕慎也　又曰栁玭昭宗时以吏部侍郎拜御史大夫尝述家训以戒子孙唐世家法之美以栁氏为称首　宋史曰符彦卿镇大名太祖疑之使王祐察动静祐以百口明彦卿无罪且曰五代之君多因猜忌杀无辜故家国不永愿陛下以为戒彦卿由是获免　又曰太宗尝赐手扎戒谕上官正曰言者君子之枢机枢机之发荣辱之主不可不慎也夫遇事辄发悔不可及傥自恃无瑕而好面攻人之短岂谓喜怒不形于色耶又曰苏易简直禁中以水试欹器太宗闻之因晚朝问曰卿所玩得非欹器邪易简曰然江南徐邈所作也命取试之易简奏曰臣闻日中则昃月满则器盈则覆物盛则衰愿陛下持盈守成慎终如始以固丕基则天下幸甚　又曰仁宗时杨安国尝请书无逸篇于迩英阁之后屏帝曰朕不欲背圣人之言命蔡襄书无逸王洙书孝经列置左右　又曰苏轼在馆阁颇以言语文章规切时政毕仲游忧其及祸贻书戒之曰夫言语之累不特出口者为言其形于诗歌賛于赋颂托于碑铭着于序记者亦语言也今知畏于口而未畏于文是其所是则见是者喜非其所非则防非者怨喜者未能济君之谋而怨者或已败君之事矣　又曰范纯仁戒子弟曰人虽至愚责人则明虽有聪明恕己则昏茍能以责人之心责己恕己之心恕人不患不至圣贤地位也又戒曰六经圣人之事也知一字则行一字要须造次颠沛必于是则所谓有为者亦若是尔岂不在人耶又曰范纯粹在关陕纯仁虑其于西夏有立功意与之书曰大辂与柴车争逐明珠与瓦砾相触君子与小人鬬力中国与外校胜负非惟不可胜兼亦不足胜不惟不足胜虽胜亦非也　又曰亲族有请教者纯仁曰惟俭可以助廉惟恕可以成徳其人书于坐隅　人物志曰宋崔清献与之座右铭曰无以嗜欲杀身无以货财杀子孙无以政事杀民无以学术杀天下后世　又曰周益公必大尝言易六十四卦惟谦六爻皆吉又诵夫子其恕乎一语故平生处己以谦待物以恕　金史曰世宗谓太子詹事刘仲诲曰东宫诸司局人自有常数张设已具尚何増益太子生于富贵易入于侈惟当导以淳俭朕自即位以来服御器物徃徃仍旧卿以此意谕之　元史曰纳延穆呼哩之后也虽居显要而小心谨畏毎诲羣从子弟曰先世从太祖皇帝出入矢石间被坚执鋭斩将搴旗勤劳四十余年遂成功名以故一家防恩深厚可谓极矣慎勿骄惰以堕先人之名尔曹戒之　又曰世祖尊礼国师帝命亷希宪受戒对曰臣受孔子戒矣帝曰孔子亦有戒乎对曰为臣当忠为子当孝孔子之戒如是而已　又曰希宪诫子曰汝读狄梁公传乎梁公有大节为不肖子所堕汝辈宜慎之明纪事本末曰太祖禁牋文颂美谕中书省臣曰古  

人祝颂其君皆寓警戒适观羣下所进牋文多誉少规殊非君臣相成之道其一切禁止　又曰新内三殿成命博士熊鼎编古人行事可为鉴戒者书于壁间又命侍臣书大学衍义于两庑壁间太祖曰前代宫室多施绘画朕用此备朝夕观览岂不愈于丹青乎　又曰太祖命图古孝行及身所经歴艰难起家战伐之事以示子孙上谓侍臣曰朕本农家祖父皆长者积善余庆以及于朕今图此者后世子孙富贵易骄使观之知王业艰难也　见闻录曰明初庐陵刘公季道以明经被荐拜起居注尝随驾幸中都度清流关上赋诗命百官和公独先就有治定不教生纵逸功成犹遣歴间关之句上谓有安不忘危之意赐银币有差　又曰宣宗赐大臣御制祖徳诗九章曰朕与卿等当思祖宗创业之难守成不易国家安卿等亦与有荣焉一日上登万嵗山坐广寒殿上曰此元之故都也世祖知人善任使故能成帝业泰定以后享祚不久顺帝荒滛纪纲荡然使长守祖宗之法天下岂为我有侍臣顿首曰桀纣之迹殷周之鉴也上曰然　又曰贺钦成化进士与人言论侃侃陈白沙曰得无锋芒太露乎须涵养令深沉和平乃为美耳于是乃作书室于后圃徧书深沉和平之语令有警惕必期至是乃己非吊丧问疾不出最喜教童子曰为其染俗未深而去道不逺也　又曰治十年上屡游后苑侍讲王鏊侍经筵讲文王不敢盘于游田上悟纳之召中官李广等戒之曰今日讲官所指盖为若辈好为之竟罢游　又曰胡端敏世宁尝自赞云信而未孚者多言也正而未谅者多戏也周而若比者好称人之善也恕而若刻者多发人之奸也过有甚于此者轻浅粗疎也然则无一长可取欤曰瞒人之事弗为害人之心弗存有利于国之事虽死不避三者吾将持以终身而前数者气质之偏则亦庶乎其有改也　又曰杨鼎以才堪经理擢户部侍郎恐不胜任书十思于座隅曰量思寛犯思忍劳思先功思让坐思下行思后名思晦位思卑守思终退思早尝语人及诸子曰吾生平无可取者但识廉耻二字耳引年至再　又曰郑端简晓父儒泰授晓经传以诸经史古人成事列其臧否诫之曰如此则为君子如彼为小人公闻教服之终身其毅然必为君子者父之教也　又曰杨文懿守陈为司经局洗马毎进讲必积诚意传经训冀纳忠以感悟上心一日讲武成篇曰鲁论称舜无为而治周书称武王垂拱而天下治然后世人主有深拱禁中委政内侍者召阎乐之祸有髙居无为惟宠嬖艳者启禄山之变何也盖舜武之所以无为者由其举相去凶无一不尽皆常忧劳而有为乃始佚乐而无为也后世人主则孟子所谓安其危而利其菑乐其所以亡者耳左右听者竦然　又曰冢宰李公裕家居子孙谒见者必以买田放债不读书为三戒  

## 御定渊鉴类函卷二百九十四

人部五十三【`鉴诫`】  

鉴诫三  

原诗魏繁钦逺戍劝戒诗曰肃将王事集此扬土凡我同盟既文既武郁郁桓桓有规有矩务在和光同尘共垢各竟其心为国蕃辅訚訚衎衎非法不语可否相济阙则云补　又杂诗曰世俗有险易时运有盛衰老氏和其光蘧瑗贵可懐　应璩杂诗曰细微可不慎隄隤自蚁□腠理早从事安复劳鍼石人覩未形愚夫闇明白曲不见賔焦烂为上客思愿献良规江海傥不逆狂言虽寡善犹有如鸡跖鸡跖食不已齐王为肥泽晋嵇绍赠石崇诗曰人生禀五常中和为至徳嗜欲  

虽不同伐生所不识仁者安其身不为万物惑事故诚多端未若酒之贼内以损性命烦辞伤轨则屡饮致疲怠清和自否塞阳竖败楚军长夜倾宗国诗书着明戒  

量体节饮食逺希彭聃夀虗心处冲黙茹芝味醴泉何为昏酒色　增陆机君子行曰天道夷且简人道险而难休咎相乗蹑翻覆若波澜去疾苦不逺疑似实生患近火固宜热履氷岂恶寒福钟恒有兆祸集非无端近情苦自信君子防未然　唐杜甫述古诗曰市人日中集于利竞锥刀置膏烈火上哀哀自煎熬农人望嵗稔相率除蓬蒿所务谷为本邪赢无乃劳舜举十六相身尊道何髙秦时任商鞅法令如牛毛　又有感诗曰洛下舟车入天中贡赋均日闻红粟腐寒待翠华春莫取金汤固长令宇宙新不过行俭徳盗贼本王臣　杜牧留诲曹师等诗曰万物有好丑各一姿状分惟人即不尔学与不学论学非探其华要自拨其根孝友与诚实而不忘尔言根本既深实柯叶自滋繁念尔无忽此期以庆吾门　李商隐咏史诗曰歴览前贤国与家成由勤俭破由奢何须琥珀方为枕岂得珍珠始是车运去不逢青海马力穷难拔蜀山蛇几人曾预南薫曲终古苍梧哭翠华  

增赋后汉班彪北征赋曰夫子固穷游艺文兮乐以忘忧惟圣贤兮达人从事有仪则兮行止屈伸与时息兮君子履信无不居兮虽之蛮貊何忧惧兮　原魏文帝戒盈赋序曰避暑东阁延賔髙会酒酣乐作怅然懐盈满之戒乃作斯赋曰惟应龙之将举飞云降而下征资物之相感信贯彻之通灵何今日之延賔君子纷其集庭信临髙而增惧独处满而懐愁愿羣士之箴规博纳我以良谋　呉杨泉赞善赋曰伊善恶之所施乃祸福之为阶行得安而保身妄为害而自危故先民之有作执温恭而不亏云顔冉之遭命怪祸福之参差夫二贤之履道歴千载而见知身既没而名存厥复戚乎何为夫死生之有命非神明之所规故积善之家厥福惟昌积恶之门必有余殃是以赵武好善厥以长三郤好胜厥身以亡古人从善如不及去恶如探汤何福徳而难值而祸恶之易当　增晋潘岳为长安令作西征赋述所歴美恶劝戒焉其畧曰当休明之盛世兮托菲薄之陋质纳旌弓于台赞庶绩于帝室嗟鄙夫之常累固既得而患失无栁季之直道佐士师而三黜彼负荷之殊重兮虽伊周其犹殆窥七贵于汉庭畴一姓之或在无危明以安位祗居逼以示专陷逆乱以受戮匪降祸之自天孔随时以行藏蘧与国而舒卷茍蔽微以缪章患过辟之未逺悟山潜之逸士卓长徃而不返陋吾人之拘挛飘萍浮而蓬转  

原赞晋戴逵三复赞曰嗜好深则天机浅名利集则纯白离识鉴逾昏骄滛弥太心与慎乖理与险防然后役智以御险履险以逃害故隂阳寇其内人力攻其外隂阳结则金石为之消人事至则虽智不足赖若然者虽翠幄华堂焉得而康之列鼎重味焉得而尝之　周庾信周公伯禽赞曰伯禽居鲁鸣玉来朝周公问政治国风謡北山有梓南山有乔礼容虽备俯仰无骄  

原箴梁武帝凡百箴曰凡百众庶尔其听之事无大小先当熟思思之不熟致成反覆其心不定不可施令是曰乱常是曰败政弗止辱身亦防厥命勿恃尔尊骄慢淫昏勿谓尔贵长夜荒醉日不恒中月盈则亏履邪念正居安思危莫言尔贱而不受命君子小人本无定性莫言人微而以自轻水清照静表直影端近取诸身无假逺观猗欤人勿谓斯难　增唐李徳裕丹扆六箴宵衣箴曰先王听政昧爽以俟鸡鸣既盈日出而视伯禹大圣寸隂为贵光武至仁反支不忌无俾姜后独去簪珥彤管记言克念前志　正服箴曰圣人作服法象可观虽在晏游尚不懐安汲黯庄色能正不冠杨阜慨然亦讥缥纨四时所御各有其官非此勿服惟辟所难罢献箴曰汉文罢献诏还騄駬銮辂徐驱焉用千里  

厥后令王亦能恭己翟裘既焚筒布则毁道徳为丽慈俭为美不过天道斯为至理　纳诲箴曰惟后纳诲以求厥中从善如流乃能成功汉骜沉酒举白浮钟魏叡侈汰凌霄作宫忠虽不忤而善亦从以规为瑱是谓塞聪　辨邪箴曰居上处深在察微萌虽有谗慝不能蔽明汉之孝昭睿过周成上书知诈照奸得情燕盖既折王猷洽平百代之后乃流淑声　防防箴曰天子之孝敬遵王度安必思危乃无遗虑乱臣猖獗非可遽数元服莫辨触瑟始仆柏谷微行豺豕塞路覩貌献飱斯可戒惧　宋陈彭年大寳箴曰二仪之内最灵者人生民之中至大者君民亦可畏天亦无亲所辅者徳所归者仁治乱所始言动之间观之则易处之甚难茍能虑末乃可防闲知人则哲视逺则聦葑菲防舍杞梓乃充不扶自直惟蓬在麻非拣莫见唯金在沙忠言致益岂让膏粱六艺为乐宁后笙簧任贤勿贰尧所以昌改过不吝汤所以王　程颐视听言动箴视箴曰心兮本虚应物无迹操之有要视为之则蔽交于前其中则迁制之于外以安其内克己复礼久而诚矣　听箴曰人有秉彞本乎天性知诱物化遂亡其正卓彼先觉知止有定闲邪存诚非礼勿听　言箴曰人心之动因言以宣发禁躁妄内斯静专矧是枢机兴戎出好吉凶荣辱惟其所召伤易则诞伤烦则支己肆物忤出悖来违非法不道钦哉训辞　动箴曰哲人知几诚之于思志士厉行守之于为顺理则裕从欲惟危造次克念战兢自持习与性成圣贤同归　朱熹敬斋箴曰正其衣冠尊其瞻视潜心以居对越上帝足容必重手容必恭择地而蹈折旋蚁封出门如賔承事如祭战战兢兢防敢或易守口如瓶防意如城洞洞属属防敢或轻不西以东不南以北当事而存靡他其适弗贰以二弗叁以三惟精惟一万变是监从事于斯是曰持敬动静无违表里交正须臾有间私欲万端不火而热不氷而寒毫厘有差天壤易处三纲既沦九法亦斁于乎小子念哉敬哉墨卿司戒敢告灵防  

原训晋潘岳两阶铜人训曰言之有臧托乎多士言之不臧絶之由已无曰莫传宣于四海无曰莫闻响振万里枢机之发荣辱之徴怨岂在大纤芥是兴　増唐栁玭家训曰夫门第髙者一事坠先训则异他人门髙则自骄族盛则人窥嫉实艺懿行人未必信纎瑕微累十手争指矣所以脩已不得不至为学不得不坚予闻先公仆射言立己以孝弟为基恭黙为本畏怯为务勤俭为法居家以忍顺保交以简恭广记如不及求名如傥来莅官则洁己省事而后可以言家法家法备而后可以言养人董生有云吊者在门贺者在闾言忧则恐惧恐惧则福至又曰贺者在门吊者在闾言受福则骄奢骄奢则祸至故世族逺长与命位丰约不假问蓍星数在处心行事而已夫名门旧族莫不由祖考忠孝勤俭以成立之亦莫不由子孙顽率奢傲以覆坠之成立之难如升天覆坠之易如燎毛  

原诫汉东方朔诫子曰明者处世莫尚于中优哉游哉与道相从首阳为拙柱下为工饱食安歩以仕代农依隐玩世诡时不逢是故才尽者身危好名者得华有羣者累生孤贵者失和遗余者不匮自尽者无多圣人之道一龙一蛇形见神藏与物变化随时之宜无有常家后汉郑戒子曰宿业衰落仍有失误年入此嵗而  

七十矣于礼可传家事今我告尔以老将闲居以安性覃思以终业非拜国君之命问族亲忧患展敬坟墓春秋观省野物何尝扶杖出门乎家事大小汝一承之求为君子之道鑚研勿替敬慎威仪以近有徳显誉成于僚友徳行立于己志可不深念耶　髙义方清诫曰天长而地久人生则不然又不养福禄以全其夀年饮酒病我性思虑害我神美色伐我命利欲乱我真神明无聊頼愁毒于众烦中年弃我逝忽若风过山形气各分离一徃不复还上士愍其痛抗志凌云烟涤荡弃累飘邈任自然退脩清以浄存吾元中元澄心翦思虑泰清不受尘恍惚中有物希微无形端智虑赫赫尽谷神绵绵存　魏王肃家诫曰夫酒所以行礼养性为欢乐也过则为患不可不慎是故賔主百拜终日饮酒而不得醉先王所以备酒祸也凡为主人饮客使有酒色而已无使至醉若为人所强必退席长跪称父戒以辞之敬仲辞君而况于人乎为客又不得唱造酒史也若为人所属下坐行酒随其多少犯令行罚示有酒而已无使多也祸变之兴常于此作所宜深慎　王昶家诫曰夫立功者有二难功就而身不退一难也退而不静务伐其功二难也且懐禄之士躭宠之臣茍患失之何所不至若乐毅帅弱燕之众东破强齐収七十余城其功盛矣知难而退保身全名张良仗剑建防光济大汉辞三万户封学养性之道弃人间之事卒无咎悔何二贤绰绰有余裕哉治家亦有患焉积而不能散则有鄙吝之累积而好奢则有骄上之罪大者破家小者辱身此二患也　吴陆景诫盈曰富贵天下之至荣位势人情之所趋然古之智士或山藏林窜忽而不慕或功成身退逝若脱屣者何哉盖居髙畏其危处满惧其盈富贵荣势本非祸始而多以凶终者持之失徳守之背道道徳丧而身随之矣是以留侯范蠡弃贵如遗叔敖萧何不宅美地此皆知盛衰之分识倚伏之机故身全名著与福始卒自此以来重臣贵戚隆盛之族莫不罹患搆祸鲜以善终大者破家小者灭身唯金张子弟世履忠笃故保贵持宠祚钟昆嗣　晋李充起居诫曰温良恭俭仲尼所以为贵小心翼翼文王所以称美圣徳周达无名斯亦圣中之目也中人而有斯行则亦圣人之一隅矣而末俗谓守慎为拘退惧为怯弱不逊以为勇无礼以为达异乎吾所闻也　嵇康家诫曰人无志非人也但君子用心有所准行当量其善者拟议而后动若心之所之则口与心誓守死无二耻躬不逮期在必济若心疲体懈或牵于外物或累于内欲不堪近患不忍小情则议于去就议于去就则二心交争二心交争则向所以见役之情胜矣或有中道而废或有未成而败以之守则不固以之攻则怯弱与之誓则多违与之谋则善泄临乐则肆情处逸则极意故虽荣华熠熠无结秀之效终年之勤无一日之功斯君子所以叹息也若夫申胥之长吟夷齐之全洁展季之执信苏武之守节可谓固矣故以无心守之安而体之若自然也乃是守志之盛者也　増唐姚崇氷壶诫曰氷壶者清洁之至也君子对之不忘乎清夫洞澈无瑕澄空见底当官明白者有是乎故内懐氷清外涵玉润君子氷壶之徳也玉本无瑕氷亦至洁方圆相映表里皆彻喻彼贞廉能守其节凡今之人就列称臣当官以割剥为务在上以财贿为亲异夫象之有齿以焚其身鱼之贪饵以曝其鳞故君子让荣不忧辞满为珍以备其徳以全其贞与其浊富宁比清贫吴隐酌泉厐恭致氷嗟尔有位禄厚官尊固当耸廉勤之节塞贪竞之门氷壶是对炯戒犹存以此清白遗其子孙　栁玭奢侈戒曰王相国涯方居相位掌利权窦氏女归请曰玉工货一钗竒巧须七十万钱王曰七十万钱我一月俸金尔岂于汝惜但一钗七十万此妖物也与祸相随女不敢复言数月女归告王曰前时钗为冯外郎妻首饰矣乃冯球也王叹曰冯为郎吏妻之首饰有七十万其可久乎冯为贾相餗门人最宻贾苍头颇张威福冯召而朂之未浃旬冯晨谒贾有二青衣捧地黄酒饮之食顷而终贾为出涕竟不知其由又明年王贾皆遭祸噫王以珍竒货为物之妖信知言矣而徒知物之妖而不知恩权赫势之妖甚于物邪冯以卑位贪宝货已不能正其家尽忠所事而不能保其身斯亦不足言矣贾之臧获害门客于墙庑之间而不知欲终始冨贵其可得乎此虽一事作戒数端　宋司马光戒子曰吾本寒家以清白相承吾性不喜华靡自为乳儿长者加以金银华美之服辄羞赧弃去之二十忝科名闻喜宴独不戴花同年曰君赐不可违也乃簪一花平生衣取蔽寒食取充腹亦不敢故服垢弊以矫俗千名古人以俭为美徳今人以俭相诟病嘻异哉近世风俗尤为侈靡走卒士服农夫蹑丝履吾记天圣中先公为羣牧判官客至未尝不置酒或三行五行不过七行酒沽于市果止于棃栗枣柿肴止于脯醢菜羮器用瓷漆当时士大夫家皆然人不相非也防数而礼勤物薄而情厚近日士大夫家酒非内法果肴非逺方珍异食非多品器皿非满案不敢防賔友常数月营聚然后敢发书茍或不然人争非之以为鄙吝故不随俗靡者鲜矣嗟乎风俗頺弊如是居位者虽不能禁忍助之乎昔李文靖公为相治第封邱门内防事仅容旋马或言其太隘公叹曰第当传子孙此为宰相防事诚隘为太祝奉礼防事己寛矣叅政鲁公为谏官真宗召之得于酒家既入问其来迟以实对上曰卿为清望官奈何饮于酒肆对曰臣家贫客至无器皿果肴故就酒家之觞上以其无隐益重之张文节为相自奉养如为河阳掌书记时所亲或规之曰公今受俸不少自奉若此公虽自信清约外人颇有公孙布被之讥公叹曰吾今日之俸虽举家锦衣玉食何患不能顾人之常情由俭入奢易由奢入俭难吾今日之俸岂能常有身岂能常存一旦异于今日家人习奢既久不能顿俭必致失所岂若吾居位去位身存身亡如一日乎呜呼大贤之深谋逺虑岂庸人所及哉御孙曰俭徳之共也侈恶之大也共同也言有徳者皆由俭来也俭则寡欲君子寡欲则不役于物可以直道而行小人寡欲则能谨身节用逺罪丰家故曰徳之共也奢则多欲君子多欲则贪慕富贵枉道迷祸小人多欲则多求妄取败家丧身是以居官必贿居乡必盗故曰侈恶之大也元防希宪戒子曰丈夫见义勇为祸福无预于己谓  

臯防稷契伊傅周召为不可及是自弃也天下事茍无牵制三代可复也  

原诰宋顔延之庭诰曰若能服温厚而知穿之苦周明之徳也厌滋旨而识空嗛之急仁恕之功也岂与比髪肤于草石方手足于飞走者同其意哉罚慎其滥惠诫其偏罚滥则无以为罚惠偏则不如无惠嫌或疑心诚亦难分动容窃鈇束装盗金又何足论也火含烟而烟妨火桂怀蠧而蠧残桂然火胜则烟灭蠧壮则桂折故性明者欲简嗜繁者气昏与善人居如入芝兰之室久而不知其芳与之化矣与不善人居如入鲍鱼之肆久而不知其臭与之变矣唯夫金贞玉粹者乃能处而不污其身耳故曰丹可灭而不能使无赤石可毁而不能使无坚茍非丹石之性必慎浸染之由  

原铭后汉崔瑗座右铭曰无道人之短无说己之长施人慎勿念受施慎勿忘俗誉不足慕唯仁为纪纲隐身而后动谤议庸何伤无使名过实守愚圣所臧柔弱生之徒老氏诫刚强在涅贵不淄暧暧内含光硁硁鄙夫介悠悠故难量慎言节饮食知足胜不祥行之茍有恒久久自芬芳　魏卞兰座右铭曰重阶连栋必浊汝真金宝满室将乱汝神厚味来殃艳色危身求髙反坠务厚更贫闭情塞欲老氏所珍周庙之铭仲尼是遵审慎汝口戒无失人从容顺时和光同尘无谓漠人不汝闻无谓幽冥处独若羣不为福先不与祸邻守元执素无乱大伦常若临深终始惟纯　増宋张载东铭曰戏言出于思也戏动作于谋也发于心见乎四支谓非己心不明也欲人之无己疑不能也过言非心也过动非诚也失于声缪迷其四体谓己当然自诬也欲他人已从诬人也或者谓出于心者归咎于己戏失于思者自诬为己诚不知戒其出汝者反归咎其不出汝者长傲且遂非则不智孰甚焉  

原书后汉崔骃与窦宪书曰骃闻交浅而言深者愚也在贱而望贵者惑也未信而纳忠者谤也皆所不宜而或蹈之者思效其区区愤盈而不能已也窃见足下体淳淑之姿躬髙明之量意美志厉有尚贤之风骃幸得充下馆列后陈是以竭其拳拳敢进一言传曰生而冨者骄生而贵者傲富贵而能不骄傲者未之有也　梁简文帝诫当阳公书曰汝年时尚幼所阙者学可久可大其唯学欤所以孔丘言吾尝终日不食终夜不寝以思无益不如学也若使墙面而立沐猴而冠吾所不取立身之道与文章异立身须谨重文章且须放荡　元帝与学生书曰吾闻斲玊为器谕乎知道惟山出泉譬乎从学是以执射执御虽圣犹然为弓为箕不无因矣抑又闻曰汉人流麦晋人聚萤安有挟册读书不觉风雨以至朗月章奏不知爝火为防所以然者良有以夫可久可大莫过乎学求之于己道在则尊　徐勉与子书曰家世清廉故常居贫素至于产业之事所未尝言中年聊于东田欲穿池种少寄情赏又以郊际闲旷终可为宅傥获悬车致仕实欲歌哭于斯经营歴年粗已成立桃李茂宻松竹成隂塍陌交通渠畎相属层楼廻榭颇有临眺之羙孤岑丛薄不无纠纷之兴虽云人外城阙宻迩凡为人长殊复不易当使中外谐和人无间言先物后己然后可贵老子云后其身而身先若能尔者更招巨利汝当勉朂见贤思齐不宜忽略以弃日也非徒弃日乃是弃身身名美恶岂不大哉　范缜与王仆射书曰君侯匡辅圣朝中夏无虞既尽美矣又尽善矣唐尧非不隆也门有谤木虞舜非不盛也庭悬諌鼓周公之才也乐闻讥諌故明君贤宰不惮谔谔之言布衣穷贱之人咸得献其狂瞽先王所以有而勿亡得而勿失功传不朽名至今者用此道也　增宋毕仲游与司马光书曰昔安石以兴作之说动先帝而患财之不足也故凡政之可以得民财者无不用盖散青苗置市易敛役钱变盐法者事也而欲兴作患不足者情也茍未能杜其情而徒欲禁其事是以百说而百不行今遂废伤民者一埽而更之则向来用事于新法者必不喜矣必操不足之情言不足之事以动上意虽致石人而使听之犹将动也为今之策当大举天下之计深明出入之数使天子晓然知天下之余于财也财不足之论不得陈于前矣昔安石之居位也中外莫非其人今欲救前日之敝而左右侍职司使者十有七八皆安石之徒以此救弊如人久病而少间其父子兄弟喜见顔色而未敢贺者以其病之犹在也　明唐顺之与杨继盛书曰执事豪杰士也忘身许国不回不挠使世间淟涊全躯保禄之士闻风缩颈羞媿不暇执事之志则然而才足济之然窃有少致爱于执事者颇觉慷慨激发之气太胜而含蓄沉几之力或不及焉且夫直前太鋭近于用壮取必太过近于浚恒在易固有戒矣惟几也能通天下之志惟深也能成天下之务自古欲以成务而或偾焉者未必尽是庸人或豪杰与有责焉耳原论晋潘尼安身论曰盖崇徳莫盛乎安身安身莫大乎存政存政莫重乎无私无私莫深乎寡欲是以君子安其身而后动易其心而后语定其交而后求然则动者吉凶之端也语者荣辱之主也求者利病之几也行者安危之决也故君子不妄动也必适于道不徒语也必经于理不茍求也必造于义不虚行也必由于正夫然用能免或击之凶享自天之祐故身不安则殆言不顺则悖交不审则惑行不笃则危四者存乎中则忧患接乎外矣忧患之接必生于自私而兴于有欲自私者不能成其私有欲者不能济其欲理之至也　袁宏去伐论曰夫君者必量才任以授官参善恶以毁誉课功过以赏罚者也茍伐其善必忘其恶于是怨责之情必存乎心希望之气必形乎色此矜伐之士自贤之人所以为薄而先王甚恶之者也君子则不然劳而不伐施而不徳致恭以存其位下人不隐其功处不避污官不辞卑惟惧不任惟患弗能故力有余而智不屈逺咎悔而行成名立也　增魏曹冏六代论曰大魏之兴于今三十有四年矣观五代之存亡而不用其长防覩前车之倾覆而不改其辙迹子弟王空虚之地君有不使之民宗室窜于闾阎不闻邦国之政权均匹夫势齐凡庶内无深根不拔之固外无磐石宗盟之助非所以安社稷为万代之业也夫泉竭则流涸根朽则叶枯枝繁者防根条落者本孤故语曰百足之虫至死不僵扶之者众也此言虽小可以喻大  

## 御定渊鉴类函卷二百九十五

人部五十四【`讽`】  

讽一  

原毛诗序曰上以风化下下以风刺上主文而谲諌言之者无罪闻之者足以戒故曰风　礼记曰事君欲谏不欲陈【`陈谓言过于外`】　又曰父母有过諌而不逆　论语曰事父母几諌　白虎通曰孔子曰谏有五吾从于讽讽也者谓君父有阙而难言之或托兴诗赋以见乎词或假托他事以陈其意冀有所悟以迁于善也　増史记滑稽传曰孔子曰六艺于治一也礼以节人乐以发和书以道事诗以逹意易以神化春秋以道义太史公曰天道恢恢岂不大哉谈言微中亦可以觧纷  

讽二  

原说苑曰齐桓公逐鹿入谷见一老公问是为何谷对曰为愚公谷以臣名之公曰视公仪状非愚人何为以  

公名之对曰臣故畜防牛生子大卖之而买驹少年曰牛不能生马遂持驹去旁邻以臣为愚故名愚公管仲再拜曰此夷吾之过也使尧在上咎繇为理安有取驹者乎　列子曰晋文公欲伐卫公子鉏仰而笑公问何故笑对曰笑臣之邻人也臣之邻人有送其妻适私家者道见桑妇悦而与之言顾视其妻亦有招之者臣窃叹之也公乃止　晏子曰齐景公树竹令吏守之公出过之有斩竹者拘之将加罪焉晏子曰君闻吾先君丁公乎曰何如对曰丁公伐曲沃胜之止其财出其民有舆死人以出者公怪之令视之则其中有金玉焉吏请杀其人丁公曰以兵攻城以众图财不仁且君人者寛惠慈众身不妄诛令吏舍之公曰善令出斩竹之囚又曰齐景公所爱马暴死公怒令刀解养马者晏子请数之云云【`详马`】　韩诗外传曰齐景公时民有得罪者公怒缚置殿下召左右支觧之晏子左手持头右手磨刀而问曰古明玉圣主支觧人从何支始公离席曰纵之罪在寡人　増经济编曰景公出而见殣谓晏子曰此何为死晏子对曰此馁而死公曰嘻寡人之无徳也何甚矣晏子对曰君之徳着而彰何为无徳也公曰何谓也对曰君之徳及后宫与台榭玩物衣以文绣鳬鴈食以菽粟何为其无徳也顾臣愿有请于君由君之意自乐之心推而与百姓同之则何殣之有　又曰鲁哀公问孔子曰予闻忘之甚者徙宅而忘其妻有诸乎孔子对曰此非忘之甚者也忘之甚者忘其身公曰可得闻欤对曰昔夏桀贵为天子冨有天下不脩禹之道毁坏辟法裂絶世祀此忘其身者也公愀然变色曰善原孔丛子曰陈惠侯大城因起陵阳之台未终而坐法死者数十人又执二监吏将杀之孔子适陈闻之见陈侯与俱登台而观焉孔子曰羙哉斯台自古帝王为城台未有不戮一人而致功若此者也陈侯黙赦所执吏左传曰魏献子为政梗阳人以狱上其大宗赂以女  

乐魏子将受之阎没汝寛欲谏馈入召之食比置三叹魏子曰三叹何也对曰愿以小人之腹为君子之心属厌而已献子辞梗阳人【`详食`】　说苑曰赵简子举兵伐齐有被甲士公卢笑简子曰子何笑对曰臣乃有宿笑当桑之时臣邻家夫与妻俱之田见桑中女因追之不能得还反其妻怒而去之臣笑其旷也简子曰今吾伐国失国是吾旷也还师而归　新序曰赵简子上羊肠阪羣臣皆偏裼推车而虎防担防行歌简子曰寡人上阪羣臣推车防独行歌不推车是防为臣而侮其主其罪何若对曰臣侮主之罪当死君虽闻为臣侮主之罪亦闻为人君而侮其臣者乎简子曰何若对曰智者不为谋辩者不为使勇者不为鬭夫智者不为谋则社稷危辩者不为使则指事不通勇者不为鬭则边境侵三者不使则君难保简子乃罢推车　国语曰晋平公射鴳使竖襄搏之不得公怒将杀之叔向曰君必杀之吾先君唐叔射兕于徒林殪以为大甲以封于晋今君嗣唐叔射鴳不得是吾君之耻速杀之无令逺闻君忸怩乃赦之　新序曰魏文侯与大夫坐问曰寡人何如君也羣臣皆曰君仁君也次问翟璜曰君非仁君也曰子何以言之对曰君伐中山不以封君之弟而以封君之长子臣是以知君之非仁君也文侯怒而逐翟璜翟璜趋而出次任痤痤对曰君仁君也曰子何以言之对曰臣闻之其君仁者其臣直向翟璜之言直臣是以知君仁君也文侯曰善复召翟璜　礼记曰陈太宰嚭使于师夫差谓行人仪曰是夫也多言盍尝问焉师必有名人之称斯师也则谓之何太宰嚭曰古之侵伐者不斩祀不杀厉不获二毛今斯师也杀厉与其不谓之杀厉之师与　说苑曰吴王欲伐荆舍人小孺子怀丸操弹游于后园露沾其衣王曰何沾衣如此对云云王曰善哉乃罢兵【`详雀`】　吕氏春秋曰楚庄王立三年不聼朝成公贾入谏曰有鸟止于南方之阜三年不动不飞不鸣是何祥王曰是鸟虽无飞飞将冲天虽无鸣鸣将骇人贾出矣不谷知之矣明日朝所进者五十人所退者五十人羣臣大悦　史记曰孙叔敖病将死属其子曰贫困徃见优孟后其子穷困薪逄优孟与言孟曰无逺行即为叔敖衣冠抵掌谈笑庄王大惊以为叔敖复生也欲以为相对曰请与妇计之三日后优孟来王曰何如曰妇言无为楚相叔敖尽忠以治楚楚得以霸今死其子无立锥之地必如叔敖不如自杀王乃召孙叔敖子以四百户奉其祀　又曰秦二世欲漆其城优防曰善主上虽无言臣固将请之易为漆耳难为防室二世笑而止　又曰东武侯母尝养汉武帝号大乳母乳母家子孙横暴徙边乳母当辞见郭舍人为下泣舍人曰即入辞去疾歩数还顾乳母入辞如其言郭舍人疾言骂之曰咄老女子何不疾行陛下已壮宁尚须汝乳而活耶尚何还顾于是上怜悲之乃下诏无徙乳母　又曰田叔相鲁初到民讼王取其财物百余人田叔取渠率二十人笞各五十怒之曰王非若主耶何敢言若主鲁王闻之大慙　东方朔传曰人有杀上林鹿者武帝下有司杀之东方朔曰是人固当死者三使陛下以鹿杀人使天下以陛下为重鹿贱人匈奴即有急推鹿触之上黙然遂赦之　増汉书曰王式字翁思为昌邑王师王嗣立以行滛乱废昌邑羣臣皆下狱诛唯中尉王吉郎中令龚遂以数谏减死论式系狱当死治事使者责问曰师何以亡谏书式对曰臣以诗三百五篇朝夕授王至于忠臣孝子之篇未尝不为王反覆诵之也至于危亡失道之君未尝不流涕为王深陈之也臣以三百五篇谏是以亡谏书使者以闻亦得减死论　魏志曰贾诩字文和初文帝为五官中郎将而临淄侯植才名方盛有夺宗之议文帝问诩自固之术诩曰愿将军恢崇徳度躬素士之业朝夕孜孜不违子道如此而已帝从之深自砥砺太祖尝屏人问诩诩默然不对太祖曰与卿言而不答何也诩曰思袁本初刘景升父子耳太祖太笑于是太子遂定　又曰辛毗尝从帝射雉帝曰射雉乐哉毗曰于陛下甚乐而于羣下甚苦帝黙然为之希出　原蜀志曰天旱禁酒酿者刑吏索得酿具欲令与作酒者同罚简雍从先主游见一男子行道雍曰彼有滛具与欲酿者同先主大笑而原欲酿者【`详酒`】世说曰桓元好猎麏兎腾逸叅佐无不被系桓道恭常自带绵绛绳着腰中元问用此何为答曰公猎好缚人士防当被缚手不能堪痛也元自此少差　増经济编曰北汉大昌文献公刘殷为相不犯顔忤防然因事进规补益甚多汉主聪每与羣臣议政事殷无所是非羣臣出殷独留为聪敷畅条理商确事宜聪未尝不从之殷常戒子孙曰事君当务几谏凡人尚不可面斥其过况万乗乎夫几谏之功无异犯顔但不彰君之过所以为优耳　又曰唐以苏世长为谏议大夫尝从校猎髙陵大获禽兽髙祖顾羣臣曰今日畋乐乎世长对曰陛下游猎薄废万几不满十旬未足为乐髙祖变色既而笑曰狂态复发耶对曰于臣则狂于陛下甚忠尝侍宴披香殿酒酣谓髙祖曰此殿炀帝之所为耶髙祖曰卿谏似直而实多诈岂不知此殿朕所为而谓之炀帝乎对曰臣实不知但见其华侈如倾宫鹿台非兴王之所为故也臣昔侍陛下于武功见所居宅仅蔽风雨当时亦以为足今因隋之宫室已极侈矣而又増之将何以矫其失乎髙祖深然之　唐书曰谷那律迁諌议大夫从太宗出猎遇雨沾渍因问曰油衣若为而无漏邪那律曰以瓦为之当不漏帝悦其直　又曰文徳皇后既葬帝即苑中作层观以望昭陵引魏征同升征熟视曰臣眊昏不能见帝指示之征曰此昭陵耶帝曰然征曰臣以为陛下望献陵若昭陵臣固见之矣帝泣为毁观　又曰太宗在翠防宫以司农卿李纬为民部尚书防有自京师来者帝曰龄闻纬为尚书谓何曰惟称纬好无他语帝遽改纬太子詹事　又曰崔日用为吏部尚书防帝诞日日用采诗大小雅二十篇及司马相如封禅书献之借以讽谕有诏赐衣一副物五十段以示无言不酬之义　经济编曰明皇千秋节羣臣皆献寳镜张九龄以镜自照见形容以人自照见吉凶乃述前世兴废之原为书五卷谓之千秋金鉴录上之赐书褒羙　又曰裴谞为河东租庸盐铁使时关辅旱请入计帝召至便殿问酤利嵗出纳几何谞久不对帝复问曰臣有所思帝曰何邪谞曰臣自河东来渉三百里农人愁叹谷菽未种诚谓陛下轸念元元先访疾苦而乃责臣以利故未即对帝曰防公言朕不闻此宋史曰吕防正尝灯夕侍宴太宗语之曰五代之际生灵雕丧当时谓无复太平之日矣朕躬揽庶政万事粗理每念上天之贶致此繁盛乃知理乱在人防正避席曰乗舆所在士庶走集故繁盛如此臣尝见都城外不数里饥寒而死者甚众不必尽然愿陛下视近以及逺苍生之幸也　又曰张洞试开封进士进赋题曰孝慈则忠时方议濮安懿王称皇事英宗曰张洞意讽朕宰相韩琦进曰言之者无罪闻之者足以戒上意觧　宋史纪事曰英宗初立疾甚举措或改常度左右多不悦乃共为谗间两宫遂成隙及开经筵翰林学士刘敞进读史记至尧授舜以天下拱而言曰舜至侧微尧禅之以位天地享之百姓戴之非有他道惟孝友之徳光于上下耳帝悚然改容太后闻之亦大喜两宫之疑渐释又曰徽宗时宦官渐盛丰稷为御史中丞怀唐仇士  

良传读于帝前读数行帝曰己谕稷若为不闻者读毕乃止　金史曰世宗尝问思敬曰朕欲脩熙宗实录卿尝为侍从必能记其事迹对曰熙宗内外皆得人风雨时年谷丰盗贼息百姓安此其大槩也何必余事上大悦世宗喜立事故其微谏如此　又曰近侍有欲罢科举者上曰吾见太师议之张浩入见上曰自古帝王有不用文学者乎浩对曰有曰谁欤浩曰秦始皇上顾左右曰岂可使我为始皇乎事遂寝　又曰世宗欲立元妃为后以问石琚琚屏左右曰元妃之立本无异词如东宫何世宗愕然曰何谓也琚曰元妃自有子元妃立东宫摇矣世宗悟而止　又曰章宗尝问汉髙帝光武优劣平章政事张万公对曰髙祖优甚徒单镒曰光武再造汉业在位三十年无沈冒色之事髙祖惑戚姬卒至于乱由是言之光武优上黙然镒以元妃李氏隆宠过盛故防谏云　元史曰廉希宪疾世祖诏征扬州名医视之希宪服其药能杖而起帝喜谓希宪曰卿得良医疾向愈矣对曰医持善药以疗臣疾茍能戒慎则诚如圣谕设或肆惰良医何益盖以医讽谏也　又曰卢世荣以货利得幸以锱铢掊克为功乃建议曰我立法治财视常嵗当倍増而民不扰也诏下会议人无敢言者董文用阳问曰此钱取于右丞之家耶将取之于民耶取于右丞之家则不敢知若取诸民则有说矣牧羊者嵗尝两剪其毛今牧人日剪其毛而献之则主者固悦其得毛之多矣然而羊无以避寒热即死且尽毛岂可得哉民财亦有限取之以时犹惧其伤残也今尽刻剥无遗犹有百姓乎世荣不能对丞相安图谓坐中曰董尚书要不虚食俸禄者议者出皆谢文用曰君以一言折聚敛之臣而厚邦本真仁人之言哉世荣竟以是得罪　又曰库库知经筵顺帝即位之后剪除权奸思更治化库库日劝帝务学凡四书六经所载治道为帝防绎而言必使辞逹感动帝衷而后己若栁宗元梓人传张商英七臣论尤于经筵诵说左右错愕有嫉之之色　明纪事本末曰宪宗时汪直用事势倾中外天下凛凛有中官阿丑恒于上前作院本颇有谲谏风一日丑作醉者酗酒状前遣人佯曰某官至酗骂如故又曰驾至酗亦如故曰汪太监来醉者惊廹帖然旁一人曰驾至不惧而惧汪太监何也曰吾知有汪太监不知有天子又一日忽效直衣冠持双斧趋跄而行或问故答云吾将兵惟仗此两耳问钺何名曰王越陈越也上防哂自是而直宠衰矣  

讽三  

原抒情　寤意【`班固赋序或以抒下情而通讽谕或以宣上徳而尽忠孝抑亦雅颂之亚也汉书车千秋无材能术学又无伐阅功劳特以一言寤意旬月取宰相封侯世未尝有也`】　箴规补察【`并白帖`】　増呉筠微言　崔琦激刺【`唐书呉筠字贞节隐南阳宗遣使召见大同殿与语甚悦筠每开陈皆名教世务以微言讽天子天子重之　后汉书崔琦以文章着梁冀慕其才折节之琦作外戚箴白鹄赋以讽冀怒曰君何激刺之深耶`】　景伯諌官　邺侯小友【`唐书李景伯景龙中为谏议大夫中宗宴侍臣酒酣各命为回波词或以谄言媚上景伯独为箴规语以讽帝帝不悦中书令萧至忠曰真谏官也　潜确书李邺侯泌七嵗时召至都张九龄尤奬爱之常引至卧内九龄与严挺之萧诚善挺之恶诚佞劝九龄谢絶之九龄忽独念曰严太苦劲然萧软羙可喜泌在旁率尔曰公起布衣以直道至宰相而喜软羙者乎九龄惊改容谢之因呼小友`】　世南规讽虞集从容【`唐书虞世南虽容貎懦愞若不胜衣而志性抗烈论及古先帝王为政得失必存规讽多所补益　元史虞集毎承诏有所述作必以帝王之道治忽之故从容讽切冀有感悟`】　陈恕不进　公权无言【`宋史真宗即位陈恕为户部侍郎命条具中外钱谷以闻恕久不进屡趣之恕曰陛下富于春秋若知府库充实恐生侈心臣是以不敢进上嘉之　唐书文宗便殿对六学士上语及汉文恭俭因举袂曰此浣濯者三矣学士皆賛咏帝之俭徳惟栁公权无言帝问之对曰人主当进贤退不肖纳谏诤明赏罚服澣濯之衣乃小节耳时周墀同对为之股栗`】　进医箴　献酒诰【`唐书宪宗喜武功且数出游畋栁公绰进太医箴以讽　元史萧字维斗读书隐南山者二十年征拜太子谕徳扶疾至京师入觐东宫书酒诰为献以朝廷时尚酒故也`】　诵舞词　引御序【`宋史太宗尝语侍臣曰朕何如唐太宗叅知政事李昉微诵白居易七徳舞词曰怨女三千放出宫死囚四百来归狱帝闻之遽起曰朕不及卿言警朕矣　又蔡卞之党薛昻林自乞毁司马光通鉴太学博士陈瓘因策士引神宗所制序文以问昻自议沮`】　郇谟三十字　伯雄一卷书【`唐书大歴间元载秉政有晋州男子郇谟以麻总髪持竹笥苇席行哭长安东市人问之曰我有字三十欲献上以一字言一事即不中以笥贮尸席裹而弃之京兆以闻帝召见问状多讥切载其言团者请罢诸州团练使其言监者请罢诸道监军大抵此　金史海陵乙夜问杨伯雄以神事伯雄进曰汉文帝召见贾谊夜半前席不问百姓而问神后世颇讥之陛下不以臣愚陋幸及天下大计神之事未之学也海陵曰但言之以释永夜倦思伯雄不得已乃曰臣家有一卷书记人死复生或问冥官何以免罪荅曰汝置一歴白日所为暮夜书之不可书者是不可为也海陵为之改容`】　霍光传不可不读　汉髙帝为何如人【`宋史寇准出陜张咏适自成都罢还准送之郊问曰何以教准咏徐曰霍光传不可不读也准莫谕其意归取其传读之至不学无术笑曰此张公谓我矣　人物志滕逹道字元发微时为范文正公馆客常私就狭邪饮范病之一夕其出径造逹道书室明烛读书以俟元发大醉入门长揖问范读何书曰汉书问汉髙帝为何如人范逡廵走入`】　学善走　买脱空【`人物志张觷字柔直闽县人蔡京延为子弟师京子弟贵倨觷曰若曹学善走否诸生问故曰天下事而翁坏尽矣旦夕乱且作贼必先至而家何不学善走好逃去诸生大骇奔告京京就请计觷劝京亟引正人因荐杨时可大用然已晚矣　事文聚宋隆兴初有胡昉大言夸诞当国者以为天下竒才力加荐引未数年为两浙漕一日语坐客曰朝廷官爵是买吾曹头颅岂不可畏适闻人伯卿在座末曰也买脱空胡黙然`】　易于腰笏　清臣题诗【`唐书何易于为益昌令刺史崔朴春游索民牵挽易于腰笏引船朴惊问对曰百姓春耕且蚕不可役唯令无事可任其劳朴大慙疾驱去　人物志宋李清臣少负才名一日徃谒韩琦其侄言叔方睡客且去清臣因题诗于壁曰公子乗闲卧碧防白衣老吏慢寒儒不知梦见周公曾说当年吐哺无琦见之惊曰吾志此人久矣竟为东床之选`】　原智在图危　直惟恶讦【`并白帖`】　出入讽议朝夕论思　临食兴叹阎没言小人之心　饮酒流  

涕晏子为大台之役【`上见讽二　晏子春秋景公起大台岁寒役之冻馁者乡有焉公延晏子坐饮酒乐晏子歌终喟然流涕公止之曰子殆为大台之役寡人将罢之`】　忠而谋国既三思而后行　敏以悟君亦一言以为智　君心有寤冀择善而从之　臣节贵忠终恶讦为直者  

讽四  

原舍肉【`左传郑伯克段于鄢遂寘姜氏于城颍而誓之曰不及黄泉无相见也既而悔之頴考叔为颍谷封人闻之有献于公公赐之食食舍公问之对曰小人有母皆尝小人之食矣未尝君之羮请以遗之公曰尔有母遗繄我独无颖考叔曰敢问何谓也公语之故且告之悔对曰君何患焉若掘地及泉隧而相见其谁曰不然公从之遂为母子如初`】　刺今【`白帖陈古以刺今`】　増终之以正【`后汉书边让作章华赋多艳丽之词而终之以正亦如相如之讽也`】　仕宦捷径【`唐书卢藏用始隐山中时有意当世人目为随驾隐士晚乃狥权利务为骄纵素节尽矣司马承祯尝召至阙下将还山藏用指终南曰此中大有佳处承祯徐曰以仆视之仕宦之防径耳藏用大慙`】　并禁月明【`五代史李茂贞居岐为岐王尝以地狭赋薄下令油因禁城门无内松薪以其可为炬也有优者诮之曰臣请幷禁月明茂贞笑而不怒`】　天何言哉【`宋史真宗时有天书见于承天门孙奭言于帝曰天何言哉岂有书也帝黙然`】　逺佞人【`事文聚王荆公与吕恵卿论新法王平甫吹笛于内荆公遣人喻曰请学士放郑声平甫应声曰愿相公逺佞人恵卿深衘之`】　留题斋壁【`人物志宋张伯麟字庆符以明经入太学秦桧主和议百执事相戒以言伯麟覩时事愤之留题斋壁云夫差而忘越王之杀而父乎桧闻之下狱捶楚流吉阳军`】　不忘规戒【`金史海陵登瑞云楼纳凉命杨伯雄赋诗其卒章云六月不知炎郁到清凉防与万方同海陵忻然以示左右曰伯雄出语不忘规戒为人臣当如是矣`】　治道贵静【`又海陵鋭于求治杨伯雄为右补阙修起居注海陵讲论每至夜分尝问曰人君治天下其道何贵对曰贵静海陵黙然明日复谓曰我迁诸部分屯边戍前夕之对岂指是为非静邪对曰徙兵分屯使南北相维长策也所谓静者乃不扰之耳`】　应制规讽【`元史阎复字子髙至元间王磐荐为翰林应奉扈驾上京赋应制诗二章寓规讽意世祖顾和礼霍孙曰有才如此何可不用`】　移置镇纸【`彚苑明耿通为都给事一日成祖览奏牍镇纸金狮敧侧将坠通趋进移置案中上谓曰几危哉通曰古人安不忘危况敢忍视其坠上顾侍臣曰一噐之微置于危处则危置于安处则安况天下大噐也独可置之于危乎擢通大理寺卿`】　不尽有常【`明纪事本末孝宗召问刘大夏曰征敛俱有常何至今而言民穷财尽也大夏对曰正谓其不尽有常耳`】　何患无夷齐【`又王守仁提督江西致仕侍郎李士实素与宸濠通一日守仁见宸濠举宴士实亦在坐宸濠因言上政事阙失外示愁叹士实曰世岂无汤武耶守仁曰汤武亦须伊吕宸濠曰有汤武便有伊吕守仁曰有伊吕何患无夷齐`】　纳桑妇【`见闻录明武宗南廵至南都中使矫诏令泗州进美人善歌吹者数十人时汪应轸以给事斥知泗州上言泗州妇女荒陋且近多流亡无以应敇防臣向募桑妇十余人傥防纳之宫中俾受蚕事实于治化有禆事遂寝`】　但水寛耳【`又明屠渐山谕徳一日欲治仆某怒甚仆惶遽求觧于夫人夫人笑谓买一大鱼来莫测其指渐山嗜鱼见而诧其肥夫人从旁微哂曰但水寛耳仆以此获免`】  

讽五  

原诗汉韦孟讽諌诗序曰孟为楚元王傅又傅子夷王及孙王戊荒滛不遵道孟作诗讽谏曰肃肃我祖国自豕韦黼衣朱绂四牡龙旂彤弓斯征抚宁遐荒总齐羣邦以翼大商迭彼大彭勲绩惟光至于有周歴世防同王赧听谮实絶我邦悠悠嫚秦上天不宁乃睠南顾授汉于京乃命厥弟建侯于楚俾我小臣惟傅是辅兢兢元王恭俭静一惠此黎民纳彼辅弼爰及夷王克奉厥绪咨命不永惟王统祀如何我王不思守保不惟履氷以继祖考事是废逸游是娱犬马悠悠是放是驱所匪徳所亲匪俊唯囿是恢唯谀是信嗟嗟我王汉之睦亲曾不夙夜以休令闻　魏应璩百一诗曰年嵗在桑榆东岳与我期长短有常防迟速不得辞斗酒当为饮无为待来兹室广致凝隂台髙来积阳奈何季世人侈靡及宫墙饰巧无穷极土木被朱光征求倾四海雅意犹未康　晋赵整讽谏诗曰昔闻孟津河千里作一曲此水本自清是谁搅令浊　又诗曰北园有一布叶垂重隂外虽饶棘刺内实有赤心　又諌歌曰不见雀来入燕室但见浮云蔽白日　増辽文妃萧氏作歌讽谏其词曰勿嗟塞上兮暗红尘勿伤多难兮畏彞人不如塞奸邪之路兮选取贤臣直须卧薪尝胆兮激壮士之捐身可以朝清漠北兮夕枕燕云　又歌曰丞相来朝兮劒佩鸣千官侧目兮寂无声养成外患兮嗟何及祸尽忠臣兮罚不明亲戚并居兮藩屏位私门潜畜兮爪牙兵可怜往代兮秦天子犹向宫中兮望太平原赋楚荀况赋曰天下不治请陈危诗天地易位四时异乡列星陨坠旦暮晦冥幽暗登照日月下藏公正无私见谓纵横志爱公私重楼疏堂道徳纯备谗口将将仁人诎约敖暴擅强天下幽险怨失世殃龙为蝘蜓防枭为凤凰比干见剖孔子居匡昭昭乎其智之明也郁郁乎其遇时不祥也拂乎其欲礼义之大行也暗乎天下之晦盲也璿玉瑶琳不知佩也杂布与绵不知异也闾娵子奢莫之谋也嫫母力父莫知喜也以盲为明以聋为聪以危为安以吉为凶呜呼上天曷维其同宋玉讽赋曰楚襄王时宋玉休归唐勒谗之于王曰玉为人身体容冶口多微辞出爱主人之女入事大王愿王疏之玉休还王谓玉曰出爱主人之女入事寡人不亦薄乎玉曰臣尝出行仆饥马疲主人之女翳承日之华披翠云之裘更被白縠之单衫垂珠歩摇来排臣户为臣炊雕胡之饭烹露葵之羮以其翡翠之钗挂臣冠缨为臣歌曰嵗将暮兮日已寒中心乱兮勿多言臣复援琴为秋竹积雪之曲主人女又为臣歌曰内怵惕兮徂玉牀横自陈兮君之傍君不御兮妾谁怨日将至兮下黄泉　又钓赋曰宋玉与登徒子偕受钓于元泉而并见于楚襄王登徒子曰夫元泉天下之善钓者也以三寻之竿八丝之线以出三尺之鱼于数仞之水中可谓无术乎襄王曰善宋玉进曰元泉钓又焉足为大王言乎善钓者其竿非竹其纶非丝其钩非鍼其饵非螾也王曰愿遂闻之宋玉曰昔尧舜禹汤之钓也以圣贤为竿道徳为纶仁义为钩禄利为饵四海为池万民为鱼其钓道微矣非圣孰能察之王曰钓未可见也宋玉曰其钓易见昔殷汤以七十里兴利除害天下归之其饵可谓芳矣南面以掌天下厯载数百到今不废其纶可谓韧矣羣生浸其泽民氓畏其罚其钩可谓善矣功成而不坠名立而不改其竿可谓强矣夫竿折纶絶饵坠钩决鱼失则夏桀殷纣不通夫钩术也　晋陆机豪士赋曰夫立徳之基有常而建功之路不一何则循心以为量者存乎我因物以成务者系乎彼存乎我者隆杀止乎其域系乎物者丰约唯所遭遇落叶微飚以陨而风之力盖寡孟尝遭雍门以泣而琴之感以末何者欲陨之叶无所假烈风将坠之泣不足烦哀响也茍时启于天理尽于民庸夫可以济圣贤之功斗筲可以定烈士之业故曰才未半古功已倍之盖得之于时势也歴观古今儌一时之功而居伊周之位者有矣夫我之自我智士犹婴其累物之相物昆虫皆有此情岂识乎功在身外任出才表哉众心日侈危机将发而方偃仰瞪盼谓足以夸世笑古人之未工忘己事之己拙然后河海之迹堙为穷流一篑之衅积成山岳岂不谬哉故聊赋焉赋曰世有豪士兮遭国颠沛摄穷运之归期当众通之所防茍时至而理尽譬摧枯与振败因天地以运动恒才璅而功大于是礼极上典服尽晖崇仪北辰以葺宇实兰室而桂宫抚玉衡于枢极运万物乎掌中伊天道之刚健犹时至而必諐日防中而弗昃月何盈而不阙袭覆车之危轨笑前乗之去穴若知险而退止趋归蕃而自戢推璇玑以长谢顾万物而髙揖托浮云以迈志岂咎之能集挤为山以自陨叹祸至于何及　増唐张九龄谢白羽扇赋曰当时而用任物所长彼鸿鹄之弱羽出江湖之下方安知烦暑可致清凉岂无纨素彩画文章复有脩竹剖析毫芒提携宻迩摇动馨香惟众珍之在御何短翮之敢当与窃恩于圣后且见持于未央伊昔皋泽之时亦有云霄之志茍效用之得所虽杀身而何忌肃肃鸟羽穆如微风纵秋气之移夺终感恩于箧中　萧颖士伐樱桃树赋曰天宝八载予以前校理罢免降资参广陵太府军事寓居于紫极宫之道学馆庙庭之右有大樱桃髙累数寻条畅荟蔚攒柯比叶拥蔽风景中外斯隔予实恶之惧宼盗窥窬因是为资遂命伐焉聊托兴兹赋以儆夫在位者尔赋曰古人有言芳兰在门不得不鉏眷兹樱之攸止亦在物之宜除观其体异脩直材非栋榦外森沈以茂密中纷错以交乱先羣卉以效谄望严霜以雕换长廊霞截髙殿云骞实吾君聿脩祖徳论道设教之筵宜乎莳以芬馥以贞坚松篠桂桧茝若兰荃猗具羙其在兹尔何徳而居焉擢无庸之琐质防本枝而自庇汨羣林而非据专庙庭之右地虽先寝之式荐岂和羮之正味每俯临乎萧墙奸回得而窥觊于是命寻斧伐盘根宻叶剥攅柯焚朝光无防夕鸟不喧肃肃明明旷荡堦轩【`此赋讽李林甫也`】　宋杨亿君可思赋曰若夫晬穆东房徯望清光定心服物伟量包荒耿求贤兮不及慎乃宪而惟康寘之近署采其寸长遇忠见察浸润无伤丁宁一札在宥三章动羣伦之耸羡曷丹心之弭忘盛宪多忧长卿沈疾退迹东冈之陂举首长安之日色变愁谗消病周田食粟聊强饭于数升江径诛茅姑却埽于一室岂不念悲哀作主畎亩思君羇心蘖苦别绪丝棼岷山一防幸天畿之接畛成周五世庶宰以叅云原论魏曹植令禽恶鸟曰国人有以伯劳生献者王召见之侍臣曰世同恶伯劳之鸣敢问何谓也王曰昔尹吉甫用后妻之谗杀孝子伯竒吉甫后悟追伤伯竒出游于田见鸟鸣于桑其声噭然吉甫动心曰伯奇乎鸟乃抚翼其音尤切吉甫乃顾曰伯劳乎是吾子栖吾舆非吾子飞勿居鸟寻声而栖于盖吉甫遂射杀后妻以谢之故俗恶伯劳之鸣言所鸣家必有尸也此好事者附名为之说而今普传恶之其实否也伯劳以五月而鸣应隂气之动隂为贼害盖贼害之鸟也其声鵙鵙然故俗憎之若其为人灾害愚民之所信通人之所略也鸟鸣之恶自取憎人言之恶自取灭不能有累于当世也而凶人之行弗可易枭鵙之鸣弗可更者天性然也昔荆之枭将巢于呉鸠遇之曰何去荆而巢吴乎枭曰荆人恶予之声鸠曰子如不能革子之音则呉楚之民不易情也为子计者莫若宛颈戢翼终身勿复鸣也昔防朝议者有人问曰宁有闻枭食其母乎有答之者曰尝闻乌反哺未闻枭食其母也问者慙怅不善也得蟢者莫不驯而放之为利人也得蚤者莫不糜之齿牙为害身也鸟兽昆虫犹以名声见异况夫吉士之与凶人乎　増唐杜牧愤河朔三镇之桀骜而朝廷议者专事姑息乃作书名曰罪言其略曰国家自天宝盗起河北百余城不得尺寸人望之若回鹘吐蕃无敢窥者齐梁蔡被其风流因亦为寇未尝五年间不战焦焦然七十余年矣今上策莫如自治中策莫如取魏最下策为浪战不计地势不审攻守是也  

## 御定渊鉴类函卷二百九十六

人部五十五【`谏`】  

谏一  

原尚书曰官师相规工执艺事以谏又曰每岁孟春遒人以木铎徇于路其或不恭邦有常刑　又曰惟木从绳则正后从谏则圣　周官曰保氏掌谏王恶而养国子以道　礼记曰为人臣礼不显谏三谏而不听则逃之子之事亲也三谏而不从则号泣而随之　又曰父母有过下气怡色柔声以谏谏若不入起敬起孝恱则复谏　孔子曰事君逺而谏则讇也近而不谏则尸利也　白虎通曰谏者间也更也是非相间革更其行也谏有五其一曰讽谏二曰顺谏三曰闚谏四曰指谏五曰陷谏讽谏者智也知患祸之萌睹其未然而讽告焉顺谏者仁也出辞逊顺不逆君心闚諌者礼也视君顔色不恱且却恱而复前以礼进退指谏者信也指者质  

也质相其事防谏者义也言国之害忘生为君不避丧身故孔子曰谏有五吾从于讽云云【`详讽一`】　说苑曰有能尽言于君用则留不用则去谓之谏也  

谏二  

原左传曰公将如棠观鱼者僖伯谏曰凡物不足以讲大事其材不足以备器用则君不举焉故春搜夏苖秋狝冬狩皆于农隙以讲事也若夫山林川泽之实器用之资皁隶之事官司之守非君所及也公曰吾将畧地焉遂往陈鱼而观之僖伯称疾不从　又曰宋华父督以郜大鼎赂公纳于太庙非礼也哀伯谏曰君人者将昭徳塞违以临照百官犹惧或失之故昭令徳以示子孙百官于是乎戒惧而不敢易纪律今灭徳立违而寘其赂器于太庙以明示百官百官象之其又何诛焉国家之败由官邪也官之失徳宠赂彰也郜鼎在庙彰孰甚焉　又曰晋侯假道于虞以伐虢宫之竒谏曰虢虞之表也虢亡虞必从之晋不可启寇不可翫一之谓甚其可再乎谚所谓辅车相依唇亡齿寒者虞虢之谓也　又曰晋师为楚所败荀桓子请死晋侯欲许之士贞子谏曰不可林父之事君也进思尽忠退思补过社稷之卫也若之何杀之夫其败也如日月之食焉何损于明晋侯使复其位　逸礼曰卫史防病且死谓其子曰我死治丧于北堂吾生不能进蘧伯玉而退弥子瑕是不能正君也生不能正君者死不能成礼死而置尸于北堂于我足矣灵公往吊问其故其子以父言闻于公公失容曰吾失矣立召蘧伯玉而贵之召弥子瑕而退之徙丧于堂成礼而后去　晏子曰景公有所爱槐令吏守之犯槐者死有过而犯之者君令吏收而拘之将加罪焉晏子谏曰君穷民财力繁钟鼓之乐极宫室之观犯槐者死刑杀不称贼民之深者也君飨国徳行未见于众而刑辟着于国婴恐其不可以莅国子民也公曰善罢守槐之役出犯槐之囚　又曰景公为台台成又欲为钟晏子谏曰君今既已筑台矣又敛于民而为钟则民必哀矣敛民哀以为乐不祥非所以君民也公乃止　又曰景公畋十有八日而不反晏子往见公比至衣冠尽不正望游而驰公见逆劳曰夫子何为遽至国家得无有故乎晏子对曰无恙也虽然婴愿有复也国人皆以君安野而不安国好兽而恶人无乃不可乎公于是罢田即日归　说苑曰晏子复于景公曰朝居严乎公曰朝居严则曷害于治国家哉晏子对曰朝居严则下无言下无言则上无闻矣下无言则谓之喑上无闻则谓之聋聋喑非害治国家而何且合升斗之谷以满仓廪泰山之髙非一石也累卑然后髙也夫治天下者非用一士之言也　吕氏春秋曰卫灵公天寒凿池苑春谏曰天寒起役恐伤民公曰天寒乎哉苑春曰公衣狐裘坐熊席是以不寒今民衣敝不补民则寒矣公曰善令罢役　王孙子新书曰楚荘王攻宋防有臭罇有败酒将军子重谏曰今君防臭而不可食罇酒败而不可饮而三军之士皆有饥色欲以胜敌不亦难乎王曰善　又曰楚荘王坐章华之台侍御数百隋珠照日罗衣从风孙叔敖入谏曰昔桀纣行此而亡今四境内侵诸侯加兵土地日削百姓乖离今君内宠无乃太盛与王再拜曰寡人过矣微子之言社稷几倾于是出宫女之不进者数百人百姓大恱　说苑曰楚荘王筑层台延石千重延壤百里谏者七十二人皆死矣有诸御已入谏曰昔虞不用宫之竒而晋并之曹不用僖负羁而宋并之吴不用子胥而越并之桀杀关龙逢而汤得之纣杀比干而武王得之遂趋出王遽追之曰吾用子之谏先是说寡人者不足动寡人之心故皆至死明日出令有能入谏者吾与为兄弟废层台罢民　又曰楚荘王立三年不听朝令于国曰寡人恶为人臣谏其君者有谏即死无赦苏纵曰处君之髙爵食君之厚禄爱死而不誎则非忠臣也乃入谏王立鼓钟之间左伏杨姬右拥越姬曰吾鼓钟不暇何谏之听纵曰臣闻之好乐者迷荆国亡无日矣王曰善左执纵手右抽佩刀刎钟鼓之悬明日授纵为相　又曰晋灵公造九层台费用千亿谓左右曰敢有谏者斩孙息乃谏曰臣能累十三搏碁加九鸡子其上公曰吾少学未尝见也子为寡人作之孙息即以棊子置其下加九鸡子其上左右慴惧公扶伏气息不续曰危哉危哉孙息曰臣谓是不危也复有危此者公曰愿见之孙息曰九层之台三年不成男不得耕女不得织国用空虚户口减少吏民叛亡邻国谋议将兴兵社稷一灭君何所望公曰寡人之过乃至于此即壊九层之台　吕氏春秋曰越饥请食于吴子胥谏曰不可与也夫吴之与越接土邻境道易人通仇讐敌战之国非吴丧越越必丧吴今将输之粟是长吾仇讐财匮民怨悔无及也吴王不从后吴饥请于越越弗与反攻之夫差为禽　史记曰赵肃侯游大陆出于鹿门大戊午扣马曰耕事方急一日不作百日不食肃侯下车而谢之　又曰始皇长子扶苏谏曰天下初定逺方黔首未集今皆重法绳之臣恐天下不安唯上察之始皇怒使扶苏北监蒙恬于上郡又曰沛公入秦宫室帏帐重寳狗马妇女以千数意  

欲留居之樊哙谏不听张良谏曰夫秦为无道故沛公得至此夫为天下除残贼宜缟素为资今始入秦即安其乐此所谓助桀为虐也且忠言逆耳利于行良药苦口利于病沛公乃还军灞上　又曰髙帝欲以赵王如意易太子叔孙通谏曰太子仁孝天下皆闻之吕后与陛下攻苦食淡其可背哉必欲废适而立少臣愿先伏诛以颈血汚地帝曰公罢矣吾特戏耳叔孙通曰太子者天下根本本一摇天下振动奈何以天下戏　汉书曰郅都景帝时为中郎将敢直谏面折大臣于朝尝从入上林贾姬在厠野彘入厠上欲自持兵救贾姬都伏上前曰亡一姬复一姬进陛下纵自轻奈宗庙太后何太后闻之赐都金百斤上亦赐金百斤　汉武故事曰汲黯谏上曰陛下爱才乐士求之无倦比得一人劳心苦神未尽其用辄已杀之以有限之士资无已之诛陛下欲谁与为治乎　汉书曰薛广徳敢直言谏诤上幸甘泉因留射猎广徳上书曰窃见关东困极民人流离陛下日撞亡秦之钟听郑卫之乐臣诚悼之今士卒暴露从官劳倦愿陛下亟反宫思与百姓同忧乐天下幸甚上即日还　又曰梅福上书諌成帝曰天下之士民有上书求见者辄使诣尚书问其所言言可采取者秩以斗升之禄赐以一束之帛若此则天下之士发愤懑吐忠言嘉谋日闻于上天下之条贯国家之表里烂然可睹矣　又曰哀帝时杜钦谏曰臣闻非仁无以广施非义无以正身今汉承周秦之弊宜抑文尚质表实去伪臣窃有所忧言之拂心逆耳不言则渐日长祸不细臣闻翫色不厌必生好憎之心好憎之心生即爱宠偏于一人　汝南先贤传曰建武八年车驾西征隗嚣郭宪谏曰天下初定车驾未可以动宪乃当车拔佩刀以断车靷【`一作鞅`】帝不从遂上陇其后颍川兵起乃回驾而还帝叹曰恨不用郭宪之言　东观汉记曰张湛为光禄大夫数谏湛常乗白马上每有异政辄言白马生且复谏矣　谢承后汉书曰陈蕃谏桓帝曰当今之世有三空田野空朝廷空仓库空是谓三空加之兵戎未戢四方离散是陛下焦心毁顔坐而待旦之时也岂宜扬旗耀武骋心舆马之观乎　魏畧曰太祖欲征吴而雨霖三军多不愿行太祖知其然恐外有谏者教曰今虽戒严未知所之有谏者死贾逵乃諌太祖怒收逵送狱魏志曰辛毗字佐治能直谏文帝践祚为侍中帝欲  

徙冀州十万戸实河南时旱蝗民饥毗与朝臣俱求见帝知其欲谏作色以见之皆莫敢言毗曰陛下欲徙其计安出帝曰卿谓我徙之非耶毘曰诚以为非也帝曰吾不与卿共议也帝起入内毘随而引其裾帝遂奋衣不还良久乃出曰卿持我何太急耶毘曰今徙既失民心又无以食也帝遂徙其半　吴志曰孙权既为吴王懽宴之末自起行酒虞翻伏地佯醉不持权去翻起坐权于是大怒手劒欲撃之侍坐者莫不惶遽唯大司农刘基起抱权谏曰大王以三爵后杀善士虽翻有罪天下孰知之且大王以能容贤故海内望风今一朝弃之可乎翻由是得免　増经济编曰宋明帝以故第为湘宫寺备极壮丽欲造十级浮图而不能乃分为二新安太守巢尚之罢郡入见帝谓曰卿至湘宫寺未此是我大功徳用钱不少通直散侍郎虞愿侍侧曰此皆百姓卖儿贴妇钱所为佛若有知当慈悲嗟愍罪髙浮图何功徳之有侍坐者失色帝怒使人驱下殿愿徐去无异容又帝好围碁碁甚拙与第一品彭城丞王抗围碁抗假借之曰皇帝飞碁臣抗不能断帝终不悟好之愈笃愿曰尧以此教丹朱非人主所宜好也帝虽怒甚以愿王国旧臣每优容之　又曰北魏中书侍郎髙允好切谏朝廷事有不便允辄求见髙宗尝屏左右以待之或自朝至暮或连日不出羣臣莫知其所言语或痛切髙宗所不忍闻命左右扶出然终善遇之时有上事为激讦者髙宗省之谓羣臣曰君父一也父有过子何不作书于众中谏之而于私室屏处谏者岂非不欲其父之恶彰于外邪至于事君何独不然君有得失不得面陈而上表显谏欲以彰君之短明已之直此岂忠臣所为乎如髙允者乃真忠臣也朕有过未尝不面言至有朕所不堪闻者允皆无所避朕闻其过而天下不知可不谓忠乎允为郎二十七年不徙官髙宗谓羣臣曰汝等虽执弓刀在朕左右徒立耳未尝有一言规正唯伺朕喜恱之际祈官乞爵今皆无功而至王公允执笔佐我国家数十年为益不少不过为郎汝等不自愧乎乃拜允中书令　又曰魏征容貌不逾中人而有胆畧善回人主意每犯顔苦谏或逢太宗怒甚征神色不移太宗亦为霁威尝谒告上冢还言于太宗曰人言陛下欲幸南山外皆严装已毕而竟不行何也太宗笑曰初实有此心畏卿嗔故中辍耳太宗尝得佳鹞自臂之望见征来匿懐中征奏事故久不已鹞竟死懐中　又曰太宗宴近臣于丹霄殿长孙无忌曰王珪魏征昔为仇讐不谓今日同得此宴太宗曰征珪尽心所事故我用之然征每谏我不从我与之言辄不应何也魏征对曰臣以事为不可故谏若陛下不从而臣应之则事遂施行故不敢应太宗曰且应而复谏庸何伤对曰昔尧戒羣臣尔无面从退有后言臣心知其非而口应陛下乃面从也岂稷契事舜之意邪太宗大笑曰人言魏征举止疎慢我视之更觉娬媚正为此耳征起拜谢曰陛下开臣使言故臣得尽其愚若陛下拘而不受臣何敢数犯顔色乎　太平御览曰太宗问褚遂良曰舜造漆器禹雕其俎当年谏舜禹者十余人食器之间苦谏何也遂良对曰雕琢害农事组纂伤女工首创奢淫危亡之渐漆器不已必金为之金器不已必玉为之所以诤臣必谏其渐及其满盈无所复谏太宗以为然　经济编曰太宗好文学而辩敏羣臣言事者上引古今以折之多不能对刘洎上书谏曰帝王之与凡庻圣哲之与庸愚上下相悬拟伦斯絶陛下降恩防假慈顔凝旒以听其言虚襟以纳其说犹恐羣下未敢对况动神机纵天辩饰辞以折其理引古以排其议欲令凡庶何阶应答至如秦政强辩失人心于自矜魏文宏才亏众望于虚说此才辩之累较然可知矣太宗飞白答之曰非虑无以临下非言无以述虑比有谈论遂至烦多轻物骄人恐由兹道形神心气非此为劳今闻谠言虚懐以改　彚苑曰韩休峭直于时政得失言之未尝不尽宗尝猎苑中或大张乐所过差必视左右曰韩休知否已而疏辄至尝引鉴黙黙不乐左右曰自韩休为相陛下无一日欢何不逐之帝曰吾貌虽痩天下必肥且萧嵩启事必顺旨我退而思天下不安寝韩休敷陈治道多讦直我退而思天下寝必安吾用休社稷计耳　唐书曰陆贽劝徳宗于羣臣参日使极言得失听纳无倦兼天下之智以为聪明帝曰朕岂不推诚然上封者惟讥斥人短长非忠直又谏者不宻要须归曲于朕以自取名朕见言事多矣大抵雷同道听加质则穷故顷不诏次对岂曰倦哉贽退而上疏极言不可帝颇采纳又曰宪宗初李绛言古帝王以纳谏为圣拒谏为昏  

今不闻进规纳忠何以知天下事帝曰韦处厚路隋数上疏其言忠切顾卿未知尔由是中外推其靖密　经济编曰宪宗每有军国大事必与诸学士谋之尝逾月不见学士李绛等上言臣等饱食不言其自为计则得矣如陛下何上遂召对白居易因论事言陛下错矣上变色而罢密召绛谓曰居易小臣不逊须令出院绛曰陛下容纳直言故羣臣敢竭诚无隠居易言虽少戅志在纳忠陛下今日罪之臣恐天下各思箝口非所以广聪明昭圣徳也上恱待居易如初上尝欲近猎苑中至蓬莱池西谓左右曰李绛必谏不如且止绛尝面陈吐突承璀专横语极恳切上作色曰卿言太过绛泣曰陛下置臣于腹心耳目之地若臣畏避左右爱身不言是臣负陛下言之而陛下恶闻乃陛下负臣也上怒解曰卿所言皆人所不能言真忠臣也他日尽言皆应如是　唐书曰敬宗将幸东都大臣切谏帝恚曰朕意决矣虽从官宫人自挟无扰百姓有司检料行宫中外莫敢言裴度从容奏国家建别都本备巡幸自艰难以来宫阙署屯百司之区荒圯弗治假岁月完新然后可行仓卒无备有司且得罪帝恱曰羣臣谏朕不及此如卿言诚有未便安用徃耶　又曰刘栖楚敬宗时为右拾遗敬宗视朝常晏数游畋失徳栖楚极谏额叩龙墀血被面李逢吉传诏毋叩头待诏防栖楚捧首立帝动容扬袂使去栖楚曰不听臣言请死于此有诏慰谕乃出　太平御览曰文宗时魏謩为起居舍人紫宸入谢召诫之曰事有不当亟须论奏謩曰臣顷为谏官合伸规讽今居史职职在记言不敢越职逾分帝曰凡两省官并合论事勿拘此言　又曰謩仪容魁伟言论切直与同列上前言事他宰相必委曲规讽唯謩谠言无所畏避宣宗每曰魏謩绰有祖风　经济编曰宣宗欲幸华清宫谏官论之甚切上为之止上乐闻规谏凡谏官论事门下封駮茍合于理多屈意从之得大臣章疏必焚香盥手而读之　又曰宋真宗时冦准为枢密直学士尝奏事殿中语不合帝怒起准辄引帝衣请复坐事决乃退帝嘉之及旱蝗帝召近臣问以得失众以天数对准曰洪范天人之际应若影响大旱之证盖刑有所不平也帝怒起入禁中顷之复召准问以不平状准曰愿召二府至臣即言之二府入准乃曰顷者祖吉王淮皆侮法受赇吉赃少乃伏诛淮以参政沔之弟盗主守财至千万止杖之仍复其官非不平而何帝以问沔沔顿首谢于是切责沔而以准为可大用遂命为枢密副使　宋史曰真宗尝谓李沆曰田锡直臣也朝廷少有阙失方在思虑锡之章奏已至矣若此谏官亦不可得锡耿介寡合未尝趋权贵之门居公庭危坐终日无懈容慕魏征李绛之为人以尽规献替为己任尝曰吾立朝以来章疏五十有二皆谏臣任职之常言茍获从幸也岂可藏副示后谤时卖直邪悉命焚之　宋史纪事曰真宗自封禅之后士大夫争奏符瑞献賛颂崔立独言水发徐兖旱连江淮无为烈风金陵大火是天所以戒骄矜也　又曰仁宗废皇后郭氏敕台谏章奏不得入于是中丞孔道辅谏官范仲淹御史蒋堂等诣垂拱殿伏奏殿门阖不为通道辅扣环大呼吕夷简奏言伏阁请对非太平美事遂出道辅仲淹于外　宋史曰何郯为殿中侍御史言事无所避仁宗曰古有碎首谏者卿能之乎对曰古者君不从谏则臣有碎首今陛下受谏如流臣何敢掠美而归过君父帝欣纳之　又曰唐介劾宰相除拟张尧佐兼四使并言文彦博縁阉侍通宫掖以得执政今显用尧佐益自固结又言谏官吴奎表里观望语甚切直帝怒其奏不视且言将逺窜介徐读毕贬春州别驾改英州梅尧臣李师中皆赋诗激美由是直声动天下士大夫称真御史必曰唐子方而不敢名　经济编曰仁宗时孙沔上言自孔道辅范仲淹被黜凡在缙绅尽懐缄黙乞少霁天威用存国体疏入责知衡山县沔未知有责命复上书曰深宫之中侍左右者刀锯之余恱耳目者艳冶之色宸禁昼严乗舆天远未见款召名臣清问外事询祖宗之纪纲质朝廷之得失徒修简易之名未益承平之化书奏再责永州酒务　宋史纪事曰翰林学士范镇言孔文仲对防草茅疎逺不识忌讳且以直言求之而又罪之恐为圣明之累不听镇以言不用乞致仕复极论青苖之害且曰陛下有纳谏之资大臣进拒谏之计陛下有爱民之性大臣用残民之术疏入王安石大怒自草制极诋之遂以户部侍郎致仕镇谢表畧曰愿陛下集羣议为耳目以除壅蔽之奸任老臣为腹心以养中和之福天下闻而壮之　又曰郑侠以言事得罪编管汀州御史台吏杨忠信谒侠曰御史缄黙不言而君上书不已是言责在监门而台中无人也取懐中名臣谏疏二帙授侠曰以此为正人助　又曰哲宗初政诏百官言朝政阙失榜于朝堂时大臣有不恱者设六事于诏语中以禁遏之曰若隂有所懐犯非其分或扇摇机事之重或迎合已行之令上以观望朝廷之意以侥幸希进下以惑流俗之情以干取虚誉若此者必罸无赦太后封诏草示司马光光曰此非求諌乃拒谏也人臣惟不言言则入六事矣　经济编曰哲宗刘妃多材艺有盛宠既搆废孟后章惇与内侍郝随等相结请妃正位中宫时帝未有储嗣防妃生子茂帝大喜遂立焉邹浩以数论事帝亲擢为右正言乃上疏言贤妃与孟后争宠而孟后废今立之殊累圣徳乞追停册礼帝曰此祖宗故事岂独朕耶盖指真宗立刘徳妃也浩对曰祖宗大徳可法者多矣陛下不之取而效其小疵耶帝变色持其章踌躇若有所思因付于外明日章惇诋其狂妄除名勒停羁管新州初阳翟田画议论慷慨与浩以气节相激厉刘后立画谓人曰志完不言可以絶交矣浩既得罪画迎诸途浩出涕画正色责之曰使志完隠黙官京师遇寒疾不汗五日死矣岂独岭海之外能死人哉愿君毋以此举自满士所当为者未止此也浩茫然自失谢曰君赠我厚矣　又曰孝宗时刘珙自湖南召还初入见帝首论独断虽英主之能事然必合众智而质之以至公然后有以合乎天理人心之正而事无不成若弃佥谋徇私见而有独御区宇之心则适所以蔽四达之明而左右私昵之臣将有乗之以干天下之公议帝嘉纳之授翰林学士复上言世儒多病汉髙帝不恱学轻儒生臣以为髙帝所不恱者特腐儒俗学耳使当时有以二帝三王之学告之知其必敬信功烈不止此因陈圣王之学以明理正心为万事之纲帝称善　又曰知南康军朱熹疏言今宰相台省师傅賔友谏诤之臣皆失其职而陛下所与亲宻谋议者不过一二近习之臣上以蛊惑陛下之心志下则招集天下士大夫之嗜利无耻者盗陛下之权窃陛下之柄使陛下之号令黜陟不复出于朝廷而出于一二人之门名为陛下独断而实此一二人者隂执其柄臣恐莫大之祸必至之忧近在朝夕而陛下独未知之帝读之大怒曰是以我为亡也谕赵雄令分析雄言于帝曰士之好名陛下疾之愈甚则人之誉之愈众不若因其长而用之彼渐当事任能否自见矣帝以为然诏以熹提举江西常平茶盐　宋史纪事曰光宗久不朝重华宫百官力请不听中书舍人陈傅良等上疏极言之帝感悟命驾徃朝百官班立以俟帝出至御屏李后挽留帝入曰天寒官家且饮酒百官侍卫相顾莫敢言傅良趋进引帝裾请毋入因至屏后后叱曰此何地秀才欲斫头邪傅良痛哭于庭后使人问曰此何理也傅良曰子谏父不听则号泣而随之后益怒遂传防罢还内　金史曰陈规字正叔贞祐时为监察御史宣宗尝召文绣署令王寿孙作大红半身绣衣且戒勿令陈规知及成进召寿孙问曰曽令陈规知否寿孙顿首言臣侍禁庭凡宫中大小事不敢为外人言况亲被圣训乎上因叹曰陈规若知必以华饰谏我我实畏其言盖规言事不假借朝望甚重凡宫中举事上必曰恐陈规有言一时近臣切议惟畏陈正叔云　元史曰僧格当国引用党与钩考天下钱谷中外骚动廷臣莫敢言者萨里乃于帝前具陈僧格奸状辞语激烈帝怒谓其诋毁大臣命左右批其颊萨里辩愈力且曰臣与僧格无讐所以力数其罪而不顾身者正为国家计耳茍畏圣怒而不敢言则奸臣何由而除民害何由而息帝悟命帅羽林籍僧格家按诛之　又曰博果宻叅议中书省事时卢世荣阿附僧格言能用已则国赋可十倍于旧帝以问博果宻对曰自昔聚敛之臣如桑宏羊宇文融之徒操利术以惑时君始莫不谓之忠及其罪稔恶着国与民俱困虽悔何及臣愿陛下无纳其说帝不听及世荣以罪被诛帝语之曰朕殊愧卿　又曰有江南人言宋宗室反者命遣使捕至阙下使已发鄂勒欢萨里入谏曰言者必妄使不可遣帝曰卿何以知之对曰若果反郡县何以不知言者不由郡县而言之阙庭必其仇也且江南初定民疑未附一旦以小民浮言辄捕之人人自危徒中言者之计帝悟召使者还俾械繋言者下郡治之立伏果以尝贷钱不从诬之帝曰非卿言几误　经济编曰元武宗时阿克实布哈见帝容色日悴乗间进曰陛下八珍之味不知御万金之身不知爱而惟麴糵是耽妃嫔是好是犹两斧伐孤树未有不颠仆者陛下纵不自爱独不思祖宗付托之重天下仰望之切乎帝恱曰非卿孰为朕言因命进酒阿克实布哈顿首谢曰臣方欲陛下节饮而反劝之是臣之言不信于陛下也臣不敢奉诏左右皆贺帝得直臣　又曰元英宗欲以元夕张灯禁中为鳌山时张养浩以礼部尚书叅议中书省事遂具疏因拜住以谏曰世祖临御三十余年每值元夕闾阎之间灯火亦禁况阙廷宫掖之严尤当戒慎今灯山之构所翫者小所繋者大所乐者浅所患者深帝大怒既而喜曰非张希孟不敢言即罢之赐养浩尚服金织币一帛一以旌其直　元史曰英宗从容谓拜珠曰朕思天下之大非朕一人思虑所及汝为朕股肱毋忘规谏以辅朕之不逮拜珠顿首曰臣等敢不竭忠然事言之则易行之则难惟陛下力行臣等不言则臣等之罪帝嘉纳之　又曰帝尝谓拜珠曰今亦有如唐魏征之敢谏者乎对曰盘圎则水圎盂方则水方有太宗纳谏之君则有魏征敢谏之臣帝善之　明纪事本末曰洪武时以五星紊度日月相刑下诏求言山西平遥训导叶居升闻诏谓人曰今天下有三事其二事易见而患小其一事难知而患大此三者积于吾心久矣况有明诏乎乃上言臣观当今之事太过者有三曰分封太侈也曰用刑太繁也曰求治太速也书奏逮问瘐死狱中又曰洪武十年诏天下臣民言事得实封直达御前又曰仁宗时大理寺少卿戈谦言事过激吕震等交奏其沽名上颇厌之因免谦朝叅杨士竒进曰四方朝觐之臣咸在岂能尽知谦过传之于逺将谓朝廷不能容直言上惕然曰此吕震误朕也遂命士竒书敕引过而待谦如初　又曰宣宗征髙煦旋师驻驆献县陈山劝上移师彰徳袭执赵王令杨士竒草诏士竒曰事须有实天地神岂可欺哉且勅防以何为辞又谓蹇义夏原吉等曰太宗皇帝惟三子今上亲叔二人一人有罪者不可恕其无罪者当厚之庶几仰慰皇祖在天之灵蹇义以士竒言白上不怿然亦不复言移兵矣　献征录曰钟同为御史景帝时积隂晦求直言同上章言父有天下固当传之于子然太子薨逝则知天命有在皇储未建国本无依太上皇于皇上友爱甚周上皇之子兄弟之子犹子也伏惟择日行礼复其储位天下幸甚帝不怿后数日礼部郎中章纶继以复储言有防鞫讯蔓辞连及并下锦衣狱明年南京大理少卿廖荘亦先议及储事至是以考绩来上愤其言下狱被杖左右曰皆钟同倡论乃封大杖入狴杖至百同死狱中　明纪事本末曰天顺间御史杨瑄劾太监曹吉祥忠国公石亨夺民田且言怙宠擅权之罪上顾徐有贞李贤曰御史敢言如此国家之福也吉祥在旁惭惧盛怒欲罪之上不许　又曰孝宗时王恕为吏部尚书遇事敢言时有建白众议谓业已行矣恕言天下事茍未得其当虽十易之不为害若谓已行不及改则古之纳谏如流岂皆未行乎　又曰孝宗召大学士刘健等议日讲事上曰讲书须推明圣贤之防直言无讳若恐伤时过为隠覆不尽虽日进讲亦何益乎且先生辈与翰林诸官是辅导之职皆所当言健对曰臣等若不敢言则其余百官无复敢言者矣上曰然　又曰户部主事李梦阳上书指斥弊政反覆数万言内指外戚寿宁侯尤切至疏入皇后母金夫人及张鹤龄深恨之日泣诉于上前上不得已下梦阳狱科道交章论救金夫人犹在上前泣涕求加重刑上怒推案起既而法司具狱词以请上径批梦阳复职一日刘大夏被召便殿奏事毕上曰近日外议如何大夏曰近释李梦阳中外欢呼至徳如天地上曰梦阳疏内张氏二字【`张氏指外戚犹言张家也`】左右谓其语渉皇后朕不得已下之狱比法司奏上朕试问左右作何批行一人曰此人狂妄宜杖释之朕揣知此辈欲重责梦阳致死以快宫中之忿朕所以即释复职更不令法司拟罪也大夏顿首曰陛下行此一事尧舜之仁也又曰武宗初内侍刘瑾与其党八人为狗马鹰犬歌舞角觝以娱帝瑾尤狯渐用事戸部尚书韩文每退朝对僚属言辄泣下郎中李梦阳曰比言官章入交劾诸内侍章下阁阁下持劾章甚力公诚及此时率诸大臣死争去瑾辈易耳文捋防昂肩毅然曰是也即事勿济吾年足死矣不死不足以报国乃嘱梦阳具疏草曰毋文文览弗省也毋多多览弗竟也疏具遂合九卿诸大臣上言请将太监马永成谷大用张永罗祥魏彬刘瑾邱聚髙凤等缚送法司以消祸萌疏入上惊泣不食诸阉大惧先是科道交章请除羣奸阁议持章不肯下诸阉已窘防诸大臣疏又入于是上遣司礼监八人齐诣阁议一日三至健等卒持不下明日命诸大臣入传谕曰诸大臣爱君忧国言良是苐奴侪侍上久不忍即置之法幸少寛之上自处耳众相顾莫敢出一语韩文曰今海内民穷盗起天变日増羣小辄导上游宴无度荒弃万几文等备员卿佐何忍无言是日诸阉益窘自求安置南京而阁议又持不从时王岳与司礼太监范亨徐智等亦助文等宻奏上上不得已允之待明旦发防捕瑾等下狱而吏部尚书焦芳者故与瑾善遂以所谋泄之瑾瑾等八人遂夜趋上前环跪哭曰害瑾等者岳也于是立命刘瑾入掌司礼监邱聚等分据要任瑾传命榜岳亨智逐之南京而外廷未知也晨伏阙则防下健等知事不可为各上疏求去文等皆罢斥瑾矫诏以刘健谢迁韩文等皆为奸党榜于朝堂　又曰武宗议北征自称威武大将军太师镇国公朱寿巡边以江彬为威武副将军扈行令内阁草敕大学士杨廷和梁储蒋冕毛纪上疏力谏且云万一宗藩中援祖训指此为言陛下何以应之又或以朝无正臣内有奸邪为名陛下之左右与臣等又何以自解不听廷和遂称疾不出上御左顺门召梁储面令草制储对曰他可将顺此制断不可草上大怒挺劔起曰不草制齿此劔储免冠伏地泣谏曰臣逆命有罪愿就死草制则以臣名君臣死不敢奉命良久上掷劔去乃自称之不复草制　又曰正徳十四年制下南巡上欲登岱宗歴徐至南京临苏浙浮江汉祠武当徧观中原时宁王宸濠久蓄异谋人情汹汹翰林修撰舒芬等约羣臣上疏乞留俱防阙下疏先后入上大怒下黄巩陆震等六人锦衣狱命舒芬等百有七人跪午门外五日俱廷杖迁谪有差杖死者十有余人车驾竟不出　又曰世宗兴献议主张璁桂萼之说伯孝宗而考兴献召百官至左顺门敕曰本生圣母章圣皇太后今更定尊号曰圣母章圣皇太后后四日恭上册寳何孟春退草疏逹旦语礼部侍郎朱希周曰此礼复更礼官尤当争之于是希周率郎中余才江必东等上言皇上考孝宗母昭圣已越三年今更定之论忽从中出则明诏为虚文不足取信于天下于是翰林寺部台谏诸臣各上言力争本生二字不宜削章十三上俱留中不报金献民徐文华倡言曰诸疏留中必改孝宗为伯考则太庙无考正统有间矣何孟春曰宪宗朝尚书姚夔率百官伏哭文华门争慈懿皇太后葬礼此国朝故事也杨慎曰国家养士百五十年仗节死义正在今日王元正张翀等遂遮留羣臣于金水桥南曰万世瞻仰在此一举今日有不力争者共撃之于是羣臣俱赴左顺门跪伏有大呼髙皇帝孝宗皇帝者帝闻命司礼监谕退羣臣仍伏不起自辰至午帝怒命收繋诸为首者丰熙张翀等八人于狱杨慎王元正乃撼门大哭一时羣臣皆哭声震阙廷上大怒悉逮繋之于是编修王相等一百八十余人各杖有差病创卒者凡十九人　又曰嘉靖四十四年户部主事海瑞上言陛下谬谓长生可得一意修元土木兴作二十余年不视朝政法纪弛矣数行推广事例名器滥矣二王不相见人以为薄于父子以猜疑诽谤戮辱臣下人以为薄于君臣乐西苑而不返大内人以为薄于夫妇今愚民之言曰嘉者家也靖者尽也谓民穷财尽靡有孑遗也然而内外臣工修斋建醮相率进香天桃天药相率表贺理之所无断可见已民熙物洽薫为防和陛下性中真药也道与天通命由我立陛下性中真寿也疏上帝大怒命逮繋下镇抚司  

谏三  

原后圣　臣直【`上详諌一　汉书薛广徳为御史大夫直言谏诤上出便门欲御楼船广徳顿首曰宜从桥陛下不听臣臣自刎以血污车轮上不悦光禄大夫张猛进曰臣闻君圣臣直乗船危就桥安上乃从桥`】　当车　扣马【`尚书洪范五行传昌邑王贺为帝天隂七日书夜不见日月贺欲出行光禄大夫夏侯胜当车諌曰天久隂不雨臣下有谋上者陛下欲何之　崔鸿前秦录苻坚如邺狩于西山伶人王洛扣马而谏乃止`】　污轮　折槛【`上详前　汉书成帝时朱云上疏求见公卿在前云曰愿赐上方斩马劔断佞臣一人以厉其余因指言张禹上大怒曰庭辱师傅罪死不赦御史将云下云攀殿槛槛折呼曰臣得下从龙逢比干游于地下足矣左将军卒庆忌叩头流血谏曰此臣素狂直使其言非固当容之上意解及当治槛上曰勿易因而葺之以旌直臣`】　逆耳　拂心【`并详諌二`】　三责　五失【`晏子春秋景公游大阜望齐国曰呜呼古而无死何如晏子曰古而无死则太公长有齐国公不恱无几梁邱据乗六马公曰据与我和乎晏子曰此同也公作色无几公使禳彗星晏子曰天教也若受諌贤圣彗星将亡公色不恱及晏子卒出位屏而泣曰昔夫子一日三责我今孰责寡人乎　王隠晋书齐王冏辅政骄矜多过郑方諌曰王安不虑危眈于酒色其失一王檄命当使天下穆如清风今则不然其失二囬夷交侵不以为念其失三兴义人劳穷苦不闻赈救之令其失四又与义兵论功未息其失五冏曰孤不能以致五阙若无子则不闻其过`】　断鞅　揽辔【`上详諌二　段龙西凉记吕纂驰骋游猎或马奔沟堑之间殿中侍御史王回控马谏曰陛下宜忆袁盎揽辔之言`】　犯顔　逆意【`后汉书铫期重于信义在朝廷忧国爱主其有不得于心必犯顔谏争　魏志明帝时卫顗上疏曰顺顔者爱所由生逆意者恶所从至故人皆顺顔而避逆意`】　屏几　回舆【`崔鸿前凉录张骏防羣僚议欲严刑峻制众咸以为宜参军黄斌进曰臣未见其可尊亲犯令则令不行矣骏屏几改容曰微黄生吾不闻过矣　后汉书帝尝出铫期免冠顿首车前曰古今之戒变不意而成不愿陛下微行数出帝为回舆而还`】七人　一士【`孝经天子有争臣七人虽无道不失天下史记商君传千人之诺诺不如一士之谔谔`】　伏蒲　削藁【`汉书元帝欲废太子史丹直入卧内顿首伏青蒲上泣諌注以青防地曰青蒲　魏志陈羣前后宻諌得失每上封辄削藁人多讥其黙后乃知之`】　刃斩　兵临【`左传析父谓子革吾子楚国之望也今与王言如响国其若之何子革曰摩厉以须王出吾刃将斩矣注以已喻锋刃欲自摩厉以斩王之淫慝　鬻拳强諌楚子楚子弗从临之以兵惧而从之鬻拳曰吾惧君以兵罪莫大焉遂自则也`】　补衮阙　识履声【`诗衮职有阙唯仲山甫补之汉书郑崇为尚书仆射数諌争上初纳用之每见曵革履上笑曰我识郑尚书履声`】　面折　头轫【`汉书陈平谓王陵曰面折廷争我不如君安刘氏宗庙君不如我　后汉书光武尝欲出游申屠刚以陇蜀未平不宜宴安逸豫不见听遂以头轫乗舆轮帝遂为止注轫谓以头止车轮也`】　无隠　勿欺【`礼事君有犯无隠下见论语`】　辅台徳　格君心【`书朝夕纳诲以辅台徳注台我也　下见孟子`】　造辟　规王【`谷梁传古者造辟而言诡辞而出　诗序沔水规宣王也`】　危言危行启心沃心【`上见论语　书启乃心沃朕心`】　不密则失　有益则为【`易君不宻则失臣臣不宻则失身　礼为人臣者杀其身有益于君则为之`】　稽于众　逆于心【`书稽于众舍己从人　又有言逆于汝心必求诸道`】　有谏无讪　余违汝弼【`上见礼下见书`】　止妾为妻　以规为瑱【`国语司马子期欲以其妾为内子访之左史倚相曰吾有妾而愿欲笄之其可乎对曰昔先大夫子囊违王之命諡子夕嗜芰子木有羊馈而无芰荐君子曰违而道谷阳竖爱子反之劳也而献饮焉以弊于鄢尹申亥从灵王之欲以陨干谿君子曰从而逆君子之行欲其道也故进退周旋唯道之从夫子木能违若敖之欲以之道而去芰荐吾子经楚国而欲荐芰以干之其可乎子期乃止　楚灵王虐白公子张骤谏王病之曰子复语不谷虽不能用吾憗寘之于耳对曰赖君之用也故言不然巴蒲之犀□兕象其可尽乎其又以规为瑱也`】　传言　献艺【`左传自王以下各有父兄子弟以补察其政史为书瞽为诗工诵箴谏大夫规诲士传言庻人谤商旅于市百工献艺故夏书曰道人以木铎徇于路官师相规工执艺事以諌正月孟春于是乎有之谏失常也`】　箴谏规诲【`并见上`】　列士献诗　庶人传语【`国语天子听政使公卿至于列士献诗瞽献典史献书师箴赋蒙诵百工諌庻人传语近臣尽规亲戚补察瞽史教诲耆艾修之而后王斟酌焉是以事行而不悖`】　旅贲之规　御之箴【`国语卫武公年九十五犹箴儆于国曰自卿以下至于师长士茍在朝者无谓我老耄而舍我我闻一二之言必诵志而纳之以训道我在舆有旅贲之规位宁有官师之典倚几有诵训之谏居寝有御之箴临事有瞽史之道宴居有师工之诵史不失书蒙不失诵以训御之于是乎作懿戒以自儆也`】　增恳愊　謇正【`唐书髙祖猎亲格虎禇亮恳愊致谏帝纳其言　后汉书韦彪上议曰谏议之职应用公直之士通才謇正有补益于朝者`】　沉密　鲠切【`唐书李晟在凤翔尝谓僚佐曰魏征好直谏余窃慕之行军司马李叔度曰此缙绅儒者事公勲徳何希是哉晟敛容曰司马失辞矣晟任兼宰相知朝廷得失而不言何以为臣哉叔度慙而退及在朝廷上有所顾问极言无隠而性沉宻未尝泄于人事文聚宋萧燧字照邻迁谏议大夫入谢孝宗曰卿论议鲠切不求名誉纠正奸邪不防仇怨故制词谓善不近名仁必有勇道上意也`】　碎衣　隠柱【`经济编宋徽宗时童贯与黄经臣用事陈禾上书言贯经臣怙宠弄权之罪愿亟窜之逺方论奏未终帝拂衣起禾引帝衣请毕其说衣裾落帝曰正言碎朕衣矣禾言陛下不惜碎衣臣岂惜碎首以报陛下此曹今日受富贵之利他日陛下受危亡之祸言愈切内侍请帝易衣帝却之曰留以旌直臣　通鉴隋帝问侍臣盗贼宇文述曰渐少帝曰比从来少几何对曰不能什一纳言苏威引身隠柱帝呼前问之对曰但患渐近帝曰何谓也威曰他日贼据长白山今近在汜水且徃日租赋丁役今皆何在岂非其人皆化为盗乎帝不悦而罢`】　遂良还笏　元亮置笏【`唐书髙宗将废王皇后立武昭仪禇遂良谏不听乃置笏殿阶曰还陛下笏解巾叩头流血帝大怒令引出崔元亮清慎介特太和时改諌议大夫朝廷推为宿望郑注搆宋申锡元亮率谏官叩延英苦诤反复数百言文宗未谕元亮置笏在陛复言帝悟人服其不挠`】设谏鼓　请谏纸【`唐书吴兢疏云尧设諌鼓　事文类聚白居易与元稹书云仆为諌`】  

【`官月请諌纸`】　殿上虎　朝阳凤【`人物志宋刘安世字器之哲宗时歴台谏知无不言言无不尽其面折廷諌至雷霆之怒赫然则执简却立天威少霁复前极论一时奏对且前且却者或至四五殿廷观者皆流汗缩竦目之曰殿上虎　献征录明林俊初授刑部员外郎时妖僧继晓挟近幸梁方以秘术进得被殊眷发内帑数十万营建大镇国永昌寺俊上疏极论请斩继晓而黜方言甚激烈宪宗怒俊自知必死寻下诏狱对益厉谪姚州判官时言路久塞台諌噤不敢作一语俊直声振海内人比之凤鸣朝阳云`】惜台纲　论谏职【`元史文宗时台臣尝奏除目文宗以笔涂一人姓名而缀将作院官闾闾之名台臣言闾闾为人诙谐惟可任教坊司若以居风纪则台纲埽地矣文宗乃止　宋史理宗时洪咨夔召入因论台諌失职有云月课将临笔不敢下称量议论之异同揣摩情分之厚薄可否未决吞吐未能其相率勇徃而不顾者恭请圣驾欵谒景灵宫而已台臣深衔之`】　介亦好异　浩不知几【`事文类聚庆厯中余靖欧阳修王素蔡襄为諌官力引石介时范仲淹曰石介刚正天下所闻然性亦好异使为谏官必以难行之事责人君以必行少拂其意则引裾折槛叩头流血无所不为主上虽冨有春秋然无失徳朝廷政事亦自修举安用如此谏官也　经济类编有曽诞者尝三以书劝邹浩论孟后事浩不报及浩以谏废诞作玉山主人对客问以讥浩不能力諌孟后之废而俟朝廷过举乃言为不知几云`】　昼度夜思　身退言行【`唐书元和时李绛见浴堂殿帝曰比谏官多朋党论奏不实皆陷谤讪欲黜其尤者若何绛曰此非陛下意必憸人以此营误上心自古纳谏昌拒谏亡夫人臣进言岂易哉君尊如天臣卑如地如有雷霆之威彼昼度夜思始欲陈十事俄而去五六及将以闻则又惮而削其半故上逹者财十二虽开纳奨励尚恐不至今乃欲谴诃之使直士杜口非社稷利也帝曰非卿言我不知谏之益　献征录明陈让字原礼为御史肃皇帝嗣统迎兴献太后入张太后仍以藩妃礼遇之两宫以是有郤巨侠刘东山者睥睨两宫间将以竒论取富贵乃令其党搆诬张鹤龄兄弟有逆谋词连宫禁诸司不敢出一语让捕东山下狱究其罪东山度不可脱令其党告变且诬让为张氏羽翼并下狱让从狱中上疏谓陛下有帝舜克谐底豫之孝而东山乃敢公言暴秦迁母之事宜亟正典刑以安宗社上览疏意稍解防西曹鞫东山所奏无验并其党伏诛让得还职已而兴献后登遐廷议迁兴献帝合葬天寿让以藩王不宜入祔皇陵乃借堪舆说显陵气脉不可泄请以衮帔交葬便上初览奏怒甚投疏于地少顷复取视曰此言亦是于是遂定不迁之议而执政从旁挤公竟赐罢然公身虽退而言则已行矣`】　面折廷诤　爱君忧国【`元史窦黙于国家大计面折廷诤人谓汲黯无以过之　太宗素嗜酒日与大臣酣饮耶律楚材屡谏不听乃持酒槽铁口进曰麴糵能腐物铁尚如此况五脏乎帝悟语近臣曰汝曹爱君忧国之心岂有如乌尔图萨哈勒者耶敕近臣进酒三钟而止乌尔图萨哈勒者盖国语长髯人也`】　汲黯之戅　陆贽之锐【`汉书武帝方招文学儒者曰吾欲云云黯对曰陛下内多欲而外施仁义奈何欲效唐虞之治乎上怒变色而罢朝公卿皆为黯惧上退谓人曰甚矣汲黯之戅也　唐书陆贽以上知待之厚事有不可常力争之所亲或规其太锐贽曰吾上不负天子下不负所学他无所恤`】　原匡救其恶　弥缝其阙【`并白帖`】　夙夜在公　日月献纳　一言兴　三进及霤【`左传晋灵公不君赵盾士季患之将谏士季曰谏而不入则莫之继也防请先不入则子继之三进及霤而后视之曰吾知所过矣`】　直能寤主　仁有杀身　献可替否治烦去惑　开谏诤之道　辟忠谠之门　况当不讳之朝　宜励勿欺之节　将表効于公忠　岂敢辞于戮辱　既非言逊之朝　讵有身危之虑　居常不能寤主　临难徒欲爱身　辞亲防名则将身许　危君陷恶何以臣为　谠言嘉谋匡其不及　绳愆纠缪格其非心　思纾国之难惟有尽忠　奋振主之威如何无罪　在于交友犹忠告而道之　矧伊君臣实恶讦为直者　尽忠守死诚谓杀身之仁　非罪陷刑是重纳君之恶　殷人守死虽曰比干之贤　鲁史正名终书泄冶之罪【`上详殷本纪下详春秋`】　增言切直则不用而身危不切直则不可以明道【`并经济编`】　爱其忤以拔忠贤恶其顺以去佞邪　黄帝立灵台之议者上观于贤  

也　唐尧有衢室之问者下听于人也【`通鉴前编黄帝始受河图得其五要乃设灵台立五官以叙五事　尧治天下五十载不知天下治与不治乃微服游于康衢闻童謡曰立我烝民莫匪尔极不识不知顺帝之则`】　髙祖舍周昌桀纣之譬　孝文嘉袁盎人豕之讥【`汉书周昌尝燕入奏事髙帝方拥戚姬昌还走帝逐得昌项问曰我何如主也昌仰曰陛下即桀纣之主也于是上笑之　文帝幸上林皇后慎夫人从常同坐袁盎引郤慎夫人坐夫人怒不肯坐上亦怒盎因前说曰臣闻尊卑有序则上下和今陛下既以立后慎夫人乃妾妾主岂可以同坐哉且陛下幸之则厚赐之陛下所以为慎夫人乃适所以祸之也独不见人豕乎于是上说入语慎夫人赐盎金五十斤人豕谓戚夫人也`】　口给者事或非信　辞屈者理或未穷汲黯在廷以平津为多诈　张昭论将以鲁肃为麄  

疎【`公孙封平津侯详汉书　下详吴志`】　言路开则忠言谠论得以上逹而化理成　言路闭则奸防邪佞得以下恣而治道隳【`并献征录`】　城门闭言路开　城门开言路闭【`宋靖康时事详宋史纪事`】  

## 御定渊鉴类函卷二百九十七

人部五十六【`谏　谤谏　不谏附对见　对问`】  

谏四  

原开说【`魏志明帝时百姓凋匮而役务方殷卫觊上疏曰非破家为国杀身成君者谁犯顔色触忌讳建一言开一说哉`】　违不忘谏【`左传取郜大鼎于宋臧哀伯谏云云周内史闻之曰臧孙逹其有后于鲁乎君违不忘諌之以徳`】　不恶切谏【`汉书明主不恶切谏以博观忠臣不避重诛以直谏`】　询于刍荛【`诗`】　询兹黄髪【`书`】　师氏诏王【`周礼师氏掌以媺诏王注告王以善道也媺古美字`】　小人之箴【`书无或敢伏小人之攸箴`】　増假辞色【`唐书太宗神采英毅羣臣进见者皆失举措太宗知之每见人奏事必假以辞色冀闻规谏`】　争枉直【`又徐有功迁秋官郎中时周兴来俊臣以周内穷诋相髙朝野震恐莫敢正言独有功数犯顔争枉直所全活甚众`】　善愧人【`汉书龚遂字少卿忠厚刚毅有大节为昌邑郎中令王动作不正内谏争于王外责传相引经义陈祸福至于涕泣蹇蹇无已面刺王过王至掩耳起走曰郎中令善愧人`】　面称过【`后汉书爰延字季平性质直侍中帝游上林苑从容问延曰朕何如主也对曰为汉中主帝曰何以言之对曰尚书令陈蕃任事则治中常侍豫政则乱是以知陛下可与为善可与为非帝曰昔朱云廷折栏槛今侍中面称朕过敬闻阙矣`】　务存大体【`言行录宋陈忠肃公瓘字莹中在言路知无不言然`】  

【`议论持平务存大体弹撃不以细故未尝及人私过`】　不喜弹劾【`献征录明陈司寇寿初在諌垣时论时政指陈得失无所隐惟不喜弹劾曰吾父戒我勿作刑官枉人而言官枉人尤甚顾可轻耶`】　曲致忠恳【`宋史寿王不豫起居舍人彭年连疏请对不报属帝视朝年不离班位伏地扣额血渍甃甓帝曰素知卿忠直欲何言年奏今日事何大于过宫余端礼曰扣额龙墀曲致忠恳臣子至此岂得已耶帝曰知之然犹不徃`】　未尝缄黙【`元史库库尝谓人曰天下事在宰相当言宰相不得言则台諌言之台谏不敢言则经筵言之备位经筵得言人所不敢言于天子之前志愿足矣故于时政得失有当匡救者未尝缄黙`】　开谏诤之门【`金史世宗尝召问伊喇履曰朕比读贞观政要见魏征嘉谋忠节良可称叹近世何故无如征者履曰忠嘉之士何代无之但上之人用与不用耳且海陵杜塞言路天下缄口习以成风愿陛下惩艾前事开谏诤之门天下幸甚`】　用已试之人【`献征录明治初储瓘请召谪降主事张吉王纯等五人曰与其旋求敢谏之士不若先用已试之人`】　上封自作草【`后汉书第五伦为司空奉公不挠言事无所依违诸子谏止辄叱之每上封自作草不复示吏`】封章无阙日【`唐书敬宗时李渤为谏议大夫时政移近幸纪律荡然渤劲正不顾患封章无阙日天子虽防昬亦感悟`】　回天之力【`又张元素谏太宗修洛阳宫魏征叹曰张公论事有回天之力`】求言之诏【`经济编宋陈瓘论求言之诏未及旧弼切虑耆徳故老久去朝廷或在谪籍或已`】  

【`得谢忠于徇国意欲有言然应诏则非旧弼之体密贡封事则有强防之嫌若非圣问俯及则黄耉之言或不乐告愿因侧身惧变之时明示宪老乞言之礼必有嘉谋来助初政`】　谏官得随入阁【`唐书太宗尝谓王珪曰正主御邪臣不可以致治正臣事邪主亦不可以致治唯君臣同徳则海内乂安朕虽不徳幸诸公数相谏正庶致天下于太平珪进曰古者天子有争臣七人谏不用则相继以死今陛下开圣听采刍言臣敢竭狂瞽万分之一帝恱乃诏谏官得随中书门下及三品官入阁`】　諌官入奉朝请【`宋史庆厯三年田况言諌诤之臣不得入奉朝请臣在谏院每闻一事皆诸处采问比及论列或至后时今若令諌官日奉朝请则可以日闻朝廷之事矣诏每日赴内朝`】　中外以言为讳【`唐书髙宗既封泰山欲徧封五岳作奉天宫于嵩山之南御史里行李善感谏曰陛下封泰山告太平致羣瑞与三王五帝比隆矣数年不稔饥莩相望陛下宜恭黙思道以禳灾谴更广营宫室劳役不休天下莫不失望上不纳自褚遂良韩瑗之死中外以言为讳几二十年及善感始谏天下皆喜`】　阁中奏事久废【`又穆宗立不恤国事郑覃与崔郾等廷对进諌帝不怿顾宰相萧俛曰是皆何人俛曰谏官也帝意解因诏覃曰阁中殊不款款后有为我言者当见卿延英时阁中奏事久废至是士相庆`】　直至御前【`元史特们德尔奏比诏内外直言得失今上封事者或径至御前乞令臣等阅视乃入奏仁宗曰言事者当直至御前如细民诉讼者则禁之`】　不由门下【`事文类聚宋王岩叟迁左司谏一日并命执政其间有不协士望者公方权给事中即缴奏既而命下遂不由门下省以出公复上疏云命令斜出尤捐纪纲凡八上章命竟寝`】　疏辞密封【`唐书徳宗使人谕陆贽曰自今要重之事勿对赵憬陈论当密封手疏以□贽上奏曰昨臣所奏惟憬得闻陛下委曲防防是即心膂之内尚有形迹之拘职同事殊鲜克以济恐爽无私之徳且伤不吝之明`】　不进揭帖【`明史纪事孝宗尝召刘大夏于便殿谕之曰事有不可每欲召卿议又以非卿部事而止今后有当行当罢者卿可揭帖启朕大夏对曰不敢上问何也曰臣下以揭帖进朝廷以揭帖行何异前代斜封墨敕陛下宜逺法帝王近法祖宗事之可否外付府部内咨阁臣可也如用揭帖上下俱有弊且非后世法臣不敢效顺上称善`】　颇厌其数【`宋史鲁宗道风闻多所论列帝颇厌其数后因对自讼曰陛下用臣岂欲徒事纳諌之虚名邪臣窃耻尸禄请得罢去帝抚谕良久他日书殿壁曰鲁直`】　谏行足矣【`事文类聚韩忠献为右司諌朝廷欲以知制诰宠其尽言公曰諌行足矣因取美官非本意也`】　嘉王酒悲【`五代史蜀王衍年少荒淫与诸狎客妇人日夜酣饮尝以九日宴宣华院嘉王宗寿以社稷为言言发流涕韩昭等曰嘉王酒悲尔诸狎客共以慢言嘲谑之坐上喧然衍不能省也`】　希宪木强【`元史防希宪每奏议帝前论事激切无少回惜帝曰公昔事朕王府多所容受今为天子臣乃尔木强邪希宪对曰王府事轻天下事重一或面从天下将受其害臣非不自爱也`】前后章十九上【`宋史仁宗时范镇请建储前后章十九上待命百余日防髪皆白`】　奏疏数十万言【`又真徳秀立朝不满十年奏疏将数十万言皆切当世要务直声震朝廷四方人士诵其文想见其风采`】　六月二十余奏【`又魏了翁在朝凡六月前后二十余疏`】　半岁一百八疏【`又建中靖国间给事中任伯雨为右正言半岁之间凡上一百八疏`】　诚结主知【`元史窦黙尝与刘秉忠刘肃商挺侍上前黙言君有过举臣当直言都俞吁咈古之所尚今则不然君曰可臣亦以为可君曰否臣亦以为否非善政也明日复侍帝于幄殿猎者失一鹘帝怒侍臣或从傍大言谓宜加罪帝恶其迎合命杖之释猎者不问既退刘秉忠等贺黙曰非公诚结主知安得感悟至此`】　諌或不入【`又虞集每承顾问及古今政治得失必委曲尽言或随事规谏出不告人谏或不入归家悒悒不乐家人见其然不敢问其故`】　四铁御史【`献征录明世宗时冯恩为御史时汪鋐以上宠势张甚性愎而险阿防时相防彗星见遂极论汪大夫为腹心彗并及二相上恚甚逮下诏狱律斩时汪骤迁太宰寻当论决例防审南阙门汪太宰时秉笔故令校卒持公转膝面之公即起立不跪太宰怒谓汝上书欲死我死今不在我手耶公叱曰若安能死我即重我不过磔若又安能磔我太宰益怒谓囚何敢叱大臣公曰大臣而无君人人得诛之何但叱为太宰怒甚推案下欲拳公公应之声益厉观者咸啧啧称叹曰是御史始者以其膝铁也其辩口则亦铁今者觉其胆与骨皆铁矣因目公为四铁御史上所使诇事者密以闻上为动容减死戍雷州`】　两系诏狱【`又杨爵为御史嘉靖间上封事大约谓天下大事足以失人心而致危乱者五一则辅政者防郭翊国虣为巨蠧二则冻馁之民闵不忧恤而为方士修雷坛三则大小臣工弗覩朝仪宜慰其望四则名器滥及道流出入禁内五则挫折谏臣上震怒逮北镇抚司推究考掠备至部郎周天佐御史浦鋐以申救棰系狱中爵禁五年上防修万灵明庭之仪祝厘得仙箕释此三人者遂与周怡刘魁同释随复逮之三人又繋三年始得释`】  

谤谏【`附`】  

原设木　防川【`通鉴前编尧设诽谤之木使天下得攻其过　国语厉王虐国人谤王王怒得卫巫使监谤者以告则杀之国人莫敢言道路以目王喜告召公曰吾能弭谤矣召公曰是障之也防民之口甚于防川川壅而溃伤人必多`】　恶讪　赏谤【`论语恶居下流而讪上者　国防齐威王下令曰有谤议于市朝闻寡人之耳者受下赏`】　相彼君子犹恶称人之恶　矧伊忠臣岂宜主之过【`并白帖`】　增如石投水【`唐书李纲为太子少保太子建成昵近小人纲屡諌不听乞归帝曰卿向者为潘仁长史乃耻为朕尚书邪纲曰潘仁贼也每欲妄杀臣諌之辄止为其长史可以无愧陛下创业明主臣所言如石投水于太子亦然臣何敢久汚天台辱东朝乎帝改容谢之`】　有益于国【`又吴兢言古者设诽谤之木欲闻已过今之封事谤木比也使所言是有益于国使所言非无累于朝陛下何遽加斥逐以杜塞言路`】　狂夫之言【`又中牟丞皇甫徳参上言修洛阳宫劳人收地租厚敛俗好髙髻盖宫中所化太宗怒谓房元龄等曰徳参欲国家不役一人不斗租宫人皆无髪乃可其意邪欲治其谤讪之罪魏征諌曰贾谊当汉文帝时上书云可为痛哭者一可为流涕者二自古上书不激切不能动人主之心所谓狂夫之言圣人择焉太宗乃赐绢二十匹随拜监察御史`】　除妖谤法【`魏志文帝践祚以髙柔为治书侍御史时人数有诽谤妖言帝疾之有妖言辄杀而赏告者柔上疏请除妖谤赏告之法帝下诏敢以诽谤相告者以所告罪罪之于是遂絶`】　何廷折我【`唐书栁范贞观中为侍御史时吴王恪好田猎范弹治之太宗曰权万纪不能辅导恪罪当死范进曰房元龄事陛下犹不能谏止田猎岂独罪万纪帝怒拂衣起顷之召谓曰何廷折我范谢曰主圣则臣直帝乃解`】　讪谤削籍【`献征录明嘉靖时程文徳以礼部侍郎兼翰林学士撰元文文徳素讲理学所撰不称防调南京工部侍郎文徳疏辞劝上享安静和平之福上益怒以为讪谤命削籍`】  

不諌【`附`】  

原陷主　弃君【`汉书汲黯曰天子置公卿辅弼之臣宁令从防承意陷主于不义乎　左传君子谓华元乐举于是不臣君生则纵其欲死又益其侈是弃君于恶何臣之为`】　增责以不谏求之不言【`唐书太宗时杜淹言郅懐道可用帝问状淹曰懐道在隋为吏部主事方炀帝幸江`】  

【`都羣臣迎阿独懐道执不可帝曰卿时何云曰臣与众帝折曰事君有犯无隠卿直懐道者何不谠言谢曰臣位下又顾諌不从徒死无益帝曰既以君不足諌尚何仕食隋粟忘隋事忠乎帝又笑问曰卿在隋不諌宜世充亲任胡不言对曰固尝言不见用帝曰世充愎諌饰非卿若何而免淹辞穷不得对帝勉曰今任卿已可有諌未荅曰愿无隠　宋史仁宗诏曰朕于卿大夫才不能尽知面不能尽识若不采其言而观其行审其意而察其忠则何以见器识之浅深知任用之得失若言之不入罪实在予茍求之不言咎将谁执`】　原宁违忤以纳善　岂顺从而忘危【`并白帖`】　事上以忠则宜身许　陷君于恶何用臣为　茍頼其荣是为尸利不匡其失宜及墨刑【`礼近而不谏则尸利也书臣下不匡其刑墨`】　陈忠谠之言犹闻有赏　废献替之义安得无辜　君子立诚犹不成人之恶　忠臣励节岂可从君之昬　増大臣重禄而不极谏　小臣畏罪而不敢言【`并经济编`】　甘心立仗之马　喑口朝阳之凤【`唐书李林甫谓諌官曰公等不见立仗马乎立仗马终日无声饫三品刍豆一鸣则斥之矣后虽欲不鸣得乎　下见諌三`】　原祸受其咎【`左传医和谓赵孟曰国之大臣荣其宠禄有灾祸兴而无改焉必受其咎今君滛以生疾主不能御天命不佑`】増犹踵弊风【`唐书髙祖考第羣臣以李纲孙伏伽为第一因谓裴寂等曰隋氏以主骄臣謟亡天下朕即位以来每虚心求諌唯李纲差尽忠欵孙伏伽可谓诚直余人犹踵弊风俛首而已岂朕所望哉`】岂独无事【`又髙宗尝谓五品以上曰顷在先帝左右见五品以上论事或仗下面陈或退上封事终日不絶岂今日独无事邪何公等皆不言也`】　弥缝其间【`元史鄂尔根萨里与僧格同视事及僧格败帝问僧格为政如此卿何故无一言对曰臣未尝不言陛下方信任之彼所忌独臣臣言抱柴救火不若弥缝其间使无伤国家大本而已帝然之`】  

谏五  

増诗宋石介庆厯圣德诗曰于惟庆厯三年三月皇帝龙兴徐出闱闼晨坐太极昼开阊阖初闻皇帝蹙然言曰予祖予父付予大业予恐失坠实赖辅弼汝得象殊重慎微密汝仍相予笙镛斯协昌朝儒者学问该洽汝贰二相庶绩咸秩惟汝仲淹汝诚予察为予司谏正予门闑为予京兆堲予谗说予晩得弼予心弼恱以道辅予弼言深切谏官一年疏奏满箧侍从周岁忠力廑竭曰衍汝来汝予黄发事予二纪毛秃齿豁心如一兮率履弗越遂长枢府兵政无蹶予早识琦琦有竒骨其人浑朴不施剞劂可属大事敦厚如勃琦汝副衍知人予哲惟修惟靖立朝防防言论磥砢忠诚特逹屡进直言以补予阙素相之后含忠履洁昔为御史几叩予榻襄虽小官名闻予彻刚守粹慤与修俦匹并为谏官正色在列上倚辅弼司予调燮下頼谏诤维予纪法左右正人无有邪孽予望太平日不逾浃【`时吕夷简罢相章得象晏殊贾昌朝韩琦范仲淹富弼同时执政而欧阳修蔡襄王素并为谏官夏竦既拜复夺之以杜衍代介喜曰此盛事也乃作此诗`】  

原赋唐谢偃惟皇诫徳赋曰惟皇王之迭代信歩骤之殊规莫不虑失者常得懐安者必危是以战战栗栗日慎一日守勤守俭去奢去逸外无荒禽内无荒色惟贤是授惟民斯防则三皇不足四五帝不足六若夫恃智骄力狠戾倔强忠良是弃謟佞斯奨构崇台以造天穿深池而絶壤厚赋重役积寳藏镪无罪加刑有功不赏则夏桀可二殷辛易两  

原表魏曹植谏伐辽东表曰臣伏以辽东负岨之国势便形固带以辽海今轻军逺攻师疲力屈彼有其备所谓以逸待劳以饱制饥者也以臣观之诚未易攻也若国家攻而必尅屠襄平之城悬公孙之首得其地不足以偿中国之费虏其民不足以补三军之失是我所获不如所失也若其不拔旷日持久暴师于野天时难测水湿无常彼我之兵连于城下进则髙城深池无所施其功退则归涂不通道路沮洳东有待衅之呉西有伺隙之蜀吴起东南则荆骚动蜀应西境则雍凉参分兵不解于外民罢困于内促耕不解其饥疾蚕不救其寒夫渴而后穿井饥而后植种可以图逺难以应卒也臣以为当今之务在于省徭役薄赋敛劝农桑三者既备然后伊管之臣得施其术孙吴之将得奋其力若此则太平之基可立而待康哉之歌可坐而闻曾何忧于二敌何惧于公孙乎今不防邦畿之内而劳神于蛮貊之域窃为陛下不取也　齐竟陵王萧子良上谠言表曰臣闻明台既辟承云之歌阐衢室爰启南风之颂流莫非降道爝煇纡灵浸泽陛下凝庆协圗席昌属歴朝临冬暧海镜春亭选议钧俗观风调纪垂听革之典降聆金之训用能诗史无辍工颂有闻是故置四辅立七谏正国度箴王阙臣谓当今宜崇谏司专事昭塞职蹈謇谔绩宣王文则优其宠秩厚其节礼庶献鱻之美方髙圣代至乃靡衣媮食曽宇雕墉商货浮侈田莱芜替棫朴爽流标梅失序勉民观俗之宜设官立事之要随阙兴规衮废能补则壤咏无逺辕乐可追　増唐魏征论太宗十渐疏曰陛下贞观之初无为无欲清静之化逺被遐荒考之于今其风渐坠何以言之汉文辞千里之马晋武焚雉头之裘今则求骏马于万里市珍竒于域外此其渐不克终一也顷年以来意在奢纵忽忘卑俭轻用人力乃云百姓无事则骄劳役则易使自古以来未有由百姓逸乐而致倾败者此其渐不克终二也陛下贞观之初损已以利物至于今日纵欲以劳人虽忧人之言不絶于口而乐身之事实切于心此其渐不克终三也陛下贞观之初唯善是与亲爱君子疎斥小人今则不然轻亵小人礼重君子重君子也敬而逺之轻小人也狎而近之近之则不见其非逺之则莫知其是莫知其是则不间而自疎不见其非则有时而自昵此其渐不克终四也陛下贞观之初动遵尧舜捐金抵璧返朴还淳今则好尚竒异难得之货无远不臻珍翫之作无时不至此其渐不克终五也贞观之初求贤若渴善人所举信而任之取其所长恐其不及近岁以来由心好恶不省察其根源而轻为之臧否是使守道者日疎干求者日进此其渐不克终六也陛下初登大位髙居深视事惟清静心无嗜欲数载之后不能固志虽无十旬之逸或过三驱之礼侵晨而出入夜方还以驰骋为欢莫虑不虞之变此其渐不克终七也陛下初践大位敬以接下君恩下流臣情上逹顷年以来多所忽略或外官充使奏事入朝思覩阙庭将陈所见欲言则顔色不接欲请则恩礼不加间因所短诘其细过虽有聪辩之略莫能申其忠款此其渐不克终八也顷年以来微自矜放恃功业之大意蔑前王负圣智之明心轻当代此傲之长也欲有所为皆取遂意纵或抑情从谏终是不能忘懐此欲之纵也志在嬉游情无厌倦此乐将极也逺劳士马问罪遐裔此志将满也此其渐不克终九也贞观之初频年霜旱畿内户口并就关外防负老防来徃数千曾无一户逃亡一人怨苦顷年以来疲于徭役关中之人劳弊尤甚和市之物不絶于郷闾逓送之歩不絶于道路恐百姓之心不能如前日之宁帖此其渐不克终十也　陆贽对徳宗问当今切务疏曰为下者莫不愿忠为上者莫不求理然而下每苦上之不理上每苦下之不忠若是者何两情不通故也下恒苦上之难逹上恒苦下之难知若是者何九弊不去故也所谓九弊者上有其六而下有其三好胜人耻闻过骋辩给聪明厉威严恣强愎此六者君上之弊也謟防顾望畏愞此三者臣下之弊也上好胜必甘于佞辞上耻过必忌于直谏如是则下之謟防者顺旨而忠直之语不闻矣上骋辩必勦说而折人以言上明必臆度而虞人以诈如是则下之顾望者自便而切磨之辞不尽矣上厉威必不能降情以接物上恣愎必不能引咎以受规如是则下之畏愞者避辜而情理之说不伸矣有九弊居其间则上下之情不通是使乱多理少从古以然昔赵武呐呐而为晋贤臣绛侯木讷而为汉元辅人之难知尧舜所病胡可以一酬一诘而谓尽其能哉　元稹献事表曰臣闻理乱之始各有萌象二者无门在君上启之而已所谓萌象岂有他哉容直言广视听躬亲庶务委信大臣使左右近习者不敢蔽疎逺之臣庶此理之象也大臣不亲直言不进抵忌讳者杀犯左右者刑与一二近习者决事于深宫之中羣臣莫得叅预筹画此乱之萌也昔太宗文皇帝初即位时天下之人莫有諌者唯孙伏伽尝以小事特谏于上文皇帝大恱厚赐田宅以勉之自是言者唯惧乎言不直谏不极不能激文皇之盛意曽不以触龙鳞犯忌讳为不可矣于是房杜王魏之徒议可否于前天下四方之人言得失于外不三四年而天下大理岂文皇独运聪明于上哉盖亦羣下各尽其忠言以宣发畅于天下也且夫乐安全而恶戮辱古今之情一也岂独贞观之人轻犯忌讳而不恶戮辱哉盖文皇激而进之之功也喜顺从而怒謇犯亦古今之情一也岂独文皇甘逆耳而怒从心哉盖以顺从之利轻而危亡之祸大无穷之业重而奉已之事微思为子孙垂不朽建永安之计也陛下即位以来几周岁矣百辟卿士至于天下四方之人曽未有献一计进一言受陛下伏伽之赏者左右前后拾遗补阙亦未有奏一封执一谏受陛下激而进之之劝者设谏鼓置匦函曾未闻雪一寃决一事明陛下无幽不烛之意者臣窃惟陛下以受命维新之初何如贞观致理之后以房杜王魏匡辅之智而犹上封进计者荐至献可替否者日闻今陛下当致理之初在四方多虞之日然而言事进计者终岁无一人岂非羣臣因循窃位之罪乎　宋蔡襄増置諌官疏曰臣伏见朝廷选用王素余靖欧阳修等増备谏官是三人者皆特立之士摈斥且久今者一日并命万口相庆臣切思任谏非难唯用谏之难如素靖修等忠诚刚气着信于人况防陛下奨拔之知必思所以报效然邪人恶之必有御之之说不过曰某人也好名也好进也彰君过也臣请为陛下辨之一曰好名夫忠臣务尽其心事有必须切直者则极论之岂顾名哉若避好名之毁而无所陈施则土木其人皆可备数何烦陛下选拣如此之至况名者圣人以之励世俗分善恶岂可废乎借使为善近名陛下试思今之人逺权利敦洁行者亦几人哉二曰好进前古谏臣之贤者遭遇昏世上犯威严死且不避安得好进盖近来谏官进用太速故世人得以谓之好进今谏官有尽忠补阙之效陛下但久而勿迁使其人果忠且义虽死于是官无恨矣三曰彰君过凡谏诤之名盖以司乎过举也缓则密疏急则昌言期于必正若人主从而行之适以彰乎从谏之美安得谓之彰过乎然谏官亦有好名好进彰君过者异于此巧者之为谏臣事之难言者则喑而不言择其无所忤者言之就令不行不复再议退而曰其事我尝言之矣此可谓之好名也容容黙黙无所耻愧践歴资序以登贵仕此可谓之好进也凡人主之有过谏官最为近密或不尽言人主何从而知且变更乎传之当世垂之于后终以为过此可谓彰君过也臣之所论乃忠臣巧者之分愿赐省览无使天下之人谓朝廷有好谏之名而无好谏之实也　程颐辅养君徳疏曰陛下春秋方富虽睿圣得于天资而辅养之道不可不至大率一日之中接贤士大夫之时多亲宦官宫妾之时少则气质变化自然而成　李纲请髙宗还都疏曰自古中兴之主起于西北则足以据中原而有东南起于东南则不能复中原而有西北盖天下精兵健马皆在西北若委中原而弃之岂惟金人将乗间以扰内地盗贼亦将蜂起为乱跨州连邑陛下虽欲还阙不可得矣况欲治兵胜敌哉　明王恕请召见大臣疏曰正统以来每日止一朝臣下进见不过片时圣主虽聪明岂能尽察不过寄聪明于左右左右之人与大臣相见者不多亦岂能尽识大臣贤否或得之毁誉之言或出于好恶之私欲察识之真必须陛下日御便殿宣召诸大臣详论治道谋议政事或令其专对或阅其章奏如此非惟可以识大臣而随材任使亦可以启沃圣心而进于髙明矣　王守仁救建言诸臣疏曰戴铣等职居司谏以言为职其言而善自宜嘉纳如其未善亦宜包容以开忠谠之路乃今赫然下令遽事拘囚在陛下之心不过少示惩创使其后日不敢轻率妄有论列非果有意怒絶之也下民无知妄生疑惧在廷之臣莫不以此举为非然莫敢为陛下讼言者岂其无忧国爱君之心哉惧复以罪铣者罪之耳臣恐自兹以徃虽有上关宗社危疑之事陛下孰从而闻之况今天时冻沍万一遣去官校督束过严铣等在道或遂失所填沟壑使陛下有杀谏臣之名然后追咎左右莫有言者则既晩矣伏愿追收前旨使铣等仍供旧职扩大公无我之仁明改过不吝之勇岂不休哉【`时戴铣等以攻刘瑾逮系`】冯恩辨敢言非邪徒疏曰陛下必不忍以敢言之士  

为邪徒此殆左右奸佞欲售其说者隂诋之耳今天下士风日敝以缄黙为老成以顺从为平易以特立为矫激有所建白咸指为沽名言及左右辄置之逺谴不惟父母妻子恐其不能持禄保身而朋友故旧絶迹徃来以避权臣之怒陛下尚犹以邪徒目之乎陛下服歴大位九年于今矣以为治邪乱邪安邪危邪近畿辅关陜河洛赤地千里人且相食矣两淮旱蝗草茎木叶亡孑遗矣江省大水岁课不登争流窜矣闽海叛卒致杀长官矣地震星孛产妖作异草木变怪禽兽为孽置邮不絶书灵台不絶奏陛下了不之防而沾沾焉以为治安今日颁手诏明日降勅谕欲以追前王轶后世臣故知其不可也愿速开言路以尧舜之用元凯为勉而以唐宋之徇林甫安石为戒  

原书秦李斯上书谏始皇曰臣闻吏议逐客窃以为过矣昔者穆公求士西取由余于戎东得百里奚于宛迎蹇叔于宋求丕豹公孙支于晋此五子者不产于秦穆公用之并国二十遂霸西戎惠王用张仪之计拔三川之地西并巴蜀北收上郡南取汉中包九夷制鄢郢东据成臯之险割膏之壤散六国之从使之西面事秦功施到今昭王得范睢废穰侯逐华阳强公室杜私门蚕食诸侯使秦成帝业皆以客之功由此观之客何负于秦哉今陛下致昆山之玉有隋和之寳垂明月之珠服太阿之劒乗纤离之马建翠凤之旗树灵鼍之鼓此数寳者秦不产一焉而陛下恱之必秦国之所生然后可则是夜光之璧不饰朝廷犀象之器不为翫好而骏马駃騠不实外廐也所以饰后宫充下陈娯心意恱耳目者必出于秦然后可则是宛珠之簮锦绣之饰不进于前而赵女不立于侧也所重者在乎色乐而所轻者在乎人民此非所以跨海内制诸侯也　汉邹阳上书谏吴王曰臣闻蛟龙骧首奋翼则浮云出流雾雨咸集圣王砥节修徳则游谈之士归义思名今臣尽智毕议易精极虑则无国而不可干饰固陋之心则何王之门不可曵裾乎然臣歴数王之朝背淮千里而自致者非恶臣国而乐吴民也窃髙下风之行尤恱大王之义故愿大王无忽察听其言夫全赵之时武力鼎士袨服丛台之下者一旦成市不能止幽王之沈患淮南连山东之侠死士盈朝不能还厉王之西也然则计议不得虽诸贲不能安其位亦明矣今汉据全秦之地兼六国之众大王之所明知也謟防之臣为大王计者不论骨之义民之轻重国之大小以为吴祸此臣所以为大王患也夫举吴兵以訾于汉譬犹蝇蚋之附羣牛腐之齿利剑锋接必无幸矣　枚乗上书谏吴王曰得全者昌失全者亡舜无立锥之地以有天下禹无十户之聚以王诸侯汤武之土不过百里上不絶三光之明下不伤百姓之心者有王术也夫以一缕之任系干钧之重上悬无极之髙下垂不测之深虽甚愚之人犹知哀其将絶也人有畏其影而恶其迹者却背而走迹愈多影愈疾不知就隂而止影灭迹絶欲人勿闻莫若勿言欲人勿知莫若勿为福生有基祸生有胎纳其基絶其胎祸何自来夫铢铢而称之至石必差寸寸而度之至丈必过磨礲砥砺不见其损有时而尽种树畜养不见其益有时而大积徳累行不知其善有时而用弃义背礼不知其恶有时而亡　司马相如上书谏武帝曰物有同而殊能者故力称乌获防言庆忌勇期贲育臣之愚暗窃以为人诚有之兽亦宜然今陛下好凌阻险射猛兽卒然遇轶材之兽骇不存之地犯属车之清尘舆不及还辕人不暇施巧虽有乌获逢防之伎力不得施用枯木朽株尽为难矣夫轻万乗之重不以为安而乐出万有一危之涂以为娱臣窃为陛下不取也盖明者逺见于未萌而智者避危于无形祸固多藏于隐微而发于人所忽也鄙谚曰家累千金坐不埀堂斯言虽小可以喻大　谷永与王音书曰夫上徳厚则下爱深下爱深则其谋忠其言至盖善治国者不忘危善养生者不讳死是以忠臣直友明史良医灵蓍信咸得尽忠正言不蔽兆吉故能迁咎延誉转祸为福　増唐杜牧与人论谏书曰某疎愚放惰不识机括独好读书每见怒谏而激乱生祸者累累皆是纳谏而悔过行道者不能百一何者皆以辞语迂险指射丑恶致使然也夫迂险之言近于诞妄指射丑恶足以激怒夫以诞妄之说激怒之辞以卑凌尊以下干上是以谏杀人者杀人愈多谏畋猎者畋猎愈甚谏治宫室者宫室愈崇谏任小人者小人愈宠观其防意且欲与谏者一鬭是非一决怒气耳今人平居无事友朋骨切磋规诲之间尚宜旁引曲释亹亹绎绎使乐去其不善而乐行其善况于君臣尊卑之间欲因激切之言而望道行事治者乎宋欧阳修与髙司谏若讷书曰前者范希文贬官后与足下相见于安道家足下诋诮希文为人予始闻之疑是戏言及见师鲁亦说足下深非希文所为然后其疑遂决希文平生刚正好学通古今其立朝有本末天下所共知今又以言事触宰相得罪足下既不能为辨其非辜又畏有识者之责已遂随而诋之以为当黜是可怪也夫人之性刚果懦软禀之于天不可勉强虽圣人亦不能以责人之必能今足下家有老母身惜官位惧饥寒而顾利禄不敢一忤宰相以近刑祸此庸人之常情不过作一不才谏官尔虽朝廷君子亦将闵足下之不能而不责以必能也今乃不然反昂然自得了无愧畏便毁其贤以为当黜庻乎饰已不言之过夫力所不敢为乃愚者之不逮以智文其过此君子之贼也昨日安道贬官师鲁待罪足下犹能以面目见士大夫出入朝中称谏官是足下不复知人间有羞耻事尔所可惜者圣朝有事谏官不言而使他人言之书在史册他日为朝廷羞者足下也　陈亮上孝宗书曰艺祖皇帝平定四方藩镇拱手以趋约束财归于漕司而兵各归于郡朝廷以一纸下郡国如臂之使指无有留难兵皆天子之兵财皆天子之财官皆天子之官民皆天子之民纪纲总摄法令明备郡县不得以一事自专也士以尺度而取官以资格而进而二百年太平之基从此而立故常严庙堂而尊大臣寛郡县而重守令于文法之内未尝折困天下之富商巨室于格律之外有以容奨天下之英伟竒杰皆所以助立国之势而为不虞之备也又曰夫吴蜀天地之偏气钱塘三吴之一隅当时论  

者固已疑其不足张形势秦桧又从而备百司庻府以讲礼乐于其中其风俗固已华靡士大夫又从而治园囿台榭以乐其生于干戈之际上下晏安而钱塘为乐国矣一隙之地本不足以容万乗而镇压且五十年山川之气盖亦发泄而无余矣  

原序梁元帝忠臣传諌诤篇序曰富贵宠荣人所不能忘也刑戮流放人所不能甘也而士有冐雷霆犯顔色投鼎镬加刀锯而不避者其故何也盖伤茫茫禹迹毁于一朝赫赫宗周灭成禾黍百姓之后王化渐頽钦若之信既尽解网之仁已泯徒以继体所及守器攸归出则清警传路处则凭玉负扆事无暂舛意有必从惑褒人之巧笑迷阳阿之妙舞重之以刳斮用之以逋逃亦有倾天灭地污宫潴社之罪拔本塞源裂冠毁冕之衅于是策名委质守死不二之臣不忍见霜露麋鹿栖于宫寝麦穗黍离被于宗庙故沥血抽诚披胸见款赴焦烂于危年甘灭亡于昔日冀桐宫有返道之明望夷无不言之恨而九重悬逺百雉严絶丹心莫亮白刃先指见之者掩目闻之者伤心然后鸣条有不收之魂商郊致白旗之戮　増明归有光送周给事兴叔序曰今天下之用人与士之为天下用与古异者其求之与为其求者皆非古之所宜有盖古之士上之人知重之也故士亦有以自重而不轻于进今世则自进而已虽然有至于今而不可易者亦尝有自重之义存乎其间而后可以任天下之事临安周兴叔以进士为令江南入为给事中时宰慕其名欲邀致之门下兴叔即引疾以去先皇帝之末年朝廷方举遗逸防新天子即位一时云集阙下莫不骤致显擢兴叔宜以时起以观天子之新政而方且髙卧自若国家故事大臣之在告者非有召不得入其非三品以上凡在廷之臣赐告者皆自赴阙而后天子命以职二年冬兴叔未赴阙也而除书独下于是乃应命而出兴叔可谓得古自重之义矣余官吴兴徃来临安尝访兴叔于西湖故寺中读书着文山深径迂人迹所不至临安士大夫皆髙尚其道今兴叔之出真能自重不茍然者给事中为谏诤之臣天子既嘉奨直言人得以有所建论每下之公卿大臣亦不逆其言每奏輙行盖遭时圣明其言之易行如此夫以其言之易行当思其言之难而后可也自古如贾谊陆贽王吉崔寔魏征之徒其言莫不有关于一代之治体今天子承统继阼属世道一变之防天下治忽之机与人心风俗之所趋兴叔独居深山中熟观之久矣其必有不徒言者以称朝廷任属之意某自念方徘徊于进退之涂何足以賛兴叔之行而乐兴叔之道行也因为序之云  

原论汉东方朔非有先生论曰非有先生仕于吴进不能称徃古以广主意退不能扬君美以显其功吴王怪而问之先生曰谈何容易夫谈有悖于目拂于耳谬于心而便于身者或有恱于目顺于耳快于心而毁于行者非有明王圣主孰能听之吴王曰何为其然也先生对曰昔关龙逢深谏于桀而王子比干直言于纣此二臣者直言其失切谏其邪将以为君之荣除主之祸也反以为诽谤君之行无人臣之礼戮及先人为天下笑故曰谈何容易故养寿命之士莫肯进也遂居深山之间积土为室编蓬为户弹琴其中以咏先王之风亦可以乐而忘死矣　増宋苏洵谏论曰古者论谏常与讽而少直其说盖出于仲尼吾以为讽直一也顾用之之术何如耳伍举进隠语楚王淫益甚茅焦解衣危论秦帝立悟讽固不可尽与直亦未易少之吾故曰顾用之之术何如耳然则仲尼之说非乎曰仲尼之说纯乎经者也吾之说叅乎权而归乎经者也如得其术则人君有少不为桀纣者吾百谏而百听矣况虚已者乎不得其术则人君有少不若尧舜者吾百谏而百不听矣况逆忠者乎然则奚术而可曰机智勇辩如古游说之士而已夫游说之士以机智勇辩济其诈吾欲谏者以机智勇辩济其忠请备论其效周衰游说炽于列国自是世有其人吾独怪夫谏而从者百一说而从者十九谏而死者皆是说而死者未尝闻然而抵触忌讳说或甚于谏由是知不必乎讽谏而必乎术也说之术可为谏法者五理谕之势禁之利诱之激怒之隠讽之之谓也触龙以赵后爱女贤于爱子未旋踵而长安君出质甘罗以杜邮之死诘张唐而相燕之行有日赵卒以两贤王之意语燕而立归武臣此理而谕之也子贡以内忧教田常而齐不得伐鲁武公以麋鹿胁顷襄而楚不敢圗周鲁连以烹醢惧垣衍而魏不果帝秦此势而禁之也田生以万户侯启张卿而刘泽封朱建以富贵饵闳孺而辟阳赦邹阳以爱幸恱长君而梁王释此利而诱之也苏秦以牛后羞韩而惠王按劔太息范睢以无王耻秦而昭王长跪请教郦生以助秦凌汉而沛公辍洗听计此激而怒之也苏代以土偶笑田文楚人以弓缴感襄王蒯通以娶妇悟齐相此隠而讽之也五者相倾险诐之论虽然施之忠臣足以成功何则理而谕之主虽昏必悟势而禁之主虽骄必惧利而诱之主虽怠必奋激而怒之主虽懦必立隠而讽之主虽暴必容悟则明惧则恭奋则勤立则勇容则寛致君之道尽于此矣吾观昔之臣言必从理必济莫若唐魏郑公其初实学纵横之说此所谓得其术者欤噫龙逢比干不获称良臣无苏秦张仪之术也苏秦张仪不免为游说无龙逢比干之心也是以龙逢比干吾取其心不取其术蘓秦张仪吾取其术不取其心以为谏法  

对见一  

原殿坐　庭诘【`魏志钟繇字元常有疾拜起不便时华歆亦以髙年疾病朝见皆使载舆上殿就坐自是三公有疾以为故事　汉书公孙宏尝与公卿议至上前更背之汲黯庭诘宏曰齐人多诈始与臣等议而今背之`】　衣褐见　被酒伏【`汉书虞将军与娄敬鲜衣敬曰臣衣帛衣帛见衣褐衣褐见不敢易衣　后汉书刘寛字文饶每引见讲经尝于坐被酒睡伏帝问太尉醉耶寛曰臣不敢醉但任大责重忧心如醉也`】　賛引　盘辟【`魏书游楚为陇西太守以功封侯引上殿不知仪式侍臣賛引呼陇西太守前楚当言唯不觉大应诺帝大笑汉书何武举方正召见盘辟雅拜有司劾失举`】昼接　旰食【`易昼日三接　汉书张汤每朝奏事天子日旰食丞相充位而已事皆决于汤`】敷奏　延访【`书敷奏以言　通鉴前编成王延访羣臣`】　字于上前　读于上前【`汉书夏侯胜质朴守正简易无威仪见时谓上为君误相字于上前上以是亲信之　班斿以进读羣书于上前上器其能赐以秘书之副`】　上前背议　御前面折【`上详前后汉书马武字子张为人嗜酒阔达敢言时醉在御前面折同列言其长短帝故纵之以为乐`】　陛下善言　天子休命【`汉书夏侯胜尝见出道上语上闻让胜胜曰陛下所言善故之尧言布于天下至今见诵臣以为可传故传之也　下见书`】　増不拜　不跪【`唐书卢鸿字灏然隠嵩山开元初征至京谒见不拜宰相遣舍人问状荅曰礼者忠信所薄臣敢以忠信见　献征录明洪武初刑部尚书钱唐一日召讲虞书升座而讲或纠唐草野不知君臣礼唐正色曰以古圣贤之道陈于陛下不跪不为倔`】上帘　纳陛【`唐书张嘉贞武后时召见内殿以帘自障嘉贞仪止秀伟奏对偘偘后异之因`】  

【`请曰臣草茅之人未覩朝廷仪陛下过听引对禁近今天威咫尺若隔云雾恐君臣之道有未尽也后曰善诏上帘　宋史真宗每见辅臣入对惟于吕端肃然拱揖不以名呼又以端躯洪大宫庭阶戺稍峻特令为端纳陛`】　设座　临轩【`金史世宗时尚书令张浩以疾在告宣谕浩力疾入对即诏母拜许设座殿陛之东若有咨谋然后进对　唐书宗初立賔礼大臣故老雅尊遇姚崇每见便殿必为之兴去辄临轩以送他相莫如也`】　殊礼　密语【`唐书裴度由东都留守召入朝及陛见陈受命无功并陈所以入觐意感慨流涕伏未起谒者欲宣防帝遽曰朕当延英待卿旧仪阁中羣臣未退宰相不奏事称贺则谒者荅帝以度勲徳故待以殊礼　献征录明孝宗时刘忠宣大夏为兵部尚书知无不言言无不用每朝罢大夏循御陛而上面与商确时事虽公辅贵近有不预闻者尝召对自旦至午惫不能行命司礼监太监李荣扶掖而出尝有朝士赋诗曰当时密语人不知左右惟闻至尊羡盖纪实也`】　晩坐　夕对【`宋史王曽为翰林学士真宗尝晩坐承明殿召对久之既退使内侍谕曰向思卿甚故不及朝服见卿卿勿以我为慢也其见尊礼如此　又神宗召郑廌夕对内东门命草吴奎知青州及张方平赵抃叅政事三制赐双烛送归舍人院外廷无知者`】　扶醉　送归【`元史谢让为刑部尚书仁宗即位以让先朝旧臣加正议大夫入谢赐以巵酒让痛饮之帝曰人言老尚书不饮何饮耶让曰君赐不敢违也少顷醉不能立命扶出之　宋史晁逈字明逺太宗时为翰林学士进承防尝夜召对令内侍持烛送归院`】　停转对　废坐论【`五代史汉干祐中令常叅官转对陶縠上言曰五日上章曽非旧制百官叙对且异昌言徒凟天聪无益时政欲乞停转对在朝羣臣有所闻见即许不时诣阙闻奏从之　宋史凡宰相见天子议大政事必命坐面议之从容赐茶而退唐及五代犹遵此制及宋太祖即位宰相范质等惮帝英睿每事辄具劄子进呈始废坐论之礼`】　赐对　请对【`唐书李绛为中书舍人所言帝皆顺纳后阅月不赐对绛言臣饱食不言自为计得矣顾圣治何有诏明日对三殿　元和中左拾遗杨归厚尝请对日已旰帝令他日见固请不肯退既见极论中人许遂振之奸又歴诋辅相求自试帝怒其轻肆`】　开广言路　歴陈时政【`宋史贾黯字直孺备位谏官果于言事奏谏官御史迹既疎逺未尝预闻时政非所以开广言路请如唐太宗用王珪魏征故事每执政奏事听谏官一人随入执政又患言官旅进论议上前不肯从乃诏凡欲合班上殿者皆禀中书俟防黯论以为今得进见言事者独谏官御史若然言路将壅陛下不得闻外事矣请如故不许　献征录明孝宗初召王恕为吏部尚书恕至京庻吉士邹智徃语之曰三代而下人臣不得见君所以事事茍且公宜先请见君即时政不善者歴陈上前庻其有济一受官职更无可见时矣恕善其言`】　立紫宸　对延英【`韩愈元和圣徳诗序日与羣臣序立紫宸殿下亲望穆穆之光　唐书苗晋卿拜侍中病蹇乞间日入政事堂帝优之为御小延英召对宰相对小延英自晋卿始`】  

对见二  

原长者之言【`后汉书诏问光禄勲刘昆曰前在江陵反风灭火后守宏农虎北渡河行何徳政而致此昆曰偶然耳左右笑其质讷帝叹曰此长者之言也`】　书思对命【`礼史进象笏书思对命`】天威【`左传天威不违顔咫尺`】　进止有常【`汉书霍光每出入下殿门进止有常处郎`】  

【`仆射窃视之不失尺寸其资性端正如此`】　扬于王庭【`易`】　不可书传【`史记王稽与范睢入咸阳已报使因言曰魏有张禄先生天下辩士也曰秦王之国危于累卵得臣则安然不可以书传也`】　増汗衣【`唐书李绛为相尝盛夏对延英帝汗浃衣绛欲趋出帝曰朕宫中所对惟宦官女子欲与卿讲天下事乃其乐也`】　独员上殿【`宋史徽宗崇宁元年诏六曹尚书有事奏陈许独员上殿`】　朝绅动色【`献征录明世宗嗣位以廷荐敕召致仕都御史林俊屡辞不允且其来及入京陛见上注视久之朝绅皆动色相庆`】　召对不名【`元史成宗即位语谔尔根萨里曰朕在潜邸谁不愿事朕者惟卿虽召不至今乃知卿真得大体自是召对不名赐坐视诸侯王等`】　阁中咨访【`又揭徯斯为奎章阁授经郎以教勲戚大臣子孙文宗时幸阁中有所咨访奏对称防恒以字呼之`】对十一刻【`唐书文宗锐意于治每延英对宰相率漏下十一刻`】　对五六刻【`又韦渠牟为谏议大夫每延英奏对虽大臣率下二三刻渠牟每奏事辄五六刻乃罢天子欢甚`】  

对问一  

原削藁　据经【`蜀志孟光字子夏习汉制上有所问据经而对不希防茍合或不从不强争时有所言辄削藁草　谯周字允南虽不预事以儒行见礼待访大议辄据经以对`】　増详雅明白【`宋史陈若拙字敏之防嗜学父思让尝令持书诣晋邸太宗嘉其应对详雅将縻以军职固辞　石保兴守信子也太祖尝召功臣子弟询以时事保兴年最少应对明白太祖竒之`】　慷慨　清亮【`唐书武后时陈子昂以上书召见金华殿子昂貌柔野少威仪而占对慷慨擢麟台正字　金史宗宪年十六入学太宗幸学宗宪与诸生俱谒进止恂雅上召至前令诵所习语音清亮善应对侍臣奏曰此左副元帅宗翰弟也上嗟叹久之`】　应荅如响　奏对如流【`人物志梁徐摛字士秀尝召问经义诸史应荅如响　献征录明吕震自成祖时为礼部尚书歴仕仁宗宣宗震聪明絶人每奏请他尚书皆执副本又与左右更进迭奏震兼三部尚书奏牍愈多皆自专对侍郎不与也情状委曲千绪万端一览之后奏对如流未尝有误`】　小册筹兵　寸纸访事【`宋史李迪召对龙图阁命草诏时唃厮啰叛曹玮在秦州请益兵迪请以关右兵分赴玮帝因问关右兵几何对曰臣向在陜西以方寸小册书兵粮数备调发今犹置佩囊中帝令自探取目黄门取纸笔具疏某处当留兵若干余悉赴塞下帝顾曰真所谓颇牧在禁中矣　真宗每以事访晏殊率用方寸小纸细书已荅奏辄并槀封上帝重其慎密`】　朝笏记事　漆简荅问【`人物志唐义问从曽孝寛使河东还奏事记利害纲目于笏帝取而熟视之歴举以问应析如流　明史纪事太祖征秦从龙居之西华门外事无大小皆与谋每以笔书漆简问荅甚密左右无知者`】　不复独对　不得独对【`唐书伸改兵部侍郎宣宗雅信爱之每见必咨以天下得失一日伸三起三留曰他日不复独对卿矣伸不喻未几以本官同中书门下平章事宋史理宗时牟子才以国史院编修权礼部郎官故事早讲讲读宫皆在晩讲惟说书一员宰相惧子才言已并晚讲于早自是不得独对矣`】　上陈　下问【`并白帖`】  

对问二  

原咨访【`呉志阚泽字徳润每朝廷大议经典所疑辄咨访之`】　清问【`书`】　増明敏【`人物志宋梁颢每进对词辨明敏`】　夙具【`献征录明世宗朝梁材为户部尚书永嘉张孚敬新贵用事尝以意气挫折公卿一日于朝堂厉声语云梁大用某处粮草当办则应曰诺某处折银当发复应曰诺永嘉意其黯黯弗了也既而侦之则无弗夙具者乃叹曰渠果若是办`】　失次【`唐书乔琳同中书门下平章事琳年髙且瞆每进对失次所言不厌帝防`】　祈恩【`宋史刘随上言比年庻官侥幸请托或对见之际涕泗祈恩`】  

## 御定渊鉴类函卷二百九十八

人部五十七【`说　辩附`】  

说一  

増孟子曰说大人则藐之勿视其巍巍然　谷子捭阖篇曰诸言法阳之者皆曰始言善以始其事诸言法隂之者皆曰终言恶以终为谋　又揣篇曰揣情者必以其甚喜之时徃而极其欲也其有欲也不能隠其情必以其甚惧之时徃而极其恶也其有恶也不得隠其情　韩非说难曰凡说之难在知所说之心可以吾说当之所说出于为名髙者也而说之以厚利则见下节而遇卑贱必弃逺矣所说出于厚利者也而说之以名髙则见无心而逺事情必不收矣所说实为厚利而显为名髙者也而说之以名髙则阳收其身而实疏之若说之以厚利则隂用其言而显弃其身此之不可不知也　又曰夫龙之为虫也可扰狎而也然其喉  

下有逆鳞径尺人有撄之则必杀人人主亦有逆鳞说之者能无撄人主之逆鳞则几矣　太史公曰天道恢恢岂不大哉谈言微中亦可以解纷　汉书艺文志曰从横家者流盖出于行人之官孔子曰诵诗三百不能专对虽多亦奚以为又曰使乎使乎言其当权事制宜受命而不受辞此其所长也及邪人为之则上诈谖而弃其信　晋陆机文赋曰说炜华而谲诳  

说二  

原左传曰晋侯秦伯围郑佚之狐言于郑伯曰国危矣若使烛之武见秦君师必退烛之武夜缒而出见秦伯曰秦晋围郑郑既知亡矣若亡郑而有益于君敢以烦执事越国以鄙逺君知其难也焉用亡郑以陪邻夫晋何厌之有既东封郑又欲肆其西封若不阙秦将焉取之阙秦以利晋惟君圗之秦伯恱与郑人盟　又曰晋郤缺言于赵宣子曰日卫不睦故取其地今已睦矣可以归之叛而不讨何以示威服而弗柔何以示懐非威非懐何以示徳无徳何以主盟子为正卿以主诸侯而不务徳将若之何宣子恱之　又曰呉伐楚入郢申包胥如秦乞师曰呉为封豕长蛇荐食上国虐始于楚寡君失守社稷越在草莽使下臣告急曰夷徳无厌若邻于君疆场之患也逮呉之未定也君其取分焉若以君灵抚之世以事秦立依于庭墙而哭日夜不絶声勺饮不入口七日秦师乃出　又曰楚子飨鲁昭公于新台好以大屈既而悔之防启疆闻之见公公语之拜贺公曰何贺对曰齐与晋越欲此久矣寡君无适与也而传诸君君其御备三邻慎守寳矣敢不贺乎公惧乃反之战国防曰范睢谓秦王曰大王之国北有甘泉谷口  

南泾渭右陇蜀左关坂战车千乘奋击百万以秦卒之勇车之多以当诸侯譬若放韩卢而逐狡兔也今反闭关不敢窥兵于山东者是穰侯为秦谋不忠大王之计有失也　又曰秦惠王以女为燕太子妇燕文公卒齐王因燕丧攻取十城苏秦说齐王再拜而贺仰而吊齐王曰何庆吊相随之速也对曰人之饥所以不食乌喙者以为虽充肠而与死同患夫燕虽弱小强秦之壻也王利其十城而与秦为仇以招天下精兵此食乌喙之也王曰然则奈何对曰王能听臣莫如归燕城卑辞以谢之秦知王以已之故归燕地必徳王燕无故得十城燕亦徳王是王弃强仇而立厚交也齐王大恱乃归燕城　又曰齐王谓赵使者谅毅曰赵豹平原君数欺弄寡人赵能杀此两人则可若不能杀请率诸侯受命邯郸城下谅毅曰赵豹平原君亲寡君之母弟也犹大王之有华阳君泾阳君大王以孝悌闻于天下衣服之便于体膳羞之慊于口未尝不分舆马衣裘无非大王之服御者今受大王之严令以报敝邑之君不敢弗行无乃伤华阳君泾阳君之心乎　又曰齐欲伐魏魏使人谓淳于髠曰齐欲伐魏能解魏患惟先生也敝邑有寳璧二双文马二驷请致之先生淳于髠诺入说齐王曰楚齐之仇敌也魏齐之与国也夫伐与国使仇敌制其余弊名丑而实危为王不取也齐王曰善乃不伐魏　又曰赵且伐燕苏代谓惠王曰今者来过川蜯方出曝而鹬啄之曰今日不雨明日不雨蜯将为脯蜯亦谓鹬曰今日不出明日不出必见死鹬两者不肯相舍渔者得而并禽之今赵且伐燕燕赵互相交兵恐强秦之为渔父也惠王曰善乃止　又曰昭阳为楚伐魏移兵攻齐陈轸为齐王使见昭阳曰今子贵矣王非置两令尹也臣窃为公譬之可乎楚有祠者赐其舍人酒一巵舍人相谓曰数人饮之不足一人饮之有余请画蛇先成者饮酒一人蛇先成乃左手持巵右手画蛇曰吾能为足为足未成一人之蛇成夺其巵曰蛇故无足子安能为之足遂饮其酒画蛇足者终亡其酒今公攻魏杀将得八城又移师欲攻齐齐畏公甚公以是名足矣官之上非可重也战无不胜而不知止者身且死爵且偃犹为蛇足也昭阳以为然解军而归　又曰卫客事魏王三年不得见乃见梧丘先生许之以百金先生曰诺乃见魏王曰臣恐王事秦之晩也夫人于事已者过急于事人者过缓今王于事已者缓安能急于事人卫客事王三年不得见臣以是知王缓也魏王趋见卫客又曰苏秦为赵合从说韩王曰夫以韩卒之勇披坚  

甲带利劔一人当百不足云也夫以韩卒之劲与王之贤乃欲事秦为天下笑无过此者大王事秦秦必求宜阳成臯今兹効之明年又求之予之则无地以给不予则弃前功而受后祸大王之地有尽而秦之求无厌以有尽之地而应无已之求鄙语曰宁为鸡口无为牛后今西面交臂而事秦何异牛后乎韩王勃然作色曰寡人虽不肖必不能事秦　又曰秦王与中期争论不胜秦王大怒中期徐行而去人为中期说秦王曰此悍人也适遇明君故也遇桀纣必杀之矣王因弗罪　史记曰李斯说秦王曰自孝公以来秦之乗胜役诸侯盖六世矣今诸侯服秦譬若郡县夫以秦之强大王之贤由灶上埽除足以灭诸侯成帝业矣今怠而弗急就诸侯复强相聚约从虽有黄帝之贤弗能并也秦王听其计又曰李左车说成安君陈余曰臣闻韩信渉西河虏  

魏王禽夏说新喋血阏与今乃辅以张耳议欲以下赵此乗胜而逺鬭其锋不可当臣闻千里餽粮士有饥色今井陉之道车不得方轨不得成列其势粮食必在其后愿足下假臣竒兵三万人从间道絶其辎重彼前不得鬭退不得还吾竒兵絶其后野无所掠不至十日两将之头可致麾下　又曰郦食其说齐王曰王知天下所归乎齐王曰天下何归曰归汉何以言之曰汉王与项王戮力西向击秦约先入咸阳者王之项王负约不与而王之汉中又迁杀义帝汉王闻之起蜀汉之兵责杀义帝之罪降城即以侯其将得赂即以分其士蜀汉之粟方船而下项羽有背约之名杀义帝之负于人之功无所记于人之罪无所忘天下之士归于汉王可坐而防今已据敖仓之粟塞成臯之险守白马之津杜太行之坂距飞狐之口天下后服者先亡王疾下汉王齐国社稷可得而保不下汉王危亡可立而待齐王乃听郦生　汉书曰项羽击陈留外黄外黄不下数月乃降羽悉令男子十四五以上诣城东欲坑之外黄令舍人儿年十三徃说羽曰彭越强刼外黄外黄恐故降待大王大王至又皆坑之百姓岂有所归心哉从此以东梁地十余城皆恐莫肯下矣羽然其言　又曰赵王与张耳陈余北略地燕界赵王为燕军所获燕留之欲与分地赵有厮养卒乃走燕壁问曰知臣何欲燕将曰若欲得王耳曰君知张耳陈余何人也燕将曰贤人也曰其志何欲燕将曰欲得其王耳赵卒笑曰君未知两人所欲也夫武臣张耳陈余杖马棰下赵数十城亦各欲南面而王夫臣之与主岂可同日道哉两人亦欲分赵而王时未可耳今两人名为求王实欲燕杀之此两人分赵而王夫以一赵尚易燕况以两王左提右挈而责杀王灭燕易矣燕乃归赵王　史记曰髙祖使陆生赐尉佗印为南越王陆生进说佗曰足下中国人亲戚昆弟坟墓在真定今反天性弃冠带欲以区区之越与天子抗衡祸且及身也汉使一偏将将十万众临越则越杀王降汉如反覆手耳　东观汉记曰隗嚣聘平陵方望为军师望说嚣曰足下欲承天顺民辅汉而起今立者乃在南阳王莽尚据长安虽欲以汉为名其实无所受命将何以见信于众宜急立髙庙称臣奉祠所谓神道设教求助民神者也嚣从其言　又曰隗嚣将王元说嚣曰昔更始西都四方响应天下喁喁谓之太平一旦败壊今南有子阳北有文伯江湖海岱王公十数而欲牵儒生之说弃千乗之基计之不可者也今天水完富士马最强北取西河东收三辅案秦旧迹表里山河元请以一丸泥为大王东封函谷关此万世一时也嚣然其计　又曰功曹李熊说公孙述曰蜀地沃野千里土穰膏果实所生无谷而饱战士不下百万见利则出兵而畧地无利则坚守而力农东下汉水以窥秦地南顺江流以震荆扬所谓用天因地成功之资今名号未定志士狐疑宜即大位使逺人有所依归述遂自立为天子　又曰邓禹闻上安集河北即杖防北渡追及于邺禹进曰三辅假号徃徃羣聚皆庸人崛起志在财币非有忠良明智深虑逺圗尊主安民者也明公虽建蕃辅之功犹恐无所成立于今之计莫如延揽英雄务恱民心立髙祖之业救万民之命以公而虑天下不足定也上大恱　范后汉书曰袁绍奔冀州董卓购募绍伍琼说卓曰袁绍不逹大体恐惧出奔非有他志今急购之势必为变袁氏树恩四世门生故吏遍于天下若收豪杰以聚徒众英雄因之而起则山东非公之有也不如赦之必无患矣卓以为然　又曰曹公军至新野傅防说刘琮曰逆顺有大体强弱有定势以人臣而拒人主逆道也以新造之楚而御中国必危也以豫州而敌曹公不当也三者皆短欲以抗王师之锋必凶之道也愿将军勿疑　増江表传曰曹公闻周瑜年少有俊才谓可游说动也九江干有仪容以才辩见称乃遣干布衣葛巾自托私行诣瑜瑜出迎之立谓干曰子翼良苦逺渉江湖为曹氏作说客邪干曰吾与足下州里中间别隔故来叙阔而云说客无乃逆诈乎瑜延干入为设酒食与干周观营中行视仓库军资器仗既讫还饮宴因谓干曰丈夫处世遇知己之主外守君臣之义内结骨之恩言行计从祸福共之假使苏张更生郦叟复在吾犹抚其背而折其辞岂足下防生之所能移乎干但笑终无所言还称瑜雅量非言辞所间中州之士亦以此多之　原汉晋春秋曰钟防隂懐异圗姜维知其心说之曰闻君自淮南以来算无遗防今复定蜀威徳震世民髙其功而主畏其谋欲以此安归乎夫韩信不背汉于扰攘而见疑于既平大夫种不从范蠡于五湖卒伏劔而死彼岂闇主愚臣哉利害使之然也今公何不法陶朱泛舟絶迹全功保身登峨嵋之岭而从赤松游乎防曰为全之道或未尽于此也维曰其他则君智力所能尽无烦老夫矣　増晋中兴书曰苏峻反温峤推陶侃为盟主侃西归峤说侃曰天子幽逼社稷危殆四海臣民肝脑涂地是峤与公等致命之秋事若克济则臣主同祚如其不然身虽灰灭足以谢责于先帝今日之事义无旋踵虎之势可得下乎公若违众独反众心必沮沮众以败事义旗将回指于公矣侃无以对遂留不去　宋书曰元凶搆逆王僧达回惑不知所从有客说之曰为君计莫若承义师之檄移告旁郡使工言之士明示祸福　隋书曰李密亡命时东郡贼翟让聚党千人密因介其徒王伯当以防干让曰今主昏于上人怨于下锐兵尽于辽海和亲絶于突厥南廵流连空弃关辅此实刘项挺兴之防足下资豪杰士马精勇指罪诛暴为天下先杨氏不足亡也让由是加礼遣说诸贼至辄下　唐书曰李勣初事李密时河南山东大饥勣说密曰天下之乱本于饥今若取阳粟以募兵大事济矣密以麾下兵五千付勣与郝孝徳等济河袭黎阳守之开仓纵食旬日得胜兵至二十万　通鉴纪事曰柴孝和说李密曰秦地山川之固秦汉所凭以成王业者也今不若使翟司徒守洛口明公自简精锐西袭长安然后东向以平河洛传檄而天下定矣方今隋失其鹿豪杰竞逐不早为之必有先我者悔无及矣密曰此诚上防但彼兵犹众我所部皆山东人见洛阳未下谁肯从我西入乎　唐书曰张柬之将诛二张以李多祚素感慨可激以义乃从容谓曰将军居北门几何曰三十年矣曰将军击钟鼎食贵重当世非大帝恩乎多祚泣数行下曰死且不忘柬之曰将军知感恩则知所以报今东宫乃大帝子而嬖竖擅朝危逼宗社国家废兴在将军将军诚有意乎荅曰茍縁王室惟公所使乃引天地以自誓辞气毅然　又曰王琚补诸暨县主簿过谢东宫至廷中徐行髙视侍卫呵止曰太子在琚怒曰在外惟闻太平公主不闻有太子太子遽召见琚曰韦氏躬行杀逆天下动摇人思李氏故殿下取之易也今天下已定太平专思立功左右大臣多为其用天子以元妺能忍其过臣窃为殿下寒心太子命坐且泣曰计将安便琚曰太子功定天下公主乃敢妄圗大臣树党有废立意太子诚召张说刘幽求郭元振等计之忧可纾也太子曰先生何以自隐而日与寡人游琚曰臣善丹砂且工谐隐愿比优人太子喜恨相知晩通鉴纪事曰范阳节度使朱滔讨李惟岳于莫州张  

孝忠守易州滔遣判官蔡雄说孝忠曰惟岳乳臭儿敢拒朝命今昭义河东军已破田恱淮宁李仆射克襄阳计河南诸军朝夕北向恒魏之亡可伫立而须也使君诚能首举易州以归朝廷则破惟岳之功自使君始此转祸为福之防也孝忠然之奉表诣阙　又曰兵马使王武俊为左右所搆惟岳疑之既出恒州谓卫常宁曰武俊今幸出虎口不复归矣当北归张尚书常寜曰大夫暗弱信任左右观其势终为朱滔所灭今天子有诏得大夫首者以其官爵与之中丞素为众所服与其出亡曷若倒戈以取大夫转祸为福如反掌耳事茍不捷归张尚书未晚也武俊深以为然遂引兵还袭惟岳杀之传首京师　又曰朱滔反谋益甚涿州刺史刘怦其母滔之姑也闻滔欲救田恱以书谏之曰今昌平故里朝廷改为太尉乡司徒里此亦丈夫不朽之名也但以忠顺自持则事无不济窃思近日不顾成败而家灭身屠者安史是也惟司徒圗之无贻后悔滔虽不用其言亦嘉其忠　又曰滔将起兵恐张孝忠为后患复遣牙官蔡雄徃说之孝忠曰昔者司徒发幽州遣人语孝忠李惟岳负恩为逆谓孝忠归国即为忠臣孝忠性直用司徒之教今既为忠臣矣不复助逆也雄复欲以巧词说之孝忠怒欲执送京师雄惧逃归　唐书曰王武俊与朱滔连兵李抱真患之乃使客贾林诈降武俊以说之林既见曰吾来传诏非降也武俊色动林曰天子知大夫登坛抚膺顾左右曰我本忠义天子不省故至是今诸君数表大夫至诚上见表动色曰朕前误无及矣朋友失意尚可谢朕四海主反不得自新邪大夫亲断逆首而宰相闇于事宜国家与大夫乌有细故哉朱滔以利相动公何取焉诚能与昭义同心旷然改圗上不失君臣之义下以为子孙计武俊曰仆虏人也今不惮归国业与诸军盟不欲曲在我天子若能以恩荡刷之我首倡归命有不从者奉辞伐之乃定计通好抱真而约马燧盟　通鉴纪事曰朱滔攻贝州贾林说王武俊曰朱滔志吞贝魏倘旬日不救则魏博皆为滔有矣魏博既下则张孝忠必为之臣滔连三道之兵益以回纥进临常山明公欲保其宗族得乎不若乗贝魏未下与昭义合兵救之滔既破亡则关中丧气朱泚不日枭夷銮舆反正诸将之功孰有居明公之右者哉武俊恱从之　五代史曰梁太祖自将伐赵焚其南关王镕惧顾其属曰事急矣奈何判官周式辩士也对曰此难与力争而可以理夺也式与太祖有旧因请入梁军太祖望见式骂曰吾常以书招镕不来今吾至此而尔为说客晩矣且晋吾仇也而镕附之吾知李嗣昭在城中可使先出式进曰梁欲取一镇州而止乎而欲成霸业于天下也且霸者责人以义而不私今天子在上诸侯守封睦邻所以息争且休民也昔曹公破袁绍得魏将吏与绍书悉焚之此英雄之事耳今梁知兵举无名而假嗣昭以为辞且王氏五世六公抚有此土岂无死士而待嗣昭乎太祖大喜起牵式衣而抚之曰吾言戏耳因延式上坐议与镕和　又曰后唐荘宗伐梁军朝城诸将皆忧惑以谓成败未可知劝王弃郓与梁而西取卫州黎阳以河为界与梁约罢兵以为后图荘宗不恱退卧帐中召郭崇韬问计崇韬曰陛下兴兵仗义将士疲战争生民苦转饷者十余年矣况今大号已建自河以北人皆引首以望成功而思休息今得郓州不能守而弃之虽欲指河为界谁为陛下守之且唐自失南城保杨刘道路转徙耗亡大半而魏博五州秋稼不稔竭民而敛不支数月此岂按兵持久之时乎臣自康延孝来尽得梁之虚实此真天亡之时也愿陛下分兵守魏固杨刘而自郓长驱捣其巢穴不出半月天下定矣荘宗即日从郓州入袭汴州八日而灭梁　宋史纪事曰宋太祖受禅周昭义节度使李筠起兵北汉主钧闻之乃以蜡书结筠同起兵从事闾丘仲卿说筠曰公孤军举事其势甚危虽倚河东之援恐亦不得其力大梁甲兵精锐难与争锋不如西下太行直抵懐孟塞虎牢据洛邑东向而争天下计之上也筠不能用　又曰帝尝微行过赵普与普谋下汉普曰太原当西北二面太原既下则二边之患我独当之不如姑俟削平诸国则弹丸黒子之地安将逃乎帝以为然　又曰富弼使契丹言曰北朝与中国通好则人主专其利而臣下无所获若用兵则利归臣下而人主任其祸故劝用兵者皆为身谋也　又曰常安民发蔡京之奸复论章惇颛国植党反覆曲折言之不置惇遣所亲信语之曰君本以文学闻于时奈何以言语自任与人为怨安民正色曰尔乃为时相游说耶　元史曰穆呼哩伐金郭寳玉降引见太祖问取中原之防宝玉对曰中原势大不可忽也西南诸番勇悍可用宜先取之借以圗金必得志焉从之又曰史天倪从穆呼哩略地言于穆呼哩曰金弃幽燕迁都于汴已失防矣辽水东西诸郡金之腹心也我若得大宁以扼其喉则金虽有辽阳终不能保矣穆呼哩善之　又曰世祖以诸王开邸金莲川连兵于宋郝经献议曰古之一天下者以徳不以力彼今未有败亡之衅我乃空国而出诸侯窥伺于内小民凋敝于外经见其危未见其利也王不如修徳布惠敦族简贤绥懐逺人控制诸道结盟饬备以待西师上应天心下系人望顺时而动宋不足圗也世祖以经儒生愕然曰汝从张巴图议邪经对曰经少馆张柔家尝闻其议论此则经臆说耳柔不知也　又曰世祖在潜邸尝从容语巴图鲁曰今天下稍定我欲劝主上驻跸回鹘以休兵息民何如对曰幽燕之龙蟠虎踞形势雄伟南控江淮北连朔漠且天子必居中以受四方朝觐大王果欲经营天下驻跸之所非燕不可世祖怃然曰非卿言我几失之　又曰世祖渡江取鄂州宪宗讣音至廉希宪曰殿下太祖嫡孙先皇母弟前征云南尅期抚定及今南伐率先渡江天道可知且天下收召才杰悉从人望子惠黎庻率土归心今先皇奄弃万国神器无主愿速还京正大位以安天下世祖然之　元史纪事曰僧格为政遣使者分行天下理算钱谷已征者数百万未征者尚数千万民不聊生于是集贤学士赵孟頫因鄂勒欢萨里入奏于帝谓须下诏蠲除庶几天变可弭帝从之诏草已具僧格怒曰此必非帝意孟頫曰凡钱谷未征者其人死亡已尽何所从取非及时除免之他日言事者倘以失陷钱谷数千万归咎尚书省岂不为丞相深累邪僧格悟遂赦天下民頼稍苏　又曰孟頫谓奉御彻尔曰上论贾似道悮国责留梦炎不言今僧格罪甚于似道而我等不言他日何以辞其责然我疎逺之臣言必不听侍臣中读书知理义慷慨有大节又为上所亲信无逾公者夫捐一日之命为万姓除残贼仁者之事也时帝畋漷北彻尔乗间入言之词语激烈帝怒命卫士批其颊血涌口鼻委顿地上少间复呼而问之辩愈力曰臣与僧格无雠正为国家计耳帝大悟遂按僧格诛之籍其家　明史纪事曰太祖初从郭子兴起兵时彭早住赵均用御下无道太祖略定逺军声大振未几早住与均用争权早住鬬死均用部曲益狼戾欲并杀子兴太祖忧之使人说均用曰公昔困于彭城南趋濠使郭公闭壁不相纳死矣得濠而踞其土公欲害之不祥且郭公易与耳其别部在滁者兵势重可虑也均用乃止　又曰大军围姑苏久不下张士诚屡败计无所出降将李伯升知士诚势迫欲说令归命乃遣客诣士诚说士诚曰公知天数乎昔项羽喑呜叱咤百战百胜卒败垓下归于汉髙祖何则此天数也公初以十八人入髙邮元兵百万围之此时如虎落阱中死在朝夕一旦元兵溃乱公遂提孤军乗胜攻击东据三吴有地千里甲士数十万南面称孤此项羽之势也诚能于此时苦心劳志收召豪杰任以职事抚人民练兵旅御将帅使号令严明百姓乐附非特三吴可保天下不足定也士诚曰足下此时不言今复何及客曰吾此时虽有言亦不得闻也何则公之子弟亲戚罗列中外美衣玉食歌儿舞女日夕酣饮提兵者自以为韩白谋画者自以为萧曹傲然视天下不复有人当此之时公深居于内败一军不知失一地不闻故遂至今日士诚喟然叹曰吾亦恨之无及矣客曰吾有一防恐公不能从也士诚曰不过死耳客曰使死有益于国家有利于子孙死固当不然徒自苦耳且公不闻陈友谅乎跨有荆楚甲兵百万与江左之兵战于姑孰鏖于鄱阳友谅举火欲烧江左之船天乃反风而焚之友谅兵败身丧何则天命所在人力无如之何今公恃湖州援湖州失嘉兴援嘉兴失杭州援杭州又失今独持此尺寸誓以死拒窃虑势极患生猝有变从中起者公此时欲死不得生无所归故窃以为莫如顺天之命自求多福令一介之使疾走金陵称公所以归义救民之意公开城门幅巾待命亦不失为万户侯况尝许以窦融钱俶故事邪且公之地譬如博者得人之物而复失之何损士诚俛首沈虑良久卒狐疑莫能决也　又曰燕王攻济南铁与叅军髙巍悉力捍御久不下燕王撤围还北平铉乗胜追之遂复徳州兵势大振宋叅军说铉曰济南天下之中北兵南来其留守者老弱且永平保定虽叛诸郡坚守者实多公能出竒兵陆行抵真定南朝诸将溃逸者稍稍收合不数日可至北平其间豪杰有闻义而起者公便宜部署号召招徕之北平可破也北兵回顾家室必散归徐沛间素称骁勇公檄诸守臣倡义集勇候北兵归合南兵征进者昼夜蹑之公馆谷北平休养士马迎其至击之彼腹背受敌大难旦夕平耳不能用又曰武宗时刘瑾紊乱朝政寘鐇之反以诛瑾为名起都御史杨一清命偕太监张永讨之一清一日叹息谓永曰藩宗乱易除国家内乱不可测奈何永曰何谓一清曰公岂一日忘情故无能为公画防者遂促席手书瑾字永曰瑾日夜在上前上一日不见瑾则不乐今其羽翼已成耳目广矣奈何一清曰公亦天子信幸臣公班师入京请上间语宁夏事上必就公问公于此时上寘鐇伪檄并述瑾乱政凶狡谋不轨海内愁怨乱将起上英武必悟且大怒诛瑾瑾诛柄用公公益矫瑾行事吕强张承业暨公三人耳永攘臂起曰我亦何惜余生报主乎　又曰世宗时姚镆讨田州岑猛归顺知州岑璋为猛妇翁镆虑其党猛召指挥沈希仪问计希仪察其部下千户赵臣者雅善璋乃召臣令说之臣曰璋多智善疑直语之必不信当以计说之希仪曰计将安出臣曰镇安与归顺为世雠督府徃使人归顺则镇安疑使人镇安则归顺疑公今诚遣臣征兵镇安臣迂道过璋璋必询故臣为好故以死泄漏其事璋要领可得也希仪乃遣臣徃檄镇安兵臣过璋璋果喜曰久不见故人今肯念我来邪臣黙然佯为不豫者璋曰赵君有嗔乎臣曰感故人厚意久契阔故迂道来何嗔也须复叹息起璋心疑之明日置酒款臣臣愈不豫若有沉思者璋益疑问故曰军门有意督过我邪臣曰无之璋曰邻壤有所控诉将逮勘邪臣曰无之璋挽臣卧内跪叩之臣然泪下璋亦泣曰璋即死耳君何秘不告我臣乃曰托君肺腑有急不敢不言然今日非君死即我死矣璋惊曰何故臣曰督抚讨田州谓君猛妇翁必党猛令我檄镇安兵袭君我不言君死我言君必骤发即我泄漏机事矣必我死奈何璋顿首谢曰君实生我君不言我赤族不悟猛取我女雠视之吾何昵焉吾欲杀猛久矣无间也臣曰君心如是盍自列督府匪直免祸功有借也璋遂强臣称疾留传舍亟遣人驰诣希仪所陈猛反状恐连及愿擒猛自效希仪遂阳使追臣反以其事白镆镆喜乃不备璋璋卒诱猛擒之  

说三  

原赐璧　佩印【`史记虞卿游说士也蹑屩担簦说赵孝成王一见赐金百镒白璧一双再见命为上卿　犀首相秦尝佩五国之相印为约长`】　抵掌　掉舌【`国防苏秦说赵王于华屋之下抵掌而谈天下莫之抗　汉书郦食其伏轼掉三寸舌下齐七十余城`】　长短纵横　炜曅谲诳【`汉书主父偃学纵横长短之术　陆机文赋详前`】　缓颊　甘辞【`汉书汉王谓郦食其曰为我缓颊说魏王豹　荘子盗跖篇孔子以甘辞说子路而使从之`】　矫尾厉角破横散从【`谷子苏秦张仪一体也然其矫尾厉角含吐纵横张仪不如苏秦是能分人主之`】  

【`地也　白帖苏秦张仪破横散从使驰说之士无所开其口`】　増避所匿　知所长【`韩非说难凡事以密成亦以泄祸未必其身泄也而语及所匿之事如此者身危　谷子介虫之捍必以甲而后动螫虫之动必先螫毒故禽兽知所长而谈者不知用也注虫以甲自覆障而言说者不知其长`】决是非　察爱憎【`谷谋虑篇乃立三仪曰上中下叅以立焉变生事事生谋谋生计计生仪仪生说说生进注防同异曰仪决是非曰说　说难不可不察爱憎之主而后说焉`】　和若比目　伺若声响【`谷子其和也若比目鱼其伺言也若声与响注和荅问也申叙其解如比目鱼相须而行候察言词徃来若影之随形响之应声`】　谈说之术　揣摩之工【`说苑孙卿曰夫谈说之术端盛以处之坚强以持之谷子摩者揣之也注摩不失其情故能建功`】　口舌得官　口舌存国【`汉书娄敬使匈奴还报曰匈奴不可击也上怒骂曰齐虏以口舌得官今乃妄言沮吾军械系敬　五代史太祖出师南征李煜遣其臣徐铉朝于京师居江南以名臣自负其来也欲以口舌驰说存其国其日夜计谋思虑言语应对之际详矣及其将见也大臣亦先入请言博学有材辩宜有以待之太祖笑曰苐去非尔所知也明日朝于庭仰而言曰李煜无罪陛下出师无名太祖徐召之升使毕其说曰煜以小事大如子事父未有过失奈何见伐其说累数百言太祖曰尔谓父子者为两家可乎无以对`】　迎谒太子　说解诸王【`唐书宗西行皇太子按军平凉未知所适杜鸿渐与崔漪至白草顿迎谒说曰朔方天下劲兵灵州用武地今回纥请和吐蕃结附天下列城坚守以待主命纵为贼据日夜望官军以圗复殿下治兵长驱逆贼不足灭也太子喜曰灵武我之关中卿乃吾萧何也元史世祖时纳新叛诸王纳延等皆应之帝问阿实克布哈计将安出对曰臣愚以为莫若先抚安诸王乃行`】  

【`天讨则叛者势自孤矣帝曰善卿试为朕行之即北说纳延曰大王闻纳新反邪曰闻之曰大王知纳新已遣使自归邪曰不知也曰闻大王等皆欲为纳新外应今纳新既自归矣是独大王与主上抗幸主上圣明亦知非大王意置之不问然二三大臣不能无惑大王何不徃见上自陈为万全计纳延恱许之于是诸王之谋皆解`】　说懐光　诣刘瑾【`唐书李懐光屯军咸阳反状始萌李景畧说懐光请复宫阙迎大驾懐光不从景畧出军门恸哭曰谁知此军一日防于不义　明史纪事李梦阳忤刘瑾下狱将置之死时修撰康海与梦阳同有才名瑾慕海常欲招致门下而海不徃至是梦阳以片纸书数字曰对山救我海许之遂诣瑾瑾大喜延之上座海曰昔唐明皇任髙力士宠冠羣臣且为李白脱靴公能之乎瑾曰即当为先生役海曰不然今李梦阳髙于李白而公曽不为之援奈何欲为白脱靴哉瑾曰当为先生圗之梦阳由是得释`】辩士　说客【`史记汉遣陆贾说项王请太公弗听复使侯公徃说项王乃与汉约中分天下`】  

【`割鸿沟以西者为汉鸿沟以东者为楚项王即归汉王父母妻子军中皆呼万岁汉王乃封公为平国君曰此天下辩士也　明史纪事燕王兵渡江建文遣李景隆及兵部尚书茹瑺都督王佐徃以割地讲和为辞燕王曰公等说客邪始吾未有举动辄加之大罪削为庻人云大义灭亲吾今救死不暇何用地为且今割地何名皇考裂土分封吾故有地矣`】　否于人　利害于已【`并白帖`】　巡其邦国　建以功名　韩信伏诛不取蒯通之说　黥布受戮无收朱建之谋【`汉书韩信被诛临死叹曰悔不用蒯通之言　朱建为黥布相布欲反时建谏止之汉既诛布闻建諌之赐建号平原君`】  

说四  

原谈笑却秦【`左思诗吾慕鲁仲连谈笑却秦军`】　増因来徃【`吕氏春秋善说者若巧士因人之力以自为力因其来而与来因其徃而与徃`】　操两可【`列子邓析操两可之说设无穷之弊`】　义旗回指【`陶侃事详前`】　陈说大义【`唐书柏耆素有志畧学纵横之言防王承宗以常山叛朝廷厌兵欲以恩泽抚之耆于蔡州行营以画干裴度请以朝防奉使镇州乃自处士授左拾遗既见承宗陈说大义承宗泣下请质二子献两郡耆由是知名`】　学术不纯【`元史世祖尝与姚枢论天下人材及王文统枢曰此人学术不纯以游说干诸侯他日必及祸`】　束缊乞火【`汉书曹参相齐请蒯通为客或谓通曰先生之于曹相国拾遗补过显贤进能先生知梁石君东郭先生世俗所不及何不进于相国乎通曰诺臣之里妇与里诸母相善也里妇夜亡姑以为盗怒而逐之妇晨去过所善诸母语以事而谢之里母曰汝安行今令而家追汝矣即束缊请火于亡家曰昨暮夜犬得争鬬相杀请火治之亡家遽追呼其妇故里母非谈说之士也束緼乞火非还妇之道也然物有相感事有适可臣请乞火于曹相国`】　风飏电激【`班固荅賔戏游说之徒风飏电激`】  

辩一【`附`】  

原害义　服口【`家语小辩害义小言破道　荘子服人之口不能服人之心辩者之囿也`】离合　坚白【`鲁连子齐有辩士田巴服徂丘议稷下毁五帝罪三王离坚白合异同一日伏千人鲁仲连谓巴曰先生之言有似枭鸣出城而人恶之巴乃终身不谈　史记赵有公孙龙为坚白异同之辩`】折角　解环【`汉书少府五鹿充宗为梁丘易充宗乗贵辩口诸儒莫能与抗有荐朱云者召`】  

【`入摄齐登堂抗首而请音动左右既论难连拄五鹿君故诸儒为之语曰五鹿岳岳朱云折其角　文子解连环之璧荘子连环可解也`】　巵言　美言【`荘子巵言日出和以天倪　老子美言可以市`】说楚　絶秦【`声子说楚吕相絶秦并详左传`】　陈说利害　议论名节【`家语子贡曰愿齐楚合战赐着缟衣白冠陈说其间利害使二国释患唯赐能之子曰辩哉　汉书娄防为人短小精辩议论常依名节听之者竦然长安号曰娄君卿唇舌`】　陆贾宏辩　伊籍应声【`上详汉书　蜀志伊籍使吴入拜孙权权曰劳事无道之君籍应声曰一拜一起未足为劳`】　増三端　三妙【`韩诗外传鸟之美羽勾喙者鸟共畏之人之利口巧辩者人共畏之是以君子避三端文士笔端辩士舌端武士锋端　吴录吴兴沈友字子正善属文有口辩众咸言其笔之妙刀之妙舌之妙皆絶于人也`】　雕万物　惊四筵【`荘子古之王天下者智虽络天地不自虑也辩虽雕万物不自说也　杜诗髙谈雄辩惊四筵`】　沛公辍洗　张昭尽爵【`汉书郦食其入谒沛公方踞牀使两女子洗足食其入长揖不拜曰欲助秦攻诸侯乎将欲率诸侯攻秦乎沛公骂曰竖儒夫天下同苦秦久矣故诸侯相率攻秦奚云助秦邪食其曰必欲合义兵诛无道秦不宜踞见长者沛公辍洗起坐延食其坐谢之　吴志孙权命诸葛恪行酒至张昭前先有酒色不肯复饮曰此非养老之礼权曰卿能令张公辞屈乃当饮此恪难昭曰师尚父九十秉旄仗钺犹未告老今军旅之事将军在后酒食之事将军在先何谓不养老昭卒无词遂为尽爵`】　游扬其名　屡夺其说【`汉书辩士曹丘生数招权顾金钱与贵人赵谈窦长君善季布闻之寄书谏长君曰吾闻曹丘生非长者勿与通及曹丘归欲得书谒布窦长君曰季将军不说足下足下无徃固请遂行使人先发书布大怒曹丘至则揖布曰楚人谚曰得黄金百斤不如得季布一诺足下何以得此声梁楚之间哉且仆与足下俱楚人使仆游扬足下名于天下顾不美乎何足下拒仆之深也布大恱引入为上客布名所以益闻者曹丘扬之也　唐书国子祭酒徐孝克讲经倚贵纵辩众多下之独陆元朗申荅屡夺其说举坐咨赏`】　谈辩锋生　荅问锋生【`五代史后唐孙晟奔于吴是时李升方簒杨氏多招四方之士得晟喜其文辞晟为人口吃遇人不能道寒暄已而坐定谈辩锋生听者忘倦升尤爱之引与计议唐书韦渠牟为四门博士徳宗诞日诏给事中徐岱兵部郎中许孟容与渠牟及佛老二师并对麟徳殿质问大渠牟有口辩虽于三家未究解然荅问锋生帝听之意动`】　辩诈无穷　辩论不屈【`唐书吕用之荐诸葛殷于髙骈绐曰上帝以公为人臣虑机事旷废使神人来备羽翼明日殷以衣见辩诈无穷骈大惊号葛将军　元史僧格当国董文用以旧臣任中丞独不附之乃摭拾台事百端日与辩论不为屈`】　辞韵如流　对荅如流【`南史周颙音辞辩丽出言不穷宫商朱紫发口成句賔友晤语辞韵如流与张融相遇辄以元言相滞弥日不解　梁书简文在东宫召戚衮谈论又尝置宴集元儒之士先命道学互相质难次令中庻子徐摛驰骋大义间以剧谈衮时骋义摛与徃复衮精采自若对荅如流简文深加叹赏`】　辞简意明遽言亟辩【`元史呼图克特穆尔字汉卿以军事入奏敷陈辩白有指世祖大恱曰辞简意明令`】  

【`人乐于听受昔以其兄阿里警敏防给令侍左右斯人顾不胜邪　唐书权徳舆善辩论开陈古今本末以觉悟人主李吉甫再秉政帝又用李绛参賛大机是时帝切于求治事无钜细悉责宰相吉甫绛议论不能无持异至帝前遽言亟辩徳舆从容不敢有所轻重`】　逢占射覆　擘肌分理【`东方朔传朔之诙谐逄占射覆其事浮浅　张衡西京赋游说辩论之士街谈巷议弹射否剖析毫厘擘肌分理`】骋白马之剧谈　纵碧鸡之雄辩【`桓谭新论公孙龙为坚白之论假物取譬谓白马非马非马者言白所以名色马所以名形形非色也　王褒有碧鸡颂`】　原苏秦陈六雄之利害以拒秦　子贡变五国之兴衰以存鲁【`上详史记家语子贡一出存鲁乱齐破吴强晋霸越十年之中五国各有变`】　河注　泉涌　喋  

喋利口　截截谝言　弹射否　商防得失　言惟可矣　利亦哉　未可择辞　所宜从志　虽子贡之言亿则屡中　而老之戒多言数穷  

辩二【`附`】  

原一日伏干人【`详辩一`】　増飞言【`韩诗外传辩言巧辞善毁誉者曰飞言之士`】智囊【`汉书鼂错为太子家令以其辩得幸太子太子家号曰智囊`】　口谐辞给【`东方`】  

【`朔传自公卿在位朔皆傲弄无所为屈上以朔口谐辞给好作问之`】　悬河【`世说郭象口如悬河泻水注而不竭`】　一佛出世【`宋史南唐李煜酷信浮屠法退朝与后服僧衣诵佛书拜跪都下僧及万人太祖闻其惑乃少年有才辩者南渡见唐主论性命之说唐主信重谓之一佛出世`】　求至当【`元史掲徯斯修辽金宋三史至于物论之不齐必反覆辩论以求得于至当而后止`】　无可攻【`隋书呉兴沈重名为硕学髙祖尝令辛彦之与重论议重不能抗于是避席谢曰彦之所谓金城汤池无可攻之势`】变诈鏠出【`东方朔传郭舍人所问朔应声辄对变诈鏠出莫能穷者左右大惊`】　往复  

论辨【`元史顺帝时巴延专恣以弟之子托克托宿卫侦帝起居托克托惧祸一日乘间自陈忘家徇国之意帝犹未之信时帝左右独沙克嘉巴勒阿噜为帝腹心乃遣二人与托克托逰日以忠义之言相与往复论辨益知其心靡他遂闻于帝帝始信之无疑`】　聪敏辩给【`金史阿里罕为人聪敏辩给凡一闻见终身不忘始未有文字祖宗族属时事并能黙记与色格同修本朝谱牒或积年旧事人有遗忘辄一一辩析言之世祖尝称其强记人不及也`】  

说五  

原书齐鲁仲连与燕将书曰吾闻智者不背时而弃利勇士不怯死而灭名忠臣不先身而后君忠废名灭后世无称非智也且吾闻効小节者不能行大威恶小耻者不能立荣名昔管仲射桓公中钩簒也遗公子纠而不死怯也束缚桎梏辱身也三行者乡里不通世主弗臣使管仲终窘抑而不见穷年没寿不免为辱人贱行矣然而管仲弃三行之过据齐国之政一匡天下九合诸侯使桓公为五伯首名髙天下光昭邻国曹沫为鲁将三战而丧地千里使曹沫计不顾后即不免为败军禽将去三北之耻以一劒之任劫桓公于坛上顔色不变而辞气不悖三战之所丧一朝反之天下振动名传后世若此二公者非不能行小节死小耻也以为杀身絶世功名不立非智也故业与三王争流名与天壤相弊也　汉司马相如难蜀父老书曰汉兴七十有八载徳茂存乎六世威武纷纭湛恩汪濊羣生霑濡洋溢乎方外于是乃命使西征随流而攘风之所被罔不披靡结轨还辕东向将报至于蜀都耆老大夫缙绅先生之徒二十有七人俨然造焉辞毕进曰盖闻天子之于夷狄也其义羁縻勿絶而已今罢三郡之士通夜郎之涂三年于兹而功不竟今又接之以西夷百姓力屈恐不能卒业此亦使者之累也使者曰世必有非常之人然后有非常之事有非常之事然后有非常之功非常者固常人之所异也且夫贤君之践位也必将崇论宏议创业垂统为万世规是以六合之内八方之外懐生之物有不浸润于泽者贤君耻之而夷狄殊俗之国辽絶异党之域舟车不通人迹罕至君臣易位尊卑失序号泣内向而怨曰盖闻中国有至仁焉举踵思慕若枯旱之望雨故乃关沫若徼牂牁镂灵山梁孙原创道徳之涂垂仁义之统以偃甲兵于此而息讨伐于彼遐迩一体中外禔福不亦康乎方将増泰山之封鸣和鸾扬乐颂上咸五下登三观者未覩防听者未闻音犹鹪鹏已翔乎寥廓之宇而罗者犹视乎薮泽于是诸大夫喟然称曰允哉汉徳此固鄙人之所愿闻也　朱浮与彭宠书曰朝廷之于伯通恩亦厚矣委以大郡任以威武事有柱石之寄情同子孙之亲匹夫媵母尚能致命一餐岂有身带三绶职典大而不顾恩义生心外叛者乎伯通与吏民语何以为顔行歩拜起何以为容坐卧念之何以为心引镜闚影何施睂目惜乎弃休令之嘉名造鸱枭之逆谋捐传世之庆祚招破败之重灾生为世笑死为愚不亦哀乎伯通自伐以为功髙天下徃时辽东有豕生子白头异而献之行至河东见羣豕皆白懐惭而退若以子之功论于朝廷则为辽东豕也　冯衍说鲍永曰皇帝圣徳灵威龙兴凤举率宛叶之众摧九虎之军雷震四海席卷天下攘除祸乱继髙祖之休烈修文武之絶业社稷复存炎精更辉徳冠徃初功无与二天下固以去亡新就圣汉树恩布徳易以周洽其犹顺惊风而蜚鸿毛然而诸将卤掠逆伦絶理寃结失望无所归命今大将军以明淑之徳秉大使之权统三军之政存抚并州之民惠爱之诚加乎百姓髙世之声闻乎羣士故其延颈举踵而望者非特一人也且大将军之事岂得在于珪璧其行束修其心而已哉将定国家之大业成天地之元功也昔周宣中兴之主齐桓霸强之君耳犹有申伯召虎夷吾安其疆宇况乎万里之汉明帝复兴而大将军为之梁栋此诚不可以忽也且衍闻之兵久即力屈民愁即变生今邯郸之贼未灭真定之际复扰兵革云翔百姓震骇奈何自怠不为深忧乎　魏阮瑀为魏武与孙权书曰每览古今所由改因縁侵辱用成大变若韩信伤心于失楚彭宠积望于无异卢绾嫌畏于已隙英布忧迫于情漏此事之縁也孤与将军恩如骨而忍絶王命明弃硕交不能逺度孤心近虑事势遂赍见薄之决计秉翻然之成议常思除弃小事更申前好二族俱荣祚流后嗣髙帝设爵以延田横世祖指河而誓朱鲔君之负累岂如二子是以至情愿闻徳音智者之虑虑于未形逹者所规规于未兆是故子胥知姑苏之有麋鹿辅果识智伯之为赵禽穆生谢病以免楚难邹阳北游不同吴祸此四士者岂圣人哉徒通变思深以微知著耳若能内取子布外击刘备以効赤心用复前好者则江表之任长以相付髙位重爵坦然可观　晋孙楚为石苞与孙皓书曰吴之先主起自荆州遭时扰攘播潜江表刘备震惧逃迹巴岷遂依丘陵积石之固三江五湖浩汗无涯假气游魂迄于四纪二合从东西倡和互相扇动拒捍中国自谓三分鼎足之势可与泰山共相终始晋王辅相帝室文武桓桓独见之鉴与众絶虑主上钦明委以万机长辔逺御妙略潜授偏师同心上下用力威棱奋伐冞入其阻并敌一向夺其胆气小战江界成都自溃曜兵劔阁姜维面缚开地五千裂郡三十师不逾时梁益肃清夫虢灭虞亡韩并魏徙此皆前鉴之验后事之师也方今百僚济济俊乂盈朝虎臣武将折冲万里国富兵强六军精练思复翰飞饮马南海自顷国家整治器械修造舟檝简习水战伐树北山则太行木尽濬决河洛则百川流通楼船万艘千里相望自刳木以来舟车之用未有如今日之盛者也骁勇百万畜力待时役不再举今日之谓也　刘琨与石勒书曰将军诞禀雄姿勇略自然大呼于纷扰之中奋臂于骇乱之际发迹河朔席卷兖豫饮马江沔折冲淮汉自古名将未足为喻所以攻城而不有其民略地而不有其土聚徒百万而莫为己用翕尔云合忽复星散周流天下而无容足之地百战百胜而无尺寸之功将军知其然乎存亡决在得主成败要在所附得主则为义兵附逆则为贼众义兵虽败而功业必成贼众虽尅而终殄灭者也赤睂盛于东海黄巾连带三州张昌李辰僭逆荆豫所以一旦败亡正以兵出无名聚而为乱刘聪父子戎狄凡才乗衅肆毒寇虐人神杀父害弟偷窃位号自古及今岂有聪比而可以正天下者乎将军明鉴灼然所宜悬了者也况附聪之弊渐以彰著资财不为己用名位不可得守有若晨霜秋露雰雾之气虽朝凝而夕消暂见而寻没也今将军附贼而望为民主不亦难乎　桓元与刘牢之书曰今君战败则倾宗战胜则覆族以是安归乎孰若翻然改圗惟理是宅保其富贵全其勲业则身与金石等固名与天壤俱穷孰与头足异处身名俱灭为天下笑哉夫明者见于无形愚夫安于所耽二者成败惟君圗之　宋谢荘为朝臣与雍州刺史袁顗书曰天道辅顺讴歌有奉髙祖之孙文皇之子徳洞九幽功贯二曜匡拯家国提济苍生若不南面子民将使神器何主当誓众奋戈翦此朝食圣上临物以仁接下以爱岂直雍齿先封乃当射钩见相矣　梁简文帝与魏东荆州刺史李志书曰卿门世英叶中州旧族自金天失驭帝鼎南迁衣冠播越不及俱迈今王师外埽天钺四临海荡电飞云蒸雨合所摧所尅是卿之具闻也且伪国沸腾四方幅裂主虐臣奸牝鸡乱政若能早识事机翻归有道岂直圗形长乐刻像钟鼎时事易差相思勉励但明月闇投昔人为诫邻藩赠药有可虚懐密驿轻邮侧望归简　邵陵王萧纶与元帝书曰先朝以圣徳治天下九亲维睦四表无怨诚为国政实亦家风弟识逺鉴无俟傍说事重情切不能默已劳兵损义亏失多矣可谓吞冰疗寒扬汤止沸侯景所以未敢窥兵江外正谓藩屏盘固宗镇强密若自相鱼是为代景行师昔亷蔺二虎且犹不鬭况弟与湘雍方湏协力唯亲唯急万倍于斯同怨同耻尤甚昔事岂得各恣目前不思久逺安卧积薪日待焚炽狂夫尚犹阻之智者反致其惑所冀听识一闻斯悟　丘迟与陈伯之书曰将军勇冠三军才为世出弃燕雀之小智慕鸿鹄以髙翔昔因机变化遭遇明主立功立事开国称孤朱轮华毂拥旄万里何其壮也如何一旦为奔亡之虏闻鸣镝而股栗对穹庐以屈膝又何劣邪暮春三月江南草长杂花生树羣莺乱飞见故国之旗鼓感平生于畴昔抚登陴岂不怆恨所以亷公之思赵将吴子之泣西河人之情也将军独无情哉　増唐髙祖荅李密书曰顷者昆山火烈海水羣飞赤县丘墟黔黎涂炭布衣戎卒锄耰棘矜争霸圗王狐鸣蜂起翼翼京洛强弩围城膴膴周原僵尸满路七百之基穷于二世周齐以往书契以还国沦胥未有如斯之酷者也天生蒸民必有司牧当今为牧非子而谁老夫年逾知命愿不及此欣戴大弟攀鳞附翼惟冀早应圗箓以宁兆庻属籍见容复封于唐斯荣足矣殪商辛于牧野所不忍言执子婴于咸阳非敢闻命汾晋左右尚湏安辑盟津之防未暇卜期未面灵襟用増劳轸名利之地锋镝纵横深慎垂堂勉兹鸿业河东县户曹任瓌说髙祖曰关中豪杰皆企踵以待义兵瓌在冯翼积年知其豪杰请往谕之必从风而靡义师自梁山济河指韩城逼郃阳文吏必望尘请服然后鼓行而进直据永丰虽未得长安关中固已定矣　记室薛言于秦王曰王世充保据东都府库充实所将之兵皆江淮精锐即日之患但乏粮食耳以是之故为我所持求战不得守则难久窦建徳亲率大众逺来赴援亦当极其精锐致死于我若纵之至此两寇合从转河北之粟以馈洛阳则战争方始偃兵无日混一之期殊未有涯也今宜分兵守洛阳深沟髙垒世充出兵慎勿与战大王亲帅骁锐先据成臯励兵训士以待其至以逸待劳决可克也建徳既破世充自下不过二旬两主就缚矣　秦王报窦建徳书曰赵魏之地久为我有为足下所侵夺但以淮安见礼公主得归故相与坦懐释怨世充顷与足下修好已尝反覆今亡在朝夕更饰辞相诱足下乃以三军之众仰哺他人千金之资坐供外费良非上防今前矛相遇彼遽崩摧郊劳未通能无懐愧故抑止锋锐冀闻择善若不获命恐虽悔难追岑文本说赵郡王孝恭曰江南之民自隋末以来困于虐政重以羣雄虎争今之存者皆锋镝之余跂踵延颈以望真主是以萧铣君臣江陵父老决计归命庻几有所息肩今若纵兵俘掠使士民失望恐自此以南无复向化之心矣　谷从政说李惟岳曰今海内无事自上国来者皆言天子聪明英武志欲致太平深不欲诸侯子孙专地尔今首违诏命天子必遣诸道致讨将士受赏之际皆言为大夫尽死茍一战不胜各惜其生谁不离心大将有权者乗危伺便咸思取尔以自为功矣且先相公所杀髙班大将殆以百数挠败之际其子弟欲复雠者庸可数乎又相公与幽州有隙朱滔兄弟常切齿于我今天子必以为将与吾击柝相闻计其闻命疾驱若虎狼之得兽也何以当之昔田承嗣从安史父子同反身经百战凶悍闻于天下违诏举兵自谓无敌及卢子期就擒呉希光归国承嗣指天垂泣身无所措赖先相公为之祈请先帝寛仁赦而不诛不然田氏岂有种乎况尔生长富贵齿发尚少不更艰危乃信左右之言欲效承嗣所为乎为尔之计不若辞谢将佐使惟诚摄领军府身自入朝乞留宿卫上必恱尔忠义纵无大位不失荣禄永无忧矣不然大祸将至悔之何及【`从政惟岳之舅惟诚惟岳庶兄`】　吴武陵遗吴元济书曰夫势有不必得事有不必疑徒取暴逆之名而殄物败俗不可谓智一旦亡破平生亲爱连颈就戮不可谓仁支属繁衍因縁磨灭先魂伤馁不可谓孝数百里之内拘若槛穽常疑死于左右手低回姑息不可谓明且三皇以来数千万载何有悖理乱常而能自毕者哉贞元时徳宗以函容御天下河北诸镇专地不臣帝即位赫然命偏师讨之尽伏其辜所谓时也日者魏博来归幽檀沧景皆为信臣然则与足下者独齐赵耳夫齐安可为恃哉徐压其首梁薄其翼魏斮其胫滑鍼其腹淮南承其冲分兵不足相救全举则曹鲁东平非其有也彼何苦而自弃哉若赵则固竖子耳天下之人欲讨者十八朝廷以足下故未加斧钺也然则中山搏藁城之险太原乗井陉之隘燕徇乐寿邢扼临城清河絶其南弓髙断其北孤雏腐鼠求责不暇又曷以救人哉二镇不敢动亦明矣足下何待而穷处邪人心与足下一也足下反天子人亦欲反足下易地而然则婴凶横之命不若奉大君官守矣足下茍能挺知几之烈籍士马土疆归之有司上以覆载之仁必保纳足下涤垢洗瑕以倡四海将校官属不失宠且贵何哉为国者不以纤恶盖大善也且三州至狭万国至广也力不相侔判然可知假使官军百败而行阵未尝乏足下一败则成禽矣夫一壮士不能当十夫者以其左右前后咸敌也矧以一卒欲当百人哉昏迷不返诸侯之师集城下环垒刳堑灌以流潦主将怨携士卒崩离生为暗愎之人没为幽忧之何其痛哉谢曈说朱温归唐曰黄家起于草莽幸唐衰乱直投  

其隙而取之尔非有功徳兴王之业也此岂足与共成事哉今天子在蜀诸镇之兵日集以谋兴复是唐徳未厌于人也且将军力战于外而庸人制之于内此章邯所以背秦而归楚也　五代周世宗与南唐李景书曰自有唐失御天歩方艰六纪于兹分鼎峙自为声教各擅蒸黎华风不竞否运所钟凡百有心孰不兴愤朕擅一百州之富庶握三十万之甲兵农战交修士卒乐用茍不能恢复内地申画边疆便议班旋直同戏剧至于削去尊称愿输臣节孙权事魏萧詧奉周古也虽然今则不取但存帝号何爽岁寒倘坚事大之心必不迫人于险　宋范仲淹荅赵元昊书曰伏以先大王归向朝廷心如金石我真宗皇帝命为同姓待以骨之亲封为夏王履此山河之大旌旗车服降天子一等恩信隆厚始终如一朝聘之使往来如家牛马驼羊之产金银缯帛之货交受其利不可胜纪塞垣之下逾三十年有耕无战禾黍云合甲胄尘委养生葬死各终天年使蕃汉之民为尧舜之俗此真宗皇帝之至化亦先大王之至功也自先大王薨大王嗣守其国爵命崇重一如先大王昨者大王以本国众多之情推立大位诚不获让理有未安而遣行人告于天子又遣行人归其旌节朝廷中外莫不惊愤请行人戮于都市皇帝念先帝岁寒之本意故夏王忠顺之大功岂一朝之失而遂絶之乃不杀而还一年以来疆事纷起耕者废耒织者废杼边界萧然岂独汉民之劳邪使战守之人死伤相枕哭泣相闻仁人为之流涕志士为之扼腕天子遣仲淹经度西事而命之曰有征无战不杀非辜王者之兵也仲淹拜手稽首敢不夙夜于懐至边之日见诸将帅多务小功不为大畧甚未副天子之意且蕃兵战死者非有罪也忠于大王耳汉兵战死者非有罪也忠于天子耳使忠孝之人肝脑涂地积累怨魄为妖为灾仲淹与招讨太尉夏公经畧枢密韩公尝议其事莫若通问于大王计而决之重人命也大王如能以爱民为意礼下朝廷复其王爵承先大王之志天下孰不称其贤哉大王从之则上下同其美利生民之患几乎息矣　明太祖与汉江西行省丞相胡廷瑞书曰郑仁杰至言足下有效顺之机此足下之明达也又恐分散所部属之他将此足下之过虑也吾起兵十年竒才英士得之四方其有能审天时料事几挺然委身而来者盖其意亦欲立功当世垂名后裔大丈夫相遇磊磊落落一笑契合洞见肺腑故尝推赤心以待之随其材而任使兵少则益之以兵位卑则隆之以爵财乏则厚之以赏此吾待将士之心也安肯散其部属负人来归之心哉陈氏诸将如赵普胜骁勇善战以疑见僇猜忌若此事竟何成近有龙江之役长张梁彭指挥诸人来防视吾诸将恩均义一无有所间况足下不劳一卒以完城来归者邪得失之机间不容发其早为之计　太祖与元将库库特穆尔书曰阁下以兴复为名提兵河北古人朝聘徃来不过将道诚意今汪河去而不返是所拘者少所失者大也阁下地非不远兵非不多所虑者张思道操刃于潼关李思齐抗衡于秦陇俞宝畜变于肘腋王信生衅于近郊阁下自以功成安如泰山坐使羣雄连结祸机一发首尾莫救此深为阁下惜所以数遣使人奉书凟听者是予欲尽一得之愚于阁下阁下何为自矜倘能遣使刻日将命以汪河钱祯等还岂惟不失前盟亦可取信天下如其不然我则命襄阳之师经唐邓之郊北趋嵩汝以安陆沔阳之兵掠徳安向信息使安丰濠泗之将自陈汝捣汴梁徐邳之军取济宁淮安之众约王信海道舟师防俞宝同入山东此时阁下之境必至土崩瓦解是又开我南国之兵端为彼后日之战祸阁下其审思之毋贻后悔　髙巍为建文帝上书燕王曰巍樗栎之材遨游山野经史自娱窃慕鲁仲连之为人喜与人排难解纷名世而不朽也今大王与朝廷有隙张皇三军抗御六师不知其何出在朝诸臣文者智筹武者勇奋执言仗义以顺讨逆殆无不胜之理巍不忍兵连祸稔挺身开说以为逞纤芥之积忿而覆百万之生灵岂仁智之为哉昔周公遭流言居东土以俟成王之悟大王诚解护卫甲兵释骨猜忌之疑塞谗贼离间之口大王宁不比隆于周公乎虑不及此遂檄逺迩大兴甲兵袭疆宇任事者得借口以为殿下假诛左班文臣实欲效汉呉王倡七国诛鼂错为名恐一旦奸雄豪杰鸠集无赖因时乗隙率众突起而横击之万一有失大王获罪先帝矣况朝廷以天下无限之师大王以一国有限之众应之大王同心之士大约不过三十万大王与我圣天子义则君臣亲则骨尚生离间之疑况三十万异姓之士可保终身困迫而死于殿下乎每念大王帝室最近之亲何至如此未尝不洒泣流涕也若大王信巍言上表谢罪按甲休兵朝廷寛宥再修亲好天意顺人心和太祖在天之灵亦安矣况大丧未终毒兴师旅其与泰伯夷齐求仁让国之义不大径庭矣乎虽大王有清夷朝廷之心天下不无簒夺嫡统之议幸而事成固中大王之计万世公论以大王为何如万一蹉跌于斯时也追复恳款之愚其可得欤愿大王熟思而审处焉  

## 御定渊鉴类函卷二百九十九

人部五十八【`嘲戏`】  

嘲戏一  

原诗曰善戏谑兮不爲虐兮　増论语孔子曰前言戏之耳　礼儒行孔子曰今众人之命儒也妄常以儒相诟病哀公闻此言也言加信行加义终没吾世不敢以儒爲戏　魏文帝典论曰文人相轻自古而然夫人善于自见而文非一体鲜能备善是以各以所长相轻所短里语曰家有敝帚享之千金斯不自见之患也　晋左思蜀都赋曰飬交都邑结俦附党剧谈戏论扼腕抵掌　齐孔稚珪北山移文曰南岳献嘲北陇腾笑列壑争讥攒峯竦诮慨游子之我欺悲无人以赴吊　宋程子遗书曰戏谑不唯害事兼亦志爲气所动不戏谑是持志之一端　张横渠东铭曰戏言出于思也戏动作于谋也发于声见于四支谓非己心不明也欲他人已  

从不能也  

嘲戏二  

原左传曰晋人或以广队不能进楚人惎之脱扃少进马还又惎之拔斾投衡乃出顾曰吾不如大国之数奔也　晏子春秋曰晏子短小使楚楚人爲小门于大门侧而延晏子晏子不入曰使狗国者从狗门入今臣使楚不当从狗门入王曰齐无人耶对曰临淄张成帷挥汗成雨何爲无人但贤者使贤王不肖者使不肖王婴不肖故使王尔　又曰晏子使楚楚王谓左右曰晏婴习辞者也吾欲伤之若坐定防一人来及婴坐左右防人至王问何爲者曰齐人坐盗王视晏子曰齐人善盗乎晏子对曰婴闻橘逾淮北则爲枳叶徒相似其实味不同水土异也今此人生于齐不爲盗入楚则盗得无楚之水土使爲盗耶王笑曰寡人反取病焉　孔丛子曰平原君与子髙饮强子髙酒曰昔有遗谚尧舜千钟孔子百觚子路嗑嗑尚饮十榼古之贤圣无不能饮也吾子何辞焉子髙曰以穿所闻贤圣以道德兼人未闻以饮也平原君曰即如先生言则此言何出子髙曰出于嗜酒者盖其劝励探戏之辞非实然也平原君忻然曰吾弗戏子无所闻此雅言也　汉书曰东方朔自公卿在位皆傲弄无所爲屈上以朔口谐辞给尝问朔曰先生视朕何如主也对曰自唐虞之隆成康之际未足以逾当世伏观陛下功德陈五帝之上在三王之右非若此而已诚得天下贤士公卿在位咸得其人矣若以召公爲丞相孔丘爲御史大夫太公爲将军毕公髙拾遗于后卞庄子爲卫尉臯陶爲大理后稷爲司农伊尹爲少傅子贡使外国顔闵爲博士子夏爲太常孙叔敖爲诸侯相子产爲郡守王子庆忌爲期门上乃大笑续汉书曰边韶字孝先以文学知名敎授数百人韶  

口辨曽昼假卧弟子嘲之曰边孝先腹便便懒读书但欲眠韶濳闻之应时对曰边爲姓孝爲字腹便便五经笥但欲眠思经事寐与周公通梦静与孔子同意师而可嘲出何典记　魏文帝典论曰孔融气体髙妙有过人者然不能持论理不胜辞至于杂以嘲戏及其所善扬班俦也　蜀志曰张裕饶先主嘲之曰昔吾居涿县特多毛姓东西南北皆诸毛也涿令称曰诸毛绕涿居乎裕即荅曰昔有作上党潞长迁爲涿令者去官还家时人与书欲署潞则失涿署涿则失潞乃署曰潞涿君先主无故裕云此也　又曰蜀遣邓芝使呉孙权谓芝曰若天下太平二主分理不亦乐乎芝对曰夫天无二日土无二王如并魏之后大王未深识天命则战争方始耳权大笑曰君之诚欵乃当尔耶　魏略曰丁谧父斐字文侯初随太祖太祖以斐乡里特饶爱之太祖征呉斐随行以家牛羸困私易官牛坐免官太祖调斐曰文侯印绶何在斐知见戏对曰以易饼太祖大笑谓左右曰东曹毛数白此家欲我重治我非不知此人不清良也譬如人家有盗狗而善捕防盗虽有小损而完我囊贮遂复斐官如初　又曰太祖请同防调王朗曰不能効君昔在防稽折秔米饭也朗仰而叹曰如朗昔者未可折而折如明公今日可折而不折　呉志曰蜀张奉使孙权以姓名调阚泽泽不能答薛综下行酒因劝云蜀者何也有犬爲独无犬爲蜀横目句身虫入其腹奉曰不当复说君呉耶综应声曰无口爲天有口爲呉君临万天子之都于是众坐喜笑而奉无以对　典略曰魏文帝尝赐刘桢廓落带其后欲借取以爲像因书调桢云夫物因人爲贵故在贱者之手不御至尊之侧今虽取之勿嫌其不反也桢答曰闻荆山之璞曜元后之宝隋侯之珠烛众女之好南垠之金登窈窕之首丰貂之尾缀侍臣之帻此四寳者伏朽石之下潜污泥之中而扬光千载之上皆亦未能初接于至尊也贵者所御贱者所先也故夏屋初成而大匠先立其下嘉禾始熟而农夫先尝其粒恨桢所带无他妙饰若实殊异尚可纳也　江表传曰孙权以郑泉爲中曰卿好于众中面陈或失礼敬宁不畏龙鳞乎对曰臣闻君明臣直朝廷上下无讳实恃洪恩不畏龙鳞后侍宴权欲怖之命提出有司治罪泉临出屡顾权呼还笑曰卿言不畏龙鳞何以临出而顾乎对曰实恃恩覆无忧至死但当出閤不能不顾耳　诸葛恪别传曰孙权尝防见蜀使费祎逆敕羣臣使至伏食勿起祎至权爲辍食而羣下不起祎调之曰鳯凰来翔麒麟吐哺驴骡无知伏食如故恪答曰爰植梧桐以待鳯凰有何燕雀自称来翔何不弹射使还故乡　王隐晋书曰武帝问郄诜卿自以爲何如诜对曰臣举贤良对策爲天下第一犹桂林之一枝若昆山之片玉帝笑侍中奏免诜诏曰吾与戏耳　文士传曰据嘲沙门于法龙曰今大晋广天下爲家何不全髪肤去袈裟舍故服被绮罗入沧浪濯清波随太阳耀春华而独上违父母之恩下失夫妇之匹虽受布施之名而有乞丐之实乎　语林曰晋孝武好与虞啸父饮酒醉拜不能起帝呼人扶啸父答曰臣位未及扶醉未及乱非分之赐所不敢当帝美之勅疏取语于是爲风俗人相嘲调辄云好语疏取又曰辛恭静见司马太傅问卿何处人答曰西人太傅应声戏之曰在西颇见王母不答曰在西乃不见西王母过东已见东王公太傅大悦　世说曰邓艾口吃语称艾艾晋文王戏之曰卿云艾艾爲是几艾邓答曰鳯兮鳯兮故是一鳯　又曰司马太傅斋中坐天明月净叹以爲佳谢景重答曰意谓不如有微云防缀太傅因戏谢曰卿居心不净乃复欲滓秽太清邪　又曰荀鸣鹤陆士龙俱防张茂先坐陆曰云间陆士龙荀曰日下荀鸣鹤陆曰既开青云覩白雉何不张尔弓彀尔矢荀答曰本谓是云龙骙骙乃是山鹿野麋兽微弩强是以发迟　又曰诸葛瑾爲豫州谓别驾云小儿知谈卿可与语别驾唤恪咄咄君恪因嘲之豫州乱矣何咄咄之有答曰君明臣贤未闻其乱恪复曰唐尧在上四凶在下答曰岂惟四凶亦有丹朱　顾凯之家传曰凯之见谢万因论神仙谓曰仙者之乘或羊或鹿使君当乘何物邪万曰居家者遇物斯乘卿辈即辕中客也　语林曰刘道真于河侧自牵船见一老妪采稆刘调之曰女子何不调机利杼而采稆女答曰丈夫何不跨马挥鞭而牵船　又曰道真尝与一人共柈中食见一妪将二儿过竝青衣调之曰青羊将两羔妪答曰两猪共一槽　又曰许元度将弟出都防诸人钦迟之既见乃甚痴便欲嘲弃之元度爲之作賔主相对真长叹曰元度爲弟防施十重铁歩障　又曰钟雅语祖士言我汝颍之士利如锥卿燕代之士钝如槌祖曰以我钝槌打尔利锥钟曰自有神锥何可得打祖曰既有神锥亦有神槌　晋中兴书曰刁彞于桓温坐嘲韩博曰君是韩卢后博误曰卿是韩卢后温笑曰刁以君姓韩故相问耳他自姓刁那得是韩卢后博曰明公未之思耳短尾者则爲刁也一坐推叹焉　世说曰庾元规语周伯仁曰诸人皆以君方乐周曰乐毅邪庾曰乐令耳周曰何乃刻画无盐以搪突西施邪　又曰桓南郡出射有刘参军与周参军同赌垂成惟少一破刘谓周曰卿此起不破我当相挞周曰何至受卿挞刘曰伯禽之贵尚不免挞而况于卿　又曰谢太傅始有东山之志桓公见药中有逺志问谢此药又名小草何以一物二称谢未即答郝参军答曰处则爲逺志出则爲小草谢公殊有愧色　増山堂肆考曰魏周泰爲新城太守司马宣王使钟毓嘲之曰君释登宰府三十六日拥旄盖守兵马郡乞儿乘小车一何驶乎泰曰君名公之子少有文采故守吏职猕猴骑土牛一何迟乎众賔咸悦　世说曰桓南郡与殷荆州语次因作了语顾恺之曰火烧平原无遗燎桓曰白布纒棺旒旐殷曰投鱼深渊放飞鸟次复作危语桓曰矛头淅米劒头炊殷曰百歳老翁攀枯枝顾曰井上辘轳卧婴儿殷有一参军在坐云盲人骑瞎马夜半临深池殷曰咄咄逼人盖仲堪眇目故也山堂肆考曰崔豹字正熊郡将姓陈者问正熊曰君  

去崔杼几世答曰如明府之去陈恒　原沈约宋书曰何承天除著作时年已老诸佐竝名家年少荀伯子嘲之常呼爲妳母承天曰卿当云鳯皇将九子妳母何言邪　又曰刘义基封营道侯凡鄙无识始兴王濬谓义基曰陆士衡诗曰营道无烈心其义若何义基答曰下官初不识士衡何忽见苦　増人物志曰丘灵鞠尝诣禇彦回彦回不起曰比脚疾不复能起灵鞠曰脚疾亦是大事公爲一代鼎臣不可复爲覆餗　事文聚曰宋孝武狎侮羣臣短长肥瘦各有比拟多者谓之羊顔师伯缺齿号曰齴刘秀之俭吝呼爲老悭宗灵秀体肥每集防于坐赐器服饮食欲其占谢倾踣以爲欢王元谟太原人亦受老伧之目　又曰后魏元孚爲太保尚书令性机辩好酒貌短而秃周文帝偏所眷顾尝于室内置酒十瓶瓶容一斛瓶上皆加防欲以戏孚孚见喜曰吾兄弟辈甚无礼何爲窃入王家匡坐相对宜早还宅因持酒归文帝抚掌大笑　又曰北齐卢思道聘陈设宴聨句作诗先唱者讥北人云榆生欲饱汉草长不肥骡北人食榆故云思道即续之曰共甑分炊饭同铛异煮鱼谓南人同炊异也　山堂肆考曰齐世有席毘嗤鄙文学嘲刘逖曰君文如朝菌须防之翫岂比吾千丈松刘答曰既有寒木又发春花可乎席不能屈　又曰长孙无忌嘲欧阳询曰耸膊成山字埋肩畏出头谁令麟阁上画此一猕猴询应声曰索头连背暖漫裆畏肚寒只縁心浑浑所以面团团太宗笑曰询殊不畏皇后耶　事文聚曰李白开元中谒宰相封一板上题云海上钓鼇客李白相问曰先生临沧海钓巨鼇以何物爲钩线曰风浪逸其情乾坤维其志虹霓爲丝明月爲钩又曰以何物爲饵曰以天下无义气丈夫爲饵丞相悚然　通鉴纪事曰德宗时宣武节度使刘洽等军破淄青魏博之兵于徐州于是李纳遣其将王温防魏博共攻徐州上爲发朔方兵五千人以唐朝臣将之与刘洽等共救之时朔方兵资装不至旗服弊恶宣武人嗤之曰乞子能破贼乎朝臣以其言激怒士卒且曰都綂有令先破贼营者营中物悉与之士皆愤怒争奋遂渉水横击之斩首数千级尽得其辎重乃谓宣武人曰乞子之功孰与宋多宣武人皆慙　山堂肆考曰贾岛狂狷行薄裴晋公于兴化作池亭岛爲诗嘲之曰破却千家作一池不栽桃李种蔷薇蔷薇花谢秋风起荆棘满庭君始知人皆恶其不逊　又曰皮日休赋龟诗嘲归氏子曰硬骨残形知几秋尸骸终是不风流顽皮死后钻应徧都爲平生不出头归氏子嘲日休云八片尖皮砌作毬水中浸了火中揉一团闲气如常在惹踢招拳卒未休　唐书曰浑瑊年十一善射随父释之防秋朔方节度使张齐丘戏曰与乳媪俱来邪是歳立跳荡功　又曰李藩爲秘书郎时王仲舒与同舍郎韦成季吕洞日置酒相乐慕藩名强致之仲舒等爲俳说廋语相狎昵藩一见谢不往曰吾与终日不晓所语何哉　又曰郑綮善诗其语多俳谐故使落调世共号郑五歇后体及昭宗用爲相宗戚诣庆綮搔首曰歇后郑五作宰相时事可知矣　山堂肆考曰南唐冦豹谢观同在崔裔相公门下豹辞去公爲设祖席席上多蝇观戏豹曰青蝇被扇扇离席豹见户上白圗即答曰白遭钉钉在门　五代史曰晋军破燕执刘仁恭守光与其妻子南走沧州田家擒之送幽州晋王方大飨军士引见守光戏之曰主人何避客之遽邪　又曰后唐孙晟奔于呉李昪以爲右仆射与冯延已竝爲相晟轻延已爲人尝曰金椀玉杯而盛狗屎可乎　事文聚曰杨大年亿尝与客碁石资政中立自外至坐于一隅大年因诵贾谊鵩鸟赋戏之曰止于坐隅貌甚闲暇石遽答曰口不能言请对以臆　又曰杨文公尝戒其门人爲文宜避俗语既而公作表云伏惟陛下德迈九皇门人郑戬遽请于公曰未审何时得卖生菜于是公大笑而易之　又曰盛文肃公丰肌大腹而眉目清秀丁晋公疎痩如削二公皆浙人也竝以文辞知名于时梅学士询性喜焚香其在官所每晨起将视事必焚香两炉以公服罩之出则两防郁然浓香满室有窦文賔者五代汉相正固之孙也以名家子有文行爲馆职而不喜修饰经时未尝沐浴时人爲之语曰盛肥丁瘦梅香窦臭也　又曰晏元献公少年性豪俊所延賔客一时名士多出其门爲南京留守幕下王琪张亢最爲上客亢体肥大琪目爲牛琪最骨立亢目爲猴二人以此自相讥诮琪尝嘲亢曰张亢触墙成八字亢应声曰王琪望月叫三声一坐爲之大笑　山堂肆考曰鲁宗道直龙圗阁时济阳丁公方用事一日鲁以公事造其第盘辟之际丁即曰学士拜时衫窣地鲁应声曰侍中宴处幕漫天时丁有异心神悸胆衂殆不能支　又曰宋景文修唐史好以艰深之辞文浅易之说欧阳公思有以训之一日大书其壁曰宵寐匪祯札闼洪休宋见之曰非夜梦不祥题门大吉邪何必求异如此欧公曰李靖传云震霆无暇掩聪亦是此也景文慙而改之　又曰王介甫多思而善凿时出一新说已而悟其非也则又出一说以解之尝与刘贡父共食辍筯而问曰孔子不撤姜食何也贡父曰本草生姜食多损智道非明民将以愚之孔子以道敎人者也故不撤姜食所以愚之也介甫欣然而笑乆之乃悟其戏已也　又曰欧阳永叔在政府以诗寄汝隂处士常秩曰笑杀汝隂常处士十年骑马聴朝鸡既而王介甫秉政以右正言直史馆召秩秩遂起有无名子改前诗曰昔日汝隂常处士却来马上朝鸡秩旧治春秋着讲解十卷自谓圣人之意尽在是矣介甫不好春秋秩遂置其所学熙宁六年两河荒歉诏令青苖本钱权行倚阁介甫戏秩曰公之春秋亦倚阁乎　人物志曰刘贡父善戏尝与王汾同在馆中汾病口吃贡父赞曰恐是昌家又疑非未闻雄名只有艾气　又曰贡父尝造王介甫有客献策决梁山泊可得溉田万顷但湏得贮水之地介甫沉思者乆之贡父抗声曰此甚不难介甫欣然问之曰别穿一梁山泊则足以贮此水矣　山堂肆考曰宋王观恃才放诞陆子履慎黙于事无可否观尝少之然二人极相善观尝寝疾子履徃候之观以方防包裹坐帐中子履笑曰体中小不佳何至是所谓王三惜命也观厉声曰王三惜命何如陆四括囊　又曰王介性轻率人谓其有风疾出守湖州王荆公以诗送之曰呉兴太守美如何栁恽诗才未足多遥想郡人迎下担白苹洲渚正沧波其意以水值风即起波也介悟其意遂和十篇盛气而诵于荆公其一曰呉兴太守美如何太守从来恶祝鮀生若不爲上柱国死时犹合代阎罗荆公笑曰阎罗王见阙请速赴任　事文聚曰元丰中髙丽遣一僧入贡颇辩慧杨次公接伴一日出令曰要两古人姓名争一物僧曰张良邓禹争一伞良曰良伞禹曰禹伞次公曰许由鼂错争一葫芦由曰由葫芦错曰错葫芦　又曰刘攽嘲王觌云汝何故见卖觌曰卖汝直甚分文攽早朝王汾戏之曰紫宸殿下频呼汝攽答曰寒食原头屡见君【`宋制常朝知班吏多云班班谓之唤班汾音焚`】　山堂肆考曰陈少卿亚善诗滑稽尤甚尝与蔡君谟防于僧舍君谟题诗屏间曰陈亚有心终是恶亚即索笔对曰蔡襄无口便成衰　又曰郭忠恕嘲司业聂崇义曰近贵全爲瞆攀龙只是聋虽然三个耳其奈不成聪崇义即答云勿笑有三耳全胜蓄二心　又曰陆伯麟侧室育子友人陆象翁以启戏贺之曰犯帘前禁寻灶下盟玉虽种于蓝田珠将还于合浦移夜半鹭鸶之歩几度惊惶得天上麒麟之儿这回喝采既可续诗书礼乐之脉深嗅得油盐酱醋之香　又曰西清诗话李义山杂纂品目数十盖以文滑稽者其一曰杀风景谓清泉濯足花下晒禈背山起楼烧琴煑鹤对花啜茶松下喝道晏元献罢相守颍以惠山泉烹日注置酒赋诗曰稽山新茗绿如烟静挈都蓝煑惠泉未向人间杀风景更持醪醑醉花前又王荆公居金陵大漕蒋之奇夜谒公于蒋山驺唱甚都公取松下喝道语作诗戏之曰扶衰南陌望长楸灯火如星满地流但怪传呼杀风景岂知禅客夜相投　又曰东坡尝与刘贡父言某与舍弟习制科时日享三白食之甚美不复信世间有八珍也贡父问三白之说坡言是一撮盐一碟生萝卜一盌饭贡父大笑乆之以简招坡吃皛饭坡不复省忆云贡父读书多必有出处比至赴食见案上所设惟芦卜盐饭而已始悟贡父以三白爲戏将去云明日可见过当具毳饭贡父虽知其爲戏且不知毳饭所设何物迨往谈论过午不设食贡父饥甚索饭坡云少待如此者再三贡父曰饥不可忍矣坡徐曰盐也毛芦菔也毛饭也毛非毳饭而何贡父捧腹曰固知君必报东门之役然虑不及此坡始命进食而去至今俗呼无曰毛　又曰尤延之与杨诚斋爲金石交延之一日言有一经句请秘监对曰杨氏爲我诚斋应声曰尤物移人　又曰诚斋戏呼延之爲蝤蛑延之呼杨爲羊一日食羊肠延之曰秘监锦心綉肠亦爲人所食杨笑吟曰有肠可食何湏恨犹胜无肠可食人世称蟹爲无肠公子一坐大笑　又曰西涯李公喜谑居政府时庶吉士进见公曰今日诸君试属一对云庭前花始放众哂其易各思一语应之曰总不如阁下李先生众一笑而散　又曰陆式斋大参留滞署最久其迁职方也西涯时爲学士戏语之曰先生其知几乎曷爲又入职方也式斋应声曰太史非附热者奈何只管翰林邪闻者以爲善谑  

嘲戏三  

原题驴面　觅鹦父【`呉志诸葛瑾字子瑜面长似驴呉王权使题驴面上曰诸葛子瑜瑾子恪请益两字曰之驴权即以驴赐恪　恪侍权坐有白头鸟集殿前恪曰白头翁张昭年老疑恪戏之因曰恪欺陛下未有鸟名白头翁请覔白头母恪曰鸟有鹦母请覔鹦父`】　天子无戏　先祖相讥【`吕氏春秋成王援梧叶以爲珪授唐叔虞曰此封汝虞以告周公公请封王曰与虞戏尔公曰天子无戏言于是遂封虞于唐　晋书贾充尝宴朝士庾纯后至谓曰君行常在人前今何在后纯曰有市井事不了是以来后纯之先曽爲五伯者之先曽爲市魁者故此相讥`】　戏偃　靳万【`上见论语左传宋万归宋宋公靳之曰始吾敬子今子鲁囚也吾不敬子矣万病之遂弑宋公注戏而相狎曰靳`】  

玩人　侮予【`书玩人防德　诗今此下民或敢侮予`】　士女相谑　前后相讥【`上见诗　世说孙绰好讥调与习凿齿共行绰在前顾谓习曰沙之汰之瓦砾在后习曰簸之之糠粃在前`】　狎侮　矜庄【`书狎侮君子罔以尽其心　郑诗笺君子之德有张有弛不常矜庄故有戏谑之云耳`】　増肉谱　瘿相【`唐书李守素署天策府仓曹参军通姓氏学世号肉谱虞世南与论人物始言江左山东尚相酬对至北地则笑而不答叹曰肉谱可畏许敬宗曰仓曹此名岂雅目邪世南曰昔任彦升通经时称五经笥今以仓曹爲人物志可乎　宋史王钦若状貎短小项有附疣时人目爲瘿相`】　乞马　移鱼【`长庆集白乐天就裴晋公乞马裴赠以一马戏爲诗曰君若有心求逸足我还留意在明珠盖用爱妾换马事白即答云安石风流无奈何欲将赤骥换娇娥不辞便送东山去临老无人与唱歌　山堂肆考宋李章姑苏人赴隣人集主人素鄙既进其主人前一鱼特大章即请于主人曰毎见人书苏字不同其鱼字合在左边是合在右边是主人曰古人作字不拘一体移易从便也章即引手取鱼示众云领主人指挥今日左边之鱼亦合从便移过右边一座辍饮大笑`】　惊蝴蝶　碧鹳雀【`北齐书魏收字伯起折节读书以文章显然素性轻薄人号爲惊蝴蝶　唐书润州刺史韦诜有女择配参军裴寛帏其族使观之寛时衣碧瘠而长既入族人皆笑呼爲碧鹳雀`】　沐猴冠　麒麟楦【`汉书项羽思东归曰富贵不归故乡如衣绣夜行耳韩生退曰人言楚人沐猴而冠果然羽闻之烹韩生按沐猴猕猴也虽着衣冠心不人久之即欲褫去以喻楚人之性暴躁也　唐书杨烱每呼朝士爲麒麟楦或问之答曰今假弄麒麟者必修饰其形覆之驴上厐然异物及去其皮还是驴耳无德而朱紫何以异是`】　被冻蝇　着热狗【`又曰苏味道王方庆同爲凤阁侍郎或问张元一曰二子孰贤答曰苏如九月得霜鹰王如十月被冻蝇或问其故曰得霜鹰俊健被冻蝇顽钝也　山堂肆考唐狄梁公谓卢献曰足下配马乃作驴献曰中劈明公成二犬仁杰曰狄字火旁非犬也献曰犬边有火乃着热狗也`】眼小　耳大【`濳确书宋太祖尝与赵普言及桑维翰普曰维翰爱钱上曰茍用其长当防其短措大眼孔小赐与十万贯则塞破屋子矣　事文聚唐节度使李忠臣奏对德宗谓曰卿耳长大贵人也忠臣曰臣闻驴耳甚大龙耳即小臣耳虽大乃驴耳也上悦之`】　李趋儿　章得象【`山堂肆考唐姚岘好滑稽有文学仆射姚南仲廉察陜郡以岘爲宗忽一日有人投刺云李过庭南仲云过庭之名甚新未知谁家子弟左右皆曰不知问岘知之乎岘曰恐是李趋儿南仲久方悟而大笑　归田录章郇公得象与石资政中立素相友善而石喜谈谐常戏章云昔时有戴松牛韩干马而今有章得象也`】　石学士　辛太公【`事文聚石曼卿善戏谑尝出马惊堕地从吏遽扶掖升鞍曼卿曰赖我是石学士若瓦学士岂不跌碎乎　山堂肆考辛郁字太公弱冠遇太宗于行所上问何人对曰辛太公上曰何如旧太公郁曰旧太公八十始遇文王臣今年适十八已遇陛下过之逺矣上遂命直史馆`】　真神童真郭【`见闻录明肃宗朝刑部赵尚书乃费阁老同年也毎投谒费书年晩生同馆屠公应埈曰赵老真神童问何故云费鵞湖二十作状元最少今渠称年晩生非神童而何相对抚掌　事文聚政和间殿试何爲状元潘良贵次之皆年少有风貎而第三人郭孝友颇古怪唱名日呵出御街观者皆曰状元真何郎榜眼真潘郎第三人真郭郎也`】　三旨相公　七字舍人【`宋史王珪在神宗时自执政至宰相凡十六年无所建明当时目爲三旨相公以其上殿进呈云取圣旨上可否讫云领圣旨退谕禀事者已得圣旨也　吕溱字济叔开敏善议论一时名辈皆推许然自贵重接賔客不过数语时目爲七字舍人云`】　土地卷来　河神扶出【`山堂肆考王知训帅宣州性贪婪因入觐赐宴伶人戏作緑衣大面如或问何爲者答曰吾宣州土地也问何故来此曰王知训入觐和地皮卷来故得至此事文聚苏东坡滑稽帖王状元未第时醉堕河爲水神扶出曰公有三百千料钱若死于此何处消破明年遂登第士久不第者亦效之阳醉落河河神亦扶出士大喜曰我料钱几何神曰吾不知也但三百瓮黄虀无处消破耳`】　效颦　安防【`襄阳记刘季和性爱香常如厠还辄过香炉上主簿张坦曰人名公作俗人不虚也季和曰荀令君至人家坐席三日香坦曰丑妇效颦见者必走公欲某遁去邪季和大笑　事文聚张逸知成都僧文鉴求见时华阳簿张唐辅同在客次唐辅欲搔首方脱乌巾睥睨文鉴置于其首文鉴大怒诉于张公公问其故唐辅曰某方头痒取下幞头无处顿放见大师头闲遂权顿少时不意其怒也`】挥蝇　餧驴【`唐书元稹爲江陵士曹与监军崔潭峻善潭峻归朝献稹歌诗乃以爲祠部郎`】  

【`中知制诰朝论鄙之会同僚食于阁下有青蝇集其上中书舍人武儒衡以扇挥之曰适从何来遽集于此同僚皆失色儒衡意气自若　事文聚齐地多寒春深未莩甲方立春有村老挈苜蓿一筐以馈艾子且曰此物初生谨先以荐艾子喜曰烦汝致新然我享之后次及何人曰献公罢即割以餧驴也`】　大见揶揄　复知寒暑【`世说罗友在桓温府以家贫乞禄温谓其诞肆许而不用后同府有得郡者温爲席送别友至独后问之答曰昨奉教旨首旦出门于中路逢一大见揶揄云我只见汝送人作郡不见人送汝作郡民始怖终惭不觉淹缓温虽笑其滑稽而心颇愧焉后以爲防阳太守　陈书徐陵使魏魏人授馆宴賔是日甚热主客魏收嘲陵曰今日之热当因徐常侍来陵即答曰昔王肃至此爲魏始制礼仪今我来聘使卿复知寒暑大慙`】　喙长手重　口正心邪【`山堂肆考唐陆余庆善论事而短于判时人嘲之曰陆君说事喙长三尺判事手重千斤　唐书髙祖尝嘲苏世长曰卿何名长而意之短口正而心之邪耶世长曰名长意短诚如圣旨口正心邪不敢奉诏`】　活剥生吞　逆取顺守【`容斋随笔唐李义府诗镂月爲歌扇裁云作舞衣同时人张懐庆窃爲已作各増两字生情镂月爲歌扇出性裁云作舞衣故当时有活剥生吞之诮山堂肆考宋呉敏字元中在辟雍时试经义五篇尽用王氏字说据援精博蔡京爲进呈特免过省以爲学说之劝及作相请复春秋科反攻王氏徐择之爲左相语人曰元中此举虽汤武不能过客不觧择之曰逆取而顺守元中甚不平`】　杜园贾谊热熟顔回【`事文聚陈和叔爲举子通率少检后举制科骤爲质朴时号热熟顔回时孔仲举对制防言天下有可叹息恸哭者旣而被斥和叔曰孔生真杜园贾谊也王平甫闻之曰杜园贾谊好对热熟顔回`】落水三公　堕车仆射【`齐书司徒褚渊送湘州刺史王僧虔阁道壊坠水仆射王`】  

【`俭尝牛惊跌下车谢超宗抚掌笑戏曰落水三公堕车仆射`】　子云之解客嘲　孟坚之答賔戏【`本白帖详前下同`】　钟雅有利锥之戏　士龙有白雉之嘲　孝先昼寝弟子兴便腹之嘲　言偃歌仲尼发割鸡之戏  

嘲戏四  

原谑浪【`见诗`】　旁狎【`礼不旁狎`】　启宠【`书无启宠纳侮`】　好弄【`左传夷吾弱不好弄`】　増于思【`左传宋城华元爲植廵功城者讴曰睅其目皤其腹弃甲而复于思于思弃甲复来`】朱儒【`左传臧纥救鄫侵邾败于狐骀国人曰朱儒朱儒使我败于邾`】　禁脔【`晋书谢混少有`】  

【`羙誉元帝爲晋陵公主求壻谓王珣曰子壻但如刘眞长王子敬便足如王处仲桓元子诚可才小富贵便豫人家事珣对曰谢混不及眞长不减子敬帝曰如此便足未几帝崩袁崧欲以女妻混珣曰卿莫近禁脔混后果尚主初元帝鎭建康时公私窘罄毎得一防以爲珍羙而项上一脔尤美羣下未敢食辄以荐帝于时呼爲禁脔故珣因以爲戏`】　和鼓【`宋史曹利用掌枢府冯宠自恣而张士逊居其间未尝有是非之言时目之爲和鼓`】　待汤【`见闻录明李西涯在政府宴会试贡士若干人酒数行俱起辞公曰且止有塲中题愿商之东面而征西夷怨南面而征北狄怨诸君亦知所以然乎众思颇久未解公笑曰无他只是待汤耳`】度撰【`湘山野录盛文甫撰张文节神道碑石参政中立急问曰谁撰盛卒曰度撰满堂大笑`】  

虀赋【`事文聚范文正公少时作虀赋其警句云陶家瓮内淹成碧緑青黄措大口中嚼出宫商角征`】策结【`见闻录明二编脩谒李西涯西涯曰近有一防题两翰林九年考满推擢何官二君笑云防破`】  

【`未有先有一防结执事事也执事责也愚生何有焉公大笑即日奏补宫坊`】　园外狼【`归田录石中立天禧中爲贠外郎时西域献狮子畜于御苑日给羊肉十五觔石率同僚往观或曰吾辈忝与郎曹反不及一兽石曰汝何不知分彼乃苑中狮子吾曹园外狼耳安可竝耶`】　秃角犀【`唐书杜悰出入将相厚自奉养未尝荐进幽隐佑之素风衰矣故时号爲秃角犀`】　造榜天【`又曰僖宗时陆扆举进士时方迁幸六月牓出后爲翰林学士中书舍人毎甚暑他学士辄戏曰造榜天也以讥扆进非其时`】　没字碑【`五代史后唐豆卢革罢相任圜与安重诲郑珏孔循议择当爲相者圜意属李琪他日明宗问谁可相者重诲以崔协对圜前争曰重诲未谙朝廷人物天下皆知崔协不识文字而虚有仪表号爲没字碑臣以陛下误加采擢比不知书以臣一人取笑足矣相位有几岂容更益笑端`】　刘棉花【`明史记事刘吉在内阁人呼爲刘棉花谓其愈弹愈起也`】　姜制之【`山堂肆考苏子瞻与姜濳同坐濳字至之先举令曰坐中各要一物是药名乃指子瞻曰君药名也问之曰子苏子子瞻应声曰君亦药名也非半夏即是厚朴姜请其故曰非半夏厚朴何故曰姜制之`】　解事仆射【`唐书髙宗时戴至德爲尚书右仆射刘仁轨爲左人有所诉率优容之至德乃诘究本末由是当时多称仁轨号爲解事仆射尝更日听讼有妪诣省至德已牒妪乃复取曰初以爲解事仆射今乃非至德笑还之`】　汗淋学士【`事文聚王平甫学士躯干魁硕盛夏入馆下马流汗浃衣刘贡父曰君眞所谓汗淋学士也`】　相公问否【`山堂肆考宋盛度体丰肥一日自前殿趋出宰相在后盛初不知忽见即欲趋避行百余歩乃得直舍隐于其中石中立见其喘甚问之盛告其故石曰相公问否盛曰不问别去十余歩乃悟骂曰奴乃以我爲牛`】　卿自难记【`人物志唐许敬宗性轻傲见人多忘之或谓其不聪曰卿自难记若遇曹刘沈谢暗中摹索亦可识也`】　寻常百姓【`山堂肆考宋杨德建号湖隂先生丹阳陈辅毎清明上塜即过先生居清谈终日率以爲常题一絶于门曰北山松粉未飘花白下风清日脚斜身是旧时王谢燕一年一度到君家杨吟赏久之曽称于王荆公公笑曰此正戏君爲寻常百姓耳杨亦大笑`】　狎侮寮友【`宋史王曽与杨亿同爲侍从亿善谈谑凡寮友无不狎侮至与曽言则曰吾不敢以戏也`】　刑于寡妻【`南齐书谢朓初告王敬则反状谢妻是敬则女常懐刀欲报谢谢不敢相见及爲吏部郎谢自叙谦挹沈昭畧谓之曰卿人地之羙无愧此职但恨今日刑于寡妻耳`】　许爲长史【`宋书太祖尝面许张融长史敕竟不下张乗一马甚瘦太祖见之问曰卿马何瘦给粟多少张曰日给一石上曰食粟不少何瘦如此张曰臣许而不与明日即除司徒长史`】  

嘲戏五  

原诗晋李充嘲友人诗曰同好齐欢爱纒绵一何深子既识我情我亦知子心燕婉歴年歳和乐如瑟琴良辰不我俱中阔似商参尔隔北山阳我分南川隂嘉防罔克从积思安可任目想妍丽姿耳存清媚音修昼兴永念遥夜独悲吟逝将寻行役言别涕沾愿示降玉趾一顾重千金　増韩愈调张籍诗曰李杜文章在光焰万丈长不知羣儿愚那用故谤伤蚍蜉撼大树可笑不自量伊我生其后举颈遥相望夜梦多见之昼思反微茫徒观斧凿痕不瞩治水航想当施手时巨刄磨天扬垠崖划崩豁乾坤摆雷硠惟此两夫子家居率荒凉帝欲长吟哦故遣起且僵翦翎送笼中使看百鸟翔平生千万篇金薤垂琳琅仙官敕六丁雷电下取将流落人间者太山一豪芒我愿生两翅捕逐出八荒精诚忽交通百怪入我肠刺手拔鲸牙举瓢酌天浆腾身跨汗漫不着织女襄顾语地上友经营无太忙乞君飞霞佩与我髙颉颃  

原文汉东方朔答客难曰苏秦张仪一当万乘之主而身都卿相之位泽及后世今子大夫修先王之术慕圣人之义自以爲智能海内无双然悉力尽忠以事圣帝旷日持乆官不过侍郎位不过执防意者尚有遗行耶东方先生仰而应曰苏秦张仪之时周室大壊诸侯不朝力政争权相擒以兵得士者强失士者亡故说得行焉今则不然圣帝流德天下震慴诸侯賔服安于覆盂动犹运掌贤不肖何以异哉尊天之道顺地之理物无不得其所故绥之则安动之则苦尊之则爲将卑之则爲虏抗之则在青云之上抑之则在深渊之下虽欲尽节效情安知前后使苏秦张仪与仆竝生于今之世曽不得掌故安敢望侍郎乎　扬雄解嘲曰客嘲扬子曰吾闻上世之士人纲人纪析人之珪儋人之爵纡青拖紫朱丹其毂今吾子幸得遭盛明之世处不讳之朝歴金门上玉堂有日矣曽不能画一奇出一策上说人主下谈公卿顾黙而作太元五千文深者入黄泉髙者出苍天大者含元气纎者入无伦然位不过侍郎擢才给事黄门意者元得无尚白乎何爲官之拓落也扬子笑而应之曰客徒欲朱丹吾毂不知一跌将赤吾之族也往者周网解结羣鹿争佚士亡常君国无定臣得士者富失士者贫今大汉左东海右渠搜前番禺后椒涂散以礼乐风以诗书天下之士雷动而云合鱼鳞杂袭咸营于八区家家自以爲稷契人人自以爲臯陶戴纚垂缨而谈者皆拟于阿衡五尺童子羞比晏婴与夷吾旦握权则爲卿相夕失势则爲匹夫譬若江湖之涯渤海之岛乘鴈集不爲之多双鳬飞不爲之少向使上世之士处乎今世策非甲科行非孝亷举非方正又安得青紫且吾闻之也攫拏者亡黙黙者存位极者宗危自守者身全是故知元知黙守道之极爰清爰静游神之廷惟寂惟漠守德之宅世异事变人道不殊彼我易时未知何如故有造萧何律于唐虞之世则谬矣有作叔孙通仪于夏殷之时则惑矣有建娄敬之策于成周之世则悖矣有谈范蔡之说于金张许史之间则狂矣夫萧规而曹随留侯画策陈平出奇功若泰山响若阺隤虽其人胆智哉亦会其时之可爲也故爲可爲于可爲之时则从爲不可爲于不可爲之时则凶　后汉班固賔戏曰太上有立德其次有立功是以圣治世栖栖遑遑孔席不防墨突不黔由此言之取舍者昔人之上务著作者前烈之余事耳今吾子幸游帝王之世躬带绂冕之服卒不能摅首尾奋翼鳞使见之者景骇闻之者响震徒枕经籍纡体衡门潜神黙记亘以年歳然而器不贾于当已用不效于一世虽驰辩如涛波摛藻如春华犹无益于殿最也主人曰若賔之言斯所谓见势利之华闇道德之实守穾奥之荧烛未仰天庭而覩白日也曩者王涂芜秽周失其驭侯伯方轨战国横骛当此之时搦朽磨钝铅刀皆能一断商鞅挟三策以钻孝公李斯奋时务而要始皇彼皆蹑风尘之防履颠沛之势朝爲荣华夕而憔悴福不盈眦祸溢于世且功不可以虚成名不可以僞立韩设辩而徼君吕行诈以贾国说难既遒其身乃囚秦货既贵厥宗亦坠方今大汉洒埽羣秽夷险芟荒廓帝纮恢皇纲基隆于羲农规广于黄唐其君天下也炎之如日威之如神凾之如海飬之如春譬犹夫草木之殖山林鱼鸟之毓川泽参天地而施化岂云人事之厚薄哉賔曰若夫鞅斯之伦既闻命矣敢问上古之士处身行道辅世成名可述于后者黙而已乎主人曰何爲其然也昔者咎繇谟虞箕子访周言通帝王谋合圣神殷说梦发于傅岩周望兆动于渭濵皆俟命而神交匪词言之所信故能建必然之策展无穷之勲也若乃牙旷清耳于管弦离娄眇目于毫分逄防絶技于弧矢班输摧巧于斧斤仆亦不任厠技于彼列故宻尔自娯于斯文　崔骃达防曰或说已曰今子韬韥六经服膺道术歴世而游髙谈有日然下不歩卿相之庭上不登王公之门进不党于赞已退不渎于庸人师友道德合符曩真盖髙树靡隂独木不林随时之宜道贵从凡答曰有是信乎子茍欲免吾以世路不知其跌而失吾之度也昔尧含慼而皐陶谟髙祖叹而子房虑祸不散而曹绛奋结不解而陈平权及策合道从克乱弭冲乃将铭昆吾之冶勒景襄之钟今圣上之育斯民也朴以皇质雕以唐文六合怡怡比屋爲仁夫君子非不欲仕也耻夸毗以求举非不欲室也恶登墙而楼处叫呼鬻悬旌自表非随和之宝也曝智曜世回以干禄非仲尼之道也　崔寔答讥曰客有讥夫人之享天爵而应睿也必将振民毓德弭难济时故或阶媵以纳说或桎梏而不辞或击角以自或飬老以待期及其规合策从勲绩克章拨乱夷险九合一匡圣人大宝唯斯爲光今子游精太清潜思九元励节缥霄抗志浮云口愿甘而尝苦身乐逸而长勤志求贵而永卑情好富而困贫慕荣名而失厚思虑劳乎形神答曰子徒休彼綉衣不知嘉遁之独肥也且麟隐于遐荒不纡机穽之路凤翔于寥廓故节髙而可慕李斯奋激果失其度胥种遂功身乃无处观夫人之进趋也不揣已而干禄不揆时而要防或遭否而不遇或智小而谋大纎芒毫末祸亟无外荣速激电辱必弥世故曰爱饵衔钩悔在鸾刀披文食豢乃启其毛若夫守恬履静澹尔无求沈缗濬壑栖息髙丘虽无炎炎之乐亦无灼灼之忧余窃嘉兹庶遵厥猷　蔡邕释诲曰务世公子诲于华颠胡老曰今夫子生清穆之世禀醇和之器覃思典籍韫韥六经安贫乐贱与世无营曽不能登天庭叙伦埽六合之秽慝清宇宙之埃尘小子惑焉胡老曰若公子所谓覩暧昧之利而忘昭晰之害专必成之功而忽蹉跌之败也智者骋诈辨者驰说武夫奋略战士讲鋭雷骇风驰雾散云披连衡者六印磊落合从者骈组流离据巧蹈机以忘其危夫花离蒂而萎条去榦而枯女冶容而滛士背道而辜人毁其满神疾其邪利端始萌害渐亦芽贪夫殉财夸者死权瞻仰世事体躁心烦暝谦盈之效迷损益之数骋驽骀于修路慕麒麟而増驱卑俯乎外戚之门乞助乎近贵之誉愿荣未副从而颠踣九河盈溢非一曲所防带甲百万非一勇所抗今子责匹夫以清宇宙庸可以水旱而累尧汤乎是以君子推防达着寻端究绪履霜知冰践露知暑　魏陈琳应讥曰客有讥余者云闻君子动作周旋无所茍而已矣今主君钟隂阳之美总圣贤之风固非世人所能及然遭狼肆虐社稷陨倾既不能抗节服义与主存亡而背枉违难耀兹武功徒独震扑山东剥落元元结疑本朝假拒羣奸使已防噂沓之谤而他人受讨贼之勲捐功弃力以德取怨贱文德而贵武勇任权谲而背旧章无乃非至德之纯美而有阙于后人哉主人曰是何言也夫兵之设亦乆矣所以威不轨而惩淫慝也夫申鸣违父乐羊食子季友鸠兄周公戮弟犹忍而行之王事所不得已也而况将避防慝之嫌弃社稷之难爱暂劳之民忘永康之乐此庸夫犹所不爲何有冠世之士哉昔洪水滔天泛滥中国伯禹治之过门而不入率万方之民致力乎沟洫及至箫韶九成百兽率舞垂拱无爲而天下晏如夫岂前好勤而后媮乐乎盖以彼劳求斯逸也夫世治责人以礼世乱考人以功斯各一时之宜故有论战阵之权于清庙之堂者狂矣陈爼豆之器于城濮之墟者则悖矣是以达人君子必相时以立功必揆宜以处事孝灵既防宦官放祸栋臣残酷宫室焚火主君乃芟凶族夷恶丑荡涤朝奸清澄守职也既乃卓爲封蛇幽鸩帝后强以簒国非力所讨违而去之宜也是故天赞人和无思不至用能合师百万若运诸掌也今以寛爲宇仁义爲庐若地之载如天之焘故当其闻管籥之声则恐民之病也见羽毛之美则惧士之劳也察稼穑之不时则推民之匮也临台观之崇髙则恤役之病也是以虚心恭已取人之谟辟四门广谏路贵谠言贱巧僞虑不专行功不擅美咨事若不及求諐恐不闻用能使贤智者尽其策勇敢者竭其身故举无遗阙而风烈宿宣也　増曹植释愁文曰予以愁惨行吟路边形容枯悴忧心如醉有元灵先生见而问之曰子将何疾以至于斯答曰吾所病者愁也先生曰愁是何物而能病子乎愁之爲物惟恍惟惚不召自来推之弗徃寻之不知其际握之不盈一掌寂寂长夜或羣或党去来无方乱我精爽其来也难退其去也易追临餐困于哽咽烦寃毒于酸嘶加之以粉饰不泽饮之以兼肴不肥温之以金石不消麾之以神膏不希授之以巧笑不悦乐之以丝竹増悲医和絶思而无措先生岂能爲我蓍龟乎先生作色而言曰子徒辨子之愁形未知子愁所由而生我独爲子言其发矣方今大道既隐子生末季沉溺流俗惑名位濯缨弹冠趦趄荣贵坐不安席食不终味遑遑汲汲或憔或悴所欲者名所殉者利良由华薄凋损正气吾将赠子以无爲之药给子以淡薄之汤刺子以虚之鍼炙子以淳朴之方安子以恢廓之宇坐子以寂寞之牀使王乔与子遨游而逝黄公与子咏歌而行庄子与子具飬神之撰老与子致爱性之方趣僻路以栖迹乘轻云以翺翔于是精骇魄散改心回趣愿纳至言仰崇元度众愁忽然不辞而去宋苏轼补龙山文曰丙子重九客有言桓温龙山之会风吹孟嘉防落温遣孙盛嘲之嘉作解嘲文辞超卓四坐叹服恨今世不见此文予乃戏爲补之曰征西天府重九令节驾言龙山燕凯羣壶歌雅奏缓带轻帢胡爲中觞一笑粲发楩楠竞秀榆柳独脱骥騄交骛驽蹇先蹶楚狂醉乱陨防莫觉戎服囚首枯颅茁发维明将军度量闳达容此下士颠倒冠袜宰夫扬觯兕觥举罸请歌相防以侑此爵【`右嘲`】吾闻君子蹈常履素晦明风雨不改其度平生丘壑散发箕踞坠车天全颠沛何惧腰适忘带足适忘履不知有我防复奚数流水莫系浮云暂寓飘然随风非去非取我冠明月被服宝璐不缨而结不簪而附歌诗宁择请歌相防罸此陋人俾出童羖【`右解嘲`】  

増书唐王绩答刺史杜松之书曰承欲相招讲礼闻命惊笑不能己巳岂明公前眷或徒与下走相知不熟也下走意疎体放弃俗遗名爲日乆矣渊明对酒非复礼义能拘叔夜携琴惟以烟霞自怡登山临水邈矣忘归谈虚语元忽焉终夜僻居南渚时来北山兄弟以俗外相期乡闾以狂生见待歌去来之作不觉情亲咏招隠之诗惟忧兴尽帷天席地友月朋风新年则柏叶爲樽仲秋则菊花盈把罗含宅内自有幽兰数丛孙绰庭前空对长松一树髙吟朗啸挈榼携壶直与同志者爲羣不知老之将至欲令复整理簪履修束精神揖让君之门低昻刺史之坐逺谈糟粕近弃醇醪必不能矣亦将恐刍狗贻梦栎社见嘲去矣君侯无与吾事　明屠隆与莫秋水书曰足下骚雅领防烟月总管一踏呉土通都若狂奔走足下江南花事行盛湖边青雀陌上紫骝过从必众一花一石履綦何处不到题咏何处不徧窃恐山灵大妒足下夜半以鬼物盗公防笔夺公绣肠令足下腹不复记奇字口不复吐佳言憨然臃肿向人饮啖而已岂不令屠生拊掌称大快哉  

## 御定渊鉴类函卷三百

人部五十九【`别`】  

别一  

原毛诗曰出宿于泲饮饯于祢　増又曰佻兮达兮在城阙兮一日不见如三月兮　原礼记曰嫁女之家三夜不息烛思相离也【`详礼`】　楚辞序曰离别也骚愁也言已放逐离别中心愁思也　又楚辞曰悲莫悲兮生别离乐莫乐兮新相知　又曰憭栗兮若在逺行登山临水兮送将归　又曰超北梁兮永辞送美人兮南浦  

别二  

原毛诗曰韩侯出祖出宿于屠显父饯之清酒百壶増又曰燕燕于飞差池其羽之子于归逺送于野瞻望弗及泣涕如雨　又曰我送舅氏曰至渭阳　原家语曰孔子去周而老子送之曰吾闻富贵者送之以财仁者送之以言吾虽不能富贵而窃仁者之号请送子以  

言乎凡当世之聪明深察而近于死者好议人者也博辩闳大而危其身者好发人之恶者也孔子曰敬受敎増左传曰郑六卿饯韩宣子于郊宣子曰二三子请  

赋诗起亦以知郑志子赋野有蔓草子产赋羔裘子太叔赋褰裳子游赋风雨子旗赋有女同车子柳赋箨兮宣子喜曰二三子以君命贶起赋不出郑志二三君子皆数世之主也　原呉越春秋曰句践伐呉乃命国中与之诀而国人悲哀皆作离别之声　又曰句践入臣于呉群臣送至浙水上临水祖道大夫种爲祝句践举杯垂涕　吕氏春秋曰呉起行魏武侯送之与起相辞曰何以治西河对曰以忠信　増史记曰呉起少时家累千金游仕不遂破其家乡党笑之起杀其谤己者三十余人而东出卫郭门外与其母诀齧臂而盟曰起不爲卿相不复入卫　原孔丛子曰子髙游赵平原君客有邹文季节者与相友善及将还鲁文节送行三宿临别文节流涕交頥子髙徒抗手而已分背就路其徒问曰先生与二子善彼有恋恋之心凄怆流涕而先生厉声髙揖无乃非亲亲之谓乎子髙曰始吾谓二子丈夫尔乃今知其妇人也人岂鹿豕也哉而常羣聚乎广州记曰尉佗筑台以朝朔望构起华馆以送陆贾汉书曰窦皇后弟广国曰姊去我西时与我诀于传舍中沐我　又曰武帝幸平阳公主家卫子夫得幸主因奏子夫送入宫子夫上车主拊其背曰去矣即贵愿无相忘　又曰李广利将兵击匈奴丞相爲祖道至渭桥又曰疏广与兄子受竝爲皇太子师傅广遂上疏乞  

骸骨上许之公卿大夫故人邑子遂爲设祖道供帐东都门外送者车数百两辞诀去或叹息爲之下泣【`详太子太傅`】　又曰成帝遣定陶王之国王辞去上与相对泣而诀　谷永与叚防宗书曰朋友以言赠行万里之外以身爲本　东观汉记曰光武遣冯异讨赤眉车驾送至河南赐以乘舆七尺具劔敕异曰念自修整无爲郡县所苦异顿首受命　又曰陈遵爲大司农防军使匈奴过辞于王丹丹谓遵曰俱遭世反覆唯我二人爲天地所遗今子当之絶域无以相赠赠子以不拜遂揖而别又曰东平王苍与诸王朝京师月余还帝临送归宫  

凄然懐思乃遣使手诏诸国曰辞别之后独坐不乐因就车归伏轼而吟瞻望永懐实劳我心诵及采菽以増叹息　又曰肃宗遣诸王归国帝特留东平王苍赐以秘书列圗道术秘方至八月饮酎毕有司复奏遣苍乃许之手诏赐苍曰骨肉与天性诚不以逺近亲疎然数见顔色情重昔时中心恋恋恻然不能言于是车驾祖送流涕而诀复赐乘舆服御珍宝鞍马钱布以亿万计谢承后汉书曰范丹与王奂亲善奂爲汉阳太守丹  

于道候别之奂曰行路仓卒非陈阔之所可共到前亭宿息以叙分隔丹曰今子逺适千里防面无期如其相追将有慕贵之讥矣便起告违拂衣而去奂瞻望弗及丹长逝不顾　呉志曰鲁肃代周瑜过吕防酒酣防问肃曰君受重任与闗羽爲邻将何计略以备不虞肃应曰临时施宜因爲画五策肃于是越席就之拊其背曰吕子明吾不知卿才略所及至于此也遂拜防母结友而别　又曰刘繇亡于豫章孙防命太史慈安抚之左右皆曰慈必北去不还策曰子义舍我当复与谁饯送阊门扼腕别曰何时能还答曰不过六十日果如期而反　呉录曰孙权祖朱桓桓奉觞曰臣当逺去愿一捋陛下无所恨权凭几前席桓进捋曰臣今日可谓捋虎须者权大笑　蜀志曰宗豫聘呉孙权捉豫手涕泣而别曰君每衔命结二国之好今君年长孤亦老矣恐不复相见　魏志曰曹休爲镇南将军假节都督军事车驾临送下舆执手而别　管辂别传曰诸葛乐与辂别戒以二言曰卿性乐酒虽温克然不可保宁当节之卿有水镜之才所见者妙祸如膏火不可不慎持卿散才以游于云汉之间不忧不富贵也辂曰酒不可极才不可尽吾欲持酒以礼持才以愚何患之有邪许迈别传曰迈好飬生遣妻归家东游采药于桐庐山欲断谷以山近人不得专一移入临安自以无复返乃改名逺游书与妇别　语林曰有人诣谢公别谢公流涕此人了不悲既去左右曰向客殊自宻云谢公曰非徒宻云乃自旱雷尔　世说曰阮籍嫂尝归家籍相见与别人或讥之籍曰礼岂爲我辈设邪　増晋中兴书曰王澄尝之荆州送者倾邑所别处树上有鹊巢澄便脱衣着犊鼻上树探鹊卵弄之傍若无人　文士传曰张翰到京师时齐王冏擅权翰谓同郡顾荣曰天下纷纷未己夫有四海之名者求退难吾本山林间人无望于时去矣子善以明防前以智虑后荣捉其手怆然叹曰吾亦思采南山蕨饮三江水耳翰遂称疾径归　原沈约宋书曰张敷音仪详缓与人别执手曰念相闻余响乆之不絶　世说曰张敷从彭城还傅亮下船与别张不起授手着舫户外傅遂不执手熟视张面云柤故是梨终不臧者便去　宋书曰殷仲文还姑孰祖送倾朝桓谦要参军王同行答曰饯离送别必在有情下官与殷风马不接无縁扈从谦贵其言　増后魏书曰南安王祯爲镇北大将军相州刺史帝饯祯华林都亭诏左右赋诗不能者竝射帝送祯下阶流涕而别人物志曰眭夸髙尚不仕与崔浩爲莫逆交浩爲司徒奏徴爲中郎州郡逼遣入京与浩相见惟饮酒谈叙平生不及世利浩投诏书于懐夸曰何足以此劳国士也吾便将别浩以夸所乘骡内廐中夸遂托乡人输租者谬爲御车出闗　又曰隋杨素将西征诣牛别送至中门素曰大将逺征何送之近揖而退素曰奇章公其愚不可及【`封奇章郡公`】　唐书曰魏元忠爲尚书右仆射当朝用事羣臣莫敢望谒告上冢诏宰相诸司长官祖道上东门赐锦袍给千及还帝幸白马寺迎劳之又曰明皇东廵泰山宋璟爲留守帝将发谓曰卿国  

元老别方歴时宜有嘉谋以遗朕璟因一一极言手制答曰所进当书之座右出入观省以诫终身　又曰安禄山反帝召哥舒翰爲元帅率兵二十万守潼闗天子御勤政楼临送诏翰以军行过门毋下百官郊饯旌旗亘二百里　又曰阳城左迁国子司业时有薛约者狂而直言事得罪州吏捕迹得之城家城坐吏于门引约饮食讫歩至都外与别帝恶城党有罪出爲道州刺史既行太学诸生何蕃等皆泣涕立石纪德　又曰昭宗反正韩偓爲功臣位侍郎学士朱全忠至贬濮州司马帝执其手流涕曰我左右无人矣　五代史曰韩熙载北海将家子也初与李谷相善明宗时熙载南奔呉谷送至正阳酒酣临诀熙载谓谷曰江左用吾爲相当长驱以定中原谷曰中国用吾爲相取江南如探囊中物尔　宋史曰太宗时赵普罢相出爲武胜军节度检校太尉兼侍中帝作诗饯之普奉而泣曰陛下赐臣诗当刻石与臣朽骨同泉下帝爲之动容翌日谓宰相曰普有功国家朕昔与游今齿髪衰矣不容烦以枢务择善地处之因诗以导意普感激泣下朕亦爲之堕泪宋琪对曰昨日普至中书执御诗涕泣谓臣曰此生余年无阶上答庶希来世得效犬马力今复闻宣谕君臣始终之分可谓两全　又曰普复相三上表致仕太宗赐手诏曰俟首涂有日当就第与卿爲别　山堂肆考曰东坡出知杭州道由南京陈后山时爲徐州敎授告徐守孙觉愿徃一见而觉不之许乃托疾谒告来南京送别同舟东下至宿而后归爲刘安世所弹　又曰理宗时魏了翁被命出视师诏书如张浚故事陛辞御书唐严武诗及鹤山书院四大字赐之　金史曰呼兰一名文大定初改武定军节度使奉朝请上赐常御绦服佩刀而遣之谓文曰朕无兄弟见卿往外郡恻然伤懐又曰伯玉以疾求补外除宁海军节度使以其弟太府监玮爲同知宣徽院事伯玉朝辞上曰卿旧臣今补外宁不恻然东莱濒海风物亦佳卿到必得调飬朕用卿弟在近密如见卿也　元史曰世祖出王秦中召许衡爲京兆提学秦人新脱于兵欲学无师闻衡来人人莫不喜幸来学郡县皆建学校民大化之世祖南行乃还河内学者攀留之不得从送之临潼而归　又曰王磐以资德大夫致仕太子闻其去召入宫赐食慰问良乆行之日公卿百官皆设宴以饯明日皇太子赐宴圣安寺百官出送丽泽门外搢绅以爲荣　又曰世祖诏起廉希宪爲北京行省平章政事将行肩舆入辞赐坐帝曰昔在先朝卿深识机事每以帝道启朕及鄂汉班师屡陈天命朕心不忘丞相卿实宜爲顾退托耳辽霅户不下数万诸王国壻分地所在彼皆素知卿能故命卿徃体朕此意　又曰成宗以皇孙奉诏抚军北边肃酒以饯伯顔曰公去何以敎我伯顔举所酌酒曰可慎者惟此与女色耳　又曰李孟爲翰林学士知制诰请告归仁宗劳饯之曰事就速还毋乆留孤朕望　又曰泰定间呉澄爲平章政事移疾不出左丞许师敬奉防赐宴国史院仍致朝廷勉留之意宴罢即出城登舟去中书闻之遣官驿追不及而还言于帝曰呉澄国之名儒朝之旧徳今请老而归不忍重劳之宜有所褒异又曰台哈布哈上气节不随俗浮沉太平爲台臣劾去相位台哈布哈独饯送都门外太平曰公且止勿以我累公台哈布哈曰士爲知己死宁畏祸邪后虽爲时相摈斥人莫不韪之　明史纪事曰孝宗朝都御史戴以老病乞骸骨不许属刘大夏一从防上谓卿何亟求去不敢对大夏爲言实病上曰主人留客坚客且爲强留独不能爲朕留邪且天下尚未平何忍舍朕去然者乆之与大夏皆叩头泣出谓大夏曰死此官矣又曰武宗时杨廷和与刘忠直讲既罢上谓刘瑾曰  

经筵讲官耳何多词瑾曰二人当令南京去乃皆迁侍郎时南部侍郎无缺皆添注虽陞实逺之也忠谓廷和曰此行湏别瑾否廷和曰瑾所爲如此不可再见之人知必以我等交瑾矣忠深然之廷和乃以蜀锦辞瑾瑾曰刘先生不足我邪遂厚廷和而疎忠　又曰瑾逮刘大夏以李东阳觧乃与潘蕃同戍广西焦芳曰是送二人归也遂发甘肃卫大夏雇骡车出都门观者如堵所在罢市父老涕泣有焚香宻祷愿大夏生还者  

别三  

原宿济　饯郿【`上详别一　诗申伯言迈王饯于郿`】　浮云　零雨【`上见李陵赠苏武诗　下见孙楚陟阳侯祖道诗`】　牵衣　总辔【`魏文帝见挽船士兄弟辞别诗舍我故乡客将适万里道妻子牵衣袂落泪沾怀抱　陆机赴洛诗总辔登长路呜咽辞宻亲永叹遵北渚遗思结南津`】　参辰　栝【`上见李陵赠苏武诗　陆机爲顾彦先赠妇诗形影参商乖音信旷不达离合岂非常譬彼与栝`】　送南浦　造北林【`楚辞余交手兮连行送美人兮南浦　曹植离友诗日匿景兮天微隂经迥路兮造北林`】　北馆　东城【`汉武帝与秦卓子侯家诏春时子侯于北馆与家别　陆机赠冯文罴诗夙驾出东城送子临河曲登楼望峻坂时逝一何速`】　白云黄鹄【`穆天子传天子觞西王母瑶池之上王母謡曰白云在天山川间之　下见苏武赠李陵诗`】北路　南津【`曹彪答东阿王诗盘径难怀抱停驾与君诀即车登北路永叹寻先辙　陆云`】  

【`答兄机诗悠逺途可极别怨会何长南津有絶济北渚有河梁`】　二凫　双鸾【`上见苏武别李陵诗　嵇康赠秀才入军诗双鸾匿景曜戢翼太山西单雌偏独游哀吟伤生离`】　兰圃　桃馆【`嵇康赠秀才入军诗息徒兰圃秣马华山郢人逝矣谁与尽言　荆州圗记襄阳县南陆道六里有桃林馆是饯行送归之处`】　东津　西渚【`郦道元注水经寿春县城东爲长瀬津津侧有才堂此亭迎送所泊也　戴逵离兴赋挟鸣琴于林下理纎纶于长浦回饯行以越江送伊人于西渚`】　四鸟三荆【`家语孔子在卫晨兴顔回侍闻有哭声甚哀顔回曰此哭声非独哀死又悲生离也孔子曰何`】  

【`以知之对曰回闻桓山之鸟生四子羽翼旣成将分离悲鸣以相送哀声有于此　呉均续齐谐记京兆人田眞兄弟三人共分财各居堂前有一株紫荆甚茂共议破爲三待明截之忽一夕树即枮死眞见之惊谓诸弟曰木同株当分析便憔悴况兄弟孔怀而可离异是人不如树木也兄弟相感更合`】　秣马理棹【`徐干哀别赋秣余马以候济兮心怅恨而内营仰深沈之晻蔼兮重増悲以伤情　王彪之与诸兄弟方山别诗脂车总驰轮泛舟理飞棹丝染墨悲叹路岐杨感悼`】　飞鹄　翔鸿【`乐府飞鹄行念与君离别气絶不能言各言重自爱逺道归来难杜摰赠母丘荆州诗鹄飞举万里一翀蜚昊苍翔髙志难得离鸿失所望`】　云乖　雨絶【`张载述怀诗跋渉山川千里告辞杨子哭岐墨氏感丝云乖雨絶心乎怆而　郭璞诗君如秋日云妾似突中烟髙下理自殊一乖雨絶天`】　翔凫　离鹤【`上见苏武别李陵诗　曹植诗双鹤俱遨游相候东海傍雄飞窜北翔雌逝赴南湘弃我交颈欢离别各一方`】　归云征　惊风散【`李充送许从诗来若迅风欢逝如归云征离合理之常聚散安足惊　枣腆赠石崇诗翕如翔云防忽若惊风散分给怀离析对乐増累叹`】　发轸　弭棹【`陆机赠冯文罴诗发轸清洛汭驱马大河隂分索古所悲志士多苦心　谢灵运从宋公戏马台集送孔令诗归客逐海隅脱冠谢朝列弭棹泊桂渚指景待乐阕`】　结辙　扬舲【`范广泉征虏亭饯王少傅诗挂冠东门阎归谒西唐足结辙尘髙衢祖供悬长麓孔法生征虏亭祖王少傅诗若人鉴殆辱解绂归舲眞感属神虑髙兴袭天情`】　凄心　结念【`卞裕诗余弟适东迈眷恋将乖情离别信吾事凄心相纚婴　谢灵运送雷次宗诗符瑞守边楚感念凄城壕志苦离念结情伤日月滔`】　援琴击筑【`蔡邕琴操商陵牧子娶妻五年无子父母将欲爲改娶妻闻中夜惊起倚户悲啸牧子闻怅然援琴而鼓之痛恩爱之永离叹别鹤以舒情故曰别鹤操史记燕太子送荆轲入秦賔客知其事者皆白衣冠以送之至易水上旣祖道髙渐离爲之击筑`】　陟阳候　临川亭【`孙楚有西征官属于陟阳候祖道诗见后　荀雍临川亭诗目极依春路披怀良辰明发戒徒御临流饯归人`】　即长衢陵髙阜【`上见孙楚诗　卞裕送桓竟陵诗翰城将孰寄怀人应斯莅饯行陵髙阜怡衿睦景气`】隔山河　阂丘谷【`孙楚之冯翊祖道诗举翮抚三秦抗我三里目念当隔山河执觞怀`】  

【`惨毒　郭愔与从弟别诗乖索易爲久寻离觉月促辽落隔修途窈窕阂丘谷`】　征虏亭　领军府【`范广泉征虏亭饯王少傅诗韩卿辞辇路踈傅知殆辱素德烛光尘元轨芳前觉　谢琨送二王在领军府集诗苦哉逺征人将乖萃余室明窗通朝晖丝竹盛萧瑟`】　一日三月　二载千秋【`上详别一　下见李陵与苏武诗`】　掩欢绪　起离端【`宋孝武帝幸中兴堂饯江夏王诗送行怅川逝离酌偶歳隂隂云掩欢绪江山起别心　谢琨送二王在领军府集诗乐酒辍今辰离端起来日`】　赠策　送钱【`左传士防将归晋秦大夫绕朝赠之以防防马鞕也　史记髙祖以吏繇咸阳吏皆送奉钱三而萧何独以五`】　涉淇　宿泲【`诗送子渉淇下详别一`】风流云散　离羣索居【`文风流云散一别如雨　礼记子夏曰吾离羣而索居亦已久矣`】　増离梦　别魂【`江淹别赋知离梦之踯躅意别魂之飞扬`】　分　挥袂【`杜诗不堪垂老还对欲分唐诗分涂长林侧挥袂万始亭`】　　行色　羁心【`庄子桞下惠谓孔子曰阙然数日不见车马有行色将微徃见跖邪　杜诗行色秋将晩交情老更亲　唐诗羁心何处尽谓羁客之心也`】　岐言　离声【`梁任昉诗岐言未及申谓临岐之语也　宋胡直孺别刘直诗我无健笔翻三峡君有长才肃五兵同是行人更分手不堪风树作离声`】　云雨散东西流【`唐诗不言云雨散各自东西流`】　断蓬　蔓草【`唐诗今日暂同芳菊酒明`】  

【`朝应作断蓬飞又旣伤蔓草别`】　　别比邻　遣爱妾【`元史胡长孺字汲仲婺州人晩寓武林一旦具酒食与比邻别云将返故乡门人有识其意者问曰先生精神不衰何爲遽欲观化乎长孺曰精神与死生初无相渉也　太平清话秦少游将赴杭倅时有妾边朝华以其妨学道割爱去之`】　上块坂　过虎溪【`人物志汉郭泰游京师当还乡里送车千乘李膺在焉众人皆诣大槐客舍而别独膺与林宗共载乘薄笨车上大槐坂观者引领望之眇若松乔之在霄汉也　事文聚逺法师居庐阜三十余年影不出山迹不入俗送客不过虎溪陶元亮陆修静皆有道之士逺师尝送此二人与语道合不觉过虎溪因相与大笑今世传三笑圗`】　送客亭　销魂桥【`李白诗天下伤心处劳劳送客亭春风知别苦不遣桞条青劳劳亭在江寜县古送别之所　天寳遗事长安东灞陵有桥迎来送徃皆至此人呼爲销魂桥李白词年年桞色防陵伤别`】　宿前亭　送江浒【`范丹送王奂事详别二　桞子厚送河东薛存义序薛存义将行桞子载于爼崇酒于觞追而送于江之浒且告之曰凡吏于土非以役民而已使司平于我也`】　一身去国　千里分岐【`桞子厚别弟宗一诗零落残魂倍黯然双垂别泪越江边一身去国六千里万死投荒十二年桂岭瘴来云似墨洞庭春尽水如天欲知此后相思梦长在荆门郢树烟　又别刘梦得诗去国十年同赴难湘江千里又分岐`】　原气怨结而不畅　涕满泣而横流【`竝本白帖下同`】　送荆轲于易水饯疏广于东门【`竝详别二`】　别行子于东门啜其泣矣  

送美人于南浦伤如之何  

别四  

原赠言【`家语子路将行辞于孔子曰赠汝以帛乎赠汝以言乎对曰请以言孔子曰不强不逹不劳无功不忠无亲不信无复不恭无礼慎此五者子路曰由愿终身奉之`】　骊歌【`汉书王式传歌骊驹服虔曰逸诗篇名也见大戴礼客欲去歌之`】　雨泣【`详别一`】　执手【`诗掺执子之手兮`】执袪【`又掺执子之袪兮`】　同舟【`后汉书郭林宗自京师归诸儒送至河上林宗唯与李膺同舟而济人谓之仙舟`】　出郭【`后汉书陈蕃爲豫章太守性峻不接賔客征爲尚书令送者不出郭`】慕从【`潘岳西征赋送归怀慕从之恋`】　薄送我畿【`见诗畿门内也`】　加以宴好【`国语晋侯赠饯如公会侯伯之礼加以宴好`】　三年不见【`诗自我不见于今三年`】　千里命驾【`晋书嵇康吕安皆旷逹之士每一相思千里命驾`】　红亭【`唐诗红亭緑酒送君还`】官树【`唐诗日斜官树闻蝉满`】　脂辖【`左传郑子产曰巾车脂辖隷人牧圉各赡其事注巾`】  

【`车主车之官以脂涂车辖`】　増赠扇【`见闻录明费文宪宏记尚书张庄简悦自惊篇录养生要节慎饮食节嗜欲又能于怒时遽忘其怒而观理之是非病中移其心如对君父静久自愈宏于辛亥乞归时公爲吏部左侍郎将别以扇见赠备书前语宏于是佩服之常若闻公之教`】　缄愁【`唐诗空留锦字表心素至今缄愁不忍窥凡人寄书而言相思之苦谓之缄愁也`】　万里之路【`华阳国志郡治少城西南有七桥直西门郫江南渡流曰万里桥在成都县南八里蜀使费袆聘呉诸葛亮祖之祎叹曰万里之路始于此矣故名`】　十离诗【`彚苑元相公在浙东时賔府薛书记酒后争令以酒器伤公由此出幕旣去作十离诗以献十离者犬离主鱼离水笔离手马离廐鹦鹉离笼燕离巢珠离掌鹰离韝竹离亭镜离台笔诗曰越管宣毫始称情红笺纸上散花琼都縁用久锋头尽不得羲之手里擎他诗皆此`】　行若登仙【`唐书开元时天下久平朝廷尊荣人皆重内任虽自冗官擢方面皆自谓下班景倩自扬州采访使入爲大理少卿过汴州刺史倪若水饯于郊顾左右曰班公是行若登仙吾恨不得爲驺仆`】　离草【`韩诗外传芍药离草也古今注牛亨问曰将离相赠以芍药何也董子曰芍药一名可离故将别以赠之`】才多识寡【`人物志嵇康从孙登游问其所圗终不答居三年将别谓曰先生竟无言乎登曰子识火乎火生而有光而不用其光而果在于用光人生而有才而不用其才而果在于用才故用光在乎得薪所以保其耀用才在乎识眞所以全其年今子才多识寡难乎免于今之世矣`】　一揖而去【`宋史赵罢相秦桧率执政饯之不爲礼一揖而去桧憾之`】　上树辞诀【`异苑乌伤陈氏女未醮着屐径上大枫树顚丫无怖色举手辞诀家人而去飘轻越移时乃没杜诗暂借上天迥即其事也`】　登台置酒【`唐书河西李轨计穷与妻子登玉女台置酒而别安兴贵执之以闻`】　离席奉觞【`人物志袁绍辟郑元及去饯之城东欲元必醉防者三百余人皆离席奉觞自旦至暮度元饮三百余杯而温克之容终日无怠`】　醉中分袂【`山堂肆考萧鳯使玉门关弟肃频劝之酒谓曰醉中分袂庶不悲耳`】一言济我【`秘笈明罗近溪居旴江一衲子捧鉢至其地先生遇之甚厚居数年一日辞去近溪`】  

【`把其手请曰和尚慈悲今别吾去愿一言济我衲子曰没得说你官人家常有好光景便有不好光景等待在俺出家人只这等近溪爽然防心顿首以谢`】　何有往来【`唐书陆羽尝问张志和孰爲往来者对曰太虚爲室明月爲烛四海诸公共处未尝少别也何有往来`】　何以赠我【`晋载记王猛将行造慕容垂饮酒从容谓垂曰今当逺别何以赠我使我覩物思人`】　白云惨然【`北史元树奔南毎见嵩山云未尝不引领欷歔又梁瑄不归弟兄毎见东南白云立望惨然久之杜诗毎望东南云用此意也`】布颿无恙【`世说顾长康作殷荆州佐请假还东尔时例不给布颿顾苦求之乃得发至破冢遭`】  

【`风作牋与殷云地名破冢眞破冢而出人行安稳布颿无恙`】　丝竹陶写【`世说谢太傅语王羲之曰中年伤于哀乐与亲友别辄作数日恶羲之曰年在桑榆自然如此正赖丝竹陶冩恒恐儿辈觉损欢乐之趣`】　使人酸然【`人物志晋殷仲堪出镇江陵将之任诏曰卿去有日使人酸然`】　辞职上诗【`又曰张咏守蜀有录曹参军衰老咏责之曰何不告明日参军辞职求归别以诗曰秋光多似宦情薄山色不如归兴浓咏惊叹曰僚属能诗而我初不识可愧因慰而荐之`】　巵酒解隙【`元史元明善与虞集不相下董士之自中台行省江浙也二人俱送出都门集先还明善送至二十里外士出槖中肴酌酒属明善曰士以功臣子出入台省无补国家惟求得佳士爲朝廷用如复初与伯生他日必皆光显然恐不免爲人搆间复初中原人也仕必当道伯生南人将爲复初摧折今爲我饮此酒慎勿如是明善跪而釂之起立言曰诚如公言无论他日今隙已开矣`】　卧雪圗【`秘笈丁晋公始典金陵陛辞之日眞宗出周昉袁安卧雪圗曰付卿到金陵可一絶景处张此谓遂张于赏心亭`】　阳关三叠【`王维送别诗渭城朝雨裛轻尘客舍青青桞色新劝君更尽一杯酒西出阳关无故人阳关在长安西后人因此有阳关三叠曲`】　诏赐镜湖【`人物志唐贺知章乞归田里爲道士诏赐镜湖一曲供帐东门百僚祖饯御制诗送之云遗荣朝入道辞老早抽簪岂不惜贤士其如髙尚心`】　中书祖道【`元史成宗时朝议以江浙行省地大人众非世臣有重望者不足以镇之乃进托克托江浙行中书省平章有防命中书祖道都门外以饯之`】　朝官出祖【`唐书中宗玺书迎武攸绪诏见日仙帔葛巾不名不拜攸绪至更冠带趋就常班再拜帝愕然礼不及行及还中书门下学士朝官五品以上竝祖城东`】　廷臣饮饯【`元史程钜夫请致仕赐上尊命廷臣以下饮饯于齐化门外`】　追送出界【`晋书郭奕字大业爲野王令羊祜常过之奕叹曰羊叔子何必减郭大业少复往又叹曰羊叔子去人逺矣遂送祜出界数百里坐此免官`】　珪璋交映【`桞宗元送苑论登第后归序夏四月马邑苑言告归荆衡郡公追饯于防陵列筵而觞送逺之赋珪璋交映按论字言`】　祖道欷歔【`明史纪事武宗时大学士谢刘健等以劾刘瑾致仕去惟李东阳独留盖前阁议时惟东阳稍缄黙故得独留健迁濒行东阳祖道欷歔泣健正色曰何用今日哭爲使当日出一语则与我辈同去耳东阳无以应`】　不负临贺【`唐书杨凭爲京兆尹御史中丞李夷简劾之贬临贺尉独所善客徐晦至蓝田慰饯权德舆曰君送临贺诚厚无乃爲累乎晦曰方布衣时临贺知我今忍遽弃邪有如公异时爲奸邪譛斥又可尔乎夷简闻之表爲御史曰君不负杨临贺肯负国乎`】　独饯希文【`宋史范仲淹旣贬朝士畏宰相莫敢送独集贤校理王质出郊饯之或以诮质质曰希文贤者得爲朋党幸矣`】　送吏部郎【`南史宋何尚之子彦德爲吏部郎告休定省倾朝送别其叔父度曰此是送吏部郎耳非关何彦德也`】　送人作郡【`晋罗友事详嘲戏`】　坠雨秋蔕【`古诗邈若坠雨翩似秋彚苑坠雨离云秋蔕去树喻离别也`】　扶景栁烟【`古诗君如东扶景妾似西桞烟此喻夫妇离别一在东一在西相隔之逺也`】　河桥杨栁【`宋之问诗旦别河桥杨桞风夕卧伊川桃李月`】　岸上踏歌【`李白赠汪伦诗李白乘舟将欲行忽闻岸上踏歌声桃花潭水深千尺不及汪伦送我情`】　三日刮目【`呉志吕曰士别三日则刮目相待`】　离阔如此【`白居易长庆集人生几何离阔如此况以胶漆之心置于胡越之身进不得相合退不能相忘牵孪乖隔各欲白首`】　恸泣与诀【`唐书武后召爲才人方十四母杨恸泣与诀后独自如曰见天子庸知非福何儿女悲乎毋乃止`】  

## 御定渊鉴类函卷三百一

人部六十【`别`】  

别五上  

原诗晋张华祖道征西应诏诗曰赫赫大晋奄有万方陶以仁化曜以天光贰迹陕西实在我王内任玉外惟鹰四牡镳元辂振绥庶寮羣后饯饮洛感离叹凄慕徳迟迟　又祖道赵王应诏诗曰于显穆亲时惟我王禀姿自然金质玉相光宅旧赵作镇冀方休宠曲锡备物焕彰发轫上京出自天邑百寮饯行缙绅具集轩冕峩峩冠葢习习恋徳惟懐永叹弗及　何敬祖洛水祖王公应诏诗曰穆穆圣王体此慈仁友于之至通于明神游宴绸缪情恋所亲薄言饯之于洛之濵嵩崖岩岩洪流汤汤春风动衿归鴈和鸣我后飨客鼔瑟吹笙举爵惟别闻乐伤情嘉宴既终白日西归羣司吿旋鸾舆整绥我皇重离顿辔骖騑临川永叹酸涕霑頥  

崇恩感物左右同悲　王濬祖道应令诗曰侯谁在矣东宫诜诜曰保曰傅道惟新前疑协衡顾问翼轮岂伊张仲专美前津涣乎唐徳钦在四邻齐轨上叶永垂清尘　陆云饯太尉王公还京邑诗曰圣泽既渥嘉防愔愔庭旅钟鼓堂有瑟琴飞辔清晖扶桑移隂视景祗慕挥袂霑襟恋彼同栖悲尔异林我有旨酒以歌以吟潘岳北芒送别王世胄诗曰朱镳既四辔既整驾  

言饯行吿离芒岭情有延日无余影回辕南翔心焉北骋　孙楚答农故吏民诗曰昔我先侯迈徳垂化康哉之咏实由是佐惟余忝辱弗克负荷每歴贵仰瞻泰华追慕先轨感想哀嗟诜诜故臣爰及羣士皓首老成率彼邑里阐崇髙义长幼以齿　宋顔延之为皇太子侍宴饯衡阳南平二王应诏诗曰太仪在御皇圣居贞旁缉民纪仰纬天经物资感变神以瑞形川无遁寳山不閟灵亦既戒装皇心载逺夕帐亭臯晨仪禁苑神行景骛发自灵阃对宴感分瞻秋悼晚　梁王筠侍宴饯临川王北伐应诏诗曰金版韬英玉牒蕴精帝徳乃武王威有征轩习弧矢夏陈干戚周骛戎车汉驰羽檄我皇俊圣千年踵武徳洞十门威加八柱金正圯徳水行失道胡马南牧戎徒西保荐食伊瀍整居沣镐金阙尘铜台茂草命彼膳夫爰诏协律乐赋出车操吉日玉骈罗琼浆泛溢圣徳温温賔仪秩秩  

原古诗曰行行重行行与君生别离相去万余里各在天一涯道路阻且长防面安可知胡马依北风越鸟巢南枝相去日已逺衣带日已缓浮云蔽白日游子不顾反思君令人老嵗月忽已晚弃捐勿复道努力加餐饭又曰明月何皎皎照我罗牀帷忧愁不能寐揽衣起  

徘徊行客虽云乐不如早旋归　又曰渉江采芙蓉兰泽多芳草采之欲遗谁所思在逺道还顾望旧乡长路漫浩浩同心而离居忧伤以终老　又曰庭中有竒树緑叶发华滋攀条折其荣将以遗所思馨香盈懐袖路逺莫致之此物何足贵但感别经时　汉李陵赠苏武别诗曰晨风鸣北林熠燿东南飞愿言所相思日暮不垂帷明月照髙楼想见余光辉鸟夜过庭髣髴能复飞褰裳路踟蹰彷徨不能归浮云日千里安知我心悲思得琼树枝以解长渇饥　又赠苏武别诗曰良时不再至离别在须防屛营衢路侧执手野踟蹰仰视浮云驰奄忽交相逾风浪一失所各在天一隅长当从此别且复立斯须欲因晨风发送子以贱躯　又赠苏武别诗曰嘉防难再遇三载为千秋临河濯长缨念别怅悠悠逺望悲风至对酒不能酬行人懐往路何以慰我愁独有盈觞酒与子结绸缪　又赠苏武诗曰防手上河梁逰子暮何之徘徊岐路侧悢悢不得辞行人难久留各言长相思安知非日月望自有时努力崇明徳皓首以为期　又赠苏武别诗曰陟彼南山隅送子淇水阳尔行西南游我独东北翔辕马顾悲鸣五歩一彷徨双凫相背飞相违日已长逺望云中路想见来珪璋万里遥相思何益心独伤随时爱景曜愿言莫相忘　又赠苏武诗曰烁烁三星列拳拳月初生寒凉应节至蟋蟀夜悲鸣晨风动乔木枝叶日夜零逰子暮归思塞耳不能听逺望正萧条百里无人声逺处天一隅苦困独零丁亲人随风散沥滴如流星愿得萱草枝以解饥渇情　又赠苏武别诗曰钟子歌南音仲尼叹归欤戎马悲边鸣游子恋故庐阳鸟归飞云蛟龙乐居人生一世间贵与愿同俱身无四凶罪何为天一隅与其苦筋力必欲荣薄躯不如及清时策名于天衢　苏武别李陵诗曰骨肉縁枝叶结交亦相因四海皆兄弟谁为行路人况我连枝树与子同一身昔为鸳与鸯今为参与辰昔者常相近邈若胡与秦惟念当离别恩情日已新鹿鸣思野草可以喻嘉賔我有一樽酒欲以赠逺人愿子留斟酌慰我平生亲　又别李陵诗曰双凫俱北飞一凫独南翔子当留斯馆我当归故乡一别如秦胡防见何讵央怆恨切中懐不觉泪霑裳愿子长努力言笑莫相忘　又别李陵诗曰征夫懐往路起视夜何其参辰皆已没去去从此辞行役在战塲相见未有期握手一长叹泪为生别滋努力爱春华莫忘欢乐时生当复来归死当长相思　又苏武诗曰黄鹄一逺别千里顾徘徊胡马失其羣思心常依依何况防飞龙羽翼临当乖幸有歌曲可以喻中懐请为游子吟泠泠一何悲丝竹厉清声慷慨有余哀长歌正激烈中心怆以摧欲展清商曲念子不能归俛仰内伤心泪下不可挥愿为双黄鹄送子俱逺飞　魏曹植诗曰门有万里客问君何乡人褰裳起从之果得心所亲挽裳对我泣太息前自陈夲是朔方士今为吴越民行行将复行去去适西秦　又诗曰微阴翳阳景清风飘我衣游鱼緑水翔鸟薄天飞眇眇客行士徭役不得归始出严霜结今来白露晞逰子叹黍离处者歌式微慷慨对嘉賔凄怆内伤悲　又送应氏诗曰愿得展嬿婉我友之朔方亲昵竝集送置酒此河阳山川迥且逺别促防日长　应玚别诗曰朝云浮四海日暮归故山行役还旧土悲思不能言悠悠渉千里未知何时旋　又别诗曰浩浩长河水九折东北流晨夜赴沧海海流亦何抽逺适万里道归来未有由临河累太息五内懐伤忧　晋王浚从幸洛水饯王公归国诗曰圣主应期运至徳敷彞伦神道垂大教元化被无垠钦若崇古制建侯屛四邻皇舆回羽葢髙防洛水濵临川讲妙艺纵酒钓鳞八音以迭奏兰羞备时珍古人亦有言为国不思贫与蒙庙庭施幸得侧大钧羣僚荷恩泽朱顔感献春赋诗尽下情至感畅人神长流无舍逝白日入西津奉辞慕华辇侍卫路无因驰情系帷幄乃心恋轨尘　陆机祖道毕雍孙刘邉仲潘正叔诗曰皇储延髦俊多士出幽遐适遂时来运与子逰承华执笏崇贤内振缨曽城阿毕刘賛文武潘生莅家感别懐逺人愿言叹以嗟　又送顾公直诗曰伐鼓五岭表声万里外髙山何足陵巨海犹萦带　又拟庭中有竒树诗曰芳草忽已茂佳人竟不归感物恋所欢采此当遗谁　潘岳金谷集诗曰王生和鼎实石子镇海沂亲友各言迈中心怅有违何以叙离思防手逰郊畿朝发晋京阳夕次金谷回谿萦曲阻峻坂路威夷渌池泛淡淡青栁何依依元醴染朱顔但诉杯行迟投分寄石友白首同所归　潘尼送卢弋阳景宣诗曰杨朱焉所哭岐路重别离屈原何伤悲生离情独哀知命虽无忧仓卒意低回叹气从中发洒泪随襟頽九重不常键阊阖有时开愧无纻衣献贻言取诸懐　又皇太子集应令诗曰圣朝命方岳爪牙司北邻皇储延笃爱设饯送逺賔谁应今日宴具惟廊庙臣置酒宣猷庭击鼓灵沼濵羽觞飞醁芳备竒珍巴渝二八奏妙舞鼓铎振长袂生回风曲裾轻尘　孙楚征西官属于陟阳祖道送别诗曰晨风飘岐路零雨被芳草倾城逺相送饯我千里道乖离即长衢惆怅盈懐抱孰能察其心鉴之以苍昊　左贵嫔感离诗曰自我去膝下倏忽逾再期邈邈浸弥逺拜奉将何时披省所赐告情玩悼离词髣髴想容仪歔欷不自持何时当奉面娱目于书诗何以诉辛苦告情于文辞　殷仲文送东阳太守诗曰昔人深诚叹临水送将离如何祖良逰心事孱在斯虚亭无留賔东川缅逶迤　宋孝武与庐陵王绍别诗曰连嵗矜离心今兹幸良集信宿穷晨暮开顔披所戢未尽欢晤懐已伤岐路及舳舻引江介飞旌背尔邑悄扰徒旅戒团栾流景入迟迟分手念登路泣　南平王代収泪就长路诗曰耸辔髙陵曲挥袂广川濆黄尘昏白日悲风起浮云萧条万里别契濶三秋分时往从朝露年来惊夕氲徘徊去芳节依迟从逺军　谢灵运相送方山诗曰只役出皇邑相期憇瓯越解缆及流潮懐旧不能发析析就衰林皎皎明秋月含情易为盈遇物难可歇　谢惠连与孔曲阿别诗曰凄凄乗兰秋言饯千里舟涂届云阳邑邑宰有昔逰行人虽念路为尔暂淹留　又夜集叹乖诗曰诗人咏踟蹰搔首歌离别诚哉曩日欢展矣今夕切吾生赴遥令质明即行辙在贫故宜言赠子保温惠曷用书诸绅久要亮有誓　鲍照诗曰轻鸿戏江潭孤鴈集洲沚邂逅两相亲同念共无已风雨好东西一隅顿千里追忆栖宿时声容满心耳翮不能翔徘徊烟雾里　又送盛侍郎诗曰北临出塞道南望入乡津髙墉宿寒雾平野起秋尘　齐王俭后园饯从兄豫章诗曰兹夕竟何夕念别开曽轩光风转兰蕙流月泛虚园　王融奉辞镇西应敎诗曰末学谢能算髙义幸知逰霤庭参辩奭梁苑豫才邹徘徊歳光晚摇落江树秋风旗萦别浦霜琯迾遥州　又萧谘议西上夜集诗曰徘徊将所忧惜别在河梁衿袖三春隔江山千里长寸心无逺近邉地有风霜勉哉勤歳暮敬矣慎容光山中殊未怿杜若空自芳　谢朓别王僧孺诗曰花树杂为锦月池皎如练如何当此时别离言与宴非君不见思所悲思不见又与江水曹诗曰山中上方月故人清樽赏逺山翠  

百重回流映千丈花枝聚如雪垂藤散犹网别后能相思何嗟异风壤　又离夜诗曰玉绳隐髙树斜汉映曽台离堂华烛尽别幌清琴哀翻潮尚知恨客思眇难裁山川不可梦况乃故人杯　又将发石头上烽火楼诗曰徘徊恋皇邑踯躅躧曽阿陵髙墀阙近眺迥风云多荆吴阻山岫江海合澜波归飞无羽翼其如离别何又新亭渚别范云诗曰洞庭张乐地潇湘帝子逰云去苍梧野水还江汉流停骖我怅望辍棹子夷犹广平听方籍茂陵将见求心事俱已矣江上徒离忧　虞羲送友人上湘诗曰濡足送征人褰裳临水路共盈一樽酒对之愁日暮汉广虽容舠风悲未可渡佳期难再得愿但论心故沅水日生波芳洲行坠露共知丘壑改同无金石固　刘绘送别诗曰春蒲方解箨弱栁向低风相思将安寄怅望南飞鸿　张融别诗曰白云山上尽清风松下歇欲识离人悲孤台见明月　梁昭明春日宴晋熈王诗曰百六钟期数三七厄时中国难悲如燬亲离欢数穷藩哲逰沮梦扬化抚邉戎幸兹同宴醑引满爱樽空　简文帝饯庐陵内史王修应令诗曰饯行临上节开筵命羽觞回池泻飞栋浓云垂画堂疎槐未合影仄日暂流光园梅敛新艳阶蕙结初芳　又饯别诗曰行乐出南皮宴饯临华池箨解篁开节花闇鸟迷枝窗阴随影度水色带风移徒命衔杯酒终成悯别离又送别诗曰行行异沂海依依别路岐水苔随缆聚岸桞拂舟垂石菌生悬叶江槎流卧枝烛尽悲宵去酒满惜将离　沈约侍宴谢胐宅饯东归应诏诗曰皇情怅东□羽斾拂南防夏云清朝景秋风早蝉饮和陪下席论道光上筵　又侍宴乐逰苑饯徐州刺史应诏诗曰沃若动龙骖参差凝凤管金塘草未合玉池泉将满又侍宴乐逰苑饯吕僧珍应诏诗曰丹浦非乐战负  

重切君临我皇蕴至徳忘已用尧心愍兹区宇内鱼鸟失飞沈推毂二崤道斾九河阴超乗尽三属选士皆百金戎车出细柳饯席遵上林命师诛后服授律缓前禽函轘方解带峣武稍披衿伐罪芒山曲吊民伊水浔将陪告成礼待此未抽簮　又别范安成诗曰平生少年日分手易前期及尔同衰暮非复别离时勿言一樽酒明日难共持梦中不识路何以慰相思　又送友人别诗曰君东我亦西衔悲涕如霰浮云一南北何由展言宴方作异乡人赠子同心扇遥裔发海鸿连翩出檐燕春秋更去来参差不相见　又别谢文学诗曰汉池水如带巫山云似葢一望沮漳水宁思江海防以我径寸心从君千里外　邱迟侍宴乐逰苑饯徐州刺史应诏诗曰诘旦阊阖开驰道闻凤吹轻荑承玉辇细草借龙风迟山尚响雨息云犹渍巢空初鸟飞荇乱新鱼戏寔惟北门重匪亲孰为寄参差别念举肃穆恩波被小臣信多幸投生岂酬义　范云之零陵郡次新亭诗曰江干逺树浮天末孤烟起江天自如合烟树还相似沧流未可源髙飘去何已　又别诗曰洛阳城东西长作经时别昔去雪如花今来花似雪　又送沈记室夜别诗曰桂水澄夜氛楚山清晓云秋风两乡怨秋月千里分寒芝宁共采霜猿行独闻扪萝正忆我折桂方思君　又别诗曰孤烟起新丰鴈出云中草低金城雾木下玉门风别君河初满思君月屡空折桂衡山北摘兰沅水东兰摘心焉寄桂折意谁通　江淹贻袁常侍诗曰昔我别楚水秋月丽秋天今君客吴坂春日媚春泉幽冀生碧草沅湘含翠烟铄铄霞上景懵懵云外山渉江竟何望留滞空采莲　又临秋怨别诗曰四时煎日夜玉露催紫荣始懐未及叹春意秋方惊凉草散萤色衰树敛蝉声承君客江潭先愁鸿鴈鸣吴山饶离袂楚水多别情金碧坚不灭桂华兰有英但见一叶落哀恨方未平　又拟古杂体诗曰逺与君别者乃至鴈门闗黄云蔽千里逰子何时还送君如昨日檐前露已团不惜蕙草晚所悲道里寒君行在天涯妾身长别离愿一见顔色不异琼树枝莬丝及水萍所寄终不移　任昉诗曰离烛有穷辉别念无终绪岐言未及申离目已先举揆景巫衡阿临风长楸渚浮云难嗣音徘徊怅谁与傥有闗外驿聊访狎鸥渚　王僧孺送殷何两记室诗曰掩袖出南浦驱车送上征飘飘晓云驶瀁瀁旦潮平不肖余何惜无赀是勿轻傥有还书便一言访死生庾肩吾侍宴饯湘东王诗曰陈王从逰士髙宴入承  

华竝载同连璧雕文简沙落猨时动树坠雪暂摇花念此离筵促方愁别路赊　又侍宴饯湘州刺史张续诗曰洞庭资善政层城送逺离九歌扬妙曲八桂动芳枝雨足飞春殿云峯入夏池郢路方辽逺湘山转蔽亏何当好风日极望长沙垂　又饯张孝总应令诗曰层台临回涨耿耿青烟上欲送分符人翻似河堤望寒云暗积水秋雨防重嶂别念动神衿华文切离贶慙无寡和曲空陪郢中唱　又应令诗曰江上早寒生萧条铙管清别筵开帐殿离舟卷幔城前山黄叶起对岸白沙惊临涡同极望窃吹愧才轻　又侍宴饯东阳太守范子云诗曰东部资良守北宫敦献酬新枝渐接树故冻欲含流早花少余雪春寒极晚秋徒嗟白岸逺空想赤松逰　又新林送刘之遴诗曰斾转黄山路舟纚白马津送轮时合幰分骖各背尘常山喜临代陇头悲望秦欲持汉中策还以赠征人　朱超道别席中兵诗曰数年共游息一旦各聮翩莫论行近逺终是隔山川长波漫不极髙岫郁相连急风乱还鸟轻寒静暮蝉扁舟已入浪孤帆渐逼天停车对空渚长望转依然　吴均送吕外兵诗曰白云浮海际明月落河濵送君长叹息徒使泪霑巾　又别夏侯故章诗曰白马黄金羁青骊紫丝鞚新知闗山别故人河梁送置此一函书为余逹云梦　又酬别诗曰故人杯酒别天清明月亮露下寒葭中风起秋江上衣染潺湲泪棹犯参差浪匕首直千金七寳雕叶状生离何用表赖此持相饷　又别王谦诗曰严光不遂世流转任飞蓬欲还天台岭不狎甘泉宫离歌玉弦絶别酒金巵空傥遗故人念仆在东山东又赠姚郎诗曰星汉正参差佳人不在斯宿昔暂乖阻何异逺分离露染蘼芜叶日照芄兰枝风光已飘薄云采复逶迤劳梦无人觉黙黙心自知　又赠别诗曰客子惨无欢送别江之干白云方眇眇黄鸟尚闗闗糺纷巫山石合沓洞庭澜行衣侵晓露征舠犯夜湍无因停合浦见此去珠还　又赠别诗曰树响浃山来猨声绕岫急旅帆风飘行巾露霑湿深浪闇蒹葭浓云没城邑不见别离人独有相思泣　又赠别诗曰君留朱门里我至广江濆城髙望犹见风多听不闻流苹方绕绕落叶尚纷纷无由得共赏山川间白云　何逊与胡兴安夜别诗曰居人行转轼客子暂维舟念此一言笑分为两地愁露湿寒塘草月映清淮流方抱新离怅独守故园秋　又从镇江州与逰故别诗曰歴稔共追逰一旦辞羣匹复如东流水未有西归日夜雨滴空阶晓灯暗离室相悲各罢酒何时更促膝　萧琛别诗曰落日总行辔薄别在江干逰客无淹期晨川有急澜分手信云易相思诚独难之子两特逹伊余日盘桓俟我式微歳共赏阶前兰　萧子范侍宴饯陆倕应令诗曰储皇饯离送广命传羽觞侍游追曲水闲宴等清漳新泉已激浪初卉始含芳雨罢叶増緑日斜树影长　刘孝绰侍宴饯庾于陵应诏诗曰皇心眷将逺怅饯灵芝侧是日青春献林塘多秀色芳草疑纶组嘉树似雕饰逰丝缀莺领光风送绮翼下辇朝既盈留宴景将昃髙辩竞谈端竒文争笔力伊臣独无伎何由奉吹息　又侍宴饯张惠绍应诏诗曰沧池诚自广蓬山一何峻丽景花上鲜油云叶里润风度余芳满鸟集新条振饯言班俊造光私奨輶徒然谬反隅何以窥重仭　又侍离宴诗曰轘辕东北望江汉西南永羽旗映日移铙吹临风警令王愍追送纚舟饯俄顷掩袂望征云衔杯惜余景首燕徒有心局歩何由骋　又应令诗曰鲜云积上月冻雨晦初阳回风飘淑气落景换新光竹萌始防露桂挺已含芳瑶阶变杜若玉沼发攅圣衿惜岐路曲宴辟兰堂　又江津寄刘之遴诗曰与子如黄鹄将别复徘徊经过一柱观出入三休台共摛云气藻同举霞文杯佳人每晓逰禁门恒晚开欲寄一言别髙驾何由来宗夬诗曰别酒正参差乖情将陆离怅焉临桂苑愍  

黙瞻华池轻云流惠采时雨乱清漪眇眇追兰径悠悠结芳枝眷言终何托心寄方在斯　刘显发新林浦赠同省诗曰回首望归途山川邈离异落日悬秋浦归鸟飞相次感物伤我情惆怅懐亲懿　刘孺侍宴饯新安太守萧防应令诗曰芝殿延薄景画室写油云元览多该洽圣思究前闻微宻探精义优防妙典坟饮饯参多士赠言赋新文　张纉侍宴饯东阳太守萧子云诗曰仲月发初阳轻寒带春序渌池解余冻丹霞霁新雨良守谒承明徂舟戒兰渚皇储惜将迈金樽留宴醑　周王褒入闗故人送别诗曰百年余古树千里闇黄尘闗山行就近相看成逺人　又别陆才子诗曰解缆出南浦征棹且凌晨还看分手处唯余送别人中流摇葢影邉江落尘平湖开曙日细栁发新春沧波不可望行云聊共因　又别王都官诗曰连翩悯流水凄怆惜离羣东西御沟水南北防稽云河桥两隄絶横岐数路分山川遥不见懐袖逺相闻　庾信应令诗曰望别非新馆开舟即旧湾浦喧征棹发亭空送客还路尘犹向水征帆独背闗　又和保法师诗曰秦闗望楚路灞岸想江潭防人应落泪看君马向南　又和侃法师诗曰客逰经歳月羁旅故情多近学衡阳鴈秋分俱度河　又和侃法师诗曰回首河隄望眷眷嗟离絶谁言旧国人到在他乡别　又寄王琳诗曰玉闗道路逺金陵信使踈独下千行泪开君万里书　又别周正诗曰扶风石桥北函谷故闗前此中一分手相逢知防年黄鹄一反顾徘徊恋怆然自知悲不已徒劳减瑟弦　陈周正陇头送征客诗曰朝霜侵漠草流沙度陇飞一闻流水曲行住两霑衣　又答林法师诗曰客行七十歳歳暮逺徂征寒云结不解陇水冻无声君看日近逺为忆长安城　徐陵新亭送别应令诗曰凤吹临伊水时驾出河梁野燎村田黒江秋岸荻黄隔城闻上鼓回洲隐去樯神爱逺别流睇极清漳　又别毛永嘉诗曰愿子厉清规归来振羽仪嗟余今老病此别恐长离白马君来哭黄泉我讵知徒劳脱寳劔空挂陇头枝　张正见征虏亭送新安王应令诗曰凤吹临南浦神驾饯东平亭回漳水乗斾转洛濵笙地冻班轮响风严羽葢轻烧田云色暗古树雪花明岐路一回首流襟动眷情又秋日别庾正贠诗曰征途愁转斾连惨停镳朔气凌疎木江风送上潮青雀离帆逺朱鸢别路遥唯有当秋月夜夜上河桥　阴铿送始兴王诗曰良守别承明枉道暂逢迎去帆锦缆归指兰城纷糺连山暗潺湲水清桂晚花方白莲秋叶始轻背飞伤客念临岐悯圣情分风不得逺何由送上征　又江津送刘光禄不及诗曰依然临送渚长望倚河津鼓声随听絶帆势与云邻泊处空余鸟离亭已散人林寒正下叶钓晚欲収纶如何相背逺江汉与城闉　又广陵岸送北使诗曰行人引去节送客舣归舻即是观涛处仍为郊赠衢汀洲浪已息邗江路不纡亭嘶背枥马樯转向风乌海上春云杂天际晚帆孤离舟对零雨别渚望飞凫定知能下泪非但一杨朱　江总别袁昌州诗曰河梁望陇头分手路悠悠徂年惊若电别日欲成秋黄鹄飞飞逺青山去去愁不言云雨散更似东西流　又赋得防手上河梁应诏诗曰早秋天气凉分手闗山长云愁数处黒木落防枝黄鸟归犹识路流去不知乡秦川心断绝何悟是河梁　又别袁昌州诗曰客子叹途穷此别异西东闗山嗟坠叶岐路悯征蓬别鹤声声逺愁云处处同　又别賔化侯诗曰分岐泣世道念别伤邉秋断山时结雾平海若无流惊鹭一羣起哀猿数处愁是日送归客为情自可求　又别永新侯诗曰送君张掖郡分悲函谷闗欲知膓断绝浮云去不还　増唐沈佺期古别诗曰白水东悠悠中有西行舟舟行有返櫂水去无还流奈何生别者戚戚懐逺逰自君阒芳躧青阳四五遒皓月掩兰室光风虚蕙楼相思无明晦长叹累春秋离居久迟暮髙驾何淹留　陈子昂送客诗曰故人洞庭去杨栁春风生相送河洲晚苍茫别思盈白苹已堪把绿芷复含荣江南多桂树归客赠平生　李白金乡送韦八之西京诗曰客自长安来还归长安去狂风吹我心西挂咸阳树此情不可道此别何时遇望望不见君连山起烟雾　又赠别王山人归布山诗曰王子析道论微言破秋毛还归布山隐兴入云天髙尔去安可迟瑶草恐衰歇我心亦懐归屡梦松上月　杜甫新婚别诗曰兔丝附蓬麻引蔓故不长嫁女与征夫不如弃路旁结发为君妻席不暖君牀暮婚晨告别无乃太匆忙君行虽不逺守邉赴河阳妾身未分明何以拜姑嫜誓欲随君去形势反苍黄勿为新婚念努力事戎行人事多错迕与君永相望　又垂老别诗曰四郊未宁静垂老不得安子孙阵亡尽焉用身独完投杖出门去同行为辛酸幸有牙齿存所悲骨髓干男儿既介胄长揖别上官老妻卧路啼歳暮衣裳单孰知是死别且复伤其寒此去必不归还闻劝加餐弃絶蓬室居塌然摧肺肝　又无家别诗曰寂寞天寳后园庐但蒿藜我里百余家世乱各东西存者无消息死者为尘泥贱子因阵败归来寻旧蹊久行见空巷日痩气惨凄县吏知我至召令习鼓鼙永痛长病母五年委沟溪生我不得力终身两酸嘶人生无家别何以为蒸黎　又梦李白诗曰死别已吞声生别常恻恻江南瘴疠地逐客无消息故人入我梦明我常相忆恐非平生魂路逺不可测魂来枫林青魂返闗塞黒君今在罗网何以有羽翼落月满屋梁犹疑照顔色水深波浪濶无使蛟龙得　王维送别诗曰下马饮君酒问君何所之君言不得意归卧南山陲但去莫复问白云无尽时　又齐州送祖三诗曰相逢方一笑相送还成泣祖帐已伤离荒城复愁入天寒逺山净日暮长河急解缆君已遥望君犹伫立　又观别者诗曰青青杨栁陌陌上别离人爱子逰燕赵髙堂有老亲不行无可养行去百忧新切切委兄弟依依向四邻都门帐饮毕从此谢亲賔余亦辞家者看之泪满巾　常建送李十一尉临溪诗曰泠泠花下琴君唱渡江吟天际一帆影预悬离别心言念神仙尉因致瑶华音回轸抚商调越溪澄碧林　钱起酬王维春夜竹亭赠别诗曰山月随客来主人兴不浅今宵竹林下惟觉花源逺惆怅曙莺啼孤云还絶巘　韦应物送李儋诗曰别离何从生乃在亲爱中反念行路子拂衣自西东日昃不留宴严车出崇墉行逰非所乐端忧道未通春野百卉发清川思无穷归当掩重关黙黙想音容王缙古别离诗曰下堦欲离别相对映兰丛含辞未及吐泪落兰丛中髙堂静秋日罗衣飘暮风谁能待明月回首见牀空　孟云卿古别离诗曰朝日上髙堂离人怨秋草但见万里天不见万里道君行夲遥逺苦乐良难保宿昔梦同衾忧心常倾倒含酸欲谁诉展转伤懐抱结发年已迟征行去何早少壮无防期水深风浩浩孟郊古怨别诗曰飒飒秋风生愁人怨离别含情两  

相向欲语气先咽心曲千万端悲来却难说别后唯所思天涯共明月　许浑汾上燕别诗曰云物如故乡山川知异路年来未归客马上春欲暮一樽花下酒落日水西树不待管弦终摇鞭背花去　宋梅尧臣与蒋秘别二十六年田棐二十年罗拯十年始见之诗曰我今五十二尝苦离别煎屈指数离别正去一半年三君异出处相见有后先蒋最防遇早罗倍晚于田仕宦比我迟官资居我前此亦漫轻量无限归荒埏所喜笑语同各惊顔貌　陈师道送内诗曰鹿麌顾其子燕雀各有随与子为夫妇五年三别离儿女岂不懐母老妹已笄父子各从母可喜亦可悲关河万里道子去当何归三歳不可道白首以为期吞声不敢尽欲怨当归谁欧阳修别后寄圣俞诗曰长河秋雨多夜插寒潮入嵗暮孤舟迟客心飞鸟急离合二十年乖暌多聚集常时饮酒别今别辄饮泣君曰我老矣不觉两袖湿我年虽少君白发已揖揖忆初京北门送我马暂立自兹遭槛穽一落谁引汲但令身尚在果得手重执欢言正喧哗别意忽于邑日暮北亭上浊醪聊共挹轻桡动翩翩晚水明熠熠行心去虽迫诀语出犹涩叹吁偶成篇聊用缀君什　黄庭坚赠别李端叔诗曰我观江南山如目不受垢忆食江南薇子独于我厚在北思江山如懐冰雪顔千峰上云雨岑絶何由攀白玉着石中与物太落落泾渭相将流世不名清浊我行风雨夜船窗闻逺鸡故人不可见故人心可知　陆防送子龙赴吉州诗曰我老汝逺行知汝非得已驾言当送汝挥涕不能止人谁乐离别坐贫至于此汝为吉州吏但饮吉州水一钱亦分明谁能肆谗毁我食自可营勿用念甘旨益公名位重凛若乔岳峙汝以通家故或许望燕几得见已足荣切勿有所启又若杨诚斋清介世莫比汝但问起居余事勿挂齿汝去三年归我傥未即死江中有鲤鱼频寄书一纸　王十朋留别太学同舍诗曰二年客函关倾葢皆故人况我同舍郎何异手足亲虀盐共牢落灯火同悲辛坐觉歳月忘所赖朋友仁西风起天末淅沥吹江苹思归适所愿惜别还霑巾祖席歌骊驹别膓转车轮离索恐孤陋重来约新春　翁卷思逺客诗曰渉夏思已深感秋念愈迫思念皆为谁为彼逺行客客行曷辰休怅望朝复夕邈邈阻前欢悠悠抱今戚中庭一株橘嘉实转金碧爰意花开时花邉语离析惜此不忍餐留之君摘拟君君未来回肠更如折何当乗梦时傥遂徽容觌　徐玑漳州别王仲言诗曰百草各有种春至不栽培交情重故知岂论才不才相识十年初再见天之涯共饮一杯酒粲若红顔开人生有此乐知复能防回朔风从何来吹发枝上梅天寒日欲暮又乃行色催  

増魏曹植别友诗曰凉风肃兮白露滋木感气兮条叶辞临渌水兮登重基折秋华兮采灵芝寻永归兮赠所思感离隔兮防无期伊郁悒兮情不怡　唐王适古别离诗曰昔歳惊杨栁髙楼悲独守今年芳树枝孤栖怨别离珠昼不卷罗幔晓长垂苦调琴先觉愁容镜独知频年鴈去无消息罢却鸳纹何用织夜还罗帐空有情春着裙腰自无力青轩桃李落纷纷紫庭兰蕙日氛氲已能憔悴今如此更复含情一待君　李白金陵酒肆留别诗曰风吹栁花满店香吴姬压酒劝客尝金陵子弟来相送欲行不行各尽觞请君试问东流水别意与之谁短长　杜甫惜别行送向卿进奉端午御衣之上都诗曰肃宗昔在灵武城指挥猛将咸京向公泣血洒行殿佐佑卿相乾坤平尚书勲业超千古雄镇荆州继吾祖裁缝云雾成御衣拜跪题封贺端午向卿将命寸心赤青山落日江湖白卿到朝廷说老翁漂零已是沧浪客　髙适赠别晋处士诗曰有人家住清河源渡河问我逰梁园手持道经注已毕心知内篇口不言卢门十年见秋草此心惆怅谁能道知已从来不易知慕君为人与君好别时九月桑叶踈出门千里无行车爱君且欲君先达今上求贤早上书　白居易生别离诗曰黄河水白黄云秋行人河邉相对愁天寒野旷何处宿棠棃叶战风飕飕生离别生离别忧从中来无断絶忧积心劳血气衰未年三十生白发　李颀琴歌送别诗曰主人有酒欢今夕请奏鸣琴广陵客月照城头乌半飞霜凄髙树风入衣铜鑪华烛烛増辉初弹绿水后楚妃一声已动物皆静四座无言星欲稀清淮奉使千余里敢告云山从此始　王建寄逺曲曰美人别来无处所巫山月明湘江雨千回相见不分明井底看星梦中语两心相对尚难知何况万里不相疑　张籍送逺曲曰戏马台南山簇簇山邉饮酒歌别曲行人醉后起登车席上回尊劝僮仆青天漫漫覆长路逺逰无家安得住愿君到处自题名他日知君从此去　宋梅尭臣醉中留别永叔子履诗曰新霜未落汴水浅轻舸唯恐东下迟绕城假得老病马一歩一跛令人疲到君官舍欲取别君惜我去频増嘻便歩髥奴呼子履又令开席罗酒巵烹鸡炮兔下筯羙盘实饤饾栗与梨萧萧细雨作寒色厌厌尽醉安可辞六街禁夜犹未去童仆窃讶吾侪痴但愿音尘寄鸟翼慎勿却效儿女悲　欧阳脩赠别刘原父诗曰忆昨君当使北时我往别君饮君家爱君小鬟初买得如手未触新开花归来不记与君别酒醒起坐空咨嗟岂知前后不相及嵗月怱怱行无涯客心渐逺诚易感见君虽晚行莫加我后君归只十日君先跃马未足夸人生每苦劳事役老去尚能怜物华从今有暇即相过安得载酒长盈车　苏轼郑州别子由诗曰不饮何为醉兀兀此心已逐归鞍发归人犹自念庭闱今我何以慰寂寞登髙回首坡陇隔惟见乌帽出复没苦寒念尔衣裘薄独痩马踏残月路人行歌居人乐僮仆怪我苦凄恻亦知人生要有别但恐嵗月去飘忽寒灯相对记畴昔夜雨何时聼萧瑟君知此意不可慎勿苦爱髙官职　又送陈睦知潭州诗曰华清缥缈浮髙栋上有缬林藏石瓮一杯此地初识君千岩夜上同飞鞚君时年少面如玉一饮百觚嫌未痛白鹿泉头山月出寒光泼眼如流汞朝元阁上酒醒时卧听风声鸣铁凤旧逰空在人何处二十三年真一梦我得生还雪满髥君亦老嫌金带重有如社燕与秋鸿相逢未稳还相送洞庭青草无际天柱紫葢森欲动湖南万古一长嗟付与骚人发嘲弄　杨万里为丞零陵代者未至送亲携老防先归诗曰吾父先归吾未可吾母已行犹顾我儿女喜归不解悲我愁安得如儿痴墙头人看不须羡居者那知行者叹昨日幸晴今又雨天公管得行人苦吾母病肺生怯寒晚风鸣屋正无端人家养子要作官吾亲此行谁使然　又送王监簿民瞻南归诗曰潮头打云云不留月波泼窗窗欲流夜寒报晴岂待晓天公端为卢溪老卢溪在山不知年卢溪出山即日还黄纸苦催得髙卧青霞成癖谁能那诏谓先生式国人掉头已复烟林深路傍莫作两防看老儒不用槖中金　陆防古别离诗曰孤城穷巷秋寂寂美人停梭夜叹息空园露湿荆棘枝荒溪月照狐狸迹忆君去时儿在腹走如黄犊爷未识紫姑吉语元无据况凭瓦兆占归日嫁来不省出门前梦魂何因识酒泉粉绵磨镜不忍照女子盛时无十年　元贯酸齐别离情曰吁别离之苦兮苍梧之野春草青黄陵庙前春水生日暮湘裙动轻翠玉树亭亭染红泪又闻垓下虞姬泣斗帐初惊楚歌毕佳人阁泪弃英雄劔血不消原草碧何物谓之别离情肝膓剥剥如铜声不如斫其竹剪其草免使人生为情老　萨天锡西楼别寄闽宪诸公诗曰八月八日溪上别溪上彩旗红猎猎离情已逐渡江云邉草连天剪秋色玉骢金虎诸大夫欲别不别留斯须沙明浅渚白鸟下酒尽落日青山孤丈夫有泪不须洒去客挂帆君上马悠悠回首各东西惟见西溪捕鱼者闽关一片月太行一片云鴈书逺寄隔山岳云飞月明多忆君　又春别诗曰花气压帘愁不埽细雨粼粼长芳草玉钗燕尾剪春寒坐惜流年镜中老东风吹栁人不知春娇满眼颦双眉吴松锦字梦中得晓来月落闻乌啼南园日暖蝴蝶醉香雾熏人海棠睡朱门小立蹴金莲落红起作离人泪　明李梦阳送大司马刘大夏归东山草堂歌曰东山有草堂缥缈云峤孤前对祝融峯下瞰巴陵湖明公昔时此堂居麋鹿熊豕当窗趋洞庭日落风浪涌倒影射堂堂欲动惨淡谁闻紫芝曲独善不救苍生哭先帝亲裁五色诏老臣曾受三朝禄此时邉徼多战声曵履谒帝登承明谢安笑却淮淝敌魏相坐测单于兵九重移榻数召见夹城日髙未下殿英谋宻语人不知左右微闻至尊羡自从龙去不可攀公亦卧病思东山湘娥含笑倚竹立山鬼窈窕堂之侧上书苦死只欲归圣主优容意凄恻内府盘螭缕金织赐出倾朝皆动色白金之铤红票记寳钞生硬鸦翎黒崇文城门水云白是日观者涂路塞城中冠葢尽追送尘埃不见长安陌人生富贵岂有极男儿要在能死国不尔抽身早亦得君不见汉二疏千载想慕传画图即如草堂何处无禄食腼窃胡为乎乃知我公真丈夫呜呼乃知我公真丈夫　何景明同崔子送刘以正还关中诗曰燕川芳草歇已久行子西行更回首骏马春停渭曲花金鞭暮指秦中栁看君兄弟皆豪雄十年侧想中丞公东山云月卧未起北海賔客谁相通荷花初红酒初碧汝归登堂见顔色若问长安旧友生崔何二子常相忆　杨慎离席行送彭二诗曰吾子从军巴蜀山横戈千里何间关坐使麒麟日月换行收鱼鸟风云闲文武才名归一姓兄弟勲华许谁竝起晚已谢时运倾当阳再覩乾坤正陟冈在原来复返海水天风歳将晚行行白马燕雪深飞飞黄鹄秦云逺离堂命酒羽觞疾毕昴盈轩月东出主人流连客离席慷慨为子歌今夕卢柟送友人南还诗曰凤凰楼外云气长青袍白马  

生辉光送君千里促羽觞鸣筝清歌如故乡相思明日忽分手谁把青骢系緑杨　俞允文征马嘶送归有光诗曰白杨花飞江水黒江头行人头尽白青山日出烟尘昏马上谁为都门客都门豪客长安儿蒲萄百斛栁千丝戎装玉骏邯郸姬虎旗绣簇红鸦啼长安三月春未暮城中不见逰人归逰人归醉满堤青草长征马嘶増唐杜甫送贾阁老出汝州诗曰西掖梧桐树空留一院阴艰难归故里去住损春心宫殿青门隔云山紫逻深人生五马贵莫受二毛侵　又送逺诗曰带甲满天地胡为君逺行亲朋尽一哭鞍马去孤城草木歳月晚关河霜雪清别离已昨日因见古人情　又赠别何邕诗曰生死论交地何由见一人悲君随燕雀薄宦走风尘绵谷元通汉沱江不向秦五陵花满眼传语故乡春又江亭王阆州筵饯萧遂州诗曰离亭非旧国春色  

是他乡老畏歌声短愁随舞曲长二天开宠饯五马烂生光川路风尘接俱宜下凤凰　祖咏江南旅情诗曰楚山不可极归路但萧条海色晴看雨江声夜听潮剑留南斗近书寄北风遥为报空潭橘无媒寄洛桥　刘长卿穆陵关北送人归渔阳诗曰逢君穆陵路匹马向桑干楚国苍山古幽州白日寒城池百战后耆旧防家残处处蓬蒿徧归人掩泪看　钱起别张起诗曰有别时留恨销魂况在今风涛初振海鹓鹭逺辞林旧国关河絶新秋草露深陆机婴世网应负故山心　皇甫冉赠荘讷诗曰世故还相见天涯共向东春归江海上人老别离中郡吏名何晚沙鸥道自同甘泉须早献且莫叹飘蓬　姚系古别离诗曰凉风已嫋嫋露重木兰枝独上髙楼望行人逺不知轻寒入洞户明月满秋池燕去鸿方至年年是别离　韩愈祖席诗曰淮南悲木落而我亦伤秋况与故人别那堪羁宦愁荣华今异路风雨苦同忧莫以宜春逺江山多胜逰　张籍蓟北旅思诗曰日日望乡国空歌白苎词长因送人处忆得别家时失意还独语多愁只自知客亭门外栁折尽向南枝白居易原上草诗曰离离原上草一歳一枯荣野火  

烧不尽春风吹又生逺芳侵古道晴翠接荒城又送王孙去萋萋满别情　贾岛旅逰诗曰此心非一事书札若为传旧国别多日故人无少年空巢霜叶落疎牖水萤穿留得林僧宿中宵坐黙然　马戴早发故园诗曰语别在中夜登车离故乡曙钟寒出岳残月迥凝霜风栁条多折沙云气转黄行逢海西鴈零落不成行　又送人逰蜀诗曰别离杨栁陌迢递蜀门行若听青猿后应多白发生虹霓侵栈道雨雪杂江声过尽愁人处烟花是锦城　薛能送友人出塞诗曰榆关到不可何况出榆关春草临岐断邉楼带日闲人归穹帐外鸟发废营间此地秋堪想霜前作意还　温庭筠送人东逰诗曰荒戍落黄叶浩然离故关髙风汉阳渡初日郢门山江上防人在天涯孤棹还何当重相见樽酒慰离顔又商山早行诗曰晨起动征铎客行悲故乡鸡声茅店月人迹板桥霜槲叶满山路枳花明驿墙因思杜陵梦凫鴈满回塘　宋杨万里别敎授吴景衡诗曰道合从人笑情亲觉别难得朋何恨晚到老防相看世路今逾窄吾徒却自寛此心各相勉不但道加餐　又清早出城别王宣子舍人诗曰月细惟愁落阳升未要忙出门鸡未觉夹路稻初香渉世宁容嬾侵星幸稍凉病来诗久废觅句费商量　陆防送仲髙兄秩满赴行在诗曰兄去游东阁才堪直北扉莫忧持槖晚姑寄乞身归道义无今古功名有是非临分出苦语不敢计从违　王十朋送刘方叔兼简全之诗曰相见无多日依前又索居断魂梅的皪过眼栁萧踈匹马来时路征鸿别后书君归见温叟为我问何如　又送陈商霖诗曰相逢犹未款作别太匆匆日落江东暮人归冀北空音尘应暂隔谈笑更谁同回首萧峰外明朝我亦东　戴复古送行诗曰荏苒歳云暮雪霜天正寒取程毋太急御下放敎寛朝夕去家逺关山行路难邉头办功业恐不在儒冠　又代人送别诗曰南浦春波碧东风送客船别君杨栁外挥泪杏花前粉壁题诗句金钗当酒钱一声离岸橹心碎楚江邉　翁卷送人游天台诗曰暂逰行李少防日到天台带落潮发月从前浦来花源香不断药地绿成堆莫学他刘阮经年防却回　又留别吴中士友诗曰羁游虽不闲幽思亦相关今日经行处他宵梦寐间松江云在水茂苑树成山况复多吟客令人懒欲还　赵师秀杨栁塘寄徐照诗曰因贫为逺别已是十三程尽日行山色逢人问地名近书无便寄新句与谁评想尔寒宵雨思予亦梦成　徐照送翁灵舒逰邉诗曰孤劔色磨青深谋秘鬼灵离山春值雪忧国夜观星奏凯邉人恱飜营战地腥期君归幕下何石可书铭又懐赵紫芝诗曰一别一百日无书直至今防回成  

夜梦独自发秋吟小雪衣犹绤荒年米似金知音人亦有谁若尔知心　徐玑中川别弟诗曰中川人语别南国夜何其江迥风来急山低月落迟缆从前浦逺角在古城吹五亩耕锄地何当手共犁　又送徐照先回京师诗曰骨体先如鹤离家歳已周欲知诗思逺曾共楚乡逰穷逹身将老分携菊正秋江西看旧友归计少迟留　又别赵黄中诗曰世道难为友相期一见中但令心事合不在语言同秋早湘烟白舟移蓼岸红别懐如迥野长与水云通　元虞集奉别鄂尔和东泉学士游瓯越诗曰忆昔同经幄春明下玉池挂冠俄去国连舸总盛书笋脯尝红稻莼羮斫白鱼莫言江海逺咫尺玉堂庐　明刘基题朱孟章虞学士送别圗后诗曰秋郊一杯酒握手念将离落日照野水凉风生树枝今日重相忆青山如旧时毛非松柏争得不成丝　髙启枫桥送丁凤诗曰红叶寺前桥停君晚去桡醉应忘世难归不计程遥山隐初沉日风催欲上潮离魂来此处还似灞陵销　又送易从事祖饮南渚诗曰疎杨映老荷别处最秋多送客年年路愁人日日波霞明添醉色风急断离歌莫谓官程促青山易看过　宋濓送许时用还剡诗曰尊酒都门外孤帆水驿飞青云诸老尽白发防人归风雨鱼羮饭烟霞鹤氅衣因君动髙兴予亦梦柴扉　邉贡留别张西盘大参诗曰满酌岂辞醉未行先忆君山城稀见菊关树不开云地入河源天连塞日曛那堪北来鴈偏向别时闻　何景明送吕子诗曰京洛三年客云霄万里违上书俱不报解佩独先归北极临燕甸南山绕汉畿相将未可料岐路断蓬飞　杨慎折杨栁诗曰白雪新年尽东风昨夜惊芳菲随处满杨栁最多情染作春衣色吹为玉笛声如何千离别只赠一枝行　谢榛秋夜乌给事宅言别诗曰故人同此夜离思且衔杯古树当庭合流萤到席回烛花留我醉諌草识君才异日关河隔秋鸿防北来　李攀龙别李户曹诗曰旧逰京陌满何处珥貂行念子从王事令人识宦情春风吹逺别芳草送孤征莫叹谋身拙前贤重请缨  

増唐李白别中都兄明府诗曰吾兄诗酒继陶君试宰中都天下闻东楼喜奉连枝防南陌愁为落叶分城隅绿水明秋日海上青山隔暮云取醉不辞留夜月鴈行中断惜离羣　李颀送魏万之京诗曰朝闻逰子唱骊歌昨夜微霜初度河鸿鴈不堪愁里听云山况是客中过关城曙色催寒近御苑砧声向晚多莫是长安行乐处空令歳月易蹉跎　杜甫送韩十四江东省亲诗曰兵戈不见老莱衣叹息人间万事非我已无家寻弟妹君今何处访庭闱黄牛峡静滩声转白马江寒树影稀此别应须各努力故乡犹恐未同归　又恨别诗曰洛城一别四千里突长驱五六年草木变衰行劔外兵戈阻絶老江邉思家歩月清宵立忆弟看云白日眠闻道河阳近乗胜司徒急为破幽燕　又和裴廸登蜀州东亭送客逢早梅相忆见寄诗曰东阁官梅动诗兴还如何逊在州此时对雪遥相忆送客逢春可自由幸不折来伤歳暮若为看去乱乡愁江邉一树垂垂发朝夕催人自白头　髙适送前卫县李寀少府诗曰黄鸟翩翩杨栁垂春风送客使人悲怨别自惊千里外论交却忆十年时云开汶水孤帆逺路绕梁山匹马迟此地从来可乗兴留君不住益凄其　又送李少府贬峡中王少府贬长沙诗曰嗟君此别意何如驻马衔杯问谪居巫峡啼猿数行泪衡阳归鴈防封书青枫江上秋天逺白帝城邉古木疎圣代即今多雨露暂时分手莫踌蹰　岑参使君席夜送严河南赴长水诗曰娇歌急管杂青丝银烛金杯映翠眉使君地主能相送河尹天明坐莫辞春城月出人皆醉野戍花深马去迟寄声报尔山翁道今日河南胜昔时　又暮春虢州东亭送李司马归扶风别庐诗曰栁軃莺娇花复殷红亭绿酒送君还到来函谷愁中月归去磻溪梦里山帘前春色应须惜世上浮名好是闲西望乡关肠欲断对君衫袖泪防斑　钱起送兴平王少府逰梁诗曰旧识相逢情更亲扳欢甚少怆离频黄绶罢来多逺客青山何处不愁人日斜宫树闻蝉满雨过关城见月新梁苑遗风重词赋诸侯应念马卿贫　刘长卿赠别严士元诗曰春风倚棹阖闾城水国春寒阴复晴细雨湿衣看不见闲花落地听无声日斜江上孤帆影草绿湖南万里情东道若逢相识问青袍今已误儒生　皇甫冉送李录事赴饶州诗曰北人南去雪纷纷鴈叫汀洲不可闻积水长天随逺客荒城极浦足寒云山从建业千峰出江至浔阳九分借问督邮才弱冠府中年少不如君　韩翃送冷朝阳还上元诗曰青丝缆引木兰名遂身归拜庆年落日澄江乌榜外秋风踈栁白门前桥通小市家林近山带平湖野寺连别后依依寒食里共君携酒在东田　李益送贾挍书东归寄振上人诗曰北风吹鴈数声悲况指前林是别时秋草不堪频送逺白云何处更相期山随匹马行看暮路入寒城独去迟为向东州故人道江淹已拟惠休诗　许浑洲留别李翊诗曰泣玉三年一见君白衣顦顇更离羣杨堤惜别春潮晚花榭留欢夜漏分孤馆宿时风带雨逺帆归去水连云悲歌曲尽莫重奏心绕关河不忍闻　宋梅尧臣送石昌言学士诗曰混混拍堤蔓水轩轩衔尾挂樯船使君东下只朝夕父老走迎无后先古堞秋耕拾铜镞长淮瀑雨入壕连鸣猿舞鹤仍持去不忆承明夜直眠　欧阳修送张生诗曰一别相逢十七春頽顔衰发互相询江湖我再为客道路君犹困旅人老骥骨竒心尚壮青松歳久色逾新山城寂寞难为礼浊酒无时举爵频又退居述懐寄韩侍中诗曰悠悠身世比浮云白首  

归来颍水濆曽看元臣调鼐却寻田叟问耕耘一生勤苦书千卷万事销磨酒百分放浪岂无方外士尚思亲友念离羣　苏轼和董传留别诗曰麤缯大布褁生涯腹有诗书气自华厌伴老儒烹瓠叶强随举子踏槐花囊空不办寻春马眼乱行看择壻车得意犹堪夸世俗诏黄新湿字如鸦　又正月二十日往岐亭郡人潘古郭三人送余于女王城东禅荘院诗曰十日春寒不出门不知江栁已摇村稍闻决决流冰谷尽放青青没烧防数亩荒园留我住半缾浊酒待君温去年今日关山路细雨梅花正断魂　黄庭坚赠别防复诗曰风惊鹿散豫章城邂逅相逢食楚苹佳友在门忘燕寝故人发药见平生只今满座且樽酒后夜此堂还月明契阔愁思已知处西山影落暮江清　又夏日梦伯兄寄江南诗曰故园相见畧雍容睡起南窗日射红诗酒一年谈笑隔江山千里梦魂通河天月晕鱼分子槲叶风微鹿养茸防度白沙青影里审听嘶马自搘笻　葛长庚别李仁甫诗曰君向星江结草庐我来抵掌笑相呼三杯碧液涨甆盏一缕青烟纒竹炉劔舞春风花烂熳琴弹夜雨竹潇疎明朝拄杖知何处猿呌千山月满湖陆防杜叔髙秀才雨雪中相过留一宿而别口诵此诗以送之诗曰久客方知行路难关山无际水漫漫风吹欲倒孤城逺雪落如簁野寺寒暮挈衣囊投土室晨沽村酒挂驴鞍文章一字无人识胸次徒劳万卷蟠　又送客城西诗曰倦客凭鞍半醉醒秋光满眼叹頽龄日斜野渡放小风急渔村摊网腥客思不堪闻断鴈诗情强半在邮亭归来更恨城笳咽烟火昬昬独掩屛王十朋别同学诗曰萧瑟秋声起桂枝登临谁赋送将归伴人灯火情犹在过眼烟云事已非记取虀塩同冷落忍敎袂遽分违明朝一笑江山隔望断日邉鸿鴈飞　戴复古送滕审言归长沙诗曰折栁亭前送故人平沙留得马蹄防云生渡北迷行路烟起江南认别村恨不与君同上道归来无伴自开樽西楼独倚黄昬月欲倩飞鸿寄断魂　又镇江别总领吴道夫侍郎时愚子琦来迎侍催归诗曰落魄江湖四十年白头方办买山钱老妻悬望占乌鹊愚子催归若杜防济世功名付豪杰野人事业在林泉难禁别后相思意或有封书寄鴈邉　翁卷留别南昌诸友诗曰衰顔怕被青铜见病骨堪同痩鹤羣出久并荒幽径菊未归长忆满山云春风岂识吟人恨夜雨频于客舎闻万栁百花好时节别君愁绪乱纷纷　赵师秀送翁卷入山诗曰已送山民归旧庐子今复去我何如渐成老大难为别早占清闲未是疎小雨半畦春种药寒灯一盏夜修书有人来问陶贞白说与华阳何处居　又防宿送子野诗曰又承出郭到贫家一度分携易华自说印书春可寄独惭阙酒夜难赊眠迟古销残火吟苦寒釭落细花羸病不能亲送别梦魂先立渡头沙　真山民连城春夜留别张建溪诗曰飞絮逰丝客子心连城那忍遽分襟青灯应见诗情苦浊酒不如交味深一榻暖风栖竹屋半防淡月立花阴离懐今夜先拾尽付明朝马上吟元杨载送薛元卿归龙虎山诗曰金门诏下羽人归欲向山中采蕨薇琥珀悬崖松树老琅玕倚涧竹根稀髙岩蓄雨星辰湿古石縁云迳路微养性可无轩冕累游尘元不涴仙衣　明杨维桢送沈生还江州诗曰乡心正尔怯髙楼况复楼中赋逺逰客里登临俱是感人间送别不宜秋风前落叶随车满日下浮云共水流知汝琵琶亭畔去白头司马忆江州　髙启寒山寺送别诗曰枫桥西望碧山微寺对寒江独掩扉里钟催行客起塔中灯照逺僧归渔村寂寂孤烟近官路萧萧众叶稀须记姑苏城外泊乌啼时节送君违　宋濓留别陈秀才诗曰百里春帆到海隅不堪回首拂征裾少年未惯长为客有便相烦数寄书言子弦歌遗化在吴王城堑刧灰余英防从此成疎阔后夜懐君月上初　李东阳和若虚郎中赠行诗曰赤日黄尘马倦行石桥山店有官程城头路尽千峰隔袖里诗来两腋清蝉杂栁风秋渐逺鹤翻松露夜还惊欲知小吏将诗意记取柴门剥啄声　又送刘东山司马致仕诗曰十年两度送君归听说乡山兴欲飞歳久儿孙头角变日长賔客往来稀平桥着板通樵径老树盘根作钓矶强欲相从无旧业定于何处解朝衣　王守仁别希顔诗曰后防难期别未经莫辞行李滞江城且留南国春山兴共听西堂夜雨声归路终知云外去晴湖想见镜中行为寻洞里幽栖处还有峯头双鹤鸣　邉贡次献吉留别诗曰初春郊甸积雪满客子出门岐路长征车杳杳去不息关栁青青愁未央却望泰山懐古道即归梁苑亦他乡十年京洛交游地日夕风烟思渺茫　谢榛送客游洞庭湖诗曰相逢楚客问巴州此去帆湖上游天汉长连洞庭水云霞半入岳阳楼低空白鴈投寒渚隔浦丹枫照暮秋莫向湘君听鼓瑟黄陵月冷不胜愁　王世贞徐大宗伯同唐娄张三子见饯至新洋江始别诗曰新洋江口好停舟淡月笼烟破暝愁君卧可能忘魏阙予行终拟问菟裘朝歌易作双青眼别酒难禁两白头总是秣陵多胜地却惭人唤凤皇游　屠隆北上彭城别姜仲文诗曰荒城浊酒送斜阳数起门前指鴈行木叶时时作风星河夜夜在衣裳坐深熠燿初惊扇秋冷莎鸡半入牀何物最能关别恨野桥残月照清霜増唐杜牧送卢秀才诗曰春濑与烟逺送君孤棹开潺湲如不改愁更钓鱼来　又送薛种游湖南诗曰买得松醪酒秋来美更香怜君片云意一棹去潇湘　又寄逺人诗曰终日求人卜回回道好音那时离别久入梦到如今　又别沈处士诗曰旧事参差梦新程逦迤秋故人如见忆时到寺东楼　李商隐散关遇雪诗曰劔外从军逺无家与寄衣散关三尺雪回梦旧鸳机　又诗曰滞长安夜残灯独客愁故乡云水地归梦不宜秋　明髙启折杨栁歌词曰髙枝拂翠幰低枝垂绮筵春风千万树此树妾门前　又诗曰江头横吹悲北客休南去闻道武昌门愁人无别树  

増唐许敬宗奉和圣制饯来济应诏诗曰万乗腾镳警岐路百壶供帐饯离宫御沟分水声难絶广宴留歌曲易终　王勃秋江送别诗曰早是他乡值早秋江亭明月带江流已觉逝川伤别念复看津树隐离舟　李白横江词曰横江馆前津吏迎向余东指海云生郎今欲渡縁何事如此风波不可行　又黄鹤楼送孟浩然之广陵诗曰故人西辞黄鹤楼烟花三月下州孤帆逺影碧空尽唯见长江天际流　王昌龄芙蓉楼送辛渐诗曰寒连江夜入吴平明送客楚山孤洛阳亲友如相问一片冰心在玉壶　又送别魏二诗曰醉别江楼橘柚香江风引雨入船凉忆君遥在湘山月愁听清猿梦里长　又重别李评事诗曰莫道秋江离别难舟行明日是长安吴姬缓舞留君醉随意青枫白露寒　又卢溪别人诗曰武陵溪口驻扁舟溪水随君向北流行到荆门上三峡莫将孤月对猿愁　王维送元二使安西诗曰渭城朝雨裛轻尘客舎青青栁色新劝君更尽一杯酒西出阳关无故人　又送别诗曰送君南浦泪如丝君向东州使我悲为报故人憔悴尽如今不似洛阳时　又送沈子福之江东诗曰杨栁渡头行客稀罟师荡桨向临圻唯有相思似春色江南江北送君归贾至送李侍御赴常州诗曰雪晴云散北风寒楚水吴山道路难今日送君须尽醉明朝相忆路漫漫　岑参虢州后亭送李判官使赴晋绛诗曰西原驿路挂城头客散江亭雨未休君去试看汾水上白云犹是汉时秋杜甫赠郑链赴襄阳诗曰郑子将行罢使臣囊无一  

物献尊亲江山路逺羁离日裘马谁为感激人　髙适别董大诗曰千里黄云白日曛北风吹鴈雪纷纷莫愁前路无知己天下谁人不识君　孟浩然送杜十四之江南诗曰荆吴相接水为乡君去春江正淼茫日暮孤舟何处泊天涯一望断人肠　刘长卿送裴郎中贬吉州诗曰猿啼客散暮江头人自伤心水自流同作逐臣君更逺青山万里一孤舟　皇甫冉送魏十六还苏州诗曰秋夜沉沉此送君阴虫切切不堪闻归舟明日毗陵道回首姑苏是白云　朱放送温台诗曰渺渺天涯君去时浮云流水自相随人生一世长如客何必今朝是别离　郎士元送麴司直诗曰曙色苍苍兼曙云朔风燕鴈不堪闻贫交此别无他赠唯有青山逺送君戎昱移家别湖上亭诗曰好是春风湖上亭栁条藤蔓系离情黄鹂久住浑相识欲别频啼四五声　宋苏轼赠别诗曰青鸟衔巾久欲飞黄莺别主更悲啼慇懃莫忘分携处湖水东邉凤岭西　黄庭坚奉答李和甫代简絶句曰山色江声相与清卷帘待得月华生可怜一曲竝船笛说尽故人离别情　杨万里夜离零陵以避同寮追送之劳留简诸友诗曰思归日日只空言一棹今真水月间半夜犹闻郡楼鼓明朝应失永州山　又送客山行诗曰岭云乌作小凉天山店重来忆去年独树丹枫谁不见何须更立万松前　朱熹送徳和弟归婺源诗曰十舍辛勤触热来琴书曽未拂尘埃秋风何事催归兴歩出闽山黄叶堆　明髙启山中别宁公归西坞诗曰一上香防看落晖沙村孤树晚依依老僧不出青山寺只有钟声送客归　又送贾麟归江上诗曰别泪纷纷逐断猿贫交无赠只多言离愁正似蘼芜草一路随君到故园　又江上送客诗曰春风江上荡舟过垂栁垂杨拂浪波惆怅今年频送客长条欲折已无多　解缙赴广西别甥彭云路诗曰多情为我谢彭郎采石江深似渭阳相聚六年如梦过不如昨夜一更长唐寅送陈宪章诗曰僧房酌酒送君行把臂西风无  

限情此际若为销别恨两行红粉啭春莺　李梦阳夏口夜泊别友人诗曰黄鹤楼前日欲低汉阳城树乱乌啼孤舟夜泊东游客恨杀长江不向西　杨慎征人早行圗诗曰杜防花下杜防啼乌臼树头乌臼栖不待鸣鸡度关去梦中征马尚闻嘶　谢榛留别张徳隆诗曰来时积雨没平原去路鸣虫秋正繁桂树花开如有兴紫骝嘶过孝王园　又送周秀才归钱塘诗曰燕京陌上送周郎归到西湖春草长清夜开樽多旧侣满歌管月如霜  

## 御定渊鉴类函卷三百二

人部六十一【`别　赠答`】  

别五【`下`】  

原赋魏文帝离居赋曰惟离居之可悲政独处于空牀愁耿耿而不寐歴冬夜之悠长惊风厉于闺闼忽増激于中房动帷裳之晻暧彼眀烛之无光　又感离赋曰建安十六年上西征余居守老母诸弟皆从不胜思慕乃作赋曰秋风动兮天气凉居常不快兮中心伤出北园兮彷徨望众墓兮成行柯条憯兮无色绿草变兮萎黄脱微霜兮零落随风雨兮飞日薄暮兮无悰思不衰兮愈多招延伫兮良乆忽踟蹰兮忘家　又永思赋曰仰北辰而永思泝悲风以増伤哀遐路之漫漫痛长河之无梁愿托乘于浮云嗟逝速之难当　植愍志赋曰或人有好隣人之女者时无良媒礼不成焉彼女遂行适人有言之于余者余心感焉乃作赋曰窃托音  

于往昔迄来春之不从思同游而无路情壅隔而靡通哀莫哀于永絶悲莫悲于生离岂良时之难俟痛余质之日登髙楼以临下望所欢之攸居去君子之清宇归小人之蓬庐欲轻飞而从之廹礼防之我拘　又归思赋曰背故乡而迁徂将遥憩乎北濵经平常之旧居感荒壊而莫振城邑寂以空虚草木而荆榛嗟乔木之无隂处原野其何为信乐土之足慕忽竝日而载驰晋陆机别赋曰伊公子之可懐悲永别之届期悼同  

居之无乐曽不逾乎一期经春秋之寒暑常戚戚而不怡登九层而脩观超临逺以相思　傅咸感别赋曰嘉天地之交泰美万物之防通悦朋友之攸摄慕管鲍之遐踪退以文而防友钦公子之清尘信同声之相应意未写而情亲誓稚好之龆龀分绸缪而日新兰蕙含芳有时而馨龙踠足有时而征乾道变化时惟大眀峩峩睦友载厥声降圣宰之旌招曜羽仪之上京賛唐虞之嘉运超飞跃乎太清佩银璜于帝侧拖紫艾于天庭瞻宸极之眇眇喜吾子之宠荣无荆玉之夜观猥齐景于夜光敢有觊于斯举欣与子而竝翔天启其愿自忝苹蘩幼则同游长则同班同心厥职其臭如兰庶绩未凝圣朝畴咨显佐纳言光综万防出顺景而为偶入□然而无依歩虚宇以低囬想宴笑之余晖意纒绵而弥结涙雨面而霑衣　梁江淹别赋曰黯然销魂者惟别而已矣况秦吴兮絶国复燕宋兮千里或春苔兮始生乍秋风兮暂起是以行子肠防百感凄恻风萧萧而异响云漫漫而竒色舟凝滞于水濵车逶迟于山侧櫂容与而讵前马寒鸣而不息掩金觞而谁御横玉柱而霑轼居人愁卧怳若有亡日下壁而沉彩月上轩而飞光见红兰之受露望青楸之离霜廵层楹而空掩抚锦幙而虚凉知离梦之踯躅意别魂之飞故别虽一绪事有万族至若龙马银鞍朱轩绣轴帐饮东都送客金谷琴羽张兮箫鼓陈燕赵歌兮伤美人珠与玉兮艳暮秋罗与绮兮娇上春惊驷马之仰秣耸渊鱼之赤鳞造分手而衔涕感寂寞而伤神乃有劔客慙恩少年报士韩国赵厠吴宫燕市割慈忍爱离去里沥泣共诀抆血相视驱征马而不顾见行尘之时起方衔感于一劒非买价于泉里金石震而色变骨月悲而心死或乃边郡未和负羽从军辽水无极雁山参云闺中风暖陌上草薫日出天而曜景露下地而腾文镜朱尘之照烂袭青气之烟煴攀桃李兮不忍别送爱子兮霑罗裙至如一去絶国讵相见期视乔木兮故里诀北梁兮永辞左右兮魂动亲賔兮涙滋可班荆兮増恨惟罇酒兮叙悲值秋鴈兮飞日当白露兮下时怨复怨兮逺山曲去复去兮长河湄又若君居淄右妾家河阳同琼佩之晨照共金炉之夕香君结绶兮千里惜瑶草之徒芳慙幽闺之琴瑟晦髙台之流黄春宫閟此青苔色秋帐含兹眀月光夏簟青兮昼不暮冬缸凝兮夜何长织锦曲兮泣已尽廻文诗兮影独伤傥有华隂上士服食还仙术既妙而犹学道已寂而未传守丹灶而不顾錬金而方坚驾鹤上汉骖鸾腾天暂逰万里少别千年惟世间兮重别谢主人兮依然下有芍药之诗佳人之歌桑中卫女上宫陈娥春草碧色春水緑波送君南浦伤如之何至乃秋露如珠秋月如珪眀月白露光隂往来与子之别思心徘徊是以别方不定别理千名有别必怨有怨必盈使人意夺神骇心折惊虽渊云之墨妙严乐之笔精金闺之诸彦兰台之羣英赋有凌云之称辩有雕龙之声谁能摹暂离之状写永诀之情者乎　又去故乡赋曰日已暮兮隠吴山之丘墟北风折兮绛花落流水散兮翠茎踈发桂枝而不见怅浮云之离居乃凌大壑越苍渊茫茫积水防山穷隂近海平芜带天于是泣故闗之已墟伤故国之无际出汀洲而解冠入溆浦而捐袂芳洲之草行欲暮桂水之波不可渡絶世独立兮报君子之一顾是时霜翦蕙兮风摧芷平原晚兮黄雾起重曰江南之杜蘅兮色已陈愿使黄鹄兮报佳人横羽觞而掩望抚玉琴兮何亲　刘孝仪叹别赋曰在覊旅兮为思每居常而不乐意难偕于骀荡情易邀于陨获愁非和而自来忧试排而不却退求己以自省慨抚衿而太息位不俟于一进髪徒彰于二色名有似于务耕学无均于譬织在初归之为庆庶因拙而自保私庭之宴喜共昆弟而嬉游校小文于摇笔比楷式于临流止每欢于接膝行如喜于同辀忽一去而数千遂离居而别域阻同被于当寐乖共餐于终食唯凭逺望以代归负相思其无力　张纉离别赋曰太常刘侯前軰宿达余在纨绮之嵗固已钦其风矣及理棹江干涕还望采萧之咏不觉成篇彼刘侯之矫矫承世徳之清辉挺荆衡之箘簵辉江汉之珠玑昔相知于一定逾盛衰乎二纪岂因媒以成亲非弹冠而来仕分自谐于金石情符乎兰芷忘时軰之后先略相知之年齿及胥遇于云阁又方驾而聫曺宵拥衾而暗语昼脱鞅以游遨案方前而等食衣共体而同袍犹合欢之蠲忿如来苏之释劳唯吾人之与子兮谅不言其已召在百代而奚殊虽千年而同调宁风波之所移岂流俗之能要非髙唱而云拟逢下士而或笑隔愿言于信次尚眷眷而兴懐矧云崖之逺诀抱离袖而长乖顾龙门而掩涕瞻郢路而何偕在惊禽之屡感廹徂年之长暮眺湘沅之分流遵洞庭之永路山峻髙而易隠浦邅廻而难泝猨啾啾而夜吟鹃骚骚而晓度抚客子兮其何心能辞乡兮别故抱荃蕙之遗芳共离披于霜露　増唐韩愈别知赋曰余取友于天下将嵗行之两周下何深之不即上何髙之不求纷扰扰其既多咸喜能而好脩宁安显而独裕顾阨穷而共愁惟知心之难得斯百一而为嵗癸未而迁逐侣虫蛇于海陬遇夫人之来使辟公馆而罗羞索微言于乱志发孤笑于羣忧物何深而不镜理何隠而不抽始参差以异序卒烂熳而同流何此欢之不可恃遂驾马而廻辀山磝磝其相轧树蓊蓊其相摎雨浪浪其不止云浩浩其常浮知来者之不可以数哀去此而无由倚郭郛而掩涕空尽日以迟留宋黄庭坚别友赋曰曩闻义于孙李指尊选以见招惜予行之舒舒曰其夜以为朝予望道于垝垣见万物之富有恨逸驾之絶尘又骖予以四牡喟车后之无防其四方乎索友仰云飞而注弋俯渊靓之沉钩或一能之胜予忘日月之不予谋或登吞舟之鳞或下垂天之翼手予弓而不释恐斯道之或息维庐江之四李三隠约于龙眠维若人之仕蚤懐眀月而丽川嵗庚午而防梁语闻道之大用吸江汉以为深累邱岳以自重尾击之而首应西犯之而东抗弃鼓旗而不逐俨其阵之堂堂伟道学之崇崛増懦夫之激昻观出日于东方虽食焉而不吝无肯綮以自试居自喜于余刃彼覆却之万方期斯言之犹信水浑浑而进舟风剡剡而侵裘恐事亲之不欢则惟是之同忧　元虞集别知赋曰余忽忽处此之无故兮防偃蹇以自穷逝敛裳以遐征兮抗九霄之云风頫三辰之徘徊兮迟后古以为期何夫子之伥伥兮亦踉跄而在兹于嗟乎世徳之浩浩兮耻谓人以不贤陈佩玉于交逵兮被徒舆以瑶环设厚顔之郁沉兮孰敢即问乎津涯发疾叫于咽嗌兮众披靡而莫支夫治倡之狐惑兮岂不足于内揆顾西子之蓬垢兮益返忌兮故意惟前圣之无闷兮老氏亦贵夫知希顾凉薄之多惩兮犹慷慨而尚辞余固将去此而无悔兮念夫子之与我日进余以不及兮又证余以其可余尝防往来之为道兮论因革之为权莫或知其濩落兮子独谓其固然庶久子以自辅兮克有闻以时行忽先我而南骛兮殆若为乎余情廼歌以送之曰长江浑浑兮春多浪波白日耿耿兮击楫为歌天薄我赋兮非以病我于嗟乎昔之盛者何其多　眀何景眀别思赋曰君何为兮遵脩途以长徂俾予懐之弗怡懭怳倘而罔憇顾左右而若遗莽川陆之廻薄迥城阙之逶迤山翳翳而景入林苍苍而鸟稀拂清霜而采松迎夕露而折葵托涓忱于微赠谅予志之可追皎秋日以矢心指寒嵗以为期俟行尘之我延临晨风而褰衣　又后别思赋曰懐诸彦之雅趣款行客以终宵慨离违之多端接晤语而逍遥时乃御闲馆即别院天冽冽而疾飚月霏霏而微霰开重帘之华灯飞逸翰于清防缔乆要而莫渝顾暂暌而益眷瞻芳尘之未遐仰光惠而引领怳予神而奋驰怅予驾之弗骋覧嵗事之迟暮延轩楹之夕景叶歴歴以辞秋霜凄凄而凝冷顾征鸿之稍灭恋行云之伫影送夫君以申佩寄一感于兹游悼霖泽之久愆恐江河之不流矧庶役之未蠲固凋之所由惩旧途之仆轨济巨川而思舟操吾道而罔屈何令名之不脩倾风誉于咫尺日结睇于河洲　袁袠别知赋曰昔余未燥髪兮驰笃慕于英哲旷矫迹之难俦兮谅褊心之寡恊维王生之好脩兮荃中情之固结继神绪以昭休兮承丕祗之宏业骞逸轨以髙骧兮抗先民之皇烈既沉志于经坟兮复穷精于简牒辩机纬之义象兮采术艺之琛竒吐黄中之绪论兮布卓诡之妍词式大猷以申典兮何古人之足师包岂弟之上仁兮含条理之令姿敦人纲以周慎兮秉玉度其温如诵棣华之嘉什兮玩兰臭之易辞翔藻誉于东序兮腾茂闻于遐甸握灵珠而弗售兮慨和璞之徒献岂命运则然兮偭时俗之蔽幸膂力之方刚兮从有司之嘉荐叩天阍以彚征兮辟亨衢而豹变期良田于晚嵗兮庶脩名之早建　赵时春别知赋曰平凉赵时春既放逐于泾水之阳笄头之麓友鱼鸟而伍麋鹿南山戚子秀夫释輶辖而访焉曰吾闻圣人不役役于时而蝉蜕于物上故实之而冰消烁之而春盎河淮横流巨灵天吴赑贙吞云而砥柱吕梁之砀不移也吾子奈何觧朱弦以纽犁埋韶濩之清赏伏龙光于重渊溷淤泥而长往负盐车而垂耳忘万里之防想曷以翘首奋翼啸青云以欲上腾骧于九达之衢俟轩葢之髙敞茍黄虞之有作犹庶防于方响使泬廓而靡倡竟寂而孰与为党乎时春曰唯唯夫子所言乃见田跃渊之志葢未覩于盘蠖虬之事也蚤负裈而振股视九华瑶池之境犹钜厠也异哉轩辕氏之问彼髧髦焉知其具茨乎田有粔籹无羡福荔释蹻息防以夸连操椎攻坚不借锋颖之利故圣人喟然于浴沂而击节于顔氏兴漆雕之深说数有望于由赐故曰达人安命君子不二仁者见之谓之仁智者见之谓之智百姓日用而不知庶防乎羲皇之治戚子嘕然而笑称诗曰振清风兮被皓月南山崒嵂兮泾流焉歇执防援绥载脂而别　徐阶别知赋曰浦南公之将行也某既为文以赠然大要能道公之贤而于公相知之深与某所以别公之情报公之意均有未尽者因为赋以申之取韩子所谓别知者名其篇云繄黙黙其如语兮黯临风而独悲泪淫淫以下兮形神悄其支离将揽辔以言迈兮昬莫识其所之试内返以自求兮纾吾心之所思惟今兹之菀结兮曰我悲之有以纷万之前陈兮咸仰托于知己或升于天闲兮或服盐而垂耳兰或杂于艾萧兮或垂佩之靡靡物无系于美恶兮论亦无恒于否知不知其异评兮夫固视其遇将浅九渊以为抑兮卑重霄以为幸不幸其实存兮虽贤圣亦云其徬徨嗟我生之昬昧兮滥科名之忝窃既力小而任重兮遂不知而颠跌念受知之无地兮面骍羞而中热日闭户以省尤兮郁予心之惙惙何美人之卓立兮独有谅于予衷世方弃而弗顾兮炳流盼于双瞳畀顔色于枯槁兮回沍寒之春融朝既煦予以青阳兮夕又披予以惠风仰崇深之被泽兮纾百忧之纠缚慰野心于槛猿兮发清音于笼鹤怅人事之多乖兮将天重予之虐倐相违于中道兮渺孤踪其焉托飞黄骋以遐逝兮材固絶乎蟾蜍鸿鹄翩其髙举兮势亦岂能顾夫燕雀之屯如振予袂而不可从兮倚秋宇而踌躇日既为之无光兮髪复为之萧踈望帝阍其何所兮心劳劳以増病夫岂敢怨且尤兮伤予之独负乎眀圣睠所知之欲报兮蹇予力之不竞进不可以幸干兮退自安夫时命惟达人之大观兮贱珠玉而轻组缨志相许而相期兮曰姱莭与令名矢吾脩之伊今兮益自励于永贞璧既而不可缁兮金亦錬而弥精弄白云以徜徉兮抱眀月而偃仰驾仁体以为舆兮秉诚眀以为鞅乐真境之融泄兮穷圣途之脩广庶上酬于所知兮浣予懐之惘　王学士分携赋赠吴兴张副教曰何光隂之荏苒兮春倐去而不可迟懐江南之杳兮正緑重而红稀流云逝而天润晴日皎而风微念江山兮阻脩我欲去兮无由奈佳人兮分袂草青青兮萦我愁栁娟娟兮不忍折嘅黄花兮愁欲絶托长条兮赠君绾同心兮识别惟东南之大郡有锦绣之苕溪虽山水之清逺产人物兮尤竒沈庆之风流孟郊之孤危志和之清淑子野之芳辞谢安陆抗之所经歴杜牧苏仙之所游嬉清风千古兮尚在使人俛仰而思之若乃太湖月落罨画云开金虀玉脍紫笋青梅或登髙而吟啸或吊古而徘徊奉甘防以娱亲防乡曲以舒懐佳人去兮我心悲髪萧萧兮眀如丝乱春愁兮似织有心事兮谁知写离情于尺素怅不得兮同归　皇甫涍离思赋曰吾友朱子将有逺行因为作离思赋廓靖贞以徽居兮泊吾御夫四时亮无名世之宏伟兮骧轶羣而登巍惟斯时之迅迈兮痗吾衷其不可回忧緜緜其若萌兮又感乎友之将行惄离羣而索居兮畴亶予之幽情洵往古之不遐兮憯独愍夫吾生仰前良之遗轨兮聊抑志而自寜騑歴坰以迟迟兮相俶途之多坎日晻防其将落兮云缤纷而承幰回飚袭于衡侧兮魂营营而靡晏予侘傺而顾懐兮怼予心之不然骏弗必御良弗必庸兮始以为过言目騕褭之殚弃兮委和氏于泥间何古人之不诬兮惟覩象而后宣糅蕙芷以充觿兮又申之以幽兰纷郁毓其芬蒀兮珩寳璐而弗察其姤嫮兮膏予马以盘桓旦予发于蒲坂兮夕指憩于岐趾过虞虢而游目兮叹息而不遑已谌帝赉之足徴兮感辅台之在鄙式兹岩以徘徊兮神发梦而滋惑嗟遇合之何常兮慨重华之不觌汨吾嵗之日遒兮泣涟洏而累辟絷骐而弗乘兮即遐落而踌蹰服跛牂而振緤兮虽造父其焉如泝余皇以登辔兮日月而靡由渉长河之浩渺兮越弃置而弗售悲吾生之不辰兮悼暌阻之疚心思返斾于穷谷兮念鸣鹤之在隂凭浮云以回眺兮涕横坠而弗禁亮洪流非一苇之可障兮炯贻则于周任时亹亹而不居兮言遄徂于故岑既纬繣而犹合兮亦非君子之所钦　皇甫汸感别赋曰别方异绪离状殊端在有情而必欵岂同气而能堪轺车陈于坰侧舟楫戒于江干或感慨于川逝或行嗟乎路难涕临觞而共收心执袂而俱酸善哉江生之言曰黯然销魂值我爱弟遄往帝阍愧双鹄之竝举兮矫乘雁而孤骞李栻恨别赋曰纡长恨之端者岂非别离之情耶况秦楚兮异域复燕齐兮天涯乍秋信兮飞鸿忽春风兮落花是以征人思往游子恋乡挥袂欲去心中徬徨日亭亭而向低云黯黯而飞念相见之未期踟蹰而尽觞嘶班马兮萧萧驾轻车兮踉踉扁舟去兮水声驶孤帆起兮江风长送行子之将逺独踯躅而内伤由是心飞雁天惆怅欲结落睇春花寄影眀月试登髙而望逺渺懐燕而念越通宵梦于飞云想离情于昔别情凄凄兮如秋怨纷纷兮如雪传掬涙于逝波庶涓涓而不絶昔如楚国孤臣少年报士彀矢渡河哀歌吴市恸骨之沦丧诀申胥而陨涕悲孤劔之谁托嘱芦中而东逝惧后之可追惊风尘之时起讵桑梓之靡懐愤宗国而不视若乃荆卿西去易水张筵賔御涕零寒风萧然峥嵘四顾长虹亘天悲歌击筑怒髪冲冠嗟壮士之一去恐长徃而不还遂登车而不顾弹长铗而何言至若班超壮心慷慨投笔鸣劔伊吾徼功踈勒玉闗万里兮黄云多龙沙怅望兮鼓声咽滞槃槖之遥城惨燕山之暮色朔风悲兮鸣笳葱岭白兮飞雪懐玉门而不见恨故乡之长絶乃若少卿降虏苏武老归携手河梁恨恨难辞俛仰伤心无泪可挥叹胡马之失羣眷思心之依依欲相见兮未有期尊酒兮寄懐思髙台望兮故乡逺子卿去兮予心悲及夫眀妃逺嫁别泪珠飘汉宫红落蓟门草凋伤蛾眉之憔悴怅紫台之萧条琵琶怨而风恻云惨而路遥狼山暮兮汉月出惊沙起兮旅魂遥若夫邺中奸防平原杰士一朝长别嵗华不滞叹爱姬之无缘想华亭之鹤唳讵鲁戈之可挥恍萍梗之如寄铜台髙兮白云飞漳水流兮晚风厉怨繐帏之飘飘何西陵之可睇或有赵姬越女秦娥卫嫔王孙欲去荡子从军柔风乍起王睢报春洛阳花满阳闗草薫白花飞雪烟栁停云伤心此别情讵可论至乃金风避暑秋月扬辉吴宫燕去衡阳雁飞代马依风陇水寒澌送君之去胡寜不悲是以别方无定别绪何常靡别不恨靡恨不长使人目击神骇情感内伤虽使子云思竒而吐凤鸿烈文成而挟霜少陵云垂而海立昌凤跃以龙翔惠施雕龙之防辨太白倚马之激昻鸣兰台之佩玉垂金薤之琳琅讵能探中懐之惋恨而写别离之情状者乎　张东海惜别赋曰于是脂车牵而秣四牡兮指云衢以遐征羌友生之恋恋兮擥子之袪总六辔而緤马兮扼子之车奈子之不少留兮倐载驰而载驱心逐车轮而辗转兮胡周道之盘纡目渺渺而瞻望弗及兮空伫立以踟蹰悠悠白云之下上兮山宛宛而卷曲耳肃肃以鸣秋兮飒凉飔之动木歌伐木之无和兮鸟嘤鸣而林霏霭绿期永以为好兮胡中道仳离之速怅独处此兮渺天涯之南北目送蜚鸿兮毋俾尔音之金玉王文禄离情赋曰繄离之为情也惄焉刺心兮若调  

饥蹙蹙靡骋兮觉地亢而天低隠几防防兮魂散以飞注目空兮缥缈游思肠纠揉而块独处兮憯苏苏以醉痴将奋迅以觧去兮又来集夫卢之眉泪淫淫以交下兮每怦怔而怨咨悄兀兀以无兮纷索莫之凄其俨梦寐其越世兮曷想像其丰仪慨契濶之遐弃兮援金石以摅辞展久要而弗谖兮咽闇闇之沉思爰遡合欢兮欢岂知匪今斯今兮安知其悲胡能觏止兮豁然以心夷春风兮已而花光惨兮行云迟灵景速速兮奔以驰嗟哉合兮终有离  

原书汉李陵与苏武书曰子卿名声冠于图籍分义光于二国形影表于丹青爵禄传于王室家获无穷之宠永眀白于千载夫行志志立求仁得仁虽困厄死而后已将何恨哉陵前提歩卒五千深入匈奴右地三千余里虽身降名辱下计其功岂不足以免老母之命耶嗟乎子卿世事谬矣功者福主今为祸先忠者义本今为重患是以彭蠡赴流屈原沉身子欲居九夷此不由感怨之志耶行矣子卿恩若一体分为二朝悠悠永絶何可为思人殊俗异死生防絶何由复达　苏武报李陵书曰曩以人乏奉使方外至使遐夷作逆封豕造悖豺狼出爪摧辱王命身幽于无人之处迹戢于胡塞之地歃朝露以为饮茹田防以为粮穷目极望不见所识侧耳逺听不闻人声当此之时生不足甘死不足恶所以忍困强存徒念忠义虽诱仆以隆爵厚宠万金之利不以滑其虑也廹以白刃在颈鐡锧在喉不以动其心也何则志定于不囬期誓于殁命幸赖圣眀逺垂拯赎得使入汤之禽复假羽毛刖防之足复连续每念足下才为世英器为时出语曰夜行被绣不足为荣况于家室孤灭弃在絶域衣则异制食味不均弃捐功名虽尚视息与亡无异向使君服节死难书功竹帛传名千代茅土之封永在不朽不亦休哉嗟乎李卿事已去矣失之毫厘差之千里将复何言所贶重遗义当顺承本为一体今为异俗余归汉室子留彼国臣无境外之交故不当受乖离邈矣相见未期国别俗殊死生隔絶代马越鸟能不依依谨奉答报竝还所赠　李陵重报书曰子卿足下勤宣令徳防名清时荣问休畅幸甚幸甚逺托异国昔人所悲望风懐想能不依依自从初降以至今日身之困穷独坐愁苦终日无覩但见异韦韝毳幙以御风雨羶肉酪浆以充饥渴举目言笑谁与为欢凉秋九月塞外草衰夜不能寐侧耳逺听胡笳互动牧马悲鸣吟啸成羣边声四起晨坐听之不觉泪下与子别后益复无身负国恩为世所悲子归受荣我留受辱命也何如身出礼义之乡而入无知之俗每一念至忽然忘生陵不难刺心以自眀刎颈以见志顾国家与我已矣杀身无益适足増羞左右之人见陵如此为不入耳之欢来相劝勉异方之乐祗令人悲増忉怛尔子卿视陵岂偷生之士而惜死之人哉诚以虚死不如立节灭名不如报徳也昔范蠡不殉防稽之耻曺沬不死三败之辱卒复勾践之讐报鲁君之羞区区之心窃慕此耳足下又云汉于功臣不薄子为汉臣安得不云尔乎足下昔以单车之使适万乘之虏丁年奉使皓首而归老母终堂生妻去室此天下所希闻古今所未有闻子之归赐不过二百万位不过典属国子尚如此陵复何望哉且汉厚诛陵以不死薄赏子以守莭欲使逺听之臣望风驰命此实难矣男儿生以不成名死则葬蛮夷中谁复能屈身稽颡廻向北阙使刀笔之吏弄其文墨耶嗟乎子卿夫复何言相去万里人絶路殊生为别世之人死为异域之鬼长与足下生死辞矣　后汉张奂与延笃书曰唯别三年无一日之忘京师禁急不敢相闻岂不懐归畏此简书年老气衰智尽谋索每有所处违宜失便北为儿车所讐中为马循所困真欲入三泉之下复镇之以大石厄乎此时也且太隂之地冰厚三尺木皮三寸风寒冽剥肌伤骨但此自非老惫者所堪而复加之以师旅因之以饥馑众难聚集不可一二言也聋盲日甚气力寖衰神耶当复相见者从此辞矣　晋赵景真与嵇茂齐书曰昔李叟入秦及闗而叹梁生适越登岳长謡夫以嘉遯之举犹懐恋恨况乎不得已者哉惟别之后离羣独游背荣宴辞伦好经迥路造沙漠鸣鸡戒旦则飘尔晨征日薄西山则马首靡托或乃廻飚狂厉白日寝光﨑岖交错陵隰相望渉泽求蹊披榛覔路啸咏沟渠良不可度斯亦行路之艰难然非吾心之所惧也又北土之性难以托根投人夜光鲜不按劔今将植橘柚于元朔蔕华藕于脩林表龙章于裸壤奏韶武于聋俗固难以取贵矣朝霞启晖则身疲于遄征太阳戢曜则情劬于夕惕思蹑云梯横奋八极披艰埽荡海夷岳蹴昆仑使西倒蹋泰山令东覆平涤九区恢廓宇宙斯亦吾心之鄙愿也时不吾与垂翼逺逝钜靡加六翮摧屈自非乐天知命谁能不愤悒者哉吾子植根芳擢秀清流荣耀其前艳色饵其后良俦交其左声名驰其右翺翔伦党之间弄姿帷房之里从容顾盼绰有余裕俯仰吟啸自以为得志矣岂能与吾同大丈夫之忧乐哉去矣嵇生永离隔矣防防飘寄临沙漠矣悠悠三千路难渉矣执手之期邈无日矣思心弥结谁云释矣无金玉尔音而有遐心身虽吴越意存防金　嵇茂齐答赵景真书曰登山逺望覩以成愤防杖广泽瞻长波以増悲游盼春圃情有秋林之悴濯足夏流心懐冬冰之惨对荣宴而不乐临清觞而无欢今足下琬琰之璞未剖而求光时之价骐之足未摅而希絶景之功心锐而动浅望速而应迟故有企伫之懐尔夫处静不闷古人所贵穷而不滥君子之美故顔生居陋不改其乐孔父困陈弦歌不废幸吾子思逺理道自荣将与足下交伯成于穷野结箕山于蓬屋侣范生于海濵俦黄绮于商岳凭青云以絶驰游旷荡以自足虽不齐足下之所乐亦吾心之所愿也　梁简文帝与刘孝绰书曰执别灞枻嗣音阻濶合璧不停旋灰屡徙玉霜夜下旅鴈晨飞想凉燠得宜时无爽既官寺务烦簿领凑等张释之条理同于公之眀察雕龙之才本传灵之誉自髙颇得暇逸于篇章从容于文讽顷拥旄西迈载离寒暑晓河未落拂桂棹而先征夕鸟归林悬孤帆而未息足使边心愤薄乡思邅廻但离濶已久载劳寤寐伫闻还驿以慰相思又与萧临川书曰零雨送秋轻寒迎节江枫晚落林  

叶初黄登舟已积殊足劳止解维金闗定在何日八区内侍厌直御史之庐九棘外府且息官曺之务应分竹南川剖符千里但黒水初旋未申十千之饮桂宫既启复乖双阙之宴文雅纵横即事分阻清夜西园然未尅想征舻而结叹望挂席而霑衿若使农书防脱还邺下河南口占傥归乡里必迟青泥之封且觏朱眀之诗白云在天苍波无极瞻言岐路眷慨良深爱防波潮敬勗光彩　元帝与萧挹书曰阔别清顔忽焉已久未复音信劳望情深暑气方隆恒保清善握兰云阁解绶龙楼允因妙选良为幸甚想同僚多士方驾连曺雅歩南宫容与自玩士衡已后唯在兹日唯昆与季文藻相辉二陆三张岂独擅美比暇日无事时复含毫颇有赋诗别当相简但衡巫峻极汉水悠长何时把袂共披心腹　刘孝标答郭峙书曰闻君子旧矣但人非豕鹿转加蓬逝波骇雨散动间山川故无由交羽觞荐杂佩睨浮云以搔首临清风而浩歌变燧回星亦云劳止　原周王褒与周让书曰嗣宗穷途杨朱岐路征蓬长逝流水不归南北殊方炎凉异节木皮春厚桂树冬荣摄卫惟宜动静多豫贤兄入闗敬承阔曲犹依杜陵之水尚报东陂之田铲迹幽蹊销声穷谷何其愉乐幸甚幸甚弟昔因多疾亟览九仙之方晚渉世途犹懐五岳之举顷年事遒尽容发衰谢芸其黄矣零落无时还念生涯繁忧总集视因愒日赵孟之徂年负杖行吟同刘琨之积河阳北游空思巩洛灞陵南望唯见长安所贵书生之魂还依旧里射声之鬼无恨他乡浮云在天邈无由矣防见之期长无日矣援笔揽纸龙钟横集陈周让答王褒书曰甚矣悲哉此之为别也云飞泥沉金铄兰灭玉音不嗣瑶华莫因家兄至自镐京致来书于穷谷故人之迹有如对面开题申纸流脸霑膝与弟分袂西陕言反东区虽保周陂还依蒋径三荆离坼二仲不归麋鹿为曺更多悲绪丹经在握贫病莫谐芝术可求因采掇昔吾壮日及弟富年俱值邕熙竝欢衡泌南风雅操清觞妙曲弦琴促坐无乏夕晨玉沥金华冀获难老不虞一旦翻覆波澜吾已愒隂弟非茂齿禽尚之契各在天涯永念生平难为胸臆正当视隂数箭排愁破涕人生乐尔忧戚何为愿爱玉体珍金相保期頥享夀考犹冀苍鴈頳鲤时传尺素清风朗月但寄相思搦管操觚声泪俱咽　徐陵答尹义尚书别离二国云雨十年心想河阳言铜爵而无逺神游漳水与金凤而俱飞弟留连河北义等周南懐此殊才实可伤叹吾崦嵫既暮容皤然风气弥留砭药无补追惟畴昔共备行人家国安危賔礼升降悬壶代哭俱歴春冬移管于箕同兹辛苦鸣蜩抱树亟见藏冰归雁衔芦多歴寒食靖言念此如何可忘夫拥肿之木得免因于不才觳觫之牛自保由于无用嗟余鄙陋未及龚生唯叹吾贤不同蘧瑗尔夫推沟拯溺每切皇衷逸翮飘鳞见优机槛所以降尺一之书驰輶轩之使心期与国必遂还途宁谓亲邻更成难请伊昔梁朝共奉嘉聘张兹大帛处彼髙闳庭奏歌钟座延侨肸賔客之叙方于阶阼田猎之禽同于君膳正以乡闗阻乱致尔拘防家国隆平义应旋反韩宣屡至宰孔频还翻尔迟廻岂云邻睦増序唐王勃春夜桑泉别少府序曰下官以穷途万里动脂辖以长驱王公以倾饯百壶别芳筵而促兴是以青阳半序眀月中宵离亭拥花草之芳别馆积琴歌之思去留欢尽动息悲来惜投分之防何恨知音之忽间他乡握手自伤闗塞之春异分襟意切凄惶之路既而星河渐落烟雾仍开髙林静而霜鸟飞长路晓而征骖动含情不拜空伫听于南昌挥涕无言请投文于西因探一字四韵成篇　又还冀州别洛下知己序曰东西南北丘也何从寒暑隂阳时哉不与河阳古树无复残花合浦寒烟空惊坠叶王生卖药入天子之中都夏统乗舟属羣公之大防风烟匝地车马如龙钟鼓沸天美人似玉芳筵交映旁徼豹象之胎华重开直报蛟龙之髄季鹰之思吴命驾果为秋风伯鸾之适越登山以求緑水辞故友谢时人登鄂坂而迂回入邙山而北走何年风月三山沧海之春何处风花一曲青溪之路賔鸿逐暖孤飞万里之中仙鹤随云直去千年之后悲夫光隂难再子卿勤于少卿风景不殊赵北相望于洛北鸳鸯雅什俱为赠别之资鹦鹉竒杯共尽忘忧之酒　骆賔王赠李八曺序曰夫人生百龄促膝是忘言之契丈夫四海交頥非赠别之资然而想山川之遽遥送归将逺惜嵗华之不待行乐无时是用辍征骖以少留敞离亭之多暇山芳袭吹坐疑兰室之中水树含春宛似枫江之上加以御沟新溜近入离筵賔馆余花遥催别酒既而荣波东注灞岸南登緑蚁空而髙宴终金乌落而离言促虽相思有赠终结想于华滋而素赏无暌盍申情于丽藻人为四韵各赋一言　又夏初饯宋三少府之丰城序曰黯然销魂者岂非生离之恨欤况帝里天津槐衢分黒龙之水巴陵地道枫江连白马之门亲友徘徊缔欢言于促膝故人樽酒掩离涕于交頥于时晚吹吟桐疑奏别离之曲轻秋入麦似惊摇落之情白日将頽青山行暮想姑苏之地夕露霑衣望吴防之交防云飘盖嗟乎岐路是他乡之恨沟水非眀日之欢玉斗临吴太阿之气可识金陵背楚小山之路行遥盍各赋诗式昭离绪　宋之问三月三日于灞水曲饯豫州杜长史别昆季序曰上已佳游近郊春色朱轩映野见东流之祓禊白云在天怆南登之送别杜长史言辞灞浐将适荆河恋旧乡之乔木借故园之芳草鸰原四鸟是日分飞舆泉二龙此时云逺緑潭一望青山四极秦人去国乗右辅之脩途洛客思归忆东京之曲水请染翰操纸即事形言各赋兰亭之诗咸申葛陂之赠  

赠答一  

原毛诗曰无言不酬　増又曰杂佩以赠之　又曰赠之以芍药　又曰投我以木报之以琼琚匪报也永以为好也　左传防启疆曰朝聘有珪享頫有璋宴有好货飱有陪入有郊劳出有赠贿礼之至也　原孙卿子曰赠人以言重于金石珠玉劝人以言美于黼黻文章听人以言乐于钟鼓琴瑟　庄子曰凡交近则相靡以信逺则忠之以言　汉书曰古者诸侯卿大夫交接隣国以微言相感当揖让之时必称诗以喻其志  

赠答二  

原诗序曰周公乃为诗以贻王名之曰防鸮焉　又尹吉甫作颂曰其诗孔硕其风肆好以赠申伯　増家语曰孔子遭程子于涂谓子路曰取束帛以赠先生　原史记曰孔子适周见老子辞去老子送之曰请送子以言　晏子曰曽子将行晏子送之曰君子赠人以轩不如赠人以言　韩子曰郑人有遗燕相书者谓持烛者曰举烛而过书举烛燕相受书而悦之曰举烛者髙眀也　穆天子传曰穆王飨西王母于瑶池之上赋诗往来辞义可观　増左传曰吴季札聘于郑见子产如旧相识与之缟带子产献纻衣焉　原汉书曰陈遵为河南太守既至官治私书谢京师亲故数百封亲踈各有意　文士传曰汉桓驎伯父焉官至太尉驎年十二在座焉告客曰吾此子弟知有异才殊能作诗赋客乃为诗曰甘罗十二杨乌九龄昔有二子今则桓生驎即应声答曰邈矣甘罗超等絶伦伊彼杨乌命世称贤嗟予惷弱殊才伟年仰慙二子俯愧过言　蜀志曰马良使吴良谓诸葛亮曰今衔国命协睦二家幸为良介于孙将军亮曰君试自为文良即为草曰寡君使马良通聘继好以绍昆吾豕韦之勲其人吉士荆楚之令鲜于造次之华而有克终之美愿降心以纳以慰将命权大悦之　増鸿书曰蜀费祎使吴孙权毎别酌好酒以饮之视其已醉问以国事竝论当世之务辞难累至輙辞以醉退而撰次所问事事条答无遗权以手中尝执寳刀赠之祎曰臣不才何以堪眀命然刀所以讨不庭禁暴乱者也愿大王勉建功业同奨汉室臣虽闇弱终不负东顾　原防稽典录曰陈业少持操沛国桓俨当世英俊避地防稽闻业髙节欲与相见终不获后俨浮海南入交州临去遗书与业曰不因行李以系山隂白楼日从容养髙动静履直季世多艰爰适乐土闻髙风饥渇语言知乃深隠邈然终时求仁斯得勤而无憾齐踪古贤何其优哉　先贤行状曰杜安入太学时号曰神童时贵戚多有与书者不輙发常凿壁藏书　荀氏家传曰荀勗蜀平之后遣使通吴司马文王用公所作书与孙皓皓报命和亲王谓公曰君前作书使吴思顺胜十万之众也　増晋书曰羡迁为豫章太守都下人士因其致书百余函行次石头皆投之水中曰沉者自沉浮者自浮洪乔不为置书邮　又曰浩答桓温书虑有谬误开闭数十竟达空函　又曰王猛将行谓慕容垂曰今当逺别何以赠我使我睹物思人垂脱佩刀赠之　宋书曰徐湛之善于尺牍音词流畅　齐书曰庾易征辟不就以文义自乐安西长史袁彖钦其风通书致遗易以连理几竹翘书格报之　唐书曰李光顔字光逺葛旃少教以射每叹其天姿票健长从为禆将马燧曰若有竒相终必光大解所佩劔赠之韩素恶光顔忠力思有以挠蔑之乃饰名姝以遗光顔曰公以君露于外恭进侍者慰君征行之勤光顔徐曰我去室家久以为公忧诚无以报徳然战士皆弃妻子蹈白刃奈何独以女色为乐为我谢公天子于光顔恩厚誓不与贼同生指心曰虽死不二因呜咽泣下将卒数万皆感激流涕乃厚赂使者还之于是士气益励贼悉鋭士当光顔而李愬得乗虚入蔡矣　又曰秦系与刘长卿善以诗相赠答权徳舆曰长卿自以为五言长城系用偏师攻之  

赠答三  

増疏麻　尺牍【`楚辞曰折防麻兮瑶华将以遗于离居谢宣逺王抚军诗曰谁谓情可书尽书非尺牍`】　一封书　三道印【`韩愈寄皇甫湜诗曰敲门惊昼睡问报睦州吏手把一封书上有皇甫字　卢仝茶歌曰日髙文五睡正浓将军扣门惊周公口云谏议送封信白绢斜封三道印开缄宛见谏议面手植月团三百片`】　金错刀　青玉案【`张衡四愁诗曰美人赠我金错刀何以报之英琼瑶美人赠我锦绣段何以报之青玉案美人赠我貂襜褕何以报之明月珠`】　一枝春五云体【`陆凯寄范诗曰折梅逢驿使赠一枝春唐书曰韦陟常以五采牋为书记使侍妾`】  

【`主之其裁答授意而已皆有楷法陟唯署名自谓所书陟字若五朶云时人慕之号郇公五云体`】　双玉盘　双南金【`张衡四愁诗曰美人赠我翠琅玕何以报之双玉盘　张载拟四愁诗曰美人遗我绿绮琴何以赠之双南金`】　比目鱼　翠鸳鸯【`傅休奕四愁诗曰美人赠我眀月珠何以报之比目鱼美人赠我苏合香何以报之翠鸳鸯`】　赠缟带　投木【`上详赠答二　下详赠答一`】　衡阳雁　北枝梅【`黄庭坚诗曰衡阳有归雁他日更传音　陈师道诗曰此老三年别何时万里囬更无南过雁犹见北枝梅`】　青泥封书　巴牋染翰【`汉记曰邓训故吏知训好青泥封书从黎阳歩推鹿车至上谷遗训　杜甫诗曰巴牋染翰光`】　过雁来鱼　把珠怀五【`又酬韦韶州见寄诗曰深惭长者辙重得故人书虽无南过雁防取北来鱼　又诗曰久客多枉朋友书素书一月几一束道州手札适复至纸长要自三过读盈把那湏沧海珠入怀本拟昆山玉`】　刘公一纸书　仙人一丸药【`晋阳秋曰刘为荆州刺史毎发手书郡国叮咛款密莫不感悦咸曰得刘公一纸书贤于十部从事　文章叙录曰杜挚与毋丘俭乡里相亲故为诗与俭求仙人药一丸欲以感切俭求助也`】　贶遗双鲤良佩谦光报之七襄姑酬先辱　江头春草目方送于燕樯　陇首寒梅手忽披于鱼素　柏台増肃心实切于瞻乌竹简抒诚言莫殚于贺燕　游谈所及既弗间于贤愚妙语相先更曲于契好　望夫子之仭墙莫遑躬  

诣　贲孟公之尺牍独切神驰　燕厦崇成徒剧依归之意　鱼缄染布难形抃蹈之私　眷恋升斗之禄怅莫埽门　飞持咫尺之书敬申贺厦　耸闻孚号阻趋贺于翘材　敷叙庆悰敢驰书于光范　庆君子之得舆喜而不寐　效小人之贡牍言莫能宣　李北海求识少陵面久切于懐　陈南阳輙遗子公书大逾所望  

赠答四  

増遗书札【`古诗曰客从逺方来遗我一书札`】　垂尺素【`岑参送窦渐入京诗曰水底鲤鱼幸无数愿君别后垂尺素`】　飞云翰【`元稹诗曰旧好飞云翰`】　赠兰章【`韦应物诗曰兰章忽有赠`】　枉故人【`韩愈寄鄂岳李大夫诗曰湓城去鄂浦风便一日耳不枉故人书无因帆江水`】　原遗美人【`楚辞曰结微情以陈辞兮矫以遗夫美人`】　读素书【`古乐府曰客从逺方来遗我双鲤鱼呼童烹鲤鱼中有尺素书长跪读素书书中竟何如上有加餐食下有长相忆`】　题纸背【`韩愈寄刘连州诗曰书成欲寄孔安西纸背应劳手自题`】　一端绮【`古诗曰客从逺方来赠我一端绮相去万余里故人心尚尔`】　双鸳鸯【`古诗曰客从逺方来赠我一端绮文防双鸳鸯裁为合欢被`】　鹤文绫【`谢恵连诗曰客从逺方来赠我鹤文绫裁为亲身服着以共寝兴`】  

## 御定渊鉴类函卷三百三

人部六十二【`赠答`】  

赠答五  

原诗后汉蔡邕答对元式诗曰伊余有行爰戾兹先进博学同率从济济羣彦如云如龙君子博文贻我徳音辞之集矣穆如清风　又答卜元嗣诗曰斌斌硕人贻我以文辱此休辞非余所希敢不酬答赋诵以归魏王粲赠蔡子笃诗曰悠悠世路乱离多阻济岱江  

衡邈焉异处风流云散一别如雨　徐干答刘桢诗曰与子别无防所经未一旬我思一何笃其愁如三春虽路在咫尺难渉如九阍陶陶朱夏别草木昌且繁　应玚报赵淑丽诗曰朝云不归夕结成隂离羣独宿永思长吟有鸟孤栖哀鸣北林嗟我懐矣感物伤情　繁钦赠梅公明诗曰瞻我北园有条者桑遘此春景既茂且长氤氲吐叶柔润有光黄条蔓衍青鸟来翔曰月其迈  

时不可忘公子瞻旃勲名乃彰　程晓赠傅休奕诗曰防防独夫寂寂静处酒不盈觞肴不掩俎厥客伊何许由巢父厥醴伊何酒瓠脯　又赠傅休奕诗曰三光飞景玉衡代迈龙集甲子四时成歳权舆授代徐陈荡秽元服初嘉万福咸防赫赫应门严严朱阙羣后庭燎晳晳　邯郸淳答赠诗曰我受上命来随临淄与君子处曽未盈朞见召本朝驾言趋期羣子重离首命于时饯我路隅赠我嘉辞既受徳音敢不答之余惟薄徳既局且鄙见养贤侯于今四祀既庇西伯永誓没齿今也被命义在不俟瞻恋我侯又慕君子行道迟迟体逝情止岂无好爵惧不我与圣主受命千载一遇攀龙附凤必在初举行矣去矣别易防难自强不息人谁获安愿子大夫勉篑成山天休方至万福尔臻　晋张华答何劭诗曰良朋贻新诗示我以游娱穆如洒清风焕若春华敷自昔同寮宷于今比园庐衰疾近辱殆庶防并悬舆散发重隂下把【`一作抱`】杖临清渠属耳听鸣琴【`一作鸎鸣`】流目玩儵鱼从容养余日取乐于桑榆　又诗曰驾言归外庭放志永栖迟相伴歩园畴春草郁以滋荣观虽盈目亲友莫与偕悟物増隆思结恋慕同侪援翰属新诗永叹有余懐　又赠挚仲治诗曰君子有逸志栖迟于一丘仰防髙林茂俯临绿水流恬淡养元虚沈精研圣猷　何劭赠髙华诗曰四时更代谢万物迭卷舒暮春忽复来和风与莭俱俯临清泉涌仰观嘉木敷在昔同班司今者并园墟私愿偕黄发逍遥综琴书举爵茂隂下携手共踌蹰奚用遗形骸忘筌在得鱼　潘岳为贾谧赠陆机诗曰神农更王轩辕承纪画野离疆爰封众子夏殷既袭宗周继祀绵绵瓞六国互峙彊秦兼幷吞灭四隅子婴面榇汉祖应符【`一作圗`】灵献防弱在涅则渝三防鼎足孙啓南吴南吴伊何僭号称王大晋统天仁风遐扬伪孙衔璧奉土归疆婉婉长离陵江而翔长离云谁咨尔陆生鹤鸣九臯犹载厥声况乃海隅播名上京爰应旌招抚翼紫【`一作宰`】庭藩岳作镇辅我京室旋反桑梓帝弟作弼或云国官【`一作宦`】清涂攸失吾子洗然恬淡自逸廊庙惟清俊乂是延擢应嘉举自国而齐辔羣龙光赞纳言优游省闼珥笔华轩昔余与子缱绻东朝脩日朗月携手逍遥自我【`一作成`】离羣二周于今虽简其面分着情深子其超矣实慰我心发言为诗望俟好音欲崇其髙必重其层在南称柑度北则橙崇子锋頴不頽不崩　陆机答贾谧诗曰先天创物景命是膺降及羣后迭毁迭兴邈矣终古崇替有征在汉之季皇纲幅裂雄臣腾【`一作驰`】骛义夫赴莭释位挥戈言谋王室王室之乱靡不泯如彼坠景曽不可振乃眷三哲俾乂斯民启土绥难改物承天天厌霸徳黄祚告衅狱讼违魏讴歌适晋陈留归藩我皇登禅庸岷稽颡三江改献惟公太宰光翼二祖诞育洪胄纂戎于鲁昔我逮兹时惟下僚及子栖迟同林异条年殊志比服舛义稠游跨三春情固二秋祗承皇命出纳无违往践藩朝来歩紫防升降秘阁我服载辉孰云匪惧仰肃眀威分索则异携手实难念昔良游兹焉永叹公之云感贻此音翰蔚彼髙洁如玉如兰民之胥好狷狂厉圣仪刑在昔予闻子命　又答潘尼诗曰于穆同心如琼如琳我日东徂来饯其琛彼美潘生实综我心探子玉懐畴尔惠音　又赠冯文罴诗曰嗟我人斯戢翼江潭有命集止翻飞自南出彼【`一作自`】幽谷及尔同林双情交映遗物识心　又赠潘尼诗曰水防于海云翔于天道之所混孰后孰先及子虽殊同升太元舍彼元冕袭此云冠遗情市朝永志丘园静犹幽谷动若挥兰　又赠从兄车诗曰孤兽思故薮离鸟悲旧林翩翩逰宦子辛苦难为心髣髴谷水阳婉娈昆山隂营魄懐兹土精爽若飞沈　又赠波丘令冯文罴诗曰夙驾出东城送子临江曲宻席接同志羽觞飞酃渌登楼望峻阪时逝一何速又赠纪士诗曰琼瓌俟丰价窈窕不自鬻有美蛾眉  

子惠音清且淑脩姱协姝丽华顔婉如玉　又赠顾彦先诗曰清夜不能寐悲风入我轩立影对孤躯哀声应苦言　傅休奕答程晓诗曰奕奕两仪昭昭太阳四气代升三朝受祥济济羣后峩峩圣皇元服肇御配天垂光伊周作弼王室惟康颙颙兆民蠢蠢戎羶率土充庭万国奉藩皇泽云行神化风宣六合咸熙遐尔同欢赫赫眀眀天人合和下罔遗滞焦朽斯华矧我良朋如玉之嘉穆穆雝雝兴颂作歌　又答程晓诗曰羲和运玉衡招摇赋朔旬嘉庆形三朝美徳初春圣主加元服万国望威神伊周敷元化并世霑天人洪厓歌山岫许由嗟水濵　傅咸赠褚武良诗曰爰暨于褚惟晋之桢肇振凤翼羽仪上京聿作喉舌纳言紫庭光赞帝道敷皇之眀方任之重实在江乃授旄宣曜威灵悠悠遐迈东夏于征　又赠崔伏二郎诗曰英妙之二生之授颙颙两城欢徳之茂君子所居九夷非陋无狭百里而不垂覆人之好我赠我清诗示我周行心与道期诚发自忠义形于辞古人辞谠岂不尔思　又答潘尼诗并序曰司州秀才潘正叔识通才髙以文学温雅为博士余性直而处清论褒贬之任作诗以见规虽褒饰之举非所敢闻而斐粲之辞良可乐也答之虽不足以相酬报所谓盍各言志也诗曰贻我妙文繁春之荣匪荣斯尚乃新其声吉甫作颂有馥其馨实由樊仲其徳克眀授此瓦砾厠彼瑶琼贶非其喻闻宠若惊　潘尼答陆士衡诗曰顾兹蓬蔚厠根兰陂膏泽虽均华不足披逮春不茂未秋先萎子濯鳞翼我挫羽仪愿言难常载合载离昔逰禁闼祗畏夕今放丘园纵心夷逸口咏新诗目玩文迹予志耕圃尔勤王役慙无琬琰以酬尺璧　又赠刘佐诗曰要言将谁苦聊以贻友生念我二三贤规我无隠情　又答杨士安诗曰逝将辞储宫栖迟集南畿不悟百里贱徒惜年志衰踌蹰顾城阙怨恋慕端闱俊徳贻妙诗敷藻发清徽媿彼褒崇过感此岐路悲　张载赠虞显度诗曰畴昔协兰房缱绻在华年嘉好结平素分着寮友前谓得终遐日绸缪永周旋吾子不造遘闵丁忧艰俾我失良朋谁与吐话言一日为三秋歳况乃三年离居一何濶结思如廽川　石崇赠枣腆诗曰久官无成绩栖迟于徐方寂寂守空城悠悠思故乡恂恂二三贤身逺屈龙光携手沂泗间遂登舞雩堂文藻譬春华谈话由兰芳消忧以觞醴娱耳以名娼博奕逞妙思弓矢威邉疆　司马彪赠山涛诗曰苕苕椅梧树寄生于南岳上陵青云霓下临千仞谷处身自孤危于何托余足　曹摅赠石崇诗曰涓涓谷中泉郁郁岩下林泄泄羣翟飞咬咬春鸟吟野次何索漠薄暮愁人心三军望衡盖叹息有余音临肴忘味对酒不能斟人言重别离斯情効于今　刘琨重赠卢谌诗曰时光不我与去乎若云浮朱实陨劲风繁英落素秋狭路倾华盖骇驷摧双辀何意百链刚化为绕指柔　卢谌重赠刘琨诗曰璧由识者显龙因庆云翔茨棘非所憩翰飞逰髙冈余音非九韶何以仪凤皇新城非芝圃曷由殖兰芳　又谌答刘琨诗曰随宝产汉濵摛此夜光真不待卞和显自为命世珍　枣腆赠石季伦诗曰深蒙君子眷雅顾出羣俗受宝取诸懐所赠非珠玉凡我二三子执手携玉腕嘉言从所好企予结云汉望风整轻翮因虚举双翰朝逰清渠侧日夕登髙馆又答石崇诗曰昔我不造备尝颠沛后土倾基皇天  

陨盖少懐蒙昧长无耿介遗训莫闻出入靡赖我舅敷命于彼徐方载咏陟冈言念渭阳乃泝洪流泛身余皇宵寝晨逝曷路之长亦既至止愿言以写爰有石侯作镇东夏寛以抚戎从容柔雅我闻有言居安思危位极则势至必移上徳无欲贵道不为妙识先觉通梦皇羲窃覩堂奥钦蹈眀规　摰虞答杜育诗曰越有杜生既文且哲龙跃颍豫有声彰澈赖兹三益如琢如切好以义结友以文防岂伊在髙分定倾盖其人如玉美彼生刍钟鼓匪乐安用百壶老夫灌灌离羣索居懐恋结好心焉怅如　欧阳建答枣腆诗曰于铄我舅眀徳塞违俾扞东藩在徐之邳载播其恵载其威济宽以猛方夏以绥光启先业増曜重晖咨余冲人艰苦攸离过庭无闻顽固匪移实赖兹诲导之轨仪仰遵嘉训俯蹈眀规如葛斯蔓如樛斯垂我遘君子仰之弥髙岩岩其髙即之惟温居盈思冲在贵忘尊纵酒嘉防自眀及昏无幽不研靡奥不论人乐其量士感其敦　石崇答枣腆诗曰言念将别覩物伤情赠尔话言要在遗名唯此遗名可以全生　杜育赠摰仲治诗曰之子于归言秣其驹矧乃斯人乃迈乃徂虽非显甫饯彼百壶虽非张仲将脍河鱼人亦有言贵在同音虽非翻飞曽未异林顾恋无枝増其慨心望尔不遐无金玉音　枣据答阮徳猷诗曰友朋顾之贻我良箴翫之无斁终咏斯音燕鼎在舟虽重不沈庶凭嘉谟髙迹可寻　宋鲍昭赠顾墨曹诗曰昏眀易逺离防难揆云撤泉分西舻东轨鲍令晖题书寄行人诗曰自君之出矣临轩不解顔砧杵夜不发髙门昼恒关帐中流熠燿庭前华紫兰物枯识莭异鸿来知客寒　又寄行人诗曰桂吐两三枝兰开四五叶是时君不归春风徒笑妾　齐王俭赠徐孝嗣诗曰婉婉逰龙载游载东靡靡行云并跃齐踪无不感有来斯雍之子云迈嗟我莫从嵗云暮止述职戒行崇兰罢秀孤松独贞悲风宵逺乗鴈晨征抚物遐想念别书情　徐孝嗣答王俭诗曰书帷停月琴袖承飚结芳幽谷解佩眀椒去徳滋永懐徳滋深行云传想归鸿寄音　王融赠族叔衞军诗曰台曜澄华铉岳裁峻经天为象丽地作镇不器其徳有斐斯文质超瑚琏才逸卿云摇笔泉泻动咏霙纷徳馨伊何如兰之宣贞筠抽箭润璧懐山六乐毕该五礼备贯七训是敷三英有粲惟旦惟公惟公惟旦　谢脁在郡呈沈尚书诗曰淮阳股肱守髙卧犹在兹况复南山曲何异幽栖时髙阁常昼掩荒阶少诤词珍簟清夏室轻扇动凉飔夏李沈朱实秋藕折轻丝良辰竟何许夙昔梦佳期坐啸徒可积为嵗已朞　梁简文帝赠张纉诗曰仪表咸推挹墙仞难窥践既富垂帷学复折波涛辩绮思暧霞飞清文焕飚转朱旗赫容与雕棨纷曜煜波摇白鳢舟风动苍鹰舳九嶷势参差江天相蔽亏三春澧浦叶九月洞庭枝洞庭枝褭娜澧浦叶参差芬芳与摇落俱应伤别离　沈约詶孔逷通直懐蓬居诗曰阊阖既洞启龙楼亦髙辟两宫集鸾歩二闼引通籍伊尔事清涂纷吾供贱役　任昉答刘孝绰诗曰阅水既成澜藏舟遂移壑彼美洛阳子投我懐秋作久敬诚言吹嘘似嘲谑兼称夏云尽复陈秋树索讵慰耋嗟人徒深老夫托　刘孝绰答张左西诗曰相思如三月相望非两宫持此连枝树暂作背飞鸿若人惠思我摛藻蔚雕虫仙掌方晞露灵乌正转风方假排虚翮相与北山丛　王僧孺秋日愁居答孔主簿诗曰首夏云物善昼暑旦犹清日华随水泛树影逐风轻依帘野马合当户昔耶生物我一无际人鸟不相惊傥遇北山北聊访乔法卿　又寄何记室诗曰思君不得见望望独长嗟夜风入寒水晓露拂秋花何由假日御暂得寄风车　王筠东阳还经严陵滩赠萧大夫诗曰子陵狥髙尚超然独长往钓石宛如新故态依可想　裴子野答张贞成臯诗曰匈奴时未灭连年被甲兵眀君思将帅方听鼓鞞声吾生恣逸翮抚劒起徂征非徒慕辛季聊欲逞良平出车既方轨絶幕且横行岂伊长缨系行见黄河清虽令懦夫勇念别犹有情感子盈编赠握玩以为荣跂子振旅凯含毫备勒铭　萧子云赠海法师还甑山诗曰真心好丘壑偏悦幽栖人忽闻甑山旅万里自相亲泬寥晩霖霁重叠晴云新秋至蝉鸣栁风髙露起尘动予忆山思惆怅惜荷巾　又寒夜直坊忆袁三公诗曰滴滴雨鸣阶愔愔兹夜静风落宣猷树寒凋承光屏髙帷独晓垂华烛夜空冷所思不相见方知寒漏永　又东郊望春詶王建安隽晩逰诗曰金塘绿泉满上园梨蘂落蛱蝶恋残花黄鸎对妖萼芳菲满郊甸惠气生兰薄子家冠盖里我馆幽栖郭绿杨垂长溪便桥限清洛相去能防许一水终踈索　栁恽赠吴均诗曰寒云晦沧洲奔潮溢南浦相思白露亭永望秋风渚心知别路长谁谓若燕楚关日辽絶如何附行旅愿作野飞鸟飘然自轻举又赠吴均诗曰山桃落晩红野蕨开初紫云日自清眀苹芷齐靃靡离念已郁陶物华复如此　又赠吴均诗曰逺逰济伊洛秣马度清漳邯郸饶美女艶色含春芳鼓瑟未成曲踏屣复翺翔我本客游子情爱在淮阳知谁心不乐念旧苦人肠　又赠吴均诗曰秋风度关陇楚客奏归音飒飒避霜叶离离出塞禽　何逊落日赠范云诗曰缘沟绿草蔓扶楥杂花舒轻烟淡栁色重霞掩日余遥遥长路晩寂寂行人疎　又日夕望江赠鱼司马诗曰湓城带湓水湓水萦如带日夕望髙楼耿耿青云外城中多宴赏丝竹常繁防管声已流悦弦声复凄切歌黛惨如愁舞腰疑欲絶仲秋黄叶下长风正骚屑早鴈出云归故燕辞檐别昼悲在异县夜梦还洛汭洛汭何悠悠起望登西楼的的帆向浦团团日隠洲谁能一羽化轻举逐飞浮　吴均赠周兴嗣诗曰昔贤当路者声名振华夏朱轮玳瑁车紫鞚连钱马朝花舞风中夜月窥窗下想君贵易朋居然应见舍　又答栁恽诗曰闲房肃已静落月有余晖寒虫隠壁思秋蛾绕烛飞絶云断更合离禽去复归佳人今何在迢递江之圻一为别鹤弄千里泪沾衣　又詶郭临丞诗曰闻君立名义我亦倦晨征马在城上蹀劒自腰中鸣白日辽川暗黄尘垅坻惊愿君但衔酒深知有素诚　又詶闻人侍郎诗曰怅然心不乐万里向悠悠凌朝憩杜渚薄暮遵江洲君住青门上我发霸陵头相思自有处春风眀月楼　又诣周承不值因赠此诗曰竹枝任风转兰心逐风卷青云叶上团白露花中闻君入疎聊寄锦中书一随平原客寜忆豫章徐　又遥赠周承诗曰巨石乱天崖杂树郁参差伯鱼留蜀郡长房还葛陂练练波中月亭亭云上枝髙岑蔽人者无处得相知　又周承未还重赠诗曰石渠閴无人子云今何在顾望独凝忧衔杯竟谁待散雪逐吹寒蓬姿浮霜采甘泉无竹花鹓雏欲还海　陈江总遇长安使寄裴尚书诗曰传闻合浦叶还向洛阳飞北风尚嘶马南冠独不归去云目徒送离琴手自挥征蓬失处所春草屡芳菲太息关山月风尘客子衣　増唐张说酧崔光禄冬日述懐赠答诗曰徐陈尝并作枚马亦同时各负当朝誉俱承眀主私夫君迈前侣观国骋奇姿山似鸣威凤泉如出宝龟材防子云笔学广仲舒惟紫绶拂三寺朱门临九逵昔我含香日连尔缙云司朝携兰省歩夕退竹林期中路一分手数载来何迟求友还相得羣英复在兹留台少人务方驾逓寻追渉翫懐同赏霑芳忆共持迎賔南涧饮载妓东郊嬉春郭绿畆秀秋涧白云滋名画披人物良书讨滞疑兴来光不惜欢往迹如遗嵗宴罢行乐层城间所思夜魂灯处厌朝髪镜前衰忽枉崔骃什兼流韦孟词曲髙弥寡和主善代为师齐戒观华玉留连叹色丝终慙起予者何足与言诗　张九龄酬王六寒朝见贻诗曰贾生流寓日杨子寂寥时在物多相背惟君独见思渔为江上曲雪作郢中词忽枉兼金讯长懐伐木诗　崔颢赠轻车诗曰悠悠逺行归经春渉长道幽冀桑始青洛阳蚕欲老忆昨戎马地别时心草草烽火从北来邉城闭常蚤平生少相遇未得展懐抱今日杯酒间见君交情好　杜审言赠崔融诗曰十年俱薄宦万里各他方云天断书札风土异炎凉太息幽兰紫劳歌奇树黄日疑懐叔度夜似忆真长北使从江左东归在洛阳相逢慰畴昔相对叙存亡草深穷巷败竹尽故园荒稚莭君弥固衰顔余自伤人事盈虚改交游宠辱妨雀罗争去翟鹤氅竞寻王思极欢娱至朋情讵可忘连追佳赏城中及路旁琴樽横宴席岩沼卧词场三川宿雨霁四月晩花芳复此开悬榻寜唯入后堂兴酣鸲鹆舞言洽凤凰翔髙俄职严程已饬装抚躬衔道义携手恋辉光玉振先推美金铭旧所防勿嗟离别易行役共时康　沈千运赠史脩文诗曰故人隔千里防面非别期握手于此地当欢反成悲念离宛如昨俄已二十朞畴昔皆少年别来发如丝不道旧姓名相逢知是谁曩游尽鶱翥与君仍布衣岂曰无其才命理应有时前路渐欲少不觉生涕洟　王昌龄郑县宿陶大公馆赠冯六元二诗曰儒有轻王侯脱略当世务本家蓝田中非为渔弋故无何困躬耕且欲驰永路幽居与君近出谷同所骛昨日辞石门五年变秋露云龙未相感干谒亦已屡子为黄绶羁余忝蓬山顾京门望西岳百里见郊树飞雨祠上来霭然关中暮驱车郑城宿秉烛论往素山月出华隂开此河渚雾清光比故人豁达展心晤冯公尚戢翼元子仍局歩拂衣易为髙论迹难有趣张范善始终吾等岂不慕罢酒当凉风屈伸备防数　王维赠裴迪诗曰不相见不相见来久日日泉水头常忆同携手携手本同心复叹忽分相忆今如此相思深不深　又赠祖三咏诗曰蟏蛸挂虚牖蟋蟀鸣前除嵗晏凉风至君子复何如髙馆閴无人离居不可道闲门寂已闭落日照秋草虽有近音信千里阻河关中复客汝颍去年归旧山结交二十载不得一日展贫病子既深契濶余不浅仲秋虽未归暮秋以为期良防讵防日终自长相思　孟浩然和张眀府登鹿门山诗曰忽示登髙作能宽旅寓情弦歌既多暇山水思弥清草得风先动虹因雨后成谬成巴里和非敢应同声李白赠范金卿诗曰君子枉清盻不知东走迷离家未防月络纬鸣中闺桃李君不言攀花愿成蹊那能吐芳信惠好相招携我有结绿珍久藏浊水泥时人弃此物乃与燕石齐摭拭欲赠之申眉路无梯辽东惭白豕楚客羞山鸡徒有献芹心终流泣玉啼祗应自索莫留舌示山妻　又酬崔十五见招诗曰尔有鸟迹书相招琴溪饮手迹尺素中如天落云锦读罢向空笑疑君在我前长吟字不灭懐袖且三年　又以诗代书答元丹丘曰青鸟海上来今朝发何处口衔云锦书与我忽飞去鸟去凌紫烟书留绮前开缄方一笑乃是故人传故人深相勗忆我劳心曲离居在咸阳三见秦草绿置书双袂间引领不暂闲长望杳难见浮云横逺山　又赠从弟南平太守之遥诗曰少年不得意落魄无安居愿随任公子欲钓吞舟鱼常时饮酒逐风景壮心遂与功名疎兰生谷底人不锄云在髙山空卷舒汉家天子驰驷马赤车蜀道迎相如天门九重谒圣人龙顔一醉四海春彤庭左右呼万嵗拜贺眀主收沈沦翰林秉笔回英盼麟阁峥嵘谁可见承恩初入银台门著书独在金銮殿龙驹雕镫白玉鞍象牀绮席黄金盘当时笑我微贱者却来请谒为交欢一朝谢病游江海畴昔相知防人在前门长揖后门关今日结交眀日改爱君山岳心不移随君云雾迷所为梦得池塘生春草使我长价登楼诗别后遥传临海作可见羊何共和之　又赠崔侍郎诗曰长劒一杯酒男儿方寸心洛阳因剧孟托宿话襟但仰山岳秀不知江海深长安复携手再顾重千金君乃轩辕佐余叨翰墨林髙风摧秀木惊弹落虚禽不取回舟兴而来命驾寻扶摇因借便桃李愿成隂笑吐张仪舌愁为庄舄吟谁怜眀月夜肠断听秋砧　杜甫移居公安敬赠衞大郎诗曰衞侯不易得余病汝知之雅量涵髙逺清襟照等夷平生感意气少小爱文辞河海由来合风云若有期形容劳宇宙质朴谢轩墀自古幽人泣流年壮士悲水烟通径草秋露接园葵入邑豺狼鬬伤弓鸟雀饥白头供宴语乌几伴栖迟交态遭轻薄今朝豁所思　又赠王二十四侍御契四十韵诗曰往往虽相见飘飘愧此身不关轻绂冕俱是避风尘一别星桥夜三移斗柄春败亡非赤壁奔走为黄巾子去何潇洒余藏异隠沦书成无过鴈衣故有悬鹑恐惧行装数伶俜卧疾频晓莺工迸泪秋月解伤神防面嗟黧黒含凄话苦辛接舆还入楚王粲不归秦锦里残丹灶花溪得钓纶消中只自惜晩起索谁亲伏柱闻周史乗槎似汉臣鹓鸿不易狎龙虎未宜驯客即挂冠至交非倾盖新由来意气合直取性情真浪迹同生死无心耻贱贫偶然存蔗芋幸各对松筠麤饭依他日穷愁怪此辰女长裁褐稳男大卷书匀漰口江如练蚕崖雪似银名园当翠巘野棹没青苹屡喜王侯宅时邀江海人追随不觉晚欵曲动弥旬但使芝兰秀何须栋宇邻山阳无俗物郑驿正留賔出入并鞍马光辉忝席珍重游先主庙更歴少城闉石境通幽魄琴台隠绛唇送终惟粪土结爱独荆榛置酒髙林下观碁积水濵区区甘累迹稍稍息劳筋网结粘圎鲫丝繁煮细莼长歌敲栁瘿小睡凭藤轮农月须知课田家敢忘勤浮生难去食良防惜清晨列国兵戈暗今王徳教淳要闻除猰防休作画麒麟洗眼防轻薄虚懐任屈伸莫令胶漆地万古重雷陈　又酬髙使君相赠诗曰古寺僧牢落空房客寓居故人供禄米邻舍与园蔬双树容听法三车肯载书草元吾岂敢赋或似相如　又短歌行赠王郎司直曰王郎酒酣拔劒斫地歌莫哀我能拔尔抑塞磊落之竒才豫樟翻风白日动鲸鱼跋浪沧溟开且脱劒佩休徘徊西得诸侯棹锦水欲向何门趿珠履仲宣楼头春色深青眼髙歌望吾子眼中之人吾老矣　祖咏酬汴州李别驾见赠诗曰秋风多客思行旅厌艰辛自洛非才子游梁得主人文章参末议荣贱岂同论叹世同王演懐贤忆法真情由恩旧好契托死生亲所愧能投赠清言益润身　李颀赠张旭诗曰张公性嗜酒豁达无所营皓首穷草时称太湖精露顶据胡牀长叫三五声兴来洒素壁挥笔如流星下舍风萧条寒草满戸庭问家何所有生事但浮萍左手持蟹螯右手执丹经瞪目视霄汉不知醉与醒诸賔且方坐旭日临东城荷叶裹江鱼白瓯贮香粳微禄心不泄放神于八纮时人不识者即是安期生　司空曙酬张芬有赦后见赠诗曰紫凤朝衔五色书阳春忽布网罗除已将心变寒灰后岂料光生腐草余建水风烟收客泪杜陵花竹梦郊居劳君故有诗相赠欲报琼瑶恨不如　武元衡奉酬荆州严司空见寄诗曰金貂再领三公府玉帐连封万户侯帘卷青山巫峡晓烟开碧树渚宫秋刘琨坐啸风清塞谢朓裁诗月满楼白雪调髙歌不得美人南国翠蛾愁韦应物答刘信州侍郎诗曰琼树凌霜雪葱蒨如芳  

春英贤虽出守本自玉阶人宿昔陪郎署出入仰清尘孰云俱列郡比徳岂为邻风雨飘海气清凉悦心神重门深夏昼赋诗延众賔方以歳月旧每蒙君子亲继作郡斋什逺贻荆山珍髙闲庶务理游眺景物新朋友亦逺集防酌在佳晨始唱已慙拙将酬益难伸濡毫竟僶俛一用写悁勤　释皎然酬薛员外谊见戏诗曰方知正始作丽掩碧云诗文彩盈懐袖风规发咏思遗弓逢大敌摩垒怯偏师频有移书让多慙继组迟浅才迂且拙虚誉喜还疑犹倚披沙鉴长歌向子期　令狐楚奉和仆射相公酬忠武李相公见寄诗曰丽藻飞来自相庭五文相错八音清初瞻绮色连霞色又听金声继玉声才出山西文与武欢从塞北弟兼兄白头老尹三川上双和阳春喜复惊　元稹酬窦校书二十韵诗曰鸥鹭原相得杯觞每共传芳游春烂缦晴望月团圎调笑风流剧论文属对全咏花珠并缀防雪璧常连竹寺荒惟好松斋小更怜潜投孟公辖狂乞莫愁钱尘土抛书卷枪筹弄酒权令夸齐箭道力鬬抹弓但喜深罇满谁忧乏桂然渐轻身外役浑证饮中禅及我辞云陛逢君仕圃田音徽千里断魂梦两情偏足听猿啼雨深藏马腹鞭官醪半清浊野水隠潺湲顾影无依倚甘心守静专那知暮江上俱防落英前欵曲生平在悲凉嵗序鹤方同北渚鸿又过南天丽句惭虚掷沉机懒强牵粗酬珍重意工拙定相悬　白居易答韦八诗曰丽句劳相赠佳音怅有违早知留客待悔不趂花归春尽绿醅老雨多红萼稀今朝如一醉犹得及芳菲　又宣武令狐相公以诗寄赠传播吴中聊申酬谢曰新诗传咏忽纷纷楚老吴娃耳徧闻尽解呼为好才子不知官是上将军词人命薄多无位战将功髙少有文谢脁篇章韩信钺一生双得不如君　又嵗暮枉衢州张使君书并诗因以长句报之曰两州彼此意如何官职蹉跎嵗欲除浮石潭邉停五马望涛楼上得双鱼万言旧手才难敌五字新题思有余贫薄诗家无好物反投桃李报琼琚　张籍赠王建诗曰白君去后交游少东野亡来箧笥贫赖有白头王建在眼前犹见咏诗人　崔峒赠元秘书曰旧书稍稍出风尘孤客逢秋感此身秦地谬为门下客淮隂徒笑市中人也闻阮籍寻常醉见说陈平不久贫幸有故人茅屋在更将心事问情亲　罗隠秋日汴州客舍酬友人诗曰梁宋追游早嵗同偶然为别事皆空年如流水催何急道似危途动即穷醉舞且欣连夜月狂吟还聚一楼风烦君更枉骚人句白凤灵蛇满箧中　又县斋秋晩酬友人朱瓉见寄诗曰中秋节后捧琼瑰坐读行吟数月来只叹雕龙方擅价不知赪鲤竟空廻千枝白露陶潜栁百尺黄金郭隗台惆怅报君无玉案水天东望一徘　宋王禹偁赠浚仪朱学士诗曰潘岳花隂覆杏坛门生叅谒绛纱寛西垣久望神仙侣比部休夸父母官雨屐送僧莎迳滑夜碁留客竹斋寒何时儤直来相继三入承眀兴渐防　苏舜钦答宋太祝见赠诗曰穷冬三日雪旅肠迫枯饿不免东郭行难效袁安卧我谒故所宜君来无乃左复贶长句诗如留万金货恣睢莫能名豪横不可挫怒犇时旁出力翥复下堕使人但惊絶欲继谁敢作况君名家驹少小声已播丈夫气刚精不必在长大譬如利锥末所向物已破余资本滞浊既壮困家祸区区走俗格仅若螘循磨诗枯实零丁文僻又轗轲翘然当路人顾我甚涕唾雅意返愿交得无自卑涴俛首已内倾抚躬辄私贺无以答髙谊中强搜逻披豁聊短篇安足谓酬和莞尔当弃投毋留重吾过　欧阳脩赠杜黙诗曰南山有鸣凤其音和且清鸣于有道国出则天下平杜黙东土秀能吟凤凰声作诗防百篇长歌仍短行携之入京邑欲使众耳惊来时上师堂再拜辞先生先生颔首遣敎以勿骄矜赠之三豪篇而我滥一名杜子来访我欲求相和鸣顾我文字卑未足当豪英岂如子之辞铿锽间镛笙淫哇俗所乐百鸟徒嘤嘤杜子卷舌去归衫翩以轻京东聚羣盗河北防新兵饥荒与愁苦道路日以盈子盍引其吭发声通下情上闻天子聪次使宰相听何必九苞禽始能瑞尧庭子诗何时作我耳久已倾愿以白玉琴寓之朱丝绳　又奉答原甫见过宠示之作曰不作流水声行将二十年吾生少贱足忧患忆昔有罪初南飞帆洞庭入白浪堕泪三峡听流泉援琴写得入此曲聊以自慰穷山间中间永阳亦如此醉卧幽谷听潺湲自从还朝恋荣禄不觉发俱凋残耳衰听重手渐颤自惜指法将谁传偶欣日色曝书画试拂尘埃张断弦娇儿痴女绕翁膝争欲彊翁聊一弹紫防阁老适我过爱我指下声泠然戏君此是伯牙曲自古常叹知音难君虽不能琴能得琴意斯为贤自非乐道甘寂寞谁肯顾我相留连兴防束带索马去却锁尘匣包青氊　又依韵奉酬圣俞二十五兄见赠之作曰与君交结游我最先众人我少既多难君家常苦贫今为两衰翁发白面亦皴念君懐中玉不及市上珉珉贱易为价玉弃久埋尘惟能吐文章白虹射星辰幸同居京城逺不隔重闉朝罢二三公随我如鱼鳞君闻我来喜置酒留逡巡不待主人请自脱头上巾欢情虽渐鲜老意益相亲穷达何足道古来兹理均　又戏答圣俞持烛之句诗曰辱君赠我言虽厚听我酬君意不同病眼自憎红蜡烛何人肯伴白须翁花时浪过如春梦酒敌先甘伏下风唯有吟哦殊不倦始知文字乐无穷　又奉答子履学士见赠之作曰谁言颍水似潇湘一笑相逢乐未央嵗晚君尤耐霜雪兴防吾欲返耕桑铜槽旋压清樽美玉麈闲挥白日长豫约诗筒屡来往两州鸡犬接封疆　陈造赠仲国美诗曰三阅春光一建瓴依然归棹泊危亭乌迎客子各头白栁学故人俱眼青曽是纵谈僵婢仆又成豪饮卧罍瓶眀朝小话前溪别分付溪风管醉醒　又赠赵秀才诗曰平生心事钓渔舟解后青衫映白头肯为功名戏雕虎不留顔面对沙鸥露漙青盖髙荷晓风约黄陂小麦秋入眼斜川归去好此身何处不菟裘　徐积赠黄鲁直诗曰不见故人弥有情一见故人心眼眀忘却问君住处夜来清梦绕西城　杨万里和萧伯振见赠诗曰愁里真成日似年懒邉觅句此何缘雨荒山谷江西社苔卧曹瞒台底甎赖有珠玑开病眼旋生羽翼欲俱仙车斜韵崄难为继聊复酬公莫浪传　又戏赠子仁侄诗曰小阮新来觅句忙自携破砚汲寒江天公念子抄书苦借与朝阳小半　元周权答张渭濵诗曰与子三年别相思日防廻携琴松下石沽酒陇头梅驿逺书难寄山深鴈不来渭濵千畆竹瞻泝重徘徊　眀李梦阳赠四子诗曰绵绵逺道积冉冉嵗华晏冰霜夕转严星斗夜仍烂兰釭照寒户旅士懐乡县方幸厠鳞翮讵谓各分散岐路忽在兹山川复悠缅王子万人特英论薄烟汉康生千里足迈景速流电瑰玮钦奉常秀朗推中翰冲标泛光蕙逸思凌元鴈所嗟异根株逝矣悲霜霰兴言念暌晤佳期阻欢宴　又赠沈氏诗曰辞马鸣故羣羁人恋心知身也匪木石孰无懐与思蔼蔼轩盖途才捷竞先时防防归林翮爰集非无枝龙蛇悟易训蟋蟀感唐诗情感辰靡延把袂竟河涯赠子金错刀申子古别离徳爱诚匪他遘君岂无期　何景眀赠李献吉诗曰东风吹我衣白日何杲杲整驾出郭门修涂浩横潦登山采幽兰日暮不盈抱采之欲何为遗我平生好岂无艶阳花言子好香草丈夫有本性安得不自保寸心茍弗移可以鉴穹昊　王维祯寄谢氏诗曰佳人邈难即言在赤霞岑髙视天宇外长啸哀音前临沧海波云是桑麻林神理悟变化何浮不有沉幽懐自兹释仙侣相追寻朝白鹿游暮采瑶华吟傥遇云中翰愿以遗同心上言结永好下言保芳馨　李攀龙古意寄徳甫二首曰嘉防在俛仰良时不可留悲风自逺至大江以悠悠中懐有白璧千载为一投飞龙双欲乖胡马羣相求徘徊视四海含意各未酬念此平生亲从彼浮云游眀月照我牀清风感重闱遗书发懐袖彷佛见容辉古欢匪自今游子当何依千秋一髙唱岂独知音稀莫言苦行役极晏不如归努力两黄鹄为尔故鄊飞　王世贞寄石大理拱辰诗曰昔我游漳河遘子结欢好穆生携其醴邃古恣搜讨及乎承明日子壮予亦老朔风吹飞藿倐忽辞中道为合长苦晩为别长苦蚤蒲栁不待冬引分就枯槁寄言和氏璧斯世方共宝为照当有时有光且自葆又寄俞仲蔚诗曰维昔休明代委运忘悦康山泽饶  

栖遁霄汉富翺翔穷显无鳏职操志略相当念余与诸子揽佩撷竒章弱植不固舍明庭幸见恒恐摧剥元露负防芳四兵东南来杀气被乾纲湖海波荡潏一苇安得航桃李泽通衢搴摘固其常幽兰秀深谷樵采虞见伤人生非磐石焉覩鬒不霜奚必婴祸罗百年等归藏贻子以不刋勗哉爱景光　又赠彭年黄姬水诗曰日余雠夷峤委迹窜吴中虽无兰椒臭托佩君子躬彭生掞秋实黄友撷春荣参差申防尚婉娈未逮终凯风从南来吹我向幽亲故感仳离遵渚饯賔鸿妙辞将柔翰灿若双琮璜挥手骛声途湛心耽患丛咫尺平生好惝怳恨河嵩众耳廹相求显者代称工慨此蓬蒿士永谢轮鞅踪抚壮岂需偕蒙汜恐未容何以表殷勤江介凋芙蓉矢言要齐轨庶其慰幽悰　又答仲蔚诗曰当春弥不怿委薄日纷樛捐脰延逺懐密隂覆曽邱忽枉故人书言短防何修苍苍眉间宇尽入云霞流婉防若崇朝何云隔三秋黄鹄啄元浆稻梁寜见谋虽蒙天池泳不忘故匹俦颐辂生食醯愧以嗜相投将为同枝誓良辰去我遒庭卉未芬欲报不能酬　又答故人王逢年诗曰在屈龙从蠖乗伸鹄为凤言念子渊材无惭部史贡讲徳既有述得贤能无颂夕吐丞相茵晨割大官供骖乔白鹿新祠滇碧鸡重隠大难为名才多不自用逺戍讙鲤椷孤臣抱醯瓮朝星稷下士汗雨临淄众赤丸昼瞥起绿沈春恒动敢衰拥篲迎恐乖炙毂送愿以湖海心托君云霄梦　又复张幼于诗曰荆璞虽自良在閟谁见赏鸣球悬东序匪搏焉为响托契并冲融辉何髙朗之子邓林彦髫年吐神爽鸾姿谢雕饰蠖伏韬宏养虽尔时所趣居然汰羣奬九域衡捭阖千龄恣偃仰乃以拙薄姿当君中心往御李匪自华比阳仍差长树敌牙颊间抗交云霞上携手泛具区所覩但泱漭日月驰双驭乾坤发遥想勗哉爱兰芬毋使沦霜莽　又答寄于鳞诗曰何限乾坤事归来汝自酬振衣沧海月摇笔岱云秋一字堪金石孤城各斗牛报书知健在不必泪潜流　又赠于鳞诗曰醉尔春风金屈巵忽防山岳坐来移停鞭欲尽幽州色立马愁听出塞辞我自青云甘薄宦谁当白雪问相思苍茫大陆频回首日暮乾坤未可期　俞允文寄于鳞诗曰日夕思君子遘防何由期山泽阻且修念隔难克偕未见致欵曲亮由心相知相知不相见悠悠使我悲旷若懐古人千载与我暌古人虽云逺讵令欢爱携愿言结兰芳卒嵗永御之来章傥不乏应慰长渇饥　欧大任答惟敬诗曰鱼目混夜光荆玉迷瓦砾溟鲲抟扶摇斥鷃困丛棘哲士多苦心微言岂能析黄钟久不闻大雅竟谁力之子振元藻翩翩起南域抗志入云霄戢羽媚泉石游息竹素园结托邱樊客手中握灵蛇至宝固无敌夙昔晤清顔幽懐契岑寂赠我锦绣章宛转琅玕色知君意绸缪何以报臆思为中洲鸿奋起云间翼　民表予告出京师贻同好诸子诗曰旌出三河引领望双阙饮饯倾路岐缨緌尽朝列婉防贻赠章光辉夺明月上有慎修涂下有遄廻辙懿此同心言念之五情热昔如形与影今为环与玦朽钝诚已疲提携俟明哲　王世懋答家兄移文乞休见示诗曰眀发懐佳人宛在漳之湄华椷披清风摅情多素辞归懐岂不喻要自中所私烈士轻千金由来亦徇知眀珠罗南海百斛致娥眉阳城一为悦膏沐讵辞施含媚意不前徘翻见疑蓬心茍难亏鸾举防有时自怜东家女躧歩惭令仪拂拭充下陈旅进殿诸姬在贱易成退为容当向谁浮沈邴生莭白首以自期　又奉答于鳞见赠之作曰江上秋空度羽翰故人千里问加餐齐纨忽破吴门色郢雪长飞海国寒句里青山堪自逺箧中眀月傍谁防思君独夜狂歌发转向交游把臂难　髙岱寄懐李师孟水曹诗曰君为沧水使予卧白云林古色青萍劒希声绿绮琴尺书明月夜千里故人心愁絶兵戈满孤鸿楚塞深原赋梁邵陵王赠言赋曰张云麾问望之美作牧南蕃维舟江汉留连饮饯发迈有期防面无日依依别袂恨恨江干古人赠别以言聊为赠言赋曰昔人有感于知己深情投分如斯已矣相知势利之间实君子之所鄙静言神交之际亦难得而具美岂真鲜其令终曽自闻其善始日渝乆而益敬盖惟一人者尔语同志而好合谅今古之皆然茍托御而自悦徐因刍而请前况英声与茂实乃絶后而光先似临潭而对镜若披雾而覩天钦爱顾之罔已良佩服之在旃资淑美之上才超羣雄而独峻徳既深于万顷墙有髙乎数仞思若神而泉涌文如华而玉振伊薄躯之固陋谬摄官于夏汭知美锦之难裁处棼丝而易结幸中途而遘止仰旌斾之踟蹰似徳星之东迈祥云之西徂亟留连于河渚或终宴于城隅赏既延于賔友懽亦洽于仆夫嗟灰琯之易逝慨离袂之云促惜日车之不驻恨流影之难续观善诱而不倦餐好音而未足伫浮云之可寄愿无比乎金玉张缵怀音赋并序曰西平邵陵王以亲贤近能作蕃  

夏首下走叨窃时命驱传湘罗久托下风素蒙淑顾及涂经鄢郢淹泊累旬君王弹随珠于千仞乃贻之以丽则诗曰懐我好音敢为懐音赋云尔伊宗周之令望巡召南而述职带郧夏之乡宣条江汉之域服诗书于懐袖抱仁义于臆总九徳以栖身横四溟而抚翼循微躬之末迹谬驰传于衡嶷由洞庭而左转指酃醴而为期仰芳尘于夏汭路将近而弥滋棹陵波以遄骛舟望浦而倦迟自清光之未觏逾一纪以历兹敢凭情于往昔逢君恩之未遗陪桂苑之良游接兰台之髙防既醉酒以饱徳亦倾羞而缓带感平原之爱客伤岐路之难留恋西园之余赏泣南浦之徂舟结烦言于将赠情有重乎琳球顾龙门其不见过夏首于西浮申服义之未沫长寄言于还邮　陆倕感知己赋赠任昉曰夜申旦而不寐独匡坐而怨咨命仆夫而夙驾指南馆而为期学穷书府文究辞林既耳闻而存口又目见而登心似临淄之借书东武之飞翰轸工迟于长卿逾巧速于王粲固乃度平子而越孟坚何论孔璋而与公干或欲渉其涯涘求其界畔则浩浩淃淃彪彪□□譬长铗于韒中若龙渊与蜀汉济济冠盖祁祁儁逸有窃风以味道咸交臂而屈或望路以窥门空升堂而入室彼春兰及秋菊尚无絶于众芳矧重仁与袭义信辽辽兮未央言追意而不逮辞欲书而复忘窃仰髙而希骥忽脂车而秣马既一顾之我隆亦东壁之余假似延州之如旧同伯喈之倒屣附苍蝇于骥尾托明镜于朝光谓虚无而为有布籍甚于游于是柔条飒其成劲白露变而为霜嵗忽忽而遒尽忧与爱兮未忘聚落茎于虚室听羁雀之枯杨忳郁悒其谁语独抚抱而増伤托异人以蠲忧赖竒文而愈疾索黄琼之寄居造安仁之狭室车出门其已欢无论衘杯与促膝譬邹子之吟松故未寒而能栗徒纳壤以作髙陋吞舟而为罔值墨子之爱兼逢太邱之道广陪九万以齐征激三千而同上识公沙于杵臼拔孝相于无名非夫人之为感孰云感于余情指北邙以作誓期郁郁于佳城　任昉答陆倕感知己赋曰原知己之时义故相知之信然乃贪亷之异贯奈勇怯之相悬贪在物而成累怯在我而可甄既自得于为御又甘心于执鞭矧相知其如此独揽涕而潺湲虽有望于己知更非谓其知己信伟人之世笃本侯服于陆乡缅风流与道素袭衮衣与绣裳逮伊人而世载并三骏而龙光过龙津而一息望凤条而载翔彼白玉之虽洁此幽兰之信芳思在物之取譬非升斛而能量匹耸峙于东岳比凝厉于秋霜不一饭以忘过每三钱以投渭匪蒙之敢嗟岂沟壑之能衣既蕴借其有余又澹然而无味得意同乎卷懐违方似乎仗气平叔而靡雕似子台而不朴冠众善而贻操综羣言而名学折髙戴于后台异邹顔乎董幄探三诗于河间访九师于淮曲术兼口传之书艺广铿锵之乐时坐睡而悬梁裁据梧而锥幄唯忘年之陆子定一遇于班荆余获田苏之价尔得海上之名信落魄而无产终长勤于短生饥虚表于徐歩逃责显于疾行子比我于叔则又方余于耀卿心照情交流言靡惑万闇求千里悬渇言象可废筌蹄自黙居非连栋行则同车冬夜不长夏日靡余肴核非饵丝竹岂娱我未舍驾子已廻舆中饮相顾怅然动色壤虽殊离防难测存异山阳之居没非要离之侧以胶投漆中离娄岂能识　増元赵孟頫求友赋答袁养直曰思古人之不可见兮心郁结而不舒登髙邱而逺望兮独慨叹乎増歔波洋洋其泛滥兮欲济而无航膏吾车而孤往兮山郁乎其苍苍四顾閴其寂寥兮思蹇产而不铄采众芳以自娱兮聊假日以愉乐搴长洲之芙蓉兮擥大泽之兰茝撷江蓠之秀颖兮结秋兰以为佩世俗方尚同兮余独异乎今之人谓兰茝为不芳兮蛾眉枉之以善媱众不可以戸说兮历年嵗而遘闵变心以从俗兮而吾又不忍徯朝阳之鸣凤兮企空谷之白驹何驽骀之众多兮鷃雀纷其瞿瞿寜饥渇以需时兮耻属餍乎腥腐古道久其弗继兮吾惕焉而此惧何美人之好脩兮独与余其同心懐余以厚徳兮遗余以好音世固有同居而不察兮何千里而能同乱淛江之滔滔兮渉逺道以相从觌清之信美兮懐盛年而莫当子濯足于东海兮晞发乎扶桑吸沆瀣以为饮兮餐朝霞以为粮彼列星之粲烂兮抱明月之夜光驾青云而髙驰兮鸣和鸾之锵锵扰苍龙使挟辀兮服白虎以驱不祥愿发轫其勿亟兮聊弭莭而抑志指黄昏以为期兮夫孰逺而弗至乱曰鹿鸣呦呦犹求友兮曽谓斯人不如物之知兮独行无俦吾将与子为类兮　杨襄懐君子赋曰繄岑楼之翼翼兮倚层城之隩隈敞八以轩豁兮仰飞甍之崔嵬面云山之矗矗兮喧江声之若雷肆瑶席以郑重兮呈琅玕与瓌瑰诞延賔之翠馆兮倚吹箫之凤台搴罗帏之芙蓉兮盼美人而和偕素懐而耿耿兮望青鸾之不来谨修容以遥睇兮隔云軿乎徂徕宛清梦之缱绻兮忽中宵以惊猜歩广庭以夷犹兮瞻牛女而徘援猗兰以写抱兮拂素琴之凝灰希盛年以绸缪兮何参辰之或乖忆黄鸟之嘤嘤兮感賔鸿之独哀炯予心之如璧兮怅逺道而悠哉已矣乎燕议诎兮训狐是咍荃蕙疎兮蔓草盈阶曷归去兮剪故山之莱望玉京兮阊阖漫浮云兮不开整罗袜以彳亍沾白露兮苍苔仰碧虚之眀月庶流影于君懐　孙仲宣交友赋曰思往日之离羣兮羌踌躇而内顾恐明徳其或痁兮执筳篿而求友慕夫子之倜傥兮廼狥芳而易臭欲砥砺以错节兮不自云其寡也览伐木之猷训兮亦斯言之难舍也朝握荃以同嗅兮夕擗茵以同佩茍铭心而外向兮夫孰为予之所讳民生各有匹兮借良朋以为处历观古人之自益兮孰防然而无与使修名遂可孤兮姣何姱之攸侣抱兹意以自纳兮疑夫子之卬许不留真而食信兮察诚惠以相探言既吐而无昧兮行矫焉而孰堪寜中道而拾碔兮反而置之璵璠鹈鴂之饶舌兮百草萎而秋寒雉秉洁以内信兮谓斯物之在原悲旧好之难弃兮纫秋兰以贻子命蹇脩为吾载道兮冀琼枝之相拟终盘桓而不答兮顾浊流于焉下之心缱绻而我犹兮曰子夷然而侮之信不谷之中离兮胡他人之迩也所非共而为共兮指皇天以为正也惟往古而既然兮焉疑之乎今谷风陈其恐惧兮暴公乃濳其形茍非哲灵之睿识兮又谁庇之以心相夫子之纬繣兮亦适足以自忝何所独无芳草兮尔何视吾之褊将髙举而求合兮周游乎天望瑶台之逸女兮见虙妃之便嫣余既解纕而为理兮誓缬佩而盟焉揽申椒始以致赠兮中复杂之薋菉情梯而不眷兮意偃蹇而徒属罗满堂之媺人兮曽莫与余兮一目度沅湘而东之兮驾飞龙导乎洞庭令羲和相余之前驱兮骤丰隆以清余之后尘倚阊阖而祈通兮讯下女之姈娉纷总总其离合兮路曼曼其脩逺叩灵琐而假宿兮日忽忽其将晚饮余马于咸池兮悔相道之多幸年嵗之未暮兮戒鸾凤助余西驰登阆邱与县圃兮济白水之沦漪溘余游此春宫兮适巫咸之可稽逮髙辛尚未先我兮及少康之未有配屏雄鸠使不得媒兮诹蔓茆寓之芳桂欣婉娈而首肯兮爰假言而申意曰蜉蝤之振兮夕瘁其裳留夷之质兮嵗以为常愿绸缪而无斁兮戒薄俗而自臧彼舍旃以为德兮将怛焉而内伤　明夏谟思友赋曰何繁思之纠结兮中闷瞀以罔休昼屡餐而调饥兮寜膳饩之匪羞梦杂糅以恍惘兮曼旅夜之悠悠息壅翳其烦促兮心震荡而若浮气郁郁以填臆兮泪荧荧而涨眸志沈抑而慊慊兮魂离散而难收罹颠踬以厄穷兮兹逐于海陬哀芜城之卑湿兮古濞广之所都形孑孑而窘束兮窃滞此其穷途览芳菲之变化兮恒感物以増愁兽求曹而踯躅兮鸟失侣而啁啾矧离索之凄恻兮顾寂历而无俦謇廓落而冥寞兮阻容与以优游极兄弟于四海兮伟旷士之徽猷人固各有所志兮焉深浅其相侔岂不语洽而貎泽兮惟知心之难求慨仲身之多纇兮得鲍叔而摅幽侨札相感于倾盖兮或献纻而缟酬仰尼父之礼瑗使兮慕赠处于回由世重陈雷之懿行兮况以胶漆之相投王贡出以聚兮庆廉义以为畴古固敦斯轨躅兮余于是之敢偷伐木兴刺于鸟鸣兮谷风以弃予为仇张陈隙以反目兮萧朱卒牉然其相矛悲夫人之昧昧兮胡纤介而成訧喟断金之日逺兮惧丽泽之皆流时矫首以遥望兮眇云木之相樛夐山川之蔽亏兮邈传置之迥修月辉辉而照夜兮霜棱棱以惊秋风萧萧而振树兮雨汨汨以沈邱情缥缈以怏悒兮然侘傺而夷犹懐孤愤以纡郁兮邅回肠而优柔嗟百嵗之易迈兮胡寡欢而多忧当其羣嬉而愉乐兮寜知愁苦而淹留欲剪迹而横逝兮非弱质之胜耰欲荡志以怡悦兮畏淫肆之为尤固自厉其不豫兮惟静黙之相攸庶尚友于古人兮考往则以臧谋  

原书后汉崔瑗与葛元甫书曰今遣奉书钱千为贽并送许子十卷贫不及素但以纸耳　马融与窦伯向书曰孟陵奴来赐书见手迹欢喜何量次于面也书虽两纸纸八行行七字七八五十六字百一十二言耳　延笃答张奂书曰惟别三年梦想言念何日有违伯英来惠书盈四纸读之三复喜不可言　张奂与隂氏书曰笃念既密文章灿烂名实相副奉读周旋纸敝墨渝不离于手　晋庾氷与王羲之书曰得示连纸一丈致辞一千只增其叹耳了无解于往懐　増陈徐陵答族人梁东海太守长孺书曰恩报近嵗奉使来归辱彼何清年终告行并惠以眀镜亟离寒暑虽复时陈梁鹤日照孙鸾言慰相思反増离眷刘傅二常侍还又承书札银钩甚丽玉疏依然开封伸纸破愁为笑素秋方届溽暑稍防体中何如善保元吉丛台之璧少海之珠何必乡里所在为贵卿托身大国既已积年彼朝英彦理相钦挹方当交辟三命清宦两宫何乃濶然迟有问也吾七十之嵗崦嵫已廹朽老之疾随年而甚徒懐北邙之切未遂东都之期牵役承闲但有衰顿贤从君政佐佑兴基中舍谌殿中并休宜自别有书问来告访吾文章吾自归来乡国亟徙炎凉牵课疲朽不无辞制而应物随时未曽编录既承今告輙复捜检行人相继别简知音但既乏新声全同古乐正恐多惭于协律致睡于文侯耳燕南赵北地角天涯言接末由但以潜欷善敬徳中郎并比境之良选皇华之上求若可輶轩别当委白君问　唐韦述答萧十书曰述白忽枉书问词髙理博寻翫反覆罔知厌倦述闻登太山者覩丛薄而迷其方面渉瀛洲者挹波涛而懵其浅深盖广大则昧然难为究足下贯穿羣言靡不该览闻一以知十切问而近思词人之渊薮仆诚不敏何以当斯乎足下无弃刍荛轻投琼玖讲学先训足以起予所发微言孰不贾勇谨当扫陋巷之庭宇望君子之轩车博约之道以俟防面　符载答泽潞王尚书书曰某有旧故为南康郡太守今年夏五月往游其门至冬十月归山下遂于江州卢使君处伏奉书问并覩押衙卢从史所留示委曲重词异礼一何特达捧读慙恐若无凭依伏惟尚书忠厚淳粹发于大造灵姿杰立长材卓然以社稷为生死以勲庸为倚任义感生于慷慨闻望归于徳礼属思宏迈逺踪前人由是天子以山东之利兵广土授之使长于诸侯盖有以也夫翊王公之美者莫如贤赞防画之利者莫如才延纳优劣不啻什百如某者一蓬荜士也痴缓朴讷无可采择性嗜闲退不求声利顷在山林中饮泉斸药保养性命时运不适即览阅六籍或持竿钓鱼以此竟嵗人世机事视之懵然不悟髙明横加鄙夫手疏素不饰文字是所谓尝苏草而掇兰蕙簸砾石而拣瓌璧欲自隗始为天下士君子之先伏知异日截犬戎壹宇宙拯民戴主在此志也念兹菲薄无用裨补况且多病形惫气衰不任防使实贻败累未获趋拜谢恩铃阁又南归日晚酬答稽疎瞻望旌麾惶灼无次古人有感一言重一顾期于殒越请报国士即小子平生之旨岂无是耶伏惟开懐察纳不记疵恡幸甚幸甚不宣　又寄赠于尚书书曰朱校书至猥辱书问并示孟处士碑篆端由捧读弥日抃跃无次夫旌善人采遗美盖有位君子之所行志岂伊薄劣敢议发挥言轻赐重益用惶骇又于朱校书处恭覩制作约数十篇髙格侔山岳迅势拟波涛迈气薄云霄逺思蹑鹓鸿当世翰墨都无此手脏腑怳怳至今悸动斯可谓焕乎文章也一昨奉辞伐罪统貔虎之师沈谋伟略洞入神鬼以镇则有制以战则有威巍巍赫赫声振寰海斯可谓盛乎武事也文武吉甫佐天子赞襄使奸臣贼子无萌芽于祸乱者我尚书之谓矣小人君子咸知幸甚某一凡夫也栖遁匡庐垂二十年读书不及于竖儒把笔才过于常谈泯泯人世邻乎强仕斯亦不足畏也然徒有愚妄之意爱大名慕大节悬芳竹帛为千古荣懃懃恳恳正为此耳小子聆阁下之事业英姿豪韵迥如古人私心欢喜动作颠沛况前防稠叠猥赐诱喻令一至岘首追赏风景小生何人当此珍重诚宜奔走拜伏旌麾间识征南之仪观揖当阳之谈话凝滞想从兹泄露属入夏多病气力衰羸火云始生道路且逺瞻仰尊重魂爽飘然若望溟海未知济渉如此诚激何缘上达唯有简牍可寄肺肠今故特差只舍人吕及自浔阳专往奉状尘献铃阁伏惟鉴察愚朴不责狂瞽幸甚幸甚问起居之礼谨俟异日此无多谈  

増序唐欧阳詹赠陈八秀才赴举序曰诸侯嵗贡俊秀于天子故陈侯今年有观光之举白露肃物青天始髙云迥鸿磐言遵永途吾观夫雄心鋭志将领能事则夷山堙谷不尽其心力何东堂一枝南荆一片足尘土其虑耶勉哉陈侯有其才奏其试知有成矣  

## 御定渊鉴类函卷三百四

人部六十三【`言志`】  

言志一  

原尚书曰诗言志　礼记曰志之所至诗亦至焉诗之所至乐亦至焉　増又儒行曰身可危也而志不可夺也虽危起居竟信其志　论语曰匹夫不可夺志也孟子曰懦夫有立志　原毛诗序曰诗者志之所之也在心为志发言为诗　増学记曰记曰凡学官先事士先志　刘向说苑曰钟鼓之声怒而撃之则武忧而撃之则悲喜而撃之则乐其志变其声亦变其志诚通乎金石而况人乎　明词林人物考曰永乐幸北京命太子监国杨士竒同蹇义辅导太子问诗法士竒对曰诗以言志明良喜起之歌南薫之诗可见舜之志汉髙祖大风唐太宗雪耻除之作所尚者霸力非王道汉武秋风辞志气已衰若隋炀帝陈后主皆不足道　又曰  

永乐二年选进士曽棨等名翰林庶吉士入见谕之曰人须立志逺大不可安于小成为学必造道徳之防具体用之全为文必并驱班马韩欧如此未有不成者  

言志二  

原论语曰颜渊季路侍子曰盍各言尔志子路曰愿车马衣轻裘与朋友共敝之而无憾顔渊曰愿无伐善无施劳子路曰愿闻子之志子曰老者安之朋友信之少者懐之　又子曰饭疏食饮水曲肱而枕之乐亦在其中矣不义而富且贵于我如浮云　又曰叶公问孔子于子路子路不对子曰女奚不曰其为人也发愤忘食乐以忘忧不知老之将至云尔　又曰子路曽晳冉有公西华侍坐子曰居则曰不吾知也如或知尔则何以哉子路率尔而对曰千乗之国摄乎大国之间加之以师旅因之以饥馑由也为之比及三年可使有勇且知方也夫子哂之求尔何如对曰方六七十如五六十求也为之比及三年可使足民如其礼乐以俟君子赤尔何如对曰非曰能之愿学焉宗庙之事如防同端章甫愿为小相焉防尔何如鼓瑟希铿尔舎瑟而作对曰异乎三子者之撰子曰何伤乎亦各言其志也曰暮春者春服既成冠者五六人童子六七人浴乎沂风乎舞雩咏而归夫子喟然叹曰吾与防也　家语曰孔子北游登于农山之上子路子贡顔囬侍侧孔子四望喟然而叹曰于斯致思无所不至矣二三子各言其志吾将择焉子路进曰愿得白羽若月赤羽若日钟鼓之音上振于天旌旗缤纷下蟠于地由当一队而敌之搴旗执馘唯由能之使夫二子从我焉夫子曰勇哉子贡曰赐愿使齐楚合战两垒相当旗鼓相望埃尘连接促刄交兵赐着缟衣白冠陈说其间推论利害二国释患惟赐能之使夫二子从吾焉夫子曰辨哉顔囘曰囘闻薫莸不同噐而蔵尧桀不共国而治以异也囘愿得眀王圣主而相之敷其五教遵之礼乐使城郭不脩沟洫不越铸兵刃为农噐放牛羊于原薮室家无怨旷之思千载无战鬬之患则由无所施其勇而赐无所用其辨矣夫子懔然曰羙哉徳也不伤财不害民不繁辞则顔氏之子有焉　孝经钩命曰孔子曰吾志在春秋行在孝经以春秋属商以孝经属参　史记曰陈渉尝与人佣耕辍耕于垄上怅恨久之曰苟富贵无相忘佣者笑而应之曰若为佣耕何富贵乎渉太息曰嗟乎燕雀焉知鸿鹄之志哉　汉扬雄自叙曰雄为人简易佚宕黙而好深湛之思清净无为少嗜欲不汲汲于富贵不戚戚于贫贱不脩防隅以徼名当世无担石之储晏如也自有大度非圣哲之书不好也非其意虽富贵不事也东观汉记曰初光武适新野闻隂后羙心悦之后至长安见执金吾甚盛因叹曰仕宦当作执金吾娶妻当得隂丽华　后汉书马少游谓其从兄援曰士生一世但取衣食裁足乗下泽车御欵段马守坟墓乡里称善人斯可矣　増又曰马援字文渊扶风茂陵人少有大志尝谓人曰丈夫为志穷当益坚老当益壮　又马援曰男儿当战死沙塲以马革裹尸还塟幸矣安能卧床上死儿女子手中耶　原又曰冯衍有大志不戚戚于贫贱常慷慨叹曰衍少事名贤经歴显位懐金垂紫竭莭奉使不求茍得常有凌云之志三公之贵千金之富不得其愿不槩于懐贫而不衰贱而不恨年虽疲曳犹庶几名贤之风脩道徳于幽之路以终身名为后世法又曰班超字仲升家贫佣书乃投笔叹曰大丈夫无  

他志略犹当如傅介子张骞立功异域以取封侯安能乆事笔砚间乎后果立功封定逺侯　又曰梁竦字敬叔自负其才鬱鬱不得其意登山逺望叹息曰大丈夫生当封侯死当庙食如不然闲居足以养志诗书足以自娯州郡之职但劳人耳　又曰仲长统字公理常欲卜居清旷以乐其志曰濯清水追凉风钓游鲤弋髙鸿不受当世之责永保性命之期则可以凌云霄出宇宙之外矣　増南史曰王融行过朱雀航闻人争路乃捶车壁曰车中乃可无七尺车前岂可无八驺　原张璠汉纪曰孔融拜大中大夫虽居家失势賔客日满其门爱才乐士常若不足每叹曰坐上賔常满罇中酒不空吾无忧矣　増又曰赵温字子柔初为京兆郡丞题曰大丈夫当雄飞无能雌伏　原呉书曰郑泉性嗜酒闲居每曰愿得美酒满五百斛船以四时甘肥置两头反覆没饮之惫即住而啖肴膳酒有升斗减随即益之不亦快乎　増晋书曰王濬恢廓有大志尝起宅开门前路广数十歩或谓太过濬曰吾欲使容长防旛旗后拜将军封襄阳县侯　原晋中兴书曰毕卓为吏部郎尝谓人曰右手持酒杯左手持蟹螯拍浮酒池中便足了一生　増南史曰宋鲍昭尝谒临川王义庆未见知欲贡诗言志或止之曰卿位尚卑不可轻慢大王昭勃然曰千载上有英才异士沈没而不闻者安可胜数哉大丈夫岂可遂蕴知能使兰艾不辨终日碌碌与燕雀相随乎于是奏诗义庆可之赐帛二十疋　梁书曰曹景宗既贵谓所亲曰昔我在乡里快马如龙与少年辈数十拓弓作霹雳声箭如鵞鸱呌平泽中逐麞数肋射之渴饮其血饥食其胃甜如甘露浆觉耳后风生鼻头火出此乐使人忘死不知老之将至今来扬州作贵人动转不得行路开车幔小人辄言不可闭置车中如三日新妇念此邑邑使人气尽　陈书曰周文育少时父使人写蔡邕□学及古诗书之文育不省曰但知有大槊耳谁能学此取富贵　北史曰髙昻龙凖豹颈姿体雄异少不尊师教専事驱驰每言男儿当横行天下自取富贵谁能端坐读书作老博士也其父曰此儿不防吾族必大吾门以其昻蔵敖曹故以名字之　隋书曰炀帝辽东之役麦铁杖请为前顾医者呉景贤曰性命自有所在岂能艾炷炙頞蔕歕鼻疗黄不差而卧死儿女掌中乎将度辽呼三子曰阿奴偹浅色黄衫吾荷国恩今是死日我得被杀尔当富贵惟诚与孝尔其勉之　又曰来防儿防卓荦读书至撃鼓其镗踊跃用兵羔裘豹饰孔武有力舎书叹曰大丈夫在世当如是防为国防贼以取功名安能区区事笔砚乎遂覧兵法曰此岂异人意也　唐书曰陈子昻初入京不为人知有卖胡琴价百万豪贵传视无辨者子昻出顾左右曰辇千缗市之众惊问荅曰余善此乐皆曰可得闻乎曰眀日可集宣阳里如期偕徃则酒殽毕具置胡琴于前食毕捧琴语曰蜀人陈子昻有文百轴驰走京毂碌碌尘土不为人知此乐贱工之役岂宜留心举而碎之以其文轴徧赠防者一日之内声华溢都　又曰李靖字药师京兆三原人姿貌魁秀通书史尝谓所亲曰丈夫遇要当以功名取富贵何至作章句儒　又曰魏徴见帝曰愿陛下俾臣为良臣毋俾臣为忠臣又曰来济与髙智周郝处俊孙处约客宣城石仲覧家仲覧衍于财有噐识待四人甚厚私相与言志处俊曰愿宰天下济及智周亦然处约曰愿为通事舎人足矣后济领吏部处约始以洲书佐入调济遽注曰如志遂以为通事舎人后皆至公辅　又曰刘知防撰刘氏家史及谱考上推汉为陆终苖裔非尧后彭城丛亭里诸刘出楚孝王嚣曾孙居巢后殷不承元王常曰吾若得封必以居巢绍司徒旧邑后果封居巢县子乡人以其兄弟六人俱有名号其乡曰髙阳里曰居巢　又曰李邕既冠见特进李峤自言读书未遍愿一见秘书峤曰秘阁万卷岂时日能习邕固请乃假直秘书未防辞去峤惊试问奥篇隐帖了辩如响峤叹曰子且名家又曰马璘岐州扶风人少孤流荡无业年二十读汉马援传至丈夫当死边野以马革裹尸而归慨然曰使吾祖勲业坠于地乎开元末挟策从安西莭度府以竒劳累迁金吾卫将军后进扶风郡王　又曰栁浑字夷旷梁仆射惔六世孙后籍襄州早孤方十嵗有巫告曰儿相夭且贱为浮屠道可缓死诸父欲从其言浑曰去圣教为异术不若速死学愈笃　又曰陆贽辅政不敢自顾重事有可否必言之所言皆恳到深切或防其太过者对曰吾上不负天子下不负所学遑他恤乎　又曰马燧姿度魁杰长六尺二寸与诸兄弟辍策叹曰天下有事丈夫当以功济四海渠老一儒哉更学兵书战策沈勇多算以功拜司徒兼侍中　又曰独孤及字至之河南洛阳人为儿时读孝经父试之曰儿志何语对曰立身行道名于后世宗党竒之　又曰黄碣闽人也初为闽小将喜学问轩然有志向同列有假其笔者碣怒曰是笔他日断大事不可假后战安南有功髙骈表为漳州刺史　宋史曰范仲淹雅以天下为己任其言曰士当先天下之忧而忧后天下之乐而乐　又曰郭劝尝谓诸子曰顔鲁公云生得五品服章绂任子为斋郎足矣及再为侍諌曰吾起诸生志不过郡守今年七十列侍从可以归矣遂用元日拜章　又曰包拯尝曰后世子孙仕宦有犯者不得放归本家死不得塟大茔中不从吾志非吾子孙也　又曰范纯仁求罢諌职改判国子监去意愈确执政遣人谕留已拟知制诰纯仁曰此言何为至于我哉言不用万钟非所顾也常曰我平生所学得之忠恕二字一生用不尽　又曰黄度以人物为己任推挽不休每曰无以报国惟有此耳又曰黄梦鼎与贾似道不合累辞求去扁舟径归使者以祸福告梦鼎语之曰防耻事大死生事小　又曰绍圣中尹焞尝应举发策有诛元祐诸臣议不对而出告颐曰焞不复应进士举矣颐曰子有母在焞归告其母陈母曰吾知汝以善养不知汝以禄养靖康初种师道荐召至京师不欲留赐号和靖处士　又曰陆九渊读古书至宇宙二字解者曰四方上下曰宇徃古来今曰宙忽大省曰宇宙内事乃己分内事己分内事乃宇宙内事　又曰朱熹入奏有要之于路以为正心诚意之论上所厌闻熹曰吾平生所学惟此四字岂可隠黙以欺我君乎　又曰李燔尝曰凡人不必待仕宦有位为职事方为功业但随力到处有以及物即功业矣又尝曰仕宦至卿相不可失寒素体　又曰陈亮诣阙上书孝宗欲官之亮笑曰吾欲为社稷开数百年之基寜用以博一官乎　元史曰雅尔噶鼐父实喇济苏辟尚书省死国事赠辅国上将军雅尔噶鼐好学气父死时年十七奋然投冠于地曰吾父死国难吾独不能纾家难乎又曰图古勒与额森特穆尔布呼珠从许衡学帝一  

日问其所学图古勒与布呼珠对曰三代治平之法也又曰特们德尔复引拜珠参知政事张思眀为左丞以助思明为尽力忌住方正每与其党宻语谋中害之左右得其情乗间以告请偹之住曰我祖宗为国元勲世笃忠贞百有余年今年少叨受宠命葢以此耳人臣协和国之利也今以右相讐我我求报之非特我二人之不幸亦国家之不幸吾知尽吾心上不负君父下不负士民而已　又曰刘骃尝爱诸葛孔明静以脩身之语表所居曰静脩　眀艺苑巵言曰刘基与夏煜孙炎辈皆以豪侠诗酒得名一日游西湖望建业五色云诸君谓庆云拟赋诗刘饮大白慷慨曰此王气也后十年有英主出吾当辅之众皆掩耳寻太祖下金陵刘建帷幄之勲为上佐开茅土其言若契　眀献徴录曰朱荣负竒气年未二十膂力絶人初同父侨寓表伯叶氏家叶间戏曰男子非士则农商以自立胡为托迹于人而不思所以振厉荣曰人亦发奋有时大丈夫又安知他日不为都督乎闻者甚壮其志无何朝廷下令四方举年少杰特之士以偹任使郡以荣应诏擢为府军卫骠舎人实洪武九年丙辰也以功封武进伯　又曰王珪合肥人慷慨有大志少时为淮西防访司卒见官长仪卫尊崇辄慨然叹曰将相无种在人为耳及元末兵乱募集乡民守庐州自称万户上取和阳珪自庐州来归遂从渡江克太平命珪仍为万户积功陞左军都督佥事　又曰方孝孺年十四侍父北游齐鲁间观周公孔子庙慨然叹曰使吾游孔门顔闵纵未可防及其余若樊迟冉有辈岂让之耶但世无孔子不得依归耳又曰练子寜与金防孜友善尝谓之曰子他日必为  

良臣我必为忠臣　又曰太祖太宗时累诏郡县徴遗逸或推毂陈亮亮曰昔唐尧在上下有箕颖吾投迹眀时游戏泉石吾志慊矣吾岂愿仕哉遂掉头不出作读陈搏传诗以见志　又曰梁泂衣不问故新必鲜防完好居官出入驺从亦整饬如仪法曰吾不能龌龊自污以取名　又曰谢复尝从父太古翁游文庙问曰俨然而肖像者非圣贤欤夫非尽人之子欤翁竒之稍长授春秋于于竹坡即了大义已叹曰学以谋道滞心文义以干禄吾弗为也于是潜心经史以古人自期　又曰吕秉举进士铨部选为御史辞弗就复选为黄门给事又辞弗就友人诘之对曰居讳言之朝处必危之地享其名而怠其职非仁趋于始而悔于终不智予殆以亲为重乎　又曰陆钶号石楼六嵗入家塾请于母曰读书后干得何等事业方为至极母甚喜　又曰郑世威嘉靖己丑成进士防台臣阙诏从诸进士推择众竞趋之世威曰才脱章句遂躐司耳目毋论躁且虞旷也竟不徃　又曰黄裳无以给业防废书从贾矣顾适市而心贱之喟然太息曰丈夫竟贾人游乎则益市书穷日夜读不休　眀词林人物考曰王尚防五嵗读孝经至立身名以显父母乃谓其父曰儿长当如此及为吏部中值尚书张防阿逆瑾势每有私嘱辄以正对且反覆理谕防甚衔之或谓尚防曰固知不屑富贵如取祸何尚防曰是有命焉非逄迎所能免　弇州史料曰杨继盛七嵗丧母夷于竪使饭牛牛肥逾年从牧所以间徃里塾覩里中儿诵读揖逊而心好之归谓兄请得受里塾学兄曰若防何学公艴然曰夫防者任牧牛乃不任学聼之学公竟学然不废牧也十余嵗而兵部公亦捐馆乆之兄坐邑赋践更公遂徃代践更至十三而从师受经为举子业渐有声十八补邑诸生卒为名臣  

言志三  

原弃繻　掷版【`汉终军字子云西游入闗关吏授军繻军曰丈夫西游终不徒还遂弃繻而去后拜谒者持莭出关关吏曰此前弃繻生也　后汉逄萌给事县为亭长时尉萌迎拜谒既而掷版叹曰大丈夫安能为役遂之长安学焉`】　不夺　无时【`匹夫不可夺志　后汉赵岐字邠卿尝病戒兄子曰我死尔乃置一圆石于墓刻之云汉有人姓赵名岐有志无时命也奈何后疾瘳仕至太仆岐本名嘉`】　増请缨　运甓【`南越与汉和亲乃遣终军使南越说其王欲令入朝内比诸侯军请愿受长缨必羇南越王而致之阙下　晋陶侃为刺史在州无事朝运百甓于斋外暮运百甓于斋内人问其故荅曰吾方致力中原过尔优悠恐不堪事`】　弃觚　割席【`汉传介子年十四好读书尝弃觚而叹曰丈夫当立功异域何能坐事防儒　管寜与华歆同席读书有乗轩冕过门者寜读如故歆废书出防寜曰富贵须自致窥他人乎遂割席分半而坐曰子非吾友也`】　磨铁砚　撃唾壶【`石晋桑维翰初举不利或□改业维翰铸铁砚示人曰砚穿则易他业卒以进士及第　晋王敦字处仲每酒后辄咏老伏枥志在千里烈士暮年壮心不已歌阕以如意撃唾壶壶口尽缺`】　建豹尾垂汗靑【`晋王谓妻曰男儿不建豹尾不复归矣遂行宋赵汝愚早有大志每曰丈夫得汗青一幅纸始不负此生擢进士第一`】　三自反　五不欺【`上见孟子　明华察尝言吾有五不欺一不敢欺天二不敢欺君三不敢欺亲四不敢欺友五不敢欺民`】　未必死　寜饿死【`宋焉伸字时中东平人絽圣四年进士歴西京法曹求学于程颐颐曰时谕方异恐贻子累曰使伸得闻道死何憾况未必死乎颐叹其有志　陈禾劾童贯黄经臣表里为奸谪监信州酒税起知广徳军歴知秀州王黼得政禾不欲出黼门力辞改汝州辞益坚曰寜饿死`】　原隐以求志　言以足志【`隠居以求其志　言以足志不言谁知其志`】　焉知鸿鹄　下从斗筲【`上详言志二　汉郭泰字林宗世贫贱母令给事县庭林宗曰大丈夫安能下从斗筲之役遂就屈彦宗学`】　澄清之志　卿相之盟【`后汉以范滂为使登车辔慨然有澄清天下之志　战国吴起出卫郭门与母诀齧臂而盟曰起不为卿相不复入卫门也后果如其言`】　増闻鸡起舞破浪乗风【`晋刘琨与祖逖同寝夜半闻鸡声逖蹴琨曰非恶声也因起舞　晋宗慤字元干小时叔父少文问其所志荅曰愿乗长风破万里浪`】　昼观妻子　夜卜梦寝【`宋沈焕人品髙明尝曰昼妻子夜卜梦寝両者无媿始可以言学`】　原宰天下之志　埽天下之心【`汉陈平少时为里中社宰分甚均父老谓陈孺子曰善为宰乎曰使宰天下亦如之后汉用其防遂定天下　后汉陈蕃字仲举室有粪不除薛勤曰孺子何不埽洒荅曰大丈夫当埽天下安能事一室乎勤大竒之`】　増正色责志完　拂衣谢胄【`宋田画与邹浩以气莭相激励元符中浩为谏官画监京城门病归许邸状报立后画谓人曰志完不言可以絶交矣浩得罪画迎诸涂浩出涕画正色责曰使志完隠黙官京师遇寒疾不汗五日死矣岂独岭海之外能死人哉愿君毋以此举自满所当为者未止此也　韩胄闻王阮名特命入奏将诱以美官夜遣宻客诣阮阮不荅私谓所亲曰吾昔效剀歆栁宗元为万世笑哉陛对毕拂衣出门`】　原过桥而题果乗驷马　入关而叹终拥使车【`汉司马相如字长卿蜀郡北有升仙桥相如徃长安乃题桥柱曰丈夫不乗驷马不复过此中果如志　郭丹字少卿入关而叹曰不乗使者车不复出门后奉使南阳果乗髙车`】増茅屋石田为生大拙　防夷马革自许同心【`明刘氏鸿`】  

【`书曰武宗时人心危疑时兵部职方司中黄巩以母丧服除或厄其行巩题其书屋云云`】　歩武有人当道可飜桓典马　惜隂自我及时湏着祖生鞭【`明献徴录载邓元锡生而颖特五龄就垫师黄君学试以骈偶随应云云`】  

言志四  

原大志逺略　砥砺名莭　希顔之志　慕蔺之诚四方之志【`左传姜氏谓晋公子重耳曰子有四方之志`】　増千里之志【`志在千里`】独行不媿影　独睡不媿衾【`宋蔡元定贻书训诸子曰独行不愧影独睡不`】  

【`媿衾勿以吾得罪故遂懈`】　直道还君富贵输我【`宋常安民与安惇为同僚惇尝偕谒府帅辄毁素所厚善者安民退谓惇曰若人不厚于君乎惇曰吾心寔恶之姑面交耳安民曰君所谓匿怨而友其人乃李林甫也惇笑曰直道还君富贵输我安民应之曰处厚富贵天下事可知我当归山林第恐累隂徳耳`】　以直行已以正立朝【`宋张纲尝书坐右曰以直行已以正立朝以静退髙天下`】  

言志五【`上`】  

原诗后汉傅毅廸志诗曰咨尔庶士迨时斯朂日月逾迈岂云旋复于穆我祖显于殷国貮迹阿衡克光其则咨予小子陋靡逮惧我世烈于兹以坠于戏君子无恒自逸徂年如流尟兹暇日　増仲长统述志诗曰飞鸟遗迹蝉蜕亡殻腾蛇弃鳞神龙丧角至人能变达士拔俗乗云无辔骋风无足垂露成帏张霄成幄沆瀣当餐九阳代烛恒星艶珠朝霞润玉六合之内恣心所欲人事可遗何为局促　郦炎见志诗曰灵芝生河洲动摇因洪波兰荣一何晚严霜瘁其柯文质道所贵遭时用有嘉贤才抑不用逺投荆南沙抱玉乗龙不逢乐与和安得孔仲尼为世陈四科　原魏曹植矫志诗曰芝桂虽芳难以饵烹尸位素餐难以成名磁石引铁于金不连大朝举士愚不闻焉抱璧涂乞无为贵寳履仁遘祸无为贵道鹓雏逺害不羞卑栖灵虬避难不耻污泥都蔗虽甘杖之必折巧言虽美用之必防济济唐朝万作孚逄蒙虽巧必得良弓贤主虽智亦待英雄螳蜋见叹齐士轻战越王轼蛙国以死献道逺知世伪知贤覆之帱之顺天之矩泽如凯风恵如时雨口为禁闼舌为发机门机之开楛矢不追　又言志诗曰庆云未时兴云龙潜作鱼神鸾失其俦还从燕雀居　阮籍咏懐诗曰天地烟煴元精代序清阳曜灵和气容与于赫帝朝伊衡作辅才非允文噐非经武适彼沅湘托介渔父优哉游哉爰居爰处　又曰清风肃肃脩夜漫漫歗歌伤懐独寐寤言临觞拊膺对食忘餐世无萱草令我哀叹　又曰河上有丈人纬萧弃明珠甘彼藜藿食乐是蒿庐岂效缤纷子良马骋轻舆朝生衢路傍夕瘗横术隅歌笑不终宴俯仰复欷歔鍳兹二三者愤懑从此舒　又曰幽兰不可佩朱草为谁荣脩竹隐山隂射干临増城　又曰驾言发魏都南向望吹台箫管有遗音梁王安在哉战士食糟糠贤者处蒿莱歌舞曲未终秦兵复已来　又曰木槿荣丘墓煌煌有光色白日頽林中翩翩云路侧蟋蟀吟户牖蟪蛄鸣荆棘蜉蝣玩三朝采采循羽翼　又曰一日复一日一夕复一晨容色改平常精魂自飘沦临觞多哀楚思我故情人对酒不能言凄怆懐酸辛　又曰鸿鹄相随飞随飞适荒裔防翮临长风须臾万里逝朝餐琅玕实夕宿丹山际托身青云中网罗不能制岂与郷曲士擕手共言誓　又曰鸴鸠飞桑榆海鸟运天池岂不识宏大羽翼不相宜招摇安可翔不若栖树枝下集蒿间上游园囿篱但尔亦自足用子为追随　又曰嘉树下成蹊东园桃与李秋风吹飞藿零落从此始繁华有顦顇堂上生荆杞又曰天马出西北由来从东道春秋非有托富贵焉  

常保清露被皐兰凝霜霑野草　又曰平生少年时轻薄好弦歌西游咸阳中赵李相经过娱乐未终极白日忽蹉跎驱马复来归反顾望三河黄金百镒尽资用常苦多北临太行道失路将如何　又曰歩出城东门北望首阳岑下有采薇士上有嘉树林良辰在何许凝霜霑衣寒风振山冈云起重隂鸣雁飞南征鶗鴂发哀音素质游商声凄怆伤我心　又曰昔年十四五志尚好诗书被懐珠玉顔闵相与期开轩临四野登髙望所思丘墓蔽山冈万世同一时千秋百嵗后荣名安所之　又曰徘徊池上还顾望大梁绿水扬洪波旷野漭茫茫　又曰寜与燕雀翔不随黄鹄飞黄鹄游四海中途将安归　又曰北里多竒舞濮上有防音轻薄闲游子俯仰乍浮沉焉见王子乔乗云翔邓林独有延年术可用慰我心　又曰南国有佳人容华若桃李朝游江北岸夕宿潇湘沚时俗薄朱顔谁为发皓齿　又曰夜中不能寐起坐弹鸣琴薄帷鍳明月清风吹我孤鸿号外野翔鸟归北林徘徊将何见忧思独伤心增又阮籍咏懐诗曰若华曜西海扶桑翳洲日月经天涂明暗不相讐穷达自有常得失又何求岂效路上童擕手共遨游隂阳有变化谁云沈不浮朱鳖跃飞泉夜飞过呉洲俯仰运天地再抚四海流繋累名利场驽骏同一辀岂若遗耳目升遐去殷忧　嵇康述志诗曰潜龙有神躯濯鳞戏兰池延颈慕大庭寝足俟皇羲庆云未垂景盘桓朝阳陂悠悠非吾匹畴肯应俗宜殊难徧周鄙议纷流离轗轲丁悔吝雅志不得施耕耨感越马席激张仪逝将离羣侣杖策追洪崖焦鹏振六翮罗者安所羁浮游太清中更求新相知比翼翔云汉饮露餐琼枝多念世间人夙驾咸驱驰冲静得自然荣华安足为　何晏言志诗曰防鹤比翼游羣飞戏太清常恐失网罗忧祸一旦并岂若集五湖顺流唼浮萍逍遥于志意何为怵惕惊　原晋张华励志诗曰仁道不遐徳輶如羽求焉斯至众鲜克举复礼终朝天下归仁若金受砺若泥在钧进徳脩慧晖光日新　休奕杂诗曰闲夜防风明月照髙台清响呼不应逺景招不来厨人进藿茹有酒不盈杯安贫福所与富贵为祸媒金玉虽髙堂于我贱蒿莱　张翰诗曰暮春和气应白日照园林青条若总翠黄花如散金荣与壮俱去贱与老相寻　又曰东邻有一树三纪裁可拱无花复无实亭亭云中竦隟禽不为巢短翮莫□任　又曰忽有一飞鸟五色杂英华一鸣众鸟至再鸣众鸟罗长鸣摇羽翼百鸟互相和　张协诗曰瓴甋夸璵璠鱼目笑明月不见郢中歌能否居然别阳春无和者巴人皆下莭又曰此郷非吾地此郭非吾城折冲罇爼间制胜在两楹巧迟不足称拙速乃垂名　増释支遁述懐诗曰总角敦大道弱冠弄双元逡巡释长罗髙歩寻帝先妙损阶元老忘懐浪濠川达观无不可吹累皆自然穷理増灵薪昭昭神火传熙怡安冲漠优游乐静闲膏无爽味婉娈非雅恢心委形度亹亹随化迁　史宗咏怀诗曰有欲苦不足无欲亦无忧未足清虚者带索被元裘浮游一世间泛若不繋舟方当毕尘累栖志老山邱原宋谢灵运忆山中诗曰采菱调易急江南歌不缓  

楚人心昔絶越客肠今断断絶虽殊念俱为归虑欵又曰韩亡子房奋秦帝鲁连耻本自江海人忠义感君子　谢惠连诗曰夕坐苦多虑行歌践闺中房栊引倾月歩檐结春风　鲍昭杂诗曰十五讽诗书篇翰靡不通弱冠参多士飞歩游春宫侧覩君子论豫见古人风两说穷舌端五车摧笔羞当白璧贶耻受聊城功晚节从世务乗障逺和戎解佩袭犀渠卷帙奉卢弓始愿力不及安知命所终　齐谢脁冬绪羁怀诗曰去国怀丘园入逺滞城阙寒灯耿宵梦清镜悲晚发风草不留霜冰池共如月　梁江淹效阮公诗曰嵗暮怀感伤中夕弄清琴戾戾曙风急团团明月隂愁云出北山宿鸟惊东林谁谓人道旷忧慨自相寻寜知霜雪后独见竹柏心　又曰十五学诗书顔华常美好不逐世间人鬭鸡东郊道富贵如浮云金玉不为寳一旦鶗鴂鸣严霜被劲草志气多感失泣下霑懐抱　又曰夕云映西山蟋蟀吟桑梓零落被百草秋风吹桃李君子怀苦心感慨不能止驾言逺行游驱马清河涘寒暑更进退金石有终始光色俯仰间英难乆恃　増又拟嵇中散康言志诗曰曰余不师训潜志去世尘逺想出宏域髙歩超常伦灵鳯振羽仪戢景西海濵朝食琅玕实夕饮玉池津处顺故无累养徳乃入神旷哉宇宙恵云罗更四陈哲人贵识义大雅明庇身庄生悟无为老氏守其眞天下皆得一名实乆相賔咸池飨爰居钟鼓或愁辛柳恵善直道孙登庶知人写懐良未逺感赠以书绅　原呉均咏懐诗曰仆本报恩人走马救东秦黄龙暗迢递清泥寒苦辛野战劒尽攻城才智贫唯余一死在留持赠主人　又曰元淑势位卑长卿宦情寡二顷且营田三钱聊饮马悬风白云上挂月青山下心中欲有言未得忘言者　増陈张君祖咏懐诗曰运形不标异澄懐恬无欲座可栖王侯门可廻金毂风来咏逾清鳞萃渊不浊斯乃元中子所以矫逸足何必翫幽闲青衿表离俗百龄茍未遐昨辰亦非促曦腾望舒映曩今迭相烛一世皆逆旅安悼电徃速区区虽非党兼忘混砾玉恪神罔丛秽要在夷心曲　原周庾信咏懐诗曰歩兵未饮酒中散未弹琴索索无贞气昏昏有俗心涸鲋常思水惊飞每失林风云能变色松竹且悲吟由来不得意何必徃长岑　又曰无闷无不闷有待何可待昏昏如坐雾漫漫疑行海千年虽未清一代人先改昔日东陵侯唯见园在　又曰畴昔国士遇生平知己恩直言珠可吐寜知炭欲吞一顾重尺璧千金轻一言悲伤刘孺子凄怆史王孙无因同武归守灞陵园　又曰周王逢郑忿楚后值秦寃梯冲己鹤列冀马忽云屯武安檐瓦振昆阳猛兽奔流星夕照镜火夜烧原古狱饶寃气空亭多枉魂天道或可问防兮不忍言　又曰萧条亭障逺凄怆风尘多关门临白狄城影入黄河秋风别苏武寒水送荆轲谁言气盖世晨起帐中歌　増又拟咏懐诗曰惟忠且惟孝为子复为臣一朝人事尽身名不足亲呉起常辞魏韩非遂入秦壮情已消歇雄图不复申移住华隂下终为关外人　原北齐顔之推古意诗曰十五好诗书二十弹冠仕楚王赐顔色出入章华里作赋凌屈原读书夸左史数从明月防或侍朝云祀登山摘紫芝泛江采绿芷歌舞未终曲风尘闇天起呉师破九龙秦兵割千里狐兔穴宗庙霜露霑朝市璧入邯郸宫劒去襄城水不获殉陵墓独生良足耻悯悯思旧都恻恻懐君子白发闚明镜忧伤没余齿　又曰宝珠出东国美玊产南荆隋侯曜我色卞氏飞吾声已加明称物复饰夜光名骊龙旦夕骇白虹朝暮生华彩烛兼乗价值距连城常悲黄雀起每畏灵蛟迎千仞安可舎一毁难复营昔为时所重今为时所轻愿与浊泥防思将垢石并归真川岳下抱润潜其荣　増唐魏徴述懐诗曰中原还逐鹿投笔事戎轩纵横计不就慷慨志犹存策杖谒天子驱马出关门请缨繋南越凭轼下东藩郁纡陟髙岫出没望平原古木鸣寒鸟空山啼夜猿既伤千里目还惊九折魂岂不惮艰险深懐国士恩季布无二诺侯嬴重一言人生感意气功名谁复论崔日知冬日述懐奉呈韦祭酒张左丞兰台名贤诗  

曰弱龄好经籍披卷即怡然覃精四十载驰骋数千言孔壁采遗篆【`一作帙`】周韦考絶编袁公论劒术孙子叙兵篇鲁史君臣道姬书日月悬从师改炎燠负笈遍山川上异西河夏中非北海光荣拾青紫名价接通贤既重万钟乐寜思二顷田长防同分虎髙冠互附蝉晚懐重虚旷养志息雕镌登髙慙思拙匠物谢情妍不慕张平子寜希【`一作思`】王仲宣谁谓登龙日翻成刻鹄年循循劳善诱轧轧思微牵琢磨才既竭钻仰徳弥坚朽木诚为谕扪心徒自怜终期吞鸟梦振翼上云烟赋成先掷地词髙直掞天更执抠衣礼仍开函丈筵雾披槐市蔼水静壁池圆愿逐从风叶飞舞翰林前　张九龄叙懐诗曰弱岁读书史抗迹追古人被有懐玉佩印从负薪志合岂兄弟道行无贱贫孤根亦何頼感激此为邻李白书懐赠南陵常赞府诗曰嵗星入汉年方朔见  

明主调笑当时人中天谢云雨一去麒麟阁遂将朝市乖故交不过门秋草日上阶当时何特逹独与我心谐置酒凌歊台欢娯未曽歇歌动白纻山舞廻天门月问我心中事为君前致词君防我才能何似鲁仲尼大圣犹不遇小儒安足悲云南五月中频丧渡泸师毒草杀汉马张兵夺秦旗至今西洱河流血拥僵尸将无七擒略鲁女惜园葵咸阳天下枢累嵗人不足虽有数斗玉不如一盘粟頼得契宰衡持钧慰风俗自顾无所用辞家方未归霜惊壮士发泪满逐臣衣以此不安席蹉跎因世违终当防卫谤不受鲁人讥　杜甫写懐诗曰夜深坐南轩明月照我膝惊风翻河汉梁栋已出日羣生各一宿飞动自俦匹吾亦驱其儿营营为私实天寒行旅稀嵗暮日月疾荣名忽中人世乱如虮虱古者三皇前满腹志愿毕胡为有结绳防此胶与漆祸首燧人氏厉阶董狐笔君防灯烛张转使飞蛾密放神八极外俯仰俱箫瑟终契如徃还得非合仙术　独孤及丙戌嵗正月出洛阳书懐诗曰徃嵗衣见受服金马门拟将忠与贞求酬主人恩天地蹔雷雨洪波生平原穷鳞遂蹭蹬夙昔事罕存幸逢帝出震授钺清东藩白日忽再中万方咸骏奔王风从西来春光满乾坤蛰虫竞飞动余亦辞笼樊遭遇思自强宠辱安足言唯将四方志囘首谢故园　元稹纪懐赠李六户曹崔二十功曹五十韵诗曰昔冠诸生首初因三道徴公卿碧鸡防名姓白麻称日月光遥射烟霄志渐荣班张锦绣諌路贱牋藤便欲呈肝胆何言犯股肱椎埋冲斗劔清彻莹壶冰赤县才分务青骢己迥乗因度海鹘拟杀蔽天缚虎声空壮连鳌力未胜风飜波竟蹙山压势如崩僇辱徒相困苍黄性不能酣歌离岘顶负气入江陵华表当蟾魄髙楼挂玉绳角声悲掉荡城影暗棱层军幕威容盛官曹礼数兢心虽出云鹤身尚触笼鹰竦足良甘分排衙苦未曽通名参将校抵掌见亲朋喣沬求涓滴沧波怯斗升荒居邻鬼魅羸马歩殑防白草堂檐短黄梅雨气蒸霑黏经汗席飐闪尽油灯夜怯餐肤蚋朝烦拂面蝇过从愁厌贱专静畏猜仍旅寓谁堪托官聮自可凭甲科崔并骛柱史李齐升共展排空翼俱遭激逺矰他乡元易感同病转相矜投分多然诺忘言少爱憎誓将探胏腑耻更辨淄渑防宿形骸逹论交意气增一心吞渤澥戮力拔嵩恒语到磨圭角疑消破弩症吹嘘期指掌患难许担簦鍜翮鸾栖棘藏箭在弸雪中方睹桂木上莫施罾且泛夤沿水兼过被病僧有时鞭欵叚尽日醉儚僜蹑屐防秧稻船和采菱义鱼江火合唤客谷神应啸傲虽开口幽忧复满膺望云鳍拨刺透匣色腾凌每想潢池防犹稽赤族惩夔龙劳算画貔虎带威棱逐鸟忠潜奋悬旌意逺凝弢弓思彻札绊闷牵縆运甓调辛苦闻鸡屡寝兴闲随人兀兀梦聼鼓鼟鼟班笔行防掷黄波莫漫澄麒麟髙阁上须及壮时登李商隐咏懐寄秘阁旧僚二十四韵诗曰年日堪悲衡茅益自嗤悬头曽苦学折臂反成医仆御嫌夫懦孩童笑叔痴小男方嗜栗防女漫忧葵遇炙谁先噉逢虀即便吹官衔同画饼面貌乏凝脂典籍将蠡测文章若管窥图形飜狗入梦肯非罴自哂成书簏终当咒酒巵懒霑上血羞镊镜中丝橐籥言方喻樗蒲齿讵知事神徒惕虑佞佛愧虚辞曲艺垂麟角浮名状虎皮乗轩寜见宠巢幕更逢危礼俗拘嵇喜侯王欣戴逵途穷方结舌静胜但搘颐粝食空弹劒亨衢讵置锥柏台成口号芸阁暂肩随悔逐迁莺伴谁观择虱时瓮间眠太率牀下隐何卑奋迹登阁摧心对董帷校讐如有暇松竹一相思　马戴失意书懐呈知己诗曰直道何由啓圣君非才谁敢议论文心存黄箓兼丹诀家忆青山与白云麋鹿幽栖闲可近鹓鸾髙举势宜分防生不学刘琨辈劒刄相交拟立勲　崔涂言懐诗曰干时虽苦莭趋世且无机及觉知音少飜疑所业非青云如不到白首亦难归所以沧江上年年别钓矶　宋宼准秋夜独坐勉友诗曰西风惊万木危坐思悠哉故国今年别秋鸿半夜来人应多弃善天岂不怜才休学严夫子荒凉老钓台　魏野书友人屋壁诗曰逹人轻禄位居处傍林泉洗砚鱼吞墨烹茶鹤避烟闲惟歌圣代老不恨流年静想闲来者还应我最偏　王禹偁酬种放徴君诗曰男儿既束髪出处路岐各茍非秉陶钧即去持矛槊致主比唐虞安边如卫霍不尔为逸人深居反吾朴胡然自碌碌名莭亦销铄　又谪居感事诗曰孤寒明主信清直上天知消息还依道生涯只在诗　又遣兴诗曰百年身世片时间况是多愁髩蚤班贫有琴书聊自乐贵无功业未如闲波平南浦堪垂钓日满东尚掩关秖为慈亲忆归去商山不隐隐何山　韩琦后园闲歩诗曰池圃足髙趣公余事少关幽禽声自乐流水意长闲近竹花终俗过栏草费芟心休谁似我官府有青山　苏舜钦离京后作诗曰春风柰别何一棹逐惊波去国丹心折流年白发多脱身离网罟含笑入烟萝穷逹皆常事难忘对酒歌　张咏幽居诗曰落花时莭掩关初请絶江城旧酒徒满屋烟霞春睡足一谿风雨夜灯孤易中有象无消息身外无求免叹吁多谢岩僧频见访欲廻流水又踟蹰　梅尧臣闲居诗曰读易忘饥倦东尽日开庭花昏自敛野蝶昼还来谩数过篱笋遥窥隔叶梅惟愁车马入门外起尘埃　欧阳修书懐诗曰齿牙零落毛疎颍水多年已结庐解组便为闲处士新花莫笑病尚书青山仕至千钟禄白首归乗一鹿车况有西邻隐君子轻蓑短笠伴犁鉏　林逋湖山小隐诗曰衡门临晚岛环堵背寒冈片月通萝径幽云在石牀客游抛鄠杜渔事拟沧浪管乐非吾尚昻头肯自方　孔平仲和朱君况卜居诗曰吾身当老此园中世路﨑岖几万重且饱稻梁随雁鹜尽将云雨付蛟龙求贤有志终须得招隐何人肯见从且为莆田朱处士比邻先种七株松　王安石寄曽子固诗曰斗粟犹慙报礼轻敢嗟吾道独难行脱身负米将求志戮力乗田岂为名髙论几为衰俗废壮懐难值故人倾荒城囘首山川隔更觉秋风白发生　陈师道次属沈东老诗曰随世功名非所望称家丰俭不求余青山出指论竒事白发挑灯写细书　又絶句曰书当快意读易尽客有可人期不来世事相违每如此好懐百嵗几囘开又和沈世卿推官见寄诗曰倦防世态乆低徊且置穷通近酒杯未忍一身闲处着暂容防眼醉时开为呼阿武扶头起拟与山公倒载囘好在东篱旧时菊无心准拟白衣来　黄庭坚次韵荅栁通叟求田问舎之诗曰少日心期转缪悠蛾眉见妬且障羞但令有妇如康子安用生儿似仲谋横笛牛羊归晩径卷帘芋熟西畴功名可致犹囘首何况功名不可求　苏轼和人见赠诗曰只写东坡不著名此身已是一长亭壮心无复春流起衰从交病叶零知有雪儿供笔砚应嗤灶妇洗盆瓶囘来索酒公应厌京口新传作客经　又和归田园居诗曰环州多白水际海皆苍山以彼无尽景寓我有限年东家着孔丘西家着顔渊市为不二价农为不争田周公与管蔡恨不茆三间我饱一饭足蕨薇补食前门生餽新米救我厨无烟斗酒与鸡酣歌饯华顚禽鱼岂知道我适物自闲悠悠何必尔聊乐我所然郑侠次韵知郡登髙言懐诗曰莫向天涯说故乡人身不似雁随阳黄花满手空佳莭千里有懐如寸肠为许功名酬圣代不须愁绪付瑶觞男儿不是闺中物生则桑弧射四方　王令杂诗曰方春不种兰终嵗无自佩良田弗加芟徒穉亦无嵗空令雨露恩日夕被蒿艾安坐饥怨天此理果谁在　又书懐寄黄任道满子权诗曰伊余有遐致乆此困俗械尝思摆絶去自放出世外髙懐乐天寛逺目斥人碍有田足晨昏有圃具葅菜父母不待养妻子固易頼世孰得丘山亦孰失蔕芥人自能轻重吾将守所爱六经老诚明万古孰成败得时为醯盐滋味和鼎鼐失犹有万世令名自沽卖自视乆已明决不俟谋蔡寄诗侑子觞期子和而再　张耒有感诗曰南风霏霏麦花落豆田漠漠初垂角山边夜半一犁雨田父髙歌待收获雨多萧萧蚕簇寒蚕妇低眉忧茧单人生多求复多怨天工供尔良独难　又夏日杂感诗曰我本与世踈少慵老成顽何为不引去坎轲行所难　韩驹元符戊寅与无斁弟卜居緜城东述情诗曰四海一居何处卜北祗取见家山要无名利来心曲便有园林出世间拙宦莫兴三黜叹老归未厌百年闲先君余庆期之子吾驾如今不可还　秦观春日杂兴诗曰潭潭故邑井猗猗上宫兰不食自清渫莫服更幽闲志士耻弱植卷迹甘饥寒佳辰追良觌触物悬悲端川途眇囘逺经嵗旷音翰岂不慕裘马诡得非所安蝉冕多怵廹绳枢尠忧患枉寻竟何补方枘诚独难又海康书事诗曰培塿无松柏驾言出焉游读书与意防却埽可忘忧尺蠖以时诎其信亦非求得归良不恶未归且淹留　沈与求秋日闲居诗曰茅屋秋风斗破除萧骚浑似浣溪居青山侍坐从吾好黄帽笼头与俗踈頼有园官能送菜可无溪友解留鱼从今辄莫惭枵腹一饱须烦插架书　陈与义寄若拙弟兼呈二家叔诗曰退之送穷穷不去乐天待富富不来政须青山映墨髪顾着皂葢争黄埃何如父子共一壑厐家活计良不恶阿奴况自不碌碌白鸥之盟可同诺　又述懐呈十七家叔诗曰儿时学道逃悲欢只今未免有饥寒浮生万事蚁旋磨冷官十年鱼上竿君不见古人有待良不多利名溺人甚风波垂露成帏仲长统明月为烛张志和　又散发诗曰百年如寄亦何为散发清狂未足非南涧题诗风满面东桥行药露霑衣松花照夏山无暑桂树留人吾岂归藜杖不当轩葢用稳扶居士莫相违　李觏寄懐诗曰根生但为松翼飞但为鳯王侯尚可轻道义本来重　王炎荅黄一翁诗曰知余颇清苦应物未圆熟游宦不能巧俯首立矮屋鍜錬知精金祁寒见松竹自立不坚定庸行徒圣读谁谓漆园髙俯首欲丐粟穷作扣角歌老厌淄川牧古道寖斵丧时人方逐逐有田南山南可办一盂粥请归去来世路早足　唐庚直舎书懐诗曰寸枉非吾志休论尺与寻黄披终日卷青对十年衿　张元干漫兴诗曰老荅书题孏贫营口腹忙未能忘壮志遽肯变刚肠晷短催寒急灯明伴漏长牀头禇衾在不怕满檐霜　叶梦得庚午正月七日自咏诗曰余性寡所谐平生惟自得谈名颈深缩论利面作赤文不贵雕虫诗尤恶钩摘粗豪真所畏机巧非子匹所以常闭门千载求知识黄卷有可人为之忘寝食亦复爱山水策杖无与适防云独忘归聼泉常永日内乐万事休中虚众妙入欲以语斯人此事吾无力道丧亦乆矣无言三叹息　又防稽旅舎言懐诗曰北山之北寄柴扉茅屋参差倚翠防老罢那知还作客春来无柰苦思归淹留恐复荒三迳潦倒寜堪扈六飞乗雁防鳬成底事不应容易裂荷衣　又和白乐天写懐仍效其体诗曰莫把蓍更问天向来心事已萧然尘中惝怳常如失梦里呻吟半不眠三径松筠终问舎五湖烟水不须钱艾耆相去能多少早拟悬车十五年　朱熹述懐诗曰夙尚本林壑灌园无寸资始懐经济策复愧轩裳姿效官刀笔间朱墨手所持谓言殚蹇劣讵敢论居卑任小才亦短抱念一无施抚已实已优于道岂所期终当反初服髙揖与世辞　又卜居诗曰卜居屏山下俯仰三十秋终然邨墟逈未惬心期幽近闻西山西深谷开平畴茅茨十数家清川可行舟风俗颇淳朴旷土非难求誓捐三径资徃遂一壑谋伐木南山颠结庐北山头耕田东溪岸濯足西溪流朋来即共欢客去成孤游静有山水乐而无身世忧著书俟来哲补过希前修兹焉毕暮景何必营菟裘　陆游西邨醉归诗曰侠气峥嵘葢九州一生常耻为身谋酒寜剰欠寻常债劒不虚施细碎讐岐路凋零白羽箭风霜破黒貂裘阳狂自是英豪事邨市归来醉跨牛　又自述诗曰早畏危机避巧丸长安未到意先防心如老马虽知路身似鸣蛙不属官闲驾柴车无近逺旋沽邨酒半甜酸羣儿何足劳情恕胸次从初抵海寛　陈傅良月夜书懐诗曰道徳吾何敢功名代有人仓黄恒畏咎班白总忧贫细字书全废深杯酒勿亲静言空自爱万古亦泯泯　杨万里云卧庵诗曰十年两防软红尘归濯沧浪且幅巾不是白云留我住我留云住卧闲身薛季宣乡思诗曰逹仕租千石虚名酒五经岂能千日醉未胜九年耕识取杯中趣知从袋里盛读书无一事官宦汨平生　楼钥酒边戏作诗曰未年六十已言归七十重来自觉痴未报君恩归未许尊前羞聼摸鱼儿刘克庄野性诗曰野性无羁束人间毁誉轻客言诗  

惹谤妻諌酒伤生纳邻峯碧瓢分逺涧清近来犹少睡打坐到钟声　又示儿诗曰芋邨边一畆宫闭门不复问穷通生羞奏技伶人里死怕标名狎客中讲学有谁明太极吟诗无路和薫风身今老矣空追悔但祝吾儿勿似翁　又示同志诗曰满身秋月满风敢叹栖迟一壑中除目解令丹灶壊诏书能使草堂空岂无髙士招难出曽有先贤隐不终说与同袍二三子下山未可太匆匆　刘宰得轩即事诗曰上印还家不计年水光弥望木参天緑云洞里开书幌红锦波心漾酒船王阮和贫士诗曰吾闻戴安道不对王侯琴当时岂  

不能低眉求赏音一曲朝得闻千金夕得寻舎之不肯顾轻重得所斟小人一时快君子百世钦贫士繄此辨士乎当正心　戴复古感遇诗曰采薇人固髙饮露蝉遂清谋兹一粒粟举世共营营营营亦多涂中有与盈陋巷一箪食朱门九鼎烹穷逹各有命繄谁主权衡吾生未可必秋风白发生　郑震归去诗曰归去岂不好平田带浅林春猿鸣雪涧晴日转云岑世乆无鸣犊时当学展禽吾生今老矣梁甫岂能吟　文天祥渉世诗曰渉世如溪谷只宜在浅处一生如一日未暮早归去君不见伟哉男子韩淮隂徃徃正坐渉世深功成身退岂不好当时何事归不早人生少年须立事生我不应负天地了却君王事便休去时莫待雨淋头　林景熙述懐次柴主簿诗曰独闭柴门木石亲诗筒剥啄不妨频青灯风雨多离梦白发江湖少故人谩读楚骚招太乙谁聼郢曲和阳春书香劒气俱寥落虚老乾坤父母身　真山民幽兴诗曰不赋千钟赋一箪天公有意养痴顽书犹能看未曽老诗亦莫吟方是闲寛着庭除贪贮月少栽竹树要观山空阶两日无行迹又上苔花几防斑　元虞集八月八日有感题视草堂壁曰载笔趋云阁探囊索緼袍坐销秋日净心折夜风髙识字头先白谋生计转劳文园多病渴常想赐蒲萄　萨都拉无题诗曰为客三年海上洲故乡何处瘴云稠数千里外蛮人域十八滩头过客舟时有山禽呼姓字或从乌鬼作朋俦故人珂佩周旋处紫殿清风十二楼　贡奎即事诗曰蔼蔼羣树林孤云莫来归纷纷飞鸟倦敛翮相因依临轩方独坐凉飇吹我衣物理固有常悠然悟其机山中何者乐躬耕自无饥百年事未晚寜劳歌昨非归欤友田父一尊聊可挥　又集云从山诗曰适意岂不乐营营竟何为虚谈非世具勿遣俗士知素慕幽蹈终焉谢尘羁　郭奎纪梦诗曰忽忽頽芳年摇摇寄行役寝兴劳形神发已白惊风响庭树忧思日常积梦魂清夜归髣髴旧乡邑青松在园田桑柘防庐室飞鸟云际还牛羊下来夕澄湖淡防波秋山有佳色鸡犬杂比邻墟烟蔼阡陌怡怡兄弟情凄凄丘陇侧伐木逢行歌仆夫候马立临流濯长缨挂冠坐磐石似慰平生欢觉来异畴昔百年如转万物仍遗舄天命良在兹勿复云得失　周权幽居诗曰索居简人事与世意空投柴荆已就理嵗功念西畴落落鸡犬墟隐隐渔樵洲歗傲一壶禄聊复写我忧及辰遇冲赏独策还经丘向夕山景霁延瞩明川流白云息空谷归鸟鸣林幽人生亦委化汲汲将焉求　又山中云诗曰空山有白云雅与髙人约卷舒本何心乃似悦遐瞩色幽澹山翠意逺度溪绿日莫乆徘徊前邨雨应落　傅与砺杂诗曰夭夭园中桃郁郁松上枝春阳发新荣贞脆谁能知一朝繁霜堕百卉各已萎青青乃自保不为时所移向非厄嵗寒何以别竒姿　揭傒斯寄题冯东皐园亭诗曰理逹自知简情忘可避喧庶云保贞和嵗莫委周旋　又杂诗曰青青孤生松髙出浮云中下有嘉树林上有万里风俯视原上草秀色何丰葺自顾岂不髙独立难为容常恐本根蠹委此蒿与　何中松野即事曰山一丛蕙脩叶吐紫蕤或云断续花我亦岂敢疑楚泽多芳草真伪奚难知浮俗尊虚名君子伤令姿博观贵自得清芬良在兹　又病中感懐诗曰多病他乡外孤懐始觉愁山围防鹭晓门闭一蝉秋遇合冯生铗勲名季子裘悠悠耦耕者端暇为人谋　许谦采药诗曰亭亭北山松宿霭防深碧苍根走虬龙巨干盘铁石平生栋梁具不受霜雪厄兔丝得所附褭褭挂千尺流脂入九地千嵗化琥珀我欲掇其英俯仰费捜摘红炉转丹砂石髓变金液但恐茫昧间图不可索意长时苦促防日夜白刀圭或可试习习在两腋莱三万里讵谓弱水隔他时来山中故老应不识　杨奂未归诗曰渭水遥通洛函关近隔秦百年垂老日千里未归身梦寐嫌为客妻孥不讳贫一官无可恋花气五陵春倪瓒池莲咏曰廻翔波间风的厯叶上露清池结素  

彩华月映防歩云隂花房敛雨歇芳气度欲去拾明珰踟蹰惜迟莫　刘永之杨中药室诗曰秉志慕冲澹息迹在丘园闲庭徧芳草髙见逺山采苓陟松迳煑术防榆烟董生垂徃躅嵇子有遗编神宇谢氛浊天倪谅斯全惟当振尘服与子共清言　黄溍秋懐诗曰风雨仍摇落江山且滞留□从生事拙闲惜壮心休弱蔓萦欹石空槎卧洑流兴懐到防物世故剧悠悠　成廷珪欲卜居海上未有定止先作寄紫歩刘子彬诗曰满目风尘祗自怜轻装已办有行纒也知避乱依城郭更欲移家傍渚田紫歩于今无士马沧溟何处有神仙桃源只在人间世还许渔郎放钓船　戴良和渊明饮酒诗曰我如北塞驹困此东南道有力不获骋长鸣至于老苒苒隂阳移万物递荣槁既无腾化术此身岂长好一朝委运徃恐遂失吾寳何当携麯生纵浪游八表又田居诗曰我生非匏于世可无食躬耕实所慕戮力归稼穑当春土脉动农事满阡陌晨兴负耒去日入弗遑息我苖今已长我耕有余隙斗酒劳近邻鸡饷过客人生但如是亦足慰平昔此意谁复知千载惟沮溺　又荅李宁之诗曰涸鳞思赴海倦翮念归山何如逺游客嵗乆不知还　又除夜客中诗曰已就长途徃堪怜莫景斜一年惟此夜千里客谁家恋阙心空赤忧时发已华此身如可乞只合老烟霞　黄镇成题紫云山居诗曰树老秋仍露山空晚更蝉雨添舂药水云湿种田对榻僧长坐闻钟客未眠自应麋鹿性踈散爱林泉　徐天倪拟古诗曰娉婷闺中女天质知自爱空懐苹藻心日月苦行迈蹇脩意良勤迟迟如有待未嫁庸何伤失良将重悔　明刘基感懐诗曰我有绿绮琴其材出空桑金徽映玉轸音韵锵琳琅上弦感薫风下弦来鳯凰世耳不欲闻子期今则亡愿持献重华路阻川无梁　孙一元卜居诗曰石上藤萝对夕曛解衣长日坐来频挽囘沧海真无计领略青山合有人养鹤似嫌双口累为鱼又过一生身相逢惟是南屏老独树柴门许结邻　又幽居诗曰自得穷通理幽居不误身清流梳石发逺雾着山巾竹上僧留偈庭前鹤近人科头终日坐吾亦爱吾真　章表九月晦日感懐诗曰长歗拂呉钩南图惜壮游乾坤同逆旅风雨忽穷秋牢落庄周劒飘飖范蠡舟行藏吾敢必天意信悠悠　髙叔嗣再调考功诗曰引疾三上书防愿不克谐徙官复在兹心迹一何乖轩裳日待旦阊阖凌云排入属金马籍出与羣龙偕积贱讵有基履荣诚无阶但惜平生莭逾乆浸沈埋既妨来者途谁明去矣懐鸟迷思故林水落存旧涯惟当寻素业归卧守荆柴　王世贞早起书懐诗曰晨鸡四鸣号天地犹未白仰观众星低厯厯如可摘遄来浩无端数徃已为迹言念乗轺始徂嵗三代易谬以理解资而当髋髀役何悟茧丝辰膺此保障责桑计非所工商刑焉能择稍清萑苻泽未媿莱芜室蒿目中竟乖心逝安适乆且羝藩犹豫托鸡肋畴当怜畏途为我一察识　梁有誉咏懐诗曰明月鍳重帏凉风吹绮疏佳人扬清讴顾影伤离居昔别黄鹤鸣倐忽秋兰舒繁华不再至欢乐宁清余迢迢牵牛星万古恒不渝所思杳天末日夕増烦吁秦女善鸣筝赵女亦吹竽筝竽岂不哀不如琴瑟娯织缣常苦迟织素常苦劬嗟哉织作勤泪下霑罗　呉国伦述志诗曰皇矣太初辟清浊开鸿防人生贵且灵受此天地中四序若鳞次陈迹藐易穷岂伊一抔土掩此七尺躬没世名不称宣尼志所恫寸隂逝足惜禹徳弥以崇抗志慕先民謇予亶不聪大猷广且穆惟彼能者从努力戒前路艰哉一篑功庶防耿耿防可以令厥终　又曰黄鹄临当飞徘徊视其翮一举横四海须臾万里隔乌鸢集林莽俯啄仰相吓营营浊世儒所志在干泽处膏但自润何辞服辕轭羙哉寥廓士逺游无遗迹一羽轻侯封九鼎重人国遇合鲜常期飘飘从所适　卢柟杂诗曰髙楼有佳妇窈窕青云端左防绿桂枝右纫芳泽兰临流戏珠浦拾翠游芝田蛾眉众所妬时俗尚无盐捐弃蒿中谁来希令顔徘徊嵗云暮拂衣聊长叹　王世懋谢病言懐诗曰中年无宦志触事思解除偶与象罔谐不为求元珠三事我大夫申申詈其迂感君意良苦贱子倦为儒顽石受铜丸丸转石自如人生大块间安得等贤愚贤者诚自贤髙足策天衢愚者诚自愚寂寞终残躯髙啓行路难诗曰君不见盘中鲤暂失风涛登俎几君不见枝上蜩才出粪壤凌云霄推移变化讵可测勿谓明日同今朝出乗髙车入大马半是当年徒歩者范叔曽逃客溺余卫青亦在人笞下悠悠行路莫相欺为雌为雄未可知　许廷慎商隐诗曰无心成避世有迹游仙自入烟霞窟悠悠不计年  

## 御定渊鉴类函卷三百五

人部六十四【`言志`】  

言志五【`下`】  

原赋后汉冯衍显志赋曰冯子以为大人之徳不碌碌如玉硌硌如石风兴云蒸一龙一蛇合道翺翔与时变化夫岂守一节哉上陇阪腾髙冈逰精宇宙流目八纮眇然有思凌云之意乃作赋自广命篇曰显志云开岁发春百卉含英甲子之朝兮汨吾西征发轸新丰兮徘徊镐京凌飞廉而太息登平阳而怀伤悲世俗之险阨哀好恶之无常弃衡石而意量兮随风波而飞陟九而临截嶭聼泾渭之波声嵗忽忽而日迈兮寿冉冉而不与耻功业之无成兮赴原野而穷处陟陇山以逾望眇然览扵八荒风波飘其并兴兮情惆怅而增伤览天地之幽奥兮统万物之维纲究隂阳之变化兮昭五徳之精光髙吾冠之岌岌兮长吾佩之洋洋饮六醴之  

清液兮食五芝之茂英嘉孔邱之知命兮大老聃之贵真徳与道其孰宝兮名与身其孰亲　班固幽通赋曰系髙顼之逺胄兮氏中叶之炳灵飖凯风而蝉蜕兮雄朔野以飏声皇十纪而鸿渐兮有羽仪扵上京魂茕茕与神交兮精诚发扵宵寐梦登山而迥眺兮觌幽人之髣髴惟天地之无穷兮鲜民生之晦在纷屯邅与蹇连兮何艰多而智寡昔衞叔之御昆兮昆为防而防予管弯弧欲毙讐兮讐作后而成已变化故而相诡兮孰云豫其终始雍造怨而先赏兮丁繇惠而被戮栗取吊扵由吉兮王膺庆扵所蹙叛廻亢其若兹兮北叟颇识其倚伏宣曹兴败扵下梦兮鲁衞名谥扵铭謡妣聆而劾石兮许相理而鞠条道混成而自然兮术同源而分流所贵圣人之至论兮顺天性而断谊物有欲而不居兮亦有恶而不避三仁殊而一致兮夷惠异而齐声木偃息以藩魏兮申重茧以存荆纪焚躬以衞上兮皓頥志而弗倾俟草木之区别兮苟能实其必荣要殁世而不朽乃先民之所程观天网之纮覆兮实棐谌而相训谟先圣之大猷兮亦邻徳而助信虞韶美而仪凤兮孔忘味扵千载素文信而底鳞兮汉宾祚扵异代　魏曹植元畅赋曰夫富者非财也贵者非宝也或有轻爵禄而重荣声者或有反性命以殉功名者是以孔老异防杨墨殊义聊作斯赋名曰元畅夫何希世之大人罄天壤而作皇该仁圣之上义据神位以统方补五帝之漏目缀三代之维纲侥余生之幸禄遘九二之嘉祥上同契扵稷卨降合颖扵伊望思荐宝以继佩怨和璞之始镌思黄钟以协律怨伶防之不存考所图之莫合怅蕴结而延伫希鹏举以抟天蹶青云而奋羽舎余驷而改驾任中才之展御望前轨而致防顾后乗而安驱匪逞迈之短脩取全真而保素道徳而为宇筑无怨以作藩播慈惠以为圃耕柔顺以为田不媿景而慙魄信乐天之何欲逸千载而流声超遗黎而度俗　又幽思赋曰倚髙台之曲嵎处幽僻之闲深望翔云之悠悠羌朝霁而夕隂顾秋华之零落感歳暮而伤心观跃鱼扵南沼聆鸣鹤扵北林搦素笔而慷慨扬大雅之哀吟仰清风以叹息寄予思扵悲信有心而在逺重登髙以临川何余心之烦错宁翰墨之能传　刘祯遂志赋曰幸遇眀后因志东倾披此丰草乃命小生生之小矣何兹云当牧马扵路役车低昻怆恨恻切我独西行去溪之鸿洞观日月扵朝阳释丛棘之余刺践槚林之柔芳皦玉粲以曜目荣日华以舒光信此山之多灵何神分之煌煌聊且逰观周歴髙岑仰攀髙枝侧身遗隂磷磷防防以广其心伊天皇之树叶必结根扵仁方梢吴夷扵东隅掣叛臣乎南荆戢干戈扵内库我马絷而不行扬洪恩扵无涯聼颂声之洋洋四防漠以无为元道穆以普将翼儁乂扵上列退反陋扵下场袭初服之芜薉托蓬芦以逰翔岂放言而云尔乃旦夕之可忘　丁仪厉志赋曰览前志而博观求余心之所安虽疲驽而才弱敢舍力而不攀懿躬稼之克在贱善射而陨残羡首阳之遗誉憎千驷之余讪宗舎藏之伟节薄鼎角之自干嘉法言之令扬悼说难之防韩鉴登险之败绩顾清道以自闲瞻亢龙而惧进退广志扵伐檀虽徳而祚卑犹不忘扵盘桓薰以芬香而自烧兔亦取毙扵豪翰援大雅以为戒眺龚胜而自叹嗟世俗之参差将未审乎好恶咸随情而与议固真伪以纷错秽杯盂之周用令瑚琏以抗阁恨骡驴之进庭屛骐骥扵沟壑疾青蝇之染白悲小弁之靡托恶晨妇之蒙痛三代之见薄惟受性之朴拙亮未达乎测度顾钟子之既没牙辍而不作敦三思之弥愤动循墙之滋恪勉夕改以补朝履日新而悔昨　韦诞叙志赋曰繄鸿烈之末流蒙祖考之余徳奉过庭之眀训纳微躬扵轨则勉四民之耕耘遂能辨乎菽麦自弱冠而立朝无匡时之异才每寤寐以叹息思损已而降阶遭大魏之革命罔羣士扵行职虽固陋之无用犹录而序饰歴文武扵机衡拥大珰扵帝侧随伦侪以按牒乃剖符而封殖顾仪服而增愤心夕惕以媿恧蒙圣皇之宏恩过待罪扵卿士奉朝请扵朔望恭禋享扵郊祀念余年之冉冉忽一过其如驰微奇功以佐时徒旷官其何为匪逊让之足殉信神气之稍衰将诉诚扵眀后乞骸骨而告归　晋夏侯惇怀思赋曰何天地之悠长悼人生之短浅思纵欲以求欢茍抑沈以避免嗟圣王之制作所以贵夫善善信循道以从法何世路之迍蹇始洁操以迄今每适道而靡违思典言以摄事弗履过而循非恒战战以矜栗杜秽衅而防微敛规节以践迹冀天鉴之佑诚勤恭肃以端厉常苦心而劳形桑榆奄其薄没既白首而无成世务多故吾固甘夫无为名不足以为尚空劳秽以自卑永无事以安神故幸殁之无知　据表志赋曰据忝职门下在帷幄之末与羣士叙齐登玉阶侍日月乆矣出为冀州刺史犬马恋主既有微情且志之所存不能无言因而赋之曰过承嘉惠擢身泰晨俯蹑丹墀仰承三辰当乐夏之凯南蒙朱阳之和仁接鸣鸾之垂翼因神虬之光鳞浮眇末之纤质济吾身扵天津邈卢敖之所渉阶多士之遗尘登九垓之虚轨觌汗漫之威神情飘飘而凌云意髣髴扵真人扶摇薄扵悬圃增城郁以嵯峨被羽衣之飞飞握若蕙之芳华蹈纠纷之絶轨攀大椿之疎柯意翘翘而慕逺思濯髪扵天波悲落叶之思条情恋恋扵昊苍怀圣徳之施情懆切而内伤感有莘之媵臣愿致主扵陶唐　潘尼怀恨赋曰伊畴昔之怀愤思天飞以逺迹望循涂而投轨遡朔风以理翮冀云雾之可慿希天路之开辟何时愿之多违奄就羇以服役困吴坂之峻岨畏盐车之严防嗟逰处之弗遇奚郁悒之难任背宇宙之寥廓罗网罟之重深当屛气以敛迹焉逰豫以娱心傅释板以亮殷望投竿而相姬穷独善以全质达兼利以济时聃安志扵柱史由抗迹扵嵩箕理殊涂而同归虽百虑其何思敢因虚以托谈遂逡巡而造辞　傅咸申怀赋曰何天施之普厠瓦砾扵琼瑛备东宫之妙选奉储君之圣眀穆穆清禁济济羣英鸾翔凤集羽仪上京芬芳并发我秽其馨徳音光宣我累厥声岂伊不愧顾影慙形虽自百扵陨越惧恩隆而命轻命既轻而才下谅无补扵眀时塞贤哲之显路而尘损之日滋匪躭荣而忘替实结恋之有违忍顔扵寮甘获戾而受讥不悟皇恩之弥崇授大梁乎近畿畿云近而防逺情眷眷而悲悲恻兼怀忧虑实深雍可南面千载晞心微微小子斯之莫任莫斯之任求仁在我将反初服毕志训雅尽乌鸟之至情竭欢敬扵膝下进抗疏以归诚退抽簮而脂车庻所乞之克从永迹扵蓬庐　曹摅述志赋曰慕浮云以抗操躭箪食之自娱羡首阳之皎节叹南山之髙疏哀夫差之溷惑咏楚怀之失图悲伍贠之沈悴痛屈平之无辜嘉沮溺之隠约羡接舆之狂歌顾大雅之先智纬眀哲之所经微见几而遂逝比舎生而亲名道殊涂而同归要逾世而并荣舜拘忤扵焚廪孔怵惕扵陈匡纷迍蹇之若斯何遭运之可常情怳惚以回迷梦乗云而飞飏驾麟凤之靡靡截龙旂之洋洋周九州而骋目登四岳而永望承圣喆而砥砺奋羽仪而翺翔被兰戺之芳华带钟山之玉英饰吾冠之岌岌美吾佩之玲玲悲盛衰之递处情悠悠以纡结揽萱草以掩泪曾一欢而九咽　陆机遂志赋曰昔崔篆作诗以眀道述志而冯衍又作显志赋班固作幽通赋皆相依仿焉张衡思元蔡邕元表张叔哀系此前世之可得言者也崔氏而有情显志壮而泛滥哀系俗而时靡元表雅而微素思元精练而和惠欲丽前人而优防清典漏幽通矣班生彬彬切而不绞哀而不怨矣崔蔡冲虚温敏雅之属也衍抑扬顿挫怨之徒也岂亦穷达异事而声为情变乎余备托作者之末聊复用心焉武定鼎扵洛汭胡受罪扵汝坟繇鸣凤扵百祀啓敬仲乎方震茍天光之所照岂舜族其必陈厌禋祀扵故墟飨禴祭扵东邻祢八叶而相茂舞九韶乎降神系姜叟扵海曲表沧流以逺震仰前踪之緜邈岂孤人之能胄匪世禄之敢怀伤兹堂之不构理或睽而后合道有夷而弗顺傅栖岩而神交伊荷鼎以自进萧绸缪扵丰沛故攀龙而先跃陈倾覆扵楚魏亦陵霄以自濯伍被刑而伏劒魏和戎而拥乐彼殊涂而并致此同川而偏溺祸无景而易逢福有时而难学惟万物之运动虽纷纠而相袭随性以曲成故圎行而方立要信心而委命援前修以自程拟遗迹扵成轨运新曲扵故声任穷达以逝止亦进仕而退耕庶斯言之不渝抱耿介以成名　又怀土赋曰余去家渐乆怀土弥笃方思之殷何物不感曲街委巷罔不兴咏水泉草木咸足悲焉故述斯赋背故都之沃衍适新邑之邱墟遵黄川以葺宇被苍林而卜居悼孤生之已晏恨亲殁之何速排虚房而永念想遗尘其如玉眇緜邈而莫觏徒伫立其焉属感亡景扵存物惋隤年扵拱木悲顾盼而有余思俯仰而自足留兹情扵江介寄瘁貌扵海曲翫通川以悠想抚归涂而踯躅伊踯躅之徒勤惨归途之良难愍栖鸟扵南枝吊离禽扵别山念庭树以悟怀忆路草以解顔甘堇荼扵饴茈纬萧艾其如兰神何寝而不梦形何兴而不言　梁元帝览赋曰歳次防防月建司空变賔之吕扇广莫之风萧子褰帷九水作牧三宫乃盱衡而言曰唯天为大唯尧则之唯地为唯王国之粤我皇之握镜实乃神而乃圣陈六聮扵八则九职扵三令惟天纵于副后逾啓诵而为首既论儒而肃成复断狱扵长寿尔其湘水之东即我蒙魏正元而分邑吴太平而定中镇鳞山之崔嵬傍龙迹而穹窿将逰目扵五湖乃浩览扵姑苏临阊门之跨水耸重阙而开都观泉亭之涌波崖巍巍而峩峩张素盖而萦洲屿驰白马而赴江沲登舜桥而延首瞰禹井而淹留御史之牀犹在督防之门不脩详夫皇王爰处本无定所尧都平阳舜在冀方商王居亳成周卜洛故知黄旗紫盖域中为大天地之所合风云之所防爰八命而建旟诚非亲而勿居应鸣鞞扵龙角覆缇幕扵熊车经钓台而南迈过鄂渚而西浮变青门之三袭为黄尘之一丘临章华而留眄见旧楚之凄凉试极目乎千里何春心之可伤其渚宫也夹江带阡布濩井田通逵交迸髙门接连人腰水心之劒家给火耕之田尔乃树之榛栗椅桐梓漆三巴黄甘千户朱橘矧髙晏扵城隅驻五马而踟蹰乃有青琴碧玉绛树绿珠西河王豹东野緜驹兰釭夕燃合璧斜天照流风之廻雪映出水之初莲奉信珪而入朝驱骏驷而乗轺既总司扵戎旅亦兼饰扵丰貂幼坟籍以自娱迄方今而不渝云气芝英之简悬鍼倒防之书拟河献之留真希淳于之席珍临秋水之至乐登春台而自欣凿户牖而长望混木雁而兼陈嗟今来而古徃聊絶笔扵获麟　又言志赋曰天文既表人文可观知负扆之未易信握镜之云难差立极而补天验璧合而珠连有庖羲之八索称朱襄之五闻夏王之铸鼎重农皇之播田虽车轨之未同亶弥媿扵栋隆戮封豕扵海内斩长狄扵区中怀宿昔之璵璠并来逰扵菟园悲元瑜之已逝叹灵光之独存想延賔扵北阁因寘酒扵南轩闻莺鸣而怀友聼长笛其何言夙有尚扵清静叨再入扵鄢郢东窥文命之穴南望鸿崖之井遂抚运而登庸谬垂旒而卷领虽有愧扵前英每求衣扵未眀召司烜而照夜观执珪而满庭诚虽休以勿休实防酒之忘忧绝何杨之妙舞废緜驹之善讴彼知止与知足复何营而何欲柱何用扵黄金案宁劳扵青玉尔乃髙歩北园用荡嚻烦桂偃蹇而临栋石穹窿而架门对灌木之脩耸观激水之飞奔涧不风而自响天无云而昼昏闻賔鸿之夜飞想过沛而霑衣况登楼而作赋望淮海而思归　增简文帝悔赋曰黙黙不怡恍若有遗四壁无寓三阶寡趣月露澄晓风栁悲暮庭鹤双舞檐鸟独赴岸林宗之巾凭南郭之几元徳之眊聊萦子安之歗时起静思悔吝铺究前史吊古伤今惊忧叹圯成败之踪得失之理莫不关此令终由乎谋始弃夸言扵顿丘重前非扵蘧子迹夫履车之人岂止一途而已又曰已矣哉波澜动兮昧前期庸夫蔽兮多自欺不逺而复幸无嗤建功立徳有常基胸驰臆断多失之前言徃行为可师　北周庾信小园赋曰若夫一枝之上巢父得安巢之所一壶之中壶公有容身之地况乎管宁藜牀虽穿而可坐嵇康鍜灶既煗而堪眠岂必连闼洞房南阳樊重之第绿墀青西汉王根之宅余有数畆弊庐寂寞人外聊以拟伏腊聊以避风霜虽复晏婴近市不求朝夕之利潘岳面城且适闲居之乐况乃黄鹤戒露非有意扵轮轩爰居避风本无情扵钟鼓陆机则兄弟同居韩康则舅甥不别蜗角蚊睫又足相容者也尔乃窟室徘徊聊同凿坯桐间露落栁下风来琴号珠柱书名玉杯有棠梨而无馆足酸而非台犹得欹侧八九丈纵横数十歩榆栁三两行梨桃百余树拨蒙密兮见窓行欹斜兮得路蝉有翳兮不惊雉无罗兮何惧草树混淆枝格相交山为篑覆地有堂坳藏狸并窟乳鹊重巢连珠细菌长柄寒匏可以疗饥可以栖迟防防兮狭室穿漏兮茅茨檐直倚而妨防户平行而碍眉坐帐无鹤支牀有鸟多闲暇花随四时心则歴陵枯木髪则睢阳乱丝非夏日而可畏异秋天而可悲一寸二寸之鱼三竿两竿之竹云气防扵丛蓍金精养扵秋菊枣酸棃酢桃榹李薁落叶半牀狂花满屋名为野人之家是谓愚公之谷试偃息扵茂林廼乆羡扵抽簮虽有门而长闭实无水而恒沈三春负锄相识五月披裘见寻问葛洪之药性访京房之卜林草无忘忧之意花无长乐之心鸟何事而逐酒鱼何情而聼琴加以寒暑异令乖违徳性崔骃以不乐损年吴质以长愁养病镇宅神以薶石厌山精而照镜屡动庄舄之吟几行魏颗之命薄晚闲闺老幼相蓬头王霸之子椎髻梁鸿之妻燋麦两瓮寒菜一畦风骚骚而树急天惨惨而云低聚空仓而雀噪惊懒妇而蝉嘶昔草滥扵吹嘘籍文言之庆余门有通徳家承赐书或陪元武之观时参凤凰之墟观受厘扵宣室赋垂杨扵直庐遂乃山崩川竭冰碎瓦裂大盗潜移长离永灭摧直辔扵三危碎平途扵九折荆轲有寒水之悲蘓武有秋风之别关山则风月凄怆陇水则肝肠断絶言此地之寒鹤讶今年之雪百灵兮倐忽精华兮已晚不惜雁门之踦先念鸿陆之逺非淮海兮可变非金丹兮能转不曝骨扵龙门终低头扵马坂谅天造兮昧昧嗟生民兮浑浑　隋萧皇后述志赋曰知道徳之可尊眀善恶之由已屛嚻烦之俗虑乃伏膺扵经史综箴诫以训心观女图而作轨遵古贤之令范冀福禄之能绥时循躬而三省觉今是而昨非嗤黄老之损思信为善之何依慕周姬之遗风美虞妃之圣则仰先哲之髙才贵至人之休徳质菲薄而难踪心恬愉而去惑乃平生之耿介实礼义之所遵虽生质之不敏庻积行以成仁惧达人之益寡谓何求而自陈诚素志之难写同絶笔扵获麟　唐张说虚室赋曰眀月窓前古树檐边无北堂之尊酒绝南邻之管弦理渉虚趣心阶静缘厌百虑之劳止归一途之兀然嗟乎巧智首乱礼乐增矫名起异端利成贪兆役二见之交战驱五神而杂扰形何费而不衰性何烦而不夭每竭源而追末必志多而获少心源是幻法本皆空大哉黙识守此通　韩愈闵已赋曰余悲不及古之人兮伊时势而则然独闵闵其曷已兮凭文章以自宣昔颜氏之庶几兮在隠约而平寛固哲人之细事兮夫子乃嗟叹其贤恶饮食乎陋巷兮亦足以颐神而保年有至圣而为之依归兮又何不自得扵艰难曰余昏昏其无兮望夫人其已逺行舟楫而不识四方兮渉大水之漫漫勤祖先之所贻兮勉汲汲扵前修之言虽举足以蹈道兮哀与我者为谁众皆舎而已用兮忽自惑其是非下土茫茫其广大兮余壹不知其可怀就水草以休息兮恒未安而既危乆拳拳其何故兮亦天命之本宜惟否泰之相极兮咸一得而一违君子有失其所兮小人有得其时聊固守以静俟兮诚不及古之人其焉悲　刘知几思慎赋曰惟夫明达髙人贤良志士知满损而谦益騐弱生而强死无为福先无为祸始节其饮食谨其容止聚而能散为而不恃洁其心而秽其迹浊其表而易其里范闇室而整冠循覆车而易轨以道徳为介胄以忠贞为劒履爱髪肤而不伤保家室以不耻若乃询木防扵园吏访光尘扵柱史万石守愼以全荣二疏既满而辞仕袁不及扵憎爱栁忘情扵愠喜汉先主之立诫莫尚中庸衞大夫之所羞独为君子余虽不佞尝从事扵斯矣　无名氏韦赋曰惟器可象惟贤则之佩兰则殊扵楚客象环有慕扵宣尼信建物之表意实善人之所资故知欲不可纵俭以足用徳或可移中以成规识君子之容止见淑人之表仪周旋之中宁假扵宫征内外相制亦合乎埙篪大哉景行刚柔异性缓之扵韦用和急之扵表正既守道而恒佩因履端而不竞式彰茂徳分意表情礼节既备敬愼孔眀参衣冠而振序列簮绂以齐荣猗二子之垂诫与千古之名　郑俞性习相近逺赋曰酌人心之善败惟性习之所分习者物之迁以动为主性者生之质以静为君运情有同扵镕铸通志亦比夫耕耘或定心以纯一或逐境而纠纷故定心者若疏源而自得逐境者犹理丝而又棼且物之惑人无穷人之狥物无已近之则归扵正性逺之则灭扵天理虽直罔之多端谅御用而由已李徳裕知止赋曰况乎托北阜以为宅就东山而结庐仲乐得扵清旷陶岂叹扵将芜其逺眺也则伊水陆浑北绕皇居度双阙之苍翠若天汉之逶迂少室东映扵原隰鸣臯西对扵林闾其近翫也则槛泉流扵一壑嘉木盈扵万株迳被芳荪沚映芙蕖聼求友之鸣禽见自乐之鯈鱼徙奇树扵台岭隠翠叶而垂珠得怪石扵震泽耸青岑而韬瑜昔有罢侯种逃相灌蔬窃比君子亦能荷锄或引蔓扵长坂或导流扵清渠放情人世之外寄迹羲皇之初望夕景扵平林眺寒烟扵逺墟麏麚逺而腾倚鳬雁去而相呼酌盈尊以自慰赖鸣琴而不孤怀绮皓而披素卷想瀛洲而观画图何必尚遍逰扵名岳蠡长徃扵五湖嗟夫世扵知止之道若存若无李斯忘扵税驾惠子疲扵据梧尽生涯以自若何智力之有余庶光之未晚期终老以桑榆　白居易君子不器赋曰君子哉道本性知徳惟天纵抱乎不器之器成乎有用之用不器者通理而黄中有用者致逺而任重盖识包权变理蕴通眀业非学致器异琢成审其时有道舒而无道卷愼其徳舍之藏而用之行语其小能立诚以脩词论其大能救物以济时以之理心则一身独善以之从政则庶绩咸熙既居家而必达亦在而允厘彼子贡虽贤惟称瑚琏之器彦辅信美空标水镜之资是故非求备者又何足以知之岂如我顺乎通塞合乎语黙何用不臧何向不克施之乃伊吕事业蓄之乃庄老道徳虽应物而不滞终饬躬而有则若止水之在器因器圎方如良工之用材随材曲直原夫根淳精扵妙有宅元和扵虚受内道以惟新外济用而可乆鄙斗筲之奚算谅挈瓶之固守何器量之差殊在性情之能否岂不以神为元枢智为心符全其神则为而勿有虚其心则用当其无故动与神合静与道俱时或用之必开臧武之智道不行也则守子之愚至乎哉冥心在我无可而无不可应用不疲无为而无不为信大成而大受非小惠而小知顾庶曲从则轮辕适用若一隅偏执则凿枘难施是以易尚随时礼贵从宜展矣君子斯焉取斯　浩虚舟行不由径赋曰且遵道如砥持心若信无私以白首将抱直以穷年顔生附郭之田有时窥矣谢氏登山之屐无所用焉既而披蔓草之荒凉见逰人之逦迤方检身扵邪正宁繋怀扵逺迩杨朱悲道防事亦如斯阮籍哭途穷意殊若此当举直以错枉冀风行而草靡茍非贤智之为心孰能如是　元吴莱定命赋曰托松柏之幽荫兮招鹿麋而与俦俯环堵之湫隘兮犹采椽之雕锼驾柴车之朴素兮亦燿其华辀等羮藜乎粱肉兮齐衣敝扵貂裘穷匪通其不鄙兮贱无贵以何羞嗤子音之寡和兮誉汝器之无不周斯视聼之既惬兮曾不遇旷与娄麒麟出而野死兮鸣鸾凤之啾啾幸定分之有在兮肯他岐之徃谋　明薛瑄自修赋曰皇降予以众美兮实清明而粹全胡赋质之不犹兮乃蔽昧而强孱自有识而发愤兮窥前修之阃关诵古训之数数兮服至理之拳拳虽苦心而极力兮犹未从容乎矩歩忽内怛而自修兮吾知其故善既复而或失兮怠与敬其交骛心暂开而或蔽兮理与学其纷互此实进退之机兮肇千里扵跬歩苟决择之不勇兮将邪赢而正负盖必扵敬扵理而保持兮扵怠扵欲其屛去既经心以自明兮复诵言以自固庶成性之存存兮全上天之所赋　王廷相靖志赋曰余幼嘉此逺逰兮效羽仪扵阊阖既反志而静观兮虚无之靡汨嗅文籍之灵华兮心固结以如石揭大猷以振世兮阐鸿厐之未辟仰周孔之遗则兮希闻韶扵千载力迍邅而弗及兮徒蠡心而测海　又悼时赋曰岂贪生之常流兮迷异道而诬世诸有求而莫获兮反予聪而大观予茍不畔扵道榘兮行穷困而志完矧沈冥为真诠兮终解脱乎忧患要时命之可俟兮胡悒悒以长叹袁袠闵俗赋曰闵世俗之謡诼独修姱以练要惩遗烈以旌植饰鞿羁扵中道秉幼清扵初服固周容者之所诮昔姬旦之申繇列如石以矢辞披骚经以绎趣谓追曲其沦胥纷仪一而心结耿咏赞扵曹诗谅轨彠之弗渝又焉能逺夫毁咎戒甈坯之戾缓和唇吻而弗狃考圣哲之所藏宁孤抗以寡偶彼兰之昭质兮挺幽谷而弥芳览珪璋及筐筥岂改错其圎方苟哫訾以慆慢耻志墨其弗章保厥美而委顺庶旁烛扵无疆　又思归赋曰余既不能狥华以茍禄兮又焉能栖栖扵此孔接淅以违齐兮轲濡滞而出昼钦疏傅之炳几兮脱桎梏扵组绶梁歌噫以窜稽兮梅挂冠以遯吴仲乐志扵园薮兮张兴思扵莼鲈鸿冥冥扵寥廓超缴缯而逺徂非斯人其谁与归兮永逍遥扵江湖　李好文感志赋曰余非昧而至愚诚有征乎前哲闻耕获扵道徳兮内怀宝以自珍岂畎畞之足乐兮閴闇漠而无闻昔樊须之请稼兮廼获诮扵圣人挚冥冥其鸿飞兮犹释耒乎有莘溺耦沮之不反兮又奚足与为羣悲此志之未伸兮秉经徳之不回心飞而披离兮曷日夜而疚怀沈恺景初赋曰反白云之故庐兮寄崖谷以自怡神  

龙吻其渊兮恒日月其抒思衔六艺之珍驾兮逰道徳之平陆上何防之弗彰兮下何隠之弗烛绍斯文之末裔兮振浮靡之薄俗敢修辞以耀世兮将以穷天地之奥阈仰上古之羲皇兮复梦寐而索之惟此心之用昭兮旷异世而见知乃养恬以颐年兮窈连娟而委蛇物靡晦而弗昭兮度有常而不亏不出户而知天下兮何必渉逺而凄其　周沛遂初赋曰窃予生之不辰兮性闇昧以愦渎遵轨度以托处兮犹遑遑焉其竞逐嗟先民之既逝兮世贸贸而罔极彼籧篨之眇小兮纷盛丽以无斁稽尧舜之勲华咎防辅而稷契姱君臣之胥庆下及扵有商尹负鼎以丑夏虺矢诰以释汤君圣贤以六七作咸能覩乎徃古旦奭开周以八百犹继之以申甫繄叔季之云扰益脂韦而茸阘虽谊辟之代兴悯忠良之罔察肇皇祖之啓运兮涤腥尘而廓寰宇累八叶之重光兮俊乂登而礼乐起海内外之向风兮抱一艺而靡遗独余之敞罔兮曷偃蹇而无为讵予行之未修兮抑帝降之莫违彼华室以帡幪兮予搆泉石之敝庐服轩冕以赫奕兮有衣裳之在笥错珍羞以列鼎兮媿弹铗而无鱼既饱食以自适兮庸驰心扵外慕采西山之薇蕨兮又奚计夫旦暮　陈羽摅臆赋曰予幼好此奇服兮羗洁清以自修佩明月之宝珠兮披翠云之绮裘阊阖开而显通兮决云霓而上征叩天阍以自献兮皇既锡以荣名世方喜通而丑直兮竟凿枘其圎方宁摈逐以遐骛兮理召杜之遗疆既滋甘棠之百畞兮又树之以桃李世既莫吾知兮伤蛾睂其见嫉防羞忍诟蒲伏辕下兮甘株守以留滞亦既遭乎家难兮遂屛居乎垩室幸宝运之中天兮二八跄跄而在庭思一命以自效兮期不负乎平生夫岂无箕颍之心兮谌不忍其陆沈惟予悻直以自遂兮乃逢怒而招尤荃不鉴予之贞诚兮志不售而见仇羣贤骍骍以彚征兮予独胡为乎此行信前鱼之可泣兮抑积薪之见凌临广路而郁陶兮惟以思夫美人雄执防忽已疲兮更生十年而不迁予既不及古之人兮又何咎乎时贤命有所制兮时有所穷物极必反兮庶几追前修之逸驾乱曰穷冬飞雪逺帝京兮心旌摇曳指邺城兮层冰峨峨平沙千里兮瞻恋魏阙蹇不可已兮邅廻脩涂有怀曷吐兮白云在天逺隔吾土兮抑郁侘际心遥思兮离家去乡曷逾时兮摅诚作诵聊以自慰兮开春发歳忽乎时其暨兮  

原书汉司马迁报任安书曰仆亦尝厠下大夫之列陪奉外廷末议不以此时引纲维尽思虑今已亏形为埽除之隷在阘茸之中乃欲仰首伸睂论列是非不亦轻朝廷羞当世之士耶仆与李陵俱居门下素非相善也趋舎异路未尝衔杯酒接殷勤之余欢今举事一不当而全躯保妻子之臣随而媒蘖其短仆诚私心痛之且李陵提歩卒不满五千深践戎马之地矢尽道穷救兵不至士卒死伤如积然李陵一呼劳军士卒无不起张空弮冒白刃北向争死敌者愚以为李陵素与士大夫绝甘分少能得人之死力虽古名将不过也身虽防败功亦足暴扵天下矣适防召问即以此指推言陵之功欲以广主上之意塞睚眦之辞未能尽明明主不晓以为仆沮贰师而为李陵逰说遂下扵理拳拳之忠终不能自列交逰莫救视左右亲近不为一言身非木石独与法吏为伍深幽囹圄之中谁可告愬者此真少卿所亲见仆行事岂不然乎且夫臧获婢妾犹能引决况仆之不得已乎所以隠忍茍活幽扵粪土之中而不辞者鄙没世而文采不表扵后世也古者富贵而名磨灭不可胜记唯倜傥非常之人称焉盖西伯拘而演周易仲尼厄而作春秋屈原放逐乃赋离骚左丘失眀厥有国语孙子膑脚兵法修列不韦迁蜀世吕览韩非囚秦说难孤愤诗三百篇大抵贤圣发愤之所为作也仆窃不逊近自托扵无能之辞网罗天下放失旧闻略考其行事综其终始稽其成败兴坏之纪欲以究天人之际通古今之变成一家之言惜其不成是以就极刑而无愠色仆诚已着此书藏之名山传之其人通邑大都则仆偿前辱之责虽万被戮岂有悔哉然此可为智者道难为俗人言也　杨恽报孙防宗书曰恽家方隆盛时乗朱轮者十人位在列卿爵为通侯总领从官与闻政事曾不能以此时有所建明以宣徳化已负窃位素餐之责久矣懐禄贪势不能自退遂遭变故横被口语身幽北阙妻子满狱当此之时自以夷灭不足以塞责岂意得全首领复奉先人之邱墓乎伏惟圣主之恩不可胜量君子逰道乐以忘忧小人全躯恱以忘罪窃自思念过已大矣行已亏矣长为农夫以没世矣是故身率妻子戮力耕桑灌园治产以给公上不意当复用此为讥议也田家作苦岁时伏腊烹羊炮羔斗酒自劳家本秦也能为秦声妇赵女也雅善鼓瑟奴婢歌者数人酒后耳热仰天抚缶而呼呜呜其诗曰田彼南山芜秽不治种一顷豆落而为萁人生行乐耳须富贵何时是日也拂衣而喜奋袖低昻顿足起舞诚淫荒无度不知其不可也恽幸有余禄方籴贱贩贵逐什一之利下流之人众毁所归不寒而栗虽雅知恽者犹随风而靡尚何称誉之有道不同不相为谋今子尚安得以卿大夫之制而责仆哉　魏文帝与吴质书曰季重无恙涂路虽局官守有限愿言之怀良不可任足下所治僻左书问致简益用増劳每念昔日南皮之逰诚不可忘既妙思六经逍遥百氏弹琴间设终以博弈髙谈娱心哀筝顺耳驰骋北旅食南馆浮甘扵清泉沈朱李扵寒水白日既匿继以朗月同乗共载以逰后园舆轮徐动参从无声清风夜起悲笳微吟乐徃哀来怆然伤懐余顾而言斯乐难常足下之徒咸以为然今果分别各在一方元瑜长逝化为异物每一念至何时可言方今蕤宾纪时景风扇物天气和暖众果具繁时驾而遨逰北遵河曲从者鸣笳以啓路文学托乗扵后车节同时异物是人非我劳如何　又曰昔日逰处行则连舆立则接席何曾须臾相失每至觞酌流行丝竹并奏酒酣耳热仰而赋诗当此之时忽然不自知乐也何图数年之间零落略尽言之伤心顷撰其遗文都为一集观其姓名已为鬼录追思昔逰犹在心目而此诸子化为粪壤可复道哉歴览诸子之文对之泪既痛逝者行自念也年行已长大所怀万端时有所虑至乃通夕不瞑志意何时复徃昔邪已成老翁但未白头尔　曹植与吴质书曰前日虽因常调得为宻坐虽宴饮弥日其扵别逺防稀不尽其劳积也若夫觞酌凌波扵前笳箫发音扵后足下鹰其体凤观虎视谓萧曹不足俦衞霍不足侔也左顾右眄谓若无人岂非君子之壮志哉过屠门而大嚼虽不得肉贵且快意当斯之时愿举太山以为肉倾东海以为酒伐云梦之竹以为笛斩泗滨之梓以为筝食若填巨壑饮若灌漏巵其乐固难量岂非大丈夫之乐哉然日不我与曜灵急节面有逸景之速别有参商之濶思抑六龙之首顿羲和之辔折若木之华闭蒙汜之谷天路髙邈良无由缘　吴质答太子书曰奉读手命追亡虑存恩哀之隆形扵文墨日月冉冉歳不我与昔侍左右厠坐众贤出有微行之逰入有管之欢置酒乐饮赋诗称寿自谓可终始相保并骋材力效节眀主何意数年之间死丧略尽臣独何徳以堪乆长徐陈刘应才学所着诚如来命惜其不遂可谓痛切凡此数子扵雍容侍从实其人也若乃边境有虞羣下鼎沸军书辏至羽檄交驰扵彼诸贤非其任矣徃者孝武之世文章为盛若东方朔枚臯之徒不能持论即阮陈之流也其惟严助寿王与闻政事然皆不愼其身善谋扵国卒以败亡臣窃耻之至扵司马长卿称疾避事以着撰为务则徐生庶几焉而今各逝已为异物　又答曹植书曰信到奉所惠贶发函仲纸是何文彩之巨丽而慰喻之绸缪乎夫登东岳者然后知众山之迤逦也奉至尊者然后知百里之卑微也身贱犬马徳轻鸿毛至乃歴元阙排金门升玉堂伏櫺槛扵前殿临曲池而行觞既威仪亏替言辞漏渫虽恃平原养士之懿愧无毛遂燿頴之才深蒙薛公折节之礼而无冯谖三窟之效屡获信陵虚左之徳又无侯生可述之美凡此数者乃质之所以愤积扵怀眷而悁邑者也若追前宴谓之未究欲倾海为酒并山为肴伐竹云梦斩梓泗滨然后极雅意尽欢情信公子之壮观非鄙人之所庶几也若质之志实在所天思投印释黻朝夕侍坐钻仲父之遗训览老氏之要言对清酤而不酌抑嘉肴而不享使西施出帷嫫母侍侧斯盛徳之所蹈眀哲之所保也若乃近者之观实荡鄙心秦筝发徽二八迭奏埙箫激扵华屋灵鼓动扵坐左耳嘈嘈而无闻情踊跃扵鞍马谓可北慑肃愼使贡其楛矢南震百越使献其白雉又况权备夫何足视乎还治讽采所着观省英玮实赋颂之宗作者之师表也　晋羊祜与从弟书吾以布衣忝荷重任每以尸素为愧大命既隆惟江南未夷此人臣之责是以不量所能毕力吴防当慿朝廷之威赖士大夫之谋以余克之举除万世之患年已朽老既定事当有角巾东路还归乡里扵坟墓侧为容棺之墟假日视息思与后生味道此吾之至愿也以凡才而居重位何能不惧盈满受责邪疏广吾师也圣主眀恕当不夺微志尔　刘琨荅卢谌书曰省书及诗僃辛酸之苦言畅经通之逺防执玩反覆不能释手慨然以悲欢然以喜昔在少壮未当检括逺咏老庄之齐物近嘉阮生之放旷怪薄何由而生哀乐何由而至自顷诪张困扵逆乱国破家亡亲友凋残块然独处愧愤云集负杖行吟则百忧俱至时复相与举觞对膝破涕为笑推终身之积惨求数刻之蹔欢譬由疾疹弥年而欲以一丸销之尔夫才生扵世而世实须才和氏之璧焉得独曜扵郢握夜光之珠无縁得玩扵随掌天下之宝固当与天下共之但离索之日不能不以怅恨尔　习凿齿与桓泌以才气相推凿齿罢荣阳郡归与桓书曰吾以五月三日来达襄阳触目悲感略无欢情西望隆中想卧龙之吟东眺白沙思凤雏之声北临樊墟存邓老之髙南眷城邑懐羊公之风纵目檀溪念崔徐之友肆睇鱼梁追二徳之逺未尝不徘徊移日抚乗踌躇若乃魏武之所置酒孙坚之所陨毙裵杜之故居繁王之旧宅遗事犹存星列满目常流碌碌凡士焉足感其方寸哉夫芬芳起扵椒兰清响生乎琳琅命世而作佐者必垂可大之余风髙尚而迈徳者必有眀盛之遗事若向八君子者千载犹使想其为人况相去之不逺乎彼一时此一时焉知今日之才不如畴辰百年之后吾与足下不并为景行乎　齐谢朏与王俭书曰夫所贵天下之士者何其上则閟景山壑凌气风霞次则投缗舎筑郁为上佐次则服秦楚而辞其功振燕魏而逃其赏凡此数辈皆英懿之士也自兹以降参差万绪或迹着明晦或才兼黙语若桓谭之褰俗冯衍之忤时北海之凝峭中散之峻绝率以方寸之情丧不訾之徳盖无取焉若相如之爱奇任节伟长之淹粹逺乐广融通裵楷夷淡彼四贤者并纯神絶景狥物伤意其慕之而未可以言但心之所暗咫尺千里志之所符沧洲暧然揣而论之实山河之不肖者也　梁简文帝荅徐摛书曰山涛有云东宫养徳而已但今与古殊时有监抚之务竟不能黜邪进善少助国章献可替不仰裨圣政以此慙遑无忘夕惕驱驰五岭在戎十年险阻艰难僃更之矣观夫全躯具正刀笔小吏未尝识山川之形势介胄之勤劳细民之疾苦风俗之嗜好髙阁之间可束髙门之地徒重玉馔罗前黄金在握哫訾栗斯容与自憙亦复言轩羲以来一人而已使人见此良足长叹　王僧孺与何炯书曰昔李叟入秦梁生适越犹怀恨怅且或吟謡况岐路之日将离严网辞无可怜罪有不测所以握手恋恋离别珍重弟爱同郭李淫淫承睫吾犹抗手分背羞学妇人顾实不肖文质无所抵盖困在衣食廹扵饥寒非有奇才绝略髙谈吐一言可以匡俗振民动一议可以固兴国全璧归赵飞矢投燕偃息藩魏甘卧安郢脑日逐髓月支握十万而横行提五千而深入将能执珪裂壤功勒景钟锦绣为衣朱丹被毂斯盖大丈夫之志非吾曹之所能及除旧布新清晷方旦抱乐衔图讼讴有主一旦陪武帐仰文防僃聃佚之柱下充严朱之席上入班九棘出专千里未有蹑景追风奔骤之若此者也盖基薄墙髙涂遥力踬司隷懔懔思得应譬悬厨之兽如离缴之鸟将充庖鼎以饵鹰鹯虽事异钻皮文非次骨犹复因兹舌杪成此笔端上可以投升北方次可以论输左校幸圣王留善贷之徳纾好生之施解网祝禽下车泣罪所谓还魄斗极追风奉髙盖士无贤不肖在朝见嫉女无美恶入宫见妬外无奔走之友内乏彊近之亲是以媾市之徒随相媒蘖一朝捐弃以快怨者之心吁可悲矣盖先贵后贱古富今贫李流所以发此哀音雍门所以和其悲曲又廹以严秋杀气万物多悲长夜展转百忧俱至况复露铺草色风摇树影寒虫夕叫含轻重而同悲秋叶晩伤杂黄紫而俱坠悲夫岂复得与二三士友抗首接膝履足差肩摛绮縠之清文谈希夷之至道唯吴慿之遇夏馥范式之值孔嵩愍其留质怜此行乞尔　又荅江琰书曰猥惠嘉音用蠲疾首发函伸纸朗若披云等嶰谷之清音比洞庭之髙曲辞则美矣而拟其非伦譬享海鸟以醇醪嘉膳栖林以崇楹曾拱茍非其实立有惊怖况复以一离诉弃宾实漼然岂复能使一笥可轻八厨斯引且登清汉乍弃黄污望影析支争涂再楫其或蹲林卧石籍卉班荆不过田畯野老渔父樵客酌醴焚枯呜呜相劳羮藜含糗果然满腹宁有幡旗贵客车马大賔献书尽先贤之徳作颂整前皇之美岂不俯拾青紫坐享大夫况复咏髙梧而赋脩竹背清淮而逰长苑留东阁以从容登石室而髙视岂与夫身没名陨同年而共毁誉哉增北周萧大圜言志书曰拂衣褰裳无吞舟之漏网挂冠悬节虑吾志之未从倘获展禽之免有美慈眀之进如蒙北叟之放实胜济南之征其故何哉夫闾阎有优防之美朝廷多簮佩之累盖由来乆矣留侯追踪扵松子陶朱成术扵辛文良有以焉况乎智不逸羣言不髙物而欲辛苦一生何其僻也岂如知足知止萧然无累北山之北弃绝人间南山之南超逾世网面修原而带流水倚郊甸而枕平臯筑蜗舎扵丛林搆环堵扵幽薄近瞻烟雾逺睇风云借纤草以荫长松结幽兰而援芳桂仰翔禽扵百仞俯泳鳞扵千寻果园在后开窓以临花草蔬圃居前坐檐而防灌甽二顷以供饘粥十亩以给丝麻侍儿五三可充絍织家僮数四足代耕耘沽酪牧羊协潘生之志畜鸡种黍应庄叟之言获菽寻范氏之书露葵征尹君之录烹羔豚而介春酒迎伏腊而岁时披良书探至頥歌纂纂唱乌鸟可以虞神可以散虑有朋自逺防古今田畯相过剧谈稼穑斯亦足矣乐不可施永保性命何畏忧责岂若蹙足入绊申脰就羁逰帝王之门趋宰衡之势不知飘尘之少选宁觉年祀之斯须万物营营靡存其意天道昧昧安可问哉嗟乎生若浮云朝露宁俟长绳系景实不愿之执烛夜逰惊其迅迈百年几何擎跽曲拳四时如流俛睂蹑足出处无成语黙奚当非直丘眀所耻抑亦仲尼耻之　唐韩愈上郑相公书曰愈为相公官属五年辱知辱爱伏念曾无丝毫事为报荅效日夜思虑以为事大君子当以道不宜茍且求容恱故扵事未尝敢疑或宜行则行宜止则止受容受察不复进谢自以为如此真得事大君子之道　王绩荅冯子华处士书曰知吾纵恣散诞不闲拜揖糠粃礼义锱铢功名亦以俗外相待不拘以家务至扵乡族庆吊闺门婚冠寂然不与者已五六歳矣亲党之际皆以山麋野鹿相畜性嗜琴酒得尽所怀幸甚幸甚近复都卢弃家独坐河渚结搆茅屋并厨廏总十余间奴婢数人足以应役用天之道分地之利耕耘藨蓘黍秫而已春秋岁时以酒相续兼多养鳬雁广牧鸡豚黄精白术枸杞薯蓣朝夕采掇以供服饵床头素书数帙庄老及易而已过此已徃罕尝或披忽忆弟兄则渡河归家维舟岸侧兴尽便返每遇天地晴朗则扵舟中咏大谢乱流趋孤屿之诗眇然尽陂泽山林之思觉瀛洲方丈森然在目前或时与舟人渔子方潭并钓俯仰极乐戴星而归歌咏以防意为巧不必与夫悠悠闲人相唱和也孤住河渚傍无四隣闻犬声望烟火便知息身之有地也　又荅刺史杜松之书曰博士陈龛至奉处分借家礼并帙封送至请领也又承欲相招讲礼闻命惊笑不能已已岂明公前眷或徒与下走相知不熟也下走意疎体放抑有由焉兼弃俗遗名为日乆矣渊眀对酒非复礼义能拘叔夜携琴惟以烟霞自怡登山临水邈矣忘归谈虚语元忽焉终夜僻居南渚时来北山兄弟以俗外相期乡闾以狂生见待歌去来之作不觉情亲咏招之诗惟忧情尽帷天席地友月朋风新年则柏叶为尊仲秋则菊花盈把罗含宅内自有幽兰数丛孙绰庭前空对长松一树髙吟朗啸挈榼携壶直与同志者为羣不知老之将至欲令复整理簮履修束精神揖让君之门低昻刺史之坐逺谈糟粕近弃醇醪必不能矣亦将恐刍狗贻梦栎社见嘲去矣君侯无落吾事王君白　眀王廷陈寄余子书曰为疎为懒不敢为狂为拙为愚不敢为恶髙竹林之贤而丑其放怀三闾之忠而过其沈智鸱夷之逝而汚其富唐寅与文征仲书曰亦将櫽括旧闻总统百事叙述十经翺翔蕴奥以成一家之言传之好事托之髙山没身而后有甘鲍鱼之腥而忘其自者传诵其言探察其心必将为之抚缶命酒击节而歌呜呜也　徐祯卿荅献吉书曰退处原野抱杖行歌沐耳清渠之滨晞髪茂阴之下而枕以六经潄以羣籍抚景则悠然赋诗临流则引觞独酌斯亦达士之所希生人之极欢也  

增志梁刘峻山栖志曰夫鸟居山上曾巢木末鱼潜川下窟穴沙泥岂好异哉盖性然也故有忽白璧而乐垂纶负玉鼎而要卿相行藏纷纠显晦踳駮无异火炎水流圎动方息斯则庙堂之与江海蓬户之与金阖并然其所然恱其所恱予每思濯清濑息椒邱寤寐永懐其来尚矣所居东阳郡金华山山川秀丽膏泽坱郁若其羣峯叠起接汉连霞乔林布濩春青冬绿廻溪映流则千仞洞底肤寸云合必千里两散所住三面山皆周绕有象郛郭南则平野萧条极目通望东西带二涧则有时飞流泉澜清澍滴沥生响白波跳沫汹涌成音枫楮椅枥之树柏梓桂樟之木分形异色千族万种结朱实苞绿里摇白蔕抽紫茎橚矗莽防稍风鸣籁垂柯檐户布叶房栊中谷涧滨华葩攒列至扵青春受谢萍生泉动则都梁含馥怀香送芬长乐负霜宜男露芙蕖红华照水臯苏缥叶从风凭轩永眺蠲忧忘疾岁始年季农隟时闲浊醪初济缥清新则有田家野老提壶共至班荆林下陈尊置爵酒酣耳热屡舞灌呶盛论箱庾髙谈谷稼不求扵世不迕万物莫辨荣辱匪知毁誉浩荡天地之间心无惕之警　宋罗大经山居志曰唐子西云山静似太古日长如小年予家深山之中当春夏之交苍藓盈堦落花满径门无剥啄松影参差禽声上下午睡初足旋汲山泉拾松枝煮苦茗啜之随意读周易国风左氏传离骚太史公书及陶杜诗韩苏文数篇从容歩山径抚松竹与麛犊共偃息扵长林丰草间坐弄流泉潄齿濯足既归竹窓下则山妻稚子作笋蕨供麦饭欢然一饱弄笔窓间随大小作数十字展所藏法帖墨迹画卷纵观之兴到则吟小诗或草玉露一两叚再烹苦茗一杯出歩溪邂逅园翁溪友问桑麻说秔稻量晴较雨探节数时相与剧谈一晌归而倚杖柴门之下则夕阳在山紫绿万状变幻顷刻恍可人目牛背笛声两两归来而月映前溪矣味子西此句可谓絶妙人能真知此妙则东坡所谓无事此静坐一日似两日若活七十年便是百四十所得不已多乎  

增表魏曹植求自试表曰骐骥长鸣伯乐照其能卢狗悲号韩国知其才是以效之齐楚之路以逞千里之任试之狡兔之捷以验搏噬之用  

## 御定渊鉴类函卷三百六

人部六十五【`行旅　逆旅`】  

行旅一  

原尔雅曰征迈行也　易曰天行徤　又曰牝马地类行地无疆　又曰利有攸往　又曰旅人先笑后号咷毛诗曰我行其野芃芃其麦　又曰惠而好我携手  

同行　又曰行道迟迟中心有违　礼记曰行则有随立则有序行而无随则乱于涂　増周礼地官遗人凡国野之道十里有庐庐有饮食三十里有宿宿有路室路室有委五十里有市市有候馆候馆有积　原左传曰凡公行告于宗庙反则饮至舎爵策勲焉礼也　又曰君行师从卿行旅从　又曰不有居者谁守社稷不有行者谁扞牧圉　又曰先王卜征五年嵗习其祥祥习则行　又曰行李之往来共其资粮屝屦其可也増孟子曰关讥而不征则天下之旅皆恱而愿出于其  

路矣　又曰行旅皆欲出于王之涂　原庄子曰适百里者宿舂粮适千里者三月聚粮  

行旅二  

原庄子曰黄帝将见大隗于具茨之山方眀为驭昌防参乘于襄城之野七圣皆迷适遇牧马童子问涂焉又曰黄帝游乎赤水之池登于昆仑之丘　史记曰禹乘四载随山刋木山行乘檋泥行乘橇陆行乘车水行乘舟　毛诗序周大夫行役过故宗庙宫室尽为禾黍彷徨而不忍去曰行迈靡靡中心揺揺　又曰周公东征三年而归曰我徂东山慆慆不归我来自东零雨其蒙　左传曰昔周穆王欲肆其心周行天下将皆必有车辙马迹焉　穆天子传曰天子北征絶漳水西征宾于王母天子觞西王母瑶池之上　増韩非子曰管仲从威公至孤竹春往冬返迷失道管仲曰老马之智可用也乃放老马而随之遂得道　庄子曰士成绮见老子百舎重趼而不敢息　原史记曰老子居周久之见周之衰乃遂去关关令尹喜曰子将隐矣喜与老子俱之流沙之西　家语曰齐人归女乐鲁君观之三日不朝孔子遂行　増后汉书曰李固步行寻师不逺千里原又曰秦始皇至云梦望祀虞舜于九疑浮江下观  

丹阳至钱塘临浙江上防稽祭大禹望于南海北至琅邪　汉书曰武帝行幸雍遂北出萧关歴独鹿鸣泽自代而还　又曰行幸至甘泉宫宾礼外国客又行幸东海获赤鴈　又曰武帝南巡至盛唐祀虞帝于九疑登天柱山自浔阳浮江斩蛟江中遂北至琅邪傍海而还所过礼祠名山大川　増又曰武帝使郑庄视决河自请治行五日上曰吾闻郑庄行千里不赍粮请治行者何也　原又曰张骞为郎应募使月支匈奴留之十余年骞持节不失西走大宛抵康居传至大月支从月支至大夏穷河源广地万里九译至殊俗威徳徧于四海増晋书曰阮籍率意独驾不由径路车迹所穷辄恸  

哭而返　前秦录曰苻坚灭燕赵之后自长安至诸州皆夹路树槐栁二十里一亭四十里一旅行者取给于涂工商资贩于道　北史曰韦孝寛为雍州刺史先是路侧一里置土堠经雨颓坏每烦脩之自孝寛临州乃敕部内当堠处植槐木代之既免脩复行旅又得庇荫周文后见怪问知之曰岂得一州独尔当天下同之于是令诸州道路一里植一木十里植二木百里植五木焉　唐书曰魏徴劝帝行仁义至是天下大治行旅不赍粮取给于道　一统志曰宋邹浩号道乡谪衡州经长沙守温益下逐客令旅店不敢容风雨夜渡湘江山僧列炬迎之张栻为浩筑台朱熹刻石曰道乡　眀刘氏鸿书曰宋绍兴辛酉周煇随侍之鄱阳至南康澜左蠡失舟老防仅以身免小泊沙际俟易舟信步至山椒一寺轩名重湖梁间一木牌老僧指示是乃苏内翰留题登榻观之即八月渡重湖诗也僧曰以所处深险人迹不到故留至今　宋史曰贾似道谪髙州团练使循州安置籍其家福王与芮素恨似道募有能杀似道者送之贬所有县尉郑虎臣欣然请行虎臣每名斥似道辍轿盖暴行秋日中舁轿夫唱杭州歌谑之似道至古寺中壁有吴潜南行所题字虎臣呼似道曰吴丞相何以至此似道慙不能对八月至漳州木棉庵虎臣屡讽之自杀似道曰太皇许我不死虎臣曰吾为天下杀似道虽死何憾拉杀之　元史曰宪宗征大理国自六盘山经临洮下西番诸城抵雪山径盘屈舍骑徒歩郑鼎负宪宗以行至金沙河波涛汹涌帝临水旁危石立马观之鼎諌曰此非圣躬所宜亲扶下马帝嘉之　鸿书曰太祖在御多好微行以察人情之向背尝以夜出暂止逆旅枕石眠草借上中夜有人语曰吾视乾象当在民舍中头枕石脚踹借而卧室中人笑曰君得无误耶上闻而异之即以手足易位而寝俄其人亦至庭中曰君果误矣此人头枕藉脚踹石耳上听之不汗流浃于背即夕还宫购求两人不可得是后微行稍稀矣弇州史料曰丘文庄公濬夫人自南海浮江而上过  

鄱阳湖夜梦逹官诃拥入舟曰吾乃翰林编脩戚澜也昔与丘先生同官义不容絶特报耳三日后有风涛之险只帆片橹无存可亟迁于岸夫人惊觉如其言移止寺中未防江中果有风涛众舟尽溺至京夫人白其事于文庄公公以闻于朝遣官谕祭文庄又为文祭之  

行旅三  

原徂矣　何之【`诗驾言徂矣　李陵诗游子暮何之`】　跋涉　劬劳【`诗大夫跋涉我心则忧草行曰跋水行曰涉　又之子于征劬劳于野`】　駪駪　萧萧【`诗駪駪征夫又萧萧马鸣`】　増担簦　随牒【`战国虞卿蹑屩担簦以说赵王　汉匡衡曰但以无阶朝廷故随牒在逺方`】　萍浮　梗泛【`东汉郑康成萍浮南北后因黄巾为害复归乡邦　唐诗恓惶劳梗泛凄断倦飘`】　原犯霜露　适莽苍【`跋涉山川蒙犯霜露以逞君心　庄子曰适莽苍者三餐而返腹犹果然莽苍近郊貌果然饱也`】　不知期　必有方【`诗君子于役不知其期曷至哉　论语父母在不逺游游必有方`】　不赍粮　有行色【`上郑庄事详行旅二　古诗车马有行色`】　悲故乡　穷日力【`古诗日暮途且逺游子悲故乡孟子穷日之力而后宿`】　行人彭彭　征夫捷捷【`诗汶水汤汤行人彭彭注彭彭`】  

【`多也　又四牡业业征夫捷捷`】　焚次丧仆　懐安败名【`易旅焚其次丧其僮仆左传懐与安实败名`】　鸿旅于淄　妇叹于室【`鸿旅于淄归不后　下东山诗`】式微之咏　髙蹈之歌【`诗式微式微胡不归微君之故胡为乎中露　齐人歌曰鲁人之皐数年不觉使我髙蹈髙蹈谓逺行也`】　忽如逺客　増各在天涯【`古诗人生天地间忽如逺行客又各在天一涯`】　原子橐于囊　不日不月　月捷之劳　秋之转【`诗岂敢定居一月三捷古者观转为车`】　増匹马孤舟　残茶冷酒【`郑谷倦客诗十年五年岐路中千里万里西复东匹马愁冲晩邨雪孤舟闷阻春江风　李白诗朝游九城陌肥马香车欺杀客暮宿五侯门残茶冷酒愁杀人`】　敝裘羸马　店月桥霜【`唐张籍行路难湘东行人长叹息十年离家归未得敝裘羸马苦难行僮仆尽饥少筋力君不见牀头黄金尽壮士无顔色龙蟠泥中未有云不能生彼升天翼　温庭筠商山早行诗晨起动征铎客行悲故乡鸡声茅店月人迹版桥霜槲叶落山路枳花眀驿墙因思杜陵梦鳬雁满廻塘`】　餽金为赆　贷钱为资【`孟子曰当在宋也予将有逺行行者必以赆辞曰餽赆　战国苏秦之燕贷百钱为资及得富贵以百金偿之徧报诸所尝见徳者`】　沐雨栉风　飞云滞月【`文选栉风沐雨多在道路　李白诗心飞秦塞云影滞楚关月`】　倾盖而语　班荆与言【`家语孔子之剡遭程子于途倾盖而语终日甚相亲顾谓子路曰取束帛以赠先生　左传楚伍举与声子善伍举奔郑声子遇之于郑郊班荆相与食而言复故`】　挟书万里　仗劒三年【`杨载诗挟书万里朝明主仗劒三年别故乡`】  

行旅四  

原辞邦　去里　道长【`吴王谓季孙曰国君道长大夫不出门何谓也注谓长于道路`】道敝　増脂牵【`诗载脂载牵还车言迈`】　办装【`龚胜传曰赐禄秩以办装`】  

夙驾【`诗星言夙驾`】　周行【`楚辞征夫劳于周行`】　跋履【`左传跋履山川逾越险阻`】蜷局【`楚辞仆夫悲子懐兮马蜷局而不行`】　行色【`庄子曰今者阙然数日不见车马有行色`】行程【`杨诚斋诗到家失却行程歴只检西归小集诗`】　茧足【`刘禹锡曰茧足千里`】　囘头【`诚斋诗知道望乡看不见也须一步一囘头`】　上下　人南北【`孔平仲诗波间交语上下马头一别人南北`】　﨑岖峡　熨帖波【`诚斋诗行尽﨑岖峡初逄熨帖波`】支离飘泊【`杜甫诗支离东北风尘际飘泊西南天地间`】　投邨问店【`陈陶诗投邨碍野水问店隔荒山`】　原不遑起处　靡所底戾　四方之志万里之游　每懐靡及　匪居则寜　朝冒雾露　昼披尘埃　登山临水【`楚辞曰悲哉秋之为气也憀栗兮若在逺行登山临水送将归`】増膏车秣马【`韩文膏吾车兮秣吾马`】　羇旅之臣【`左传羇旅之臣幸若获宥`】羇旅之情【`西征赋逺行有羇旅之情`】　径泥林雾【`刘子翚诗径泥黄染屦林雾白侵衣`】桥穿石滑【`范成大诗魂惊版桥穿足侧石子滑`】　趁乌下滩【`诚斋诗岸巾独立东`】  

【`风里眼趁乌雏下急滩`】　飞絮送行【`又诗柳絮绊船知不住却教飞絮送侬行`】　车殆马烦【`洛神赋曰日既西倾车殆马烦`】　蒙霜沐雨【`淮南王传蒙霜露沐风雨`】　草草劳人　緜緜逺道【`张耒诗草草劳人常少睡緜緜逺道苦无情`】　古古今今路　朝朝暮暮行【`唐庚诗`】　原口倦乎叱咤　手苦乎辔棰　夏为大暑暴炙　冬为寒风偃薄　増行色秋将晩　交情老更新【`杜甫诗`】　客舎盈尊酒　江行满箧诗【`韦应物诗`】　稍听邻船语　初分异土言【`梅尧臣诗`】　我行日亦行　日归我未归【`杨万里诗`】  

行旅五  

原诗古诗曰驱车逺行役悠悠涉长道四顾何茫茫东风揺百草所遇无故物焉得不速老　増又曰稾砧今何在山上复安山何时大刀头破镜飞上天　原魏文帝诗曰漫漫秋夜长烈烈北风凉展转不能寐披衣起彷徨俯视清水波仰看眀月光郁郁多愁思緜緜思故乡愿飞安得翼欲济河无梁　又于明津作诗曰遥遥山上亭皎皎云间星逺望使心懐游子恋所生驱车出北门遥望河阳城　曹植杂诗曰悠悠逺行客去家千余里出亦无所之入亦无所止浮云翳日光悲风动地起　又曰游鱼潜緑水翔鸾薄天飞始出严霜结今来白露晞　阮瑀诗曰临川多悲风秋日苦清凉客子易为戚感此用哀伤揽衣起踯躅上观心与房三星守故次眀月未收光鸡鸣当何时朝晨尚未央还坐长叹息忧忧安可忘　又曰我行自凛秋季冬乃来归置酒髙堂上友朋集光辉念当复离别涉路险且夷思虑益惆怅泪下霑裳衣　晋张协诗曰述职投边城羁束戎旅间下车如昨日望舒三五圆流波恋旧浦行云思故山晋陆机赴洛诗曰总辔登长路呜咽辞密亲借问子  

为何世网婴吾身永叹遵北渚遗思结南津　又曰逺游越山川山川修且广振策陟崇丘按辔遵平莽夕息抱景寐朝徂衔思往　又尸乡亭诗曰东游观巩洛逍遥丘墓间秋草蔓长柯寒木入云烟发轸有夙晏息驾无愚贤　湛方生还都帆诗曰髙岳万丈峻长湖千里清白沙穷年洁林松冬夏青水无暂停流木有千年贞寤言赋新诗忽忘羁客情　成公绥诗曰洋洋熊耳流巍巍伊阙山髙冈碣崔嵬双阜夹长川素石何磷磷水禽何翩翩逺涉许颍路顾思邈緜緜郁陶懐所亲引领情缅然　陶潜赴假还江陵夜行涂口作诗曰闲居三十载遂与尘事防诗书敦宿好园林无俗情扣枻新秋月临流别友生凉风起将夕夜景湛虚眀　宋谢灵运七里瀬诗曰孤客伤逝湍徒旅苦奔峭石浅水潺湲日落山照曜　又初往新安桐庐口诗曰感节良已深懐古亦云思不有千里櫂孰伸百代意既及泠风善又即秋水驶江山共开旷云日相照媚景夕羣物清对玩咸可喜　又夜发石关亭诗曰随山逾千里浮谿将十夕鸟归息舟楫星防命行役亭亭晓月映泠泠朝露滴鲍昭从临海王西鎭发新亭诗曰客行有苦乐但问客何行攀龙不待翼附骥絶尘冥梁珪分楚牧羽鹢指全荆狐兔懐窟志犬马恋主情　又登黄鹄圻诗曰适郢无东辕过夏有西浮三崖隠丹隥九派引苍流泪竹感湘别荆珠懐汉游　齐孔稚圭旦发青林诗曰孤征越清江游子悲路长二旬倏已满三千未央草杂今古色岩留冬夏霜寄懐山中旧举酒莫相忘　刘瑱上湘度琵琶矶诗曰兹山挺异萼孤起秀云中陂池激楚浪纷糺絶宛风烟晦如昼寒水清若空颉颃鸥舞白流乱叶飞红　梁元帝经巴陵行部伍诗曰涉江望行旅金钲间防斿水际含天色虹光入浪浮栁条恒拂岸花气尽熏舟丛林多故社单戍有危楼　范云述行诗曰振策出燕代驱车背朔并翩翩朱盖转萧萧良马鸣江洪诗曰日没风光静逺山深无云潮落晩洲出浪罢沙成文挟琴上髙岸望月弹明君去家未千里断絶怨离羣　吴均酬鲍畿诗曰振櫂出江湄依依望九疑欲谒苍梧帝过问沅湘姬折荷缝作盖落羽纺成丝吾行别有意不为君道之　又忆费昶诗曰皎皎日将上猎猎起微风山没清波内帆在浮云中直趋珠星北斜开碧海东故人若思我当念离根　又使庐陵诗曰怅然不自悟端忧坐漠漠风急雁毛断冰坚马迹落客子饥寒多江上衣装薄何当报恩罢驱车还北郭　王僧孺中川长望诗曰长川杳难即四望四无极安流寜可值愤风方未息危帆渡中悬孤光岩下仄岸际树难辨云中鸟易识莫恨东复西谁知迂且直故乡相思者当春爱顔色独写千行泪谁同万里忆　何逊度连圻诗曰客子行行倦年光处处华石蒲生促节岩树落髙花又还渡五洲诗曰睠言还九派廻舻出五洲萧散烟  

霞晩凄清江汉秋沙汀暮寂寂芦岸夕修修　又富阳浦口和朗上人诗曰客心愁日暮徙倚空望归山烟敛树色江水映霞辉独鹤凌风逝双鳬出浪飞故乡千余里兹夕寒无衣　刘孝仪帆渡吉阳洲诗曰扬帆乗浪华噪鼓风力近树倏而遐遥山俄已逼欲比惊龙掣将顿阳乌翼客行悲道逺唯须前路极　刘孝威晩渡吉阳洲诗曰江潮凌晩急钲鼓晨催幸息防人唱聊望髙帆开联村倏忽尽循汀俄顷廻疑是傍洲退似觉前山来将与图南竞谁云劳泝洄　刘孝标月半夜泊鹊尾诗曰客行三五夜息櫂隠中洲月光随浪动山影逐波流　虞骞寻沈剡夕至嵊亭诗曰命楫寻嘉防信次歴山原扪天上云糺攀石下雷奔澄潭写度鸟空岭应鸣猨榜歌唱将夕商子处方昏　王筠游望诗曰晨登黄马坡遥望白龙堆风威画橑折路险车轮摧　朱超泊巴陵诗曰月夜三江静云雾四边收淤泥不通挽寒浦劣容舟廻风折长草轻冰断细流古邨空列树荒戍久无楼　庾肩吾舟中寒望诗曰日暮敞鳬舟层冰合驶流雪照齐君履寒入楚王裘　陈阴铿和傅郎嵗暮还湘洲诗曰苍茫嵗欲晩辛苦客方行大江静犹浪扁舟独且征棠枯绛叶尽芦冻白花轻戍人寒不望沙禽廻未惊湘波各深浅空轸念归情　又晩泊五洲诗曰客行逢日暮结缆晩洲中戍楼因嵁险邨路入江穷水随云渡黒山带日归红遥然一柱观欲轻千里风又夜发诗曰夜江雾里阔新月迥中眀溜唯识火惊鳬但听声劳者时歌榜愁人数问更　周王褒始发宿亭诗曰送人亭上别被马枥中嘶漠漠邨烟起离离岭树齐落星侵晓没残月半山低　又和越王途中诗曰飘飘映车幕出没望连旗度云还翊阵廻风即送师峡路沙如月山石似睂邨桃拂红粉岸柳被青丝锦城遥可望廻鞍念此时　北齐庾信诗曰飞损腰带秋鬓落容顔寄言旧相识知余生入关　増周顔之推从周入齐夜渡砥柱诗曰侠客重艰辛夜出小平津马色迷关吏鸡鸣起戍人露鲜华劒彩月照宝刀新问我将何去北海就孙宾　唐王勃易阳早发诗曰饬装侵晓月奔策残星危阁寻丹嶂囘梁属翠屏云间迷树影雾里失形复此凉飇至空山飞夜萤　骆宾王途中有懐诗曰睠然懐楚奏怅矣背秦关涸鳞惊照辙坠羽怯虚弯素服三川化乌裘十上还莫言无皓齿时俗薄朱顔　沈佺期十四时常从巫峡过他日偶然有思诗曰小度巫山峡荆南春欲分使君滩上草神女馆前云树悉江中见猿多天外闻别来如梦里一想一氛氲又从崇山向越当诗曰朝发崇山下暮坐越当阴西从杉谷度北上竹溪深竹溪道眀水杉谷古崇岑差池疑不合缭绕复相寻桂叶藏金屿藤花闭石林天窗虚的的云窦下沈沈造化功偏厚眞仙迹每临岂徒探怪异聊欲缓归心　张说蜀道后期诗曰客心争日月来往预期程秋风不相待先至洛阳城　王维阳关唱曰渭城朝雨裛轻尘客舍青青柳色新劝君更尽一杯酒西出阳关无故人　孟浩然夜渡湘江诗曰客行贪利渉夜里渡湘川露气闻芳杜歌声识采莲榜人投岸火渔子宿潭烟行旅遥相问浔阳何处边　又旅行欲泊宣州界诗曰西塞沿江岛南陵问驿楼湖平津渡阔风止客帆收去去懐前浦茫茫泛夕流石逢罗刹碍山泊敬亭幽火炽梅根渚烟迷杨柳洲离家复水宿相伴赖江鸥　又自洛之越诗曰遑遑三十载书劒两无成山水寻吴越风尘厌洛京扁舟泛湖海长揖谢公卿且乐杯中酒谁论世上名　杜甫发同谷县诗曰贤有不黔突圣有不暖席况我饥愚人焉得尚安宅始来此山中休驾喜地僻奈何迫物累一嵗四行役忡忡去絶境杳杳更逺适停骖龙潭云廻首白崖石临岐别数子握手泪滴交情无旧深穷老多惨戚平生拙意偶值栖遁迹去住与愿违仰慙林间翮　又诗曰洪波忽争道岸转异江湖鄂渚分云树衡山引舳舻邵平先入汉张翰复归吴莫怪啼痕数危樯逐夜乌　又诗曰夜醉长沙酒晓行湘水春岸花飞送客樯燕语留人　李白夜宿牛渚诗曰牛渚西江夜青天无片云登舟望秋月空忆谢将军余亦能髙咏斯人不可闻眀朝挂帆席枫叶落纷纷　綦母潜早发上东门诗曰十五能行西入秦三十无家作路人时命不将眀主合素衣空染洛阳尘祖咏过郑曲诗曰路向荥川谷晴来望尽通细烟生水上圆月在舟中岸势迷行客秋声乱草虫旅懐劳自慰淅淅有凉风　常建泊舟盱眙诗曰泊舟淮水次霜降夕流清夜久潮侵岸天寒月近城平沙依鴈宿馆听鸡鸣乡国云霄外谁堪羇旅情　郭向途中口号诗曰抱玉三朝楚懐书十上秦年年洛阳陌花鸟弄归人岑参奉和杜相公初发京城诗曰按节辞黄阁登坛恋赤墀衔恩思报主授律逺行师野鹊迎金印郊云拂画旗叨陪幕中客敢和出车诗　张继枫桥夜泊诗曰月落乌啼霜满天江枫渔火对愁眠姑苏城外寒山寺夜半钟声到客船　卢纶江行次武昌县诗曰客寄五湖间扁舟往复还年年生白发处处上青山去国空知逺安身竟不闲更悲江畔柳长是北人攀　又晩次鄂州诗曰云开逺见汉阳城犹是孤帆一日程估客昼眠知浪静舟人夜语觉潮生三湘愁鬓逢秋色万里归心对月眀旧业已随征战尽更堪江上鼓鼙声　韩偓尤溪道中诗曰水自潺湲日自斜尽无鸡犬有鸣鸦千邨万落如寒食不见人烟空见花　李商隠诗曰君问归期未有期巴山夜雨涨秋池何当共翦西窗烛却话巴山夜雨时　戴叔伦宿灌阳滩诗曰十月江边芦叶飞灌阳滩冷上舟迟今朝未遇髙风便还与沙鸥宿水湄贾宗旅泊江津言懐诗曰征途防迢递客子倦西东乘流如泛梗逐吹似惊蓬飘飖万里外辛苦百年中异县心期阻他乡风月同云归全岭暗日落半江红自然堪迸泪非是泣途穷　卫叶晩投南邨诗曰客行逢日暮原野散秋晖南陌人初断西林鸟尽归暗蓬沙上转寒叶月中飞邨落无多在声声近捣衣　李端晓发瓜洲诗曰晓发悲行客桡停独未前寒江半有月野戍渐无船棹唱离南岸鸿嘶发逺田谁知避徒御对酒一潸然欧阳詹自淮中却赴洛途中诗曰惆怅策疲马孤蓬  

被风吹昨东今又西冉冉长路岐嵗晩树无叶夜寒霜满枝旅人恒辛苦冥冥天何知　又晨装行曰邨店月西入山枝鹎鵊声求灯彻夜席束囊事晨征寂寂人常眠悠悠天未眀岂无偃息心所务前有程　刘禹锡途中早发诗曰中庭望启眀促促事晨征寒树鸟初动霜桥人未行水流白烟起日上彩霞生隠士应髙枕无人问姓名　姚合客行诗曰客行无定防多在路岐间马是赊来贵僮縁借得顽诗书愁触雨店舍喜逢山旧业嵩山下三年不得还　于武陵南游有感诗曰杜陵无厚业不得驻车轮重到曽游防多非旧主人东风千里树西日一洲苹又渡湘江水湘江水复春　又西归诗曰不繋与舟闲悠悠吴楚间羞将新白发却到旧青山一叶忽离树防人同入闗长安有家住秋至又西还又早春山行诗曰江草暖初緑雁行皆北飞异乡那久客野鸟尚思归十载过如梦素心应已违行行家渐逺更苦得书稀　又客中诗曰楚人歌竹枝游子泪霑衣异国久为客寒宵频梦归一封书未返千树叶皆飞南过洞庭水更应消息稀　贾岛早行诗曰早起赴前程邻鸡尚未鸣主人灯下别羸马暗中行蹋石新霜滑穿林宿鸟惊逺山钟动后曙色渐分眀　刘得仁早行诗曰万类半已动此心寜自安月沈平野尽星隠曙空残马渡横流广人行湛露寒还思犹梦者不信早行难许浑早发洛中次甘水诗曰帯月饭行侣西游关塞长晨鸡鸣逺戌宿雁起寒塘云卷四山雪风凝千树霜停骖一廻首隠隠见嵩阳　姚鹄晓发诗曰旅行宜早发况复是南归月影縁山尽钟声隔水微残星萤共失落叶鸟和飞去去度南晓邨中人出稀　赵嘏旅次商山诗曰役役依山水何曽似问津断崖如避马芳树欲留人日夕猿鸟伴古今京洛尘一枝甘已失辜负故园春刘驾早行诗曰马上续残梦马嘶时复惊心孤多所  

虞僮仆近我行栖禽未分散落月照古城莫羡闲居者溪边人已行　司空图江行诗曰初程风信好廻望失津楼日帯潮声晩烟含楚色秋戍旗当逺客岛树转惊鸥此去非名利孤帆任白头　崔涂巴山道中除夜书懐诗曰迢逓三巴路羇危万里身乱山残雪夜孤烛异乡春渐与骨肉逺转于僮仆亲那堪正漂泊眀日嵗华新　又途中感懐诗曰久客厌岐路出门吟且悲平生未到防落日独行时芳草长不緑故人无重期那堪更南度乡国已天涯　张乔商山道中诗曰春去计秋期长安在梦思多逢山好防少值客行时云起争风势花交隠涧枝停骖一惆怅应祗岭猿知　又荆楚道中诗曰前程曽未到岐路拟何为返照行人急荒郊去鸟迟春宵多旅梦闰夏逺相期防防牵愁绪无穷是柳丝又吴江旅次诗曰行人愁落日去鸟倦遥林旷野鸣流水空山响暮砧旅途归计晩乡树别年深寂寞逄邨酒渔家一醉吟　罗邺早发诗曰一防残灯鲁酒醒已携孤劒事离情愁看飞雪闻鸡后独向长空背雁行白草近关微有路浊河连底冻无声此中来往本迢逓况是驱羸客塞城　又行次诗曰终日长程复短程一山行尽一山青路傍君子莫相笑天上由来有客星　又诗曰花开只恐看来迟及到愁如未看时家在楚乡身在蜀一年春色负归期　杜荀鹤秋江夜泊诗曰一望一苍然萧骚起暮天逺山横落日归鸟度平川家是去年别月当今夜圆渔翁似相伴彻晓苇藂边　又早发诗曰东窗未眀尘梦苏呼僮结束登征涂落叶铺霜马蹄滑寒猿哭月人心孤时送帽檐风刮顶旋呵鞭手冻粘须青云快活一未见争得安闲钓五湖　又舟行即事诗曰年少髭须雪欲侵别家三日防般心朝随商客忧风色夜逐渔翁宿苇林秋水鹭飞红蓼晩暮山猿叫白云深重阳酒熟茱萸紫却向江头倚櫂吟　王贞白随计诗曰徒歩随计吏辛勤须易凋归期无定日乡思羡廻潮冒雨投前驿侵星过断桥何堪穆陵路霜叶更萧萧　罗隠早行诗曰北去南来无定居此生生计竟何如酷怜一觉平眀睡常被邻鸡半夜啼　宋梅尧臣早发大信口诗曰犬吠知船解邨墟尚闭门霜泥粘防尾冰水阁潮痕撇撇鸊鹈去纤纤舴艋昏梅湖到不逺寄信向田园　又将赴表臣防呈杜挺之诗曰莫怪去迟迟予心君亦知膝前娇小女眼底寜馨儿学语渠渠问牵裳歩歩随出门虽不逺情爱未能移　孔武仲舍轿马而歩诗曰严风驾雪霜吾轿颇温燠白日暖郊原吾马快驰逐二者皆得用翩如两黄鹄马骄倦提策轿狭厌挛束何以救斯弊奔驰有吾足副之两革靴随以一笻竹鳬趋上髙冈虎歩出平陆折花得低枝照影临深谷道逢田间叟时访以耕牧北音稍入耳俚语俄满腹行行及前堆小汗已霡霂芳草可为茵吾眠不须褥人生忌太佚终嵗居华屋醉饱耳目昏软暖筋骸缩今吾异于此千里干微禄朝随麕麞骋夜侣鸿雁宿户枢劳乃久金矿锻方熟聊歌以自娱不作杨朱哭　孔平仲雍丘驿作曰京尘漠漠稍侵衣秣马雍丘日未西驿舍萧然无与语逺墙闲觅故人题　王安石江寜夹口诗曰落帆江口月黄昏小店无灯欲闭门侧出岸沙风半死繋船应有去年痕　苏轼八月七日初入贑过惶恐滩诗曰七千里外二毛人十八滩头一叶身山忆喜欢劳逺梦地名惶恐泣孤臣长风送客添帆腹积雨扶舟减石鳞便合与官充水手此生何止略知津　又题重湖诗曰八月渡重湖萧条万象疎秋风片帆急暮霭一山孤许国心犹在康时术已虚岷峨千万里投老得归无　又过岭寄子由诗曰七年来往我何堪又试曹溪一勺甘梦里似曽迁海外醉中不觉到江南波生濯足鸣空涧雾绕征衣滴翠岚谁遣山鸡忽惊起半岩花雨落　陈师道过杭留别曹无逸朝奉诗曰陈蕃解榻为留连俯仰徒惊嵗月迁故意斯人奈风雨多情于我独山川可怜顔貎非前日依旧穷愁似去年后夜相思隔烟水梦魂空寄过江船　又马上口占呈立之诗曰防纤小雨湿黄昏十里尘泥不受辛转就邻家借油盖始知公是最闲人　文同晩泊金牛诗曰一襟初觉晩霜清短鞚垂头任马行斜日敛囘疎木影急风收断落泉声望穷好景番番别题徧新诗阕阕精终是教人伏潘令许多才调赋西征　张耒自巴河至蕲阳口道中得诗曰落叶娟娟坠半环呕哑鸣橹转荒湾东南地缺天连水春夏风髙浪卷山旅食每愁邨市散近秋已觉暑衣单自慙老病心儿女三日离家已念还　范鎭诗曰南来十日尽山行北去前驱野稍平边日照人如月色野风吹草似泉声　周必大舟行忆永和兄弟诗曰一挂吴帆不计程防囘繋缆防囘行天寒有日云犹冻江阔无风浪自生数防家山常在眼一声寒雁正关情长年忽得南来鲤恐有音书作急烹　朱熹山行两日至金歩复见平川行夷路计程七日可到家矣诗曰行穿仄径度荒山又蹋深泥过野田路转忽然开逺望眼眀复见此平川江烟浦树悲重叠楚水闽山喜接连税驾有期心转迫棱棱瘦马不胜鞭　范成大长安闸诗曰吾观舟中子一一皆可哀大为声利驱小者饥寒催古今共来往所得随飞灰我乃羇旅人胡为乎哀哉又早发竹下诗曰结束晨装破小寒跨鞍聊得散疲  

顽行冲薄薄轻轻雾看放重重叠叠山碧穗炊烟当树直防纹溪水趁桥湾清禽百转似吟客正在有情无思间　又自寜国溪行至宣城诗曰波惊石险夜喧雷晩泊旗亭笑眼开休问行人縁底瘦适従百八十滩来陆游望江道中诗曰吾道非邪来旷野江涛思此欲  

何之起随鸟鹊初飜后宿及牛羊欲下时风力渐添帆力健橹声常杂雁声悲晩来又入淮南路红树青山合有诗　又将离江陵诗曰莫莫过渡头旦旦走隄上舟人与关吏见熟识顔状痴顽久不去常恐遭诮让昨日倒樯干今日联百丈买薪僃雨雪储米满缾盎眀当遂去此障袂先侧望　又马上诗曰残年流转似萍根马上伤春易断魂烘暖花无经日橤涨深水过去年痕迷行每问樵夫路投宿时敲竹寺门不信太平元有象牛羊防防散烟邨　杨万里考试河南漕司南归值雨诗曰我亦知我生有涯长将病骨抵风沙天寒短日仍为酒日暮长亭未是家又苦征夫催去去更甘飞雨故斜斜旧闻行路令人老便恐霜花一半加　又诗曰园花落尽露花开白白红红各自媒莫问早行竒絶防四方八面野香来　又夜离零陵以避同寮追送之劳留简诸友诗曰思归日日只空言一棹今眞水月间半夜犹闻郡楼鼓眀朝应失永州山　又泊泠水浦诗曰前夕放船湘口歩约到衡州来日午五程一减作三程谢渠江涨半篙清今日雨来三四五又闭疎听暮雨长年商量泊舟所雨外青山更青防　又庚子正月五日晓过大皐渡诗曰雾外江山看不眞只凭鸡犬认前邨渡船满版霜如雪印我青鞋第一痕　又舟过谢潭诗曰夹岸百里没人家最苦江流曲更斜岭草已青今嵗叶岸芦犹白去年花　又清明日欲宿石门未到而风雨大作泊灵星小海诗曰一生行路竟如何乐事还稀苦事多知是风波欺客子不知客子犯风波　又下横山滩望金华山诗曰篙师只管信船流不作前滩水石谋却被惊湍旋三转倒将船尾作船头　又丹阳舍舟登陆渡江诗曰小泊楼船铁瓮城匆匆又作絶江行看他蜡烛防囘翦听尽鸡声不肯明水底霜寒还十倍夜来月上恰三更篙师好事君知否江面侵晨镜様平　又过松源晨炊漆公店诗曰莫言下岭更无难赚得行人错喜欢正入万山圈子里一山放出一山拦　又四更发青阳县西五里柯家店诗曰轿中万兀路千萦死尽邨鸡无一鸣落月正明知未晓暗泉甚逺只闻声自縁客子行来早岂是秋天不肯明午热未来先下店却将昼睡补宵征　又道中纪行诗曰君看人迹蝶来轻蹋得林间路作坑古路今人行不得一时移上上头行黄公度冬日道间诗曰嵗熟牛羊饱邨寒鸟雀呼霜余山骨露水落涧毛枯归艇收渔网行人问酒垆微躯任南北未觉旅懐孤　又道间即事诗曰花枝已尽莺将老桑叶渐稀蚕欲眠半湿半晴梅雨道乍寒乍暖麦秋天邨垆酤酒谁能择邮壁题诗尽偶然方寸怡怡无一事麄裘粝食地行仙　刘克庄湘中口占诗曰船头吹火卢仝婢马后肩书颖士奴安得世间名画手写予出岭泛湘图　方岳道中即事诗曰十月山寒雨不休仆其痡矣得无愁老夫自爱归程好肯为春泥怨鹁鸠元赵孟頫题秋山行旅图诗曰老树叶如雨浮岚翠欲流西风驴背客吟断野桥秋　陈孚越上早行诗曰青鞋三十里草露惹衣斑潮落曹娥渡云昏夏禹山秋声黄叶里天影白鸥间欲问钱塘路渔家半掩关　萨都拉登金山雄跨亭诗曰朱栏六曲倚髙秋元气茫茫日夜浮客去客来天地老潮生潮落古今愁疎钟水国前朝寺落日海门何处舟更拟黄昏尽余兴却灯火望扬州　贡奎郊行诗曰双溪溪上路重到五年迟桑柘成阴防莺花向老时泊舟随岸曲坐石看云移政爱沙鸥狎惊飞底见疑　何中早发东阿午经东平晩宿汶上是日雪诗曰严装齐地晓投馆鲁乡暮天寒客心速雪下车声去迷兽出桑畦流人披野路浅霭须城山斜桥汶津树前圣有遗业惝惘经行防荷蓧与耦耕何其得深趣　杨奂宿南石桥诗曰江流入平楚山势绕连秦岸桞犹含冻溪花欲破春石衔车辙古沙印虎蹄新晩境长为客空山不见人　刘承之经湖口县诗曰古县开湖口髙樯集岸隈山従庐阜起江向武昌来近水皆杨柳荒城半草莱客心元自速更遣晓风催　戴良营丘诗曰空濠废堞绕营邱一望凄然使我愁赐履封侯千古在寻盟霸业此时休鸦啼古木西胶暮雁落平芜北海秋囘首江南万余里异乡如此若为留　黄鎭成舟过石门梁安峡诗曰书画船头载酒廻沧洲斜日隔风埃一双白鸟背人去无数青山似马来天际雨帆梁峡出水心云寺石门开同游有客如髙季授简惟慙赋岘防　又东阳道中诗曰出谷苍烟薄穿林白日斜岸崩迂客路木落见人家野碓喧春水山桥枕浅沙前邨乌桕熟疑是早梅花　髙克防过信州诗曰二千里地佳山水无数海棠官道傍风送落红搀马过春光更比路人忙　明林环卢沟诗曰疎星寥落晓寒凄月色沙光入望迷野戍连云微见雁人家隔水逺闻鸡波间素影涵林净天外清晖映树低马上曽惊残梦断钟声遥度禁城西　李梦阳赴懐玉山诗曰始临清溪寺不谓兹路艰﨑岖逾南岭转见山郁盘重阴起北谷冻雨响前峦志定迈孰御勇往竟孤攀挽葛接悬狖架木凌飞湍律律岩壑变飒飒岚风寒隔港望絶岫亭亭已云端　杨愼行旅诗曰行旅苦日短劳人知路遥忽忽嵗云暮客心中揺揺旷野积寒气四望俱寂寥严霜下丰草朔风鸣枯条浮云起为盖坚冰结为桥白日隠余照元阴晻层霄鸣毂无停轮嘶马不解镳飞鸟夕知还征途何迢迢无以慰苦辛兴言自成謡　文徴明阊门夜泊诗曰阊阖城西暮雨收西虹桥下水争流苍茫野色千山隠突兀寒烟万堞浮灯火旗亭喧夜市月明歌吹满江楼乌啼不复当时境依旧钟声到客舟　沈一贯章邨道中诗曰雪霁云开一径明花香日暖笋舆轻野山歴歴皆人姓春鸟交交亦自名怪石满溪惊驻马东风吹酒忽闻莺种苓莳药邨邨好谷口何知有汉卿乔世寜行役诗曰行役何仓皇登渉念徒御白日息虞渊行子在中路杪秋多悲风揺落不可顾我非草与木胡为被霜露不辞霜露侵但恐嵗云暮　冯惟讷春日关山道中诗曰春色被兰皐春风引使旄天光落涧小山气入云髙锦谷花为幄飞泉雪作涛谁言九折坂叱驭不辞劳　吴明乡寄王元美塞上诗曰王郎别我未销魂六传飞扬出蓟门鼓角秋声廻地轴佩刀寒色照天阍马肥苜蓿黄金勒客醉蒲萄白玉尊囘首中原风雨过不知挥泪向谁论  

原赋汉刘歆遂初赋曰歆好左氏春秋欲立于学宫时诸儒不听歆乃移书太常责让深切为朝廷大臣所非求出补吏后徙五原太守志意不得经歴故晋之域感今思古遂作斯赋曰得元武之嘉兆守五原之燧驰太行之岩【`一作严`】防入天井之乔关望亭隧之皦皦飞旗帜之翩翩廻百里之无家路修逺之緜緜勒障塞而固守奋武灵之精诚摅赵奢之策虑威谋完乎金城　后汉班彪北征赋曰纷吾去此旧都兮騑迟迟以歴兹遂舒节以逺逝兮指安定以为期飞云雾之杳杳渉积雪之皑皑游子悲其故乡兮心怆悢以伤懐揽余涕以于邑兮哀生民之多故谅时运之所为兮永伊郁其谁诉曹世叔妻班氏东征赋曰惟永初之有七兮余随子  

乎东征时孟春之吉日兮撰良辰而将行遂去故而就新兮志怆悢而懐悲明发曙而不寤兮心迟迟而有违乱曰君子之思必成文兮盍各言志慕古人兮　蔡邕述行赋曰余有行扵京洛遘淫雨之经时途屯邅其蹇连潦污滞而为灾聊虑以存古宣幽情而属词行游目以南望览太室之威灵顾大河于北垠覩洛汭之始并牵陵阿以登降赴偃师而精勤壮田横之奉首义二士之夹坟　魏崔琰述初赋曰琰性顽口讷至二十九粗阅书传闻北海有郑徴君者当世名儒遂往造焉道由齐都而作述初赋曰有郑氏之髙训吾将往乎发蒙洒余发于兰池振余佩于清风望髙密以亟征戾衡门而造止觌游夏之峨峨听大猷之篇记髙洪崖之耿介羡安期之长生登山川以永望临洞浦之广溟左波于谷右濯岸于蒙汜运混元以升降与三光而终始莱蔚其潜兴瀛河崛以骈罗列金台之蹇产方玉阙之嵯峨　晋陆机行思赋曰背洛浦之遥遥浮黄川之裔裔遵河曲以悠逺观通流之所防啓石门而东潆防汴渠其如帯托飘风之习习冐沈云之霭霭商秋肃其发节元云霈而垂阴凉风凄其薄体零雨郁而下淫覩川禽之遵渚看山鸟之归林挥清波以濯羽翳緑叶而弄音行弥久而情劳涂愈近而思深羡品物以独感悲绸缪而在心嗟逝官之永久年荏苒而歴兹越河山而托景四载而逺期孰归寜之弗乐独抱感而弗怡又思归赋曰余以元康六年冬取急归而王师外征职典中兵与闻军政惧兵革未息宿愿有违懐归之思愤而成篇节运代序四气相推寒风肃杀白露霑衣嗟行迈之弥留感时逝而懐悲彼离思之在人恒戚戚而无欢悲縁情以自诱忧触物而生端昼辍食而发愤宵假寐而兴言羡归鸿以矫首挹谷风而如兰嵗靡靡而薄暮心悠悠而増楚风霏霏而入室响泠泠而愁予既遨游于川沚亦改驾乎山林伊我思之沈郁怆感物而増深叹随风而上逝涕承缨而下寻冀王事之暇豫庶归寜之有时凉风而警策指孟冬而为期愿灵晖之促景相立表以望之　潘岳西征赋曰嵗次元枵月旅蕤宾潘子冯轼西征自京徂秦皇鉴揆余之忠诚俄令余以末班牧疲人于西夏携老防而入关余乃越平乐过街邮秣马皐门税驾西周澡孝水而濯缨嘉善名而在兹登崤坂之威夷仰崇岭之嵯峨皐托坟于南陵文违风于北阿蹑函谷之重阻看天险之襟帯迹诸侯之勇怯算嬴氏之利害或开关以延敌竞遁逃而奔窜发阌郷而警策遡黄卷而济潼眺华岳之阴崖觌髙掌之遗踪倦狭路之迫隘轨﨑岖以低仰蹈秦郊而始辟豁爽垲以宏壮黄壤千里沃野弥望华实芬敷桑麻条畅邪界褒斜右滨汧陇宝鸡前鸣甘泉后涌面终南而背云阳跨平原而连嶓冡九嵕嶻防太一巃嵸吐清风之飂戾纳归云之郁蓊南有元灞素浐汤井温谷北有清渭浊泾兰池周曲浸决郑白之渠漕引淮海之粟林茂有鄠之竹山挺蓝田之玉履犬戎之侵地疾幽后之诡惑举伪以沮众淫嬖褒以縦慝军败戏水之上身死骊山之北异哉秦始皇之为君也倾天下以厚葬自开辟而未闻匠人劳而弗图俾生埋以报勤外罹西楚之祸内受牧竖之焚语曰行无礼必自及此非效与乾坤以有亲可久君子以厚徳载物观夫汉髙之兴也非徒聪明神武豁逹大度而已乃实愼终追逺笃诚款爱泽靡不渐恩无不逮率土且犹不遗而况于邻里乎而况于卿士乎于斯时也乃摹写旧丰制造新邑故社易置枌榆迁立街衢如一庭宇相袭浑鸡犬而乱放各识家而竞入籍含怒于鸿门沛局蹐而来王范谋害而未许阴授劒以约庄撛白刃以万舞危冬叶之待霜尔乃阶长乐登未央泛太液凌建章萦馺娑而欵骀荡轥枍诣而轹承光徘徊桂宫惆怅柏梁鷩雉鸲于台陂狐兔窟于殿傍何黍苖之离离而予思之茫茫　郭璞流寓赋曰戒鸡晨而星发至猗氏而方晓观屋落之隳残顾但见乎丘枣嗟城池之不固何人物之稀少越南山之髙岭脩焦丘之微路骇斯径之峻絶感王阳而増惧诘朝发于解池辰中暨乎河北思此县之旧名盖曩日之魏国咏诗人之流歌信风土之俭刻背兹邑之廻逝何险难之多歴望陜城于南涯存虢氏之疆埸实我姓之攸出邈有懐乎乃迹陟函谷之髙关壮斯势之险固过王城之邱墉想谷洛之合鬭恶王灵之壅流竒子乔之轻举游华辇而永懐乃凭轼以寓目思文公之所营盖成周之墟域　张载叙行赋曰嵗大荒之孟夏余将往乎蜀都脂轻车而秣马循路轨以西徂朝发轫于京宇兮夕余宿于谷洛践有周之旧墟陟邱荒以寥廓赞王孙于北门问九鼎于东郭实公旦之所卜曷斯水之喷薄入函谷而长驱歴新安之卤阜行逶迤以登降陟二崤之重阻经嵚岑之险巇想姬文之避雨出潼关以廻逝仰华岳之崔嵬勤大禹之疏导豁龙门之洞开舍予车以歩趾玩卉木之璀错翳青青之长松荫肃肃之髙柞縁阻岑之絶崖蹈偏梁之悬阁石壁立以切天岌隗其欲落超阳平而越白水稍幽薆以廻深乘重峦之百层转木末于九岑浮云起于毂下霖雨集于麓林上昭晰以清阳下杳防而昼阴闻山鸟之晨鸣听林猨之夜吟虽防者之所乐嗟寂寞而愁予心造劒阁之崇关路盘曲以晻霭山峥嵘以峻狭仰青天其如帯兼习坎之重固形东隘以要害岂乾坤之分域将隔絶乎内外　袁宏东征赋曰惟吾生于末运托一叶于邓林顾微躯之若絶响之遗音壮公瑾之明达吐不世之奇策挫百胜于崇朝靡云旗于赤壁三光一举而参分四海指麾而中隔过武昌以逍遥登樊山以流眄访遗老以证往乃西鄂之旧县曩有吴之初基升员邱而豹变尔乃出桑落防通川背彭泽面长泉洲渚迢遰岫虚悬即云似岭望水若天日月出乎波中云霓生于浪间嗟我行之弥留跨晦朔之倐忽风褰林而萧瑟云出山而逢渤向孙氏之南面钻灵以相土模丰镐之制度写河洛之规矩经始郛郭筑室葺宇金城万雉崇墉百堵君臣有章上下获叙所以能三分天下而有其文武到吴都以停舟览阊阖之余尘建修城以营郭引通流而发津逺矣吴徳旧邦维新太伯被发仲雍文身言偃以文学遗风季札以让国称仁髙节显于华夏端委行乎海滨　宋谢灵运归涂赋昔文章之士多作行旅赋或欣在观国或怵在斥徙或述职邦邑或羇役戎阵事由于外兴不自已虽髙才可推求懐未惬今量分告退反身草泽经涂履运用感其心赋曰承百世之庆灵遇千载之优渥匪康衢之难践谅跬歩之易局践寒暑以推换眷桑梓以缅邈褫簪帯于穷城返巾褐于空谷果归期于愿言获素念于思乐于是舟人告办伫楫在川观鸟风望景测圆背海向谿乘潮傍山凄凄送归愍愍告旋时旻秋之杪节天既髙而物衰云上腾而雁翔霜下沦而草腓舍阴漠之旧浦去阳景之芳蕤林承风而飘落水鉴月而含辉发青田之枉渚逗白岸之空亭路威夷而诡状山侧背而易形停余舟而淹留捜缙云之遗迹漾百里之清潭见千仞之孤石歴古今而长在经盛衰而不易　鲍照游思赋曰云遥兮海冲上潮兮送风秋水兮架浦凉烟兮冒虹暮气起兮逺岸黒阳精灭兮天际红波茫茫兮无底山防防兮万重舍堂宇之密亲坐江潭而为客对蒹葭之遂黄视零露之方白鸿晨惊以响湍泉夜下而鸣石瞻荆吴之逺山望邯郸之长陌塞风驰兮边草飞胡沙起兮雁翮虽燕越之异心在禽鸟之同戚　齐谢朓思归赋曰余菲薄以固陋受恩灵而不訾拖银黄之沃若剖金符之陆离舟未济而河广途方遥而马疲纷吾生之游荡弥一纪而歴兹自下车于江海渉青春于是时睠崇芒而引领望大夏而长思离曲街之委陋犹寤寐而见之余乃眷言兴慕南眺悠然将整归辔愿受一廛考华城之直陌相洛浦之廻阡于是篱插芳槿门拂长杨檐桃春发窗竹夏凉晨露晞而草馥微风起而树香恒离居以嵗月痛销落而徒伤　梁简文帝述羇赋曰奉明后之霑渥将逺述于荆楚叹云霞之窅漫对江山之遥阻是时孟夏首节雄风吹甸晩解防乎乡津涕淫淫其若霰舟飘飘而转逺顾帝都而裁见逺山碧暮水红日既晏谁与同云嵯峨而出岫江揺漾而生风奉玺言而遄迈改余玉于江隈遵阳涂而中正轸悲心其若頽引领京邑瞻望弗逺恋逐云飞思随蓬卷观江水之寂寥愿从流而东反　又阻归赋曰观建国之皇王选能官于前古元帝慈而布教岂齐圣而作辅伊吾人之固陋宅璇汉而自通蹑九枝而耀景总六翮而抟风属元玦之啓异逢玉弩之相惊顿天罗于八表腾云驱于四溟发伏鼈之雄气耀策马之髙星地迩朔埸疆邻北极陇树饶风胡天少色上月斜临寒松遥直云向山而欲敛雁疲飞而不息何愁绪之交加岂树萱与折麻闻繁钲之韵冰听流风之入笳终知客游之阻无解乡路之赊　江淹待罪江南思北归赋曰惟江南兮邱墟经万里兮长芜帯封狐兮比景连雄虺兮苍梧当青春而离散方仲秋而遂徂云清冷而多绪风萧条而无端猨之吟兮日光迥狖之啼兮月色寒况北州之贱士为炎土之流人共魍魉而相偶与蟏蛸而为邻秋露下兮防劒舄春苔生兮缀衣巾　増又去故乡赋曰日色暮兮隠吴山之丘墟北风析兮绛花落流水散兮翠叶疎爱桂枝而不见怅浮云而离居廼凌大壑越沧洲茫茫积水断山穷阴匝海平芜帯天于是泣故关之已尽伤故国之无际出汀洲而解冠入溆浦而捐袂听蒹葭之萧瑟知霜露之流滞对江皐而自忧吊海滨而伤嵗抚尺书而无恱倚尊酒而不持去室宇而逺客遵芦苇以为期情婵娟而未罢愁烂漫而方滋切赵瑟以横涕吟燕笳而坐悲　原丘迟还林赋曰爰自京师言归旧岭今风古辙每动寸衷因事而书不觉成卷非谓为文聊记行途所经尔太皡弭节祝融耸驾炎钟泛响青籥静吹丘子税辕畿路总舳川湄褫魂故岭结梦旧墀揆身世而载懐镜古今而兴辞验难停于杨辙昭易改于墨丝匪追举而辨命岂适尹而问蓍担簦无白璧之想负书靡黒貂之悲缆解山潮首顾京澨仰綘堞之纷廻与素津之容裔荃桡往来芰盖经过依稀子陵之钓髣髴沧浪之歌出入风霞游息云露阶迥禽飞窗髙月度踟蹰七敎徘徊五礼永翦帯于关上长缉巾乎林底　沈约愍涂赋曰结榜穷渚思临长屿情依旧越身经故楚彼长路之多端伊客心之无绪懽因循而易失悲由心而难拒此江海之信辽知余思之方阻日掩长浦风埽联葭叠云凝愤广水腾华听奔沸于洲屿望晻暧乎烟沙依云边以知国极鸟道以瞻家免凄怆于羇离亦殷勤于行路叹余涂之屡蹇奚前芳之可慕　张缵南征赋曰嵗次娵訾月惟仲吕余谒帝于承明将述职于南楚忽中川而反顾懐旧乡而延伫泝金牛之迅渚覩灵涛之雄壮标素岭乎青壁耸赪文于翠嶂跳巨石以惊湍批冲岩而骇浪铲千寻之峭深万仞之大壑隠日月以蔽亏抟风烟而廻薄崖映川而晃朗水腾光以倏铄下流湍而洊险上岑崟而将落于是近睇赭遥瞻鹊岸岛屿苍茫风霜萧散值时雨之新晴观百川之浩汗水澄以闇夕山参差而辨旦忽临睨于故乡渺江天其无畔独向风而舒情搴芳洲而谁玩于是千流共归万岭分状清江洗涤平湖夷畅飜光转彩出没揺漾岷山嶓冢悠逺寂寥青湓赤岸控汐引潮界飞流于翠薄耿长虹于青霄若夫灌莽川涯曽潭水府游泳之所往还喧鸣之所攒聚聆寡鹤之偏叫问孤鸿之慕侣在客行而多思独伤魂而凄楚　陈沈炯魂归赋曰值天地之辐裂遭日月之雰虹去父母之邦国埋形影于胡戎絶君臣而辞骨肉蹐厚地而局苍穹抱北思之胡马望南飞之夕鸿泣霑襟而杂露悲微吟而帯风履峨峨之层冰面飗飗之严霜去莫敖之所缢过临川之折轴矧今古之悲凉并攒心而霑袂渡狭石之攲危跨清津之幽咽雁虚弓而自陨猨叫子而肠裂歴江汉之逶迤及樊郡之参差望隆中之大宅映岘首之沈碑乃寻折而歴裔遂经秦而至洛觉髙蹈之清逺见风云之倐铄何武关之狭隘而汉祖之英雄山万重而仰云雾水百仞而写蜿虹去青泥而逾白鹿越浐水而至青门长卿之赋可想邵平之迹不存咄嗟骊山之阜惆怅灞陵之园访轵道之长组拾蓝田之璵璠登未央之北阙望长乐之基趾伊太后之所居筑旗亭而成市槐路郁以三条方涂阻而九轨观阡陌之遗踪实不乖于前史傍直城而北转临横门而左起泊泾泥之混浊盥渭渚之清波指咸阳而长望何李赵之经过息甘泉而避暑犹爽垲而清和至诚可以感鬼秉信可以祈天何精陨而魄散忽魂归而气旋解龙骖而见送走却驿而停传出向来之大道及初入之山川受绕朝之赠策报李陵之别篇泪未悲而自堕语有噎而无宣　増唐髙适东征赋曰霜封野树水冻寒苗岸草无色芦花自飘幸息肩于人事愿投迹于渔樵思魏阙而天逺向秦川而路遥鸡鸣以进帆趋乱流以争迅纵孤舟于浩大抚垂堂以诫愼　欧阳詹出门赋曰出门辞家兮人有志而思逞余纷然以逺游别天性之至慈去人情之好仇严训诫余以勿久指蒲柳以伤秋弱室咨余以遄归目女萝而起愁心眷眷以纒緜泪浪浪而共流惕懐安以败名曽何可以少留于是驱忠信以为车执艺业以为贽越三江逾五岭望尧旌以求试庶以程功取爵建徳名获甘旨以报勤光昼锦以廻衡如弧斯张如鸟斯征射百歩而期中飞三年而不鸣萧瑟天寒峥嵘嵗晩鹊连翩而不定悠而自转逮前程之尚遥顾所离而日逺事纷拏以争校情交戾而不和退藩篱则弱羽恋于云路激龙门则纤鳞限乎尺波身违日月之晨昏懐恋恋而莫遣亲益年年之羸老思揺揺而若何　又将归赋曰忆求名于薄艺曽十稔以别离才还乡以半龄又三年于路岐红顔始长白日如驰荏苒皆尽悠悠为谁亲有父母情有闺闱居惟苦饥行加相思加相思兮寜苦饥辞家千里兮欲与偕归南陔之兰北山之薇一芳一菲何是何非归去来兮秋露霑衣　宋沈括懐归赋曰归休乎嗟生亦劳兮嵗常九行而一息四方己莫不异兮欲终往而安即披荆榛以孤骛渉大涂之梗塞投孱顔以坌入孰为眠而朝食謦欬一山而百折兮况千里之緜邈髙浪鳞卷而电划兮近不保乎咫尺嗟乎子乘此而安之兮托扶揺以寸翮　元邢居实南征赋曰皇命之不可淹兮方仲春而戒行惟甲子之良晨侍安舆而南征昔仲尼之去鲁车迟迟以淹留此虽非吾之旧邦兮犹惨惨而懐忧宾朋肃驾而来饯兮班豆觞于水湄执余手以踟蹰兮不觉涕下而霑衣舟轧轧而不能前兮马萧萧而反顾念长路之超逺兮恐白云之云暮敕仆夫使整驾兮遂奋袂而辞去将发轫而囘首兮望国门之穹崇唯小人之眷恋兮情郁结乎余衷经土山之盘纡兮入空谷之豁鸿野旷荡而无垠兮榛林萧条而来风鹿呦呦以鸣羣兮鸟嘤嘤而求友怅遑遑于中野兮徒悁悒其谁咎　明刘鳯送逺赋曰重忍情兮缄爱剧割念兮去家解分携兮目前剸遥隔兮门限瞻马首兮北河造羊肠兮九坂俄燕吴兮异域倏万里兮陉巘冥驱尘兮策彗泛沿渉兮载鸢陋繋匏兮株守从转蓬兮茹连泠夕飇之起闺孑翛然而顾影寜恻怆于弱恋犹廻照于衣领眄睨佯笑而诀絶戚属坠心而凄哽宕佚慙恩兮少年之慷慨徇知兮国士之请非窃慕兮何邀徒有衔兮欲逞轻道里兮薜阸忘躯驰兮隠轸立然诺兮无侵奉懻忮兮能陨朝未假于赍装夕何遑于担屩崪标劒以乍辞哀蠭气以灼爚穆姱节兮诞骄苞狄遐于伊迩视宇下以未殊岂时往之觉驶　袁袠北征赋曰渉徂冬以就役遵修辙而遐征缅井甸之络绎睇郊牧之纵横泝广津而戒楫指通关以抗旌慨故里之睽絶忧烦伤以寡懽元云靉其下覆兮密雪霏霏于林端饥乌叫啸于中野兮层冰凭岸而汍澜念徒御之劬劳兮畏道路之险艰聊骋目以宣寄兮申郁陶于咏叹　陆深南征赋曰亶肃肃以宵征兮悲往路之未央惧中道之折轴兮思改辙又恶夫无良顾仆夫以先后兮喟河广之谁航瞻桑梓之翳翳兮孰云忍捐夫故乡方青春之骀荡兮何雨雪之纵横白日匿其耿光兮郁浮云以飜睇山川以无极兮陵谷杳乎其孰明祥乌噑而风厉兮何有于翽翽之鳯皇昔宣尼之遑遑兮固蒙笑于楚狂展直躬以事人兮卒三黜乎旧邦　李梦阳述征赋曰仲夏赫炎兮草木毕掲鞿绁赴徴兮夜发梁国抑情顺志兮强食自解乱流渡河兮忽焉而寐所以懭悢挥霍兮中情菀而内伤明散而交加兮翩冥冥吾以行览众芳而横涕兮莽皇皇莫知所投曷暾杲杲方上进兮云披离而蔽之飘风磕而曽波兮湖水撃而震荡慨川广而难越兮朝余翶翔乎河上既渉衞以奔骛兮又逾淇而渡漳去故乡以就逺兮霑余襟兮浪浪  

増序唐柳宗元送文郁师序曰读孔氏书遯而之释背笈箧懐笔牍挟海泝江独行山水间  

逆旅一  

増易曰旅斯其所取灾　又曰旅即次懐其资得童仆贞　又曰旅焚其次丧其童仆贞厉　又曰旅于防得其资斧我心不快　又曰穷大者必失其居故受之以旅旅而无所容故受之以防防者入也　诗曰于时庐旅　礼记曰诸侯不臣寓公　周礼曰环人掌送逆邦国之通宾客以路节逹诸四方舍则授馆　原左传曰荀息假道于虞曰今虢为不道保于逆旅以侵敝邑之南鄙　晋史曰逆旅逐末废农亡命依凑敕当除之十里置一官防使老小贫户守之差吏主掌依客舍收钱潘安仁上议　増石林燕语曰宋初京师职事官旧皆无公廨虽宰相执政官亦僦舍而居每遇出省或有中批外奏急速文字则省吏徧持于私第呈押既稽缓又多漏泄  

逆旅二  

原史记曰师尚父东就国道逺行迟逆旅主人曰吾闻时难得而易失客寝处甚安殆非就封者也太公闻之夜衣而行至国莱侯来伐与之争营丘　増说苑曰郑桓公东防封于郑暮舍于宋东之逆旅逆旅之叟从外来曰客将焉之曰会封于郑逆旅之叟曰吾闻之时难得而易失也今客之寝安殆非封也郑桓公闻之援辔自驾其仆接淅而载之行十日夜而至厘何与之争封左传曰叔孙婼所馆者虽一日必葺墙屋去之如始  

至　史记曰秦孝公卒太子立公子防告商君欲反发吏捕商君商君亡至关下欲舍客舍舍人曰商君立法舍人无验者坐之商君叹曰为法自弊一至此哉　又曰蔺相如奉璧西如秦秦王舍相如广成传舍　原汉武故事曰上尝至柏谷夜投亭长亭长不内乃宿于逆旅逆旅翁谓上曰汝长大多力当勤种稼穑何忽帯劒羣聚夜行动众此不欲为盗则淫耳上黙然不应有顷还内上使人觇之见翁方要少年十余皆持弓矢刀劒欲图上妪曰吾观此丈夫非常人也不如因礼之出谓上曰此翁好饮酒狂悖今日且令公子安眠无他因杀鸡作食平明上去是日还宫乃召逆旅夫妻见之赐妪金十斤其夫为羽林郎自是惩戒希复微行　増水经曰汉武微行遇辱窦门感其妻深识之馈既返玉阶厚赏赉焉赐以河津令其鬻渡今窦津者是也　汉书曰魏相为茂陵令御史大夫桑羊客诈称御史止传丞不以时谒客怒缚丞相疑其有奸收捕案致其罪论弃客市茂陵大治　原东观汉记曰第五伦自度仕宦牢落变易姓名自称王伯齐尝与奴贩盐北至太原贩卖每所至客舍去辄为粪除道上号曰道士开门请求不复责舍宿直　増又曰赵孝字长平父普为田禾将军任孝为郎尝白衣歩担从长安还欲止邮亭亭长先时闻孝当过以有长者客埽洒待之孝既至不自名长不肯内因问曰闻田禾将军子当从长安来何时至乎孝曰寻到矣于是遂去　又曰梁鸿适吴依臯伯通居庑下为人赁舂　又曰刘宠累登卿相家无货积尝出京师欲息亭舍亭吏止之曰整顿洒埽以待刘公不可得也宠无言而去时人称其长者　原郭林宗别传曰林宗每行宿逆旅辄躬洒埽及眀去后人至见之曰此必郭有道昨宿处也　续汉书曰灵帝数游戏于西园中令后宫彩女为客舍主身为商贾服行至舍彩女下酒食因共饮食以为戏乐　増谢承后汉书曰陈留夏馥避党事遁迹黒山弟靖载绢往饷之于深阳县客舍见馥顔色毁不复识闻其声乃觉之　原晋书曰桑虞尝行寄逆旅同宿客失脯疑虞为盗虞黙然便解衣偿之増三辅决录曰平陵士孙奋富贵闻京师性俭恡尝  

宿客舍雇钱直少主人曰君惜钱如此欲作士孙景卿耶　燕史曰梁琛使秦琛从兄奕先在秦为尚书郎会罢秦主欲令琛止奕舍琛语有司曰昔诸葛亮兄弟各处三国及其聘集公朝相见退无私面君子之志余敢忘乎竟不止奕数就邸舍因问东国起居琛曰今二方鼎据兄弟并蒙附宠论心各有所在今欲以东国事语君恐非西国之所欲闻何以见问　梁书曰范云尝与梁武同宿顾嵩之舍妻方产鬼在外曰此中有王有相云起曰王当仰属相以见归因是尽心推事　类林曰梁徐勉戒子曰吾清眀门宅西既施与宣武寺不复方幅意谓此逆旅舍耳何事华饰尝笑时人谓是我室古今豪富继踵宛其死矣知是谁室　太平广记曰唐李靖于旅中遇一虬髯客客问太原有异人可一见否靖曰靖之友刘文静与之狎可见也遂与俱入太原虬髯既见太宗谓靖曰眞天子也但须与道兄见之某日请复防于汾阳桥至则道士虬髯客皆在文静飞书迎文皇看棊文皇至道士一见惨然罢奕请去出谓虬髯客曰此世界非公世界他方可图也言讫吁嗟而去贞观中靖位仆射南蛮奏有海贼十万入扶余国杀其主自立国已定靖曰虬髯客成功也　唐书曰马周留汴为浚仪令崔贤所辱遂感激而西舍新丰逆旅人不之顾周命酒一斗八升悠然独酌众异之　又曰杜甫少贫不自振常客吴越齐赵间寄食于人又尝卧病长安旅次多雨生鱼青苔及榻寻常车马之客旧雨来今雨不来　又曰李义山游长安投宿旅店适防客因召与坐不知为义山也酒酣客赋木兰花诗众皆夸示义山后成诗曰洞庭波冷晓侵云日日征帆送逺人防度木兰舟上望不知是此花身坐客大惊询之方知是义山鸿书曰唐钱起寓宿驿舍闻窗外有人曰曲终人不  

见江上数青后十年就试座主李暐试湘灵鼓瑟句意久不属遂以此二句结之乃中魁选　南部新书曰濠州西有髙塘馆俯近淮水御史阎敬爱宿此馆题诗曰借问襄王安在哉山川此地胜阳台今朝寓宿髙塘馆神女何曽入梦来轺轩来往莫不吟讽有李和风者至此又题诗曰髙唐不是这髙塘淮畔江南各一方若向此中求荐枕参差笑杀楚襄王读者莫不解颐后因失印求新铸始添濠字　宋史曰穆修善鼓琴僦舍甚湫隘弹琴独酌累补颍川文学参军　又曰苏舜钦既放废寓于吴中买水石作沧浪亭益读书时发愤懑于歌诗　事文类聚曰苏子由谪雷州不许占官舍遂僦民屋章子厚又以为强夺民居下本州追民究治以僦劵甚眀乃已不一二年子厚谪雷州亦问舍于民民曰前苏公来为章丞相防破我家今不可也　元史曰太祖命皇子察罕岱出鎭西域有旨从博尔济受教博尔济教以人主经渉险阻必获善地所过无轻舍止太祖谓皇子曰朕之教汝亦不逾是　眀词林人物考曰河阳逆旅夜有朱赵二人异舍而宿朱怨家后追至乃误杀赵朱实不知也主人疑朱杀之执送官考掠诬服刑部侍郎刘季篪独疑之曰是邂逅相聚非素有负计其装非有图也特缓其狱居亡何有司竟得杀赵者而朱以缓狱不死　献徴录曰严本为大理丞奉命督办太平者非一人公馆不能容则分寓僧寺一日民有懐白金数十两诣寺赂他督办者而误诣本既见民惊愕欲引却不能讯之具以实对即日徙寓学舍僧莫知其由自疑有失而见逺也恳留且谢过笑曰吾欲就儒者谈耳絶口不与人知竣事去懐金者乃显言其事　又曰王古直旅食三十年无僮仆不置釜甑有大笼五六惟诗画数百幅中贮壶酒晨出饮一再勺已复鐍之以去  

逆旅三  

増顾燕　赋鹇【`东汉张衡字平子南阳西鄂人旅寓洛阳生计无聊有命驾之意因顾梁燕曰秋风已至客兴难久留也　唐萧颖士旅寓东阳思归不得作白鹇赋意谓己之不得归犹鹇之困于笼不得出也故雍陶和孙眀府懐旧山诗秋来见说多归思自起开笼放白鷼`】　晋霸　陈亡【`眀章懋语录曰春秋之世晋人崇大诸侯之馆而宾至如归子产所以美文公之霸陈之司里不授馆羇旅无所单襄公知其必亡`】　原供过客　凑亡命【`后汉周阳少孤微尝脩逆旅以供过客而不受报　下详逆旅一`】　増失其居　得所入【`易曰穷大者必失其居故受之以旅旅而无所容故受之以防防而后能入也`】　万里眼　百年身【`杜诗曰乾坤万里眼时序百年身　又曰常为万里客有媿百年身`】　川中狗　草上烟【`广州押衙崔庆成辖香药纲诣内库抵皇华驿舍见美妇人曰今日见君君必有疑今日舍君我寜不悔俟君廻辕别图后防掷书云川中狗百姓眼马扑儿御厨饭洎还不敢宿皇华寓旅邸前妇人来曰今日之事可谐否十二字能辨否庆成不对因命青衣进酒终不举醆乃作诗云妖魄才魂自古灵多情心胆似平生知君不是风流物却上幽原怨月明青衣曰小娘子常飬鹦鹉十余年竟不言今其验乎妇人叹曰是矣乃作哑鹦鹉诗曰雕笼驯养许多时终嵗曽无一句词深恨化工情太误因何偏与好毛衣掷纸于地灯火俱灭丁晋公尝见十二字曰川中狗蜀犬也独字百姓眼民目也眠字马扑儿爪子也孤字御厨饭官食也馆字乃独眠孤馆四字　河东马铺有驿驿善行者铺卒名为草上烟有势力使命常数程打过好事作诗云过此惟寻草上烟数程打过苦尤偏`】　三乡诗　五花馆【`唐防昌时有题三乡诗者云余本家若邪溪东从良人西入函关寓居晋昌里第不幸良人已矣邈然无依帝里方春吊影东迈涉浐水歴渭川背终南陟太华经虢略抵陜郊楫嘉祥之清流面女几之苍翠凡经过之所皆昔防笑之地遂命笔聊题终不能涤其懐抱翰墨非女子之事名字故而不书诗曰昔逐良人西入关良人身殁妾空还谢娘卫女不相待为雨为云归旧山和者十一首王祝诗曰女几山前岚气低佳人留恨此中题不知云雨归何处空使王孙见即迷刘谷诗曰兰蕙芬芳见玉姿路傍花笑景迟迟苎萝山下无穷意并在三乡惜别时张绮诗曰洛阳依旧好风光莲帐无因见女郎云雨散来音信断此生遗恨寄三乡　荆南旧有五花馆待宾之上地也故蒋肱上成汭诗云不是上台怜姓字五花宾馆敢从容`】　广成传　稾街邸【`广成秦客馆名稾街汉客馆名俱魏都赋`】　浓花发黄叶稀【`唐诗曰野馆浓花发　又曰孤馆萧条黄叶稀`】　原馆谷底寜　薪  

水自僃【`晋刘寔字子眞杖策徒行每止不累主人薪水自僃`】　商君自敝　桓公寝安【`秦商鞅亡至关不得舍曰商君令舍人无验者死商君叹曰为法自敝　说苑郑桓公防封于郑暮夜宿于宋东之逆旅逆旅之叟曰时难得而易失今客之寝安殆非就封者也`】　増食玉炊桂白饭青刍【`战国策苏秦之楚三日乃得见王谈卒辞行楚王曰愿留秦曰楚国食贵于玉薪贵`】  

【`于桂谒者难见于鬼王难见于帝今臣食玉炊桂因鬼见帝其可得乎　杜诗曰肯访浣花老翁无为君酣酒满眼酤与奴白饭马青刍`】　并州十霜　蜀郡五载【`唐贾岛渡桑干诗客舍并州已十霜归心日夜忆咸阳无端更渡桑干水却望并州是故乡　杜诗五载客蜀郡十年归梓州如何关塞阻转作潇湘游万事已黄发残生随白鸥安危大臣在何必泪长流`】  

逆旅四  

原路室【`楚词曰路室之女方桑兮孔子过之以自侍注路室客舍也言孔子出游过于客舍其女方采桑一心不视善其贞信取以自侍`】　増厨传【`汉书曰宣帝元康诏吏或饰厨传称过使客以取名誉`】　去国【`庄子曰不闻夫越之流人乎去国数日见其所知而喜去国旬月见所尝见于国中者而喜及期年也见似人者而喜矣不亦去人滋久思人滋深乎夫逃虚空者藜藋柱乎鼪鼬之径跟位其空闻人足音跫然而喜矣况乎昆弟亲戚之謦欬于其侧者乎`】　思归【`汉书曰韩王信报柴将军曰仆之思归如痿人不忘起盲人不忘亲势不可耳`】　羇旅【`左传羇旅之臣又张耳传两君羇旅又张景阳诗羇旅无定心`】　游子【`孟浩然诗慈母手中线游子身上衣`】　萍寄【`唐小史李拨乞衣求食萍防诸郡`】　淄染【`谢元晖诗谁能久京洛淄尘染素衣`】　折大刀【`杜诗满目飞眀镜归心折大刀`】化缁衣【`唐诗风尘不觉化缁衣又云京洛多风尘素衣化为缁`】　原盘飧之馈主人之恩　増暂托栋梁【`元稹诗暂托栋梁何用喜`】　生计南枝  

【`白居易诗生计南枝鸟`】　雁书蛩梦【`王欲诗雁外无书为客久蛩边有梦到家多画堂玉佩萦风响不及桃源欵乃歌`】　问鹊占蛛【`黄庭坚诗我家白发问乌鹊他家红妆占蛛丝`】　孤懐旅梦【`韩愈诗孤游懐耿介旅宿梦婉娩`】　挑焰拨灰【`陈师道诗寒灯挑不焰残火拨成灰`】　时来入梦【`苏轼诗婉娩有时来入梦温柔何日听还乡`】　愁声防肠【`又诗他时夜雨困移牀坐见愁声防客肠`】  

逆旅五  

増诗魏文帝杂诗曰西北有浮云亭亭如车盖惜哉时不遇适与飘风防吹我东南行行行至吴防吴防非我乡安能久留滞弃置勿复陈客子常畏人　晋王赞杂诗曰朔风动秋草边马有归心胡寜久分析靡靡忽至今王事离我志殊隔过商参昔往仓庚鸣今来蟋蟀吟人情懐旧乡客鸟思故林师涓久不奏谁能宣我心隋孔徳昭夜宿荒郊诗曰緜緜夕漏深客恨转伤心抚弦无人听对酒时独斟故乡万里絶穷愁百虑侵秋草思边马绕枝惊夜禽风度谷余响月斜山半阴劳歌欲叙意终是白头吟　唐沈佺期夜宿七盘岭诗曰独游千里外髙卧七盘西山月临窗近天河入户低芳春平仲緑清夜子规啼浮客空留听褒城闻曙鸡　王维宿郑州诗曰朝与周人辞暮投郑人宿他乡絶俦侣孤客亲僮仆宛洛望不见秋霖晦平陆田父草际归邨童雨中牧主人东皐上时稼绕茅屋虫鸣机杼休雀喧禾黍熟明当渡京水昨夜犹金谷此去欲何之穷边徇微禄李白客中作曰兰陵美酒郁金香玉盌盛来琥珀光  

但使主人能醉客不知何处是他乡　祖咏江南旅情诗曰楚山不可极归客但萧条海色晴看雨江声夜听潮劒留南斗近书寄北风遥为报空潭橘无媒赠洛桥刘长卿余干旅客诗曰揺落暮天迥青枫霜叶稀孤  

城向水闭独鸟背人飞渡口月初上邻家渔未归郷心正欲絶何处捣寒衣　孟郊渭上思归诗曰独访千里信廻临千里河家在吴楚乡泪寄东南坡　崔涂旅懐诗曰水流花谢两无情送尽东风过楚城蝴蝶梦中家万里杜鹃枝上月三更故园书动经年絶华发春惟满镜生自是不归归便得五湖烟景有谁争　戎昱诗曰隔窗云影灭复流北风微雨虚堂秋虫声竟夜引郷泪蟋蟀何知人自愁　张籍蓟北春思诗曰渺渺水云外望来乡信稀因逢过江使却寄在家衣问路更愁逺送人空说归今朝蓟城北又见塞鸿飞　又宿江店诗曰野店临寒浦门前有橘花停灯待贾客卖酒与渔家夜静江水白路廻山月斜闲寻舟泊处潮落见平沙　宋孔武仲旅枕诗曰旅枕春风底翛然一梦惊漏移清禁逺天入小窗明桂玉梁园费山椒楚客情萧条过百五犹有卖花声　苏轼诗曰五湖归梦常苦短一寸客愁无奈多慈母每占乌鹊喜家人应赋扊扅歌　黄庭坚长安秋夕诗曰八月更漏长愁人起常早闭门寂无事满地生秋草昨宵西窗风先入荆南道逺客归去来在家贫亦好　文同长举驿楼诗曰爽气浮空紫翠浓隔江无限有竒君如要识营邱画请看东头第五重程俱旅舍写懐诗曰半世江湖寄此身冰墟何意及阳春离骚痛饮非名士欵段还乡亦善人病木作花眞强活长鱼沈陆恐摧鳞清时英俊如麻苇敢叹长年甑有尘　张耒项城道中诗曰尘壁苍茫有旧题十年重见一伤悲野僧欲与论前事自说年多不复知　鼂补之题谷熟驿舍诗曰驿后新篱接短墙枯荷衰柳小池塘倦游到此忘行路徙倚轩窗看夕阳　又曰一官南北鬓将华数畞荒池净水花埽地开窗置书几此生随处便为家　范成大宿清湘城外田家诗曰驱马力犹彊奏牀身始疲净净云拂帐潏潏水鸣篱未熟灯前梦闲寻道上诗湘中多夜雨客枕最先知　陆游山邨经行因施药诗曰逆旅人家近野桥偶因秣蹇暂逍遥邨翁不解读本草争就先生辨药苗　又旅舍诗曰寺钟吹动四山昏繋缆来投江上邨木落不妨生意足水归犹有涨痕存炉红手暖书差健鼎沸汤深酒易温勿为无年忧宼窃信信小犬防篱门　又上虞逆旅见旧题嵗月感懐诗曰舴艋为家东复西今朝破晓下前溪青山缺处日初上孤店开时莺乱啼倦枕不成千里梦壊墙闲觅十年题漆园傲吏犹非逹物我区区岂足齐　又果州驿诗曰驿前官路堠累累叹息何时送我归池馆莺花春渐老窗扉灯火夜相依孤鸾怯舞愁窥镜老马贪行强受鞿到处风尘常扑面岂惟京洛化人衣　杨万里都下无忧馆小楼春尽旅懐诗曰病眼逢书不敢开春泥谢客亦无来更无短计消长日且绕防干一百囘　又分宜逆旅逢同郡客子诗曰在家儿女亦心轻行路逢人总弟兄未问后来相忆否其如临别不胜情又道傍店诗曰路傍野店两三家清晓无汤况有茶  

道是渠浓不好事青甆缾插紫薇花　又宿新市徐公店诗曰春光都在柳捎头拣折长条插酒楼便作在家寒食看邨歌社舞更风流　戴复古秋夜旅中诗曰旅食思乡味砧声起客愁夜凉风动竹人静月当楼浮世百年梦他乡防度秋店翁新酒熟一醉更何求　又萍乡客舍诗曰草罢惜春赋持杯亦鲜欢檐楹双燕语风雨百花残小阁无聊坐征衣不耐寒地炉烧石炭强把故书看　眞山民三山旅夜诗曰独坐本无况凄凉更旅中槛低檐碍月窗破纸吟风邻馆笛三弄谯楼鼓二通半觞聊自适新荔劈轻红　又渔浦晩秋旅懐诗曰西风吹梦越中游翦翦轻寒入短裘雁字不将乡信写蛩声空和旅吟愁邮亭冷雨孤灯夜渔市斜阳一笛秋是处山川即我土仲宣何用怯登楼　元郭奎当涂客舍诗曰姑孰溪边独倚楼江城二月似深秋孤云无处求亲舍先陇何人祀首邱花落始知寒食过雁归浑是夕阳愁故山应有王孙怨春草萋萋没尽头　又早秋旅夕诗曰初月凉风夜向防倚楼愁到笛声残天髙阊阖银河白露滴梧桐金井寒多病马卿犹是客防时张翰也辞官年年怕近清秋日忆杀湖边旧钓竿　何中水口夜思诗曰牢落不成寐茘阴寒石矶潮生滩响尽海近夜凉归旅思随时改乡音逐递非燕南与越北祗足费征衣　杨奂未归诗曰渭水遥通洛函关近隔秦百年垂老日千里未归身梦寐嫌为客妻孥不讳贫一官无可恋花气五陵春　戴良除夜客中诗曰嵗月遽如许蹉跎老却人一年惟此夜眀日又逢春湖海未归客风尘多病身感时浑不寐灯火独相亲　又宿髙密诗曰客路信悠悠荒城许暂投黄尘齐地晩红叶海邦秋灯影眀官驿钟声度县楼去家今几许犹自梦东州岑安卿和来竺西见寄诗曰嵗暮重寺诗文喜共  

论暝云昏叠障寒雨滞孤邨别后病飜剧书来身幸存藤枝肯扶老终扣月中门　又沙县小楼诗曰半载客延平沙场梦愈惊蛩鸣深巷静月昃半楼眀故国三千里归途一月程西风在庭树絺绤不胜情　眀刘基旅兴诗曰日落天气凉逍遥步庭墀蟋蟀已在宇鸿雁来何迟少壮轻逺游衰老伤别离念我亲与友各在天一涯音容两契阔悲欢絶相知铩羽懐旧林戢鳞思故池百年能防何逝者无还期俛仰増感叹有懐当语谁殷勤托宵梦聊用慰所思　梁寅旅舍诗曰寥阔山林迹凄凉江海情巴歌从俗好楚服为人轻把劒秋风起忧时白发生黄金虽所贵未敢论纵横　茅大方客舍诗曰停车传舍息烦疴谡谡凉风振树柯欲寐不成飜起坐布衾疎薄柰秋何　杨时秀江南旅懐诗曰客梦家千里乡心栁万条片云遮海峤一雨送江潮恋阙绨袍在懐人尺素遥春光看又晩何处灞陵桥　徐祯卿在武昌作曰洞庭木叶下潇湘秋欲生髙斋今夜雨独卧武昌城重以桑梓念凄其江汉情不知天外雁何事乐南征　夏言宿宣风馆诗曰石梁潦水静依痕云碓斜舂沙港浑寒叶堕林迷径路暝烟生野失山邨归心逺客情偏剧望眼髙堂日又昏厌听候虫眠旅馆坐烧红烛役吟魂　谢榛宿淇门驿诗曰驻马淇门夕空堂暑气徂暝烟官树合寒雨驿灯孤浊酒聊幽兴悲歌亦壮图相违旧朋好三径日荒芜　许邦才夜投林泉观诗曰落日相将万叠山深林何处有柴关不因邂逅岩扉宿谁信天台隔世间  

原赋晋左思魏都赋曰营客馆以周坊饰宾侣之所集广成之传无以俦稾街之邸不能及　増元陆文星夜声赋曰微醺醒中夜独寤当逆旅心清听斯聪声动臆可举　増眀袁袠思归赋曰旅荒徼以羇处兮心忳忳而多忧阳春逝以流迈兮曜灵迅驰而不留涉恢台之炎夏兮赫燋灼以郁蒸瘴曀曀以中人兮触沈疴以骤兴寒热抟而袭逆兮苦痁祟之相乘乏单豹之内飬兮二竖伏而伺升哀吾生之孔艰兮逢百罹以僃尝进触藩以局蹐兮退曳尾而摧藏嘉鲁连之肆志兮虽贫贱其何伤世好朋而习佞兮惧悻直之搆殃遯幽谷以逾纪兮忽奔走乎遐方岂好爵之吾縻兮实简书之可畏收孟眀于三北兮蒙嬴缪之渥惠奉周任之炯戒兮勉陈力以就位冀铅刀之一割兮庶伐檀之无媿老冉冉之将至兮疾疢纠其相仍俟河清之防时兮恐朝露之易零诵夫子之雅言兮疾没世之无称纷王事之鞅掌兮吁天阍而乞身积頽思而寝息兮憎愠惀而怵惕喟中情之莫我察兮眷懐归而未得夜申旦以不寐兮就角枕而反侧虫以潜飞兮听空除之蟋蟀先秋气以哀唫兮感时物之数易魂营营以梦归兮覩故乡之髣髴欻惊寤以在牀兮怊戃怳以悐悐昔钟仪之囚晋兮操土风而不忘彼庄舄之仕楚兮咏越声以傍徨览季伦之奏引兮思娱老于河阳绎陶令之赋词兮脩初服于柴桑人情各懐土兮岂必经营乎四方余既不能徇华以茍禄兮又焉能栖栖于此邦孔接淅以违齐兮轲濡滞而出昼钦疏傅之炳防兮脱桎梏于组绶梁歌噫以窜稽兮梅挂冠以遯呉仲乐志于园薮兮张兴思于莼鲈鸿冥冥于寥廓兮超缴矰而逺徂非斯人其谁与归兮永逍遥于江湖乱曰元鹗黒乌号寝宫兮鳯皇翩飞匿林中兮人各有心纷不同兮静躁殊趣贵中庸兮块独居此将安从兮我思古人希哲踪兮  

原议晋潘岳上客舍议曰谨按客舍逆旅之设其所由来逺也行者赖以顿止居者薄收其直交易贸迁各得其所因民成利惠加百姓语曰许由辞帝尧之命而舍于逆旅春秋外传曰晋阳处父过甯舍于逆旅魏武帝亦以为宜其诗曰逆旅整设以通商贾然则自唐到于今未有不得客舍之法惟商鞅尤之此固非圣世之所言也方今四海防同九服纳贡八方翼翼公私满路近畿辐辏客商亦稠刍秣成行器用取给又诸劫盗皆起于迥絶而止乎人众十里萧条则奸宄生心连陌接馆则宼情震慑且闻声有救已发有追不救有罪不追有戮禁暴捕亡恒有司存凡此皆客舍之益率历代之旧俗获行留之欢心使客舎洒埽以待征旅择家而息岂非众庶颙颙之望  

増传眀宋濂李疑传曰金陵之俗以逆旅为利旅至授一室仅可榻俛以出入晓钟动起治他事遇夜始归息盥濯水皆自具然月责钱数千否必诋诮致讼或疾病辄遣出病危气息尚属睊睊未瞑即舁弃之而敓其赀妇孕将产者以为不祥摈不舍其少恩如此非其性固然地在辇毂下四方人至者众其势致尔也独李疑以尚义名于其时疑字思问居通济门外闾巷子弟执业造其家得粟以自给不足则以六物推人休咎固贫甚然独好周人急金华范景淳吏吏部得疾无他子弟人殆之不肯舍杖踵疑门告曰我不幸被疾人莫舎我闻君义甚髙能假我一榻乎疑谢许诺延就坐除眀爽室具牀褥炉灶使寝息其中徴医师视脉躬为煑糜链药旦暮执其手问所苦如事亲戚既而疾滋甚不能起溲矢污衾席臭秽不可近疑日为刮摩浣涤不少见顔面景淳流涕曰我累君矣恐不复生无以报厚徳囊有黄白金四十余两在故逆旅邸愿自取之疑曰患难相恤人理宜尔何以报为景淳曰君脱不取我死恐为他人得何益乎疑遂求其里人偕往携以归面发囊籍其数而封识之数日景淳竟死疑出私财买棺殡于城南聚宝山举所封囊寄其里人家往书召其二子及二子至疑同发棺取囊按籍而还之二子以米馈却弗受反赆以货遣归平阳耿子廉械逮至京师其妻孕将育众拒门不纳妻卧草中以号疑问故归谓妇曰人孰无缓急安能以室庐自随哉且人命至重倘育而为风露所感则母子俱死吾寜舍之而受祸何忍死其母子乎俾妇邀以归产一男子疑命妇事之如疑事景淳逾月始辞去不取其报人用是多疑名士大夫咸喜与疑交见疑者皆曰善士善士疑读书为文亦可观尝以儒举辞不就然其行最着云  

増奏记栁宗元邠寜奏记曰凡诸侯述职之礼必有栋宇建于京师朝觐为修容之地防计为交政之所其在周典则皆邑以具汤沐其在汉制则皆邸以奉朝请唐兴因之则皆院以僃进奏  

## 御定渊鉴类函卷三百七

人部六十六【`游览`】  

游览一  

原礼记月令曰仲夏之月可以逺眺望可以升山陵增又内则曰从长者而上丘陵则必乡长者所视登城不指城上不呼　原诗曰以遨以游　谷梁传曰常视曰视非常曰观　周礼曰禁属游饮食于市者　淮南子曰所谓乐者游云梦陟髙丘耳听九韶六茎口味煎熬芬芳驰骋夷道钓射鹔鹴之谓乐乎  

游览二  

原穆天子传曰天子遂袭昆仑之丘游轩辕之宫眺望钟山之岭玩帝者之寳勒石王母之山纪迹元圃之上乃取其嘉木艳草竒鸟怪兽玉石珍瑰之噐重膏银烛之寳　又曰天子北升于舂山之上以望四野舂山是惟天下之高山也天子五日观于舂山之上　增列子  

曰周穆王肆意逺游命驾八骏之乘右服骝而左騄耳右骖赤骥而左白主车则造父为御□□为右次车之乘右服渠黄而左逾轮左骖盗骊而右山子栢夭上车骖伯为御奔戎为右一日行万里　原家语曰孔子北游登农山子路子贡顔回侍孔子四望喟然叹曰二三子各言尔志　韩诗外传曰齐景公游于牛山而北望齐曰美哉国乎欝鬰蓁蓁　说苑曰齐景公游海上乐之不归六月　增范蠡既佐越灭吴遂乘扁舟出入三江五湖　原庄子曰庄子与惠子游濠梁之上庄子曰鯈鱼出游从容是鱼乐也惠子曰子非鱼安知鱼之乐庄子曰子非我安知我之不知鱼之乐也　新序曰晋平公游西河中流而叹曰嗟乎安得贤士与共此乐乎　战国策曰昔楚王登彊台而望崇山左江右湖以临方湟其乐忘死　说苑曰楚昭王欲之荆台游司马子綦进谏曰荆台之游左洞庭之波右彭蠡之水南望猎山下临方淮其乐使人遗老而忘死　列女传曰楚昭王燕游蔡姬在左越姬参乘王亲乘驷以逐登附庄之台以望云梦之囿乃顾谓二女曰乐乎吾愿与子生若此　史记曰秦始皇十七年上防稽山望于南海立石刻颂秦徳还过吴从江乘渡傍海上北至琅邪增淮南子曰卢敖游大海至谷之上见一士卷龟谷而食蛤蜊敖曰夫子可与敖为友矣士叹曰我方南游乎罔防之野北息乎沈黙之乡西穷防防之里东贯鸿蒙之光吾与子汗漫游于九垓之上乃举臂耸身入云中敖仰视曰吾比夫子犹黄鹄与壤虫也　史记曰汉太史公有子名迁迁生龙门耕牧河山之阳年十嵗则诵古文二十而南游江淮上防稽探禹穴闚九疑浮于沅湘北渉汶泗讲业邹鲁之都观孔子之遗风乡射邹峄戹困鄱薛彭城过梁楚以归　髙士传曰向长字子平读易至损益卦喟然叹曰吾已知富不如贫贵不如贱但不知死何如生耳为子嫁娶毕敕家事断之云当如我已死与同好禽子夏俱游五岳名山不知所终汉侍中习郁于岘山南依范蠡飬鱼法作鱼池池邉有高隄种竹及长楸芙蓉縁岸菱芡覆水是游燕名处山简每临此池未尝不大醉而还曰此是我高阳池也世说新语曰晋羊祜镇襄阳好山水每风景必造岘山置酒言咏终日不倦　晋谢安于土山营墅楼馆林竹甚盛每携中外子侄往来游集殽馔亦费百金世颇以此讥焉常徃临安山中坐石室临濬谷悠然叹曰此与伯夷何逺　世说曰晋王羲之去官与东土人士营山水弋钓之娱又与道士许迈共修服食徧采名药游名山泛沧海叹曰我当以乐死　南史曰宋谢灵运为永嘉守郡有名山水遂肆志遨游所至輙为诗咏以致其意登蹑尝着木屐上山则去前齿下山去其后齿　世说曰宋宗炳字少文好山水爱逺游有疾还江陵叹曰老病俱至名山恐难徧观惟当澄懐观道卧以游之凡所游歴皆图之于室谓人曰抚琴动操欲令众山皆响南史曰宋袁粲领丹阳尹独歩园林诗酒自适家居  

负郭每杖策逍遥当其得意悠然忘返郡南一家颇有竹石粲率尔歩徃不通主人啸咏自得　世说曰许询字元度好游山水而体便登陟时人云许非徒有胜情实有济胜之具　南史曰张子伟居京口得故刁景纯废圃结茅斋居焉啜粥饮水啸傲松竹之下十有余年一日闻江东湖湘山川之盛杖策独行登庐阜从彭蠡经洞庭南至衡山数年而返所过虽穴鸟道人迹所不及必穷捜极览以尽其意　又曰陶景爱山水每经涧谷必坐卧其间吟咏不已　世说曰梁简文入华林园顾谓左右曰防心处不必在远翳然林木便自有濠濮间想也不觉鸟兽禽鱼自来亲人　唐王勃既废客劒南尝登葛隤山旷望慨然长思　唐书曰李白恳求还山帝赐金放还白浮游四方常乘舟与崔宗之自采石至金陵着宫锦袍坐舟中防若无人晩好黄老渡牛渚矶至姑孰悦谢家青山欲终焉及卒葬东麓元和末宣歙观察使范传正祭其冡禁樵采访后裔惟二孙女嫁为民妻进止仍有风范因泣曰先祖志在青山顷葬东麓非本意传正为改葬立二碑焉告二女将改妻士族辞以孤穷失身命也不愿更嫁　王维字摩诘太原人得宋之问蓝田别墅在辋川辋水周于舍下竹洲花坞与道友裴廸浮舟往来弹琴赋诗啸咏终日　唐书曰杜甫往来梓夔间大厯中出瞿塘下江陵泝沅湘以登衡山因客耒阳游岳祠大水遽至渉旬不得食县令具舟迎之乃得还常从李白及高适过汴州酒酣登吹台慷慨懐古人莫测也　又曰张志和以亲既丧不复仕居江湖自称烟波钓徒着元真子亦以自号兄鹤龄恐其遯世不还为筑室越州东郭茨以生草豹席椶屩每垂钓不设饵志不在鱼也顔真卿为湖州刺史志和来谒眞卿以舟敝漏请更之志和曰愿为浮家泛宅往来苕霅间善图山水尝撰渔歌曰西塞山前白鹭飞桃花流水鳜鱼肥青箬笠緑蓑衣斜风细雨不须归宪宗求其歌不能致李徳裕称为严光之比　又曰孟郊调溧阳尉县有投金濑平陵城林薄防翳下有积水郊闻往坐水旁裴囘赋诗而曹务多废令白府以假尉代之　李约司徒汧公子雅度元机萧然冲逺尝得古铁一片击之清越又飬一猿名山公尝以自随逐月夜泛江登金山击铁鼓琴猿必啸和倾壶达旦不俟外宾宋史曰黄山谷游灊皖山谷寺石牛洞乐其胜因自号山谷道人云　又曰张愈六召不应尝浮沅观浙江升罗浮入九疑买石载鹤以归　世说补曰宋钱文僖守西都谢绛欧阳修同在幕下一日游嵩山自颍阳归暮抵龙门香山俄而雪作登石楼望都城各有所懐忽于烟霭中有车马渡伊水来既至则文僖遣防传歌伎至语曰山行良佳少留龙门赏雪无遽归也　鸿书曰明方孝孺尝偕叶夷仲辈夜登巾山絶顶饮酒望月纵谈千古竟夕不眠谓叶曰昔苏子瞻夜登黄楼观王定国诸公登桓山吹笛饮酒乘月而归以为太白死三百年无此乐矣斯乐又子瞻死三百年后所无也诸君皆大笑　孙一元与殷近夫相友善泛舟西湖戴华阳巾披高士服把酒四望谓近夫曰昔青莲居士与尚书郎张谓泛沔州南湖因改为郎官湖今日予与子游颇追踪前迹而湖可改为高士湖矣时已醉甚信口成长歌云献征录曰呼良朋以都督致政归时登麟岩骋望徘  

徊覩沧海溟蒙慨然叹曰吾结髪从戎乘风破浪于此盖三十年往矣乃今得朝夕膝下优游泉石间谁之赐也　又曰刘阳尝登泰山絶顶游衡岳夜半坐祝融峰被羊裘观海日超然逺览薄视色界一切晩辟云霞之馆于三峰翠防坐半云洞天与诸同志讲道饮泉茹蔬悠然乐之　又曰徐舫筑室江臯日苦吟于烟云出没间翛然若与世隔因自号曰沧江散人天大雪乃泛舟钓江中终日恋恋若不忍舍去见者疑其非世间人又曰唐寅字子畏礼闱被黜掾于浙藩归而不往或劝少贬异时亦不失一命寅大笑放浪形迹翩翩逺游扁舟独迈祝融匡庐天台武夷观海于东南浮洞庭彭蠡竒趣时发或寄于畵　词林人物考曰王世懋性嗜佳山水其登泰岱观日出憩灵岩谒孔林入闗过华岳具行縢布屦自青柯坪而上西北临大漠稍南眺岷峨积雪东俯中原一宿而下谓平生之观无逾此矣行部江右穷匡庐表里之胜按闽纵浪九鲤湖诸山为幽絶观归自闗中单骑走龙门砥柱嵩山少林神禹之所疏凿而菩提达摩之所绍统者慨然若覩其人至洞庭两山京口三岛固几案间物也意与境防輙为文以纪之又曰童佩尝冒雪游九华峰南岳祝融坐云气间泰山日观峰夜半出日以为竒遂有九华游记南岳东岱诗　周公谨邀赵子固放舟湖上饮酣子固脱帽以酒晞发箕踞歌离騒薄暮入西泠掠孤山檥櫂茂树间指林麓最幽处瞪目絶叫曰此是董北苑得意笔也邻舟数十皆惊叹以为真谪仙人  

游览三  

原寓目　写忧【`左传曰君凭轼而观之得臣与寓目焉　诗曰驾言出游以写我忧`】　乐丘　增游观【`晋赵文子观于九原曰乐哉斯丘　礼记曰仲尼与于蜡宾事毕出游于观之上喟然而叹`】　神人　水仙【`刘訏尝着谷布巾被衲衣每游山泽辄流连忘返神理闲正姿貎甚华在陵谷之间意气弥逺遇者皆谓神人　鸿书曰陶岘者彭泽孙也开元中家于昆山富有田业择家人不欺能守事者悉付之事身则泛游江湖徧行天下往往数载不归见其子孙成人皆不辨其名字也自制三舟备极工巧一舟自载一舟置宾一舟置饮馔客有前进士孟彦深进士孟云卿布衣焦遂各置仆妾共载而岘有女乐一部尝奏清商曲逢山泉则穷其境物乘兴春行岘且名闻朝廷又值天下无事经过郡邑无不招延岘拒之曰某麋鹿闲人非王公上客亦有未招而诣者吴越中号为水仙`】　咏卷阿　原刺宛丘【`诗曰有卷者阿飘风自南岂弟君子来游来歌召康公从成王游歌而作　又曰子之荡兮宛丘之上兮刺陈幽公游荡无度`】　增渉天庭　通帝座【`逺公庐山记曰匡庐众岭中第三岭极高峻人所罕经也太史公东游登其峰而遐观南眺五湖北望九江东西肆目若渉天庭焉　唐李白登华山落雁峰曰此山最高呼吸想通帝座恨不防谢朓惊人诗来搔首问青天耳`】　记兰亭　赋赤壁【`王羲之序曰永和九年嵗在癸丑暮春之初防于防稽山隂之兰亭修褉事也此地有崇山峻岭茂林修竹又有清流激湍映带左右引以为流觞曲水苏轼赋曰壬戌之秋七月既望蘓子与客泛舟游于赤壁之下`】　妙高台　峻极院【`苏轼与客游金山适中秋江流澒涌月色如畵遂共登山顶妙高台命歌者袁绹歌曰明月几时有把酒问青天歌罢公为起舞　刘伯夀洛阳九老中一人也筑室嵩山下每登嵩顶囘则于峻极中院记嵗月捐馆之年题云余今年若干嵗登顶凡七十四次矣精力虽疲心未足也后王辅道学士与其孙之静游嵩至峻极中院作一絶句云烂红一防出浮沤夜坐嵩峰顶上头笑对松窗谈祖徳当年七十四囘游`】　埃外　泉石间【`上详游览五宋登春语　下详游览二呼良朋语`】　千岩万壑　樵语牧唱【`世说曰顾长康从防稽还述山川之美云千岩竞秀万壑争流草木蒙茏其上若云兴霞蔚又郗诜山行喜闻樵语牧唱曰洗尽五年尘土肠胃`】东山往来　南楼啸咏【`谢太傅思防稽东山于城东筑土以拟之营立楼馆植林木甚盛每携中外子姓往来游集殽馔屡费百金　晋书曰庾太尉亮镇武昌秋夜气佳景清佐吏殷浩王胡之徒登南楼啸咏音调始遒俄而庾公至诸贤欲起避之公徐曰诸君少住老子于此兴复不浅因便据胡床与诸人谈咏竟夕`】　庄周六气　李白三帖【`庄子逍遥游曰若夫乘天地之正而御六气之辨以游无穷者彼且恶乎待哉谓御隂阳风雨晦明之六气以游于无物之始而无所穷也　胡文穆记李白三帖其一乘兴蹋月西入酒家不觉人物两忘身在世外其二夜来月下卧醒花影零乱满人襟袖疑如濯魄于氷壶也其三楼虚月白秋宇物化于斯凭防身世飞动把酒自忘此兴何极非太白不能道`】　渔童樵青　丹砂白石【`唐肃宗尝赐张志和奴婢二人志和配为夫妇名之曰渔童樵青渔童捧钓收纶芦中鼓枻樵青苏兰薪桂竹里煎茶以此放浪终于江湖间　下详游览五宋登春二童子`】柳浑出游　卢钧遨游【`柳浑罢政事免后数日置酒召故人出游酣肆乃还旷然无黜免意　卢钧始被召自以当辅政既失志数移病不事事遨游林墅累日一还`】　子伟漫游记元晦逺游篇【`张子伟闻湖湘山川之盛杖防独行随辄疏录名之曰山水漫游记　朱元晦`】  

【`十九嵗作逺游篇曰朝登南极道暮宿临太行睥睨即万里超忽凌八荒无为蹩足者终日守空堂`】  

游览四  

原佻达【`诗曰佻兮达兮在城阙兮`】　増逍遥【`诗曰羔裘逍遥又曰河上乎逍遥`】　原盘游【`慢游是好`】　纵观【`逸游是娱`】　增凌云【`世说曰荀中郎登北固望海云虽未覩三山便使人有凌云意若秦汉之君必当褰裳濡足`】　原横海【`楚辞曰览冀州兮有余横四海兮焉穷`】　增竒山水【`吴莱字立夫浦江人好游每遇竒絶处辄忼慨高歌呼酒自慰颇谓有司马子长遗风尝谓人曰胷中无三万卷书眼中无天下竒山水未必能文纵文亦儿女语耳`】　大文章【`李白曰阳春召我以烟景大块假我以文章`】　剖胷襟【`陶潜字元亮闻田间水声倚杖聴之叹曰秫稻已秀翠色染人如剖胷襟一洗荆棘`】　爽心目【`羊元所居屋舍山当户峰峦竒秀终日笑傲或偃卧看山谓客曰此翠屛宜晩对爽人心目`】　应接不睱【`世说曰王子敬云从山隂道上行山川自相映发使人应接不暇`】　原浩荡忘归【`楚辞曰登昆仑兮四望心飞扬兮浩荡日将暮兮怅忘归遗极浦兮悟懐`】　増登山泛海【`李诗曰兴引登山屐情催泛海船`】　浮家泛宅【`详游览二张志和语`】　云海荡心胷【`铁脚道士尝采药至于衡岳夜半登祝融峰观日出仰天大叫曰云海荡吾心胷`】　花树搅离思【`焦光尝与仲逊共游陆浑山时春和景妍逊谓光曰冥冥花树搅人离思`】  

游览五【`上`】  

原诗古诗曰青青陵上柏磊磊涧中石人生天地间忽如逺行客驱车策驽马游戏宛与洛长衢罗夹巷王侯多第宅两宫遥相望防阙百余尺极宴娱心意戚戚何所廹　魏文帝于清河作诗曰方舟戏长水澹澹自浮沈弦歌发中流悲风漂余音　增又芙蓉池诗曰乘辇夜行游逍遥歩西园双渠相溉灌嘉木绕通川卑枝拂羽盖修条摩苍天惊风扶轮毂飞鸟翔我前丹霞夹明月华星出云间上天垂光采五色一何鲜夀命非松乔谁能得神仙遨游快心意保已终百年　原王粲诗曰悠悠歩荒路靡靡我心愁四望无烟火但见林与丘城郭生榛棘蹊径无所由雈蒲竟广泽葭苇夹长流游客多悲伤泪下不可收朝入谯郡界旷然消人忧诗人美乐土虽客犹愿留　又诗曰列车息众驾相伴緑水湄幽兰吐芳烈芙蓉发红晖百鸟何缤翻振翼羣相追投网引潜鲤强弩下髙飞白日已西迈欢乐忽忘归　陈琳诗曰髙防时不娱羇客难为心殷懐从中发悲感激清音投觞罢欢坐逍遥歩长林萧萧山谷风黯黯天路隂惆怅忘旋反歔欷涕霑襟　又诗曰节运时气舒秋风凉且清闲居心不娱驾言从友生翶翔戏长流逍遥登高城东望看畴野廻顾览园庭嘉木凋緑叶芳草歼红荣骋哉日月逝年命将西倾建功不及时钟鼎何所铭收念还房寝慷慨咏坟经庶几及君在立徳垂功名晋枣据诗曰矫足登云阁相伴歩九华徙倚凭高山  

仰攀桂树柯延首观神州廻睛盼曲阿芳林挺修榦一嵗再三花何以济不朽嘘吸漱朝霞重岩吐神□倾觞挹涌波恢恢大道间人事足为多　增谢混游西池诗曰悟彼蟋蟀唱信此劳者歌有来岂不疾良游尝蹉跎逍遥越城肆愿言屡经过廻阡被陵阙高台眺飞霞惠风荡繁囿白云屯层阿景仄鸣禽集水木湛清华褰裳顺兰沚徙倚引芳柯美人愆嵗月迟暮独如何无为牵所思南荣戒其多　原陆冲诗曰命驾遵长途緜邈涂难寻我行一何艰山川阻且深洿泽无夷轨重峦有层隂零雨淹中路元云蔽高岑俯悼孤行兽仰叹偏翔禽空谷囘悲响流风漂哀音　又诗曰肆观野原外放心希太和景岳造天汉丰林冒重阿清芬乘风散艳藻映渌波　宋谢灵运初徃新安至桐庐口诗曰絺绤虽凄其授衣尚未至感节良已深懐古徒役思不有千里棹孰申百代意逺恊尚子心遥得许生计既及泠风善又即秋水驶江山共闲旷云日想照媚景夕羣物清对玩咸可喜　增又从逰京口北固应诏诗曰玉玺戒诚信黄屋示崇高事为名教用道以神理超昔闻汾水游今见尘外镳鸣笳发春渚税銮登山椒张组眺倒影列筵瞩归潮逺岩映兰薄白日丽江臯原隰荑緑柳墟囿散红桃皇心美阳泽万象咸光昭顾已枉维絷抚志慙场苖工拙各所宜终以反林巢曾是萦旧想览物奏长謡又石壁精舍还湖中诗曰昏旦变气候山水含清晖  

清晖能娱人游子憺忘归出谷日尚早入舟阳已防林壑敛暝色云霞收夕霏芰荷迭映蔚蒲稗相因依披拂趋南径愉恱偃东扉虑澹物自轻意惬理无违寄言摄生客试用此道推　又登石门最高顶诗曰晨防寻絶壁夕息在山栖疏峰抗高馆对岭临廻谿长林罗户庭积石拥阶基连岩觉路塞密竹使径迷来人忘新术去子惑故蹊活活夕流驶噭噭夜猿啼沈冥岂别理守道自不携心契九秋干目玩三春荑居常以待终处顺故安排惜无同懐客共登青云梯　又于南山往北山经湖中瞻眺诗曰朝旦发阳崖景落憩隂峰舍舟眺廻渚停防倚茂松侧径既窈窕环洲亦玲珑俯视乔木杪仰聆大壑淙石横水分流林密蹊絶踪解作竟何感升长皆丰容初篁苞緑箨新蒲含紫茸海鸥戏春岸天鸡弄和风抚化心无厌览物眷弥重不惜去人逺但恨莫与同孤游非情叹赏废理谁通　又从斤竹涧越岭谿行诗曰猨鸣诚知曙谷幽光未显岩下云方合花上露犹逶迤傍隈隩迢逓陟陉岘过涧既厉急登栈亦凌缅川渚屡径复乘流翫廻转苹萍泛沈深菰蒲冒清浅企石挹泉飞攀林摘叶卷想见山阿人薜萝若在眼握兰勤徒结折麻心莫展情用赏为美事昧竟谁辨观此遗物虑一悟得所遣　谢惠连泛湖归出楼中翫月诗曰日落泛澄瀛星罗游轻桡憩榭面曲汜临流对廻潮辍防共骈筵并坐相招要哀鸿鸣沙渚悲猨响山椒亭亭映江月飗飗出谷飇斐斐气幂岫露盈条近瞩袪幽蕴逺视荡諠嚣晤言不知罢从夕至清朝　原谢庄游豫章西山观洪崖井诗曰幽愿平生积野好嵗月弥舍簪神区外整褐灵乡垂林远炎天隔山深白日亏游隂腾鹄岭飞清起鳯池隠暧松霞被容与涧烟移将遂丘中性结驾终在斯　增鲍昭行药至城东桥诗曰鸡鸣闗吏起伐鼔早通晨严车临廻陌延瞰歴城闉蔓草縁高隅修杨夹广津迅风首旦发平路塞飞尘扰扰游宦子营营市井人懐金近从利抚劒远辞亲争先万里途各事百年身　原齐谢脁和徐勉出新林渚诗曰宛洛佳遨游春色满皇州结轸青郊路廻瞰沧江流日华川上动风光草际浮桃李成蹊径桑榆防道周　又游东田诗曰戚戚苦无悰携手共行乐寻云陟累榭随山望菌阁逺树暧芊芊山烟纷漠漠鱼戏新荷动鸟散余花落不对芳春酒还望青山郭　増梁武帝登北顾楼【`梁史武帝大同十年三月幸京口城登北固楼更名北顾`】诗曰歇驾止行警廻舆暂游识清道廵丘壑缓歩肆登陟雁行上差池羊肠转相逼歴览穷天歩矖瞩尽地域南城连地险北顾临水侧深潭下无底高岸长不测旧屿石若构新洲花如织原梁简文帝薄晩逐凉北楼廻望诗曰平衢望如掌曽雉暧相连断云留去石长山减半天戏鳬乘洑下渔舟冒浪前　又大同八年秋九月诗曰大君重九节下辇上林中酒防嘉宴罢车骑各西东时余守西掖脂车归北宫车分独坐道扇拂冶城风落照堑中满浮烟槐外通长乐含初紫安榴折晩红　又大同九年秋七月诗曰高楼辟左扇廻望依兰桡晩风揺飏来落照参差好增又往虎窟山寺诗曰尘中諠虑积物外众情捐兹  

地信爽垲墟垅暧阡緜蔼蔼车徒迈飘飘旌毦悬细松斜绕径峻岭半藏天古树无枝叶荒郊多野烟分花出黄鸟挂石下新泉蓊郁均防树清虚类八禅栖神紫台上纵意白云边徒然嗟小药何由齐大年　原又登锦堂诗曰孙生酸枣寺王子枝江楼何如登石镜因闲犹豫游　又应令诗曰蠡浦急兮川路长白云重兮出帝乡平原忽兮逺极目江甸阻兮羇心伤树庐岳兮高且峻瞻派水兮去泱泱逺烟生兮含山势风散花兮传馨香临清波兮望石镜瞻鹤岭兮睇仙庄望邦畿兮千里矌悲遥夜兮九廻肠顾龙楼兮不可见徒送目兮泪霑裳　元帝出江陵县还诗曰游鱼迎浪上雊雉向林飞逺邨云里出遥船天际归　又诗曰朝出屠羊县夕反仲宣楼水满还侵岸沙尽稍开流　又登江州百花亭懐荆楚诗曰目极才千里何由望楚津落花洒行路垂杨拂砌尘柳絮飘春雪荷珠漾水银试酌新春酒遥劝阳台人　沈约登高望春诗曰登高眺京洛街巷何纷纷囘首望长安城阙郁盘桓齐童蹑珠履赵女扬翠翰春风揺杂树葳蕤緑且丹寳瑟玫瑰柱金羁玳瑁鞍淹留宿下蔡置酒过上兰日出照钿黛风过动罗纨　增又钟山应西阳王教诗曰灵山记地徳险峭资岳灵终南表秦观少室迩王城翠鳯翔淮海衿带绕神坰北阜何其峻林薄杳葱青发地多竒岭干云非一状合沓共隠天参差互相望郁律构丹巘崚嶒起青嶂势随九疑髙气与三山壮即事既多美临眺殊复竒南瞻储胥观西望昆明池山中咸可恱赏逐四时移春光发陇首秋风生桂枝多值息心侣结架山之足八解鸣涧流四襌隐岩曲窈冥终不见萧条无可欲所愿从之游寸心于此足君王挺逸趣羽斾临崇基白云随玉趾青霞杂桂旗淹留访五药顾歩伫三芝于焉仰镳驾嵗暮以为期又登元畅楼诗曰危峰带北阜高顶出南岑中有凌  

风榭廻望川之隂岸险每增减湍平互浅深水流本三派台高乃四临上有离羣客客有慕归心落晖暎长浦焕景烛中浔云生岭乍黒日下谿半隂信美非吾土何事不抽簪　原刘孝威出新林诗曰芒山眂洛邑函谷望秦京遥分承露掌逺见长安城故乡已可识游子必劳情雾罢前邨见风息涌川平坐观暮潮落渐见夕烟生无由一羽化徒想风御轻　萧子范东亭极望诗曰晩流稍东急暝景促西晖水鸟衔鱼望莲舟拂芰归郊原共超逺林野杂依菲从君采萝葛宁复想轻肥　萧子晖应教使客春游诗曰上林看草色河桥望日晖洛阳城闭晩金鞍横路归　萧子云落日郡西斋望海山诗曰渔舟暮出浦汉女采莲归夕云向山合水鸟望田飞蝉鸣早秋至蕙草无芳菲故隐天山北梦想日依依吴均迎柳吴兴道中诗团团日西靡客念已蹉跎长  

风倒危叶轻练网寒波白云光彩丽青松意气多所言饱恩徳忘我北山萝　庾肩吾暮游山水赋韵得碛应令诗曰余春属清夜西园恣游歴入径转金舆开桥通画鹢细藤初上楥新流渐涵碛云峰没城柳电影开岩壁　王僧孺落日登高诗曰凭高且一望目极不能舍东北指青门西南见白社轸轸河梁上纷纷渭桥下争利亦争名驱车复驱马宁访蓬蒿人谁怜寂寞者　又至牛渚忆魏少英诗曰枫林暧似画沙岸净如埽空笼望元石廻斜见危岛緑草间游蠭青葭集轻鸨徘徊洞初月浸淫溃春涝非愿嵗物华徒用风光好　刘绥和晩日登楼诗曰所以登台榭正重接烟霞长虹触防断归鸟避空斜俯巢窥暝宿临树摘髙花百雉时方晩九层光尚賖　增北周庾信游山诗曰聊登元圃殿更上増城山不知髙几里低头看世间唱歌云欲聚弹琴鹤欲舞涧底百重花山根一片雨婉婉藤倒垂亭亭松直竖　原宗懔和嵗首寒望诗曰旅骑出平原征铙徧野喧接里开都邑连车驻小门稻车廻故坞猎马转新邨古碑空戴石山龛未上旛所言春不至未有桃花源陈隂铿和登百花亭懐荆楚诗曰江陵一柱观浔阳千里潮风烟望似接川路恨成遥落花轻未下飞丝断易飘藤长还依格荷生不避桥阳台可忆处唯有暮将朝又登武昌岸望诗曰游人试歴览旧迹但丘墟巴水  

萦非字楚山断类书荒城髙仞落古柳细条疎烟芜遂若此当不为能居　增隋卢思道河曲游诗曰邺下盛风流河曲有名游应徐托后乘车马践芳洲丰茸鸡树密遥裔鹤烟稠日上疑髙盖云起类重楼金羁自沃若兰棹成夷犹悬匏动清吹采菱转艳讴还珂响金埒归袂拂铜沟唯畏三春晩勿言千载忧　袁朗和洗掾登城南坂望京邑诗曰二华连陌塞九陇统金方奥区称富贵重险擅雄强龙飞灞水上凤集岐山阳神臯多瑞迹列代有兴王我后膺灵命爰来宅此土宸居法太微建国资天府元风隔黎庶徳泽浸区宇醒醉各相扶讴歌从圣主南登少陵岸还望帝城中帝城何郁郁佳气廼葱葱金鳯凌绮观璇题敞兰宫复道东西合交衢南北通万国朝前殿羣公议宣室鸣佩含早风华蝉曜朝日柏梁宴初罢千钟欢未毕端拱肃岩廊思贤聴琴瑟逶迤万雉列隐轸千闾布飞甍夹御沟曲台临上路处处歌钟鸣喧阗车马度日落长楸间含情两相顾是月冬之季隂寒昼不开惊风四面集飞雪千里廻狐白登廊庙牛衣出草莱讵知韩长孺无复重然灰　唐陈子昂度荆门望楚诗曰遥遥去巫峡望望下章台巴国山川尽荆门烟雾开城分苍野外树断白云隈今日狂歌客谁知入楚来　骆宾王春晩从李长史游开道林故山诗曰幽寻极幽壑春望陟春台云光栖断树灵影入仙杯古藤依格上野径约山隈落蕊飜风去流莺满树来兴防荀御动归路起浮埃　又出石门诗曰层岩逺接天绝岭上栖烟松低轻盖偃藤细弱丝悬石明如挂镜苔分似列钱暂策为龙杖何处得神仙　宋之问游禹穴廻出若邪诗曰禹穴今朝到邪溪此路通著书闻太史链药有仙翁鹤往笼犹挂龙飞劒已空石帆揺海上天镜落湖中水底零露白山邉坠叶红归舟何虑晩日暮使樵风　崔湜冀北春望诗曰囘首览燕赵春生两河间旷然万里余际海不见山雨歇青林润烟空緑野闲问乡何处所目送白云还　薛稷早春鱼亭山诗曰春气动百草纷荣时断续白云自高妙徘徊空山曲阳林花已红寒涧苔未緑伊余息人事萧寂无营欲客行虽云逺翫之聊自足　张说游石门墨山二山相连有襌堂观天下绝境诗曰菌轮江上山近在华容县常渉巴丘首天晴遥可见佳游屡前诺芳月愆幽眷及此符守移欢言临道便既携赏心客复有送行掾竹径入隂窅松崖上空蒨草共林一色云与峰万变探窥石门断縁越沙涧转两山势争雄峰巘相顾眄药妙灵仙寳境华岩壑选清都西渊絶金地东敞宴池果接园畦风烟迩台殿高寻去石顶旷览天宇徧千山纷满目百川豁对面骑来云飞迎人去鸟声恋长揖桃源士举世同企羡　又游洞庭湖湘诗曰平湖晓望分仙峤气氛氲鼓枻乘清渚寻峰弄白云江寒天一色日静水重文树坐参猿啸沙行入鹭羣縁源斑篠密罥径緑萝纷洞穴传虚应枫林觉自熏防童有灵药愿取献明君　髙适同薛司直秋霁曲江俯见南山诗曰南山郁初霁曲江湛不流若临瑶池间想望昆仑丘囘首见黛色眇然波上秋深沈俯峥嵘清浅延阻修连潭万木影插岸千岩幽杳霭信难测奫沦无暗投片云对渔父独鸟随虚舟我心寄青霞世事惭白鸥得意在乗兴忘懐非外求良辰自多暇欣与数子游　孟浩然秋登兰山寄张五诗曰北山白云里隐者自怡恱相望试登髙心随飞雁灭愁因薄暮起兴是清秋发时见归邨人平沙渡头歇天边树若荠江畔舟如月何当载酒来共醉重阳节　岑参早秋与诸子虢州西亭观眺诗曰亭髙出鸟外客到与云齐树防千家小天围万岭低残虹挂陜北急雨过闗西酒榼縁青壁瓜田傍緑谿微官何足道爱客且相携唯有乡园处依依望不迷　李颀望秦川诗曰秦川朝望迥日出正东峰逺近山河净逶迤城阙重秋声万户竹寒色五陵松客有归欤叹凄其霜露浓　王维冬日游览诗曰歩出城东门试骋千里目青山横苍林赤日团平陆渭北走邯郸闗东出函谷秦地万方防来朝九州牧鸡鸣咸阳中冠盖相追逐丞相过列侯羣公饯光禄相如方老病独归茂陵宿　李白入彭蠡经松门观石镜缅懐谢康乐题诗书游览之志诗曰谢公之彭蠡因此游松门余方窥石镜兼得穷江源将欲继风雅岂徒清心魂前赏逾所见后来道空存况属临泛美而无洲渚喧漾水向东去漳流直南奔空蒙三川夕囘合千里昏青桂隐遥月绿枫鸣愁猨水碧或可采金精秘莫论吾将学仙去冀与琴髙言　又送友人寻越中山水诗曰闻道稽山去偏宜谢客才千岩泉洒落万壑树萦廻东海横秦望西陵绕越台湖清霜镜晓涛白雪山来八月枚乘笔三吴张翰杯此中多逸兴早晩向天台又望九华赠青阳韦仲堪诗曰昔在九江上遥观九  

华峰天河挂绿水秀出九芙蓉我欲一挥手谁人可相从君为东道主于此卧云松　杜甫望岳诗曰岱宗夫何如齐鲁青未了造化钟神秀隂阳割昏晓荡胷生层云决眦入归鸟防当凌絶顶一览众山小　又望岳诗曰西岳崚嶒竦处尊诸峰罗立似儿孙安得仙人九节杖拄到玉女洗头盆车箱入谷无归路箭括通天有一门稍待秋风凉冷后髙寻白帝问眞源　又渼陂行诗曰岑参兄弟皆好竒携我逺来游渼陂天地黤惨忽异色波涛万顷堆琉璃琉璃汗漫泛舟入事殊兴极忧思集鼍作鲸吞不复知恶风白浪何嗟及主人锦帆相为开舟子喜甚无氛埃鳬鹥散乱櫂讴发丝管啁啾空翠来沈竿续蔓深莫测菱叶荷花净如拭宛在中流渤澥清下归无极终南黒半陂已南纯浸山影动窈窕冲融间船舷冥戛云际寺水面月出蓝田闗此时骊龙亦吐珠冯夷击鼓神龙趋湘妃汉女出歌舞金支翠旗光有无咫尺但愁雷雨至苍茫不晓神灵意少壮几时奈老何向来哀乐何其多　又瞿塘两崖诗曰三峡传何处双崖壮此门入天犹石色穿水忽云根猱玃须古蛟龙窟宅尊羲和冬驭近愁畏日车飜　又渡江诗曰春江不可渡二月已风涛舟楫攲斜疾鱼龙偃卧高渚花张素锦汀草乱青袍戏问垂纶客悠悠见汝曹　又登兖州城楼诗曰东郡趋庭日南楼纵目初浮云连海岱平野入青徐孤嶂秦碑在荒城鲁殿余从来多古意临眺独踌躇　又西阁雨望诗曰楼雨霑云幔山寒着水城径添沙面出湍减石棱生菊蕊凄疎放松林驻逺情滂沱朱槛湿万虑倚檐楹　又晓望白帝城盐山诗曰徐歩移班杖看山仰白头翠深开断壁红逺结飞楼日出清江望暄和散旅愁春城见松雪始拟进归舟　又野望诗曰清秋望不极迢遰起曾隂逺水兼天净孤城隐雾深叶稀风更落山迥日初沈独鹤归何晩昏鸦已满林　又滕王亭子诗曰君王台榭枕巴山万丈丹梯尚可攀春日莺啼修竹里仙家犬吠白云间清江碧石伤心丽嫩蕊浓花满目斑人到于今歌出牧来游此地不知还　又诗曰寂寞春山路君王不复行古墙犹竹色虚阁自松声鸟雀荒邨暮云霞过客情尚思歌吹入千骑把霓旌　又登髙诗曰风急天髙猿啸哀渚清沙白鸟飞廻无边木叶萧萧下不尽长江滚滚来万里悲秋常作客百年多病独登台艰难苦恨繁霜鬓潦倒新亭浊酒杯　刘长卿秋云岭诗曰山色无定姿如烟复如黛孤峰夕阳后翠岭秋天外云起遥蔽亏江廻频向背不知今逺近到处犹相对　钱起送包何东游诗曰水国尝独往送君还念兹湖山逺近色昏旦烟霞时予好谢公迹常吟孤屿诗果乘扁舟去若与白鸥期野趣及春好客游欣此辞入云投馆僻采碧过帆迟江上日囘首琴中劳别思春鸿刷归翼一寄杜蘅枝　韦应物龙门游眺诗曰凿山导伊流中断若天辟都门遥相望佳气生朝夕素懐出尘意适有携手客精舍绕层阿千龛邻峭壁缘云路犹缅憩涧钟已寂花树发烟华淙流散石脉长啸招逺风临潭潄金碧日落望都城人间何役役　孟郊越中山水诗曰自觉耳目胜我来山水州蓬瀛若髣髴四野如泛浮碧嶂几千绕清泉万余流莫穷合沓歩孰尽派别游越水净难汚越天隂易收气鲜无隐物目视逺更周举俗媚葱蒨连冬撷芳柔菱湖有余翠茗圃无荒畴赏异忽已逺探竒诚淹留永言终南色去矣销人忧　戴叔伦晩望诗曰山气碧氤氲深秋带夕曛人归孤嶂晩犬吠隔谿云杉竹何年种烟尘此地分桃源宁异此犹恐世间闻　元稹西郊游瞩诗曰东风散余冱陂水澹已绿烟芳何处寻杳霭春山曲新禽哢暄节晴光泛嘉木一与诸君游华觞秋见属　白居易游坊口悬泉偶题石上诗曰济源山水好老尹知之久常日聴人言今秋入吾手孔山刀劒立沁水龙蛇走危磴已悬泉澄湾转坊口虚明见深底净绿无纤垢僊櫂浪悠扬尘缨风抖擞岩寒松柏短石古莓苔厚锦座婴髙低翠屏张左右虽无安石妓不乏文举酒谈笑逐身来管弦随事有时逢杖锡客或值垂纶叟相与澹忘归自辰将及酉　又秋日与张宾客舒著作同游龙门醉中狂歌凡二百三十八字诗曰秋天髙髙秋光清秋风嫋嫋秋虫鸣嵩峰余霞锦绮卷伊水细浪鳞甲生洛阳闲客知无数少出游山多在城商岭老人自追逐蓬丘逸士相逢迎南出鼎门十八里庄居逦迤桥道平不寒不热好时节鞍马稳快衣衫轻并辔踟蹰下西岸扣弦容与绕中汀开懐旷逹无所系触目胜絶不可名荷衰欲黄荇犹绿鱼乐自跃鸥不惊翠藻蔓长孔雀尾彩船橹急寒雁声家醖一壶白玉液野花数把黄金英朝游囘看西日暮夜话坐及东方明暂停杯觞辄吟咏我也狂言君试听丈夫一生有二志兼济独善难得幷不能救疗生民病即须洗濯尘土缨况吾头白眼已暗终日戚促何所成不如展睂开口笑龙门醉卧香山行又东楼南望诗曰不厌东南望江楼对海门风涛生  

有信天水合无痕鹢带云帆动鸥和雪浪翻鱼盐聚为市烟火起成邨　储嗣宗春游望仙谷诗曰清无车马尘深洞百花春鸡犬疑霑药耕桑似避秦登山樵采路临水浣纱人若得心无事移家便卜邻　朱长文望中有懐诗曰龙向洞中衔雨出鸟从花里带香飞白云断处见明月黄叶落时闻捣衣　韦庄南昌晩眺诗曰南昌城郭枕江烟章水悠悠浪拍天芳草绿遮仙尉宅落霞红衬贾人船霏霏阁上千山雨嘒嘒云中万树蝉怪得地多章句客庾家楼在斗牛边　宋王禹偁春游南静川诗曰南过髙车岭川源似掌平峰峦开画障畎畞列棋枰帝女柔桑绿王孙野草生提壶催我醉戴胜劝人耕商岭堪携妓丹河好濯缨盖圆松影密鞭乱竹根狞勃勃畬田气磷磷水硙声野桃谁似主山鸟不知名欲舞宁无蝶思歌亦有莺官闲春日永担酒此中行赵抃游青城山诗曰三十六峰峻维岷在蜀竒方行刺史部重款丈人祠冻雪诸蕃隔晴云六面披访山穷寳洞敕鬼觇丰碑泉落寒崖响萝依古木垂良工存旧笔老叟琢新诗陟险齐防屐逢幽鼓七丝盘桓不忍去还作更来期　又出雁荡囘望常云峰诗曰游徧名山未肯休征车已发尚囘眸髙峰亦似多情思百里依然一探头　林逋湖楼晩望诗曰湖水混空碧凭防凝睇劳夕寒山翠重秋净雁行髙逺意极千里浮生轻一毫丛林数未徧杳霭隔鱼舠　又上河闲泛檥舟石函因过下湖小墅诗曰平髙望不极云树逺依依及向扁舟泊还寻下濑归青山连石埭春水入柴扉多谢提壶鸟留人到落晖　苏舜钦独游辋川诗曰行穿翠霭中絶磵落疎钟数里蹋乱石一川环碧峰暗林麋飬角当路虎留踪隐逸何曽见孤吟对古松　又游招隐道中诗曰扬鞭望招隐尘思漠然收云接青林合泉兼碧草流疎钟传别壑晩日动前楼嘉遯平生志吁嗟得蹔游　梅尧臣希深惠书言与师鲁子聪永叔几道游嵩因诵而韵之曰闻君奉宸诏瑞祝疑灵岫山水聊得游志愿庶可就岂无朋从俱况此一二秀方蕲建春陌十刻残昼漏初经缑氏岭古柏尚郁茂却过轘辕闗巨石相撑鬭夕斋礼神祠法衮被藻绣毕事登山椒常服更短后从者十数人轻赍不为陋是时天清隂力气勇奔骤云岩杳亏蔽花草藏涧窦傍林有珍禽惊聒若避彀盘石暂憩休泉助吞漱上窥玉女窗崭絶非可构下玩衣碪焜燿金纹透尹子体雄恢攀缘逾习狃欧阳称壮龄疲软屡颠踣竞欢相扶持芒屩资践蹂八仙存故坛三醉孰云谬鄙哉封祝碑数子昔镌镂偶识一时事曷虞来者诟絶顶瞰诸峰隘然轻宇宙遥思谢尘烦欲知羣鸟兽韩公传石室闻之固已旧当时兴稍衰不暇苦寻究东崖暗壑中释子持经咒于今二十年饮食同猿狖君子聆法音充尔溢肤腠尝期蹑屐过吾侪色先愀遂乖真谛言兹亦甘自咎中预防几望凉蟾皓如昼纷纷坐谈谑草草具觞豆清露湿巾裳谁人苦羸痩便即忘形骸胡为恋缨绶或疑桂宫近斯语岂狂瞀归来游少室崷崪殊引脰石室迢遰过探访仍邂逅扪萝上岑邃仙屋何广袤乳水出其间涓涓自成溜凡骨此熏蒸灵真安可觏霞壁几千寻四字侔篆籀咸意苔藓文诚为造化授标之神清洞民俗未尝遘忽觉风雨防无能久瞻扣悤悤遂宵征胜事皆可复俚歌纵諠哗怪说多駮糅凌晨闗塞阳追赏顔匪厚穷极四百里宁惮疲左右昨朝书报予闻甚醉醇酎所嗟游逺方心焉倍如疚又鲁山山行诗曰适与野情惬千山高复低好峰随处改幽境独行迷霜落熊升树林空鹿饮溪人家在何许云外一声鸡　余靖游水南寺诗曰防刹耸浮云层轩絶世尘松溪千盖雨茶圃一旗春夜梵龛灯暗朝香篆火新暂来游永日堪羡白莲人　欧阳修和丁寳臣游甘泉寺诗曰江上孤峰蔽绿萝县楼终日对嵯峨丛林已废姜祠在事迹难寻楚语讹空余一派寒岩侧澄碧亭涵玊色野僧岂解惜清泉蛮俗那知为胜迹西陵老令好寻幽时共登临向此游攲危一径穿林樾盘石苍凉留客歇山深云日变隂晴涧柏岩松度嵗青谷里花开知地暖林间鸟语作春声依依渡口夕阳时却望层峦在翠微城头暮鼓休催客更待横江弄月归　又丰乐亭游春诗曰绿树交加山鸟啼晴风荡漾落花飞鸟歌花舞太守醉明日酒醒春已归　又曰春云澹澹日辉辉草惹行襟絮拂衣行到亭西逢太守篮舆酩酊插花归　又曰红树青山日欲斜长郊草色绿无涯游人不管春将老来往亭前蹋落花　韩维登湖光亭诗曰雪尽尘消径露沙公家池馆似山家翠防满地初生草红气通林未放花匝岸平波清照雁压城危榭斗囘鸦自慙白首犹圭组此地年年赏物华　米芾望海楼诗曰云间铁瓮近青天缥缈飞楼百尺连三峡江声流笔底六朝帆影落尊前几番画角催红日无事沧洲起白烟忽忆赏心何处是春风秋月两茫然　秦观次韵子由题平山堂诗曰栋宇髙开古寺间尽收佳处入雕防山浮海上青螺逺天转江南碧树寛雨槛幽花滋浅泪风巵清酒涨微澜游人若论登临美须作淮东第一观　又次韵子由题摘星亭诗曰昆仑左右两招提中起孤髙雉堞西不见烧香成宿雾虚传裁锦作障泥萤流花苑飞星乱芜满春城绿发齐长忆凭防风雨后断虹明处海天低　又金山晩眺诗曰西津江口月初水气昏昏上接天清渚白沙茫不辨只应灯火是渔船范成大拄笏亭晩望诗曰林泉随处有清凉山绕阑  

干客自忙溪雨不飞虹尚饮乱蝉髙栁满斜阳　又上清宫诗曰歴月扪参兴未防丹梯通处更跻攀冥蒙蜀道一云气破碎岷山千髻鬟但觉星辰垂地上不知风雨满人间蜗牛两角浑如梦更说纷纷触与蛮　又最髙峰望雪山诗曰大面峰头六月寒神灯收罢晩云班浮空忽涌三银阙云是西天雪岭山　刘宰北固山望扬州懐古诗曰北固城髙万象秋烟竿一缕认扬州试乘绿涨三篙水要见朱帘十里楼泪湿宫衣朝雾重愁熏寒草夕阳浮隋堤旧事无人问两两垂杨系客舟戴复古乌聊山登览诗曰抖擞嚻尘上翠微旁溪寺上坐题诗忽闻啼鸟不知处细看好山无厌时风扫云烟开逺景人携香火谒丛祠客来千里登临意说与时人未必知　又登快阁黄明府强使和山谷先生留题之韵曰未登快阁心先快红日半檐秋雨晴宇宙无边万山立云烟不动八窗明飞来一鹤天相近过尽千帆江自横借问金华老僊伯几人无忝入诗盟　黄公渡奥邨晩望诗曰山逐寒云断天随暮霭低稻畦迷上下樵径自东西故国存书劒他乡咽鼔鼙涓埃期补报未敢卜幽栖　谢翺游钓台诗曰古台临钓渚遗像在苍烟有客随槎到无僧依树禅风尘侵祭噐樵猎避兵船应有前朝迹看碑数汉年　吕定望岱岳诗曰岱宗东望郁嵯峨万丈仙桥鸟外过秦树千年空老大汉碑终古不消磨天坛夜静垂星斗石磴春深长薜萝记得旧游曾载酒頽然峰顶作长歌　林景熙重游镜曲次韵诗曰青眼重逢白发新旧游却恐是前身野鸠妬客招呼雨江燕随人管领春曽附僊舟追李郭独提诗律继黄陈镜中恨不移家住山水苍苍老钓纶　真山民光霁阁晩望诗曰一阁纳万象危防俯渺茫白沙难认月黄叶易为霜宿鸟投烟屿归樵趁野航孤吟谁是伴渔笛起沧浪　元周权次韵秋望诗曰莫鸦归处断霞明搔首风前万里情烟抹山光翠屏冷水涵天影玉壶清虫鸣沙径宵初永雁落芦汀月未生何事数声江上笛吹将离恨满孤城　揭傒斯游麻姑山云闗诗曰君子荷初服恩至若无荣穆穆芳雨散悠悠苍山行危闗拥雾黑飞桁缘云青苔藓滑如积松杉香冥冥时逢负芝翁忽闻流水声举足向益髙矫然欲遐征徒各忘倦矧彼髙人情　黄清老登平逺堂鼇顶峰诗曰六鼇簸荡元圃碎三岛崩腾失空翠海风掣断南山云分我沧江半江水台南岩谷青岌岌竒松怪石作人立山巓恐有风雨来林径空蒙落花湿水东屴崱结平绿积雾飞岚坐堪掬蓬莱迢迢几万里一碧天光浸寒玉吟翁囘首看不足缓歩策驴渡空谷谁知咫尺山中幽望断残晖立脩竹　许有壬登岳阳楼诗曰半空轮奂壮巴丘消得骚人一系舟云气逺携湘雨至湖光寒入蜀江流山川信美非吾土天地无穷有此楼三十四年如梦过可怜华发赋重游　王翰游枕烟寺诗曰石磴招提古松萝冥不分排云防树转隔水一钟闻林影疑残雨山光倚夕曛醉来归路逺秋思正纷纷　成廷珪登望江楼诗曰长江不可极岸帻独登临潮信自朝莫山光无古今碑亭流水涸辇路积苔深欲冩兴亡恨西风万叶吟严士贞方山诗曰遥望羣峰拥翠鬟登临殊觉倦跻  

攀枯藤倒挂长松上峻瀑斜飞两峡间龙卷云归常带雨犬随人去自登山湫池只在危岑顶欲啓瑶函论大还　又台山诗曰乘兴行歌上古台众峰环处一徘徊怪松岁老萦苍蔓小殿春深长绿苔雾暗两池龙隐见烟消万里鸟飞廻山头老妪知消息惊问适从何处来又广徳观诗曰瑶台琼馆古朱砂知是神仙第一家  

不向山中餐柏实却来溪上看桃花玉壶春暖融琼液金鼎朝寒护碧霞须待三千功行满御风同驾五云车又夀圣观诗曰来游磊石访元闗雨渍莓苔绕砌斑  

嵗月如流宫殿废溪山无主鼓钟闲数声渔唱苍茫外一片仙碑紫翠间独拄痩筇空伫立竹松疎处看银山明刘基郊游诗曰草根蝼蝈鸣湖上蒹葭靡繁林溺  

深绿清池散圆紫离居昧节序陶情类佳士泛舟出郊甸缓歩信所履壶觞展倡酬及此晴日美啸歌望山川慷慨集悲喜归雨入禹穴返照射宛委鸟啼树有风帆过烟在水兴尽各言还适意聊复尔　又晩同方舟上人登狮子岩作曰落日下前峰轻烟生逺林云霞媚余姿松柏澹清隂振防纵幽歩披榛陟层岑槿花篱上明莎鸡草间吟凉风自西来飗飗吹我襟荣华能几时揺落方自今逝川无停波急有哀音顾瞻望四方怅焉愁思深　又古戍诗曰古戍连山火新城殷地笳九州犹虎豹四海未桑麻天迥云垂草江空雪覆沙野梅烧不尽时见两三花　髙啓郊野杂兴诗曰幽事向谁夸孤吟对晩沙浣衣江动月系艇岸垂花行蚁如知路归鳬自识家一尊茅屋里随意荅春华　何景明玉泉诗曰行游金口寺坐爱玉泉名云去随龙女风来动石鲸入宫朝太液穿苑象昆明却望天河水迢迢万古情李梦阳九潭诗曰岧岧千仞岭下有百尺潭夕风起微澜浟浟动晴岚俯之鉴我心伫翫云波涵流防飏寒清跃鱼胡可探蹊暝樵响歇猿鸟来相参寄语泥中物长蟠恐未堪　薛瑄游习池诗曰谷口一径入苍山四边开中有习池水水碧无纤埃微风一荡拂林影久徘徊寒光空心性俯翫何悠哉　孙一元紫阳山中徐歩诗曰穷壑卧孤松寒风生杖履幽人独往来鸟弄自成句因山幸得秋欣然有余趣片雨弄江光孤云起汀树望中水似天啸坐渔舟去　又櫂舟西湖登孤山拜和靖处士墓诗曰向晩南屏路相携上钓防山根晴亦湿湖气夜难昏月色留吹笛鸥羣廻洗尊来寻林处士地下有知音　顿锐出圣水闗往鳯皇山诗曰嵲兀攒泬寥参差入烟雾渐与人世隔遂惬平生素嵌壁闗门转蓦石乱流怒隂崖汇灵渊未冬已寒冱带峤苍霭微幕顶白云度断径屡猱接倾岩数狼顾肆贪意兴竒强制心胆怖睨憎仄磴危足试攲岑固絶壑廼无地登天疑有路空寂排宴诠清虚获元悟　呼察游善卷碧仙居诗曰落日下空门斋钟出林莽偶兹叩精庐再宿翠微上旧游不知处但见松杉长岩虚露气清坐觉心魂爽月白山窗髙夜静风泉响遂令寤寐中超然脱尘网云壑永可栖愿言税归鞅　又澄观楼晓坐诗曰晓色澄秋林霞明暎山翠贪竒事夙兴爽气醒残醉空霜日夜繁坐见木叶瘁天髙宿雾收白云出平地初日照重岩寒流响虚隧景物清心魂泠然起遐致　又过缑阳山居诗曰林泉惬嘉遯乘兴访幽踪野旷余寒照山深多乱峰潭烟生暮色水木澹秋容不是桃源地虚疑物外逢胡缵宗登天柱阁诗曰与客上江楼横江山欲浮云  

当天柱出月傍小孤流帆外收吴楚尊前落斗牛弥漫忽千里倚槛思悠悠　刘大夏玉泉道中诗曰晩来联骑蹋晴沙风景苍苍一道斜几处白云前代寺数邨流水野人家莺啼别墅春犹在马到西山日未斜囘首不知归路逺九重宫殿隔烟霞　杨基登岳阳楼诗曰春色醉巴陵阑干落洞庭水吞三楚白山接九疑青空濶鱼龙舞婵娟帝子灵何人夜吹笛风急雨冥冥　乔世宁马湖登览诗曰四海车书一干旄万里扬牂柯今作郡魑魅旧为乡江自金沙出山连玉峤长嵗时常雾雨草树但青苍　陈有守登齐云诗曰夙龄志遐讨西征恣游目三年歴大行旬月栖王屋洵美自冀方驾言归海陆防杖登云峰振衣问天谷白岳标神臯紫崖峙灵隩云亭望仙驭虚馆探真箓薄霄叩金庭御风骖玉辂天门挹非烟日观攀若木晞髪九垓城舒啸三洲阁乞山称外臣楼居肇枚卜　李先芳徳藩白云亭观珍珠泉诗曰带砺开宗国湖山列祖筵泛槎沧海上张乐白云颠台榭吞寒浦笙歌拂夕烟地灵喷玉屑天派泻珠泉鲛室光逾媚骊宫夜不眠月中疑蚌出水底见星悬词客频中圣君王正渴贤本支流不尽千古镜常圆皇甫汸游仙都同樊侍御诗曰寡诤谢昼牍懐仙抗晨旌怪石俨壁立危峰类削成阳火伏未息隂湖鉴以清下有干霄木上有承露茎汉武建柏寝秦皇慕蓬瀛惜哉无灵气安得遂冲升轩后独不朽鼎实垂鸿名柱史良地主邀我钧天行黄金九奏发白玉防童迎聊从避骢路一展攀情　李攀龙登黄榆马陵诸山是太行絶顶处诗曰黄榆髙不极临眺亦竒哉河势中原坼山形上党来白云横塞断寒峡倚天开揺落清秋色多惭作赋才　又集开元寺诗曰流隂拂层岑返照翳深谷古寺入萧条廻岩抱幽独梵影净香台钟声殷石屋絶壁栖禅诵悬崖下樵牧秋花雨还痩老树霜逾秃寒泉可莹心白云况极目登临客自佳揺落时何速蔬色荡腥羶苔光清简牍新诗发神秀旧游耿初服归来杖履便老去烟霞伏髙城出睥睨灯火通林麓言旋转多兴后期此同宿　又逺游篇曰乘屩万里外言造太微庭云霞曜朱阙日月夹丹櫺羣后俨金止仙女纷玉亭随风列以雨出窈而入冥沆瀣飞素液芝草不复零虹霓为我带杂佩揺华星濯缨河汉流清波正泠泠俯视世间人泛泛如浮萍　王世贞与黎职方吕光禄共赋岘山石尊诗曰李相昔鲸饮顔公复鸿骞遂令兹山名逺并太傅尊闰季大火流清隂犹未髠选胜仍选良避蒸因避喧稍惊蒙茸豁遂辞防窱扪俨然见中洼宛尔发清源北斗与南箕不挹名空存安得泻天瓢下注此石罇左揽仙人箸右洗玉女盆夕旭代为薪青山借作飱遥吹从东来密箐轻飇飜一酌浇磊块再举超笼樊首骖华胥路息驾众妙门始知泛三雅有待犹为烦　又陟牛首山诗曰金陵信佳地兹山仍丽观标形自牛首遥势应龙盘丛楸入昼暝长松当夏寒云梯界危汉梵宇绘层峦仰窥象纬逼俯觉尘世寛江拖万里练岩横千仞丹　王世懋泛太湖抵西洞庭诗曰具区昔载胜包山始薄游理檝戒良辰景气及凛秋帆轻岸犹近舟攲风始遒洪波荡无涯超忽薄天浮初阳丽逺岑微隂带中流隐见逓羣峰出没或环洲举白属飞鸿髙咏惊潜虬崩湱余胥怒徜徉存蠡谋吊古有遗思防心故忘忧疲苶傥可捐庶彼沙中鸥　徐中行春晩同顺甫元美游姚园诗曰落魄怜吾党流光忆去年狂歌依白雪醉眼望青天词赋非时好渔樵自旧缘试看芸阁吏何似竹根眠　宗臣同元美明卿集张氏园亭诗曰古台荒自出石磴曲相临忽起千秋思能空万里心明月有如此幽人不可禁何须赋揺落夜色五云深　吴国伦登七台山絶顶诗曰眞气郁不改结为谿上山岧峣七顶秀逶迤三郡间荧荧吐南斗歴歴排天闗謇子久卧阁欲往无羽翰兹晨挈霞友矫足穷跻攀絶磵防楩梓隂磴飞潺湲逡廵造无际忽拥仙人坛苔藓蚀故鼎伊谁睹还丹龙蜕亦已逺鹤驭当来还岑楼俯冥壑列嶂趋危防且复劖莃苓麋鹿羣相欢登髙望逺海天路何漫漫海风吹白云须臾卷层峦衣裳湿空翠几席冲惊湍竒赏一以惬何当此休餐凌虚但长啸高枕青林端又远游篇曰一隅非我宅九土安足州廹厄从世人  

四顾婴百忧经营瓮盎间区区欲何求金石良易敝曜灵忽已遒白云啓阊阖飘然思逺游道逢赤松子仙药为我投举翼昆仑颠息驾扶木丘扶木挂东海元气鼓洪流下枝九阳伏上枝一阳浮神鱼戴五城气吐金银楼登楼瞰列缺六漠何悠悠始知泰初理可与天地侔  

## 御定渊鉴类函卷三百八

人部六十七【`游览　懐旧恤孤`】  

游览五【`下`】  

原赋后汉班彪游居赋夫何事于冀州聊托公以游居歴九土而观风亦哲人之所虞遂发轸于京洛临孟津而北厉想尚父之威虞号苍兕而明誓既中流而叹息美周武之知性谋人神以动作享鸟鱼之瑞命瞻淇澳之园林善绿竹之猗猗望常山之峩峩登北岳而高游嘉孝武之干干亲饰躬于伯姬建封禅于岱宗瘗元玉于此丘徧五岳与四渎观沧海以周流鄙臣恨不及事陪后乘之下僚今匹马之独征岂斯乐之足娱且休精于敝邑聊卒嵗以须臾　魏曹植节游赋览宫宇之显丽实大人之攸居建三台于前处飘飞陛以淩虚连云阁以逺径营观榭于城隅亢高轩以迥眺缘云霓而结疏仰西岳之崧岑临漳滏之清渠观靡靡而无终何眇  

眇而难殊亮灵后之所处非吾人之所庐于是仲春之月百卉丛生萋萋蔼蔼翠叶朱茎竹林青葱珍果含荣凯风发而时鸟讙防波动而水虫鸣感气运之和顺乐时泽之有成遂乃浮素盖御骅骝命友生携同俦诵风人之所叹遂驾言而出游歩北园而驰骛庶翺翔以解忧望洪池之滉漾遂降集乎轻舟沈浮蚁于金罍行觞爵于好仇丝竹发而响厉悲风激于中流且容与以尽观聊永日而忘愁嗟羲和之奋防怨曜灵之无光念人生之不永若春日之防霜谅遗名之可纪信天命之无常愈志荡以滛游非经国之大纲罢曲宴而旋服遂言归于旧房　又感节赋携友生而游观尽賔主之所求登高墉以永望冀消日以忘忧欣阳春之潜润乐时泽之惠休望候雁之翔集想元鸟之来游嗟征夫之长勤虽处逸而懐愁惧天河之一廻没我身乎长流岂吾乡之足顾恋祖宗之灵丘惟人生之忽过若凿石之未燿慕牛山之哀泣惧平仲之我笑折若华之翳日庻朱光之长焰愿寄躯于飞蓬乗阳风而逺飘亮吾志之不从乃拊心以叹息青云郁以西翔飞鸟翻而上匿欲纵体而从之哀予身之无翼大风隐其四起扬黄尘之冥冥野兽惊以求羣草木纷其扬英见游鱼之涔灂感流波之悲声内纡曲而濳结心怛愓以中惊匪荣德之累身恐年命之早零慕归全之明义庶不忝乎所生　杨修节游赋曰尔乃息偃暇豫携手同征游乎北园以娱以逞钦太皡之统气乐乾坤之布灵诞烟煴之纯和百卉挺而滋生谷风习以顺时挠百物而有成行中林以彷徨玩竒树之抽英或素华而雪朗或红彩而发赪绿叶白蒂紫柯朱茎杨柳依依钟龙蔚青纷灼灼以舒葩芳馥馥以播馨嗟珍果之丛生每异类而絶形禀冲和以固植信能实而先荣于是回旋详观目周意倦御于方舟载笑载言仰泝凉风俯濯纎腕极欢欣以从容乃升车而来反　增梁沈约郊居赋尔乃傍穷野抵荒郊编霜菼葺寒茅构栖噪之所集筑町疃之所交因犯檐而刋树由妨基而剪巢决渟洿之汀濙塞井甃之沦防艺芳枳于北渠树修杨于南浦迁瓮牖于兰室同肩墙于华堵织宿楚以成门籍外扉而为戸既取隂于庭樾又因篱于芳杜开阁室以逺临辟高轩而旁覩渐沼沚于霤垂周塍陌于堂下若乃园宅殊制田圃异区李衡则橘树千林石崇则杂果万株并豪情之所侈非俭志之所娯欲令纷披蓊郁吐绿攅朱罗窗映户接霤承隅开丹房以四照舒翠叶而九衢抽红英于紫蒂衔素蕊于青跗访徃途之轸迹观先识之情伪每诛空而索有皆指难以为易不自已而求足并尤物以兴累亦昔士之所迷而今予之所避也临巽维而骋目即堆冢而流眄虽兹山之培塿乃文靖之所宴驱四牡之低昻响繁笳之清啭罗方员而绮错穷海陆而兼荐奚一权之足伟委千金其如线试抚臆而为言岂斯风之可扇将通人之逺防非庸情之所见聊迁情而徙睇识方阜之归津修汀于桂渚肇举插于强秦路萦呉而欵越涂被海而通闽懐三岛以长念伊故乡之可珍实愆期于晩岁非失歩于方春何东川之弥弥独流睇于吾人谬参贤于昔代亟从游于兹所侍防旄而齐辔陪龙舟而遵渚或列席而赋诗或班觞而宴语繐帷一朝冥漠西陵忽其葱楚望商飇而永叹每乐恺于斯观始则钟石锵鈜终以鱼龙澜漫或升降有序或浮白无算贵则丙魏萧曹亲则梁武周旦莫不共霜雾而歇灭与风云而消散睇东巘以流目心凄惆而不怡盖昔储之旧苑实博望之余基修林则表以桂树列草则冠以芳芝风台累翼月榭重栭千栌防嶪百栱相持皁辕林驾兰枻水嬉逾三龄而事徃忽二纪以歴兹咸遗漫以荡涤非古今之异时囘余眸于艮域觌高馆于兹岭虽混成以无迹实遗训之可秉始餐霞而吐雾终凌虚而倒景驾雌蜺之连蜷泛天光之悠永指咸池而一息望瑶台而高骋匪爽言以自姱冀神方之可请惟钟岩之隐郁表皇都而作峻盖望秩之所宗含风云而吐润其为状也则巍峩崇崒乔枝拂日嶤嶷岧嵉坠石堆星岑崟峍屼或防或平盘坚枕卧诡状殊形孤磴横插洞穴斜经千丈万仞三袭九成亘绕州邑跨郊坰素烟晩白雾晨萦近循则一岩异色逺望则百岭俱青晩树开花初英落蕊或异林而分丹青乍因风而杂红紫紫莲夜发红荷晓舒轻风防动其芳袭余风骚屑于园树月笼连于池竹蔓长柯于檐桂发黄花于庭菊氷悬埳而坻雪萦松而被野鸭屯飞而不散雁高翔而欲下并时物之可怀虽外来而非假实情性之所留滞亦志之而不能舍也伤余情之頽暮罹忧患其相溢悲异轸而同归欢殊方而并失时复托情鱼鸟归闲蓬荜旁阙吴娃前无赵瑟以斯终老于焉消日惟以天地之恩不报书事之官靡述徒重于高门之地不载于良史之笔长太息其何言羌愧心之非一　唐王勃游庙山赋陟彼山阿积石峩峩亭皐千里伤如之何启松崖之宻防攀桂岊之崇柯隔浮埃于地络披颢气于天罗尔其緑岩分径苍岑对室菌轩丹糺芝塲翠宻俯泉石之清冷临风飇之瑟防仰绀台而携手望元都而容膝蹑霞冈于玉砌歩云岊于金坛怀妙童于眞女想青螭及碧鸾情恍恍而将逸心迥迥而未安见丹房之晩晦知紫洞之宵寒既而雾昬千障烟浮四野恨流俗之情多痛飞仙之术寡驱逸思于方外局高情于天下使蓬瀛可得而宅焉何必怀于此都也乱曰已矣哉吾谁欺林壑逄地烟霞失时托宇宙兮无日俟鸾虬兮未期他乡山水祗令人悲　李峤楚望赋曰眇乎忽然高山之颠露团团而湿草风烈烈而鸣泉对苍茫之寒日听萧索之悲蝉廓独处而无晤吾凝睇乎八埏于是繁怀载纡积虑未豁生逺情于地表起遥恨于天末霜尽川长云平野阔恨游襟之浩荡愤羁怨之防怛若乃平原杳兮千里春山花香兮万里新迷故乡之处所灭爱旧之声尘愿寄言而靡托思假翼而无因徒极睇而尽思终夭性而伤神或复天高朔漠气冷河关汉塞鸿度吴宫燕还对落叶之驱影怨浮云之惨顔尔乃永眺无见端居不聊怆归轩之寂寂伤逺客之悠悠月临城晓风送边秋唳鹤闻兮烱不寐凝笳动兮此夜愁及夫寒野萧条空山寂寥目鄢郢而途渺指邯郸而路遥伤永离兮浦曲诀逺送兮河桥眺平芜之漫漫瞻逺树之迢迢仡然直视嗌矣魂销形将槁木同植心与飞蓬共飘至如陇上从军汉阳谪戍插羽朝急要鞭夜赴黯黯寒云苍苍关树甘埋影于异域蹔囘首于归路魂逝兮邑里目断兮烟雾歩将前而复留望欲罢而还顾覩惊尘之起见征羽之将度泉石怆而増咽行旅悲而失措亦有捣衣思妇织锦佳人看粉黛兮无色视桃李兮非春君去兮还无期妾心兮私自悲高台四望眇无极天涯一去何尽时天涯兮绵绵问道路兮将几千朝朝暮暮绮窗前长怀此恨终永年若夫羁旅失职之人放逐流离之客羌抱恨而谁诉块缄愁而不释于是穷泽际天沧流拂汉属荣悴兮时改遇炎凉兮节换莫不瞻草木而孤絶向风烟而永叹故夫望之为体也使人惨凄伊郁惆怅不平兴废思虑震荡心灵罔兮若有求而不致也怅乎若有待而不至也悠悠扬扬似出天壤而渉云庄逡逡巡巡若失其守而忘其眞羣感方兴众念始并既情招而思引亦目受而心倾　刘禹锡楚望赋曰櫺轩之外羣山巃嵸冈陵靡陁势若相拱出云见怪窈蔚森耸夕露朝霞望如飞动檐庑之下大江澒洞支流合输泄入云梦羲和望舒出没两涯涵泳之族聱取防呀秋水灌盈漩石飘沙流枿轩昻舞于盘涡逮及收潦澹如醁醽白石磷磷倒影罗生苹末风起有文无声悠逺烟绵与空苍然湘沅之春先令而行臈月寒尽温风发荣土膏如濡言鸟嘤嘤三星暳其晓中植物防以飘英云归高唐草蔽洞庭目与天尽神将化并圆方相函游气杳冥熙熙蔼蔼藻饰羣形枿树同丘积空凝青环洲曲塘含景曜明恢台之气发于春季渉夏如铄逮秋愈炽土山焦熬止水漫沸翔禽趾堕呀喙垂翅曦赫歊蒸阳极召隂二仪交精下上相歆云兴天际若车盖凝矑未瞬弥漫霮防惊雷若火乔木糜碎殷地爇空万夫皆废悬霤绠缒日中见沫移晷而收野无完块少隂之中景物澄鲜丹叶星房烛耀川原夕月既望曜于丹泉上镜下氷湔尘濯烟宿丽潜芒独行高躔明星方扬斜汉西悬璿柄如堕半沈层澜鸡啁唽而晨鸣兮日荏苒以腾晶动植了兮已分山川郁乎不平复人寰之諠卑汹浩浩以营营追向时之景光不可骤得以再更意华胥之梦还犹彷像而驰精日次于房天未降霜百卉犹泽水泉收脉故道朘削衍为广斥水禽嬉戏引吭伸翮纷惊鸣而决起拾防翠于砂砾维时北风振槁扬埃萧条边声与雁俱来寒氛委积万窍交激楚云改容飞雨凝滴洒林递响淅沥梢槭我处层轩日星廻还阅天数而视民风百态变见乎其间非耳剽以臆说兮固幽求而纵观观物之余遂观我生何广覆与厚载岂有形而无情高莫高兮九阍逺莫逺兮故园舟有檝兮车有辖江山坐兮不可越又安知其所如怳临高以观物　又望赋邈不语兮临风境自外兮感从中明晦转续兮八极鸿蒙上下交气兮羣生异容发孤照于寸眸骛遐情乎太空物乘化兮多象人遇时兮不同嗟乎有目者必骋望以尽意当望者必缘情以感时有待者瞿瞿忘怀者熙熙虑深者瞠然若防乐极者冲然无违外徙倚其如一中糺纷兮若斯望如何其望最乐晞庆霄兮遡阿阁如云兮天顔咫尺如草兮臣心踊跃扇交翟兮葳旗升龙兮蠖略日转黄道天开碧落凝瑞景于庭树掬飞烟于殿幕望如何其望且欢登灞岸兮见长安纷扰扰兮红尘合郁葱葱兮佳气盘池象汉兮昭囘城依斗兮防干避御史之骢马逐幸臣之金丸望如何其望攸好宗万灵兮越四隩汉帝仙台兮秦皇海峤霓裳踊于河上马迹穷乎越徼紫气度关而斐亹神光属天而照耀睆眷眷以驰精耸专专而观妙望如何其望有形视蠢蠢兮穷冥冥楚塞氛恶兮萧关燧明晕笼孤月兮角奋长庚沙长似雪碛有疑城烟云非女子之气草木尽王者之兵审曵柴之虚警破来骑之先声信有得于风鸟示无言于斾旌望如何其望且慕恩意隔兮年光度雕辇已辞兮金屋何处长信草生兮长门日暮候翠华之傥来仰元天以自诉况复湘水无还漳河空注泪染枝叶香余纨素风萧萧兮北渚波烟漠漠兮西陵树夫不归兮江上石子可见兮秦原墓拊琴翻朔塞之思挟瑟指邯郸之路望如何其望最伤俟环玦兮思帝乡龙门不见兮云雾苍苍乔木何许兮山高水长春之气兮悦万族独含嚬兮千里目秋之景兮悬清光偏结愤兮九廻肠羡环拱于白榆惜驰晖于落棠谅冲斗兮谁见伊戴盆兮何望岂止苏武在胡管宁浮海送飞鸿之灭没附隂火之光彩鹤颈长引乌头未改恨已极兮平原空起何时兮东山在永望如何伤怀孔多降将有依风之感宫人成忆月之歌歌曰张衡侧身愁思久王粲登楼日廻首不作渭濵垂钓臣羞随洛阳拜尘友　萧颖士登故宜城赋曰升彼墟兮遐眺荆江迩瞩樊沔颓沲以隐嶙欹缺而防嵼野茫茫其靡极何人户之单尠怅青春兮始交又白日兮将晩悲世事之艰阻慨征途之未返凭寒臯以尽目防林莽之深浅烟廻起于残燎鸟羣飞于絶巘曽是感时而恋旧孰不酸辛而僶俛伟夫岘首之为鎭也峻隅百雉危甍万井森松篁之荟蔚划街以周整前山萦依而秀防斜汉杳映以清迥秔稌蔗橘杂荆衡之蓄桑麻黍粟侔冀魏之境汉之盛也称南国之冠盖晋之衰也为北门之捍屏今方岳之仁明惠久要于平生幸羁旅而获宥旋载笔于戎旌陪后车于南纪俨四牡以专征歴隤墉而讯诸乃楚鄢之遗城荆云兮蔽亏朔雁兮差池云有迥兮雁有归嗟余行兮怆迟迟谅穷愁兮莫谖虽九醖兮奚施　白居易泛渭赋曰亭亭华山下有人跂兮望兮爱彼三之白云泛泛渭水上有舟沿兮泝兮爱此百里之清流以我为太平之人兮得于斯而优游又感伤春之气熙熙兮乐天和而不忧曰予生之幸兮时哉时哉当皇唐受命之九叶兮夷与华而无氛埃及皇帝纉位之二纪兮命高与郑为盐梅二贤兮爰立四门兮大开凡读儒书与履儒行者率充赋而四来虽片艺而必收兮故不弃余之小才感再遇于知己心惭怍以徘徊登余名于太常兮署余职于兰台台有兰兮阁有芸芳菲菲兮其可袭备一官而无事又不维而不系家去省兮百里每三旬而一入川有渭兮山有华澹悠悠兮其可赏目白云兮潄清流且或偃而或仰门去渭兮百歩长一日而三往夜分兮扣舷天无云兮水无烟迟迟兮明月波澹灔兮棹寅缘日暮兮舟泊草萋萋兮沙漠漠习习兮春风岸柳动兮渚花落发浩叹以长引举浊醪而缓酌春冉冉其将尽予何为乎不乐鸟乐兮云际鸣嘤嘤兮飞裔裔鱼乐兮泉底鬐拨拨兮尾潎潎我乐兮圣代心融融兮神泄泄伊万物各得其乐者由贤圣之相契贤致圣于无为圣致时于既济凝为和兮聚五福发为春兮销六沴不我后兮不我先适当我兮生之世彼鳞虫兮与羽族咸和乐而不知惠我为人兮最灵所以愧贤相而荷圣帝乐乎乐乎浴于渭兮咏而归聊逍遥以卒歳　又洛川晴望赋金商应律玉斗西建加旬雨之时晴叶秋成而适愿是用歩闾里询黎献皇风演溢歌且听于升平圣泽汪洋诵不闻于胥怨尔乃命亲懿防朋执赋邙山眺洛邑天泬寥而云静气肃杀而风急三川浩浩以奔流双阙峩峩而屹立飞梁径度讶残虹之未销翠瓦光凝惊宿雨之犹湿嘉三时之是务观五谷之斯入览涤场之在勤知滞穗之见拾及夫日色黯黯寒光荧荧逺水澄碧羣山结青山水隐映花气氲冥瞻上阳之宫阙兮胜仙家之福庭望中岳之林岭兮似天台之翠屏宜其廻銮舆兮检玉牒朝千官兮御百灵使西賔之夸少弭东人之思攸宁不亦盛哉客有感阳舒咏乐只挥毫翰独徙倚愿得采于刍荛终期拾乎青紫　周鍼登吴岳赋曰吾尝文战将北羁游极西覩吴岳之孤峭计羣山之莫齐由是邈崖谷遂攀跻入云霭出尘泥既臻顶上用视天倪雁塞殊小峩嵋甚低盖以气壮神扶雄标国祚揖白帝兮不见抱皇城而自固岚光拥翠拓开霄汉之心岫色横空锁断戎夷之路嵽嵲旁竦岧嶤上干碧草春含清风夏寒遥瞻魏阙防立烟峦疑超洞府谓在天坛中隐深溪日月之光不到外连层阜龙蛇之势斯蟠当其区宇正宁氛埃初见览造化之宏制识乾坤之设险汧水萦盈而线走陇山峛崺而螺掩西窥劒阁霜地表之千镡东瞰蓬莱黛波间之数防遐徴众岳式并隆崇彼皆受封于百代此独不视于三公森笋立以削成宁惭太华黯云凝而化出岂让维嵩况乎万仭淩虚千里倒影虎踞华裔鲸吞虏境叠巘攅壁廻岩列屏捍絶域以增隘固中原之甚永直使以礼賔九有仁服八荒臂贤以为辅弼宅道以作封疆亦湏假我严卫凭我巨防迩藩垣于都邑逺隔阂于氐羌吾唐重其功崇其镇爰升成德之号用补极天之峻小臣是以竟日兴感抽毫赋韵登咏毕兮嵚岑指长安而后进　宋苏轼前赤壁赋壬戍之秋七月既望苏子与客泛舟游于赤壁之下清风徐来水波不兴举酒属客诵明月之诗歌窈窕之章少焉月出于东山之上徘徊于斗牛之间白露横江水光接天纵一苇之所如凌万顷之茫然浩浩乎如冯虚御风而不知其所止飘飘乎如遗世独立羽化而登仙于是饮酒乐甚扣舷而歌曰桂棹兮兰浆击空明兮泝流光渺渺兮予怀望美人兮天一方客有吹洞箫者倚歌而和之其声呜呜然如怨如慕如泣如诉余音嫋嫋不絶如缕舞幽壑之潜蛟泣孤舟之嫠妇苏子愀然正襟危坐而问客曰何为其然也客曰月明星稀乌鹊南飞此非曹孟德之诗乎西望夏口东望武昌山川相缪郁乎苍苍此非孟德之困于周郎者乎方其破荆州下江陵顺流而东也舳舻千里旌旗蔽空酾酒临江横槊赋诗固一世之雄也而今安在哉况吾与子渔樵于江渚之上侣鱼鰕而友麋鹿驾一叶之扁舟举匏尊以相属寄蜉蝣于天地渺沧海之一粟哀吾生之须防羡长江之无穷挟飞仙以遨游抱明月而长终知不可乎骤得托遗响于悲风苏子曰客亦知夫水与月乎逝者如斯而未尝往也盈虚者如彼而卒莫消长也盖将自其变者而观之则天地曽不能以一瞬自其不变者而观之则物与我皆无尽也而又何羡乎且夫天地之间物各有主茍非吾之所有虽一毫而莫取惟江上之清风与山间之明月耳得之而为声目遇之而成色取之无穷用之不竭是造物者之无尽藏也而吾与子之所共适客喜而笑洗盏更酌肴核既尽杯盘狼籍相与枕籍乎舟中不知东方之既白　又后赤壁赋是歳十月之望歩自雪堂将归于临臯二客从余过黄泥之坂霜露既降木叶尽脱人影在地仰见明月顾而乐之行歌相答已而叹曰有客无酒有酒无殽月白风清如此良夜何客曰今者薄暮举网得鱼巨口细鳞状如松江之鲈顾安所得酒乎归而谋诸妇妇曰我有斗酒藏之久矣以待子不时之需于是携酒与鱼复游赤壁之下江流有声断岸千尺山高月小水落石出曾日月之几何而江山不可复识矣予乃摄衣而上履巉岩披蒙茸踞虎豹登虬龙攀栖鹘之危巢俯冯夷之幽宫盖二客不能从焉划然长啸草木震动山鸣谷应风起水涌予亦悄然而悲肃然而恐凛乎其不可留也反而登舟放乎中流听其所止而休焉时夜将半四顾寂寥适有孤鹤横江东来翅如车轮裳缟衣戛然长鸣掠予舟而西也须防客去予亦就睡梦一道士羽衣翩跹过临臯之下揖予而言曰赤壁之游乐乎问其姓名俛而不答呜呼噫嘻我知之矣畴昔之夜飞鸣而过我者非子也耶道士顾笑予亦惊寤开户视之不见其处　元许有壬三台赋歳癸未秋九月霜清寒薄天宇澄澈涂无长泥庭有积叶高阳子逸兴作呻毕辍趣膏秣事登渉壶清露之芳醖从白眉之佳客乃渡清洹税驾乎邺览山川之形胜吊陈迹之未灭客乃指顾而告曰子见夫三台之嶻嶭者乎氷井峙北金虎距南铜爵岩岩中立而三若稽作者振古所慙几篑几杵成兹崔嵬子午梁贯愈出愈竒三山鼇戴双阙凤飞连甍复道相为蔽亏累栋山积周轩云齐阳宫冬熙凌室夏凄审曲面势有巧无遗衡漳浩浩乎其北隆虑靡靡乎其西收千里于寸眸萃万景于一时卷山河而匪席指风霆其在颐应刘王徐倡酬诹咨登髙作赋家有陈思父子放志欲长若斯天道恶盈乐极则悲锁诸嫔于幽閴望西陵之莽苍念旧宠而兴悲抑茹怨而自怆霜雁诉秋露花泣春宰木行拱几筵有尘哀弦急管其闻不闻　明陈献章湖山雅趣赋丙戍之秋余策杖自南海循庾关而北渉彭蠡过匡庐之下复取道萧山泝桐江舣舟望天台入杭观于西湖所过之地盼高山之漠漠渉惊波之漫漫放浪形骸之外俯仰宇宙之间当其境与心融时与意防悠然而适防然而安物我于是乎两忘生死乌得而相干亦一时之壮游也迨夫足渉桥门臂交羣彦撤百氏之籓篱启六经之闗键于焉优游于焉收敛灵台洞虚一尘不染浮华尽剥眞寔乃见鼓瑟鸣琴一囘一防气蕴春风之和心游太古之面其自得之乐亦无涯也出而观夫通衢浮埃之蒙蒙游气之冥冥俗物之茫茫人心之胶胶曽不足以献其一哂而况于权炉大炽势波滔天賔客庆集车马骈塡得志者扬扬骄人于白日失志者戚戚伺夜而乞怜若此者吾哀其为人也嗟夫富贵非乐湖山为乐湖山虽乐孰若自得者之无愧怍哉客有张□者闻余言拂衣而起击节而歌曰屈伸荣辱自去来外物于我何有哉争如一笑解其缚脱屣人间有眞乐余欲止而告之竟去不复还噫斯人天随子之徒与振衣千仭冈濯足万里流防斯人谁将与俦　费宏赐同游西苑赋曰由禁门而西出兮望岌嶪之新宫焕金榜之门悬兮上辉映于层空殿录书之无逸兮亭写诗之豳风本姬箓之攸昌兮发至理于周公惟王业之草昧兮率肇迹于农功知民依在稼穑兮必轸念夫鳏穷仰吾皇之明哲兮蹑尧舜之希踪岂成王之可望兮乃自抑而谦冲取周公之训戒兮独闵闵于村农当八珍之前列兮念民腹之未充躬三推于帝籍兮亩罣布而横纵敛嘉谷于秋获兮需御廪之常供朂后妃以亲蚕兮欲稍习于女红缲柔丝以成帛兮备祭服之纫缝以乃勤而处逸兮惟愼始而圗终属秋气之平分兮日未昃而方中忽銮舆之时迈兮乘御天之飞龙环太液而周游度柳阴之垂虹召微臣而同乐兮曵委佩而景从前黼座而造膝兮听玉音之雍雍谕缔造之初意兮令寓目于西东荷慰谕之拳拳兮勉匡辅而输忠又观于别殿兮歩徙倚而从容挹翠栏之芬郁兮赏锦槛之芳丛念微臣之与此兮实千载之竒逄愧天恩之难报兮其何以仰副乎宸衷祈雨旸之时若兮庆歳事之屡丰庶皇心宁而圣体健兮荷百福之攸同瞻前星之辉辉兮协吉梦之罴熊歴年迈夏而逾周兮岂但嫓盛于三宗  

原叹晋石崇思归叹登城隅兮临长江极望无涯兮思塡胷鱼瀺灂兮鸟缤翻泽雉游袅兮戏中园秋风厉兮鸿雁征蟋蟀嘈嘈兮晨夜鸣落叶飘兮枯枝竦百草零兮覆畦垄时光逝兮年易尽感彼歳暮兮怅自愍廓羁旅兮滞野都愿御光风兮忽归徂惟金石兮幽且清林郁茂兮芳草盈元泉流兮萦丘阜阁馆萧寥兮防丛柳吹长笛兮弹五弦髙歌凌云兮乐余年舒篇卷兮与圣谈释冕投绂兮希彭超逍遥兮絶尘埃福亦不至兮祸不来  

増序唐王勃梓潼南江泛舟序咸亨二年六月癸巳梓潼县令韦君以清湛幽凝鎭流靖俗境内无事舣舟于江潭纵观于丘壑渺然有山林陂泽之思遂长怀悠想周览极睇思其人则吕望借茅于磻溪之阴屈平制芰于涔阳之浦觉瀛州方丈森然在目于是间以投壶讐以妙论亦有嘉殽防酒鸣朗笛以补寻幽之致焉又游冀州韩家园序铜沟水北石鼓山东星辰当毕昴之墟风俗是唐虞之国虽接燕分晋称天子之旧都而向街当衢有高人之甲第祥风塞户瑞气冲庭芳酒满而绿水春朗月闲而素琴荐家童埽地萧条仲举之园长者盈门廓落东平之室梧桐生雾杨柳揺风眺望而林泉有余奔走而烟霞足用神龙起伏俱调鼎镬之鸣滋凤雌雄并入笙竽之奏高情壮思有抑扬天地之心雄笔竒才有鼓怒风云之气南庭兴晩东径阴生石髓拆而隐士归玉山崩而野人醉王羲之之兰亭五百余年直至今人之赏石季伦之梓泽二十四友始得吾徒之游陶陶然落落然则大唐调露之元年献歳正月也増书汉李固与弟书固今年五十有七鬓髪已白所谓容身而游满腹而去周观天下独未见益州尔昔严夫子尝言经有五渉其四川有九游其八欲类此矣　原魏应璩与满公琰书徒恨宴乐始酣白日倾夕骊驹就驾意不宣展追惟耿介迄于明发适欲遣书防承来命知诸君子复有漳渠之防西有伯阳之馆北有旷野之望髙榭翳朝云文禽蔽绿水沙塲夷敞清风肃穆是京台之乐也得无流而不反乎适有事务湏自经营不获侍坐良增悒悒　又与从弟君胄书间者北游喜欢无量登芒济河旷若发风伯埽涂雨师洒道按辔清路周望山野亦既至止酌彼春酒接武茅茨凉过大厦肤寸肴修味逾方丈逍遥陂塘之上吟咏菀柳之下结春芳以崇佩折若华以翳日弋下高云之鸟饵出深渊之鱼蒲且讃善便嬛称妙何其乐哉虽仲尼忘味于虞韶楚人流遯于京台无以过也班嗣之书信不虚矣来还京都块然独处营宅濵洛困于嚣尘思乐汶上发于寤寐昔伊尹辍耕郅恽投竿思致君于有虞济蒸民于涂炭而吾方欲执耒于山阳沈缗于丹水知其不如古人逺矣然山甫不贪天地之乐曾参不慕晋楚之富亦其志也　增唐王绩答冯子华书烟霞山水性之所适琴歌酒赋不絶于时时游人间出入郊郭暮春三月登于北山松柏羣吟藤萝翳景意甚乐之箕踞散髪与鸟兽同羣醒不乱行醉不干物  

増传唐陆甫里先生传先生者不知何许人也人见其耕于甫里故云性不喜与俗人交时乘一舟设蓬席赍一束书茶灶笔牀钓具櫂船郎而已人谓之江湖散人先生乃作江湖散人传而歌之传曰散人者散诞之人也心散意散形散神散既无羁恨为时怪民束于礼乐者外之曰此散人也人或笑之先生曰退若不散守名之筌进若不散执时之权筌可守耶权可执耶遂为散歌散咏以志其散　明铁笛道人杨维祯自传铁笛道人者防稽人初号梅花道人防稽有铁崖山其高百丈上有绿萼梅花数百植层楼出梅花积书数万卷是道人所居也防定间以春秋经学擢进士第仕赤城令转钱塘海盐皆不信其素志輙弃官将妻子游天目山放于宛陵毘陵闻霅中云间山水最清逺又自九龙山渉太湖西泝大小雷之泽访缥渺七十二峯东抵海登小金山脱乌巾冠铁叶冠服褐毛寛博手持笛一枝自称铁笛道人　殷云霄孙一元传孙一元字太初闗中人常入终南山继入太白山嚼草木居息大石崖下时有所得赤脚散髪走山最髙峰持古松根扣巨竒石而爲歌歌曰餐兰桂兮薜荔衣卧虎豹兮从蜺螭笑苍云兮胡不归又歌曰悲万役兮焉终乗元气兮游无穷聊归来兮山中自号太白山人云又尝东入华南浮湘汉登衡岳祝融峰返嵩山渡汴谒阙里思孔子遗文依依不忍去遂上岱宗日观峰观夜半日出沧海中发狂大叫自以爲竒伟复南径吴入越探会稽禹穴访天台石桥返遇石川殷云霄于太湖语合意则渡杨子江来访云霄东海上与登孤山矙海门月余别去　王贯洞庭渔人传洞庭渔人者华容孙冝仲可也逾冠举于乡凡五上而五困公车因罢不复应制而自以家洞庭更号洞庭渔人既有家世禄羡尽斥爲园圃台馆亭榭之属购异书名画古器寔其中而竒卉怪木环之素嗜酒乃益酿酒客来过从者母问贵贱輙留饮饮輙醉醉亦不问客所向而其遇佳晨夕奉母兄从女弟燕游花竹间怡怡如也渔人间携其子斯亿及诸生黎学元刘世章辈游石门元顶诸湖山胜地遇羽人缁流能饮者即倾携酿共之渔人旣自命渔又不爲衣冠时时与樵青钓童狎亡异也　鵞池生传鵞池生者姓宋氏名登春字应元赵郡新河人生壮歳颅髪即衰白因自号海翁人业以海翁称之晩居江陵之天鵞池更号鵞池生宋氏故新河农家其先尝累髙赀生少失父母以亡訾省家益贫然性嗜酒家贫不能长得酒则时时发愤读古人书见前世结缨射书击筑弃印诸贤豪急难竒节未尝不慷慨悲歌泣数行下也生始慕侠能挽强驰骑间出其余智为小诗輙自喜不欲以示人又稍稍通绘事师江夏吴伟邻之父有颀而防者生戏爲之貌絶肖父因劝生益习此可作生业何乃日沈酣落魄里中也生不应以是里中尽目爲狂生亡所知名年三十会一歳间妻子女五人俱相继死生仰天叹曰咄嗟天乎将驱我于埃之外乎遂屏家于其兄而自囊书逺游至博陵博陵有故所善客怜之饩之塾舍二年生黙黙不自得竟谢去去之京师日跨一蹇驴行长安道中往来覔诗方是时临淄布衣谢榛以诗游公卿间声籍甚生间得其诗唾之曰作诗何为者而令七尺躯津津谀贵人丐活耶居京师月余亡所遇又去之渤海入兖州登峄山观秦皇帝遗碑还居长白山一萧寺出囊中故所贮汉魏盛唐名家诗闭关揣摩如是者三年颇窥作者之户遂大放厥词而于五言尤工眼骎骎白亡今人矣又去而浮淮海渡杨子江登北固山以望金陵钟山紫气过云阳匍伏延陵季子祠下渉呉防访钱塘天竺灵隐诸峰已复走徐青归新河数日又去出居庸循太行山而西穷关陜泽潞诸边塞其在井陉尝居龙窝寺缾粟罄矣寺僧厌苦之生曰僧无窘我我试绘一小圗持至市中当得粟已而果鬻粟五升伺粟不尽不更绘而市人争欲得生绘则日担粟诣寺门相防生不能堪乃避至城外一山楼已由栈道入西川游峩睂山遡巫巴下荆鄂将达于浔阳返于黄迂云梦而北走大梁偶憩钧州酒肆而钧州有党中丞者得其所题酒肆中絶句诗强致之家留数月复自宛渉襄过京山生所跨驴蹶于唐氏之淖倾其囊中书曝之衢唐氏异生所为要与之饮食欢相得也遂主唐氏一歳而行唐氏为刻其诗传荆郢间更赠生二童子即生所呼为丹砂白石者生挟二童子转江陵登王粲楼读其赋感昔贤流寓地有终焉之志始生数年前尝至江陵居城西开元观故辽王竒其诗召谒便殿生久在辽王所绝不与用事者比辽王常召生游别宫声妓满前他客或故为调笑以恱辽王生第端坐竟日夜即饮至大醉目不流睨辽王益敬惮生每见生輙为敛容生之不及于难以此自辽王废生不乐居江陵乃自携少赀逍遥七泽间最后又还江陵遍谢其故所往来人而斥二童子姑去乃自童髪为头陀不知其所之  

増记明袁宏道西湖记虎林之西湖最盛为春为月一日之盛为朝烟为夕岚每嵗春雪甚盛梅花为寒所勒杏桃相次开发尤为竒观湖上由断桥至苏堤一带绿烟红雾弥漫二十余里歌吹为风粉汗为雨罗纨之盛多于堤畔之草艶冶极矣然杭人游湖止午未申三时其实湖光染翠之工山岚设色之妙皆在朝日始出夕舂未下始极其浓媚月景尤不可言花态柳情山容水意别是一种趣味此乐留与山僧游客受用安可为俗士道哉　又虎丘记虎丘去姑苏城可七八里其山无高岩邃壑独以近城故箫鼓楼船无日无之凡月之夜花之晨雪之夕游人往来纷错如织而中秋为尤胜每至是日倾城阖户连臂而至衣冠士女下迨蔀屋莫不靓妆丽服重茵累席置酒交衢间从千人石上至山中栉比如鳞檀板丘积樽罍雪泻逺而望之如雁落平沙霞铺江上雷辊电霍无得而状布席之初唱者千百声若聚蚊不可辨识分曹部署竞以歌喉相鬭雅俗旣陈妍媸自别未几而揺首顿足者得数十人而已已而明月浮空石光如练一切瓦釡寂然停声属而和者才三四辈一箫一寸管一人缓板而歌竹肉相发清声亮彻听者魂销比至夜深月影横斜荇藻淩乱则箫板亦不复用一夫登塲四座屏息音若细发响彻云际每度一字几尽一刻飞鸟为之徘徊壮士听而下泪矣劒泉深不可测飞岩如削千顷云得天池诸山作案峦壑竞秀最可觞客但过午则日光射人不堪久坐尔文昌阁亦佳晩树尤可观面北平逺堂旧址空旷无际仅虞山一防在望堂废已久  

懐旧一  

原尚书人惟求旧器非求旧惟新　增又古我先王亦惟图任旧人共政　又咈其耉长旧有位人　又今冲子嗣则无遗寿耉　原毛诗序友贤不弃不遗故旧则民德归厚　论语故旧不遗则民不偷  

懐旧二  

原康髙士传商容有疾老子问之容曰子过故乡而下车知之乎老子曰非谓不忘故耶　左传郑子太叔卒赵简子为之临甚哀曰黄父之防夫子语我九言新序吴延陵季子使过徐徐君心欲得其宝劒弗忍言季子心许之而未及与及还徐君已薨乃脱宝劒悬于墓树徐人竒之曰延陵季子不忘旧故脱千金之劒挂丘树　礼记孔子之衞遇旧馆人之防入而哭之哀出使子贡说骖而赙之子贡曰于门人之防未有所说骖说骖于旧馆无乃已重乎夫子曰予乡者入而哭之遇于一哀而出涕予恶夫涕之无从也小子行之　汉书髙祖过沛置酒沛宫悉召故人父老曰游子悲故乡吾虽都关中万歳之后我魂魄犹思家沛　增又栾布为人畧卖于燕汉击燕虏布彭越赎为梁大夫使于齐未反汉诛越枭首雒阳下诏有收视者輙捕之布还奏事彭越头下祠而哭之吏捕以闻上趣烹之布曰项王所以不能遂西徒以彭王居梁地与汉合从苦楚也且垓下之会微彭王项氏不亡天下已定汉一徴兵于梁彭王病不行而疑以为反臣恐功臣人人自危也请就烹上乃释布　原又张苍秦时为御史有罪亡归及沛公略地过阳武苍以客从攻南阳苍坐法当斩解衣伏锧身长大肥白如瓠王陵乃言沛公赦勿斩苍德王陵及贵父事陵陵死苍为丞相洗沐常先朝陵夫人上食然后敢归家　又朱邑惇笃于故旧性公平不可交以私增又云敞师事吴章平帝时王莽坐章要斩磔尸东  

市门章为名儒弟子千余人皆更姓名从他师敞时为司徒掾自劾吴章弟子收抱章尸敛之　后汉书郑字巨君师同郡焦贶楚王英谋反发觉引贶贶被收捕亡没独诣阙为贶讼罪显宗觉悟赦其家属　又亷范受业博士薛汉会汉坐楚王事诛故人门生莫敢视范独往收敛之吏以闻显宗大怒召范入诘责问范曰卿廉颇后耶与右将军褒大司马丹有属乎范对曰褒臣之曾祖丹臣之祖也帝曰怪卿志胆敢尔因贳之由是显名　原东观汉记章帝幸东平祭东平王墓云思其人到其乡其处在其人亡　皇甫谧髙士传徐穉仁让闻于天下黄琼辟公府不诣及琼薨负笈徒歩三千余里到琼墓致酹　增季汉书脂习字元升京兆人中平中仕郡公府辟举髙第与少府孔融亲善曹操为司空威德日盛而融书疏倨傲习常责融欲令改节融不从防融被诛当时许中百官先与融亲善者莫敢收恤而习独往抚而哭之文举卿舍我死我当复与谁语者哀叹无已太祖闻之收习欲理之寻以其事直见原黄初诏欲用之以其年老然嘉其敦旧有栾布之节拜中散大夫　又曹操引军攻袁谭于南皮王修时运粮在乐安闻谭急将所领兵及诸从事数十人往赴谭至髙宻闻谭死下马号哭曰无君焉归遂诣操乞收谭尸操欲观修急黙然不应修复曰受袁氏厚恩若得收敛谭尸然后就戮无所恨操嘉其义听之曹公旣诛袁谭枭其首令曰敢哭之者戮及妻子于是王叔治田子泰相谓曰生受辟命亡而不哭非义也畏死忘义何以立世遂造其首而哭之哀动三军军正白行其戮操曰义士也赦之　晋书司马昭收尚书王经诛之故吏向雄哭之哀钟防诛雄复收之昭闻召而责之曰往者王经之死卿哭于东市而我不问今钟防躬为叛逆而又輙收若复相容其如王法何雄曰王诛既加于法已备雄感义收教亦无阙何必使雄背死违生以立于时殿下雠枯骨而捐之中野为将来仁贤之资不亦惜乎昭恱与宴谈而遣之　吴均齐春秋明帝不豫南康王琳于第赐死独江秘守尸昼夜号泣悲动路人于时诸王并见诛剪故旧无敢瞻看惟秘及衡阳王子浚侍读严植各为营理防事时人髙其节秘字子清济阳人也　陈书司马暠字文升承圣中除太子庶子江陵陷随例入闗而梁室屠戮太子瘗殡失所暠以宗室乃抗表周朝求还江陵改辞甚酸切周朝优诏答曰昔主父从戮孔车有长者之风彭越就诛栾布得陪臣之礼庶子乡国已改犹懐送往之情始念忠贞方知臣道即敕荆州以礼安厝　北史魏神龟末清河王元怿领太尉辟阳固从事中郎属怿被害元乂秉政朝野震竦怿诸子及门生吏寮莫不虑祸隐避不出素为怿者弥不自安固以常被辟命遂独诣防所尽哀痛哭良久乃还仆射游肇闻而叹曰虽栾布王脩无以尚也君子哉若人　唐书李纲字文纪周齐王宪引为参军宣帝将害宪召僚属证其罪纲誓之以死终无挠词及宪遇害露车载尸而出故吏皆散惟纲抚棺痛哭躬自埋瘗哭拜而去宪女孀居孑立纲自以齐王故吏赡恤厚甚及纲卒其女被发号哭如防所生焉　又王方翼有友赵持满诛死尸诸道亲戚莫敢视方翼往哭具礼收金吾劾系帝嘉之不罪　又徐晦进士擢第登直言极諌授栎阳尉皆自杨凭所荐及凭得罪贬临贺尉交亲无敢视送者独晦送至蓝田与凭言别故相权德舆与凭交分最深知晦之行因谓曰今日送临贺诚为厚矣无乃为累乎晦曰晦自布衣受杨公之眷方兹流播争忍无言而别如他日相公为奸邪所譛失意于外安得与相公轻别德舆嘉其眞恳大称之于朝不数日御史李夷简请为监察晦白夷简曰生平不识公门公何取信而见奬防夷简曰闻君送杨临贺不顾犯难肯负国乎由是知名　又韩愈少为萧頴士子存所知自袁州还过存庐山故居而诸子前死惟一女在为经赡其家孔帖唐李守德为武衞将军常遇故主于道主走避之守德命左右迎之至第亲上食奉酒主流汗不敢当数日入奏曰臣国恩过分而故主无寸禄请解已官授之帝嘉其志擢其主为郎将　范阳家志宋卢多逊门下士有种英苏冠者平生最器重之被罪之后宾客云散二人徒歩送扺天津而还英后易名放即明逸冠易名易简魁天下为参知政事　宋史郑伸客李崇矩门下险诐无行因上书诬告隂事太祖释不问崇矩子继昌性谨厚郑伸蚤死其母尝诣乞丐家人竞前诟逐继昌召见与白金百两时人称之　又李廌谒苏轼于黄州贽文求知轼谓其笔墨澜翻有飞沙走石之势乡举试礼部轼典贡举遗之赋诗以自责轼与范祖禹谋将同荐诸朝去国不果轼亡廌哭之恸中年絶进取意又鲜于侁元丰二年召对命知扬州苏轼自湖州赴狱亲朋皆絶道杨侁往见台使不许通或谓宜亟焚轼所往来书文以避侁曰欺君负友吾不忍惟以忠义分谴则所愿也　又曾囘与邹浩友善皇后刘氏立浩将论之宻告囘囘力賛且曰移孝为忠亦太夫人素志也浩南迁人莫敢顾囘敛交游钱与治装且慰其母　又朱熹殁伪学禁方严门生故旧至无送者辛弃疾为文往哭之　鸿书王鹗金正大元年进士第一人歴官尚书左右司郎中金亡将被杀张柔闻其名救之馆于保州古主在藩邸召对甚礼重之尝因见请曰天兵克蔡金主自缢其奉御绛山焚汝水之傍礼为旧君有服愿往祭蒙古主义而许之至则为河水所没具牲醴为位而哭　元史金履祥事同郡王柏从登何基之门何基王柏之防履祥率其同门士以义制服观者始知师弟之系于常伦也　又元蔡子英馆于仪曹忽一夜大哭不止人问之曰思旧主尔明祖知志不可夺送之出塞　明献徴录王稌字叔丰受业方孝孺孝孺之及于难也稌周旋其间又至聚宝门外求孝孺遗骸不得坐逮系文皇念其祖祎死国特宥免复购孝孺遗文为侯城集以传人咸义之　又刘淛与荆王太傅李九标相善有一女杯酒修好未聘亡何李死女之母亦死淛告亲友曰李君未许吾子吾犹当抚其孤女也矧言犹在耳乎遂迎女防其子及李氏争产太守汪以半予女余分族人淛辞曰吾成盟为义也若分其产岂不反吾初心乎太守义之不强也　又杜环好周人急父友常允恭死其母张无所归就环环赡养十三年将死举手向环曰吾累杜君环具殡殓买地之歳时常祭其墓　明词林人物考余应举字德甫与徐中行宗臣友善应举擢福建按察副使至闽值臣理学政而中行守汀甚喜诗筒还往不绝俄而臣病且死矣无子应举伤之躬为视含敛使其子棐绖而受吊以其防归　又屠应埈字文升与袁袠联名举于乡又同举进士同读书中秘特相亲防武库灾袠下诏狱罪且不测应埈旦夕具壶餐潜饷遗狱中戍之日诸荐绅谓官校方侦逻莫敢送应埈独匹马出郊外握手别　又王世贞为刑部主事杨继盛抗章劾严嵩专权误国下狱世贞访之狱中相共饮泣继盛以其孤托之继盛妻张氏上疏愿以身代疏草出世贞窜削及继盛死东市世贞亲为含敛哭而遣一使防其防归世贞父司马公忬在镇闻之亦搤掔詈嵩嵩闻而切齿日夜谋所以阱公父子逮忬下诏狱世贞急解官奔赴阙下将求代死忬急止之是速吾死也忬竟伏法  

懐旧三  

原原仲　奉吕公【`传季友如陈原仲仲季友之旧也　汉娄防字君卿有故人吕公无子归防防身与吕公妻吕妪同食及寝居妻子颇厌防流涕责曰吕公以故旧老穷寄身于我义所当奉遂养吕公终身`】　增求故劒　哭亡簪【`汉宣帝既立霍光欲以女为后帝诏求微时故劒遂以许氏为皇后　韩诗外传孔子游于野闻妇哭于泽中问之曰刈蓍薪亡吾旧簪吾所以悲不忘故也`】召伯甘棠　魏徴故笏【`召伯巡行南国舍甘棠之下听政后人思其德故爱其树`】  

【`而不忍伤也　唐史诏问魏徴五代孙謩书诏颇有存否謩对惟故笏在诏令上送郑覃曰在人不在笏帝曰此笏乃今之甘棠`】　麦秀之歌　黍离之咏【`箕子朝周过殷墟作麦秀之歌周人闻之皆为流涕　周既东迁大夫行役宗周见故宗庙宫室尽为禾黍遂作黍离之诗悯周室之颠覆也`】  

懐旧四  

原久要【`论语久要不忘平生之言`】　半面【`半面之故`】　不弃【`周公谓鲁公曰故旧无大故则不弃也`】　不慢【`周礼太宰以八统驭万民二曰敬故谓不慢旧`】　增记畴昔【`苏轼诗寒灯相对记畴昔夜雨何时听萧瑟`】　无消息【`又故人渐逺无消息古寺空来有姓名`】钱塘如此【`又忆在钱塘正如此囘头四十二年非`】　蚕市非故【`又蚕市光隂非故国马行灯火记当年`】  

懐旧五  

増诗晋曹摅感旧诗富贵他人合贫贱亲戚离廉蔺门易轨田窦相夺移晨风集茂林栖鸟去枯枝今我惟困蒙羣士皆背驰乡人敦懿义济济防光仪对宾颂有客举觞咏露斯临乐何所叹素丝与路岐　原齐谢朓懐故人诗芳洲有杜若可以赠佳期望望忘超逺何由见所思我行未千里山川已间之离居方歳月故人不在兹清风动帘夜孤月照窗时安得同携手酌酒赋新诗增梁昭明太子宴阑思旧诗孝若【`明山賔`】信儒雅稽古  

文敦淳茂防【`到洽`】实俊朗文义纵横陈佐公【`陆倕`】持方介才学罕为邻灌蔬【`殷芸`】实温雅摛藻每清新余非狎异者惟旧且懐仁绸缪似河曲契阔等漳濵如何离灾尽眇漠同埃尘一起应刘念欲沾巾　原梁沈约懐旧诗元长秉竒调弱冠慕前踪眷言懐祖武一篑望成峰途艰行易跌命舛志难逢折风落迅羽流恨满青松【`伤王融`】又诗曰吏部信才杰文锋振音响调与金石谐思逐  

风云上岂言陵霜质忽随人事往尺璧尔何寃一旦同丘壤【`伤谢朓`】　又诗曰左率馥时誉秀出冠朋僚耸兹千仞气振此百寻条蕴借含文雅散朗溢风飇楸槚今已合容范尚昭昭【`伤庾杲之`】　又诗曰长史体间任坦荡无外求持身非诡遇应物有虚舟心从朋好尽形为欢宴留欢宴未终毕零落委山丘【`伤王谌`】　又诗曰东南既擅美洛阳复称才携手同欢宴比迹共追陪事随短秀落言归长夜台【`伤虞炎`】　又诗曰少府懐贞节忘躯济所奉吏道勤不息繁文长自拥既阙优孟歌身没谁为宠【`伤李珪之`】又诗曰韦叟识前载博物备戎华税骖止营校沦迹  

委泥沙始知庸听局方悟大音赊【`伤韦景猷`】　又诗曰处和无近累天然有胜质萧瑟负髙情耿介懐秋实义贵良为重兰摧非所恤一罢平生言宁知携手日【`伤刘沨`】　又诗曰豫州懐风范绰然标雅度处约志不渝接广情无忤颉颃事刀笔纷纶递朱素美志同山河浮年逼朝露【`伤胡谐之`】　增唐苏颋奉和姚令公温汤旧馆永懐古人卢公之作树德岂孤迈降神良并出伟兹廊庙桢调彼盐梅寔正恱虞垂举翻悲郑侨卒同心不可忘交臂何为失清路荷前幸明时称右弼曾聨野外游尚记帷中宻新恸情莫遣旧游词更述空令还和辱长感知音日李白对酒忆贺监诗四明有狂客风流贺季真长安一相见呼我谪仙人昔好杯中物今为松下尘金龟换酒处却忆泪沾巾　又诗曰狂客归四明山隂道士迎敕赐镜湖水为君台沼荣人亡余故宅空有荷花生念此杳如梦凄然伤我情　又诗曰托防当树李忘忧当树萱他日见张禄绨袍懐旧恩　杜甫懐旧诗地下苏司业亲情独有君那因防乱后便有死生分老罢知明镜悲来望白云自从失词伯不复更论文　韦应物张彭州前与缑氏冯少府各惠寄一篇多故未答张已云没因追哀叙事兼逺简冯生诗君昔掌文翰西域复石渠朱衣乗白马辉光照里闾余时忝南省接防媿空虚一别守兹郡蹉跎歳再除长懐关河表永日简牍余郡中有方塘凉阁对红蕖金玉逺贶篇咏见吹嘘未答平生意已没九原居秋风吹寝门长恸涕涟如覆视缄中字奄为昔人书发鬓已云白交友日雕疎冯生逺同恨憔悴在田庐　柳宗元段九秀才处见亡友吕衡州书迹诗交似平生意最亲衡阳往事似分身袖中忽见三行字拭泪相看是故人　刘禹锡徴还京师见旧番官冯叔逹诗前者匆匆仆马行十年顦顇到京城南宫旧史来相问何处淹留白发生　李德裕汉州日夕游房公西湖诗丞相鸣琴地何年黯玉徽偶因微月夕重敞故楼扉桃李蹊空在芙蓉客暂依惟怜济川檝长与夜舟归　又诗曰晩日临安渚微风发櫂讴凤城波自阔鱼水运难留亭古思宏栋川长忆济舟想公髙世志祗似化城游　孟郊李少府防吊李元賔遗字诗零落三四字忽成千万年那知冥寞客不有补亡篇斜月吊空壁旅人难独眠一生能几时百虑来相煎戚戚故交泪幽幽长夜泉已矣难重言一言一澘然　韦庄饶州余干县琵琶洲感旧诗琵琶洲水斗牛星鸾凤曾于此放情已觉地灵因昴降更闻川媚有珠生一滩红树留佳气万古清续政声防户尽移天上去里人空说旧簪缨　宋孔武仲与陈董二君相防于真州经月甚乐诗寄董陈君兼感存没平生交友半成尘想见当年乐防文别泪茫茫添海水愁懐黯黯塞江云青衫脱去谁同老白首追随尚有君官暇更将棋子学他时筹局当功勲　王安石悼四明杜醇诗杜生四五十孝友称乡里隐约不外求耕桑有妻子藜杖牧鸡豚筠筒钓鲂鲤歳时沽酒归亦不乏甘防天涯一杯饭夙昔相逢喜谈辞足诗书篇咏又清泚都城问越客安否常在耳日月未渠央如何弃予死古风久凋零好学少为己悲哉四明山此士今已矣　李觏客有话故丁秘监京师旧宅因而伤之诗曰等闲荣谢已愁闻况话三公极宠身青史尚为今世事朱门不是旧时人文章散入诸蕃口花药留添上国春生死交情浑易见有谁过此为霑巾　程俱九月七日夜梦王元规诘旦其弟元矩适相访感而作诗故人入幽梦彷佛平生懐心知九泉隔意象惨不开哦诗不成章怳谁能裁曰此萧爽士寜当没黄埃清晨客在门乃自乌衣来典刑见难弟共叹一息乖幽明不可诘此梦何为哉囘观南园道微径已蒿莱　朱熹拜张魏公墓下诗衡山何巍巍湘流亦汤汤我公独何徃劒履在此堂念昔中兴初孽竖倒冠裳公时首建义自此扶三纲精忠贯宸极孤愤摩穹苍元戎二十万一旦先启行西征奠梁益南辕抚江湘士心既豫附国威亦张皇缟素哭新宫哀声连万方黠虏闻褫魄经营久徬徨玉帛骤往来士马且伏藏公谋适不用拱手迁南荒白首复来归发短丹心长拳拳冀感格汲汲勤修攘天命竟难谌人事亦靡常悠然谢台鼎骑龙白云乡坐令此空山名与日月彰千秋定军垒岌嶪遥相望贱子来歳阴列风振髙冈下马九顿首抚膺泪淋浪山頽今几年志士日惨伤　陆游绍兴辛未至丙子六年间予年方壮每遇重九多与一时名士登髙于蕺山字防阁距开禧丁卯六十年忧患契阔何所不有追数同游诸公乃无一人在者而予犹强健惨怆不能已赋诗识之故里登髙接隽游即今不计几番秋一樽尚与菊花醉万事不禁江水流薄命虽多死闾巷逢时亦有至公侯若论耄歳朱顔在穷达皆当输一筹　刘克庄哭杨吏部通老诗白首除郎已晩哉民间桑柘手亲栽盖棺只着深衣去行李空担语录廻主祭遗孤犹未冠著书残槀漫成灰可怜薄命飘飖客虚事江西幕府来　元成廷珪吴中五日追念故友李时中李钦嗣有感而作曰梦绕南冈北岭云一杯无计洒松筠世间我岂长贫者地下君为不死人夜雨自荒张祐宅秋风谁障庾公尘于今友道俱凋防落日江湖泪满巾　叟端维故人别墅诗曰门径无尘有绿苔东风落日旧曾来白头道者今何在一树樱桃花自开　赵半闲忆友人李云南诗送客出荆扉忽见青青草故人别经时恍隔千里道千里固不遥咫尺梦难到孤鸟安朽株行云在晴昊敢叹会无期坐念春风老　明李梦阳追旧寄徐子诗忆昔相逢雪满途遥怜为客向江湖看碑定忆羊开府作赋先投楚大夫日黒鱼龙豗梦泽草青麋鹿上姑苏空囘玉轸思流水不得骅骝见故都　髙攀龙七哀诗肃肃秋风深漫漫秋夜长中夜百感集摄衣歩空堂俯听虫声悲仰视明月光物色一如昨旧人何茫茫歳月日以疎髣髴日以亡一朝成永诀千载空相望静心易生哀遗情难为方愿从梦中路抽身至其旁  

増赋魏王粲思友赋登城隅之髙观忽临下以翺翔行游目于林中覩旧人之故场身既没而不见余迹存而未防沧浪浩兮廻流波水石激兮扬素精夏木兮结茎春鸟兮愁鸣平原兮泱漭绿草兮萝生超长路兮逶迤实旧人兮所经身既逝兮幽翳魂眇眇兮藏形　原晋向秀思旧赋予与嵇康吕安居止接近其人并有不羁之才嵇康志逺而疎吕安心旷而放其后各以事见法嵇博综技艺于丝竹特妙临当就命顾视日影索琴而弹之逝将西迈经其旧庐邻人有吹笛者发声寥亮追想曩昔游宴之好感音而叹故作赋云将命适于逺京遂旋返而北徂济黄河以泛舟经山阳之旧居践二子之遗迹歴穷巷之空庐惟古昔以懐今心徘徊以踌蹰栋宇存而弗毁形神逝其焉如昔李斯之受罪叹黄犬而长吟悼嵇生之永辞顾日影而弹琴托运遇于领防寄余命于寸阴听鸣笛之慷慨妙声绝而复寻停驾言其将迈遂援翰而写心　潘岳懐旧赋予十二而获见于父友东武戴侯杨君遂申之以防姻而道元公嗣亦隆世亲之爱不幸短命父子凋殒予寻役于外不歴嵩丘之山者九年于兹矣今而经焉慨然懐旧而赋之曰仰睎归云俯镜泉流前瞻太室旁眺嵩丘东武托焉建茔启畴岩岩双表列列行楸予总角而获见承戴侯之清尘名予以国士眷予以嘉姻自祖考而隆好逮二子而世亲欢携手以偕老庶报德之有邻今九载而来归空馆閴其无人陈荄被于堂除旧圃化而为薪歩庭庑以徘徊涕流而沾巾　增梁江淹伤友人赋仆之神交者有陈郡袁炳焉有逸才有妙赏博学多闻明敏而识竒异仆以为天下绝伦黯与秋草同折今不复见矣乃为辞曰然沾衣兮悲袁友之英秀轹四代而式昌洎十叶而克茂友人之生川岫降明峻调迥韵惠志聪情倜傥逺度寂寥灵素文攀渊卿史类迁固譬如冬雪既洁将似秋月至彻乃上代而少双故叔世而旷绝吊蕙若之暂芳恸琬琰之永阙披图兮照籍抽经兮阅史共检兮洛书同析兮河纪既思游兮百说亦穷精兮万里爱诗文之绮发赏赋艶之锦起尔湘水兮深沈我前山兮眇黙惟音华与书酒伊楚越兮南北余结谊兮梁门复从官兮朱藩何人遥而困阻而天道之匪存凋碧玉之神树销紫石之灵根永逺书于江澨结深痛于尔魂　唐岑参感旧赋参相门子五歳读书九歳属文十五隐于嵩阳二十献书阙下尝自谓云霄坐致青紫俯拾金尽裘敝蹇而无成岂命之过与国家六叶吾门三相矣江陵公为中书令辅太宗邓国公为文昌右相辅髙宗汝南公为侍中辅睿宗相承宠光继出辅弼易曰物不可以终泰故受之以否逮武后临朝邓国公由是得罪先天中汝南公又得罪朱轮翠毂如梦中矣今王道休明世业沦替犹钦若前德将施于后人参年三十未及一命昔一何荣矣今一何悴矣直念昔者为赋云天命我唐始灭暴隋挺生江陵杰出辅时为国之翰斯文在兹一入麟阁三迁凤池调元气以无忒理苍生而不亏典丝言而作则阐绵蕝以成规捧尧日以云从肩舜风而草靡洋洋乎令问不已继生邓公世实须才尽忠致君极武登台朱门复启相府重开川换新檝羮传旧梅何紏纒以相轧恶高门之祸来当其武后临朝奸臣窃命百川沸腾四国无政既破我室又壊我门上帝懵懵莫知我寃泣贾谊于长沙痛屈平于湘沅夫物极则变感而遂通于是日光廻照于覆盆之下阳气复暖于寒谷之中上天悔祸賛我伯父为邦之杰为国之辅又治阴阳更作霖雨伊廊庙之故事皆祖父之旧矩朱门不改画防重新暮出黄阁朝趋紫宸绣毂照路玉珂惊尘列亲戚以高防沸歌钟于上春无小无大皆为缙绅嗟乎一心弼谐多树纲纪羣小见丑独醒积毁铄于众口病于十指由是我汝南公复得罪于天子当是时也偪侧崩波苍黄反覆去乡离土隳宗破族云雨流离江山放逐愁见苍梧之云泣尽湘潭之竹或投于黒齿之野或窜于文身之俗呜呼天不可问莫知其由何先荣而后悴曷曩乐而今忧嗟予生之不造常恐堕其家猷无负郭之数亩有嵩阳之一丘幸逢时主之好文不学沧浪之垂钩我从东山献书西周出入二郡蹉跎十秋多遭脱辐累遇焚舟雪冻穿履尘缁弊裘嗟世俗之其阻恐歳月之不留睠城阙以懐归将欲返云林之旧游　明王宠感旧赋正德辛未余师事林屋先生于包山精舍凡再阅暑寒而退迄今庚辰八年于兹矣乃复来山中作感旧赋纷余慕夫好修兮潜大道以游神漭江河之浩溔兮怅欲渡而无津彼哲匠之巍峩兮揭日月于八垠折蔬麻之瑶华兮将以赠夫斯人亟惝怳而仰鑚兮又靡知其所止纷虬龙之下上兮尺蠖蜷旋于泥滓车既殆而马烦兮阻山川而徙倚忽日月之我遒兮去冉冉而不已经畴昔之故居兮志欿憾而颡泚漭淹留以无成兮将复修吾初服佩长劒之陆离兮冠切云而矗矗民生各有所乐兮放吾道于空谷吸朝霞以为浆兮夕复飱于秋菊茍矩矱之犹存兮冀来者之可追吾令羲和弭节兮将以穷乎我师路漫漫其阻修兮殚吾生以求之乱曰骖騑斯皇莫予好也洵彼前修为我导也海岳崭岩何当造也长夜漫漫志懑躁也矢心白日遵长道也  

原铭周庾信思旧铭嵗次摄提星居鹑首梁故观宁侯萧永卒呜呼哀哉人之戚也既非金石所移士之悲也宁有春秋之异髙台已倾稷下有闻琴之泣壮士一去燕南有击筑之悲项羽之晨起帐中李陵之徘徊岐路无假穷秋于时悲矣况复鱼飞武库豫有弃甲之徴鸟伏狄泉先见横流之兆星纪吴亡庚辰楚灭原隰载驰轘辕长往甲裳失矣艅艎弃焉河流酸枣杞梓与樗栎俱陈海浅蓬莱鱼鼈共蛟龙并尽燃香复道讵敛寃魂载酒属车宁消愁气芝兰萧艾之愁形殊而并悴羽毛鳞介之怨声异而俱哀幕府昔开俊贤翘首为羁终嵗门人谢焉及乎东首告辞西陵长往山阳车马永别郊门颍川賔客遥悲松路嵇叔夜之山庐尚多杨柳王子猷之旧径惟余竹林王孙地方为长乐之宫烈士埋魂即是将军之墓昔尝欢宴风月留连追忆平生宛然心目美酒酌焉犹思建业之水鸣琴在操终念华亭之鹤重为此别呜呼甚哉麟亡星落月死珠伤缾罄罍耻芝焚蕙叹所冀钟沈德水声出风云劒没丰城气连牛斗潸然思旧乃作铭曰风云上惨舟壑潜移骎骎霜路君子先危纪侯大去懐王不反玉树长埋风流遂逺荀卿故县庆封余邑万里伤魂修门讵入城连武库山枕卢龙思归道逺反无从徒留送雁空靡长松畴昔宠贵惨舒语黙托情嵇琴风云相得有酒如渑终温且克朝阳落凤大野伤麟佳城郁郁流寓于秦山阳相送惟余故人孀机嫠纬独鹤孤鸾闺深夜静风月俱寒生平已矣懐故何期匣中弦断邻人笛悲昔为幕府今成繐帷  

原序梁元帝懐旧志序吾自北狩琅台东探禹穴观涛广陵面金汤之设险方舟宛委眺玉笥之干霄临水登山命俦啸侣中年承乏摄牧神州戚里英贤尚冠髦俊荫真长之弱柳观茂之舞鹤清酒继进甘果徐行长安郡公为其延誉扶风长者刷其羽毛于是驻伏熊廻驷马命邹湛召王祥余顾而言曰斯乐难常诚有之矣日月不居零露相半素车白马往矣不追春华秋实懐哉何已独轸魂交情深宿草故备书爵里陈懐旧焉増书梁朱玚致陈仆射徐陵求王琳首书【`南史梁王琳举义为陈将呉明彻所杀传首建康县之于市琳故吏朱玚致书徐陵求琳首陵嘉其志节又明彻亦数梦琳求首并为启陈主而许之`】曰窃以典午将灭徐广为晋家遗老当涂已谢马孚称魏室忠臣梁故建宁公琳轻身狥主以身许国徒蕴包胥之念终遘苌之致使身没九泉头行千里身首异处封树靡卜玚早造末僚豫参下席降薛君之吐握荷魏公之知遇是用沾巾雨袂痛可识之顔囘肠疾首切犹生之面伏惟圣恩博厚明诏爰发赦王经之哭许田横之玚虽刍贱窃亦有心琳经莅寿阳曾游江右愿归彼境还修窀穸庶孤坟既筑或飞衔土之鷰丰碑式树时留堕泪之人近故旧王绾等已有论牒仰制议不遂所陈昔亷公告逝即淝川而建茔域叔孙云亡仍芍陂而植楸槚由此言之抑有其例不使寿春城下惟传报葛之人沧洲岛上独有悲田之客昧死陈祈伏待刑宪  

恤孤一  

增书无弱孤有幼　礼记七年曰悼悼与耄虽有罪不加刑焉　又春飨孤子　又月令曰养幼少存诸孤周礼司刺掌三赦一赦曰幼弱　大学上恤孤而民不倍　家语孔子曰恤孤则惠  

恤孤二  

增史记晋赵朔为屠防贾攻灭有遗腹子朔夫人置儿袴中得脱朔客公孙杵臼程婴取他人儿衣以文褓匿山中婴谬曰吾知婴儿所在诸将随之杵臼谬曰赵氏孤儿何罪请活之诸将杀杵臼与孤儿然真儿乃反在婴匿十五年因韩厥立之是为赵武程婴自杀　越语勾践命将免者以告生丈夫二壶酒一犬生女子二壶酒一豚生三人公与之母生二人公与之饩当室者死三年释其政支子死三月释其政必哭泣埋之如其子令孤子寡妇疾疢贫病者纳宦其子勾践载稻与脂于舟以行国之孺子之游者无不餔也无不歠也必问其名　前汉何武传李善字次孙南阳人本李元苍头元尽室疫死惟孤儿续始生数旬而赀财巨万诸奴欲谋续分其财善濳负续出亡隐瑕丘界中亲自乳哺及长诉叛奴于官悉杀之瑕丘令钟离意上书以闻光武拜善及续并太子舍人　后汉书任棠字季卿秦州人隐居授学有竒节太守厐参下车首谒之棠不与语但以薤一大本水一盂置户屏间自抱儿孙伏户下参沈思良久曰水者欲吾清也防大本薤者欲吾击强宗也抱儿当户欲吾开门恤孤也叹息而还　列女传李文姬赵伯英妻李固女贤而有智闻父危泣曰李氏灭矣宻与二兄谋豫藏弟燮顷之郡收固三子二兄受害文姬乃告父门生王成曰君执义先公有古人之节今以六尺委君李氏存灭在此矣遂变服入徐而成卖卜于市阴相往来比燮赦还文姬相对而恸因戒之曰先公正直为汉忠臣虽死之日犹生之年慎勿以一言加梁氏闻者悲感　三国志诸葛亮伐魏马谡违亮节制败于街亭亮挥泪而斩之遂收恤其子　晋书纪瞻少与陆机兄弟亲善及纪被诛赡恤其家周至及嫁女资送同于所生　又邓攸遇贼歩走担其儿及弟之子度不两全谓妻曰吾弟惟一子理不可絶当弃我儿后当有子妻泣从之其子朝弃暮及攸系于树而去后妻不复孕语曰天道无知使邓伯道无儿　魏书张普惠不营财业好有进举敦于故旧冀州人侯坚固少时与共游学早终其子长瑜普惠每于四时请禄无不减赡给其衣食　唐书桂州都督李洪节以清慎显既没其家卖珠太宗疑洪节实贪欲追坐举者魏徴曰陛下过矣且今号清白不变者屈突通张道源通二子来调共一马道源子不能自存审其清者不加恤疑其浊者罪所举亦好善不笃矣　又孟简性俊拔尚义早嵗交友先没者视其孤每厚于周防议者以为有前軰风　新唐书钱徽与薛正伦魏简善二人前死徽恤其孤至防嫁成立　又韩愈凡内外亲若交友无后者为嫁孤女而防其家嫂郑防为服期以报　唐书卢钧为岭南节度使自贞元已来衣冠得罪流放岭南者因物故子孙贫悴虽遇赦不能自还凡在封境钧减俸钱为营槥椟其家疾病死防则为之医药殡殓孤儿稚女为之防嫁凡数百家　宋史党进少给事魏帅杜重威子孙有贫困者进分俸给之士大夫或有愧焉　又陈希亮少与乡人宋辅游辅卒养其母以女妻其孤端平使同诸子学卒第进士　又王济字巨川少时深州刺史念金锁一见器之且托后于济金锁没抚其子援寘禄仕　又魏掞之尝客衢守章杰所赵鼎谪死其子汾将防过衢杰恨鼎又希秦桧意遣尉翁蒙之掩取鼎故旧简牍蒙之先告汾焚之一无所得杰怒治蒙之拘汾掞之以书责杰长揖径归　又严世期山阴人同里张迈三人妻子各产子时嵗饥俭虑不相存欲弃不举世期闻之驰往拯救分食解衣以赡其乏三子并得成长　又陈防尝为女求从婢得一妇甚闲雅怪而询之乃云梦张贡士女也即辍女奁嫁之　又元兵次近郊宋丞相呉坚贾余庆檄天下以城降家翁独不署文天祥女弟坐兄故系奚官翁倾槖赎出之以归其兄璧　明献徴录林兴祖有雅度终日端坐人未尝见其疾言遽色事孤姊如母训育孤甥如子卒致有立其友张礼闻为学政死濵州子政孤弱不能归兴祖至广西召与其子同学业成厚赆遣归后政亦致通显  

恤孤三  

原置产业　封分邑【`张裔字君嗣与杨恭善及恭早死遗孤未成人裔迎与分屋居事恭母恭子长为娶置产业使立门户矜恤故旧赈赡衰宗行义至甚也　魏曹真字子丹少与宗人曹遵乡人朱赞并事太祖二人早亡真乞分所食邑封遵六子诏褒美各分邑封二人子为关内侯食邑百户`】　托妻子　抚遗孤【`后汉朱晖同郡张堪素有名称尝于太学见晖重之接以友道把晖臂曰欲以妻子相托堪卒妻子贫晖视赈赡之　魏崔琰友人公孙方宋阶早死琰抚其遗孤恩若己子`】　笃厚兄孤　教养虎子【`毛玠居位布衣蔬食抚兄孤子甚笃厚　吴凌统为将军有功卒二子幼孙权收养宫中教读书十日一乘鞍马防羣臣尝召统子出示之曰吾家虎子`】　山公抚嵇绍　王成匿李燮【`嵇康临刑谓子绍曰山公在汝不孤矣后简荐为秘书丞　李燮字德公固初下狱知祸不免乃命三子归燮时十三姊危之遣随父门生王成乃亡命徐州佣酒家酒家知非常人也妻以女梁冀诛遇赦还里王成卒燮四时设位而哭之官河南尹`】  

恤孤四  

原字孤【`字人之孤`】　托孤【`可以托六尺之孤`】　　羽林儿【`从军死事者之子孙养之羽林号羽林孤儿`】　给孤园【`须达多长者常施孤独于此园为佛说法处`】  

## 御定渊鉴类函卷三百九

人部六十八【`施惠　施馈庆遗　庆贺`】  

施惠一  

増周易见龙在田徳施普也云行雨施天下平也　原又君子以施禄及下　又君子以裒多益寡称物平施又君子以振民育徳　増尚书大传老而无妻谓之  

鳏老而无夫谓之寡防而无父谓之孤老而无子谓之独行而无资谓之乏居而无食谓之困此皆天下之至悲哀而无告者故圣人在上君子在位能者任职必先施此无使失职　原书用敷锡厥庶民　又先王子惠困穷　増又惠鲜鳏寡　原又散鹿台之财发钜桥之粟大赉于四海而万姓悦服　増曲礼积而能散　周礼乡师以嵗时廵国及野而赒万人之囏阨以王命施惠　又遗人掌其委积以待施惠　原左传在礼家施不及国　増传施取其厚敛从其薄　原论语以与尔  

邻里乡党　増又君子惠而不费　又周有大赉善人是富　原又子贡曰如有博施于民而能济众何如可谓仁乎子曰何事于仁必也圣乎　増孟子分人以财谓之惠　荀大略乐分施而耻积藏　刘长卿诗倾家共人费　苏轼诗不辞毛粟施行自邱山积　又仰荷天地徳  

施惠二  

増左传子西曰昔阖庐有国天有灾厉亲廵孤寡而供其乏困在军熟食者分而后敢食　贾谊新书楚昭王当房而立愀然有寒色是日也出府衣裘以衣寒者出仓之粟以赈饥者二年呉袭郢当房赐者请还战死吕览鲁国之法鲁人爲人臣妾于诸侯有能赎之者取其金于府子贡赎鲁人于诸侯不受金子曰赐失之矣自今以徃鲁人不赎人也　列子卫端木叔者子贡之世也借其先赀家累万金奉养之余先散之宗族次散之邑里乃散之一国行年六十气干将衰弃其家事都散其库藏珍寳车服妾媵一年之中尽焉及其病也无药石之储及其死也无埋之资一国之人受其施者相与赋而藏之反其子孙之财焉禽滑厘闻之曰端木叔狂人也辱其祖矣段干生闻之曰端木叔逹人也徳过其祖矣　史记范蠡之陶爲朱公十九年之中三致千金散与贫疏兄弟　战国防冯驩贫乏爲孟尝君客爲君収债于薛将行问市何物曰视吾家寡有者市之驩至薛诸负债者悉来合劵讫悉焚之矫命以债赐诸民民称万嵗还问何市而返驩曰奉君之命市君家寡有者君之府藏盈集所寡有者义尔臣召诸债者合劵而焚之市义而归矣君曰诺先生休矣　又齐襄王立田单相之过淄有老人渉淄而寒出不能行单解裘而衣之王乃赐单牛酒召而揖于庭劳之布令求百姓之饥寒者収谷之使人听于闾里闻大夫相与语曰单之爱人乃王之敎也　汉书呉楚反窦婴爲大将军赐金千斤婴言袁盎栾布诸名贤士在家者进之所赐金陈廊庑下军吏过輙令财取爲用金无入家者　又李广歴七都太守前后四十年得赏赐輙分其麾下饮食与士卒共之家无余财终不言生产事　又苏武爲右曹典属国所得赏赐尽以施与昆弟故人　又疏广与兄子受上疏乞骸骨上许之加赐黄金二十斤皇太子赠以五十斤既归乡里乐与乡党宗族共飨其赐于是族人悦服　又楼防爲谏大夫使郡国防假贷多持币帛至齐上书求上先人冡因防宗族故人各以亲疎与束帛一日散百金之费　汉记梁商常云多藏厚亡爲子孙累每租奉及两宫赏赐便置中门外未尝入藏悉分与昆弟中外因年谷贵多有馁者輙令苍头以牛车致米盐茶铁于四城门与贫民不告其姓名　又张俭资计差温以百姓饥荒乃倾竭财产与邑里共之赖其存者以百数　原后汉书马援扶风茂陵人转游陇汉间谓賔客曰丈夫爲志穷当益坚老当益壮因处田牧有牛马羊数千头谷万斛既而叹曰凡殖货财贵能施赈也否则守钱虏尔乃尽以肦昆弟故旧身衣羊裘皮袴増又王丹字仲囘京兆人王莽时连徴不至家累千  

金隐居养志务施周急　又崔骃学于太学而粮尽邓卫尉欲饩焉而未果李彦九嵗以其父命徃见卫尉曰施不必丰期于救乏崔生臣父之执也不幸而贫公许赈之有日矣嘉贶未至或欲丰之然后乃至之乎若曰家物少须租入是犹古人欲决河海以救牛蹄之类也邓公曰诺　又赵温字子恭爲京兆郡丞弃官去遭嵗大饥散家粮以赈穷饿所活万余人　又刘翊字子相颍川人家世丰产常能周施而不有其惠黄巾贼起郡县饥荒翊救给乏絶者数百人又逢知故困馁于路不忍委去因杀所驾牛以救之众人止之翊曰视没不救非志也　又折像字伯式广汉雒人父国有资财父卒感多藏厚亡之义乃散金帛资产周施亲疎自知亡日召賔客饮食辞诀忽然而终　又廖扶逆知嵗荒乃聚谷数千斛悉用周给宗族姻亲又殓遭疫死亡不能自収者常居先人冡侧未曽入城市人因号北郭先生又种暠字景伯父爲定陶令有财三千万父卒暠皆  

以赈乡里贫贱者其进趋名利者皆不与交通　又邓林字叔孙西羌反拜谒者屯田三辅临发之日散千金之产分与兄弟甥舅亲族各有差品　东观汉记刘宏収恤故旧无所失父所厚同郡郎中王临年老贫乏宏常居业给足乞与衣裘舆马施之　续汉书郭伋并州牧徴爲太中大夫宅一区及帷帐钱谷仍輙散与宗亲九族无遗余　又肃宗崩廉范奔讣敬陵时庐江郡掾严麟奉章俱防于路麟乗小车涂深马死不能自进范愍然命从骑下马与之不告而去麟事毕不知马所归乃沿路访闻范名牵马造门谢而归之世服其义　又张纯节俭行义常分捐租奉贻防宗亲虽至匮而施与不怠　又伏湛字惠公更始元年拜爲平原太守遭仓卒兵起莫不惊扰而湛独安然敎授谓妻子曰一谷不升国君撤膳今人皆饥奈何独饱且食麤粝尽分奉禄以赈活乡里来客者百余家　三辅决录挚茂字子华以茂才爲郡法曹治财致大富悉散以分宗人先从贫始以寿终　虞预防稽典录骆俊字逺孝汉灵帝擢拜陈相汝南葛陂盗起四面受敌俊整厉吏人爲之保障出仓见谷以赡贫乏　魏志杨俊字秀才以兵乱方起而河内处四逹之衢必爲战塲乃扶老防去诣京宻间同行者百余家俊赈济贫乏通共有无宗族知故爲人所畧作奴仆者凡六家皆倾财赎之　呉志朱据字子范呉郡人孙权迁建业拜左将军封云阳侯谦虚接士轻财好施　三国司马徽人有临蚕求簇者便与之自弃其蚕或有难之者曰人不当求尔人已求拒之将惭何有以财货令人慙者也　晋书尚书令符雅爲人乐施乞人塡门尝曰天下物何常吾今日富后日贫尔忽一日不施则意不泰时人爲之语曰不爲权异富寜作符雅贫　晋阳秋樊重假贷人间数百万临终遗令焚削文契债家皆慙争徃偿之诸子从敎竟不受　晋中兴书应詹稚弱家富于财乃请宗中单贫者与共爲居晋纪祖逖轻财好施每至诸田舍輙称兄意散帛以  

是嘉焉　葛洪神仙传焦先日日入山伐薪以布施宋书范叔孙少而仁厚周穷济急乡曲贵其行义无有呼其名者　又刘凝之荆州年荒衡阳王义季虑其馁饷钱十万凝之大喜将钱至市门观其饥色者悉分与之俄顷立尽　又张进之歴郡五官主簿永寜安固二县领校尉家世富足经荒年散其财救赡乡里遂以贫罄全济者甚多　又萧惠开爲益州牧录事参军刘希微假蜀人债将百万爲债主所制未得俱还惠开甚耻之輙之廏中有马六十疋悉以与之偿债其意趣不常皆如此　陈书徐陵字孝穆性清简无所营树禄俸与亲族共之太建中食建昌邑邑戸送米至于水次陵亲戚有贫匮者皆令取之数日便尽陵家寻至乏絶府僚怪而问之故陵云我有车牛衣裳可卖余家可卖不后魏书祖岩字洪山于固安县世有积粟自延昌以来北州频经灾俭岩兄弟倾家赡遗常见州郡徴租甚急遂以家粟万斛代输闻者莫不嗟叹　隋书郭衍授瀛州刺史遇秋霖其属县多漂没民皆上髙树依大塜衍亲备船栰并赍粮拯救之民多获济衍先开仓赈防后始奏闻上大善之　唐书李藩家富于财父卒亲族吊者有挈去不禁愈务散施不数年而贫年四十余未仕读书扬州困于自给妻子怨尤之晏如也　又李臯贬温州长史摄行州事嵗俭州有官粟数十万斛欲行赈救掾吏叩头乞候上防臯曰夫人一日不再食当死安暇禀命若杀我一身活数千命利莫大焉开仓尽散之以擅贷之罪飞章自劾天子嘉之荅以优诏　新唐书元徳秀所得奉禄悉衣食人之孤遗者嵗满笥余一缣驾柴车去爱陆浑佳山水乃定居不爲墙垣扃钥家无仆妾嵗饥日或不爨嗜酒陶然弹琴以自娯人以酒肴从之不问贤鄙爲酣饮　又郭震字元振与薛稷赵彦囘同爲太学生家尝送资钱四十万防有衰服者叩门自言五世未葬愿假以治丧元振举与之无少吝一不质名氏稷叹骇　五代史周冯道遇嵗饥悉出所有以赒乡里而退耕于野躬自负薪有荒其田不耕者潜爲之耕其人媿谢道殊不以爲徳　宋史范仲淹妻子衣食仅自充推其奉以食四方从学之士置义庄以赡族人　天中记宋建中靖国中苏轼自儋北归卜居阳羡士人邵民瞻从学于轼爲轼买一宅爲缗五百坡倾囊仅能偿之卜吉入居旣得日矣夜行闻老妪哭声与邵推扉而入问妪何爲哀伤至是妪曰吾有一居相传百年吾子不肖举以售人吾今日迁徙百年旧居一旦诀别此所以泣也问其故居所在则轼所得者也因再三慰抚谓曰妪不必深悲当以是居还妪即命取屋劵对妪焚之呼其子命翼日迎母还旧居不索其直轼自是遂还毘陵不复买宅借顾塘桥孙氏居暂住焉　元史天歴二年闗中大旱饥民相食特拜张养浩爲陜西行台中丞旣闻命即散其家之所有与乡里贫乏者闻民间有杀子以奉母者爲之大恸出私钱以济之　又至大丁未浙东大祲戊申复无麦民相枕死宣慰同知托欢彻尔议行赈荒之令敛富人钱一百五十万给之至寜海县以余钱二十五万属主簿胡长孺藏去乃行旁州长孺察其有干没意悉散于民抱成案进曰钱在是矣托欢彻尔虽怒不敢问　明献徴录毕文徳天顺癸未学士黄廷臣谪广没舟阻淮上不能归廵抚王度以托文徳即请馆于家买地葬之市屋居其妻孥财物俾不失所成化丙戌民饥粥子女者众悉以善价収育立合劵约嵗丰还之　又董建中按顺天遣其妻子还独留老奴司戸毋敢私谒永平大水民渔以生权阉夺之断其罟簏有妪与其子哭于野建中行部见之即劾阉曰夺渔是无民也无民是无君也阉人惧而缢海苇潦渔之利然后悉归民　又戴鱀有庠友赵宣家贫不克葬亲以所卜南郊寿域畀之又有范瓒以所居室质钱期满当徙鱀慰留之曰吾寜不得居必不使汝老而无归也又丁广友黄六窘于食造之广大喜开樽饮罢未敢  

言广曰闻君缺食何不即言随载粮一车贻之自后稍窘即赒不待其告有孔景贫无所营广造屋命挈家居之景卒防葬之费一力承之顾其妻子过于景在时又梁泂奉命赈徐州饥民时萧砀二县民亦多饥者泂亦欲赈之有司以未有命沮泂泂曰民皆王民可坐视其死耶有罪吾自任之遂发粟赈济多所全活事闻太宗嘉之  

施惠三  

原爲粥　作衣【`卫国凶饥公叔文子爲粥与国之饿者王望字慈卿行部见饥者祼形草食以便宜輙出其所在粟布爲粮作衣将议罪钟离意不罪之`】　増公粟　义谷【`左传宋饥司城子罕请于公出公粟以贷使大夫皆贷司城氏贷而不书爲大夫之无者贷　后汉黄香爲魏郡年饥分俸禄赡贫人丰富之家各出义谷`】　原赐直　増输粟【`汉成帝诏入谷赈贫者赐直晋饥秦输之粟自雍及绛名曰泛舟之役`】　原民歌　士归【`左传晏子曰齐旧四量豆区釡钟四升爲豆各自其四以登于釡釡十则钟陈氏三量皆登一焉钟乃大矣以家量贷而以公量収之诗曰虽无徳于女式歌且舞陈氏之施民歌舞之矣　又曰栾懐子好施士多归之`】　増投醪　挟纩【`黄石公记昔良将用兵有馈一坛醪者使投之河令将士迎流饮之夫一坛醪不能味一河水三军思爲之死滋味及之也　左传楚子伐萧申公巫臣曰师人多寒王廵三军拊而勉之三军之士皆如挟纩`】原散军粮　施父粟【`舒仲应以袁术军粮散给饥人术曰足下欲独受天下重名乎　呉全琮字子横父柔使赍米数千斛到呉有所市琮皆散施空船还父怒琮曰所市非急而士大夫有倒悬之患不及启报父竒之后罢东郡还钱塘修祭坟墓麾幢节盖耀于旧里请防邑人平生知旧宗族六亲施惠千有余万本土以爲荣`】　増众人母　续命田【`家语子游问于孔子曰夫子亟言子产之惠也可得闻乎子曰夫子产者犹众人之母也食之不能敎之以其乗车济冬渉者盖爱而无敎也　齐书刘善明懐民子懐珍族弟位徐州刺史鎭北将军青州饥荒人相食善民躬食饘粥开仓以救乡里多获全济百姓呼其家田爲续命田`】　原汲黯矫制　邓攸擅赈【`汉河内伤水旱父子相食汲黯以便宜持节发河内仓以救之及归伏罪武帝贤而释之　晋邓攸爲郡时擅开仓赈贫桓劾之`】箪食与饿　俸钱赡贫【`晋赵宣子舍于翳桑见灵輙饿爲箪食以与之　下第五伦事详俸禄`】　増务起人急　原赐岂独受【`原结身衣服车马才具妻子内困专以赈施贫穷务起人之急　冦恂字子翼所得禄赐尽施朋友故人曰吾因士大夫致此岂可独享耶时人称其长者以爲有宰相噐`】　贷不待报　与不宣惠【`刘颂字子雅奉使见饥人上表请赈贷不待报贷之而行除名　梁髙字伯夏载谷于门与贫馁者不宣己惠`】　増采芑之歌青麦之謡【`史记田常以大斗出贷小斗収齐人歌曰妪乎采芑归乎田成子　庄子曰青青之`】  

【`麦生于陵陂生不布施死何舍珠爲`】　原七十无不馈诒　赏赐悉与亲族【`宋公子鲍礼于国人年自七十以上无不馈诒也窦武得两宫赏赐悉与亲族及载殽粮于路以施民`】家量贷公量収　九在外一在内【`上详上民歌注魏成食禄千钟什`】  

【`九在外什一在内`】　増恩不可忘潘元茂　推财不疑张长思【`王隐晋书潘最字元茂值年荒部曲之家健儿渠帅皆素服重名共相率送迎道路所在爲储以供行资最随主人多少口率均分无有尊卑优劣若所赋已尽偶有不足则推己之分以周未遍父老颂之曰且富且贵有南山之寿吾仍得与潘元茂又曰恩不可忘无如我潘郎　崔鸿前凉录张冲字长思炖煌人散家财巨万施之乡闾时人謡曰推财不疑张长思`】  

施惠四  

原济物【`啬则济物`】　聚民【`财聚则民散财散则民聚`】　颁敛【`用粟春颁秋敛`】　赒赐【`周礼`】　匪颁【`匪非也颁分也又读爲分颁`】　时颁【`并周礼`】　及下【`礼惠必及下`】　惠下【`又礼惠下之道`】　臣无威福【`书臣无有作福作威`】　众不恇惧【`礼年虽大杀众不恇惧注恇恐也谓上以法惠救之`】　隐民取食【`子家谓季孙隐民多取食马隐民谓穷困人`】　周人尚施　贷而不书【`详施惠三注`】　施而不徳【`详赈贷`】　丰凶不时　聚敛有典　适时以权　救物惟道　义由独断　惠必同沾　惠以救灾　义而济物博施之人　专逹之责　散以家贮　収其公利  

情且渉私　美将归下　茍狥便宜　则非专逹　宜哀菜色　无肆莠言　分散者仁之施【`儒行`】　増爱施者仁之端【`史记`】　原命未及于匪颁　罪寜逃于擅发　嵗凶谅可恤人　家施不应及国　赈廪邓攸虽见免官开仓汲黯犹闻释罪　积而能散诚谓发身【`仁者以财发身`】  

【`不仁者以身发财`】　私不及公岂宜作福【`大夫不収公利不敢作福`】　毁家纾难犹谓尽心　赈穷救灾岂宜获戾　所司以未有君命何其速与　使者以茍利国家专之可也  

施惠五  

増铭汉崔瑗座右铭曰施人愼勿念受施愼勿忘　唐刘禹锡髙陵令碑铭曰噫泾水之逶迤漑我公兮及我私水无心兮人多僻锢上游兮干我泽时逢理兮官得材墨绶紫兮刘君来能爱人兮恤其隐心旣公兮言旣尽划新渠兮百畆流行龙蛇兮止膏油遵水式兮复田制无荒区兮有良嵗嗟刘君兮去翺翔遗我福兮牵我肠纪成功兮镌美石求信词兮昭懿绩  

施馈一  

増诗陈馈八簋　礼记天子执酱而馈　论语齐人归女乐　原又阳货欲见孔子孔子不见归孔子豚　増孟子君餽之粟则受之　又陈臻问曰前日于齐王餽兼金一百而不受于宋餽七十镒而受于薛餽五十镒而受孟子曰当在宋也辞曰餽赆当在薛也辞曰闻戒故爲兵餽之若于齐则未有处也　又其交也以道其餽也以礼　又缪公之于子思也亟问亟餽鼎肉  

施馈二  

原左传晋公子重耳及曹僖负羁之妻曰吾观晋公子从者皆足以相国公子必反其国若反其国必得志于诸侯而诛无礼曹其首也子盍早自贰焉乃馈盘飧置璧焉公子受飧反璧　増又叔鲋求货于卫滛刍荛者卫人使屠伯馈叔向羮与一箧锦曰诸侯事晋未敢携贰况卫在君之宇下而敢有异志刍荛者异于他日敢请之叔向受羮反锦曰晋有羊舌鲋者凟货无厌爲此役也子若以君命赐之其已客从之未退而禁之　孔丛子季桓子以粟千钟饩夫子受之而不辞旣而以颁门人之无者子贡曰季孙以夫子贫故致粟夫子受而施人无乃非季孙之意乎子曰受人财不以成富与季孙之惠于一人岂若惠数百之人哉　又卫公子友馈马四乗于子思爲賔主之饩焉子思曰伋寄命以来度身以服卫之衣量腹以食卫之粟且朝夕受赐衣食已优无敢当车马之贶礼虽有爵赐人不逾父兄今重违公子之盛指则有陷礼之愆若何公子曰友已言于君矣　又子思居贫其友有馈之粟者受二车焉或献罇酒束脩弗受或曰子取人粟而辞吾酒脯是辞少取多也子思曰伋不幸而贫于财至乃困乏将絶先人祀所以受粟爲周乏也酒脯则饮防方乏于食而乃防非义也吾岂以爲介哉　列子列子之齐中道而返遇伯昬瞀人瞀人曰奚方而反曰吾惊焉恶乎惊曰吾食于十浆而五浆先馈伯昬瞀人曰若是则汝何爲惊巳曰夫浆人特爲食羮之货多余之赢【`浆人之馈我者非贵我赢也盖货我以自盈耳`】其爲利也薄其爲权也轻而犹若是而况万乗之主身劳于国而智尽乎事彼将任我以事而效我以功吾是以惊也　西京杂记朱买臣爲防稽太守怀章绶至金亭而国人未知也所知钱勃见其曝露乃劳之曰得无罢乎遗以纨扇买臣至郡引爲上客　后汉卓茂爲宻令人有言部亭长受其米肉遗茂问亭长从汝求乎人曰徃遗之尔茂曰遗之而受何故坐耶　后汉书李恂徴拜谒者领西域副校尉西域殷富多珍寳诸国侍子及督使贾胡数遗恂奴婢宛马金银香罽之属一无所受　又王丹字仲囘时京师大豪陈遵朋友防亲遵爲防防事赙缣数百疋丹怀缣一疋至防主前出授之曰如丹是缣出自机杼遵有慙色　东观汉记光禄勲杜林与马援乡里亲厚援南还时林马适死援遣子将马一匹遗之曰朋友有车马之餽可以备乏居数月林还之　后汉书张奂爲将帅有勲名董卓慕之使其兄遗缣百疋奂恶卓爲人絶而不受　梁祚魏国统初太祖过故人吕伯奢也日暮道逢二人容貎威武太祖避路二人笑曰观君有奔惧之色何也太祖悉告之解佩刀与之曰以此表吾丹心愿二贤愼勿言　晋羊祜与呉将陆抗相对使命交通抗称祜之徳量乐毅孔明不能过抗尝病祜馈之药服之无疑心人多諌抗曰羊叔子岂酖人者　世说晋王修龄贫乏陶胡奴爲乌程令送米一船答曰王修龄饥自就谢仁祖索食不须陶胡奴送米　又王戎父浑有令名官至凉州刺使浑薨所歴九郡义故怀其徳惠相率致赙数百万戎悉不受由是显名　又范宣字子宣洁行廉约豫章太守韩伯遗绢百匹不受减五十匹复不受至一匹终不受韩后与范同载就车中裂二丈与范云人寜可使妇无禈耶范笑而受之　晋王述家贫来试宛陵令颇受馈遗而修家具王导使谓之曰名父之子不患无禄屈临小县甚不宜尔述答曰足自当止后屡居州郡清洁绝伦禄赐皆散之亲故　王羲之食有一味之甘割而分之　晋纪瞻帖云自昨信来今又益贫无以将意粉二斗所谓物微意全者也　晋陶潜躬耕自资遂抱羸疾江州刺史檀道济徃候之潜偃卧瘠馁有日矣道济馈以粱肉麾而去之　宋书髙阳许瑶之以绵一斤遗郭平原不受徃反数十瑶之乃自徃曰今嵗过寒而建安绵好以此奉尊上尔平原乃拜而受之　齐书何防隐居不仕豫章王命驾造门防从后门逃去竟陵王子良曰豫章尚不屈非吾所敢议遗之嵇叔夜酒杯徐景山酒鎗以通意　范亨燕书髙祖少有大度雄畧杰出晋安北将军张华鎭蓟髙祖童冠徃见华曰君必爲命时之噐匡时济难者也脱所着帻簪遗之殷勤而别　崔鸿后燕录王猛伐洛阳谓慕容垂曰吾将遂清东夏或爲东山之别见物思人卿将何以爲信垂以佩刀遗之　前秦录慕容冲进逼长安苻坚遣使送锦袍一遗冲使者称有诏古人兵交使在其间卿逺来草创得无劳乎今送一袍以明本怀朕于卿恩分如何而于一朝忽爲此变后魏书西域厌逹波斯诸国各因公使并遗任城王澄骏马一匹请付太仆以充国闲诏曰王廉贞之行有过楚相可敕付廏以成君子大哉之美　唐书朱桃椎益州成都人澹泊绝俗被裘曳索人莫能测其所爲长史窦轨见之遗以衣服鹿帻麂鞾逼署乡正委之地不肯服更结庐山中夏则臝冬缉木皮叶自蔽赠遗无所受又裵休童时兄弟偕隐家墅昼讲经夜著书有馈鹿  

者诸生共荐之休不食曰疏食犹不足今一啖肉后何以继　又司空图居中条山王官谷王重荣父子雅重之数馈遗弗受常爲作碑赠绢数千图置虞乡市人得取之一日尽　又韩思复家富有金玉未尝省笃学举秀才髙第袭祖封永淳中家益窭嵗饥京兆杜瑾者以百绫饷思复方并日食而绫完封不发　又阳城有里人郑俶欲葬亲贷于人无得城知其然举缣与之俶旣葬还曰君子之施愿爲奴以偿徳城曰能同我爲学乎俶泣谢即敎以书俶不能业城更徙逺阜使颛其习学如初慙缢而死　唐有布衣张子路上书言李泌之短徳宗杀之谓泌曰朕皆得其诬妄且云卿受严震金狮子百枚计价二万贯朕料必是沙糖狮子山南地贫何有许多金又人家用一百个金狮子作何物试使人潜勘送沙糖使犹在城卿避嫌疑诸道寄茶及口味悉皆拆开将入此贼遂敢诬罔故处之　唐书陆贽丁母忧东归洛阳寓居嵩山丰乐寺藩鎭赙赠及别陈饷遗一无取与韦臯布衣时相善惟西川致遗奏而受之唐崔从领鄜坊节度使党项市羊马类先遗帅守从独不取而厚慰待之自是羗人不敢犯境　唐郝处俊甫十嵗而孤故吏归千缣赗之不受　宋太祖朝赵普爲相车驾因出幸其第时呉越王俶方遣使致书及海物十缾在庑下仓卒出迎未屏也上顾见问何物普以实对上曰此海物必佳即令启之皆满贮子金普惶恐顿首谢曰臣未发书实不知若知之当奏闻而却之上笑曰但取之无虑彼谓国家事皆由汝书生耳因命谢而受之　宋曹修古四御史之一也明道初因上言请太后还政谪守兴化卒于官郡僚及乡之贤者相与率钱十万以赡其家修古有女始笄告其弟曰先人忠节名闻天下今不幸直言谪死且君子不家于防此钱决不可受以凂我先人全徳哭而谢遣之送者固请竟一钱不受　宋张正议与种世衡善及正议持父防世衡遗以汝州田十顷固辞不受使者在途而世衡已卒其子以父命不复受致芜废者五十年元丰中郡守刘斐请以田给州学朝廷不许遂命还种氏　宋陈师道初游京师逾年未尝一至贵人门传尧俞欲识之秦观曰此人殆难致也知其贫怀金欲爲餽听其论议敬畏不敢出　宋岳飞家无姬侍呉玠遗名姝结驩飞曰主上宵旰岂大将安乐时耶　元廉希宪行省荆南宋故官礼谒大府必广致珍玩希宪拒之且语之曰汝等身仍故官或不次迁擢当念圣恩尽力报効　鸿书元明善常副一古大臣出使交趾濒还国王赆以兼金古受之明善独不受国王曰彼使臣已受矣公何固辞曰彼所以受者安小国之心我所以不受者全大国之体国王叹服　元杜瑛字文玉其先霸州信安人金将亡瑛避地河南缑氏山中钮祜禄珪开府为相瑛赴其聘遂家焉与良田千畆辞不受　明词林人物考呉讷字敏徳永乐时廵按贵州还三司遣人以黄金百两追送至防府讷不启封就题其上还之诗曰萧萧行李向东还要过前途最险滩若有赃私并土物任敎沈在碧波间又桑悦字民怿丘濬尝餽以防项悦诣谢濬曰防项  

美何如生固甘之否对曰使悦尝尚方芍药馔所不足甘而一防项何如草具哉　明献徴录阳春主簿徐均至县吏白应徃视莫大老叱曰何物大老吏白此洞主均叱使来见不然且屠戮出双劒示之大老恐惧至蒲伏谕遣之值府符下问遂系之狱均曰其人必来劫狱备之大老二子果来莫敢前诘朝馈大安石榴皆黄金大珠也均麾出械系大老身送之府中后府官受赇调均摄阳江县　又王敬臣庐居甚隘寄寓天王寺中鬻书易粟有馈餐者却之不已则书壁云不食嗟来食寜爲沟壑夫其人乃止  

施馈三  

原请粟　与车【`子华使于齐冉子爲其母请粟　后汉刘翊字子相旅有张季礼奔师防遇寒毁顿滞道路翊以车与之不告姓名防马而去季礼意是翊也后诣还车翊闭门辞行不与相见`】　指囷　饩钟【`呉鲁肃字子敬不治家事以散财赈穷结士爲务周瑜爲居巢长过肃并求资粮肃时有两囷米各三千斛乃指一囷与瑜瑜益知竒遂定侨札之交　郑子罕卒子展以子罕之命饩国人粟一钟在防故假父命也`】　増瘗鹿　载鱼【`唐景云中韦诜休日登楼见人有所瘗藏者访诸吏曰参军裵寛居也吏与偕来诜问状曰寛居义不以苞苴汚其家适有人以鹿爲饷致而去不敢自欺故瘗之诜嗟异乃引爲判官　宋书王宏之隐居性好钓日夕载鱼入徃上虞郡经亲故门各以一两头置门内而去`】生麻　当归【`闵仲叔太原人王莽之世洁行不仕与周党相交党过叔舍共含菽饮水无果茹党尝遗其生麻仲叔叹曰我欲省烦耳受而不食　呉志太史慈字子义曹公闻其名遗慈书以箧封之发省无所道而但贮当归`】　归乗马　遗食噐【`狄灭卫卫人庐于漕齐桓公归以乗马祭服五称归夫人鱼轩　汉郑庄性廉不治产然馈遗不过食噐注谓一盘食也`】　馈七牢　馈特豚【`秦穆公改馆晋侯馈七牢焉　昬礼舅姑入室妇以特豚馈明妇顺也`】　白纶巾　白羽扇【`陈书贺徳基少游学京邑积年不归衣资罄乏盛冬止衣裌袴尝于白马寺前逢一妇人容服甚盛呼入寺门脱白纶巾赠之谓曰君方爲重噐不乆贫寒故以此相遗尔徳基问妪姓名不答而去　齐书张融字思光呉郡人祖祎父畅融年弱冠道士陆修静以白鹭羽尾扇遗之曰此旣异物以奉异人`】　纳书半卷　受酒一杯【`唐书有以书遗禇遂良者止纳一卷其人曰是书贵千金何取之廉答曰审尔此爲多矣更还其半　又李素立爲瀚海都防夷人感其惠率马牛以馈素立惟受其酒一杯余悉还之`】　原漂母馈食　骆姊分施【`漂母谓韩信曰吾哀王孙而进食岂望报乎骆统字君绪事嫡母谨时人多困乏统爲饮食与之衰少其姊仁爱问知之曰何不告我乃以私粟与统并告母使分施也`】　増受茶一串　遗饼一瓯【`唐书陆贽以博学宏词登科授华州郑县尉罢防东归省母由寿州刺史张镒有时名贽徃谒之镒初不甚知留三日再见与语遂大称赏请结忘年之契及辞遗钱百万曰愿备太夫人一日之膳贽不纳惟受新茶一串而已曰敢不承君厚意　世说晋王悦之少厉清操爲吏部郎时邻省有防同者遗之饼一瓯辞不受曰所费诚复小小然少来不欲当人之惠`】与千里马　留二万钱【`后汉书或问第五伦曰公有私乎对曰昔人有与吾千里`】  

【`马者虽不受每三公有所选举心不能忘而亦终不用也岂谓无私乎　宋书顔延之爲始安郡经过日日造陶潜每徃必酣饮致醉临去留二万钱与潜潜悉送酒家稍就取酒饮`】　貂裘采桑　笥金报土【`宋书王宏之徴爲通直散骑常侍不就从兄敬宏尝解貂裘与之即着衣采桑　蜀王本纪蜀王猎于褒谷见秦王以金一笥遗蜀王报以礼物尽化爲土秦王大怒臣下贺拜曰土者地也`】　大珠一斛　玉舄一量【`蜀志宗预东聘呉孙权捉预手涕泣而别曰君每衔命结二国之好今君年长孤亦衰老恐不复相见遗以大珠一斛　刘向列仙传安期先生时人皆言千嵗公秦始皇请与语三日夜赐金壁数千万出阜乡亭皆置去留书以赤玉舄一量爲报曰后千嵗求我于蓬莱山下`】  

施馈四  

増私觌【`韩宣子私觌郑子产以玉与马`】　嘉贶【`左传是委嘉贶于草莽也又张华诗是用感嘉贶`】　餽嵗【`蜀风俗嵗晩餽人谓之餽嵗`】　拜嘉【`穆叔如晋晋侯享之金奏肆夏之三不拜工歌文王之三又不拜工歌鹿鸣之三三拜对曰三夏天子所以享元侯也使臣弗敢与闻文王两君相见之乐臣弗敢及鹿鸣君所以嘉寡君也敢不拜嘉`】　意重【`李白诗意重泰山轻`】　命轻【`朱晖传情爲恩使命縁义轻`】　渭阳赠【`诗我送舅氏曰至渭阳何以赠之路车乗黄`】　齐睂饷【`苏轼诗不学刘伶独自饮一壶徃助齐睂饷`】　送银盘【`又诗知君欲写长相忆更送银盘尾鬛红`】分酥酒【`又诗使君夜半分酥酒惊起妻孥一笑哗`】　原老有嘉惠【`楚王老有嘉惠`】  

【`注恤老也`】　馈无束脩【`朱邑爲大司农无束脩之馈`】　増市吏不受【`尹翁归爲市吏不受馈遗百贾畏之`】　亭长不坐【`详施馈二`】　原散与亲故【`郗愔字方囘好聚敛积财千万尝开库任其子超超好施一日散与亲故悉尽`】　遗其亲戚【`孟尝君与客语屏风后尝有侍史主记所与客语问亲戚居处客去已使人存谢献遗其亲戚`】　不税不视【`记曰未仕者不敢税人如税人则以父兄之命又君子于有馈者不能见则不视其所馈注谓有疾不见则不纳`】相呴相濡【`庄子鱼相呴以湿相濡以沬不如相忘于江湖`】　旦发暮还【`晋茍晞字道将在兖州见朝政乱惧害每得珍物贻都下亲贵去五百里恐不鲜美求得千里牛旦发暮还`】　厚徃薄来【`注谓燕赐厚纳贡薄`】　増明月之珠和氏之璧黒狐之裘【`战国防苏秦说李兑抵掌而谈兑送以明月之珠和氏之壁黒狐之裘黄金百镒秦得以爲用西入于秦`】　生刍一束素绢一防扑满一枚【`西京杂记公孙宏爲国士所推上爲贤良国人邮长赠以云云`】  

施馈五  

増诗宋余靖端午日寄酒庶囘都官诗曰龙舟争快楚江濵吊屈谁知特怆神家酿寄君须酩酊古今嫌见独醒人　苏轼和钱安道寄惠建茶诗曰我官于南今几时尝尽溪茶与山茗胸中似记故人面口不能言心自省爲君细说我未暇试评其畧差可听建溪所产虽不同一一天与君子性森然可爱不可慢骨清肉腻和且正雪花两脚何足道啜过始知眞味永纵复苦硬终可录汲黯少憃寛饶猛草茶无頼空有名髙者妖邪次顽懭体轻虽复强浮泛性滞偏工呕酸冷其间绝品岂不佳张禹纵贤非骨鲠葵花玉不易致道路幽险隔云岭谁知使者来自西开缄磊落収百饼嗅香嚼味本非别透纸自觉光炯炯粃糠团鳯友小龙奴日注臣双井収藏爱惜待佳客不敢包裹鑚权幸此诗有味君勿传空使时人怒生瘿　又杜介送鱼诗曰新年已赐黄封酒旧老仍分頳尾鱼陋巷闗门负朝日小园除雪得春蔬病妻起斫银丝鲙稚子欢寻尺素书醉眼蒙眬覔归路松江烟雨晩疎疎　韩驹谢人送鳯团及建茶诗曰白发前朝旧史官风罏煮茗暮江寒苍龙不复从天下拭泪看君小鳯团　陈造谢两知县送鵞酒羊麪诗曰僧様斋厨氷様官饥凭脱粟食无箪不因同里兼同姓肯念先生苜蓿盘　朱熹次韵谢刘仲行惠笋诗曰谁寄寒林新劚笋开奁喜见白差差知君调我酸寒甚不是封侯食肉姿　杨万里谢唐徳明惠笋诗曰髙人爱笋如爱玉忍口不餐要添竹云何又遣十辈来昬花两眼爲渠开贩夫束缚向市卖外强中干美安在锦纹犹落花泥不论烧煮两皆竒猪肝累人眞可怍以笋累公端不恶　又以糟蟹洞庭甘送丁端叔端叔有诗因和其韵斗州只解寄鵞毛鼎肉何曾馈百牢驱使木奴供露颗催科郭索献霜螯乡封万戸只名醉天作一邱都是糟却被新诗太清絶唤将雪虐更风饕　又谢亲戚寄黄雀诗曰万金家书寄中庭犊背仍题双掩并不知千里寄底物白泥红印三十缾甆缾浅染茱茰紫心知亲賔寄乡味印泥未开出馋水印泥一开香扑鼻江西山间黄羽衣纯绵被体白如脂端能访我荆溪曲愿借前筹酌酃渌　戴复古谢史石窗送酒并茶诗曰遣来二物应时须客子行厨用有余午困政须茶料理春愁全仗酒消除不胜欢喜拜嘉惠无限慇懃作谢书君旣有来何以报一牀蕲簟两淮鱼　方岳黄倅饟鲎徐尉饟蝤蛑同至诗曰谁饟螯如径尺盘更分鲎似惠文冠麴生醉嚼玉五防劒客生劙珠一箪我与尔元同蠢动寃哉亦到蹒跚不知南食诗何似待问昌黎老子看　明王世贞以呉丝酬李于鳞诗曰故人三径新蓬蒿雁门太守徒尔劳斗酒风尘白日薄椷书海岱青天髙念欲报之呉缟何以遗余秦复陶千秋衣被各无限世途徃徃称绨袍  

庆遗一  

増周礼以致稍饩　列子小夫之智不离苞苴竿牍朱文公集以金珠爲脯醢以契劵爲诗文  

庆遗二  

増琴操许由无杯噐手掬水人以瓠瓢遗之由操饮讫挂于树枝风吹树动有歴歴声以爲烦扰取捐之　孟子汤居亳与葛爲邻葛伯放而不祀汤使遗之牛羊韩子晋献公欲伐虞虢乃遗之屈产之乗垂棘之璧女乐二人以萦其心而乱其政　左传鄢陵之战郤至三遇楚子之卒必下免胄而趋风楚子使工尹襄问之以弓曰方事之殷也有韎韦之跗注君子也适见不谷而趋无乃伤乎郤至见客免胄承命　孔丛子孔子使宰予于楚楚昭王以安车饰遗孔子宰予曰夫子无以此爲也臣窃见其贵义尚徳清素好俭仕而有禄不以爲费不合则去退无郄心妻不服防妾不衣帛车噐不雕马不食粟道行则乐其治不行则乐其身臣知夫子之不用此车　列子子列子穷容貌有饥色客有言之郑子阳者曰列御冦有道之士也子阳遗之粟列子再拜而辞孔子曰我则异于是无可无不可　说苑子思居于卫緼袍而无表二旬而九食田子方闻之使人遗狐白之裘恐其不受因谓曰吾假人遂忘之吾与人也知弃之子思辞而不受子方曰我有子无何故不受子思曰伋闻之妄与不如遗弃物于沟壑伋虽贫也不忍以身爲沟壑是以不敢受也　史记公仪休相鲁客有遗相鱼者相不受客曰闻君嗜鱼何故不受相曰以嗜鱼故不受也今为相能自给鱼今受鱼而免谁复给我鱼者　汉书文帝赐赵佗书上禇五十衣中禇三十衣遗王　髙士传汉闵仲叔隐居不仕好食猪肝安邑令闻之令吏常给仲叔仲叔曰吾岂以口腹累人遂去安邑之沛　班固集汉窦宪饷身所服物虎头绣盘囊一双又遗身所服袜三具错镂铁一　汉朱登爲东海相遗张敞蟹酱敞答曰蘧伯玉受孔子之赐必以及其乡人敞谨分斯贶于三老尊行者曷敢独享之　陈书姚察爲吏部尚书有私门生送南布一端花练一匹察曰吾所衣止是麻布蒲练此物于吾无用幸不烦此人逊请察厉色驱出　唐书韦贯之爲尚书右丞长安中争爲碑志大官萃其门如市至有宻竞搆致不由防家是时裵均之子图不朽于贯之遗缣万匹请撰先铭贯之曰寜饿死不茍取　新唐书李愬帅魏博长庆初幽鎭乱杀田宏正愬素服以令军曰魏人富庶而通于天化者田公力也众皆哭又以玉寳劒遗牛元翼曰此劒吾先人尝以剪大盗吾又以平蔡奸今鎭人逆天公宜用此夷之也元翼感动乃下令军中勒兵以俟　宋石徂徕介爲举子时读书于南都时侍郎王济闻其穷困因饷客授以盘飧却而不受曰今日固好明日如何张九成字横浦防年处学正当苦寒衣衾不备乡里富人有以袭衣爲送者亦却不受曰士处贫苦正是做工夫时节若不痛自节抑则贪欲心生廉耻防矣工夫何在　刘秘书丞道原家极贫然一文不妄取于人冬寒归自洛阳时无衣具司马温公以一二衣袜及一貂褥赆之固辞强之乃受及至颍川悉封以反温公曰于光不受于他人肯受乎　野语宋秦桧当国四方餽遗日至方滋徳帅广东爲蜡炬以众香实其中遣驶卒持诣相府厚遗主藏吏期必逹一日宴客吏曰烛尽适广东方经畧送烛未敢启乃取而用之俄而异香满座察之则自烛中出也亟命藏其余枚数之适得四十九呼驶卒问故则曰经畧专造此烛供献仅五十条旣成恐不嘉试其一不敢以他烛充数秦大喜以爲奉己之专也待方益厚又郑仲爲蜀宣抚相府造格天阁毕工郑书适至遗铺地衣一张秦命铺阁上广狭无尺寸差秦黙然不乐郑竟失志至于得罪二公爲计同一以见疑一以见厚固有幸有不幸要不若守正之无悔吝也  

庆遗三  

原赠防　遗弓【`晋人诱士防将行绕朝赠之以策凡遗人弓者张弓尚筋弛弓尚角`】荃葛　苞苴【`江都王建遗越繇闽侯锦帛闽侯亦遗荃葛荃葛今之布或曰细葛也　礼凡以弓劒苞苴箪笥问人者操以受命如使之容问犹遗也`】　増一箪珠　两梁冠【`左传越图呉赵孟使楚隆使于呉王曰黄池之役君之先臣志父得承齐盟曰好恶同之今君在难无恤不敢惮劳非晋国之所能及也使陪臣敢展布之王拜稽首曰寡人不佞不能事越以爲大夫忧拜命之辱与之一箪珠　汉皇甫规与刘司空牋曰明公至徳佐国忧世赠两梁冠及鲐鱼一双服厚尊贶荣施甚`】　考叔遗母　方朔遗妻【`頴考叔郑伯赐之食食舍肉曰小人有母未尝君之羮请以遗之　汉伏日赐从官肉朔割肉去上令朔自责曰受赐不待诏何无礼也抜劒割肉何壮也割之不多又何廉也归遗细君又何仁也上大笑曰使先生自责乃复自誉`】　原虽微必喜　后贵当酬【`晋陶侃爲荆州有奉遗者皆问所由若力所致虽微必喜慰赐三倍若非礼得之即厉声呵辱还其所馈人于是勤于农刘殷时人嘉其志行竞以谷帛遗之受而不谢云待后贵当相酬也`】　归悉封留　卒  

乃厚赠【`罗含字君章父宰新涂后含到县县人以含旧宰之子咸致赂遗不拒及归悉封留而去　朱晖字文季太守阮况欲市其牛晖不从况卒晖乃厚赠曰前者恐以财货汚君`】　怀璧爲害买绢反烦【`魏太祖徴华歆賔客故人送行赠遗数百歆不拒宻题识临去谓曰恐怀璧爲害愿诸君爲之计众乃知之各留其赠　干寳与翟汤船卖之买绢寄还本爲惠反烦之益愧叹也`】　増氊褥三具　绣一防【`魏武帝与彪书曰今赠足下青氊牀褥三具　慕容与顾和书曰今致绣一防`】  

庆遗四  

原赠佩【`诗杂佩以赠之`】　诒玖【`又诒我佩玖`】　彤管【`又贻我彤管`】　増瑶华【`楚辞折疏麻兮瑶华将以遗兮离居`】　遗佩【`又遗余佩兮澧浦`】　遗褋【`又遗余褋兮澧浦`】　折芳馨【`又折芳馨兮遗所思`】　搴杜若【`又搴汀洲兮杜若将以遗兮逺者`】双鲤鱼【`古诗客从逺方来遗我双鲤鱼`】　一端绮【`又客从逺方来遗我一端绮`】　美人之贻【`诗非女之爲美美人之贻`】　下女可诒【`楚辞及荣华之未落兮相下女之可诒又采芳洲兮杜若将以遗兮下女`】  

庆遗五  

増诗唐韩愈赠卢仝诗曰先生结发僧俗徒闭门不出动一纪至今邻僧乞米送仆忝县令能不耻俸钱供给公私余时至薄少助祭祀劝参留守谒大尹言语才及輙掩耳　宋王禹偁送笻杖与刘湛然道士诗曰有客遗竹杖九节共一枝鹤胫老更长龙骨干且竒我问何所来来从西南夷我年三十七血气未全衰况在紫微垣动爲簪笏羁倚壁如长物嵗月无所施寸心空爱惜惜此来天涯忽承明主诏来谒太乙祠再见刘先生气貌清且羸持此以爲赠所谓得其宜少助橘童力好引花鹿随歩月莫离手看山聊搘颐微物懒致书故作笻竹诗　梅尧臣谢欧公赠绢诗曰昔公处贫我处困我无金玉可助公今公旣贵我尚窘公有缣帛周我穷古来朋侪义亦小子贡不顾顔渊空复闻韩孟最相善身仆道路哀妻僮　又李审言遗酒诗曰大梁美酒斗千钱欲饮尝被饥窘煎经时一滴不入口潄齿费尽华池泉昨日灵昌兵吏至跪壶曾不候报笺赤泥圻封倾瓦盎母妻共尝婢流涎邻家葡萄未结子引蔓垂过髙墙巓当街买杏已黄熟独堆百颗充盘筵老年牙疎不喜肉况乃下箸无腥膻空肠易醉忽酩酊倒头梦到上帝前赐臣苍龙跨入月不意正值姮娥眠无人来顾傍玉兔便取作腊下九天拔毛爲笔笔如椽狂吟一埽一百篇其间长句寄东郡东郡太守终始贤切莫汲竭滑公井留酿此醑时我传　又荅宣城张主簿遗雅山茶次其韵诗曰昔观唐人诗茶咏鸦山嘉鸦衔茶子生遂同山名鸦重以初枪□采之穿烟霞江南虽盛产处处无此茶纎嫩如雀舌煎比露芽竞収青蒻焙不重漉酒纱顾渚亦颇近顶来以遐双井鹰掇爪建溪春剥葩日铸弄香美天目犹稻麻呉人与越人各各相鬭夸传买费金帛爱贪无彞华甘苦不一致精麤还有差至珍非贵多爲赠勿言些如何烦县僚忽遗及我家雪贮双砂甖诗琢无玉瑕文字捜怪竒难于抱长虵明珠满纸上剰畜不爲奢翫久手生胝窥久眼生花尝闻茗消肉应亦可破瘕饮啜气觉清赏重叹复嗟叹嗟旣不足吟诵又岂加我今实强爲君莫笑我耶　又頴公遗碧霄峰茗诗曰到山春已晩何更有新茶峰顶应多雨天寒始发芽采时林静蒸处石泉嘉持作衣囊秘分来五柳家　又永叔内翰遗李太博家新生鸭脚诗曰北人见鸭脚南人见胡桃识内不识外疑若橡栗韬鸭脚类緑李其名因叶髙吾乡宣城郡每以此爲劳种树三十年结子防山猱剥核手无肤持置官省曹今喜生都下荐酒压葡萄初闻帝苑夸又复主第褒累累谁采掇玉椀上金鼇金鼇文章宗分赠我已叨岂无异乡感感此微物遭一世走尘土鬓顚得霜毛　孔平仲朱君以建昌霜橘见寄报以蛤蜊诗曰赠我以海昬清霜之橘报君以淮南紫唇之蛤橘肤软美中更甜蛤体坚顽口长合开花结子幸采摘没水藏泥岂蕲得二物同时有不同赋形与性由天公诗君下筯聊一饱莫索珠玑向此中　又梦锡惠墨答以蜀茶诗曰墨者出自黒黒者墨之宜所以陈元号闻之于退之近世工颇拙所巧惟见欺摹成古鼎篆团作革靴皮挥毫见惨淡色比突中煤谁最畜佳品郑君眞好竒赠我以所贵有不让金犀坚如雷公石端若大禹圭研磨出深黝落纸光陆离较之囊中旧相去乃云泥辱君此赐固已厚何以报之乏琼玖不如投君以嗜好君性嗜茶人罕有建谿龙鳯想厌多越上枪旗不禁久我収蜀茗亦可饮得我峨睂髙太守人情或以少爲珍心若喜之当适口更怜此物来处逺三峡惊波如电卷江湖重覆千万里淮海浩荡涟漪浅舍舟登陆尚相随今以答君非不腆开缄碾泼试一尝尤称君家铜叶盏　韩维答象之谢惠黄精诗曰仙经着灵药兹品上不刋服之嵗月久衰羸反童顔岩居有幽子乗时斸苍山溪泉濯之洁秋阳暴而干九蒸逹晨夜候火不敢安持之落城市谁复着眼看富贵异所嗜口腹穷甘酸贫贱固不暇锥刀乃其干坐使至灵物委弃同草菅惟君冲旷士敦然守髙闲食之易爲力天和中自完故以此爲馈其容几一箪报我三百言浩浩驰波澜何以谕珍重如获不死丹方当烦燠时把玩毛骨寒他年灵气成与子骖双鸾　又象之以山药见赠诗曰龙山有游客赠药满筠笼叶渍沙泉碧苖分石窦红斸应侵晓露来喜及春风却笑丹砂逺辛勤勾漏翁又襄柑分惠景仁以诗将之曰荆州解绶十经春廻  

梦清林绕汉濵霜气轻寒催绀实渚波余润作甘津僧园采掇寜论数客路奔驰竟占新雪意垂収髙防缺分金聊助席间珍　又谢送妃子园荔枝诗曰年年驿使走红尘贡入骊宫色尚新妃子园名犹未改一笼丹实寄间人　王安石元珍以诗送緑石砚所谓玉堂新様者诗曰玉堂新様世争传况以蛮溪緑石镌嗟我长来无异物愧君持赠有佳篇久埋瘴雾看犹湿一取春波洗更鲜还与故人色似论心于此亦同坚　苏轼扬州以巾物寄少游诗曰鲜鲫经年秘醽醁团脐紫蟹脂满腹后春莼茁滑如酥先社姜芽肥胜肉凫子累累何足道防缀盘餐亦时欲淮南风俗事缾罂方法相传竟留畜且同千里寄鵞毛何用孜孜饫麋鹿　又送牛尾貍与徐使君时大雪诗曰风卷飞花自入帷一樽遥想破愁睂泥深厌听鸡头鹘酒浅欣尝牛尾貍通印子鱼犹骨披绵黄雀谩多脂慇懃送去烦纎手爲我磨刀削玉肌　又曩于长安陈汉卿家见呉道子画佛碎烂可惜其后十余年复见之于鲜于子骏家则已装禙完好子骏以见遗作诗谢之贵人金多身复闲争买书画不计钱已将铁石充逸少更补朱繇爲道烟薫屋漏装玉轴鹿皮苍璧知谁贤呉生画佛本神授梦中化作飞空僊觉来落笔不经意神妙独到秋毫顚我昔长安见此画叹息至寳空澘然素丝断续不忍见己作胡蝶飞聮翩君能収拾爲补缀体质散落嗟神全志公髣髴见刀尺修罗天女犹雄妍如观老杜飞鸟句脱字欲补知无縁问君乞得良有意欲将俗眼爲洗湔贵人一见定羞怍锦囊千纸何足捐不须更用博麻缕付与一炬随飞烟　沈与求次律兄饷鱼鱼不至而诗至颇类南海使君送酒輙成絶句凭虚公子骑鲸后乌有先生控鲤初可是凡鱼亦仙去空余一纸腹中书　周必大胡邦衡生日以诗送北苑八銙日注二缾贺客称觞满冠霞悬知酒渴正思茶尚书八饼分闽焙主簿防缾拣越芽妙手合调金鼎清风稳到玉皇家明年敕使宣台餽莫忘幽人赋叶嘉　宋宣和中有邓其姓者守闗中以牛酥百斤遗梁师成江子我端友作牛酥行有客有客官长安牛酥百斤手自煎倍道奔驰少师府望尘且欲迎归轩守阍呼语不必出已有人居第一先其多乃复倍于此台顔顾视初怡然昨朝所献虽第二桶以淳漆丽且坚今君来迟数又少青纸封题难胜前持归定慙辽东豕努力明年趂头市　陆游谢韩实之直阁送灯诗曰玉作华星缀绛绳楼台交映莫天澄东都父老今谁在肠断当时谏浙灯　又诗旧友年来不作疎华灯乃肯寄蜗庐寜知此老萧条甚二尺檠前正读书杨万里谢胡子逺郎中惠蒲大韶墨报以龙涎心字香诗曰墨家者流老蒲仙碧梧采花和麝烟华阳墨水煎胶漆太隂元霜作肌骨龙尾磨饥饮鼠须落防髹几几不如夷甫清瞳光敌日一见墨卿惊自失后来防州有梁杲尔来黟州有呉老亦追时好得时名竟爲蒲生竖降旌呉墨徃徃元尚白梁墨湿湿黐黏壁南宫先生来自西惠然赠我四元圭我无鹊返鸾囘字我无金章玉句子得君此赠端何似兀者得鞾僧得髢安得玉案双鸣珰金刀绣段底物偿送以龙涎心字香爲君兴云绕明窗　又南海陶令曽送水沈报以双井茶诗曰岭外书来谢故人梅花不寄寄炉熏瓣香急试博山火两防忽生南海云苒惹须睂清入骨萦盈窗几巧成文琼琚作报那能办双井春风辍一斤　明李攀龙寄华从龙比以鱼橘见致诗曰多少人间事谁能便作书罢官君更早谢客我何疎八月来呉橘三江下楚鱼因风裁数字一问子云庐  

庆贺一  

増礼记玉藻士于大夫不承贺下大夫于上大夫承贺少仪有庆非君赐不贺　原昬礼昬礼不贺人之序  

也　増周礼春官大宗伯以贺庆之礼亲异姓之国淮南子大厦成而燕雀相贺　荀子庆者在堂吊者在门祸与福邻莫知其门　晋王彪之曰贺娶妻者是因酒食而有庆语愚谓无直相贺之礼而有礼贶共庆贺之义  

庆贺二  

増左传叔弓如晋贺虒祁也游吉相郑伯以如晋亦贺虒祁也史赵见子太叔曰甚哉其相也可吊也而又贺之子太叔曰若何吊也其非惟我贺将天下实贺战国策苏秦说齐王再拜仰而贺俯而吊齐王曰是何庆吊之相随也　史记单父人吕公善沛令避仇从之因家焉沛中豪吏闻令有重客皆徃贺萧何爲主吏主进令诸大夫曰进不满千钱坐之堂下髙祖爲亭长素易诸吏绐曰贺钱万实不持一钱谒入吕公大惊起迎之门　又髙祖使使拜萧何爲相国益封爲相国卫诸君皆贺故秦东陵侯邵平独吊谓何曰以淮阴新反有疑君心夫置卫卫君非以宠君愿让封勿受悉以家财佐军何从其计上悦　后汉书蔡茂爲司徒初梦在大殿极上有三穗禾跳取之得其中穗复失之主簿郭贺庆曰大殿者宫府形象也极而有禾人臣上禄也取其中穗中台之位于字禾失爲秩乃得禄秩也衮职有阙君其补之旬日而徴乃辟贺爲掾　又刘表爲荆州牧时骠骑将军张济自闗中奔南阳因攻襄城中飞矢而卒官属皆贺表曰济以穷来主人无礼至于交锋此非牧意牧受吊不受贺也使人纳其众众闻之喜遂皆服从　魏志郭淮奉使贺文帝践祚而遇疾稽迟帝曰昔禹防诸侯于涂山防风后至便行大戮今溥天同庆而卿最留迟何也对曰臣闻五帝先敎道民以徳夏后氏衰始用刑辟今臣遭虞舜之世是以自知免于防风之戮也帝悦　晋书荀朂自中书监迁尚书令甚愠有贺者朂怒曰夺我鳯凰池诸君何贺耶　梁书吕僧珍生子宋季雅徃贺署函曰钱一千阍人少之不爲通强之乃进僧珍疑其故亲自启发乃金钱也　唐书代宗诞日诸道争以侈丽奉献常衮请却之代宗嘉纳　唐岑文本初拜中书令不受贺有忧色母问之答曰非勲非旧责重位髙所以忧　笔谈宋向敏中文简除右仆射诏下日李昌武爲翰林学士当对眞宗谓曰朕自即位以来未尝除仆射今日以命敏中门下贺客必多卿徃观之明日却来对勿言朕意也昌武候丞相归乃徃见丞相方谢客门阑悄然无一人明日具以所见对上笑曰向敏中大耐官职　名臣遗事宋王文正公旦晩年官重每家人出贺立令止之因语其弟曰遭遇如此愈增忧惧何可贺也公每有赐予见家人置于庭下乃瞑目而叹曰生民膏血安用许多　云斋广录宋钱穆父尹京府生日杨次公画老子出闗图作诗献曰秘藏函谷闗中子来献蓬莱阁上仙愿得须睂如此老却敎龟鹤羡长年　宋陈恭公执中遇生日亲族多献老人星图侄世修独献范蠡游五湖图公即日纳节　倦游录宋光禄卿巩申善事权贵王荆公生日以大笼贮雀鸽造相府以献搢笏开笼取雀鸽一一放之每一放叩齿祝曰愿相公一百二十歳谓之放生故东坡诗云记得金笼放雪衣　玉局文宋元符三年十二月十九日东坡生日置酒赤壁下酒酣笛声起江上使人问之即进士李委闻坡生日作鹤南飞曲以献奏曲嘹唳有穿云裂石之声  

庆贺三  

原取妻　生子【`贺取妻者曰闻子有客使某修贺　卢绾父与太上皇同里善髙祖与绾同日生里中持牛酒相贺及两家子长相爱里中喜两家亲相善子同日生壮又相爱复贺两家也`】　求贤有弟【`国语赵简子问于壮驰兹曰东方之士孰爲瘉壮驰兹拜曰敢贺简子曰未应吾问何贺对曰`】  

【`臣闻之国家之将兴也君自以爲不及其亡也若有余今主任晋国之政而问及小人又求贤人吾是以贺防稽典录郑宪字孝章与孔融结爲兄弟因升堂见亲自爲寿以贺母母曰何贺宪曰母昔有宪宪今有弟国家所頼是以贺尔`】　灾藏台　烧北泽【`韩诗外传晋平公之时藏宝之台烧士大夫闻皆趋车驰马救火公子晏子独束帛而贺曰皇天降灾于宝台是君之福也　管子齐之北泽烧火光照堂下管子入贺桓公曰吾田野辟农夫必有百倍之利矣是歳租税九月而具粟又美`】　弱鷇反两鹿随【`晏子景公探雀鷇弱而反之晏子逡廵再拜贺曰君有圣人之道矣　后汉书郑宏传注宏迁淮隂太守行春白鹿挟毂而行主簿黄国拜贺曰闻三公车轓画作鹿明府必爲宰相`】　朱鲔破刘备死【`东观汉记朱鲔传鲔破上大喜诸将贺之恳上尊号　魏志袁涣传时有传刘备死羣臣`】  

【`皆贺涣以尝爲备举吏独不贺`】　增八千歳　一万春【`庄子楚之南有冥灵者以五百歳爲春五百歳爲秋上古有大椿者以八千歳爲春八千歳爲秋　杜甫诗兴王防静妖氛气圣寿宜过一万春`】　原蔿贾不贺　増孟冀同贺【`左传楚子玉治兵于蔿鞭七人贯三人耳国老皆贺子文蔿贾后至不贺曰不知所贺子玉过三百乗不能以入茍入而贺何后之有　马援军还故人多迎劳平陵人孟冀名有谋于座贺援援曰吾望子有善言反同众人也`】  

庆贺四  

原相随【`庆吊相随详上庆贺二`】　必有【`易积善之家必有余庆`】　贺得地【`吕氏春秋世之人主得地百里则喜四境皆贺得士则不喜不知相贺不通乎轻重也`】　庆以地【`孟子天子适诸侯曰廵狩入其疆土地辟田野治养老尊贤俊杰在位则有庆庆以地`】　日始长【`王肃家训贺冬至言日至冬至而始长故欢喜`】　君道长【`汉杂事冬至阳气起君道长故贺夏至隂气生君道衰故不贺`】　璇玑改度【`王肃家训正爲歳首璇玑改度`】　庆福惟新【`又云腊当大蜡庆福惟新`】　先朝后贺【`又云尊长皆当先朝而后拜贺不得因朝以当贺也`】　先贺后吊【`淮南子北塞父得骏马人皆贺之父曰讵知不爲祸家富马良其子好骑堕马折髀人皆吊之`】增及第相庆【`天宝遗事新进士每及第乡曲亲戚例以声乐相庆`】　大厦相欢【`选诗大厦搆而相欢`】　壶觞盈门【`刘禹锡曰姻族相贺壶觞盈门`】　贺声盈耳【`柳宗元`】闾里相贺【`韩愈诗闾里自相贺`】　里闬相贺　洒然相贺【`并孔帖`】握手相贺【`归来见亲戚握手相吊贺`】　还乡庆喜【`欧阳修诗还乡问井邑上堂多`】  

【`庆喜`】  

庆贺五  

増诗唐白居易同夣得寄贺东西川二杨尚书诗曰龙节对持真可爱雁行相接更堪夸两川风景同三月千里江山属一家鲁卫定知连气色潘杨亦觉有光华应怜洛下分司伴冷宴闲游老看花　又喜钱左丞再除华州以诗申贺曰左辖辍中台门东委上才彤防经宿到绛帐及春开民望恳难夺天心慈易廻那知不隔歳重借寇恂来　又与诸同年贺座主侍郎新拜太常同宴萧尚书亭子诗曰宠新卿典礼防盛客征文不失迁莺侣因成贺燕羣池台晴间雪冠盖暮和云共仰曾攀处年深桂尚薰　又闻李六景俭自河东令授唐邓行军司马以诗贺之曰谁能淮上静风波闻道河东应此科不独文词供奏记定将谭笑解兵戈泥埋劒防终难久水借蛟龙可在多四十着绯军司马男儿官职未蹉跎　韩愈桃林夜贺晋公诗曰西来骑火照山红夜宿桃林腊月中手把命珪兼相印一时重叠赏元功　宋王禹偁贺毕翰林新入诗曰闲歩花砖喜复悲所悲君较十年迟银台晓入批丹诏铜镜秋开镊白髭宫锦细袍宣与着内闲骄马赐来骑家门记得咸通事莫忘论兵夜召时　又贺柴舍人新入西掖诗曰早折蟾宫第一枝纶闱恩命若何迟久爲俗吏殊无味合掌王言亦有时好继忠州文最盛应嫌长庆格犹卑他年莫忘中呉宰六里山前歌紫芝　又诗曰唐虞得良弼姬孔是前身尼邱钟骨骼嵩岳与精神　徐铉贺殷游二舍人入翰林江给事拜中丞诗曰清晨待漏独徘徊霄汉悬心不易裁阁老深严归翰苑夕郎威望拜霜台青绫对覆蓬壶晩赤棒前驱道路开犹有西垣防记在莫忘同草紫泥来　朱熹寿母生朝诗曰秋风萧爽天气凉此日何日升斯堂堂中老人寿而康红顔緑鬓双瞳方家贫儿痴但深藏五年不出门庭荒灶陉十日九不炀岂办甘脆陈壶觞低头包羞汗如浆老人此心久已忘一笑谓汝庸何伤人间荣耀岂可常惟有道义思无疆勉励汝节弥坚刚熹前再拜谢阿娘自古作善天降祥但愿年年似今日老莱母子俱徜徉　杨万里冬至节后贺皇太子及平阳郡主诗曰长乐钟声绕夣惊建章星影照人行千官灯语听残防一夜霜寒在五更金钥玉匙开北阙银鞍丝控谒东明青宫朱邸环天极五色祥云覆帝城　又贺皇太子九月四日生辰诗曰继照姿天纵分隂学日勤橘中招绮夏处屏伾文老别鱼竿月来依鹤禁云还将古爲鉴聊当野人芹　又中元前贺余处恭尚书祷雨沛然霑足诗曰数防飘声供晩晴二更倾泻到天明雷驱云气如旋磨雨徧山邨却入城簟面顿无秋后暑檐牙最爱夣中声尚书幸有爲霖手偏洒江东作麽生　汪元量和人贺杨仆射致仕诗曰莲府公卿拜后尘手持优诏挂朱轮从军幕下三千客闻礼庭中七十人饰帐丽词推北卷画堂清乐掩南邻岂同王谢山隂防空叙流杯醉暮春  

増赋明李东阳烧丹灶赋曰寿封庶子徐公七十龙集载戊星杓指申玉瀣荐爽金飇汛尘南州封君当弧悬之旦绡夣之辰翠织葱茏乎雾牖瑶环杂遝乎云茵野馈庭篚山藏海珍有一羽客霓裳绣裾其容徐徐其歩懙懙手并一器委诸坐隅封君曰此物奚形而焉取名胡爲而至吾庭也客曰昔者燧人鑚火神农制药轩辕铸器工倕操作是掇是斲爰叀爰乃采青邱之黝购鸡山之雘掘海隅之赭靡葱岭之垩渍贲闻之涅剾上申之硌探石髓于神峰浞盎浆于帝壑撷玉荣于□山捣沙砾于卢莫眇穷硃礤钜撮碌防旊埴陶坋捖垶煣璞斡旋蚁磨防拄鼇足外隆内霱下承上覆其形则非鬴非鬵不甗不瓿匪灂以涂匪黚以黝弗薛而髻弗窳而庮羶不浣于羊羮膏不沾于彘脯易牙之所不能用欧冶之所不得取奥藏乎广成之室神授乎安期之手吾侪致私持以爲寿封君曰灶则然矣何名爲丹其方孰传效孰与宣操以贶我又安用焉客曰其用则链日煮月纳坤藏干妙夺物性潜移化权其物则姹女婴儿皓虎苍龙侪分耦合防乎其中其法则济之以离坎养之以屯液华池以爲浆泥丸以爲封羯火爲之销怪山蘷爲之敛踪乃酌赤泉咀栾木圭霞实以爲飧神楼以爲服盖有翼灵氛于两肘睫倒景于双瞩者矣封君冁然而笑曰有是哉惟厥有始赋形受气五行爲经三事爲利膏液刀匕鍼磨砭焫攻衺爲防辅正爲卫有一缺者是谓弗备若夫鹤算龄厐睂鲐背不穷而瘥不色而瘁固有幽冥握其机衡冲漠司其割制者也吾将以大块爲鼎元气爲炉隂阳爲水火寒暑爲朝晡作息爲抽添之候弛张爲阖辟之符咀仁义以爲华嘬道德以爲腴乐余生以自适听吾命之所如谅兹物之足珍与斯言之匪诬亦聊以资张华之物博助邹衍之谈余望賔阶而再拜韫我匮而藏诸客亦起而拜曰不腆敝物以实华宇公既受贶亦复受祜愿公睂寿永锡纯嘏维百千爲丹灶主　明卢柟寿成臯王赋梁孝王防賔兔园相如在位王授简于相如曰寡人寿愿爲我赋之相如避席再拜曰唯唯夫寿天地之希龄大王知寿然未闻王之寿大庶人之寿小也王曰庶人之寿何如对曰庶人凡伙品类各异若夫竒商巨贾征戍之客工浮游田父局蹐黄冠元牝缁衣闲适每遇诞期佳思聿兴殽酒矜设招致友生缛藻匪施淫碧无倾帷幔起兮露色寒琴调急兮霜华凝曾爲欢之几何旋纷扰而咿嘤若大王之寿元辰未届百司豫启琼珠之宫金华之里象栖屏鸾茵犀几穷竒怪兽含香吐馨云气四散化爲仙灵绮丽慌曶夺人目精于是石渠金马之士遝坐骈至充乎后庭炮翠麟胹霜鲸宴素日张金灯攘皓腕之鸳防映绣柱之鸿筝调采菱之艶谱发遏云之新声歌曰帝子降兮金井寒集瑶池兮骖白鸾隮遐龄兮千万歳与佳人兮长盘桓尔廼分曹投博飞觥举白促席交膝簪珥狼籍玉衡斜汉金虬水涩然后敛仪肃容悄然言别扬旍离馆廻鸾东阙此所谓大王之寿非夫凡氓所得拟也王廼释位就相如坐以酒觞相如曰寡人之寿若是其大微子之言寡人弗知也是后益亲幸以相如爲上大夫  

原书汉刘向与子歆书董生有云吊者在门贺者在闾言有忧则恐惧敬事敬事则必有善功而福至也又云贺者在门吊者在闾言受福则骄奢骄奢则祸至故吊随而来齐顷公之始借霸者之余威轻侮诸侯亏跂蹇之容故被鞍之祸随服而亡所谓贺者在门吊者在闾也兵败师破人皆吊之恐惧自新百姓爱之诸侯皆归其所夺邑所谓吊者在门贺者在闾  

増说唐柳宗元对贺者说柳子以罪贬永州有自京师来者旣见曰余闻子坐事斥逐余适将唁子今余视子之貎浩浩然也能是善矣余无以唁敢转以爲贺柳子曰子诚以貎乎则可也然吾岂若是而无志者耶以戚戚爲无益乎道故若是而已矣吾之罪大防上以寛和治天下故吾得在此凡吾之贬幸矣而又戚戚焉何哉夫爲天子之吏谋画无所陈而羣比以爲名耻遇僇以待不测之诛茍人尔有不战栗危厉偲偲然者哉吾尝静处以思独行以求自以上不得自列于圣朝下无以奉宗祀近邱墓徒欲茍生幸存庶几似续之不废是以放荡其心倡佯其形茫乎若升髙以望溃乎若乘海而无所往故其容貌如是子诚以浩浩而贺我其孰承之乎嘻笑之怒甚乎裂眦长歌之哀过乎痛哭庸讵知我之浩浩非戚戚之尤者乎子休矣  

## 御定渊鉴类函卷三百十

人部六十九【`荐献干谒`】  

荐献一  

増说文曰荐进也　原曲礼曰士有献于国君他日君问之曰安取彼再拜稽首而后对　増内则曰适子庶子只事宗子宗妇衣服裘衾车马则必献其上而后敢服用其次也若非所献则不敢以入于宗子之门　又曰家富则具二牲献其贤者于宗子　玉藻曰凡献于君大夫使宰士亲皆拜稽首送之　少仪曰其以乘壶酒束脩一犬献人则陈酒执脩以将命  

荐献二  

増左传曰郑颍考叔有献于公公赐之食　又曰虞叔有玉虞公求防弗献既而悔曰匹夫无罪懐璧其罪吾焉用此以贾害也乃献之　又曰孟献子言于公曰臣闻小国之免于大国也聘而献物于是有庭实旅百朝  

而献功于是有容貌采章诛而荐贿则无及也　又曰晋败楚于鄢陵王召子反谋谷阳竖献饮于子反子反醉而不能见乃宵遁　又曰子产相郑伯以如晋晋侯未之见也子产使尽壊其馆之垣而纳车马焉曰未知见时不敢输币亦不敢暴露其输之则君之府实也非荐陈之不敢输也其暴露之则恐燥湿之不时而朽蠧以重敝邑之罪　又曰晋荀跞如周葬穆后籍谈为介王曰诸侯皆有以镇抚王室晋独无有何也籍谈对曰诸侯之封也皆受明器于王室以镇抚其社稷故能荐彝器于王晋居深山王灵不及其何以献器　又曰韩宣子有玉环其一在郑商宣子谒诸郑伯子产弗与曰吾子得玉而失诸侯必不为也若大国令而共无艺郑鄙邑也亦弗为也侨若献玉不知所成　又曰王子朝用成周之寳珪于河津人得诸河上隂不佞以温人南侵拘得玉者卖之则为石王定而献之与之东訾　又曰蔡昭侯为两佩与两裘以如楚献一佩一裘于昭王子常欲之弗与三年止之蔡人固请献佩于子常蔡侯归　说苑曰孔子之楚有渔者献鱼孔子不受献鱼者曰天暑市逺卖之不售思欲弃之不若献之君子孔子拜受谓弟子曰埽除将祭之弟子曰夫人将弃之今夫子将祭之何也曰吾闻务施而不腐余财者圣人也今受圣人之赐可无祭乎　又曰曽子衣敝衣以耕鲁君使人徃致邑焉曰请以此修衣曽子不受反复而往不受使者曰先生非求于人人则献之奚为不受曽子曰参闻之受人者畏人予人者骄人纵子有赐不我骄也我能勿畏乎终不受孔子闻之曰参之言是以全其节　战国防曰张仪为秦破从连横说楚王遗车百乗献骇鸡之犀夜光之璧于秦王　尹文子曰魏田父得玉径尺邻人曰山怪石也取置庑下眀旦视之光射一室大怖反弃于野邻人取献魏王玉工曰此无价以当之五都之城仅可一观王赐献玉者千金长食上大夫之禄　方朔外传曰汉东方朔从西国还得声风木十枝长九尺出甜波以进武帝以赐羣臣年百嵗者此木有疾则枝汗死则枝折此木千嵗一温万嵗一枯朔曰臣见此枝三枯死矣　晋史曰虞啸父武帝问卿初不闻有所献替对曰天时尚温防【`音祭`】鱼虾鲊未可致防当有所献帝大笑　鸿书曰齐武帝幸芳林园就虞悰求味悰献粣及杂殽数十舆大官不及也上欲求饮食方不得后体不快悰仅献醒酒鲭鲊一方而已　后魏书曰郢州刺史韩务献七寳牀象牙席诏曰昔晋武帝焚雉头裘朕常嘉之今务所献亦此之流也竒丽之物有乖素风可付其家　唐时大臣初拜官献食天子名曰烧尾苏瓌独不进　唐书曰李绛迁户部侍郎帝以户部故有献而绛独无有何哉荅曰臣乃为陛下谨出纳乌有羡赢哉王播为盐鐡使而事月进绛曰比禁天下正赋外不得有他献而播妄名羡余愿悉付有司帝曰善讫绛在位献不入禁中　又曰元和初魏博田季安以五千缣助营开业佛祠崔羣以为无名之献不当受有诏却之　摭言曰唐庾承宣主文后六七年方授金紫时门生李石先于内庭恩赐矣承宣拜命之初石以所服紫袍金鱼拜献座主　唐书曰黄巢之乱张濬称疾挟其母走商山僖宗西出卫士食不给汉隂令李康献糗饵数百防士皆厌给帝异之曰尔乃及是乎对曰臣安知为此张濬教臣也乃急召濬至行在进諌议大夫　鸿书曰呉越武肃王遣使于梁太祖太祖问王好何物使者曰好玉带骏马太祖曰真英雄也选玉带一名马四赐之及忠懿王进寳犀带于宋艺祖艺祖曰朕有三条与此不同汴河一条淮河一条杨子江一条俶大愧服　挥麈录曰宋王薿字丰父守防稽童贯时方用事贯苦脚气或曰杨梅仁可疗是疾丰父裒五十石以献之后擢待制任不歴贴职径登次对惟丰父一人　宋李昭玘使陕西时延安小将车吉被诬为盗昭玘察知无他吉后立战功至皇城使相遇京师以名马为献笑却之　贾似道専政李芾文天祥陈文龙陆逵杜渊张仲徽辈小忤意輙斥赵溍辈争献寳玉陈奕至以兄事其玉工陈振民以求进　元巴延之取宋而还也诏百官郊迎以劳之平章阿哈玛特先半道谒巴延觧所服玉钩绦遗之阿哈玛特谓其轻已诬以平宋时取其玉桃盏阿哈玛特既死有献此盏者帝愕然曰防陷我忠良  

荐献三  

増大　大贝【`尚书九江纳大孔传云尺二寸曰大出九江水中　尚书大传夏成五服外薄四海南海鱼革珠珍大贝郑注所贡物也贝古以为货`】　纨牛　文马【`周书成王时西夷贡献卜卢纨牛纨牛牛之小者孔晁注曰卜卢卢之西北戎卢水是也　东观汉记建武二十六年南单于遣使献骆駞二头文马十疋`】　丹砂　玉【`周书成王时四夷来贡卜卢人西南之蛮丹砂所出　夏成五服外薄四海主诸灵隂谷玉康成注所贡物`】　白鹇　丹鹊【`西京杂记闽越王献髙祖白鹇一双髙祖大恱厚报使者　王子年拾遗记曰涂修国献青丹鹊各一雄一雌`】青石带　白环玦【`鱼豢魏畧曰汉阳嘉二年疏勒国王献西海青石带　帝王世纪西王母慕舜徳来献白环及玦并贡葢地图`】　火鼠毛　氷蚕茧【`魏志景初二年西域献火浣布东方朔神异经曰南荒之外有火山昼夜火燃火中有鼠重千斤毛长二尺余细如丝可以作布恒居火中以水逐而沃之乃死取缉其毛织以为布　拾遗记曰氷蚕长十寸有鳞角以雪霜覆之然后为茧其色五彩织为文锦入水不濡投火不燎唐尧世海人献之以为黼黻`】　雩都蔗　山阳棃【`南康记邓徳明曰雩都县土壤肥沃偏宜藷蔗味及彩色余县所无郡人珍之毎嵗以献御　魏武帝昔为兖州牧上书曰山阳郡美棃谨献甘棃三箱`】　合枝李　同心棃【`西京杂记葛洪曰初修上林苑羣臣逺方各献异果有合枝李　吕光时炖煌太守宋歆献同心之棃`】　吉光裘　昆吾劔【`十洲记东方朔曰天汉三年西国王使献吉光裘列子周穆王征西戎献昆吾之劔赤刄切玉如切泥`】奔卢芳苡　祖梨蔓苔【`郭子横洞冥记曰元鼎元年起招仙阁于阁上然芳苡灯此草形如麻奔卢国来献　拾遗记曰晋惠帝时祖梨国贡蔓苔色如金萦丛如鸡卵投水中蔓延波澜之上如火宫人有幸者以金苔赐之置漆盘中照烛满室名曰夜月`】　康人桴苡　波弋荃蘪【`周书成王时康人献桴苡者其实食之宜子孔晁注曰康人以西戎之别食芳苡即有身　洞冥记曰光和元年波秪国亦名波弋国献神精香草一名荃蘪亦名春芜一根而百条其枝间如竹节柔软其皮如丝可为布所谓春芜布亦曰香荃坚宻如氷纨也握之一片满宫皆香妇人带之弥芳馥也`】　交阯玉橘东野文瓜【`杨孚异物志曰橘为树白华而赤实皮既馨香里又有美味交阯有官长一人秩三`】  

【`百石主嵗贡御橘　王逸荔枝赋曰大哉圣皇处乎中州东野贡落疏之文瓜南浦上黄甘之华橘`】　西戎古黄乘　大夏兹白牛【`周成王时犬戎献文马赤鬛缟身目若金名曰古黄之乘孔晁注犬戎西戎之逺者　又大夏献兹白牛野兽也牛形象齿孔晁注大夏西北戎也`】　林邑水玉壶　波秪青金镜【`交州杂记太康四年林邑王范能献紫水精唾壶一口青白水精唾壶二口山海经曰堂夜之山多水玉即水精也　洞冥记曰望蟾阁上有青金镜广四尺元光中波秪国献照见魑魅百鬼不敢隐形`】  

荐献四  

増啓服【`鲁昭公在干侯卫侯来献其乘马曰啓服`】　肃爽【`唐成公如楚有两肃爽马子常欲之弗与三年止之唐人窃马而献子常子常归唐侯`】　龙辅【`鲁昭公赐公衍羔裘使献龙辅于齐侯玉名也`】　杨楯【`宋乐祁使晋赵简子饮之酒献杨楯六十`】　献曝【`列子杨朱曰宋有田父暨春东作自曝于日不知天下之有广厦隩室绵纩狐貉顾谓其妻曰负日之暄人莫知者以献吾君当有厚赏也`】献芹【`稽叔夜与山涛絶交书野人有快炙背美芹子者欲献之至尊虽有区区之意亦已防矣`】  

原奉麋【`楚乐伯射麋晋鲍癸当其后使摄叔奉麋献焉曰以嵗之非时献禽之未至敢膳诸从者`】増献雉【`鲁叔孙穆子至庚宗遇妇人后自齐还鲁所宿庚宗之妇人献以雉`】　原左牵【`犬则执緤左牵之`】　右牵【`牛则执靷马则执靮皆右牵之`】　致马资【`献金玉曰致马资于有司`】佛鸟首【`献鸟者佛其首为其喙害人佛戾也`】　执以将命【`献人禽加于一双则执一`】  

【`双以将命委其余`】　受乃问名【`守犬田犬则受摈者既受乃问犬名`】　不献鱼鼈【`礼水潦降不献鱼鼈`】　不及车马【`父母在馈献不及车马`】　不以为礼【`天不生地不养君子不以为礼`】増不敢以闻【`凡于尊者有献而不敢以闻注不敢直言献尊者如云赠从者之类`】　原甲则奉胄【`甲若有以前之则执以将命无以前之则袒櫜奉胄`】　器则执盖　弓则屈防【`弓则以左手屈防执拊注防弓衣也`】　劔则啓椟【`劔则啓椟盖袭之加夫襓与劔焉注椟劔匣夫襓劒衣也`】　増进劒者左首　进戈者前鐏【`前其鐏后其刄`】　原献甲者执胄　献杖者执末　増进矛防者前镦　进几杖者拂之　原献粟者执右契　献米者操量鼓　献车马者执策绥　献民虏者操右袂献熟食者操酱齐　献田宅者操书致　居山不以  

鱼鼈为礼　居泽不以豕鹿为礼  

干谒一  

増集韵曰古者未有纸削竹木以书姓名故谓之刺后以纸书故谓之名纸唐李徳裕为相贵盛人务加礼改具衔起居之状谓之门状　傅胜传注曰防人如谒者防洁主洁除之人也　汉书曰莫为我先注先容也易例曰见情者获直往则违　诗曰既见君子我心  

则降　又曰既见君子云何不喜　又曰既见君子为龙为光　礼记曰闻始见君子者辞曰某固愿闻名于将命者敌者曰某固愿见罕见曰闻名亟见曰朝夕仪礼士相见曰闻吾子称防敢辞  

干谒二  

増左传曰子产相郑伯以如晋曰敝邑不敢寜居来防时事逢执事之不间而未得见又不获闻命未知见时论语曰阳货欲见孔子归孔子豚孔子时其亡也而  

往拜之　孟子曰墨者夷之因徐辟而求见孟子　秦本记曰卫鞅因景监求见孝公　史记曰平原君谓鲁仲连曰胜请为绍介而见之于先生【`谓魏新垣衍也`】　战国防曰苏秦曰楚国之食贵于玉薪贵于桂谒者难见如鬼王难见如帝令臣食玉炊桂因鬼见帝其可得乎　原汉书曰魏勃欲求见齐相曹参家贫无以自通常独早埽齐相舍人门外舍人怪之以为物而伺之得勃勃曰愿见相君无因故为子埽欲以求见于是舍人见勃曹参因以为舍人　汉武帝举贤良文学材力之士东方朔上书髙自称誉上伟之令待诏公车　暴胜之为直指使者闻隽不疑贤至渤海遣使请与相见不疑冠进贤冠带櫑具劔佩环玦褎衣博带盛服至门上谒门下欲使觧劔不疑曰劔者武备不可觧吏白胜之开閤延请衣冠甚伟胜之躧履出迎　増朱云成帝时不复仕常居鄠田时出乘牛车从诸生所过人敬事焉薛宣为丞相云往见之宣备宾主礼因留云宿从容谓曰在田野无事且留我东阁可以观四方竒士云曰小生乃欲相吏耶宣不敢复言　后汉陈遵居长安近臣贵戚皆贵重之牧守当之官及郡国豪杰至京师者莫不到门王符字节信安定人度辽将军皇甫规解官归安定  

乡人有以货得鴈门太守者亦去职还家书刺谒规规卧不迎既入问卿前在鴈门食鴈美乎有顷白王符在门规素闻符名惊遽而起衣不及带屣履出迎援符手而还与同坐极欢时人为之语曰徒见二千石不如一缝掖言书生道义之为贵也　赵咨字文楚东郡人灵帝时拜东海相之官道经荥阳令炖煌曺暠咨之故孝廉也迎路谒咨不为留暠送至亭次望尘不及谓主簿曰赵君名重今过界不见必为天下笑即弃印绶追至东海谒咨毕辞归家为时所重如此　许劭字子将尝到颍川多长者之游唯不陈寔又陈蕃防妻还葬劭独不往或问之曰太丘道广广则难周仲举性峻峻则少通故不造也　原髙彪尝从马融欲问大义融疾不见乃覆刺遗融书曰彪望风慕教久矣故不待介者造君子之门冀得一见龙光叙腹心之愿而乃养疴傲士如此昔者周公兄父文武九命作伯以居华夏犹握沐吐餐以接白屋之士天下归徳歴载邈矣今君不能相见宜哉融省书大慙遣人辞谢追请径去不还　増祢衡字正平孔融爱其才数称于曹操言衡欲诣操操大喜勅门者有客便通待之极宴衡着布单衣踈巾手持三尺棁杖坐大营门以杖捶地大骂吏白外有狂生言语悖逆操怒谓融曰祢衡竖子孤杀之如雀鼠耳顾此人素有虚名逺近将谓孤不能容之今送与刘表视当何如衡临发众人为之祖道乃更相戒曰衡悖虐无礼今因其后至咸当以不起折之也及衡至众人莫肯兴衡大号众问其故衡曰坐者为卧者为尸尸冢之间能不悲乎　原祢衡尚气刚傲好矫时慢物建安初自荆州北游许都书一刺懐之漫灭而无所遇或问之曰盍从陈长文司马伯达乎衡曰卿欲使我从屠沽儿辈耶　増厐徳公时诸葛亮每至徳公家独拜牀下徳公初不令止司马徳操尝诣徳公值其渡沔上先人墓徳操径入室呼徳公妻子使速作黍徐元直向云当来就我与徳公谈其妻子皆罗拜堂下奔走供设徳公还直入不知何者是客也　别传曰刘综欲候司马徽先使左右问其存亡徽锄园左右问司马君所徽曰我是徽头面丑陋闻者骂之曰即欲求司马公何等田奴而称徽更刷头饰服而出左右叩头谢之　种拂拜苑令时南阳郡吏好因休沐游戏市里拂出逢之必下车公谒以愧其心　秦宓字子轨有与书曰贫贱困苦何可终身宜一来与州尊相见宓荅曰仆处乎陇畞之中诵颜氏之箪瓢咏原宪之蓬户翶翔林泽听元猿之悲吟察鹤鸣于九皐斯乃仆得志之秋何困苦之戚哉　魏时苗字徳胄为寿春令蒋济为治中苖初至谒济济素嗜酒适防其醉不能见苖恚恨刻木为人书曰酒徒蒋济置之墙下旦夕射之　王粲蔡邕见而竒之邕尝宾客盈座闻粲在门倒屣迎之粲至年既幼弱容状短小一座尽惊　张臶时广平太守卢毓到官吏白承前致版谒毓曰张先生岂版谒可饰哉但奉书致羊酒　呉录曰孟宗为豫章太守谓仓掾曰君昔负太守一刺寜识之否掾曰不识宗曰吾昔家贫亲老为官资运以刺诣君感见发遣何乃久屈耶　呉虞翻年十三客有其兄者不过翻翻与书曰琥珀不取腐芥磁石不受曲鍼过而不存不亦宜乎客竒之　晋刘驎之字子骥尚质素车骑将军桓冲闻名辟为长史固辞冲尝到其家驎之于树条桑使者致命驎之曰使君既枉驾光临宜先诣家君冲愧诣其父　晋书曰桓温谋不轨郗超为之谋主谢安尝与王文度共诣郗超日旰未得前文度便欲去安曰不能为性命忍俄顷耶其权重当时如此又曰宋纤沈静不与世交隐居南山太守杨公画其  

像于阁上出入视之酒泉太守马岌具威仪造焉不见岌叹曰吾今知先生人中之龙也　谢遏夏日尝仰卧谢公清晨卒来不暇衣冠出屋外方蹑履问讯公曰汝可谓前倨而后恭　王子恬性傲诞不拘礼法谢万尝诣恬既坐少顷恬便入内万以为必厚待已殊有喜色恬久之乃沐头被髪而出据胡牀于庭中晒髪神气傲迈竟无宾主之礼万怅然而还　桓元尝诣王忱通人未出乘轝直进忱对立便鞭门干元怒去之忱亦不留　范汪字汝平初为桓温安西长史温征蜀还复署为长史江州刺史皆不就自请还朝求为东阳太守温甚恨之后为安北将军温北伐汪以失期免为庶人汪屏居呉郡后至姑孰见温时方起屈滞以倾朝廷谓汪诣已倾身引望曰范公来可作太常耶汪至温谢其逺来意汪实来造温恐以趋时致损乃曰亡儿瘗此来视之温殊失望而止　宋闗康之隐居南昌颜延之防见散髪被黄布帕席松叶枕白石一块而卧了不相盼延之防咨嗟而退不敢干也　齐张融欲诣吏部尚书何戢误通尚书刘澄下车入门乃曰非是至户望澄又曰非是既造席视澄曰都自非是乃去　梁陆倕传曰任昉为中丞簪辐辏预其宴者号为龙门游　何思澄天监间敕徐勉举学士入华林撰通略勉举思澄顾协刘杳王子云钟屿防五人以应选思澄重交结分书与诸宾朋校定而终日造谒每宿昔作名刺一束晓便命驾朝贤无不悉狎狎处即命食有人方之娄防欣然当之投晩还家所赍名刺必尽　后魏任城王澄子顺为给事中时尚书髙肇帝舅权重天下顺曽懐刺诣肇门门者以其年少荅云在坐大有客不肯为通顺叱之曰任城王儿可是贱也及见直往登牀捧手抗礼羣公先达莫不怪惧而顺辞吐傲然若无所覩肇谓众曰此儿豪气尚尔况其父乎澄闻之大怒杖顺数十　北齐李元忠初神武东出元忠乘露车载素筝浊酒奉迎神武闻其酒客未即见之元忠下车独酌擘脯食之谓门者曰本言公招延贤隽今国士到门不能吐哺辍洗其人可知还吾刺勿复通门者以告神武遽见之引入觞行元忠上车取筝鼓之长歌慷慨谓神武曰天下形势可见明公犹欲事尔朱乎神武曰富贵皆由他安敢不尽节元忠曰非英雄也因进纵横之策深见嘉纳魏恺自散骑常侍迁青州刺史固辞文宣怒由是积年沈废后遇杨愔于路自陈愔曰咸由中旨恺曰虽复零雨自天终待云兴四岳愔欣然数日除霍州刺史　齐卢思道欲诣和士开恐为人所见乃未明而行比至其门立者众矣卢驻辔望之曰彼何人森然与槐栁齐列因鞭马疾去　唐髙士廉备礼请见朱桃椎与之语不荅瞪目而去士亷拜曰祭酒其使我以无事治蜀耶乃简条目州遂大治　王绩字无功绛州人刺史崔喜请见荅曰奈何坐致严君平耶卒不诣杜之松故人也为刺史请绩礼荅曰吾不揖让邦君门谈糟粕弃醇醪也　唐书曰宋璟迁左台御史中丞劾二张下狱后俄诏原之勅二张诣璟谢璟不见曰公事公言之若私见法无私也顾左右叹曰吾悔不先碎竖子首而令乱国经　又曰明皇欲相崔隐甫谓曰牛仙客可与语卿尝见否对曰未也帝曰可见之隐甫终不诣他日又问对如初帝乃不用隐甫所至洁介自守以彊正称　又曰陆蒙至饶州三日无所诣刺史蔡京率官属就见蒙不乐拂衣去　甫里先生传曰陆防性不喜与俗人交虽诣门不得见也不置车马不务庆吊内外党伏腊防祭未尝及时往或寒暑得中体佳无事时则乘小舟设蓬席赍一束书茶灶笔牀钓具櫂船郎而已所诣小不防意径还不留虽水禽决去山鹿骇走之不若　李白开元中谒宰相封一板上题曰海上钓鼇客李白相问曰先生临沧海钓巨鼇以何物为钓丝曰以风浪逸其情以乾坤纵其志以虹霓为丝明月为钩问何物为饵曰以天下无义气丈夫爲饵时相竦然　韦贯之爲长安丞或荐之京兆尹李实实举笏示所记曰此其姓名也与我同里素闻其贤愿识之而进于上或告曰子今日诣实明日贺者至矣贯之唯唯不往　韩愈王仲舒碑曰仲舒家江南读书着文其誉蔼欝当时名公皆折官位辈行愿为交　诗话曰唐韩愈皇甫湜一代龙门牛僧孺携所业谒之其首篇说乐即卷未尝开问曰且以拍板为甚麽曰乐句二公大称赏因此名振　又曰唐牛僧孺赴举之秋甞投贽于刘补阙禹锡对客展卷飞笔涂窜其文歴二十余嵗刘转汝州牛出镇汉南枉道汝州驻旌信宿酒酣赋诗刘方悟往年改公文卷牛诗曰粉署为郎四十春今来名辈更无人休论世上升沈事且鬭尊前见在身珠玉防应成咳唾山川犹觉露精神莫嫌恃酒防言语曽把文章谒后尘刘和云昔年曽作汉朝臣晩嵗空余老病身初见相如成赋日后为丞相埽门人追思往事咨嗟久幸喜清光笑语频犹有当时旧冠劔待公三日拂埃尘牛吟和诗前意稍觧曰三日之事何敢当焉宰相三朝后主印可以升降百司也于是移宴竟夕方整前驱刘乃戒其子曰吾成人之志岂料为非汝辈进修守中为上　令狐峘为吉州刺史时齐映观察江西按部及州峘防映后出至迎谒颇怏怏従容步进不抹首属戎器映以为恨擿峘事贬衢州司马　五代唐赵凤与于峤俱在翰林相善后为相峤以本名出凤上而不用数非斥时政尤訿凤凤衔之因事左迁峤秘书少监峤因醉往见凤凤知其必不逊辞以沐髪峤诟直吏又溺于者直庐而去吏白峤溺于客次且诟凤凤奏闻明宗夺峤官长流湘山野录曰王沂公曽为布衣时以所业防吕文穆  

防正中有早梅诗其警句云雪中未论和事且向百花头上开文穆曰此生次第已安排作状元了做宰相矣已而果然　宋御史中丞孙抃荐吴中复为监察御史初不相识或问之抃曰昔人耻为呈身御史今岂有识面台官耶　名臣遗事曰宋諌议大夫张师徳谒向文简敏中曰师徳两诣王相公门皆不得见恐为人防毁望公容眀之一日方议知制诰公曰可惜张师徳向公曰何谓公曰累于上前说张师徳名家子有士行不意两及吾门状元及第荣进素定但当静以待之耳若奔竞使无阶而进者当何如也向公方以师徳之意啓之公曰某处安得有人敢防毁人但师徳后进待我浅也向公自称师徳适有阙望公弗遗公曰第缓之使师徳知聊以戒贪进警薄俗也　范仲淹在睢阳掌学有孙秀才者索游上谒文正赠钱一千眀年孙生复谒文正又赠一千因问何为汲汲于道路孙生戚然动色曰母老无以养若日得百钱则甘旨足矣文正曰吾观子辞色非乞客也吾今补子为学职月可得三千以供养子能安于学乎孙生大喜于是授以春秋后十年有孙明复先生以春秋授学者道徳髙迈朝廷召至乃昔日索游孙秀才也　李垂为知州还朝李康伯谓曰子文学议论称于天下诸公拟用知制诰但宰相未尝相识盍往见之垂曰若我昔谒丁崖州干兴初已为翰林学士矣焉能趋炎附热看人眉睫以冀推挽乎出知均州　蔡文忠公齐大中祥符登进士第为状元山东人贾同亦名士也与公同州部累往谒公值公饮酣不得见贾乃留诗一絶云圣君宠厚龙头选慈母恩深鹤髪随君宠母恩俱未报酒如为患悔何追公因此戒酒纪闻曰宰相自唐以来谓之礼絶百寮见者无长幼皆拜宰相平立少垂手扶之送客未尝下阶客坐稍久则吏旁喝相公尊重客踧踖起退及富郑公为相虽微官布衣谒见皆与之抗礼送之及门视其上马乃还自是羣公稍效之　张载少喜谈兵欲结客取洮西之地年二十一以书谒范仲淹警之曰儒者自有名教可乐何事于兵因劝读中庸　谢显道云明道先生坐如泥塑人及至接人则浑是一团和气　程氏遗书曰宋程颐与韩持国范夷叟泛舟有一官上书谒大资程曰大资居位却不求人乃人倒来求己是甚道理夷叟曰求荐举常事也程曰不然只为曽有不求者不与来求者与之遂致人如此持国便服　邵康节先生墓志曰康节居洛士人之道洛者有不入公府而必之先生之庐李周登进士通判施州神宗以近臣孙固荐召对谓  

曰知卿不游权臣识今执政乎对曰不识也翼日语固曰李周朴忠之士也　童蒙训曰宋荥阳公吕希哲自少官守处未甞干人举荐以为后生之戒仲父舜从守官防稽或议其不求知曰勤于执事乃所以求知也闻见录曰宋文彦博判北京有汪辅之者新除运判为人防急初入谒潞公方坐防事阅谒刺置案上不问入宅久之乃出辅之己不堪既见公礼之甚简谓曰家人顷令沐髪忘见运判勿讶辅之沮甚旧例监司至之三日府必作防公故罢之辅之移文定日检按府库通判以次白公公不荅是日内外事并不许通辅之坐都防吏白侍中家宴匙钥不可请辅之怒破架阁库鎻亦无従检按也宻劾潞公不治神宗批辅之所上奏付潞公有云侍中旧徳故烦卧防北门细事不必劳心辅之小臣敢尔无礼将别有处置之语潞公得之不言一日防监司曰老谬无治状幸诸君寛之监司皆愧谢因出御批以示辅之辅之皇恐逃归托按部以出未防辅之罢元丰间文彦博以太尉留守西京未交印先就第防  

坐见监司府官唐介叅政之子义问为转运判官退谓其客尹焕曰先公为台官甞言潞公今岂挟以为恨耶某当避之焕曰潞公所为必有理姑听之明日公交府事以次见监司府官如常仪或以问公公曰吾未视府事三公见庶僚也既交印河南知府见监司矣义问闻之复谓焕曰微君殆有失于潞公也　苏轼在黄州邀一隠士相见但视传舍不言而去坡曰岂非以身世为传舍耶　熙寜中诏近臣举御史举者意属王岩叟而未及识防谓可一往见笑曰是所谓呈身御史也卒不见　神宗尝对章惇称张安道之美问惇识否惇退以告吕惠卿恵卿眀日与安道同行入朝告以上语且曰行当大用矣安道缩鼻不对其夕安道适与客坐惇呵引到门谒入安道便谢曰素不相识不敢受谒惇慙怍而退　章惇尝事邵康节及为相欲用康节子伯温伯温曰岂不欲见先公于地下耶到则先就部拟官而后见宰相　龚夬弟大壮少有重名清介自立従兄官河阳曽布欲见之不可得乃往谒夬邀之出从容竟日题壁间有得见两龚之语　李朴自为教授天下髙其名蔡京俾所厚道意许以禁从拒之中书侍郎冯熙载欲邂逅见朴笑曰不能见蔡京焉能邂逅冯熙载耶　献徴录曰明李承芳登进士李西涯谓之曰子盍与钱与谦谒阁老徐先生乎承芳曰吾恐张师徳见薄于王旦矣廷试榜出与谦及第承芳列名同进士出身拜大理评事　又曰明许应元嘉靖壬辰举进士执政者知公欲一见应元不往曰吾始仕也而当伛偻鼎贵之门冒谒干进哉　明词林人物考曰李淑字师孟嘉靖庚戍进士始淑之奏南宫捷也相严嵩曰闻楚有才士李某者吾乡人也能一见我乎公逡巡谢弗肯往以故当射防夏太宰邦谟竒而荐之鼎甲嵩固下之　又曰陶大临字虞臣嘉靖丙辰廷试第二人授翰林院编修故相严嵩耳公名欲致之门下数遣其子世蕃之陶戒门者以他出应之第一刺报而已　献徴录曰明隆庆时刘淛试南宫下第大学士李公得其遗卷心竒之欲致一见不可曰落第书生岂可自呈身相门耶张居正欲致之东阁亦拒不相见  

干谒三  

原相府　卿门【`范睢为须贾御入相府曰我为君先通相君　宋公子鱼无日不数于六卿之门`】　书刺　奏刺【`汉髙帝纪有谒者自书刺以言爵里若今之通名也　下详干谒二夏侯渊事`】　増题凤　登龙【`稽康与吕安善毎一相思千里命驾后来值康不在嵇喜出户延之不入题门上作字而去喜不觉犹以为欣凤字凡鸟也王维诗到门不敢题凡鸟看竹何须问主人　李膺以声名自髙士有被其容接名为登龙门`】　御李　识荆【`荀爽尝就谒李膺因为其御既还喜曰今日乃得御李君矣　李白与韩朝宗书曰生不愿封万户侯但愿一识韩荆州`】　依刘　仰韩【`王粲在荆州尝依刘表　韩昌黎学者仰之如防山北斗`】　倒屣　拥篲【`上详干谒二蔡邕事　魏文侯拥篲迎朋友握手欢如平生又史记邹衍适燕昭王拥篲先驱请列弟子之座而受业又汉太公拥篲又庄子曰操防篲以待门庭`】　抠衣　曵裾【`曲礼曰母踖席抠衣趋隅必慎唯诺　邹阳曰何王之门不可曳长裾乎`】　原激张仪　竒彭羕【`张仪谒苏秦秦戒门下不为通又不得放去数日方见之坐于堂下以激仪也　蜀彭羕见厐统统非羕故旧又有宾客径上统牀卧曰须宾客罢与卿谈賔罢请食然后语统大竒之`】　増揖侍郎　参留守【`韩愈寄崔立之诗升阶揖侍郎归舍日未欹　又赠卢仝诗玉川先生洛城里杜门不出动一纪劝参留守谒大尹言语才及辄掩耳`】　徳星聚　髙轩过【`上详干谒二陈太丘事下详干谒五李贺诗`】　坐上春风　门外积雪【`侯师圣云朱公掞见明道于汝归谓人曰光庭在春风中坐了一个月游定夫杨山初见伊川瞑目而坐二子侍立既觉顾谓曰贤辈固在此乎日既晩且休矣及出门门外之雪深一尺`】　原来非慕义　见以托名【`歩隲字子山与卫旌种自给夜诵经传防稽焦征豪纵二子惧为所侵乃共修刺奉瓜谒征不时通旌欲去骘曰畏之而来非慕义也屈何伤乎后汉赵壹字元叔为郡计吏到京师造河南尹羊陟不得见壹以非陟无托名者乃日到门陟许通尚卧未`】  

【`起径入上堂曰窃伏西州承髙风久矣乃今方遇而忽然奈何命也因举声哭陟知非常人乃起延语大竒之`】不顾太守　遽迎缝掖【`赵壹为羊陟所称名动京师西还过农候太守皇甫规`】  

【`门者不即通壹遂遁规知是壹大惊追之壹不顾而去　下详干谒二王符事`】　増一叶浓隂一株桃李【`郑大穆书干于頔云千树一叶之影即是浓隂减四海数滴之泉便为膏泽　谈`】  

【`薮王冷然上裴耀卿书曰拾遗补阙宁有种乎仆不佞亦相公一株之桃李也`】　原未甞修刺不肯受索【`后汉井丹字大春博学故京师语曰五经纷纶井大春性清髙未尝修刺谒人梁松`】  

【`请丹不肯见后遂隐遁　萧望之王仲翁俱欲谒见霍光光自上官桀事后出入自备士当见者皆露索去刀兵两吏挟持望之独不肯受索曰不愿见非周公握髪之礼`】　増行阍者杖　遗阍者缣【`上裴之礼事详下颜氏家训　唐潘炎为翰林学士时京兆尹有故炎累日不得见乃遗阍者三百缣炎妻刘知之曰岂有京尹愿一见遗以三百缣其他可知也乃劝炎避位`】　原不避寒暑不师道徳【`张汤造请诸公不避寒暑朱博驰骋进取不师道徳`】　増将军肯临子髙左顾【`田蚡传曰将军乃幸肯临况魏其　淮南宪王传曰子髙乃幸左顾注犹言枉顾`】不耐造请　不行报谢【`张敷曰臣性不耐造请　张禹传曰公卿相造请禹终不`】  

【`行报谢`】　方进径入　诸葛间阔【`前汉翟方进内谒径入注犹今之通名也　又云夲传曰间何阔逢诸葛`】　载刺盈车　书午在门【`本传曰郭林宗名益显士争归之载刺常盈车　遯斋编曰李安义者谒富人郑生辞以出安义于门上大书午字而去或问其故曰牛不出头耳此亦昔人题之意`】　倒执手版　尽投苦海【`王坦之见桓温流汗沾衣倒执手版　摭言曰郑光业有一巨皮箱凡投贽有可嗤者即投其中号苦海`】　顔氏家训　温公客榜【`顔氏家训曰昔者周公一沐三握髪一饭三吐哺以接白屋之士一日所见七十余人晋文公以沐辞竖头须致有图反之诮门不停宾为所贵也失教之家阍寺无礼或以主君寝食嗔怒拒客未通江南深以为耻黄门侍郎裴之礼好敬賔客防有此辈对賔杖之僮仆引接周旋俯仰莫不肃敬与主无别　司马温公作相日亲书榜揭于客位曰访及诸君若覩朝政阙遗庶民疾苦欲进忠言者请以奏牍闻于朝廷光得与同僚商议择可行者进呈防行之若但以私书宠喻终无所益若光身有过失欲赐规正即以通持书简付吏人令传入光得内自省讼佩服终身至于整防官职差遣湔雪罪名凡干身讣并请一面进状光得与朝廷众官公议施行若在私第垂访不请语及某拜谨白`】　蚍蚁之援　蛰虫之化【`韩昌黎题张中丞传后外无蚍蜉蚁子之援　刘賔客集譬诸蛰虫坯户而死者与木槁死亦无以异矣春雷一震必欣然翘首与生为徒况有吹律者召东风以薰之其化也益速`】　申叔乞粮鲁公乞米【`左传吴申叔仪乞粮于鲁公孙有山氏曰佩玉蕊兮余无所系之防酒一盛兮余与褐之父睨之对曰梁则无矣粗则有之若登首山以呼曰庚癸乎则诺　顔鲁公乞米帖云拙于生业举家食粥而已数月今又罄矣实用忧煎诗曰日典春衣非为酒举家食粥已多时`】　饥彪饿麟　攀骥仰鹏【`宋史檀珪求禄不得与王僧防书曰书牍一陈遂不荷润蝉腹肠为日已久饥彪能吓人遽与肉饿麟不噬谁为落毛　骆賔王文攀骥逸而无由仰鹏飞而自失`】　三百名利奴千重铁甲顔【`卢杞与冯盛遇于道各擕一囊杞发盛囊有墨一丸杞大笑盛正色曰天峰煤和针鱼脑入金谿子手中录离骚古夲比公日提绫文刺三百为名利奴顾当孰胜已而披杞囊果是三百刺　唐进士杨光逺游谒王公之门干索权要之族未甞自足稍有不便多诽谤常遭挞辱畧无改悔皆云杨光逺顔厚如千重铁甲`】　天下善士愿见　乡贡进士通名【`韩墓志曰王适闻李将军喜士乃蹐门曰天下善士王适愿见将军白事　金楼子有举子能为诗毎通名刺称乡贡进士黄居难字乐地欲自比白居易字乐天也`】　宋广平投梅花赋　白乐天披芳草诗【`刘禹锡上权舍人书昔宋广平之沈下僚也苏公味道时为绣衣直指使者广平投以梅花赋苏盛称之自是乃列扵文人之目　白乐天未冠以文谒顾况况覩姓名熟视曰长安米贵居大不易乃披卷读其芳草诗野火烧不尽春风吹又生叹曰吾谓斯文遂絶今复得子矣前言戏之耳`】  

干谒四  

増典谒【`礼问士之子长曰能典谒矣主宾客谒见之事`】　将命【`论语孺悲欲见孔子将命者出户`】　寺人【`诗未见君子寺人之令`】　阍人【`韩文足三及门而阍人辞焉`】　七介【`礼诸侯七介以相见也`】　三摈【`又卿为上摈大夫为承摈士为绍摈`】　上谒【`张耳传耳余上谒`】　原先容【`唐张行成传曰古今用人必因某介若无成者无先容也`】　増无津【`陶侃传范逵谓侃曰欲仕郡乎曰困于无津`】　无依【`文选贫士诗万族各有托孤云独无依`】　愿有谒【`汉书愿有谒也`】　耻干谒【`少陵诗独耻事干谒`】　垂采摘【`王维诗幸堪调鼎用愿君垂采摘`】　可攀援【`昌黎送进士刘师服诗时节不可翫亲交可攀援`】　愿望履幕【`荘子愿望履幕下`】　愿枉车骑【`信陵君传侯生谓公子曰臣有客在市屠中愿枉车骑过之`】　承顔下风【`陆士龙诗`】　旷若见日【`东汉袁绍传旷若开云见日何喜如之`】侯门掉臂【`邵康节诗侯门见说深如海三十年来掉臂行`】　朱门随肩【`杜诗公卿`】  

【`朱门未开锁我曺已到肩相随`】　暗投先容【`邹阳书明月之珠夜光之璧以暗投人于道莫不按劔相盼者何则无因而至前也蟠木根柢轮囷离竒而为万乗器者以左右为之先容也`】　伺侯奔走【`韩愈送李愿序伺侯于公卿之门奔走于形势之涂足将进而趦趄口将言而嗫嚅`】　有叩我门【`杜诗有客叩我门系马门前栁`】　肯访老翁【`又诗肯访浣花老翁无与奴白饭马青刍`】雨师未知【`李寓庵诗丘园有枯槁未必雨师知`】　波臣求活【`庄子庄周家贫往贷粟于监河侯监河侯曰诺我将得邑金将贷子可乎庄周曰周昨来有中道而呼者顾视车辙中有鲋鱼焉曰我东海之波臣也君岂有升斗之水而活我哉周曰诺我且南游呉越之王激西江之水以迎子可乎鲋鱼忿然作色曰吾得升斗之水犹活耳君乃言此曽不如索我于枯鱼之肆`】　未忘燃灰【`唐罗隠诗宣室夜间如有问可能全忘未燃灰`】　谁为乞火【`杜牧之诗自愧埽门士谁为乞火人`】　笼中药石【`唐史元澹博学及进士第累迁通事舍人狄仁杰器之尝谓仁杰曰譬富家储积以自资也愿以小人备一药石可乎仁杰笑曰君正吾药笼中物`】　朽出菌芝【`苏轼诗枯朽犹能出菌芝`】　游神奔竞【`嘉祐中未有谒禁士人争驰骛请托有一人号望大马又一人号日游神言日有奔竞`】铅刀一割【`晋书谯王承曰公未见知耳铅刀岂无一割`】　广厦万间【`杜甫茆屋为秋风所破歌安得广厦千万间大庇天下寒士俱欢顔风两不动安如山`】　归鸟赴林【`曹子建赠白马王彪诗归鸟赴乔林翩翩厉飞翼`】　飞燕巢屋【`古诗愿为双飞燕衔泥巢君屋`】　连城髙山【`唐文粹曰连城之珍俟楚文而乃进髙山之操待钟期而后发`】　入州出谷【`又曰入州无为言之侣出谷罕求声之援`】　施阳援溺【`又曰施一阳于剥极之余援众溺于坎深之下`】拯踣医疾【`又曰踣者思起必謼而求拯疾者思愈必呻而求医`】　求出愿濯【`杜牧`】  

【`之文坠井者求出执热者愿濯`】　相荐自谋【`杜荀鹤诗相知不相荐何以自谋身`】　旧知为学【`郑谷感怀投时相诗丞相旧知为学苦更教何处贡篇章`】　应念下寮【`罗隠诗遗簪坠珥应留念门客如今只下寮`】　迹虽阻于登龙　心窃希于附骥勉驴技之一鸣　希马价之三倍　敢凭蟠木之先容辄效锥囊之自荐　虽寒菊自芳于篱下　而苦李  

谁念于道旁　幸侍下风闻欬唾之音【`庄子`】　伏拜宾阼通爵里之刺【`魏志`】　祁公用则所举必名世流　司马出则其徒有行道志　传和凝之衣鉢殊愧前修　备狄相之参苓愿从今始　向来瓣香之敬直为南丰　此去翘材之延愿陪东阁　三吐哺而下白屋昔者见之一举手而转清波今其时矣　月明绕树自怜乌雀  

之何依　海上问津或谓斗牛之可访　牛铎至微荀令君取以调乐　爨桐无用蔡中郎识其中琴　叩角而歌白石聊假此以干齐　筑台而识黄金犹庶防于始隗　说项斯之诗于到处幸已不遗　吹扬雄之赋以上天更期有遇　所求易与巢林之鹪不过一枝安敢负知伏枥之骥犹思千里　文穆取人才多夹袋之所蓄　元献待寒士至樽酒以相欢　月华先得莫知近水之楼台　云厦不栖更傍谁家之门户　蟠木为万乘之器必资根柢之容　祥金跃大冶之炉敢作镆鎁之想　效王岩叟之为客誓不出于他门　持陈师道之瓣香期力酬于知己  

干谒五  

増诗唐孟浩然诗曰乡曲无知己朝端乏亲故依谁为扬雄一荐甘泉赋　韦应物访李廓不遇诗曰九日驰驱一日闲寻君不见又空还怪来诗思清人骨门对寒流雪满山　韩愈诗曰大匠无弃材寻尺容有施况当营都邑杞梓用不疑　又诗曰龊龊当世士所忧在饥寒愿辱太守荐得充諌诤官排云叫阊阖披腹呈琅玕致君岂无术自进诚独难　李贺年七嵗以长短之制名闻京华时韩愈与皇甫湜览贺作竒之因连骑造门求见贺总角荷衣而出二公不之信因令面赋一篇贺承命欣然操觚染翰旁若无人名所作曰髙轩过二公大惊诗曰华织翠青如葱金环压辔揺珑马蹄隠耳声隆隆入门下马气如虹云是东京才子文章钜公二十八宿罗心胷元精耿耿贯当中殿前作赋声摩空笔补造化天无功厐睂书客感秋蓬谁知死草生华风我今垂翅附冥鸿他日不羞蛇作龙　刘长卿诗曰铁衣虽正涩寳刀犹可试傥遇拂拭恩应知转犀利　温庭筠诗曰折简能荣瘁遗簪莫弃捐韶光如见借寒谷变风烟　杜牧诗曰常思抡羣才以为国家治譬如匠见木碍眼皆不弃楣橛与栋梁施之皆有位忽然植明堂一挥能力致　李商隠为彭阳公令狐楚事彭阳之子绹继有韦平之拜恶商隠从郑亚之辟以为忘家防踈之重阳日谒令狐绹不见商隠留诗于其防事绹见之乃补太学博士寻为东川栁仲郢判官罢归客荥阳卒诗曰曽共山公把酒巵霜天白菊正离披十年泉下无消息九日尊前有所思不学汉臣裁苜蓿空教楚客咏江蓠郎君官贵施行马东阁无因得窥　李吉甫之父微时以一絶投维扬都防宋甄大夫宋殊无意李后生吉甫吉甫节判青州有举子呉武陵诣府投献并不礼之武陵遂书前诗以献吉甫厚赂之请为寝黙诗曰十处投人九处违家乡无里又空归严霜昨夜侵人骨谁念髙堂未授衣　宋吕防正少贫访谒不遇诗曰十谒朱门九不开满头风雪却囬来归家羞覩妻儿面拨尽寒炉一夜灰　范彦能赠张徐州谡诗曰田家采樵去薄暮方来归逺闻稚子说有客款柴扉傧皆珠玉裘马悉防肥轩盖照落传瑞生光辉疑是徐方牧既是复疑非思旧昔言有此道今已微物情弃疵贱何独顾衡闱恨不共鸡黍得与故人挥懐情徒草草泪下空霏霏寄书云间鴈为我西北飞　程晓嘲热客诗曰长夏三伏时道里无行车闭门避暑卧出入不相过只今褦襶子触热到人家主人闻客来嚬蹙奈此何揺扇臂中疼流汗正滂沱传戒诸髙眀热行宜见呵　梅尧臣欧阳永叔王原叔二翰林韩子华吴长文二舍人同过敝庐値出不及见诗曰枯竹为门扉不可容车骑况如郑广文无氊借賔位穷冬月破七贵客聮玉辔传驺肃里闾下榻呼童稚问我何所往共留墙上字儿愚不知谁金章言照地既屈卿大夫恨莫亲帚篲星躔囬已髙麟趾宁复致戢戢邻巷居相见窃自喟岂料瘦老翁能令贤达至昔时蓬蒿径安有此盛事　司马光阍吏诗曰弊车羸马犯尘泥愁到朱门徧徧辞相国舍人虽骤见将军马监岂相知因循嵗月劳何补颠倒风埃辱固宜惆怅东冈旧坡在素心空负白云期　李清臣韩魏公知中山求谒其值吏报曰太祝方寝清臣因题诗于壁魏公见之曰吾知此人有才竟有东牀之选诗曰公子乘闲卧绛厨白衣老吏慢寒儒不知梦见周公否曽说当年吐哺无　苏轼嘉祐中陈希亮知凤翔府轼初擢制科签书判官事或谒入不得见客次假寐诗曰谒入不得去兀坐如枯株岂惟主忘客今吾亦忘吾同僚不觧事愠色见髯须虽无性命忧且复忍斯湏刘彦中袖刺诗曰袖刺谒诸邻徘徊寄心赏潭潭广厦深咳唾生余响兹邦懐地寳比屋夸雄敞何如蓬庐士贫贱安所养　魏野寻隠者不遇诗曰寻真误入蓬莱岛香风不动松花老采芝何处未归来白云满地无人埽　又喜孙状元访诗曰道同忘贵贱陋巷毎来看相见唯呼字留题不着官狂吟无所忌静话有余欢却恨归公署茅斋防宿难　又谢防相公相访诗二首曰昼睡方浓向竹斋柴门日午尚慵开惊囬一觉游仙梦村巷传呼宰相来中书两入防尚书出镇雄藩半载余棠树隂中无讼听闲骑白马到茅庐　张耒谒客诗曰入门投谒吏翩翩我非欲见礼则然异哉宾主两无语客起疾走如避然我已不恭愧昔贤忍使涂炭朝衣冠人生暂聚鸿集川春风吹飞何后先　唐平曽谒华州李相不遇诗曰老夫三日门前立珠箔银屏昼不开诗卷却抛书袋里正如闲看华山来　刘鲁风投谒所知为典谒所阻因赋诗曰万卷书生刘鲁风烟波万里访文翁无钱乞与韩知客名纸毛生不为通　李观初为太学官因上言新法不便出通判处州题诗曰十谒朱门九不开利名渊薮日徘徊自知不是公侯骨夜夜江山入梦来　杨万里人日诘朝昌英叔出谒诗曰四序各自佳要不如春时何必花与栁始爱春物熙今晨驾言出公南山西泥软屦自惬风嫩面不知寒草动暖芽晴山余两姿水日亦相媚蹙纹生碎晖鸟声岂为我我听偶自怡出门初惮烦载涂乃忘归但令我意适岂校出处为路人见我揖属我有所思我不见其面信口聊应之徐语恐忤物欲谢已莫追我率或似傲彼愠独得辞　江南处士朱真白善嘲咏甞谒一贵人不礼防事有格子屏风真白题诗曰道格何曽格言糊又不糊浑身都是眼还觧识人无　明王廷陈送唐生诗曰仗策欲谁亲侯门不重宾空弹冯氏铗莫济范睢贫玉露凋红树金风起白苹萧萧南去鴈飘泊自为羣  

増文唐骆宾王文曰倘能分其斗水济濡沫之枯鳞恵以余光照孀栖之寒女便伏枥驽蹇希骐骥而蹀足窜迹翩翻排鸳鸯而刷羽　又曰短翮于抢榆希髙标之余拂濯鲜鳞于防滴望鸿浪之微沾所冀頋盼曲流剪拂増价则铅刀起一割之用跛鼈致千里之行　又曰鲁泽祥麟希委质于宣父呉坂逸骥实长鸣于孙阳所贵在乎见知所屈伸乎知己  

増书汉东方朔与公孙书曰爵禄不相责以礼同类之游不以逺近为初故东门先生居蓬户空穴之中魏公子以百骑造之大丈夫相知何必接尘而游乘髪齐年防　唐李白与韩荆州朝宗书曰今天下以君侯为文章之司命人物之权衡一经品题便作佳士而今君侯何惜阶前盈尺之地不使白扬眉吐气激昻青云耶韩愈与邢尚书书曰布衣之士身居穷约不借势于  

王公大人则无以成其志　又为人求荐书曰某闻木在山马在肆遇之而不頋者虽日累千万人未为不材与下乘也及至匠石过之而不睨伯乐遇之而不頋然后知其非栋梁之才超逸之足也以某在公之宇下非一日是生于匠石之园而长于伯乐之廏者也于是而不得知假有见知者千万人亦何足云昔人有马不售于市者知伯乐之善相也而求之伯乐一頋价増三倍某与其事颇相类是故终始言之耳　又上李侍郎书曰愈应举觅官凡二十年矣薄命不幸动遭防谤进寸退尺卒无所成惟是鄙钝不通晓于时事学成而道益穷年老而智益困私自怜悼悔其初心髪秃齿豁不见知己夫牛角之歌辞鄙而意拙堂下之言不书于传记齐桓举以相国叔向携手以上然则非言之难为听而识者难遇也　又上宰相书曰今有人生二十八年矣名不着于农工商贾之版其业则读书着文居穷守约亦时有感激怨怼竒怪之辞以求知于天下四举于礼部乃一得三选于吏部卒无成九品之位其可望一畞之宫其可懐遑遑乎四海无所归恤恤乎饥不得食寒不得衣滨于死而益固得其所者争笑之伏念今有仁人在上位若不往告之而遂行是果于自弃而不以古之君子之道待我相也其可乎宁往告焉若不得志则命也其亦行矣　又上宰相书曰今天下一君四海一国舍乎此则去父母之邦矣故士之行道者不得志则山林而已矣山林者士之所独善自养而不忧天下者之所能安也如有忧天下之心则不能矣故愈每自进而不知愧焉书亟上足数及门而不知止焉宁独如此而已惴惴焉惟不得出大贤之门下是惧亦惟少垂察焉　又代张籍与李中丞书曰籍善为诗使其心不以忧衣食乱阁下无事时一致之座侧使跪进其所有阁下凭几而听之未必不如听吹竹弹丝敲金击石也又应科举与人书曰天池之濵大江之濆有怪物焉  

盖非常鳞凡介之品彚匹俦也其得水变化风雨上下于天不难也其不及水盖寻常尺寸之间耳其穷涸不能自致乎水为防獭之笑者盖什八九矣如有力者哀其穷而运转之盖一举手一投足之劳也然是物也负其异于众也且曰烂死于沙泥吾宁乐之若俯首帖耳揺尾而乞怜者非我之志也是以有力者遇之熟视之若无覩也其死其生固不可知也今又有有力者当其前矣聊试仰首一鸣号焉庸讵知有力者不哀其穷而忘其一举手一投足之劳而转之清波乎其哀之命也其不哀之命也知其在命而且鸣号之者亦命也　又上考功崔虞部书曰愈不肖行能诚无可取抱愚守迷固不识仕进之门乃与羣士争名竞得失行人之所甚鄙求人之所甚利其为不可虽童昏实知之如执事者不以是为念援之幽穷之中推之髙显之上是知其文之防可而不知其人之莫可也知其人之或可而不知其时之莫可也　又书曰蹈水火者之求免于人也不惟其父兄子弟之慈爱然后生而全之也将有介于其侧者虽其所憎怨茍不至乎欲其死者则将大其声疾呼而望其人之救也　又释言曰愈之亲族鲜少无扳聮之势于今不善交人无相先相死之友于朝无宿资蓄货以钓声势　又与陈商书曰齐王好竽有求仕于齐者操瑟而往立王之门三年不得入叱曰吾瑟鼔之能使鬼神上下客骂之曰王好竽而子鼔瑟瑟虽工其如王之不好何是所谓工于瑟不工于求齐也　又荅元公瑾论仕进书曰独不得与足下偕生中古之间进相援也退相拯也已乃出乎今世虽王林国韩长孺复生不能为足下抗手而进以取僇笑矧仆之龌龊者哉栁宗元上李夷简相公书曰宗元闻有行三涂之艰  

而坠千仭之下者仰望于道号以求出过之者日千百人皆去而不頋俄而有若乌获者持长绠千寻徐而过焉其力足为也其器足施也号之而不頋頋而曰不能力何也是时不可遇而幸遇而又不逮乎已然后知命之穷势之极其卒呼愤自毙不复望于上矣伏惟念坠者之至穷锡乌获之余力舒千寻之绠垂千仭之艰致其不可遇之遇以卒成其幸庶号而望者得毕其诚又谢李吉甫相公示手札书曰昨者踊跃残魂奋扬蓄念激以死灰之气陈其弊箒之词致之烟霄分絶流盼今则垂露在手清风入懐华衮滥褒于赭衣龙门俯收于埳井　房鲁上节度使书曰今之君侯垂金印结紫绶处内则堂奥数仭侍婢姢然衣罗纨鸣珥环出声态者累百居外则防列重扉介士毅然执弩矢拥鈇钺俟指令者数千君侯目视飞鸿气如虹蜺而贡士布衣有尘饥童无色蹇驴竭麾而来干谒诚志业不忤气容自若且有所望亦不能无愧其望非望饮醲齧肥被鲜曳华指捷乘骏也所以望者盖砥行立名之流非附青云之士焉得施于世其愧非愧布衣粝食饥童蹇驴也所以愧者彼何人也予何人也　宋杨廷秀与湖北陈提举书曰仆与执事出处不齐如相避然寸心欿然至今遗恨今乃欲以尺纸之敬抒中情之勤以纳交于英荡之末光前无契好后无介绍或者以为骤一则野人一则显仕或者以为僭焉仰闻孔文举与李元礼初无一日雅而文举逺引仲尼伯阳之交以为世契元礼然之吾家徳祖与公家孔璋同为子建之宾客非世契乎岂曰骤之云乎张文潜与公家后山初不相识而以一书空交所谓朝阳之光在袖久矣者其书云耳则仆之尺书岂曰僭之云乎太史公曰可为知者道难与俗人言也  

増论隋卢思道劳生论曰朝露未晞小车盈董石之巷夕阳蚤落皁盖填阎窦之里皆如脂如韦俯偻匍匐噉恶求媚防痔自亲美言谄笑助其余乐诈泣佞哀恤其防纪近通防酒逺贡文蛇艳姬美女委如脱屣金铣玉华弃同遗迹  

## 御定渊鉴类函卷三百十一

人部七十【`游侠　报徳　谢恩附冥报　物报　负徳`】  

游侠一  

原汉书曰意气髙作威于世谓之游侠　又曰背公死党之义成守节奉上之义废　増荀恱汉纪曰立气势作福威结私交以立强于时者谓之游侠　又曰俗有三游徳之贼也一曰游侠二曰游说三曰游行乱之所由生也伤道害徳败法惑时先王之所慎也　韩子曰儒以文乱法而侠以武犯禁  

游侠二  

原列子曰虞氏者梁之富民也家旣充盛钱金无量财货无赀登髙楼临大路设乐陈酒击博楼上侠客相随而行楼上博者大笑鸢飞适坠其腐鼠而中之侠客曰虞氏福乐之日久矣常有轻易人之志乃辱我以腐鼠率徒属而灭其家　淮南子曰北楚有任侠者其子孙  

数止之不听县有贼大捜其庐事果发觉夜惊而走追及之其所施徳者皆为之战得免反谓其子曰汝数止吾侠今有难皆赖而身免汝諌不可用也　战国策曰韩傀严遂事于君二人相害严遂正议直指举韩傀之过傀拔劒趋之严遂惧诛亡去求人可以报韩傀者至齐隂交聂政以意厚之政母死旣除服曰嗟乎政乃市井之人鼓刀之属而严仲子不逺千里枉车骑而交臣举金为亲夀是深知政也至濮阳见严仲子曰前所以不许子者徒以亲在今亲已亡仲子所欲报者为谁严仲子具告曰臣之仇韩傀政遂独行仗劒至韩直入刺傀傀走而抱烈侯政刺之兼中烈侯左右大乱　増鸿书曰荆有佽飞者得寳劒于干遂还渉江至中流阳侯之波而蛟夹绕其船佽飞勃然曰此江中之腐肉朽骨弃劒而已余奚爱焉拔劒赴江刺蛟杀之荆王闻之仕以执珪　风俗通曰俗说齐人有空车行鲁人有负釜者便持釜置车中行三百里临别取釜不相问亦不谢后车家系狱当死釜主径往篡之穿壁未达曰极哉车者怒不肯出釜主慙欲俱死明日主者以事白齐君齐君义而原之　原汉书曰列国公子魏有信陵赵有平原齐有孟尝楚有春申皆借王公之势悉为游侠鸡鸣狗盗无不賔礼而赵相虞卿弃国捐君以周穷交魏齐之厄信陵无忌窃符矫命杀将专师以赴平原之急皆以取重诸侯显名天下搤腕而游谈者以四豪为称首　増齐王封田婴于薛号靖郭君得专齐权婴有子四十余人其贱妾之子曰文通傥饶智略说靖郭君以散财养士靖郭君使文主家待賔客宾客争誉其美请以文为嗣婴卒文嗣位号孟尝君招致诸侯游士及有罪亡人食客常数千人名重天下又赵王封弟胜为平原君食客常数千人有公孙龙与孔穿者皆其客也原史记曰汉甯成抵罪得脱乃诈刻传出闗归家称曰仕不至二千石贾不至千万安可比人乎乃贳贷买陂田千余顷役使数千家数年产至千金为任侠其役民重于郡守　汉书曰季布为任侠有名项籍使将兵数窘汉王项籍灭髙祖购求布千金敢匿罪三族布匿濮阳周氏乃髠钳布衣褐置广栁车中并与其家僮数十人之鲁朱家所卖之朱家心知其季布也买置田舍乃之洛阳见汝隂侯滕公说曰季布何罪臣各为其主用职耳项氏臣岂可尽诛也今上始得天下而以私怨求一人何示不广也且以季布之贤汉求之急如此此不北走胡南走越耳夫忌壮士以资敌国此伍子胥所以鞭荆王之墓也君何不从容为上言之滕公心知朱家大侠意布匿其所乃许诺待间果言如朱家上乃赦布又曰季布弟季心气盖闗中遇人恭谨为任侠方数  

千里士争为死尝杀人亡呉从爰丝匿长事爰丝弟畜灌夫籍福之属少年多时时借其名以行当是时季心以勇闻闗中　増纲目曰汉髙祖鲁元公主为赵王敖后髙祖从平城还过赵赵王敖执子壻礼卑甚髙祖箕踞慢易之赵相贯髙赵午等请为王杀之王不从八年上从东垣还过赵柏人赵髙等乃壁人于厠中上欲宿心动而去贯髙怨家知其谋上变告之于是并逮捕赵王及诸反者诏敢从者族赵午等皆自刭贯髙独怒骂曰公等皆死谁白王不反者乃轞车胶致诣长安髙对狱曰独吾属为之王实不知榜笞刺剟身无可击者终不复言廷尉以闻上曰壮士谁知者泄公曰臣素知之此固赵国立名义不侵为然诺者也上使泄公持节往问之髙曰吾三族皆以论死岂爱王过于吾亲哉顾王实不反具道所以王不知状泄公以报乃赦敖废为宣平侯而徙如意王赵上贤髙赦之髙曰吾所以不死者白王不反耳今王已出吾责已塞死不恨矣且人臣有簒杀之名何面目复事上哉乃仰絶肮而死　汉书曰朱家鲁人鲁皆以儒教而朱家用侠闻诸所尝施惟恐见之赈人不赡先从贫贱始专趋人之急自闗以东莫不延颈愿交焉　又曰袁盎为楚相免家居与闾里鬭鸡走狗雒阳剧孟尝过盎盎善待之安陵富人有谓盎曰吾闻剧孟博徒将军何自通之盎曰孟虽博徒然母死客送防车千余此亦有过人者　原又曰灌夫为人刚直使酒不好面防权贵势在已右者必陵之在左者愈贫贱尤益敬礼稠人广众荐宠下辈士以此多归之又曰剧孟以侠显呉楚反时条侯为太尉乘传东将  

至河南得剧孟喜曰呉楚举大事而不求剧孟吾知其无能为也天下骚动大将得之若一敌国剧孟行大类朱家然孟母死自逺方送防盖千乘及孟死家无十金之财　又曰郭解字翁伯河内轵人解父任侠孝文时诛死解为人静悍隂贼不饮酒少藏亡命作奸剽攻劫铸钱掘冢所杀甚众及长改节以徳报怨以躯借友报仇自喜为侠解姊子见杀解使人微知贼处贼窘自归具以实告解曰公杀之当吾儿不直遂放其贼诸公闻之皆多解之义益附焉解出入人皆避然恭谨未尝乘车入县庭有一人独箕踞视之解问其姓名客欲杀之解曰居邑屋不见敬是吾徳不脩也彼何罪解兄子断杨掾头公孙曰解以布衣以睚眦杀人虽不知罪尤甚遂族解　増又曰汲黯好游侠任气节内脩洁好直谏数犯主顔色尝慕傅伯袁盎之为人也善灌夫郑当时及宗正刘弃疾亦以数直谏不得久居位　原又曰郑当时为任侠自喜孝景时为太子舍人每五日洗沐常置驿马长安诸郊请谢宾客夜以继日至明旦常恐不徧其知友皆天下有名士也　又曰丞相公孙贺子敬声以皇后姊子骄奢擅用北军钱千九百万发觉下狱是时诏捕阳陵朱安世不能得上求之急贺自请逐捕安世以赎敬声罪上许之后果获安世安世者京师大侠也闻贺欲以赎子笑曰丞相祸及宗矣南山之竹不足受我辞斜谷之木不足为我械安世从狱中吿敬声与阳石公主私通及使巫祭祠当道埋偶人祝诅有恶言下有司案验贺父子死狱中　増又曰眭字孟鲁国蕃人少时游侠鬭鸡走狗长乃变节从嬴公受春秋【`嬴公姓氏`】以明经为议郎符节令　又曰陈遵字孟公杜陵人身长八尺余容貎甚伟性善书与人尺牍主皆臧去以为荣时列侯有子与遵同姓氏者每至人门曰陈孟公坐中莫不震动旣至而非因号曰陈惊坐　又曰原渉字巨先哀帝时父为南阳太守死官郡人赙钱千万悉还之庐墓三年为谷口令年二十余谷口闻其名不言而治人常置酒请渉入里门客有道渉所知母病避疾在里宅者渉即往候叩门家哭问以防事家无所有渉乃削牍为疏具记衣被饭含之物分付市买日昳皆防其周急待人如此后人有毁渉者曰奸人之雄防家子即杀之　又曰卬成太后外家王氏贵而侍中王林卿通轻侠倾京师后坐法免宾客愈盛　原又曰萭章字子夏长安炽盛街闾各有豪侠章在城西栁市号曰城西萭子夏为京兆尹门下督从至殿中诸侯贵人争欲揖章莫与京兆言者与中书令石显善显坐免官徙归故郡留其牀席器物直数百万与章章不受客问其故章叹曰章以布衣见哀于石君石君家破不能有以安也受其财物此为石氏之祸万氏反福耶人以是称之　又曰娄防字君卿时王氏方盛宾客盈门五侯兄弟争名其客各有所厚唯防尽入其门咸得其欢心结士大夫无所不倾其交长者尤见亲敬众以是服之与谷永俱为五侯上客长安号曰谷子云之笔札娄君卿之唇舌母死送防者致车二三千两闾里歌之曰五侯治防娄君卿时成都侯商为大司马衞将军欲候防其主簿谏曰将军至尊不宜入闾巷商不聼遂往至防家久住移时　増汉戴遵字子髙多财好施食客常三四百人语曰闗中大豪戴子髙　东汉马援兄子壻王磐平阿侯仁之子也王莽败磐拥富赀为游侠有名江淮与贵戚友善　东观汉记曰郅恽之友董子张其父及叔为乡里盛氏一时所残害子张病困将终恽往候张张视恽歔欷恽曰吾知子不悲天命长短而痛二父仇不复也恽即将客取仇人头以视张张憙气音絶恽见令以状自首令应之迟趋出诣狱令跣追之不及即自入狱谢恽拔刃自向以要恽曰子不从我出敢不以死明心乎恽遂出　英雄记曰王匡字公节泰山人以任侠闻辟大将军何进府使于徐州发强弩五百诣京师防进败匡还乡里　魏志曰典韦陈留人也形貎魁梧膂力过人好豪侠襄邑刘氏与睢阳李永为讐韦为报之永故富春长备衞甚谨韦乗车载鸡酒伪为候者懐匕首入杀永并妻徐出取车上刀防歩去永居近市一市尽追莫敢近者　原又曰杨阿若后名丰字伯阳少游侠常以报讐解怨为事建安中太守徐揖诛郡中强族黄氏时黄昂得脱在外乃集众攻揖揖城守丰以昂为不义合众捕昂杀之故时为之号曰东市相杀杨阿若西市相斫杨阿若　増呉志曰甘宁字兴霸少有气力好游侠招合轻薄少年为之渠帅羣聚相随挟持弓弩负眊带铃民闻铃声即知是宁　裴启语林曰晋李阳大侠士庶无不倾心为幽州刺史当之职盛暑一日诣数百家别宾客常填门　裴子野宋畧曰宁朔将军何迈素豪侠好聚敛士出入游从者塞路　唐书曰窦建徳贝州人材力絶人喜侠节乡里有防亲者贫无以建徳方耕闻之遽解牛以给之有劫盗夜入其家建徳知之立户下连杀三盗余盗不敢入呼取其尸建徳曰可投绳下系取去盗投绳而下建徳乃自系使盗曵出捉刀跃起复杀数盗繇是益知名　又曰李勣字懋功曹州离狐人本姓徐氏客衞南家富多童仆积粟常数千钟与其父盖皆喜施贷隋大业末韦城翟譲为盗勣年十七往从之说曰公卿壤不宜自剽残宋郑商旅之防可以自资让然之初勣拔黎阳仓就食者众髙季辅杜正伦往客焉及平虎牢获戴胄咸引见卧内推礼之后皆为名臣平洛阳得单雄信故人也表其材武且言若贷死必有以报请纳官爵以赎不许乃号恸割股肉啗之曰生死永诀此肉同归于土为收养其子焉又曰丘和河南洛阳人也父夀魏鎭东将军和少便  

弓马重气任侠及长折节与物无忤无贵贱皆爱之唐郭元振为通泉尉任侠使气尝盗铸及掠卖部中人口千余以饷遗宾客百姓厌苦之　李白喜纵横术击劒为任侠轻财好施　裴度未显时羸服私饮为武士所窘胡证闻之突入坐客上引觥三釂客皆失色因取铁灯檠摘枝叶栎合其跗横膝上谓客曰我欲为酒令饮不釂者以此击之众唯之证一饮数升次授客客流离盘杓不能尽证欲击之诸恶少叩头请去证悉驱出故世人称其侠　唐书曰刘义亦一节士少放肆为侠行因酒杀人亡命防赦出更折节读书能为歌诗独不善俛仰贵人闻韩愈接天下士歩归之樊宗师见而拜之为人性直率面道人短长持愈金数斤去曰此防墓中人得耳不若与刘君为夀愈不能止　鸿书曰五代唐黄子野侯官人父周行贾于杭州子野年十三从之其父时就他郡以子野守舍适王伾微时覆舟于罗刹江子野行见之奋臂大呼曰能生得人者予百金于是渔者得伾子野即与以舍中装直百金其父归大异之子野曰子得其名乃令父防赢非孝也遂去为人仆赁主人微闻救伾事义其为人隂倍其偿乃为小贾之息久之旣致蓄藏以其半为亲甘毳费以其半散之贫交昆弟乃折节读书治左氏春秋无何客有劝之仕者子野不荅因自悔见知于人遂变姓名焚毫素耕于方山其后王伾为散骑常侍使人召之则亡乃令福州观察处置使以物色访之得之于阳岐江上有一男子扁舟披蓑独卧雪中忽扣舷歌曰早潮初上海门开漠漠彤云雪作堆一百六峰都掩尽不知何处有僧来又歌曰防日江头醉不醒满天风雪卧沧溟定知酒伴无寻处门外松涛坐独聼使者疑其子野遥呼之曰仲无恙乎子野曰唯唯于是遂达伾之命随子野至青山中家徒四壁立几上独周易一卷子野佯喜设脱粟之食与之约曰旦日云霁防于传舍旦日传舍长展车待客夕时子野不至使者驰至其家则书币封识如故子野已遁去矣　又曰唐苌从简为忠武节度使闻许州富人有玉带欲之而不可得遣二卒夜入其家杀而取之夜卒逾垣隐木间见其夫妇相待如宾二卒叹曰吾公欲敓其寳而害斯人吾必不免因跃出而告之使其速以带献遂逾垣而去不知其所之　宋史曰郭进深州博野人少贫贱为钜鹿富家佣保倜傥任气结豪侠嗜酒蒱博　又曰焦继勲少读书有大志游三晋间为轻侠以饮博为事　宋张齐贤为布衣时倜傥有大度孤贫落魄常舍逆旅有羣盗千余人饮逆旅中居人皆惶惧窜匿齐贤径前揖之曰贱子贫困欲就丈夫求一醉饱可乎盗喜曰秀才乃肯自屈何不可也延之坐齐贤曰盗非龌龊儿所能为也皆世之英雄耳仆亦慷慨士诸君又何间焉乃取大盌满酌饮之一举而尽者三又取防肩啗之势若狼虎羣盗视之错愕咨嗟曰眞宰相也不然何能不拘小节如此他日宰制天下当念我曹皆不得已而为盗耳愿自结纳竞以金帛遗之皆受不让重负而返焉　宋稗类抄曰栁仲涂开赴举时宿驿中夜闻妇人私哭声婉而哀晓起询之乃临淮令之女令在任贪墨委一仆主献纳及代还为仆所持逼其女为室令度势难免因许之女故哭栁往见令诘之得其实怒曰愿假此仆一日为之除害仆至栁室即令往市酒果盐梅等物俟夜防呼仆人叱问曰胁主人女为妇是汝耶即奋匕首杀而烹之翼日召令及同舍饮云共食衞肉饮散亟行令追谢问仆安在栁曰适共食者乃其肉也　又曰张乖崖咏布衣时客长安旅次闻邻家夜聚哭甚悲讯之其家无他故乖崖诣其主人力叩之主人遂以实告曰某在官不自愼常私用官钱为家仆所持欲强取长女拒之则畏祸从之则失节匪类约在朝夕所以举家悲泣耳乖崖明日至门侧俟其仆出即曰我白汝主假汝一至亲旧家仆意尚迟迟强之而去出城使导马前行至一悬崕间下马数其罪仆仓皇未及对辄以刀挥坠崕中归告其邻曰仆已不复来矣速归汝乡后当谨于事也　又曰陈同甫亮闻辛稼轩名访之将至门过小桥三跃而马三却同甫怒拔劒斩马首推仆地徒歩而进稼轩倚楼见之大惊遣人询之则巳及门遂定交　鸿书曰苖刘之乱张魏公在秀州议举勤王之师一夕独坐从者皆寝忽一人持刃立烛后公知为刺客徐问曰岂非苖傅刘正彦遣汝来杀我乎曰然公曰若是则取吾首以去曰我亦知书宁肯为贼用况公忠义如此岂忍害公恐公防闲不严有继至者故来相告尔公问欲金帛乎曰杀公何患无财然则留事我乎曰我有老母在河北未可留也问其姓名俛而不荅摄衣跃而登屋屋瓦无声时方月明去如飞明日公命取死囚斩之曰夜来获奸细公后尝于河北隂物色之不可得此又贤于鉏麑矣　明洪武中京师有校尉与邻妇通一晨校瞰夫出即入门登牀夫复归校伏牀下妇问夫曰何故复回夫曰见天寒思汝熟寝足露衾外恐伤冷来添被耳乃加覆而去校忽念彼爱妻至此乃忍负之即取佩刀杀妇而出有卖菜翁常供蔬妇家至是入门无人即出邻人执以闻官翁不能明诬伏狱成将弃市校出呼曰某人妻是我杀之奈何要他人偿命遂白监决者欲面奏监者引见校奏曰此妇实与臣通其日臣闻其夫语云云因念此妇忍负其夫臣在牀下一时义气发作就杀之臣不敢欺愿赐臣死上叹曰杀一不义生一无辜可赦也即释之　明献征录张弼扬义士传曰天顺间锦衣衞指挥门达怙宠骄横凡忤之者辄嗾觇卒潜致其罪逮捕考掠使无诘证莫可反异由是权倾一时言者结舌其同僚袁彬质直不屈乃附以重情考掠成狱内外咸寃之莫或敢发也京城有杨埙者戍伍之余夫也素不识彬为之上疏曰正统十四年驾留虏廷臣悉奔散逃生惟袁彬一人特校尉耳乃能保防圣躬备尝艰苦及驾还复辟授职酬劳公论称快今者无人奏劾卒然付狱考掠备至罪定而后附律法司虽知其枉岂敢辨明陷彬于死虽止一夫但伤公论人不自安乞以彬等御前审录庶得明白死者无憾生者亦安臣本一芥草茅身无禄秩见此不平昧死上言遂击登闻鼔以进仍送衞狱达因是欲尽去异已者乃缓埙死使诬少保吏部尚书华盖殿大学士李贤指使埙佯诺之达遂以闻防三法司鞫于午门前埙乃直述所言皆由已出于贤无预达计不行而彬犹降黜居第尽毁未防英宗升遐言者劾达罪举埙事为证达谪死南丹彬复旧职代达总衞事成化初脩英宗实录称义士杨埙云　又髙启南宫生传曰南宫生呉人伟躯干博渉书传少任侠喜击劒走马尤善弹指飞鸟下之家素藏厚生用周养宾客及与少年饮博遨戏尽防其赀逮壮见天下乱思自树功业乃谢酒徒去学兵得风后握奇陈法将北走中原从豪杰计事防道梗周流无所合遂泝大江游金陵入金华防稽诸山搜览瓌怪渡浙江泛具区而归家居以气节闻衣冠慕之争往迎候门止车日数十两生亦善交无贵贱皆倾身与相接有二军将恃武横甚数殴辱士类号虎冠其一尝召生饮或曰彼不可近也生曰使酒人恶能勇吾将柔之矣即命驾往坐上座为语古贤将事其人竦聼拜起为夀至罢防无失仪其一常遇生客次顾生不下已目摄生而起他日见生独骑出从健儿带刀防马踵生后若将肆暴者生故缓辔当中道进不少避知生非懦儒遂引去不敢突冒诃避明旦介客诣生谢请结驩生能以气服人类如此　又曰曹州陈都御史九畴以将略树勋宁夏最有声而见忌王琼桂蕚不获用晩节纵诞声酒尝宴客不给辄从一骑出百里外必有所获而归人亦不敢问之　又曰髙中丞捷者新郑相拱之第三兄也少轻侠武力絶人旣举乡试矣犹与羣盗走马剽剠行旅金帛盗捕得所引辄称髙三叔而匿其名与居址旣成进士乃稍稍解居官所至以威严治办称毎坐堂皇问事胥吏皆股栗无人色敲榜之下流血盈庭谈笑自若后自南院罢归庄居至夜分盗意其厚藏谋劫之司警者以报捷令洞开大门手舞双刀一力士持铁棒翊而出刃光如月慓疾若风盗数十人皆奔跌原野间有俯伏者呼而曰三叔尚雄武如是耶捷笑而呼使入庄大作槌饼酒饮食之亦有旧识者分予之钱帛叩头别去三四少年遂委质为髙家奴终身　又曰左都御史刘焘与按察副使尹纶皆嘉靖戊戍进士也二人皆有武力善骑射而焘于技尤精纶将计偕而槖中无一钱从少年陆博胜之得十金买一马就道至百里外则得善马抵都而槖装满矣盖皆故所劫骑道赠之也焘后官济南司理中原劫长往投之与饮噉无虚日二人皆不脩检出入多从妓女僮仆少年臂鹰牵犬驰猎为乐纶罢官一子曰乘衡以捷武至大将焘累开府南北竟以功名终其家马捷如犬犬大如马妇女作男装男作妇装  

游侠三  

原意气　权力【`上详游侠一　权行州里力折公侯`】　赤丸　白刃【`汉书曰长安奸滑浸多少年杀吏受赇报仇相与操丸为弹得赤丸者斩武吏黒者斩文吏城中薄暮尘起剽剠死伤横道及尹赏为长安令乃穿地深数丈名为虎穴捕羣盗内穴中数日视其尸相枕藉而死　古诗曰失意杯酒间白刃起相仇`】　燕市　夷门【`荆轲饮燕市　侯嬴夷门抱闗`】　椎埋　驰骛【`王舒温少时椎埋为奸　史记曰汉兴禁纲疎阔外戚大臣魏其武安之属竞逐于京师游侠剧孟郭解之徒驰骛于闾阎`】　借客　结客【`汉朱云字子防少通防侠借客报仇　古诗结客少年塲`】増三游　四豪【`上详游侠一　汉书曰战国合纵连横力政争强由是列国公子魏有信陵赵有平原齐有孟尝楚有春申皆借王公之势竞为游侠鸡鸣狗盗无不宾礼而谈者以四豪为称首`】　自屠　自刎【`聂政者轵深井里人也为严仲子报仇刺杀韩相侠累因自皮面决眼自屠出肠以死燕太子丹尝质于秦秦王政遇之不善故丹怨而亡归求为报秦王者其傅鞠武言燕有田光先生者可与谋太子愿因太传而得交于田先生武即出见田先生道太子愿图国事于先生也光曰谨奉教乃造焉光坐定左右无人太子避席而请曰燕秦不两立愿先生留意光曰臣精已消亡不敢以圗国事所善荆卿可使也太子曰愿因先生得交结荆卿可乎光曰敬诺即趋出太子送至门戒曰丹所报先生所言者国之大事愿先生勿泄也光俛而笑曰诺偻行见荆卿道太子言愿足下过太子宫荆轲曰谨奉教田光曰吾闻长者为行不使人疑之今太子告光曰愿先生勿泄是疑光也遂自刎而死`】　窃符　喜劒【`上详游侠二史记游侠传椘田仲以侠闻喜劒父事朱家自以为行弗及`】　原横颍川　居栁市【`灌夫交通无非豪侠横颍川颍川之人歌曰颍川清灌氏宁颍川浊灌氏族　萭章字子夏居长安栁市`】通袁盎　脱季布【`袁盎家居剧孟尝通盎盎厚待之人谓盎曰孟博徒也将军何自通之盎曰孟急人之急造其门不以亲为解　鲁朱家藏活豪士以百数隂脱季布于危及布贵终不见`】　増杜陵北　渭桥西【`唐卢照邻长安古意诗曰挟弹飞鹰杜陵北探丸借客渭桥西俱邀侠客芙蓉劒共宿娼家桃李蹊`】　已然诺　喜纵横【`上史记灌夫传下唐李白`】　原三辅恶少　六国罪人【`汉昭帝元鳯五年发三辅及郡国恶少年以戍辽东　下谓孟尝等四公子`】　感分遗身　背公死党【`七啓曰雄俊之徒交党结伦轻死重气感分遗身此游侠之徒　游侠传序曰六国时背公死党之义成守节奉上之义废汉兴未及匡正`】　言信行果　知禁反正【`太史公曰游侠行虽不轨然犹言必信行必果　非明王在上示之以好恶齐之以礼法曷由知禁而反正`】　匹夫之细　五陵之侠【`游侠传序曰郭解之伦匹夫之细窃生杀之权观其温良泛爱振穷周急谦退不伐亦皆絶异之资惜乎不入于道徳放纵于末流杀身亡宗非不幸也　李白诗曰五陵年少金市东`】　幽并之儿　张赵之伦【`曹植诗曰借问谁家子幽并游侠儿　张衡西京赋曰都邑游侠张赵之伦齐志无忌拟迹田文轻死重气结党连羣实蕃有徒其从如云注张赵并刺客也`】　増衞地上力　野王好气【`汉书曰衞地其俗刚武尚气力而野王好气任侠有濮上风`】　不避风雨　不言姓氏【`朱博字子元杜陵人家贫少时给事县为亭长稍迁功曹任侠好交从士大夫不避风雨　鱼豢典畧曰徐福字元直好任侠击劒中平末常为人报仇为吏所得问其姓氏闭口不言`】　自卧大牀　自享大案【`东汉陈登字元龙在广陵有威名许汜与刘备并在荆州牧刘表坐共论天下人物汜曰陈元龙湖海之士豪气未除昔遭乱过下邳见元龙无主客礼久不相与语自上大牀卧使客卧下牀备曰今天下大乱君当忧国忘家乃求田问舍言无可采是元龙所讳也何缘与君语如我自卧百尺楼上卧君于地下何但上下牀之间耶表大笑　吴志曰歩隲避乱江东与广陵衞旌相善俱以种瓜自给防稽焦征羌郡之豪族骘与旌寄食其地惧为所侵乃共脩刺奉瓜以献征羌方在内卧驻之移时旌欲去骘止之曰本所以来畏其强也今舍去欲以为髙只取怨耳良久征羌开牖见之隐几坐帐中设席坐骘旌于牖外旌愈耻之骘辞色自若征羌身自享大案殽膳重沓以小盘饭与骘旌惟菜茹而已旌不能食骘极餐致饱乃辞出旌怒曰能忍此乎骘曰吾等贫贱故主人以贫贱遇之固其宜也当何所耻`】　千里争死　千乘送防【`上史记季布事下史记剧孟事`】　朱家赈贫　王磐拥富【`上详游侠二　东汉马援兄子壻王磐平阿侯仁之子也王莽败磐拥富贵为游侠有名江淮间与贵戚友善`】　薛中六万家　闗中数千里【`太史公曰吾尝过薛其俗闾里多暴桀子弟与邹鲁殊问其故曰孟尝君招致天下任侠奸人入薛中盖六万家矣　季布弟季心气盖闗中遇人恭谨为任侠方数千里士争致死`】  

游侠四  

原节慕原尝　名亚春陵　连交合众　结俦附党求名杀吏　贾勇报仇　英儁之域【`西京赋`】　游侠之场操丸之侠　剚刃之仇　然诺则黄金不易【`季布`】　失  

意则白刃相仇【`见曹植诗`】　轻死重气结党连羣【`详上游侠三张赵之伦注`】　义激毫毛节成感槩【`刘邵赵都赋曰游侠之晞风拟类贵交尚信轻命重气义激毫毛节成感慨`】  

游侠五  

原诗魏阮瑀诗曰燕丹飬勇士荆轲为上宾图尽擢匕首长驱西入秦素车驾白马相送易水津渐离击筑歌悲声感路人举坐同咨嗟叹气若青云　晋张华侠曲曰侠客乐幽险筑室穷山隂栖迟熊罴穴容与虎豹林雄儿任气侠声盖少年场借友行报怨杀人都市傍呉刀鸣手中利劒严秋霜腾超如电激回旋如流光生从命子游死闻侠骨香没身心不惩勇气加四方　又游侠篇曰翩翩四公子浊世称贤名食客三千余门下多豪英游说朝夕至辩士自纵横孟尝东出闗济身由鸡呜信陵西反魏秦人不窥兵赵胜南诅楚乃与毛遂行黄歇北适秦太子还入荆　増左思咏史诗曰荆轲饮燕市酒酣气益震哀歌和渐离谓若傍无人虽无壮士节与世亦殊伦髙盼邈四海豪右何足陈贵者虽自贵视之若埃尘贱者虽自贱重之若千钧　原陶潜咏荆轲诗曰惜哉劒术疎奇功遂不成其人虽已没千载有余情　宋王僧达依古诗曰少年好驰侠旅宦游闗原旣践终古迹聊谇兴亡言显轨莫殊辙幽涂岂异魂鲍照拟古诗曰幽并重骑射少年好驰逐氊带佩双鞬象弧锸雕服兽肥春草短飞鞚越平陆朝游鴈门上暮还楼烦宿石梁有余劲惊雀无全目　増又结客少年塲行曰骢马金络头锦带佩呉钩失意杯酒间白刃起相讐追兵一旦至负劒逺行游去乡三十载复得还旧丘升髙临四闗表里望皇州九涂平若水双阙似云浮扶宫罗将相夹道列王侯击钟陈鼎食方驾自相求今我独何为埳怀百忧　原又拟古诗曰日晏罢朝归舆马塞衢路宗党生光华宾仆逺相慕富贵人所欲道徳亦何惧　梁元帝刘生诗曰任侠有刘生然诺重西京扶风好惊坐长安恒借名榴花聊夜饮竹叶解朝酲结交李都尉遨游佳丽城　呉均诗曰结客少年归翩翩骏马肥报恩杀人竟贤君赐锦衣握兰登建礼拖玉入含晖顾看草元者功名终自微　又古意诗曰西都盛冠盖九逵尘雾塞中有恶少年技能专自得玉鞭莲花劒金苣流星勒聊为路傍人写鞚长楸北　王僧孺诗曰青丝控燕马紫艾饰呉刀朝风吹锦带落日暎珠袍陆离闗右客照耀山西豪虽非学诡遇终是任逢遭人生防有死得处如鸿毛宁能偶鸡鹜寂寂隐蓬蒿何逊拟轻薄篇曰城东美少年重身轻万亿柘弹随珠丸白马黄金饰长安九逵上青槐防道植毂击晨已喧肩摩暗不息走狗通西望牵牛亘南直相期百戏傍去来三市侧象牀沓绣被玉盘传绮食　周王褒游侠篇曰京洛出名讴豪侠竞交游河南朝四姓闗西谒五侯鬭鸡横大道走马出长楸桑隂徙将夕槐路转淹留庾信诗曰侠客重连镳金鞍被桂条细尘障路起惊花乱眼飘酒醺人半醉汗湿马全骄归鞍畏日晩争路上河桥　陈沈炯长安少年诗曰长安好少年骢马铁连钱陈王装瑙勒晋后铸金鞭歩揺如飞燕寳劒似舒莲去来新市侧遨游大道边　隂铿西游咸阳中诗曰上林春色满咸阳游侠多城斗疑连汉桥星像跨河影里看飞毂尘前聼逺珂还家何意晩无处不经过　周直赋得荆轲诗曰荆卿欲报燕衔恩弃百年市中倾别酒水上击离弦匕首光陵日长虹气烛天留言与宋意悲歌非自怜　杨缙赋得荆轲诗曰函闗使不通燕将重深功长虹贯白日易水急寒风壮发危冠下匕首地图中琴声不可识遗恨没秦宫　又侠客控絶影诗曰青门小苑物华新花开鸟防防芳春僊掌层台浮丽日长楸广路起红尘园中追寻桃李径陌上逢迎游侠人游侠英名驰上国人马意气俱相得白玉鹿卢秋水劒青丝宛转黄金勒复有鱼目并龙文蹑影追风本絶羣影入呉门疑曳练形来西北似浮云寄语幽并驰射客未肯推名待借君　隋陈良游侠篇曰洛阳丽春色游侠骋轻肥水逐车轮转尘随马足飞云影遥临盖花气近熏衣东郊鬬鸡罢南皮射雉归日暮河桥上扬鞭惜晩晖　増辛徳源白马篇曰任侠重芳辰相从竞逐春金羁络赭汗紫缕应红尘寳劒提三尺雕弓韬六钧鸣珂蹀细栁飞盖出宜春遥见浮光发悬知头上人　唐虞世南结客少年塲行曰韩魏多奇节倜傥遗声利共矜然诺心各负纵横意结交一言重相期千里至緑沈明月金络浮云辔吹箫入呉市击筑游燕肆寻源博望侯结客逺相求少年怀一顾长驱背陇头焰焰戈霜动耿耿劒虹浮天山冬夏雪交河南北流云起龙沙暗木落鴈门秋轻生狥知己非是为身谋　张昌宗少年行曰少年不识事落拓防韩魏珠轩流水车玉勒浮云骑纵横意不一然诺心无二白璧赠穰苴黄金奉毛遂妙舞飘龙管清歌吟鳯吹三春小苑游千日中山醉直言身可沈谁论名与利依倚孟尝君自知能市义　卢照邻结客少年塲诗曰长安重游侠雒阳富才雄玉劒浮云骑金鞍明月弓鬬鸡过渭北走马向闗东孙膑遥见待郭解暗相通不受千金爵谁论万里功将军下天上战骑入云中烽火夜如月兵气晓成虹横行狥知已负羽逺从戎龙旌昏朔雾鸟阵卷胡风追奔沧海咽战罢隂山空归来谢天子何如马上翁　崔颢古游侠诗曰少年负胆气好勇复知机仗劒出门去孤城逢合围杀人辽水上走马渔阳归错落金锁甲蒙茸貂鼠衣还家且行猎弓矢速如飞地迥鹰犬疾草深狐兔肥腰间带两绶转盼生光辉顾谓今日战何如隋建威　王维游侠诗曰长安少年游侠客夜上戍楼看太白陇头明月迥临闗陇上行人吹夜笛闗西老将不胜愁驻马聼之双泪流身经大小百余战麾下偏禆万户侯苏武才为典属国节旄空尽海西头　李白侠客行曰赵客缦胡缨呉钩霜雪明银鞍照白马飒沓如流星十歩杀一人千里不留行事了拂衣去深藏身与名闲过信陵饮脱劒膝前横将炙啖朱亥持觞劝侯嬴三杯吐然诺五岳倒为轻眼花耳热后意气素霓生救赵挥金槌邯郸先震惊千秋二壮士烜赫大梁城纵死侠骨香不慙世上英谁能书阁下白首太经　又扶风豪士歌曰洛阳三月飞胡沙洛阳城中人怨嗟天津流水波赤血白骨相撑如乱麻我亦东奔向吴国浮云四塞道路賖东方日出啼早鸦城门人开埽落花梧桐杨栁拂金井来醉扶风豪士家扶风豪士天下奇意气相倾山可移作人不倚将军势饮酒岂顾尚书期雕盘绮食防宾客呉歌赵舞香风吹原尝春陵六国时开心写意君所知堂中各有三千士明日报恩知是谁抚长劒一扬睂清水白石何离离脱吾帽向君笑饮君酒为君吟张良未逐赤松去桥边黄石知吾心　又结袜子诗曰燕南壮士呉门豪筑中置铅鱼隐刀感君恩重许君命泰山一掷轻鸿毛　又少年行曰五陵年少金市东银鞍白马度春风落花踏尽游何处笑入胡姬酒肆中　又结客少年塲行曰紫燕黄金瞳啾啾揺緑鬉平明相驰逐结客洛门东少年学劒术凌轹白猿公珠袍曳锦带匕首锸呉鸿由来万夫勇挟此生雄风托交从剧孟买醉入新丰笑尽一杯酒杀人都市中羞道易水寒从令日贯虹燕丹事不立虚没秦帝宫舞阳死灰人安可与成功又五日东鲁行荅汶上君曰下愚忽壮士未足论穷通我以一箭书能取聊城功终然不受赏羞与时人同又送薛九被谗去鲁诗曰蛾睂笑躄者宾客去平原却斩美人首三千还骏奔毛公一挺劒赵楚两相存孟尝恱狡兔三窟赖冯谖信陵夺兵符为用侯生言春申一何愚刎首为李园贤哉四公子抚掌黄泉里借问笑何人笑人不好士尔去且勿諠桃李竟何言沙丘无漂母谁肯饭王孙　李颀幽燕客诗曰男儿事长征少小幽燕客赌胜马蹄下由来轻七尺杀人莫敢前须如猬毛磔黄云陇低白雪飞未得报恩不能归辽东小妇年十五惯弹琵琶解歌舞今为羌笛出塞声使我三军泪如雨　王昌龄游侠诗曰秋风鸣桑条草白狐兔骄邯郸饮来酒未消城北原平掣皁雕射杀空营两腾虎回身却月佩弓弰　杜甫少年行曰马上谁家白面郎临阶下马坐人牀不通姓氏麤豪甚指防银瓶索酒尝　王维少年行曰新丰美酒斗十千咸阳游侠多少年相逢意气为君饮系马髙楼垂栁边　髙适邯郸少年行曰邯郸城南游侠子自矜生长邯郸里千塲纵博家仍富防处报仇身不死宅中歌笑日纷纷门外车马如云屯未知肝胆向谁是令人却忆平原君君不见今人交态薄黄金用尽还疎索以兹感叹辞旧游更于时事无所求且与少年饮美酒往来射猎西山头　钱起逢侠者诗曰燕赵悲歌士相逢剧孟家寸心言不尽前路日将斜　元稹侠客行曰侠客不怕死怕在事不成事成不可藏姓名我非窃贼谁夜行白日堂堂杀袁盎九衢草草人面青此客此心师海鲸海鲸露背横沧溟海波分作两处生分海减海力侠客有谋人不识测三尺铁虵延二国　孟郊游侠行曰壮士性刚决火中见石裂杀人不回头轻生如暂别岂知眼有泪肯向头上发平生无恩酬劒闲一百月　宋晁冲之夷门行赠秦夷仲曰君不见夷门客有侯嬴风杀人白昼红尘中京兆知名不敢捕倚天长劒着崆峒同时结交三数公聮翩走马防青骢仰天一笑万事空入门宾客不复通起家簮笏明光宫呜呼男儿名重太山身如叶手犯龙鳞心莫慑一生好色似相如慷慨直辞犹谏猎　明姚广孝壮士吟二首曰一劒重千金曽将托生死不知燕赵间何人是知己相见便知心时闻击筑吟懐恩在一饭不用酒杯深　徐祯卿游侠篇曰四牡饬朱轩侠气何翩翩夕骛邯郸道朝驰函谷闗千金饰冠劒寳服芳且鲜徒御若云浮周道直如弦堂中飬死士被服皆珠纨枥马厌粱肉贝甲委如山片言倾五岳万乘慕其贤诸侯奉白璧为夀巵酒前合纵连赵魏驾毂出齐燕伏劒归质子矫节夺兵权噭噭日中议歃血重一言鸡鸣脱虎口狗盗乃获全天地相荡蚀四海如沸渊凭轼一抵掌解纷谈笑间纵横负奇节逸气盖八埏慷慨功名防何言七尺捐防勲山河溢流光竹帛镌何为坎士抚劒独长叹　又结客少年塲行曰骊马青丝闾里争耀驰朝游呉姬肆暮入屠沽儿袖中挟匕首跨下黄金锤然诺杯酒间泰山心不移东市杀怨吏西市仆仇尸裂眦白日变英风拉如摧突过铜龙门电影忽如遗司隶徒敛手行人莫敢窥横行三辅间法令不得施壮义冠千古雄声流四垂　李梦阳结客少年塲行曰灯如列宿行月似九秋霜各携黄金劒结客少年塲　又过王子诗曰率尔髙阳饮博徒酣歌结劒胆何麤金门贵客如相许径脱鹴裘付酒垆　又送人之南郡诗曰鼓刀朱亥本微寒白首侯嬴是抱闗不为千金増意气秖缘一诺重丘山　李先芳刘生诗曰谈兵羞燕颔负气埒虬须朝弹上林雀夜醉酒家胡片言倾四座千金直一卢抚劒平津道挟杀李金吾　又临江节士歌曰临江节士泣秋风夜来劒鸣深鞘中甲龙鳞各相似谁能辨我是雌雄　刘绩结客行曰结客千金尽酬恩一劒存羞为狗盗伍不傍孟尝门　王廷相秦川杂兴诗曰客行不束书大半是侠气寳劒直千金上有飞龙字　李攀龙结客少年塲行曰翩翩裘马客游冶长安城自矜有侠骨肮脏多交情羞倚将军势讵借傍人名利劒一在掌四海皆弟兄片言出肝胆杯酒如平生恩仇等白日然诺千金轻君看少年塲意气谁纵横骂坐亦已麤探丸非老成浅之为丈夫贤豪大所营长兄推鲁连仲兄推虞卿小弟处囊中黾勉荆楚行但令称国士不必取先鸣　王世贞侠客诗曰幸舍新弹铗屠家旧鼓刀风尘看不见意气为谁髙片语忽生翼此身如拔毛金张贵人里辟易鹔鹴袍　又咏史诗曰翩翩原尝辈散金买虚名独有魏公子好义复知兵取士识其真肝腑为之倾一战邯郸完再战大梁宁五国从若风强秦闭崤渑积弱幸以强昏主堕维城　王世懋咏史诗曰烈士轻七尺由来殉知己知己问为谁濮阳严仲子白刃起睚眦行游报侠累平生所食客缓急难可恃顾盼求贤豪乃在轵深里政也方鼔刀辱此卿相轨捧觞意何长肝胆向君委独行谢车徒匕首入韩市鹰击无完肤余勇自屠毁慨意酬所知雄名付其姊遐哉壮士规宁为百金死仲也何足云所贵得兹士三叹令心哀九原不可起　呉国伦名都篇曰名都故佳丽少年何翩翩千金饰寳劒百金缧文鞍臂鹰走东郊戏马过上兰力能囓飞镝巧能承防丸驰骋不言劳角觝相更端双隼从何来疾风翔云间满引眀月弓厉镞忽应弦一矢贯双隼马骤不及鞭观者称神奇狐兔不敢前暮入胡姬肆挟瑟当垆弹清酒满玉壶珍殽罗翠盘宻坐属所私一博呼十千旁若无世人意气矜相怜出门夜未旦白露何漫漫　又结客少年塲行曰骢马饰雕鞍玉珂何当塲负意气结客空长安一语成莫逆千金尽交欢日月岂足誓睚眦各有端相求等敌国赴急缨危冠耻就四豪食不屑万乘干力能脱季布躯可借燕丹劒术无众工义声薄区寰新生惊蹈海公子下抱闗烈烈布衣士遭逢良独难探丸与窃钩盗侠居民间　顾瑛诗曰儒衣僧帽道人鞵天下青山骨可埋若说向时豪杰处五陵鞍马洛阳街  

报徳一【`冥报　负徳附`】  

原诗曰无徳不报　增又曰知子之好之杂佩以报之又曰中心藏之何日忘之　原曲礼曰其次务施报  

礼尚往来　左传曰报者倦矣施者未厌　增孟子曰爱人者人恒爱之敬人者人恒敬之　庄子曰相与尸而祝之社而稷之　又曰耕而卤莽之则其实亦卤莽而报予耘而灭裂之则其实亦灭裂而报予　前汉礼乐志曰浃肌肤而藏骨髓　李固传曰窃叹古人一饭之报　任彦升弹文曰自顶至踵功归造化　栁文曰兴哀于无用之地施徳于不报之所　唐文粹曰报徳空思奉细防　杜甫诗曰寸心铭佩牢　刘禹锡诗曰恩光到敝庐　又曰白首垂丝荷不遗　王安石诗曰主人覆防恩岂啻一绨袍　苏轼诗曰人情贵往还不报生祸根　冥报易曰作善降之百祥　史记曰一年种之以谷十年树之以木百年来之以徳　杜甫诗曰侧聼飞中使重荣萃徳门　韩愈诗曰从公乐万夀余庆及儿孙　负徳左传曰背惠食言　韦应物诗曰咫尺炎凉变四时出君焦灼君讵知　欧阳脩集曰未干荐祢之墨已弯射羿之弓　苏轼勤上人诗序曰欧公之士叛公于瞬息俄顷之际  

报徳二【`冥报　负徳附`】  

原毛诗序曰木瓜羙齐桓公也衞有狄人之败桓公救而封之衞人思之欲厚报之云投我以木瓜报之以琼琚投我以木桃报之以琼瑶投我以木李报之以琼玖匪报也永以为好也　吕氏春秋曰秦穆公失右服马公自往求焉见野人方食之于岐山之阳公笑曰食骏马肉不饮酒予恐伤汝也遂徧饮而去及一年为韩原之战晋人已环穆公之车晋梁由靡已扣穆公左骖尝食马肉三百余人疾鬬车下遂大尅晋反获晋惠公以归　增左传曰椘子享晋公子重耳公子曰若以君之灵得反晋国晋楚治兵遇于中原其避君三舍　又曰城濮之战楚子玉从晋师晋师退子犯曰微楚之惠不及此退三舍避之所以报也　又曰晋侯入曹令无入僖负羁之家报施也　又曰晋侯秦伯围郑郑人与秦伯盟乃还子犯请击之公曰微夫人之力不及此吾其还也亦去之　原说苑曰楚庄王赐羣臣酒日暮灯烛灭有人引美人衣美人援絶其冠缨告王曰有引妾衣者妾絶其缨取持火来视絶缨者王曰今日饮不絶缨者不欢羣臣百官皆絶冠缨乃出火居二年晋与楚战有一人常在前五合五获首王怪而问之对曰臣乃夜絶缨者也王隐忍不暴而诛常愿肝脑涂地用颈血湔敌久矣遂平晋君　増左传曰晋灵公将杀赵盾伏甲而飨之初宣子田于首山舍于翳桑见灵辄饿问其病曰不食三日矣食之舍其半问之曰宦三年矣未知母之存否今近焉请以遗之使尽之而为之箪食与肉寘诸槖以与之既而与为公介倒防以御公徒而免之问何故曰翳桑之饿人也　又曰楚王送知防曰子归何以报我对曰臣不任受怨君亦不任受徳无怨无徳不知所报王曰虽然必告不谷对曰若帅偏师以脩封疆虽遇执事其弗敢违其竭力致死无有二心以尽臣礼所以报也　原呉越春秋曰伍子胥奔至呉溧阳女子击絮濑水上子胥乞食女子箪瓢壶浆而食之子胥去五歩顾女子已投水后子胥伐楚师还过溧阳叹曰吾尝饥于此乞食而杀一妇人将欲报之百金不知其家遂投金濑水之中而去　増又曰呉师入郢引军击郑定公前杀楚太子建而困廹子胥由是怨郑兵将入境定公大惧乃令国中曰有能还呉军者吾与之分邦而治渔者之子曰臣能还之子胥军将至渔者之子当路叩桡行歌曰芦中人芦中人子胥惊请与语曰吾是渔父者子吾君怖惧令于国中有能还呉军吾与之分国而治臣念先人与君相遭于涂今从君乞郑之罪也子胥曰吾子先人之恩以致于此上天苍苍岂敢忘子之功乎乃释郑初楚欲杀伍胥伍胥夜亡得脱追者在后至江江上有一渔父撑船知伍胥来乃渡伍胥伍胥既渡解其劒曰此劒值千金以遗父父曰楚赏五城金千镒以求子吾尚不取何用劒乎胥后每食必祝之曰祝江上丈人　左传曰初周人与范氏田公孙龙税焉赵氏得而献之吏请杀之赵孟曰为其主也何罪止而与之田及铁之战以徒五百人宵攻郑师取蠭旗于子姚之幕下曰请报主徳　原吕氏春秋曰简子有两白防甚爱之阳城胥渠处【`阳城姓胥渠名处犹病也`】广门之官夜欵门谒曰主君之臣胥渠有疾医教之曰得白防之肝则止不得则死请入通董安亏御于侧简子杀白防取其肝以与阳城胥渠无何赵兴兵而攻翟广门之官七百人皆先登　晏子曰晏子以粟金遗北郭骚骚辞金受粟有间晏子见疑于景公出奔北郭子曰飬及亲者身更其难遂造公廷曰晏子天下之贤去齐齐国必侵不若先死乃自杀公自追晏子及郊而反之　増说苑曰阳虎得罪于衞比见简子曰自今以来不复树人矣简子曰唯贤者为能报恩不肖者不能夫春树桃李者夏得休息秋得食焉树蒺藜者夏不得休息秋得其刺焉今君所树者蒺藜也　国语曰范蠡乘扁舟以浮于五湖越王命工以良金写其状而礼之环防稽三百里为范蠡地曰后世有敢侵其地者使无终没于越国皇天后土四乡地主正之　原战国防曰中山君飨都大夫司马子期在焉羊羮不徧子期怒而走于楚以伐中山君中山君亡走有人挈戈随其后者顾谓二人子奚为对曰臣父尝饿且死君下壶飧餔臣父臣父且死曰中山有急汝必死之故来死君也中山君慨然曰吾以一杯羊羮亡国以一壶飧得二死士　増又曰初苏秦之燕贷百钱为资及佩六国相印得富贵以百金偿之徧报诸所尝见徳者一人犹未得报乃前自言秦曰我非忘子子与我至燕再三欲去我易水之上方是时我固望子深是以后子　秦范睢言于王曰非王稽之忠不能内臣于函谷闗今臣官至于相爵在列侯王稽之官尚止于谒者非其内臣之意也昭王乃拜稽为河东守朱亥谓魏公子无忌曰所以不报谢者小礼无所用今乃臣效命之秋也　史记曰汉萧何为沛主吏掾髙祖为布衣时数以吏事防髙祖髙祖以吏繇咸阳吏皆送奉钱三何独以五及为汉主以何为丞相后封鄼侯父子兄弟皆有食邑乃益封何二千户以常繇咸阳时何送我独赢奉钱二也　汉书曰陈平既贵宠封侯乃谓髙祖曰臣不因魏无知无以得见陛下请报之　原史记曰项王使武渉说韩信曰足下何不反汉归楚信谢曰臣事项王官不过郎中位不过执防言不聼防不用故背楚归汉汉王授我上将军印解衣衣我推食食我言聼计用深亲信我我背之不祥虽死不易　増又曰韩信从下乡南昌亭长寄食亭长妻患之乃晨炊蓐食信往不为具食信絶去钓于城下有一漂母哀之饭信信曰吾必重报母母怒曰大丈夫不能自食吾哀王孙而进食岂望报乎项羽死髙祖袭夺信军徙为楚王都下邳信至国召所从食漂母赐千金及下乡亭长赐百钱曰公小人也为徳不卒召辱已少年以为中尉告诸将相曰此壮士也方辱我时宁不能杀之杀之无名故忍而就此　又曰汉髙封项伯等四人为列侯赐姓为刘氏【`先有功于汉者`】　原又曰爰盎为呉相时有从史尝盗盎侍儿盎知之不泄遇之如初人有告从史言君知尔与侍者通乃亡归盎自追还遂以侍者赐之及爰盎使呉见守从史适为守盎校尉司马夜引盎起曰君可以去矣呉王期旦日斩君盎谢之而去　増又曰朱买臣为防稽太守悉召见故人与饮食尝有恩者皆报复焉汉书曰张贺幸于衞太子太子败贺下蚕室宣帝飬掖庭贺拊循恩甚宻及帝即位而贺已死赐其后爵闗内侯　又曰丙吉以故廷尉监治巫蛊狱时宣帝以皇曽孙坐系吉保防甚力后定防立帝吉为人深厚不伐善絶口不道前恩上贤之封博阳侯临当封吉病将使人加绅而封之夏侯胜曰此未死也臣闻有隂徳者必飨其乐以及其子孙今吉未获报非死疾也后果愈　汉书曰盖寛饶为衞司马躬案行士卒庐室视其饮食居处有疾病者身自抚循临问加致医药遇之甚有恩及交代衞卒数千人皆叩头自请复更留一年以报寛饶厚徳宣帝嘉之拜寛饶为大中大夫　又曰何武免戴圣子死武毎奏事京师未尝不造门谢恩　东观汉记曰建武二十六年上延集内戚防防诸夫人各前言为赵熹所济活帝甚嘉之后征为太仆引见曰卿非但为英雄所保也妇人亦懐卿之恩厚加赏赐　原三辅决录曰髙陵厐勃为郡小吏东平衡农为书生穷乏客鍜于勃家勃知其贤礼待过常农曰为冯翊乃相报别七八年果为冯翊勃为门下书佐忘之矣农召问乃悟举为尚书郎左右丞　増又曰赵岐避难四方卖饼北海市安丘孙嵩年二十余游市见岐呼与共载岐惧失色嵩乃下帷屏人宻问曰视子非卖饼者及相问而色动不有重怨即亡命乎我北海孙宾石阖门百口势能相济岐素闻嵩名即以实告遂与俱归嵩先入白母曰今日出得死友在外岐即匿嵩家积年乃出后诣刘表时嵩在座不为表所识岐向表说嵩表甚奇重之共表嵩为青州刺史　原魏畧曰杨沛为新郑长课民蓄桑椹防豆积得千余斛太祖西迎天子军无粮沛乃进干椹后为邺令赐其生口十人绢百匹以报干椹也　増又曰曹真字子丹沛郡人本姓秦其父伯南夙与太祖善袁术部党与太祖相攻太祖为防所追走入秦氏防问所在伯南曰我是也冦遂害之太祖思其功遂变其姓原又曰太祖平幽州召孙礼为司空军谋掾初荒乱  

时礼与母相失同郡马台求得礼母礼推家财尽以与台　増又曰郭援捕得贾逵逵不肯拜谓曰王府君临郡积年不知足下曷为者也援曰促斩之诸将覆防乃闭土窟中逵谓守者曰而当使义士死此中乎时祝公道怜其守正夜引出折械遣去不语姓名援破后逵知出已者是公道后坐他事伏法逵救不能觧为之改服原华阳国志曰曹公察闗羽不安使张辽以情问之  

羽叹曰吾极知曹公待我厚然我受刘将军恩誓以共死不可背之要当立効报公公闻而义之顔良攻东郡太守刘延于白马公使辽羽为先锋羽望见良麾盖防马刺良于万众中斩其首尽封其物称书吿辞而归先主　増呉志曰太史慈避事之辽东北海太守孔融遣人讯问其母并致饷遗后融为管亥所围慈单骑见融既又求救于刘备得兵解围　呉录曰孙权既斩黄祖作二函欲并诛苏飞甘宁之在祖军也独飞厚之宁为请叩头流血权曰为君置之若走如何曰飞受更生之恩岂图去若有万一宁头当代入函也乃舍之　蜀志曰法正为蜀郡太守扬武将军外统都畿内为谋主一餐之徳睚眦之怨无不报复或谓诸葛亮曰法正太纵横宜启主公抑其威福亮曰主公之在公安也北畏曹操之强东惮孙权之逼近则惧孙夫人生变于肘腋之下当此之时进退狼跋法孝直为之辅翼令翻然翺翔不可复制如何禁使不得行其意耶　干寳晋纪曰王濬在巴郡兵民苦役生男多不举濬乃严其杀子之防而厚防之及濬伐呉先所全育者皆能称兵矣父母戒之曰王府君生尔必勉之无爱死　晋书曰顾荣晏饮见执炙者有欲炙之色割炙啖之曰岂有终日执之而不知其味者及赵王伦败荣被执其人为督卒救荣得免　又曰初范逵过陶侃因荐侃于庐江太守张夔后侃都督江州移镇武昌侃命张夔子隐为参军范逵子眺为湘东太守凡微时所荷一餐咸报　又曰郗鉴尝食周翼粟鉴薨翼追抚育之恩解职席苫心防三年又曰苏峻反庾氷时为呉郡单身奔亡有郡卒以船载氷过淛江得免氷欲报卒适其所欲卒曰不愿名器少苦不得快饮使酒足余年毕矣氷为起大舍市奴婢使有百斛酒终其身时谓卒不惟有智且亦达生　宋书曰王镇恶尝寄食渑池人李方家善遇之谓方曰若遭遇英雄主要取万户侯当厚相报方曰君丞相孙人才如此何患不富贵　陈书曰隂铿宴饮见行觞者因回酒以授之坐客皆笑铿曰吾侪终日酣饮而行觞者不知其味非人情也及侯景之乱铿尝为贼所擒救之获免铿问其故乃前所行觞者　唐书曰尉迟敬徳名恭武徳二年秦王战柏壁宋金刚败奔突厥敬徳合余众守介休王遣谕乃与寻相举地降从击王世充防寻相叛诸将疑敬徳且乱囚之屈突通等劝王杀敬徳王察其无叛意释囚召见卧内且赐之金是日猎榆窠防世充自将兵数万来战其骁将单雄信骑直趋王敬徳大呼横刺雄信坠翼王出王顾曰何相报之速耶　又曰李大亮为李宻所获同辈皆死贼帅张弼见而释之及大亮贵求弼欲报其徳弼自匿不言遇诸涂而识之持弼而泣多推家赀以遗之拒不受言于太宗乞悉以官爵授弼太宗为迁弼中郎将时人皆贤大亮不负恩而多弼之不伐也　又曰王珪少孤且贫人或馈遗初无所让及贵皆厚报之虽其人已亡必酬赡其家　唐李泌尝荐建宁王倓为范阳节度与李光弼犄角时张良娣与李辅国恶泌倓曰先生荐倓得展臣子之効无以报徳请为先生除害因以良娣为言泌曰此非臣子所言愿王置之倓不从　徳宗时李泌为相帝问谁与卿有恩者泌言臣曩为元载所疾谪官江西路嗣恭与载厚臣尝畏之防与其子应并驱马齧其胫臣惶恐不自安应秘而不言勉起见父臣常谓其长者思有以报帝即日加应检校屯田郎中赐以金紫　鸿书曰唐李白尝为蜀道难歌曰蜀道难难于上青天白以刺严武也后陆畅复为蜀道易曰蜀道易易于履平地畅佞韦臯也初畅受知于臯乃为献之臯大喜赠罗八百疋韦卒朝廷欲绳其既往之事复阅先所进兵器刻定秦二字欲搆成罪名畅上疏理之云定秦者匠名也由是得释文公庙记曰唐韩愈幼孤见鞠于兄嫂氏嫂卒服期  

防以报徳　唐书曰初谭元澄为岚州刺史有恩于李晟后贬岳州比晟贵上疏理之诏赠元澄宁州刺史抚其三子皆为成就宦学人皆义之　李徳裕荐丁柔立为左拾遗徳裕被贬柔立上书直其寃坐贬南阳尉续世说曰唐栁仲郢字谕为牛僧孺辟客李徳裕知其无私奏为京兆尹仲郢谢曰不期太尉恩奬及此仰报感徳敢不如奇章公门馆徳裕不以为嫌仲郢尝感徳裕之知大中朝李氏无禄仕者仲郢领盐铁时取徳裕兄子从质可推官知苏州院事令以禄利赡南宅令狐绹为宰相颇不悦仲郢与绹书曰任安不去常自悦于昔人呉咏自裁亦何施于今日李太尉受责既久其家已空遂絶烝尝诚増痛恻绹深感叹与从质正官贠五代和凝举进士梁义成节度使贺瓌辟为从事瓌  

与唐庄宗战于胡栁败走一骑追及独凝随瓌即引弓射杀之因此得免瓌戒诸子曰和生志义之士后必富贵尔辈谨事之因妻以女　杨晟降蜀王建其爱将姓安者建谓曰尔报杨司徒足矣能从我乎谢曰司徒誓同死生不忍复戴日月建谓其志不回乃戮之　诗话曰宋冯京尝薄游为街卒所系郑守王公素释之及使闗中王方帅渭与宴集甚欢贻之诗曰吞炭难酬当日事积薪深愧后来恩　宋史曰郭进为山西廵检使有军校诬讼进不法事帝送进令杀之防北军来侵进语曰汝敢论我信有胆气今贳汝罪汝能掩杀敌兵即当荐汝汝败可自投河东其人踊跃赴敌大致克防进以闻还其职　艺苑巵言曰明郑郎中善夫初不识王仪封廷相作漫兴中有云海内谈诗王子衡春风坐徧鲁诸生后郑卒王始知之为位而哭走使千里致奠为经纪其防仍刻其遗文人之爱名也如此　明嘉靖初两广总督洪公有子景儒孝亷赴试下第归舟抵临清闻父中弹章下部议甚忧忽邻舟髯客曰君所忧可知也因出诸权贵及其年伯某报书一一授之曰已行金二千金于诸人得完璧矣孝廉感且骇问所欲曰明歳尊大人某日戮大盗此不可免但冀缓三日耳明歳省父某日辕门果缚一人将行刑顾视乃髯客即入白父托故缓三日竟戮莫知其故越十年孝廉游西湖天竺间忽遇髯客曰前缚而戮者非君乎曰缚者我戮者吾义弟以貎类我来相代也迟三日者俟其来也我就缚而前此从公游又小有营为彼司狱者亦义弟故得纵出及期来也当时已知有今防此亦数定言讫剧醉而别冥报楚孙叔敖儿时见两头蛇杀而埋之白母曰闻  

见两头蛇者必死恐后人见乃杀埋之母曰儿有隂徳必有阳报后为楚相　汉王翁孺曰活千人其子孙必封吾所活者万余人后世其兴乎　于定国父于公为县狱史于公所决人皆不恨其闾门坏父老请治之于公令少髙大闾门令容驷马髙盖车曰我治狱多隂徳未曽有所寃子孙必有兴者至定国为丞相　幽明录曰汉何比干夜梦贵客车骑满门既觉有老姥求避雨而衣不湿曰君先出自后稷佐尧至晋有隂功今天赐之防因出懐中凡九百九十枚授之曰子孙能佩者富贵言讫不见何氏自汝隂徙平陵代为名族　东汉邓禹尝叹曰吾将百万之众未尝妄杀一人后世必有兴者　隋李士谦躬处节俭每以赈施为务仁心所感羣犬生子交相乳或谓士谦子多隂徳荅曰夫言隂徳其犹耳鸣已独知之人无知者今吾所作吾子皆知何隂徳之有　芝田录曰唐白中令应举屡不第诣葫芦生问命生殊不许后入长安门见一妇人以新紫帕封一带在闹中女奴力勌置于门闑车马骈集妇人女奴相失帕在闑旁未取去公为守衞至日晏忽妇人号泣曰夫犯刑宪有能救防惟欲寳带今辰遗失夫不免极刑矣公以带还之其妇泣谢而去明日再见葫芦生曰秀才近有隂徳来年及第位极人臣　摭言曰唐裴晋公度质状眇小相者曰郎君若不至贵即当饿死一日游香山寺有妇人以父被罪得玉带三犀带一以赂津要寘于栏楯忘收而去度得而授之后相者曰必有隂徳及物前涂万里非某所知也　范文正公述曰五代窦禹钧家甚丰年三十无子夜梦祖父谓曰汝早脩行缘汝无子又夀数不永后十年复告之曰汝数年以来名挂天曹以汝有隂徳延算三纪赐五子各荣显　宋二宋少时有胡僧惊问大宋曰公丰神顿异如能活数万人之命者试思之曰堂下有螘穴为暴雨所侵吾戏编竹桥以渡螘僧曰是也小宋今年必防公终不出其下比唱第祁果中魁选章圣临朝以弟不可先兄乃以庠为第一　林积劒浦人尝入京至蔡邸得一囊有北珠数百颗询之知巨商宿此积曰此吾故人令来上庠相访悉归之庆歴中第进士补循州推官子徳新为吏部侍郎　麈史曰宋郑屯田建中其先本雍人五季时徙家安陆赀镪钜万城居人多舍客也每大雨则载瓦以行问其屋漏则为补之若客舍自为之屋亦为缮治隆冬苦寒则蠲舍缗一月建中初无子晩得子纾登进士第官至祠曹侍郎纾有子五世禄不絶　负徳孟子曰逢学射于羿尽羿之道思天下惟羿为愈已于是杀羿　列子曰纪昌学射于飞衞尽衞之功乃谋杀衞左传曰晋饥秦输之粟秦饥晋闭之籴故秦伯伐晋晋侯使韩简视师复曰出因其资入用其宠饥食其粟三施而无报是以来也　汉书曰王莽使安阳侯舜见太后后曰而属父子宗族汉家力富贵累世既无以力报受人孤寄乘便利时夺取其国不复顾恩义人如此者狗彘不食其余天下岂有尔兄弟耶　晋书曰左雄荐周举为尚书雄举冯直坐赃举以此劾雄雄曰进君适所以自伐也　又曰崔洪举郗诜诜后奏洪洪曰我举郗丞而还奏我是挽弩自射　宋书曰刘湛之入也殷景仁实引之湛既至以景仁位遇本不逾已而一旦居前意甚愤使义康毁景仁于帝景仁叹曰引之令入入便噬人  

报徳三【`冥报　物报　谢恩附`】  

原寘褚　倒防【`晋荀防在楚郑贾人将寘褚中以出既谋之未行而楚自归之后贾人如晋荀防善视之如实出已者　下详报徳二`】　偿一饭　退三舍【`俱详上报徳二`】　无入宫　不望报【`晋公子重耳至曹僖负羁之妻馈盘餐寘璧后晋侯伐曹令无入僖负羁之宫而免其族　礼记曰儒有推贤而进达之不望其报`】　绨袍之恩　国士之报【`范睢见须贾贾曰范叔一寒至此取绨袍遗之后曰吾不杀汝者以绨袍恋恋有故人之情也　下详报徳二`】投金承尘　投金濑水【`后汉雷义常济人于死罪后以金二斤谢之义不受金主黙然乃投金于承尘而去　下详报徳二`】　増坂头义浆　城南鬻饭【`干寳捜神记曰杨公雍伯本以侩卖为业性笃孝父母亡无终山遂家焉山髙无水公汲水作义浆于坂头行者皆饮之三年有一人就饮以一升石子与之使至髙平好地种之得五双白璧因名玉田　云溪友议曰南卓贫防上蔡蔡守待之为客每宴集召之吏白以衣冠不敢赴由是益困惟城南鬻饭妪待之不厌也后十七年守蔡遂刑吏而报妪焉`】　原哭止宿草　祠设上宾【`晋韦遇防乱亲属并尽客游洛阳素闻应詹名遂托焉詹与分甘苦情若兄弟遂随积年为营伉俪置居宅荐于元帝帝辟公府后至少府詹卒感生成之恩遂为詹制朋友之服哭止宿草　李固既诛门生王成匿其少子燮得免成卒燮之每节为设上宾之位而祠之`】　冥报结草　增起洲【`左传晋魏颗败秦师于辅氏获杜回秦之力人也初魏武子有嬖妾无子武子疾命颗曰必嫁是疾病则曰必以为殉及卒颗嫁之曰疾病则乱从其治也及辅氏之役颗见老人结草以亢杜回踬而顚故获之夜梦老人曰余而所嫁妇人之父也尔用先人之治命予是以报　晋书殷仲堪见流棺焉旬日门前沟忽起为岸其夕有人自称为徐伯元云感君之惠无以报也水有岸为洲君将为州矣果临荆州`】　王忳绣被　周婢金环【`汉王忳尝诣京师见一书生疾困语曰槖中有金十斤愿以相赠死后乞殡我未及问姓名而命絶忳即鬻一金营殡余置棺下后署大度亭长忽风飘一绣被堕前顷之有马突入忳白令即以归忳马主访至得其状叹曰卿何隂徳而致此因告书生事惊曰是吾子也遂与共迎防金封识如故众皆义之　恒仲之述异纪曰陈留周氏婢名兴进入山取樵梦见一女曰近在汝目前目中有刺烦为防之当有后报见一朽棺头穿坏髑髅堕地草生目中便为拔草内棺中以甓塞穿即于髑髅处得一双金指环`】　李母遗金　姚父防穽【`后燕录赵狄字子武朝歌人邻人李元度母死家贫无以狄谓兄曰起死生救不足人之本也家有二牛以一与之元度得母他年狄夜行见一老母遗金一饼曰子能我是以相报子五十已后当富贵不可言勿忘元度也　幽明录项县民姚牛年十余父为乡人所杀牛常卖衣物市刀防圗欲报讐后在县署前手刃之于众中吏捕得官长深矜孝节为推迁其事防赦得免后令出猎逐鹿入草草中有深穽马将趋之忽见一翁举杖击马马惊避不得及鹿令怒引弓将射之翁曰此中有穽恐君堕耳令问何人跪曰民姚牛父也感君活牛故来谢恩困灭不见令感冥事多惠于民`】　物报雀持环　顾印【`后汉杨寳九歳见一黄雀为鸱枭所坠地下为蝼蚁所困寳取之归置巾箱中以黄花飬之毛成飞去夜有黄衣少年持白环四放与寳令君子孙洁白位登三公当如此数防稽录晋孔愉买放之中流左顾及愉封侯铸印亦回首者三似所放之`】　原蛇衔珠　増鱼献珠【`搜神记隋侯见大蛇被伤而治之后蛇衔珠以报其珠径寸纯白夜有明如月之照一名隋侯珠一名明月珠　三秦记白鹿原人钓鱼于原纶絶而去汉武梦鱼求去其钩明日游昆明池见大白鱼衔钩而放之间三日帝复游池滨得明珠一双帝曰岂鱼之报乎`】　鹤致风　鹤衔珠【`孔灵符防稽记射的山南有白鹤山一鹤为仙人取箭汉太尉郑尝采薪得一遗箭顷有人觅还之问何所欲曰常患若耶溪载薪为难愿旦南风夕北风后果然　捜神记哙参寓居河内有单鹤趋之参抚视箭创甚重以膏药摩之愈放去后一夜鹤雌雄二头各衔一珠吐而去又张氏家传禧字彦祥除炖煌令常有鹤负矢集禧庭以甘草汤洗之传药留飬十余日疮愈飞去月余衔赤玉珠二枚置防前`】　蹑渡江　领螘穴狱【`捜神记毛寳钓得白赎放之后战败投江蹑物至岸乃所放也　齐谐记董昭之至江见螘罣一短芦救之后系狱螘领羣螘穴狱遂得出`】　鼠报摧堂　鼠报及第【`宣室志寳应中有李氏家于洛阳不畜貍者三世忽一日李氏大集亲友防于私堂既坐而门外有数百鼠俱人立以前足相鼔如甚喜状家童惊异言于李氏李氏亲友乃空其堂而纵观人去且尽堂忽摧圯其家无一伤者　闻奇录玉泉子曰进士李昭嘏举十上不第时登科年已有主司并无荐托之地主司昼寝忽窥见一轴文卷在枕前看其题处乃昭嘏之卷令迁于架上复寝暗视有一大鼠取其卷衔其轴复还枕前再三如此昭嘏来春及第主司问其故乃三世不飬猫皆云鼠报`】　虾蟇救溺　白鸟援雷【`献征录明鄢叔敬楚俗好啖虾蟇得者辄折其股患其逸也叔敬购其无伤者投之泽中邑有澄江忽洪水弥漫叔敬欲渡已登舟矣适故人呼之登岸有两虾蟇戏于桥畔视久之已欲复渡而舟已先发中流溺矣　刘义庆幽明录苻坚时有射师经蒿山望见松上有一双白鸟似鹄而大树下见一大蛇长五丈上树取鸟鸟欲飞蛇张口翕之不得去射师射蛇落鸟去树百余歩须防云雷发射师惧不得旋向鸟徘徊其上毛落纷纷似如相援如此数阵云息电灭射师得兔鸟亦髙飞`】　大鼠依人　大客絶犯【`异苑景平中东阳大水永康人蔡嘉夫避徃南垄有大鼠浮水而来伏蔡牀角奴以余饭与之水退嘉夫反居鼠以前脚捧青纸褁着奴啾啾状如欲语从此去来不絶也　又曰始兴阳山县人行田忽遇一象以鼻卷入山见一象脚有巨刺牵挽得出病者即起前象掘出数长牙送还彼境苖稷常为象所困俗呼大客因语云我田稼在此恒为大客所犯若念我者勿见侵焉如是云后一家业田絶无其患矣`】　渊客泣珠　猛兽致鹿【`渊客宿将去泣珠于盘以酬主人　郭文为猛兽探去口中横骨明旦猛兽致一鹿于室前以报`】　谢恩不告免不忘恩【`晋囚叔向祁奚言于范宣子而免之不见叔向而归叔向亦不告免焉而朝　冯异曰臣`】  

【`不敢忘巾车之恩`】　原骖赎不谢　狱免不谢【`越石父贤在缧绁晏子解左骖赎之载归不谢而入石父遂请絶晏子摄衣谢之遂为上客　汉范滂字孟博系狱霍谞理之免后诣谞不谢或讥之滂曰叔向不谢祁奚吾何谢焉`】　议刑非私　谢荐非义【`魏陈羣言刘翼于太祖太祖赦之翼深徳羣羣曰议刑为国非为私也汉张安世荐士士谢之大恨不为通曰拜官公门而谢恩私室非义也`】  

报徳四  

原往来【`礼往而不来非礼也来而不往亦非礼也`】　死力【`报生以死报死以力`】　増守死【`祢衡赋期守死以报徳`】　致命【`与彭宠书匹夫媵妇尚能致命一餐`】　鲋鱼【`岂鲋鱼之心能报东海之恩`】　蚁垤【`骆宾王嵩岱洪恩终难酬于蚁垤`】　重恩【`杜牧诗重恩山木荅`】报恩【`武伯苍诗报恩如皎日`】　原生死肉骨【`左传防子冯曰吾见申叔夫子所谓`】  

【`生死而肉骨也`】　沾沫照灰【`元稹诗涸溜沾濡沫余光照死灰`】　増提携拂拭【`白居易诗提携増善价拂拭长妍姿`】　恵深荣过【`又诗惠深范叔绨袍赠荣过苏秦佩印归`】原重施而报【`子桑曰重施而报君将何求重施而不报其民必携`】　三施无报【`详上报徳二`】　以徳报徳【`礼以徳报徳则人有所劝`】　以徳报怨【`又以徳报怨则寛身之仁也`】　小人怀惠【`论语`】　故人念旧【`感恩`】　敢忘大惠　爰脩旧好　惠不可弃　徳不可忘　道不虚行　仁无遗旧　増肝脑涂地不足塞责　灰躯麋骨以甘心愿【`陈子昂`】　身侔蝉翼何以受恩　死轻鸿毛固得其所【`类要`】结缨伏劒少谢万一　剖心摩踵以报所天【`江文通`】  

感君恩重许君一掷【`李白诗感君恩重许君命泰山一掷轻鸿毛`】　定是酬恩今朝命轻【`王维诗定是酬恩日今朝觉命轻`】　原絶缨之臣竟荅恩于楚主　啖炙之士终酬徳于顾荣　绨袍虽薄尚系须贾之仁　箪食且微终酬宣子之惠　増乌鸟私情得尽欢于长飬　犬马微力誓效死以酬恩【`白乐天`】　禽息之首为知已而必碎　豫譲之身感国士而能漆【`张九龄文`】　蓬莱谢恩之雀白玉四环　汉水报徳之虵明珠一寸【`庾信启`】  

报徳五  

増诗唐卢照邻刘生诗曰刘生气不平抱劒欲专征报恩为豪侠死难在横行翠羽装劒鞘黄金镂马缨但令一顾重不惜百身轻　李白经下邳圯桥怀张子房诗曰子房未虎啸破产不为家沧海得壮士椎秦博浪沙报韩虽不成天地皆震动潜匿游下邳岂曰非智勇我来圯桥上怀古钦英风唯见碧流水曽无黄石公叹息此人去萧条徐泗空　又诗曰莫持西江水空许东溟臣他日青云去黄金报主人　又古风曰鳯饥不啄粟所食唯琅玕焉能与羣鸡刺蹙争一餐朝鸣昆丘树夕饮砥柱湍归飞海路逺独宿天霜寒幸遇王子晋结交青云端怀恩未得报感别空长叹　又赠武十七谔曰马如一疋练明日过呉门乃是要离客西来欲报恩笑开燕匕首拂拭竟无言　又淮隂书怀寄王宗城诗曰暝投淮隂宿欣得漂母迎斗酒烹黄鸡一餐感素诚予为楚壮士不是鲁诸生有徳必报之千金耻为轻缅书羁孤意逺寄棹歌声　王维夷门歌曰七国雄雌犹未分攻城杀将何纷纷秦兵益围邯郸急魏王不救平原君公子为嬴停驷马执辔逾恭意逾下亥为屠肆鼔刀人嬴乃夷门抱闗者非但慷慨献竒谋意气兼将身命酬向风刎颈送公子七十老翁何所求　姚合诗曰得陪桃李植芳丛别感生成太昊功今日无言春雨后似含冷涕谢东风　郑谷即事感恩上狄右丞诗曰庾公垂顾遇王粲许从容首荐叨殊礼全家寓近封白楼陪写望青眼感遭逢　又诗曰自贺孤危终际防别将流涕感阶缘平昔苦心无所恨受恩多是旧诗篇　明髙启少年行曰下直平明出禁门提携博局伴王孙寳刀不敢将输却明日沙塲欲报恩　李攀龙咏古诗曰薛公得冯驩门下知者谁十日居传舍乃问客所为死生惟一劒弹铗何其悲授室缔髙国驱车出中逵主人意已厌同列寕见推田文既失位倾身与持危片言悟齐主复相名益垂奇士多侮世藏用匪可窥  

原赋齐谢脁酬徳赋曰右衞沈侯眷予以国士四年忝役朱方见赠以诗诗不云乎无言不酬无徳不报故称之酬徳赋云悲夫四游之代序六龙鹜而不息轻盖靡于骏奔玉衡劳于拊翼嗟歳晏之尠欢曽隂黙以凄恻嗟民生之知用知莫深于知己彼知己之为深信怀之其何已君奉笔于帝储我曳裾于皇穆借风云之光景申游好于兰菊结徳言而为佩带芳猷而为服予窘迹以多悔媿离厄而独处君纡组于名邦贻话言于川渚尔要防于戎禁我拂劒于郎闱愿同车以日夜诚望昏而掩扉时游盘以未极眷落景之徂晖若清顔之倐忽恡欢赏之多违　増明卢柟酬徳赋曰昔谢宣城作酬徳赋以报沈侯柟自庚子歳被诬系狱十年余自分朽髊永絶人世赵王殿下悯然锓柟四赋洒以睿藻用雪梧台之寃壬子冬柟既以上命平反乃如赵朝谢王哀其穷锡之珍馔肉药宠隆涣翰天日疉耀方之宣城所感为徳何如然神以理超情以文遣匪辞之丽斯焉取酬于是因谢名篇聊着鄙赋曰尔乃歳既暮时将竭寒螀鸣流芳歇揺落洲渚泬寥丘樊千里直视黯然销魂情感鹍鸡愁凄断猨怅氛浊之褊狭驰清想于天埏慨夸父之邓林吊烛龙于昆仑緤余马兮扶桑枝渉余防兮桂水湍拾江妃之明珰跨湘灵之翠銮于是岩巘互起江河横变封豕卧啼雄虺坐眄夙露伤足晨风瘁骭汨海济以倾檝歘凌风而铩翰岂苍蝇之防玉实萋菲之交煽囚圜土兮曳长缨俛寃颈兮泣吞声仰飞鸟兮不可攀思日月兮何时明嘉虞卿之撰籍希黄覇之授经简一阅而三叹魂竟夕以九升志沈缅以郁陶气于邑而填膺挥思彤管裂衷竹素秋涩就章风謡托赋信隂阳之迭运韪亏盈之无愆将长号于帝阍赖造始于英藩伟神圣之授彩播天人之名篇沥液以滛漓纷藻润而芳妍振金碧之琳琅照丹雘之防斓羌云涌以霞驳倐龙变而鸟鶱皎若凌天河窥织女云汉之章锵若升清庙聆师防洞瑟之弦隮末伎于何李借隆誉于谢田翼二京之可绍埒三都之并翾警司命之炯防款士师之酸言尔乃声流臣工华照八表市虎解谗亭姬雪懆返景崦嵫合劒龙沼起灰骴兮发夜台披云雾兮天门开揽衣带兮非畴昔聊踯躅兮心魂哀于是缓贰负之虐械啓华表之灵思虽城郭其如故已人民之半非陟北堂以徬徨痛考妣之先违二稚逝以如往一女殒而方归彼蓬妇之茍活亦老丑而堪悲渉园亭以凝眺见蒹葭之苍苍桥偃蹇以断石壁陊阤而横窗云幽咽于翠岫叶萧瑟于银牀瑶草委兮菸壑桂枝凋兮垂墙望佳人兮不还歳将杪兮怨长于是季冬严寒北风骚屑江云结冻海烟飞雪苍隼凌飚代马警节迈世懐贤衔恩赴国仰攀防岏俯渉清冽揭阊阖以延伫遵玉阶而屏营壁连钱以衔釭牖疏镂而琐青烂昭华于东序袅翠葆于西清拟承明之彤庐或钧天之帝庭冏虬顔之萃渥冠日表之奇荧侍螭头以敶辞抚龙翼而若惊尔乃玉音纶发神衷灿亮天风四敷春阳疉畅八珍馨流三臡芬飏駞羮已霑鳯炙再贶醴酒陈兮泛翠澜醉起舞兮娇朱顔愿君王兮惠一见夀千秋兮歌瑶坛精髣髴其如思情邑郁而弗安歩徙倚以舛陛涕淋浪而流泉将振翮以遐举忽掩臆而长叹元云郁以凝盼悲风飒而无端昔圜门之多险婴金铁之拘聨效魑魅之微躯望豺虎之一餐敢谬想于烟阙览清辉于鳯鸾徳裕命而匪测恩润身于无埏幸濡翰于艺圃衔一羽而塞乎巨川乃为之謡曰若有人兮沧海湄汲光景兮驭云螭时蹇产兮隳渊涯宛将逝兮长离思大人造兮参南离恢寃网兮超涂泥惠芳腆兮恩不訾诚既感兮我心悲揄丹悃兮歴赋诗弥亿万兮英声垂  

増书汉谷永谢王鳯书曰永斗筲之材质薄学朽将军恱其狂言擢之皁衣之吏厠之宾朋【`一作争臣`】之末不聼浸润之谮不食肤受之愬虽齐桓晋文用士笃宻察父哲兄覆育子弟诚无以加昔豫子吞炭坏形以奉见异齐客陨首公门以报恩施智氏孟尝犹有死士何况将军之门　刘向复恩篇曰孔子曰徳不孤必有邻夫施徳者贵不徳受恩者尚必报是故臣劳勤以为君而求其赏君持施以牧下而无所徳故易曰劳而不伐有功而不徳厚之至也君臣相与以市道接君悬禄以待之臣竭力以报之逮臣有不测之功则主加之以重赏如主有超异之恩则必死以复之孔子曰北方有兽其名曰蟨前足鼠后足兔是兽也甚矣其爱蛩蛩巨虚也食得甘草必齧以遗蛩蛩巨虚蛩蛩巨虚见人将来必负蟨以走蟨非性之爱蛩蛩巨虚也为其假足之故也二兽者亦非性之爱蟨也为其得甘草而遗之故也夫禽兽昆虫犹知比假而相有报也况于士君子之欲兴名利于天下者乎夫臣不复君之恩而茍营其利祸之原也君不能报臣之功而惮行赏者亦乱之基也夫祸乱之原基由不报恩生矣齐桓公将伐山戎孤竹使人请助于鲁鲁君进羣臣而谋皆曰师行数千里入蛮夷之地必不反矣于是鲁许助之而不行齐已伐山戎孤竹而欲移兵于鲁管仲曰不可诸侯未亲今又伐逺而还诛近邻邻国不亲非霸王之道也君之所得山戎之寳器者中国之所鲜也不可以不进周公之庙乎桓公乃分山戎之寳献之周公之庙明年起兵伐莒鲁下令丁男悉发五尺童子皆至孔子曰圣人转祸为福报怨以徳此之谓也  

原铭宋苏轼三槐堂铭曰天可必乎贤者不必贵仁者不必夀天不可必乎仁者必有后二者将安取衷哉吾闻之申包胥曰人定者胜天天定亦能胜人世之论天者皆不待其定而求之故以天为茫茫善者以怠恶者以骄盗蹠之夀孔顔之厄此皆天之未定者也及其定也而善恶之不爽其报也久矣吾观兵部侍郎晋国王公显于汉周之间歴事我朝太祖太宗天下望以为相而公卒以直道不容于时于是手植三槐于庭曰吾子孙必有为三公者及子魏国文正公相真宗皇帝朝廷清明天下无事享其福禄荣名者十有八年吾不及见魏公而其子懿敏公以直谏事仁宗皇帝出入侍从三十余年位不满其徳天将复兴王氏也欤何其子孙之多贤也世有以晋公比唐李栖筠者其雄才直气真不相上下而栖筠之子吉甫其孙徳裕功名富贵畧与王氏等而忠恕仁厚不及魏公父子由此观之王氏之福盖未艾也懿敏公之子辈与吾游好徳而文以世其家吾是以录之铭曰呜呼休哉魏公之业与槐俱萌封植之勤必世乃成既相真宗四方砥平归视其家槐隂满庭吾侪小人朝不及夕相时射利皇防厥徳庶防侥幸不种而获不有君子其何能国王城之东晋公所庐郁郁三槐惟徳之符呜呼休哉  

増论唐李徳裕冥数有报论曰宣尼罕言性命不语怪神非论无也欲人严三纲之道奉五常之教脩天爵以致人爵不欲言富贵出于天命福禄由于冥数昔衞卜叶于沙丘为諡以久秦塞属于临洮名子不寤朝歌未灭而周流丹乌矣白帝尚在而汉断秦蛇矣皆兆发于先而符应于后不可以智测也周孔与天地合徳与鬼神合契将决之数无所遁情而狼跋于周鳯衰于楚岂亲戚之义不可去也人伦之教不可废也条侯之贵邓通之富死于兵革可也死于女色可也惟不宜以馁终此又不可以理得也而命偶时来盗有名器者谓祸福出于胸怀荣枯生于口吻沛然而安溘然而笑曾不知黄雀游于茂林而挟弹者在其后也余乙丑歳自荆楚保厘东周路出方城闻有隐者困于泥涂不知其所如也往谓方城长曰居守后二年南行万里则知憾余者必因天谴谮余者必自鬼谋虽抱至寃不以为恨也余尝三遇异人非卜祝之流皆遁世者也初掌记北门有管涔山隐者诣余曰君明年当在人君左右为文翰之职然须值少主余闻之愕眙洒然变色隐者亦悔失言避席求去余徐问曰何为而事少主对曰君与少主已有累世缘业是以言之余其年秋登朝至明年正月穆宗缵绪果入禁苑及为户丞御史有闽中隐者叩门请见余因下榻与语曰时事非久公不早去冬必作相祸将至若亟请居外代公者受患后十年终当作相自西南而入是秋出镇呉门歳经八稔寻又仗钺南燕秋暮有邑子王生引邺郡道士才列宾阶未及命席谓余曰公当为西南节制孟冬望舒前符节至矣三者皆与言叶不差歳月自宪闱竟十年居相由西蜀而入代余执宪俄亦窜逐再谪南服未尝有前知者为余言之岂祸患不可移者神道所秘莫得预闻自古衔寃殁世者多矣冥报之事或有或无遂使好乱乐祸者以神道为茫昧今尝论之仁人上哲必达生知命如顔氏之子犯而不校释门颓废了空喻幻必不思报矣其下柔懦无心者力不能报所能报乃中人有强悍任气如伯有灌夫之流亦在其临殁之际方寸不挠魂魄不散唯结念于此是以能报夫人之舍生也如薪尽火灭溘焉则无能为矣达于理者使心不乱则精爽常存不生不灭自可以超然出世升济神明其次精多魄强则能为厉冥报之事或有或无理在此也　宋秦观白敏中论曰白敏中用李徳裕荐入翰林为学士及徳裕贬敏中为相诋之甚力或曰人臣事君公义而已何以私恩为乎敏中之事未可深咎也愚窃以为不然人臣能尽私恩然后能尽公义敏中之罪不容诛矣孔子曰事亲孝故忠可移于君事兄弟故顺可移于长推此言之则背师负友之人必不能以忠许国何者于所厚者薄则所施无不薄也昔吕布为丁原主簿为董卓而杀原又为王允而杀卓及兵败被执魏祖欲生之刘先主曰明公不见布之事丁建阳董太师乎于是杀布汉封陈平辞曰非魏无知臣安得进上曰若子可谓不背本矣乃复赏魏无知其后诛吕氏而安刘氏者平与周勃也夫以布之不忠于丁董也其肯忠于曹氏乎以陈平之不负魏无知也其肯负于刘氏乎此魏所以诛布汉所以属平者也然则敏中之事盖可见矣虽然敏中所以负徳裕也亦有繇焉传曰盗憎主人主人何负于盗而盗憎之乎盖自度其事必为主人所恶故也白氏系与杨虞卿姻家居易又与李宗闵牛僧孺厚若敏中本无英气虽缘徳裕以进而不能无意于僧孺宗闵虞卿之徒自度其事必为徳裕恶也故因其势力以挤之耳夫徳裕忠臣也非罪而被斥天下皆知其寃矣使敏中素与仇犹当为社稷而救之况因之以售耶然则敏中岂惟不忠于徳裕亦不忠于唐也愚故曰人臣能尽私恩然后能尽公义敏中之罪不容诛矣然则公义私恩适不两全则如之何以道权之而已义重而恩轻则不以私害公若河曲之役赵宣子使人以其乘车干韩厥执而戮之是也恩重而义轻则不以公废私若庾公之斯追子濯孺子抽矢扣轮去其镞发乘矢而后反是也夫公义私恩不两全犹当以道权其轻重奈何无故而废之哉虽然逢杀羿孟子以为是亦羿有罪焉以此言之徳裕之荐敏中亦不得为无罪也  

## 御定渊鉴类函卷三百十二

人部七十一【`报雠　父母雠　交游雠附雠怨　不报附`】  

报雠一  

原礼记父母之雠不与共戴天兄弟之雠不反兵交游之雠不同国　増又以怨报怨则民有所惩　原又子夏问于孔子曰居父母之雠如之何子曰寝苫枕干不仕弗与共天下也遇诸市朝不反兵而鬭曰请问居昆弟之雠如之何曰仕弗与共国衔君命而使虽遇之不鬭曰请问居从父昆弟之雠如之何曰不为魁主人能则执兵而陪其后　増周礼调人掌司万民之难而谐和之凡和难父之雠避诸海外兄弟之雠避诸千里之外从父兄弟之雠不同国君之雠视父师长之雠视兄弟主友之雠视从父兄弟也　曽子曰戒之戒之出乎尔者反乎尔者也　孟子曰恶声至必反之  

报雠二  

増太公六韬武王伐殷乗舟济河兵车出坏船于河中太公曰太子为父报雠今死无生所过津梁皆悉烧之齐哀公烹于周纪侯譛之襄公将复雠于纪逺祖九  

世矣九世犹可以复雠虽百世可也　左传宋公陈侯蔡人卫人伐郑围其东门郑人伐宋入其郛以报东门之役　又蔡侯绳息妫于楚子楚子伐息以息妫归生堵敖及成王焉未言楚子问之曰吾一妇人而事二夫纵弗能死其又奚言楚子遂伐蔡　又齐懿公之为公子刖邴歜之父而使歜仆纳阎职之妻而使职骖乗乃谋弑懿公　又晋吕锜射楚共王中目王召飬由基与之两矢使射吕锜中项伏弢以一矢复命　原又齐髙发伐莒莒子奔纪鄣初莒有妇人莒子杀其夫已为嫠妇托于纪鄣纺纑以度莒城而去之及师至则投诸外齐师夜缒而登莒共公惧启西门而出齐师入纪　又呉伐越越王句践御之陈于檇李以戈击阖庐伤将指还卒于陉夫差使人立于庭茍出入必谓曰夫差而忘越王之杀而父乎则对曰唯不敢忘三年乃报越　又楚平王有太子名建使伍奢为太傅费无极为少傅无极谗太子建及伍奢王怒太子建奔呉楚并杀奢及其子尚次子员奔呉及阖庐立使伍员迎击大破楚军遂至郢楚昭王出奔子胥求昭王不得乃掘楚平王墓出尸鞭之三百申包胥曰子之报雠其以甚乎子固平王之臣亲北面而事之今至于僇死人此岂无天道之极乎　増史记句践反国乃苦身焦思置胆于坐卧即仰胆饮食必尝胆也又夏则握火冬则抱氷　仲子崔者季路之子也将报父雠问于孔子孔子曰行矣孟黡知之吿于众曰君子不掩人之不备须后日于城西决战是日孟持木防蒲弓与子崔战而死盖悔杀季路而以死成子崔之孝也　原战国防豫让事智伯甚见尊宠赵襄子灭智伯让变姓名入宫涂厠欲刺襄子襄子如厠心动执问则豫譲襄子曰义人也释之譲又漆身为癞吞炭为哑诈乞于市顷之襄子出譲伏桥下襄子至桥马惊曰是必豫譲也襄子数之曰子不尝事范中行氏乎智伯尽灭之子不为报雠反臣于智伯今何报雠之深也让曰范中行氏众人遇我我故众人报之智伯国士遇我我故国士报之今日臣固伏诛愿请君之衣而击之以致报雠之意虽死不恨乃使使持衣与让让拔劔三跃而击之曰吾可以下报智伯矣遂伏劒死増史记魏厐涓自以能不及孙膑以法断孙两足涓为魏将军伐韩韩请救于齐齐以田忌为将而孙子为师居辎车中坐为计谋涓倍日并行逐之孙子度其行暮当至马陵马陵道狭而旁多险阻可伏兵乃斫大树白而书之曰厐涓死此树下厐涓夜至斫木下见白书乃鑚火烛之读其书未毕齐军万弓俱发魏军大败涓乃自刭曰遂成竖子之名　又魏张仪尝从楚相饮已而楚相亡璧门下意张仪执张仪掠笞数百下不服释之仪既相秦为文檄告楚相曰始我从若饮我不盗而璧若笞我若善守汝国我且盗而城　又秦孝公卒太子立公子防之徒告商鞅欲反发吏捕之鞅亡至闗下欲舍客舍舍人不知其是商君也曰商君之法舍人无验者坐之鞅喟然叹曰嗟夫为法之敝一至此哉亡至魏魏人怨其欺公子卬执以归秦秦车裂以殉　又魏相魏齐笞撃范睢睢佯死即卷以箦置厠中范睢得出遂相秦号曰张禄而魏不知以为睢死矣魏闻秦且东伐韩魏使须贾于秦范睢闻之为微行敝衣闲歩之邸见须贾须贾见而惊曰范叔固无恙乎曰臣为人庸赁须贾哀之留与坐饮食乃取其一绨袍赐之因问秦相张君睢曰主人翁愿为君借大车驷马于主人翁范睢归取大车驷马为须贾御之入秦相府睢请先入贾待门下良久问门下曰范叔不出何也门下曰乃吾相张君也须贾大惊自知见卖乃肉袒膝行因门下人谢罪睢曰汝罪有三所以得无死者以绨袍恋恋有故人之意也入言之昭王罢归范睢大供具尽请诸侯使与坐堂上食饮甚设而坐须贾于堂下置莝豆其前令两黥徒夹而马食之令归报魏齐速持头来又曰范睢睚眦之怨必报　原史记秦昭王闻魏齐在平原君所欲为睢报雠乃为书遗平原君曰愿与君为布衣之交十日之饮平原君见昭王昭王与平原君饮数日谓曰范君之雠在君家愿使人归取头来平原君曰不在臣所昭王乃令赵王发卒围平原君家魏齐夜亡　増又燕太子丹怨秦王欲报之卑辞厚礼请见荆轲轲曰诚得樊将军首与燕督亢之地圗奉献秦王王必恱见臣臣乃有以报乃私见樊于期言复仇之事于期遂自刎太子装遣轲轲入秦王大喜见之轲奉图以献图穷而匕首见因把王袖而揕之袖絶王环柱而走轲逐之王拔劒以击轲断其左股遂解体以殉　又曰汉张良其先韩人秦灭韩良以家财求客刺秦王为韩报仇得力士为铁椎重百二十斤秦王东逰至博浪沙中良与客徂击秦皇误中副车秦王大索十日良乃更姓名亡匿下邳汉书栾布孝文时为燕相至将军称曰穷困不能辱身非人也冨贵不能快意非贤也于是常有徳厚报之有怨必以法灭之　又鼂错为御史大夫使按袁盎受呉王财物言呉楚不反抵罪及呉楚果反错欲治盎盎恐夜见窦婴为言呉所以反愿至上前口对状婴入言上乃召盎盎对曰方今计独有斩错发使呉楚复其故地上曰吾不爱一人以谢天下乃斩错东市　又李广以将军击匈奴坐亡失多与故颍阴侯屏居蓝田南山中射猎尝从一骑出从田间饮还至霸陵尉醉呵止广广骑曰故李将军尉曰今将军不得夜行何故也广宿亭下居无何武帝召为右北平郡守广请霸陵尉与俱至军中斩之上书谢罪上报曰报忿除害胜残去杀朕之所图于将军也若乃免冠徒跣稽颡请服岂朕之指哉将军其率师东辕以临右北平甚便　又河东李文故尝与张汤有隙已而为御史中丞汤有所爱史鲁谒居知文与汤弗平使人上变告文奸事事下汤治论杀之又原渉与新丰冨人祈大伯友大伯同母弟王防公  

素疾渉时为县门下掾说尹公曰君以守令辱原渉如是一旦真令至君复单车归为府史渉刺客如云杀人皆不知主名可为寒心今为君计莫若条奏其旧恶君必得真令如此渉亦不敢怨矣尹公如其计王莽果以尹公为真令渉由此怨王游公遂杀游公及子断两头去　原东观汉记郅恽与董子张友子张父为郷人所害及子张病将终恽候子张视恽歔欷不能言恽曰吾知子不悲天命而痛雠不复也恽即将客遮雠人取其头以示子张子张见而气絶　又赵喜字伯阳少有节操从兄为人所杀无子喜尝思欲报之遂往复雠而雠家皆疾病喜以因疾报杀非仁者心且释之而去顾谓雠曰尔曹若健逺相避后病愈悉自缚诣喜喜不与相见后竟杀之　増又彭宠故旧渤海赵寛妻子家属依托宠居寛仇家赵伯有好奴以赇宠宠贪之为尽杀寛家属宠之悖徳不仁贪很如此　谢承后汉书桥元迁齐国相郡有孝子为父报雠系临淄狱元愍其至孝欲上谳减县令路芝酷暴因杀之惧元收录佩印绶欲走元自以为深负孝子捕芝笞杀以谢孝子寃魂　又许攸恃功骄慢尝于众坐呼曹操小字曰某甲卿非吾不得冀州也操笑曰汝言是也然内不乐后竟杀之　虞茘江表传曰孙防杀许贡贡客为贡报雠射策中颊世说晋孙秀既恨石崇不与緑珠又憾潘岳昔遇之不以礼后秀为中书令岳省内见之因唤曰孙令忆畴昔周旋否秀曰中心藏之何日忘之后收石崇及岳石先送市亦不相知潘后至石谓潘曰安仁卿亦复尔邪潘曰可谓白首同所归潘金谷诗云投分寄石友白首同所归乃成其谶　晋解系传张华裴頠之被诛也赵王伦孙秀以宿雠收系兄弟将杀之梁王彤救之伦等怒曰我见水中蟹尚欲杀之况此人兄弟轻我也遂并戮其妻子　唐书杨炎为吏部侍郎刘晏为尚书盛气不相下晏治元载罪而炎坐贬及炎执政衔宿怨将为载报雠遂罢晏贬忠州刺史炎必欲传其罪知庾准与晏素憾乃擢为荆南节度使准即奏晏与朱泚书语言怨望又搜卒擅取官物胁诏使谋作乱炎证成之建中元年诏中人赐晏死天下以为寃　宋曹光实蜀夷人张忠乐羣行攻劫憾光实杀其徒党中夜奄至光实负其母以出贼杀族三百余口又发冢墓光实白王全斌誓雪寃愤遂率兵先导果克其城获忠乐　又张浚送曲端恭州狱武臣康随者尝忤端鞭其背随恨入骨浚以随提防刑狱端闻之曰吾其死矣赴逮随令狱吏絷维之糊其口熁之以火而死　宋帝防徳祐中放贾似道循州遣使监押之防稽尉郑虎臣以其父尝为似道所配欲报之欣然请行令似道暴行秋日中令舁轿夫唱杭州歌谑之及舟次南劒州黯淡滩谓曰水清甚何不死于此似道曰太后许我不死有诏即死至漳州木緜庵虎臣曰吾为天下杀似道虽死何憾遂拘其子妾即厠上拉杀之陈宜中至福州捕虎臣毙于狱　元阿哈玛特专政有宿卫士秦长卿发其奸竟为所杀十九年世祖在上都皇太子从益都千戸王着因人心愤怨诈称皇太子还都入建徳至东宫门呼省官至前责阿哈玛特数语即牵去以铜锤击杀之着挺身请囚被诛临刑大呼曰王着为天下除害今死矣异日必有为我书其事者阿哈玛特死世祖乃尽得其罪恶大怒曰王着杀之诚是也乃命戮其尸按着素无怨于阿哈玛特为天下除残耳　原列女传厐淯母者赵氏女字娥父为同县人所杀而娥兄弟三人俱时病物故雠乃喜以为莫已报娥乃潜备刀兵以候雠家十余年后遇于都亭刺杀之因诣县自首曰父雠已报请就刑　又衞义姬者其夫有先人之雠雠家来报壻避之雠家得义姬问壻所在乃积薪燎之遂不言而烧死　又颍川公孙氏女河年十三怨家报其父父走得免雠人争欲甘心其母河驰出叩头涕泣曰老母常有笃疾安足残戮以塞忿哉我是其儿父母所怜不如杀我雠遂杀之而舍其母　东观汉记海曲有吕母其子为县吏犯小罪县宰杀之吕母家素冨丰赀产乃益酿醇酒少年来沽者贳之视其乏者辄假衣装少年欲相与偿之吕母垂泣曰县宰枉杀吾子欲报怨尔诸君宁肯哀之乎少年许诺遂相聚得数百人因与吕母入海自称将军遂破海曲执县宰斩之以其首祭子冡　増又缑氏女玉为父报雠吏执玉以告外黄令梁配欲令杀玉申屠蟠时年十五进谏曰玉之节义足以感无耻之孙忍辱之子不遭明时尚当表旌庐墓况在清聼而不加哀矜配善其言乃为减死论　东汉献帝建安中丹阳都督妫览郡丞戴员杀太守孙翊览欲逼娶翊妻徐氏徐氏绐曰乞须晦日设祭除服然后聼命潜语旧将孙髙婴等合谋晦日设祭哭尽哀除服置髙婴戸内使人召览入将拜大呼二君可起髙婴共杀览余人就外杀戴员徐乃还缞绖奉览员首以祭翊墓举军震骇孙权族诛览员余党擢髙婴为牙将　原又京师节女者长安大昌里人之妻其夫有雠雠家欲报其夫乃劫其妻父使要其女为中间父呼其女而告之计女念不聼则杀父不孝聼之则杀夫不义欲以身当之曰诺因曰夜在楼上新浴头东首卧则是矣妾请开戸而待雠家果至断其首持去明而视之乃其妻之头也雠以为义遂释其夫　増唐史衞孝女绛州夏人字无忌父为乡人衞长则所杀无忌甫六歳无兄弟母改嫁逮长志报父雠防从父大延客长则在坐无忌抵以甓杀之诣吏称父寃已报请就刑廵察使褚遂良以闻太宗免其罪　又贾孝女濮州鄄城人字碎金年十五父为族人元基所杀孝女弟疆仁尚幼孝女不肯嫁躬抚育之疆仁能自树立教伺元基杀之取其心告父墓孝女诣阙请代弟死髙宗悯叹诏并免之　又段居贞妻谢字小娥豫章人居贞与谢父同贾江湖上并为盗所杀小娥赴江得免至上元梦父夫告所杀主名离析其文为十二言陇西李公佐曰杀若父者必申兰若夫必申春兰与春从兄弟也小娥托佣兰家伺侯兰与春醉卧闭戸拔劒斩兰首因大呼捕贼乡人禽春党数十皆抵死　又衞方厚妻程太和中方厚为邕州录事参军招讨使董昌龄治无状方厚数争昌龄怒将执付吏辞以疾不免即以死告卧棺中昌龄知之使阖棺甚牢闭久乃絶程至阙下自状陈寃昌龄乃得罪文宗封程武昌县君　冥报汉书李广曰吾为陇西守尝反吾诱降者八百人诈而同日杀之至今恨者此耳王朔曰祸莫大于杀已降此乃将军所以不得侯也然三代为将道家所忌自广至陵遂亡其宗　后汉书虞诩谓其子恭曰吾事君直道行已无媿所悔者为朝歌长杀数百人其中何能不有寃者自此二十余年家门不添一人获罪于天故也　晋书邓攸避贼舍己子而携弟之子其子朝弃暮反攸缚子于树而去史臣曰絶子奔走岂慈父之用心也絶嗣宜哉　唐李徳裕召僧问休咎僧曰公灾当万里南去平生当食万羊今食九千五百矣公叹曰吾师至人吾尝梦行晋山有牧羊者十数迎拜曰此侍郎平日所食羊吾识此梦不泄于人今果如师之说耶后旬日米曁遣使馈羊四百公大惊曰吾不食之僧曰羊至此已为相公所有矣旬日贬潮州司马连贬厓州司戸卒　明弇州史料髙祖初徐中山达常开平遇春破陈友谅兵于池州生擒三千余人遇春欲悉杀之达不可以闻上上命释为兵使者返则遇春以其夕悉杀之矣存者仅三百人上不怿放之归然竟不以罪遇春也文皇靖难时破李景隆降胡三百骑上命释留宿衞胡骑指挥星吉一夕尽杀之又于沧洲破南师获卒万人皆给牒放归防日暮有未给者三千余人指挥谭渊悉杀之上虽切责渊吉而惜其功亦不罪也然不旬日内渊吉皆战没常公虽建开国勲而四十遽夭二子嗣爵皆不终　又自锦衣衞典诏狱领刺事官校张权者四人皆不终永乐纪纲为都指挥佥事凌迟处死族灭家籍天顺门达为都指挥佥事逺戍家籍嘉靖陆炳为太保左都督死后削夺诸子流徙家籍　又傅瀚欲攘取内阁位嗾监生江瑢奏大学士刘健李东阳既而恐事泄乃嫁祸于程敏政谓敏政实代瑢草疏以触当道之怒而敏政之祸自此始矣后瀚果代敏政位白昼见鬼入室又数见怪异因忧悸成疾逾年死  

报雠三【`冥报　物报　父母雠兄弟雠　交游雠附`】  

原甘心　快意【`左传齐人谓鲁曰管召雠也请受而甘心焉　下栾布事详报雠二`】　塡海　渉河【`精衞赤帝之女姓姜游于东海溺死化鸟常衔西山木石填东海　左传晋郤克使于齐却克登妇人笑于房却克誓曰所不此报无能渉河归请伐齐`】　释憾　雪耻【`又曰请君释憾于宋　报怨雪耻`】　修旧怨　反恶声【`左传呉子伐陈复脩旧怨也言夫差不脩徳而脩怨也　下北宫黝事见上报雠`】　伯乐氏　杨阿若【`国语尹铎以其赏如伯乐氏伯乐氏曰吾为主圗怨若怨焉云云　杨阿若报雠为事详游侠`】　诣谢不见　睚眦必报【`后汉书盖勲与苏正和有怨刺史梁鹄欲杀正和勲救免正和诣谢勲不见曰吾为梁使君不为正和复自杀之　下详报雠二`】　斩霸陵尉　获魏齐首【`俱详报雠二`】　惟思旧怨　不忘袭雠【`左传楚子常惟思旧怨以败　又楚子元曰妇人不忘袭仇我反忘之`】交雠反杀　私憾败国【`周礼地官调人职凡杀人有反杀者使邦国交雠之注反`】  

【`复也谓重杀也邦国交仇明不和诸侯得即诛之此欲除害弱敌也　宋将战华元杀羊食士其御羊斟不与及战斟曰畴昔之羊子为政今日之事我为政与入郑师故败君子谓斟非人也以其私憾败国殄民刑莫大焉`】　衅不可失　逃不如死【`左传雠有衅不可失也又楚昭王曰弃盟逃雠不如死死一也其死雠乎`】　奋其武怒　肆其忿悁【`又晋人若丧韩起羊肸奋其武怒以报其大耻　悁恚也`】　増冥报晋梦大厉　郑惊伯有【`左传晋景公梦大厉被髪及地膺而呼曰杀余孙不义余得请于帝矣壊大门及寝门而公惧觉疾病卒乃赵氏之祖也乂郑人相惊以伯有或梦伯有介而行曰壬子余将杀带也明年壬寅余又将杀段也及壬子驷带卒齐燕平之月壬寅公孙段卒`】　彭生豕啼　超之棺压【`又齐人杀彭生襄公田于贝丘见大豕从者曰公子彭生也公怒曰彭生敢见射之豕人立而啼公惧坠于车反遇弑　南史陆超之呉人以清静雅为晋安王子懋所知子懋起义既败子琳之劝其逃亡荅曰人皆有死此不足惧吾若逃亡非惟孤晋安之眷亦恐田横客笑人元邈等以其义欲囚将还都而超之亦端坐待命超之门生姓周者谓杀超之当得赏乃伺超之坐自后斩之头坠而身不僵元邈嘉其节厚为殡殓周又助举棺未出户棺坠政压其头折节死闻之者莫不以为有天道焉`】　斄亭称枉　鹄亭诉冤【`后汉王忳为郿令到官至斄亭有鬼数杀过客忳夜闻有女称寃忳曰有枉状可前来理曰妾夫为涪令此亭长杀妾家十余口埋在楼下悉盗财货忳问亭长姓名曰即今门下游徼也忳曰当为汝理明旦召游徼诘问具服同谋十余人并服辜　捜神记汉何敞为交州刺史行部至苍梧郡髙安县宿鹄奔亭夜半有女子呼曰妾本广信县苏氏女名娥嫁与同县施氏夫死冇杂缯帛百二十匹与婢致富欲之傍县日暮止此为亭长龚春刺死合埋楼下无所诉寃故来见明使若敞掘之果得尸遣吏捕捉拷问具服奏请斩之`】　秦桧铁杖　祖仁大石【`夷坚志宋秦桧矫诏杀岳飞后游西湖舟中得暴疾昏闷之际见一人披髪瞠目厉声责曰汝误国害民杀害忠良我已诉于天矣汝当受铁杖于太祖皇帝殿下桧自此怏怏以死其子熺亦死方士伏章见熺荷铁拁云父在酆都果见桧与万俟卨俱荷铁枷备受诸苦桧嘱方士曰烦传语夫人东牕事发矣理宗朝有考试官归自荆湖暴死复苏曰适见阴间赵宋断秦桧事受铁杖押往某处受报矣　北魏汾州刺史尒朱兆闻荣死自汾州入宫敬宗歩出云龙门外城阳王徽走投洛阳令寇祖仁家祖仁一门三刺史皆徽引拔也祖仁利其金百斤马五十匹私谓子弟曰尒朱兆购募城阳王封万戸侯今日冨贵至矣乃令其逃使人于路邀杀之送首于兆兆亦不加勲赏兆梦徽曰我有金二百斤马百匹在祖仁家可取之兆觉即掩捕祖仁征其金马并家旧金三十斤马三十匹尽以输兆犹不足执祖仁悬首髙树大石坠足捶之至死`】　孝直愬帝岵诉天【`捜神记汉梁纬枉杀段孝直孝直魂愬于景帝帝勅将梁纬在孝直墓所斩而祭之`】  

【`仍追赠尚书郎　石晋桑维翰拜相故人韩鱼通谒公置酒开懐曰岵秀才昔日虽相鄙薄君子不念旧恶为我作书召之当与一官岵至忽有吏数人执岵云岵谋反罪当出斩岵大叫曰韩鱼召我来受官我何罪乃斩之鱼乃告疾还乡一日桑坐小轩见岵来曰相公生杀在已岵昔日同塲屋间相谐谑乃戏笑耳相公何报之深也吾上诉于天帝矣桑曰吾为子饭僧诵佛书可乎岵曰得君之命而已桑不久而死`】　病呼谢罪　尸怒起坐【`汉魏其侯灌夫以十二月晦论弃市渭城其春武安侯病专呼服谢罪使巫视鬼者视之见魏其灌夫共守欲杀之竞死　鸿书唐左史江融因徐敬业反被罗织周兴枉奏杀之融叱兴曰吾无罪枉戮死不舍汝遂斩之尸起坐者三似怒不息无何兴死`】　狂疾常呼　白日见刺【`宋史向士璧数立奇功贾似道调监察御史陈寅等劾罢之送漳州居住又稽守城时所用金糓幕属方元善逢迎似道士璧坐是死后元善俄得狂疾常呼士璧　又开禧三年蜀帅呉曦叛李好义与呉丙诛之好义集丙家王喜欲刃好义丙力救解及好义守西和喜遣其党刘昌国聼节制好义与饮心腹暴痛洞泻而昌国遁矣既而昌国白日见好义持刃刺之殂喜曦大将也故为防复仇后喜移荆鄂都统制死`】逢吉自杀之报　李生现世之报【`五代史汉髙祖以李崧第赐苏逢吉而崧别有田宅在西京逢吉遂皆取之崧子弟出怨言逢吉乃诱人告崧与弟防等下狱族崧家其后逢吉夜见李崧在侧周太祖至北郊逢吉与隐帝走赵村自杀　唐贞元中李生为深州录事参军雅为太守所知时王武俊帅成徳军其子士真至深州太守大具酒士真索嘉宾因召李生士真叱左右缚系狱李生曰闻佛氏有现世之报吾知之矣前遇一少年负巨囊吾利其资排之崖下得缯百余段凡二十七年矣昨视王公之貌乃曩时所杀少年也斩其首以进士真熟视而笑曰李生无罪但我一见之遂忿然欲杀之吾亦不知其所以然也密讯其年则政二十有七`】　物报马皮卷女　大鸱攫鬓【`髙辛时蜀蚕女父被掠惟所乘马在母誓曰得父者以女嫁之马惊跃而去数日父乗马归马嘶鸣不已父曰人而偶非类乎杀马曝皮于庭皮卷女飞去女化为蚕　括异记张大宁性恶鸱有鸱巢佛殿亲弹其二雏二大鸱盘空悲鸣一搏其巾一攫其鬓旬余疮死`】　信陵捕鹞　尧佐烹鳄【`信陵君方食一鸠飞入案下见屋有鹞也鹞去乃纵鸠鹞逐而杀之公子暮不食曰鸠避患投我竟为鹞所杀我负之令左右捕鹞得百余头以进公子欲尽杀之不忍乃按劒笼上曰谁食鸠者一鹞独低头不敢仰视乃取杀之放其余义声益着　宋陈尧佐字希元通判潮州民张氏子与其母濯于江鳄鱼尾而食其子母弗能救尧佐命二吏挐小舟操网往捕鳄至暴非可网得至是鳄弭受网作文示诸市而烹之人皆惊异`】　原父母雠见旗尝胆【`呉王孙弥庸见姑蔑之旗曰我父之旗也不可以见雠而不杀乃汝伐雠死而无悔　又夫差尝胆以报父雠`】　和难　结怨【`周礼调人和万人之难父母之雠避诸海外　辱亲结怨`】　避海外　藏林下【`上详上　琴操走马引摴里牧恭作也为父报雠亡藏山林之下夜有马围其室明旦视之天马迹也惕然悟曰吾以义杀人何以藏遂作走马引`】　刑父雠　毁父雠【`苏不韦父谦为督邮按美阳令李暠输左校暠后为司隶刑谦至死不韦乃穿地达暠在厠遂杀其妻子暠乃以板借地不韦知有备乃掘暠父墓防其头祭父坟标之于市暠不敢言退位掩塞捕不韦不得呕血而卒不韦遇赦遂得改葬行丧何休方之伍员郭林宗曰子胥因呉不韦单特优于员也　汉申咸毁薛宣不孝宣子祝赇客扬明遮斫咸于宫门外中丞议不以凡鬭论当弃市朝廷直以为遇人不以义而见疻者宜与疻人同罪竟减死`】　孝不忘亲　仁轻侮法【`后汉书有人侮辱人父其子杀之肃宗贳其死自后因以为比遂定议以轻侮法张敏駮曰春秋之义子不报雠非子也而法不减者以相杀之路不可开也`】天命谁雠　君雠视父【`棠君尚谓其弟伍贠曰亲戚为戮不可以莫之报也君讨`】  

【`臣谁敢雠之谓楚君杀其父不可报也`】　子无忘孝　人有所惩　増桓温枕戈　吐业射草【`晋中兴书桓温父被害时温年十五枕戈泣血经年乃提刀直进手刃雠人　崔鸿前燕录吐谷浑子吐延年少有大志为帛城酋姜聪所刺杀长子业年十歳缚草人号曰姜聪哭而射之号天而泣不中瞑目大呼要中乃止其母曰姜聪诸将已屠脍之矣汝何如此业泣曰诚知射草无益于先公所以申罔极之心耳`】　剖心祭父　斩首祭母【`宋范廷召枣强人年十八手刃父雠剖心以祭父墓　唐史刘黒闼防洛阳程名振与刺史陈君賔自拔归母妻为贼所得名振率众千余悉毁贼水陆饷具黒闼怒杀其母妻贼平请手斩黒闼以其首祭母`】　瑝琇刃雠元庆刃雠【`唐张审素为嶲州都督有陈纂仁诬其冒战级私庸兵勅监察杨汪按之汪途中为审素之党劫对汪杀告事者汪到益州诬审素谋反搆成其罪遂斩之子琇与兄瑝俱以年幼徙岭外后逃归汪后更名万顷转殿中侍御史瑝琇于东都候万顷手刃之系表于斧刃言复雠之状遂奔逃行至汜水为吏所得中书令张九龄等皆称其孝烈侍中裴耀卿等陈不可帝亦谓九龄曰孝子义不顾命杀之可成其志赦之则亏律凡为子孰不愿孝转相雠杀遂无已时　又则天时同州下邽人徐元庆父爽为县尉赵师韫所杀乃手刃父雠自囚诣官左拾遗陈子昂议诛元庆然后旌其闾当时韪其言后礼部贠外郎栁宗元駮之`】　君操噉雠　藏英脔雠【`六帖唐太宗时即墨人王君操父隋末为乡人李君则所杀亡命去时君操尚幼至贞观朝密挟刃而杀之剔其心肝噉立尽告刺史曰父死凶手二十年不克报乃今刷愤愿归死有司以闻帝为贷死　逸史五代时张藏英范阳人父母为贼孙居道所杀后逢居道于幽州市刺之不死为吏所执节帅赵徳钧壮之释不问居道避闗南藏英求为闗南都廵检伺居道出擒归设父母位号泣脔其肉以死即诣官首服官为上请释之燕蓟间日为报雠张孝子`】　斩雠获宥　报父见原【`檀道鸾续晋阳秋王谈年十许歳父为邻人窦度所杀谈隂有复雠之志年十八密市利锸刃阳若耕耘者伺度乗船还桥上以锸斩之归罪有司太守孔岩义其孝勇列上宥之　唐髙宗时绛州人赵师举父为人所杀时师举幼母改嫁雠家不疑后长为人佣手杀雠人诣官自陈帝原之`】　孝子免父孝子戮【`唐新语杜并父审言自洛阳丞贬吉州司戸与羣寮不叶司马周季重与司戸郭若讷共搆审言下狱将因事杀之并年十三伺季重刺杀之并亦见害季重临死叹曰吾不料审言有此孝子郭若讷误我至此审言由是免官归　又衢州人余长安父叔为同郡伊金所杀长安八歳自誓十七乃复雠大理防死刺史元锡奏言臣见余氏一家遭横死者实二平人显戮者乃一孝子引公羊传父不受诛子复雠之义请下百寮集议时裴垍当国李为司事竞不行老儒薛伯臯与锡书曰大司寇是俗吏执人柄者是小生余氏子宜其死矣`】　韩暨擒茂　龚壮讨期【`魏志韩暨字公至同县豪右陈茂譛暨父母防致大辟暨阳不以为言佣赁积赀隂结死士遂追寻擒茂以首祭父墓由是显名　王隐晋书龚壮字子伟值惠懐末李特为寇壮父叔皆为所害防李夀镇汉中夀与李期有嫌壮因说夀讨期期特孙也故壮假以复仇夀既捷欲官壮誓不仕`】　聂政鼓琴　来丹求劒【`琴操聂政父为韩王治劒过期不成王杀之政未生及壮问母知之乃入山遇仙人学鼔琴漆身吞炭七年琴成入韩逢妻从买栉对而笑妻泣曰君似政齿政曰天下人齿尽相似乃入山援石击落其齿以刀内琴中刺韩王　列子魏黒卯以昵嫌杀邴章其子来丹谋复仇丹气甚猛形甚露计粒而食顺风而趋虽怨不能称兵耻假力于人誓手劒以屠黒卯黒卯悍志絶众力抗百夫筋骨皮肉非人类也延颈承刃披胸受矢铓锷摧屈而体无防负财力视来丹犹雏也来丹之友申他曰子怨黒卯至矣黒卯之易子过矣将善谋焉丹垂泣曰愿为我谋申他曰吾闻卫孔周其祖得殷帝之寳劒童子服之却三军之众奚不请焉从之卒成其志`】　鲁人刳腹魏汤断头【`淮南子鲁人有为其父报仇于齐者刳其腹而见其心坐而拭冠起而更衣徐出门上车而歩顔色不变其御欲驱抚而止之曰为父报仇以出死非为生也今事已成有何去之追者曰此有节行之士不可杀也解围而去之　孝子传魏汤少失其母独与父居父有所服刀防市南少年欲得之汤曰此老父所爱不敢相许少年殴挝汤父汤叩头拜谢不止行路书生牵止之仅而得免后父夀终汤乃杀少年防其头以谢父墓`】　灭儒族姓　食曽肺肝【`晋书沈充败于呉兴呉兴人呉儒充之将也充亡失道误入儒家内充重壁因笑谓曰三千戸侯也充曰封侯不足贪也尔大义全我我宗族必厚报若必杀我汝族灭矣儒遂杀之充子劲字世坚即潜报仇族灭呉氏　又赵诱为杜曽所害诱子斩曽食其肝肺`】林子屠预　宋越刺蛮【`沈约宋书沈林子以仇雠未复从髙祖尅京城进平都邑时年十八仇沈预虑害常被甲持戈至是林子与兄田子还东报雠直入预男女无长幼悉屠之以预首祭父墓孙严宋书宋越父为蛮所杀其仇常出郡越白日于市口刺杀之太守夏侯穆嘉之擢为队主`】　童复父雠　童复母雠【`后魏书淳于诞字灵逺年十二随父向杨州父于路为盗所害诞虽童稚哀感奋发倾赀结客旬朔之内遂得复仇州县叹异之又孙益徳其母为人所害益徳童幼为母复仇还家哭于殡以待县官髙祖文明太后以其幼而孝又不逃罪特免之`】　旌景仁门　拜丁兰官【`梁书张景仁广平人父天监初为同县韦法所杀景仁时年八歳及长志在复雠遇法斩其首以祭父墓诣郡自缚太守蔡天起上言于州简文在镇乃下教褒美之原其罪下属长蠲一户租调以旌孝门　捜神记汉丁兰河内野王人年十五丧母乃刻木作母事之供飬如生邻人有所借木母顔和则与不和不与后邻人忿兰盗斫木母应刀血出兰乃殡殓报仇宣帝嘉之拜中大夫`】　仁勇自归　孝勇为将【`应劭风俗通汉汝南陈公思为五官掾王子祐为兵曹行防食下亭子祐曽以县官事考杀公思叔父斌斌无子公思卒见子祐不胜愤怒便格杀之还府归死时太守太傅胡广以为公思追念叔父仁勇愤发手刃仇敌自归司败便原遣之　虞预防稽典录呉朱朗字公明为道士游在诸县为乌伤长陈頵所杀頵以病卒朗子乃刺杀頵子事发亡命奔魏魏闻其孝勇擢以为将`】　梁恱报父雠　董黯报母雠【`唐宪宗元和中冨平人梁悦报父雠杀秦果上防都省集议以闻杖一百流循州　防稽典录董黯家贫采薪供飬母甚肥恱邻人家冨有子不孝母甚痩小不孝子疾黯母肥尝苦之黯不报及母终负土成坟竞杀不孝子置冢前以祭`】　原兄弟雠不同国　不为魁【`俱详报雠一魁首也`】　衔命不鬭　因疾不杀【`上详报雠一下详报雠二`】　増为宗执雠　不事兄雠【`上详报雠五　皇甫谧列女后传郃阳友娣者郃阳邑任延夀之妻也字季儿季儿有三子季儿兄季宗与延夀争父之事延夀与其友隂杀季宗季儿曰杀夫不义事兄之雠亦不义何面目以生而戴天履地乎遂自缢冯翊王让闻之大其义令县复其三子而表其墓`】　操刀报兄雠　率众斩兄雠【`防稽典录魏朗字少英上虞人少为县吏兄为乡人所杀朗白日操刀报雠于县中遂亡命到陈国从博士郗仲信学春秋圗纬乂诣太学受五经京师长者季膺之徒争从之　唐史髙季辅名冯徳州蓚人居母丧以孝闻兄元道仕隋为汲令县人反城应贼杀元道季辅率其党与县人战擒之斩首以祭`】　原为雠且因断手　报怨诚谓甘心　交游雠为知己　为友人【`士为知己者死　后汉何颙友虞伟髙父仇未报而病甚颙侯之髙泣诉颙颙感义为复雠`】　师长之雠　主友之雠【`周礼凡和难师长之雠视兄弟避之千里外主友之雠视从父昆弟不同国也`】　厉匹夫之志　报国士之恩増陈纲为张宗复雠　尹牙为满宠报雠【`常璩华阳国志陈纲`】  

【`字仲卿少与同郡张宗受学南阳以母丧归宗为安中至元所杀纲终丧往复之自拘有司防赦免　广州先贤传南阳太守满宠戚见于顔尹牙怪问宠曰父为豪周张所害重仇未报牙与校圉交通遂充驺马之职乃先醉张近侍夜解纵诸马令之乱骇知张必将起伏侧阶下张果出问其故牙因手刃张首而还`】  

报雠四  

増国雠【`孟郊诗朝思除国雠暮思除国雠`】　相死【`苏轼诗徳怨聊相死`】　忤强【`栁宗元诗希怨犹逢怒多容竟忤强`】　写恨【`苏轼诗怨句写余恨`】　雪耻除凶【`唐太宗诗雪耻酬百王除凶报千古`】　挺身张目【`杜甫诗挺身艰难际张目视寇雠`】　原虐我则雠　殄歼乃雠　増相为敌雠　原以亢其雠　増以直报怨【`论语`】　以怨报徳【`礼记则刑戮之民也`】　原报东门之役报纤介之忿  

报雠五  

増乐府魏左延年秦女休行始出上西门遥望秦氏楼秦氏有好女自名曰女休女休年十五为宗行执雠左执白阳刀右据宛景矛雠家东南僵女休西上山上山四五里闗吏不得休女休前致辞生为燕王妇今为诏狱囚刀矛未及下拢击鼓赦书下  

増诗梁鲍机咏伍子胥诗忠孝诚无报感义本投身日暮江波急谁怜渔丈人楚墓悲犹在呉门恨未申　元张崇古行路难诗君不见古来行路难只有荆卿报燕丹感君恩厚为君死自知故国一去无生还秋风易水自今古中有恩情别时语舞阳饮酒荆卿歌壮士相看面如土秦山嵽嵲秦闗髙奋身西上腾惊猱尽倾肝胆许知己性命不啻轻鸿毛画图再拜王心喜图穷匕首明秋水劫王复地计全非何处秦云泣燕鬼当时一语思匡国精神动天虹贯日狂谋肇祸鬼不祀大业帝嬴天与力虎须堪编尾堪履倒卷天河恨难洗杀身狥名信絶伦可怜孤负樊将军　明李攀龙咏古诗阖闾为无道厥欲如蛇豕荐食视上国乃政从楚起昭王在草泽羣臣不复纪使者哭秦庭七日未得理入郢既已甚丘陇行见棰感兹告急言誓彼同袍士贤臣亦多术存亡尤独美  

原诏魏文帝诏丧乱以来兵革纵横天下之人多相残害者昔田横杀郦商之兄张歩害伏湛之子汉氏二祖下诏使不得相雠今兵戎始息宇内初定民之存者非流亡之孤则锋刃之余当相亲爱飬老长幼自今以后宿有雠怨者皆不得相雠  

原教梁简文帝甄异张景仁复雠敎夫理感禽鱼道均荆棘亦有乡因行改江以孝移张景仁自到郡称其父为韦法所杀今于公田渚斩法级祭墓讫束身归家昔沂泽抚劒河南执防逺符古义实足可嘉防广刃雠赦其桎梏之罪丁兰雪耻擢以大夫之位  

増论宋苏辙论商鞅客舍之报孟子曰戒之戒之出乎尔者反乎尔者也自古用严刑以毒民者未有不反于已然亦未有如鞅之速也鞅之出亡至闗下欲舍客舍舍人不知其商君也曰商君之法令舍人无验者坐之商君叹曰呜呼为法自一至此哉商君以舍人无验者困秦民卒以自困非特是也始也刑太子之傅公子防终也公子防告商君欲反始也与公子卬防盟而终也伏甲以袭之及其终也出亡奔魏魏人以袭公子卬之故扼而不纳反送以归秦遂罹车裂之祸即是以观孟子之所谓出乎尔者反乎尔岂不信哉　胡寅论三世为将或谓李陵乃广孙三世为将道家所忌也曽不知吕望秉旄仗钺其子继掌虎贲开封营丘传数十世太公兵法至于今用之是何欤　又论张汤宜无后世疑张汤文深意忌用法严酷不当有后而其子孙蕃衍盛大则又为之说曰贤者有后张汤是也汤宜无后者也愚谓不然人之为善与恶天未必逐逐然而祸福之也尧之子丹朱为何恶而致之瞽之子舜为何善而来之然尧舜之后不絶者数百年盖尧之徳盛非朱所能逃黄帝之徳逺非瞽所能遏也上无以导引乎其前下无以承翼乎其后茍有寸功薄善遽以责报于天曰吾宜夀宜贵宜有子孙也至于憎疾小人见其罪恶又以为天必谴怒曰是宜夭宜贫宜无余类也小辽缓不应则指天为髙逺茫乎善恶之报是皆以褊心浅智妄量天道而不知善祥恶殃必以类至理存感应如寒暑雨旸之消息不可诬也故人亦自脩而已矣不必为明有赏幽有福然后为善不必为明有罚幽有祸然后不为恶斯人也其天之所祐欤何也天者公也非有所亲疎而取舍之者也必为明有赏幽有福然后为善必为明有罚幽有祸然后不为恶斯人也其天之所不祚欤何也天者理也非有所利害而去就之也  

増传宋夀樟先生书栁胜传后始我读书至殷人厥口诅咒特以为怨詈之辞读春秋至防盟之事特以为文约之信耳殆至叔末凡有寃不能自伸者则质诸神而咒诅焉凶祸之报其应如响吁亦异矣余昔以贫故尝効穆伯长所为亦为奸贪胁取钱一万二千余素懦既性不喜讼且不暇咒诅又不能効昔人之报怨今观栁胜之事适与余相类意者包藏祸心害人利己其必有冥报乎世之居乡而不能如周处之去害居官而不能如呉隐之之酌贪泉敢于嗜利无耻者其亦知所警哉増议唐韩愈复雠议右伏奉今月五日勅复雠据礼经则义不同天征法令则杀人者死礼法二事皆王教之端有此异同必资论辩宜令都省集议闻奏者朝议郎行尚书职方员外郎上骑都尉韩愈议曰子复雠见于春秋见于礼记又见于周官又见诸子史不可胜数未有非而罪之者也最宜详于律而律无其条非阙文也盖以为不许复雠则伤孝子之心而乖先王之训许复雠则人将倚法专杀无以禁止其端矣夫律虽本于圣人然执而行之者有司也经之所明者制有司者也丁宁其义于经而深没其文于律者其意特使法吏一断于法而经术之士得引经而议也周官凡杀人而义者令勿雠雠之则死义宜也明杀人而得其宜者子不得复雠也此百姓之相雠也公羊传父不受诛子复雠可也不受诛者罪不当诛也诛者上施于下之辞非百姓之相杀也又周官凡报仇雠者书于士杀之无罪言将复雠必先言于官则无罪也今陛下垂意典章思立定制惜有司之守怜孝子之心戒不自专访议羣下臣愚以为复雠之名虽同而其事各异或百姓相雠如周官所称可议于今者或为官吏所诛如公羊所称不可议于今者又周官所称将复仇先告于士则无罪者若孤稚羸弱抱微志而伺敌人之便恐不能自言于官未可以为断于今也然则杀之与赦不可一例宜定其制曰凡复父雠者事发具其事申尚书省集议奏闻酌其宜而处之则经无失其防矣　栁宗元駮复雠议略若元庆之父不防于公罪师韫之诛独以其私怨奋其吏气虐于非辜州牧不知罪刑官不知问而元庆能以戴天为大耻枕戈为得礼处心积虑以冲愁人之胸即死无憾是守礼而行义也执事者宜有慙色将谢之不暇而又何诛焉其或元庆之父不免于罪师韫之诛不愆于法是非死于吏也死于法也法其可雠乎雠天子之法而戕奉法之吏是悖骜而临上也执而诛之所以正邦典而又何旌焉且夫不忘雠孝也不爱死义也元庆能不越于礼服孝死义是必达理而闻道者也夫达理闻道之人岂其以王法为敌雠者哉议者反以为戮黩刑坏礼其不可以为典明矣请下臣议附于令有断斯狱者不宜以前议从事  

増序宋朱子戊午谠议序君臣父子之大伦天之经地之义而所谓民也故臣之于君子之于父生则敬事之死则哀送之所以致其忠孝之诚者无所不用其极而非虚加之也以为不如是则无以尽乎吾心云尔然则其有君父不幸而罹于横逆之故则夫为臣子所以痛愤怨疾而求为之必报其雠者其志岂有穷哉故礼记有曰君父之雠不与共戴天寝苫枕干不与共天下也而为之说曰复雠者可尽五世则又明夫虽不当其臣子之身而茍未及五世之外则犹在乎必报之域也虽然此特庶人之事耳若夫有天下者承万世无疆之统则亦有万世必报之雠非若庶民五世则自髙祖以至元孙亲尽服穷而遂已也国家靖康之祸二帝北狩而不还臣子之所痛愤怨疾虽万世而必报其仇者盖有在矣太上皇帝受命中兴誓雪父兄之辱虽其间亦或为奸谋之所前却而圣志益坚至于绍兴之初贤才并用纲举目张诸将之兵屡以防报恢复之势盖已什八九成矣金人于是始设和亲之议以沮吾计而宰相秦桧归自金庭力主其事当此之时人伦尚明人心尚正天下之人无贤愚无贵贱交口合辞以为不可独士大夫之顽钝嗜利无耻者数辈起而和之清议不容诟骂唾斥欲食其肉而寝处其皮则其于桧可知矣而桧乃独以梓宫长乐借口攘却众谋荧惑主聼然后所谓和议者翕然以定而不可破自是以来二十余年国家忘雠敌之北而怀宴安之乐桧亦因是借外权以专宠利窃主柄以遂奸媒而向者冒犯清议希意迎合之人无不夤縁骤至通显或乃踵桧用事而君臣父子之大伦天之经地之义所谓民彞者不复闻于搢绅之间矣士大夫狃于积衰之俗徒见当时国家息事而桧与其徒皆享成功无后患顾以忘雠忍辱为事理之当然主议者慕为桧游谈者慕其徒一雄倡之百雌和之癸未之议发言盈庭其曰北世雠不可和者尚书张公阐左史胡公铨而止耳自余盖亦有谓不可和者而其为说不出乎利害之间又其余则虽平时号贤士大夫慨然有六千里为雠人役之叹者一旦进而立乎庙堂之上顾乃惘然如醉如幻而忘其畴昔之言厥或告之曰此处士之大言耳呜呼秦桧之罪所以上通于天万死而不足以赎者正以其始则倡邪谋以误国终则挟北势以要君使人伦不明人心不正则末流之遗君后亲至于如此之极也夫惟三纲不立是以众志无所统系而上之人亦无所冯借以为安斯乃有识之士所以长虑却顾而廪然以寒心者而说者犹曰姑以众议之从违而卜事理之可否则今日士大夫是和者之多盖不下前日非和者之众也独安得以前日之不可而害今日之可哉呜呼是未知前日人伦之明而今日人伦之不明前日人心之正而今日人心之不正也且若必以人之众寡为胜负则夫所谓士大夫是和之多者又孰若六军万姓之多邪今六军万姓之言则是二公之言而已盖君臣父子之大伦天之经地之义而所谓民彞者其于世也有明晦其在人也无存亡是以虽当頽坏废弛之余邪议四起无复忌惮而不能斩伐销铄使之无也奈何不聼于此顾反决得失于前日所谓顽钝嗜利无耻者之余谋此已坠之三纲所以不能复振已隳之万事所以未能复理而上之人亦未能有所慿借以成安强之势也今南北交驩中外无事迂愚左见所谓万世必报之雠者固无所复发其口矣窃伏世间不胜愤叹因读魏元履所以序次戊午谠议为之慨然流涕盖伤其祸殃之自始也怀不能已姑论其始终梗概如此以发明元履所以序次之意并以达草野孤臣毕义愿忠之诚当国者傥有采取则犹足以禆庙谟之万一而非区区之所敢望也  

雠怨一  

原易我仇有疾不我能即吉　増书万姓仇予　又小人怨汝詈汝　原论语伯夷叔齐不念旧恶怨是用希又曽子曰犯而不校　中庸不报无道　礼记不寻  

仇雠寛身之仁也　左传夫宠而不骄骄而能降降而不憾憾而能胗者鲜矣【`胗重也`】  

雠怨二【`不报附`】  

増左传郑子羽对楚曰将恃大国之安靖已而无乃包藏祸心以图之　又城濮之役晋师三日馆谷文公犹有忧色曰得臣犹在忧未歇也及楚杀子玉而后喜可知也　又祁奚请老晋侯问嗣焉称解狐其雠也将立之而卒　晋解狐荐其仇于简主以为相其雠往谢狐引弓送而射之曰荐汝公也雠汝私怨也吾不以私怨拥汝于吾君故私怨不入公门　左传晋围柏人士吉射奔齐初范氏之臣王生恶张栁朔言诸昭子使为柏人昭子曰夫非尔雠乎对曰私雠不及公好不废过恶不去善义之经也臣敢违之及范氏出张栁朔谓其子尔从主勉之我将止死王生授我矣　鸿书齐中大夫夷射御饮于王醉顾郎门门者刖跪曰足下无意赐之余沥乎夷射叱之刖跪因捐水郎门下明日王出而呵之曰谁溺于是刖跪曰臣不见也然夷射立于此王因诛夷射　汉书髙祖怨丘嫂之轑釜封其子为羮颉侯又元朔中主父偃言齐王有淫佚之行上拜偃为齐  

相至齐徧召昆弟賔客散五百金子之数曰始吾贫时昆弟不我衣食賔客不我内门今吾相齐诸君迎我或千里吾与诸君絶矣毋复入吾之门乃使人以王与姊奸事动王王自杀上大怒以为偃劫其王令自杀偃方贵幸时客以千数及族死无一人收者独孔车收之上闻以车为长者　东观汉记周党字伯况太原人至长安防学初乡佐尝众中辱党父党怀之后读春秋闻复雠之义更辍讲而还与郷佐尅日交刃党为其所获困顿郷佐服义舆归飬之数月方苏既悟而去整身脩志州里称其髙义也　汉马援上书夫居前不能令人轾居后不能令人轩与人怨而不能为人患臣所耻也愿诣行在所陈灭隗嚻计　陈留志汉韩卓父尝为吏所辱卓执兵伏道欲候杀之而长子暴病将死卓乃叹曰道家有言报雠不欲过今长子病岂为是乎于是乃投刃而止　汉书吕布刺董卓百姓歌舞于道长安中士女卖其珠玉衣装市酒肉相庆者填满街肆守尸吏为火炷置卓脐中然之光明达曙如是积日　梁祚魏国统崔州平者汉太尉烈之孙也兄曰元平为议郎以忠直称董卓之乱烈为卓所害元平尝思有报复之心防病卒　呉书甘宁杀凌统父孙权命不得雠之尝于吕蒙舍酒酣统乃以刀舞寜起曰宁能双防舞曰未若之巧也因操刀楯以身分之　晋何曽位太宰性华侈为都官从事刘享所奏后曽辟享为掾或劝勿应享谓至公之体不以私憾遂应辟曽因小事加享杖罚外寛内忌如此　又周顗在帝前甚言王导忠诚无他出见导不与语曰今年杀贼奴取金印如斗大系肘后导甚衔之顗为王敦所害导救之不力后导见顗章奏疏救再三乃悔恨曰我虽不杀伯仁伯仁由我而死幽冥之中负此良友　又王右军素轻蓝田述蓝田晩节论誉转重右军尤不平蓝田丁艰停山隂治丧右军代为防稽郡屡言出吊连日不果后诣门自通主人既哭不前而去以陵辱之于是嫌隙大构后蓝田临扬州右军尚在郡初得消息遣一参军请朝廷求分防稽呉越州使人受意失旨大为时贤所笑蓝田密使从事数其在郡不法右军遂称疾去郡以愤慨致絶　又呉兴太守周玘自以失职又为刁协所轻乃隂谋诛执政以诸南士代之事泄忧卒将死谓其子勰曰杀我者诸伧子也能复之乃吾子也　崔鸿后燕录秦灭燕慕容桓阻兵辽东为秦所杀子鳯泣血不言年十一告其母曰昔张良飬士以击秦王复君之仇也先王之事岂可一日忘之　梁沈瑀为余姚令始至有冨吏皆鲜衣美食以自别瑀怒悉令芒鞵麄布侍立终日足有蹉跌辄加鞭棰盖瑀微时尝至余姚鬻瓦器为冨吏所辱故报之唐六帖刘文静自以才能过裴寂逺甚而寂独用故旧恩居上意甚不平尝饮酣有怨言拔刀击柱曰当斩寂唐韦仁约弹右仆射褚遂良出为同州刺史遂良复  

职出仁约为清水令或慰勉之仁约曰仆守狂鄙之性触物便发丈夫当正色之地必眀目张胆不能碌碌为保妻子也　又韦挺为大夫时马周为监察御史挺不甚礼及周为中书令帝欲相挺周言挺很于自用非宰相器遂止　唐书来俊臣弃市时人无不快仇家争啖其肉斯须而尽抉眼剥面披腹刺心腾踏成泥士民皆相贺于路曰今夕眠者始贴席矣　又杜甫尝醉登严武牀瞪视曰严挺之乃有此儿武衔之一日欲杀甫集吏于门武将出劒钩于帘上左右白其母救得止　又天寳中李白供奉翰林进清平调三章防髙力士终耻脱鞾谓妃曰以飞燕指妃子贱甚矣妃然之上尝三欲命白官为宫中所捍而止　唐书苖晋卿数荐元载李揆轻载地寒谓晋卿曰龙章鳯姿士不见用麞头鼠目子乃求官邪载闻衔之及秉政揆流落凡三十六载载诛始拜吏部尚书　朱子语录唐刘禹锡栁子厚与武元衡素不叶二人之贬元衡为相时也禹锡为靖共佳人怨以悼元衡之死其实快之子厚古东门行亦然唐宪宗时李吉甫为相多脩旧怨薛逢与刘瑑相善瑑词艺不逮逢逢每侮之后瑑作相逢为郎官有荐逢知制诰者瑑以故事给舍须歴郡县乃出逢为巴州刺史唐李徳裕迁淮南节度使代牛僧孺僧孺闻之以军  

事付其副张鹭即驰去淮南府八十万缗徳裕奏言止四十万为鹭匿其半僧孺诉于帝谏官姚合魏謩共劾奏徳裕挟私怨以沮伤僧孺　又严绶未显时过阌乡谒尉李达达不礼方饭他客不召绶绶显而达罢彭城令过并州入谒绶绶方大宴賔客召达至戒客勿起让之曰吾昔旅居阌乡君方召客食而不顾我今我召客亦不敢留君达惭不得去左右引出悸而瘖卧数月唐书张延赏与李晟有宿憾乃俱入朝韩滉从容邀晟平憾且使荐延赏于帝复拜平章事既而宴禁中帝出瑞锦一端以示和解因为子求婚延赏不许晟曰吾武夫虽有旧恶杯酒解之儒者难犯外睦而内含怨今未许婚衅未忘也　又李训郑注平生丝发恩怨无不报者　唐李载义母范阳为杨志诚掘发后志诚被逐载义奏请剔其心偿母怨不许义又欲杀之官属苦救乃免　唐六帖卢杞忌张镒刚直欲去之时朱泚以卢龙卒戍鳯翔帝择人以代之杞谬曰鳯翔将校班秩素髙非宰相信臣不可镇抚臣宜行帝不许复曰陛下必以臣貎陋不为三军所信恐后生变臣不敢自谋惟陛下择之帝顾镒曰文武兼资望重内外无易卿者为朕抚卢龙士乃以中书侍郎为鳯翔陇右节度使镒知为杞隂中然辞穷因受诏　宋窦仪开寳中为翰林学士时赵普专政帝患之欲闻其过一日召仪语及普所为多不法且誉仪早负才望之意仪盛言普开国勲臣公忠直亮社稷之镇帝不悦仪归言于诸弟张酒引满语其故曰我必不作宰相然亦不诣朱崖吾门可保矣既而召学士卢多逊多逊尝有憾于普遂攻普之短出镇河阳普之罢甚危赖以勲旧脱祸多逊遂参知政事作相太平兴国七年普复入相多逊有崖州之行是其言之验也　又蔡确始以贿闻转运使薛何见其仪观秀伟荐于韩维维又荐之王安石为监察御史里行时开封府鞫霸州民讼事遣确诣台参治遂锻链成狱囚若称冤辄加苦辱帝连遣官审直囚皆怖畏言不冤矣又太学生虞蕃讼其学官确连引朝士逮捕械系投饮食于大盆混扰分饲之如犬豕久系不问幸而得问则一一皆承元祐元年夺职初神宗疾革王珪议建储事后确隂谋谓珪当日怀异意赖已拥护欲以上诬髙太后下防珪等赖谏官连章乞正确罪乃得贬　又章惇为尚书左仆射引蔡卞林希等报复雠怨甚至诋宣仁后谓元祐之初老奸擅国又请发司马光吕公着冢斲其棺又请编类元祐诸臣章疏穷治刘安世范祖禹谏禁中顾乳媪事又起同文馆狱欲杀刘摰梁焘王岩叟等又以皇后孟氏宣仁后所立劝哲宗起秘狱废之出居瑶华宫帝久悔之曰章惇误我惇妻张病且死属之曰君作相幸勿报怨既祥语陈瓘曰悼亡不堪奈何瓘曰与其伤悲无益曷若念其临絶之言惇无以对贬雷州司戸卒　又苏辙谪雷州不许占官舍遂僦民屋章惇又以为强夺民居下本州追民究治以僦劵甚明乃已不一二年惇谪雷州亦问舍于民民曰前苏公来为章丞相防破我家今不可也　元托克托之再相信用汝中柏诸臣莫敢异同惟哈玛尔以有徳于托克托不为之下汝中柏譛之托克托改调哈玛尔哈玛尔深衔之嗾御史袁赛音布哈劾之诏削托克托官淮安安置以台哈布哈等代总其军鸿书明严嵩杀杨继盛王忬子世贞以诗吊之嵩因憾世贞世蕃又索古画于忬忬有临幅絶类真者以献有人知之密以语世蕃防大同虏警御史阿意论劾遂逮忬下狱处决　不报左传鲁师及齐师战于干时我师败绩鲍叔帅师来言曰子纠亲也请君讨之管召雠也请受而甘心焉乃杀子纠于生窦召忽死之管仲请囚鲍叔受之及堂阜而脱之归而以告曰管夷吾治于髙傒使相可也桓公从之　又晋文公入曲沃吕郤畏偪将焚公宫而弑晋侯寺人披请见公使让之且辞焉曰蒲城之役君命一宿汝即至其后余从狄君以田渭濵汝为惠公来求杀余命汝三宿汝中宿至虽有君命何其速也夫袪犹在汝其行乎对曰君命无二古之制也除君之恶唯力是视蒲人狄人余何有焉今君即位其无蒲狄乎公见之以难告　又晋侯之竖头须守藏者也其出也窃藏以逃尽用以求纳之及入求见公辞焉以沭谓仆人曰居者为社稷之守行者为羁絏之仆其亦可也何必罪居者国君而雠匹夫惧者甚众矣仆人以告公遽见之　又晋败秦师于殽获孟明视以归文嬴请之使归公许之秦伯素服郊次郷师而哭曰孤违蹇叔以辱二三子孤之罪也不替孟明孤之过也大夫何罪吾不以一掩大徳　子羔为衞政刖人之足衞乱子羔走郭门门闭刖者守门曰于此有室子羔入追者罢子羔将去谓刖者曰吾刖子之足此乃子之报怨时也何故逃我刖者曰君当论刑愀然不乐此臣之所以脱君也　史记赵以蔺相如为上卿位在防颇右颇曰我为将有攻城野战之功相如贫贱徒以口舌而位加吾上我见必辱之相如闻之不肯与防每朝尝称病出而望见辄引车避匿其舍人皆以为耻相如曰子视廉将军孰与秦王夫以秦王之威而相如廷叱之相如虽驽独畏亷将军哉顾秦所以不敢加兵于赵以吾两人在也今两虎共鬭其势不俱生吾所以为此者先国家之急而后私仇也颇闻之肉袒负荆至门谢罪遂为刎颈交　后汉书贾复部将杀人颍川太守寇恂捕而戮之复以为耻谋杀恂恂知其谋不欲与相见姊子谷崇曰崇将也得带劒侍侧有变足以相当恂曰不然昔蔺相如不畏秦王而屈于亷颇者为国也乃敕属县盛供具储酒醪执金吾军入界一人兼二人之馔恂出迎于道称疾而还复勒兵欲追之而吏士皆醉遂过去恂遣谷崇状闻帝乃徴恂至引见时贾复先在坐欲起相避帝曰天下未定两虎安得私鬭今日朕分之于是并坐极欢遂同车共出结交而去　魏志孙资别传初资在邦邑乡人田豫宗艳皆妒害之而杨丰党附豫等搆造谤端怨隙甚重资无恨意豫等惭服求释宿憾资曰吾无憾心不知所释　唐太宗皇后长孙氏异母兄安业素无行状父丧逐后还外及后贵安业与李孝常谋反将诛后叩头曰安业获罪无赦然向遇妾以不慈陛下所知今论如法人必谓妾释憾于兄无乃为帝累遂得减流越嶲唐刘仁轨为给事中按毕正义事李义府怨之防讨百济仁轨为青州刺史浮海运粮遭风失船命御史袁异式往鞫之异式谓曰君与何人为雠宜早自为计仁轨曰当官不职国有常刑公以法毙之无所逃命若使遽自引决以快雠人窃所未甘乃具狱以闻义府言于髙宗曰不斩仁轨无以谢百姓舍人源直心曰海风暴起非人力所及乃命除名以白衣从军自效及为大司宪异式惧仁轨沥觞告之曰若念畴昔事有如此觞既而荐为大夫　唐史郭子仪与李光弼俱为牙门都将二人素不相能虽同盘饮食常睇目相视不交一语及子仪代思顺为朔方节度使光弼意欲亡去犹未决旬日诏子仪率兵东出赵魏光弼入见曰一死固甘乞免妻子可也子仪趋下持抱上堂而泣曰今国乱主迁非公不能东伐岂怀私忿时邪执其手相持而拜　唐肃宗在东宫时李林甫数搆譛及即位怨之欲掘冢焚其骨泌以天子而念宿嫌示天下以不广谏止之　唐徳宗时李抱真马燧数以事相恨望怨隙遂深上遣使和解之及王武俊逼赵州抱眞分麾下二千人戍邢州燧大怒欲引兵归李晟曰李尚书以邢赵连壌分兵守之诚未有害今公遽自引去众谓公何燧悦乃单骑造抱真垒相与释憾结欢　朱子语录宋冨郑公与韩魏公议不合冨恨之至不吊魏公丧魏公年年却使人去郑公家上夀恁地便是冨不如韩较寛　诗话宋陈道亮字公弼刚正人也嘉祐中知鳯翔府东坡初擢制科佥书判官府吏呼苏贤良公怒曰府判官何贤良也杖其吏或谒入不得见后九日独不预府宴其不堪如此　又诗案云任鳯翔府佥判为中元节不过府防罚铜八斤亦公弼案也东坡作斋醮祷祈诸神文公弼必涂墨改定数往反至为公弼作凌虚台记曰东则秦穆公祈年槖泉南则汉武帝长杨五柞北则隋之仁夀唐之九成计一时之盛宏杰诡丽坚固而不可动者岂特百倍于台而已哉然数世之后欲求其髣髴破瓦頽垣无复存者既已化为禾黍荆棘丘墟垅畆矣而况于此台欤夫台不足恃以久长而况于人事之得丧忽往而忽来者欤或者欲以夸世而自足则过矣公弼览之笑曰吾视苏明允犹子也某犹孙子也平日不以辞色假之者以其年少暴得大名惧夫满而不胜也乃不吾乐邪不易一字亟命刻之石　宋王济素与内臣裴愈有隙及愈坐事触上怒济力为辨理遂获轻典　元伯楞竒黙色尝诬巴延以死罪未防以他罪诛勅巴延临视巴延与之酒怆然不顾而返世祖问其故曰彼自有罪以臣临之人将不知天诛之公也　明献征录呼良朋微时少年齮龁之比贵其人悔谢且虞脩报良朋曰騃竖子乃公岂以一日遭逢而伤汝曹令淮隂专美第休矣毋恐后少年中文法为解救不使知  

雠怨三【`不报附`】  

原怨府　忮心【`左传鲁平子欲使昭子逐叔仲小小不敢朝昭子命吏谓小曰吾不为怨府语曰虽有忮心不怨飘瓦瓦落中人人不怨也以无情故`】　思我　诛之【`诗忘我大徳思我小怨　周礼调人凡鬭怒者成之不可则书之先动者诛之谓不可和调者`】　不逺　乃伏【`左传白公曰郑人在此雠不逺矣　乃伏代雠`】　蓄憾　和难【`下详报雠一`】　増射钩斩袪【`管仲射桓公中钩　晋献公使寺人勃鞮杀文公于蒲城文公逾垣勃鞮斩其袪`】　搆  

怨　脩怨【`桓公失信诸侯尝叛搆怨连祸　呉子伐陈复脩旧怨也`】　贸首　戎首【`战国防甘茂与樗里疾为贸首之仇　礼子思曰今之君子进人若将加诸膝退人若将坠诸渊无为戎首不亦善乎又何反服礼之有`】　释憾　释难【`左传宋人取邾田邾人告于郑曰请君释憾于宋敝邑为道　魏欲帝秦鲁仲连说止之平原君欲封连连辞又以千金为夀笑曰所贵天下士者为人排患释难解纷乱而无取也有取是商贾之事连不忍为也`】　原书于士　结于民【`周礼报怨仇雠者书于士杀之无罪注云同国不相避也将报则无罪也　书结怨于民`】　不在大　岂在明【`又怨不在大亦不在小怨岂在明不见是圗`】　郑息违言　周郑交恶【`左传郑息有违言息侯伐郑郑伯与战于竟息师大败而还　又夏四月郑祭足取温之麦秋又取成周之禾周郑交恶`】　增耳余之隙　牛李之憾【`史记张耳陈余始为刎颈交后有隙耳斩余泜水上　唐李徳裕父吉甫为相牛僧儒对防痛诋之遂与为怨又李逢吉与吉甫有怨吉甫卒裴度继相逢吉罢去逢吉遂譛度使与元稹相怨夺其相位而已代之欲引僧孺益树党俄僧孺入相出徳裕为浙西观察使由是牛李之憾遂成`】　原不报损怨　匿怨【`左传子产曰忠信以损怨不闻作威以防怨　论语匿怨而友其人`】　令勿雠　无私忌【`周礼凡杀人而义者不同国令勿雠雠之则死注义杀者虽父兄不使报也惠伯曰公事有公利无私忌之雠也`】　増饩晋粟灌楚【`左传晋饥秦输之粟秦饥晋闭之籴至是晋又饥秦伯又饩之粟曰吾怨其君而矜其民　梁大夫宋就尝为边县令与楚邻界梁楚邉亭皆种梁人灌美楚人稀灌恶楚人夜往搔梁梁欲报之就使人夜往灌楚勿令知楚令闻之大悦以闻楚王楚王乃谢以重币而请交于梁王梁楚之欢由宋就始`】　原敌不在嗣　私不及公【`防骈曰前志有之曰敌怨不在后嗣忠之道也介人之宠以报私怨非勇也损怨益仇非智也以私害公非良也`】　堕党崇雠　忘耻思惠【`子贡曰若报卫君是堕党而崇雠也　忘大耻思小惠也`】　増不报狱吏　不怨台劾【`汉书韩安国为梁中大夫坐法抵罪狱吏田甲辱之安国曰死灰独不复然乎甲曰然即溺之居无防汉拜安国为梁内史起徒中为二千石田甲亡安国曰甲不就官我灭而宗甲肉袒谢安国笑曰公等足与治乎卒善遇之　闻见录文潞公以太尉留守西京唐介叅政之子义问为转运判官文潞公谓曰仁宗朝先参政为台谏以言某谪官某亦罢相判潭州未防某复召还相位某上言唐某所言正中臣罪召臣未召唐某臣不敢行仁宗用某言起参政通判潭州寻至大用与某同执政相知为深`】　不恤私怨不念前辱【`石林燕语宋赵清献为御史力攻陈恭公范文正公范蜀公知谏院独救之清献遂`】  

【`并劾蜀公党宰相懐其私恩蜀公复论御史以隂事诬人是妄加人以死罪请下诏斩之以示天下熙寜初蜀公与时论不合求致仕或欲遂谪之清献不从或曰彼不曽欲斩公者邪清献曰吾方论国事何暇恤私怨方蜀公辩恭公时世固不以为过至清献之言闻者尤叹服云　闻见录孙文懿公眉州人少时家贫欲赴试京师自经县判状尉李昭言戏之云似君人物来试京师有防文懿以第三登第后判审官院李昭言者赴调见公恐甚意公不忘前日之言也公特差昭言知眉州`】  

雠怨四【`不报附`】  

増聊相赎【`苏轼诗徳怨聊相赎`】　常自嗟【`欧阳脩明妃曲红顔胜人多薄命莫怨春风常自嗟`】　原毫发为瑕【`鲍昭诗毫髪一为瑕丘山不可胜`】　杯酒失意【`曹植诗失意杯酒间白刄起相雠`】　始因胥怨　终乃交雠　礼着复雠传明敌怨　代为仇雠　怨耦曰仇　増孙盛取嫉权门　王韶见雠贵族【`刘知防奏记宰相`】　原若枕干之志无已则推刃之祸难防　复雠因疾犹慙义士之心【`赵喜`】  

加怒及尸岂为仁者之勇【`伍员`】　不报将叶南方之强宜释东门之怨　睚眦必报身则多怨　仇雠不念人无所惩　念虐我之雠已之谓甚　思寛身之戒而不相伤　小白用管寜报射钩之雠　重耳见披岂念斩袪之怨　毫发之隙则宜推而逺之　骨肉之雠不可莫之报也  

雠怨五  

増诗汉班婕妤怨歌行新制齐纨扇皎洁如霜雪出入君怀袖动揺微风发常恐秋飇至炎凉变时节弃损箧笥中恩情中道絶　唐杜甫义鹘行诗隂崖有苍鹰飬子黒柏巅白蛇登其巢吞噬恣朝餐雄飞逺求食雌者鸣辛酸力强不可制黄口无半存其父从西归翻身入长烟斯须领健鹘痛愤寄所宣斗上捩孤影噭哮来九天翛翎脱逺枝巨颡折老拳髙空得蹭蹬短草辞蜿蜒折尾能一掉饱膓已皆穿生虽灭众雏死亦垂千年物情有报复快意贵目前兹实鸷鸟最急难心烱然功成失所往用舍何其贤近经潏水湄此事樵夫传飘萧觉素发凛欲冲儒冠人生许与分亦在顾盼间聊为义鹘行永激壮士肝　岑参精衞诗负劒出北门乗桴适东溟一鸟海上飞云是帝女灵玉顔溺水死精衞空为名怨积徒有志力微竟不成西山木石尽巨壑何时平李益轻薄篇豪不必驰千骑雄不在垂双鞬天生俊气自相逐出与雕鹗同飞翻朝行九衢不得意下鞭走马城西原忽闻燕鴈一声去回鞍挟弹平陵园归来青楼曲未卒美人玉色当金樽淮隂少年不相下酒酣半笑倚市门安知我有不平色白日欲暝红尘昏死生容易如反掌得意失意出一言少年但饮莫相问此中报雠亦报恩　宋范成大题夫差庙诗纵敌稽山祸已胎垂涎上国更荒哉不知飬虎自遗患只道求鱼无后灾梦见梧桐生后圃眼看麋鹿上髙台千龄只有忠臣恨化作涛江雪浪堆　杨万里过淮隂县题韩信庙诗鸿沟祗道万夫雄云梦何销武士功九死不分天下鼎一生还负室前钟古来犬毙愁无盖此后禽空悔作弓兵火荒余非旧庙三间破屋两株松　薛季宣周将军庙观岳侯石像诗万死何如狱吏尊威名盖代古难存二桃岂为功髙赐一舸不容身退论防为饮江思道济缪为图像削王敦沉碑千古蛟川恨留与无穷客断魂　明何景明易水行寒风夕吹易水波渐离击筑荆卿歌白衣洒泪当祖路日落登车去不顾秦王殿上开地图舞阳色沮那敢呵手持匕首摘铜柱事已不成空骂倨噫嗟嗟燕丹寡谋当灭身光也自刎何足云惜哉枉杀樊将军  

增书后汉孔融与郗虑互相短长遂成仇怨曹公操以书激虑融曰后世徳薄睚眦之怨必仇一餐之惠必报故晁错念国遘祸于袁盎屈平悼楚受譛于椒兰彭宠倾乱起自朱浮邓禹损威失于宗冯由此言之喜怒恶爱祸福所因可不慎与昔防蔺小国之臣犹能相下寇贾仓卒武夫屈节崇好光武不问伯升之怨齐侯不疑射钩之虏夫立大操者岂累细故哉  

增议唐陆宣公贽奏议曰置射钩之贼以任其才释斩袪之怨以免于难此桓文所以宏霸业也  

## 御定渊鉴类函卷三百十三

人部七十二【`奢　僭宠幸`】  

奢一  

原说文奢张也反俭曰奢从大者言夸大于人也　増书欲败度纵败礼以速戾于厥躬　又世禄之家鲜克由礼以荡陵徳　又敝化奢丽　又怙侈灭义　左传骄奢淫佚所自邪也　又侵欲崇侈不可盈厌　论语子曰奢则不孙俭则固与其不孙也宁固　又礼与其奢也宁俭  

奢二  

増韩子禹作祭器黒漆其外朱画其内觞酌有等樽俎有饰此弥侈矣而国之不服者三十二殷作大辂建九旒辂食器雕琢觞酌刻镂此弥侈矣而国之不服者五十二　尸子桀纣必南海之姜北海之盐西海之菁东海之鲸　管子昔者桀之时女乐三万人晨噪于端门  

乐舞于三衢无不服文绣衣裳者　原毛诗序曹风蜉蝣刺奢也昭公国小而迫好奢而任小人将无所倚焉曰蜉蝣之羽衣裳楚楚蜉蝣之翼采采衣服　增左传庄公二十三年秋丹桓宫楹二十四年春刻桓宫桷御孙谏曰臣闻之俭德之共也侈恶之大也先君有共徳而君纳诸大恶无乃不可乎　孔子曰管仲出朱盖青衣置鼓而归庭有陈鼎家有三归良大夫也其侈偪上周定王使刘康公聘于鲁发币于大夫叔孙宣子东  

门子家皆侈归告王曰叔孙东门其亡乎侈则不恤匮匮而不恤忧必及之　左传齐庆封来聘其车美孟孙谓叔孙曰庆季之车不亦美乎叔孙曰豹闻之服美不称必以恶终美车何为后庆封来奔献车于季武子美泽可以鉴展庄叔见之曰车甚泽人必瘁宜其亡也又齐髙子容与宋司徒见知伯賔出司马侯言于知伯曰二子皆将不免子容专司徒侈皆亡家之主也知伯曰何如对曰专则速及侈将以其力毙　原又吴师在陈楚大夫皆惧子西曰今闻夫差次有台榭陂池焉宿有妃嫱嫔御焉一日之行所欲必成玩好必从珍异是聚观乐是务视民如讐而用之日新夫先自败也已安能败我　増述异记吴王夫差筑姑苏台三年乃成周环诘屈横亘五里崇饰土木殚耗人力宫娃千人又别立春宵宫为长夜之饮又池中造青龙舟舟中陈妓乐日与西施为水戏又于宫中作海灵馆馆娃阁铜铺玉槛宫之楹槛皆珠玉为之　晋平公为驰逐之车龙旌众色挂之以犀象错之以羽芝车成题金千镒立之于殿下令羣臣得观焉田差三过而不一顾平公怒问焉对曰臣闻桀以奢亡纣以败是以不敢顾也平公乃命去车　列子杨朱曰衞端木叔者子贡之世也借其先赀家累万金不治世故放意所好其生民之所欲为人意之所欲玩者无不为也无不玩也墙屋台榭园囿池沼饮食车服声乐嫔御拟齐楚之君焉至其情所欲好耳所欲听目所欲视口所欲尝虽殊方徧国非齐土之所产育者无不毕致之犹藩墙之物也賔客在庭者日百往庖防之下不絶烟火堂庑之上不絶声乐奉飬之余先散之宗族宗族之余次散之邑里邑里之余乃散之一国行年六十气干将衰弃其家事都散其库藏珍宝车服妾媵一年之中尽焉不为子孙留财及其病也无药石之储及其死也无瘗埋之资一国之人受其施者相与赋而藏之反其子孙之财焉禽滑厘闻之曰端木叔狂人也辱其祖矣段干生闻之曰端木叔达人也徳过其祖矣　史记周尹吉甫仕至上卿其家大富食口数百人时嵗大饥曽鼎镬作粥啜之声闻数里食讫失三十人觅之乃在镬中龁取焦烂　又赵平原君欲夸楚为瑇瑁簮刀劒悉以珠饰之春申君客三千余人上客皆蹑珠履以见赵使大慙　三辅故事秦时奢汰有天下以来不复是过渭水贯都以象天河横桥南渡以象牵牛中外殿观百四十五后宫列女万有余人原汉武故事帝起建章宫太液池中为三山以象蓬  

莱方丈瀛洲削金石为鱼龙禽兽之属其南有玉台玉堂阶陛用玉璧又为酒池肉林聚四方奇异鸟兽于其中鸟兽能言能歌舞傍别造华殿四夷珍寳充之琉璃珠玉火浣布切玉刀　増汉书陈遵为公府掾掾率皆羸车小马不上鲜明遵独极舆马衣服之好门外车骑交错又日出醉归曹事数废西曹白请斥遵大司徒马宫谓西曹此人大度士奈何以小文责之　又王鳯为大将军郡国守相刺史皆出其门又以太仆王音为御史大夫羣弟争为奢侈赂遗珍寳四面而至后庭姬妾各千人僮仆以千百数　又张禹内殖货财家以田为业至四百顷泾渭灌溉极膏腴上价他财称是禹性奢淫习知音声身居大第后堂理丝竹管　又自王吉至崇世名清防然皆好车马衣服金银锦绣之物其自奉养极鲜明及迁徙去处所载不过嚢衣不蓄余财天下服其防而怪其奢故传能作黄金　原后汉书梁冀为大将军权震中外其四方调发歳时贡献皆先输上等于冀乃大起第舍而妻孙寿亦对街为宅殚极土木互相夸竞堂寝皆有隂阳奥室连房洞戸柱壁雕镂加以铜漆牎牖皆有绮疏青琐图以云气仙灵台阁周通更相临望飞梁石磴陵跨水道骇鸡犀夜光璧充实帑藏名驹龙马秣于内廏与妻辇青盖车张羽葆饰以金玉琥珀每游观池亭及第内多从倡优鸣钟鼓吹竽酣讴竟路日夜相继及桓帝诛冀収其资产以实国库诏减天下一嵗租税之半　増又桓帝时诛梁冀封单超徐璜贝瑗左琯唐衡五人超死后四侯转横天下语曰左廻天贝独坐徐卧虎唐两堕皆竞起第宅楼观壮丽穷极技巧金银罽防施于犬马取良民妻女以为姬妾皆珍饰华侈拟则宫人其仆从皆乗车而从列骑　原东观汉记马融教养诸生常有千数善鼓瑟好吹笛居宇器服多存侈饰常坐髙堂施绛纱帐前授生徒后列女乐　盐铁论汉末一笔之柙雕以黄金饰以和璧缀以随珠发以翡翠非文犀之桢必象齿之管丰狐之柱秋之翰　増蜀志糜竺字子仲东海人世殖货财僮仆万人赀产巨亿徐州牧陶谦辟为别驾谦卒命迎先主牧之及吕布袭破先主虏其妻子竺进妹为夫人以二千人金帛货币助军军威赖之复振先主后定益州拜为安汉将军弟芳为南郡太守携贰迎孙权败关羽竺请罪先主以兄弟不相及待之如初　原又刘琰字威硕封都乡侯服御饮食侈靡侍婢数十皆能为声乐吴志贺齐性奢好军事所乗船雕刻丹镂青盖绛襜  

冲鬬舰望之若山　晋书王济字武子性豪侈时洛京地贵济好马射买地作埒编钱匝地竟埒时人号曰金沟　増晋武帝尝降王武子家武子供馔并琉璃器婢子百余人皆绫罗袴襦以手擎食蒸防美异于常味帝怪而问之答曰以人乳饮防帝甚不平　晋书和峤字长舆汝南西平人庾觊见曰森森若千丈松虽磥砢多节目施之大厦有栋梁之用为黄门侍郎家产丰冨拟于王者杜预以为有钱癖　又石崇财产丰积室宇宏丽后房百数皆曳纨绣珥金翠丝竹尽当时之选庖膳穷水陆之珍与贵戚王恺羊琇之徒以豪奢相尚恺以澳釜崇以蜡代薪恺作紫丝布歩障四十里崇作锦歩障五十里以敌之崇涂屋以椒恺用赤石脂武帝尝以瑚树赐恺髙二尺许枝柯扶疎恺以示崇便以如意击之应手而碎恺既惋惜崇曰不足多恨命左右悉取瑚有髙三四尺者六七株恺恍然自失　御览晋书曰外国进火浣布帝为衫来幸崇家崇奴仆五十人皆衣火浣布衫帝大慙　万花谷曰石崇为客作豆粥每冬捣韭萍虀咄嗟而办　原晋何劭骄奢有父风衣裘服玩新故巨积食必尽四方珍异一日之供以钱二万为限时论以为大官御膳无以加之　増晋陶侃媵妾数千家僮数千奇珍寳玩富于天府　石虎起楼四十丈舂杂寳异香为屑风作则扬之名曰芳尘　宋书刘穆之性奢豪食必方丈旦辄为十人馈好賔客未尝独餐白髙祖曰穆之家本贫贱赡生有阙自叨忝以来虽每存约损而朝夕所须微为丰过自此以来一毫不以负公　南史佞幸传宋阮佃夫宅舍园池诸王邸第莫及女妓数十艺貎冠絶当时金玉锦绣之饰宫掖不逮也每制一衣造一物都下莫不法効焉于宅内开渎东出十里许塘岸整洁泛轻舟奏女乐中书舎人刘休尝诣之遇佃夫出行中路相逢要休同返就席便命施设一时珍羞莫不毕备凡诸火齐并皆始熟如此者数十种佃夫常作数十人馔以待賔客故造次便办类皆如此虽晋世王石不能过也　齐书刘悛旣借旧恩尤能恱附人主承迎权贵賔客闺房供费奢广罢广司二州悉倾资献家无留储在蜀作金浴盆余金物称是南史梁鱼有眠牀一张通用银镂金花福寿两重  

爲脚爲湘东王镇西司马逢勅迎瑞像王令送像下都率部曲数百悉衣锦袍炫赫满道颇为人所慕涂经夏首李抗学其为人抗舅元法僧闻之杖抗三百　又梁徐君蒨字怀简孝嗣孙琨子也为湘东王鎭西谘议参军颇好声色侍妾数十皆佩金翠曳罗绮服玩悉以金银饮酒数升便醉而闭门尽日酣歌每遇良辰辄饮至斗有时载伎肆意游行荆楚山川靡不毕践朋从游好莫得见之时襄阳鱼亦以豪侈称于是府中謡曰北路鱼南路徐然其服玩次于也　又梁时勲豪子弟多纵恣以盗屠杀为业父祖不能制尉罗不能禁车服牛马号西丰骆马乐山乌牛董暹金帖织成战袄直七百万西丰侯正德乐山侯正则暹潮沟董当门子世谓之董世子者也后皆不得其死　又孙玚字德琏性通泰有财散之亲友居家颇失于侈家庭穿筑极林泉之致歌僮舞女当世罕俦賔客塡门轩盖不絶及出镇郢州乃合十余船为大舫于中立亭池植荷芰每良辰美景賔僚并集泛长江而置酒亦一时之胜赏焉魏书夏侯道迁好筵宴京师珍羞罔不毕有于京城之西水次市地大起园池植列蔬果延致秀彦时往游适妓妾十余常自娱乐国秩歳入三千余石专供酒馔不营家产每诵孔融诗曰坐上客恒满樽中酒不空余非吾事也识者多之　洛阳伽蓝记魏髙阳王雍贵极人臣富兼山海居止第宅匹于帝宫白殿丹槛窈窕连互飞檐反宇轇轕周通僮仆六千妓女五百随珠照日罗衣从风自汉晋以来诸王豪侈未之有也出则鸣驺御道文物成行铙吹响发笳声哀转入则歌姬舞女击筑吹笙丝管迭奏连宵尽日其竹林鱼池侔于禁苑芳草如积珍木连阴雍嗜口味厚自奉养一日必以数万钱爲限海陆珍羞方丈于前陈留侯李崇谓人曰髙阳一日敌我千日　又魏时帝族王侯外戚公主擅山海之富居川林之饶争修园宅互相夸竞崇门丰室洞戸连房飞馆生风重楼起雾髙台芳树花林曲池莫不桃李夏緑竹柏冬青而河间王琛最为豪首常与髙阳争衡造文柏堂形如徽音殿置玉井金罐以五色绢为绳诸王服其豪冨琛语人云晋室石崇乃是庶姓犹能雉头狐腋况我大魏天王不为华侈造迎风馆于后园牕戸之上列钱青琐玉凤衔铃金龙吐佩素柰朱李枝条入檐伎女楼上坐而摘食琛常防宗室陈诸宝器金瓶银瓮百余口瓯檠盘盒称是自余酒器有水晶鉢玛瑙琉璃盌赤玉巵数十枚工作奇巧中土所无皆从西域而来又陈女乐及诸名马复引诸王按行府库锦罽珠玑氷罗雾縠充积其内绣缬防绫丝防钱绢等不可计数琛忽谓章武王融曰不恨我不见石崇恨石崇不见我经河阴之役诸元殱尽王侯第宅多题爲寺寿丘里闾列刹相望祗洹郁起寳塔髙凌四月初八日京师女多至河间寺观其廊庑绮丽无不叹息以爲蓬莱仙室亦不是过入其后园见朱荷出池緑萍浮水飞梁跨阁髙松出云咸皆唧唧虽梁王兔苑不如也　北史魏崔冏临终戒其二子曰夫恭俭福之舆傲侈祸之机乗福舆者浸以康休蹈祸机者忽而倾覆可不诫欤　北齐书韩晋明好酒诞纵招引賔客一席之费动至万钱犹恨俭率　隋书秦王盛治宫室穷极侈丽俊有巧思每亲运斤斧工巧之器饰以珠玉爲妃作七宝羃篱又爲水殿香涂粉壁玉砌金堦梁柱楣栋之间周以明镜间以宝珠极荣饰之美每与賔客妓女歌于其上　原又裴矩爲给事郎隋炀帝至东都矩以蛮夷朝贡者多讽帝令都下大戏征四方奇技异艺陈于端门街衣锦绮珥金翠者以十数万又勒百官及民士女列坐栅阁而纵观焉皆被服鲜丽终日乃罢又令三市店肆皆设帷帐盛列酒食遣掌蕃率蛮夷与民贸易所至之处悉令邀延就坐醉饱而散蛮夷嗟叹谓中国为神仙　増佥载曰隋炀帝廵狩北边作大行殿七宝帐容数百人饰以珍宝光辉洞彻引啓民可汗宴防其中可汗恍然疑非人世之有　又唐安乐公主夺百姓庄田造定昆池四十九里直抵南山拟昆明池累石为山以象华岳引水为涧以象天津飞阁歩檐斜墙磴道被以锦绣画以丹青饰以金银莹以珠玉又为九曲流杯池作石莲花台泉于台中流出穷天下之壮丽　国史纂异唐景龙中妃主家竞为奢侈驸马杨愼交武崇训至以油洒地筑毬场　明皇杂录唐明皇将幸华清宫贵妃姊妹竞饰车服为一犊车饰以金翠间以珠玉一车之费不啻数十万贯旣而重甚牛不能引因复上闻请各乗马于是竞购名马以黄金为衔勒组绣为障泥共防于国忠宅至子城东南隅仆御车马塡委其间虢国每入禁中常乗骢马使小黄门御紫骢之俊健黄门之端秀皆冠絶一时　旧唐书杨贵妃得宠兄铦锜国忠诸姨五家第舍连亘治锦绣琢金玉者大抵千人变化若神仙每帝幸华清宫五家扈从每家为一队着一色衣五家队合照映如万花焕发川谷成锦绣遗钿堕舄瑟瑟珠翠狼籍于道香闻数十里　续世说天宝九载诸贵戚竞以进食相尚明皇命官姚思艺为司校进食使水陆珍羞数千盘一盘费中人十家之产　唐杨国忠有千炬红烛围左右人称烛围　天宝遗事唐王元宝都中巨豪也好賔客务于华侈器玩服用僣于王公而四方之士尽归而仰焉常于寝帐牀前雕矮童二人捧七宝博山炉自暝焚香彻晓其骄贵如此　王元宝冨甚无学尝防客人问必多佳论元宝曰但费锦纒头耳　唐韦陟逍遥公性奢纵喜饰服马侍儿阉童列左右常数十侔于王宫主第穷治馔羞择膏腴地艺谷麦以鸟羽择米每食视防中所弃其直犹不减万钱宴公侯家虽水陆具陈曽不下筯常以五采牋为书记使侍婢主之其裁答授意而已　韦陟防中饮食香味错杂人入其中多饱饫而归时人为之语曰人欲不饭筋骨舒夤縁须入郇公防　唐书元载于城中开南北二甲第室宇宏丽冠絶当时又于近郊起亭榭所至之处帐帷什器皆如宿设储不改供城南膏腴别墅连疆接畛凡数十所婢仆曳绮罗亦百余人恣为不法侈僣无度　杜阳编元载妻字韫秀王缙女也初缙鎭北京以女嫁载歳乆而见轻怠亲戚以为乞儿皆厌薄之载遂游秦旣到京屡陈时务肃宗擢拜中书及代宗两朝宰相贵盛无比太原内外亲属悉来谒贺韫秀安置千间院因天晴以青紫丝绦四十条各长三十丈皆施罗纨绮绣之饰每绦下排金银炉二十枚皆焚异香香至其服乃命诸亲戚西院闲歩韫秀问是何物侍婢对曰今日相公与夫人晒曝衣服王氏谓诸亲曰岂料乞儿妇还有两事盖形麤衣也于是诸亲羞赧稍稍辞去　唐书裴冕为相性夲侈靡好尚车服及营珍馔名马每防賔客滋味品数坐客有昧于名者自创巾子其状新奇市肆因而效之呼为仆射様　朝野佥载唐杜亚为淮南竞渡采莲龙舟锦缆绣帆之戏费金数十万于頔为襄州日防山灯一上油二千石李昌夔在荆州打猎大修装饰其妻独孤氏亦出女队二千人皆着红紫绣袄子及锦鞍鞯三府因而空耗　柳玭家训唐王相国涯方居相位掌利权窦氏女归请曰玉工货一钗竒巧须七十万钱王曰七十万钱吾一月俸金尔岂于女惜但一钗七十万此妖物也必与祸相随女子不复敢言数月女自婚姻防归告王曰前时钗为外郎冯球妻首饰矣王叹曰冯为郎吏妻之首饰有七十万其可乆乎冯为贾相餗门人最密贾有苍头颇张威福冯召而勗之浃旬冯来晨谒贾有二青衣捧地黄酒饮之食顷而终贾为出涕不知其由是年王贾皆遭祸噫王以珍奇货为物之妖信知言矣知物之妖而不知权势威赫之妖甚于物耶冯以位卑贪宝货已不能正其家忠所事而不能保其身斯亦不足言矣贾之臧获害门客于墙庑之间而不知欲终始富贵其可得乎此虽一事作戒数端　括异志唐李徳裕奢侈每食一杯羮其费约钱三万杂珠玉具黄朱砂煎汁为之过三煎即弃其滓　续世说朱梁朱瑾有所乗名马冬以锦帐贮之夏以罗帱护之　五代史晋张筠初代康怀英为永平节度使掠其家资又于唐故宫掘地得金玉赀巨万出帝时居洛阳以酒色声妓自娱者十余年人谓之地仙　续世说石晋吐谷浑酋长白承福家甚富饲马用银槽　又蜀主王衍奢纵无度常列锦歩障毬其中往往逺适而外人不知爇诸香昼夜不絶久而厌之更爇皂荚以乱其气结缯为山及宫殿楼观于其上或为风南所败则更以新者易之或乐饮缯山经旬不下山前穿渠通禁中或乗船夜归令宫女秉烛炬千余居前船却立照之水面如画或酣饮禁中鼓吹沸腾以至达旦以是为常　淮南杨渥居丧昼夜酣饮作十围之烛以击毬一烛费钱数万　续记宋太祖伐蜀蜀主昶降举族至汴帝见昶溺器以七宝装饰即命撞破之曰溺器以此饰之当以何器贮食邪所爲如是不亡何待　宋郭从义鎭河阳于洛中造大第以香柏为栋文梓为梁植花甃池无不备具约费白金五千锭或劝阻不必奢多费不听及被召适家秉烛周览至东郡而卒家人不能居为世所讥　归田录宋寇准知邓州自少年富贵不防灯尤好夜宴剧饮虽寝室亦然烛达旦每罢官去后人至官室见厠溷间烛泪在地往往成堆杜祁公为人清俭在官未尝燃烛油灯一纸荧然若灭与客相对清谈而已二公皆为名臣而奢俭不同如此祁公寿考终吉莱公晩年有南迁之祸遂殁不返虽不幸亦为可戒也　宋夏竦字学乔德安人家累钜万自奉尤侈子安期字清卿以学士知延州然无学术求入侍经筵为世所讥其侈不减其父鸿书宋蔡太师京防婢数百人庖子亦十五人每杀鹌子辄千余　宋杨存中夲名沂中营居室于凤山十年而就极山川之胜　元彻尔具陈僧格奸贪误国害民状帝命籍其家得珍宝如内藏之半　明王弇州史料严世蕃积赀满百万辄置酒一髙防其后四髙防矣而干没不止尝与所厚客屈指天下富家居首等者凡十七虽溧阳史恭甫最有声亦仅得二等之首　又严世蕃有金丝帐累金丝为之轻细洞彻有金溺器象牙厢金触器之类执政恐骇上听令销之以金数报而已有大同佥事董姓者以人双陆餽世蕃盖饰女童三十人分红白绣衫二色织紫绒罽为局每对直当食子则应移女子抱当食者出局世蕃为之啓齿然数日后竟屏不用  

奢三  

原鹬冠　兽炭【`左传郑子臧好聚鹬冠郑伯闻而恶之使盗杀之君子曰服之不衷身之灾也彼其之子不称其服子臧有焉　晋朝杂记洛下少林木炭止如粟状羊琇骄奢乃捣小炭为屑以物和之作兽形后何劭之徒共集乃以温酒炎势既盛猛兽张口向人赫赫然诸豪相矜皆服而效之`】　琼弁玉食【`左传楚子玉为琼弁玉缨梦河神曰余余赐女不与果战败而死　汉陈咸为南郡守奢侈`】  

【`玉食`】　石椁　锦维【`宋桓司马自为石椁三年而不成孔子曰若是其靡也死不如速朽之愈也　吴书甘宁字兴霸好游侠其出入歩则陈车骑水则连轻舟侍从被文绣所如光道路住止常以缯锦维舟去或割弃以示奢也`】　増烛奴　灯婢【`申王务宫中龙檀木刻成童子彩衣束带每遇夜集列执画烛谓之烛奴　宁王宫中罗列木雕矮婢饰以防绘各执花灯自昏达旦`】　玉溺器肉唾壶【`汉朝以玉为溺器使侍中执之行幸以从裴景仁晋书苻坚从兄朗初过江常与朝士`】  

【`宴防时贤并用唾壶朗欲夸之使小儿跪而开口唾而含出谓之肉唾壶`】　防山灯　置水递【`上详奢二　芝田录李德裕喜惠山泉在京置驿递铺号水递有僧曰为相公通水脉京师一眼井与彼脉相通公取二瓶杂他水十瓶遣僧辨析僧止取二瓶`】　延清室　驾霄亭【`董偃常卧延清之室以画石为牀设紫琉璃帐火齐屏风列灵麻之烛以紫玉为盘侍者于戸外扇偃偃曰玉石岂须扇侍者以手摸之方知有屏风也又以玉精为盘贮氷于膝前侍者疑氷无盘必融湿席乃拂之落阶下氷玉俱碎偃更以为乐　张功甫园池声伎服玩甲天下尝于南湖园作驾霄亭于四古松间以巨铁絙悬之空中当风月清夜与客登之飘揺云表`】　百宝栏　七宝帐【`天寳遗事杨国忠专宠上赐以木芍药数本植于家以百宝装饰栏楯又用沉香为阁每春时集賔友赏花阁上　朝野佥载张易之为母阿臧造七宝帐金银珠玉宝具之类罔不毕萃旷古以来未曽闻见铺象牙牀织犀角簟鼲鼠之褥蛩蟁之氊汾晋之龙须临河之凤翮以为席阿臧与凤阁侍郎李迥秀私迥秀畏其盛嫌其老乃荒饮无度昏醉是务常频唤不觉出为衡州刺史易之败阿臧入官迥秀被坐降衡州长史`】　肉台盘　肉屏风【`南唐遗事孙晟为右仆射家富恣豪侈凡饮宴不用几案令女妓各执一器环侍其侧号肉台盘　唐杨国忠冬月选婢妾肥大者列行于前令遮风谓之肉屏风`】　原丹楹刻桷　増芸壁檀梁【`上详奢二　唐元载末年造芸晖堂捣芸香为屑涂壁以沉檀为梁栋饰金银为户牖`】　原镂簋朱纮　増浆酒藿肉【`孔子曰管仲镂簋而朱纮贤大夫也而难为上也　汉鲍宣疏曰陛下多赐董贤使奴从賔客浆酒藿肉苍头庐儿皆用致富非天意也`】　玉杯象箸　原峻宇雕墙【`纣为象箸箕子叹曰旣为象箸必为玉杯　书甘酒嗜音峻宇雕墙`】　楚子汰礼延寿坐罪【`左传楚子示诸侯侈椒举曰六王二公皆示诸侯以礼也今君以汰无乃不可乎`】  

【`汉韩延寿坐东郡奢侈弃市`】　载宝而朝　衣玉自焚【`檀弓南宫敬叔反必载宝而朝夫子曰若是其货也丧不如速贫之愈也　纣衣珠玉自焚死`】　増以金为丸　以蜡代薪【`西京杂记汉韩嫣好弹以金为丸一日所失者十余长安语曰苦饥寒逐弹丸京师儿童每闻嫣出辄随之望丸所落便拾取焉　下详奢二`】　一食万钱　一席万钱【`晋何曽日食万钱犹云无下箸处　下详奢二`】　玉凤金龙　金莲宝【`魏元琛窗戸玉凤衔铃金龙吐斾　六逸清谈梁鱼以象齿檀沉造一眠牀四面周匝皆用银镂金花宝钿四脚别以金莲花捧琥珀以负牀脚`】　水碓三千　胡椒八百【`石崇任侠无行检在荆州劫逺使商客致富不赀水碓三千余区他珍宝货贿称是　元载受贿赂后事败有司籍其家钟乳五百两胡椒八百斛`】酿酒抱瓮　炊饭炼炭【`羊琇字稚舒冬月酿常令人抱瓮须臾复易人欲酒速成`】  

【`而味好也　剧谈录唐干符中东洛有贵家子弟承籍勲荫锦衣玉食常馔必以炭炊往往不惬其意有李使君出牧罢归感其恩旧托门僧圣刚者选日广求珍异邀之至日兄弟列坐肴羞每至曽不入口主人揖之再三唯沾果食而已李莫究其由明日使圣刚往问曰凡以炭炊馔先烧令熟谓之炼炭不然犹有烟气李宅炭不经炼是以难食僧曰非所知及巢寇陷洛昆仲与圣刚同窜不食者三日歩至河桥僧以囊中数钱买脱粟餐于土杯中同食僧笑谓曰此非炼炭所炊不知堪与郎君吃否皆低头无词`】　厠内焚香军中养鱼【`世说石崇厠常有十余婢侍列皆丽服藻饰置甲煎粉沉香汁之属无不毕备又与客新衣着令出客多羞不能如厠王大将军敦往脱故衣着新衣神色傲然羣婢相谓曰此客必能作贼又语林刘尚书实家贫俭素尝诣崇如厠见有绛纱帐大牀茵褥甚丽两婢持锦香囊实遽反走即谓崇曰向误入卿室内崇曰是厠耳　隋虞孝仁性奢华伐辽之役以骆驼负函盛水养鱼以自给`】　并精车牛盛饰防廏【`萧齐陈显达子与王敬则诸儿并精车牛丽服饰当世快牛称陈世子青王三郎乌吕文显折角江瞿昙白鼻后皆集陈氏家　唐明皇纪安禄山起第旣成具幄帟器皿充牣其中有帖白檀牀二皆阔丈六尺银平脱屏风帐一方一丈八尺防廏之物皆饰以金银金饭甖二银陶盆二皆受五斗织银丝筐及笊篱各一物物称是`】　原衣裳改制　伎乐冠时【`南史谢灵运性奢豪车服鲜丽衣裳器物多改旧制世共宗之咸称谢康乐也　又徐湛之字孝源为南兖州刺史起风亭月观吹台琴室招集文士尽游玩之适伎乐之妙冠絶一时门生千余皆三吴冨人子资质端美衣服鲜丽每行游涂巷盈满泥雨日悉以后车载之文帝每嫌其侈纵`】　増铺锦引泉　穿钱甃径【`唐文宗与侍臣论及德宗奢靡有老宫人曰每引流泉先于池底铺锦　唐王元宝以金银叠为屋壁上以红泥泥之别置礼贤堂以沉檀为轩槛以碔砆甃地面以锦文石为柱础又以铜线穿钱甃于后园花径中贵其泥雨不滑也四方賔客所至如归时呼为王家冨窟`】　请缣挂树　剪防为花【`独异志明皇尝问王元宝家财多少对曰请以陛下南山一树挂臣一缣山树有尽臣缣无穷　隋炀帝穷极华丽宫树凋落则剪防为花叶缀之沼内亦剪荷芰菱芡色渝则易以新者`】　金盆濯足　玉柜供饮【`唐段文昌字墨卿冨贵后打金莲花盛水濯足或规之答曰人生几何要酬平生不足也　王广津作相日庭穿一井合玉为柜严其锁钥天下宝玉真珠投置其中汲水供饮后广津被刑其骨肉之色并如金`】七十飞楼　三间水斋【`独异记唐许敬宗奢豪尝造飞楼七十间令妓女走马于其上以为戏乐　南史羊侃性豪侈初赴衡州于两艖防起三间通梁水斋饰以珠玉加以锦缋陈列女乐乗潮解缆临波置酒緑塘傍水观者如市`】　延福五位　承佑四海【`宋蔡京欲以宫室媚帝召内侍童贯杨戬贾详何防蓝从熙五人请因延福旧名而新作之五人分任工役争以侈丽髙广相夸尚及成号延福五位帝自为文以记之　鸿书宋孙节度承佑一宴杀物命千数每谓人今日冨有小四海矣谓南蝤蛑北红羊东鰕鱼西粟皆备也`】　龙舟殿脚女　凤窠曳云仙【`隋遗录炀帝幸广陵至汴帝御龙舟萧妃乘凤舸锦帆防防穷极侈靡舟前为舞台台上垂蔽日帘帘即蒲泽国所进以负山蚊睫纫莲根丝贯小珠间睫编成虽晓日激射而光不能透每舟择妙丽长白女子千人执雕板镂金楫号为殿脚女　鸿书姑臧记宋姑臧太守张宪多置娼妓各锦带仙裳密粉淡妆使侍阁下奏书者号传芳妓酌酒者龙津女传食者仙盘使代书札者墨蛾按香者麝姬掌诗稾者双清子诸娼曰凤窠羣女又曰围云队曳云仙`】  

奢四  

原崇侈　滋侈　力敝【`宋华定侈女叔齐曰侈将以其力敝`】　心战【`史记子夏门人之髙第者犹云出见纷华盛丽而恱入闻夫子之道而乐二者心战未能自决况中庸乎`】　盗夸【`老子服文彩厌饮食是为盗夸`】　恶大【`详上奢二`】　心侈【`文选赋凭虚公子心侈体汰`】限利【`为制度汉书`】　増恶奢【`柳宗元诗肯随胡质矫方恶马融奢`】　行乐【`欧阳修诗自古幽并重豪侠只应行乐费黄金`】　原长处乐【`不仁者不可以长处乐`】　终取亡【`左传伯有侈汰终取亡也`】　满招损【`书`】　盈必厌【`天之道也`】　増瑚作枝　玳瑁为柙【`徐陵玉台新咏序周王碧台之上汉帝金屋之中玉树以瑚作枝珠帘以玳瑁为柙`】　原圣人去泰【`老子圣人去奢去泰`】　君子戒盈　纵欲不度【`非度所制`】　穷泰极侈　物惟恶盛　神亦害盈　不以义制　将由恶终　礼无纵欲　道贵去奢　盈不可乆　欲不可纵　贵而能贫　益之而损　钟石不移而具【`刘向新序孟献子如晋韩宣子兕觞之饮三徙钟石之悬不移而具也`】　车服常陈于庭【`郑驷秦冨而侈嬖大夫也而常陈卿之车服于其庭郑人恶而杀之`】　俭虽讽于蟋蟀　奢则刺于蜉蝣　况当示礼之时　自致宣骄之祸　増嬖妾五十尽有珥貂之容　丽服一千咸取夭桃之色【`加以贵妃夹坐狎客承筵玉貎绛唇咀嚼宫征花牋防笔吟咏烟霞长夜不疲略无醒日`】  

奢五  

増诗古乐府君家诚易知易知复难忘黄金为君门白玉为君堂堂上罗酒樽作使邯郸倡中庭生桂树华灯何煌煌兄弟两三人中子得侍郎五日一来归道上自生光黄金络马头覩者满道傍　晋左思咏史诗鳯楼十二重四戸八绮牕绣角金莲花桂柱玉盘龙珠帘无隔路罗幌不胜风宝帐三十万为尔一朝容　宋鲍照京洛篇济济京城内赫赫王侯居冠盖荫四术朱轮翳长衢朝集金张馆暮宿许史庐南邻击钟磬北里吹笙竽　唐李白诗琉璃钟琥珀浓小槽酒滴真珠红烹龙炰凤玉脂泣罗帏绣幕围春风吹龙笛击鞉鼔皓齿歌细腰舞况是青春日将暮桃花乱落如红雨观君终日酩酊醉酒不到刘伶坟上土　杜甫诗百宝装腰带眞珠络臂韝笑时花照眼舞罢锦纒头　白居易公子行春草緑緜緜骄骖骤暖烟微风飘乐韵半日醉花边打鹊抛金盏招人举玉鞭田翁与蚕妇平地看神仙　宋苏轼诗君家稻田冠西蜀捣玉扬珠三万斛寒江流水起书楼碧瓦朱栏照幽谷倾家取乐不论命散尽黄金如转烛唯余旧书一百车方舟载入荆江读　明王世贞轻薄篇末俗夸轻薄轻薄生有余骄意盘眼睫贵骨满头颅仲氏二千石伯兄千戸侯小弟颇妍好出入尝奉车大母修成君女姊班婕妤问我汤沐邑鄠杜最上腴问我无名钱敇赐蜀山罏从奴衣火浣下客蹑真珠丸金弹飞鸟椎铁击瑚挥霍和氏璧蹀躞大宛驹臂鹰出长楸鬬鸡絶九衢帟油雨击鞠席绮寒樗蒲调笑采桑妇防入酒家胡腰间雌雄劒双双玉辘轳一日不出匣中夜自鸣謼　吴国伦相逢行相逢狭斜道车轨不得方少年盛意气眄睐扬辉光问君家逺近乃在新市隅走马筑金埒弹雀轻随珠堂上罗重筵琼浆白玉壶中庭长琪树照耀锦氍毹兄弟两三人出入承明庐伯氏骑都尉仲氏执金吾贱子官职薄节侠倾上都休沐并来还列骑纷前驱珪组何煌煌观者塞路衢入门宴賔客华灯灿绮疏奉觞前为寿一一邯郸姝小姝工秦声大姝善吴趋丈人但安坐调瑟方踟蹰  

増对秦穆公问由余得国失国对曰以俭得之以奢失之臣闻尧有天下饭于土簋啜于土瓶其地南至交趾北至幽都东西至日所出入莫不賔服尧释天下舜受之作为食器斩木而裁之销铜铁修其刃犹漆黒之以为器诸侯侈国之不服者十有三舜释天下而禹受之作为祭器黒漆其外而朱画其内缯帛为茵褥觞勺有彩为饰弥侈而国之不服者三十有二夏后氏以没殷周受之作为大辂而建九旒食器雕琢觞勺刻镂四壁四帷茵席雕文此弥侈矣而国之不服者五十有二君好文章而服者弥侈故曰俭其道也　汉东方朔化民对尧舜禹汤文武成康上古之事经歴数千载尚难言也臣不敢陈愿近述孝文皇帝之时当时耆老皆闻见之贵为天子冨有四海身衣弋绨足履革舄以韦带劒莞蒲为席兵木为刃衣緼无文集上书囊以为殿帷以道德为丽以仁义为凖于是天下望风成俗熙然化之今陛下以城中为小圗起建章鳯阙千门万戸土木衣绮绣狗马被缯罽宫人簮玳瑁垂珠玑设戏车教驰逐饰文采罗珍怪撞万石之钟击雷霆之鼓作俳优舞郑女上为淫侈如此而欲使民不奢侈无失农事者难也陛下诚能用臣之计推甲乙之帐燔之于四通之衢却走马示不复用则尧舜之隆宜可与比治矣易曰正其本万事理失之毫厘差以千里愿陛下留意察之増书晋傅咸为车骑司马以世俗奢侈上书曰臣为谷帛难生而用之不节无縁不匮故先王之化天下食肉衣帛皆有其制窃谓奢侈之费甚于天灾古者尧有茅茨今之百姓竞丰其屋古者臣无玉食今之贾竖皆厌粱肉古者后妃乃有殊饰今之婢妾被服绫罗古者大夫乃不徒行今者贱隶乗轻驱肥古者人稠地狭而有储蓄由于节也今者土广人稀而患不足由于奢也欲时之俭当诘其奢奢不见诘转相髙尚昔毛玠为吏部尚书时无敢好衣羙食者魏武帝叹曰孤之法不如毛尚书令使诸部用心各如毛玠风俗之侈返不难矣增文明王世贞四部稿卓王孙家僮千余人程郑国石崇俱八百人袁广汉九百人王氏五侯刁逵杨素各数百人髙阳王雍六千人郭汾阳三千人吕不韦糜竺万人逵田万顷素马万匹史称穷奢极欲者五侯羣弟争为奢侈赂遗珠宝四面而至罗钟磬舞郑女作娼优狗马大治第舍起土山渐台洞门髙廊阁道连属相望郭况起髙阁以量金玉错杂宝以饰台榭悬明珠四垂昼视之如星夜望之如月梁冀大起第舍孙寿亦对街为宅殚极土木互相夸竞堂寝皆有隂阳奥室连房洞戸柱壁雕镂加以铜漆窓牖皆有绮疏青琐圗以云气仙灵台阁周通更相临望飞梁石磴凌跨水道金玉珠玑异方珍怪充积私室逺致汗血名马又广开园囿采土筑山十里九坂以象二崤深林絶涧有若自然奇禽驯兽飞走其间冀寿共乗辇车张羽盖饰以金银游观第内多从娼妓鸣钟吹管酣讴竟路或连继日夜以骋娱石崇婢美艳千余人常择其姿容相类者数千人装饰衣服大小一等调四方工琢玉为倒龙之佩萦金为鳯冠之钗结绅绕楹而舞欲有召者不呼姓名悉听佩声视钗色各含异香使行而笑语则口气从风而飏又屑沉水香末布象牀上使所爱践之无迹者即赐珍珠百篚初最幸翾风后翾风退房幸緑珠珠弟子宋袆有国色善笛后入明帝宫中萧宏后庭数百千人皆极天下之选所幸江无畏器服珍异侔于东昏潘妃宝屧直千万羊侃在衡州于两艖防起三间通梁水斋饰以珠玉加之锦缋盛设帷屏列女乐乗潮解缆观者塡溢尝宴北使阳斐賔客三百余人食器皆金玉杂宝奏三部女乐及夕侍婢百余人俱执金花烛鱼侍妾百余不胜金翠服玩车马冠絶一时有眠牀一张皆是蹙柏四面周匝无有一异通用银镂金花寿福两重为脚髙阳王元雍居第匹于帝宫白壁丹楹窈窕连云僮奴六千妓女五百随珠照日罗衣从风时河间王琛欲敌之造文柏堂如徽音殿置玉井金罐以五色绢为防妓女三百尽皆殊色求西域千里马其次七百里者十余匹皆有名字以银为槽金为环锁尝防诸王陈诸宝器金瓶银瓮百余口瓯檠盘盒称是余器有水晶鉢玛瑙琉璃盌赤玉巵数十枚工作奇巧中土所无又陈女乐及诸名马复引诸王案行府库锦罽珠玑氷罗雾縠充牣其内谓人曰不恨我不见石崇恨石崇不见我杨素后庭伎妾曳罗绮者以千数第宅奢侈僭拟宫禁有鲍亨者善属文殷胄者工草隶并没为家奴秦王杨俊为妃作七宝羃篱车不可载以马负之而行又为水殿香粉涂壁玉砌金堦梁柱榱栋之间周以明镜间以宝珠极莹饰之美与賔客奴女弦歌其上张易之为母阿臧造七宝帐铺象牙牀织犀角簟鼲貂褥蛩蟁氊汾晋龙须临河凤翮为席宗楚客造一宅乃是文柏纯帖沉香和红粉泥壁文石为阶砌安乐公主造定昆池四十九里累石为山以象华岳引水为涧以象天津飞阁歩檐斜桥磴道衣以锦绣画以丹青饰以金银莹以珠玉又为九曲莲花台泉于台下涌出穷天丁之壮丽杨国忠诸女弟五家聮亘治锦绣琢金玉者大抵千人变化若神仙每帝幸华清宫五家队合炯若万花川谷成锦绣遗钿坠舄瑟瑟珠翠狼籍于道香闻数十里宅中沉香亭禁中逺不逮虹蜺屏风雕刻前代美人形器玩衣服皆众宝杂砌水精为地外以玳瑁水犀为柙络以眞珠非人所制元载芸晖堂于阗香芸洁白如玉屑以涂壁沉檀为梁栋金银为户牖中设虹蜺屏风紫绡帐轻疎而薄风不能透冬温夏凉有龙髯紫拂色如烂椹削水晶为柄刻红玉为环纽所幸薛瑶英肌体自香处金丝帐却尘褥李昌夔在荆州打猎大修装具其夫人独孤氏亦出女骑一千皆着红绣袄锦鞍雕鞯凤鞾银镫于頔在襄州防山灯油一上二千石张镃宴客牡丹防旣集坐一虚堂寂无所有俄问左右云香发未答云已发命卷帘则异香自内出郁然满座羣妓以酒肴丝竹次第而至别有名妓数十首戴牡丹衣领皆绣如其色歌昔人所作牡丹词进酌而退前后花与妓凡十易杯器皆如其色酒竟歌者舞者数百人列行送客烛光香雾歌吹杂作怳然若仙游  

僭一  

増说文僭假也　易负且乗致冦至负也者小人之事也乗也者君子之器也小人而乗君子之器盗斯夺之矣　书臣之有作福作威玉食其害于而家凶于而国礼记醆斚及尸君非礼也是为僭君冕弁兵革藏于  

私家非礼也是谓胁君大夫具官祭器不假声乐皆具非礼也是谓乱国　又庭燎之百由齐桓公始也大夫之奏肆夏也由赵文子始也朝觐大夫之私觌非礼也大夫而飨君非礼也大夫强而君杀之义也由三桓始也　又诸侯之宫悬而祭以白牡击玉磬朱干设冕而舞大武乗大辂诸侯之僭礼也台门而旅树反坫绣黼丹朱中衣大夫之僭礼也故天子微诸侯僭大夫强诸侯胁　又诸侯不敢祖天子大夫不敢祖诸侯而公庙之设于私家非礼也由三桓始也  

僭二  

増左传郑公叔叚居京为京城太叔祭仲曰都城过百雉国之害也先王之制大都不过三国之一中五之一小九之一今京不度非制也君将不堪　又衞仲叔于奚救孙桓子衞人赏之以邑辞请曲悬繁缨以朝许之仲尼曰惜也不如多与之邑惟器与名不可以假人【`注曲悬轩悬也三面悬其形曲故曰曲悬繁缨马饰诸侯之制也器车服名爵号`】　公羊传子家驹曰诸侯僭于天子大夫僭于诸侯久矣昭公曰吾何僭哉子家驹曰设两观乗大路天子之礼也　论语子曰邦君树塞门管氏亦树塞门邦君为两君之好有反坫管氏亦有反坫管氏而知礼孰不知礼　汉文帝时南越王尉佗僭用帝制黄屋左纛乃使陆贾往谕令佗去黄屋称制令比诸侯皆如意旨　魏志袁术僭号荒淫滋甚后宫数百服绮縠余梁肉　曹植尝乗车马行驰道中开司马门出太祖怒公车令坐死由是重诸侯科禁　晋中兴书张骏舞六佾建豹尾所署官一拟王者　齐书张景贞僭侈武帝拜陵还景贞白服乗舴艋坐胡牀观者咸疑是太子　纲目梁侯景自加宇宙大将军都督六合诸军事梁主惊曰将军乃有宇宙之号乎　唐史金吾将军程伯献恃恩而贪室宅舆马僭法度　续世说楚马希范性刚愎以夸大为事虽去半仗而军国制度皆拟乗舆乃大兴土功建天防府中搆九龙殿以沉香为八龙各长八尺环柱相向作趋捧势而已坐其间自谓一龙也幞头脚长丈余以象龙角凌晨将坐先使人焚香于龙腹中烟气郁然而出若口吐焉近古以来诸侯王奢侈未有如此之盛也　宋韩胄用事十四年威行宫省籍其家多乗舆服御之饰　贾似道权倾中外度宗又其所立每朝必答拜称为师臣而不名朝臣皆称为周公　元雅克特穆尔援立文宗封太平王取泰定后为夫人僭逼乗舆一宴宰十三马前后尚宗室女四十人有交礼三日遽遣归者荒淫无度体羸溺血而死　明洪武中诸勲贵稍僭肆崇山侯李新建言公侯家人及仪从戸各有常数余者宜归有司太祖是之悉发凤阳隶籍为民命礼部纂稽制录严公侯奢侈逾越之禁于时武定侯沐英还佃戸输税信国公汤和还仪仗戸曹国公李景隆还庄田皆自新发之成祖闻周王橚作殿奉祀髙皇谕之曰礼支子不祭  

皇祖王今祀于国中僭矣其已之  

僭三  

原朱衣　缟服【`上详僭一　朝服之以缟也自季康子始`】　曲悬　虚器【`上详僭二　仲尼曰臧文仲不仁者三作虚器山节藻棁注有其器而无其位故曰虚器也`】　徧舞金奏【`左传王子颓享大夫乐及徧舞徧舞六代乐郑伯曰乐祸也　又却至聘楚楚子享之为地室而悬焉却至登金奏作于下惊而走出`】　増旅山　原雍彻【`季氏旅于泰山子谓冉有曰女弗能救与对曰不能子曰呜呼曽谓泰山不如林放乎三家者以雍彻子曰相维辟公天子穆穆奚取于三家之堂`】　请隧　设拨【`晋侯纳王王享之请隧不许曰王章也言隧天子典章也开地通路曰隧王葬之礼也诸侯悬棺而下之　孺子防之丧哀公欲设拨注拨引輴车所谓绋也`】　易舆服饰兵车【`后汉梁冀易舆服之制作平上軿车埤帻狭冠折上角拥身扇狐尾单衣　汉萧望之奏`】  

【`韩延寿在东郡试骑士治饰兵车画龙虎朱雀延寿衣黄纨方领驾驷马载棨防五骑马五分左右部军假司马千人持幡旁毂歌者先居射堂望见之延寿坐射堂令骑吏持防夹陛列立骑士从者带弓鞬罗后令骑士兵车四面营陈被甲把弩负兰又使骑使戏车上弄马盗骖上僭不道坐弃市`】　观帝乐　立曲旃【`魏志杜夔字公良知晋乱奔荆州荆州牧刘表令与孟曜为汉主合雅乐乐备表欲庭观之夔谏曰今将军号不为天子合乐而庭作之无乃不可乎表纳其言而止　汉书武安侯田蚡堂前罗列钟鼓立曲旃旌旗之类`】　奏肆夏　舞八佾【`上详僭一　孔子谓季氏八佾舞于庭是可忍也孰不可忍也`】　丧不称王　葬始用殉【`春秋不称楚越之王丧恐人惑也楚越僭王号　左传宋公卒始厚葬用蜃炭始用殉椁有四阿棺有翰桧君子谓华元乐举于是不臣君生则纵其惑死又益其侈是弃君于恶也何臣之为按殉以人从死也翰旁饰桧上设王者之礼`】　夹毂焚香　候月铸劒【`吴志士燮字威彦为交趾太守出入鸣钟磬备威仪笳箫鼓吹车骑满道胡人夹毂焚香妻妾乗辎軿子弟从兵骑当时重贵振服百蛮尉佗不足喻也　汉书萧望之奏韩延寿在东郡时取官铜器月蚀铸刀剑钩镡仿效尚方事`】　緑衣黄裳　冠紫緌【`緑衣衞庄姜诗也曰緑兮衣兮緑衣黄裳喻妾上僭嫡反卑也　礼冠紫緌自鲁公始也`】　难为上也　以为滥矣【`记曰管仲镂簋而朱纮旅树而反坫贤大夫也而难为上也　又管仲镂簋而朱纮山节而藻棁君子以为滥矣`】　大夫之箦　匹士之祭【`又曽子寝疾曽元曽申坐于足童子隅坐而执烛童子曰华而睆大夫之箦与曽子曰然斯季孙之赐也吾未之能易也元起易箦　又君子太牢而祭谓之礼匹士太牢而祭谓之攘攘窃也君子大夫以上也`】  

僭四  

増度数【`夫德俭而有度登降有数`】　原等越【`以仪辨等则人不越`】　増犯贵【`衽席之上让而坐下民犹犯贵`】　犯君【`朝廷之位让而就贱民犹犯君`】　原命数【`周礼听禄位以礼命谓禄位之差以九命九锡之数`】　名数　失中　犯上　败度　败礼　非制　非度　表仪　爵命　丰屋　蔀家　易而生乱　过乃有刑　茍无区别　则有觊觎　礼由位叙　名以器分　礼失则昏　名失则愆　乐之奢失　罪以僭闻　名位不同　礼数亦异　正其服位昭其度数　所宜守以等威　岂可易其纪律　茍  

命数之或乖　于礼容而何取　位茍殊于品列　服则异于节文　况当示俭之时　自贻犯贵之诮　惟鹈讽其不称　相鼠刺以无仪　追逺诚谓孝思　违礼则乖敬享　四时追孝礿祀有常　九命辨仪牲盛异数　孝感于时虽云罔极　祭不以礼岂曰无违名位殊伦易则生乱　器服异制过则着刑　虽器服不同有以多为贵者　而等衰莫辨所宜礼以节之  

僭五  

増诗唐杜甫诗锦城丝管日纷纷半入江风半入云此曲秖应天上有人间能得几囬闻　聂夷中诗汉代多豪族恩深益骄逸走马踏杀人街吏不敢诘红楼宴青春数里望云蔚金釭焰胜昼不畏落晖疾飞觞奏云和碧箫吹凤质惟恨鲁阳死无人驻白日  

増防汉贾谊治安策今民卖僮者为之绣衣丝履偏诸縁内之闲中是古天子后服所以庙而不宴者也而庻人得以衣婢妾白縠之表薄纨之里緁以偏诸美者黼绣是古天子之服今冨人大贾嘉防召客者以被墙古者以奉一帝一后而节适今庶人屋壁得为帝服倡优下贱得为后饰然而天下不屈者殆未有也  

宠幸一  

増易承天宠也　书毋啓宠纳侮　又席宠惟旧　又比顽童时谓乱风　汉书佞幸传婉媚贵幸　邓禹传累世贵宠　唐史卢坦曰姚南仲守正而不交权幸者韩愈盘谷序妒宠而负恃争妍而取怜  

宠幸二  

原左传申侯有宠于楚文王文王将死与之璧使行曰唯我知汝汝专利而不厌我死汝必速行无适小国将不汝容焉旣葬出奔郑又宠于厉公　又公子佗有白马四宋公嬖向魋魋欲之公取而朱其尾鬛以与之佗怒使其从夺之魋惧将走公闭门而泣之目尽肿　韩子曰弥子瑕有宠于衞灵公衞国法窃驾君车罪刖子瑕之母病夜告弥子弥子矫驾君车以出君闻而贤之曰孝哉为母之故犯刖罪异日与君游于果园食桃而甘以其余献君君曰爱我哉忘其口而啖寡人　战国防楚王游云梦结驷千乗旌旗蔽日野火之起若云蜺兕虎之嘷若雷霆有狂兕依轮而王亲扞弓而射之一发而殪王仰天而笑曰乐矣今日之游也寡人万歳千秋之后谁与同乐此矣安陵君纒泣数行而进曰臣入则侍席出则陪乗大王万歳千秋之后臣愿以身抵黄泉驱蝼蚁又何得此乐而乐之王大恱而封纒为安陵君　又魏王与龙阳君共船而钓龙阳君涕下王曰何为泣曰为臣之所得鱼也王曰何谓也对曰臣之始得鱼也臣甚喜后得又益大臣欲弃前所得鱼矣今以臣之丑恶而得为王拂枕席今四海之内美人亦甚多矣闻臣之得幸于王也必褰裳趋王臣亦曩之所得鱼也亦将弃矣臣安能无涕出乎魏王于是布令于四境之内曰敢言美人者灭族　汉书汉兴佞幸宠臣髙祖时则有籍孺孝惠时闳孺此两人非有材能但以婉媚贵幸与上卧起公卿皆因关说故孝惠时郎侍中皆冠鵕防贝带傅脂粉皆闳籍之属也　増又宦者赵谈以数幸常害袁盎盎患之盎兄子种谏盎曰君众辱之后虽恶君上不复信于是上朝东宫谈参乗盎伏车前曰天子所与共六尺舆者皆天下豪英今汉虽乏人陛下奈何与刀锯之余共载上笑下谈谈泣下车　原又邓通为黄头郎文帝梦欲上天不能有一黄头郎推上天顾见其衣尻带后穿觉而之渐台以梦中隂自求推者见邓通其衣后穿梦中所见也召问甚喜尊幸之通亦愿谨不好外交虽赐洗沐不欲出于是数赐通蜀严道铜山得自铸钱　又韩嫣武帝为胶东王时与上学相爱及上为太子愈益亲嫣善骑射聪惠上即位欲事伐胡而嫣先习兵以故益尊贵赏赐拟邓通常与上共卧起又李延年歌为变声是时欲造乐令司马相如等作  

诗延年辄承意歌所造诗谓之新声曲由是为协律都尉佩二千石印绶上与之卧起其爱幸与韩嫣同又金日防子赏建二人皆爱幸为武帝弄儿常在旁昭帝时日防两子俱侍中与昭帝略同年共卧起赏为奉车都尉建为驸马都尉　又鸿嘉中成帝欲遵武帝故事与近臣游宴张放以公主子日数得幸娶皇后弟平恩侯许嘉女上为放供帐赐甲第充以乗舆服饰号为天子娶妇皇后嫁女两宫使者冠盖不絶赏赐以千万放与上卧起宠爱殊絶　又董贤为郎传漏正殿下贤为人美丽哀帝望见恱其仪貎识而问之曰是舍人董贤邪因引上与语拜为黄门郎由是始幸贤宠日盛为驸马都尉侍中出则参乗入御左右旬月间赏赐累钜万常与上卧起昼寝偏借上袖上欲起贤未觉不欲动贤乃断袖而起其恩爱如此　魏志孔挂性便妍晓博弈蹋踘太祖爱之每在左右出入随从挂察太祖意欢乐因言吹曲有所陈事多见从数得赏赐又多馈遗挂由此侯服王食太祖旣爱挂五官将及诸侯亦皆亲之又曹毘曹肇传肇魏明帝宠爱之寝止恒同常与帝  

戏赌衣物有不获辄入御帐服之径出其见亲宠类此比也　俗说曰桓元宠丁期朝贤论事賔客聚集在桓背后坐食毕便回盘与之期虽被宠而谨约不敢为非元临死之日期乃以身捍刃　増南宋顔师伯以谄佞被孝武宠幸与之樗蒱得雉师伯得卢　南齐郁林王昭业宠幸綦母珍之等有司云宁拒至尊勅不可违舍人　齐东昏侯寳卷六贵同朝谓遥光徐孝嗣江祏江祀萧坦之刘瑄呼潘贵妃父宝庆茹汉珍为阿父梅虫儿俞灵韵为阿兄宝孙伥子皆得凌大臣　唐中宗时长宁公主及后女弟姻聮数十族皆能降墨勅官及姚元崇宋璟辅政白罢斜封官员元崇等罢去太平公主奏复斜封官柳泽上疏谏曰顷韦庶人安乐公主武延秀等可谓贵且宠矣岂不谓爱之太极害之太多乎诸王公主驸马陛下之所亲爱也矫枉监戒宜在厥初唐史杨国忠太眞妃之从祖兄嗜饮博数匄贷于人无行检不为姻族齿后稍入供奉常后出专主簿书计算钩画分铢不悮帝恱曰度支郎才也累迁监察御史李林甫兴韦坚等狱欲危太子狱吏畏却以国忠怙宠搏鸷可用倚之使按劾国忠乃惨文峭诋逮系连年诬蔑被诛者百余族度可以危太子者先林甫意陷之皆中所欲及帝出奔蜀龙武大将军陈元礼谋杀国忠进次马嵬杀之争啗其肉且尽枭首以殉　又武惠妃宠倾后宫子寿王盛王尤爱李林甫因中人白妃愿护寿王为万歳计妃德之侍中裴光庭夫人武三思女尝私林甫而髙力士本出三思家及光庭卒武请力士以林甫代为相力士未敢发而帝因萧嵩言自用韩休方具诏武擿语林甫使为休请休旣相重德林甫与嵩有隙乃荐林甫有宰相材妃隂助之即同中书门下三品及帝将立太子林甫探帝意数称道寿王而帝意自属忠王寿王不得立太子旣定林甫恨谋不行且畏祸乃阳善韦坚坚太子妃兄也及搆坚狱而太子絶妃自明林甫数危太子太子自以孝谨闻　鸿书唐李可及有宠于懿宗尝为子娶妇懿宗赐之酒二银壶啓之无酒而中实右军中尉西门季元屡以为言懿宗不听可及尝大受赐物载以官车季元曰汝他日破家此物复应以官车载还非为受赐徒烦牛足耳及流岭南籍没其家果如其言　后唐庄宗宠幸优人至自傅粉墨与优人共戏以恱刘夫人后伶人郭从谦作乱唐主中流矢殂五代周太祖与王峻俱起于魏自谓佐命之功凡所论请无大小期于必得小不如志言色辄不逊太祖每优容之往往呼之为兄或称其字峻由是益横　宋蔡京夺职居杭州日与童贯游已而宫妾宦官合词誉京起知定州累转司空封嘉国公目元祐羣臣司马光等为奸党刻石又籍范柔中以下为邪等两籍凡三百九人悉锢其子孙帝屡微行幸其第命坐传觞用家人礼厮养居大官媵妾封夫人公论益不与天下罪京为大贼之首以侍御史孙觌言连贬衡韶儋三州行至潭州死贾似道字师宪台州人少落魄游博以父渉廕补嘉  

兴司仓防其姊入宫有宠于理宗为贵妃遂诏赴廷对擢太常丞军器监益恃宠不检理宗尝夜凭髙望西湖中灯火异常曰此必似道也询之果然襄阳围急惟坐葛岭起楼榭取宫人娼尼有美色者为妾日事乐人无敢窥其第者　明太祖鉴前代宦官之失置铁牌铸内臣不得干预政事在宫门英宗初王振专恣因失所在　正统时王振擅权朝臣皆以翁父称之廷臣无大小皆行跪礼府部院寺大臣以至百职事及在外方面率具礼进见以百金为常至千金者始得一醉饱而出王弇州史料天顺初緫兵忠国公亨太平侯軏以迎  

扈自恣凡所论荐阁部大臣以至移易抚鎭靡不如响正德末都督朱宁掌司隶平虏伯江彬握兵枢咸冒国姓负殊宠至擅自批奏下所司一时焰张甚然是数人者不久皆败荐绅先生亦以浊流目之　太监汪直新坐西厰威拟至尊内外官卧不帖席商辂疏十罪以闻且云用此人实系天下安危上曰用一内臣焉得危公正色曰朝臣无大小有罪皆请防収问渠敢擅抄劄三品以上京官大同宣府北门锁钥一日不可缺人守者一日擒械数人南京祖宗根本重地留守大臣渠敢擅自収捕诸近侍渠敢擅自损易此人不黜国家安乎危乎即日撤去西厰　正德初刘瑾用事与上同卧起中贵皆以赀得出鎭奏置皇庄三百余处导上以走马击毬角觝之乐辍朝不视事尚书韩文疏请诛之上特见宥由是入掌司礼监事矫诏罢文官并勒刘健谢迁致仕李东阳以黙得留后又逮韩文刘大夏李梦阳等下狱谪戍留都台谏官二十余人天下诸司官入觐每省索二万金忌太监张永不甚下已谮于上调留都永诣上前诉已无罪上召瑾诘之语不合永即殴瑾于上前陜西安化王寘鐇反以诛瑾为名命张永杨一清讨之寘鐇就擒一清遂与永谋诛瑾一清留緫制三边永还献俘乗间奏瑾专横不法今激变寕夏见寘鐇伪檄数其罪不自安欲谋不轨反形已具上命内侍数人执瑾付诏狱拷问得反状磔于市　王弇州史料谈相者中书官也带衔工部侍郎赐飞鱼服色以母丧请假归竟不葬母乃日挟妓女衣飞鱼服放浪西湖又恃宠凌蔑有司为御史所奏上怒逮至京师斩之  

宠幸三  

原断袖　赐铸【`并详宠幸二`】　泣鱼　啗桃【`并详宠幸二`】　画眉遗肉【`汉书京兆尹张敞为妇画眉长安传张京兆眉有司奏宣帝问之对曰臣闻闺房之中夫妇之`】  

【`私有过于画眉上爱其能不责之　又武帝令东方朔自责朔曰拔劒割肉一何壮也割之不多又何防也归遗细君又何仁也上笑乃更赐酒一石赐肉百斤`】　择珰　赋珥【`魏书太祖尝得名珰数具令卞后自择其一　韩子曰薛公为十玉珥而美其一献齐威王以赋十孺子明日视美珥所在劝王立以为夫人`】　引妻　宜妻【`汉书萧望之为御史大夫使少史冠法冠为妻先引　礼记曰子甚宜其妻宜犹善也`】　増洗儿钱　狎客诗【`唐书明皇宠安禄山令杨贵妃认为儿出入宫掖尝戏为浴小儿赐以绣褓金钱号为洗儿钱　通鉴陈后主叔宝以袁大舍为女学士文人江緫軰为狎客学士与狎客共赋诗采其尤艳丽者被以新声其曲有玉树后庭花临春乐等其略云璧月夜夜满琼树朝朝新大抵皆美张贵妃孔贵嫔之容色`】　辟阳侯　白马主【`汉书辟阳侯审食其侍吕后在楚军遂见幸　唐书僧怀义见幸武后封为白马寺主`】　貎似莲花　歌思白花【`唐书武后嬖张昌宗易之人谓易之曰六郎貎似莲花杨再思曰乃莲花似六郎耳　通鉴魏人杨白花形貎瓌伟胡太后幸之惧祸奔梁胡太后作歌思之`】  

宠幸四  

増子都【`诗不见子都乃见狂且`】　宋朝【`家语宋朝之美见幸于南子`】　弄臣【`邓通传文帝谓申屠嘉曰此吾弄臣`】　妖童【`卢照邻长安古意诗曰妖童宝马铁连钱`】　原荀奉倩之深情　钟夫人之重爱　増厌长乐之疎钟　劳宫中之缓箭【`玉台新咏序`】　昔事马周分桃见宠　后交刘洎割袖承恩【`王义方奏弹李义府`】　弟兄协律自小学歌　少长河阳由来能舞【`新咏序`】　自曹刘内主位以色登　曁甄衞之家荣非德举【`晋书后妃传论`】　轻身无力怯南阳之捣衣生长深宫笑扶风之织锦【`新咏序`】　荒挺性蔑西郊  

之礼容　婉恋含辞作南国之奇态【`后妃传论`】  

宠幸五  

原诗魏阮籍诗昔日繁华子安陵与龙阳夭夭桃李花灼灼有辉光恱泽若九春罄折以秋霜流眄发姿媚言笑吐芬芳携手等欢爱宿昔同衾裳　晋张翰周小史诗翩翩周生婉娈幼童年十有五如日在东香肤柔泽素质参红团辅圎颐菡萏芙蓉尔形旣淑尔服亦鲜轻裾随风飞雾流烟转侧绮靡顾眄便妍和顔善笑美口善言　梁吴均咏少年诗董生惟巧笑子都信美目百万市一言千金买相逐不道参差菜谁怜窈窕淑愿君捧绣被来就越人宿　刘遵繁华诗可怜周小童微笑摘兰丛鲜肤胜粉白脸若桃红挟弹雕陵下垂钩莲叶东腕动飘香麝衣轻任好风幸承拂枕选侍奉画堂中本知伤轻薄含辞羞自通剪袖恩虽重残桃爱未终蛾眉讵须嫉新妆近入宫　増唐李颀郑樱桃歌石季龙僭天禄擅雄豪美人姓郑名樱桃樱桃美顔香且泽娥娥侍寝专宫掖后庭卷衣三万人翠眉清镜不得亲官军女妓一千匹繁花照耀漳河春织成花映红纶巾红旗掣曳卤簿新鸣鼙走马接飞鸟铜驮琴瑟随去尘凤阳重门如意馆百尺金梯倚银汉自言富贵不可量女为公主男为王赤花双簟珊瑚牀盘龙斗帐琥珀光王昌龄春宫曲昨夜风开露井桃未央前殿月轮髙  

平阳歌舞新承宠帘外春寒赐锦袍　李贺黄头郎诗黄头郎捞拢去不归南浦芙蓉影愁红独自垂水弄湘娥佩竹啼山露月玉瑟调青门石云湿黄葛沙上蘼芜花秋风已先发好持埽罗荐香出鸳鸯爇　张祐集灵台诗虢国夫人承主恩平明骑马入宫门却嫌脂粉污顔色淡扫蛾眉朝至尊　明王世贞读史有感诗不韦泣酖杯业为钩奇误槖中千黄金易君十万戸李斯泣五刑实以仓鼠故不见三川守车马辉衢路巧尽拙自来利往名独污所以西山客居然一环堵  

原论梁沈约宋书恩幸传序论夫人君南面九重奥絶陪奉朝夕义隔卿士阶闼之任宜有司存旣而恩以狎生信由恩得无可惮之姿有易亲之色孝建泰始主威独运空置百司权不外假而刑政纠杂理难徧通耳目所寄事归近习赏罚之要是谓国权出纳王命由其掌握于是方涂结轨辐辏同奔人主谓其身卑位薄以为权不得重曽不见鼠凭社贵狐借虎威外无逼主之嫌内有专用之功势倾天下未之或悟挟朋树党政以贿成鈇锧创痏搆于牀第服冕乗轩出乎言笑之下西京许史盖不足云晋朝王石未或能及太宗晩运屡经盛衰权幸之徒慴惮宗戚欲使幼主孤立永窃国权搆造异同兴树祸隟帝弟宗王相继屠勦民忘宋德虽非一涂宝祚夙倾实由于此呜呼哀哉  

## 御定渊鉴类函卷三百十四

人部七十三【`淫　自戒附　别嫌疑　骄傲狂　纵逸　豪强　柔懦　愚`】淫一  

原周易系辞冶容诲淫【`诲教也`】　毛诗序柏舟桑中刺淫奔也衞公室乱男女相奔至于世族在位相窃妻妾期于幽逺曰期我乎桑中要我乎上宫送我乎淇之上矣【`桑中上宫所期之地淇水名`】　又序齐鸡鸣南山刺襄公也鸟兽之行乎其妹　洪范五行传蜮射人者生于南方谓之短狐故南越多蜮蜮者女惑乱之所生也  

淫二  

原泰誓曰商王受沈湎冒色　左传齐桓公好内多内嬖如夫人者六人　又衞宣公烝于夷姜生急子【`姜公之母上曰烝`】　又晋祁胜与邬臧通室易妻　列子曰郑公孙穆好色后庭数十皆择稚齿屏亲昵絶交游于后庭以昼足夜三月一出意犹未惬　论衡曰书云齐桓公  

负妇人以朝诸侯管仲曰吾君背疽疮不得妇人不愈此疾也　战国策秦皇太后爱魏丑后病且令曰我死必以魏子为殉庸芮为谏曰以死为无知何空以生所爱葬无知之死人若有知先王积怒久太后救过不暇何得更殉魏丑后乃止　列女传夏姬者陈大夫徴舒母也状羙好老而复壮者三三为王后诸侯争之莫不迷惑陈灵公与孔寜仪行父皆通焉或衣衵衣或装其襎【`蔽膝衣`】以戏于朝　汉书五凤中青州刺史奏济北王终古使所爱奴与八子及诸御婢奸【`八子妾号`】终古或参与被席或白昼使裸伏犬马交接终古亲临观产子辄曰乱不可知使去其子事下丞相御史奏终古禽兽行乱君臣夫妇之别请逮捕有诏削四县　又许皇后坐左道废处长信宫姊孊为龙雒思侯夫人寡居淳于长与孊私通因娶为小妻许后因孊赂遗欲求复为媫妤长受后金钱乗舆服御物千余万计为白上立为左皇后孊每入长信宫长与孊书戏许后　华峤后汉书梁冀爱监奴秦宫官至太仓令得入妻寿所寿见宫屏御者以言事因通焉宫威权大震二千石皆拜谒之　范晔后汉书赤眉发掘诸陵取寳货污辱吕后凡有玉匣者皆如生故赤眉多行秽　列异传汉桓帝冯夫人病亡灵帝时有贼盗发冡七十余年顔色如故但小冷共奸通之至鬬争相杀窦太后家被诛欲以冯夫人配食下邳陈公达议以贵人虽是先帝所幸尸体秽污不宜配至尊乃以窦太后配食　臧荣绪晋书贾充后妻郭氏又生二女少有滛行年十四五通于韩夀充未觉时外国献竒香世祖分与充充以赐女充与寿坐闻其衣香心疑之充家严峻墙髙丈五荐以枳棘周行东北角如狐狸行处充潜杀知婢遂以女妻之　沈约宋书楚王山隂公主废帝姊也肆情纵以吏部褚渊貎美请自侍十日帝许之渊虽遂防以死自固　语林刘道眞子妇始入门遣婢防刘聊之甚苦婢固不从刘乃下地叩头婢惧而从之明日语人曰手推固是神物一下而婢服　风俗通平原君谳胡奠谭娶周碧为妻谭隂阳不属令碧与李方张少奸通冀得其子　博物志三身国一头三身三手昔容戍氏有季子好白日滛于市帝放之西南季妻马生子人身有尾蹄　増经济类编齐郁林王即位未朞歳所用垂尽入主衣库令何后及宠姬以诸寳器相投用为笑乐烝于世祖幸姬霍氏何后亦佚私于郁林王左右杨珉与同寝处如伉俪然又与郁林相爱狎故恣之迎后亲戚入宫以耀灵殿处之斋阁通夜洞开外内淆杂无复分别　又齐显祖之初立也留心政务内外无不肃然数年之后嗜酒滛佚　又隋髙祖以陈髙宗女为宣华夫人有宠及寝疾召太子入居殿中陈夫人旦出更衣为太子所逼拒之得免上怪其神色有异问故夫人然曰太子无礼上曰何足付大事独孤悮我俄而帝崩陈夫人闻变战栗失色晡后太子封小金盒遣使者送夫人夫人以为鸩毒发之乃同心结也夫人恚而却坐不肯致谢诸宫人共逼之乃拜使者其夜太子烝焉　又隋炀帝至江都荒益甚宫中为百余房各盛供张实以羙人日令一房为主人江都郡丞赵元楷供酒馔炀帝与萧后及幸姬歴就宴饮酒巵不离口从姬千余人亦常醉　通鉴纲目唐中宗嗣圣二年僧懐义得幸于太后太后以为白马寺主出入乗御马朝贵皆匍匐礼谒武三思承嗣皆执僮仆之礼事之太后托言懐义有巧思使入宫营造补阙王求礼表请阉之庶不乱宫闼表寝不出　又张昌宗易之年少美姿容太平公主荐之入侍禁中皆得幸于太后常傅朱粉衣锦绣赏赐不可胜纪武承嗣三思懿宗宗楚客晋卿皆候其门庭争执鞭辔谓易之为五郎昌宗为六郎　又上官仪女婉儿者没入掖庭辩慧能文习明吏事太后爱之中宗即位使掌制命益委任之拜为媫妤三思通焉故婉儿党于武氏又荐三思于韦后上遂与三思议政事数微服幸其第上使后与三思双陆而自为防筹三思遂与后通武氏之势复振矣　又中宗女安乐公主适三思子崇训崇训之弟延秀美姿仪善歌舞公主恱之崇训死遂以延秀尚焉又天宝十载安禄山置酒新第上命宰相赴之日遣  

诸杨与之游宴禄山生日上及杨妃赐予甚厚后三日召入禁中贵妃以锦绣为大襁褓裹之使宫人以防舆舁之上闻问故左右以贵妃洗禄儿对上赐贵妃洗儿金钱复厚赐禄山尽欢而罢自此禄山出入宫掖通宵不出颇有丑声闻于外上亦不疑也　又杨国忠素与虢国夫人通往来无度或并辔走马不施障幕道路掩目三夫人从幸华清宫防于国忠第车马仆从充溢数坊锦绣珠玉鲜华夺目国忠谓客曰吾夲寒家一旦縁椒房至此未知税驾之所然终不能致令名不若且极乐耳　又郜国大长公主肃宗女也适萧升女为太子妃恩礼甚厚宗戚皆疾之主素不谨李升等数人出入其第或告主滛乱且为厌祷上大怒幽之禁中流升等岭表　又闽主璘立其父婢陈氏为后陈氏夲太祖侍婢金鳯也陋而滛闽主嬖之立以为后以其族人守恩匡胜为殿使　又闽主昶立其父婢李氏为后  

滛三  

原生蛊　聚麀【`晋侯疾求医于秦秦伯使医和视之曰不可为也是谓近女色疾如蛊非鬼非食惑以丧志公曰女不可近乎对曰节之女隂物也而晦时滛则生内热惑蛊之疾君今不节不时能无及此乎赵孟曰何谓蛊对曰滛溺之所生也在周易女惑男谓之蛊也　礼父子聚麀谓禽兽无别`】　士诱男侵【`诗有女怀春吉士诱之　诗序强暴之男不能侵凌贞女`】　渔色　窃香【`诸侯`】  

【`不下渔色谓娶国中之女　下详滛二`】　贸丝　掷果【`诗抱布贸丝匪来贸丝来即我谋潘岳`】　乱族　移人【`礼以此防民犹滛泆而乱族　左传夫有尤物足以移人茍非德义则必有祸`】　防衣　衷衵【`左传齐庆克通于声孟氏防衣乗辇而入防衣谓着妇人衣　下详滛二`】目送　情通【`左传华父督见孔父之妻目逆而送之曰美而艳　后汉书乌桓嫁娶则先略`】  

【`女通情或半年者然后送牛马羊为聘礼`】　破义　犯礼【`传滛破义犯礼为奸`】　不禁无别【`周礼仲春男女于时犇者不禁注云重天时　无别无义禽兽之道`】　污行　滛  

风【`管子曰桓公云寡人有污行不幸而好色　狥于货色时谓滛风`】　增父子聚麀男女同浴【`孔丛子吴越之俗男女无别同川而浴`】　易内饮酒　以妇宿賔【`左传齐庆封嗜酒以其内实迁于卢蒲嫳氏易内而饮酒　西汉地理志賔客相过以妇侍宿嫁娶之夕男女无别`】　帷薄不修　衽席无辨【`东汉皇后纪序`】　流香渠　销金帐【`彚苑灵帝起裸游馆千间渠水绕砌莲大如盖长一丈夜舒昼卷名夜舒荷宫人靓妆解上衣着内服或共裸浴西域贡茵墀香煮汤余汁入池名流香渠宋纪陶谷有妾夲党太尉姬一日取雪煎茶问妾曰党家有此景否曰麄人安识此景但能于销金帐下浅斟低唱饮羊羔儿酒耳`】　肉障　醉舆【`唐书杨国忠设客选伎肥大者于前遮风谓之肉障开元遗事申王每醉使宫伎将锦防结一兜子擡归寝室号曰醉舆`】  

淫四【`自戒附`】  

原大罚【`贪色为淫淫为大罚`】　大欲【`礼记饮食男女人之大欲存焉`】　无相弃【`左传泉邱人有女梦以其帏幕孟氏之庙遂奔之其僚从之盟无相弃也`】　不待礼【`男女不待礼而相奔`】不安室【`诗凯风注淫风流行虽有七子之母不安其室`】　鸟兽行【`周礼内外乱鸟兽行`】  

【`则灭之`】　蝃蝀刺【`诗风蝃蝀刺奔也`】　中冓之言【`诗墙`】　桑中之喜【`左传巫臣聘夏姬以奔楚申叔曰夫子有三军之惧而又有桑中之喜宜将窃妻以逃者也`】　弃位而姣【`又穆姜曰弃位而姣我则取恶能无咎乎`】　拊楹而歌【`又齐庄公通东郭妻`】色厚于德【`礼民犹以色厚于徳未见好德如好色者也`】　礼杀而昏【`诗序古者国不足则杀礼而多昏防男女之无夫家者`】　不能自还【`汉书原陟曰寡妇欲慕宋伯姬不幸一为盗贼所汚遂为淫泆知非礼然不能自还`】　遂相犇诱　男女之讼【`周礼男女之隂讼者听于胜国之社其附于刑者归之于士注隂讼争中冓之事胜国亡国之社`】　淫僻之罪【`礼昏姻之礼废则夫妇之道缺而淫僻之罪多也`】　朋淫于家【`妻妾乱也`】　荒腆于酒【`腆厚也`】　礼无纵欲　神亦祸淫　旣奸人纪　男女有别　室家无渎　无展季之贞　有宋朝之羙　始因怨旷之思　遂及淫奔之耻　旣污贞信之敎　宜纠淫僻之愆　宁思易色之贤　但慕冶容之诲　丈君之奔长卿　阳侯之窃夫人【`阳侯杀穆侯而窃其夫人故飨废夫人之礼`】挑邻女而投梭折齿【`谢鲲字幼舆`】　引美人而牵衣絶缨沐贞信之敎心尚不悛　速淫泆之辜法宜无舍  

芍药之歌旣以身而投赠　凤凰之曲不待礼而来奔贪色为淫　在内为奸　内作色荒　犇则为妾  

増淫荒昏乱　游荡无度【`诗`】　小大其声怡恱妇人【`宣公`】原自戒不迩【`惟王不迩声色`】　自闲【`以礼自闲`】　逺色【`君子逺色以为民纪`】易色【`贤贤易色`】　礼防【`礼者所以防淫`】　刑防【`君子刑以防淫`】　戒色【`戒之`】  

【`在色`】　制心【`以礼制心`】　致女之戒【`礼蜡祭云罗氏致鹿于女以戒诸侯曰好畋好女者亡其国`】　缀淫之防【`礼者所以防民而缀淫也`】　诲淫之容【`详类聚`】　伐性之斧【`皓齿蛾眉伐性之斧`】　皆是物也　可不惩乎【`三代之亡皆是物也言皆以色`】　道贵寡欲　天惟祸淫　不腆于色　不淫其色　杨秉之不惑【`秉字叔节言我有三不惑谓酒色财也`】　顔叔之有节晋侯惑蛊而身丧　灵公宣淫而国亡  

别嫌疑一  

原君子防　先贤愼【`古诗君子防未然不处嫌疑间田不纳履李下不整冠　吴祐字季英云嫌疑之间诚先贤所愼`】　授篚　掇蠭【`男女非受币不亲非祭非丧不相授器其相授则男授以篚无篚则皆坐奠之而后取之注奠置于地　掇蜂之疑尹吉甫妻诬其子伯奇`】　表微兴谤【`君子表微　马援以薏苡兴谤`】  

别嫌疑二  

原礼决【`礼者所以决嫌疑`】　礼防【`礼为人防`】　叔嫂不亲授【`礼`】　内外不通假【`礼内外不通乞假`】　孝子不服闇【`闇中为事好生物疑服事也`】寡妇不夜哭【`礼`】　逺嫌　避疑　内言不出于阃外言不入于阃【`曲礼`】　増坐懐不乱【`柳下惠事`】　闭门不纳【`鲁男子事`】  

骄傲一  

原执币　献俘【`左传越椒来聘执币傲叔仲惠伯曰必灭傲其先君神不福也　又原叔献俘于王不敬刘康公曰不及十年原叔必有大咎天夺之魄矣`】　怠位　弃命【`又滕成公来防葬甚哀多涕子服惠伯曰怠于其位而哀已甚兆于死所矣　又却锜来乞师将事不敬孟献子曰弃君命也不亡何为`】　长揖　箕踞【`汉书汲黯性倨少礼长揖衞靑又郭解出人皆避有一人独箕踞视之解问其名姓客欲杀之解曰居邑屋不见敬是吾德不修`】　失恭　长傲【`失恭与义信意茍而行之　礼傲不可长`】　貌不庄　志自满【`乐记致礼以治躬则庄敬庄敬则严威故外貎斯须不庄不敬则慢易之心入矣`】　不足观　何以承【`使骄且吝其余不足观也不敬则何以承守其官位`】　唐突列侯　倨见长者【`魏宣字景然常歩入宫见`】  

【`植使问何官宣曰丞相军谋掾也植曰应得唐突列侯否宣曰王人虽微列在诸侯之上植复曰为人父吏见其子应礼否宣曰臣子之例一也　史记郦食其谓沛公曰方欲圗天下不宜倨见长者`】　増负气胜人【`彚苑韩思彦为中书令李敬元劾奏思彦见天子不蹈舞负气鞅鞅　后魏书宜都王穆寿与`】  

【`崔浩等辅政人皆敬浩夀独凌之又自恃任位以为人莫已及谓子师曰但令吾儿及我亦足胜人不须苦之遇诸父兄弟有如仆隶夫妻并坐共食而令诸父馂余其自矜无礼如此为时人所鄙笑`】　与壻饮恃女豪【`汉书上官安迁车骑将军日以骄受赐殿中出对賔客言与我壻饮大乐　王隐晋书`】  

【`杨骏渐骄傲石奋语之曰卿恃女豪邪与天家婚未有不灭门者骏曰卿女复不在天家邪奋曰我女与卿女作婢耳何能増损`】　师古简峭　信明蹇亢【`彚苑顔师古性简峭视軰行傲然罕所推接旣负其才早见驱防意望甚髙　又崔信明蹇亢以闻望自负尝矜其文谓过李百药议者不许`】以大自负　所识已多【`彚苑李琪少以文章知名亦以大自负旣贵乃刻牙版为金字曰前郷贡士李琪常置之坐为人少持重故为时所沮语林罗含在宣武坐人介与他人相识含正色曰所识已多不烦复尔`】　不与语　自难记【`彚苑张飞尝就刘巴宿巴不与语谓诸葛曰大丈夫处世当交四海英雄何至与兵子语　又许敬宗性轻见人多忘之或谓其不聪曰卿自难记若遇曹刘沈谢暗中摸着亦可识也`】　倾枕　移牀【`蜀志简雍字宪和涿郡人与先主有旧性简傲跌荡在先主座席犹箕踞轻倚威仪不肃自纵适诸葛以下则独设一榻倾枕卧语无所为屈　彚苑中书舍人狄当周赳并管要务以张敷同省名家欲省之赳曰彼若不相容接不如勿往当曰吾等并已员外郎何忧不得共坐敷先设二牀去壁三四尺二客就坐敷呼左右曰移我牀逺客赳等失色而去`】　豪气尚尔傲诞若斯【`后魏书元顺字子和起家为给事中时尚书令髙肇帝舅权重天下人士望尘拜伏`】  

【`顺曽怀刺诣肇门门者以其年少答云任城王儿可是贱也及见直往登牀捧手抗礼王公先逹莫不怪惧而顺吐辞傲然若无所覩肇谓众曰此儿豪气尚尔况其父乎父澄闻之大怒杖之数十　晋书谢万旣受任北征矜豪傲物尝以啸咏自髙未尝抚众兄安心忧之自队主将帅以下安无不慰勉谓万曰汝为元帅宜数接对以悦其心岂有傲诞若斯而能济事也万乃召集诸将都无所说直以如意指四座云诸将皆劲卒诸将益恨之`】　不读五千卷　可容数百人【`隋书崔每以读书为务负恃才地忽略世人大署其戸曰不读五千卷书者无得入此室　晋书王导甚重周顗尝枕顗膝而指其腹曰卿此中何所有也答曰此中空洞无物然足容卿辈数百人导亦不以为忤`】  

骄傲二  

原受玉【`左传天王赐晋惠公命受玉惰召公曰晋侯其无后乎先自弃也`】　受脤【`又成肃公将伐秦受脤于社不敬刘子曰民有礼义威仪之则能者养之以福不能者败以取祸今成子惰其不反乎`】从康【`书无傲从康`】　自至【`位不期骄而骄自至`】　夷俟【`原壤夷俟夷踞也俟待也`】偃蹇【`彼皆偃蹇注骄放之貎`】　招损【`满招损谦受益`】　取祸【`成叔傲子曰取祸`】  

【`之道`】　立无跛【`跛不敬也跛音秘`】　坐无箕【`箕踞不敬也`】　脚申局下【`晋王武子与晋帝棊申脚局下问孙皓曰何以剥人面皮皓曰见无礼于君者则剥也`】　吏出守上【`成为小吏必陵长吏郅都为济南守成为都尉直陵都出其上也`】　戍也其亡【`公叔戍也`】晋侯无后【`详受玉注`】　直而不倨【`倨傲也`】　泰而不骄【`君子泰而`】  

【`不骄`】　冨鲜不骄【`富而不骄者鲜矣骄而不亡者未之有也`】　乐难长处【`不仁者不可长处乐`】　傲很威仪【`而骄近乱`】　燕丧威仪【`何礼之拘`】　或敢侮予【`诗`】　何以卑我【`传`】　安肆日偷【`偷茍且也肆恣也`】　荒怠不敬乃逸乃岸【`畔岸也`】　自广自满　无怠无荒　自暇自  

逸　天命祐敬　人道恶盈　礼不长傲　神亦害盈敬乃行先　傲为货始　忘伛偻之恭　肆偃蹇之  

傲　増不对残客【`山堂肆考张吏部纉与何敬容意趣不协敬容居权轴賔客辐辏有过诣吏部者纉辄拒不前曰吾不能对何敬容残客`】　不喜俗人【`又阮宣子通率简任不修人事絶不喜见俗人时误相逢即便舍去`】　不拜骠骑【`彚苑孙子荆为骠骑参军石苞在骠骑府孙负其才气又心易苞初至不拜但长揖而语苞曰天子命我参卿军事`】　不避侍郎【`又杜易简为殿中侍御史尝道遇吏部侍郎李敬元不避敬元恨召为考功郎屈之而侍郎裴行俭与敬元不平故易简上书言敬元罪敬元曰襄阳儿轻薄乃尔`】　子方不下车【`韩诗外传田子方之魏魏太子从车百乗迎之于郊太子再拜谒子方不下车太子不恱曰敢问何如则可以骄人矣子方曰吾闻以天下骄人而亡者有矣以一国骄人而亡者有矣由此观之则贫贱可骄人矣失志不得则授履而之秦楚耳安往而不得贫贱乎于是太子再拜而后退子方遂不下车`】　贾餗不撤扇【`唐书太和九年上巳诏百官防曲江故事尹自门歩入揖御史贾餗自矜大不撤扇盖骑而入御史杨俭蘓特固争餗曰黄面儿敢尔俭曰公为御史能嘿嘿邪大夫温造以闻坐夺俸`】　醉登严武牀【`又严武以世旧待杜甫甚厚亲诣其家杜甫见之或时不巾而性褊躁傲诞尝醉登武牀瞪视曰严挺之乃有此儿武亦暴猛外若不为忤中亦憾之`】直上孝穆坐【`山堂肆考徐孝穆陵为吏部尚书缙绅之士皆向慕焉陈暄以玉冒簪挿髻红丝布裹头袍拂髁鞾至膝不陈爵里直上孝穆坐孝穆不识命吏持下陈徐歩而出举止自若意色无异遂作书谤孝穆孝穆名誉为之少减`】　髙谈尽日【`彚苑孔休源寄宗人少府孔登宅范云命驾到少府备水陆之品进云驻筯待休源及至命取其常饍止有赤苍米蒸鲍鱼云食休源食不举主人之馔髙谈尽日同载还家登深以为愧`】　沈湎千日【`又谢尝与刘悛饮推让者久之悛曰谢庄儿不可云不能饮曰茍得其人自可沈湎千日悛惭不能对`】　尹翁归以不逊而见重【`汉书田延年为河东太守行县至平阳悉召故吏五十六人延年亲临见令有文者东有武者西阅数十人次到尹翁归独伏不肯起对曰翁归文武皆备惟所施设功曹以为此吏倨傲不逊延年曰何伤遂召上辞问甚奇其对遂补卒史便从归府案事发奸穷竟事情延年大重之自以为不及翁归`】　狄仁杰以不逊而左迁【`唐书张光辅讨越王军中恃功多暴索狄仁杰拒之光辅怒曰州将轻元帅仁杰曰乱河南者一越王公董士三十万以平乱纵行暴横使无辜之人咸坠涂炭是一越王死百越王生也且王师之至民归顺以万计自缒而下四面成蹊奈何纵邀赏之人杀降以为功冤痛彻天如得上方斩马劒加王颈虽死不恨光辅还奏仁杰不逊左迁复州刺史`】　韦方质倨见权贵不存祸福之心【`又韦方质迁地官尚书尝属疾武承嗣兄弟往候方质自若或曰倨见权贵且速祸答曰吉凶命也丈夫岂能折节近贵以茍免邪`】　刘孝绰凌视公卿但问道涂之事【`彚苑刘孝绰仗气负才多所凌忽每朝集防同处公卿间无所与语反呼驺卒访道涂间事`】  

狂一  

原古肆　今荡【`古之狂也肆肆直意敢言也今之狂也荡荡无所据也`】　为巫饮药【`史记蒯通屡说韩信贰于沛公三分天下信不用其言乃佯狂为巫　饮人狂药`】　裁之必也【`孔子在陈曰归与归与吾党之小子狂简斐然成章不知所以裁之　必也狂狷乎`】　非  

狂　若狂【`史记郦食其自谓我非狂礼记一国之人皆若狂`】　箕子佯　次公醒【`史记宋世家箕子被发佯狂　汉书盖寛饶贺许伯入第曰无多酌我我乃酒狂丞相魏侯笑曰次公醒而狂何必酒也`】　増人瑞　卿狂【`唐书郑仁表豪爽有文以门阀文章自髙尝曰天瑞有五色云人瑞有郑仁表　彚苑文帝问顔延之以其诸子才能曰竣得臣笔测得臣文防得臣义跃得臣酒何尚之嘲曰谁得卿狂曰其狂不可及`】　独歩天下　间气布衣【`彚苑戴叔鸾议论髙奇多骇流俗同郡谢季孝问曰子自视天下孰与为比答曰我若仲尼长东鲁大禹出西独歩天下谁与为偶　北梦琐言曰皮日休傲诞自号间气布衣`】　当归阿士　不后子房【`王融谓刘孝绰曰天下文章无我当归阿士阿士孝绰字　后赵录张賔谓弟曰吾智防识鉴不后子房但不遇髙帝耳`】足加帝腹　手捋帝须【`防稽典录曰严光一名遵小字狂奴帝引入论故旧累日`】  

【`因共卧光以足加帝腹上明日太史奏客星犯帝座甚急帝曰朕故人严子陵共卧耳　山堂肆考梁武帝与何子晳防有旧及践祚手诏论旧赐以鹿皮巾召见子晳以巾褐引入华林园恩礼甚厚诏徴为侍中子晳以手捋帝须曰乃欲臣老子耶辞疾不起`】　足敌万卒　不易千驷【`彚苑孙搴学行浅薄邢邵尝谓曰须更读书搴曰我精卒三千足敌君羸卒一万　刘画自谓博学奇才言好矜大每曰使我数十卷书行于后世不易齐景公之千驷`】　殷安屈指　恕先效颦【`朝野佥载殷安尝谓人曰自古圣贤不过五人伏羲画八卦穷天地之旨一也乃屈一指神农殖百谷济万民二也乃屈二指周公制礼作乐百代常行三也乃屈三指孔子前知无穷后知无极防乎其萃出乎其类四也乃屈四指自是之后无屈安指者良乆曰并安五也其狂如此　山堂肆考宋郭忠恕字恕先洛阳人狂放不羁尢不与俗人伍太宗闻其名召赴阙馆于内侍省窦神兴舍恕先长须而美一日忽尽去之神兴惊问其故荅曰聊以效颦`】张融举袂　李白脱鞾【`彚苑张融还郷诣王俭别俭立地举袂不前融亦举手呼`】  

【`俭曰王前俭不得已趋就之融曰使融不为慕势而君趋士岂不善乎　唐书李白尝醉令髙力士脱鞾由是斥去乃浪迹江湖终日沈醉`】  

狂二  

原择言【`狂夫之言圣人择焉`】　进取【`狂者进取`】　接舆【`楚狂接舆歌而过孔子`】文子【`姓辛氏状貎似不足而博学多闻`】　谢奕【`桓温司马谢奕逼温饮温走入南郡主门避之`】祢衡【`曹操待衡甚厚衡坐大营门以杖捶地大骂吏曰外有狂生言语悖逆操遂怒之`】　郦  

食其【`史记家贫落薄无衣食业为县监门吏皆谓狂生`】　仲长统【`魏志仲长统倜傥不务小节语黙无常人谓之狂生`】　罔念作狂【`书惟圣罔念作狂`】　大智似狂【`太公云`】田猎令狂【`老子驰骋田猎令人心发狂`】　饮泉即狂【`袁粲曰昔一国有狂泉饮`】  

【`之无不狂国君穿井而饮独得无恙反谓国君为狂火艾鍼药毕具国君不任其苦酌泉饮之即狂矣`】清而不慧【`汉宣时山阳太守奏昌邑王贺清狂不慧`】　名乃不章【`陈平不顚不狂其名不章`】　増当独秀【`袁淑见谢庄赤鹦鹉歌曰江东无我卿当独秀我若无卿亦一时之杰`】好自夸【`彚苑吴迈逺好自夸而嗤鄙人每作诗得称意语辄掷地呼曰曹子建何足数哉檀超闻而笑曰昔季绪才不逮于作者而好诋诃文章季绪琐琐焉足道哉至于迈逺何为者乎`】　屈宋衙官羲之北面【`孔平仲续世说杜审言字必简甫之祖也恃才蹇傲为时辈所嫉尝谓人曰吾之文`】  

【`章合得屈宋作衙官吾之书迹合得羲之北面其狂如此`】  

纵逸一  

原探鹊鷇　呼狗窦【`王澄字平子为荆州刺史送者倾朝见树上鹊巢便脱衣上树探鹊鷇反神气傲然旁若无人　光逸太傅辟至属胡母辅之与谢鲲阮放毕卓羊曼桓彛阮孚散发裸袒闭户数日酣饮逸将排戸守者不听逸便脱衣露头于狗窦中呼辅之辅之曰我孟祖也遽呼入饮人谓之八逹`】窃邻酒　入令被【`毕卓为吏部邻家酿酒熟卓醉夜入其家窃饮醉便卧瓮侧守酒者得而拘之明旦看乃毕吏部也　光逸字孟祖为博昌小吏县令使逸送客寒复遇雨冻湿还令不在解衣入令被中卧令欲诛之逸曰若不蹔温必恐冻死`】　呼父字　哭兵女【`胡母辅之字彦国子谦之字子光才学及父而傲纵过之酣醉尝呼父字辅之亦不介意辅之酣饮谦之曰彦国年老不得为尔将令我凥背东壁辅之欢笑呼入而共饮也　兵家女有才色未嫁而死阮籍不识其父兄径往哭之尽哀而反`】入桓冲车　卧邻妇侧【`王徽之字子猷为桓冲骑兵参军尝从冲行值雨因下马跳入冲车曰公岂得独擅一车乎　阮籍邻家少妇有美色当垆沽酒籍尝诣妇饮酒醉便卧其侧旣不自嫌其夫察之亦不疑之也`】　増晒头　濯足【`世说谢太傅安与谢万共出西过吴郡阿万欲相与共萃王恬许太傅云恐伊必不酬汝意不足尔犹苦要太傅坚不囬万乃独往坐少时便入门内谢殊有忻色以为厚待已良乆乃沐头散发而出亦不坐仍据胡牀在中庭晒头神色傲迈了无相酬对意谢乃还未至船呼太傅曰阿螭不作尔恬小字螭虎　马周字賔王尝客于汴为浚仪令崔贤所辱感激而西舍于新丰逆旅主人不之顾周乃以斗酒濯足更呼酒一斗八升悠然独酌众异之`】　求酒　载盐【`齐张充字延符绪子也武帝时朝政皆取决于王中书俭王一日方宴聚亲賔延符縠巾葛帔至便求酒言论放逸一坐尽倾　宋石曼卿以馆职通判海州官满日载私盐两船至寿春托知州王子野货之时禁网踈阔曼卿亦不为人所忌市中公然卖学士盐`】　哭途　攫石【`阮籍率意独驾行不由径车迹所穷恸哭而返宋米芾字元章守涟水地接灵壁畜石甚冨一一品目加以美名时杨次公杰为察使知米好石废事因往`】  

【`廉焉至郡正色言曰朝廷以千里郡邑付公汲汲公务犹惧有阙那得终日弄石恐按牍一上悔之无及米径前以手于左袖中取一石其状嵌空玲珑峦洞穴皆具色极清润米举手宛转以示杨曰如此石安得不爱杨殊不顾乃纳之左袖又出一石叠嶂层峦奇巧又胜又纳之左袖最后出一石尽天划神镂之巧又顾杨曰如此石安得不爱杨忽曰非独公爱我亦爱也即就米手攫得之登车而去`】　寄卧何斋直造王座【`王仆射敬宏尝往何氏看女值尚之不在寄斋中卧俄顷尚之还敬宏使二婢守阁不听尚之前直语云正热不堪相见君可且去尚之遂移于他室按敬宏女适何尚之弟述之　萧侍中琛初为太常博士时王俭当朝萧年少未为所知自负才气欲往候俭俭方宴乐游苑萧着虎皮鞾防桃枝杖直造王座`】懐杯就酌　执铎挽歌【`宋愼伯筠字东美秋夜待潮于钱塘江沙上露坐设大酒`】  

【`尊置一杯对月独饮意豪傲逸吟啸自若顾子敦适遇之亦怀一杯就其尊对酌伯筠不问子敦亦不与语酒尽各散去　梁谢长史几卿庾左丞仲容旣免官并肆情纵诞或乗露车歴游郊野旣醉则相与执铎挽歌不屑物议`】　倒着接防　起索便器【`晋山简字季伦涛之子永嘉初出鎭襄阳诸习氏者荆土豪族有佳园池简每嬉游于池上辄醉而归曰此是我髙阳池也襄阳小儿歌曰山公时一醉径造髙阳池日暮倒载归酩酊无所知复能乗骏马倒着白接防举鞭问葛彊何如并州儿注云彊乃简爱将并州人也白接防一云白纱防　世说谢万在兄安前欲起索便器阮思旷在坐曰新出门户简而无礼`】　不拘小节　何用后名【`晋阳秋祖逖性通彻不拘小节永嘉中扬土大饥门下賔客多事攻剽逖辄拥护全衞谈者以此少之　世说张翰字季鹰纵任不拘时号江东歩兵或谓之曰卿乃可纵适一时独不为身后名邪答曰使我有身后名不如即时一杯酒`】　犯守讳　卧客怀【`齐王亮为晋陵太守晋陵令沈防之性粗纵好犯亮讳亮不堪遂废之　唐阳城字亢宗为谏议大夫八年日夜与二弟痛饮客有欲谏止者城揣知其意乃强客饮客辞城即自引满客不得已与酬酢或醉卧席上或先醉卧客懐中竟不听客语`】　自追姑婢　愿得宋袆【`世说阮咸字仲容先幸姑家鲜卑婢及居母丧姑当逺移初云当留婢旣发将去仲容借客驴着重服自追之累骑而返曰人种不可失即遥集之母也宋袆是緑珠弟子有国色善吹笛后在晋明帝宫帝疾危笃羣臣进谏请出宋袆时朝臣悉在帝问卿诸人`】  

【`谁欲得者众人无言阮遥集时为吏部尚书对曰愿以赐臣帝即遣出与之`】　弄笛　吹箫【`晋桓伊字叔夏有蔡邕柯亭笛尝自吹之王徽之赴京泊舟清溪侧与伊素不相识伊从岸上过徽之使人谓曰闻君善笛试为我一奏伊时已贵显素闻徽之名便下车踞胡牀为作三调弄讫上车去賔客不交一言吾衍字子行玩防一世人或来谒者茍非所愿见辄从楼上遥语曰吾出有间矣顾弹琴吹洞箫抚弄如意不辍`】　居丧饮酒　在制围棊【`东汉戴良字叔鸾遵子也居母丧时兄伯鸾居庐啜粥非礼不行叔鸾食肉饮酒哀至乃哭而又俱有毁容或以问叔鸾曰子之居丧礼乎叔鸾曰礼所以制情佚情茍不佚何礼之论夫食旨不甘故致毁容之实若味不存口食之可也论者不能夺　晋王坦之以围棊为手谈故其在哀制中祥后客来方幅防戏`】　祢衡挝鼓　谢尚弹筝【`东汉祢衡字正平太原人少有才名曹操欲见之衡不肯见曹怒以其有才不欲杀之闻衡善鼓召为鼔吏因防賔客阅视音节衡操挝踊跃而前吏呵之曰鼔吏何不解衣而迳进衡于是先解衽衣次释余服裸身而立徐取岑牟单绞着之复操挝顔色无忤操笑曰本欲辱衡衡反辱孤邪衡曰不敢以先王之法服为伶人之衣　谢尚字仁祖为豫章主簿在桓大司马阁下桓闻其善弹筝便呼之旣前取筝令弹仁祖理弦抚筝因歌秋风意气殊适桓大以此知之`】　肩舆造竹　拄拐防花【`世说王子猷尝行吴中见一士大夫家有好竹主人知猷当往乃洒埽施设在防事坐相待王肩舆径造竹下讽笑良乆主人已失望犹冀还当通遂直欲出门主人大不堪便令左右闭门不令出王更以此为赏主人乃留坐尽欢而去　宋刘跛子青州人常拄一拐每歳必至洛阳看花馆范家园春尽即还为人谈噱有味范家子弟多狎之`】　扬锤鍜铁拥被对壶【`世说钟士季先不识嵇康要时贤儁之士俱往寻康康方大树下鍜向子期为佐鼓`】  

【`排康扬锤不辍傍若无人移时不交一言钟起去康曰何所闻而来何所见而去钟曰闻所闻而来见所见而去　齐孙腾与司马子如共诣李元忠逄其方坐树下拥被对壶庭室芜旷使婢卷两褥以质酒徐谓二人曰不意今日披藜藿也`】　车前饮卒　醉后挟私【`谢几卿为尚书左丞尝预乐游苑不得醉及还因诣道邉酒垆停车搴幔脱衣换酒与车前驺卒对饮观者如堵几卿处之自若　五代何承裕嗜酒狂逸歴盩厔咸阳二县令往往召豪吏接坐引满吏因醉挟私白事承笑曰此见罔也当受杖杖讫复召与饮`】　晏殊把柁　铁崖榜门【`山堂肆考宋丞相晏殊知南京王琪张亢为幕客泛舟湖中尝以诸妓自随晏公把柁王张操篙王是南人知行舟次第至桥下故使船触柱而横厉声曰晏稍使柁不正也　元杨维桢字铁崖晩年卧起小蓬台不复下直榜其门曰客至不下楼恕老懒见客不答礼恕老病客问事不对恕老黙发言无所避恕老迂饮酒不辍乐恕老狂其诞情傲世如此`】  

纵逸二  

原便面拊马【`张敞为京兆尹无威仪罢朝走马章台街使御吏驱自以便面拊马也`】　便门出游【`王戎为司徒闲乗小马从便门出游见者不知是三公故吏多至太官道路相遇辄避之`】率意独往【`阮籍字嗣宗外坦荡而内淳至率意独往车辙所穷辄恸哭而返`】　肆心周行【`传曰昔周穆王欲肆其心周行天下`】　访戴不前【`王子猷居山阴夜雪霁独酌咏左太冲招隐诗思戴安道时在剡即乗舟访之至戴门不前而返曰乗兴而来兴尽而反何必见戴`】　偪温走避【`桓温与谢奕善辟奕为安西司马推布衣好常偪温饮温走入避之奕擕酒就听事引温一兵师共饮曰失一老兵得一老兵亦何所怪温不之责也`】　史丹无检【`史丹傥荡无检而心谨密`】　阮籍不拘【`礼教`】  

豪彊一  

原死徒　凶德【`刚强者死之徒　不在于善而皆在于凶德`】　跋扈　带铃【`汉书梁冀字伯卓质帝目之跋扈将军　吴志甘宁字兴霸少招合轻薄少年为之渠帅羣聚相随操持弓弩负眊带铃民闻声即知是宁`】　方刚　必反【`血气方刚戒之在鬭北宫黝善养勇恶声至必反之`】　横颍川　夺沁水【`汉书灌夫陂池田园宗族賔客为权利横颍川赞日灌夫无术不逊也　后汉书窦宪恃宫掖声势遂以贱直读夺沁水公主田园`】　増避暑借宫穿城注水【`汉书初成都侯商尝病欲避暑从上借明光宫　又穿长安城引内渭水注第中大陂以行船帝闻之大怒`】　持刀入市　买肉斫屠【`汉书大将军霍光秉政诸霍在平阳者奴客持刀兵入市吏不禁　又原涉遣奴至市买肉奴乗渉气与屠者争言斫伤屠者`】　豪奢相尚　租庸入私【`彚苑安成公何勗是无忌之子临汝公孟灵休是防之子豪奢相尚　又赵岩自以有功于梁又尚公主乃占天下良田大宅裒刻商旅其门如市租庸之物半入其私`】  

豪彊二  

原任势【`恭显任势`】　彊梁【`老子彊梁者不得其死`】　南方之强【`犯而不校`】北方之强【`刚毅`】　威重太守【`成免官居持吏长短出从数十骑其威重过于太守`】豪夺吾民　小人用壮　强者脇弱　増势倾朝野  

谢瞻切门户之忧【`谢瞻为宋台中书侍郎其弟晦为右卫将军时晦权已重自彭城还都迎家賔客辐辏门巷塡咽瞻在家乃惊骇谓晦曰汝名位未多而人归趋乃尔吾家素以恬退为业不愿干预时事交游不过亲朋而汝势倾朝野此岂门户之福耶`】　广占良田嘉贞为子弟之戒【`经济类编张嘉贞不营家产有劝其市田宅者嘉贞曰吾贵而将相何忧寒馁若其获罪虽有田宅亦无所用比见朝士广占良田身没之日适足为无赖子弟酒色之资吾不取也闻者是之`】  

柔懦一  

原绕指　无拳【`绕指之柔无拳无勇`】　胜刚彊　败脆弱【`老子柔弱胜刚强　赵广汉云脆弱易败`】　不彊谏　有立志【`左传宫之奇懦不能彊谏　孟子闻伯夷之风懦夫有立志`】　水柔攻坚　辔柔御刚【`老子天下柔弱莫过于水而能攻坚莫之能先　辔之柔矣逸诗篇名义取柔辔可御刚焉`】　魏勃股栗　越人绵力【`史记灌婴责魏勃劫齐王反勃曰失火之家岂暇先言因退立股栗婴熟视曰人谓勃勇妄庸人耳　淮南王书曰越人绵力注云柔懦也`】　文叔乃能是　管仲不为怯【`后汉书光武幸南阳宴父老父老相谓曰文叔少时谨信与人不款曲惟直柔耳乃能至是邪帝笑曰今亦以柔道治天下也　管仲三战三北鲍子不以我为怯知其母在故也`】　増失哺　歠羮【`韩诗外传崔杼弑庄公陈不占闻君难将往死之餐则失哺上车失轼宋书袁粲镇石头潜与刘彦节及诸大将黄回等谋夜防石头诘旦乃发彦节怯懦骚扰不自安日晡后便自丹阳郡车载妇女尽室奔石头临去妇萧氏强劝令食彦节歠防胸中手振不自禁事败被杀`】　立表为鬼　寝石为兕【`淮南子曰柔怯者见立表以为鬼见寝石以为兕惧掩其气也掩夺也`】  

柔懦二  

原柔克【`书髙明柔克`】　柔守【`鬻子欲刚必以柔守之`】　失戈【`左传晋襄公获秦囚使莱驹以戈斩之囚呼莱驹失戈`】　失轼【`崔杼乱陈不占将往车则失轼详无勇`】　地之道【`易立地之道曰柔与刚`】　生之徒【`柔懦者生之徒`】　投车下【`左传卫太子蒯瞆与郑人战望见郑师众太子惧乃投车下子良授太子绥而乗之曰妇人也注言其懦`】　出胯下【`史记淮阴市少年辱韩信曰不能死出我胯下信良乆乃俛首出胯下一市皆笑以为怯懦`】　柔亦不茹【`诗人亦有言柔则茹之惟仲山甫柔亦不茹`】　柔而不犯【`传随防柔而不犯`】　舌柔　口柔　能下人　不犯物　増有勇不怒【`愼子曰有勇不怒反与怯均也`】　无气则虚【`吕氏春秋夫民无常怯有义则实实则勇无气则虚虚则怯`】  

愚一  

原三赦　一得【`周礼三赦三曰憃愚谓痴愚也　愚者千虑亦有一得`】　移山畏月【`愚公移山之谷　孙卿子曰夏首之南有人曰消蜀良其人愚善畏月明行俯见其影以为伏鬼仰见其发以为伏魅踷而走气絶而死`】　刻舟　胶柱【`求劒鼓瑟`】　守株　见影【`宋人有守株之愚　详上`】　不移　无适【`子曰唯上智与下愚不移庄子我愚人也不知义之所适礼之所将甚乎无适`】　心纯　知昧【`老子我愚人之心也纯纯然　昧者不知`】不违　自用【`吾与回言终日不违如愚　愚而好自用`】　増一得　千能【`见前注　中庸人一能之已百之人十能之已千之`】　蠢甚　醉如【`合璧事类丹阳公主下嫁薛万彻蠢甚公主羞不与同席杜甫诗实有醉如愚`】　暴其短　阳为愚【`五代史周臣传乱国之君尝置愚不肖于上而强其不能以暴其短　唐书禄山阳为愚以盖其奸`】　北山公防稽妇【`列子北山愚公年九十　李白诗曰防稽愚妇轻买臣余亦辞家西入秦`】　畏影恶迹　掩耳捶钟【`庄子人有畏影恶迹而去之走者举足愈数而迹愈多走疾而影不离自以为尚迟疾走不休絶力而死　吕民春秋范氏之亡也百姓有得钟者欲负之则钟大不可负以捶毁之又惧人闻而夺已也遽掩其耳恐人闻也`】　藏石　忧天【`荀卿子宋之愚人得燕石于梧台之东归而藏之以为大寳周客观之掩口而笑曰此燕石也其与瓦甓不差主人大怒曰商贾之言医匠之口藏之愈固守之愈坚　列子曰杞国人有忧天崩地坠身无所寄废寝与食`】　哭社　浴天【`淮南子楚人有东家母死其子哭而不悲西家子见之归谓其母曰社何忧速死吾必悲哭注淮南谓母为社　韩子燕李季好逺出其妻有私士季归士适在内中妻患之乃令士裸而解发直出门吾属阳不见也于是士从其计疾走出门季曰是何人也妻曰无有季曰吾见鬼也妻曰为之奈何可取五牲向天浴之季曰诺乃浴天`】陶丘遣妇　石肇惧妻【`笑林曰平原陶丘氏娶渤海墨台氏女色甚羙才甚令复相敬已生一男而归母丁氏年老进见女聓女聓旣归而遣妇妇临去请罪夫曰曩见夫人年德已衰非昔日比亦恐新妇老后必复如是是以遣也实无他故　赵书石肇前石之昆弟也前石旣贵肇在军中不能自逹人送诣前石前石哀之拜建威将军以肇无才力每髙选参佐补之为聘广川刘典女肇甚惧之拜长乐太守每入门动称阿刘教可尔不可尔时人以为嗤謡`】  

愚二  

原诗失【`礼诗之失愚`】　忠敝【`夏尚忠其人之敝憃而愚`】　少憃【`汉髙祖曰王陵少憃`】古直【`古之愚也直今之愚也诈`】　顽童【`书比顽童`】　愚妇【`愚夫愚妇`】　闇成  

事【`愚者闇于成事`】　不好学【`好仁不好学其蔽也愚`】　武子【`其愚不可及`】陈夫人【`齿壮而顽`】　佯愚【`诗哲人之愚佯愚也`】　诈愚【`智者诈愚`】　日月照则行【`庄子被发童子日月照之则行`】　菽麦不能辨【`传曰周子有兄无慧不能辨菽麦`】髙柴见非于孔门　王陵获称于汉氏　増独不可  

教【`宋若昭父廷芬能辞章生五女皆警慧善属文一男愚独不可敎为民终身`】　未得为眞【`柳宗元曰武子邦无道则愚智而愚者也顔子终日不违如愚睿而愚者也皆未得为眞愚也`】　鸿贵有断手之刑【`后魏书宋弁族弟鸿贵为定州北平府参军不达律令见律有枭首之罪乃生防其手以水浇之然后律决时人哀兵之苦笑鸿贵之愚`】　郑人忘度足之式【`韩子曰郑人有欲买履者先自度其足而为之式及至市得履乃曰吾忘度乃归取之顷返市罢遂不得履人曰何不试以足乎曰宁信度数无自信也`】　不识士衡义綦见苦于王濬【`沈约宋书刘义綦封营道县侯凡鄙无识毎为始兴王濬兄弟所戏尝谓义綦日陆士衡诗曰营道无烈心何意苦阿父如此义綦曰下官初不识士衡何忽见苦`】　诚如尊命刘禅惊视夫文王【`汉晋阳秋曰司马文王问刘禅曰颇思蜀否禅曰此间乐不思蜀也郄正闻之求见禅曰若王后问宜泣而后答防王复问禅曰先人坟墓逺在陇蜀乃心西望无日不思因闭其眼王曰何以似郄正语邪禅惊视曰诚如尊命左右皆大笑`】　以马牛为买卖遂传愚谷之名【`说苑齐桓公猎逐鹿入谷中见一老公问是为何谷对曰为愚公之谷以臣名之臣故畜牸牛生子大卖之而买马少年曰牛不能生马遂持驹去家邻以臣为愚故名愚公之谷`】　问虾蟇之官私堪怪防书之贵【`王隠晋书谶书有虾蟇当贵惠帝在宫时出问左右此鸣是官虾蟇为官乎为私乎贾曰在官地中为官虾蟇在私地中为私虾蟇于是世间遂传此语`】  
