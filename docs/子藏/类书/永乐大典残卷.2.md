---
title: 永乐大典残卷 2
index: true
icon: editor
order: 81
category:
  - 子藏
  - 类书
tag:
  - 解缙
  - 明
---

## 卷之三千六  

九真人  

【`宋欧阳公集`】  

归自遥“忆离人”何处笛，深夜梦回情脉脉，竹风檐雨寒窗隔。离人几岁无消息。今期白不眠，特地重相忆。  

【`张横渠集`】  

《侯人》：林木南山荟蔚时，工斤樵斧竟一作竞朝阝齐。举知趋利青冥上，一作外不念幽闺季女饥。一作啼，朝阝齐，亦止朝升而已。无他义。  

【`许纶涉斋集`】  

《次外舅遣侍人韵》：关中萧相国，江左管夷吾。人仰南山石，心冥赤水珠。登临捐妓女，书札付官奴。妙得安心法，绳床底用蒲。  

【`黄裳演山集`】  

《戏赠席上侍人》：遮藏不得鬓边霜，空忆扬州一觉长。不学牧之狂可笑，紫云宜赠紫微郎。  

【`唐王维诗`】  

《江上别流人》：以我越乡客，逢君谪居者。分飞黄鹤楼，流宕苍梧野。驿使乘云去，征帆沿溜下。不知从此分，还袂何时把。  

【`王建诗`】  

《送流人》：独向长城北，黄云暗塞天。流名属边将，旧业作公田。拥雪添军垒，收水当井泉。知君住应老，须记别乡年。  

【`古今诗统`】  

项斯《寄流人》：寿草不曾枯，长流客健无。雾开蛮市冷，船散海城孤。象迹频经水，龙涎远护珠。家人秦地老，泣对日南图。  

【`宋刘彭城集`】  

《京北流人》：嗟尔流人亦可悲，白头老叟抱中儿。不羞远作投荒客，自恨生迟外户时。鱼失江湖相煦沫，鸟囚笼槛苦啼饥。乡园日日生荆棘，说似傍人犹涕垂。  

【`季觏皇续藁`】  

《送流人》：人性自古怕迁移，更去南方路险。从此异乡谁是侣，只应明月解相随。  

【`元蓝静之诗`】  

《问流人》：道傍辛苦问流人，非罪相看误此身。何用老成徒取辱，久知温饱不如贫。衣裳臭秽沾床汗，枷械拘挛满面尘。不自我先休叹恨，周余靡有孑遗民。  

《悲流人》：为农未免租调瘢，从军可辞刀箭痕。布衣一日任民社，鞭挞不救肌肤完。足兵足食万世计，征衣战甲无宁岁。但知城郭倍光辉，谁问闾阎久凋弊。深机巧宦何为者，暴虐施民自宽假。山头白石城下泥，已有行人先问舍。前车后车相继摧，满山枯骨白成堆。呜呼古人不可作，自书下考真贤哉。  

【`宋蒋竹山词`】  

昭君怨《卖花人》：檐子挑春虽小，白白红红都好。卖过巷东家，巷西家，帘外一声声叫。帘里鸦鬟入报，问道买梅花，买桃花？  

【`季方叔济南集`】  

《嗟美人》词：枢密直学士刘公希道，久迁于外。元天子，方欲大用于朝而公薨，余心哀之，故作《嗟美人》词以吊之。嗟美人兮何之，抚千祀兮增悲。咎司命之匪仁兮弗庇下民，故啬数于令人兮，俾弗俪乎常奇。既门岂端之引大，复礻尼止而絷维，仰天衢而愿骋兮，羌为惠之罔终。嗟美人兮怀思。闷灵修而自珍兮，宁燕婉而倚巾。彼鹈之早鸣兮，欲众芳之陨衰。亮汝怀之匪良兮，喜佳卉之具腓。灵芝遑恤汝以自芳兮，亦三秀而呈姿。候虫呻吟而竞秋兮，耀耀夕飞而流光。蚊角翼而虎噬兮，或负岳而成雷。俄岁运之徂征兮，复尔龄之几何。彼大椿之先秋兮，意松柏之后凋。属岁寒之太甚兮，雪霜窘而烦威。春归来兮阳谷温，条风发兮百卉菲。土泉闭兮崔嵬，独玄黄兮就萎。委长年兮涧滨，匠初顾兮弗辰。感佳时兮嗟美人，蜕遗荣兮上宾天。我吁天兮九阍，如可续兮百身。  

【`草堂诗集`】  

杨冠卿《美人隔秋水》诗：美人娟娟隔秋水，寂寞江天云雾里。中间消息两茫然，咫尺应须论万里。多病马卿无日起，青眼高歌望吾子。安得送我置汝傍，揽环结佩相终始。  

【`宋苏竳诗`】  

《美人》：美人隔秋水，别我今何时。晨兴念良觌，路远莫致之。安得双翅翰，飞去东南陲。失心菖蒲花，白首以为期。  

【`洪平斋集`】  

《次李公谨美人行见寄》：梨花深寂杨花闲，雨鸠晴鸠两关关。越王楼下春事繁，有美一人心独丹。欲往从之厚我颜，无绣段兮为君欢。子规夜啼斗阑干，江草碧色江波漫。芙蓉城头芳露干，有美一人拥朝寒。欲往从之髀肉酸，无桂棹兮杨君澜。牛头拨云寻懒残，牛背落日人空远。短筇尚点湘妃班，好春未必天能悭。东风到处如家山，白发相对毋永叹。荼蘼结架三百间，为君醉倒骄旁观。  

【`元赵子昂诗`】  

《美人隔秋水》：美人隔秋水，咫尺若千里。可望不可言，相思何时已。庭树多落叶，日夕秋风起。我今年已衰，素发拥两耳。回思少年时，容颜若桃李。美人何当来，一笑怀抱洗。未见令我思，既见胡不喜。  

【`宋林希逸竹溪集`】  

《归人争渡喧》：野外炊烟起，沙边带日明。归村人合还，问渡晚喧争。暝色催行客，长江阻去程。帆轻斜照影，语杂远闻声。隔岸招尤急，栖鸦过亦鸣。茅檐何处是，儿女想相迎。  

【`雅南集`】  

陈樵《归人》：天外归人尽，云边信马过。若为成讫了，不敢问如何。兵气荆扬久，春光许洛多。书生窗下老，苍藓上庭柯。  

【`国朝顾禄诗`】  

《晓出淞城候归人》：独骑羸马出城，晚向官亭候远人。江雾不收浑欲雨，野烟初起半随云。白龙去后潭俱涸，黄犬归来冢尚存。最怪此时萧索甚，一尊谁为接殷勤。  

【`宋僧文王向诗`】  

《有美一人行》：有美一人闲且都，天然自与常人殊。奔逸绝尘遗步趋，宛在大海之东隅。珠宫贝阙非凡居，鲛绡被体云霞裾。朝乘一鹤莫双凫，往来圆峤仍方壶。所交皆古真仙徒，赤松羡门及麻姑。共论妙道得道枢，天地万物指马如。人间岁月良易徂，别来眼暗齿发竦。山可泐兮海可枯，相思之念无时无。示好亦有明月珠，藏之怀袖不敢沽。屡欲致之乏飞鱼，侧身东望空踌躇。  

【`苏竳诗`】  

《拜年人》：来车去马拜纷纷，岁岁年年不惮烦。拜得老人山上去，一番儿女各当门。小年踯躅随群队，长大悲伤怕物华。艺罢天香来影室，不行人事便归家。  

【`王魏公集`】  

《捧香人》：绮席延佳士，香来似有情。当年谩拱默，终日费携擎。偶以朱蓝替，还因刻画成。犹胜海上客，逐臭了平生。  

【`元王君实轩集`】  

《枕上复用道间乡字韵呈同人》：爆竹声中度岁忙，椒花杯上换春阳。欠书元日神荼帖，又看新年傀儡场。客枕方酣千里梦，朝靴正踏五更霜。主翁须要惺惺在，富贵何如归故乡。  

【`丁复桧亭藁`】  

《赠缝人》：九官各让德，不闻陶虞时。稼穑命后稷，典乐咨伯夔。掌教固在契，职工乃为垂。益使掌山泽，让朱虎熊罴。咎繇慎恤刑，所以佐治之。禹独明五服，采色在彰施。山龙七政绘，藻火粉米稀。由之自轩辕，制用易卉皮。穷亘亿兆岁，所以资礼仪。兖旒正斧，垂拱安无为。天下盛观感，于变风乃丕。周官备缝人，至意良在兹。玄与纟延，王后夫人宜。自命妇以下，朝祭递参差。后夫以艺专，而乃别贱卑。国初具六官，百工相师师。金玉虽异局，御秩并三司。子孙世其官，庭阶足兰芝。彬彬台省中，颇愧老书诗。书诗岂不好，错置行与知。我知尔不能，尔行我乃奇。嗟哉圣人学，而肆巧与欺。士行苟蔑裂，我且谓士蚩。士蚩上乃慧，曷敢贱视其。早信远币，孰忍弃弓箕。客冠不胜簪，我发短于丝。  

【`郭昂诗`】  

《洞人》二首：犭乞獠猫徭暨，中原有耳罕知名。肌肤垢腻斑衣短，语话钩车舟健足轻。饿鬼形骸元蹭蹬，馋狼情性自狂狞。我来未解公参礼，遥看庭前品竹笙。仇杀元无骨肉情，随身刀弩日为生。婚姻野合非媒娶，蛙鼠珍藏待客烹。棺椁锦缠高树葬，骅骝偏坐宝鞍行。古今多少牢笼手，谁果能将礼义平。  

【`程礼部集`】  

《赠地理人金大成》三首：幽居南山陲，亲友少经过。客从何方来，飘然历山阿。清怀堪冰雪，杰论如悬河。岂惟新知欢，慰此离索多。悲哉郭景纯，高名何峨峨。青囊八篇书，至理妙不差。后来廖孙徒，弥缝得天和。世俗逞私见，纷纷乱真讹。之子有妙识，吾当为渠歌。扰扰尘世人，茫茫古先客。生无可称善，死去复何益。遗骸入空山，托体同土石。松楸立翁仲，奄忽生荆棘。墟墓无人行，但见狐兔迹。当时千金躯，一笑化枯腊。来者虽可期，往者已足惜。营营求佳城，曷若保令德。我有一壶酒，寄怀在云林。云林不可招，邈然成孤斟。良友念我劳，寄书远相寻。寄书何足言，故意亦以深。金仙抗高怀，临风鼓瑶琴。琴声清且闲，满坐无知音。南山有孤松，上有五彩禽。我欲攀其巢，援琴和幽吟。时节且未得，期君当重临。  

【`乐府诗集`】  

《夏人歌》二首：《尚书?大传》曰：夏人饮酒，醉者持不醉者，不醉者持醉者而歌曰：盍归乎薄。薄亦大矣！伊尹退而更曰：觉兮较兮，吾大命格兮，去不善而善，何不乐兮，薄汤之都，言当归汤也。  

《韩诗外传》曰：桀为酒池糟堤，纵靡靡之乐。一鼓而牛饮者三千，群臣皆相持而歌：江水沛兮，舟楫败兮，我王废兮，趣归于亳。亳亦大兮，乐兮乐兮，四牡骄兮，六辔沃兮，去不善而从善，何不乐兮。《越人歌》刘向《说苑》曰：鄂君子皙泛舟于新波之中，乘青翰之舟，张翠盖，会钟鼓之音毕，榜木世越人拥楫而歌。于是鄂君乃揄修袂行而拥之，举绣被而覆之，鄂君，楚王母弟也。今夕何夕兮搴洲中流，今日何日兮得与王子同舟。蒙羞被好兮不訾诟耻，心几顽而不绝兮得知王子。山有木兮木有枝，心说君兮知不知。《高阳乐人歌》《古今乐录》曰：魏高阳王乐人所作也。又有白鼻，盖出于此。可怜白鼻马呙，相将入酒家。无钱但共饮，画地作交赊。何处碟觞来，两颊色如火。自有桃花容，莫言人劝我。《吴人歌》《晋书》曰：邓攸为吴郡守，载米之官，俸禄无所受，唯饮吴水而已。及去郡，百姓数千人留，牵攸船不得进，乃以小舟夜中发去，吴人歌之。如打五鼓，鸡鸣天欲曙。邓侯挽不来，谢令推不去。《徐人歌》刘向《新序》曰：延陵季子将聘晋，带宝剑以过徐。徐君观剑不言而色欲之，季子未献也。然其心已许之矣。使辶歹而徐君已死，季子于是以剑带徐君墓树而去，徐人乃为之歌。延陵季子兮不忘故，脱千金之剑兮带丘墓。  

【`元危素诗`】  

《徐人歌》：季子有剑秋水色，徐君见之惜不得。徐君墓上荒草寒，季子解剑挂树间。一死一生见交谊，嗟哉延陵吴季子。  

【`唐古之奇诗`】  

《秦人谣》：微生祖龙代，却思尧舜道。何人仕帝庭，拔杀指佞草。奸臣弄民柄，天子恣哀抱。上下一相蒙，马鹿遂颠倒。中国既版荡，骨肉安可保。人生贵千寿，吾恨死不早。  

【`宋司马温公传家集`】  

《秦人》：楚旗猎猎盖山红，回首咸阳一炬空。惆怅秦人虚用意，几年辛苦得山东。  

【`乐府诗集`】  

梁徐扌离《胡无人行》《古今乐录》曰：王僧虔《技录》有《胡无人行》，今不歌。刻楹登鲁殿，拥絮拭胡妆。犹将汉闺曲，谁忍奏毡房。遥忆甘泉夜，喑泪断人肠。梁吴均同前：剑头利如芒，恒持照眼光。铁骑追骁虏，金羁讨黠羌。高秋八九月，胡地草风霜，男儿不惜死，破胆与君尝。  

梁徐彦伯同前：十月繁霜下，征人远凿空。云摇锦更节，海照角端弓。暗碛埋砂树，冲飚卷塞蓬。方随膜拜入，歌舞玉门中。唐聂夷中同前：男儿徇大义，立节不沽名。腰间悬陆离，大歌胡无行。不读战国书，不览黄石经。醉卧咸阳楼，梦入受降城。更愿生羽仪，飞身入青冥。请携天子剑，斫下旄头星。自然胡无人，虽有无战争。悠哉典属国，驱羊老一生。  

【`唐李翰林集`】  

《胡无人》：严风吹霜海草凋，筋竿精坚胡马骄。齐贤曰：出自《蓟北门行》，曰：严秋筋竿劲，虏阵精且强。注：竿，箭竿，公旦切。士贝斌曰：《梁元帝纂要》：冬月厉风严风寒。《周礼?冬官》：凡为弓，冬析干而春液角，夏治筋，秋合三材，寒奠体，水析氵爵。鲍照诗：何用独精坚。《古诗》：胡马依北风。汉家战士三十万，将军兼领霍票姚。齐贤曰：《史记》阗颜之后，汉马十万骑负，私从马凡十四万匹，粮重不与焉。朔方之巡，武帝勒兵十八万骑，以见武节，使郭吉风告单于，此汉兵至盛也。亦未至三十万。而太白云尔，岂合步骑言乎？抑讨禄山之师自有三十万乎？《汉书》大将军受诏，予壮士为票姚校尉。于是上曰：票姚校尉去病，斩首捕虏二千二十八级，封去病为冠军侯。服虔音飘摇。师古曰：票，匹妙切。姚，羊召切。票姚，劲疾之貌。荀悦《汉纪》作票鹞字，去病后为票骑将军，尚票姚之字耳。今读书者，音飘摇，不当其义。诗人限于韵，既有二音，姑从其一。士贝斌曰：票姚字音辩，见第五卷《塞下曲》第三首末句下注。流星白羽腰间插，剑花秋莲光出匣。齐贤曰：陈孔璋笺曰：飞兔流星，注，言疾也。《家语》曰：白羽若月。《上林赋》曰：弯番弱满白羽。《士贝斌》曰：魏文帝《典论》：选兹良金，命彼国王，精而炼之，淬以清章。光似流星，名曰飞泉。崔豹《古今注》：吴有白蛇、紫电、辟邪、流星、青冥、百里六剑。《吴越春秋》：秦客薛烛善相剑，吴王取纯钓示之，薛曰：光乎如芙蓉始生，其纹如星行，其光如波溢于溏。郭元振《剑歌》：琉璃匣里吐莲花，错镂金环生明月。天兵照雪下玉关，虏箭如沙射金甲。齐贤曰：唐武德二年，析甘州之福禄，瓜州之玉门，置肃州。有玉门县，玉门关。开元中，没吐蕃，因其地置玉门军。士贝斌曰：西域高昌传，正观四年，侯君集讨定高昌。先是，国谣曰：高昌兵，如霜雪。唐家兵，如日月。日月照霜雪，几何不殄灭。东汉《西域论》曰：临西海以望大秦，拒玉门阳关者，四万余里，靡不周尽焉。又《臧宫论》闭玉关以谢西域之质。云龙风虎尽交回，太白入月敌可摧。敌可摧，旄头灭。齐贤曰：易乾卦：云从龙，风从虎。《酉阳杂俎》曰：太白闻禄山反，作《胡无人诗》曰：太白入月敌可摧，禄山死日，果见太白食月。《史记》天官书：旄头，胡星也。士贝斌曰：此诗必作于上元之间，据太史之占而言也。按唐书《天文志》：上元元年，五月癸丑，月掩昴，占曰胡王死。三年建子月癸巳，月掩昴出昴北，八月丁卯又掩昴。后汉《天文志》曰：太白主奎娄胃昴毕觜参，又主边兵。又晋《天文志》曰：昴七星，又为旄头胡星。李白统言之以太白也。自兹数年之后，安史相继灭亡，恢复两京，即此诗而验诸史，盖可知矣。履胡之肠涉胡血。悬胡青天上，埋胡紫塞傍。齐贤曰：崔豹《古今注》：秦筑长城，土色皆紫，汉塞亦然。故曰紫塞。士贝斌曰：刘向《新序》曰，野人之用兵，鼓声则似雷，号呼则动地。尘气充天，流矢如雨，扶伤举死，履肠涉血。无罪之民，其死者已量于泽矣。而图之存亡，主之生死，犹未可知也。其离仁义则远矣。或曰紫塞者，岱之有紫疆城，城傍有草，草生紫色，故曰紫塞。胡无人，汉道昌。士贝斌曰：《左传》，子毋谓秦无人。《汉文叙传》曰：登我汉道。《武帝制》曰：浸明浸昌之道。诗至汉道昌，一篇之意已足。“陛下之寿三千霜，但歌大风云飞扬，安用猛士兮守四方”。一本云无此三句者是也。使苏子由见之，必不肯轻致不识理之诮矣。东坡云：今太白集之有悲来乎？笑矣乎？及赠怀素草书数诗，决非太白作，盖唐末五代间齐巳辈诗也。仆亦曰此诗末后三句，安知非此辈所增乎？致使太白贻讥于数百载之后，惜哉！虽然，东坡能辩之，颖滨直致讥焉，是亦足以定二苏之优劣。今遂删去，后人具正法眼藏者，必蒙赏音。  

【`僧贯休诗`】  

《胡无人》：霍嫖姚，赵充国，天子将之平朔漠。肉胡之肉，烬胡帐幄，千里万里，唯留胡之空壳。边风萧萧，榆叶初落，杀气昼赤，枯骨夜哭。将军既立殊勋，遂有胡无人曲。我闻之天子富有四海，德被无垠，但令一物得所，八表来宾，亦何必令彼胡无人？  

【`宋张舜民画墁集`】  

《胡无人》：洛阳一少年，善达古今事。意欲隳单于，慨然陈五饵。当时长老以为笑，今日施行获其利。信哉敢谓胡无人，岁岁叩关来请吏。  

【`薛季宣浪语集`】  

《胡无人》：胡无人，非无人，银山蹀躞胡马群。甲光射日开金鳞，续长飞雨旌填云。轰庭雷鼓声辚辚，柔然之地阵困轮。倾河鞭石居逡巡，浩歌但来轻比邻。白登豳国公当闻，帝久作溟漠君。高辛狗食吴将军，胡儿孤矢非周身。控弦虽多将累人，狼跳鸟击虚游魂。骄矜一息为微尘，枭雏井底蛙弥尊。余殃积恶天公嗔。胡无人，闻不闻。卫青去病迹已陈，窦侯乳臭椒房亲。胡无人，燕然错落铭王勋。  

【`唐吴融诗`】  

《人》：复盈盈，何年坠玉京。见人还道姓，羞客不称名。故事谙金谷，新居近石城。脸横秋水溢，眉拂远山晴。粉薄涂云母，簪寒水晶。催来两桨送，怕起五丝萦。髻学盘桓绾，床依宛转成。博山凝雾重，油壁隐车轻。额点梅花样，心通棘剌情。搔头邀顾遇，指约到平生。鱼网徐徐襞，螺卮浅浅倾。芙蓉褥已展，豆蔻水休更。赵女怜胶脸，丁娘爱烛明。炷香龙荐脑，辟魇虎输精。管咽参差韵，弦嘈亻登声。花残春寂寂，月落漏丁丁。柳絮联章敏，椒花属思明。剪罗成采字，销蜡脱朱樱。邂逅当投，艰难莫拊楹。熨来身热定，舐得面痕平。匣镜金螭怒，帘旌绣兽狞，颈长堪鹤并，腰细任蜂争。滴泪泉饶竭，论心石未贞。必双成凤去，岂独化蝉鸣。书远肠空断，楼高胆易惊。数钱红带结，门时草旧裙盛。映柳阑干小，侵波略约横。夜愁遥寄雁，晓梦半和莺。翼只思鹣比，根长羡藕并。可怜衣带缓，休赋重行行。  

【`白居易长庆集`】  

《人定》：人定月胧明，香销枕簟清。翠屏遮烛影，红袖下帘声。坐久吟方罢，眠初梦未成。谁家教鹦鹉，故故语相惊。  

【`徐凝诗`】  

《白人》：暖风入烟花漠漠，白人梳洗寻山薄。泥郎为插珑王忽钗，争教一朵牙云落。  

【`刘驾诗`】  

《吊西人》：河湟父老地，尽知归明主。将军入空城，城下吊黄土。所愿边人归，岁岁生禾黍。  

【`陈羽诗`】  

《伏翼洞送人》：洞里春晴花正开，看花出洞几时回？殷勤好去武陵客，莫引世人相逐来。  

【`刘宾客诗`】  

《送人之桂州》：旌旆过湘潭，幽奇得遍探。莎城百粤地，荇路九疑南。有地多生桂，无家不养蚕。听歌难辨曲，风俗自相谙。  

【`杜牧诗`】  

《送人》：鸳鸯帐里暖芙蓉，低泣关山几万重。明钅监半边钗一股，此生何处不相逢。  

【`杜荀鹤诗`】  

《送人寄德清》：乱世人多事，耕桑或失时。不闻宽赋敛，因此转流离。天意未如是，吾心毋自欺。能依四其字，可立德清碑。  

【`弘秀诗集`】  

《释无闷暮春送人》：折柳亭边手重携，江烟淡淡草萋萋。杜鹃不顾离人意，更向落花枝上啼。  

【`左偃诗`】  

《送人》：一茎两茎华发生，千枝万枝梨花白。春色江南独未归，今朝又送还乡客。  

【`徐凝诗`】  

《送人》：惆怅人间万事违，两人同去一人归。生憎平望亭前水，忍照鸳鸯相背飞。  

【`江端本诗`】  

《送人》：年衰岁晚有谁从，井臼无人伴敬通。当户秋山横积翠，拥阶霜叶委残红。倦游自笑裘先敝，赴敌谁知甲已衷。看取功名垂竹帛，不须咄咄更书空。  

【`元邓文原诗`】  

《送人》：蟋蟀已在宇，凉风吹角巾。别离低壮士，富贵改全人。旅食貂裘敝，交游白发新。萧萧一樽酒，落日大江滨。  

【`耶律铸双溪醉隐集`】  

《送行人》二首：十年鞍马往来程，学剑读书两不成。故国英雄应笑我，苦吟佳句送行人。经过离亭知几度，从前端的一千场。只疑折尽无情柳，不意东风吹又长。  

【`丁复桧亭藁`】  

《送人》：千年客榜铜官下，秀色留人忆更看。平天头晚日薄，断蛟桥北风雪寒。金陵乃见高公子，彩笔能惊獬豸冠。近日教官浑不称，荐来休谓阻修翰。  

【`萨天锡石林诗集`】  

《送人》：适意无南北，相逢江海边。乡关千里外，风雨一灯前。呼酒吾同醉，论文子独贤。分襟在今日，携手问何年。  

【`史轻邦梅溪词`】  

醉客魂《浙江送人》：江痕妥贴，日光熨动黄金叶，阑干直下愁相接，一朵红莲，飞上越人楫。鲤鱼波上叮咛切，诗筒如线不曾别。明年好个春风客，五鹗交飞，身在玉皇阙。  

【`唐杨凌诗`】  

《即事寄人》：中禁鸣钟日欲高，北窗欹枕望频搔。相思寂寞青苔合，唯有春风啼伯劳。  

【`崔道融诗`】  

《寄人》：花上断续雨，江头来去风。相思春欲尽，未遣酒樽空。澹澹长江水，悠悠远客情。落花相与恨，到地一无声。  

【`张泌诗`】  

《寄人》二首：别梦依依到谢家，小廊回合曲栏斜。多情只有春庭月，犹为离人照落花。酷怜风月为多情，还到春时别恨生。倚柱寻思倍惆怅，一场春梦不分明。  

【`高僧诗集`】  

《秋日寄人》：白鸟行从山觜没，青鸥群向水湄分。松斋独坐谁为侣，数片闲飞槛外云。  

【`陶弼诗`】  

《再过阳朔寄人》：昔日儒衫今武车，重来耆老尚奔趋。后人相继皆清德，小吏回看半白须。条教谩为新楷法，官资犹作旧称呼。里门不闭田畴辟，好买丹青别画图。  

【`元耶律铸双溪醉隐集`】  

《寄人》：囊括乾坤计未竦，不知月去箧竟何如。如何万里惊尘下，未奉平安一纸书。  

【`刘文贞公集`】  

《寄人》：香满檀心雪满枝，梨花开近海棠时。陇西鹦鹉藏金，海底珊瑚绞铁丝。劲画快心观晋字，清光在眼读唐诗。功名富贵非吾事，唯有幽人是所思。  

【`马清泉需庵集`】  

《寄人》：双鬓星星，更能消几番离别。人北去，直教孤负清明时节。何处池塘春草梦，谁家院落梨花月。便子规枝上劝人归，空啼血。思往事，云千叠。休倚仗，心如铁。叹风埃褴缕浩歌长铗。和气已从天上日，暮寒洗尽山阴雪。待我公飞步到三台，须调燮。右调《满江红》  

【`唐曹邺诗`】  

《答人》：偶来松树下，高枕石头眠。山中无历日，寒尽不知年。  

【`宋邵尧夫诗`】  

《答人吟》：林下闲言语，何须更问为。自知无纪律，安得谓之诗。谁道闲人无事权，事权唯只是诗篇。四时雪月风花景，都与收来入近编。初春洛城梅开时，赏梅更吟梅花诗。梅花虽开难远寄，唯寄梅诗伸所思。筋骸得似当年否，气血能如旧日无。却喜一般增长处，樽前谈笑有工夫。《春暮答人吟》：相逢经岁意何如，漫说为怜德不孤。咫尺洛阳春已尽，过从能忆旧时无。  

【`朱晦庵诗`】  

《怀人》：吾党二三子，欲来从我游。尘机谅扰扰，遐诺终悠悠。空山日复晚，伫立怅夷犹。子厚伯崇有约不至  

【`韩涧泉集`】  

《怀人》：北客知今可柰何，更看青奏入云和。东平东里应无恙，吴楚年深白发多。  

【`刘后村集`】  

《怀人》：节物随时换，朱明斗转杓。波肥溪鱼与壮，风暖谷莺娇。青草溪头岸，红栏水际桥。怀人无数舍，我欲致书招。  

【`赵氵风诗`】  

《怀人》因以见意：迥脱离微境，谈空不涉思。大中生菡萏，衣底见摩尼。梦幻人间世，虚烟笔下诗。西来应有意，无失为人时。  

【`蔡九峰诗`】  

《和伯氏怀人韵》：怀人复怀人，怀忧不能写。沧浪有舟楫，便欲从东下。春寒雨琳琳，舟楫不可寻。临流一惆怅，直下万里深。  

【`葛山罗炎集`】  

《怀人》：怀人不可见，望远意如何。天阔暮云合，夜寒秋雨多。谁吟招隐作。近得步虚歌。痛饮能来否，深溪剩芰荷。  

【`朱雍词`】  

忆秦娥《怀人》：风萧萧，驿亭春信期春潮。期春潮，黄昏浮动，谁在江皋。  

碧云冉冉横溪桥，琼车未至馀香飘，馀香飘，一帘疏影，月在花梢。  

【`冯延巳阳春集`】  

舞春风《怀人》：严米庄才罢怨春风，粉墙画壁宋家东。蕙兰有恨枝尤绿，桃李无言花自红。  

燕燕巢时罗幕卷，莺莺啼处凤楼空。少年薄幸知何处，每夜归来春梦中。  

【`刘行简苕溪集`】  

青玉案《怀人》：小山遮断蓝桥路，恨短梦难飞去。长记修眉萦曲度。约花开槛，映风招袖。总是怜渠处。  

追欢我已伤迟暮，犹有多情旧时句。极目高楼千尺许。竹枝三唱，为君凄断，东日西边雨。  

【`江湖续集`】  

赵崇清平乐《怀人》：莺歌蝶舞，池馆春多处，满架花云留不住，散作一川香雨。相思夜夜情，青衫满袖啼红。料想故园桃李，也应怨月愁风。妒红欺绿，轻浪潮温玉。鸾袖香金录蔌，娇怯未消寒粟。  

锦衾初罢承欢，宿妆微褪香弯。醉眼乍松还困，断云犹绕巫山。  

【`晏叔原小山琴趣外篇`】  

丑奴儿《怀人》：夜来酒醒清无梦。愁倚阑干，露滴轻寒，雨打芙蓉泪不干。佳人别后音尘悄。瘦尽难弃，明月无端，已过红楼十二间。  

【`周紫芝词`】  

宴桃源《道中怀人》：林外野塘烟腻。衣上落梅香细，瘦马步凌竞，人在乱山丛里。憔悴，憔悴，回望小楼千里。清平乐《怀人》：烟鬟敛翠，柳下门初闭。门外一川风细细，沙上暝禽飞起。今宵水畔楼边，风光宛似当年，月到旧时明处，共谁同倚阑干。  

【`赤城词`】  

临江仙《秋夜怀人》：老屋风悲脱叶，枯城月破浮烟。谁人惨惨抱忧端，蛮歌犯星起，重觉在天边。秋色巧催愁鬓，夜寒偏着诗肩。不知桂影为谁圆。何须照床里，终是一人眠。清平乐《怀人》：枕边清血，梦好离肠切。笑倚柳条同挽结，满眼河桥烟月。莺啼新晓葱珑，罗窗寂寞春空。只许梦魂相近，此生枉是相逢。  

【`胡五峰集`】  

《赠人》：孝悌须知是本根，万般功行且休论。圣门事业无多子，守此心为第一门。  

【`张氏诗`】  

《赠人》：云鬓慵梳睡不，倚阑听燕语虚檐。春愁自是无重数，生怕东风揭绣帘。  

【`元耶律铸双溪醉隐集`】  

《近体隔句赠人》：不知何事伤游子，谩折闲花尽日吟。转觉无机是啼鸟，静依芳草说春心。  

【`张伯雨诗`】  

《赠人》：手种梧桐斫素琴，亲开石沼写来禽。人间日日朱门别，江上年年碧草深。勾漏丹砂惭自乞，鹿门妻子愿同寻。我今五十身多病，翘首南云望故林。  

【`王景初兰轩集`】  

《赠人》：半夜天风起邓林，寒枝无侣堕惊禽。茫茫宇宙无穷事，郁郁英雄未了心。不向青云争得路，且将白雪觅知音。招鬼幸有巫阳在，山鬼宁忧薜荔深。诗号山鬼漫通灵，正事何曾补半星。千里江湖南北路，三年风雨短长亭。乡心杳杳孤云远，旅思绵绵宿酒醒。赖有黄金台上客，不妨弹剑写飘零。  

【`马清泉需庵集`】  

《赠人》二首水龙吟：翩翩诗笔清新，百年谁识青云士。银钩瘦硬通神，白茧乌丝名世。璞玉浑金，难定价，终归良器。秋风一曲，声合太古，唯有知音会。  

天地青蝇扰扰，只依旧，岁寒苍翠。似当时，刘晏点鞭马上，钱流满地。未展经纶，米盐细故，此心如水。待锋车趣召，玉堂挥翰，草金銮制。元龙豪气消磨，鬓毛衰飒成何事。九衢乌帽黄尘，几负花前沉醉。落落情怀，悠悠岁月，欲归无地。三年太学，朝还夕去，笑坐客，青毡弊。  

一线微官束缚，似秋菊，落英无味。暮凉风景，片帆烟雨，长河千里。今日南来，倚楼王粲，不堪憔悴。问荆州早晚，定垂青顾，写平生滞。  

【`赵彦端介庵集`】  

《席上赠人》：桃根桃叶，一树芳相接。春到江南三二月，迷损东家蝴蝶。殷勤踏取青阳。风前花正低昂。与我同心支子，报君百结丁香。  

【`孙居敬畸庵词`】  

风入松《次韵代赠人》：王孙去后几时归，音信全稀。绿痕染遍天涯草，更小红已破桃枝。此恨无人共说，梦回月满楼时。只应明月照心期，一向舒眉。若还早遂蓝桥约，更不举玉盏东西。怎望黄金屋贮，只图夸道于飞。画梁燕子报新归，好语全稀。庭芳侵亚红相对，却羞见蕊蕊枝枝。说与吹箫旧侣，痴心指望多时。朝云暮雨失欢期，碧画谁眉。愁立处桐荫转，又还是红日将西。谩道梅花纸帐，鸳鸯终待双飞。  

【`宋张敬斋诗`】  

《活人》：扁鹊仓公一笑还，顿令僵仆忽开颜。君于舟阝处传衣钵，名与古人齐等班。直欲阴功垂后世，肯同流俗战蜗蛮。书生若得君医法，医国还同反掌间。  

【`邵尧夫诗`】  

《为人吟》：为人须是与人群，不与人群不尽人。大舜与人焉有异，帝尧类族亦推伦。人心龃龉一身病，事体和谐四海春。心在四支心是主，四支又复远于身。  

【`章玉堂集`】  

《和人》：笔下云霞落彩笺，诸君清思尽佳篇。谁人读得郊居字，流水汤汤正满弦。  

【`李跨鳌先生集`】  

《大雪不宜干人》：漫弥江天霏雪，市薪黄金粲环。大寒叵堪出门户，已麾中涓束漫谒。著作千卷字不同，下希牧守上三公。塌西有酒鹅儿色，鸿音读书句成拍。句成拍，不是平生等闲客。  

【`韩元吉诗`】  

《逢人》一首：逢人侣相识，初不辨名字。折腰致寒暄，但道久睽异。归来省眉目，仿佛犹梦寐。自非知心交，君辈定难记。将无半面别，正恐呼声侣。中年况多忘，错认固无意。典刑要深思，摸索岂难事。尚想睢阳公，一见了奴隶。  

【`邵真诗`】  

《寻人偶题》：日昃不复午，落花难归树。人生能几何，莫厌相逢遇。  

【`滕玉霄诗`】  

《吟人》：吟人瘦倚曲阑干，酒醒香销午梦残。燕子不来春社过，半帘竦雨杏花寒。  

【`刘文贞公集`】  

《湖上期人不至》：岸草汀花眼底稠，采莲一曲转兰舟。尊中绿酒不来醉，陌上红尘何处游。砌锦芙蓉已含恨，分丝杨柳莫牵愁。揽杯独酌斜阳里，望断碧云天际头。  

【`范德机诗`】  

《西谷访人不遇》：出郭幽人晚未归，青天咫尺见何稀。一年只有春情好，多是杨花学雪飞。  

【`杨叔能诗`】  

《若人》三首：襟怀颜面不相谋，作伪心劳示德休。堂上已栖巢幕燕，阶前犹系蹊田牛。常居经史为奇货，欲陷衣冠入浊流。暗室伏机微笑出，定知人有破家忧。势利场中论结交，煦愉便辟伪如毛。乃知贫是试金石，更觉刚欺切玉刀。害物阴谋深可畏，附炎谄笑一何劳。布衣脱粟资高卧，洗眼残年看尔曹。哀痛淄州城再破，千里萧条断烟火。当时逃难逾黄河，二纪归来非故我。眼前十口不安生，白头又复辞先茔。若人方寸包藏恶，害物惨于城陷兵。  

【`宋刘彭城集`】  

《首春学省同舍十一人集王彦祖为主人人赋十韵得河字》：意远智无涯，乐少忧常多。浮生共兹理，达士默谓何。岁月如奔车，冰霜变阳和。废书独长叹，倚席仍浩歌。王子家千金，世勋誓山河。敕厨具丰羞，载酒信所过。重帘筛劲风，暖日苏庭柯。左手持蟹螯，一爵朱颜西也。衰老愧投分，爱贤心匪他。相矜不及门，聊欲陈四科。  

【`宋陈古灵集`】  

《人生天地间》：天无私覆心，地无私载德。人生天地间，荣辱可相隔。农者不释耒，朱门列鼎食。巧妇不下机，公子罗纨饰。富贵岂劳心，饥寒空努力。惟有北邙山，冢墓皆荆棘。  

【`韩诗`】  

《人难》：人难会合易睽离，更把言谈著在诗。君去南丰我南涧，其间不待两相知。  

【`任希夷斯庵集`】  

《人间》：人间无处着东风，万紫千红扫地空。寂寞园林晴日永，柳花零落绿阴中。  

【`洪适盘洲集`】  

《人生不满百》：人生不满百，蟪蛄等春秋。花月多风雨，何不蜡屐游。  

朱光忽以驰，退舍未易留。生前一杯乐，难与昧者谋。临流羡芳，欢言泛轻舟。  

【`江湖续集`】  

《拟人生不满百》：人生不满百，譬如朝露日希。白日入虞渊，胡不秉烛嬉。大耋嗟晷短，多忧亦奚为。君看玄庐道，车需车无停时。伺晨当及旦，佳会当及期。  

【`诗学绘章`】  

《子西赠兴宗达人》：身闲性复恬，车马塞闾阎。好义黄金尽，穷书白发添。厨烟烧野笋，砚水汲秋蟾。所积功兼行，高于太华尖。  

【`司马温公传家集`】  

《还陈殿丞原人论》：宗密所撰，破自然破元气破天明佛性。品物芸芸游太虚，不知谁氏宰洪炉。一株花落分荣辱，万窍风号见有无。觉后共占犹是梦，夜中所得亦非珠。何如鼓瑟浴沂水，春服成时咏舞雩。  

【`唐李嘉诗`】  

《自苏台至望亭驿》：野棠自发空流水，江燕初归不见人。  

【`杜工部诗`】  

《送赵十七明府知县》：山雉迎舟楫，江花报邑人。《江陵望幸》：风烟含越鸟，舟楫控吴人。《崔氏东山草堂》：有时自发钟磬响，落日更见渔樵人。《发潭州》：岸花飞送客，樯燕语留人。  

【`钱起诗`】  

《江行无题》：静听江叟语，俱是厌兵人。《再得毕侍御书闻巴中卧疾》：数重云外树，不隔眼中人。《送郎四补阙东归》：徒言树萱草，何处慰离人。《题漫处士山居》：苔绕溪边径，花深洞里人。《送元中丞江淮转运》：欢沾赐帛老，恩及卷绡人。  

【`刘长卿诗`】  

《题大理黄主簿湖上高斋》：竟日窗中岫，终身林下人。《送崔归上都》：早莺何处客，古木几家人。《疲兵篇》：赤心报国无片赏，白首还家有几人。《送刘萱道州谒崔大夫》：信陵门下三千客，君到长沙见几人。《饯别王十一南游》：飞鸟没何处，青山空向人。《曲阿对月别岑况徐说》：犹见南朝月，还随上国人。《逢雪夜宿芙蓉山主人》：柴门闻犬吠，风雪夜归人。《负谴后登千越亭》：落日独归鸟，孤舟何处人。《送侍御贬郴州》：几路三湘水，全家万里人。《送任侍郎黔中充判官》：猿随万里客，鸟似五溪人。  

【`皇甫冉诗`】  

《送郑二之茅山》：吠犬鸣鸡几处，条桑种杏何人。《送李丞归本道》：关河三晋路，宾从五原人。《常建听琴秋夜赠冠尊师》：琴当秋夜听，况是洞中人。  

【`张说之诗`】  

《将赴朔方军》：恭凭神武策，远御鬼方人。  

【`李太白诗`】  

《月下独酌》：举杯邀明月，对影成三人。  

【`司空曙诗`】  

《送夏侯审赴宁国》：山叠陵阳树，舟多建业人。《送鄂州张别驾襄阳觐省》：带雪半山寺，行沙隔水人。《哭上人》：何言芳草日，自作九泉人。  

【`窦牟诗`】  

《奉城园闻笛》：满目山阳笛里人。  

【`窦巩诗`】  

《赠阿史舟阝都尉》：年来马上浑无力，望见飞鸿指似人。  

【`白居易诗`】  

《读张藉古乐府》：言者志之苗，行者文之根。所以读君诗，亦知君为人。《新制布裘》：安得万里裘，盖裹周四垠。稳暖皆如我，天下无寒人。《雪夜对酒招客》：醉怜今夜月，欢忆去年人。《题孤山寺山石榴花示诸僧众》：香尘拟触坐禅人。《寄题周厅前双松》：尽日不寂寞，意中如三人。《邯郸至除夜思家》：想得家中夜深坐，远应说着远行人。《醉后狂言酬赠萧殷二协律》：若令在郡得五考，与君展覆杭州人。《自题写真》：静观神与骨，合是山中人。《寄崔少监》：弹为古宫调，玉水寒冷冷。自觉弦指下，不是寻常人。《春老》：歌舞屏风花障上，几时曾画白头人。《临江送夏瞻》：愁见舟行风又起，白头浪里白头人。《咏身》：周南留滞称遗老，汉上羸残号半人。  

【`吕温诗`】  

《江陵醉中留别坐客》：今日烟波九疑去，相逢尽是眼中人。  

【`施肩吾诗`】  

《春日钱塘杂兴》：昨夜雨多春水阔，隔江桃叶唤何人。《题禅僧院》：谷鸟自啼猿自叫，不能愁得定中人。《同张炼师溪行》：每见桃花逐流水，无回不忆武陵人。  

【`张籍诗`】  

《灵都观李道士》：素书天上字，花洞古时人。《闲居》：尽说无多事，能闲有几人。《和左司元郎中秋居》：直去多将药，朝回不访人。《送和蕃公主》：邑司犹属宗卿寺，册号还同虏帐人。《送邵州林使君》：俗朴应无争竞人。  

【`韩昌黎诗`】  

《题木居士》：偶然题作木居士，例有无穷求福人。《韶州留别张端公使君》：鸣笛急吹争落日，清歌缓送款行人。  

【`杜牧诗`】  

《赠渔父》：自说孤舟寒水畔，不曾逢著独醒人。《紫薇花》：桃李无言又何在，向风偏笑艳阳人。  

【`李商隐诗`】  

《同学彭道士参寥》：月中桂树高多少，试问西河斫树人。  

【`薛能诗`】  

《柳枝词》：别有出墙高数尺，不知摇动是何人。  

【`赠解诗歌人`】  

朝天御史非韩寿，莫窃香来带累人。  

【`贾岛诗`】  

《哭柏岩禅师》：自嫌双泪下，不是解空人。《延康吟》：不爱延康里，爱此里中人。《暮过山村》：怪禽啼旷野，落日恐行人。  

【`李群玉诗`】  

《答友寄新茗》：愧君千里分滋味，寄与春风酒渴人。《黄陵庙》：轻舟小楫唱歌去，水远山长愁杀人。  

【`刘沧诗`】  

《代友人悼姬》：清鸟罢传相寄字，碧江无复采莲人。  

【`温飞卿诗`】  

《咏》：恨容偏落泪，低态定思人。  

【`顾非熊诗`】  

《会中赋得新年》：暗生无限事，潜老几多人。  

【`胡曾诗`】  

《长沙》：故乡犹自嫌卑湿，何况当时赋鹏人。  

【`曹唐诗`】  

《小游仙》：玉童私地夸书扎，偷写云瑶暗赠人。  

【`罗隐诗`】  

《东归》：唯将白发期公道，不觉丹枝属别人。《送人赴职任褒中》：万转江山通蜀国，两行珠翠见褒人。  

【`崔涂诗`】  

《送友人归江南》：定过林下寺，应见社中人。《巫山庙》：梦觉传词客，灵犹福楚人。  

【`陆龟蒙诗`】  

《过张处士丹阳故居》：闻道平生偏爱石，至今犹泣洞庭人。  

【`崔道融诗`】  

《长门怨》：错把黄金买词赋，相如自是薄情人。  

【`韩诗`】  

《无题第四》：佩声犹隔箔，香气已迎人。  

【`刘驾诗`】  

《别道者》：舜华还笑人。  

【`杜荀鹤诗`】  

《赠质上人》：逢人不说人间事，便是人间无事人。  

【`张诗`】  

《寄灵澈上人》：独树月中鹤，孤舟云外人。  

【`方玄英诗`】  

《书原上鲍处士屋壁》：绕舍山多却碍人。《睦州吕郎中郡中环溪亭》：闲花半路犹迷蝶，白鸟双飞不避人。《送班主簿入谒荆南韦常侍》：波移彭蠡月，树没汉陵人。  

【`耿诗`】  

《送郭正字》：积雪商山道，全家楚塞人。《送友人游江南》：潮声偏惧初来客，海味唯甘久住人。《送友贬岭南》：湖上北飞雁，天涯南去人。  

【`岑嘉州诗`】  

《送张献心充副使归河西杂句》：澄湖万顷深见底，清水一片光照人。《与县源少府泛陂》：载酒入天色，水凉难醉人。  

【`元微之诗`】  

《寄乐天》：唯应鲍叔犹怜我，自保曾参不杀人。《晚春》：柴扉日暮随风掩，落尽闲花不见人。  

【`孟浩然诗`】  

《长安早春》：草迎金埒马，花伴玉楼人。  

【`刘梦得诗`】  

《初至长安》：老大归朝客，平安出岭人。  

【`宋之问诗`】  

《寒食还陆浑别业》：野老不知尧舜力，酣歌一曲太平人。  

【`吉师老诗`】  

《放猿》：啼时莫近潇湘岸，明月孤舟有旅人。  

【`许棠诗`】  

《送省玄上人归江东》：留偈别都人。  

【`鲁太师诗`】  

《刻清远道士诗因而继作》：剑池穿万仞，盘石坐千人。  

【`童蒙诗训`】  

人俱天地体，身为天地心。居中职任重，天地望人深。  

【`兼金合壁`】  

人《事对》：最灵前刑法志，夫人肖天地之貌，怀五常之性，聪明精粹，有生之最灵者也。为贵《孝经》圣治，子曰：天地之性人为贵。贵其异于万物也。禀气后崔瑗命子实曰：人禀天地之气以生生而静《礼乐》记：人生而静，天之性也。感物而动，性之欲也。清者贤后李固气之清者为神，人之清者为贤。备体而成礼，礼器，礼也者，犹体也。体不备，君子谓之不成人。设之不当，犹不备也。赋对怀五常之性，一元判于洪蒙。命两间者人，两仪分于上下。抱阴阳之气；得仁义之粹。均是物耳感秀异之气；独惟人者钟精粹之姿。受夫一气之中，既无毛羽可以御寒暑于外；怀此五常之美，又无爪牙可以奉嗜欲于己。性禀一元；情涵六气。戴高而履厚；别声而食味。命则受帝，生而禀彝。心之端也仁义礼智信；性所有者貌言视听思。与两仪而克肖，涵五气之最清。猛如虎豹也或槛而或圈；力若牛马也必驱而必驰。俱有五常之道；均涵一性之天。均以赋命，生而秉彝。其气也成阴阳之秀；其貌也肖天地之仪。率性谓道，受中以生。  

【`群书足用`】  

人《事对》：有能有为书，与形与貌庄。事实名君孟子曰：何以异于人哉？尧舜与人同耳。孟离娄下曹交问曰：人皆可以为尧舜。告子下武王曰：惟人万物之灵。书泰誓上人之有能有为，使羞其行而邦其昌。洪范武帝人受命于天，固超然异于群生。入有父子兄弟之亲，出有君臣上下之义，粲然有文以相接，欢然有恩以相爱，此人之所贵也，是其得天之灵贵于物也。孔子曰：天地之性人为贵，明于天性，知自贵于物，然后知仁义。前董仲舒策圣贤问管仲曰人也。语十四经人之所助者顺。系辞上人生而静，天之性也。记乐记诸子人皆有不忍人之心，孟公孙上人之有是四端也。同上人之所以异于禽兽者几希。离娄下君子所以异于人者，以其存心也。同上人无有不善告子上欲贵者，人之同心也。人人有贵于己者，弗思耳。同上人之所不学而能者，其良能也。所不虑而知者，其良知也。尽心上仁也者，人也。尽心下人之所以为人者何以也，以其有卞也。荀非相水火有气而无生，草木有生而无知，禽兽有知而无义。人有气，有知，亦且有义，故最为天下贵也。力不若牛，走不若马，而牛马为何用也。曰人能群，彼不能群也。人何以能群？曰分。分何以能行？曰义。故宫室可得而居也，故序四时，裁万物，兼利天下，无他故焉，得之分义也。王制人相忘于道术，庄大宗师道与之貌，天与之形，恶得不谓之人。德充符精通灵符与造仁者为人。淮原道训冲和气者为人。列天瑞敢问何如斯可谓之人？曰取四重，去四轻，则可谓之人。杨修身诸史人亟天地阴阳之气，有喜怒哀乐之情。礼乐志凡人所以贵于禽兽者，以有仁爱知相敬事也。后卓茂传人非天地无以为生，天地非人无以为灵。刘陶传人禀五行之全气以生，故于物为最灵。唐五行志万物莫灵于人。陈子昂传惟人之初，总总而生，林林而群。柳宗元传人之能为人，由腹有诗书韩符读书城南体题禀灵，受中。冲和，最灵。最贵，秉彝。赋偶具彼万善，浑然一天。性则惟贵，神而匪愚。气质均赋，粹精内全。凡尔赋质，同然秉彝。物则兼伍，着在秉彝之始；聪明均禀，根诸肖貌之先。与形与貌，盖自受中之日；有亲有义，实原秩典之天。赋隔色被而生，戴氏述其端之语；中居以应，孔生陈此性之辞。  

【`声律会元`】  

人事偶秉彝《民诗》：天生民，有物有则。民之秉彝好是彝德。五行之秀《记》《礼运》：故人者，天地之德，阴阳之交，鬼神之会，五行之秀气也。注：言人兼此气性纯也。疏，秀，谓秀异，言人感五行秀异之气，故有仁义礼智信，性是五行之秀气也。天地之心《记》《礼运》，人者天地之心，五行之端也。食味别声被色而生者也。注：此言气性之效也。曰仁与义《说卦》：立人之道曰仁与义，疏，立人之道有二种之性，曰爱专之仁与断割之义，作易本顺此道理。体题禀灵，秉彝。钟秀，函性。为贵，爱衷。最灵，常性。赋偶凡曰肖貌，孰非秉彝。良知良能同得于至和，有物有则实均于常性。为物之贵，秉彝则均。具乃五常之性，为乎万物之灵。仁人反题爱人，用国。利物，博爱。在上，无敌。赋偶动也有爱，存焉以神。谊当正也，非汲汲于谋利；乱必遏也，盖拳拳乎吊民。谓势如磐石，虽有道以固本；然兵若时雨，实存心于拯民。位则宜在，心乎爱人。  

【`书林事类`】  

人故人性者，圣王之田也。修礼以耕之，陈义以种之，讲学以耨之，本仁以聚之，播乐以安之，人不爱其情。故天不爱其道，地不爱其宝，人不爱其情。注：嘉瑞出人情至礼运人情善恶混修其善则为善人。修其恶则为恶人扬。四端恻隐之心仁之端，羞恶之心义之端，辞让之心礼之端，是非之心智之端，人之有是四端，犹其有四体也。孟子。三才易之为书也，广大悉修，有天道焉，有人道焉，有地道焉。藏其心不可测度也。饮食男女，人之大欲存焉。死亡贫苦，人之大恶存焉。故欲恶者，心之大端也。藏其心不可测度也。民亟五常性前地理志，凡民亟五常之性，而其刚柔缓急音声不同。系水土之风气，故谓之风。好恶取舍动静亡常，随君上之情欲。故谓之俗云。性善恶孟子曰人性善，荀子曰人性恶，杨子曰人之性善恶混。韩原性。民受天地之中以生所谓命也，是以有动作威仪之则以定命也。能者养之以福，不能者败以取祸。疏，天地之中，谓中和之气。成十三年刘康公云云。  

【`拦江网`】  

人体字禀灵，肖貌。秉彝，受中。中和，精粹。最灵，为贵赋句灵异万物。性均五常，函阴阳之气。必有根阴阳之极；肖天地之貌，当为立天地之心。气禀五行之秀，生钟万物之灵。为大为小乃天地之吾体。与形与貌，即阴阳之互根。求哲人体字深识，旁明。爽邦，辅后。赋句其辅后兮不负敷求之意，其用刑兮自形有善之辞。式严所用，知自足以作则，永惟尔暨，明岂徒于保身。汤敷尹智，竭殷士之其训；宣命甫明，示周贤之令仪。明无如甫，则式辟命甫；智莫若伊，则宅师举伊。  

【`群书足用`】  

感人事对老癃，武夫；思德，流涕；文帝，德宗；流惠泽，尚德教。《唐权德舆传》：事实名君。舜至诚感神，矧兹有苗书大禹谟汉文帝，山东吏布诏令。民虽老羸癃疾，愿须曳毋死，思见德化之成也。前贾山至言光武，邓公徒步而赴兴武，至使关河响动，怀赴如归后邓禹等论唐，家承隋苛虐，以仁厚为先。太宗见明堂图，始禁鞭背，列圣所循，皆尚德教，故天宝大盗窃发，俄而夷灭。盖本朝之化感人之深也。唐德舆传感人心者流惠泽同上德宗，景亮劝曰：陛下罪己不至则感人不深。卢景亮传与众庶同其忧患，士伍共其有无，乃能使捐躯命而扌干寇仇。所谓感人心而天下和平，此其效也。弘清净无欲之风，守慈俭不贪之宝，是将感人心而天下服。并同上陆贽为帝言陛下诚不吝改过，以言谢天下，使臣持笔无忌，庶叛者革心，帝从之，故奉天所下制书。虽武夫悍卒，无不感动流涕。本传《易》曰：圣人感人心而天下和平。夫感者，诚发于心而形于事。人或未谕，故宣之以言，言必顾心，心必别事。三者符合，不相逾越，本于至诚，乃可以求。感托以诚，则人心感，感则不令而事成。言克诚而人心必感，人心既感而天下平。并奏义意不诚则人皆疑，疑于人者，人亦疑焉。兆人疑之，将欲感人心，致于和平，是犹却行而求及前人也。同上宪宗。田弘正，效魏博六州于朝，宪宗遣度遍至属州，布扬天子德泽，魏博欢服裴度传《六经》，咸感也。柔上刚下二气。诸子。感而后应，迫而后动。庄克意文集圣王知亿兆之多不可以智力服，故一其至诚之意而感人之不诚也。唐陆贽奏议体题潜通，默孚。默通，潜动。赋偶建武一书，见者随服；奉天一诏，叛因革心，东征箪食，孰不迎武；北军左衽，谁非为刘。动则丕应；触无不随。虽癃老羸疾，愿观诏令之布；虽武夫悍卒，奋激制书之下。仁以入之，则鹤阴而子和；宽以结之，则虫鸣而螽跃。赋隔周德上昭，咸起附周之慕；汉仁固结，孰非吟汉之思。  

【`拦江网`】  

感人体字德教，惠泽。默通，潜动。丕应，随服。赋句江南一誓，河海重晏。紫云等语，鬼神实临。随触而应，道化之机然。不言而喻，君民之天者。虽龙见尸居，处此九重之奥。然鹤鸣子和，原于一念之真。治道莫如立国之深仁，人心均有戴君之大义。山东非细故动悍卒之流涕，河北岂小变激忠臣之效力。癃老果何心，观者扶杖。童稚亦奚意，从而满车。逆丑虽张，难消六馆之正色。强藩虽梗，愈激雨河之誓死。誓不与生俱感泣惟李，士愿以死决感诚有张体题默孚，诚感赋偶动则丕蹊，触无不随。虽嬴老癃疾，愿观诏令之敷，虽武夫悍卒，奋激制书之下。仁义累年结汉泽久，忠厚数世沐周化深。动人附，鼓舞万民事实名君尧舜行德则民仁寿，夫上之化下，犹泥之在钧，唯甄者之所为，犹金之所，犹冶之所铸，绥之斯来，动之斯和，此之谓也。前董仲舒策汉哀帝、丞相王嘉对曰：动民以行不以言，应天以实不以文。下民细微，犹不可诈，况于天神明而可欺哉！民心悦而天意得矣。息夫躬传光武：至使关河响动，怀赴如归。后邓禹等论唐高祖：应龙之翔云雾而从，震风薄怒，万窍不约而号，物自然相动耳。唐刘文静传赞太宗：帝王之将兴，其威灵气焰有以动物悟人。士有一概，皆填然跃而附之。刘弘基等赞名臣李膺：进拔险之中，蕴义生风以鼓动流俗，使天下之士，奋迅感概，波荡而从之。后本传等论《六经》：动而悦随易随卦情动于中而形于言，不知手之舞之，足之蹈之也。诗大序诸子：至诚而不动者，未之有也。不诚，未有能动者也。孟离娄上至诚则动金石，上文注鼓舞万民者，其惟号令乎扬先知立政鼓众，动化天下，莫尚于中和。同上诸史：乐者，发于和而本于情，接于肌肤，藏于骨髓。前董仲舒策体题交感，悦随。丕应，默感。体字悦随，咸感。丕应，默孚。交感，悦服。至诚，实行。  

【`兼金合璧`】  

结人结民心同。事对积德新马周传：上疏历观夏商周汉之有天下，传祚相继，多者八百年，少者犹四五百年，皆积德累业，恩结于人。陛下当隆禹汤文武之道，使恩有馀地，为子孙立万世之基。惟一心书泰誓武王曰：予有臣三千惟一心。高文宽仁后王昌等论，观更始之际，刘氏之余恩遗烈，英雄岂能抗之哉！然则知高祖孝文之宽仁，结于人心深矣。周人之思召公爱甘棠，又况其子孙哉！刘氏之再受命，盖以此乎。其不解乎礼檀弓殷人作誓而民始畔，周人作会而民始疑，苟无礼义忠信诚悫之心以莅之，虽固之民其不解乎？疏人君之身，诚无礼义忠信，诚实质悫之心以临化之，虽以言辞誓令坚固结之，民其不散离贰矣乎！事要恩结民心前高惠文功臣表，成王察牧野之克。顾群后之勤，其恩结于民心，功光于王府也。赋偶厚德素积，宽恩益深。德业素著，宽仁有馀。世渐仁而摩义，下沦肌而浃肤。戴上之情固甚胶漆，爱君之念浃诸骨髓。仁渐义摩积之既久，德博恩隆感之益深。顺而缔之，则君臣胶漆之愈固，严而绝之，则尔汝蕃篱之莫通。易感者人心，难忘者君德。四方共戴以犹昔，万口绝吟而至今。凡岂弟慈祥之及，自欢忻爱戴之深。切山东父老之愿，兴司隶威仪之喜。德厚恤下，功高拯民。爱民利物莫匪博济，履信思顺得其多助。私意尽屏，宽恩悉均。赋隔泽厚高光四百年无二志，惠成文武三千臣惟一心。  

自昔先王沦此肌肤之泽，迨今累业固于胶漆之心。  

【`记纂渊海`】  

厚己薄人子丰取刻予《荀子?君道》史  

今铜之宫数里而诸侯舍于隶人，门不容车而不可逾越。《左?襄二十一》勤民以自封。《国语?楚》不损用而大自润。《西汉?谷永传》董卓小孙七岁，爱之，以为己子。至杀人之子，如虮虱耳。《本传》平章事豆卢，革百官俸钱，皆折估，而卢父子独受实钱。百官自五月给，而卢父子自正月给。《通鉴?后唐》本朝，有毁其一钱之锥，必失色而营护之。至乃一怒而刀锯百生，一馋而俎醢千命，容态恬然，曾视一钱之锥不若。金玉已生，沙砾人命。《鸣道集》集如何织纨素，自著蓝缕衣。孟东野宾客欢娱童仆饱，始知官职为他人。《白乐天集》年年道我蚕辛苦，底事浑身着苎麻。《杜荀鹤集》蚕老茧成不庇身，蜂饥蜜熟属它人。  

白乐天以己体人经  

无自广以狭人。《书?咸有一德》大夫跋涉，我心则忧。《诗?载驰》邻有丧，舂不相。里有殡，不巷歌。《礼?曲礼》上所恶于下，毋以事上。所恶于上，毋以使下。《记?大学》施诸己而不愿，亦勿施于人。《记?中庸》己欲立而立人，己欲达而达人。《语?雍也》子食于有丧者之侧，未尝饱也。《语》子贡曰：有一言而可以终身行之者乎？子曰：其恕乎？己所不欲，勿施于人。《语?卫灵公》我不欲人之加诸我也。吾亦欲无加诸人。《公冶长》史晋荀吴围鼓，鼓人或请以城叛。穆子曰：或以吾城叛，吾所甚恶也。人以城来，吾独何好焉。《左昭十五》楚王曰：人之爱其子也亦如余乎？《左?昭十三》晋祖逖牙门童建，杀内史周密降后赵石勒，勒辄送首于逖曰：叛臣外吏，吾之深仇，将军之恶犹吾恶也。《通鉴?晋元纪》互入疾恶蘧伯玉耻独为君子。东汉顾荣与同寮宴，见执炙者有欲炙之色，荣割炙口舀之。坐者问其故，荣曰岂有终日执之而不知其味？晋本传庾亮所乘马有的颅，殷浩以为不利于主，劝亮卖之。亮曰：曷有己之不安而移之于人？晋本传秦王坚召代长史燕凤问代所以乱故，凤具以状对。坚曰：天下之恶一也，乃执君及斤，至长安车裂之。《通鉴?晋武纪》阴铿尝与宾客宴饮，见行觞者，因回酒炙以授之曰：吾侪终日酣酒，而执爵者不知其味，非人情也。南史山南地热，上以军士未有春服，亦自御夹衣。通鉴德宗传记  

晏子：古之贤者，饱而知人饥，温而知人寒。《晏子春秋》集  

众鸟欣有托，吾亦爱吾庐。陶渊明视人之瘼，如火票疽在身。《刘宾客集》稳暖皆如我，天下无寒人。白乐天若知其心既安而思所以安人，其性既适而思所以适物。不以自乐而忽鳏寡之苦，不以自逸而忘稼穑之劳。劳，一作勤，吕和叔文以己度人子土舀井之蛙谓东海之鳖曰：吾跳梁乎井杆之上，入休乎缺民秋之崖，赴水则接掖扶颐，蹶泥则没足灭跗。还蚌蟹与科斗，莫吾能若也。且夫擅一壑之水。而跨土舀井之乐，此亦至矣。夫子奚不时来入观乎？《庄?秋水》互入见闻浅狭群蚁观鳖隐如岳，蚁曰：彼之冠山，何异我之戴粒，逍遥封壤之颠，伏乎窟穴也。符子集辩士多毁訾，不闻谈己非。《唐文粹》本朝韩浦韩洎咸有词学。浦尝轻洎，语人曰：吾兄为文，譬如绳枢草舍，聊庇风雨。予之为文，是造五凤楼手。《杨文公笔谈》舍己从人经舍尔灵龟，观我朵顺。凶《易颐卦》子  

人病舍其田而芸人之田，所求于人者重，而所以自任者轻。《孟子?尽心下》为之诡遇，一朝而获十《孟子?滕文公上》史  

黄歇与太子谋曰：初歇与太子为质于秦不如亡秦，与使者俱出，臣请以死当之。太子因变服为楚使者，御以出关，而黄歇守舍，常为太子谢病。度太子已远，乃自言于王曰：楚太子已归，出远矣。歇愿赐死。《通鉴?周纪》李云上书，帝怒，下有司逮云，时弘农五官椽杜众，伤云以忠谏护罪，上书愿与云同日死。《通鉴?汉桓纪》朱震收葬陈蕃尸，匿其子逸，事觉系狱，合门桎梏，震受考掠，誓死不言，逸由是得免。《通鉴?汉灵纪》侍御史景毅子顾，为李膺门徒，未有录牒，不及于谴，毅概然曰：本谓膺贤，遣子师之，岂可以脱漏名籍苟安而已，遂自表免。《通鉴?汉灵纪》集。士有经世筹，自无活身策。姚合苛责于人经鲁人有朝祥而暮歌者，子路笑之。夫子曰：由，尔责于人，终无已夫。《记?檀亏上》子曰：小人使人也求备焉。《语?子路》子苛烦者难为恭。  

《谯子?法训》责三光不照于覆盆之内。《抱朴子?辨问篇》  

史  

孙季舒与石宗酣燕，慢傲过度，崇欲表免之，裴楷谓崇曰：足下饮之狂乐，责人正礼，不亦乖乎？《晋?裴楷传》库狄伏连居室患蝇，杖门者曰：何故听入？《北史》集自拳五色，迸入他人宅。却捉苍头奴，玉鞭打三百。《诗话》因难见人经  

万夫之长，可以观政。《书?咸有一德》风雨，思君子也。乱世则思君子，不改其度焉。风雨如晦，鸡鸣不已《诗?风雨》观其器而知其工之巧，观其发而知其人之知。《记?礼器》岁寒然后知松柏之后凋也。《语?子罕》子  

不容然后见君子，《家语》互见不苟合及道大不容六亲不和有孝子。国家昏乱有忠臣。《老子》养生者不足以当大事。《孟子离娄下》穷观其所为，达观其所与。《列子》贫则见廉，富则见义。生则见爱，死则见哀。尹邓子修身岁不寒，无以知松柏。事不难，无以知君子。《荀子大略舟》覆乃见善游，马奔乃见良御。《淮南子?说林训》如钟山之玉，寒岭之松。比之珉梓柳无殊也。及其烧以炉炭，三日而色润不改，处于积水，终岁而枝叶不凋，然后知其异于他玉众木也。刘子史  

李克曰：居视其所亲，富视其所与。达视其所举，穷视其所不为，贫视其所不取。《史?魏世家》互见致察举世混浊，清士乃见。史记伯夷传肥义曰：正臣难至而节见，忠臣累至而行明。同上《赵世家》淮阴黥布等皆以诛灭，而何之勋烂焉？《萧何世家》天下昏浊，忠臣乃见。魏王豹传狗盗鸡鸣，孟尝君列此二人于宾客，尽羞，及有秦难，卒此二人拔之。《孟尝君传》互入兼收并蓄剧孟博母死，客送丧千馀。乘此亦有过人者，西汉袁盎传不遇盘根错节，何以别利器？《后汉?虞诩传》王祥之薨，奔赴者非朝廷之贤，则亲亲故吏而已，门无杂吊之宾。《晋书?本传》互见吊门王湛曰：直行平路，何以别马？唯当于蚁封。《晋纪?邓粲传》唐李夷简弹杨凭，坐贬临贺尉，徐晦独至蓝田与别，后夷简荐晦为御史。晦曰：平生未尝望公颜色，公何从而取之？夷简曰：君不负杨临贺，肯负国乎？《通鉴》互见徇公忘私当一生一死间而后见其节。《唐元德秀传》疾风知劲草，版荡识忠臣。唐太宗赐萧禹诗见《本传》李世勋常侍宴，上从容谓曰：朕求群臣可托孤幼者，无以逾公，公往不负李密，岂负朕哉！《通鉴?唐太宗》马文举曰：不遇敌何以显壮士。同上集。宁如霜雪后，独见竹柏心。江淹诗时危见臣节，世乱识忠良。《选鲍》明远诗扶颠始知筹策长。《杜诗》绎骚之际，鲠亮弥彰。刘宾客火后见琮璜，霜馀识松柏。同上士穷乃见节义。韩文雨晦识鸡鸣之信，风高见隼击之威。白乐天磨涅始彰其坚白。杜牧之微风但觉衫香满，烈日方知竹气寒。吕和叔文不有百炼火，孰知寸金精。孟东野互见是真难灭破松见贞心，裂竹看直文。《唐文粹》天若无雪霜，青松不如草。地若无山川，何人重平道。唐于渎诗众木尽摇落，始见竹色真。  

孟东野诗互见事物相形本朝  

挥毫更想能一战，数窘乃见诗人才。《临川集》马之在厩也，驽骥杂处，饮水食刍。嘶鸣蹄契，求其所以异者蔑矣。及其引重车，取夷路，不屡策，不烦御，一顿其辔而千里已至矣。当是时驽马并驱，则虽倾轮绝勒，败筋伤骨，不舍昼夜而追之，辽乎其不可以及也。《临川文》得路方知异日心。《东坡诗》万木岁寒，配乔松于巨柏。众星夜艾，凛明月于长庚。东坡贺林待制启互见事物相形火数四百炎灵消，谁其代者当涂高。穷奸极酷不易取，始知文景基局牢。同上《古砚歌》栾布惟不废彭越之命，故高祖知其贤。李勋惟不利李密之地，故太宗许其义。《栾城集》受人恩而不忍负者，其为子必孝，为臣必忠。《鸣道集》不经大火烧，孰得真黄金。《栾城集》请观风急天寒夜，谁是当门定脚人。《邵尧夫诗》坐以致人经。匪我求童蒙，童蒙求我。《易?蒙卦》暗者谘明，明者不谘于暗。《易?蒙卦录注》子曰：德不孤必有邻。  

《语?里仁》子医门多疾。《庄?人间世》肉不慕蚁蚁慕肉。《庄?徐无鬼》  

良医之门多病人。木隐括之侧多枉木。荀川渊深而鱼鳖归之，山林茂而禽兽归之。《荀》树成荫而众鸟息，醯酸而蚋聚。《荀?劝学》山皋非为鸟植林，林茂而鸟自栖之。江湖非为鱼凿潭，潭深而鱼自归之。《刘子》史郭解入关，关中贤豪知闻其声，争交欢解。《史记?本传》陈平家贫以席为门，然门外多长者车辙。《西汉?本传》班彪家有赐书，好古之士自远方至，父党杨子云以下，莫不造门。《西汉?班固叙传》桃李不言，下自成蹊。《前汉?李广赞》役物以为养，任智而不恃力。此其所以为贵也。《前汉?刑法志》天下学士，靡然向风。《西汉?公孙洪传》仲尼修礼兴学于洙泗之间，四方俊髦，靡然向风。《晋戴邈传》传记砥砺之旁多顽钝。《说苑、杂言》贾逵口诵经文以教人，赠遗者盈积，或云逵非力耕，舌耕也。王子年《拾遣记》王勃能文，请者甚众，金帛盈积，人谓心织而衣，笔耕而食。张著《翰林盛事》集蓬居穷巷，轩冕结辙。陈子昂集一时皆慕与之交，诸公要人，争欲令出我门下。韩愈作柳宗元墓衡镜高悬，文武矫首。张说之文不鞭而来，无胫而至。争奇骋怪，为公眼中之物。《唐文粹》本朝此人如精金美玉，不即人而人即之。东坡答黄鲁直书譬如止水之在，岂复劳心而鉴物。东坡文赐吕公著乞罢相不允批答因人而重经蔽芾甘棠，勿剪勿伐。  

召伯所发《诗?甘棠》子无仲尼则西山之饿夫。以东国之诎臣，恶乎闻。《扬子》连城之璧，痤影荆山。夜光之珠，潜辉郁浦。玉无翼而飞，珠无胫而行。扬声于章华之台，炫耀于绮罗之堂者，盖人为之举也。《刘子》柳下惠不遇仲尼，则贞洁之行不显。未免于三黜之臣。季布不遇曹丘，则百金之诺不扬，未离于凡虏之人。同上史  

伯夷叔齐虽贤，得夫子而名益彰。门巷之人，欲砥行立名者，非附青云之士，乌能施于后世哉！《史记?伯夷传》毛先生遂一至楚，使赵重于九鼎大吕。同上《平原传》庾乘游学宫为诸生庸，后能讲诵。自以卑第，每处下坐，诸生博士皆就雠问之，由是学中以下，坐为贵。《后汉?本传》河南尹羊陟，谒造赵一，言谈至曛夕，极欢。陟乃与司徒袁逢，共称荐之，名动京师，士大夫相想望其风采。同上《赵壹传》阮籍见张华《鹪鹩赋》曰：王佐才也。因是声名始著。《晋书》左思作《三都赋》成，人未知重，思以示张华，深称赞之，兼作序，豪贵竞写，都下为之纸贵。《晋书》许询移居屯之岩，常与沙门支遁，及谢安石，王羲之等同游往来，今屯呼为许度岩。谢安有盛名，时人爱慕，有罢县还，安问其归资，答曰：有蒲葵扇五万，安乃取其中者捉之。士庶竞市，价增数倍。《晋书》杨雄作太玄，晚遭六续，玄道遂明。《王长文传》王导为司徒时，帑藏空竭库中惟有纟束数十端，鬻之不售，乃与朝贤俱制纟束布单衣，于是士人翕然服之，纟束遂踊贵，主者出卖，端直一金，其为时所慕如此。王羲之见一姥持六角扇卖之，羲之书其扇，各为五字。姥初叹惋，因谓姥曰：无苦，但言是王右军书，以求百金价。姥如言，人竞买之。  

已上并《晋书》传记  

人有市骏马者三，且立市，人莫之知，伯乐一顾之，一旦而马价十倍。战国策郭林宗游洛阳，始见河南尹李膺，膺大奇之，遂相友善，于是名震京师。《郭林宗别传》慈廉江者，昔有李祖仁居此，兄弟十八人，并慈孝廉让，因此名江。《交州记》梁顾总始为县吏，一夕遇二人称是王粲徐干云：昔与公同府公刘桢也，乃诵其遗文，总悟以遗文数篇投令，令待之甚厚，时谓死刘桢，犹庇得生顾总。《太平广记》士非玉璧，谈者为价。《物理论》互见求援白乐天以诗谒顾况，因为延誉，声名大振。《幽闲鼓吹》集  

昔欧冶改视，铅刀易价，伯乐所盼，驽马百倍。《文选》曹植表夜光之璧，显价于和氏之肆。千里之足，定功于伯乐之庭。《艺文类聚》载应璩荐和虑则笺一经品题，便作佳士。李白一顾之隆，骀足逾于山鹿。片言三重，鱼目轶于灵蛇。骆宾王一言之誉，东陵侔于西山，一面之荣，郑璞逾于周宝。《王彦升文集序》互见感谢昔虞阪之上，逸骥与驽骀俱疲；吴灶之中，孤桐共樵苏并爨。遇王良伯喈，遂腾声于千古。此诗若不遇王君，乃数十张故纸耳。唐韦纟舀作《孟浩然集序》，处州本王君名士源，天宝中获孟浩然文集，士源为之序。宋广平之沉下僚，苏公味道为使者，广平投以梅花赋，苏盛称之。自是方列于闻人之目。自是知英贤荦荦可外文字，犹用片言借说于先达之口，席其势而后骧首。当时矧碌碌者，畴能自异。刘宾客互见求援夫美不自美，因人而彰。兰亭不遭右军，则清湍修竹，芜没于空山矣。柳文本朝  

鹅毛赠千里，所重以其人。欧公岘山临汉上，望之隐然。盖诸山之小者，而其名特著于荆者，岂非以其人哉！其人谓谁，羊叔子，杜预元凯是也。《岘山亭记》温公营独乐园，在洛中诸园最为简素，人以公之故，春时必游。《鸣道集》互入生理门园池类黄叔度澹然无作，郭林宗一言，至今以为颜子、叔度之贤，无一见于外者，而后世犹信，徒以林宗之重。东坡《谢太保撰先人墓碣书》  

永乐大典  

## 卷之三千七

九真人  

君人  

【`慎子`】  

《君人篇》：君人者舍法而以身治，则诛赏夺与从君心出矣。然则受赏者虽当望多无穷，受罚者虽当望轻无己，民之所信者法也。今在赏者欲多，在罚者欲少，无法以限之，则不知所论矣。虽极聪明以穷轻重，尽心以班夺与，夫何解于志望矣哉！君舍法而以心裁轻重，则是同功殊罚也，怨之所由生也。是以分马者之用策，分田者之用钩也，非以钩策为过人智也，所以去私塞欲也。故曰大君任法而弗躬弱为，则事断于法矣。法之所加各以其分，蒙其赏罚而无望于君也。是以怨不生，而上下和矣。天辨在人  

【`春秋繁露`】  

《天辨在人篇》：难者曰：阴阳之会，一岁再遇于南方者以中夏，遇于北方者以中冬。冬丧物之气也，则其会于是何如？金木水火各奉其所主以从阴阳，相与壹力而并功，其实非独阴阳也。然而阴阳因之以起，助其所主，故少阳因木而起助春之生也，太阳因火而起助夏之养也，少阴因金而起助秋之成也，太阴因水而起助冬之藏也。阴虽与水并气而合冬其实不同，故水独有丧，而阴不与焉。是以阴阳会于中冬者，非其丧也。春爱志也，夏乐志也，秋严志也，冬哀志也，故爱而有严，乐而有哀，四时之则也。喜怒之祸，哀乐之义，不独在人，亦在于天，而春夏之阳，秋冬之阴，不独在天。亦在于人。人无春气何以博爱而容众；人无秋气何以立严而成功；人无夏气何以盛养而乐生；人无冬气何以哀犯而恤丧。天无喜气亦何以暖而春生育；天无怒气亦何以清而秋杀就；天无乐气亦何以竦阳而夏养长；天无哀气亦何以激阴而冬闭藏。故曰天乃有喜怒哀乐之行，人亦有春秋冬夏之气者，合类之谓也，匹夫虽贱而可以见德刑之用矣。是故阴阳之行终各六月，远近同度而所在异处。阴之行春居东方，秋居西方，夏居空右，冬居空左。夏居空下，冬居空上，此阴之常处也。阳之行春居上，冬居下，此阳之常处也。阴终岁四移而阳常居实，非亲阳而竦竦应作足束阴，任德而远刑，与天之志常直阴空处稍取之以为助。故刑者德之奉，阴者阳之助也，阳者岁之主也。天下之昆虫随阴而出入，天下之草木随阳而生落，天下之三王随阳而改正，天下之尊卑随阳而序位。幼者居阳之所少，老者居阳之所老，贵者居阳之所盛，贱者当阳之所衰，藏者言其不得当阳，而当阳者臣子也。阳者君父是也，故人主南面以阳为位也，阳贵而阴贱，天之刑也。礼之尚右，非尚阴也，敬老阳而尊成功也。  

慎人  

【`吕氏春秋`】  

《慎人篇》：慎人一作顺人六曰：功名大立，天也，为是故因不慎其人不可。推之于天下，复慎其为人，修仁义，故曰不可也。夫舜遇尧，天也。舜耕于历山，陶于河滨，钓于雷泽，陶作凡器天下说之，秀士从之，人也。夫禹遇舜，天也。禹周于天下以求贤者，事利黔首。事，治也。首，民也。黔水潦川泽之湛滞雍塞可通者，禹尽为之，人也。夫汤遇桀，武遇纣，天也。汤武修身积善为义，以忧苦于民也。苦，劳也。舜之耕渔，其贤不肖与为天子同，同，辞也其未遇时也。以其徒属堀地财，取水利，地财，五谷。水利，濯灌。编蒲苇，结罘网，手足胼胝不居，居止然后免于冻馁之患。患，难也。其遇时也，登为天子，贤士归之，万民雀之，丈夫女子，振振殷殷，无不戴说。振振殷殷，众友之盛。舜自为诗曰：普天之下，莫非王土，率土之滨，莫非王臣，所以见尽有之也。尽有之，贤非加也，加，益也。尽无之，贤非损也。损，灭时使然也，百里奚之未遇时也，亡虢而虏晋，虢当为虞。百里奚虞臣也。传曰：伐虞获其大夫井伯以媵秦缪公姬。孟子曰：百里奚虞人也，晋人以垂棘之璧，假道于虞以伐虢，宫之奇谏之，百里奚知虞公之不可谏也，而去之秦，此云亡虢误矣。杨子云恨不及其时，车载其金。饭牛于秦，传鬻以五羊之皮，公孙技得而说之，公孙技，秦大夫子桑。献诸缪公三日请属事焉。献，进也，请以大夫职事属付百里奚也。缪公曰：买五羊之皮而属事焉，无乃天下笑乎？公孙技对曰：信贤而任之，君之明也。让贤而下之，臣之忠也。下，避也。君为明君，臣为忠臣，彼信贤境内将服，敌国且畏，夫谁暇笑哉？缪公遂用之。谋无不当，举必有功，非加贤也。使百里奚虽贤无德，缪公必无此名矣。今焉知世之无百里奚哉？故人主之欲求士者，不可不务博也。孔子穷于陈蔡之间，七日不尝食，藜羹不糁，宰予备矣。备当作惫，惫，极也。《论语》曰：卫灵公问陈于孔子，对曰：俎豆之事，则尝闻之矣。军旅之事，未之学也。明日遂行，在陈绝粮，从者病莫能兴，此之谓也。故曰宰予惫矣。孔子弦歌于室，颜回择菜于外，子路与子贡相与而言曰：夫子逐于鲁，削迹于卫，伐一作技树于宋，穷于陈蔡，杀夫子者无罪，藉夫子者无罪，藉夫子者不禁。藉，犹辱也。夫子弦歌鼓舞，未尝绝音，盖君子之无所丑也若此乎？丑，犹耻也。颜回无以对，入以告孔子。孔子忄就然推琴，喟然而叹之曰：由与赐小人也，召吾语之。子路与子贡入，子贡曰：如此者可谓穷矣。孔子曰：是何言也？君子达于道之谓达，穷于道之为穷。  

《论语》曰：君子亦有穷乎？子曰：君子固穷，小人穷斯滥矣。今丘也，仁义之道，以遭乱世之患，其所也何穷之谓？言不穷于道也。故内省而不疚于道，临难而不失其德，大寒既至，霜露既降，吾是以知松柏之茂也。众木遇霜雪皆凋，喻小人遭乱世无以自免，松柏喻君子而能茂盛也。《论语》曰：岁寒然后知松柏之后凋，此之谓也。昔桓公得之莒，文公得之曹，越王得之会稽，齐桓公遭无知之乱，出奔莒；晋文公遭骊姬之谗，出过曹。越王勾践与吴战而败，栖于会稽之山，卒皆享国，克复其耻为霸君，故曰得之。陈蔡之，于丘其幸乎？孔子烈然辶歹瑟而弦，辶歹，更也。更取瑟而弦歌。子路抗然执干而舞。干，木盾也。子贡曰：吾不知天之高也，不知地之下也。高下，喻广大也。言不能知孔子圣德之如天地。古之得道者，穷亦乐，乐其道也。达亦乐，乐兼善天下也。所乐非穷达也。言乐道也。道得于此，则穷达一也。此近喻身也。言得道之人不为穷极，不为达显，故一之也。为寒暑风雨之序矣。寒暑，阴阳也。阴阳和，风雨序也圣人法天地，顺阴阳。故能不为穷达变其节也。故许由虞乎颖阳，虞，乐也。颖水之北曰阳，轻天下而不屈于尧，养志于箕山。山在颖水之北，故曰乐乎颖阳也。而共伯得乎共首。共，国，伯爵也。弃其国隐于共首山，而得其志也，不知出何书也。  

求人  

【`吕氏春秋`】  

《求人篇》：求人五曰：身定国安天下治，必贤人。身者，国之本也。詹子曰：未闻身乱而国治者也，故曰身定国安而治须贤人也。古之有天下也者，七十一圣。观于《春秋》自鲁隐公以至哀公十有二世，其所以得之，所以失之，其术一也。得贤人国无不安，名无不荣；失贤人国无不危，名无不辱。先王之索贤人无不以也。以，用也。极卑极贱，极远极劳，虞用宫之奇，吴用伍子胥之言，此二国者，虽至于今存可也，则是国可寿也。有能益人之寿者，则人莫不愿一作事之。今寿国有道，而君人者而不求，过矣。尧传天下于舜，礼之诸侯，妻以二女，臣以十子，身请北面朝之，至卑也。舜布衣也。故曰至卑。伊尹庖厨之臣也，传说殷之胥靡也，胥靡，刑罪之名也。皆上相天子，至贱也。禹东至搏木之地，日出九津青羌之野，搏木，太木之津崖也。《淮南子》曰：日出阳谷，青羌，东方之野也。攒树之所，抿天之山，山高至天也。鸟谷青丘之乡，黑齿之国。东方其人齿黑，因曰齿黑之国也。南至交趾孙朴续木雨艹之国。丹粟添树沸水漂漂九阳之山，南方积阳，阳数极于九，故曰九阳之山也。羽人裸民之处，不死之乡。羽人，鸟喙，背上有羽翼。裸民，不衣衣裳也。乡，亦国也。西至三危之国，巫山之下，饮露吸气之民，积金之山，饮露吸气，养形人也。西方刚气所在，故曰积金之山也。共肱一臂三面之乡。北至人正之国，夏海之穷，衡山之上，今正北极之国也。夏海，大冥也。北方纯阴，故曰大冥之中，处衡山之北极之山也。犬戎之国，夸父之野，禺疆之所，积水积石之山，不有懈堕，犬戎，西戎之别也。夸父兽名也。禺疆，天神也。之所，处也。积水，谓海也，积石，山名也。经营行之不懈堕休息也。忧其黔首，颜色黎黑，窍藏不通，病也步不相过，罢也以求贤人，欲尽地利，至劳也。地利，嘉谷也。至，大也。事功曰劳。得陶化益真窥横革之交，五人佐禹，故功绩铭乎金石，金，钟鼎也。石，丰碑也。著于盘盂。盘盂之器皆铭其功。昔者尧朝许由于沛泽之中，曰十日出而焦火不息，不亦劳乎？夫子为天子，而天下已治矣。夫子，谓许由也。请属天下于夫子，许由辞曰：为天下之不治与，而既已治矣，自为与啁噍巢于林，不过一枝，自为，为己也。与幺阝也啁噍，小鸟也，巢，蔟也。偃息也。啁音超。偃鼠饮于河，不过满腹，归已君乎？满腹，不求馀也。归，终也恶用天下，恶，安也。遂之箕山之下，颖水之阳，耕而食，箕山，在颖川阳城之西，水北曰阳也。终身无经天下之色。经，横理也。故贤主之于贤者也，物莫之妨，不以物故，妨害贤者。戚爱习故，戚，亲也不以害之，故贤者聚焉。贤者所聚，天地不怀，鬼神不害，人事不谋，人不以奸邪谋之也。此五常之本事也。皋子众疑取国，召南宫虔，孔伯产，而众口止。皋子，贤者也，其取国告虔产口乃止，爱产其徒之贤者也，其事不与许由相连也，皋子众疑许由欲取国也。晋人欲攻郑，令叔向聘焉，视其有人与无人。视其有无贤人也。子产为之诗曰：子惠思我，褰裳涉洧。子不我思，岂无他士？叔向归曰：郑有人子产在焉，不可攻也。秦荆近，其诗有异心，不可攻也。郑近秦与荆也。其诗云：子不我思，岂无他人？将事秦荆，故曰有异心，不可攻也。晋人乃辍攻郑。辍，止也。孔子曰：诗云：无竞维人，子产一称而郑国免。诗大雅抑之二章也。无竞惟人，四方其训之，无竞，竞也。国之强惟在得人，故曰郑国免其难也。阴阳二十五人  

【`黄帝素问`】  

黄帝曰：余闻阴阳之人何如？伯高曰：天地之间，六合之内，不离于五人。亦应之故五五二十五人之政，而阴阳之人不与焉。其态又不合于众者五，余已知之矣。愿闻二十五人之形，血气之所生别而以候从外知内何如？岐伯曰：悉乎哉问也，此先师之秘也。虽伯高犹不能明之也。黄帝避席遵循而却曰：余闻之，得其人弗教，是谓重失。得而泄之，天将厌之。余愿得而明之，金柜藏之，不敢扬之。歧伯曰：先立五形，金木水火土，别其五色，异其五形之人，而二十五人具矣。黄帝曰：愿卒闻之。歧伯曰：慎之慎之，臣请言之。木形之人，比于上角，似于苍帝。其为人苍色，小头长面，大肩背直身，小手足，好有才，劳心少力，多忧劳于事，能春夏不能秋冬，感而病生足，厥阴佗佗然。大角之人比于左足少阳，少阳之上遗遗然。左角之人比于右足少阳，少阳之下随随然。一曰少角大角之人比于右足少阳，少阳之上推推然。一曰右角判角之人比于左足少阳，少阳之下栝栝然。火形之人比于上徵，似于赤帝，其为人赤色，广月引脱面小头，好肩背髀腹，小手足行安地，疾心行摇，肩背肉满有气，轻财少信多虑，见事明，好颜急心，不寿暴死，能春夏不能秋冬，秋冬感而病生手，少阴核核然。质征之人比于左手太阳，太阳之上肌肌然。一曰质之人，一曰大征。少征之人比于右手太阳，太阳之下然。右征之人比于右手太阳，太阳之上鲛鲛然。一曰熊熊然质判之人比于左足太阳，太阳之下支支颐颐然。一曰质征土形之人比于上宫，似于上古黄帝，其为人黄色，圆面大头，美肩背大腹，美股胫小手足多肉，上下相称，行安地，举足浮安，心好利人，不喜权势，善附人也。能秋冬不能春夏，春夏感而病生足，太阴敦敦然。大宫之人比于左，足阳明，阳明之上婉婉然。加宫之人比于左足阳明，阳明之下坎坎然。一曰众之人少宫之人比于右足阳明，阳明之上枢枢然。左宫之人比于右足阳明，阳明之下兀兀然。一曰之人。一曰阳明之上。金形之人比于上商，似于白帝，其为人方面白色，小头小肩背，小腹小手足，如骨发踵，外骨轻身清廉，急心静悍，善为吏，能秋冬不能春夏，春夏感而病生手，大阴敦敦然。商之人比于左手阳明，阳明之上廉廉然。左商之人比于左手阳明，阳明之下脱脱然，右商之人比于右手阳明，阳明之上监监然。小商之人比于右手阳明，阳明之下严严然。水形之人比于上羽，似于黑帝，其为人黑色，面不平，大头廉颐，小肩大腹，动手足，发行摇身，下尸几长背，延延然不敬畏，善欺绐人戮死，能秋冬不能春夏，春夏感而病生足，少阴然。大羽之人比于左足太阳，太阳之上颊颊然。小羽之人比于左足太阳，太阳之下纡纡然。众之为人比于右足太阳，太阳之下洁洁然。一曰加之人桎之为人比于左足太阳，太阳之上安安然。是故五形之人，二十五变者，众之所以相欺者是也。黄帝曰：得其形不得其色何如？歧伯曰：形胜色，色胜形者，至其胜时年加感则病行，失则忧矣。形色相得者富贵大乐。黄帝曰：其相胜之时年加可知乎？  

歧伯曰：凡年忌下上之人，大忌常加七岁，十六岁，二十五岁，三十四岁，四十三岁，五十二岁，六十一岁，皆人之大忌。不可自安也。感则病行，失则忧矣。当此之时，无为奸事，是谓年忌。黄帝曰：夫子之言脉之上下，血气之候，以知形气柰何？歧伯曰：足阳明之上血气盛，则髯美长。血少气多，则髯短。故气少血多则髯少，血气皆少则无髯，两吻多画。足阳明之下血气盛，则下毛美长至胸，血多气少，则下毛美短至脐。行则善高举足足指少肉，足善寒。血少气多则肉而善疒豕。血气皆少则无毛，有则稀枯悴，善痿厥足痹。足少阳之上气血盛，则通髯美长；血多气少，则通髯美短；血少气多，则少髯；血气皆少，则无须，感于寒湿，则善痹骨痛爪枯也。足少阳之下血盛，则胫毛美长，外踝肥。血多气少，则胫毛美短，外踝皮坚而厚；血少气多，则月行毛少，外踝皮薄而歃；血气皆少则无毛，外踝瘦无肉。足太阳之上血气盛，则美眉，眉有毫毛；血多气少，则恶眉，面多少理；血少气多则面多肉；血气和，则美色。足太阴之下血气盛，则跟肉满踵坚。气少血多则瘦跟空。血气皆少则喜转筋踵下痛。手阳明之上血气盛，则髭美；血少气多则髭恶；血气皆少则无髭。手阳明之下血气盛，则腋下毛美，手鱼肉以温；气血皆少则手瘦以寒。手少阳之上血气盛，则眉美以长，耳色美。血气皆少则耳焦恶色。手少阳之下血气盛，则手卷多肉以温；血气皆少，则寒以瘦；气少血多，则瘦以多脉。手太阳之上血气盛，则有多，面多肉以平；血气皆少，则面多肉以平。血气皆少，则面瘦恶色。手太阳之下血气盛，则掌肉充满；血气皆少，则掌瘦以寒。黄帝曰：二十五人者，刺之有约乎？歧伯曰：美眉者足太阳之脉气血多，恶眉者血气少；其肥而泽者血气有馀，肥而不泽者气有馀血不足；瘦而无泽者气血俱不足。审察其形气有馀不足而调之，可以知逆顺矣。黄帝曰：刺其诸阴阳柰何？歧伯曰：按其寸口人迎以调阴阳，切循其经络之凝氵啬结而不通者，此于身皆为痛痹，甚则不行，故凝氵啬，凝氵啬者致气以温之，血和乃止。其结络者，脉结血不和，决之乃行。故曰：气有馀于上者，导而下之。气不足于上者，推而休之。其稽留不至者，因而迎之，必明于经隧，乃能持之，寒与热争者，导而行之，其宛陈血不结者，则而予之。必先明知二十五人，则血气之所在，左右上下刺约毕也。  

武人山名  

【`淮南鸿烈解`】  

雒棠武人，在西北陬。皆日所入之山名也。  

州人地名  

【`经子法语`】  

荀子州人，举太公于州人。  

任人  

【`杜预释例`】  

周地阙。  

阳人  

【`史记`】  

秦本纪庄襄王元年，东周君与诸侯谋秦，秦使相国吕不韦诛之，尽入其国。秦不绝其祀，以阳人地赐周君奉其祭祀。注，奔艹驯地理志，河南梁县有阳人聚。  

【`续后汉书`】  

孙坚传，坚讨董卓，移屯梁东，大为卓军所破，坚复收散卒进屯阳人。  

柏人县名  

【`左传`】  

哀公四年，赵鞅围邯郸降，荀寅奔鲜虞，鲜虞纳荀寅于柏人。  

注，柏人，晋邑。  

【`西汉书`】  

《地理志》：柏人，县名，属赵国。注，奔艹曰寿仁。  

【`刘子`】  

《鄙名篇》：亭名柏人，汉后夜遁。注，汉后，是汉高祖也。夜过柏人亭欲宿，问曰：此是何亭？左右曰：此名柏人亭。高祖曰：若名柏人亭，逼迫于人，事须急去，去后果使客来欲害高祖，至自寻觅不见，乃是能人贯高正遂恐其罪，不以为怨也。  

道人  

【`西汉书`】  

《地理志》：道人，县名，属代郡。注，莽曰道仁，师古曰：本有仙人游其地，因以为名。  

人  

【`西汉书`】  

《地理志》：人，县名，属太原郡。注，如淳曰：音立反。师古曰：又音山寡反。  

安人  

【`隋书`】  

《地理志》：安人县旧曰临西，开皇十八年改名焉。  

淳人  

【`隋书`】  

《地理志》：淳人县开皇十九年置。  

宁人  

【`隋书`】  

《地理志》：宁人县开皇十五年置，曰安人，十八年改名焉。  

燧人氏  

【`古三坟书`】  

《燧人氏》：有巢子也，生而神灵，教人炮食，钻木取火，天下生灵尊事之，始有日中之市，交易其物，有传教之台，有结绳之政，寿一太易，本通姓氏之后也。  

【`易通卦验`】  

燧皇始出握机矩表计冥图。其刻曰苍渠通灵。郑玄注曰：矩，法也。燧皇，世谓燧人在伏。前，作其图谓之计冥，时无土刻石而谓之耳。刻曰：苍精渠肩之人，能通神灵之意也。  

【`尚书大传`】  

燧人为燧皇，燧人以火纪，火阳也。阳尊，故托燧皇于天。  

【`古史考`】  

古之初人，吮露精，食草木实，穴居野处，山居则食鸟兽，衣其羽皮，饮血茹毛。近水则食鱼鳖螺蛤，未有火化腥臊，多害肠胃。于是有圣人以火德王，造作钻燧，出火教人熟食，铸金作刃，民人大悦，号曰燧人。  

【`王子年拾遗记`】  

遂明国有大树名遂，屈盘万顷，后世有圣人游日月之外，至于其国，息此树下，有鸟啄粲然火出，圣人感焉，因用小枝钻火，号燧人氏。  

巫人  

【`罗泌路史`】  

《高辛纪》：巫人封巫为巫氏，生衤遂民，衤遂民盼姓。  

王人  

【`元和姓纂`】  

《风俗通》：王人，子突之后，因氏焉，汉有安平太守王人宰公。  

【`罗泌路史`】  

《高辛氏纪》：家平阳为王人氏。  

左人  

【`罗泌路史`】  

《黄帝纪》：夷彭纪姓，其子始封于采，是为左人有氏。  

左人郢  

【`史记`】  

仲尼弟子左人郢，鲁人。  

【`庙学典礼`】  

宋高宗制伯彼临淄，左行独贤。纵十哲，秀颖三千。心悦诚服，家至户传。乐只君子，文声益宣。宋刑部尚书边归谠建隆凤德既衰，龙战于野。方领圆冠，孰敦儒雅。平平子衡，昼夜无。张我国维，是称达者。宋尚书祠部员外郎直集贤院石中立祥符循循善诱，从师希圣。崇仁厉义，奚其为政。业修道隆，终古斯盛。兴儒建侯，彰我休命。  

闻人  

【`元和姓纂`】  

《风俗通》云：少正卯，鲁之闻人，其后遂以闻人为氏。  

【`西汉书`】  

《儒林传》：后仓说礼数万言，号曰后氏曲台记，授沛闻人通汉，子方以太子舍人论石渠，至中山中尉。如淳曰：闻人，姓也，名通汉，字子方。  

闻人誉  

【`宋刘行简苕溪集`】  

《宋故闻人府君墓志铭》：余曩以柱史失职，罪黜寓家德清。暇日浮扁舟，访川岩于邻邑，中流遇风，命撑舟傍村墅，暮夜不得所栖，问亭，传曰无有。独酒垆在焉。问主垆为谁？曰闻人君长者也。余得假宿，访主人曰适他墅矣。质明将兴，则奴奉在户外。余沃盥仅毕，君出迎有礼貌，自言昨暮无他适，盖窥公于屏间，识公非尘凡人也。固欲饭余，具甚设，自是识君。率间岁一相过，坐客有及求田事者，余以囊无金谢之。君窃听若不闻，阅数日持券来曰：乡公与客语田事，寻物色其处，以缗钱千为公得之。余惊谢不敢留者七八。君曰：他日以直归我未晚也。如是十馀年仅能偿半，余剌促不自安，君无半辞及之。一日扶羸过余曰：吾得疾且病，故来取别久之。出笔札相授曰：乡所负已折券，惧吾子若孙不察吾意，或相督取。余曰：自吾居里间，虽甚困不贷人一钱，所见士大夫有急叩人门，虽甚薄少，不可得。今君捐数十万钱不取，如弃涕唾授受之际，不应如是之轻。君以笔札抵案径不辶歹顾，余愧其意，每从人言之，知君者皆云闻人君乐善好义，辞气质直。不为表，意所欲必为之，类此颇众，然非余意也。念终当偿之，又三岁而君卒。其子颀袖书来乞铭，余固欲表其事不复辞，且使后人知君所为可概见也。君讳誉，字声甫，世居湖州之武康。曾大父永，大父亿，父济。君未尝业儒，而举动不愆于礼义，奉亲孝谨，承颜顺指，生事死葬，无毫发可恨，乡里称焉。赈贫恤孤，不见所难，自幼至老，属意浮屠氏之学，以精进布施为实，行建殿阁，严像设者十数，诵内典，饭缁流不可以数计。名山桥梁应创，与通衢径街，并岩险仄应布砖，虽绵亘甚远，皆独任之。行路受其赐，平时多从方外有道者游，晚岁若有得，临终索汤沐，炷香敛念，诏傍观曰：闻人有道，行与否？在今日矣。实绍兴二十三年，八月戊寅也。享年七十有三，以其年十一月壬寅，葬于所居之南二十里崇仁乡，南岳山之原，从先君之兆。室李氏，男二人，充页泰州助教，早卒。颀从信使出疆补官，转承节郎。女三人，适邑人姚，施良佐。孙男六，良贵、良臣、良翰、良心、良器、良才，铭曰：川可回，石可泐，惟兹铭，诏罔极。  

闻人滋  

【`老学庵笔记`】  

嘉兴人闻人茂德，名滋，老儒也。喜留客食，然不过蔬豆而已。  

郡人  

求馆客者多就谋之，又多蓄书，喜借人，自言作门客牙，充书籍行，开豆腐火羔店。予少时与之同在敕局为删定官，谈经义衮衮不倦，发明极多，尤邃于小学云。  

闻人邦荣  

【`夷坚支`】  

信州贵溪民闻人氏，有二子，长邦荣，季曰邦华。父在时豫为区处生理，于县启茶肆以与邦华，于州启药肆以与邦荣。及父没，数岁之间，华纵游妄费，破荡几尽。而荣独能谨身节用，衣食丰馀，母爱季子密助之，且导使兴讼，以为母在堂，不应分析。荣不伏诉于有司，台府官僚定夺至五六，最后监胆军库张振之子理承其事，时厥母已亡。张议令悉籍遗赀中分，各受若干，其先为华所坏者，理为所得之数。华不伏，至于狱治。华使所善买生砒置火羔中，赂门卒持与荣，荣接食下咽，未几即呕吐，遍身肿赤，吏以告理官，遣还家半途死。其子廉夫虽知父被毒明白，而无形影可发其冤，隐忍殡埋。事恰经岁，华入理院对状，廉夫一仆献计，请仍用前策。别携一丁偕诣食店买面四碗，各餐其一，而其一送华，细屑砒于下。华食不尽器而止，有大辟囚在傍其馀，覆残汁地上，犬舐之，俄顷囚犬皆呕，华遂得疾宛如兄状。明旦死，司理参军王昌祖深疑焉，曰：昨日一健汉，元无患苦，何由遽至是？将行究诘。使狱卒物色，鬻面处曰：有三人来，一著皂背子，两白衣。亟遣呼逮已窜矣，所谓皂衣者，乃廉夫。两白者，仆也。言于君发卒追之，得于贵溪之西五里。既到狱，一问即承。郡请于朝，首谋之仆坐死，廉夫但决配，命未下而亡。此事首尾三年，邦荣以绍熙卒亥，邦华以壬子，廉夫以癸丑，同是六月八日凶终，可谓异矣。砒固有毒，然服之者何必尽死？闻人氏之祸，实冤业致然。人或不幸而值此者，唯单饮生油，以吐为度，则其毒气自消，不能为害也。  

闻人贞  

【`国朝徐一夔始丰藁`】  

闻人氏《家谱序》：德清闻人氏家谱一卷，孝孙贞之所记录也。按谱闻人之有姓，自鲁之马正始。汉元成间有名通汉者，与大小戴讲礼曲台。灵帝时有名袭者，拜太尉，用异免，刘宠代之。汉末之乱，徙居吴中，至晋武帝时有为博平令者，名，以上疏切谏有声。隋末徙钱唐。至吴越王时，有为新定从事者，名，累阶银青光禄大夫，此其尤显显者。周显德中，又徙嘉兴，而嘉兴之族，在宋时类由科目起家，号为特盛。而贞之族，则嘉兴支也。自训武府君居武康之巽渚，传五世徙德清之溪上，今贞实为德清闻人氏，云：贞之来建业也，其父虑其游宦日久，授以兹谱，且告之曰：兵革甫定，而兹谱幸存，尔慎承之。贞承命唯谨，重加汇次，谒余请序。呜呼！人本乎祖，祖也者，气之所从始也。故记礼者曰，礼不忘其所出，更辶歹始之道也。先王盛时，宗庙有制，昭穆有序，冠昏丧祭有礼，近而合也。有敦睦之情，远而睽也，无乖离之患，其防范斯世之意至矣。去古既远，宗庙之制废，昭穆之序紊，冠昏丧祭之礼不讲。夫能使世之人知其身之所自出，而不堕于蚩虫山之类者，亦以家有谱而已。而家谱之设，未必人人然也。何也？昧者不知所以修，明者知所以修之，而不能保其不失。近世清河元文敏公以雄文重望伏一世，至欲执笔叙其传次，以推也德之源，溯而上之，仅四世而止，自四世以上，莫能详也。有遗憾焉？是故谱牒不修，虽有孝子慈孙欲以展追崇之敬，有不可得，岂不可叹也哉！今观贞之谱，其远者勿论，自训武而下，以至于贞，凡八世矣。嗣是而书，虽百世不泯可也。居今之世有能自全其躯者足矣。遑及其身之所自出哉！此闻人氏之父子所以为可敬也，乃为之序。贞，字廷干，慎敏而有学，故知所重如此云。  

宜人闻人氏  

【`宋孙烛湖先生集`】  

宜人闻人氏圹记：宜人闻人氏，先世自吴徙家越之馀姚，曾祖修，祖嘉谋，皆长者。父颖达，太学名士。宜人生绍兴之壬戍，为故朝奉大夫知婺州赵公师龙之配，三封至宜人。嘉泰元年九月六日卒，寿六十。十二月甲申，葬其县龙泉乡石堰西之原赵公之兆。四男子，希醇，承务郎签书南康军判官厅公事；希一，文林郎监镇江府延陵镇；希白，迪功郎监湖州梅溪镇；希，将仕郎。四女，适迪功郎婺州黄陂县尉应宗度；承事郎监安庆府山口镇杨榘；宣教郎知临安府于潜县胡卫；幼早夭，应氏胡氏女亦先卒。孙男三，曰与庆、与权、与可。孙女四人尚幼。宜人早任家事，姑郭夫人得燕佚康宁，近九十而终。赵公历典四郡以循良著，无私谒之谤。诸子力学，孟仲已践世科，叔子四贡礼部，宜人为妇为母之贤可知已。里人孙某为识其圹。  

北人  

【`元和姓纂`】  

《英贤传》：古有告刘河北人，因氏焉。庄子吴大夫有北人子高。  

【`通志`】  

《氏族略》：庄子舜友北人无择吾，汉有侍御史西虚。  

见英贤传厨人  

【`元和姓纂`】  

《周礼》：厨人因官为氏，宋有厨人濮。  

见释例徒人  

【`元和姓纂`】  

《左传》：齐有徒人费。《国语》，又齐有徒人回。  

子人  

【`元和姓纂`】  

《左传》：郑大夫子人氏。  

【`通志`】  

《氏族略》：郑子人九之后也，亦为子氏。  

雍人  

【`元和姓纂`】  

《周礼雍人》：雍人以官为氏。鲁有雍人高，雍人擅。见左传  

封人  

【`元和姓纂`】  

古封畿之后，其后为氏。《左传》：晋有萧封人，汉司空掾封人婴。  

行人氏  

【`通志`】  

《氏族略》：周礼大行人也，又有行氏，即行人氏，《左传》：陈行人之仪，卫有行人烛过。  

寺人氏  

【`通志`】  

《氏族略》：掌府寺之官，宋寺人惠墙之后。  

会人人名  

【`通鉴外纪`】  

帝喾之祝融，吴回生陆终会人。生子六人，坼剖而产，其四曰会人。  

商人  

【`古史`】  

《晋世家》：齐公子商人弑其君舍。  

夷人外夷  

【`山海经`】  

《海内西经》：夷人，在东胡东。  

列人  

【`山海经`】  

《海内南经》：列人之国，在西北。在旄马西北。《前汉书?地里志》列人，县名。属广平国。  

大人  

【`山海经`】  

《海外东经》：大人国在其北，为人大坐而削舡，又为人兽身人面犬耳，珥两青蛇。以蛇贯耳也。  

长人  

【`通志`】  

长人国在新罗之东，人类长三丈，锯牙驹爪，黑毛覆身，不火食，噬禽兽或搏人以食，得妇人以治衣服。其国连山数千里，有峡固以铁阖号关门，新罗常屯弩士数千守之。  

人  

【`通志`】  

小人在大秦之南，躯才三尺。其耕稼之时，惧为鹤所食，大秦每卫助之，小人竭其珍以酬报。  

【`事林广记`】  

小人，国名曰，长九寸，海鹳吞之。  

短人  

【`通志`】  

短人，魏时闻焉，在康居西北。男女皆长三尺，人众甚多，去奄蔡诸国甚远。康居《长老传》闻尝有商旅行北方，迷惑失道，而到斯国。国中甚多真珠，夜光明月珠，见者不知名此国号，言以意商度，此国去康居可万馀里。突厥《本末记》云：突厥窟北马行，一日有短人国，长者不逾三尺，亦有二尺者，头少毛发，若羊胞之状，突厥呼为羊胞头国。其傍无他种种类相侵，俗无寇盗，但有大鸟高七八尺，常伺短人啄而食之。短人皆持弓矢以为之备，按此亦在西北，即魏略云短人国是也。炎人  

【`张华博物志`】  

楚之南，炎人之国，其亲戚死刳肉，死弃之，然后埋其骨，乃成孝子。  

敢人  

【`册府元龟`】  

敢人国在交趾西，生首子辄解而食之，谓之宜弟。味旨则以遗其君，君喜而赏其父。取妻美则让其兄，今乌浒人是。南州《异物志》曰：乌浒，地名也，在汉州之南，六趾之北，常出道间伺见行旅，辄出击之，利得人食之，不贪其财货。并以其内为杀苑髑髅破之以饮酒，以人掌趾为珍异，以食长老。  

女人  

【`诸蕃志`】  

女人国水常东流，数年水一泛涨，或流出莲肉长尺馀，桃核长二尺，人得之则以献于女王。昔常有舶舟飘落其国，群女携以归，数日无不死。有一智者夜盗船女命得去，遂传其事。其国女人遇南风盛发裸而感风，即生女也。西海亦有女国，其地五男三女，以女为国王，妇人为吏职，男子为军士，女子贵则多有侍男，男子不得有侍女，生子从母姓。气候多寒，以射猎为业，出石朱砂麝香牛骏马，尤多盐，与大秦、天竺、博易，其利数倍。  

【`事林广记`】  

女人国，居东北海角，与奚部小如者部抵界。其国无男，每视井即生也。  

氐人  

【`山海经`】  

氐人国，在建木西。其人面鱼身无足，自胸已上似人，已下似鱼也。  

【`图赞`】  

炎帝之苗，实生氐人，死则复苏，厥身为鳞，云南是托，浮游天津。  

【`罗泌路史`】  

后纪：吕八权之妻何女缘，妇胤三年生三子，曰又口、曰鼓、曰延。延始为使，又口戕后出臣尧，鼓兑头而鼻丘，与延同事，是始乐风为编钟，生灵恝，灵恝生氐人。注《山经》云：氐人能上下于天，氐，羌也。记传多作互，草书之缪。  

一臂人  

【`山海经`】  

一臂国在西海外之一，其人一目一鼻一孔一臂一脚。《海外西经》奇肱之国，其人一臂三目，有阴有阳，乘文马，  

阴在上阳在下一目人  

【`山海经`】  

一目国在北海外，其人一目当其面，手足皆具，又深目国，其为人一目。  

反膝人  

【`山海经`】  

柔利国，在一目国东。其人一手反膝曲，足居上，一手一足。一云柔利之国，人足反折，又深目国，为人举一手。  

三身人  

【`山海经`】  

三身国，在夏后启之北，其人一首三身。  

长臂人  

【`山海经`】  

长臂国，在海内东，捕鱼水牙，其手各操一鱼。旧说云：其人垂手至地，黄初中，玄菟音徒太守王竹页音新讨高归王，穷追之，过沃沮国，尽其东界临大海，近日出之处，问其耆老，耆老曰：曾在海中得布褶衣，两袖长三丈有馀，即长臂之衣也。  

长脚人  

【`山海经`】  

长脚人，常负长臂人入海捕鱼。今橇娇同人盖象此也。《海外西经》：长股之国，一曰长脚。  

无肖人  

【`山海经`】  

无肖国在北海外，为人无肖。肖即肠也其人穴居，男女死即埋之，其心不朽，死经二千岁乃复生也。《海外北经》：无肠国，其为人长而无肠。为人长大，腹内无肠，所食之物直通过。  

无腹人  

【`山海经`】  

无腹国，在深目国东，其人无腹。  

三首人  

【`山海经`】  

三首国，在凿齿国东，一人三首。《海内西经》：服常，其上有三头人伺琅树。  

毛民人  

【`山海经`】  

毛民国，在玄服之北，临海郡东二千里，居大海中洲岛上。为人短小，面体尽有毛，穴居无衣服，晋永嘉四年曾获此人。  

【`太平广记`】  

八荒之中，有毛人焉。长七八尺，皆如人形，身及头上皆有毛如猕猴，毛长尺馀，短生毛鹿丽毛，上音生，下音管。见人则具具古陌反目开口吐舌，上唇覆面，下唇覆胸。食人口鼻牵引共戏，不与即去。名曰髯公，俗曰髯丽，一名髯狎，小人髯狎可畏也。  

穿胸人  

【`山海经`】  

贯胸国，在盛国之东，其人胸有窍也。尸子曰：西夷之民有贯胸者，深目长股。《异物志》曰：穿胸人，去其衣，尊者令人卑，以明贯胸也。  

黑人  

【`山海经`】  

南海内巴遂山有黑人，虎首，两手持蛇啖之。《海外东经》黑齿国，为人黑，食稻啖蛇，使蛇黑手。《海内南经》岛阳国，其人黑身长唇反踵。  

君子人  

【`山海经`】  

君子国，在奢北之尺比，其人衣冠带剑食兽，有二文虎常在其旁，其人好让不争，亦使虎豹知廉让。  

不死人  

【`山海经`】  

不死人在穿胸国东，其人黑色，长寿不死，居圆丘上有不死树，食之，乃寿。复有赤泉，饮之不死。  

无启人  

【`酉阳杂俎`】  

无启人食土，其人死其心不朽，埋之百年化为人。录民膝不朽，埋之百二十年化为人。细民肝不朽，埋之八年化为人。息土人美，土人丑。  

东鱼是人  

【`册府元龟`】  

东人，在会稽海外，分为二十馀国。夷洲在临海东南，去郡二千里。  

羽民人  

【`山海经`】  

《海外南经》：羽民国，人身生羽长头。能飞不能远，卵生，画似仙人。《海外南经》羽民国，其为人长颊。启筮曰：羽民之状，鸟喙赤目而白首。《海外南经》羽民国，有神人，小颊。  

聂耳人  

【`山海经`】  

《海外北经》：聂耳国，为人两手聂其耳。言耳长，行则以手摄持之也，音诺。  

交胫人  

【`山海经`】  

《海外南经》：交胫国，其为人交胫。  

扶南人  

【`太平御览`】  

南州《异物志》曰：扶南海隅有人如兽，此人扶南之东，缘海边，略如禽兽，人无道也。身黑若漆，齿白如素。扶南以外，民皆漆齿使黑，而此人身体虽独不漆齿，故正白也。随时流移，居无常处水。此民不知变立屋宅，乃随寒暑素逐饮，身体虽小，夏则入水捕鱼，谓冬则登山射麋鹿也。食唯鱼肉，不识禾稼，寒无衣服，以莎自覆。此人无衣服，若小过寒凉，辄自覆惟以出面目耳。时或屯聚，猪犬鸡米条。此人或时权有可得停犹知立一小屋，以自藉家中男女大小，并止猪犬共息其中，无复分别也。虽参人形，无逾六畜。  

永乐大典  

## 卷之三千一百三十四

九真陈  

陈子昂  

【`新唐书`】  

列传子昂，字伯玉，梓州射洪人。其先居新城，六世祖太乐，当齐时兄弟竟豪杰，梁武帝命为郡司马。父元敬世蓄赀，岁饥出粟万石赈乡里，举明经调文林郎。子昂十八未知书，以富家子尚气，弋博自如。他日入乡校，感悔即痛修饬，文明初，举进士。时高宗崩，将适梓宫长安，于是关中无岁，子昂上书盛言东都胜垲，可营山陵。武后奇其才，召见金华殿。子昂貌柔野，少威仪，而占对慷慨，擢麟台正字。垂拱初，诏问群臣调元气当以何道。子昂因是劝后兴明堂太学，即上言：臣闻之于师曰：元气天地之始，万物之祖，王政之大端也。天地莫大于阴阳，万物莫灵于人主，政莫先于安人。故人安则阴阳和，阴阳和则天地平，天地平则元气正。先王以人之通于天也，于是养成群生。顺天德，使人乐其业，甘其食，美其服，然后天瑞降，地符升，风雨时，草木茂遂。故颛顼唐虞不敢荒宁。其书曰：百姓昭明，协和万邦。黎民于变时雍，命义和。钦若昊天，历象日月星辰。敬授人时，和之得也。夏商之衰，桀纣昏暴，阴阳乖行。天地震怒，山川鬼神发妖见灾。疾疫大兴，终以灭亡，和之失也。迨周文武创业，诚信忠厚，加于百姓。故成康刑措四十余年，天人方和。而幽厉乱常，苛慝暴虐，诟黩天地，川泽沸崩，人用愁怨。其诗曰：昊天不惠，降此大戾，不先不后，为虐为瘵，顾不哀哉？近隋炀帝恃四海之富，凿渠决河，自伊洛属之扬州，疲生人之力，泄天地之藏。中国之难起，故身死人手，宗庙为墟，逆元气之理也。臣观祸乱之动，天人之际，先师之说，昭然著明，不可欺也。陛下含天地之德，日月之明，眇然远思，欲求太和，此伏羲氏所以为三皇首也。昔者天皇大帝，揽元符东封太山，然未建明堂，享上帝，使万世鸿业阙而不昭，殆留此盛德以发挥陛下哉？臣谓和元气，期，尧衢室，夏世室，皆所以调元气、治阴阳也。臣闻明堂有天地之制，阴阳之统，二十四气，八风十二月，四时五行，二十八宿，莫不率备。王者政失则灾，政顺则祥，臣愿陛下为唐恢万世之业，相国南郊，建明堂与天下更始。按周礼月令而成之月孟春乘鸾辂，驾苍龙，朝三公九卿大夫于青阳左个，负斧，冯玉几，听天下之政。躬藉田亲蚕以劝农桑。养三老五更以教孝悌，明讼恤狱以息淫刑。修文德以止干戈，察孝廉以除贪吏。后宫非妃嫔御女者出之，珠玉锦绣雕琢技巧无益者弃之，巫鬼淫祀荧惑于人者禁之。臣谓不数期，且见太平云。又言陛下方兴大化，而太学久废，堂皇埃芜。诗书不闻，明诏尚未及之。愚臣所以私恨也。太学者，政教之地也。君臣上下之取则也，俎豆揖让之所兴也。天子于此得贤臣焉。令委而不论，虽欲睦人伦，兴治纲，失之本而求之末，不可得也。君子三年不为礼，礼必坏；三年不为乐，乐必崩。奈何为天下而轻礼乐哉？愿引胄子使归太学，国家之大务不可废已。后召见赐笔札中书省，令条上利害。子昂对三事：其一言九道出大使巡按天下，申黜陟，求人瘼，臣谓计有未尽也。且陛下发使，必欲使百姓知天子夙夜忧勤之也，群臣知考绩而任之也。奸暴不逞，知将除之也。则莫如择仁可以恤孤，明可以振滞，刚不避疆御，智足以照奸者，然后以为使。故轩未动，而天下翘然待之矣。今使且未出，道路之人皆已指笑。欲望进贤下不肖，岂可得邪？宰相奉诏书，有遣使之名，无任使之实。使愈出，天下愈弊。徒令百姓治道路，送往迎来，不见其益也。臣愿陛下更选有威重风概为众推者，因御前殿以使者之礼礼之，谆谆戒敕所以出使之意，乃授以节。自京师及州县，登拔才良，求人瘼，宣布上意，令若家见而户晓。昔尧舜不下席而化天下，盖黜陟幽明能折衷者。陛下知难得人，则不如少出使，彼烦数而无益于化，是烹小鲜而数挠之矣。其二言刺史县令，政教之首，陛下布德泽，下诏书，必待刺史县令，谨宣而奉行之。不得其人，则委弃有司，挂墙屋耳。百姓安得知之？一州得才，刺史十万户赖其福，得不才，刺史十万户受其困。国家兴衰，在此职也。今吏部调县令，如补一尉。但计资考，不求贤良。有如不次用人，则天下嚣然相谤矣。狃于常而不变也，故庸人皆任县令，教化之陵迟顾不甚哉？其三言天下有危机，祸福因之而生。机静则有福，动则有祸。百姓安则乐生，不安则轻生者是也。今军旅之弊，夫妻不得安，父子不相养，五六年矣。自剑南尽河陇，山东由青徐曹汴，河北举沧瀛赵郑，或困水旱，或顿兵疫，死亡流离略尽。尚赖陛下悯其失职，凡兵戍调发，一切罢之。使人得妻子相见，父兄相保，可谓能静其机也。然臣恐将相有贪夷狄利以广地疆，武说陛下者，欲动其机。机动则祸构。宜修文德，去刑罚，劝农桑，以息疲民。蛮夷知中国有圣王，必累译至矣。于时吐蕃九姓叛，诏田扬名发金山道十姓兵讨之。十姓君长以三万骑战有功，遂请入朝，后责其尝不奉命。擅破回纥，不听。子昂上疏曰：国家能制十姓者，繇九姓强大臣伏中国。故势微弱，委命下吏。今九姓叛亡，北蕃丧乱，君长无主，回纥残破，碛北诸姓已非国有。欲掎角亡叛，唯金山诸蕃共为形势。有司乃以扬名擅破回纥，归十姓之罪，拒而遣还，不使入朝，恐非羁戎之长策也。夫戎有鸟兽心，亲之则顺，疑之则乱。今阻其善意，则十姓内无国家亲信之恩，外有回纥报仇之患。怀不自安，鸟骇狼顾，则河西诸蕃自此拒命矣。且夷狄相攻，中国之福。今回纥已破，既无可言。十姓非罪，又不当绝。罪止扬名，足以慰其酋领矣。近诏同城权置安北府，其地当碛南口，制匈奴之冲，常为剧镇。  

臣顷闻碛北突厥之归者，已千馀帐，来者未止。甘州降户四千帐，亦置同城。今碛北丧乱荒馑之馀，无所存仰。陛下开府招纳，诚覆全戎狄之仁也。然同城本无储峙，而降附蕃落，不免寒饥更相劫掠。今安北有官牛羊六千，粟麦万斛，城孤兵少，降者日众。不加救恤，盗劫日多，夫人情以求生为急。今有粟麦牛羊，为之饵而不救其死，安得不为盗乎？盗兴则安北不全，甘凉以往，跷以待陷，后为边患，祸未可量。是则诱之使乱，诲之使盗也。且夷狄代有雄杰与中国抗。有如勃起，招合遗散众将系兴，此国事大机不可失也。又谓河西诸州，军兴以来，公私储蓄，尤可嗟痛。凉州岁食六万斛，屯田所收，不能偿垦。陛下欲制河西定乱戎，此州空虚，未可动也。甘州所积四十万斛，观其山川，诚河西喉咽地。北当九姓，南逼吐蕃，奸回不测，伺我边罅。故甘州地广粟多，左右受敌，但户止三千，胜兵者少。屯田广夷，仓庾丰衍，瓜肃以西皆仰其饣军。一旬不往，士已枵饥，是河西之命系于甘州矣。且其四十余屯，水泉良沃，不待天时，岁取二十万斛。但人力寡乏，未尽垦发，异时吐蕃不敢东侵者，繇甘凉士马强盛以抗其入。今甘州积粟万计，兵少不足以制贼。若吐蕃敢大入，燔蓄谷，蹂诸屯，则河西诸州我何以守？宜益屯兵，外得以防盗，内得以营农，取数年之收，可饱士百万。则天兵所临，何求不得哉？其后吐蕃果入寇，终后世为边患最甚。后方谋开蜀山，由雅州道翦生羌，因以袭吐蕃。子昂上书以七验谏止之。后复召见。使论为政之要，适时不便者毋援上古角空言。子昂乃奏八科：一措刑，二官人，三知贤，四去疑，五招谏，六劝赏，七息兵，八安宗子。其大要谓今百度已备，但刑急纲密，非为政之要。凡大人初制天下，必有凶乱叛逆之人，为我驱除以明天诛。凶逆已灭，则顺人情，赦过宥罪。盖刑以禁乱，乱静而刑息，不为承平设也。太平之人乐德而恶刑。刑之所加，人必惨怛。故圣人贵措刑也。比大赦澡荡群罪，天下蒙庆，咸得自新。近日诏狱稍滋，拘捕支党，株蔓推穷，盖狱吏不识天意，以抵惨刻，诚宜广恺悌之道。敕法慎罚，省白诬冤，此太平安人之务也。官人惟贤，政所以治也。然君子小人各尚其类。若陛下好贤而不任，任而不能信，信而不能终，终而不赏，虽有贤人，终不肯至，又不肯劝。反是则天下之贤集矣。议者乃云贤不可知，人不易识。臣以为固易知，固易识。夫尚德行者无凶险，务公正者无邪朋。廉者憎贪，信者疾伪，智不为愚者谋，勇不为怯者死。犹鸾隼不接翼，董彳酋艹不共气。其理自然。何者以德并凶，势不相入；以正攻佞，势不相利；以廉劝贪，势不相售；以信质伪，势不相和。智者尚谋，愚者所不听；勇者徇死，怯者所不从。此趣向之反也。贤人未尝不思效用，顾无其类则难进。是以淹汨于时，诚能信任俊良，知左右有灼然贤行者，赐之尊爵厚禄。使以类相举，则天下之理得矣。陛下知得贤须任，今未能者。盖以常信任者不效，如裴炎，刘之，周思茂，骞味道，固蒙用矣，皆孤恩前死。以是陛下疑于信贤，臣固不然。昔人有以噎得病，乃欲绝食，不知食绝而身殒。贤人于国犹食在人，人不可以一噎而止餐；国不可以谬一贤而远正士，此神鉴所知也。圣人大德在能纳谏，太宗德参三王，而能容魏徵之直。今诚有敢谏骨鲠之臣，陛下广延顺纳以新盛德，则万世有述。臣闻劳臣不赏，不可劝功。死士不赏，不可劝勇。今或劝劳死难，名爵不及，偷荣尸禄，宠秩妄加。非所以表庸励行者也。愿表显徇节，励勉百僚。古之赏一人千万人悦者，盖云当也。今事之最大者，患兵甲岁兴，赋役不省，兴师十万则百万之家不得安业。自有事北狄于今十年，不闻中国之胜。以庸将御冗兵，徭役日广，兵甲日弊，愿审量损益，计利害势有不可，毋虚出兵，则人安矣。虺贼千纪，自取屠灭，罪止魁逆，无复缘坐。宗室子弟，皆得更生。然臣愿陛下重晓慰之，使明知天子慈仁，下得自安。臣闻人情不能自明则疑，疑则惧，惧则罪生。惟赐恺悌之德，使居无过之地。俄迁右卫胄曹参军。后既称皇帝，改号周。子昂上周受命颂以媚悦后。虽数召见问政事，论亦详切，故奏闻辄罢。以母丧去官。服终擢右拾遗，子昂多病，居职不乐。会武攸宜讨契丹，置幕府，表子昂参谋。次渔阳，前军败，举军震恐，攸宜轻易无将略。子昂谏曰：陛下发天下兵以属大王，安危成败，在此一举。安可忽哉？今大王法制不立，如小儿戏。愿审智愚，量勇怯，度众寡，以长攻短，此刷耻之道也。夫按军尚威严，择亲信以虞不测，大王提重兵精甲，顿之境上。朱亥窃发之变，良可惧也。王能听愚计，分麾下万人为前驱。契丹小丑，指日可禽。攸宜以其儒者谢不纳。居数日复进计，攸宜怒徙署军曹。子昂知不合，不复言。圣历初，以父老表解官，归侍。诏以官供养，会父丧，庐冢次。每哀恸，闻者为出涕。县令段简贪暴，闻其富欲害子昂。家人纳钱二十万缗。简薄其赂，捕送狱中。子昂之见捕，自筮，卦成惊曰：天命不，吾殆死乎！果死狱中。年四十三。子昂性偏躁，然轻财好施。笃朋友，与陆馀庆，王无竞，房融，崔之，卢藏用，赵元最厚。唐兴文章承徐庾馀风，天下祖尚，子昂始变雅正。初为《感遇诗》三十八章。王适曰：是必为海内文宗。乃请交子昂。所论著当世以为法。大历中东川节度使李叔明为立旌德碑于梓州，而学堂至今犹存。子光复与赵元子少微相善，俱以文称。光终商州刺史，子易甫简甫皆位御史。董冲释音垲司亥切，高大央也。癯其俱切，瘠也。直乙切噍才笑切，嚼也。呼荒故切。邙谟郎切，北邙山名。墟丘于切，丘也。广会古外切，刍藁藏薄侯切，手鞠物也。瘵侧界切，病也。车酋夷周切，轻车狃女九切莫阝慕各切，县名。在河间碛七迹切，水中有石掎举绮切，偏引跷渠娇切。罅呼讶切，孔也。饣军音运，野饷。枵许娇切蹂忍九切，践也。狯古外切，狡也。喙许秽切。阪甫远切，坡阪。孱钅且山切，弱也。龟兹上祛尤，下墙之切。榷古岳切莸夷周切，草也。讠幸许孟切，语。  

【`旧唐书`】  

《列传》：陈子昂，梓州射洪人。家世豪富。子昂独苦节读书，尤善属文。初为《感遇诗》三十首，京兆司功王适见而惊曰：此子必为天下文宗矣。由是知名。举进士。会高宗崩，灵驾将还长安。子昂诣阙上书，盛陈东都形胜，可以安置山陵，关中旱俭，灵驾西行不便，曰：梓州射洪县草莽愚臣子昂谨顿首冒死，献书阙下：臣闻，明王不恶切直之言以纳忠，列士不惮死亡之诛以极谏，故有非常之策者，必待非常之时。有非常之时者，必待非常之主。然后危言正色，抗议直辞，赴汤镬而不回，至诛夷而无悔。岂徒欲诡伐夸俗，厌生乐死者哉？实以为杀身之害小，存国之利大，故审计定议而甘心焉！况乎得非常之时，遇非常之主，言必获用，死亦何惊？千载之迹，将不朽于今日矣。伏惟大行皇帝遗天下，弃群臣，万国震惊。百姓屠裂，陛下以克齐之圣，承宗庙之重，天下之望，如也。莫不冀蒙圣化，以保馀年。太平之主将复于今日矣。况皇太后以文母之贤，叶轩宫之耀，军国大事，遗诏决之。唐虞之际，于斯为盛矣。臣伏见诏书梓宫将迁出京师，銮舆亦欲陪幸，计非上策，智者失图。庙堂未闻骨鲠之谋，朝廷多有顺从之议。愚臣窃以为过矣。伏自思之，生逢圣世，日沐皇风，自顶至踵，莫非亭育，不能历丹凤，抵濯龙，北望玉阶，东面金屋，抗音而正谏者，圣王之罪人也。所以不顾万死乞陈一言，愿蒙听览，甘就鼎镬，伏惟陛下察之。臣闻，秦据咸阳之时，汉都长安之日，山河为固，天下服矣。然犹北假胡苑之利，南资巴蜀之饶。自渭入河，转关东之粟，沙绝汉，致山西之宝。然后削平天下，弹压诸侯，长辔利策，横制宇宙。今则不然。燕代迫匈奴之侵，巴陇婴吐蕃之患，西蜀疲耗，千里嬴粮。北国丁男，十五乘塞，岁月奔命，其弊奚堪。秦之首尾，今为阙矣。即所馀者，独三辅之间耳。顷遭荒馑，人被荐饥，自河而西，无非赤地。循陇已北，罕逢青草。父兄转徙，妻子流离，委家丧业，膏原润莽，此朝廷之所备知也。赖以宗庙神灵，皇天悔祸，去岁薄稔，前秋稍登。使羸饿之馀，得保沉命，天下幸甚，可谓厚矣。然则流人未返，田野尚芜，白骨纵横，阡陌无主。至于蓄积，犹可哀伤。陛下不料其难，贵从先意，遂欲长驱大驾，按节秦京。千乘万骑，何方取给？况山陵初制，穿复未央，土木工匠，必资徒役。今欲率疫弊之众，与数万之军，徵发近畿，鞭扑羸老，凿山载石，驱以就功。春作无时，秋成绝望，凋瘵遗噍，再罹饥苦。傥不堪其弊，有一逋逃。子来之颂，将何以述？亦宗庙之机，不可不深图也。况国无兼岁之储，家鲜匝时之蓄，一旬不雨，犹可深忧。忽加水旱，人何以济？陛下不深察始终，独违群议，臣恐三辅之弊，不止如前日矣。且天子以四海为家，圣人包六合为宇，历观邃古以至于今，何尝不以三王为仁，五帝为圣？故虽周公制作，夫子著明，莫不祖述尧舜。宪章文武，为百王之鸿烈，作千载之雄图。然而舜死陟方，葬苍梧而不，禹会群后，殁稽山而永终。岂其爱蛮夷之乡，而鄙中国哉？实将欲示圣人之无外也。故能使坟籍以为美谈，帝王以为高范。况我巍巍大圣，轹帝登皇，日月所照，莫不率俾。何独秦丰之地可置山陵，河洛之都不堪园寝。陛下岂不察之？愚臣窃为陛下惜也。且景山崇丽，秀冠群峰，北对嵩邙，西望汝海，居祝融之故地，连太昊之遗墟。帝王图迹，纵横左右，园陵之美，复何加焉？陛下曾未察之，谓其不可。愚臣鄙见，良足尚矣。况缠涧之中，天地交会，北有太行之险，南有宛叶之饶。东压江淮，食湖淮之利；西驰崤渑，据关河之宝。以聪明之主，养纯粹之人，天下和平，恭己正南而已。陛下不思缠洛之壮观，关陇之荒芜，乃欲弃太山之安，履焦原之险，忘神器之太宝，徇曾闵之小节，愚臣暗昧以为甚也。陛下何不览争臣之策，采行路之谣？谘谟太后，平章宰辅，使苍生之望知有所安。天下岂不幸甚？昔者平王迁周，光武居洛，山陵寝庙，不在东京，宗社坟茔，并居西土。然而春秋美为始王，汉书载为代祖，岂其不愿孝哉？何圣贤褒贬于斯滥矣？实以时有不可，事有必然，盖欲遗小存大，去祸归福，圣人所以贵也。夫小不忍，乱大谋，仲尼之至诫，愿陛下察之。若以臣愚不用，朝议遂行，臣恐关陇之忧未时休也。臣又闻太原蓄巨万之仓，洛口积天下之粟，国家之资，斯为大矣。今欲舍而不顾，背以长驱，使有识惊嗟，天下失望，傥鼠窃狗盗，万一不图，西入陕州之郊，东犯武牢之镇，盗敖仓一杯之粟，陛下何以遏之？此天下之至械，不可不深料也。虽则盗未旋踵，诛刑已及，灭其九族，焚其妻子，泣辜虽恨，将何及焉？故曰：先谋后事者逸，先事后谋者失。国之利器不可以示人，斯言岂徒设也。固愿陛下念之。则天召见，奇其对，拜麟台正字。则天将事雅州讨生羌。子昂上书曰：麟台正字臣子昂，昧死上言：臣闻道路云，国家欲开蜀山，自雅州道入，讨生羌因以袭击吐蕃。执事者不审图其利害，遂发梁凤巴蜒兵以徇之。臣愚以为西蜀之祸自此结矣。臣闻乱生必由于怨。雅州边羌，自国初已来，未尝一日为盗。今一旦无罪受戮，其怨必甚。怨甚惧诛，必蜂骇西山，西山盗起，则蜀之边邑，不得不连兵备守。兵久不解，则蜀之祸构矣。昔后汉末西京丧败，盖由此诸羌，此一事也。且臣闻吐蕃桀黠之虏，君长相信而多奸谋，自敢抗天诛，迩来向二十馀载。大战则大胜，小战则小胜，未尝败一队，亡一夫，国家往以薛仁贵郭待封为武之将。屠十万众于太非之川，一甲不返。又以李敬玄刘审礼为廊庙之器，辱十八万众于青海之泽，身囚虏庭。是时精甲勇士，势如云雷，然竟不能擒一戎，酋或一丑。至今而关陇为空，今乃欲以李处一为将，驱憔悴之兵，将袭吐蕃，臣窃忧之，而为此虏所笑，此二事也。且夫事有求利而得害者，则蜀昔时不通中国。秦惠王欲帝天下，而并诸侯，以为不兼具宗，不取蜀，势未可举。乃用张仪计，饰美女，谲金牛，因间以啖蜀侯。蜀侯果贪其利，使五丁力士凿通谷。栈褒斜，置道于秦，自是险阻不关，山谷不闭，张仪蹑踵乘便，纵兵大破之。蜀侯诛，具宗邑灭，至今蜀为中州。是贪利而亡，此三事也。且臣闻吐蕃羯虏，爱蜀之珍富，欲盗之久有日矣。然其势不能举者，徒以山川阻绝，障隘不通，此其所以顿饿狼之喙，而不得侵食也。今国家乃乱边羌，开隘道，使其收奔亡之种为向导以攻边。是乃借寇兵而为贼除道，举全蜀以遗之，此四事也。臣窃观蜀之西南一都会，国家之宝库，天下珍货聚出其中。又人富粟多，顺江而下，可以兼济中国。今执事者，乃图侥幸之利，悉以委事西羌。得西羌，地不足以稼穑，财不足以富国，徒杀无辜之众，以伤陛下之仁。糜费随之，无益圣德，又况侥幸之利，未可图哉！此五事也。夫蜀之所宝恃险者也，人之所安无役者也。今国家乃开其险，役其人，险开则便寇。人役则伤财，臣恐未见羌戎，已有奸盗在其中矣。往年益州长史李崇真，图此奸利，传檄称吐蕃欲寇松州。遂使国家盛军师大转饷以备之。未二三年，巴蜀二十馀州骚然大弊，竟不见吐蕃之面，而崇真赃钱已计巨万矣。蜀人残破，几不堪命，此之近事，犹在人口。陛下所亲知，臣愚意者不有奸臣欲图此利，复以生羌为计者哉？此六事也。且蜀人劣，不习兵战，一虏持矛，百人莫敢当。又山川阻旷，去中夏精兵处远。今国家若击西羌，掩吐蕃，遂能破灭其国，奴虏其人，使其君长系首北阙，计亦可矣。若不到如此臣方见蜀之边陲不可守，而为羌夷所横暴。昔辛有见被发而祭伊川者，以为不出百年，此其为戎。臣恐不及百年，而蜀为戎，此七事也。  

且国家近者有废安北拔单于，弃龟兹，放疏勒，天下翕然谓之盛德。所以者何？盖以陛下务在仁，不在广，务在养，不在杀，将以此息边鄙，休甲兵，行三皇五帝之事者也。今又徇贪夫之议，谋动兵戈，将诛无罪之戎，而遗全蜀之患，将何以令天下乎？此愚臣所以不甚悟者也。况当今山东饥，关陇弊，历岁枯旱，人有流亡。诚是圣人宁静思和天人之时，不可动甲兵，兴大役以自生乱。臣又流闻西军失守，北军不利，边人忙动，情有不安。今又复驱此兵投之不测。臣闻自古亡国破家，未尝不由黩兵。今小人议夷狄之利，非帝王之至德也。又况弊中夏哉？臣闻，古之善为天下者，计大而不计小，务德而不务刑，图其安则思其危，谋其利则虑其害，然后能长享福禄，伏愿陛下孰计之。再转右拾遗，数上疏陈事。词皆典美，时有同州下人徐元庆父为县尉赵师韫所杀，后师韫为御史。元庆变姓名于驿家佣力，候师韫手刃杀之。议者以元庆孝烈，欲舍其罪。子昂建议以为国法专杀者死，元庆宜正国法，然后旌其闾墓，以褒其孝义可也。当时议者咸以子昂为是。俄授麟台正字，武攸宜统军北讨契丹，以子昂为管记。军中文翰皆委之。子昂父在乡，为县令段简所辱。子昂闻之，遽还乡里。简乃因事收系狱中，忧愤而卒。时年四十馀。子昂偏躁，无威仪，然文词宏丽，甚为当时所重。有集十卷。友人黄门侍郎卢藏用为之序，盛行于代。  

【`文苑英华`】  

唐卢藏用撰陈氏别传陈子昂字伯玉，梓州射洪县人也。本居颍川，四世祖方庆得墨翟秘书。隐于武东山，子孙家焉。世为豪族，父元敬瑰伟倜傥，年二十以豪侠闻。属乡人阻饥，一朝散万钟之粟而不求报。于是远近归之，若龟鱼之赴渊也。以明经擢第，授文林郎。因究览坟籍，居家园以求其志，饵地骨炼云膏四十馀年。嗣子子昂奇杰过人，姿状岳立，始以豪家子驰侠使气。至年十七八未知书。尝从博徒入乡学，慨然立志。因谢绝门客，专精坟典。数年之间，经史百家罔不该览。尤善属文，雅有相如子云之风骨。初为诗，幽人王适见而惊曰：此子必为文宗矣。年二十一始东入咸京，游太学，历诋群公，都邑靡然属目矣。由是为远近所籍甚。以进士对策高第。属唐高宗大帝崩于洛阳宫，灵驾将西归，子昂乃献书阙下。时皇上以太后居摄，览其书而壮之，召见问状。子昂貌寝寡援，然言王霸大略，君臣之际，甚慷慨焉。上壮其言而未深知也。乃敕曰：梓州人陈子昂，地籍英灵，文称伟晔，拜麟台正字。时洛中传写其书，市肆闾巷吟讽相属。乃至转相货鬻，飞驰远迩。秩满随常牒补右卫曹。上数召问政事，言多切直。书奏辄罢之，以继母忧解。服阕拜右拾遗。子昂晚爱黄老言，尤耽味易象。往往精诣，在职默然不乐，私有扌卦冠之意。属契丹以营州叛，建安郡王攸宜亲总戎律，台阁英妙，皆署在军麾。时敕子昂参谋帷幕。军次渔阳，前军王孝杰等相次陷没。三军震，子昂进谏曰：主上应天顺人，百蛮向化。契丹小丑，敢谋乱常，天意将空东北之隅以资中国也。大王以元老懿亲，威略迈世，受律庙堂，吊人问罪，具精甲百万以临蓟门。运海陵之仓，驰陇山之马，积南方之甲，发西山之雄，倾天下以事一隅。此由举太山而压卵，建瓴破竹之势也。然而张玄遇，王孝杰等，不谨师律，授首虏庭，由此长寇威而殆战士。夫寇威长，则难以争锋。战士殆，则无以制变。今败军之后天下侧耳草野，倾听国政。今大王冲谦退让，法制不申，每事同前，何以统众？前如儿戏，后如儿戏，岂徒为贼所轻？亦生天下奸雄之心。圣人威制六合，故用声尔。非能家至户到，然后可服。况兵贵先声，今发半天下兵以属王，安危成败，在百日之内，何可轻以为寻常？大王若听愚计，即可行；若不听，必无功矣。须其成功报国，可欲送身误国耶！伏乞审听，请尽至忠之言。凡事须先比量智愚众寡，勇怯强弱，部校将帅之势，然可合战求利，以长攻短。今皆同前，不量力，又不简练，暗马丘乌合，败后怯兵，而欲讨贼，何由取胜？仆一愚夫犹言不可，况奸贼胜气十倍，未可当也！且统众御奸，须有法制亲信，若单独一身，则朱亥金槌有窃发之势，不可不畏。人有负琬琰之宝行于途，必被劫贼。何者？为宝重人爱之。今大王位重，又拥半天下兵，岂直琬琰而已？天下利器不可一失，失即后有圣智之力，难为功也。故愿大王于此决策，非小让儿戏可了。若此不用忠信，则至时机已失，机与时一失，不可再得。愿大王熟察。大王诚能听愚计，乞分麾下万人以为前马丘，则王之功可立也。建安方求斗士，以子昂素是书生，谢而不纳。子昂体弱多疾，感激忠义，尝欲奋身以答国士。自以官在近侍，又参预军谋，不可见危而惜身苟容。他日又进谏，言甚切至。建安谢绝之，乃署以军曹。子昂知不合，因箝默下列，但兼掌书记而已。因登蓟北楼，感昔乐生燕昭之事，赋诗数百，乃泫然流涕而歌曰：前不见古人，后不见来者。念天地之悠悠，独苍然而涕下。时人莫之知也。及军罢以父老表乞罢职归侍，天子优之，听带官取给而归。遂于射洪西山构茅宇数十间，种树采药以为养。恨国史芜杂，乃自汉孝武之后以迄于唐为后史记，纲纪粗立，笔削未终，钟文林府君忧其中废。子昂性至孝，哀号柴毁，气息不逮。属本县令段简贪暴残忍，闻其家有财，乃附会文法将欲害之。子昂荒惧使家人纳钱二十万，而简意未已。数舆与曳就吏，子昂素嬴疾，又哀毁，杖不能起，外迫苛政，自度气力恐不全，因命蓍自筮，卦成仰而号曰：天命不，吾其死矣。于是遂绝。年四十二。子昂有天下大名而不以矜人，刚断强毅而未尝忤物，好施轻财而不求报。性不饮酒，至于契情会理，兀然而醉。工为文而不好作，其立言措意在王霸大略而已。时人不知之也。尤重交友之分，意气一合，虽白刃不可夺也。友人赵贞固，凤阁舍人陆余庆，殿中侍御史王无竞，亳州长史房融，右史崔之，处士太原郭袭徵，道人史怀一，皆笃岁寒之交，与藏用游耳宀久。饱于其论，故其事可得而述也。其文章散落多得之于人口。今所存者十卷。尝著江上丈人论，将磅礴机化而与造物者游。遭家难，亡之荆州仓曹槐里马择日。择昔从父友王适，获陈君，欣然忘我幼龄矣。榆关之役君筹其谋戎安，累年不接晤语。圣历初君归宁旧山，有挂冠之志。予怀役南游，遘兹欢甚。幽林清泉，醉歌弦咏，周览所记，倏偏岷峨。予旋未几，陈君将化。悲夫，言绝道冥杳然若丧之几，延陵心许而彼已亡。天丧斯文。我恨何及！君故人范阳卢藏用集其遗文为序传。识者称其实录。呜呼！陈君为不亡矣。遂为赞曰：岷山导江，回薄万里。浩瀚鸿溶，东注沧海。灵光氛氲，上薄紫云。其瑰宝所育，则生异人。于戏，才可兼济屈而不伸，行通神明，困于庸竖，予曰道之将丧也。命矣夫！  

【`唐才子传`】  

子昂开耀二年许旦榜进士。初年十八时未知书，以富家子，任侠尚气弋博。后入乡校感悔，即于州东南金华山观读书。痛自修饰，精究坟典，耽爱黄老易象。光宅元年诣阙上书，陈灵驾入京召见，武后奇其才，遂拜麟台正字。令云：地藉英华，文称日韦晔，累迁拾遗。凡所著论，世以为法，诗调尤工。尝劝后兴明堂太学以调元气。与游英俊，多秉权衡。柳公权评曰：能极著述，克备比兴，唐兴以来子昂而已。有集十卷今传。呜呼！古来材大或难为用，象以有齿，卒焚其身。信哉子昂之谓欤？  

【`潼川志`】  

陈子昂字伯玉，潼川志射洪人。其先居新城。隋大业初废梓州置新城郡盖居州城也垂拱初，诏问群臣调元气当以何道？子昂因上书劝后兴明堂太学，后召见令条上利害。子昂上疏以为朝廷遣使巡察四方，不可任非其人。及刺史县令不可不择，比年百姓疲于军旅，不可不安。其略曰：夫使不择人，则黜陟不明。刑罚不中，朋党者进，正直者退。谚曰：欲知其人，观其所使，不可不谨也。又曰：宰相陛下之腹心，刺史县令陛下之手足，未有无腹心手足而能独理者。又曰：天下有危机，祸福因之而生。机静则有福，机动则有祸。百姓安则乐其生，不安则轻其死。轻其死则无所不至，袄逆乘攸天下乱矣。隋炀帝不知天下有危机，而信贪佞之臣，冀收夷狄之利，卒以灭亡。其为殷鉴，岂不大哉？擢右拾遗。子昂多病不乐，居职，会曹仁师等讨契丹败绩。制发天下囚奴以武攸宜为大总管讨之。子昂为攸宜府参谋，上疏曰：恩制免天下罪人，及募诸色奴充兵讨击契丹。此捷急之计，非天子之兵。且比来刑狱久清，罪人全少。奴多怯弱，不惯征行。纵募集未可用，况天下忠臣勇士，万分未用其一？契丹小孽，假命待诛，何劳免罪赎奴，损国大体？臣恐此策不可威示天下。大历中东川节度使李叔明为立旌德碑于梓州金华山读书台，至今犹存。有文集十卷传于世。子光亦以文称，终商州刺史。子易甫简甫，皆位御史。唐史臣赞云：子昂说武后兴明堂太学，其言甚高。然后窃威柄，诛大臣宗室，协逼长君而夺之权。子昂乃以王者之术勉之。卒为妇人讪侮不用，可谓荐圭璧于房闼，以脂泽漫之也！瞽者不见泰山，聋者不闻震霆，子昂之言其聋瞽欤？杜少陵诗云：有才继骚雅，哲匠不比肩。公生杨马后，名与日月悬。韩昌黎云：国朝盛文章，子昂始高蹈。《卢藏用序拾遗文集》云：子昂崛起江汉，虎视亟夏，卓立千古。横制颓波，天下翕然质文一变。盖宋齐以后浮靡之文，自子昂始大变矣。然子昂官拾遗以父老乞归待诏以官供养，后顾待未衰也。及家居执丧，而一县令能捕系致之死。岂当时县令之权，足以杀天子侍臣而无畏忌耶？唐沈亚之有《答郑使君书》云：天后时乔知之，陈子昂受命通西北两塞还无酬劳。然乔死于谗，陈死于枉，皆由武。三思嫉怒，一则夺其妓妾以加憾，一则疑其排摈以为累，阴令桑梓之宰拉辱之。皆死于非命。则杀子昂者乃三思，非段简也。三思奸乱残忍，志在窃国柄，败李氏。子昂前后进言欲察诬告，缓诏狱，抚宗室。三思疑其排摈，阴令简杀之。史虽轶其事，而理有必然者。然夺妓妾以加憾，乃承嗣而指为。三思何也？嘉中文与可作拾遗亭记云：被诏校唐书新本见史臣第伯玉与传奕吕才同传，谓伯玉以王者之术，说武后故贬之。甚哉不探伯玉为政理书之深意也。彼缘事警奸，立文矫，伯玉之言有味于中矣。传吕好历数方技之书，但能略顾大体，颛务记览以济其末学，讵可引伯玉为之等夷耶？当时尝具疏于朝以辩伯玉之不然。会际外官不果。叠是数者观之。拾遗生死皆有遗恨矣。杨甫跋拾遗感遇诗云，按感遇之目梁《昭明文选》，及唐吴竞《乐府古题》皆无见。惟郭代公有《感遇诗》留通泉。陈郭同武后时人，而郭逮事明皇后死。则陈固先达，郭之诗必祖述陈公之为，非陈之诗蹈袭代公之目也。老杜既称其忠义，韩文公复以高蹈韪之。监察御史赵儋撰大唐剑南东州节度观察处置等，使户部尚书兼梓州刺史兼御史大夫鲜于公，为故拾遗陈公建旌德之碑。公讳子昂，字伯玉，梓州射洪县人也。其先居于颍川，高祖方庆，好道得墨子五行秘书。白虎七变，隐于郡武东山。子孙因家焉。生曾祖汤，汤为郡主簿，汤生祖通，通早卒。生父辩为郡豪杰，辩生元敬，瑰伟倜傥，弱冠以豪侠简，属乡人阻饥，一朝散粟万斛以赈贫者，而不求报。年二十二乡贡明经擢第，拜文林郎，属青龙末，天后居摄，遂山栖饵木殆十八年。玄图大象无不达。尝拟张平子风鉴比郭林宗，即文林元子也。英杰过人，强学冠世。诗可以讽，笔可以削，人罕双全。我能兼有？年二十四，文明元年，进士射策高第。其年高宗崩于洛阳宫，灵驾将西归于乾陵。公乃献书阙下，天后览其书而壮之，召见金华殿。因言霸王大略，君臣明道，拜麟台正字。由是海内词人，靡然向风，乃谓司马相如杨子云复起于岷之间矣。秩满补右卫曹，每上疏言政事，词旨切直，因而解罢。稍迁右拾遗，属契丹以营州叛，建安郡王武攸宜亲总戎律，特诏左补阙属之，知及公参谋帏幕。军次渔阳，前军王孝杰等相次陷没。三军震，公乃进谏感激忠义，料敌决策，请分麾下万人以为前马丘。奋不顾身，上报于建安愎谏礼谢绝之。但署以军曹掌记而已。公知不合，因登蓟北楼感昔乐生燕昭之事，赋诗而流涕。及军罢以父年老丧乞归侍。至数月文林卒。公至性纯孝，遂庐墓侧杖而后起，柴毁灭性，天下之人莫不伤叹。年四十有二葬于射洪独坐山。有《正声集》十卷著于代。友人黄门侍郎范阳庐藏用为之序。以为文章道丧五百年得陈君焉！由是太仲之词纸贵天下矣。有子二人并进士及第。长曰光，官至膳部郎中，商州刺史；仲曰非，历河东蓝田长安三尉卒官。光有二子，其长曰易甫，监察御史，次曰简甫，殿中侍御史。非生三子长曰灵甫，次曰兢甫，众甫，皆守绪业，有名于代。剑南东川节度使兼御史大夫梓州刺史鲜公自受分阃之征也。初年谋始立法，二年人富知教，三年鲁变于道，乃谓幕宾曰：陈文林散粟万斛以赈乡人，得非司城子罕贷而不书乎？拾遗之文，四海之内，家藏一本。得非藏文仲立殁而不朽乎？于戏陈君道可以济天下，而命不通于天下，才可以致尧舜，而运不合于尧舜，悲夫！昔孔文举为郑玄署通门，蔡伯喈为陈实立大丘颂，异代思贤之意也。况陈君颜闵之行，管乐之材，而守牧之臣久阙旌表何哉？爰命来学，第叙丰碑，厥后来者是则是效。其颂曰：有妫之后，封于陈国。根深苗长，世载明德。文林大器，质非雕刻。学术钩深，风鉴诣极。代公耿光，乔玄藻识。施不求报，退身自默。岷岷降灵，拾遗挺生。气总三象，秀发五行。才同入室，学匪猎精。明明天后，群龙效庭。矫矫长离，轩飞梁益。封章屡抗，矢陈刑辞。匪君伊顺，惟鳞是逆。九德未行，三命惟惕。帝命建安，远征不伏。咨公幕画，骋此骥足。唯王玩兵，愎谏违卜。忠言不纳，前军欲覆。遂登蓟楼，冀写我忧。大运茫茫，天地悠悠。沙麓气冲，太阴光流。义士食薇，人谁造周。表辞右省，来归温清。如何风树，不宁不令。庐墓之侧，柴毁灭性。管辂之才，管辂之命。惟国不幸，非君之病。我鲜于公，中肃恭懿。光明不融，为君颂德。穆如清风，日月运安。江汉流东，不闭其文，永昭文雄。嗟乎！道不可合，运不可谐。遂放言于感遇，亦阮公之咏怀。已而已而！陈公之微意在斯。  

【`唐陈拾遗书`】  

应天广运圣文神武明道至德仁孝皇帝陛下统之九载。威加政和，风淳俗厚。冬十月诏天下牧守修前代圣帝功臣贤士陵墓之毁圮者，斯以崇至仁而修阙典也。化为异物者，尚藻饰之。縻之好爵者，则亭毒之恩可见矣。延谓权典是州，亦奉斯命。由是不俟驾而按其部至独坐山前过有唐故右拾遗陈君之坟。嘻！文集之中，尝饱其词学志气矣。下马一奠，能不凄然！因赋恶诗一章以吊之。曰：鬼逐东流水，坟依独坐山。时同官及僚属攻文者甚有继和。封树茂，不劳增筑而加植也。故节度使鲜于公所立之碑。苔藓侵剥，文字磨灭。因徵旧本命良工重勒于石。岂只显此公之懿行，之欲副吾君褒贤之云尔？开宝戊辰岁十二月十五日，推诚保节，翊戴功臣。静江军节度观察留后，光禄大夫捡校太傅知梓州军州事，兼御史大夫上柱国，大原郡开国侯，食邑一千三户，郭延谓撰。今更录唐代诸贤祭文，及过学堂览文集诗于碑阴。  

【`唐宋名贤确论`】  

卢藏用曰：昔孔宣父以天纵之才自卫返鲁，乃删诗书，述易道，而作《春秋》。数千百年，文章粲然可观者也。孔子殁，二百岁而骚人作，于是婉丽浮侈之法行焉。汉兴二百年，贾谊马融为人杰，宪章礼乐，有老成人之风，长卿，子云之俦，瑰诡万变，亦奇特之士也。惜其王公大人之言溺于流辞而显。其后班马崔蔡曹刘潘陆随波而作，虽大雅不足，然其遗风馀烈尚有典刑。宋齐已来，尽憔悴逶迤，陵颓流靡。至于徐庾，天之将丧斯文也。后进之士若上官仪者继踵而生，于是风雅之道扫地尽矣。易曰：物不可以终否，故受之以泰。道丧五百岁而得陈君，君讳子昂，字伯玉，蜀人也。崛起江汉，虎视亟夏，卓立千古，横制颓波，天下翕然质文一变。非夫岷峨之精，巫庐之灵，则何以生此？故有谏诤之辞，则为政之先也。昭夷之碣，则议论之当也。国殇之文，则大雅之怨也。徐君之议，则刑礼之中也。至于感激顿挫，微显阐幽，庶几见变化之朕以接乎天人之际者，则感遇之篇存焉。观其逸足，方将搏扶摇而凌泰清，猎遗风而薄嵩岱。吾见其进，未见其十六日又览《陈拾遗文集》，东川观察判官长沙刘蜕已下皆是：中好事人，家藏君十轴。余来多暇日，借得昼夜读。意气高于头，冰霜冷人腹。就中大雅篇，日日吟不足。生遇明皇帝，君臣竟不识，沉淹死下位，我辈更莫卜。射洪客来说，露碑今已踣。剜存灭半，势欲入沟渎。寓书托宰君，请为试摩拭。树之四达地，覆碑高作屋。愤君死后名，再依泥沙辱。世路重富贵，婉娩好眉目。文学如君辈，安得足衣食？不死横路渠，为幸已多福。我有平生心，摧残不局促。揖君盛年名，万钟何足禄？量长复校短，凫胫不愿续。悲君泪垂颐，云山空蜀国。  

永乐大典  

## 卷之三千一百四十二

陈  

陈忄造  

【`容斋三笔`】  

陈，字季常，公弼之子，居于黄州之岐亭，自称龙丘先生。又曰，方山子。好宾客，喜畜声妓。然其妻柳氏绝凶妒，东坡有诗云：龙丘居士亦可怜，谈空说有夜不眠。忽闻河东狮子吼，拄杖落手心茫然。河东狮子指柳氏也。坡又尝醉中与季常书云：一绝乞秀英君。想是其妾小字。黄鲁直元中，有与季常简曰：审柳夫人时须医药，今已安平否？公暮年来，想渐求清净之乐。姬媵无新进矣。柳夫人此何所念以致疾邪？又一帖云：承谕老境情味，法当如此。所苦既不妨，游观山川，自可损药石调护起居饮食而已。河东夫人亦能哀怜老夫，一任放不解事邪？则柳氏之妒名，固彰著于外。是以二公皆言之云。  

【`元一统志`】  

陈，字季常，本眉人。陈公弼之子。寓居于黄之岐亭。号龙丘子。苏轼谪居，与之往来唱和。东坡有《方山子传》。  

【`黄州府志`】  

季常，号龙丘居士。元丰三年，东坡谪黄州，至岐亭。有白马青盖来迎，乃故人陈也。留五日赋诗而别。  

【`宋苏东坡集`】  

方山子传方山子光，黄间隐人也。少时慕朱家郭解为人，闾里侠皆宗之。稍壮折节读书，欲以此驰骋当世。然不遇。晚乃遁于光黄间曰：岐亭庵居蔬食不与世相闻。弃车马，毁冠服，徒步往来山中。人莫识也。见其所著帽方耸而高曰此岂古方山冠之遗像乎，因谓之方山子，余谴居于黄，过岐亭适见焉。鸣呼！吾故人陈季常也，何为而在此？方山子亦矍然，问余所以至此者，余告之，故俯而不答。仰而答，呼余宿其家，环堵萧然。而妻子奴婢皆有自得之意。余既耸然异之。独念方山子，少时使酒好剑，用财如粪土。前十九年，余在岐下见方山子从两骑，挟二矢游西山。鹊起于前，使骑逐而射之不获。方山子怒马独出，一发得之。因与余马上论用兵，及古今成败，自谓一世豪士。今几时耳，精悍之色，犹见于眉间。而岂山中之人哉？然方山子世有勋阀，当得官使从事于其间。今已显闻，而其家在洛阳，洛宅壮丽与公侯等，河北有田岁得帛千匹，亦足以富乐。皆弃不取，独来穷山中，此岂无得而然哉？余闻光黄间多异人，往往阳狂垢，不可得而见。方山子傥见之与？  

【`姓氏遥华`】  

季常，号龙丘居士。自洛之蜀，以骏马载二妹。遇溪山佳处，留数日。卜居黄冈北，称静庵。子赡赠《临江仙》：细马远驱双侍女，青巾玉带红靴。溪山好处便为家，谁知巴峡路，得见洛阳花。回旋落英飞玉芷。人间春日迟斜。十年不见紫云车，龙丘新洞府，钅杏鼎旧丹砂。  

陈知雄  

【`宋毕西台集`】  

陈水部墓志铭。君讳知雄，字守柔。陈氏故右正议大夫致仕述古之子。故太子太师致仕郑国文惠公尧佐之孙。故左谏议大夫赠太师尚书令秦国公省华之曾孙也。世为蜀君阆中人，后徙郑，今为郑人。君年十五，以文惠公恩守将作监主簿。累迁光禄寺丞。为人博文强记，倜傥任气节。喜周人急。其仕官不畏强御，日与上官辨是非，必得当而后止，上官多不悦者。人或告之，君自若。初监河南府酒税，次监信州盐酒税。竟以为上官办事，为所中伤而废。其年未三十也。君一废四十年。治平中以神宗皇帝即位，恩授检校水部员外郎、濮州团练副使。可以复仕矣，而遂不仕。其居闾里，日饮酒为诗篇治宅种田，油然自得。出入游纵，讥谯笑谑，虽老不衰。尝大病几死，人以为自此衰矣。而病已如故。人问之，君曰：它人病者忧死，病而有忧，所以益病且衰也。我病即待死耳，不忧故不衰。知者以为名言。君年六十有九，正议公尚无恙。往来蔡郑之间，白首问安人皆叹息焉。其后正议公薨，君持丧居郑里。至元八年，君年七十有一，平居无事，遂卒，实七月一日也。娶张氏，故翰林院学士复之女孙，故内殿崇班成之。女男三人：长曰复，前河南府永宁县尉；次曰某，次曰某。女三人：长适右通直郎辛发直次适进士介瑜，次未嫁。卜以某年日月葬公于怀忠乡。某里某原，其子复乞铭于东平毕某。某之外祖赠金紫光禄大夫。陈师古，即正议公之从凡，君于某母党也。其可不铭？铭曰：噫守柔公相孙。强其志，屯其身。仕一跌，不复论。年虽老，气益振。所好义，且多闻。人从游，日谆谆。今已矣，嗟外门，犹有待，观后昆。  

陈太素  

【`宋史`】  

列传太素，字仲华，河南缑氏人。中进士第。尝为大理评断官。又入审刑为详议官。权大理少卿，又判大理寺，任刑法二十馀年。朝廷有大狱疑，必召与议。太素为推原人情，以传法意，众皆释然，自以为不及。虽号明习法令，然所论建，亦或有不中。每临案牍至忘寝食，大寒暑不变。子弟或止之，答曰：囹圄之苦，岂不甚于我也？历知江阴军兖州明州有治迹，如在大理尔。疾数求罢执政以为任职，弗许，累官至尚书兵部郎中。卒。太素家行修治，尤喜论刑名，常以为有司议法。当据扌处直断，不可求曲法。求曲法，所以乱也。同时有马寻者，须城人，举毛诗学究，累判大理寺，以明习法律称。历提点两浙陕西刑狱，广东淮南两浙转运使，知湖、抚、汝、襄、洪、宣、邓、滑八州。襄州饥，人或群入富家掠粟。狱吏鞫以强盗，寻曰：此脱死耳，其情与强盗异，奏得减死。论著为例，终司农卿。又有杜曾者，濮州人，为吏号知法。尝言国朝因唐大中制。故杀人虽已伤未死，已死更生，皆论如已杀。夫杀人者死，伤人者刑。先王不易之典律，虽谋杀已伤则绞，盖甚其处心积虑阴置贼害尔至于故杀。初无杀意，须其已死，乃有杀名。苟无杀名而用杀法，则与谋杀孰辨？自大中之制行，不知杀几何人矣，请格勿用。又言：近臣赦令，杀人已伤未死者，皆得原减。非律意请伤者，从律保辜法。死限内者，论如已杀伤勿赦，皆著为令。  

【`宋胡文恭公集`】  

陈太素等至中舍海词。敕具官某等，朕以季秋吉辰，涓诚孝飨。荐鬯之夕，休气熏蒸而祠官祝厘，归福于朕。思与九服之士，同均百顺之贶。以明乾施之普，无不周也。以尔等交修士矩，参服王官。或专握守符，或别抗。斋祠之恪，述职于外。有缮治贡助之勤，议劳则均覃赏，维等用进尔茂秩，往虔我恩。  

陈师道  

【`宋史`】  

文苑传师道，字履常，一字无已，彭城人，少而好学苦志。年十六，蚤以文谒曾巩，巩一见奇之，许其以文著，时人未之知也，留受业。熙宁中，王氏经学盛行，师道心非其说，遂绝意进取，巩典五朝史事，得自择其属，朝廷以白衣难之。元佑初，苏轼傅尧俞孙觉荐其文行，起为徐州教授，又用梁焘荐为太学博士。言者谓在官尝越境，出南京见轼，改教授颍州。又论其进非科第，罢归，调彭泽令，不赴。家素贫，或经日不炊。妻子愠，见弗恤也。久之，召为秘书省正字，卒年四十九，友人邹浩买棺佥欠之。师道高介有节，安贫乐道，于诸经尤邃诗礼，为文精深雅奥，喜作诗，自云学黄庭坚。至其高处，或谓过之，然小不中意，辄焚去，今存者财十一。世徒喜诵其诗文，至君奥学至行，或莫之闻也。尝铭黄楼，曾子固谓如秦石。初游京师年，未尝一至贵人之门。傅尧俞欲识之，先以问秦观，观曰：是人非持刺字颜色，伺候乎公卿之门者，殆难致也。尧俞曰：非所望也吾将见之。惧其不吾见也，子能介于陈君乎？知其贫，怀金欲为饣鬼。比至，听其论议，益敬畏不敢出。章在枢府，将荐于朝。亦属观，延致师道，答曰：辱书论以章公见屈年德，以礼见招，不佞何以得此，岂侯尝欺之邪。公卿不下士尚矣，乃特见于今，而亲于其身，幸孰大焉，愚虽不足以齿士，犹当从侯之后，顺下风以成公之名。然先王之制，士不传贽为臣则不见于王，公所以成礼，而其敝必至自鬻，故先王谨其始以为之防，而为士者世守焉。师道于公，前有贵贱之嫌，后无平生之旧，公虽可见，礼可去乎！且公之见招盖以能守区区之礼也。若昧冒法义，闻命走门，则失其所以见招公又何取焉？虽然有一于此，幸公之它日成功谢事，幅巾东归，师道当御款段，乘下泽，候公于东门外，尚未晚也。及为相，又致意焉，终不往。官颍时，苏轼知州事，待之绝席，欲参诸门弟子间，而师道赋诗有向来一瓣香，敬为曾南丰之语。其自守如是，与赵挺之友婿，素恶其人。适预郊祀行礼寒甚，衣无绵，妻就假于挺之家，问所从得，却去不肯服，遂以寒疾死  

【`宋名臣言行录`】  

陈无已。一字履常，事具文集序，今见左方。彭城后山居士，陈师道无已，苦节厉志，自其少时，蚤以文谒南丰曾舍人。曾一见奇之，许其必以文著，时人未之知也。元佑中，侍从合荐于朝，起为徐州教授，除太学博士，言者谓当官尝。私至宋谒眉山苏公，改教授颖州。绍圣初，以进非科第而罢。退居彭城者累年，复教授州入秘书省为正字，以卒，实建中靖国元年也。未仕，贫无以养，寄其孥妇氏当权者，或召见之，顾非其好，不往，此岂易衣食者哉！在颍赋《六一堂》诗。有向来一瓣香，敬为曾南丰之句，而太守则苏公也。其罢而归彭城，家益穷空，至累日不炊，妻子愠，见而不恤。诸经皆有训传，于诗礼尤邃，为文至多，少不中意则焚之，存者财十一也。世徒喜诵其诗文乃若奥学至行，或莫之闻也。谢克家撰文集序顷在广陵，秦观少游，为仆言彭城陈师道履常者，高士也，其文妙绝当世，而行义称焉。陈履常居都不年，未尝一至贵人之门，章子厚欲一见终不可得，中丞傅钦之侍郎孙莘老荐之，轼亦挂名其间。会朝廷多知履常者，故得一官。  

【`古藤郡志`】  

陈后山师道亦常游此，故山谷曰：闭门觅句陈无已，对客挥毫秦少游。二子不知饱风味，西风吹泪古藤州。  

【`晦庵续录`】  

陈无已，赵挺之，邢和叔，皆国大夫婿。陈在馆职，当侍祠郊丘，非重裘不能御寒气，无已止有其一，其内子为于挺之家假以衣之，无已诘所从来，内以实告，无已曰：汝岂不知我不著渠家衣耶？却之。既而遂以冻病而死。谢克家作其文集序中有云：箧无副裘。又云：此岂易衣食者。盖指此事。又云：后山差充郊坛上官，其妻以寒，故不可无重绵，遂于其夫赵挺之家借一绵袄归衣之。后山问何从得之，妻谓借赵家物，后山恶赵之为人不衣，止衣一绵往，竟以寒得疾而终。谢任伯作墓志所载不明，此岂可不白于后世也！  

【`扫编`】  

魏昌世言陈无已平生恶人节书，以为苟能尽记不忘，固善不然徒废日力而已。夜与诸生会宿，忽思一事，必明烛纟番阅得之乃已。或以为可待旦者，无已曰：不然，人情乐因循，一放过则不复省矣。故其学甚博而精，尤好经术非如唐之诸子。作诗之外，他无所知也。  

【`黄氏日抄`】  

陈后山先生居都下，逾年未尝一至贵人之门，章子厚欲见之，终不可得。傅钦之荐公者也，以其贫怀金欲之，意不敢出口。先生之高行若此，而世独称其诗何耶？岂世之知公者浅耶？抑诗亦贤者之累耶？此录名臣之言行备焉。近思录诸儒之讲明详焉，彼此参验，环循阅习，以其行稽其所言，以其言进其所行。晦庵之望后学，学者其庶乎？  

【`老学庵笔记`】  

秦会之跋后山集，谓曾南丰修英宗实录，辟陈无已为属，孙仲益书数百字只之以为无此事。南丰虽尝预修英宗实录，未久即去，且南丰自为史属，乌有辟官之理，又无已元佑中方自布衣命官，故仲益之辨，人多是之。然以予考其实，则二公俱失也。南丰元丰中还朝被命，独修五朝史实，许辟其属，遂请秀州崇德县令邢恕为之用，选人已非故事，特从其请。而南丰又援经义局，辟布衣徐禧例，乞无已检讨庙堂，尤难之，会南丰上太祖纪叙论不合上意，修五朝史之意寝缓，未几，南丰以忧去，遂已。会之但误以五朝史为英宗实录耳。至其言辟无已事，则实有之，不可谓无也。又陈无已子丰，诗亦可喜，晁以道集中有谢陈十二郎诗卷是也。建炎中以无已，故持命官，李邺守会稽来，从邺作摄局。邺降虏，丰亦被系累而去。无已之后，遂无臣江左者，丰亦不知存亡，可哀也。  

【`张拙轩初藁`】  

跋陈后山再任校官谢启骈四俪六特应用文耳。前辈直曰世间一种苛礼，过为谨细。陈无已任徐州校官，曰出境送东坡知杭州诗云：一代不数人，百年能几见？好事者造谤，无已处之如平时，略无诎色，而声名行乎天下，此岂得失而为变动耶！至其再任，又曰：昨缘知旧出守东南，念一代之数人，而百年之几见。又曰：使一有于先颠，为两土涂之后悔，此尤见无已之终不渝其守也。噫！今岂有是事耶？旧见人说东坡，好收拾士类，而士类乐为之用，集云代人作，岂知无已者耶！  

陈亢  

【`京口耆旧传`】  

亢字退叔，金坛人。少读书，以父疾不任家事，乃请于师束书归养。殖赀治产，家用饶衍，而勇于为义，不吝施予。家居邑南，地多沮泽，古速渎久淤，壅水为灾，率众筑堤，延袤十许里，以便行者，而浚渎以通洮湖，水患遂息。熙宁乙卯，岁大饥，明年疫，倾家之储，粥饿药病，晨夜必躬，所活不可胜计。不幸死者，具衣扌彗收葬，又数千百人。尝自以少时为养废书，课子弟学尤力。一夕大雪往视，则二子寝矣，亟呼之起，曰：吾不强汝以书，汝宜出行道上，遇行者则归以告。二子奉命出门十里，遇贩夫负鱼而趋，二子问雪寒何自苦？曰：负贩吾业也。一夕不行，则生理踬矣。二子感悟，归而自勉，晨夜不休。亢亦奖劝有方王成，虽衣服饮食之间，皆有品节。及彦明为监司度陛朝，亢尚无恙，累封朝散郎。而彦明之子王成亦擢进士第，余孙数上名礼部，亦有已命官者，福禄之盛，世所歆艳。苏公轼尝有帖云：退叔今年四十五而有四子，两人已登第守官，其叔耕且学，其季游上庠，艺业精甚，有男女孙十四人。玄孙之孙，古人所不知，若陈君者，当见所不知何人也。邹公浩以序送其孙瑭试礼部，亦云金坛有君子人焉。今以承议郎致仕，其少时不出户庭，而环千有余里，若寒饥急难失所，赖以无虞，数十年间，不知几人，仁义之声，飞驰东南。是生二子皆文高学博，趋操坚正，甫冠登第，盛年即显。又称其诸孙之贤，谓承议之德厚积而发三世矣。老子曰：天道无亲，常与善人。于承议见之。盖浩作序时，亢已封承议矣。大观元年卒，年六十八。亢二子，曰彦明、曰度。诸孙之著者曰、曰瑭、曰、曰，玄孙从古，兄弟之子，曰序、孙曰窠。  

陈与义  

【`宋史`】  

文苑传陈与义，字去非，其先居京兆，自曾祖希亮始迁洛，故为洛人。与义天资卓伟，为儿时已能作文致名誉，流辈剑衽，莫敢与抗。登政和三年上舍甲科，授开德府教授，累迁太学博士，擢符宝郎，寻谪监陈留酒税。及金人入汴，高宗南迁，遂避乱襄汉，转湖湘，岭峤，久之召为兵部员外郎。绍兴元年，夏至行在，迁中书舍人，兼掌内制拜吏部侍郎。寻以徽猷阁直学士，知湖州召为给事中，驳议详雅。又以显谟阁直学士，提举江州太平观被诏，会宰相有不乐，与义者后用为中书舍人直学士院。六年九月，高宗如平江，十一月，拜翰林学士知制诰，七年正月，参知政事，唯师用道德以辅朝廷，务尊主威，而振纲纪。时丞相赵鼎言人多谓中原有可图之势，宜便进兵，恐他时咎今日之失机。上曰：今梓宫与太后渊圣皆未还，若不与金议和，则无可还之理。与义曰：若和议成，岂不贤于用兵？万一不成，则用兵必不免。上曰：然。三月从帝如建康，明年扈跸还临安，以疾请复以资政殿学士知湖州。陛辞，帝劳问甚渥，遂请间提举临安洞霄宫，十一月卒，年四十九。与义容状俨恪，不妄笑言，平居虽谦以接物，然内刚不可犯。其荐士于朝退未尝以语人，士以是多之，以尤长于诗，体物寓兴，清邃纡余，高举横厉，上下陶谢韦柳之间，尝赋墨梅。徽宗嘉赏之，以是受知于上云。  

【`氏族言行类藁`】  

陈与义西洛人，河目海口大耳耸峙，识者知其为贵人也。政和中以上舍释褐，宣和中擢馆职符宝郎，坐王黻罢相例出。建炎中召为台郎，迁左史，除中书舍人，历吏礼二部侍郎，除直学士知湖州，复召为西掖，迁内相，旋参大政，以资政殿学士奉祠。侨寓鸟墩，寿不及中，诗人多恨之，有《简斋集十卷》葛胜仲为集引云：徽宗见所赋墨梅诗善之，亟命召对，有见晚之欢。  

【`王明清课`】  

陈去非，出处气节，翰墨文章，为中兴大臣之冠，乃陈公弼之孙，东坡先生曾为陈季常作公弼传。  

【`赤城续志`】  

陈与义，自号简斋居士。绍兴六年参知政事，建炎中避地临海，有诗集行于世。又见天台续集。  

【`宋张紫微先生集`】  

陈公资政《墓志铭》：陈氏本居京兆，亡其世系所出，后迁眉之青城，至太常少卿，赠太子太保讳希亮，始以进士起家，官仁祖时，位虽不大通显，而受知人主，知名当号，钜人长者，太常生恂为奉议郎，赠太子太傅，大傅生为朝请大夫，赠太子太师，皆世其业，蓄德不施。钟庆于后大师元配马氏，赠蕲春郡夫人，次配张氏，赠博平郡夫人，退传邓国文懿公之孙也。公讳与义，字去非，自其大王父，历官中朝，始又迁洛，故今为洛人。公资卓伟，自为儿童时已能作文辞，致名誉，流辈剑衽，莫敢与伉矣。登政和三年上舍甲科，授文林郎开德府教授，除辟雍录。丁内艰，服除为太学博士，著作佐郎，司员外郎，擢符宝郎，谪监陈留酒。始公为学官居馆下，辞章一出，名动京师，诸贵要人争客之。时为宰相者横甚，强欲知公，不旦得祸。公为其荐达，宰相败，用是得罪。既王室始骚，丁外艰，避地襄汉，转徒湖湘间，岭峤，久之，召为兵部员外郎，以绍兴元年夏至行在所，为起居郎，迁中书舍人，兼掌内制，天下以为任职拜吏部侍郎，以病辞剧改礼部，后以徽猷阁直学士知湖州，召为给事中，驳议详雅，又以病告，为显谟阁直学士，提举江州太平观，被召。会宰相适不乐公者，复用为中书舍人，服以朝，旦以状言，有诏不许，既谢，上谕曰：朕当自以卿为内相。九月贺幸平江，十一月拜翰林学士知制诰，明年正月为参知政事，三月从幸建康，是岁绍兴七年也。明年春，扈跸还临安，以疾请去。凡五请而后许，以资政殿学士，特转太中大夫知湖州，陛辞上劳问甚渥，且云姑遂雅志，行复用卿矣。于是公疾益侵遂请闲，提举临安府洞霄宫，是年冬疾大甚，十一月某甲子薨于乌墩之僧舍，年四十九。讣闻赠某官令有司给葬事，以某年月日葬某所。公清慎靖一，与人语唯恐伤之，遇有可否，必微示端倪，终不正言极议，然容状俨恪不妄笑言。世皆知其以文字擅声当世，而其谋略识虑自过绝于人，参大政日浅，每师用道德以辅朝廷之阙，设张施置务于尊主威而振纲纪，调娱补察甚众，平居与人接谦下甚，然内刚不可犯。初上流大将项领已成。宰相不善，是欲去之而不果，会其来朝见，公颇自矜大，公正色谓曰：籍使无若辈，朝廷岂乏使耶？将色沮不复敢出一语。公立朝无所附离，前后官迁，一出于上。上遇公甚厚，而公益畏慎，其为吏部侍郎实司左选，会有武弁与部吏私斗，不乐公者欲因是中之。事闻，他日公对，但具左选之在部者名数上之，终不自辨。喜荐达后辈，有一善必极口称借，或抑己善以奖之。其荐人于上退未尝语人，士以是慕向，唯上益知公忠顺故倚以大用，而公不幸早世，有识之士，为斯文惜焉。公尤邃于诗，体物寓兴，清邃超特，纡余闳肆，高举横厉，上下陶谢韦柳之间。公之外王父邓，公之季子也，自号存诚子，善行草书，高视一世，其书过清，世俗莫知。公初规模其外家法，晚益变体出新意，姿态横出，片纸数字，得之者咸藏去之。公娶周氏，某官之女。某郡夫人，男曰洪某官，公之母与某同六世祖，视之为叔祖姑。顷公寓居汉上，某从公游，质问诗文利病。其后仕学，公颇有力，不专为亲也。既葬公若干年洪谓某曰：先公之墓木长矣，而铭文未立，使德善功烈不白著于后，奈何？愿以铭属予，既辞谢不得，则为取其世系行事而论次之以为之铭。其辞曰：陈氏之先，蜀眉青城，本自秦徙，世系莫存。奉常起家，家始以大，官非甚达，显融于代。历官在东，更宅于洛，父子传师，相继有作，蓄德固本，以厚厥垂。是生哲人，为世表仪，以文擅声，以德致位，考其始终，无所恨愧。持身清贞，体不胜衣。摧折悍刚，不借色辞。蔫士于朝，退不出口，一时慕乡，士众奔走。历官闻政，惟上是擢，毗辅王猷，号令允铄。来轸方道，未脯而税。云亡之伤，实深其类。位虽不穷，维德有耀，勒铭墓碑，来世是诏。又祭陈参政去非文  

维绍兴九年四月朔二十日，表侄左奉议郎新差权发遣荆湖南路转运判官，张谨以清酌庶羞之奠，致祭于殁故参政大资陈公之灵。惟晋东渡，始披荆棘，衣冠踵来，异士亦出，王庚贺顾，同赞王室。我宋用人，亦杂南北，维南多士，栉比周行，北客凋零，晓星相望，憧憧众士，竞爽是期。岂系国栋，而遽夺之。昔汉倚相，惟壶洎韩，韩踬于外壶不待年。显显惟公，异世而然，呜呼哀哉！名隹阳街居，冠盖是集，公起故家，超世特立。甲科既射，遂以文鸣。诗章一出，纸贵都城。诸公游士，让实推名。未几遭乱，转徙江湖。间关海峤，来觐清都。旋跻掖垣，赞为名命。号令宣明，文章雅正。天官宗伯，迭贰其司，铨材考礼，有誉无疵。作镇来归，黄闼是居。封还付外，两谊庶孚。属疾自言，外祠均佚，有命来朝，复居辞掖。人为公屈，公则怡然，命出自中，北扉遂迁。一时诏令，温纯炳蔚。淮氵贲德音，父老叹息。天子曰：愈贰我政机，挺然孤立，无所附依。同不为比，异不近名，王臣之节，物望所倾。扈跸而东，乞身甫力，近藩是殿，复去以疾。神明虽壮，沉疴内攻，中冬辛亥，离此闵凶。呜呼哀哉！惟公之德，清慎靖端，色庄以和，不妄笑言。高识绝世，洞照今古，闳博精深，议论证据，文章雅丽，不蹈前躅，贾马曹刘，是配是续，风神峻深，恍若尘外，不假矜庄，自然高迈。荐宠后进，不遗余力，拾奇掇英，如自己出。群士慕向，竞拽其裾，主盟吾道，期继歌苏。忽焉及此，士失楷模，失声相吊，有泪沾濡。鸣呼哀哉！奥从早岁，谬参公知，亲惟外叔，义实师资。饮食教载，其施不赀。厚德莫报，  

宁知我悲。临穴长恸，何痛如之？呜呼哀哉！伏惟尚飨。  

【`许有壬文集`】  

题陈璧家藏简斋墓志后靖康板荡思陵，踽踽东南。中原士大夫，有能自拔以从其君于间关流离之际，丁急贤之会，收录宜何如？然用之而未至者人也，得之而复失者天也。简齐陈公既参大政，寻以疾辞，遂至不起，用世之学，不究其施，岂非天乎？君子于此有以见胜国之不能复有中土也。世知其诗之工，而不知其心之苦。若向来万里意，今在一窗间之句。予每三复而悲之，墓志有不能尽者焉？  

陈康年  

【`清源志`】  

陈康年，字季昌，政和壬辰上舍选，知海阳潮阳县捐俸金代逋赋运私谷，赈饥民当路，交荐通判潮州行郡事。冠黎盛犯境严备之。历官二纪余，无有瑕疵之者，居乡荐谊。李文肃尤加敬之，哭以诗云：公廉无吏议，重厚有乡评。孙谦。淳熙辛丑进士，终莆阳校官。  

陈括  

【`绍兴正论`】  

括字叔度蕲州人，有弟名杲者，始徙西安之章戴，仕至龙图阁直学士，括其从弟也。擢政和三年进士之科，绍兴六年以新江西提举常平茶盐公事，除御史台检法官。八年三月罢，是年四月诏为大理寺丞主管右治狱。七月王伦假端明殿学士，为奉迎梓宫使，迁括金部郎官假徽猷阁待制副之。先是论请括自副有携省签刂入寺者，日晡，括户扃，户扣门云：有省佥刂呈待制。括答云：此是陈寺丞宅竟不纳。其人逡巡而退，明日括堂白云：方多事时，臣子不敢辞难，若朝廷遣台省诸公，括愿为之副。如欲使括介王伦之行，必不敢奉命。桧怒，于是以阁门事蓝公佐代括，而黜括监浙东酒税。日下出国门，久乃得祠，不及桧之亡而卒。孙汶，登绍兴七年进士第。  

永乐大典  

## 卷之三千一百五十六

九真陈  

陈亮  

【`宋史`】  

儒林传陈亮，字同父，婺州永康人。生而目光有芒，为人才气超迈，喜谈兵，论议风生，下笔数千言立就。尝考古人用兵成败之迹，著《酌古论》。郡守周葵得之，相与论难，奇之曰：他日国士也！请为上客。及葵为执政朝士，白事，必指令揖亮，因得交一时豪俊，尽其议论，因授以中庸大学，曰读此，可精性命之说。遂受而尽心焉。隆兴初，与金人约和，天下欣然，幸得苏息，独亮持不可。婺州方以解头荐，因上中兴五论，奏入不报，已而修于家，学者多归之，益力学，著书者十年。先是亮尝环视钱塘，喟然叹曰：城可灌尔，盖以地下于西湖也！至是当淳熙五年，孝宗即位，盖十七年矣，亮更名同诣阙上书曰：臣惟中国，天地之正气也，天命所钟也，人心所会也，衣冠礼乐之所萃也，百代帝王之所相承也。挈中国衣冠礼乐而寓之偏方，虽天命人心，犹有所系。然岂以是为可久安而无事也。天地之正气郁遏，而久不得骋，必将有所发泄，而天命人心，固非偏方所可久系也。因家二百年太平之基，三代之所无也。二圣北狩之痛，汉唐之所未有也。方南渡之初，君臣上下，痛心疾首，誓不与之俱生，卒能以奔败之余，而胜百战之敌。及秦桧倡邪议以沮之，忠臣义士，斥死南方，而天下之气惰矣。三十年之余，虽西北流寓，皆抱孙长息于东南，而君父之大雠，一切不复关念，自非海陵送死淮南，亦不知兵戈为何事也。况望其愤故国之耻，而相率以发一矢哉！丙午丁未之变，距今尚以为远，而海陵之祸，盖陛下即位之前一年也，独陛下奋不自顾，志在殄灭，而天下之人安然如无事时，方口议腹非，以陛下为喜功名，而不恤后患。虽陛下亦不能以崇高之势而独胜之，隐忍以至于今，又十有七年矣。昔春秋时，君臣父子相戕杀之祸，举一世皆安之，而孔子独以为三纲既绝，则人道遂为禽兽，皇皇奔走，义不能以一朝安，然卒于无所遇，而发其志于《春秋》之书，犹能以惧乱臣贼子。今举一世而忘君父之大雠，此岂人道所可安乎？使学者知学孔子之道，当道陛下以有为，决不沮陛下以苟安也。南师之不出，于今几年矣，岂无一豪杰之能自奋哉？其势必有时而发泄矣！苟国家不能起而承之，必将有承之者矣。不可恃衣冠礼乐之旧，祖宗积累之深，以为天命人心，可以安坐而久系也。皇天无亲，惟德是辅；民心无常，惟惠之怀。自三代圣人，皆知其为甚可畏也。春秋之末，齐、晋、秦、楚皆衰，吴越起于小邦，遂伯诸侯黄池之会，孔子所甚痛也，可以明中国之无人矣。  

此今世儒者之所未讲也。今金源之植根既久，不可以一举而遂灭，国家之大势未张，不可以一朝而大举，而人情皆便于通和者，劝陛下积财养兵，以待时也。臣以为通和者，所以成工下之苟安，而为妄庸两售之地，宜其为人情之所甚便也。自和好之成十有余年，凡今日之指画方略者，他日将用之以坐筹也。今日之击射雕者，他日将用之以决胜也。府库充满，无非财也，介胄鲜明，无非兵也。使兵端一开，则其迹败矣。何者？人才以用而见其能否，安坐而能者，不足恃也。兵食以用而见其盈虚，安坐而盈者，不足恃也。而朝廷方幸一旦之无事，庸愚龌龊之人，皆得以守格令、行文书，以奉陛下之使令。而陛下亦幸其易制而无他也。徒使度外之士，摈弃而不得聘，日月蹉跎而老将至矣。臣故曰通和者，所以成上下之苟安，而为妄庸两售之地也。东晋百年之间，南北未尝通和也，故其臣东西驰骋，多可用之才。今和好一不通，朝野之论，常如敌兵之在境，惟恐其不得和也。虽陛下亦不得而不和矣。昔者金人草居野处，往来无常，能使人不知所备，而兵无日不可出也。今也城郭宫室，政教号令，一切不异于中国。点兵聚粮，文移往反，动涉岁月，一方有警，三边骚动，此岂能岁出师以扰我乎？然使朝野常如敌兵之在境，乃国家之福，而英雄所用，以争天下之机也。执事者胡为速和以惰其心乎？晋楚之战于也。栾书以为楚自克庸以来，其君无日不讨国人而训之，于民生之不易，祸至之无日，戒惧之不可以忽，在军无日不讨军实而申儆之。于胜之不可保，纣之百克，而卒无后。晋楚之弭兵于宋也，子罕以为兵所以威不轨，而昭文德也。圣人以兴，乱人以废，兴存亡昏明之术皆兵之由也。而求去之，是以诬道蔽诸侯也。夫人心之不可惰，兵威之不可废，故虽成康太平。犹有所谓四征不庭，张皇六师者，此李沆所以深不愿真宗皇帝之与辽和亲也。况南北角立之时，而废兵以惰人心，使之安于忘君父之大雠，而置中国于度外，徒以便妄庸之人，则执事者之失策亦甚矣。陛下何不明大义，而慨然与金绝也，贬损乘与舆，御正殿，痛自克责，誓必复雠以励群臣，以振天下之气，以动中原之心，虽未出兵，而人心不敢惰矣。东西驰聘，而人才出矣，盈虚相补，而兵食见矣。狂妄之辞，不攻而自息，懦庸之夫，不而自退缩矣。当有度外之士起，而惟陛下之所欲用矣。是云合响应之势，而非可安坐所致也。臣请为陛下陈国家立国之本未，而开今日大有为之略，论天下形势之消长，而决今日大有为之机，惟陛下幸听之。唐自肃代以后，上失其柄，藩镇自相雄长，擅其土地人民，用其甲兵财赋，官爵惟其所命，而人才亦各尽心于其所事，卒以成君弱臣强，正统数易之祸。艺祖皇帝一兴，而四方次第平定，藩镇拱手以趋约束，使列郡各得自达于京师。以京官权知三年一易，财归于漕司，而兵各归于郡，朝廷以一纸下郡国，如臂之使指，无有留难自库微职必命于朝廷，而天下之势一矣。故京师常宿重兵以为固，而郡国亦各有禁军，无非天子所以自守其地也。兵皆天子之兵，财皆天子之财，官皆天子之官，民皆天子之民。纪纲总摄，法令明备，郡县不得以一事自专也。士以尺度而取官，以资格而进，不求度外之奇才，不募绝世之隽功。天子早夜忧勤于其上，以义理廉耻，婴士大夫之心，以仁义公恕，厚斯民之生，举天下皆由于规矩准绳之中，而二百年太平之基，从此而立。然契丹遂得以猖狂恣睢，与中国抗衡，严然为南北两朝，而头目手足，浑然无别，微澶渊一战，则中国之势浸微，根本虽厚，而不可立矣。故庆历增币之事，富弼以为朝廷之大耻，而终身不敢自论其劳，盖契丹征令是主上之操也。天子供贡，是臣下之礼也。契丹之所以卒胜中国者，其积有渐也。立国之初，其势固必至此。故我祖宗常严庙堂而尊大臣，宽郡县而重守令，于文法之内，未尝折困天下之富商巨室；于格律之外，有以容奖天下之英伟奇杰，皆所以助立国之势，而为不虞之备也。庆历诸臣，亦尝愤中国之势不振矣，而其大要则使群臣争进其说，更法易令而庙堂轻矣。严按察之权，邀功生事，而郡县又轻矣，岂惟于立国之势无所助，又从而削之。虽微章得象，陈执中以排沮其事，亦安得而不自沮哉！独其破去旧例，以不次用人而劝农桑，务宽大为。有合于因革之宜，而其大要已非矣。此所以不能洗契丹平视中国之耻，而卒发神宗皇帝之大愤也。王安石以正法度之说，首合圣意，而其实则欲籍天下之兵，尽归于朝廷，别行教阅以为强也。括郡县之利，尽入于朝廷，别行封椿以为富也。青苗之政，惟恐富民之不困也。均输之法，惟恐商贾之不折也。罪无大小，动辄兴狱，而士大夫缄口畏罪矣。西北两边，至使内臣经画，而豪杰耻于为役矣。徒使神宗皇帝见兵财之数既多，锐然南北征伐，卒垂圣意，而天下之势实未尝振也。彼盖不知朝廷立国之势，正患文为之太密，事权之大分，郡县太轻于下，而委琐不足恃，兵财太关于上，而重迟不易举。祖宗惟用前四者以助其势而安石竭之，不遗余力不知立国之本末者，真不足以谋国也。元佑绍圣，一反一复，而卒为金人侵侮之资，尚何望其振中国以威四裔哉！南渡以来，大抵遵祖宗之旧。虽微有因革增损，不足为轻重有无，如赵鼎诸臣固已不究变通之理，况泰桧尽取而沮毁之，忍耻事雠，饰太平于一隅以为欺，其罪可胜诛哉！陛下愤王业之屈于一隅，励志复雠，不免籍天下之兵以为强，括郡县之利以为富，加惠百姓，而富人无五年之积，不重征税，而大商无巨万之藏，国势日以困竭。臣恐尺籍之兵，府库之财，不足以支一旦之用也。陛下早朝晏罢，冀中兴日月之功，而以绳墨取人，以文法事，圣断栽制中外，而大臣充位，胥吏坐行条令，而百司逃责，人才日以茸。臣恐程文之士，资格之官，不足当度外之用也。艺祖经画天下之大略，太宗已不能尽用。今其遗意，岂无望于陛下也。陛下苟推原其意而行之，可以开社稷数百年之基，而况于复故物乎？不然，维持之具既穷，臣恐祖宗之积累，亦不足恃也。陛下试令臣毕陈于前，则今日大有为之略，必知所处矣。夫吴蜀，天地之偏气，钱塘，又吴之一隅，当唐之衰，钱以闾巷之雄，起王其地，自以不能独立，常朝事中国以为重。及我宋受命，以其家入京师，而自献其土。故钱塘终始五代，被兵最少，而二百年之间，人物日以繁盛，遂甲于东南，及建炎绍兴之间，为六飞所驻之地。当时论者，固已疑其不足以张形势，而事恢复矣。秦桧又从而备百司庶府，以讲礼乐于中，其风俗固已华靡，士大夫又从而治园囿、台榭、以乐其生，于干戈之余，上下晏安，而钱塘为乐国矣。一隙之地，本不足以容万乘而镇压，且五十年山川之气，盖亦发泄而无余矣。故谷、粟、桑、麻、丝、木台之利，岁耗于一岁，禽、兽、鱼、鳖、草、木之生，日微于一日，而上下不以为异也。公卿将相，太抵多江浙闽蜀之人，而人才亦日以几下，场屋之士以十万数，而文墨小异，已足以称雄于其间矣。陛下据钱塘已耗之气，用闽浙日衰之士，而欲鼓东南习安脆弱之众，北向以争中原，臣是以知其难也。荆襄之地，在春秋时，楚用以虎视齐晋，而齐晋不能屈也。及战国之际，独能与秦争帝，其后三百余年，而光武起于南阳，同时共事，往往多南阳故人。又二百余年，遂为三国交据之地，诸葛亮由此起辅先主，荆楚之士，从之如云，而汉氏赖以复存于蜀，周瑜、鲁肃、吕蒙、陆逊、抗邓艾、羊，皆以其地显名。又百余年而晋氏南渡，荆雍常雄于东南，往往倚以为强梁，竟以此代齐，及其气发泄无余。而隋唐以来，遂为偏方，下州五代之际，高氏独常臣事诸国。  

本朝二百年之间，降为荒落之邦，北连许汝，民居稀少，土产卑薄，人才之能通姓名于上国者，如晨星之相望，况至于建炎绍兴之际，群盗出没于其间，而被祸尤极，以迄于今。虽南北分画交据，往往又置于不足用，民食无所从出，而兵不可由此而进，议者或以为忧，而不知其势之足用也。其地虽要为偏方，然未有偏方之气，五六百年而不发泄者，况其东通吴会，西连巴蜀，南极湖湘，北控关洛，左右伸缩，皆足以为进取之机。今诚能开垦其地，洗濯其人，以发泄其气而用之，使足以接关洛之气，则可以争衡于中国矣。是以形势消长之常敷也。陛下慨然移都建业，百司庶府，皆从草创，军国之仪，皆从简略，又作行宫于武昌，以示不敢宁居之意。常以江淮之师，为金人侵轶之备，而精择一人之沈鸷有谋，开豁无他者，委以荆襄之任，宽其文法，听其废置，抚摩振厉于三数年之间，则国家之势成矣。石晋失卢龙一道，以成开运之祸，盖丙午、丁未岁也。明年，艺祖皇帝始从郭太祖征伐，卒以平定天下，其后契丹以甲辰败于澶渊，而丁未戊申之间，真宗皇帝东封西祀以告太平，盖本朝极盛之时也。又六十年，而神宗皇帝，实以丁未岁即位，国家之事，于此一变矣。又六十年丙午丁未，遂为靖康之祸，天独启陛下于是年，而又启陛下以北向复雠之志。今者去丙午丁未，近在十年间耳，天道六十年一变，陛下可不有以应其变乎？此诚今日大有为之机，不可久安以玩岁月也。臣不佞，自少有驱驰四方之志，尝数至行都，人物如林，其论皆不足以起人意，臣是以知陛下大有为之志孤矣。辛卯壬辰之间，始退而穷天地造化之初，考古今沿革之变。以推极皇帝伯王之道，而得汉魏晋唐长短之由，天人之际，昭昭然可考而知也。始悟今世之儒士，自以为得正心诚意之学者，皆风不知痛痒之人也。举一世安于君父之雠，而方低头拱手以谈性命，不知何者谓之性命乎？陛下接之而不任以事，臣于是服陛下之仁。又悟今世之才，臣自以为得富国强兵之术者，皆狂惑以肆叫呼之人也，不以暇时，讲究立国之本末，而方扬眉伸气以论富强，不知何者谓之富强乎？陛下察之而不敢尽用，臣于是服陛下之明。陛下属志复雠，足以对天命，笃于仁爱，足以结民心，而又明足以照临群臣一偏之论，此百代之英主也。今乃委任庸人，笼络小孺，以迁延大有为之岁月。臣不胜愤悱，是以忘其贱而献其愚。陛下诚令臣毕陈于前，岂惟臣区区之愿，将天地之神，祖宗之灵，实与闻之。书奏孝宗，赫然震动，欲朝堂以励群臣，用种放故事，召令上殿，将擢用之。左右大臣，莫知所为，惟曾觌知之。将见亮，亮耻之，垣而逃，觌以其不诣己不悦。大臣尤恶其直言无讳，交沮之，乃有都堂审察之命。宰相临以上旨问所欲言，皆落落不少贬，又不合，待命十日，再诣阙上书曰：恭惟皇帝陛下厉志复雠，不肯即安于一隅，是有大功于社稷也。然坐钱塘浮侈之隅以图中原，则非其地；用东南习安之众以行进取，则非其人；财止于府库，则不足以通天下之有无；兵正于尺籍，则不足以兼天下之智勇。是以迁延之计遂行，而陛下大有为之志垂矣！此臣所以不胜忠愤，斋沐裁书，献之阙下，愿得望见颜色，陈国家立国之本来，而开大有为之略。论天下形势之消长，而决大有为之机，务合于艺祖经画天下之本旨。然待命八日，未有闻焉。臣恐天下豪杰，有以测陛下之意向，而云合响应之势不得而成矣。又上书曰：臣妄意国家维持之具，至今日而穷，而艺祖皇帝经画天下之大指，犹可恃以长久，苟推原其意而变通之，则恢复不足为矣。然而变通之道有三，有可以迁延数十年之策，有可以为百五六十年之计，有可以复开数百年之基。事势昭然，而效见殊绝，非陛下聪明，度越百代，决不能一一以听之。臣不敢泄之大臣之前，而大臣拱手称旨以问，臣亦始取其大体之可言者三事以答之。其一曰：二圣北狩之痛，盖国家之大耻，而天下之公愤也。五十年之余，虽天下之气销铄颓惰，不复知雠耻之当念，正在主上与二三大臣，振作其气，以泄其愤，使人人如报私雠，此春秋书卫人杀州吁之意也。其二曰：国家之规模，使天下奉规矩准绳以从事，群臣救过之不给，而何暇展布四体，以求济度外之功哉！其三曰：艺祖皇帝用天下之士人，以易武臣之任事者，故本朝以儒立国，而儒道之振，独优前代。今天下之士，熟烂委靡，诚可厌恶，正在主上与二三大臣，反其道以教之，作其气而养之，使临事不至乏才，随才皆足有用，则立国之规模，不至戾艺祖之本旨，而东西驰聘以定祸乱，不必专在武臣也。臣所以为大臣论者，其略如此。书既上。帝欲官之，亮笑曰：吾欲为社稷开数百年之基，宁用以博一官乎？亟渡江而归，日落魄，醉酒与邑之狂士饮中戏为大言，言涉犯上，一士欲中亮，以其事首刑部侍郎何澹，尝为考试官黜亮。亮不平语数侵澹，澹闻而之，即缴状以闻，事下大理笞掠，亮无完肤。诬服为不轨。事闻，孝宗知为亮，尝遣左右廉知其事，及奏入取旨，帝曰：秀才醉后妄言，何罪之有？划其牍于地。遂得免。居无何，亮家僮杀人于境，适被杀者尝辱亮父，次尹其家，疑事由亮闻于官，苔榜僮死而复苏者数不服，又囚亮父于州狱，而属台官论亮情，亮情重下大理，时丞相准知帝欲生亮，而辛弃疾，罗点素，高亮才，援之尤力复得不死。亮自以豪侠屡遭大狱，归家益厉志读书，所学益博。其学自孟子后，惟推王通尝曰：研穷义理之精微，辩析古今之同异，原心于杪忽，较礼于分寸，以积累为功，以涵养为正，面盎背，则于诸儒诚有愧焉。至于堂堂之阵，正正之旗，风雨云雷，交发而并至，龙蛇虎豹，变现而出没，推倒一世之智勇，开拓万古之心胸，自谓差有一日之长，亮意盖指朱熹、吕祖谦等。云高宗崩，金遣，使来吊简慢，而光宗由潜邸判临安府。亮感孝宗之知，至金陵视形势，复上疏曰：有非常之人，然后可以建非常之功，求非常之功，而用常才，出常计，举常事以应之者，不待知者，而后知其不济也。秦桧以和误国，二十余年，而天下之气索然无余矣。陛下慨然有削平宇内之志，又二十余年，天下之志始知所向，其有功于宗庙杜稷者，非臣区区所能诵说其万一也。高宗皇帝春秋既高，陛下不欲大举，惊动慈颜，抑心俯首，以致色养，圣孝之盛，书册之所未有也。今者高宗既已庙，天下之英雄豪杰，皆仰首以观陛下之举动。陛下其忍使二十年间，所以作天下之气者，一旦而复索然乎？天下不可以坐取也，兵不可以常胜也，驱驰运动，又非年高德尊者之所宜也。东宫居曰：监国。行曰：抚军。陛下何以不于此时，命东宫为抚军大将军，岁巡建业，使之兼统诸司尽护诸将，置长史司马以专其劳，而陛下于宅忧之余，运用人才，均调天下，以应无穷之变，此肃宗所以命广平王之故事也。高宗与金有父兄之仇，生不能以报之，则死必有望于子孙，何忍以升遐之哀，告诸仇哉？遗留报谢三使，继遣金帛宝货千两连发，而金人仅以一使如临小邦，哀祭之辞，寂寥简慢，义士仁人，痛切心骨，岂以陛下之圣明智勇，而能忍之乎！陛下傥以大义为当正，抚军之言为可行，则当先经理建业，而后使临之，纵今岁未为北举之谋，而为经理建康之计，以振动天下，而与金绝。陛下之初志，亦庶几于少伸矣。陛下试一听臣，用其喜怒哀乐之权，鼓动天下大略，欲激孝宗恢复，而是时孝宗将内禅不报。由是在廷交怒以为狂怪，先是卿人会宴末，胡椒特置亮羹中，盖村俚敬待异礼也。同坐者归而暴死，疑食异味有毒。已入大理，会吕兴，何念四，欧吕天济且死，恨曰：陈上舍使杀我，县令王恬实其事台官，谕监司，选酷吏讯问无所得，取入大理，众意必死。  

少卿郑汝谐，阅其单辞，大异曰：此天下奇材也。国家若无罪而杀士，上干天和，下伤国脉矣。力言于光宗，遂得免。未几，光宗策进士，问以礼乐刑政之要，亮以君道师道对，且曰：臣窃欢陛下之于寿皇，莅政二十有八年之间，宁有一政一事之不在圣怀，而问要视寝之余，所以察辞而观色，因此而得彼者，其端甚众，亦既得其机要，而见诸施行矣，岂徒一月四朝，而以为京邑之美观也哉！时光宗不朝重华宫，群臣更进迭冻，皆不听，得亮策，乃大喜，以为善处父子之间，奏名策三，御笔擢第一。既知为亮，则大喜，曰：朕擢果不谬。孝宗在南内，宁宗在东宫，闻之皆喜，故赐第告词，曰：尔蚤以艺文首贤能之书，旋以奏动慈宸之听，亲阅大对，嘉其渊源，擢置举首，殆天留以遗朕也。授签书建康府判官厅公事，未至官一夕卒。亮之既第而归也，弟充迎拜于境，相对感泣，亮曰：使吾他日而贵，泽首逮汝，死之日，各以命服见先人于地下足矣。闻者悲伤其意，然志存经济，重许可人。人见其肺肝，与人言，必本于君臣父子之义。虽为布衣荐士，恐弗及，家仅中产，畸人寒士，衣食之久不衰。卒之后，吏部侍郎叶适请于朝命补一子官，非故典也。端平初谥文毅，更与一子官。  

【`元一统志`】  

当乾道中，首上书请迁都金陵，以系中原之望，凡钱塘一切浮靡之习，尽洗清之。君臣上下，作朴实工夫，以恢复为重，若安于海隅，使士大夫溺湖山歌舞之娱，非一祖八宗所望于今日，况有大纲大领，又非纸笔所能尽。宜谕宰臣，呼臣至都堂，应所以问，又与宰相虞允文书。故相张魏公薨已数年，老将在淮上，惟李显忠又多疾，在关西，惟吴拱又地远，自余文臣诸子等，是肉食可鄙之流，禁卫诸军等，是海鲜啖饱之辈。公忠贯日月，采石之熏已著，而规恢之任，在公一身。若迁延岁月，而不是究是图，何以系中原士民之望，何以雪祖宗二百年之辱，何以副主上宵旰之托。当丞相有可为之时，尚不能为，则后之人子，安能为此哉。上谕允文曰：陈亮屡上书，卿呼至都堂，问大纲领为何如？允文召亮问，则曰：先罢科举百余年，朝廷内外，专以厉兵秣马为务，以实心实意行实事，庶几良机至而可为，秀才徒能多言，无补于事。允文壮其言，而参政梁克家由伦魁进不谓然。翌朝上问允文未及奏，克家遽言，不过秀才说耳。上嘿然。后允文罢政，宣威累欲表亮以舍法特补官入幕府，亮对众辞焉，曰：候丞相进取中原亮赴廷对，为汴京状首，允文击节再三。淳熙戊戍，亮又上书曰：自故相虞允文，再抚西师，风饕雪虐，经理兵事，不幸而薨于汉中。相曾怀，怀以理财进；相叶衡衡以诞谩进；相史浩，浩主和议犹若也。相赵雄能如虞允文以恢复为念否，雄罢王淮为丞相。亮上书指淮委靡，不堪用淮，与亮为同郡，而恶其议己。会亮在佛寺，与一二士友醉，饮中，作君臣问答礼，剧谈无所禁忌，其实酩酊中作戏耳，飞语闻送诏狱。凡数月，理寺官言秀才醉中语，实无他也。上曰：亮每上书甚忠，沉是醉中语，置之可也。亮得脱而忠愤不渝，光宗登极，亲友勉之，赴廷对，绍熙四年，始就天子亲擢为第一。上知亮名旧矣，一见亮甚悦，朝野庆得人。  

【`临安志`】  

陈同甫当孝宗时，尝奏力请移都建业，且建行宫于武昌，以用荆襄，以制中原。上题其议，使宰臣王淮召至都省，问下手处，陈与考亮先生游，王素不喜，考亭故拼陈而嫉之。陈至都省，不肯尽言，度纵言，亦未必尽复于上。翌日，上问以亮所欲言者，王对曰：秀才说话耳。上方鄙远俗儒，遂不复召见。时两学犹用秦桧禁，不许上书言事，陈尝游太学，故特弃去，用乡举名，伏丽正门下。王又短之以为欺君。  

【`名臣言行录`】  

公天资异常，俯视一世，常以经纶天下自任，壮岁应乡举推为褒然之选。继而补太学博士弟子员，其生平议论，以虏仇未雪，为国大耻，六诣天阙上书，皆主于恢复，故及第后谢恩诗，有复雠自是平生志，勿谓儒臣鬓发苍之句。其禀性忠谊，至老弥笃。云：戊申岁，再上书略曰：本朝以儒道治天下，以格律守天下，而天下之人，知经义之为常程，科举之为正路，法不得以自用其允，人不得以自用其智，二百年之太平，由此出矣。至于艰难变故之际，书生知议论之当正，而不知事功之为何物，知节义之当守，而不知形势之为何用。宛转文法之中，无人能自拔者。陛下虽欲得非常之人，以共斯世，而天下其谁肯信乎？陛下用其喜怒哀乐之权，以鼓动天下，使如臣者，得借方寸之地，终前书之所言，而附寸名于竹帛之间，不使邓禹笑人寂寂，而陛下得以发其雄心英略，与四海才臣智士共之。天生英雄，殆不偶然，而帝王自有真，非区区小臣所能附会也。绍熙初，上皇帝鉴成箴一首，其辞曰：五闰失驭，伪主窃，纲常丝棼，宇县瓜袭，干戈日寻，汤沸火热，元元憔悴，无所存活。艺祖勃兴，天为民设，受命之日，兵刃不血。痛兹版图，尚尔割截，丙夜不安，往就普说。独立门外，冲冒风雪，谋定戈指，莫我敢遏。首征杨州，重进诛亟，旋征泽潞，李筠就杀，复掩湖南，保权力屈，爰敢荆南，继冲悚慑。一鼓孟昶，蜀城斯拔，徂征岭南，刘钅长面缚。驰使江南，煜躇，传檄吴越，钱纳国。十余年间，忧虏危，头若蓬葆，雨沐风栉。东征西伐，天下始一，解兵修贡，降王在列。施衤夸麻革系，绿布衣袍，训练六军，法度陛级。太宗继之，乾乾夕惕，亲征河东，督励士卒。人百其勇，城无全堞，下诏宽赦，继元乃伏。收复漳泉，洪进屏息，真宗嗣之，二祖是法。契丹来寇，人心业业，决意亲征，俯从准策。亲御鞍马，躬秉黄钺，白旄一麾，王师奋发。我气既盈，虏气斯竭，稽首请和，干戈载戢。譬以祸福，实赖臣弼，于皇仁祖，善继善述。未几元昊，在西复悖，谋臣勇将，连年讨伐。边民既困，国用亦乏，阙后智高，忽尔猖獗。南岭东西，扰扰数月，以时讨平，狄青之力。靖康之难，言之汗浃，二帝北巡，狼窠熊窟。沙漠万里，风霜冽冽，胡尘扑面，惊弦惨骨。国祚若旒，孰任其责，赖有高宗，克绍前烈。匆遽渡江，心胆欲折，皇天降监，风涛安帖。所至成市，暂都于，颜亮凶焰，震憾六合。投采石，意谓无越，幸而倒戈，自取夷灭。寿皇履位，求贤如渴，崇事高宗，孝心尤切。二十八载，始终无缺，高宗上仙，哀号哽咽。四方来观，其容惨怛，王业艰难，坦然明白。今王嗣位，祖宗是则，无湎于酒，无沈于色。色能荒人之心，酒能败人之德。以宰相为腹心，以台练为耳目，以将帅为瓜牙，以尚书为喉舌。登崇俊良，斥退奸木卉。勿谓天高，常若对越，勿谓民弱，实关治忽。勿俾祸起于萧墙，勿使患生于仓卒，勿私赏以格公议，勿私刑以亏国律。勿侮老成之人，勿责无益之物，勿妄费生灵之财，勿妄兴土木之役，勿谓口频笑之微，而莫我知；勿谓号令之严，而莫我逆。尽孝乃明主之治，论相乃人主之职。圣言不可侮，人心不可，倾耳乎公卿之言，游心乎帝王之术。勿谓和议已成，而不虑乎远图；勿谓大位已得，而不恤乎小失。当效夏王寸阴是惜，当效文王日昃不食。勿效夏王瑶台琼室，勿效商王涉剖直。如履薄水，深虞没溺，如驭六马，切虞奔轶。勿谓微过，当绝芽孽。勿谓小患，当窒孔穴。左右前后，当用贤哲，王惟戒兹，民罔不悦，草茅作箴，敢告司关。与晦翁书曰：伊洛诸公，谓三代以道治天下，汉唐以智力把持天下，其说固已，不能使人心服。而近世诸儒，遂谓三代专以天理行，汉唐只是人欲，信斯言也。千五百年之间，天地不过架漏过时，人心亦是牵补度日，万物何以阜蕃，而道何以常存乎！  

诸儒之论，为曹孟德以下诸人设可也，以断汉唐岂不免哉！又曰：高祖太宗，本君子之射也，惟御者不纯乎正，故其射，一出一入，而卒归于禁暴戢乱。爱人利物而不可掩者，其本领宏大，开广故也。故某尝有言，三章之约，非萧曹之所能教。而定天下之乱，又岂刘文靖之所能发哉！此儒者之所谓见赤子入井之心也。其本领宏大开广，故其发处，便可以震动一世，不止如见赤子时，微眇不易推广耳。天下大物也，不是本领宏大，如何担当得去？惟其事变万状，而真心易以汨没，到得失枝落节落处，其皎然者终不可诬耳。高祖太宗，盖天地赖以常运而不息，人纪赖以接续而不坠，而谓道之存亡，非人之所预则过矣。汉唐之君，果无一毫气力，则所谓卓然者，果何物耶？使二程若在，犹当正色而辩明之。某之不肖，其不足论甚矣，然亦要做人，非专为汉唐分也。正欲明天地常运，而人为常不息，要不可以架漏牵补度时日耳？愿书平心所听，惟理之从，尽洗天下之横竖、高下、清浊、黑白，一归之正道，无使天地有弃物，四时有剩运，人心或可欺，而千五百年之君子，皆可盖也。又曰：某大概以为三代，做得尽者也，汉唐做不到尽者也。若谓其假仁诈义以行之，切恐待汉唐之君太浅狭，而世之君子，有不厌于心者矣。康章，通国皆称其不孝，而孟氏独礼貌之，眼目既高，于驳杂之中有以得其心。故当波流奔迸，利欲百端，宛转于其中，而能察其真心之所在，此君子之道，所以为可贵耳。若万虑不作，全体洁白，而曰真心在焉者，此始学之事耳。  

一生辛勤于尧舜相传之心法，不能点铁成金，而不免以银为铁，使千五百年之间，成一大空缺，人道泯息，而不害乎天地之常运，而我独卓然而有见，无乃甚高而孤乎！宜某之不心服也。晦翁答曰：以兄之高明，俊杰世间荣悴得失，本无足为动心者，而细读来书，似未免有不平之气。区区窃独妄意，此殆平日才太高、气太锐、论大险、迹太露之过，是以困于所长，忽于所短，虽复更历变故，颠沛至此，而犹未知所以反求之端也。曰：若高帝则私意分数未甚炽，然已不可谓之无。太宗之心，则吾恐其无一念之不出于人欲也。直以其能假仁借义以行其私，而当时与之争者，才能智术，既出其下，又不知有仁义之可借，是以彼善于此，而得以成其功耳。若以其能建立国家，传世久远，便谓其得天理之正，此正是以成败论是非，但取其获禽之多，而不羞其诡遇之不出于正也。千五百年之间，正坐如此，所以只是架漏牵补，过了时日，其间虽或不无小康，而尧舜三王周孔所传之道，未尝一日得行于天地之间也。  

若论道之常存，却又初非人所能预，只是此个自是，亘古亘今，常在不灭之物，虽千五百年，被人作坏，终殄灭它不得耳。汉唐所谓贤君，何尝有一分气力扶助得他耶？况人物奇伟英特，恐不但今日所未见，向来得失短长，正自不须臾挂齿牙，向人分说。但鄙意，更欲贤者百尺竿头进取一步，将来不作三代以下人物，省得气力为汉唐分，即更脱洒磊落耳。夫人只是这个人，道只是这个道，岂有三代汉唐之别？但以儒者之学不传，而尧、舜、禹、汤、文、武，转相授受之心不明于天下，故汉唐之君，虽或不能无暗合之时，而其全体却只在利欲上，此其所以尧舜三代，自尧舜三代，汉祖唐宗，自汉祖唐宗，终不能合而为一也。今若必欲撤去限隔，无古无今，则莫若深考尧舜相传之心，法汤武反之之功。夫以为准则而求诸身，却就汉祖唐宗心术微处，痛加绳削，取其偶合，而察其所自来，黜其悖戾，而究其所从起，庶几天地之常经，古今之通谊，有以得之于我。且如约法三章固善矣，而卒不能除三族之令，一时功臣无不夷灭，除乱之志固善矣，而不免窃取宫人，私侍其父，其他乱伦逆理之事，往往皆身犯之。举其终始而言，其合于义理者常小而少，不合于义理者，常大而多，后之观者于此根本工夫，自有欠阙，故不知其非，而以为无害于理，抑或以为虽害于理，而不害其获禽之多也。若夫点铁成金之譬，施之有教无类，迁善改过之事，则可至于古人已往之迹，则其为金、为铁，固有定形，而非后人口舌议论所能改易矣。今乃欲追点功利之铁，以成道义之金，不惟费却闲心力，无补于既往，正恐碍却正知见，有害于方来也。圣人者，金中之金也，学圣人而不至者，金中犹有铁也。汉祖唐宗，用心行事之合理者，铁中之金也。曹操刘裕之徒，则铁而已矣。金中之金，乃天命之固然，非由外铄，淘择不净，犹有可憾。今乃无故，必欲弃舍自家光明宝藏，而奔走道路，向铁炉边，查矿中拨取零金，不亦乎？大风吹倒亭子，却似天公会事发，彼洛阳亭馆，又何足深羡也？尝论孟子说大人则藐之，孟子固未尝不畏大人，但藐其巍巍然者耳。辨得此心，即便掀却卧房，亦且露地睡，似此方是真正大英雄人。然此一种英雄，却从战战兢兢，临深履薄处做将出来，若是血气粗豪，却一点使不着也。老兄志大宇宙，勇迈终古，伯恭之论，无复改评，今日始于后生丛中出一口气，盖未足为深贺，然出身事主，由此权舆，便不碌碌，则异时事业，亦可卜矣。兄高明刚决，非吝于改过者，愿以愚言思之，绌去义利，双行王伯并用之说，而从事于惩忿窒欲迁善改过之事，粹然以醇儒之道自律，则岂独免于人道之祸，而其所以培壅本根，澄原正本，为异时发挥事业之地者，益光大而高明矣。绍兴间，天子廷策多士，擢公第一，诰词云：某官三岁大比，人徒知为布衣进身之途。艺祖皇帝有言曰：设科取士，本欲得贤以共治天下，大哉王言。朕所当法也，廷策者，再乃始得汝，尔蚤以艺文首贤能之书，旋以论奏动慈宸之之听，亲阅大对，嘉其渊源，擢置举首，殆天留以遗朕也。尚循故事，往佐帅幕，益茂远业，以须登用。公少以文名于天下，至老方第，尝抱不平之恨，故及第后，谢宰执有启云：数十年穷居畎亩，未谐豹变之怀，五千言上彻冕旒，误中龙头之选。人云：如某者材不逮于中人，学未臻于上达，十年壁水，一几明窗，六达帝廷，上恢复中原之策，两讥宰相，无辅佐上圣之能，荷寿皇之兼容，恢汉光之大度，留张齐贤以贻主上，俾宋广平而冠群儒，静言叨冒之多，知自吹嘘之力。又云：某敢不益励初心，重温旧业，以片言而悟明主，尚愧古人，设三表以系单于，请从今日。公才气超迈，下笔立就数千言，略无凝滞，议论风生，娓娓不倦，其视当世苟禄窃位之士蔑如也。尝自赞其画像云：其服甚野，其貌亦古，倚天而号，提剑而舞，惟禀性之至愚，故与人而多忤，欢朱紫之未服，谩丹青而描取，远观之，一似陈亮，近目氐之，一似同甫。未论似与不似，且说当今之世，孰是文中之虎？稼轩辛幼安祭之曰：呜呼！同甫之才，落笔千言，俊丽雄伟，珠明玉坚。人方窘步，我则沛然，庄周李白，庸敢先鞭。同父之志，平盖万夫。横渠少日，慷慨是须，拟将十万，登封狼胥。彼臧马辈，殆其庸奴，天于同父，既丰厥禀。智略横生，议论风凛，使之早遇，岂愧横伊。行年五十，犹一布衣，问以才豪，跌宕四出。要其所厌，千人一律，不然少贬，动顾规检。夫人能之，同父非短，至今海内，能诵三书。世无杨意，孰主相如，中更险困，如履冰崖。人皆欲杀，我独怜才，脱廷尉系，先多士鸣。耿耿未阻，厥声浸宏。盖至是而世未知同父者，益信其为天下之伟人矣。呜呼！人才之难，自古而然，匪难其人，抑难其天，使乘崖公而不遇，安得征吴入蜀之休绩？大原决胜，即异时落魄之齐贤。方同父之约处，孰不望乖夫上之人谓握瑜而不宣？今同父发策大廷，天子亲之第一，是不忧其不用，以同父之才与志，天下之事，孰不可为？所不能自为者，天靳之年，闽浙相望，信问未绝，子胡一病，遽与我诀。呜呼！同父而止是耶，而今而后，欲与同父憩鹅湖之清阴，酌瓢泉而共饮，长歌相答，极论世事，可复得耶！千里寓辞，知悲之无益，而涕不能已，呜呼！同父尚或临监之否？晦翁曰：同父才高气粗，故文字不明莹，要之自是心地不清和也。又曰：同父在利欲胶漆盆中。  

【`宋叶适水心集`】  

陈同甫，王道甫，墓志铭，志复君之雠，大义也。欲挈诸夏合南北，大虑也。必行其所知，不以得丧壮老二，其守大节也。春秋战国之材，无是也。吾得二人焉，永康陈亮，平阳王自中。亮，字同甫，童幼时，周参政葵请为上客，朝士白事，参政必指令揖同甫，因得交一时豪俊，尽其论议。隆兴再约和，天下欣然，辛复苏息，独同甫持不可，婺州方以解头荐，著中典五论。奏入，不报。后十年同甫在太学，睨场屋士余十万，用文墨少异，雄其间，非人杰也，弃去之，更名同。复上书至再，天子始欲召见。臣耻不诣己，执政尤不乐，复不报。又十年，亲至金陵视形势，复上书：陛下试一听臣，用其喜怒哀乐之权，鼓动天下。上顾内禅决矣，终不报。由是在廷交怒以为怪狂，前此乡人为宴会，末胡椒特置同甫羹中，盖村俚敬待异礼也。同坐者归而暴死，疑食异味有毒，已入大理狱矣。民吕兴何廿四，殴吕天济，且死恨曰：陈上舍使杀我。县令王恬实其事，台官谕监司，选酷吏，讯问数岁，无所得，复取入大理，众意必死。少卿郑汝谐，直其，得免。未几，光宗策进士擢第一，既知为同甫，则大喜曰：朕亲览果不谬，授建康军签判。同甫虽据高第，忧患困折，精泽内耗，形体外离，未至官，病，一夕卒。哀哉！葬家侧龙窟马铺山，世所谓陈龙川也。自中，字道甫，岸谷深厚，山止时行。所历虽知名胜人，或官序高重，逆占其无忧当世意，直嬉笑，视不与为宾主礼。一日赴丞相坐，有饣鬼鹿至，请赋之。韵得方字，摇膝朗唱曰：世间此物多为马，宝匣还宜出上方。相惨愠，亟入复出，出入数四，客皇恐不自得，道甫神色不异，饮啖自若，以此甚不悦于流俗。乾道四年，议遣归正人，伏丽正门争论，且言曰：今内空无贤，外虚无兵，当纲罗英俊，广募忠力，为中原率。坐斥徽州，每应试皆陈实策，无一语类时文，或笑曰：此子也。然竟亦得乙第。中书舍人王蔺荐于上，蔺上所厚得召对。上壮其貌，亲其言，改官为籍田令。又使举其所知将用矣。以谏官蒋继周罢，上徐悔，差通判郢州，道知光化军。还朝光宗曰：寿皇以卿属朕，姑为郎相伴乎？公谢，臣已累寿皇，不敢复累陛下，固请知信州，复召，以王恬罢知郡州。以谢原明罢知兴化军，以高文虎罢。是其人之于二公，非有睚眦激发之愤，肤腠口替螫之苦也。相传以嫉，望风而忌尔。然二公自料，苟其人志不复君之雠，虑不足挈诸夏，合南北，固不与并立矣。则进退离合之不相容，亦其势也。然党偏而方隅乱，说胜而白黑混，至使旁观不敢平论，后世不能分别，又足悲夫！道甫既罢兴化而死，始道甫乐仙坛山北之原，即以葬焉。外戚擅事，累世必其危汉者，刘向耳。宦官擅事，累世必其亡唐者，刘耳。以穷乡素士，任百年复雠之责，余固谓止于二公而已。彼舅犯先轸识略，犹不到公子胜新垣衍，奚由知之，余固谓春秋战国之材无是也。虽然，上求而用之者也，我待求而后用者也。不我用，则声藏景匿，而人不能窥；必我用，则智运术展，而众不能间。若夫疾呼而后求，纳说而后用者，固常多逆而少顺，易忤而难合也。二公之自处，余则有憾矣。同甫，称信州韩筋柳骨笔，研当独步，自谓不能及。又叹今日人材众多，求如道甫，仿佛邈不可得，盖亦指文墨少异者言之，犹前意也。今同甫书具存，芒彩烂然，透出纸外，学士争诵惟恐后，则既传而信矣。道甫乃独无有是信而不传也。鲍叔，管仲友也，鲍卑而管贵，美在叔也。王猛，薛强友也，王显而薛晦，过在强也。同甫得无以死后余力，引而齐之，使道甫亦传而信乎？是以并志二公，使两家子弟刻于墓，若世出，则碑阴叙焉，铭曰：哦彼黍离，孰知我忧，竭命殚力，其为宗周。又云：陈同甫、王道甫墓志铭。同甫婺州以解头荐，著《中兴五论》不报，后十年在太学上书至再，复不报。又十年，亲至金陵视形势，复上书，终不报。在庭皆怒以为狂，乡人为燕会，同坐者归暴死，疑有毒，入大理狱。民吕兴，何廿四，区攴吕天济且死，恨曰：陈上舍使杀我，复入大理狱。少卿郑汝谐直之，未几，策进士第一，未至官，病一夕卒。道甫名自中，平阳人，登第，仕不显，多奇节。同甫称之，水心曰：鲍叔，管仲友也，鲍卑而管贵，美在叔也。王猛，薛强友也，王显而薛晦，过在强也。同甫得以死后余力，引而齐之，使道甫亦得而传，是以并志。又云：余既为同甫序龙川文，而太守丘侯真长刻于州学，教授侯君敞，推官赵君崇，皆佐其役费。同甫虽以上一人赐第，不及至官而卒，于是二十年矣，遗藁未辑，愈久将坠，真长不惟收恤旧故，存其家声，可以托生死，厉薄俗，至于超然，以其文字废兴任为己事，僚友一时志同义合，相与扶立，俊豪魁特之绪，使流风余论，犹能表见于后人，盖知古太守职业者也。同甫集有《春秋》《属辞》二卷，放今世经义破题，乃昔人连珠急就之比，而寄意尤深。远又有长短句四卷，每一章就，辄自叹曰：平生经济之怀，略已陈矣，余所谓微言，多此类也。若其他文，海涵泽聚，天齐风止，无狂浪暴流，而回旋起伏，萦日英妙巧，极天下之奇险，固人所共知，不待余言也。嘉定七年三月望日，叶适书。  

【`晦庵语钅录`】  

或谓同父口说皇王帝霸之略，而一身不能自保，先生曰：这只是见不破，只说个是与不是，便了。若做不是，恁地依阿，苟免以保其身，此何足道？若做得是，便是委杀身，也是合当做底事。又云：陈同父学，已行到江西浙人，信向已多，家家谈王伯，不说萧何、张良，只说王猛，不说孔孟，只说文中子。  

可畏可畏。  

【`紫阳宗旨`】  

陈同父书来，其说虽多，大概不过推尊汉唐，以为与三代不异，贬抑三代，以为与汉唐不殊，而所以为说，又不过以为古今异宜，圣贤之事不可尽以为法。但有救时之志，除乱之功，则所为虽不尽合义理，亦自不妨。为一世英雄，然又不肯说此不是义理，故又须说天地人，并立为三，不应天地独运，而人为有息。今既天地常存，即是汉唐之君，只消如此，已能做得人底事业。而天地有所赖以至今，前后反复，缕缕多端，要皆证成此说而已。切恐后生传闻，转相染习，使义利之别不明，舜跖之徒不判，眩流俗观听，坏学者心术，此所深忧而甚惧者也。  

【`涧泉日记`】  

陈亮，字同父，婺州人，有才气，笔力有议论远略，忿世疾邪。在太学欲言天下事，学官沮之，遂变名，作陈同奏三书，极论当世之敝，甚欲一言寤主。虽召至都堂，竟与执政不合而止，屡以它事桎梏，几置于理，人或以是少之。绍兴四年作第一人，今年正月遂死。昔参政周葵礼重之，吕祖谦伯共，朱熹无晦，皆与之议论上下。南涧翁亦爱其文而怜其才，叶适与之为至交。当今天下文章，陈亮、叶适。  

【`呓集`】  

陈同甫，斫马徒行气不群，定交十载酒边文。醉中失口江南事，聊赠先生十万缗。同甫，名亮，号龙川，始闻辛稼轩名，访之将至门，遇小桥，马三跃而三却，同甫怒，拔剑挥马首，推马仆地，徒步而进，稼轩适倚楼，见之大惊异，遣人询之，则同甫已及门，遂定交。稼轩帅淮时，同甫与时落落家甚贫。访稼轩于治所，相与谈天下事，酒酣，稼轩言南北之利害，南之可以并北者如此，北之可以并南者如此，且言钱塘非帝王之居，断牛头之山，天下无拔兵，决西湖之水，满城皆鱼鳖。饮罢，宿同甫于斋中，同甫夜思稼轩沉重寡言，醒必思其误，将杀我以灭口，遂盗其骏马而逃。月余，同甫致书于稼轩，假十万缗济贫，稼轩如其数与之。  

【`宋叶适水心集`】  

祭陈同甫文。呜呼！同甫气足盖物，力足首事，天所畀也，孰可抑制！以智开物，以机动事，学而得之，又相比。载书以来，纠结披藉，解剥阖辟，过其殊特。著于词章，无后无前，启蛰涤酲，独为时先。补空续高，抉英植豪，探海取鳖，惟己所操。回视世人，磨细研精，俯墨仰绳，用影律形。视人而行，服劳终身，俎豆仅列，我漫一奏。韶坏雅阙，呜呼同甫，绝代之宝，众岂同美。抵掷弃捐，亦其常理，子重受祸，嘻又已甚。寓矢以攻，杀者无禁，脱廷尉械，为进士头。天子第之，始莫我尤，谓天弗省，天乃终定。谓天既定，而弗永命，呜呼同甫，心事难平。罢光易满，万世之长，一朝之短，余蚤从子。今也变衰，子有征言，余何遽知，畏子高明。痛子憔悴，镌磋无勇，和随有罪，子不余谬。悬俾余铭，且曰必信，视我如生，畴昔之言。余不敢苟，哀哉此酒，能复饮否。  

【`宋东莱吕太太集`】  

陈同甫维淳熙八年，岁次辛丑秋七月二十九日癸卯，东莱先生以疾卒于家。越四日丙午，从表弟永康陈亮，奔哭其柩。越九月甲戌朔，始西向。陈薄币于庭，再拜遣香烛茶酒之酹。呜呼！孔氏之家法，儒者世守之，得其粗而遗其精，则流而为度数形名。圣人之妙用，英豪窃闻之，徇其流而忘其源，则变而为权谲纵横，故孝弟忠信，常不足以趋天下之变，而才术辩智，常不足以定天下之经。在人道无一事之可少，而人心有万变之难明，虽高明之独见，犹小智之自营。虽笃厚而守正，犹孤垒之易倾。盖尝欲整两汉而下，庶几及见三代之英，岂曰自我，成之在兄，方夜半之剧论，欢古来之未曾。讲观象之妙理，得应时之成能。谓人物之间出，非天意之徒生。兄独疑其未通，我引数而力争，岂其于无事之时，而已怀厌世之情。俄遂婴于未疾，喜未替于仪刑，何所遭之太惨，曾不假于余龄。将博学多识，使人无自立之地，而本末具举，虽天亦有所未平邪！兄尝诵子皮之言曰：虎帅以听，孰敢违子，人之云亡，举者莫胜。假设有圣人之宏才，又将待几年而后成？孰知夫一觞之恸，徒以拂千古之膺。伯牙之琴，已分其不可复鼓。而洞山之灯，忍使其遂无所承。眇方来之难继，尚既往之有灵。呜呼，哀哉！尚享。  

永乐大典  

## 卷之五千三百四十五

十三萧潮  

潮州府三  

【`图经志`】  

唐韩昌黎《请置乡校牒》孔子曰：道之以政，齐之以刑，民免而无耻，则不如以德礼为先，而辅之以政刑也。夫欲用德礼，未有不由学校师弟子者。此州学废日久，进干明经百十年间不闻有业成。贡子王庭，试于有司者，人吏目不识乡饮酒之礼耳。未闻鹿鸣之歌，忠孝之行不劝，亦县之耻也。夫十室之邑，必有忠信。今此州户万有余，岂无庶几者耶？刺史县令，不躬为之师，里闾后生，无所从学耳。赵德秀才，学雅专静，颇通经，有文章，能知先王之道，论说且排共端而宗孔氏，可以为师矣。请摄海阳县尉，为衙推官，专勾当州学以督生徒，兴恺悌之风。刺史出已俸百千以为举本，收其赢余，以给学生厨馔。《潮州谢孔大夫状》：伏奉七月二十七日牒，以愈贬授刺史，特持加优礼，以州小俸薄，虑有关乏，每月虽给钱五十千以送。使钱充者开缄捧读，惊荣交至。顾已量分，惭惧益深。欲致辞为让，则乘伏属之礼；承命苟贫，又非循省之道。进退反侧，无以自宁。其妻子男女，并孤遗孙侄奴婢等，尚未到官。穷州使宾罕至，身衣口食绢米足充，过此以往，实无所用。积之于室，非庶者所为。受之于官，名且不正。特蒙眷待，辄此披陈。赵德《昌黎文录序》：昌黎公圣人之徒欤？其文高出，与古之遗文不相上下。所履之道，则尧舜禹汤文武周孔孟轲杨雄所授受。服行之实也，固已不杂其传。由佛及聃，庄杨之言不得干其思。入其文也，以是光于今，大于后，金石销铄，斯文粲然。德行道学，又庶几乎古，蓬茨中手持目鉴，饥食渴饮，沛然饱满。顾非适诸圣贤之域，而谬志于斯，将所以盗其影响，僻处无备，得以所遇，次为之卷，私曰《文录》实以师氏为请，益依归之所云。  

昌黎《鳄鱼文》：维元和十四年四月二十四日，潮州刺史韩某，使军事卫推秦济以羊一猪一，投恶溪之潭，以与鳄鱼食，而告之曰：昔先王既有天下，烈山泽罔握刃，以除虫蛇恶物为民害者，驱而出之四海之外。及后王德薄，不能奄有，则江汉之间，尚皆弃之，以与蛮夷楚越。况潮岭海之间，去京师万里哉？鳄鱼之涵淹卵育于此，亦固其所。今天子嗣唐位，神圣慈武。四海之外，六合之内，皆抚而有之。况禹迹所掩，扬州之近地，刺史县令之所治，出贡赋以供天地宗庙百神之祀之坏者哉？鳄鱼其不可与刺史杂处此土也。刺史受天子命守此土，治此民。而鳄鱼不安溪潭，据处食民畜熊豕鹿，以肥其身，以种其子孙，与刺史抗拒，争为长雄。刺史虽驽弱，亦安肯为鳄鱼低首下心，亻见亻见为民吏羞，以偷活于此耶？且承天子命以来为吏，固其势不得不与鳄鱼辩。鳄鱼有知，其听刺史言，潮之州，大海在其南，鲸鹏之大，暇蟹之细，无不容归。以生以食，鳄鱼朝发而夕至也。今鳄鱼约，尽三日，其率丑类，南徙于海，以天子之命吏。三日不能至五日，五日不能至七日，七日是终不肯处也，是不有刺史听从其言也。不然则是鳄鱼冥顽不灵，刺史虽有言，有闻不知也。夫傲天子之命吏，不听其言，不徙以避之，与冥顽不灵而为民物害者，皆可杀。刺史则选材技吏民，操强弓毒矢以与鳄鱼从事，必尽杀乃止，其无悔。《奈界石神文》：或言即三山国王。维年月日，潮州刺史韩愈，谨遣耆寿成寓，以上清酌少牢之奠，告于界石神之灵曰：惟封部之内，山川之神，克庥于人。官则置立室宇，备具服器，奠饷以时，淫雨既霁，蚕毂以成，织妇耕男，忻忻行行，是神之庥，庇于人也。敢不明受其赐，谨选良月吉日，斋洁以祀，神其鉴之。《祭城隍文》：维年月日，潮州刺史韩愈，谨以荣毛刚烈清酌庶羞之奠，祭于城隍之神，间者以淫雨，将为人灾，无以应贡赋，供给神明，上下获罪罚之故，乃以六月壬子。奔走分告，乞晴于尔明神。明神悯人之不辜，若响若答，粪除天地山川，清风时兴，白日显行，蚕毂以登。人不咨嗟，惟神之恩，夙夜不敢忘怠，谨卜良日，躬率将吏，荐兹血毛，清酌嘉羞，侑以音声，以谢神贶，神其餐之。《祭大湖神文》：维年月日，潮州刺史韩某，谨差报潮阳县尉史虚已以特羊庶羞之奠，告于大湖神之灵：某承朝命为此州长，今月二十五日至治下，凡大神降依庇贶斯人者，皆某所当率徒属奔走致诚，亲执祀事一朝庭下。今以始至，方上奏天子，思虑不能专一，冠衣不净洁。于人吏未相识，知牲月盾酒食器皿牛角币不能严清，又未卜日时，不敢自荐见，使摄潮阳县尉史虚已以告，神其降鉴。  

又云云，谨以清酌修之尊，祈于大湖神之灵曰：稻既穗矣，而雨不得熟以获也。蚕起且眠矣，而雨不得老以簇也。岁且尽矣，稻不可复种，而蚕不可复育也。农夫桑妇将无以应赋税继衣食也。非神之不爱人，刺史失职也，百姓何罪，使至极也。神聪明而端一，听不可滥以惑也。刺史不仁，可坐以罪，惟彼无辜，惠以福也。沉沉云阴，卷月日也。幸身有衣，口得食，给神役也。充上之须，脱刑辟也。选牲为酒，以报灵德也。吹掣管鼓，侑香洁也。拜庭跪坐，如法式也。不信当治，疾殃殛也。神其尚饷。又云云惟神降依兹土，以庇其人。今兹无有水旱、雷、雨、风、火、疾疫，为灵各宁厥宇，以供上役。畏吏免被其谴，赖神之德，夙夜不敢忘谨具食饮，躬斋洗，奏音声，以献以乐，以谢厥肠，不敢有所祈。宋陈尧佐《招韩文公文》并序。  

祭法。法施于民则祀之。祀之之义，盖所以奖激忠义而厉贤材也。唐元和十四年，昌黎文公愈，以刑部侍郎出为潮州刺史。至郡声以孔子之道教民，民悦其教，诵公之言，藏公之文，绵绵焉迨今知学者也。郡之下即恶溪焉，有鱼曰鳄，陆生卵化，蛟之流也。大者仅百尺，小者即其子孙耳。早暮城下以人为食，虽牛马羊豕见必尾之。居民信宿大风雨，率其种类而遁。郡之上下才一舍不居焉，民到于今赖之。溪东有亭址存焉，俗曰“侍郎亭”，即以公尸之也。南粤大率尚鬼，而公之祠弗立，官斯民者，又曰仁乎？余由京府从事，出吏兹土，观求所然，颇得其实，且欢旧政之阙也。会新夫子庙，乃辟正室之东厢，为公之祠焉。既祠之，且招之曰：公之生而不及见之兮，惟道是师。公之没不得而祀之兮，乃心之悲。虫山虫山民兮，奉实有亏。济济多士兮，官斯者谁？南奥之裔兮，在天一涯。吾道之行兮，自公之为。苍苍海隅兮，咸阅礼以敦诗。浩浩江湍兮，悉走害以奔奇。功之大者，亘古今而不衰。德之盛者侣，轲雄而并驰。何庙食之弗供兮，俾祀典之孔。实我生之包羞兮，亦斯文而已。耽耽逐宇兮，孔堂之东。俨俨盛服兮，如生之容。辟窈窕之轩松兮，列游夏之朋从。陈浊洁之徂豆兮，奏锵洋之鼓锺。顾丘祷之不缪兮，幸神道之来通。庶斯民之仰止兮，尊盛德以无穷。陈尧佐《鳄鱼文》并序  

已亥岁，余于潮州建昌黎先生祠堂，作招韩辞，载鱼事以旌之。后又图其鱼为之谮，凡好事者，即以授之。俾天下之人，知韩之道不妄也。明年夏，余郡之境上，地曰万江，村曰硫黄。张氏子年始十六，于其母濯于江氵矣，忽鳄鱼尾去，其母号之弗能救。洎中流则食之无余。余闻而伤之，且谓天子圣武，王泽昭洽，刑不僭，赏不滥，海内海外，罔不率俾昆虫草木裕如也，鳄鱼何悖焉，而任毒任虐之如是，是不可不为之思也。命县邑李公诏郡吏杨勋拿小舟，操巨细，驰往捕之。咸谓余曰：“彼不可捕也。穴深渊游骇浪，非人力之所能加也。”余则以为不然。复之曰“方今普天率土，靡不臣妾。山川阴阳之神，奉天子威命，晦明风雨弗敢渝。鳄鱼恃阴于远，毒兹物律，杀人者死，今鱼食人也，又何疑焉？昔昌黎丈公投之以文，则引而避，是则鳄鱼之有知也。若之何而遂之？姑行为，必有主之者矣。苟不能及，余当请于帝，躬于鳄鱼决。”二吏既往，即以余言告之，乃投网辄止伏不以举，繇是左右前后力者凡百夫，拽之以出。缄其吻，械其足，槛以巨舟，顺流而至。全郡闻之，悉曰：是必妄也，安有食人之鱼形，越数丈而能获之者？”既见之，则骇而喜，且曰：“生于世有百岁者矣，凡上下水中，或见其隆伏弗髟之状，虽相百步，尚不敢抗；今二吏捕之犹拾芥，实今古之所未闻也”。向非公之义洽于民，公之令严于吏，自诚而不欺也，又安能殖巨害，平大怨，宣王者之威行焉？余始慎之终得之，又意韩愈逐之于前，小子戮之于后，不为过也。既而鸣鼓召吏告之，以诛其首而烹之。辞曰：水之怪则曰恶兮，鱼之悍则曰鳄兮，二者之异，不可度兮。张氏之子，年方弱兮，尾之食之，胡为虐兮。茕茕母氏，俾何说兮，余实命吏吏，颜斯怍兮。害而弗去，道将索兮。夙夜思之，哀民瘼兮，走斗走斗二吏，行斯恪兮。矫矫巨尾，迎而搏兮。获而献之，俾人乐兮。鸣鼓召众，舂而昔斤兮。而今而后，津其廓兮。王十朋《祭王尚书大宝文》：惟公生禀南方，君子之强，簸弄明月。于潮之阳，妙龄射策。遇太上皇，擢为亚魁，名震四方。权臣用事，明哲自将，潜心问古，得圣行藏。于《易》《春秋》尤其所长。帝初览权，思用忠良。贰我成均，儒林有光。说书崇政，屡上封章。帝嘉其直，人指曰狂。出守东嘉，奉祠故乡。主上龙飞，召自南荒。以长谏垣，以肃周行。正色立朝，谔谔以昌。笔端凛然，不赦豺狼。言如蓍龟，去自芬芳。公虽在外，上念不忘。入司喉舌，行登庙堂。彼何人斯，敢为藏仓。如毁日月，于明曷伤。身虽可屈，肠不减刚。归老于家，天相寿康。名德益尊，如曲江张。如余襄公，如日南姜。盍归乎来，弼谐赞襄。天不忍遗，哀哉讵亡。  

十朋昔以诸生，受知上庠。穷第来归，礼遇共常。公居谏省，我滥其网。人呼二龟，亦曰两王。举岂虎偶，葭依玉傍。把麾泉南，稍近门墙。敬虽获修，见则靡遑。忽闻讣音，痛摧肺肠。譬彼大厉，坏其栋梁。如体无骨，四支曷强。为国惜贤，氵日林然涕滂。苏东坡《祭远游先生吴子野文》：朝奉郎提举成都王局观苏轼，谨以清酌庶羞之奠，告于故麻田子野远游吴君先生之灵。  

鸣呼子野，道于世远。寂然自求，阖门垂帷。兀然坐忘，有似子微。或似壶子，杜气发机。遍交公卿，靡所求希。急人缓已，忘其渴馈。道路为家，惟羲是归。卒老于行，终不自非。送我北还，中道弊衣。有疾不药，但却甘肥。问以后事，一啸而麾。飘然脱去，云散露。我独何为，感欢嘘欷。一酹告诀，逝舟东飞。尚飨。《韩文公朝碑》：匹夫而为百世师，一言而为天下法。是皆有以参天地之化，关盛衰之连。其生也有自来，其逝也有所为，故申吕自岳降，传说为列星，古今所传，不可诬也。孟子曰：“我善养吾浩然之气。”是气也，寓于寻常之中，而塞乎天地之间。卒然遇之，王公失其贵，晋楚失其富，良平失其智，贲育失其勇，仪秦失其辩，是孰使之然哉？其必有不依形而立，不恃力而行，不待生而存，不随生用死非而亡者矣。故在天为星辰，在地为河岳，幽则为鬼神，而明则复为人。此理之常，无足怪者。自东汉以来，道丧文弊，异端并起。历唐正观开元之盛，辅以房杜姚宋而不能救。独韩文公起布衣，谈啸而麾之，天下靡然，从公复归于正，盖三百年于此矣。文起八代之衰，道济天下之溺。忠犯人主之怒，而勇冠三军之师。此岂非参天地，关盛衰，浩然而独存者乎？盖尝认天人之辨，以谓人无所不至。惟天不容伪，知可以欺王公，不可以欺豚鱼。力可以得天下，不可以得匹夫匹妇之心。故公之精神能开衡山之云而不能回宪宗之惑。能训作驯非鳄鱼之暴而不能弥皇甫钅专李逢吉之谤。参信一南海之民朝食百世。始潮人未知学公，命进士赵德为之师，自是潮之人士皆笃于文行，延及齐民至于今，号称易治。信乎孔子之言。君子学道则爱人，小人学道则易使也。潮人之事公也，饮食必祭。水旱疾疫凡有求必祷焉。而庙在刺史公堂之后，民以出入为艰。前守欲请诸朝，作新朝不果。元五年，朝散郎王君涤来守是邦。凡所以养士治民者，一以公为师，民既悦服，则出令曰：愿新公庙者听，民欢趋之，卜地于州城之南七里，期年而庙成。或曰，公去国万里而谪于潮，不能一岁而归，没而有知，其不眷恋于潮也审矣，轼曰不然。公之神在天下，如水之在地中，无所往而不在也。而潮入独信之深，思之至，为蒿凄怆。若或见之譬如凿井得泉，而曰水专在是，岂理也哉？元丰元年，诏封公昌黎伯，故片旁曰昌黎伯韩文公之庙。潮人请书其事于石，因为作诗以遗之，使歌以祀公。其辞曰：公昔骑龙白云乡，手扶云汉分天章。天孙为织云绵裳，飘然秉风来帝傍。下于浊世扫米比糠，西游咸池略扶桑。草木衣被昭回光，追逐李杜参翱翔。汗流籍走且僵，减汝倒影不可望。作书诋佛识君王，要观南海窥衡湘。历舜九嶷衡吊英皇，祝融先驱海若藏。约束蛟鳄如驱羊。钧天无人帝悲伤，讴吟卫招遣巫阳。牲杂卜羞我觞，于烁荔丹于蕉黄。公不少留我涕滂，翩然被发下大荒。东坡《远游奄艹铭》并序：吴复古子野，吾不知其何人也，徒见其出入人间，若有求者，而不见其所求。不喜不忧，不刚不柔，不隋不修，吾不知其何人也。昔司马相如有言列仙之儒，居山泽间，形容甚鄙之。乃取屈原远游作《大人赋》，其言宏妙，不遣而放。今子野行于四方十余年矣，而归于南海之上，必将俯仰百世，奄忽万里，有得于屈原之远游者。故以名其奄而铭之曰：悲哉世俗之迫隘也，愿从子而远游，子归不来而吾不往，使罔象乎相求。问道于屈原，介车于相如，忽然不自知，历九嶷而遇崇丘。宛兮相逢乎南海之上，踞龟壳而食蛤者必子也，庶几为我一啸而少留乎。胡铨《王尚书墓铭》：于吁噫嘻，材何难耶？抑偶生耶？谓为固耶？曷用而不尽耶？上在潜宫，公力抗议，太上感悟，卒定大计。隆兴之初，笔稿典礼。曾不逾时，擢试谏议。屡婴逆鳞，谀慝褫气。肉食者鄙，相时射利。请罢督府，专守和议。公三抗疏，面折力诋。触宰相嗔，左官司马，引疾丐归，诏留不可。回首谓铨，君遂孤立。相顾泫然，作新亭泣。乾道改元，召擢常伯。突不得黔，何独叹墨。一片不复，善类太息。锓石经皇，以表夕室。廖德明《八贤讠赞》：天水先生赵公：粤始距今，五百载余。风同邹鲁，此其权舆。簸弄明珠，光联北斗。沾溉者多，实维师友。贤良都连许公：天赋共才，帝加优擢。褒然之举，声动海岳。于尘埃中，已遇知音。在处护持，德重神钦。草节先生林公：直忤权贵，忠彻冕簇。一官莫繁，拂衣归休。俯视玄虚，研深探繇。会我真机，有待其后。知郡直讲卢公：名闻于朝，文行经学。法蠹力陈，持论尤确。朱车番弗艹车，未竟发舒。仰止高风湖，山旧庐。远游先生吴公：车辙盈门，心不染尘。问及源委，契妄而真。无取无求，不忧不喜。清风万古，有道之士。金紫知郡刘公：辞爵弗受，解章弗绾。却返真游，琼楼玉馆。青娥有约，素屏留诗。问君来时，蟠桃为期。知郡朝散张公：竹符千里，一片水壶。传家有子，不队清孤。南国仪刑，上心简记。万古难磨，屏间姓字。  

阁学尚书王公：逊步举首，投闲下僚。正涂再辟，喉舌清朝。谋声沃心，言多逆耳。进退从容，直道终始。后序：事有当于人心而关于风俗教化之本，郡子于斯不容已。盖今之为郡者，惟汲汲于财赋狱论簿书之末。风化之本，鲜有经意。沈侯自脱履文闱，驰声仕路，被荐公朝者屡矣。治郡牧民，出于存诚。故洞明本未，加以天资高明，学力宏博，发为文章政事，过人远甚。昔柳恽有具美之称，谓其才艺可了十人余。今于沈侯见之，公之嗜好一无所溺。惟寓意于翰墨，考古访贤，意谓风俗之本，教化之原。自贤者出，究唐以来，所得八人，其余特未易概举，要之八贤。道羲文章，青史中罕见。其建祠立象，冠湖山之颠，以鼓舞邦人，顾不微欤。经曰：虽无老成人，尚有典刑。吾夫子亦以文献不足，不能证夏商之礼。八贤者，典刑也。文献也，风俗之本也。想夫英灵萃上，鹤之在表。今昔孰是，鹿之覆樵。梦觉皆非，惟尔邦人。桑之于梓，必恭敬止。况令仪令则，洋洋如在其上，瞻仰之际，岂不发感动之机。东汉之时陈实平心率物，以处乡闾。人有化争讼，为晓曲直。退而叹曰：宁为刑狱所加，不为陈君所短。王烈以义行称，乡里有为盗者，请罪曰：刑戮是甘，乞不令王彦方知之。由是而观贤者之有益于风化，岂浅浅哉。去古还矣，九原不可作矣。植表未仪，化顽成仁，亦庶几焉。王大宝撰《韩木赞》潮东山上有亭，唐韩文公游览所也。亭陆有木，蚪干鳞文，叶长而傍，耆老相传公所植也，人无识其名，故曰韩木。乃橡子木，广无是种，故潮人不识之。上株既老，类更滋蕃，遇春则华，或红或白，簇簇附枝，如桃状而小。每值士议，春官邦人以卜登第之祥，其来旧矣。绍圣四年丁丑开盛，倾城赏之。未几，捷报三人，盖比前数多也。继是榜不乏人，繁稀如之。最盛者崇宁五年，宣和六年也。今不花十有五载，人材未遇。或时运适然，未可知尔。大宝当读苏端明为公庙碑，论能不能，有天人之辨。穷观公植之木，能逃化机，为一方瑞。夫岂容伪，殆其善教之道，反造物而藏诸用，使潮人思慕，千万年莫之厌者矣。碑何以不书？未盛也，盛而无妄，邦人诚之。诚而不书，天下后世曷然之？夫鸟兽草木之奇，符于前事谓之现瑞。箫韵仪凤，而周亩嘉禾，各以类应。公刺是邦，命师训业，绵绵厥后，三百余年，士风日盛。效祥于木，理之宜然。若乃术业荒忽，惟瑞灾害证，书世妄诞者之为，君子鄙之。为之讲曰：召公之棠，孔明之柏，既诵勿剪，且歌爱惜。瞻彼韩木，是封是沃，匪木之渎，德化维服。化隆而孚，华繁以符，邦人励之，此理匪诬。陈文惠公撰《鱼图赞》：余读昌黎文公传，见鳄鱼事甚异。且未敢诚其说。太岁已亥，出官海上，乃公之故郡也。郡之下即大江焉，讼口而下，舟人则曰入恶，以其沉渊巨浪覆者相继也。江有鳄鱼，大者数丈，玄黄苍白厥类惟错，似龙无角，如蛇有足。卵化谷间，其卵无数，大率成鳄鱼者一二焉。余则或鼋或鼍。鳄鱼喜食人，狎于水者每罹害，民居畜产亦辄尾去。潮州旧苦此患，俗不能禁。元和中，公出刺下车，文而逐之，信宿鳄鱼遁去，郡之上下有三十里不居焉。自是州孰无之，殆今犹然。余至郡，访其事，乃于传舍，始信史氏之不诬也。会蜒网于渊，获始化者以献。悍目利齿，见者骇焉。鸣呼，貌狠而性仁者有之乎？孔子曰有教无类。小人之殆不若此乎？余感公之行事，乐鱼之迁善，且虑四方未之信也，乃图而赞之：惟水之奇，有鱼曰鳄。利口剑戟，贪心溪壑。猗欤文公，示之好恶。鱼既化焉，人宁不怍。图鳄时犹未戮鳄，故赞中不及之。元周伯琦伯温《肃政箴》：元稽古建官，分天下为二十又二道，设肃宪政使者，岁巡部境，察民俗，以树政网，以绊吏治，方岳是宁，邦本是固。岭南古百粤地，广是都会，东宪府在焉。潮去广二千里，盖东履至是而止。岸海介闽，舶通瓯吴，及诸蕃国，人物辐集，而又地平土沃，饶鱼盐，以故殷给甲邻郡。然贾集岛里，农错洞獠。完孽荐蠢，狱犴独滋。子特宪节。，以至正六年岁丙戍之腊至潮。适诏天下肆大眚，减租征，惠安元元。于是边围告靖，吏牍十汰其九。而有司繁不原者，具狱犹三十又四，总之百七十余人。乃谳释其枉，若诖者三之一，论当者半之。决壅锢隙，硖墨残，申明要束，道以德礼。吏民颇重犯法，由是而变庶几哉。昔人所谓海濒邹鲁者，于乎匹氓寸壤，全归版图者将百年。圣天子声教讫四海，而现成宦臣者尤至。则凡承是任者，靡间迩逖，孰敢不自献，以远然外之德然于苍生哉？爰作《肃政箴》刻于分司之署，以念来者，其词曰：惟辟代天，立法人民。秉法率下，职在宁臣。准夫直指，周建汉因。彝黄招揭，用礼体仁。刑以弼教，战处革器。明目远聪，授节方巡。水霜时肃，以远阳春。政滞情遏，恫疗乃身。黩货灭公，忄齐天怒神。正已正人，孰敢不循。纪网吕振，风俗吕淳。致告执事，敬慎咨询。是月已酉，经筵参赞官，朝散大夫仓海北广东道肃政廉访司事，鄱阳周伯琦伯温甫记，并书篆。时左史长沙田仁德济可，姑孰邢思羲仁仲偕行。越二日丁亥，宪府译掾贺兰普颜不十此从，钦奉圣旨，作新风宪，来潮宣谕。宋王汉撰《金山记》：金城山，境之最奇者也。距州治越二百步，东临恶溪，西瞰大湖，阎闾占其南，垣墉固其北。从昔榛莽翳之，为蛇虫之囿，尘鹿之居。径始未辟，人不得游。山之形势万态，询州之耆老咸曰目所未观。壬子仲冬，余始至郡。阅其近逼库廪，畏盗之伏其间也。始命剪辟，非意其为胜耳。初得一径从石门东上，几半得地如砥，方广三十步，左右巨树，惟荔枝为多，始立亭曰“荔枝亭”。上五十步至顶，见一石峨然，出丛薄间，因以峰名之曰“独秀”。北行十步，出大石中，地形孤耸，顾望旷绝。西南凤山对，遂立亭曰“凤亭”。由凤亭东行七十步得一址，前数石尤佳，宜日之初，立亭曰“初阳”。  

其石之最高者，号曰“初阳顶”。由凤亭西广一百步地如堂，南有石子如望，名之曰“望贤”。由望贤石西连大网跃十步，有石复巨，观者必先，傍无所依，号曰题石网。其下有石宜日之仄，立亭曰“西晖”。亭南岩壁峭险，亦以“西晖”名之。岩东南五步，丛石怪诡，隐篁条间，披剪未竟，势若腾勇，题曰“隐石”。石侧有洞曰“仟游”，有台曰“凤台”，谓仟所宜游，凤所宜集也。凡命名皆刻于石，俾来者得以观焉。噫，潮为郡，隋唐而还，贤守相继。兹山之不兴，得非有待于我乎？韩文公赏即东山为亭，以使游观，人呼曰“侍郎亭”。渡恶溪，陟峻岭，土无嘉葩美木，亭久已坏，惟一树独存。  

夏灵赫曦，傍无以芘。矧兹山居城隅，迩郡署，树石间错，坡径纡直，陟降忘疲。游者知其境胜，比韩之东山相无也。余既为诗以纪，有未尽，复书以记之。大中祥符五年壬子仲冬，太守王汉记。山以仙名，水以龙灵，不在乎高深也。今王侯以金山胜境，过于韩山为可纪，毋乃失言欤？旧亭虽废，新朝随兴，居者思其泽，过者拜其像。伫瞻赞仰埂，如有所得。游观宴集者，如有所怀。虽千载如一日，而金山茅塞且久矣。君子之言，可不慎欤？守斯土，牧斯民，从其大者，而小者勿论也。胜境云乎哉！因题认自警。至顺壬申晖郡守蠡吾五居敬书。陈尧佐撰《独游亭记》：群居侣游依可以终日。而守道之士，患乎仆仆之未能也。顺乎俯仰，媚乎啸语，从之悔也，违之咎也。  

故君子谨铬焉。《易》曰：闲邪存诚。又曰：比之匪人，凶也。玩其占其象，得其象，则书其意。所谓正夫一者，其静而胜乎？余少居长安，杜门力学。耳目视听，不喜于人接。士有造余者必绐而却之，虽来之益勤，而拒之益坚。盖道不可苟合，颜不可妄悦，由是咎余者云云。且曰：“陈氏子傲人也，何为交焉？”余闻之不敢逃其说，作《傲士箴》以自警。后第名礼部，游宦凡一纪。颠顿狼狈，人或听之。会余失律京府，奔命海上，乃早不能为碌碌子所知也。今万里南处，又安得其友而经之乎？余复之曰：夫形骸之交，势利之合，盖偶而已，久而不败者几希焉。如子之说，则所恋爱咸其腓，执其随者也。吾后帝万国，家六合，而圣贤事业具在方册，何往而不得其友。潮州处越之南，实声教所被，养业复往，亦其所也，余何求焉。余既至，即辟公宇之东偏，古垣之隅，建小亭焉，名曰“独游”。清江照轩，叠岩堆望，几案琴酒，轩窗图书，是独也，不犹愈于人之嗷嗷者乎？呜呼！人非犹则近乎辱，道非独则牵乎俗。所谓周而不比者斯人欤？余闻或者之说，不果承命，义惧潮之民，谓余忄邑忄邑而来，而独善也，故载其说于屋壁。陈余庆《韩山亭记》：州之东山，惟双旌为最高。山有韩亭，昔文公之胜游之所也。自亭之右，陟而寝峻。豁然地稍平衍，有旧亭之东者曰“观海”，有新堂之北者曰“仰斗”。由亭阴以级，跻于南北之巅有圆亭曰“抉云”。  

落成之日，尚书王公取史氏之赞苏公之词而名之也。增治之意，命名之旨，所以壮形势，所以耸瞻观。盖期兴邦人景慕高标，宏达远览，飘飘然有风云之志，要无愧于前古焉。大凡奉天子命为千里师帅者，一听断，一举措，必存教化于其间。俾规模遣爱，渐溢于修久，母徒为簿书漂没而已。文公以忠言直节，不容于朝，来刺是邦，首命赵德训导诸生。自唐迄今，文风滋盛。其建亭于山脊，植木亭左，以舒襟宇，以繁休泽，以慰厥后去思之怀。而其精神若于神明参，若于造物伍。故五百年之后，韩木时花，以为邦人科第之应。旄倪爱载，衣冠敬仰，凡分符于斯者，罔不歆艳其余烈。独鲁公报政之后，登临环视乃亭，以纵游步幽，以栌峻极之灵显，以发山川之秀意。  

英杰辈出于邦，用广文公之懿节，呜呼伟哉！尚书公式嘉其志，以思韩之念，励乡闾之晚进。博学笃行，藏器食浩，以遂其还者大者，故揭是名。且有深意存。昔孟子以登泰山，观澜水，以明其道；司马迁上会，窥九疑，浮沅湘，涉汶泗以发其文；谢灵连陟危岭，穷幽峻蹑障，以畅其诗歆其思；谢安亦寓会稽，娱乐山水，以丰其相业。而传说之岩，太公之渭，亦未必不因感慨而成功薰者。部兹东山，巍在有峭拔之气象；亭堂之设，又益之以眺望之佳致。四表八荒，恍乎目前。奇峰叠岩，拱手胸次。长江巨海，波涛湍激，以勇其汗漫之词源；朝霞莫云，变态殊胜，以丽其撤藻之章句。尚书公既以经术忠鲠为天子侍臣，破荒于前，是必有真贤实能，嘉猷义礼，接踵于其后。然则鲁公之举，岂以为游览之乐而已哉。鲁公自下车来，云为洋书，未当不以文公为仪式。禁暴残奸，如清潭鳄；修学待士，如立师训，拓东山之景，以表其景行之笃，殆见邦人思之，于文公齐化于不朽。某仅负郡庠，乐其有敦劝之诚，敢不书之。乾道七年乙酉秋，郡博士陈余庆谨志。王大宝《清平阁记》：仲尼叹川，感时易迈。孟子观澜，致用广大。凡寓意于物理，罔匪摅素蕴而表真趣也。山下有泉，蒙以育德。地上有水，比以亲贤。行于地中，险不失信。溢于泽上，节不跃度。万折必东，朝宗于海。是以君子审所归向尔。潮在峤南，负山抱海。屡峦环翠，蟠溪演绿。众会于江，以掖郡治之左，源远派拱，混混不息。余先庐沙堤内址，去江绕二十步。晨华暮景，风纹雨镂。目稔而情怡。其乐根诸中，于水之性不难则清，莫动则平，淡相亲也。特因请间纵武江湄，经营堤外，得夹山岂焉。旧日之佃地，不妨民舍，不剔荆卉。亘城郭，绕，奠方隅，面形胜。恢基崇址，挹朝阳以考宅相。楹桷瑰挺，堂室宏远。文峰秀气，卑拱于襟宇。练流萦带，泓若一池。于是直居之前，恍涯砌筑，建阁以舒旷望，揭之曰清平，盖庄周所谓天德之象也。噫，性未赏不清，亦未赏不平。嗜欲贪储，玩习侈靡，一或难之，何以能清？忌怨喜怒，权势名利，一或动之，何以能平？  

然则郁而不流，激之过颡，岂水之性哉？澄清准平，越东达海，率水之善，殊未可量。圣贤观感，各有攸措。客莞尔而啸曰，时际清平，乃能乐是阁。人惟清平，乃能成是阁。名一得三，请书以训。王宗烈《八贤堂记》：庆元五年冬，晋陵沈杞来守古瀛。越明年夏，政静民安，百废具兴。乃搜访是邦，昔之有贤哲八人，立堂而祠，命宗烈属文以记。切尝凝神静观，八极之表，一气流畅，得之者靡不取重于世。景星庆云，耀其光彩。荥阳河洛，吐其精微。荥而为植物，则梗楠梓杞；神而为动物，则麟凤龟龙。及其秀而为人，则古今之所景仰者，皆此气之呈露。然则是邦八贤，其亦有得于此乎？客有讯余曰：“美则美矣，而未大也。在昔古瀛，岭南佳郡，山川炳灵，英材皆出。子果何见而艰是选耶。”余应之曰：“人之于物，徒知以多为贵，而不知少之为尤贵。揖逊致理，众贤和朝。时则八元八恺，世济其美，忠厚成风，多士生国。时则八士，圣人首称。寥寥数百载间，而君厨俊及之俦始类于东都。如是者岂苟得哉？胡不观术多君子，何补于术；晋多贤大夫，亦何益于晋。  

一儒冠立于国中，而曲阜风声气习，迨今可掬，其轻重为何如？八贤之祠，义取斯矣”。因为客评之曰：逍经有文间，排异端而宗孔氏，赵公其人也；对策忤权贵，献灾异而过仲舒，林公其人也；草泽应诏而魁进士，许公其人也；枫宸召对而授直讲，庐公其人也；若夫金紫刘公，则未老称归，注籍迁官；远游吴公，则有禄逊兄；知己名士，清节如张，则录而著御屏。刚鲠如王，则投闲而避权相。一方英气，萃在八贤，宋不为古瀛之贵耶？客曰：“唯”。或者从而诿其说。山川犹在，风物逾胜。昔何炳焕，今何寥落。毋乃气有盛衰欤？噫嘻，日月昏兮开则明，雷霆息兮震而惊。气之在人，不以生存，不以死而灭。夺于生前，一时之荣也。振于死后，千百世未可量也。天诱其秉，爰命我侯，发其幽光，咎其往躅。孰知此气薰蒸，将见彬彬蔼蔼，登金门，步玉堂，图云台，貌烟阁。勒功鼎彝，垂名竹帛，其必由我侯今日之举，有以畅之。昔荀氏有子皆贤，得颖川八龙之誉，后官位毕显。小而一家尚尔，况一国乎？  

侯之志广矣，异时以副其愿望者，若亲若故，若子若孙，皆获殂豆于左右斯堂也。辟而增之，继是必有待焉。宗烈幸睹盛事，竦然援笔而书，俾后人得以见侯之志。至若输费度材，计工董役，末也，故略之。庆元庚申六月朔日，迪功郎潮州州学教授王宗烈记。黄景祥《湖山记》：湖山峙立于郡城之右，鳄渚绕其前，浮图矗其巅。环顾则平林垒岩，纷然献状；俯瞰则万家鳞次，萃于一盼，胜地也。昔时诸公登临赋咏，磨崖纪石，遗迹尚存。阅岁旷久，径蹊堙堑，榛菅荫翳。木伐于斤斧，石瘁于敲断，遂为童叟趋牧之地，殊未有赏音者。三山舍人林公山票，守潮之明年，政成俗阜。暇日偕郡丞延平廖公德明登州治之金山，从容眺望，西挹其秀而得佳趣。不能知秘，思与邦人同其乐。堑者夷之，翳者剔之，崎岖者砌而级之。植以松竹，杂以花卉，复筑三亭，以便游憩。缘山在趾，扪藤萝而上，半蹑烟云者，命之曰“云路”。岿然负塔而东向，垤视前峰者曰“东啸”。  

少迂而西，巨石数四，卓牵而环侍者曰“立翠”。洞心骇目之观，一朝阐露。得非天造地设，固有自然之境，必得人而后与耶？斯时也，吏不踵门，村无吠犬。阖郡之人，以恬以嬉。相与具盘飧，罗樽垒，以穷登览之胜。饮者酡颜，歌者呕哑，舞者扌卞跃。朝而往，夕而归。而公之与卒，和若一家。待僚属也亲若朋友，爱士民也不翅若子弟。故时亦坐蓝舆，联驱从，盘桓其间，相忘相狎而无间。春温而林木茂，隆暑而清风来。徂秋而爽气豁，祁寒而青青不改，四时无非乐也。然公之乐，不在山而在民。故能因民之乐而乐其乐，昔滁之郎邪，下有娘泉，太守欧公亭其上。公余与客来饮，肴蔬杂陈，觥筹交错，颓然而醉，醉而与滁人游以相乐也，滁之山水因以名胜。然则林公于湖山，殆亦欧公之于郎邪也夫。废元己未郡人黄景祥记。方礻合《思古亭记》：潮阳古垒，旧传地居鸭湖。唐刺史韩文公当治观，鳄为民害，公文以遣之。又当登双旌山，手植嘉木，邦人以比甘棠。岁寒之姿，迄今不易。旁有屋数椽，俗号“侍郎亭”，二者咸在溪东。自公去潮垂四百载，遗爱在民，如周人之思召公。后州治移建于金山之麓，溪东父老作亭于此。南望韩木，右顾鸭湖，以表去思，故亭名“思古”，盖道盛德至善，民之不能忘也。岁月浸久，老屋倾颓。邑子蔡氏，易以柱石，营而新之，庶几过者因亭以有感，今流俗乃号为“师姑亭”，殊溪东老父去思之意。推原其故，得无类于小姑彭郎之谓哉？夫小姑本“小孤”也，鼓郎本“平浪”也。传讹既久，且移小姑以嫁彭郎。况是邦乃昌黎旧冶，声名文物，不减中原。南有迥野，北有思古，皆旧候馆。迥野之名，或讹为行者，俗揉南间之为累也如此。守亭者以为请，因用思古旧名，申述故事，且告来者，示不忘也。西山真德秀《潮州贡院记》：嘉定十二年闰三月壬子朔，潮州贡院成。郡学职十有四人，以其绘事之图来请记。余既受图于使者，则进而问之曰：“始子读梅溪王公诗，知潮之有贡院久矣。今者所创，将新其旧耶？抑改作之耶？且其地焉在？”曰：“郡城之北有曰“凤啸坊”者，故试士之所也。郡地之东有曰“登云坊”者，今试士之所也。故基之废八十有八年，而今复始旧也”。问其所以复之意，曰：“以形势言之，则背负五龙，前峙金鳌，大江之水回环而索带，双旌雁塔，骈罗而鼎列者，昔人卜地之胜也。旁联民庐，后迫隍水，山川清明之气，还而弗瞩。市厘喧嚣之声，迩而狎闻者，近岁草创之陋也。况夫以人物则昔盛而今歇，以规模则前敞而后隘，此其复之之指也。”余于是辣然曰：“春秋大复古，谓其复而当也。是役也，复之而当，春秋之法所宜书。然余不知主之进为谁，与费之所自出。”则又曰：“知是役之当为，而勇以决其议者，太守莆阳陈公也。知是役之可为，而力以任其事者，别驾浚仪赵侯也。若夫考视工程，则寓客之贤曰王君恪。勾稽出纳，则郡痒之隽，曰方遇。施仪凤等，实分任焉，而吏弗与也。会其费用之目，为钱千三万有奇。郡之气损者百万，别驾斗之，自余则为士者合以相为，而民弗知也。子曰：“嘻，是真宜书。”盖今为守贰者，有簿最丹墨之殷，有牒讼听理之烦。苟能是，则曰吾之责塞而人亦莫之责也。今二君子者，乃独尽其心于责之所不及，非贤而能之乎？然使邦之大夫士不能协智并力，以讫于成，则二君子虽有必为之志，其势将有未易者。然则诸君亦贤也哉。虽然，愿有献焉。夫所为复选士之宫于旧观者，非以舍庳狭而就高明故邪？学者之于学，亦若是焉而己尔。夫以三日之试，犹必惟庳狭是去，而高明是趋，则士之尚志立德以终其身者，其可苟乎？故莫尊于道义，莫美于名节。士而志乎此，则上达之基也。莫累于势权，莫夸于货利，士而志乎此，则下流之委也。辨是非于锱铢之间，决取舍于熊鱼之际，昔者潮之君子，盖有庶几乎此者矣。  

今诸君将由科举以进于天子之廷，则其于义利之分，诚不可不早辨也。若止知媒富贵而已，是岂贤审贰所望于潮士者哉？陈公名瞻，字伯廷，由太学上舍赐第。赵侠名善涟，字清乡，亦以文学中甲科云。院为屋千有三百楹，其制具于图者，此不著。四月某日建安真德秀记。元刑世衡《思韩亭记》东于郡山有韩名，唐潮州刺史昌黎伯韩文公庙焉，相传即揭阳楼遗址。其繇守居徒者今为精舍，在郡之南七里。苏文忠公所著文，石刻实存。延四年二月朔，休告，佥海北广东道肃政廉访事长安张公矣欠精舍，只谒竣事。谓兹山公素所游息杖鸟经行，草树荣耀，以未至为怃。于是屏驳徒，擎舟绝江，盘姗勃，循是而上，百举武梯石阶乃至，荐款揭虔，稽图访古。賬枝丛条，美荫繁缛，手植木滋蔓生不复识。  

旧侍郎亭，曰仰韩则近名，危槛浮澜，风榭逆空，与郡西湖山对望。彼丹垩锈错，而此漫漶腐挠，仅得不废，可怪也。公慨然捐俸属郡府，鸠工优材，完旧益新，更榜思韩，以仰之目，不若思之心也，”犹惧蔑以贻永久。越十日丁未，孔子用敝，郡士毕集，公曰：“潮诗书泽由韩公始，尔士子忘之耶？”皆辞：“不敢”。乃佥志一力，助钱相役，为钱中统万缗。公命置永业田为租百石，廪士之家旁近者奉祠事，籍岁入葺。不时出纳，不实者有司察之，志虑深矣。郡之晋绅处士，耆老之俦，咸愿有纪。谨桉公扶树教道，息邪抵异。论宫市，出牛远翼荣裴晋公平蔡用取中，事在史传，此皆不书。特惜夫世常以文论公，而不知其绵道绪直指正传，其有处非汉唐诸儒所及。三即广南，一随件父贬官于韶，一令阳山，一剌潮，咸以言事故。迹其不鄙遐亡勤治务，视谪宦犹资迁。郡有鳄鱼食人，以文遂去，遂无患民卖口为常，计庸免之。未相直，辄与钱赎，且著令，故至今思侯为深，传颂侯事为习。  

夫以公之弘义滂仁，虽身海上，乃心罔不冀主之悟道之行。至谓公要观南海，窥衡湘，词迫切，非公本意。独贺兹郡之遭者，彼其玉带金鱼，秉执钧轴。论说唐虞，各天一隅。云龙上下，晨星落如。而沈雅通经之赵德聪明识理之大颠，遂得附著于公，以托下朽，独非斯人之幸欤？遐想一时，亲见子云，以为适然。百千载之后，万头胥延，音法邈不可得，然后知公之虽过也。然则举酒相属，俯仰江山，咏侯遗爱，闻风而与起，醉义而忘归。其获徒今公游者，岂独非幸欤？书诸石，所以志公之难遇。而潮独幸俾邦人寿厥贻，钦于世世忽怠，将仁郎前南雄教授新安刑世衡记。范椁撰《总管府爱堂壁记》：潮阳，古百粤地，控海之隅，虽俗杂夷夏而民称易治。国朝承平日久，涵养生聚。郡之殷庶，名岭志右。人民之休戚，实系守者同德焉。泰定二年，制授广平宋侯用朝散大夫为同知总管府事，至未期月，洒涤故弊，厥政大行，一新公府之署，揭其视事之厅曰：“忠爱之堂”，与府判官买住君推官刘君克敬。及其知事赵弘道，驰书三山，属予文以记之。予谓潮岭南右郡，一时同德，其作新振起于斯堂宜矣。抑当求古圣王之所以建侯置守者乎？今太守古诸侯也。天以天下付一人，不能遍履而周治。于是剖千里之地，与其民简其人，使分牧之，所以重所付也。  

太守受地与民，拥朱车番，绾三品章绶。官有承贰佐吏，奔走者，自邑今长群执事，咸下风听命焉，亦崇且华矣。得人则一方受其安，不得人则一方蒙其残。苟残矣，是太守负所简，而简之者轻所付矣。曾谓志忠爱者，固如是乎？汉人有言，与共治者，惟良二千石。然不必尽良，得一人则一方重，势可岁已。国朝疆守之广，度越三代，人材之盛，超轶汉唐。诏书方又重郡守之选焉，有膺是责而居是邦，食天禄而治天职，乃自附于不为者乎？或曰之距京师远，其治固有缓急，是又不然。譬之天生物之丽乎土者，去天诚若尢绝矣。而物之所由以生者，雨露之泽至深切也。郡视京师虽万里，有国之制，昭如日星。设官分职以宣布之，信赏必罚，具在有司。今且云然，是犹知天之高不可极，而不知生物之无一日不蒙其泽；知朝廷之远，而不知典章法度之至近也。太守任宣布之职于其间，亦思无愧于易，与良者而己。此非独为潮言也，为天下道也。  

今诸君当莅政之初，适丰暇之岁，因其故弊，爰有改作求言之意，乃不藻绘之尚。而拳拳以人心世道兴起惩劝为先，非真知忠爱之实，有所为而必无所负者，又能如是乎？余虽未获登潮之堂，然切识诸君之义于旧辞之表，故乐颂之，夫同知而下郡丞贰也。而所立如真守，况守者哉？因请刻文堂上，且为方来执事规。异时论相于郡，如汉故事，必自潮始。则今日之规，又所以为颂也。泰定三年正月范椁记。《经历司衡政听记》：余既记潮之公堂已，其请则又曰：郡幕之署，扁以衡政。政言正，衡言平也，幸遂识之。  

呜呼！夫正人者，焉得有不平者乎？且百官之有佐，莫今郡为难也。郡方千里，责有民社。都辖者厌于上，众听者仰于下，郡处中焉。制经历知事照磨秩自七至九，郡凡三负。上以承太守，下以摄郡吏己，又处中焉。卑不得有所挫，崇不得有所陵。凡所兴起，处操持者，皆国之故也。事无大小重轻，具于案牍。纷至吾前者，有万不同。吏曰可，未也；守曰否，未也。质佐者常执其衡，进退其权。而轻事之中，举无是乎平，讼于是乎理，教化于是乎宣，风俗于是乎淳。其致此者何哉？以吾无私而已。夫私者非贪黩。比同之谓，一有容于吾心，即贼乎天理之公矣。故有诘强以立异，依违而苟随，居两上下之间而上不思其难。所与起处操持或异，则衡将不在已人，欲正人而人反正之。正人则衡在己，人正则衡在人，一公私之间而利害相悬若此，服庶官者，可不慎欤？  

今潮之幕贰则浚仪赵君也。君举茂异起家风纪，当明正人之说矣。因志厅壁，念之君子。泰定三年三月七日范椁记。吴澄《潮州路重建庙学记》：二广南服之极南也，三阳又东广之极东也。古先声教之暨于其地，盖不与中国同。然天之生斯民，民之秉是性，岂以地之远近偏正而异哉？或谓潮人始未之学，自韩文公为刺史而后士皆笃于文行。夫韩至潮以前，固已有赵德，其人恶谓之未知学乎？国朝承宋文盛之余，潮之士学非唐元和时比矣。至元戊寅，郡痒毁于兵，宪官牧官，继继复而未克完也。丁侯聚之典郡也，讲堂斋舍初构；张侯处恭之按部也，庙殿门庑略具。潮人以为卑小，弗称王祀先圣之仪，悉愿更造。以民则蔡氏献石柱三十，以官则判官小云赤海牙助缗钱一千。既有其资，议迁孔庙于学之右。天历庚午春，佥宪任侯仲琛，又率诸官捐俸，命群士输材，于是大成之殿不日而巍然其隆也，廓然其敞也。明年郡牧王侯元恭，华之以黝，垩之以彩，翼之认左右之庑。居民丛集，喧聒逼迫，谕而徒之，地域混并。绕以宫墙，尊严门必亻血，昔所未有。又私出钱五百缗，塑两庑，从祀明伦堂竦立孔庙之左，于是潮之庙学始大备。董营缮者教授李复，学正刘贡珍也。至顺三年春，有事先圣，虔告成绩，邦人士咸喜，乃来谒文以记。  

临川吴澄曰：王制以泮宫为诸侯之学。鲁侯泮宫颂于《诗》，而不书于《春秋》，何也？盖《春秋》常事不书，非常乃书，学事常尔。然则潮学之记，其效诗人颂美之辞欤？抑放春秋记事之笔欤？澄谓他郡之学，常事也，潮郡之学，则非常也。何也？潮为柬广诸郡最，中人以下，往往喜官兹土，亦有素号胜流，一旦入竟，如饮广界之泉。然靡不毁节坏名，安于浴污，泥坐积圊而不悟。岂直司牧者忘其所以牧，虽或司宪者亦失其所谓宪，如是徇物而丧已，灭理而穷欲，又焉知崇士学迪民彝之当务。今而司宪有若任侯马，司牧有若王侯马，其笃意于庙学也，事之非常者也，可不特书乎？前之张宪、丁牧及郡判官，事俱可书也。然《春秋》所书之非常者，书其异于古，以示惩也。今予所书之非常者，书其异于众，以示劝也。鸣呼！世之凡庸，谁不受变于流俗。  

惟豪杰不然，岂仕潮之官而无一豪杰乎？澄尝考古验今，密窥天下之故而知在上之教，固能道率其下，以革易其所习；在下之俗，亦能感动其上，以转移其所为。虞芮二君争田，一睹周民之让畔让路，赧然虽愧而息。潮之士果能明经，果能修行，虽隐处未仕，人人望而敬之。官于潮者，傥见如此之士，虽有缪戾，亦必颇有惭怍；虽未忄番然改悔，亦必少戢其纵恣。继今以往，子于二三千里之外，闻潮郡之仕，庑循接踵，则可验潮士之学足以转移其上，而非止如今也。潮之士其勉哉！是年六月既望，前翰林学士，资善大夫，知制诰，同修国史临川吴澄记。《潮州路韩山书院记》：孟子而后，儒之知道盖鲜矣。西汉诸儒，文颇近古，实太傅，司马太史卓然者也。徐考其言论识趣，大率非鞅仪秦之绪余，于道竟何如哉？降自东汉晋，不惟道丧，而文亦弊。  

历禹汤文武周孔之道，传至孟轲而止。是又为文而有见于道也，岂三代以下文人所能及哉？当因论佛骨事，谪潮剌史，其后潮人立庙以祀。宋元间，庙徙州城之南七里。逮淳初，又于庙所设城南书庄，俾学者居焉游焉。皇元奄有此土，屋毁于兵。至元甲申，韩书院重兴，即庙之旧址为先圣燕居，先师兖戚沂邹四国公侍，而韩子之专祠附。唐时先圣配祀独一颜子，宋儒推孟子之专传由子思，由曾子上接孔氏。其言本诸韩子送王埙序，于是配孔者四祠，韩而继一圣四师之后也，固宜然书。仅复规模隘陋，营缮多缺，前守拟更造不果。至顺辛未夏，太守王侯至，偕其长阿里沙，其贰暗都刺哈蛮协谋，命山长陈文子计其费，乃撤旧构新韩祠燕居，位置相直，宽袤齐等。后有池广十丈许，畚土实之，建堂其上，扁曰原道。两庑辟，齐舍馆诸生。日食之供有庖，岁租之入有禀。教官之寝处，祭器之门藏，一一备具。宏敞壮伟，倍加于前。五月经始，九月落成，海阳长忻都董其役。  

越明年，山长陈将潮士之意来请记。子谓书院之肇基也，以韩子之有见于道也。书院之增修也，以五候之有志于教也，潮之士如之何，必也学韩子之学，业精行完，进进而贤。则奚王庭，如韩牒所期而已。由是学四先师之学于书院，昔犹夫人，今犹夫人，欲与赵德并且不可，是为深有负于君师之作养，又何望其高白儿贤圣之蕴奥乎？陈文子曰，潮城之东，隔水有山。文公平日甜息之地，手植木尚存。潮人称其木为韩木，山为韩山。后取城东之韩山，以号城南之书院云。王侯名元恭，蠡人也。岁在壬申，七月已已吴澄记。  

刘应雄《潮阳县东山张许庙记》：诸庙碑皆略之，惟许二公，功德在天下，迨今赫赫若前日。而刘之文复能备述，以示荒裔。且谓与韩公或有默合之说，尤为超见，故不敢略而录之。祭法曰，以死勤事则祀之，以劳定国则祀之。人固有一死，有重于泰山，有轻于鸿毛。世方阽危，拿累卯而措磐石，虽不幸且死，亦不为徒丧矣。有如张许二公，支汗血累战之惫，杆矢石四面之攻，不疚于回，宁以义殉。挺身为东南之长城，而模横遏之功不在太师临淮下。距今五百余年，闻之者犹胆掉目此裂，毛发洒淅，凛然见先轸如生之面。讵非严天炯炯之五行，宅土茫茫之上党者欤？唐皇养虎遗患，致渔阳击鼓之震，河朔二十四郡且不能支。矧九州之上胂，自开元晏粲以来，豢养安恬，士习脆车大而，闻有声而陨如雨者众矣。翠华摇摇仓皇幸蜀之辟，嘘唏割爱之惩，乱匪降自天，上失其驭故也。赖天地之灵宗庙之福，二三豪杰整顷乾坤。储皇即真于灵武。禄见员雨矣，尚有余孽，锋猬斧螗，朵须函夏，而逐在野之鹿。尹子奇同罗突厥奚，颈兵与杨朝宗合攻睢阳。张公志吞逆雏，拥兵三千，马三百，与太守许公会，以寡制众，以奇取胜。贼每战辄败，复益兵攻围愈急。城中粮竭矢尽，使霁云求援于贺兰。此申包胥哭于秦庭时也，而援兵不至。割妾杀奴以饲士。此宋华元所谓析骸易子时也，而馈饷不给。众议东奔，二公谓睢阳江淮之保障，弃睢阳则亡江淮，誓以死守。惜夫兵赢势戚，城不能全，频素篇天，为厉以去贼。穹示鬼神，若闻兹言，亦黯淡变色而为之悲吒矣。公死三日而援至，十日而贼亡。而唐得江淮财用以济中兴，皆二公之力，可谓以死勤事，以劳定国者矣。  

当时犹有议者，赖韩昌黎辞而辟之，廓如也，肆今崇祀。隶韩公过化之乡，意皆精灵之合。以韩公为知己，故翩然被发而下大荒。不然，神之周流如水之行地，无往不在，何乃洋洋于潮之子男邦耶？相庙初基，宋熙宗间，郡遣军校钟英部领方物贡于朝。道归德，谒庙乞灵，夜梦神语以神像十二，铜辊一门卡后殿匮中锡汝，保当俾奉归以礼而邑之东山。明发越亦事迄允济，回具脯胖答神贶毕。记梦中语，取所与者星驰而返，置诸狱祠，钟旋踵而立化，邑人骇异。时见玄旌树于岳麓，邻寺僧徒夜见光怪。白有司，请移寺以宅神。由是公私有祷，其应如响。事闻于上，赐庙额曰灵威。二神册尊王爵，钟亦封嘉侯，其来尚矣。中罗兵毁，庙祀浸疏。  

大德末年，邑令袁天汉就邑寓，前进士赵嗣助复谋营创。赵为潮著姓，率众易徒，捐资市材，竖三门两庑，前后殿，通三十二间。旋题玉英，藻绘丹垩，与同死忠者，像设俨然。仪卫甲仗，骈尘于壁循之间，历历如见当时握拳喷血之勇。惟嘉侯实肇始者，故特祀之。经始于至大戊申冬，落成于皇变壬子春，糜褚瞥币二万五千余缗。荔丹蕉黄岁时荐奠鳞集，雨阳若而巢珍消，晨桑气愤而降镝戢。则神之血食于潮。赫灵濯声，恶有冰天桂海之异哉？唐吕温云，烈气不散，攻为风雷，生而为国，死而为民。一何神也！皇元统一，首褒忠义。名纪祀典者五人，而二公与联事南公居其三。信夫！大忠大义，越古越今，虽万世犹一日也。乃系以辞曰：天将完节付二公，杆蔽江淮婴孤墉。四百余战挫贼降，谁知祭连阳九穷。生为人英没愈雄，桓圭丹与膺王封。地无南北锡福同，吏民岁祀端厥躬。赵公精诚与神通，植僵起废新斯宫。巍峨双庙等山崇，镌珉勒石纪丰功。  

刘希孟《潮州路贶三山国王庙记》：元统一回海，怀柔百神。累降德音。五岳四渎，名山大川，所在官司，岁时致祭，明有敬也。故潮州路三山之神之祀，历代不惑。盖以有功于国，弘庇于民，式克至于今日休。潮于汉为揭阳郡，后以郡名而名邑焉。邑之西百里有独山。越四十里，又有奇峰曰玉峰。峰之右乱石激湍，东潮西惠，以一石为界。渡水为明山，西接于梅州，州以为镇。越二十里为巾山，地名淋田。三山鼎峙，其英灵之所种，不生异人，则为明神，理固有之。世傅当隋时，失其甲子，以二月下旬五日，有神三人出于巾山之石穴，自称昆季，受命于天，分镇三山，托灵于玉峰之界石，庙食子此地。有古枫树，降神之日，上生莲花。绀碧色，大者盈尺，咸以为异。乡民陈其姓者，白书岁三人乘马而来，招为徒者，已忽不见。未几陈遂与神俱化，众尤异之，乃周爰咨谋，即巾山之麓，置祠合祭。前有古枫，后有石穴，昭其异也。水旱疾疫，有祷必应。既而假人以神言，封陈为将军。赫声濯灵日以著，人遂共尊为化王，以为界石之神。唐元和十四年，昌黎刺潮。淫雨害稼，众祷于神而响答。爰命属官以少牢致祭，祝以文曰：淫雨既霁，蚕谷以成。织妇耕男，忻忻。是神之庇庥于人，敢不明受其赐。则神有大造于民也尚矣。宋艺祖开基，刘钅长账拒命。王师南讨，潮守侍监王某赴朔于神。天果雷电以风，钅长兵败北。南海以太。  

逮太宗征太原，次城下，忽睹金甲神人，挥戈驰马，突陈师，遂大捷，刘继元以降。凯旋之夕，有旗见于城上云中曰，潮州三山神。乃诏封明山为清化威德报国王，巾山为助政明肃宁国王，独山为惠感弘应丰国王，赐庙额曰明贶。劝本部增广庙宇，风时合祭。明道中，复加封广灵二字，则神有大功于国亦尚矣。革命之降，郡罹兵凶。而五六十年间，生聚教训。晨桑烟火，如后元时，民实阴受神赐。潮之三邑，梅惠二州。在在有祠，远近人土岁时走集，莫敢遑宁。自肇迹于隋，灵显于唐，受封于宋，迄至顺壬申，赫赫若前日事。呜呼盛矣！古者祀六宗，望于山川，以捍大灾，御大患。今神之降灵无方无体之可求，非神降于莘，石言于晋之所可同日语。又能助国爱民，以功作元祀，则捍甾艹御患抑末矣。凡使人斋明盛服，以阴祭祀，非谄也。惟神之明，故能鉴人之诚。惟人之诚，故能恪神之明。孰谓神之为德，不可度思者乎？潮人之事神也，社而稷之，一饭必祝。明山之镇于梅者，有庙有碑。而巾山为神肇基之地，祠宇巍巍。既足以揭虔妥灵，则神之丰功盛烈，大书特书，不一书者甚宜。于是潮之士某，合辞征文以为记。记者记宗功也。  

有国有家者，丕视功载，锡命于神，固取其广灵以报国。而民惟邦本，本固邦宁。傥雨赐时若，年毂屡丰。则福吾民，即所以宁吾国而丰吾国也，神之仁爱斯民者岂不补哉？虽然，爱克厥威，斯亦无所沮劝。必威显于民，祸福影响，于冠平仲表种竹之灵，于刘器之速闻钟之报，彰善瘅恶，人有戒心，阳长阴消，气运之泰。用励相我国家，其道光明。则神之庙食于是邦，使山为厉，与海同流，岂徒曰扌干我一二邦以修。是年秋七月望，前翰林国史院编修官，兼经延检讨，庐陵齐希孟撰文。亚中大夫，潮州路总管，兼管内劝农事，蠡吾王元恭篆盖。《南珠亭记》：南粤自尉佗分封之后，推结余风，繇汉历唐而未殄。惟潮阳乃韩文公过化之邦，较之他郡，染为易新。自置乡校牒，进士赵德为之师。潮之人士，始笃于文行，遂为海滨之邻鲁。至宋大中祥符三年，天子东巡时，则有若许公申，以贤良应诏，试学士院，擢进士第一。授秘书省校书郎，历官宪漕，至刑部郎中。尝因灾异言事，极诋时弊，凛然有直臣风。后此以贤德称，表表当世者，代不乏人。沂其源则由赵公始。韩公吕山斗之望，来刺于潮，赵公吕乡国之善，见知于韩，声应气求，是可观其所主。迨韩公刺于袁，以诗留别赵公，有“婆娑海水南，簸弄明月珠”之句，民到于今诵之。潮人以思韩之故，而有庙祀，而有书院，扁以韩山，以赵公配。庆元庚申，郡守沈公杞，复采赵许二公而后有若林公巽，有若卢公侗，有若吴公复古，有若刘公允，有若张公变，有若王公大宾，皆为古贤，一邦之所尊敬者为一祠。淳癸卯，郡守郑公良臣，移建书院于城南。顾人又以姚公宏中通杞为九贤，与书院对峙。有亭翼然，临于前者，扁以南珠。取韩之诗，示不忘也。中历兵毁，草创之余，书院虽存，而堂废矣，地易主矣。至顺辛未夏，今守亚中王侯，自江西省连分竹南来。下车初政，不急不徐，惟厥中，先有司以清狱讼，访民瘼以苏疲癃。除螟去蠹，振滞广王之，好贤下士，悉以韩公为师，一洗积年衰陋之习，以新我众民，鼎建泮宫礼殿，官尊先圣。  

次撤书院而新之，以敬先贤。重建九贤堂于旧基，归侵疆若干亩攵步；仍并亭于前，以复太平之盛观。此岂徒政而不文者之所能哉？初公之治省关也，当梦至一僧寺，有以手卷书“南珠”二字以遗，公觉而异之。比至于潮，暇日于书院邻寺中，或指南珠亭故址以白公，公恍惚记前梦而新是图。岂非九贤之精爽不昧，豫以起废之事，属之公耶？继自今登斯亭者，景仰高风，罔俾古贤专美前代，此则公之所望于士也。世人有爱珠者至剖腹而藏诸，其与匹夫怀壁其罪者相去不能以寸。回视公之与礼崇化，所实惟贤，而其颡者几希。公之治绩宜不一书，将如西都之良二千石，增秩赐金于在官之日，征为公乡于选表之余，此又士之所望于公者也。昔孟尝为合浦太守，洁其身而去珠复还。今公之至于是邦，帅以正而百废具，使南珠之亭复旧，汶阳之田来归，方之孟尝所复，讵肯溟幸然第之哉？公名元恭，字居敬，蠡吾世家，宁轩所自号也。若夫九贤之爵里，详载图经，公之修理与学院，自有碑刻，故不书。周伯琦《宋死节臣马侯祠记》：人之立得，苟有可以扶世教者，君子必有取焉。况当城昨复于隍之时，而能以危为安，以敝为完，奋不顾身，以尽委质之义者哉？国朝至元十又二年，岁乙亥，宋既内附，东南风靡。惟潮僻在海名右，大兵且压境，守今弃印绶，窜山泽。郡人马侯发承宗室之命，繇砦将摄州事，荣慰士卒，婴城坚守屡战捷。事出不虞，变生肘腋。外郭既虚，犹收创残百余人，以死誓保子城至不可为。乃令妻妾自缢，于是服鸩变就死，潮遂平。时十五年戊年戊寅岁三月一日也。是年冬十一月，文丞相天祥亦在郡就执，后六十又九年，当至正丙戍之腊，子司宪问俗于潮，潮之父老犹能能言其略。及阅郡乘，乃得其人，知未有祠。父老欲为之而未能也。因属郡宾佐三衢张君宗元焉。即言于郡郡，贰差吉为主，治祠于校宫东偏之室。先正之次，为文告之，已复请予记其事。今夫衣冠而禄食者，孰不曰我为良。我为忠夷考其行，非怵于势，则夺于利。忘君父，背理义，无所不至。方炎赵讫命，四海之人，莫不顺时变以为已计。马侯独以孤孱之余，扰骁鸷之众，非有所挟而气益厉，非有所冀而志益坚。其所成就，真足以暴于天下，所谓舍生取义者，于是乎见之。学校所以明人伦也，君臣之义大焉。宾佐是举，可谓知为政之本矣。故为感而书之，使后千百年有过潮者曰，南粤之陬，宋有斯人焉。是月既望，朝散大夫，仓海比广东道政廉访司事，周伯琦伯温甫记，并书篆。时佐史田仁德济可刑思义仁仲偕行。欧阳玄《赵忠简公得全书院记》：故宋丞相赵忠简公，有祠于解之闻喜，玄尝记之，时以子博士赵君继清之请也。  

继忠简之六世孙，而玄之同年进士也。作闻喜祠事甫毕，寻迁亚中大夫，出为潮州路推官，潮盖忠简为秦桧所斥居之地。忠简为相，欲使其君正名定义，以讨金人之罪。桧为相，欲使其君慝怨事雠，以修金人之好。于是桧必杀忠简然后已计行。忠简已斥，桧怒未已，事未可测也。忠简因扁所寓之堂曰得全，自以为庶几获免于权奸之手。呜呼！忠简为国元臣，而以免于横逆为其身之幸，宋事岂不大可伤也。忠简再斥，而潮人慕之不忘，堂存如新尔，后祠之于堂。有司因民所欲，视书院仪，岁时遣官献享。迨嘉泰初，忠简之孙谧为潮守。淳中，陈圭典郡咸增葺焉。宋祚讫而书院废继，清之求外补于潮也，志固在得全。及至潮，刑清讼理，大振厥职。以所得职廪之訾，复所谓全书院于潮城，名贤坊，西街之右。燕居祠庭讲肆之室，垣墉门庑，灿然毕备，俾潮民之秀受业于其中，请设录事司校官以主领之。报政京师，即玄曰：解之祠，君记之矣。潮书院，君又当记之。玄窃有感焉。  

古之君子敬其身，故爱其身，而以全而生之，全而归之者孝。君曾子之以孝之称，孜孜然保是以为训也。然语有曰：事君能致其身。致之云者，委而不有之名也。其全其毁，岂复计哉？龙逢、比干，未尝以是有负于孝。公有致身之义于宋，何独以得全为幸乎？已而思之，在其当时，使忠简死于桧，而其事有益于宋，则身非所当异也。方桧挟上令，行已私，与其徒互而无益于事，则不如姑全吾父母之所生。事君事亲之道，犹庶几可也。忠简之为是言，岂得已也哉？况万一桧毙，身得独全，犹冀收再用之功也。又焉得不以是身之存为一时之幸乎？至于使公获奉其得全之躯，以归其父母，而使宋之时君不获有其全付之业，以见其祖宗，殆天之所为也。  

虽然，忠简不幸遇夫幅员分裂之世，遂齐志以殁。继请乃幸生于车书混一之时，北作解祠，南为潮之书院，相距万里，所欲无不克遂其志，岂不大幸于乃祖之所遇欤？宜其有光于前人也。学子来游，思忠简之以道事君，而于得全为非得已。又思继清显亲为孝，而淑人以锡类，则藏修进退，动审其是。海邦黎献，衰然为时出焉。此作书院之本意也。忠简名鼎，字元镇。事业详见大宋人所纪载，兹不悉书。继清名实翁，延初科进士，易攵历中外，今位通显，寓居淮泗间。至正二年五月一日，翰林学士、资善大夫、知制诰同修国史欧阳玄记。《三阳志》元何民先《文庙石柱记》：潮阳之地多石，故家巨室，寺观庙宇，往往断认为柱，阑槛石楚石戚末尔，而释氏元壮，独文学鲜焉。匪吝也，力不赡也。予一日阅《三阳志》，因见宋有教授赵崇郛。当以石为车车星门柱。此事更伟，窍有慕焉。遂与直学卢斌商之，召丘计之，索直三千褚酬以二，犹不足，增五百焉。乃定议为石柱六，石阈三，每柱左右长二丈有二尺，中稍加。议甫协，部使者刘公适至。只谒先圣，慨礼殿于制弗合，材且易蠹。问建几何年，诸生前曰：“此五虎陈侯之故厅也。兵后造次，以故弗如制。”公曰：“盍更之。”畴昔陈氏歌舞是间，而居大圣人，可乎？宜更之。由是罢前所计，而专意于其大者。会岁入不给，儒人石国珍等自陈愿输力焉，与蠲役三岁。公义其请，下之府，府率而行之。下之学，业既承命唯谨，抡材是务，直学卢斌得石柱于里中蔡氏。蔡君景，大官裔也。  

当其盛时，建祠堂以奉祖考。柱断以石，小大凡三十。大而圆者八，中而圆者四，小而方者十有八。今废矣，有释氏之徒，购以楮五千，蔡不售。乃悉以归诸学。盖其诗书之泽，道义之味，忧出流俗，犹古意也。予既得之，告于公，公大悦，命与之偕来。劳之杯酒，温以仁言，且戒县大夫免尔桥役，蔡亦诉然，无骄与悔。学即输费，委卢斌募夫与匠及舟，坏之析之，维之仆之，推之挽之。车运于陆，舟载于川。勿亟勿徐，不趾而进。枚置于庭，其劳且难，可既言哉，观者啧啧惊羡。讵意事与愿同，总两月间，主议者去职，输力者背盟，而势涣矣。又越一年，而儒氓同役，纷纷莫止矣。虽欲为之，末由也己。嗟夫，石不负余，余其负石，岂废兴有数而犹待乎？抑好事之难成也。子夙夜以思，怃然怃然，姑记其由，有望于后之人。后之人庶有以知予心。何民先记。陈余庆《重修州学记》：潮之为郡，实古瀛州。文物之富，始于唐而盛于我宋。爰自昌黎文公，以儒学与化。故其风声气习，传之益久益光大。绍圣以来，三岁实兴，第进士者衮衮相望。而名臣钜公，节义凛然，掩曲江之美，而增重东广之价者挺挺间出。迹其所自，岂惟山川炳灵，抑亦学校作成，积习之所致也。郡有学，始基于南郭之广法，改筑于今之贡院。绍兴十一年辛酉，又改卜于兹。风聩雨隙，栋梁剥，斋庐湿漏，经阁倾侧。士之鼓箧来游者，若不安迹。春秋课试，皆以学校为寄材之地，而无入留意。噫，学校之设，岂徒尔哉？今太守鲁公造，下车之初，只谒于先圣先师。周行顾视，有动于色，其规模固以默定而未发也。粤明年提纲挈领，百废具举。一日谓郡丞姚公某，与其属曰，夫瞿云以祸福渺茫之说，恐动流俗。其徒之居，金碧照耀。争务壮丽，陋则增修，坏则易置。若无其难者，矢引吾先圣以大中至正之道立名教，其福天下泽万世者，为如何？而学宫之弊，一至于此，是为可后。乃以海阳令张君某为才，命董其事。役于农隙而民不告劳，资以羡财而敛不及众。昔之蠹朽者易而新之，昔之未备者增而置之。加意修饰，有司经始，不逾时而告毕。映以清垣，环以粉垣。轮奂相新，一何盛耶！公之在朝也，以严明为治，清以克勤，敏而有断。秋霜肃物，吏畏其威，淑景熙春，民怀其惠。歌谣载道，境内晏然。其于敦奖士类，尊崇学校，尤切致意。学有颁赐大成乐，皆他郡之所无有，久废而不讲。公之始至，乃命生徒肄习乐章，释奠举而用之。冠弁峨如，衣冠久如，珩璜琚禹之声，适乎疾徐；调丝比竹，敲金击玉，黄钟大吕之奏，成乎激绎。公与诸生仰登俯降，周旋揖逊乎其间。使在庭之人，竦观动听，皆知贤邦君之将以礼乐化导此邦也。嗟夫！今之为政者，莫不以刑狱财赋为急，而视学校礼乐为不切之务。公独后其所先，而急其所缓者，岂非家学有源，而见闻独与时异趣乎？学既讫工，又率诸生行祭之礼，以告其成。公拳拳之意，岂徒为是文具也哉？继自今学者讲于斯，游息于斯，庶几亦有得于斯。他时以孝显其亲，以道致其君者，亦莫不由斯而出，则公之为赐岂浅浅哉？某幸祭盛事，谨摭其实以传诸来者。乾道元年乙酉九月日，郡博士陈余庆谨记。王大宝《放生池记》：天地之大德曰生，圣人替天地，范阴阳，载成滋育之化，以蕃庶类之殖。羽腾蹄逸，鳞流介息，蠢动根亥艹，均被其泽，德亦大矣。绍与癸亥夏，诏郡县访唐旧迹，置放生池。申严法禁，以敦忠厚之风。潮于西山之麓，淹烟湖余壤，仅存步亩，莲沼以奉约束。索鱼于筌，倾缶以注，邀禽于笼，附掌而扬。治袭浸久，罔有革之者。恭惟太上皇帝，体尧舜以推至仁，稽商周以恹洪业。量包溟渤，恩沛雨露，睿志弘廓，岂以寻常之丘壑，纵呛喁啾唧之惠为哉？  

今上皇帝，寅奉严训，笃丕绪，好生之德，洽于迩遐。群黎万物，咸薰陶于泰和之域。乾道乙酉秋，守臣曾造，来莅兹顾，政事条举，期年而治。乃询元有临江立界之意，命海阳邑令张某，相所以易之。维城之东，清江浩漫，源远而浴会。尽夜之流，混混不停。于是即其要津，累基建阁，以祭弘深。龙石刻名于其侧，揭标上下共十里以禁采捕。涉旬而号孚，诚克称于承宣之职矣。噫，济以乘与，曷若虹梁之为便；灌以桔槔，曷若脉沐之为渥。鳝鱿之沟，奚可以活膻鲔；鹪鹌之枝，奚可以舒鸿鹄。详斯池之规，方于曩制。旷邈优裕，任期自适。广乎众多，巨细之无容，无一物之不得其所。是以有瞻则晨峰弄晖而传鸣和，  

回顾则暮云归岫而栖翮乐。南观则灵潮嘘吸而鲸鳄潜，北望则憎峦幽翳而尘鹿伏。徒倚而环视之，颁首莘尾，漾鬈虚尾，油油洋洋于波涛间。而凫鸟医殳交鸟青鸟之属，徊翔乎烟渚，翘昂于沙碛，迄无纲罟赠弋之虞。仰而思之，踌著而绎之，永与圣寿长久，等于生生不穷之道焉。书载若之训，诗咏于物之章，其见于今日乎？老臣居枕江湄，时乐斯乐，故特书于右。余靖《开元寺重修大殿记》：金仙氏立，空有二教。弥纶天人之际，以三乘四果，开陈渐路。其说曰：一切诸善，皆由起，不造业故。种种诸法，皆由戒起，能摄心故。六波罗密，由布施起，断贪爱故。百福之报，由庄严起，无骄慢故。是以群生归向，如流显就燥，不可卸者，其有最胜之理乎？  

潮于岭表为富州，开元于浮屠为胜寺，畅师于僧官为极选。又以金仙氏福报性学之说，开导后人，故其答者如响之应。先是寺有罗汉殿，岁时浸久，基倾栋桡，压焉是惧，风雨向庇，乃倡而新之。其募资也，无喜腆，无羞薄，同焉者怀，异焉者观，归于信而后已。由是伐材于山，埏土于陶，购工于市，而规模立焉。自释迦金人部从，至五百罗汉之容，率节化而像之，归于庄严而已。又为二楼一储，宋朝太宗睿烈皇帝御书，真宗章圣皇帝及仁宗皇帝御制一县洪钟而对峙人。康定庚辰乃始基之，庆历癸未而告成。凡寺之制，完者修之，缺者补之，者革之。凡五百楹，为一郡表，至者瞩焉。既落成，逾岭渡江绝淮，走辇下七千里，以其状来请识岁月，乃为之书云。王涤《拙亭记》：东莱太原叟，年六十余，承命假守于潮，起小亭于燕居堂后池之北。岸有水竹，皆因其旧，虽景最幽寂，而规模甚朴。叟公余退食，横书隐几，默坐其上。妻孥嬉啸于旁，且不知其异乡之牢落也。叟太息而自讼曰：信劳二纪，当途名公卿固有知者。不能求温希凉，致位显要，携幼稚，穷山水之险。南走七千余里，叨窃存禄，以期饱暖。既至增学田以瞻诸重生，建韩庙以尊先贤，决芹菜沟以疏水患，  

乐梅溪堤以障民田。可矣！而又将辟金汤之固，为朝廷设险，以容保斯民。而辄取上官之怒，几不免窜逐。赖仁者继至，察其无私，怒为完人。呜呼！何其拙之甚也。遂以名其亭。麻田居士子野吴君，惠然访叟，问其所以。叟语其故，居士曰：嘻，叟何惑也。夫性，天之命也。富贵贫贱亦天之所命。惟乐天知命，直以事道。不作伪以劳心，不饬诈以钓名。古君子之守分也，奚谓之拙。叟矍然而起，擎跽以谢。居士曰：拙之义至矣哉。不独终身请事斯语，原诲子孙，使守之无敌，莫俦《隆庆寺一真轩记》：建炎二年，岁在戊申。一真居士馆于潮之北城精舍曰隆庆。其东有屋，衡从函丈，居士葺之，因其号目之曰“一真轩”。  

有客过为曰：“请问一真之境若何？”居士曰：“子见上栋下宇，赤白圭洁。楼楹洞辟，游者改观，此非前日坏于奴隶之庐者耶？乔木挺秀，修篁丛树，扶疏际空，苍翠溢目，此非前日之荒榛秽区者耶？太唐廖廊，山色相迎，使人起然，志在凌云，此非前日之蔽于藩离屏障者耶？芙蕖覆水，蛙蝇屏迹，泓澄淳澈，须眉可鉴，此非前日潢潦之所钟者耶？夫有成有坏，有治有荒，有现有隐，有净有垢；于是可喜可愠，可悲可愕，可厌可慕者，比梦幻之境，非一真之境也。吾与子试为一真之游乎？摘日月，挟宇宙，而未尝试于犬也。于一毫端现宝王刹，坐征尘里转大法轮，而未当拘于细也。上与造化者游，下与无终始者友，而未当堕于数也。是境也，人我都忘，善恶双泯，能否俱绝，荣辱两谢。迁于其间无有间断，贯今昔而同时，混天壤而共处。凡目击者无非文殊门户，风耳剽者无非观音坛场，凡意造者无非普贤壮几。”客乃忄敞恍自失，改容礼谢而退。居士书以为记。  

曾汪《康济桥记》：金山，俯瞰洪流，悍鳄曩时吝以为居。自昌黎刺史咄嗟之后，一害去矣。江势蜿蜒，飚横浪激，时多覆溺之患。循抵中流，势若微策杀，往来冠楼，踵蹑肩摩，轻舸短揖，过者寒心。佥欲编尽画而虹之，几阅星霜，未遑斯举。适时与事会，龟谋协从，一倡而应之者如响。江面一千八百尺，中蟠石洲，广五十尺，而长如之，复加锐焉。为舟八十有六，亘以为梁。昔日风波险阻之地，今化为康庄矣。偿资钱二十万，户椽洪杞通仕王汲式司其事，从人欲也。乾道七年六月已酉始经之，落成于九月庚辰。是日也，霜降水收，为之合乐，以宴宾僚，坦履之始，人胥怿云。郡守长乐曾汪书。张羔《仰韩阁记》：氵公潮之东，古鳄溪也。航溪有桥，因邦人之愿而作也。桥之西有阁，翼然壮丽，因兹桥而作也。溪当闽广之冲，凡道于是者，立马倚担溪渡，移晷骤雨暴涨，翻覆一转臂间。漕使长乐鲁公汪曩领郡，阖郡请维舟为梁以济，公领之，不三易月而桥成。潮人镂石颂美，述令德焉。岁在甲午夏，潦怒溢自汀赣循梅下，溃流奔突不可遏。噬缆漂舟，荡没者半，存者罅漏。太守临邛常公曰：利众者易兴，谋众者易成。是桥之建千里一词，已成之功，可中尼耶。乃酌约宜费，括帑扌力羡，首为倡，响应乐输，鲁公闻而喜。于是协谋参订成略，指授旧舫之大者少损之，锐者易平之，以便操习。  

出金贸材，计直偿工，众皆一力，后不淹时。舳舻编连，龙卧虹跨。昨病涉者既履坦已，复计余缗，创杰阁于岸右。赎地辟基，迤石捍溢，隆栋梁，重檐叠级，游列览眺，遂甲于潮。福建舶使虞公似良，以古隶体，扁之曰“仰韩”。盖韩文公茇憩旧地，实与阁对也。桥凡百有六舟，造于是年秋仲，告成冬初。阁以腊月经始越，次二月讫工。方敞精舍，官给田以备后役。军事推官曹者，时董其事。常公合乐张燕，邀宾僚而落之，乃觞曹曰：“是役不扰而济，子力也”曹屏伏对：“何劳，顾二公规划之素，专奉行惟谨耳。”环观者相与叹曰：“物之兴，建信待人若时耶？夫开端于前，植址于后，行者便适，登者披豁。”凡过潮者，悉戴二公之赐。朋俦祝颂，肖像立祠，群请于羔曰：“笔勒成，子职也。今二公实惠伟绩如是，叵噤默无纪。”羔详稔颠末，不敢以斐陋辞，谨摭实而述于左。  

林安宅《潮惠下路驿植木记》：绍兴戊寅，子蒙恩将漕东广。至潮问途，趋番禺，父老谓予曰：“直北而西，由梅及循，谓之上路。南自潮阳，历惠之海丰，谓之下路，绵亘俱八百余里。上路重冈复岭，峻险难登，林木蓊翳，瘴疠袭人，行者惮马。下路坦夷，烟岚稀远，行人多喜由之。然犹有不便者四；自有下路以来，役保甲为亭驿子，亭驿距保甲之家且远，客至则扶老携幼，具荐席，给薪水，朝夕执役如公家之吏，不敢氵页史离焉，俟其行乃去。客未至则尉之弓手，巡捡之土兵，预以符来，需求百出。客或他之，则计薪刍，尽锱铢，取资直而去，民以为苦，此其不便一也。  

官兵商午，鱼肉百姓，编氓远从，不敢作舍道傍，行人无所叩阍以求水火。长堤旷野，绝无荫樾，炎天烈日，顶踵如焚，莫可休息。渴则饮恶之水，其不病者鲜，此其不便二也。驿可宿，亭可宿。日行止于三四十里，过是则投夜无所。桥道颓毁，积水不泄，春霖秋潦，横流暴涨，行人病涉，往往多露宿以待涸而后进，此其不便三也。沙湘弥望，杳无人烟，盗贼秉之，白昼剽劫，呼号莫闻。受御者不一，而州县莫之知，此其不便四也。”  

予闻之不觉先声叹息之不已。乃移檄州县官，既同王事，安可坐视，而潮惠之守令，皆欣然相从，与其佐同心协力，创盖铺驿，增培训水窟。夹道植木，跨河为梁。诱劝乡民，移居边道，而海丰令陈光，又唱增置铺兵之说于予，而潮惠二守深以为然。每亭驿各差兵士以供执役之劳，而百姓之为亭驿子者率皆罢去。俾得仰事俯育，不复有追呼之扰。予又刷上路驿铺之冗兵，以益下路。依闽中温陵上下路，各置铺例，闻于朝廷。于是铺兵与居民相为依倚，道傍列肆为酒食，以待行人。来者如归，略无前日之患。夫世事未有不忽于因循，而成于勉强；人情未有不悦于须臾，而厌于持久。是役之兴屯，人莫不难之。今不费于公，不劳于民，幸迄于成矣。予以为不难于始而难于终，使所种之木，勿剪勿伐，因其枯瘁者复芸之；所创之舍，勿折勿毁，因其摧圮者复新之。偿历百年，如一日为，虽经数政，如一人焉，夫又何患？此予所以深有望于来者，故书其岁月以贻之。时绍兴二十九年八月一日也。  

郑厚《金山亭记》：氵页弥，天下之镇也。岱华衡恒，中国之镇也。金山，潮郡之镇也。郡有镇山，犹人有元气，能卫生者不问四肢九窍，五脏六腑，惟问元气盛衰。如此，则潮于金山何可忽诸？乡者潮之盛时，亭榭竹木，奂蔚于其上。当其文物之美，版籍之饶，甲于二广，抑有所率。兵戈以来，守郡者但务目前，推原之事所未暇举。亭榭圮于风雨，竹木残于斧斤，不恤也。地与时会，翁侯来，儒雅饰吏之余，思所以为潮善后之方。乃致意于是举。即山之阳，为亭者三，曰“凝远”，曰“成趣”，曰“披云”。俯揖金城万家于几席之中，红尘与车马分哗，苍木共闾阎间错，俯仰之际，形容不尽。循山而东，则列岫凝蓝，长江曳练，桑麻近落，烟雨平畴。目力交驰，景趣竞远，身居城郭中，然如在四旷之。于兹作亭以临之曰“就日”。其后绝山之家，亭其上曰“一览”。砌石为道，络绎其间，浇桃灌李，种竹植木。发足其景物。夫潮之形势，不在金山之壮观，不在于亭榭竹木。非亭榭竹木无以为金山之壮观，亭榭金山之冠冕也，竹木金山之襟袖整，然后见金山之气象焉。金山之气象，实潮之气象也，孰谓太守翁侯是役苟作云尔？亭成，太守暇日宴客于其中，邦人士女，操觚挈木盍偕乐焉。惟兹邦人，见亭之成。宁知太守营亭之功；共亭之乐，宁知太守建亭之意。不敛一铢，不役一丁，鬻材僦工，筑亭宇如筑私室，此太守营亭之功也。粪本木盛，浚源泉长，提纲振领，类非俗吏所能为，此太守建亭之意也。农丰官达，爰自今日。补弊起仆，系属后人。绍兴戊辰郑厚记。  

林汶可《刻漏记》：潮之诚弊，而漏刻又愈于城之弊。穴木水而注，以版浮箭，睨取刻。岁久水蚀腐，以至划地测晷，足所以蚀腐之数。皇癸已冬，郡守下车，首完城，明年乃议新刻漏。有以临汀郡莲花漏而献者曰，其法出于待制燕公，最为精密，乃择牙校就汀受法，指工绳木，用金涂漆，历四旬，凡总六十事件，而漏刻成，成于甲午至和冬十一月也。盥壶纳水，不绝如线。水之不暴，箭无逸刻。故自朔至晦，累三千刻，以较划夜短长，一与之合，献者之言其信矣。十二月已亥，乃彻旧漏，用新法宜也。夫城郭沟池。作郡之壮。鼓角漏刻，设郡之警，大不可阙。  

郡太守举宏其阙，又得其法，最精密，宜后来毋废其法，且思郡守痒博郑侯伸也。郑厚《凤水驿记》：郡国有传舍以待假道之宾客，古礼也，今天下通名“曰驿”。或又从而高大加饰焉，则易驿之名曰“衙”，所以洗绣衣汤节之临郡，与夫通贵重客。顾他宾非可取舍，故一郡所以待遇客者必有二馆，否则上下混淆于市邸，此羁旅之通患。潮居广府之极东，与闽岭比壤，凡游官于广者，闽士尸立十八九。自闽之广，必达于潮。故潮虽为岭海小郡，而假道者无虚日。郡盖有所谓迟重客之所，而驿无舍，其所从来旧矣。自修来此周岁，易蠹补弊。自祠庙学舍仓廪府库，下至狱狴营伍，率以奇羡，随先后缓急而为之，皆严固洁好。方以宾馆缺焉未备。思所以力不劳而事济者。适掌醯舍则华而大，以为宾馆则与郡大小称其宜。既而得老屋数楹，直子城东南隅，乃故储醯之宇，于是易其地而两增葺之，因以郡水而名榜日“凤水驿”。  

复为造寝处饮食之具，为榻著六案，与竹木寝床十有八席，以为荐借者各三十，器皿镬鼎悉备，使阍一人掌其扃与物之籍，而加钅仑焉。过客之车马及郡境，请预以告。授馆之礼当敬，从事无怠。虽然古君子所尸立一日，必葺其墙宇，去之日如始至。无谓古人独然，自今以往，凡至此毋坏几席，毋毁垣墙。使后来者无乏，是亦古郡子已。郡僚来属，纪岁月于驿壁，敢亻并以告。  

陈垣《海阳筑堤记》：绍兴辛亥九月，大夫张侯被命镇州。至则宣德意，访民隐，兴利除弊，劝学劭农，有循良吏风。于是距城十保之众，知公之有志乎民也，喟然释耒耜言曰：“吾侪耕鉴于斯，几百载，边溪岸海，恒为长城固者，伊垣之力。今垣圮室坏，鸿雁“转徙”。老稚之属，骈肩踵迹造于庭。公延询其故，良久曰：“吾至郡，工役不妄兴，台榭无增节，恐为民力困，然是堤不筑，民将永无宁居。狂澜天噬，日削一杯，月且百倍。数岁之汶，焉知桑田不转而东海乎？”退而周谋咨度，思始图终。命海阳尉赵善连而告之曰：“子其为予往，毋具文，毋悚众。速则易，缓不及事。一心远猷，用宏兹责”。尉至，纵观茫洋浩渺之滨，巡度基地，表识封域，号召丁壮，万甲如云。一之日，扰扰奔腾之势，合战而退。二之日，鼋鳌鱼鳖之区，屹然山丘。三之日，沮洳化为平土，流民志其本业矣。士相与咏于塾，农相与歌于野，谓此堤不修，而底于溃。民屡以病告，非董郡者以谋多而惑，役大而沮，谋作者以力少才疏而败乎是役也。  

守与俯合谋，宰与佐同力。吾差子洎孙，万世永赖，其敢忘功。乃涂地创宫，合祠绘像。既事，谒于恒曰：“怀惠而报德，觌颜而起敬，吾侪小人事也。记文明远俾遗波懿绩，与河洛并传，郡博士其母辞”。恒曰：“至人无功，神人无名。自郡侯之至是邦也，崇教化，缓刑狱，戢追胥，与义役，安济置坊，亭堠筑馆，殊勋数十，退然不矜。意者期与世相忘徙壤间，而泯迹无怀大庭之上。小有形迹，随即刻划，岂侯本心哉？然白公之渠，郑公之陂，若功不加于时，泽不遐于手，畴能使人去思之矣。向也忧填沟壑，俄而措之枕席之安。劝愉鼓舞，社而稷之，夫谁敢议。抑使彰彰之治最，臬使既剡而上闻矣，一朝而随召尽节罄忠，竟猷告上，金城万里，将为天下大庇，岂以此堤为丰功而欲子侈言耶？绍兴年月日记。许骞《重辟西湖记》：西湖，古放生池，有山崭然处湖傍，古号湖山，则知湖之来非一日。殿崖层出，轻波纹平，水影岚光，为南州杰观。岁月既久，湖亦莽为蔬蹊，而榛荆丛生，童然一山矣。庆元已未夏，太守林侯山票既成，聚风月山椒，秀丽始发越，因慨谓湖山并名，岂有山而无湖。贰车廖侯德明，力赞其决。于是剖耨壤，剪繁秽，引清流氵豕者而广之。南北相距倍于昔，立三亭滨于南，日放生介于中，曰“湖平”，跨于山之侧曰“倒景”。  

绕湖东西古无路，诛茅穿径，插柳植竹，间以杂花，盘纡诘曲，与湖周遭。横架危梁，翼以红兰，镜奁平开，虹影宛舒。数步之内，祠宫梵宇，云蔓鳞差，浮荣女墙，粉碧相映。中造小舟，邀宾命酒。荷香逦迤，时度管弦中。邦人乐公德。公每游柳边竹下，草际苔中，涌觞布席而坐，公酒未竟，终不去。山与水相接，民与守相忘。骞尝游泳于中，即叹曰，湖山之乐，古风流骚雅士，往以此写幽兴，寄啸咏于君民之际，或略焉。若使身安江湖，心忘魏阙，主意上宣，王泽下壅。是湖也欲得乎？榭岭青，里轩潇条，尽舟皇宫羽，稚耋怫郁，是湖也欲乐得乎？我公莅止，奉天子教条，独行岭海。又欲以及民者及物，虽天子万年不待祈。又欲鳞介羽毛，皆涵圣恩，以期圣泽与湖山相无穷，则公于是乎乐在君也。  

梅香月白春满城，我公政暇，停舻举白，民亦熙熙陶陶，鸣俦缀赏。藻野缛州，如屏如堵，如绮如雾，人在钅监中，舟行画图，则公于是乎乐在民也。矧夫山啸湖平，公卿之谶，百年遗迹，一旦还旧，将见缨纟委绅佩，洋洋迭出。一以祈君寿，二以同民乐，三以振地灵，起人物。一废举而众美具，骞是用踊跃而书，镌于湖滨之崖石。《新堤记》：宝元年，南桂新堤成。南桂之人，□□□。顷岁水再至，漂田亩，包民居。老弱沉溺，壮者散之四方矣。今堤固于曩，吾里之人，得以父子宁。畜养蕃者，非贤使君之赐而谁赐欤？伊而不记，无以示来者。遂相率请于府尹盍记之。惟潮居循梅汀赣之下流，每一潦至，则四州之水汇于潮之溪，以注于海。溪旁绋平地也。堤之以捍驶流。  

而后民得以耕于斯，家于斯。古堤八十里，望之若连绳然。一股不牢，则绳遂断绝。而南桂之堤，据要冲。绍兴辛亥，水堤决仅百丈，十保之地尽为壑。郡侯张行成更筑之，民乃粒，六十年而当淳辛亥八月，不堤溃，与绍兴害亦略等。有倡为塞水口之义者，增其故基，与水争势。畚锸之役方休，而夏潦至，又渎溃益甚。新筑之址，亦化为渊。民白之，郡闻之台，权郡樊公应亨、宪公吴燧，皆曰：“筑堤，县令职也。海阳令王君彳首亍翁为有才，亟委之。令乃相地之宜，避水之冲，立标以定其北。北起许银巷口，南抵五福堂后。而又外筑涵南横堤，以障数千户口，分十统谕以总之。时粗不便告者，即委主簿赵君溶相视。簿曰：“覆辙可蹈乎？宜从今议，拟始定矣。”顾其役大，其事未易集也。今郡侯全公昭孙莅事之初，首访民病，慨然曰：“事有急于此者乎？春且潦，吾民其鱼矣。”促成之，乃命陈巡检涛督役，出入田间，与役夫同劳苦。侯一意任之，民有悍然不从令者，有以他辞规避者，侯不阻不忒，哈以利害而戒勉之，要以事成就乃止。又以令言闵其弃地之产，而怠者力，悍者循劳，役者劝悦，令亦时屈而相劳焉，不数月而役毕。盖为堤之址广八尺，其上半之，其高一丈二尺，其长如广之数七十有。夫以工计之者三万有奇，经始于壬子仲春，告成于癸丑孟夏。而溪东之堤，所以捍三保之民，同时并筑，里人陈天骥董之。于是两岸屹立，悉复张侯之旧矣。或曰：天地之数有六十，穷则复始。是堤也，其溃有溃之者，其筑有筑之者，盖数也。大圭曰：非数也，人也。向者绍偿之役，盖有阴扇谣言巧相阻败者矣。非张侯其孰主之？  

近者之役，亦有转移吾说扌且挠吾令者矣，非全侯其孰成之？不然堤之成文矣。然则亦人尔，安得诿诸数哉？故大圭谓是役，侯之美有三：知其人而信之，明也；坚其力以行之，果也；宽其役而恤之，仁也。行一物而三善得焉，是可以书。侯又虑新土之未实也，夹植柳以盘其根；患冲流之易突也，筑子堤以杀其暴。其为后日虑至深远也。噫嘻，推是心也，岂特一堤而已哉？宝元年记。元熊炎《重建文庙记》：诗书礼乐之教行而天下多善治，仁义道德之说明而天下建善政。盖吾道非空虚无用之物，而化民成俗有非刑名法律可能及。自汉而下，良吏著名史册者，皆以兴学立教为首，而人或以迂阔视之。噫，吏道不古，世变亦极矣。潮俗号为易治，建学且数百年。繇昌黎延赵德为师，而人亦敦于学行。后来士风，方之邹鲁。元运初兴，王师平江南。不数月，广去天远，复六年始定乱离。  

斯瘼癃老幼寄命镝，经生学士，岂直逃难解散而已。潮介海外，虽弦歌自如，谁以之为守礼义之国平。干戈甫定，潮复为郡。然经营收拾于武夫健将之手。章逄辈方晦迹引。宫墙遗地，鞠为园蔬。美输美奂，谁复念此。丁侯聚来潮，文庙草创。规制朴陋，无以寓敬恭。逮郑必大领乡学，府尹陈、权府陈肃，皆有意复，令能有成。至元二十九年正月，贰府王宏始成正殿，他宇谓可次第就。而造舟役兴，又未及竟。肃政廉访张公以是年五月监治莅政，慨然念曰：“勉励学校，宣明教化，吾职也，此而不图，无以塞上间，称明晋。”一日语郑君曰：“庙虽王侯所创，而实重子请也。其续成之母，中道废，吾能主张是。”  

郑唯唯承命，公复集梓众令之曰：“前是官府之役，率不给直，汝避焉。今给以佣费，食以学廪，必勉诸。有受若直，怠若事者罚。”众亦欣喜就役。于是筑之登登，伐之丁丁，斧者锯者，斤者斫者，日陈于前。公躬自课督，率漏下乃去。昼则传餐而食，不挞一人而人用劝，自经始至落成三月。为门之间七，为庑之间二十有四，厨庾藏无不具，栋梁榱桶无不备。配祀像设，无藻绘纟希纟肃。又惧其无以养也，为之置潮阳田一庄。每岁收粒肆伯石，以助供给。其区划具矣。嗟夫！学校风化之本，表章尊显夫人。秉彝好德之不容已者，况文废必与，文仆必起，人事物理，决有当然。或者创之而不遂其事，为之而不既其功。盖时之未至，虽圣人不能先时而强焉。时之既至，虽圣人不能后时而不为。潮学之兴，固公为政出治之先务，而亦时之有待于公也。用能于旬月之间，一复旧观。使殊方万里，知朝廷崇儒重道之意，而声名文物复炳然于世变风移之后，非使臣之远有光华者乎？非使于四方而不辱君命者乎？经曰：“见义不为无勇也”。又曰“教人以善谓之忠”。公可谓且勇矣。兴一事而二美具，所宜得书。潮之士居游其中，恻然动念于兹学废兴之由，而思所以副公教养之意。  

蹈德咏仁，砥节砺行，不以诗书礼乐为空谈，不以仁义道德为迂说，则家稷人皋，又岂不大书哉？公名处恭，汴梁人。至元三十年癸已，将仕郎，广南东道儒学副提举，熊炎记。姚达泉《重建元公旧院记》：潮为广左甲郡，文物亦诸郡甲。在昔学宫雄伟，韩山书院亦然。宋淳已酉，邦侯周君梅叟，喜其文物盛，欲以道学淑人心。乃营元公周先生祠于郡痒右，谓公为道学权舆也，并拓宇以聚学子。闻于朝，得请，亦曰书院横渠二程晦庵四先生皆有功于道者，遂合祠为五。戊寅兵火，郡泮与昌黎伯妥灵之地悉皆瓦砾。独元公之宇如鲁灵光，后因为学，移而为庙。逮至元壬辰，广东道肃政廉访张公处恭，分治来潮，鼎新文庙。路总管陈侯佑，复移庙而为书院。经始未全，同知提举苍侯小云赤不花继之率作。  

甲午春，本道儒学提举熊炎沿檄至郡，慨然有意成之，就委山长张圭英、石国珍并力了办。乃勤垣墉，乃涂既茨，乃立祠像，不逾旬月，欠者悉备。于是祠堂之间五，讲堂之间三，翼列四斋，前峙门庑。复旧观而新之，礼旧有加焉。促丁舍莱新祠，观者敬叹。今张郡遗其子仲明自潮来，书其事，属然记，辞不获。因思道在天地之间，厉万世如一日。有绩无绝，有存天亡。不以世道升降为升降，不以世运盛衰为盛衰。昊古鸿荒，有熊氏以上无算。惟精惟一，自尧始传而舜禹，又传而文王、周公、孔子、孟轲，是谓道之正统。轲后道脉征，扶正学者如荀杨仲淹之辈，皆功不迨轲。寥寥千载，始有元公疏源导流。太极动静之体，五殊二实之气，仁义中正之理。凡天地人所由立，万事万物所从出，天下学者所以正心身者，二程朱张四先又引而派之。遂使道学涵濡人心，养成士君子之质，非后来孔孟欤？宋熙宁间，公尝持漕宪节，潮亦行部之所，祠固宜然。非为持节祠也，为道也。于道有功者庸合祠，但土木之功久则弊，世更事异，道则无弊无革，恃有知道君子扶持耳。  

其有志于道若子佩宣劳其间宜也。至如总管陈侯力主维之，又能捐已宅充广之。苍侯间出力以助之。其余任事办材，给用度，补阙遗，则于职分乎宜尽，皆可书。书院旧有田，暂为浮屠氏所据。又安知他日青毡之不复，姑俟之。今我朝崇尚儒学，讲明理议，尊先贤，续道统。求道有书在，求极有图在，元公其大有功于后学。噫，不有废，何以与？至元三十一年甲午，前大学进士姚然记。何民先《重建水东韩庙记》：士君子宦游以得江山为乐，江山以得士君子为重。方其登临，游目骋怀。俯仰千古，啸歌自适。及其后也，邦人怀思。爱及草木，则有尸祝之者矣。昌黎先生之于潮亦然。公以忠言谪潮，道迪人心，功在生民。尝爱溪东山水之胜，公退之暇，时一游憩。亭下之木，所亲植也。旧株既老，飞枝复生，州人以韩木称之。且瑞其花，以卜科目。或曰公尝遣官祭鳄鱼于此，其下即鳄鱼潭也。庙旧在城南，宋淳熙已酉，丁俟允元不忍虚其胜。蔽弗艹甘棠，迁公庙镇之，以天水赵君文惠陈公配。盖公尝请赵为师，以训潮人知学。陈守是邦，又尝戮鳄于市。道同志合，犹一日也。距今百馀年，鼎革凡几。元延四年，张公世荣行部至潮致敬焉。徘徊眷慕，深虑修葺之费无所出，非所以计久。乃为儒生，捐金买田计五十八亩七分，几得够一百三十四石五斗，其用心尤远矣。泰定三年秋，牧守亚中公马合马偕士友绝江谒祠下。至则门庑亭宇皆乌有矣，惟正堂仅存，遗像萧瑟，粉壁穿剥。楣柱巧蠹强支风雨，慨然久之，士友悉言其故，公曰，文公功德若是，江山形胜若是，而又应司维持甚其可废乎？归与同知宋君用，府判买住，推官刘君克敬，知事赵君弘道谋，佥曰然。遂以命业且戒勿扰，业受命惟谨，乃故基，乃市良材，鸠功亻庸役，一时惟直。是钧是，是锯，是断是舁，仆者构之，腐财撤之。已而正堂巍然，两庑翼然，三门魁然，维亭维祠，各复其旧，中外一新，丹黝交焕，晓云飞栋，晚蟾流阶，东负三峰，如屏如儿，西面横江，楼台鳞簇。  

大海氵豕者其南，蛟龙所家。三河泻其北，樯楫若注。一登庙而山川之胜尽在目，城南有是乎？由是揭其堂曰仰高，取泰山北斗之义马，亭曰天风海涛，取相期风涛观之句马。尊贤有祠，崇德也。侍郎有亭，存古也。合而颜其门曰韩庙。万户侯尹公铸大书，不一书之。经营于丙寅冬十有一月，成于丁卯春二月，秋八月而润色大备，涓吉落成。牲酒既具，邦大夫率僚属咸拜于庭。士友鼓舞而庆曰：“征诸君，庙耐墟矣”。大夫曰：文公之灵也，斯道之福也，圣天子之德也。方今天下清平，崇重儒术。潮虽海滨，自文公以来知有教矣，至今号称易治。而吾侪得优游其间，是果谁之赐欤？有系于世教民彝者，君子与其兴，不与其废也。  

嗣而拓之，且将有望于后之同志者。言既，属业记之，于是乎书。潮州路儒学教授何民先记。张思敬《修文庙新田记》：潮为郡，僻于海隅，而风士颇饶。民始未知学，然朴且易化。逮唐昌黎至，命师教育之，迄今号称多士，实甲闽越诸郡。学有庙甚伟，咸烬于兵，独书楼岿然。至元甲午，宪佥张公处恭分治，循视旧规，慨然以兴复为已任，命提举郑必大董役，不逾岁而落成。沉郁输奂，士子动色。然飓风不常，木性易腐。公深以为忧，曰学有田无几而养士也，若墁剥而瓦裂，柱倾而栋桡。则将若之何？适工毕初，敛余财。及后时而助者，得若干，悉置田凡四百亩。距府治远，租输运颇艰。从佃者请而忧之，取直而已。母失之荒，他庸弗征也。  

学职一员，专其出入，然非土木之费不敢用，九年于兹矣。会其数，不为不多。茫然施巧于簿书间，沿袭而率归乌有，殿庑未之加新。吁，可叹也已！吾侪道周孔之道，职师儒之报本，曾豺獭之不若，举张公创之端，颜母厚乎？思敬自江西巡历至潮，韪郑君言，亟革其弊。爰锓诸梓，不惟衍张公之永图，庶来者知所警也。至于田亩之畔，租数之详，具之碑阴云。大德壬寅，提举张思敬记。黄刚大《三阳驿壁记》：昔世祖皇帝临御十有六年，平江南潮为僻远，师至城乃下。至元二十一年十一月，的迷失奉旨镇广东道宣慰。使来潮，剪辣夷道，招集流离，稍复为郡。  

东西界闽广之冲，南北接山海之会。毂送蹄靡阝，无日无之。送往迎来，迄无定舍。前政念斯民疮痍之后，牵补度日，然王人之来，不馆不饩，昔人所戒。同知苍朝列，慨然移檄于府。总管丁骠骑，府判为修武，偕府僚佐，议以克谐。一日谂于众曰：方今薄海内外，同条共贯，雄藩壮邑，星罗棋布。十里一亭，六十里一驿，令下如建瓴水。凡通津要途，尚不可缺，况城郭乎？乃卜日相地，开拓旧基。百姓闻命奔趋恐后，若瓦若木，不期而集。值洞侵掠境内，沿檄出征。府判马修武董其事，狱曹汤旺旦暮巡督。出已见规虹，匠施斧锯而已。  

为堂前后有二，为庑前后有四，柱石坚固，垣墙周密。面阳辟户，气象轩豁。背山凿池，景仰幽胜。风月有时而自至，冬夏无适而不宜。汤沐饮食之需，供帐服用之具，件件精实。是役也，至元三十一年十月经始，同知苍侯凯旋。又逾一月而工未就，虑久役妨农，呼督役吏诘之曰：“今与汝期间，违有罚”。如期讫事，时则元卢元年四月也，因命刚大为之记。愚谓驿馆之设，其来久矣。昔成周盛时，三十里有宿，宿有路室。五十里有市，市有堠馆。至汉高朝有置传，有驰传，有乘有轺传。传即今之驿，古者以车谓之传车。其后置马，谓之驿骑，历代相因而捐益者随其时。钦惟皇帝继统，励精图治，垂万世业，振弊起废。政臣子服劳之日，任郡牧者，不敢不勉。  

兹驿之兴民，乐其成，故能不扰而办。俾破碎凋残之后，复睹太平之盛观，涂既丹腹之美，益彰远使之光华。自王公卿而下，与夫一介行李，于是馆焉。吾想夫驰马日奔轺，朝幽燕，暮荆楚，冒风沙，蒙烟瘴。至则解鞍驰檐，偃仰欠伸，抚手扪腹，弹长铗而行歌，据胡床而坐啸。马刍奴饭，吏散庭空，休息之际，使臣于此其有思乎？诗不云乎，载驰载驱，周爰咨谋。古之使者传令入境，则访求民瘼，观察风谣。视其财用之丰不丰，桥道之固不固，田野之辟不辟，户口之增不增。所以广朝廷之耳目，明郡政之臧否，而后得为使之体。若夫饰厨传，取名誉，非侯之所望于使也。使乎使乎，苟以是心至，不惟知侯之为侯，亦可知使之为使也欤？言既，驿吏请书于壁。  

刘贡珍《续石柱记》：前教授何民先有记见上。潮之宣圣庙，自宋迄今，凡六迁。绍兴间，徐侯璋迁于今地。迨景定癸亥，游侯义肃教授黄岩孙重建。始易木柱以石，事甚伟，兵火后毁折靡存。元朝以来，庙宇草创，职教者因循简陋。泰定初，教授何民先窃有感焉，召石匠计之，工夥价踊，以痒廪不赡遂寝。偶直学卢斌得石柱小大三十根于里中蔡氏旧居，购以楮弗受。川浮陆运，出瓦丸砾而置庙庭，变石之幸也。越明年，士氓既役，其势遂涣。何公怃然记之曰：“石不负余，余其负石，岂兴废有数而犹有待乎？”天历已已冬，本路判官小云赤海牙诣学，深慨殿制不古，询之耆老。咸曰：“此五虎陈氏旧宅，坏而创是焉。是以制度失稽，木久且蠹。命更之。构以石柱，捐俸千楮。暨府推周伟，照磨陈正，亦各捐俸。诸生因请迁庙于学右，以尊圣人之居。  

方董工，会宪佥任公仲琛，偕宪史黄士俊、郭友直，按巡勉励，只谒先圣。时礼殿始基，见石柱而喜。计本学岁入无以为继，乃捐俸率庶僚以助工。又举圣制蠲役，俾儒人随其丰俭以助焉，自非尊德乐道能如是乎？诸生忻然如驰担，又得以赌圣人宗庙之美。乃相非言曰，昔之兴学置田者，廉访张公也。复田赡士者，廉访赵公也。今之与学蠲役者，宪佥任公也。彼二公既为之构祠立像以光于前，今我公亦宜嗣之以振于后。然此非公之本心，特潮士爱之深，慕之切，欲以表我公之德，与斯石相为终始也。昔何公作记，谓有负于石，由今观之，乃石之遇耳，何负焉？信废兴有数，且有待乎？  

天历三年正月，潮州儒学正庐陵刘贡珍记。程准《揭阳双峰院记》：诸寺院记文，不关世教者不录。此篇独能不胶异说，以悲喜衍义，行文有法，感人情思。与他寺院记远甚，故时录之。世人以成坏观物，见其成无不喜，见其坏无不悲。成者自成，坏者自坏，于我何有？而作是念。善哉善哉，此天地圣贤之心，愚不肖之所同，儒者之谓善端，佛者之谓无量心也。一切万物，皆有成坏，是悲喜心无有成坏，由其不坏，坏无不成。故自一念之喜，以图其成，天工可代，七政可齐，六府可修也。自一念之悲以极其坏，泽水可抑，龙蛇可驱，河流可塞也。鹊巢石窟，珍楼宝屋，广狭不同，处庐一宿，终身眷眷不忘。他日过之，颓垣断碍。未有不徘徊故墟，为之感怆者。他日又过之，疏篱环堵，如旧观重来，又未有不欣然慰满，若已与有力焉。此岂复有穷奢极侈之工。动心悦目之景，可以牵萦怀抱者。终不成坏，坏无不成。彼之心犹吾之心也，吾不知此日是心何从而来哉？  

天高地下，在物无终坏之理。往过来续，在人有不坏之心。彼积苏累块，以成坏较难易。金地宝林，以兴创为殊胜。虽其徒稍知道者，亦必戚然颦，闵然啸矣。皇元仁洽万方，垂情慈教，天马饮海，龙象如如。而揭阳双峰独历劫灾。自丙子至戊申三十三载，归德彭君振来尹兹邑，报恩无地，将经始起废。民父老合辞荐请，君乃捐俸流贝也，起释子石山必琼董其役。琼亦罄囊毕力。初构殿瓦砾间，始庚戍夏，迄辛亥冬，邑人刘君用宾，林君叔翊，好善随喜。法筵开，经输转，山门品列，廊楹鱼贯，僧寮师室，香积宝陈，种种完美。又三年梅蒙君果，沿檄适至，暨归裒镪五十万圆满之。且尹有人民社稷，补弊塞责之不暇。能以馀力及此，蒙君非居仕是邦而施与无吝容。  

若刘与林乡之善士，视琼虽为善不同，要皆非有所利而为之者。不远数千里，谂记于予。公等得无悲其坏而喜其成乎？是心也何从而来哉？无往不复者天之道，感今怀古者人之情。余所谓天地圣贤愚不肖之所同，盖有不求而获，无为而为者。秉彝好德，固非夷法之所能外也。韩山苍苍，韩木章章，大颠堂堂，庐存人亡。数书珍重，吾意公亦喜其聪明识道理，而重其忧世之悲也夫。斯文耿光，千古一日，余方求公书而玩索之。又安得不因请君之喜而为之书也。尹字文举，今为惠州路推官。蒙字促刚，今为潮幕长。谦齐刘君，时主簿程卿。友梅石、山林，与琼自号也。财施工力姓氏列著碑阴。泰定初元甲子三月朔，承直郎，南雄路总管府推官程准记。赵孟仆《重建潮州韩文公庙记》：在水东按苏子碑，公庙在潮者宜也。其文尚已然，所书止王君涤迁庙城南事，后非所知也。其参造化，关盛衰，浩然而独存者将终古祀之，岂特元间盛事哉？厥后庙二，其城南则郑侯良臣因创讲堂，以来学者。今独存其城东，则有山曰“韩山”，亭曰“韩亭”，木曰“韩木”。李侯迈、丁侯允元，因而更祠之。  

孙侯叔谨，并建八贤祠。刘侯用行，牟侯氵荣，整葺不怠。庙用以侈，今皆无复存者。森森古木，生意苍然。造化盛衰，固实有待。皇元统一，文美聿新。回元贞二年，有太中帖里来长兹郡。创浮桥，立兹庙。大德五年，卞侯立宗修犹未完。九年，常侯元德暨乃僚捐俸计役，期毕兹工。是时则有将仕张君昕，以清名英识为郡知事，孜焉亻及焉，慨为已责，其志也专，其任也勇，其营度也久，其使民也不扰。疏之凿之，筑之培之，又从而居恹拓之。用工于某年某月，落成于某年某月。有池有台，有松有竹。仍建八贤祠于右，两廉三门翼如峙如。复挟二亭于其侧，宏伟壮丽，殚智极虑。邦之耆老来拜来祝，咸曰：“吾不图今日复见韩亭之盛若此，且视昔有加焉”。匪韩公之灵，抑吾张君有以效其役而彰其灵也。天地之化，盛衰之运，至此而益昭矣。近惠阳别驾王君涤，奉檄至潮。谓仆知学，语以其事，且俾书以遗潮人。仆谢不敏，则思曩命宰揭阳将拜祠下不果。今罗浮去潮几千里，未知果遂所志否？兹得以贱姓名附于下，岂丰平生至幸，敢僭以苏子所不及书者书。大德十一年夏五月，从仕郎惠州博罗县尹兼劝农事赵孟仆记。  

梁《仰韩阁记》：潮之为郡，介乎闽广之冲，凡趋闽趋广者，靡不经焉。郡之东有溪，昔鳄鱼之所窟宅也。昌黎韩文公辞而逐之，而其遗迹，至今泓深莫测，涉者病焉。宋乾道间，曾君汪来守斯郡，始造舟为浮桥，以济不通。继是而作者或凿石为桥梁，或屋其上，以便往来。数十年间，溪水泛滥，桥遂中折，惊风怒涛，舟或沦没，民甚苦之。至正甲申岁，府判乔侯贤，莅事伊始，慨然曰：“理桥道，余职也”。爰与推官崔侯思诚谋复之。来岁同知张侯弼，幕长卢君德直，知事张君宗元继至，咸曰：“是亦便民之一也”。遂捐俸以相其役。且曰：“是役也，必择属之廉能者任焉”。  

事乃有成。询于众，得录事林君智镜，命之曰：“君以廉能信于民。今举君以董是役，期于必成，府不汝责”。其曰母怠，君受命，乃度材鸠工，日往来其上。与群工相可否，或以石，或以木，各适其宜。镇守万户邢惟明，伟是役之浩也，亦施镪以助不给。越数月而桥成，筑亭于桥上者，为楹二十有四。为阁于桥之西，而未得其名。众曰兹桥之东，韩山在焉。昔日于是名曰“仰韩”，愿复其旧。落成之日，郡侯幕宾，集宴其上。仰观壮丽，俯视渊深。乾坤端倪，莫不献状。东有韩山之秀，东湖之美，南有文公书院弦诵之声，西湖之山界其西，金山诸峰耸其北，诚一郡之伟观也。越明年乙酉，林君以请事至广，具本末之详于宪府诸公，咸嘉其功之有成也。于是宪佥周侯伯温书“仰韩”为阁之额，崞山公复大书“济川”为桥之扁，且属余撰文以记之。余谓韩文公驱鳄鱼以绥此土，太守曾汪即其溪为桥。今之继政者，又能起废而新之，且阁于其上，以为仰韩之所，俾潮人没世不忘也。录事林君又能襄其事，今而后潮人思公侯之惠爱，与韩公相为不朽矣。他日诸公乘驷马过此者，无野水横舟之欢，大其施于天下可也。遂为之书。  

至正六年丙戍，奉政大夫广西两江道宣尉副使，佥都元帅府事，梁撰。米失弥迩《圆通阁记》：观夫大士垂迹，极百忆须弥山。百亿香水海，而不能喻其及物悲愿，功德之高深也。是以后主君公，百僚庶尹，忆兆元元，靡不爱戴。岂非趋十地，证十号，慧性圆通者，能若是邪？潮东临大溪，实闽粤夏津。宋郡守曾公始造舟为梁，于中流者二十有四，而砥柱于两岸者，亦如舟之数。后之人于桥西城门上，继作圆通阁，以为斯桥之冠冕。内附初，阁随兵烬而桥制仅存，前府判买住之，不数稔而风涛荡损几尽。至正甲申，车乔君、秋官崔君咸以为念，遂属录事林君新之。适贰守张君下车，曰：此守土、当为率众助之。就建圆通阁增其旧制，阁之东，仍建华严阁。请前住南山礼翁善恭，为开山足成之，万户邢侯暨僚属亦有功于是。  

越明年，元幕卢君、亚幕张君到官。鉴山川之胜，感今古之怀，韩亭在望，议作仰韩阁于桥之上。凡是役，皆会府诸君建言，用周其美者，录事之力也。是年冬，林君沿檄至羊城，以其事来告，乞于为记。贰宪奉议公为书其扁，予惟圆通大士，从无始劫来，以闻思证二十五圆通，十种大辨才，誓度一切群生。声入心通，无诸障阂，其旨渊哉。厥今当路诸贤，政通民和，成此盛事，岂慧圆通愿力之旨乎？林君号一清，永嘉人也，尝笔大士像，喜动龙颜云。文林郎，海北广东道肃政廉访司经历迷失弥迩记。李复《府官续题名记》：元有天下，六合一家。设官分职，远迈前古。路置总管府，府之长官曰“达鲁花赤”，正官曰“总管”，即古之太守也。次曰“同知”，即古之通守也。又次曰“判官”，曰“推官”，古有是名矣。皆同堂议事，一纸署判。前代守姓名，已班载于郡志。今之英僚，未有记者。  

至顺辛未，亚中大夫王侯元恭，以江西省理问来守兹土。凡关于郡政之大者，起废图新，不可胜述。一日谂于学校诸生曰：“郡有牧守，其来尚矣。潮为广左甲郡，米谷之蕃之富。民淳俗熙，昔称易治，盖昌黎过化之地也。任师帅之责者，得其人，则日渐以治。不得其人，则日渐以乱”。吁！牧守之责，不亦重乎？今将列府官名氏于后，垂示将来。非惟备郡志之阙，且欲使后人指其直回以为惩劝，岂不韪欤！诸生咸曰：“善哉。王侯之用心，直内省不疚者矣”。至顺壬申五月望日，潮州路儒学教授曹南李复记。宋文古赋：蒋之奇《北游赋》并序。潮阳吴先生子野有道之士也，自省好游，凡四方幽遐环诡之观，无不至也。过余于南海，留与语数日，复告于将北游也，作《北游赋》以送之。辞曰：有美若人兮，生长乎南州。爰自少以说兹兮，好轻举而远游。来丹砂于勾漏兮，问仙灶于罗浮。跨无著之三山兮，阅巨鳌之番休。搴菖蒲于曲涧兮，撷灵药于芳洲。要安期分我以大枣兮，还挹袖乎浮丘。  

闯朱明之洞户兮，杳不测其深幽。过鲍靓于南海兮，曾不肯以少留。复舍此而之他兮，曰吾何适而不逍遥。陋区中之狭隘兮，骖苍螭而驷王虬。矣欠重华于九疑兮，披崇山以谒尧。止南岳而见魏夫人兮，巨石龙山从山而山焦。泛武夷之清溪兮，升慢亭之飞桥。与洪崖以相肩兮，挹玉井之湍流。倩麻姑以爬背兮，荐擗麟之珍羞。控黄鹤以凌云兮，追陵阳而友王乔。觌琴高于钓台兮，睨遗药之游遥。穷铸鼎于帝轩兮，访首山于中条。陟半削之桥陵兮，想攀髯以飞超。蹑太华之绝顶兮，觑玉女之洗头。  

观通玄于皂驮兮，粲骈齿于既火焦。问广成于崆峒兮，畏摇精之可忧。翔阴山而赌西王母兮，然穴处。吾不与夫卒化之孰优，顿吾辔于无何兮，回吾车于不周。登寒门而历玄阙兮，忽焉忘其道路之阻。逢一士于沉墨兮，欲下接乎卢敖。麾无为而驱象罔兮，合漠而参寥。低回眺听，曾不得其仿佛兮，焉用师旷与离娄。卑海寓于勺撮兮，悉笼络而并包。乘变化以独往兮，莽不记乎春秋。后天地而不老兮，遑恤蟪蛄而哀蜉蝣。揽众妙于希夷兮，谓无得而献酬。上与造物者为友，而下与外死生。遗哀乐者处，吾乃于是乎相求。黄补《博陵家塾赋》：凤城，越东之佳地也。  

林君，凤城之伟人也。予束书而南，见其山聚水环，夺人之耳目，而不可以星月观，于是乎知有异人以产乎其间。及揖君而坐，见其气闲神妙，照人之衣冠，而不可以水玉晓，于是乎又知有老作以称乎其表。然则是塾之兴，岂苟乎哉？干方寸之清，而发见乎诗书，穷不可名状之乐，而浸溢于阎闾。彼飞甍叠栋，轮奂而已。巍楼复齐，赫奕而已。君不徒是，连签积轴，缤郁而已。鸣锤拊瑟，铿锵而已，君不徒是。试叩君之所存，而告于子弟乡人曰：聘巷箪瓢，可以为颜渊。桑枢万雍牖，可以为原宪。苟以寝处之便而求安于此者，不知学也。帐前声妓，而不乱于马融。国中授室，而不慊于孟子。中以华丽之故而不安于此者，亦不知学也。足之所履而心或不知，形之所留而神或不随，森森乎目示万象之横前，而不足以损吾之毫厘，此真善学之徒，而若亦望子弟乡人之至于斯也。若夫岁月之春秋，廊庑之巨细，则有诗焉，有记焉，兹不复析其一二。  

蔡渤《圆峤赋》：为漳守颜顺仲侍郎寿。纟因吐，崇库叙。福地峙，洞天启。上有峤之圆兮，中规。下有壶之方兮，中矩。天地游气兮，萃为方壶之洞宾。天地正气兮，为圆峤之洞主。由宋逆唐，视颜从吕。盖尝问讯方壶之客，东游圆峤之乡，始见夫地辟清漳，在天一方。危楼缥缈，伟观骞翔。南册号揖仙兮，弄虎之迹。西山号得仙兮，化龙之堂。东望梁山兮，白鹤茶床之旧。西望□山兮，金鸡丹灶之光。八柱中峙兮，上陵圆穹之苍苍。八窗玲珑兮，旁临圆晖之煌煌。则曰此圆峤之境界也。继见夫桃和露种，杏倚云栽。树两两兮扶日起，花七七兮迎风开。云旗划翻，王母下也。  

玉笙夜响，帝子回也。凫飞天外，子乔过也。鹤集云端，令威来也。圆冠珠履兮环列紫府，圆颅素颈兮歌舞瑶台。则曰，此圆峤之人物也。有美一人，角巾羽衣，青眉红颊，著具胸中。德圆而神，机旋性内，道圆而觉，尹日圆精。威压辈下，卿月圆魄，光宣海角。侍玉皇之香案兮，佩奉华之圆符。守奎文之阁兮，仗环立之圆木。桌荦仙阶，沾濡帝渥，则曰此圆峰之洞主也。须臾客退，举似其主曰，方壶下圆峰一等，此去非特寻丈矣。圆峤群宾举首而笑曰：竭渤海之波，疏圆峤之德虽尽；磨苍崖之石，祝圆峤之勋虽穷。渤海之东，圆峤庄中。其生意之臧，有不知之润；生意之发，有不言之功。盖蠹论阴阳，胚胎元气，钧衡乎春夏秋冬。方其丹乌赤翅，如焱如焚。大帝始张，龙师不闻。我于此时，一嘘生云。苍狗白衣，如峰如絮。风伯离之，波神不怒。我于此进，一嘘为雨。阴霾不开，四维方墨。风雨如晦，三光如蚀。我则谈笑扶桑而浴日。波涛汹涌，山岳摧倾。鳌脚一动，鳞介其腥。我则雍容一柱以擎天。况其一毛一羽，可以为一世之瑞；一草一木，可以为文章之英；得其麟筋凤髓，亦可以享富贵而长生。信夫圆峤之丰功茂德，非骚人墨客之所可得而名也。于是集而歌之曰：赤城丹台兮，司马子正之庐。石桥铁柱兮，葛稚川之居。青城天目兮，谯先生之都。此数公者，知入而不知出兮，苍生之望其孤。又歌曰：乖崖公欲分华山兮，鳄壁其苍。六一公欲洞神清兮，猿鹤成行。东坡居士仇池之穴兮，讫奔走于四方。此数公者，又知出而不知入兮，江湖之志其荒。孰若圆峤之仙翁，备出入之全德。君看圆峤之居，扁以老圃之额，既等灵椿于春秋，何羡黄花之晚节。是圃也，东都以前，彼美一人兮，划锦于相；东都以后，彼美一人兮，菊坡于五羊。念四夷未宾，阴阳未顺兮，天其未许我公之闲。吾不愿公为端平之崔兮，愿公为庆历之韩。方壶之宾，敛衽而和之曰：太极圆其图兮，动静乘其时。先天圆其象兮，进退适其宜。臧为仙出为相兮，是圆转之机。鲰生用其仿佛兮，遂援笔而赋之。  

题咏  

【`图经志`】  

《韩昌黎集》中有《左迁至蓝关示侄湘》及《泷吏》等诗，皆非潮州所作，今不赘录。《初南食贻元十八协律》：鲎实如惠文，骨眼相负行。蚝相黏为山，百十各自生。蒲鱼尾如蛇，口眼不相营。蛤即是暇虫莫，同实浪异名。章举马甲柱，厨以怪自呈。其余数十种，莫不可叹惊。我来御魑魅，自宜味南烹。调以咸与酸，毛艹以椒与橙。腥臊如发越，咀吞面汗马辛。惟蛇旧所识，实惮口眼狞。闻笼放其去，郁屈尚不平。卖尔非我罪，不屠岂非情。不祈灵珠报，幸无嫌怨并。聊歌以记之，又以告同行。  

《答柳柳州食虾蟆》：虾蟆虽水居，水特变形貌。强号为蛙蛤，于实无所校。虽然两股长，其柰背脊皮包。跳掷虽云高，意不离泞淖。鸣声相呼和，无理禾氐取闹。周公所不堪，丽厂火垂典教。我弃愁海滨，恒愿眠不觉。颇堪朋类多，沸耳作惊爆。端能败笙磬，仍工乱学校。虽蒙句践礼，竟不闻报效。大战元鼎年，孰强孰败挠。居然当鼎味，岂不辱钓罩。余初不下喉，近亦能稍稍。常惧染蛮夷，平生性不乐。而君复何为，甘食比豢豹。猎较务同俗，全身斯为孝。哀哉思虑深，未见许回。《别赵子德》：我迁于揭阳，君先揭阳居。揭阳去京华，其里万有余。不谓小郭中，有子可与娱。心平而行高，两通诗与书。婆娑海水南，簸弄明月珠。及我迁宜春，意欲携以俱。摆头笑且言，我岂不足欤？又奚为于此，往来以纷如。海中诸山中，幽子颇不无。相期风涛观，已久不可渝。  

又尝疑龙虾，果谁雄牙须。蚌蠃鱼鳖虫，瞿瞿以徂徂。识一已忘十，大同细自殊。欲一穷究之，时岁屡谢除。今子南且北，岂非亦有图。人心未尝同，不可一理驱。宜各从所胜，示用相贤愚。《陈文惠公赴潮阳》：沉醉犹难别帝州，满城春色重淹留。公闲预想消魂处，望阙频登海上楼。休把空言较短长，弄来齐物也无妨。蛮民解唱升平曲，愿领闲愁入醉乡。《潮阳作》：景淡花初落，寒生海上潮。门前归北路，征雨柳垂条。静院鹦啼竹，幽阑蝶在花。登临转惆怅，斜日两三家。《游西湖》：附郭水连山，公余独往还。疏烟鱼艇远，斜日寺楼闲。击马芭蕉外，移舟菡舀艹间。天涯逢此景，谁信自开颜。  

《游凤楼寺》：十里水烟迷，禅居偶杖藜。地灵人不老，山好凤曾楼。暑气消将尽，苔痕畏欲齐。松间何所得，泉石两三题。《归阙感怀》：望阙二年余，中宵梦玉除。忽闻天上诏，乍厌海边居。归路寻芳草，空囊载旧书。君恩何以报，零泪落尘裾。《忆潮阳》：东西楼阁与云齐，天际孤烟认恶溪。记得幽人旧吟处，独游亭在野桥西。《寄潮州于公九流》：扁舟如叶路东西，一片滩声下恶溪。当日亭台旧时客，相逢莫惜醉如泥。濂溪先生《书大颠堂壁》：退之自谓如夫子，原道深排释老非。不识大颠何似者，数书珍重更留衣。郑厚《寒食登韩亭》：燔身介子意何忙，理迹昌黎道更光。慷慨一封论佛骨，流离万里入蛮乡。孤芳亭角留韩木，遗爱人心比召棠。勿谓笔端无造化，如何祛鳄似祛羊。王安石《送潮州吕使君》：韩公揭阳居，戚嗟与死邻。吕使揭阳去，笑谈面生春。当复进赵子，诗书相诗论。不必移鳄鱼，诡怪以疑民。荆公疑此，盖重所见轻所闻也。  

有若大颠者，高材能动人。亦勿与为礼，听之汨彝伦。同朝叙朋友，异姓接婚姻。恩义乃独厚，怀哉余所陈。唐康潮阳尉郑太玉，梦至泉侧饮之甚甘。明日得之东山上，作梦泉记，令余作诗，为赋此篇。入道肯著相，出神得佳泉。起寻定中境，偶在山之巅。四人蹋乔亢虚亢，数里闻潺。循声到绝，满意流甘鲜。虽深石可数，太察鱼难筌。分为缟练长，溅作珠王九圆。一窥宿醒解，三咽沉痊。恍惚尚疑梦，欢呼欲成癫。山涧短于井，海饮痰生涎。那知道在迩，几作野遗贤。事故由人兴，物为知已妍。谁陪濠上游，谅携室中天。虽无十文华，中有一滴禅。名酒觉殊胜，宜茶定常煎。兰亭羽觞冷，鱼腹青个连。新文来远矣，开卷犹淙然。径欲抱琴去，临流叫天全。不但受以耳，庶几神者求。为梦泉操，第八乐府篇。将前辄复却，万事付有缘。文天祥《题潮阳张许二公庙?沁园春》：为子死孝，为臣死忠，死又何妨。自光岳气分，士无全节，君臣义缺，谁负刚肠。骂贼张公，爱君许子，留取声名万古香。后来者，无二公之操，百炼之钢。人生倏忽云亡，好烈烈轰轰做一场。使当时卖国，甘心降虏，被人唾骂，安得遗芳。古庙阴沉，遗容俨雅，古木寒鸦几夕阳。邮亭下，有英雄过此，仔细思量。  

【`舆地记胜`】  

一封朝奏九重天，夕贬潮阳路八千。欲为圣明除弊事，岂将衰朽计残年。云横秦岭家何在，雪拥蓝关马不前。知汝远来应有意，好收吾骨瘴江边。不觉离家已五千，仍将衰病入泷船。潮阳未到人先说，海气昏昏水拍天。潮州南去接宣溪，云水苍茫日向西。客泪数行先自落，鹧鸪休傍耳边啼。岭南大抵同，官去道苦辽。下此三千里，有州始名潮。恶溪瘴毒聚，雷霆常汹汹。鳄鱼大于船，牙眼怖杀侬。州南数十里，有海无天地。飓风有时作，掀簸真差事。并韩诗。过岭行多少，潮州瘴满川。  

贾浪仙寄韩湘。此身曾与木兰舟，直到天南潮水头。隔岭篇章来华岳，出关书信过泷流。峰悬驿路残云断，海浸城根老树秋。一夕瘴烟风卷尽，月明初上浪西楼。贾岛寄韩潮州，《文苑英华》。  

相府潮阳俱梦中，梦中何者是穷通。他时事退方应悟，不独荣空辱自空。白居易寄潮州杨继之。风雨瘴昏蛮海日，烟波魂断恶溪时。岭头无限相思泪，泣向寒梅近北枝。李德裕《恶溪诗》。  

潮民遗爱处，八十里长堤。朝士送太守毕朝奉。湖阳山水东南奇，鱼盐城郭民熙熙。当时为撰玄圣碑，而今风俗邹鲁为。陈大惠公《送潮阳李孜主薄》。漳浦从来瘴疠深，潮阳南去更难禁。当时三载曾无事，不放闲愁入寸心。陈文惠公《寄题漳浦县齐》。休嗟城邑住夭荒，已得仙枝耀故乡。从北方舆载人物，海边邹鲁是潮阳。陈文惠公《送王生及第归潮阳》。  

【`三阳图志`】  

宋杨万里诗《登韩文公亭》：侍郎亭上草离离，春色相逢万事非。今日江山当日景，多情直拟问斜晖。《寄潮州刁太传》：炎荒村落独游亭，江上寒山列翠屏。记得幽人旧吟处，梅花庭院竹青青。《送进士林从周黄程归潮》：空孤战偶无成，牢落归心万里程。莫向花前咏招隐，已留文价在神京。丹山毛羽忽伤弓，归去潮阳足养蒙。自有匣中孤剑在，莫将闲泪洒春风。《宿潮州海阳驿不寐》：醉来还睡睡还醒，长是三更梦便惊。细数更声有何益，不然作音做么到天明。韩批：兼三工，施四事，时不可矣。数更声，免惊梦，耳知心者不能会意。  

腊前蚊子己能歌，挥去还来奈尔何。一只揽人终夕睡，此声元自不须多。韩批：佞口覆邦，固不在多耳，蚊声云乎哉。余于二诗深有感焉，读者不可以辞鄙而遗之也。《谒昌黎庙》：南海行几偏，东潮欠一来。若无韩子庙，只有粤王台。文字天垂日，兴亡草上埃。聊吹鳄溪水，洒起六丁雷。《题韩木》：老大韩家十八郎，犹将云锦制衣裳。至今南斗无精彩，只放文星一点光。笑为先生一问天，身前身后两般看。亭前树子关何事，也得天公赐姓韩。《登南州奇观》：前临大江浮桥，江心起三石台，皆有亭。海边楼阁海边山，云竹初收霁日寒。看着南州奇观了，人间山水不须看。玉壶水底卧青龙，海外三山堕眼中。奇观揭名浑未是，只消题作小垂虹。  

《平贼班师，明发潮州》：不是潢池赤白囊，何缘杖履到潮阳。官军已扫狐免窟，归路莫辜山水乡。便去罗浮参玉局，更登浴日折扶桑。还家儿女扌夕穴行李，满袖云烟雪月香。《潮阳海岸望海》：动地惊风起海陬，为人吹散两眉愁。身行岛北新春后，眼到天南最尽头。众水更来何处着，千峰赴此却回休。客中供给能消底，万顷烟波一白鸥。《除夜宿石塔山》：醉后先眠客莫嗔，谁能守岁费精神。幸无爆竹惊寒梦，休羡椒花颂好春。今岁明年才隔夕，人情物态顿趋新。遥怜儿女圃栾处，政欠屠苏第十人。每饮屠苏，余居第十。林山票郡守诗《题西湖山石》咫只移文唤即应，此亭便可配韩亭。溪流横过一弯碧，山色平分两岸青。落日钟声鸣远树，半空塔影倒寒汀。云烟满目皆亲种，留与邦人作书屏。湖山盖林守所浚植。坐对高舂放晚衙，舂米和石也穿芽。鸥边云阔三千顷，树杪烟横数万家。贝宁月未圆松琐碎，怯风无力竹欹斜。叮咛好护湖山景，养得阴成宿莫鸦。  

《登潮阳东山》：小雨上东山，层层着意看。寻泉行处僻，就石坐来寒。赤鸟归周旦，苍山起谢安。功能成底事，一抹暮莫云残。《九日题潮阳县斋》：去岁重阳尚故乡，今朝官舍又重阳。人情不似黄花好，处处相逢一种香。王安中诗《潮阳道中》：火轮升日路初分，雷鼓翻潮脚底闻。万缕晨烟熬白雪，一川秋穗割黄云。岭茅已远无深瘴，溪鳄方逃畏旧文。此若有田能借客，康成终欲老耕耘。王涤郡守诗《怀潮士吴子野》：旅牢落怆离群，叠翠楼前日渐曛。金饼光茫升海月，王龙鳞甲护霜云。星星淡火随堤见，历历樵歌隔水闻。马足车音在何处，嶂南歧路锁烟氛。  

《赠子野归潮时会大名府》：河朔频河地早寒，城烟牢落水回环。几番夜雨涨新岸，一片秋云归旧山。君驷渐腾梅岭外，我车犹在菊离间。潮人若问何如守，病骨支撑两鬓斑。王汉郡守诗《金山独秀峰》：千古献嶙峋，标奇世绝伦。形从天赋授，名自我推论。候所命名众岳犹前席，群峰合望尘。不知居海郡，知已是何人。赵师立诗《石门垒》：胜境传天下，曾封第七山。一垒悬石际，万木插云间。鸟过暮山碧，牛眠冬日闲。歌声初隐隐，疑自武陵还。傅自修诗《题濠上齐二绝》：焉知鱼乐我非鱼，梦里荣枯觉则无。休学蝇含纸穴，小总烘日谩跏趺。小齐斗大四壁立只着匡与瓦炉。不涉语言君识否，莫从门外著工夫。《偶成》叠翠亭前秋水深，思韩亭下木成林。一生不得文章力，且向潮阳度岁阴。讼牒无多公事希，道心已熟心已熟壮心徵。晚来吏散闲携杖，步到金山走尔月归。《再题濠上齐》：外物为藩篱，障此道之径。昧则终日迷，达者默尔静。子夏出入间，悦乐犹异境。谁能入吾乡，节令四时正。  

薛利和诗：《文惠公独游亭》：轩槛前临一水湄，此亭谁见独游时。春风坐处无人伴，秋月行来有影随。文酒等闲辜会友，溪山赢得自裁诗。城东老屋今仍旧，当日高纵孰可追。《韩亭》：岭脊孤亭势倚云，前临城邑后荒村。八千里外人归久，四百年间木尚存。直北恶溪泉滚滚，落南瘴海雾昏昏。先生伟绩传青史，万古民怀逐鳄恩。《西湖亭》：一泓泉色涨猗涟，窃号西湖几百年。泛出芙荷钱万叠，洗开杨柳眼三眠。雪鸥卧听禅僧磬，锦鲤行惊钓客船。若比钱塘江上景，欠他十里好风烟，曾汪郡守诗《送举人》：乐作疑游太古庭，韩门念喜见诸生。千间厦敞掳确思，万里桥成助去程，玉醑深乡意重，银蟾宫近客身轻。前贤已有惊人举，更听鼐傅第一声。常郡守诗《送举人》：革去颓风靳选抡，翕然公论一时伸。棘围共试三千士，海郡联飞二十人，竟说马群空冀野，好看鲲化上云津。从来自有湖平识，由此公乡隐致身。章元振诗《会诸官韩亭》：我爱韩亭好，文公像逼真。音容虽已往，英概恍如新。  

我爱韩亭好，天遥上界宽。引觞延胜友，笑语出云端。我爱韩亭好，霜空宿霭妆。望中江入海，应有济川舟。陈知桑诗《谒韩祠》：其人可罪落南荒，来谒孤祠泪数行。恐有遗书藏坏壁，岂无哀赋吊沅湘。精神不受氛烟蔽，道义长涵日月光。四壁萧萧香火冷，何人能与作堂皇。《韩木》：层江波静鳄如扫，一亩寒阴禽自呼。莫把甘棠比韩木，令人泪涕共长吁。康成迹寄书带草，玄德祥标羽葆桑。名与此山俱不朽，何如烟杪郁苍苍。《读潮本韩集》：大雅寥寥不复还，如公几得古人全。格高枯淡复志赋，意到浑沦原道篇。赵子遗编今复乱，欧公校本孰能传。古音必矣尤难识，聊与磨钅公一究研。刘藻诗《蒙斋》：蒙斋远里市，胜概几多清。山下一泉涌，望中千亩平。峦深俗客少，峦小晓烟轻。杖屦从登眺，谁知有利名。史浩诗《送潮士王司业知温州》：平生子韩子，庙食南海滨。千载凛英气，钟此真天人。道德昔未奉，膏流今不屯。向来子韩子，无乃公前身。  

林东美诗《西湖亭》：金山亭榭遍林泉，独有湖山占得先。一钅监静开尘外境，数峰高插水中天。避人幽鸟声如剪，隔岸奇花色欲然。太守与民同乐事，公余不惜绮为筵。方庭实诗《金山亭呈翁守》：新亭高敞枕城隈，万里江山夹气来。云外孤峰擎日晚，林间啼乌唤春回。登车谩有澄肖志，览景惭非赋永才。太守风流民讼简，落成尊酒许相陪。丹碧崔嵬切斗魁，峰峦怀抱水索回。春归山谷幽花发，日上楼台宿务开。天近凤城瞻帝座，云迷黾敖海接蓬莱。登临谁会迟留意，共折梅花更一。魏□诗《见远亭》：金山鳌丛压蓬宫，见远堂开万象空。心与天游身世外，眼随云到有无中，岭头树接苍梧北，海面帆来日本东。此景春客吟不尽，丹青图写愧宗工。于九流《和陈游西湖》：高城连水石，对景未能还。白日临流坐，清负伴我闲。纵心移棹去，半醉入花间。未必适僧语，莲香已解颜。鲍粹诗《登前守李公亭》：李公亭即鲍公亭，何事因仍旧日名。官守二年如过客，几流千古是虚名。扪萝缭绕寻新径，隔水徵茫认故城。陵谷变迁君莫问，此中气象转分明。  

陈希亻及诗《题凤楼寺》：千载傅开孰是非，高梧修竹晚风徵。欲知古寺曾楼凤楼殿今无燕雀飞。许仲礼诗《凤楼寺》：回环叠嶂倚长空，丹凤曾楼目奄霭中，殿阁至今无燕雀，溪山随处有梧桐。竹荣秀实笼晴景，瀑泻泉涑应风。亻宁看来仪新乐府，吾皇熏德与虞同。郑太玉诗《潮阳东山》：暮天凉雨急霏霏，十二巫峰高复低。醉充不受凤飘断，只恐行云自湿衣。黄公度诗《瘦牛岭》：自笑年来为食谋，扶桥百指过南州。时乎四野皆青草，此地何曾解瘦牛。卢迁辅诗《鸭湖》：并山终日舣孤舟，深入桃蹊访阮刘。流水落花无问处，居人云是古瀛州。龚茂良诗《惠来驿》：十里平畴际远山，土膏未动觉牛闲，行人多谢晴相送，只恐妨农雨大悭。晴云当午争挥扇，晓务生寒又着绵。此是岭南春气候，日中长有四时天。彭延年诗《浦口庄舍五首》：浦口村居好，先思创置难。切云架楼阁，依水植琅。泽气三冬润，松声五月寒。子孙怀旧德，急忍不盘桓。浦口村居好，清贫胜富华。堆书为伴侣，种乐是生涯。吟苦诗成癖，心闲道长芽。匣中时自莹，蟠蛰有龙蛇。  

浦口村居好，柴门镇不扃。晴岚深滴翠，寒嫩抽青。酒笔驱吟健，林风引睡醒。东堂清处，待创碧涟亭。  

浦口村居好，盘乡动车取成，苏肥真水宝，鲦滑是泥精。午困暇堪，朝醒蚬可羹。终年无一费，贫话足安生。  

浦口村居好，凭惩高望处赊。稻田千万顷，农舍两三家。樵路通云磴，溪船族蓼花。太平无事日，处处尽桑麻。黄补诗《韩木》：先生来潮南，先生一时屋。潮南得先生，潮南千载足。鸣呼！嘲南俗亦淳，光生遗树今犹存。春山二月春鸟响，游人树底罗酒尊。尊残倚树初不语，暗觉山翁泪如雨。山翁之泪良可怜，我生不及元和前，元和万事已尘土，惟有山边留此树，树本盱人果何识，为是先生手亲植。先生一去今几秋，山头满树春风浮。风从昨夜何忄刘忄票，俨似当年祛鳄色。鳄鱼东遁不回头，一带寒江远郡流。郡人向晚争归舟，树与江波相对愁。徐璋诗《送举人》：揭阳多士天下都，声名籍籍南海隅。往往能骑龙马驹，垂手可采于菟须髟。大食刀斫亦奈壶，绿沈兮迸金仆姑。太阿何止敌万夫，四海可归舆地图。一举旌旗到三吴，全军接上甘泉书。不比白面谢石奴，汉庭挺出万卷儒，至尊含笑御玉虚，此时贤来气焰。更看相跃升亨衢，凤池鸡省事凫趋。张夔诗《和韵》：联镳佳气凌三都，奎光摇动天南隅，追风千里麒麟驹，神珠书掇苍龙须髟。巨鳌金背浮方壶，词源白练飞舒姑。伟哉宾兴贤大夫，南观扶摇九万图。机云丽藻扌离东吴，银钩健字挥颜书。燕冻欢伯呼酷奴，鸾旌凤吹光寒儒。北门视草席久虚，胜空万丈虹儿舒。相将直上青云衢，彩金鸣玉彤庭趋。元张智甫：《和忠佑庙咏韩木韵》：死生种本于唐，木到于今色倍苍。有大才名蜀相柏，无穷教思召公棠。人怀遗爱谁甘斧，天鉴孤忠不忍霜。原与零株长不朽，韩山山上一炉香。《歇甘露寺》：额分甘露自枫宸，偶作郊行认不真。屋讶天台小方丈，僧疑石室老功臣。半霄云务闻人语，一块虚空挂佛身。要识此山奇绝处，石间诗句最情神。《山行有感》：菜一盆儿饭一锅，间关石窍作生涯。山林纯是欢娱鸟，天地不开烦恼花。荒草田园元亮屋，浮萍弟妹少陵家。此身不得如徵物，有触令人重欢嗟。《山中忆故友》：自从学舍厄戈矛，畴昔文盟一霎休。不见新诗来饭颗，似闻哀诔满瓜丘。未寒梦绕梅边驿，才暮心悬雪里舟。原入东都名节党，如今尚有几人不。  

《题翠香楼》：危楼独工几咨嗟，望眼何由见翠华。一水空流残月去，万山枉被乱云遮。土夫不运中原凡辟，将帅谁鸣半夜笳。衰草寒烟凝睇望，何人犹唱后庭花。洪必元诗《省官命诸生为守城马发挽诗。欲为申奏立庙》：伏波里死还，马苦战死。至今骨犹香，熏名照青史。桓桓马将军，或疑其孙子。逾月婴孤墉，四面集飞矢。生不为降俘，死欺为厉鬼。小卒窃开关，大兵遂靡刂垒。满城血为池，全家脑涂地。英雄为痛心，三十余年矣。阴房野鳞青，坏道取林祠圯。天朝未旌忠，谁为血其祀。名公方古迹，立马斜阳里。临风叫英魂，月寒天在水。黄惟贤诗《万卷楼登高》：潮州书楼天下稀，摩插云汉吞秋晖。人间健步方到得，世上弱羽安能飞。诸君于此兴不浅，乐士与我心无违。拍阑长肃欠饮义酒，一览众山拳石徵。黄益诗《潮人朝京道中》：何事若波查，翻令忆在家。乱山随去马，落日认栖亚鸟。田野生涯书，关河去路赊。断桥人不渡，拂石看黄花。《宿黄芦站》：古道树义丫，青帘认酒家。有山无树色，多雪少梅花。雁影云垂地，鸡声月在沙。百年兴废尽，何处问桑麻。黄光龙诗《题万寿光院》：人言海上有三山，今见三城海国间。云散龙归波浪阔，草肥马健甲兵闲。日沉平野疑天近，水近长空觉地悭。狂客入参油幕罢，闲来方丈叩三关。  

莫肃震诗《谢郡守王宁轩》：泮水，美王侯能修潮郡之泮宫也。泮水溶溶，新庙有。飞柳罢星，栋梁揭虹。黝垩丹青，百堵皆崇。东西从祀，有目卒其容。冠佩裘写，几几雍雍。千古万古，圣道尊隆。  

泮水漪漪，芹藻其碧。青青子衿，斯游斯息。顾谓余言，伊谁之力。曰我王侯，丰功硕德。可镌可，彝鼎金石。与庙齐休，垂之罔极。  

思乐泮水，薄采芹藻。王侯戾止，其马。我有子弟，侯训教之。我有老贫，侯廪稍之。我人好之，何以报之。既富且贵，永锡难老。  

又，苏元尝闻文翁兴学于蜀，蜀人美其德，常衮兴学于闽，闽人纪其功，盖王政之本，风化之源，关系至重也。潮自昌黎文惠数公之后，鲜有以兴学为急务者。至顺辛未，蚕吾王侯宁轩。自江西理问，来守是邦。思所以美教化，移风俗，究心于学校，急先务也。公余泮，色笑勉励。士怀其德，民化其淳。于时孔庙方迁，虽一殿落成，百废未举。公乃概然捐已俸以赡之，率僚属以助之，计工直，节浮费。廊庑以新，从礼以塑，宫墙以完，其规模宏远矣。诸生何幸观此，是大有功于名教，乃为之颂云。  

【`舆地纪胜`】  

四六。《初入五岭首称一潮》：土俗熙熙，有广南福建之语人；人文郁郁，自韩公赵德而来。稻再熟而蚕五收，凤翔集而鳄远徙。扫除青草黄节之瘴务，方髟弗髟十洲三岛之仟瀛。眷今古瀛，实望南粤。虽境土有闽广之异，而风俗无漳潮之分。  

城号凤楼，溪传鳄去。访古得文公之木，手植犹存；远游经子野之庵，岁寒如昨。余崇龟《贺潮州黄守》惟潮阳之偏垒，实广右之奥区。  

千里秀民，久已习韩昌黎之教；七朝故老，犹能言陈文惠之贤。黄茂良《代潮州守测宰执》惟时领山表，莫盛朝阳。儒雅相承，乃韩昌黎之旧治；风流未氓，有陈文惠之清规。同上。眷潮阳之小垒，实海南之奥区。揖馀庆之清风，有退之之遗化。鱼佩虎符，香自凝于燕寝；凤城龙首，患何有于鳄溪。李公甫《回张潮州启》  

【`方舆胜览`】  

演纶鳌禁，剖竹凤城。对疆虽未于炎方，文物不殊于上国。文章政事，曾逢岭表之韩陈气习风声，今号海边之邹鲁。  

碑记  

【`舆地纪胜`】  

韩退之题名。《集古录》云，唐韩愈，元和十四年题名在济源，并《大颠壁记》附。李公亭记。唐正元十三年立。《韩文公庙碑》。《东坡文集》。金山石刻。金山始开金城山，及韩山祠记，郡守题名，并刊于后。《招韩辞》陈文惠公为韩公祠，为文以招之。名曰《招韩辞》。《古瀛集》帙三，凡著述之关于州，常侯命编为集。《潮州图经》郡守常序。《新图经》。教授陈宗彳首亍序。  

【`三阳志`】  

碑刻。濂溪像。文惠公像。晦翁像。东莱像。韩文公像。方略刊。《昌黎伯庙碑》。东坡撰并书。鳄鱼图。陈文惠公赞。《韩木图》。文昌王大宝赞。《先天太极图碑》。《四先生法帖》。东坡，道乡，龟山，晦翁。《乾象地里图碑》。《起文堂帖》。  

永乐大典  

## 卷之五千七百六十九

十六麻沙  

长沙府十八  

湘阴县  

【`古罗志`】  

韩愈《黄陵庙碑记》：湘旁有庙曰“黄陵”，自前古立，以祠尧之二女舜二妃者。庭有古碑，断裂分散在地。其文剥缺，考《图经》，汉荆刑牧刘表景升之立，题曰“湘夫人碑。”今验其文，乃晋太康九年。又题其额曰“虞舜二妃之碑”，非景升立者。秦博士对始皇帝云，湘妃，尧之二女舜妃者也。刘向郑玄，亦皆以二妃为湘君。而《离骚?九歌》既有湘君，又有湘夫人。王逸之解以为湘君者，自其水神而谓湘夫人，乃二妃也。从舜南征三苗不反，道死湘沅之间。《山海经》云：洞庭之山，帝之二女居之。郭璞疑二女者，帝舜之后，不当降小君为其夫人，因以二女为天帝之二女。以予考之，璞与王逸俱失也。尧之长女蛾皇，舜之正后，故曰“君”。其二女女英，自宜降曰“夫人”也。故《九歌》词谓蛾皇为君，谓女英为帝子，各以其次第推而言之也。礼憎爱分明小君，君母明其正，自得称君也。《书》曰：舜陟方乃死。传谓升道南方以死，或又曰舜死葬苍梧，二妃从之不及，溺死沅湘之间  

。余谓《竹书纪年》，帝王之没，皆曰“陟方。”陟，升也，谓升也。《书》曰：殷礼陟配天，言以道终，其德协也。《书》纪舜之没云：陟者，与《竹书》《周书》文同也。其下言方乃死者，所以释陟为死也。地之势东南下，如言舜南延而死。宜言下方，不得言陟方也。以此谓舜死葬苍梧，于时二妃从不及，而溺死者，皆不可信。二妃既曰以谋语舜，脱舜之厄，成舜之圣。尧死而舜有天下为天子，二妃之力，宜常为神，食民之祭。今之渡湖江者，莫敢不进礼庙下。元和十四年春，余以言事得罪，黜为潮州刺史。其地于汉南海揭阳，厉毒所聚。惧不得脱死，过庙而祷之。其冬移袁州刺史，明年九月拜国子祭酒。使以私钱十万，抵岳州易庙之北桶腐丸于刺史王堪。  

长庆元年，刺史张愉自京师往，余与故善谓曰：“丐我一碑石，载二妃庙事，且今后世知有子名。”愉曰“诺”。既至州，报曰日碑谨具，遂彖其事碑刻之。萧振《修庙记》：岁在单于律应宾，太尉中书令楚王，重修新二妃于洞庭岸，所以酬灵感而答前愿也。在昔有鳏侧陋，将弘试可之功。厘降观刑，始协嫔于之德。于是化流妫，德洽尧闻。罔矜帝子之尊，尽执家人之礼。洎南巡不返北渚俱来，莫追龙驭之踪，空见象耕之所。违天有恨，甘委骨于重泉，同穴无期，分捐躯于积水。芳流旧俗，德被遗黎。焕庙貌于千秋，俪精灵于二圣。魂归紫府，想从西母之游，迹瘗黄陵，犹赐斯民之福。有祈皆应，无感不通。权水旱于乡关，运惨舒于生植，吞刀吐火越巫而便骋蹁跹，桂酒椒樽楚老而犹通月号我太尉中书令楚王村抚戎多暇，访古遗踪，敬神而远之，非鬼不祭也。以二妃庙基颓毁，栋宇倾摧。荆榛翳荟于轩墀，苔藓谰谝于像设。灵踪未泯，宁无步袜之尘；杞事不严，亦乏褰帷之政。乃命鲁工削墨，郢匠起斤，初洞启于崇扉，忽鸟翔于峻宇。污墁云布，畚钟星罗。在三晨而不妨，虽一日而必茸。兰椽栉比，桂柱飞。梁间之虫带虫东不妆，檐际之惊鸯欲起。黛眉斯敛，若含黄屋之愁。奉唐如生，将不翠筠之泪。始者欲为经度，尽自内财。仍秦皇明，请崇徽号。奉唐景帝天五年六月十月四日勒旨，以黄陵祠封懿节庙，切以世遥三古，事远重华，褒扬必在于正人，宠数方加于异代。故可使窃泉发耀，贞魄有归。非至德可以通神明，非至灵何以感直气。厥功既就，盛德将书，镌铭永托于他山，悠久便同于元造。宜求彩笔，以述芳词。振迹添前旌，名微候馆。仰承严命，俯扣庸音。无陆氏之患多，有景纯之未寐。它年岸上应知杜预之功，今日江边且愧曹蛾之作。知县程文度《重修庙记》：重湖之南，两舍之地，有二妃古祠在焉。其庙号昔谓之“黄陵”，因其地而名也。今谓之昭烈，以德而称也。载籍群书，皆盛称尧舜之德。  

二妃即尧之女，舜之妃也。帝尧以丹朱不肖，二妃有则不可以传神器，有德斯可以赞帝国。繇是妻于有虞，以光尧之圣德。降于妫，以成舜之孝道。君俾丹朱有二妃之德行，尧必不让舜而传丹朱矣。有虞无二妃之翼赞，舜必终匹夫，而况侧微矣。是知尧舜之德，巍巍荡荡。民到于今称之者，皆由二妃之所致也，岂止从舜南巡，昭其灵迹而已哉？噫，事于顽，显妃之节。溺于沅湘，见妃之烈。湘竹之斑，谓妃之血，湘水之声，谓妃而咽。噫，生为虞嫔，没作湘神。享庙祖具，在江之滨。唐元和十四年春，吏部侍郎昌黎韩公愈以犯颜获戾，出牧潮州。过妃之祠，精意有祷。惟妃恤含忠之节，施福善功。爰自海隅，率复朝位。韩公感妃之明灵如在，伤妃之祠宇其颓。再树丰碑，崇修旧址，于今垂二百年矣。碑已残，庙亦圮毁。  

太宗太平兴国五年秋，将作监丞程文度，御帝之命权理湘阴。去邑一舍，先过妃庙。临湘江之铺练，列楚峤之堆蓝。树古祠荒，堪成图画。廊庑之下，得其旧碑。尘蔽苔封，颇难识。熟而视之，乃韩吏部之碑也。其间解二妃为湘君夫人，证以经书，驳其歼谬，实巨儒达识之作也。又解舜陟方乃死之文，以陟为死，是为死方乃死。厥理未明。窃以尚书者，上古帝王之书。经夫子删定其虞书曰舜陟方乃死。孔安国传云：陟，升也。方，道也。言舜升道南方巡狩，死于芬梧之野而葬焉。矧自自鲁恭王坏宅得书，悉远孔氏，原其作传之意，颇协删书之旨毒世立教，岂有异端。文度虽省，已不才，敢徽其事为证。且许由避尧之让，许由即为道人矣。大禹承舜之禅，虞舜亦为人矣。以道之情高，故曰升道，是以圣人用则为尧舜之理，拾则与巢许同归。以其礼道合天，故谓之帝。孔傅解陟方为道，于理为通。若韩吏部解陟为死即下不得言方乃死也。义斯明矣，虑惑后世，乃述斯文。右补关直史馆荆湖南转运使越公昌言，传学雄才之士也。自临职司，克丰邦计，奉公之外，继绝为心。每同谒黄陵祠，叹其庙毁碑残，非人不茸。乃拜章上请，思壮神居。因广旧基，复增峻宇。正殿孤起，回廊四合，总二十余间。梗梓宏材，并从官给。旧有神像，舜居其中，二妃夹侍。监察御史荆湖南转运使李公清惟，文学擅价，智辨过人。常议及古黄陵祠前后，谓之懿节，谓之昭烈。并历代以来，官锡庙号，皆美二妃。旧碑潭州刺史沈传师书题赵公昌言，以碑辞残缺，将坠于地。虑湘君湘夫人之灵迹，渐于没淹，遂采新石重刊旧文，仍以碑阴见讠乇为记。文度承命爰笔，指事直书，知予罪其在于此。太平怀国八年记。湖南运使孙冕《重建庙记》：黄陵二妃庙事，韩退之之碑详矣。然引《虞书》之文，五十载陟方死。以陟为句断，方乃死独为一句，复于陟字之上加一舜字。《书》曰：舜陟方乃死。又曰，地之势东南下。如言舜南巡死，宜言下方，不得言陟方。且韩吏部唐世大儒，当有依据。何区区引《竹书纪年》，帝王之没皆谓为陟。《大雅》之诗曰：“文王陟降，在帝左右”。然则周监二代，郁郁乎文。周之诗人，独不能避其嫌耶。予谓安之传，坦然明白。自汉末诸儒，后无讥焉。是故荀悦非禅让之说，李白远别离之篇，悉皆攻取异端，达戾圣教，无乃有为《竹书》之所误乎？至如论衡问孔之辞，史通疑经之科，虽擅名一时，终流议千古。后生可畏，来者难诬。抑吏部之用心，将正其失乎？将示其得乎？予固不敢知也。庙在湘阴县之北三十里，阚湘岸之东焉。  

陵谷屡移，与废遄及。祥符已酉，刑部曹郎杨君覃守长沙，得召从容宣室，以是为言。且惧神无以灵而民无以福也，因乞以巡检侍禁崔承，庇其徒而时其事。天子可其奏，不逾月，宣荆湖南路转运司，俾相度而完茸之。会予供职于是，司兵部郎中刘君师道，复典是郡，遂以官给材瓦之直，委崔君承假馀力于湘阴之富民。迨将关年，奕然新庙。承将种也，箕裘之习，崇况不坠。繇此则杨君神明之政，崔君幽显之行，可以见其一二也。至于知人集事，谁不然之乎？几建正殿三间，廊庑亭阁等共二十六间。而徘徊功单，以状告予，乞文其实。职司多故，未遑下笔。其秋琢磨贞石，孜孜秉言。适会使车中有善书创者，遂不复让。时大中祥符三年，天子亲祀于汾阴后土之前记。蒋之奇《书碑阴》：韩愈作黄陵庙碑，辨湘君湘夫人为舜二妃。其说有考，余甚善之。至谓称舜陟方乃死，非安国之说，引《竹书纪年》，帝王之没皆曰陟。陟，升天也。《书》曰：殷礼陟配天。言以道终，其德协天也。《书》纪舜之没云陟方者，与《竹书》《周书》同文也。其言方乃死者，所以释陟为死也。噫，失之矣。安国谓升道南方巡守，死于苍梧之野，是说为不可易矣。若以帝王之没皆云陟，尧曰殂落，汤曰没，武王曰崩，不皆言陟也。  

《书》惟礼陟既天，与新陟王言陟而已，其它不言陟。由是言之，则舜亦曰死尔。且谓方乃死者，所以释陟为死，其说益非。六经惟《书》辞最约，盖有互文以见意者矣。未有陈辞于上，而下自为训解也。圣人之言，不应若是其烦。若以为地势东南下，如言舜南巡而死，宜言下方，不得言陟方者，是又不然。地之势信东南下矣。若苍梧之野，则不全在东南，其势盖近于西。夫水流卑者也，地益高其流。益马央江之尾，辶于吴而后入海，则吴于最卑。自九江而上至于西江，而水益悍者，地愈上故也。洞庭潇湘之水皆下而入于西者，盖其地又高于西江也。况其衡山九疑，天下之高。山在焉，则苍梧之野，亦不得为下矣。《书》谓之陟方，而传以为升道南方，其言为不谬矣。愈之碑诚甚奇，而于此独近于鉴。故余欲削其不合者，庶几后世为完碑云。  

知县王定民《重建庙记》：天子五载一巡狩，巡诸侯之所守也。舜以五月南至于衡山之岳，陟方乃死。盖在位五十载，而葬于苍梧之野。二妃从焉，并投溺于沅湘。二妃谓之娥皇女英，俾观刑于厥家，厘降妫，顺行妇道于虞氏，终助成有天下之大法。及舜之南巡也，伤其不返，赴江无憾。沅湘之人，爱其正行，于是有祠以血食黄陵。沅湘之滨，四时之祭不绝，遂著为有国之常典。韩退之贬潮州，祷之祠下，以私钱十万，易坏垣断壁。于岳之刺史，当时尚管于岳，自马氏王楚已隶长沙，请命于唐之天，更号懿节。运判王公，元丰中舟过祠，于痛其颓毁，因有涛之恐，使新之。人以神为灵，而神之与废因于人。予权邑湘阴，适丁鸠工之初，实尉刘师锡董其役，薄杜君土自禀训缮材。将即成绪，余于是得以致其功。恶其朽腐之速，而完以坚木。避远湍陨之患，而徒殿庑于址之东。模制增焕，咸倍于前。邑之南，舜旧有祠，今亦荒旷。黄陵相望，二三十里。而黄陵独表二妃之像，四时之祭不相须。夫二妃伤舜之不复见，乃愿见于己死，而甘于投溺。推其心，岂欲与舜各处而异食邪。义有未安，遂迁合于黄陵之祠，不亦宜乎？懿节虽当受封，而黄陵之为号为最显。故新大其榜，篆而揭之。又为之文以纪其事。易祓《重建庙记》：黄陵之祠二妃古也，传记述之详矣。其地隶潭之湘阴县，古罗子国。庙去县四十里，邑民奉事惟谨。凡祷于神，如响答焉。近遭爵攸，倏为煨烬。实庆丙戌秋八月，赣川曾侯默，来宰是邑。初谒大府，权帅计使张右史，首命建祠，欲举未遑。明年春，大资参相鲁公，开帅府之初，即命鸠工，捐钱币充三十万。侯乃裒其樽节馀财，以佐其费。命邑士才而能者戴邦用以董其役。凡木竹瓦石之类，乃桴乃载，不扰而集。迄于是岁，遂克有成。邑之士民，请识石以寿其传。  

侯乃走书于祓，求叙始末。辞之不可，遂参订而告之曰：二妃者，尧女而舜妇也。舜居侧微，尧闻聪明，以二妃嫔之。帝女之尊，降而不骄。弼成授受之功，圣德益彰。英灵在天，岂惟黄陵哉？黄陵者何？与地记以黄陵为水名，西人于湘，径二妃庙南。其说出于郑氏《水经》。《长沙风土记》云，陵即二妃葬陵，因立庙焉。是否或未足据。二妃生于冀，厘降于妫妇仪不出于闺壶，若之何而南浮于湘也？檀弓曰，舜葬于苍梧之野，二妃未从。郑氏释之曰，舜征有苗而死，因以葬。王逸为楚词注，亦援其说，以为二女从而不反，道死于沅湘，长为湘君，次为湘夫人。逸不思记礼，出于汉儒附会之辞。汉儒若王充者，亦以不实。况《舜典》自有成说，舜生三十而后召用，历试三载而后摄政。苗民弗率，命禹徂征。以至窜三苗于三危，绋在摄政之初。允摄政二十有八载，在位五十载，陟方乃死。其间相去七八十载之久，与征苗不相涉，乌有征苗而死之事。又《舜典》言陟方乃死，本无南方之说。孔氏乃言南方征守，死于苍梧之野，所以启后代纷纷之论。刘向传列女，遂谓二妃亦死于江湖之间。以时考之，是时二妃，各百余岁，舜亦百一十岁。  

谓耄期倦勤之后，舜及二妃，远适要荒，岂其然乎？唐儒韩退之深以为疑，援《竹书纪年》，以陟为升。后代多以小疵辨之，继言以道终，则大体甚正，母庸佗议。先正司马公亦有荐禹为天子，谁肯复南征之句。公非苟作者，尝考之《孟子》曰：舜迁于负夏，卒于鸣条。鸣条属东夷，而苍梧在衡山之极南。为可认陟方为南方，而谓远葬于极南之地。孟子去古未远，其说可信。彼异论者，不攻而自破。然则二妃庙于黄陵者，何所徙始，曰舜征南岳，千载而下，民思其德，几声教所暨，有严庙貌，二妃亦与。故其神通隐显，所在皆著，此黄陵所以庙也。贤方伯以大臣分注意祠事，侯能兴旧起废，以示风化，宁容谲怪荒诞之说，得以厚诬天下，余故不得不为之考明焉。猗与休哉，神游帝旁。庙峙三湘，昭宣灵光。驱除孽殃，化荒为穰。易为马祥，江波不扬。蛟龙遁藏，神用降康。厥功孔彰，辄述二妃。庙祀之详，俾湘民祠之而不忘。杜甫《黄陵题咏》：萧萧湘妃庙，空墙碧水春。虫书玉佩藓，燕舞翠帷尘。晚泊登汀树，微馨借渚频艹。苍梧不不浅，染泪在丛筠。又百丈牵江色，孤舟泛日斜。兴来犹杖履，日断更云沙。山鬼迷春竹，湘娥倚暮花。湖南清绝地，万古一长嗟。韩愈郡城朝解缆，江岸暮依村。二女竹上泪，孤臣水底魂。双双妇蛰燕，一一叫群猿。回首那能语，空看别袖翻。刘禹锡湘水流，湘水流，九疑云物至今愁。君向二妃何处所，零陵香草露中秋。  

斑竹枝，斑竹枝，泪痕点滴寄相思。楚客欲听瑶瑟怨，潇湘深夜月明时。李贺筠竹千年老不死，长伴素娥盖湘水。蛮娘吟弄满寒空，九山静绿泪花红。离鸾别凤烟梧中，巫云蜀雨遥相通。幽愁秋气上，青枫凉夜吹，波间吟古龙。李颀沅上秋草色，苍苍尧女祠。无人见精魄，万古寒猿悲。桂水身没远，椒浆神降时。回风迎赤豹，飚雨聚文螭。受命出炎海，焚香徵楚词。乘马总感遗迹，一吊湘水湄。郎士元蛾眉对湘水，遥哭苍梧山。万乘既已没，孤舟谁忍还。至今楚山上，犹有泪痕班。南有岑阳路，渺渺多新愁。桂酒神降时，回风江上秋。彩云忽无处，碧水空安流。刘言史夷女采山蕉，缉纱度江水。野花满髻妆色新，闲歌暖深峡里。暖知从何处生，当时泣舜肠断声。翠花寂寞婵娟没，野草空馀红泪情。青烟冥冥覆杉桂，崖壁参天风雨细。昔人幽恨此地遗，绿芳红艳含愁姿。清援未尽鼯鼠切，泪水流到湘妃祠。北人莫作潇湘游，九疑云入苍梧愁。王真白舜欲省蛮陬，南巡非逸游。九山沉白日，二女泣沧洲。目极楚云断，恨深湘水流。至今闻鼓瑟，呜咽不胜愁。李壁南云哭重华，水死悲二女。天边九点黛，白骨迷处所。朦胧波上瑟，清夜降北渚。万古一双魂，飘飘在烟雨。小哀洲北渚云边，二女明装共俨然。野庙向江空寂寂，古碑无字草芊芊东风近墓吹芳芷，落日深山哭杜鹃。犹似含频望巡狩，九疑凝黛隔湘川。高孤渺渺三湘万里程，泪篁出石助芳贞。孤云目断苍梧野，不得攀梧到玉京。碧杜红苏缥渺香，水系弹月梦清凉。峰峦一一俱相似，九处堪疑百断肠。少将风月怨平湖，见尽扶叶水到枯。相约杏花坛上去，朱栏红紫对樗蒲。陈羽妃愁处云沉沉，二妃泣处湘江深。商人酒滴庙前草，萧飒风生班竹林。赵嘏湘娥不葬九疑云，楚水连天坐忆君。惟有啼乌旧名在，忍教鸣咽夜长闻。宋白重瞳天子狩南荒，二女音容已渺茫。静听瑶琴当皓月，再闻珠泪洒幽篁。松愁老鹤清无梦，水映疏萤泠放光。一夜辽辽千古意，香魂依约远潇湘。李白洞庭西望楚江分，水尽天南不见云。日落长沙秋色远，不知何处吊湘君。唐庚古古今今路，朝朝暮暮行。橘林香处饭，杉木翠边程。山带湘灵惨，川含楚些清。江湖无限句，迁客要才情。毕田玉辇南巡去不还，，翠娥望断楚云间。波寒剩写哀弦怨，云泠偏滋泪条斑。一水盈盈伤远目，几峰双双惨愁颜。荒洲千古凄凉地，半掩空祠向暮山。  

陶弼溪上龙蛇屋，萧条帝子祠。竹痕当日泪，山色后人疑。仙服霞留绮，新装月印眉。楚民正水旱，萧彭谢神禧。石湖范成大湘山中间湘江横，录艹频艹莱齐春涨生。盘涡茫茫去无声，吾乘桂舟沂中灵。扬波击汰双橹狞，辘辘引笮如牛鸣。蒿师绝叫尽鼓轰，潜龙跳奔乳猿惊。暖烟浮空尽曹腾，山长水绕远天无情。吹萧抚瑟吊湘灵，水妃风驭缤来迎。问客良苦远征行，昨日斧钺下青冥。丞相李邦彦湘江如鉴山如围，有祠如翼临清漪。虞妃懿节俨如在，翠珉数尺绕英祠。苍梧杳霭迷遐躅，晚云愁入眉绿。董风不动五弦空，清血斑斑在山竹。丹心如日神敢欺，抠衣下拜安所祈。涛江不及潮阳好，此行请效黄陵祷。侍郎史正志玉驭苍梧去不还，泪痕洒竹尚斑斑。空传朱瑟流幽怨，谩许明珠解佩还。庙塑湘妃少女容，谁知百岁寿重瞳。从今好事诗骚客，庄肃当存念虑中。直方谁似退之贤，过庙当时祷亦虔。徼福乞灵旋有助。倾囊十万出私钱。杨杰黄陵二妃庙，客过动愁颜。湘水有时尽，帝车何日还。血斑千亩竹，魂断九疑云。欲问苍梧事，白云生栋间。丞相李纲湘妃庙貌枕江湄，不见当年鼓瑟时。玉风摇云苒苒，翠帷烟湿草离离。凄凉清泪留斑竹，寂寞深林叫子规。断简遗编查难考，无人为立退之碑。侍郎孔武仲盘空乌鹊噪丛祠，船人行人半起时。残月胧胧倾岛屿，南风袅袅透旌旗。开帆便欲日千里，别庙仍浇洒一卮。岸芷洲兰俱可荐，新声番飞入九歌词。张孝祥百世黄陵庙，凄凉屋数间。只怜斑楚竹，那意赭湘山。访古韩碑在，征歌楚些闲。虞嫔更尧女，莫作水仟斑。御史周谓代变时迁事迹存，见来谁不暗消魂。上程此日湘江过，依旧篁有泪痕。梅尧臣劈竹雨分张，情知无合理。织作湘纹簟，依然泪花紫。泪花虽复合，疑岫几千里。欲识舜娥悲，无穷似湘水。剌史张芸叟萧韶不返九疑愁，双凤追思楚水秋。翟飘摇摧尽壁，环零落挂帘钩。春深兰芷供香案，日暮乌鸢送客舟。自是江湖清绝处，后人憔悴写离忧。胡廷真濒江谁立湘妃庙，后世人知帝舜功。千古香魂渺如在，一川芳草恨无穷。浪花稳泛琼楼月，木叶轻摇宝瑟风。唯有乡人重怀古，年年酾酒报时丰。周炎卧随流水下烟汀，堑泊扁舟谒庙灵。古屋凄凉庭不扫，断碑漫灭户空扃。林藏宿鸟春声好，浑跃金鳞夜气腥。萧鼓送神人去后，满江莎草自青青。鹤驾云车并去不回，空遗庙貌古山隈。铁心石骨昌黎伯，也向黄陵掷杯。王遵帝子当年怅几多，楚山千叠见差山峨。泪痕点滴留斑竹，宝瑟悲凉隔素波。妫旧存虞史载，苍梧谁证汲书讹。姜凉吊古堪伤处，那更潇湘接汨罗。扬万里古祠萧瑟浅山傍，目极平沙鹰落行。霜后寒波洲吐尾，芦花十里雪茫茫。陈舜振明月辉在天，落日光转地。天维地轴千万年，粉篁尚有春风泪。苍梧茫茫九疑高，湘江之水多愁涛。衣不御琴弦绝，黄陵庙前碑已裂。春禽啼，秋叶飞，行人秀楫去复返，虞舜南巡胡不归。黄彦文潇湘江头三月春，柳条弄日摇黄金。鹧鸪一声在何许，黄陵庙前烟霭深。丹青欲尽无好手，稳提玉勒况今久。马足不为行客留，心挂长林屡回首。王大初冷落黄陵庙，吁嗟帝子留。猩鼯叫云木，萧鼓奠芳洲。聚散真难得，古今同一愁。三湘容易过，天瞑欲维舟。白与明两妃作配从南巡，死有英魂福万灵。千里洞庭崇庙貌，四时佳气锁林扃。祠荒月淡鱼龙跃，水落沙平草木腥。鼓瑟清音今寂寂，空余云外数峰青。林采舣棹黄陵岸，虔赵帝女祠。奠椒随楚俗，拂石读韩碑。北渚来何还，南巡事莫追。凄然鼓灵瑟，起舞想冯夷。知县赵希鄂帐望銮与不复还，令人颖尽九疑山。朱弦一断南风操，粉泪长留楚竹斑。往事悠悠流水去，空祠寂寂暮云闲。客情吊古多悲恨，趣理妇舟逆碧湾。贾谊《吊屈文》：恭承嘉兮，俟罪长沙。侧闻屈原“兮”，自沉汩罗。造讫湘流兮，敬吊先生。遭世罔极号，迁陨厥身。于戏哀哉兮，逢时不祥。鸾凤伏窜兮，鸱翱翔。莠茸尊显兮谗谀得志。贤圣逆曳兮方正倒植。谓随夷浊兮，谓跖帘。莫邪为钝兮讼刀为话。于嗟默默生之亡故兮，斡弃周鼎。实康瓠兮，腾驾罢牛。骖赛马卢兮，骈垂两耳。服监车兮，章甫荐履。渐不可久兮，嗟若先生。独离此咎兮，谇曰己矣。国其莫吾知兮，子独壹爵其谁语。凤缥缥其高逝兮，夫固自引而还去。袭九渊之神龙兮，勿渊潜以自珍。皛虫枭獭以隐处兮，夫岂从暇与蛭虫寅。所贵圣之神德兮，还浊世而自臧。使麒麟可系而羁兮，岂云异夫犬羊。般纷纷其离此邮兮，亦夫子之故也。历九州而相君兮，何必怀此都也。凤凰翔于千仞兮，览德辉而下之。见细德之险微兮，遥矢曾击而去之。彼寻常之污渎兮，岂容吞舟之鱼。横江湖之鲸兮，固将制于蝼蚁。萧振作《重修庙记》：噫，楚怀失道，还君子而近小人；靳尚谗言，与浮云而蔽白日。子也含冤靡诉，抱直无归。叩阍而天且何言，去国而人皆不吊。徘徊泽畔，往还江滨。吟贝锦以空悲，佩崇阑而自谕。云装雨驾，柬皇君忽尔来游；敛衤任端著，郑詹尹于焉靡说。怀忠履洁，忧国爱君。惊禽而徒欲远枝，弃归而岂思回首。离骚咏尽，不回时主之心。灵巢长辞，竟葬江鱼之腹。救溺之兰桡竞逐，招魂之角黍争投。帘为午日之风，播作三间之事。式瞻遗庙，尚归崇基。绵岁月以斯多，黯精灵而未歇。然即金铺零落，兰撩摧颓。涡涎全染于可染，虫蠹半穿于桂柱。苔生玉座，尘压珠帘。蓬蒿渐蔽。于轩楹，风雨垂侵于像设。我太尉中书令楚王，道惟济物，德必通神。思阙政而咸，想忠魂而有感。  

况灵符寿请，事著听明。能资上相之兵威，克靖二凶之冷气，遂得拜章上请，疏爵遥封。爰旌感应之功，是锡昭灵之号。相府乃减净财于厚禄，模大壮于遗祠。规圆矩方，上栋下宇。华榱锦簇，将日曜而月晕，彩槛带索，或龙盘而兽走。飞檐鸟企，瑶砌玄平。灵官与鬼将争趋，海若共史神并侍。阴风暝起，应朝泽国之灵；落月春深，但哭巴山之鸟。前依积水，向后高丘。占形胜于一隅，尊场香于万古。其或征人辍棹，归客恁轩。当洞庭木落之初，是枉渚波生之后。千声鼓柜，犹传濯足之歌；一纸沉书，曾吊怀沙之恨。风急始知于草劲，火炎方辨于玉真。当时之瓦釜虽鸣，异代之桐圭忽及。况重新庙貌，光被纶言。固可以大刷幽灵，全虑坟气。想直躬而若在，披遗象以如生。爰终结构之功，欲纪经营之遗迹。岂期严命，猥及下寮。振道愧谭宾，名参霸府。居唯代舍，归来敢叹于无鱼；地宾长沙，日晚谁惊于有鹏。徒军稍暇，访古多怀。正吟招屈之辞，忽捧受辛之旨；勒他山之翠琰，序有土之殊功。风声永播于无穷，追琢便期于不朽。何人读罢，起三十里之沉思；今日斐然，斩二百年之述作。直书盛遗迹，用告将来。唐蒋防《庙记》：噫，日月明而忠贤生，日月翳而忠贤弊，明翳其天耶非耶？其数耶非耶？将适然耶非耶？且自昔抱大忠而生，抱大忠而死者，亦何可胜言。虽天倾地摇，山折川竭，犹可待而评论焉。及至轩辕氏之天，以道为日月，无明翳之变，故风后力牧得适其材焉。帝尧氏之天，以德为日月，无生弊之数，故义和氏百工之徒，得信其用焉。帝舜氏之天，以仁为日月，无虚盈之节，故古六族得弘其理焉。大禹氏之天，以公为日月，无氛霭之蔽，故阜陶稷社之臣，得载其任焉。殷汤氏之天，以信为日月，不激不昧，故伊尹得符其志焉。文王氏之天，以心为日月，无薄蚀之变，故周召之伦，得张其化焉。我大唐氏之天，以政为日月，故房杜魏征得尽其行谟焉。其馀上自列国，下逮周隋，或以耳目为日月，或以左右为日月。一明一翳，非天之所为也，非地之所为也。故长弘辟，伍员枭，范蠡鲁连去，徐衍负石，三闾怀沙，良可痛哉！然三闾者，以大忠而揭大文，沉吟郁泽，哀郁自替。爰与褒贬，六经同风。至宋玉景差皆弟子也，况吾党哉？唐文宗太和二年春防奉命宜春，抵湘阴，歇帆西渚。邑宰马搏谓予曰：“三闾之坟，有碑无文。岂前贤缺与？”  

又曰：“俗以三闾投汩水，而坟所葬者，招魂也，常所惑焉。按《图经》，汨，冬水二尺，夏九尺，则为大水也，古之与今其汨不甚异也。又楚人异三闾之才，闵三闾之死。舟驰战骤，至今为俗，安有寻常之水，而失其遗骸哉？安有不暑其骸，而知其《怀沙》哉？但以《楚祠》有小大《招魂》，后人凭而穿鉴，不足证也。愚则以为三闾魂归于泉，尸归于坟，灵归于祠，为其实。郡守东海徐希仁，洎马抟，以予常学古道，熟君臣至理之义，请述始终符契，以广忠贤之业云。吁唏！后代知予者以此，罪予者以此。文曰，屈碑立兮，谗人泣兮；屈碑摧兮，谗人咳兮。碑号啤兮，汨之隗兮；天高地阔，孤魂魄兮。王定民《书碑阴》：人之于死，一也。或重于泰山，或轻于鸿毛，有义命而己。古者忠臣烈士，道不行于我，而忠义欲感动于其君，不能偷生苟容，甘同殒于大辱。当是时，死重而生轻。与夫自轻于沟渎，而人莫之知异矣。楚之屈原，于怀王为同姓，博闻强志，明于治乱之要。议事出兮，王之所任，实厚于是。同列争宠，而害其能者，上官大夫之□□□谮至。宪令国之大权，而君委之于我信也。成于我而行于君，犹有漏言失身之祸。未成而矩夺其缺文忠也。信而见疑，忠而被谤，不能使之无怨。怨生于亲，亲之过大而不怨。盖人子之不可矶，谏之不孝屈乎。以人子于亲，而怨其君可怨也。忧愁幽思，而作《离骚》，马迁犹以为自怨。岂怨其谗，而不怨其听谗与？抑谗不足以怨，而以身之不见信而怨与？怀沙而投于江流，湍疾救晚而失其骸，皆不见疑也。与申徒狄负石何以异，而蒋防于此疑之，是疑其无有也。湘人思之，招魂而葬。于是墓起于江，之于葬能藏其棺衾，而不见貌。于是有庙以祭之，祭以思其貌。  

邑有庙者三，以见湘人思之多也。平以君见疑而死，死之远。防为文于唐，又以死为疑，是重平之不幸也。夫咏其事之实，莫如乡人。余居于毫之澳，此知为澳。至徐之沛，过宿之虹，然后知为沛为虹。余缉《图经》，至此说其凝，附于防之后。端明大参高定子《新修汩罗庙记》：以道殉身者，不能以道而殉人。杀身成仁者，不肯求生以害仁。忠臣志士，遭时不逢。忠不售而谗兴，乃至舍人所甚欲，而取甚恶。伤哉！其清烈公三闾屈大夫之湛身乎？天台胡吉明仲，宰湘阴之明年，教孚讼理，赋平役兰，归废张怠，不扰而政具举。遗予书曰，公祠在吾境内，岁久不治。余吊汨罗之沉夹，凄然伤之曰：九州博大，而公之死矢靡他，谓吾同姓乡也，不敢与朝秦暮楚者齿。生忠于国，没洁其身。葺祠揭虔，君盍为公识之。公生于孟后荀前，先儒谓其有功于诗，正春秋之继。此特以遭骚作词，贵重公耳，抑末也。舍大节不论，何哉？  

公仕楚，以怀王亲信，故来谗口斥去。然忠确一诚，犹冀王一悟，则宗国可以固存。忠不见报，乱是用谈。卒之怀王，入秦不返襄王承之，相望一辙矣。嗟呼！左右皆薛居州则王谁与为不善？无人乎子思之侧，则不能安子思。怀王怃无明远之见，不察谮朔之行。使积谗群诼，得以蔽美丑正。独行众众，公得遂其忠君爱国之心乎？灵修数化，君无常矣。重华不可牾，生不辰矣。公虽不获乎上，傥左右为先游，则王庶几改之。今高丘无女，则在高位者，既无贤。兰委美而徒俗，椒亦专佞而流徒。则当时可恃者，又不可以据。荃革心化而为茅，芳草直为萧艾。则众芳芜秽，皆不能为俗所移矣。昵比而椒兰充帏，滋蔓而资。录艹施艹盈室，草木习吾臭味。而沦胥流失，曾无一为公地。生斯世也，莫有知报忠之分义，而时君亦以国弊身亡为惧。公至是，始不过欲依彭咸之遗则，特以死自许耳。终不免徒彭咸居，则忍于永诀焉。殉不离道，死不害仁，决为汩罗一沉而不悔，公岂不知礼义之中，而为是哉？佞生之辱，直死之荣，公不得已也。公不沽其为荣，而人荣之。庙祀尸祝，昭质不泯，在吾土地，敢不敬恭。明仲恢庙墟故址而新之，其知所当事矣。嗟夫！教化之行，进中人而纳于君子之涂；教化之废，推中人而坠于小人之域。民彝好德，天赋宁有厚薄。而王乃信谗不圣，使户服艾而众好朋，独有一贤而不之容，性近习远，乱亡相寻，可畏哉！庙成当考，明仲既索予记其事矣，请系以诗而送迎神。予因复明仲曰：“昔予同产弟鹤山魏了翁，过归乡沱祠，作诗以抒公愤，深得发谴诛奸之意。子出其门，必当与闻，裁为之歌，神或享之”。明仲谓予言是，盍歌之。乃歌曰：人生同而气禀异，不与俗靡兮为君子。嗟若椒兰兮公属意，骚中与歌首兮兰必以椒对。谓椒不芳兮兰不可佩。盖言混允草而殊臭味，何岁移月改而变其始。兰岂王子，兰为可恃。椒岂大夫，椒为同类。椒兰曷为而委厥美，骚以芷蕙而混名氏。托之征词而无诽，犹冀不化区萧而化为芷。椒兰信芳而俗与靡，迨其习成兮甘芜积。不容一贤而宁以宗国弊，国人伤公庙而祀。歌送迎神醉止。鹤山魏了翁《新修汩罗庙歌》：鸾皇栖高梧，那能庙鸱枭。椒兰自昭贤，不肯化艾萧。人生同一气，初有善不善。一为君子归，宁受流俗变。云何屈大夫，属意椒兰芳。兰皋并椒丘，兰籍荐椒酱。骚中与歌首，兰必以椒对。谓椒其不芳，谓兰不可佩。此言混允草，臭味自尔殊。因何岁时改，二物一变初。以兰为可恃，委美而从俗。椒亦佞且，干进而务入。椒兰信芳草，气质自坚好。胡为坏于廷，晚节不可保。意者五子兰，与夫大夫椒。始亦稍自异，久之意萧条。迨其习成性，甘心受芜秽。不肯容一原，宁以宗国弊。禹皋于共鲧，旦封与鲜度。同根复并生，何当改其故。原非不知人，观人亦多涂。治朝中可上，乱世贤亦愚。况原周姓卿，义有不可去。所望于兄弟，谓其犹可据。我本兄弟女，孰知胡越乎。以是观《离骚》，庶几原心乎。或云芷蕙等，岂必皆名氏。  

骚者诗之余，勿以词害意。仲尼作《春秋》，定哀多征词。楚之嬖小臣，况意有不知。此诗系过归乡沱祠下所作，前记用以为歌，故并载之。胡吉吉吉《经理汩罗庙记》：按《史记》，屈原遭谗放逐，作《怀沙赋》，自投汩罗以死。注云：汩水在罗，故曰汩罗。又云：长沙有汨罗县，北带汩水。湘阴，古罗子国也。则汩罗在湘阴，不在他县。有曰在宁乡者，非也。以志考之，县北五十里为汩罗江，原之正庙故冢在焉。好古君子，顾瞻徘徊。未有不加封殖，以无忘其忠者。吉吉吉东浙儒生，幼读《离骚》，企想遐躅。谓安得访汩罗之滨，握兰芷之得，持斗酒以酹英魂乎？脱选得邑，不图获遂斯愿。始至之日，固有以庙地当正，庙宇当新。为告者，事方倥惚，倏理未就，姑少需焉，怃而翻阅公牍，采听与论，乃知窘闰馀之厄困，尺获之屈，浩有年岁，不容不疾浩而亟图之。遂委寓公属士友，联骑相度，归以语吉吉吉曰：“雨山对峙，一水索行，是为汨罗。其右为庙，其左为冢。庙之栋宇将摧，冢之荆榛如没。群水在山，枯者可因之以为材，生者可籍之以贻后。至于豪民削碑，刻以泯故，实贪土地而包陇亩。张主维持，皆君之责”。吉吉吉矍然曰：“虽不材，敢不殚力负荷”。爰檄蓝田王君钅奇，任归疆之事。命僧与土人，董建庙之役。于是诘奸辨方，而执其领鸠工聚材，而图其新。入深十三丈有奇，横广九丈有奇，此庙之基地然也。庙前东向为丈六十有五，南向为丈一百二十，西向为丈一百二十有二，北向为丈六十有六，西南隅为丈一百三十有八，西北隅为丈一百三十有八，西北隅为丈二百五十有三，皆起于滴水，止于界石。详载之图志，则地之己侵者归矣。  

自正庙寝室、廊庑、拜亭、门屋凡二十五间。又结庵以居焚献者，架桥以便往来者。縻钱三十万，取给于枯水之馀，县助其不足。七月戊申与役，迨九月下瀚毕手，则庙之将摧者兴矣。自天至兄，凡三百五十五，号为庙木。自弟至甲，凡六百五十有三，号为坟木。标钉有牌，纪载有籍。则雨山之木，可枚而数矣。噫嘻！殖殖新阡，克复青毡。有亩可蕙，有畹可兰。撷芳挹润，于以盘旋。巍巍祠宇，足蔽风雨。桂醑其馨，荷衣其楚。乘鸾驾鹤，于以来处。古木维乔，耸壑昂霄。斧斤不入，民无敢樵。休阴息影，于以逍遥。叠是三者，经理古意，大略概见。若冢前之祠颓毁，冢外之地侵据，又将次弟举行之。朝思夕念，尽瘁竭劳，亦求以无负于公而己。虽然入之负公，不特是也。稽之武陵志，则锡号清烈，进侯爵而为公者久矣，邑以侯称犹故。兹乃正名位，新扁额。瓣香昭白，神必听之。厄者渐舒，屈者粗伸。忠魂耿耿，万古如生。其当以畴昔之爱君爱斯民，则民被公之福为无穷，所以报公者亦无穷。庙食百里，其将来永不替与！铺叙甫既，复取其传读之。公之系心怀王，而顾蜷其宗国者，不以谗间阻，不以疏远废。方上官之谮得行，此身已不能安于王之左右。而张仪之杀既谏之，秦国之会又谏之。王不一悟，继以顷襄卒迁之江南，以成百身不可赎之恨。杀身成仁公固无憾，而楚则可哀也。太史公曰：怀王兵挫地削，身客死于秦，为天下笑，此不知人之祸也。信哉！予故并讨论其事，以彰我公之盛心，以寓后世之深戒云。《重修县西行祠记》：清烈公正庙，在南阳汨罗江。行祠三：一磊石，一茇子市，一县西。汨罗正设倾圮弗支。磊后行祠，侵削非晨。哲尽瘁经理，竭心厘正，皆舍旧而新是图。其在县者，始至奠谒。入其门，草莱没膝；循其廊，栋宇将压；瞻其像，风雨剥蚀；闯其址，波涛吞齿。凛乎朝不谋夕之尤，乃喟然叹曰：“是考是度，予责弗可缓。”逾年迁于广照之东，因地于寺。因材之坚好，而易其朽腐。因肖貌之己设，而施黼噪。因面向之西，而疏竹通河。宇妥而不峻，墙至少而不雕。椽断而不涂，皆夷而不级。大概取其缜密牢固，悠久难坏。经始于六月己已，落成于九月。为屋九间，縻钱十万。梅仙徒事，赵善与宾董其役。闻之父老，祠旧在广照前，嘉定癸未，邑宰林罔，易黄氏地移建县西，至是复归之寺。盖祠寺密尔，晨香夕灯，僧洒扫以时。公之英灵，度几垂风御气，驾鸾凤而来欤？楚节樊仪，每于行祀而不于正设。予谓舍正庙而致于所寓，非礼也。申辰端阳，始持瓣香，属寨官伸一酹之，诚于汨罗，为定式。所以慰籍忠魂，兴起众听。行祠旧费仍并举而不废。建迄事，将记岁月于坚珉。并旧其悉，贻诸后人。勿替此意。虽商之比干，以谏而死。廖廖千载，继希阔不可蹈常之高，独公一人而已。  

自汉至唐，文人才士，读《离骚》之词而起敬，谈《怀沙》之事而与慨者，盖以直气干云霄，义风隘宇宙。杀身成仁，庑贪立懦。天地无终穷，公之节既亦与之无终穷耳。若夫易操于贝锦之成，变色于棘蝇之止。依阿女翕，苟容于世。则育公之文拜之祠，宁不颜厚十甲。噫，携兰芷，裁制芰荷。湘江东注，砥柱颓波。江流可竭，忠不可磨。《重磊石行祠记》：事之与废在时，而亦有数焉。时与数偶，举而措之，虽难而易。时与数单，则动辄龃龉，易亦难矣。是皆关乎天运之推移，非人力所能预也。自乾坤奠位，日月著明，以忠而杀身成名者，三闾清烈公，表表霄壤间。怀沙之恨无穷，招魂之祀不废。楚怀迄今，千有余载。锡宠号而旌泉扃，举义赀而新庙貌，固非一人。其祠之在磊石者，实为殷捐金以重，萧振磨松而作记。今读其记，有曰也。又曰，规圆矩方，上栋下宇，华榱锦族，将日耀而月晖；彩槛带荣，或龙盘而兽走。则祠未当不壮丽也。盖自维持之意不坚，奸猬之计得逞。与吞并之心者，奄有其地不之恤。肆凌铄之志者，倾覆其庙不之顾。于是广袤者削，壮丽者。甚至委萧碑于荒郊，迁神像于陋屋，设符券以实其妄，治坟宅以据其所，欺公法而感阴谴，旁若无人。  

灵祠气脉，仅不绝如线。此识者为之拂膺，议者不能缄诸口也。吉吉吉叨恩试邑，适在行吟之邦。观遐迹而与怀，慨遗忠而抵掌。凡可以效振起之力者，挟山超海，靡或惮劳。故南阳正庙，刻意经理。县西行祠，竭诚改制。而磊石香火，废坏莫支。因词牒之来檄，委寮佐躬为料理。神夺豪民之气，而号其魄。俯首听命，标钉界止。地之己侵者渐归承认，建造库之垂泯。步骤规画，虽未尽还旧观，尚庶几无负于清烈。磊石距南阳，总逾一舍。英魂义气，凛凛如生。想夫翔鹤驾之蹁迁，拥云旆之蔽蒂。揖东皇而徒彭咸，翱翔两地间。则其瞻所居之新美，履其亩之纵横，知时与数之适偶，亦将开一笑于冥冥矣。予既任其事，惧来者无所考据，不揆劣材，铺陈顷末。勒之坚珉。若好古君子，与我同志，有隆无替，清烈公之幸也，湘阴百里之望也。颜延年《祝文》：湘州刺史，吴郡张邵，恭承帝命，建施旧楚。访怀沙之渊，得捐佩之浦。弭节罗潭，舣舟汨渚。乃遣户曹椽某，敬祭故楚三闾大夫屈君之灵。兰薰而摧，玉贞则折。物忌坚芳，人讳明洁。曰若先生，逢时之缺。温风迨时，飞霜急节。赢竿进纷，昭怀不端。谋折仪尚，贞蔑椒兰。身绝郢缺，迹遍湘干。比物荃孙，连类龙鸾。声溢金石，志华日月。如彼树芬，实颖实发。望汨心欷，瞻罗思越。藉用可尘，昭忠难缺。莫君陈谨认清酌之奠，敢昭告于楚三闾大夫。忠洁候之神，去岁旱干，禾稼几至尽稿。君陈职忝字育，抚救无术，用是再祷于神。神享其哀，方沛时雨。崇朝滂沛，至足而后己。民免阻饥，神之所赐。仰思大惠，岂敢弥忘。惟神以义事君，以忠洁击世。千古之下，又能福庇斯民。是宜严邃庙貌，振显功德。俾民承事不怠，名播于无穷。然而祠宇久毁，大不称灵明，故以其事，而告于郡帅，求建新祠。郡帅又因以其事，而表于朝廷，乞崇封号。今奉明命，爵神曰忠洁。谨具告日，称礼告成祠下。褒嘉之意，具于训辞，其鉴之。尚飨。晦庵朱熹文惟神为国忠谋，遭谗见逐。行吟憔悴，厥有《离骚》。怀沙自沉，粤在湘水。建祠锡号，帝有愍书。吏惰不供，神用弗宇。乃今奉，亦既记功。敢择云辰，敬陈椒糈。惟神降鉴，永奠厥居。  

西山真德秀文：德秀之后先生也，盖千有馀祀。而于《离骚》《九章》，一读一兴叹焉。甚哉！先生之忠于国也。世降俗末，媚佞成风，过其祠者，可以厥颡矣。德秀虽无似，愿师其人于千载之上。视事之发始，敢不告虔。履洁含忠，益当自勉。胡吉侯抱忠贞而不遇兮，嗟无路以叩阍。困行吟于泽畔兮，志于邑而莫伸。托《离骚》以纾怀兮，慨想乎唐虞之君。处沟世而若谗兮，甘组豆于江神。葬鱼腹而不悔兮，洁瓣香而招魂。伊南阳之故里兮，祠妥灵而若存。界一江之相望兮，暮木拱而轮困。昔疆界之广袤兮，窘侵攘之纷纭。熟厘正而使归兮，量予力而征单。欲东走于长安兮，言惧卑而莫闻。惕朝思而夕念兮，莫慰侯于九原。荐菲奠于正祠兮，撷涧沼之频繁。希御风而下降兮，鉴予意之动拳。韩愈题咏：猿愁鱼惧水翻波，千古充传是汨罗。频澡满盘无处奠，空间渔父和船歌。柳宗元作：南来不作楚臣悲，重入门自有期。为报春风汨罗道，莫将波浪枉明时。张耒作：楚国茫茫尽醉人，独醒惟有一灵均。哺糟更使同流俗，渔父由来亦不仁。载叔伦作：沅湘流不尽，屈子愁何深。日暮西风起，萧萧风树林。朱行中作：委命仇亻丸事可知，章华荆棘国人悲。恨公无寿如金石，不见秦婴系颈时。张孝祥作：伍君为涛头，妒妇名何津。那知屈大夫，亦作主永神。我识大夫公，自托肺腑亲。独醒梗群日民，聚臭丑一薰。沥血摧心肝，怀襄如不闻。己矣无奈何，质之云中君。天门开九重，帝曰哀汝勤。狭世非汝留，赐汝班列真。司命驰先驱，太乙诹吉辰。翩然垂回风，脱迹此水滨。朱宫紫贝缺，冠俨以珍。宓妃与娥女，洁充下陈。至今几千年，玉颜凛如新。楚人殊不知，谓公果沉沦。年年作端午，儿戏公应嗔。樽齐鲁丰作：彭蠡泽南地，祝融峰上天。其洪无择物，所偏不容贤。湘水恨归处，衡云愁到边。勇哉输一死，死日胜生年。文彦博作：楚泽荃蘅尽化蓬，自须高谢脱池笼。徒知鸩鸟真无赖，犹使瑶基问有。张咏作：楚王不识圣人风，纵有英贤志少通。可惜灵均好才术，一身虚死乱离中。司马光作：白玉徒为洁，幽兰未谓芳。穷羞事令尹，疏不忌怀王。冤骨销寒渚，忠魂失旧乡。空馀楚辞在，犹与日争光。邹季伦作：汨江五月云水愁，千人万人思忠侯。侯之忠兮贯日月，侯之愤兮术斗牛。休休休，自古忠良难盖谋。水雪满胸虽凛凛，片言不悟当回头。我独醒，众醉，拿舟不用金章贵。李杜英魂忽此游，三仙共跨黄龙去。潜齐魏良臣作：清白声华正直风，数千余载誉增隆。候封忠洁缙绅外，庙立汨罗烟霭中。新宇有功己顿，旧碑无字读难穷。他年我若官湘楚，愿采遗言问钓翁。彭淮作：玉壶清锁寒江色，雨岸孤薄风索索。白云红树古今愁，青山还水离骚国。瓣香来吊大夫魂，口不能言空啧啧。魂之生兮世莫容，肮脏一身天地窄。门一去不复返，正坐椒兰在君侧。或乘玉凤升重云，或采芙蓉搴木末。绵心绪，谩多思，恋逐彭咸归楚泽。魂之去兮二千载，凛凛照人霜月白。空令儿辈撷芳华，吟到大招呼不得。依然矣欠乃听渔父，愁杀三闾孤愤客。  

当时黑白不可辨，今日丹青俱有赫。吴山烟锁子胥祠，汨罗水远三闾宅。不知名氏：苍藤古木几红春，旧祀祠堂小水滨。行客谩陈三奠酒，大夫元是独醒人。县丞赵彦政作：所历登临尽，愁新屈子居。青一嶂远，红蓼几花疏。直节乾坤外，骚文雅颂馀。殷勤酹江月，生气凛如初。知县赵希鄂作：怀沙一死固堪伤，千载名未亡。举国无人君不悟，斯文有幸日争光。谗言枉以艾萧恶，正论终归兰芷香。解印欲辞罗水去，只倾罗水奠离伤。提刑许晟大作：白鹤真人朝玉京，故留仙属镇山精。时人却道投潭死，不得其平所以鸣。  

侍郎王容作：《诰词》《孚应记》：钟景辰少孙，为余言孚应庙之异。问其立庙之所，曰矩湘阴县六十里，有山曰白鹤。山顶有泉下注，而东出于洞口，是为鸣水之潭，庙实居之。问其所祀之神，曰晋太康中有陶谈者，拔宅升天。其刘氏偶游宅所，归而怅恨，自沉于潭。土人悯之，因为立庙，号鸣水府君，父老之博云尔。问其朝食之故，曰灵应尚矣。请言其近，岁在壬寅。吏民祷雨，随即滂沛。辛亥乙卯，以及丙辰，皆常苦旱，亦获应答。庙食不绝，惯由于此。问其赐额之因，曰县之士人张廷老，免解进士。邓炳杨九思等，列灵应之状，上于本路转运司。运司遣官核实，而上于朝。朝廷下礼部太常寺，复请于上，久而命未颁。乡人龚舆宰萍乡，专吏驰逐，而始赐今额。余曰有是哉？是能出云为风雨，见怪物。而曰神者耶？是能御灾，捍大患，亦宜祀者耶？其庙宜，其赐额亦宜。少孙曰，子以为宜矣，盍记之以永庙食，而迎神休乎？余曰诺哉，因为记其始末而未异也。既数月矣。少孙访余曰，吾偶得一梦，梦若至白鹤有碑马，视之阙其半，是何祥邪？余惊曰，吾涉笔久已，草其半而偶未脱蒿，而神已知之耶？夫能拯民水旱之灾，以福于一方。而达于上，以载诸祀典。而又能出异梦，以惊动人之耳目。是谓神已。书之后以章夫神之灵，以慰夫民之心，且使后之人有考焉。河内卢载作《观记》：古者府宫，观之名未立也，统谓之老君庙焉。唐开元中，明皇始尊祖于老君，乃追谥曰玄无，故其庙得以用王者制。繇是或曰府，若丹霞通玄之名是也；或曰宫，若太清之名是也；或曰观，所以并两观之崇，而得以用王者制是也。噫，盛事聿兴，垂范区内。潭州湘阴县白鹤观，亦其一焉。观实陶仙君故庐之地也。按《晋书隐逸传》仙君名淡，字处静，大尉侃之孙。少孤，好道，人或鄙之。然志祈神仙不移，遂饵灵草，辟谷绝欲。虽家累金弥千，左右仅百，殊不以盛自累。终日渊默。好究易旨，穷卜筮。俄而弃家，结庐于长沙之临湘山。常畜一白鹿，出入与之偕焉。  

其属有将见之者，复徒渡涧，而竟不可见。会群举秀才，因闻而避之，复徙卜庐于罗县之界山。至而乐其山，泉石秀异，加北瞰洞庭大泽，遂居焉。有樵者尝见二白鹤由云端而下，未几仙居亦隐而不出也。其属或有来讯其存否者，既至，则见其无人，林木霭。忽临涧，闻万籁之际，有若仙君之语曰：“子无见吾，仙凡异耳”。其属后瞻慕益深，于是家焉。永嘉中，复有樵者，得石室于中峰之半。而室门偶呀然洞开，因熟视之，中有二仙。一谓樵者曰：“吾陶真人也，于此得道”。乃于室前取草一棵，而与之食曰：“使汝延百馀岁”。后果享龄百五十余矣，爰用循考县志，则历迁而为湘阴埤，革而为白鹤，盖响所谓樵者，尝见二白鹤，由云端而下，谅山之名，肇自于此矣。而观之名，复得于山矣。山倨县之东南馀二舍，峻起二十里，环匝二百里。境舆长沙梓木洞分，有涧流自洞口沿山麓奔湍而东下，数十里观。反十馀里而抵鸣水洞，涧流经巨石，如瀑布自洞口百丈悬泻入于潭。  

潭纳弗止，复数十里，东济于湘江而匪于洞庭。壮哉！山水之高远，非仙君其孰能宅于此。其故事，盖于年表久远，世一莫得而尽闻。复用循考野史，则为仙君名。琰芝桂冠，携家八十口而馀，修道于此山。太康二年，遂拔宅，观即故庐之地也。虽事迹与《晋书》异，而野史垂之，亦有年矣，故两出焉。次记其闻见，而详之者，则约而序之。馀所未详者，则不书。且夫仙君既隐而不出。于是后世道家者流，得以传其故庐之地而主之。加田畴三百亩，目之为三洞。以谓中峰石室之前，仙君之丹坛也。其上有竹曰“钓丝”，清吹时摇，归其坛而常诤。又有石坛倨观之南隅。传云在昔中和之先，有百岁道人者，自号逍遥子，常隐于此。  

岁或亢旱，则投铁符以镇江潭，须臾而雨。暨检校左仆射登侯进思，引兵下岳阳也，道人始出所隐。侯既殁官所，其子右散骑常侍康时，挈族以归是邑。治曰鹤之别墅。数游是观，于时三洞淹塞，公爰命扶理之。其田畴遂如初。殆清泰中，有羽褐彭幼谦者，偶葺丹坛，获大药一粒，乃饵之。享龄百四十馀矣。信乎！山为灵镇地，地贯洞府。迭垂祥应，岂易坠耶？则土木之工，时有废兴，盖传而主之者，果何如人耳？先有羽褐者主之，匪其人，观仅废焉。既而司封负外郎玉公彬，出典长沙。有以观之废而言于公者，曰：“孰为其人，我将辟以代之。”佥曰：”郡有道士太原王善庆者，少慕冠褐，夙蕴志节，必也辟其人，舍此固不可与。”公然之，天圣二年甲子中始被命。师至而喟然叹曰：“惜乎，山弗育林木之色，犹人之去毛发也。弗举土木之工，犹人之失衣裾也。讵能言其大体乎？苟山存地在，则吾何虑焉。是用植以松篁，期茂密乎山之凋毁。计之梗楠，将壮丽乎地之荒凉。何虞？物不可以终否，故受之以泰”。宝元二年已卯中，师因谓邑人郑咸曰，若予被命而来，凡十六所。今上山既以补植矣，此地将谋改观矣。始者，惟茅茨数楹穷陋何啻呼不堪其尤，虽革故于渐，然至事未立。若乃大道无形，先乎象帝；真官列位，莫尊乎三清，苟殿发不作，粹容无以奉安；时至不为，学者何所依怙。矧君祖先有济三洞堙塞之力，故流福世世。俾玉帛献饫，礼义之风者矣；子孙蕃大，缙神之门高矣。然则三清至事，固风谋于君，而君决能为我立之者乎？咸闻之，乃施钱一百五十万。  

师暨受，是用萃集梗楠，奔驰匠工。上栋下宇，群材羽翼乎向背；以日系时，五色辉映乎内外。三清宝坐，俨列其中；萧卫乎侧。塑绘威重，香火严谨。峻址当中，分王戚而趋。然后有重门以壮其前，有回廊以掖其傍。有仙居辅坚，殿堂建接其右；有水轩山谢，花水映带其外。有厅事以敞其庄，有药馆以亚其入。有虚阁逸斋，琴棋雅尚其次；有寝堂书室，图书清闲其中。虽然，师绰有未平之意，且曰：夫道家者流，居宜图正。爰度三清殿西，循山麓而上，仅百步，有巨石东响而横镇之，乃真天正址也。及计之以工直甚大，乃谓邑人吴文翼曰：“予将先凿石夷址，君能施财于其，上者乎？”文翼许之，暨闻命以归，传经捐之。先于寝食之暇，千斛资庖，万力齐举，坚顽削平，有若神助，逐获文翼施钱一百五十万，逐建玉皇殿于其上。不日丙输奂，既以精绝，像和卫塑绘，益以威重。新址之西，尚有虚位，继而胡文宝施钱三十万，乃作正堂，直引廊庑。前接玉皇殿之南，则有刘辨，李德施钱三十万，作紫气堂，为道侣齐膳之所。  

北有厨舍，凡六十楹，下接旧址，总三百楹。而馀仙像，百有馀躯。旌幢供器，名数颇多，无不备新而严谨者。皇佑五年癸已冬，载自豫章之西山，复来长沙。遂走单介齐手墨以招我游。暨至周览兴葺，制度加备。辱见托记，其功敢让。夫由三清殿而降，过二纪馀，大兴葺之，谓功也。何啻于功，亦有识而已耳。抑夫向所谓山存地在，吾何虑马之谓识者也。盖以土木之功为外馀，喜乎大体之未变，得非有识者欤？不然，安得众广施之，归大功于师者也？故始见托以功遂，特垂之以有识文之旨也。朱迪作：道者，性之适也，儒老佛之所共贯也。虚乎内，则与物兼忘。而又忘其所忘，则万化感通，至真来会。夫真理之妙，皆始炼气以易质，运神以镇元。内观三一之乐，集六九之粹。召檄灵驭，以济物为功。出入群生，以诱善为事。然后登景汉以凌迈，蹑云岭以逍遥。变不常形，飞无迅翮。列高名于金阙，肆广步于玉清者，非宿命元德，众真共持，而能窃冀于仙途耶？晋陶真人之居是山也，得群峰之秀，处灵源之长。幽林参天，洞房启景。真人德夸世表，迹超物外。道醇醇乎不亲，志混混而无累。饵赤液以养三宫，佩青要以友四老。藏天隐月，授元君之书；开聪辙明，契紫虚之叙。奉日月二奔之诀，不留世居；咀琅九转之丹，遂腾天焉。真人以大康中白日冲天，后以其他建观曰白鹤。天圣甲子岁，道士王善庆来主此地。比羽化凡四十年，即山治材，相地营室。输奂壮丽，为湘楚之冠。事备先生卢载《白鹤观记》。治平元年五月，天章阁待制吴公守长沙，以真人遗事白鹤，名奏请榜额，因赐曰“冲真观”。以表灵踪，以祟至道也。噫，孤风莫继，遗像长存。隐芝空老于寒岩，紫气尚萦于丹阁。遂使湘南学士，日俯仰于松檀。关中鄙人，独徘徊于岩石也。通判潘周伯作《万岁寺记》：余观湘江之乡，灵檀古迹，龙君藏焉。释子居之，或兴或发，或显或晦。同击乎时，固击乎人。  

湘阴为古黄陵，南眺潇湘，北枕岳阳，洞庭之泽，淘泳乎中。舟航之要津，江汉之通道也。昔轩辕氏，奏乐于重湖之上。释子以其遗址，立小招提，命名曰龙寿山万岁寺。于是有龙君之祠，多历年所。杨公沸湖，金碧轮奂。敕黄碑额，卢堕煨炉。寺发矣，龙乃蹈晦。绍兴六载，方还旧观。寺兴矣，龙复显应。公而纲运，私而商旅，皆于此乞灵焉，始于彼岸。厥后主僧屡易，无力兴修，日颓月圯。嘉定庚辰夕，郎邹公帅潭，命本邑南阳徒弟沙门祖发，主席是山。卓锡云初，若入青野。栋宇摧倒，香火萧条。祖发慨念风涛之险，舟楫之危，不有佛力，何以扶颠极溺。况济急救难者，观音之原力也；浮度锡者，罗汉之神通也。洞庭之神，以龙君为长；楚尾之民，奉祠山者多。  

众圣萃灵，不可不兴祠设像，以为往来祈福之地。遂建观音大士宝阁，增修罗汉应真之阁。周围上下，镂采拥壁，以示庄严。又架洞庭龙神八殿，及祠山大帝殿，与夫拂殿、藏殿、暨诸堂殿，方丈、寝殿堂、僧堂、官厅、两庑、三门、望江楼等屋，色色圆备。以至傍岸沿江路径，砖石瓦砌，靡不精致，兴工于庚辰，落成于丙申。洪功浩果，约费三万馀缗。无非祖发，倒钵倾囊，积珠累寸，依次佛化，抄募众缘，以毕斯事。聚徒安众，不下五六十人。晨夕香炷，远近檀施，翕然信慕。岂宝社当兴，故龙神推出若人，以任是责哉？窃谓湖右名刹，如汉阳之凤楼。公安之二圣，皆据乎江滨水面。逆流而上，顺流而下，莫不输金施粟。田无丘角，而赡众勤以千计。  

意有阴化嘿聪，人辨心而神辨供者。此山虽律舍持戒，焚修接待，不逊于凤楼二圣。胜事告成，祖发以记来请。此图余之所当记，然余所望于山主者，更欲阐扬声价。兴起道场，必使龙神长护沙门，必使龙王来听讲席。然后见地之灵，龙之灵，得其人而益灵。山谷黄庭坚作题咏：南风日日纵蒿撑，晴喜北风将我行。汤饼一杯银线乱，萋蒿数箸玉簪横。于湖张孝祥作：鼓发营田市，帆收磊石山。水纫六十里，烟发两三鬟。天气水云合，人家罾纲间。晚来风更熟，别浦棹歌还。通判张某又作：天设鲸波险，神依象教祟。林密明水府，金碧焕天宫。泽国鸿潆外，阴灵月兮中。白云千里望，拜手愿分风。佛阁重湖表，山云五月寒。三湘当眼界，七泽俯搁干。帝子遗灵瑟，骚人咏沣兰。镜中罗万象，着句始知难。知县林采作：地接熊湘尾，天开龙寿山。精蓝依石峡，远岫黠烟鬟。青草渺茫外，黄陵顾盼间。攀缘寻古迹，足倦不知还。检详方信儒作：磊磊洞庭石，渺渺苍梧云。客行离骚国，长歌酹湘君。湘君不可见，古庙藏江氛。空坛颇亡恙，谁为真将军。提刑乐章作：风波暄白书，云雨暗江空山。楚客惊停棹，湘妃惨混鬟。化成群木杪，砥柱众流间。月兮通精意，行人易往还。赵汝衡作：万顷鲸波内，岿然一石山。江神擎具阙，湘女露云鬟。客棹苍茫外，祗园紫翠间。我来嗟索寞，登眺却忘还。锦屏陈隆之作：潇湘天下景，绝胜是湖山。  

水国三千界，烟光十二鬟。乾坤水鉴里，楼阁书屏间。有路凭风驭，心随倦鸟还。  

刘章彦文作：雨花萦晚色，风叶竟秋山。浩荡含清境，垅王总耸翠鬟。气豪湘海外，目断水云间。多少登临胜，诗囊挈得还。  

长乐郑良臣作：轩辕奏乐洞庭浜，乐罢齐呼万岁声。留得伶伦钟一个，山僧日夜祝皇明。  

周望之作：浩渺洞庭水，岩磊石山。片帆青草外，高浪白云间。古迹千年在，人生几日闲。微官莫拘我，尊酒且开颜。  

东莱吕祖异作：重来洞庭野，往事付行云。乐奏思黄帝，珠寒讶鄂君。朝廷用儒术，兵甲洗妖氛。好在胸中策，堂堂整六军。  

陈东叟作：湖光撑巨浸，岚色如凝云。舟子却停兰，烦我扣湘君。平明豁朝义，四顾藏阴氛。台高先主将，祠奉洞庭君。河北欣停浪，风神为扫氛。登临得佳句，健笔凌千军  

。知县范揆辰《题万岁寺壁》：水溶水绿露春湍，一品梅花笑竹间。最喜行人访晴路，汨罗溪上指家山。  

《湘阴古罗志南堤》：堤介雨湖之间，久为巨浸啮蚀，行者病焉。余以岁十一月望日至。自念曰：“此先务也。土膏将勤，春水方生，则无及于事矣。”乃借夫于私，给直于公。士有黎兄为是都保后者，人欣然助以版木，于是阅月而成。时宝佑癸丑平大名邵庶志。《杜公亭》：亭旧以杜公名，已而易为故人晓春，相传工部系舟处也。岁久弗葺，日就颓圯。余亟撤摒弊而新之，且复旧名。余非徒为是美观也。缅想诗翁，虽不偶於唐，而形之篇咏间，乃心罔不在王室。登斯亭者，当以是心，溯杜公可也，诗云乎哉。时宝佑甲寅孟陬大名邵庶志。《湘水驿记》：邑介湖南北间，为水陆重要。使车行部幕府沿檄县官始终，更往往税驾僧舍，或僦居于民，非便也。  

旧有驿，嘉泰间，令尹王君创，岁久弗葺。木蠹且腐，栋桡勾复支，因曰：“此邑大夫责也”。余只代庖者，其敢辞一日乃视其地，吾夫子官墙在焉。印州文星森其前，而颓檐败壁其左，外观非美，内失所以崇重意。《春秋》凡后必书，余是后有名矣。亟撤朽弊而去之，吏相顾骇愕，且云“将何所取财”，余谓“先正有言，财在天地间，只有此数，不在官则在民”。盖以聚之官，不如散之民，百姓足，君孰与不足之义也。矧惟财在县家者，亦只有此数。不在公则在私，则聚之官，正犹以为不可，财聚之私，其不可亦甚矣。余无私焉，或者其可乎？吏始叩头禀命曰：“可矣。”乃龟卜，乃鸠工市竹木于江浒，而牙桧不知；市砖瓦于窑户，而乡保不预。匠日给以直，又时劳之，而人忘其劳。由门观而听事，由书院而堂宇，前列舍，后置庖匾，至者如归焉。既成，匾曰“湘水驿”。  

湘四通八达之区也。国家全盛时，朝京者，道所必由。上方有事于荆州用武之国，当有挚中原版图上方者。驷马驱驰，轺车骆驿，则此驿不虚设矣。是不可不书以纪岁月。时宝甲寅孟夏，大名邵庶记。惠民有钱大参曾公嘉，惠邑民至渥也，久而羽化。吏手帅漕荆溪，吴先生俾核其实。九百缗米外，余钱才四十六缗。乃补苴疏漏，今见钱一千六百一十贯，省十八界交一千三百四十贯，书以诏来者。暴家岐税务新砌江岸记。为关所以御暴也，征讥云乎哉？务因暴氏献地以名。跨三邑之会，据众水之冲。商贾辐凑，舳舻相衔者无虚日。其关防有道，其征取有数。津栏纂节，中寓待客非左右望。而罔利暴征，横敛之谓也，然则奚恶乎名。  

前主定远簿，槎溪张君简，受知荆溪。先生俾摄务事，乃辞之曰：“君子不饮盗泉，恶其名也”。先生力勉其往，始至过秋潦，深虑江岸不固，务因以圯。有意营筑，而力不逮。乃积州所得俸，务所得茶汤钱，至岁终会为铜二十万。属太虚管辂工嗣荣，董其事。龟阴阳，鸠工石。先春而工，阅月而毕。若张君可谓勇于为善矣，为暴者能之乎？天官舍，孰不视为传舍也。矧为权官视之，将不止于传其能。植砥桂，辟正途，深根固蒂，为长久者，盖不多见。  

先是余代制县锦，经从务与张君语，甚款阅之。曩时江岸在今桥江之中流，去今之江岸十有余寻。绍兴迨今，务官知几其能有以江岸为急者，岂至今之务场，十有余寻之地，尽为鱼鳖之所。据谓其事可缓，得乎？知君能力行好事，复从更之，事竟底成。有志者固如是夫。张君括苍人，边赏补官，不乐仕进，以诗鸣湖海间，诸公争欲致之。宝二年春，大名邵庶记。《泳飞亭壁记》：天地之大德曰生。凡飞潜蠢动，囿形于天地间者，皆生意之流畅也。虽然生之者在天地，而所以生其生者，在圣人。  

夏之咸若，裔之去网。周之德及，虽鸟兽、鱼、鳖、昆虫，亦得以各正性命，况于人乎？三代有道之长，率由是推之，人臣志于爱君者，欲推广此生意于流动充满之域，过诞节必放生，亭之所由作也。嵩呼华祝，川涿泳云飞于天于涧，在郊在沼，尽人物之性，与天地参具文故事云乎哉？亭经始于淳熙之甲午，已而中废权邑。令左谠，复旧观。未几，就颓圯。臣以宝甲寅之秋，乃撤而新之。栏其前后，梯级其高低，丹尘其壁，疏棂其门，而扁之曰“泳飞”。偶阅《图经》则其名已旧矣。是亦有数乎哉？不可无以识岁月。臣邵庶拜手谨书。  

《县衙壁记》：湘本春秋罗子国，秦始列为县。县有民有社。几催科狱讼簿书，米盐月椿岁输外，仰给于县者，件目之繁夥，期会之峻急，悉最于今之一身。故为令者，谓县为滩，谓邑为债，以其不易历且偿也，是匪独湘为然。余以资之簿书，掾代制锦，惴惴然深虞其伤。令尹告戊期，喜善去有日矣。因自念曰：“邑有治，临民莅政之所也。奚可以将去而不为来者计耶？”顾瞻前楼，上漏下湿。环历雨庑，左支右吾。东为神祠，卑陋莫称。西为仓门，颓圮弗支。内而堂奥，下而庖。或栋桡，或柱朽。壁络板面，或为爨者所薪，著眼且不堪，况著脚乎？余欲为是役，而力未暇者久之。若必俟暇裕而后为，是终无可为之日也。于是为之益力，卑者崇之，歌者正之。可因则可革。且为之新整楼檐，重饰县牌，以壮观美。继此必有新美其政事者，邑士民其嗣书之时。宝甲寅中秋日，大名邵庶姑志造本末。《暴家岐务新砌江岸记》：县有商税旧矣。惟湘阴税，居洞庭青草之上，左磊石，右琴岐，两山作限，一道之水归会焉。至若洪涛起涨，荡涌岛滨，冲者奔，当者坏，税场由是迁徙不一。殆创于乔山黄帝凌之侧，再迁于杨家湾，三止兹地。  

暴氏所献，因其姓名暴家岐。岐要害地也，总括三湘，并吞沅鼎，商摧洧浍，网络群流。乃立纂节，乃创厂解宇，而务成焉。舳舻蔽江，财货通阜，记一时之盛观也。罗在癸卯，水失其性，荡庐啮堤，公厂解一木不留。官无定居，多就民舍。戊申秋，三山潘公瑞，以柳齐陈大恭来摄事，仑奥于是乎一新。越六年，槎溪张君，以荆溪吴大师檄采。适当秋潦，水势讯急。泵崖鼓作，栋宇屹屹。君谓堤防不设，些屋其能久有乎？乃鸠幸得铜二十万，又益以己钱五万，县助钱楮二万。龟吉，属太虚管摄王嗣荣以董斯役。时功孱而人不知，财费而吏不与。兴于甲寅之正月，阅月而告成。  

基石人地六尺，高十有五尺，长二百二十尺，上下筑为二层，以敌暴洒。岐之父老曰：务创于绍兴初年，水毁者屡，堤台筑于今日。吁，兴废其有时耶？后之君子，能以君之心为心，嗣而葺之，堤不坏，则务存。其功岂浅哉？君括苍人，边奏入仕，当从西山鹤山游，有文行于世，亦特立独行之士也。宝二年三月丙申，侍省进士管劝农公事，潭州长沙乔口监镇黄遂记。《知县赵通直生祠记》：景定初元，岁在庚申。孟秋六日，邑大夫赵侯，嵩神庆生，天潢霁晓。湘之士民，少长咸集，董心香，沸贺声，鼓舞隘衢，谁谣盈耳。相与揭寿祠于东明清净之宫，奉寿相于玉皇香案之近。颂于斯，敬于斯，举乎加额于斯，千万人同一诚也，岂曰文云乎哉？礼生于极顺，乐生于和，和顺中积，礼乐外著，非人心外物也，是盖自然而然。何者？侯之德斯民也深也。民之德侯者亦深；侯之爱斯民至，而民之爱侯者亦至；侯之福斯民也，与湘山为无穷；民之福于侯者，亦与湘山湘水为无穷。噫嘻！此香火新祠之瓶建，天人寿相之具瞻。神动机随，鸢飞鱼跃。不自已于人心，宜与维湘之阴，控长沙、洌川、资阳之三邑。汇洞庭三峡之上流。去岁秋季，虏渡武昌，势压江面。羽檄之水驰陆运者，若飚风迅雷之疾，自广透潭，直逍城下。  

哨骑之草逐露宿者，距县治一舍之迩。然且奸氓剽于乡，溃卒迸于境，黠冠伏于波，官军出于市。汹涌震惧，惊骇奔窜。一同无宁居，累月不聊生。境有风寒，谁其获之？邑有井市，畴其安之？人有室卢，畴其芘之？家有老稚，畴其保之？列楠木于四关，以捍冲突；集义丁于四境，以壮军声；置邮传于南北，以伺敞势；檄于总诸郡，以保乡落。侯之乐侮者然也。首威民之掠夺，以肃奸胆；亟便民之保聚，以妥众志；出籴本钱，以济民之；行劝难令，以民馁。侯之弭患者然。昔夫子有言曰，可以寄百里之命，临大节而不可夺也，君子人欤？君子人也。百里之国，无城池之险，无甲兵之利，无仓廪府库之积，生民之命寄焉。有人焉，昨大节必守封疆，守社稷而不夺于浮言之胥动。非学道爱人，君子之巨力，量能之乎？  

方其夜半间探，闻者股立；江干警传，观者色变；十室九空，居者心怖。候于此时也，屹然坐镇，不动如山。是可能也，孰不可能也。彼有怀印远徙，弃治弗顾，旋不免焚掠荡拆之者，渠不忸怩渐汗乎？事甫定，侯不自以为功，亟状巡检曹君捧两江总辖，宣劳著力，上之幕府。制帅侍郎向公如响斯答，大书曰，虏不得入境，知县曲突徙薪之备颇密。政不待焦头烂额而后以为功。即从请褒录。侯涉秋讫冬，随机应变，措虑运筹，为生民立命，可谓不负兹土。百姓或之，大阃荐之，天子亦将嘉之。邑不立调，无以见公论；祠不纪实，无以儆后来。若夫廉于律身，勤于莅官，泮宫以厚风化，缮亭桥以复前绪，壮庙宇以崇明祀。是义《春秋》常事不书。  

报政三年，以一身寿百里之民社；催班升朝，由一邑以寿天下之生灵。像商岩，圃云基，浍凌炬，皆自是推之也。郡建向大公帅寿祠，邑建明府赵侯寿祠。独吾郡邑之有祠，于是可以观人心之礼乐也。用摭其实，以俟太史观风之采择。侯名时镏，字宗尧。寓括之龙泉，中元日进士，岳麓书院校正县学论谕杨蒙记。湘阴夙号乐邦，括苍赵侯提锦手抚字之，一再书最矣。已未冬，邑南北俱有哨警。侯当是际，以镇静拄惊疑，以周密窒疏漏。以一真仁恻，为四境。卒之骑哨不侵，雁居咸定，草窃之奸亦帖，花封之暖自如。侯之保民之惠，鸟得而掩诸。绍兴初字侯植种爱是邦，邑入许世表裳述其三异十善。今侯之惠，尤为表表。付之无述可乎？君美辄不自量，为《赵侯保民惠政纪实诗》一十五首，悉述其事。昔李既归班编仪清要，许之一述，至今炳炳图经中。侯报政匪遥，上将倚宗磐为国栋，不待邑人之祝，区区引啄，聊曰无逊于云耳。景定庚申二月二十一日，邑子待省进士学宾邵群美谨叙。  

《纪措置夫丁一》：习书来自浒黄洲，南北相关事可忧。弓手寨兵差发了，民丁个个是貔貅。  

鄂渚警报日急，县当湘南北，水陆冲要。预合关防，郡调弓手，寨卒入城。县无所恃，赵侯措置。夫丁上江，置弹压团结口岸，渔户下江置弹压总辖。排集窑丁，声势一振，县称有备。  

《纪镇有功二》：官船双双离巴城，邻境如何免得惊。镇日爱人堂上坐，夜更朝鼓转分明。县按岳阳仅百八十里。哨至岳阳，守令以下避地。舟至县岸，一邑皇皇。赵侯处以镇静，莅事如平，时民恃以无恐。  

《纪存恤流民三》：南阳过渡尽流移，携子携妻那处依。兴化寺中都住满，钱米给他归。鄂岳奔移之民，辐辏至县，赵侯一一存恤。贴兴化寺，俾之安居。仍支钱米，流民莫不感戴。  

《纪搞遣过军四》：客军过县没公惩，百姓惊移怕起争。犒物犒钱皆望外，秋毫无犯奔程行。南北溃军，每过县郛，以百为群，民间惊骇。赵侯委曹巡检出郊，悉以钱米酒肉犒遣之，送出界外。溃军既不敢生事，县民亦得安业。  

《纪置栅关防五》：县方忧北又忧南，无寨无城麽障栏。近县路头都置栅，哨鞭直突也应难。鄂岳之寇方启，郡报南寇又迫，县无城寨可守。赵侯宪寇将近境，急于近县，捷路坚排，权提水，掘陷坑，各分民丁把守。保障既密，遂无骑哨直突之忧。  

《纪钱截县江六》：县江日日过车船，传是官军或不然。截断县江教莫入，民舟方始得安眠。县江来往车船，人疑奸细假将借透漏。赵侯委上江弹压钉截县江，自是居民与备舟之家，咸得安安。  

《纪劝谕发粜七》：米舟米担尽无来，有米有家户不开。急把公文行劝粜，贫民生意挽将回。客舟兴败不通，场民亦鲜出。县市并闭粜，贫民惶。赵侯急行劝谕上户发廪，严禁铺家停闭，贫民遂无待哺之忧。  

《纪出俸钱权当八》：库家不典更愁人，作麽经营米与薪。自出俸钱权抵当，雪霜时候反如春。富家闭库不开，小民转见愁惨。赵侯以钱。差听吏就县前权当，不收其息。又恐楮胜无人收充，就增价收充，以通有无。县邑愈为之感悦。  

《纪杜绝草窃九》：盗猪何足挠官刑，却恐因兹草寇萌。押向布心槌去手，金场窑卒敢纵横。金场凶徒，乘时啸集。近县窑丁虽有弹压，亦间有寇窃者。适捕获盗猪人解官，赵侯谓不可不重治，以杜其余。命析其手，断剌拘锁，自是草寇闻风贴息。  

《纪团集民舟十》：居民苦要买船般，甲在前湖作一团。好个规模如水寨，风波无恐况风寒。县界水滨，居民备舟逃难。赵侯主盟，令其结甲，团集县岸，又委土文踏逐水寨，民无远徙之苦，见免江湖之虞。  

《纪置安报旗十一》：朝朝探报晓民间，犹更讹传百十般。旗上大书安与急，展开安字一齐安。郡戒严闭关，缓急无报。赵侯添招手力，差贴吏置十铺。至州成侧。一日一申，喝示县门，以安民心。置两旗，题一曰“安报”，其一曰“急报”。令迎都无事则持安报旗，有事则持急报旗。四隅各置鼙鼓，约以有急则皆呜，俾各知备。故百姓安心，市井如旧。  

《纪帮给官军十二》：宣司调卒过千余，帮请那知廪帑虚。一发券头支五日，这般调画有谁如。先时上县有官，悉批券帑为备不素，县遭焚抹，及宣司调军壹千五百人，道湘阴而县帑廪亦虚，民皆危之。赵侯筹画有方，券到加支数日，军皆感悦，诘旦即行，民尤赞叹。  

《纪关防县界十三》：巴湘二介阙关防，不是隅官不说详。费得琴堂数杯酒，南阳一度胜金汤。岳阳城守既虚月，县之北荡无障蔽。赵侯因巴陵隅至县，待以礼遇勉其团集乡丁，防把二介。由是岳阳之寇哨至，自条渡而不敢南向。《纪哨马伏地十四》：黄花市路苦无多，长乐街头几度过。哨骑欲来先自伏，邦人喜不见兵戈。南寇答刂寨长沙之黄花，密迩县界。哨至大里塘，马忽伏地，遂不敢犯境。继又屡经长乐市，将寻县路，又以马伏地而退。邑民不见兵革，皆日非赵侯仁政感天，何以有此。宣功感赖。  

《纪百姓感恩十五》：花欢柳喜劝耕天，采帜如云拥轿前。万口一辞何以祝，福王坐处有青毡。自己未九月，至庚申二月。南北氵项洞水已，湘邑独晏然无虞，民感赵侯之惠。值举故事，邵农急制采旗，大书颂语以献，虽贫丐亦为之，凡数百首拥列轿前。于此又可见侯保民有惠之矣。《重修泳飞亭记》：泳飞有亭，为祝圣寿作也。其沿革已见《县志》。岁久弗葺，委诸江浒。渔樵上下，粪其间。折柳樊之，弗敬甚矣。岁在庚午将祝毕，乃捐公费，委白鹤主首郭道元鸠工修缮。上甓下，前窗后棂，陛森严，丹彩辉映，不兼浃而成之。凡川而泳，云而飞者，于是欣然并生，无一物不囿吾君之仁矣。若夫推及物之心以及人，使田里销愁，凿耕各得，于以传圣天子仁寿之泽，则又承流宣化者责也。敢不勉乾，会满散日，宣都郎，知潭州湘阴县，主官劝农营田公事，兼兵马监押，兼弓手寨兵军正，兼权安抚司干办公事臣，陈兰孙百拜谨记。  

《新建笔峰亭祝文》：按《县志》，笔峰，元在县市内。岁久平塌，仅存一井，与笔峰牌尔。后好事者谓阴阳家以尖峰屡贪狼，遂砌一石尖于井前，以象倒地贪狼，不经甚矣。咸淳五年冬，知县陈宣教兰孙乃采士友，议始作亭于井之上，以象笔峰。专委直学郑埏，进士晁世基，任责提督。而官助费焉，亭成，气象高耸，咸谓壮观。乃请于水壶赵尚左书其扁，而涓吉以祝之。其文日：巍巍笔峰，宅是邑南。谁凿而平，暗马林惭。文运之复，一亭函三。上映卓笔，突兀天参。下有德井，渊泉地涵。相我多士，涑攵芳濯蓝。惠我千室，汲清酌甘。君子之泽，百世可覃。  

《重修魁星桥记》：郑子产，以其乘与济人于溱洧，孟子惜其惠而不知为政。徒杠与梁成，民未病涉也。然则桥之兴废，亦可以观政欤？按《县志》文星桥在堤南，跨秀水之中流。水本出拨水江之板桥，支流数百步，汇于桥所。迤流而南，拱揖县岸。邦人士以为南方文明之地，故水以秀名，桥遂以文名，其来尚矣。岁久桥圯，水亦湮塞。淳乙已，令尹胡君，乃命直学彭木英，邑士彭述，疏而复之，桥而亭之。开庆已未，胡尘氵项洞，令尹赵君，断桥以御贼，而桥与亭遂坏。赵君秩满，虽幸复。不数载，巨漫冲啮又坏。咸淳庚午，余既领邑之二年，每一过之，仅存略约，肩不容并，轨不容方。顾谓直学彭燧曰：“此君家旧德事也，主诏岁文明蔚兴，而文星无桥可乎？”彭君慨然谋诸季父述，述亦欣然任责。于是官为之倡，而率有力者为之助。或参畚而土，或凿百石，筑而丁，鲁不逾月，而桥复成。  

凡广一文三尺，凡袤三文九尺，规扶视昔犹壮。方议作亭其上，或曰堤濒胡不宜亭。亭久将压，桥必易圯。越明年，湖果倒溢，坝岸一壑。而此桥宛然，如鳌跨水，迄以不坏。湖山环绕，烟霏晦明。来者往者，戴者负者，车者笠者，伛偻而提携者，安然如登康衢而履坦道，非此桥之一遇欤？成诸君合辞请名以魁星，而嘱余书。且余曰：“斗魁戴筐，多士之祥。桥以利名涉，岂士独当其奇耶？”“彭君曰：“岁居心而仁泽洽，明堂亮而泰阶平。凡三能两比之所临，百里其福，又安知夫往来负戴者。无驷友情车之过其门，而伛偻提携者，无龙锺老之出其间哉？余既乐为书，而又作而叹曰：“今之邑非昔比矣，邑政之可以利民亦多矣。饥者欲食，寒者欲衣，颠连困苦者，之安乐休息，焉得人人而济之如此桥之利涉乎？后之观政者，必有得吾心之同然矣。咸淳七十，岁在辛未，十月朔，奉议郎知潭州湘阴县事，兼权抚干陈兰孙记。迪功郎潭州湘阴县尉兼运佥吴兴文书。  

永乐大典  

## 卷之五千七百七十

十六麻沙  

长沙府十九  

诗  

文学正林应龙撰《新建儒学之碑》：皇帝神圣武文，体元开统，抚有方夏，遐迩卑臣。至元十三年春正月，下潭州，士民按堵如故。越三日，学官偶弗戒，于火悉焚之。潭为东南名藩，业文者半，是学尤不可一日废。圣朝以潭介荆衡间，掎五岭，控重湖，分行省镇焉。故名公贤相，来莅兹土者，率以学为重事。第大邦新定，多务未遑。明年政修人安，平章公有命依旧址，创新学。首归悍卒所据地，继给木以助，而为之倡。方鸠工集材，而有征海之役。乃委府官董厥事，乃留戎校督厥工。学徒庆悦，师作友应，富献力，贫效劳，翕然相与经始。瞻学有土，多荒少入。除给外，磬其所有以供费。逾年而后成，宏壮美丽视前有加。初庙立，屋峻甚。市瓦小弗称，官复畀以巨且厚者复焉。于是有殿岿然，有堂巍然，三门前峙，两庑旁翼。可以安神，奉祀荐；可以集生徒，隶事业矣。虽斋祠亭阁庾帑庖未悉备，亦次第告厥功。  

夫以邦人新服厥命，名奠攸居，而学乃厄于火，岂斯文果将丧，邦不有大人出而力名之宗，则斯道何所立欤？且道不依形而立，固不以不以学之兴坏而为存亡。然有学，此有教。教之所在，道之所在也。是以前代帝王，莫不有学。虞曰庠，夏曰序，商曰瞽宗，周曰类宫。至庠于党，序于遂，虽一家犹有塾，皆所以修道也。故学莫盛于四代，而治莫盛于四代也。迨汉学犹仿古，而人昧于道。始以儒名家。自儒家之名立，而后人争以家自名，而道其所谓道。吁，道一而已，外此岂他有所谓道哉？他亦非吾身齐家治国平天下之道也。此由汉以来，千百年间，治日常少，乱日常多，皆斯道不明之故。夫所谓道者，仁义礼智之性，君臣父子夫妇昆弟朋友之伦。是以古之人，凡身齐家，以至于治国平天下，率不外是。盖人之生也，皆有是性，皆有是伦，谁能不由斯道。苟不由斯道，则非人矣。此教之所以不可不明，而学之所以不可不建也，否则人道其能一日立乎？孟子曰，有王者起，必来取法。以有天下者，必有学也。今上混一区宇，州县皆有学，治理风化，将远追帝王之盛。是以公奉命此来，不待息马授戈，而亟庠序之教者，可谓知所本矣。自今以往，吾党之士，群游新学，盍知所以立教之意，相与学问思辩，求古所谓道而共行之。穷则善其身，达则施诸人。庶几化行俗美，措世于安，斯无负我公今日主张大教，兴复斯文之盛心。公为人正直方大，得相臣体。其爱民重士，皆本于诚。下江南百余城，犹破竹之易。功成不伐，惟以附百姓为念。安富恤穷，兴利除害，日孜孜于政，真勋在社稷，而德及生民者矣。创建行省，其壮丽既足以示威；又前立危谯，贮鼓角以竦人胆听。今文庙一新，气象宏美。复为南州冠。公于政教，可谓两尽，非知所本，能如是乎？是不可以不记。李琳撰《重建大成殿碑》：国朝声教被环海，仲尼道化相远迩。潭郡甲重湖，儒先以道鸣。黉于冠盖剧骖，称潇湘洙泗。天历元年冬，龙飞御极，纶音诞敷。申饬学校风化之源，敦劝勉励。而郡之文庙适完，巍冠湘楚。先是泰定四年冬，大成殿，延及齐舍廊庑祭器所储，惟宣明阁岿然存，康廪积粮仍墉其峙。宪府建明，湘间议克，合诹郡规，画新是图。共惟先圣，海宇所通祀，而庙庭像饰，一烛而烬，证之苍姬，麟笔所书，盖尝纪意。虽废兴丽于数，而建立存乎人。盖此道为天地民物之所寄，事若缓而实急。郡集州邑之官于潭者，敦礼劝诱。尚义而家赡给者，欢踊力协。有不俟劝而乐输者，汇其所助。如车两轮，翼六翮。于是翳，畚瓦砾，坚其土庶，杵筑并作。以明年夏四月甲午程工画堵。钜材硕植，辐辏而至。匠石轮舆，各当其任。六月壬子大合乐举梁，绂云涌，醪歌伟。宪使大中王公克敬，慨念斯文，力维兴建，是日集寮致祀奠。宣中奉公闾闾，帅乃屡钧捐奉旌助。累骈，欢声丛。廉轺踵至，益加勉励。宪使中议公管不八，通议吕公祯，宪副承德公八十，朝散白公铎，宪佥儒林刘公艺，朝列公忽都不丁，经历承务韩公久直，照磨承事王公济，布公卫道，以底于成。湘阃寅协，隆儒敦化。宣慰使正奉公万奴，中奉公闾闾，副使朝列公忽鲁忽秃，经历承直秦公从政，都事承事钱伯圭。将仕佐赵焕，翁公勤克济。勖哉伟绩，郡侯关关中顺，恪乃心力，及兹竣事，祭器范金亦就甄。奂辉丽藻黻，端严如阙里。至至元十三年春正月，潭初职域方。越三日，学宫毁当涂群部士之饶于赀者，按图分构。历三载始备。兹岁月未及半而臻完，功复倍。仰稽先圣之集大成，自驺孟氏开牖始终条理。声金振玉，铿万古。晖揭殿庭。值昭代，崇文光，增徽号，乐以大成，飨祀偏北南。  

日月九霄，有目毕睹。霆飚八极，有耳悉聆。矧潭为会府朝之建，所以肃瞻响，严敬共，盖风教之所感孚，人才世道之所关系。教于六合同文霆之际，化行于诸儒演濂洛之区。于此率先以最众力，作新以昌士气。砥念扁荷，暑寒弗渝。既勤且敏，以谐就榘。即六经大心宇为宫庭，三纲五常为栋楹。石写础日用，齐余力。辞华，拾科芥，亦各识性分扩充之广居。盛矣哉！每见汉文翁守都，建礼殿，及象七十二子，饰励郡国，岁进士余人。后仿其式，并立学官。以西都循良，推心如是。石室祠之，更千余年，来者忻慕之。  

刘宾客夹刂夔言释奠，古止辟雍，以州二丁牲币会计，诸郡岁费四十万。请节其资，兴学校。以真元朝士，持议如彼。汗简载之，犹有余论。历数百年，识者或浅之。而此干化枢而庭春，启道而户晓。栋汉之隆，唐之陋。革般佩，泳莪游藻。麓霁湖光，映带栏。俨若亲承，事大成教父。父扣指喻，如河汾通。铭篆罔极之恩，何其幸欤？侯征纪成琳读书于此，冠而游蓟，垂老隐湘茨。及睹候泮之闳丽光伟，时众庞皓卿饮，歌弦摩抄。绿镌诵，勉励盛心。敦劝遗爱，为方来劝。若协助名数，登载出纳，纪之别镌，乃系之以辞曰：维郡文黉，奠城之南。殿庭昔，玉映荆潭。豆笾笙镛，冠盖聚萃。砾埃于烬，乃丽于数。千旋以道，建立在人。勉励敦劝，启橐指困。杯坚植，辐辏而至。画堵程工，轮舆毕枝。巍然先圣，万世所师。功柱三极，德弥四维。新新大运，最初崇尚。宇宙开朗飚云动汤。六经妙用，与造化俱。侯务所先，砥志弗渝。以淑人心，以隆风教。揭兹宏规，获其远效。条鬯礼乐，树立纲常。济济绅佩，洙泗潇湘。冕圭藻毂，霄驰日黻。殿既完，岩詹共肃。森严壮观，游泳升平。秩若理，集大成戎。歌侯类，达之大史。刻辞牲石，绵千仪祀。  

李邕《岳麓寺碑》：夫天之道也，东仁而首，西义而成。故清泰所居，指于成事者已。地之德也，川浮而动，兵镇而安。故耆以居，取于安定者已。已兹寺，大抵厥旨玄同。是以回向度门，缠于郭右。仰止净域，刊乎岩巅。宝堂岌于太虚，道树森捎于曾堵。无风而林壑肃穆，不月而相事澄明。化城未真，梵天猎俗，名称殆绝。地位尝高者，不其盛欤？麓山寺者，晋大始四年之所立也。有若法崇禅师者，振锡江左，除结涧阴。尝与炎汉。  

太宗长沙清调，栋宇接近，云雾晦冥，赤豹文狸。女萝薜带。山只见于法眼，窦后依于佛光。至请旧居，特为新寺。禅师洎翌日弘聚，谋介众表之明诏行矣。水臬有制，丘墟尽平。太康二载，有若法导禅师者，莫知何许人也。默受智印，深入澄源，不坏外缘，而见心本，无作真性，而注福河。大起前功，重启灵应。神僧银色，化身文余。指定全摸，标建方面。法物增备，坛供益崇。  

广以凌云之台，疏以布金之地。有若法愍禅师者，江夏人也。空慧只铨，寂用同辔。慈目相视。净心相续覆万法，安住一归。注大道经，究上来理。永托兹岭，克终厥生。逮宋元徽中，尚书令湘刺史王公讳僧虔，右军之孙也。信尚敬田，作为塔庙。追存实相，加名实山。矢攵乎弓治笔构，陶甄意匠。留书藏石，缄妙俟时。候法宇之倾低，期珍价以兴葺。远虑将久，遗事未彰。梁天监三年，刺史夏侯公讳祥，了义重玄，别构正殿。绍泰二年，刺史王公讳淋，律师法贤，或在家出家，或闻见眼见。建涅像，开甘露门。长沙内史萧沉，振起法鼓，弘演梵言。  

继扌建槌于景锺，纳贝叶于层阁。陈司空，吴明彻，隋侍中，镇南晋安王，乐阳王，并佛性森然，国秀者。壮回廊以云构，蔚联居以天覆。开元九年，天台大禅师，守护法身，澄清悲海。严幢标耸，智火融明。袭如来堂，坐法华定，四行乐而不取，三贤登而至迁。有若昙捷法师者，伐材及树，染法与衣。不坠一滴之油，有雷大振之而。总管大将军齐郡公摧公，讳武，福德装严，喜慧方便。疏写四部，镇重百城。有若智谦法师者，愿广于天，心细于气。诵习山顶，创立花台。有若摩阿衍禅师者，五力圆常四无清，以因因而入果果，以灭灭而会如如，有若首楞法师者，文史早通，道释后得。远涉吴会，幽寻天台。法界图于剡中，真诀论于湘上。具究竟戴，敷解说筵。一法开无量之门，一音警无边之众。方等有以复诲，只林有以追远。并建场所，互为住持。惟缺禅师者，迹其至，凭其高。起乎云门绝，彼尘纲。深以为性有习，道有因，止于心，返于明。习也者，坐处树，居乎山。因也者，固习而无因则不住，因而无习则不正。是浮讴和正觉，何若冥搜。想息而精进甲坚，爱除而烦恼壳殳散。百川到海，同味相酉咸。千叶在莲，比色于净。起定不离于平等，发慧但及于慈悲。故能闻者顺其风，观者操其道。牧伯萃止，皇华游臻。启焚香之上缘，托神佛之嘉愿。上座惠杲，寺主惠禀，都维那兴哲等，皆静虑演成，妙论转次。因差别而非法，随品类而得根。去二见而入流，率一心而办事。咸以形胜之会，如彼行之迹。如此而封碑未勒，盛业不书，安可默而已哉？将何以发挥颂声，披扬宿志者也？  

司马西河窦公名彦澄，硕德高闱，绍贤远识。器守岳厚，抚操水清。尝以师长阕官，摄行随手。以家而形于孝友，以已而广于诗书。以重而雅俗自兴，以明而至道丕若。且犹归心净土，谟蒸佛来。摧忄乔慢之外幢，兴开示之真语。建谋群吏，乃命下寮。顾蛟山之易疲，欢龙宫之难纪。其词曰：天地有象，圣贤建极。宴坐中岩，成道西域，后代袭武，前良作则。  

安乐是依，灵鹫是式。一想冥契，二归愿塞。  

其一。金方置庙，衡麓开场。龙象拥锡，人天护香。思神赐土，灵化度堂。重镇牧伯，上游侯王。光昭法侣，大启禅房。  

其二。幽谷左豁，崇山右峙。瞰郭万家，带江千里。玉水布飞，石林云起。雷激庭际，月窥窗里。王台随足，天光盈耳。  

其三。人与地灵，心将法灭。既往在此，比明齐哲。佛日环照，牛车结辙。连率顺风，驷骊钦烈，访道追胜，形驰目绝。  

其四。俾板莫建，轨物未弘。和合是请，佐贰是膺。政敷大郡，信发广来。顾言有述，以访无能。惟石可久，与山不崩。  

其五。卢挚《三皇庙碑》：天之生民，不能自养之。开其有生之资，代天以养之者，三皇氏是也。不能自教之，秩其有生之序，代天以教之者，仲尼氏也。  

繇京师至郡国，祀孔子于校官，始汉高帝十二年。其庙祀三皇于京师，始唐天宝六载。后代之，俾职酉医殳者祠焉。迨国朝始自京师，至郡国，侪先圣于崇祀，无以吾皇元之兴，与三皇氏，所以继天立极，符道契德而然欤？抑知三皇氏之开其养民之功欤？吾夫子秩其教民之言，不可偏废而然欤？潭郡于元，以东晋谯闵王调祠三皇，始至元二十四，迤至大初元，垂二纪矣。地隘宇摧，甚不称所以揭虔妥灵，而业酉医殳之师生，夙暮诵习，依于无所。湘宪使识笃耳公，王公宏，相与谋曰，寅于事神，以及保民，以宣上德意，以劭校官，吾职也。潭庙孔子而序士者，既完矣？皇之宇庠酉医殳者，若是可乎？于以副朝庭答神休，慈民命者，固若是乎？年登民隙，兹其时哉？乃移诸宣府，议更为焉。宣府叶其，举之上鄂省。省檄是之地，以故宋漕署，其广袤亩三十有七顷。则自辩章鄂省，贯公宣宪两府，赀以倡焉，楮弊以缗计，三千七百五十。承其事，乐于自劝，潭守而下，及其屡城以缗计，七万三千八百有奇。材以木计，为干二万二千六百有奇。瓦甓以枚计，合二百万有奇。借力僦工以人计，最一十万有奇。工之直日，予则悦于相役者。殿于中屋以间计七楹，于殿之四周，暨其颠以瓦，三十有八。北其殿者，高羸五尺，堂于殿之后。所其师生讲习，为间五之。序于西东者，衍堂之数，三十有六。辟三涂之门于殿序之南，为间如堂。门于南曰灵星，以表周垣。达三途临逵路焉。庙完则会其余才羡缗，环庙而庐者，为间四十。市田而获者，为亩凡缺。田庐之岁八月，僦祠宇经费，胥此出焉，庙益有所赖以勿坏。是役也，始元年秋，讫二年春。宣副智侯受益，实躬任其事。口画指授，日至而跃其勤。长宪识笃耳公，又时率其屡而往按焉。方庙皇之后兴，王公宏既倡宪议，已而使于宣府。会右丞答思公谙溥公继至领使，一究厥心，用能垂期月而事咸集，兴钜后而民靡摇。潭之缙绅逢掖，以及闾巷田野观者，诧曰，皇之祠之雄之崇，不特肩夫子之宫，而甲湘之南矣。鄂省湘宣宪数公，若抚字于湘，咸以伟湘之祠，惠湘之民以兴起，湘之人沐皇之灵之虔之思，其可既乎？不有以贲厥时功，石诸王祠，数公之绩，将无以激示来者。于是宣宪两府书其事，以宣屡吴掾思义来宣请记。既承乏，使湘庙皇之举，职所当然。而竟未能然。今数公则然，记其可辞，遂书古圣人代天养人，与夫教之者，授掾义归刻之。  

【`舆地纪胜`】  

碑记《屈大夫碑》郦道元《水经》云：湘阴之汨罗口，有屈大夫碑，而字灭无迹矣。《黄陵庙碑》。在黄陵庙，唐韩文注云，庙在湘阴县东八十里，韩文公有碑，既传师书。又梁开平中，楚王亦有庙碑。《湘阴二妃庙碑》。柳子厚文。《云龙寺记》。在衡山县岳山之云龙寺有记，岑文本撰。《岳麓书院碑》。在岳麓书院道左，乃唐李邕撰并书。《俨禅师碑》。在唐兴寺，唐刘梦得撰。延寿院纪事碑。即在城报恩光孝禅寺也。晋天复中，楚武穆王，命翰林学士唐辽，立延寿禅院纪事碑。《北崇胜禅寺碑》。寺在城中，有唐咸通元年碑，断缺不可读。《月庵果禅塔铭》。在善化之道林寺中。《宝林禅师塔铭》在善化县之道林寺《南岳真君碑》《容齐随笔》之开元十二年，赵颐正撰，萧诚书。《岳麓山寺碑》。唐开元中，李邕撰并书，在善化县之惠光寺。《郑华南纪异碑》。在李邕碑阴。《义兴禅师碑》。在善化之灵泉山显圣寺，唐卢肇撰。《弥陀和尚碑》。在衡山之胜业寺，柳子厚撰。《唐御史刘著碑》。在衡山之南台寺，唐天宝希迁禅师游南，为庵于台上，御史刘著有碑。《法澄和尚碑》。在衡山之云峰景德寺，柳子厚撰。《瑶律禅师碑》。在衡山之衡岳寺，唐皇甫撰，王翊书。《五寺碑》。在衡岳寺前，唐李巽撰，罗中立八分书。《关羽庙祝文》。在益阳县前，大中元年，裴休后记，程嗣真记，字多漫灭。《柳子厚般舟和尚碑》。在南岳山陀峰下之弥陀寺。宝历元年，题刘挚诗云，寺久荒废不足往，念有子厚弥陀碑。《威武王庙石刻》。去潭州十里，至三沙有庙在西岸。天二年，马殷为马援建庙，有天二年后刻在庙中。《洞事观碑》。在善化之万寿、观，晋开运二年李弘阜撰。《汉高文庙碑》。在湘西岳麓下，唐大中十一年，有重碑铭。《贾谊井文》。唐正元中，贾耽有井文刻于石。《大圆禅师碑》。在宁乡之大氵为寺，唐咸通中郑愚撰碑。《岳麓寺诗》。《集古录》云，唐沈传师撰并书，在岳麓。《岳麓道林寺碑》。欧阳询书。《张谓长沙风土记》。《唐诗纪事》云，张为奉使长沙，尝作长沙风土记。  

【`江阴志`】  

《报恩光孝寺新沙记》：自浮图氏入中国，千有余岁。道盛徒县，天下名山胜地，尽为所有。大刹千楹，众至数百人，鱼鼓之声镗然。圆顶方袍，雁行麋至。趺坐展钵。不问所徒来，充足饱满而后去。其米盐细碎，用物众多，与巨室等。为住持者，责在一身。非道行禅学，足以服人，智虑才干，足以集事，未易胜其任。兼是二者，吾于长老洽公见之。乾道元年，洽公来住寺事，宗风既振，檀施云萃，兴利补坏，庶务毕举。唯是樵爨，日市于郊，时遇乏绝，人苦旰食。思所以为长久之计。会实池乡有沙涨出江中，乃请于官，愿准甲令拨以入寺。郡既从之，众大欢喜。合辞来告，欲纪其事。勒之坚珉，传示不朽。客有过而谂曰，利之所在，人为贲育。数十年后，涨沙日广，土毛日增，得无动心于斯者？小人嚣讼侵攘，士大夫依执豪兑支，师有远虑，尝及是哉。洽公革展然应之曰，我佛以不贪化人，使之乐施钱财珍宝。肢节手足，一无所吝。若反侵之以饥僧众，是不仁之甚者。即我教中，得轻垢罪。矧寺以报恩光孝名，是惟徽庙荐严，香火道场。为巨子者，尚忍争乎？法不可行，义不容犯。虽历千万年，其何虑之有。余闻其说而善之，谓其合于天理而当于人心，乃为之书。三年闰月望，左从事郎，充江阴军军学教授章洽记并书。唐刘梦得《浪淘沙辞》九首：九曲黄河万里沙，浪淘风簸自天涯。如今直上银河去，同到牵牛织女家。洛水桥边春日斜，碧流轻浅见晾砂。无端陌上狂风意，惊起鸳鸯出浪沙。汴水东流虎眼纹，清淮晓色鸭头春。君看渡口涛沙处，渡却人间多少人。鹦鹉洲头浪风立沙，青楼春望日将斜。御泥燕子争归舍，独自狂夫不忆家。濯锦江边两岸花，春风吹浪正涛沙。女郎翦下鸳鸯锦，将向中流定晚霞。日照澄洲江雾开，淘金女伴满江隈。美人手饰侯王印，尽是沙中浪底来。八月涛声吼地来，头高数文触山回。滇史却入海门去，卷起沙堆信雪堆。莫道谗言如浪深，莫言迁客似沙沈。千涛万洒虽辛苦，吹尽狂沙始到金。流水涛沙不暂停，前波未灭后波生。令人忽忆潇湘渚，回唱迎神三两声。  

司空图《浪淘沙》：不必长漂玉洞花，曲中偏爱浪淘沙。黄河却胜天河水，万里萦纡入汉家。唐《皇甫松集》滩头细草接疏林，浪恶鲁船半欲沉。宿鹭眠洲非旧浦，去年沙觜是江心。蛮歌豆蔻北人愁，松雨蒲风野艇秋。浪起交鸟青鸟眠不得，寒沙细细听江流。  

唐李君虞《度破讷沙》二首：眼见风来沙旋移，轻年不省草生时。莫言塞北无春到，纵有春来何处知。波讷沙头雁正飞，辟鸟鹈梁上战初归。平明日出东南地，满碛寒光生铁衣。陆龟蒙《新沙》：渤氵解声中涨小堤，官家知后海鸥知。蓬莱有路教人到，应益年年税紫芝。宋欧阳修《风吹沙》：一本题上有北字。北风吹沙千里黄，马行确荦悲摧藏。当一作穷冬万物惨一作无颜色，冰雪射日生光芒。一年百日风尘道，安得朱颜长美好。揽鞍鞭一作起鞭归马行勿迟，酒熟花开二月时。《公是先生总集?宿乌沙》：朝离巴陵岸，暮援乌沙汀。大江屡回环，反顾犹洞庭。月色夺暗日，舟人各宵征。东南浮云际，极望都冥冥。不辨水与天，高低皆见星。分明银河流，来与江汉并。安得数尺槎，漂然向天廷。  

宋王荆公《汀沙》：雪漫漫，水溶溶，睡鸭残芦霭中。归去北人多忆此，家家图画有屏风。汉《许后传》：妾欲作某屏风，张于禁所日，故事无有。李白诗：湖南七郡凡几家，家家屏障书题偏。王逢原《山茶花》诗：江南池馆厌深红，零落山烟山雨中。却是北人偏爱惜，数枝和雪上屏风。宋陆放翁《沙头》：游子行已远，沙头逢暮秋。孙刘鼎足地，荆益犬牙州。鼓角风云惨，江湖日夜浮。此生应衮衮，高枕看东流。  

宋刘屏山：沙头溪鸟涑鸟寒相傍，老树跚枝拂浪。前村急雨涨滩流，日暮渔舟撑不上。宋石湖范成大《上沙》：水边犬吠隔疏林，篱落萧森日半阴。繁可锁红春意浅，晚梅飘粉莫寒深。《金沙》：沙中麸金灿然，人或钅束取多不成。庄严福地守灵仙，不为人间计子钱。一掬斓立扁光照眼，路傍馋隶枉流涎。  

宋杨诚斋《岸沙》：水嫌岸窄要冲开，细荡沙根似翦裁。荡去荡来元不觉，忽然一片岸沙摧。又《海岸七里沙》：大风吹起翠瑶山，近岸还成白雪团。一浪搀先千浪怒，打崖裂石与君看。行人莫近岸边行，便恕波头打倒人。若道岸高波不到，玉沙猎湿万痕新。又《海岸沙行》：海滨半程沙上路，海风吹起成黄雾。行人合眼不敢觑，一行一步愁一步。步步沙痕设芒履，不是不行行不去。若为行到无沙处，宁逢石头齿丰刀足拇。宁踏黄泥溅袍礻夸，海滨沙路莫再度。龙太初《诗海绘章集?咏沙》：茫茫黄出塞，渺渺白铺汀。鸟过风平篆，潮回日射星。  

刘后村《十五里沙》：只见如山白浪飞，更堪动地黑风吹。渺茫直际九州外，淘涌常如八月时。河伯岂能穷海若，灵胥仅可吓吴儿。惜无散发骑鲸友，共了南游一段奇。又《崇化麻沙道中》：经行爱此人烟好，面俯清溪背负山。丰舟定何妨呼渡去，小桥不碍负薪还。远闻清磬来林杪，忽有朱栏出竹间。深处安知无隐者，卜聆容我设柴关。《江湖集?沙头》：寂寞初冬候，沉沉夜气清。宿云江树冷，翻月浪花明。渔水横深浦，龟更度远城。高沙鱼米贱，随在有欢声。宋《刘忠肃公文集?清明后一日下沙》：微风吹，幸阴睛，笑侧吟鞭十里行。时节早蚕生谷雨。人家新火接清明。衮衣犊鼻均无物，篱晏鸟云鹏各有情。欲挹浮丘挽春驭，尊垒安得泻东瀛。  

宋《许伦集?老婆娑》：河之北沙，名马行沙，面俱动。不怕沙头纳纳行，男儿报国一身轻。斩可拟变黄河水，却挽天河洗甲兵。宋苏洞《税马盘沙，二十余里》：故里何人起卧龙，飘然琴剑只西东。马头忽与长安近，又听三茅观钟。宋刘安《玄妙》二首：轩窗高下傍岩隈，花木层层取次裁。谁道山深春色晚，等闲桃李已齐开。飞山方髟弗髟如天竺，环合峰峦一径通。何日再来亭上宿，静听猿叫月明中。  

宋《任希夷文集?盘沙行》：钱塘江狭沙成路，潮水来时人欲渡。沙随浪没未容知，人恕潮回且争去。仓皇竞同蜂奔，只尺直恕蛟龟怒。狂风一作浪如屋，可怜有时迫昏暮。长江渺渺前无航，平沙茫茫绝归处。几人到此不复反，海水四来更东注。君不见，祖龙英雄吞九州，临此江波尚怀惧。济川舟楫果何人，莫说稻穰与芒履。庞公今为鹿门行，将归更作盘沙赋。我衰绝望钧连鳌，三复君诗返予步。  

《仪真志?过沙南》：幽意乐云水，轻舟刀拂浪花。晴沙卧林影，远日在天涯，惊飚激颓波，岁月已峥嵘。玉梅行犯腊，江柳欲回春。南山浮霁色，飞翠入江城。豪贾不知愁，烟渚发行舟。高帆挂落日，叠鼓下汀洲。樽中山影度，波上夕阳流。萧声转前浦，余恨满倡楼。元张献武王弘范《压沙怀古》二首：春宫汉苑为功名，梵寺何由也废兴。试问雪香亭上月，向人脉脉不能应。又：桃花惯听玄都观，万树黎花是压沙。一夕春风俱扫地，雪香亭下尽叶麻。又：已闻春日雪生香，更着秋来叶醉霜。到此春秋无一物，不堪回首吊兴亡。  

元《何太虚集?黄沙道中》：深浅柴烟曲坞间，杉皮小屋绕幽潺。紫苔青石梅花路，随处闲看雪后山。又：《雪中重过黄沙》：环环蹬屡折，剡剡峰争回。木阴与石浃，梅花抱泉开。长思黄沙好，每待春雪来。阳和发坤厚，寒英雨失贞材。乱云贾余勇，阴飚行新媒。重成一种雪，步步当裴回。杉竹悬明水，琚厂市清衰。丛石动溪响，叫吭出林隈。含欣耦孤策，迎赏元刂苍苔。夙昔多新友，兹焉起余怀。  

元《东洲杜国英集?匾担沙》：一抹黄沙水拍天，沙名匾担古今传。粮艘过处如山重，说与潮神好着肩。  

元《张伯雨集?涉当江沙》：冰底沙流晓未枯，前马丘探策似疑狐。与飞上图山了，错写寒江待渡图。《小山杂著集?外沙》：水寒似我心无浑，山老于人意转亲。有此溪山长作伴，不妨高卧漳江滨。清源胡仲亏《江湖续集?送丁仲圭归合沙》：去秋曾作送行诗，又见贞人话别离。杨柳柔条未堪折，梅花聊赠岁寒枝。  

刘克逊《江湖续集?抵合沙作》：近城夹道万株松，八面无非水路通。督府壮为天下冠，人家盛与帝京同。三山峙立蓬莱境，千刹相望兜率宫。明日归程更奇绝，浮梁十里踏晴虹。庞兼孺《白频艹来与祝子权渡沙子》：沙子晴波欲浸天革湖长荡白相连。云中远色明秋墅，镜里清光渡客船。去雁来鸥同夕照，远山高树共烟。平生江汉飘零甚，照水姿容只自怜。元董嗣杲《庐山集?泊曹家沙》二首：雪覆芦花障远郊，小舟不待起风抛。沙头只有三家住，烂草头两把茅。行沙回望岸南头，叠叠层层雪积稠。民社一同猎是寄，故应羁踪此生浮。  

又　　险危屡涉尚未惯，沙上尽认家为曹。江空不见两点大，船隘莫禁人语高。远归谁道日辰误，小醉自觉精神豪。已誓孤褰脱世故，南山斗底诛蓬蒿。《云溪居士集》：尽日道途经曲直，连天林木见高低。况多田野迎秋稼。眼界多为近事迷。张秘书《中州集?沙边》：晚雨涨平堤，沙边独杖藜。长风催雁北，众水避湖西。楚客相逢少，吴天入望低。故园无路到，春草自萋萋。元《雪窗诗集》：沙洋洋，马簇簇，大车辘辘小车屡。呜呜咿咿晓吹竹，日出都城照红玉。北门四月柳如萝，高髻女儿歌长歌。银罂劝酒当街哭，春风秋雨柰君何，劝君酒，沙洋洋，莫回首。射得黄狼及早归，穹庐夜宿羊千口。刘迎《中州集》：沙漫漫，草斑斑，南山北山相对看，我行乃在山之间。行人仰不见飞鸟，树木足知边塞少。沙漫漫，草斑斑，我行欲趁西风还，仆夫汝莫愁衣单，我但着衣思汝寒。《类说?弄笏唱浣溪沙》：薛昭纬，恃才傲物。每入朝省，弄笏而行。又好唱《浣溪沙词》。有门生献规曰，侍郎重德尔，后不请弄笏与唱浣溪沙。时谓之一至言。  

又　　《阿厂火作浣溪沙词》：张侍郎，丧爱妾，悼念不已。其犹子曙作《浣溪沙词》曰：枕障薰炉隔绣纬，二年终日两相思，好风明月始应知。天上人间何处去，旧欢新梦览来时，黄昏微雨画帘垂。大阮朝退睹词，恸曰，必是阿厂火所作。然于名教，还亦不可。阿厂火，中谏字也。宋《欧阳修集?浣溪沙》：叶底青青杏子垂，枝头薄薄柳绵飞，日高深院晚啼。忄甚恨风流成薄，断无消息道归期，托腮无语翠眉低。赵德麟《侯鲭录》：欧阳永叔《浣溪沙》云：堤上游人逐画船，拍堤春水四垂天。绿杨楼外出秋千。此翁语甚妙绝，只一出字，是后人着意道不到处。宋吴垌《五总志》：东坡广玄真子诗，为《浣溪沙》曰：西塞山边白鸟飞，散花洲外片帆微，桃花流水鳜鱼肥。自蔽一身青蓑笠，相随到处绿莎衣，斜风细雨不须归。山谷云：新妇矶头眉黛愁，女儿浦口眼波秋，惊鱼错认月沉钩。青蓑笠前无限事，绿莎衣底一时休，西风吹雨转船头。东坡视之谓所亲曰，黄九以山光水色，代却玉肌花貌，自以为得渔父家风。然才出新妇矶，又入女儿浦。此渔父无乃大澜浪乎？虽曰戏言，是亦嫉而轻之也。  

宋韩氵虎《涧泉集》：玉水明沙，峰回路转。城倚桥斜，老我登临。同谁酩酊，一望还赊。飞鸿杳霭天涯，但扌弃取心情酒家。紫菊枝枝，红茱颗，颗休问年华。《乐府词》：无名氏唐人绝句：玉管朝朝弄，清歌日日新。折花当驿路，寄与陇头人。《总潭州诗》：承明年老取自论，乞得湖守东南奔。为闻楚国富山水，青嶂迤辶里僧家园。沈传师。湘流绕南岳，绝目传青青。张九龄。征鞍穷郢路，归棹入湘流。两边枫作岸，数处橘为洲。张九龄。回飚吹散五峰雪，往往飞花落洞庭。李白。风清长沙浦，霜空云梦田。李白诗。湘水回九曲，衡山望五峰。李白。夜醉长沙酒，晓行湘水春。杜甫。衡霍生春草，潇湘共海浮。杜甫。秋晚岳增翠，风高湖涌波。杜甫。驿边沙旧白，湖外草新青。杜甫白沙驿作。云山兼五岭，风壤带三苗。同上。潭府邑中甚淳古，太守庭内不相呼。杜甫。楚岫千峰翠，湘潭一叶黄。《唐诗纪事?韦迢早发湘潭寄杜甫》长沙千里平，胜地犹在险。韩愈。江亭枕湘江，蒸水瞰其左。韩愈《题合江亭》。湘流分曲浦，缭绕古城来。戴叔伦偶向东湖更东处，数声难唱翠微中。遥知杨柳是门处，似觉芙蓉无路通，戴叔伦《东湖作》。江草行将达。湘山独往深。白云留不住，绿水去无心。  

刘长卿《送标上人》。江山三楚分，风雨二妃祠。罗昭谏。三湘漂寓若流萍，万里湘乡隔洞庭。羁客春来心欲醉，东风莫遣柳条青。戎昱《湖南春日》。斑竹泣舜妇，清湘市楚臣。韩愈诗。湘江舞罢忽成悲，便脱蛮靴出降帷。《唐诗纪事》：李翔在潭州，有舞柘枝者，乃姑苏台韦中丞爱姬所生之女也，委身乐部。亚相为之吁嗟，且日，吾韦族姆旧，选士而嫁之。  

舒元舆诗云云入《今古诗活》云，李朝尚书于潭席上，有舞柘枝者颜色惨怛，倚御启尧藩即席赠诗曰：姑苏太守青娥女，流落长消舞柘枝，满坐绣衣皆不识，可怜红脸泪双垂。潭州官舍暮楼空，今古无端入望中。湘泪浅深滋竹色，楚歌重叠怨兰丛。李义山湘南湘北水悠悠，佳处中间冠十州。楚客离骚收不尽，唐人题跋尚分流。我来江上重寻日，景入诗中为点头。潭中诗。祗应清夜弃难成，枕底清流拍岸行。舟泊槛前千楼静，水浮江面一楼明。孤鸿往事休劳问，老鹤闲情待与盟。谭忠。衡岳半天秀，湘潭无底清。欧阳修诗。忠驱义感即风雷，谁道南方乏武才。天下起兵诛董卓，长沙子弟最先来。吕温《题阳人城》。千里潇湘琴瑟流，因恩上宅在鳌头。鉴开青帝春风浦，移下嫦娥夜月楼。  

徐仲雅，《飒楚王之侈》。马家公子好楼台鉴破青山碧沼开。啼鸟不知人事变，数声犹傍水边来。文昭渊在济川门外与国间，何承矩闻守圆吏云，昔属马家，今归赵氏，国闻提壶有感。城中烟树绿漫漫，百万楼台绿影间。陶弼江声洞庭去，山色祝融来。陶弼。长沙雄富冠江关，百万楼台绿柳间。侯延庆洞庭青草渺无际，天柱紫盖森欲动。东坡《送陈睦知潭州》初登西汉文章府，便领吴王第一州，绕郭白云衡岳近，满帆明月洞庭秋。郑獬《送吴中复镇长沙》春过三湘渡，真观八景图。云藏岳麓寺，东入洞庭湖。长沙十万户，游女似京都。张总得上天甲子庆升平，春到潇湘倍有情，白壁当天千里共，红莲照夜万枝明。刘防公退也须偷赏玩，郡城无夜不楼台。南轩维衡屹南荒，作镇自开辟。定王十里城，处处见山色。黄给事宁知城东路，有此梅万株。近坡与远岭，玉立同一区。城东十里，满野皆梅。张南轩诗云洛阳年少空白头，三闾大夫浪自苦。南轩定王遗恐览长沙，城郭山川四面佳。林栗《定王台》千年依旧长安土，万里思归帝子家。  

同上《南岳诗》：南岳配朱鸟，鸿洞半炎方。祝融五峰高，峰峰次低昂。杜甫衡山苍苍入紫冥，下看南极老人星。回飚吹散五峰雪。往往飞花落洞庭。李白紫盖连延接天柱，后廪腾掷堆祝融，韩愈东南倚盖早，维岳资柱石。前富祝融居，上拂朱鸟翮，青冥结精气，磅礴宜地脉。还闻尺寸阴，能致弥天泽。  

刘禹锡《望衡山》。尝闻祝融峰，上有神禹铭。古后琅资，秘文螭虎形。同上。叠嶂入云多，孤峰人去达。寅缘不可到，苍翠空在眼。  

刘文房《后围峰》。祝融绝顶万馀层，策杖攀蓠步步登。行到月宫霞外寺，白云相伴两三僧。  

卢肇《登南月宫兰若》猿到夜深鸣岳麓雁知春近别衡阳，君剩采江山景，裁取新诗入帝乡。  

杜荀鹤《泛潇湘》致齐紫盖下，宿设祝融侧。吕温《州祭南岳》见说祝融峰，擎天势似腾，藏千寻布水，出十八高僧。  

孟东野《怀南岳隐》今日高楼重陪宴，雨龙衡岳是南山。  

元微之《望岳楼》祝融何峻极，下看白云根。绝顶人稀到，诸峰势独尊，阔能遮日域，高不避天间陶弼。九千云间寺，一万年馀石上松。引手莫高疑触斗，临池母久恐典龙。  

刘挚《雷池》。垣峙麻姑石，溪忌尤禹碑。刘挚《题禹碑》。方维望三楚，形势拱中原。阔占潇湘腹，高摩冀轸门。刘挚。它国西南隅，亘地沟嵝外，奇峰七十二，主客雅相对。辙在想虔游，铭知知禹会。张舜民。黑压巴蛇背，青齐朱鸟翰，望高三楚近。影转七州寒。陶弼。曾到祝融孤岭上，步随明月宿禅关。夜深一阵打窗雨，卧听雷声在半山。陶弼。山上三日晴，山下三日雨。不见祝融峰，还逆潇湘去。  

黄庭坚。衡山之峰七十二，奔走芙蓉尽供职。胡宏。衡山镇南极，五峰面相直。紫盖峰头走日东芙蓉峰巅楼白鹤。胡宏。我家巫山十二峰。浮光直过巴陵东，潇湘水与苍梧通。环绕衡岳青冥中。胡宏。故人来从天柱峰，手提石廪与祝融。两山坡陀几千里，安得置之行李中。韩驹势疑撞翼轸，翠欲滴潇湘。  

王元。《洞庭青草潇湘诗》：洞庭张乐地，潇湘帝子游。谢元晖。云去苍梧野。水还江汉流。谢元晖。露气闻芳杜，歌声识采莲。戌人投岸火，渔子宿潭烟。孟浩然。洛阳才子谪湘川，元礼同舟月下仙。李白。洞庭湖西秋月辉，潇湘江北早雁飞。李白。戋刂却君山好，平铺湘水流。巴陵无限酒，醉杀洞庭秋。李白。明湖长秋月，独泛巴陵西。李白。舟浮潇湘月，山倒洞庭波。李白。湘远春色还，风暖烟草绿，子非怀沙客，但美采菱曲。李白。君今还入楚山重，云亦随君渡湘水。李白。水色梦沅湘长沙去何穷。寄书访衡峤，但与南飞鸿。  

李白。水穷三苗国，地窄三湘道。李白。人迷洞庭水，雁渡潇湘烟。李白。湘中老人读黄老。手援紫蕾坐碧草，春至不知湘水深。日暮忌却巴陵道。李白。尔客何在潇湘川，青莎白石长沙边。李白。南湖秋水夜无烟，耐可乘流直上天。且就洞庭赊月色，将船买酒白云边。李白。吴楚东南拆，乾坤日夜浮。  

杜甫。洞庭犹在目。青草续为名。杜甫。蛟室围青草。龙堆隐白沙。汉堤蟠古木，迎棹舞神鸦。杜甫。静静思屈原沉远想贾谊贬。  

韩愈。三春日日黄梅两，孤客年年青草春。韩愈。二女竹上泪，孤臣水底魂。韩愈。长沙入楚深。洞庭值秋晚。韩愈。叠雪走岭、飞波航洞庭。韩愈。休垂绝徼千行泪。共泛湘中一弃舟。韩愈。湘江二月春水平，满日和风宜夜行，唱桡欲过平阳戌，守吏相呼问姓名。柳宗元。潇湘多别离，风起芙蓉州。江上人已远。夕阳满中流。张藉《湖南曲》。沅湘日夜东归去。不为愁人住少时。戴叔伦。清猿不可听，松月下湘流。戴叔伦诗。一本作孟浩然诗。潇水连湘水，千波万浪中。戴叔伦。梦中醉卧巫山云，觉来泪滴湘江水。湘江两岸花木深，美人不见愁人心。卢仝。不恨湘水深。不怨湘水清。所嗟岂敢道，空羡江月明。元次山《矣欠乃曲》雁影数行秋半逢，渔歌一声夜深发。  

何渭《潇湘赋》。渭以赋著，所谓何渭一夜赋潇湘也。中流欲暮见湘烟，岸苇无穷接楚田。去雁远衡云弃离人独上洞庭船。李频。岚收楚岫和空碧，秋染湘江到底清。秦韬玉。波涛四面白，云木一堆青。  

任鹄《君山诗》。水国叶黄时，洞庭霜月夜  

。李端《司马过湖中》。青草湖将天暗合，白头浪与雪相和。韩愈。半湖乘早月，中路入晚钟。韩亻屋。沅湘流不尽，屈宋怨何深。日暮秋烟起。萧萧枫树林。  

戴叔伦《过三闾庙》秋色照潇湘。月明闻汤浆。石横晚濒急，水落寒沙广。刘文房《浮石濑》。湘水似伊水，湘人非故人。登临独无语，风柳自摇春。  

郑谷《望湘亭》。乔口橘州风浪促，击帆何惜片时程。《唐诗纪事》，杜字美。八月洞庭秋潇湘水北流。《唐诗纪事》，张渭。流水传湘浦，悲风过洞庭。曲终人不见，江上数峰青。钱起《湘零鼓瑟诗》。三湘月色三湘水，浸骨寒光似练铺。一夜寒鸿来不住，故乡音信半年无。  

社荀鹤《湘江秋夕》。烟愁雨细云冥冥，杜兰香老三湘清。故山望断不知处，是鸟隔花时一声。催涂《湘中谣》。湘山落木洞庭波，湘水连云秋雁多。寂寞舟中谁借问，月明只自唱渔歌。  

郎士元《泊湘》。醉别江楼橘袖香，江风引雨入船凉忆君遥在湘山月，愁听清猿弃重长。王昌龄《送别》。洞庭昨夜起春风，故人尚隔湘江水。枕上生石春梦中，行尽江王南数千里。《唐诗纪事》  

岑参《春梦诗》。沅水桃花色，湘流杜若香。阴铿谪居潇湘渚，再见洞庭秋。极目连江汉，西南浸斗牛，滔滔汤云梦，澹澹摇巴丘。贾至诗。川源通汉沔，舟楫下潇湘。范崇诗。雨昏兰芷湘君浦，烟锁沧浪渔父家。王观国。洞庭西望楚江分，水尽南天不见云。日落长沙秋色远，不知何处吊湘君。  

李白《游洞庭作》。远别离，古有黄英之二女。乃在洞庭之南，潇湘之浦。海水直下万里深。谁人不言此离苦。随渚波号远无还恸哭号远望，见苍梧之深山。苍梧山阝贵湘水绝，竹上之泪乃可灭。李白诗。肃肃湘妃庙，空墙碧水春。苍梧恨不浅，染泪在丛筠。杜甫诗。湘水终日流，妃昔时哭。美色已成尘，泪痕犹在竹。  

施肩吾《湘川怀古》。目断魂消正惘然，九疑山际路漫漫。何人知得心中恨，空有湘江竹万行竿。尤启中《题二妃庙》。苍梧在何处，斑竹自成林。点点流残泪，枝枝寄此心。刘文房《斑竹岩诗》。黄陵庙前莎草春，黄陵女儿倩裙新，轻舟小楫唱歌去。水达山长愁杀人李群玉《黄陵庙诗》。舜帝南巡去不还，二妃幽怨水云间。当时珠泪垂多少，直到如今竹尚斑。高骈《湘妃庙》又作田义诗，不同。虞舜南捐万乘君，灵妃挥泪竹成纹。不知精魄游何处，落日潇湘空白云。胡曾《湘川诗》。九疑望断几千载，斑竹泪痕今更多。许惮《过湘妃庙》。帝子不可见，秋风采暮思，婵娟湘江月，千载空娥眉。刘文房《湘妃》斑竹苍梧去不归，洞庭叶下荆云飞。顾况《竹枝》。斑竹林边有丰古祠，鸟啼花发尽堪悲。当时惆怅同今日，南北行人可得知。李叔《湘妃庙》。湘水流，湘水流，九疑云物至今愁。君问二妃何处所，零陵香草露中秋。斑竹枝，斑竹枝，泪痕点点寄相思。楚客欲听瑶瑟怨，潇湘深夜月明时。刘斋锡。夜泊湘川逐客心，月明猿苦血沾襟，湘、妃旧竹痕犹浅，从此因君染更深。刘禹锡《夜泊湘川》。湘水泠泠澈底清，二妃怨处无限情。《唐诗纪事》卢仝《秋梦行》。人归五岭暮天碧，日下三湘寒水清。伤心灵迹在何处，斑竹庙前风雨声。张《湘中行》。二妃哭处湘江深，二妃愁处云沉沉。商人酒滴庙前草，潇索风生斑竹林。陈羽《湘妃祠》。南巡竟不返，二妃怨逾积。万里丧娥眉，潇湘水空碧。孟郊《湘妃怨》荒祠古木暗，寂寂比江氵贲。未作湖江西，知为何处云。刘文房《题湘妃庙》。二女庙荒江树老，九疑山碧楚天低。湘南自古多离怨，莫动哀吟易惨凄。唐张泌《晓次湘》。娥眉封湘水，遥哭苍梧山。至今楚山上，犹有泪痕斑。郭士元。空留二妃泣，无复五弦弹。陶弼诗。黄陵二妃庙，客过动愁颜。湘水有时尽，帝车何日还。血斑千亩竹，魂断九疑山。易杰诗。秋入楚江水，独照汩罗魂。手把绿荷觉官高怨一高，憔悴草酬渔父笑，浪交午载泳离骚。汪遵《三闾庙》襄王不用直臣筹，放逐南来泽国秋。自向波间葬鱼腹，楚人徒倚济川舟。胡曾。堪笑楚江空浩浩，不能洗得直臣冤。《唐诗纪事》憎大纟肃《端午》。一轮湘渚月，千古独醒人。  

《唐诗纪事》：僧贯休《晚泊湘江怀古》屈原尔为怀忠没，水府通天化灵物，何不驱雷击电除奸邪，空作沉泉抱冤骨。《唐诗纪事》，李绅《涉沅湘》。南来莫作楚臣悲。重入修门自有期。为报春风汨罗道，莫将波浪枉明时。柳宗元《汨罗》。怀王独与佞人谋，闻道忠臣入乱流。今日登高望不见，楚云湘水各悠悠。戴叔伦《湘川野望》。猿愁鱼踊水翻波，自古流傅是汨罗。频藻满盘无处奠，空闻渔父叩船歌。韩愈《湘中》。苇乾云梦色，橘熟洞庭香。云均如可问，一为吊清湘。马。屈平祠下沅江水，月照寒波白烟起，一曲清音此地闻，长安北望三千里。刘禹锡。远氵位长沙渚，欣逢贾谊才。江山疲应接，风日复晴开。  

《唐诗纪事》，张说宴别梁知微，自谭入朝，别于岳阳，以诗送之。乃知汨罗恨，未抵长沙深。白居易《读史诗》云，汉文疑贾生，谪至潇湘阴。是时刑方措，此去难为心。士生一代间，谁不有浮沉。乃如知汨罗恨，未抵长沙深。襄王弃行雨，才子谪长沙。长沙饶瘴疠，胡为苦留滞。戴叔伦。汉文有道恩犹薄，湘水无情吊岂知。寂寂江山摇落处。怜君何事到天涯。刘文房《过贾谊宅》。贾生西望忆京华，湘浦南迂莫怨嗟。圣主恩深汉文帝，怜君不遣到长沙。同上《贾生诗》。地接长沙近，江从汨渚分。贾生鲁到屈，予亦痛斯文。孟浩然。江上南风起白频艹，长沙城郭异咸秦。故乡犹自嫌十田湿何况当时赋鹏人。  

胡曾《长沙诗》。卑湿长沙地，空抛出世才，已随生死理，鹏乌莫为灭。李群玉《读贾谊傅》。贾生辞赋恨流落。祗尚长沙住岁馀。杜牧《东坡诗》：故国池塘倚御渠，江城三诏换鱼书。共怪河南门下士，不闻万里向长沙。东坡诗。谊为长沙大传。扶持一疏满遗编，汉陛前头正少年。谁道恃才轻绛灌，却将惆怅吊湘川。吴仁壁《贾谊诗》。四六：衡山作固，湘水通流，《记室新书》甘宁之威闻江左，犹有故城，贾谊之才动洛中，空馀旧宅《新书》云：吴将世宁拒关羽日，使羽闻吴咳唾声，不敢渡矣。舜禹所经，风教殊。离骚之忠，流声未泯。不见贾生，兹趣长沙之召；既还陆贽，宜膺内相之除。洪□。学兼岳麓，修明远自于前贤；壤带洞庭，镇拊近烦于元老。朱晦奄艹谢表。俾承二任，孰称万分。同上。长沙古郡，全楚名邦。事迹。长沙巨镇，南国上流。同上。三湘假守，全楚大藩。同上。矧长沙之奥壤，控二广之要冲。同上。吴芮推忠之地，寻获便安；营丘赐履之封，骤更委寄。同上。领荆衡之奥壤，控江淮之上流。同上。贾生服鸟鸟，不远音徽。楚湘江鱼，犹闻愤叹。《记室新书》。方行湘水之春。顿近长安之日，梅花雪片，识樽俎之诗流。岳秀湖光，续离骚于大手。余元一《贺湖南刘帅启》。三湘谋帅，一札由中。余元一《代贺湖南李帅启》。移天府弹压之威，为长沙诗书之帅。余日华《贺潭帅待制史侍郎启》。矧兹长沙，素号重镇。江山控带，民物夥繁。潭州谢表。眷兹南楚，实寄重湖。控百粤以分封，包九疑而奠壤。  

陈师禹《湖南到任谢宰相启》。眷长沙之巨屏，居南纪之上游。地控荆湖，势临吴楚。《中兴遗史》绍兴九年二月李纲制。湘中七郡，弹压上游。左振蛮，右驰瓯越控交广之户牖，拟吴蜀之咽喉。翼张四隅，襟束万城。事见《吕和叔文集》云云。半天下之安危系焉。惟长沙千里之平，寄隆岳枚；而洞庭九州之大，责重藩垣。李公甫代潭州《安抚谢到任启》。泰阶六符，下照星沙之地；元戎十乘，大开天柱之云。李公甫《贺潭州安抚街政启》  

题咏  

【`新编方舆腾览`】  

夜醉长沙酒。唐杜甫诗，云云，晓行湘水春，岸花飞送客，樯燕语留人。风壤带三苗。杜甫诗，云山兼五岭，云云。秋晚岳增翠。杜甫诗曰，云云，风高湖卷波。衡霍生春草。杜甫，云云，潭湘共海浮。两边作枫岸。张九龄诗，征鞍穷郢路，归棹入湘流，云云。数处橘为州。楚岫千峰碧。  

韦昭《寄杜甫诗》，云云，湘漳一叶黄。洞庭值秋晚。韩愈《送李正字归湖南诗》长沙入楚深，云云，人随鸿雁少，江共蒹葭远。云水洞庭宽。张祜诗，远远长沙去，怜君利一官。风帆彭蠡疾，云云。木客提蔬束，江乌接饭丸。莫言卑湿地，未必乏新欢。水谥洞庭湖。贾至《送王员外赴长沙诗》，携手登临处，巴陵天一隅。春生云梦泽，云云。共叹虞翻枉，同悲阮籍途。长沙旧卑湿，今古不应殊。云日楚天暮。贾至《送长沙里韦明府之任诗》秋入长沙县，潇条旅宦心。烟波连桂水，官舍映枫林。云云，沙汀白露深。遥知讼庭里，佳政在鸣琴。江烟作夕岚。戌昱《送张秀才之长沙诗》君向长沙去，长沙仆旧谙。虽云桂岭北，终是洞庭南。山霭生朝雨，云云。松醪能醉客，慎勿滞湘潭。潭府邑中甚淳古。杜甫诗。云云。便领吴王弟一州。郭獬《送吴中复诗》初登西汉文章府，云云。绕郭白云衡岳近，满帆明月洞庭秋。四六出纶天关，一札由中。出纶凤掖，长沙巨镇。作屏星沙。三湘谋帅。作牧熊湘。南楚上流。眷长沙之巨屏。天开熊楚之封，惟翼轸牛女之墟。居南纪之上游，星炯寿沙之次。接徭獠旦疋黎之俗，全楚号古要区。控百粤以分封。洞有羁縻之獠俗。长沙为令巨屏，包九疑而奠壤。野无斗阋之徭民。彬彬礼乐之乡。惟荆楚之奠区。陆梁屡啸于猩鼯。济济文物之盛。控江湖之孔道。鬼艹猎久勤于貔虎。眷此鬻熊之壤，壮三营之甲胄。方休兵争。贾于犊牛，邻于蛮獠之居。锵两学之衣冠。而小丑肆，为于虺蜴。岳麓置书院而复建学官，鸿儒接迹。比植纛建牙于此地。武安总州兵而增屯禁旅，虎士旧威，多运筹秉轴之大臣，洞庭青草之波澄，无非惠泽。长沙千里之平，寄隆岳牧。岳麓道林之境腾尽入诗篇。洞庭九州之大，责重藩垣。控重湖而亘九疑，郊圻甚广。还则边鄙，守御之计未撤。饷三营而给两学，赋入颇艰。近而军旅调发之费不此。泰阶腾两两之辉旁，连翼轸。五营将卒，萃犀角以云屯。维石巩严严之势，特镇湖湘。两学儒生，纷宁艹袍而雪委，学兼岳麓，修明自于前贤。壤带洞庭，镇拊近烦于元老。祥异湘乡县。  

【`湘潭志`】  

《神仙灵异》：江东凤凰山潭陂塘，铜坑圣井三郎，不计年代，姓字。本行雨龙王显迹，凡遇县官邑人祷祈，无不感应。元符元年，连州连山商人罗远到南海，地名千里石塘，万里长沙，遭风打破舟船，忽弃中见一人顶帽衣冠指，汝出陆回家。从崇宁五年二月初八日，因作商到铜坑，思弃中神仪无异，遂扌舍馀利，命匠建殿。又有白石大郎。英陂二郎，而龙王号曰三郎。感应寺飞来佛，旧传乃襄州田氏家崇奉之像。自梁秉所伤狱官问之，必有异术。田氏以实告，使人验之，佛像右颈刃痕长寸馀，尚流血。太守异之录闻于朝，乃释其罪，及田氏还家，遂失其像。日夕号慕，一旦以弃示田氏曰，吾居此寺，更不复往。汝但返舍，常念吾恩。自手邑人敬信，凡有恳祷无不感应，号圣佛。梅龙山尖有仙坛。昔传鲁有朱夏二仙人，练丹飞升于此。下为龙峒，旧名石门。岁取水置坛祷之辙，应。  

白龙潭在县南二十里，汇江为潭，旧傅渔者入水，常见灵异。岁旱或投竿简，有应。县东仙林观唐时常氏之故宅也，二女早失怙恃，兄谓其妹曰，吾欲以汝嫁人，妹曰，业已学道，不原从人。遂簪竹衣褐，养气练真，危坐诵经。姊则往来东山采药，率以为常。一旦共憩石上，仰见凤凰衔天书。二女持书蹑云鸾鹤仙仗，迎尊而去，景龙二年四月二十有五日也。淳乙己冬后二日知县赵汝璇约同官游东台山。于殿隅之阴，得碑而拂拭之，乃大观年间，詹事待制陈公邦光名亭凤音，留题于寺，述凤凰衔书事颇详。遂各用前韵以纪其游，仍徙是碑于仙林观，为二女升仙之据。凤凰寺阿氏多尊者，手执炉，其中时有香烟，若人六根清浮，随意随发。见或如游丝，如袅雾。知县郑厚作《圣香赞》，刻石于寺。  

周公道者，浑州攸县人，名法深，砌南岳山有功。衡山张从事，率众贾度牒请为僧，固辞不允。知衡州王侍郎疏请架浮桥，次往湘乡监井莲华峰卓庵建塔。于崇宁伍年丙戌五月二十五日，在益阳县管，苍水市东禅寺大圣堂坐化。申闻于县，委李尉审实，尉前期三夕，弃一道者相访。道者云，无来无去无生无灭，受牒则坐化已四日矣。及至其所，异香芳馥，见有颂日，亦无来，亦无去，亦无生，亦无灭。涅二路，古今无别。袖颂谒县宰，相与荐访，知非凡人，遂以香泥塑肉身安奉，号为德行周公道者。遇有祷祈，无不感应，远近争竞迎请。湘乡之民诉于漕，后归于本县华华峰。  

【`屈原离骚`】  

《怀沙》：滔滔孟夏兮草木莽莽，伤怀水哀号汨祖南土。滔，他力及《史记》作陶，莽莫补反。汨，越笔及。滔滔，水大貌。莽莽，茂盛貌。汨，行貌，徂南土，氵斥沅湘也。日旬号杳杳，孔静幽默。结纡轸号离愍而长鞠，抚情效志号冤屈而自抑。日旬与瞬同。一音胡给反。兮字一在杳杳下。静下一有号字。默，史作墨，，作。愍，一作，而史作之。鞠，叶各额反，一作鞠，龟宀屈，而史作亻免诎以抑。叶于革反。日旬，日数摇动之貌。杳杳深冥之貌。孔甚也，默无声也，纡，屈也，轸，痛也，离遭也，愍，痛也。鞠穷也。抚，循也，效，犹也，按也。言抚情志，无有过失，则屈志自抑而不俱也。元刂方以为圆号常度未替，易初本迪号君子所鄙，章画志墨前图未改。元刂，五官反。一无初字。迪，史作。由画，音犹。志，史作职。改叶音已。，圆削也。度，法也。替，废也。言欲变心从俗，而常法未废，不能遽变也。易初，谓变易初心也。木迪木详，章，明也。志，念也。墨，谓绳墨，言譬，之工人，章明所画之绳墨。而念之不忌者，亦以前人之法度未改法也。内厚质正兮大人的晟巧，垂不断兮孰察其揆正。厚，史作直。正，史作重。月成，史作盛。亻垂，音垂，史作匠断，一作列一作断，揆，一作拔。匠以下皆非是。所月成，所盛美也，亻垂书作垂。性巧，舜命以为共工断斫也。揆，度也。即上章所谓画也。玄文处幽朦瞍谓之不章，离娄徵月号兮瞽以为无明。处幽，史作幽处，史无月雯字。睇，音弟，明叶音芒。玄，墨也。幽，冥也，有眸子而无见日朦，无眸子日瞍。离娄，古之明目者也。睇，月号之也，鼓，盲者也。变白以为黑兮倒上以为下，凤凰在兮鸡鹜翔舞。白下以，史作而下，叶音户，奴艹，音奴，又女家，又音暮，一作郊，二字皆非是，鹜，音木，一作雉，笼落也。同糅玉兮一既而相量，夫惟党人之鄙固兮其不知余之所藏。糅，女救反，既，古代反鄙，一作交，史无惟字，固作，余作吾，无之字。既，平斗斛木也。任重载盛兮陷滞而不济，怀瑾握瑜兮穷不知所示。重直用反瑾，音槿，瑜，音逾，知，史作得，下仍有作字盛，多也，陷没也，滞，留也，济，度也，此言重车陷泞，而不得度也。在衣写怀，在手为握，勤瑜，美玉也不知所，示，人皆不识，无可示者也。邑犬群吠所怪也，非后疑杰兮固庸态也。犬，下一有之字，令从史，非后，史作诽骏。杰，史作桀一无二也字，非毁也。知，过广人谓之后，十人谓之杰。庸，厮贱之人也。文质疏内兮众不知余之异采，材朴委积兮莫知余之所有。，史作。内旧音讷，又如字，余，史作五异，一作奥采。叶此礼反。朴史作朴积史作质。有，叶于彼反，大质，其大不艳也，迂涸也，内，本讷也。异采珠异之采也。材木，中用者也。补，未断之质也。委积，言其多有，唯所用之而世莫之知也。重仁袭义兮谨厚以为丰重华不可号孰知余之从容，重平声，下重堇同。，一作史作牾，洪云当作。五故反，与辶牟同。袭，亦重也，丰，犹富足也，辶牟也，从容，举动自得之意。古固有不并号岂知其何故，汤禹久远号邈而不可慕。史无何而字，故慕下。皆有也字。古有不并言圣贤不并时而生也。惩违改忿号抑心而自强，离而不迁兮愿志之有像。违一作连。强，其两反。，史作氵音，一作闵。像史作象违过也像法也，强于为善而不以尤患改其节，欲其志之可为法也。进路北次号日昧其将暮，舒尤娱衰兮限之以大故。舒，史作含。娱作虞，言将北归郢都，而日暮不得前也。于是将欲舒尤以娱衰，而念人生几何，死期将至，其限有不可得而越也。乱曰：浩浩沅湘分流汨兮路幽蔽道远忽号。  

史遂句有号字，自此至篇未并同，分，一作纷，皆非是，汨音骨，水流声又音鹘，涌波也。蔽史作拂，此下史有曾口金怕悲号，永欢慨“兮”世既莫吾知兮，人心不可谓兮，四句，浩浩广大也，汨流貌，，长也。怀质抱情独无匹号，伯乐既没骥马程兮，质史作情情史作质，匹当作正字之误也。以颜叶之及以哀时命考之，则可见矣，没，史作殁骥下有将字，无正与并日夜无正大正大之意同伯乐，善相马者也。程谓校量力也。民生禀命各有所错兮，定心广志余何畏惧。民，史作人，禀，史作有一作万民之生错，置也。言民之主，莫不禀命于天而随其氯之短长厚薄，以为寿天穷达之分。固各有置也，之所而不可易矣吉。者，不能使之凶凶，者，不能使之吉也，也是以君子之处患难，必定其心，而不使为外物祈动摇；必广其志，而不使为细故所狭隘。则无所畏惧，而能安于所遇矣。鲁伤爰衰永欢喟兮，世溷浊莫吾知人心不可谓兮曾音增史无浊字莫作不，一无人心字，或无人字，或无人心而有念字一本无浊五人心四字，按此四句，若依，《史记》，移著上文怀，质抱情之上，而下章死不可让愿物爱兮承，余何畏惧之下，尤通贯但史于此又再出心工口是后人因校误加也。知死不可让愿勿爱兮，明告君子，吾将以为类兮爱，叶于既友。明下一有以字补曰，屈子以为知死之不可让，则舍生而取义可也。所恶有甚于死者，岂复爱此七尺之躯哉？类法也以此言为法也。  

沙州  

【`宋会要蕃夷志`】  

瓜沙二州本汉敦煌故地。自唐天宝末，陷于西戎大中言刺史张义，以州归顺，诏建沙州为归义军，以义军以义潮写节度使，州人曹义全为长史。义潮卒义全遂领州务。后唐同光中，又来修贡，即授归义军节度。义全卒，子元忠嗣。周显德二年来贡，自称留后世，宗命以节度使检校太尉，同中书门下平章事，铸印赐之。太祖建隆二年十一月，元忠洎瓜州团练使曹延继，并遣使贡至鞍勒马。三年正月，制推诚奉义保寒功臣归义军节度，瓜沙等州观察处置管，勾营田押藩落等使，特进检校太傅，同中书下平章事，沙州刺史上，柱国，谯郡公食邑一千五百户。曹元忠可依前检校太傅，兼中书令使持，节沙州诸军事行沙州刺史，充归义军节度使，瓜沙等州观察处置管勾营田押藩落等使，加食邑五百户实封贰伯户，散官动如故。又以瓜州团练使曹延敬为本州防御使检校司徒待封谯县男，食邑三百户，仍改名延恭。即元忠之子也。  

太宗太平兴国五年，元忠卒。三月，其子延禄遣使裴溢的名似四人来贡玉圭玉皿夕匕玉木过，波斯宝毡，安西绸毡葺褐，斜褐，毛罗金星石樊等。四月，诏赠元忠敦煌郡王制，权归义军节度兵马留后金，紫光禄大夫检校司空，兼御史大夫上柱国樵县男，曹延禄可检校太保，归义军节度，瓜沙等州观察处置营田押藩落等使。又以其弟延晟为检校司徒瓜州刺史。涎瑞为归义军衙内都虞候。母进封奏国大夫人妻，封陇西郡夫人。  

八年遣都领令孤愿德入贡，淳化二年沙州僧惠崇等四人，以良玉舍利来献并赐紫方袍馆于太平兴国寺。至道元年三月，延禄遣使朝贡，制加特进检校太尉。五月延，禄遣使来贡方物乞，赐生药月葛茶供帐什物丐，箭铙锾佛，经，及赐僧圆通紫衣，并从之。十月，延禄遣使上表，请以圣朝新译诸经，降赐本道，从之。真宗咸平二年二月遣人进贡玉团马二足。四年，制进封延禄谯郡王，五年八月权归义军节度兵马留后曹宗寿遣，牙校阴会迁入贡，且言为叔归义军节度使延禄瓜，州防御使延瑞，将见害，臣先知觉即，投瓜州盖以当道二州八镇军民。自前数有免宀屈备，受艰辛。众意请臣统领兵马，不期内外合势便围军府。延禄等知其力屈寻，自尽。臣为三军所迫权知留后，兼差弟宗以权知瓜州讫。文表求降旗节制遏藩戎，朝廷以其地本羁縻，而世荷王命岁修职贡乃，授宗金紫光禄大夫检校太保使，持节沙州刺史兼御史大夫归义军节度瓜沙等州观察处置押蕃落等使封谯郡开国候食邑一千户，赐竭诚奉化功臣。宗久检尚书左仆射御史大夫，知瓜州军事。宗寿子贤顺为检校兵部尚书衙内，都指挥使妻纪氏封济北郡夫人。宗寿即延禄族子养教之也。  

景德元年四月，宗寿遣使以良玉名马来贡，且言本州僧惠藏乞，赐师号龙兴灵图二寺像，计金十万箔，愿之。又乞铸钟匠及汉人之善藏珠者，至当道傅授其术，诏赐惠藏师号量给金箔，馀不许。四年五月宗，寿遣瓜沙州节度上司孔目官阴会迁等三十五人诣关，贡玉围、玉、印、乳香、石冈砂橐驼、名马，诏赐锦袍、金带、事器币敝酬其直，仍降。敕书示谕所乞药物金箔，量赐之闰。五月沙州僧正会请诣关以延禄表乞赐金字经一藏，诏益州写金银字经一藏赐之。大中祥符七年四月，以归义军兵马留后曹贤顺为本军节度使，弟贤惠为检校刑部尚书，知瓜州。归义军掌书记宋度融为检校工部员外郎，尊引归义军进奉主蕃部落大首领遏山为检校国子祭酒，兼监察御史。以其遣使以母氏及国人陈乞故也贤顺。又表乞金字藏经，泊茶药金箔，诏赐之仁。宗天圣元年闰九月，沙州遣使翟来著等贡方物、乳香、石冈砂、玉围等。景四年六月，沙州大使杨骨盖、副使翟延顺入贡。康定元年四月，沙州遣人入贡。方物二年二月，沙州遣大使安谔支副使李吉入贡。庆历二年二月，沙州北亭可汗王遣大使密副使张进零和延进大使曹都都大使翟入贡。皇二年四月，沙州符骨笃末似婆温等来贡玉。十月，沙州遣人来贡方物。  

【`文献通考`】  

沙州，本汉敦煌故地。唐天宝末，陷于西戎。大中五年，张义潮以州归顺诏，建沙州为归义军，以义潮为节度使。领河沙甘肃伊西等州观察。营田处置使义潮入朝以从子惟深领州事。至朱梁时，张氏之后绝。州人推长史曹义金为师，义金为帅。义金卒，子元忠嗣。周显德二年，来贡，授本军节度，检校太尉，同中书门下平章事铸印赐之。宋建隆三年，加兼中书令子延恭为瓜州防御使。兴国五年，元忠卒。子延禄遣人来贡赠元忠敦煌郡玉授延禄本军节度，弟延晨为瓜州刺史，廷瑞为衙内都虞候。咸平四年封，延禄为谯郡王。五年，延禄廷瑞为从子宗寿所害。宗寿权知留后而以其弟宗兄权知瓜州。  

【`太平御览`】  

《十道志》：曰：沙州敦煌郡，禹贡雍州之域古西戎地，秦属西戎汉置敦煌郡。《左传》：范宣子数戎子驹日昔秦人迫逐，乃祖吾离于瓜州，蒙犯荆束以来归我先君惠。公有不腆之田与汝剖分而食之。瓜州地在敦煌。《汉书》：曰武帝元鼎六年，分酒泉置火敦煌徙人以实之。应力力力日，火敦大也煌，盛也。又《西域传》：曰东则接汉，扼以王门阳关，今寿昌有阳关及玉门故关。《汉志》：曰火敦煌郡，龙勒县，有阳关玉门关。  

【`旧唐书地理志`】  

沙州，隋火敦煌郡。武德二年，置瓜州。五年，改为西沙州。贞观七年，去西字。天宝元年，改为火敦煌郡乾元元年，复为沙州旧领县二户四千二百六十五口一万六千二百五十京，师西北，三千六百五十里，至东都西千三百九里。  

【`资治通鉴`】  

唐宣宗大中五年春，正月壬戌，天德军奏摄沙州刺史，张义潮遣使来降。降，户江翻，下同。沙州东南至长安三千八百五十九里。  

【`元史?世祖纪`】  

至元十七年夏五月丙午，升长沙为路。  

沙县  

【`大明清类天文分野之书`】  

宋以沙村场地置沙村县隋，为沙县属汀洲开皇年间罢。唐武德四年，复置属建州后省入建安。永徽六年复置。大历十二年来属五代。南唐保大六年改属州。宋元并仍其旧，本朝因之。奇沙州  

【`旧唐书地理志`】  

奇沙州，于护特健国所治，沙州  

【`新唐书`】  

显庆时以史地为沙州授君昭武夫阿喝刺史。  

扇沙县  

【`隋书地理志`】  

扇沙县，旧有椹县。开皇十八年改为椹川。大业初废入。  

鸣沙县  

【`旧唐书地理志`】  

鸣沙县，隋县武德二年置西会州，以县属马贞观六年废西会州置环州。九年废环州，属灵州神龙二年。移治废丰安城。  

茶弼沙国  

【`诸蕃志`】  

城方一千馀里，王着战袍缚金带，顶金冠，穿皂靴。妇女着真珠衫。土产金宝极多，人民住屋有七层每一层乃一人家。其国光明，系太阳没入之地。至晚日入，其声极震洪于雷霆。每于城门用，千人吹角鸣锣击鼓，杂混日声，不然则孕妇及小兄间日声皆惊死。  

弗敌沙国  

【`魏书刊傅`】  

弗敌沙国，故肝顿翕侯都薄茅城。在钳敦西，去代一万三千六百六十里，居山谷间。  

竖沙国  

【`山海经`】  

《海内东经》竖沙居繇，音遥。  

永乐大典  

## 卷之五千八百三十八

十六麻花  

簪花（簪花，插花，俱附见。）  

【`晋书`】  

《后妃传》：成恭杜皇后在位六年。先是三吴女子相与簪白花，望之如素。柰传言天公识女死，为之着服。至是而后崩。  

【`旧唐书`】  

《林邑传》：昆仑婆利国，王戴花，形如皮弁，状以真珠璎格，身坐金床。侍女有金花宝镂之饰，或持白拂孔雀扇。又云王卷发而戴花，夫人首戴金花，身饰以金锁真珠璎珞。  

【`开元天宝遗事`】  

长安春时盛於游宴故苏辶王页应制诗云，飞埃结红雾，游盖飘青云。帝览之嘉赏焉，遂以御花亲插辶王页之巾上，时人荣之。  

【`武林旧事`】  

淳熙三年，光尧圣寿七十。立春日。行庆寿礼。至十三年，太上八十。正月元日，再举庆典，御宴极欢。自皇帝以至群臣禁卫吏卒，往来皆簪花。四方万姓，不远千里，快睹盛事。杨诚斋诗云，春色何须羯鼓催，君王元日领春回。牡丹芍药蔷薇朵，都向千官帽上开。  

【`宋吴自牧梦梁录`】  

宋明礼成，登门大赦。大理寺等处，以见禁罪囚，衣褐衣，荷花枷。以狱卒簪花驱伏门下，传旨释放。  

【`宋史`】  

《莫氵蒙传》：氵蒙假工部尚书，使金贺，王旦金庭锡宴。氵蒙以本朝忌日，不敢簪花听乐。金遣人趣赴，氵蒙坚执不从，竟不能夺。  

【`能改斋漫录`】  

真宗东封，命枢密使陈公尧叟为东京留守，马公知节为大内都巡检使。驾未行，宣入后苑亭赐宴。出，宫人为侍，真宗与二公皆戴杜丹而行。续有旨令陈所戴者，召近御座，真宗亲取头上一朵为陈簪之。陈跪受拜，舞谢。宴能，二公出。风吹陈花一叶堕地，陈急呼从者拾来，此乃官家所赐，不可弃置。怀袖中。马乃戏陈云，今日之宴，本为大内都巡检使。陈云，为大内都巡检使，则上何不亲为太尉戴花也？寇莱公为参政侍宴，上赐异花。上曰寇准年少，正是戴花吃酒时。众皆荣之。  

【`渑水燕谭录`】  

晁文元公迥在翰林，以文章德行为仁宗所优异，帝以君子长者称之。天禧初因草诏得对，命坐赐茶。既退，已昏夕。真宗顾左右，取烛与学士。中使就御前取烛，执以前导之，出内门，传付从史。后典燕宜春殿，出牡丹百馀盘，千叶者才十馀朵，所赐止亲王宰臣。真宗顾文元及钱文禧，召赐一朵。又常侍宴，赐禁中名花。故事，惟亲王宰臣即中使为插花，馀皆自戴。上忽顾公，令内侍为戴花，观者荣之。其孙端禀尝为余言。  

【`闻见善善录`】  

司马温公作《训俭示康》云，吾本寒家，世以清白相承。吾性不喜华靡，自为乳儿，长者加以金银华美之服，辄羞赧弃去之。二十忝科名闻，喜宴独不戴花。同年曰，君赐也，不可违也。乃簪一花。  

【`江少虞类苑`】  

大中祥符天禧之间，暮春之月，真宗赐宴饮。上御承明殿，面北而坐。预侍坐者，翼列如仪。即而执事之臣，捧金盘，进名花。有牡丹重沓千房者，并诸奇花，首置御座前，馀皆散布诸臣雕俎之上。内臣先供奉至尊戴御花，以及亲贤宰执亦如之。以次诸臣皆自戴焉。上忽乃眷晁辶向，宣言曰，与学士戴花。俄有中使数人遽至，与辶向及一二同僚戴之，观者无不竦动也。  

【`苏黄门龙川略志`】  

丐者王江居宛丘，喜饮酒，醉卧涂潦中，不以为苦。尝大雪，或以雪埋之，其气勃然，雪辄融液。游於市中，常坐髟角戴花。小儿群聚骂捉驾之，江嬉笑自若。详见异人下。  

【`江淮异人录`】  

李梦符者，常游洪州市井中。年可二十余，短小而洁白，美秀如玉。人以放荡自恣，四时常插花，遍历城中酒肆，高歌大醉，好事者多召之与饮。  

【`张文潜明道杂志`】  

余平生所见方士道人，惟见陈州有王江者，真有道之士。嗜酒佯狂，形短而肥，丫髻簪花，语言不常有中理处。  

【`邵子击壤集`】  

《簪花吟》：簪花犹且强年少。诉酒固非佯小心。花好酒嘉情更好，柰何明日病还深。《插花吟》：头上花枝照酒卮，酒卮中有好花枝。身经两世太平日，眼见四朝全盛时。况复筋骸粗康健，那堪时节正芳菲。酒涵花景红光溜，争忍花前不醉归。  

【`苏东坡集`】  

《李钤辖座上分题戴花诗》：二八佳人细马驮，纟寅，李白诗，蒲萄酒，金色罗，吴姬十五细马驮。十千美酒渭城歌。厚曹植诗《名都篇》云，归来宴卒乐，美酒半十千。王维诗，渭城朝雨轻尘，客舍青青柳色新。帘前柳絮惊春晚，头上花枝柰老何。露湿醉巾香掩冉，月明归路影婆娑。绿珠吹笛何时见，纟寅曰，绿珠，石崇家妓也，善吹笛。欲把斜红插皂罗。又《座上赋戴花得天字诗》：清明初过酒阑珊，折得奇葩晚更妍。春色岂开吾辈事。克卿曰，文忠公诗，青春故非老者事。老狂聊作座中先。醉吟不耐欹纱帽，起舞从教落酒船。结习渐消留不住。却须还与散花天。纟寅曰，《维摩经》，时维摩诘室有一天女，见诸天人，闻所说法，便现其身，即以天花散诸菩萨大弟子上。华至诸菩萨即皆堕落，至大弟子便著不堕。一切弟子神力去，华不能令去尔。时天问舍利弗何故去华，答曰，此华不如法，是以去之。天曰，勿谓此可为不如法，所以者何？是华无所分别，仁者自生分别想耳。结习未尽，华着身矣。结习尽者，华不著耳  

【`胡铨澹庵集`】  

《长卿见过赋美人插花用其韵》：花亦不浅，美人头上开。心事眼勾破，鬓香魂引来。笑春烛底影，溅泪风前。分韵得先字，客今谁可哉。  

【`陵放翁诗`】  

《插花》：有花君不插，有酒君不持。时过花枝空，人老酒户衰。今年病止酒，虚负菊花时。早梅行可探，家酝酉录满卮。君不强一醉，岁月复推移。新诗亦当赋，勿计字倾欹。  

【`醉翁谈录`】  

《宋林美戴御花诗》：末放枝头嫩叶青，先将绛蕊止照春睛。若无颜色宜宫院，安得花间御戴名。  

【`项安世诗`】  

《天申节锡宴戴花》：泥金捻铁缀花枝，浅白深红映酒卮。回首琼林真一梦，插花还是去年时。  

【`金赵周臣滏水集`】  

《戴花诗》：病来酒盏懒重持，强为残花折一枝。人老易悲花易落，东风莫近鬓边吹。  

【`元王景初兰轩集`】  

《戴花诗》：倚栏终日对花吟，争似分来坐上簪。春色偏宜映纱帽，天恩何必宴琼林。青春共道留连好，白发谁知感慨深。非为风流诧儿女，一枝遥寓故园心。  

【`王恽秋涧集`】  

《跋张龙兵簪花圃》：醉吟赏尽洛阳春，老与坡仙作近邻。未碍一枝长在眼，静庵方寸本无尘。笼丘子晚居黄岗，号静庵居士，与东坡为邻。  

买花  

【`唐白居易诗`】  

《买花》：帝城春欲暮，喧喧车马度。共道牡丹时，相随买花去。贵贱无常价，酬直看花数。灼灼百朵红，浅浅五束素。上张幄幕庇，旁织笆篱护。水洒复泥封，移来色如故。家家习为俗，人人迷不悟。有一田舍翁，偶来买花处。低头独长叹，此叹无人谕。一丛深色花，十户中人赋。  

【`宋赵鼎臣诗`】  

老觉欢娱少，愁惊岁月频。能消几日醉，又过一年春。陌上枝枝好，钗头种种新。买归持博笑，真自可怜人。  

【`李璧诗`】  

风格孤高却后时，夜来律管已厂火吹。无端红紫偷先发，未见琼瑶第一枝。  

【`虞储诗`】  

蝶蜂上下斗轻狂，问柳寻花处处忙。谁识南坡无画境，藩篱元不恨风光。  

【`江湖续集`】  

宋陈起诗：今早神清觉步轻，杖藜聊复到前庭，市声亦有关情处，买得秋花插小瓶。  

【`元顾世名诗`】  

《不买花》：清似威平处士家，案头诗卷是生涯。胆瓶莫讶无花插，过了梅花不买花。  

卖花  

【`唐司马扎诗`】  

《卖花》：少壮彼何人，种花荒苑外。不知力田苦，却笑耕耘辈。当春卖春色，来往经几代。长安甲第多，处处花堪爱。良金不惜费，竞取园中最。一蕊才占烟，笙歌已高会。自言种花地，终日拥轩盖。农夫官役时，独与花相对。那令卖花者，久为生人害。贵粟不贵花，生人自应泰。  

【`江湖后集`】  

唐李廾龙诗：十里宜春下苑花，浓香染著洞中霞。采夫移得将何处，担入宫城许史家。  

【`来鹄诗`】  

紫艳红苞价不同，匝街罗列起春风。无言无语呈颜色，知落谁家池馆中。  

【`宋陆放翁诗`】  

城南上原，陈翁以卖花为业。得钱悉供酒资，又不能独饮，逢人辄强与共醉。辛亥九月十二日。偶过其门访之。败屋一间，妻子饥寒，而此翁已大醉矣。殆隐一二一八  

者也，为赋一诗。君不见。会稽城南卖花翁，以花为粮如蜜蜂。朝卖一株紫，暮卖一株红。屋破见青天，盎中米常空。卖花得钱送酒家，取酒尽时还卖花。春春花开岂有极，日日我醉终无涯。亦不知天子殿前宣白麻，亦不知相公门前堤筑沙。客来与语不能答，但见醉发覆面垂沙髟沙髟。  

【`许纶涉斋集`】  

《卖花行》：缃桃绯杏琴心叠，睡起海棠收醉颊。麝煤轮彻锦薰笼，金脂染就来禽贴。姚家魏家苦留春，先信未先红一捻。卖花老翁正自痴，预喜荷钱出小池。却恨身非殷七七，一日之中成四时。不念书生抱孤节，昨夜东风长华发。  

【`赵蕃淳熙稿`】  

见负梅趋都城者甚夥，作《卖花行》二首：昔人种田不种花，有花只数西湖家。只今西胡属官去，卖花乃亦遍户户。种田年年水旱伤，种花岁岁天时禳。安得家家弃花只籴米，尘甑炊香胜旖旎。赤贞肩负薪行，所直不满百。大舸载之来，江头自山积。不如花作，先后价增损。身逸得钱多，人宁知务本。来时才卖木犀花，卖到梅花未返家。作客悠悠有何好，定应诗兴在天涯。连日阴风作许寒，晚来妍暖似春阑。十分待放梅花否，留我数枝归到看。  

【`张钅兹诗`】  

《卖花》：种花千树满家林，诗思朝昏恼不禁。檐上青红相逐定，车中摇兀也教吟。虽无蜂过曾偷采，犹恐尘飞数见侵。应是花枝亦相望，恨无人似我知音分数论春物，都应让牡丹。几枝单业紫，满担夕香寒。除我知心切，从人得句难。肯辞回擢日，多办剪来看。  

【`陈后山诗`】  

《和谢公定雨行逢卖花》：逢花驻马尚多情，天不违人旋作晴。《开元天宝遗事》曰：长安侠少每至春时，饰矮马于花下往来，遇好花则驻马而饮。王仲宣诗，人欲天不违，何惧不合并。不使近诗增纸价，得知春入凤凰城。郭受《与老杜诗》，春兴不知凡几首，衡阳低价顿能高。刘禹锡诗，南山宿雨晴，春入凤凰城。  

【`漫游集`】  

闽南之俗，妇女负贩。宅舍驱使，多用女人。海国庸奴皆处女，蓬莱比屋是仙家。云窗月户春常在，无日街头不卖花。  

【`元白居举诗`】  

《两生课卖花因用其韵》：丧乱淹行李，晴明见卖花。趁先春市集，持向晓窗夸。红粉争酬价，黄蜂误报衙。园丁高着眼，莫过阮郎家。卖花人起早，负担入春城。露宜三嗅，临风忽一声。趁虚神尽悦，倦绣梦频惊。多寡镏铢里，君也世情。  

【`丁继道诗`】  

《卖花声》：过日高时，绣被佳人睡起迟。云鬓未梳羞出户，隔帘唤接半开枝。  

【`国朝高委迪缶呜集`】  

《卖花词》：绿盆小树枝枝好，花比人家别开早。陌头担得春风行。美人出帘闻叫声。移去莫愁花不活，卖与还传种花诀。馀香满路日莫归，犹有蜂蝶随身飞。买花朱门几回改，不如担上花长在。  

陌上花  

【`宋苏东坡集`】  

游九仙山，闻里中儿歌《陌上花》。吴越王妃每岁春必归临安，王以书遗妃曰，陌上花开，可缓缓归矣。吴人用其语为歌，含思宛转，听之凄然。而其词鄙野，为易之云。陌上花开蝴蝶飞，江山犹是昔人非。次曰，丁令威《得仙诗》，城郭如故人民非。遗民几度垂垂老，纟寅曰，僧贯休诗，一瓶一钵垂垂老，万水千山得得来。游女长歌缓缓归。陌上山花无数开，次曰，杜诗，河阳县里虽无数。路上争看翠骈来。若为留得堂堂去，厚曰，古诗，青春背我堂堂去，白发欺人故故生。且更从教缓缓回。生前富草头露，纟寅曰，杜，惜君只欲苦死留，富贵何如草头露。身后风流陌上花。且作迟迟君去鲁，厚曰，孟子云，孔子去鲁曰，迟迟吾行也，去父母国之道也。独歌缓缓妾回家。  

【`晁无咎诗`】  

《陌上花》：郊外金车并步帐随，道边游女看王妃。内官走马传书报，陌上花开缓缓归。朝云幕雨山头宅，暖日晴风陌上花。绛幕何妨行缓缓，送春归尽妾还家。娘子歌传乐府悲，当年陌上看芳菲。曼声更缓何妨缓，莫似东风火急归。荆王梦罢已春归，陌上花随暮雨飞。江笑江船人不识，杜秋红泪满罗衣。吴歌白纟一宀怨芳菲，伤断怀王去不归。陌上如今小花伴，山前山后白鹇飞。临安城郭半池台，曾是香尘扑面来。不见当时翠车并女，今年陌上又花开。云母蛮片戋作信来，佳人陌上看花回。妾行不似东风急，为报花须缓缓开。陌上偷来为看花，饶声鹦鹉莫天斜。犊车缓缓随芳草，不去桃源阿母家。  

【`长留天地间集`】  

胡尊生诗：陌上花，临春晖，临安女儿吴王妃，吴王沉醉香风围。金泥为写缓缓归，陌头夜雨花成泥。年年长见花开时，吴王宫妃招不来。陌上花，娇欲语，吴王妃，临安女。封书寄与缓缓归，陌头花好能几时。钱塘之门几易主，娇红犹似吴妃舞。吴妃一去招不来，花开花落无穷期。  

【`雅南集`】  

陌上花开缓缓归，浙江亭上月明时，千古万古此明月，吴王越王多别离。陌上花开缓缓归，采莲声过段桥西。采得碧莲心更苦，城头一片暮云低。  

墓上花  

【`宋赵希循会心录`】  

陈了翁居南剑州沙县，好与方外之士游。一道人告陈曰，吾有一地，葬之可以大君家。顾君未有阴功，恐不足以称。陈私念曰，吾业读书，凡人之无力教子者，吾竭力诲之，是吾儒之阴功耳。于是开义学以授生徒。居三年，道人复来见陈。大一二二  

喜曰，苦面有阴德纹，因指示其地。后既葬，墓生一木。淳熙辛丑，了翁之孙大应登科，乃开小白花。  

【`古今事通`】  

李正，字弘卿。学道见东王公，教之十七年。后言身死，家人埋于武陵。冢上生花，树高七尺。有人遇见此花，皆得聪明文章。  

【`国朝僧宗泐集`】  

《墓上花》：墓上花，开满枝，行人看花行为迟，行人有恨花不知。不生名园使人爱，却生墓上令人哀。谁家此墓临古道，塞食无人来祭扫。莫是春君惜无主。遣此开花伴幽。聊持一杯酒，酹尔泉下客。今日此花开正好，但恐明日花狼藉。人生似花能几时，古今之人皆可悲。  

隔墙花  

【`唐李中诗`】  

《隔墙花》：颜色尤难近，馨香不易通。朱门金锁隔，空使怨春风。  

墙头花  

【`宋裴木非梅屋集`】  

《墙头花》：墙头新露一枝红，压尽隋人万采工。香艳便栖云鬓老，也胜飘泊晚西风。  

【`乐府诗集`】  

《墙头花》二首：蟋蟀鸣洞房，梧桐落金井。为君裁舞衣，天寒剪刀冷。妾有罗衣裳，秦王在时作。为舞春风多，秋来不堪著。  

【`赵孟坚彝斋文编`】  

墙头花，红且白。一百五日过寒食。寒食过了好风日，风又吹，日又炙。满枝好花尽狼藉，人生百年罕七十。愚者见花不知惜。我辈见花常唧唧。有酒莫停杯，当歌莫停拍。头上丝丝霜雪来，老大见花方叹息。  

【`国朝刘基诗`】  

墙头花，红锦妒，美人抱瑟倚高楼，只恐花飞逐风去。荧荧绛蜡送残宵，燕语莺啼斜日暮。  

山路花  

【`宋骑省徐铉集`】  

《山路花》：不共垂杨映绮寮，倚山临路自娇饶。游人过去知香远，谷鸟飞来见影摇。半隔烟岚遥隐隐，可堪风雨暮萧萧。城中春色还如此，几处笙歌案舞腰。  

【`徐照诗`】  

《路上花》：富女易生骄，贫女难保节。红红路上花，行人意先折。  

道傍花  

【`宋张文潜诗`】  

《道傍花》：长夏百草秀，道傍多野花。无名自红紫，有意占年华。灼灼照流水，班班上古槎。中园何日扫将尔付泥沙。  

野花  

【`唐罗邺诗`】  

《野花》：拂露丛开血色殷，枉无名字对空山。时逢舞蝶寻香至，少有行人辍棹攀。若在侯门看不足，为生江岸见如闲。结根必定输桃李，长近都城紫陌间。  

【`宋文同丹渊集`】  

昨看百草抽新芽，今看百草开新花。岩隈水侧自成例，红丑紫贱何交加。东皇施恩岂不溥，随所付受无少差。尔之琐细亦蒙被，尽使奋发争春华。织丛密蔓不可数，竞起涂抹如矜夸。娇莺野蝶不尔顾，去尔自欲寻名葩。尔知有艳贵尔否。歌管匝树侯王家。尔徒此地弄颜色，只自狼藉随泥沙。何当照水自窥览，枝赧叶惧相藏遮。晚村无限晒残日，索酒为尔成吁嗟。  

【`司马温公传家集`】  

喧喧桃李蹊，何妨笑幽草。但愿保天真，徐共春风老。  

【`徐节孝先生集`】  

一点香心寂寞春，牧童归后更无人。谁家庭院栽杨柳，犹自飞花入四邻。  

【`赵蕃淳熙稿`】  

野花吐芳不择地，幽草吹馥宁只春。兹日纵为无事日，此身不是自由身。野花无数不知名，白白红红俱赋情。纵使不蒙姚魏赏，雨开风落亦何争。  

【`江湖后集`】  

殷红如染白如霜，浅紫深青复淡黄。天为幽芳均雨露，平分春色作秋光。  

【`廖行之省斋集`】  

草木送春归去后，山花种种自然开。略无醉倒游人至，自有交情戏蝶来，日暖欲令纷锦绣，风和未遣委莓苔。清幽浑绝嚣尘态，应遣青阳恨莫陪。  

【`任希夷斯庵集`】  

野径风来阵阵香，名花未省植何方。却思一卉何能尔，应是春原集众芳。  

【`薛季宣浪语集`】  

墙匝丛丛绣舞茵，一般颜面各精神。筠乡不为东君去，野草闲花满路春。  

【`王炎双溪集`】  

《秋日山所见野花诗》：风流浑似内家妆，也想春风不分香。从得倾城与倾国，牡丹人道是花王。  

【`徐衡仲集`】  

《野花不识名诗》：谁将一气转洪钧，万绿千红赖发生。堪笑野花开独早，向人虽好不知名。  

【`李庄简公文集`】  

民先兄寄野花数枝，状似蓼而丛生。夜置几案，幽香袭人，戏成《南歌子》：南圃秋香过，东篱菊未英，蓼花无数满寒汀。中有一枝，纤软吐微馨。被冷沈烟细，灯青梦不成，皎如明月入窗棂。天女维摩，相对两忘情。  

堑花  

【`宋韩氵虎集`】  

《堑花香盛诗》：不柰蒸溽气，试度清微风。浮梁水南北，天以语句同。堑花吹郁郁，岸柳垂氵蒙氵蒙。抵手今何夕，酒过面亦红。  

岸花  

【`唐孟东野诗`】  

《岸花》：可怜岸边树，红蕊发新条。东风吹渡水，冲着木兰桡。  

【`宋吴则礼北湖居士集`】  

岸花著雨晚鲜鲜，老眼怕开真自怜。树底鸣鸠来说法，会人意处有因缘。  

【`李廾龙剪销集`】  

红枝欲尽紫枝殷，少有行人辍棹攀。芳草陇边回首客，肯将荣落意来看。  

岩花  

【`宋张舜民诗`】  

《岩花》：托根何太远，得地亦相宜。土石生为偶，红香想自知。风英将片片，雨实渐离离。戍客思攀折，无何历处危。  

园花  

【`宋张文潜宛丘集`】  

园花盛开，病不能观，作诗之：东风着花花披靡，花风吹人人欲醉。老翁逢花如啜酉离，强自挹酌终无味。斗红斗绿千万态，长笑化工夸幻事。若知空色无异观，世上何曾有桃李。《晨兴自篱西望，东园花新开诗》：东园本是吾家有，不到经旬亦可嗟。步出寝门迎晓日，却从篱外望新花。安禅岂问荒三迳。阅古终须饱五车。儿女相怜牢落甚，为翁浅盏酌流霞。  

【`王东牟先生集`】  

《邻园花成，欲具旬，会病未果》二首：娇春意谓已坚牢，次第千林散锦袍。恐有天魔妒妍好，遽连风雨作粗豪。年从胀脉冷侵肌，强欲寻春怯自疑。衰病固知无可柰，不须妨我看花时。  

【`杨诚斋集`】  

《病中春雨离东园花盛诗》：万类欣欣一老悲，物华岂是不佳时。病夫自与春无分，好景非于我独遗。花底报来开已闹，雨中过了更曾知。风光九十今强半。又约芳菲隔岁期。  

【`周彦美诗`】  

《园花为风雨所摧》：空园一花开，幽士三日喜。春工巧相违，雨势飒飘纟丽。纷纷解朱房，的的呈青子。荣华初何困，憔悴复谁使。念我一亩宫，独乐天所委。滂沱折拱木，岂问花馀几。及兹吊沦谢。零落殊未已。暖云晴更馥，垢妆晨不洗。金刀断连锦，机乱那复理。吴王辍玉食，可柰罗敷死。决水远宫墙，不忍声在耳。安得返生香，非时面桃李。  

【`洪适盘洲集`】  

《检校园花诗》：往夏新阁成，拔去园中葵。万花间千蕊，十夫劳徙移。群香颇旖旎，密景初参差。烈日吁可畏，时雨不能滋。未秋叶先陨，欲冬柯已萎。虚蒙灌溉恩，无复嫣然姿。啄雀飞且止，不肯登空枝。塞虫将守枯亥艹，未忍相弃离。永怀斩新日，岂料憔悴期。谁呼殷七七，来伴红裳儿。金鼎一剂药，返魂庸可追。春来作高亭，缘沼扬清漪。旧蹊类陈迹，远圃分芳蕤。结根旬浃间，生意浑灬颐。微白李赋质，小红桃入肌，柳条迸颜色，已含烟雨眉。游蜂相召引，有底渠先知。地力固自若，大钧不偏私。此秀匪机巧，向衰非钝迟。万物理固然，芬须得时。  

【`李处权菘庵集`】  

《赋樊氏园双花》：天地有至和，薰蒸效兹祥。异哉桃李蹊，葩萼俱作双。纷纷承朝露，一一含春阳。飞来雨珍禽，文采粲成章。鸣集芳树间，其音美如簧。近君白玉堂，奉君黄金觞。君家伯仲贤，人物伟相望。衣冠作嘉话，何止夸一乡。永言年华好，歌乐殊未央。我赋角弓诗，封植讵可忘。  

【`元刘文贞公集`】  

《园中花诗》：杂花千树远楼台，都是司花手自栽。绝艳共怜蜂莫妒，芳心明见蝶休猜。馨香馥郁吹飘散，车马骈阗赏玩来。莫对西风恨萧索，一年合得几番开。  

江花  

【`唐元稹诗`】  

《江花落诗》：日暮嘉陵江水东，梨花万片逐江风。江花何处最肠断，半落江流半在空。  

【`宋彭汝砺诗`】  

《江花》四首：江水扌妥蓝绿，江花泼火红。夕阳幽鸟下。浑似画屏中。鸥鸟来何事，渔舟到亦迷。落花流更远，疑是武陵溪。水近花逾碧，花临水更红。鸥飞锦城外，人立画屏中。花丽水疑染，水清花欲燃。沧浪无限意，好在钓渔船。  

吴花  

【`宋王元粹集`】  

《江上遇吴花歌》：  

秋风向暖吹尘沙，汉江边头见吴花。吴花憔悴我飘荡，回想旧游更叹嗟。自从贼垒分飞去，不意今朝此相遇。天荒地老莫容身，未审别来何处住。吴花哽咽向我言，万人不见一人存。妾身苟活兵尘里，辛苦东西不可论。去年邓州嫁健卒，今日南来夫已没。乍到未能谙土风，楚女相怜教梳发。近有人从杨翟来，但言城郭长蒿莱。河边惟有颖亭在，春夏不曾胡马回。我闻此言重兴叹，世事悠悠云聚散。庚公作赋动哀伤，王粲成诗遭丧乱。放怀歌酒昔年时，销尽黄金生鬓丝。我今孤苦汝更苦，末路苍茫何所之。一杯浊酒临江渚，尔且为我歌白纟一宀。青山落日愁杀人，泪湿荆云梦中语。  

洛阳花  

【`唐白居易诗集`】  

《除苏州剌史，别洛阳城东花诗》：乱雪千花洛，新丝两鬓生。老除吴郡守，春别洛阳城。江上今重去，城东更一行。别花何用伴，劝酒有残莺。又《洛阳城东花下作》：记得旧诗章，花多数洛阳。旧诗云，洛阳城东面，今来花似雪。又云，更待城东桃李发。又云，花满洛阳城。及逢枝似雪，已是鬓成霜。向后光阴促，从前事意忙。无因重年少，何计驻时芳。欲送愁离面，须倾酒入觞。白头无藉在，醉倒亦何妨。  

【`宋梅圣俞宛陵集`】  

公度以余尝语洛中花品，而此邦之人多不敢言花于余。今又风雨经时，花期遂过。因作诗以见贻，故次其韵。去年三月来吴中，欲拟看花无与从。今年二月花偏早，发作无节雨与风。前时清明要寻赏，谓夸洛阳多不容。我心岂是限南北，美好未必须深红。姚黄魏品若尽有，春色定应天下空。因君见赠又及此，莫怪还思涧水东。  

【`韩魏公安阳集`】  

《北第洛花新开诗》：移得花王自洛川，格高须许擅春权。管弦围簇生来贵，天地工夫到此全。绝艳好将金作屋，清香宜引玉飞钱。一声旧幕行云曲，前魏幕洗太傅有曲，甚工。醉争挥不论船。  

【`范忠宣公集`】  

《洛花已开报潞公诗》：花时朝夕望车尘，花意殷勤恰似人。晴日暖风催更急，看看开遍洛阳春。  

【`洪文安公集`】  

《洛花不望而至，次相兄韵》：多谢吴中客，移花五亩园。灰心劳远梦，茧足蹈前言。定是黄金蕊，乐天《牡丹诗》，黄金蕊绽红玉屑。真须白玉尊。从今付幽赏，不用赋招魂。蜀中花  

【`宋范景仁集`】  

《李才元寄示蜀中花图诗》：自古成都胜，开花不似今。径图三尺大，颜色几重深。未放香喷麝，仍藏蕊散金。要知空相论，聊见主人心。牡丹名品众，特地盛于今。西子含羞甚，东君著意深。障行施烂锦，屋贮用黄金。妾婢群花卉，那能不妒心。宋韩子华和：径尺千馀朵，矜夸古复今。锦城春物异，粉面瑞云深。赏爱难忘酒，珍奇不贵金。应知色空理，梦幻即欢心。宋韩持国和：胜事常归蜀，奇葩又验今。仙冠裁样巧，彩笔费功深。白岂容施粉，红须陋间金。不嗟珍赏异，千里见君心。宋司马光和：高士闲居旧，名花独步今。移从洛浦远，濯自锦江深。传得巫山貌，非因延寿金。不须天女散，已解动禅心。宋范纯仁和：牡丹开蜀圃，盈尺莫如今。妍丽色殊众，栽培功倍深。矜夸传万里。图写费千金。难就朱栏赏，徒摇远客心。宣城花  

【`宋苏为诗`】  

《宣城花》：宣城花，叠嶂楼前簇绮霞。苦非翠露陶潜柳，只是红藏小谢家。  

庭花  

【`古今事通`】  

虚储状头过关，径赴李翱嘉礼，止官舍，迎内子，题庭花曰：芍药斩新栽，当庭数朵开：东风与拘束，留待细君来。  

【`唐陆畅诗集`】  

《疾愈步庭花诗》：桃红李白觉春归，强步闲庭力尚徵。从因不扶灵寿杖，恐惊花里早莺飞。  

【`宋郑勋诗`】  

《庭花》：人间春风来几时，不见花开殊不知。最初先见杏破菩，紫蜡点缀浓香披。渐开渐落色愈浅，浅处方见真玉肌。林檎海棠次第发，晋公顿有两骊姬。牡丹不见姚与魏，虽在常格犹为奇。百花已尽此最晚，犹如殿后称雄师。海榴似服赤帝色，绛冠岌莪飘丹纟委。层层红紫绕前后，大幢霞盖相追随。百合野花不及格，田妇虽美无殊姿。晚秋亡柰苦索寞，清香佳菊还相宜。春丛虽有百花众，此花自敌十西施。嫣然独秀不矜艳，幽房静女容仪。北风少恩苦惨窍，万木削露皆枯枝。此皆浮巧事颜色，开落与时随盛衰。独有寒松伴苍石，与我相对终不移。  

【`胡铨集`】  

《洞岩观两岐合干后庭花颂》：唐大典寺，素公不出院三十春，转法华经三万七千卷，而庭前山丹一枝合欢。然则兹花也，决非偶然者。余嘉而书之，且以为庄冲靖三万七千卷，张本颂曰，骈于拇者德侈，骈于明者见靡，骈于辩者直捣杌之口尔。故曰，合者不为骈，兹花是已明乎此，斯识蒙庄之一指。  

宫苑花  

【`唐李益诗`】  

《宫苑花》：露湿暗花春殿香，月明歌吹在昭阳。似将海水添宫漏。共作长歌一夜长。  

【`宋夏竦诗`】  

云罩觚棱斗景寒，一丛香压玉栏干。东皇用意交裁剪，留待君王驻跸看。  

隔帘花  

【`宋曹勋松隐集`】  

《隔帘花》：宿雨初晴，花艳迎阳，槛前如绣如绮。向晓峭寒轻，真珠十二正朝曦。桃杏暖，透影帘，栊烘春霁似暂隔。祥炯香雾朝仙侣，庭际更值，迟迟丽日。且休约寻芳，与开瑶席。未拟上金钩，尽红围遮翠。命佳名，坤殿喜，为写新声传新意。待向晚迎香，临月须卷起。  

东邻花  

【`宋刘敞诗`】  

《东邻花》：卜居非卜邻，适幸邻花发。照耀东轩东，暄然二三月。露香送清吹，晨艳开繁雪。稚子戏墙根，鸣鸡出林樾。我来奔羁旅，疑及武陵歇。欲访竟无从，空观尉寥寂。为人瞢俗事，邻里多谢绝。独尔可相观，芬芳未应灭。  

小栏花  

【`宋蔡端明集`】  

福州堂下小栏，花卉多是手栽。今已繁盛，因赏花有所感悼。爱花尽日傍花台，点检当年手自栽。前事已随朝暮变，旧丛空见浅深开。山禽忽下还飞去，溪雨才收又复来。只有春醪能遣恨，无人拦畔共持杯。  

废宅花  

【`唐朱庆馀诗`】  

《废宅花》：数树荒庭上，芬芳映绿苔。自缘逢暖发，不是为人开。色艳莺犹在，香消蝶已回。相从无胜事，谁向此倾杯。  

古寺花  

【`唐司空文明诗`】  

《古寺花》：共爱芳菲此树中，千跗万卉裹枝红。迟迟欲去尤回望，覆地无人满寺风。  

僧院花  

【`唐白居易诗`】  

《僧院花》：欲悟色空为佛寺，故栽芳树在僧家。细看便是华严偈，方便风开智慧花。  

兴善寺花  

【`宋刘敞诗`】  

《兴善寺花》：蟠桃浪占三千岁，琪树虚传十二城。争似此花常在眼，风吹日炙四时荣。  

油缸安花  

【`漫革琐碎录`】  

大油缸中近上置竹篱油数寸上安花朵，密盖之，可以久留。瓦缶莳花  

【`宋姜特立梅山续稿`】  

因见市人以瓦缸莳花屋上有感。城中寸土如寸金，屋上莳花亦良苦。因思离宫与别馆，南至九北雩阝杜。东西延袤八百里，桥梁袅空七百柱。伤哉好大荒主心，岂识世间蓬荜趣。一丘一壑吾辈事，随分园池何用许。我今度地山一隅，栽柳栽花已无数。大虽不足小有馀，便可终身为圃。  

瓶中花  

【`种艺必用`】  

芍药，牡丹，摘下烧其柄，先置瓶中，后入水。夜则以水洒地，铺芦席，又用水洒之，铺花于其上，次日再入瓶，如此可数日。  

【`宋范石湖大全集`】  

《瓶中花诗》：水仙携蜡梅，来作散花雨。但惊醉梦醒，不辨香来处。小梅未可折，不折惜空回。拥鼻捻一枝，也道探春来。春来风雨，无一日好晴，因赋瓶花二绝。满插瓶花罢出游，莫将攀折为花愁。不知烛照香薰看，何似风吹雨打休。酒冷花寒无好怀，紫荆终日为谁开。三分春色三分雨，疋似东风本不来。  

【`杨诚斋集`】  

《瓶中梅杏二花》：梅花耿耿冰玉姿，杏花淡淡注燕脂。两花相娇不相下，各向春风同索价。折来又插一铜瓶，旋汲井花浇使醒。红红白白看不足，更遣山童烧蜡烛。  

【`韩氵虎涧泉集`】  

《瓶中花》：枝持三数花，已著风露香。而复满把来，汲瓶置书房，身心我身心，染净皆秋光。今夜月圆明，更妙非红黄。  

【`李大隐先生集`】  

折得寒梅全未开，铜瓶贮水养根亥艹。临鸾竞洗晨妆面，疑是春风入户来。  

【`薛季宣浪语集`】  

瓶花尽落，而梨花潇洒如故。天帝南游匹马还，红云作阵雨栏干。驻颜下咽如冰雪，一粒清凉得赐丹。  

【`张泸滨集`】  

《春日瓶花》：鸟鸣木阴深，鱼动陂水漫。燕坐南窗下，欣然得幽伴，盈盈菩萨面，一管生几案。恍如空中堕，着我丈室看。地偏风日隔，香艳不耗散。无土种一根。他乡得把玩。娇娆自接熟，老丑面失半。物忌停涵久，无嫌汲新换。不怀妙色身，长作如是观。  

【`周南山房后稿`】  

清晓铜瓶沃井华，青葱绿玉紫兰芽。鬓毛白尽心情在，不分看花学养花。  

【`元元遣山集`】  

《赋瓶中杂花》七首：老眼惊看节物新，今年更与酒杯亲，东山一道花如绣，从此他乡不是春。香中人道瑞香浓，谁信丁香臭味同。一树百枝千万结，更应薰染费春工。生红点点弄娇妍，半拆花房更可怜。传与春风好将护，莫教容易作银钱。红抹兰膏绿染衣，绿娇红小两相宜。华边剩有清香在，木石痴儿自不知。素艳来从月姊家，温风淑气发清华。人间自有交枝玉，天上休开六出花。昨日桃花锦片新，兔葵今日到残春。亻玄枝留得稀疏朵，比似全开更恼人。古铜瓶子满芳枝，裁剪春风人小诗。看着海棠如有语，杏花也到退房时。  

【`元范德机诗`】  

《夜诵赋瓶花》：胆瓶折得树头花，初是东园一片霞，西涧读书过夜漏，忽随灯影上窗纱。  

盆中花  

【`宋许木非梅屋诗集`】  

《盆中花》：小小盆中花，春风随分足。花肥无剩红，叶瘦无欠绿。心倾几点香，也饱游蜂腹。太盛必易衰，荒烟锁金谷。  

【`彭止堂集`】  

《盆花示儿》：群儿爱盆花，如我爱其子。但将养花心，委曲求诸已。花不负人力，随时深浅红。种学得如斯，岂不慰乃翁。四时花  

【`百川学海`】  

凡草木之华者，春华者冬秀，夏华者春秀，秋华者夏秀，冬华者秋秀。其华竟岁，故妇女之首，四时未尝无华也。  

【`经钅且堂杂志`】  

牡丹芍药于春为宜，芙蓉桂菊于秋为宜。海棠开于秋，终是萧索。近有四时木犀，开于春，终不及秋。非时强开，气象故殊也。  

【`曾忄造类说`】  

干大居洪州西山，四时常持花。有少年好道拜曰。愿侍先生。逐之，上山渡水，不暂置问少年曰，渴否？怀中出杯，命掬水饮之，须臾，困睡，及觉失之矣。  

【`元陆厚诗`】  

《四时花》：纤枝簇簇叶菲菲，长放幽花阅四时。形肖篱间秋槿小，阴晴寒署总相宜。  

夏花  

【`唐韦应物诗`】  

《夏花》：夏条绿已密，朱萼缀明鲜。炎炎日正午，灼灼火俱燃。翻风适自乱，照水复成妍。归视窗间字，萤煌满眼前。  

秋花  

【`唐耿氵韦诗`】  

《秋花》：绠悬水，新桐荫玉沙。带星凝晓露，拂雾涌秋华。  

【`宋陆放翁集`】  

《秋花叹》：秋花如义士，荣悴相与同。岂比轻薄花，四散随春风。黄菊抱残枝，寂寞卧寒雨。拒霜更可怜，和蒂浮烟浦。古来结交意，正要共死生。读我秋花诗，可代丹鸡盟。  

【`杨诚斋诗`】  

憔悴牵牛病雨些，凋零木槿怯风斜。道边篱落聊遮眼，白白红红匾豆花。  

【`国朝僧宗泐诗`】  

《秋花咏》：清晓亭前白露滋，艳红妖紫斗开时，晚来狼藉空阶畔，似厌西风不厌衰。  

风花  

【`宋刘敞诗`】  

《风花》：风花不自知，高下逐风飞。故有多情处，时来点客衣。仙源应在青溪侧，弄雪吹香不忍归。  

【`梅圣俞文集`】  

风花不恋枝，脱萼乱翻飞。自学空中雪，宁同垣上衣。绕庭回旋久无着，众鸟争衔何处归。  

【`杨诚斋诗`】  

海棠桃李雨中空，更着清明两日风。风似病癫无藉在，花如中酒不惺忄松。身行楚峤远更远，家寄秦淮东复东。道是残红何足惜，后来并恐没残红。  

雨中花  

【`唐白居易诗`】  

《雨中花》：真宰倒持生杀柄，闲物命长人短命。松枝上鹤蓍下龟，千年不死仍无病。人生不得似龟鹤，少年老来同旦暝。何异花开旦暝间，未落仍遭风雨横。草得经年菜连月，唯花不与多时节。一年三百六十日，花能几日供攀折。桃李无言难自诉，黄莺解语凭君说。莺虽为说不分明，叶底枝头谩饶舌。  

【`元稹诗`】  

《赋得雨中花诗》：红芳怜静色，深与雨相宜。馀滴下纤蕊，残珠堕细枝。院花江上思，啼粉镜中窥。念此低徊夕，风光幸一吹。  

【`宋黄山谷诗`】  

《雨中花》：政乐中和夷夏宴，喜官梅乍传消息。待作新年欢。计断送春色。桃李成阴，甘棠少讼，又移旌戟。念画楼朱阁，风流高会，顿冷谈席。西州［下原书残］  

永乐大典  

## 卷之五千八百三十九

十六麻花  

花开  

【`瓮牖闲评`】  

苏东坡诗云，涓涓泣露紫含笑，艳艳烧空红拂桑。其序中乃云，正月二十六日，偶与数客野步嘉寺。僧舍东南野人家，杂花盛开，扣门求观。此东坡在黄州时也，而彼处春气乃尔早邪？方正月，其杂花盛开如此。而紫含笑，红拂桑，且皆夏中所放花。东坡并及之，又不知何谓邪？  

【`岁时杂咏`】  

唐白居易《玩半花开赠皇甫郎中》：勿讶春来晚，无烦花发迟。人怜全盛日，我爱半开时。紫蜡黏为蒂，红苏点作肌。成都新紫缬，梁汉碎胭脂。树杪真珠颗，墙头小女儿。浅深妆掩映，高下缀参差。蝶戏争香朵，莺啼选稳枝。好交郎作伴，今共酒相随。醉玩无胜此，狂嘲更让谁。犹残少年兴，来似老人诗。西月凭轻照，东风莫杀去声吹。明朝应烂熳，后夜更离披。林下遥相忆，樽前暗有期。衔杯嚼蕊思，唯我与君知。  

【`宋张咏诗`】  

《书园吏申花开榜子》：后园花开红满枝，太守倦游红不知。看花小吏报花信，太守茫然心忽悲。头上光阴瞥尔过，昨日少年今老大。见说花间舞蝶狂，翻飞更着游蜂和。  

【`刘敞诗`】  

《题新开花呈永叔》：野客赏春怜物华，不将手触新开花。且留林下引狂蝶，看舞东风倾绿霞。  

【`邵尧夫诗`】  

《小园花开》：小隐园中百本花，各随红紫发新芽。东君见借阳和力，不拣公侯富贵家。  

【`司马温公诗`】  

《陕城桃李零落已尽硖石山中今方盛开马上口占》：西望飞花千树暗，东来芳蕊一番新。行人不惜泥涂倦，喜见年光两处春。  

【`冯时行诗`】  

《二月将半。雨过花盛开》：一年青春日无几，二月小雨花齐开。底事只禁愁思得，可能不近酒杯来。山青树树明于缬，江远村村烂作堆。老罢兴来须抖擞，自吟诗句自相催。最怜半见或不见，更惜欲开犹未开。树远只疑随水去，枝低还似傍人来。不堪小蕊樽前落，可忍残红砌下堆。着尽工夫春自去，不须风雨恶相催。  

【`陆放翁诗`】  

厌住愁城徙醉乡，春风也肯到山房。鸭头绿涨池平岸，猩血红深杏出墙。淡泊相遭心已懒，修行无力梦犹狂。更嗟着句多尘思，惭愧溪藤似截肪。《春晴暄甚，花开略无馀矣，赋以偶感》：常年看花时，辄苦风雨厄。今年独异此，游人满阡陌。翩翩出联骑，往往醉堕帻。转桃杏空，遂见辛夷坼。海棠尤可念，不耐暖日炙。胭脂成白雪，其意亦自惜。曾未淹旬时，春事欲扫迹。安得爱花心，圣顽如铁石。  

【`吴赜诗`】  

《闻寓舍之侧花盛开，口占绝句》：冶城西北似村家，每共寻春到日斜。闻说春来花更好，为怜无伴懒看花。君嫌无伴懒看花，我向花时更忆家。欲趁芙蓉同一醉，秋江好为送归槎。  

【`何澹小山杂著`】  

《群花盛开诗》：荣观新移阆苑栽，芳丛炫尽锦花开。谁知妙手参元化，顷刻青红照玉杯。向阳花木易培栽，略借春风已自开。多谢青宫能长养，一枝先压紫霞杯。  

【`俞良能诗`】  

《好群花盛开戏成》：小圃初乾晓雨，杂花争试新妆。揉色似观濯锦，吹香妒过河阳。三岁无诸国里，青春不是花时。今日小园春半，百般红紫芳菲。福唐桃李，腊中皆开。紫笑末利，五月始盛。  

【`元耶律铸双溪醉隐集`】  

《寒食日见花开诗》：寒食常年柳未黄，今年花满旧池塘。如何春色今年早，试对春风笑一场。  

【`中州集`】  

边元鼎《花开人散诗》：花开人散正消魂，花语无情独闭门。看即春光留不住，一声啼鸟又黄昏。  

闲花闲草满芳洲，春水无人自在流。白日迟迟倦游子，一声啼鸟一声愁。  

落花  

【`宋江少虞类苑`】  

夏文庄守安州，宋莒公兄弟尚皆布衣。文庄亦异待，命作《落花诗》。莒公一联曰，汉皋佩冷临江失，金谷楼危到地香。子京一联曰：将飞更作回风舞，已落犹成半面妆。是岁诏下，兄弟将应举，文庄曰：咏落花而不言落，大宋君须作状元及第，又风骨秀重，异日作宰相。小宋君非所及，然亦须登严近，后皆如其言。故文庄在河阳，闻莒公登庸，以别纸贺曰：所喜者，昔年安陆已识台光，盖为是也。  

【`苕溪渔隐`】  

余观《南史》：宋元帝妃徐氏无容质，不见礼。以帝眇一目，知帝将至，必为半面妆以候，此半面妆所从出也。若回风舞无出处，则对偶偏枯不为佳名。殊不知乃出李贺诗云：花台欲暮春辞去，落花起作回风舞。前辈用事必有来处，又精确如此，诚可为法也。  

【`洞冥记`】  

武帝所幸宫人名丽娟，年十四，玉肤柔软，吹气胜兰，不欲衣缨拂之，恐体痕也。每歌，李延年和之。唱回风之曲，庭中花皆翻落。  

【`老学庵笔记`】  

李后主《落花诗》云：莺狂应有限蝶舞已，无多未几亡国。宋子京亦有《落花诗》云，香随蜂蜜尽红入，燕泥干亦不久下。世诗谶盖有之矣。  

【`瓮牖闲评`】  

苏东坡《志林》载寇元弼云：徐州通判李陶有子，年十七八，素不能诗。忽咏《落花诗》云：流水难穷目，斜阳易断肠。谁同砑光帽，一曲舞山香。山父惊问之若有凭，附者自云是谢中舍问砑光帽事。云西王母宴群仙，有舞者戴砑光帽，帽上簪花，舞山香一曲，曲未终，花皆落去。此事自载在《羯鼓录》中，乃唐汝阳王尝裹砑光帽，簪红槿花一枝。明皇爱之令舞山香一曲，曲终花皆不落，此即李陶之子所用之事也，不知何为错误如此。然东坡作《李公择过高邮诗》云：汝阳真天人，绢帽着红槿。其后又云：曲后花不陨，是东坡自知汝阳王事，已尝用之矣。且李陶之子即为物所凭附，其说舞山香时，花皆落去，然其花自不落。又记是西王母事。东坡略不为辨之，何邪？欧阳文忠公评王介甫诗云：秋花不似春花落，凭仗诗人仔细看。是固然也，然秋花独菊不落，其他如木犀、芙蓉之类，盖无不落者。则秋花岂尽落邪？  

【`续澄怀录`】  

王武仲隐居，羊欣相访。武仲曰：君子宜去，吾不可启关，恐踏碎满迳落花。欣嗟赏。久之而去。  

【`唐刘长卿集夏中崔中丞宅，见海红摇落，一花独开`】  

何事一花残，闲庭百草阑。绿滋经雨发，红艳隔林看。竟日余香在，过时独秀难。共怜芳意晚，秋露未须团。  

【`杜工部集`】  

《风雨看舟前落花，戏为新句》：江上人家桃树枝，春寒细雨出疏篱。影遭碧水潜勾引，风妒红花却倒吹。吹花困懒旁舟楫，水光风力俱相怯。赤憎轻薄遮人怀，遮如字珍重分明不来折。折字是湿久飞迟半欲高，萦沙惹草细于毛。蜜蜂蝴蝶生情性，偷眼蜻蜓避百劳。赵曰，古乐府，艳花勾引落。鹤曰，公尝有生憎柳絮白于绵之句。赤憎犹生憎，皆方言也。洙曰，本作不来按，一作折。鹤曰《尔雅》贝鸟，伯劳也。  

【`李君虞诗`】  

《春晚赋得馀花落》：留春春竟去，春去花如此。蝶舞绕应稀，鸟惊飞讵已。哀红辞故萼，繁绿扶凋蕊。自委不胜愁，庭风那更起。  

【`白居易诗`】  

留春春不住，春归人寂寞。厌风风不定，风起花萧索。既兴风前叹，重命花下酌。劝君尝绿醅，教人拾红萼。桃飘火焰焰，梨堕雪漠漠。独有病眼花，春风吹不落。  

【`韩昌黎集`】  

《落花》：已将分身着地飞，那羞践踏损光辉。无端又被东风误，吹落西家不得归。  

【`李商隐诗`】  

高阁客竟去，小园花乱飞。参差连曲陌，迢递送斜晖。肠断未忍扫，眼穿仍欲稀。芳心向春尽，所得是沾衣。  

【`杜牧之诗`】  

《和严恽秀才落花》：共惜流年留不得，且环流水醉流杯。无情红艳年年盛，不恨凋零却恨开。  

【`高蟾诗`】  

一叶落时空下泪，三春归尽复何情。无人共得东风语，平日樽前计不成。  

【`翟鲁诗`】  

晓红轻折露香新，独立空山冷叹春。春意自知无主惜，恣风香逐马蹄尘。  

【`王贞白灵溪集`】  

下地日侍陆侍郎御宴，赋得《落花诗》：何处足落花，漂泥与藉沙。春深上林苑，日晚五侯家。遍地轻难扫，当风势易斜。无心愧蜂蝶，来岁即荣华。又《昭阳落花诗》：空树落花时，宫嫔泣暮晖。尽皆承雨露，争不惜芳菲。残蕊犹黏草，馀香尚惹衣。无言属青鸟，青鸟自衔飞。  

【`李中诗`】  

《落花》：残红引动诗魔，怀古牵情柰何？半落铜台月晓，乱飘金谷风多。悠悠旋逐流水，片片轻粘短莎。谁见长门深锁，黄昏细雨相和。年年三月暮，无计惜残红。酷恨西园雨，生憎南陌风。片随流水远，色逐断霞空。怅望丛林下，悠悠饮兴窃。  

【`李咸用诗`】  

拾得移时看，重思造化功。如何飘丽景，不似遇春风。满地馀香在，繁枝一夜空。只应公子见，先忆坠楼红。  

【`李山甫诗`】  

落拓春风不藉春，吹开吹谢两何因。当时曾见笑筵主，今日自为行路尘。颜色却还天上女，馨香留与世间人。明年寒食重相见，零泪无端又满巾。  

【`韦庄诗`】  

一夜霏微露湿烟，晓来和泪丧婵娟。不随残雪埋芳草，尽逐香风上舞筵。西子去时遗笑靥，谢娥行处落花钿。飘红堕白堪惆怅。少别华又隔年。  

【`李建勋诗`】  

愁见清明后，纷纷盖地红。惜看难过日，自落不因风。蝶散馀香在，莺啼半树空。堪悲一樽酒，从此似西东。惜花无计又花残，独绕芳丛不忍看。暖艳动随莺翅落，冷香愁杂燕泥干。绿珠倚槛魂初散，巫峡归云梦又阑。忍把一樽重命乐，送春招客亦何欢。  

【`僧贯休诗`】  

蝶醉蜂痴一簇香，绣葩红蒂堕残芳。因嗟好德人难得，公子王孙尽断肠。  

【`唐高僧诗`】  

一片又一片，等闲苔面红。不能延数日，开亦是春风。公子歌声歇，诗人眼界空。遥思故山下，经雨两三丛。  

【`唐人绝句`】  

《杏园花落时，招钱员外同醉》：花园欲去去应迟，正是风吹狼藉时。近西数树犹堪醉，半落春风半在枝。  

【`黄滔诗`】  

《落花》：落花辞高树，最是愁人处。一一旋平声成泥，日暮有风雨。不如砂上蓬，根断随长风。飘然与道俱，无情任西东。  

【`韩香奁集`】  

《厌花落诗》：厌花落，人寂寞，果树阴成燕翅齐，西园映日闲高阁。后堂夹帘人不卷，低头闷把衣襟捻。忽然事到心中来，四枝娇入茸茸眼。也曾同在华堂宴，佯佯拢鬓偷回面。半醉狂心忍不禁，分明一任傍人见。书中说却平生事，犹疑未满情郎意。锦囊封了又重开，夜深窗外烧红纸。红纸千张言不尽，至诚无语传心印。但得鸳衾枕臂眠，也任时光都一瞬。  

【`宋潘阆逍遥集`】  

《落花诗》：花残雨又风，飘紫复飘红。不到三春尽，都经数夜空。绕阑仍聚散，逐水尚西东。可惜多情蝶，徘徊晚照中。  

【`余靖武溪集`】  

小园斜日照残芳，千里伤春意未忘。金谷已空新步障，马嵬徒见旧香囊。莺来似结啼鸾怨，蝶散应知梦雨狂。清赏又成经岁别，却歌团扇寄回肠。  

【`孔平仲青江集`】  

岭南冬深花照灼，比至春初花已落。乘闲携酒到西园，鸟散蜂归春寂寞。江南此际春如何，红杏海棠开正多。归期不及东风日，犹得池塘看绿荷。  

【`宋景文公集`】  

紫房丹萼旋辞春，素瑟悲多不忍闻。暮雨便从巫峡散，馀香犹上魏台分。魂销南浦波空绿，望绝长门日易曛。翠被已空桃楫远，自今搔首更离群。坠素翻红各自伤，青楼烟雨忍相忘。将飞更作回风舞，已落犹成半面妆。沧海客归珠迸泪，章台人去骨遗香。可能无意传双蝶，尽委芳心与蜜房。前溪夜雨锦张红，坠萼残英绕暗丛。已与吹开复吹谢，无情毕竟是春风。  

【`宋元宪公集`】  

一夜东风拂苑墙，归来何处剩凄凉。汉皋佩冷临江失，金谷楼危到地香。泪脸补痕劳獭髓，舞台收影费鸾肠。南朝乐有休赓曲，桃叶桃根尽可伤。《再到小园见落花，有感》：雨馀春色太匆匆，已有残英满地红。先落后开应定分，一般迟日一般风。急雨前旬滞客筵，群葩何事亦翩翩。风长日暖东君醉，无恨宫娃失翠钿。  

【`韩魏公安阳集`】  

《落花诗》：妖艳凭谁主，春光去不停。离魂乱飞絮，生意逐浮萍。钱荚偷馀态，茵芜袭旧馨。年年芳信在，慎勿叹飘零。一夜残芳泣露痕，晓来红雨点兰荪。对人终有风流在，几片斜飞在酒樽。万点送春飞，人悲未足悲。禅关无问理，溪曲过开时。钿委津阳路，风回洛水湄。流年来自去，醉莫论空枝。  

【`蔡端明集`】  

何事苍苔数点红，晓来花片落春风。可怜春色兼花尽，今古此情无处穷。  

【`张子野集`】  

花落春禽啼晚枝，有时香蒂点人衣。多情尽不如蝴蝶，欲起遗红贴地飞。  

【`徐节孝先生集`】  

罢酒已半夜，重来慰幽花。可惜遭风雨，太半成泥沙。移坐环其丛，含香嚼其华。五人摘满手，归乘千万葩。  

【`苏东坡集`】  

仙衣不用剪刀裁，次日，刘禹锡诗，仙人衣裳弃刀尺。宋之问《立春咏剪彩花应制诗》：今年春色好，应为剪刀催。国色初酣卯酒来。纟寅曰，唐玄宗内殿赏牡丹。上颇好诗，谓穆修己曰，今京邑诗，谁为首出？修已曰，李正封诗，天香夜染衣，国色初酣酒。时杨妃侍侧，上日，妆台前饮，以一紫金践酒。则正对之诗见矣。事出《南部新书》太守问花花有语，为君零落为君开。厚曰，严惮诗：“酒尽花残花不语，为谁零落为谁开。”胡曰：《才调集》有无名氏绝句云：春光冉冉归何处，更向樽前把一杯。尽日问花花不语，为谁零落为谁开。今岁东风巧剪裁，含情只待使君来。次曰，张诗，含芳只待舍人来。对花无信花应恨，直恐明年便不开。  

【`邵尧夫诗`】  

以酒战花，花酒更浓。花能十日尽，酒未百壶空。尚喜装衣袂，犹怜坠酒钟。多情唯粉蝶，薄幸是游蜂，减却墙头艳，添为径畔红。飘零深院宇，点缀静帘笼。又恐随流水，仍忧嫁远风。水流犹委曲，风远便西东。狼籍残春后，离披晚照中。亭台虽有主，轩骑断无踪。剑去拥妃子，兵来围石崇。马嵬方恋恋，金谷正匆匆。曹植辞休切，襄王梦已终。谬称寻洛浦，浪说数巫峰。燕诉冤还在，莺传信莫通。苔钱如何买，柳线自能缝。命扫心争忍，言收计遂穷。异香销骨髓，绝色死英雄。任诧回天力，饶矜盖世功。奈何时既往，到了事难重。开谢形相戾，兴衰理一同。天机之浅者，未始免冲冲。满园桃李正离披，更被狂风非意吹。长是忧愁初谢处，却须思念未开时。奈何红艳易消歇，不似青阴少改移。九十日春都去尽，樽前安忍更颦眉。万紫千红处处飞，满川桃李漫成蹊。狂风猛雨日将暮，舞榭歌台人乍稀。水上漂浮安有定，径边狼籍更无依。流莺不用多言语，到了一番春已归。  

【`强祠部集`】  

林闲花自飞，物理不应悲。偶对飘残地，休论艳发时。有情香水面，无数点河湄。蜂蝶含馀意，徘徊绕旧枝。  

【`张文潜宛丘集`】  

投老殷勤向物华，风前犹欲拾馀花。更将梦逐残红去，遍入长安百万家。飞随风雨落随流，更有馀红亦已休，杳杳天涯春物尽，可怜莺蝶不知愁。  

【`晁景辶亏适集`】  

春来脉脉去轮囗未。满地飞英委玉尘。荀令香残端有意，石家锦碎更堪珍。自成霄汉星前石，肠断骊驹掌上人。我久飘零本憔悴，为君今日恨轮巾。又《花开未几，忽已尽落戏作》：天涯花信误心期，狼籍残红只往时。怪底小怜浑不睡，夜深惆怅梦周师。  

【`冯缙云先生集`】  

《落花十绝》：枝头日日侯韶妍，百古声中又隔年。莫道山翁无思绪，见人踏着便凄然。其二，着花着酒苦相留，嗔雨嗔风毕竟休。有态游杨元妩媚，无心点缀亦风流。其三，万翠千红锦一张，春秋何处不芬芳。谁教无赖狂风雨，收作年华入鬓霜。其四，老来着意惜馀年，时世那堪急似弦。敌面被春将一岁，又随风叶去翩翩。其五，恼教衰病倩人扶，掩得疏慵倒酒壶。半湿垂垂粘醉帽，全轻冉冉上吟须髟。其六，半去还来绕旧丛，半随蝴蝶便西东。从交满地无人扫，快意甘心薄幸风。其七，即看簇簇斗鲜妍，忽作漫天也可怜。随雨随风知有恨，恨无人着买春钱。其八，幽栖竹路满苍苔，花拥柴扉午未开。可是春风料理得，时吹一片过窗来。其九，瘦筇随意步晴沙，困卧江头野老家。桃李盈门春寂寂，莺惊睡觉一床花。其十，朝来酌酒尚芳菲，醉眼醒时已觉稀。苦妒妖饶莺拂下，解怜飘泊燕衔归。  

【`胡铨澹庵集`】  

未信花飞能减春，花飞只恼有情人。也知造物贾馀巧，要作醉眠红锦衤因。  

【`陆游剑南续稿`】  

山杏溪桃次第开，狂风正用此时来。未妨老子凭栏兴，满地残红点绿苔。终年栽接待新春，一日随风委路尘。愁杀主翁渠不管，争如只作看花人。朱朱白白不禁吹，老来忘情作许悲。瑞锦已残犹有梦，明霞初散可无诗。人应偷样传图本，天亦收香付蜜脾。荣悴相寻君看取，晓来青子已团枝。桃李擅春事，酴酉糜为之殿。岂不欲周旋，过日如掣电。大风连三日，吹尽无馀片。留之岂有策，伫立情眷眷。空令肠九回，竟欠语一转。流年付芳草，樽酒孤胜践。莺声入碧云，帘影满深院。消摇绿阴间，风流属团扇。  

【`曹勋松隐集`】  

《恭睹御制“花落尤艳”之句，自古诗人未有形容及此者。使落花俱与草木俱委，可见天地大德之心。小臣不量芜类，仰赓宸韵》：春事匆匆绿渐，林花铺绣晓烟中。如何卷上黄金阙，许作华衤因舞阆风。  

【`韩氵虎诗`】  

满地春风醉不知，汉皋金谷任他吹。落花回雪真何有，宛转如云点辍迟。《次韵昌甫斯远落花行》：风力作狂无所止，花片摇空当未已。谛视深寻孰与比，梅叶梨梢孕青子。春红正复可怜尔，三分前尘一分水。相将柔桑著筐篚，寒食北邙泣新鬼。繁阴匝地人醉起，哀江南兮临结绮。底用留情来赋此，夏衣飘飘欲轻体。  

【`杨诚斋集`】  

《落花》：红紫成泥泥作尘，颠风不管惜花人。落花辞树虽无语，别倩黄鹂告诉春。  

【`刘后村集`】  

《落花怨》：昨日十分春，今朝几聚尘。可怜傍辇者，有愧坠楼人。轻薄防歌扇，回旋恋舞衣。不愁无地葬，犹拟上天飞。越公多美妓，卫尉足名姝。无计留红拂，伤心坠绿珠。滕叔死千载，犹存蛱蝶图。狂风一夕起，尽化作青芜。春去花开谢，君王岂复知，不知刘项际，犹有葬虞姬。开遍千红紫，东皇力最多。朱明笑青卉，无柰百花何。天女殷勤散，风姨空。儿童扫落叶，蜂蝶抱枯丛。徐庚空浮艳，何曾有一篇？我朝惟二宋，绝唱两三联。已费栽培力，又为膏沐容。花神浑忘却，将谓属东风。谢女吟边絮，英台去日衣。不应零落尽，化作蝶儿飞。  

【`胡仲弓苇航漫稿`】  

《落花诗》：红紫时雨未睛，每将春事叹浮生。谁怜绣地愁如织，我欲笺天诉不平。半点苍苔犹有迹，一分流水去无情。东君更作风光主，蝶粉蜂黄莫浪争。  

【`吴克恭诗`】  

落花日日春江浔，苑外沙边愁客心。接叶阴晴崖蜜底，满株风雨燕泥深，偶经高阁留青锁，才到长门隔上林。不是相看好颜色，人生何异托浮沉。  

【`何应龙诗`】  

南浦云归春亦归，绿杨枝上鸟空啼。落花满地无人管，一半和香作燕泥。  

【`漫游集`】  

《落花怨》：落花舞回风，含情向谁托？只道逢春开，不道随春落。愁随锦浪翻，耻共浮萍泊。  

【`赵君鼎诗`】  

花飞便觉春容减，一阵狂风满地红。可惜馀芳留不得，夜深人静月朦胧。  

【`仪真志`】  

《落花诗》：落花随雨聚阶傍，濯破春江锦一张。寄与东君休怅恨，明朝赢得燕泥香。雨积香庭浅绿，风遥绿树残花。阿母亲曾剪彩，瑶池犹泛红霞。  

【`僧文诗`】  

昨日名园锦万丛，一宵风雨树头空。浮华往往皆如此，谁解看花似梦中。  

【`李俊民鹤鸣集`】  

府西门外有汾水退滩，南北二十余里皆树桃，因赋《落花诗》焉：春风桃叶复桃根，相妒封姨似少恩。无限乱红随水去，人间何处觅仙源。  

【`严肃诗`】  

《落花》：片片落花飞，随风去不归。如何临欲别，不得傍君衣。  

【`吴自明诗`】  

莫结荡子心，恩情信难保，杨花纵可变，奈是浮萍草。  

【`廖行之诗`】  

春深处处有花妍，已觉春工兴浩然。投晓凭栏枝上看，飘零赢得舞容翩。花枝春老不禁寒，一夕狂风到画栏。飞尽繁红委苔径，明朝犹作锦茵看。芳心都付蜜纷披，薄恨狂蜂有底知。红雨一番春事罢，绿阴谁把酒杯持。  

【`许木非诗`】  

落花传语五更风，能倚亭台几日红。把似匆匆又飞去，不消裁染费春工。  

【`王炎双溪集`】  

小园数树杂花开，零落无声覆绿苔。休恨五更风雨急，明年春色自归来。  

【`诗海绘章`】  

宋杨元素《落花诗》：夜来经雨学啼妆，今日摧红怨夕阳。已落旋随春水急，强留还怯晚风狂。应将别恨凭莺说，更把归期倩蝶忙。谁谓多情消不得，梦魂犹惜满栏香。宋赞宁《落花诗》：蝶醉蜂狂香正浓，晚来阶下坠衰红。开时费尽阳和力，落处难禁一阵风。宋冯时行《正月二十日上山庄，二月晦日归，花已无矣》：山山赞山兀立幛屏，山上无花不见春，下山花落空惆怅。嫣香空向芳草寻，芳草凄凄愁更生。老大惜春如惜血，不曾见花春又别。  

【`刘宗弼诗`】  

《赋落花，以宋元宪金谷楼危到地香，得香字》：英华本天性。开谢任年光。自是春风改，那因夜雨伤。低回飘绮席，荏苒度雕墙。翠雾当窗合，红云匝地香。点泥登燕垒，添蜜入蜂房。剪彩夸西苑，成妆诧寿阳。角辰番塞曲，迳远误渔郎。但使灵根在，重看锦树芳。  

【`释明本中蜂集`】  

纷纷红雨暗长门，翡翠枝头萼绿痕。桃李春风蝴蝶梦，关山明月杜鹃魂。王阑烟冷空千树，金谷香消谩一尊。狼籍满庭君莫扫，欲留春色到黄昏。  

【`元张养浩诗`】  

《彼落者花闵岁月之易失也》：彼落者花，言委于草。风以起之，色尚鲜好。昨焉芬馥，今者哀槁。子不我觞，其柰兹扰。彼落者花，言弥其涂。风以起之，色尚不渝，昨焉莺妩，今者雁徂。方阳火许，俄雪毳如。子不我歌，其柰此虞。彼落者花，言被于道。风以起之，色尚妍妙。昨颜渥丹，今首华皓。方祝寿康，俄病之告。子不我纟玄，其柰兹暴。今人古人，悉尘悉土。况兹物华，其得恒抚。子弗日娱，岁不我与。《彼落者花》：四章，一章八句，二章二十句，一章六句。  

【`耶律铸双溪醉隐集》：不堪三月尾，风雨又相和。片片树头少，纷纷地上多。瘦绿痴肥怨影浓，一帘红雪障晴空。惊湍飞去无消息，吹折春心不是风。  

【`马虚中霞外集`】  

芳花丽白日，脉脉如凝愁。朝承清露滋，莫逐长河流。含和忆儿时，转眼成白头。欲见西王母，披心诉其由。鹤从九天来，声落江湖秋。浊骨如朽铁，安得从之游。  

【`张子渊集`】  

《蛛网落花诗》：繁红陨晴风，栏丝自成聚。鲛绡红泪，冰蚕贯香雨。逝将流水心，萦此愁几缕。日莫燕支寒，春深闻杜宇。  

【`张献武王诗`】  

《落花》：流水无情来洞口，狂风何意恋枝头。惜花人在东风外，更比莺儿燕子愁。莫为春归怨子规，百花开尽是飞时。算来只是东君罪，不合当时着力吹。  

【`隐显翁盘谷游山诗`】  

山香一曲遏云行，金谷楼危感客情。春过野塘流水远，夕阳犹带子规声。  

【`王景初兰轩集`】  

万点红飞缀已难，卷帘空作断肠看。绿窗人静苔留在，紫陌尘香马踏残。长乐梦回风力恶，武陵春尽水声寒。燕泥蜂蜜飘零外，独赋招魂倚画栏。  

【`梁隆吉诗`】  

满眼繁华苦易过，欢情常被恨消磨。狂风骤雨催人老，流水芳尘柰尔何？路远乍迷怀旧梦，酒阑缓舞听离歌。青青不及王孙草，肠断天涯思转多。  

【`陈深源诗`】  

碎罗零绮乱翩翻，何事春心起暮澜。杜牧风流伤绿暗，琼奴飘泊怨香寒。有时打袖殷勤舞，尽日凭兰取次看。最爱带愁流处远，却同征棹泊江干。客意有所属故也。  

【`鲁山诗`】  

脆红嫩绿斗新妍，雨妒风似去年。谁与佳人怜薄命，马嵬坡上紫茸毡。  

【`陈樵诗`】  

红如肌血薄如鳞，李下桃根五色痕。拂地暂随风絮转，绕亭不似雪花深。人亡碧玉名犹在，烟尽黄金矿尚存。满地丹铅污草棘，何时凝绿遍丘林。  

【`云麓文稿`】  

似向春风怨别离，纷纷红雨泣胭脂。乱飘艳归蛙，轻惹余香入燕泥。愁断汉皋捐佩处，梦回金谷坠楼时，可怜芳草池塘暮，更带残阳点绿猗。枝头春色已无多，雨外狂风可柰何？但惜余芳浮碧草，沧浪何处泛睛波。幽姿争忍尘埃，零落残红点绿苔。燕子莫衔春色去，余香从带晚风回。雨余春色半成空，落日犹疑醉颊红。遣恨不随流水去，谩萦飞絮舞回风。  

【`刘静修诗`】  

光景花中自一天，精神楚楚照芳筵。朝开暮落君休笑，还似人间几百年。  

【`陈节斋诗`】  

兰麝香消委废宫，纷纷漠漠夕阳中，长门梦断金闺月，南国歌残玉树风。流水池塘春色去，绿阴庭院彩云空。西园半醉休回首，烟草凄凄雨正红。  

【`舒岳祥阆风卷`】  

《读方元善落花诗有感》：为渠销瘦为渠愁，减却风流剩却羞。得雨如投碧玉井。随风似堕绿珠楼。医颊髓空无处觅，返魂香断为谁留。此诗吟罢难消得，八十翁翁一笑休。次第花开次第飞，总堪饮酒与吟诗。绝怜新绿光如沃，何必繁英尽在枝。  

【`吴礼部集`】  

《落花行》：东风吹花花作团，美人脉脉凭阑干。倦投红筵逐舞凤，故寻翠袖萦钗鸾。去年送别城南道，城南飞花委芳草。关河万里人未归，风雨一番春又老。抱愁无语还深闺，拂钗揽袖香依依。绿阴锁窗蝶影断，空枝吊月鹃声悲。青春不复回，游子不顾期。美人掩泪长相思，恨身不似花能飞。花飞终恨沾尘泥，安得与花飞去阳关西。  

【`蓝性之集`】  

《落花怨》：春风开花花满枝，春雨落花花作泥。飘红堕白不解惜，裁青剪翠空如迷。莫嫌花飞春去早，第恐春归人易老。狂蝶无心恋故枝，游蜂有意穿芳草。江上行人去不归，闺中少妇泪沾衣。春愁萦人无远近，燕子不来花落尽。  

【`宋张宗瑞词`】  

《花自落谒金门》：春寂寞，帘底蕙炉烟薄。听尽归鸿书怎托，相思天一角。象笔鸾笺闲却，秀句与谁商略。睡起愁怀何处著，无风花自落。  

【`浩然斋雅谈`】  

杨嗣翁赋《落花词》八六字：怨残红，夜来无赖雨催春。去匆匆，但暗水新流芳，恨蝶凄蜂惨，千林嫩绿迷空。那知国色今逢，柔弱华清，扶倦轻盈，洛浦临风。细认得，凝娇弄妆匀粉露，蝉耸翠蕊，金围玉成丛，几许愁随笑解，一声歌转春融。眼朦胧，凭阑半醒醉中。  

【`国朝僧妙声东皋录`】  

《落花》：朝见红白花，莫见青葱树。不愁花落总成泥，但惜人生不如故。滋兰公子江南客，再拜东皇留不得。九州尘土浩茫茫，付与杨花作春色。东溪野老自忘机，坐对落花吟夕晖。犹闻叶上黄鹂语，不信东家蝴蝶飞。  

花神  

【`续仙传`】  

润州鹤林寺有杜鹃花，寺僧相传。云：正元中，外国僧自天台，钵中以药养其本，来植此寺。人或见女子红裳佳丽，游于花下，俗传花神。东坡诗云，鹤林神女无消息。  

花精  

【`博异记`】  

崔玄微遇数美人李氏陶氏，又绯衣小女曰：石醋醋。又报封家十八姨来。醋曰：诸女伴皆住苑中，每被恶风所挠，常求十八姨相庇。处士每岁，但与作一朱幡，图日月五星则免矣。崔许之，其日立幡。东风刮地，折木飞花，而苑中花不动。玄徵方悟众花之精，封家姨乃风神也。石醋，石榴花也。  

花子  

【`唐王建集`】  

《题花子赠渭州陈判官》：腻如云母轻如粉，艳胜香黄薄胜蝉。点绿斜蒿新叶嫩，添红石竹晚花鲜。鸳鸯比翼人初贴，蛱蝶重飞样未传。况复萧郎有情思，可怜春日镜台前。  

【`唐韩维南阳集`】  

《南堂席上赋得花树子诗》：春风日暮急，薄寒生小苑。群英不我遗，并坐慰幽蹇。欢来引觞酌，快甚瓴水建。才非孔文举，坐愧客常满。  

花栽  

【`唐元稹诗`】  

《花栽》二首买得山花一两栽，离乡别土易摧阝贵。欲知北客居南意，看取南花北地来。南花北地种应难，且向舡中尽日看。纵使将来眼前死，犹胜抛却在空闲。  

花须  

【`宋史浩诗`】  

《花须》：花有千跗萼，藏须何个中。怒张擎晓日，笑剪寄春风。蚪卷香丝乱，龙掀腻粉丛。露沾尤的王乐，唾玉在发蓬。  

花品  

【`事类全书`】  

《六一居士花品序略》：予居府中时，尝谒钱思公。于双桂楼下见一小屏立，坐后细书，字满其上。思公指之曰：欲作花品，此是牡丹名，凡九十余种。予时不暇请之，然予所经见而今人多称者，才三十许，不知思公何从而得之多也。计其余，虽其名不著，未必佳也。故今所录，但取其特著者而次第之。详丹。  

【`中洲集`】  

《金党怀英花品诗》：翠裙襞积破黄薇，新样丁香结玉蕤。最爱东风木芍药，淡红深紫雨相宜。  

花名  

【`宋曹彦约昌谷稿`】  

《次知县韵花名诗》：天不长春又入冬，可能含笑拒霜风。凌霄气宇随时见，茉莉生涯到处穷。但可怜花成后约，莫将豆蔻掩前功。人生且进蔷薇露，滴滴金钱总是空。  

花障  

【`宋姚中一诗`】  

绿外黄白外红，一屏香锦立春风。天贝上步障豪难敌，借与王家赛石崇。  

花床  

【`宋曾忄造类说`】  

牡丹将开，不可多灌，土寒则开遽。剪花欲急，急则花床无伤。  

花槛  

【`开元天宝遗事`】  

唐杨国忠以花木植槛中，下设轮脚，挽以彩纟亘。所至之处，牵槛在前，号移春槛。  

【`纪纂渊海`】  

唐穆宗每宫中花开，则以重顶帐蒙蔽栏槛。置惜春御史掌之，号曰括香。  

花茵  

【`开元天宝遗事`】  

唐学士许慎与亲友宴花圃中。聚花铺坐曰，吾自有花茵，何须坐具。  

花妖  

【`开元天宝遗事`】  

初有木芍药植于沉香亭前，其花一日忽开，一枝两头。朝则深红，午则深碧，暮则深黄，夜则粉白。昼夜之内，香艳各异。帝谓左右曰，此花木之妖，不足讶也。  

护花金铃  

【`开元天宝遗事`】  

唐太宗朝，宁王花时缀金铃于花下，掣之以惊禽，谓之护花金铃。  

龙口飘花  

【`金銮密记`】  

翰林有龙口渠，通内苑。大雨之后，必飘诸花蕊，经由面出。有百中香色，名不可尽，春月尤妙。  

寒食无花  

【`元郝经诗`】  

《丁卯新馆寒食无花》：折残魏紫戴姚黄，香尽河阳与洛阳。刚向江头觅春色，几年孤馆对空墙。四围击折锁重扉，春去春来总不知。肠断东城中酒后，春衫走马拂花枝。八年寒食总无家，三月清明不见花。屋角映阳看荠菜，墙阴拨土觅蒿芽。阳和浑不到空斋，深院无人长绿苔。为报监门暂开锁，少分春色入门来。  

林树不花  

【`金楼子`】  

《兴王篇》：成汤时，聘伊尹任以国政。林树久不花，一旦生如凤翼。  

解语花  

【`开元天宝遗事`】  

明皇秋八月，太液池有千叶白莲数枝盛开。帝与贵戚宴赏焉，左右皆叹羡。久之，帝指贵妃示于左右曰，争如我解语花。  

醒酒花  

【`开元天宝遗事`】  

《醒酒花》：明皇与妃幸华清宫，因宿酒初醒，凭妃子肩同看木芍药。上亲折一枝与妃子，递嗅其艳。帝曰，不惟萱草忘忧，此花香艳，尤能醒酒。  

助娇花  

【`开元天宝遗事`】  

御苑新有千叶桃花，帝亲折一枝，插于妃子宝冠。上曰，此个花尤能助娇态也。  

销恨花  

【`开元天宝遗事`】  

明皇于禁苑中，初有千叶桃盛开，帝与贵妃日逐宴于树下。帝曰，不独萱草忘忧，此花亦能销恨。互见桃字恨字。  

洗手花  

【`吴自牧梦梁录`】  

七月十五日，乃值中元赦罪之辰。杭州人以鸡冠花供养祖先者，谓之洗手花。  

金城夫人折花  

【`三槐王氏杂录`】  

金城夫人得幸太祖，颇恃宠。一日宴射后苑，上酌巨觥以劝太宗。太宗顾庭下花曰，金城夫人亲折此花来乃饮。上遂命之，太宗引射而杀夫人。  

幼女咏花  

【`玉堂闲话`】  

李季兰有才名。五六岁，父抱于庭，作蔷薇诗。末句云，经时未架却，心绪乱从横。父患曰，此女将来富有文章，然必为失行妇人。竟如其言。  

妓女咏花  

【`春渚纪闻`】  

暨氏女，建安人。十岁能诗，咏野花云，多情樵牧频簪髻，无主莺蜂任宿房。识者知其不保贞素，后流落而终。  

【`齐东野语`】  

天台妓严蕊，字幼芳，善琴奕歌舞丝竹，色艺冠一时。间作诗词，有新语。见红白桃花，即成《如梦令》：道是梨花不是，道是杏花不是，白白与红红，别是东风情味，曾记，人在武陵徽醉。  

老圃业花  

【`沈明远寓简`】  

予官维扬，春暮纵观芍药，真一时胜赏。蕃禧祠殿之侧，有老圃业花数世矣，一日以花来献。予售以斗酒，因问之曰，人知赏花耳，吾欲知芍药之根所以赤白有异种耶？曰，非也。花过之后，每旦迟明而起，属斤土取根，洗濯而后暴之。时也遇天晴，日色猛然，抵暮中边皆燥断，而视之雪如也。倘遇阴云，表里滋润信宿，然后干色正赤无疑矣。盖得至阳之气，则色白而善补，医家用之以生血而止痛。其受阳气不全者，则色赤而善泻。功用不侔，自然之理也，医家未有能知此者。又云洗花如洗竹，非用水也。芟取其病根，蝼蚁蚯蚓荐食之余耳。其言甚有理。又云，吾自高曾，世传种花。但栽培及时，无它奇巧。盖以不伤其性，自得天真，故根垡耐久。近世厌常而反古，专尚奇丽。吾为衣食所迫，不能免俗。乃用工力知巧，剪剔移徙，杂以肥沃药物注灌，花始变焉，趣时态，十有七八异于常品矣。然不能久远，经数岁辄瘦悴。纵未朽腐，而花力尽矣。盖先世之所能者，天也；吾之所能者，人也。人竟能胜天者耶？故吾视花有惭色也。此言又似知道者。  

洛俗好花  

【`宋欧阳公集`】  

《牡丹记》：洛阳之俗，大抵好花。春初，城中无贵贱，皆插花，虽负担者亦然。花开时，士庶竞为游遨。往往于古寺、废宅有池台处，为市井，张幄巾亦，笙歌之声相闻。最盛于月陂堤、张家园、棠坊、长寿寺、东街与郭令宅，至落乃罢。  

吴俗好花  

【`吴中旧事`】  

吴俗好花，与洛中不异。其地土亦宜花，古称长洲茂苍，以苑目之，盖有由矣。吴中花木不可殚述，而独牡丹芍药为好尚之最，而牡丹尤贵重焉。旧寓居诸王皆种花，往往零替，花亦如之。盛者唯蓝叔成提刑家最好，事有三千株，号万花堂。尝移得洛中名品数种，如玉碗白，景云红，瑞云红，胜云红，间金之类，我以游宦，不能爱护，辄死，今惟胜云红在。其次林得之知府家，有花千株，胡长文给事，成居仁太尉，吴谦之待制家，种花亦不下林氏，史志道发运家亦有五百株。如毕推官希文，韦承务俊心之属，多则数百株，少亦不下一二百株，习以成风矣。至谷雨为花开之候，置酒招宾就坛，多以小青盖或青幕覆之，以障风日。父老犹能言者，不问亲疏，谓之看花局。今之风俗虽不如旧，然大概赏花则为宾客之集矣。  

干大持花  

【`江淮异人录`】  

干大居洪州西山中，四时常持花，不欲近人。尝至应圣宫，以花置道像前。道士为设茶，置之食案。须人退，干乃取饮。饮讫，置茶盏于案，长揖而去。人或揖之，亦复相揖，但不与人语耳。  

饮酒传花  

【`石林老人避暑录`】  

欧阳文忠公在扬州作平山堂，壮丽为淮南第一堂。据蜀冈下临江南数百里，真润金陵三州，隐隐若可见。公每暑时，辄凌晨携客往游。遣人走邵伯，取荷花千馀朵，以画盆分插百许盆，与客相间。遇酒行，即遣妓取一花传，客以次摘其叶，尽处则饮酒，往往侵夜载月而归。余绍圣初始第，尝以六七月之间，馆于此堂者几月。是岁大暑，环堂左右，老木参天，后有竹千馀竿，大如椽，不复见日色，苏子瞻诗所谓稚节可专车是也。寺有一僧，年八十馀，及见公，犹能道公时事甚详。迩来几四十年，念之犹在目。今余小池植莲虽不多，来岁花开，当与山中一二客修此故事。  

扌妥花浸酒  

【`纪纂渊海`】  

杨恂遇花时，就花下取蕊，粘缀于妇人衣上，兼扌妥花浸酒，以快一时之意。  

晨吸花露  

【`开元天宝遗事`】  

贵妃每宿酒初消，多苦肺热。尝凌晨独游后苑，傍花树以手攀枝，口吸花露，藉其露液润于肺也。  

玩花遭祟  

【`夷坚志`】  

临安丰乐桥侧，开机坊周五家，有女颇美姿容。尝闻市外卖花声，出户视之，花鲜妍艳丽，非常时所见者。乃多与直悉买之，遍插于房栊间。往来谛玩，目不暂释。自是若有所迷，昼眠则终日不寤，夜坐则达旦忘寝。每到晚必洗妆再饰，更夜一新，中夜昵昵如与人语。父母以为忧，密邀行法者至。女略不动色，殊无惧意。有鬻面人羽三者，居候潮门外。周邂逅相遇，羽问之曰，或言君家有祟不可治，信乎？周曰，然，吾甚苦之，无以御也。因具告其故。羽曰，此猫魈也，明日当奉为行诛。至期，周备酒肴殳香楮延致。羽布气，步刚少时，女已振恐。羽运法剑斩其首，女不觉而入房熟睡。数刻起，神宇豁然。问其向者所见，女曰，才黄昏后，一少年状貌奇伟，著裘乘马而来。两缍绛蜡导前，笙箫随后。凡饮食所须，应声而办。讴吟笑语，与人不殊，今绝矣。经数旬，女感疾若妊娠者。复召羽，书符使吞之，自是一切复常。  

非时开花  

【`西汉书`】  

《高后纪》：元年秋，桃李花。《五行志》：惠帝二年，冬雷，桃李花，常奥之罚也。  

《惠帝纪》：五年冬十月，桃李花。  

【`魏书`】  

庶徵之恒燠，刘向班固以冬亡冰，及霜不杀草之应。京房《易传》曰：夏暑杀人，冬则物华实。世祖真君五年八月，华林园诸果尽花。孝文帝承明元年九月，幽州民齐渊家，杜树结实既成，一朝尽落，花叶复生。七日之中，尉如春状。孝文帝延兴五年八月，中山桃李花。宣武帝延昌四年闰十月辛亥，京师柰树花。宣武帝景明四年十一月，齐州东清河郡桃李花。  

【`旧唐书`】  

《五行志》：元和十一年十二月雷，桃李俱花。  

【`潇湘录`】  

长安禁苑一大树，雪中独花叶盛，及凋结实，光明如火焰。数日花红，蛱蝶飞去。明年，高祖自唐国入长安。  

【`元史`】  

《顺帝纪》：至正十四年八月，冀宁路榆次县桃李花。十七年十一月，汾州桃李花。《五行志》：顺帝至正八年九月，奉元路桃杏花。十五年十一月，汾州介休县桃杏花。十七年十一月，汾州桃李花。  

枯杨生花  

【`易`】  

《大过》：九五，枯杨生花，老妇得其士夫，无实，无誉。程传曰：枯杨上生华秀，虽有所发，无益于枯也。详《大过》卦。  

枯木能花  

【`关尹子`】  

《七釜篇》：人之力，有可以夺天地造化者。如冬起雷，夏造冰，死尸能行，枯木能花。  

【`颂古联珠`】  

疏山因灵泉，问枯木生花始与他，合是这边是那边句。师曰：亦是这边句。曰：如何是那边句？师曰：石牛吐出三春雾，灵雀不栖无影林。  

【`丹霞淳`】  

沧海无风波浪平，烟收水色虚含月。寒光一带望何穷，谁辨个中龙退骨。  

古木生花  

【`宋史`】  

《五行志》：淳熙中，兴化军仙游县九坐山，古木末生花，臭如兰。  

柏柱生花  

【`南齐书`】  

四年，巴州城西古楼脚柏柱，数百年忽生花。  

井生花  

【`北史`】  

《李景传》：汉王谅作乱，景发兵拒之。朔州总管杨义臣援兵至，合击大破之。先是，府内井中，上生花如莲。  

甑上生花  

【`太平广记`】  

滕景真在广州七层寺，永徽中，罢职归家。婢炊，釜中忽有声如雷，米上瓦艹瓦艹隆起。滕就视，声转，甑上生花数十，渐长似莲花，色赤如金，俄顷萎灭。旬日，景真卒。  

仪仗生花  

【`宋书`】  

《五行志》：王敦在武昌，铃下仪仗生华，如莲花状，五六日而萎落，此木失其性而为变也。干宝曰，铃门合尊贵者之仪，铃下主威仪之官。今狂花生於枯木，又在铃门合之间。言威仪之富，荣华之盛，皆如狂花之发，不可久也。其后终以逆命，没又加戮，是其应也。一说此花孽也，於《周易》为枯杨生华。桓玄始篡，龙旗竿折。玄田猎出入，不绝昏夜。饮食恣，土木妨农。又多奸谋，故木失其性也。夫旗所以拟三辰章著明也，旗竿之折，高明去矣。在位八十日而败。  

桃符开花  

【`古今事通`】  

冠氏县紫微观桃符上开花一枝，元遗山以为此亦当却一春邪。  

弊帚开花  

【`山居新话`】  

至正十一年夏，余于松江普照寺僧房，见一弊帚开花。僧云此帚已七八年矣，今似此者甚多，时以为常。  

磨肘开花  

【`山居新话`】  

至正十一年夏，有嘉兴路儒学阍人陶门者，其家磨上木肘，忽发青条，开白花。时应才为学正，陶持以示其家人云。  

柳桩开花  

【`山居新话`】  

至正十一年夏，有吴江州分湖陆孟德，言其邻铁匠庞氏者，其家一柳桩坫铁砧十馀年，今岁忽发长条数茎，如苇帚开花，时以为常。  

殿柱生花  

【`南史`】  

《梁武陵王纪传》：初纪将僭号，妖怪不一。内寝柏殿柱，绕节生花，其茎四十有六，藿靡可爱，状似荷花。识者曰，王敦袄花，非佳事也。  

搔头变花  

【`云仙散录`】  

《姑臧前后记》曰：赵纶妻死，遗雪竹，搔头於阶下，不数日化为杨梅。花朵如撒，时人异之。  

盆水变花  

【`暌车志`】  

《沈蒙老传》：士初为太学牵履斋生，晨起盥面贵已，盆水尚温，忽变牡丹花状，枝叶扶疏，蕊萼相承，宛然如画。次年，同舍登科者十馀人。  

蝉化为花  

【`程子遗书`】  

或问宋高丘，《化书》云，中有蝉化为花，蚯蚓化为百合。如石蟹，石燕，石人之类，有之。  

花变为人  

【`江湖纪闻`】  

至元丁丑，饶州赵某鬻饶器於隆兴。赵有兄於乙亥年遭兵死矣，忽遇於市，邀归所寓，诫慎勿言，出莲花一朵遗之曰，到家有二十人为君索花，可以与之，不则勿与。将到家，果有一群人索花。赵计人数，但十九人，欲勿与。坚索之，赵遂取花插之地上，花忽变成一人，凑成二十人，相与笑语而去。  

梦食藤花  

【`卢子逸史`】  

明皇微时，至洛阳令崔日知。崔设馔未熟，明皇因寝。庭前一架藤花初开，日知见巨蛇食藤花，逡巡不见。明皇觉曰，饥甚，梦中食藤花甚饱。日知乃知他日启圣之验。  

得食如花  

【`太平广记`】  

梁武帝遣罗子春入龙宫取珠，子春在龙宫，得食如花如饴，食之香美。赍食至京师，得人间风，日乃圣如石，不可咀咽。  

花师  

【`宋曾忄造类说`】  

宋单父，字仲孺，能种艺术牡丹，变易千种。上皇召至，植花万本，色样各不同，内人呼为花师。  

花姑  

【`曾忄造类说`】  

魏夫人有弟子，善种花，谓之花姑。  

司花女  

【`南部烟花录`】  

隋炀帝时，宫女有袁保儿者，颜色端丽，然颇有憨态。海中长洲进花一枝，香气异常，着人衣袂，经月不减。其花年馀不萎谢，颜色如新。帝每御辇，使袁保儿持此花以侍，号曰司花女。一日在便殿，命虞世南草诏。保儿定目视世南，帝曰，女不识此人耶？於是使世南嘲之。世南嘲之，应制为一绝以进曰，学画蛾儿半未成，垂肩弹袖太憨生。缘憨却得君王宠，长把花枝傍辇行。帝大悦。  

【`宋杨诚斋集`】  

《戏作司花谣，呈詹进卿大监郎中》：灵君觞客滕王家，鳌头仙人作司花。仙人一笑春风起，开尽仙源万桃李。李花冶白桃倡红，坐客桃霞李雪中。仙人半酣舞造化，风吹雨打千花空。嫣香烟色付一扫，病含艹残英又嫌老。落花已对春风羞，新花也对春风愁。姚黄魏紫世无种，且据眼前桃李休。  

花中十友  

【`锦绣万花谷`】  

曾端伯《十友调笑令》曰：取友於十花，芳友者，兰也；清友者，梅也；奇友者，腊梅也；殊友者，瑞香也；净友者，莲也；禅友者，詹艹匐艹也；佳友者，菊也；仙友者，岩桂也；名友者，海棠也；韵友者酴酉糜也。仍有玉友来奉嘉宾，谓酒也。  

【`宋孙觌鸿庆居士集`】  

《花中十友诗》：午枕惊回一梦馀，间关枝上听催酤。已招十客花为友，更觅千头橘作奴。  

六郎似莲花  

【`新唐书`】  

《杨再思传》：张昌宗以姿貌幸，再思每曰，人言六郎似莲花，非也，正谓莲花似六郎耳。其巧谀无耻类如此。  

美丈夫比花  

【`墨客挥尘`】  

前辈作诗，有以美丈夫比花。如山谷作《酴酉糜诗》曰：露湿何郎试汤饼，日烘荀令炷炉烟。  

美女比花  

【`宋曾忄造类说`】  

前辈作花诗，多用美女比花。如曰若教解语应倾国，任是无情也动人。渊材作《海棠诗》曰：雨过温泉浴妃子，露浓汤饼试何郎。意尤工也。  

以花喻人  

【`经钅且堂杂志`】  

一岁栽培，花开不过十日，又有风雨摧折之变。譬之人生，劳苦一世，其如意时不过数年耳。  

贵贱如花  

【`谢应芳辨惑编`】  

齐竟陵王子良笃好释氏，范缜盛称无佛。子良曰，君不信因果，何得有富贵贫贱？缜曰，人生如树花，同发随风散，或拂帘幔坠茵席之上，或关篱墙落粪溷之中。坠茵席，比殿下是也；落粪溷，比下官是也。贵贱虽殊，因果何在？子良无以难。缜又著《神灭论》，以为形者神之质，神者形之用也。神之於形，犹利之於刀，未闻刀没而利存，岂容形亡而神在哉？  

【`元宋本诗`】  

人生如树华，同落不同发。南枝逗春温，北枝琐冰屑。三十年后风，一样空梢月。寄谢竟陵客，转语更超越。  

剪彩为花  

【`事物纪原`】  

《实录》曰：晋惠帝令宫人插五色通草，汉王符《潜天论》已讥花彩之费。晋新野君传家以剪花为业，染绢为芙蓉，捻蜡为菱藕，剪梅若生之。事按此，则是花朵起於汉，剪彩起於晋矣。《岁时记》则云，今新花谢灵运所制，疑彩花也。唐中宗景龙中，立春日，出剪彩花。又四年正月八日立春，令侍臣迎春，内出彩花，人赐一枝。董勋问礼曰，人日造花胜相遗，不言立春。则立春之赐花，自唐中宗始也。  

【`资治通鉴`】  

《隋炀帝纪》：大业元年，筑西苑。其内为海，周十馀里为蓬莱、方丈、瀛洲诸山。北有龙鳞渠，缘渠作十六院，门皆临渠，每院以四品夫人主之。堂殿楼观，穷极华丽。宫树秋冬凋落，则剪彩为华叶，缀於枝条。色渝则易以新者，常如阳春。沼内亦剪彩为荷芰菱茨，乘舆游幸，则去冰而布之。  

【`马纯陶朱新录`】  

临安府卖花张三待诏，绍兴癸亥因病不起，以梦告其妻曰，我以平生卖花，毁罗绢甚多，得罪阴府，罚万家作羊。其夜，参政万俟内占夫人。梦一人入宅来，梦中怒问曰，何人？人曰，卖花张三待诏，罚来宅上作羊。既觉，遣访诸牧人，去昨夕羊栏中生一羊羔。因令使臣询。市政寻问张氏既获，参验一同，内占命以羔付其家。  

【`岁时杂咏`】  

唐李峤《侍宴别殿，出彩花应制诗》：幸门年己至，剪彩学芳辰。缀录奇能似，裁红巧逼真。花从箧里发，业向手中春。不与韶光竞，何名天上人。  

唐刘宪诗：上林宫馆披，春心独早知。剪花疑始发，刻燕似新窥。色浓轻雪点，香浅嫩花吹。此日叨陪侍，恩荣惭数枝。雍裕之诗：敢竞桃李色，自呈刀尺功。蝶犹迷剪翠，人岂辨裁红。  

【`玉台后咏`】  

《立春咏剪花应制》：金门合装仙杏，琼筵弄绮梅。人间都未识，天上忽先开。蝶绕香丝住，蜂怜艳粉回。今年春色早，应为剪刀催。  

【`唐刘孝威诗`】  

《剪彩花》：叶舒非卫大，花发是家开。无人论讶似，蜂见也争来。浅深依树色，舒卷听人裁。假令春色度，经住手中开。  

【`宋韦骧诗`】  

《剪彩梅花》：根如芝草不因栽，叶似春云容易开。应有靓妆偷艳去，且无狂蝶为香来。殷勤玉盏频飞举，酬酢金刀巧剪裁。烂赏更於何处好，蟾光雪色在瑶台。  

【`梅圣俞诗`】  

《拟宋之问春日剪彩花应制》：上林花未有，中禁彩先成。叶逐剪刀出，蕊从妆粉生。红繁内人手，香染侍臣缨。不是将春竞。天心重发荣。  

【`强祠部诗`】  

李景禄许借剪彩花数轴一观，累日不至，戏成二绝督之。蜂蛱蝶日徘徊，只欠生香去复来。应是春风随玉指，剪刀行处一花开。剪彩茸茸细逼真，秋风堂上数枝春。为偷造化防天觉，却拟深藏不借人。  

【`周紫芝太仓米集`】  

何元净以诗索花，次韵诗尾，致剪花之约。城南有客身倦游，饭无脱粟衣无裘。短墙雨湿花木晚，穷巷草深篱落秋。心常自许玉川辈，人言恐是原宪流。千奴安得封君禄，偶有一花聊可目。彩椽作架恐未暇，春到听花飞上屋。衡门无酒客不知，寒谷少春花更迟。东家放艳雪满眼，西家著蕾枝空垂。殷勤未足供一笑，惭愧烦君作好诗。谁遣春风吹急雨，枝头会见花无数。夜窗月白得暗香，晓枕风微战轻素。已辨并州快剪刀，为剪芳条送春去。君当酿酒买肥羔，莫倚忽忽陈草具。《后数日以诗偿剪彩之约》：春风吹云不成雨，暖日将春到花坞。知君不美鹤林神，但将诗作催花鼓。饕风虐雨一扫空，国艳天香为君吐。金刀盟在不敢寒，急走送君花满盘。何郎要将汤饼试，不放枝头朝露乾。樽虽有酒莫谩把，客未可人谁共看。想当风暖月更白，流苏帐挂香团栾。应笑老翁门寂寂，咫尺谁来草玄宅。暗香和月与谁同，芳条委地无人摘。春与幽姿似少情，雨打风翻漫狼籍。  

【`绿窗谈薮`】  

《咏剪花词?念奴娇》：晓来雨过，见三点两点催花开却，满目园林，如锦绣，低亚栏干西角。魏紫风流，姚黄妖艳，桃李皆粗俗。金刀剪下，燕莺窥妒惊愕。雅称似玉，人人淡妆才罢。粉衬胭脂薄，蝉翼轻笼云鬓巧，斜插一枝红萼。睡足杨妃，醉沉西子，娇困铅华落。多情风蝶，晚来犹更随著。  

笼花  

【`旧唐书`】  

《珍王讠咸传》：德宗时，县主出降，所司度用一人笼花，计钱七十万。帝曰，笼花首饰，妇礼不可缺。然用费大广，即无谓也，宜损之。又损之，及三万而止。  

面花  

【`酉阳杂俎`】  

今妇人面饰用花子，起自昭容上官氏所制，，以掩点迹。大历已前，士大夫妻名妒悍者，婢妾小不如意，取印面。故有月点，钱点。  

【`山居备用`】  

凡造蔷薇面花子。用甘松，零陵香，檀香，各一两。藿香叶，半两。丁香，一两。白芷香，墨茴香，各一分。右件为细末，入黄丹少许，以熟蜜和拌，稀稠得均，随意脱之。脑麝为衣，与其香者无异。  

女坠髻花  

【`夷坚志`】  

弋阳陈秀才，与其友以元夕观灯於市。有人家女子年十三四岁，坐仆肩右，坠髻花一枝，正落陈巾上。陈甚喜，携归示妻。妻疑其游倡馆所得，夺而掷于地。陈邀其友证所以，妻愀然不乐曰，果若汝言，当是异时兆祥，我死不久矣。复数月竟卒。陈鳏居十年始别娶，复因灯夕游观，戏举前事，盖坠花者也。  

水晶花  

【`宋史`】  

《列传》：吴越国王钱贡银假果，水晶花，凡千数，价直钜万。  

滴粉缕金花  

【`铁围山丛谈`】  

宋朝燕集，宴花有三品：绢帛花，罗帛花，至用滴粉缕金花，极其珍丽矣。  

宝钿花  

【`安禄山事迹`】  

天长节，禄山进玉石功德，及幡花香炉，优诏褒美，赐禄山宝钿花。  

花庵  

【`司马温公集`】  

《花庵诗，寄邵尧夫》：时任西京留台，廨舍东新开小园，无亭榭。乃构木插竹，多种酴酉糜，宝相，及牵牛扁豆诸蔓延之物，使蒙幕其牵上，如栋宇之状，以为游息之所，目曰花庵。洛阳四时常有花，雨晴颜色秋更好。谁能相与共此乐，坐对年华不知老。自然天物胜人为，万叶无风绿四垂。犹恨簪绅未离俗，荷衣蕙带始相宜。  

永乐大典  

## 卷之五千八百四十

十六麻花  

六出花  

【`宋曾类说`】  

宋江夏王义泰正旦以衣承雪，作六出花，进以为瑞。  

【`温华琐碎录`】  

草木花皆五出，惟栀子雪花六出。桃杏双仁辄杀人者。其花本五出，六出必双仁。  

【`唐摭言`】  

短李镇杨州，请章孝标赋。春雪诗。命扎於台盘上，孝标唯然索笔一挥云，六出花飞处处飘，黏窗拂砌上寒条。朱门到晚虽盈尺，尽是三军喜气消。  

禁中雪花  

【`武林旧事`】  

禁中赏雪，多御明远楼，且作雪花雪灯雪山之类，以供赏玩。详雪字  

瓯雪浮花  

【`宋李曾伯可斋集`】  

《谢赐香茶表》：正当下土之溽蒸，忽辱上方之赐赉。炉烟霏瑞，瓯雪浮花。  

冬霜凝花  

【`百川学海`】  

致政王侍郎子融，言天圣中归其乡里，青州时滕给事涉为守，盛冬浓霜，屋瓦皆成百花之状，以纸摹之，其家尚馀数幅。  

冰花  

【`江宁县志`】  

释法融於牛头山北岩下讲《法华经》，于时十一月，素雪满阶。於凝冰内获花二茎，状如芙蓉，灿同金色，经七日忽然失之。  

【`酉阳杂俎`】  

开成末，河阳黄鱼池水作花如缬。  

瓦缶冰花  

【`春渚纪闻`】  

宣义郎万延之钱塘。南新人刘辉榜中乙科释褐，性素刚，不能屈曲州县，中年拂衣而归，徙居馀杭，行视苕陂泽可为田者即市之。遇岁连旱，田围大成，岁收租入数盈万斛。常语人曰，吾以万为氏，至此至矣，即管建大第，为终焉之计。家蓄一瓦缶，盖初赴铨时，遇都下铜禁严甚，因以十钱市之，以代沃盥之用。时当凝寒，注汤廾水页面。既覆缶出水，而有馀水留缶，凝结成冰。视之，桃花一枝也。众人观异之，以为偶然。明日用之，则又成并头牡丹一枝。次日又成寒林满缶，水村竹屋，断鸿翘鹭，宛如图画，远近景者。自后以白金为护十袭而藏，遇凝寒时，即预约客张宴以赏之，未尚有一同者，前后不能尽记。余与赏集数矣，最诡异者，上皇登极而致仕官例迁一秩，万迁宣德郎，诰下之日，适其始生之晨，亲客毕集。是日复大寒，设缶当席，既凝冰成象，则一山石上坐一老人，龟鹤在侧，如所画寿星之像。观者莫不咨嗟叹异，以为器出於陶，革於凡火，初非五行精气所种而变异若此，竟莫有能言其理者。然万氏自得缶之后，虽资用饶给，其剥下益甚。后有诱其子结婚副车王晋乡家，费用几二万缗而娶其孙女，奏补三班借职。延之死，三班亦既入鬼录，馀资为王氏席卷而归。二子日就沦替，今至寄食於人。众始悟万氏之富，如冰花在玩，非圣久之祥也。后归蔡京家云。  

【`笔谈`】  

昔有冰花事，今亦间见之。济南吕援彦能居秀州西门之内，淳熙初，除知和州。未上，其厅侧元置瓦数百为雪所压。迨雪消冰澌，皆成楼观，栏槛，车马，人物，并蒂芙蓉，重台牡丹，长春萱草，万岁藤之类，花叶妙巧，经日不融。彦能令其子述卿，施墨塌印十馀本。以为传玩。见《夷坚景志》  

雨金银花  

【`资治通鉴`】  

《隋高祖纪》：仁寿二年八月甲子，皇后独孤氏崩。著作郎王劭上言，八月二十二日，仁寿宫内再雨金银花。  

幻术种花  

【`事物纪原`】  

今京城有生花种植以戏者。按前汉《张骞传》，汉遣赵破奴等，破车师，大宛，以梨轩眩人献于朝。颜师古注云，眩与幻同，即今吞刀履火种瓜植树屠人戮马之术是也，本自西域来。由是言之，种瓜植树，即生花之事也。盖自汉武时，大宛所献眩人始云。  

聚土开碧花  

【`渔隐丛话`】  

《艺苑雌黄》云：退之有示侄孙湘诗，一封朝奏九重天，夕贬潮阳路八千。本为圣明除敝事，岂於衰朽计残年。云横秦岭家何在，雪拥蓝关马不前。知收远来应有意，好收吾骨瘴江边。予按《酉阳杂俎》：言韩愈侍郎有疏从子侄，自江淮来，年少狂率。韩责之，拜谢曰，某有一艺，恨叔不知。因指前牡丹曰，叔要此花青黄紫赤，惟命也。韩大奇之，遂给所须试之。乃竖箔掘窠，赉紫矿粉朱红，旦暮治其根。凡七日，乃填坑，白其叔曰，恨校迟一月。时冬初也，牡丹本紫，及花发色白，每朵有一联诗，字色分明，乃韩出关时诗一韵。曰，云横秦岭家何在，雪拥蓝关马不前。韩大惊异，后辞归江淮，竟不愿仕。成式所载如此。及观刘斧《青琐》亦纪此事。云湘落魄不羁，公勉之令学，尝作诗献，有解造逡巡酒，能开顷刻花之句。公戏之曰，汝能夺造化之工以开花乎？湘遂聚土覆盆，良久曰，花己发矣。举分盆，乃碧花二朵，细视之，花叶间有金字及诗一联。公未晓诗意，湘曰，事久方验。公后以言佛骨贬潮阳。一日途中遇雪，俄有一人冒雪而来，乃湘也，曰，公忆向花上之句乎？询地名，即蓝关也。公嗟叹久之，命笔续成全篇。二说不同，如《杂俎》之言，则花上一联，乃韩公旧句。如《青琐》之言，则花上一联，本非韩公语，韩特续成之耳。《杂俎》言指阶前牡丹而治其根，《青琐》言聚土覆盆种花二朵，不知何者为是。窃意段成式当时盖有所受之，刘斧特互窜是说而已。东坡尝有《冬日牡丹诗》，使君要见蓝关咏，须倩韩郎为染根。正用酉阳故事。又按《续仙传》，殷七七，字文祥，尝醉歌云，琴弹碧玉调，炉炼白丹砂。解造逡巡酒，能开顷刻花。则此诗亦非韩湘作也。  

【`辛文房唐才子传`】  

人才为世古来多，如子推文孰可过。好待功名成就日，却抽身去上烟罗。湘笑而不答，献诗别公曰，举世都为名利醉，惟吾来向道中醒。他时定是飞升去，冲破秋空一点青。遂别，竟不知所终。  

能开顷刻花  

【`龙虎山志`】  

十八代天师张士元，呼吸道引，能通臂上下，种桃李顷刻开花。  

能开非时花  

【`太平广记`】  

《续仙传》：殷七七每自醉歌曰，解酝顷刻酒，能开非时花。后周宝镇浙西，谓七七曰，鹤林之花，天下奇绝，可开否？曰，可。宝曰，今重九将近，能副此日乎？七七到鹤林，而司花女与共开之，烂熳如春。详仙字  

吐气嘘花  

【`吴兴志`】  

史家长，少有道术，日游市，落魄不羁。言人灾福往往多应。穷冬即在树枝吐气，吹之须臾，生蓓蕾。又嘘之，则花开。方腊之乱，郡守使人问之，以一书附回，及开缄，大书明年春三月贼灭。果方脑被擒。  

紫金花  

【`上阳子`】  

老子去，或嘘或吹，或强或嬴。大修行人，先须洞明。此之一气，若得之，号曰紫金花，又曰摩尼珠。  

胜里金花  

【`宋杨诚斋集`】  

《贺王稚川年节启》：腊前梅蕊，香浮莲幕之光风，胜里金花，寒映椒盘之嘉颂。占履端於天序，介盛福於邦君。  

涧色开花  

【`太平御览`】  

张芝损益伯度章草，虽涧色开花，精於断割，居高凉之致，质素之风，俱不迨其师。  

发落如花  

【`宋苏颍滨集`】  

聪禅师得法颂，梦吞剃刀，发落如花。  

匹练绕丛花  

【`六补`】  

宋武帝三月三日登八公山刘安故台，城郭如匹练之绕丛花。  

宝笈飞花  

【`宋欧阳公集`】  

《真宗功德疏》：伏以琳宫严敞，奉真驭以来临；宝笈飞花，演灵篇而甚秘。  

灯花  

【`宋沈忠敏公集`】  

《灯花赋》：耿宵寒之不寐兮，起揽衣而踟蹰。无以散余之幽忧号，凭插架之丛书。引短檠使置前兮，聊纵观以嬉娱。注膏油续馀烬兮，发双照之清胪。曷孤光之炯炯兮，含生意其斯须。曾不根而自华兮，骋便娟与扶疏。初蓓蕾之星悬兮，葩萼烂其纷敷。中郁勃而旁分兮，荧明灭而欲无。乍腌月壹而蔽亏兮，卒勤余之剪除。悼飞蛾之扑缘兮，犹若撷芳而采腴。童子旁睨而窃笑叹，曰此吉占奚忽诸。苟御福其不祥兮，余岂废书而改图。忧喜聚门唯所召兮，独何为此华之觊觎。彼九华之威蕤兮，灼百和之淳苏。散春风之列炬兮，导珠翠与笙竽。挟光景以舒秀兮，纷荣落之自如。岂其规福而乐黑甚晴兮，盖以众而函胡。相风钅工之一枝兮，属山泽之月翟儒。辨牛之瓒细兮，忌鹤彩之萦纡。录铜君之蕊地兮。记微光於邻壁之馀。童子曰，噫嘻吁呼，已见背於群趋兮，悲夫主人之愚。余掩卷而三叹兮，悼此言之甚迂。物不可必兮，神不可诬。忽若太一之下临兮，醮青藜以独余。余何为感此嘉贶兮，岂以夫余所读者。道载而与之俱，倘此华之可授兮，眇传灯之老瞿。  

【`郑刚中北山集`】  

频夜灯花顾，予有何喜。其可喜者，又心之所自知，不待灯报也。何烦喜事灯来报，喜事山间足可夸。绿竹乍移都出笋，素馨冲脑小开花。疏牙送饭匙犹健，细字抄书笔有加。况是山前膏雨足，平平春水浸秧芽。密炬香光照夜红，垂垂帘幕静无风。金盘五寸花成穗，可但花头缀玉虫。《正月十一夜，灯开双花诗》：铅杯压短檠，清膏沃虚草。炯炯孤艳瘦，吐此双花好。谁回夜气温，暗助东风巧。碎剪朝霞红，缘以金粟小。或云两玉虫，飞来抱钗杪。美人轻燎之，要看火中宝。我闻家道和，可以感穹昊。门阑将有喜，每事吉先兆。而我方朽衰，负戾落南峤。胡为今夕光，熠熠似相报。无乃天地慈，四海施洪造。阳和随根性，溥为脱枯槁。吾其得归欤，顶戴君恩老。  

【`元王恽秋石间集`】  

《枯灯花诗》：步入东瀛文，吟看北槛花。春风收翠叶，烈景发炎葩。一气元无间，孤根乃尔差。郑笺初不及，党咏只空夸。  

【`舒岳祥阆风集`】  

《灯花诗》：众花皆可喜，最好是灯花。好结无风屋，偏生有庆家。案头生瑞菌，火里养丹砂。清夜开樽看，山人被诏加。  

详灯盐花  

【`温革琐碎录`】  

盐花止可洗布衣，不可洗绢衣，洗净再须用汤泡过方可。不然则易烂，通泰人多用之。  

造豉盐花  

【`韦氏月录`】  

五月造豉盐花。注曰，此月与六月旱时，取水二斗，清盐二斤，揽令消尽。又以盐少许投之，水咸极则不消。易器淘治。汰之，澄去垢土。泻清汁於净器中则为泽，不消者不用。常欲候好日风快时，暴令盐干。即掠取，便是花。如久不掠，即成印盐，千百相类白如玉。  

跌心花  

【`南郡新书`】  

西明慈恩多名画。慈恩塔前壁，有湿耳狮子，跌心花，时所重也。  

刻藓成花  

【`云仙散录`】  

《耕桑偶记》曰：石崇砌上，就苔藓刻成百花，饰以金玉，曰壶中之景，不过如是。  

墨花  

【`宋苏东坡集`】  

《画花诗并序》：世多以墨画山水竹石人物者，未有以画花者也。汴人尹白能之，为赋一首。造物本无物，次曰，郭象注《庄子序》曰，上知造物之无物，下知有物之将造也。忽然非所难。花心起墨晕，春色散毫端。缥缈形才具，扶疏态自完。莲风起倾倒，杏雨半披残。独有狂居士，求为墨牡丹。纟寅曰，唐末刘训者，京师富人，梁氏开国，尝假贷以给军。京师春游，以观牡丹为胜赏。训邀客赏花，乃系水牛数百，在前指曰，刘氏墨牡丹也。兼书平子赋，厚曰，张衡韦字平子，作归田赋，载在文选。归向雪堂看。次曰，雪台，黄州东坡之堂也。  

【`史莲峰先生家集`】  

《题墨花诗》：元功初剪刻，妙处极玄玄。醉墨谁家笔，于今合自然。  

【`曾文清公集`】  

《冯县丞墨花诗》：君持松煤与研滴，惨澹不言生百物。胸中自无俗子韵，落笔乃有此气骨。江海正尔不施丹，为我拂杀为清寒。一枝早晚到窗几，定作月影横斜看。  

【`仲并浮山集`】  

《题临丘文播四花图》：自某来吴门，每过空如老人，相对清坐，便觉不在城市间。去此有日，见所作四花图，不能释手。老人善藏之，赏音者希。不特为此花太息也。  

画花  

【`宋赵崇集`】  

《画花歌与鲁舜贤》：小曾与花为莫逆，梦作花神住花国。分将天巧入画图，花不役君君自役。东风一夜入芳丛，春在烟尘雾雨中。披香阅红会花趣，工与造化相流通。闭门三月芳事退，马嵬春泥葬香佩。临邛道士神不灵，约束丹青驻光彩。朱门种花锦作窠，画花绝少种花多。百金花价千金画，羞死当年郭橐驼。  

遍身刺花  

【`倦游杂录`】  

荆州街子葛清，自颈以下遍刺白居易诗。不是此花偏爱菊，则有一人持一二六  

杯临菊丛。又黄夹缬林寒有叶，则一树上挂缬。几刺二十馀处，人呼为白舍人行诗图。《卢言杂记》云，韦表微堂子流浪不归，其叔将杖之，命去衣，满身答刂字，有画处。左膊一树，树下一池水，字曰，黄夹缬林寒有叶，碧琉璃水净无波。胸悬金花《隋书列传》：附国之俗，以皮为帽，形圆如钵。或带离皿，衣多毛曷毛皮裘。全剥牛脚皮为靴。项系铁锁，手贯铁钏。王与酋帅，金为首饰，胸前悬一金花，径三寸。  

口吻生花  

【`辛文房唐才子传`】  

张苦吟，妻子每唤之，皆不应，曰，吾方口吻生花，岂恤汝辈乎？  

梦笔生花  

【`辛文房唐才子传`】  

李白山东人，母梦长庚星而诞，因以命之。十岁通五经，自梦笔头生花。后天才赡逸，名闻天下。  

玄花  

【`温革琐碎录`】  

发神曰玄花。  

心花  

【`姬知常云山集`】  

《心花诗》：天化不能拘束得，联芳唯许自由开。一枝亘古新传授，馥郁香风遍九垓。  

眼花  

【`宋曾忄造类说`】  

有一少年，眼中常见一镜。医工赵卿曰，郎君吃太多，酱醋不快。又有鱼鳞在胸中，所以眼花。乃设芥醋一瓯，因饥啜之，遂愈。  

【`唐白居易集`】  

《病眼花诗》：头风目眩乘衰老，柢有增加岂有瘳传云，有加而无瘳。花发眼中犹足怪，柳生肘上亦须休。大窠罗绮看才辨，小字文书见便愁。必若不能分黑白，却应无悔复无忧。  

【`元舒岳祥诗`】  

前所咏诸花，皆托物以赋者尔。未若眼花，乃吾身之花，岂得遗乎？春去花亦去，何如见此花。青山飞霭合，白日乱烟遮。望月惟昏镜，看书似隔纱。潇湘闻夜雨，此景属谁家。  

耳雨空花  

【`宋周益公大全集`】  

《连年视听不明，有耳雨空花之对。今岁尤甚，戏成小诗》：夜雨稀闻闻耳雨，春花微见见空花。自怜他日盲宰相，今生痴聋作富家。  

银海生花  

【`宋庄季裕鸡肋编`】  

东坡作《雪诗》云：冻合玉楼寒起粟，光摇银海眩生花。人多不晓玉楼银海事，惟王文正公云，此见於道家，谓肩与目也。  

探花郎  

【`魏秦东轩笔录`】  

进士及第后，例期集一月，其醵罚钱奏宴，局什物皆请同年分掌。又选最年少者二人，为探花使，赋诗，世谓之探花郎。自唐以来，榜榜有之。熙宁中，吴人余中为状元，首乞罢期集，废宴席探花，以厚风俗，执政从之。既而擢中为国子监直讲，以为斯人真可以厚风俗矣。未几，坐受举人贿赂而升名第事，下御史府，至荷校参对狱具停废。熙宁执政者，力欲致风俗之厚。士人多为不情之事，以希合。故中以探花为败风俗，而身抵赇墨之罪，此不情之甚者也。  

【`朝野类要`】  

探花者，选年最少者二人，於赐闻喜燕日，先到琼林苑，折花迎状元，吟诗。此唐制久废，今人或谓第二人为探花者，非也。  

【`宋许应龙东涧集`】  

《回任探花启》：冠带亿万，共推舍选之英声；礼乐三千，果擢鼎魁之高第。胪音甫唱，舆议交孚。共惟某官，天与俊才，家传奥学。自出胸中之机轴，溢为笔下之波澜。口华俱掇於儒科，殆同五窦。梓里虽多於文士，莫齿诸任。学校已驰二十年之声，议论宜出五百人之右。指陈时政，既仰勤乙夜之观；喜动天颜，遂擢实三英之列。盛名已震，大用何疑。某久矣从游，兹焉快睹。荣进素定，固莫容颂咏之私；事业相期，愿益厉端方之节。取因报贶，少效赠言。  

异人戴花  

【`夷圣支`】  

《东坡集》云，房州判官许安世以书遗余，言吾州有异人，常戴三朵花，莫知其姓名。能作诗，皆神仙意，又自能写真。人有得之者，许以一本见惠。乃为作诗曰，学道无成鬓已华，不劳千劫漫砂。归来且看一宿觉，未暇远寻三朵花。两手欲遮钅并里雀，四条深怕井中蛇。画图要识先生面，试问房陵好事家。房人至今称为三朵花先生。或云姓李氏，隐於州之福溪岩。每戴纸花三朵入市，市人围绕争呼之，但笑云休打里，休打里者。房人方言，犹云莫要如此也。有二三老翁常从之游，间入山邀之入城饮酒。辄语使先去，我当便来。翁还到城，李已先在。迨同诣酒家，所沽钱尽而兴未已。李探手於腰间小竹中，取钱索酒至醉。三翁窃视其，空无所有。及李自取，依然随手满案。如是久之，忽与诸人告别，不知所届，元隐处石壁塑象犹存。郡人诵其一诗云，戴花三朵镇长春，谁识玄中不二门。醉里自传神似活，终当不老看乾坤。尾句或云，不知不觉到黄昏。盖每醉时必写真，虽兵戈之后，民家尚有藏之者。绍兴初，江淮剧盗张琦，亦称三朵花，意欲冒其名以惑众也。  

【`李武弁斜川集`】  

《题襄城李君所作三朵花传后》：凡圣同居混世尘，阳狂岂亦类逃秦。当时谩说苏子训，宿契未谐祁孔宾。三朵花中隐名姓，一壶市上寄家身。丹砂独付山西李，老将阴功在后人。渠尝从三朵花游，且得丹砂云。  

妾名榴花  

【`耆旧续闻`】  

曩见陆辰州，语余以《贺新郎》词，用榴花事，乃妾名也。退而书其语。今十年矣，亦未尝深考。近观顾景蕃续注，因悟东坡词中，用白团扇瑶台曲，皆侍妾故事。按，晋中书令王珉好执白团扇，婢作白团扇歌以赠珉。又唐逸史许澶暴卒，复复，作诗云，晓入瑶台露气清，坐中惟见许飞琼。尘心未尽俗缘重，千里下山空月明。复寝。惊起，改第二句云，昨夕梦到琼池飞。琼令改之，云不欲世间知有我也。按《汉武帝内传》所载，董双成，许飞琼，皆西王母侍儿。东坡用此事，乃知陆辰州得榴花之事於晁氏，为不妄也。  

【`本事词`】  

载榴花之事，极鄙俚，诚为妄诞。王宫花  

【`清波杂志`】  

文潞公帅成都，有飞语至朝廷，遗御史何郯，因谒告俾伺察之。潞公亦为之动，遍询幕客，孰与御史密者。得张俞，字少愚者，使迎于汉州。且摧营妓名王宫花者往，伪作家姬，舞以佐酒。御史醉中取其领巾题诗云，按彻江州更六么，西台御史惜妖娆。从今改作王宫柳，舞尽春风万万条。至成都，此妓出迎，遂不复措手而归。  

李装花  

【`洛阳缙绅旧闻记`】  

开宝初，洛阳贤相坊染工人，姓李，能打装花衤颉，众谓之李装花。  

眉间插花  

【`宋史列传`】  

种扑知河州，河南蕃部叛，扑出战死。羌乘胜追北，师还遇隘，壅迮不得行。偏将王舜臣者善射，以弓挂臂，独立败军后。羌来可万骑，有七人介马而先。舜臣曰，吾令最先行者眉间插花。引弓三发，陨三人，皆中面。馀四人反走，矢贯其前。万骑昭敢前，舜臣因得整众。  

犬名青花  

【`太平广记`】  

裴至德家有卑脚犬，曰青花。  

天女散花  

【`事类蒙求`】  

维摩诘室有天女，以天花散诸菩萨，大弟子上。花至诸菩萨皆堕落。至大弟子便着不堕。是花无所分别，仁者自生分别。想耳结习未尽，花着身矣。结习尽者，花不著身。  

【`颂古联珠`】  

舍利弗因维摩诘室，有一天女散花，次问言，汝何不转却女身？曰，我从十二年来求女人相，了不可得，当何所转？即时天女以神通力，变舍利弗作天女。天乃化身如舍利弗而问言，何不转却女身？弗以天女像而答，我今不知何转而变为女身。天曰，舍利弗若能转此女身，则一切女人亦当能转如舍利弗。非女而现女身，一切女人亦复如是，虽现女身而非女人也。即时摄舍利弗身还复如故，而问言，女身色相，今何所在？舍利弗言，女身色相，无在无不在。天曰，一切诸法，亦复如是，无在无不在。正堂辨曰，鸷子已圆无漏种，换却身形总不知。通途一贯非他物，午夜胡僧步雪归。  

胡僧散花  

【`玉融新对`】  

广，字函。《高僧传》曰：释元高，母冠氏。梦见胡僧散花满室，觉便怀胎。至生男，家内忽有异香，及光明照壁，迄旦乃息。母以儿生瑞兆，因名灵育，时人重之投莲。  

僧授莲花  

【`续灯录`】  

王名，字函，江州东林照觉禅师。母梦梵僧授白莲花，因而诞生。出家游方，造南师法席。三扣其室，南师乃问是何宗旨，豁然大悟。  

世尊拈花  

【`宗门统纪`】  

西天初祖摩诃迦叶尊者，见世尊在灵山会上拈起一枝花，以青莲目普示大众，百万圣贤悉皆罔措，惟迦叶破颜微笑。世尊乃曰，吾有正法眼藏，涅妙心。实相无相，微妙解脱法门。付嘱於汝，汝当流通，无令断绝。白云端云，迦叶善观风云，别气色。虽然如是，还觉顶门重麽。黄龙心云，直下穿过髑髅，已是换却眼睛。临危不在，悚人向甚处见释迦老子。云峰悦因僧问灵山拈花意旨如何，答云，一言既出，驷马难追。问迦叶微笑意旨如何，答云，口是祸门。天童一云，眼里着不得沙，耳里着不得水。十字街头握手，在家村重逢渠。风吹柳絮毛走，雨打梨花蛱蝶飞。  

【`颂古联珠`】  

佛慧泉曰，霜风刮地归枯亥艹，谁觉东君令已回。唯有岭梅先漏泄，一枝独向雪中开。白雪端曰，尽说拈花微笑是，不知将底辨宗风。若言心眼同时证，未免朦胧在梦中。保宁勇曰，拈花我佛在灵山，迦叶头陀忽破颜。金口密言亲付嘱，不唯天上与人间。照觉总曰，教外全提号别传，饮光闭目笑无言。可怜十万灵山众，不荐当头一著玄。黄蘖胜曰，灵山旱地红莲发，白眉老翁笑不歇。轰轰洪韵震东西，八万迷徒犹未瞥。杨无为曰，世尊举花，迦叶微笑。殃及儿孙，上祖不了。祖印明，曰，饮光谁谓悟拈花，微笑依前隔海涯。黄面只图传大事，赤眉终不打贫家。草堂清曰，正眼由来付饮光，灵山七众尽归降。枝繁叶茂宗门盛，自得儿孙满大唐。长灵卓曰，世尊拈花，迦叶微笑。不落宫商，是何曲调。古洞风清，寒潭月皎。张无尽曰，世尊迦叶不相知，陷虎机关各自施。正眼妙心真相灵上会上付他谁。南华曰，举花示众谁相委，迦叶头陀独破颜，无限白云藏不得。白云藏不得，又随流水落人间。古佛曰，闻琴作舞见华破颜，一彩两赛天上人间。佛灯曰，百万人天，普请看头陀，末上开闻颜，堪笑衣穿，瘦骨露一肩，授手搭金栏。雪峰预曰，饮光当日笑无言，家丑从来不外传。不拨韶弦成一曲，至今清韵出人天。佛心才曰，拈花已落微笑后，笑出精神拈处先。一片银蟾无昼夜，十分光影向人圆。正觉逸曰，教外单传事最奇，兜罗绵手举花时。会中不得鸡峰老，无限清香付与谁。慈受深曰，兜罗绵手举花时，风递幽香几个知。除却鸡峰迦叶后，谁人眼内有瞳儿。龙门远曰，百万人天望举扬，拈华微笑太乖张。几多业识茫茫者，问著劳生沸似汤。鼓山曰，海水翻空衮口流，鱼龙虾蟹信沉浮。可怜金色头陀子，直至如今笑未休。疏山如曰，一花拈起便承当，正眼传来不覆藏。今古流通无间断，枝枝叶叶尽芬芳。径山杲曰，拈起一枝花，风流出当家。若言付心法，天下事如麻。楚安方曰，灵山用处许谁知，迦叶偷颜笑展眉。动便最初先漏泄，儿孙扶取上玄极。石岩明曰，瞿昙拈起花枝，迦叶微开笑面。要知造物无私，更听黄莺一啭。宝华鉴曰，拈花亲付老头陀，平地俄兴一丈波。后代钉桩摇橹者，竹篙量水转浇讹。白杨顺曰，古冢露枯骨，穷源逢断桥。一番新雨过，翠色满林梢。尼无着总曰，项上铁枷三百斤，分明有理不容伸。默然鸡足峰前坐，犹把金衤阑诳后人。湛堂深曰，末后无端重漏泄，焦齿翁翁嚼生铁。玉鞭击碎月明珠，累及儿孙杨丑拙。惠尊拈花，迦叶微笑。天祭二轮，更相互照。若能截断老瞿昙，闭目黄河只一跳。万年闲曰，雪压怪松露，风高野渡横。将谓众生苦，更有苦众生。应庵华曰，金色头陀忽破颜，看来也是管窥班。当时若得回头早，免见儿孙堕黑山。佛照光曰，世尊拈花，迦叶微笑。一对铁锥，浑无孔窍。蒙庵聪曰，释尊拈起枝花，分明勾贼破家。致令千古之下，见孙逐恶随邪。肯堂充曰，世尊不鲁拈花，迦叶不曾微笑。大地聪是儿孙，谁明向上一窍。木庵永曰，白日青天，开眼放尿。黄面瞿昙，一场漏逗。无门开曰，拈起花来，尾巴已露。迦叶破颜，人天罔措。  

摘杨花  

【`温州志`】  

僧德纯，乐清人，参舒州甘露常师晤旨，住江心龙翔寺，改住福州寿山，有颂古四篇云，伽叶倒刹于丹霞，烧木佛。达磨遗尺履，赵州摘杨花。  

【`宗门统要`】  

赵州因僧辞师曰，甚处去？曰，诸方学佛法去。师竖起佛子曰，有佛处不得住，无佛处急走过。三千里外逢人，不得错举。曰，与麽则不去也。师曰，摘杨花，摘杨花。径山杲云，有佛处不得住，生铁枰槌被虫蛙。无佛处急走过，撞着嵩山破灶堕。三千里外逢人，不得错举。两个石人相耳语，恁麽则不去也。此语已遍行天下，摘杨花，摘杨花。摩尼达哩发吒。灵隐岳举大慧，语了云大慧老人，尽力只道得到这里，还知香山落处麽？铁山崩倒压银山，盘走珠弓珠走盘。密密鸳鸯闲绣出，金针终不与人看无印证云，直下道接干句，许你勘破赵州。倘或伫思，停机何啻三千里外。  

【`颂古联珠`】  

佛慧泉曰，截断三关过者稀，临锋谁解振全威。杨花摘处何人见，风送漫天似雪飞。保宁勇曰，堂堂好个丈夫儿，刚被胡麻取次欺。若解奋拳张意气，世间何处可容伊。天童觉曰，青山不异，白玉无瑕。茫茫流水，扰扰黄花。有佛处纤毫不立，无佛处万别千差。长安路上未归客，寻溪由自摘杨花。普融平曰，三千里外两里关，衲子纷纷过者难。回首石桥南北路，杨花风散雪漫漫。讷堂思曰，摘杨花摘杨花，打鼓弄琵琶。昨日栽茄子，今日种冬瓜。白杨顺曰，有佛处不得住，春风荡荡飞杨絮。无佛处急走过，一叶渔舟江面破。林里乌鹊去又来，园中桃李开还谢。舜若多神相太空，无目仙人逢暗夜。虚堂愚曰，有佛无佛不得住，三千里外无凭据。赵州赢得口皮光，却是这僧知落处。  

生死空花  

【`颂古联珠`】  

张拙秀才因禅月大师指参石霜，问何姓，曰姓张，名拙，霜曰，觅巧了不可得，拙自何来？公忽有省，呈偈曰，光明寂照遍河沙，凡圣含灵共我家。一念不生全体现，六根才动被云遮。断除烦恼重增病，趣向真如亦是邪。随顺世缘无挂碍，涅生死等空华。佛监鉴勤曰，老倒石霜无忌讳，当头一句曾提起。只因当日老婆心，千古寂寥挂唇齿。笑翁堪曰，胪传不羡擅嘉声，错认山河作眼睛。巧拙一时俱裂破，断作烦恼病重增。宝叶源曰，进前峭壁三千丈，退后悬崖几万重。珍重里大唐张拙老，铁锤无孔舞春风。  

帝释雨花  

【`宗门统要`】  

须菩提说法，帝释雨花。须菩提乃问，此花从天得耶？从地得耶？从人得耶？帝释皆云弗也。须菩提云，从何得耶？帝释举手，须菩提云，如是如是。云门偃云，帝释举手处作麽生？与你四大五蕴。释迦老子，是同是别。  

百鸟街花  

【`宗门统要`】  

金陵牛头山第一世法融禅师，幽栖石室，有百鸟衔花之异。唐贞观中，四祖遥观气象，知有奇人，躬自寻访，见师端坐，祖问曰，在此作什麽？师曰，观心。祖曰，观是何人？心是何物？师无对。作礼问曰，大德高栖何所？祖曰，贫道不决所止。师曰，还识道信禅师不？曰，何以问他。师曰，响德滋久，冀一礼谒。祖曰，即贫道是也。师曰，因何降此？祖曰，特来相访。莫更有宴息处否？师引至庵所，唯见虎狼之类。祖举两手作怖势，师曰，犹有这个在？祖曰，适来见什麽？师无语。祖於师坐石书一佛字，师睹之竦然。祖曰，犹有这个在。师未晓，乃请说法。祖曰，百千法门，同归方寸。河沙妙德，总在心源，师领悟，祖曰，吾受三祖，领教法门，今付於汝。汝受吾言，只住此山。后有五人绍汝玄化，百鸟不复衔花。号懒融。僧问南泉牛头，未见四祖，为什百鸟衔花献泉？曰，为渠步步踏佛阶梯。曰，见后为什不来泉？曰，直饶不来，犹较王老师一线道。赵州因僧问牛头，未见四祖时，如何州？曰，饱柴饱水。见后如何？曰，饱柴饱水。云门偃云，南泉只解步步登高，不解从空放下。时有僧问，如何是步步登高？门云，香积世界。如何是从空放下？门云，填沟塞壑。  

【`颂古联珠`】  

汾阳昭曰，古人抱志坐牛头，信师说话示无休。饱柴饱水安心静，真正无私是赵州。雪窦显曰，牛头峰顶锁重云，独坐寥寥寄此身。百鸟不来春又尽，不知谁是到庵人。杨无为曰，紫气氤氲透白云，因逢宗匠指迷津。衔花百鸟空惆怅，不见庵中旧主人。祖印明曰，喧寂同为不二门，莫求无佛处称尊。寄言牛首庵中老，百鸟衔花祸有根。一榻萧然傍翠阴，尽扃松下冷沉沉。懒融得到平常地，百鸟衔花无处寻。天童觉曰，花鸟不来空过春，牛头山上懒融人。自心净故元无作，放下许多闲苦辛。张无尽曰，花落花开百鸟悲，庵前物是主人非。桃源咫尺无寻处，一棹渔蓑寂寞归。梦庵信曰，寥寥风月卧烟霞。百鸟从兹不献花。人义尽从贫处断，世情遍向有钱家。克符道者曰，六叶牛头树别栽，五天熊耳纵云雷。须知四祖乘机接，百鸟衔花去不来。别峰印曰，水因有月方知静，天为无云始觉高。独坐孤峰休更问，此时难着一丝毫。孤峰深曰，雨前不见华间叶，雨后浑无华底华。蝴蝶纷纷过墙去，不知春色落谁家。铁山仁曰，著鞭骑马去，空手步行归。寂寞庵前路，衔花鸟不飞。横川珙曰，学者疑心尚未休，饱柴饱水坐牛头。子期不用黄金铸，末世知音有赵州。  

渔父宿芦花  

【`颂古联珠`】  

东京天宁芙蓉道楷禅师，僧问，夜半正明，天晓不露。如何是不露底事？师曰，满船空载月，渔父宿芦花。丹霞淳曰，星流水国夜燃灯，月印江天明似镜。隐显无私位不该，依稀拟动成偏正。  

白马入芦花  

【`颂古联珠`】  

洞山因僧问，如何是空劫已前自己？师曰，白马入芦花。正堂辨曰，打起黄莺儿，莫教枝上啼。几回敬妾梦，不得到辽西。  

明月芦花  

【`碧岩录`】  

垂示云，以无师智发，无作妙用。以无缘慈作，不请胜友。向一句下，有杀有活。於一机中，有纵有擒。且道什麽人，曾恁麽来，试举看，举云门示众云，乾坤之内，土旷，人稀，六合收不得。宇宙之间，休向鬼窟里作活计，蹉过了也。中有一宝，在什麽处光生也。切忌向鬼窟里觅。秘在形山。拶点。拈登笼向佛殿里，扰可商量。将三门来灯笼上，云门大师是云门道，乾坤之内，宇宙之间，中有一宝，秘在形山。且道，云门意在钓竿头，意在灯笼山。此乃肇法师《宝藏论》数句。云门拈来示众。肇公时於后秦逍遥园造论，写《维摩经》。方知庄老，未尽其妙。肇乃礼罗什为师，又参瓦棺寺跋陀婆罗菩萨。从西天二十七祖处传心印来，肇深造其堂奥。肇一日遭难，临刑之时，乞七日假，造《宝藏论》。云门便拈论中四句示众，大意云，如何以无价之宝，隐在阴界之中。论中语言，皆与宗门说话相符。合不见镜清问曹山清虚之理。毕竟无身时如何？山云，理即如是事，作麽生。清云，如理如事。山云，瞒曹山一人即得，争柰诸圣眼何？清云，若无诸圣眼，争知不恁麽。山云，官不容针，私通车马。所以道乾坤之内，宇宙之间，中有一宝，秘在形山。大意明人人具足，个个圆成。云门便拈来示众，已是十分现成，不可更似座主相似，与你注解去。他慈悲，更与你下注脚。道拈灯笼向佛殿里，将三门来灯笼上。且道，云门恁麽道，意作麽生。不见古人云，无明实性即佛性，幻化空身即法身。又云，即凡心而见佛心。形山即是四大五蕴也。中有一宝，秘在形山，所以道诸佛在心头，迷人向外求，内怀无价宝，不识一生休。又道，佛性堂堂显现，住相有情难见。若悟众生无我，我面何殊佛面。心是本来心，面是娘生面。劫石可移动，个中无改变，有者只认个，昭昭灵为宝。只是不得其用，亦不得其妙。所以动转不得，开拨不行。古人道穷则变，变则通。拈灯笼向佛殿里，若是常情可测度得，将三门来灯笼上，还测度得麽？云门与你一时打破情识，意想得失是非了也。雪窦道，我爱韶阳新定机，一生与人抽钉拔楔。又云，曲木据位知几何，利刀翦却令人爱。他道拈灯笼向佛殿里，这一句已截断了也。又将三门来灯笼上，若论此事，如击石火，似闪电光。云门道，汝若相当去，且觅个人路。微尘诸佛在你脚跟下，三藏圣教在你舌头上。不如悟去。好和尚，子莫妄想。天是天，地是地，山是山，水是水，僧是僧，俗是俗。良久云，与我拈面前按山来看。便有僧出问云，学人见山是山，水是水，时如何？门云三门，为什麽从这里过？恐你死却。遂以手划一划云，识得时是醍醐上味，若识不得，反为毒药也。所以道了了了时无可了，玄玄玄处直须呵。雪窦又拈云，乾坤之内，宇宙之间。中有一宝，秘在形山。挂在壁上，达磨九年不敢正眼目虚着。而今衲僧要见，劈脊便棒。看佗本分宗师，终不将实法系缀人。玄沙云，罗笼不肯住，呼唤不回头。虽然恁麽，也是灵龟曳尾，雪窦颂云，看看，高着眼用，看作什麽，骊龙玩珠。古岸何人把钓竿，孤危甚。孤危壁立甚。壁立，贼过后张弓，脑后见腮，莫与往来。云冉冉，打断始得百匝千重，灸脂帽子，鹘臭布衫。水漫漫，左之右之，前遮后拥。明月芦花君自看。看者则瞎，若识得云门语，便见雪窦末后句。若识得云门语，便见雪窦为人处。他向云门示众，后面两句，便与你下个注脚。云，看看，你便作瞠眉瞠眼会，且得没交涉。古人道灵光独耀，迥脱根尘，体露真常，不拘文字，心性无染，本自圆成，但离妄缘，即如如佛。若只向瞠眉努眼处坐杀，岂能脱得根尘。雪窦道，看看，云门如在古岸，把钓竿相似。云又冉冉，水又漫漫，明月映芦花，芦花映明月。正当恁麽时，且道是何境界。若便直下见得前后，只是一句相似。  

【`颂古联珠`】  

白云端曰，领上白云舒复卷，天边皓月去还来。低头却入茅檐下，不觉呵呵笑几回。沩山秀曰，看看，野草闲花极撩乱，三月洞庭江上春，烟霄飞过萧湘岸。佛心才曰，帝网交罗几万般，形山消殒影团团。拈来不是无寻处，只在乾坤宇宙间。圆悟勤曰，虎豹文章，麒麟头角。辉天灿地，堆山积岳。拶破面门兮，盖色骑声。截断罗笼兮，解粘去缚。罢却干戈百草头，万里秋天飞一鹗。断桥伦曰，隐隐烟村闻犬吠，欲寻寻不见人家。忽於桥断溪回处，流出碧桃三四花。  

文陀罗花  

【`般若经`】  

释提桓因化作文陀罗花，取持散佛。  

绵上铺花  

【`颂古联珠`】  

五祖演云，太平即不然，若立一尘，法堂前草深一丈。不立一尘，锦上铺花。何也？不见道。雪岩钦曰，九九八十一穷汉，受罪毕，才拟展脚眠。蚊虱虼蚤出，且看双故更双收，有底欢声有底愁，一切圣贤如电拂。大干沙界海中沤。竹屋简曰，家国分明得自由，盛衰全在一尘妆。将军战马眠方熟，野草从教满地愁。  

偈言觉花  

【`玉融新对`】  

东京智海佛印禅师僧曰，诸法寂灭相，不可以言宣。选佛场开如举唱，师云，觉花绽处千林秀，佛日圆时万象融。又益州甘露舒禅师觉花偈曰，慧泽真飙习习回，春生觉树觉花开。芬芬性地谁能识，郁郁香风遍九垓。  

永乐大典  

## 卷之六千五百二十三

十八阳妆  

总叙  

【`事物纪原`】  

周文王时，女人始傅铅粉。秦始皇宫中，悉红妆翠眉，此妆之始也。宋武宫女，效寿阳落梅之异，作梅花妆。隋文宫中，红妆，谓之桃花面。  

【`古今事通`】  

今妇人面饰用花子，起自昭容上官婉儿以掩点迹。大历以前，士大夫妻，多妒悍。婢妾小不如意，辄印面。姚翻《咏美人》云，临妆欲含涕，羞畏家人知。还将粉中絮，拥泪不教垂。粉中絮，即今粉扑儿，晋宋间已用之。  

佛妆  

【`能改斋漫录`】  

张芸叟《使辽录》云，胡妇以黄物涂面如金，谓之佛妆。予按，后周宣帝传位太子，自称天元皇帝。禁天下妇人不得施粉黛，自非宫人皆黄眉墨妆，以是知虏妆尚黄久矣。  

【`萍洲可谈`】  

先公言使北虏，见虏使耶律家，车马来迓。毡车中有妇人，面涂深黄，谓之佛妆。红眉黑吻，正如异物。或说人眉在眼上，设有眉生眼下者，众必骇见。使人人生眉在眼下，而忽见眉在眼上者，其骇亦尔。故天下未尝有正论，杂然如此。要之世间事，不可立异，且须通俗。  

【`宋庄季裕鸡肋编`】  

燕地良家仕族女子皆髡首，许嫁方留发。冬月以栝蒌涂面，谓之佛妆。但加傅而不洗，至春暖方涤去。久不为风日所侵，故洁白如玉也。  

【`彭汝砺鄱阳集`】  

妇人面涂黄，而吏告以为瘴病。问云，谓佛妆也。有女天天称细娘，胡谓妇人有颜色者，为细娘。真珠络髻面涂黄。华人怪见疑为瘴，墨吏矜夸是佛妆。  

墨妆  

【`孔平仲杂说`】  

周宣帝禁天下妇人不得施粉黛，自非宫人，皆黄眉墨妆。所谓铅黄者，以此欤？  

唐妆  

【`太平广记`】  

沈明远寓简言，近时士大夫好为怪服，号曰唐妆。  

啼妆  

【`东汉书`】  

《五行志》：桓帝元嘉中，京都妇女作啼妆。啼妆者，薄拭目下若啼处。自大将军梁冀家所倡，京都翕然，诸夏皆仿效。《梁统传》：统玄孙冀妻孙寿，色美而善为妖态，作愁眉啼妆。《风俗通》曰：愁眉者，细而曲折。啼妆者，薄拭目下若啼处。《梁冀传》：孙寿，色美而善为疾态。作愁眉啼妆，堕马髻，折腰步，龋齿笑。  

【`郭稹诗`】  

《咏海棠》：应为无诗怨工部，至今含露作啼妆。  

泪妆  

【`开元天宝遗事`】  

宫中嫔妃辈，施素粉于两颊，相号为泪妆。识者以为不祥，后有禄山之乱。  

【`江湖续集`】  

萧立诗：腻粉匀成玉箸垂，春风面面晓妆迟。妆成图得君王顾，却为君王谶别离。  

醉妆  

【`五代史`】  

《前蜀世家》：蜀人好裹尖巾，其状如锥。衍后宫皆戴金莲花冠，衣道士服，酒酣免冠，其髻坐髟然。更施朱粉，号醉妆，国中之人皆效之。  

【`蜀杌`】  

衍为尖巾，妃妓皆夹脸连额，渥以脂粉，曰醉妆。  

晓妆  

【`唐李邴诗集`】  

《调笑令》：伏以长安丽人，杜工部水边瞥见；洛川神女，陈思王梦里相逢。虽赋咏之尽工，亦纤之未备。若乃吟烟吐月，镂玉雕花，众中唤做百宜娇，诗里装成十样锦。汉鬓楚腰呈妙伎，竹枝桃叶换新声。采袖初呈，传踏来至。睡起斜痕印枕檀，弄羞未怕指尖寒。紫绵香软红膏滑，不惜春娇对舞鸾。袅鬓细鬟金录四束欠皿，春工只在纤纤玉。却月弯环未要深，留着伊来画双绿。双绿淡匀拂两脸，春融光透肉。起来却怕东风触，本是一团香玉。飞鸾台上看未足，贮向阿娇金屋。  

【`玉台后咏`】  

《乔氏临镜晓妆诗》：林鸟惊眠罢，房栊曙色开。雀钗金作缕，鸾镜玉为台。妆似临池出，人疑向月来。自怜方未已，欲去复徘徊。  

【`宋名贤诗集`】  

浅画修娥薄傅腮，淡妆雅称寿阳梅。丁宁不用梳高髻，勾引朝臣谏疏来。  

【`元许有壬至正集`】  

《题善原道经历所藏唐人晓妆图》：锦帐春寒晓起迟，临鸾无语更娇痴。匀妆未了花阴转，已过农家爨饣盍时。  

【`朱希颜瓢泉吟藁`】  

《朱希颜题晓妆图》二首：春帏梦足晓鸡回，妆罢娇慵侍妾催。莫怪铅华多半面，当时误得主恩来。  

一身何啻当三千，列屋闲居谩取怜。长恨昭阳深殿月，等闲不到玉台前。  

【`国朝钱宰临安集`】  

《晓妆诗》：白玉搔头手自搔，晓妆临镜试兰膏。回头欲问张京兆，莫把蛾眉画得高。  

倦妆  

【`江湖续集`】  

《盛世忠倦妆图》：睡觉春山懒更添，起来馀恨锁眉尖。料应春事关心曲，怕见杨花不卷帘。  

【`宋赵君鼎诗`】  

锦帕新裁玩月犀，旋开妆合间云螭。一成贪耍慵梳洗，日晚惟添翠黛眉。  

【`杜寿域词`】  

《倦妆燕归梁词》：风摆红绦卷画帘，宝鉴慵拈。日高梳洗几时忄欠，金盆水弄纤纤。髻云松享单衣斜褪，和娇懒瘦岩岩。离愁更被宿醒兼，空赢得病厌厌。  

残妆  

【`唐施肩吾诗`】  

《妓人残妆词》：云髻已收金凤皇，巧匀轻黛约残妆。不知昨夜新歌响，犹在谁家绕画梁。  

【`吴融诗`】  

《赋得欲晓看妆面》：胧胧欲曙色，隐隐辨残妆。月始云中出，花犹雾里藏。眉边全失翠，额畔半留黄。转入金屏影，隈侵角枕光。有蝉隳鬓样，无燕着钗行。十二峰前梦，如何不断肠。  

【`刘宾客诗`】  

《巫山神女庙》：晓雾乍开疑卷幔，山花欲谢似残妆。  

收妆  

【`唐施肩吾诗`】  

《收妆》：斜月胧胧照半床，茕茕孤妾懒收妆。灯前再览青铜镜，枉插金钗十二行。  

催妆  

【`南郡新书`】  

陈峤孑然无依，暮年获一第，还乡而耳顺矣。乡里以儒家女妻之，合卺之夕，自赋《催妆诗》曰：彭祖尚闻年八百，陈郎还是小孩儿。闻者绝倒。  

【`清波杂志`】  

顷岁儿女合卺之夕，婿登高座赋诗，催妆为常礼，后皆略去。  

【`唐陆畅诗`】  

《云安公主出降，杂咏催妆》：天上琼花不避秋，今宵织女降牵牛。万人惟待乘鸾出，乞巧齐登明月楼。  

少妆银粉饰金钿，端正天花贵自然。闻道禁中时节异，九秋香满镜台前。  

【`茅盈诗`】  

《赋上清神女催妆》：水精帐开银烛明，风摇珠连云清。休匀红粉饰花态，早驾双鸾朝玉京。  

【`贾岛诗`】  

《友人婚杨氏催妆》：不知今夕是何夕，催促阳台近镜台。谁道芙蓉水中种，青铜镜里一枝开。  

【`卢储诗`】  

《催妆》：昔年曾上玉京游，第一仙人许状头。今日幸为秦晋会，早教鸾凤下妆楼。  

【`何光远诗`】  

《催妆》：二首：玉漏娟娟银汉清，鹊桥新驾路初成。催妆既要裁篇咏，凤吹鸾歌早会迎。  

宝车辗驻采云开，误到蓬山顶上来。琼室既登花得折，永将凡骨逐风雷。  

【`徐壁诗`】  

《催妆》：传闻烛下调红粉，明镜台前别作春。不须满面浑妆却，留着双眉待画人。  

【`宋黄滔诗`】  

《催妆》：北府迎尘南郡来，莫将芳意更迟回。虽言天上光阴别，且被人间更漏催。烟树迥垂连蒂杏，采童交捧合欢杯。吹箫不是神仙曲，争引秦娥下凤台。  

【`溪云友议`】  

陆畅奉诏作《催妆诗》：云安公主贵，出嫁五侯家。天母看调粉，日兄怜赐花。催铺百子帐，侍障七香车。借问妆成未，东主欲曙霞。  

【`徐节孝先生集`】  

《催妆》：鲁巷予方乐，秦楼子幸俱。所期为列女，应不讪庸夫。野叟田无璧，仙娥佩有珠。鸾歌迎弄玉，麟脯宴麻姑。自是闺中秀，何烦脸上朱。君看阆风客，亲驾五云车。行事从来号阔迂，酒间诗兴便豪粗。卢公误妾平生事，嫁得东阜卧草夫。代新人寄鲁山。鲁山，乃卢公也。  

【`钱塘韦骧集`】  

《孙太守席赋催妆》：萝蔓新欢可重夸，葭莩旧契转增华。闺门素守先生训，牢卺来归御史家。直户三星乘节候，迎车百两减浮奢。鹊桥深夜飞霜冷，早封菱花整鬓花。  

【`张子野诗`】  

《李少卿宅除夜催妆》纳裴婿虞部：裴李门头车马盛，斗杓临晓欲东回，天真都说妆前好，春色偷从夜半来。园里花枝灯树合，月中人影鉴奁开。诗家无自矜吟笔，不惜铅华不用催。  

【`陶朱新录`】  

嘉王榜王昴，既作状元，始婚于某氏。礼夕妇家立，需催妆词。昴走笔书一阕，名《好事近》云：喜气拥门阑，光动绮罗香陌。行到紫薇花下，悟身非凡客。不须朱粉污天真，嫌怕太红白。留取黛眉浅处，画章台春色。  

【`张孝忠词`】  

《野逸堂长短句》：鹧鸪词豆艹蔻稍头春意浓，薄罗衫子柳腰风。人间乍识瑶池似，天上浑疑月殿空。  

眉黛小，髻云松，背人欲整又还慵，多应没个藏娇处，满镜桃花带雨红。  

梳妆  

【`宋史浩贸阝峰真隐漫录`】  

《梳妆八首》：  

随宜首饰莫留情，珠翠虽多未是荣。不见孟光居俭约，荆钗却立万年名。  

南蕃有鸟翠葳蕤，千百为群自在飞。负痛衔冤无罪死，将来贵室缕冠衣。  

贵家所好若无偏，翠羽真珠不直钱。簪珥一求难得货，穷山深海尽骚然。  

生灵膏血是缗钱，买得珍珠颗颗圆。痛惜鲛人在深海，风潮沉溺几多船。  

北珠大产在戎蕃，不定还看走玉盘。钜万费钱收拾得，到头终不救饥寒。  

绣草铺茸玉作冠，四时花样几千般。当思蓬首寒窗女，终岁无油两鬓干。  

倡优卑贱起谣风，涂泽唯知特地浓。珍重贤门贞洁女，不施朱粉自雍容。  

常须点坐悟前因，为爱铅华堕此身。若也于斯能改悔，来生定免落风尘。  

慵来妆  

【`冷子于赵后外传`】  

后妹合德为薄眉，号远山黛，施以小朱，号慵来妆。  

血晕妆  

【`唐语林`】  

长庆中，京城妇人首饰，有以金碧珠翠笄栉，步摇无不具美，谓之百不如。妇人去眉，以丹紫三四横，约于目上下，谓之血晕妆。  

仙娥妆  

【`类说`】  

一画连心细长，谓之连头眉，又曰仙娥妆。  

时世妆  

【`类说`】  

崔枢夫人，治家整肃，妇妾皆不许时世妆。  

【`唐白居易诗`】  

时世妆，时世妆，出自城中传四方。时世流行无远近，腮不施朱面无粉。乌膏注一作膏唇唇似泥，双眉画作八字低。妍媸黑白失本态，妆成尽似含悲啼。圆鬟垂鬓椎髻样，斜红不晕赭面状。昔闻被发伊川中，辛有见之知有戎。元和妆梳君记取。髻椎面赭非华风。  

半面妆  

【`南史`】  

《梁元帝徐妃列传》：妃无容质，不见礼帝，三二年一入房。妃以帝眇一目，每知帝将至，必为半面妆以俟帝，见则大怒而出。  

鬓朵妆  

【`陆游南唐书`】  

《后主昭惠国后周氏傅》：后司徒宗之女，十九岁来归。后主嗣位，立为后，宠嬖专房，创为高髻纤裳，及鬓朵之妆，人皆效之。  

桃花妆  

【`中华古今注`】  

秦始皇好神仙，常令宫人梳仙髻，帖五色花子，画为云凤虎飞升。至东晋有谣云，织女死时人，帖草油花子，为织女作孝。至后周，又诏宫人帖五色云母花子，作碎妆以侍宴。如供奉者，帖胜花子作桃花妆。插通草朵子，着短袖衫子。又曰：桃花妆，盖起自纣，以红蓝花汁，凝作胭脂。以燕国所生，故曰燕脂。涂之作桃花妆。  

梅花妆  

【`训女蒙求`】  

《宋书》：  

武帝女寿阳公主，人日卧于含章檐下。梅花落公主额上，成五出之花，拂之不去，自后有梅花妆。  

【`王思谦诗`】  

《题寿阳梅妆图》：钱选画，一声白雁度江潮，便觉金陵王气销。画史不知亡国恨，犹将铅粉记前朝。  

汉宫妆  

【`唐韩香奁集`】  

《梅花诗》：燕钗初试汉宫妆。  

内朴妆  

【`贺方回东山词`】  

蝶恋花小院朱扉开一扇，内朴新妆，镜里分明。见眉晕半深唇注浅，朵云冠子偏宜面。  

被掩芙蓉重麝荐，帘影沉沉只有双飞燕。心事向人犹勉勉，强来窗下寻针线。  

虢国淡妆  

【`小说蒙求`】  

虢国夫人，不施妆粉，自有美艳。杜甫诗云，虢国夫人承主恩，平明上马入宫门。却嫌脂粉污颜色，淡扫蛾眉朝至尊。出《楫妃外传》。  

二女明妆  

【`太平广记`】  

李群玉既解天禄之任，而归涔阳。经二妃庙，题诗曰，小姑洲北浦云边，二女明妆尚俨然。野庙向江春寂寂，古碑无宇草芊芊。东风近墓吹芳芷，落日深山哭杜鹃。犹似含颦望巡狩，九疑如黛隔湘川。  

高髻险妆  

【`唐会要`】  

有司奏妇人高髻险妆，去眉高额，以金银过为首饰，并请禁断，仍请勒依正元中旧制。敕下后，诸司及州府榜示，限一月内改革。  

严服靓妆  

【`唐书`】  

《骆宾王传》：严服靓妆。丽服靓妆  

【`唐`】  

张说与徐坚论近世文章，说曰，阎朝隐如丽服靓妆，燕歌赵舞，观者忘疲。若类之风雅，则罪人矣。  

梨花洗妆  

【`宋胡曾咏史诗`】  

《洛阳梨花》：  

时人多携酒其下，曰为梨花洗妆。西洛逢春对艳阳，梨花雪吐几多香。都人携酒争歌舞，三揖花神为洗妆。  

婢不得浓妆  

【`太平广记`】  

房孺复妻崔氏，性忌左右婢，不得浓妆高髻，见给燕脂一钱。豆粉一钱。有一婢新买妆稍佳，崔怒谓曰，汝好妆邪？我为汝妆。乃令刻其眉，以青填之。烧锁桁灼其两眼角，皮即焦卷，以朱傅之。及痂落，瘢如妆焉。  

闺妆  

【`事林广记`】  

《汉史》：张敞为妇画眉，有司劾之。敞答以闺门之内，夫妇之私，有过于画眉者。敞之所为诚屑矣，然天下慕之，争学为京兆眉。审是则粉白黛绿之要，亦可为好事者助也。  

宫制蔷薇油。  

真麻油随多少，以瓷瓮盛之。令及半瓮，取降真香少许投油中，厚用油纸封系瓮口顿甑中。随饭炊两饷，持出顿冷处，三日后去所投香。凌晨旋摘半开柚花，俗呼为臭橙者，拣去茎蒂纳瓮中，令燥湿恰好，如前法密封十日。后以手其清液收之，其油与蔷薇水绝类。取以理发，经月常香，又能长鬓。茉莉素馨油造法皆同，尤宜为面脂。  

香发木犀油。  

岩桂花凌晨摘半开者，拣去茎蒂，令十分净，每高量一斗。取真麻油一斤，轻手拌匀，以湿燥相停为度。纳瓷瓮中，厚用油纸封系瓮口。坐瓮于釜内，以汤煮一饷久。持起顿燥处，十日后倾出，以手其清液收之。要封闭谨密，愈久愈香。以此油勾入黄蜡，为面脂尤馨。  

洁鬓威仙油。  

威灵仙十茎，侧柏叶二枝，牙皂三茎，黑牵牛二十粒，黄柏皮二片如手指大，各细锉以绢囊盛纳瓮中，入真麻油浸收。能除垢腻，洁鬓，长发，胜苓苓香百药煎之类。遇鬓发毡结，不堪梳理，有速取一掬涂，立见梳解。  

玉女桃花粉。  

益母草，亦名火忄欠草，茎生如麻，而叶差小，开紫花。端午间采晒烧灰，用稠米饮搜团如鹅卵大，熟炭火煅一伏时，火勿令焰焰。即黑，取出捣碎，再搜炼两次。每十两别煅石膏二两，滑石蚌粉各一两，胭脂一钱，共研为粉，同壳麝一枚，入器收之。大能去风刺，滑肌肉，消瘢点，驻姿容。  

唐宫迎蝶粉。  

粟米随多少，淘淅如法。频易水浸，取十分清洁。倾顿瓷钵内，令水高粟寸许，以薄绵绷钵面隔去尘污，向烈日曝干。研为细粉，每水调少许著器内，随意调花捋粉，覆盖熏之，媚悦精神。  

内宣黄耆膏。  

黄耆，防风，赤芍药，天麻，地黄，各一分许。浸麻油五两重，七日外慢火煎令香，不可焦赤。去滓入黄蜡五钱，重再略熬，新绵子滤过。可以御风露，悦颜色，比寻常面脂，大类霄壤。  

太真红玉膏。  

杏仁去皮，滑石，轻粉，各等分，为末蒸过。入脑麝少许，以鸡子清调匀。早起洗面毕，傅之，旬日后色如红玉。  

孙仙少女膏。  

黄柏皮三寸，土菰根三寸，大枣七个，同研细为膏。常早起化汤洗面，用旬日容如少女，以治浴尤为神妙。钱王红白散。白芨，石榴皮，白附子，冬瓜子，笃耨香，各一两为细末。却以法酒浸三日，早起洗面毕，傅之。七日后面莹如玉，频用尤佳。  

画眉集香丸。  

真麻油一盏，多着灯心搓紧，将油盏置器水中焚之，覆以小器，令烟凝上，随得扫下。预于三日前，用脑麝别浸少油，倾入烟内和调匀，其黑可逾漆。一法，旋剪麻油灯花用尤佳。  

熏衣笑兰香。  

藿苓松芷木茴丁，茅赖芎黄和桂心，檀麝牡皮加减用。酒喷日晒干绛囊盛，苓以苏合油揉调匀，松茅酒洗，三赖米泔浸。大黄蜜同蒸，麝香逐裹亻表。入薰衣加僵蚕，常带加白梅肉。  

惜发神梳散。  

土当归，荆芥，黑牵牛，白芷，葳灵艹仙，侧柏叶，诃子等分为细末。隔夜用药糁发中，次早理之。能去风屑，除垢腻，解毡结。  

牢牙橄香散。  

香附子多采净洗，晒令燥，烧灰存性，碾细为末。常用擦齿，大能愈牙宣。辟口气，日间常作食，橄榄香甚佳。  

透肌五香圆。  

丁香，麝香，陵香，木香，藿香，白芷，当归，桂心，等分为细末。蜜丸如豆子大，日间或卧次频含咽，半月后口体间，缜存香气。  

太乙灵应膏。  

露蜂房一两，杏仁去皮尖一两，蛇蜕，玄参，各半两。黄耆三分，各细锉，虢丹五两童男女乱发一握如鸡子大，净洗日干，先用麻油一斤，同发入器，慢火煎令发消，再入杏仁煎黑，持起澄去滓，换入别器。以余药除虢丹外，同熬候焦黄，又澄去滓，却入虢丹，以柳木搅五千转，滴入水中，取软硬为度，倾顿瓷合收之。专疗妇人内外廉疮。诸药不痒，用少许薄纸贴傅患处，日一换，夜一换，五日见效也。  

西施脱骨汤。  

乳香，杏仁，各半两，朴硝，桑白皮，各二两，分作五剂，每剂先以桑皮杏仁投新瓶中。汲水五碗，煎去小半，却入余药紧封瓶口。再煎片时，持起揭去封处，架足于其上薰之，俟可容手倾出。浸洗毕，仍旧倾收，经三两日后，再温热如前法薰洗。每剂可用三次，尽及五剂，软若束绵，任其札缚，甚效。  

金莲稳步膏。  

黄柏皮，黄连，荆芥穗，黄丹，等分为细末。专治阚甲痛不可忍，及脚脂缝肿烂不容包帛。每以少许干掺患处，立见神效。  

玉屑飞云散。  

煅石膏半两，滑石一两，枯白矾少许，同为细末，专治脚脂缝烂痒，腐液粘渍，有妨札缚。每用干掺患立验，阴污尤效。  

削刺金刀散。  

石灰末少许，以水小盏化开，入糯米一合熬熟焙干，同乌头三个碾细。别以硇砂一钱，黄丹三钱，研匀。濯足后以刀削去肉剌，微令见血，取枣肉搜药贴上面，裂帛系之，立效。  

红妆  

【`元耶律铸双溪醉隐外集`】  

杨家一捻红娇润，与醉西施较等差。倘使红妆无藉在，宝冠须也是闲花。杨家一捻红，醉西施，红妆，宝冠，皆芍药名也。醉粉殊宜凝笑，宝冠雅称红妆，是公二十六七岁时，咏芍药乐府中语也。醉粉，凝笑，亦是芍药二名。  

【`宋苏东坡诗`】  

《咏海棠》：只恐夜深花睡去，高烧银烛照红妆。  

装趣装  

【`别释常谈`】  

汉曹参为齐相，及萧何薨，参乃趣，治行装，曰：吾入相。数日果召参代何为相国。  

【`元释鲁山集`】  

《趣装诗》：天风吹我衣，松檐晓色光熹微。石泉浏亮生暖响，宿雨骠疾同飞。鲁翁束檐要行脚，仰面看山与山约。秋菰米熟迟我归，细酿山泉对山酌。  

办　装  

【`野客丛书`】  

汉明帝讳庄，以办装为办严。或者以谓称人曰办严，自称曰办装，不知办严即办装也。  

【`汉隽`】  

《龚胜传》：光赐六月，禄直以办装。  

【`续通鉴长编`】  

仁宗天圣二年，荥阳人张逸先知长水县时，王嗣宗留守西京，厚遇之。及徙青神县，贫不自给。嗣宗假俸半年，使办装至县。  

亻叔装  

【`锦绣万花谷`】  

张平子《思玄赋》曰：简元辰而装。李善注，，整也，始也。  

【`宋陆放翁集`】  

《装》：绝物离人恨未能，聊为旦过打包僧。蹇驴渺渺秋山雨，孤榻昏昏夜店灯。酒量已随诗共退，客愁仍与病相乘。颓然衰飒嗟谁识，侠气当年盖五陵。  

遥装  

【`唐项斯诗`】  

《遥装夜》：卷席贫抛壁下床，且铺他处对灯光。欲行千里从今夜，犹惜残春发故乡。蚊蚋已生团扇急，衣裳未了剪刀忙。谁知更有芙蓉浦，南去令人愁思长。  

晨装  

【`唐欧阳詹诗`】  

《晨装行》：村店月西入，山枝鸱夹鸟声。永装彻夜席，束囊事晨征。寂寂人尚眠，悠悠天未明。岂无偃息心，所务前有程。  

【`许浑诗`】  

《晨装》：带月饭行侣，西游关塞长。晨鸡鸣远戍，宿雁起寒塘。云卷四山雪，风凝千树霜。谁家游侠子一作谁家歌舞散，沉醉卧兰堂。  

出装  

【`太平御览`】  

易林变占，雷君出装。隐隐西行，霖雨不止，流为江河。  

橐中装  

【`汉隽`】  

《陆贾传》：赐贾橐中装，直千金。张晏曰，珠玉之宝也，装裹也。师古曰，言其宝物质轻而价重，可入囊橐以赍行，故曰橐中装。  

【`续蒙求`】  

史《陆贾传》：高祖时中国初定，尉佗平南越，因王之。高祖使贾赐尉佗，为南越王。尉佗与饮数月，曰，越中无足与语，至生来，令我日间所不闻。赐陆生橐中装，直千金，他送亦千金。陆生卒拜尉佗为南越王，令称臣奉汉约。归报，高祖大悦，拜贾为太中大夫。  

赍幞装  

【`唐书`】  

哥舒翰事王忠嗣为衙将，忠嗣被罪，玄宗召翰入朝。拜陇右节度部将，请赍金帛以救忠嗣。舒翰止赍幞装，曰：使吾计从，奚取于是，用此足矣，既见，极言忠嗣之枉，帝寤，忠嗣得不诛。  

马具装  

【`猗觉寮杂记`】  

马甲全装，谓之马具装。《桓伊传》：输马具装百具。  

【`宋史`】  

《列传》：陶谷，乾德二年，再为南郊礼仪使。法物制度，多谷所定。时范质为大礼使，以卤簿清游队有马具装，莫知其制度，以问于谷。谷曰，梁贞明丁丑岁，河南尹张全义，献人甲三百副，马具装二百副。其人甲以布为里，黄表之。青绿，画为甲文，红锦绿青为下群，绛韦为络，金铜长短至膝，前膺为人面二目，背连膺缠以红锦腾蛇。马具装，盖寻常马甲，但加珂拂前膺及后革秋尔。庄宗入洛，悉焚毁质，命有司如谷说，造以给用。  

认宫装  

【`贺方回东山词`】  

簇水近。一笛清风弄袖，新月梳云缕。澄凉夜色纟过，几点典昏雨。侠少朋游，正喜九陌消尘土。鞭穗袅紫骝花，步过朱户。认得宫米庄，为谁重扫新眉朊。徘徊片难问。桃李都无语。十二青楼，下指灯火章基路，不念有肠断归去。岁贡资装  

【`新唐书`】  

《李商隐传》：商隐，字义山，怀州河内人。令孤楚帅河阳奇其文，使与诸子游。楚徙天平宣武，皆表署巡官，岁具资装使随计。  

得替资装  

【`唐会要`】  

唐宣宗大中五九月，中书门下奏诸州刺史，交割及初到任，下檐得替后资装事。应诸州刺史除替后，新人在远者，动经三四个月不到任。纵便近处，亦或一两个月不到。旧人在州，既不理务。又须一切州县祗供，将吏依旧衙忝祗侯。守分者固难自处，多端者犹能害人。自今以后，望令一应刺史得替，已除官者即来力到后，交割了便赴任。如未除官者来力到后，与知州官分明交割。仓库户口及诸色事不得分毫交加。交割了便令旧刺史离本任，不要更待新刺史到交割公事。后称有小小异同，即令勘问，知州官并任行牒所在勘问。诸前刺史如大差谬，即委具事状奏闻，其知州官别议推勘应罢。郡刺史未别除官者，准会昌元年赦文，已令所司在州县供给。伏恐日久深，不遵旧制。望令所在经过州县，准旧节文处分，勿使旅。州许供三日，县许供两日。应诸州史初到任准例，皆有一担什物。离任时，亦例有资送。成例已久，州司各有定额。准乾元元年及至德二载，并会昌元年制，来力只禁科率所由，抑配人户。至于用州司公廨，及杂利润，天下州郡，皆自有规制，绿未曾有明来力处分，多被无良人吏百姓，便致言告云，是脏犯。自今以后，应刺史下檐什物有除替后，资送钱物，但不率敛官吏，不科配百姓，一任各守州郡，旧例亦不得分外，别有添置。若辄率敛科配，故违来力条，当以入已赃犯法。馀望准前后来力处分，来力旨宜依仍编入格，令永为常式。  

厚自斋装  

【`小说蒙求`】  

武惠曹彬讨金陵，责后主称疾不朝之罪。城陷，厘军成列，至其宫城门。后主方开门奉表纳降，彬答拜为之尽礼。彬谕以归朝奉赐有限，费用至广，当厚自赍装。既归有司之籍，则无及矣。遣后主入治装。裨将梁辶向，田钦祚，力争以谓不可，苟有不虞，咎将谁执。彬笑而不答。辶向等切谏，彬遣五伯人为伴。致辎重登舟，有一卒负笼下道，彬立命斩之，负檐者罔敢蹉，出《谈苑》。  

泛海之装  

【`晋书`】  

谢安为会稽王道子扇构，出镇广陵新城以避之。安虽受朝寄，而东山之志，始末不渝。及镇新城，尽室而行。造海之装，欲经略粗定，自江道还东。  

为将军办装  

【`东汉书`】  

袁宠自立为燕王，宠斋独在便室。苍头子密等三人，因宠卧共缚着床，伪构宠命收缚，奴婢各置一处，又以宠命呼其妻。妻入大惊，宠曰，促为将军办装。将妻入收金帛衣物装之，使妻缝两缣囊。昏夜令宠作书，告城门将军开门。书成，即斩宠，及妻头置囊中。持记出城，因诣阙，封为不义俟。  

为卿治装  

【`叶石林燕语`】  

张伯玉皇间，为侍御史。时陈恭公当国，伯玉首言天下未治，未得真相故也，由是忏恭公。仁宗时眷恭公厚，不得已出伯玉知太平州。然亦惜其去。密使小黄门谕旨，劳之，曰间乡贫无虑，朕当为卿治装。翌日，申旨三司赐钱五万，恭公犹执以为无例，上曰，吾业已许之矣。卒赐之，又见所以奖励言官之意也。  

诏密饬装  

【`唐史`】  

韦澳授河阳节度入辞，宣帝曰，卿自去我，我非去卿。在镇累年，帝遣使至魏，道出澳所，以薄纸手作诏曰，密饬装，秋当相见。盖以为相也。  

不在越装  

【`李翰蒙求`】  

宋王僧孺为南海太守，外国舶物利数倍，并无所取。叹曰，昔人为蜀郡长史，终身无蜀物。吾欲遗子孙者，不在越装。  

庆之急装  

【`南史`】  

《沈庆之传》：永初二年，庆之除殿中员外将军，使领队防东掖门，转正负将军，及刘湛被收之夕，上开门召庆之。庆之戎服履韦末缚礻夸入，上见而惊，曰，卿何意乃尔急装？庆之曰，夜半唤队主，不容缓服。  

凶门柏装  

【`南史`】  

《孔琳之传》：琳之建言曰，凶门柏装，不出礼典。起自末代，积习生常，遂成旧俗。固当式遵先典，厘革后谬。  

夫妇道装  

【`闻见善善录`】  

仁宗朝驸马柴宗庆，与驸马李遵连袂，柴主贤而李亦贤。柴主欲与李主角富贵，李先诣柴第，柴之夫妇盛饰以为胜，左右皆草草次。及柴主之过李第，李之夫妇道装而已，左右皆盛饰。徐出二子示曰，予所有者二子耳。柴颇自愧，士论高之。后柴无子，所积俸缗数屋，未尝施用。及柴薨，悉上送官。  

【`宋邵尧夫诗`】  

《道装吟》：道家仪用此衣巾，只拜星辰不拜人。何故尧夫须用拜，安知人不是星辰。道家仪用此衣巾，师外曾闻更拜谁。何故尧夫须用拜，安知人不是吾师。安居尘尾道衣装，里过从乃是常。闻说洞天多似此，吾卿殊不异仙乡。如知道只在人心，造化功夫自可寻。若说衣巾便为道。尧夫何者敢彼襟。  

【`向子经酒集`】  

郭小娘《道装南歌子》：缥缈云间质，轻盈波上身。瑶林玉树出风尘，不是野花凡草等闲春。翠羽双垂珥，乌纱巧制巾，经珠不动两眉颦，须信钅公华销尽见天真。  

宝御珍装  

【`五灯会元`】  

永安悟禅师，因僧问如何是解作客底人。悟曰，宝御王尔装犹尚弃，谁能历去刂傍他门。  

郭索束装  

【`宋杨诚赍集`】  

《答周丞相送糟蟹启》：郭索束装，更挟带糟之味；饣长饣皇雕巧，新翻寒具之油。岂加笾之敢尝，敬造补而先荐。  

七宝装  

【`五代史`】  

蜀主孟昶，君臣务为奢侈以自娱。至于溺器，皆以七宝装之。  

鉴装  

【`广益集`】  

《鉴装式》：元损银外裹黑漆鉴装一副，底盖共四，内有黄铜镜一面。银裹黑漆粉合儿四个，底无银裹，除外别无事件。盖名覆脑，第二名篦鬲，第三名中扇，第四名底鬲。  

潢装  

【`西溪业语`】  

唐秘书省，有熟纸匠十人，装潢匠六人。潢，《集韵》音胡旷切，《释名》染纸也。《齐民要术》，有装潢纸法云，浸蘖汁入潢，允潢纸灭白便是染。则年久色暗，盖染黄也。后有雌黄治书法云，潢讫治者佳先治，入潢则动。《要术》，后魏贾思勰撰。则古用黄纸写书久矣，写讫入黄辟蠹也，今惟释藏经如此，先写后潢。《要术》又云，凡打纸欲生，生则坚厚。则打纸工，盖熟纸匠也。子有旧佛经一卷，乃唐永泰元年，奉诏于大明宫译。后有鱼朝恩御，又有经生并装潢人姓名。文  

【`宋北涧禅师集`】  

海上白峰山慈济寺三身中普贤未装疏。高宗曾到。合水和泥，三大士曾同出现；缕金间碧，独普贤不受涂糊。深藏此光明，曲为今时开发。寒潮震海，激二千酬瓶泻之机；满月无尘，壮亿万岁龙游之地。  

永乐大典  

## 卷之六千六百四十一

十八阳乡  

乡约  

【`吕氏乡约`】  

凡乡之约四：一曰德业相劝，二曰过失相规，三曰礼俗相交，四曰患难相恤。众推有齿德者一人为都约正，有学行者二人副之。约中月轮一人为直月。都副正不与。置三籍，凡愿入约者书于一籍，德业可劝者书于一籍，过失可规者书于一籍。直月掌之，月终则以告于约正，而授于其次。德业相劝：德，谓见善必行，闻过必改。能治其身，能治其家，能事父兄，能教子弟，能御僮仆，能肃政教，能事长上，能睦亲故，能择交游，能守廉介，能广施惠，能受寄托，能救患难，能导人为善，能规人过失，能为人谋事，能为众集事，能解斗争，能决是非，能兴利除害，能居官举职。业，谓居家则事父兄，教子弟，待妻妾。在外则事长上，接朋友，教后生，御僮仆，至于读书，治田，营家，济物。畏法命，谨租赋，如礼乐。射御书数之类，皆可为之；非此之类，皆为无益。右件德业相同约之人，各自进修，互相劝勉。会集之日，相与推举其能者书于籍，以警励其不能者。过失相规：过失，谓犯义之过六，犯约之过四，不修之过五。犯义之过，一曰，酗博斗讼。酗谓纵酒喧竞。博谓赌博财物。斗谓斗殴骂詈。讼谓告人罪恶，意在害人，诬赖争诉，得已不已者。若事干负累，及为人侵损而诉之者，非。二曰，行止逾违。逾礼违法，众恶皆是。三曰，行不恭逊。侮慢齿德者；待人短长者；恃强凌人者；知过不改，闻谏愈甚。四曰，言不忠信。或为人谋事，陷人于恶；或与人要约，退却背之；或妄说事端，荧惑众听者。五曰，造言诬毁。诬人过恶，以无为有，以小为大，面是背非。或作嘲咏，匿名文书，及发扬人之私隐，无状可求，及喜谈人之旧遏者。六曰，营私太甚。与人交易，伤于掊克者；专务进取，不恤余事者；无故而好干求假贷者；受人寄托而有所欺者。犯约之过：一曰，德业不相劝；二曰，过失不相规；三曰，礼俗不相交；四曰，患难不相恤。不修之过：一曰，交非其人。所交不限士庶，但凶恶及游惰无行，众所不齿者而已。朝夕与之游处，则为交非其人；若不得已而暂往还者，非。二曰，游戏怠惰。游谓无故出入及谒见人，止务闲适者。戏谓戏笑无度，及意在侵侮，或驰马击鞠而不赌财物者。怠惰谓不修事业，及家事不治，门庭不洁者。三曰，劝作无仪。谓进退大疏野及不恭者，不当言而言，及当言而不言者，衣冠太华饬，及全不完整者，不衣冠而入街市者。四曰，临事不恪。主事废忘，期会后时，临事怠慢者。五曰，用度不节。谓不计有无，过为侈费者；不能安贫，非道营求者。右件过失，同约之人，各自省察，互相规戒。小则密规之，大则众戒之，不听，则会集之日，直月以告于约正。约正以义理诲谕之，谢过请改，则书于籍，以俟其争辩不服与终不能改者，皆听其出约。礼俗相交：礼俗之交，一曰，尊幼辈行；二曰，造请拜揖；三曰，请召送迎；四曰，庆吊赠遗。尊幼辈行凡五等：曰尊者，谓长于己，二十岁以上在父行者。曰长者，谓长于己十岁以上，在兄行者。曰敌者，谓年上下不满十岁者，长者为稍长，少者为稍少。曰少者，谓少于己十岁者。曰幼者，谓少于己二十岁以下者。造请拜揖凡三条：曰，凡少者、幼者，于尊者、长者，岁首冬至四孟月朔辞见贺谢，皆为礼见。皆具门状，用幞头公服腰带靴笏。无官具名纸，用幞头衤阑衫腰带系鞋。唯四孟通用帽子皂衫腰带。凡当行礼而有恙故，皆先使人白之。或遇雨雪，则尊长先使人喻止来者。此外候问起居，质疑白事，及赴请召，皆为燕见。深衣凉衫皆可，尊长令免即去之。尊者受谒不报。岁首冬至，具己名榜字，令子弟报之，如其服。长者岁首冬至，具榜子报之。如其服余，令子弟以己名榜子代行。凡敌者，岁首冬至辞见贺谢相往还。门状名纸同上，唯止服帽子。凡尊者长者，无事而至少者幼者之家，唯所服。深衣凉衫道服背子可也，敌者燕见亦然。曰，凡见尊者长者，礼见必约同辈十人以上，俱往燕见，则特见可也。门外下马，俟于外次，乃通名。凡往见人，入门必问主人食否，有他客否，有他干否。度无所妨，乃命展剌。有妨则少俟，或且退，后皆仿此。主人使将命者先出迎客，客趋入至庑间，主人出降阶，客趋进，主人揖之升堂。礼见则四拜，而后坐，燕见不拜。旅见则旅拜，少者幼者，自为一列。幼者拜，则跪而扶之；少者拜，则跪扶而答其半。若尊者长者，齿德殊绝，则少者幼者坚请纳拜，尊者许，则立而受之。长者许，则跪而扶之。拜讫，则揖而退，主人命之坐。则致谢讫，揖而坐。退。凡相见主人语终不更端，则告退。或主人有倦色，或妨干事，而有所俟者，皆告退可也。后皆仿此。则主人送于庑下，若命之上马，则三辞，许则揖而退，出大门乃上马。不许，则从其命。凡见敌者，门外下马，使人通名。俟于庑下，或厅侧，礼见则再拜。稍少者，先拜，旅见则特拜。退则主人请就阶上马。徒行则主人送于门外。凡见少者以下，则先遣人通名，主人具衣冠以俟。客入门下马，则趋出迎揖外堂，来报礼则再拜谢。客止之则止。退则就阶上马。客徒行则迎于大门之外，送亦如之。仍随其行数步，揖之则止，望其行远乃入。曰，凡遇尊长于道，皆徒行，则趋进揖。尊长与之言，则对；不则立于道侧以俟。尊长已过，乃揖而行。或皆乘马，于尊者则回避之。于长者则立马道侧揖之，俟过乃揖而行。若己徒行，而尊长乘马，则回避之。凡徒行，遇所识乘马，皆仿此。若己乘马，而尊长徒行，望见则下马前揖，已避亦然。过既远，乃上马，若尊长令上马，则固辞。遇敌者皆乘马，则分道相揖而过。彼徒行而不及避，则下马揖之，过则上马。遇少者以下皆乘马，彼不及避，则揖之而过。彼徒行不及避，则下马揖之。于幼者，则不必下，可也。请召迎送凡四条：曰，凡请尊长饮食，亲往投书。礼薄则不必书，专召他客，则不可兼召尊长。既来赴，明日亲往谢之。召敌者以书简，明日交使相谢。召少者用客目，明日客亲往谢。曰，凡聚会皆乡人，则坐以齿。非士类则不。若有亲，则别叙。若有他客，有爵者，则坐以爵。不相妨者，犹以齿。若有异爵者，虽乡人亦不以齿。异爵，谓命士大夫以上，今升朝官是。若特请召，或迎劳，出饯，皆以专召者为上客。如昏礼，则姻家为上客，皆不以齿爵为序。曰，凡燕集初坐，别设卓子于两楹间，置大杯于其上。主人降席立于卓，东西向，上客亦降席立于卓，西东向。主人取杯亲洗，上客辞，主人置杯卓子上，亲执酒斟之，以器授执事者，遂执杯以献上客。上客受之，复置卓子上。主人西向再拜，上客东向再拜兴，取酒东向，跪祭遂饮。以杯授赞者，遂拜，主人答拜。若少者以下为客，饮毕而拜，则主人跪受如常。上客酢主人如前仪，主人乃献众宾如前仪，唯献酒不拜。若众宾中有齿爵者，则特献，如上客之仪，不酢。若婚会，姻家为上客，则虽少，亦答其拜。曰，凡有远出远归者，则送迎之少者、幼者，不过五里，敌者不过三里，各期会于一处，拜揖如礼。有饮食，则就饮食之，少者以下俟其既归，又至其家省之。庆吊赠遗凡四条：曰，凡同约者有吉事则庆之，冠子，生子，预荐登第进官之属，皆可贺。婚礼虽曰不贺，然礼亦曰贺。娶妻者，盖但以物助其宾客之费而已。有凶事则吊之。丧葬水火之类，每家只家长一人，与同约者俱往，其书问亦如之。若家长有故，或与所庆吊者不相接，则其次者当之。曰，凡庆礼常仪有赠物。用币帛酒食果实之属，众量力定数，多不过三五千，少至一二百。如情分厚薄不同，则促其厚薄。或其家力有不足，则同约为之借助器用，及为营干。凡吊礼闻其初丧，闻丧同。未易服，则率同约者，深衣而往，哭吊之，凡吊，尊者则为首者，致辞而旅拜，敌以下则不拜。主人拜则答之，少者以下则扶之，不识生者，则不吊。不识死者，则不哭。且助其凡百经营之事。主人既成服，则相率素幞头素衤阑衫素带，皆以白纱绢为之。具酒果食物而往奠之。死者是敌以上，则拜而奠。以下则奠而不拜。主人不易服，则亦不易服。主人不哭，则亦不哭。情重，则虽主人不变不哭，亦变而哭之。赙礼用钱帛，众议其数，如庆礼。及葬，又相率致贝冒。俟发引则素服而送之。贝冒如赙礼，或以酒食犒其役夫，及为之干事。及卒，哭。及小祥，及大祥，皆常服吊之。曰，凡丧家不可具酒食衣服，以待吊客，吊客亦不可受。曰，凡闻所知之丧，或远不能往，则遣使致奠，就外次衣吊服，再拜，哭而送之。惟至亲笃友为然。过期年则不哭，情重则哭其墓。右礼俗相交之事，直月主之有期日者，为之期日。当纠集者，督其违慢。凡不如约者，以告于约正而诰之，且书于籍。患难相恤：患难之事七，一曰水火。小则遣人救之，甚则亲往，多率人救且吊之。二曰盗贼。近者同力追捕，有力者为告之官司，其家贫则为之助出募赏。三曰疾病。小则遣人问之，甚则为访医药，贫则助其养疾之费。四曰死丧。阙人则助其干办，乏财赙赠借贷。五曰孤弱。孤遗无依者，若能自赡则为之处理。稽其出内，或闻于官司，或择近亲，与邻里可托者主之，无令人欺罔。可教者为择人教之，及为求婚姻。贫者叶力济之，无令失所。若有侵欺之者，众人力为之辨理。若稍长而放逸不检，亦防察约束之，无令陷于不义。六曰诬枉。有为人诬枉过恶，不能自伸者，势可以闻于官府，则为言之；有方略可以救解，则为解之；或其家因而失所者，众共以财济之。七曰贫乏。有安贫守分，而生计大不足者，众以财济之，或为之假贷置产，以岁月偿之。右患难相恤之事。凡有当救恤者，其家告于约正。急则同约之近者，为之告约正，命直月遍告之，且为之纠集而程督之。凡同约者，财物、器用、车马、人仆皆有无相假。若不急之用及有所妨者，则不必借。可借而不借，及逾期而不返，及损坏借物者，论如犯约之过，书于籍。邻里或有缓急，虽非同约而先闻知者，亦当救助。或不能救助，则为之告于同约而谋之。有能如此者，则亦书其善于籍，以告乡人。以上乡约四条，本出蓝田吕氏。今取其他书，及附己意，稍增损之，以适于今。而又为月旦集会读约之礼如左。方曰，凡预约者，月朔皆会。朔日有故，则前期三日，别定一日。直月报会者所居远者，唯赴孟朔。又远者，岁一再至可也。直月率钱具食。每人不过一二百，孟朔具果酒三行，面饭一会。余月则去酒果，或直设饭可也。会日夙兴，约正副正直月本家行礼。若会族罢，皆深衣俟于乡校，设先圣先师之象于北壁下，无乡校则别择一宽间处。先以长少叙拜于东序。凡拜尊者，跪而扶之。长者跪而答其半。稍长者俟其俯伏而答之。同约者，如其服而坐。有故，则先一日使人告于直月、同约之家。子弟虽未能入籍，亦许随众序拜。未能序拜，亦许侍立观礼，但不与饮食之会。或别率钱，略设点心于他处。俟于外次，既集以齿为序，立于门外，东向北上。约正以下出门西向南上。约正与齿最尊者正相向。揖迎入门，至庭中北面，皆再拜。约正升堂上香，降与在位者皆再拜。约正升降，皆自阼阶。揖分东西向立。如门外之立。约正三揖，客三让，约正先升，客从之。约正以下升自阼阶，余人升自西阶。皆北面立。约正以下西上，余人东上。约正少进西向立，副正直月次其右少退，直月引尊者东向南上，长者西向南上。皆以约正之年推之，后仿此。西向者，其位在约正之右。少进余人如故。约正再拜。凡在位者，皆再拜。此拜尊者。尊者受礼如仪，唯以约正之年，为受礼之节。退比壁下南向东上立。直月引长者东面，如初礼，退则立于尊者之西东上。此拜长者。拜时唯尊者不拜。直月又引稍长者东向南上。约正与在位者皆再拜。稍长者答拜，退立于西序东向北上。此拜稍长者，拜时尊者长者不拜。直月又引稍少者东面北上，拜约正，约正答之。稍少者退立于稍长者之南。直月以次引少者东北向西北上，拜约正，约正受礼如仪，拜者复位。又引幼者亦如之。既毕揖，各就次。同列未讲礼者，拜于西序如初。顷之，约正揖就坐。约正坐堂东南向，约中年最尊者，坐堂西南向，副正直月次约正之东南向西上。余人以齿为序，东西相向，以北为上。若有异爵者，则坐于尊者之西南向东上。直月抗声读约一过，副正推说其意。未达者，许其质问，于是约中有善者，众推之。有过者，直月纠之。约正询其实状于众，无异辞，乃命直月书之。直月遂读记善籍一过，命执事以记过籍遍呈在坐，各默观一过，既毕，乃食。食毕，少休，复会于堂上，或说书，或习射，讲论从容。讲论须有益之事，不得辄道神怪邪僻悖乱之言，及私议朝廷州县政事得失，及扬人过恶。达者，直月纠而书之。至晡乃退。  

【`四家礼范`】  

《增损吕氏乡约》：德业相劝：德，谓见善必行，闻过必改。能治其身，能治其家，能事父兄，能教子弟，能御僮仆，能事长上，能睦亲故，能择交游，能守廉介，能广施惠，能受寄托，能救患难，能规过失，能为人谋，能为众集事，能解斗争。能决是非，能兴利除害，能居官举职。凡有一善为众所推者，皆书于籍，以为善行，业谓居家则事父兄，教子弟，待妻妾。在外则事长上，接朋友，教后生，御僮仆，至于读书，治田，营家，济物。好礼乐。射御书数之类，皆可为之。非此之类，皆为无益。过失相规：过失，谓犯义之过六，犯约之过四，不修之过五。犯义之过，一曰，酗博斗讼。酗，谓恃酒喧竞。博，谓博赌财物。斗，谓斗殴骂詈。讼，谓告人罪匿心，意在害人者。若事干负累，及为人侵损而诉之者，非。二曰，行止逾违。逾违多端，众恶皆是。三曰，行不恭逊。侮慢有德有齿者，持人短长，及恃强陵犯众人者，知过不改闻谏愈甚者。四曰，言不忠信。为人谋事，陷人于不善。与人要约，退即背之，及诬妄百端皆是。五曰，造言诬毁。诬人过恶，以无为有，以小为大，面是背非。或作嘲咏，匿名文书，及发扬人之私隐，无状可求，及喜谈人之旧过者。六曰，营私太甚。与人交易，伤于掊克者；专务进取，不恤余事者；无故而好干求假贷者；受人寄托而有所欺者。犯约之过，一曰德业不相劝，二曰过失不相规，三曰礼俗不相成，四曰患难不相恤。不修之过，一曰交非其人，所交不限士庶，但凶恶及游惰无行，众所不齿者，若与之朝夕游从，则为交非其人。若不得已暂往还者，非。二曰游戏怠惰，游，谓无故出入，及谒见人，止务闲适者。戏，谓戏笑无度，及意在侵侮。或驰马击鞠之类。不赌财物者。怠惰，谓不修事业，及家事不治，门庭不洁者。三曰动作无仪，进退太疏野，及不恭者；不当言而言，当言而不言者；衣冠太饬，及全不完整者；不衣冠入街市者。四曰临事不恪。主事废忘，期会后时，临事怠慢者。五曰用度不节，不计家之有无，过为侈费者；不能安贫，而非道营求者。已上不修之过，每犯皆书于籍，三犯则行罚。礼俗相交：凡行婚姻丧葬祭祀之礼，礼经具载，亦当讲求。如未能遽行，且从家传旧仪。甚不经者当渐去之。凡与乡人相接，及往还书问，当众议一法共行之，凡遇庆吊，每家只家长一人，与同约者皆往。其书问亦如之。若家长有故，或与所庆吊者不相识，则其次者当之。所助之事、所遗之物，亦临时聚议，各量其力裁定名物，及多少之数。若契分浅深不同，则各从其情之厚薄。凡遗物婚嫁，及庆贺用币帛酒蜡烛雉兔果实之类，计所直多少。多不过三千，少至一二百。丧葬，始丧则用衣服，或衣段以为衤遂礼，以酒脯为奠礼，计直多不过三千，少至一二百。至葬，则用钱帛为赙礼，用猪羊肉蜡烛为奠礼，计直多不过五千，少至三四百。灾患，如水火盗贼疾病刑狱之类，助济者，以钱帛米谷薪炭等物计直，多不过三千，少至二三百。凡助事，谓助其力所不足者，婚嫁则借助器用，丧葬则又借助人夫，及为之营干。患难相恤：患难之事七，一曰水火，小则遣人救之；大则亲往，多率人救之，并吊之耳。二曰盗贼，居之近者同力捕之，力不能捕，则告于同约者，及白于官司，尽力防捕之。三曰疾病，小心遣人问之，稍甚则亲为博访医药。贫无资者，助其养疾之费。四曰死丧，阙人干，则往助其事。阙财则赙物，及与借贷吊问。五曰孤弱，孤遗无所依者，若其家有财，可以自赡，则为之处理。或闻于官，或择近亲与邻里可托者主之，无令人欺罔。可教者，为择人教之，及为求婚姻。无财不能自存者，叶力济之，无令失所。若为人所欺罔，众人力与辨理。若稍长而放逸不捡，亦防察约束之，无令陷于不义也。六曰诬枉，有为诬枉，过恶不能自申者，势可以闻于官府，则为言之；有方略可以解，则为解之。或其家因而失所者，众以财济之。七曰贫乏，有安贫守分，而生计大不足者，众以财济之。或为之假贷，置产以岁月价之。凡同约者，财物器用车马人仆，皆有无相假。若不急之用，及有所妨者，亦不必借。可借而不借，及逾期不还，及损坏借物者，皆有罚。凡事之急者，自遣人遍告同约。事之缓者，所居相近及知者，告于主事，主事遍告之。凡有患难，虽非同约，其所知者，亦当救恤。事重，则率同约者共行之。罚式：犯义之过，其罚五百。轻者，或损至四百三百。不修之过，及犯约之过，其罚一百。重者，或增至二百三百。凡轻过规之而听，及能自举者，止书于籍，皆免罚。若再犯者，不免。其规之不听，听而弗为，及过之大者，皆即罚之。其不义已甚，非士论所容者，及累犯重罚而不悛者，特聚众议，若决不可容，则皆绝之。聚会：每月一聚具食，每季一会具酒食，所费率钱合当事者主之。遇聚会则书其善恶，行其赏罚。若约有不便之事，共议更易。主事：约正一人，或二人，众推正直不阿者为之。专主平决赏罚当否。直月一人，同约中不以高下，依长少轮次为之。一月一更，主约中杂事。人之所赖于邻里乡党者，犹身有手足，家有兄弟，善恶利害，皆与之同，不可一日而无之。不然，则秦越其视，何与于我哉？大忠素病于此，且不能勉。愿与乡人共行斯道。惧德未信，动或取咎，敢举其目，先求同志。苟以为可，愿书其诺。成吾里仁之美，有望于众君子焉。熙宁九年十二月初五日，汲郡吕大忠白。吕氏乡约终。答伯兄：吕大钧和叔：乡约中有绳之稍急者，诚为当已逐，旋改更从宽。其来者亦不拒，去者亦不追。固如来教。答仲兄：乡约事，近排祭人回已具白。人心不同，故好恶未尝一，而俱未可以为然。惟以道观之，则真是真非乃见。若止取在上者之言为然，则君子何必博学。所欲改为家仪，虽意在逊避，而于义不安。盖其间专是与乡人相约之事，除是废而不行，其间礼俗相成，患难相恤，在家人岂须言及之乎？若改为乡学规，却似不甚害义，此可行也。所云置约正直月，亦如学中学正直日之类。今小民有所聚集，犹自推神头、行老之目，其急难自于逐项内细说事目。止是遭水火盗贼死丧疾病诬枉之类，亦皆是自来人情所共恤，法令之所许。敕条：水火盗贼，同村社自合救捕。鳏寡孤遗，亦许近亲收恤。至于问疾吊丧，并流俗常行。约中止是量议损益，劝率其不修者耳。今流俗，凡有率敛济人，皆行疏聚集，并是常事。汉之党事，去年李纯之有书，已尝言及。寻有书，辨其不相似。今录本上呈党事之祸。皆当时诸人自取之，非独宦者之罪。不务实行，一罪也；妄相称党傲公卿，二罪也；与宦者相疾如雠，三罪也；其得用者，遂欲诛灭宦者，四罪也。不知乡约有何事近之？乡约事，累蒙教督甚切。备喻尊意，欲令保全，不陷刑祸。父兄之于子弟，莫不皆然。而在上者，若不体悉子弟之志，必须从已之令，则亦难为下矣。盖人性之善则同，而为善之迹不一。或出或处，或行或止，苟不失于仁，皆不相害，又何必须以出任为善乎？又自来往复之言，辞多抑扬，势当如此，惟可以意逆之，则情义可得。若寻文致，则不同之论无有已时。如谓杀身成仁者，盖孔子谓时多求生害仁者。既难得中庸之人，且得杀身成仁者，犹胜求生害仁之人，岂谓孔子务为杀身以成仁？中前书行老神头之说，亦类此。向蒙开喻志诸侯之说，亦类此。处事有失已，随事改更，殊无所惮。即今所行乡约，与元初定甚有不同，乡人莫不知之。亦难为更一一告喻流传之人耳。答刘平叔：乡人相约，勉为小善。一作细行。顾惟鄙陋，安足置议，而传闻者以为异事，过一作竞加论说。以谓强人之所不能，似乎不顺，非上所令而辄行之，似乎不恭。退而自反，固亦有罪。盖为善无大小，必待有德有位者倡之，则上下厌服而不疑。今不幸出于愚且贱者，宜乎，诋訾之纷纷也！虽然，遂以为不顺与不恭，则似未之察耳。凡所谓强人所不能者，谓其材性所安，难强以矫，犹畏慎者，责以宽泰，舒迟者责以敏疾之类。至于孝弟忠信，动作由礼，皆人所愿。虽力有不勉，莫不爱慕。今就其好恶，使之相劝相规而已，安有强所不能者乎？凡所谓非上所令而辄行者，谓上之所禁，俗之所恶，犹聚萃群小，任侠奸利，害于州里，挠于官府之类，至于礼俗患难，人情素相问遗贝周恤。间有惰而不修，或厚薄失度者，参酌贫富所宜，欲使不废，且所约之书，亦非异事。今庠序则有学规，市井则有行条，村野则有社案，皆其比也，何独至于乡约而疑之乎？况诸州犹有文学助教之官，其识事亦是此类，但久废不举耳。或有举之者，安得为非上所令乎？以愚贱言  

之，则不敢逃责。或大人君子，不以人废言，则似亦可恕。或谓其间条目宽猛失中，繁简失当，则有之矣。明识忠告，安敢不从？近闻流言过实，及于左右。虽素以相亮，亦恐不能无疑。聊致一作布此意，幸冀详照。此篇旧传吕公进伯所作，今乃载于其弟和叔文集，又有问答诸书。如此，知其为和叔所定不疑。篇末著进伯名，意以其族党之长而推之，使主斯约故尔。淳熙乙未四月甲子朱熹识。  

乡　劝  

【`名公书判`】  

乡邻之争，劝以和睦：大凡乡曲邻里，务要和睦。才自和睦，则有无可以相通，缓急可以相助，疾病可以相扶持，彼此皆受其利。才自不和睦，则有无不复相通，缓急不复相助，疾病不复相扶持，彼此皆受其害。今世之人，识此道理者甚少。只急眼前强弱，不计长远利害。才有些小言语，便去要打官司，不以乡曲为念。且道打官司，有甚得便宜处，使了盘缠，废了本业。公人面前陪了下情，着了钱物，官人厅下受了惊吓，吃了打缚，而或输或赢，又在官员笔下，何可必也。便做赢了一番，冤冤相报，何时是了。人生在世，如何保一生无横逆之事，若是平日有人情在乡里，他自众共相与遮盖，大事也成小事。既是与乡邻雠隙，他便来寻针觅线，掀风作浪，小事也成大事矣。如此则是今日之胜，乃为他日之大不胜也。当职在乡，常常以此语教人，皆以为至当之论。今兹假守于此，每日受词，多是因闲唇舌，遂至兴讼。入词之初，说得十分可畏，及至供对，元来却自无一些事。此等皆是不守本分，不知义理，专要争强争弱之人，当职之所深恶，正要惩一戒百。今观唐六一，诉颜细八、颜十一之由，只是因杨四唆使之故。杨四处乡邻之间，不能劝谏以息其争，而乃斗喋以激其争，遂使两家当此农务正急之时，抛家失业，妄兴词诉。紊烦官司，其罪何可逃也！杨四杖六十，唐六一、颜细八、颜十一，当厅责罪赏状，不许归乡生事，并放。仍各人给判语一本，令将归家，遍示乡里，亦兴教化之一端。又《勉寓公举行乡饮酒礼为乡闾倡》：当职猥以非才，承乏守郡。每自惟念公朝推择之意，岂徒责以簿书期会之最，刀笔厢箧之务而已。固将使之宣明教化，以厚人伦，而美习俗也。故自交事以来，凡布之于榜帖，形之于书判，施之于政事，莫不拳拳然。以入事其父兄，出事其长上者，为吾民训，今既数月矣。近者见而知之，远者间而知之。其比闾族党之间，自宜详体此意。长者勉其少者，智者诲其愚者，贤者诱其不肖者，相率而为礼义之归，而旧俗为之一变矣。然每阅讼牒，乖争凌犯之习曾不少衰。其间利害，不能以禾弟米，即为欺诈以相倾，挟财力以相胜，结党仇以相攻。不特亲戚邻里，反眼若不相识，虽父子伯叔兄弟，亦复相视如寇雠然。呜呼！天惟与我民彝，岂若是哉？盖移风易俗，使夫人回心而向道，类非俗吏之所能为尔。当职其敢不自咎，徒忿疾于顽，而弗思所以为迪吉康之道乎？窃惟三代教民之法，莫切于乡饮酒。观其致尊逊以教不争，致洁敬以教不慢，父坐子立以教孝，老坐少立以教悌，序宾以贤以贵德，序坐以齿以贵长，序遵以齿以贵贵。饮食以示不忘本，工歌必献，以示不忘功，燕及沃洗，以示不忘贱。凡登降辞逊献酬之仪，笾豆鼎俎之器，升降合乐之节，无非教也。当是时也，父与父言慈，子与子言孝，兄与兄言友，弟与弟言顺。少而习焉，长而安焉。其父兄之教，不肃而成；其子弟之学，不劳而能。故其俗既成之后，虽衰世之公子，皆笃于信厚，而非止于麟趾之盛时也；虽江汉之匹夫，皆知无思犯礼，而非止于京邑之近；虽抱衾之贱妾，皆知自充以义，而非止于关睢之后妃也；虽牛羊之贱吏，皆知有所不忍伤，而非独公卿大夫之贤也。是以孔子曰：“吾观于乡而知王道。”又曰：“乡饮酒之礼废，则长幼之序失，而争斗之狱繁矣。”然则是礼之废兴，存亡其所系，岂不重欤？万世之下，有志于化民成俗者，舍此而将奚先焉？唐李正一，为常州刺史。大起学校，堂上画《孝友传》，示诸生。为乡饮酒，而人人知劝。裴焕之为宣州刺史，亦举行此，歌至《白华》，“华黍南陔”等章。言孝子养亲及物遂性之义，闻者至于泣下。天理之在人，其不可泯灭也如此。夫当职不自揣度，辄有效颦之心。将与诸君子讲明隶习，而推行之，使邵之父老子弟，相与周旋揖逊乎其间，日就月将，耳濡目染，迁善远罪，而不自知。狱讼止息，刑措不用，则斯民不愧于齐鲁之民，而太守亦庶几不为龚黄之罪人矣。独抱此志，未知所遂，而刘司户，乃先得我心之所同然，首以为乡曲倡，一纸，蔼然仁义之言。当职抚卷三叹，真不图为乐之至于斯也。鲁无君子，斯焉取斯。吾今而后，益信邵人之犹足用为善也。昔王豹处于淇，而河西善讴；绵居处于高唐，而齐右善歌。为其事而无其功者，未之有也。愿司户与同志之士力行之。异时有争讼曲直者，望王烈之庐而复还；人之欲为不善者，恐司马公邵先生知之而止。如此，则岂惟邵人有耻且格，虽以之兼善天下不难矣，岂不盛欤！请今遇行礼时，录名见示。庶可因其从违，察其所响。且欲薄助酒钱，以见区区劝勉之意。并榜市曹及两县，如各乡士民有能效此者，仰各县采实具申，当行褒赏，以为风俗之劝。  

乡校见校字下。  

乡饮见饮字下。  

乡射见射字下。  

诗　文  

【`松江郡志`】  

宋楼钥《华亭县南四乡记》：开禧三年，钥方挂衣冠，又苦跖戾之疾，卧家待尽。孟秋月末，郡以邸报来，使儿辈诵之。有台评论嘉兴府，华亭之四乡利病，深切著明，为之矍然而起。诵之数过，仰叹曰：“皇上勤恤民隐，宵旰不遑，而耳目之官，洞察田里之细微，径以上闻，不旋踵而报，可古所谓谏行言听，膏泽下于民，非此之谓耶？”一二九二  

于是时，仲舅汪文昌之子立中为宰，恐其累亟，以书问之，得其报曰：“此出于殿中侍御史叶公之奏，非特为一邑无穷之利，立中与同僚亦与有大幸于斯焉。”士民方相与为业公生立祠于县庠，因请为记，且叙其事始，及积蔽之实大略。邑中岁造煮酉云，额止四万缗。绍兴十八年，有邑宰酉云过倍，增至十三万有奇。科抑之害，自里正市井，道释医卜，下至倡优，无有免者。吏胥以次差等其长，岁或至二百万钱。赇赂肆行，公私交病，吏逃民困，官曹无以塞责，动辄科罚，重征倍税日甚一日。参政钱公，邑人也。既登政路，尽以告于孝宗皇帝。宣谕漕臣韩彦质，俾有以宽之。先是张泾堰坏，海潮大入。云间、胥浦、仙山、白砂四乡荡为巨壑，漫及苏湖秀邑，不复可耕。乾道七年，朝廷不惮重费，大典修筑。海患虽除，民力愈竭。斥卤未清，租税全失。至是岁久，农民渐归故业，可以起赋，犹未忍尽复旧贯，量估米直使之乐输。会计四乡夏税，折帛为缗钱二万。苗米近三万斛，斛三缗，合为九万。于内以六万五千三十九贯，充一岁月斛之数，以补酒额，分隶发纳。尚有增额三万贯有奇，皆不可催促之数，又尽蠲之。自淳熙六年为始，四乡之赋既轻而易输。三十余年，敷抑之害一旦洗去。感被宽恩，阖境为之鼓舞。今又将三十年，而四乡复成大敝。副端旧寓，兹邑深知底蕴。其论年来曲折，如烛照数计之明。谓既以补额外之酒钱，遂分入月解之额。府已均定，不容少亏。春催夏税，夏催秋苗。是蚕桑未动而责以折绢，钅至艾未兴而责以折苗，殆无此理。其尤害者，遇有灾伤，如今岁既旱而蝗，他处皆有蠲减，此独不与而征催益。给到置牌引名色，至不可缕数。欲下漕司，及本府措置，每岁别委官专催四乡二税，径解所隶，不许邑官干与。仍除去版帐中酒钱之数，起催输纳，并依条限给钞，无得稽迟。灾伤均与蠲放，民赖以宽。钱又无欠，邑亦易办。一举而三利具焉。上意开纳，旋即施行。立中到官固已历究本末，无路自达。又以四乡所输，每岁多不及额。邑为补足，尤难支吾。天假之幸有此际会，且蒙俯察，其来已久。非今日之罪，略其前日不得已之过，而禁其将来，可谓曲当矣。官僚吏民，交口相贺。郡太守程公卓喜斯邑之少宽，戒饬上下，奉行惟谨。立中深恐后人不知其详，愿书而登之石。业公名时，字秀发。尝由甲科入四明幕府，其孜孜民事有年矣。呜呼！求民之瘼，推此心而广之。下转上闻，以时罢行，皆能如此，斯民其有瘳乎？故不以老退为解，而直书之。下元日，龙图阁直学士、通议大夫致仕奉化郡开国侯，食邑一千户，楼钥记并书。中奉大夫试礼部尚书，兼直学士院兼修玉牒官，兼侍读卫泾篆额。奉议郎知嘉兴府华亭县主管劝农公事，兼兵马都监借绯汪立中立石。  

【`苏魏公集`】  

《请别定县令考课及立乡官状》：臣窃以国家恃以为治者，民也；使民敦本而趋善者，县令也。是以前世论政者，莫不以此为首务。向者仁宗皇帝深知其故，始诏保任县令岁复增考课之法，其所以责任求治之意至矣，然而县邑之间，卓然以治理之效闻者犹寡。臣窃思之，盖以殿最之格，不过校簿书案文法而已。故簿书益密，而编户益扰；文法弥具，而治道弥远，是岂朝廷任官责效之本意邪？且古之治民，劝导教率无所不至。故孝悌力田有优异之科，三老廉吏有表率之义。由是农民众而土田辟，风俗厚而狱讼稀。今则不然，民勤于力，苟致赡足，则惧升迁等第，遂有因循不耕之患。是力田者有累，而惰游者无罚也。父兄聚居，丁生稍多，则惧差徭配率，遂有离析异居之弊。是孝悌无所劝，而奸恶未得止也。乡村但有耆壮巡察，吏卒追捕，不闻以善道谕之者，是教化无由至，而狱讼不得息也。然则欲变其俗，使稍敦本者，亦在朝廷劝勉之而已。臣欲望明诏戒敕，自今考课，以令长能用善道谕民，勉末游而归本业，致狱讼稀简，而盗贼衰息者，为优等。其能校簿书，均移税赋，发奸捕盗，兴利除害者，为次等。二者咸无，为下等。优等望赐超擢，次等再加激厉，末等自当降黜。其田里之民，亦许令长举察，州郡案覆，立为科条。有能尽力畎亩，开垦陂泽，久远为利于众者；或群居孝友，宗族敦睦，为乡党所推者。如此之类，特与蠲除户下差役。其复有明于义理，年高行著者，即少加旌异，或立乡官之号以赐之。使人谕教化于下，相率而归于善道。如此则廉平之吏，思尽所长。礼义之风，庶几可致。  

【`刘克庄`】  

《回陈正言乡会助筵扎子》：共承真染，宠饷盛仪，虽蒲省尊严，不可领湖山之集。然木分乡缱绻，犹为主洛社之盟。分余沥于美酒价十千之时，将厚意以青铜钱三百之助。某与同朝之胜彦，及新榜之誉髦，望遗公若景星凤凰。均托欢颜之庇，宴嘉宾而吹笙鼓瑟。谁无饱德之心，姑援笔以禀训，容抠衣而摧谢。《文苑英华》张钦敬《移乡判》：丁适他邑，伍谓其叛追之，遽出旌节以徇一作询伍。诉诸邑吏，将内之园土，曰：“来有授也。”对：“典礼是兴，训导为本。俗以迁善从乎乐郊。生而在勤，克有宁宇。”今丁之适，无乃是诸邻伍以追，且昧爱一作受于旌节。邑吏之罚，胡不恤于宜岸絷兹行者。类厥罢人，虽徇一作询等闲，曾不忍于为厉，内于园土，且未见于亏，则终是迷而妄作，辄利动以生悔，瑜瑕既不相掩，齐楚岂能均得！诲人不倦，其若是乎？遂使信不可知，义无所立，簿刑犹可误作，往诉何太词游。爰扣两端，且知三失。况率土无外，曷谓他邦？当官以行，何非己任。免戾实由勤职，结罪终无正条。宁其利淫，是亦为政。又，席晋天下一家，王土万里；吴蔡齐秦之容，憧憧往来。东西南北之人，靡靡行迈。食矣二字疑游子，将导他邦。乔木坐违，飘蓬自远。同仲尼之去鲁，方事问津；异伯鸾之适越，讵能登岳，若使符纟需不给，行者乃逋逃之流；今则旌节有恁，伍人何逐捕之有。空效重丘之徇，楚则失之；便为园土之囚，齐亦未得。诚宜俾其专达，岂可徵于有授。事同违于周典，理难投于吕刑。又，刘庭诰前王列土，各有疆场。司徒典邦，厥陈礼教。苟违近以适远，必咨官以辨族。彼已之子，是何人斯？罔协厥居，越在他邑。动而有悔，速讼所以成愆；行而有由，邻人于何告摄。离其乡居，彝伦或紊，而逞其旌节，有授而来。信既由衷，何往不济？伍实妄诉，宜其诟诸。《徒乡判》：甲徙于他乡无旌节，津吏辄以园土内之，被告非法。杨慎金对贸迁不倦，人且知往。奔亡或生，政亦严禁。是以变而惟适，时政住疑于硗肥。行必有由，诚取验于旌节。惟甲素非地著，身同梗泛。乔木森在，忽辞违于旧居；断蓬孤飞，方行迈于他国。行则无验，动而见一作有疑。津途已验，宁遇长沮之问；狱户旋开，一作闷行逢士师之鞠。且夫为政以简，贵清浇讹。职司其居，务取惩察。虽率土之内，莫非王臣。而迁人之中，或有奸者旌节。虽且云复关山，如何得逾。诘其所由，方尽于理。致之狱吏，夫何有违？窃惟至公之道，难加津吏之罚。  

【`梁江文通集`】  

《去故乡赋》：日色暮兮，隐吴山之丘墟。北风析兮，绛花落。流水散兮，翠艹蛩疏。爱桂枝而不见，怅浮云而离居。乃凌大壑，越沧渊，氵云氵云积艹陵，水横断山，穷阴匝海，平芜带天。于是泣故关之已尽，伤故国之无际。出汀洲而解冠，入溆浦而损视。协韵听蒹葭之箫瑟，知霜露之流滞，对江皋布自忧，吊海宾而伤岁。抚尺书兮无悦，倚樽酒兮不持。去室宇而远客，遵芦苇以为期。情婵娟而未罢，愁烂熳而方滋。切赵瑟以横滋，吟燕以加而坐悲。少歌曰：芳洲之草行欲暮，桂水之波不可渡。绝世独立兮，报君子之一顾。“是时霜翦蕙兮风摧芷，平原晚兮黄云起，宁归骨于松柏，不买名于城市。若济河无梁兮，沉此心于千里。重曰：河南之杜衡兮色以陈，愿使黄鹄兮报佳人。横羽觞而淹望，抚玉琴兮何亲。瞻层山而蔽日，流余涕以沾巾。恐高台之易晏，与蝼蛾而为尘。  

【`唐元结诗`】  

《去乡悲》：踟蹰古塞关，悲歌为谁长。日行见孤老，羸弱相提将。闻其呼怨声，闻声问其方。乃言无患苦，岂弃父母乡。非不见其心，仁惠诚所望。念之何可说，独立为凄伤。  

【`宋陈炎松溪小藁`】  

《出乡诗》：笋舆摇兀去程赊，岭路羊肠狭且斜。只见万山迷眼界，正无多地着人家。当庭锄土栽桑柘，成级开田种麦麻。可喜此邦皆务实，学儒学稼是生涯。  

【`钱塘韦骧集`】  

《离乡》：不走京尘已十年，治任西去兴悠然。功名欲立非人致，才宦未伸还自怜。路柳得春多意思，野禽批水共连翩。孤舟独载无人语，唯把空书考圣贤。  

【`僧文王向诗`】  

《雪霁别乡》：雪霁别乡关，经行百里间，溪流殊荡漾，山色正斓斑。民散无多户，程途转几弯。衰龄垂八十，未必又重还。  

【`唐韦孝标诗`】  

《梦乡》：家住吴山旧苑东，屋头山水胜屏风。寻常梦在秋江上，钓艇游扬藕叶中。  

【`晋谢宣城诗`】  

《侍筵西堂落日望乡》：沉病已绵绪，一作绵负官别乡忧。高城凄夕吹，时见国烟浮。晋丞漠漠轻云晚，飒飒高树秋。乡山不可望，兰卮且献酬。府君高识气迥，泉停知潦收。幸预庆延渥，方且一作将沐恩猷。功曹纪晏芸黄先露早，骚瑟一作屑惊暮秋。旧城望已肃，况乃客悠悠。何从事  

【`阴铿诗`】  

《和侯司空楼望乡》：怀土临霞观，思归想石门。瞻云望鸟道，对柳忆家园。寒田穰里静，野日烧中昏。信美今何益，伤心自有源。  

【`宋陈藻乐轩集`】  

《融州望乡》：故国来来八十程，登楼迷却桂州城。望乡不分千山隔，上趁金鸟日里行。  

【`场诚斋诗`】  

《憩分水岭望乡》：岭头泉眼一涓流，南入虔州北吉州。只隔中间些子地，水声滴作雨乡愁。又，岭北泉流分外忙，一声一滴断人肠。浪愁出得庐陵界，未入梅山总故乡。  

【`元王逢梧溪集`】  

《望乡操》：春水兮滑柔，春林兮蓊稠。春莫不好兮我心则忧，徘徊顾瞻兮非先子所钓游。於乎！人生不归兮孤死之羞。  

【`陈秋岩集`】  

《望乡歌寄卢疏斋》：天漠漠兮野茫茫，草萧飒兮金风凉。白日淡兮雾惨，沙碛冷兮云黄，有人兮独立而惆怅，悲歌兮南望而思乡。溯孤鸿之影灭兮，书不得而远寄。惊兔走之伏莽兮，那思驰骋而发狂。上驼车于半坡兮，渺哑轧之余响。认毡庐之几点兮，浮炊之烟苍。天将寒兮感物变，岁欲暮兮单衣裳。三载不浴兮，黧瘦质之尘垢；鬓根点雪兮，乱飞蓬之秋霜。心一去兮万余里，望不及兮云飞扬。怀千载之向上兮人已云远，留万古之遗恨兮绵绵久长。高台荒兮哀李陵，节旄落兮感苏郎。蔡琰悲愤兮儿呼母而失声，公主愁歌兮愿为鹄而骞翔。彼丈夫女子之不同兮，其情况则一耳。今我之念昔兮，谁复我而悲伤。奉天宇之开廓兮，去留野鹤之容易。垂我王之悯顾兮，纵归吾土而徜徉。如醉梦之意撩乱，重怅望兮回中肠。怅望兮若歌思之沉抱琴兮遗调于宫商。  

【`唐喻凫诗`】  

《怀乡》：秋风江上家，钓艇泊芦花。断一作古岸绿杨荫，疏蓠红槿遮。鼍鸣积雨窟，鹤步夕阳沙。抱迹僧窗夜，归心过月斜。  

【`宋邹道乡集`】  

《次韵和师稷清明怀乡之什》：扫尽人间冰雪寒，鱼龙鳞甲动斓斑。向来协气无踪迹，从此氤氲满世还。眼里飞蝇日夜侵，对时宁复壮年心。故人把手知难遇，强起弹冠插旧簪。天路幽禽暖颉顽，芝兰抽砌叶初长。自怜骨立风光里，勉向原头泣奉尝。春声入鼓晓冬冬，春色盈花晚更红。陶冶东君了无意，一时分付与晴风。冥心无物契毗耶，触处俱为剡水涯。却怪年来被春恼，逢人不觉叹浮家。青鞋布袜水云乡，胜践曾同物外忙。欲寄沃州双泪去，松阴高冢是星郎。南明山下枕清流，胸次尘无一点留。只恐少微黄色动，终然来作济川舟。高木笼轩翠作行，枕书闲听雨浪浪。别来一念终难灭，独自追论儿席傍。轩谓南厅文会轩观象悬知岁有成，通宵格泽照天明。余生饭饱无他事，坐看纷纷万物情。三元甲子几回旋，前日沧溟今甫田。惟有交情似春寿，蟠桃花里自年年。  

【`强几圣诗`】  

《依韵和杨尉郊外怀乡》：策马长郊羡子真，独羸风物与诗论。惊飞雁鹜投前涧，归去牛羊识旧村。暴涨溪声闻远近，久阴山气乱朝昏。异乡我亦嗟游宦，莫说啼鹃有怨魂。杨诗有“回望乡关在何处，更闻杜宇转凝魂”之句。  

【`唐韦庄诗`】  

《江外思乡》：年年春日异乡悲，杜曲黄莺可得知。更被夕阳江岸上，断肠江柳一丝丝。  

【`高僧清塞诗`】  

《冬日山居思乡》：太野始严凝，云天晓色澄。树寒稀宿鸟，山迥少来僧。背日收窗雪，开炉释砚冰。忽然归故国，孤想寓西陵。  

【`宋薛艮斋诗`】  

《思乡奉和》：杯室开门磅石泉，平生活计枕书眠。但知身世非人界，不信方家说洞天。陋巷分甘颜子乐，一瓢所得许由贤。年来把板尘埃去，笑杀商山四皓仙。  

【`赵元镇诗`】  

《思乡》：何意分南北，无由问死生。永缠风树感，深动渭阳情。两姊各衰白，诸生未老成。尘烟渺湖海，恻恻寸心惊。  

【`曾丰直诗`】  

《丁未仲春思乡味崔会之乐简寄董伯虎》：天下清明节，法贡笋蕨天。乱生无事种，争卖不论钱。带醋香醒鼻，和糟味滑咽。季鹰纯艹菜念，徒更杂鱼鲜。  

【`项平甫诗`】  

《思乡》：《浩然斋雅谈》，此却望并州是故乡句也。日日长沙岸，看云只念家。如何永州梦，偏爱在长沙。  

【`白维中诗`】  

《思乡偶得》：敲断砧声天欲霜，朔风驱冷入征裳。小窗睡足梅花月，一夜归心梦许长。  

【`王十朋梅溪集`】  

《嘉叟和诗至七篇有“何时五亩成归计，来作邻翁伴艺麻”之句。某乡心方切，复用韵》：学继初寮事业赊，闭门宁悔读南华。符分兴化日烘荔，室寓维摩天雨花。宗丞寓居僧舍故里君应怀北岳，归心我已到飞霞。永嘉有飞霞洞天休休莫莫宜闲处，耕有添丁妇绩麻。  

【`元陈景仁诗`】  

《思乡》：每动思乡念，高楼望不极。春草接春波，千里同一色。  

【`唐刘宾客集`】  

《遥和令孤相公坐中闻思帝乡有感》：当初造曲者为谁。说得思乡恋阙时。沧海西头旧丞相，停杯处分不须吹。  

【`宋徐节孝先生集`】  

《送彭公过故乡》并序：过故乡，美彭公也。彭公以福州太守过于故乡，乡人父老喜而作是诗也。盖学士大夫起自远方。羁旅仕宦处于中州，皆东西南北之人也。岁月既久，即其所居求田问舍，遂为中州人者多矣。建安彭公，亦羁旅仕宦者也。身在中州。而日夜之心游乎东南。以其家世坟墓、松楸桑梓、先畴旧庐、所亲之党，皆在闽中故也。乃一日以右司移疾，恳请便郡。朝廷不违其意，即用为福州太守，仍总兵铃瓯，闽郡县皆在部中矣。过家上冢，得所愿也。盖先之以扫除，严之以斋戒。其所祭，思其平生，思其笑貌，思其声音，思其所言，思其所嗜，内尽其心，外尽其物。故祭之日，必见其所祭者焉。其形亻爱然，如有所视也。其声忾然，如有所闻也。自其门内至于疏属，外姻故人父老，各以其党来会，人神和矣。盖公之孝思，弓朋积乎其中，而至于壅阏堙塞，郁郁而不得泄者，不知片几何年矣。乃一日豁然如有外物，扶而去之也。公之所以自慰者，不问其何如而可知也。于是二三父老酌酒而贺。公曰：重金叠组，尊为将相，高牙大毒县，虎士如林，前歌后舞，穷极富贵，君子弗贵也。君子之所贵者义也，义无所病，则君子弗病矣。公以明儒出仕，所居必治，内外号为称职。心无不忠，言无不直，行无不正，故不负于朝廷。不藏怒，不匿怨，不挟忿作威，故无伤人，无害义。夫义无所害，人亦义之，神亦义之。神亦义之者，报之以义；人亦义之者，身受显名。故自黑头至于白发，士无异论，而名义俱全。以此还乡，乡人之所以悦也。若彭公者，真可贺矣，亦可歌也。不似严生乞会稽，一身名义总无非。何须佩印如金斗，若论还乡胜锦衣。行处眼前新事满，坐来门外故人稀。有时载酒寻闾巷，认得当年老父归。  

【`唐裴说诗`】  

《乱中偷路入故乡》：愁看贼火起诸烽，偷得余程怅望中。一国半为亡国烬，数城俱作古城空。  

【`僧厉霆诗`】  

《送友归故乡》：万事觉悠悠，司空曙南国尚旅游。于良史独愁常废卷，祖咏归路半乘舟。李频野旷天低树，孟浩然江澄水浴秋。杜牧唯应望乡处，吕温群雁正离洲。于武陵  

【`宋陈藻诗`】  

《乐轩赠故乡人》：我家已破出他乡，如连如卓方阜昌。岂料囊金随后散，一齐开铺鬻文章。我今滨死只如许，二友犹堪望轩翥。从头借问向来谁，十室九人非旧主。  

【`胡仲弓诗`】  

《思故乡》：随龙南渡后，五世作泉人。仅识传家谱，空余报国身。中原无马迹，钜野隔边尘。北定知何日，归期未有因。  

【`文天祥诗`】  

集杜句，自一百五十六至一百六十二，共七首，皆思故乡、怀故山之情。予始创文山，其间水石竹木萧然，有辋川盘谷之趣，盖将终焉。承平时乡曲宾友，日夕宴聚，乐以忘忧，真人世之清福。今思之，非惟平生故人半为尘土，而故乡万里，并隔世外，惟死则魂识归吾故乡耳，哀哉！天地西江远，《送崔侍郎》无家问死生。《忆舍弟》凉风起天末，《忆李白》万里故乡情。《江楼宴》江汉故人少，《赠弟赞善》东西消息稀。《忆弟》异花开绝域，《游何将军山林》野风吹征衣。《别赞上人》老夫悲华年，《听杨氏歌》天涯故人少。《送弟》每望东南云，《遣兴》决眦入飞鸟。《望岳》人生无家别，《无家别》亲故伤老丑。《述怀》剪纸招我魂，《彭衙行》何时一樽酒。《忆李白》春水满南国，《遣寓》惨淡故园烟。《陈拾遗》三年门巷空，《遣兴》永为邻里怜。《草》迢迢万里余，《前出塞》绝域谁我怀。《赠李五丈》我圃日苍翠，《雨》回首望两崖。《柴门》春日涨云岑，《过津口》故园当北斗。《月》窈窕桃李花，《喜晴》纷披为谁秀。《九日》  

【`元刘将孙养吾集`】  

兰思卷舒师席，领袖家山群玉。留人沛吾乘兮云气，九仙招我，忽临睨乎故乡元已。良时旧龟新涤，某适兹目睹，慰我心期。喜季子之来归，感朗陵之久别。记矣美矣，孰如晚节之香；言之歌之，真有登仙之美。惠侥谊味薄叙贺忄宗一代风流贺季真，人间游戏谪仙人。神仙昼锦新官府，文献天葩旧缙绅。南涧林泉端有约，此山猿鹤断无嗔。九仙迎笑还吾似，第一头衔不染尘。  

【`唐百衲锦`】  

《僧厉霆野望怀故乡集句》：野外登临望，李中崎岖多在尘。孟郊乾抻万里眼，杜甫江海十年人。李嘉奔走失前计，郑谷支篱笑此身。戴叔伦乡心新岁切，刘长卿归及柳条春。孟浩然  

【`宋僧文王向诗`】  

《怀故乡》：家住潜溪云万重，别来四十九春风。无田种秫不归去，梦落山光水色中。  

【`强祠部集`】  

《河北道中怀故乡》：一为南国别，久负故园期。细雨破花气，和风柔柳枝。竞舟红浪动，桃菜绿烟披。寂寞洪河北，桑麻空此时。  

【`元汪济诗`】  

《怀故乡》：故乡踪迹九霄霞，人在天涯苦忆家。尘尾已随秋后扇，笔头空记梦中花。恨无黄耳能传信，想傍青门学种瓜。他日问羊亡恙不，相期携手访金华。  

【`赵讽诗`】  

《试院忆故乡》：岁晚西溪路，谁过旧草堂？苔纹侵柱础，竹色度邻墙。白首光阴疾，青山意绪长。相思老兄弟，夜夜梦还乡。  

【`陈秋岩诗`】  

《忆故乡一首寄舅氏欧耐轩》：已是悲秋更忆乡，关山迢递楚天长。鲈鱼江渚西风老，木弹园林白露凉。八十老亲无信息，几多良友自参商。好从直北看南海，荒草茫茫又夕阳。  

【`王炎变溪类藁`】  

《以游子悲故乡为韵》五首：  

一身将百指，就食家浮游。清霜木叶黄，弊笋无完裘。平生三釜心，山阿种松楸。圆枘连方穿，命不与己谋。盥濯朱墨手，清江操钓舟。  

择友得石交，心腹管城子。可怜老而秃，我穷正坐此。玲珑玉其音，六学有妙理。抱此为身媒，前贤恐不尔。翩翩肉食飞，书生懦于武。  

东风黄鸟鸣，白露寒蝉悲。去日何太短，种种发欲疏。人言了婚嫁，此事今何如？欲耕无一廛，儿女牵人衣。蚕以茧自缠，深念难为娱。  

跣行我足伤，涉世无夷路。三复贝锦诗，谗口古亦恶，儿女附耳言，誉喜诉其怒。勿用驱青蝇，玉质自如故。竹间有数椽，读书乐未央。  

稻梁自为谋，风散鸿雁行。叔氏从我来，季子天一方。人生手足爱，念之扰中肠。谁不思息肩，我岂乐异乡。何时一青灯，夜雨同对床。  

【`宋李弥逊竹溪集`】  

《送邵公序还乡序》：宣城古名郡而负山带江，行者以阻，四方之士大夫非职事走未尝辄至。故俗尚简，不相友事。宣和壬寅，仆从季氏来从兹邑，始至屏居，念咎不多与人还往。正昼阖户，绎编帙成。或熟寐通瞑，百不一问，相栩栩自乐也，宾至则谨冠履，正绅笏，偶坐寒温而退。日虽数不敢怠，间而弥月一接人，亦不以岑寂自叹。既数月，邵生缉者来见。貌甚闲，服甚野，颊颧竦特，眉目濯濯秀发。余固奇之，后累见益亲。出其文有典则，诵其学知阃奥，叩其胸中，足以相表里，始与之友。于是出有与并驱，居有与共席。朝莫有与辨是非，考古今以讲习，唱酬啸咏于闲暇也。稍不与接，则介然于怀，若有所失矣。一日谓余仆亲官满当归，而田畴未垦，室庐未辟，其敢以贻父兄忧，请以身先。且曰：“仆野人，是行若圆凿之赴方枘，将岸巾负来，从老农之后，以终吾身。当世之所为，吾弗为也。”余闻而愀然，为之改容。曰：噫！余之穷于斯，得子以忘其独。今去我，是造物之益穷我也。虽然，子之行职也，余不得而止。子之说则不可，愿有以告。夫学之为王者是，子其知之！古之人未尝不欲仕也，而必以正，必由其道。不幸而行踬言沮，则视去其位，犹脱屣之易，乐于畎田，饥且死不怨。固未有诵圣人之言，学其道，可以行而终止者。今子桐梓之拱把，楸柏之三围四围者也。不尽其材，充其有以施诸人，而以无用为全，独善为德。者画也。以余之愚，学不足以饰身，其敢责人以所不能，然隐居以求其志，行义以达其道。尝闻其语矣，吾子勉夫！  

【`国朝刘习之退庵近藁`】  

《叶贵中还乡序》：君子立身行己，不求无愧于人，而求无愧于己。盖愧于己，即所以愧乎天，愧乎天固不必刑诛罪谴，吾已凛然不自容于覆载间，岂必以自外至者为荣辱哉？其无愧于己者不然，是故冶长缧绁，夫子称其可妻。如孔光胡广之徒，虽显荣贵富，君子亦无取焉。凡以是非得失，皆在我而不在人也。尝怪仲弓问政，夫子告之必以赦小过，为举贤才之先。岂不以用人之道，有所取，有所拾，故二卯弃捍城，瑕瑜难以相掩。弗如是，虽多得贤才，独无益也。今九重宵旰，寤寐英贤，而未始见其有余。安得进是说，逆逆鳞之批，庶不以寸朽弃杞梓之良，不以纤瑕舍王与之美也。天台叶贵中，在先朝号称练达，以才用为狄道长。坐微累去官，曾不以纤芥见乎辞色。非所谓愧于人而不愧于天，愧于时而不愧于己者欤？且吾闻，昔张俭以党锢亡命，往投故人。故人有解印绶与之俱者，后世高之。贵中笃朋游里角之好，推排难解纷之心。虽以是受污蒙垢，曾不怨尤，所谓观过可知仁者。吾意贵中是行，如驶马是马肃马霜，天脱马中羁，如斗舰蒙冲，自放湖海，莫之禁御，莫之絷维。其何适如之？异时，青鞋布袜，黄冠野服，极探奇赏胜之趣，于天台雁荡间，必时有新制，便风过翼，无吝缄寄。  

【`孙作沧螺集`】  

《送程传可还乡序》：凡人之壮也，异于少之所为。其老也，异于壮之所见。此人情之常事，理之必至也。方其少而志四方也，高不知有太行峨嵋，险不知有足梁滟氵预。言之必欲行，行之必欲至，岂徒心之或蔽焉，亦惟其身之未试也。逮夫壮而之四方也，朝发于梁宋，夕至乎燕越。跋履山川，蒙犯霜雾。孤豕号其前，磷火熠其后，父母妻子，四顾无俦，而又加以风涛之悍舂，巨灵之，叫呼神明，以脱斯须之命。当是时，有不心掉而气慑，耳悸而目惊，惨然悲凄然伤者乎？然犹卒之，甘心而不畏者，苟非迫于名之所趋，则必疚于利之所役也。至于事机之成有数，功名之会无期。忽忽乎白发苍颜，乎日暮途远。梦丰邑之阡陌，寻善和之故里。此班定远不能无谢玉阙之思，马伏波所以卧念少游之语也。是则少而有志，壮而欲行，老而遁思，亦岂非事之固欤？或者以是为计之无聊过矣。余与程君传可少而同里，长而同业，目其生长尊奢，被服儒素，年未三十，而翱翔仕辙，出入风尘，厌事功名，更尝世患。余窃意其老于三吴也。一旦语松水而别曰：吾与子年且及矣，四海一家，烟火万里，此而不归，是岂欲富贵乎？矧吾与子男女俱幼，填墓无主，孤死首丘，礼之大节。吾计决矣，子毋忘焉。越明年，君归而垦田，卜宅乡之黄塘。又明年，访余松之客舍，言谆谆，必以余归。窃伏自念平生忧患，几不能免于死者数矣。思老故乡，不去填墓，宜其饮食寝兴之不忘也，奚必言而后喻耶？今子年未及老而先余归，吾乃以贫贱而未即去，作是以愧之。且以志余未尝不依依吾土也。乃序而祖其行云。洪武庚戌夏五月序。  

【`宋仲并浮山集`】  

《代谢给假还乡表》：恋阙丹心，欣奉便朝之对；首丘素愿，获为故里之归。加怜枕之余，未使抽簪而去。曾无近比，积有深惭。伏念臣驽蹇之资，垂老弥钝。斗筲之量，既满必倾。惟置散投闲乃分之宜，而陈力就列，不能者止。徒叨宠禄，良切厚颜，敢怀金马之昔游，玷玉麟之重寄。筋骸可疆，虽夙夜尽瘁，而岂辞疾病遽侵。自冬春露章而继请，俞音尚。召节旋颁，初侍昕朝，愿效美芹之献，仅逾信宿顿剧负薪之忧，益思纳禄以弭灾，亟荷疏恩，而予告此。盖伏遇皇帝陛下，日明旁烛，天大兼容。察愚蠢之本心，借宠光于末路，荷眷慈之深切，惟疾之忧勤，诏旨之丁宁，何恙不已，俾亲药石，少憩丘樊，臣敢不仰衔异恩，退省微分。既余龄之婉晚，复旧学之荒芜。侍言华光，终恐莫禅于万一；挂冠神武，尚期得可于再三。  

【`范石湖大全集`】  

《代乐先生还乡上季太守书》：孔子在陈曰：“盍归乎来！吾党之士独简，进取，斐然成章。”孔子在陈，何思鲁之狂士？说者曰，如琴张曾析日牧皮者，孔子之所谓狂也，虽不得谓之中道，而亦足以共学。是以思归而与之游，圣人之有乐于父母之国，而爱其乡里，虽其狂士，犹且思之。使鲁国而有大贤君子为之师帅长上，可以主盟吾道，则孔子之归，当不待于在陈之时矣。伤鲁国之无斯人，而下至于思其狂士，亦圣人之不幸也已。先某之去鲁也，漂流于外，二十年于兹矣。夫以圣人号为忘情，去鲁为未久，而在陈之思有乐于父母之国，而爱其乡里。若此，况于漂流二十年，一旦而来归，诚可为客子之喜。而又适遭阁下，辱临此邦，可谓有贤人君子为之师帅长上，而足以主盟吾道。则某今日之归，犹荣于圣人之归鲁，其为喜可胜既哉？虽然，凡羁旅之士，久客而归，归而遇贤主人者，其喜皆犹是也，何独某邪？顾某于此，窃又有私喜者。盖尝历数此邦之人，异时遭罹寇戎，肝脑涂地。其得免脱祸机散而四方者，才十分之三。就三分之中，其不饿踣槁死，与流为奴隶，而能澡雪扌文励，自列于冠带之流者，又三分之一而已。就一分之中，复得不死，而当贤大夫为政之时，以其痛定之躯，归访亲邻，复游故乡，如某者，盖无之而仅有焉，宜其较之众人，而窃又有私喜者也。复自思念，方痛未定时，形影相携，奉头鼠窜，去舒黄，并荆郢，抗章赣，下九江，登会稽，望海门，而弛担于姑苏。其间弓刀矢石，天隐地，草窜莽伏，万死一生之场，与夫深山大川荒陬绝境，警波飞石，虎嗥鳄暴，欹危震慑之险，以至于寒不丝身，饥不谷腹，穷困逼迫，偷生脱死之状，皆所备尝而饱历。息肩吴门，复理旧业，幸得与当世英俊并游崇论。欲议其于天人祸福，古人成败，圣人行事，是非得失之端，又皆孰数淹贯于其中。顾惟阁下，县邑遗民，虽上寿之老，垂白之叟，其间有能熟于道路，更于世变，老于时事，而闲于道理，如某之不肖者，抑又无几焉。窃意阁下亦将喜某之来，又非特为某之私喜也。是以摄齐叩门趋庭以请见。迹甚疏而意甚密，交甚浅而言甚深，而不自觉其狂率焉。恭惟阁下，以粹德懿文，翱翔籍甚，而此邦之政，又称恺悌，诚恐一旦朝廷深知弱翁治行，促锋车以东去，而鳏寡之遂失职。故某税鞅属耳，旅突未黔，而遽以求见。郑谚曰：我有子弟，子产诲之。我有田畴，子产殖之。若某者其亦可诲也乎？始叙其所以喜，终致其愿，安承教之私，区区之诚如此。不宣。某再拜。  

【`周紫之`】  

杂书三：甲戌七月九日，校谯郡先生文至渡淮，至新息，晓闻驴鸣，呼妇儿起听。喜谪官之久，复见中原也。周子曰：“此与退之之见蝎，东坡之闻铎，初何以异？”因思顷岁久留京师，一日舟至汴口，望清淮渺茫，郡山峥嵘，恍然如堕梦境，不知身之在何许也。绍兴之初，当壬子癸丑间，偶以事至濡须逾年，渡江而南至中流，闻隔岸鸡犬之声，使人几欲屑涕。然后知二三公之所感为不虚也。嗟乎！物变无穷，悲喜相半。苟随所感而为之休戚，则吾之一心，有不可胜应者矣。唯知梦境之中，一切皆幻。则物来如市，吾心如水。彼纷纷者，安能入吾舍哉？余年逾七十，寸心灰灭，盖无几矣。虽未能物我两忘。然于此，亦其殆庶几焉者也。  

【`元胡禾氐通祗山集`】  

《乡贤请还乡疏》：异乡乐土，何如父母之邦，倾盖英游，难似里闾之旧。悦亲戚之情话，无嫌疑之他心。松揪拜扫之勤，岁时伏腊桑梓敬恭之礼，出入起居，所以孔圣归鲁而舍齐，廉颇在楚而思赵。伏惟提刑绍开吾乡巨族，奕世名卿。苟非值干戈之扰攘，何以致骨肉之流寓。百年于此，两世他邦，幸遇清时，渐得邻邑，衤付先茔而了祖考之大葬，美前业而树旌纪之丰碑。既遂孝心，当复故里。某等望风已有日，摅素心而无由。敢因雅怀，敬邀高盖，求田问舍，具存数世之厚遗；嫁女婚男，自有联姻之宿好。无一不便，勿贰其心。老作乡直笔以匡时。勿为好名，遂成忘本。谨疏。  

永乐大典  

## 卷之六千六百九十七

十八阳江  

九江府九  

碑碣  

【`九江府志`】  

《靖节先生祠堂记》：先生柴桑之高士，上世尝有大功于晋室。耻以身事异代之主，故托于酒而逃焉，将以晦其迹。时释氏远公，方与诸贤为莲社栖遁之游，独先生不可致。欲以其嗜好招之，为置杯酒，公乃去之而弗顾。盖未知先生之志，初不在于酒也。尝诵其史述曰，慨想黄庭，愿比稷契，知有志尧舜其君而不遇，宁得钱送酒家，淋漓头上巾。方其颓然散发，醉眠溪上石，月洁风清，虎驯鹤唳，瞬息千古，物我两忘，彼高人逸士，顾何以识之？渺乎若沧海而莫测其量，巍乎若太华而莫穷其高。予求其心而不可得，因以其迹观之。先生环堵萧然，风雨弗蔽。瓶粟而食，败絮自拥。使其爱子居则奉薪水之劳，出则荷篮舆以往，是岂人情哉？他人不堪当，有愁叹忿激之辞，而先生处之怡然。今读其遗文，平夷旷达，发于中和，淡而实美，幽而不怨。若未尝履忧患之途，处穷约之地，以是知其天也，性也。近代得志之士，乃欲区区追和其诗辞，以跋高躅，虽有超世迈鞅之才，终莫能拟其仿佛。盖先生之心，浩然游乎八极之表，视死生穷达，若浮云流水，独与造物者为友，而莫知其所然。固异乎屈原《离骚》之作，盖自怨生，龚胜董膏之讥，未免瑕累。其高识先见，绝人远矣。是岁，本道安抚吴公给事，与漕使任公宝文，曹公敷文，志同议协，将以振发感激素节。而先生之宇卑陋弗称，无以表仪四方，垂耀千载，于是捐弗鸠工，以命其属邑府判潘公闻而义之，愿益之以地，以广其基。而令尹赵君侃之实莅厥事，度材宏规，悉增其旧。役不淹时，民不告病，而输奂聿新，光临衢道。湖南提举陶公，已先为之像貌，因易奉安焉。又命董行守司管钥之，授公田二十有二亩，俾奉祠事，过于曩时，既勤且备。其敖视有方，则尉观纯仁之力也。令尹乃以记文见属，予歆慕既久，义不敢辞，庶几发潜德之幽辉，慰里人之怀仰，遂援笔而书之。乾道六年秋中元日，九江周蟠记。《狄梁公碑》：朝散大夫行尚书吏部员外郎、知润州军州事上骑都尉、赐紫金鱼袋范仲淹撰。天地闭，孰将辟焉？日月蚀，孰将廓焉？大厦仆，孰将起焉？神器坠，孰将举焉？岩岩乎克当其任者，唯梁公之伟欤！公讳仁杰，字怀英，太原人也。祖宗高烈，本传在矣。公为子极于孝，为臣极干忠。忠孝之休，揭若日月者，敢歌于庙中。公尝赴并州椽，过太行山，反瞻河阳，见白云孤飞，曰：“吾亲在其下。”久而不能去，左右为之感动。《诗》有陟岵陟屺，伤君子于役，弗忘其亲之深。于嗟乎，孝之至也！忠之所由生乎！公尝以同府椽当使绝域，其母老疾，公谓之曰：“奈何重大夫人有万里之忧？”诣长史府请代行。时长史司马方眦睚不协，感公之义，欢如平生。于嗟乎，与人交而先其忧，况君臣之际乎！公为大理丞，决诸道滞狱万七千人，天下服其平。武术将军权善才，坐伐昭陵柏，高宗命戮之，公执奏不却。上怒曰：“彼致我不孝。”左右策公令出，公前曰：“陛下以一树，而杀一将军。张释之所为假有盗长陵一杯土，则将何法以加之。臣岂敢奉诏陷陛下于不道？”帝意解，善才得恕死。于嗟乎，执法之官，患在少恩，公独爱君以仁，何所存之远乎！高宗幸汾阳宫，道出妒女祠下。彼俗谓盛服过者，必有风雷之灾。并州发数万人别开御道，公为知顿使曰：“天子之行，风伯清尘，雨师酒道，彼何害焉？”遽命罢其役。又，公为江南巡抚使，奏毁淫祠千七伯所，所存惟夏禹、太伯、季子、伍员四庙。曰：“安使无功血食，以乱明哲之祀乎？”于嗟乎，神犹正之，而况于人乎！公为宁州刺史，能抚戎夏，郡人纪之碑。及迁豫州，会越王乱，后缘坐者七百人，籍没者五千口。有司趣行刑，公缓之，密表以闻，曰：“臣言似理。逆人不言，则有孤陛下好生之意。”表成复毁，意不能定。彼咸非本心，惟陛下矜焉。敕贷之，流于九原郡。道出宁州旧治，父老迎而劳之曰：“我狄史君活汝辈耶！”相携哭于碑下，斋三日而去。于嗟乎！古谓民之父母，公则过焉。斯人也，死而生之，岂父母之能乎！时宰相张光辅率师平越王之乱，将士贪暴，公拒之不应。光辅怒曰：“州将忽元师耶？”对曰：“公以三十万众，除一乱臣。彼协从辈，闻王师来乘城而降者万计。公纵暴兵杀降以为功，使无辜之人，肝脑涂地。如得上方斩马剑加于君颈，虽死不恨。”光辅不能屈，奏公不逊，左迁复州刺史。于嗟乎！孟轲有言，威武不能挫，是为大丈夫矣。其公之谓乎！公为地官侍郎，同凤阁鸾台平章事，为来俊臣诬构下狱。公曰：“大周革命，万物惟新。唐朝旧臣，甘从诛戮。”因家人告变，得免死，贬彭泽令。狱吏尝抑公诬引扬执柔，公曰：“天乎！吾何能焉？”以首触柱，血流被面，彼衢而谢焉。于嗟乎！陷阱之中，不义不焉，况庙堂之上乎！契丹陷冀州，起公为魏州刺史为御焉。时河朔震动，咸驱民保郛郭。公至，下令曰：“百姓复尔业，寇来吾自当之。”狄闻风而退，魏人为之立碑。未几入相，请罢戍疏勒等四镇以肥中国，请罢安东以息江南之馈输，识者韪之。北狄再寇赵定间，公出为河北道元帅，狄退就命。公安抚大使，前为突厥所协从者，咸逃散山谷。请曲赦河北诸州以安反侧，朝廷从之。于嗟乎！四方之事，知无不为，岂虚尚清谈而已乎！公在相日，中宗幽房陵，则天欲立武三思为储嗣。一日问群臣可否，众皆称贺，公退而不答。则天曰：“无乃有异议乎？”对曰：“有之。一昨陛下命三思募武士，岁时得数百人。及命庐陵王代之，数日之间，应者十倍。臣知人心未厌唐德。”则天怒。令策出。又一日，则天谓公曰：“我梦双陆不胜者何？”对曰：“双陆不胜，宫中无子也。”复命策出。又一日，则天有疾，公入问阁中。则天曰：“我梦鹦鹉折双翅者何？”对曰：“武者，陛下之姓也。相王，庐陵王，则陛下之羽翼也，是可折乎？”时三思在侧，怒发赤色。则天以公屡言不夺，一旦感悟，遣中使密召庐陵王矫衣而入，人无知者。乃召公坐于帘外而问曰：“我欲立三思，群臣无不可者，惟俟公一言。从之，则与卿长保富贵；不从，则无复得与卿相见矣。”公从容对曰：“太子，天下之本，本一摇而天下动。陛下以一心之欲，而轻天下之动哉？太宗百载取天下，授之子孙，三思何与焉？昔高宗寝疾，令陛下权亲军国。陛下奄有神器数十年，又将以三思为后，如天下何？且姑与母孰亲？子与侄孰近？立庐陵王，则陛下万岁后享唐家之血食。立三思，则宗庙无衤付姑之礼。臣不敢爱死以奉制，陛下其图焉。”则天感泣，命帘使庐王拜公，公陨绝于地。则天命左右起之，拊公背曰：“岂朕之臣，社稷之臣也！”已而谓曰：“今日国老与汝天子。”公哭奏曰：“还宫无仪，孰为太子？”复置庐陵王于龙门，备礼以迎，中外大悦。于嗟乎！定天下之业，断天下之疑，其至诚如神，雷霆之威不得而变乎！则天尝命公择人，公曰：“欲何为？”曰：“可将相者。”公曰：“如求文章，则今宰相李矫、苏味道足矣。岂文士握龊，思得奇才以成天下之务乎？并州长史张柬之真宰相才，诚老矣，一朝用之，尚能竭其心。”乃召拜洛州司马。他日又问人于公，对曰：“臣前言张柬之虽迁洛州，犹未用焉。”改秋官侍郎及召为相，果能诛张易之辈，反正中宗，复则天为皇太后。于嗟乎！薄文华，重才实，其知人之深乎！公之勋德，不可备言。有议论数十万言，李邕载之别传。论者谓松柏不夭，金石不柔，受于天焉。公为大理丞，抗天子而不屈。在豫州日，拒元帅而不下。居相位，而能复废主以正天下之本。岂非刚正之气，出乎诚信，见乎事业。当时优游荐绅之中，颠而不扶，危而不持者，何足道哉！故系之云：商有三仁，弗救其灭。汉有四皓，正于未夺。呜呼！武暴如火，李寒如灰。何心不随，何力可回。我公哀伤，拯天之亡。逆长风而孤骞，溯大川以独航。金可革，公不可革，孰为乎刚？地可动，公不可动，孰为乎方？一朝感通，群阴披攘。天子既臣而皇，天下既周而唐。七世发灵，万年垂光。噫，非天下之至诚，其孰能当？左朝奉郎集贤校理管毫州明道宫黄庭坚书。绍兴六年七月朔，左朝请大夫、江州军州兼管内劝农营田司事主管内安抚公事许端夫重立。《周濂溪先生祠堂记》：古之为治者，先化而后政。《诗》、《书》，道之宗也；《礼》、《乐》，德之聚也；道德，仁之本也。君子于是观政焉。齐之以刑，斯为辅治。彼规矩然于簿书期会之末，而不得走《诗》、《书》、《礼》、《乐》之意，未之思耳。若稽古周元公先生阙里旧在江州之濂溪，日因宅为祠为书堂，兵后寄祠府学之光霁堂，非礼也。至元二十八年，总管陈侯时举新作濂溪书院于府治之东，翰林学士姚公燧为之记。而先生之墓，在德化乡清泉社，乃立丰碑道左，大书曰宋濂溪先生周元公之墓。往来者必式焉。君子谓是役也，有关于风化甚大，然而墓亭未立也，墓祠未复也。诸生春秋来享，列俎豆野祭墓下。风雨则于民居蒇事，不称尊礼先儒之意。山长庐陵李敬德有志焉。至大四年夏，廉访分司成都刘传之来审决滞狱，谓总管完颜侯曰：“崇化劝学，刺史责也。”恭惟三月庚寅诏书曰：国家内设国学，外设府州县学，作成人材，宣扬风化。饮哉！元公祠宇，若有所待。我仪图之，惟侯其举之。”十月甲戌，侯相地兴工，府判张侯实赞其决，庶士竞劝，不日成之。贻书眉山陈黄裳曰：“此时举之志也，先化而后政矣。”侯请为立碑。嗟夫，先生之道大矣！祠宇之复美矣！敢赞一辞。尝因出浔阳南门，沿乎濂溪，风乎五老峰下，至先生墓南，草色交翠，芙蕖如玉。想像池莲庭草，不觉身在光风霁月中，使人徘徊不能舍去。德之洽人也久矣，道高乎无极太极之初，而其本在乎无欲主静。学粹乎诚无为几善恶之妙，而其目在乎仁义礼知信。隐者其体，费者其用。求之图书，若高且远，而实不出乎日用常行之间。可以入德，可以学圣，非若异端有体无用者比。厥后二程氏、朱氏、张氏，或见而知之，或闻而知之。绍闻懿德，言使圣人之道，昭明于天下，而其功实自濂溪先生始，不在孟子下也。岂特舂陵、豫章、九江、京口、章贡、横浦祀之，将天下通祀之。《传》云：“语大天下莫能载焉。”兹非是欤？陈侯，名元凯。完颜侯，名释。传之，名宗说。张侯，名毅。是年十一月戊戌朔谨记。将仕佐郎江西等处儒学副提举、眉山陈裳撰。《司马温公祠堂记》：肃政廉访副使张侯让，分治江兴二郡。所治必率学官弟子请学修礼，诹善明教，庶几罔疏刑简协于圣治。至元三十年夏，得司马温公七世孙镇于生舍，贝周其饥困，问其先，则宋靖康后徙越州。公曾孙备解荣州，守道死江州，遂葬而家。公三子，童唐早亡，而康为之嗣。康二子植、桓，而植以嫡长为小宗，兄弟宗之。植生备，备生逖，逖生拯，拯生坚，坚生镇，皆世嫡长。五世之宗易，而太宗不迁。凡今之司马氏留越派洪者，其宗子当在江。侯曰：“公作《治鉴》，继《春秋》，为万世正名分，著撰皆准经范。俗学，行为先师，俱在祀典。古之尊贤者，有旌里祀冢。公孙子在主拓，图书安于是，公精灵著存亦在是，何必涑水，可无表显。纵不为濂溪精舍，亦当专贤人之俎豆。元公孙使之有田以祭，温公孙忍不能活其身。江人士不早以告我，岂独有位者罪哉？”遂辍俸为之倡，郡侯赵王献和之。其世家与士知义者，咸相以赀。命郡椽史市材佣工，即学东偏隙地，兴建祠堂，像公而奉之。别为舍其左居，公孙俾主祠事，视昔与庑下亵而不严者异于是，众咸曰宜。公学本孔氏达道达德九经之诚，其要在谨独不自欺。循以推之君亲、长幼、朋友、夫妇，积而充之家国天下。殊邻绝域，狠暴奸宄，迩饮远慕，暂毁终服，以至没世不忘。自契皋伊傅周召之功不见，而人以儒为迂。孔颜曾孟之学不传，人以儒为庸。汉仲舒德胜其才，唐退之文过其质，宋周程朱张有其学而无其位，兼得之者惟公。奈何王安石之伪行，终始祸其国。公之诚心直道，不究厥效。非三代之道不如秦汉，无亦时多儒不善择耳，况汴而浙乎！公自处迂庸，卒非诡智速利者所及。至再阅兴坏而愈明，人愈敬之。呜呼，真儒之道如此哉！与二程子出处语默多同，朱文公因其书，爰有纲目，述作之旨亦同，如日星行世。然南方学者，不思实践。剽经训为虚文，政宣之弊尤甚。仗节死义者虽不乏，而败类无廉耻者皆是。则揭章公之学，行以磨砺薄俗，实今日急务。中原学者，同公之乡而熟其为人，亦当致知力行之并进，为文质彬彬之君子，斯侯之志欤？侯直声远闻，咸愿民其下。祠成，将移雄部，勖郡寮善视镇，使有恒食，无怠世守。江人以友潜尝共学焉，而知其故，属笔以书，不敢辞也。是年秋，庐山王友潜记并书。翰林直学士承直郎吕师顺篆额。至正己丑冬月上丁，郡幕官经历张汝翼、知事齐光祖、照磨陈应昌，恭祀先圣，复诣谒大师温国公祠。时裔孙司马润出示公图像官诰，神采具存。又继以石碑遗墨视之，乃前宪副张君建祠设像之初纪也，而石则毁于大德丁酉岁，讵今五十年。幸司马氏世守弗坠，于是知事齐君玄斋，赞协同寅，重树其石。盖有以见玄斋公之克敬先贤，而善继张宪副之志云。文仍旧贯，事刻新题。后之视今，亦犹今之视昔。至正九年十月之望，前乡贡进士江州路儒学正戴懋和谨识。《景星书院大成殿记》：昔宋氏以五纬集奎，开文明之运。盖尝狭陋汉唐，规复三代。自国都郡邑儒宫庠序之制，既饬既严，咸有仪则。丰物备礼，罔不殚尽。至凡先圣钜公里居宦历，栖寓谪迁之次，并建置书院，以致稽古尚贤，作兴士类之意。呜呼，盛哉！浔阳为郡，历载兹久。有唐宗臣曰谏议渤者，尝刺是州。方是时，昌黎韩公以道德文柄倡天下。其诵公之出，谓峻行巍名，必瑞当世，如景星凤凰争先快睹。故后之学者，考按图志，即其故居，揭是目以奉遗德，以诏多士。而公之庐阜旧隐曰白鹿洞者，今又为南康学，兹不概举。然则升斯堂，道盛德，雍容俯仰，高山景行之思，得无介然乎？何独是人专美有唐，以火昆耀简册，流芳后来，而吾曹恭然为是没没也？且宋以文治轶前古，南渡来，瓯岭虽闽无让洙泗，鸿儒硕士相望继起，中间怀材负器，蔚为时贤，照映九江者，顾岂乏人。惜无昌黎钜公，称咏赞辨，照灼鼓舞，而为之倡也，岂有之而往以殊方未见也。至元乙亥，我国家奄践全宋，混一九有，大凡列郡名城市无易肆。后三年，朝议置行壹维扬。厥后以九江为交广荆湖闽浙之会，移莅兹郡。今江西湖东道宪使、青崖魏公时方以侍御史适贰台端，下车之始，礼谒致奠。首以旧学卑隘，坏漏弗称，议彻故宇而更新之。山长袁舜龙、甘楚材等，承命不辞，惟敬惟谨。乃徵工较力，用度材，裁冗费，节恒用，裒其羡赢。久之积楮弊，为纟昏四千五伯有奇，米硕余贰百。仍俾史侯兼董其役，实以至元乙酉五月肇功，阅三月落成。自殿序堂庑斋庖门陛，凡为若干区。而层檐巨栋，增饬有加，轮奂惟新，百废具举。至若仰庐山之奇秀，俯澄江之浩渺，瞻企流风，顾挹清旷，殆可想而得也。于是九江之士，乐其教育作成之惠，乃走书宪副雪崖冯公，咸咸愿石以著兹美。比者两公合辞，俾叙始末。顾为芜陋之文，不足以称副之盛续。然两公世好义，岂得辞，遂次其言于右。既又进而言曰，为两公魏氏自靖肃而上，大参诸公，世著令德。且靖肃以赴义蹈难，耸动一时，称重四海。冯氏自临海松庵而下，正色立朝，英概凛凛，皆是中州厚德高风伟节，大义炳然。兹与谏议颉颃，非凝之私所能议拟。然凝自稚齿以来，方事经读，侧闻先生长者之间，固已熟其盛烈。两公又能以宏才世学为时显人，雅范清规，克荷先训，复恐东南之士，未或前闻也。用是不复牢让，是则景星之云，嗣当有在。而两公之倡，夫岂以兴作之盛，循故事，资声称，苟然而已。因附记之。愿相异勉焉，以无负两公之倡云。至元丁亥九月望日，承直郎治书侍御史行御史台事高凝撰。中大夫江西湖东道提刑按察使廉恂书并题额。《寿圣观记》：元有天下，嘉惠黎庶，怀柔百神。凡前代所以为民事神者，有举无废。惟九江有江湖之险，而寿圣观祠通慧真君为盛。真君姓杨，名正夫，始家临川，尝游襄汉。遇异人，当宋庆元乙卯，诛茅结屋九江之泥陀觜，救民水旱疾疠之灾，江湖河汉之厄，次第众建道院。嘉定初，赐观额，封通慧先生。咸淳甲戌开，观毁于火。皇元大德乙巳，始建殿。皇庆癸丑，观门建桥。延甲寅，藏殿而下以次成。戊午改封真君，加以孚惠仁徽称。泰定丁卯，玄武展成。元统癸酉，三门成。凡民事神，与国家从民之欲者备矣。九江张鉴赵某，为士请记庐陵。乃为之言曰，昔者圣人治天下，自天地日月、五行四时、山岳河海，丘陵坟衍，皆听于一人。而类望秩，咸遍民诗书礼乐。各有其帝衷，以无获戾于上下神祗。有诵之者曰，五日一风，十日一雨。又曰，风不鸣条，雨不破块。概未有知其善诵者也。当是时，天清地宁，海晏而不波，河翕而不泛。民生其间，不知帝力。其后德衰，灾害并至。始有盲风怪雨，旱乾水溢。其后德愈降，灾害愈至。有民社者，不足御灾捍患，而一切听于神，物怪神奸，愈益众矣。嗟夫，甚矣！难乎其为后世之民也。方今圣人作为舟楫，以济民车马之所不通，而民利赖之。孰知乃有中流？一旦号呼天地鬼神，以乞其父母妻子之身者乎？人非管幼安，谁能济海？自讼其过，惟三日不梳头，一日晏起而止。又非程叔子，谁能渡江，正襟危坐，神色泰然者？则其不免于号呼一旦，亦其势也。于是为政者，不知先成民而后致力于神，为士者不知修身以事天，为民者不知迁善以远罪，其来久矣。使又无明神以御灾捍患其间，民将若之何？昔人有言，吾其鱼矣！呜呼！甚矣！难乎其为后世之民也，自今九江之士，与其乡人父老，率其子弟，益务修其隐慝，讼其内疚。以庶无罪悔于俯仰间，神其有不佑之者乎？此明神之至愿，而善为政治民事神者之望深也。《诗》不云乎，岂弟君子，神所劳矣。庐陵刘岳申撰。《东林寺碑》：古者将有圣肾，必有山岳。尼丘启于夫子，鹫岭保于释迦。衡阜之托思，天台之栖岂页，岂徒然也。故知土之不厚，则巨材不生；地不灵，则异人不降。阴骘潜运，玄符肇开。宿根果于福庭，大事萌于净土，其来尚矣。东林寺者，晋大元九年，慧远法师之所建也。世居雁门楼烦，俗姓贾氏，童妙神悟，壮立精博。初涉华学，不读非圣之书；中留范经，尤邃是田之说。尝就衡岳，觏止道安。火遇于薪，王成于器，虽根种诸佛，而果得一时。狮子吼言，载闻顺喻，维摩诘更了空门，安住四依，修舍二法。和尚叹曰：“吾道行者，惟此人焉。”属朱序寻戈，缁徒逃海，道由兹岭，其器宿诚。谓其从曰：“是处崇胜，有足底居地。”若无流池，曷云法宇？大谁神庙，特异莲岭。结跏一心，开示五力。以杖刺地，应时涌泉。既荷殊祥，因立精舍。坚卧禁戒，弘演妙乘。浮囊毒流，木铎正教。首唱南部，转觉后人。以知慧力，断烦恼锁。由是真僧益广，妙供日崇。隘其本图，弘其别业。乃进自香谷，集坡安栖。即昙现之门生，邻慧永之何若。相与撰平圃，逾层岩，在山之阳，居水之右。经其始而未究其末，有其取而未虞其劳。当是时也，桓玄司人，柄斡国钧。以福庄严，因骄檀施。书日力之费，画出木之功。缭垣云连，厦屋天耸。如来之室，宛化出于林间，帝释之幢，忽飞来于窗外。至若奥宇冬燠，高台夏清。玉水文阶而碧纱，瑶林藻庭而朱实。琉璃之地，月照灼而徘徊。旃檀之龛，吹芬芳而香必香孛。相事毕集，微妙绝时。罗什致其澡瓶，巧穷双口；姚泓奉其雕像，工极五年。殷堪枢衣而每谈，卢循避席而累赞。道弘三界，何止八部宅心；声闻十方，足使诸天回首。观其育王赎罪，文殊降形，蹈海不沉，验于陶侃。迫火不，梦于僧珍。愿苟存诚，祈必通感。既多两以出日，乍积阳以作霖。则有影图西来，舍利东化，或搭踊于地，或光属于天。谢客忻味而成文，刘裴诋诃而覃思。所以山亚五岳，江比四溟。地凭法而自高，物因词而益重。洎梁有崇禅师者传灯习明，安心乐行，指拳犹昔，薪尽如生。次有果旺二法师，僧宝所钦，克和止观。法物为大用。继往持上座昙杰，寺主道廉，都维那道真等，皆沐浴福河，栖止净业。诸结已尽，白黑双遣。众生可度，名色两忘。纂盛名于旧人，启新意于今作。重建雅颂，远托鄙夫。代斫有惭，岂云伤手。掘笔余勇，曷议齐贤。但相如好仁，慕蔺名而激节；伯皆闻义，读曹碑而叙能。傥青出于蓝，水冰于水，非曰能也，固请学焉。其词曰，灵山兆发，真僧感通。刺泉有力，呵神致功。江仪外演，禅僧内融。性除遍执，门开大空。其一。瞻礼云集，底居峰薄。越岭图胜，降平规博。信臣檀施，护供兴作。大起重阶，广延阿阁。其二。严幢踊出，宝塔飞来。尊容月满，法宇天开。化城广筑，道树移栽。风清梵乐，石敝花台。其三。金容海游，法影山荐。毒龙弃消，渔子心变。万里西传，一时东现。华戎异闻，穹厚惊眄。其四。远实法主，谢惟文伯。光颂累彰，德名增益。助起江山，声流金石。一言可追，千载相激。其五。了性了义，或古或今。止持绍律，定慧通心。睹物情至，怀缘道深。敢凭净业，永纪禅林。其六。大唐开元十九年七月十五日建，前陈州刺史江夏李邕丈并书。《江州重建烟水亭记》：出城南三百步，旧有亭，扁曰烟水亭。其址临道旁，跨于甘棠李渤湖之间。庐阜山卒山律，倚于东南。林峦周遭，中护一水。山泽通气，呈巧献奇。行道之人，咸可寄目，蔚乎泽国之伟观也。考验图册，而开迹弗详焉。故老相传，濂溪先生之嗣子司封郎官寿所赋名。时则绍兴元符间也，去今百余载矣。中更名故，亭宇倾圮。废而兴，兴而废，莫为永图。十年以来，腐甍败甓无存者。且其地暴于水，日就罅缺，孰能治而新之？绍兴甲寅春，吴兴沈公祖德，以列卿之望来莅兹郡，治荒剔蠹，殆阅三时。教条事绪，亦既整整有法。乃访城邑观台之故，而于修旧起废有志焉。里自凡籍亭名十有三，而其泯弗存者，什七八九。公怃然念之，亦自谓致力，宜知所见先后。惟甘棠一湖，荡漾空阔。岁每祝圣人寿，群纵水族圉洋其中。而亭其涯，实为缙绅会之地。是独非其所当急者，置之勿问可乎？退自经画，计费六十万。乃以属德化县令沈埴愿缩县计之合输于州者，以助之。董事饰工，悉以诿令。考极相方，受成于公。乃季秋命役后筑堤，并湖拓基承宇，未浃辰日已立，既逾月而成。飞列牖，隆栋巨楹。朱扉华表，运甍接高。深广俱十六步，亭左益附其四楹。登临眺览，地不遗巧。烟霏涵润。水光接空。林木丛生，鸥鹭翔集。心舒目眩，恍在烟雾中。公既自喜，乃延辑宾，佐觞以落之。客或慨而言曰：“今夫天地之间，山川之广，达观伟践，若此景者不少矣。而物换星移，率不过数十年，远者百年。”葵麦春风，四首易感。惟有功而传，则深久深著。盖吾邦庾公白公之所遗风流光景，至今犹未泯也。是尚可以岁计之哉？始公来，文书烦壅，帑庾无储。克勤于理，宵兴听讼。率漏下未尽四刻，而寮众奔走，亦莫敢有懈意。既又罢燕乐，纪他用以惜民力。公上之供，赖以不匮。浚池垤，抵潦涨。里闾利害，悉兴悉除。今又以余力经理斯亭，追复昔人之旧观。则公之规范，可谓炳炳卓卓。而斯亭又待公而传，岂其兴起固自有数耶？佥愿斫石以昭不朽。公曰可，乃命书其事云。绍熙甲寅孟冬望日记。文林郎充江州州学教授余禹绩撰。记序。梁元帝《庐山序》：夫日月丽天，皇穹所以贞观；川岳带地，后土所以惟宁。庐山亦南国之德镇，虽林石异势，而云霞共色；长风瞑作，则万流俱响；惊虽晓吟，则百峰齐应。东瞻洪井，识曳布之在兹；西望石梁，见捐宝之可拾。诚复慕类易悲，山中难久。攀萝结桂，多见淹留。晋张僧鉴《寻阳记》：庐山东南有三宫，所谓三天子都也，庐宫溪水出焉。上宫人所不至，其下有三石梁，长十余丈，阔才盈尺，其下无底。中宫在别岩，悉是文石，两旁有小员峰，号为古鄣，形若军马夹道。下宫，宫亭庙旧所也。山高二千六百六十丈，圆基周回垂五百里。其山九叠，川亦九派。《郡国志》曰：叠障九层，崇岩万仞，怀灵抱异，包诸仙迹。张野《庐山记》：天将雨，则有白云，或冠峰岩，或亘中岭，俗谓之山带，不出三百必雨。每雨，其下成潦，而上犹皎日。峰头有大盘石，可坐数百人。慧远《庐山记》：山在江州寻阳南滨宫亭北，对九江之南。江为盆江，山去盆江三十余里。左挟彭泽，右傍通川，引三江之流。而据其会云。云有匡俗先生者，出自殷周之际，遁世隐时，潜居其下。或云俗受道于仙人，而失迹此崖。遂托空崖，即岩成馆。故时人谓其所止，为神仙之庐而命焉。其山大岭凡七重，圆基周回垂五百里。风云之所摅，江湖之所带。峭壁万寻，人兽两绝。天将雨，则有白气先搏，而映络于岭下，至触石吐云，则倏忽而集。或大风振崖，逸响动谷，群籁竞奏，奇声骇人，此其变化不可测者矣。众岭中，第三岭极峻，人迹所罕经。昔太史公东游，登其峰而遐观。南眺三湖，北望九江，东西四目，若陟天庭焉。其岭下半许有石室，即古仙之所居也。其后有岩，汉董奉馆岩下，常为人治病，法多神验，绝于俗医。病愈者，令栽杏五株。数年之中，蔚然成林。计奉在民间，近二百年，容状常如三十。然饿而升仙，遂绝迹于杏林。其北岭西崖，有悬流遥注百余仞。云气映天，望之若山在霄雾焉。其南岭临宫亭，湖下有神庙，即宫亭为号。七岭同会于东，共成峰愕。其崖穷绝，莫有升者。有野夫见人著沙门服，凌空直上，回身踞鞍，良久，与云气俱灭。又所止多奇，触像有异。北背重阜，前带双流。所背之山，左有龙形，而石塔基焉。下有甘泉涌出，冷暖与寒暑相变盈减，经水旱而不异。寻其源，仍出于龙首也。南对高峰上，有奇木独绝于林表数十丈。其下似一层浮图，白鹤之所翔，玄云之所入也。东南有香炉山，孤峰秀起。游气笼其上，则氛氲若香烟。白云映其外，则炳然与众山别，天将雨，其下水气涌起如马车盖，此即龙井之所吐。其左有翠林，青雀白猿之所憩，玄鸟之所蛰。西有石门，其前似双阙，壁立千余仞，而瀑布流焉。其中鸟兽草木之美，灵药万物之奇，可胜名哉！略举其异而已。其余石今人赋咏，不可备载，余散见诸志云。  

永乐大典  

## 卷之六千八百三十

十八阳王  

王羲之  

【`晋书`】  

《列传》：羲之，字逸少，司徒导之从子也。祖正，尚书郎。父旷，淮南太守。元帝之过江也，旷首创其议。羲之幼讷于言，人未之奇。年十三，尝谒周岂页，岂页察而异之。时重牛心炙，坐客未啖，岂页先割啖羲之，于是始知名。及长，辩赡，以骨鲠称，尤善隶书，为古今之冠。论者称其笔势，以为飘若浮云，矫若惊龙。深为从伯敦、导所器重。时陈留阮裕有重名，为敦主簿。敦尝谓羲之曰：“汝是吾家佳子弟，当不减阮主簿。”裕亦目羲之与王丞、王悦为王氏三少。时太尉郗鉴使门生求女婿于导，导令就东厢遍观子弟。门生归，谓鉴曰：“王氏诸少并佳，然闻信至，咸自矜持。惟一人在东床坦腹食，独若不闻。”鉴曰：“正此佳婿邪！”访之，乃羲之也，遂以女妻之。起家秘书郎，征西将军庾亮请为参军，累迁长史。亮临薨，上疏称羲之清贵，有鉴裁。迁宁远将军、江州刺史。羲之既少有美誉，朝廷公卿皆爱其才器，频召为侍中、吏部尚书，皆不就。复授护国将军，又推迁不拜。扬州刺史殷浩素雅重之，劝使应命，乃遗羲之书曰：“悠悠者以足下出处足观政之隆替，如吾等亦谓为然。至如足下出处，正与隆替对，岂可以一世之存亡，必从足下从容之适？幸徐求众心。卿不时起，复可以求美政不？若豁然开怀，当知万物之情也。”羲之遂报书曰：“吾素自无廊庙，直王丞相时果欲内吾，誓不许之。手迹犹存，由来尚矣。不于足下参政，而方进退。自儿娶女嫁，便怀尚子平之志，数与亲知言之，非一日也。若蒙驱使，关、陇、巴、蜀皆所不辞。吾虽无专对之能，直谨守时命，宣国家威德，固当不同于凡使。必令远近咸知朝廷留心于无外，此所益殊不同居护军也。汉末使太傅马日石单慰抚关东，若不以吾轻微，无所为疑，宜及初冬以行。吾惟恭以待命。”羲之既拜护军，又苦求宣城郡，不许，乃以为右军将军、会稽内史。时殷浩与桓温不协，羲之以国家之安在于内外和，因与浩书以诫之，浩不从。及浩将北伐，羲之以为必败，以书止之，言甚切至。浩遂行，果为姚襄所败。复图再举，又遗浩书曰：知安西败丧，公私惋怛，不能须臾去怀。以区区江左，所营综如此，天下寒心固以久矣。而加之败丧，此可熟念。往事岂复可追，愿思弘将来，令天下寄命有所，自隆中兴之业。政以道胜宽和为本，力争武功，作非所当，因循所长，以固大业，想识其由来也。自寇乱以来，处内外之任者，未有深谋远虑，括囊至计，而疲竭根本，各从所志，竟无一功可论，一事可记，忠言嘉谋弃而莫用，遂令天下将有土崩之势，何能不痛心悲慨也！任其事者，岂得辞四海之责！追咎往事，亦何所复及。宜更虚已求贤，当与有识共之，不可复令忠允之言常屈于当权。今军破于外，资竭于内，保淮之志，非复所及，莫过还保长江，都督将各复旧镇，自长江以外，羁縻而已。任国钧者，引咎责躬，深自贬降，以谢百姓，更与朝贤思布平正，除其烦苛，省其赋役，与百姓更始，庶可以允塞群望，救倒悬之急。使君起于布衣，任天下之重，尚德之举，未能事事允称。当重统之任，而丧败至此，恐阖朝群贤未有与人分其谤者。今亟修德补阙，广延群贤，与之分任，尚未知获济所期。若犹以前事为未工，故复求之于分外，宇宙虽广，自容何所！知言不必用，或取怨执政，然当情慨所在，正自不能不尽怀极言。若必亲征，未达此旨，果行者，愚智所不解也。愿复与众共之。复被州符，增运千石，徵役兼至，皆以军期，对之丧气，罔知所厝。自顷年割剥遗黎，刑徒竟路，殆同秦政，惟未加参夷之刑耳，恐胜、广之忧，无复日矣。又与会稽王笺陈浩不宜北伐，并论时事，曰：古人耻其君不为尧舜，北面之道，岂不愿尊其所事，比隆往代，况遇千载一时之运？顾智力屈于当年，何得不权轻重而处之也。今虽有可欣之会，内求诸己，而所忧乃重于所欣。《传》云：“自非圣人，外宁必有内忧。”今外不宁，内忧以深。古之弘大业者，或不谋于众，倾国以济一时功者，亦往往而有之。诚独运之明足以迈众。暂劳之弊，终获永逸者可也。求之于今，可得拟议乎？夫庙算决胜，必宜审量彼我，万全而后动。功就之日，便当因其众而即其实。今功未可期，而遗黎歼尽，万不余一。且千里馈粮，自古为难，况今转运供继，西输许洛，北入黄河。虽秦政之弊，未至于此，而十室之忧，便以交至。今运无还期，徵求日重，以区区吴越经纬天下十分之九，不亡何待！而不度德量力，不弊不已，此对内所痛心叹悼而莫敢吐诚。往者不可谏，来者犹可追，愿殿下更垂三思，解而更张，令殷浩、荀羡还据合肥、广陵、许昌、谯郡、梁、彭城诸军皆还保淮，为不可胜之基，须根立势举，谋之未晚。此实当今策之上者。若不行此，社稷之忧，可计日而待。安危之机，易于反掌，考之虚实，著于目前，愿运独断之明，定之于一朝也。地浅而言深，岂不知其未易。然古人处闾阎行阵之间，尚或干时谋国，评裁者不以为讥，况厕大臣末行，岂可默而不言哉！存亡所系，决在行之，不可复持疑后机，不定之于此，后欲悔之，亦无及也。殿下德冠宇内，以公室辅朝，最可直道行之，致隆当年而未允物望，受殊遇者所以寤寐长叹，实为下殿惜之。国家之虑深矣，常恐伍员之忧不独在昔，麋鹿之游将不止林薮而已。愿殿下暂废虚远之怀，以救倒悬之急，可谓以亡为存，转祸为福，则宗庙之庆，四海有赖矣。时东土饥荒，羲之辄开仓赈贷。然朝廷赋役繁重，吴会尤甚，羲之每上疏争之，事多见从。又遗尚书仆射谢安书曰：顷所陈论，每蒙允纳，所以令下小得苏息，各安其业。若不耳，此一郡久以蹈东海矣。今事之大者未布，漕运是也。吾意望朝廷可申下定期，委之所司，勿复催下，但当岁终考其殿最。长吏尤殿，命槛车送诣天台。三县不举，二千石必免，或可左降，令在疆塞极难之地。又自吾到此，从事常有四五，兼以台司及都水御史行台，文符如雨，倒错违背，不复可知。吾又暝目循常，推前取重者及纲纪轻者在五曹。主者莅事未尝得十日，吏民趋走，功费万计。卿方任其重，可徐寻所言。江左平日，扬州一良刺史便足统之，况以群才而更不理，正由为法不一，牵制者众，思简而易从，便足以保守成业。仓督监耗资官米，动以万计。吾谓诛翦一人，其后便断，而时意不同。近检校诸县，无不皆尔。余姚近十万斛重敛，以资奸吏，令国用空乏，良可叹也。自军兴以来，征役及充运死亡叛散不反者众，虚耗至此，而补代循常，所在凋困，莫知所出。上命所差，上道多叛，则吏及叛者席卷同去。又有常制，辄令其家及同伍课捕。课捕不擒家，及同伍寻复亡叛。百姓流亡，户口日减，其源在此。又有百工医寺，死亡绝没，家户空尽，差代无所。上命不绝，事起或十年、十五年，弹举获罪无懈息，而无益实事，何以堪之？谓自今诸死罪原轻者及五岁刑，可以充此。其减死者可长充兵役，五岁者可充杂工医寺，皆令移其家以实都邑。都邑既实，是政之本，又可绝其亡叛。不移其家，逃亡之患，复如初耳。今除罪而充杂役，尽移其家，小人愚迷，或以为重于杀戮，可以绝奸。刑名虽轻，惩肃实重，岂非适时之宜邪？羲之雅好服食养性，不乐在京师。初渡浙江，便有终焉之志。会稽有佳山水，名士多居之。谢安未仕时亦居焉。孙绰、李充、许询、支遁等皆以文义冠世，并筑室东土，与羲之同好。尝与同志宴集于会稽山阴之兰亭。羲之自为之序，以申其志，曰：永和九年，岁在癸丑，暮春之初，会于会稽山阴之兰亭，修禊事也。群贤毕至，少长咸集。此地有崇山峻岭，茂林修竹，又有清流激湍，映带左右。引以为流觞曲水，列坐其次。虽无丝竹管弦之盛，一觞一咏，亦足以畅叙幽情。是日也，天朗气清，惠风和畅。仰观宇宙之大，俯察品类之盛，所以游目骋怀，足以极视听之娱，信可乐也。夫人之相与，俯仰一世，或取诸怀抱，悟言一室之内；或因寄所托，放浪形骸之外。虽趣舍万殊，静躁不同，当其欣于所遇，暂得于己快然自足，不知老之将至。及其所之既倦，情随事迁，感慨系之矣。向之所欣俯仰之间，已为陈迹，犹不能不以之兴怀。况修短随化，终期于尽。古人云，死生亦大矣。岂不痛哉！每览昔人兴感之由，若合一契，未尝不临文嗟悼，不能喻之于怀。固知一死生为虚诞，齐彭殇为妄作。后之视今，亦由今之视昔。非夫！故列叙时人，录其所述，虽世殊事异，所以兴怀，其致一也。后之览者，亦将有感于斯文。或以潘岳《金谷诗序》方其文，羲之比于石崇，闻而甚喜。性爱鹅，会稽有孤居姥养一鹅，善鸣，求市未得。遂携亲友，命驾就观。姥闻羲之将至，烹以待之。羲之叹惜弥日。又山阴有一道士，养好鹅，羲之往观焉，意甚悦，固求市之道士云：“为写《道德经》，当举群相赠耳。”羲之欣然写毕，笼鹅而归，甚以为乐。其任率如此。尝诣门生家，见非木几滑净，因书之，真草相半。后为其父误刮去之，门生惊懊者累日。又尝在蕺山见一老姥，持六角竹扇卖之。羲之书其扇各为五字。姥初有愠色，因谓姥曰：“但言是王右军书，以求百钱邪。”姥如其言，人竞买之。他日姥又持扇来，羲之笑而不答。其书为世所重，皆此类也。每自称“我书比锺繇当抗行，比张芝草，犹当鹰行也。”曾与人书云：“张芝临池学书，池水尽黑，使人耽之若是，未必后之也。”羲之书，雁初不胜庾翼、郄忄音，及其暮年方妙。尝以章草答庾亮，而翼深叹伏，因与羲之书云：“吾昔有伯英章草十纸，过江颠狈，遂乃亡失。常叹妙迹永绝。忽见足下答家书，焕若神明，顿还旧观。”时骠骑将军王述，少有名誉。与羲之之齐名，而羲之甚轻之，由是情好不协。述先为会答家，以母丧居郡境。羲之代述，止一吊，遂不重诣。述每闻角声，谓羲之当候己，辄洒扫而待之。如此者累年，而羲之竟不顾，述深以为恨。及述为扬州刺史，将就徵，周行郡界而不过羲之，临发，一别而去。先是，羲之常谓宾友曰：“怀祖正当作尚书耳，投老可得仆射。更求会稽，便自邈然。”及述蒙显授，羲之耻为之下，遣使诣朝廷，求分会稽为越州。行人失辞，大为时贤所笑。既而内怀愧叹，谓其诸子曰：“吾不减怀祖，而位遇悬邈。当由汝等不及坦之故邪！”述后检察会稽郡，辨其刑政，主者疲于简对。羲之深耻之，遂称病去郡，于父母墓前自誓曰：“维永和十一年三月癸卯朔，九日辛亥，小子羲之敢告二尊之灵，羲之不天，夙遭闵凶，不蒙遇庭之训。母兄鞠育得渐，庶几遂因人乏，蒙国宠荣。进无忠孝之节，退违推贤之义。每仰咏老氏、周任之诫，常恐斯亡无日，忧及宗祀，岂在微身而已。是用寤寐永咏，若坠深谷。止足之分，定之于今。谨以今月吉辰稽肆筵设席，稽颡归诚，告誓先灵。自今之后，敢渝此心，贪胃苟进，是有无尊之心而不子也。子而不子，天地所不覆载，名教所不得容。信誓之诚，有如白敫日。”羲之既去官，与东土人士尽山水之游，弋钓为娱。又与道士许迈共修服食，采药石。不远千里，遍游东中诸郡。穷诸名山，泛沧海，叹曰：“我卒当以乐死。”谢安尝谓羲之曰：“中年以来，伤于哀乐。与亲友别，辄作数日恶。”羲之曰：“年在桑榆，自然至此。须正赖丝竹陶写，恒恐儿辈觉，损其乐欢之趣。朝廷以其誓苦，亦不复徵之。时刘忄炎为丹阳令，许询尝就忄炎宿，床帷新丽，饮食丰甘。询曰：“若此保全，殊胜东山。”曰：“卿若知吉凶由人，吾安得保此？”羲之在坐曰：“令巢、许遇稷、契，当无此言。”二人并有愧色。初羲之既优游无事，与吏部郎谢万书曰：古之辞世者，或被发佯狂，或污身秽迹，可谓艰矣。今仆坐而获逸，遂其宿心。其为庆幸，岂非天赐！违天不祥。顷东游还，修植桑果，今盛敷荣，率诸子，抱弱孙，游观其间。有一味之甘，割而分之，以娱目前。虽植德无殊邈，犹欲教养子孙以敦厚退让。或以轻薄，庶令举策数马，仿佛万石之风。君谓此何如？比当与安石东游山海，并行田视地利，颐养闲暇。衣食之余，欲与亲知，时共欢宴，虽不能兴言高咏，衔杯引满，语田里所行，故以为抚掌之资，其为得意，可胜言邪！常依陆贾、班嗣、杨王孙之处世，甚欲希风数子，老夫志愿尽于此也。万后为豫州都督，又遗万书诫之曰：“以君迈往不屑之韵，而俯同群辟，诚难为意也。然所谓通识，正自当随事行臧，乃为远耳。愿君每与士之下者同，则尽善矣。食不二味，居不重席，此复何有？而古人以为美谈。济否所由，实在积小以致高大，君其存之！”万不能用，果败。年五十九卒，赠金紫光禄大夫。诸子遵父先旨，固让不受。有七子，知名者五人。玄之早卒。次凝之，亦工草隶。仕历江州刺史、左将军、会稽内史。王氏世事张氏五斗米道，凝之弥笃。孙恩之攻会稽，寮佐请为之备。凝之不从，方入靖室请祷，出语诸将佐曰：“吾已请大道，许鬼兵相助，贼自破矣。”既不设备，遂为孙恩所害。  

【`杨正衡音义`】  

灸，之夜反。啖，徒敢反。口舀，徒滥反。亟，纪力反。馈，逵位反。麋，音眉。莅，力至反。浙，旨热反。禊，胡计反。湍，他端反。忄卷，渠卷反。闷也，出《玉篇》。姥，莫补反。非木几，音匪。刮，古滑反。懊，鸟到反。蕺，阻立反。洒，先礼反。颡，苏朗反。白敫，音皎。仿佛，髟方髟弗二音。  

【`王缜之寻阳记`】  

羲之喜鹅，观其转月豆，以得运笔之势，往来浔阳，爱庐山多松，可以制墨。每曰纸取东阳鱼卵，墨取庐阜烟煤，皆极选也。时有梵僧耶舍尊者，一名达磨多罗，来自西域，羲之雅与游。及殷浩遗书，强起为右军将军、会稽内史，乃施宅为寺，以奉耶舍。今归宗寺，有墨池，鹅池，皆遗迹也。  

【`唐书`】  

太宗求书，凡得王羲之真行草书二百九十纸。又得张芝、献之等书，以贞观字印为识之。命褚遂良楷小字以影之。开元五年，元宗又书开元字为印。  

【`会稽掇英集`】  

《王右军祠堂碑》：公讳羲之，字逸少，琅耶临沂人也。源夫在天呈象，箕昴垂其宿；在地成物，岳渎曜其英。蕴粹含精，孕灵诞秘，降为人杰，君酌其休。自黄龙纪德，帝轩握大宝之符；丹鸟启瑞，周储开氏姓之兆。尔其吉骏，诚感标秀质于文昌；离翦止杀，协英图于武帐。既而吕刀庆远，郭筮灵长。或浏浏风松，或烂烂岩电。盛哉茂族！其昭昭乎。系德象贤，为海内之冠冕。国史家谍，可略言焉。曾祖览，清河太守，宗正卿、光禄大夫。即丘子刘德智略，始参宗正，蔡义经术，初登大夫。故得象海括河，升高能赋。祖正，散骑常侍。父旷，建威将军、淮南内史，建始侯。应德琏之规献，入掌禁中。韩安国之严明，才兼阃外。公之生也，践得二之机，膺五百之庆。骨鲠清贵，鉴裁端凝。夷简澹雅，魁梧颓放。性敖如也。深为从伯大将军敦、丞相导之所器重。学总坟素，艺苞流略。书穷八体，才瞻五能。至若垂露崩云，芝英薤叶，鸾回鹊顾之巧，虎踞龙腾之势，信可挺拨终古，晕映来今者乎？我大唐太宗文武圣皇帝，甄陶尧舜，漂涤羲轩，物色贤良，梦寐前载。万机之暇，宏览典填，得之右军，欣然师范。亲纡圣旨，制赞论焉。其略曰：详察古今，研精篆素，尽善尽美，其唯王右军乎？心慕手追，此人而已。斯乃万代之荣观也，与夫周表商闾，汉修乐墓，故不同年而语矣。时太尉郗鉴负佐命之勋，居台铉之贵，使求佳婿于文献公。公令东厢自观之，子侄闻者，莫不耸身矜持。公独坦腹而不屑意，竟当选矣。起家秘书郎、石渠奥府、天禄仙台，遂非扬雄、刘向之才华，班固、左思之覃思，笔削之举，不亦难乎？征西庾亮，请为参军，累迁长史。参豫谋谟，总统纲纪。魏阳元之领视，早历清阶；温太真之鲜明，遽登英位。兼此二美，在我公焉。迁宁远将军、江州刺史。汇泽西浮，浔阳重镇。伊昔南夏，埒拟扶风。江湖氵沓，崖庐嵬崛。所以山薮臧疾，川泽纳污，非无草窃之人，实有莞蒲之盗，下车无何，枭音遽革。公誉望幼挺，才器夙彰，声名洋溢，公卿籍甚，识与不识，莫不引领而思交；知与不知，咸愿举手而同荐。频召为侍中吏部尚书，皆不应命。常伯补衮，冢宰提衡。唐虞则龙作纳言，汉魏则貂蝉近侍，卒不降志，保真恬怡。荀卿所谓德行高则骄富贵，礼义重则轻王公，于右军见之矣。复授护军将军，亦推迁不拜，除右军将军、会稽内史。瓯越奥区，地惟关辅。浙河襟带，秦岭股肱。士女殷繁，商旅联络，一都之会，氓俗难循。公示以威恩，孚以诚惠。敦学校，劝农桑，枭雄猾，赏廉孝。未逾期月，风化大行。然后致书朝端，以诫执事。词理鲠亮，言旨切直，岂徒贾生流涕，孟轲浩然而已哉！既而金行不竞，小人道长。兴言慷慨，峻誓坟茔，随时卷舒，关国隆替，朗不屑之。愿徇长往之诚，穷游名山，遍历沧海。捐龟组，礻虎龙章，练金膏，屑琼蕊，浚曲水，茂兰亭。礼贤之馆，引贞月已之容，于是谢安、孙绰、李充、许询、支遁、许迈之俦，若非抗首谢时，即是文章冠代。何尝不攀胜慕德，夕处朝游。公自为之序，以申其志也。竟以乐死，遂其初情。春秋五十有九，卒于会稽之里第。朝野轸恸，郡县伤嗟。路泣行号，风悲日惨。非徒舂者不相，工女辍机而已哉！追赠金紫光禄大夫，诸子仰遵先旨，固让不受。公有济天下之心，蕴公辅之量。智度淹旷，规模宏远。抱刘琨之气，嗟地狭而不容；怀乐毅之才，欢主昏而勿用。有以知晋室之不延也。夫盛德之祀，绵于百代；公侯之胤，必复其先。自晋迄陈，统会稽殆逾数十，可谓英英门户矣。既而黄旗霸尽，紫盖雄衰，衣冠咸返帝乡，礼乐并归宸甸。子孙流落，今为居人。十二代孙，庭之、之，忄音忄音善人，高尚其事，贞不绝俗，隐不违亲。偃仰琴书，逍遥鱼鸟。虽心怀远追之道，而家迫屡空之恨，遂使蒸尝久旷，享德无依。乐毅之后，未封若敖之魂，遂委师乾。幸因承乏叨佐越藩，仰休烈而延耸，俯遗尘而景慕。敬宗族，隆构清祠，灵宇森邃，修廊车葛。时思之再茂，如在之敬逾明。荃壁药房，晔晨风而转翠；蕙肴兰籍，顺四序而流馨。北望蕺岩，题扇之风更远，东连竹径，养鹅之沼弥清。西接邑居，朱城丽日；南通阡陌，翠柳含烟。加以万壑争流，千岩竞秀。澄湖湛镜，渍星象于波澜，尚穴封金，孕灵符于宛委。信允常之且境，勾践之名都焉。从十一代孙，正议大夫，守越州都督，上柱国公，士希俊师乾八从兄也。掺行端举，风神朗迈，汪汪焉人不能测，凛凛然吏不敢犯。爱人如父母，摘伏若神明。春露流滋，厮庶铭其巨惠；秋霜泛简，豪猾肃其严威。游刃有余，雍容多暇，乃昌言曰：陆机文章犹陈祖德，潘岳词赋先述家风。况我族盛门昌，首出天下，爰自著姓，以迄于兹。莫不仪表三台，抑扬二铉。英贤浚发，才产光扬。苟无述焉，宁昭勋绩。恭承嘉命，敢不云乎？师乾学非觇古，文惭秀异。聊申举一，讵述芳献。敬疏无愧之词，庶披文以见质。公有七子，并有重名，晋史详矣。或早终绝嗣，或无子国除。其有子孙蝉聊，以暨今日者，其唯黄门乎可以配享宗祖，列为昭穆矣。又诸与公交游者，英贵特达，勋绩昭著。独谢太传乎今配食宾筵矣。从十四代孙，石城寺僧道敬，金庭观道士崇，妍空两谛，核妙重玄。入龙臧而冥搜，游凤京而赜秘。从十四代孙，朝议郎，行歙州黝县令。爽铜章抚俗，墨绶亲人。惠训浃于重泉，讴谣光乎单父。从十六代孙，玄庆嗣贤文毒师玄保家等，并晦迹林泉，脱屣缨冕，追仲长之逸轨，慕郭举之高踪。共扇家风，同宣祖德。殚素产，颂洪猷。勒琬琰于东瓯，俾庶几于南岘。其词曰：沂波括地，缑岭干天。代载雄杰，弈叶英贤。三槐继轨，九棘蝉聊。盛哉茂族，人无间然。秦则离翦，汉惟吉骏。武帐扬晖，文昌挺韵。象贤踵德，诞生英俊。汪汪万顷，森森千仞。常伯献替，纳言喉舌。佥曰具瞻，是属明哲。竟不降志，朗其不屑。霜气棱棱，风威切切。汇泽西楚，稽岫东瓯。人称险躁，俗号轻浮。威而不猛，善而能柔。狱囚靡滞，庭事无留。有道则仕，无道则亡。关国隆替，与时行臧。屑琼膏铣，晦景韬光。山川益秀，草树增芳。我唐太宗兮皇王，冠文经天地兮武戡乱，饮墨妙兮慕右军，发睿词兮制幽赞，幽赞敏兮叨纪纲，佐都未理兮乏沂康。钦族祖之休烈，峻祠宇兮蕺岩阳，明德惟馨兮茂蒸尝。子孙不知其所以，逐刊石而传芳。  

【`唐宋名贤确论`】  

曾子固《右将军墨池记》曰：临川之城东有地，隐然而高，以临于溪，曰新城。新城之上有池，窕然而方以长，曰王羲之之墨池也。羲之尝慕张芝临池学书，池水尽黑。方羲之之不可强以仕而尝极东方，出沧海，以娱其意于山水之间。岂其倘佯肆恣，而又尝自休于此邪？羲之之书晚乃善，则其所能，盖亦以精力自致者，非天成也。然后世未有能及之者，岂其学不如彼邪？则学固岂可少哉？况欲深造于道德者邪？  

【`容斋四笔`】  

王逸少为艺所累。王逸少在东晋时，盖温太真、蔡谟、谢安石一等人也。直以抗怀物外，不为人役，故功名成就，无一可言。而其操履识见，议论闳卓，当世亦罕其比。恨不见于用，而为书名所盖，后世但以翰墨称之。《晋书》本赞扌票为唐太宗御撰，专颂其研精篆素，尽善尽美。至有“心慕手追”之语，略无一词论其平生，则一艺之工，为累大矣。献之立志，亦似其父。谢安欲使题太极殿榜，以为万代宝，而难言之。试及韦仲将凌云榜事，即正色曰：“使其若此，有以知魏德之不长。”遂不之逼。观此一节，可以知其为人。而亦以书名之故，没其盛德。二王尚尔，况于他人乎？  

【`考右质疑`】  

《缃素杂记》云：《世说》，王右军年十岁时，大将军王敦甚爱之，常置帐中眠。大将军尝先出，右军未起。须臾，钱凤至，屏人言逆节之谋，都忘右军在帐中。右军觉，既闻所论，知无活理。乃阳吐污头面被褥，诈熟眠。敦论事半，方忆右军未起，相与惊曰：“不得不除之。”乃开帐，见吐唾纵横，信其眠，于是得全。时称其有智。又《晋书》：王允之总角时，从伯敦常以自随，出则同舆，入则共寝。尝夜饮，允之醉，先卧。敦与钱凤谋为逆，允之已醒，悉闻其言。虑敦疑已，于卧处大吐，衣面并污。凤出，敦果照视，见允之卧吐中，以为大醉，不复疑之。二说大同小异，未知孰是，必有能卞之者。大庆谓当以允之为正，何以言之？按《陶隐居真诰》，其《阐幽微篇》云，逸少，升平五年辛酉岁亡，年五十九。按此则逸少生于惠帝太安二年癸亥也。敦之举兵内向，乃元帝永昌元年正月。计其与钱凤谋时，当是大兴四年辛巳岁也。右军生于癸亥，至是年十九矣。《世说》乃曰十岁，以此知其误也。今《通鉴》亦作允之云。  

【`叶石林老人壁暑录`】  

《晋史》：言，王逸少，性爱鹅，世皆然之。人之好尚，固各有所僻，未易以一概论。如崔铉喜看水牛斗之类，此有何好？然而亦必与性相近类者。逸少，风度超然，何取于鹅？张正素尝云：“善书者，贵指实掌虚，腕运而手不知。鹅颈有腕法，傥在是耶？今鹅十百为群，其间必自有特异者，畜牧人皆能辨，人即贵售之以为种。盖物各有出其类者，逸少既意有所寓，因又赏其善者也。”正素能书，识古人行笔意，其言似有理。  

【`韩氵虎涧泉日记`】  

邴曼容、严子陵，西汉之末也。张季鹰、葛稚川，西晋之末也。贺知章，天宝之末也。陶渊明，东晋之末也。班嗣，亦西汉之末也。王羲之，亦善处世。皇甫嵩出处最可观。李泌晚路亦艰矣，大类子房。  

永乐大典  

## 卷之六千八百三十二

十八阳王  

王俭  

【`南史`】  

《列传》：俭字仲宝，生而僧绰遇害，为叔父僧虔所养。数岁，袭爵豫宁县侯。拜受茅土，流涕呜咽，幼笃学，手不释卷。宾客或相称美，僧虔曰：“我不患此儿无名，政恐名太盛耳。”乃手书崔子玉《座右铭》以贻之。丹阳尹袁粲闻其名，及见之，曰：“宰相之门也。栝柏豫章虽小，已有栋梁气矣，终当任人家国事。”言之宋明帝，选尚阳羡公主，拜驸马都尉。帝以俭嫡母武康公主同泰初巫蛊事，不可以为妇姑，欲开冢离葬。俭因人自陈，密以死请，故事不行。年十八，解褐秘书郎，太子舍人，超迁秘书丞。依《七略》撰《七志》四十卷，表献之。又撰定《元徽四部书目》。母忧，服阕，为司徒右长史。晋令，公府长史著朝服，宋大明以来著朱衣。俭上言宜复旧制，时议不许。及苍梧暴雪，俭告袁粲求外出，引晋新安主婿王献之任吴兴为例，补义兴太守。升明二年，为长兼侍中，以父终此职，固让。先是，齐高帝为相，欲引时贤参赞大业。时谢月出为长史，帝夜召月出，却人与语久之。月出无言，唯有二小儿捉烛。帝虑月出难之，仍取烛遣儿，月出又无言，帝乃呼左右。俭素知帝雄异，后请间言于帝曰：“功高不赏，古来非一。以公今日位地，欲北面居人臣可乎？”帝正色裁之，而神采内和。俭因又曰：“俭蒙公殊眄，所以吐所难吐，何赐拒之深。宋以景和、元徽之淫虐，非公岂复宁济？但人情浇薄，不能持久，公若小复推迁，则人望去矣，岂唯大业永沦，七尺岂可得保？”帝笑曰：“卿言不无理。”俭又曰：“公今名位，故是经常。宰相宜礼绝群后，微示变革。当先令褚公知之。俭请御命。”帝曰：“我当自往。”经少日，帝自造彦回，款言移晷。乃谓曰：“我梦应得官。”彦回曰：“今授始尔，恐一二年间未容便移。且吉梦未必便在旦夕。”帝还告俭，俭曰：“褚是未达理。”虞整时为中书舍人，甚闲辞翰，俭乃自报整，使作诏。及高帝为太尉，引俭为右长史。寻转左，专见任用。大典将行，礼仪诏策，皆出于俭。褚彦回唯为诏，又使俭参怀定之。齐台建迁，尚书右仆射，领吏部，时年二十八。多所引进，时客有姓谭者，诣俭求官，俭谓曰：“齐桓灭谭，那得有君？”答曰：“谭子奔莒，所以有仆。”俭赏其善，据卒得职焉。高帝尝从容谓俭曰：“我今日当以青溪为鸿沟。”对曰：“天应人顺，庶无楚、汉之事。”时朝仪草创，衣服制则，未有定准。俭议曰：“汉景六年，梁王入朝。中郎谒者金貂出入殿门。左思《魏都赋》云：‘蔼蔼列侍，金貂齐光。’此藩国侍臣有貂之明文。晋《百官表》云：‘太尉参军四人，朝服武冠’。此又宰府之明文。”又疑百僚敬齐公之礼，俭又曰：“晋王受命，劝进云：‘冲等眷眷，称名则应尽礼。”而世子礼秩未定，俭又曰：“《春秋》曹世子来朝，待以上公之礼，下其君一等。今齐公九命，礼冠列蕃，世子亦宜异数。”并从之。世子镇石头城，仍以为世子宫。俭又曰：“鲁有灵光殿，汉之前例也，听事为崇光殿，外斋为宣德殿，以散骑常侍张绪为世子詹事，车服悉依东宫制度。高帝践阼，与俭议佐命功臣，从容谓曰：“卿谋谟之功，莫与为二，卿止二千户，意以为少。赵充国犹能自举西零之任，况卿与我情期异常。”俭曰：“昔宋祖创业，佐命诸公开国不过二千，以臣比之，唯觉超越。”上笑曰：“张良辞侯，何以过此？”建元元年，改封南昌县公。时都下舛杂，且多奸盗。上欲立符伍，家家以相检括。俭谏曰：“京师翼翼，四方是奏。必也持符于事，既烦理成不旷，谢安所谓‘不尔何以为京师’。”乃止。是岁，有司奏定郊殷之礼，俭以为宜。以今年十月，殷祭宗庙。自此以后，五年再殷祭。二年正月上辛，有事南郊，即以其日还祭明堂。又用次辛飨祀北郊而并无配，从之。明年转左仆射，领选如故。初，宋明帝紫极殿珠帘绮柱，饰以金玉。江左所未有。高帝欲以其材起宣阳门，俭与褚彦回及叔父僧虔连名表谏，上手诏酬纳。宋世，宫门外六门，城设竹篱。是年初，有发白虎樽言“白门三重门，竹篱穿不完。”上感其言，改立都墙。俭又谏，上答曰：“吾欲后世无以如也。”朝廷初基，制度草创，俭问无不决。上每曰：“《诗》云：‘惟岳降神，生甫及申’。今天为我生俭也。”其年固请解选，见许。帝幸乐游宴集，谓俭曰：“卿好音乐，孰与朕同？”俭曰：“沐浴唐风，事兼比屋。亦既在齐，不知肉味。”帝称善。后幸华林宴集，使各效伎艺。褚彦回弹琵琶，王僧虔柳世隆弹琴。沈文季歌《子夜来》，张敬儿舞。俭曰：“臣无所解，唯知诵书。”因跪上前，诵相如《封禅书》。上笑曰：“此盛德之事，吾何以堪之？”后上使陆澄诵《孝经》，起自仲尼居。俭曰：“臣所谓博而寡要，臣请诵之。”乃诵《君子之事上》章。上曰：“善。”张子布更觉非奇也，于是王敬则脱朝服。袒以绛，纠髻奋臂，拍张口斗动左右。上不悦曰：“岂闻三公如此。”答曰：“臣以拍张，故得三公，不可忘拍张。”时以为名答。俭寻以本官，领太子詹事，加兵三百人。时皇太子妃薨，左卫将军沈文季经为宫臣，未详服不。俭议曰：“汉魏以来，宫僚先备臣隶之节，具体在三。存既尽敬，亡岂无服？昔庾翼丧妻，王允、滕含犹谓府吏宜有小君之服，况臣节之重。宜依旧君之妻，齐衰三月而除。”上崩，遗诏以俭为侍中、尚书令、镇军。每上朝，令史恒有三五十人随。上咨事辩析，未尝壅滞。褚彦回时为司徒、录尚书，笑谓俭曰：“观令判断甚乐。”俭曰：“所以得厝私怀，实由禀明公不言之化。”武帝即位，给班剑二十人，进号卫将军，掌选事。时有司以前代嗣位，或仍前郊年，或别为郊始。晋宋以来，未有画一。俭议曰：“晋明帝太宁三年南郊，其年九月崩。成帝即位，明年改元，亦郊。简文咸安三年南郊，其年七月崩。孝武即位，明年改元，亦郊。宋元嘉三十年正月南郊，二月崩。孝武嗣位，明年亦郊。此二代明例，差可依放。今圣明系业，幽显宅心，言化则频郊，非嫌语事，则元号初改，燎登配，孝敬兼遂。”谓明年正月宜飨礼二郊，虔祭明堂。自兹以后，依旧间岁。有司又以明年正月上辛应南郊，而立春在上辛后，郊在立春前为疑。俭曰：“宋景平元年，正月三日辛丑南郊，其月十一日立春。元嘉十六年正月六日辛未南郊，其月八日立春，此近世明例。”并从之。永明二年，领丹杨尹。三年，领国子祭酒，又领太子少傅。旧太子敬二傅同，至是朝议接少傅以宾友礼。宋时国学颓废，未暇修复。宋明帝泰始六年，置总明观以集学士，或谓之东观。置东观祭酒一人。总明访举郎二人。儒、玄、文、史四科，科置学士十人，其余令史以下各有差。是岁，以国学既立，省总明观，于俭宅开学士馆，总明四部书充之。又诏俭以家为府。四年，以本官领吏部。先是宋孝武好文章，天下悉以文采相尚，莫以专经为业。俭弱年便留意《三礼》，尤善《春秋》，发言吐论，造次必于儒教。由是衣冠翕然，并尚经学，儒教于此大兴。何承天《礼论》三百卷，俭抄为八帙，又别抄条目为十三卷。朝仪旧典，晋宋来施行故事撰次，谙忆无遗漏者。所以当朝理事，断决如流。每博议引证，先儒罕有其例。八坐丞郎，无能异者。令史满事，宾客谘席，俭应接铨序，傍无留滞。十日一还，监试诸生，巾卷在庭，剑卫令史，仪容甚盛。作解散帻，斜插簪，朝野慕之，相与放效。俭常谓人曰：“江左风流宰相，惟有谢安。”盖自况也。武帝深委仗之，士流选用，奏无不可。五年，俭即本号开府仪同三司，固让。六年，重申前命。先是诏俭三日一还朝，尚书令史出外谘事。上以往来烦数，诏俭还，尚书下省，月听十日出外。俭启求解选，上不许。七年乃上表固请，见许，改领中书监，参掌选事。其年疾，上亲临视。薨，年四十八。诏卫军文武及台所给兵仗，悉停侍葬。又诏追赠太尉，加快葆鼓吹，增班剑为六十人，葬礼依太宰文简公褚彦回故事。谥文宪公。俭寡嗜欲，唯以经国为务，车服尘素，家无遗财。手笔典裁，为当时所重。少便有宰臣之志，赋诗云：“稷契匡虞夏，伊吕翼商周。”及生子，字曰玄成。取仍世作相之义。撰《古今丧服集记》，并文集并行于世。梁武帝受禅，诏为俭立碑，降爵为侯。俭弟逊，宋升明中为册阳丞，告刘彦节事，不蒙封赏。建元初，为晋陵太守，有怨言。俭虑为祸，因褚彦回启闻，中丞陆澄依事举奏。诏以俭竭诚佐命，特降刑书，宥逊远徙永嘉郡，于道伏诛。长子骞嗣。  

【`齐书`】  

《列传》上坏宋明帝紫极殿，以材柱起宣阳门。俭与褚渊及叔父僧虔连名上表谏曰：“臣闻德者身之基，俭者德之舆。春台将立，晋卿秉议；北宫肇构，汉臣尽规。彼二君者，或列国常侯，或守文中主，尚使谏诤，在义即悦。况陛下圣哲应期，臣等职司隆重，敢藉前诰，窃乃有心。陛下登庸宰物，节省之教既昭；龙衮璇极，简约之训弥远。乾华外构，采椽不断。紫极故材为宣阳门，臣等未譬也。夫移心疾于股肱，非良医之美；畏影迹而驰骛，岂静处之方？且又三农在日，千畛咸事。辍望岁之勤，兴土水之役，非所以宣昭大猷，光示遐迩。若以门居宫南，重阳所属，年月稍久，渐就沦胥，自可随宜修理。而合度改作之烦，于是乎息。所启谬合请付外施行。”上手诏酬纳。其年俭固请解选，表曰：“臣远寻终古，近察身事，邀恩幸藉，未见其伦。何者？子房之遇汉后，公达之逢魏君，史籍以为美谈，君子称其高义。二臣才堪王佐，理非曲私，两主专仗威武，有伤宽裕，岂与庸流之人，凭含弘之泽者，同年而语哉？预在有心，胡宁无感。如使倾宗殒元，有益尘露，犹当毕志驱驰，仰洲万一。岂容稍在形饰，以徇常事。九流任要，风猷所先，玉石朱素，由斯而定。臣亦不谓文案之间，都无微解。至于品裁臧否，特所未闲。虽存自冒力，识不副意。兼窃而任，彼此俱壅。专情本官，庶几仿佛。且前代掌选，未必具在代来，何为于今，非臣不可。倾心奉国，匪复退让之与；预同休戚，宁俟位任为亲。陛下若不以此理赐期，岂仰望于殊春。频冒严威，分甘尤戾。”见许，加侍中，固让。复散骑常侍。先是诏俭三日一还朝，尚书令史出外谘事，上以往来烦数，复诏俭还，尚书下省，月听十日出外。俭启求解选，不许。七年，乃上表曰：“臣比年辞选，具简天明。款言彰于侍接，丹诚布于朝野，物议不以为非，圣人未垂矜纳。臣闻知慧不如明时，求之微躬，宽允斯义。妄庸之人，沉浮无取，命偶休泰，遂践康衢。秋叶辞条，不假风飚之力；太阳跻景，无俟萤爝之晖。晦往明来，五德递运。圣不独治，八元亮采。臣逢其时，而叨其位。常总端右，亟管铨衡。事涉两朝，岁绵一纪。盛年已老，孙孺巾冠。人物徂迁，逝者将半。三考无闻，九流寂寞。能官之讠永，辍飨于当时；《大车》之刺，方兴于来日。若夫珥貂衣衮之贵，四辅六教之华，诚知匪服，职务差简，端揆虽重，犹可勉励。至于品藻之任，尤惧其阻。夙宵罄竭，屡诚无庸。岁月之久，近世罕比。非唯悔吝在身，故乃惟尘及国。方今多士盈朝，群才竟爽。选众而授，古亦何人。冒陈微翰，必希天照。至敬无文，不敢烦黩。”见许，改领中书监，参掌选事。其年疾，上亲临视。薨，年三十八。吏部尚书王晏启，及俭丧，上答曰：“俭年德富盛，志用方隆，岂意暴疾，不展救护，便为异世。”奄忽如此，痛酷弥深。其契阔艰运，义重常怀，言寻悲切，不能自胜。痛矣奈何！往矣奈何！诏卫军文武及台所兵仗，可悉停待葬。又诏曰：慎终追远，列代通规，褒德纪勋，弥峻恒策。”故侍中中书令、太子少傅，领国子祭酒，卫军将军，开府仪同三司，南昌公俭，体道秉哲，风宇渊旷。肇自弱龄，清猷自远。登朝应务，民望斯属。草昧皇基，协隆鼎祚。宏谟盛烈，载铭彝篆。及赞朕躬，徽绩光茂。忠图令范，造次必彰。四门允穆，百揆时序。宗臣之重，情寄兼常。方正位论道，永厘衮职。弼兹景化，以赞隆平。天不心来犬遗，奄焉薨逝。朕用震恸于厥心，可追赠太尉。  

【`宋秦观淮海集`】  

《王俭论》：臣闻，君子之论人，观其终身之大节。大节丧矣，虽有一时之美，一日之长，足以夸污世而矫流俗，君子无取焉。史称王俭尝谓江左风流宰相，惟有谢安。盖自况也。以臣观之，俭实安之罪人也，岂可同日而语哉！何则？自晋以阀阅用人，王谢二氏，最为望族。江左以来，公卿将相，出其门者十七八。子为主婿，女为王妃，布台省而列州郡者不可胜数。亦犹齐之诸田、楚之昭屈景氏，皆与国同其休戚者也。安之仕晋，始于桓温司马孝武之世。政由温出，扌晋绅顾望，不知所为，而安与王坦之尽忠王室，蔑有二心。至于屡改袁宏之文，以寝九锡之命，可谓以身许国，社稷之臣者矣。俭之仕宋，袭封选尚。其为清贵，固非安之比也。萧公虽有异志，而谢月出、褚彦回之属，初无从意。齐室之建，俭实发之。至引梁王鲁国之事，使臣珥貂，所居称殿，何异取六艺以文奸言者？安之于晋，其大节如彼；俭之于宋，其大节如此。臣故曰：俭实安之罪人也。至于该洽经史，明习故事，工词令，妙威仪，动为名流之所称，所谓一时之美，一日之长，夸污世而矫流俗者也，君子何取焉！安之少有重名，累年辟召不至。其后虽受朝寄，而东山之志，始末不渝，形于言色，则安之功名，出于无意者也。俭少时志在宰执，见于所赋之诗。及生子，字曰元成，取仍世作相之义。则俭之富贵，取于有心者也。夫无意之与有心，相去远矣，岂可同日而语哉！宋初受命，陶潜自以祖侃、晋世宰辅耻复屈身，授劾而归，躬耕于浔阳之野。其所著书，自义熙以前，题晋年号。永初以后，但称甲子而已。以此论之，则俭之为人，盖可见也。  

【`黄庭坚豫章集`】  

《题任日方论王俭后》：任日方称王俭在物斯厚，居身以约。玩好绝于耳目，布素表于造次。室无姬姜，门多长者。立言必雅，未尝显其所长；持论从容，未尝言其所短。弘长风流，许与气类。虽单门后进，必加善诱。冒力以丹霄之价，弘以青冥之期。诠品人伦，各尽其用。居后者不矜其多，处薄者不怨其少。余尝玩斯文，不能释手。作人如此，安往而不得其所哉？故书以遗静翁，或有补于智者千虑之失。  

【`韵语阳秋`】  

王俭少年以宰相自命，尝有诗云：“稷契康虞夏，伊吕翼商周。”又字其子曰元成，取仍世作相之义。至其孙训，亦作诗云：“旦康世功，萧曹佐讠民俗。”大率追俭之意而为之，后官亦至侍中。  

【`习学记言`】  

王俭自负经术，其作相也，不能协辅时主，光弘道化。立规垂训，庶乎久成。区区炫耀耳目，以家为馆，孩抚后进，蹇肆成风。盖儒者之学，坠于是矣。而史臣以为家寻孔教，人诵儒书，执卷欣欣，此焉为盛。殆见其外耶。  

永乐大典  

## 卷之六千八百三十八

十八阳王  

王通  

【`司马光文中子补传`】  

文中子王通，字仲淹，河东龙门人。六代祖玄则，仕宋，历太仆国子博士。兄玄谟，以将略显，而玄则用儒术进。玄则生焕，焕生蚪。齐高帝将受宋禅，诛袁粲，蚪由是北奔魏。魏孝文帝甚重之，累官至并州刺史，封晋阳公，谥曰穆。始家河汾之间，蚪生彦，官至同州刺史。彦生杰，官至济州刺史，封安康公，谥曰献。杰生隆，字伯高。隋开皇初，以国子博士，待诏云龙门。隋文帝尝从容谓隆曰：“朕何如主？”隆曰：“陛下聪明神武，得之于天。发号施令，不尽稽古。虽负尧舜之资，终以不学为累。”帝默然，有间曰：“先生朕之陆贾也，何以教朕？”隆乃著《兴衰要论》七篇奏之。帝虽称善，亦不甚达也。历昌乐、猗氏、铜川令，弃官归，教授卒于家。隆生通。自玄则以来，世传儒业。通幼明悟好学，受《书》于东海李育，受《诗》于会稽夏王典，受《礼》于河东关朗，受《乐》于北平霍汲，受《易》于族父仲华。仁寿三年，通始冠，西入长安，献《太平十二策》。帝召见，欢美之，然不能用。罢归，寻复征之。炀帝即位，又征之。皆称疾不至，专以教授为事，弟子自远方至者甚众。乃著《礼论》二十五篇，《乐论》二十篇，《续书》百有五十篇，《续诗》三百六十篇，《元经》五十篇，《赞易》七十篇，谓之《王氏六经》。司徒杨素重其才行，劝之仕。通曰，汾水之曲，有先人之弊庐，足以庇风雨，薄田足以具衍食粥。愿明公正身以治天下，使时和年丰，通也受赐多矣，不愿仕矣。或讠赞通于素曰，彼实慢公，公何敬焉？素以问通，通曰：“使公可慢，则仆得矣；不可慢，则仆失矣。得失在仆，公何预焉？”素待之如初。右武候大将军贺若弼，尝示之射，发无不中。通曰：“美哉艺也。君子志道，据德依仁。然后游于艺也。”弼不悦而去。通谓门人曰，夫子矜而复，难乎免于今之世矣。纳言苏威好蓄古器，通曰：“昔之好古者聚道，今之好古者聚物。”太学博士刘炫问《易》，通曰：“圣人之于《易》也，没身而已矣。况吾侪乎？”有仲长子光者，隐于河渚。尝曰：“在险而运奇，不若宅平而无为。”通以为知言，曰：“名愈消，德愈长。身愈退，道愈进。”若人知之矣，通见刘孝标《绝交论》曰，惜乎举任公而毁也。任公不可谓知人也。见《辩命论》曰，人事废矣。弟子薛收问恩不害义，俭不伤礼，何如？通曰，是汉文之所难也。废肉刑，害于义，省之可也。衣弋绨，伤于礼，中焉可也。王孝逸曰：“天下皆争利而弃义，若之何？”通曰：“舍其所争，取其所弃。不亦君子乎？”或问人善，通曰：“知其善则称之，不善则对曰，未尝与久也。”贾琼问息谤，通曰：“无辩问。”止怨，曰不争。故其乡人皆化之，无争者。贾琼问群居之道。通曰：“同不害正。异不伤物。古之有道者，内不失真，外不殊俗，故全也。”贾琼请绝人事，通曰：“不可。”琼曰：“然则奚若？”通曰：“庄以待之，信以应之。来者勿拒，去者勿追。汛如也，则可。”通谓姚义能交，或曰简。通曰：“兹所以能也。”又曰广，通曰广而不滥，兹又所以为能。又谓薛收善接，小心远而不疏，近而不狎，颓如也。通尝曰：“对禅非古也。其秦汉之侈心乎？”又曰：“美哉，周公之志深矣乎。宁家所以安天下，存我所以厚苍生也。”又曰：“易《乐》者必多哀，轻施者必好夺。”又曰：“无赦之国，其刑必平。重敛之国，其财必贫。”又曰：“廉者常乐无求，贪者常忧不足。”又曰：“我未见得诽而喜，闻誉而惧者。”又曰：“昏而论财，夷虏之道也。”又曰：“居近而识远，处今而知古，其唯学乎。”又曰：“轻誉苟毁，好憎尚怒，小人哉。”又曰：“闻谤而怒者，谗之阶也。见誉而喜者，佼之媒也。绝阶去媒，谗佞远矣。通谓北山黄公善医，先饮食起居而后针药。谓汾阴侯生善筮，先人事而后爻象。大业十年，尚书召通蜀郡司户，十一年，以著作郎，国子博士，征皆不至。十四年病终于家，门人谥曰“文中子”。二子，福郊，福田寺。二弟，疑绩评曰，此皆通之世家。及《中说》云尔。玄谟仕宋，至开府仪同三司。绩及福，田寺之子，面力，剧，勃，皆以能文著于唐世，各有列传。余窃谓先王之六经，不可胜学也，而又奚续焉？续之庸能出于其外乎？出则非经矣。苟无出而续之，则赘也，奚益哉？或曰：彼商周以往，此汉魏以还也。曰，汉魏以还，迁固之徒，记之祥矣。奚待于续经，然后人知之。必也好大而欺愚乎？则必不愚者，孰肯从之哉？今其六经皆亡，而《中说》亦出于其家。虽云门人薛收，姚义所记。然余观其书，窃疑唐室既兴，凝与福田寺辈，依并时事，从而附益之也。何则？其所称朋友门人，皆隋唐之际。将相名臣，如苏威，杨素，贺若弼，李德林，李靖，窦威，房玄龄，杜如晦，王王圭，魏征，陈叔达，薛收之徒，考诸旧史，无一人语及通名者。《隋史》唐初为也，亦未尝载其名于儒林隐逸之间，岂诸公皆忘师弃旧之人乎？何独其家以为名世之圣人，而外人皆莫之知也。福田寺又云，凝为监察御史，劾奏侯君集有反状。太宗不信之，但黜为姑苏令。大夫杜淹奏凝直言非辜。长孙无忌与君集善，由是与淹有隙，王氏兄弟皆抑不用。时陈叔达方撰《隋史》，畏无忌，不为文中子立传。按，叔达前宰相，与无忌位任相埒，何故畏之。至没其师之名使无闻于世乎？且魏征实总《隋史》，纵叔达曲避权戚，征肯听之乎？此余所以疑也。又淹以贞观二年卒，十四年君集平高昌，还而下狱，由是怨望，十七年谋反诛。此其前后参差不实之尤著者也。如通对李靖圣人之道曰，无所由，亦不至于彼。彼道之方也，必无至乎。又对魏征以圣人有忧疑退语。董常以圣人无忧疑，曰，心迹之判久矣，皆流入于释老者矣。夫圣人之道，始于正心修身，齐家治国。至于安万邦，和黎民，格天地，遂万物，功施当时，法垂后世，安在其无所至乎？圣人所为，皆发于至诚，而后功业被于四海。至诚心也，功业迹也，奚为而判哉？如通所言，是圣人作伪以欺天下也。其可哉？又曰：“佛圣人也，西方之教也，”中国则泥。又曰：诗书盛而秦世灭，非仲尼之罪也。虚玄长而晋室乱，非老庄之罪也。齐戒修而梁国亡，非释迦之罪也。苟为圣人矣，则推而放诸南海而准，推而放诸北海而准。乌有可行于西方，不可行于中国哉？苟非圣人矣，则泥于中国，独不泥于西方邪？奏焚诗书之文，诗书之道盛于天下，秦安得而灭乎？庄老贵虚无而贱礼法，故王衍阮籍之徒，乘其风而鼓之，饰谭论，恣情欲，以至九州覆没。释迦称前生之因果，弃今日之仁义，故梁武帝承其流而信之，严斋戒，施政刑，至于百姓涂炭。发端唱导者，非二家之罪而谁哉？此皆议论不合于圣人者也。唐世文学之士，传道其书者，盖独李翱以比《太公家教》。及司空图，皮日休，始重之。宋兴，柳开，孙何，振而张之，遂大行于世，至有真以为圣人可继孔子者。余读其书，想其为人，诚好学笃行之儒。惜也其自任太重，其子弟誉之太过。使后之人，莫之敢信也。余恐世人讥其僭而累其美，故采其行事于理可通，而所言切于事情者，著于篇，以补《隋书》之阙。  

【`能改斋漫录`】  

司马文正示康节以《王通传》，康节赞之曰：“小人无是，当世已弃君子。有非万世，犹讥录其所是，弃其所非。君子有归，因其所非，弃其所是，君子几希。惜哉！仲淹寿不永乎？非其废是，瑕不掩瑜。虽未至圣，其圣人之徒欤？”  

【`元一统志`】  

王通，字仲淹，龙门人也。隋开皇四年，文中子始生。铜川府君筮之，遇坤之师，曰：“是子必能通天下之志。”遂名之曰通。仁寿三年，文中子既冠，慨然有济苍生之心。西游长安，见隋文帝，奏《太平十二策》，尊王道，推霸略，不用而归。杨素劝之仕，文中子曰，读书谈道，足以自乐。愿公正身以治天下，使时和年丰。通也受赐多矣。不愿仕。大业元年，又征不至。乃读《诗》，正《礼》《乐》，修《元经》，讠赞《易》道，九年而六经大就。门人自远而至，赵郡李靖，清河房玄龄，钜鹿魏征等，咸称师北面，而受王佐之道焉。隋季文中子之教，兴于河汾，雍雍如也。及江都难作，文中子有疾，召门人谓曰，吾梦颜回称孔子之命，曰归休乎。此殆夫子召我也，吾不起矣。疾七日而终，门弟子数百人会议云，易曰，黄裳元吉，文在中也。谥以文中子。  

【`河中县志`】  

文中子王通，按家谱河汾人。今县南三十里有通化村，集贤里。县北五十里龙门山顶，有石洞尚存。盖文中子避隋乱，所居之地也。  

【`司空表圣文集`】  

《文中子碑》：道，制治之火器也，儒守其器者耳。故圣哲之生，受任于天，不可断之以就其时。仲尼不用于战国，致其道于孟荀而传焉。得于汉，成四百之祚。五胡继乱，极于周齐。天其或者生文中以致圣人之用，得众贤而廓之，以俟我唐，亦天命也。故房卫数公为其徒，恢文武之道，以济贞观治平之盛，今三百年矣。宜其俾圣恢之柄，授必有施，巨敖之积，济亦厥时。予惟善守，赋而不私。克辅于我，实为贞休之期。  

【`皮日休文集`】  

《文中子碑》：天不能言，阴隙乎民，民不可纵，是生圣人。圣人之道，德与命符，是为尧舜。性与命乖，是为孔颜。噫，仲尼之化不及于一国，而被于天下；不治于一时，而霈乎万世。非删《诗》《书》，定《礼》《乐》，赞《易》道，修《春秋》乎？故孟子叠踵孔圣而赞其道，京乎千世而可继孟氏者，复何人哉？文中子王氏，讳通，生于陈隋之间。以乱世不仕，退于汾晋。序述六经，敷为《中说》以行教于门人。夫仲尼删《诗》《书》，定《礼》《乐》，赞《易》道，修《春秋》，先生则有《礼论》二十五篇，《续诗》三百六十篇，《元经》三十一篇，《易赞》七十篇。孟子之门人，有高弟者，公孙丑，万章焉。先生则有薛收，李靖，魏征，李绩，杜如晦，房玄龄。孟子之门人郁郁于乱世，先生之门人赫赫于盛时。较其道，与孔孟岂徒然哉？设先生生于孔圣世，余恐不在游夏亚，况七十子欤？惜乎德与命乘，不及睹吾唐受命而殁。苟唐得而用之，贞观之治，不在于房杜褚魏矣。后先生二百五十余岁，生曰皮日休，嗜先生道业，先生文，因读《文中子》后序，尚阙于赞述。想先生封随在所，因为铭曰，大道不明，天地沦精。俟物圣教，乃出先生。百氏黜迹，六艺腾英。道符真宰，用失阿衡。先生门人，为唐之祯。差肩明哲，接武名卿。未逾一纪，致我太平。先生之功，莫之与京。  

【`宋释契嵩铎津文集`】  

《文中子碑》：原天下之善者，存乎圣人之道；文天下之理者，存乎圣人之才。有其才而不有其道，教不及化也；有其道而不有其才，化不及教也。尧舜得圣人之道者也。禹汤文武周公得圣人之才者也。兼斯二者，得于圣人，孔子仲尼者也。故曰，夫子贤于尧舜远矣。仲尼殁百余年而有孟轲氏作，虽不及仲尼，而启乎仲尼也。孟轲没而有荀卿子作，荀卿没而杨子云继之。荀与杨赞乎仲尼者也，教专而道不一，孟氏为次焉。去仲尼千余年，而生于陈隋之间，号文中子者。初以十二策，探时主志。视不可与为，乃卷而怀之，归于汾北，大振其教。雷一动而四海寻其声，来者三千之徒，肖乎仲尼者也。时天下失道，诸侯卿大夫不能修之。独文中子动率以礼，务正人拯物。尝曰：“天下有道，圣人藏焉。天下无道，圣人章焉。”返一无迹，庸非藏乎？因二以济，能无章乎？昔二帝三王之政，正而未记；诸侯五伯之政，失而未辩。仲尼文之为六经，备教化于后世也。后两汉有天下，杂用王霸，治至其政之正者几希矣。魏三国抵南北朝，纷纷乎而人道失极。或作拯字往者不可追，来者犹可规。先王之道，月无月无将明夷于地。文中子忧后世无法，且曰，千载已下，有治仲尼之业者，吾不得而让矣。固采汉魏与六代之政，文之为《续经》，广教化于后世也。非有圣人之道，圣人之才，而孰能与于此乎？文中之于仲尼，犹日而月之也。唐兴得其弟子辈，发文中之经以治天下，天下遂至乎正。礼乐制度，炳然四百年，比隆于三代。噫，仲尼之往也，几百年而教祸于秦。弟子之行其教而仕，不过为列国陪臣。文中子之弟子为天子将相，其教也播及于今，何其盛哉！高示远迈之如此也，天其以仲尼之德，假乎文中子耶？吾不得而知之。读《王氏世家》，爱文中之所得，大矣哉！故碑云，六经后兮，治道不精。大伦庞兮，权谲兴行。文中作兮，颓波澄清。六经续兮，天下化成。孔子如日兮，文中两明。弥万世兮，莫之与京。《书文中子传后》读《东皋子王绩集》，如王氏果有续孔子六经，知房玄龄，杜如晦，李靖，董常，温彦博，魏征，薛收，杜淹等，果文中子之弟子也。读刘煦《唐书?王勃传》，知文中子乃勃之祖。果曾作《元经》矣。绩死于正观十八载，去其兄之世近，能言其事也。慨房杜温魏王勃皆不书一字，以传文中子之贤，而《隋书》复失书之。后世故以文中子之事不足信。及韩子文兴天下，学士宗韩。以韩愈不称文中子，李翱又薄其书，比之太公家教而学者，盖不取文中子也。然王氏能续孔子六经，盖孔子之亚也，识者宜以圣人之道较而正之。其文中子之道，苟与孔氏合，乃孔子之嗣也。而书传之有无，不足为信。随人爱恶之情。或作私字欲篾其圣贤，可乎？孟轲岂不曰，尽信书，不若无书。吾视《中说》，其《续诗》曰四名五志。《续书》曰四制七命。《元经》则曰晋宋齐梁陈。亡其五以祸其国，而善其立法，有圣人之道。嗟乎，不见其六经，姑书此以遗学辈。  

【`资治通鉴`】  

《隋高祖纪》：仁寿三年，龙门王通诣阙，献《太平十二策》。上不能用，罢归。通遂教授于河汾之间，弟子自远至者甚众。累征不起，仆射杨素甚重之，劝之仕，通曰，通有先人之弊庐，足以蔽风雨，薄田足以具衍食粥。读书谈道，足以自乐。愿明公正身以治天下，时和岁丰，通也受赐多矣，不愿仕也。或谮通于素曰，彼实慢公，公何敬焉？素以问通，通曰，使公可慢，则仆得矣。不可慢，则仆失矣。得失在仆，公何预焉？素待之如初。弟子贾琼问息谤，通曰：“无辩。”问止怨，曰不争。通尝称无赦之国，其刑必平。重敛之国，其财必削。又曰，闻谤而怒者，谗之也。见誉而喜者，佞之媒也。绝去媒，谗佞远矣。大业末，卒于家，门人谥曰文中子。  

【`孔平仲杂说`】  

隋王通，所与门人答问，薛收姚义集而名之曰《中说》，唐杜淹为序，宋朝阮逸注。宋咸以文中悉模论语句，迹仲尼事。且谓李靖，陈叔达，房魏诸公未尝师事。作过《文中子》，说凡二十二事，共十卷。《王福田寺记》正观初，杜淹问王凝曰，子圣贤之弟也，有闻乎？仲父曰，凝亡，兄尝讲道于河汾，亦尝预于斯。六经之外无所闻也。淹曰，昔人咸有记焉。盖薛收姚义缀而名之曰《中说》，兹书天下之昌言也。微而显，曲而当。旁贯大义，宏阐教源。门人请问之端，文中行事之迹，则备矣。子盍求之家仲父。曰，凝以丧乱以来，未遑及也。退而求之，得《中说》一百余纸。大抵杂记，不著篇目。首卷及序，则蠹绝磨灭，未能诠次。十九年仲父被起为氵名州从事，又以《中说》授予曰，先兄之绪言也。余再拜曰《中说》之为教也，务约致深，言寡理大。其比《论语》之记乎？孺子奉之，元使失坠。因而辨类分综，编为十篇。  

【`郑内翰郧溪集`】  

王氏《中说》所载门人，多正观时知名卿相，而无一人能振师之道者，故议者往往致疑。其最所称高弟曰程仇董薛，考其行事，程元仇璋董常无所见，独薛收在《唐史》有列传纵迹，甚为明白。收以父道，衡不得死于隋，不肯仕。闻唐高祖兴，将应义举。郡通守尧君素觉之，不得去。及君素东连王世充，遂挺身归国。正在丁丑戊寅岁中。丁丑为大业十三年，又为义宁元年。戊寅为武德元年。是年三月，炀帝遇害于江都，盖大业十四年也。而杜淹所作《文中子世家》云，十三年江都难作。子有疾，召薛收谓曰，吾梦颜回称孔子归休之命。乃寝疾而终。殊与收事不合，岁年亦不同，是为大可疑者也。又称李靖受诗，及问圣人之道。靖既云丈夫当以功名取富贵，何至作章句儒，恐必无此也。今《中说》之后，载文中次子福田寺所录云，杜淹为御史大夫，与长孙太尉有隙。予按淹以正观二年卒，后二十一年，高宗即位，长孙无忌始拜太尉，其不合于史如此。故或者疑为阮逸所作，如所谓薛收《元经》，传亦非也。  

【`紫阳宗旨`】  

问王通，曰，隐德君子也。当时有些言语，后来被人传会，不可谓全书。若论其粹处，殆非荀扬所及也。若续经之类，皆非其作。  

【`朱子语略`】  

王文中《中说》，与杨子云相若。虽有不同，其归一也。又皮陆尊王通宋咸遇文中子，或曰皮日休，陆龟蒙，以文名唐世。于道也，又得为之未至耶？然且尊乎通矣。曰，以文而名唐世，徒盖繁然，蹈道之切至，淳乎淳者，惟退之一人而已，子厚乃其亚。如皮陆于韩之门，几何升堂而未入于室也。故皮尝有书，请以退之配享焉。是皮乃学韩而未至者。且退之柳子厚之文行于世，亦可详而观。当时如孟东野，张藉辈，善一诗则或为书为歌于当涂之门，而称之，然未尝开言垂字，以扬乎通。何则？盖退之子厚能知通有莫大之过焉。以韩柳不扬，而皮陆尊之益明。夫皮也陆也，乃孙汉公王翰林类焉。则通之罪，又岂皮陆可得而知耶？宜乎其尊之。  

【`朱子语续录`】  

张毅然漕试回。先生问曰，今岁出何论题？张曰，论题出《文中子》。曰，如何做？张曰，大率是骂他者多。先生曰，他虽有不好处，也须有好处。故程先生言他虽则理会成书，其间或有格言，荀杨道不到处。岂可一向骂他。友仁请曰，愿闻先生之见，先生曰，文中子他当时要为伊周事业；见道不行，急急地要做孔子。他要学伊周，其志甚不毕。但不能胜其好高自大欲速之心，反有所累。二帝三王却不去学，却要学两汉，此是他乱道处。亦要作一篇文字，说他这意思。友仁文中子，其间有见处。也即是老氏，又其间被人夹杂也，今也难分别。但不合得出来做人，有许多事全似孔子。孔子有荷篑等人，它有许多人，但是庄点出来。又其间论文史，却及时事，世变煞好。今世浙间英迈之士，皆宗之。南升徐问文中子好处与不好处，曰，见得道理透，后从高视下，一目了然。今要去揣摩不得。淳文中子议论，多是中间暗了一段无分明。其间弟子问答，姓名多是唐辅相，恐亦不然，盖诸人更无一语及其师。人以为王通与长孙无忌不足故，诸人惧无忌而不敢言，亦无此理。如郑公岂是畏人者哉？七制之主，亦不知其何故。以七制明之，此必因其续书中，曾采七君事迹，以为书而名之曰七制。如二典体例，今无可考，大率多是依仿而作之。如以董常为颜子，则是以孔子自居。谓诸弟子，可谓辅相之类，皆是撰成。要安排七制之君，为他之尧舜。考其事迹，亦多不合。刘禹锡作《歙池江州观察王公墓碑》，乃仲淹四代祖，碑中载祖讳多不同。及阮逸所注，并载关朗等事，亦多不实。王通大业中死，自不同时，如推说十七代祖亦不应，辽远如此。唐李翱已自论《中说》，可比《太公家教》，则其书之出，亦是已久矣。伊川谓文中子有些格言，被后人添入坏了。看来必是阮逸诸公，增益张大，复借显显者以为重耳。为今之伪书甚多，如镇江府印《关子明易》，并《麻衣道者易》，皆为伪书。《麻衣易》，正是南康戴绍韩所作。昨在南康，观其言论，皆本于此。及一访之，见其著述，大率多类麻衣文体。其言险侧轻佻，不合道理。又尝见一书名曰《子华子》，说天地阴阳，亦说义理人事，皆支离妄作。至如世传《繁露玉杯》等书，皆非其实。大抵古今文字，皆可考验。古文自是庄重。至如孔安国书序并注中语，多非安国所言。盖西汉文章，虽分鹿亦劲。今书序只是六朝软慢文体。因举《史记》所载《汤诰》，并武王伐纣处，言辞不典，不知是甚底齐东野人之语也。谟文中子，看其书忒装点，所以使人难信。如说诸名卿大臣，多是隋末所未见有者。兼是他言论大纲杂霸，凡事都要硬做。如说礼乐治体之类，都不消得从正心诚意做出。又如说安我所以安天下，存我所以厚苍生，都是为自己张本，做杂霸钅兹基。黄德柄问《续书》，天子之义，制诰志策有四。大臣之义，命训对讠赞议诫谏有七。如何？曰，这般所在极肤浅。中间说话大纲如此。但看世俗所称道，便唤做都不识。如云晁董公孙之对据道理，看只有董仲舒为得，如公孙已是不好，晁错是个甚麽。又如自叙许多说话，尽是夸张。考其年数，与唐煞远。如何唐初诸名卿皆与说话。若果与诸名卿相处一个人，恁地自扌票致，史传中如何都不见说？贺孙文中子《中说》，被人乱了。说治乱处之类，并其他好处甚多。只是向上事，只是老释。如言非老庄释迦之罪处等说，可见扬云过法言，先生云大过之。  

【`朱子语类`】  

问文中子如何？田渠极识世变，亦有好处。但大浅决，非当时全书。如说家世数人，史中并无名。又关朗事兴通年纪甚悬绝。可学谓可惜续经已失不见。渠所作如何？曰，亦何必见。只如《续书》有桓荣之命明帝，如此则荣可知。使荣果有帝王之学，则当有以开导明帝，必不至为异教所惑。如秋风之诗，乃是末年不得已之辞，又何足取。渠识见不远，却要把两汉事与三代比隆。近来此等说话极胜，须是于天理人欲处，分别得明。房杜于河汾之学，后来多有议论。且如《中说》，只是王氏子孙自记。亦不应当时开国文武大臣尽其学者，何故尽无一语言及其师。兼其余所记，皆家世事。考之传记，无一合者。  

【`山堂考索`】  

仲舒本领纯正，文中子论治体处，高似仲舒而本领不及，类似仲舒而纯不及。黄立之又问文中子先生曰，其书多为后人添入，真伪难见。然世变因革，说得极好。  

【`黄氏日抄`】  

王仲淹生乎百世之下，读古圣贤书，而粗识其用于道之未尝亡者，盖有意焉。于明德新民之学，不可谓无志。然未尝深探其本，尽力于实，以求得夫至善而止之。乃挟其窥觇想像之仿佛，谓圣所以圣，贤所以贤，与所以修身治人及天下国家者，举不越此。一见隋文《陈十二策》，不招而往，不问而告。轻其道以求售，不遇而归，亦未为晚。若反之于身，求所未至，使明德之方，新民之具，皆得其至善而止之，则得君行道，安知不逮古人。或不得已而笔于书，亦必有以发经言，开后学。乃不胜其好名欲速之心，以著书立言为己任，切取近似依仿六经，牵挽而疆跻之，傲然自谓足以承千圣而诏百王，而不知初不足供儿童之一戏。又以是自纳于吴楚僭王之诛，终不能无恨于此。若荀卿杂于申商，子云本于黄老，著书姑托空文，非如仲淹之学，颇近于正，而粗有可用之实也。  

【`龚鼎臣东原录`】  

王氏续经说，谓二帝三王之治，诗书六艺之文，后世莫能及之。非功效语言之不类，乃本心事实之不侔也。王氏一见隋文而陈《十二策》，既不自量其力之不足为伊周，又不知其君之不可为汤武。及不遇而归，复捃舍两汉以来文字，言语之陋，依仿六经，次第采辑。既不自知其学之不足为周孔，又不知两汉之不足为三王。圣人未尝绝后世，而王通续经，独得孔子之意。以道观世，则世无适而非道。愚恐汉恶元魏，未必真得唐虞三代之道。王通续经，亦未必真得孔子之意。水心若旷然，大观混精粗诚伪而不问，固无不可者。若以道观世，则道固未尝无剂量其间也。  

【`贾氏谭录`】  

文中子，隋末隐于白牛溪。著《王氏六经》。北面受学者，皆当时伟人。国初，多居佐命之列。自贞元后数年间，文明继理。而王氏六籍，寝而不行。元和初，中山刘禹锡常撰《宣州观察王赞神道碑》，盛称文中子王通，能治明王道，以大中立言。游其门者，皆天下后杰。自后儒士大夫拟议，及诸史笔，未有言及文中子者。  

【`吴箕常谈`】  

孔子不喜与人辩，孟子好与辩是非。文中子复不喜与人辩，其学孔子之道者欤？或曰，孟子之时，亦其可与辩者则辩之，冀以明其教也。文中子遭乱世而退河汾，宜乎不为之辩也。  

【`杨龟山语录`】  

隋文，方奖用奸邪，废嫡立庶，父子相鱼肉。王通乃诣阙献《太平十二策》，不几于于时求进乎？其不用也宜哉。  

【`程氏遗书`】  

文中子事迹，略见于《唐书?王绩王勃传》。文中子为隋蜀郡司户书佐，大业未弃官归，后卒。门人薛收等谥之曰。文中子，绩其弟也。文中子二子，曰福田寺，福祚。福田寺仕唐，为雍州参军。勃乃福田寺之子也。勃杀人，福田寺坐勃左迁交趾令。勃往省，度海溺水卒。勃兄面力，，万岁通天中以诛死。勃，面力，，时号王氏三株树。  

【`史子朴语`】  

王通之《中说》十篇，学者尊高之，以为孟子之徒。或曰圣人也。予尝考其书，求其所以为孟子与圣人者，盖未得之也。岂以通纯剽论语，遂以为圣人耶？盗者之得儒衣冠而服之，即谓之儒者，可乎？庄周列御寇墨翟鬼谷管子之徒，学者所不道，然其说乃各出乎己，亦不相为剽。通之甚怪者，不惟剽其说，至并孔子之迹而剽之。孔子有颜回最贤而早死，通亦有董常为最贤而早死。孔子有荷条艹丈人晨门者，通亦有北山丈人，河上丈人。孔子见耦耕者，使子路问津焉。耕者曰，执舆者为谁？曰，为孔丘。通亦有牧豕者，薛收问途焉，牧者曰，从谁与？曰，从王先生。孔子之病，谓子贡曰，吾梦坐奠于两楹之间，盖寝疾七日而没。通之病，亦谓薛收曰，吾梦颜回来召我，亦寝疾七日而终。如此类孔子者甚多，不为甚怪者。与圣贤之迹偶相符者，不过一二。而通动辄类孔子，此非通之妄，则福田寺辈必欲使通似孔子，故伪增就云耳。其最妄而甚明者，李德林卒于开皇十二年。通时才八九岁，固未有门人。而其说乃有德林请见，归而有忧色，援琴而鼓荡之什，门人皆沾襟。关子明，在太和中见魏孝文。如存于开皇间，亦一百二三十岁矣。而其说有问礼于关子明，是二者其为妄，决不疑矣。繇是而及于它，则其甚怪者，盖亦类此。或曰，然则通书可废乎？曰不然。马牛卜相之书，今有传者，况通乎。吾特恶其为孟子与圣人，疾夫世之不知言者也。通之解经析义，往往有胜处。其文则俚，盖亦然者也。李翱谓如《太公家教》者近之矣。曰续经如何？曰《讠赞易》，《元经》，《礼论》，《乐论》，后世不可必其是非者，又孰御焉。乃以两汉制诏，续尧舜禹汤周公之书，可乎？两汉容其近雅，乃以晋宋梁陈之诗章，以续商周之雅颂，又可乎？然通之说《元经》曰，和殇之后，君子并心一气以待也。故假之岁时。太康之始，帝制可作而不克振。永熙之后，君子息心焉。故《元经》始于惠帝，其说《春秋》亦然。繇孔子去平王二百余年，孔子何待耶？然其说抑有原矣。董生不曰，天心之爱人君，先出灾异以谴告之。不知自省，又出怪异以警惧之。尚不知变，而覆败乃至。此出董生矣，则不惟吾孔子被剽，至剽于董生，凡世之为剽者，窘而后为耳。则通者其不为窘者与？  

【`容斋续笔`】  

史子曰，荀扬王韩，其一时之大儒欤？或曰，然。则有疵乎？曰，有。请问疵，曰，荀卿驳，扬雄拘，王通侉，韩愈浅。  

【`贤良进策`】  

言仁义礼乐，必归于唐虞三代，儒者之功也。言仁义礼乐，至唐虞三代而止，儒者之过也。仁义礼乐，三才之理也，非一人之所能自为。三才未尝绝于天下，则仁义礼乐何尝一日不行于天下。古之圣人由之而知，后之君由之而不知。知之者，以其所知与天下共由之；而不知之者，亦以其所不知与天下共由之。是则有差矣，然而仁义礼乐未尝亡也。儒者之术道，至秦汉以下，则阙焉。其意以为唐虞三代之圣人能自为之欤？善哉乎王通氏，其知天下之志乎？其有能为天下之心乎？何以知之？以其能续经而知之。孔子之为《书》也，至《秦誓》，为《诗》也，系鲁；为《春秋》也，因鲁以存义道之所在。仁义礼乐之所行，不专于一人也，不私于一姓也。岂断是经而遂已乎？作之于前，当时蒙其治；述之于后，万世垂其道。作者不废，则述者不息矣。后世之儒者，以为六经孔氏之私书而已；仁义礼乐，唐虞三代之所独有而已。训释之参究之竭，其终身之力，于此而不能至也，何暇及于当时之治乱乎？稽之于古，恍焉其若存，凛乎其若追，浩浩然言之而弗离。验之于今，懑然而不能知，邈乎其不可继而为也。岂其徇其名而执其迹乎？世主必曰，儒者不足用，以为天下是未必然也。其所以致此言者，则其始矣。故独治唐虞三代之遗文，以折当世。举当世之不合也固矣。举当世而不合，又将以遗后世。然则后世其何为也？将遂有尽复之于数千载之上，使无一不如唐虞三代者乎？抑亦顺三代之理，因当世之宜，举而措之而已矣。此王通氏之所以独得于孔子之意也。夫通既退不用矣，于是续《书》以存汉晋之实，续《诗》以辨六代之俗，修《元经》以断南北之疑，赞《易》道，正《礼》《乐》。其能以圣人之心，处后世之变者乎？其见仁义礼乐之未尝不行于天下者乎？其言曰，《续诗》可以讽，可以达，可以荡，可以独处。入则孝，出则悌。多识治乱之情，渊乎哉！其明于道者之言乎？以道观世，则世无适而非道，后世之自绝于唐虞三代也。是未有能以道观之者也。《诗》有四名五志，《书》有天子之四范，大臣之七业，其所去取者，不可得而见矣。推是以观后世，庸有不可为者乎？达制命者得变化之心，达志事者得仁义之几，上下之言通而天治矣。善哉，圣人复起，必从之矣。举三代而不遗两汉，道上古而不忽方来，仁义礼乐，绳绳乎其在天下也。兼三王以施四事，是无不可矣。虽然，以续经而病王氏者，举后世皆然也，夫孰知其道之在焉。  

【`群书足用`】  

事对。续《易》续《诗》讲道劝义，乐天知命。事启问易。事实。道德。杨素使谓子曰，盍仕乎？子曰，疏属之南，汾水之西，有先人之弊庐在，可以避风雨，有田可以具饣粥。弹琴著书，讲道劝义，自乐也。愿君侯正身以统天下，时和岁丰，则通也受赐多矣。不愿仕也。《事君篇》越公初见子，遇内史薛公曰，公见王通乎？薛公曰，乡人也。是其家传七世矣，皆有经济之道。云云陈叔达谓子曰，吾视夫子之道，何其早成也。子曰，通于道有志，又焉取乎早成邪？《礼乐篇》子曰，吾于天下，无去无就，惟道之从。董常曰，夫子之道，与物而来，与物而去。《天地篇》孟子，荀卿，翼传孔道，以至于文中子。文中子之未降，及正观开元，其传者杂，其继者浅。文中子之道，旷百祀而得室授者？唯昌黎文公之文。唐皮日休《请韩文公配享书》仇璋曰，夫子杖一德，秉五常，扶三才，控六艺。吾安得后而不往哉？遂舍职从之。《魏相篇》学业。心若醉六经，目若营四海。《事君篇》开皇十八年，文中子有四方之志。盖受《书》于李育，学《诗》于夏王典，问《礼》于关子明，正《乐》于霍汲，考《易》于族父仲华。不解衣者六岁，其精志如此。《世家》礼乐。子曰，吾于礼乐正失而已。如其制作，以俟明哲。必也崇贵乎。《礼乐篇》子居家，不暂舍《周礼》。门人问子，子曰，先师以王道极是也。如有用我，则执此以往通也。宗周之介子，敢忘礼乐乎？《魏相篇》教学。叔恬曰，文中子之教兴，其当隋之季世，皇家之未造乎？将败者，吾伤其不得用；将兴者，吾惜其不得见。其志勤，其言证，其事以苍生为心乎？《天地篇》隋季文中子之教，兴于河汾。杜淹撰《世家》言语。韦鼎请见子，三见而三不语，恭恭若不足。鼎出语门人曰，夫子得志于朝廷，有不言而化，不杀之严矣。《王道篇》志勤言证。见《教学》著书。子谓董常曰，吾欲修《元经》，稽诸史论，不足证也，得皇极谠议焉。吾欲续《书》，考诸集记，不足证也，吾得时变论焉。吾欲续《诗》，按诸载录，不足证也，吾得政大论焉。子曰，天下无赏罚三百载矣，元经可得不兴乎？《王道篇》子曰，吾于讠赞《易》也，述而不敢论。吾于《礼》《乐》也，论而不敢辩。吾于《诗》《书》也，论而不敢议。《事君篇》大业元年召又不至。谓所亲曰，道之不行，欲安之乎？退志其道而已。乃续《诗》《书》，正《礼》《乐》，修《元经》讠赞《易》道，九年而六经大就。门人自远而至，董常，姚义，杜淹，李靖，程元，窦威，薛收，贾琼，房玄龄，魏征，温大雅，陈叔达等，咸称师，北面受王佐之道焉。往来受业者，盖千余人。《世家》献策。董常曰，子之十二策，奚禀也？子曰，有天道焉，有地道焉，有人道焉，此其禀也。董常曰，噫，三极之道，禀之而行，不亦焕乎？子曰，十二策若行于时，则六经不续矣。《述史篇》子谒见隋祖，一见而陈十二策，编成四卷。薛收曰，辩矣乎。董常曰，非辩也，理当然尔。《魏相篇》文中子西游长安，见隋文帝，帝召见，因奏太平十有二策。尊王道，椎霸略，稽古验今，恢恢乎运天下于指掌矣。帝大悦，曰，得生几晚矣，天以生赐朕也。下其议于公卿，公卿不悦。文中子知谋之不用，作东征之歌而归焉。《世家》不仕。家传七世矣，而位不逢。《礼乐篇》不愿仕也。《见道德》通类董常曰，夫子居汾阳，然后三才五常各得其所。文中子曰，余服先人之义，稽仲尼之心，天人之事，帝王之道，昭昭乎！《王通篇》子在绛，程元因薛收而来。子与之言六经，元退谓牧曰，夫子造彝伦，一正皇极。征夫子，吾其失道左衽矣。《天地篇》魏征问薛收曰，明王不作而夫子生，是三才九畴属布衣也。《公篇》董常死，子哭之，终日不绝。门人曰，何悲之深也？曰，吾悲夫天之不相道也。之子殁，吾亦将逝矣。明王虽兴，无以定礼乐矣。魏征曰，圣人有忧乎？子曰，天下皆忧，吾独得不忧乎？问疑。子曰，天下皆疑，吾独得不疑乎？征退，子谓董常曰，乐天知命，吾何忧。穷理尽性，吾何疑。《问易篇》子闲居俨然，其动也徐，若有所虑；其行也方，若有所畏；其接长者，恭恭然如不足；接幼者，温温如有就。《事君》既终，门弟子会议曰，吾师其至人乎？自仲尼以来，未之有也。仲尼既没，文不在兹乎？易曰，黄裳元吉，文在中也。请谥曰文中子。《世家》天其或者生文中子，以致圣人之用。  

得众贤以广之，以俟我唐，亦天命也。故房卫诸公为其徒，恢文武之道，以济正观治平之盛，今已三百年矣。司空图《文中子碑》比拟。圣人之修者也，孟轲之徒欤？非诸子流矣。《文中序》反说。盖房杜诸公，不能臻师之美，大宣其教，故王氏续经，抑而不振。《文序》体题。河汾大贤。结人亚圣。圣人孔中。慕说。赋偶。志述于孔教兴自隋。续礼乐诗书之旧，明仁义道德之言。三才九畴，既我属矣；五常六艺，伊谁责焉。赋隔。且吾旅，莫如叔起振。文之叹谅，世家是撰，杜淹备正乐之辞。  

【`拦江纲`】  

体子。哲人至人。续经讲道。大贤亚圣。河汾吉吉人。孝弟仁义。经济献策。劝义谮易。比拟。窃比仲舒。《魏相篇》文中子曰，问则对，不问则述，窃比我于仲舒。  

【`赵时韶诗`】  

“一脉斯文系大儒，干戈满地独诗书。南风有操无人识，身在汾亭心在虞。”  

【`刘后村诗`】  

当时三晋地，已有圣人生。不晓河汾氏，为惰策太平。王顺真仙通鉴：顺，采药于终南山得道。今终南山有王顺峰，灵应昭彰，至今不绝。王贾真仙通鉴：贾，在东海山中，诣神仙胡母丘力君，受太极上元年纪之术，服朱草灵芝得仙。其山在海中，望之甚近，而不可到。山上多木芝，灵木，神草，苍灵，龙龟，天地奇物不可名字，洞中有《河洛元命历》等书。王叔明真仙通鉴：叔明，不知何所人也。少好道，居华阳山北，与鲍元治同志修道，不知感遇何仙，修习何术，未显其事，皆得仙去。  

王梵志  

【`桂苑丛说`】  

梵志，卫州黎阳人也。去黎阳城东十五里，有王德祖者，当隋之时，家有林檎树生瘿大如斗。经三年，其瘿朽烂。德祖见之，乃撤其皮，遂见一孩儿抱胎而出，因收养之。至七岁能语，问曰，谁人育我？复何姓名？德祖具以实告。因曰，林木而生，曰梵天，后改曰志。我家长育，可姓王也。作诗讽人，甚有义旨，盖菩萨示化也。  

王薄  

【`通鉴纲目`】  

隋炀帝大业七年，王薄，张金称，高士达，窦建德等兵起。帝自去岁，谋讨高丽。诏山东置府，令养马以供军役。又发民夫运米塞下，车牛往者皆不返，士卒死亡过半。耕夫失时，谷价踊贵，于是始相聚为盗。邹平民王薄拥众据长白山，剽掠齐济之郊，自称知世郎，言事可知矣。又作《无向辽东浪死歌》，以相感劝，避征役者多往归之。平原东有豆子卤亢，负海带河，地形深阻，群盗多匿其中。  

王德仁  

【`通鉴纲目`】  

大业十年，汲郡王德仁，起兵据林虑山，拥众数万。  

王须拔  

【`通鉴纲目`】  

大业十一年，上谷王须拔，魏刀儿，兵起。上谷贼帅王须拔，自称漫天王；魏刀儿，自称历山飞。众各十余万，北连突厥，南寇燕赵。  

王爱仁  

【`通鉴纲目`】  

大业十二年，秋七月，帝如江都，命越王侗留守。杀谏者任宗，崔民象，王爱仁。  

## 卷之七千三百二十八

十八阳郎  

三署郎  

【`诸集拾遗`】  

秦初置郎中令，其属有三署，一曰五官中郎将，二曰左中郎将，三曰右中郎将。每署又有郎中、侍郎，西汉因之。惟田虫分少为诸曹郎，乃尚书郎。其他如冯唐为郎中署长，直不疑盗同舍郎金，颜驷三世为郎，杨雄为侍郎，郑通黄头郎。以此言为郎，父任为郎之类，皆是三署郎。  

文武郎  

【`续汉书`】  

方储为郎中。章帝使文郎居左，武郎居右。储正位中，曰：“臣文武兼备，在所施用。”上嘉其才，以繁乱丝付储，使理。储拔佩刀而断之曰：“反经任势，临事宜然。”  

亲御郎  

【`晋书`】  

《刘曜记》：曜召公卿已下子弟有勇干者为亲御郎，被甲乘铠马，动止自随，以充折冲之任。  

西省郎  

【`南史`】  

《王韶之传》：晋自孝武以来，常居内殿。武官主书于中通呈，以省官一人管诏诰，住西省，因谓之西省郎。义兴十一年，宋武帝以韶之博学，补通直郎，领西省事。  

同直郎  

【`云谷杂记`】  

予在龙舒日，得太湖县白云山海会寺《建经藏记》云，同直郎、守殿中丞、前知太湖县事李钅享撰。观者皆讶同直郎，不知何代之官制。予曰：“作文者，必天圣明道间人。”读至末，果得天圣十年岁月。咸问予何以知之，予曰：“同直本通直，避庄献太后父讳，故云。”庄献同昭陵听政，乃天圣明道间，以故知其为彼时也。明道以后，不复讳矣。盖庄献上仙。臣寮即上言云：“自大行皇后同听政之日，天下章奏臣寮白事皆回避‘通’字，从其先讳。今车并车上仙，山园将毕，不可滥九庙而存讳，宜尽复三朝之遗法。欲乞有若以通进司为承进司，通奉大夫为中奉大夫，通事舍人为宣事舍人，通州为崇州，通判为同判，通直郎为同直郎，通引官为承引官，普通门为普和门之类，及将来举人程式，一切俾复如旧，无有所避。”此事出于一时权宜，而仅行于十年之间。非因石刻，后世无从见之。欧阳公、赵明诚、洪文惠多以碑刻为书传之证，正由此类。  

紫薇郎  

【`能改斋漫录`】  

刘萃老挚《贺宋舍人启》曰：总为赞书，其任乃古之内史；观诸上象，其文犹天之紫微。《唐六典》：“中书令，开元元年改为紫微令，五年复旧。”《唐会要》：“中书舍人，开元元年十二月一日，改为紫微舍人，五年复为中书舍人。”故开元二年十二月二十日，紫微令姚崇奏：“紫微舍人六员，每头商量事，诸舍人同押。”盖紫微皇居，以比天文紫微宫。有令，有舍人。紫微，宫中官属也。白乐天为舍人诗云：“独坐黄昏谁作伴？紫微花对紫微郎。”然则以紫微为舍人，不可也。  

探花郎  

【`戴埴鼠璞`】  

《摭言》载：唐进士赐燕曲江，置团司。年最少为探花郎。本朝胡旦榜、冯拯为探花。太宗赐诗曰：“二三千客里成事，七十四人中少年。”《蔡宽夫诗话》亦言：“期集择少年为探花。”是杏园赏花之会，使少年者探之，本非贵重之称。今以称鼎魁，不知何义。《东轩笔录》谓：“期集，选年少三人为探花，使赋诗。”熙宁余中为状元，乞罢宴席探花，以厚风俗。从之。恐因此讹为第三人。  

【`王明清挥尘录`】  

李昌武宗谔之子昭进，十八岁锁听及第。昭进子杲卿，杲卿子士廉，皆不逾是岁登甲科。凡三世曾鲁为探花郎，亦衣冠之盛事也。  

【`宋黄裳演山集`】  

《赠探花郎》诗：探花车骑似游龙，未入桃园先阆风。衫上十分新染翠，衣间一点半开红。身如骥子无双俊，人报鳌山第几宫。便是醉仙何处去？上林园在五云中。《代探花郎》诗二首：蟾宫兄弟满清都，竞向花前醉索扶。昨夜碧桃源里去，蕊香多少上蜂须。鞭上芦花柳色中，忽忽须放状元红。东君己播芳菲令，莫倚雕栏待晚风。  

武卫中郎  

【`高似孙纬略`】  

魏许褚从太祖征马超、韩遂，破之，迁武卫中郎将。武卫中郎号自此始。  

侍芝郎  

【`续后汉书`】  

《孙皓传》：有鬼目菜生工人黄苟家，依缘枣树长丈余，茎广四寸，厚三寸，《东观案图》名鬼目。遂以苟为侍芝郎，银印青绶。  

平虑郎  

【`续后汉书`】  

《孙皓传》：有买菜生工人吴平家，高四尺，厚三分，如枇杷形。上广尺八寸，下茎广五寸，两边生叶绿色。《东观案图》名买菜，作平虑草，遂以平为平虑郎，银印青绶。  

夕郎  

【`青箱杂记`】  

《职林》曰：初，秦汉别有给事、黄门之职，后汉并为一官，故有给事黄门侍郎。余案《汉旧仪》曰：“黄门郎，属黄门令。每日暮入，对青琐门拜，名曰夕郎，亦谓之夕拜。”案：《刘公嘉话》云：“崔造以夕郎拜相。”又，《南唐近事》云：“相弟有呼庐之会，夕拜预焉。”盖唐镐时为给事中也。青锁门在南宫。卫注《吴都赋》曰：“青锁，户边青镂也。一曰天子门，内有眉格，再重青画曰琐。”案：柳子厚云：“夕之名，则朝拜之偶也。”古者旦见曰朝，暮见曰夕。《诗》曰：“邦君诸侯，莫肯朝夕。”《左传》曰：“百官承事，朝而不夕。”《记》曰：“暮不废夕。”又曰：“日入而夕。”晋侯将杀竖襄，叔向夕，楚子之留乾谷，右尹子革夕，齐之辞子我夕，赵文子砻其椽，张老夕。智襄子为室美，士茁夕。皆暮见也。汉仪，夕则两郎向琐闱拜，谓之夕郎。亦出此名也。又应劭注《汉书》云：“天子春朝日，秋夕月。朝日以朝，夕月以夕。”又《汉仪》注：“郊泰田寺，皇帝平旦出竹宫，东向揖日。其夕，西向揖月。”颜氏曰：“春朝朝日，秋暮夕月，此常礼也。郊泰田寺而揖日月，此又别仪《摭言》云：罗隐开平中，累徵夕郎不起。罗衮以诗赠之云：“向夕便思青琐拜，近年寻伴赤松游。”  

【`容斋四笔`】  

唐人呼给事郎为夕郎。  

【`步里容谈`】  

元间，顾子敦临为夕郎，封驳任情。吕汲公太防，谋之于吕正献。吕曰：“迁临耶？躁进者效之。责临耶？畏懦者不敢。今令治河之议未决，宜遣相河。”因此赏罚，皆由非封驳也。  

【`宋北涧禅师诗集`】  

《贺陈中书除夕郎》：小舟回擢清苕曲，林下新传拜夕郎。品固自高庸借重，官非因大始腾芳。人都不至天游处，马尚能寻夜直堂。只尺钧衡住无屋，万间庇士可曾忘？  

山郎  

【`西汉书`】  

《杨恽传》：郎官故事，令郎出钱市财，用给文书乃得出，名曰山郎。张晏公曰：山，财用之所出，故取名焉。移病尽一日，辄偿一沐。注言出财用者，虽非休沐，常得在外，而贫者以实病，却以沐偿之，或至岁余不得沐。其豪富郎者出游戏，贷赂流行。杨恽为郎中将，乃罢山郎。  

正郎  

【`事物纪原`】  

汉制，尚书郎初上称守郎中。晋武帝始置诸曹郎，中唐以来号正郎。  

【`太平广记`】  

汉刘禹锡时为礼部员外，方与日者从容。段文昌入谒，日者匿于箔下。既去，日者谓禹锡曰：“员外若图省转，事势殊远。须待十年后此客入相，方转本曹正郎耳。”自是禹锡失意，连授外官十余年。文昌相，方除禹锡礼部郎中。  

【`元一统志`】  

宋太祖初兴，西蜀未下，三泉县令间道驰骑，赉贺表先至国，太祖喜。平蜀后，诏三泉不隶州郡，遇庆贺许发表章。元符末，龚言序为县尉，妇江第子之薄游至邑，令薄与言序不叶，游山未回。徽宗登极，言序急宣诏称贺，就令子之奉表。曾布当国，将上取旨，特补河南府助教，后亦至正郎。  

台郎  

【`抱朴子`】  

汉末有祢衡者，年二十三。孔文举齿过知命，身居九列，才举冠群，名位殊绝。始友衡于布衣，又荐之于朝，以为宜使起家作台郎。  

【`会稽典录`】  

盛宪为台郎，尝出逢一童子，容貌非常。宪怪而差问之，是鲁国孔融，谈接知其不凡，便结为兄弟。  

丞郎  

【`唐书`】  

潘孟阳，年未四十，为侍郎。母曰：“以尔之才位丞郎，使吾忧之，试会尔同列，吾将观之。”因召深熟者。容至，夫人喜曰：“皆尔仆也，不足忧。”未坐少年何人也？曰：“补阙杜黄裳。”曰：“此人别，必是卿相。”  

【`老学庵笔记`】  

唐所谓丞郎，谓左右丞，六曹侍郎也。尚书虽序左右丞上，然亦通谓之丞郎，犹今言侍从官也。俗又谓之两制，指内制而言。然非翰苑西掖，亦曰两制。正如丞郎之称。契丹僭号，有高坐官亦侍从之比。坐字本犯御名，或谓丞郎为左右丞，中书门下侍郎，亦非也。  

【`魏泰东轩笔录`】  

种放往华山访陈搏，搏熟视之曰：“君他日甚显，官至丞郎。”后竟如抟之相也。  

【`太平广记`】  

虑隐，从兄携为相，特除右司员外郎。崔沆不听，沆曰：“员外前日入省，时议未息。今复除纠司员外，省中固不敢辞，他曹惟相公命。”携大怒，驰入曰：“舍弟极屈，即当上陈。”既上，沆乃求假，携即时替沆官。沆谓人曰：“吾见丞郎出省郎，不见省郎出丞郎。”  

朝郎  

【`嘉禾郡志`】  

宋王明清，字仲言，本汝阴人。宁宗庆元间，寓居是邦，官至朝郎。有史才，尝著《挥尘录》及《玉照新志》。  

三参政一侍郎  

【`锦绣万花谷`】  

燕山窦禹钧五子，仪、俨、称、侃、僖，皆登第。禹钧每对客，即三参政、一侍郎、一起居皆侍焉，天下荣之。  

脆梨侍郎  

【`御史台记`】  

唐贾言撰《御史本草》以侍郎为脆梨。  

梦徐侍郎  

【`夷坚志`】  

衢州人徐生，为新喻丞，被宪司檄，鞠狱于庐陵。行未至吉水三十里，值暮，将宿客邸。大姓徐叟者，力邀迎，止其家，烹羊置酒，主礼勤甚。丞意以谓叟特以宗盟故耳，至夜，密告曰：“老人居此，未尝与士大夫接。昨夕梦大官行李过门，先牌题云‘徐侍郎’，而今日君至，君必且贵不疑，愿以子孙为托。”丞少年登科，自待良不薄，闻其语欣然，且约还日复过之。遂去抵郡。逾月而托事东归，径谒叟。叟馆犒如初，然礼敬颇衰矣。临别愀然曰：“丞公是行，得无有欺方寸乎？畴昔之夜，梦神人告我，谓君受人钱五百千，鞠狱故不以实，官爵当削除，而年寿亦不远。君何不自重，负吾负期。”丞惊愧不能答，既还家，曾荐员满品，诣临安改秩。甫受告，即得疾，死逆旅中。其父本米僧也，随子之官，日夜导以不义。庐陵之役，本富民欧杀人，丞纳民赂，抑民仆使承，仆坐死，故阴谴及之。既亡而父犹在，凡所获亦随手散去，其贫如初。刘敏士文伯说。  

碧落侍郎  

【`容斋笔记`】  

采伯王考，未第时，谒灵康，梦神赠金鱼一盘，空中呼为碧落侍郎。尉剡时，梦樗浦庙神，延见七层塔上。金书牌相字，下有谢某名，乃知鼎贵已前定。岂容人力。  

【`葛洪类说`】  

沈义将飞升，忽有白鹿青龙车，羽衣持节，以青玉界丹玉板，拜为碧落侍郎。  

明晨侍郎  

【`茅山志`】  

保命府多女官司。三官官属有七人，四女三男。明晨侍郎七人，如今世上御史中丞之职。并隶东华方诸宫，保命君总关之。周爰友者，汉河南尹周畅字伯持之女也。畅，汝南安城人，好行阴德，功在不觉。永初二年夏，旱，收瘗洛阳城旁客死骸骨万余人，为立义冢，祭祀之，应时大雨丰收。所行多类此。阴行闻于太上，令爰友从南宫受化得仙，来在洞中。爰友少亦好道，服茯苓三十年后，遇石长生教以化遁。化遁，上尸解也。隐居云，畅，周嘉从弟也。殇帝时，为河南尹，至光禄勋。张桃枝，汉司隶校尉朱寓李陵母也。寓母行阴德，久闻在易迁始得为侍郎耳。隐居云：朱寓，沛人，桓灵时八俊。夏馥，字子治，陈留人也。少好道，服木饵和云母。后入吴山，从赤须先生受炼魂法。又遇桐柏真人，口受以黄水云浆法，得道来在洞中。馥少时被公府辟召，悬辟书著桑树乃去。其用怀高迈如此。隐居云：后汉及《高士传》并云馥，陈留圉人，桓帝时举直言不就。真诰云：例皆取平贞正直，体隐神清，即侍郎之才，不限男女也。余数人不能一一道之。  

玉华侍郎  

【`夷坚志`】  

莆田人，方朝散失其名。政和初，为歙州婺源宰。病热困卧觉，耳中锵锵天乐声，少焉有女童二十四辈，各执旌苒幢幡至前。俄，采云从足起，掩苒飞腾，瞬息间到一城。城中大楼，明奂高洁，金书其门曰“太华之宫”。正中设榻，使就坐，侍女列立，长髯道士乘云至。碧冠霞衣，执玉简，直前再拜。方惊起，欲致答，道士拱手言：“某于先生役隶也，愿端坐受敬。”拜毕，跽白曰：“碧落洞玉华宫莫真君敬问先生，瑶台一别，人间甲子周矣。嗣见有日，钦迟好音。”方懵然不知所答，道士曰：“下土溷浊，能移人肺肠，先生应已忘前事，今当缕陈之。先生唐武后时人也，生于冀州，能属又而嗜酒不捡，浮沉里中。时河北大疫，死者如乱麻。先生书所得药方，揭于通衢间。病者如方治之，即愈。由此相传益广，所活不可计。梦中有人告曰：‘子阴德上通于天，上帝嘉其功，当以仙班相召。’先生素落魄，且自恃将为天人，愈益放诞，竟以狂醉堕井死。死后久之，乃用前功，得见于白玉楼，盖李长吉所作记处也。时有四人同召，当试文一首。帝自书《大道无为赋》为题，先生有警句曰：‘帝凿窍而丧魄，蛇画足而失杯。’帝览之大喜，擢列第一，拜为修文郎，专以文字为职。继有玉华侍郎之命。同寮十八人，皆上清仙伯也。每侍帝左右，出则陪从金舆。尝晓幸紫霞宫，宫人不知辈至，或晓起绕画一眉，即趋出迎谒。帝顾之笑，命诸侍郎赋诗。先生卒章云：‘晓妆不觉星舆至，只画人间一壁眉。’帝吟讽激赏。卒以恃才怙宠，为众所嫉，下迁群玉外监。既陛辞，帝曰：‘群玉殿乃吾图书之府，非卿文学出伦，未易居此。’是后宴见稍疏。一日，帝与诸仙游瑶圃，思先生之材，遣使来召，先生辞以疾，独与侍女宋道华泛舟池上，执手眷眷，有人间夫妇之想。为使者所劾，帝批其奏曰：‘男为东家男，女为西家女。’皆谪堕人世。道华生于蜀中，而先生乃为闽人。先生既登第，为郡武判官日，帝命召还，有不相乐者，奏云：‘邵武分野，炎气方重，须此人仙骨以镇之。’乃止。近已有诏，更一纪，复故处莫真君乃代先生为侍郎者。惧尘世易流，又有他过，则仙梯愈不可攀，故遣弟子来郑重达意。”宋道华者，先已得归，正持宝幢立于侧。拜而言曰：“人世纷纶，真可厌苦。若得再入碧落洞中，望见金毛师子，千秋万岁，永无闲思念也。”方君闻两人语，始瞿然如有所省。道士及众女皆谢去，遍体汗流，遂寤。盖已三日，即召会丞尉及子孙历道所见。遂申郡，乞致仕。时年六十有二，后不知所终云。先君顷于乡人胡霖卿涓处得此事，亦有人作记甚详，久而失去。询诸胡氏子及婺源人，皆莫知。但能道其梗概如是。今追书之，复有遗忘处矣。  

西门侍郎  

【`古今诗话`】  

宋王素待制，尝梦至玉京黄阙。殿上有绀服翠冠者曰：“吾东门侍郎，公则西门侍郎，昔以奏牍语讦责于世。”公梦回题诗曰，似去华胥国里来，云霞深处见楼台。月光冷射鸡窗急，惊觉浮仙梦一回。”晚岁复思玉京之梦，诗曰：“虚碧中藏白玉京，梦魂飞入凤凰城。何时再步云霞外，皓齿青童已扫厅。”  

仙台郎  

【`沈玢类说`】  

侯道华晨起，飞在松顶，挥手谢众曰：玉皇诏我为仙台郎，今去矣。  

修文郎  

【`太平广记`】  

苏韶卒，从弟节昼见韶，因问幽冥事。韶曰：颜回、卜商，见为地下修文郎。  

陛木盾郎  

【`史记`】  

《滑稽传》：秦始皇时置酒而天雨，陛盾者皆沾寒。优旃见而哀之，谓之曰：“汝欲休乎？”陛木盾者皆曰：“幸甚。”优旃曰：“我即呼汝，汝疾应曰锘。”居有顷，殿上上寿呼万岁。段旃临槛大呼曰：“陛木盾郎！’郎曰：“诺。”优旃曰：“汝虽长，何益，幸雨立。我虽短也，幸休居。”于是始皇使陛木盾郎者得半相代。  

傍马员外郎  

【`南史`】  

《阮佃夫传》：秦始初，军功既多，爵秩无序。佃夫仆从附隶，皆受不次之位。捉车人武贲中郎将，傍马者员外郎。  

真仪曹郎  

【`齐书`】  

孔逖为尚书仪曹郎，屡箴阙礼，多见信纳。上谓王俭曰：孔逖真所谓义曹郎。  

好度支郎  

【`资治通鉴`】  

唐玄宗天宝四载，杨钊侍宴禁中，专掌樗蒲文簿，钩校精密，上赏其强明，曰好度支郎。诸杨数徵此言于上。又以属王钅共，钅共因奏充判官。  

为省名郎  

【`先茔芝记`】  

秦少游祖氏一门显者数人，从子无择通籍内阁大夫，践更中外，为省名郎。  

入羊为郎  

【`史记`】  

《平准书》：汉武帝兴十余万人筑卫朔方，转漕甚辽远，自山东咸被其劳，费数十百巨万，府库益虚。乃募民能入奴婢得以终身复，为郎增秩，及入羊为郎始于此。  

入财补郎  

【`史记`】  

《平准书》：武帝时，所忠言：“世家子弟富人，或斗鸡走狗马，弋猎，博戏，乱齐民。”乃徵诸犯令，相引数千人，命曰：“株送株入。”财者得补郎，郎选衰矣。  

输粟为郎  

【`有官龟鉴`】  

郑夫策曰：宜效汉时输粟为郎之例，发下从七品正从八品虚名敕牒四千道，实拟散官，遥授职事，分给行省，填名类报。从七一千道，每名米四百石；从八二千道，每名米三百石。可得米一百六十万石。天下之富而好名者，皆事趋之。既非常调，亦无碍于选法也。  

买金偿郎  

【`野客丛书`】  

人以诬罔见加，安可置而不辨。直不疑买金偿郎，与陈重买裤偿郎，二事首尾甚同，固不失为盛德。要非中道幸而见获，吾诬遂明。苟或不获，吾何安而受此诬哉？故不可以不辨。  

白首为郎  

【`野客丛书`】  

《汉武故事》：载颜驷一事甚与冯唐同。曰：上至郎署，见一老郎须眉皓白，问：“何其老也？”对曰：“臣姓颜名驷，以文帝时为郎。文帝好文而臣好武，景帝好老臣尚少，陛下好少臣已老，是以三业不遇。”上感其言，擢为会稽都尉。  

方士为郎  

【`通鉴纲目`】  

汉武帝元鼎四年，以方士公孙卿为郎。  

家贫为郎  

【`后汉书`】  

明帝时，药崧天性朴忠，家贫为郎。常独卧台上，无被枕，止食糟糠。帝每夜入台，辄见崧，问其故，甚喜之。自此诏大官，赐尚书以下朝夕餐，给帷被皂袍。  

不能为郎  

【`东汉书`】  

尚书令史注，故事尚书郎以久次补之。世祖改用孝廉，以孝廉丁邯补焉。邯称病，世祖问其病，邯羞为郎乎？对曰：“臣实不病，耻以孝廉为令史职尔。”世祖怒杖之，诏问：“欲为郎否？”邯曰：“能杀臣者陛下，不能为郎者臣。”中诏遽出，竟不能为。  

为子求郎  

【`东汉书`】  

《明帝纪》：永平十七年，馆陶公主为子求郎，不许而赐钱十万。谓群臣曰：“郎官上应列宿，出宰百里，苟非其人，民受其殃，是以难之。”故吏称其官。民安其业，远近肃服，户口滋殖焉。  

子弟为郎  

【`通鉴纲目`】  

汉孝安帝永初四年，诏以凉州牧子弟为郎。庞参说邓骘徒边郡不能自存者，入居三辅，骘然之，欲弃凉州，并力北边。乃曾公卿集议，骘曰：“譬若衣败坏，一以相为补，犹有所完。若不如此，将两无所保。”公卿皆以为然。郎中虞诩言于太尉张禹曰：“若大将军之策，不可者三：先帝开拓土宇，劳而后定，今惮小费举而弃之，一也。凉州既弃，即以三转为塞，园陵单外，二也。谚曰：‘关西出将，阙东出相，烈士武臣，多出凉州，士风壮猛，使习兵事。’今羌胡所以不敢入据三辅，为心腹之言者，以凉州在后故也。凉州土民所以推锋执锐，父死于战，无反顾之心者，为臣属于汉故也。今割而弃之，民庶安土重迁，必引领而怨曰：‘中国弃我于夷狄。’如卒然起谋，因天下之饥敝，驱氐羌以为前锋，席卷而东，则函谷以西，园陵旧京，非复汉有，三也。”议者喻以补衣犹有所完，诩巩灬其疽食浸淫而无限极也。禹以为然。诩因说禹纲罗凉土雄桀，引其牧守子弟于朝。外以劝厉，答其公勤；内以拘致，防其邪计。禹善其言，更集四府皆从诩。于是辟西州豪杰为掾属，拜牧守长吏子弟为郎，以安慰之。《集览》：引领，引，伸也。领，颈也。谓长引其颈而怨恨也。疽食，疽，痈，食义同蚕食。四府，谓太师、太傅、司徒、司空。西州注见光武建武十年。汉灵帝中平六年，除公卿子弟为郎，补宦，侍殿上。  

父任为郎郎  

【`东汉书`】  

《李忠传》：忠字仲都，东莱黄人也，父为高密都尉。臣贤案：《东观记》、《续汉书》并云中尉。又《郡国志》，高密侯。《百官志》，皇子对，每国傅相各一人，中尉一人，比二千石，职如郡都尉，主盗贼。高密非郡，为都者误。忠元始中以父任为郎，署中数十人，而忠独以好礼修整称。  

位不过郎  

【`数类`】  

汉班彪，字叔皮，才高而好述作。专心史籍之间，敷文华以纬国典。固，字孟坚，博贯载籍，九流百家之言，无不穷究。肃宗雅好文章，固愈得幸。数入读书禁中，或连日继夜。固自以二世才术，位不过郎。感东方朔、杨雄自论，以不遭苏张范蔡之时，作宾戏以自通焉。缪以为郎  

【`魏志`】  

何祯为《许都赋》，封上，文帝异之。下公车特徵诏为秘书丞，主者缪以为郎。后祯关事，上问曰：“吾本用祯为丞，何故改为郎耶？”案：主者罪，而改祯为丞。  

三世太史郎  

【`吴志`】  

赵达善治九宫一算之法，公孙腾师事达，拜跪而请。达曰：“吾先人得此术图，为帝王师。至仕来三世，不过太史郎，诚不欲复传。且此术微妙，头乘尾除，一算之法，父子不相语。以子笃好不倦，真相授矣。”达取索书两卷大如指曰：“当写读此自解，数日当以相与。”腾如期往，达阳惊言失之。  

十二为郎  

【`数类`】  

梁明山宾博通经传，年十二，起家奉朝请。  

选郎  

【`数类`】  

《后汉书》：和帝元兴元年，引三署郎，召见禁中，选除七十五人，补谒者长相。  

置郎  

【`唐林语`】  

长庆初，李尚书降议置郎官十人，分判南曹吏人，不便，旬日出为东都留守。自是选曹成状，常亦速毕。  

田郎  

【`汉书`】  

长陵田凤宇季宗，为尚书郎。仪貌端正。凡入奏事，灵帝目送之。乃题柱曰：“堂堂乎张，京兆田郎。”  

孙郎  

【`吴志`】  

《孙策传》：策为人美姿颜，好笑语，性阔达。时年少，虽有位号，而士民皆呼为孙郎。袁术尝叹曰：“使术有子如孙郎，虽死复何恨。”征刘繇，百姓闻孙郎至，皆失魂魄。  

周郎  

【`吴志`】  

《周瑜传》：瑜长，壮有姿貌，孙策同年，尤相友善。后佐策渡江，时二十四，军中皆呼为周郎。瑜少精意于音乐，虽三爵之后，其有阙误，瑜必知之，知之必顾，故明人谣曰，曲有误，周郎顾。  

沈郎  

【`吴志`】  

《孙权传》：沈友，吴郡人，弱冠博学，多所贯综。华歆行风俗，见而异之，因呼之曰：“沈郎！可登车语乎？”友逡巡却曰：“君子讲好，会宴以礼。今仁义陵迟，圣道渐坏。先生衔命，将以裨补先生之教，整齐风俗。而轻脱威仪，犹负薪救火，无乃更崇其炽乎？”歆惭曰：“自桓灵以来，虽多英彦，未有幼童若此者。”  

陆郎  

【`吴志`】  

《陆绩传》：绩年六岁，于九江见袁术，术出橘，绩怀三牧去。拜辞，堕地。术谓曰：“陆郎作宾客而怀橘乎？”绩跪答曰：“欲归遗母。”术大奇之。  

符郎  

【`晋书`】  

《符坚传》：坚初年七岁，高平徐统有知人之鉴，遇坚于路，异之。执其手曰：“符郎！此官之御街小儿，敢戏于此，不畏司隶缚耶？”坚曰：“司隶缚罪人，不缚我小儿戏也。”  

孔郎  

【`世说新语`】  

晋孔愉车骑少有嘉遁意，四十余岁，始应安东命。未仕官时，尝独寝，歌吹自箴悔，自称孔郎，游散名山。百姓谓有道术，为生立庙。今犹有孔郎庙。  

王郎  

【`世说新语`】  

晋王凝之、谢夫人既往王氏，大薄凝之。既还谢家，意大不说。大傅慰释之曰：“王郎，逸少之子，人身亦不恶，汝何以恨乃尔？”答曰：“一门叔父，则有阿大、中郎；群从兄弟，则有封、胡、遏、末。封胡，谢韶小字。遏末，谢渊小字。韶，字穆度，万子，车骑司马。渊，字叔度，奕第二子，义兴太守。时人称其尤彦秀者。或曰，封、胡、遏、末。封谓郎，遏谓玄，末谓韶，朗，玄渊，一作胡谓渊，遏谓玄，末谓韶也。不意天壤中，乃有王郎。  

【`梁书`】  

《王筠传》：筠清静好学，沈约见筠，以为似外祖袁粲。谓仆射张稷曰：“王郎非惟额类袁公，风韵都相似。”稷曰：“袁公见人辄矜严，王郎见人必娱笑。惟此一条，不能酷似。”《王惠传》：惠幼而夷简，素不与谢灵运相识。尝得交言，灵运辨博，辞义蜂起，惠时然后言。时荀伯子在坐，退而告人曰：“灵运固自萧散，直上王郎，有如万顷波焉。”  

【`资治通鉴`】  

唐昭宗天复元年正月，朱全忠取河中。王珂妻遗李克用书曰：“儿旦暮为俘虏，大人何忍不救？”克用报曰：“今贼兵塞晋缝，众寡不敌。进则与汝两亡，不若与王郎举族归朝。”注：自晋以来，妇翁皆呼婿为郎，迨今犹然。  

【`马明叟实宾录`】  

唐王仙客者，建中中朝臣刘震之甥。初仙客父亡，与母刘同归外氏。震有女曰无双，小仙客数岁，皆幼稚，戏弄相狎。震之妻常戏呼仙客为王郎子云。  

【`萍州可谈`】  

王迥美姿容，有才思。少年时，不甚持重，为狎雅辈所诬，播入乐府。今六么所歌，奇俊王家郎者，乃迥也。元丰中蔡持正举之，可任监司。神宗忽云：“此乃奇俊王家郎乎？”持正叩头谢罪。  

【`江少虞类苑`】  

魏公在政府，蜀人苏轼往见公。公因问轼云：“近有人来荐王邪，其为人如何？学士相识否？”轼云：“为人奇俊。”公不谕意。后数日，公宴，出家妓有歌新曲《六么》者，公方悟轼之言。盖歌有奇俊王家郎也。既而公语诸子云：“苏轼学士，文学过人，然岂享大福德人也？”  

【`黄庭坚豫章集`】  

《留王郎诗》：王纯亮，字世弼，山谷之妹婿。见于《黄氏世谱》。河外吹沙尘，江南水无津。言南北相望之远。《文选》谢灵运诗：河洲多沙尘，风悲黄云起。《书》曰：若涉大水，其无津涯。骨肉常万里，寄声何由频。《角弓诗序》曰：骨肉相怨。《汉书?赵广汉传》曰：界上亭长。寄声谢我。我随简书来，顾影将一身。《诗》曰：畏此简书。曹子建《责躬表》曰：形影相吊，五情愧赧。《资治通鉴》：晋李密言：吾独立于世，顾影无俦。退之诗：念汝将一身，西来曾几年。留我左右手，奉承白头亲。《晋书?邵续传》：续谏成都王颍讨长沙王。又曰：兄弟如左右手。小邦王事略，虫鸟声无人。小邦谓德安镇。《诗》曰：王事靡监。谢灵运诗曰：虚馆绝诤讼，空庭来鸟雀。退之《琴操》曰：四无人声。王甥解鞍马，夜语鸡唤晨。《尔雅》曰：姐妹之子为甥。母慈家人肥，女惠男垂绅。《礼记?礼运》曰：父子笃，兄弟睦，夫妇和，家之肥也。王介甫作《鄞女墓志》曰：吾女生惠异甚。按：惠与慧同。《礼记?玉藻》曰：童子之节也，缁布衣，锦录缘绅。又曰：绅垂足。有田为酒事，豚韭及春秋。酒事，谓曲蘖事。见下茗事注。《礼记?王制》曰：庶人春荐韭，秋荐黍，韭以卯，黍以豚。生涯得如此，旧学更光新。庄子曰：吾生也有涯。《易》曰：君子以笃实光辉，日新其德。索去何草草，小留慰艰勤。老杜诗：闻君适万里，取别何草草。百年才一炊，六籍经几秦。百年一炊，用邯郸梦。事见上注。选东坡赋注曰：盖六籍不能谈。李善注：引《封禅书》曰：六经载籍之传。王介甫《虔州学记》曰：周道微，不幸而有秦烧诗书，杀学士，然是心，非独秦也。当孔子时，既有欲毁乡校者矣。介甫又著《桃源行》曰：天下纷纷今几秦？要知胸中有，不与迹同陈。庄子曰：机心存于胸中。又《天运篇》：老子曰：六经先王之陈迹也，岂其所以迹哉？郢人怀妙质，聊欲运吾斤。庄子曰：庄子过惠子之墓，谓从者曰：“郢人垩漫其鼻端，若蝇翼，使匠石斫之。匠石运斤成风，听而斫之，尽垩而鼻不伤，郢人立不失容。宋元君闻之，召匠石曰：‘尝试为我为之。’匠石曰：‘臣则常能斫之。虽然，臣之质死久矣。’自夫子之死也，吾无以为质矣。”又，《送王郎诗》：酌君以蒲城桑落之酒，唐信诗云：蒲城桑落酒，灞岸菊花秋。按：《续古今注》云：索郎酒，桑落时美，故因以为名。《齐民要术》载：酿桑落酒法，亦以九月。或云桑落河名，非也。泛君以湘累秋菊之英。《汉书》：杨雄作《反骚》曰：钦吊楚之湘累。注：谓屈原赴湘死，故曰湘累。楚辞曰：日餐秋菊之落英。赠君以黟川点漆之墨，黟音伊，汉旧县令属歙州。《墨谱》云：江南黟歙之地，有李廷王圭墨尤妙。廷王圭本易水人，唐末，渡江居歙，造墨有名。萧子良答王僧虔书云：仲将之墨，一点如漆。送君以阳关堕泪之声。王维诗：劝君更尽一杯酒，西出阳关无故人。李商隐诗：断肠声里唱阳关。《堕泪碑》：见《晋书?羊传》。酒浇胸次之磊隗，《世说》：王逊问王忱：“阮籍何如司马相如，”忱曰：“阮籍胸中磊隗，故须浇之。言同相如，唯有酒异。”庄子曰：喜怒哀乐，不入于胸次。菊制短世之颓龄。渊明诗：菊为制颓龄。班固《幽通赋》：道修长而世短。墨以传万古文章之印，歌以冀一家兄弟之情。印，如释氏所谓传佛心印。诗曰：以为我忧。王仲宣诗：冀为忧思情。江山千里俱头白，骨肉十年终眼青。山谷此对极有妙处，前辈多使之。老杜云：别来头并白，相对眼中青。又曰：身更万事已头白，相对百年终眼青。又曰：看镜白头知我老，平生青眼为君明。又曰：故人相见尚青眼，新贵如今多白头。又曰：江山万里将头白，骨肉十年终眼青。其用青眼对白头非一，而工拙各有异耳。建床夜语鸡戒晓，书囊无底谈未了。《文选》：《赵景真答嵇茂齐书》曰：呜鸡戒旦，则飘尔晨征。颜师古曰，注《急就章》曰：有底曰囊，无底曰橐。《世说》：卫与谢鲲，达旦微言。太白诗：语笑示了风吹断。有功翰墨乃如此，何恨远别音书少。选诗：粲粲翰墨场。炒沙作縻终不饱，《楞严经》曰：若不断淫修禅定者，如蒸沙石，欲成其饭，经百千劫，只名熟砂。何以故？此非饭，本砂石成故。《世说》曰：宾客指陈，大丘使元方季方炊。二人听客议论，忘著箪，皆成縻。佛书又曰：譬如说食，终不能饱。镂冰文章费工巧。《盐铁论》曰：内无其质而外学其文，若画脂镂冰，费日损功。《考工记》曰：工有巧。要须心地收汗马，孔孟行世日杲杲。谓道义战胜，胸中开明。乃晓然见圣贤用心处。《史记?晋世家》：文公曰：矢石之难，汗马之劳，此复受次赏。孟子曰：子夏、子张、子游，以有若似圣人，欲以所事孔子事之。曾子曰：不可。江汉以濯之，秋阳以暴之，皓皓乎不可尚矣。注曰：秋阳，周之秋，夏之五六月，盛阳也。皓皓，甚白也。皓音杲。《诗》曰：其雨其雨，杲杲出日。山谷答王雩书曰：想以道义，敌纷华之兵，战胜久矣。古人云：并敌一向，千里杀将。要须心地收汗马之功，读书乃有味有弟有弟力持家，妇能养姑供珍鲑。老杜《同谷歌》云：有弟有弟在远方。古乐府云：健妇持门户。《南史?瘐升之》传：任日方戏曰：谁谓庚郎贫？鲑常有二十七种。鲑，户佳反。切韵曰：鱼名，出《吴志》。儿大诗书女丝麻，公但读书煮春茶。《礼记》曰，治其丝麻。  

江郎  

【`世说`】  

诸葛恢女，嫁庚亮子，既寡，誓不嫁。女性凶强。恢许江昏，乃诳女云：“宜徙。”家人皆去，独留女在后不得出。江暮来，女哭骂弥日。江暝而入宿，对床诈魇。女乃呼婢唤江郎觉，江于是跃来就之，情谊遂笃。  

【`齐书`】  

江教，湛孙也，为宋丹阳丞。袁粲为尹，见之曰，风流不坠，政在江郎。  

【`太平广记`】  

吴少帝五凤元年四月，会稽余姚县百姓王素有室女年十四，美貌，邻里少年求娶者颇众，父母惜而不嫁。尝有一少年，姿貌玉洁，年二十余，自称江郎，愿婚此女。父母爱其容质，遂许之。  

【`类说`】  

《三吴记》曰：余姚百姓王素，有女姿色殊绝。有少年自称江郎，求婚。经年，女生一物，状若绢囊。母以刀割之，皆是鱼子。乃伺江郎就寝，细视所着衣衫，皆鳞甲之物。遂以石砧之，晓见床下一鱼，长六七尺，素持刀断之，命家人煮食。女人后适人也。  

刘郎  

【`齐书`】  

《刘显传》：显幼而聪敏，博涉多通。尚书令沈约，领太子少傅，引为少傅五官。约为丹阳尹，命驾造焉，于坐策显经史十事，显对其九。约曰：“老夫昏忘，不可受策；虽然，聊试数事，不可至十。”显问其五，约对其二。陆亻垂闻之，击席喜曰：“刘郎可谓差人，虽吾家平原谐张壮武，王粲谒伯喈，必无此对。”其为名流推赏如此。  

【`孔平仲续世说`】  

刘禹锡元和十年自武陵召还，宰相复欲置之郎署。时禹锡作《游玄都观咏看花君子》诗，话涉议刺，执政不悦，复出连州。大和二年，自和州召还，复作《游玄都观》诗。前篇云：紫陌红尘佛面来，无人不道看花回。玄都观里桃千树，尽是刘郎去后栽。后篇云：百亩庭中半是苔，桃花净尽菜花开。种桃道士今何在？前度刘郎又到来。人嘉其才而薄其行。  

徐郎  

【`梁书`】  

《徐之才传》：之才幼而隽发，五岁诵《孝经》，八岁通经旨。尝造太子詹事周舍宅听《老子》，舍为设食，乃戏之曰：“徐郎不用心思义而但事食乎？”之才答曰：“盖闻圣人虚其心而实其腹。”舍嗟赏之。刘孝绰曰：徐郎燕颔，有班定远之相。后果封侯云。  

柳郎  

【`梁书`】  

《少恽传》：少恽，少有志行，好学善尺牍。与陈郡谢沦邻居，深见友爱。沦曰，宅南柳郎，可为仪表。  

顾郎  

【`梁书`】  

《顾协传》：协少清介，有志操，初为廷尉。正冬服单薄，寺卿蔡法度，欲解襦与之。惮其清严，不敢发口。谓人曰：“我愿解身二襦，与顾郎。顾郎难衣食者，竟不敢以遗之。”  

独孤郎  

【`比史`】  

《独孤信传》：魏正光末，与贺拔度等同斩卫可瑰，由是知名。美容仪，善骑射，且自修饰服章，军中号为“独孤郎”。  

萧郎  

【`乐史广卓异记`】  

按《唐书》：武德初，军国政事悉关关宰相萧王禹。高祖临轩听政，引王禹坠御榻而坐，呼为萧郎。高祖曰：“得公之言，特存社稷。今赉公黄金一函，以报智者。”  

【`唐书`】  

《萧嵩传》：嵩容伟秀，美须髯，始娶会稽贺晦女。僚婿陆象先宰相子，时为洛阳尉，已有名士争往交，而嵩汩汩未仕，人不之异。夏荣者善相，谓象先曰：“后十年，贵冠人臣，然不若萧郎位高年艾。”举门蕃炽，时人不许嵩。后果拜相云。旧传云：陆郎十年内位极人臣，然不及萧郎一门尽贵。  

封郎  

【`唐书`】  

《封伦传》：伦识略过人，杨素负才艺，多所凌藉，惟于伦，降礼尝接。或与论天下事，衮衮不倦。每抚其床曰：“封郎终当据此”。  

钱郎  

【`韵语阳秋`】  

钱起与郎士元齐名，时人语曰：“前有沈宋，后有钱郎。”然郎岂敢望钱哉？起中书，《遇雨》诗云：“云衔七曜起，雨拂九门来。”宴李监宅云：“晚钟过竹静，醉客出花迟。”罢官后云：“秋堂入闲夜，云月思离居。”对雨云：“生事萍无定，愁心云不开。”亦可谓奇句矣。士元诗岂有如此句乎？《赠盖少府新除江南尉》云：客路寻常随竹影，人家大抵傍山岚。《题王季友半日村别业》云：“长溪南路当群岫，半景东邻照数家。此何等语。余读其诗尽，殊未见有可喜处，以是知不及起远甚。  

石郎  

【`资治通鉴`】  

《后晋纪》：石敬瑭遣间使求救于契丹，令桑维翰草表称臣于契丹主，且请以父礼事之。约事捷之日，割卢龙一道，及雁门关以北诸州与之。刘知远谏曰：“称臣可矣，以父事之大过。厚以金帛赂之，自足致其兵，不必许以土田，恐异日大为中国之患，悔之无及。”敬瑭不从，表至契丹。契丹主大喜，白其母曰：“儿比梦石郎贵使来。今果然，此天意也。”注，自是之后，辽灭晋，金破宋。  

【`马明叟实宾录`】  

五代，晋高祖皇后，后唐明宗女也。废帝立，疑高祖必反，公主自太原入朝千春节，辞归，留之不得。废帝醉语公主曰：“尔归何速，欲与石郎反邪？”既醒悔之，后以反闻。群上请帝亲征，帝心忧惧。帝恶言高祖事，每戒人曰：“尔毋说石郎事，令人心胆坠地。”  

【`契丹志`】  

天显九年，晋高祖入洛阳，契丹帝亲送至潞州。唐枢密使赵德钧及子赵延寿出降，先是德钧阴遣人聘契丹，求立为帝。帝乃指穹庐前巨石谓德钧使者曰：“吾已许石郎矣，石烂可改也。”  

陈郎  

【`能改齐漫录`】  

宋熙宁中，建康军节度推官豫章李修永长女，嫁虞部员外郎莆田陈惟德子启明。他日归宁，其堂兄有外祖母贫，来托居者，时病甚困。陈妇往省之，侍疾者呼而告之。外祖母疆视焉，问曰：“陈郎何之？”对曰：“游学九江去矣。”曰：“此非陈郎也，吾问又有一陈郎耳。”家人叹怪其言。俄而，启明死，其妻改适抚州陈彦博，众乃叹息。  

郭郎  

【`经锄堂杂志`】  

俗谚多与理合，其曰：“鲍老当年笑郭郎，笑他舞袖大郎当。若教鲍老当场舞，转更郎当似郭郎。”言虽粗俗诣谑，实有至理，可发一笑。  

【`温革琐碎录`】  

郭郎髟几发善优笑，凡戏必在排儿之首。  

傅粉何郎  

【`记室新书`】  

傅粉何郎，未方神采。魏何晏玉貌，时人疑为傅粉。帝伏日赐汤饼，令汗出，拭之转白，遂为骑马都尉。  

【`唐温飞卿诗`】  

疑粉试何郎。  

彭郎  

【`宋苏东坡诗`】  

《题李思训画长江绝岛图》：舟中贾客莫漫狂，小姑前年嫁彭郎。  

八米卢郎  

【`北史`】  

《卢玄传》：玄子思道为司空，行参军长，兼员外散骑侍郎，直中书省。文宣帝崩，当朝文士各作挽歌十首，择其善而用之。魏收阳休之祖孝徵等不过得一二首，唯思道独有八篇。故时人称为八米卢郎。  

【`西溪丛语`】  

卢思道挽诗独八首，比时人最盛，时人谓之八米卢郎。关中语岁以六米、七米、八米，分上、中、下，言在谷取八米，取数之多也。  

【`能改斋漫录`】  

云：尝疑八米，无义，不可晓。偶阅《世说》，载当时号八采卢郎，乃知米为采字。  

韩冬郎  

【`南郡新书`】  

韩亻屋，即瞻之子也。兄仪，与李义山同年，集中谓之韩冬郎是也。故亻屋题云：七岁裁诗走马成。冬郎，亻屋小名。亻屋，字致光。  

段郎  

【`稽神异苑`】  

魏唐永尝恍惚见厅东壁下一妇人，长尺余。来谓永曰：“妾有一儿一女，皆及婚嫁，投君求婿可乎？”永知是妖，乃许之。召匠造木人，男女各长一尺，来日妇人复出，永谓曰：“我已求获新妇及女婿。”其妖甚喜，乃谢曰：“女婿何氏？”永曰：“段郎。”又曰：“新妇何氏？”亦姓段氏。言讫，妇人与木人俱拜谢永，入穴中。  

详妖胡郎  

【`太平广记`】  

唐吏部侍郎李元恭外孙女崔氏，年十五六，忽得魅疾。久之，孤遂见形为少年，自称胡郎，累求术士不能去。元恭子博学多智，常问胡郎亦学否？孤乃谈论，无所不至。李后问胡郎，何以不迎妇归家，孤甚喜，便拜谢。李问胡郎欲迎女子，宅在何所。孤云：“某舍门前。”时李氏家有竹园。李因寻行所，见二大竹间，有一小孔。意是孤穴，引水灌之。有一老孤衣绿衫，从孔中出，是其素所著衫也。家人喜云：“孤郎出矣。”杀之。其怪遂绝焉。  

小胡郎  

【`太平广记`】  

唐有杨氏者，并嫁胡家小胡郎，为主母所惜。大胡郎谓其婢曰：“小胡郎乃野孤尔，丈母反惜野孤。”婢还白母，问：“何以知之？”答云：“宜取鹊头悬户上，小胡郎若来，令妻呼伊祈熟肉，再三言之，必当走也。”杨氏如言，小胡郎果走。  

两郎  

【`宋苏东坡诗`】  

二老白接篱，两郎乌角巾。徐元用苏东坡俱与其子过游金山也。  

二郎  

【`邵氏闻见录`】  

王晋公使魏，太祖曰：“使还，与卿王溥官职。”谓作相使还，帝怒，安置革州。亲朋送之曰：“意公作王溥官职矣。”笑曰：“某不做，儿子二郎必做。”谓文公正。  

【`唐白居易长庆集`】  

莫学二郎吟太苦。谓其子龟儿也。  

蜀有二郎  

【`晋书`】  

《杜轸传》：轸累迁尚书郎，博闻广涉，奏议驳论，多见施用。时涪人李骧亦为尚书郎，与轸齐名。每有论议，朝廷莫能逾之。号蜀有“二郎”。  

帝称二郎  

【`唐书`】  

《儒学传》：郎楚之与兄蔚之，俱有名。隋大业中，楚之为尚书民曹郎，蔚之位左丞，炀帝语称“二郎”。  

黄二郎  

【`太平广记`】  

弘文学士归生，乱后家寓巴州。遣使入蜀，遇虎于道。遂升木而避，数虎撄跃取之不及。虎相谓曰：“无过已西县黄二郎也。”使人至巴西，果有黄二郎者，为虎所食也。  

乌黄二郎  

【`酉阳杂俎`】  

汾州姚司马宅枕一溪，有二小女常戏钓溪中，未常有获。忽挠竿，各得一物，若鱼者而毛，若鳖者而鳃。其家异之，养以盆池。经年，二女精神恍惚，夜常明炷挫箴，染蓝涅皂。历年，女病弥甚。其家常张灯戏钱，忽见二小手出灯下，大言曰：“乞一钱。”家人或唾之。又曰：“我是汝家女婿，何敢无礼！”一称乌郎，一称黄郎。后常与家人狎熟。因迎上都僧瞻治之。及至，设血食，贳酒于界外。中夜有物如牛，鼻子酒上。瞻乃匿剑躐步极力刺之，其物匣刃而走，血流如注。瞻率左右明炬索之，迹其血，至后宇角中，见若乌革囊，大可合篑，喘若鞴囊，盖鸟郎也。遂毁薪焚之，臭闻十余里，一女即愈。次女犹病，瞻见其衣带上有皂袋子，其中有篇，篇启其篑，悉是丧家搭帐衣，衣色唯黄与皂。瞻因病归，逾年姚罢职入京。先诣瞻，请加功治之。浃旬，其女臂上肿起，沤大如瓜。瞻针刺之，出血数合，竟差。  

大郎二郎  

【`唐起居注`】  

初高祖起兵太原，辽山县令高廉拒不从。乃命大郎二郎率众取之，除程命赍三日之粮。时文武官人并未署置，军中以次第呼太子秦王为大郎二郎焉，临行，帝语二儿曰：“尔等少年，未之更事，无以此郡，劝尔所为。人具尔瞻，咸宜勉力。”大郎二郎跪而对曰：“儿等早蒙弘训，禀教义方。奉以周旋，不敢失坠。家国之事，忠孝在焉。故从严令，事须称旨。如或有违，请先军法。”帝曰：“尔曹能尔，吾复何忧。”  

宇文三郎  

【`北史`】  

《东平公神举传》：神举弟之孙晶，大业中，养于宫内，后为千牛将军。炀帝甚亲昵之，每有游，必侍从。至于出入卧内，伺察六宫，往来不限门禁。时人号为“宇文三郎”。  

号杨三郎  

【`北史`】  

《隋滕穆王王赞传》：王赞美姿容，好书爱士，甚有当时誉。时人号曰“杨三郎”。  

称鲁三郎  

【`南郡新书`】  

道吾和尚上堂，戴莲花笠，披拦执简，击鼓吹笛，口称鲁三郎。  

自呼三郎  

【`梁溪漫志`】  

唐朝谄谀之徒不称人，以官而呼之为郎，犹奴之事主，盖当时门地高者以此名为贵重。宋广平呼张易之为卿，天官侍郎郑杲谓宋曰：“中丞奈何卿五郎耶？”宋曰：“以官言之，正当为卿。足下非张卿家奴，何郎之有？”杨再思为宰相，而呼张昌宗为六郎。安禄山兼三镇节度使，而呼李林甫为十郎。裴坦之子勋至呼其父为十一郎。明皇不以天子为贵，而自呼为三郎。当时献《五角六张赋》者，亦呼其君为三郎，流弊可验如此。  

白马三郎  

【`马令南唐书`】  

《灭国传》：王审知字信通，光州固始人也。世为农，唐末为福州观察副使。审知为人状貌雄伟，常乘白马，军中号“白马三郎”。  

快活三郎  

【`能改斋漫录`】  

江左人以泥捏塑人物，有机关以动手足，货于市中，谓之快活三郎，本谓唐明皇耳。故郑綮《开天传信纪》，载刘朝霞献《明皇幸温泉赋》中云，遮莫称古时千帝，岂如我今日三郎家。家弥日不成，上亲加策励曰：“好好作，莫辱三郎。”舞至曲终，谓之合杀，尤要快健，所以便须能也。  

张四郎  

【`夷坚志`】  

邛州南十里白鹤山张四郎祠，盖神仙者流。山下碑甚古，字画不可识。郡人云：“四郎所立，以御魑魅，救疾疫。”后人能辨其家者，则可学仙青城。唐耜为邛守，好游其地，冀有所遇。每立碑下，摩挲读之，忽能认一字，曰：“岂非某字乎？”傍有人应曰：“然。”耜恶其谗言，比使去，既而悔之，不见其人矣。又尝出游，逢道人立路左作戏呼曰：“使君奉赠一土镜。”命从吏取之，乃顽块也。怒以为侮己，将执以归，细视其块，果耿耿有光采，始疑为异人，俄亦不知所在。唐氏至今宝此土。耜字益大，仕至秘阁修撰。  

五郎  

【`新唐书`】  

《李辅国传》：转国出则介士三百人为卫，贵幸至，不敢斥官，呼五郎。  

杜五郎  

【`梦溪笔谈`】  

颖昌阳翟县有杜生者，道人诵杜五郎，所居去县三十里，唯有屋两间，自居一间，其子居一间。居之前空地丈余，即设篱门。杜生不出篱门，凡三十年矣。黎阳尉孙轸往访之，问其不出门之因。笑曰：“以告者过也。”指门外桑树曰：“十五年前亦曾到此树下纳凉，何谓不出门也？但无用于时，无求于人，偶自不出耳。”或问其所以为生，曰：“昔居邑南，有田五十亩，与兄同耕。后兄子娶妇，度所耕不足瞻，乃以田与兄，携妻子至此居住。唯与人择日，及卖一药，以饣粥。”有子张耕，乡人见怜，与田三十亩，令子耕之。尚有余力，又为人佣耕，自此食足。乡人贫，以医自给者颇多，不当更兼乡人之利，自是择日卖药一切不为。又问常日何所为，曰：“端坐耳，无可为也。”问观书否，曰：“曾有人惠一书，册无题号，其间多说净名经。当时极爱其议论，今亦忘之，书亦不知所在矣。”盛寒但布袍草履，室中枵然一榻而已。问其子，曰：“村童也，然性甚淳厚，未尝妄言戏游，唯买盐酪。则一至邑中，可数其迹，以待其归，未尝傍游一步也。”予时方有军事，至夜半未卧疲甚，与官属闲活，轸遂及此，不觉顿忘烦劳。  

花果五郎  

【`夷坚志`】  

保义郎赵师炽，庆元二年八月，调监封州狱祠归。其父为肇庆兵官，往省之，过建昌军少留。在临安时买一妾，殊以嬖宠，忽感心疾，常谵语不伦，时时作市廛小辈叫唱果子。师炽窘甚，招巫者道流行法验治，皆弗效。将半月久，一日醒，然如梦觉言：“昨到一处，大门巍峨，楼阁羽军赫，帘幕器具全似戚里王侯之家。稍进至庭下，望其上有美丈夫五人，或坐或立，姬侍甚众。皆姝丽英妙，被服珠翠，璀粲溢目。丝竹鼓吹杂沓并奏，不觉身在其中。少顷登楼，见拦干外，揭巨牌金书“花果五郎”四字。其一人指我云：‘此女子为谁？何得至此？”亦令歌舞劝酒。复使唱卖果子，辞以不能。相强再三。已而辄遣下，又顾一姬送出门，遂寤。”意谓顷刻问耳，不知许日也。花果五郎者，里巷丛祠盖有之，非正神也。疑女居家时，或染着云。师炽子弟师火甚说。  

护界五郎  

【`夷坚志`】  

扬州僧士慧素持戒律，出外云游。未至江州一程，值日暮，不逢寺舍。适在孤村林薄间，无邸店可投歇，栖栖逮暗，得路左小庙，乃人宿。过夜半，见恶少年数辈舁一人来，就杀之以祭，旋拾去。僧惴恐不敢喘息，才晓即行。甫数里，望一庙甚雄，榜曰“护界五郎”。引首视其中，堆积白骨无数，盖非往来所届通道也。僧知为妖鬼，持锡拄杖击偶像，碎其头。是夕遂为五人索命，挽衣甚急，默诵《大悲咒》自卫，虽不敢相逼，而未尝时刻舍置。到江州寓普贤寺，见五物并立于门楣下，高与楣齐，以杖量度之，正满二丈。因为监寺言所睹，监寺使持念《火轮咒》，其咒才七字，每念百十遍，神辄露现形状，比初时小低一寸许。自是日削，至于仅盈一寸，泣而沥恳曰：“更复讽诵不已，弟子当化为灰尘。愿慈悲如释，他日永不敢据祠宇，及与人为祸崇。”僧不答，闭目默诵愈精苦，俄旋风火欠起，吹成灰，扫空无遗。赵子春说。  

独脚五郎  

【`夷坚志`】  

吴十郎者，新安人。淳熙初，避荒挈家渡江，居于舒州宿松县。初以织草屦自给，渐至卖油。绕数岁，资产巨万，里落莫不致疑。会豪室遭寇劫，供指为盗。执送官困于考掠，具以实告：“顷者，梦一神来言，吾将发迹于此，汝能谨事我，凡钱物百顷皆可如意。明日访屋侧，得一野庙，问邻人曰：‘旧有独脚五郎庙，今亡矣。’默感昨梦之异，随力缮葺。越两月，复梦其来。曰：‘荷尔至诚，即当奉报。’侵晨起见缗钱充塞，遂营建华屋。方徒居之，夕堂中得龙两条，满腹皆金银。自后广置田土，尽用其物，未尝为盗也。”邑宰验其非妄，即释之。吴创神祠于家，值时节及月衙日，必盛具奠祭，杀双羊双猪双犬并毛血粪秽悉陈列于前，以三更行礼，不设灯烛。家人拜祷讫，不以男女长幼，皆裸身暗坐，错杂无别，常夕不闭门，恐神人往来妨碍。妇女率有感接，或产鬼胎。庆元元年，长子娶宦族女，不肯随群为邪，旋抱病，与翁姑相继亡。所积之钱飞真诚四出，吴氏谢罪，其害乃止，至今奉事如初。  

荣公六郎  

【`隋书`】  

《来护传》：护，为右翊卫大将军，封荣国公。子整尤骁勇，善抚御讨击群盗，所向皆捷。诸贼歌曰：长白山头百战场，十十五五把长枪。不畏官军千万众，只怕荣公第六郎。  

五郎六郎  

【`唐书`】  

《列传》张行成，子易之、昌宗，兄弟同幸武后。时不旬日，贵震天下。诸武兄弟及宗楚客等，争造门伺望颜色，亲执辔，号易之为五郎，昌宗六郎。宋王景为左台御史中丞，尝宴朝堂。二张列卿三品，王景皆六品，居下坐。易之谄事王景，虚位揖曰：“公第一人，何下坐？”曰：“才劣品卑，卿谓第一何耶？”是时朝廷以易之等内宠，不名其官，呼易之五郎，昌宗六郎。郑善杲谓王景曰：“公奈何谓五郎为卿？”王景曰：“以官正当为卿。君非其家奴，何郎之云？”  

莲花似六郎  

【`宋平仲续世说`】  

杨再思知政十余年，未尝有所荐达。为人巧妄邪媚，能得人生微旨。主意所不欲，因而毁之；主意所欲，因而誉之。左补阙载令言作《两脚孤赋》讥之。时张易之兄弟，请公卿大臣宴集。或戏曰：“杨内史面似高丽。”再思欣然翦纸自帖于中，却披紫袍为高丽舞，萦头舒手，举动合节，满坐嗤笑。易之弟昌宗以姿貌有辟阳之宠，再思又谀之曰：“人言六郎面似莲花，再思言莲花似六郎，非六郎似莲花也。”其倾侧如此。  

冯六郎  

【`太平广记`】  

韦浦者，自寿州士曹赴选，至阌乡旅。方就食，忽有一人前拜曰：“客归元昶，常力鞭辔之任，愿为门下厮养卒。”浦许之，谓曰：“尔从何而至？”曰：“某早受冯六郎职。在河中，甚见亲任。昨六郎至此，谓某有所欺，斥留于此。”后行次赤水，自曰：“某客鬼也。”浦云：“尔前所说冯六郎岂皆人也？”归曰：“冯六郎名夷，即河伯也。”浦曰：“冯何得第六？”曰：“冯水官也，水成数六耳。”  

七郎  

【`唐书`】  

《陈少游传》：少游初擢桂管观察使，少游不乐远去，规徙近镇。时宦官董秀有宠，掌枢近，少游乃宿其里，候归沐，入谒。因鄙语谄谓秀曰：“七郎亲属几何？月费几何？”秀谢曰：“族甚大，岁用尝百万。”少游曰：“审如是，奉入不足为数日费，尝数外营乃办尔。吾虽不才，请独取济，岁输钱五千万，今具其半，请先入之。”秀大喜，与厚相结。少游因泣曰：“岭南瘴疠，恐不得生还见颜色。”秀遽曰：“公美才，不当远出，请少待。”时少游已纳赂元载子仲武，于是内外更荐之，改宣歙池观察使。  

性命系七郎  

【`太平广记`】  

《权幸篇》：王珙之子准为卫尉少卿，出入宫中，以斗鸡侍帝左右。时李林甫方持权恃势，林甫子岫为将作监，亦入侍帷幄。岫常为准所侮而不敢发言，一旦，尽率其徒过驸马王瑶私第。瑶望尘趋拜，准挟弹命中于瑶巾冠之上，因折其玉簪，以为笑乐。遂致酒张乐，永穆公主观御刀匕。公主即帝之长女也，仁孝端淑，颇于戚里，帝特所锺爱。准既去，或有谓瑶曰：“鼠辈虽恃其父势，然且公主帝爱女，君待之或阙，帝岂不介意耶？”瑶曰：“天子怒无所畏，但性命系七郎，安敢不尔。”时人多呼为七郎，其盛势模暴，人之所畏也如是。  

唐八郎  

【`夷坚志`】  

唐八郎者，本青城赵氏子。父曰赵老，居山下，喜接道流。唐年十许岁，似有所遇，家人失之，愈两月，得于山后磐石上，取以归。自是率意狂言，尝升木秒大呼曰：“青城市中水且至。”明日，县乃大火。又尝摩附一巨木，咨嗟其傍。或问之，曰：“是将为吾父柩。居亡何，赵老果死。”久之，告人曰：“张天师在仙井，我将从之游。”弃家而行至仙井。每夜卧室中，白气被其体如月，外间皆见。邑人员彦材老矣，自谓行运与何文缜丞相同，必继魁多士。绍兴庚午赴廷试，既行，唐访其家，悉取器皿之属，倒置于地。曰：“秀才出去状元归，可贺也。”一家皆喜。彦材既入试，误有所识于白兰上，为内侍所发，当罢归，以有升甲恩，特旨列于五甲末，乃悟倒置之意。士子十数辈，将应举来谒唐。唐云：“君辈皆非虞任之比，任之者，虞育也。是年育免举，众士但不利。”员显道兴宗家以肉菹作饼，食而余其四。其日晚唐至索食，显道曰：“适无一物可以为先生供。”唐笑曰：“肉饼尚有四枚，何靳也？”凡所见皆类此。隆兴初，成都村民挽车入市，逢道人遗交子二千，授以书曰：“倩汝送与仙井唐八郎。”民接书即行，同辈稍黠者咤曰：“吾闻八郎异人也。书中得非有奇药方书乎？”发视之，白纸也。急复缄封之。才至仙井，唐迎骂曰：“何不还吾书？”民再拜谢罪，唐执书再三读叹曰，又迟了我二十四年。不乐而去，至今犹存。  

郭八郎  

【`太平广记`】  

河中少尹郑复礼，始应进士举，十上不第。有千福寺僧弘道者，人言昼闭关以寐，夕则视事于阴府。郑访之，僧曰：“勉旃进取，终成美名。然其事颇异，不可言也。”郑拜请其期，僧曰：“须四事相就，然后遂志，四缺其一不可。其一须国家改元之第二，其二须是礼部侍郎再知贡举，其三须是第二人姓张，其四同年须有郭八郎。”郑谢而退，直至改元宝历二年始登第，果第二人姓张名知实，同年郭八郎名言扬。郑奇叹且久，因纪于小书之杪。  

九郎  

【`梁昭明太子事实`】  

昭明，武帝长子也。而世以九郎为称，盖不知其何故，而泰山神祠亦以此纪之。岂非功德及民而登秩于岳，则所谓九郎者，其泰山以郎序次诸神之号耶？  

十郎  

【`唐书`】  

《安禄山传》：唐安禄山初拜御史中丞，时李林甫以宰相贵甚，群臣无敢钧礼，惟禄山倚恩入谒倨。林甫欲讽寤之，使与王钅共偕，钅共亦位大夫。林甫见钅共，钅共趋拜卑约，禄山惕然，不觉自罄折。林甫与语揣其意，迎剖其端，禄山大骇，以为神。每见，虽盛寒必流汗，林甫稍厚之，引至中书，覆以己袍。禄山德林甫，呼十郎。麾下刘骆谷每奏事还，先问十郎何如。有好言辄喜，若谓大夫好检校，则反手据床曰：“我且死，优人李龟年为帝学之，帝以为乐。”旧传云，禄山以为神明。《程元振传》：元振，京兆三原人，少以官人直内侍省。张皇后谋立越王，元振见太子发其奸，与李辅国助讨难，立太子是为代宗。拜右监门卫将军，知内侍省事。帝以药子昂判元帅行军司马，固辞。乃以命元振封保定县侯，再迁骠骑大将军分阝国公，尽总禁兵。不逾岁，权震天下，在辅国右，凶决又过之，军中呼“十郎”。  

王十四朗  

【`太平广记`】  

《玉藻》：王素贞元初应举，齐名第十四。每诣往还家，通王十四郎，或问曰藻也素也。  

十八郎  

【`唐书`】  

《寿王瑁传》：瑁，玄宗十八子也，初名清。瑁母武惠妃，开元元年见幸，宠倾后宫，频产夏悼王，怀哀王、上仙公主、皆端丽，襁褓不育。及瑁之初生，让帝妃元氏，请瑁在于邸中牧养，妃自乳之，名为己子。十余年在宁邸，故封建之事晚于诸王。宫中常呼为十八郎，十三年三月封为寿王，始入宫中。  

二十五郎  

【`数类`】  

唐章怀太子贤子分阝王守礼，玄宗兄也，时呼为二十五郎。元稹诗曰：“飞上九天歌一声，二十五郎吹管逐。”谓分阝王也。  

小郎  

【`晋书`】  

《王澄传》：王衍妻郭性贪鄙，欲令婢路上担粪。澄年十四，谏郭以为不可。郭大怒，谓澄曰：“昔夫人临终，以小郎属新妇，不以新妇属小郎。”因捉其衣裾，将杖之。澄争得脱，逾窗而走。王凝之妻谢道韫，献之与客谈论，辞理将屈。道韫遣婢白献之曰：“欲为小郎解围。施青步帐自蔽，伸前议，客不能屈。”  

【`资治通鉴`】  

唐宣宗大中二年，万寿公主适起居郎郑颢。颢弟岂页，尝得危疾，上遣使视之。还问公主何在，曰：“在慈恩寺观戏场。”上怒，叹曰：“我怪士大夫家不欲与我为昏，良有以也。”亟命召公主入宫，立之阶下，不之视。公主惧，涕泣谢罪。上责之曰：“岂有小郎病，不往省视，乃观戏乎？”遣归郑氏。由是终上之世，贵戚皆兢兢守礼，礼法如山东衣冠之族。  

【`宋张文潜宛丘集`】  

子来不见身长短，姑试小郎衣更长。  

越公儿郎  

【`新唐书`】  

《杨弘礼传》：弘礼，隋尚书令素弟之子也。从太祖征辽东，拜兵部侍郎。驻跸之后，领步骑二十四军，跳出贼背，所向摧靡。帝自山下望其众，袍仗精整，人人尽力。壮之，谓许敬宗曰：“越公儿郎，故有家风。”  

障车儿郎  

【`太平广记`】  

元和元年，淮西帅吴元济，诏裴丞相击之。度命深城壕，得一石铭云：“障车儿郎且须缩。”障车儿郎，谓兵士也。且须缩，谓退守也。详铭。  

女郎  

【`程大昌演蕃露`】  

乐府有木兰，乃女子代父征戌，十年而归，不受爵赏者也。乐天诗云：“怪得独饶脂粉态，木兰曾作女郎来。”  

张女郎  

【`太平广记`】  

沈譬使秦陇，过张女郎庙，宿传舍，见女郎仲妹奉屈携手登车。至则具酒肴，大女郎弹箜篌，小女郎援琴，相与酣歌。警顾小女郎曰：“润玉此人可念也。”因留伴寝。警乃赠以指坏，小女郎赠警金缕合欢结，大女郎赠以瑶镜子而别。至馆，怀中探得二物。详鬼  

石女郎  

【`太平广记`】  

虔州有石人山，三石形似人，中为君，右曰女郎，左曰夫人。  

东海女郎  

【`宋书`】  

贾希镜孝武时，青州发古冢铭曰：“青州世子，东海女郎。”帝问学士，并不能悉。希镜曰：“此是司马越女嫁苟唏儿。检访果然，由是见遇。  

墓中女郎  

【`酉阳杂俎`】  

长白山西有夫人墓。魏孝昭之世，搜扬天下才俊，清河崔罗什弱冠有令望，被徵诣州。夜经于此，忽见朱门粉壁，楼台相望。俄有一青衣出，语什曰：“女郎须见崔郎。”什况然下马，入两重门内，有一青衣通问引前，什曰：“行李之中，忽蒙厚命。素既不叙，未宜深入。”青衣白：“女郎平陵刘府君之妻，侍中吴质之女，府君先行，故欲相见。”什遂前入，就床坐其户。女在户东立，与什温凉。室内二婢秉烛，呼一婢令以玉夹膝置什前。什素有才藻，颇善风咏，虽疑其非人，亦惬心好也。女曰：“比见崔郎，息驾庭树。嘉君咏啸，故欲一叙玉颜。”什遂问曰：“魏帝与尊公书，称尊公为元城令，然否？”女曰：“家居元城之日，妾生之年。”什乃与论汉魏大事，悉与魏史符合，言多不能备载。什曰：“贵夫刘氏，愿告其名。”女曰：“狂夫刘孔才之第二子，名瑶，字仲璋。比有罪被摄，乃去不返。什因下床辞出。”女曰：“从此十年，当更相逢。”什遂以玳瑁簪留之，女以指上玉坏赠什。什上马行数十步回顾，乃见一大冢。什届历下以为不详，遂请僧为斋，以环布施。天统末，什为王事所牵，筑河堤于垣冢。遂于幕下话斯事于济南奚叔布，因下泣曰：“今岁乃是十年，可如何也？”作罢，什在园中食杏，唯云：“报女郎信，我即去。”食一杏未尽而卒。什十二为郡功曹，为州里推重，及死，无不伤叹。  

月夜逢女郎  

【`续齐谐记`】  

王敬伯，年十八，仕为东宫扶侍。赴假还都，行至吴通波亭，维舟中流，月夜理琴，有一美女子从二少女披帷而入。施锦席于东床，设杂果，命绾发者酌酒相献酬。令小婢取箜篌作宛转歌，婢甚羞，低回殊久云：“昨宵在雾气中弹，今夕声不能畅。”女迫之，乃解裙中，出黄带，长二尺许，以挂箜篌，弹弦作歌。女脱头上金钗扣琴和之。歌曰：“月既明，西轩琴复清，寸心斗酒争芳夜，千秋万岁同一清。歌宛转，宛转妍以哀。愿为星与汉，光景共徘徊。”又曰：“悲且伤，参差泪成行。低红掩翠芳无色，金徽玉轸为谁锵？歌宛转，清复悲，愿为烟与雾，氤氲共容姿。”天明女留锦四端，卧具绣枕腕囊并各一双，赠敬伯。王以牙火笼玉琴瓜答之。来日，闻吴令刘惠明亡女，船中失锦四端，及女郎卧具绣枕腕囊等。检括诸同行，至敬伯船而获之。敬伯具言夜来之事，及女仪状，从者容质，并所答赠物。今使检之，于帐后得牙火笼，中箱内箧中得玉琴瓜。令乃以婿礼敬伯，厚加赠遗而别。敬伯访部伍人云：“女郎年十六，字丽华，去冬遇疾而逝。未亡之前，有婢名春条，年十六，一婢名桃枝，年十五，皆能弹箜篌。又善宛转歌，相继而死，并有姿容。昨从者，是此婢也。”  

帝郎  

【`真诰`】  

接玄引奇，友于帝郎。详象郎。  

师郎  

【`事类全书`】  

南人率不信释氏，虽有一二佛寺，课民为僧，以督责释之土田，设有三数。僧亦拥妇食肉，但居家不能少解佛事。土人以女配僧，呼为师郎。或有疾以纸为钱，致佛像旁。或请僧设食，翌日宰羊豕啖之，曰除斋。《投荒杂录》  

雷郎  

【`类说`】  

民家女或为神所依，即呼为雷，郎得子曰雷子。  

宰相牙郎  

【`膳夫经手录`】  

牛羊日历，宝历中，李愿有爱妾曰真珠，愿以年老，恐为后祸，谋于司封郎中杨汉公。汉公曰：“牛相访求一美色久矣，今司空不过求大镇，不若将与牛相。牛相得妓，司马得镇，不亦可乎？”愿悦，乃以真珠归于僧孺。汉公遂为狎客，以真珠为赏心之具，京师号为“宰相牙郎”。  

互市牙郎  

【`通鉴纪事本末`】  

史干者，与安禄山同里，先后一日生。及长，相亲爱，皆为互市牙郎，以骁勇闻。  

【`能改斋漫录`】  

《刘贡父诗话》：谓今人谓驵会为牙，谓之互郎，主互市事也。唐人书互作乐，乐似牙字，因转为牙。予考《萧宗实录》，安禄山为互市牙郎，资羊事，然以乐为牙，唐已然矣。  

卖国牙郎  

【`宋史`】  

《北盟录》：靖康二年正月，金寇既陷京城，时王时雍为留守，见议论纷纷，恐百官不肯书名，乃先自书名，以率百官，从而书名者数百人。时雍乃蜀人也，其在蜀为市伍图利。又，王黼当国时，雍专为乡人纳赂求差遣，时人谓为三川牙郎。其乡人曰：“今又作卖国牙郎也。”  

柳家婢不事牙郎  

【`闻见善善录`】  

唐柳仲郢家法，为士大夫之冠。偶出一婢，婢至宿卫韩金吾家。未成券间，主翁于厅事上买绫，自以手取视之，且与驵会议价。婢于囱隙中偶见，因作中风状仆地。其家怪问之，婢云：“我正以此疾，故出柳宅也。”因出，问其疾，婢曰：“不然，我曾伏事柳家郎君，岂忍伏事卖绢牙郎也。”其标韵如此。  

【`绿窗新语`】  

评曰：尝观柳仲涂，为叔母穆夫人墓志曰：“皇考训家孝而且严，月旦及望，诸叔母拜堂下毕，即上堂低面听皇考训诫曰：‘人家兄弟无不义者，尽因娶妇入门，异姓相聚，争长竞短，分门割户，皆汝妇人所作。’呜呼，柳公家一婢尚且惜身，可见其家法之正。”  

乌衣诸郎  

【`马明叟实宾录`】  

宋王僧虔仕为郡史中丞，甲族由来多不居宪台，王氏分枝居鸟衣者，位官微减。僧虔为此官，乃曰：“此是鸟衣诸郎坐处，我亦可试为尔。”  

白鸠郎  

【`庐补笔谈`】  

郑弘，迁临淮太守。郡民徐宪，在丧致哀，白鸠巢其户侧，弘举为孝廉，朝廷称白鸠郎。  

猴颊郎  

【`前定录`】  

武居常，天后高祖也。少游洛下，人谓为猴颊郎。以居常颐下有若猿领也。  

蛾郎  

【`太平广记`】  

进士杨稹借石瓮寺文殊院居旬余，有红裳既夕而至，容貌殊丽。稹悦而问曰：“可闻姓氏乎？”红裳曰：“某燧人氏之苗裔也。”至开元初，帝即命立西幢，遂封某为西明夫人。因赐琥珀膏，润予肌骨；设珊瑚帐，固予形貌。于是巽生及蛾郎，不复疆暴矣。  

獾郎  

【`岩下放言`】  

世传王荆公初生，家人见有獾入其产室，有顷，生公，故小字獾郎。  

岩郎  

【`续后汉书`】  

《九卿录》：武帝置建章营骑，选汉阳、陇西、安定、北地、上郡、西河六郡良家子补。更羽林骑以便马从猎，还宿殿陛岩下室中，故又号岩郎。  

郎  

【`唐语林`】  

李丞相泌谓德宗曰：“肃宗师臣，岂不呼陛下为山召郎？”圣颜不悦。泌谓陛下天宝元年生，向外言改年之由，或以为弘农得宝，此乃谬也。以陛下此年降诞，故玄宗皇帝以天降之宝因改年号，为天宝也。圣颜然后大悦。  

买德郎  

【`回溪史韵`】  

晋桓总父彝为宣城内史，为苏峻所害。冲兄弟并少，家贫，母患须羊以解，无因得之，兄温以冲为质。羊主甚富，言不欲为质，幸为养买德郎，冲小字。及冲为江州出射，羊主于堂边看，冲识之曰，我买德也。厚报之。  

象郎  

【`史记阙文`】  

宋元王曰：纣有谀臣，名为左强。夸而目巧，教为象郎，将至于天，文有玉妆。  

黄头郎  

【`西汉书`】  

《佞幸传》：邓通，蜀郡南安人也，以濯船为黄头郎。师古曰：濯船，能持濯行船也。土胜水，其色黄，故刺船之郎皆著黄帽，因号由黄头郎也。濯读日棹，音直孝反。  

【`唐李长吉诗`】  

黄头郎，捞拢去不归。南浦芙蓉影，愁红独自垂。水弄湘娥，竹啼山露月。云瑟调青门，石玉湿黄葛。沙上蘼芜花，秋风已先发。好持扫罗荐，香出鸳鸯热。不当深而深，眼前物，晓不得。苦思《楚辞?九歌》：“子交手兮东行，送美人兮南浦。”长安东门曰青门，疑曲名，乐府有《黄葛篇》。《楚辞?九歌》：“秋兰兮蘼芜，罗生兮堂下。”释云：“芎穹叶也。”笛四五月间生，七八月间生白花。《本草》云：“一名薇芜。”好持一作好待。《汉武内传》云：“帝七月七日扫除宫掖，以紫罗荐地，待西王母至。鸳鸯一作鸳笼。此篇大意疑黄头郎者，耽乐忘归，家人有旷别之思耳。  

以杖撞郎  

【`东汉书`】  

《明帝纪》：帝性褊察，好以耳目隐发为明，故公卿大臣，数被诋毁。近臣尚书以下至见提曳，尝以事怒郎药崧，以杖撞之。崧走入床下，帝怒甚，疾言曰：“郎出！郎出！”崧曰：“天子穆穆，诸侯煌煌。未闻人君，自起撞郎。”乃赦之。  

刘云郎  

【`回溪史韵`】  

五代王处直节度义武信用妖人李应之，阑得小儿刘云郎，绐曰：“此子有异。”处直养为子，名曰都。后处直为都，因而杀之，代为节度。  

团扇郎  

【`乐府诗集`】  

李商隐《团扇郎》六首，《古今乐府》曰团扇郎歌者。晋中书令王珉捉白团扇，与嫂婢谢芳姿有爱，情好甚笃。嫂捶挞婢过苦，王东亭闻而止之。芳姿素善歌，嫂令歌一曲，当赦之。应声歌曰：“白团扇，辛苦五流连，是郎眼所见。”珉闻，更问之，汝歌何遗？芳姿即改云：“白团扇，惟悴非昔容，羞与郎相见。”后人因而歌之。七宝画团扇，灿烂明月光，饷郎却暄暑，相忆莫相忘。青青林中竹，可作白团扇。动摇郎玉手，因风托方便。犊车薄不乘，步行耀玉颜。逢侬都共语，起欲著夜半。团扇薄不摇，窈窕摇蒲葵。相邻中道罢，定是阿谁非。御路薄不行，窈窕决横塘。团扇鄣白日，面作芙蓉光。白练薄不着，趣欲著锦衣。异色都言好，青白为谁施。又，同前二首：手中白团扇，净如秋团月。清风任动生，娇声任意发。团扇复团扇，持许自遮面。憔悴无复理，羞与郎相见。张：白团扇：今来此去捐。愿得入郎手，团圆郎眼前。刘禹锡：团扇复围扇，奉君清暑殿。秋风入庭树，从此不相见。上有乘鸾女，苍苍虫网遍。明年入怀袖，别有机中练。  

镇恶郎  

【`世说新语`】  

桓石虔，司空豁之长庶也。《豁别传》曰：豁字朗子，温之弟。累迁荆州刺史，至司空。小字镇恶。年十七八未被举，而童隶已呼为镇恶郎。尝住宣武斋头。从征枋头，车骑冲没陈，左右莫能先救。宣武谓曰：“汝叔落贼，汝知不？”石虔闻之，气甚奋。命朱辟为副，策马于数万众中，莫有抗者，径致冲还，三军叹服。河朔后以其名断疟。《中兴书》曰：石虔有才干，有史学，累有战功。仕至豫州刺史，赠后军将军。  

莫贺郎  

【`北史`】  

《吐谷浑传》：谷浑之孙叶延死，子碎奚立。性淳谨，三弟专权，碎奚不能制。诸大将共诛之。奚忧哀，不复摄事，遂立子视连为世子，委之事，号曰“莫贺郎”，华言父也。  

播郎  

【`北史`】  

《李先传》：李景儒，子昭徽，博涉稽古，脱略不羁，时人称为“播郎”，因以字行于燕赵焉。  

知世郎  

【`资治通鉴`】  

隋炀帝大业七年，帝自去岁谋讨高丽，发民夫运米积于沪河、怀远二镇。车牛往者皆不返，士卒死亡过半，耕稼失时，田畴多荒。加之饥馑，谷价踊贵。东北边尤甚，斗米直数百钱。取运米粗恶。令民籴而偿之。又发鹿车夫六十余万，二人共推米三石。道途险远，不足充糇粮，至镇无可输，皆惧罪亡命。重以官吏贪钱，因缘侵渔，百姓困穷，财力俱竭。安居则不胜冻馁，死期交急，剽掠则犹得延生，于是始相聚为群盗。邹平民王薄拥众据长白山，剽掠齐济之郊，自称“知世郎”，言世事可知矣。  

【`曾忄造类说`】  

王薄作歌，以招征后者云：“长白山头知世郎，纯着红罗锦背裆。长矛肖侵天半，轮刀耀日光。上山吃獐鹿，下山食牛羊。忽闻官军至，提剑向前汤皿。譬如辽东死，斩头何所伤。”人多附之，后杨玄感反山东，遂成大乱。河北有张金秤、王援须等，凡二十七项，多至十余万，少不下万人。屯据州县，建营山泽。其下酋帅亦有名称，或云乞见敌，或云嫌头方，或云彻眷顽，或云不惜死。又有屯聚村落，百十为群，如黑社、白社、青社、胡社之类。云贼、忽律贼最后。李密起而隋亡。  

酒阿郎  

【`唐宣宗实录`】  

唐成德节度使王绍鼎，元逵之子。淫荒暴乱，时号为“酒阿郎”。弧矢弹丸，未尝离手。登楼下瞰，弹射路人，以为娱乐。徵取无厌，众欲逐之，俄以疾卒。  

漫郎  

【`新唐书`】  

《元结传》：会代宗立，固辞，丐侍亲，归樊上。授著作郎。益著书，作《自释》曰：河南，元氏望也。结，元子名也。次山，结字也。世业载国史，世系在家谍。少居商余山，著《元子》十篇，故以元子为称。天下兵兴。逃乱入猗王于洞，始称猗王于子。后家滨，乃自称浪士。及有官，人以为浪者亦漫为官乎，呼为漫郎。既客樊上，漫遂显。樊左右皆渔者，少长相戏曰，更聱叟。彼诮以聱者，为其不相从听，不相钩加。带而尽船，独聱齿牙而挥车。酒徒得此，又曰：‘公之漫其犹聱乎？公守著作，不带乎？又漫浪于人间，得非聱齿牙乎？公漫久矣，可以漫为叟。’於戏，吾不从听于时俗，不钩加于当世，谁是聱者，吾于从之！彼聱叟不惭，带乎，吾又安能薄乎著作？聱叟不羞聱齿牙于邻里，吾又安能漫浪于人间？取而醉人议，当以漫叟为称。直荒浪其情性，诞漫其所为，使人知无所存有，无所将待。乃为语曰：‘能带，全而独而保生。能学聱齿牙，保宗而全家。聱也如此，漫乎非邪！  

【`宋秦观淮海集`】  

《漫郎诗》：元公机鉴天所高，中兴诸彦其非曹。自呼漫郎示真率，日与聱叟为嬉遨。是时胡星殒未久，关辅扰扰犹弓刀。百里不闻易五，三士空传杀二桃。心知不得载行事，俯旨刻意追风骚。字偕华星章对月，漏泄元气烦挥毫。猗王于春深茂花竹，九疑日暮吟哀猱。红颜白骨付清酉票，一官于我真鸿毛。乃知达人妙知水，浊清显晦惟所遭。无时有禄亦可隐，何必龛岩远遁逃。  

【`陈简斋集`】  

《漫郎诗》：漫郎功业大悠然，拄笏看山了十年。黑白半头明镜里，白乐天《白发》诗：最憎明镜里，黑白半头时。丹青千树恶风前。杜夔州歌、枫林橘树丹青合。又《西京杂记》：中甫山有树如车盖，叶一青一赤，长安绢之丹青树。星霜屡费惊人句，天地元须使鬼钱。踏破九州无一事，只今分付结跏禅。白乐天《洛滨禊饮诗诣》：踏破魏王堤。又，《清渭吟》：若不结跏禅，即须开口笑。  

慎郎  

【`太平广记`】  

《许真君传》：真君尝过豫章，遇一少年，容仪修整，自称慎郎。许君与之谭话，知非人类。指顾之间，少年辞去。真君谓门人曰：“适来少年乃是蛟蜃之精。”真君逐之，少年走归潭州。先是，潭之刺史贾玉有女端丽，纳少年为婿，常求旅游江湖，归则珍宝巨万，至是一身空归。许君遂诣刺史曰：“闻君有贵婿，略请见之。”慎郎托疾不出。真君厉声而言曰：“此是江湖害物，蛟蜃老魅，焉敢遁形。”于是蜃精复变本形，宛转堂下，寻为吏兵所杀。详蜃字。  

塑韦郎  

【`太平广记`】  

高骈惑于神仙之说，尝于后土夫人帐中塑一绿衣年少，谓之“韦郎”。庙成，有人于西庑廊楝上题曰：“四海干戈尚未宁，谩劳淮海写仪形。九天玄女犹无信，后土夫人岂有灵。一带好云侵鬓绿，两行岩岫拂衣青。韦郎年少耽闲事，案上休看太白经。”好事者竞相传诵。  

拓跋大郎  

【`太平广记`】  

天宝中，扶风令暇日宴客方集。忽有一客，广颡长大尺余，策杖携帽，神色甚高，谓谒者曰：“拓跋大郎，要见府君。”谒者曰：“长官方食，请候罢宴。”客怒曰：“吾将自入门，走白令。”令不得已，邀之升阶。令意不悦，而客亦不平。及终宴，皆不乐。客揖去，流言而出。时李簿疑为异人，归召裴尉而告之，云：“恐是侠者，吾当召而谢之。”命吏邀客，客亦不让而至。时已向夜，李见甚敬，裴尉见，忽避之，曰：“此峨嵋山人，道术至高。”公服趋入再拜，客言令之过，李为辞谢再三，仍宿于李厅。李夙夜省问，已失所在。比旦，吏人报云：“令中恶已绝，而心微暖。”诸寮省之，至食时而苏。令乃召李簿谢之曰：“赖君免死耳。昨晚客是神仙，吾昨夜被录去，见拓跋据胡床，责吾不接宾客，命折桑条鞭至数百。”乃云：‘赖主簿言之，不然死矣。’敕左右送归，方得苏耳。”  

青衫外郎  

【`马明叟实宾录`】  

太牢乃元和中青衫外郎尔。穆宗世，因承和荐，不三二年，位兼将相。《牛羊日历》，谓牛僧孺云。  

慕势诸郎  

【`洛阳伽蓝记`】  

齐土之民，风土浅薄。虚论高谈，专在荣利。太守初欲入境，皆怀砖扣首，以美其意。及其代下还家，以砖击之，言其向背，速于返掌。颍川荀济，风流名士。高鉴妙识，独出当世。清河崔叔仁称齐士大夫曰：“齐人外矫庶几，内怀鄙吝。轻同羽毛，利等锥刀。好驰虚誉，阿附成名。威势所在，侧肩竞入。求其荣利，甜然浓厚。比于四方，慕势最甚，号齐士子为慕势诸郎。”临淄官徒布在京邑，闻怀砖慕势，咸共耻之。唯孝忠一人，不以为意。问其故，孝忠曰：“营丘风俗，太公余化。稷下儒林，礼义所出。”今虽陵迟，足为天下模楷。荀济人非许郭，不识东家。虽复莠言自口，岂荣辱也。  

缁郎  

【`南郡新书`】  

崔慎由镇西川，有异人张叟者，与迹熟，因谓之曰：“今四十无子，良可惧也。”叟曰：“为公求之，唯终南翠微寺，有僧绝粒五十年矣。君遗之服玩，若爱而受之，则其嗣也。”果受之，僧寻卒，遂生。叟复相之曰：“贵则过公，恐不得其终。”因字曰衲僧，又云缁郎。  

【`资治通鉴`】  

景福二年九月，以御史中丞崔胤为户部侍郎、同平章事。胤，慎由之子也。崔慎由历事文武，宣大中间为相。外宽弘而内巧险，与崔昭纬深相结，故得为相。季父安，潜谓所亲曰：“吾父兄刻苦，以立门户，终为缁郎所坏。”坏音怪缁郎，胤小字也。  

归郎  

【`司令南唐书`】  

《灭减国传》：王，王审知子也。后唐同光中，即皇帝位。国号闽。有嬖吏归守明者，以色见幸，号归郎。  

遗荣郎  

【`张君房丽情集`】  

郑生过李娃儿，徘徊不能去，诈遗策以驻马。后访娃，娃呼曰：“前遗策郎来也。”  

姜豉郎  

【`能改斋漫录`】  

今市中所卖姜豉，以细抹猪肉冻而为之，自唐以来有也。朝野佥载：姜悔为吏部侍郎，恨不识字，手不解书，滥掌铨衡，曾无分别。选人歌曰：“今年选数恰相当，抑由坐主无文章。案后一腔冻猪肉，所以名为姜豉郎。”  

索郎  

【`能改斋漫录`】  

索郎杯者，桑落河出美酒，讹为索郎耳。见郦元《水经》。皮日休诗云：“分明不得同君赏，尽日倾心羡索郎。”全无理意。本朝高若纳《后史补》：“河中桑落坊有井，每至桑落时，取其寒暄得所，以井水酿酒甚佳。”乐天诗云：“桑落气熏珠翠暖，柘枝声引弦高。”号桑落酒，旧京人呼为桑郎，盖语讹耳。高说后出，恐或未然也。  

会郎  

【`吴自牧梦梁录`】  

杭州婚娶之法，新人于三日，或七朝九日，往女家行拜门礼。女亲家广设华筵，款待新婿。名曰“会郎”。  

粉郎  

【`浩然斋雅谈`】  

若驸马则以何晏事称粉郎、粉侯。文及甫称韩忠彦为粉昆，以其为嘉彦之兄。又指王师约之父克臣为粉爹，益可怪。详见粉字。  

老郎  

【`韵语阳秋`】  

郎官之选，唐朝尤重。郑谷尝自好称老郎。《赠秀上人》诗云：“唯恐兴来飞锡去，老郎无路更追攀。”《访宋禅者诗》云：“初尘芸阁辞禅阁，却访支郎是老郎。”《春阴诗》云：“舞燕歌莺莫相认，老郎心是老僧心。”是也。  

花郎  

【`吴箕常谈`】  

大中遗事：择贵人子弟之美者，傅粉装饰之，名曰花郎。国人皆尊事之。  

闱编郎  

【`酉阳杂俎`】  

太极真仙中，庄周为闱编郎。  

白水郎  

【`三山志`】  

白水郎夷人，亦曰游艇子，或曰庐循。余种散居海上。武德中，王义童招其首领周造麦细陵等，授骑都尉，以船为居。寓庐海旁。船首尾尖高，中平阔，冲浪无惧，名了鸟。乾符中有陈蓬者，从海来，家于后崎。号曰“白水仙”。有诗曰：竹离疏见浦，茅屋漏通星。又曰：石阶荦确高低踏，竹户彭亨左右开。尝留谶曰：东去无边海，西来万顷田。松山西港沙径合，朱紫出其间。蔡襄记：福唐水居船，举家止一舟。寒暑饮食，疾病昏姻，未始去，所谓白水姨，其斯人之徒乎？  

撞令郎  

【`辽东`】  

西夏国，记兵之勇健者，号撞令郎。  

伴仙郎  

【`王梅溪诗`】  

《咏桃》：何时清禁里，一笑伴仙郎。  

玉节郎  

【`苏东坡诗`】  

《送王敏仲》：洗眼忽惊笑，见此玉节郎。  

白面郎  

【`杜子美诗`】  

马上谁家白面郎？云云指点银瓶索酒尝。  

绣衣郎  

【`岑嘉州集`】  

《送郑侍御归东台》：江亭酒瓮香，白面绣衣郎。  

黑衣郎  

【`苏东坡诗`】  

《食荔枝》：分甘遍铃下，也到黑衣郎。  

绿衣郎  

【`王荆公诗`】  

红裙争看绿衣郎。  

索酒郎  

【`黄山谷诗`】  

但见索酒郎。  

入枣郎  

【`晋书`】  

王浚，字彭祖。在幽州，不亲为政，所任多苛刻。谣曰：十囊五囊入枣郎。棘，嵩浚子婿也。  

误持郎  

【`柳宗元集`】  

弘农公复大僚献诗毕志云：璧非真盗客，金有误持郎。  

汉家郎  

【`唐耿氵韦诗`】  

《宿韦员外宅》：传经韦相后，赐笔汉家郎。  

薄情郎  

【`苏拯集`】  

《寄远》：若能侵鬓色，先染薄情郎。  

游冶郎  

【`李翰林集`】  

《采莲曲》：岸上谁家游冶郎？三三五五映垂杨。  

粉署郎  

【`皇甫冉集`】  

《送邹判官赴河南》：始罢沧江吏，还随粉署郎。  

唯服郎  

【`魏书`】  

韩显宗与沙门法抚百余人名，各读一遍，即覆呼了无错误。法抚曰：贫道生平以来，唯服郎耳。  

星郎  

【`杨国忠制`】  

往自星郎，爰秉天宪。  

渔郎  

【`元微之集`】  

《桃源行》：渔郎放舟迷远近。  

桑郎  

【`北史`】  

旧京人呼桑落酒为桑郎，盖语讹耳。  

望郎  

【`元微之行韦渐制`】  

嘉乃令子为吾望郎。  

【`苏东坡诗`】  

东川得望郎。  

潜郎  

【`黄山谷诗`】  

琢磨佳句问潜郎。  

窟郎  

【`杜牧诗`】  

李兼生窟郎。  

黄寮郎  

【`台州府志`】  

药名。天台县生产。  

守房郎  

【`太平寰宇记`】  

药名。广州土产。  

文林郎  

【`本草`】  

药名。陈藏器余。味甘无毒，主水痢，去烦热，子如李，或如林擒。生渤海间，人食之，云：“其树从河中浮来，拾得人身，是文林郎，因以此为名也。”宋政和本海药云。又南山亦出。使人呼木孛是。味酸香，微温，无毒，主水泻，肠虚烦热，并宜生食，散酒气也。  

戴冠郎  

【`太平广记`】  

禽名。王责力有宝镜，能照百邪。尝出于汴，主人张琦家有女子患，入夜哀痛，声不堪忍。责力问其故，已经年岁，白日即安，夜常如此。遂开镜照之，痛者曰：“戴冠郎被杀。”病者床下有大雄鸡死矣，乃是主人七八岁老鸡也。  

胡髯郎  

【`任日方述异记`】  

兽名。蚊羊似羊而无角，啖之毒。古人说羊一名胡髯郎，又名青鸟。  

乌郎  

【`温州府志`】  

鱼名。黄鱼句鱼，又一种名乌郎，形似鱼容，无鳞而乌，青杂花纹，俗名乌郎，探花脚石厥，又一名探鱼。  

永乐大典  

## 卷之七千五百四十三

十八阳刚  

金刚般若波罗蜜经  

姚秦三藏法师鸠摩罗什译。  

梵语鸠摩什；华言童寿，天竺人也。大明天界禅地住持臣宗泐、演福讲寺住持臣如王巳奉敕注解。宗泐，字季潭，台之临海人，姓周氏。如王巳，字大朴，绍兴馀姚人，姓张氏。《金刚证验赋》一篇，永明沙门延寺撰。延寿，号智觉，馀杭人，姓王氏。《金刚感应事迹》三十九篇。宋太宗皇帝御制序曰：朕闻如来演教，浩渺无边。广开法要之门，是立真宗之理。穷究者，徒经劫数；解悟者，不可尽量。断虑绝思，离诸烦恼者，皆由心也。随其本性，所见不同。善恶求缘，岂能差别。宿有自然之见者，一闻而便了。其心诸佛菩提言之尽也。且夫世人身外觅佛，向外求经，不处循于已身，不能洞晓於内教。经文相契，福业分明。观乎积冰之水，见和风而自解，变凡愚而真性自显，达宗旨而善恶宜然。佛言者，四智圆明，八识无漏，从心起化，乃见真空。夫金刚般若，喻法立名。法既立名，金刚譬喻。且须菩提发问。金刚者，宝也。以证坚牢，能坏诸玉。金刚虽坚，喻若羚羊角能破。金刚喻佛性，羚羊角喻烦恼。烦恼无损於于真性，喻如金刚在於山，即有金矿，山亦不知是金，金亦不知是宝。人心佛性，亦复如是。般若者，是梵语，华言智慧。智者，不起愚心；慧者，不运多智。慧是智体，智是慧用。智慧若聪明，智慧则不愚也。修般若正行，断二障种习。佛与诸大比丘众俱，一时之意也。一心一戒，一道一缘，同一解脱也。菩提心者，觉也。觉者，佛之真性也。即是无上正等觉也。所以见境上之深根，述精进之妙旨。随机恬淡，化导众生。圣法流传，破诸邪见。谅中区之至教，宝象外之微言者也。若发广大心，故无颠倒起。叹不修之业薄，伤强执之愚迷。非下士之所为，岂浅识之能究。不以能文为本，盖以立意为宗。使经学之徒流，却贪心而不染。福业随因之士，尽变悟解之缘。善恶深远，贯诸有情之要也。非天地不能齐其功，非日月不能掩其明，非神仙不能知其奥，非阴阳不能尽其理，唯诸佛了然悟解也。朕学不该通，尤惭颖悟。语流千古，尘劫难穷。所以褒赞真空，圆融圣谛。如来能摄受令诸根未熟者，尽令根性成熟。菩萨常得心田豁荡。圣教流行，赞叹称扬。述而不尽，归依向佛。不可思议，纪而序焉。注：解曰：此经以喻法为名，实相为体，无住为宗，断疑为用，大乘为教相。初释喻法名者，金刚喻也，般若法也。金中精刚，至坚至利，能碎万物。此经能断众生疑执，取以为喻。故大品般若十六分中，以此经名能断分。波罗蜜是梵语；华言，到彼岸。众生在生死海中，无有穷极。修此般若，到涅般木波岸。盖大乘菩萨达生死即涅般木，则非度而度，非到而到也。经者，训法训常；梵语修多罗；此翻契经，谓契理契机故也。二辩实相体者，即一实相理也。经云：“若人得闻是经，即生实相。”三明无住为宗者。宗者，要也。经云：“应无所住。”经中多以无住破著，故以无住为宗也。四论断款为用者。由经力用能断妄执，故以断疑为用也。五判大乘为教相者。经云：“为最上乘者说。”故以大乘为教相也。此经乃姚秦三藏法师鸠摩罗什所译，分三十二分者，相传为梁昭明太子所立。元译本无，又与本论科节不同，破碎经意，今不取焉。今注一本天亲等论，取其意而不尽用其语，以其语深难便初学故也。《金刚般若波罗蜜经》：如是我闻。一时佛在舍卫国礻氏树给孤独国，与大比丘众、千二百五十俱。如是者，指一经所闻法体也。我闻者，阿难谓如是之法，我从佛而闻也。一时者，即如来说法机应和合时也。佛者，觉也。佛是教主，尊极名佛。舍卫者，国名也，华言丰德。礻氏树给孤独园者，礻氏陀太子施树。给孤长者，买园共立精舍，请佛而住，说法处也。与大比丘众者，闻法之侣也。比丘者，梵语也；花言乞士。上乞法以资慧命，下乞食以资色身。千二百五十人俱者，此诸弟子凡佛说法之处，常随侍也。已上“如是”等六事，冠於诸经之首，谓之通序。如来临灭度时，阿难问佛：“一切经前，当安何语？”佛言：“当安‘如是我问’等语。非但我法如是，三世诸佛法皆如是。”尔时世尊食时，著衣持钵，入舍卫大城乞食。於其城中次第乞已，还至本处。饭食讫，收衣钵，洗足已，敷座而坐。此别序也，亦名发起序。以讫食为发起者，盖佛欲说无住相施，故先乞食以表发之。然佛以禅悦法喜为食，而行乞者，示同凡僧欲令拆已慢幢，生彼福德耳。尔时者，当是时也。世尊者，世间所尊，十号之一也。食时者，辰时也。著衣者，服僧伽黎衣也。持钵者，持应量器也。次第乞者，佛心平等，不择贫富也。本处者，给孤园也。洗足者，食讫而洗足也。敷座而坐者，敷座具而跏趺也。时长老须菩提，在大众中，即后座起偏袒右肩，右膝著地，合掌恭敬而白佛言：“希有世尊！如来善护念诸菩萨，善付嘱诸菩萨。长者须菩提，乃此经发起之人。称长老者，以其德长年老也。梵语须菩提；华言空生，亦名善现。后座起至恭敬，乃请法之敬仪。希有者，赞佛之辞也。善护念者，为护念现在根熟菩萨，与智慧力令其成就，自行与教化力，令其摄受众生也。善付嘱者，为付嘱未来根未熟菩萨，已得大乘者，令其不舍未得大乘者，令其胜进也。护念付嘱，即希有事也。佛德之大，无过度生。然虽注意於般若度生，必待请问。故善现者睹相知意，即首称叹希有，而后请问也。世尊！善男子、善女人，发阿耨多罗三藐三菩提心，应云何住？云何降伏其心？“此发问之端也。阿耨多罗三藐三菩提者，华言无上正等正觉也。问意以如来护念，付嘱现在未来。菩萨令成佛果，是菩萨虽发道心，誓度众生，求成佛道。未知其心，云何安住大乘，云何降伏妄心，使至佛果，不退失耶！佛言：“善哉！善哉！须菩提！如汝所说，如来善护念诸菩萨，善付嘱诸菩萨。汝今谛听，当为汝说。善男子善女人，发阿耨多罗三藐三菩提心，应如是住，如是降伏其心。”唯然世尊！愿乐欲闻。“善观既赞叹请问，妙称佛心。故印可云善哉善哉，当为汝说也。而又诫约云：“应如是住，如是降伏其心。善现即会佛意故，唯然应之，愿闻是法。然一经之大要，不过善现所问，安住大乘，降伏妄心。如来所答修行之法，亦不出乎理事二行，破执断疑而已。具见下文。佛告须菩提：“诸菩萨摩诃萨，应如是降伏其心。善现双问安住降伏，如来但答降伏其心者，盖降伏妄心，必安住大乘。举降伏，则摄安住矣。所有一切众生之类，若卵生，若胎生，若湿生，若化生，人与旁生，其有四生。诸天地狱中阴，惟是化生。鬼通胎化二生，皆属欲界。若有色，色界天。若无色，无色界天。若有想，识处天。若无想，无所有处天。若非有想，非无想，非想非非想处天。我皆令入无馀涅般木而灭度之。如是灭度无量无数无边众生，实无众生得灭度者，何以故？须菩提！若菩萨有我相、人相、众生相、寿者相，即非菩萨。”此一段，是菩萨所修理观。其乎四心，谓广大心、胜心、常心、不颠倒心。慈氏颂云：“广大第一常，其心不颠倒。”第一即胜心也。经云“所有一切众生之类”者，所怀之境，广此大心也。云“我皆令入无馀涅般木”者，即如来究竟彼岸也。云“实无众生得灭度者”，了生佛一如，此常心也。无我人众生寿者，此不颠倒心也。若有四相，谓之四倒。若一众生不令灭度，及见众生实灭度者，则能了达本源。遂有我人众生寿者四相。不名菩萨：我者，於五蕴中妄计有我。我所人者，妄计我生人中。异於馀趣众生者，妄计五蕴和合而生寿者，妄计我受一期果报。一期果报，即若长若短寿命也。此皆颠倒妄想，亦名四见。菩萨能用般若妙智，照了性空。本无四相名，降伏其心，否则非菩萨也。复次，须菩提！菩萨於法，应无所住，行於布施。所谓不住色布施，不住声、香、味、触、法布施。须菩提！菩萨应如是布施，不住於相。此一段，理观兼事行也。不住是理观；布施是事行。於法者，六尘诸法也。布者，普也。施者，舍也。菩萨所修六度万行，以布施为初度，摄后五度。盖施有三种：资生施，无畏施，法施也。资生施者，施以财物，资他生也。无畏者，持戒不恼，无冤忍辱，不报有冤。法施者，精进，不倦说法。禅定，不差机说法。智慧，不颠倒说法。然一切布施，不过六尘。所谓六尘，如床敷卧具饮食汤药之类是也。世人行施，心希果报，是为着相。菩萨行施，了达三轮体空，故能不住於相。三轮者，谓施者、受者，及所施物也。佛告善现，应如是，不住於相而行施者，盖欲菩萨降伏妄心也。何以故？若菩萨不住相布施，其福德不可思量。须菩提！於意云何？东方虚空，可思量不？不也，世尊！须菩提！南西比方，四维上下虚空，可思量不？不也，世尊！须菩提！菩萨我住相布施，福德亦复如是不可思量。须菩提！菩萨但应如所教住。此段，恐人疑云既离相施，则无福报故，佛告离相之施，其福转多。良由不住相施，施契性空。性空，无边，施福无边，故举十方虚空以为喻也。论云：“其义有三：一遍一切处，二宽广高大，三究竟不穷。”已上答降伏安住问竟。  

一，断求佛行施住相疑，此疑，从前文不住相布施而来。须菩提！於意云何？可以身相见如来不？不也，世尊！不可以身相得见如来。何以故？如来所说身相，即非身相。佛告须菩提，凡所有相，皆是虚妄。若见诸相非相，即见如来。前段，说无住相施，降伏其心，是成佛之因。恐善现疑佛果，是有为身相故。佛问云：“可以身相见如来不？”善现悟佛问意，乃答不可以身相见。然有相者，应身也。无相者，法身也。法身是体，应身是用。若知用从体起应，即是法。所以无相故。论云：“如来所说相即非相，若能了达此意，则一切世间之相，无非真如无为佛体。”故佛印可善现云：“若见诸相非相，即见如来。”  

二，断因果俱深无信疑。此疑，从前无住行施，非相见佛，两段经文而来。须菩提白佛言：“世尊！颇有众生，得闻如是言说章句，生实信不？”论云：无住行施，因深也。无相见佛，果深也。因果之法既深，疑末世在迷，钝根众生，不如是能生信心。佛告须菩提，莫作是说。如来灭后，后五百岁，有持戒修福者，於此章句，能生信心，以此为实。佛答：“末世自有具福慧人，闻此般若，能生实信。”言后五百岁者，《大集经》中云有五个五百岁。今乃最后，五百岁时也。持戒，戒也。修福，定也。生信，慧也。三学俱备，能生实信矣。当知是人；不於一佛、二佛、三、四、五佛而种善根，已於无量千万佛所，种诸善根。闻是章句，乃至一念生净信者。若论实信之由，从多佛所，已种善根。闻此大乘之法，则能生信。至於一念少时生信，亦从佛所种诸善根而然也。须菩提！如来悉知悉见。是诸众生，得如是无量福德。信心生一念，诸佛尽皆知。凡有众生闻是章名，乃至一念净信，佛智佛眼无不知见，所以得福无量。何以故？是诸众生，无复我相、人相、众生相、寿者相。无法相，亦无非法相。比顺释生信，得福之故。该乎生法二空，论云有智慧者，了知生法二无我故。又云：“生法，各有四种想，想即相也。言无复我人众生寿者四相，此生空也。言无法相，亦无非法相者，他译更有无相，亦无非相。此法空也。疏云：“初列生空，有四相。次列法空，但有两句。法非法也，盖译人略之耳。何以故？是诸众生，若心取相，则为著我、人、众生、寿者。若取法相，则著我、人、众生、寿者。何以故？若取非法相，则著我、人、众生、寿者。此返显违经非福。言若心取相等，此生执也。若取法相等，此法执也。是故不应取法，不应取非法。以是义故，如来常说：汝等比丘！知我说法，如筏喻者，法尚应舍，何况非法？此结上文，而证劝也。不应取法者，空能观之智也。不应取非法者，空所观之境也。论云：法有性相，尚不应取，何况非法，本无性想。又云：善如法尚不取，况不善非法。疏云：今言法者，说五阴空为法；五阴相，为非法。即以阴空，为药名法，阴有为病名非法，阴病既除，空药亦遣。非法既谢，在法亦亡。与论意正相吻合。言筏喻者，论云：如欲济川，先应取筏。至彼岸已，舍之而去。又，智论引筏喻，经云：汝等若解我筏喻法，是时善法，宜应弃舍，况不善法。斯乃无所得之要术。俾不凝滞於物矣。  

三，断无相云何得说疑。此疑，前第一疑中，不可以身相得见如来而来。须菩提！於意云何？如来得阿耨多罗三藐三菩提耶？如来有所说法耶？向说不可以相见佛，佛非有为，恐有疑云何故？释迦树下得道，诸会说法耶？须菩提言：“如我解佛所说义。无有定法，名阿耨多罗三藐三菩提。亦无有定法，如来可说。何以故？如来所说法，皆不可取，不可说，非法，非非法。所以者何？一切贤圣，皆以无为法，而有差别。“真如法体，离有无相。离言说相，岂可以耳闻心得耶？当知树下得道，诸会说法，但应身耳。其报身法身，无得无说，然应即法报，说即无说。是故不可以有取，不可对象取也。善现解佛问意，即答以无道可证，无法可说。”何以故“下，又自徵释由”不可取，不可说，非法，非非法。”言非法者，不可以有取。言非非法者，不可以无取。由不可取，故不可说。然如来垂应，有证有说者，盖得非有非无之体也。一切贤圣者，三世十方佛菩萨也。以用也无为，乃自证之理真谛也；差别乃化他之用，俗谛也。诸佛说法，不离二谛，吾佛亦然。须菩提！於意云何？若人满三千大千世界七宝以用布施。是人所得福德，宁为多不？须菩提言：“甚多。世尊！何以故？是福德，即非福德性，是故如来说福德多。”若复有人，於此经中，受持乃上至四句偈等，为他人说，其福胜彼。何以故？须菩提！一切诸佛，及诸佛阿耨多罗三藐三菩提法，皆从此经出。须菩提！所谓佛法者，即非佛法。此乃较量持说功德。佛问：“假如人以大千世界七宝为施，其福多不？”善现会意，答云甚多。盖此福德，离福德自性，故言多也。佛又言离性布施，福报难多；而受持此经，为人演说，能趣菩提。其福胜彼。言乃至四句偈者，举少以况多耳。然持经福胜者，盖诸佛之身，乃所证之法，无不从是般若而生。般若称为佛母者，良有以也。然犹恐其於此取著，故复告云所谓佛法者，即非佛法。  

四，断声闻得果是取疑。此疑从上无为法，不可取说而来。须菩提！於意云何？须陀洹能作是念：我得须陀洹果不？须菩提言：“不也，世尊！何以故？须陀洹名为入流，而无所入。不入色、声、香、味、触、法，是名须陀洹。”梵语，须陀洹；华言，入流。此声闻，所证初果也。已断见惑，离四趣生，预入圣人之流，故云入流。言无所入者，是不著於所入之流，又不著於六尘境界，故言有人也。须菩提！於意云何？斯陀含能作是念：我得斯陀含果不？须菩提言：“不也，世尊！何以故？斯陀含名一往来，而实无往来，是名斯陀含。”梵语，斯陀含；华言，一来。此声闻，第二果也。盖欲界有九品思惑，前六品已断，后三品未断，更须欲界一度受生，故云一来。言实无往来得，谓不著於往来之相也。须菩提！於意云何？阿那含能作是念：我得阿那含果不？须菩提言：“不也。世尊！何以故？阿那含名为不来，而实无不来，是名阿那含。”梵语，阿那华言，不来。此声闻，第三果也。断欲界思惑尽，不来欲界受生，故曰不来。言实无不来者，谓不著於不来之相也。须菩提！於意云何？阿罗汉能作是念：我得阿罗汉道不？须菩提言：“不也，世尊！何以故？实无有法，名阿罗汉。世尊！若阿罗汉作是念：我得阿罗汉道，即为著我、人、众生、寿者。”梵语，阿罗流华言，无学。此声闻，第四果也。此位断三界烦恼俱尽，究竟真埋无法可学，故名无学。言实无有法。名阿罗汉者，谓无无学所证之相也。若言有证，即著四相也。此一段，明四果离著。论云：向说无佛果可成，我佛法可说，云何四果，各取所证而说？恐起此疑故，佛约此而问，善现皆答以离著，深会佛之意也。世尊！佛说我得无诤三昧，人中最为第一，是第一离欲阿罗汉。我不作是念：我是离欲阿罗汉。世尊！我若作是念，我得阿罗汉道，世尊则不说须菩提是乐阿兰那行者。以须菩提实无所行，是名须菩提，是乐阿兰那行。此乃善现，引自已所证离著，令人生信也。然善现所证之果，不过无学。而世尊，特称其为第一者，以无诤故也。梵语，阿兰那；华言无诤。无诤者，谓离二障。一者，惑障；二者，智障。离惑，则不著有相；离智，则不著无相，故无诤也。所行者，谓不著於所行之行也。  

五，断释迦然镫取说疑。此疑，亦从第三疑中，不可取不可说而来。佛告须菩提：“於意云何？如来昔在然镫佛所，於法有所得不？”不也，世尊！如来在然镫佛所，於法实无所得。此段，断释迦然镫授受之疑。善现述已所证离著，固已得矣。而如来又恐善现疑佛昔受然镫之记，於法实有所得，故兴此问。善现答以“实无所得”，是无疑矣。然镫者，大论云：然镫生时，身光如镫，以至成佛，亦名然镫。  

六，断严土违於不取疑。此疑，亦从第三疑中，不可取而来。须菩提！於意云何？菩萨庄严佛土不？不也，世尊！何以故？庄严佛土者，即非庄严，是名庄严。是故须菩提，诸菩萨摩诃萨，应如是生清净心，不应住色生心，不应住声、香、味、触、法生心，应无所住而生其心。问意以菩萨修六度万行，庄严净土，现身说法是有所取。云何不取？答意，以菩萨虽难修行严土，行乃无作土。亦非严，非严而严，故曰即非庄严，是名庄严。既而如来，又告善现云：“为菩萨者，应如是生清净心。”秘非取而取。如《维摩经》云：“随其心净，则佛土净。”斯之谓也。若於六尘生著，不名清净故。又云，应无所住而生其心。  

七，断受得报身是取疑。此疑，亦从第三疑中，不可取而来。须菩提！譬如有人身，如须弥山王，於意云何？是身为大不？须菩提言：“甚大，世尊！何以故？佛说非身是名大身。”须弥山者，梵语须弥处，华言妙高。此山四宝所成，高出众山之上，故称山王。佛之报身，远离诸漏，名之为非；尊崇奇特，名之为大。佛之问意，以圣人之法，既无为无取，所得报身，岂非有取？恐有此疑，故设喻为问。而善现即知须弥，自无分别，我是山王，故得为大。报身离著，亦复如是。故曰：佛说非身，是名大身。须菩提！如恒河中所有沙数，如是沙等恒河。於意云何？是诸恒河沙，宁为多不？须菩提言：“甚多，世尊。但诸恒河，尚多无数，何况其沙！”须菩提！我今实言汝，若有善男子、善女人，以七宝满尔所恒河沙数三千大千世界，以用布施，得福多不？”须菩提言：“甚多，世尊！”佛告须菩提，若善男子，善女人，於此经中，乃至受持句偈等，为他人说，而此福德，胜前福德。恒河，天竺之河，周四十里。佛多近此说法，故取为喻。前说一大千世界、七宝布施，以喻持说福胜。今以无量大千世界、七宝布施，不如持说此经四句。其福转胜於彼。此则增胜而论格量持说之功。复次，须菩提！随说是经，乃至四句偈等，当知此处，一切世间天、人、阿修罗，皆应供养，如佛塔庙。何况有人，尽能受持读诵。须菩提！当知是人，成就最上第一希有之法。若是经典所在之处，则为有佛，若尊重弟子。藏佛舍利之处，谓之塔。奉佛形像之处，谓之庙。随说此经四句偈处，天、人固当敬之如佛塔庙，况能具足持诵得耶？成就最上第一希有之法者，成无上佛果菩提也。若是经典等者，经典所在，即佛之所在。持说之人，即佛之弟子。可不崇敬乎哉？尔时，须菩提白佛言：“世尊！当何名此经？我等云何奉持？”佛告须菩提：“是经名为《金刚般若波罗蜜》，以是名字，汝当奉持！所以者何？须菩提！佛说般若波罗蜜，则非般若波罗蜜，须菩提！於意云何？如来有所说法不？”须菩提白佛言：“世尊，如来无所说。”善现即闻持经，成就希有之法，故问此经何名，云何受持。佛答：“此经名金刚般若。”能断一切疑执，故当奉持也。断执虽用般若之智。然法性本空，不可取著。故云：“即非般若波罗蜜也。”如来又虑善现未达般若性空，谓有言说，故又诘云：“如来有何所说不？”而善现了知，说即无说，乃答云：如来无所说也。须菩提！於意云何？三千大千世界，所有微尘，是为多不？须菩提言：“甚多，世尊！”须菩提！请微尘，如来说非微尘，是名微尘。如来说世界，非世界，是名世界。此节文意，由前施宝得福而来。前以无量大千世界、七宝布施，得福难多，然非离性。则是贪等烦恼染因，有为福报。故此遂以世界微尘为喻。尘界乃无情之物，不生贪等烦恼染因。是则有为福报，不及尘界之无情。况持说此经。是远离烦恼之因，能取菩提恼而不胜耶？非微尘，非世界者，非烦恼染因。微尘，世界也，是名微尘。是名世界者，乃是无记。微尘，世界也，无记犹无情，谓不起善恶也。须菩提！於意云何？可以三十二相见，见如来不？不也，世尊！不可以三十二相得见如来。保以故？如来说三十二相，即是非相，是名三十二相。三十二相者，应身相也。非相者，法身相也。是名三十二相者，应既即法，法全是应。不妨说三十二相也。言施宝之福，纵能成佛身相，但是应身，不及持说功德，能成法身也。须菩提！若有善男子、善女人，以恒河沙等身命布施。若复有人，於此经中，乃至受持四句偈等，为他人说，其福甚多。七宝布施，外财也。身命布施，内财也。身施者，如尸毗王，代鸽是也。命施者，如萨土垂，饲虎是也。以轻重较之，则外财轻而易，内财重而难。然此二施，皆有为有漏因果，总不如持说四句，能取菩提之妙果也。尔时，须菩提闻说是经，深解义趣，涕泪悲泣。而白佛言：“希有世尊！佛说如是甚深经典，我从昔来所得慧眼，未曾得闻如是之经。世尊！若复有人，得闻是经，信心清净，则生实相。当知是人，成就第一希有功德。世尊！是实相者，则是非相。是故如来，说名实相。世尊！我今得闻如是经典，信解受持不足为难。若当来世，后五百岁，其有众生，得闻是经，信解受持，是人则为第一希有！何以故？此人无我相、人相、众生相、寿者相。所以者何？我相即是非相、人相、众生相、寿者相，即是非相。何以故？离一切诸相，即名诸佛。”善现，知舍身命，所感之福，不如持说之胜。得闻此法，感佛思深，遂悲泣流涕，赞言希有。自谓从昔以来，未曾闻是经典。若人闻经，信心清净，则能生乎实相。又谓我今值佛，获闻是经不以为难。而未来众生，得闻是法，始为希有。所以希有者，以依此经修和，不起我、人、众生、寿者四相，即是非相。非相即实相也。离此诸相，即成正觉，故曰即名诸佛也。佛告须菩提：“如是！如是！若复有人，得闻是经，不惊不怖不畏，当知是人，甚为希有。何以故？须菩提！如来说第一波罗蜜非第一波罗蜜，是名第一波罗蜜。”如是如是者，然之之辞也。大乘之法，本是难信难解，然非大乘根器，卒闻是法，未免惊愕疑怖畏惧。能闻是法，而不惊者实为希有。此希有法，无与等者，故名第一。然法本无说，虑其於法取著，故云非第一波罗蜜。有因缘故，亦可得说。故云是名第一波罗蜜也。  

八，断持说未脱苦果疑。此疑，从上舍身布施而来。须菩提！忍辱波罗蜜，如来说非忍辱波罗蜜。何以故？须菩提！如我昔为歌利王，割截身体。我於尔时，无我相，无人相，无众生相，无寿者相。何以故？我於往昔节节支解时，若有我相、人相、众生相、寿者相，应生嗔恨。须菩提！又念过去於五百世作忍辱仙人。於尔所世，无我相，无人相，无众生相，无寿者相。忍辱者，六度之一也。安受曰忍，毁害曰辱。前云舍身命之福报，是生死苦因，不及持说之福。此之行忍，亦舍身命，不成苦因者何耶？盖能达法无我，到於彼岸。说非忍辱波罗蜜者，即遣著也。如是忍行，佛昔曾行，故引歌利王之事以证之。梵语，歌利；华言，极恶。佛於宿世，曾作仙人，山中修道。王因畋猎，见而不喜，遂割其耳鼻，截其手足。时仙人咯无嗔恨，以慈忍力，身复如故。盖能了达我、人、众生、寿者，四相皆空。非惟无苦，亦乃有乐也。又引过，五百世中，作忍辱仙以证之者。名行忍行，非止一世也。是故须菩提！菩萨应离一切相，发阿耨多罗三藐三菩提心，不应住色生心；不应住声、香、味、触、法生心。应生无所住心。若心有住，则为非住。是故佛说菩萨心，不应住色布施。须菩提！菩萨为利益一切众生，应如是布施。如来说一切诸相，即是非相。又说一切众生，即非众生。佛累世行忍，以无我故，得成菩提。故发菩提之心，应须离一切相。离相，即不住色等六尘也。应生无所住心。心无所住，即能住菩提；若心有住，则非住佛道矣。菩萨所行六度，皆应离相。色为六尘之首，施为六度之初。故云不应住色布施，如是行施，为利群生。若存施受之心，则非无住。下复遣著，故曰非相，非众生也。  

九，断能证无体非因疑。此疑，从上为利生行施而来。须菩提！如来是真语者、实语者、如语者、不诳语者、不异语者。须菩提！如来所得法，此法无实无虚。如来所得菩提妙果，如理而证，离於言说。何故累称持说功德，胜馀布施等福耶？然佛无所证而证，无所说而说。所证所说，无不当理。恐善现未达此意，故又告云，是“真实”等语。真语者，说佛菩提也。实语者，说小乘法也。如语者，说大乘法也。不异语者，说授记事也。不诳语者，不诳众生也。古译无此一句。无实无虚者，如来所证之法，本离言说，故曰无实。对机有说，故曰无虚也。  

十，断真如有得无得疑。此疑，从前不住相而来。须菩提！若菩萨心住于法，而行布施。如人入暗，则无所见。若菩萨心不住法，而行布施，如人有目，日光明照，见种种色。圣人，以无为真如得名。然真如之体，遍一切时，遍一切处。何故，众生有得者，有不得者？盖心有住法、不住法之异耳。住者，往者也。如行布施，不达三轮体空，名为住法，心既住法，不成檀波罗蜜，如入暗中，则无所见。若达三轮体空，则心无所住，即成檀波罗蜜，如人有目在日光中，见诸色相也。须菩提！当来之世，若有善男子、善女人，能於此经受持读诵，则为如来，以佛智慧，悉知是人，悉见是人，皆得成就无量无边功德，言未来世中，若有受持读诵者，佛眼佛智，悉能知见。既行胜因，必成妙果。故曰成就无量无边功德也。须菩提！若有善男子、善女人，初日分，以恒河沙等身布施，中日分，复以恒河沙等布施，后日分，亦以恒河沙等身布施，如是无量百千万亿劫以身布施；若复有人闻此经典，信心不逆，其福胜彼；何况书写受持读诵，为人解说。初日分者，寅卯辰时也。中日分者，巳午未时也。后日分者，申酉戍时也。如是一日三时，舍无量身，应无量劫，而行布施，世间固无此事。然佛设此喻者，以况闻经生信福德之胜，何况书持诵说者耶！信力曰受，念力曰持。对文曰读，背文曰诵。所谓书写受持读诵者，自行也。为人解说者，化他也。须菩提！以要言之，是经有不可思议，不可称量，无边功德。如来为发大乘者说，为发最上者说。若有人能受持、读诵、广为人说，如来悉知是人，悉见是人，皆得成就不可量、不可称、无有边、不可思议功德。如是人等，则为荷担如来阿耨多罗三藐三菩提。何以故？须菩提！若乐小法者，著我见人见、众生见、寿者见，则於此经不能听受读诵，为人解说。此般若之体，本绝言思。其功德广大，不可得而称量。非乐小乘者，所可得闻。故曰为发大乘者说，为发最上者说。发大乘者，通指衍门，三教之人也。发上乘者，的指圆顿之人，能生信解者也。如是之人，修行此法则成就不可思议功德，故能荷担如来无上菩提。彼小乘不能听受读诵，为人解说，为著四见故也。须菩提！在在处处，若有此经一切世间天、人、阿修罗，所应供养。当知此处，则为是塔，皆应恭敬，作礼围绕，以诸华香，而散其处。塔为藏舍利之处。若天、人、修罗，固当敬事。此般若经卷所在之处，是真法身。舍利宝塔，可不敬乎？复次，须菩提！善男子、善女子，受持读诵此经，若为人轻贱，是人先世罪业，应堕恶道。以今世人轻贱故，先世罪业，则为消灭。当得阿耨多罗三藐三菩提。持诵此经者，人当恭敬。而反被人轻贱者，以宿罪业，合招恶报，由经力故，但被轻贱，被轻贱故，其罪消灭，当得无上佛果。持经功德可谓大矣。须菩提！我念过去无量阿僧礻氏劫，於然灯佛前得值八百四千万亿那由他诸佛，悉皆供养承事。无空过者。若复有人於后末世，能受持读诵此经，所得功德，於我所供养诸佛功德，百分不及一千万亿分，乃至算数譬喻所不能及。阿僧礻氏，翻无数时。那由他者，十亿为洛义。十洛义为俱胝。下俱胝为那由他。如来於过去然灯佛前，供养无数诸佛，其功德可谓深且大矣。乃言不及末世持经功德者，盖持经能生理解，得证菩提。供佛虽感福报，但是事相，故持经功德百千万亿分中，不及一分也。又言算数譬喻，所不能及者，盖事相之福，是可思议之法。而般若妙智，忘能所，绝待对，不可得而思议者也。须是！若善男子善女人，於后末世，有受持读诵此经，所得功德，我若具说者，或有人闻，心则狂乱，狐疑不信。须菩提！当知是经义不可思议，果报亦不可思议。此经，非大乘根器不能持诵。而持诵所感功德，岂常人可闻！闻必狐疑不信，故不具说。盖此经之义趣，与其果报，不可思议故也。  

十一，断安住降伏存我疑。此疑，从前诸文无我人等相而来。尔时，须菩提白佛言：“世尊！善男子、善女人，发阿耨多罗三藐三菩提心，云何应住？云何降伏其心？”善现，初问此义，至是复问者何耶？问辞虽同，其意则别。盖所问不过住大乘，降妄心而已。初之问意，但问能住能降之法。此之问意，若谓我能住，我能降。存此分别，障於真证无住之道，故又兴此问也。佛告须菩提：“若善男子、善女人，发阿耨多罗三藐三菩提心者，当生如是心，我应灭度一切众生，灭度一切众生已，而无有一众生实灭度者。何以故？须菩提！若菩萨有我相、人相、众生相、寿者相，则非菩萨。所以者何？须菩提！实无有法发阿耨多罗三藐三菩提心者。此一节文意，亦与前同，但前是破情显智。所破之情，即我、人等四相，粗执所头之智，即般若真智。自此而下，忘智显理，破我、人等四相细执，由此贤位，渐入圣阶矣。  

十二，断佛因是有菩萨疑。此疑，从上实无有法发菩提心者而来。须菩提！於意云何？如来於然灯佛所，有法得阿耨多罗三藐三菩提不？”由前云实无有法发菩提心者，意谓无发心者，则无菩萨。若无菩萨，云何释迦於然灯佛所名曰善慧，布发掩泥行菩萨行？得受记耶？佛恐善现潜有此疑，故举以问。不也，世尊！如我解佛所说义，佛於然灯佛所，无有法得阿耨多罗三藐三菩提。善现，答意云善慧。彼时都无所得，离诸分别，由悟无法，故得受记。佛言：“如是！如是！须菩提！实无有法，如来得阿耨多罗三藐三菩提。须菩提！若有法，如来得阿耨多罗三藐三菩提者，然灯佛则不与我授记！汝於来世，当得作佛，号释迦牟尼以实无有法，得阿耨多罗三藐三菩提，是故然灯佛与我授记，作是言：‘汝於来世，当得作佛，号释迦牟尼。’善现，既会法无所得，佛然其说，乃言如是如是。既而又反覆告之者，要令善现知法无所得，深契至理，故得受记。盖如来所证妙果，乃心地本具法门，离诸名相，无授受中，而论授受者也。  

十三，断无因则无佛法疑。此疑，从上释迦於然灯行因，实无有得而来。何以故？如来者，即诸法如义。若有人言，如来得阿耨多罗三藐三菩提。须菩提！实无有法，佛得阿耨多罗三藐三菩提。何以故者？徵起之辞也，由前云，实无有法。得菩提果，故受然灯之记。遂疑既无佛果，岂有佛法耶？释云，如来者，即诸法如义。如者，真如也。不伪，曰真不异，曰如。此真如体，贯彻三世绵亘十方。非空非有，不变不迁。名如来性，若有所得，即非佛菩提也。须菩提！如来所得阿耨多罗三藐三菩提，於是中无实无虚。是故如来说一切法，皆是佛法。须菩提！所言一切法者，即非一切法。是故名一切法。所得者，忘情而证也。无实者，非有为相也。无虚者，是真如体也。然此真如，非别有法。即一切色等诸法，离性离相，名真如体。唯佛与佛，乃能证此。故一切法，皆是佛法。真如之体，虽不离於诸法，然亦不可取著。故云，即非一切法，是名一切法。须菩提！譬如人身长大。”须菩提言：“世尊！如来说人身长大，则为非大身，是名大身。”上说如来所证真如之体，遍一切处，可谓长大矣。又恐善现起长大之见，故佛又设喻徵之曰：“譬如人身长大。”善现因喻有悟，即曰：“非大身，是名大身”论云：大身有二义，一者遍一切处，即法身。二者，功德大，即报身。此之二身，皆离诸相，故名为非。  

十四，断无人度生严土疑。此疑同十二疑，皆从第十一疑中，实无有法发心者而来。须菩提！菩萨亦复如是。若作是言：我当灭度无量众生，则不名菩萨。何以故？须菩提！实无有法。名为菩萨。是故佛说：一切法，无我、无人、无众生、无寿者。须菩提！若菩萨作是言：“我当严佛土，是不名菩萨。何以故？如来说庄严佛土者，即非庄严，是名庄严。须菩提！若菩萨通达无我法者，如来说名，真是菩萨。法界混然，身土平等，尚无佛道可成，安有众生可度？是则起度生之心，修行严土，即凡夫见，不名菩萨者，毕竟起何等心，名为菩萨。故云：能通达无我法者，真菩萨也。  

十五，断诸佛不见诸法疑。此疑，从上菩萨，不见众生可度，佛土可净，而来。须菩提！於意云何？如来有肉眼不？如是，世尊！如来有肉眼。须菩提！於意云何？如来有天眼不？如是，世尊！如来有天眼。须菩提！於意云何？如来有慧眼不？如是，世尊！如来有慧眼。须菩提！於意云何？如来有法眼不？如是，世尊！如来有法眼。须菩提！於意云何？如来有佛眼不？如是，世尊！如来有佛眼。须菩提！於意云何？如恒河中所有沙，佛说是沙不？如是，世尊！如来说是沙。须菩提！於意云何？如一恒河中所有沙，有如是沙等恒河，是诸恒河所有沙数佛世界。如是，宁为多不？甚多，世尊！佛告须菩提：“尔所国土中，所有众生若干种心，如来悉知。何以故？如来说诸心皆为非心，是名为心。所以者何？须菩提！过去心不可得现，现在心不可得，未来心不可得。前说不见彼是众生，不见我为菩萨，不见净佛国土，如是则不见诸法，名为诸佛如来。然而如来具足五眼，岂都无所见耶？五眼者，肉眼、天眼、慧眼、法眼、佛眼也。古得云：“，天眼通非碍，肉眼碍非通。法眼唯观俗，慧眼了知空。佛眼如千日，照异体还同。”此之五眼通该十界，而优劣有殊。如经所说，五眼，皆如来所具者，无非佛眼也。恒沙世界一切众生之心，如来无不知见。然众生之心，种种颠倒。而言非心者，妄识本空也。是名为心者，真如不灭也。所以者何？下徵释非心之所以也。盖三世之心，过去已灭，未来未至，现在不往，皆是虚妄生灭，故求之不可得也。  

十六，断福德例心颠倒疑。此疑，从上心住颠倒而来。须菩提！於意云何？若有人满三千大千世界七宝，以用布施。是人以是因缘，得福多不？如是，世尊！此人以是因缘，得福甚多。须菩提！若福德有实，如来不说得福德多，以福无故，如来说得福德多。前说众生心，有住著，是为颠倒。然福由心造，岂亦是颠倒若是？何名善法耶？恐潜此疑，故佛断之。福德有实者，住相布施，成有漏因，其福则寡。福德无者，离相布施，成无漏因，其福乃多。是则不住於相，心离颠倒，所作之福，无非善法也。  

十七，断无为何有相好疑。此疑，从前如来者即诸法如义而来。须菩提！於意云何？佛可以具足色身见不？不也，世尊！如来不应以具足色身见。何以故？如来说具足色身，即非具足色身，是名具足色身。须菩提！於意云何？如来可以具足诸相见不？不也，世尊！如来不应以具足相见。何以故？如来说诸相具足，即非具足，是名诸相具足。上说诸佛所证，乃无为之法。云何佛身有八十种好、三十二相而可见耶？为断此疑，故有此问。善现乃会如来法身，固非色相可见，而未尝离於色相，而不可见。故云：“即非具足色身，是名具足色身。即非具足诸相，是名具足诸相。”良由全法身无为之体，起应身相好之用。是故应身，即是法身。乃无相而相，相而无相。无见而见，见而无见也。  

十八，断无身何以说法疑。此疑，从上身相不可得见而来。须菩提！汝勿谓如来作是念：我当有所说法。莫作是念。何以故？若人言：如来有所说法。则为谤佛，不能解我所说故。须菩提！说法者，无法可说，是名说法。既云如来色身相好，不可得见，如何为人演说法耶？然如来悲愿深重，随感而应，无说而说，说即无说。不达此意，是为谤佛。言无法可说。是名说法者，离性执已，不妨称性而说也。尔时，慧命须菩提白佛言：“世尊！颇有众生，于未来世，闻说是法，生信心不？”善现解空第一，与般若空慧相应。以慧为命，故称慧命。前云，身乃非身之身，法乃非说而说。身说俱妙，难信难解，所以有此疑问。佛言：“须菩提！彼非众生，非不众生。众生，有圣有凡。而凡夫众生，於此般若不能生信。圣体众生，乃能信解。言彼非众生者，非凡夫众生也。非不众生者，非不是圣体众生也。圣体众生，即大乘根器人也。岂可视为凡夫？众生不能生信，尚恐善现未悟，下文又徵释之。何以故？须菩提！众生众生者，如来说非众生，是名众生。”众生众生者，牒上文非众生，非不众生也。如来说非众生，是名众生者，言非是凡夫众生，是圣体众生，能生信解者也。  

十九，断无法如何修证疑。此疑，从前二十三疑中，无法得阿耨菩提而来。须菩提白佛言：“世尊！佛得阿耨多罗三藐三菩提，为无所得耶？”佛言：“如是！如是！须菩提！我於阿耨多罗三藐三菩提，乃至无有少法可得，是名阿耨多罗三藐三菩提。前既云实无有法，得无上正觉，如何却有修证？故疑而问之。佛答有三，一答，无法可得。二答，平等为正觉。三答，正助修善成正觉。初答如文可见。得次，须菩提！是法平等，无有高下，是名阿耨多罗三藐三菩提。三答平等为正觉也。以无我、无人、无众生、无寿者，修一切善法，则得阿耨多罗三藐三菩提。须菩提！所言善法者，如来说即非善法，是名善法。三答号，正助修善，成正觉也。正助者，正谓正观，空四相也，助谓缘助，修一切善法也。初答以无法可得为正觉者，达妄即真也。二以平等为正觉者，法无高下也。三以正助成正觉者，离相修善也。由离相故，名为善法。  

二十，断所说无记非因疑。此疑，从上修善法而来。须菩提！若三千大千世界中，所有诸须弥山王，如是等七宝聚，有人持用布施。若人以此般若波罗蜜经，乃至四句偈等，受持读诵，为他人说，於前福德，百分不及一，百千万亿分，乃至算数譬喻所不能及。前既云从修善法得菩提，则佛所说法是无记法，不能得菩提耶？恐有此疑。故佛举大千世界中施七宝聚如须弥山之多，且大较之持说四句功德。百千万亿分中，乃不及其一所说法。盖佛离言说相，以离相故，能作菩提之因。故慈氏偈云：“虽言无记法，而说是彼因。”彼即菩提也。  

二十一，断平等云何度生疑。此疑从第十九疑中是法平等而来。须菩提！於意云何？汝等勿谓如来作是念：我当度众生。须菩提！莫作是念。何以故？实无有众生如来度者。若有众生如来度者，如来则有我、人、众生、寿者。须菩提！如来说有我者，则非有我。而凡夫之人，以为有我。须菩提！凡夫者，如来说则非凡夫。既云是法平等，无有高下，云何如来却度众生？故偈云：“平等真法界，佛不度众生。以名共彼阴，不离於法界。”名，即众生，假名也。阴，即五阴实法也。此假名实法，皆即法界，故云不离於法界。既即法界，凡圣一如，岂有众生可度！故云佛不度众生。如来若谓我为能度，众生为所度，此则著於四相。由离四相，则非度而度，度而非度。则是如来说有我者，真我也。则非有我者，非妄我也。若凡夫之我，是我执也。非凡夫者。论云：非生谓不生圣人法，即毛道凡夫也。  

二十二，断以相比知真佛疑。此疑，从第十七疑中，如来不应以色身诸相见而来。须菩提！於意云何？可以三十二相观如来不？须菩提言：“如是！如是！以三十二相观如来。”佛言：“须菩提！若以三十二相观如来者，转轮圣王，则是如来。”须菩提白佛言：“世尊！如我解佛所说义，不应以三十二相观如来。”尔时，世尊，而说偈言：“若以色见我，以音声求我。是人行邪道，不能见如来。三十二相者，应身相也。观如来者，观法身如来也。问意谓可於应身相好中，观见法身不？善现乃知应身相好，从法身流出。若见相好，即见法身。故答云：“如是！如是！”佛又恐善现於应身取著，不达法体。故又以轮王即如来为难。而善现解佛难意，故云不可以三十二相观如来也。既而佛乃说偈以证之。法身之体，固不离于声色。但凡夫堕於于闻见，是行邪道，不能见於如来也。  

二十三，断佛果非关福相疑。此疑，从上不应以相观佛而来。须菩提！汝若作是念：如来不以具足相故，得阿耨多罗三藐三菩提。须菩提！莫作是念。如来不以具足相故，得阿耨多罗三藐三菩提。须菩提！汝若作是念，发阿耨多罗三藐三菩提心者，说诸法断灭，莫作是念。何以故？发阿耨多罗三藐三菩提心者，於法不说断灭相。上明如来所证菩提，不从福德而致。是则菩萨所修福德，不成菩提之因，亦不克果报耶？为断此疑，故告之曰：“莫作是念。如来不以具足相，而得菩提具足相。”即福德相也。盖大乘所修福德之因，所得福德之果，但离取著之相，不同小乘断灭之见。故曰：於法不说，断灭相也。下又没喻以告。须菩提！若菩萨以满恒河沙等世界七宝，持用布施。若复有人知一切法无我，得成於忍。此菩萨胜前菩萨所得福德。须菩提！以诸菩萨不受福德故。须菩提白佛言：“世尊！云何菩萨不受福德？须菩提！菩萨所作福德，不应贪著，是故说不受福德。此下，明离我法二见，初离我见。夫我见者，有真我之见，有妄我之见。妄无见者，虚妄分别众生见也；真我见者，远离执著如来见也。既离执著，示有我见、人见、众生见、寿者见，此不见而见也。在迷众生，以为如来实有四见，故云不解如来所说义也。善现既解如来所说之意，即知四见，皆非虚妄分别，是真我之见，故云是名我见、人见、众生见、寿者见也。须菩提！发阿耨多罗三藐三菩提心者，於一切法，应如是知，如是见，如是信解，不生法相。须菩提！所言法相者，如来说即非法相，是名法相。次离法见，夫如来说法要令众生发菩提心，修行契理，故闻如来所说，当如是知、见、信解，不生法相。言不生法相者，不於法取著也。法本离相，如来称性而说，故云即非法相，是名法相。此一段文，虽正释离於法执，亦是总结降住正行由经。初善现请问，若人发无上菩提心者，庄云何往？云何降伏其心？如来答云：“应如是住，如是降伏其心。”故今结云：“发菩提心得，於一切法，如是知、见、信解。”此结如是住也。不生法相，此结降伏妄心也。  

二十六，断化身说法无福疑。此疑，从上尘喻化身是异而化来。须菩提！若有人以满无量阿僧礻氏世界七宝，持用布施。若有善男子、善女人，发菩萨心者，持於此经，乃至四句偈等，受持读诵，为人演说，其福胜彼。云何？为人演说，不取於相，如如不动。此段文有三节，初以无量阿僧礻氏世界七宝布施，是假喻格量也。自“若有善男子”下，明持说福胜。自“云何为人演说”下，是释福胜。所以据经文，但明持说功德而论，乃谓化佛说法。有无量功德者盖化佛，是说经教主。持说是弘经之人。所弘之经，是佛所说。佛之所说，离言说相故。功德无量。弘经之人，若能离著，则其福能胜彼也。如如者，法身之理也。化身，既即法身则无去无来，故不动也。  

二十七，断入寂如何说法疑。此疑，从上演说与不动而来。何以故？上言如如不动，则佛常住世间，为众生说法。何故言如来入涅般木耶？恐有此疑，故说偈以释云。一切有为法，如梦幻泡影。如露亦如电，应作如是观。一切有为法者，一切世间生灭之法也。佛生人中，示同生灭，亦属有为无常之法。无常之法，虚假不实，故以梦、幻泡、影、露、电六种为喻。应作如是观者，观即般若妙智，以此妙智，观有为法，如梦幻等。能观既是妙智，所观无非妙境。妙境者，一境三谛也。妙智者，一心三观也。三观者，空假中也。三谛者，真俗中也。即观有为之法。离性离相之谓空。无法不具之谓假。非空非假之谓中。谛者审实不虚之谓。全谛发观，以观照谛。谛既即一而三，观岂前后而照，故云如是观也。能如是观，乃了化身，即法身。无常，即常也。虽即法身不碍涅般木良以如来究竟，非常非无常之法，故所以能常，能无常也。是则终日涅，终日说法，不住有为，不住无为，不可得而思议者也。一经始末，皆称如是。始云如是住，如是降心，中问节节云如是，至此又云如是观。论乃释云：妙智正观，故知妙智。实一经之宗也。正宗竟。佛说是经已，长老须菩提，乃诸比丘、比丘尼、优婆塞、优婆夷，一切世间、天、人、阿修罗，闻佛所说，皆大欢喜，信受奉行。  

《金刚经证验赋》无住般若。经云：菩萨於法应无所住，乃至若菩萨不住相布施，其福德不可思量。教海威光。夫般若者，是一切众生真如之心。灵台妙性，其福德不可思量。教海威光。夫般若者，是一切众生真如之心。灵台妙性，寂照无遗。诸佛约众生心，故说诸教。讽诵而感通灵异，受持而果报昭彰。迄古至今，灵瑞非一。受持感应，向下当明。毕使凡身未来，而位登宝觉。经云：一切诸佛，及诸佛阿耨多罗三藐三菩提法，皆从此经出。又云：修一切善法，则得阿耨多罗三藐三菩提。夫经者，即是众生心。其心之性，恒常不变，故号金刚。明了自心者，即是如来。经云：如来者，无所从来，亦无所去，故名如来。即是真如一心。不去不来，无生无住，故名如来。能信此心，即得成佛。是以经云：凡有心者，皆当作佛。若直信者，现今是佛，为未信者，故云未来成佛。能令促命现世，而寿续金刚。梵文颂言：云何得长寿？金刚不坏身。持此经人多增寿算，向下当说。  

《洪范》“五福”。其一曰寿。坚持之者，偏承灵。《洪范》五行云：世间有五种福人，其一曰寿。梁时招提寺琰师读诵三岁，有异於世。初出家，年十一岁。有善相语琰师云：“虽聪敏明慧，而寿不长。年至十八，必当命终。琰师遂入山於藏中发愿。随手探经，乃得一卷《金刚经》。志心课诵，昼夜不息。因夜静坐诵经，忽觉似天明，光照檐庑，见一僧，身长一丈，手执一卷《金刚经》。语琰师云：“此经功德，最不可思议。汝年二十，始可出山。”琰师依教，二十出山。路逢前相者大敬服何妙乐延年？琰师实答。相者叹云：“经力不可思议。”又隋时雍州赵文，因疾而死。经七日，其妻欲殓，觉一脚暧，至晚却苏。云初死之时，引文见王。问生时有何福业，文答一生唯诵《金刚般若经》。王云：“若得此经，功德最上。汝虽暂来，更合加年。即放汝还生，必当延永。”又荆州法陵县尉李玄宗女五娘，年二十四。情存出家，常持《金刚般若经》。忽因身患，三日卒亡。至阎罗王所，王勘其女，元无罪尤。  

女告王言：“五娘常持《金刚经》。”王闻持般若之名，便放还生。临放之时，王告曰：“汝虽再生，汝父不久当来，为汝父，爱吃鱼会鱼。今有七百头鱼，来诉汝父。汝若不信，归问父，夜睡之时，常梦落纲已否？昼夜常头痛不？乃是此鱼作此患耳。”其女还家，一一白父。李玄宗闻语惊惧非常，遂改恶修善，发心常持《金刚经》，仍写四十九卷。造毕，梦见数百青衣童子来谢曰：“君昔杀我，我欲杀君。愧君造经，今我离若。我当往生，君当长命。”李玄宗於后果得寿年一百二十岁。湖神归命，受净戒而挫凶儿暴之威。昔江南有宫亭湖神，能兴云致雨，祸福交至。时有西天二婆罗门僧，各善咒术，欲降彼神入庙。侧有一寺，寺内有一小僧，专持《金刚般若经》。见二客僧俱死，即直入庙中，徐声念诵。须臾之间，黑云忽起，湖水佛腾。忽见一物，身长一丈，声如雷震，目似电光，仆从三百馀人，皆持刀戟，直入庙中。见一小僧诵经，低头合掌胡跪听经。俄尔之间，云开风静。其神向前云：“《金刚般若》威力甚大，愿师慈悲，与弟子忏悔。僧问云：“汝何故枉杀二僧？”神曰：“其二僧虽恃咒力，持戒不精，见弟子形容，自然怖死。伏愿和尚，与弟子受菩萨戒。”师乃授之。尔后庙神，舍大蟒之身，安然不敢为害。因兹举，众盛持此经。病者投诚，愈沉疒阿而轸慈悲之救。鹿阝州宝室寺僧法藏戒行精微，一生造寺写经，崇新修故。  

至武德二年闰二月，因染重疾，夜梦一僧，身着青衣，手执《金刚经》一卷。口云：“若能造此经，受持读诵一生已来，所有罪障，悉皆消灭。”于是应声许造，当时所患得愈。自后发愿造《金刚经》一百卷，寿年九十八。大旨甚深，罩古笼今，字字演无生之性。天亲菩萨，以无生无住之理，制论解释诸部般若。乃至龙树祖师，解《摩诃般若经》，制《智度论》一百卷，及《中论》等，广述无生之旨。如《中论》云：诸法不自生，亦不从他生。不共不无因，是故说无生。重重敷不住之音。经云：所谓不住色布施，不住声香味触法布施。须菩提！菩萨应如是布施，不住於相。何以故？若菩萨不住相布施，其福德不可思量。释曰：无住相者，即是自心无住。不於前际，住已过去故。不於后际，住未至故。不於中际，住常念念无住故。既不得前后，亦无中间，以心不住故，即万境万缘，皆无所住，心境一如故。若了此义，其福实不可量，即与虚空等。任布七宝之珠珍，难偕四句。经云：若人满三千大千世界七宝，以用布施。是人所得福德宁为多不？须菩提言：“甚多。”乃至若复有人於此经中受持，乃至四句偈等，为他人说，其福胜彼。纵舍三恒之身命，莫比持心。  

经云：初日分，以恒河沙等身布施，中日分，复以恒河沙等身布施，后日分，亦以恒河沙等身布施，如是无量百千万劫以身布施。若复有人，闻此经典信心不逆，其福胜彼。先德云：四句功深，三恒力劣以功深故。言下契无生，便同法界性。以力劣故，但得人天果报，尽入轮回矣。大教正宗，真如海藏。无量教法，同诠般若，以真如遍一切处。若心境若教若理，尽为其体，但明般若，万法齐归。但契一如，自众德。灵神拥护，海州东海县令王钦明，常持《金刚经》。因妻杀戮物命，追入冥司。王问：“若君今读得《金刚经》已否？”答曰：“诵得。”即对王前哉！祗诵四句偈，讫，有二金刚，忽然而现。金刚现时，即放钦明还生。冥司便注命簿，寿年一百二下岁。其妻承此经力，亦得免罪，再生人道。阴官归向。长庆二年，上都大温寺僧灵幽死，经七日见阎罗，王问曰：“和尚在生，受何经业？”答云：“贫道一生常持《金刚经》。”王言：“善哉！善哉！”王遂合掌请诵斯经。灵幽便念经讫。王曰：“犹少一偈。师寿命已尽，更放归人间十年。劝一切人持念此经。真本在豪州钟离寺石碑上。”灵幽遂奏，奉敕令写此经。真本添此偈，在“无法可说，是名说法”之后。坐一层之金榻，拨出冥中。歧州女人阿王忽然身死。见阎罗王，问曰：“汝在生作何善缘？”答云：“常持《金刚经》。”王即与金床，坐诵经讫。王问何不诵咒，答未曾见个。即令藏中取本授与，遂放归生路。王言便付嘱向后生天，更莫来此。其遍咒可传行，勿令遗坠。降五色之祥云，迎归天上。唐开元年，遂州人任善因疾致死，见数十人并一僧同被驱掠，将去见阎罗王，王遂问僧，生时作何福田？  

僧云：“唯诵《金刚般若经》。”王即合掌，须臾之间，忽有五色云垂下布地。又见诸罪人并被枷锁，各付地狱。次有一冥官指任善云：“此人曾读《金刚般若经》二十五遍，兼读庚信文章。”王即令人引庾信示之。乃见一龟，有数个头。王云：“庾信好事文章，善谈经典。诽谤三宝，受此罪报。”任善却放重活，还归人间，备说斯事。斯经也，降心为要。经问：“云何降伏其心？”佛言：“如来善护念诸菩萨，善付嘱诸菩萨。汝今谛听，当为汝说。善男子、善女人，发阿耨多罗三藐三菩提心，应如是住，应如是降伏其心。”  

释曰：论云：一切境界，唯心妄动。心若不起，一切境界相灭。唯一真心，遍一切处。故一切经论，以心为宗，以心为要。心若不起，万法一如。本无动静，唯心分别，差别义生。故但降其心，千途自正。如傅大士颂云：飞禽走兽我皆伏，唯是心贼最难治。以一切众生攀缘之心，念念不住，相继不断。如蛇舌，如暴流，如火焰，如风疾。故圣人唯令制心，以为纲要。无我是宗。经云：得闻是经，信解受持，是人则为第一希有。何以故？此人无我相、人相、众生相、寿者相，又云：通达无我法者，如来说名真是菩萨。以我、人、众生、寿者等四相本空，众生妄执为有。若了本空，便成菩萨，不堕众生之见。信解而体斋诸佛，以信无我之理，解无住之宗，现身成佛。以诸佛体，达人法二空，入无生无住之性。以成佛故，所以《华严经》颂云：法性如虚空，诸佛於中住。受持而福等虚空。  

如前经说，不住相布施，福等虚空。法力难思，不堕力峰之所。隋皇十一年，太府寺丞赵昌，岌州人也。因患致死，心上微暖，后苏云，初死之时，便被鬼使领见王，王云：“合入刀山地狱。”使人领去。见一官人苏洁，侍从数人，皆持宝函。官人云：“此间文案极细，生前罪善，必无遣漏。”乃开函检文，唯诵《金刚经》，官人却引见王。王云：“诵经功德，更合加年。即放重活。”从南出见周武王，著三重钳锁，枷木丑其身。语昌曰：“汝似我国内人，为我报大隋天子，道我为信任卫元嵩谗佞，使我除灭佛法。其卫元嵩，寻觅不得，其人已出三界。直至如今，久处幽系，可能为我造功德济拔其赵昌，遂奏大隋天子，帝乃出敕，令天下每人出一钱，为周武帝作功德设斋，转《金刚经》。周武王遂得解脱矣。  

神功罔测，能超骇浪之中。温州参军郭承思将家口九人，赴任之时，先发愿云：“乞家口平安日，别转《金刚经》一卷。”考满之日，将家口共司法元珍，同船归本州。承思让司法於船后房，承思将家口在前头，忽值恶风。至越州界，船作两撅。承思独帆前头，得至越州。司法家口当时没溺。其司法在任之时，断罪不择良善，致招斯祸。承思珍戴金刚之力也。一心受持，千圣称赞。经云：如来灭后，五百岁，有持戒修福者，於此章句，能生信心，以此为实。当知是人，不於一佛、二佛、三、四、五佛而种善根，已於无量千万佛所，种诸善根。闻是章句，乃至一念生净信者。须菩提！如来悉知悉见。是诸众生，得如是无量福德。滞魄投诚，而归净道。  

泗州涟水县书生赵璧，往京举选，其妻亡，后乃及第还乡。去家十里，乃遇亡妻告其夫曰：“是亡后，生时衣服并在阿家处。今在冥司受罪，痛不可言。望於家处，乞一腰裙，为造《金刚经》一卷相救。若写经时，预来相见。”其夫还家后，一依所嘱，索裙写经，才及半卷，忽忆亡妻之言。遂往妻之墓所，唯见一老人口称我是土地，汝妻於昨日午时，承般若经功德力已生人天中，地下不可得见矣。苦战败阵，而超危难。汴州褚西伦，因乱被差充军。行营一镇河北，经得九年，家中莫知消息。其妻发愿，每年出钱一千文，为夫主写《金刚经》。为经生，作净衣备蔬食，每书一字合掌，又念一佛写经，装潢并讫。至夜，其夫主在河北，入阵交战，大输失，便奔窜。遇夜风雨，不知东西。唯见一道大光犹如火引，寻光信脚，备涉山川，便到家舍。其妻忽见其夫，欢喜踊跃。遂开函示夫，经潢犹湿。  

当此之时，汴州一境，家家抄写《金刚经》，悉皆诵持，顶戴归命。狱官现证，冥魂脱而世命增。《往生传》云：时有县尉，性好鹰猎，杀害为业。其妻常持《金刚经》，曾劝夫读一遍。后忽然命终，引到王所，因问狱官，其人有杀罪，合人镬汤地狱。为曾读一遍《金刚经》，因令受残罪。其狱卒便将一铁勺汤淋背上，且放还家，仍得延寿。恶友妒心，金文隐而霞绦散。徐州有一老女人，积得十千文，欲专写一卷《金刚经》。忽有一经生来，请为写经，当时付十千文。经生用二千文起写经堂，三千文作新净衣，馀者买纸笔墨等，及装潢。每日持斋，专心洁净，抄写染潢，表轴已讫，安置堂中。道有别经生数人，嫉他得钱太多，欲来偷经藏毁，潜入室中。并不见经，唯存一卷白纸。却问主人，此经今在何处？略借看之。其老女人，脱旧衣裳，遂被新服洗洒，香熏两手，入经堂中取所写经见还。适来白纸，文字分明。经生视之，即知灵圣。装潢俨然，绦首俱备。是诸经生，发起恶心。当时眉须，一时俱落。  

或乃身枷自解，母眼双明。吉州卢陵县主簿周诠，母梁氏随男赴任。因母患眼，不睹光明，乃请假三日堂上扫洒，请佛迎僧，转《金刚经》四十九卷，母眼双明。公务人王龛，自生异见，捉此幡花缚周诠见巡察使张马因，便推考著。枷讫诠于时枷锁自开，无能禁者。马因问事由，即答：“母患眼，遂立道场转经，王龛自生异见。”马因遂放之。口门光耀，传云：王新任，蜀道县令。欲归蜀去，无粮食得往。时有一僧，乃是蜀人，亦欲还。彼与王新同归。其僧有钱十千文，乃寄王新，若到益州，望依数还。其僧常持《金刚经》。同至绵州，王新密起害心，贵免钱债。夜共渡江，乃沉僧於急水中。其僧逢一流槎，专於槎上诵经。口中忽出五色毫光，江畔村人见光，驾船载上。其僧先到益州，王新后到，见僧愕然，白汗交出。傍人拭汗，当时随手，眉鬓皆堕。肉体坚贞。  

苏州重玄寺僧智俨，常诵《金刚经》，忽於一日奄然坐终。其时寺内及遐迩，悉闻异香，复闻音乐。时正当暑，肉身不坏。至贞观七年，众乃漆身供养。天香馥郁，仙乐凄清。昔真观初，镇州司法李生，常诵《金刚般若经》。后往洛阳，忽然染患而终。是日俱闻空中天乐异香，三朝不歇。临法而三刀不断，昔崔昭为寿州刺史，时有一健儿，抱罪合至极刑，使人斩之，三刀不断。昭问云：“汝有何术？”答云：“唯受持《金刚经》。”昭使人往取经来，拟使令诵之。看经上三刀痕，断路分明。昭合掌赞言：“此经甚不可思议。”其人免罪，后愿出家。昭给钱五十千文，令充衣钵。时人号为三刀和尚。又，司法三绰，祖父并诵《金刚经》，因逢薛举贼破城壁，但是官人，尽皆诛戮。贼至绰身举刀便断，遂乃免死。又惧乱兵来捉，遂隐厕中，专诵斯典，口中放光。贼寻光而来，乃是刀斩寸寸断者。乃曰：君但出去，我等终不相害也。命讲而束素俄呈。昔陈末，因慧禅师，年十八声振寰宇。讲经及论，三时不辍。忽见一人来云：“请法师。”因此命终。唯心头尚暧，七日方苏。初死之时，至一城中，见一王，合掌恭敬云：“弟子恶业，受此罪身，暂请师讲《金刚经》七日，讲讫放还。”乃与贝亲绢三百疋。及至惺悟，唯见匮中之绢，分明盈满。写在空中，点点而雨沾不湿。  

昔有河北一儒生，因妻病，遂发愿许写一卷《金刚经》。其妻病愈，后以困乏故，纸墨不办，常系丹心。心口思惟，时不待人。恐违诚愿，遂於一日发心，于旷野空中，自亲手於空中书一卷经文，礼拜发愿而去。迩后於虚空书经处，乃至猛雨，其雨不沾，牧童采樵之人，皆於此避雨。求於纸内，重重而文采全生。如前所说，徐州老女人，暮净衣裳，熏手取经，於前经生，白纸卷中，文字重生，装染如故。是知大报攸长？正宗罕措。旨妙而难解难入，持此经者，现身增福寿，当来证菩提，岂非果报攸长？攸者，远也。经云：“尔时须菩提闻说是经，深解义趣，涕泪悲泣，而白佛言：“希有世尊！佛说如是甚深经典，我从昔来所得慧眼，未曾得闻如是之经。世尊！若复有人，得闻是经，信心清净，则生实相。当知是人，成就第一希有功德。”又云：“当知是经义不可思议，果报亦不可思议。”信顺而不惊不怖。经云：“於后末世，有受持读诵此经，所得功德，我若具说者，或有人闻，心则狂乱，狐疑不信。”以经旨趣，但述无我无生，即一切众生现执坚牢。初闻不信，则起狐疑，若直信无生，深知无我，则不惊不怖。故《法华经》云：闻诸法空，心大欢喜。金刚神暗使变肉为骨，开元三年，京兆府武功县丞苏七郎，专心诵持《金刚经》。阖家五十馀口，并皆蔬食。其妻崔氏，亦诵此经。崔氏有亲来，见其吃菜年深，面无颜色。劝令私买肉味，益其颜状。崔氏因使人窥窃于市内买羊肉三斤，暗处盗食，才吃一脔而变为骨。咽塞不能得进，又不能出，至日暮气断。经九十日，身体微暧，未敢棺殓。从六月十五日死，至九月十日始苏。家人问其事，云行至冥道，阎罗王问，汝是武功县丞妻，汝夫是大菩萨。因何盗食肉？金刚善神变肉为骨，哽汝令死。汝寿合年七十，为汝受持《金刚经》，令更添二十年。通满九十，却放还生。武功一县，道俗咸知，悉来参问。夫人县官具录申州，州申台，帝闻，因此发心，受持《金刚般若》，得延年益寿。帝亲御笔注出经文，散下诸州，令道俗各写一本，使众生怀渴仰之心，令徒侣获未闻之益。甚深般若，愿天下知之。须菩提密令断薰啖素。大历年中，河北道卫州别驾周伯玉，常持《金刚经》。忽於私第房中，见一道光，光内有梵僧，在床前，唤云檀伯越。伯玉问云：“是何僧？”答云：“我是须菩提。为汝诵经数年，不断肉餐，汝若志心求佛道，必须断肉。”从此已后断肉，蔬餐，转加课诵。因书力而忏罪，如前所述，僧法藏造《金刚经》，神人告云：一生已来，所造罪障，悉皆消灭。遇火光而得度。如前褚西伦，因见一道火光，随光所引，得达家舍。积禄延年，扶持拥护。增福加寿，备在前陈。持此经人，诸佛护念。异哉！为群典之大还，上升觉路。约道门说：若服还丹一颗，增世间寿，立地升天。若释宗中顿悟无住，无生深入《金刚般若经》，则永脱凡夫之地，当升第一义天，入如来寿量之海矣。  

金刚感应事迹：梁天监中，有琰法师，居长安招提寺，年十一岁为僧。忽一日，同寺中僧侣，往占吉凶於相师家。以次占至琰曰：“可惜聪明寿夭，至十八岁，数亦足矣。”琰闻之不乐。及归寺，发心躬诣藏殿，焚香躬礼三宝。发愿修行，乞赐经一卷，毕世受持。祷祈已，随手於藏函内抽得经一卷，乃是《金刚般若》也。於是专心受持，不舍昼夜。忽一日，夜至更深，见房中有五色光明。须臾见一梵僧，身长丈五许，语琰曰：“汝寿止十八岁，必致夭亡。今得持念大乘经力，增延寿数矣。”言讫，潜隐。因得此验，愈更精勤。年逾十九，一日，寻访相师。愕然谓琰曰：“予昔曾言师寿必夭，不期今日再会。师习何善业？喜得夭相已消，重添法龄耶？”琰曰：“专心持念《金刚般若经》。”相师稽首谓曰：“吾毕缘在尘俗之中，罔知佛法之功德，有此殊异观。师此去寿至九十二矣。”后果应相师之言，终于招提寺。出《感应记》隋时，益州新繁县西王李村居士苟氏，晦迹不显，人莫知之。尝於村东空地上，遥望虚空，手写《金刚般若经》。遂感诸天龙神覆护，凡遇雨，此地不湿，约有丈许，如屋覆然，每雨则牧童小儿皆避於此。  

至唐武德年间，有僧语村人曰：“此地向来有人书经於此，致有诸天，设宝盖於上覆护，切不可令人作践。”尔后设栏围绕，供养佛像。每遇斋日，集远近善友诵经修善。当闻天乐，声振一方，遂为吉祥之地矣。沙门法藏，隋时人也。居州宝室寺，禀性淳古，行业精勤。尝於开皇中，在本州洛川县建造寺宇。曾将自己衣钵变卖，起盖殿屋二所。又写经八百馀卷。至唐武德二年二月中，偶染一疾。昏寐中，忽见金刚神，手报经一卷，谓法藏曰：“汝造寺写经，有互用之罪。我今授汝《金刚般若经》一卷，汝若至心能写此经一卷，流通读诵。互用之罪，悉皆消灭。”言讫不见，俄而疾愈。尔后，罄卖衣资，书写此经一百卷，毕世受持。修诸善行，不染世缘。寿至九十九岁。其年正月十五日，延请大众看念《妙法莲华经》一七卷、《金刚般若波罗蜜经》一七卷。升堂端坐，索笔书偈，与大众相别，俄然化去。一时缁素，咸睹阿弥陀佛，化身接引，往生西方极乐世界，九品花池托质矣。颂曰：今年九十九，看看无所有。更莫问如何，虚空打筋斗。  

隋人睦彦通，日诵《金刚经》十卷。李密盗起，时彦通宰武牢，邑人欲杀之，以应义旗。城上有贼，持剑赶杀彦通。前有一深涧，贼逼近，跃入其涧。空中见金刚神，以手指令一人接彦通臂置石上，都无损伤。神人曰：“汝持经有感，故特来相救。”因得保全还家。神所接之臂，异香数日不散。后位至方伯。年八十余，一日无疾，索笔书偈。香汤沐浴，端坐而逝。偈曰：八十九年在世，随身做此活计。今日撒手便行，明月清风自在。  

唐武德年间，信士陈昭，江陵人。日常斋素，持念《金刚般若经》，累积功行。有大蟒，时来座侧，听经毕即退，每日如是。有邻人力昌，勇悍不信。见蛇往来，疑是妖怪，潜伺打杀。其蛇衔冤，诉于阎摩天子，敕使者追力昌，魂至冥司。令蛇缠身噬啮，苦痛难忍。力昌遂托梦告妻曰：“我在生，打杀一蛇。其本要听经百卷，可以升腾，只欠七卷。我不合打杀。今被蛇苦楚，不可胜言。可与我请僧，写得《金刚经》七卷，躬就佛前忏悔，以救倒悬之厄。”妻觉而忆其梦，欲依写经。奈何口食不给，倍增悲苦。有男名僧护，方年五岁。问母何事悲哭，母说其由。僧护即答母曰：“何不将儿卖却，以救其父？”於是哽噎，抱儿出市，卖与蜀客，得钱两贯。与子分离，五内痛割。遂请僧写经七卷，对三宝前苦心祷祝，一愿，夫力昌承经功德解释冤尤；二愿，母子再得相见。自别之后，忆子目盲。但每日诵念《金刚经》，求乞於市。其子随客往蜀，一去三十年，继父母俱亡。忽念亲母卖我写经荐父，至今不知存亡，遂收拾家资，复回江陵寻母。未即之见，买宅暂居。忽遇节腊祭祖，就斋，求乞老妪数人来，则诵《金刚经》一卷，乞意回向。  

僧护云：“我幼年丧父，我母将儿卖身荐父。今得回乡寻母不见，愿得父母同获超升。”数中一婆婆便叫：“郎君，我是汝母。汝年五岁卖你，写经荐父。见有卖契，在我住处篮儿内。”僧护索契读之，悲喜交集，焚香拜告三宝天地神祗。今得母子相见，缘母目盲，不能认子，遂取水漱口，躬对天地之前，与母舐其目，左右皆明，遂得母子团圆。以应向年之所祷也，观者无不感叹。唐龙朔元年，洛州景德寺比丘尼房有女使任五娘死，已立灵座，供养经月余。  

其弟妹每夜听得灵座有呻吟之声，初甚恐。因焚香问之，灵即答曰：“我在生不合犯五重罪：一不合在房非为，二好食牛肉，三作践五谷，四氵蹇泼羹汤，五杀害众生。又将活鱼作鱼会。凡被杀众生，尽在阴司，要我逐一偿报。今准阎摩天子敕令我受刀林剑树地狱，一日一夜，万死万生，痛不可忍。即令身上有刀七枚，痛入骨髓。我因告冥司鬼吏，有何因缘，能免此苦。鬼吏答曰：‘汝生前所造恶业深重，受此地狱。若要脱离，必得阳间孝顺子孙，为写得《金刚经》七卷，圆成可免此苦。’答曰：‘别无子孙，只有亲弟妹在家。求暂停苦，愿放回求救，许而归。望弟妹以骨肉之情，将我生前遗下衣资变卖，得钱舍入净土寺，求宝献大师，为我写经一七卷。躬对佛前，忏悔杀生，种种无边重罪，愿我早离地狱辛酸之苦。”于是弟妹，遂依所嘱，即为出卖遗物，命僧写《金刚经》。才得一卷，冥司狱吏，奉天子敕，即与任五娘身上抽出一刀。写经七卷圆满，其刀尽皆抽讫。承此大乘经典功德，凡此索报生灵，悉得解脱，各生善道。其任五娘，业障冰消，出离地狱，得生人天。一日，复来拜谢弟妹，方欲详问，遂不见矣。  

出《报应记》唐龙朔中，白仁哲为虢州朱阳县尉。蒙差运米辽东，过海忽遇恶风，四望昏黑。仁哲与合船人从八十二人，尽皆忧惧。仁哲平昔持念《金刚般若经》，志诚有感。当时整理身心，焚香看诵《金刚经》。未终卷。忽如梦寐，见空中有一梵僧，身放五色光明，谓仁哲曰：“汝等八十余人，宿有恶业因缘，今日俱当没溺海中。即目海内鬼神罗刹等众，咸伺求其便。数内只缘仁哲平昔持经功德，今蒙玉帝有敕，遍告龙王水府神祗，庶得免此横逆之祸，吾特来报汝，勿致忧疑。”须臾风恬浪静，八十余人，俱得济岸矣。  

出《报应记》唐永徽元年，司马乔卿为大理司，直丁母忧哀毁骨立，刺血写《金刚经》一卷才毕，忽墓上生芝草三茎，长一尺八寸，绿茎朱盖，取而复生。出《金刚感应传》唐天宝年中，常州宜兴县人吴逵，每日五更，躬就佛前，诵《金刚般若经》一七卷，兼礼拜念佛。逵有诗曰：“五更钟动莫贪眠，抖擞精神向佛前。一拜一声弥陀佛，花池已种一枝莲。”每日修行，年至九十二，忽别儿女，无疾告终。自见二使者，引见阎摩天子，问逵在生作何善业，对曰：“自幼至今，专念《金刚经》。”天子合掌，命逵坐朗诵一卷。方念至“在舍卫国”，口中即出妙香，见佛显现。王不胜欣喜，谓逵曰：“君有般若之功，吾敕送汝生舍卫国中。承品官之后，受其爵禄，享富贵福，子孙荣显。”使者奉命送逵，因过旧舍，就空中报儿女曰：“吾得念经之力，阎王敕令吾生舍卫国中，特来相别。汝等宜受持《金刚经》及《法华经》，阴府深敬此二经。若不能受持，以诸花香恭敬供养，得福无量。仍不得杀生，蠢动含灵，皆有佛性。买命放生，得长寿报。”儿女闻之悲哭。曰：“不用伤感，人生世间，有一善可凭，命尽如夜眠天晓，还见日月。一向在恶，必入黑暗。勉之。”言讫不见。  

出《杂俎记》唐大历中，太原偷马贼，诬一孝廉同情。拷掠旬日，不胜苦楚，并无招词。推吏疑其为冤，未成文案。孝廉专持《金刚经》，其声哀切，昼夜不息，忽一日，有竹一段，两头有节，堕於地上，不知从何处来。众囚皆争夺看，转至狱卒之前。疑是藏刀在内，对众劈开视之，乃有《金刚经》中半偈云：“法尚应舍，何况非法。”众皆愕然起敬，贼首悔过，因得放焉。唐大历十一年，卫州别驾周伯玉，日常持念《金刚般若波罗蜜经》，公私不易其心，以为功课。一日，忽见梵僧来前，伯玉问曰：“是何尊者？”答曰：“吾是般若会上须菩提也。为汝诵经数年，惜乎不断肉食。汝若志心求佛道者，必须长斋断肉。”伯玉自此断肉蔬食，转加精进，诵持般若尊经，寒暑不辍也。  

出《证验赋》了禅师《应验序》曰：昔唐时有王待制，船至汉江阻风。波涛汹涌，四面昏黑，樯倾楫摧，危险之甚。满船惊惶，性命莫保，待制亦惧，不得已，遂将平日持诵《金刚般若经》一卷，抛至江中，遂得风浪平静。待制惟日深忆此经受持年远，郁郁不乐。经涉两月，方到镇江。见舟尾百步许，有一物，似球之状，出没无时。众疑其异，待制差人唤渔人取之，乃螺蛳辊成一团，剖之，外湿内干。待制用手分开视之，乃是向日所抛之经，毫发无损。待制惊喜，拜而受之。且叹曰，汉水会于九江至南徐，动数千里。舟船往来，不可数计。然未闻听持之经，自彼之此，螺蛳一见而不舍。其为名耶利耶财耶色耶？将必求脱轮回生死者也。呜呼！万物之中，唯人最灵。有毕世不闻是经，有闻而不见，见而不信，信而为名利财色役其心，不能受持者，尚螺蛳之不若也。谓之最灵，孰与之哉？时宋绍熙七年，岁在丁亥仲秋念五日，歇叟清了述。唐乾元年中，广州僧虔慧，自幼受持《金刚经》，寒暑不易。因与缁俗数十人，泛海往南安都护府。忽值风涛大作，打坏船只，满船人俱没海中，唯偶虔在浪中，偶遇一丛蓬蒿，自身渐至蓬蒿之上，随浪三日三夜，方得济岸。仔细视其蒿中，乃见《金刚经》一卷，并无淹湿。虔慧拜受此经，精诚供养，日夜受持。年至百三十岁，端坐告终。其经本自出香烟，渐成五色云气，徐徐上升天界。大德僧众与太守官僚，远近缁白，咸驻此处，俟经来下，至一日一夜，莫知所之矣。唐陈国窦公，夫人卢氏，芮公宽之妹也。平日好善，信罪福，尝诵《金刚般若经》，卷将终，有两三分，忽头疼大作，自念傥死，不得终卷。力疾索烛，要续圆满，而火悉灭。婢使空回，夫人叹息不已。忽见灯炬，渐次升堂，上入卧处，去地三尺许。又无人执侍，光明若昼。夫人惊喜，急取经看之。有顷家人钻燧得火，烛光即灭。自此病亦痊，日诵五卷。一日芮公将死，人往省视公。谓夫人曰：“吾妹诵经精恪，冥司注记姓名，又添遐算，异日必有好果报也。”夫人寿至九十，无疾索浴，端坐而终矣。  

唐朝崔昭为寿州刺史，有一健儿，犯极刑处决之际，差官吏押往市曹处斩，连施三刀，其刀自折。刺史问健儿曰：“汝有何术？”答曰：“无他术，平昔专心持诵《金刚般若经》。”遂差人取经来看，乃开函视之，乃见经本，已作三段，痕迹分明。刺史视之，合掌欢喜，赞叹曰：“尝闻此经，有不可思议功德，今果若是。”遂免其罪。健儿求出家为僧，刺史即施度牒，号曰三刀和尚。唐竹行立，陕州人。不识一字。长度初，常随善友，口授《金刚般若经》，得一年，自能背诵。时或为商，凡身到处，即奉经本，焚香持诵一卷。一日偶贩匹帛三百余贯，往他州货卖。经过峻岭，撞见强贼数人，各持刀仗来赶。行立箱箧约重五十斤，急弃之，竟投岭下深涧侧避。忽见空中有一金刚神，以手指行立，只觉身在水面上，如行平地。众贼见箱袱遂即取之。及举甚重不能起，贼皆惊异，却在岭上招手，唤行立曰：“你上岭来，我若杀你，如杀我等父母。”行立即上来，贼再三扣问，汝有何幻术？答曰，非有幻术，恐是平日专心持诵《金刚般若经》，为佛神力感应，故有斯灵异。”贼遂令行立开箱视之，乃见五色光明现於其上。众贼皆合掌悔过，遂舍壹伯贯文与行立，赎经前去受持。众仍发愿弃枪刀，更不作贼，俱改恶从善矣。  

出《感应记》释灵幽在京大兴善寺出家，长庆二年，暴亡。已经七日，体质微暖，而未殡之。自见二使引见阎摩天子，敕问幽，在世习何行业？幽对曰：“贫僧一生常持《金刚般若经》。”天子合掌赐坐，命幽朗诵一遍。地狱煎熬，捶楚之苦，一时停息。诵经毕，天子再问幽曰：“念此经中而少一章。师寿合终，今加汝寿十年，归世劝人受持此经。真本在濠州钟离寺石碑上。”幽既还魂，具录表奏唐天子。奉敕差中使，往濠州碑上看此章，在“无法可说，是名说法”后，增“尔时慧命须菩提，至如来说非众生，是名众生”是也。又唐永徽元年，释明浚暴死。苏云：“见二青衣引至冥王，问一生何业。泸答：“但诵《金刚经》，王曰：“善哉！若诵满十万遍，明年必生净土，弟子不见师也。乃放还。”浚自此愈加精进，至二年三月卒，寺众咸闻异香。  

出《本傅》唐武德年间，长安苏仁钦，有父前生尝於阴府借过受生钱，得托生处，世享富贵福，因循不曾答还，自死之后，堕厕中担负沙石。臭秽没身，受无量苦。又仁钦在生，恃其豪富，不知惭愧。恣意宰杀猪羊，烹炮物命。盖因被杀众生，各经阴府陈诉。又复幽显灵祗，注记罪恶，致蒙阴司，追录仁钦魂识，收系在狱，遂使阳间受诸重病，枕卧床，席经年不瘥，以是杀生恶业，减算夭亡。见二使者，押见阎摩天子。敕曰：“缘汝前生修善，以致今生富饶。汝今恣意享福，不识因果，杀害众生，遂使减算绝禄。”令狱卒驱至刀山剑树之上，偿诸恶报。於是忄章惶恐怖，仰告王曰：“念仁钦生前，虽不曾看经作善。尝施财请赎《金刚经》一卷，舍与安国寺僧，神敬受持。此僧迁化已，岂无报应？”须臾有异香芬馥，见僧神敬，手执《金刚经》，直至天子殿前言：“贫僧久与仁钦受持此经，致有般若之功。於是特来告王，愿赐慈悲，再放仁钦还魂，改恶从善。”王即合掌，判仁钦加五十年寿，复归阳间，因得还魂。乡邻远近，见闻者无不惊叹。各戒杀生，回心向善。仁钦得活，发心印施《法华经》一百部、《金刚经》一千卷，斋僧一百员，修设水陆大斋，作诸功德。忽夜梦亡父言：“我受地狱苦无量，谢汝修行佛法功德之力，我已得生天界。汝若为我将田百亩，舍入寺内，供佛斋僧。此功德不可思议，功超七祖，福及子孙。”仁钦遂依亡父所嘱，以满心愿。出《杂俎记》唐大历中，夔州推司杨旬，常持《金刚般若》。处心正直，积累阴功，感动穹昊。有子年二十三岁，习科举业。一日，禀父欲入试场，父云：“汝学未充，不可。”其父当夜梦一金刚神，谓旬曰：“汝念经阴骘有感，吾特来报。汝子将来必贵，若应科举，须改作杨椿，名纳试卷。吾场屋中，助子笔也。”旬既得梦，次日令子作杨椿，名纳卷，果得第六名。次年赴省试，椿自梦见一金刚神，语椿曰：“今年省题，乃是行王道而王，汝可预留心焉，切勿漏泄。”正试之日，果如其梦。试中第九十六名。及殿设毕，试官纳三句卷于御榻上，择日拆号唱名。椿再梦神语曰：“汝策甚好，却不中主文意，打在第五甲。吾今将汝卷於御榻上，换了第一名卷。后日唱名，汝夺天下都魁矣。缘汝父子平昔念经行善之报。”至期，果应其梦。史君闻推司杨旬子中天下都魁，请旬赐坐，令旬解职。旬告史君曰：“念旬平日仰托二天之庇，奉公四十年。家无资产，惟积阴德，留得三个悭囊，乞台旨取来。”当厅开看，第一个有三十九文当三钱，当二个有四千余文折二钱，第三个计万数小钱。史君不知所以，旬曰：“每年承鞫勘公事，遇有死囚，详其情理可逭，定为流罪，即投一当三钱。有犯流罪者，定为徒罪投一折二钱。有犯杖罪者，量轻或释放之，便投一小钱。又每效周。《太上感应篇》十种利益。  

一、收街市遗弃婴孩，倩人看养。俟年十五，愿识认者，还归父母团栾。  

二、每年冬十一月初三为始，收六十已上，十五已下，乞丐贫人，入本家养济院，每日给米一升，钱十五文。至二月初三日，已满一季，令其自便求趁。  

三、普施应验汤药，救人疾苦。  

四、施棺木周急无力津送之家。  

五、有女使不中使唤，不计身钱，量给衣资，从便改嫁。  

六、旬处於世，专一戒杀，救护众生，遇有飞走物命，买赎放生。  

七、每遇荒歉之年，其粮食贵籴贱粜，赈济贫民。  

八、应有寺观崩损者，为修理之。圣像年深剥落者，为装饰之。或桥梁道路沟渠不通者，咸为治焉。  

九、有远乡士夫、客旅流落者，斟量远近，以助裹粮，而周全还乡。  

十、旬忝居推司凡遇死囚，贷以复生。常推己及物，济人之急，救人之危。  

感动穹苍，赐旬男。今日夺天下都魁，皆因旬平昔奉公行善之所致也。岂敢舍公门，退职而自求安逸耶？有诗二首，以呈史君。诗曰：夔郡杨椿作状元，为父司权四十年。推情贷活人无数，累积阴功感上天。人道公门不可入，我道公门好修行。若使曲直无颠倒，脚踏莲花步步生。何轸妻刘氏，年二十六岁，生一男得两周，一女方周满。忽夜梦入冥司，判决刘氏来春三月命终。觉后思之忧惶，涕泣不已。其夫与亲属，咸问哭泣之因，答曰：“尝梦入冥司，判我只有半年在世。至期果死无憾，但愧儿女无依。”忽一日自省，遂命画士画书佛菩萨像一轴，恭敬供养，断除荤酒，昼夜躬对佛前，精虔持念《金刚般若经》，回向发愿云：“惟愿我佛慈悲，增延世寿。若满四十五岁，儿女皆有娶嫁之期，死入黄泉，亦自瞑目。每日专心持念，至三十八岁，儿得娶妇。及四十三岁，女得嫁人，以满所愿。至太和四年冬，恰满四十五岁。悉舍衣资，庄严佛像，为善俱毕。一日遍告骨肉亲缘曰：“吾死期已至。”何轸以为鬼魅所缠，不信有此。至岁除日，刘氏自请大德沙门，祗对三宝之前，授以八关斋戒，沐浴更衣，独处一室，跏趺而坐，高声诵念《金刚般若波罗蜜经》。诵毕，寂然无声。儿女亲属俱入室看视，端然而坐，已化去矣。凛然如生，唯顶上热而灼手。凡四众士庶，见者、闻者无不归敬三宝，赞叹希有。其夫何轸一依亡僧之礼，营塔安葬於荆之比郭。  

出《酉阳亲祖》唐乾符年间，兖州都督使崔尚书法令甚严。有一军校衙参不到，崔公大怒，令左右斩之。其军校就戮，颜色全然不变，众或异之，当时斩讫。至三更，军校睡觉，只见身体，卧在街上，遂走归来。妻儿皆惊骇，恐是鬼魂。谓妻子曰：“我非鬼也，初被斩时，如醉梦中，罔知所以。今忽睡觉归来。”举家欢喜，明旦至帐前拜谢。崔公惊愕，谓曰：“汝有何术。今敢复来？”军校答曰：“素无他术，自幼至今，每日持念《金刚经》三卷。昨朝失晓，诵经过期，有犯军律。”崔再问曰：“汝知斩时否？”答曰：“初押出戟门外，只觉身如醉梦中，都不记忆。”又问曰：“汝所诵之经，在何处？”答：“见在家中，佛厨函内。”崔急令人取来。及开函，只见五色毫光。取经看时，已作两段矣。崔大惊异，亦自悔过。抚慰军校曰：“我与汝币帛，可买银箔，倩写此经一百卷。就延寿寺，命僧看念忏悔，一时散施。留经十卷，恭就本寺佛殿供养。”仍令图画就戮之处，并斩经之像，以彰灵迹。  

出《报应记》唐政和中，真州石匠孙翁每日持念《金刚经》三卷。一日，同三十余人入山凿石，忽山崩，尽丧。其中唯孙翁在石罅处得活。经一十二年，因子孙凿石穿透，见翁端坐，容貌如故。子孙惊拜问翁，何以得生？翁曰：“常持《金刚经》。”又问饥否，曰：“始初因吃一个酥饼，至今不饥。”翁问曰：“我昔所看之经在否？”子孙答曰：“有。”遂还家，径取经看。经上有一圆孔，恰如酥饼大。凡见闻者，无不赞叹。此经有不可思议功德，能救护孙翁饥渴，垂死之患难也。出《报应记》昔毗山刘县令为官清廉，家法甚严。日诵《金刚经》三卷，寒暑不辍。前任运司幕官因妻难月，梦见一僧从空而来云：“有事冒干尊听，道修行六十余年，盖因世缘未了，再令出世。念阁下善根成熟，特来依投，愿赐收录。”刘曰：“既蒙不弃，无吝见教。”其僧便入卧房，刘怒而觉。次日，其妻分娩，得生一女，聪慧过人。年七岁不曾从师，经书尽皆通晓。随父日诵《金刚经》，未及月余，便能暗诵，父母甚喜。年登十九，吟咏成章。女因患方愈，值夏月，忽作蚊蚋诗云：“昨日曾未与君期，今朝擅自入罗帏。玉体任君餐一饱，犹作娇声歹带阿谁？”  

其父听得大怒，唤出厅前深责情意，欲置之死地。母急来救，询问其由。女曰：“昨夜蚊虫叮我，今朝作诗，别无他事。”母即去白父，说其因由。父曰：“汝既在室，空得有此等语？句句有情。女告父曰：“不然请题，容奴别作四句。”父将剪子为题，女随口便答曰：“有情两股合，无情两股开。快从腰里取，长短任君裁。”父微笑不语，女便入房索浴更衣，出厅白父：“念奴适来几乎不得其死，不如及早拜辞父母去矣。”因成颂曰：“十九年来作客，清净无花无逸。了了分明归去，一任东西南北。生也了，死也了，不论年多与年少。今日拨转遇真空，一轮明月清皎皎。描也难描，画也难画，满头插花，盘膝坐化。宋绍兴二年，有宋承信，居秀州花亭县。因患翻胃之疾数年，百药不能治疗。忽一夜梦见有一梵僧，谓承信曰：“汝乃宿世冤，遂致今生受诸病苦。汝知否？应有世间男子妇人或风瘫，或劳跛，或盲聋喑哑，或疾病缠身，经年累月，枕卧床席，将死不能气绝者，其魂灵摄在阴司，考校前生今世所作罪恶，因缘果报，毫发无差。若有奉施《金刚经》，或自他书写，或毕世受持，才举心动念，遂感阴府官曹，检察善功，先放魂魄附体，次遇良医，其病即愈。”睡觉省悟，明旦令妻焚香，躬对诸佛菩萨之前，发愿甘许奉施《金刚般若经》一千卷，兼自尽形受持。尔后，又复梦见有一金刚神，赐药一丸，令承信吞之，次日其病即瘥。将养月余，身轻体健，容貌精神俱获复旧。凡见闻者，合掌称叹，此经有起死还生之功，可不戒且敬哉！宋唐珍，乃绍兴府会稽县押狱，日常持诵《金刚经》三卷，寒暑不易。绍兴八年，同褚旬诸茂偷扌典官钱事觉，由县申解本府，赵相公判送司理院再勘。唐珍等至夜梦一金刚神，语珍曰：“汝得平日持念《金刚经》有感，汝但放心，临断之际，吾当助相公神笔，先判褚旬褚茂，各决脊杖，配邻州。汝决仗一百，回监俟赃足日，虽放还家。”睡觉再三思量，我既为首，所犯刑名，其罪是一，安得轻重哉？殊不可晓。以至临决断之时，逐一果应其梦，毫发无差。所见所闻之者，咸疑其异。方知金刚般若之功，有不可思议者也。遂感金刚神力，冥助赵相公之笔，复何疑哉？尔后，发愿印施《金刚般若经》三百卷，尽世专精受持，寿至八十五岁，无疾而终。  

出《杂俎记》宋绍兴九年，明州王氏日常持念《金刚经》。因夫带往岐州任所，身怀六甲二十八个月不能分娩。兼以多病，形骸羸瘦。深虑生产之时，子母难全，忧惶不已。一日倚门而立，偶见一异僧教化曰：“同增福利。”王氏将钱舍施已，僧云：“娘子有善根，何不印施《金刚经》，若发心印施，得一千卷，见世增延福寿，父母子孙团圆，所愿皆遂，福及七祖先亡，一切眷属咸获超升。”王氏猛省，依僧所嘱，遂印施《金刚经》一千卷，斋僧一千员，就念经一千卷。躬就天宁寺对三宝前忏悔求愿，保生产之日，子母双全，早祈感格。斋罢还家。至夜三更得梦，自见一金刚神，以杵指王氏腹，其疼不可忍。及觉，已生二男子在床，相貌圆满，令人爱乐。仰藉般若之功，天神卫护，报应之速。王氏既得母子双全，不胜忻幸。尔后专心斋素，诵经不辍。年至六十一岁，无疾忽尔身亡。自见二使者，引见阎摩天子，敕问汝在生作何善业。王氏答曰：“自幼持念《金刚般若经》，至今每日不缺。”天子赐金床，与王氏就殿侧坐，朗诵一遍。地狱辛酸之苦，一时停息。诸受地狱之人，普沾恩利。天子再问：“王氏何不诵咒？答：“世间无本。”敕令鬼吏於藏中取咒？本付王氏。嘱曰：“汝归阳间展转流通，切勿遗坠。”天子又曰：“王氏向后寿终，径生极乐世界，不复再来此处矣。”《补阙真言》曰：“口奄呼口卢呼口卢，社曳穆契莎诃。”一回向真如实际，心心契合。二回向无上佛果菩提，念念圆满。三回向法界一切众生，同生净土。宋朝苏州府朱进士，服儒衣冠，习举子业。平昔罔知佛法之妙。一日闲游，偶至虎丘寺，正值佛印禅师讲演《金刚般若经》，至“一切有为法，如梦幻泡影，如露亦如电，应作如是观。”师逐一解说佛法大意，朱闻之甚喜。自念平日未尝闻此佛法，深有理焉，惜乎！圆满欢喜回家。  

次日午刻，忽睡去，梦一鬼吏押五个罪人，朱亦随后。约行二里许，见一大街，入巷门，挂青布帘人家，鬼吏揭帘，罪人皆入。至厨房，见灶上桶内有汤，罪人皆去吃。朱亦觉渴，方欲饮，被鬼吏喝住曰：“听佛法之人不得饮。”因此惊觉，心疑此梦。信步行至大行，入巷果有人家，与梦中无异。朱扣门入其家，主翁见进士至，急忙相接。朱问：“适来使宅厨房有何动静？”主翁遂问，家人言：“厨下方养得六个小犬，内一枚死者。”朱即惊惶流汗，自谓若不得闻佛法之力，遂入狗胎，化为畜类矣。因弃其旧习，专心持念《金刚般若经》，寒暑不辍。寿至八十九岁，功行圆满。於八月十五日，遍请诸山师德道友亲朋相送，就升於后园树枝梢上。说四句偈，与众相别，端然立化去矣。偈曰：八十九年朱公，两手劈破虚空。脚踏浮云粉碎，立化菩提树东。宋乾道七年三月十三日，左中大夫、龙图阁待制提举、佑神观杨琰，和王之子也。偶梦见父和王偕母夫人，龙图省记考妣，已弃诸孤。恐亟去，恳留为十日之款。和王许之，龙图再拜劝酒委曲，如生之礼。龙图泣，和王及夫人亦泣。龙图禀考，和王寻常所修功德，烧献钱马人物，用得否？和王曰：“用得。”再问释道功果孰胜？和王云：“一同，但举手翻覆。”龙图又问：“世间经文孰胜？”和王答：“阴府深敬重《金刚般若波罗蜜经》。汝若为吾印施，得一千卷，最为第一。”龙图意谓欲冥器，即对云，“容造以献。”和王曰：“可。”时以暮矣，顷刻，有一急足从水中行来，报覆酉时有金字牌过楚州。龙图再禀大人，今在何处？和王云：“吾管地部。”方眷恋间，忽然睡觉，不胜悲感，泪流枕席。遂念和王英爽不昧，神色如生，盖和王为宋大将，历百战，戡定祸乱，大功不一。受降不杀，全活甚众。入扈殿垂四十年，未尝妄刑一人。忠厚明恕，宜得功德之助，有所主宰。且晤人间，所修功德，看诵《金刚经》文，所焚冥器，阴府皆得用之。  

又知善恶报应，冥阳一趣无间，彼此亦足，以劝世之为善者也。龙图恭睹释迦世尊降生之日，就资福禅寺，修设天地冥阴水陆大斋一会，及斋僧若干，如法修礼金光明三德妙忏一七昼夜。命僧众看诵《金刚般若波罗蜜经》一藏，计五千四十八卷，用资二亲冥福也。宋淳熙元年，杨州府承局周兴，自幼日诵《金刚经》一卷，公私不易其心。尝承太守莫氵蒙差兴赍币帛香烛寿礼，约有一千余贯，往行在送朝贵生日。行至瓜洲渡客店郁三家投宿。其夫妻见承局行李重货，唤兄郁二谋意商量。夜至三更入房，将周兴潜地打杀，离店五里许，埋在路傍，行李财物尽行劫已。缘承局过限，回札文引，杳无所归。其妻子被官府两次监禁杖限，倏经一年，实难追获。后因太守被召赴行在，一行人从起程，未及到瓜洲渡，尚有五里许。忽有一朵莲华，拦在路上。太守令从者折之，刀砍亦不断。遂掘至四五尺，只见一死人，其莲华从口中出。众人爱护，取出子细看时，尚自眼动。再三熟视，却是周承局也。取到人家，以粥徐徐调理。次日方能言语。云：“被客店郁二等劫死埋地，已得十六个月。”太守惊问：“因甚活且不饥。”答曰：“得日前持诵《金刚经》力，被埋在地，如梦中见有一金刚神，将一朵莲花，插在周兴口中，至今不觉饥渴。”太守合掌赞叹云：“尝闻此经，有不可思议功德。自愧将渠妻子经年监禁，悔何及矣！且平日所理公案，不无冤枉。”即移牒杨州府官，请速为释放周兴妻子。立便差人，追捉郁二郁三并妻等人，究问明白。郁二等招伏，打死周兴，劫了锦段拾匹，沉香一块、寿烛十根、并献寿礼物等。款成具录闻奏，奉旨议得周兴承佛法功德力故，神天救护，今已得活。其郁二郁三，谋劫罪情实重，若兴贷命，虑后再有阴谋害人，并与重仗处死。其妻决脊二十，编管海外军州，永不放还。善既有报，其恶亦然，可不诫哉！  

出《杂俎记》  

绍兴府寄居郭承思，新除温州参军。将欲之任，亲诣天宁寺佛菩萨之前，焚香发愿云：“挈家九口赴任温州，一愿到任，合家不食牛肉。二愿掌权处政，常行方便。恤念孤贫，济人之急，救人之危。俟考满还乡，誓舍财金，书《金刚般若经》一卷，恭入佛殿，永远供养。”后得三考满，与同僚官、司法元珍迪功，共买舟涉海还乡。参军家眷居船前仓，司法居后仓。行至绍兴府界首，偶值风涛大作，四面昏黑，众皆惊惧。只见海内鬼神，将船凿为两段。郭承思前仓风帆顺便，径直到岸。司法后船人口行李尽皆沉溺海中。盖缘司法任政，徇私拗曲作直，致招此报。郭参军秉心良善，奉公执法，誓愿救人，又承金刚般若功德之力，救护平复还乡。善恶报应，如指诸掌。见者闻者，无不感叹。泗州书生赵璧，赴京应举，其妻已亡，后璧及第还乡，离家十里许，似梦非梦，见亡妻在路傍，哀告甚切。云：“念奴在生之日，杀害物命。每於蟹出之时，买作醉蟹，恣意食啖。自死之后，准阎摩天子敕，驱入蟹山，被群蟹钳其眼目，及遍身流血，昼夕受苦。又生前不合吐酒余残，饮剩盏脚，阴司积聚五石九斗七升五合，使奴阳寿先减一纪，又受三七日大地狱苦，再准王敕，差狱吏监奴卖酒，以俟无常鬼，追到亡魂，俱敕来买酒。却就奴身上刺血应卖。升合务要补填原数，足日别受地狱。今闻夫主及第荣归，特来哀告，阴府深敬书写《金刚般若经》，乞将奴房奁变卖，若为奴写得七卷，仗此般若之功，实可救拨地狱之苦。”其夫允诺，才到家，即便舍财，请僧写经。方了两卷，一日备祭祀祀为妻上坟。方到墓侧，忽见一老翁言：“吾是山神土地，汝妻承写经功德，昨日午时，准阎摩王敕上升天界，地下不复见矣。”岂不见佛印禅师《戒杀文》曰：“鳞甲羽毛诸品类，众生与佛心无二。只为当时错用心，致使今生头角异。水中游，林里戏，何忍将来充日计。磨刀著火或研齑，口不能言眼还觑。或槌木盍，或刀刺，牵入镬汤深可畏。煺火寻毛羽括皮鳞，刮脊剜心犹吐气。美君喉，夸好味，劝子劝妻言俊利。只知恣性继无明，不惧阴司毫发记。命才终，冤对至，面睹阎王争敢讳。从头一一报无差，炉炭镬汤何处避？劝贤豪，须戒忌，莫把众生当容易。食他一脔脔还他，古圣留言终不伪。戒杀兼能买放生，免入阿鼻无间地。又《满庭芳》词：鳞甲何多，羽毛无数，悟来佛性皆同。世人何事，刚爱口头肥。痛把众生剖割，刀头转鲜血飞红。零炮碎炙，不忍见渠侬。喉咙，才咽罢，龙肝凤髓，毕竟无踪。谩赢得生前，夭寿多凶。奉劝世人省悟，休恣意，转恼阎翁。轮回转，本来面目，改换贬时中。荆州江陵县李玄宗女，年十三岁时，梦见一梵僧，谓女曰：“汝有善根，何不持念《金刚经》？”又云：“世间若有男子、女人，每日净心以诵一卷，阳间增延寿算，百年命终即生天界。若能究竟般若，直到涅般木彼岸。或有看经，虽未圆就，死入阴府，不能拘录。即判生富贵之家，受诸胜报。”玄宗女依僧之嘱，日诵三卷。年二十四岁，不愿有家。忽患伤寒，三日而卒。有二使者，引见阎摩天子，照勘其女无罪。及见女子头上有佛显现。王云：“此女既有般若之功，即判还魂。”临放时，王嘱曰：“汝父有仇雠，遂使阳间先减二纪之寿，不久追入阴司对证。因汝父好将活鱼切脍，今有鱼七千余头，状诉索命。汝若不信，归阳间问父，每夜梦见落在纲中，日日头痛，此是鱼求报也。”女得还魂，以阴府事逐一白父。其父闻之，惊惶无措。遂同女往天宁寺大佛殿内，斋僧百员，发愿断除荤酒，手写《金刚般若经》四十九卷。写经已结，玄宗忽一夜梦见有数百青衣童子俱拜玄宗，口称：“我等昔日被君杀戮，各经阴府诉其宿冤，索君性命。今蒙写经功德，我等咸承善力，出离三涂苦趣，处得往生善道。君既释冤阴司复还原寿，又添遐算。”玄宗闻之，不胜欣喜。自尔持诵经文不辍，为善不废。寿至百二十岁，无疾索浴告终。  

出《杂俎记》县尉王迪功，好鹰猎，杀害众生为乐。有妻在家，日诵《金刚经》。一日妻正念经，见夫出猎方归，其妻苦劝夫，从《持经功德分》第十五，同念此一分，不肯终卷。竟入厨房，烹炮物命，恣意饮宴。后过五年，迪功忽患风中在床，经年不愈。一日自见二使者来追，命尽而卒，唯心头有气。二使引见阎摩天子，怒责迪功曰：“汝既受爵禄，何不福上增修？却好杀害生命，减算绝禄。”令狱卒驱入镬汤之内。其鬼吏检簿告王曰：“此人虽有杀业，善籍重如山。生前尝得其妻劝念《金刚经》一分，功德虽片纸，重如恶簿。合与免罪，放还阳间。”天子敕曰：“就镬内取一勺汤，淋其背，然后放还。因得再活。后患背疽，遍体溃烂，痛不可忍，百药不能治。一日，令妻就佛前代发愿云：“今后誓不杀生，疾病痊日，愿自手书《金刚经》，斋素受持。”忽一夜梦见一僧，用手摩迪功背三匝，至天明，视其疽已痊，更无痕瘾，善恶之报如此。  

出《报应记》冯察院日常持诵《金刚般若经》三卷，年至二十八岁。一日为国事修札，具奏玉帝。当夜四更，忽见两使者，追入冥府，引见阎摩天子。敕曰：“汝寿合至七十九，官至枢府。缘汝奏札，於国损民，汝当绝禄除算。”冯惊愕俯伏告曰：“臣既阳寿未尽，乞赐再生。誓当毕世持经，常行阴骘。不造罪留鸟，有犯天。”王悯其回心向善，放回阳间。再三诫谕曰：“凡掌权政，可制簿一面，日间作事，夜必书之。必不可作此延年之术也。才举一善，惠民恤物，增延福寿。若用刻剥之心，上帝恶之，则促寿减禄。”冯得再生，日行方便。利国於民，阴德日著。寿至九十八，官拜丞相。忽一日卧疾，有第九子，方十一岁，出厅前嬉戏。见无数牛头马面狱卒，子问诸鬼曰：“何缘来此？”鬼吏答曰：“吾等特来迎接阎摩天子。”其子惊惶，哭入堂内，以所见白父。丞相笑而抚掌曰：“生为上柱国，死作阎摩王，是吾职也。”颂曰：休将讼笔逞文华，回礼空王乐出家。已发一心归大道，不须六贼若拦遮。欢同妻妾终成疾，位极公卿一似花。从此晚年凭慧剑，愿将名字寄丹霞。索浴更朝衣坐化。又颂曰：大洋海里打鼓，须弥顶上闻钟。业镜将来烁破，翻身透出虚空。送州姜学生，村居，二十三岁，暴疾夭亡。见二使者追魂，引见阎摩天子。敕曰：“汝前身修福，注今生寿年八十二岁。丁丑科赴试得举，官至公卿。汝不合杀牛食肉，有犯天律。准玉帝敕令汝减算绝禄。汝既读书，岂不闻海州雷雨七日七夜，天降石鼓，记曰：‘万物唯心造，为牛最苦辛。君看横死者，尽是食牛人。昔有进士庾信，杀牛食肉，恃文章聪明，毁谤三宝。自死之后，受诸地狱，今变为乌龟。”王敕鬼吏，牵乌龟至殿下，令姜学生看。其龟有九头，头目并皆流血，苦痛不已。此即庾信也。有一鬼吏语生曰：“汝急告天子，改恶修善，乞赐还魂，若判入地狱，无有出期。”生曰：“有何门路，愿求指教。”鬼吏曰：“阴府深敬重书写受持《妙法莲华经》、《金刚般若经》。汝若发心，即获脱免得此。遂告天子曰：“念生双亲垂老，别无兄弟侍养。处世年幼，不知罪福，致犯重罪。虽读庾信文词，却不曾毁谤佛僧。既阳寿未终，乞赐放回阳间。孝养父母。发愿书写《妙法莲华经》、《金刚般若经》，毕世食素，精勤受持。”天子悯其回心，改恶从善，责放还魂。天子诫曰：“汝回阳间孝养父母，恭敬三宝，诵持经典，修行善业。若再违犯，卒于黄泉，千佛出世，不通忏悔。”姜学生既得还魂，亲识邻里，咸来询问其由。无不惭愧，改过自新矣。霍参军，诵持《金刚经》，忽见厅下地烈，涌出包龙图，称吾是速报司。参军问速报司曰：“报恶不报善，善者受饥寒。恶者丰衣饭，清者难度日。浊者多荣变，孝顺多辛苦。五逆人爱见。”速报司曰：“唯当灵不灵，唯当现不现。”既灵须显灵，既现须教现。愿赐一明言，免使阎浮众生怨。”包龙图答曰：“吾掌速报司，非是不报恶，非是不报善。善者暂时贫，恶者权饱暖。浊逆曲恶辈，报案尽抄名。报一抄名姓，二除福禄押，三教绝后代，四遣祸星临，五使狂心计，六被恶人亲，七须寿命短，八报病缠身，九遭水火厄，十被王法刑。如此十苦难，尽是十恶人。参军休问我，照鉴甚分明。一明天地见，万祸一齐临。诗曰：“湛湛青天不可欺，未曾举意早先知。善恶到头终有报，只争来速与来迟。”霍参军再问速报司：“阳间有僧尼善友，及士夫黎庶，有受持《金刚般若经》之人，将来百年命尽，死入幽冥，得超升否？”包龙图答曰：“用得。”张隐年方弱冠，食素常诵《金刚经》。同里屠儿亦名张隐，为杀猪羊数多，被冤仇阴府诉冤，准阎摩天子敕阴使误追持经张隐，责曰：“汝生处世何得杀害生灵？”隐答曰：“看经为务，不曾宰杀。”  

王索业镜照看，果有善根。天子问鬼吏曰：“张隐合得寿命多少？”鬼吏阅簿，寿至九十岁。天子语隐曰：“汝既不曾宰杀，兼乃持经，今放汝还魂。”隐死时，正当仲夏，已经三七，尸体腐坏不任再附。复来告王曰：“汝尸既不任，托敕使者急追屠儿张隐来受报。”王谓持经张隐曰：“汝与屠儿同名同姓、同年月日时，宜托彼尸而活。”屠家见夫死三日复省，不胜欣喜，略不顾，径走归元居，语本妻与子曰：“我再得还生，屠家认作夫，看经之家认作父。两家各诤，孰能甄别？”於是经官，乃明，准刺史判曰：“身魂两主，姓名不殊。生本各枝，死回同气。身属屠家，其情性声音却是持经之人，实难分辨。仰两家轮流，各养一月。”仍具实表奏朝廷，以为罕事。屠儿子孙，改恶从善矣。  

徐王巳乃杭州人吏，每夜五更持诵《金刚经》三卷毕，方入公门。其家富庶，忽一日有劫贼百余人，竟入徐王巳家，将老小并用拘缚，将徐王巳缚在箭垛上。王巳云：“金刚不坏身，今如之何？”须臾，只见佛现空中，畏心稍释。众贼咸放箭射之，连发百箭，或中垛坠地，王巳身上下俱无损伤。众贼惊骇，问王巳：“汝有何术？”答曰：“无术。每日专心受持《金刚般若经》，想是三宝龙天救护，有此感应。”众贼合掌警悟，并释放之。湖州城南屠户陆翁，年二十三岁时，门前见一云水僧，称教化有缘人，陆不领解。僧云：“汝杀猪羊不计其数，何不改业？”陆曰：“承袭祖业，不忍弃舍。”僧云：“汝若不改，后世必堕此类，仍被他杀，冤冤相报，无有出期。贫僧观汝宿有善根，何不受持《妙法莲华经》及《金刚般若经》。汝若受持，消除恶业，增长善福。岂不见仁宗皇帝，御赞《莲经》云：‘六万余言七轴装，无边妙义内含藏。溢心甘露时时润，灌顶醍醐滴滴凉。白玉齿边流舍利，红莲舌上放毫光。假饶造罪如山岳，只消妙法两三行，”僧言讫，回头不见，陆遂省悟。想是佛及观音菩萨化身，来劝化我，即请画工，绘装阿弥陀佛，观音，势至相一轴，设席供养，投师习诵《妙法莲华经》、《金刚般若经》。未及五年，自能暗诵。且如明日宰杀猪羊几许，预夜躬就佛前，焚香持诵《莲经》一部、《金刚经》一七卷，对佛忏悔，口称来晨杀猪羊几口，愿将看经功德，超度被杀猪羊。尽此报身，早生净土。愿我命终之时，免斯冤对。朝日相似，陆反觉身轻体健，自得其乐。年至八十一岁，将死半月之前，遍请亲戚朋友、市户邻居。言：“在十一月初九日辞世。至日聊备蔬食，祗迎相别。”至日俱赴斋罢，果然索浴更衣，端然坐化。凡士夫乡友，无不瞻仰称叹。时周王景亲见，亦同相送。陆翁处世实奇哉，儿女亲缘笑满腮。八十一年如梦觉，百千三昧绝疑猜。颂曰：六十余年专杀业，手提刀秤暗修行。今朝得趣菩提路，水里莲花火裹生。  

永乐大典  

## 卷之七千六百三

十八阳杭  

杭州府五十二  

钱塘  

【`西湖老人繁胜录`】  

岁节四更，诸厅人从客往本厅，请官纠内前侍班阁子内坐，侍大内门开，文武百官入至殿阶列班，法物仪仗罗列森卫，待班齐邀圣驾登宝殿，大臣并全国奉使奏驾玉殿金阶。时有南番诸国贡宝、进象到京。朝退，驾与百官出内贺，宰报每日常朝，诸百官僚，亦是四更至和宁门，等候门开入内至垂拱殿下，待班齐，朝班或有奏事者了毕，各退往各衙门治事。街市点灯：庆元间油钱每斤不过一百，会巷陌爪札欢门挂灯，南至龙山，北至北新桥四十里，灯光不绝。城内外有百万人家，前街后巷，僻巷亦然。挂灯或用玉栅，或用罗帛，或纸灯，或装故事，你我相赛，州府札山栅三狱放灯，公厅设醮，亲王府第，中贵宅院，奇巧异样细灯，教人观看。  

国忌日分有无乐社会。初八日、十二日、十三日。恃田乐。乔谢神、乔仿亲、乔迎酒、乔教学、乔捉蛇、乔焦钅追，乔卖药、乔像生、乔教象、习待诏、青果社、乔宅眷、穿心国进奉，波斯国进奉。禁中大宴亲王，试灯庆赏，元宵每须有数火，或有千余人者。全场傀儡、阴山七骑、小儿竹马、蛮牌狮豹、胡女番婆、踏跷竹马、交衮鲍老、快活三郎、神鬼斫刀、清乐社、有数社每不下百人。鞑靼舞、老番人、耍和尚斗，十鼓社、大敦儿、瞎判官、神杖儿、扑蝴蝶、耍师姨、池仙子、女杵歌、旱龙船。福建鲍老一社，有三百余人，川鲍老亦有一百余人，车驾诣景灵宫朝拜祖宗，外百司迎驾。中书省、尚书省、门下省、后省、枢密院、秘书省、御史台、谏院、吏部、礼部、户部、兵部、刑部、工部、太常寺、太府寺、司农寺、大理司、宗正寺、将作监、军器监、国子监、榷货务、杂卖场、惠民局、料量院、审计司、敕令所、王牒所、安乐所、转运司、临安府，激赏诸酒库并三学学官前廊诣僧，及在城寺观生道，两系耆老，各立起居幕次，香案、花瓶、麻炉、香烛迎圣驾。起居驾头到两旁，各有阁门一员坐马上，前有班直。喝班到，起居拜，再拜毕，唱喏平身，立阁门方行马。  

次日驾过太一宫拈香毕，方回沿路。前后奏乐，驾头用朱红圆兀子一只，以绣袱盖阁门捧於马上，二旁各有从人扶策，内诸司官吏引驾。早夜红纱栀子灯二百碗照过。知阁门事、阁门舍人、阁门宣赞、阁门簿书、阁门看班、阁门祗候、修内司、八作司、仪鸾司、翰林司、皇城司、军头司、内东门司、禁卫所、御服所、丝鞋所、军器所、符宝所、日历所、讲筵所、造作所、文思院、御马院、车辂院、官诰院、登闻检院、进奏院、骐骥院、御辇院、御酒库、左藏库、内藏库、南廊库、封椿库、阁子库、祗候库、内军器库、御机房、画院、天章阁、大医局、国信所。逍遥子须用金龙，内用乾红罗帐，金龙御座，百花搭挡十六人，辇官擎辇，前有人员，招引两边，有等干拦前，近有圆子簇护，诸殿属、辑熙殿、垂拱殿、睿思殿、资政殿、观文殿、皇后殿、贵妃位、婉容位、美人位、才人位、婕妤位、后苑、阖下。二十四班、行门班、殿前左班、殿前右班、内殿直班、御龙直班、长入候祗班、金枪班、银枪班、弓箭班、弩直班、骨朵直班、招箭班、新旧班、东一班、东二班、东四班、东五班、西一班、西二班、散直班、散祗候班、散真班、散都头班、禁卫天武班。皇城司亲从官、上一指挥，上二指挥，上三指挥，上四指挥，上五指挥。亲事官：下一指挥、下二指挥、下三指挥、下四指挥、下五指挥、外三指挥。黄院子、皂院子、司圊、御辇院、正供营、次供营、下供营。御前中佐军头引见司，押番十将、内等子、环卫官十员，带御器械四员，静鞭向、步帅大尉、殿帅太尉、内知省太尉、平辇、步红漆辇、真金龙钉铰、前后竿金龙头、乾红番、罗搭挡、雨把雨罗伞、二柄掌扇、红门簇帐、御九重禁卫。驾后宫、中贵带御器械四员，阁门执伞执掌扇三员，从驾官单行马，丞相、太师、吴尖郡王、枢密、知院、参知政事、同知枢密使、签书枢密使、双竹马、左尚书、内翰、给事、侍郎、谏官、右亲王、承宣、观察、防御，刺史、殿前司十军将官兵士搠花。前军、后军、左军、右军、中军。护圣，神勇、王选、策选、游奕。数万人随驾，一一恭谨低声，止有快行数队脱膊，各有执把。或执黄罗伞，或执青罗伞，或托金香球，或执黄罗扇，或执马靴，或执七宝剑，或执押衣刀，或执弓箭，或执金垒，或背弓箭，或金洗嗽之类。内等子将拳捋神高声，观瞻圣驾官员幕次，密密相连，宅眷珠翠，盈蒲家家，人物如堵，以后每日酌献。祠山张王生辰排日上庙，七宝社、珊瑚树数十株，内有三尺者。王带、玉碗、玉花瓶、玉束带、玉劝盘、玉轸芝、玉修环、玻璃盘、玻璃碗、菜玉、水晶、猎睛、马价珠，奇实甚多。香药社、相扑社、川弩社、遏云社、同文社、同声社、律华社、锦体社梓童帝君生辰，蜀中士大夫寄居都城递年诸社，陌上吴山，冲天观，梓潼帝君，观酌献设醮，霍山行祠，正赛长生马社，是诸王府，第娇马，或用金鞍、银鞍、绣鞍、养鞍、玉勒、鸟银勒、玉作子、玛瑙作子、箱嵌作子、透犀作子、七宝作子，王作子、玳瑁作子、沿路迎引到庙上路台上相扑捧，正殿妓乐社火本酌献。  

庙前拥挨轿马盈路，多有后生于，霍山之侧放五色烟火，放爆竹，庙东大教场内走马打球射弓。飞放鹰鹞，睹赛叫，老鸦打线，告天子，番吃口览，青菜、画眉，赛诸般花虫蚁、鹅黄百舌、白鹩子、白金翅、白画眉、白角全眉、白青头、芦花角全、芦花画眉、鹅黄相思、紫旁鸟绣眼、金肚钿瓮、秦吉子、倒挂儿、苗春莺、宠尤非细。社火内有鱼儿，活担上有：金龟、金鳝、金虾、金鳅、玳瑁龟，玳瑁虾、金龟鱼参、金田螺之类。开煮迎酒侯，所有十三库，十马上马。每库有行首二人，戴特髻，著乾红大袖，选像生有颜色者三四十人，戴冠子花朵，著艳色衫子，稍年高者都著红背子特髻。每库各用丫环五十余人，执劝之类，或用故事一段，或用群仙随时装变。大公专知各反犒赏，官会银碗匹帛。  

官员子弟，沿路用人托诸色果木蜜煎劝酒，后因搭滞禁之。上真生辰，殿前司在京十军各有社火，上庙酌献烧香。诸处有庙，唯殿前司衙内与游奕军庙烧香者人多，士庶烧香纸不绝，街市亦有社陌，或遇圣上出郊，驾出钱塘门，惟用禁卫人，亦不搠巷，容人观瞻，却禁西湖，或往集芳，或在聚景，降旨贾市，幕士取索进工，赏赐金钱银钱。驾泛御舟入四圣观，之看内景物，有玛瑙坡，秦朝桧，六一泉，和靖先生墓。赏玩至晚方回鸾，降旨今诸门夜深方闭，恐踏伤人之故。清明节，公子王孙、富室骄民、踏青游赏，城西店舍，经绝辐溱湖上开张赶趁。酒名，玉练槌、思堂春、皇都春、中和堂、珍珠泉、有美堂、雪腴、太常、和酒、夹和、步司小槽、宣赐碧香、内库流香、殿司凤泉、供给酒、琼花露、蓬莱春、黄华堂、六客堂、江山第一、兰陵、龙游、藩葑、府第酒、庆远堂、青白堂、蓝桥风月、起店、铺羊、三鲜、炒鸡、桐皮、浇皮、生、虾燥三刀、棋子、火燠、经带、铺鸡、造羹、盐煎、饣乞饣达，馄饨、带汁煎、羊泡饭、生熟烧。食店：海鲜头羹、三软头羹、江柱、大片腰子、松花腰子、燥子决明、二色茧儿、江鱼玉叶、鱼拖瀣、羊头主黾鱼、锦鸡鼋鱼、夺真元鱼、剪花馒头、煎羊事件。荤素签、锦鸡签、杂菜羹、蝤蛑签、鼎煮羊、盏蒸羊、羊炙焦、大包子、羊血粉、龟背、大骨。乾京果、南京枣、番蒲萄、巴榄子、御枣圈、松阳柿、蜂儿榧、药泽鱼、锦荔枝、大圆眼、顶山栗、蜂儿乾、莲子肉、糖霜、梨花、梨条、梨肉、桃条。大虾巨虫季乾，大鲟鱼、人面乾、江蚬肉、芭蕉乾、大决明、沙鱼线、鱼孱鱼乾、银鱼乾、豆寇花、索果、饼果、饣贲子、孔酥、时果、罗浮橘、洞庭橘、花木瓜、余甘子、赏花甜、亢堰藕、青沙烂、陈公梨、乳柑、鹅梨、甘蔗、温柑、橄榄、匾橘、香枨、海鲜：江、青虾、白蟹、香螺、竦螺、石首、蝤蛑鱼每鱼、乌贼、鱼日皿鱼、江鱼、鱼若鱼、蚶子、蛤蜊、淡菜、鲜蛤、白虾、车虫敖、水母泉、蜜丁、比目鱼、明王潮鱼、火珠鱼、蚵螋鱼、河鱼、白鱼、时鱼、鱼、鲫鱼、鲤鱼、银鱼、鲚鱼、青鱼。白白类：鲇鱼、螃蟹、黄螃蟹、鲟鲤鱼。肉食：入炉炕羊、窝疆豉、双条划子、皮骨疆鼓、猪舌头、冻白鱼、白炸鸡、白燠肉、花时件、八糙鸭、炕鸡、炕鹅、燠肝、肚肺、糟鲍鱼、把脯酱、红羊犭巴、影戏犭巴、笄条犭巴、皂角铤、线条儿、肉瓜瀣、雪团炸、鲟鱼、春子、黄雀、荷包、玉版、桃花、三和、大鱼、旋咸、鹅。削脯、苷脯、松脯、切、饭。茶果仁儿、榛子仁、括子仁、松子仁、橄榄仁、杨梅仁、胡桃仁、西瓜仁。蜜煎：蜜金橘、蜜木瓜、蜜林檎、蜜金桃、蜜李子、蜜木弹、蜜橄榄。昌园梅、十香梅、蜜枨、蜜杏、珑缠茶果。糖煎尤多。担杖抬木架子、香药灌肺、七宝科头、杂合细粉、水滑糍糕、玲珑戋刂子、全铤裹蒸、生熟灌藕、水晶炸子、筋子膘皮、乳糖鱼儿、美醋羊血、澄沙米圆子、天花饼、皂儿膏、宜利少、煎鸭子、酿栗子、莲子肉、肝肉，明王口消、蜜枣儿、兔耳朵、酥枣儿、重剂枣、糖寿带、酸红藕，宝索儿，玉柱糖，泽州饧，玉消膏，乌梅膏，韵梅膏，薄苛膏，香枨膏、橘红膏、糖乌李、杨梅糖。法豆、轻饧。关扑、螺钿交椅、辊钿投鼓、螺钿鼓架、螺钿玩物、时样漆器、新窑青器、乳窑碟、桂浆合仗、犀皮动使、合色凉伞、小银枪刀、诸般斗笠、打马象棋、杂彩梭球、宜男扇儿、土宜栗粽、悬丝狮豹、土宜巧粽、杖头傀儡、宜男竹作、小筵席，杂彩旗儿、单皮鼓、大小采莲船、番鼓儿、大扁鼓、道扇儿、耍三郎、泥黄胖、花篮儿、一竹竿、竹马儿、小龙船、糖狮儿、檐前乐、打马图、闹竹竿。有极细用七宝犀象揍成者。赶趁船、卖客弟子、撮弄泥丸。咸酸蜜煎、旋造羹汤。唱耍令、学像生、弄傀儡、般杂班，瓶掇酒，点江茶蔬菜，关扑船亦不少。  

寒食前后，西湖内画船布满，头尾相接，有若浮桥。头船、第二船、第三船、第四船、第五船、槛船、摇船、脚船、瓜皮船、小船，自有五百余只，南山北山龙船数只。自二月初八日下水，至四月初八方罢。沓浑木拨湖盆，它郡皆无。节日大船，多是王候节相府第，及朝士赁了，余船方赁市户。岸上游人店舍盈满，路旁搭盖浮棚卖酒食，也无坐处，又於赏茶处借坐饮酒。南北高峰、诸山寺院、僧堂佛殿，游人俱满，都门闲夜，更深游人轿马尽绝，门方闭。春教。马步军都总管，京尹节制，本有厢禁军副总管数员，路钤路分正将，监押帐前统领，拨发官隅官帐前使臣，六局提拔二百余员，钱塘县尉司，仁和县尉司，城东都巡检使、城西都巡检使、外沙巡检、茶槽巡检、海内巡检、管界巡检、南荡巡检、硖石巡检、赭山巡检、许村巡检、黄湾巡检、东梓巡检、奉口巡检、各带士兵一二百人入都辖，总辖辑捕，各有鼓乐，各用马军，受宣军员，骁骑呈武艺。大军合教终日，犒赏毕，放教於路，各施呈武艺。正近遇婺，除烧香都城，自有百余社各迎引。东岳生辰：都城社陌甚多，一庙难著诸社酌献。或在城异山行宫烧香，或在城南坛山烧香，或在城北临平行宫烧香，或在城东汤镇行宫烧香，或就城西法华山行宫烧香，诣庙皆如此社陌，朝拜钱社。至日开正阳门，献钱三五十首。高者有二丈长，献物在外。孟夏，车驾诣景灵宫，朝献同前。  

遇补年，天下待补进士，都到京赴试。各乡奇巧土物都担戴来京都货卖。买物回程，都城万物，皆可为信。混补年：诸路士人，比之寻常十倍，有十万人纳卷，则三贡院驻著诸多士子，权借仙林寺、明庆寺、千项寺、净住寺、昭庆寺、报恩观、元真观、太学、武学、国子监、皆为贡院，分经入试，每士到京须带一仆。十万人试，则有十万人仆，计二十万人，都在都州北权歇，盖欲入试近之故也，可见都城之大。佛生日：府主在西湖上放生亭设醮，祝延圣寿，作放生会。士民放生会，亦在湖中船内，看经判角斗放生。游人湖峰上，买飞禽乌龟螺蛳放生。  

诸尼寺僧门卓上，札花亭子并花屋内以沙罗盛金佛一尊，坐於沙罗内香水中，扛台於市中，宅院铺席，诸人浴佛求化。亦有男僧不佛，不入人家求化。天竺光明会：递年浙江诸富家舍钱作会，烧大烛数条如柱大，小烛一二千条，香纸不计数目。米面、碗、匙筋、扇子、蒲鞋、笤帚、扫帚、灯心、油盏之类俱备，斋僧数日，满散出山。或遇进书：五府隔夜观书，次日习仪，夜自秘书省前烧米凡盆，蜜布到内前，至五更引迎，前用香案、彩亭、法物、仪仗，红纱栀子行灯二百盏，两行列亲从，禁卫两侍，中道数十朱红匣，盛书在内，用销金龙图袱盖。百官从行，五府在后，入内进呈。圣上观看毕，午后方回秘省奉安。  

端午节：扑卖诸般百索，小儿荷戴系头子，或周彩线结，或用珠儿结。初一日城内外家家供养，都插菖蒲、石榴、蜀葵、花栀子花之类。一早卖一万贯花钱不啻，何以见得？钱塘有百万人家，一家买一百钱花，便可见也。酒果、香烛、纸马、粽子、水团莫计其数，只供养得一早，便为粪草。虽小家无花瓶者，用小坛也插一瓶花供养，盖乡土风俗如此。寻常无花供养，却不相笑，惟重午不可无花供养，端午日仍前供养。角黍天下有，惟是都城将粽揍成楼阁亭子车儿，诸般巧样，开铺货卖。多作劝酒，各为巧粽，茉莉盛开，城内外扑戴朵花者，不下数百人。每妓须戴三两朵，只戴得一日朝夕。如是天寒，即上宅院亦买戴盆种者，官员馈送诸府弟娇马，遇重午都戴合色头须，荷花开，纳凉人多在湖船内，泊於柳阴下饮酒，或在荷花茂盛处园馆之侧，朝乡会亦在湖中，或借园内。过少年当殿唱名。丽正门喝出状元来，三人状元。  

第一名状元，第二名榜眼，第三名探花郎。每有个各有黄旗百而相从。戴羞帽，执丝鞭，骑马游街，武状元亦如此。前名人黄旗亦有多骑马迎引，富者虽各项亦如此迎引，各后者多乘轿，旗亦少，惟状元递入期集所。状元局执事尤多。福州新荔枝到进上御前，送朝贵遍卖街市，生红为上。或是铁邑，或海船来，或步担到，直卖至八月，与新木弹相接。六月初六日，雀府君生辰。庙在湖上涌全门外，显应观者，是社火亦然。有烧香者不少，金橘团最盛。诸般水名：漉梨浆、椰子洒、木瓜汁、皂儿水、甘豆糖绿豆水、亦衣苏饮、缩脾饮、梅水、江茶水、五苓散、大顺散、荔枝膏、梅花酒、白水、乳糖真雪、富家散暑药冰水。盆种荷花、素馨、茉莉、朱种、丁香藤、白壳鸡头，美醋姜虾、薤花茄儿、甜瀣海蛰、椒醋犭巴子，红瀣饣乞饣达、抹肉济淘、银丝冷淘、百花棋子、莲藕瀣、姜油两、麻脯鸡、芥辣蹄、红姜豉、粟米粥、蜜薄脆、糖瓜瀣，宽焦饼。夜市卖七宝姜粥。殿司诸军水教於白洋湖中，各呈武艺，如在平地。  

御前军头司内等子，每晚演手相扑。今有捧手数对打熬。明堂年，大军修启，自太庙前器路至内南门。大礼年直置邦郊台下，人之唱歌声曲，两司不时犒设，两岸居民亦有犒赏。街市扑蒲合，生绢背心、黄草布衫、苎布背心、扑黑伞、花手巾、凉伞、凉簟，凉枕、紫纱裙、凉鞋。暑月多於宽阔处避署纳凉。十三军大教场、教奕军教场、后军教场、南仓内前、权子里贡院前、佑圣观前、宽阔所在扑赏，并路岐人在内作场，行七圣法，切人头下卖符，少间依元接上。水田食敖饯子，吞剑，取眼睛，大裹捉当三钱。教鱼跳刀门，乌龟踢弄，金翅覆射斗叶，猢孙老鸦下棋，腊觜舞斋郎，鹌郭弩教能使捧相扑。王宣弄面，打一丈方饼。唱涯词只引子弟听，淘真尽是村人打硬底，擘破铁橄榄。戾家相扑猎户，卖山风药铺虎皮、虎头、虎爪，黄显贵没眼动清乐，林遇仙圣花撮药，天武张石球，花马儿掇石墩，廊介酒李一郎，野呵小说，处处分数别，亦有促头消息。扑弄个爪涨上桃，婺州角儿。孟秋行幸，同前。御街扑卖摩候罗多，著乾红背心，系青纱裙儿，亦有著背儿，戴帽儿者。牛郎织女扑卖盈市，卖荷叶伞儿，家家少女巧饮酒，促织盛出，都民好养。或用银丝为笼，或作楼台为笼，或黑退光笼，或瓦盆竹笼，或金漆笼，板笼甚多。  

每日早辰多於官巷南北作市，常有三五十火斗者。乡民争捉入城货卖。斗赢三两个，便望卖一两贯钱。苕生得大更会斗，便有一两银卖，每日如此，九月尽天寒方休。酥蜜裹食，天下无比，入口便化。扑卖时样翻腾，养喂促织盆，诸般口篁、生馅馒头、鹅鸭包子、相银杏、炒椎栗、方顶柿、盐官枣、玉石榴、红石梅、晚橙、红柿、巧柿、绿柿、榄柿、雪梨、水晶葡萄、太原葡萄。木犀盛开，东马塍、西马塍，园馆争赏。或遇宣锁全番，快行脱膊，或宣内翰，或宣给事，或宣中书，戴羞帽，执丝鞭，骑马快行，簇马直到禁中。钱塘江：城内外市户造旗与水手迎潮，白旗最多，或红或用杂色，约有五七十面。大者五六幅，小者一两幅，亦有挂红者，其间亦有小儿在潮内弄水。中秋日：使府教水军并战船，打阵子於江内，安抚在浙江亭上观潮，弄潮人各有钱酒犒设，江岸幕次相连，轿马无顿处。钱塘知县并城南都厢弹压幕次官员，亦有钱酒。是夜城中多赏月排会。天气热，宿湖饮酒。  

待银蟾出海，到夜深船静，如在广寒宫内。秋教迎新同前。外国进大象六头，骆驼二头，内有一雌象，叫作三小娘子，於荐桥门外造象院顿之。每日随朝殿官到门前唱喏，待朝退方回。前有鼓锣各数队。杂彩旗三四十面。象背各有一人裹帽执著紫衫，人从都著衫戴帽，路中敲鼓鸣锣，引入象院。大礼斗合用五辂，差五使捉举一行事务。大礼使、仪仗使、礼仪使、卤薄使、桥道顿递使，差带御器械并环卫官权门外，都巡检便全装衣甲，内外巡警，待驾宿太庙。内六班戴帽子，帽子上戴五指阔乾红罗头巾，骑马带甲著锦缬衫，上著打甲包，或绯或绿。马亦带甲，次班亦戴帽，帽上有阔五指紫罗头须巾，著锦衫，或有帽子，有真珠姜芽带者。御龙直裹真珠头巾爪角儿，寻常从驾裹乾天角幞头，捧浑全沙罗、全洗漱、全提量、玉柱斧、黄罗扇之类，行门击静鞭，骑御马，教骏，笼御应马，御厨使，进御膳，后苑供进泣萦。五辂、玉辂、金辂、木辂、革辂、象辂。  

前一月濂车，车上一人鸣鼓，始初以一千斤铁压车，添至一万斤方住，才出玉辂，闪试辂下拽索，班直戴耳不闻帽子。著青罗衫，青绢袜头裤，著青鞋，裹紫罗头巾，内著绯锦缬衫，全似大神，手扶青绵索拽玉辂。四辂不进呈，惟有玉辂进呈，内试至日，绝早辂下，一行职事官率住车辂院头，玉辂直至大庙前，诸职事官登辂少立，下辂四人御乐於玉辂上，御座侧，左右侍立。王辂复回，入丽正门进呈，立殿门外。圣上垂帘殿门，上看毕驾尖，玉辂回车辂院，行礼日隔，日日有辂於太庙前辂屋下，许万民观看，来日驾幸景灵营，回宿太庙。是夜自太庙前烧米凡盆，直至邵台沿路，一件法物，间米凡盆一个两件一般，幕次不容针。职事官往来尽著方心曲领法服，都戴貂蝉冠。  

次日，主上乘王辂，至郊台青城殿，候三更上坛行礼，事毕，驾复回内，至晓主上登门放赦，近侍邀圣驾，禁卫簇拥，乐官前引，一派乐声，递至鹿正门上登御座龙，直卷帘抬起黄罗伞，五府立内待围绕，看十将枪金鸡。大理寺临安府狱子押戴花枷罪人至内门下，待阁门读赦书毕，狱子奏圣躬万福，山呼谢恩了，开枷放罪人罪人叫快活，赦天下，驾与宰执退，百官出，一派乐声前引，禁卫从驾回鸾。冬孟，驾诣景灵宫，同前。驾出三日，比寻常多出一日。  

缘第三日，驾过太一宫烧香。大一殿谢礼毕，赐花。自执政以下，依官品赐花，幕士行门快行花最细且盛，禁卫直至搠巷，官兵都带花。比之寻常观瞻，幕次倍增，乾天门道中直南一望，便是铺锦乾坤。吴山坊口比望，全如花世界。诸殿阁分：皇后、贵妃、淑妃、美人、才人、婉容、婕妤、国夫人、郡夫人，紫霞帔、红霞帔，大内木攵凶檐，外约有五百余乘轿，到宫先回入内，於位次中待驾回，看戴花。预赏元霄。诸色舞者，多是女童，先舞於街市中瓦南北茶坊，内挂诸般琉栅子灯、诸般巧作灯、福州灯、平江玉栅灯、珠子灯、罗帛万眼灯，沙河塘里最胜，街市扑卖尤多，纸灯不计数目。清河坊至众安桥，沙戏灯、马骑灯、火铁灯，进饣追架儿灯、象生鱼灯、一把蓬灯、海鲜灯、人物满堂红灯，灯火盈市，扑卖到元霄，小春盆花奇巧果儿。宁宗圣节，金国奉使贺生辰毕。观江潮玉津园射，射临射时，二人叉手立於垛面前，系招箭班，急来祗应，专一挨射，奉使以为神人射。射毕，出山。於钱塘门外西湖旁更衣亭换番装，缘奉使以下到驿，都著本朝赐服，著锦络缝，锦盘领大袖，帽子上亦用锦贴。正伴使相，伴中节人行并马。上肩是班直行马，下肩是番人行马。递之指点回头，看城内山上人家，层层叠叠，观宇楼台，参差如花落仙宫。  

下节步行，争说城里湖边有千个扇面，不啻说我北地草木都衰了，你南中树木尚青，盖江南地暖如此，蔬菜一年不绝。此月有苔心菜、黄芽菜、火委菜、甘露子、菠菜、芋头、芋奶、山药之类，葱韭尤多。一阳节近，都城乡风，抬采覆淳，大虾栗子、郎君粪之类，多扑十淳，三文一扑，扑一只斗鸡饶两贯会，或饶一贯伍伯文，足拗一钱。饶三扑，拦街斗扑。遇雪，公子王孙赏雪，多乘马，披毯毯笠，人从油绢衣，毯笠红边，湖岸骈骈，湖中船内亦然人多。南山大小院有三百余寺，诸刹钟楼佛殿似粉装酥饰，园馆亭台如银镌玉碾。深冬冷月无社火看，却於瓦市消遣。瓦市：南瓦、中瓦、大瓦、北瓦、蒲桥瓦、惟北瓦大有构拦一十三座。常是两座构拦构说史书，乔万卷、许贵士、张解元背做蓬花棚，常是御前杂剧、赵泰王茶喜宋邦宁河宴清、锄头段子贵。  

弟子散乐作场：相扑王侥大、撞倒山刘子路、铁板踏宋金刚、倒提山赛板踏，金重旺、曹铁凛，人人好汉。说经长，啸和尚、彭道安、陆妙慧、陆妙净、小说蔡和、李公佐、女流史惠英。小张四郎，一世只在北瓦占一座构栏说话，不曾去别尾作场，人唤做小张四郎构栏。合生双秀才、覆射女郎中、踢瓶弄碗张宝歌、杖头傀儡阵中喜、悬系傀儡炉金线、使棒作场朱来儿、打硬孙七郎、雅班铁刷汤，江鱼头、兔儿头、菖蒲头、背商谜胡六郎、教飞禽赵十七郎、装神鬼谢兴歌，舞番乐张遇喜水傀儡，刘小仆射，影戏尚保仪贾雄。卖嘌唱樊华，唱赚濮三郎、扇李二郎、郭四郎。说唱诸宫调高郎妇黄淑卿，乔相扑鼋鱼头、鹤儿头、鸳鸯头、一条黑斗门桥白条儿，踢弄吴全脚耍大头，谈诨话蛮张四郎，散耍杨宝兴陆行、小关西。装秀才，陈齐郎学乡谈，方斋郎分数甚多，十三应构栏不闲，终日团圆。内有起店。数家大店，每日使猪十口，只不用头蹄血脏，遇晚烧晃灯，拨刀饶皮骨，壮汉只吃得三十八钱，起吃不了，皮骨饶，荷药裹归，缘物贱之故，起每袋七十省二斤二两，肉卖九十省一斤，城内诸店皆如此，饶皮骨。大酒店用银器，楼上用台盘洗子银筋，蔹菜糟藏甚多。三盏后换菜，有三十般，支分不少。两人入店，买五十二钱酒，也用两双银盏，亦有数般菜。城外有二十座瓦子：前湖门里构栏、门外瓦子、嘉会门外瓦、候朝门瓦、小堰门瓦、四通馆瓦、新门瓦、荐桥门瓦、菜市门瓦、艮山门瓦、朱市瓦、旧瓦、北关门新瓦、钱塘门外羊坊桥瓦、王家桥行春桥瓦、赤山瓦、龙山瓦，余外尚有独构栏瓦市。稍远於茶，中作夜场，街市举枚，风笋轮车数椽。有极大者，多用朱红，或用黑漆，亦有用小轮车者，多是药线。前后赌赛输赢，输者顷折三二两线，每日如此。  

宽阔处踢球，放胡哮，斗鹌鹑，卖等身门神、金漆桃符板、钟馗、财门。有百余家赏春，贴子有十数般，春幡春胜锦背日。夜市扑卖狼头帽、小头巾、抹头子、细柳箱、花环叉朵箧儿头须巾、销金帽儿、罗水桶杖、诸般藤作、璃琉炮灯、银丝合子、时文书集、猪胰胡饼、挂屏头屋儿、鸟木花梨动使、行灯、香圆、查子、画烛、鱼鲜、头须巾、炸藕、红边糍、蜂糖饼，御挂应市，两岸术士有三百余人设肆。年夜抱灯，及有多般，或为屏风或做画，或作故事人物，或作傀儡神鬼驱邪，鼎佛守岁饮酒，须要消夜。果儿每用头合底板簇诸般采果，斗叶头子萁豆市食之类，亦有中样合装者，名为消夜果儿。乃京城乡风如此。雪夜，贵家遣心腹人以银凿成一两半两，用纸裹，夜深拣贫家窗内，或门缝内，送入济人。日间散絮台或纸被，散饭贴子无数。朝廷每岁常例散军民赈济，不时以米赈济粜。州府又散灯油於於开张店舍，安抚提领支犒，资舞者，钱酒蜡。府主例散客店内钱。  

帝辇骄民，常沾圣恩，不时皇后殿散新钱，俱无科役保用之扰。诸行市：川广生药市、冢牙玳瑁市、金银市、珍珠市、丝绵市、生帛市、枕冠市、故衣市、衣绢市、花朵市、肉市、米市、卦市、银朱彩色行、金漆桌凳行、南北猪行、青器行、处布行、麻布行、青果行、海鲜行、纸扇行、麻线行、蟹行、鱼行、木行、竹行、果行、笋行，京都有四百四十行，总而言之，闹慢道业，覆历班朝，风筝药线、胶矾斗药、五色箭金羽、银朱印色、茶坊吊挂、琉璃泛子、粘顶胶纸，染红牙梳、诸般缠令、修飞禽笼、修骨口思骨、成套筛儿、接象牙梳。诸般耍曲、扎熨斗、丁看窗、修砧头、照路遣、扫金银、蠲糨纸、造翠纸、乾红婚、简笏袋、幞头笼、腰带匣、读书灯、笔砚匣、窗子匣、了事匣、黄草罩、修合溜、淹猪丈、医飞禽、接旧条、条破扇、醋碗儿、丁鞋络、掩漆子、搭罗儿、面花儿、香果合、截板尺、印香脱、画眉蓖、造槐简、开科套、教虫金羲、剔图书、起鱼鳞、攀膊儿、手巾架、头巾蛤，蛤粉桶、花夹儿、肥皂团、淋了灰、茶花子、出衣粉、做诨裹、注水管、旧铺帛、木仙宫、字牌儿、洗衣服、赞真珠、赁花檐子、解玉版、钉鱼带、碾玉藁、赁茶酒器、锦褥子、发驼儿、烟突帚、扇牌儿、织鞋带、绵脂，七香丸、稳步膺、雁牌额、开先牌、鹁鸽铃、葫芦苗、牛粪灰、氵糸茼孙，细扣子、闹城儿、消息子、揪金线、真金条、香饼子、香炉灰、打香印、卖朝报、金莲子、竹夫人、算子筒、食罩儿、食辟子、白及末、解粥米、熟水草、选官图、批刷儿、屿鱼尾剔、供席草、卖插药、写文字、纸画儿、提茶瓶、花架儿、卖字本、笛谱儿、小螃蟹、虼蚪儿、便桥、试卷、试卓、交床、试蓝、柱杖、粘竿胡梯、水草、石弋衣袋、使绵、劈柴、炭堑，捉漏、扫帚，钓钩，绪底山、拂子、鬲粉、占坐、歌舞、歌琴、歌棋、歌乐、歌唱、棕索、发索、虫劳，金麻、虫，端亲，四山四海，三千三百，衣山衣海。南瓦卦山卦海。中瓦南山南海。上瓦人山人海。下瓦  

【`都城纪胜`】  

圣朝祖宗开国，就都于汴。而风俗典礼，四方仰之为师。自高宗皇帝驻毕于杭，而杭山水明秀，民康物阜，视京师其过十倍矣，虽市肆与京师相侔，然中兴已百年余，列圣相承，太平日久，前后经营至矣，辐奏集矣，其於中兴时，又过十数倍也，且《洛阳名园记?后论》有云，园囿之兴废者，洛阳盛衰之候也，况中兴行都，东南之盛，为今四方之标准。车书混一，人物繁盛，风俗纯厚，市井骈集，岂昔日洛阳名园之比。仆遭遇明时，寓游京国。目睹耳闻，殆非一日，不得不为之集录。其已於园经志书所载者，更不重举，此虽不足以形容太平气象之万一，亦价佛名园记之遗意焉。但纪其实，不择其语，独此为愧尔。时宋端平乙末元日。寓灌圃耐得翁叙《都城纪胜?目录》：市井，诸行，酒肆，食店，茶坊，四司六局，瓦舍众伎，社会，园苑，舟船，铺席，坊院，闲人，三教外地。《市井》：自太内和宁门外，新路南北，早间珠玉珍异，及花果时新海鲜野味奇器，天下所无者，悉集于此。至朝门天清河坊中瓦前，灞贯官巷口棚心，众安桥，食物店铺，人烟浩壤，其夜市，除大内内前外诸处亦然，憔中瓦前最胜，扑卖奇巧，器皿百色。物件与日间无异。其余坊巷市井，卖卖关扑，酒楼歌馆，直至四鼓后方静。而五鼓朝马将动，其有趁卖早市者，复起开张，无论四时皆然。如遇元宵犹盛，排门和赁民居，作观玩幕次，不可胜纪。隆具问高庙与六宫等，在中瓦相对，今修内司染坊看位观。孝宗皇帝孟享回就观灯买市。帘前排列，内侍官快行堆垛见钱，宣押市食歌叫，支赐钱物，或有得金银者。是时尚有京师流寓经纪人，市店遭遇，昔如李婆婆羹，南瓦子张家米圆子，若遇车驾行幸，春秋会等，连檐并壁，幕次排列此。如执政府墙下空地，旧各南仓前诸色路岐人在此，作场尤为骈阗。又皇城引马道亦然。候潮门外殿司教场，夏月亦有绝伎作场。其地街市如此，空隙地段，多有作场之人。如大瓦肉市，炭桥药市，橘园亭书房，东菜市，城北米市。其余如五间楼福客糖果所聚之类，未易缕举。《诸行》：市肆谓之行音杭者，因官府科索而得此名。不以其物小大，但合克用者，皆置为行。虽医卜亦有职。医克择之差，占则与市肆当行同也。内亦有不当行而借名之者，如酒行，食饭行是也。又有名为团者，如城南之花团，泥路之青果团，江下之鲞团，后市街之柑子团是也。其他工伎之人，或名为作，如篦刀作，腰带作，金银镀作，作，是也。又有异名者，如七宝谓之骨董行，浴堂谓之香水行是也。大抵都下，万物所聚。如官巷之花行，所聚花朵冠梳钗环领抹，极其工巧，古所无也。都下市肆，名家驰誉者，如中瓦前既儿水杂，卖场前甘豆汤，如戈家蜜枣儿，官巷口光家羹，大瓦子冰果子。寿慈宫前熟肉，钱塘门外宋五嫂鱼羹，涌金门灌肺，中瓦前职家羊饭，彭家油靴，南瓦宣家台衣，张家米团子，候潮门顾四笛，大瓦子丘家筚篥之类。酒肆：除官库子库脚店之外，其余皆谓之拍户，有茶饭店，谓兼卖食次下酒是也。但要索唤及时食品，知处不然，则酒家亦有单子牌面点选也。包子酒店，谓卖鹅鸭包子，四色兜子，肠血粉羹，鱼子鱼白之类，此处易为支费。宅子酒店，谓外门面装饰如仕宦宅舍，或是旧仕宦宅子改作者。花园酒店，城外多有之，或城中效学园馆装折。直卖店，谓不卖食次也。散酒店，谓零卖，百单四七十七，五十二，三十八，并折卖外坊酒。门首亦不设油漆杈子，多是竹栅布幕。谓之打碗，遂言只一杯也。却不甚导贵，非高人所往。庵酒店，谓有娼妓在内，可以就欢，而於酒阁内暗藏卧床也。门首红栀子灯上，不以晴雨，必用箬盖之，以为记忍。其他大酒店，娼妓只伴坐而已。欲买欢，则多往其居。罗酒店，在山东河北有之，今借名以卖浑买，遂不贵重也。酒家事物，门设红杈子，绯绿帘，贴金红纱栀子灯之类。旧传因五代郭高祖游幸汴京潘楼，至今成俗。酒阁名为所院，若楼上，则又或名为山，一山，二山，三之类。牌写过山，非特有山，谓酒力高远也。大凡入店，不可轻易登楼上阁，恐饮燕浅短。如买酒不多，则只就楼下散坐，谓之门床马道。初坐定，酒家人先下看菜，问买多少，然后别换菜蔬，亦有生疏不惯人，便忽下筋，被笑多矣。大抵店肆饮酒，在人出着如何。只如食次谓之下汤水。其钱少止百钱五十者，谓之小分下酒。若命妓，则此辈多是虚驾骄贵，索唤高价，细食全要出着经贯，不被所侮也。如煮酒，或有先索到十瓶，逐旋开饮，少顷只饮五六瓶佳者，其余退回，亦是搜弊之一诀。官库，则东酒库曰大和楼，西酒库曰金文库，有楼曰西楼。旧有楼攻愧书榜，后为好奇者取去。南酒库曰升宫，楼曰和乐楼。北酒库曰春风楼，正南楼，时吴越两山南上，酒库曰和丰楼。西子库曰丰乐楼，在令涌金门外，乃旧杨和王之耸翠楼。后张定叟兼领库事，取为官库，正跨西湖，时两山之胜。西子库曰太平楼，中酒库曰中和楼。南外库在便门外，东外库在崇新门外，北外库在湖州市，有楼曰春融楼，其他则有西溪并赤山九里松酒库，其中和，和乐，和丰并在御街。其太平，太和，因回禄后，其楼悉废。若欲赏妓，往官库中点花牌。其酒家人亦多隐庇推托，须是亲识其妓，及以利委之可也。天府酒库，每遇寒食节前，开沽煮海，中秋节前后开沽新酒。各用妓弟乘骑作三等，装束一等，特髻大衣者二等，冠子裙背者三等。冠子衫子裆者，前有小女童等，及诸社会动大乐，迎酒样，赴府治，呈作乐，呈伎艺，杂剧，三盏退出，於大街诸处，迎引归库。食店：都城食店，多是旧京师人开张。如羊饭店兼卖酒，凡点索食次，大要及时。如欲速饱，则前重后轻；如欲迟饱，则前轻后重。重者如头羹，石髓饭，大骨饭，泡饭，软羊，浙米饭。轻者如煎事件，托胎，女尔房，肚尖，肚，腰子这类。南食店谓之南食川饭分茶，盖因京师开此店，以备南人不服北食者。今既在南，则其名误矣，所以专卖面食鱼肉之属。如铺羊面，和生面，姜拨刀，盐煎面，苏鱼，桐支面，抹肉王句，肉齑淘，棋子，虾燥子面，带汁煎下至：拨刀鸡鹅面，家常三刀面，皆是也。若欲索供，逐店自有单子，牌面。饣乞饣达店，专卖：大燠，燥子饣乞饣达，并馄饨。菜面店，专卖：菜面，血脏面，素棋子，经带，或有拨刀，冷淘。此处不甚尊贵，非待客之所。素食店，专卖：素签，头羹，面食。乳茧，河豚，元鱼。凡面笋乳簟饮食克斋素之备。衢州饭店，又谓之闷饭店。盖卖盒饭也，专卖家常：虾鱼，粉羹鱼，面蝴蝶之属，欲求粗饱者可往，惟不宜尊贵人。市食点心，凉暖之月大概多卖：猪羊杂煎，蝶锹划子，四色馒头，灌肺，红燠姜豉，蹄子肘件之属。夜间顶盘挑架者如此。鹌鹑饣骨饣出儿，焦饣追羊脂韭饼，饼饣炎，春饼，旋饼，饣登沙米团子，宜利少，献食次粒，灸犭巴子之类。遍路歌叫，都人固自为常。若远方僻土之人，乍见之，则以为稀。  

遇其余店铺，夜市不可细数。如猪胰胡饼，自中兴以来，只东京脏三家一分，每夜在太平坊巷口，近来又或有效之者。大抵都下买物，趋有名家，如昔时之内前卞家从食，街市王宣旋饼，望仙桥糕糜是也，如酪面亦只后市街卖酥贺家，一分每个五百省，以新样油饼两枚，夹而食之。此北食也，其余诸行百户亦如此市食。有名存而亡者，如瓠羹是也。亦有名亡而实存者，如瓮羹，今号齑面是也。又误名之者，如呼熟肉为白肉是也。盖白肉，白是砧压去油者。又有专卖小儿戏剧糖果，如打娇惜虾须，糖宜娘，打秋干稠锡之类。茶坊：大茶坊，张挂名人书画。东京师只熟食店挂画，所以消遣久待也，今茶坊皆然。冬天兼卖擂茶，或卖盐豉汤。暑天兼卖梅花酒，绍兴间用鼓乐吹，梅花酒曲，用旋杓，如酒肆间止是论角。如京师量卖茶楼，多有都人子弟占此会聚，习学乐器，或唱叫之类，谓之挂牌儿人情。  

茶坊本非以茶汤为正，但将此为由，多下茶钱也，又有一等专是娼妓父兄打聚处，又有一等专是诸行借工卖伎人会聚行老处，谓之市头水，茶坊乃娼家，聊设桌凳，以茶为由，后生辈甘於费钱，谓之乾某钱。提茶瓶即是趁赴充茶酒人，寻常月旦望，每日与人传语往还，或讲集人情分子。又有一等，是街司人兵以此为名，乞觅钱物，谓之龊茶。《四司六局》：官府贵家置四司六局，各有所掌。故宴度排当，凡事整齐，都下街市亦有之。  

常时人户，每遇礼度，以钱倩之，皆可办也。帐设司，专掌仰尘缴壁，卓帏搭度，帘幕画口思，屏风绣额，书画簇子类。厨司，专掌打料，批切烹炮，下食调和节次。茶酒司，专掌宾客茶汤，暖烫酒，请坐咨度，开盏歇坐，揭席迎送，应干节次。台盘司，专掌抚盘，打送赍擎，劝酒出食，接盏等事。果子局，专掌装簇盘饣丁看果时果，准备劝酒。蜜煎局，专掌糖蜜花果，咸酸劝酒之属。菜蔬局，专掌瓯饣丁菜蔬糟藏之属。油烛局，专掌灯火照耀，立台剪烛，壁灯烛笼装。香簇炭之类，香药局，专掌药香球，火箱香饼，听候索唤，诸般奇香，及醒酒汤药之类。排办局，专掌挂画插花，扫洒打渲，拭抹供过之事。凡四司六局人，祗应惯熟，便省宾主一半力。故常谚曰，烧香点茶，挂画插花，四般闲事，不许戾家。若其失忘支节，皆是祗应等人，不学之过。只如结席喝犒，亦合依次第，先厨子，次茶酒，三乐人。瓦舍众伎：瓦者。野合易散之意也。不知起於何时，但在京师时甚为士庶放荡不羁之所，亦为子弟流连破坏之地。  

散乐传学教坊十三部，唯以杂剧为正色。旧教坊有筚篥部，大鼓部，杖鼓部，拍板色，笛色。琵琶色，筝色，方响色，笙色，舞旋色，歌板色，杂剧色，参军色。色有色长，部有部头，上有教坊使副，铃辖都管掌仪范者，皆是命官。其诸部，分紫绯绿，三等宽衫，两下各垂黄义裥。杂剧部又载诨裹，其余只是帽子幞头，以次又有小儿队，并女童采莲队，又别有钧容班，今四孟随在驾后，乘马动乐者，是其故事也。绍兴三年，省废教坊之后，每同大宴，则拨差临安府衙前乐等人克应，属修内司教乐所掌。管教坊大使，在京师时，有孟角球曾撰杂剧本子，又有葛守成撰四十大曲词，又有丁仙现捷才知音。绍兴间，亦有丁汉弼杨国祥杂剧。中末泥为长，每四人，或五人，为一场。先做寻常熟事一段，名早艳段。次做正杂剧，通名为两段，末泥色主，张引戏色，分付副净色发乔，副末色打诨，又或添一人装孤，其吹曲破断送者谓之把色。大抵全以故事世务为滑稽，本是鉴戒，或隐为谏诤也，故从便跣露谓之无过虫。  

诸宫调本京师孔三传编撰，传奇灵怪，入曲说唱。细乐比之教坊，大乐则不用大鼓杖鼓羯鼓头管琵琶筝也。每以箫管笙蓁稽琴方响之类，合动小乐器，只一二人合动也，如双韵合阮咸，稽琴合箫管，秋金琴合葫芦琴，单拨十四弦，吹赚动鼓板，渤海乐一拍子，至于拍番鼓子，敲水盏锣板和鼓儿，皆是也。今街市有乐人三五为队，专赶春场，看潮赏芙蓉，及酒坐祗应，与钱亦不多，谓之荒鼓板，清乐比马后乐，加方响笙笛用小提鼓，其声亦轻细也。淳熙间德寿宫龙笛色使臣四十名，每中秋或月夜，令独奏龙笛，声闻於人间，真清乐也。唱叫小唱，谓执板，唱慢曲，曲破，大率重起轻杀，故曰浅斟低唱，与四十大曲舞旋为一体。今瓦市中绝无嘌唱，谓上鼓面。唱令曲小词，驱驾虚声，纵弄宫调，与叫果子唱，耍曲儿为一体。本只街市，今宅院往往有之。叫声自京师起撰，因市井诸色，歌吟卖物之声，采合宫调而成也。若加以嘌唱为引子，次用四句就入者，谓之下影，带者名散叫。若不上鼓面，只敲盏者，谓之打拍唱赚。在京师，只有缠令缠达。有引子尾声为缠令，引子后只以两腔，迎互循环间用者，为缠达。中兴后，张五牛大夫，因听动鼓板中，又有四片太平今，或赚鼓板，即今拍板大筛杨处是也。遂撰为赚。赚者，误赚之义也。今人正堪美听，不觉已至尾声，是不宜为片序也，今又有覆赚，又且变化前月下之情，及铁骑之类。凡赚最离，以其兼慢曲，曲破，大曲，嘌唱，耍令，番曲，叫声，诸家腔谱也。杂扮名杂班，又名纽元子，名技和。乃杂剧之散段。在京师时，村人罕得入城，遂撰此端，多是借装为山东河北村人以资笑。今之打和鼓，拯梢子，散耍，皆是也。百戏在京师时，各名左右军，并是开封府衙前乐营，相扑争交，谓之角抵之戏。别有使拳，自为一家，与相扑曲折相反，而与军头司大士相近也。踢弄每大礼后宣赦时，抢金鸡者，用此等人上竿打筋斗，踏跷，打交辊，脱索，装神鬼，抱锣，舞判，舞斫刀，舞蛮牌，舞剑，与马打球，并教船水秋干，东西班野战，诸军马上呈骁骑，北人乍柳。街市转焦锤，为一体杂手艺，皆有巧名。  

踢瓶，弄碗，踢磬，弄花鼓槌，踢墨笔，弄球子，拶筑球，弄斗，打硬，教虫蚁及鱼，弄熊，烧烟火，放爆仗，戏儿。水戏儿，圣花撮药藏压乐法，傀儡辟上睡。小则剧术射穿弩子，打弹攒壶瓶，即古之投壶手影戏，弄头钱，变线儿，写沙书改字，弄悬丝傀儡，起於陈平六奇解围，杖头傀儡，水傀儡，肉傀儡。以小儿后生辈为之。  

凡傀儡，敷演烟粉灵怪故事，铁骑公案之类，其话本，或以如杂剧，或如崖词，大抵多虚少实，如巨灵神，朱姬大仙之类是也。影戏：凡影戏，乃京师人初以素纸雕镞，后用彩色装皮为之。其话本与讲史书者颇同，大抵真假相半，公忠者雕以正貌，奸邪者与之丑貌。盖亦寓褒贬於市俗之眼戏也。说话：有四家，一者小说，谓之银字儿。如烟粉灵怪传奇说公案，皆是搏刀赶棒及发迹变泰之事。设钱骑儿，谓士马金鼓之事。说经，谓演说佛书。说参请，谓宾主参禅悟道等事。讲史书，讲说前代书史文传兴废争战之事。最畏小说人，盖小说者，能以一代朝一代故事，顷刻间提破，合生与起，令随令相似，各占一事。  

商迹：旧用鼓板吹贺圣朝，聚人猜诗迹，字谜，戾谜，社谜，本是隐语。有道谜，来客念引语说谜，又名打谜。正猪，来客索猜，下套，商者以物类相似者讥之，又名时智，贴套，贴智思索，走智，改物类以困猜者，横下，许旁人猜，问囚，商者唱问句头，调爽，假作难猜以定其智。社会：文士则有西湖诗社。此社非其他社集之比，乃行都士夫及寓居诗人，旧多出名士隐语。则有南北斋，西斋，皆依江右谜法，习诗之流，翠而为斋。又有蹴鞠打球社，川射躬社。奉佛则有上天竺寺，光明会，皆城内外演家，助备香花灯烛，斋衬施利，以备本寺一岁之用。  

又有茶汤会，此会每遇诸山寺院作斋会，则往彼以茶汤助缘，供应会中善人。城中太平兴国传法寺净业会，每月十七日则集男士，十八日则集女人，入寺讽经听法，岁终则建药师会七昼夜。西湖每岁四月放生会，其余诸寺经会，各有方所。日分每岁行都神祠，诞辰迎献，则有酒行锦体社，八仙社，渔父习闲社，神鬼社，小女童像生叫声社，遏云社，巧饮食社，花果社，七宝考古社，皆中外奇珍异货。马社，豪贵绯缘清乐社，此社风流最胜。园苑：在城则有万松领，内贵王氏富览园，三茅观，东山梅亭，庆寿庵，褚家塘，御东园，系琼花园，清湖北慈明殿园，杨府秀芳园，张府北园，杨府风云庆会阁。城东新开门外，则有东御园。今名富景园。五柳御园，城西清波，钱湖门外聚景御园。旧名西园。张府七位曹园，南山长桥。西则有庆乐御园，旧名南园，净慈寺前屏山御园，雷峰塔前张府真珠园。内有高寒堂，极华丽，塔后内贵甘氏湖曲园，罗家园，白莲寺园，霍家园，方家峪刘园。北山则有集芳御园，四圣延祥御园，西湖胜地，惟此为最。下竺寺御园。钱塘门外，则有柳巷，杨府云洞园，西园，刘府玉壶园，四并亭园，杨府水阁，文具美园。又饮绿亭，裴府山涛园，赵秀王府水月园，张府凝碧园，孤山路口，内贵张氏总宜园，德生堂，放生亭，新建白公竹阁，袁枢尹天府就寺重建，氵公苏堤新建先贤堂园，本裴氏园，袁枢新建。九里松嬉游园，天府酒库，涌金门外，则有显应观，西斋堂，张府泳泽园，慈明殿，环碧园，旧是清晖御园，大小渔庄。其余贵府富室，大小园馆，犹有不知其名者。城南嘉会门外，则有玉津御园，虏使时射弓所，又有就包山作园，以植桃花，都人春时最为胜贵，惟内贵张侯壮观园为最。城北北关门外，则有赵郭家园，东西马城诸园，乃都城种植奇异花木处。舟船：行都左江右湖，河运通流，舟船最便。而西湖舟船大小不等，有一千料约长五十余丈，中可容百余客，五百料约长三十二十丈，可容三十五十余客。皆奇巧打造，雕栏画栋，行运平稳，如坐平地。无论四时，常有游玩人赁假。舟中所须器物，一一毕备。但朝出登舟而饮，暮则径归，不劳余力，惟支费钱耳。其有贵府富室自造者，又特精致耳。  

西湖春中，浙江秋中，皆有龙舟争标，轻捷可观，有金明池之遗风，而东浦河亦然。惟浙江自孟秋至中秋间则有弄湖者，持旗执竿，狎戏波涛，甚为奇观，天下独此有之。铺席：都城天街，旧自清河坊南，则呼南瓦，北谓之界北中瓦，前谓之五花儿中心自五间楼，北至官巷南御街，两行多是上户。金银钞引，交易铺，仅百余家。门列金银及见钱，谓之看垛钱。此钱备入纳笄，请钞引并诸作匠，炉灶纷纭无数，自融和坊北至市南坊，谓之珠子市头。如遇买卖，动以万数，间有府第富室质库十数处，皆不以贯万收质，其他如名家彩帛铺，堆上细疋段，而锦绮缣素，皆诸处所无者又如厢王家绒线铺，自东京流寓。今於御街开张数铺，亦不下万计，又有大小铺席，皆是广大物货。如平津桥氵公河布铺，扇铺，温州漆器铺青白碗器铺之类。且夫外郡各以一物称最，如抚纱供扇吴笺之类。都会之下，皆物之所聚之处。况夫人物繁夥，客贩往来，至於故楮羽毛扇牌，皆有行铺，其余可知矣。坊院：柳永《咏钱塘词》云，参差十万人家。此元丰以前语也。今中兴行都已百余年，其户口蕃息，仅百万余家。都城之南西北三处，各数十里，人烟生聚，市井坊陌，数日经行不尽，各可比外路一小小州郡，足见行都繁盛。而城中北关水门，内有水数十里曰白洋湖，其富家於水次起造塌房十数所，每所为屋千余间，小者亦数百间，以寄藏都城店铺，及客旅物货。四维皆水，亦可防避风烛，又免盗贼。甚焉都城富室之便。其他州郡无此，虽荆南沙市，太平州黄池，皆客商所聚，亦无此等场院。  

闲人：本食客也，古之孟尝门下中下等人。但不着业次，以闲事而食於人者。有一等是无成子弟，失业次人，颇能知书写字。抚琴下棋，及善音乐，艺俱不精，专陪涉富贵家子弟游宴，及相伴外方官员到都干事。及猥下者，为妓家书写简贴取送之类。又有专以参随服事为生。旧有百事皆能者，如纽元子，学像生，动乐器，杂手艺，唱叫白词，相席打令，传言送语，弄水使拳之类，并是本色。又有专为棚头，又谓之习闲，凡擎鹰，驾鹞，调鹁鸽，养鹌鹑。斗鸡。赌博，落生之类。又有是刀镊手作。长生于此态，故谓之涉儿，取过水之意也。此等刁镊于，专攻街市宅院，取奉郎君子弟，干当杂事，说合交易等。又有赶趁唱喏者，探听妓馆人客，及游湖赏玩，所在专以献香送劝为由，觅钱赡家。大抵此辈若顾之则贪婪，不顾之则强颜取奉，多呈本事，必得而后已，但在出着发放如何也。三教外地：都城内外自有大武两学，宗学，京学，县学之外。其余乡校，家塾、舍馆，书会，每一里巷，须一二所。弦诵之声，往往相闻。遇大比之岁，间有登第补中书选者，凡佛寺，自诸大禅刹如灵隐光孝等寺，律寺如明庆灵芝等寺，教院如大传法慧林慧因等，各不下百数所之外，又有僧尼厂解院庵舍，白衣社会道场，奉佛处所，不可胜纪，若大寺院有所营修，则於此地招集，前去助缘。其间有精修能事者，凡道流自御前香火，太乙宫延祥观等。及诸宫观道馆之外，则有诸府第。道堂如灵应希夷之类，道院皆系舍俗道人，及接待外路名山洞府。往来高士。而时有神仙。应缘玩迹异人，自有纪载尔。昔至治昭阳大渊献岁，青阳孟陬月哉。生明正斋志。已上《都城纪胜》  

祥异  

【`咸淳临安志`】  

《春秋》：记灾不记瑞，孔子不语怪神。祥异有志，不敢僭经而拟圣也。龙见晋郊，虎乳楚相，鸟鸣亳社，蛇出泉台。诸类，此者非一。《春秋》所不书，孔子所不道，而左氏咸录焉。何害其《春秋》之忠臣，而与圣人同其好恶哉！临平湖石函：临平湖自汉末秽塞，吴天玺元年，一夕忽开。湖边得石函，中有小青石，刻作皇帝字。旧言，临平湖塞天下乱，开则天下平。人以为祥。临平湖宝鼎吴赤乌十二年六月戊戌，宝鼎出临平湖。玉册：晋元帝移檄召天下兵，克日进讨。时有玉册见於临安，人以为中兴之象。  

人面豕：  

【`淳佑临安志`】  

晋成帝咸和六年六月，钱塘人家，豕产两子，皆人面。如胡人状，其身犹豕。京房《易传》曰，豕生人头豕身者，危且乱。灾异：唐代宗大历二年七月已未夜，杭州大风，海水翻潮，溺民五家，船千余艘。唐文宗太和四年五月，西丁公著奏，杭州八县灾疫，赈米七万石。  

甘露：  

【`咸淳临安志`】  

咸和九年四月甲寅，甘露降钱塘县右乡康巷之柳间。白见：咸和九年五月癸酉，白见于钱塘，内史虞潭以献。临平湖水赤：晋安帝元兴二年十月，钱塘临平湖水赤，桓玄讽吴郡使，言开陈以为己瑞，俄而玄败。野稻生：宋文帝元嘉二十三年，盐官县野稻自生，三十许种。白雀：宋元嘉十八年七月，二十四年四月，盐官产白雀，太守刘犯庙讳以献。齐永明七年六月，盐官县；九年七月，钱塘县，皆获白雀。连理木：泰始七年二月戊寅，钱塘木连理生，太守王延之以闻。禾蕈木生李：升明元年，余杭舍亭，禾蕈木生李实，禾蕈，即胡颓木。翼异山大水：升明二年二月，於潜翼异山，一夕五十一处水出。苍玉璧：永明七年，钱塘县获苍玉璧一枚，太守江学攵以献。江灵石：永明七年，主书朱灵逊於江得灵石，十人举乃起，在水深三尺而浮，世祖亲投于天渊池，试之刻为佛像。海燕出：永明九年，盐官县石蒲有海鱼乘潮来，水退不得去。长三十余丈，黑色无鳞，有声如牛。土人呼为海燕，取而食之，史以为鱼孽。清泉紫玉：《梁元帝记》曰：昔宋人江岩因采药至富春清泉南，见美女衣紫踞石而歌，有穿云裂石之声。其词曰，风凄凄，云溶溶，水潺潺兮不息，山苍苍兮万重。亟往就之，遽失所在。唯存所踞之石岩，剖石得紫玉，广长尺许。合欢竹：唐正元十九年，富阳县招义乡，安州仓曹许俭家，生曼竹竹一本合欢，郡守白之，廉使画图表进。功臣堂芝草：大平兴国三年八月庚申，杭州言，淮海国王旧府，功臣堂柱生芝草，画图来献。临安县土地：《杂志》：吴育春卿为临安宰，三日谒庙，廨后土地称属国侯者，视之，乃十余岁小儿。故老云，钱尚父所用小史，一挥扇，误触臂。一於睡时，以水添沸汤使无声，悉令诛之。挥扇者甘死，止沸者称冤乃赦。挥扇者曰，吾睡，方欲以水添沸汤，使无声，此史已先知之矣，不可赦。后忽见形於前，钱叹曰，我戮人无数，此小儿乃敢现身。封汝为属国侯，永为临安土地，受彼血食。遂不见。  

石神王：  

【`淳佑临安志`】  

至和中，郡守孙沔，一夕梦人泣告曰，吾兄弟三十六人，沉埋市舶司园地久矣，愿公怜我。及觉旋忘，并梦复如之。遂遣人发园中地，果得石神王三十六身，各坐执宝瓶，遂置之厅事前，以插浮游。瑞木字文：沈括《笔谈》云：治平中，杭州南新县民家，析梯木中有上天大国四字，书法类颜鲁公，有笔力。国字中间，仍排起作大口，全是颜笔。其横画即是横理，斜画即是斜理，其木置剖，偶当天字，中分而天字不破，上下两画并一脚皆横，挺出半指许，如木中之节，以两木合之，如合契焉。予亲见之。按《唐书》，代宗时获瑞木，有文曰，天下太平，即此类也。珠饭菌菜：熙宁八年闰四月，杭州言，盐官县自三月地产物如珠，可造饭，水产菜如菌，可为。民赖以充食。无骨箬：见洞霄宫。嘉禾：景定四年九月，昌化县嘉禾嘉粟生，守臣吴革图以献。详见御制门。磨剑池水涌：咸淳六年七月，丰储仓前池忽有风起，水立如壁，浮萍上屋，荡突久之。或云池有大龟数百年，此其所为也，仓官黄怪目击其状。扣之，土人云，池乃吴庆忌磨剑处，时有物浮水上，若铁棺然。  

【`淳佑志`】  

钱塘湖开：《晋书》：吴孙皓时，钱塘湖开，或言天下当太平，青盖入洛阳。至陈后主时，临平湖草旧塞，忽然自通，既而天下皆混一焉。舍利塔：太平兴国三年十月甲寅，供奉官赵，自杭州取舍利塔至阙下。双竹：广严院西阁修竹皆偶生。政和七年废入神霄宫。续增：书成，仁王绎思前史，尚有与此土相关者，谨续书之。钱塘海盐令：晋王允之除建武将军，钱塘令，领司盐都尉。晋东海王弈，求海盐钱塘，以水牛牵埭税取钱，直孔严谏乃止。紫壁：晋会稽内史王舒，吴兴内史虞潭，檄顾众为五郡大督护，讨贼张健。众还守紫壁，人咸劝过江。众曰，今保固紫壁，可得全钱塘以南五县。若越他境，便为寓军。控引无所，非长计也。临平人范明亦曰，此地险要，可以制寇，不可委也。《钱塘先贤传》：唐隐逸吴筠，撰《吴郡钱塘先贤传》五卷。  

考　证  

【`杭州府志`】  

论者以志辅史，盖谓史官纪述，有采於志，不可略也。而志与史其体稍异，盖史以纪事，或有缺文，则当缺之，不宜妄补，惧失实也。志之所载类。皆山川城郭官署之迹，故老相传，不能无讹。然不辨而证之，则以讹传讹，愈远愈晦矣。厥既成书，乃本旧志，并以今之所闻所见者，叙考证。  

【`淳佑临安志`】  

三辅黄图之书，所以左右汉史也。近世程公大昌，辑《雍录》以广之，而其书始备，是固不无待於后之人也。自古都邑，代各有纪。今通郡国，下至千室之聚，必有图谍。杭为今行都，物聚地大，而登载弗称，非阙与欠？窃考国朝，宋公敏求尝作《东京记》，今披而观之者，如身游其间，可谓盛矣。至若古杭有志，自宋刘道真作《钱塘县记》，而《祥符旧经》，未祥何人所作，班班尚可考见，而成书亡矣。乾道初，府尹周公淙因祥符之旧，始为之志，而疏略特甚。八九十年间，无复訾省。乃皇上御极之二十六载，资政殿大学士赵公与筐心尹厘京国，亦既十年，百度鼎饰，政通教行。顾念图谍散落，心焉陋之，惧非所以尊崇宸居，宣示罔极，惕不自宁，首命通判府事吴君革府之贤僚若士，荟蕞其事。间一岁，吴君适迁官，未克就。乃命通判府事王君亚夫典领之。即仙居山中，俾仁玉与篡辑焉。谀闻陋识，弗获控避。於是昼访夜思，参以书传所省忆，耳目所睹记，得古今事迹千数百条，厘为门者十有二，为类者九十有九。为卷者五十有二。总之数十万言，亦略备。微文辞义，弗可殚举，而疑可稽，阙可补之，大者取裒著之。又因记赵公述作之本旨，以俟后之君子。淳熙十年，龙集庚戌，十二月壬辰朔，天台陈仁玉谨叙次颠末，附於诸序之后。  

余杭：  

【`杭州府志`】  

余杭之名，《郡国志》云，夏禹东去，舍航登陆於此。故《吴越春秋》云，夫差止余杭山，则其名古矣。徐广注《史记》，秦始皇度浙江乃云，盖在余杭顾夷。又注，始皇经此立为县，皆误也。刘昭《东汉补注》云，按始皇所过，乃在钱塘富春，岂近余杭之界乎？昭说是也。  

钱塘：  

按【`淳佑临安志`】云，自秦始皇过丹阳至钱塘，其名始见。刘道真记，华信以钱致土石立塘，因为钱塘县者，误也。秦以有之，非乎此也，释文：唐，途也；钱古钱姓。岂秦汉间有此姓者居之，或为之而遂系之以钱塘乎？然不可考矣。今据钱塘之名，见於《秦纪》，固无可疑。若华信以钱塘致土石立塘之事，亦不可谓无。如以为名始於华信，则诚如前办，其以塘为途，以钱为，虽曰因讹而生疑，然古人创置，多因事而立，如富阳孙洲之类是也。其说容或有之。辨钱塘诸说之异，《钱塘地志》曰，会稽西部都尉治。又《钱塘记》曰，防悔大塘在县一里，郡议曹华信议立此塘，以防海水，始开，募有能致一斛土者，即与钱一千。来者云集，因不复取。皆弃去而塘成。故改名钱塘。张君房辩钱塘，引《十三州记》云，杭州武林山，高九十二丈，周回三十里，在钱塘县两南十二里，灵隐寺正坐其山，寺之东西氵粪二水，东曰龙源，横过寺前，即龙溪也，冷泉亭在其上。西曰钱塘，其流横大，下山二里八十步，过横坑桥，入于钱湖，盖钱塘之聚蓄也。钱湖一名金牛湖，一名明圣湖，湖有金牛，遇圣明即见，故有二名焉。钱即本名也。今万松岭下，西城第一门曰钱湖门，可验其实。行次比第二门曰涌金门，即金牛出见之所也。第三门曰钱塘门，乃县厂解在焉。盖自前古以来，居人筑塘以备钱湖之水，故曰钱塘。与《图经》不同。此见於宋赵彦卫《云麓漫妙》所载。按【`淳佑临安志`】陈仁玉辨云，钱塘之名，始见於《秦纪》。而《钱塘记》乃云，华信以钱募致土石，其名始此。前已辨其误矣，今此又引钱塘门近湖为证，以为此湖塘而非海塘，其说尤误。自汉以来，海水尝为患，而湖水未尝为患。今江岸之塘，所以捍海者，盖昭然也。若乃钱塘门，特因钱塘县治得名耳，不当更生一惑。然钱塘钱湖皆氏为钱，其传实不可考，而赵氏之说，恐有惑者，故为之辨。今以江湖形势论之，则仁玉之辨，以为有理。论杭之形势：论杭之形胜，惟晁太史补之所作也，述最为铺张钜鹿，今附载于此。其词曰，杭之故封，左浙江，右其区，北大海，南天目，万川之所交会，万山之所重复，或濑或湍，或湾或渊，或岐或孤，或袤或连，滔滔汤汤，浑浑洋洋，累累浪浪，隆隆。若金城天府之疆，其民既庶而且有，既姣而多娱。可导可疏，可航可桴，可跋可，可辇可车。若九州三山，接乎人世之庐，连延迤逦，环二十里。邑居攸聚，蚁合蜂起。高城附之，如带绕指。隐以为眷，折以为尾，湮河堑华，不足方比。方城汉水，胡敢竞美，当昔夫差之盛时，内姑苏以为心腹，而外城此以为身。革车千乘，甲士万人。粟支十年帛散十屯，洒汗成雨，连衽成云，乃有大夫伯喜否，行人伍员之徒通其谋，将军孙武，公子夫差之徒用其众。尝以国政之闲，发徒截江，命习战事。於是张翠羽之盖，麾鱼须之游，掉鹅足之楫，曳龙尾之舟，凌鼋之车，截贲育之俦。飘鼓吹乎下风，隘戈予乎上流。乍往乍还，乍后乍先，若乱而若联。乍止乍驰，乍合乍离，迭唱而迭随。惊鲛人，泣冯夷，清江忽号怒涛，飙风为之扬旗。已而即次食，具乐作，三军绵贺，响震山壑。其强如此，故姑苏恃以为南蔽，而能驱唐蔡，蹂齐鲁，侵寻乎百粤，隳突乎三楚，栖句践乎穷山，鞭平王乎颓墓，此亦天下之形势也。府治：按《淳志》云，旧志於府治所在，最为不明。今以《汉志》及《刘道真记》考之，乃知汉以来，皆治於武林山。宋以来，徙治於平地。又以《隋志》及唐人诗考之，乃知隋以来，始治凤凰山。唐及五代吴越国前，宋皆因之。建炎以后，高宗即其地为行宫，而守臣始於竹园山建治所。此说据今为合也。  

【`淳临安志`】  

爰自中兴，为太微帝座临御之所，而守臣治事临民，始於竹园山建治所，故凡凤凰山之旧迹，亭台楼观，绝景胜践，为千百年间所咏叹者，至今不可泯也，乃尽考而载之。  

【`杭州府志`】  

西部都尉：自秦置会稽郡，治吴门，西汉文帝时，会稽西部都尉治山阴，武帝天狩中徒治钱塘。据埋宗谔图经。东汉光武时，省诸郡都尉，惟边郡有之，时会稽郡边海，当不废，据任延建武时，尝为会稽都尉。顺帝永建四年，刘府君上书，浙江之北以为吴郡，会稽还治山阴，据《三国志》朱育言。西部始移於婺女。故沈约《宋志》曰，东阳大守，本会稽西部都尉，临海太宋，本会稽东部都尉。社佑谓二汉西部，皆在婺女，误矣。按，汉有东部都尉，治回浦。今隶台州。南部都尉，治冶县。今隶福县。杨雄谓东南一尉，此类是也。封侯：自西汉哀帝时，始封河间王子元为富春侯，东汉之末，孙坚将曰皇甫嵩，嵩将曰朱隽。今於潜有皇甫岩，以嵩破妖贼，许生于此得名，而本传不载。隽与嵩於陈颖平贼有功，封钱塘侯。同时，若何滕亦以讨黄巾功，封於潜牧亭侯。吴时褚泰封钱塘临平侯，郭成封永兴富春候，孙峻亦尝封富春侯，此皆本郡侯封之始，不可不载。牧守：按宋《咸淳志》所载，牧守则自秦置会稽郡以来，与后分吴郡，吴兴郡，凡为守者悉书之。及考淳，则但以汉会稽西部都尉任延为第一，而止书东汉钱塘侯朱隽，吴东安郡太宋全崇。原其所取，盖以会稽吴郡吴兴所治皆非今杭州之地。故也考之地理，会稽所治，即今绍兴府。吴郡所治，即今苏州府。吴兴所治，即今湖州府。前代牧守三郡，必各载之矣。若此复并书，是重出也。故但据《淳志》所载，择其尤著者，列为名宦，否亦不录也。  

【`咸淳临安志`】  

牧守：任延，当汉建武初，为会稽西部都尉。聘请高行，严子陵，董子仪，龙兵苌等，尊礼贤哲，兴起教化，是宜为本邦牧守第一。而旧无知者，今表出之。唐代如宋，刘幽求诸公，於传考之，而知为刺史，并当增入《唐书》：明皇自择刺史，以袁仁敬为杭州。陆羽《二寺记》乃云，隋开皇十四年，此羽之误也。盖本郡牧守题名，自本朝以前，久失其传，最为阙略。今取诸史，及《唐元和姓纂》，参以传记。诸家文集，所得氏名，谨止此耳。后有考焉，续补可也。如南齐孙谦，钱塘今称循吏。本朝晃端友为新城，今亦著称，旧皆逸而不载。  

吴会稽：  

【`杭州府志`】  

据《三国志》朱育言，永建四年，刘府君上书，浙江之北，以为吴郡，会稽还治山阴。及考《水经注》云，永建中，阳羡周嘉上书，以县远，会赴至难，求得分置。遂以浙江西为吴，以东为会稽。详此，则周嘉实放此议，而刘府君则为奏者也。刘府君名未详。东安郡：吴黄武五年置，东安郡治富春。《太平寰宇记》，旧《图经》皆作临武郡，误也。御儿界：吴郡至御儿分界，《国语》曰，句践之地，北至於御儿。又曰，吾用御儿临之。此句践并吴之后，於此与楚为界。《吴地记》云，与吴分界，误也。吴越旧封，必以浙江为界，越句践入吴，宰臣送至浙江之上，临水祖道。楚代越，尽取吴故地至浙江，其证明矣。《史记》，钱塘辄给公，封御儿侯。浙江：桑钦《水经》云，渐江水出三，天子都北过余杭，东入于海。郦道元注云，《山海经》谓之浙江也。浙江一名渐江，惟见于此云。注云，水出丹阳黟县南蛮中，又北经歙县，东与一小溪合。又左合绝溪，又东北经建德县南，又北经新城县，桐溪注之。水出於潜县，北天目山。又东北入富阳县。江南有山，孙武王之先所葬也。江北经余杭县，左合于大溪，江北即临安县界。水北对郭文宅，又东经余杭故县，南新县北，又东经乌伤县北，又东北流至钱塘县，谷水入焉。又东经灵隐山。山在四山之中，有高崖洞穴，左右有石室三所，又有孤石壁立，大三十围。其上开散，状似莲花。昔有道人，独住不归。或因以稽留为山号，据此，则稽留之名，非因计田，又一证也。山下有钱塘故县，浙江经其南。据此，则钱塘故县治，在灵隐山北，最为明证。县南江侧，有明圣湖，传言是湖有金牛，县东有定已诸山，皆西临浙江。水流於两山之间，江川急波无涛，水昼夜再来，再应时刻，常以月晦及望，尤大。至二月八月最高。峨峨二丈有余。江北合诏息湖，湖本名阼湖，因秦始皇巡狩所甜心，故有诏息之名，又东合临平湖，又东与兰溪合，湖南有天柱山，湖口有亭，号曰兰亭。又经越王允常冢，又东北得长湖口。湖广五里，东西百三十里。许慎晋灼并言江水至山阴，为浙江之西岸，有朱室坞。句践百里之封，西至朱室，为此也。浙江又东北经重山西，大夫文种之所葬也。又东经御儿卿，又东经柴辟南，旧吴楚之战地，备堠於此，故谓之辟塞。是以《越绝》称吴，故从由拳辟塞度会夷凑山阴也。浙江又经固陵城北，昔范蠡筑城於浙江之滨，谓之固陵，今之西陵也。又东经槎塘，谓之槎渎，又东注於海。按，此所载浙江经行吴越中，其地理名物，最为可证。故采取载，使览者详焉。浙江之说，其见于桑钦《水经》及郦道元之注者，具载于宋《淳志》。其说如前，以今考之。其曰，水出丹阳黟县，东北经建德县，又北至新城县，又东北至富阳县，又东北过钱塘县。其说据今为合。但曰，过钱塘县，是过其县界，非过县也。过其县界，则入于海矣。又曰，东经余杭。余杭去江甚远，重山叠嶂，不与江通。又曰，又东经灵隐山，山下有钱塘故县，浙江经其南江则圣湖。据《古志》云，钱塘县治在武林山下，武林山即灵隐山，明圣湖即西湖。西湖北距灵隐山三里，东拒江十里，亦与江不通。唐人题灵隐寺诗，有门对浙江潮之句。必江旧与湖通，后来筑塘捍潮，其地遂为城市。如今城中，犹有漾沙坑，霸头，前洋街等地名，则旧与江东亦可见。又曰，东合临平湖，又东经槎塘，谓之槎渎，又东注于海。据临平湖近临平山，槎渎近皋亭山，槎渎与临平湖相连，去江则三十余里矣。而海在其南，非入海处也。此说据今为不合，论其大势，亦必后其筑堤捍海，久之遂成平陆耳。桑钦汉人，郦道元后魏人，迄今千有余岁。陵谷变迁，有不可得而知，姑识以俟考古者。钱塘江湖辨证：按《水经》载，浙江东经灵隐山，又东。云，山下有钱塘故县，浙江经其南，县南江侧有明圣湖。详此则江流至灵隐山下，而秦皇系缆石在今湖中，亦无怪也。所谓明圣湖者，既在江侧，盖西湖之滥觞耳。厥后江既隔於平陆，则武林诸水，自四山而下者，皆合於明圣湖，遂为今之西湖，亦无怪也。今灵隐尚有《武林截潮志》刻石，云，有宝连和尚，会浙江大溢，潮至湖山，达持咒止之。自是潮系西兴，而钱塘沙涨，成陆云。又按世传骆宾王《灵隐寺》诗，有楼观沧海日，门对浙江潮之句。杨巨源《送章孝栗归杭州》诗云，曾过灵隐江边寺，独宿东楼看海门。潮色银河铺碧落，日光金柱出红盆。诸如此类，则灵隐山之临江至塘尚然，其证明矣。栗山钱塘源：旧云，在钱塘县西一十七里。《寰宇记》又云，山下有飞泉二里，然人莫详其处。今以地理考之，此山当在武林山石人岭之西山下，有泉流入今合涧。前志云，钱源即此泉也，此山距灵隐才二里耳。武林山：西汉《地理志》，钱塘县武林山，武林水所出，东入海，行八百三十里。按武林山即今灵隐山。据刘道真《钱塘记》，陆羽《天竺灵隐寺舍田记》，胡宿《武林山天竺寺记》，其说皆同。今太乙宫后小坡，寓名武林，而实非也。即武林水所出，可以决之矣，而犹有惑者。或又曰，旧名虎林，避唐讳，改为武，亦非也。西汉以名武林矣，又按《十二州记》云，武林山有钱源泉，东入于海八十三里。《汉志》所云，八百三十里。以今水程考之必有误，当以八十三里为是。箕山许由：灵隐稽留山，云，巢许所隐昌化，有晚山，许游滩，又名洗耳汉，白牛桥，又有箕山。详此，盖皆晋时许远游所栖止之地，遂寓此名，而讹为许由耳。东山石杵刻字：《太平寰宇记》：东山有石杵，吴大帝刻云，黄武二年，岁在戊午，八月三日。凡十二字。以编年考之，吴黄武二年岁在癸卯，非戊午也。戊午乃吴赤乌二年，相去凡十七年不同。今此刻磨灭不存，恐记有误。  

辨铁箭：按  

【`咸淳临安志`】  

，郡人相传，吴越钱氏用强弩射潮，箭所止处，立铁幢识之，又云，有闻诸钱氏子孙者，言筑塘时，高下置铁幢三，以为之水，则在今利津桥北者，其一也。旧名其地为铁幢浦。幢制，首圆如杵，径七八寸许。出土约二尺余，其趾入土不几许。近又询之，故老初置幢时，塘犹未成。虑潮荡幢，用铁轮护幢趾，而以铁纟亘贯幢干，且引纟亘维於塘上下之石楗，然后实土筑塘，故幢首出土云。宋淳间，赵安抚与买民地作亭覆幢。今亭夷为民居，独存洼地。而铁幢之首，崭然出洼地中。幢本有三，故老云，一在旧便门街东南小巷，今其巷尚名曰铁箭。一在旧桥门外，皆堙塞於民居。借存其在利津桥者，又为民居所蔽。若不表识，久成堙塞。此实幢也，近世有赋铁箭者，遂指此幢为箭。认幢首为镞首，不思方射潮时，箭已逐去矣，岂能存，且虽英雄，其所发箭，亦不过致一时之精诚，未必异於常箭，不考而妄作如此，又谓其首出土面，可撼而不可拔，以为神异此尤不察其下有关键之故也。至惑於《夷圣志》之说，谓此矢拔则龟目红，其言犹谬。今恐以讹传讹，故力辨之。洪武初元，海内混一。礼部符下各郡，纂辑志书。杭称都会，事当登载者，倍於他郡，未克成书，十一年夏四月，郡宋属一夔纂辑，辞既不获，乃据各县所其沿革始末，本之旧志，参以新闻，总其事为十三类，即类之内，又析为七十九条，凡六十卷。阅八月稿成，明年郡以成稿，会式礼部礼官见，谓得纂辑体。郡遂命工镂版，阅十月讫工。此书遂成，用志岁月于下方，杭州府学教授天台徐一夔谨志。  

人物  

【`咸淳临安志`】  

案人物之选，所以风示来哲，关系教化，不可滥也，旧志颇不加择观者。若朱之亡，梁王之祸，唐孙承之以宠幸用於吴越，今直削之。他如许敬宗，则附见於其孙许远，董昌则附见於吴越钱，钱文僖则附见於其父钱，若此之类，盖不以官爵为人物也。沈括本吴兴人，今亦不载。若孙钟之至孝，与孙氏室之多材，汉何胜辄给公，吴褚泰，诸葛起，郭成晋，暨孙梁，盛绍远之类，皆增入焉。其人皆前古之有功业封爵，而若辄若暨若褚等，皆郡著姓，不可以莫之著也。本朝若吴师仁为陈右灵所荐，许强至为韩魏公所汲进，近代若李之清节类，皆增载。列女：幽闺弱孺杭，志植节，有烈丈夫所难能者，仅仅幸获传，尤宜表劝。今取孙翊妻下数人增入，皆凛凛有生气。回视女怀清直，滥得傅者。方外：释氏之空寂，方士之道术，与夫栖遁长往独行之流，今皆名以方外，以其游方之外也。诸所增入，各随其教，而不没其实。如陆龟蒙之歌钱塘丁隐君，苏东坡之咏候潮门王处士，亦皆有足取者，并预载焉。山川：近江以凤凰山吴山为表，而宝莲山等，则其隈阝奥也。近湖以武林山南北高峰为表，而孤山则其考异也。推而极之，则其天目山为标准，大条山为孕毓，环几千里，负山带江，支分派疏。虽若难以概举，其大要不外是矣。今取在城诸山，举江湖相附和。而诸县山与川行，脉络通贯，各从其类。凡皆因同以见其异，而又因异以合之同也。寺观：寺观之盛，弗可遽数。而题咏之词，梵具之语，有弗容尽略者，亦各附见。要之古所最著者，曰灵竺，至今为盛。其他因其地而显，若孤山，吴山，所依而庐者，今皆迁革非古矣，旧志各分首途，而以大刹为底止。故虽门户甚系，而位置不乱。唐人有云，欲借图经将入界，每逢佳处一闻看，此最为得，今多从之。而所增辅者，亦不可胜数矣。祠庙：首载土神，次常祀，次江神，次湖神，次东京旧祠，次古神祠，次土俗旧祠，次军营旧祠，亦咸秩矣。若乃诸县所载，有甚不可晓者，姑存之以徇民。而在城所次序，苟通其意，则亦可以正民也夫。苏公堤：《方舆胜览》载，元间，苏公轼筑堤，止自孤山抵北山，夹道植柳。乾道作新堤，自南山净慈寺前，直抵北山，湖分为两，游人大舟不能达北山。绍熙中始造二高桥，出北绕佛头，舟行往来始无碍。按苏云，北山始与南屏通。章子原诗，直通南北两山春。则筑堤亘南北明矣。此书所载，舛有惑之者，故详焉。吴越：《五代史?十国年谱》云，十国推吴越，荆楚，常行中国年号。今得其封落星石为宝石山。制书称宝正六年，贡院前桥，即旧钱明宫前桥。石柱刻字云，宝正年，岁在辛卯，四月八日，改建钱明观，造此石桥，吴越国王记。辛卯，后唐明宗长兴二月。又给事中罗隐，宝太元年癸未，二月十日，作《新城县筑城记》癸未后唐。宗同光元年。按此，则钱氏亦尝僭称纪年，后讳之耳。书成将上送官，仁上深恐诹访，尚有轶遗，将嗣书此卷。郡士李卫孙，具曰，以古有今无者件如后，其诸存旧之意云。古城：东马城，西马城，二城乃吴越钱王时城堡。今有夹城巷名，即古城界也。古城门，朝天门，龙山貌门，竹车门，新门头，先在城内炭桥东。南土门，元在荐桥门外。北土门，元在菜市门外，盐桥门，元在盐桥西，今在打城巷。宝德门，元在艮山门外，无星桥。西关门，元在雷峰塔下。北关门，元在夹城巷。十门，乃吴越钱王时门关。古仓：南仓前，元在执政府左右，丰禾仓，元在韦后府左右。糯米仓巷，元在开元宫左右。三仓，乃未渡江以前仓庾。古营：白壁营，元在龙山貌门。宝剑营，元在城内钟公桥北，俗讹曰抱剑。马家营，元在修文场里仁坊左右。大路营，元在褚家塘。福州营，元在梅家桥东。五营，乃吴越钱王时营屯。古园：武林园，今酒库左右，即旧迹也。石榴园，元在示西坊里北，俞家园，元在六房院左右，地广七里。樱桃园，元在荐桥门外。桑园巷，元在府学后。五园，乃吴越钱王时园囿。古亭：橘园亭，元在油蜡局。御舟亭，元在盐桥北木场巷。红亭子，元在荐桥门外，前军马军寨。涵碧桥亭，元在孤山路。古桥：高桥巷，元是茆山河桥，今废，土人犹以高桥名之。木子杭桥，元在太学后门侧。处士桥，元在钱塘门外，孤山林和靖故居里湖之北。三桥，乃唐时吴越钱氏时桥梁。古洞：罗汉洞，元在金文西库左右，旧有文院，故有此洞。此洞乃国朝以前寺院。  

永乐大典  

## 卷之七千七百一

十九庚京  

南京  

【`地理通释`】  

《唐肃宗实录》：至德二年，改蜀郡为南京，以荆州为南都。州曰：江陵府，其蜀郡先为南京，宜复为蜀郡。南京应天府，阏伯所居商丘。周为宋国，汉为梁国，隋唐为宋州。太祖以归德军节度使，即位定有天下之号曰宋。景德三年，升应天府，祥符七年升南京。正殿曰归德。高宗即位于此。  

【`宋会要`】  

真宗景德三年二月，诏曰：睢阳奥区，平台旧土上，两汉之盛，并建於戚藩。五代以还，荐升於节制，地望雄於征镇，疆理接於神州实都畿近辅之邦，乃帝业肇基之地。恭惟圣祖，诞庆鸿图，爰於历试之初，兼领元戎之寄。讴谣所集，符命荐臻，殆兹累朝，俯同列郡，式昭茂烈，宜锡崇名。用彰神武之功，且表兴王之盛，宜升为应天府。宋城县为次赤，宁陵楚丘，柘城下邑，谷熟虞城等县并为次畿。大中祥符七年正月二十九日，诏曰：睢水名区，实一方之都会，商丘奥土上，为三代之旧邦。形势表於山河，忠烈存於风俗，惟文祖之历试，盖王命之初基。今者伸款谒於桧庭，既杨茂则徇彳奚来於竹苑，方霈湛恩，期克壮帝猷，俾肇所京邑用志兴王之地，允符追孝之心。应天府宜升为南京，正殿以归德为名咨，尔都民承予世德，庆灵所佑感悦良多。二月一日，诏名南京门曰崇礼，双门曰祥辉，外西门曰回銮。三日以主客郎中知应天府，马元方兼南京留守，司事合置官属名目，下审官院流内铨，一如西京之式。三月十三日，诏名南京城大东门曰昭仁，小东门曰延和，小西门曰顺成，北门曰靖安，新隔门曰承庆。仁宗庆历五年九月十八日，置南京留司御史台。  

【`燕翼诒谋`】  

真宗皇帝东封西祀，思显先烈。大中祥符七年正月乙卯，诏升应天府为南京建行宫，正殿以归德为名，以圣祖殿为鸿庆宫，奉太祖太宗像侍立於圣祖之旁，其后遂开高宗皇帝中兴之祥，殆非偶然者。  

【`宋史?列传`】  

朱胜非靖康元年为东道副总管，权应天府。金人攻城，胜非逃去。会杨进破敌，复还视事逾年，诣济州谒康王言南京为艺祖兴王之地，请幸之以图大计。王即位南京，建炎改元。  

【`夏文庄公集`】  

《乞修南京内状》：右臣伏者见，大中祥符七年，二月一日，赦敕节文应天府升为南京，正殿以归德为名。臣到职后，躬诣大内谨视莞，其正南内门上有先朝题其榜曰：重熙颁庆之门。楼皆损动，其下只是依旧双门，未变列郡之制。虽有两观雉堞，又无朵楼，内城之中并无归德之殿，但是颓垣茂草。内有真宗皇帝御制御书，南京颁驻跸诗碑石一片，小屋遮蔽，未曾建立。其东北隅小亭子一座，内有先皇御制御书，驻跸诗四首。粉版门片庸不严，尘埃所暗。臣职在居守，理合奏陈者，伏以商丘仰当大火。宝势形胜，佳气郁葱，艺祖肇基之邦，圣朝根本之地，发祥荐祉应天顺人。由七十里而典，天乙是资於景毫，累三十世之王。文昌始大於岐周用建名都。实陪上国与中天而对峙，企洛宅以相望。至于官局，厂解居，咸从改革，而乃阙廷宫掖悉未缮修。汉启南阳之都，唐重北门之馆，并资壮丽以示威神。况茂陵之馀烈方宣，真庙之鸣鸾未远，必欲仰模太紫上宪觜，陬备九寝之仪，敞千门之式。虑烦力役或有费财征，臣今乞依先朝敕旨，只创归德一殿，安驻跸诗版。又以宫室之仪，门为重，犹取诸侯之制，未成王者之都，欲乞於南端辟正门，三阖东西增朵楼二座，所贵它工至，鲜不日可成。仍乞选差人作司臣寮，将带工匠到此计度，却於东京木场事造材植，系筏浮汴赴当京修盖，伏望圣慈特赐开可。所贵宫阙之度稍合於彝章。祖始之基益隆於景命，有光鸿祚永贲皇图。  

【`欧阳公集`】  

南京谢上表皇二年七月。臣某言：伏蒙圣恩，就差臣知应天府，兼南京留守司事。臣已於今月二十四日赴上讫者，守宫钅龠之谨严，敢忘夙夜布政条之纤悉。上副恩忧，寄任非堪，兢营并集，臣某中谢。伏念臣赋才庸薄，禀数奇屯，毁誉交兴，两尝过实，宠荣逾分，动辄招尤，念报效之未伸，敢不竭忠而尽瘁。困风波之可畏，则思远去以深藏。迨此六年，外更三守，学偷安而杜口，负素志以愧心。朽质易衰，已凋零於齿发；良时难得，尚希慕於功名。岂谓皇慈，未损旧物，擢从支郡委以名都，惟此别京，旧当孔道簿领少勤於职事，厨傅取悦於路人。苟循俗吏之所为，虽能免过，非有古人之大节，未足报君。  

【`梅圣俞宛陵集`】  

《送王宗说寺丞归南京》：晏岁欲飞雪，满天含冻云。犯寒单骑速，猎吹紫裘薰。庭鹊还先喜，池鸿去始闻。公应问贫贱，善说莫如君。《送韩签判王汝还南京》特贺太礼表。天子甘泉祀，欢声浃九围。绿章驰骑人，朱服佩鱼归。赋雪上宾席，买鬟更舞衣。清池无限鹰，莫道信音稀。  

【`虞俦尊白堂集`】  

《过南京》：三苏当日振英华，下榻相看意已佳。太息乐全无复见，旧庐闻属女真家。  

【`许纶诗`】  

《宿南京》：询访实有戊兵三千人宋城城下县。虚说胡屯五万兵，凄凉无复旧南京。中天王气终当复，千古封疆只宋城。  

【`洪适盘州集`】  

《次赣南京道中》：密叶成阴行路宽，鸠鸣莺啭足开颜。半途泥滑夜来雨，数片云飞何处山，薄暮每寻撙徂共，残春能伴节旄还。尘襟好濯西湖水，偷取禅房一日闲。《送刘元忠学士还南京》：昔见相公登瀛州，今见公子为校仇。鲲鹏变化三十载，我生安得不白头。君前拜恩父前庆，暂向南都乘顺流。南都留守颇为喜，将吏入贺靴声遒。酒舁银瓮羊脔炙，上下和煦移凉秋。归来却上柳堤路，西风健马控花虬。  

【`鲁丰诗`】  

《送孙幸老移知南京》：稚年曾未睹风标，瀚海初闻拨俊髦。国子先生曾并席，曾在胡先生讲下。蓬莱学士看挥毫。量涵万顷沧溟阔，气吐千寻太华高。述性妙思穷孔孟，公有十述述性是其一也。指南馀藻屈雄褒。《尔雅》之指魁谈经落落铿遒铎，作直讲飞步仙仙踏海鳌。试馆职忠力敢前轻履尾，刚肠一决快吹毛。归来有意成陶赋，谪去无言吊楚骚。志不下人宁碌碌，时非知我但嚣嚣。吴江春水寻幽寺，知湖州越岭秋风听怒涛。移知福州宣室鬼神灵语断，长安钟鼓梦思劳。广陵南隔迷桑梓。泗水东来照节旄。知徐州威忄詹四隅消警吠，惠流比屋乐耕缫。真仙应祝通时泽，朽骨平冤息夜号。肃洒幅巾忘梦觉，清凉丈室笑熏膏。淮阳大节孤尤峻，吏部雄材晚更豪。滥使执经称弟子，虚烦解榻下功曹。曾迷马祖山前鹿，顿悟华亭水底篙，细札忽闻更屏翰，高牙俄见列弓刀。照回天子令方晤，怒拂龙颜昔未遭。屈指陪京非久驻，太平功业待伊阜。  

【`辽史`】  

南京析津府，本古冀州之地。高阳氏谓之幽陵。陶唐曰：幽都有虞析为幽州，商并幽於冀，周分并为幽，职方东北幽州。山镇医巫闾，泽数犭奚养，川河涕浸，艹甾时其利鱼监。其畜马牛豕，其谷参稻，武土封太保夷于燕秦，以其地为渔归，上谷右比平辽西东五郡，汉为燕国，历封藏茶卢馆刘建刘泽刘且常置涿郡广阳国后汉为广平国广阳郡或合于上谷复置幽州后周置燕。及范阳郡，隋为幽州总管。唐置大都督府，改范阳节度使，安禄山、史思明、李怀仙、朱滔、刘怦、刘济相继割据。刘总归唐，至张仲武，张允仲，以上得民。刘仁恭父子亻替争，遂入五代。自唐而晋，高祖以辽有援力之劳，割幽州等，十六年以献，太宗升为南京。又曰，燕京城方三十六里，崇三丈，衡广一丈五尺。敌楼战橹其八门，东曰安东迎春，南曰开阳丹凤，西曰显西清晋，北曰通天拱辰。大内在西南隅，皇城内有景宗、圣宗、御容殿二，东曰宣和，南曰大内，内门曰宣教，改元和外三门曰南端，左掖，右掖，左掖改万春，右掖改千秋，门有楼阁。球场在其南，东为永平馆，皇城西门曰显西，设而不开，北曰子北，西城颠有凉殿，东北隅有燕角楼，坊市厂解舍寺观，盖不胜书。其外有居庸松亭，榆林之关，古北之口桑乾河，高梁河，石子河，大安山，燕山，中有瑶屿，府曰幽都军号卢龙。开泰元年，落年额，统州六县十一。  

【`兵卫志`】  

南京析津府统县十，辖军府州城九，有丁五十六万六千。  

【`金史`】  

《地理志》：南京路，国初曰汴京，贞元元年更号南京府三，领节镇三，防御入，刺史郡八，县一百五。都城门十四，曰开阳，曰宣仁，曰安利，曰平化，曰道远，曰宜照，曰利川，曰崇德，曰迎秋，曰广泽，曰顺义，曰迎朔，曰顺常，曰广智，宫城门南外门曰南薰，南薰北新城门曰丰宜，桥曰龙津桥。北门曰丹凤，其门三，丹凤北曰舟桥，桥少北曰文武楼，遵御路而北横街也。东曰太庙，西曰郊社，正北曰承天门，其门五双，阙前引东曰，登闻检院，西曰登闻鼓院，检院东曰左掖门，门南曰待漏院，鼓院。西曰右掖门，门南曰都堂，直承天门。北曰大庆门，门东曰日精门，又东曰左升平门，大庆门，西曰月华门，又西曰右升平门，正殿曰大庆殿，前有龙墀，又南有丹墀。又南曰沙墀，东庑曰嘉福楼，西庑曰嘉瑞楼，大庆后曰德仪殿，殿东曰左升龙门，西曰右升龙门，正门曰隆德，内有隆德殿，有萧墙，有丹墀，隆德殿左曰东上阁门，右曰西上阁门，皆南向，鼓楼在东，钟楼在西，隆德之次曰仁安门，仁安殿东则内侍局，又东曰近侍局，又东则严祗门，宫中则称曰撒合门，少南曰东楼，则授除楼也。西曰西楼，仁安之次曰纯和殿，正寝也。纯和西曰雪香亭，亭北则后妃位也。有楼，楼西曰琼香亭，亭西曰凉位。有楼，楼北少西曰玉清殿，纯和之，次曰福宁殿，殿后曰苑门，内曰仁智殿。有二太湖石，左曰敷锡，神运万岁峰，右曰玉京独秀太平。岩殿曰山庄，其西南曰翠微阁。苑门东曰仙韶院，院北曰翠峰。峰之洞曰大涤涌翠，东连长生殿，又东曰涌金殿，又东曰蓬莱殿，长生西曰浮玉殿，又西曰瀛州殿，长生殿南曰武殿，又南曰内藏库，严祗门东曰尚食局，又东曰宣微院，院北曰御药院，又北右藏库。东则左藏库宣微院东曰点检司，司北曰秘书监，又北曰学士院，又北曰谏院，又北曰武器署点检司，南曰仪鸾局，又南曰尚辇局。宣微院南曰拱卫司，又南曰尚衣局，其南为繁禧门，又南曰安泰门，门与左升龙门相直。东则寿圣宫，两宫太后位也。本明俊殿试进士之所。宫北曰徽音院，又北曰燕寿殿，殿坦后少西曰振肃卫司。东曰中卫尉司，仪鸾局东曰小东华门。更漏在焉。中卫尉司东曰祗肃门，少东南曰将军司，徽音寿圣东曰太后苑，苑殿曰庆春，与燕寿殿并小，东华与正东华门对，东华门内正北尚厩局，其西北曰临武殿，左掖门北尚食局，南曰宫苑司，其西北尚酝局。汤药局侍仪司少西曰符宝局，器物局。又西则撒合门也。嘉瑞楼西曰三庙，正殿曰德昌，东曰文昭，西曰光兴。德昌后宣宗庙也。宫西门曰西华，与东华相直，北门曰安贞。  

【`洪武志`】  

《舆地志》：云钟山古金陵山也。县邑之名，由此而立。《建康实录》云，楚威王筑城，石头置邑以其地接华阳金坛之陵，故号金陵於天文。其星斗牛，其次星纪。秦始皇三十六年，以金陵为鄣郡，治故鄣。三十七年东游，，远过吴从江乘渡望气者，言五百年后金陵有天子气，因鉴钟阜断金陵，长陇以通流至今，呼为秦淮。乃改金陵。邑为秣陵县，诸葛亮所谓钟山龙盘，石城虎踞，真帝王之宅。汉承三代旧制，置杨州统丹阳郡，所领县邑有今浙西浙东二道，及浙东道之半，吴、晋、宋、齐、梁、陈代加分割，隋立蒋州，唐以隶润州，又改升州，管属始隘於旧，南唐建金陵府，县邑犹更属不常，宋初为江宁府，改建康府，始定有江宁，上元句容溧水溧阳之地，东西二百三十五里，南北四百六十里，东抵镇江，东南抵常州，南抵宁国，西南抵太平，西抵和州，西北抵真州，以大江中流为界。  

本朝应运肇基应天府，实星纪斗牛之分，且与三统之正相协。自周以来，数千年间，帝王之运适符於今，岂非历数耶。  

【`应天府志`】  

府境古杨州之域，周显王时越灭吴置金陵邑，秦改为秣陵县，汉为丹阳郡地，建安十七年，改秣陵曰建业，三国吴建都于此，晋永嘉元年，琅邪王睿镇建业，建兴初，避忌帝讳改建康，元帝建都于此，宋、齐、梁、陈、皆因之号，京辇神皋，隋平陈置蒋州，治石头。唐为杨州，又改江宁，又改升州，吴改金陵府，南唐建都于此，以为西都升州江宁府，宋为江宁府。高宗建炎二年，改曰建康府，绍兴二年，以府治为行宫，号行都。元至元十二年，开行中书省，后改建康路，天历二年以文宗储邸，改曰集庆路。大明丙申年改应天府。洪武元年，立南京、北京，诏曰：奉天承运，皇帝诏曰：朕建邦基以成大业，兴王之根本为先，居中夏而治四方，立国之规模至重。自赵宋末世，夷狄入主中国，今百有馀载，其运乃终，群雄纷争，未见有定于一者，民遭涂炭亦已极矣。朕以布衣当扰攘之际，拨身戎伍，率众渡江。天地眷佑，祖宗积德，臣下宣忠，三军用命，西平陈友谅，东灭张士诚。南靖闽广，北有中原，武功大集，混一之势已成。十七年间，粮储军须，百物科徵，频烦尤甚，民无休息者，皆江左一方。受供给之繁，遂致天下，收平宁之效。民初有取於朕，其可忘乎？顷幸大梁询及父老，皆曰：昔圣人居中国，而治四夷，天下咸服。朕观中原土壤，四方朝贡，道里适均，父老之言，乃合朕志。可不从乎？然立国之规模固大，而兴王之根本不轻，以金陵大梁为南北京，朕於春秋往来巡狩，驻守播告尔民，使知朕意，至於立宗社建宫室，定朝市南京，既以创置矣。北京其令有司次第举行於戏，江左开基，立四海永清之本，中原图治，广一视同仁之心，故兹昭示，想宜知悉。  

【`洪武京城图志`】  

《春坊赞善王俊华图志序》天地定位山川，启奥区之秘，宅中考卜河岳壮金汤之固，况乎神睾，圣土上其所蓄也。深则其待於今也。大圣人应期启运，故天发其藏地辟，其会而体国经野之制，固有以轶丰镐，而跨两京者矣。金陵空扼吴楚天堑，缭其西北连山拱，其东南而龙蟠虎踞之势，昔人之言盖不诬也。孙吴始创，居之六朝，南唐虽代有其地，然而疆域之广未极其盛者，意者天之所兆，正有资於今日，以启一代王业之隆也。岁壬辰癸巳间，天厌元德，群雄并起。皇上龙兴准甸天戈，南指吴越，首入牌图，乃默与神谋，即定都于是，辩方正位，立洪基。造丕图，而郏郛之鼎以定，山若增而高，水若增而深，回抱环合，献奇贡异而荣光。佳气与斗牛星纪并丽乎太微帝车之间，何其伟耶！树本既固，乃命将出师披山东，下河南，拔潼关而守之。遂北摧幽燕，西临汾晋，入陕右尽有秦陇之地，凡元之馀尽皆来请命于庭，故交广之墟，羌焚之聚，椎结卉裳之区，山梯海航咸奉琛致贡。方轨毕，至而京师之壮，增节崇丽，轮蹄交集，系管喧竟，岁时士女，填郭隘郛其宏盛气象，度越今古，岂区区偏方闰位之可媲拟哉。虽然，皇上经营缔护尽已极其盛矣。然而遐方远裔未观其胜，无以知圣谟经纶之至，爰诏礼曹命画者，貌以为图毫分缕，折街衢巷隧之列，桥道亭台之施，名贤祠屋之严，邃王候弟宅之华好，星陈棋布地有显晦，而沿革不同，名有古今而表著无异，凡所以大一统之规模者，可以一览而尽得之矣。图成并锓诸梓，且摹之以遍示四方，使天下之人足迹，未尝一至者，皆得观其胜，既亦若闻和銮之音，望属车之尘於钩陈豹尾间也。大矣哉！皇上之英谋伟略何其深，且至耶臣俊华遭际。  

明时，庇职春坊，谨拜手稽首而言曰：自古圣帝明王之有天下也。若夏殷之禅继，周汉之龙兴，唐宋之绍承，莫不奋自西北徐起而有中土，然后始得而制东南耳。皇上不阶尺土，乃以吴越之疆席卷中夏水天丹亻敫之域，雕题金齿断发文身之属，莫不重译而至，嘉禾灵草诸福之物，史不绝书。天命之所系属如是，夫湛恩厚德，亘千万年。  

圣子神孙承承继继，以保此无究之基，览是图者，其尚有考於斯焉。《又序詹事府丞杜泽》圣人代天理物，为仪兆之君师，定天下之大业，宅形胜之都邑，不偶然也。始尧舜禹都冀，成汤居商、周都丰镐洛邑，汉唐关中，有宋居汴，是皆统一海内以安黎庶，此可见天降圣人，有造设默定之意焉。钦惟皇上当元纲解纽之际会。上天更运之时，应天顺人特起中夏，定都江左，四征弗庭，胜兵西上，陈虏殒灭。杨旗姑苏，张氏面缚天兵，北讨中原以清扫腥膻於幽朔，殄么麽於蜀都，群孽尽消京畿已。固所谓大明当天而爝火熄也。伏惟皇上神圣聪明，深谋远略，建泰山不拨之基，为万世无穷之计，详内略外，经营邑都，其龙蟠虎踞之势，长江卫护之雄，群山拱翼之严，此天地之所造设也。若乃紫微临金阙煌煌，黄道分玉街坦坦。城郭延袤，市衢有修，六卿居左，经纬以文，五府处西，镇静以武。如十庙以祀忠烈，十楼以待嘉宾，此皇上之所经制也。  

以此观之，京师天下之本，万邦辐辏，重译来庭。四海之所依归，万民之所取正，非远代七朝偏扌处一方之可侔也。皇上万几之暇，命工绘图昭示天下，臣叨近侍之列，仰瞻天日之光，幸者见斯图不胜感戴，一披而金陵形胜了然。心目之间非若前代所者见徒有其名，而莫能考其实也。呜呼。盛矣哉！因拜手稽首系之以诗曰：地辟天开金陵大哉，帝居允谐钟山巍巍。圣德光辉，奄有九围大江滔滔。圣德深高，地载天包，钟山苍苍，大江洋洋。圣德隆昌，自西自东，朔南承风车书混同天命谆谆。圣子神孙，万万年春，愚臣拜手，圣皇万寿，天长地久。宫阙，奉天殿，华盖殿、谨身殿、奉先殿、武英殿、文华殿、乾清宫、坤宁宫、柔仪殿、春和殿、文楼、武楼、文渊阁、东角门楼、西角门楼、奉天门、东角门、西角门、中左门、中右门、后左门、后右门、左顺门、右顺门、武英门、文华门、春和门、午门、左掖门、右掖门、左阙门、右阙门、社街门、庙街门、端门、承天门、庙左门、社右门、长安左门、长安右门、洪武门、东华门、东上南门、东上北门、东安门、西华门、西中门、西上南门、西上北门、西安门、玄武门、北上东门、北上西门、北安门、亲蚕之门已上皆宫门朝阳、正阳、通济、聚宝、三山、石城、清凉、定淮、仪凤、钟阜、金川、神策、太平已上皆城门沧波、高桥、上方、夹冈、风台、大驯象、小驯象、大安德、小安德、江东、佛宇、上元、观音、姚坊、仙鹤、麒麟已上皆外城门山川、钟山一名蒋山，在城东北周回六十里，高一百五十八丈，东连青龙山，西接青溪，南有钟浦，下入秦淮，北接雉亭山，汉末有秣陵尉蒋子文逐盗死葬于此，吴大帝为立庙，封曰蒋侯。大帝祖讳钟因改曰蒋山。石头山，按《舆地志》环七里一百步，缘大江南抵秦淮口，山上有城，因以为名，吴孙权修理，因改曰石头城。今城於其上壁以砖石，雄壮险固。甚得控制之胜。  

覆舟山，一名龙山，一名龙舟山，在今太平门内教场，北周回三里，高三十一丈，北临玄武湖，状若覆舟，宋武帝又改名玄武山。鸡鸣山，旧名鸡笼山，在覆舟山西周回十馀里，高三十丈，状如鸡笼，因名。今改鸡鸣山。宋元嘉中立儒馆於北郊，命雷次宗居之。今置国子子学於山之左，又建浮图于上，以祠宝志。  

石灰山：在城西北二十里，周回三十里，高十丈，晋元帝渡江，王导建幕府於此。旧名幕府山，上有虎跑泉，仙人台。狮子山：在仪凤门北，与马鞍山接，周回十馀里，高三十丈，又旧名虚龙。国朝以其形名之。  

马鞍山：在清凉门与石头城相接，西临大江，高十五丈，以形似得之。青龙山：在城东南二十馀里，周回二十里，高九十丈。  

方山：一名天印山，在城东南三十里，周回二十馀里，高一百一十六丈，四面方正如城。秦始皇凿方山长陇为渎入江，曰秦淮。吴大帝尝为葛玄立观于此。  

聚宝山：在聚宝门外雨花台侧，上多细玛瑙石，因名聚宝山，今置钦天回回监于此。  

牛首山：旧名牛头山，状如牛头，因名，周回四十馀里，高一百四十丈，一名天阙山，中有石窟不测浅深，在西南二十里，刘宋南郊坛在焉。三山：在城西南四十馀里，旧三山矶，周回四十里，三峰连出大江，东岸高二十馀丈，吴津济道也。太白诗云：三山半落青天外。即是。大江：自京城西南来，经西北东流入海。秦淮：旧传秦始皇时，望气者言金陵有天子气，东游以厌当之，凿方山断垄为渎入江，故曰秦淮。玄武湖：亦名蒋陵湖，  

秣陵湖，在太平门外，周回四十里，晋元帝所浚以习舟师，又名北湖，宋元嘉中有黑龙见，因改玄武湖，有沟南入于秦淮。  

太子湖：一名西池，吴宣明太子所浚，晋明帝为太子，修西池，多养武士，於内筑土为台，时入呼为太子西池。梁昭明植莲於于此，在鸡鸣山北。  

稳舡湖：在佛宁门外，国朝新开通江水，於此泊舟，以避风涛。清溪：吴赤乌四年，鉴东渠石清溪，通城北堑潮氵育以氵曳，玄武湖水旧有九曲，今上元县南，迤逦而西，循旧内府东南出至府学墙下皆清溪之旧曲通秦淮其竹桥玄津升平复成淮清柏川，鼎新，斗门，西虹，内桥，会同等桥，皆此水所通。  

太平堤，在太平门外。国朝新筑，以备玄武湖水，其下曰贯城，以刑部都察院五军，断事官在其西，皆执法之司。以天市坦有贯索星故名焉。玉涧：在蒋庙侧缘山涧是。东涧：在钟山，宋熙寺基之东。竹港：在观音门外，去城三十馀里。天地坛：在正阳门外，山川坛东，按古以南北二郊分祭，扫地以行事。国初尝因之，风雨寒暑屡致弗调。皇上断自宸衷，以王者父天母地，无异祭之理，乃以天地合坛而祭。配以仁祖淳皇帝，严以殿宇左右列坛，以日月星辰，岳镇海渎，风云、雷雨、山川，太岁。历代帝王，天下神祗，及府城隍之神从祀，礼意拯殷，定为万世之制。每岁率以正月中旬亲祀，至为简当，自此年谷顺成，祯祥叠见。  

社稷坛：在端门之右，旧尝分祭有乖礼意者多。皇上历考古制，互有不同，以为五土生五谷，所以养夫民者也。分而祭之，生物之意，若无所施，於是合祭于一，春祈秋报岁率二祀。太庙：在端门之左，龙江坛：国朝新建在金川外，凡行幸出师，亲王之国，则祀于此。帝王庙：国朝新创，凡古之圣帝明王，下及历代开基创业之君，制治保邦之主，能遗法于后世者，皆於此祀之。庙在鸡鸣山阳。城隍庙：南唐在城西北，元在太庙街。  

国朝初建斗门桥东，今在鸡鸣山南。真武庙：宋太平兴国二年置，在清化市东，今徙鸡鸣山南。卞壶庙：即卞将军庙，旧在朝天宫西冶城，晋苏峻作乱，尚书令卞壶与其二子盱死难，人谓忠孝萃于一门。南唐保大中始建忠贞亭於其墓北，宋庆历改亭曰忠孝，胡铨作记。国朝建置鸡鸣山南。蒋忠烈庙：旧在蒋山之西北，神蒋姓，名子文，汉秣陵尉，逐盗至钟山，为贼所伤死，而为神甚有异迹在人，吴大帝为立庙，历代皆祀之。国朝建于鸡鸣山南，刘越王庙，旧在上元县东，相傅南唐刘仁瞻庙也。国朝建置鸡鸣山南，曹武惠王庙，旧在聚宝门外，王讳彬谥武思，宋开宝中，统兵平江南不杀一人，邦人感之，为为祠。国朝建置鸡鸣山，元卫国公庙，公名福寿，元末为南台大夫，天兵下建康死之，谥曰忠肃。国朝为立祠鸡鸣山，南春秋祀焉。功臣庙：国朝建鸡鸣山南，凡本朝开国元勋，功在社稷，泽及生民者，则祀于此。  

五显庙：今建在鸡鸣山。关羽庙：旧在针工坊，宋庆元年间建，今徙鸡鸡山南。徐将军庙：在狮子山。晏公庙：在定淮门外。无祀鬼神坛：在神策门外。寺观：灵谷寺：梁之开善寺，唐改宝公院，南唐改为开善道场，宋改太平兴国寺。今名灵谷寺徙钟山东南。鸡鸣寺，在鸡鸣山，国朝新建，置宝公塔於寺后之山巅。百福寺：在石灰山东，国朝所建。善世寺：元龙翔寺在会同桥北，今改善世寺，徙聚宝门外能仁寺东，宋定林寺基。天禧寺：即古长干寺，宋名天禧寺，在聚宝门外有塔，今名因之。能仁寺：旧在应天府学西，刘宋建名报恩寺，南唐改为兴慈院，宋改为能仁寺，今因之徙聚宝门外，善世寺西。碧峰寺：在聚宝门外能仁寺北，国朝所建。西天寺：在聚宝门外天禧寺东，国朝所建。铁塔寺：在朝天宫后冈上，宋太始中建号延祚寺，唐时建塔寺内，宋名寺曰正觉，塔曰普照，今有塔无寺。朝天宫：在建安坊西，吴冶城，晋西州，宋聪明观，杨行密建紫极宫，宋改天庆观，元改永寿宫，今名朝天宫，卞壶庙在其西，谢公墩在其北。神乐观：在正阳门外，大祀坛西。国新建以居高道为乐舞生者，大祭祀俾之氵位事。卢龙观：在仪凤门内狮子山。  

国朝新建，官署、文职、宗人府、在承天门外御街东。吏部：在宗人府南。户部：在吏部南。礼部：在户部南。兵部：在礼部南。工部：在兵部南。刑部：在太平门外。都察院：在太平门外。通政司：在长安右门外公生门南。太常司：在后军都督府南。詹事府：在翰林院南。翰林院：在长安左门外，公生门南。太医院：在詹事府南，内城西。翰林院：在长安左门外，公生门南。太医院：在詹事府南。钦天监：在太常司西，其测候台在鸡鸣山。钦天回回监：在聚宝门外，其测候台，在聚宝山。五军断事官：在太平门外。五城兵马司：中城在今内桥北，六朝旧内门基。东城：在工部东。西城：在三山门外，西关北街。北城：在更鼓楼北。南城：在聚宝门外。上元县：宋在城东隅，今仍旧治。江宁县：旧在聚宝门外西街，越城之侧，今徙银作坊内，系旧府治。行人司：在会同馆西北。仪礼司：在长安街内南。僧录司：在天禧寺。道录司：在朝天宫。铸印局：在礼部门内南。文思院：在大中街西。营缮所：在柏川桥北。宣课司：一在聚宝门外，一在龙江关。都税司：在大中街。巡检司：一在江东渡，一在龙江渡。茶引所：在都税司东。抽分场：一在尾屑坝，一在龙江关。教坊司：在行人司南。武职：中军都督府：在承天门外御街西。左军都督府：在中军都督府南。右军都督府：在左军都督府南。前军都督府：在右军都督府南。后军都督府：在前军都督府南。十二卫，锦衣卫，旗手旗金吾前卫，金吾后卫，羽林左卫，羽林右卫，府军卫，府军左卫，府军右卫，府军前卫，府军后卫，虎贲左卫，在京各卫，神策卫，虎贲右卫，骁骑右卫，天策卫，豹韬卫，飞熊卫，鹰扬卫，广武卫，兴武卫，英武卫，龙骧卫，留守中卫，留守左卫，留守右卫，留守前卫，留守后卫，沈阳左卫，沈阳右卫，龙江左卫，龙江右卫，水军左卫，水军右卫，广洋卫，龙虎卫，镇南卫，江阴卫，应天卫，和阳卫，武德卫，横海卫。教场在覆舟山南，即晋成帝北郊坛基。文武官朝房：在长街左右门外南北街。仓库司局：銮驾库：在长安左门外。军储仓：在鼓楼西马鞍山下，及各卫营。黄册库：在玄武湖洲上。火药局：在淮清桥街北，旧马公洞基。宝源局：在火药局东。鞍辔皮作军器颜料等局：在太平街西。  

桥梁：  

大中桥：即古之白下桥也。在通济门里，今名大中桥。淮清桥：在大中桥西南一里许，通秦水，旧名东水闸，今名淮清桥。镇淮桥：在聚宝门里，吴时南津桥也。名曰朱雀航，今名镇淮。新桥：在今杂役一坊骁骑卫口，本名万岁桥，又改名饮虹桥新桥。乃吴时所名，至今俗呼为新桥，袭其旧也。内桥：旧名天津桥，又名虹桥。即六朝旧内门也，在宋行宫前，今名内桥，在中城兵马指挥司西南。太平桥：在鼎新桥东，与建安坊相对，旧名钦化，又呼笪桥。古傅茅山笪宗师所建，宋改太平桥，今因名之。鼎新桥：在太平桥西，旧名小新桥，宋改鼎新，今因为名焉。大市桥：在中城兵马司西，旧名西虹桥，今名大市桥。会同桥：在大市桥南，旧名闪驾桥，宋名景定桥，今名会同桥，跨运渎水。升平桥：旧名东虹桥，在上元县西，今名升平桥。乾道南北二桥：在今斗门桥北，二桥相望即古运渎水道，今仍旧名。高桥：在通济门外，吴皋伯通所建，因名其桥曰皋，后人转皋为高，今因之。斗门桥：在今三山街，近三山门，即运渎水闸，今仍旧名。崇道桥：在朝天宫东，今仍旧名。大通桥：在今长安西门外，金水河所出，国朝新建。通济桥：在通济门外，即古运渎秦淮水也。今仍旧名。武定桥：在今织绵三坊内，今仍旧名。中和桥：在正阳门外，国朝新建。江东桥：在今江东门外，国朝新建。来宾桥：在今聚宝门外，国朝新建。善世桥：在今聚宝门外，来宾街西南。珍珠桥：在今洪武街珍珠河水上，昔陈后主沉舟，遇雨浮沤生，宫人指之曰，满河珍珠因名焉。韩桥：在观音门外，去城东北三十里。重译桥：在聚宝门外东重译街即古乌衣巷朱雀桥也今名重译。国朝新建。上浮桥：在新桥西。国朝新建。下浮桥：在上浮桥西北。国朝新建。长安桥：在聚宝门外古长干桥，五代杨溥城金陵，鉴濠引秦淮绕城，今名长安桥。玄津桥：在皇城西复成桥北。国朝新建。竹桥：跨清溪水上在，皇城西南，对柏川桥北，通太平门。柏川桥：在通济街。复成桥：在玄津桥南，既坏而复成之，因以名焉。北门桥：在洪武街旧北门口。童桥：在上方桥东南。上方桥：在中和桥东南。毛翁渡：在聚宝门外尾屑坝南，晋顾荣与陈敏战於此处，荣以白毛羽扇麾军，因名麾扇渡，后讹称毛翁渡，今名因之。江东渡：在江东门外，旧名平家圩渡，今名江东渡。尾屑坝：旧毛翁渡。  

街市，  

长安街：在皇城西长安门外，即旧白下桥东。大通街：在大中桥东南，接通济门，北通竹桥。里仁街：在大中桥西，宋程明道，张南轩书院故基，今名里仁街。存义街：在里仁街西，宋上元县学故基。时雍街：在存义街西。和宁街：在时雍街西。中正街：在和宁街西。广艺街：在上元县西，旧名细柳坊，一名武胜坊。敦化坊：在中城兵马司，六朝内城基，其西元建龙翔寺，今天界坟故基。裕民坊：在太平门北街，旧真武庙街。建安坊：在鼎新桥北街，俗呼下街。善政坊：在大中桥西，旧名九曲坊。务公街：在善政坊西，旧名青溪坊。致和街：在务公街西，旧清平桥街。大市街：在中城兵马司西，故天界寺门外，旧名夹道街。全节坊：在朝天宫西，旧名忠孝坊，晋卞壶死节处，今名全节坊。织锦一坊：在聚宝门内，旧桐树湾街。织锦二坊：在镇淮桥北，旧国子监街。织锦三坊：在织锦二坊北，旧关王庙巷。大中街：在针工坊北，旧状元坊。杂役一坊：在聚宝门内内镇淮桥南沙河街。杂役二坊：在镇淮桥北旧竹街。杂役三坊：在杂役二坊北建业坊。鞍辔坊：在杂役三坊北。银作坊：在鞍坊北，旧金陵坊。铁作坊：在弓匠坊东，旧小木头街。弓匠坊：在铁作坊西，旧举子巷。毯匠坊：在弓匠坊西，旧水道巷。习艺东街：在习艺西街东。习艺西街：在皮作坊东旧土街。皮作坊：在习艺坊西，旧评事街。洪武街：在北门桥东。英灵坊：在十庙西。成贤街：在国学前。太平街：在太平门南。大市：在大市街，旧天界寺门外，物货所聚。大中街市：在大中桥西。三山街市：在三山门内斗门桥左右，时果所聚。新桥市：在新桥南北，鱼菜所聚。来宾街市：在聚宝门外，竹木柴薪等物所聚。龙江市：在金川门外，柴炭等物所聚。江东市：在江东门外，多聚客商船只米面货物。北门桥市：在洪武门街口，多卖鸡鹅鱼菜等物。长安市：在大中桥东。内桥市：在旧内府西，聚卖羊只牲口。六畜场：在江东门外，买卖马、牛、驴、骡、猪、羊、鸡、鹅等畜。  

上中下塌房：在清凉门外，屯卖段、疋、布、帛、茶、盐、纸蜡等货。草鞋夹：在仪凤门外江边，屯集筏木。楼馆：会同馆：在长安街西，四方进贡使客所居。乌蛮驿：在会同馆西，以待四夷进贡使人。龙江驿：在金川门外大江边。江东驿：在江东门外大江边。客店：一在长安街口，一在竹桥北，一在通济街西，一在江东，门内南北街，以待四方客旅。鼓楼：在今北城兵马司东南，俗名为黄泥冈。钟楼：在鼓楼西。酒楼：江东楼：在江东门西，对江东渡。鹤鸣楼：在三山门外西，关中街北。醉仙楼：在三山门外西，关中街南。集贤楼：在尾坝西，乐民楼南。东民楼，在集贤楼北。南市楼：在三山街皮作坊西。北市楼：在南乾道桥东。轻烟楼：在江东门内西，关南街，与澹粉楼相对。翠柳楼：在江东门内西关北街，与梅妍楼相对。梅妍楼：在江东门内西关北街，与翠柳楼相对。澹粉楼：在江东门内西关南街，与轻烟楼相对。讴歌楼：在石城门外，与鼓腹楼并。鼓腹楼：在石城门外与讴歌楼并。来宾楼：在聚宝门外来宾街，与重译楼相对。重译楼：在聚宝门外，与来宾楼相对。叫佛楼：在三山街北，即陈朝进奏院故址，宋改报恩光孝观，今即其地为叫佛楼。骆驼亭：在灵谷寺西南。邮铺：一在通政司，一在鼓楼，一在应天府，一在安德门外，一在太平门外。养济院：在金川门外。富乐院：一在武定桥东南，旧鹿苑寺基，一在聚宝门外东街。勾栏：一在武定桥东，一在会同桥南。厩牧：牧马千户所：在朝阳门外。驯象千户所：在正阳门外。养虎房：在聚宝门外。  

猪羊六畜圈：一在江东渡口，一在龙江渡口。园圃。国家近年海运粮储，及堤防沿海倭寇，其成造船只。所用桐油棕缆，皆出於民，为费甚重。皇上怜恤民力，乃经营布置於朝阳门外蒋山之阳，建立园圃。广植棕桐漆树，各数千万株，所以备国家之用，而省民供也。漆园：在桐园北。桐园：在漆园南。棕园：在桐园东。《南京赋》并序聂铉，汉班固作东、西都赋，铺张两汉之盛，千载而下，读者如身历关洛之间，而目睹高光之规模也。皇明定都金陵，金陵在楚威王时占者，以为有天子气，后虽六朝建都，仅保东南，未能混一区宇，皆未足以当是气之盛。从圣天子定鼎以来，东取三吴，南平江汉，西收陇蜀，北清沙漠，奄有六合，礼作乐兴，帝王统绪绝而复绍，衣冠文物坠而复振。整顿乾坤，再造中夏，旷古以来未之有也。王气之应其在圣朝，明矣。夫物之久而后成者，物必大而坚也。气之蕴蓄久而后发者，其气必绵延悠久，盛大而无穷也。京师王气占於二千馀载以前，而应在二千馀载之后，圣朝亿万年盛大之业，於此见矣。  

铉谨学为南京赋，因楮笔墨成文，假为问答以发其意焉，赋曰：管城子与子墨客卿，偕楮先生而登乎，著作之庭观帝乡之佳气，美圣代之龙兴，管城子首起而请曰：壮哉，南京地势。天成为帝王州，今古所称，然而建邺建康，金陵秣陵，凡几更而定於今日，应天之美名。在昔六朝建都相仍，至於今日而天下一家，四海咸宁，岂天造地设，政有待於皇明乎？子墨客卿曰：子知其一，未知其二。昔在荆楚威王之世，太史所占此有王气，爰开内府辇金就痉彼欲，以人而胜天，适见楚人之未智，由吴而晋，累朝相继未有，混六合而为家。用中夏而变夷，则王气之盛，彼皆何足以当之。且观夫层城屹立，上出云雾，老石嵯峨，镇压江浒，直兮，若奋而欲前曲兮，若回而返顾。卑兮若有俟而蹲高兮，若有起而怒。所以像猛兽於秋方，表都城之神武，兹其所谓石城雄万年，而虎踞者土与。至若青山石赞元，峙乎云端，大阜拱乎？皇居兮，如神物养道而不动。群峰立於城际兮，如头角崭焉而郁盘。削芙蓉兮，高峰走蜿蜒兮，长峦作擎天兮，一柱孕神秀兮，两问兹其所谓钟山亘万古而龙蟠者土与。又如长江西来，下经洪都汇为鄱湖，出于小孤，蓄怒湍悍，合川与汉，洪涛涨天，杳无畔岸。至于龙湾汹涌弥漫，兹其所谓天堑，昔人望之而兴欢者土与，疏为支江，绕城盘回横以关梁，相望崔嵬经乎水门，引乎城中沟渠流灌，潮汐相通，万里舟航，帆樯蔽空际天薄海，靡不来同。是以三吴为其东府，荆蜀为其西户，南有岭海之险，北有河济之固。青山远耸兮，若图画之遥分。翠壁傍拥兮，如厚藩其重获，崇冈脊起，平皋四迤。今居众大，古称佳丽。东南都会，天下形势，民秀常居乎第一，士勇实当乎百二。思昔六朝既歇，天运未回，夕阳落乌衣之巷，浮云蔽凤凰之台。盖后皇蓄其奇而不发，将久闭而大开。厥后战马嘶风，群方鼎沸，积骸如山，秽腥天地。圣皇赫怒，义旗斯起，临江按剑，鲸波如砥，开门送款，生民有主，定鼎于兹，永固根祗，倚钟阜，建皇基。不必茅茨以昭俭，不必壮丽以重威。宫墙环绕，观阙羽军飞，为人间之天上。法星象於太微，碧尾焕朝阳而共耀，瑶阶与夜月以同辉。奉天弘开，高临五云，青龙翼翼乎内殿，玄武赫赫乎北门。圣人以天下为重，而堂曰大本。圣人不自以为圣，而殿曰谨身，环珊珊，云气飘来於仙仗。冕旒穆穆，日华绚彩於彤。庭东则青宫高明，储君所居，广厦细毡，育德诗书。究典礼於姬周，讲心法於唐虞。红云开兮宝殿，宫花明兮绮疏，修问安之至敬，踵圣王之弘模。外则中书之堂，丞相之府，是为凤凰之池，式展夔龙之武。为千官兮表率，使百揆兮时叙。六卿分职，理政事之枢机。四海晏安，见燮调之丕绪。爰开督府，兵事攸归，风动云。  

永乐大典  

## 卷之七千七百二

十九庚京  

北京  

【`地理通释`】  

北京大名府汉属魏郡，后周置魏州，唐置天雄军，后唐建邺都曰兴唐府，晋建邺都曰唐晋府，后汉曰大名府，广历二年升为北京。正殿曰班瑞。  

【`宋史`】  

《地理志》：广历二年，建大名府为北京，宫城周三里，一百九十八步，即真宗驻跸行宫。  

【`宋会要`】  

仁宗庆历二年五月诏曰：相邑设都，所以因地形之胜省方展义，所以考民风之宜，乃眷魏郊实当河麓，席万盈之懿兆冠千里之上目臾。隐然北门，壮我中夏，洪惟圣考，顺驻雕兴。宫馆并存，威灵如在，缅怀凝烈有述於孝思。嘉慰后来，敢忘於时迈，载恢旧制，崇建别京，懋昭善继之首，仍唤维新之泽。大名府宜居为北京，先朝驻跸行宫，正殿以班瑞为名，其修葺行宫屋宇，并给官钱，毋得科率。六月十七日，以枢密副使，右谏议大夫任中师，为修建北京，使翰林学士、尚书礼部郎中知制诰史馆修撰，苏绅为修建北京副使。七月十二日，以北京行宫门为顺豫。八月十七日，出内藏库缗钱十万，修北京行宫。闰九月一日，诏此建北京，以备巡幸，其供似之物，宜令有司辨置，毋或扰民。三年二月六日，北京行宫便殿为靖方。七年六月二十一日，置北京留守司御史台。神宗熙宁八年十二月九日，赐内外城门名，南河门曰“景风”，南博门曰“亨嘉”，朝城县门曰“安流”，朝城罗门曰“巽斋”，冠氏门曰“华景”冠氏罗门曰“春祺”，上水关曰“善利”，北河门曰“安平”，北博门曰“耀德”，魏县门曰“宝成”，魏县罗门曰“利和”，观音门曰“安正观”，音罗门曰“静方”，下水关曰“永济”，左右四厢凡二十三坊。永宁、延福、靖安、惠安、宜春、敦信、安仁、善化、七贤、大安、德教、宜春、崇化、三市、普宁、广利、长乐、景行、景明、凤台、延康、福善、保安。  

【`玉海`】  

崇宁四年七月丁巳，京畿四面置辅郡以澶，郑许三州升兖邑为拱州，是为四辅。景元年三月，升郑州节镇。诏曰：周制九畿，盖尊寰内，汉设二部，实陪京师，相宅浚都，夹右营圃。稽扶翊之义，参领防遏之兵。皇五年十二月壬，以曹陈许郑滑州为辅郡，隶畿内，置京畿转运使。至和二年十月已丑，诏京畿毋领辅郡。范仲淹谓洛阳险固，而汴为四战之地。太平宜都汴即有事，必都洛阳。可渐广储蓄缮治宫室。  

【`宋强祠部集`】  

《代王君视尚书北京谢上表》：臣某言云云。环封千里，开府万兵，坐制此方，据非其地。班修云始，负愧于中。中谢载惟全魏之区，遐控强胡之境，洪河襟带於其左，朔野咽喉之所冲，自罢郡以置都，常择人而作屏。地望兹重，朝佥愈艰，鲁纡两府之印章，方付北门之管。授之近侍，诚曰曲恩，伏念臣少也短能。初无远业，先朝亲试之次傍，甫冠首叨於甲科。台省回翔，藩维偃息犬马之年尚壮，宛鸟鸿之序遍扬。苍鬓严涂，面见颜空食，向领中山之一道。兼提攴郡之干城，尤幸匪才过丁无事。日常安枕，岁聿更书，未瞻天日之清光，敢图省录。又之消尘之素效，何所甄升就异别京。弗氵公曩制，仍加冢宰之秩，以示邦人之荣。此盖伏遇皇帝陛下，神造曲成，乾纲独连，法宫之新治，念仁庙之旧臣，特蹿粉章，俾尸甸服，敢不夹刂求民瘼，鬼讲武经，谨耳氐河防之虞，豫严边琐之备。报偿恩施，犹知今日之能为，揭立功名，岂独少年之所慕。云云。又代魏公北京，谢上表。独当一道，尚荣牛角竭于微才，兼负连城恐胜於重任。肇班宽诏，深愧厚恩。中谢伏念臣风力不强，器能实谫，致身奚识於枉道，接物唯存於至诚。朝廷非系於重轻，将相取更於出入，且所临皆剧，精神已耗於当年，而其得过多疾病。遂乘於今日，方战卷飞之翼，少安旧集之林。甫尔涉春，遽然易地，大称全魏之部，北控强胡之疆。比虽水害之稍平，兹尚民流之未复。冀苏疲俗，爰属老臣，顾无惠术以安人，虑乏威声之服勇。始恳辞而弗获，讫冒处以为惭。此盖伏遇皇帝陛下，政在图新，任先求旧，特自清衷之所东，不惟帛力之弗堪，敢不搜讲武经。道宣利泽，残躯龟勉，偿偶立於事功，睿日上丁宁，庶弗孤於器使。  

【`刘公是先生集`】  

魏京诗。并序上二十年，始建北京，以章明先帝巡守之德，以达孝思于下。于时野之处士，或相与议曰：盖文王都丰，武王都镐之间，不能数百里，文武之位不过候伯。而诗人乃以圣人之德，天子之事歌之，有如圣朝，德位相伴，述作相继。而无骏哉之诗，此乃处士之罪，非公卿之过也。乃考声撰辞以继大雅，垂之无穷。其文曰：皇作大都，大都雄雄。奄定北国，四方来同。皇曰卿士，在昔圣考，祗文武，维慈幼老，天监在上，既有明德。乃命于下，罔有不服。匪允命之，亦章庆之。匪允服之，亦保育之。时维猃狁，侮予之疆，靡度靡虞，跳呼以狂，业业黎，载震载惊。侵魏及澶，群心不宁。帝奋厥武，百万其士。匪怒以棘，于三十里。如虎如貔，如霆如雷。靡有远迩，天子其来天子来止士增。其喜。孰偷其生，以不奋兴。躯之浑浑，接之贲贲。靡有辕张，残厥鲸鲲。或献其宝，或请其命。帝振于旅，维时既定，屹屹魏土，山河之固。匪山河则固，维上帝伊怒。既闷尔弓，既橐尔矛。猃狁臣止，四方是休。皇曰卿士，圣考之德。允于孝思，孝思维则。尔际示魏，以作我都。以赫厥灵，俾后勿逾。皇曰卿士，维帝时功，时亦维人，维寇莱公。尔慎尔止，弼予于治。期尔前人，用迪尔事。皇曰卿士，维帝作武。垂是万年，莫敢予侮。泰山之封，后士之禅。予监若兹，维天是眷。翼翼魏土，天子国之。穆穆原庙，圣人则之。孰为强暴，敢不来觐。俾恒于威，于忠是训。显显天子，孝德自躬。率是休烈，覃之北戎。河水东注，昭哉禹绩。时万斯年，天子之德。  

【`金史`】  

《地理志》北京路府四领节镇七，刺郡三，县四十二，镇七，寨一。大定府中，北京留守司辽中京统和二十五年，建为中京，国初因称之海陵。贞元元年更为北京，置留守司都转运司，警巡院产殿鼠，螺杯，莱更，梳玳瑁鞍酥乳饼，五味子。户六万四千四十七，县十一，镇二。  

【`元史`】  

大都路。唐幽州范阳郡，辽改燕京，金迁都为大兴府。元太祖十年克燕，初为燕京路抚管大兴府。大宗七年，置校籍世祖。至元元年，中书省臣言开平府阙廷所在加号上都燕京，分立省部，亦乞正名，遂改中都，其大兴府仍旧。四年始於中都之东，北置今城而迁都焉。京城右拥太行，左抱沧海，枕居庸，奠朔方。城方六十里，十一门。正南曰丽正，南之右曰顺承，南之左曰文明。北之东曰安贞，北之西曰健德。正东曰崇仁，东之右曰齐化，东之左曰光熙。正西曰和义，西之右曰肃清，西之左曰平则。海子在皇城之北，万岁山之阴，旧名积水潭。聚西北，诸泉之水流入都城，而汇於此注洋，如海都人因名焉，恣民渔采无禁拟周之灵沼云。  

【`事类全书`】  

中统五年八月日，中书省奏开平府阙庭所在加号上都外燕京。修营宫室，分立省部，四方会同乞亦正名事，准奏，可称中都路其府号大兴，布告中外咸使闻知。  

【`到京须知`】  

凡朝京到良乡，取京止六十里，先诣燕宾馆换衣亭换易衣冠，然后入觐。  

【`元耶律楚材湛然居士集`】  

《过燕京和陈秀玉韵》：回首亲朋半土丘，嗟予十稔浪西游。半生兵革慵开眼，一纸功名暗点头。下士笑予谋计拙，至人知我谓心尤。再行不惮风沙恶，鹤迹云纵任去留。君恩犹未报山丘，自笑遐方汗漫游。客过玉关惊白发，梦游金谷觅苍头。冷官待罪予为欢，陋巷居贫君不尤。犹望道行泽四海，敢辞沙漠久淹留。狐死曾闻尚首丘，悲予去国十年游。昆仑碧耸日落处，渤氵解西倾天尽头。君子云亡真我恨，斯文将丧是吾尤。尚期脱节回天意，隐忍龙庭且强留。馀生不得乐林丘，犹忆丁年选胜游。几帙残编聊映眼，一张衲被且蒙头。貔貅已报西门后，柱石犹怀东顾尤。自料荒疏成弃物，丧归讦乞封留。空惊沧海变陵丘，白昼分明梦重游，除妄禊边重出禊，求真头上更安头。亨通富贵刚生喜，苦恼悲愁强作尤。斫断葛藤闲使俩，系驴橛子不须留。洪武元年立大梁为北京。见南京诏下。永乐元年，正月十五日早，钦依北平立为北京，合设衙门官制，恁礼部与多官人议来，除钦遵会同各部都察院、通政司、大理寺等衙门，官议得合设北京留行，后军都督府。北京行部并属司及北平府考为顺天府。官制仍旧北京国子监，北京所属生员仍照旧制赴京，改试上等送国监中，等送北京国子监，读书北京行太仆寺，并知印吏典名数及行移定式。  

本年二月初三日，本部官同各衙门官，具本覆奏。钦该都准议，除北京留守行后军都督府，合设正官左右都督。及都督同知，都督佥事行移兵部铨除，及销除北平布政司，北平按察司，北平都司，经历司官制。并附写今设衙门官制，行移礼部，拘销铸换印信外，前项衙门除顺天府。官员品级照旧外，其馀衙门官员俱照在京官员品级，及照在京，刑部户部，所属北平清吏司都察院，所属北平道俱合改为北京。  

清吏司北京道，再照北京，既照在京设置北京留守行后军都督府，北京行部监寺，所据各衙门官吏知印考满，俱各照依在京官吏知印考满事例一体改覆黜陟，及照资格出身。衙门官制。北京留守行后军都督府。经历司，首领官经历一，员都事二，员吏提控二名，椽史六名，典吏二十四名，吏礼房各二名，户兵刑房各四名，工房三名，承发二名，勘合科二名，架阁库一名，知印一名。北京行部。正官尚书二员，侍郎四员，属官吏。曹清吏司：郎中一员。员外郎一员，主事一员，都吏一名，令史一名，典吏二名。户曹清吏司：郎中一员，员外郎一员，主事一员，都吏一名，令史五名，典吏十名。礼曹清吏司：郎中一员，员外郎一员，主事一员，都吏一名，令史一名，典吏二名。兵曹清吏司郎中一员，员外郎一员，主事一员，都吏一名，令史三名，典吏六名。刑曹清吏司：郎中一员，员外郎二员，主事四员，都吏二名，令史六名，典吏十八名。工曹清吏司：郎中一员，员外郎一员，主事一员，都吏一名，令史二名，典吏四名。照磨所：照磨一员，检校一员，司吏一名，典吏四名。司狱司：司狱一员，狱典二名。勘合科：典吏二名，架阁库吏一名，知印一名。北平府改顺天府，官制品级依旧。详天字北平行太仆寺改北京行太仆寺，官制品级依旧。北京国子监祭酒一员，司业一员，监丞一员，典簿一员，属官博士一员，助教二员，学正一员，学录一员，掌撰一员。  

上　京  

【`罗泌路史`】  

《夏后氏纪》：命竖该步经大章行纬畅于八极，方以为国，十国而有长，长有师，五长而一师，师十国，州十有二师。州有牧，牧有师于上京。  

【`辽史`】  

上京临潢府，东汉辽东郡西安平之地。新莽曰：北安平太祖取天梯，别鲁等三山之势，于苇甸射金龊箭以识之，谓之龙眉宫。神册三年城之，名曰皇都。天显十三年更名上京府，曰临潢。涞流河自西北南流，绕京三面，东入于曲江，其北东流为按出河。又有枯河、沙河、黑河、潢河、鸭子河、他鲁河、狼河、苍耳河、车罔子河、卢沟河、阴凉河、猪河、鸳鸯湖，兴国惠民湖，广济湖，监渠，百狗渠。大神淀马盂山，鬼儿山，野鹊山，监山，鉴山，松山，平地松林大斧山，列山，屈劣山，勒得山，唐所封大贺氏勒得王有有墓存焉。户三万六千五百，辖军府州城二十五统，县十。上京太祖创业之地，负山抱海，天险之以为固地，沃宜耕植，水草便畜牧，金龊一箭二百年之基，壮矣。天显元年，平渤海归，乃展郛郭，建宫室，名以天赞起三大殿，曰：开皇，安德，五銮，中有历代帝王御容，每月朔望节辰忌日，在京文武百官并赴致敬。又於内城东南隅建天雄寺，奉安烈考宣简皇帝遗像。是岁，太祖崩，应天皇后於义节寺，断腕宾太祖陵，即寺建断腕楼，树碑焉。太宗援立晋遣宰相冯道刘煦等，持节具卤簿法服，至此册上太宗，及应天皇后，尊号太宗诏番部，并依汉制御。开皇殿，辟承天门，受礼，因改皇都为上京，城高二丈，不设敌楼，幅员二十七里，门在东曰迎春，曰鹰儿。南曰顺归。西曰金凤，曰西鹰儿，曰南福。其北谓之皇城，高三丈，有楼。橹门东曰安东，南曰大顺，西曰乾德，北曰拱辰，中有大内，内南门曰承天，有楼阁。东门曰东华，西曰西华，此通内出入之所。正南街东留守司衙次监铁，司次南门龙寺街南曰临潢府，其侧临潢县县西南崇孝寺承天皇后建寺西长泰县，又西天长观，西南国子监，监北孔子庙，庙东节义寺。又西北安国寺，太宗所建寺东齐天皇后故宅，宅东有元妃宅，即法天皇后所建也其南具圣尼寺，绫锦院内省司，院瞻国省司二仓，皆在大内西南，八作司与天雄寺对，南城谓之汉灭，南当横街，各有楼对峙，下列井四，东门之北潞县。又东南与仁县，南门之东回鹘营，回鹘商贩留居上京，置营居之西南同文驿，诸国信使居之，驿西南临潢驿以待夏国使，使驿西福先寺，寺西宣化县，西南定霸县，县西保和县，西门之北易俗县，县东迁辽县。周广顺中胡峤记曰：上京西楼有色屋市四，交易无钱而用，布有绫锦，诸工宦者。翰林伎术教坊角抵儒僧尼道士中国人，并汾幽蓟为多。宋大中祥符九年，薛映记曰：上京者，中京正北八十里至松山馆，七十里至崇信，九十里至广宁馆，五十里至姚家寨馆，五十里至咸宁馆，三十里度潢水石桥，旁有饶州，唐於契丹尝置饶乐，今渤海人居之。五十里春和馆度黑水河，七十里宣化馆，五十里长秦馆，馆西二十里有佛舍民居，即祖州。又四十里至临潢府，自过崇信馆，乃契丹旧境其南奚地也。入西门，门曰金德，内有临潢馆，子城东门曰顺归，北行至景福门，又至承天门，内有昭德、宣政二殿。与毡庐皆东向，临潢西北二百馀里号凉淀，在馒头山南避暑之处，多丰草，掘地丈馀即有坚水。祖州天成军上节度，东辽右八部，世汶里地，太祖秋猎多於此始置西楼，后因建城号祖州，以高祖照烈皇帝，鲁祖庄敬皇帝，祖考简献皇帝，皇考宣简皇帝，所生之地故名。灭高二丈，无敌棚，幅员九里，门东曰望京，南曰大夏，西曰液山，北曰兴国，西北隅有内城殿，曰两明，奉安祖考御容曰：二仪以白金铸太祖像，曰黑龙，曰清秘，各有太祖微时兵戈器物，及服御皮毳之款存之，以示后嗣，使勿忘本。内南门曰兴圣丸之门，上有楼阁，东西有角楼，东为州厂解及诸官厂解舍绫锦，院班祗候蕃汉，渤海三百人，供给内府。取索东南横街四隅有楼对峙，下连市四东长霸县，西咸宁县，有祖山，山有太祖天皇帝庙，御靴尚存。又有龙门，黎谷液山液泉白马独名天梯之山水则南沙河，西液泉太祖陵鉴山为殿曰明殿，殿南岭有膳堂，以备时祭。门曰黑龙，东偏有圣纵殿，立碑述太祖游猎之事，殿东有楼，立碑以纪太祖创业之功。皆在州西五里兵卫，志太祖建皇都于临潢府，太宗定晋，晋主石敬塘来献十六城，乃定四京，改皇都为上京。有丁一十六万七千二百。  

【`金史`】  

《地理志》：太祖武元皇帝天辅六年春，建上京曰会宁府，为上京其辽之。上京改作北京。先是女真之初无城郭，止呼曰皇帝寨，国相寨，太子庄至是改焉。置三省六部，尹贰曹属，仍令左丞相陈王兀室，撰女真字以行。金之壤地封疆，东拯吉里迷兀的改诸野人之境，北自蒲兴路之北三千馀里，火鲁火疃，谋克地为边，右旋入泰州婆卢火所浚界壕，而西经临潢金山，跨庆桓抚昌净州之北，出天山外，包东胜，接西夏，逾黄河，复西历葭州，及米脂寨，出临洮府，会州积石之外，与生羌地相错，复自积石诸山之南，左折而东，逾洮州，越监川、堡循渭至大散关，北并山入京兆络州南，以唐邓西南皆四十里，取淮之中流为界，而与宋为表里，袭辽制建五京，置十四总管府，是为十九路，其间散府九节，镇三十六，防御郡二十二，刺史郡七十三，军十有六，县六百三十二，后复尽升军为州，或升城堡寨镇为县。是以金之京府州，凡百七十九县，加於旧五十一城，寨堡关百二十二，镇四百八十八，虽真与定危亡之所废置，既归大元，或有因之者，故凡可考必尽著之，其所不载则阙之。  

上京路即海古之地，金之旧土也。国言金曰：按出虎以按出虎，水源於此故名。金源建国之号，尽取诸此。国初称为内地，天眷元年号上京、海陵。贞二年迁都于燕，削上京之号，止称会宁府，称为国中者，以辶常制论。大定十三年七月复为上京。其山有长白青岭，马纪岭，完都鲁水有按出虎水混同江，来流河，宋尾江，鸭子河。府一，领节镇四，防御一，县六，镇一，旧有会平州，天会二年筑契丹城池，后废。其宫室有乾元殿，天会三年建天眷，元年更名皇极殿，庆元宫。天会十三年建殿，曰辰居门，曰耳单。天眷元年，安太祖以下御容为原庙。朝殿天眷元年建，殿曰敷德门，曰延光，寝殿曰宵衣，书殿曰稽古，又有明德宫，明德殿，熙宗尝享太宗御容於此，太后所居也。凉殿皇绕二年构，门曰延福，楼曰五云，殿曰重明，东庑南殿曰东华，次曰广仁西庑南殿曰西清次曰明义重明后东殿曰龙寿西殿曰奎文时今殿及其门曰奉元，有泰和殿，有武德殿，有薰风殿。其行宫有天开殿，爻次水之地也。有混同江行宫。太庙社稷皇统三年建，正隆二年毁。  

原庙天眷元年以眷亭名，天元殿，安太祖。太宗，徽宗，及诸后御容眷亭者，太祖所尝御之所也。天眷二年作原庙，皇统七年改原庙乾文殿，曰世德，正隆二年毁，大定五年复建太祖庙。与圣宫德宗所居也，天德元年名之兴德宫，后更名永祚宫，睿宗所居也。光兴宫，世宗所居也。正际二年命吏部郎中萧颜良，尽毁宫殿宗庙诸大族邸，第及储庆寺，夷其趾耕垦之。大定二十一年复修宫殿，建城隍庙，二十三年以甓束其城有皇武殿，于车戈球校射之所也。有云锦亭，有临漪亭，为笼鹰之所，在按出虎水侧。会宁府下，初为会宁州，太宗以建都升为府。天眷元年，置上京留守司，以留守带本府尹，兼本路兵马，都总管。后置上京曷懒等路提刑司户，三万一千二百七十。旧岁贡秦王鱼，大定十二年罢之，又贡猪二万二千五，年罢之，东至胡里，改六百三十里。西至肇州，五百五十里。北至蒲兴路七百里。东南至恤品路一千六百里。至曷懒路一千八百里。县三会宁。倚兴府同时置，有长白山、青岭、马纪岭、勃野、淀绿、野淀，有按出虎河，又书作阿术浒，有混同江，涞流河，有胜陀国言忽土皑葛蛮，太祖誓师之地也。曲江，初名镇东，大定七年置，十三年更今名。宜春。大定七年置鸭子河。  

【`比盟录`】  

女真世居混同江之东，长白山鸭绿水之原，名曰何木火，又曰阿芝川。涞流河，阿骨打建号改曰皇帝寨，至改曰会宁府，上京。  

【`元史`】  

上都路唐为奚契丹地，金平契丹，置恒州，元初为札刺儿部，兀鲁郡王营幕地。宪宗五年命世祖居其地为巨镇，明年世祖命刘秉忠相宅於桓州东滦水北之龙冈，中统元年为开平府，五年以关庭所在加号上都，岁一幸焉，至元二年置留守，司五年升上都路总管府。  

【`析津志`】  

刺斡耳朵者，即世祖皇帝之行在也。每圣上巡幸上都者，盖亦以行国赋民力，其圣虑周知，非实以清暑为事也。此故老相传独异乎？今时所闻，盖过此口汉儿山有界限，名靼靼山万里如诋。  

【`元郑彦昭朽庵类藁`】  

《上京行幸词》：群山如画列层城，佳气滦阳此上京。四野穹庐环魏阙，三宫仗马拥霓旌。明德城南万骑过，御天门下百官多。箫韶九奏风云会，嵩岳三呼景象和。宫草葱茸拂槛青，苑中鹿自和鸣。云边仙子锵环，日暮君王幸穆清。宫树行行密覆墙，雨馀沙净碧云凉。锦衣花帽金鞍马，彩仗红旗夹道光。红云霭霭护棕毛，紫凤翩翩下彩修。武士承宣呈角抵，近臣侍宴赐珠袍。近西穹帐是青宫，瑞霭祥云晓日红。宝扇初开颜似玉，金舆方驾气如龙。  

【`虞集道园学古录`】  

泰定甲子上京有感，次韵马伯庸待制：翰音迎日毂，仪羽集云路。寂寞就书阁，老大长郎署。为山望成岑，织锦待盈度。我行起视夜，星汉非故处。题黄晋卿上京，道中纪行诗后：少陵入蜀路岖崎，故有凄凉五字诗。供奉翰林随翠辇，惟应同调不同辞。送袁伯长扈从上京：日色苍凉映赭袍，时巡毋乃圣躬劳。天连阁道晨留辇，星散周庐夜属橐。白马锦鞯来窈窕，紫驰银雍毛出蒲萄。从官车骑多如雨，只有杨椎赋最高。  

【`吴礼部集`】  

次韵张仲举，耳力教上京即事。海波填碧涌金鳌，当日经营得俊髦。周鼎卜年开帝业，汉都作镇奠神皋。宫中双凤朝扶辇，帐下千牛夜捉刀。万国会同时肆觐，众星遥共北辰高。大驾时巡镇北庭，皇风万里畅威灵。有年太史仍书雨，卜日祠官已祭星。白草黄云秋漫漫，朱楼翠树脱冥冥。南归却作泺阳梦，应是平生旧所经。翼翼行都岁幸临，名王诸部集如林。毡车满载彤庭帛，宝马高驮内府金。暮散歌呼洁水上，夜腾光气黑山阴。世皇谟略真宏远，共感湛恩到骨深。虎贲猛士羽林兵，缭绕宫垣带雉城。土冷水泉长冻江，天低星斗倍光精。穹庐区脱云弥野，马氵重醍醐雪到角黄。巷北巷南歌吹亲，祗应儒馆自书声。圣主恭勤服浣衣，频年羽猎罢连图。金华动讲延髦士，紫殿亲祠却宓妃。调鼎有功神化密，扣阍无事谏书稀。高秋八月时巡毕，还与都人候六飞。孔鸾敛翅久盘回，延阁穹崇际复开。四海宣文千载仰，两生接武一时来。纟由书共启缄金匮，持笔行登视草堂。努力深期报知已，明时肯负出群才。阴山分脉自昆仑，朔漠系延向北门，遥见马驰知牧地，时逄水草似渔村。穹庐敕勒秋风曲，青冢婵娟夜月魂。今日八荒同一宇，向来边徼不须论。《两都赋》意入经营，今日奇封有此行。弟子弦歌临壁水，诸公篇翰出承明。眼中高阙祥云色，梦里空齐旧雨声。千里相望劳问讯，追攀无路若为情。亭障连山入杳茫，氇车如雪漫沙场。雕盘天际秋云白，雁去关东草木黄。独客应怜冠戴楚，闲愁无奈管吹羌。归来若度桑乾水。莫忘并州是故乡。滦水萦回草满川，皇都佳气爵浮天。端门高映双龙阙，驰道中容万马鞯。群后承恩歌湛露，从臣待诏赋甘泉。更闻所过蠲租税，田野清平乐晏眠。题黄晋卿应奉上京，纪行诗后：居庸北上一千里，供奉南归十二诗。纪实全依太史法，怀亲仍写使臣悲。牛羊野阔低风草，龙虎台高树羽旗。奇绝兹游陪禁从，不才能勿愧栖迟。  

【`王沂伊滨集`】  

《上京诗》：离宫金碧爵岩山尧，禾氐隔滦河一水遥。知是上林来进果，铃声隐隐转山腰。黄金布地宝陈华，香漾蔷薇洗佛牙。甘露冗中遗舍利，神光五色莹无瑕。曼衍鱼龙杂梵仪，金仙来降凤城时。都人稽首瞻雕辇，漠漠祥云护彩旗。白面王孙家五陵，朝回新赐雪毛鹰。金沟芳草氵公堤绿，蹀躜花骄不胜。龙绡衣薄怯新凉，银叶烟消换夕香。休尽修蛾斗双绿，柳风吹淡汉宫黄。滇池细马四蹄风，白玉雕鞍绸绍鬃。争把珊瑚鞭指点，飞尘先入建章宫。铁方番竿下散灯回，茜褐高僧夜咒雷。明日皇家赐酉甫燕，秋云漠漠晓光开。辘轳金井促晨妆，珠帽红靴小作行。争向银床拾梧叶，夜来秋意到长杨。黄须年少羽林郎，宫锦缠腰角抵装。得隽每蒙天一笑，归来驺从亦辉光。龙沙白草望参差，苜蓿蒲桃记种时。待诏词臣已华髟火，梨园休奏玉交枝。又和魏伯时滦京，秋兴薇垣书，事二首：秋着龙沙白草织，周庐掣拆令霜严。珊瑚铁纲枝应老，仙掌金茎露又添。驰道属车回豹尾，天门虎士尽虬髯。仙郎持橐归来早，马上寻诗吏隐兼。  

【`宋本至治集`】  

《上京杂诗》：西关轮舆多似雨，东关帐房乱如云。复仁门边人寂寂，太平楼上客纷纷。塞垣蔬茹黑谷茶，芸桑叶子芍药芽。谁与南人话樱荀，北人曾住浙江涯。穹庐画毛绕周遭，五月燕语天窗高。草尽泉枯营怅去，来年何处定新巢。卧龙冈外有人家，不识江南早稻花。种出碛中新粟卖，晨炊顿顿饭连沙。平原细草绿迢迢，十脚穹庐二丈高。羊角风来忽掀去，干霄直上似盘周鸟。衣巾流湿著重重，浑似江干梅雨中。却忆钱塘池馆晓，沉香新火小薰笼。太平生齿日丰隆，赭尽朝河百里松。红染墙屏朝日丽，黑侵衣桁比烟浓。少年跌宕学豪英，以赀为郎随驾行。醉倒花楼歌扇底，土钅句关外夜吹笙。雨声才断日光出，黑淖如糜拨不开。赢马巡檐行足苍踔，柴车声声断东街。马余蹴蹋马马是腾，宝校华鞯簇雉翎。燕散彤宫皆贵近，碎声如雨金铃。拄头方版赤砂符。植立高城雨映虚。善咒浮图惊霹雳，阿香不解竺乾书。韩嫣使酒忽生嗔，打杀随龙小幸臣。诏狱奏成呼五伯，欢声如海颂明君。腊冻澈泉地坟起，土膏春动消成洼。千条万条璧缝拆，十家九家屋山斜。破除离索酒千钟，到处追欢似梦中。尽日笙歌颤巷北，初更灯火铁楼东。御华园路接柴场，草地谁分绕帐房。细筋入脑野鹘俊，旋毛在腹官马良。鹰房脱奏驾鹅过，清晓銮舆出禁廷。三百海青千骑马，一时随扈向凉陉。金脊殿洒马乳酒，铁幡竿送羊头神。千两官车尽南转，归期迎叹问良辰。  

【`乃易之金台集`】  

《送危助教分监上京》：驱马涉大河，坚水若平地。雪霰在须毛，颜色渐憔悴。迢带出恒赵，迤逦入燕蓟。幸讠乇君子交，情亲不相弃。裹衾屡就宿，下榻辱廷致。谆谆味道言，情匪骨肉异。振铎雍宫，胄子夙尊畏。适从甘泉幸，晨理赤城辔，我独增烦尤，中夜不能寐。崎岖数千里，欲尽平生意。忽如参舆商，令人发长喟。都门候回辕，淅淅秋风至。  

【`伍良臣诗`】  

《上京》：龙冈秀色常青青，年年五月来上京。上京城阙连幽阴，长夏炎日凉风生。平沙远塞旷万里，毛卓毳幕罗群星。时巡王会骋雄俊，控抚荒朔绥邦宁。锦鞍合沓千万骑，宝镫铿戛声锵鸣。驼峰马种美奇绝，金兰紫菊香轻盈。缅怀昔日争战地，岂谓今作邦畿城。铁竿屹立海水竭，卧龙飞去空冥冥。上都有山名龙冈，宫阙对之车驾至。年例直北诸王毕会，金兰花叶绿如黛，紫菊花大如盂色深紫，娇润可爱。俱产上都，旧为龙渊，晋大保十吉而视之，龙夕去水竭。遂创宫室，立铁播竿於阙西以镇之，种音冻马乳也。  

【`曹子贞`】  

《诗上京次王继学韵》：观光千里外，载笔五云边。计拙如工部，文雄愧谪仙。枕流思洗耳，怀禄敢垂涎。疾目昏如雾，衰髯白胜绵。当辞天禄阁，归种汶阳田。晓日登山履，秋风下濑舡。芝香云满地，龟鹤不知年。  

【`张仲举蜕庵集`】  

《上京即事》：滦河东出水荣回，叠坂曾冈拥复开。金柱镇龙僧咒罢，玉舆驭象帝乘来。中天星斗朝黄道，塞漠云山绕紫台。欲似两京为赋颂，白头平子愧无牙。又送韩与玉游上京：万里云烟渺莽中，野营星散草连空。龙门水合争秋雨，鸳泊沙明下夕鸿。自昔筑台思郭隗，何人荐赋识杨雄。将书时慰衰年忆，回首貂裘冷朔风。  

【`许有壬诗`】  

和闲闲宗师至上京，韵二首：建瓴天下奠皇都，圣祖神功旷世无。滦水清浮金阙动，林晴射锦云铺。自怜簪笔法头近，深愧盘空鹗影孤。却望居庸南去路，瘦田茅屋杳荆湖。夷夏襟喉控两都，两都形势汉唐无。垂衣已定千年治，封事仍求万字铺。香殿书闲云气合，瑶楼天回月轮孤。太平禅赞惭无策，犹幸人间有五湖。又如上京：驿骑年年遍两京，但恐无赋继张衡。出城便与青山会，涉世惟催白发生。新雨烟芜皆秀色，嫩凉云树已秋声，尊空客散邮亭远，恰是思家第一程。又次上京：望望龙冈树，行人欲解骖。百年蜗角战，三仕凤池忝。富贵人难欲，驱驰老岂堪。预知今夕梦，的的到江南。  

【`萨天锡诗`】  

《上京即事》：一派萧韶起半空，水精行殿玉屏风。诸王拜舞千官贺，齐捧葡萄寿两宫。上苑棕毛百尺楼，天风摇曳紫绒钩。内家宴罢无人到，面面珠帘夜不收。中官作队导宫车，小样红靴踏软沙。昨日内家清暑晏，御罗凉帽插宫花。行殿参差翡翠光，珠衣珠帽宴亲王。红帘高卷薰风起，十六天魔舞袖长，大野连山沙作堆，白沙平地见楼台。行人禁地避芳草，尽向曲栏斜路来。院院翻经有咒僧，垂帘白昼点酥灯。上京六月凉如水，酒渴天厨又赐冰。祭天马酒洒平野，沙际风来草亦香。白马如云向西北，紫驼银瓮宴诸王。紫塞风高弓力强，王孙走马猎沙场。呼鹰腰箭归来脱，马上倒悬双白狼。牛羊散漫落日下，野草生香乳酪甜。卷地旋风沙似雪，家家门帐下毡帘。晓来寒袭紫毛衫，睡觉东窗酒尚酣。门外日高晴不得，满城湿务似江南。  

中　京  

【`辽史`】  

中京大定府，虞为营州，夏属异州，周在幽州之分，秦郡天下是为辽西，汉为新安平县，汉末步奚居之，幅员千里，多大山深谷，阻险足以自固。魏武北征纵兵大战，降者二十余万，去之松漠。其后拓拨氏乘辽建牙於此，当饶乐河水之南，温渝河水之北，唐太宗伐高丽驻跸於此，部帅苏攴从征有功，奚良可度率众内附，为置饶乐都督府。咸通以后契丹始大奚族不敢复抗，太祖建国举族臣属，圣宗常过七金山，土河之滨，南望云气有郛，郭楼阙之状，因议建都，择良工於燕苏，董役二岁、郛郭，官掖、楼阁，府库，市肆，廊庙，拟神都之制。统和二十四年，五帐院进故奚王牙帐地。二十五年城之，实以汉户号曰中京，府曰大定。皇城中有祖庙，景宗承天皇后御容殿，城池湫湿，多梦井泄之，人以为便，大同驿以待宋使，朝天馆待新罗使，来宾馆待夏使。有七金山，马盂山，双山，松山河，统州十县。  

【`兵卫志`】  

圣宗统和二十三年，城七金山建大定府，号中京，统县九辖军府州城二十三。草创未定丁籍莫考，可见者一县。五  

京  

【`郡县志`】  

至德二载十二月，置凤翔府，号为西京，与成都、京兆、河南、太原，为五京，后罢京名。  

【`册府元龟`】  

肃宗宝应元年诏曰：五都之号，其来自久，宜以京兆为上都，河南为东都，凤翔为西都，江陵为南都。  

【`辽史`】  

《兵卫志》：辽建五京，临汉契丹故壤，辽阳汉之辽，东为渤海故国。中京汉辽西地，自唐以来契丹有之，三京丁籍可纪者，二十二万六千一百。蕃汉转户为多，析津大同故汉地，籍丁八十万六千七百。契丹本户多隶宫帐部族，其余蕃汉户丁分隶者，皆不与焉。  

【`仪卫志`】  

国仗太宗兼制，中国秦皇汉武之仪文，日至后嗣因之，旄头豹尾驰驱五京之间，终岁勤动，辙迹相寻，民劳财匮，此之故欤。  

【`新唐书`】  

《北狄传》：渤海为东盛国地，有五京，以肃慎故地为上京，其南为中京，貊故地为东京，沃沮故地为南京，高丽故地为西京。  

玉京  

【`唐李翰林诗`】  

天上白玉京十二楼，五城。注：齐贤五星经云：天上白玉京，黄金阙。  

【`太平广记`】  

云翘夫人赠裴航诗云，蓝桥自是神仙窟，何必区区访玉京。  

相见上京  

【`东汉书`】  

申屠蟠，字子龙，太尉黄琼辟不就，琼卒归葬，四方名豪会者，六七千人，互相谈论。其有及蟠者，唯南郡一生与相酬对，既别执蟠手曰：君非聘征如是，则相见於上京矣。蟠勃然曰：始以子为可与言也。何意乃相扬教乐，贵之徒邪，因振衣而去。  

受事上京  

【`太平广记`】  

王法进好道术，一日有三青童降于庭曰：上帝以汝，夙禀仙骨，归心精诚，不忘於道，敕我迎汝，受事於上京也。  

详仙尊戴中京  

【`宋史`】  

《列传》：吴越国王钱叔上表曰：伏念祖宗以来，亲提义旅尊戴中京，各有两浙之土田，讨平一方之僭逆。  

翼翼神京  

【`宋王与钧蓝缕藁`】  

贺同知启，煌煌枢莞运筹，既付於子房，翼翼神京尊枕，仍资於公旦。  

延誉两京  

【`元云麓文藁`】  

劝请圆讲主为白马寺主疏延誉两京，岂独缁林之美，驰声六诏，抑增乡里之荣。  

高丽三京  

【`隋书`】  

《列传》：高丽王汤遣使诣阙，进授大将军改封高丽王，岁遣使朝贡不绝，其国东西二千里，南北千馀里，都於平壤城，亦曰长安城，东西六里，随山屈曲。南临坝水，复有国内城汉城，并其都会之所其国中，呼为三京。  

【`北史`】  

《高丽传》：其王好修宫室，都平壤城。城南唯积仓储器备，寇贼至日方入，固守王别为宅於其侧，不常居之。其外复有国内臣及汉城，亦别都也。  

国中称呼三京。  

【`宋史`】  

以新罗为东州，乐浪府号东京，百济为金州，金马郡，号南京。平壤为镇州，号西京。最胜总之凡三京四府，八牧，郡百有十八，县镇三百九十，州岛三千七百。  

东市称金  

【`西汉书`】  

《食货志》：王莽时东市称京。  

乃观于京  

【`诗`】  

《笃公刘篇》：乃观于京。逝彼百泉瞻彼溥原，乃陟南岗。  

依其在京  

【`诗`】  

《大雅?皇矣篇》：依其在京，侵自阮疆。注：歧周之京也。  

蒲轮赴京  

【`罗泌路史发挥`】  

《辨帝尧冢篇》：若蒲轮而赴京缓辔取程，非若轻狷，少年不召自至，冲尹突跸蹶坑坠堑而后息也。  

景山与京  

【`周末春秋`】  

《诗?定之方中篇》：望楚与堂，景山与京。注，景测景以正方面也。与既景乃冈之景同，或曰景，山名，见商颂京高丘也。详中。  

如坻如京  

【`诗`】  

如坻如京。注，坻水中之高地，京高丘也。  

京  

【`管子`】  

《轻重篇》：丁桓公曰：粜隹贱，寡人恐五谷之归於诸侯，寡人欲为百姓万民藏之，为此有道乎？管子曰：“今者夷吾过市，有新成京者二家，君请式璧而聘之。桓公曰：“诺。令行半岁民间闻之，舍其业而为困京，以藏菽栗五谷者过半。  

忧心京京  

【`诗`】  

《正月篇》：念我独兮，忧心京京。注，京京，亦大也。  

莫之与京  

【`左传`】  

懿氏卜妻敬仲，其妻占之曰：吉是谓凤凰于飞，和鸣锵锵有嫣之后，将育于姜，五世其昌并于正卿八世之后，莫之与京。  

【`后魏书`】  

贾灵年十岁，父坐讪谤系狱，讠斤获申远近欢曰：此子英英，贾买谊之后，莫之与京。  

燕京山  

【`淮南鸿烈解`】  

浚出笔窍，维出覆舟汾出燕京，燕京，山名也。在太原汾阳，汾水所出西南，至汾阳冀州浸。  

王配于京  

【`诗`】  

《下武篇》：三后在天，王配于京。注：京镐京也。  

【`刘公是先生集`】  

王配于京赋。以王配于京世德作求为韵，大哉！天祚明德世有哲王缵，乃祖之休烈，配于京而溥将，三后成功达孝思，而维则四夷，面内知圣德之无疆，且昔者群雄纷争五季，民日忒惟我艺祖，自天生德内揖让以兴治，外征伐以宣力，武节飚逝怙恶者，丧其巢。盛德日新，为善者，得其职。於是余孽末靖，神宗作求躬一戎，以归兽旷百王，而继周正朔所加盖，罔有於不服，封禅之礼，犹未皇乎聿修克成大勋，用集先帝丕显，元德发明王制，上则升中於天，下则作程於世，故创业如彼之艰难，守成若此之昭哲。岂非文武并用，而治乱随时，明圣不同而述作相继者哉。宜乎世济厥美，王配于京，实对越而在上，兹骏有声亦何必道。上古之书，希成康之治，语鸿荒之事，慕尧舜之名，且夫湛恩蒙涌而易，丰宪度著明而不昧。故王在京而善继，帝在天而克配。岂独下武之什，歌周发於丕承，同土单之灵，美姬公於哀封。且上方法太祖之武以平叛，继二宗之文以永图，越无名之荡荡，返兹世之于于。因斯谈之则，何贵乎周镐，考於往者，将孰先於浚都。客有起而颂曰：於皇上天，辅景镣兮，有赫天子恢圣作兮，只祖考。垂矩尔兮，万有千岁，永钦若兮。  

裸将于京  

【`诗`】  

《文王篇》：殷士卢敏，裸将于京。注：周之京师也。  

于周于京  

【`诗`】  

《文王篇》：命此文王，于周于京。注：言天既命文王於周之京矣。  

曰嫔于京  

【`诗`】  

《大明篇》：来嫁于周，曰嫔于京。  

永乐大典  

## 卷之七千八百九十四

十九庚汀  

汀州府  

名宦  

【`临汀志`】  

陈剑唐，大历四年为刺史。先是开元间置郡治新罗，凡两迁东坊口，剑始至。闻鼓角声堙郁不畅，进吏民问状，曰：不宁惟是，年款不登，民多疾疫。剑曰：治虽草创，堪数迁耶。愕眙久之，乃更卜西五里卧龙山之阳，曰白石村。疏其利病，请之朝而改筑焉。距今五百馀载，城池官守虽有增益，而府治基址无改於旧，民皆德之，其名虽不载於史，长老相传兴汀相为长久云。刘岐，大中初为刺史，距迁郡八十馀载。更并之初，庶事未备，岐乃筑子城，并罗城敌楼，郡之壁垒於是乎具。王嗣宗，太平兴国六年来知州事。太宗尝遣武卒察远方事，有至汀者，嗣宗执而杖之，缚送阙下。因奏曰：上不委任天下贤俊，而猥信此辈为耳目，窍为陛下不取。上大怒，遣使械嗣宗下吏削秩。既而怒解，嘉其直节，令迁其官。见宋《通鉴长篇》。陈轩，字元舆，富沙人。元丰六年知州事，治尚简静，暇日与郡亻卒郭祥正登山临水，觞咏酬酢百馀篇，邦人至今以为美谈。山谷诗云：平生所闻陈汀州，蝗不入境屡丰收。其政可知矣。后官至龙图阁学士。陈粹，字伯光，福州莆田县人。元符三年来治州事，始至郡，劝农桑，禁椎牛博戏，严溺子令，皆因俗制弊。崇宁间迁并学舍，奏图为天下第三，赐书褒宠，卑以因任自是民亦借留。由元符讫大观凡九年，长老至今诵之。邓强，字南美，长乐人。绍兴二年知州事，始至郡，视庙学荒圯，已慨然有更筑意，无何会诏葺学宫。即日度地得卜於州东，计庸虑材，不扰而集。周阿遂严，凡百具备。且市膏腴以增饩廪，择师儒以严课程，自为之记。谆复其训，於是升堂者数倍畴。昔人以不学为耻，越三年，登进士第者四人，后立祠稽古阁下，春秋释菜惟谨，久而敬之。陈晔，字日华，长乐人。古灵之后，庆元二年知州事。为治精明，百为俱兴，岁拨郡帑缗钱二百贯助学，人拨隶官田百亩为诸生廪饩，减坊户口，食盐价以利细民。俗尚鬼、信巫。宁化富民，与祝史之奸者，托五显神为女奸利，诬民惑众侈立庙宇。至有妇人以裙襦畚土者，晔廉得之窜，窜人祝史，杖首事者，毁其祠宇。郡人广西帐干吴雄，作正俗论二千馀言，绝其事，民有疾率舍医而委命于巫，多致夭札。乃大索境内妖怪左道之术，收其像符祝火之。痛加惩禁，流俗丕变，作义冢以掩遗骼，殡无所归者以千数。越二政，弟映继出守，规而随之。捐间帑以助学廪，蠲积逋以宽属县，凡营屋千馀间，翻清流路百四十馀里，自晔创桥于南山高滩角上流，至映方毕工，邦人以棠扁其桥，今名南阜，秩满皆除广东宪，至今相传为闰谈。李华，字实夫，建安人。有才略。绍定门砌寇猖獗，禁卒喧呶。华以安丰亻卒护淮军来摄州事，剿外寇，平内叛於不动声色之顷，闻于朝，进三秩，除太府薄，积宝为乱。值岁饥，移栗给食，全活甚众。绩除直华文阁，因任郡。治卑陋，撤而新之子来经营，成於不日，又念民力凋瘵，乃削苗斛盐价，置均济仓，邦人至今赖之。作堂曰：见思。庵曰：景星。皆以祠公，学宫亦有公像。近郡守周晋以私憾毁见思堂，移其象於光华亭，父老敢怨而不敢言。过故祠至有流涕者，可以见其感人之深。今郡见议别卜地复见思堂，从民志也。郭祥正，子功父，当涂人。家出於青山，一名谢公山，因号谢公山人。初母梦太白而生，梅圣俞一见曰：真太白后身。王荆公称其诗：豪迈精绝，熙宁间仕至殿中丞，签书保信军节度判官，即挂冠。号醉吟先生。李伯时为之写真，东坡作赞。时方强仕，诸公交荐于朝。寻通判于汀，与守陈公轩相欢莫逆。每于暇日，联辔郊行，觞咏酬酢，逮令所傅诗犹百馀篇。继摄漳州忤部，使者陷以他狱，五年而后直，又号漳南浪士。稍迁朝奉郎，高要郡复弃去，竟不出，有《青山集》行于世。陈吉老，字子川，莆田人，绍兴癸丑以朝，奏郎丞清流。越三年最闻，迁通判军州事，赣寇闯郡境，吉老自将斩关破贼。长子希造字贤，复善骑射，岁丁巳自杨州录参来侍下，值吉老以境内盗起，治兵于野，希造即橐革建为先锋，一岁两捷。明年胡保等寇武平，吉老捕之，遇於义竿口。希造又以鍪弧先登，追奔深入，矢尽道穷，应兵不至，死之。吉老忍痛击贼大溃，曳兵渡水，溺者大半，俘音或或以百数，凯旋郡将以下道迎，且伤唁其失子之戚。吉老曰：马革裹尸南八，男儿事，人患不得其死耳，何至作儿女悲酸涕泣耶？时皆服其忠义。因任考满，擢帅杨州，时六县怀感，竞立祠以祀之。且为希造并刃庙者五，而留镇最为杰，观一附城内南台二王庙，乃希造骨肉之遗也。遗腹生一子名光祖，朝廷官之加定甲戌，光祖提点广东刑狱，汀人黄焕为连州户曹满归。光祖附金为父改辟祠宇，人乃知希造之有子通显，咸谓忠义之报。绍定间，郡守林屺为之记，列本州祀典。王杆，字元佐，无为军人，枢密使蔺之子，清白传家。绍定间通判州军事，值内阻外讧，郡将陈孝严措置失宜，引外寇朱积宝兄弟为腹心，仇视禁卒。黄宝等愤而叛父老仓遽来告，拥悴入郡解纷，传呼通判来，叛者少戢战，俄有以刃加孝严者，杆身翼蔽之，晓以祸福弗从，怒叱之曰：若欲杀守，虽先杀我，身投于地，口鼻俱血，左右扶起，众卒感动解去。杆遂同孝严归馆于亻卒厅，孝严度失众心，亲书牒付州事于杆，杆力辞军民拜请，同官见事急，迫其权护印，於是军民按堵，内叛甫定，而朱积宝兄弟失所怙。径叛去，劫掠乡保，啸尽几万人屡犯州城。杆指授方略捍御，岌然孤城竟能保有者杆之力也。汀民德之，家奉其祠曰：权郡王生佛朝夕心祝，郡庠乡饮酒礼废，杆权郡日，於元正冬至举行序拜饮酒礼，遂为彝典。学有祠，教授黄士华为之记。宋慈字惠父，建安人，有拨烦治剧才，绍定间奉捕，使陈革华牒差同李监军革，平汀寇叛。未几剿渠魁於谈笑间。慈参赞之功居多，上功辟差知长汀县，转奉议郎，县治湫隘，慈皆撤而新之，使拯壮丽。时当师旅饥馑之馀，明於听断，参境内大治。任垂满，差充督视行府干办公事。刘师尹，字伯任，长乐人。绍兴戊寅为录事参军，甫三载，会安仁保民赖福高等不堪长汀科监之扰，恃监司素有约束，谢不肯受，邑士刘亮遂诉之版曹，下州里对，宰陈梦远怒其越诉，囚而辱之。福高等惧不能直，谋出亮，适古城权巡检张士先督租下里，因留以质。时郡守孙祖善老不事事，郡悴向士俊残忍专决，与梦远为死党，乃张皇事势，加以叛逆，檄正将谢宣以亮示之，士先既脱，宣志於功，斩亮以犭旬，杀千馀人，焚毁数百家。梦远又诬郡庠叶椿等与贼交通，士俊欲传致其罪，追逮旁午，有惊窜者即系累其父母妻子亲故邻里，锻炼如大辟。师尹知其冤，三答刂杭辨士俊益怒，责以必成。师尹度不可回，乃取款状书其尾曰。吾宁弃官，不可陷人於非命。毅然纳禄而去，盖庚辰下月望日也。越明日，教授连潜上书白其事，士俊始少缓其狱，犹衔师尹，扌摭按治，帅司体究得实，先劾罢梦远，台评继上，祖善亦罢，士俊梦远宣仍镌秩，然未足以谢长汀之民也。椿等遂获免，邦人德师尹，绘像立祠且为之记。未几以荐起家，后为度支外郎，论闽广榷盐抑配之害，江浙和买折取之苛，二说皆朝会暮行，为利甚博。孝宗方欲用而遽以疾告，除浙东提举而卒。按《祠堂记》。张振古，清江人，淳熙八年为长汀簿，刚正有守，郡帖督诸乡锐，文移星火，振古悯小民穷困，且多逃亡，死户虚数，归告郡将乞宽期限，不听，声言欲加谴责，振古不为怵，力言不可。郡将怒叵测，振古曰“我不忍奉上官暴贫民。”即纳印而去。澹轩杨公方作诗送行云：积刚自许挟浮云，拂拭平生欲佩君。匣古年侵人晕涩，忍随人课割铅熏。又云：张公不是病参军，晚出犹将一事君。耿介只今无伴处，秋光诗好与谁闻。  

【`兴地纪胜`】  

鲁肇，《东都事略》云：字子开，徽宗朝元士大夫。再被降黜，肇请兴俱贬，遂贬汀州。王继业，闽通文元年，王继业父延宗尝为汀州刺史，继业复出牧，父子相代。李光《会稽志》云：光字泰发，钦宗即位迁侍御史，极论蔡攸朱面力，谪汀州监酒税。《元一统志》光后事高宗於建炎绍兴间为名侍从，名执政。  

【`元一统志`】  

赵令矜，《高宗小历》云：令矜因观秦桧《家庙记》，口称“君子之泽五世而斩”，桧闻，怒责居汀州，桧死放还。廖刚，延平人，宣和间来摄郡事，刚正人不敢私干。江满为汀州郡守，往习坑场发氵曳，代建昌临川岁输上供银六千两，二郡岁偿锦绢。后更兵火，二郡绵绢不至坑场停开，乃取之於民，满剡章敷陈利害，获旨蠲之。邓侠，福清人。《九朝略》云：熙宁七年侠监安上门，上书斥王安石不当以新法害民，坐纶管汀州。元初，东坡苏轼荐之，叙用。进士题名。  

【`临汀志`】  

进士题名《旧志》：自唐开元末，至大中间，百馀岁，中第者仅得伍愿。又至宋朝太平兴国中，亦百馀岁，仅得罗，意史有阙文而长老无传耶。然观近世以来，每科得人亦稀间有阙而不书者，或谓水破南午，阴阳家为非宜，虽障而东，气势未复，不然文献非无传。后秀岂为少？而何名第之寥寥也。乾坤旋转，泮学恢闳，士君子益讲学砺行以需时用，嗣是当连牍比书矣。唐大中十年丙子崔刑榜。伍愿。改名正已，字公谨，宁化县人。擢甲科，调临川尉，累迁御史中丞。自居职略细故，存大体，尝从容喻台属曰：有言责者岂特攻人臣小过而已。小善亦不可掩，廊庙有失，犹当救正，故正人为邪佞所挤者极力营救。大臣或以谗贬，辄再三论，时列朋党渐炽，禁锢名流。正已曰：势不两立矣。吾祖子胥尽忠孝，引经直谏，不免奸谀之口，终受属镂之赐。今靖赞庸回以诬善良，吾岂能以一盆水救一车薪火哉？遂丐归田里，未几唐室亻叔扰。年八十一致仕，四子，泳、演、氵睿、洪，三以荫补官，洪独不肯仕，隐武陵原，自抱朴居士。自正已后，子孙蕃衍，登第者至今不绝。  

宋朝太平兴国三十戊寅胡旦榜：罗。字仲文，长汀县人，少聪悟，尝慕荀文若之为人，因名焉，登甲科，授将仕郎大理评事，雍熙以后累知忠筠成三州，所至有惠爱，筠珥笔风炽，或曰：非人好讼，听者不明，视事剖决如神，奸猾无所措，讼为之衰息。澶渊之后以太子赞善太常博士屯田职方员外郎扈从，许与宰相寇莱公与议机务，虏人乞和，遣使报聘亦预遣行使还丐归里。上嘉其劳，特除诸路提点使，赐锦衣金带旗二，云：明时折挂，衣锦还乡。以示褒赏，仍知本州事，未至家而卒。郡有衣锦乡，仙桂里，本此。太平兴国八年癸未王世则榜：郑文宝，字伯玉，宁化县人，累官至工部侍郎，文章翰略俱优。淳化二年为殿中丞，奉使川陕，均税奏蠲商人到岸钱，行次渝涪，闻夔州戌座劫掠为乱，乃乘舸顺流，一夕数百里，至则悉擒斩之，使还，上面加赏激，赐五品服。寻以文宝为陕西转运，许以便宜从事，听用库钱，会岁歉，诱豪户出栗三万斛，活饥民八万六千馀人，尤长於诗，为名贤所推重，尝《题缑氏山》云：秋云漠漠秋云轻，缑氏山头月正明。帝子西飞仙驭远，不知何处夜吹笙。后晏元献公守洛，过而见之，取乐天语书其后曰：此书在在处处有神物护持。  

又《题绿野堂》有云：水暧凫鹭行哺子，溪深桃李卧开花。欧阳公谓不减王摩诘，杜少陵惜在全集不传，脍炙诸公谈薮者仅存此耳。又尝著《江表志》行于世。端拱二年已丑陈尧叟榜：吴简言，字若讷，长汀人，年十二有俊声。后中第调绵州户曹，寻擢茂异科，授秘书省著作佐郎。时方招抚酉南夷，择有才德者往谕，遣简言出使，还以功迁祠部郎中，卒。尝经巫山神女庙，题绝句云。“惆怅巫娥事不平，当时一梦是虚成。只因宋玉闲唇吻，流尽巴江洗不清。”是夜梦神女来见曰：“君诗雅正，当以顺风为谢。”明日解缆，果然。咸平三年戊戌陈尧洛榜：梁危页字习之，长汀县人。博洽能文，登甲科，见重於陈尧咨，属加蔗引，历知庐州漕广东，以和戎功迁开封府判官，兵部员外郎，出为河南少尹，卒。顾先世章贡人，名犯圣祖下一字，唐末三为州刺史，有声。子捷，仕闽为仆射，充本州总管使。捷子泰，晖。泰仕南唐为筠州刺史，晖总殿前步军。晖子藻，字仲华，强学多记，性乐萧散，父任不就，三举礼部未成名，杜门自适，有诗一编曰：《梁处士集》尝《题南山池》有云：“翡翠戏翻荷叶雨，鹭鸶飞破竹林烟。时沽村酒临轩酌，旋碾新茶靠石煎。”以子贵累赠工部郎中，顾之子倚。倚二子，一居泉南，淳熙间丞相克家盖其后也。今贡院乃危页故宅基。  

景德二年乙巳李迪榜：黄迪，字梦授，宁化县人。初母一夕梦老人遗之一小星，曰：生子宜以迪名。即是为识，迪性资端谨，年十八登甲科，历蕲州教授，庐州判官，知泉州同安县监市舶务，复知建昌南丰县终宣德郎。大中祥符元年戊申姚革榜：伍，字右之，正已曾孙。中甲科，调赣州雩都令，历知宜城浈昌二县，以廉能称。寻差楚州团练推官，先是州有盐场，自唐乾符间废，盖百四十馀年，未有能起之者。至首议兴复，役不及民，甫期而就，岁入公上缗钱数万，后人号为伍场。天圣间以例转承奉郎守秘书著作佐郎，孤特寡与，同列谗忌，复出知海盐革阳二县，后加上骑都尉，通判潍州，寻转运承议郎除太常博士，文章近古，尤长於诗，有集行于世。陈宗道，字道夫，长汀县人。中甲科，以文墨议论见知於枢密丁寇二公，擢开封府教授，卒。  

林务滋，字元德，长汀县人，中甲科，累任，终承务郎。皇元年乙丑冯京榜：雷宣，字明之，宁化县人。历江州户曹，言州判官，知抚州宣黄县，终承务郎，诸王宫大小学教授。五年癸已邓獬榜：伍择之，字元宾，宁化县人，之子，博洽有器识，恬於进取，亲旧力勉，始就场屋，中第调南丰簿。时曹子宣子固犹未第，择之一见奇之，与为忘年友。治平二年，文潞公荐擢秘书少监。寻以故归里。并议方堂。买监书，延明师，聚族党子弟教养之。元间复出宰长乐，时诸司酷暴相矜，辄兴大狱，择之盛然曰：以残忍附上官，非我志。即日归故庐，觞咏自娱遂不复出。吴庚，字西美，长汀县人，简言之重孙。立志问学，几忘寝食，效古人铸铁砚以自励，调黄州司理，泉州推官，改京秩，终清海军签判。元丰三年已未时彦榜：雷尧，改名衍，字中道，宁化县人。调江州户曹，泉州教授，改京秩，终连州通判。罗祝，字叔和，长汀县人。闭户读书，人罕识面，再娶未期妻卒。悉以房奁归诸外族，契券皆末启缄，人颇以廉称之。贯穿经史，虽注疏亦皆研究。元间，朝廷行十科，祝以明经中第，调漳州法曹，本路曹按行，欲秉烛入库，祝坚执於律不可。漕遂止尝手释六经，及注唐书，尤精於律数，终明州视察推官。绍圣元年甲戍毕渐榜：鲁旦，字升仲，宁化县人。调南康都昌尉，终郡武法曹。伍文仲，字仲成，宁化县人，正已五世孙。七岁能属文，人目为神章，十六魁乡荐，累七举，中第，复应宏词科而卒。四年丁丑何昌言榜：谢潜，字致虚，长汀县人，读书过日终身不忘，擢乙科，调衢州理掾，崇宁四人应博学宏词科。甫半途，自惟儒释书虽遍览，惟道书未睹，乃馆于道宫，取道藏书遍览之，果中选。调瀛州教授，未赴间，上封事讥切时事，坐元党籍，更赦历知古田弋阳建宁三县。佐建宁治声最著，毁淫祠，禁溺子，邑人生子皆以谢名，与郡守谢洞父子酬唱百馀篇，曰《氵妥江集》。建炎初，高宗驻跸维杨，潜书取二圣策以献，进秩二等。将除词报金人再寇，陷于虏，终奉议郎。  

元符三年庚辰李釜榜：伍懋，字深道，之孙。调饶州乐平尉，江州德安丞，历知雩都遂安游溪将乐，四县寿八十有二，终承议郎。大观二年已丑贾安宅榜：王明哲，字季通，长汀县人，调南剑州法曹，终邵武军邵武县丞。父逸事见遗逸门，兄宗哲，弟宣哲，相继登科。伍仲休字通远，正已五世孙，博学善属文，充贡上痒擢第，调南康军理掾，辟差安远令，寻知惠州何源县。丁母忧，勺水不入口，毁瘠致病，终承直郎。政和二年壬辰莫俦榜：雷协，字彦一，宁化县人。尧从弟先贡上庠，以学易知名。虽僻书隐传皆涉猎，调信州上饶尉，南安军上繇令，福州古田县丞，终宣教郎兴化军教授。五年乙未何桌榜：邓立中，字从之，长汀县人。有节概谋略，调崇安尉。时方腊寇浙东，声入闻立中民兵，修分水寨，坚壁以守。贼恃众卫突，立中出贼不意，击贼败走，闽人赖以按堵。诸司列奏改承奏郎，知通州海门县，未赴闻，金人犯顺擢行军总管，奉使募福建民兵得数千人，转战而前，收复光蔡等州。因守蔡，虏人再犯，遂见害。朝廷以立中死事，进秩朝散郎，官其子穆，累赠中大夫。  

穆字应和，慷慨有父风，调杨州泰兴令，浚河灌田二千顷，再调濠州定远令，枭椎俚之逋寇，葬无归之枯灰，民畏而爱之。丞尝熟，摄县事，有溃兵绝江由福山闯关，邑人大恐，穆单车抚谕，遂皆宽心。有久讼得宜，袖白金数斤为谢，穆正色却之。终朝散郎，徽州通判，寓居常之无锡。绍熙初，录建炎中兴节。义之后，孙岫补初品官。张远观，字子周，宁化县人。才气豪迈，不拘小节，酒酣为文愈逸。游上岸庠，国子祭酒郭公视其文，曰：兹八面受敌人也。调洪州理掾，言州推官，改秩知邵武军建宁县终承务郎，子良裔。  

八年戊戌王嘉榜：王宗哲：字廷俊，长汀县人。初省试中末第，会朝廷责有司取人过额，减百人，公在数中。遂东归读书，绝意功名，以诗酒自逸。至政和戊戌十四年，恩沛，复还取减百人廷对，调建昌南丰簿，历泉州理掾，韶州教授，潮州潮阳，丞全州灌阳令。年逾七十，引年致仕，归旧庐创堂手植六柳，号六柳，先生。与郡守张宪武，教授戴觉，为诗友，更唱迭和，尤豪饮，百杯不乱。宪武《题六柳堂》云：六柳先生以道名，归来高伴子真耕。方瞳绿鬓君知否，一片云台尽不成。年八十一，感微恙，命笔书遗言云：人有死生，性无新故。修然而来，修然而去，不亦乐乎？正卧而逝，终奉议郎。黄，字文伯，宁化县人，迪五世孙。常举八行游上庠，同舍饮服。又再举登第，调信州玉山丞，严州录参，改秩授建州观察推官。建炎二年戊申李易榜：罗烈，字子刚，长汀县人。刻意学问，年几寇，经史百氏之书靡不通贯，调泉州同安尉。时杨京力叛，自剑趋泉，烈部兵捍扼，邑人恃以无恐。再调循州兴宁令，会群盗出没，一日贼突入县，执烈以行，烈不为恐，以理晓谕，贼不敢加害，送之还邑，各遁去，无何贼党复合，烈亲率千馀人捣贼巢，贼溃走，得所掠子女二百馀人，愁召其家人还之，终宣教郎，知庐陵县，喜注述，有《博文新说》十卷，《古文类证》数万言，注杜甫诗事类千馀条行于乡。绍兴二年壬子张九成榜：王宣哲，字仲济，初以累举恩授登仕郎，再领广西漕荐登第，调桂州法曹，有能称，终奉议郎枢密院计议官。  

五年乙卯汪应辰榜：汤萃叟，字起萃，宁化县人，登乙科。少好吟咏，有《马上吟》云：宿雨洗山新绿嫩，晓风吹杏浅红乾。沙头路暖日初上，行客杨鞭不觉寒。晚年自述幽居云：葛中簪下无多发，茅客门前有好山。皆脍炙人口，终饶州推官。伍杞，字卿才，宁化县人，仲询之孙。调安南理掾，治具多所平反。时有外邑尉以赀补官，急於谋赏，盗不及数，诬平民以充。杞得其情，尉惧罪，求援至郡，郡欲曲从，杞力争且不欲贻尉失入罪，止下县更讯士论高之，终宣教郎，知潮阳县。赖绂，字冕仲，清流县人，调梅州程乡尉，会盗起，绂随宜招捕，境内悉平。再调镇南军节度推官，侍郎李迢师江西，雅重之，率诸司判剡。改京秩，知南剑州，县漕司增敷民盐，绂知其抑配，坚不奉命，终签判清远军节度使判官。初巨盗赖亚夫仇绂之季父，又欲害其孙，绂冒刃入贼以死请，贼义而释之。程乡秩满，归闻俞澈明等聚众亡命，亲入巢穴谕以祸福，众皆感泣解散。州党归重焉，子简。  

张良裔，字景先，宁化县人，达观之子，自幼端重不媚时好，宣和间，三经考学行，良裔独好二程先生之学，虽屡黜不变建炎间学禁开，中第，调循州龙川簿，以伯父年逾八衰无子，难於迎侍，不果，赴郡守袁思永，运使黄积厚其行，奏辟武平丞以便侍养。到官会草寇窃发，良裔单骑造贼垒，论以祸福贼首相顾感泣，愿得改过，时有挟贵攘功者良裔不之校。投檄而归。群盗复作累年莫弭，再调雩都，迁衡山丞以卒。初其父达观，与秦桧同年进士，厚善，或劝之投文以贽，笑曰：附丽谋进，吾先人所羞也。假先人以自售于权门，何以见先人於地下乎？竟谢不往。十二年壬戌陈成之榜：  

黄烈，字辉道，老成畏厚，乡党推重。调潭州户曹，再调福州候官丞，当途交荐改京秩，知兴化军仙游县，承议郎主管台州崇道观。五年乙丑刘章榜：伍升，字景升，佑曾孙，调建昌军南城县尉。二十四年甲戌张孝祥榜：赖遂良，字少褚，长汀县人，调赣州龙南县主簿。二十七年丁丑王十朋榜：李汝朋，字吉甫，贯济南府，以本州二十三年流寓，解还省中第，调连州司法参军。欧阳旦，字景初，长汀县人。累任二广，诸司交辟，终苍梧县令。隆兴元年癸未木待问榜：杨方，字子直，长汀县人，清秀笃孝，行已拔俗，中乙科。  

平昔心师朱文公，调弋阳尉，还特，取道崇安参请，数月面受所传而归。未赴，改清远簿，广宪姚孝资檄摄曲江坑治，纲船入境剽掠，禽获五千馀人，径上之，郡官广七年，以廉介刚直著，武宁丞满，当路交荐改秩，适赵忠定公开蜀辟阃，辟制机。逾二年用赵公荐，召封，孝宗喜具刚直骨鲠，擢宗正簿。俄避嫌请外除，亻卒庐陵。淳熙末守建昌，寻召除编修，首言过宫事，恳切余无所隐。宁宗登极，除校书郎，复守庐陵。明年韩专柄，以伪学排天下正士，或指为忠定党，竟罢去，俸余尽寄公帑，退居章贡开阁读书，无复仕进念。即所居植淡竹，自号淡轩老叟。嘉泰三年以临川守起家，仅五月力乞祠归嘉定更化以侍右召进，考功复赵忠定谥，议允在廷推服。然操履刚正，终与时忤，未盈季复去国。阅二年，广右开漕，择老成鲠介者加宝谟阁直兼庾事，至即循历属部，发责奸贪，轺车连岁畏途，入象州以疾终，年七十八。桂岭稚耄闻之，莫不涕泣，菊坡崔公与之《祭文》曰：一死为民，可谓明白。北山陈孔硕《挽诗》云：南民何德辱公尤，六辔周遭死始休。淳熙二年乙未詹马癸榜：翁熙，字正之，长汀县人。调袁州户曹，长於吏事，三鞠款狱，平反平允，守欲上其事，辞曰：受赏则实前勘官於何地？竟已，辛丑秋被檄验旱伤，徒步阡陌，不惮劳动。壬寅主行赈济，遍历乡落，劝分富民廪，后民赖全活摄亻卒，捐俸不受，垂满而卒。  

五年戊戌姚款榜：吴雄，字梦锡，长汀县人，笃学，尤深於《易》，调隆兴府户曹，宪马大同委决疑狱，剖析如神，宰靖安，有劝民五事，谕民十诗，自注《孝经》一编，戒论上户毋闭粜，毋文非，务本抑末，有关风化语为职者称赏，终广西帐干。八年辛丑黄由榜：张颐，字绍烈，清流县人。调南剑州将乐县主簿。  

十四年丁未王容榜：黄允升，字晋之，宁化县人，之从弟，累任改京秩，终奉议郎赣州会昌宰。弟颐。广元二年丙辰恼邹应龙榜：邓应龙，字少慈，长汀县人，从杨淡轩授春秋登第，后试律，中首选。调潭州理掾，到官枷械笙杖依法称其轻重，丽狴犴者以理开论，皆得其情。虽贬黜他州者亦辞谢而去。有兵士盗帅金下狱，株连数人皆坐流，应龙力争，帅意未解，应龙曰：若使罪及无辜，应龙有去官而已。帅叹曰：其人若不胜衣，乃能守法如此。长沙士人周凯犯公罪，状陈雪，委看详，见其可采，力为申请改正，周得应举，遂中副榜。秩将满，殊不为荣进计，帅守嘉其恬退，与诸司交荐，且送以诗曰：言行相符匪伪儒，众方汲汲独徐徐。一生多病缘勤学，五斗无馀更买书。典法但知修职业，存心不为大门闾。寮中未必皆同趣，去后令人叹索居。生平既见於此诗矣。赵希王与，字璧寓，宁化县以成忠郎试登科第，调潮州录参，终承直郎广东宪干。  

嘉泰二年壬戌傅行简榜：黄颐，字敬之，宁化县人。允升之弟，中乙科，终饶州录参。丘唐杰，字景文，宁化县人，中乙科，终丰州法曹。开禧元年乙丑毛自知榜：赵汝求，字叔艺，寓长汀县，调临安府仁和县主簿，言州万安丞，终福州观察推官。嘉定元年戊辰邓自诚榜：赖简，字仲敬，长汀县人，绂之子，调赣州宁都县尉。七年甲戌袁甫榜：伍唐，字日卿，宁化县人，调江陵府松溪簿尉重庆府节度判官，终衢州教授。孙功甫。  

十三年庚辰刘渭榜：黄三益，字宗友，长汀县人，调漳州龙岸县主簿，终广州司理参军。十六年癸未蒋重珍榜：伍梦谐，字子蒙，宁化县人。调赣州瑞金尉，沣州法曹，终漳州录参。宝广二年丙戌王会龙榜：赵与堂，字升甫，寓宁化县，终建宁府户曹。端平二年乙未吴叔吉榜：刘并，字清叔，宁化县人，事继母以孝称。调会昌尉，当差寇往来之冲，常勒弓手申警，寇不敢犯。嘉熙间王漕野差临川和入米，时朝廷降见钱充入米本，他官皆易楮，并独戒吏无得效尤，遂先办后宪司论擅易入米本钱事，黜者数人。并愈见知，辟大庾令。会谭如海哨聚，宪司檄督捕，擒如海。后调辰州判官，江西宪辟知瑞金县，筑城建学，能声益著以平峒寇功，就任改京秩。终奉议郎。嘉熙二年戊戌周坦榜：鲁华，字荣叔，长汀县人。调赣州曹金尉，梅州教授，终文林郎南安军官。赵与冈，字可如，寓宁化县。调邵武，南尉广州，东莞临场，终藤州地。淳四年甲辰刘梦炎榜：潘全，字会道，长汀县人。调赣州安远尉，转文林郎广州观察推官。张廷辅，字熏伯，宁化县人。唐之孙之大学上舍释褐，终常德府教授。范廷杰，字俊卿，长汀县人。四魁乡荐登第，终赣州信丰县主簿。宝四年丙辰文天祥榜：黄潜，字浩之，宁化县人。终广州番禺县尉。伍安然，字文卿，宁化县人，吉州永新县主簿。特奏题名。熙宁六年癸丑：伍锡字康侯，宁化县人，汀州长史。绍兴五年乙卯：陈贯字道夫，长汀县人，永州文学。八年戊午：伍利用，宁化县人，连州录事参军。刘易简，字至德，武平县人，循州龙川县丞。十二年壬戌：谢郏字元鼎，长汀县人，韶州录事参军。叶彦先，长汀县人，龚州平南主簿。罗门言，长汀县人。十五年乙丑雷靖，字明夫，宁化县人，惠州海丰县主簿。十八年戊辰：伍时可，汪流县人。伍致远，清流县人。二十七年丁丑：王仕，鲁真，长汀县人，泉州永春县令。王佐，字之才，仕之弟，循州司法。兴隆元年癸未，陈肃字原休，长汀县人，融州司理。吴兴权，字周辅，长汀县人，融州司理。巫晦，字明先，宁化县人，赣州信丰县丞。徐衍，字敷言，宁化县人，南安军上繇令。雷硕，字潮清，宁化县人，嘉州文学。雷彦国，字振文，宁化县人，眙州恭城县尉。张九思，字德二，清流县人，英州含光县令。乾道二年丙戌：黄槐，字上达，宁化县人，肇庆府高要县尉。伍冕，宁化县人，永州文学。五年乙丑：陈才邵，字兼善，长汀县人。潭州湘乡县主簿。黄彬，字彦畸，长汀县人，连州连山县尉。淳熙二年乙未：钟迪，字德明，长汀县人，赣州宁都主簿。锺遂，字德茂，迪之弟，潭州湘乡主簿。赖绍烈，字景先，长汀县人，韶州曲江县尉。八年辛丑：锺秀颖，字德宏，迪之弟，广州司户。十一年甲辰：萧雍，字国宝，长汀县人，述功郎盐潭州南岳。阴一鹗，字和仲，宁化县人，潮州潮阳县丞。十四年丁未：曾，字士美，清流县人，安德府司法。伍必胜，清流县人。绍熙元年庚戌：吴筠，字子坚，长汀县人，封州司法。丘殿爱，字国铭，宁化县人。曾义节，字士忠，宁化县人，南安军南康县主簿。吴梦得，字必强，清流县人。萧梦兆，字商老，清流县人。五年甲寅：伍周，字叔度，文成妊，韶州曲江主簿。曾光宗，字升卿，宁化县人，肇庆府高要尉。庆元三年丙辰：黄拱，字少章，宁化县人，迪功郎监谭州南岳庙。赖天灵，字汉辅，清流县人。庆元五年已未：谢傅霖，清流县人。嘉泰二年壬戌：李克已，字子复，长汀县人。雷倬，字友章，宁化县人。开禧元年乙丑：李蹊字成之，长汀县人。张焕，字明仲，长汀县人，建宁府崇安县尉。嘉定元年戊辰：张昊，字绍龙，长汀县人，潮州潮阳县主簿。罗宗友，长汀县人，潮州潮阳主簿。巫梦文，宁化县人。嘉定四年卒未：郑与，字师点，长汀县人，德庆府端溪县丞。黄镐，字叔京，长汀县人。陈子遇，字逢时，清流县人，梅州司法。张谦，宁化县人，澧州澧县县丞。嘉定七年甲戌：巨光远，字耀卿，长汀县人，南安军南康主簿。嘉定十三年庚辰：巫潜，字行可，宁化县人，广州怀集县尉。丘鳞，字起潜，莲城县人。师事杨淡轩，赣州赣县尉，有廉声。归值绍定寇，郡委摄莲城令，画计御寇，率民登东田石，全活甚众，招捕使陈革华奏其功，辟知邵武军建宁县，终承直郎。十六年癸未：刘谔字仲甫，清流县人，潮州揭阳主簿。锺自强，字行可，武平县人，漳州龙岩县尉。吴柔胜，字子常，长汀县人，国学内舍，福州永福县丞，宣教郎致仕。李恕，字行之，长汀县人。罗子纯，字粹卿，长洲县人，鳞之侄，赣州宁都县丞。宝庆二年丙戌：伍井，宁化县人，漳州龙岩主簿。丘方，字正叔，莲城县人，鳞之侄，赣州宁都县丞。绍定二年乙丑：吴昊，字成之，长汀县人，赣州瑞金县主簿，再任岳祠终大林郎。李径，字德清，长汀县人。赖炳，字季文，长汀县人。五年壬辰：王梦昌，字文甫，长汀县人，赣州会昌县主簿。端平二年乙未：丘梦周，字克明，宁化县人，全州清湘县丞。嘉熙二年戊戌：陈怡，字叔悦，长汀县人，南安军南军县主簿。淳元年辛丑：邓文可，字再卿，长汀县人，循州司理。江天锡，字顺之，长汀县人。潮州潮阳县丞，岳祠。晏景春，清流县人，袁州萍乡主簿。四年甲辰：赖应发，字儒藻，长汀县人。南安军南康簿。邹丁，字成父，长汀县人，建宁府崇安尉。赖记，字士逊，长汀县人。再任岳祠。黄大中，字应之，长汀县人。赣州兴国县丞。伍叔辉，字清叟，清流县人，再任岳祠。宝元年癸丑：欧阳应星，字瑞卿，长汀县人。赣州宁都县主簿。黄旗，字显文，宁化县人，赣州石城主簿。开庆元年已未：黄荣，字仪夫，宁化县人，上州文学。特奏名岁月贯字官称之不备者：伍子正，字适道，宁化县人，福州文学。徐行中，字适正，宁州县人，韶州曲江县丞。伍仲询，宁化县人，袁州司法。林讲，长汀县人，邵州司法。伍邦彦，宁化县人，将任郎。伍民瞻，字表臣，宁化县人，福州司户。伍文炳，字积中，宁化县人，韶州仁化县令。伍文资，宁化县人，广州增城县尉。伍见独，字居厚，宁化县人。潮州司户。伍纯中，字纯甫，宁化县人，潮州司户。阴炅，清流县人。吴必胜，清流县人。黄唐臣，字尧佐，宁化县人，韶州曲江主簿。刘莽甫，字遵义，宁化县人。姜文茂，长汀县人。吴融，长汀县人。吴仲衡，长汀县人。巫藻，宁化县人。  

武将  

【`临汀志`】  

山西出将，岂择地哉！习俗成之也。汀民勇悍好斗，有善兵器者，众辄自为大师，委身愿学故保伍纠集足以御非常。而奸究相挺亦善梗郡县，龙蛇虎鼠反掌间耳。使得为朝廷用，安知不能折冲敌忾以就功名，是以愚於彭伍诸人之事而有感焉。彭孙字仲谋，莲城县人，少以勇敢自负。皇间刘石鹘寇江南，募骁壮格捕，孙率里侠应募剿荡，论功不平，斗伤颇众，自度法不便，乃遁山林。诏宥其罪，会田元犹害辰州用湖北察访荐，讨平之继讨岭南交趾屡捷，廖恩寇闽朝旨命孙专征，乃便道单骑造贼垒曰：尔曹人不若官军之众，粮不及官军之万一，与其假息旦夕，孰若悔过享终身之利？幸我来，不然祸及矣。恩等感泣听命，协众者孙为区别，全活者近三千人。会巨盗詹遇等起巴陵，逆诛累年。又诏孙讨之，孙默计遇众势锐，非诡计莫胜，乃矫制谕贼曰：有诏赦尔等，宜解甲拜恩。果听命。宴犒未已，悉擒戮之。后沪南蛮乞弟叛，召对，访以策将安出，孙曰：彼负固阻险，急攻则失利，缓则患未已。计其粮其食不过耕种惟时，以兵挠之，使不得从事於田亩，不久当自效顺。会与韩存宝议不合，乞归任，明年再召，上曰：存宝果逗留不进，已令处置，孙从容奏曰：存宝材武边将，中不易得，愿宽贷以责后效。上宥之，闻者叹服。乃令孙自择精兵进讨，无何，西夏寇灵武，趣孙赴敌，至则大军已行，孙独以三千军护锱重六万，敌势犹骜，上召问状，对曰：此寇未易猝除，宜坚壁以守且耕且战，期以岁月则兵力不顿，虽缓实笃。明年复建言，原得积兵五万不为经略节制，则灵州可得而木寿，进答刂凡十通，皆边防机密事。会神宗不豫，遂寝。寻告老，累官莱州防御使，陇西郡开国候，食邑一千六百户。历事四朝，数立奇功，赏赍甚厚，然天性忠实，不改故常，享年七十九，卒于东昌。因家焉，子孙居家者数十人。  

邓察字慎之，莲城县人，彭孙之婿，有材武，好读兵书。孙平詹遇，察谋居多，论功擢为皇城使。性刚严，驭下有礼，与士卒同甘苦，故皆乐为之用。熙河久叛不能平，察画策收复，超迁熙河兰会都统誉忠勇，战则陷阵先登，殁於王事，终武功大夫。四子，以父荫补官，后皆通显。伍全，长汀县人。状貌雄伟，膂力过人，号黑龙。绍兴间齐述婴赣城以叛。势熏灼募勇敢士讨捕，全以土豪应命召募，与陈某等协力围城，述坚壁以守，独全叠被铠甲攀缘登城，持铁戟重百斤转战，万夫披靡，遂入城启关，以故诸军第十七将时边事方棘。全乞边任，屡立奇功，迁襄阳府诸军都统。会金虏犯顺，虏有骁将求挑战者，制帅察军中惟全可当之，全亦不辞，挺身勇往，以素所服习铁戟前击之，虏将应手而死。功上闻，转十官，赐金甲名马，赏赍优渥。虏人识其旗帜，见则辟易，终武显大夫，侄廷植受遗泽，终武显郎，知容州北流县。  

鲁先，字彦登，长汀县人。少刚骜好侠，因交亡命拘囚，朝旨下汀招募义钅党手戍边，时畏缩无敢行得，先独倡勇应募，由是得千馀人。郡守傅公康嘉其忠勇，俾部押以往，隶黄州屯驻。寻因战捕进勇校尉雄关军统领，累迁至武经郎，知南军兼权琼管。  

【`临汀志`】  

名禄不及曰遗，志操自高曰逸，守节不屈曰正，见义敢为日烈。衡茅之下，闺阃之间，讵能悉知而悉纪哉？今索之故谍，质之寡闻，所书仅此。宜阙左方以立矣。郑春卿，字荣伯，长汀县人，甘贫乐道，崇宁间诏举隐逸。郡守陈公粹以春卿应，后诏举八行，郡守章公清又以名闻，但辞不就，卜筑南山之阿而老焉。二公累过其庐，一日章公清访之，春卿谢不能，肃诗云：在巷愧无颜子志，过庐难称魏公心。望尘不敢希潘岳，云满南山雪满簪。章次音，属和者数十章。自是高卧，年九十六，矍铄不少衰，忽感微恙，索浴更衣而逝。有诗文三卷。  

王格，字伯庸，长汀县人。素有乡曲之誉。常与计偕，恬于进取，以授生徒为乐。少与陈公轩厚善，陈来守，辍己俸五十万馈之，格不为已有，悉归诸郡庠。且裒劝县共买田数百亩，白郡倚税，汀学有田自格始。年逾壮无子，夜梦三四人来访曰：吾十哲徒也。后生四子皆以哲名、宗哲、明哲、宣哲、皆举进士中第，氵睿哲贡辟雍早卒。格年六十有五，一日薄暮值雨，公手盖自郡庠归，忽有人相依而行，曰：君数止是，但以君教道多阴德，得展一纪，有顷不见，格始悟其为神。后果考终七十有七，以子贵累朝奉郎。  

徐唐，字守中，宁化县人。未冠受春秋于乡先生吴杲，不两月诵析如流。宰晏君奇之，俾受业日于江李泰伯，李曰胡先生讲《春秋》于上庠，子盍造焉。于是负笈京师，质疑问难，旁通群经，诸子屈服，遂见知于欧阳文忠公。亟致其馆，未几荐之。仁宗朝召见，讲易，嘉赏赐银绢百，欧阳公勉就科举不听。嘉三年奔母王夫人丧以归，迄庐墓侧不复出，时王荆公为峨眉令，志其母之墓。李元白名齐，以字行，宁化县人。博览强识，不能亻免就举子业，用大肆其力于诗，出入少陵集中，几逼真。既纂杜诗为押音，又集其句为一编，皆行于世。常集大观升平词十首以进，得初品官，即归故庐敖泉石而终老焉。集句始于王文公，而孔毅甫，葛亚卿，及元白相继而作，俱有闻于时。  

宣明，字南仲，长汀县人。常贡辟雍，即浩然有归志，爱城南五里岩洞幽窃，泉清木茂，乃疏池筑馆，卜隐其间。郡守谢公洞榜曰宣岩，与其子吏部外郎敞时往访之，觞讠永其间，暨豫章洪萏，纟斗曹龚守，户曹谢吉吉。皆有留题。雷观，宁化县人。靖康间以太学上书，略曰：当今夷狄内侮，国势阽圮之秋，扶颠持危，其急于一相，前日以白时中老缪罢斥，公议称快，意必得贤相当此重任。翌日宣麻，乃递迁张邦昌辈，士民失望，咸谓张邦昌乃前朝辅相之无状者，例从罢黜，已为晚矣。今又相之，将焉用哉。又云：汉陈龟有言，三辰不轨，擢士为相，四夷不恭，拔卒为将，此何等时而递迁港贵臣耶？其言激切，士论韪之。郑旦，字日升，达城县人。都统使察之族，少颖悟，博极群书，为文典雅，四举于礼部，年甫强，即无复仕意，日以诗酒自娱，士大夫竞馆致之。寻亦弃去作归田记，卜筑县东十里石门岩之侧，傍小斋曰尚友，自为记。客至则高谈痛饮，诙免举恩。同侪移书趣行，答曰：勿复败吾佳兴，隐居凡四十三年，竟以寿终。  

贞节：叶氏，石城赖冲元妻，本长汀县人。父善习道术而匿其名，从士大夫游，多谈方外事，叶归冲元，事舅姑无间言，勉夫以宦学，处寒素怡然。冲元游岭南表未还，建炎四年盗作，虔化凶锋直捣石城，叶以夫游，舅姑年老势不能通，委命以待。俄而寇至，闾里妇女悉骂驱迫至叶，叶曰：宁受死，义不为窜辱。左右为不善者，或基以苟免，叶极口骂贼，以身自触白刃。寇怒，断其喉并舌，害其儿女。邑人闻之，悉为陨涕。见《章贡志》。晏氏清流县人，适宁化管下大陂材鲁家，孀居。会绍定庚寅群寇猖獗，宁化管下诸堡寨皆陷于寇，惟晏氏义不为贼辱。合亲族田丁据守山寨，倾家资廪饷，贼攻围寨，晏氏选壮丁百人为先锋，亲捶鼓督战，捐道饰金宝等物赏用命者，贼屡攻不能下，乃移檄云：道路梗塞，汝将焉之，沟渎自经，谁其知矣。晏不为动，卒能保护一乡。招讨使陈公革华闻于朝，封恭人，仍官其一子。  

永乐大典  

## 卷之七千八百九十五

十九庚汀  

汀州府  

仙佛  

【`临汀志`】  

三仙二佛之名于汀尚矣。仙事茫不可索，佛应日现著，邦人崇向日严以亲，是不可不书。富国先生姓王氏名中正，字平叔，长汀县人。初名捷，咸平中贾贩至南康，遇羽衣士，自言赵姓一见如平生欢，约再会茅山，得铅汞黄金之术，且密缄小环神剑，遗之。戒曰。非过万乘勿轻出，中正挟此，屡走京师，无阶以进。至上饶徉狂呼叫，坐流岭南，复邂逅羽衣者曰：姑候他日。遂复逃至京，师为所司所捕，供奉官谢德权异之以闻。上命皇城司刘承王圭问状，中正请面奏承为改今名，对龙图阁下，具陈灵异如唐吉善行由同秀之说。且献所为白金，遂特授许州参军，留居城隍司廨舍。景德祥符间，灵异叠见诏置诸圣祖殿，每归功中正，屡增显秩，遇大典礼，大徭役率为金以进，景灵宫上梁。及庆成，进黄金四千九百两，白金万有二千七百四十两，前后金累钜万，绚烂光彩，不类世珍诏书褒谕，累官金紫光禄大夫，检校礼部尚书，右神武卫大将军。赐第甘泉坊以卒，赠镇南节度使，命内侍周怀正护丧事，葬开封县槲冈村。又命武宁军节度使，检校夏竦志其墓，谥富国先生，塑像于景灵宫，为圣福辅命中书侍郎景灵宫使，向敏中奉词以告。词曰：其官王中正，素怀至艺，沿究真诠，严奉灵宫，克精斋洁，遵承朝命，颇竭寅恭。每追念于忠勤，特赐修于素像，俾侍亻卒仪之侧，仰酬道荫之恩。爰契良辰，用陈馨荐，式伸昭告愿鉴虔诚。仍出所进金铸为宝牌，分给在京宫观，并诸州天庆观及名山胜景宫观去处。事载本朝事实。所藏盘龙宝鉴，广尺厚寸，秤之重百两，举之如毫毛。  

鉴阴有颂，曰：天地氤氲，万物化生。龙盘六瑞，鸾舞双旌，得吾神鉴，契道合真。燕云效顺，可验销兵。二帝三王，为之远征。英烈著圣，以成中兴。遗言示子孙曰：俟开边日出进。宣和甲辰出师燕山，五世孙保奉鉴惟进，补右阶，惜不传其留进之意云。富国王捷，渑水燕谈云，捷少商江淮，遇人受黄金术，后流岭南逃京师，挝登闻鼓上命之官，更名中正。寓中官刘承王圭家，王圭数闻中正与人语声云，“我司命真君也。”中正尝以药金银助国，谓之烧金王先生，建祠元宁院。《西郡志》云：谥富国先生，塑像景灵宫，为圣祖辅。  

梁野人名戴，长汀县人。兵部郎顾之弟，自号野人。家居天庆观左，盛暑昼寝三清殿后。一日就寝，梦金人长丈余，持其左手以一金钱按其掌心，嘱曰：子欲钱，但缩左手，袖中振迅，则随用而足。若妄费漏言，则钱不复出矣。戴曰：诺。既觉左手犹微痛，隐然有钱文，试之果然。虽所亲莫敢以告，益放旷歌酒施舍贫乏，人目为狂。其母常诮之曰：吾生二子，汝兄取科第矣，于汝何望，今雨弥旬，薪粒告书，奈何？戴曰：所须若干？母曰：多多益好。翌朝戴引薪米数十担，施施从外来。母曰：强哉儿，多固好，顾安所得钱乎。戴曰：幸母虑，振袖价值，一一如数，无欠无余。母方异之，即告游方外。天圣初，顾守庐州，因投刺上谒曰：梁野人。顾延见惊喜，举酒相属，因曰：吾身为刺史，弟蓝缕如是，得无辱乎？命叠浴更衣，戴正色曰：兄何索我于外耶？拂而起曰：暂出复来，要钱也否？顾曰：当狂犹未歇，忽不见，使人交驰于市求之，佛得。明午旅邸有告曰：昨有道人薄暮抵宿，夜半闻穿排钱声，疑其为盗，隙窥之，室暗无所睹。晨起窥之，但见钱垛半壁。顾于是遣官吏破开，钱上有书云：弟野人以烟罗侣久俟，不果辞，惟冀珍重，有少钱烦周贫乏。仍遗下所服敝衣，异香袭人，殆非人间所有，验其去从，乃拨瓦罅而出。顾感叹久之。自后杳不知所往矣。  

黄先生名升，字正道，长汀县人。少不禁荤酒，能呼钱之沉没江河沟壑间者，积之既多，悉以周济贫乏。又能内求口中运真气炼之，一昼夜成白金，名曰阴炼。先是蔡道人自蜀来，升与之厚，死城外五里邸中，升为棺殡。一日忽有自赣携蔡书来者，具言在崆山相候。始盖疑之，如是者十余信，升遂俟崆山下，久无所见，兴屡尽。俄见山腹有人引手招呼，升往即之，再拜祈请，愿从先生后。蔡曰：汝无功行，未可以俱，吾向时所寓之地，有文字笔砚等在墙隙间，汝归诵之足矣。忽不见，升号泣以归。发其殡则空棺而已。即往彼处取其书读之，自是能以考召法后鬼神，前知人祸福，治病全活者众，务行方便，不苟取。年八十六，髭发如漆，绍圣戊寅以符录授其子，端坐而死。后十年，里人有见其与蔡道人者并行江乡市中，追之弗及，岂所谓尸解者耶。来力赐定光圆应普慈通圣大师，郑性，法名自严，泉州同安县人。祖仕唐为四门斩斫使，父任同安令，师生而异禀。幼负奇识，年十一恳求出家，依本郡建兴寺契缘法师席下。年十七得业游豫章，过庐陵，契悟于西峰圆净大师，由是风慧顿发，遂证神足，盘旋五载，渡大和县怀仁江，时水暴涨，彼人曰：江有蜃为民害。师乃写偈投潭中，水退沙壅，今号龙洲。又经梅州黄杨峡，渴而谒水。人曰：微之。师微笑，以杖遥指，溪源遂涸，徒流于数里外，今号干溪。乾德二年届丁之武平，睹南岩石壁峭峻严冗嵌崆，怃然叹曰：昔我如来犹芦穿于膝，鹊巢于顶而后成道。今我亦愿委身此地，以度群品，若不然者，当使殒碎如微尘，发誓已，摄衣趺坐数夕。后大蟒前蟠猛虎傍睨，良久皆俯伏而去。乡人神之，争为之畚土夷堑，刊木结庵，民有祈祷辄书偈付与末，皆书赠以之中四字，无愿不从。淳化间，去岩十里立草牧牛，夜常有虎守卫。后迁牧于冷洋迳，师还岩。一日倏云牛被虎所中，日暮有报果然。师往彼处削木书偈，厥明虎毙于路，复感一青。猴为牧三年，后忽抱木死，师梦来乞名，与名曰金成王。仍为建庙，民有询过去未来因者，师皆忠告莫不悚然。同道者惧其大甚，师曰：只消吾不语耳，遂不语。一年岩院输布，师以手答刂内布中，监临郡亻卒张公晔见词闻於郡守欧阳公程，追摄问状，师不语。守卒愈怒，命焚其衲帽，火烬而帽如故，疑为左道，以彘血蒜卒厌胜。再命焚，而衲缕愈洁，乃遣谢使归，自是白衣而不褐。初，南康盘古山波利禅师从西域飞锡至此，山有泉从石凹出，禅师记云：吾灭后五百年，南方有白衣菩萨来住此山。其井涌泉，后因秽触泉竭。与议请师主法席，以符古识师许之，乃泛舟而往江。有槎椿常害人，船师手抚之曰：去去，莫为害。当夕无雨，水暴涨，随流而逝，至山观井无水，遂以杖三敲云：快出快出。至中夜闻有落泉溅崖之声，诘旦涌出满溢。终三年复返南岩，祥符初有僧自南海郡来告曰：今欲造砖塔，将求巨船载砖瓦。惠州河源县沙洲有船插沙岸，无张取者，愿师方便。师曰：此船已属阴府。僧复致恳，师乃书偈与僧，僧持往船所，船应手拔。运塔砖毕，有商假载木，俄恶风飘荡，莫知所往。  

四年郡守赵遂良闻师名，延入郡斋，结庵州后，以便往来话次。遂良曰：庵前枯池，劳师出水。投偈而水溢，今名金乳。复曰：同有龙潭害民，望师除害。亦投偈而祸去。於是遂良表闻于朝，赐南安均庆院额，遂良授代以晴请，运使王贽过岩以雪请，皆如答应。真宗朝尝斋于僧对御一榻无敢坐者，上命进坐，僧答曰：佛祖未至，少顷师至，白衣衲帽，儒履擎拳，即对御就坐。上问师从何来，甚时届道？答曰：今早自汀洲来。问守为谁？曰：屯田胡咸秩。斋罢，上故令持伊蒲供赐咸秩，至郡尚燠，咸秩惊竦，表谢上乃谓师为见世佛，御赐周通钱一贯文，至今常如新铸。咸秩闵雨，差吏人岩祈祷，师以偈付来吏，甫至郡而雨作，  

岁乃大熟。胡解印入觐，历言诸朝列。丞相王公钦若，参政赵公安仁，密学刘公师道，皆寄诗美赠。八年正月六日申时，俄集众云：吾此日生，今日正是时，汝等当知妙性，廓然。本无生灭，示有去来，更言何事，言讫，右胁卧逝，春秋八十有二，僧腊六十有五，众收舍利遗骸骼塑为真相，遗偈凡百一十七首，其二十二首乃亲书墨迹，临刊文义雅奥，不可思议而得也。师见在，民呼曰：“和尚翁”，亲之也。师灭度，民皆曰：“圣翁”，尊之也。名公钜卿，大篇短章致赞叹意，无虑数百篇。东坡苏轼云：定光石佛，不显其光。古锥透穿，大千为囊。卧像出家，西峰参道。亦俗亦真，一体三宝。南安石窟，闻甘露门。异类中住，无天中尊。彼逆我顺，彼顺我逆。过即追求，虚空乌集。驱使草木，教诲蛇虎。愁霖出日，枯旱下雨。无男得男，无女得女。法法如是，谁夺谁兴与？令若威怒，免我伽梨。既而释之，遂终白衣。寿帽素履，发鬓皤皤，寿八十二，与世同波。穷崖草木，枯腊风雨。七闽香火，家以为祖。荫土垂御天，宋有万姓。乃锡象服，名曰定应。山谷黄鲁直云：石出山而润自丘壑，松不春而骨立冰霜。今得云门拄杖，打破鬼窟灵床。其石也，将能万里出云雨。其松也。欲与三界作阴凉。此似昔人非昔人也，山中故友任商量。  

熙宁八年，郡守许公尝表祷雨感应，诏赐号定应。崇宁三年，郡守陈公粹复表真相，荐生白毫，加号定光圆应。绍兴三年，虔寇猖獗，虔化宰刘仅乞灵于师，师於县塔上放五色毫光示现真相，贼遂溃。江西漕司以闻。绍兴二年，嘉普通二字。乾道三年又嘉慈济，累封至八字大师，民依赖之，甚于慈父。自淳熙元年郡守吕公翼之，迎真相入州后庵，以便祈祷，从民请也。后均庆屡请还岩，郡不能夺，百夫舆至中途莫能举，遂留于州。绍定庚寅石祭寇挺起，干犯州城，势甚岌岌。师屡现显。贼驻金泉寺，值大雨水不得渡，晨炊粒米迄不熟，贼众饥困，及战师於云表见名旗，皆有草木风鹤之疑，遂惊谔奔溃祈哀乞命，汀民更生皆师力也。  

嘉熙四年，州人士列状于郡，乞申奏赐州后庵额有旨赐额曰定光院。续又乞八字封号，内易一旨字，仍改赐通圣，今为定光圆应普慈通圣大师。详见《行实编》。定光，泉州人。姓郑名自严，乾德二年驻锡武平南安岩。淳化二年，别立草庵居之，景德初迁南康，郡盘古山，祥符四年汀守赵遂良即州宅并后庵延师，至八年终于旧岩。见周必大新创定光庵记。定应大师，鄞江集云：初波利尊者，自西土来住盘石，即有谶曰：后五百岁有白衣菩萨自南方来居此山，即是定光佛也。  

至定大师乃应谶。来力赐威济灵应普惠妙显大师，叶姓，法名惠宽，宁化县人。幼通悟，善根夙植，长得业於本郡开元寺，遍游诸方，悟旨而返。州境山谷深窈，虎豹出没为害，师以解脱慈悲力为之训饰柔服，众异之，号伏虎禅师。南唐保大三年，憩于平原山麓，见左右有龟峰狮石，遂卓锡于此，蹑其巅，以开元钱七为开山兆。有樵者拾其一以归，诘朝复返故所，耆老喧传咸起敬慕。程力督工为并庵名曰普护，庵侧一岭刺天，号吊军岭，道过其上苦渴水，师於盘石上顿锡出水，至今不竭。七年汀苦旱，靡神不宗，郡将闻师道行，结坛于龙潭侧，延师致祷。师云：北方旱气皤甚，实众生罪业，自速其辜，今当普为忏悔，七日不雨，愿焚其躯，及期旱如故。师廷趺坐命厝火于薪，众骇愕。火未及，然油云四起，甘雨倾注，师曰“未也。”水流束薪乃已。未几果然见闻赞叹。  

宋朝建隆三年九月十三日示寂。塑其坏身于庵，凡有所祷，应如响答。熙宁三年，郡列状以闻，赐庵为寿圣精舍，延平之庵，曰油滩，曰小芹，曰白砂。绍兴七年来力封净戒慈应大师。时在汀者犹未封圣院。乾道三年改赐广福，师所经从辄成也。至十二年乃赐号于汀，曰威济。乾道三年加号灵应，淳熙十一年复加普惠，皆以救旱功。自淳熙元年郡守迎均庆院定光真相入州后庵，复於广福院迎师真相，差肩为宾主，以便祈祷。绍定群盗犯城，多方保护，显大威力，师与定光实相叶赞。嘉熙间州人士列状于郡，乞申奏加赐师号，复加妙显，累封至八字，今为威济灵应惠妙显大师。  

道　释  

【`临汀志`】  

道学仙释学佛，以明心见性，积功累行为本。若幻小智奇术，玄惑当时，已为仙佛罪人。况未能清净，未断贪嗔者乎？今氅袂方袍相属，未知其所修为何如也。晏仙人失其名，清流县人。生明溪田家，年甫冠，樵苏山间，忽闻有傍耳而语者，回盼见一道人，馀半桃以遗之，晏食已欲与之语，忽不见，惟觉腹痛，茫茫归家，暴下累日，若醉若寐，家人省问似不能言者，旬馀小愈，即不复烟火食，所嗜惟果实清泉，而朱顾漆发，肌胃泽润，步履如飞，且能言人祸福，乡人异之。悉呼为晏仙人，自是远近辐凑，晏惧泄天机，遂寡言语。邑令遗礼招之不纳，士夫有踵门者，长揖而已。间有一二可知者，今疏于下。里有富民某氏，并居颇雄丽。落成之日，晏过其门，富民延坐扣曰：屋好否？晏曰：光荡荡。富民喜以为佳兆。越三年，染疫无噍类，众始司前时之言。一日父遣如郡输租，泊揽子家，见其母所储寿器，从而抚之曰：便著便著，时媪亡恙。众目为狂晏。未几媪果然暴死。明年冬又在郡毕输，告别，挽揽子之臂啮之二，自是不复来。比及三年，不疾而逝。自食桃之后，阅十五年，逝之日乃生之日也。惜其家人不晓，以释氏茶毗法化之。曹道翁，不知何许人。宣和间始至县，邂逅道庵初成，遂与居焉，仪状甚野，青巾短褐，对人兀坐终日不谈。居数年稍合药济人，得者辄愈，入市必大醉而归。平时未尝赴供持钵，又无所储生计，而衣食百顷略无窘状。或经旬不爨，人问其故，则云，就食於市，有尾而伺之者。但见其径趋酒家。据床独坐而酌，取金於袖，无欠无馀，至茶食肆亦如之，诘其所以，至于再三，乃以实对曰：我能呼钱尔。或求其术曰：吾所呼者皆深沟巨壑久湮而不出之物，汝传之必睨人之帑藏，祸将及身，幸无启齿，庵中养鸡一，犬一，不敢升堂，登真观道士丘居通慕而师之，尝假金一阡二百为制衣用，翁令取诸故祠，果得之如数，为翁碾药，翁令自摩其顶曰：可使须发不白。后居通八十四，无一茎白者，独皤然其须。或扣之，曰：碾药时须犹未出也。邑人有赖岫者，携女子来游，翁取药小剂令口燕之，抚其首曰：尔终身无病，通夕无便旋矣。果如其言。一日戒其徒曰：吾将逝矣，葬我庵后，必以吾纸伞布巾为殉。语毕而暝目，自是鸡犬横肆堂上。后数日，庵邻江泽者，见翁腰巾肩伞过济州桥，即与语曰：吾宿约当归，且寄声若而人。江还邑，知翁已死，发土启棺枵无一物，乃悟其尸解，今塑像中。张道成，乃长汀县人，号款庵。少依梁教师学黄老术，得药於赣之宁都金精山，住宁化凝真观。后弃去遍游方外，性孤介不徇流俗，终日闭关而坐，晚归住山隐观。嘉定间忽一日，使人遍辞素无往来者，至期鸣集众，观者如堵，乃留偈云：七十四年命幻身，临行动众动群伦。鸣钟击鼓浑闲事，一点圆明不动真。咦。擘破乾睛玄牝，拿将日影挂林梢。长揖大众曰：一睡八百年，登塌曲肱而逝。  

庐山罗汉院小南禅师，名系南，张姓，长汀县人。初住云居，继嗣法罗汉，诸方以小南呼之。有语录行于世。绍圣甲戌在罗汉。一日忽更衣白众云：“今日到骑铁马，逆上须弥，踏破虚空，不留朕迹。诸人还见麽，夜来风起满庭香，吹落桃花三五树。”语讫，趺坐示寂。山谷黄鲁直为之伤悼，不食肉者累日，颂以祭之曰：一点黑漆，元无缝罅。罗汉云居，天上天下。出入奋迅，三界无家，以除烦恼禅，打鼓弄琵琶。沉却法船，留下戽斗。欲得不沉，戽乾答刂漏。既葬，复为铭以表其塔。  

僧慧昌，张姓，长汀县人。母冯氏，衤强衤保中尝谓冠此儿，当为法器。迨冠，勉之曰：为官不若为僧，我愿来世亦复如是。未几祝发，遍参丛林，卒业小南禅师席下，住南岳雷峰，晚住云盖山。忽梦母示见，时亡十七年矣。无何，乃兄寄母真像自汀至。又有童子林姓，自福清来，年方二七，昌默契於心曰：此吾母也，愿力来矣。於是展真堂上，命童子侍侧，演说因缘，赞之曰：前身女，后身男，清净摩尼触处参。应现顿忘前后际，从今青出胜迭咏，无虑百篇，镂板成集，昌素以担板翁自号。一日升坐视众曰：担板老翁，性本虚空。永劫不死，明月清风。奄然坐逝，时年八十一矣。并云盖山，有语录传世，襄亦屡主名刹，嗣灯传服。  

广照大师契证，吕姓，长汀县人。以试经为僧。嗣法桃林倩禅师，住赣之天宁洪之翠岩上蓝，所至禅衲辐凑。一日在上蓝令侍者，修启状告违师座，及郡官檀信。翌午命浴更衣，留颂云：七十年来自在，临行一著无碍。不向北斗藏身，直入尘华三昧。归丈室趺坐而化。留一七日，神色不变，及茶毗舍利五色圆明，入竞得之盈掬。僧彦圆，胡姓，长汀县人。靖康已酉五月不雨，至于七月，苗将就稿，守二僚属并走群望，邈然无应。圆乃具椟请郡积薪龙湫之傍，趺坐其上，昼夜梵口具，五日不雨，欲焚其躯，宋将如约，郡亻卒许公端夫争曰：水旱数也，姑少迟之。越三日乃雨，稿苗复苏，上下胥庆。许公贻之诗曰：净戒当年赛愿身，积薪危坐志通神。应诚甘霖苏群品，今有高人继后尘。  

僧宗佑卜，宣姓，长汀县人。母梦金紫人入室，曰：吾故本州令公，来为尔嗣。自是而娠既生，骨相特异，龆龀中祝发，少长，遍礼十方，归主开元，云会百众，每杖锡所向，率前夕梦金紫人至。郡守黄御史彦臣入境之初，亦作是梦，意讵朝官属，首迓者必异日贵人。凌晨及上谒，人物藏昂，宛如梦中所见，甚异之。贻之诗曰：潇洒丰资迥不同，少年来住此禅丛。谁知今日佑和尚，便是当年锤令公。陈侍郎轩踵至，尤雅重之，赞其真容曰：不是十二面，虚堂空寂寂。不是一千年，丛林声呖呖。奇哉丹青者，具增灭不得。珍重四方闻，一介善知识。祖镜大师，从密郑姓，长汀县人。幼款悟多技能，且工吟咏，初住石霜山，临米书逼真，为人作字率预言祸福，人皆珍重藏袭，至今多有者。又能隐形出神，剪纸为禽马，使之飞走。宗门宿德或以此咎之，晚方弃去，自号未理翁。继往富沙之天宁，江给事帅福建，延主东禅法席，历九夏，忽示颂辞众曰：阅尽人间七十秋，万缘今日一时休，虚空扑破浑间事，惊起全身露地牛。趺坐而逝，有语录行世。禅衲间或传示寂时，以俗礼葬，逾月启棺，空然无有。谓之尸解去。  

禅鉴大师智孜，萧姓，长汀县人。尝住福之白鹿，豫章之上蓝，机法之外，尤长於诗。四皓吟曰：忠义合时难，云林共掩关。因秦生白发，为汉出青山。不顾金章贵，终披白氅还。如今明圣代。高躅更以攀。当时擅诗名，如洪驹父见此作，击节称赏，与之酬唱。青山郭功父亦有往来篇章。自是见知名胜，缁素争传其后。门人编次几三百篇，板行曰《南山集》。一日书颂示众曰：五十春秋，如电如露。月映寒江，分明归去。揖众摄衣端坐而逝。僧了证，锺姓，武平县人。生不茹荤，年十九礼禅果院僧道松寿，且亟游诸方。一日遇崇首坐者，机缘相契，以黄龙三关语勘之云：我手何似佛手？证曰不劳拈出。又云：我脚何似驴脚？证曰两重公案，崇云如何是座上生缘，证便喝崇云：凭着甚麽？证曰：这老汉犹未知落处，崇乃印可，一坐十年。后崇驻锡常之东禅，证与之分座说法，学者宗仰。宣和初，道松以言招之，曰：吾将老矣，未闻般若。知子得道，幸归一见。  

证曰：吾有誓若得已事明白，愿普度一切，况吾师乎？乃归一见之，悲喜而悟，有古灵之风。绍兴元年，郡亻卒许公端夫摄郡事，延驻开元一年，震潮音，衲子云会。未几有桴鼓之警，亟归灵洞，结茅以居。五年二月送客出洞，归谓侍者曰：吾缘尽矣，当紧锹草鞋为别，侍者请颂。证曰：咄哉呆子！吾平居且倦为此，况临行乎？请益坚。乃强草大字云：来时本无，去亦非有。珍重诸人，月明清昼。掷众趺坐而逝。三日茶毗，五色舍利粲迸如雨，塔在灵洞院。僧文雅，林姓，号正庵，长汀县人。总角游方外，得业於毗陵，遍参丛林，顿悟宗旨。善医术，好儒书，以诗琴自娱。诸方知识，呼为小雅，归主开元法席，逾三十年。每游诸庄，梦户多先梦锺令公来。嘉熙间，一日忽沐浴更衣，道偈云：萨土垂庄装严已现成，老僧恰合去游循。有人问着两来意，天上无僧地绝尘。遂趺坐而化。  

及茶毗，五色舍利灿然，骨骼不解。僧普济，张姓，清流县人。住县北归仁里狮子岩，不事检木尼，好赌博饮酒，取溪鱼作羹。但饮其沈，放鱼於水复活而逝。人颇怪讶，邻境雨畅不时，诸祷辄应。嘉熙间，一日忽写偈云：记得黄梅与我时，忽然天气报君知。逆行顺化无交涉，撒手毗卢顶上归。又云：山僧普济堂堂去，圆满天台旧故乡。趺坐示寂，乡人以不坏身塑于岩中。刘氏女，宁化县人。父安，上攀龙乡豪也。女不茹荤，美艳而慧。喜文墨，九龄与羽人谈道，以不嫁自誓。年及笄，父母夺其志，许石城何氏子，御轮卜吉强之不获已，乃勉治奁具，首饰务净洁素白，玉颜丹脸不御铅花华。刘氏聚族往送之，导从甫超境，忽有白鹤从空下，女即乘之以飞。所亲哀悼，竟莫穷其所往。土人异之，置祠於上升之地。郡以诏闻，赐其地为蓬莱观。元有纪刻，岁月滋久，漫灭不可读，郡守陈公轩未第时，过其下，题计观中云：蓬莱观下瑞烟飘，刘氏曾经此地超。桃圃昔谐王母约，烟霄自赴玉皇朝。白鹅乘去人何在，青鸟飞来信已遥。若使何郎有仙骨，也须吹引凤凰箫。  

丛录  

【`临汀志`】  

《门户日户纪》：既核而详，若夫订异正讹，质於乡老之闻见。兴利除害，著於时贤之申陈。不备书之无以诏将来也。作丛录。考证。《旧志》谓《长老相传》：州以汀名，盖因南流入海，取以水合汀之意，如章贡二水合而为赣耳。或曰：不然。郡之得名或以山川，或以风俗，要不可概论，特未闻以近世字说为据者。况《尔雅》以水际平地为汀，《说文》以水际平沙为汀，平地与沙，固非山间所能有。然未郡之前，旧有长汀村，厥初置郡在今州南四百里，其间率多旷野，则平地与沙容，或有之名村之意，殆非偶然者。兼沙县，亦在四山环合之间，旧隶於此汀之与沙，皆纪其实耳。《唐书?地理志》云：汀州始新罗，大历四年迁白石，则是置郡之后，才一迁耳。乃令自新罗之外有两旧州，一在上杭县北十五里，一在州东五里。而耆旧相传，皆以为三迁，岂史氏之阙之耶。《唐书》云：大历四年，迁白石，而《唐会要》乃云：大历十四年正月二十六日，移汀州於长汀县白石乡。《地志》是大历四年移东坊口后十年陈剑奏移今治。《宋朝会要》载上杭县至道年徙鳖砂。咸平二年徙，语口，尝考之自丙申至已亥仅四年，岂应两迁耶？问之长老，则曰：盖鳖沙团之语，口渡耳，非两地也。惜无证据，姑两存之。《唐志》云：开福抚二州山洞置汀州，自今考之，州之南境旧为新罗县，隶泉州。北与石城、南丰、将乐、建郡、泰宁为邻，南丰隶抚州，而建郡犹未建，诸县所隶非抚即福。时闽中止福建泉三郡耳，故以福抚二州言。而四山崇峻，盘互交锁，其民狞犷。郡盗屡作。当时谓之山洞，固宜。按《旧图经》载：开元十三年，福州长史唐循忠，携诱逃户三千人奏置汀州。而《唐志》云：开元二十四年，今详考之。十三年因居民罗令纪之，请置黄连县。即今宁化。二十四年始开福抚二山洞置州，则二说各有所指云。先正诸公条陈本州利病事宜。  

淳熙十三年，福建安抚赵公汝愚奏，乞行钞盐答刂子，节要臣检照嘉之时，本路盐法并系，自差官兵般运。至上四年军召募客人抹钞算请，至建炎绍兴间，汀剑盗贼，商旅不行，权令般运出卖，自后弊物日甚。至乾道八年，本路漕臣陈岘建议行客钞。当时不数日间，转运司已卖钞盐，几及递年所卖全额之数，而汀州客钞遍卖缓滞进，盖是四郡通行客钞。互相侵夺，实非钞法之弊。今若用四方之策，专行钞法于汀州一郡，则无前曰互相侵夺之弊，仍於将乐沙县各置，转般仓召募税户搬盐，或依嘉旧法，广行储蓄，以立矣本州措置遍卖。除分隶诸司钱外，尽数还州县充作岁计。恐或不足，令措置增给钞盐六十大斤为之补助，则於诸司及州县各无亏损，委是经久可行。  

淳熙十四年，运使王公回，乞先行汀州经界答刂子。节要绍兴间，本路八州，已经界者五，惟漳泉汀以何白旗等作过。之后，朝廷恐其重扰，权行住罢。漳泉从来富庶，未见其病，独临汀凋瘵受病最深，今若不行经界，臣恐十年之后，官民俱病，不可为矣。欲望先行汀州一郡。淳熙十六年，汀州布衣雷衡陈经界钞盐利害，节要臣伏都本州六县，生灵久困。淳熙间，帅臣赵汝愚，漕臣王回，屡乞行臣本州经界钞盐，整顿疮痍。上俞其请，经令三年，未见措置，切恐朝廷谓经界工费烦重，钞法亏折岁课，臣再以推行二者事节，条具下项，令其经界，工费如后。一臣州境东西百四十一里，南北五百里，折为六县，长汀管一十四里，宁化一十团里，上杭一十二乡团，武平三十里保，清流八团莲城六里。逐团里又折为都，都又分为十井一都，有十大保，一大保统四小保。量田一井，多者十顷。少者六七顷，绍兴间本州经界，只以水色儿七等，定高下，遂以约禾，概以三贯二百钱重为一秤，均受产钱，轻止三分五厘，重止五分。如农人春播五寸，投一种秋收一穗，加一刈二者毕，工不越於芒种、立冬前后一旬。今经界专用绳纟率步杖，度之日历数百亩，工又易於播刈。  

绍兴间，举行打量，起於已巳正月，毕工三月，正长旬日以量到步亩，通数报官毕日，统数并见图板，亦备工止六，十日，计度一季吏录纸答刂应用等，供用二万九百三十六贯省，宽与半年。又肯费钱一万七千二百七十二贯省，米人日支二升官吏倍支，日约七石，共用米一千五百石，其钱州县常赋，及上供，经总制诸司色目不可移兑，则本州县见管常平钱数目钜万。今借为经界之用，候半年就绪，即有后项亏折税米钱仅二十万，可以补填。又日有人户即契牙税钱至多，今具钞盐利害。乾道壬辰运使陈砚建议行客钞，客钞之行，方阅四月，漕司已卖一千二百万斤，岁额仅登。故漕司无昔时州县乏本不搬之数。客人先次纳钱请钞，后赴仓支盐，亦无昔年州县坐欠赦蠲之弊。但干官司不免占涉，只为其时不曾议及汀与建剑，邵武利害不同。许通行其钞，剑邵郡并可舟运富商尽得停塌，乘见汀之盐阙，番改星夜并程搬来，致使汀州钞法不行，无钱支解，竟行奏罢。淳熙丙午，帅臣赵汝愚抗章，钞议复下，官吏恐行於私封锁益，云汀盐价高，小民难食，不必推行钞法，只与增纲减价，使可纾民。今虽每斤减下钱数，刻削遇於昔日，徒资州县倚法为市，今若钞法一行，盐价不抑自低，官价与邻处略同。民见私贩无息，不战自绝。绍熙元年，知漳州朱公熹乞行经界，绍兴成法，可举而行。惟里之正长，其役最为烦重，疆理步亩，分别水色，均摊税赋。其在当时，动经再岁，彼出入阡陌，妨废众务已不胜其劳。一有失当，词诉并兴，督责随至。又乡户少谙书算，所召募书人多是奸吏，必须酉寿以高价。又簿书图帐费用纸札，亦复不贷。是以当时正长厚者重困，薄者破产。今乞於举行之日，只令正长打量尽图报官而已。官给纸札自差人供攒帐状，正长只役其力，无伤其财。绍熙元年，知州祝公杯保明经界申运司，转运司据汀州路申，据长汀等六县所申。虽有不同，而其归则一，向来经界不行久年，税籍益不可考。富家典买田宅，必抑令出产之人咸损税钱，然肯售。贫民迫於不给悉，从其精官司未免据契追纳，则不得不转涉流移，此常赋所以夫陷。况又差役之际税籍不可举，惟凭得替人指差，其弊尤甚。今若经界果行，则凡此诸弊皆可以革。惟上户平日坐享膏腴，量输税赋，亦有计嘱乡司，全不输纳。又不供应役次，今税役均则必竞生词诉，此一说也。诸县皆有顽恶地分，从来不纳二税，亦有税额独轻之处，今税役均，则必有令之不从者。此二说也。  

本州凋弊之极，逐年应办上供，与夫供军输官之数，已是煎熬。今若诸色供需数目浩翰，何所从出。此三说也。今欲举行经界，乞王人亲临，或监司亲到，以为镇压，顽恶地头或不从命，则乞税钱州不出郭，县不出乡，以其不肖之心。至於从亿之费，则乞朝廷念此一方凋弊，指拨转运使衙合起发赴行，在窠名钱数若干充经界费用。绍熙二年，知州赵公充夫，经界利害申安抚司札子。节要充夫伏蒙台谕，汀民税赋不均，上户产多不纳官赋，细民产去税存，恐非经界不可。然临汀山郡，税重业轻舟楫不通，米不直钱，大抵皆是贫窘。  

今若举行经界，当以优恤为先，凡六邑。从前催不到税苗，姑置勿论，且据逐年所纳税赋实数，因地之远近，田之腴瘠，米之贵贱，逐一打量，随宜减损，使之轻重适中。若将元祖额税苗，不以远近尽数均敷。地远谷贱之处，既不可增敷，其势必尽均人负，郭近乡之田为害大甚。则远近俱扰，贫富俱困矣。一六邑若同时举行经界，不能官吏能者有限，顽民皆以量田为名，不纳二税，上供屯驻官兵衣粮必然阙绝。今欲先行一邑，则五邑输纳如故，而事力亦止可了办一邑。  

一，谓如一县以四至乡团，各取县治在四十里内者，即合照本乡省税元额内数，并不得过乡。若乡团在四十里外，八十里内者，即合照本乡省税之额，打量减十分之三均敷。在八十里外，百一十里内者，减十分之四均敷。百一十里外者，减十分之五均敷。如莲城上杭武平，人物愈稀。又当随上项乡团近远，递减分数。如此则乡税额既轻易於输纳，必将重土乐业。前日轻弃之地，皆为良田，且所减税额，皆是汀州逐年催不到数，不妨上供岁计，减之无害。绍熙四年，福建提刑辛公叶疾论经界，钞卤札子节要天下之事，因民所欲行之，则易为功，漳泉汀三州皆未经界，漳泉民颇不乐行，独汀之民力无高下，家无贫富，常有请也。且其言曰：荀经界之行，其间条目官府所虑，谓将害民者，官不必虑也。吾民自任之，其言切矣。故曰：经界为上，其次莫若行钞盐，钞盐利害，前帅臣赵汝愚论奏甚详，臣不复重陈，独议者以向来漕臣岘，固尝建议施行，寻即废罢，朝廷又询征广西更改盐法之弊，重於开陈，其实不然。广西变法无人买钞，因缘欺罔福建钞法，才四阅月，客人买钞几登递年所卖全额之数。止缘变法之初，四州客钞辄令通行，而汀州最远，汀民未及搬贩，而三州之贩盐已番钞入汀，侵夺其额，汀钞发泄，以致少缓。官吏取以藉口，破坏其法。令日之议，正欲行之汀之一州，奈何因噎而废食耶？故曰：钞盐次之。开禧元年，知州陈公铸上经界利害札子。节要臣尝详究经界难行之说，本州产税最重，而米价极贱，商贾不通绝难得钱，奸民豪户犹藉隐冒赋税之利。通融补纳，尚且费力，若或履亩之后，件件得实，不容隐匿，则其输纳愈更繁重。是以不便者多肆摇撼。又此法一行，则须开具图帐，置造砧基，打量顷亩，分定等则。纽计租赋官吏出入阡陌，保正长奔走期会，纸札食前费用百出，若不尽从官司支给，则为大扰，反不若无事之为愈。  

此议者所以得持，是二说而排沮之也。臣因参用众议，见得本州诸县税赋，递年是仅及一半以上。今若只将十年催到税数取一最多年，分立为定额，从各县量到顷亩，均科年额实催之税，於上供既无亏损，而贫富上下皆受实惠。至於费用一事，本州有交承椿积之钱，朝廷存留以为州郡之备。若量其所用，出捐数十百缗以为百姓经久之利。在於圣时，决不吝惜君蒙采用此议，委自本州选择公明，不扰属吏。先从近郭一县措置打量，则民听不惑，费用亦省。  

一县既有程式，他邑可以依仿，决无难行之理。开庆元年，知州胡公太初奏请经界，保伍及移兵官一员置司城外三事。节要窃惟汀郡实底闽陬，土旷而民贫，欲犷而气暴，家乏富饶之蓄。时多寇掠之虞，固切抚摩，尤严控御。臣熟加询究，浩欲奏闻，不敢繁缕渎冒宸聪，姑摭其所甚急，所易行者，条列左方，伏惟圣明采择。一臣自领事以来，每访民词，以产去税存，业轻赋重告者十居七八，亟加考究，盖由经界不行已久。田无亩步，但计收禾，官司之版籍不存，民户之砧基茂有。以片纸成交易，收者获产而出者，之挂税自发。  

以草帐办催科，贫者供摊而富者之抵拒木穴力。又有嘱乡胥而暗走税者，有占绝田而莫知其数者，有大家多膏腴而输税轻，小户守硗瘠而输税重者，不均之患，莫此之为甚，拯而理之，莫此之为急。臣谓经界之法未易轻议，自实之令，委为可行。欲望朝廷特赐札下，令照两浙体例，奏行自实，仍以其式颁下，臣当鞠躬尽瘁，期以不扰行之。千里幸甚。一本州南接潮梅，西连盱赣，寇攘间作，渊薮实繁昨者捕到贼徒，鞠之囹圄，多是邻郡奸民来此告说某处某家，富有财物。此邦之奸民籍其向导聚众而行其始集也持挟刀杖，止以贩盐为名。其既集也置立部伍，公以劫屋为事，既行劫掠岂免杀伤。民志惊惶，率多逃匿。臣近行下诸邑，选差隅总重排保伍以五家为一甲。  

甲有首，五甲为一保，保有长，五保为一大保，有大保长。五保以上为一都，都有官，合诸都为一乡，或为一团，亦各有长。其乡团长即隅总从本州给文帖，朱记应充设。若遇警众急递告捍防，如境内年或一年无虞，与之次第减免力役。如别有保护捕获之功，又行议赏，仍令沿门点定人户丁口，以藉申上。或有聚集俗出外生事者，则自甲保以上互相觉察，以报隅总。关防既密趺荡良难，但邻郡之奸民贩私盐而来者，常十百为群，未易遏绝。欲朝廷行下盱赣潮梅诸郡一体编排保五，严行禁战则犬牙相制，皆不可越境生事，岂惟汀民安而诸郡之民举安矣。一本州依山为城，境地狭隘，民居市肆，多在城外。以户口计，城外多於城内十倍。又有保节二十一指挥一军营，亦在城外，  

凡斗殴杀伤，风水盗贼，悉委长汀一尉，而尉或遇差出体究验视，则弥旬旷日，更无弹压警逻之人。窃闻江西间有州郡市井在城外者，分兵官一员莅之本州，有训练一员，兵马监押二员。臣愚欲照例依添差监押一员，置廨舍於城外，俾与长汀尉同任警逻之责。城外无恐则城内愈安矣。此以辱蔽齿之势，委是别无妨碍，或蒙赐可，即乞札下以遵守。开庆元年，知州胡公太初帖请诸乡隅总规式。今帖请某人充某县，某乡几都隅总，开具合关报事件在下，须至给帖者。一昨行下选有材德望之人，从本州给朱记文帖，请充隅总。既谓之有材望，非可与几民例论也。如无非公吏斡揽屠贩等人，遇到县请县官以客礼接见。到州一同，若系投词论诉，自依常式，应有关会，并用文帖，不可据行追呼。如三帖不报，或不了可引出。一隅总专是任责警察盗贼，卫护乡间，应追会公事，催督官物及体究审验等事，自有保正副，及保长任责，并不许官司以帖引累及隅总，如有此色，径请缴回。一隅总若能保护乡井一年，或半年，境内无虞。从本路县契勘量与次第减免力役，或别有奇功能捕获警援，本县保明申州。轻者借补官赏，重者申奏旌勘。一隅总既膺此委，尽心协力授卫乡间。乃若托公以行私，恃权而欺众，或掊克民户财物，或侵夺民户田庐，或缉盗而收接其赃，复行纵匿，或容盗而密听其嘱。不即收擒，有词到官，或官司得於知闻，定行审究着实，照条议罪。一今来编排保伍，专以不扰为先，止要沿门点定户口人丁，置簿抄上，各三本，一申州，一申县，一付隅总，以五家为一甲，置一甲首，以五甲为一保，置一保长，五保为一大保，置不大保长。五大保以上为一都署，都官合诸都为一乡，或为一团，隅总统之仍於各处置立粉壁，大书保下甲下人户姓名，以凭稽考。即不许唤集关留，有妨民业。如将来甲内有人丁事，故甲保次第报知隅总销落，仍申县申州照会。一人家密处，小保长置梆一双。人家疏处，甲表置梆一双。如遇警急，即仰鸣梆。  

一梆鸣，众梆皆鸣，甲内及保都人户闻梆不以早晚深夜，即刻前赴应援。各家置枪棒一条，以备缓急，不许非时施用。及将带出入，如有不遵约束，及不相救应之人，仰甲保觉察报知隅总，申县照条断治。一聚集徒党及十人以上，在法所禁，仰甲内常切觉察递造保长都官，以及隅总。若隐而不告者同罪。或外州县人经过甲内，不许停留过三日。若行止不明者，不许住泊。如违约束，许甲内及保内首告。知而不告者，请隅总觉察，申县科断。开庆元年，知有公太初奏请武平县令乞免差武臣，复京选同差之法。照得本州武平县，距州城三百里，从来系文臣窠阙。昨宝二年郡守罗宗博申乞从权作文武通差，遂差兵马监押赵与礻因前去摄事，且许以就辟。未几以行移检覆死囚事，蒙本路提刑司行下谓辟都监为邑宰。武臣不晓事，且责本州不以人命社稷为念，在后赵兴与礻因身故，有成忠郎阮逢午，为见先有文武通差之文，遂就部注授到任。本州方欲占陈，乞仍作文臣窠阙急，据武平县贡补进士，县学长郑震等一百三十人列札状，本县辟居闽底，虽号瘴乡，水土恶弱。今格旧减举主两员，及免用职司。如有三举员，即改京秩，载之图志，隶为中县。注之部阙，京选通差，南岩之佛同居，灵洞之仙可访，风景未尝不美。自开邑而至绍定，宰是邑者，大则奉议宣教之京官，次则承直儒林之选人。代有循良，旧志壁记，历历可见。宝二年，本州差州都监秉义郎赵与礻因摄令，因缘求辟，知郡罗宗博遂申省，破京选通差之格，放行文武通差。其时本路王提刑因本路具囚上狱，判云：武平一县，有人民，有社稷，往往县官皆武人权摄，令开申状又系辟都监为邑宰。本州殊不以人民社稷为念。武平只在汀漳之间，何至乏人而置一县於度外？其所以不遵法守，是皆武人无所识之故。牒州契勘，本县官有无注授，因何不行赴上著实，具申以凭区处。绩周知郡县牒回赵都监复旧职，改委宁化县丞赵与康摄事，近县令阮成忠循文武通差之例，注授填赵都监窠阙来膺邑寄。今以书两考矣。第恐后来或又有武弁借径而来，不谙色事，则学校谁与作兴，生灵谁摩抚？自此风俗日薄，人物日凋，户口日耗，财赋日陷矣。且福建所隶四十九县，宰皆文充，令皆文选。以闽之属郡，素号文明声教之邦，而汀之武平，独若淮用武之邑，良可惜也。士民昕夕妄议，欲望本州斟酌事体，详与申奏天朝。复正京选通差之条，寝罢武人充阙之。例使小邑之令，获齿诸邑之班爵。人物由是而师表，风俗由是而教化，户口财赋由是而得安集。而节受岂不韪欺，本州所据武平县贡补进士县，学长郑震等所陈委是允当，合行备录具申，欲望公朝，特赐敷奏，永为复文臣窠阙。仍许从本州申辟文臣一次，庶几凋弊之邑，得人经理，实副百里之望，八月三十日奉圣旨依。  

题　咏  

【`临汀志`】  

宝戊午夏五月太初，以澄江守蒙恩易兹郡，亲朋讲曰：是僻远而难治者也。太初，惟天子命讵得辞，乃於都闽转扣尝官於是者，求郡乘一观焉，则纪载阙疏而不绩者，又周一甲子矣。事制之仍革户口之登，耗租税之虚盈，人物之盛衰，职官之到罢，皆漫焉莫考。洎驰驱及境，盖俨然一古郡也。山川缭复，城郭缜窄，俗若悍而朴，务若严而顺，兑攵攘时作制御有方，则可以无虞。气候虽不常，摄养有素，则可以无恙。镇之以静，行之以勤，辅之以制节谨度，亦可以无旷。阙信僻且远，乌见其为难治哉。半载而嬴百废粗举，遂与文学掾赵君与沐，择前庑之博茂士曰：钟君明之陈君士安，钟君知本，丘君一震，相与审绎旧志。搜猎轶闻，而赵君提纲焉。未几束藁来，太初为定科条，订事实剂雅俗，正讹廖而编成矣。志之外文别为集卷，各十有五，皆阙其左方以立矣来者之绩书。於是由郡而属邑，日户分件列粲然在吾目中，一洗前日莫考之憾。夫以郡创於唐之开元，四百三十年，为我宋之隆兴甲申而志始形，然甚略也。又三十五年，为庆元戊午而志始修，然未备也。又六十年至今日，而志重作，亦未敢以为大备，然则斯文废兴之故，可胜叹哉。世运茫茫，事机浩浩，有绩无绝，有兴无废。所望於后来同志之君子，次年季秋吉日，朝请大夫知汀州军州，兼管内劝农事主管，坑冶节制，屯戌军马。胡太初序。州有图志，一邦之史也。凡而山川之融茂，人物之消长，风俗之仍改，户口之耗增，事制之沿革，官吏之更代，校舍之废置，世故之屯屯殷殷，皆击焉。历岁逾远荒陋遗误，则不足以诏后莅政者。著身簿书朱墨严，每为迂缓不切之务，而不介之意，实为旷典。天台境物一赋於孙兴公，则赤城奇胜在目睫。曲江地图一披於昌黎，则击舟韶石可以穷佳趣。矧临汀山水人材之萃可陋乎？《鄞江旧志》：始纂於隆兴者颇略，继修於庆元者尚疏。识者慨其寤叹，今甲子一周，屡修而屡辍，用志不坚，宜志之竟无成也。判府节制宗丞吏部怡斋胡公先生，以迈往之韵负两科重望天下盛名，再持麾节镇抚兹郡。既下车，疏凝蠹，崇学校，厚风化，礼多士，抚摩斯民，政通人和，凡事开治原者，尤切留意越教。月大捐俸积鼎新泮宫。高明其百年阻习作成美意，穷宇照耀旧志，冗略失宜，惧其不足以诏方，未礼请郡士之俊秀，贡士钟明之等相与搜摭而衰，辑之订其舛，猎其遗采录，嘉精专局於黉舍俾，与商其纲，与沐，与三日四友趋承教命，唯谨三阅月仅成编笔削於先生大宗匠之手。俾百年之故典，一旦照明，非洞识卓然，何以及是。抑地灵人杰，机有幸会，际此贤史君植立振起之功欤。与沐懦响异英无能为役，今将得替而得矣。幸而及拭目斯志之成。若夫贤史君主盟斯文，恢风弘化之功，当有一代大手笔。大书特书以寿於石，与宇宙山川同其久者，其是以上裨职方我。开庆改元中秋吉日，学生修职郎汀州，州学教授赵与沐敬跋。  

【`舆地纪胜`】  

唐中丞《伍公墓志》正明元年，舍人张策撰。《鄞江志》庆元武李皋诠次林仲文序。《鄞江集》林仲文序。诗：为郡暂辞双凤阙，全家远过九龙滩。地僻寻常来客少，刺桐花发共谁看。《唐诗纪事》，张藉送汀州源使君。慈竹笋抽疑夏箨，木犀花发认春复。孙公谈圃，载孙郡字奋学，学诗联道尽汀州景物《广陵记》居人不记瓯闽事，遗迹空傅福抚山。地有铜盐家自给，岁无兵盗戍长闲。一川远汇三溪水，千嶂深围四面城。花继腊梅长不歇，鸟啼春谷半无名。山连庚岭为南徼，水与潮阳作上流。陈轩卧龙胜事堪图画，向压闽南七八州。郭祥正岚烟蒸湿同梅岭，地脉逶迤接赣城。郭仲祥万叠云山拥郡楼，凭栏下瞰卧龙湫。二年吏役何曾到，孤负清风月白秋。袁思永卧龙形胜著瓯闽，前有南楼气象新。新修《南楼诗》我爱汀州好，山川秀所钟。阁前横水，云酿阁亭畔列奇峰。苍玉亭古驿森慈竹，临汀驿莲城挺义松。莲城县有义松，庆元陈史君诗。尝闻元丰间，元舆守兹土。别乘果为谁，青山郭功甫。二公德望尊，声名播今古。陈晔元丰陈汀州，见谓黄太史。年登境无蝗，政恐不相似。陈映鄞江一丈水，清可照人心。蒋之奇苍玉洞。全闽形势数临汀，赣岭连疆似井径。江汇里渊销地脉，山横华盖应天星。宋思远《定光南安岩诗》石耸虚岩接太虚，百千年称定光居。未知天上何方有，应是人间别地无。香风影里迎新魄，梵呗声中见落晖。自恨劳生名利役，不能来此共忘机。路人云山几万层，豁然岩宇势峥嵘。地从物外嚣尘断，天到壶中日月长。郑弼汀梅之间山万重，南安岩窦何玲珑。青瑶屹立敞四壁，巧匠束手难为工。郭祥正天下名山饶洞穴，不似南安最奇绝。一峰突兀上干天，十二子孙旁就列。上有虚窗透碧霄，夜分明月归岩腹。方开之诗四六：福抚肇基，斗牛分野。源分鄞派，郡建临汀。东南界於潮梅，西北连於闽越，卧龙山下，建大府之雄居。伏虎庵中，隐真儒之妙相。伍积中致语。  

【`唐韩亻屋诗`】  

《寓汀州开郑左丞赴洛》：鬓惹新霜耳旧聋，眼昏腰曲四支风。交亲若要知形候，岚瘴烟中折臂翁。  

【`过汀州`】  

荒山无寸木，古道少人行。地势西连广，方音北异闽。闾阎参卒伍，城垒半荆榛。万里瞻天远，常嗟梗化民。  

【`宋钱塘韦先生诗`】  

《十月二日早按行临汀过大雷电而雨》：传车十月到长汀，郁焕犹如暑气生。经夕山川带云雾，凌晨雷雨动栏楹。乍逢旅客殊多怪，怪见邦人悄不惊。聊作小诗傅所过，他年稳坐话平生。  

【`文天祥集`】  

予在剑，朝廷严趣之汀。十月行，十一月至汀州而福安随陷，车驾幸海道矣。事会之不齐如此。哀载雷霆走精锐，送樊侍御。斧钺下青冥。送李大夫。江城今夜客，出郭惨淡飞云汀。薛州判  

【`元丁继道诗`】  

《至元丙子十月驰驿至汀州》：踪迹似征鹰，行行近广东。路穷南海际，人在万山中。茅屋蛮烟黑，枫林夕照红。瘴乡难久住，马首竟匆久。  

【`寓庵稿`】  

《送卓参政出镇汀州》：春雨生绿波，官船载旗鼓。相君罗俊彦，仗节开藩府。推诚散群疑，肃令严威武。年深涧壑寒，慎勿轻豺虎。  

永乐大典  

## 卷之八千一百六十四

十九庚程  

【`道命录`】  

司马温公荐伊川先生答刂子。正议大夫守门下侍郎司马光，银青光禄大夫尚书左丞吕公著，镇江军节度使检校太傅知河南府兼西京留守司公事康国公韩绛等答刂子奏臣等，窃见河南处士程颐，力学好古安贫守道，言必忠信，动遵礼义，年逾五十不求仕进，真儒者之高蹈，圣世之逸民。伏望圣慈，特加召命，擢以不次，足以矜式士类，裨益风化，取进止。十一月二十六日，程颐除汝州团练推官充西京国子监教授。元丰八年上。自嘉末，二程先生，倡明道学于河洛之间，四方学士从之者已众。而王荆公得政，方以富国强兵之术用天下，大程为监察御史，议不合罢归补外者，十有六年。时温申二公，皆退居河南，而韩康公为府尹，知其贤也。八年三月哲宗即位，宣仁圣烈皇后同听政。五月二十六日，司马温公起为门下侍郎，而先生亦以宗正丞召末行，得疾卒，年五十有四，其年六月十五日也。文潞公时以太师致仕居洛，题其墓道曰明道先生。而伊川先生其季也。父太中公当任子先生数推与族人不复受。嘉四年，举进士南省合格，及廷试，报罢，遂不试。治平四年九月，申公以杂学士知蔡州，荐先生于朝不得召。元丰末，温公既得政，其年七月五日，申公起为尚书左丞，于是温申康公同上此奏，而蔡确犹为左仆射，故未即行。八月八日，康公除使相判北京。十一月二十六日，先生乃有西监之命。先生再拜，奉旨，令乘递马赴关。元二年二月，先生至京师，监察御史王山严叟，彦霖言：先生学极圣人之精微，行全君子之纯粹，愿加所以待之之礼，择所以处之之方。左正言朱光庭公扌炎言，先生乃天民之先觉，圣世之真儒，揆其贤，陈抟种放，未必能过之。若其道则抟放，有不及知者。又言先生有经天纬地之才，有制礼作乐之具，圣人之道，至此而传，况天子进学之初，若俾真儒得侍经席，岂不盛哉？章再上，有旨，授先生宣德郎，秘书省校书郎。先生言：既蒙命召礼合见君，祖宗时布衣被召故事，具在，彦霖亦乞召见。问以为国之要，公扌炎又乞访其至言正论，所以平治天下之道。闰二月蔡确免，四日，司马公拜左仆射。三月十四日，有旨，令先生入对。宣仁圣烈皇后面谕将以为崇政殿说书，先生辞不获，退而受西监之命，遂上奏论，经筵坐讲等三事。且曰：言若可行，敢不就职？如不可用，愿听其辞。二十四日，诏以先生为通直郎充崇政殿说书御史中公刘学言。天下节义之士乐道不出如程某辈盖亦不少，彼无所援于上故不闻耳。望依其所乞，授以初命之官，使得禄以养亲，后日进用未晚，不报，先生亦再辞，而后受。先生在经筵容貌极庄，多所规谏。既以天下自任，议论褒贬，无所顾避。由是同朝之士，以文章名世者，疾之如仇，而先生始不安矣。孔文仲劾伊川先生疏。左谏议大夫孔文仲奏：臣闻十尺之囿，必有荆棘，百步之田，必有稂莠；日月当天，必有氛；明圣在御，必有奸邪。谨按通直郎，崇政殿说书程顾，人品纤污，天资忄佥巧，贪黯请求，元无乡曲之行，奔走交结，常在公卿之门。不独交口褒美，又至连章论奏，一见而除朝籍，再见而升经筵。臣顷任起居舍人屡侍讲席，观颐陈说，凡经义所在，全无发明，必因藉一事。泛滥援引，借无根之语，以摇撼圣听，推难考之迹，以眩惑聪明。上德未有嗜好，而常启以无近酒色；上意未有信向，而常开以勿用小人。岂惟劝导以所不为，实亦矫欺以所无有。每至讲罢，必曲为卑佞附合之语，借如曰：虽孔子复生，为陛下陈说不过如此。又如曰，臣不敢子细敷奏，虑烦圣听，恐有所疑。伏乞非时特赐宣问，容臣一一开陈当陛下三年，不言之际，颐无日无此语，以惑上听。而陛下亦必黾勉，为之应答。又如陛下因咳嗽罢讲，及御迩英。学士以下，侍讲读者六七人，颐官最小，乃越次独后问圣体，亻替逾过甚，并无职分。如唐之王亻丕、王叔文、李训，郑讠主是也。亻丕以诗书侍讲，叔文以棋待诏，二恶交踵，终兆永正之乱。讠主以药术用，训以易义进，两邪合踪，卒致甘露之祸。臣访闻，颐有家不及治，有禄不及养，日跨匹马，奔驰权门，遍谒贵臣，历造台谏。其谒贵臣也，暗藉重轻之意，出以语人，收为私恩。及有差除，若合符节是人皆惮惧，而又深德其造台谏也。胁肩蹙额，屏人促席。或以气使，或以术动。今日当论列某事，异日当排击此人。而台谏之中，常有俦类，竭尽死力，如朱光庭、杜纯、贾易之流是也。  

臣居京师近二年，颐未尝过臣门，臣比除谏官，颐即来访臣。先谈贾易之贤，又贺与易同官。遂语及吕陶事。曰：吕陶曾补，司谏命已久闻，今闻复下何也？如此，则贾明叔必不安职矣。明叔者，指贾易字也。臣答曰：何以言之？顺曰：明叔近有文字，攻陶之罪，已数日矣。今陶设为司谏，明叔异议，知耻者也。言既不行，其辞去决矣。公能坐观明叔之去乎？臣曰：将如之何？颐曰：此事在公也，公之责重也。推颐之言，必是与陶有隙，又欲讽臣攻陶，助易也。臣素与颐不相议，只在经筵相遇，又未尝过臣。一旦乃非意相干，说谕如此。陛下以清明安静为治于上，而颐乃鼓腾利口，间乱群臣，使之相争斗于下，纷纷扰扰无有定日。盖缘执事者推举之过，连误知人之明，伏空论正颐罪。傥未诛戮，且当放还田里，以示典刑取进止。八月二日，奉圣旨，程颐差权同管勾西京国子监。元二年八月上。先是伊川先生以元年四月受经筵之命，闻故事，暑热罢讲，即上言主上富于春秋辅养之道，岂可略？乞遇六参，宰臣奏事退，许讲读官，上殿问圣体。六月又上太皇太后疏，请俟初秋于内殿，或后苑，召见当日讲官，俾陈说道义，仍择臣僚家十一二岁子弟三人，侍上习业。且以迩英迫狭，乞自今于延和讲读，后楹垂帘，太皇太后时至帘下，庶辅道之间，有当奏禀，便得上闻。  

时已命先生兼修国子监太学条制，先生乞免。兼官专职辅道，亦不许。八月差判登闻鼓院，先生复引前说，且言入谈道德，出领诉讼，非用人之体，再辞不受。在职累月，弗言禄，吏亦弗致，诸公闻之，命户部特给焉，及明堂大霈，又不为妻求封。或问之，曰：某起于草莱，三辞不获，而后受命，今日乃为妻求封乎？先生之被旨入见也。苏文忠公轼，同日自右史除中书舍人。苏公先以论新法不合，谪居黄州者五年。温公得政，起用之也。然先生在经筵，归其门者甚盛。而苏公继迁翰林，亦多辅之者，遂有川党洛党之论。苏公所从，皆轻俊之士，以先生之学，为不便于己，相与排之，而温公素重先生未敢动也。九月温公薨，申公独相，凡事有疑，必质于先生，进退人才。二苏疑先生有力，故极诋之。而先生之门人亦不平。初温公之薨也，上方祀明堂，礼成肆赦。百官既称贺，而两省官，欲往奠温公。先生止之曰：子于是日哭，则不歌，岂有贺赦甫毕？乃往吊丧。坐客有曰：闻哭则不歌，不闻歌则不哭也。苏公遂以鄙语戏先生。未几学士院召试馆职苏公与承旨郑温伯，各撰题。而苏公所问有云：今欲师仁祖之忠厚，而患百官有司，不举其职或至于女俞欲。法神考之厉精，而恐监司守令，不识其意，流入于刻。太皇太后点用苏公者，左司谏朱光庭公扌炎，即奏学士院。考试官不识大体。谓仁祖神考，不足师法。乞其罪以戒人臣之不忠者，诏特放罪。御史中丞付尧俞钦之，侍御史王山严叟彦霖又继言之，申公乃下言以策题，非是议讽。祖宗诏台谏至都堂说谕。然官司试人，亦无以祖宗故事评议者，盖学士院有失检会，答刂本院令知事。乃已二年四月，先生又言：迩英暑热，乞就崇政殿，延和殿，或它宽凉处讲读。给事中顾临，以殿上讲读为不可。是月六日，有旨，展修迩英阁。先生言：殿上讲说，义理之至当，祖宗所尝行。迩英讲说，只自仁宗时，亦从便尔，非避殿上也。且以殿名设职，不必须在本殿说书，然不肯于不可讲说之处，置说书官也。后六日出临为河北都转运使事，神宗之丧未除，而百官以冬至表贺，先生乞改贺为慰，及将除丧，有司人以闻乐置宴。先生复以为不可。始先生被命，修三学条制，乞去利诱专委任，及置尊贤堂。待宾吏师斋，立观光法皆不纳，于是台谏论苏公未已。  

蜀人吕陶为殿中侍御史，为上言，苏轼以鄙语戏程某。众大笑，结冤之端，盖自此始。五月十六日，遂命起居舍人孔文仲，为左谏议大夫，陶为左司谏，兵部员外贾易，为右司谏。台端王彦霖，谏官朱公扌炎，皆徙官。后六月，又命中丞付钦之，典吏部侍郎胡宗愈，两易皆为策题事也。易言陶不当用。七月十二日，陶罢为京西转运副使，易先生门下人也。宗愈既受命，首论先帝三舍科条，固已精密，宜一切仍旧。因是力诋先生，为不宜使在朝延。一日先生赴讲会，上疮疹不坐，已累日。先生退诣宰相，问上不御殿之因。曰二圣临朝，上不御殿，太皇不当独坐，且人主有疾大臣弗知可谓寒心。翌日宰执以先生奏，遂请问疾，太皇太后不悦。文仲因奏先生罪，罢之同日，易亦以论事失当，绌知怀州。先生即日归河南既就职。十一月六日，始具奏乞纳官，归田里。三年二月，又乞致仕。章五上，迄不得命。五年正月，以父丧免。先生既罢讲职，其月二十七日，遂命苏公兼侍读。而文仲十一月二十六日，亦改除中书舍人，盖申公不直之也。明年三月二十一日，文仲卒，哲宗旧录附文仲传，载申公之言云：文仲为苏轼所诱胁，论事皆用轼意，又申公家传云，文仲以伉直称。然蠢不晓事，为浮薄辈所使以陷贤良。  

晚乃自知为小人所给。愤郁呕血而死，盖指此也。其后苏公上章，有臣素疾程某之奸，未尝假以辞色之语，而右正言刘安世器之，亦论先生，辞卑居尊，未被命。而先论事为非，是因进排诋先生之说。刘非苏党盖其知不足以知先生云。后刘公门人马永乡者，记刘公之言有云，一时讲罢未退，上忽起凭槛折柳枝，有儒进曰：方春万物发生不可无故片戈折。上掷去色甚不平。温公闻之亦悦。今按先生，以元年三月除说书，四月二日方再具辞免，继即以暑热罢讲，计先生入侍，不过一再又且以四月上旬，非所谓方春发生之时。若以为二年春讲时事，则元年之秋，温公已薨矣。尚安得闻而亦悦。即刘公之学，自不妄语入，不应如此疏诞，未知永卿误记之乎？抑刘公于所恶而辟焉，不暇审也。此书久行于世，晦庵先生所作年谱，亦误以为据。而但于注文，疑其不然，今不可不详辩。年谱又载文仲劾疏有云，腾口间乱，以快恩仇，致市井目为五鬼之魁。今李丙丁未录中有文仲全章，乃无此语。考张商英绍圣初章疏，则谓五鬼者乃指欧阳辈。促蒋，国宝邵离及先生谓受命于吕希纯通传极密，报复恩怨，吕居仁记刘谏议劾先生章疏亦有之，疑申公在相位时，文仲未应出此语，语或误也。年谱又引旧实录，称礼部尚书胡宗愈诋先生。今按宗愈，自中丞执政，其除礼部尚书，乃在罢出守还朝之后。先生去职久矣，实录误也。范太史乞复召伊川先生还经筵答刂子：翰林学士兼侍讲兼修国史范祖禹奏：臣自居讲职，窥谓天子当搏求天下贤才，置之左右，以备顾问，俾益圣学。追观祖宗之时，讲筵之职，多由旧官荐引。故臣每思得人，开达天听。然无因而言，惧为烦渎，或涉亲旧言则有嫌。今臣已三奏，乞外任，将去讲职。肝鬲所怀，不敢不吐露于陛下。臣伏见元之初陛下召程颐对便殿自布衣除通直郎，崇政殿说书，天下之士，皆谓得人。虽真宗待种放亦不过于此也。孔子曰：举逸民，天下之民归心焉。夫举一人而天下莫不归心者何哉？为善于幽隐者，知其必不废。陛下用颐，实为希阔之美事，而才及山歹余，即以人言罢之。颐之经术行谊，天下共知。司马光，吕公著，皆与颐相知二十余年，然后举之。此三人者，必非为欺罔以误圣听也，颐在筵切于皇帝陛下进学，故其讲说语常繁多。颐草茅之人。一旦入朝，与人相接，不为关防。未习朝延事体迂疏则固有之，而言者谓颐大佞大邪贪黩请求，奔走交结，又谓颐欲以故旧倾大臣，以意气后台谏，其言皆诬罔非实也。盖当时台谏官，王山严叟、朱光庭、贾易素推伏颐之经行。故不知者，指为颐党，颐匹夫也，有何权势动人。而能倾大臣，役台谏？自古处士入朝，无有不被谤毁，盖处士本不求仕进，能轻富贵。公卿大夫自以己不能如此，故无不称重。将谓处士入朝，必有过人之能，致太平之术，故其责望常重。至于不贤者，则直以处士为矫诈，为沽激，为钓名。又处士多不次得美官，故其憎嫉之人多。是以处士入朝，未尝不遇毁谤也。陛下慎择经筵之官，如颐之贤，乃足以辅道圣学。至如臣辈，叨备讲职，实非敢望颐也。臣久欲为颐一言，怀之累年，犹豫不果，使颐受诬罔之谤，于公正之朝。臣每思之愧也。今臣已乞去职，若复召颐侍讲，必有补圣明。臣虽老在外，无所憾矣。取进止。元七年三月，伊川先生将免丧。宰相吕正愍公奏，欲与职判检院。苏文定为黄门侍郎，奏云：但恐不肯靖宣仁云，只与西监。遂除直秘阁，权判西京国子监。其月丁亥也。先生之在经筵也，谏官朱公扌炎，贾明叔，皆其门人。推敬甚备。而给谏顾子敦，刘器之，与先生不合，每屡攻之。先生亦以辅道自居，故帘中以为不靖。四月先生免丧上疏再辞新命，极论儒者进退之道。而监察御史董敦逸奏，以为有怨堂望，轻躁语。五月丙戌改管勾西京所请也。未拜，以疾寻医。八年九月宣仁崩，哲宗亲政，再伸秘阁西监之命，先生再辞。九年三月丁酉，苏文定自门下侍郎守本官知汝州。  

四月壬子，苏文忠自中山府路安抚使，落两职知英州。癸丑改元绍圣，范公先已数求去，是日除龙图阁学士知陕州，其荐先生必九年三四月间事，盖迟二苏公之去，而后言之也。范致明论，伊川先生入山著书。乞觉察，敕臣寮上言：臣闻私义害国，私智非上。先王之所禁，而邪说诬民，处士横议，亦圣人之所不容。谨按通直郎，致仕程颐，学术颇僻，素行谲怪，专以诡异，聋鼓愚俗。顷在元中，因奸党荐引朝廷，遂命以官，劝讲经筵，则进迂阔不经之论，有轻视人主之意。议法太学，则专出私见，以变乱神考成宪为事。绍圣中，尝明正罪罚。而元符之末，叙复过忧，犹以通籍，致仕田野出处自如，未当心伏前日之罪。颖洛之凡庶，节操不立之徒，往往为先生弟子，名目标置，朝廷有大政令，则其徒更唱迭和，指而议之，败坏风俗，莫此之甚。真乡原之乱德，治世之奸民也。原其罪恶，不在邓析少正卯之下。此而不治，何以纯一道德？访闻本人，日近以入山著书为名，未委所著书是何等文。  

窃虑如野史小说之类，妄及朝政，欺惑天下后世，不可不察。契勘本人，在身官职，本元奸党荐引所得。伏望圣慈，特降指挥，削夺施行，以为乱治者之戒，取进止。四月三十日奉圣旨，程颐追毁出身以来文字除名，其入山所著书令本路监司常切觉察。崇宁二年上。先是伊川先生，自寻医中再辞西监之命，未报。会党事作，绍圣四年二月癸酉，中书省言司马光等，造为奸谋，各家追贬，其同恶相济者亦当惩艾。于是吕汲公，以下三十三人，皆坐贬窜。而先生追毁出身以来文字，放归田里，其年十一月送涪州编管。  

元符三年正月，徽宗即位。二月癸亥，范忠宣以下十八人，并叙复有差，而先生移峡州编管。四月丁已，范公等十九人再叙，而先生复宣德郎，任便居住。十一月李邦直、范彝叟、同秉政复先生通直郎，权判西京国子监。崇宁元年，五月庚午，温公以下四十四人，复行追降。而先生追所复官，依旧致仕。乙亥，令三省籍记贬降人四十四人姓名，更不得与在京差遣。而先生预焉。丙子敕榜朝堂。明年四月，御史又以先生为言，遂有是命。晦庵先生作先生年谱云：范致虚言程某，以邪说诡行惑乱众听。而尹火享张绎为之羽翼，事下河南府体究，尽逐学徒，复隶党籍。李文简长编云：按致虚，此时不在言路，熹因语录载此必误也。  

今按致虚之兄致明，以四月七日乙卯除殿中侍御史，八月十四日庚申罢，则此奏乃致明所上，语录误以为致虚也。元学术政事不乞天下之士，皆不得在外私聚生徒，即使邪说诡行无自有详看，不许在外私聚生徒，即不系置学之处，弟子无从听读，难以施行外，其邪说诡行非先圣贤之书。及元学术政事不许教授条禁欲偏行晓谕应私下聚学之家，并仰遵依上条取进止。七月十三日，奉圣旨依崇宁二年下。先是元年七月蔡京拜右仆射创讲议司，自领之。至是颁学制于天下，首有元学术政事之禁，凡二十有四年。至金人围京师乃罢。言者论伊川先生聚徒传授乞禁绝：敕臣寮上言：臣闻道德之难明，风俗之不一，其患常在于私义害国私智非上。故先王之盛时察奸去邪，尤致其详，命之教，然后为学。而奇言异行，不能自恣于世。其昏顽悖戾不可教化，则诛殛随之，非乐于刑人，以谓奸邪不尽去，则至治之功终无自而成也。恭维陛下，圣学高妙，神断不疑。凡所设施，必操其要比诏有司，增广学校，众建师儒。讲诵之声，遍于天下。方其颁法之始，亲阅条目著之于首曰：邪说诡行，非先王圣人之书，并元学术政事不得教授学生，犯者屏出此书既颁。有识之士莫不忻戴鼓舞，咸知陛下之所以惩恶者，著明如此。故行未期月，成效已见。  

往岁邪党上书之人，有易名遁迹于学者，必闻于朝。而究其实，考校之际，有一言不协于正者必丽于法。而复于上可谓四方风动，丕承圣志矣。然臣窃谓法之施于学校固已精密，而邪奸散处，以聚徒传授为士者，或在闾里，或在原野，或在山林，妄相推称，诳惑后进，如西洛程颐之类，恐非止一二，尚未闻严为之禁也。自元以来，俗学得志，以私义相结，而以私智自高，所守甚坚，确然不变，岂特昏顽悖戾而已哉！包藏祸心，无所不至。今党与被谪之人，屏居外郡，气类相感，实繁有徒。饰其前非阴与者，不保其无焉。凡士之未入学或虽学而未能自拔于流俗者，一为所诱，安得不惑？是则邪说诡行非先圣贤之书，并元学术政事，敢以教授者犹未能禁绝于学校之外也。近睹礼部行下晓谕，聚学之家全备学制，然播告未严孰任其责。臣欲乞特降睿旨委府界诸路监司觉察，其部内有如臣言，则上状以闻，随罪轻重，必罚无赦。仍分上下半月，具本部有无上件事迹，申尚书省。若有而不发，许台谏风闻，或察访举发，究验得实，则所隶监司，并坐失察之罪，庶几在学与不在学之士，均被教养，悉归纯正。俟之以岁月则道德明，而风俗一。所成就者，皆可用之材。而陛下圣德美意，益昭于无穷矣，取进止。十一月四日，奉圣旨。依崇宁二年上。先是七月庚寅，既下元学术政事之禁。八月辛酉，颁党人姓名下监司长吏厅刻石，凡九十有七。而先生于除官为第二十，朋庚长者进有凡清后四日甲申，范致虚自兵部侍郎除顾显纟莫阁待制知河南府，实奉行之。  

先生于是屏居伊关之南，语四方学者曰，各尊所闻，行所知可矣。不必及吾门也。尹张见逐，或在兹时乎。三年六月丁已诏，元符奸党通为元符奸党，凡三百有九人，而先生如其旧。上亲书刻石于文德殿之东壁，又命左仆射蔡京书而颁之天下。五年正月乙巳，以星变毁党碑。庚戍，刘忠肃以下二百有七人叙复有差，而先生复承务郎，依旧致仕。三月戊戍，诏党人许到畿县，而先生于余官，为第二等第二十人。大观元年九月庚子，先生以通直郎致仕，卒于家，年七十五。三年三月戊寅，有旨出籍靖康元年正月，金人犯阙。二月壬寅，诏元学术及元党籍指挥，更不施行。时先生之卒，二十年矣。今按十一月庚辰之章，不知何人所上，长编谓当考其姓名，而出之是也。但章中所云，邪说诡行，犹未禁绝。士为所诱，安得不惑者。与尹语所记略同，岂此章即致虚所上乎？未可知也。先生复元官，实录诸书不载，未知在何年月，当俟博识者问之。绍兴褒赠伊川先生制词：敕故左通直郎崇政殿说书程颐朕惟周衰，圣人之道不得其传，世之学者违道以趋利，舍己以为人，其欲间仁义道德之说者。孰从而听之。间有老师大儒，不事章句，不习训传，自得于正心诚意之妙，则曲学阿世者，又从而排陷之，卒使流离颠什，其祸贼于斯文甚矣。尔颐潜心大业，无待而兴者也。方退居洛阳，子弟从之，孝弟忠信及进侍帷幄，拂心逆旨，务引其君以当道，由其内以察其外，以所已为而逆所未为，则高明自得之学，可行不疑。而浮伪之徒，自知其学问之末，不足表见于世，乃窃其名以自售。外示恬默中实奔竞；外示朴鲁中实奸猾；外示严正中实回僻。遂使天下闻其风而疾之，是不幸焉。尔朕锡以赞书，宠以廷阁，所以振耀褒显之者，以明上所与在此，不在彼也。尚其明知享此哉？可特赠直龙图阁。自渡江后，朝庭次第褒赠元诸贤。  

绍兴元年七月乙亥，高宗皇帝参知政事张守，秦桧曰：党籍至今追赠未毕，卿等宜为朕留意。程某、任伯雨、龚、张舜民，此四人名德尤著，宜即褒赠。八月戊寅守罢，丁亥桧相，戊子遂赠先生直龙图阁，召其孙将仕郎晟赴行在，先生之没至是二十有五年矣。其门人高弟，往往进为时用，致位通显，而亦有妄托其名以自售者，故制词及之。朱内翰论孔孟之学传于二程。给事中兼侍讲，兼资善堂翊善，兼权直学士院朱震奏：臣窃谓：孔子之道传曾子，曾子传子思，子思传孟子，孟子之后无传焉。至于本朝，西洛程颢程颐传其道，于千有余山歹之后，学者负芨抠衣亲承其教，散之四方，或隐或见，莫能尽纪其高弟子。曰谢良佐曰杨时曰游酢。时晚，遇靖康建炎之闻致通显诸子世禄酢仕至监察御史，出典州郡。亦有二子仕宦独良佐，终于监竹木务，名在党籍著于石刻，终身不遇。虽以朝奉郎致仕，奏补一子。克己入官后，克己逢巨贼，于德安府举家被害。一子渡闽死于瘴病，一子克念今存，流落台州，贫窭一身，朝夕不给。窃见党籍诸人，及上书得罪，身后无人食禄者，陛下皆宠之以官，良佐之贤，亲传道学，举世莫及，又遭禁锢而死，诸子衰替，最为不幸。伏望许依党人入上书人例，特官其子克念使奉良佐之祀。以昭陛下尊德乐道之实，取进止。  

五月二十四日，奉圣旨，谢克念特补右迪功郎。绍兴六年上。自庆历末年，二程先生侍官南安。闻濂溪周先生论道，遂厌科举之业，慨然有求道之志，而未知其要，泛滥于诸家，出入于老释者几十年。反求诸六经，而后得之，逮熙丰间，二先生德成行尊，南北之士从游者甚众。而横渠张先生，亦以其学传授于关西。二先生之门人，前有故给事中朱光庭公扌炎，吏部尚书邢恕和叔，太学博士刘绚质夫，校书郎李聿、端伯，监西京竹木务谢良佐，显道，监察御史游酢定夫，今龙图阁直学士致仕杨时中立，河中侯仲良师圣。伊川之门人，后有秘书省正字吕大临，与叔起居郎刘安节，元承给事中刘安上，元礼尚书右丞许景衡，少伊，殿中侍御史马伸时中，国子祭酒李朴先之，右谏议大夫李处遁，嘉仲，京兆府路提点刑狱公事郭忠孝立之，太学博士周行已恭叔，徽猷阁待制吴给敦仁，河南张绎思叔孟，厚敦夫畅大隐潜道临汝冯理圣先，永嘉鲍若雨商霖，前秘书丞唐彦思，今著作郎王频信伯，新除崇政殿讲书尹火享彦明，侍读学士范冲元长，临安府府学教授周孚先伯，忱皆其显者也。徽猷阁待制胡安国，康侯，学春秋于伊川而不及见。给事中朱震子发，通判兴化军刘子羽军彦冲，著作郎张九成子韶，秘书郎萧振德起，正字喻樗子才高门元，柳崇皆慕其学焉。自关河陷没，而杨游谢三先生之学，独盛于东南，故朱内翰之言云尔。赵忠简当国，奏行之，自是不乐者，反指以为词，而邪说起矣。  

陈公辅论伊川之学，惑乱天下，乞屏绝。左司谏陈公辅奏：臣常谓，朝廷所尚，士大夫因之，士大夫所尚，风俗以之。此不可不慎也。国朝嘉以前，朝廷尚大公之道，不容私意，不植私党，故士大夫以气节相高，以议论相可否，未尝互为朋此，逐至于雷同苟合也。当是时是非明，毁誉公，善恶自分，贤否自彰。天下风俗，岂有尚同之弊哉？自熙丰以后，王安石之学，著为定论，自成一家，使人同己。蔡京因之，挟绍述之说，于是士大夫靡靡尚同而风俗坏矣，仰惟下天资聪明圣学高妙，将以痛革积弊，变天下尚同之俗，甚盛举也。然在庭之臣，不能上体圣明，人复辄以私意取程颐之说，谓之伊川学相率而从之，是以趋时竞利饰诈沽名之徒，翕然胥效，但为大言。谓尧舜文武之道，传之仲尼，仲尼传之孟轲，孟轲传颐，颐死无传焉。狂言怪语，谣说鄙喻曰：此伊川之文也。幅巾大袖，高视阔步，曰：此伊川之行也。能师伊川之文，行伊川之行，则为贤士大夫，舍此皆非也。臣谓使颐尚在，能了国家事乎？取颐之学，令学者师焉，非独营私党，复有尚同之弊，如蔡京之绍述，且将见浅俗僻陋之习，终至惑乱天下后世矣。且圣人之道，凡所以垂训万世，无非中庸，非有甚高难行之说，非有离世异俗之行，在学者身蹈之而已。伏望圣慈，特加睿断，察群臣中有为此学，相师成风，鼓扇士类者，皆屏绝之。然后明于天下，以圣人之道，著在方册，炳如日星。学者但能参考众说，研穷至理，各以己之所长，而折中焉。唯不背圣人之意，则道术自明，性理自得，故以此修身，以此事君，以此治天下国家，无乎不可矣。毋执一说，遂成雷同，使天下知朝廷所尚者如此，风俗自此皆知复祖宗之时，此今日之务。若缓而急者，伏惟陛下留神听之，取进止。十二月二十六日，奉圣旨，士大夫之学，当以孔孟为师，庶几言行相称，可济时用，臣僚所奏，深用怃然，可布告中外使知朕意。绍兴六年。先是赵忠简，与张忠献并相，忠献督军于外，而忠简秉政于中，一时善类。以次仅用范侍读因荐公辅于上，召为吏部员外郎，以其靖康中为言官有声故也。七月癸酉，公辅入对，首论王安石学术之误，后六日遂除左司谏。时忠献犹在淮濡末归也。既而二相有违言。公辅因劾忠简。十二月甲午，忠简求去位。后六日庚子，平江进士耿钅兹等八人，伏阙上书，乞留忠简。张公进呈有旨，押赴绍兴府听读，听读之名，自此始矣。又二日壬寅，忠简罢，钅兹之逐也。张公命检会绍兴三年禁止，伏阙榜揭之通衢。然不知榜中，所谓靖康奸臣鼓倡诸生乃指公辅也。  

公辅惧，见上求去，因上此疏。张公批旨行下，是日公辅再上疏言：臣与范冲本非相知，冲虽荐臣，臣实无意。张公复批旨曰：公辅朕所亲擢，非由荐引，可令安职，毋得再请。于是范侍读诸人皆相继补外。自崇宁后，伊川之学为世大禁者，二十有五年。靖康初乃罢之，至是仅十年而复禁。周秘劾董令升沮格诏令：侍御史周秘奏：臣窥见，昨者在廷之臣以一家之学，诱天下之人，而使之同己。士大夫靡然从之，风俗几为之变。陛下灼见其弊，乃因臣僚论列，特降圣旨，且使布告中处，命下礼部郎官，欲遵故例，遍碟所属。而中书舍人，权侍郎董分廾独难之戒谕。曹吏无得即发，其意犹不以前日所行为非，而今日命令为是也。盖分廾素无士行，躐跻侍从。今朝廷略其朋附之罪，已极宽容，而分廾犹敢肆其凶愎，沮格诏令，无所忌惮，一至于此。若不斥之于早，臣恐阴邪害政，无所不至。  

臣愚欲望睿断，将分廾速赐罢黜，以为怀私慢令者之戒，取进止。正月九日，奉圣旨董分廾除集英殿修撰，提举江州太平观免谢辞。绍兴七年上。先是陈公辅之奏，录黄下礼部，而吏部员外郎，兼权郎中黄次山，欲镂板，权侍郎董岔，令升曰：少俟之。初六日。令升以已见求对。次山闻即申御史台，谓分廾沮格诏令。初七日秘以本职进对，遂上此奏。又二日令升罢，张丞相寻奏除次山起居郎。上不许，曰：岂非告奸董分廾者乎？此风不可长，可与外任。张公意甚沮，遂除次山湖南提刑。吕安老论君子小人之中庸：尚书吏部侍郎，诸路军事都督府参赞军事吕祉奏：臣伏读圣旨，士大夫之学，宜以孔孟为师，庶几言行相称，可济时用，览臣僚所奏，深用怃然，布告中外，使知朕意，中外传播，有识交贺，以谓圣有谟训。  

学者不述于所向道术裂而复合矣。臣窃惟，孔子删诗序书，系周易，作春秋，明礼乐，与门弟子答问，则见于论语。凡学孔子，无如子思，孟子，中庸与七篇之书具存。自汉至本朝，上所教，下所学，鸿儒硕学，端亮宏伟之士，接武于时，何尝不由此道，岂待程颐而后传也。臣切详程颐之学，大抵宗子思中庸篇，以为入德之要。中庸曰：君子之中庸也，君子而时中，程颐之所得也。近世小人，见靖康以来，其学稍传，其徒杨时辈，骤跻要近，名动一时，意欲慕之，遂变巾易服，更相汲引，以列于朝。则曰：此伊川之学也。其恶直丑正欲挤排，则又为之说曰：此王氏之学，非吾徒也。号为伊川之学者，类非有守之士，考其素行，盖小人之所不为有李处廉者知瑞安县。专事货赂，交结权势，取程颐文并杂说刊板作帙，遍遗朝士。朋比者，交口称誉，谓处廉学伊川，近闻处廉犯人己脏系狱，罪当弃市，远近传笑，此皆子思所谓小人之中庸而无忌惮者也。中庸一也。然有君子之中庸，有小人之中庸，非其学也谬，乃学者之罪也。臣僚所论可谓切理，欲望圣慈特降睿旨，将日圣旨指挥。臣僚所论，出榜于诸路州学学舍使学者皆知旧学，而不为近世小人之所习，以副圣神乐育之意，不胜幸甚，取进止。  

正月二十五日奉圣旨，依绍兴七年上陈以辅之奏既行，吏部侍郎吕祉安老在建康首上此奏。先是右宣教郎李处廉者知温州瑞安县，以藏罪为监司所按，故安老及之。时公辅之势方盛，朱内翰等皆惮之不敢出口。安老张公客也，乃抗章论此议者，以为难焉。胡文定公乞封爵邵张二程先生列于从祀：徽猷阁待制提举江州太平观胡安国奏：臣参预从臣，职当次对，虽婴疾疹，尚窃祠宫。苟有见闻，自当论奏，庶逃尸素之责，以酬隆厚之恩。伏见元之初，宰臣司马光吕公著，秉政当国，急于得人，首荐河南处士程颐，以为言必忠信，动遵礼义，实儒者之高蹈，圣世之逸民，加召命。擢以不次，遂自韦布起居讲筵，而台臣僚光庭等，又奏颐道德纯备，学问渊博，有经天纬地之才，有制礼作乐之具，实天民之先觉，圣世之真儒也。颐之见知于当世至矣。  

自颐之司，劝讲不为辩辞解释文义，所以积其诚意，感通圣心，固不可得而闻也。及当官而行，举动必由乎礼，奉身而去。进退必合乎义，其修身行法，规矩准绳独出诸儒之表。门人高弟，莫获继焉。虽崇宁间，典加禁防，学者向之，私相传习，不可遏也。其后颐之门人，如谏议杨时，右史刘安节，舍人许景衡，殿院马伸，待制吴给等，稍稍进用，于是传者浸广。士大夫争相淬砺，而其间志于利禄者，托其说以自售。学者莫能别其真伪，传者既失之，河洛之学几绝矣。壬子年，臣尝至行关，有教授仲并者言伊川之学近日盛行，士大夫将转而为伊川矣。臣语之曰：伊川之学不绝如线，可谓孤立而以为盛行何也？岂以其说满门，人人传写，耳纳口出，而以为盛乎？自是服儒冠者惟伊川门人，妄自标榜，如喻樗辈。又益甚焉。或者又言，非伊川门人，却皆进用，樗真其人也，乃不见知。近臣亦有信之而称叹者，故樗之改官入馆，舍人王居正命其辞曰：顷穷西洛之渊源，遂见古人之大体。  

夫西洛渊源，古人大体，虽其高弟谢良佐，游酢，杨时诸人尚难言之，而况樗等曷为者也。乃敢托于词命，妄加褒借，识有忧之。士大夫所学，各分党与，互相排系，自此起矣。绍兴五年，省试举人经都堂陈乞，不用元人朱震等考试从于新学者，耳目见闻，既已习熟，安于其说，不肯遽变。而传河洛之学者，又多失其本真，妄自尊大，无以屈服士人之心。故众论汹汹深加诋诮。夫有为伊洛之学者，皆欲屏绝其徒，而乃上及于伊川。臣窃以为过矣。夫圣人之道，所以垂训万世，无非中庸，非有甚高难行之说。离世异俗之行，此诚不可易之至论也。然中庸之义不明久矣。自颐兄弟，始发明之，然后其义可思而得也。不然，则或谓高明，所以处己，中庸所以接物，本末上下，析为二途，而其义愈不明矣。士大夫之学，宜以孔孟为师，庶几言行相称可济时用，此亦不可易之至论也。然孔孟之道不传久矣。自颐兄弟始发明之，而后其道可学而至也。不然，则或以六经语孟之书，资口耳取世，资以干利禄，愈不得其门而入矣。今欲使学者蹈中庸，师孔孟，而禁使不得从颐之学，是入室而不由户也。不亦误乎？夫颐之文，于易则因其理以明象而知体用之一源。于春秋则见诸行事，而知圣人之大用，于诸经语孟则发其微旨，而知求仁之方。入德之序，然则狂言怪语淫说鄙喻，岂其文也哉！颐其行，其行已接物，则忠诚动于州里；其事亲从兄，则孝弟显于家庭；其辞受取舍，非其道义，则一介不以取与诸人。虽禄之千钟，必有不顾也。其余则亦与人同耳。然则幅巾大袖，高视阔步，岂其行也哉！昔者伯夷柳下惠之贤，微仲尼则西山之饿夫，东国之出臣耳。本朝自嘉以来，西都有邵雍程颢及其弟颐，关中张载，此四人者皆以道学德行名于当世，公卿大夫之所钦慕，而师尊者也。如司马光，吕公著，韩绛，吕大防等，莫不论荐之。会王安石当路，重以蔡京得政。曲加排抑，故有西山东国之贤。而其道不行，深可惜也。  

今雍所著，有皇极经世书六十卷，载有正蒙书一十七篇。颐有易春秋传一十卷，颢虽未及著述，而门弟子质疑答问之语，存于世者甚多。又有书疏铭诗，并行于世，而传者多失其真。臣愚欲望陛下，特降指挥，下礼官，讨论故事，惟此四人，加之封号，载在祀典，比于荀杨之列。以见圣朝，虽当禁暴诛乱，奉辞伐罪之时，犹有崇儒重道，尊德乐义之意。仍诏馆阁，褒集四人之遗书，委官校正，取旨施行，便于学者传习。羽翼六经，以推尊仲尼孟子之道，使邪说者，不得乘间而作，而天下之道术定，岂曰小补之哉！取进止。贴黄臣昨见知成都府席益奏，有吕锡山者师事关中大儒张载，乞与差遣契勘本居。凤窃恐其门人子弟，必有流落在川蜀之间者，乞诏席益寻访取索其所著文字，附递闻奏，又贴黄臣窃见。朝廷累召尹火享赴阙，火享乃程颐之门人。而馆职王艹频，亦崇宁初年从学之士也。乞以颐及其兄颢之文字，付火享等校正，庶无差误。  

先是绍兴改元之秋，吕颐浩秦桧并相，秦欲倾吕而夺之柄，乃托内修政事，外攘夷狄之名，俾吕督军于外，置修政局自领之，多引望士，聚于朝廷。首召胡文定为给事中兼侍讲，其所深敬也。吕觉之欲尽去秦所引，而未得其方。过平江太常席益语之曰：目为党可也。然党魁在琐闼，当先去之。吕太喜至常州，会其后军叛去。乃引疾不进复还行在，召朱丞相于绍兴以为同都督胡公驳之，改提举万寿观兼侍读，命检正黄龟年书侍读行下。胡公以失职求去，乃落职奉祠，其年八月也。秦相三上疏留之，不报，旋被斥，于是程伯禹，张子公之徒，二十余人皆罢去。台省一空。九月朱丞相复拜右仆射，三年秋吕丞相免，四年秋伪齐入寇，朱丞相亦罢。赵忠简相，张忠献自责籍中，以赵公荐除知枢密院，拒贼兵却之。五年春，张公相，夏四月，张公出行边，五月建国公制下，自是二公始有违言。赵公素尊伊川之学，士大夫翕然乡之。然赵公实不识伊川，故有伪称河南门人者，亦蒙进用。张公之门多才吏，赵公亦不乐之。赵公每言于上前，谓元之人，与绍圣崇观之党，决不可合。而张公本黄英州所荐，习闻绍述之论，数以孝弟之说，陈于上前。二公所操浸异，赵公改修神哲两朝实录，明著王氏，及章蔡诸人之罪，张公又不然之。六年冬伪齐再入寇，赵公以惧议，弃淮守江。张公为不可力战却之。十二月赵公免相，陈公辅遂上疏，乞禁伊川学。朱内翰在经筵，不敢谏。胡公时奉祠居衡，闻而非之，遂上此奏，然非达也。七年三月十四日，有旨召文定赴行在。  

初，赵公既去位，张公复引秦丞相为枢密使。秦阳为柔佞，一切无所异会。文定春秋传成，朱内翰乞嘉奖，乃命召之。张公既批旨矣。四月二十一日，张公往淮西视师。五月十三日有旨，胡公除提举万寿观，兼侍读委潭州守臣，以礼津遣，用金字递行。张公既以事不已出形于言，而文定之奏至。公辅乃与中丞周秘侍御史石公揆，共劾胡公，学术颇僻，行义不修，疏文上。六月十二日，有旨，胡安国累上章引疾，可与便郡知永州，胡公力辞，复提举太平观。仲并者江都人，胡公弟子也。以荐对特改京秩。其后通判湖州，坐与倡女违逾抵罪。王明清玉照志载其祷天之词，所谓辟纟卢织屦早谐夫夫妇妇之仪者是也。并尝遗胡公书云，近者伊川之学稍行于世，固可喜矣。然天下之士，乃有饰此为进取计者，往往剽窃仁义之说，故示椎鲁之状，讠尧讠尧然言必称伊川。使在位者，知其虚名而用之。书为石公揆所得，缴上于朝，并之责人如此。而其所自为者乃有甚焉，此学者所以贵于力行也。  

尹和靖以师程学之久，辞经筵：和靖处士尹火享状窃见臣僚上言：程颐之学，惑乱天下。有为此学，鼓扇士类者皆屏绝之。明诏天下火享实师程颐之学，垂二十年。学之既专，自信益笃。自壮至老，居之甚安。使滥列经筵，其所敷绎僻陋之言，亦不过闻于师子。不惟无以发明经旨，又且仰惑圣聪，火享虽甚愚，敢偷一时之显荣，不顾四方之公义，舍其所学，上欺君父。加以疾病之增，精神衰耗，决不能支持前进。伏望朝廷特赐敷奏。许令自便访药寻医，免使道涂填委沟壑，不胜幸甚。伏候指挥。绍兴七年四月上。先是靖康元年秋，种彝叔同知枢密院事，荐先生学行可备劝讲，遂召至京师。先生不欲留赐号和靖处士其年十月也。户部尚书孙传伯野，御史中丞吕好问舜徒，户部侍郎邵溥泽民，中书舍人胡安国康侯，以为未副求贤之意，奏乞特加擢。会围城不果召，虏陷河南。先生之妻子皆死于贼。先生死而复苏，窜于朝安山谷中。刘豫亻替立，命为帅赵彬以厚礼聘之，先生逃去，夜涉渭川，间道奔蜀。  

张忠献为宣抚处置使，招与相见。已而自阆之涪，依其子土胥以居。绍兴四年春，张公并相。其五月范元长除徽猷阁待制兼侍讲。元长奏先生诚明之学，实有渊源，直方之行，动合规矩，举以代臣，允惬公议。有旨召先生赴行在，六月十五日也。元长奏蜀道虽通，行旅艰难，自非州郡委曲津遣，无由起发。有旨，川陕宣抚司，差拨人船优给路费津遣前来，宣抚司答刂下涪州。其年十月矣。先生辞知州事，李瞻申宣抚司云，尹处士虽寓本州，独处一室，邦人莫见其面，恐非有司文移可致。乞自使司专差官一员，以礼津遣权宣抚副使，邵溥从之。先生再辞。十一月六日，有旨，授先生右宣教郎充崇政殿说书，令宣抚司加礼敦遣赴行在。范侍讲又奏，乞令夔路漕臣一员，往涪州敦遣，仍差拨舟船及兵士二十人，给中金五百两为行费。俟至荆南，令本路帅漕司敦遣皆从之。六年九月，先生离涪。十二月赵公免相，元长亦继罢谏官，陈公辅乞禁伊川学。张公从之。七年二月，先生至江州。以病少留，先已七上章，辞说书之命。至是复引程学为言，乞自便张公耻之。乃显荐先生避伪之节，且言其所学所养，有大过人，乞令江州守臣疾速以礼敦遣。  

五月二十九日有旨依奏。先生又固辞。九月先生至国门复力辞新命有云：列之经筵陈说，上侧守其师法，则乱圣聪；趋时苟合，则负素志。诏不允，会张公罢，赵公复相，先生犹以疾丐免，上赐之金帛，命赵公存问慰劳，须病愈入见。先生又辞，凡二十状，不允，乃受命既对。又辞于上前，上曰：朕渴卿久矣。知卿之从伊川也，俟卿以讲学不敢以有他。先生不得辞，遂就职，时年六十有七矣。八年十一月，赵公罢，秦桧独相，除先生礼部侍郎。先生力辞，章十余上迄不就职。九年二月，始得在外宫观云。汪勃乞戒科场。  

主司去专门曲说：殿中侍御史汪勃奏：臣伏睹陛下，临御以来，兴衰拨乱，投戈息马，孳孳焉，以讲艺论道为先务。比者兼爱南北之民，力定和议与天下更革。聿修学校，周遍海宇，犹以为未也。涓日之良春幸贤关，秋幸秘省，崇儒重道，同符祖宗，万几余暇不迩声色。亲写群书，刻石上庠，颁赐泮宫，盖将以斯文陶治多士。是宜人人洗心涤虑，明知上之好恶。臣愚以为今年科场当国学初建，万方多士将拭目以观取舍。为之趋向则所系顾不重欤。今锁院有日欲望戒饬攸司。一去取尤在所谨，苟专师孔孟而议论粹然。一出于正者，在所必取。或采摭专门曲说，流入迂怪者，在所必去，以晓谕诸生。俾皆知正习，将见文有典则，与六经相为表里，以丕应圣化。岂不韪欤。取进止，八月二十四日。奉圣旨。依绍兴十四年上先是陈公辅，请禁伊川之学，事虽行，赵忠简再入，公辅旋亦罢。八年赵公免，秦检独相，以赵公之门多善士，已深忌之。及决屈己和戎之议，而一时仁贤争之尤力。桧大怒，遂尽斥之。盖桧初非知道学者，始特窃其名。以倾吕元直，终则没其实，以害赵元镇。是以若是其纷纷也。十四年三月十二日，桧进呈讲筵阙官，因言士人读书固多，但少适用，或托以为奸，则不若不读之为愈。上曰：王安石，程颐之学，各有所长，学者当取其所长。不执于一偏，乃为善学。桧曰：陛下圣学渊奥，独见天地之大全。下视专门之陋，溺于所闻，真泰山之于丘垤也。桧所谓专门指伊川也。自赵元镇去后，桧更主荆公之学，故上训及之。然桧非但不知伊川，亦初不知荆公也。汪勃时为监察御史，未几迁殿中侍御史，首上此奏。桧进呈，上曰：甚善。曲学臆说，诚害经旨，当抑之，使不得作，则人之心术自正矣，可如所奏。他日，上因及尹和靖，桧遂言程氏之徒，祖宗之讳不避，而避其师之名甚严。事君事师之道，恐不当有厚薄。兼已受官，乃欲廪人继粟，疱人继肉，曾不思孟子处宾师之位，仕而不受禄，则有此礼。先是胡文定修进春秋传，乞不避名讳，而所引伊川之说，皆称程氏，故桧言及之。然文定所不避者，乃正经本文，而所引伊川之说，初已称其名矣。继而称氏者，盖与左氏谷一体耳。古者臣既死，君不忍称其名，故季文子之告君，有先大夫臧文仲之语。是称字称谥也。  

伊川在元间，实未常言禄，桧既不考而妄为云云。然自是又设专门之禁者，十有余年，逮桧死乃已。何若乞申戒师儒，黜伊川之学：右正言何若奏：臣仰惟陛下，绍开中兴，恢宏治道，天纵将圣，增以缉熙光明。乃崇建上庠，复以元丰舍法造士，銮舆临幸，用彰宠贲，亲洒宸翰，并刊石经，使多士知所取法。士生斯时，亲得圣王为师，何其幸哉！今秋科举，既命有司，群太学国子诸生而试之，又俾同文馆进士附焉，所以网罗四方之士，殆无遗者。前期申敕有司，精加考校，又下臣僚章疏，使士人知所趋向，德至渥也。有司仰体圣意，谨以去取，故一时俊秀之士，多在选中。惟是专门典学，未能遽以尽革。臣请为陛下陈之，盖始缘赵鼎唱为伊川之学，高闶之徒，从而和之，乃有横渠正蒙书圣传十论。大率务为好奇立异，流而入于乖僻之域，虚幻空寂之地，其去圣人之道益远矣。顷缘高闶为国子司业，学者争投所好，于是曲学盛行，虽然凡试于有司者，未有不志于得者也。诚使有司去取之际，明示好恶，彼将之所劝惩矣。臣愚伏望圣慈申戒内外师儒之官，专以正道训饬诸生，有为乖僻之说，虚空幻寂之论者，考选之际，悉皆黜落。如是则专门曲学，不攻而自破。学术既正，则文体自醇，既不陷溺其良心，又不论胥于异习，则人才之盛，风俗之厚，亦必由此而致矣。取进止。  

十月十七日奉圣旨。依绍兴十四年上。时台官汪勃既请禁专门之学，广东省官何若以为未快，又并伊川横渠攻之。正蒙书者，横渠先生所著。其高弟弟子河南府军巡判官苏炳季明厘为十七篇，而圣传十论者，则右承议郎刘子羽军彦冲所作也。桧进呈，上曰：若所论甚当，程颐当哲朝之初，任经筵奏曰：陛下记得臣说否，如记得，明日可对臣说过，是时宣仁圣烈皇后，闻之大怒曰：皇帝虽年少，然宫中自不废学，措大家，不识事体如此，于是佥书枢密院，兼权参知政事李文会，退而书之时政记。曹筠论考官，取专门之学者，令御史弹劾。殿中侍御史曹筠奏：学校科举，必欲得贞贤实能。而近来考试官，多以私意取专门之学，至有一州而数十人者，士子怨忿，有遗才之叹。欲望特垂戒饬，其有不公，令监试御史，出院日弹劾，庶合士心。取进止，九月十二日。奉圣旨。依绍兴二十年上。先是秦桧既禁伊川学，犹虑士人未尽知之。  

十五年四月三日，桧入居赐第。是夜慧出东方，十二日赦天下，赦书内一项云：勘会数十年来，学者党同伐异。今当崇雅黜浮，抑其专门。议者以为祖宗以来，未有此比，盖欲天下户知之也。筠积举得官为台州录事参军，守臣张称欲按其罪。桧与之有旧，引为敕令所删定官，旋除御史，遂上此奏焉。郑仲熊论赵鼎，立专门之学，可为国家虑。右正言郑仲熊奏：臣伏见，工部员外郎杨迥，监察御史胡襄，心向胡寅之门，有识之士，为之切齿。盖有赵鼎妄立专门，互相标榜，大开交结，诡计周密，朝事一切不恤。一时群小所聚，而寅为之魁。又今事已败，而人犹为寅是向。不知国家何负此辈，而迥与襄甘心从之。凡有从东南来者，迥必首诣之，访其踪迹，略无顾避。襄比当秋闱，监试题目，众已议定，襄乃中夜自易之意，私其党。初赵鼎立专门之后，有司附会，尊务徇私，不论才与不才。有是说宀真之高等，士子扼腕二十年于兹。今襄又为之唱，欲使人人尽归于赵鼎胡寅之门而后已。臣所以为国家虑也，欲望亟赐罢黜，庶使邪正一分。而在位者，知所戒惧。取进止。十一月九日。奉圣旨。依绍兴二十三年上。先一日秦桧奏事，因底伊川而及胡文定，有祖宗之讳不避，而避其师之名等语。  

右正言郑仲熊闻之，上此奏。迥龟山先生之仲子，寅字明仲，文定公长子也。明仲先以徽猷阁直学士致仕，坐传会赵忠简谪新州安置，故仲熊奏及之。明年三月四日，仲熊复论司勋员外郎，权国子司业，兼权中书舍人孙仲鳌，力主专门，以私党与，包藏其奸，诡计叵测。仲鳌亦坐免。  

襄字季皋，仲鳌字道山，皆永嘉人。而仲鳌则首论禁诡僻之书，以附桧意者也。其年十一月，仲熊险佥书枢密院事，五年四月，兼权参知政事，再阅月罢。又数月桧死，仲熊亦废，终身不能复也。张震乞申敕天下学校，禁颛门之学。秘书省正字张震奏：臣仰惟陛下，临御以来，兴学校，制礼乐，厚风俗，美教化。天下靡然乡风，甚盛德也。士生斯时，宜通经学古，仰称陛下乐育之意。然尚有溺于虚无不根之说者，其源渐不可长。愿陛下申敕天下学校，禁颛门之学，使科举取士，专以经术渊源之文。其涉虚无异端者，皆勿取。庶几士风近古，悉为可用之才，天下幸甚。取进止。十月一日。奉圣旨。依绍兴二十五年上。先是秦桧既指伊川为专门之学，士大夫争附之。绍兴十五年十二月十七日，太学生孙仲鳌首论书坊刊行诡僻之辞，望明示条制，更或违戾，必置之法。二十五年三月二十五日，新知汉州蔡宙，又论全蜀数道文籍山积，其间岂无诡世不经之书，以惑民听，望申严法禁，不得擅辄镂板。庶几异端可去，邪说不作。其年七月十二日，监登闻鼓院曹绂，又论建阳邵武两县，民间以印书为业。望下本州县检察，其或以非僻之书刊印，委令止绝。诏委本路提刑赵令根奉行。所谓诡僻不经，皆言程学也。至是震又明指颛门异端虚无之学，渐不可长，从之。后二十余日，桧死，士大夫之攻程学者，自是少息矣。  

叶伯益论程学不当一切摈弃。秘书省正字兼实录院检讨官叶谦亨奏：臣伏见陛下，留意场屋之制，规矩一新。然臣犹有虑者，学术粹驳系于主司去取之间，向者朝论专尚程颐之学。有立说稍异者，皆不在选。前日大臣，则阴佑王安石，而取其说。稍涉程学者，一切摈弃。夫理之所在，惟其是而已。取其合于孔孟者，去其不合于孔孟者，可以为学矣，又何苟乎？愿诏有司精择而博取，不拘一家之说，使学者无偏曲之敝，则学术正。而人才出矣。取进止。六月十五日。奉圣旨。依绍兴二十六年上。秦桧既死，凶党尽逐，馆职叶谦亨，因对论程学，一切摈弃非是。上曰赵鼎尚程颐秦桧尚安石，诚为偏曲。卿所言极当。于是降旨行下，自桧专国柄程颐学为世大禁者，凡十有二年，至是始解。陈贾论道学欺世盗名，乞摈斥。监察御史陈贾奏：臣窃谓，天下之士所学于圣人之道者，未始不同。既同矣，而谓己之学独异于人，是必假其名以济其伪者也。邪正之辩，诚与伪而已，表里相副，是之谓诚，言行相违，是之谓伪。圣人于此，所以谨其疑似，而示以好恶者，不得不然。是故，居之似忠信，行之似廉洁。孔子之恶乡原者，恶其伪也。行辟而坚，言伪而辩。孔子之诛少正卯者，诛其伪也。以夫人之饰伪若此，不有以抑之，则将欺世盗名，无所不至矣。臣伏见近世扌晋绅士夫，有所谓道学者，大率类此。其说以谨独为能，以践履为高，以正心诚意克已复礼为事。若此之类，皆学者所当然。而其徒乃谓己独能之，夷考所为，则又大不然。不几于假其名以济其伪者耶，是以己之所甚欲者爵位也。其语人则曰：吾常泥滓冠冕而不顾，己之所甚爱者货贿也。其语人则曰：吾能粪土千金而弗受。又其甚者，道先王之语，而行如市人。窃处士名，而规取显位，轻视典宪，旁若无人。故上焉者：得以遂其奸，次焉者，得以护其短，下焉者，得以掩其不能。相与造作语言，互为标榜，有善虽小，必交口称誉，以为他人所难办；有过虽大，必曲为辞说，以为其中为不然。故附之者，常假其势，以为梯媒，芘之者，常获其助，以为肘腋，植党分朋渐不可长。夫朋党之始，不过相与为媒，彼此矛盾而已。万一有是人而得用也，则必求有以相胜，欺君罔上，其术遂行。利害不在其身，而在天下也。苏洵有言，事之不近于人情者，鲜不为大奸慝。故臣愿陛下，明诏中外，痛革此习，于听纳除授之间，考察其人，摈斥勿用，以示好恶之所在。庶几多士，靡然向风，言行表里，一出于正。无或肆为诡异，以干治体，实宗社无疆之福。取进止。六月五日。奉圣旨。依淳熙十年上。自秦桧死，学禁稍开，而张忠献公为桧所忌，谪居连永间者十有余年。精思力行，始知此学可用。然桧之余党相继在位，国论尚未正者也。惟山林之士，不以荣辱贵贱累其心者，乃克好之。先是胡文定既居衡山湖南，学者间往受业，而得其传者。则公之少子，右承务郎宏字仁仲，谓五峰先生者也。五峰传故右文殿修撰张拭敬夫，敬夫即忠献公之嗣子，所谓南轩先生者也。龟山先生之门，受业者尤众，而剑浦罗从彦仲素，故右正言陈渊几仲，敕令所删定官。李郁光祖，为之称首。又有右承务郎刘子羽军彦仲，秘书省正字胡宪原仲，建阳刘勉之致中，皆闻河洛之绪。三人自相讲习，不名一师，所谓屏山籍溪白水三先生，即其人也。仲素传郡人李侗愿仲，是为延平先生。延平传晦庵先生朱熹元晦。晦庵早孤，初从三先生受业，后见延平书弃其学而学焉。年十九，中进士第，调崇安尉，秩满代归，遂不复仕。桧死，陈鲁公执政，言先生之贤，召赴行在。  

绍兴二十九年八月十三日也，会言路有请抑奔竞者，意侵先生，先生辞不出。孝宗即位。改元隆兴。陈鲁公独相其年三月十一日，再召先生，先生一辞即至。既见首论讲学复仇二事，不合意。十一月十二日，除武学博士待次，乾道元年促就职。五月至行在，又以执政钱端礼等议论不合，复引归。三年十一月。陈正献刘忠肃公初秉政，差充枢密院编修官待次，其月二十五日也。五年促就职，会太学录魏揆之元履，以论曾觌赐罢，遂力辞。九月丁母忧，六年十二月，胡邦衡以诗人荐，与王民瞻同召。其月二十六日也。先生以丧制未终，辞既免丧，复申前命。先生以禄不及养，辞者三，时虞雍公独相也。虞公罢，张说犹在枢府。先生又辞者三。  

九年五月二十八日有旨，安贫乐道，恬退可嘉，特改合入官，主管台州崇道观。时梁郑公为相也。淳熙三年，龚庄敏以首参行丞相事，荐先生于上。六月二十一日，除秘书，即上批龚公，以虚名之士，恐误朝廷。龚公力争不能得。十月复许奉祠。五年史忠定为相必欲起先生，赵卫公方执政言，宜以外郡处之。八月五日差知南康军，先生四辞不许乃就职。七年春旱，诏监司郡守条利病。先生因极言近习用事之害，有莫大之祸，必至之忧，近在朝夕。而陛下不悟之语，上大怒，命先生分析，赵丞相诡辞救解乃止。先生复请奉祠，章五上。八年三月四日，除提举江西常平茶监。待四年阙，七月十七日，以南康修举荒政，民无流殍，除直秘阁，先生亦再辞乃受。淅东大饥，改除提举浙东常平茶监，许过阙，其年八月二十八日也，先生闻命，即日引道，既对，又论近习蔽遮天理，氵蜀乱圣心之害，言极切至。九年，先生行部至台，得台守唐仲友不法事奏之。王丞相素善仲友，除江西提刑。先生章十上，八月十七日，诏罢仲友，而以先生代之。又以先生赈济有劳，进直徽猷阁，先生引义力辞。  

九月二十三日，诏易江东免避田产。先生又三辞，最后乞退闲，以免宰相中伤之祸。上察其诚乃诏朱某累乞宫祠，可差主管台州崇道观。十年正月二十三日也。祠命之未下也，时相先擢太府寺丞陈贾为监察御史，至是轮当面对遂上此奏。时郑丙为吏部尚书，相与遂有道学之目焉。夫道学云者，谓以道为学也。其曰：周公殁，圣人之道不行，孟轲死，圣人之学不传者。谓道衰学废也。故伊川先生，祭李端伯文，有自予兄弟，倡明道学之语，而贻书韩持国，孙曼叔，求书馔明道先生墓铭，亦云。家兄功业，不得施于时，道学不及传之书。又云：智足以知其道，学足以彰其德，皆是也。其后进位于朝。则上宣仁圣烈皇后书中亦云：儒者得以道德辅人主，盖非常之遇。所谓道学，意盖如此，近世学者，不知其实，因小人立为道学之目，以攻善类遂并其名。而自讳之，可不叹哉。  

刘后溪论道学非程氏之私言。殿中侍御史刘光祖奏：臣闻是非不明，则邪正互攻；公论不立，则私情交起。此固道之消长，时之否泰，而实为国家之祸福，社稷之存亡。甚可畏也，不可忽也。臣本疏庸，蒙陛下过听，亲擢孤远，使待罪言责。凡赏刑亻替滥，号令乖违，民病未瘳，官箴不戒，皆可因人而举劾，随事以奏陈。既显然而易知，曾未足以深虑。若夫是非方肴殳，而邪得以害正，清议方晦，而私得以胜公，则往鉴昭然，危机所伏。方今之忧，孰大于此？明是非以别邪正，立公论而抑私情，方今之事，孰急于此？臣观本朝士大夫学术最为近古，足以愧汉唐，追三代，其端本也。以居仁由义为道，以正心诚意为学，其交际也。以共学为朋，而实非朋，以同道为党，而实非党。穷达知其有命，进退知其有义。是以进之不见其泰，退之不见其戚。穷而在下，则以穷性命之奥为勋名，乐正道之味为钟鼎；达而在上，则以责难为尊主，忠谏为爱君。本朝盛时，初非有强国之术，而国势尊安，根本深厚。盖其学术议论，率由于此故也。咸平景德之间，浑然不见其际。当此时也道臻皇极而治保太和，至于庆历嘉兹谓盛矣。不幸而坏于丰熙之邪说，疏弃正士，招来小人，幸而元君子起而救之，而末流太分，事故反覆。绍圣元符之际，群凶得志，绝灭纲常。其论既胜，其势既成，嗟夫崇观而下，尚复言乎！臣所谓之消长时之否泰，而实为国家之祸福，社稷之存亡，非虚语也。  

臣从远方，误玷班列，去来之间，今已一纪。见闻所虑，悉可指陈。臣始至时，虽间亦有讥贬道学之说，而实未睹朋党之分。中更外艰，去国六载，已忧两议之各甚，每恐一旦之交攻，逮臣复来，其事果见。因恶道学乃生朋党，因恶朋党，乃罪忠谏。嗟乎！至于忠谏为罪，则其去绍兴几何？臣窃谓人言岂可因疾人而并攻其党，因攻其党而并弃其言！得无甚也。陛下至圣至明，初无彼此而众议既已交兴，贤愚岂得无惑？臣本蜀人，为学自有原本，介在朝序。与人亦无亲疏，但以终岁之私忧，首为明主而别白。方今道学，伊洛为宗，非程氏之私言，出于大学之记载。大学之教民，明德为先，其间举诗人之言，于是有道学之目。曰：如切如王差者，道学也。然则臣所谓以居仁由义为道，以正心诚意为学者，又在于切磋之，琢磨之。今之道学，其得之有浅深，其行之有诚伪。得之深者，固已合大学之明德矣，得之浅者，又可不切磋而琢磨之，使之益深。而遽自矜以召祸，则无乃亦非欤。行之诚者，足以为君子矣；行之伪者，人将见其肺肝然。是故其师友之所不予也，而又何为乎？臣每因论学之间，必有至平之说。往往为者色愧，践者心服。又安敢一概轻讥，而痛疾之也。何况其率多善士善人所至，人必喜称，又以为党。若俱摈斥，安得更有好人，必取凡才，充塞朝路。陛下履位之初，端拱而治。凡所进退，率用人言。初无好恶之私，岂以党偏为主。而一岁之内，斥逐纷纷。中间好人，固亦不少，反以人臣之私意，微累天日之清明。方是时，大臣无所异同，给舍无所封驳，侍从无所论救，窃叹而已。委寄谓何所以斯令之，君子不明大道，自是太高，而责人太苛。自是太高，则实将不副；责人太苛，则众忿且怨。虽然以此穷居议道，犹之可也。朝廷之上，贤才并用，名利之途，智愚交驰，古今然也。  

而或者乃倡为荐士之举，若区别而封域之夫，荐士非不善也。然而凡有所取，岂无所遗。凡有所扬，岂无所抑。品题既众，则疑怨丛兴。心虽主于至公，迹已涉于朋党。谤先喧于群口，进退岂必于一言。是以一时之虚名，而贾今日之实祸。彼既得志，决不我容。我于穷达进退之间，亦未有充实涵养之素。彼如讥诮，以修往怨，必至过甚，而快私情。往往忠谏之言，指谓沽名之举。至于洁身以退，亦曰怨怼而然，欲激怒于至尊，必加之以讦讪。事势至此，循嘿成风，国家安赖？臣欲熄将来之祸，故不惮反复以陈，伏乞圣心，廓然永为皇极之主，使是非由此而定，邪正由此而别，公论由此而明，私情由此而熄。道学之讥，由此而消；朋党之迹，由此而泯；和平之福，由此而集，国事由此而理。生灵之幸，社稷之福也。如其不然，使相激相胜，展转报复，为祸无穷。臣实未知禾免驾之所。臣蒙恩擢任，请对之初，首以是非公论为言，以免异时无所禾免驾之祸。伏乞圣慈，留神采览，必能上当于天心，然后下臣此章，风晓在位，一洗往漏，共趋至公。臣言或非，甘受诛责，取进止。  

二月二十七日。奉圣旨。依诏兴元年上。先是王丞相秉政日久，士多失职，周益公既相，拱嘿无所预。姜体仁元善为太学博士，率同志者，请于益公，反复极论，责以变通之理。因疏纳知名之士，废不用者，陈传良君举而下，三十三人，淳熙十四年也。益公虽不能用，然其后亦多所收擢，明年五月，王丞相罢。十六年正月，留丞相为次辅，与益公不合，擢何澹为谏长，攻益公罢之。益公之门多佳士，相继去国者众。太学博士沈有开应先，为留丞相所厚，力劝以拔用知名之士，留丞相从之。自是一时善类，多聚于朝。而不得志者，始侧目矣。刘公在三馆时，与何谏议善，及是还为军器少监，首以保全善士劝之，何不纳。会何被命同知贡举，而刘公遂有副端之命，元年二月十四日也。后十余日入对，首上此疏，天下闻而韪之。三月四日，刘公被命，拆号南宫，与何坐席逋迫何曰：近日风采一新。刘公曰：光祖非立异也。但平日与大谏言者，今则自言之耳。及退同院语刘公曰：何自然见公疏，为恍惚者数日，至饵定志丸，他可知也。二十三日，刘公入对，复论前谏议大夫陈贾，今右正言黄抡，忄佥黠佞柔，清议所非。二十四日，批出贾与祠抡补郡，二人皆攻道学者也。先是刘公以拆号差误自劾，四月一日，既放罪矣。会上之旧给使吴端者，除带御器械，何谏议论之疏三上，御笔令依已得指挥，又有孙者，自言寿皇潜邸旧人，亦转行观察使，给事中胡晋臣远封还，录黄诏，趣令书读何胡，既承命。十八日刘公入答刂子并论之，不报。二十一日，再言之。二十一日上谕刘丞相，遣都司忱杨经至台谕，指刘公即日三上章论，上不乐，乃坐刘公拆号差误，徒太府少卿，刘公求去，即以为直秘阁潼川府转运判官，其年五月也。十月何谏议除御史中丞，议论自此分矣。始刘公之入台也，识者望其击何去之。以绝祸本。而刘公不忍，但击陈黄罢之。后五年遂有道学之禁矣。  

永乐大典  

## 卷之八千一百六十五

十九庚程  

【`程子遗书`】  

门人张绎《录师说》：宣仁山陵程子往赴吕汲公为使，时朝廷以馆职授子。子固辞，公谓子曰：仲尼亦不如是。程子对曰：公何言哉！某何人而敢比仲尼，虽然某学仲尼者，于仲尼之道，固不敢异，公以谓仲尼不如是何也？公曰：陈恒弑其君，请讨之，鲁不用则亦已矣。子未及对，会殿帅苗公至子辟之幕府，见公土胥王谠，谠曰：先生不亦甚乎？欲朝廷如何处先生也。子曰：且如朝廷议北郊，所议不合礼，取笑天下后世，岂不知有一程某，亦尝学礼，何为而不问也。谠曰：北郊如何？曰：此朝廷事，朝廷不问，而子问之，非可言之所也。其后有问及公所言陈恒之事是欤，曰：于传仲尼是时已不为大夫，公误言也。谢某曾问涪州之行，知其由来，乃族子与故人耳。族子谓程公孙。故人，谓邢恕。先生答云，族子至愚不足责，故人至一作情厚不敢疑。孟子既知一作系之天，安用尤臧氏？因问邢七虽为恶，然必不到更倾先生也。先生曰：然邢七亦有书到某，云屡于权宰处言之，不知身为言官，却说此话，未知倾与不倾，只合救与不救，便在其间。又问邢七久从先生，都无知识，后来极狼狈，先生曰：谓之全无知则不可，只是义理不能胜利欲之心，便至如此也。或谓伊川曰：先生于上前委曲已甚，不亦过乎？曰：不如此致力尽心，而于何所。正叔谓某接人，治一作谈经论道者亦甚多，肯言及治体者，诚未有如子厚。子厚谓昔尝谓伯淳优于正叔，今见之果然，其救世之志甚诚切，亦于今日天下之事尽记得熟。  

【`程子外书`】  

伊洛程宗丞伯淳为汝州酒官，以檄来举哀，府治既罢，谓留守韩康公之子宗师兵部曰：颢以言新法不便忤大臣，同列皆谪官，颢独除监司，颢不敢当，念先帝见知之恩，终无以报，已而泣。兵部问今日朝廷之事如何？宗丞曰：司马君实，吕晦叔作相矣。二公果作相当如何？宗丞曰：当与元丰大臣同，若先分党与，他日可忧。兵部曰：何忧？宗丞曰：元丰大臣皆嗜利者，若使自变其已甚害民之法，则善矣。不然衣冠之祸未艾也。君实忠直，难与议晦叔解事，恐力不足耳。既而皆验，宗丞论此。时范醇夫，朱公挠杜孝锡伯温同闻之。先生曰：某才十七八岁见苏季明教授，时某亦习举业，苏曰：子修举业得状元及第便是了也。先生曰：不敢望此。苏曰：子谓状元及第便是了否，唯复这学更有里，先生疑之。日去见苏，乃指先生见伊川后半年，方得大学西铭看。伊川谓明道曰：吾兄弟近日说话太多。明道曰：使见吕晦叔，则不得不少，见司马君实则不得不多。吕申公为相，凡事有疑，必质于伊川，进退人才。二苏疑伊川有力，故极口诋之云：伊川涪陵之行过滟，波涛汹涌，舟中之人皆惊愕失措，独伊川凝然不动。岸上有樵者厉声问曰：舍去如斯！欲答之而舟已行。  

伊川先生自涪州顺流而归。峡江峻急，风作浪涌，舟人皆失色而先生端坐不动。岸傍有问者云：达后如此，舍后如此，先生意其非凡人也。欲起揖之，而舟去远矣。伊川先生自涪州归过襄州杨畏为守，待之甚厚，先生曰：某罪戾之余，安敢当此。畏曰：今时事已变。先生曰：时事虽变，某安敢变？此乃刘子驹处见其祖所录，今省记此。尹子曰：先生年七十四，得风痹疾，服大承气汤则小愈，是年九月服之辄利。医者语家人曰：侍讲病不比常时。时大观元年九月也。十六日入视，先生以白夹被被体坐竹床，举手相楫，火享喜以为疾去，先生曰：疾去而气复者安候也。颐愈觉赢劣，火享既还，十七日有叩门者报先生倾殂。左谏议大夫孔文仲言，谨按通直郎崇政殿说书程顺，人物纤氵于，天资忄佥巧，贪黩请求，元无乡曲之行，奔走交结，常在公卿之门。不独交口褒美，又至连章论奏，一见而除朝籍，再见而升经筵，臣顷任起居舍人，屡侍讲席，观颐陈说，凡经义所在，全无发明。必因籍一事，泛滥援引，借无根之说，以摇憾圣听。推难考之迹，以眩惑渊虑。上德未有嗜好，而常启以无近酒色；上意未有信向，而常闻以勿用小人。岂惟劝导以所不为？实亦矫欺以所无有。每至讲罢，必曲为卑佞附合之语。  

借如曰：虽使孔子复生为陛下陈说，不过如此。又如曰：伏望陛下燕闲之余，深思臣之说，无忘臣之论。又如曰：臣不敢子细敷奏，虑烦圣听，恐有所疑，伏乞非时特赐宣问，容臣一一开陈。当陛下三年不言之际，颐无日无此语，以感切上听，陛下亦必黾勉为之应答。又如陛下因咳嗽罢讲，及御迩英，学士以下讲读者六七人，颐官最小，乃越次独候问圣体，横僭过甚，并无职分，如唐之王亻丕，王叔文，李训，郑注是也。右孔文仲章疏。按文仲所言虽极其诬诋，然所载经筵进说，尤见先生所以爱君之心，有门弟子所不及闻者，故特附于此。《吕申公家传》云：文仲本以伉直称，然蠢不晓事，为浮薄辈所使以害善良，晚乃自知为小人所绐，愤郁呕血而死。然则此疏不掩防微纳忠之善言，乃其伉直所发。而凡丑诋无根之语，则为浮薄辈所使，而晚乃悔之者也。  

【`程子遗事`】  

明道先生曰：吾学虽有所受，天理二字，却是自家体贴出来。先生谓学者曰：贤看颢如此，颢煞用工夫。并见上蔡语录。常见伯淳，所在临政便上下响应到了。人众后便成风，成风则有所鼓动，天地间只是一个风以动之也。见《程子遗书?伊川先生语》明道临民，刑未尝不用，亦严亦威然至诚感人而人化之。见《侯子雅言》。明道主簿上元时，谢师直为江东转运判官。师宰来省，其兄尝从明道假公仆掘桑白皮，明道问之曰：漕司役卒甚多何为不使？曰：《本草》说桑白皮出土见日者杀人，以伯淳所使人不欺，故假之尔。师宰之相信如此。谢师直尹洛时尝谈经与鄙意不合，因曰：伯淳亦然。往在上元景温说，《春秋》犹时见取，至言《易》则皆曰非是。颐谓曰：二君皆通《易》者也。监司谈经而主簿乃曰：非是。监司不怒，敢言非通《易》能如是乎？并见《文集?伊川记》明道常见上称介甫之学，对曰：王安石之学不是。上愕然问曰：何故？对曰：臣不敢远引，止以近事明之，臣尝读《诗》，言周公之德，云公孙硕肤，赤舄几几。周公盛德形容如是之盛，如王安石其身犹不能自治何足以及此。见《遗书》，又按《龟山语录》亦载此语，称周公赤舄几几，圣人盖如此。若安石刚褊自任，恐圣人不然，恐当以《遗书》为正。  

神宗问王安石之学如何？明道对曰：安石博学多闻则有之，守约则未也。荆公常与明道论事不合，因谓先生曰：公之学如上壁言难行也。明道曰：参政之学如捉风后来逐不附已者。而独不怨明道。且曰：此人虽未知道，亦忠信人也。新政之改，亦是吾党争之有太过，成就今日之事，涂炭天下亦须两分其罪可也。当时天下岌岌乎殆哉，介甫欲去数矣。其时介甫直以数事上前卜去就，若青苗之议不行，则决其去。伯淳于上前与孙莘老同得上意，要了当此事。大抵上意不欲抑介甫要得人担当了，而介甫之意尚亦无必。伯淳尝言管仲，犹能言出令，当如流水以顺人心。今参政须要做不顺人心事，何邪？介甫之意，只恐始为人所沮，其后，行不得，伯淳却道但做顺人心事，人谁不愿从也。介甫道此则感贤诚意，却与天祺其日于中书大悖，缘是介甫大怒，遂以死力争于上前，上为之一以听用，从此党分矣。  

莘老受约束而不肯行，遂坐贬，而伯淳遂待罪，既而除以京西提刑。伯淳复求对，遂见上。上言有甚文字？伯淳云：今咫尺天颜尚不能少回天意，文字更复何用？欲去，而上问者数四。伯淳每以陛下不宜轻用兵为言，朝廷群臣无能任陛下事者。以今日之患观之，犹是自家不善从容，至如青苗且放过，又且何妨？伯淳当言职苦，不曾使文字大纲，只是于上前说了其他些小文字，只是备礼而已。大抵自仁祖朝优容谏臣，当言职者必以诋诘而去为贤，习以成风，惟恐人言不称职以去，为落便宜。昨来诸君盖未免此，苟如是为，则是为己，尚有私意在，却不在朝廷，不干事理。今日朝廷所以特恶忌伯淳者，以其可理会事，只是理会学，这里动则于他辈有所不便也，故特恶之深。以吾自处，犹是自家当初学未至意未诚，其德尚薄，无以感动他，天意此，自思则如此。  

然据今日许大气艳当时，欲一二人动之，诚如河滨之人捧土以塞孟津，复可笑也。据当时事势，又至于今日，岂不是命？并见《遗书》。程伯淳先生常曰：熙宁初，王介甫行新法，并用君子小人，君子正直不合，介甫以为俗学不通世务斥去；小人苟容谄佞，介甫以为有材能知变通用之。君子如司马君实不拜同知枢密院以去，范尧夫辞同修起居注得罪，张天祺自监察御史面折。介甫被谪，介甫性狠，众人皆以为不可，则执之愈坚。君子既去，所用皆小人，争为刻薄，故害天下益深。使众君子未用与之敌。俟其势久自缓委曲平章，尚有听从之理，俾小人无隙以乘其为害，不至如此之甚也。天下以先生为知言。见《邵氏闻见录》。圣人志在天下国家，与常人志在功名全别。孟子传圣人之道，故曰：予岂若小丈夫哉！谏于其君而不受，则悻悻然。见于其面，去则穷日之力，且看圣人气象则别，明道先生却是如此。元丰中有诏起吕申公，司马温公，温公不起，明道作诗送吕申公，又诗寄温公，二诗皆见《文集》其意直是眷眷在天下国家。虽然如此，去就又却极分明不放过一步。作台官时言新法者皆得责。明道独除提刑辞不受，改除签判乃止。见《胡氏传家录》  

元丰二年二月，诏以程颢同判武学，顾临权开封府推官，谏官李定以颢尝为御史论新法，与临并言罢之。吕申公上疏略曰：颢立身行己，素有本末，讲学议论，久益疏通，且其在言路日，时有论列，皆辞意忠厚，不失臣子之体。扶沟地卑，岁有水旱，明道先生经画沟洫之法以治之，未及兴工而先生去官，先生曰：以扶沟之地尽为沟洫，必数年乃成，吾为经画十里之间开其端，后之人知其利必有断之者矣。夫为令之职，必使境内之民凶年饥岁，免于死亡；饱食逸居，有礼义之训，然后为尽。故吾于扶沟兴设学校，聚邑人子弟教之，亦几成而废，夫百里之施至狭也。而道之兴废系焉，是数事皆未及成，岂不有命？然知而不为而责命之兴废则非矣。此吾所以不敢不尽心也。见杨过《庭闻藁录》。明道终日坐如泥塑人，然接人浑是一团和气，所谓望之俨然即之也温。见《上蔡语录》。  

凡诗必使言之无罪，闻者知戒，所以尚谲谏也。如东坡诗只是讥诮朝廷，无至诚恻怛爱君之意，言之安得无罪？闻之岂足以戒乎？伯淳先生诗云：未须愁日暮，天际乍轻阴。又云：莫辞残酒十分醉，只恐风花一片飞。何其温柔敦厚也，闻之者亦且自然感动矣。见《龟山语录》学者须是胸怀摆脱得开，始得不见。明道先生作雩阝县主簿时，有诗云：云淡风轻近午天，傍花随柳过前川。旁人不识予心乐，将谓偷闲学少年。看他胸中直是好，与曾点底事一般。先生又有诗云：闲来无事不从容，睡觉东窗日已红。万物静观皆自得，四时佳兴与人同。道通天地有形外，思入风云变态中。富贵不淫贫贱乐，男儿到此是豪雄。问周恭叔恁地放开如何？谢曰：他不是摆脱得开，只是立不住，便放却忒早在里，明道门摆脱得开，为他所过者化。问见个甚道理，便能所过者化。谢曰：吕晋伯下得一转语好，所存者神，便能所过者化，所过者化，便能所存者神。横渠云：性。性为能存神，物物为能过化，甚亲切。伊川与居实语，终日无一句相合，明道与语直是道得下。并见《上蔡语录》明道先生与门人讲论有不合者，则曰有商量，伊川则直曰不然。见《外书》  

康节邵先生作《四贤吟》云：彦国之言铺陈，晦叔之言简当，君实之言优游，伯淳之言条畅，四贤洛阳之望，是以在人之上。有宋熙宁之间，大为一时之壮。见《击壤集》。元丰八年三月五日，神宗升遐，诏至洛，故相韩康公为留守，程宗丞伯淳为汝州酒官。会檄来举哀，于府既罢，谓康公之子宗师兵部曰：颢以言新法不便忤，大臣同列皆谪官，颢独除监司。颢不敢当辞之，念先帝见知之恩，终无以报，已而泣。兵部曰：今日朝廷之事如何？宗丞曰：司马君实，吕晦叔作相矣。兵部曰：二公果作相当如何？宗丞曰：当与元丰大臣同，若先分党与，他日可忧。兵部曰：何忧？宗丞曰：元丰大臣皆嗜利者，使自变其已甚害民之法，则善矣。不然衣冠之害未艾也。君实忠直难与议，晦叔解事，恐力不足耳。既而二公果并相。召宗丞未行以疾卒。宗丞为温公申公所重，使不死，更相调护，协济于朝，则元朋党之论无自而起矣。论此事时，范淳夫，朱公挠，杜孝锡，伯温同闻之。今四十年而其言益验，故表而出之。见《邵氏闻见录》。《先生墓志》韩公持国撰《孙公曼叔书》。见《文集》然《志文》今不传于世。《韩氏家集》经乱而不存矣。王霖公泽，言明道，伊川，随侍太中知汉州，宿一僧寺，明道入门而右，从者皆随之，伊川入门而左，独行至法堂上相会。伊川自谓此是颐不及家兄处，盖明道和易，人皆亲近；伊川严重，人不敢近也。尹火享云：亦常闻先生言之。见《涪陵记善录》  

韩持国与二先生善，韩在颖昌欲屈致之，预戒诸子弟侄，使治一室，至于修治户牖，皆使亲为之。二先生至暇日与持国同游西湖，命诸子侍行次，有言貌不庄敬者，伊川回视厉声叱之曰：汝辈从长者行敢笑语如此，韩氏孝谨之风衰矣。持国遂皆逐去之。闻之持国之子宗质彬叔云。见《祁宽录尹和靖语》  

伊川先生居经筵，建言今之经筵实古保传之任，欲使内臣十人供侍左右，傥人君出一言，举一事，食一果实，必使经筵知之。有翦桐之戏，则随事箴规，违养生之方，则应时谏止。吕申公曰：主少，非可为之时也。伊川曰：正可为也。责不在人主，而人臣当任之耳。见杨迥《庭闻藁录》程子在讲筵，执政有欲用之为谏官者，子闻之以书谢曰：公知射乎？有人执弓于此，发而多中，人皆以为善射矣。使羿立于其旁，道之以彀壳率之法不从，羿且怒而去矣。从之则戾其故习，而失多中之功。一作巧故不若处羿于无事之地，则羿得尽其言，而用舍羿不恤也。颐才非羿也，然闻羿之道矣。虑其害公之多中也。见《遗书》文潞公，尹洛先生时为判监，一日府会先生往赴到客次，见乐人来呈乐语曲词，先生讶之问故，对曰：昨日得太师钧旨，明日请程侍讲，词曲并要严，谨依礼法，故先来呈。富郑公司马温公居乡里尤所尊礼，吕正献公，范忠宣公过洛必先来见。吕荣公兄弟，与先生书，必涤笔砚正衣冠然后写，其为当时礼敬如此。见《涪陵记善录》  

伊川与韩持国善，约候韩年八十一往见之。是岁元日因子弟贺正，乃曰：颐今年有一债未还，春中当暂往颖昌见韩持国乃往。造焉，久留颖川，韩早晚伴食体貌加敬。一日韩密谓其子彬叔曰：先生远来无以为意，我有黄金药禾木世一，重三十两，似可为先生寿，未敢遽言之。我当以他事使汝侍食，从容道吾意。彬叔侍食如所戒试启之。先生曰：颐与乃翁道义交，故不远而来，奚以此为诘？朝遂归。持国谓其子曰：我不敢言正为此耳。再三谢过而别。见《祁宽录?尹和靖语》。  

吕汲公以百缣遗子，子辞之，时子族兄弟公孙在旁谓子曰：勿为已甚，姑受之。子曰：公之所以遗颐者，以颐贫也。公位宰相能进天下之贤，随才而任之，则天下受其赐矣。何独颐贫也？天下贫者亦众矣，公帛固多恐公不能周也。殿帅苗履见先生于陵下，时先生方辞西监之命，履问曰：朝廷处先生如何则可？先生曰：且如山陵事，苟得专处，虽永安尉可也。先生尝说颐于《易传》，今却已自成书，但逐旋修改，期以七十其书可出。韩退之称聪明不及于前时，道德日负于初心，信然。颐于《易传》后来所改者，庶几不知如何？故且更期之以十年之功看如何？《春秋》之书，待刘绚文字到却用功，亦不多也。今人解《诗》全无意思，却待出些文字，《中庸》、《书》却已成。今农夫祁寒暑雨，深耕易耨，播种五谷，吾得而食之；今百工伎艺，作为器用，吾得而用之；甲胄之士，被坚执锐，以守土宇，吾得而安之。却如此闲过了日月，即是天地间一蠹也。功泽又不及民，别事又做不得，惟有补缉圣人遗书，庶几有补耳。陈长方见尹子于姑苏，问《中庸解》，子云：先生自以为不满意，焚之矣。问先生曾定六礼今已成未？曰：旧日作此已及七分，后来被召入朝。既在朝廷，则当行之朝廷，不当为私书。既而遭忧，又疾病数年，今始无事，更一二年可成也。曰：间有五经解已成否？曰：惟《易传》亲撰，诸经皆关中诸公分去，以颐说撰成之。礼之名数，陕西诸公删定，已送与吕与叔，与叔今死矣，不知其书安在也。然所定只礼之名数，若礼之文亦非亲作，不可也。并见《遗书》先生被谪时，李邦直，尹洛令，都监来见伊川，才出见之便请上轿，先生欲略见叔母亦不许，莫知朝命，云：何是夜宿于都监厅？明日差人管押成行至龙门，邦直遣人帐银百星，先生不受。既归，门人问先生临行时诸人尽行皆受，邦直亦是亲戚，何为不受？  

先生曰：与颐相知即可受，渠是时已与颐不相知，岂可受耶？见《涪陵记善录》伊川先生言：昔贬涪州，渡汉江中流船几覆，舟中人皆号哭，伊川独正襟安坐如常。已而及岸同舟有老父问曰：当船危时，君独无怖色何也？伊川曰：心存诚敬耳。老父曰：心存诚敬固善，然不若无心。先生欲与之言，老父径去不顾。伊川先生，元初司马温公荐侍讲禁中，时哲宗幼冲先生以师道自居，后出判西京国子监，两加直秘阁，皆辞之，当祸起责涪州。先生注《周易》，与门弟子讲学不以为忧，赦得归不以为喜。见《邵氏闻见录》。  

先生自涪陵归《易传》已成，未尝示人，门弟子请益有及易书者，方命小奴取书箧以出，身自发之以示门弟子，非所请不敢多阅，门弟子请问《易传》事，一字之疑，先生必再三命之，盖其潜心甚久。未尝容易下一字。见吕坚中所录《尹和靖语》先生云：吾四十以前读诵，五十以前研究其义，六十以前反覆纟由绎，六十以后著书，著书不得已。见《遗书》  

先生谓张绎曰：吾受气甚薄，三十而浸盛，四十五十而后完。今生七十二年，校其筋骨，于盛年无损也。绎因请曰：先生岂以受气之薄而厚为保生邪？先生默然。曰：吾以忘生徇欲为深耻。火享年二十，始登先生之门，被教诱谆谆，尝得朱公挠所编杂说呈，先生问此书可观否？先生留半月，一日请曰：前日所呈杂说如何？先生曰：颐在何必观此，若不得颐心，只是记得他意，火享自是不敢复续。并见《涪陵记善录》及尹公跋夏羽大所藏语录后。南方学者从伊川，既久有归者，或问曰：学者久从学于门，谁是最有得者？伊川曰：岂敢便道有得处，且只是指与他个岐径，令他寻将去不错了，已是忒大煞。若夫自得尤难，其人谓之得者，便是已有也。若论随力量而有见处，则不无其人也。见祁宽所记《尹公录》。  

胡文定公曰：安国昔尝见邹志完论近世人物，因问程明道如何？志完曰：此人得志使万物各得其所。又问伊川如何？曰：却不得比明道。又问何以不得比？曰：为有不通处。又问侍郎先生：言伊川不通处，必有言行可证，愿闻之。志完色动徐曰：有一二事，恐门人或失其传。后来在长沙再论河南二先生学术，志完却曰：伊川见处极高。因问何以言之？曰：昔鲜于亻先曾问颜子在陋巷不改其乐，不知所乐者何事？伊川却问曰：寻常道颜子所乐者何？亻先曰，不过是说颜子所乐者道。伊川曰：若有道可乐，便不是颜子，惟此知伊川见处极高。又曰：浩昔在颖昌，有赵均国者自洛中来，浩问曾见先生有何语？均国曰：先生语学者曰，除却神祠庙宇，人始知为善。古人观象作服，便是为善之具。见《胡公集》。伊川常服玺袍高帽，詹劣半寸。一本云：帽桶八寸，詹半寸，四直。繁条曰：此野人之服也。深衣绅带青缘，《篆文》：非礼勿视，非礼勿听，非礼勿言，非礼勿动。见《外书》。伊川常爱衣皂，或博褐袖袄，其袖如常人，所带纱巾，背后望之如钟形。其制乃似今道士，谓之仙桃巾者，不知今人谓大袖方领何谓。见祁宽所记《尹公语》  

【`邵氏闻见录`】  

司马文正公在洛阳修史，曰：伊川先生程颐正叔，为布衣年尚少，其见亦有时。今为伊川，学者以文正，斋记中有曰：正叔，云以为字伊川者，非也。楚正议建中，字正叔耳。然伊川后用文正荐劝讲禁中，未几罢去。先是刘莘老论曰：纷纷之论致疑于程顺者，直以谓自古以来，先生处士，皆盗虚名，无益于用。若颐者，特以迂阔之学，邀君索价而已。天下节义之士乐道不出，如颐等辈，盖亦不少。彼无所援于上，故不闻尔。又以颐辞免爵命之言曰，前朝召举布衣故事具存。是颐之自欲为种放而亟欲得台谏侍从矣，不可不察也。圣人自有中道，过之则偏，天下自有常理，背之则乱。伏望审真伪，重名器云云。孔文仲论曰：颐在经筵，僭横，造请，权势腾口，间乱以偿恩仇，致市井之间，目为五鬼之魁。尝令其助贾易弹，吕陶及造学制诡谬，童稚口虽鄙云云。又曰：颐污下忄佥巧，素无乡行，经筵陈说，僭横忘分，遍谒贵臣，历造台谏，宜放还田里，以示典刑云云。刘器之论曰：程颐欧阳非木，毕仲游，杨国宝，孙朴，交结执政子弟，晋绅之间号五鬼。又曰：进言者必曰五鬼之号出于流俗不根之言，何足为据，臣亦有以折之。方今士大夫无不出入权势之门，何尝尽得鬼名。惟其阴邪潜伏，进不以道，故程颐等五人，独被恶声。孔子曰：吾之于人也，谁毁谁誉。如有所誉者，其有所试矣。盖人之毁誉，必以事验之。令众议指目五人，可谓毁矣。然推考其迹，则人言有不诬者，臣请历陈其说，若陈颐则先以罪去。云云。苏子瞻奏，则曰：臣素疾程颐之奸，形于言色，因颐教诱孔文仲，令以私意论事，为文仲所奏，颐遂得罪云云。又子瞻为礼部尚书，取伊川所修学制，贬驳讥诋略尽，如苏子瞻，刘莘老，孔文仲，刘器之，皆世之君子，其于伊川先生不同如此，至斥党锢，则同在祸中。悲夫！  

【`林和靖笔记`】  

和靖云：绍兴初，士大夫颇以伊川语录资诵说，言事者直以狂怪淫鄙诋之，盖难力辨也。以语录资诵说者，当时士大夫之罪。以狂怪淫鄙诋之，当时言事者之失，非语录使然也。今恶当时士大夫，畏当时言事者，而讳语录，以为不足观。是既助言者以自攻，而又无以服当时学者之心也。岂不误哉？《和靖笔记》云：伊川先生为《中庸解》，疾革命焚于前，门人问焉，先生曰：其有《易传》在足矣，何以多为？尝见别本记，或问和靖据语录先生自言，《中庸》已成书，今其书安在？和靖曰：先生自以为不满意而焚之矣。此言恐得其真，若无所不落于其意，而专恃《易传》遂废《中庸》。吾恐先生之心，不如是之隘也。或谓伊川在讲筵，不曾请俸，又不求封叙，若是应举得官，便只当以常调自处，虽陈乞封阴，亦可也。此意如何？盖本以应举得官，则当只以常调自处，自今常人言之如此可也。然朝廷待士却不当如此，伊川先生所以难言之也。但云：其说甚长，则是其意要当从科举法，都改变了乃为正耳。  

一日论伊川，门人云：入释氏。文蔚曰：只是游定夫如此，恐龟山辈不如此。曰：只《论语序》便可见。游杨诸公皆才高，又博洽，略去二程先生参较所疑，及病败处，各能自去求。虽其说有疏略处，然皆通明，不似兼山辈立论可骇也。先生于书无所不读，于事无所不能，先生屡当奏荐，推与族人。少年举进士过省到御前，试尧舜《性仁赋》，考入魁等，以诗押韵，误失平仄下第，遂不应举。尝言进士科取士甚好，可以收罗寒俊之士，士人应举进身为门户，盖所当为。有欲求试学官者，笑之曰：学官师儒之任，岂可自往求试也。人有说及近日南方伊川之学盛行，如《伊川语录》、《文集讲解》皆刊行也，此亦可喜者。和靖曰：正不要得此，又却是时文一般，极不便也。先生之学不在文辞，要人躬行。人未能为贤者事，已自务为圣人。或云：伊川尝言吾便是孔子。此非伊川语。顷尝见伊川云：某安敢望明道，以是知之。然舜何人也？予何人也？但持此心，欲必及圣人则可矣。闻程十于杨中立，《中庸解?后跋语》颇及中立，岂可如此？伊川先生尝称新进游杨辈，自是门弟子中所得最深者。横渠尝谓伊川曰：子若行道，只恐主掌太杀去里。伊川曰：某安敢如是。伊川归自涪州，气貌容色髭发，皆胜平昔。门人问何以得此？先生曰：学之力。大凡学者，学处患难贫贱，若富贵荣达，即不须学也。伊川初属纩惟先生，与张先生，思叔在左右。人言有十余人，非也。和靖言：某尝谓伊川先生践履尽易其作，传只是因而写成，熟读玩味便见。人有语及欲和靖为伊川作行状，如明道行状以传世垂后者，和靖曰：自不须得。人有说及欲朝廷诸公为伊川请谥者，和靖曰：不必如此。若门人学者请之，却似自私。和靖言：明道论新法之害政，至欲两分其罪，以此见明道存心公且恕也。明道当言职小作章疏，只是开陈详说，要欲以诚意感悟上意。尝于上前，言人主当防未萌之欲，于时相处，言令顺民心。元丰末，朝廷以大宗正丞召，且将大用，遽以疾没。前此或问明道于富郑公，公曰：伯淳无福，天下也无福，似乎前知也。先生之学于至诚，其见于言动事为之间，处中有常，疏通简易，不为矫异，不为狷介，宽猛合宜，庄重有体。或说匍匐以吊丧，诵孝经以追荐，皆无此事。衣虽纟由素，冠襟必严整；食虽简俭，蔬饭必丰洁。太中年老，左右致养无违。以家事自任，悉力营干，细大必亲，赡给内外亲族八十余口。《告伊川先生文》：维绍兴六年，几次丙辰九月丙寅朔，二十有五日庚寅，门人和靖处士尹火享，谨诣侍讲伊川先生祠而告之曰：某甲寅孟秋，始居涪陵，乙卯孟冬，误辱召命，继下除书实嗣讲事，人微望轻，敢绍前躅，辞不获命，勉赴行庙，有补于世则未也，不辱师门则有之。今兹启行，惟先生有以鉴之，谨告。绍圣中，伊川先生谪居于涪，其后涪人立祠于北山严，和靖避难偶亦居此。被召赴阙，来辞祠下，以文致告，不令示人，忠恕尝跪读，退而录之。  

【`谢上蔡语录`】  

伊川才料大，使了大事，指顾而集，不动声色，问何以验之？曰：只议论中便可见。陕西曾有议欲罢铸铜钱者，以谓官中费一贯铸得一贯，为无利。伊川曰：此便是公家之利，利多费省；私铸者众，费多利薄，盗铸者息。盗铸者息，权归公上。非利而何？又曾有议，解盐钞欲高其价者，增六千为八千。伊川曰：若增钞价，卖数须减，盐出既众，低价易之，人人食盐，盐不停积，岁入必敷。已而增抄价，岁额果亏，减之而岁入溢。温公初起时欲用伊川，伊川曰：带累人去里，使韩富在时，吾犹可以成事。后来温公欲变法，伊川使人语之曰：切未可动着役法，动着即三五年不能得定垒去。未几变之，果纷纷不能定。昔在二先生门下，伯淳最爱中立，正叔最爱定夫，观二人气象亦相似。  

【`吕东莱杂说`】  

明道先生尝说横渠西铭学者若能涵味此理，以诚敬存之必自有得处。某尝以书问杨中立先生曰：既曰诚矣，又复说敬何也？杨先生答书，言以诚敬存之，皆非诚敬之至者。若诚敬之至，又安用存？伊川先生甚爱表记中，说君子庄敬日强，安肆日偷，盖常人之情，才于肆，则日就旷荡；自检束，则日就规矩。尹彦明言：伊川先生尝说释氏见得极亲切，极头处见得极分明，但不见四旁耳。先生曰：近有人说伊川自比孔孟。先生曰：某不识明道，每见伊川说，学问某岂敢比先兄。由是推之，决无此语也。  

【`陆象山语录`】  

二程见周茂叔后，吟风弄月而归，有吾与点也之意。后来明道此意却存，伊川已失此意。元晦似伊川，钦夫似明道。伊川蔽固深，明道却通疏。正叔在经筵，潞公入管刂子要宰相以下听讲，讲罢，诸公皆退，晦叔云：可谓称职。尧夫云：真侍讲。又一人云：不知古人告其君还能如此否？只为诸公钦服他，他又多忤人，所以后来谤生。因说正叔经筵开陈，故及此所论列有处记。中心安仁者，天下一人而已。如伯淳莫将做天下一人看，曰：固是。  

【`宋韩氵虎涧泉日记`】  

大程涵养，小程持守，见处固有浅深，论辩处成就学者，惟大程有之。  

【`紫阳宗旨`】  

明道言当元丰大臣共政，此事昨来已尝论之，然亦有未尽。今详此事，乃是圣贤之用，义理之正，非姑为权谲苟以济事于一时也。盖伊川气象，自与明道不同，而其论变化人材亦有此意。见《外书》胡氏所记《易传》于睽之初爻，亦有不绝小人之说，足见此事，自是正理当然，非权谲之私也。然亦须有明道如此广大规模，和平气象而其诚心昭著，足以感人，然后有以尽其用耳。常人之心，既不足以窥测此理，又无此等力量，自是信不及。设有信者，又不免以权谲利害之心为之，则其悖理而速祸也，为尤甚矣。此今之君子，所以不能无疑于明道之言也。胡氏所记，尹公亦疑之，岂所谓未可与权者耶！邵子文晚著此书于其早岁之所逮闻者，年月先后，容或小差，若语意本末，则不应全误。且所谓二公并相，盖终言之。召宗丞未行以疾卒，亦记其不及用耳，非必以为二公既相，然后召明道也。又谓邵录多出公济，恐亦未然，盖其父子文体自不同也。天运不息，品物流形，无万物皆逝，而己独不去之理。故程子因韩公之叹而告之曰：此常理从来如是，何叹焉？此意已分明矣。韩公不喻而曰：老者行去矣。故夫子告之曰：公勿去可也。以理之所必无者晓之，如首篇所云：请别寻一个好底性来，换了此不好底情著之意尔。及公自知其不能不去，则告之曰：不能则去可也。言亦顺夫常理而已。反复此章之意，只如此，恐不必于不去处别求道理也。孟子虽多言存养，然不及其目，至论养气，则只以义为主，比之颜子，便觉有疏阔处。程子之言，恐不专为所禀与气象，盖所学系于所禀，气象又系于所学，疏则皆疏，密则皆密，唯大而化之，然后不论此耳。德车酋如毛，民鲜克举之，孔子所谓为仁由己也，仁以为己任，不亦重乎？程子所谓克己最难也。周子亦曰：至易而行难，果而确无难焉。盖轻故易，重故难。知其易故行之必果，知其难则守宜确。能果能确，则又何难之有？太极图立象画意，剖析幽微，周子盖不得已而作也。观其手授之意，盖以为唯程子为能受之，程子之秘而不亦疑，亦未有能受之者尔。夫既未能默识于言意之表，则道听途说，其弊必有甚焉。近年已觉颇有此弊观其《答张闳中书》云：书虽未出，学未尝不传，第患无受之者，及东见录中，论横渠清虚一大之说，使人向别处走，不若且只道敬，则其微意亦可见矣。若西铭则推人以之天，即近以明远，于学者之用为尤切，非若此书详于天而略于人，有不可骤而语者也。  

孔子雅言诗书执礼，而于《易》则鲜及焉，其意亦犹此尔。韩子曰：尧舜之利民也大，禹之虑民也深，其周子程子之谓乎？熹向所谓微意者如此，不识高明以为如何？宋兴百年，河洛之间有二程先生者出，然后斯道之传有继，其于孔子孟氏之心，盖异世而同符也。故其所以发明论孟之说，言虽近而索之无穷，指虽远而操之有要，使夫读者非徒可以得其言，而又可以得其意；非徒可以得其意，而又可以并其所以进于此者而得之。其所以兴起斯文，开悟后学，可谓至矣。然而体用一源也，显微无间也。是则非夫先生之学之至，其孰能知之。呜呼！兹其所以奋乎百世绝学之后，而独得夫千载不传之传也欤？若张公之于先生，论其所至，窃意其犹伯夷伊尹之于孔子，而一时及门之士，考其言行，则又未知其孰可以为孔氏之颜曾也。  

《朱子语类?总论程子》门人问程门，谁真得其传？曰：也不尽见得。如刘质夫，朱公扌炎，张思叔辈，又不见他文字。看程门诸公力量见识，比之康节横渠皆赶不上。淳按《黄义刚录》同《吕与叔文集》煞有好处，他文字极是实说得好处，如千兵万马，饱满伉壮，上蔡虽有过当处，亦自是说得透。龟山文字却层弱，似是合下会得易。一本止此某尝说看文字，须似法家深刻，方穷究得尽。某直是弃得下工，闳祖问谢氏说多过，不如杨氏说最实。答曰：尹氏语言最实，亦多是处，但看文字，亦不可如此先怀权断于胸中，且如谢氏说十分虽有九分是过处，其间亦有一分说得是恰好处，岂可先立下定说？今且须虚心玩理，大雅问理如何玩则是？答曰：今当以小说明之，如一人欲学相气色，其师与五色线一串令入暗室中认之，云：辩得此五色出，方能相气色也。看圣人意旨，亦要如此精专方得之。到自得处，不从说来，虽人言亦不信，盖开导虽假人言，得处须是自得，人则无如之何也。孔子言语简，若欲得之，亦非用许多工夫不得。孟子之言多，若欲得之，亦合用许多工夫。孔子言简，故意广无失，孟子言多意长，前呼后唤，事理俱明亦无失，若他人语多即有失。某今接士大夫答问，多转觉辞多无益。大雅谓思叔持守不及和靖，乃伊川语。非特为品藻二人，盖有深意。  

和靖举以语人，亦非自是，乃欲人识得先生意耳。若以其自是之嫌而不言，则大不是，将无处不窒碍矣。镐按黄升卿，录同而少异，今附云伊川言思叔持守不及和靖，此有深意。和靖举以语人，亦非自是乃欲人识得先生意耳。若避自是之嫌，而不言，则将无处不窒碍耳。问尹和靖立朝议论曰：和靖不观他书，只是持守得好。他语录中说涵养持守处分外亲切。有些朝廷文字，多是吕稽中辈代作。问龟山先生立朝却有许多议论，曰：龟山杂博，是读多少文字。德明问郭冲晦何如人？曰：西北人气质重厚淳固但见识不及，如兼山易，中庸义，多不可晓，不知伊川晚年接人是如何？问游杨诸公早见程子后来语孟《中庸》说，先生犹或以为疏略何也？曰：游杨诸公皆才高又博洽，略去二程先生参较所疑，及病败处，各能自去求。虽其说有疏略处，然皆通明，不似兼山辈立论可骇也。德明问程门诸公亲见二先生，往往多差互，如游定夫之说，多入于释氏，龟山亦有分数曰：定夫极不济事。以某观之，二先生衣钵似无传之者。又问上蔡议论莫太过，曰：上蔡好于事上理会，理却有过处。又问和靖专于主敬集义处少。曰：和靖主敬把得定，亦多近傍理。龟山说话颇浅狭，范淳夫虽平正而亦浅。又问：尝见震泽记善录，彼亲见伊川何故如此之差？曰：彼只见伊川面耳。曰：中无倚著之语，莫亦有所自来？曰：却是伊川语。可学。理学最难，可惜许多印行文字，其间无道理底甚多。虽伊洛门人亦不免如此，如解《中庸》正说得数句好，下面便有数句走作无道理了，不知是如何？旧尝看《栾城集》，见他文势甚好，近日看全无道理，如《与刘原父书》说藏巧若拙处，前面说得尽好，后面却说：怕人来磨我，且恁地鹘突去。要他不来，便不成说话。  

又如苏东坡《忠厚之至论说》，举而归之于仁，便是不奈他何？只恁地做个鹘突了。二苏说话多是如此，此题目全在疑字上，谓娟人似有功，又似无功不分晓，只是从有功处重之。有人似有罪，又似无罪不分晓，只从无罪处轻之。若是功罪分明，定是行赏罚，不可毫发轻重。而今说举而归之于仁，更无理会。或举老苏《五经论》，先生曰：说得圣人都是用术了。明作游、杨、谢诸公，当时已与其师不相似，却似别立一家，谢氏发明得较精彩，然多稳贴，和靖语却实，然意短不似谢氏发越。《龟山语录》与自作文又不相似，其文大，故照管不到，前面说如此，后面又都反了。缘他只依傍语句去，皆是不透。  

龟山年高与叔年四十七，他文字大纲立得脚来健，多有处说得好，又切若有寿必煞进。游定夫学无人传，无语录，他晚年嗜佛，在江湖居，多有尼出入其门。他眼前分晓信得及底，尽践履得，到其变化出入处，看不出，便从释去，亦是不透。和靖在虎丘，每旦起顶戴佛。郑曰：亦念《金刚经》。他因赵相入侍讲，那时都说不出，都奈何不得人，责他事业答曰：每日只讲两行书，如何做得致君泽民事业？高宗问程某道：孟子如何？答曰：程某不敢疑孟子。如此，则是孟子亦有可疑处，只不敢疑尔。此处更当下两语却住了，他也因经患难后心神耗了。龟山那时亦不应出，侯师圣太分鹿足束，李先生甚轻之。其来延平看亲，罗仲素往见之，坐少时不得，只管要行，此亦可见其分鹿足束处。张思叔敏似和靖，伊川称其朴茂，然亦狭无展拓气象。收得他杂文五六篇，其诗都似禅，缘他初是行者出身。  

郭冲晦有《易文》字，说《易》卦都从变上推，间一二卦推得，岂可却要如此？近多有文字出无可观。周恭叔，谢用休，赵彦道，鲍若雨那时温州多有人，然都无立作，王信伯乖郑问他说：中无倚著，又不取龟山不偏说何也？先生曰：他谓中无偏倚，故不取不偏说。郑曰：胡文定只上蔡处讲得些子来，议论全似上蔡，如获麟以天自处等曾渐，又胡文定处讲得些子，先生曰：文定爱将圣人道理张大，说都是勉强，如此不是自然流出，曾渐多是禅。淳伊川之门谢上蔡自禅门来，其说亦有差。张思叔最后进，然深惜其早世，使天假之年，殆不可量。  

其他门人，多出仕官四方，研磨亦少。杨龟山最老，其所得亦深。谟程门弟子亲炙伊川，亦自多错，盖合下见得不尽。或后来放倒，盖此理无形体，故易差，有百般渗漏，去伪。蔡云：不知伊川门人如此其众，何故后来更无一人见得亲切？或云：游杨亦不久亲炙。曰：也是诸人无头无尾不曾尽心在上面也。各家去奔走仕宦，所以不能理会得透。如邵康节从头到尾，极终身之力，而后得之。虽其不能无偏，然就他这道理，所谓成而安矣。如茂叔先生资禀便较高，他也去仕宦，只他这所学自是从合下直到后来，所以有成。某看来这道理，若不是弃生尽死去理会，终不解得。  

《书》曰：若药不瞑眩，厥疾不瘳，须是契些苦极方始得。蔡云：上蔡也，杂佛老。曰：只他见识又高。蔡云：上蔡老氏之学多，龟山佛氏之说多，游氏只杂佛，吕与叔高于诸公。曰：然。这大段有筋骨，惜其早死，若不早死，也须理会得到。蔡又因说律管云：伊川何不理会？想亦不及理会，还无人相共理会。然康节所理会，伊川亦不理会。曰：便是伊川不肯理会这般所在。贺孙游、杨、谢，三君子，初皆学禅，后来余禅犹在，故学之者多流于禅，游先生大是禅学。德明看道理不可不子细，程门高弟如谢上蔡，游定夫，杨龟山辈下，梢皆入禅学去，必是程先生当初说得高了。他门只日卓见上一截，少下面著实工夫，故流弊至此。淳问明道论元事须并用，张蔡之党曰：明道只是欲与此数人者共变其法，且诱他入脚来，做问如此。却似任术曰：处事亦有不能免者，但明道是至诚为之此数人者，亦不相疑忌。然须是明道方能了此，后来元诸公治得此党太峻，亦不待其服罪。温公《论役法疏略》悉为章子厚反驳只一向罢，遂不问所论是非，却是太峻急于当时，如蔡确辈留得在朝廷，岂不害事？德明明道行状说孝弟礼乐处，上两句说心，下两句说用，古不必验。今因横渠欲置田验井田，故云尔。横渠说话多有如此处。可学伊川见朱光庭所编语录云：某在何必读此，若伊川不在，则何可不读。盖乡以下论语录或问尹和靖言看语录，伊川云：某在何必看此，此语如何？曰：伊川在便不必看，伊川不在了，如何不看？只是门人所编，各随所见，浅深却要自家分别他是非。前辈有言不必观语录，只看《易传》等书自好，天下亦无恁地道理。如此则只当读六经不当看论孟矣。天下事无高无下，无小无大，若切已下工夫，件件是自家底，若不下工夫，拣书来看亦无益。  

先生又言：语录是杂载，只如闲说一件话偶然引上经史上，便把来编了。明日人又随上面去看，直是有学力方能分晓。嫌记录言语难，故程子谓若不得某之心，则是记得他底意思。今遗书某所以各存所记人之姓名者，盖欲人辩识得耳。今观上蔡所记，则十分中自有三分以上是上蔡意思了，故其所记多有激扬发越之意。游氏所说，则有温纯不决之意。李端伯所记，则平正。质夫所记虽简约，然甚明切。看得来刘质夫那人日煞高，惜乎其不寿。广杨志仁问明道说话，曰：最难看须是轻轻地挨傍他，描摸他，意思方得。若将来解解不得，须是看得道理大段熟，方可看。节明道说话浑沦煞高，学者难看。淳说明道言语尽宽平，伊川言语初难看，细读有滋味。又云：某说大处自与伊川合，小处却时有意不同。说南轩见处高，如架屋相似，大间架已就，只中间少装折。写问遗书中说孔孟一段看见不甚有异，南轩好提出，曰：明道云，我自做天里，此句只是带过，后来却说是以天自处，便错了。要之此句，亦是明道一时之意思如此。今必欲执以为定说。却向空去了。可学以下二程子附年谱行状又问伊川于陈乞封父祖之问云：待别时说过，谓此句出朝廷合行之礼，当令有司检举行下，亦不必俟陈乞也。答云：如此名义却正。过问伊川临终时，或曰：平生学底，正要今日用。伊川开目曰：说要用便不是。如何？曰：说要用便是两心间，明道诗云：旁人不识予心乐，将为偷闲学少年。此是后生时气象，眩露无含蓄。正叔  

【`朱子语略`】  

明道曾看释老书，伊川庄列亦不曾看。明道云：后来须着看，不看无缘知他道理。明道天资高明得容易，问伊川因何而见道？曰：他说求之六经而得，但也是于廉溪处见得个大道理，占地位了。道夫问程子云：昔尝受学于周茂叔，每令寻颜子仲尼乐处，所乐何事？道夫窃意孔颜之乐只是私意净尽，天理昭融，自然无一毫系累耳。曰：然。伊川好学，论十八时作。明道十四五便学圣人，二十及弟，出去做官，一向长进，《定性书》是二十二三时作。是时游山许多诗甚好，义刚曰：前辈也多是背处做几年方成。先生曰：也不恁底，如明道自是二十岁及第，一向出来做官，自恁地便好了。杨至之问程先生：当初进说只以圣人之说为可必信，先王之法为可必行，不彳丑滞于近规，不迁惑于众口，必期天下如三代之世何也？先生曰：也只得恁地说。明道王伯答刂子说得好，自古论王伯至此无余蕴矣。程先生所以有功于后学者，最是敬之一字有力。伊川先生多说敬，敬则此心不放，事事皆从此做去，伊川性即理也。横渠心统性情，二句颠扑不破，若天资大段高则学明道，若不及明道，则且学伊川。横渠问明道可比颜子，伊川可比孟子否？曰：明道可比颜子。孟子才高，恐伊川未到孟子处。然伊川收束检制处，孟子却不能到。明道说话尽高，邵张说得端的处尽好，伊川之学于大体上莹彻，于小节目上犹有疏处。康节却能尽得事物之变，却于大体上有未莹处。而今看文字，古圣贤说底不差，近时文字惟程先生，张先生，康说节底不差。至如门人之说便有病，看道理不可不仔细，程门高弟如谢上蔡，游定夫，杨龟山辈，下稍皆入禅学去。  

【`朱子语续录`】  

程门诸子在当时亲见二程，至于释氏却多看不破。是不可晓，观《中庸》说中可见。吴必大录，此下，云子澄作《近思续录》，其劝他不必作者，盖接续他二程思不得。如龟山云：吾儒与释氏，其差只在杪忽之间。某谓何止杪忽？直是从源头便不同。伯丰问崇正辩如何？曰：崇正辩亦好。伯丰又曰：今禅学家亦谓所辩者，皆其门中自不以为然。先生曰：不成。吾儒守三纲五常，若有人道不是，亦可谓吾儒自不以为然否。又问此书只论其迹亦好，伊川曰：不若只于迹断，毕竟其迹是从那里出来。胡明仲做此书，说得明白，若五峰说话中，辩氏处却糊涂，他不到此，皇王大纪中，亦有数段不分晓。郑问明道到处响应，伊川入朝成许多事，此亦可见二人用处。曰：明道从容，伊川都挨不行。陈后之间伊川做时似孟子否？曰：孟子较活。问孟子做时似伊尹否？先生首之。又曰：孟子传伊尹许多话，当时必是有一书该载，程子说赞化处谓天人各自有分，说得好。问灵源与潘子真书，今人皆将做与伊川书，谓伊川之学，出于灵源也。恐后人以入传灯录中，如退之之比不知可寓于何书。注破云：某旧十年前闻此事，则半夜起来为作文矣，其好辩甚也。  

江文端明尝言二程之学，非全资于周先生者，盖通书人多忽略，不曾考究今观通书皆是发明太极。书虽不多，而统纪已尽，二程盖得其传，但二程之业广耳。明道语宏大，伊川语亲切。伊川语各随学者意，所录不应一人之说，其不同如此。游录语慢，上蔡语录险，刘质夫语简，永嘉诸公语。絮尹和靖疑伊川之说，多其所未闻。伊川快说禅病，如后来湖南龟山之弊，皆已先曾说过。湖南正以为善，龟山求中于喜怒哀乐之前。伊川令吕进伯去了韩安道，李先生云：此等事须是自信得及，如何教人做得？程先生传甚备，见徽庙实录吕伯恭撰。原之问伊川不答温公给事中事如何？曰：自是不容，谓如两人有公事，在官为守，今者来问自不当答，问者已是失。曰：此莫是避嫌否？曰：不然。本原已不是，与避嫌异。绍翁窃疑元诸公荐伊川先生者甚力，至谓其有经天纬地之才，尊主庇民之术，至是以通直郎判西京国子监。按官制其实教授制词何其寂寥简短，若是中书舍人王震所草，王非知伊川者。绍翁又详庆元丞相赵公，汝愚去国低胄始颛政，欲以党去天下之正人，必诋以伪学，虽刘德秀从臾为是说，然伪之一字已。见于绍兴制词矣。先是孔文仲，刘挚顾临，亦尝以伪诋先生云。  

【`许鲁斋心法`】  

先生曰：可以为万世法者，当学孔子，虽学不至，亦无弊也。又曰：象数莫过于邵先生，义理莫过于程先生。  

【`黄氏日抄`】  

《传闻杂记》明道常曰：天理二字，却是自家体贴出来。愚按《乐记》有“灭天理而穷人欲”之语，至明道先生始发越大明于天下。伊川谓铸铜钱宁亏本则盗铸息，卖官盐宁减价则盐课增。又谓温公变法，未可动役法，动即三五年不定。其后无一不验。伊川归自涪，见学者多从佛学，叹曰：惟有杨谢二君长进。呜呼！亦岂料其他学者之从佛，未足以惑世，而他日之从佛能动人者，正今日之杨谢耶！伊川尝言今日之祸，亦是元做成。愚谓理亦有此，但诸贤一时为天下救急，有不奈何恐不可赦小人，而反责君子耳，岂责备果春秋意耶？然无元诸贤，恐不待靖康而后南渡，虽南渡又未必人心戴宋如此。伊川与韩持国友善，见即久留，因子弟进以黄金叶二十两，诘朝遂归。谓孟厚不治一室，学不在此，洒扫洁净，莫更快人。仁宗以折米六分太甚，止令折五分，及供人进偶脏腑，曰：习使然也。仍令如旧。又进饭有砂石，含以示嫔御，令勿语人，此死罪也。生荔枝供尽，近侍欲买之，云：买之，来岁必增上供之数，流祸百姓无穷。又一日夜饥思烧羊头，近侍乞宣取曰：取之后必常备日杀三羊，暴殄无穷，竟夕不食。凡此皆明道云然。呜呼！仁哉！伊川云：若熟看语录亦自得，愚谓此当与伊川称某在安用语录之说参考。伊川与尧，夫同里巷三十年，世间事无所不论，未尝一字及数学。愚谓卓哉！人豪乎？为士大夫，而欲攻伎术者可以观矣。  

永乐大典  

## 卷之八千二百六十八

十九庚铭  

克己铭  

【`能改斋漫录`】  

宋吕大临与叔微仲丞相弟也。为克己复礼铭。凡厥有生均气同体胡为不仁，我则有己，立己与物。私为町畦，胜心内发，扰扰不齐，大人存诚。心见帝则初无吝骄，作我蟊贼。志以为帅，气为卒徒。奉辞于天，孰敢侮予。且战且来，胜私窒欲。昔为冠雠。今为臣仆。方其未克，窒我室庐。妇姑勃蹊，安敢厥馀。亦既克之，皇皇四达。洞然八荒，皆在我闼。孰曰天下，不归吾仁。疴痒疾痛，举切其身。一日至之，莫非吾事。颜何人哉，希之则是。  

东铭  

【`宋张横渠集`】  

戏言出于思也。戏动作于谋也。发于声著见乎四支，谓非己心不明也。欲人无己疑不能也，过言非心也，过动非诚也。失于声，谬迷其四体，谓己当然，自诬也。欲他人己从，诬人也。或者以其出于心者，归咎于己戏，失于思者，自诬为己诚。不知戒其出汝者，归一作引咎其不出汝者，长傲且遂非，一有则字不智孰甚焉。  

【`言行龟鉴`】  

朱子曰：横渠力学绝人，尤勇于改过，独谓于戏无伤。一日忽曰：凡人之过犹有出于不知而为之者，至于戏，则有心为之也。其为害尤甚，遂作东铭。  

【`韩元吉南涧集`】  

书尹和静所书东铭，后和静先生手书东铭，修水黄子馀所藏寓，九江时笔也。先生少喜字画，尝因书碑，同舍聚观伊川，笑谓之曰：是固无害，第将为人役也。自是不复书，然暮年笔力犹健如此，其教学者必先读东铭，然后看西铭谓从，寡过而入尔子馀其知之也。展玩大息。淳熙改元六月戊寅。  

西铭  

【`宋张横渠集`】  

乾称父，坤称母，子兹藐焉，乃混然中处，故天地之塞吾其体，天地之帅吾其性，民吾同胞，物吾与也。大君者，吾父母宗子，其一无其字大臣宗子之家相也。尊高年所以长其长，慈孤弱所以幼其幼。圣其合德，贤其秀也。凡天下疲癃残疾，茕独鳏寡，皆吾兄弟之颠连而无告者也。于时保之子之翼也乐且不尤，纯乎孝者一作其孝。也。违曰悖德，害仁曰贼。济恶者不才其践形惟肖者也，知化则善述其事，穷神则善继其志。不愧屋漏为无忝，存心养性为匪懈恶旨酒，崇伯子之顾养，育英才，颖封人之锡类，不施劳而底豫，舜其功也。无所逃而待烹申生其恭也。体其爱一作受而归全者，参乎勇于从而顺令者，伯奇也。富贵福泽将以厚吾之生也，贫贱尤戚庸玉女于成也。存吾顺事没吾宁也。  

【`张南轩集`】  

《跋西铭示宋伯潜》：人惟拘于形气私胜，而迷其所自生，故西铭之作，推明理之，本一公天下而无物之不体然，所谓分之殊者，盖森然具陈而不可乱，此仁义之道，所以立人之极也。学者深潜力体，而后知所以事天事。亲者其持循之要，莫越于敬而己。乾道八年七月己夕阝，敬书以遗宋刚仲伯潜父。人之有是身也。则易以私，私则失其正理矣。西铭之作，惧夫私胜之流也。故推明其理之一以示人，理则一而其分；森然自不可易，惟识夫一。乃见其分之殊，明其分殊，则所谓理之一者，斯周流而无蔽矣。此仁义之道，所以常相须也。学者存其意，涵泳体察，求仁之要也。辛夕阝孟秋，寓姑苏以寄学生潘友端。  

【`尹和静集`】  

横渠先生作此铭，或疑同于墨氏之兼爱。寓书以问伊川先生，答曰：西铭之为书，惟理以存义，扩前世所款发，与孟子性善养气之论同功。三者亦前圣所未发。岂墨氏之比哉。西铭明理一而分殊，墨子则二本而无分。老幼及人理一也。爱无差等二本也。分殊之蔽，私胜而失仁，无分之罪，兼爱而无义。分立而推理一，以止私胜之流，仁之方也。无别而迷兼爱，至于无父之极，义之贼也。子比而同之过矣。且谓言体而不及用，彼欲推而行之，本为用也。仄为不及，不亦异乎。  

【`程子外书`】  

先生曰：杨中立答伊川论西铭书，云云尾说渠判然无疑。伊川曰：杨时也未判然。  

【`杨龟山集`】  

《寄伊川先生书》：论西铭。  

某窃谓道之不明，智者过之。西铭之书，其几于过乎？昔之问仁于孔子者多矣。虽颜渊仲弓之徒，所以告之者，不过求仁之方尔。至于仁之体未尝言也。孟子曰：仁，人心也。义，人路也。言仁之尽最亲无如此者，然亦体用兼举两言之未闻，如西铭之未说也。孔孟岂有隐哉。盖不敢过之以起后学之弊也。且墨氏兼爱固仁者之事也。其流卒至于无父，岂墨子之罪耶？孟子力攻之，必归罪于墨子者，正其本也。故君子言必虑其所终，行必稽其所弊，正谓此尔。西铭之书，发明圣人微意至深，然而言体而不及用，恐其流遂。至于兼爱，则后世有圣贤者出推本而论之，未免归罪于横渠也。某窃意此书，盖西人共守而谨行之者也。愿得一言，推明其用与之并行，庶乎？学者体用兼明而不至于流荡也。横渠之学造极天人之蕴，非后学所能窥测。然所疑如此，故辄言先生以为如何？  

【`杨龟山语录`】  

语仲素西铭，只是发明一个事天底道理，所谓事天者，循天理而已。又云：西铭会古人用心要处为文，正如杜顺作法界观样。  

【`尹和静言行录`】  

《说西铭》：横渠先生初作西铭，谓之订顽。伊川以为太甚。易名西铭或问西铭大意如何？和静曰：人本与天地一般大，只是人自小了，若能自处以天地之心为心，便是与天地同体。西铭备载此意，颜子克己，便是能尽此道。  

【`朱子成书`】  

《西铭》：朱子曰：横渠，姓张，名载，字子厚，秦人也。学古力行，笃志好礼，为关中士子宗师。尝于学堂双牖，左书泛愚。右书订顽。尹川先生曰：是启争端。改曰东铭西铭，二铭虽同出于一时之作，然其词义所指，气象所及，浅深广狭，判然不同。是以程门专以西铭开示学者，而于东铭。则未尝言。盖学者诚于西铭之言，反覆玩味而有以自得之，则心广理明，意味自别若东铭。则虽分别长傲，遂非之失于毫厘之间。所以开警后学。亦不为不切。然意味有穷，而于下学功夫，盖犹有未尽者，又安得与西铭彻上彻下一以贯之之旨。同日语哉。吕与叔撰行状云：先生志气不群。当康定用兵时，年十八，慨然以功名自许。上书谒范文正公，公知其遂器。欲成就之，乃责之曰：儒者自有名教，何事于兵，因劝读中庸先生读其书，虽爱之，犹以为未足，于是又访诸释老之书，累年尽究其说，知无所得，反而求之六经。嘉衤右初，见程伯淳正叔于京师，共语道学之要，先生涣然自信曰：吾道自足，何事旁求，于是尽弃异学，淳如也。晚自崇文移疾西归。横渠终日危坐一室，左右简编，俯而读，仰而思，有得则识之，或中夜起坐，取烛以书。其志道精思未始须臾息，亦未尝须臾忘也。学者有问，多告以知礼成，性变化气质之道，学必如圣人而后己。闻者莫不动心有进，当谓门人曰：吾学既得于心，则备其辞命，辞无差，然后断事，断事无失，吾乃沛然精义入神者，豫而己矣。先生气质刚毅，德威貌严，然与人居，久而日亲，其治家接物，大要正己以感人，人未之信。反躬自治，不以语人，虽有未谕，安行而无悔。故识与不识，闻风而畏，非其义也，不敢以一毫及之。  

明道程子曰：订顽之言，极纯无杂，秦汉以来，学者所未到。订顽一篇，意极完备。乃仁之体也。学者其体此意，令有诸己。其地位已高，到此地位，自别有见处，不可穷高极远，恐于道无补也。订顽立心，便可达天德。学者须先识仁，仁者浑然与物同体，义、礼、智、信、皆仁也。识得此理，以诚敬存之而己。不须防检，不须穷索，若心懈则有防。心苟不懈，何防之有？理有未得，故须穷索，存心自明，安待穷索，此道与物无对，大不足以名之。天地之用，皆我之用，孟子言万物皆备于我，须反身而诚。乃为大乐，若反身未诚，则犹是二物有对，以己合彼，终未有之，又安得乐。订顽意思，乃备言此体，以此意存之，更有何事，必有事焉而勿正，心勿忘，勿助长，未尝致纤毫之力，此其存之之道，若存得便合有德，盖良知良能，元不丧失。以昔日习心未除，却须存养此心，久则可夺旧习，此理至约，惟患不能守，既能体之而乐，亦不患不能守也。西铭某得此意，只是须得子厚如此笔力，他人无缘做得。孟子以后，未有人及此，得此文字，省多少言语，要之仁孝之理备乎此？须臾而不于此，则便不仁不孝也。  

淳酢于西铭，读之已能不逆于心，言语外立得个意思，便能道中庸矣。伊川程子曰：孟子之后，有《原道》一篇，其间言语固多病，然大要尽近理，若西铭则是《原道》之宗祖也。《原道》却只说道，元未到西铭意，思据子厚之文醇然，无出此文也。自孟子后，盖未见此书。问西铭如何？曰：此横渠文之粹者也。曰：充得尽时如何？曰：圣人也。横渠能充尽此否？曰：言有两端，有有德之言，有造道之言，有德之言，说自己事，如圣人言圣人事也。造道之言，则知足以知此，如贤人说圣人事也。横渠道尽高，言尽醇，自孟子后，儒者都无他见识，弘而不毅，则难立毅而不弘，则无以居之，西铭言弘之道。观子厚所作西铭能养浩然之气者也。和静尹氏曰：见伊川后半年，方得大学西铭看。人本与天地一般大，只为人自小了，若能自处以天地之心为心，便是与天地同体。西铭备载此意。颜子克己，便是能尽此道。朱子曰：西铭之书，横渠所以示人至为深切，而伊川又以理一分殊赞之，言虽至约而理则无馀矣。西铭之言，指吾体性之所自来，以明父乾母坤之实，极乐天践形穷神知化之妙，以至于无一行之，不慊而没身焉。故伊川先生以为充得尽时，便是圣人。恐非专为始学者一时所见而废也。横渠之意，是将孝来形容这仁，事亲底道理，便是事天底样子，直借此以明彼，以见天地之间，随大随小，此理未尝不同尔。其言则固为学者而设，若大贤以上，又何须说耶。伊川尝言：若是圣人，则乾坤二卦亦不消得，正谓此也。赞云：早说孙吴，脱逃佛老，勇撤皋比，一变至道，精思力践，妙契疾书，订顽之训，示我广居。按先生世大梁人，父涪州公卒于官，诸孤幼不克归。葵涪卅公于凤翔眉阝县横渠镇，因家焉。嘉衤右二年登进士第，调祈州司法，迁丹州灵严县令，为政以敦本善俗为先。迁著作郎渭州佥判，军府之政，小大咨焉，并塞之民尝苦乏食，力言于帅，取军储数十万救之。  

熙宁二年，以吕晦叔荐，被召入对，上问治道，以渐后三代为对。除崇文院校书，既而与执政议新政不合，二年移疾居横渠，著书订礼，与弟子讲行经界。十年以吕微仲荐，后召还馆，除同知太常礼院。与礼官议礼不合，是冬谒告西归，行次临潼卒，年五十八，苑土涪州公墓南。门人欲溢为明诚中子，程纯公以问司马文正公为弟子溢师，不合于礼。元衤右四年，张舜民奏：张某学际天人，诚通金石著书万言，阴阳变化之端，仁义道德之理，死和性命之分，治乱国家之经，罔不究通，盖孟轲之流也。  

嘉定十四年，魏了翁奏乞赐谥拟溢达，又拟诚，拟献，皆不果，定谥明云：又按家语。孔子曰：仁人之事天也。如事亲，事亲如事天。《礼记?哀公问篇》亦云：西铭意与此合。明道程子曰：张子厚闻生皇子甚喜，见饿竽者食便不美，此即西铭之意，亦其养德之厚。故随所感遇，蹶然动于中而不可遏，初非拟议作意而为之也。又按西铭皆用韵语。乾称父，坤称母，予兹藐焉，乃混然中处。天，阳也。以至健而位乎上，父道也。地，阴也。以至顺而位乎下，母道也。人禀气于天。赋形于地，以藐然之身，混合无间而位乎中，子道也。然不曰天地，而曰乾坤者，天地，其形体也。乾坤，其性情也。乾者健而无息之谓，万物之所资以始者也。坤者顺而有常之谓，万物之所资以生者也。是乃天地之所以为天地，而父母乎万物者，故指而言之。朱子曰：西铭自首至末，皆是理一分殊。乾父坤母固是一理，分而言之，便见乾坤自乾坤。父母自父母，惟称字。便见异也。混然中处，言混合无间，盖此身便是从天地来。故天地之塞吾其体，天地之帅吾其性。乾阳坤阴，此天地之气塞乎两间，而人物之所资以为体者也。故曰：天地之塞吾其体，乾健坤顺，此天地之志为气之帅，而人物之所得以为性者也。故曰：天地之帅吾其性，深察乎此，则父乾母坤，混然中处之实可见矣。  

朱子曰：西铭大要在此两句，塞与帅字，皆张子用字之妙处，塞乃孟子塞天地之间。体乃孟子气体之充者，有一毫不满去处，则非塞矣。师乃志气之帅而有主宰之意，此西铭借用孟子论浩然之气处。若不是此二句为之关纽，则下文言同胞言兄，弟等句在他人中，物皆与我初何干涉，其谓之兄弟同胞，乃是此一理，与我相为贯通。故上说父母，下说兄弟，皆是其血脉过度处。一书紧要，血脉尽在此两句上，乾称至中处是头，同胞吾与便是个项，下面便撒开说许多大君吾父母宗子，云云。尽是从同胞吾与说来，到得述事继志，此志便是天地之帅，吾其性底志，为人子要述得父之事，继得父之志，方是事亲如事。天便要述得天之事，继得天之志，方是事天，若是达了此道理，便是天之悖德之子。若害了这仁，便是天之贼子。若是济恶，不悛，便是天之不才之子。若能践形，便是克肖之子。  

这意思血脉，都事从其体其性两句上说来，若不是此两句，则天自是天，我自是我，有何干涉。塞者，日月之往来，寒暑之迭更，星辰之运行，山川之融结，五行质之所具，气之所行无非塞乎天地者。问先生解乾健坤顺为天地之志，天地安得有志？曰：复其见天地之心、天地之情、可见，安得谓天地无心情乎？曰：福善祸淫，天之志否？曰：程子说天地以生物为心最好，此乃是无心之心也。向过云谷山，半遇雨，蔡季通诸人在焉，因各人解西铭此雨句，某亦作两句解，似说得着，迤运作全篇解，盖其体其性有我去承当之意，一书之骨也。民吾同胞，物吾与也。人物并生于天地之间，其所资以为体者，皆天地之塞。其所得以为性者，皆天地之帅也。然体有偏正之殊，故其于性也，不无明暗之异，惟人也。得其形气之正，是以其心最灵，而有以通乎性命之全体，于并生之中，又为同类而最贵焉。故曰：同胞，则其视之也。皆如己之兄弟矣。物则得夫形气之偏，而不能通乎性命之全。故与我不同类，而不若人之贵。然原其体性之所自，是亦本之天地，而未尝不同也。故曰：吾与，则其视之也。亦如己之侪辈矣。惟同胞也。故以天下为一家，中国为一人，如下文之云，惟吾与也。故凡有形于天地之间者，若动若植，有情无情，莫不有以若其生，遂其宜焉。此儒者之道，所以必至，于参天地，赞化育，然后为功用之全，而非有所强于外也。朱子曰：通是一气，初无间断，故民吾同胞，物亦我之侪辈。问理一分殊，莫是民吾同胞，物吾与也之意否？曰：民物固是分殊，须是就民物中，又各知得分殊，不是伊川说破，也难理会。然看久自觉里面有分别。西山真氏曰：凡生于天壤之间者，莫非天地之子，而吾之同气者也。是之谓理一，然亲者，吾之同体。民者，吾之同类，而物则异类矣。是之谓分殊，以其理一，故仁爱之施，无不遍。以其分殊，故仁爱之施则有差。大君者，吾父母宗子其大臣。宗子之家相也。尊高年所以长其长，慈孤弱所以幼其幼。圣其合德，贤其秀也。凡天下疲癃残疾，茕独鳏寡，皆吾兄弟之颠连，而无告者也。乾父坤母而人生其中，则凡天下之人，皆天地之子矣，然继承天地，绕理人物，则大君而已。故为父母宗子。辅佐大君，纲纪众事，则大臣而已。故为宗子之家相。天下之老一也。故凡尊天下之高年者，乃所以长吾之长，天下之幼。一也，故凡慈天下之孤弱者，乃所以幼吾之幼，圣人与天地合其德，是兄弟之合德乎父母者也。贤者才德过于常人，是兄弟之秀出乎等夷者也。是皆以天地之子言之，则凡天下之疲癃残疾，茕独鳏寡，非吾兄弟无告者而何哉！朱子曰：西铭状，仁之体，元自昭着，以昧者不见，故假父母宗子家，相等名以晓譬之。人皆天地之子，而大君乃其适长子，所谓宗子者，以继祢之宗为喻也。于时保之子之翼也。乐且不尤，纯乎孝者也。畏天以自保者，犹其敬亲之至也。乐天而不尤者，犹其爱亲之纯也。朱子曰：西铭首论天地万物与我同体之意，固极宏大，然其所论事天功夫，则自于时保之，以下方极亲切。  

若言同胞吾与下，便说着博施济众却不是，所以只教人做工夫处，在敬与恐惧，能常敬而恐惧，这个道理自在。违曰悖德，害仁曰贼。济恶者不才其践形惟肖者也。不循天理而循人欲者，不爱其亲而爱他人也。故谓之悖德片戈灭天理，自绝本根者，贼杀其亲大逆无道也。故谓之贼长恶不悛，不可教训者，世济其凶增其恶名也。故谓之不才，若无尽人之性，而有以充人之形，则与天地相似而不违矣。故谓之肖。知化则善述其事，穷神则善继其志。孝子善继人之志，善述人之事者也。圣人知变化之道，则所行者无非天地之事矣。通神明之德，则所存者无非天地之心矣。此二者皆乐天践形之事也。朱子曰：圣人之于天地，如孝子之于父母化者。天地之用，一过而无迹者也。知之，则天地之用在我，如子之述父事也。神者，天地之心，常存而不测者也。  

穷之，则天地之心在我，如子之继父志也。得其心而后可以语其用。故曰：穷神知化，而《中庸》曰：致中和，天地位焉，万物育焉，亦此之谓欤。如知得恁地便生，知得凭地便死，知得恁地便消，知得恁地便长，此皆继天地之志，随他恁地进退消长盈虚，与时偕行？小而言之，饥食渴饮，出作入息，大而言之，君臣便有义，父子便有仁。此都是述天地之事，化底是气，故唤做天地之事。神底是理，故唤做天地之志。穷神者，窥见天地之志，这个无形无迹，那化底，却人都见得。不愧屋漏为无忝，存心养性为匪懈。《孝经》引诗曰：无忝尔所生，故事天者仰不愧，俯不怍，则不忝乎天地矣。又曰：夙夜匪懈，故事天者存其心养其性，则不懈乎事天矣。此二者畏天之事，而君子所以求践夫形者也。恶旨酒，崇伯子之顾养育英才颖封人之锡类。好饮酒而不顾父母之养者，不孝也。故遏人欲如禹之恶旨酒，则所以顾天之养者至矣。性者，万物之一源，非有我之得私也。故育英材如颖考叔之及庄公，则所以永锡尔类者广矣。不弛劳而底豫，舜其功也。无所逃而待烹，申生其恭也。舜尽事亲之道而瞽叟底豫，其功大矣，故事天者，尽事天之道，而天心豫焉。则亦天之舜也。申生无所逃而待烹，其恭至矣。故事天者，天寿不贰，而修身以俟之，则亦天之申生也。体其受而归全者，参乎勇于从，而顺令者，伯奇也。父母全而生之子全，而归之。若曾参之启手启足。则体其所受乎亲者，而归其全也。况天之所以与我者，无一善之不备，亦全而生之也。故事天者，能体其所受于天者，而全归之。亦天之曾子矣。子于父母，东西南北，唯令之从，若伯奇之履霜中野，则勇于从而顺令也。况天之所以命我者，吉凶祸福，非有人欲之私，故事天者，能勇于从而顺受其正，则亦天之伯奇矣。朱子曰：或问此六圣贤事，可见理一分殊乎。曰：恶旨酒，育英材是事天顾养及锡类，则是事亲。每一句皆存两义推类可见。问颖封人申生二子，皆不能无夫处，岂能尽得孝道。曰：西铭本不是说孝，只是说事天，但推事亲之心以事天尔。  

二子就此处论之，诚是如此，盖事亲却未免有正不正处。若天道纯然，则无正不正之处，只是推此心以奉事之尔。六圣贤事，是无常变而言，如曾子是常，舜伯奇申生皆是变，此在人事言者如此，天道则不然，直是顺之无有不合者，问申生之不去，伯奇之自沉，皆陷父之恶，非中道也。而取之与舜曾同，何也？曰：舜之底豫，赞化者也。故曰：功，申生待烹，顺受而己。故曰：恭，曾子归全，全其所以与我者，终身之仁也。伯奇顺令，顺其所以使我者，一事之仁也。伯奇事，不知据何书为实，自沈恐未可尽信，然彼所事者人也。人则有妄故有阝舀父之失，此所事者天也。天岂有妄而又何阝舀耶？西铭大率借彼以明此，不可着迹论也。按家语：曾子志存孝道，后母遇之无思而供养不衰，及其妻以藜丞不熟因出之，终身不取妻。其子元请焉，告其子曰：高宗以后妻杀孝己，尹吉甫以后妻放伯奇。吾上不及高宗，下不比吉甫，庸知其得免于非乎？韩子履霜操解题云尹吉甫子无罪，后母潜而见逐。  

二书皆无自沈之说，西铭取其顺今云尔。又按所举六圣贤事，虽只平说，而玩其语势辞意，似不无优劣，窃谓西铭自于时保之以下皆开两端说，朱子解亦然，舜禹参乐，且不尤之孝，乐天者也。颖封人申生伯奇，于时保之之孝，畏天者也。富贵福泽，将厚吾之生也。贫贱尤戚，庸玉女于成也。富贵福泽，所以大奉于我，而使吾之为善也。轻贫贱尤戚，所以拂乱于我，而使吾之为志也笃。天地之于人，父母之于子，其设心岂有异哉？故君子之事，天也。以周公之富而不至于骄，以颜子之贫而不改其乐，其事亲也。爱之则嘉而弗忘，恶之则惧而无怨，其心亦一而已矣。朱子曰：敬天当如敬亲，战战竞竞，无所不至。爱天当如爱亲，无所不顺。天之生我安顿得好，合我富贵崇高，便如父母爱我，当喜而不忘。安顿得不好，令我贫贱尤戚，便如父母欲成就我，当劳而不怨。存吾顺事，设吾宁也。孝子之身，存则其事亲也。不违其志，而己设则安而无所愧于亲也。仁人之身，存则其事天也。不逆其理而已。没则安而无所愧于天也。盖所谓朝闻夕死，吾得正而毙焉者，故张子之铭，以是终焉。论曰：天地之间，理一而已。然乾道成男，坤道成女，二气交感化生万物，则其大小之分，亲疏之等，至于十百千万而不能齐也。不有圣贤者出，孰能合其异而会其同哉。西铭之作，意盖如此，程子以为明理一而分殊，可谓一言以蔽之矣。盖以乾为父，坤为母，有生之类无物不然，所谓理一也。而人物之生，血气之属，各亲其亲，各子其子，则其分亦安得而不殊哉。一统而万殊，则虽天下一家，中国一人，而不流于兼爱之蔽。万殊而一贯，则虽亲疏异情贵贱异等，而不梏于为我之私此西铭之大指也。观其推亲亲之厚，以大无我之公，因事亲之诚，以明事天之道，盖无适而非所谓分立而推理一者。夫岂专以民吾同胞，长长幼幼为理一，而必然识于言意之表，然后知其分之殊哉。且所谓称物平施者，正谓称物之宜，以平吾之施云尔。若无称物之义，则亦何以知夫所施之平哉。龟山第二书，盖欲发明此意，然言不尽而理有馀也。故愚得因其说，而遂言之如此，同志之士，幸相与折衷哉。某既为此解，后得尹氏书云：杨中立答伊川先生论西铭书，有释然无惑之语。  

先生读之曰：杨氏也，未释然，乃知此论所疑，第二书之说，先生盖亦未之许也。然《龟山语录》有曰：西铭理一而分殊，知其理一，所以为仁，知其分殊，所以为义。所谓分殊犹孟子言亲亲而仁民，仁民而爱物其分不同，故所施不能无差等尔。或曰：如是则体用，果离而为二矣。曰：用未尝离体也。以人观之，四支百骸具于一身者体也。至其用处，则首不可以加屦，足不可以纳冠，盖即体而言而分己在其中矣。此论分别异同，各有归趣大非答书之比，岂其年高德盛，而所见始益精，与因复表而出之，以明答书之说，诚有未释然者，而龟山所见盖不终环境此而已也。乾道壬辰孟冬朔旦某书。始予作太极西铭二解，未尝敢出以示人也。  

近见儒者多议两书之失，或乃未尝通其文义。而妄肆诋诃，予窃悼焉。因出此解以示学徒，使广其传，庶几读者由辞以得意，而知其未可以轻议也。淳熙戊申二月已已，晦翁题。龟山杨氏上伊川先生书曰：窃谓道之不明，知者过之，西铭之书，其几于过乎？昔之问仁于孔子者多矣，虽颜子仲弓之徒，所以告之者，不过求仁之方尔。至于仁之体，未尝言也。孟子曰：仁人心也。义，仁路也。言仁之最亲无如此者，然亦体用两言之，未闻如西铭之说也。孔孟岂有隐兮。盖不敢过之以起复学之弊也。且墨氏之兼爱，固仁者之事也。其流遂至于无父，岂墨氏之罪兮。孟子力攻之，必归罪于墨子者，正其本也。故君子言必虑其所终，行必稽其所敝，谓此尔。  

西铭发明圣人之微意至深，然而言体而不及用，恐其流，遂至于兼爱，则后世有圣贤者出，推本而论之，未免归罪于横渠也。时窃妄意此书，盖西人共守而谨行之者，欲得先生一言推明其用，与西铭并行，庶乎体用兼明，使学者免于流荡也。横渠之学，造极天人之蕴，非后学所能窥测，然所疑如此，故辄言之。先生以谓如何？伊川先生答曰：前所寄史论十篇，其论甚正，西铭之论，则未然横渠之言，诚有过者，乃在正蒙西铭之为书。推理以存义，矿前圣所未发，与孟子性善养气之论同功，二者亦前圣所未发，岂墨氏之比兮。  

西铭明理一而分殊，墨氏则二本而无分，老幼及人，理一也。爱无差等本二也。分殊之蔽，私胜而失仁，无分之罪。兼爱而无义。分立而推理一，以正私胜之流，仁之方也。无别而迷兼爱，至于无父之极，义之贼也。子比而同之过矣。且谓言体而不及用，彼欲使人推而行之，本为用也。反为不及，不亦异乎？龟山第二书曰：尊示西铭微旨，伏读竟日，晓然。且悉，如停几席亲训诲也。时昔从明道，即授以西铭使读之，寻绎累日，乃若有得，于是始知为学之大方，因将终身佩服，岂敢妄疑其失比同于墨氏。前书所论西铭之书，以民为同胞，长其长，幼其幼，以鳏寡孤独为兄弟之无告，盖所谓明理一也。然其辞无亲亲之杀，非明者嘿识于言意之表，鸟知所谓理一而分殊哉。故窃恐其流，遂至兼爱，非谓西铭之书为兼爱，而发与墨氏同也。古之人所以大过人者，无他，善推其所为而已。老吾老以及人之老，幼吾幼以及人之幼，所谓推之也。孔子曰：老者安之，少者怀之，则无事乎推矣。无事乎推者，理一故也。理一而分殊，故圣人称物平施，兹所以为仁之至义之尽也欤。何谓称物远迩亲疏合当其分，所谓称也。何谓平施，所以施之其心一焉，所谓平也。时昔者窃意西铭之当，有平施之心，无称物之义，故曰言体而不及用，盖指仁义为说也。故仁之过，其蔽无分，无分则妨义，义之过其流自私，自私则害人，害人则扬氏之为我也。妨义则墨氏之兼爱也。二者其失虽殊，其得罪于圣人，则均矣。西铭之旨，隐奥虽知，固前圣所未发也。前书所论，窃谓过之者，疑其辞有未达尔。今得先生开谕丁宁传之学者，自当释然无惑也。朱子曰：西铭本不曾说理一分殊，因人疑，故方说出此一句，看来通体是理一分殊，遂句是理一分殊，一篇中错综此意，自天地言之其中，固自有分别，自万殊观之，其中又是有分别，乾称坤称，只下称字，便别这个有直说底意，思有横说底意思，乾之为父坤之为母所谓理一也。  

乾坤者，天下之父母，父母者，一身之父母。则其分安得而不殊兮。乾则称父，坤则称母，不可弃了自家父母，却把乾坤作自家父母看，乾父坤母，固是天气而地质。然与自家父母，自是有亲疏，从此处便是理一分殊，等而下之，民与物不同，同胞与吾与不同，民吾同胞，与自家兄弟，同胞又不同，龟山正疑同胞吾与。近于墨氏之兼爱，不知其间便自分个理一分殊了，以至曰：宗子，曰家相，曰老，曰幼，曰圣，曰贤，曰无告。又有如是等差之殊兮。逐句浑沦看便见理一，当中横截断者，便见分殊，但其所谓理一者贯乎分殊之中，而未始相离，此天地自然，古今不易之正理。张程二夫子始发明之，龟山只说得头一小截，伊川意则阔大，统一篇言之，旧尝看此，笃作旁通图子，分为二截，上下推布，亦甚分明。  

问龟山说，知其理一所以为仁，知其分殊所以为义，仁是体，义是用否？曰：仁是流出来底，义是合当做底，如水流动处是仁，流为江河，汇为池沼，便是义，如恻隐之心便是仁。爱父母，爱兄弟，爱乡党，爱朋友，自有许多等差便是义。且如敬，只是一个敬，到敬君，敬长，敬贤，便有许多般样。礼也是如此，如天子七庙，诸侯五朝这个便是礼，其或七，或五之不同，便是义。礼是理之节文，义便是事之所宜处，吕与叔说天命之谓性。息斩而缌，丧服异等，而九族之情无所憾。自王公至卑隶，仪章异制，而上下之分莫敢争，自是天性合如此，且如一堂有十房父子，到得父各慈其子，子各孝其父，而人不嫌者，自是合如此也。其慈其孝，这便是仁。各亲其亲，各子其子，这便是义。这个物事分不得，流出来便是仁，仁打一动，义礼智便随在这里了。不是要仁使时，义却留在后面，少间放出来使，其实只是一个道理，论着界分，便有许多分别。横渠用功亲切，程氏规模广大，学者用功要当如此，横渠之于程子，犹伯夷伊尹之于孔子，或问横渠似孟子否？曰：横渠严密，孟子宏阔，横渠之学是苦心得之，乃是致曲，与伊川异。  

某自十四五时，得程张二家之书读之，至今四十馀年，但觉其义之深，指之远，而近世纷纷所谓文章议论者，殆不足复过眼，信乎？孟氏以来，一人而己，然非用力之深者，亦无以信其必然也。旧尝择其言之返者，别为一书。《名近思录》云：张戬，字天祺，横渠先生之弟。笃实宽裕，俨然正色，虽喜愠不形于色，然与人居，温厚之意久而益亲，终日言未。尝及于利，乐道人之善而下及其恶，乐进己之德而不事无益之言。其清不以能病人，其和不以物夺志。常鸡鸣而起，勉勉矫揉，任道力行，每若不及，德大容物，沛然有馀。常自省小过差，必语人曰：我知之矣。公等察之，后此不复为矣。横渠常语人曰：吾弟德性这美，吾有所不如，其不自暇而勇于不屈，在孔门之列。宜与子夏后先，晚讲学而达。又曰：吾弟全器也。然语道而合，乃自今始。西山真氏曰：张子有言为天地，为心，为生民立极，为前圣继绝学，为万世开太平。又曰：此道自孟子复千馀岁，若天不欲此道复明，则不使今人有知者，即使人有知者，则必有复明之理，此皆先生以道自任之意。  

【`朱晦庵训蒙绝句`】  

人因形异种移根，不道其初同一源。直自源头明说下，尽将父母属乾坤。  

【`度正善性草藁`】  

《书悔庵所释西铭后》：程子尝谓韩退之《原道》之文，非其胸中识见之高，安能于千百载之下？辩别是非断然如此，然其言止及于治天下之道，而未及乎性命之蕴，其于本末犹有未备若张子之西铭则原道之祖宗也。自今观之，汉魏晋以来，溺于权谋功利之习，无有能言大学之道以觉当世者。独韩子于《原道》之篇，凌正心诚意以为说，是其所见固己超出乎诸儒之等夷矣然。其所以为言，则断自正心诚意以下，而不及夫所谓致知格物者，何哉？夫欲明大学之道而不自致，知格物以推之，岂惟天下国家之理有所未尽，反之，吾身亦将有所不察，此张子西铭之书所从以作也。欤先生尝谓正曰：乾阳坤阴，此天地之气塞乎两间，人物之所资以为体。乾健坤顺，此天地之志为气之帅，而人物之所得以为性。某初读西铭时便得此意，其后因补葺之，以释西铭云：先生之于西铭，因张子之意而推明之精粗、本末，无不曲尽，然此二语者，盖先生释西铭之纲领，而学者之所当知也。览者更自求之。嘉定六年三月戊辰，门人度正谨书。  

【`朱晦庵文集`】  

《答汪尚书》：伏蒙垂教以所不及，反覆再四，开发良多，此足以见间居味道所造日深。而又谦虚退托不自贤智，如此区区下怀，尤切欣幸，第顾浅陋，不足以当诱掖之勤，兹为愧惧尔。然窃思之，东西铭虽同出于一时之作，然其词义之所指，气象之所及，浅深广狭，迥然不同。是以程门专以西铭开示学者，而于东铭则未之尝言，盖学者诚于西铭之言，反复玩味而有以自得之，则心广理明意味自别。若东铭，则虽分别长傲，遂非之夫于毫厘之间。所以开警后学，亦不为不切，然意味有穷而于下学功夫，盖犹有未尽者，又安得与西铭彻上彻下，一以贯之之旨。同日而语兮。窃意先贤取舍之意，或出于此，不审高明以为如何？至于体用一源，显微无间之语，则近尝思之前此，看得大段卣莽。子细玩味，方知此序无一字无下落无一语无次序。  

其曰：至微者理也，至著者象也。体用一原，显微无间，盖自理而言，则即体而用在其中所谓一原也。自象而言，则即显而微不能外，所谓无间也。其大理密察，有条不紊乃如此，若于此看得分明。则即西铭之书，而所谓一原无间之实，己了然心目之间矣。亦何俟于东铭而后足耶。若俟东铭而后足，则是体用显微，判然二物，必各为一书。然后可以发明之也。先生之意恐不如此，不审高明又以为如何？《太极图》西铭近因朋友商榷，尝窃私记其说，见此抄录，欲以请教未毕，而明仲之。仆来索书，不欲留之后便，当拜呈也。然顷以示伯恭渠，至今未能无疑，盖学者舍胡覆冒之久。一且遽欲分剖晓析而告语之，宜其不能入也。  

又蒙语及前此妄论，平易蹉过之言称许甚过，尤切皇恐然窃观，来意似以为先有见处，乃能造夫平易，此则又似禅家之说，熹有所不能无疑也。圣门之教，下学上达自平易处，讲究讨论，积虑潜心，优柔餍饫，久而渐有得焉。则日见其高深远大，而不可穷矣。程夫子所谓“善学者求言，必自近易于近者，非知言者也，亦谓此尔。今日此事，非言语臆度所及，必先有见，然后有以造夫平易，则是欲先上达而后下学。譬之是犹先察秋毫，而后睹山岳先举万石，而后胜匹雏也。夫道固有非言语臆度，所及者，然非颜曾以上，几于化者不能与也今日为学用力之初正当学问思辩而力行之，乃可以变化气质，而入于道。顾乃先自禁切不学不思，以坐待其无故，忽然而有见无乃溺心于无用之地，玩岁忄曷日，而卒不见其成功乎。就使侥幸于恍惚之间，亦与天地人心叙秩命讨之实，了无交涉，其所自谓有得者，适足为自私自利之资而已。  

此则释氏之祸横流，稽天而不可遏者，有志之士，所以隐优浩叹而欲火其书也。旧读明道行状，记其学行事业累数千言而卒，道其言不过力排释氏，以为必辟之，而后可以入道。后得《吕荥公家传》，则以为尝受学于二程，而所以推尊称美之辞甚盛，考其实，亦诚有以大过人者，然至其卒章而诵其言，则以为佛之道与圣人合，此其师生之间，分背矛盾，一南一北，不审台意平日于此。是非之际，何以处之，天之生物，使之一本，此是则彼非，此非则彼是，盖不容并立而两存也。愚昧无知，误蒙诱进，敢竭愚虑，庶几决疑，伏望恕其狂，易而终教之，幸甚幸甚。《答林择之》近见莆中西铭，解义其胡公说，莫是向来所说，吕氏别本否，谓之胡说固非，然恐亦不是吕说，似初无甚发明，不知何人所作，而如此流行误人，兼其后有数段言语，极可怪也。《与郭冲晦》丛书云：理出乎三才，分出于人道，西铭专为理言，不为分没，熹窃谓西铭之书。横渠先生所以示人至为深切，而伊川先生又以理一而分殊者，赞之，言虽至约，而理则无馀矣。盖乾之为父，坤之为母，所谓理一者也。然乾坤者，天下之父母也。父母者，一身之父母也。则其分不得而不殊矣。故以民为同胞，物为吾与者，自其天下之父母者言之，所谓理一者也。然谓之民，则非真以为吾之同胞，谓之物。则非真以为我之同类矣。此自其一身之父母者言之，所谓分殊者也。又况其曰同胞，曰吾与，曰宗子，曰家相，曰老，曰幼，曰圣，曰贤，曰颠连而无告。则于其中间又有如是差等之殊哉。但其所谓理一者，贯乎分殊之中，而未始相离尔。此天地自然，古今不易之理。而二夫子始发明之，非一时救弊之言，姑以疆此而弱彼也。天地之塞吾其体，云云塞者，日月之往来，寒暑之迭更，与夫星辰之运行，山川之融结，又五行质之所具气之所行，无非塞乎天地者。塞字意得之。天地之塞吾其体，天地之帅吾其性，近见南康一士人云：顷岁曾闻之于先生，其字有我去承当之意，今考经中，初无是说。西铭承当之说不记有无此语，然实下承当字不得，恐当时只是说禀受之意，渠记得不子细也。存吾顺事没吾宁也。二句所论甚当，旧说误矣。然以上句富贵贫贱之云例之，则亦不可太相连说，今改云孝子之身，存则其事亲也，不违其志而已。没则安而无所愧无亲也。仁人之身，存则其事天也。不逆其理而已。没则安而无所愧于天也。盖所谓夭寿不贰而修身以俟之者，故张子之铭以是终焉。似得张子之本意。又云：西铭止以假金，非终身之学也。熹窃谓西铭之言指吾体性之所自来，以明父乾母坤之实，极乐天践形穷神知化之妙，以至于无一行之不慊而没身焉。故伊川先生以为充得尽时，便是圣人，恐非专为始学者，一时所见而发也。  

【`朱子经济文衡`】  

论人物无资天地之说，《答陆删定》此段专以陆公之言为非是。某所论西铭之意，正谓长者以，横渠之言，不当谓乾坤，实为父母，而以胶固斥之。切疑之，以为若如长者之意，则是谓人物实无所资于天地，恐有所未安尔，非某本说固欲如此也。今详来诲，犹以横渠只是假借之言，而未察父母之与乾坤。虽其分之有殊，而初未尝有二体，但其分之殊，则又不得而不辩也。论西铭首句之义。《答陆子美》此段谓古之圣贤，只要人明义理之言行，义理之实。西铭之说，犹更分明今亦且以首句论之。人之一身，固是父母所生，然父母之所以为父母者，即是乾坤，若以父母而言，则一物各一父母，若以乾坤而言，则万物同一父母矣。万物既同一父母，则吾体之所以为体者，岂非天地之塞。吾性之所以为性者，岂非天地之帅兮。古之君子，惟其见得道理真实如此。所以亲亲而仁民，仁民而爱物，推其所为，以至于能以天下为一家。中国为一人，而非意之也。今若必谓人物，只是父母所生，更与乾坤都无干涉，其所以有取于西铭者，但取其姑为宏阙广大之言，以形容仁体而破有我之私而已。则是所谓仁体者，全是虚名，初无实体，而小己之私，却是实理，合有分别，圣贤于此，却初不见义理。只见利害，而妄以己意造作言语，以增饰其所无，破坏其所有也。若果如此，则其立言之失胶固二字，岂足以尽之。而又何足以破人之梏于一己之私哉。大抵古之圣贤千言万语，只是要人明得此理，此理既明，则不务立论，而所言无非义理之言。不务正行，而所行无非义理之实。无有初，无此理，而始为此言以救时俗之弊者。论西铭宗子之说，《答林侍郎栗黄中》。此段推明宗子为适长之义。论西铭予曰无可疑处，却是侍郎未晓其文义，所以不免致疑。其馀未假悉辩，只大君者，吾父母宗子一句全错，读了尤为明白本文之意。盖曰人皆天地之子，而大君乃其嫡长子，所谓宗子有君道者也。故曰大君者，乃吾父母之宗子尔，非如侍郎所说，既为父母，又降而为子也。林曰：宗子如何是嫡长子？予曰：此正以继祢之宗为喻尔，继祢之宗兄弟宗之，非父母之嫡长子而何？此事他人容或不晓，侍郎以礼学名家，岂不晓乎林乃俯首无说而去然意象殊不平。《论西铭天地之塞之说答黄道夫》此段谓五行，五常感动之善。西铭天地之塞，似亦着广充字未得，但谓充满字天地之间莫非气而吾所得以为形骸者，皆自气尔天地之帅则天地之心，而理在其间也。五行：谓金、木、水、火、土尔。各一其性，则为仁、义、礼、智、信之理，而五行各专其一人，则兼备此性而无不善。及其感动，则中节者为善，不中节者为不善也。  

【`朱子语续录`】  

《问西铭》：帅总心性言。与如与国相与之类。于时保之，畏天不尤乐天贼，贼子济恶，积恶化有迹神无迹，旨酒砍也。不弛劳横渠鲜无施劳，亦作弛。豫。如《后汉书》言：天意未豫。问西铭自乾称父、坤称母、至民吾同胞、物吾与也、处是仁之体，于时保之以下，是做工夫处。先生云：若言同胞，吾与了，便说着专施济众却不是，所以只说教人做工。夫处只在敬与恐惧。故曰：于特保之，子之翼也。能常敬而恐惧，则这个道理自在。又曰：因事亲之诚，以明事天之道，只是譬喻出来，下面一句事亲，一句事天，如匪懈无忝是事亲，不愧屋漏存心养性是事天，下面说事亲，兼常变而言，如曾子是常，舜伯奇之徒皆是变。此在人事言者如此，天道则不然。直是顺之无有不合者，又问理一而分殊，言理一而不言分殊，则为墨氏兼爱，言分殊而不言理一，则为杨氏为我，所以言分殊而见理一底自在那里。言理一，而分殊底亦在，不相夹杂。刘用之问西铭理一而分殊，若大君、宗子、大臣家相、与夫民物等皆是理一而分殊否？先生云：如此看亦是，但未深，当截看，如西铭劈头来，便是理一而分殊。  

且乾称父坤称母，虽以乾坤为父母，然与自家父母，自有个亲疏，这便是理一而分殊，等而下之，以至为大君，为宗子，为大臣家相，其理虽一，其分未尝不殊。民吾同胞物吾当与，皆是如此。杨龟山正疑此一着，便以“民吾同胞、物吾党与”为近于墨氏之兼爱，不知他同胞吾与里面，自有个理一分殊。若如公所说恁地分别，恐胜得他也不多，这处若不分别、直是与墨子兼爱一般。问西铭句句是理一分殊，亦只就事，天事亲处分否？曰：是乾称父坤称母，只下称字便别，这个有直说底意思，有横说底意思，理一而分殊，龟山说得又别也。只以“民吾同胞，物吾与及长长幼幼”为理一分殊。曰：龟山是直说底意思否？曰：是，然龟山只说得头一小截，伊川意则阔大统一篇言之。曰：何谓横说底意思？曰：乾称父坤称母，是也。这不是即那事亲底，便是事天底。曰：横渠只是借那事亲底，来形容事天底，做个样子否？曰：是。西铭一篇始末皆是理一分殊，以乾为父，以坤为母，便是理一而分殊，子兹藐焉。混然中处便是分殊而理一，天地之塞吾其体，天地之帅吾其性，分殊而理一，“民吾同胞物吾与”也。理一而分殊，逐句推之，莫不皆然。某于篇末亦尝发此意，乾父坤母皆是。以天地之大，喻一家之小，乾坤是天地之大，父母是一家之小，大君大臣是大宗子，家相是小类，皆如此推之，旧尝看此，写作旁通图子，分为三截，上下排布，亦甚分明。西铭大纲是理一而分自尔。殊然有二说，自天地言之，其中固自有分别，自万殊观之，其中亦自有分别。不可认是一理了，只衮做一看，这里各自有等级差别，且如人之一家自有等级之别，所以乾则称父，坤则称母，不可弃了自家父母，却把乾坤做自家父母看。且如“民吾同胞，与自家兄弟同胞。又自别龟山疑其兼爱，想亦未深晓西铭之意，西铭一篇，正在“天地之塞吾其体，天地之帅吾其性”两句上。西铭通体是一个“理一分殊”一句，只先看“乾称父”三字，一篇中错综此意。《西铭解义》云：乾者，健而无息之谓，坤者，顺而有常之谓。问曰：此便是阳动阴静否？先生曰：此是阳动阴静之理，混然中处，言混合无间，盖此身便是从天地来。圣人之于天地，如孝子之于父母。西铭龟山二书皆非，终不识理一，至于称物平施，亦说不着。易传说是。大抵西铭前三句便是纲要了，得即句句上，自有理一及分殊。后来已有一篇说了指其名者分之殊，推其同者理之一。  

方云《西铭》一篇，先生曰：首三句，却似人破义题，“天地之塞帅”两句，恰似人做原题，乃一篇紧要处。“民吾同胞”，止无告也。乃统论如此，“于时保之”以下是做处。或问太极西铭曰：自孟子已后，方且见有此两篇文章。或问西铭理一而分殊，曰：今人说只说得中间五六句，理一分殊，据某看时，“乾称父，坤称母，”直至“存吾顺事没吾宁也”。句句皆是理一分殊，唤做乾称坤称，便是分殊如云知化，则善述其事，是我述其事，穷神则善继其志，是我继其志。又如存吾顺事，没吾宁也。以自家父母言之，生当顺事之，死当安宁之。以天地言之，生能顺事而无所违拂，死则安宁也。此皆是分殊处逐句浑论看，便见理一当中横截断看，便见分殊。因问如先生后论云：推亲亲之恩，以示无我之公，因事亲之诚，以明事天之实，看此二句，足以包括西铭一篇之统体，可见得理一分殊处分晓。曰然。又云：以有之自有父母言之，则一家之内有许多骨肉宗族，如民吾同胞物吾与也。大君者，吾父母宗子以下，却是以天地为一大父母，与众人厮共底也。  

【`朱子语类`】  

道夫问尹彦明，见程子后半年方得大学西铭看，此意如何？曰：也是教化自就切己处思量，自看平时个是不是，未欲便把那书与之读尔。道夫曰：如此则末后以此二书并授之，还是以尹子己得此意，还是以二书互相发？故曰：他好把西铭与学者看，他也是要教他知天地间有个道理，恁地开阔，道夫昨夜说尹彦明见伊川后半年，方得大学西铭看，此意思也好，也有病。盖且养他气质。淘汰去了那许多不好底意思，如《学记》所谓“未卜礻帝不视学游其志也”之意，此意思固好，然也有病者，盖天下有多少书，若半年间都不教他看一字，几时读得天下许多书。所以尹彦明终竟后来工夫少了。《易》曰：盛德大业至矣哉。富有之谓大业，须是如此，方得天下事无所不当理会者，才工夫不到，业无由得大，少间措诸事业，便有欠缺，此便是病。或曰：想得当时大学，亦未成伦绪难看在。曰：然彦明看得好，想见煞着日月看，临了连格物也看错了，所以深不信，伊川今日格一件，明日格一件之说，是看个什么。或曰：和静才力极短，当初做经筵不见得，若使当难剧，想见做不去。曰：只他做经筵，也不柰何？说得话都不痛快，所以难能解经，而通世务者，无如胡文定公。然教他做经筵官，又却不肯，一向辞去，要做春秋解，不知是甚意思？盖他有退而着书立言，以垂后世底意思在。无那措诸事业底心，纵使你做得了，将上去知得人君是看不看，若朝夕在左右说，岂不大有益，是合下不合有这著书垂世底意思故也。人说话也难，有说得响感动得人者，如明道先生会说，所以上蔡说才到明道处，听得他说话意思便不同，盖他说得响，自是感发人。伊川便不似他，伊川说话方终是难感动人。或曰：如与东坡门说话，因是他门不是，然终是伊川说话有不相轧入处。曰：便是说话难，只是这一样说话，只经一人口说，便自不同，有说得感动人者，有说得不爱听者，近世所见会说话，说得响，令人感动者，无如陆子静。可惜如伯恭都不会说话，更不可晓，只通寒暄，也听不得，自是他声音难晓，子约尤甚。  

【`程若庸增广字训`】  

性情古今人物，本本原原，初无或异，是曰理一，亲疏贵贱，贤愚厚薄，万有不齐，是曰分殊。理一而分殊，本程子论张子西铭。理一专以理言，分殊专以气言。亲疏者，亲亲之杀。贵贱者，尊贤之等。智愚贤不肖，以昏明粹驭之分言，贵贱贫富寿天，以高下厚薄之分言。程子曰：西铭明理一而分殊，墨氏则二本而无分。分殊之蔽，私胜而失仁。无分之罪，兼爱而无义。分立而推理一，以止私胜之流，仁之方也。无别而无兼爱，以至于无父之极，义之贼也。龟山曰：理一而分殊，犹孟子言亲亲而仁民，仁民而爱物，其分不同，故所施不能无等差尔。或曰：如是，则体用果离而为二矣。曰：用未尝离体也。以仁观之，四肢百骸具于一身者，体也。至其用处，则首不可以加履，足不可以纳冠。盖即体而言，而分己在其中矣。朱子曰：天地之间，理一而已。然乾道成男，坤道成女，二气交感，化生万物。则其小大之分，亲疏之等，至于什百千万而不能齐也。不有圣贤者出，孰能合其异而反其同兮。西铭之作盖如此，程子以为明理一而分殊，可谓一言以蔽之矣。盖以乾为父，以坤为母，有生之类，无物不然，所谓理一也。而人物之生，血脉之属，各亲其亲，各子其子，则其分亦安得而不殊哉。一统而万殊，则虽天下一家，中国一人，而不流于兼受之蔽，万殊而一贯，则虽亲疏异情，贵贱异等，而不梏于有我之私。又曰：言理一而不言分殊，则为墨氏兼爱，言分殊而不言理一，则为杨氏为我。所以言分殊而见理一底自在那里，言理一而分殊底亦在，不相夹杂。厚斋曰：理一分殊，犹木同一本，而枝弃自分也。理一而分殊，分不殊，不足为理一。  

【`宋黄勉斋集`】  

《西铭说》：尝记师说西铭，自乾称父以下至颠连无告，如棋局，自子之翼也以下，至篇末，如人下棋，未晓其说，丁夕阝夏，三衢舟中，因思之方知其然。乾父，坤母，予混然中处，此四句是纲领言天地，人之父母，人天地之子也。天地之帅塞为吾之体性，言吾所以为天地之子之实。民吾同胞，至颠连无告，言民物并生天地之间，则皆天地之子，而吾之兄弟党与，特有差等之殊，吾既为天地之子，则必当全吾之体，养吾之性。爱敬吾之兄弟党与。然后可以为孝。不然，则谓之背逆之子，于特保之以下，即言人子尽孝之道，以明人之所以事天之道，所以全吾体，养吾性，爱敬吾兄弟党与之道，尽于此矣。  

【`宋道学名臣言行录`】  

杨时致伊川书曰：西铭言体而不及用，恐其流遂至于兼爱。伊川答之曰：横渠之言，诚有过者，乃在正蒙。西铭推理以存义，扩前圣所未发，与性善养气之论同功，岂墨氏之比哉。西铭明理一而分殊，墨氏则二本而无分，分殊之弊，私间而失仁，无分之罪，兼理一以止私胜之流，仁之方也。无别而迷兼爱，以至于无父之极，义之贼也。子比而同之过矣。且彼欲使人推而行之，本为用也。反谓不及，不亦异乎？问《龟山语录》曰：西铭理一为仁，分殊为义。曰：仁只是流出来底，便是仁，各自成一个物事底，便是义，仁只是那流行处，义是那当做处。问：无逃而待烹，申生未尽子道，何故取之？曰：天不到得似献公也。人有妄，天则无妄，若教自家死，便是理合如此，只得听受之。  

西铭理一而分殊，不是伊川说破，也难理会。并未语问：西铭只是仁孝继志述事？曰：是以父母比乾坤，主意不是说孝，只是以人所易晓者，明其所难晓者尔。问：向日曾以西铭仁孝之理请问，蒙令截断横看，后来见得孝是发见之先，仁是天德之全，事亲如事天即是孝，自此推之，事天如事亲，即仁矣。老吾老，幼吾幼，自老老幼幼之心推之，至于疲癃残疾，皆如兄弟颠连而无告乃始尽。故以敬亲之心不欺暗室，不愧屋漏，以敬其天，以爱亲之心，乐天循理，无所不顺，以安其天。方始谓之性，窃意横渠大意，只是如此不知是否？曰：他不是说孝，是将孝来形容这仁，事亲底道理，便是事天底样子。人且逐日月把身心来体察一遍，便见得吾身便自天地之塞，吾性便是天地之帅，许多人物生于天地之间，同此一气，同此一性，便是吾兄弟、党与大小等级之不同，便是亲疏远近之分，故敬天当如敬亲，战战竞竞，无所不至。爱天当如爱亲，无所不顺。天之生我，安顿得好令我富贵崇高，便如父母爱我，当喜而不忘，安顿得不好，令我贫贱尤戚，便如父母欲成就我，当劳而不怨。或曰：先生谓事亲是事天底样子，说尽西铭之意矣。  

西铭有个劈下来底道理，有个横截断底道理。窃意当时语意，似谓每句直下而观，则事天事亲之理皆在焉。全篇中断而观之，则上专是事天，下专是事亲，各有攸属。西铭一篇正在“天地塞吾其体，天地之帅吾其性”两句。乾为父，坤为母，便是理一而分殊，子兹藐焉。混然中处，便是分殊而理一。问：天地之塞如何塞？曰：塞与帅字，皆张子用字之妙处，塞乃孟子塞天地之间体，乃孟子气体这充者。有一毫不满不足之处，则非塞矣。帅即志气之帅，而有主宰之意。问西铭。曰：更须子细看他说理一而分殊。而今道天地不是父母，父母不是天地，不得，分明是一理。乾道成男坤道成女，则凡天下之男皆乾之气，凡天下之女皆坤之气，从这理便彻上彻下，都即事一个气。朱子语。张南轩与朱子书曰：西铭近日常读理一分殊之指，龟山后书终未之得。盖斯铭之作，政为学者私胜之流，昧夫天理之本然，故推明理一，以极其用，而其分之殊自不可乱，盖如以民为同胞，谓尊高年为老，其老，兹孤弱为幼其幼，是推其理一，而其分固自在也。故曰：分立而推理一以止私胜之流，仁之方也。龟山以无事乎推为理一，引圣人“老者安之，少者怀之”为说，恐未知西铭推理一之指也。朱子曰：熹既为西铭解，后得尹氏书云《杨中立答伊川论西铭书》，有“释然无惑”之语。伊川读之曰：杨时也未释然，乃知此论所疑。第一书之说，伊川盖亦未之许也。问自恶旨酒至勇于从，而顺令此六圣贤事可见理一分殊乎？曰：恶旨酒育英材是事，天顾养及锡类，则是事亲。每一句皆存两义，推类可见。明道曰：西铭某得此意，只是须得子厚，如此笔力，他人无缘做得。孟子已后未有人及此，得此文字省多少言语，要之仁孝之理备于此，须臾而不于此，则便不仁不孝也。西铭原道之宗祖，自孟子后未见此书。观西铭能养浩然之气者，游酢得西铭读之，即涣然不逆于心。曰：此中庸之理也，能求之语言之外者也。又论弘毅曰：西铭言弘之道。西铭自首至末皆是理一分殊，乾父坤母固是一理，分而言之，便见乾坤自乾坤。父母自父母。晦庵先生朱熹淳熙十五年始出《太极通书》《西铭》二书，解义以授学者。  

【`敬斋泛说`】  

张子厚以戏言戏动，自诬诬人长，恶遂非，莫斯为愚，作铭戒之。目曰：砭愚，以父天母地，民吾同胞，忍为残贼，莫斯为顽，作铭戒之。目曰：订顽，久之又以始目克核之太至，乃改砭愚曰东铭，订顽曰西铭。是固以长者之心，出长者之辞，名长者之名也。亦岂知人之状万殊，而人之情又万万之殊乎？故贤者以贤治人，终不若以人治人，以贤治人者，君子以情用。以人治人者，乃小人以刑用也。二铭以贤治人，高矣，远矣，其辞婉矣。柰之何贤者一，而否者百千也耶。吾若与张子并世，必语之曰：盖从其初。惜吾之生也后。  

【`张横浦先生集`】  

《西铭统论》：余观西铭大意，以谓人梏于形体，而不知我乃天地之子。下与动植同生上，与圣贤同气，要当穷神知化不愧屋漏，存心养性，以尽为子之道。又当恶旨酒育英材，以为持己接人之方，以合天地之心。而遇困苦，遭患难，当如舜、如申生、如曾参、如伯奇。以听天地厚我，贫贱尤戚。为天地之成我，存则顺天地。没则安天地，乃为大孝之子尔。鸣呼！岂浅学小识所能见此兮，学者当自重焉。《西铭解》乾称父，坤称母，予兹藐焉，乃混然中处。乾吾父，坤吾母，吾乃乾坤之子，与人物混然处于中间者也。故天地之塞吾其体。吾之体，不止吾形骸，塞天地之间，如人如物，如山川，如草木，如禽兽，昆虫皆吾体也。天地之帅吾其性。吾之性，不止于视听言貌思，凡天地之间，若动作、若流峙、若生植，飞翔潜泳必有造之者，皆吾之性也。民吾同胞物吾与也。既为天地生成，则凡与我同生于天地者，皆同胞也。既同处于天地间，则凡林林而生蠢蠢而植者皆吾党与也。大君者，吾父母宗子也。其大臣宗子之家相也。大君谓人主：吾为天地之子，人主主天地之家事，是大君吾父母宗子也。  

大臣相天子以继天地之业，是宗子之家相也。尊高年，所以长其长，高年先我生于天地间者，有若吾兄，吾能尊之是长天地之长也。慈幼孤，所以幼其幼。孤儿弱子，后吾生于天地间者也。有若吾弟，吾能慈之，是幼天地之幼也。圣其合德，贤其秀也。圣人，合天地之德者也。贤人，特天地之秀也。凡天下疲癃残疾，孤独鳏寡，吾兄弟颠连，而无告者也。疲癃，老病也。残疾，废疾也。孤独鳏寡，老而无子者，幼而无父者，老而无夫者，无妻者，皆天民之穷者也。然数等无告者，与吾同生于天地，其困苦如此。是乃吾兄弟颠连而无告诉也。吾其可不恤乎？于时保之，子之翼也。畏天地之威，若畏父母之严，保其心而不敢少肆焉，是子之敬者也。乐且不尤，纯乎孝者也。乐天地之命，虽患难而不尤，此天地纯孝之子也。违曰悖德，害仁曰贼。违天地之心，是不爱其亲者，故谓之悖德，害天地之仁，是父母之贼也。济恶者不才，其践形惟肖者也。世济其恶，是天地不才之子，践履天地之形，以貌言视听思之形，为恭从聪明睿之用，是克肖天地之德也。知化则善述其事，穷神则善继其志。天地之事，不过乎化，天地之志，不过乎神，故知化则善述天地之事者也。穷神，则善继天地之志者也。不愧屋漏为无忝。天地之心无幽明之间，止不欺而已。故不愧屋漏之隐者，乃无忝于天地。存心养性为匪懈。心性即天地，夙夜存心养性，是夙夜匪懈以事天地也。  

恶旨酒崇伯子之顾养。崇伯之子，禹也。禹恶旨酒，酒能乱德，今恶旨酒，乃顾天地父母之养者也。育英才，颖封人之锡类。颖谷封人请遗羹于母，以起郑庄公之孝心，今我育天地之英才，则是以孝心与其类也。不弛劳而底豫，舜其功也。舜祗载见瞽叟，夔夔斋，瞽亦兄若，是舜不弛劳而致父母之悦豫，其事父母之孝，大有功于明教，吾能在困苦中，竭力为善，以致天地之喜，是乃舜之功也。无所逃而待烹，申生其恭也。  

大舜逢父怒大杖则走，小杖则受，申生不明乎道，乃以死为恭，而成父之恶，不可为训者也。横渠之意，以谓遭遇谗邪，此命也。顺受其死，以恭顺乎天地，如申生之恭可也。顺其受而归全者，参乎？曾子之疾病，而易大夫之箦，是顺其受，而不以父母遗体处于不正者也。吾今能处天地之正，而不以患难易其节，是于天地有曾参之孝也。勇于从而顺令者，伯奇也。伯奇，尹吉甫之子也。吉甫惑于后妻虐其子，无衣无履而使践霜挽车，伯奇从父之命，而顺父之令，不敢有辞焉。人当患难之际，顺而受之，无怨尤于天地，是乃若伯奇之孝也。富贵福泽，将以厚吾之生也。富贵福泽是天地欲厚吾之生也。贫贱尤戚庸玉汝于成也。贫贱尤戚，是天地爱汝，欲成就我也。此天将降大任之说。存吾顺事，没吾宁也。吾存，则顺事天地而不逆，吾死，则安于其心志而不乱。是乃终始听命于天地，而为天地至孝之子焉。  

鹤林精舍，鹤林先生，晚岁欲作书堂，以理义之学，淑其寓乡之士友，志不果就而没，制干君于苫块荼苦之中，不暇他及，亟建堂于墓左，以绍先志，鲁区区远来，方渍絮以吊公墓，而制干君为设讲席，属友朋俾诵所闻于斯堂，以发其端，辞而不获，谨取西铭一篇，述其大旨以塞嘉命云。乾称父，坤称母，子兹藐焉。至存吾顺事，没吾宁也。西铭一书，规模宏大，而条理精密，有非片言之所能尽，然其大旨，不过中分为两节，前一节明人为天地之子，后一节言人事天地，当如子之事父母，何谓人为天地之子，盖人受天地之气以生，而有是性。犹子受父母之气以生，而有是身。父母之气，即天地之气也。分而言之，人各一父母也。合而言之，举天下同一父母也。  

人知父母之为父母，而不知天地之为大父母，故以人而视天地，常漠然与己如不相关，人于天地，既漠然如不相关，则其所存所发，宜乎无适而非己私。而欲其顺天理遏人欲以全天地赋予之本然，亦难矣。此西铭之作，所以首因人之良知而推广之，言天以至健而始万物，则父之道也。地以至顺而成万物，则母之道也。吾以藐然之身，生于其间，禀天地之气以为形，而怀天地之理以为性，岂非子之道乎？其下继之以“民吾同胞物吾党与”，而同胞之中复推其大君者为宗子，大臣者为宗子之家相，高年者为兄，孤弱者为弟，圣者为兄弟这合德乎父母。  

贤者为兄弟秀出乎等夷，疲癃残疾茕独鳏寡者，为兄弟之颠连而无告者，则皆所以着夫并生天地之间，而与我同类者，虽有贵贱贫富长幼贤愚之不齐，而均之为天地之子也。知并生天地之间，而与我同类者，均之为天地之子，则天地为吾之父母也。岂不昭昭矣乎？故曰前一节，明人为天地之子，何谓人事天地，当如子之事父母，盖受父母之气以生，则子之身，即父母之身，人受天地之气以生，则人之性，亦即天地之性，子之身，即节父母之身，故事亲者，不可不知所以保爱其身。人之性，节天地之性，则事天者，亦岂可不知所以保养其性邪。此西铭之作，所以既明人为天地之子，而复因事亲之孝，以明事天之道也。  

乐天者，不思不勉而顺行乎此性，犹人子爱亲之纯，而能爱其身者也。畏天者，战战竞竞，以保持乎此性。犹人子敬亲之至，而能敬其身者也。若夫徇私以违乎理，纵欲以害其仁，无能改于气禀之恶，而复增益之。则是反此性而为天地悖德贼亲不才之子矣。尽此性而能践其形者，其惟天地克肖之子乎？穷神知化，乐天践形者之事也。存心养性而不愧屋漏，畏天以求践夫形者之事也。以此修身，则为顾养，以此及人，则为锡类。以此处常而尽共道，则为底豫，为归全以此处变而不失其道，则为待烹，为顺令爱恶逆顺处之若一，生顺死安两无所憾事亲，而至于是，则可以为孝子。事天而至于是，岂不可以为仁人乎？故曰：后一节言人之事天地，当如子之事父母，此篇之指大略如此。朱夫子所谓推亲，亲之厚以大无我之公，因事亲之诚，以明事天之道。亦此意也。鸣呼！继志述事，孝子之所以事亲也。存心养性，君子之所以事天也。事亲事天虽若两事，然事亲者，即所以为事天之推，而善事天者，乃所以为善事其亲者也。制干君作堂以绍先志，而因取友以辅其仁，继志述事，存心养性，二者盖兼得之矣。故愚敢述此以为勉，而并以念同志云。良淳桉鹤林先生，即前吴公泳以，蜀人寓居德清制干君名磐。  

【`陈埴木钟集`】  

西铭之书，以无亲亲之杀。程子曰：西铭理一而分殊，墨氏二本而无分。  

【`刘炎迩言`】  

西铭以天地为父母圣人事也。人能以父母为天地，约而求之，仁亦不可胜用矣。孔子曰，事父孝，故事天明；事母孝，故事地察。天地明察，神明彰矣。而况于人乎？而况于物乎？  

【`陈亮龙川集`】  

《西铭说》：伊川先生曰，西铭之为书，推理以存义。扩前圣所未发，与孟子性善养气之论同功。岂墨氏之比哉？西铭明理一而分殊，墨氏则二本而无分。分殊之蔽，私胜而失仁；无分之罪，兼爱而无义。分立而推理一。以止私胜之流，仁之方也。无别而迷兼爱，至于无父之极，义之贼也。又曰，西铭仁孝之道备矣。须臾而不于此，是不仁不孝也。西铭之书，先生之言，昭如日星。而世之学者，穷究其理，浅则失体，深则无用。是何也？是未尝以身体之也。今之言曰，亲亲而仁民，仁民而爱物。彼以其分之次第自取尔。非吾心之异也，取之虽异，而吾心则一。故曰理一而分殊。以是为言，则象尤亦尤，象喜亦喜。直应之云尔。而吾心未始有尤喜也，能好人，能恶人，直应之云尔。而吾心未始有好恶也，如镜纳万象，过而不留者，盖止于此。  

而释氏以万法为幻化未为尽，不然也，将以一之，而终不免于二；将黜异端，而终流于异端。是未尝以身而体之也。尝试观诸其身，耳目鼻口肢体脉络，森然有成列而不乱。定其分于一体也。一处有阙，岂惟失其用，而体固不完矣。是理一而分殊之说也，是推理存义之实也。西铭之为书也。乾称父，坤称母。塞天地者，吾之体也。师天地者，吾之性也。民为同胞，而物则吾与也。大君为宗子，而大臣则家相也。圣其合德，而贤则其秀也。老者视吾之亲，幼者视吾之子，鳏寡孤独者，视吾无告之兄弟。此之谓定分，定其分于一体也。一物而有阙，岂惟不比乎义，而理固不完矣。故理一所以为分殊也。非理一而分则殊也。苟能使吾生之所固有者，各当其定，分而不乱，是其所以为理一也。  

至于此，则剽剽危惧而已尔，心广体胖而已尔，剽剽危惧，畏天也，敬亲也。心广体胖，乐天也，宁亲也。违者，自绝也。害仁者，自丧也。济恶者，自暴也。惟践形者，为能尽其道也。察万化这所由往，能曲折以述事也。穷至神之所自来，能卓然以继志也。隐显如一可以为无忝矣。自强不息，可以为匪懈矣。寡叹所以敬身也。养善所以广孝也。自尽而有所感通，则生足为法；不通而无所自尽，则死可无憾。完其固有而归，则不失其所受；顺其正命而行，则不失其所从。达以自遂，穷以自修，存以自尽，没以自安，是其心无造次之不存，无毫厘之不体。周流乎定分，而完具乎一理。鸢飞鱼跃，卓然不可掩于勿亡勿助长之间，而仁孝之道，平施于日用矣。极吾之力，至于无所用吾力，然后知西铭之书，先生之言，昭乎其如日星也。  

【`侯氏静一泛言`】  

《张子西铭说》：侯氏曰，唐虞三代，圣人道统正派。至孔孟没，不得其传。濂溪周子，二程夫子，实接不传之统。二程之后，便到横渠张载。盖以西铭垂训子世，明道曰，西铭原道之宗祖，须得子厚如此笔力，他人无缘做得。孟子以后，未见此书，省多言语。朱子曰，自读张子书四十馀年，但觉义之深，指之远，信乎孟子以来，一人而已。然非用力之深者，无以信其必然也。夫朱子命世之大儒也，注解西铭，止书喜学，其尊信此书之微意可知。愚伏读之，始实先尊缙山先生之手泽，宋儒吕大临，张九成，朱熹氏之解。比岁先师李舟轩昌道复，以西山后人蔡模演说。命愚录诵已上诸儒，总为一篇，似涉易览。今拨冗之暇，纂附成书，合而玩之。发明奥微，庶几方寸之中；融会洞达而有一得之说。其去先生任道之本指未远也。元儒王奎文曰，是宜冠四书之上。先读西铭，方读《大学》，次及语孟《中庸》。即胡宏所谓《周子通书》，直与《易》《书》《诗》《春秋》语孟流行乎天下之论同也。奂然谓东西二铭，与曾子合。西铭主宏，东铭主毅，至于克已复礼一也。洽谓西铭主爱，根乎仁；东铭主敬，根乎礼。至于动静交相养一也。  

【`元牟山献之陵阳集`】  

俞好问摘西铭，玉成二字，揭之座右，俾其子若孙，因名思义，克遂有成。天地之心，主于万物。其生维何，凝冱摧剥。蒹葭苍苍，受变乃成。霜露皆教，而况在人。贫贱尤戚，是为福泽。德慧术智，是为灾疾。曾益所能，空乏其身，于维此意，未或不仁。父母于子，夫岂不爱。厥既爱之，曷骄以败。思之过甚，如饱则伤。所以古人，教必义方。旨兮西铭，造化全体。维好问甫，以训其子。他山之石，攻玉之工。物有相假，始就厥功。彼粗而厉，此温而密，宛其成矣，错落圭璧。如琢如磨，君子自修。既恂且栗，镐发孔周。匪玉其美，伊石其力。匪召其力，生成之德。  

【`源流至论`】  

愚尝敬诵明道之训矣，曰西铭之书，仁孝之理备乎此。须臾而不于此，则不为仁，不为孝矣。语录吁精矣哉！横渠之道也。至矣哉！明道之训也。夫西铭一书，理义奥门困，发前圣未发之蕴，启人心未启之机。真可与天地同其体。浑浑乎无所名，恢恢乎无所不及。范围不可得而过，形器不可得而系。口传士西铭赞故伊川一见，不以性善养气者称，则以原道宗祖者言。明道一见，不以达得天德者语，则以极醇无杂者论。然究其旨要，大抵切切于仁孝道。且乾称父，坤称母，此西铭之纯乎孝。人君有见于此，则事天如事亲，事亲如事天，而孝子之职举矣。或谓申生恭，而未免阝舀父于恶，而乃取而侪诸大舜之底豫，而遂疑其马交，不知横渠之意，非谓舜之孝果与申生同也。特以明事天者，天寿不贰，而修身以俟命尔。夫何疑，民吾同胞，物吾驰。此西铭之纯乎仁见上人而有见于此，则天下为一家，中国为一人，而仁人之事毕矣。或谓孟子亲亲仁民，自有次第，而乃合而归诸大君之长幼，而遂惑其泛，不知横渠之意，非谓大君之心，果爱无差等也。特以示圣人之心，一视而同仁，而能称物以平施尔。夫何惑，学者尚能志其所志，学其所学，澡身浴德之地，斋心克己之时力于此焉。而求之则孔孟之道可传，曾颜之学可企，而横渠之望于后人者，亦无负矣。呜呼，知西铭者，固以西铭之言为当。病西铭者，复以西铭之言为过。今观龟山之言，有曰言体而不及用，曰有平施而无称物，此犹可也。见上鲍若雨何人，而亦非之，刘安节何人，而亦议之，甲可乙否。互相矛盾。  

吁！横渠其果可疑乎？如其果尔。则二程何信之笃也。如彼，如曰不然，何二三子复疑之深也。如此兮。疑之者是，则信之者非，信之者是，则疑之者非，二者必有一焉。曰：皆是也，信之者所以知之，疑之者亦所以求知之，信之者固无疑矣，而疑之者亦岂终于疑兮。吾亦见其不能不终归于信而已矣。鲍若雨向尝疑也。及闻伊川管窥天之喻，则幡然而改。《语录》刘安节向尝疑也，及闻伊川造道有得之言，则频然而觉。同上杨龟山向尝疑也，及闻伊川理一分殊一语，则条然风飞，判然冰释矣。又何疑焉。见上愚故曰：终归于信而己矣，嗟夫，人疑先天易为考数之书，得陈莹中之言而悟世。疑太极图加无极之妄，得晦翁之言而释。见《太易图》条。然则西铭一书，所以信于人心，信于天下后世者，幸有二程先生遗训在。  

【`四书章图总要`】  

朱子曰：西铭理一分殊，知其理一所以为仁，知其分殊所以为义，盖仁是泛然兼爱处，义是截然分别处。故天地化生万物，则为理一，然乾称父，坤称母，其分未尝不不殊，民物并生天地之间，其理未尝不一，然“民称同胞、物称吾与，“则其分未尝不殊与夫合。天下之人，皆吾兄弟之亲，其理未当不一。然至于大君家，相长幼、圣贤、残疾、皆自有等有效期，又其后因事亲之诚，以明事天之道，盖无适而非所谓分立，而推理一者，理一处便有兼爱之仁，分殊处便有截然之义。不然爱无差等墨氏之仁尔，岂足以论西铭之大旨兮。右所列西铭之图专以理一分殊者言也朱子又云西铭纲领浑在天地之塞吾其体天地之帅，吾其性二句，盖又主以理气为说者也。沈毅斋先生遂衍其义，有曰自贵贱尊卑之等而言之，则属于天地之塞以气言也。而同一根源，则未尝无理一者，存不可以其一而不差其分之殊，此推行之仁也。自圣贤善恶之别而言之，则属于天地之帅以理言也。而未尝无分殊者，在不可以其殊而不归乎理之一，此存养之仁也。仁之存养者，同乎天而无别，则仁之推行者，施于人而有别矣。虽然气在性分可得而变，厚薄清浊是也。气在命分不可得而变，富贵备短是也。恶旨酒以克己育英才，以辅仁所以求变其在性分者，劳佚生死不二，其所之富贵贫贱，一安其所遇，所以不变其在命分者，惟其付命于天者轻，则其责成于己者重。所以存顺没宁，无忝于父母也。先生此说，发明备至愚，故因即朱子之意而图之，并述其说于左。初学之士，详玩其所以为理一分殊之旨，又参以理气差别之说，则西铭旨义，庶乎其尽得之矣。  

永乐大典  

## 卷之八千二百六十九

十九庚铭  

帝赐二铭  

【`旧唐书`】  

《马燧传》：燧平河中诏迁光禄大夫，兼侍中，还太原，德宗赐燧宸台衡二铭，序曰：朕每览上古之书，及唐虞之际，君臣相得。圣贤同时，日夕孜孜。讲论至道，或陈其鉴诫，或讽以咏歌。焕乎典谟，百代是式，有以见启沃之道，理化之端，意甚慕之而未能迨也。顷灵监节度使杜希全，著书上献，多所规谏，聊为君臣，用答其意河东等道副元帅司徒燧。固请勒石。贻厥后人。朕以文既非工，义又非备，垂诸来裔，良所恧焉。起予者商，因之有作，庶乎朝夕自儆，且俾后代知我文武殿邦之臣欤。宸铭曰：天生蒸人，性命元淳，嗜欲交驰，利害纠纷。无主乃乱，树之以君。九域茫茫，万情云云。目不备睹，耳难遍闻。睹之闻之，矧又非真。事失其源，道远莫亲。理得其要，化行如神。失源惟何，不自正身。正身之方，先诚其意。罔从尔欲，罔载尔伪。体道崇德，本仁率义。必信若寒暑，无私象天地。感而遂通，百虑一致。任人之术，各当其器。舍短从长，理无求备。事多总集，众才咸遂。知而必任。任而勿贰。以天下之目为鉴，我鉴斯明。以天下之心为谋，我谋则智。求贤惟广，辩理惟精。逆耳口弗心，必嘉乃诚。顺旨苟容，亦察其情。斥去奸谀，全度忠贞。先人立言，为代作程。谔谔者昌，唯唯者倾。系以兴亡，曷云其轻。承天子人，夫岂不贵。伊昔哲王，夙夜祗畏。驭朽为戒，纳隍为志。神精害盈，天匪假易。四海为家，夫岂不富。伊昔哲王，勤俭固陋。土阶罔饰，露室罢构。远奇技淫巧，放珍禽怪兽。敬之慎之，天命可衤右。欲令必行，顺人之情。欲诚必著，清已之虑。心无亿诈，事必忠恕。凡将有为，靡不三思。喜怒以节，动静以时。毫厘或差，祸害亦随。慢易厥初，悔其曷追。刑不可长，武不可恃。作威逞力，厉阶斯起。垂施蔽聪，黄王纩塞耳。含弘光大，是亦为美。覆之如天，爱之如子。仁心感人，率土自理。嗟予寡昧，嗣守丕图。冠戎荐兴，德化未孚。大业竞竞，其敢以谕。俯察物情，仰稽典谟。作诫斯言，实于座隅。台衡铭曰：天列台星，垂象于人。圣人则天，亦建辅臣。以翼以弼，为衡为钧。如耳目应事，如股肱运身。是则同体，孰云非亲。阴阳相推，西序成岁。君臣相得，万邦作ㄨ。感同风云，合若符契。以道匡救，尽规献替。术必从绳，金其用砺。帝者之盛，时惟陶唐。乃闻畴咨，仄陋明易攵。洎乎有虞，二八腾芳。爰迨伊尹，相于成汤。载生姜牙，谅彼武王。道无不行，谋无不臧。君圣臣贤，运泰时康。汉高既兴，萧曹亦彰。烈烈我祖。应期而昌。划灭群凶，砥平四方。惟卫及英，启辟封疆。曰房与杜，振理维纲。亦有魏徵，忠謇昂昂。伟兹众才，为栋为梁。荡荡巍巍，邦家有光。是知之废兴，系于时主。主之得失，咨于台辅。经之以文，纬之以武。出为方伯，入作申甫。绝维载张，阙衮斯补。维德是倚，维才是求。人不易知，德亦难周。传说板筑，夷吾射钅句。任之不疑，干载垂休。体于至公，何鄙何雠。追惟哲主，必赖良弼。矧子不德，暗于理术。师旅繁起，政刑多失。遘兹艰屯，夙夜祗剽。翊我载我，实惟恸贤。内熙庶绩，外总十连。威武载扬，谋猷日宣。长城压境，巨舟监济川。同德同心，扶危持颠。予嘉尔诚，尔相予理。惟后失道，亦臣之耻。自昔格言，慎终如始。功藏鼎彝，道冠经史。母俾伊传，克专厥美。作鉴勒铭，永世是纪。燧至太原，乃勒二铭于起义堂西偏，帝为题额，其崇宠如此。  

心亨铭  

【`嘉定州临卯记`】  

直徽猷阁张行成《心亨铭》：临昂太守郭爱义以书来云：近辟一小室，为公馀寓身之所，因榜曰心亨，顾仆今日亦可谓处险矣。然古圣贤济险必有其道，愚不肖何足以知，此愿乞数语铭之座左，以为朝夕之戒，庶几求小得而不至于坎坷，惟不以晚进鄙斥，特赐善诱，窃谓卯之为郡。昔有四利，今成四害。曰茶，曰监，曰酒，曰铁，惟兹四者，他郡或有其一，或有其二，吾邛独全。昔以为利，民竞富豪，今以为害，民皆贫薄。公私窘急，上下困弊，前者三月之变，正坐乎此。太守之来，适丁斯时，可谓处险矣。辟室曰心亨，得济险这道也。坎之为义，在卦为当时之事，故有出险之理，在爻为适时之人，故无出险之辞，何以言之，坎之刚中，惟二五两爻在二，则曰：求小得，孔子以为未出中。在五则曰：坎不盈，孔子以为中未大是也。在卦则维心亨，孔子以为刚中。行有尚，孔子以为往有功是也。夫天下事，未有中不刚而能济。刚中者，诚实之谓也。金石可贯，水火可蹈，天地可动，况其他乎？以此有行，何功之不立兮。山下出泉，推而放诸四海，无所不达云上于天沛。而利乎万物无所不济，又安有出中未大之患耶？为之铭曰：时在重险，心维独亨。胡能有尚，刚中则行。戊子重阳日，里人张行成书。  

啸隐铭  

【`宋比石间禅师集`】  

临川王正叔《啸隐铭》：怀壮图啸，长舒自乐遽庐中之天地。岂特以天地为遽庐，学道兮自娱，钦水兮饣卞蔬。是谓立天下之正位兮，居天下之广居。  

主静铭  

【`宋周濂溪集`】  

《附录篇》：载南安书院主静铭曰：山下出泉，至静而清。汨之则乱，清奚从生。人之为人，禀二五精，厥初本静，天性清明。形生神发；感物为情。纷纶交错，善恶己萌。君子修之，敬立德成。中正仁义，存养益宏。静虚明通，不外一诚。动主乎静，体主用行。  

谨动铭  

【`周濂溪集`】  

《附录篇》：载谨动铭吉凶悔吝，自动而出。恶居其三，善止于一。必纯乎天去妄之夫。无妄则诚，浑然至质。几微弗审，易为邪汨。物欲横流，正道日室。君子谨之，检身自律。仁义礼智，真理融溢。动直公溥。不离一实。用和曰德，动罔不吉。  

三住铭  

【`江西志`】  

唐施肩吾，字希圣，江州人。工诗文举进士第，不调官。入庐山过吕洞宾授金丹之妙，著三住铭，三住者，谓气住、神住、形住也。  

日省铭  

【`宋陈藻乐轩集`】  

欲动而呼，呼应而亲。匪亲乃雠，实片戈我身。凡百违意，戒母恚嗔。天子和戎，况吾庶人。知斯二者，佛宝儒珍。胜于问药，矧谬祠神。  

无咎铭  

【`宋袁蒙斋集`】  

《无咎铭》：赠杨廷润并序：慈湖先生，作无咎古。篆授廷润，廷润属某，发挥斯义，某惟易之言无咎多矣。而尤于大过，初六一爻藉用白茅之辞，深有味焉。吾夫子系之曰：苟错诸地而可矣。藉之用茅，何咎之有？慎之至也。夫茅之为物，薄而用可贵也。慎斯术也。以往其无所失矣。呜呼！人禀天地精粹之气，此心至灵，固未尝有咎也。入孝出弟，谨言笃行，无所苟焉。本心纯明，六通四达，钻何自生兮。初六处大过之时，以柔居下顺也，藉用白茅谨也。居下体之初，秉至顺之德，而尽敬谨之心。谨则无所苟，无所苟则无所失。故初六无咎非于本心之外，有所增益也，能勿苟而已矣。错诸地而可是苟也。藉之用茅，是不苟也。若曰如是，亦已足矣。而吾不敢安焉。非不苟者能之乎？战战竞竞，常清常明。无所偏党，无所系累，无所愧怍，无所凝滞。六合虽广，近在只尺一身，虽甚少鲜范围天地。故曰非能有所增益也。能勿苟而已矣。苟之病去，何失之有。既无所失，何咎之有，故不必求得也。无失即为得，不必求善也。咎去即为善，圣人垂训，岂不昭如日星兮。某写至于此，不知手之舞之，足之蹈之，遂从而为之铭曰：易道坦平，何用作为。人自不悟，万辙千岐。一日洞然，了无所疑。天地在斯，四时在斯。万物在斯，古往今来在斯，圣人与我在斯。衣斯、服斯、饮斯、食斯、视斯、听斯、持斯，履斯。求之匪求，知之匪知，为之匪为，思之匪思，柔体居下，茅以藉之，谨敬若此，朝夕弗违。万善自尔生，百志自尔熙。辉光自尔着，德性自尔弥。其变无方，其乐无涯。以是为无咎之铭，非支非离。  

愚轩铭  

【`宋洪适盘洲集`】  

山鸟可移，我志不辍。佛鸟可为，我禅不灭。用智蠹心，巧不如拙。痴室铭自痴莫知，人痴孰治。名室以痴，其痴则非。文庵铭痴者见之之谓痴，愚者见之之谓愚。不痴不愚，入文庵而趑趄。已上并系洪适撰。  

达原斋铭  

【`宋袁蒙斋集`】  

泉始达，流涓涓，泉有自，道执先。满宇宙，无非原。日用间，井井然。问礼乐，吾何言？止善斋铭兼山艮，艮其背。何所止，善之至，静乎是。动乎是。既曰动，曷谓止。听绵蛮，会斯意。存诚斋铭诚本存，贵存存。不可睹，不可闻。可睹闻，皆乾坤。邪既闲，纯乎纯，每闲邪，礼是门。养正斋铭初始生，命曰蒙。赤子心，天心通。本自正，养何功。养乃固，生不穷。非肋长，常融融。  

已上并系蒙斋集四斋铭。  

止堂情话室铭  

【`宋王十朋梅溪集`】  

南浦陈台卿，取大学之义以名堂，采陶渊明之赋，以名室。命梅溪王某铭之。铭曰：金玉满堂，不以名堂。彼外物兮非可常。大学之道在于知止，子以铭堂端有旨。止匪易，知匪难。知反求诸身，非远而正子心兮，诚子意定应不离方寸地。《右止堂铭》：情之所钟，正在我辈。况于亲戚，又情之最。亲戚之话苟不情，将鸟乎用其情。独不见，夫陈子之入是室兮无话不情，非情不话，颜津兮常自快，愿子扩亲戚之情意。均此话于疏外，则四海之内皆兄弟。其为悦也尤大。  

《右情话室铭》  

东斋六铭  

【`宋吕南公灌园集`】  

东齐六铭并序：某来枞阳，枞阳之大夫扫斋齐，于听事之东，以馆之，日给之食，又借之书以养焉。斋之东北有室，室纵二筵横半之。某居其中，偃然与文字起居，不知此世之多淫堂亻替厦也。室有窗，窗之右有户，户外之左有方池。方池之前，周而限之者土垣，土垣之外，林之老高，流之弯萦。萧然谬然比严野者，某时压坐卧，则挽旧编循池依垣以步耳。目垣外之虚旷，亦自宜也。旧常多感，感之积无以纡发。则惧夫，抑且蔽也。少纡之为窗户方池垣四铭。又为书箧酒壶铭，皆以自警也。某曰：铭之作，吾不忍效昔人捕影迹以图附其说，至于沽腴事月为苟耀文笔者，吾又免之。若然，斯六铭其可然无愧也己。《片窗铭》有明勿恃，有隙勿启。资尔天日，保尔虚室。朴而棂，素而巾蒙。不流于华，不荡乎空。映书映文，迩乎晓昏。尔明可尊。《户铭》阖足以晦，辟足以明。若枢若扃，顺而勿情。乌乎得汝由而非罪疾也者，非户之祥也耶。《方池铭》池如之何？去流取定。方如之何？去圆取正。胡能不盈，有岸斯广。胡能不竭，有源斯养。维风及雨，或激其平。尔龟尔鱼，勿污其清。事常感人，人感或蔽。勒铭池傍，以辅吾志。《垣铭》表母甚高，以蔽余见。质母不厚，以虚亏余限。中亡失宜，孰逾孰窥。中亡易言，尔奚属斯。咨尔垣兮。其安其支。《书囊铭》岂无弊囊，伤于束勒。亦有高架，尘蠹侵食。倚斯箧兮，方而有容。不华于外。以垣其中。行可以携，坐可以隐。君子之器，用无不顺。容不在多，贵于能达。蓄不在固。利于频发。不发不达，伊箧之繁。《酒壶铭》富而分人，赠愁以喜。贫而居中，立亦不倚。能分能立，其儿艹君子。杖头之钱，方外之宾。交招世逸，莞摄天真。作熙作淳，资汝蒸人。何干万春。  

举业囊铭  

【`宋吕南公灌园集`】  

余年桐乡之，明年当有司请贡士之春，同居争治举场事业，时以率余，余不得免也。稍强为之，置囊壁间以积其文，暇日又题囊腹为铭，以自悲其词云：孰干我才，以乱吾学。董冗掎丽，成此脆恶。岂不有效，腰金曳朱。岂不误事，饥肠白鬓。咨尔囊兮，蓄我穷欤。聚吾通乎？翦铭始以功利，终以功钝。彼弃彼收，在我无闷。吁是可是，可以为人。臣之训。尺铭天下之短长。资汝然后知。汝虽无情，不得不为。乌乎！孰赋汝材，使至于兹。已上俱宋吕南公灌园集。  

鞠城等铭  

【`袁州府宜春志`】  

李冲元《鞠城等铭》并序：孔子曰：听讼吾犹人也。必也使无讼乎？又曰：上失其道，民散久矣，如得其情则哀矜而勿喜盖自大道既隐纯朴已散虽尧舜之世犹曰罪疑惟轻。又曰：与其杀不辜，宁失不经，然则听狱之际，圣人专以敬慎而哀矜者，岂以民陷非僻之习，冒金木之讯，上之人亦有罪焉。三代己还，教民无党庠，遂序之法，养民无井田，夫家之制饥寒困苦，逼于垂死之地。而又于先王忠信孝弟，未尝闻知，一旦陷于有罪，而刑之无所不至，此志士仁人所以挟书永叹，思致主于三代之隆者，其说有在是也。冲元不敏，而复迂僻鄙陋，不通世故，承乏决曹掾，虽小官贱吏，而实民命之所悬。愧无自木陶种德之实，而尤不能致孔子使无讼之道。故因修治囹圄既成，乃为鞠成等铭，凡十一篇，置于座右以自励云。《鞠城铭》：画地不入，刻木不对。敢或为此，底民于罪。使死灰而复然，匪予心之所畏。回也盗饭，参乎杀人。唯谷驽而养虎，未知焉得仁。《孟铭》：曩也挚德以饱汝，今也数粒以食汝。予为忝则动，而德则弗新。子一食而九覆俎，思平反以谷汝。《门铭》：仁汝宅也，汝奚不居。礼汝门也，汝安可逾。既出彼则入此，固将食汝以同。鱼冠缨不足带，有馀将曰：系谁之辜，子忍为董子百仞之深渊，亦不蕲于公驷马之高车。《枷铭》：尔负虽重，负尔之负。子也亦重，尔负若去。则亦释子之负。《杖铭》：能自杖也，而后可以杖人。无倚榜掠而曰吾能得其真，弱者茹恨以自屈。强者捍楚而获信，咎孰于归，归乎子身。《梏铭》：与其梏罪人之手也，母若木告吏之手。霄人之滋，君子之丑。《木匣铭》：尔之所蹈，曾弗谋于道。匪曰弃汝，不言教告，古之人一举足不敢忘其亲，盍瞟尔履。乌有表端而影跛。《纟世铭》：听讼者欲其如绳之直，不欲其如绳之急。呜呼，莫纽于好出而恶入，莫弛于吏纵而弗戢，莫酷于系一而连十。苟遁理而禁，虽纟斗固而何及。《礻丑铭》：福生有基绝恶者于其微，两兵斗于桑女，杀人起于扬灰，初则弗戒而悼绝者之不属，犹不稼而闵饥。《衣铭》：呜呼！教之不勤，俾尔残义而贼仁，余不能与物为春徒，俾尔不寒而温。已上俱袁州府宜春志  

【`周孚钅公刀编`】  

《跋鞠城诸铭》：右鞠城诸铭十有一，余读之喟然曰：此难禅阁之义疏，而题萍乡壁文之别录也。世以决曹为冗官而惮为之，自汉之儒者唱此说。世之士大夫能脱此弊者，亦鲜矣。早知大理官不列三后俦，退之尚云尔也。况其他乎？夫惮其为而强使为之，则视成于薄书之间，倚辨于胥吏之手，无足怪也。虽不以酷得名而其患与苛刻者，同科余方学为政焉。凡铭之言，皆吾当书诸绅者，陈翁以此相示。三复之馀，敬书其末，乾道丁亥十一月下浣日。  

【`宋杨诚斋集`】  

《跋喻子才为汪养源书》：《李元中鞠城铭》：李铭汪碑，喻题若蓍。同时汪规，异时遗王圭。一日三师，累其庶几。  

【`周益公大全集`】  

李公麟，字伯时，堂弟次呆字德素，南唐李先王曰升四世孙，并登科。隐舒城龙眠山里人李冲元，字元中，少年迈往，善言论，人物如壁，共为山泽之游，号龙眠三友。元礻右三年，亦登第典狱。宜春，作鞠城等十一铭，其贤可知汪公涓字养源，被遇孝宗，历左司谏中书舍人。盖吏部尚书讳应辰，字圣锡。之兄尝为吉掾，喻公子材为书此铭五十三年矣。子材即圣锡妇翁讳樗。绍兴初，擢馆职，后宰怀宁避时，相挂其冠，晚起为郎，久之再致仕，今其孙王圭来为酒官，兼行掾事参，前手泽服膺法戒矜式贤范，谓子昔与乃祖及汪氏兄弟俱厚善，请题下方详记以告来者，嘉泰辛酉四月丙午。  

城铭  

【`国朝孙作苍螺集`】  

《城铭》：崇墉桓桓，矢入而跃。钅句援临冲，谈笑引却。保汝父子，乐尔室家。姻族乡党，翕然无讠华。大开棘门，宛如儿戏。窃入赵壁，立汉赤帜。城何足赖，城何足恃。三军之师，实执其机。不为鸡口，甘为牛后。虽有坚壁，亦莫余守。人心之发，其隙甚微。一有弗慎，冠随以滋。六凿抢攘，顷刻交判。我作城铭，守不可缓。  

檐隙铭  

【`宋北石间禅师集`】  

《檐隙铭》：顾余最古，屋老不支。涂土自阝也剥，檐隙广攴器。用者数板，下设小榻。开数棂，纳月疏风，作于斯，息于斯，非酉寿酢事物于外，亦必于斯。铭曰：适斯陋，陋吾愉愉，安斯隘隘。吾舒舒善斯，独非吾所谓道正斯立昌吾居乎？  

古器铭  

【`宋刘学易先生集`】  

《题古器物铭赠德父兼简诸友》：往者李龙眠，监河国城岸家多古时器，罗列供客玩。爵觚屡饮我，鼎鬲贮肴膳。到今吕俟书，一展如封面。迩未三十载，后向赵卿见。收藏人何富，模写粲黄卷。沈酣夏商周，馀嗜到两汉。铭识文字俱，曾玄成礻留篆。颇通苍雅学，不畏鱼鲁眩。遂将传琬琰，索我序且赞。我衰心力薄，游不出里开。孔怀忘年友，契阔异州县。深惭千里驾，请毕十日燕。诸贤共留连，更赖三语椽。  

朱墨铭  

【`宋史`】  

《陈宓传》：宓天性刚毅，信道尤笃。尝为朱墨铭。谓朱属阳，墨属阴，以验理欲分寸之多寡。自言居官必如颜真卿，居家必如陶潜。而深爱诸葛亮。端平初，侍御史王遂，首言宓事先帝，有论谏之直，宜褒其身，后以劝天下之为臣者，帝为感动，诏赠直龙阁。  

四留铭  

【`夷坚续志`】  

王参政伯大号留耕，尝作四留铭于座右云：留有馀不尽之巧，以还造化，留有馀不尽之禄，以还朝廷。留有馀不尽之财，以还百姓，留有馀不尽之福，以还子孙。贴于壁间，忽一日云雾四起，霞光照耀，失其书所在。  

六字铭  

【`温革琐碎录`】  

监当官六字铭：谨出纳，严盖藏。  

十铭  

【`鹤林玉露`】  

十铭宋光宗即位，谢艮斋为文昌，进十铭云：业成而难，其败或易。竞竞保之，常恐失隧。道甚简易，在尊所闻。帝王之学，匪艺匪文。畏天之威，主德为最。水旱雷风，天之仁爱。存心公正，治之所起。毫厘之私，患及千里。妄赏不劝，妄罚不畏。赏物大权，以妄为忌。贫吏虐民，戒石莫听。奖廉以激，捷于号令。民之疾苦，幽还难知。日访日问，犹恐或遗。财在天下，理之以义。未闻刻敛，其罪在吏。乱之所生，非止夷狄。奸回谀说，尤害于国。自治十全，乃可理外。重乃驭轻，轻动为戎。辞简理明，时人以比李卫公丹箴。  

十二字铭  

【`宋杨弘道集`】  

熄暴怒，毋戏言，辟损友，塞祸源。  

二铭  

【`宋邹道乡先生集`】  

二铭一莫钓矶，一下鸥台。予偶于江，滨乱石中。得二胜处，殆天作而地藏之，以见遗也。其一曰：莫钓矶。其一曰下鸥台。既命名己，又刻铭于其上焉。  

知乐仁寿二铭  

【`宋袁蒙斋集`】  

水柯山之胜闻天下，作知乐仁寿二铭  

动无非妙，试观诸水。日夜周流，莫见终始。此不可见，寂然而已。知者何乐，盖乐乎是。《右知乐铭》：瞻彼山矣，形若块然。振古青青，发育无边。静乃如此，妙不可传。仁者默识，以永天年。《右仁寿铭》  

酒镜铭  

【`元耶律铸集`】  

元耶律铸，酒之德醇，镜之道明。酒接物以德，镜应物以道。不有私于物，可谓体其道之大者也。故作斯铭。  

小景平远铭  

【`宋吴则礼北湖居士集`】  

小景平远铭并序：曹申甫作，平远窠石，远过时辈，且尝自以诗题其小景云：平生立壑意，淡墨写江南。真韵胜不凡者，北湖居士跋之以铭五鼎。吾知其不能荣五斗，吾知其莫能辱，而一丘一壑，天所以韵其胸中者，顾以遗世而超俗。  

秦坑铭  

【`元吴莱集`】  

唯赢之虐，自任不儒。彼哉坑者，曰焚我书。书日以坏，赢日以跌。竹帛烟起，干戈流血。邈以上古，无收可征。所征者何，刻木结绳。神义继天，肇造书契。智如仓颉，大字转炽。启我混沌，阳阖阴。天愁鬼哭，丧厥人心。孰坟而三，孰典而五。素王不作，万世一瞽。微言如线，横议溢阝。钓钅爪祈乱，不朴益火延。出王入霸，儒墨相马交。徒两业之，何有礼学。岂曰不焚，动相诋讥。收合遗烬，颠倒是非。汝涂汝寒，拘汝奔走。还我古初，匪愚黔首。有书无人，与无书同。激铭嬴氏，我将适从。  

巡狩铭  

【`孔丛子`】  

《巡狩篇》：子思游齐，陈庄伯与登秦山而见古天子巡狩之铭。焉陈子曰：我生独不及帝王封禅之世。子思曰：子不欲尔。今周室卑微，诸侯无霸，假以齐之众，猖义邻国以辅文武子孙之有德者，则齐桓晋文之事不足言也。陈子曰：非不悦斯道，力不堪也。  

权臬铭  

【`新唐书`】  

《艺文传》：李华触祸术，悔及为元德秀权自本铭四皓赞称道深婉，读者怜其志。  

襄樊铭  

【`宋李曾伯集`】  

《拟襄樊铭》：大宋淳礻右十一年四月二十有七日，京湖制置司李曾伯，奉天子命，调统高达幕府王登，提兵复襄樊两城。越三年正月元日铭于山见，铭曰：壮兮山见，春南北。系墉壑，几陵谷。乾能夫，剥斯复。千万年，屏吾国。秦权铭《颜氏家训》：属有秦权二铭，篆文明具。因备载之，以考颜氏之异。  

廿六年皇帝尽并兼天下，诸侯黔首大安，立号为皇帝，乃诏丞相状绾，法度量鼎刂，不壹歉疑者皆明壹之。凡四十字。颜氏亦言四十字，而今本有四十一字。盖误以廿字为二十字。明之颜氏误作，壹明之义未安，当从篆文。鼎刂古则字，谢本音制非。壹古壹字。元年制诏丞相斯去疾，法度量尽始皇帝为之，皆有刻辞焉。今袭号而刻辞不称始皇帝，其于久远也如后嗣为之者，不称成功盛德，刻此诏，故刻左使母疑。凡六十字，颜氏称五十八字，一字磨灭，见有五十七字，了了分明。皆有刻辞焉。颜氏无有字。而刻辞不称，颜氏误以“而”字作“所”字。其于久远也，颜氏误以“也”字作“世”字，说文艺。注云秦刻石“也”字。权铭正作“艺”字。刻此诏后刻颜氏缺故刻二字，而云一字磨灭。字数不同。恐颜氏听见秦权自有异同，故仍从颜氏若“而”字“也”字，则真误矣。故改焉再见秦字。  

枕杖二铭  

【`唐罗衮`】  

《枕杖铭并序》：黄帝作巾几之法，孔甲有盘盂之戒，太公陈觞镜之铭。所以昭成败而防遗阙也。衮不敢追迹圣贤。辄取枕杖二物而为之铭，亦古之贱士不忘君臣之分也。《枕铭》：或枕或欹，有安有危。勿邪其思。《杖铭》：身之疲，杖以扶之。国之危，贤以图之。  

巾几铭  

【`罗泌路史`】  

《黄帝后纪》：巾几之铭曰：母合廾弱，母亻肥德。母违同，母傲礼。母谋非德，母犯非义。  

汉俟钲铭  

【`宝刻丛编`】  

四十二字，唯下两字缺。  

有云：新始建国元年，盖王莽以始建国，冠所改年号。绍兴初，金州耕者耕得之，太守郭浩致于宣抚司，后以进御府。候钲四十二字，阙二字，王莽地皇二年所作。绍兴中出于金州，今在毗陵胡承公家，汉器如馆陶金甘泉内者，镫之类，虽非彝鼎间古文，盖犹是篆体，独此器所书。有波画字尤清劲，与汉末笔法无异，孰谓四都隶字，皆古拙乎。  

安哉铭  

【`高似孙纬略`】  

李尤安哉铭曰：安哉令名，甘旨是盛。王延埴之巧，甄陶所成。食彼美珍，思此鹿鸣。此不知何器，别无所著见。是陶器也。  

洗铭  

【`古今事通`】  

吴庄渔人得二大洗以归章氏。子铭曰：金兮精，火兮明。土兮英，水兮清。器兮贞，人兮声。又周枢得三足洗于清，化铭曰：尚古维人，范模首制。伊谷可陵，厥用罔暨。  

瑞鱼铭  

【`唐张曲江集`】  

架衢州进古铜器表云：伏见衢州所进瑞鱼铭等，神物环音魁奇形，制纯古鱼为龙象，既彰受命之元。铭作龟文，列表锡年之永，河图旧事，无以加之。  

石云板铭  

【`宋北石间禅师集`】  

《彰教寺石云板铭》：两朵云峙中可贯，考之清越而浑图。刻诗五十六字曰：莫翁题，不书姓名。寺无耆宿可访，访诸野曰：建炎初，云居隆藏主来住此山，过湖口得于民。或曰：徐氏旧物二说未知孰是。寺盖李氏有国时徐魏惠王墓田，王温第六子名知证，字义明。距寺七里，有江南翰林学士常梦锡所撰碑，太朝令王崧所书，屹立驿路傍。元礻右元年，龙图学士蒋之奇制置汪淮荆湖，时所作碑，阴则在寺物之隐显，固有数，嘉其喑而后震铭曰：切坚兮采英，剪云兮赋形。在县兮审厥，声声闻于人。人惟闻闻，寂寥兮归根，尘消不痕。信心铭  

【`秀雅堂脞记`】  

《三祖信心铭》：至道无难，惟嫌简择。但莫憎爱，洞然明白。  

物初铭  

【`北石间禅师集`】  

《物初铭》：四明观书记寸田镜空，荡然十虚，云沈翳消，其应无外，道之所在而已。夫道未始有物，物亦恶乎有夫道。道之所载，惟物之灵，神而明之。存乎其人，万生丝纶。汨乎吾前，莫不了厥端绪。于毫忽未兆，弗祈先物而物莫我先。吾固曰：道之所在而已。铭以订其说。铭曰：混且肴殳，丝以纶。曰无带，何从生。生无从，去冥际。动中灭，静中起。微退思，与却顾。当云何，洞化母。全者天，天地先。观物初，如是观。竺源铭《竺源铭》昙藏立：一滴曹溪，发于中天。迤逦于江西一十八滩。馀波氵弥氵弥。襄陵怀山。窒何有于滥觞，障何有于颓澜。云何心乎故岑，水何心乎旧水。九河奔湍，渺然毛端。吾故曰：统之有宗兮，会之有元。胜叟铭《胜叟铭》潼川定首坐：目定曰：胜取人众胜，天之胜为之。张本则谓之曰：苍苍而穹者，天也。无声无臭，品汇以亨。四时以成，亨之以诚。应如谷神，统统蚩蚩。其类实繁，汨序乱常。天纪妄干，嘲春晰秋。嘈杂喧啾，喙息弗停。拟万窍号，气革侯变。金行既肃，族类窜匿。忄叔然皆喑，迹绝景消。泯然至死，天籁常呜。无从闻闻，于戏天平。不战而胜，凡所以贺战胜者，冠盖相望，虽愚夫愚妇知之天，而不之人。吾故曰：天不可胜而未尝不定。则又念诸其众曰：天何言兮。明无碍铭明无碍，吾孤云权之子，以诸父事，余与朴翁兄饣舌，朴翁称之曰：无碍属余着。语后十几年，始克为之铭。铭曰：毫忽不透，物则碍膺。泮然物消，伏膺以征。惟其拳拳，此病始大。夫何能然，碍带独在。畦空畛虚，欲万籁喑。只益自劳，直寸枉寻。地窄天遒。拘窘跋必也逢原，此外无地。无尽铭无尽铭潼川藏知客：典吾宾者曰藏，号无尽，为之铭。铭曰：此灵觉性，太空同受。十虚无垠，均量齐寿。凡厥有生，天地共尽。先天后地，独存者性。外取风月。用虽不竭。画蛇着足，既著复刖。身椰子许，曰小天地。求诸吾身，是谓直指。仲举铭《仲举铭》德侍者：德车酋如毛，民鲜克举。孰能举之，惟仲山甫。古往可复，仲也岂无。日希颜之人，亦颜之徒。已上俱《北石间文集》  

六悔铭  

【`夷坚续志`】  

冠莱公尝作六悔铭。曰：官行私曲失时悔，富不俭用贫时悔。艺不少学过时悔，见事不学用时悔。醉发狂言醒时悔安不将息病时悔。此真寡悔之大法。宜以为终身之用。  

万佛影铭  

【`广弘明集`】  

佛影今在西，那伽诃雏国。南山古仙石室中，度流沙从经道，去此一万五千八百五十里。夫滞于近习，不达希世之闻。抚常永日，罕怀事外之感。是使尘想制于玄襟，天罗纲其神虑，若以之穷龄，则此生岂遇以之希心，则开悟靡期，于是发愤忘食，情百其慨。静虑闲夜，理契其心。尔乃恩沾九泽之惠，三复无缘之慈。妙寻法身之应，以神不言之化，化不以方，唯其所感。慈不以缘冥怀自得。譬日月丽天，光影弥晖，群品熙荣，有情同顺，咸欣悬映之在己，罔识曲成之攸，寄妙物之谈。功尽于此，将欲拟夫幽，极以言其道，仿佛存焉。而不可论何以明之？法身之运，物也。不物物而兆其端，不图终而会其成。理玄于万化之表，数绝乎无形无名者也。若乃语其筌寄，则道无不在。是故如来，或晦先迹以崇基，或显生涂而定体，或发于莫寻之境，或相待于既有之场。独发类乎形，相待类乎影。推夫冥寄为有待耶。为无待耶，自我而观，则有间于无间矣。求之法身，原无二统，形影之分，孰阝发之兮。而今这闻道者，咸摹圣体于旷代之外。不悟灵应之在兹，徒知圆化之非形，而动止方其迹，岂不诬兮。远昔寻先师，奉侍历载，虽启蒙慈训托志玄籍，每想奇闻，以笃其诚。遇西域沙门，辄冫食游方之说，故知有佛影而传者，尚未晓然。及在此山值宾禅师，南国律学道士与昔闻，既同并是其人游历所经，因其详问，乃多有先徵。然后验神道无方，独像而寄百虑所会，非一时之感。于是悟彻其诚，应深其信。将援同契，发其真趣。故与夫随喜之贤图而铭焉。廓矣大像，理玄无名，体神入化，落影离形。道晖层严，凝映虚亭。在阴不昧，处暗愈明。婉步蝉蜕，朝宗百灵。应不同方，迹绝两冥。其一茫茫荒宇，靡劝靡奖。谈虚写容，拂空传像。相具体微，冲姿自朗。白毫吐曜，昏夜中爽。感彻乃应，扣诚发响。留音停岫，津忄吴冥赏。抚之有会，功弗由曩。其二旋踵忘敬，罔虑罔识。三光掩晖，万象一色。庭宇幽蔼，归涂莫测。悟之以静，震之以力。慧风虽遐，维尘攸息。匪伊玄览，孰扇其极。其二希音远流，乃眷东顾。欣风慕道，仰规玄度。妙尽毫端，运微轻素。托彩虚凝，殆映霄雾。迹以像真，理深其趣。奇兴开襟，样风引路。清气回于轩宇。昏明交而未曙。仿佛镜神仪，依希若真遇。其四铭之图之，曷营曷求。神之听之，鉴尔所修。庶兹尘轨，映彼玄流。澈情灵沼，饮和至柔。照虚应简，智落乃周。深怀冥托，霄想神游。毕命一对，长谢百尤。其五晋义熙八年，岁在壬子，五月一日，共立此台。拟像本山，因即以寄诚。虽成由人匠，而功无所加。至于岁次，星纪赤奋，若贞于大阴之墟。九月三日，乃详检别记铭之于石。爰自经始，人百其诚。道俗欣之，感遗迹以悦心。于是情以本应，事忘其劳。于时挥翰之宾，佥焉同泳，咸思存远猷，托相异闻，庶来贤之重轨，故备时人于影，集大通之会，诚非理所期至。至于伫襟遐慨，固己超夫神境矣。  

佛影铭  

【`广弘明集`】  

夫大慈弘物，因感而接，接物之缘，端绪不一。难以形检，易以理测。故己备载，经传其着记论矣。虽舟壑缅谢，像法犹在，感运钦风，日月弥深。法显道人，至自祗洹。且说佛影，偏为灵奇。幽严嵌壁，若有存形。容仪端庄，相好具足。莫知始终，常自湛然。庐山法师，闻风而悦，于是随喜幽室，即考空岩。北枕峻岭，南映彪涧。摹拟遗量，寄托清彩。岂惟像形也。笃故亦传心者极矣。道秉道人，远宣意旨命。余掣铭以充，刊刻石铭所始，实由功被，未有道宗崇大若此之比。岂浅思肤学所能宣述，事经徂谢。永眷罔己，辄磬竭劣薄，以诺心许。微猷秘奥，万不写一。庶推诚心，颇感群物。飞号鸟有革音之期，阐提获自拔之路，当相寻于净土，解颜于道场。圣不我欺，致果必报，援笔兴言，情迫其慨。群生因染，六趣牵经。七识迭用，九居屡迁，剧兮五阴卷矣。四缘遍使转轮，若根辶屯辶，辶屯辶，未已。转轮在已。四缘云薄，五阴火起。正觉，是极是理。动不伤寂，行不垂止。晓尔长梦，贞尔沉讠皮。以我神明，成尔灵智。我无自我，实承其义。尔无自尔。必祛其伪。伪既多涂，义故多端。因声成韵，即色开颜。望影知易，寻响非难。形声之外，复有可观。观远表相，就近暖景。匪质匪空，莫测莫领。倚岩辉林，傍浑鉴井。借空传翠，激光发问。金好冥漠，白毫幽暖。日月居诸，故宁斯慨。曾是望僧，拥识俟对。承风遗则，矿若有概。敬图遗纵，疏鉴峻峰。周流步木阑，窈窕房。激波映墀，引月入片忽。云往拂山，风来过松。地势既美，像形亦笃。彩淡浮色，群视沉觉。若灭若无，在摹在学。由其球精，能感灵独。诚之云孚，惠亦孔续。嗟尔怀道，慎勿中惕。弱丧之推，阐提之役。反路今睹，发蒙兹觌。式厉厥心，特逝流易。敢铭灵宇，敬告震锡。明  

伦堂铭  

【`朱晦庵集`】  

南剑州尤溪县学《明伦堂铭》：天叙有典，匪学弗明。我作此堂，大猷是经。匪忠曷劝，匪孝曷程。咨尔学子，永观厥成。  

四斋铭  

【`朱晦庵集`】  

溪县学《四斋铭》《崇德斋铭》：尊我德性，希圣学兮。玩心神明，蜕污浊兮。《广业斋铭》：乐节礼乐，道中庸兮。克勤小物，奏霄公兮。《居仁斋铭》：胜己之私，复天理兮。宅此广居，纯不己兮。《由义斋铭》：羞恶尔汝，勉扩克兮。遵彼大路，行无穷兮。更同安县学《四斋铭》学旧有四斋，许同年去其半，以省长谕具员之冗。故唯两斋，而四门如故，又皆错乱，不得其所，至于命名之义，亦有未安。盖如汇征之名，乃学优而仕之，事非学者所宜先也。揭而名之，是以利禄诱人，岂教者之意兮。今叹复四斋之旧，以志道扌处德依仁，游艺目之东西相次，自北而南诵习之，区各依旧贯易日新，长谕为志道长谕，汇征长谕为游艺长谕。其据德依仁两斋，请学谕直，学选本位学生权充斋长，或斋谕许随，众升堂听讲，本学更不差人以塞希觊之路，诸职事以为如何？幸与诸生议以见告条其便，不便者，熹且罢行之。嘉禾郡《四斋铭》《外仁斋铭》：里有仁马，择之而处。颠沛造次，不离其所。蓬因麻直，丝以染迁。渐磨而化，物我皆然。《好义斋铭》：质直无耶，所存在义。行而宜之，勿放于利。无适无莫，匪骄匪吝。推之邦家，其远可信。《复礼斋铭》：湛然一性，中有觉知。感物而动，私欲害之。约之以礼，勿顺乎非。不远而复，颜氏庶几。《近智斋铭》：仲尼之圣，颜子之贤。好学不厌，智斯仕焉。勉强师之，其德日起。知之而好，斯近智矣。  

【`袁蒙斋集`】  

《达原斋铭》：泉始达，流涓涓。泉有自，道孰先。满宇宙，无非原。日用间，井井然。问礼乐，吾何之。《止善斋铭》：兼山艮，艮其背。何所止，善之至。静乎是，动乎是。既曰动，曷谓止。听绵蛮，会斯意。《存诚斋铭》：诚本存，贵存存。不可睹，不可闻。可睹闻，皆乾坤。邪既闲，纯乎纯。欲闲邪，礼是门。《养正斋铭》：物始生，命曰蒙。赤子心，天心通。本自正，养何功。养乃固，生不穷。非助长，常融融。  

唯塾铭  

【`宋方秋崖集`】  

一贯之传，曾氏子家学也。余取以名番易，曾虞之塾曰唯，则为之铭。方人者赐起予者谪。于道则远，向若望洋。昔者曾子，维圣所许。微兮果艺，厥妙维鲁。吾道之一，匪言可传。受授一唯，口耳俱捐。中心为忠，如心为恕。咨尔门人，于手为赘。勉兮闻孔，归其揭之。勿迂以高，勿狭以卑。母曰忘言，又焉容力。三省吾身，其自兹入。  

书铭  

【`笠择丛书`】  

太古之时，何尝有欺。逮于结绳，民始相疑。画卦造书，圣人之为。图载文字，厥初弗知。惟简惟牍，断竹折木。累必克庭，负必折轴。韦纟亘一绝，错乱名目。寝务轻省，扌寿木台剥谷。胶啜番番，恣其所便。虫篆更隶，形模易宣。上下今古，卷矜蝉联。薰曝蠹郁，庇乎不坚。又取珉石，琢磨雕镌。由简牍下，其存四迁。玺印草号，殷动识焉。其巧益甚，其讹益繁。盟契质要，朝成夕反。诰哲制令，尾达首言。浅檄奏报，离方就圆。录注传记，丑雠美伶。铭讠耒碑表，虚功妄贤。歌咏赋颂，多思谄权。在简牍者，埋没坏烂。无遗简编，嗣以木台谷。其留最延，错缪颠倒。龙蒙弗删，在珉石者。固宠纳赂，惟辞是妍。凿既毕，名声泯然。尧舜之道，以人为传。有死必继，流乎亿年。宜斥诈伪，焚烧弃捐。复似太古，结绳之前。  

书字铭  

【`朱晦庵集`】  

明道先生曰：某书字时甚敬，非是要字好，只此是学。  

握管濡毫，伸纸行墨。一在其中，点点画画。放意则荒，取妍则惑。必有事焉，神明厥德。  

书厨子号铭  

【`朱晦庵集`】  

藏书阁书《厨子号铭》：于穆元圣，继天测灵。出此谟训，惠我光明。永言宝之，匪金厥。含英咀实，百世其承。  

写照铭  

【`朱晦庵集`】  

乾道九年岁在癸已，予年四十有四，而容发凋悴，遽已如此。然亦将修身以毕此生而已。无他念也。福唐士元为予写照，因名其上以自戒云。  

丛书铭  

【`宋曾丰樽斋集`】  

铭并序：清江乡贡进士邹师韩，揭其家塾曰丛书，属余为记，余适坐官纷，而师韩又怵于归，立顷不容冥搜，姑从省文法，而为铭曰：万物华前，或耽以娱。君岂恶华，而易以书。问书几何，淆签乱。姑撮其概，经史子集。君味其间，经辟则醪。至史子集，漉馀而糟。吾书六经，吾道一贯。以书耳氐经，犹物之玩。况吾书外，复以他乱。君曰太初，并经则无。文字生焉，精牛角已具。一非不足，万非有馀。吾斋吾名，吾何择夫精牛角。  

釜仪铭  

【`元姚牧庵集`】  

不可体形，莫天大也。无竞维人，仰釜载也。六尺为深，广自倍也。兼深广倍，挈釜兖也。环凿为沼，准以溉也。辨方正位，日子卦也。衡缩度中，平斜再也。叙起南极，平釜镦也。小大必周，入地画也。始周寝断，浸极外也。极入地深，四十太也。北九十一，赤道齿介也。列刻五十，六时配也。衡竿加卦，巽坤内也。以负缩竿，子午对也。首旋机板，窍纳芥也。上下悬直，与镦会也。视日漏光，何度在也。阳谷朝宾，夕饯昧也。寒署发敛，验进退也。薄蚀终起，鉴生杀也。以避赫义，夺目害也。南北之偏，亦可概也。极浅十七，林邑界也。黄道夏高，人所戴也。夏永冬短，犹小差也。深五十奇，铁勒塞也。黄道寝平，冬尽晦也。夏则不暮，永短最也。安浑宜夜，昕穹盖也。六天之书，言殊话也。一仪之揆，孰善悖也。以指为告，无烦口彖也。暗资以明，疑者沛也。智者是之，胶者怪也。古今巧历，不忆辈也。非让不为，思不逮也。将规天朕，造物爱也。其有俟然，昭圣代也。泰山砺兮，河如带也。黄金不磨，悠久赖也。鬼神禁诃，勿铭坏也。  

汉律准铭  

【`元赵忠斋集`】  

昔有熊氏，段山解谷之管，定律吕之声。至汉八世郎中，京房习焦延寿之，学察六律五声之音，帝遣谏议大夫及太子太传问之乐府，其言以为六十律相生之法，始于黄钟，毕于中吕，而十二律焉马。自中吕上生，至于南宫而六十律成焉。是犹八卦变为六十四也。夫竹声微而难知。故作准以定之，其状如瑟，长一丈，而弦十三，下画分寸以为六十，则清浊之节，咸在焉。故不可以无述谨，摭其实而铭之曰：竹生山解谷，截之冷纶。黄钟九寸，是则是遵。奈何世变，灭学于秦。汉室草创，张苍首询。分数难晓，竹声杂陈。洞究其昔，京房小臣。请诸其师，延寿焦君。乃仿瑟制。律准一新。弦施十三，中画寸分。检摄草木，靡不纯纯。皇帝御殿，和气氲氲。后世之赖，鉴此诗铭。  

新仪铭  

【`元姚牧庵集`】  

旧仪昆命，六合包外。经纬纵横，天常斜带。三辰内旋，黄赤道交。其中四游，俯仰钧箫。几今改为，皆析而异。取其疏明，无窒于目示。四游两轴，二极是当。南轴下贯，赤道天常。天常不摇，则乾安静。上镂百刻，及时初正。赤道上载，周列经星。三百六十，五度奇嬴。紫微安加，北极攸戴。穹然突出，状同倚盖。别置立运，下履地平。错勒干隅，十二子名。五环挈周，丈有八尺。紫微等之，三旋在一。六环之安，三负衡旋。衡缀规距，随捩流迁。欲知出地，究兹立运。去极几何，即游是问。赤道重衡，四弦末张。上弦北轴，移影相望。策日用一，推星兼二。定距入宿。两侯齐目示。巍巍其高，漠漠其遥。荡荡其大，赫赫其昭。孰曰无形，而艰赜考。明乎制器，运掌有道。法简而中，用密不穷。历较古陈，未与侔工。猗欤皇元，发帝之蕴。田廾厥义和，万世其训。  

藏书铭  

【`元李太初集`】  

草堂书院《藏书铭》：秘阁山焦山尧丽鹿于层霄。群公在天，远不可招。圣贤之书，有图有籍。如山如渊，浩不可觌。矧兹蜀都，阻于一隅。去之万里，孰云能徂。惟兹达可，有测斯念。稽于版籍，询于文献。北燕南越，西陕东吴。有刻则售，有本则书。仆输肩赤，车递牛汗。厥数维何，二十七万。载之以舟，入于蜀江。江神护呵，翼其帆樯。爰至爰止，邦人悦喜。藏之石室，以永厥美。昔无者有，昔旧者新。田廾此士子，怀君之仁。朝承于公，夕副于室。家有其传，维君之德。在昔文翁，肇兹戎功。建学立师，惠于蜀邦。维兹达可，宜世作配。惠兹蜀邦，罔有内外。嗟嗟士子，尚其勉施。毋负于君，惟千万年。  

浑象铭  

【`元杨桓集`】  

于昭圣皇，德惟天希。密察乾坤，动符化机。乃命大史。考顺求违。制器象天，具体而微。度数棋布，星次珠辉。道分黄赤，拟议玄规。两极低昂，中主璇玑。匮方象地，极枢以维。地本天亟，术取外围。反而观之，其趣同归。体虽至约，用足明大。象设目前，人居天外。观天之里，合象之背。日月交错，五行进退。造化无穷，不出户内。始终参求，简仪是配。于昭圣皇。夙夜脊雨思。先天天合，后天本时。先后惟天，圣皇无为。  

简仪铭  

【`元姚牧庵集`】  

旧仪昆仑，六合包外。经纬从横，天常袤带。三辰内循，黄赤道交。其中四游，兆页仰钧箫。凡今改为，皆析而异。繇能疏明，无窒于视。四游两轴，二极是当。南轴攸水口，下乃天常。维北欹倾，取轴榘应。镂以百刻，及时初正。赤道上载，周列经星。三百六十，五度奇赢。地平安加，立运所履。错勒干隅，若十二子。五环三旋，四衡挈焉。两缀规距，随捩留迁。欲知出地，究兹立运。去极风何，即游是问，赤道重衡，四弦末张。上结北轴，移景相望。测日用一，推星兼二。定距入宿，两侯齐视。巍巍其高，莫莫其遥。荡荡其大，赫赫其昭。步仞之间，肆所赜考。明乎制器。运掌有道。氵去简而中，用密不穷。历校古陈，未与侔功。猗欤皇元，发帝之蕴。田廾厥义和，万世其训。  

赐砚铭  

【`宋叶石林集`】  

绍兴己未六月，臣某待罪建康。之明年，皇帝以所尝御砚赐臣，臣某谨再拜稽首而为之铭曰：咸池之渊，奎钧所直。发为天地，号领攸出。惟太山云，霄寸万方。帝泽之储，而臣之藏。  

【`宋孙氏`】  

《谢景思提举砚铭》：擘凤味，磔鼠须。汗绿竹。编青蒲。纟由金匮，论石渠。记先友，读父书。  

爱民铭  

【`元孛木鲁羽中`】  

知许州刘侯爱民铭：至大元年秋，奉直大夫许守刘侯既终更矣。郡缙绅选择田浦城，刘兴国，及旧家望族郡人之父兄长者，谋冫免刂侯字民之政于石。属笔小子羽中恳让不获，敢迹侯行事讠巽次之，大德龙集乙已，夏六月，侯下车，家政斩然，阗无杂谒。其在猷为，苟有利民。无或不举，许北趾于汴。南揖淮楚，素号多事侯。材识精敏，百务丛剧，声容舒徐。刃婴而节解，吏无稽牍。狱无木尼论，不尚苛猛，而凛不可犯。自公而优，入则杜门端宴，游泳典籍。出则宾礼先觉，隆奖学校。三时既隙，则帅郡属。叩校官请益经史，亲为之倡，繇是郡政翕然，侠泽物仁而有方。耕凿树畜求底实效。及终三年，诸军薮牧，外立丘陵，原隰垦辟殆尽，初效农贸谷市侩，连郡豪徼籴外关，擅轻重以售弱胥困，乃立斗斛市，距州治重协籴，翔价之法，趋者如归，籴虽升合以上，无敢摧血阝，民农两利之侯，以事出，法渐弛，复袭旧，至杖大驵数人，法后立，民颂歌之，岁丙午，河南诸郡饥流瘠，日至春，谷价勃涌，首发私庾大缩价，听民籴，募富民粟数万鳞，出粜市虑，籴有不均也。于诸社责其长，日阅数赋与之，夏雨片戈麦，得请出郡廪。积年鼠耗凿米，薄价纾民。春夏徂秋，无凋瘵者。明年荐饥赢莩狼臭，请省去公缗赈之民，为苏中统抵大德，凡所立有司法程讨阅簿书，汇帙广攴置而据守不，故勇于拯民，而善御其害，省大核屯田，临颖邓文口民稻田三百顷。人有说省曰：此古屯也。可复筑之，下侯按实之。侯按至元中，司农研水利，拓民业，隆平生息之道也。业此皆三四十年，暴取之，民措何地？省不韪，以兵民恫疾之状，迭陈不可卒止，宣徽岁遣使征羊马。法三十取一，至则肆虐取，人莫谁何度其至。令县民大书其法于西土壁，患遂止，程约五县繇赋齐均，凡出钱县官，市物民间曰：和买。民产所有犹未易供，无之则估百倍赋官，郡县苦督责无敢拒，贪肆者亦阴幸渔猎。虽疮，其民不恤，侯深患之，上有均赋之，苟无之，扰简覆陈，不允不止。鄢陵扶沟产红蓝，猝不时买钜万，时其地年歉而蓝雾，民大惊蹙。省以侯敏干略趣买之，相其故力请罢之，是不独仁于许。又以仁其邻也。省檄论囚荆南，时荆楚大水，民饥，归请撤禁山泽以活，危垫省移中书如请，民济于陀，是其泽不独囿于近，又有以及其远也。其听讼明察，而果哀矜恻怛，未始不行其间，襄城南距湛河，与叶交坏，弃民之盐取解池，齐盐止襄旧树，石河之南，镌以画盐之法，叶令妄徒而北。侵襄民近百家，嗾漕属以其法酷穴井之，两县飞状斗辩，叶引陕漕合攻襄以危法。时侯偕省使者，会决之。卒，以理摧叶，复石旧疆民底宁，河南先民疏上旷，田价至弱。虽有质鬻，而契券阔略卣莽，逮今民日生集，丛灌莽，尽化膏沃。价倍十百，斗阋滋炽。豢吏蠹法，孔亢棼出。至有绵旷岁时而莫之决者。侯既清白，复详听览而洞情伪，由是徵非，至未半岁，决以百数，讼为襄民。葛英女嫁而奔人。英迹之，获他妇惮严其舅姑而私窜外者，置家令妻教土胥族事。如其女返魂他尸者，归土胥不纳。一男子果争之，论不决，侯行县诰之，情立出。民有以计诬墨其同行者，讼县。醉亡楮缗千狱逮人数十，讯不白。屡朔州至据地以恸，觇色诈立屈之，决囚南阳。主妇告奴其夫，三日死。榜楚极忄替毒狱久不立，侯谳曰：实有毒立死无少缓者，简孚狱供有究立贯之。其听决多此类也。旧水旱，祷祠桑门，羽流杂巫觋嚣口具无益，一不取斋祓精壹，以走群望，灵贶昭答。尝春旱，祷八龙井，明日雨大作，民有拥香拜舞治所者，人既德侯善使人而知所务。长杜尉厢僻远为创筑近郡治，使与库传，狴犴相连峙，徼循捍卫，矛且患无形，三皇肇立民，极令天下通祠，而旧郡祠陋，丕构新之。崇葺庙学，植桧木百六十四本，筑室藏书，购塑工体先贤貌影，自濂溪及紫阳，朱子像而祠于学。故实凡相交承，则帅宀采属厚赆礼去者，于侯又宀最丰终让却之。始终铢发无取，及是人益信。在政晔晔，岳牧风纪屡倚用之，轧强锄暴，在人所不敢为，侯不惮也。将退政之日，其下龙言伏如甫至谈者，伟异之名声籍上于诸公多誉藉之。交剡胜荐不一二数，士论称奉法，血阝民有古良二千石之风。知言者是之，侯名天孚字俗民家大名，以国书生从事。中书出判束平，移漕司，擢知冠州，遂迁许风岸崭立器度凝远，春秋方强，摅用未既加忠孝，岂弟出天禀，能以学济之，渊乎莫测也。浦城名九畴，兴国名庭瑞，皆仕焉而已者，声实素着，郡人望所推先，郡既不忍弓耳。忘侯德两公倡率之，人弥咨叹。其公云：羽中既叙其详，乃撮而诗之，庸翼郡人寥邈之，思辞曰：郡侯绳绳，三岁逆旅，孰莫我矜，侯吾父母。我饥以寒，懊我饣甫我。鸣柚于家，由垦在野。系我窘踬，均恫其身。膏以雨泽，煦吾阳春。惟古立学，定民之命。治有本末，礼乐刑政。谁蔑弃之，谓能其官。我侯至止，德声如兰。士蒙禺页禺页，侯教载之。缙绅煌煌，侯劳来之。孰匪人兮，而玩侯法。将雉艹芟之，我用是恝。善达而施，天下之兼。宁独吾私，一郡是淹。车声辚辚，民莫侯揽。有坚其石日民，石隽配琬琰。原本缺  

畴九侯迹，予望之，其永无极。  

功铭  

【`元青阳志`】  

青阳县尹袁君《功铭》并序：红军起颖六纵掠江淮之南，南方之地，雄都钜镇。诸侯王之所封藩臣自本司之所治，高城深隍。长戟强弩之所守环，辄碎之。既能固其围者，青阳小邑也。非有山溪之险，兵甲之利，貔貅熊虎之众，以为之固也。昔者行戍过之，其邑屋无所毁败，其民安生乐事，无桴鼓之惊。其馆人具酒肉刍粟迎劳使者，无丧乱穷苦之态。如治平时，问其所以全，则皆其尹袁君之功也。君初游太学，举茂材，五转而尹兹邑，为人端精强重，知人情里俗，与其所疾苦而其心一以爱人为主本，民有斗讼，从容召逮，不数言折之，庭中未尝有留狱也。邑有积患之所不为理者，薅树治一切与之道利之，冗吏悍卒，不敢入县门以干其公。大家武断不敢肆虐，其绩与其过人者，其治既已张矣。乃以其暇日作伏羲神农黄帝祠祀之俾。民知所本始吉月望日，衣深衣角巾，拜谒孔子庙，止无抑其都教者，其治如此。故民德之而无畔心，及入番君即委家野处，令民为保伍，自守其地，而身逞来督耳氐之，相民之良者收其豪以为己用，其无良而起应者，诛磔无遗育至率民逆战，如武夫健将。然其勇如此。故民恃之而有竞心，卒能外捍冯心陵，内固根本，至于今日休也。余出入乱中，以观南方之民，或至而乱，或来而迎降。撞搪谲怪，有如鬼蜮，岂独异性人兮。由吏政不足以得民心，勇不足以振民气。贼民兴，而善者亦莫之能守也。使夫天下之吏皆得如君者，而用之，则亦何至如向者之事兮？不幸有之，则亦易治不至若是极也。今乱而甫定也。湖湘之间千里为虚，驿驰十馀日，荆棘没人，漫不见迹。青阳之民于是亦以君为有德于我也。平居称谓，皆曰：我君而不忍名字君，邑之故老与其学士，愿铭贞石，荐君功德，垂于无穷而使儒生程孔昭请乱于余，余故史氏也。于志义无所让，乃为之铭，君名俊，字孟敏，富州人也，辞曰：元受天命，并臣万邦。如山如泽，或生龙蛇。冯淮逾江，残吴啮楚。核啸厚凶，邑无完者。组兹青阳，番人所毗。君治有政，民乱无阶。乱民来垦，日廾民为伍。君先以勇，众缮厥武。民以为城，治以为兵。大邦攸畏，小邦攸忄乞。相彼乱邦，哀骨如麻。尔父尔子，耕稼啸歌。乱之所定，棘生有剔。尔室尔家，究为安宅。君功在时，民乱弗知。既克底靖，功为君归。动其肥羊宁，及其旨酒。祝君无归，亦介难老，念之谓之，易由卑之。至于孙子，怀允无止。南山之华，其微如英。比于君功，民说无疆。  

永乐大典  

## 卷之八千二百七十五

十九庚兵  

叙兵  

【`杜佑通典`】  

三皇无为，天下以治。五帝行教，兵由是兴。所谓大刑用甲兵而陈诸原野，于是有辅遂之战。阪泉之师，若制得其宜则治安。失其宜则乱危。商周以前，对建五等。兵遍海内，疆弱相并。秦氏削平，罢侯置守。历代因袭，委政郡县。缅寻制度可采，唯有汉氏足徵。重兵悉在京师，四边但设亭障。又移天下豪族，辏居三辅陵邑，以为强干弱枝之势也。或有四夷侵轶则从中命将发五营骑士，六郡良家，贰师楼船，伏波下濑，咸因事立称。毕事则省，虽卫霍之勋高绩重身奉朝请，兵皆散归，斯诚得其宜也。其后若王纲解纽，主权外分，藩翰既崇，众力自盛，问鼎轻重，无代无之。如东汉之董卓、袁绍，晋之王敦、桓玄，宋谢晦、刘义宣、齐陈达、王敬则、梁侯景、陈华皎，后魏尔朱荣、高欢之类是矣。斯诚失其宜也。国朝李靖平突厥李责力灭高丽，侯群集覆高昌，苏定方夷百济。李敬玄、王孝杰、娄师德、刘审礼皆是卿相率兵御戎，戎平师还，并无久镇。其在边境，唯明烽燧。审斥堠，立障塞，备不虞而已。宀是安边之良算，为国家之永图，玄宗御极，承平岁久，天下又安，财殷力盛。开元二十年以后，邀功之将，务恹封略，以甘上心。将欲荡灭奚契丹，剪除南蛮吐蕃，丧师者失万而言一。胜敌者获一而言万，宠锡云极，骄矜遂增。哥舒翰统西方二师，安禄山统东北三师，践更之卒，俱授官名郡县之积罄为禄秩。开元初，每岁边资约用钱二百万贯。开元末，巳至一千万贯。天宝末，更加四五百万矣。按兵部格，破敌战功各有差等，其授官千才一二。天宝以后，边帅怙宠，便请署官易州，遂成府坊州安台府别将果毅之类。每一制则同授千馀人，其馀可知。虽在行间，并无白身者，关辅及朔方河陇四十馀郡，河北三十馀郡。每郡官仓栗多者，百万石。少不减五十万石。给充行官禄，暨天宝末无不罄矣。糜耗天下，若斯之甚矣。于是骁将锐士善马精金，空于京师。萃于二统，边陲势强既如此，朝廷势弱又如彼。奸人乘便乐祸。觊欲协之以害，诱之以利。禄山称兵内侮，未必素蓄凶谋，是故地逼则势疑，力侔则乱起，事理不得不然也。昔汉祖分裂土地，封建王侯，吴芮独卑弱而忠，韩彭皆强大而悖。贾谊睹七国之盛，献书云：治天下者，令海内之势，如身之使臂。臂之使指，莫不制从。若惮而不能改作，末大本小终为祸乱。文景因循莫革，遂致诛错之名，向使制置得其适宜，诸侯孰不信顺，奸谋邪计。销于胸怀，岂复有干纪作乱之事乎？语曰：朝为伊周，夕成桀跖。形势驱之而至此矣。又兵法曰：将者，人之司命，国家安危之所主。固当先之以中和，后之以材品，或未驯其性，苟求其用。授以钅舌刃，委之专宰，利权一去，物情随之。噬脐之喻，不其然矣。夫戎事有国之大者，自昔智能之士皆立言作训。其胜也，或验之风鸟七曜，或忝以阴阳日辰。其教阵也，或目以天地五行，或变为龙蛇鸟兽。人之聪颖，方列轩冕，知吉凶冠婚之礼，习庆吊俯仰之容。稍或非精，则乖常度，故仲尼入庙，每事皆问，是必不免有所失也。矧其万千介夫，出自闾井，若使心存进退之令，耳听金鼓之声，手候击刺之宜，足趋鹅鹳之势，随地形而变阵，焱驰电发之疾。因我便而乘敌，胜负顷刻之间，事繁目多。应机循古，得不令众心系名数而无暇，安能奋勇锐而争利哉！以愚管窥，徒有其说，只恐虽教亦难必成，然其训士也。但使闻鼓而进，闻金而止。坐作举措，左旋右抽识旗帜指麾，习器械利便，斯可矣。其抚众也，有吮痈之恩，投醪之均，挟纩之感，行令之必。赏罚之命，斯可矣，此乃用无弱卒，战坚敌，而况以直伐曲，以顺讨逆者乎！若以风鸟可徵，则谢艾枭牙以旗而克麻秋。宋武麾折沈水而破庐循，若以日辰可凭，则邓禹因癸亥克捷。后魏乘甲子胜敌，略举一二，不其证欤。似昔贤难其道，神其事，令众心之莫测。俾指顾之皆从，语有之曰：天时不如地利，地利不如人和。诚谓得兵术之要也。以为孙武所著十三篇，旨极斯道，故知往昔行师制胜，诚皆精其理。今辄捃摭与孙武书之义相协，并颇相类者纂之。庶披卷足见，成败在斯矣。凡兵以奇胜皆因机而发，但取事颇相类，不必一二皆同。览之者幸察焉，其与孙子义正相叶者，即朱书其目。颇相类者，即与墨书。其法制可适于今之用者，亦附之于本目之末。又曰：甲兵之用，其来尚矣。周因井田以定兵赋，夏官司马而掌车戎。天子六军诸侯大国三军，次国二军，小国一军。井田之制：地方一里为井，井十为通，通十为成，成十为终，终十为同，同方百里，同十为封，封十为畿，畿方千里有税有赋，税以足食，赋以足兵。故四井为邑，四邑为丘，丘十六井也。有戎马一匹，牛三头，四丘为甸，甸六十四井也。有戎马四匹，兵车一乘，牛十二头，甲兵三人，步卒七十二人，干戈备，是谓乘马之法一同百里。堤封万井，除山川沈斥城池邑居园囿术路三千六百井，定出赋六千四百井。戎马四百匹，兵车百乘，此卿大夫采地之大者也。一封三百一十六里，堤封十万井，定出赋六万，四千井，马四千匹。兵车干乘，此诸侯之大者。天子畿方千里，堤封百万井，定出赋六十六万井。马四万匹，兵车万乘，于是戎马车徒干戈素具矣。术音遂。春搜夏苗，秋犭尔冬狩，讲武习艺，无阙于时。具军礼篇：历代皆同。以九伐之法正邦国，凭弱犯寡，则生月之。生月，犹瘦。四面削其地。贼贤害民，则伐之。暴内陵外，则土之。土读为土单，谓置之空土单之地，出其居更立其次贤也野荒民散则削之，负固不服，则侵之。贼杀其亲，则正之。执治其罪。放弑其君，则残之。残，灭之。犯令陵政，则杜之。杜塞使不得与邻国交通。外内乱鸟兽行，则灭之。谓有禽兽之行。此禁暴静民之大略也。氵自周衰齐晋吴楚迭为霸国，更相吞灭以至七雄。班孟坚有言曰：当是时也，吴有孙武，齐有孙膑，魏有吴起，秦有商鞅，皆擒敌立胜，垂著篇籍。故齐愍以技击疆。兵家之技者，习手足，使器械，积机关，以立攻中之胜。魏惠以武卒旧，奋盛起也。秦昭以锐士胜，锐勇利也。若齐之技击得一首，则受赐金，事小敌脆，则偷可用也。偷谓苟且。事钜敌坚则涣然利矣。钜士也焕然散貌。是亡国之兵也。魏氏武卒，衣三属之甲。上身一，骨甲胫缴一，凡三属也。属，联也。操十二石之弩，负矢五十介置戈共上。胄带剑，赢三日之粮。胄兜鍪也。胄带剑者，兜鍪而带剑也。赢谓担负之也。日中而趋百里，一日之中也。中试，则复其户，利其田宅。试之而中科条也。复谓免其税田宅者，给其便利之处也。如此其地虽广，其税必寡。其气力数年而衰，是衰国之兵也。秦人其生民也狭厄，其使人也酷烈。狭，地小也。厄，固也。酷，犹重厚也。烈，猛盛也。狃之以赏庆导之以刑罚。狃串习也。使其民所以要利于上者，非战无由也。功赏相长，五甲首而隶五家。能得著甲者五人首，使得隶役五家，是为相君长也。是最为有数，故能四代胜于天下。然皆干赏蹈利之兵耳。未有安制矜节之理也。矜持也。虽地广兵疆，鳃鳃常恐天下之一合，而共轧已也。鳃，惧貌也。轧，践轹也。鳃，音先祀反。轧，音于黠反。然则齐桓晋文之兵，可谓入其域而有节制矣。入王兵之域而未尽。犹未本仁义之大统也。故齐之技击，不可以遇魏之武卒。魏之武卒，不可以直秦锐士。直，亦当也。秦之锐士，不可以当桓文之节制。桓文之节制，不可以敌汤武之仁义。老氏曰：善师者不阵，善阵者不战，善战者不败，善败者不亡。若夫舜循百僚，咎繇作士，命以蛮夷猾夏寇贼奸究，刑无所用，所谓善师不阵者也。汤武征伐，阵师誓众，而放擒桀纣所谓善阵不战者也。齐桓南服强楚，使贡周室，北伐山戎，为燕开路，存亡继绝，功为伯首。所谓善战不败者也。楚昭王遭阖庐之祸，国灭出亡，父老送之，王曰：“父老返矣，何患无君？父老曰：“有君如是其贤也。”相与从之，或奔走赴秦，号哭请救。秦人为之出兵，昭王返国，所谓善败不亡者也。若秦因四代之胜拒河山之阻，任用白起王翦豺狼之徒夺其牙爪，禽猎六国，以并天下，穷武极诈。士民不附，卒隶之徒，还为雠敌，焱起云合，果共轧之，斯为下矣。焱音标。管子曰：夫为兵之数，存乎聚财。论工，告军器。制器，兵器。选士、政教、军中号令。服习、谓使习武艺。遍知天下，谓遍知其地形隘易主将工拙。士卒勇怯也。明于机数，此八者皆须无敌，故兵未出境而无敌者。八者悉备，然后以正天下。又曰：凡人之所以守战至死而不德其上者，或守，或战。虽复至死，不敢恃之以德于上，则有数存焉于其间。故至于此也。曰大者亲戚坟墓之所在也，一变。田宅富厚足居也。二变。不然，则州党与宗族足怀乐。三变。不然，则上之教训习俗慈爱之于民也厚，无所往得之也。君之思厚，皆在于民，无所他往，故得民致死。四变也。不然，则山林泽谷之利足生也。五变。不然，地形险阻易守而难攻也，六变。不然，则罚严而可畏也，赏明而足劝也。七变。不然，则有深怨于敌人也，八变。不然，则有厚功于上也。功厚则禄多，故亦自为战而德于君。九变。今恃不信之人，而求以利用。不守之民，而欲以固将。不战之卒而幸以胜。此兵之三暗。汉文帝时，匈奴屡入寇，晁错上书论备边之要，其略曰：丈五沟渐车之水，渐音子廉反。陵阜崎岖，积石相接，此步兵之地。车骑五不当一，平原广泽，漫衍相属，此车骑之地。步兵十不当一。候视相及，川谷分限，此弓弩之地，刀盾三不当一。草木蒙笼，枝叶蔚茂，此矛钅延之地，长戟二不当一。穹崇险隘，阻厄相视，此刀盾之地，弓弩二不当一。卫公李靖曰：危阪高陵，溪谷阻难，则用步卒。平原广衍，草浅地坚，则用车追奔逐北。乘虚猎散，反覆百里，则骑。故步为腹心，车为羽翼，骑为耳目三者相待忝合乃行。宋文帝元嘉中，每岁为后魏侵境，令朝臣博议何承天，陈备边之要，其大略：一曰移远就近，以实内地。二曰浚复城隍，以增山且防。三日纂偶车羊，以饰戎械。四日计丁课役，勿使有阙。  

【`宋仁宗神武衤心略`】  

《叙兵》：兵之所由来远矣。与民皆生含血之患，见犯则校，况于人乎！人怀好恶喜怒之气，喜则爱心生，怒则毒螫加，情性之常理也。人生而静，感物而动，物之感人无穷，则人化于物，是以有悖逆诈伪之心，淫氵失作乱之事。强者协弱，众者暴寡，智者诈愚，勇者苦怯。又何况生而有好利，故争夺生。生而有嫉恶，故残贼生。圣人于是立德以化之制礼以导之，化导之不革，则有设禁以防之。作刑以威之。刑者，法乎天之震曜，时之肃杀，甲兵乃刑之大者，淳古之世。至治之极，尚有阪泉之征，共工之阵，丹浦之战，有苗之伐。施及周宣，兵定天下。天下既定，戢弓戢戈而犹立司马之官，设六军之众，作九伐之法，以正邦国，以伐有罪。周道既衰，诸侯立政，王制隳弛，师旅亟动。于是齐桓有内政之令，晋文有被庐之法。其行师致霸之道，盖务随时而求欲速也。至于战国，豪桀并起，因势辅时，作为权谲。故险谋变化出奇设伏之计，兴焉汤武以师克乱而济百姓。动之以仁义，行之以礼让，彼齐桓、晋文、楚庄、吴阖庐、越勾践，入王兵之域而未尽焉。末世穷武力，以快虎狼之贪，杀人盈城，流血满野，斯为下矣。凡诛暴乱谓之义兵，兵义者，王敌加于已。不得已而起者，谓之应兵。兵应者，胜争恨小。故不忍愤怒者，谓之忿兵。兵忿者，败利人土地。货宝者，谓之贪兵。兵贪者破，恃国家之大。矜人民之众欲见威于敌者，谓之骄兵。兵骄者灭，此五者非但人事，乃天道也。天之道岂不亏盈益谦，抑高而举下者乎！是以善为国者不师，谓邻国望我欢若亲戚也。善师者不阵，谓上将伐谋也。善阵者不战，谓军阵严整，敌望而畏之也。善战者不死，谓投兵胜地，避实攻虚也。善死者不亡，谓民尽其命无奔背散亡也。夫兵锋气舀炎焱厉火烈，虽如所愿，动亦耗病，盖愁苦之气，伤阴阳之和。老子所谓大军之后，必有凶年，不戢自焚，可以深戒。议者又欲消兵去战，专以柔道而治，亦未为得也。何者？一文一武，相为表里，文经之武纬之，经纬不爽，而其理得矣。天生五材，谁能去兵，鞭朴不可弛于家，刑罚不可废于国，征伐不可偃于天下，用之有本末，行之有逆顺耳。秀茂之木不能无蝎蠹，治平之世不能无暴悖，善牧者必去害群，则良马阜蕃。善田者，必去莨莠，则嘉禾滋植。君人者，不能消遏乱源，扶卫良民，乃隶圉老农之不若也。今国家混一区宇，边陲不耸，夙夜惟持盈虑危之戒。治兵经武，安可暂废。若耀武玩黩，则吾岂敢。昔有弃氏之君修德废武，有唐氏灭之。有扈氏之君恃众好勇，夏侯氏伐之。晋武帝平吴之后，去州郡武备，及寇贼起，皆无以备，不能制。唐明皇承平日久，禁卫皆市井商贩之徒，人不知战。安史作乱，无以御其凶威。故曰好战者亡，忘战者危。不好不忘，天下之王。总而言之，帝王兴师必本仁义，仁者爱人，故恶人之害之也，义者存理故，恶人之乱之也。仁兵之出，若生物之仰时雨焉。义兵之行，若病者之待良药焉。将以利物不以害物，将以救之非以危之。战以时动，动以时至，以安以和，有畏有怀，助帝王之利器，举天下而无敌者，不其美欤！不其美欤！  

【`太平御览`】  

《叙兵》：世本曰：蚩尤作兵。宋襄注曰：蚩尤神农臣也。春秋元命苞曰：蚩尤虎卷威文，立兵。宋均注曰：卷手也，手文威字也。书曰：洪范八政八曰师。大戴礼曰：鲁哀公问孔曰：“蚩尤作兵与？”孔子曰：“蚩尤庶人之贪者也。反利无义以丧厥身，何兵之能作与？民皆生也！左传曰：武有七德禁暴，戢兵保大。定功安民，和众丰财者也。又曰：举不失德，赏不失劳，老有加惠，旅有施舍，见可而进，知难而退，军之善政也。兼弱攻昧，武之善经也。又曰：兵犹火也。不戢将自焚。又曰：师直为壮，曲为老。又曰：师克在和，不在众。谷梁传曰：善为国者不师，善师者不阵，善阵者不战，善战者不死。国语曰：穆王将征犬戎，祭公谋父，谏曰：“不可”。先王耀德不观兵，夫兵戢而时动，动则威，观则玩，玩则无震。注曰：玩黩震惧也。家语曰：哀公问曰：“寡人欲吾国小则能守，大则能攻，共道若何？孔子曰：“使君朝廷有礼，上下和亲，天下百姓皆君之民也。将谁攻焉？苟违此道，民叛如归，皆君之雠，将谁守焉”？公曰：“善哉！”于是废泽梁之禁，弛关之税，以惠百姓。史记范蠡云：兵者，凶器；战者，逆德。汉书曰：兵家者，盖出古司马之职，王官之武备矣。后世烁金为刃，割革为甲，器械甚备，不及汤武受命。次师克乱，而济百姓，动之以仁义，行之以礼让，司马法是其遗事也。自春秋至于战国，出奇设伏，变诈之兵并作。汉兴张良韩信序次兵法，凡一百八十二家，删取要用，定著三十六家。又刑法志曰：自黄帝有涿鹿之战，以定火灾。颛顼有共工之阵，以定水灾。唐虞之际，至治之世，犹流共工，放欢兜窜三苗，殛鲧然后天下服。夏有甘扈之誓，殷周以兵定天下矣。天下既定，戢藏干戈，教以文德，而犹立司马之官，设六军之众，因井田而制军赋焉。天子畿方千里，提封百万井，出军赋六十四万井，戎马四万匹，兵车万乘，故称万乘之主。戎马车徒，干戈素具，春振旅以搜，夏蚕舍以苗，秋治兵以犭尔，冬大阅以狩，皆以农隙以讲武事焉。连帅比年，简车率正，三年简徒群牧五载大简车徒，此先生为国立战足兵之大略也。又曰：夫文德者，帝王之利器。威武者，文德之辅助也。夫文之所加者深，则武之所服者大。德之所施者博，则威之所制者广。三代之盛，至于刑措兵寝者，以其本末有序，帝王之所极功也。  

老子曰：师之所处，荆棘生焉。大军之后，秘有凶年。  

又曰：兵者不祥之器，非君子之器，不得已而用之。  

又曰：是以君子则贵左，故吉事尚左，丧事居右。是以偏将军处左，上将军处右。战胜以丧礼处之也。  

又曰：善为士者不武，善战者不怒。  

又曰：天下有道却走马以粪天下，无道戎马生于郊。  

又曰：以政治国，以奇用兵。  

黄石公记曰：将所以有为威者，号令也。战所以全胜者，军正也。士所以轻战者，用兵也。故战如风发，勇如河决，众可望而不可当，可下而不可胜也。  

黄石公三略曰：圣王之制兵也，非好乐之也，将以诛暴也，暴者，谓乱国贼民。夫以义诛不义，决江河溉萤火，其克必也。  

商君书曰：夫民情好爵禄而畏刑罚。人君设此二者以御民。夫民力尽而名随之，功立而赏随之，君能使其民信此，明于日月，则兵无敌也。  

又曰：古圣王有义兵而无有偃兵，兵所自者尚矣。与始有民俱兵也者，威也。威也者，力也。民之有威力，性也。性者，所受于天也。非人之所能为也。黄炎，固用水火矣。黄帝炎帝。共工，固欲作难矣。高辛氏争为帝，而亡之也。五帝固相与争矣。  

又曰：人曰蚩尤作兵，蚩尤非作兵，利其害也。未有蚩尤之时，民固剥林木以战矣。故胜为长，长帅，长则尤不足以治之，故立君。君又不足以治之，故立天子。天子之立也，出于君，君之立，出于长，长之立，出于争，争斗之所自来者久矣。不可禁，不可止，故古圣王有义兵，而无有偃兵也。  

又曰：家无怒笞，则竖子婴儿之有过也立见。天下无伐，则诸侯之相暴也立见。故怒笞不可偃于家，刑罚不可偃于国，诛伐不可偃于天下。有巧有拙而巳矣。故古之圣主，有义兵而无偃兵。夫有以饣壹死者，欲禁天下之食。有以乘舟死者，欲禁天下之船。有以丧国兵者，欲偃天下之兵。悖夫兵之不可偃也。  

又曰：凡兵，天下之凶器也。勇天下之凶德也。兴凶器，行凶德，不得巳也。  

又曰：人情欲生而恶死，欲荣而恶辱。死生荣辱之道，一则三军之士可使一心矣。凡军欲其众也，心欲其一也。三军一心，则令可使无敌矣。故曰：其令强者，其敌弱。其令信者，其敌诎，先胜之于此，则必胜之于彼矣。又曰：古之至兵，士民未合而威已谕矣。敌巳服矣。岂必用旌鼓干戈兮？故善谕威者，于其未发也，于其未通也。穴目穴目乎莫知其情，此之谓至威之诚也。  

又曰：凡兵用急疾捷先，欲急疾捷先之道，在于知缓徐迟后，缓徐迟后，急疾捷先之分也。急疾捷先，所以决义兵之胜也。  

又曰：虽有江河之险，则陵之；虽有大山之塞则陷之。并气抟精，心无有虑，犹预之虑。目无有视，耳无所闻，壹诸武而巳矣。  

又曰：万乘之国，外之不可以距敌，内这不得以守固，其民非不可以用也。不得所以用之术也。不得所以用之术，国虽大，势虽便，卒虽众，何益也。  

淮南子曰：神莫贵于天，势莫便于地，动莫急于时，用莫利于人，知此四者，兵之干植也。然待道而后行，可一用也。  

又曰：古之兵，弓剑而巳矣。糟柔无系，修戟无刺。糟柔木无系，无铁刃也，刺锋也，糟读如曹。晚世之兵，隆冲以攻，渠巾詹以守。隆高也，冲所以临敌城冲突怀之渠渐也。一日渠，甲名，巾詹巾宪所以御也。连弩以射，销车以斗，车弓弩通一弦以牛挽之，以刃著左右为机开发。又曰：古之伐国，不杀黄口，不获二毛。黄口幼少也，二毛有白发。于古为义，于今为笑，古之所以为治者，今之所以为乱也。又曰：夫神农伏羲，不施赏罚而民不为非。然而为政者，不能废法而治民。不能及神农伏羲也。舜执干戚，而服有苗。然而征伐者，不能释甲兵而制强暴。不能及舜也。由此观之，法度者所以论民俗，而节缓急也。  

桓范世要论曰：太古之初，民始有知则分争。分争群群，则智者为之君长。君长立，则兴兵所从来久矣。虽圣帝明王弗能废也，但用之以道耳。故黄帝战于阪泉，尧伐驭兜，舜征有苗，夏禹殷汤周之文武，皆用师克伐，以取天下焉。又曰：圣人之用兵也，将以利物，不以害物也，将以救亡，非以危存也。故不得已而用之也。以为战者危事，兵者凶器，不欲令好用之，故制法遗后命将出师虽胜敌而反，犹以丧礼处之，明弗乐也。故曰：好战者亡，忘战者危，不好不忘，天下之王也。  

又曰：夫兵之要，在于修政，修政之要在于得民心，得民心在于利之也。要仁以受之，义以理之，故六马不和，造父不能以致远。民臣不附，汤武不能以立功。故兵之要在于得众，得众者善政之谓也。善政者，恤民之患，除民之害。故政善于内，则兵强于外也。  

杜恕论曰：天生五材，民并用之，废一不可。谁能去兵，故兵之来也。久矣。所以威不轨而昭文德，所以讨强暴而除残贼也。圣人以兴，乱人以废，废兴存亡，皆兵之由也。昔五帝不能偃，况衰世乎！  

又曰：滥杀无辜之民，以养不义之君，非兵之体也。殚天下之财，以赡一人之求，非兵之体也。怙其率卒之强，矜其变诈之，谋欲以立威成名，非兵之体也。虏其君，隶其臣，迁其社，易其民，非兵之体也。故夫霸王之用兵也，始之以义，终之以仁，将以存亡，非以亡存也。将以禁暴，非以为暴也。  

又曰：兵之来也，以除不义而授德。克其国而不伤其民，废其君而不易其政，尊其俊士，显其贤良，赈其孤寡，恤其穷困，百姓闻之，欣然箪食壶浆以迎其君，彳奚之迟也，以汤武之师，用兵上也。谁与交锋而接刃哉。  

又曰：所谓善用兵者，先弱敌而后战者也。若乃征之以义，以责其过。振之以武，以威其淫，怀之以德，以誓其民，置之以仁，以救其危，此四者用兵之体，所谓因民之欲，乘民之力也。又曰：治国家，理境内，施仁义，布德惠，明劝赏黜幽昧，功臣附亲，士卒和辑。上下一心，君臣同德，指麾而响应，此上兵之体也。地广民众，主贤将能，国富赏罚信，未至交兵而敌人亡遁，此次兵之体也。知地之形，因险厄之利，明奇正之变，审进退之宜，援桴而鼓之。黄尘四起，乃以决胜，此用兵之下，非兵之体也。  

又曰：夫德义足以怀天下之民，事业足以当天下之急，选举足以得贤才之用，则兵之所加，若劲风振槁，此兵之体也。监铁论曰：兵者，凶器也。甲坚兵利，为天下殃，其母制子故能久长。圣人法之，厌而不伤。  

蒋子万机论曰：夫虎之为兽，水牛之为畜，殆其兵矣。夫虎爪牙既锋，胆力无伍。至于即豕也，卑附而下之，必有扼喉之获。夫水牛不便速，角又乔竦，然处郊之野，朋游屯行，部队相伍。及其寝宿，因阵反御，若见确虎抵角，牛希确害矣。若用兵恃强，必鉴于虎。居弱必诫水牛，可谓攻取屠城，而守必能全者也。  

刘向新序曰：上古之时，其民敦朴，故三皇教而不诛，无师而威。故善为国者，不师三皇之德也。至于五帝，有师旅之备而无用欤，故善师者，不阵五帝之谓也。汤伐桀，文王伐崇，武王伐纣，皆阵而不战，故善阵者不战，三王之谓也。及夏后之伐有扈，殷高宗讨鬼方，周宣王之征熏鬻，而不血刃皆仁圣之惠，时化之风也。至齐桓侵蔡而蔡溃，伐楚而楚服，而强楚以致苞茅之贡于周室，北伐山戎，使奉朝觐，三存亡，一继绝，九合诸侯，一匡天下，衣裳之会十有一。尝有大战亦不血刃。至晋文公设虎皮之威，阵曳柴之伪，以破楚师而安中国。故曰：善战者，不死。晋文公之谓也。楚昭王遭阖庐之祸国灭，昭王出亡，父老迎而送之。昭王曰：“寡人不仁，不能守社稷。父老返矣，可无尤。寡人且从此入海矣”。父老曰：“有君若此其贤也”。及申包胥请救，哭秦庭七日，秦君怜而救之。秦楚同心，遂走吴师。昭王反国，故善死者不亡。昭王之谓也。是故自晋文公以下至战国，而暴兵始众，于是以强并弱，以大吞小。故强国务攻，弱国备守，合从连衡，群相攻伐，故战则称孙吴，守则称墨翟。至秦而以兵并天下，穷兵极武而亡。及项羽尚暴而灭汉，以宽仁而兴，故能扫除秦之苛暴矣。孝武皇帝攘服四夷，其后天下安然，故世之为。兵者，其行事略可观也。  

又曰：乐毅以弱燕破强齐七十馀城者，齐无法故也。孙武以三万破楚二十万者，楚无法故也。韩信以寡破赵数万者，赵无法故也。近者曹操以八千破袁绍五万者，袁无法故也。此五子能以少克多者，军有法故也。故用兵无法，犹乘舟无楫。登马而不勒，是以良将思计如饥。存法如渴，所以战必胜，攻必拔也。陈琳书曰：王者之师，有征无战。  

永乐大典  

## 卷之八千三百三十九

十九庚兵  

兵守  

【`孙子`】  

四战之国贵守战，负海之国贵攻战。四战之国，好举兴兵以距四邻者，国危。四邻之国一兴事，而己四兴军。故曰国危。四战之国，不能以万室之邑，舍钜万之军者，其国危。故曰四战之国，务在守战。守有城之邑，不知以死人之力，与客生力战，其城拔者，死人之力也。客不尽夷城，客无从入。此谓以死人之力，与客生力战，城尽夷。客若有从入，则客必罢，中人必佚矣。以佚力与罢力战，此谓以生人力与客死力战，皆曰围城之患。患不尽死而已。此三者，非患不足，将之过也。守城之道，重在城也。故曰客治簿檄，三军之多分矣。客之候军之效，壮男为一军，壮女为一军，男女之老弱者为一军，此为之三军。壮男之军使盛食励兵，陈而待敌。壮女之军使盛食负垒，陈而待令。客至而作土以为险阻，反耕格阱，发梁彻屋，给徒从之不洽而之，使客无得以助攻备。老弱之军，使牧牛马羊彘，草木之可食者，收而食之。以获其壮男女之食。而慎使三军无相遇，壮男遇壮女之军，则男贵女而奸，民有从谋而国亡喜。与其恐有蚤闻，勇民不战。壮男壮女遇老弱之军，则老使壮悲，弱使强怜，悲怜在心，则使勇民更虑，而怯民不战。故曰慎使三军无相遇，此盛力之道。  

【`续后汉书`】  

《兵守》：兵之为守尚矣，凡建侯树，屏列之采卫，皆以守卫中国。分乡置遂，赋之师旅，皆以守卫京师。设防会禁，统之方伯，皆以守卫列国。边徼则有戎役，宫闱则有环列，皆所以为守也。故兵为天下之大闲，谨其所守，相为维捍，则天下安且固矣。孔子作春秋，每致责于守土之君，以存天下之闲。天子，守天下者也，有道则守在四夷至于出居于郑，失其所守则不足为王。城成周而所守愈隘，不足以为京师，是以礼乐征伐，自诸侯出无以为闲也。诸侯，守国者也，有道则守在四邻，至于郓溃而居乾侯，失其所守则不足为公，浚洙而中城所守愈小，不足以为都邑，是以礼乐征伐自大夫出，无以为闲也。且社稷人民，天子所授，祖宗世守，故不敢授人而自弃。强暴侵夺，力竭弗支，死之可也，固结其民去而复国避之可也。故国君死，社稷曰灭，灭之者有罪，灭者无罪而为义，其国灭而书奔者托于诸侯，有复国之道而为权。齐侯灭纪不曰灭，纪侯之奔不曰奔，特书纪侯大去其国。既不能死社稷，又不能固结其民，而复国特悻然，蔑弃宗社去而不返尔，故曰大去不当去也。至于梁伯亟城而弗处民，疲而弗堪，为秦所取，书曰：梁亡自亡之也。莒城恶恃陋而不为备，一日而楚克具三都，书曰：楚人入郓，自取之也。此天子诸侯守土捍城之大法也。若夫战攻于外，则必有居守于内，以为本根。进有所恃，退有所归，股肱心腹相为表里。故宣王外攘夷狄，则张仲在内，高祖战荥阳京索间，则萧何镇关中，光武战河北攻洛阳，则寇恂守河内，昭烈保汉中。争荆州则诸葛亮治成都，曹操南征北伐，则荀在许，孙策转斗江东，则张昭在吴，不有行者谁捍牧围，不有居者，谁守社稷，叔出秀处，古之制也。然必得其人，则本根强固无反顾之忧。苟非其人，未有不覆巢偾国者。夫差任宰喜否以政，使太子与老弱居守。而远争齐晋，为越所灭，关羽畀麋芳士仁以江陵围樊，而逼许洛为吴所袭，所以晋文得原而难其守，萧何为万世之功也。至于城守拒攻，将之事也。守心为上，守气次之。守兵为上，守城次之。心为气城，兵为城城，心固则气固，兵固则城固。静密专安，内外如一，无隙无瑕，以主待客，虽画地守之可也。况于城乎！又必兵械备具，薪粮足馀。进有郭围，退有停障。远有救援，迩有间侯。啬力多暇，明慎罚赏，申饬教戒，禁绝讹妄。血视肉薄，示之必死。曹仁之守樊，郝昭之守陈仓，张特之守新城，皆是也。无入新兵共守，隙开必败。文钦是也。无以敌缓纵食，食尽必危，诸葛诞是也。无以激怒出战，失守必败，曹咎是也。无以诳诱易动，动必见欺，郝普是也。且夫守贵知变，敌大则当战于外，光武之于昆阳是也。不出而致敌必败，公孙瓒之于易京是也。故善守者屹若山而不可移，渊若海而不可测，寂若无人而不可见，应若无端而不可穷，故攻为易，守为难。活地易，死地难。将将之君，用人不可不慎也。  

【`綦崇礼兵筹类要`】  

《善守篇》：臣尝闻孙子曰：百战百胜者，非善之善也。吴起曰：战胜易，守胜难。夫示以德感以义，无智名，无勇功，而敌人悦服，是守胜之上者也。坚壁垒严斥侯，彼欲挑战而我不为动，彼欲旷日而食有不给，卒能以全取胜而敌人挫衄，是守胜之次者也。然则谷梁氏曰：倍则攻，敌则战，少则守。赵充国曰：攻不足者守有馀，司马之伐公孙渊，语其使曰：能战当战，不能战当守。而不战而守者几于怯矣。曰：不然。可以战则战，可以守则守。吴起守河西，而秦兵不敢东向，韩赵宾从。李广守右北平，匈奴号飞将军，数岁不敢入右北平。寇恂文武备足以守河内。韦孝宽守玉壁，帝幸其垒，观御敌之所，深欢美之，移时乃去。王师顺守孤城以抗突厥，曰：“吾受天子命守此，义不可下贼”。王思礼善守计，短攻战。孙韶守广陵青徐汝沛颇来归附，淮南滨江屯侯皆檄兵远徙，徐泗江淮之地，下居者各数百里。田豫守并州，外胡开其名相率来献，州界宁肃。华温琪守晋州，庄宗攻之，逾月不能破。梁嘉温琪善守，弃晋州为定昌军，以温琪为节度使。李周为将甚勇，其于用兵善守，能与士卒同甘苦。其守杨刘也。母丧奔归。庄宗遣他。将代周守，几为梁兵所破。庄宗遽追周还守之，梁人断晋饷援，庄宗曰：“周为我守何？”忧救至，梁兵解去。庄宗见周劳曰：微公，诸将为梁擒矣”。  

臣读孙子曰：善守者敌不知其所攻，若吴起李广类此。项羽谓曹咎曰：谨守成皋，我十五日必定梁地复从将军。曹咎不善守而卒以取败。  

李光弼谓李抱玉曰：将军能为我守南城二日乎”？抱玉善守，而卒以破敌。臣读孙子曰：善守者藏于九地之下，若曹咎者不足以知此。李广百骑，望匈奴数千骑上山阵，广以为走则追射我，立尽留则以为大军之诱于是。解鞍以示不去，用坚其意，胡终怪之弗敢击，以为有伏，夜即引去。赵充国至西部都尉府，日飨士，皆欲为用。虏数挑战，充国坚守。诱豪相责欲一斗而死可得耶！  

王霸闭营休士，以屈苏茂。  

曹彰北征，叛胡数千骑，卒至彰。唯有步卒千人，骑数百，用田豫计固守要隙，虏乃散走。  

齐神武倾山东之众以围韦孝宽，凡六旬智力俱困而兵解去。李希烈以十万之众围刘昌，凡四十馀日，贼数败乃解去。  

颜真卿守平原，采访河北。尹子奇攻陷河北诸郡，独平原北平清河固守。  

江夏王宗道从秦王讨刘武周曰：“武周席胜剡然，锋未可当，正宜以计摧之。且乌合之众惮持久，若坚壁以顿其锐，沫食尽气，老可不战擒也”。王曰：“而意与我合。”李光弼御贼饶阳，问计于安思义，曰：军行疲劳，逢敌不可支，不如按军入守，料胜而出。”光弼曰：“善。”  

王钦尧守颖州，秦宗权陷河南，独钦尧力战不可下，所在残破，独全颖州户二万。  

臣读孙子曰：暴寇之来，必虑其强。善守勿应，若李广田豫类此。论曰：昔人谓战，以守为名，所以误敌守，以战为名，所以夸敌。所谓守者，非特坚壁垒严斥侯而已。善守者使敌不能知故，欲传城则畏吾之突战。欲退走则疑吾袭击，孰敢予攻乎？尉缭子曰：守法一而当十，十而当百，百而当千，靠则当万。则且守且战，固足以却敌。观七国之叛，韩安国持重，张羽力战，故能捍寇而有梁微羽之战，则安国能持重乎？夫战不必胜，不苟接刃。攻不必取，不苟劳众。故善守者将以有待也，彼战不能胜，守不能固，乃以退保为名。是区区者，何足算哉！金起兵要兵权。凡守者劲弩强弓，渠答楼橹，足薪备粮，所以守吾之城也。设险守厄，高城深池，列戍屯兵者，所以守吾之国也。不因虑而挠，不因事而慑，积力治心，静窈闲暇者，所以守吾之气也。不守吾之气则无以全吾之城，不守吾之城则无以保吾之国。凡若此者，皆守之谓也。然而所以守者，权也。守而用权，则所以守者非徒守也，亦以攻也。所以自治而待时也。是则守者攻之基，攻者守之资。攻而不守则无以隐其微，守而不攻则无以发其机。敌攻则守，敌守则攻，不足则守，有馀则攻，示之攻而实守，示之守而实攻，此权也。不可以一类求也。  

【`太白阴经`】  

《守城具篇》：经曰：善守者藏于九地之下，善攻者动于九天之上。人所不见谓之九地，见所不及谓之九天。禽滑厘问墨翟，答以五十六事，皆繁冗不便于用。其后韦孝宽守晋州，羊侃守台城，皆纳封胡子技巧之术。古法非不妙，然非今之所用也。今术便于事者，如左浚隍深开濠堑也。增城增修楼橹。悬门悬木板以为重门，突门于城中对敌营，自凿城内为暗门，多少临时，令厚五六寸，勿穿。或于中夜敌人初来营列未定，精骑突出击其无备，袭其不意。涂门。以泥涂门扇、厚五寸，备火。又云：涂栈以泥门上木栈，楠也。积炮石大小随事。转关桥一。梁为桥梁，端着横括，拔去括，桥关转，人马不得渡，皆倾水中。秦用此桥以杀燕丹。凿门为敌所逼，先自凿门为数十孔，强弩射之，长矛刺之。积木备垒木，长五尺，径一尺，小至六七寸，抛下打贼。积石备石于城门上，不限多少，多多为妙，临时掷下。楼橹却敌，上建堠楼，以板为之，挑出为楼橹。篦篱战格于女墙，上，挑出去女墙三尺。内着横括，前端安辖，以荆柳编之，长一大阔五寸。又立间道内柱，上布板木为栈。立栏干于栅上，悬门拥墙濠堑拒马，一如城垒，人事军律守城。夫城受围，外兵势众。若非严备，恐陷贼谋。即须城内周回三十步不令人住，贵取索易为。但贼围城即于大城外羊马城内，去大城二丈，周面等筑小城。下于大城一五四四  

三分，二分两面直下掘土。又城壕堑于女墙上，安不定板棚阔五尺，长一丈，每棚施转关轴，周遍其城。贼入上下，及立皆不得，倾入濠中，虽百万之众，不足填之。名曰：“万全棚”，馀守具大体略之。  

【`玉帐玄枢`】  

《守城》：守城之法，有一步一甲卒，十步加五人。以称杂攻之要，五步有五长，十步有十长，百步皆有将，其将长武文相兼，量材授任而统领之。敌在城外，城中有火，须防有奸人内应，但令通便近主掌，管老少妇女救之。及遣大将亲作左右监督救援，守城士卒不得辄离职掌，乱走街巷犯者斩。  

边城十一月烧城隍境上草木，及四方恶山，深谷大川，连海侧近树木，原野皆令净尽树木无隐匿也。布幔法。用布旗为之，以竿悬挂女墙之外。八尺折去矢石之势，则不损墙。  

燕尾炬。缚芦苇草为之，分为两岐如燕尾之状，以油脂灌之。和火从城上，队下烧之。下照城脚却贼，遇夜乘城而上城半腰，每十步悬一灯笼，以审非意。或用松明亦可。义竿用铁为之，分两岐义，敌人飞梯连枷，棒如打禾者，用打女墙外上来者。钩竿如枪，两边有曲刀刃，可以钩物。诸灰沙糠秕播于城上，以眯贼目。或烧铜铁汁物洒之，或用手炮石打之，油囊盛水于楼上，掷灭贼火。车中囊破，火自灭矣。  

守城之法。灰砂、铁、铜、镬、盆、瓮、石雷木、炮石、水筒、长刀、长斧、长锥、长镰、连枷棒、棍棒、长短枪、瓦砾、炮石之类，不可不置也。城中柴草贮积之处，预以泥厚涂之，火箭可防。城中茅草房舍非瓦盖者，用泥厚涂之，以防火炮。楼上楼橹吊钟板，皆皮裹用毡覆水湿之，以防火炮、火箭也。敌攻城于地道，来自于城上，凿穿一井截之。积薪井中，如火薰之。谓之天井。城内四傍穿井深二丈，新瓮皮幔于井内，枕听切之。去城五百步皆知之，知穴处取凿迎之，以乾艾数石，烧令烟减氵曳，仍用皮袋吹之。积石备炮石，随大小用。  

积木桶檑木长五尺，径一尺，至小五六尺。又用弩射之，长茅枪刺之，则敌不敢近门。篦篱战格于女墙上，跳椽去墙二尺，内着横插。掾端安辖，以荆柳编之。长一丈五尺，安于掾端，以遮矢石。贼以火车将油镬煎炼推及城门，纵火而去，切不得以少水投之，油得水而焰更高，必须众水俱沃，方可灭之。  

【`行军须知`】  

《守城》：兵法曰：守城者，则深沟高垒，坚壁利刃，藏声灭迹，常令防城。占具敌棚，楼橹完壮，以备应急使用。边城并宜足备陈此名件，预知施设更在临时，取其利便。  

一用火筒火炮，长枪檑木手炮，伤上城人。  

一多设备城毡帘笆篱牌沙，隔遮其矢石。一多置救火水桶，要堤防积薪烧城门楼橹用。一当城门路安置转关、机桥木、马子陷、马坑、铁蒺藜。  

一多设照城灯笼，防夜后有贼人凿城于黑暗处。垂索求入城中，放火乱军。一用床子弩放火箭及火炮，烧填濠柴草。  

一用火炮打距堙土山鹅车洞子。  

一城寨若在平川，或侧有高原，泉水成流。及有江河须防决壅灌城之患。今河东古太原城，宋决汾水而灌刘维元是也。  

一城上以彩旗诈为风占，使敌人仰望城上，即顺风吹扬糠秕、石灰、眯其目眼。次用金斗猛火油漉之，劲弓硬弩射之，以粪炮污之，砖石打之，即退。  

一城上多备泥浆桶麻搭，防敌人放猛火油箭火炮。  

一用火钩烧红垂城下，贼人见之用手樊悬，以损其手。  

一烧城多置瓮听，恐有人马凿城为孔，昔恩州用此破之。  

一用旋风炮打填濠人、及围队人马。  

一垂火箱烧炙穴中，掘城濠人及掘天井填杀掘城人。  

一绕城多设突门，暗出勇骑人马，攻其不意之处。  

一城中空阔地多堆积砖石，可抛掷城下敌人。  

一收城中粪秽，用水调稀，顺风浇污攻城敌人。  

一贼若于城外高山之上，置起望楼，观我城中虚实者，如城中军马数少，即以居民牛马尽与披挂衣甲，于街市摆列。又使居民上城，少壮者在前，老弱者在后，俱要相接。次用妇女披挂搠立，不可与少壮男子相杂，恐生奸邪，可代正军防守门户，往来巡城应急使用。  

一可于城外聚集民户大军，及拆屋囗大小竹木作木栅，周围密下枯签七里，椿外开深沟，起直吊桥。遇夜下锁蒺藜地，栅板差人伏路，城里重门击柝鸣鼓，知更提铃巡警，以防奸宄城门。当路安置转关机桥、木马子、陷阱坑，昼夜官军守把四门，盘诘奸细。  

一城内无事日，多穿井准备缓急，要水用度。及檐、桶、井绳之类亦备。  

一城内多用泥草及湿毡搭盖，积聚柴薪，令人宿护，防贼火烧。  

右已上防城之法，虽是广设备御，昼夜无停，巧施谋策，详在主将。度其虚实，临机应变，可以保全。  

【`武经总要`】  

《守城》：梁侯景反浮江西，寇军次夏首，王僧辩为大都督，军次巴陵，既景陷郢城，将进寇荆州。于是氵公江屯戍，望风请服。僧辩并沉公私船于水，分命众军乘城固守。偃旗卧鼓，安若无人。翌日贼众济江，轻骑至城下谓城中曰：“语王领军何不早降”？僧辩使答曰：“大军但向荆州，此自当非碍。僧辩城中百口在人掌握，岂得便顷降之？景军内薄，苦攻城内，同时鼓噪矢石雨下，贼乃引退。元帝又命北平将军胡僧礻右率兵援僧辩。是日，贼复攻城不克。又为火舰烧栅，风不便，自焚而退。有流星堕营中，贼徒大骇，相顾失色。贼帅任约又为陆法和所擒，景乃烧营夜遁。  

侯景反攻陷历阳至新林，帝使羊侃入副宣城王都督城内诸军。景卒既至，百姓竞入。公私混乱，无复次序，侃乃区分防拟，皆以宗室间之。军入争入武库，自取器甲，所司不能禁，侃命较数人，方得止。及贼逼城，众皆汹惧，侃伪称得外射书云：郡陵西昌侯已至近路。众乃少安，贼攻东掖门。纵火甚盛。侃以水决灭火，射杀数人，贼乃退。有诏送金五千两，银五千两，绢万匹，赐战士，侃辞不受。部曲千万人并私加赏，贼为尖头木驴攻城，矢石所不能制。侃作雉尾炬，施铁镞以油灌之，掷驴上焚之，俄尽。贼又东西起二土山以临城，城中震骇。侃命为地道，潜引其土山不敢立。贼又作登城楼，高十馀丈，欲临射城中，侃曰：“车高堑虚，彼来必倒。可卧而观”之。及车动果倒，众皆服焉。贼既频攻不捷，乃恐长围。朱异张绾议出击之，帝以问侃，曰：“不可；贼多日攻城，既不能下，故立长围，欲引城中降者耳。令击之，出人若少，不足破贼。若多，则一旦失利，门隘桥小，必大致挫”。衄不从，遂使千馀人出战，未及交锋，望风退走。果以争桥水，死者大半。  

西魏将韦孝宽守玉壁，时东魏大将高欢倾山东之众志图西入，以玉壁冲要，先命攻之。连营数十里，乃于城南起土山，欲乘之以入。当见山处城上先有两高楼，孝宽更缚木接之，令极高峻。多积战具，以御之。欢伙谓城中曰：“纵尔得楼至天，我会穿城取尔。遂于城南凿地道，又于城北。起土山且作且攻，昼夜不息。孝宽复掘长堑，截其地道，仍简战士屯城外，堑上每穿至堑，战士即擒杀之。又于堑外积柴贮火，敌人有在地道内者，使下柴火以皮鞭吹之，火气一冲，咸即灼烂。城外又造攻车，车之所及，莫不摧毁。虽有排盾，莫之能抗。孝宽乃缝布为缦，随共所向，则张设之。布既悬于空中，其车竟不能环。城外又缚松于竿，灌油加火，规以烧布，并欲焚楼孝宽复长作铁钩，利其锋刃。火竿既来，以钩遥割之，松麻俱落城外。又于城四面穿地作二十一道，分为四路，于其中各施梁柱。作讫，以油灌柱，放火烧之。柱折，城皆崩坏。孝宽又随崩处竖木栅以捍之，敌不能大破。外尽其攻击之术，孝宽咸拒破之。欢无如之何，乃遣仓曹忝军祖孝徵谓曰：“未闻救兵何不降也？孝宽报云：“我城池严固，兵食有馀，攻者自劳，守者常逸，岂待旬朔之间，已须救援。适忧尔众有不足之危，我关西男子必不为降将军也”。孝徵乃射募格于城中，云“能斩城主降者，拜太尉，封郡公。邑万户，赏帛万”匹。孝宽手题书背反射城外，云：“若有斩高欢者，一依此赏”。孝宽弟子迁先在山东，又锁至城下，临以白刃云：“若不早降，便行大戮。”孝宽慷慨激扬，略无顾意。士卒莫不感励相劝。苦战六旬，伤及病死者十四五，智力俱困，因而发疾，夜遁去。  

魏王思政守颖川，东魏太尉高岳来攻。筑土山以临城，飞梯火车，尽攻击之法。思政亦作火锁，因迅风便投之土山。又射以火箭，烧其攻具。仍募勇士，缒而出战。据其两山上置楼堞以助防守，高澄更益兵，堰洧水以灌城。时虽有怪兽每冲坏其堰，然城被灌已久，多亦崩颓。岳悉众苦攻，思政身当矢石与士卒同劳苦，岳乃更修堰，作铁龙杂兽。用压水神，堰成，水大至，城中泉涌溢悬釜而炊，粮力俱竭。慕容绍宗、刘丰生及其将慕容永珍，意以为闲兵乘楼船以望城内，令善射人俯射城中。俄而大风暴起，船乃漂至城下，城上人以长钩牵船，弓弩乱发，绍宗穷迫赴水而死。丰生浮向土山，复中矢而毙。擒永珍，并获船中器械。思政谓永珍曰：仆之破亡在于晷漏，诚知杀卿无益。然人臣之节，守之以死。”乃流涕斩之。思政初入颖川，士卒八千人，被围既久，城中无盐粮，死者十六七。及城陷之日，存者才三千人。虽外无救援，亦无叛者。  

后周梁士彦为晋州刺吏，齐后主亲率兵攻围之。楼堞皆尽，短兵相接。士彦慷慨自若，谓将士曰：死在今日，吾为尔先”。于是勇烈齐奋，呼声动地，无不一当百。齐师少却，乃令妻妾及军人子女昼夜修城。三日而就。武帝六军亦至，齐师围解，士彦见帝，持帝须而泣，帝亦为之流涕。时帝欲班师，士彦扣马谏，帝从之。执其手曰：“朕有晋州为平齐之基，宜善守之。”  

唐朱氵此乱德宗幸奉天，居数日，贼军至。造城阔数十丈，以巨轮为脚，推之使前。施湿毡，生牛革，多悬水囊以为障，直指城东北隅。两旁构木为庐，冒以牛革回环相属。负土运薪于其城下，以填壕堑，矢石不能伤。城中汹惧，相顾失色，帝如浑王咸勉谕之，令赍空名告身。自御史大夫实封五百户巳下者千馀轴，募诸军突将敢死之士，以当之。兼赐王咸御笔一管，当战胜，量其功伐，即署其名授之。不足者笔书其身，因命以位，抚王咸背而遣之。前一日，土咸与防城，使侯仲庄揣云桥来路，先凿地道，下可深丈馀，上积马粪深五六尺。次二日，即令热火，次一日，复下柴薪夜烧之。平明火焰高于城垒，是时北风正急，贼乃随风推桥，以泊城下。贼三千馀人，相继而登城上。士座皆久寒馁，又少甲胄，王咸但感激诫厉之。以饥弱之众，当剧贼之锋，虽力战应敌，人尤不济。公卿已下仰首祝天，贼徒至地道所，桥脚偏陷不能进。须曳风回焰转，云桥焚为灰烬，贼焚死者数千。城中欢噪振地。时王咸中流矢，遽自拔之。血流沾沫，格斗不已。不言疮痛，以激士心，既而李怀光大军至，贼解围去。  

吴少诚攻许州，上官说知节度留后，欲弃城走。判官留昌裔追上之，曰：“留后既受诏，宜以死守城。况城中士马，足以破贼。但坚壁不战，不过五七日，贼势必衰。我以全制之可也”。说然之，贼日夕攻急，堞壤坏不得修。昌裔令造战棚木、棚以待之，募壮士破营，得突将十人。凿城分出，大破之，因立战棚、木棚于城上，以攻不陷。  

五代梁军败于上党，晋人乘胜进迫泽州。州城将陷，河东留守张全义召牛存节谋。遂以本国及右龙武羽林等军，将接应上党，师至天井关，存节谓诸将曰：“是行也，虽不奉诏旨，然泽州要害地，不可失也！当救之时，晋人新胜，其锋甚盛。存节引众而前，衔枚夜至泽州。适遇守陴者已纵火鼓噪以应外军，刺史王班保牙城，不知所为，有节至。乃定，晋军寻至。乃分布守御，晋军四面攻斗，开地道以入城。存节亦以隧道应之，逆战于地中，晋军不能进。又以劲弩射之，中者人马皆洞。经十三日，晋军死伤者甚众，焚营而退，郡以获全。  

黄巢陷长安，赵为陈州刺史。语诸将吏曰：“以吾计，巢不为长安市人所诛，必驱其众东走。吾州适当其冲矣”。乃治城池为守备，迁民六十里内者皆入城中。选其子弟配以兵甲，以其弟昶王羽为将。巢败，果东走。先遣孟楷据项城，昶击破之。执楷归，巢从后至。闻楷被执，大怒。既而秦宗权以蔡州附巢，巢势甚盛，乃悉众围。置春磨糜人之肉以为食，陈人恐，语其下曰：“吾家三世陈将，必能保此。尔曹男子，当于死中求生。建功立业，未必不因此时”。陈人皆踊跃，巢栅城北三里为入，仙营起宫间置百官城，聚粮饷欲以久弊之。其兵号二十万馀人，旧有巨弩数百，皆废坏。后生弩工皆不识其器，王羽创意理之，弩矢激五百步，人马皆洞。以故巢不敢近围。凡三百日，食将尽，乃乞兵于梁。梁太祖与李克用皆自将会击，败巢将黄邺于西华，西华有积粟，巢恃以为饷，及邺败，巢乃解围去。  

晋将李嗣昭守潞州，汴将李思安将兵十万攻之。嗣昭乃筑夹城，深沟高垒，内外重复，飞走路绝，抚循士众登城拒守，尝享诸将登城，张乐贼矢中足，嗣昭密拔之，坐客不知觉。酣饮如故，以安士心。梁祖驰书说诱百端，嗣昭焚具伪诏，斩其使者。城中固守经年，晋王率周德威等来攻梁军。梁兵大溃，嗣昭方开门。  

【`守城隶`】  

《靖康朝野佥言后序》：靖康丙午，规以通直郎知德安府安陆县事。丁未春正月，群盗王在等犯德安府。时郡将阙，规摄府事，贼来攻城，规在城上与贼语。问何因到此，贼言京城己为虏破。规独念都城之大壕堑深阔，城壁高厚，实龙渊虎垒，况禁旅卫士百万，虽虏人乘我厄运，一时强盛，亦何能破。殆不足信。二月四日，贼遁遣人诣都城奏功还。乃知京城果为虏陷，徒深痛切，但不知城破之所以然尔。又恨当时不得身在围城中，陪守御之士，以效绵薄。绍兴巳酉春三月，朝廷既复河南，规自祠宫被命，知顺昌府，夏五月到官，行及期年，暇日会同僚语及靖康之难，汝阴令云尝收东斋杂录一编，中有靖康朝野佥言，具载金人攻城始末。规得之，熟读痛心疾首，不觉涕零嗟乎。治乱强弱，虽曰有数，未有不因人事得失之所致者。若非事之失，则天亦不得而为灾。规不揆至愚，窃观金人攻陷京城，朝廷大臣与官吏将帅，应敌捍御之失，虽既往不咎，然前车之覆，后车之戒，事有补于将来，不可不备论也。朝廷欲再援太原，大臣以谓中国势弱，夷狄方强，用兵无益，宜割三镇以赂之。殊不知势之强弱在人为我之计，胜彼则强，不胜彼则弱。若不用兵，何术以强中国之势。遏夷狄之强，用之则有强有弱，不用则终止于弱而已。强者复弱，弱者复强，强弱之势，自古无定，惟在用兵之人如何耳。  

河东宣抚使统兵十七万以援太原，又招河东义勇兵五万，共二十二万，皆败绩。致太原陷于虏，非兵不多，盖用兵失也。其所以失者，兵二十二万直行而前，先锋遇敌者有几。一不胜而却，与其后大兵皆却，宜乎不能援也。有识者观之，不待已败而后知其不能援，殊不知攻城者，分攻城兵，备战兵，运粮兵，扼援兵，若兵不多，则攻必不久而速退。又不待其援也。假使当时往援者将良得计，虽无兵二十二万，只十万亦可以必援。又无十万，只五万亦可以优为之援也。又不五万，至其下亦可援之。理且以五万为率，若止分为五十将，留十，将护卫大将，兼备策应内分三两将，诣扼援兵前，广张兵势，牵制扼援之兵。以二十将分地，深入虏境，绵亘可布三五十里，不知虏人用兵多少，便能尽害。以二十将周围行偏僻小路寻求乡导，多遣远探，向前设伏。伺望敌人打粮兵。多则退藏，少即擒之。但只绝其粮道，不必深入直抵城下。其贼自退。又且兵既分遣，则人力并用。假令数将失利，其大兵必不至于一齐败衄，溃散为盗。京城之难，其源在援太原之失利也。  

粘罕攻太原之寿阳，寿阳城小而百姓死守，凡三攻，残虏之众万人而竟不拔，此必守城人中有善为守御之策者。佥言以谓城小而百姓死守者，非也。攻城者有生有死，善守者有生无死，寿阳之人可谓善守而不得谓之死守。又或云城小而坚者，亦非也。若城大小矢石交过，善守者亦难以设险施策。规以谓城大而守愈易，分段数作限隔则易守。若已先策定险备，设使贼欲登城，纵令登城，已登即死。贼欲入城，引之入城，已入即死。今夫百里之城，内有数步之地，贼人登之，守城之人便自甘心，伏其城拔，乞命于贼者，非攻之善，乃守之不善也。九月按炮于封丘门外，大炮数百座皆在门外，贼至不收，遂为金人所得。咸谓攻城之具，规以谓城破亦不在此。有善守者，假使更资炮数百座，亦必无害。在于御炮之术善不善也。统制官辛康宗以贼去城远，止兵不得发箭，止之甚善。百姓鼓众击杀，此亦见其自乱，素治之术失也。贼先采湿木编洞屋，以生牛皮盖其上。戴之，令人运土木宀真濠。欲进攻城，守城人若得计，则城内先施大炮碎之。亦可用单梢炮取远至二百五十步外，制贼首领用众之人，所谓炮放远至二百五十步外，盖州郡旧有朝廷所降守御册定格单梢炮致远。上等二百七十步，中等二百六十步，下等二百五十步，不知京城当时仓卒之际，用与不用此格。若人稍不用心，则下等二百五十步亦莫能及。若能究心，则二百七十步过之甚易。又以小炮御近众，其小炮每十人已上，不过十五人施放一座，亦可以致数十步。勿谓小炮不能害物，中人四支则四支必折，中腰以上则人必死，中马亦然。又况大炮每放一炮，小炮可放数炮。兼小炮不必用石，以重三四斤泥圆为之，泥圆之利亦博。不独放时易得无穷。放去中人必死伤，不中炮为物击破，不致反资贼用。若要摧毁攻械，则须用火炮及石。金人攻城用火炮，盖欲摧坏城楼。守城欲摧毁贼人攻械，火炮与小炮齐用。纵贼在外伐大木为对楼、云梯、大车等攻械，可以破尽。金人广列垒石炮座，寻碑石、磨盖、石羊虎为炮欲攻之，所列炮座百馀，飞石如雨，击守城之卒死伤，日不下一二十人，此非攻城之能，盖守御官一时失计耳。苟守御官得计，止令卒近女头墙坐立，城外炮来，高则于女头墙上过，低则打中女头墙击破在外，无缘中人。一卒亦不至于死伤，又岂有死伤日不下一二十人者，女头墙稍加高厚，则愈加安堵。又须先用稍大木造高一丈，长一丈，阔一丈，上下外直里斜。外密里稀，洞子，外密处以大麻绳横编，如荆竹笆相似，以备炮石众多。攻坏女头墙，即于两边连珠进洞子向前，以代女头。若此则炮石纵火数多未易能损，间有损者，即逐旋抽换。假令只以如此御捍，则炮亦何能害人也。可必其无虞也。贼以云梯对楼攻东水门，其间御捍，有设重楼获胜者，固甚善也。又恐人在重楼之上，愈招矢石，又攻东门，守御官守具亦备对楼云梯至。每以冲木倒仆，死者无数，此亦奇策。然持冲木与对楼上人相对，不免互伤。亦非全胜，金人填壕桥成运对楼过濠攻城，城下列炮座二百馀所。七梢炮、撒星炮座石炮并发，又以强弩千馀助之，城上矢石如雨，使守御卒不能存立，然后推对楼使登城。每对楼载兵八十人，一对楼得城，则引众兵上，此金人攻城之方也。其炮大数多，矢石齐发，只前说女头墙次备以洞子，皆可隔尽矣。对楼登城，每一对楼果能载兵八十人。楼广不过二丈，当面立得几人。与守城人接战者不过十数人而已。假令八十人尽用力，施设五对楼，止四百人，此外必无伏兵，亦无奇兵。楼高须及五丈，乘高而来，其迹亦自甚危，自履危地来与城上立平地人接战，胜负人人可以自决。若守城者于此不胜，则交战于平田广野之地，不知其败若何。况对楼于填平壕上，惟可以直进直退，必不能于城下横行。守城人备御不过止备对楼所占之地，假使有十对楼所占地，步数亦不多，不独接战可以必胜。纵兵上城，获全胜者术亦多矣。不思则弗得也。贼用云梯止要登城，每座云梯须十馀人可以负荷到城，城上御之亦难向前来。纵不御之使贼倚城登梯上，至城头少不死者，何以致之。于女头墙里鹊台上靠墙立排义木，每空阔三四寸一根，通过枪刀向上高出女头墙五六尺。贼至女头墙上，必为排义木隔住，背后乘空，守御人于木空中施枪刀刺击，岂有刺击不下者，而不死者鲜矣。闰十一月二十四日再攻，推对楼五座盛石来。城上以竿冲倒三座，城上卒争持草以焚之。对楼木多而草盛火炽，木乘南风，遂引烧城上楼子三座。对楼既倒在城外，必不能却回，亦不能再起，自是堵住贼人攻械来路，可以置而不问焚者失也。纵不引烧城楼，止烧了贼人对楼，亦是城上人自持草火与贼烧开，再进攻械来路，此事大失所有。再造城楼骨格，欲于旧处安立者，以理度之，自是贼必不容矢石必倍。守御官若能用前说，造洞子于阙楼子处，两头连珠并进，不终日决可蔽合。权代女头墙以隔矢石，矢石虽愈倍于前，亦必无害。次于烧了城楼处，两头横直深埋排义木，以防贼急登城上。分甲兵两向，次于城里，从下斜筑，向上至城。面外垠向下陡峻，次于城里脚下，取土为深壕，离壕三五丈筑月城围之，使贼乘对楼到城。如不下对楼，上城却回，则已若上城必自立不得。倒入壕内无不死者。如此一挫，贼必罢攻退兵。当时守御之人，于此失之，以致城陷，岂不痛哉。  

凡攻守之械，害物最重者莫甚于炮。然亦全在人用，若攻城人能用，而守城人不能御之，则攻城人可以施其能。若守城人能用，则攻城人虽能者，亦难施设。窃闻虏人用炮攻城，守御人于城上亦尝用炮。城面地步不广，必然难安大炮，亦难容数多。虽有炮台，炮台地步亦不甚广，又炮欲施放，敌人在外先见，必须以众炮来击。又城上炮亦在高处，自然招城外炮，敌人用炮可以直指而击之，以此观当时守御之人，可谓不能用炮也明矣。假令当时于城里脚下立炮，仍每座炮前埋立小木为衣，敌人在外不见立炮所在，虽有能用炮者，何能施设？或谓炮在城里，炮手不能见得城外事，无由取的。每一座炮，别用一人于城上专管，城里一座，外照物所在，里照炮梢与外物相对，即令施放。少偏则令炮手略少挪脚，太偏则就令拽炮人抬转炮座，放过则令减人。或用炮稍大者，不及则令添人，或用炮稍小者，照料得一炮打中，后炮少有不中。又城里立炮可置数多，守御人用炮若止能如此，则攻城人用炮何能为也。  

筑城之制，城面上必作女头墙，女头中间立狗脚木一条。每两女头中挂搭篦篱，惟可以遮隔弓弩箭，于炮石则难以遮隔。若改作平头墙，不用篦篱，只于近下留品字方空眼，与女头相似，亦甚济用。  

或问何以备御，城外脚下自有马面，里两边皆见城外脚下，于墙头上坠下害贼之物。  

贼人初到城下，观其攻械，势恐难遏。宜便于城里脚下取为深阔里壕，去壕数丈，再筑里城一重，对旧城门更不作门，却于新筑城下缘里壕入三二里地，新城开门，使人人得大城直行不得。须于里壕垠上新城脚下缭绕行三二里，方始入门。若此则假使贼善填壕。止不过填得外壕，必不能填得里壕，贼若由门入城，须行新城脚下，里壕垠上新城上人直下临城，何物不可施用？正贼死，城必不敢入，既由正门入城尚不敢入，则岂肯用命打城入城。但只如此为备则贼兵虽多，攻械百种，诚可谈笑以待之。  

又况京师旧城亦自可守，若逐急措置，便可使势如金汤。有不可犯之理，兼京城之内，军兵百姓，金银粟帛，计以亿兆之数，亦莫能尽。若令竭作，不独添筑一城一壕，可不日而成。假令添筑城壕数重，人亦不劳而办，重城重壕既备，然后招敌人入城议事。彼若见之，必不攻而退。俗谚云：求人不如求己。此之谓也。京城周围地约一百二十里，闻当时贼在城外，诸门多闭。有以土实者，止开三两门通人出入，如此乃是自闭生路，而为贼开其生路也。为守之计，不独大启诸门，仍于两门之间，更开三两门，使周围有门，数十座齐开，于城内运土出外，填壕作路，使战兵出入。无至自碍，城上觇望贼人空隙，稍得便处，即遣兵击杀。或夜出兵，使贼在外所备处多。昼夜备战无有休息，彼自不能久攻。兼既城内创开城门，自运土填壕，欲为出兵计，则贼在外填壕欲入之计，不攻自破。然所以敢自创开城门出填壕者，非谓贼兵可欺，盖恃其自于城内设险已备，引贼入城，而贼必死耳。晋王后遣都护王昌，及鲜卑段就六眷、末木丕等部伍万之众以讨石勒，诸将皆劝勒固守以疲寇。独张宾孔苌以谓可速凿北垒为突门二十馀道，勒即以苌为攻战都督造突门于北城，鲜卑入屯北垒，勒候其陈未定，躬帅将士鼓噪于城上。会孔苌督诸门，伏兵俱出击之，生擒末木丕，就六眷等众皆奔散。苌乘胜追击，枕尸三十馀里，获铠马五十匹，此乃守中有攻，可谓善守城者也。后之守城者，何惮而不法欤！州郡城池之制，人皆以为尽善。城上有敌楼而虏人用大炮摧击，城外有壕而虏人用洞子填，垒城高数丈而虏人用天桥鹅车、对楼、幔道、云梯等攻具登城，据其城池之制作可以自谓坚固，前古所未有，奈何虏人攻械之备，亦前古所未有。故事贵仍旧，而人惮改作，其间有须更改者，不可不更改也。今之敌楼不可仍旧制，须更改可也。宜于马面上筑高厚墙，下留品字样，方径及尺，空眼以备觇望。及设施枪路，墙里近下以细小木盖一两架瓦棚，可令守御人备风雨，屋在墙里，比墙低下，则炮在外虽大而数多，施设千万，悉莫能及人。  

壕上作桥，桥中作钓桥，时暂隔贼则可，若出兵则不能无碍。宜为实桥，兵出入俱利。城门宜迂回曲折，移向里百馀步置，不独贼矢石不入，其旧作门楼处。行人一步向里便是贼落陷阱，何谓陷阱，盖百步内两壁城上，下临贼人，应敌之具，皆可设施。  

旧门前横筑护门墙，高丈馀，两头遮遇门三二丈。城门启闭，人马出入壕外人皆不见，孰敢窥伺。  

城外脚下去城二丈，临壕垠上宜筑高厚羊马墙，高及一丈，厚及六尺。墙脚下亦筑鹊台，高二三尺，阔四尺。鹊台上立羊马墙，上亦留品字空眼，以备觇望及通枪路。一如大城上女头墙，墙里鹊台上载埋排杈木，以备贼填平壕堑，攻破羊马墙。至城脚下，则贼与羊马墙内两边受敌头上，大城向下所施矢石，即是贼当一面，而守城人三面御之。羊马墙内兵赖羊马墙遮隔壕外矢石，是羊马墙与大城，系是上下两城相乘齐用，使贼人虽破羊马墙，而无敢入者。故羊马墙比大城虽甚低薄，其捍御坚守之效不在大城之下也。又羊马墙内所置之兵，正披城下寨以当伏兵，不知贼人以何术可解。若此，则既有羊马墙，而鹿角木可以不用，仍于大城多设暗门，以备遣兵于羊马墙内出入。又羊马墙脚去大城脚止于二丈，不令大远者虑大城上抛掷砖石难过墙外，反害墙内人。又不令大近者虑其大窄，难以回转长枪。  

又于大城里城脚下作深阔里壕，里壕上向里度地五七丈，可作往来路。外筑里城排叉木，但多备下贼攻城应敌处用此，以设备虽使虏人善攻，不足畏也。  

墨翟宋大夫善守御，公输般为云梯之械，将攻宋。墨子见之，乃解带为城，以裸为械，九设攻城之机。墨子九拒之。公输般攻械尽，墨子守有馀。公输屈曰：“吾知所以拒我者”。以此见攻械者，宜乎古人以为策之下也。夫守城者每见敌人设一攻械而无数策以拒之者，未之思也。嗟乎！靖康丙午，虏人以儿戏之具攻城，守御者一时失计，遂致城拔，迄及一纪有馀，而虏人犹不思当时幸胜，尚以骄气相陵。规于未知虏人攻城设施之前，每见人云金人攻城，大炮对楼，势岂可当。贵显言之则快然而不敢辩，众人言之则亦不敢痛折，今既知其详，则岂可不尽曲折剖其所见而言之。然用兵之道，以正合，以奇胜，善出奇者无穷如天地，不竭如江海，千变万化，人孰能穷之。今止据虏人攻城施设，略举捍御之策，至于尽精微致敌杀敌之方，虽不惮于文繁而有所谓真不可示人者，未之传也。又况虽欲传之，有不可得而传者矣！惟在乎守城之人于敌未至之前，精加思索，应变之术预为之备耳。区区管见，辄序于佥言之后。绍兴十年五月日陈规序。  

守城机要。  

一城门旧制，门外筑瓮城，瓮城上皆是敌楼，费用极多。以御寻常盗贼则可，以遮隔箭凿。若御虏人大炮则不可用。须是除去瓮城，止于城门前，离城五丈以来横筑护门墙，使外不得见城门启闭，不敢轻视。万一敌人奔冲，则城上以炮石向下临之，更于城门里两边各离城二丈筑墙，长五六十步，使外人乍入，不知城门所在，不可窥测。纵使奔突入城，亦是自投陷阱，故城门不可依旧制也。  

一护门墙，只于城门前十步内横筑高厚墙一堵，亦设鹊台。鹊台高二尺，墙在鹊台上，高一丈三尺。脚厚八尺，上收三尺，两头遮过门三二丈，所以遮隔冲突，门之启闭外不得知，纵使突入墙内，城上炮石雨下两边，羊马墙内可以夹击。  

一城门贵多不贵少，贵开不贵闭。城门既多且开，稍得便利去处。即出兵击之，夜则斫其营寨，使之昼夜不得安息，自然不敢近城立寨。又须为牵制之计，常使彼劳我逸，又于大城多设暗门，羊马城多开门，实填壕作路，以为突门。大抵守城常为战备有便利则急击之。  

一城门旧制，皆有门楼别无机械，不可御敌。须是两层，上层施劲弓弩，可以射远，下层施刀枪。又为暗板，有急则揭去。注巨木石以碎攻门者，门为三重，却后一门如常制皆旧加厚。次外一重门，以径四五寸坚实圆木凿眼贯串以代板，不必用铁弃钉裹。又外一重，以木为棚，施于护门墙之两边，比之一楼一门，大段济事。  

一城门外壕上，旧制多设钓桥。本以防备奔冲，遇有寇至，拽起钓桥，攻者不可越壕而来。殊不知正碍城内出兵，若放下钓桥，然后出兵，则城外必须先见，得以为备。若兵已出，复拽起桥板，则缓急难于退却。苟为敌所逼逐，往往溺于壕中，此钓桥有害无益明矣。止可于门前施机械，便敌必不能入。拆去钓桥，只用实桥城内军马进退皆便。外人皆惧城内出兵，昼夜不敢自安。  

一干戈板，亦名赚板旧制用铁弃钉裹，置于城门之前。城上用辘轳车放亦是防遏冲突，其碍城内出兵，则与钓桥无异。既于城门里外安置机械，自可不用干戈板，以为出兵快便之利。  

一城身旧制。多是四方攻城者，往往先务攻角，以其易为力也。城角上皆有敌楼，战棚盖是先为堤备苟不更改，攻城者终是得利，且以城之东南角言之。若直自东南角攻则无足畏，炮石力小，则为敌楼战棚所隔。炮石力大，既必过入城里。若攻城人于城东立炮，则城上东西数十步人必不能立。又于城南添立一炮，则城上南北数十步人不能立，便可进上城之具，此城角不可依旧制也。须是将城角少缩向里，若攻东城，即须近北立炮。若攻南城，则须近西立炮。城上皆可用炮倒击其后，若正东南角立炮，则城上无敌楼战棚，不可下手。将城角缩向里，为利甚不可忽也。  

一女头墙旧制。于城外边约地六尺一个，高者不过五尺，作山字样，两女头间留女口一个，女头上立狗脚木一条，挂搭皮竹篦篱牌一片，遮隔矢石。若御大炮，全不济事。又女头低小，城外箭凿可中守御人头面，须是于城上先筑鹊台，高二尺，阔五尺。鹊台上再筑墙，高六尺，厚二尺，自鹊台向上一尺五寸，留方眼一个，眼阔一尺，高八寸，一云：方径及尺。相离三尺。又置一个，两眼之间，向上一尺。又置一个，状如品字，向上作平头墙，贼若登城，只于方眼中施枪刀，自可刺下。方眼向下，自有平头墙，即是常用篦篱牌挂搭，不必临时旋施设也。更于鹊台上靠墙每相去四十，立排叉木一条，高出女墙五尺。横用细木夹勒两道或三道，攻城者或能过品字眼，亦不能到平头墙上。更至墙上，又有排叉木限隔，若要越过排叉木，必须用手攀缘，则刀斧斫之，枪刀刺之，无不颠仆。守者用力甚少，攻者必不得志也。  

一马面旧制。六十步立一座，跳出城外不减二丈。阔狭随地利不定，两边直觑城脚。其上皆有楼子，所用木植甚多，若要毕备，须用毡皮挂搭，然不能遮隔大炮。一为所击，无不倒者。楼子既倒，守御人便不得安。或谓须预备楼子，随即架立，是未尝经历攻守者之言也。楼子既倒，贼必以石弓弩并力临城，虽损害人命至多，亦不可架立。今但只于马面上筑高厚墙，中留品字空眼，以备觇望，又可通过枪刀，靠城身两边开两小门，下看城外，可施御捍之具。墙里造瓦厦屋，与守御人避风雨。遇有攻击便拆去瓦厦屋，靠墙立高大排叉木，用分鹿绳横编。若造巴相似，任其攻击，必不能为害。  

一城不必太高，太高则积雨摧塌，修筑费力。城面不可太阔，太阔则炮石落在城上，缓急击中守御人。城面通鹊台，只可一丈五尺，或一丈六尺。高可三丈，或三丈五尺。沿边大郡城壁，高亦不过五丈，阔不过二丈而已。一羊马墙旧制。州郡或无之，其有者亦皆低薄。高不过六尺，厚不过三尺，去城远近各不相同，全不可用。盖羊马城之名，本防寇贼逼逐人民入城，权暂安泊羊马而已，故皆不以为意。然捍御寇攘，为利甚博。当于大城之外，城壕之里去城三丈，一云去城二丈，筑鹊台高二尺，一云高二三尺，阔四尺。台上筑墙高八尺，一云高及一丈，脚厚五尺，一云厚及六尺，上收三尺，每一丈留空眼一个，以备觇望。遇有缓急，即出兵在羊马墙里作伏兵，正是披城下寨，仍不妨安泊羊马。不可去城太远，太远则大城上抛砖不能过。太近则不可运转长枪。大凡攻城须填平壕，方可到羊马墙下。使其攻破羊马墙，亦难为入，入亦不能驻足。攻者止能于所填壕上一路直进，守者可于羊马墙内两下夹击。又大城上砖石如雨下击，则是一面攻城，三面受敌。城内又有小炮可施，凡攻城器械，皆不可直抵城脚，攻计百出皆有以备之也。一羊马墙内，须均量地步远近，安排叉木，作排叉门。分布安排人兵，易于点检兼防奸细入城。一城郭旧制，止是一重城外有壕，或有低薄羊马城者。使善守者守之，虽遇大敌，攻计百出，亦可退却。或不经历攻守者，忽遇大敌围城，不无畏怯，须是先为提备。当于外壕里修筑高厚羊马墙，与大城两城相副，即是一壕两城。更于大城里，开掘深阔里壕，上又筑月城，即是两壕三城。使攻城者皆是能者，亦无可攻之理。大抵城与壕水，一重难攻如一重，至若里城里壕，则必不可犯。计羊马墙与里城里壕之费，亦不甚多，若为永久之计，实不可缺。一修筑里城，抵于里壕垠上增筑高二丈以上，上设护险墙，下临里壕，须阔五丈，深二丈以上。攻城者或能上大城，则有里壕阻隔。更使能过里壕，则里城亦不可上。若此则不特可御外敌，亦可潜消内患。里城里壕，费用不多，不可不设。庶免临急旋开筑也。一修城旧制，多于城外脚下，或临壕栽丫叉木，名为鹿角，大为无益。若城中人出至鹿角内，壕外人施放弓弩，鹿角不能遮隔。若乘风用火，可以烧毁。不若除去为便也。一今来修城制度，止是在外。州军城池若作京都会府，须于城内向里，量度远近。再如外修筑一重，其外安置营寨，向里更筑一重作官府。若此岂独坚固而已哉！内外之患无不革尽。一攻城用云梯，是欲蚁附登城。今女头上既留品字眼，又有排叉木，又有羊马墙重重限隔，则云梯虽多，无足畏也。一攻城用洞子，止是遮隔城上箭凿，欲以般运土木砖石，填垒壕堑。待其填平，方进攻具。或欲逼城贡刂掘。今既有羊马墙为之限隔，则洞子亦自难用。一对楼则与城上楼子高下相对，鹅车稍高，向前瞰城头，向下附城脚。天桥与对楼无异，止是于楼上用长板作脚道，或折叠翻在城上。皆是登城之具。今羊马墙既有人守，自可两边横施器刃。又城上别用撞竿，与其他应急机械，自不足畏。大凡攻城用天桥鹅车、对楼、火车、火箭，皆欲使人惊畏。有以备之，则不能为害。一攻城多填慢道，有至三数条者，高与城等，直逼城头。今羊马墙中既有人拒敌，又大城上抛掷砖石，自然难近大城。更照所填慢道，于城内靠城脚急开里壕，垠上更筑月城，两边栽立排叉木，大城上又起木棚，置人于棚上。又于欲来路上多设签刺，使能登城，亦不能入城。或能入城，亦不能过里壕。纵过里壕，决不能过月城。以慢道攻城者，百无一二。今所备如此，亦何足畏。凡攻城者有一策，则以数策应之。一攻城用大炮有重百斤以上者。若用旧制楼橹，无有不被摧毁者。今不用楼子，则大炮已无所施。兼城身与女头皆厚实，城外炮来，力大则自城头上过，但令守御人靠墙坐立，自然不能害人；力小则为墙所隔，更于城里亦用大炮与之相对施放，兼用远炮，可及三百五十步外，以害用事首领。盖攻城必以驱虏协从者在前，首领及同恶者在后。城内放炮在城上人照料，偏正远近自可取的。万一贼炮不攻马面，只攻女头，急于女头墙里栽埋大排叉木，亦用大绳实编如巴相似，向里用斜柱撑抢。炮石虽多，亦难击坏。炮既不能害人，天桥对楼鹅车慢道之类，又皆有以备之，则人心安固，城无可破之理。一攻守利器皆莫如炮，攻者得用炮之术，则城无不拔。守者得术，则可以制敌。守城之炮不可安在城上，只于城里量远近安顿，城外不可得见。可以取的，每炮于城上立一人，专照斜直远近。令炮手定放，少偏则移。定炮人脚太偏，则移动炮架。太远则减拽炮人，太近则添拽炮人。三两炮间便可中物，更在炮手出入脚步，以大炮施小炮，可及三百步外。若欲摧毁攻具，须用大炮，若欲害用事首领，及般运人，须用远炮。炮不厌多备，若用炮得术，城可必固。其于制造炮架精巧处，又在守城人工匠临时增减。制造炮梢须及时月。夏以六月，冬以十一月、十二月。采取栎木、檀木皆一，生笋长成少枝节者，置沟渠内淹浸百余日，或半年。取出去皮阴干，用稳木上下自根至稍，按捺如张盘新弓相似。取略无损者，然后用麻索生皮相间系扎，以防阴晴缓慢，日晴则皮紧索缓，阴雨则索坚皮缓。若此系扎，可保无失。一用炮摧毁攻具，须用重百斤以上，或五七十斤大炮。若欲放远，须用小炮。只黄泥为围，每个干重五斤，轻重一般，则打物有准，圆则可以放远。又泥团到地便碎，不为敌人复放入城。兼亦易办，虽是泥团，若中人头面胸臆，无不死者。中人手足，无不折跌也。一城被围闭，城内务要安静。若城外有人攻击，城内惊扰，种种不便。须是将城内地步，分定界分，差人巡视。遇有人逼城，号令街巷不得往来，非籍定系上城守御及策应人，不得辄上城。在城上人，不得辄下城。过当防闲。不特可免惊惶，亦可杜绝不虞。王在、党忠寇德安，二十日引去。  

靖康元年十二月二十一日，群贼王在、党忠、阎仅、薛广等攻陷随州。守臣陆德先以下俱逃，或尽室遭虏。遂犯德安府。知安陆县事陈规先被差部押县兵赴京，行至信阳，群盗梗路。二十八日，承府牒抽回赴府捍御。二十九日，还至应山县七里河，贼火阎仅千余人在寮子市置酒张乐，邀截归路。二年正月初一日，规率同部押官知应城县宋理、应山县丞权县事夏各以所部弓手、土军、召募人合五七百馀人，结甲定安陆县。弓手节级马立、黄冕，召募人雷智和，管界巡检寨土军刘允，应城县弓手节级李吉，三州寨土军向吉，应城县弓手节级竹清，三县巡检寨土军杨素，凡八人，径领众入应山县，掩杀群贼。仅等大败，余党溃散，投入王在火中。王在寨去府百余里，规寻得路，将所部兵到府。时知德安府李公济已往诸处招集人兵，通判周子通先往诸县起发民兵，及士曹张颜悦因贼至惊死，司隶士曹局务官、安陆县丞簿尉皆缘故般家遁去。初三日，城中官吏军民，推规权领府事。初六日，通判周子通回府，当日规交府事与通判，准府牒，规权通判，仍充统领，守御人兵迎敌。规遂措置修筑城壁，召募胆勇，刷差军兵，勾抽保甲，提防守御。十一日，知府李公济回，更不交割牒府，乞折资监当，即日离任去。十三日，王在人马入府界劫掠。十四日，权兵曹应城主簿田载出城逃走。十五日，贼游骑数十人至城下，与城上人相射，至晚回寨。十六日，王在领马步五千余人，着颜色衣，各执弓箭背牌及板门扇来，围城攻诸门。委管界巡检胡善、三州都巡检张惟德出战，二人先走，匿于孝感县九山寺。是日贼与守御人相射，申后贼退，往府东天庆观泰山庙等处下寨。十七日，贼又攻城，贼首王在及近上首领多在齐安门外。规与权府周子通城上呼贼与语，喻以祸福，贼暂退。是晚周子通惊中风疾。十八日，牒府在假，本府止有规及安陆县尉董贻、兵马都监赵令癸戈、监酒税务赵康辅四员而已。于是官吏军民，又推规权领府事，规以城危急，不敢辞。遂统率官吏军民多方措置，尽死坚守。是日贼般积柴草欲烧齐安门，守门人于未到十余步，先放火箭焚之。贼又用松柏长木及大竹作云梯五十座，齐力并进。城上人用砖石及连黠棒、长枪、弓弩拒退。良久，遣人缒城毁斫云梯。二十日，贼列骑成阵逼城，驱人抬鹅车、洞子数座，用牛皮并毡包漫，攻齐安门。被城上人，及城门上开空处，先以撞竿托叉抵定，次用搭钓钩去洞子上皮毡，坠大石及砖石推击。及用弓弩箭射，其贼退去。续次下城，焚烧毁斫尽绝。贼又进云梯，约高二丈，各有梯道，四围用绵被并毡皮包裹，烟火箭凿不可侵近。约用四五十人，抬拥向城。被守城人先以长竹并力撞冲，云梯倾倒，压死贼数人。次砖石弓弩箭射击，贼人走退。是日，贼又进天桥，约高二丈，阔一丈，以木长四丈余，可以并行数人，如城之慢道，用以登城。贼众数十人，抬以向城。被城上人用弓弩砖石射击，致抬者止于十步之外，不能前进。又于诸攻具之外，列大炮十余座，四面向城飞石击守城人。其城上人存身向篦篱以避之，城下人向木栅存身以避之，致其炮并不曾伤守城之人。是日贼又前以步，后以骑，列阵向城。城内多设炮座，令城上人看觑贼人近远向着，谕与定炮人向贼放击，发而多中。其贼远退，只于城东十余处下寨。  

自是每日遣人至城下相射斗敌，及四散烧劫，略无退意。三十日早，又有党忠人马五六千人齐到城下，着杂色衣，与王在两火同来，争先攻击。四面环绕，风水不通。规与机宜阎孝周登城，招王在诸酋至城下，开说大义，薄许犒设，贼意稍解。又招贼大将蒋宣入城，置酒款说祸福，却令出城。二月初三日，王在引兵去，党忠人马仍用洞子火柜齐攻城门，被城上人用撞竿砖石弓弩箭拒退。当日景陵门下打死贼五人，并炮打杀鼓贼一名。是夜三更，贼乘暗忽四边停云梯上城。被城上人用枪及砖石刺打下。及攒火炬烧望云、朝天、齐安等门，又用长钩钩城上人，又用竹木缚荻把作火炬长二丈，列二三百炬如火山向城门，及烧城上竹城篦篱。并被守城人并力，用撞竿托叉抵拒，及用砖石弓弩箭射，并放炮石，如此斗敌。自三更至晓，方暂退。四日早，规见攻击危急，贼不肯远退，遂点集第一队第三队人兵，开朝天门出，乘贼不备，分头掩击，党贼败走。即收兵入门，却开景陵门，令第二第四队并第一第三队，并力出门掩杀，其贼大败。乘势赶逐，除斩获生擒外，逼入氵员河死者，不知其数，余党遂溃。是日夺到旗六十三面，鼓十四面，钲五面，枪刀二十三条，牌十五面，甲七连，弓二张，弩二枝，牛五十二头，马十九匹，骡五头，驴十二头。自正月十五日至二月初四日，凡攻围二十日，今考具措置于后。一踏逐过往寄居官进士勇敢者，借补官资差摄职事。一选募有心力百姓分布诸门上城御敌，及分认地头，机察奸细，及催督修城人夫工役。一差使院典级黄谨等行军期司，专一行遣防城守御修城文字，及各带器甲随规巡城。一选差安陆县吏杨王介等提辖防城，军民弓手日夜巡逻，及催促添修城壁。一差拨军民弓手分作四队，及选差弓手节级长行，每二人共管押一队。内马立、马政管押四百一十五人，李全、许进管押三百一十六人，郭政、田全管押三百六十五人，刘德、李清管押三百五十人，各分布城下准备出战。一差拨有心力胆勇保正队头黄寿等，部领保甲人兵一十六队，计八百余人准备出战。一招集到茶客杨政等，自召募人准备出战，并僧雷智和自召募僧行百姓二十六人杀贼。  

一城上极有尖狭，有不及一尺阔者，其上不容立一人，及无乳头，寻于城上里边用锹直削向下三尺以代乳头，下城镫道添造竹木棚栈，令人坐立，可以施放弓箭等器械守御。一城壁卑矮，遂于城外添立竹栅，间安篦篱，外可以遮隔弓箭，内可以施用兵伏，于土城之上又立竹城一层。一城有极卑薄处，遂于城内脚下离城三尺，别立木栅一重，约高一丈五尺。门空五寸，立木一根，于城稍低薄处，无不周遍。系于土城之内，又立木城一重。于木城之外，每两步立一人，与城上人更互上下守御。一城门薄怯损弊，寻于门外别立小门一重，各以毡皮钉裹。上开门顶空歇以备坠石，及下施兵伏，又于门内两边栽立枋木，作鹿顶，约高一丈五尺，长五十步，其中路阔六尺。至尽处用木拒马四五重闭定，每五寸立木一根，两边木外，每步立一人持长枪。一城上以千字文为号，每步一字，每字一人，以五人为一甲，十甲为一队，互相统辖，分布城上。又以在城火夫客户置籍结甲，上城守御。一选人兵一百五十人，令保正副六人，甲头二人，管押统领，昼夜准备应援。如东壁有报惊急，即提兵东应。西则西应。自攻围二十余日，每有惊急，无有不至者。一于贼退之后，其未远止在四外侧，近围绕之中。寅夜偷工开壕筑城，仍命工人计城厚薄而中分，之先并力以筑其表。高及寻丈，度不可以骤登，则又并力以筑其里适相当，然后增筑以成之。内具畚锸以督役，外荷戈矛以备警，起五邑之夫，万人竭作，不淹时而毕。一城壁长八百八十二丈，高二丈五尺，上阔一丈六尺，底阔三丈七尺五寸。及于城壁外开筑城壕，绕城壕堑计长七百八十八丈一尺，上阔三丈，底阔一丈八尺，深一丈五尺。张世、李孝义寇德安，四日引去。  

建炎元年九月二十二日，李孝忠余党张世、李孝义贼马五万余众，已破襄阳、荆门军、荆南府、郢复州，遂寇德安府。先行文字，称欲就招安，一面摆拽兵马，环绕府城。本府以方议招，未敢御敌。是夜五更一点，忽同时发喊，云梯火炮弓弩箭凿攻城，势焰凶猛。本府官吏军民以死御贼，至二十三日巳时，贼始退。是日矢石杀死贼兵三百余人，贼拽尸以去，沉之河，及积薪焚之。被伤一千余人。诸门夺下云梯七十余座。二十四日夜，贼兵又乘暗至西北两门，以城上肃静提防，不能下手，夜半引去。其时有御营使司同都统制范琼讨捕李孝忠等，领兵在府北，累遣至城下应援。掩击连日攻击不下，二十五日拔寨南去。杨进寇德安，一十六日引去。  

建炎二年三月初四日，群贼杨进号没甲牛，领众至本府城外四面下寨，遣人赍文字来，称有众一百五十万，马三万五千余匹，自京东登、莱、沂、密、潍、淄、徐等州前来，逐州官员尽皆剿杀。本府视贼寨，约有十余万人，马三千余匹。是日略来胁城，不多时各退归寨。初五日以后，朝暮绕城，矢石所不及处，摆布人马三五重，更番替换，又于前分布攻城人马，大振金鼓喝喊，马军在后，用刀枪拥逼步人并力攻城，一齐发弓弩及神臂弓箭，凿射城上人，并持云梯四面奔城。被城上守御人弓弩箭凿炮石砖石雨下，贼并不曾得利。城中时出兵冲杀，贼遂少退。四五日后，贼复添立攻具，高起望楼，下瞰城中，并造战棚、对楼、洞子，用牛皮包漫。又用夹布作遮箭幕，约高三丈，阔二丈，箭凿皆不能害。又立大炮，攻具日增。夜遣人搬柴草向羊马城，并城门放火，亦被守御人救护扑灭，并矢石御退，贼不得利。十七日，增望楼四座，大炮五十余座，洞子一百余个，遮箭布幕三十余座，大战棚一座，对楼一座，及云梯不知其数。其战棚约高二丈，四方各阔一丈六尺有余，先用人里外抬夯向城，被城上人用弓弩箭凿并炮先射打退抬夯人，及打得倾侧，使用不得，弃下退去。其对楼约高四丈，阔一丈五尺有余，作五层，缚木梯斜上，高过如城。其势太重，推拽难行，兼被城上守御人施放矢石，射打推拽人，莫能进前。其余遮箭幕尽被炮石打得碎破，其洞子凑城，又被城上坠下柴草，积火焚烧，皆不得近前，其炮亦被城内放炮，多打杀定炮人。其贼凡所立攻具，一一施用，数日皆不能伤城上人。自初四至十九日，计十六日，逐战斗杀伤贼数多。贼知城不可攻，二十日方遣人至齐安门下，高声呼城上人且不要放箭防御，教来打话。当时城上人问打甚话，其人言：恁也不出来共俺厮杀，我也打恁城不破，有招安官来也，俺只待要些犒设，受招安。城上人答：待恁受招安了，与恁犒设。其人便去。至晚有一人，着紫道服，领二十余人，持东京留守司请召旗一面向城，隔壕与城上人说话，称是东京留守宗元帅使臣成忠郎王申，元帅遣来招安杨防御。高声读示宗元帅咨目并札子，言杨防御今日方肯受招安，待问本府要些犒设，并出券往东京。本府许之。二十一日送犒设在城外，其杨进领人亲到齐安门下，收受致谢而去。是日杨进领众起离，向信阳军前去。契勘杨进自三月初四日围城，攻具甚盛，被城上人施用弓弩、箭凿、炮石，射打死损贼人数多，及出兵冲杀入壕，淹溺死者五十余人。及于壕内涝漉到贼尸，于沿身搜到借补使臣文贴四道。及被虏人回称杨进被箭射着头，又被砖炮打着额，倒卧累日，俟起来嗔在边将官不来扶救，斩之。又听得杨进言：自出京以来，不曾折了人，却到这里折却许多，反折了强将四员。见得杨进计穷力尽，方受招安。孔彦舟三次寇德安，皆不克引去。  

建炎二年十二月二十八日，有北来一项群贼数万人，称是单州团练使、郢州钤辖孔彦舟，在黄州麻城县作过。至三年正月初七日，贼至黄州，皆剃头辫发作金人装束。是夜填塞壕堑，用云梯及牛皮洞子，安立炮座，攻围黄州城，及肆掠黄陂县，并侵犯德安府孝感县界。本府虑贼来犯城，遂分布官吏军民于诸门地分，严行提备。其贼迤逦至孝感县东旧镇，杀人放火，劫掠财物。二十四日到环河镇，杀伤已受范琼招安下吴锡人马。二十六日到府东十八里下寨，称是武经大夫荣州围练使、东平府兵马钤辖、京东西路统制军马孔彦舟。二十七日领全军数万至府城下，四外占冈，摆布搭立，施设弓箭射城上守御人。被城上人齐发炮石弓弩，贼众不敢近。当夜遁走向随州前去。至闰八月十一日，复自光州回至本府应山县，作过再占据随州。九月初一日，分遣贼骑侵犯本府，围城。本府乘时出兵掩杀。初八日，贼遁去，复回占随州。十一月初一日，彦舟又自随州领人马至本府城下围绕扎寨。初八日，大队并至攻城，被本府守御人施放弓弩、箭凿、炮石御敌。至晚退，却止在城外。初九日拔寨南去，占据复州，又往占据荆南府。正月二十七日攻城，当夜引去。九月初一日攻城，初八日引去。十一月初八日攻城，次日引去。董平寇德安，三万人，即日败去。  

建炎三年三月，群贼董平部领人马至应山县，称勤王兵，沿路劫掠。四月初八日夜，掩劫孝感县，官吏居民迸走，有不及者，悉为驱虏，及烧尽一县官私屋宇。是日在本县东旧镇扎寨，分遣贼徒剽掠。本府差发人兵六头项前去掩杀，董平起离取唐州去。九月十二日，有宣抚处置使司差知信阳军武经郎孙到本府差兵，护行至信阳交割。至十二月二十日，董平破信阳，仅以身脱，其家并官属皆没于贼。平差官占据信阳，自往唐州大义山扎寨，令随、唐、信阳三郡人户送纳粮草，并收逐处税钱。四年三月十六日，平领三万余众到本府，本府差正将辛选发兵往应山界迎敌，战数合，贼大败走，杀贼千余人，钲鼓旗枪弓箭器械辎重弃之满道。平寻走往西京界，为乡村把隘人所杀。赵寿寇德安，三日引去。  

建炎四年五月十二日，群贼赵寿号不忙，自黄州领众数万余人，至孝感县界劫掠。遣人至本府，欲就招安。是月有朝奉郎守尚书兵部员外郎，福建广南东西荆湖南北等路抚谕使冯康国至府，守臣陈规、白冯乞行招安，会赵寿亦遣人以书与冯，愿受招安，规复遣人往寿寨，说以抚谕肯行招安之意。六月初二日，寿领众至城外，是晚冯亲出城见寿。初三日寿携数队入城，听抚谕圣训谢恩。招安了当，冯牒寿令权于江州黄州驻扎，听候朝命，本府亦支给钱粮犒设讫。十二日寿起发至东四十里，环河镇扎，忽夜遣人马分头项于本府八门，改换色衣号，伪作民兵装束，一拥夺门。赖诸门守御素备，即时以死捍御，旋增弓弩炮石，斗敌至已时，方退复于箭炮不及处，摆布围城，迭来攻打。被城上弓弩炮石不歇，及遣兵披城出战三昼夜，计穷力尽，二十日贼拔寨南走。曹成李雄寇德安，自六月至二月引去。  

建炎四年六月，有曹成、李宏贼，自舒州历光州信阳至本府，众数十万，布满诸县，直抵襄、随、郢州界，驻扎三龙河。时早禾始熟，广被芟掠。本府以贼兵众盛，不辍提备。七月三十日，贼众至城下，攻打府城。本府一面施放弓弩箭凿炮石，一面发兵出外，披城斗敌。贼不能破，已时方退。八月十四日，成众又至城下，本府再发人兵出城迎敌，贼复退于近城桐柏庙下立寨，分遣骑于八门一二里外立小寨，困围本府，不通往还。本府官吏军民以死捍御，间出兵掩杀，每夜遣兵劫扰小寨，夺粮入城，昼夜相拒六十余日。是时成等人马实多，本府兵极少，其势不敌，遂设计谋，差人赍公文前去问当成等，诱以祸福利害，指其自新之路，成等始退。十月初三日，遣人入城商议，称一行兵众，元非为贼，止为乡中不可居止，遂前来寻有粮处吃用，却蒙朝廷收还招安，之后所授官职，止乞元来官资，湔洗招安之名。及赍到成等申状，本府于初五日备录奏闻，成等始于十六日复还三龙河大寨，仍不住于府城四外烧劫。又因本府抄截掩杀之故，十一月二十四日，复领众来攻城，本府出兵迎敌，至午方退。五年二月十九日，成等领众起离三龙河，往汉阳军，渡江前去。桑仲下邢尚孙群贼寇德安，三月引去。  

绍兴元年十二月初四日，有信阳军邢舍人、尚统领等，部领二千余人至本府城下焚掠，本府即时闭门捍御，虽稍退，未肯远去。十七日，又有随州孙彪统领人马三千余人，亦来围城，本府闭门捍御，及遣兵出城战，杀伤百余人方退，亦未肯远去，二贼梗路不通。二十日夜，贼齐至城下，弓弩箭凿云梯布牌攻诸门，本府官吏军兵拒敌。二十一日早，始退离城百步外围绕。是夜信阳军贼马前去攻孝感县，不克，复回本军，随州贼马前去攻复州，陷之。二年正月二十八日，再发人马两路前来本府近城四外焚劫，本府官吏军民昼夜上城，不曾解甲，以死捍御，及时出兵掩杀。三月初间始退向随州去，续据忠训郎权孝感孙韩状，准抚使差权县事，踏逐到离旧县一十里，临氵员河，地名紫氵员，就周围积水为壕，创筑城壁，欲就绪间。十二月二十四日，有信阳军贼马二千余人，自府城来奔本县，先二百人到城北，即分布守御，发兵迎敌，贼败走。五里逢贼大队至，复围县城，施放弓弩，寻于壕外呼曰：憨是信阳大后军邢舍人、尚统制人马，向北打了一百八十座山寨，坏了邓州信阳军，并天目山寨，今决要取本县屯泊人马，就粮赡军。围至夜，只于壕外分布扎寨。二十五日，贼掠氵员河客船，载兵入壕，及用布牌木牌遮箭，抬夯云梯十五座向前，水陆攻县城。被本县人施弓弩炮石，并力捍御，至晚贼退向寨。二十六日，贼多拽河内船舫，五七只为一绞，用大竹绞成竹牌，立于船头，旋添船并作浮桥，于北壁壕内攻县城。城上弓弩炮齐发，敌不能近，复拽船泊岸，只攻东壁，亦被御退。至夜回寨。恐贼别生计，遂亲领兵三更出劫贼寨，杀贼三百余人，及收到被虏男女五百余人入城。二十七日，贼于壕外添炮数座，及分布船只，向前攻城，至午御退。二十八日，又以云梯向前并力攻城，至夜御退。二十九日，贼又用船六十余只，通作一绞，用板钉铺船面，船头并用竹木布牌两头遮箭，后立长枪，五百余人撑拽攻四壁，势凶猛。激厉人兵，决死迎敌，西门放出战船十五只，于壕内，乃城上，弓弩炮石齐发。至未时，贼大败，淹溺无数，尽夺所绞船舫，其岸上摆立贼兵，即时回寨，至夜拔寨遁去。李横寇德安，六十五日引去。  

绍兴二年六月十三日，桑仲余党知邓州李横，号九哥哥，领襄阳府邓随郢州所管军马及逐州百姓，共约五六千人，内正兵约四千人，前来德安府，近城下寨大小十七座，贼首李横大寨在城西隔河，早晚举平安火，诸寨相应。遇夜，诸寨有警即时举火。每寨各立望楼，楼上人执白旗，城北东西三面各正视城门，门内人出入必先见，出稍多，即举旗向门，本寨及两边连寨人兢出掩扑，或城内出兵迎敌，及劫寨，即时诸寨举旗指示，悉来应援。城南有望楼四座，占高阜，下瞰城内街巷，往来动息皆见之，城上守御人人可数。才见城内稍似摆拽，即举旗，诸寨各为备。夜于四外更互用人，把断出入之路，围闭府城内外，风水不通。本府虽不住出兵斗敌，终是兵少难胜亦尝于城上招到横亲近打话喻以祸福。横只以本府收藏霍明为辞，诬执本府顺番，必要打城。七月初三日五更一点，城外发喊，用弓弩箭射城上人，及将云梯到城搬草拥门火之。城上人用弓弩炮石砖石射打，不能上城，至辰时贼退，云梯六十余座皆弃下。  

初四日，横亲领衙兵往随州至襄阳府，唤木匠铁匠，搬取牛皮绳索，及于大洪山取毡及索。十余日，回来再造天桥、洞子、三梢大炮及云梯等攻城器械。八月四日，攻具成，津至城西南角下寨，装斗天桥，众填壕一夜平。初五日入远壕内，立大炮七座，攻打城上人，其炮石小者，不下十斤，大者四五十斤。用大木造四脚洞子一个，长约二丈，阔丈五，脊高丈二以上，用湿柏木大木豕密牌，牛皮漫之，面与两边用木木豕，并厚毡帘其脚，高四尺五寸，厚似痴车脚，其状如两间屋，推临里壕。用大木木豕绞成狗脊洞子，连接两行，各长五十余步，并厚木板牌二百余面，遮护贼人搬运草木砖石填里壕，数日斗就。天桥脚共六只，高五尺厚，薄一如洞子，脚长六丈以上，阔二丈，高三丈五尺以上，近及四丈，上阔一丈以上，当头自下至上斜高向前约一丈，以上中下三层当面，并两边及顶上皆用牛皮厚毡毯挂，搭其天桥底盘上，后系大竹索两条，各长二十余丈，每条百余人牵拽。规暗料贼，必是欲以炮打城门并城上人，使住立不得，然后进洞子向前填平里壕，便推天桥就城，因以上城。规即时令人于城上照贼所填壕处，相对用大木置起战棚一座、上下两层，其上横铺大木三重，及于城里脚下深载高木棚一，所以防贼人。万一上城后，若便下城，则必陷在栅中。又于城上两边匝女头墙，密用大木埋起，高排义柱遮隔炮石。又于战棚南北各东西横埋排义柱两重，柱外各分布长枪手并斩马刀。又于柱外各东西更置战棚一座，棚上各备砖石弓箭，以备贼人万一上城分头两向沿城杀人。及防战棚上下人，有不尽死御敌者，致于必死之地，使之无不用命。  

又于城里相对贼炮并填壕处，亦立大炮七座，内三座，亦可施放炮石，重三五十斤至五六十斤者。又于炮架前并两边高埋大木炮架，中心拽炮人，上横排木木豕作炮棚遮隔贼炮，每炮一座。用炮手三人，更互使用，城上照料城内放出炮石远近偏正一人。城上战棚下用大木两条，各长二丈四五，横用括木两条，各长六尺，当头用横木一条，长一丈，造就托竿一所。  

又以干竹柴草造下火牛三百余个，又以大枋木三条，合就长板一片，约长一丈五尺有余，又以火炮药造下长竹竿火枪二十余条，撞枪钩镰各数条，皆用两人共持一条，准备天桥近城，于战棚上下使用。又于兵众中选用有胆勇人分为十四甲，逐日轮当战棚上下，并排义柱外及羊马城外及准备诸处紧急应援，以安陆县尉李居正统领。又以副将马立统领一项人兵，专点检四壁守御，及攻城紧处策应。幸而其贼所置攻城器具，前来一一皆如所料。  

贼所立炮七座，不住施放一十四昼夜，虽打坏城上门楼，并城门搀板及打折排义柱，并战棚上横铺木植，但逐旋打坏，逐旋添补立起，并不曾正打着城上城内一人。惟是城里放炮出外，远近偏正，有城上照炮人招呼，令逐旋那移，转动炮架及添减拽炮人数，或炮石大小施放。所以城外贼人稍有攒聚，炮力可及处，即时打散其贼，炮手并拽炮人多被打杀，所有贼人狗脊洞子只于当日尽皆打倒，并人亦打杀，更不能使用。惟有大洞子临壕，约中城内大炮三二百下，方始打动，上盖少有损坏，其当面木豕帘毡帘，一齐打碎。炮入洞子内打杀人多，却推向前再修，别用牛皮作帘，并帘里硬排立木。又向前来，再打损坏，方推拽向后不用，只拥驱虏到老小妇女搬运草木砖石填壕，并不顾城上箭炮打杀。若是打杀近上首领，并亲近正贼，即驮背或舁去窖埋。若是打杀驱虏人，并已下人，即时剐肉食用，其壕相近填满，方再以土传城。城上人并射火箭在所填草木上，偶值风顺，其贼众向前打扑不及，被火烧着，两三昼夜尚未烧尽，其贼又只用砖石并土相兼再填。  

又两三日，相近填满，其老小妇女死损外，见存无几，兼近城脚，难向前来，遂选壮健人与正贼牙兵相兼以布袋盛土，走夯前来，并布袋样下，急走回去。其搬土填壕，并定破拽炮及城下往来之贼，中箭并炮前后死损甚众。其贼渐窘，少阙粮食，襄邓随郢四郡界内，人民田种万无一二，回去亦难得食。打劫已遍，并无可劫。除正贼近上甲头人有些装着，余人并蓝缕，惟指望打城后，为饱暖之计，所以其贼攻城，亦不惜他人命，用意坚确，不肯轻退。  

八月十五日，宣抚使司送到襄邓，随郢州镇抚使司书写机宜文字，谭宪公文称朝廷已差李横充襄邓，随郢州镇抚使。又将谭宪文字付李横照验。横言：便是朝廷差我做镇抚使，教我去那里吃着甚底，我也不能做得他镇抚使，我待打城破后相度。十八日，贼众遂填平里壕。十九日，四面分布打城，贼安排下云梯伺侯，同时下手，及四外高阜处，并要路上各布马军，准备稍截城破走出之人。至午时，推天桥凑城西南角，正是所填壕上，于天桥两边抬云梯三十余座，后布长枪手约一千余人。发喊并钲鼓齐发，及弓弩箭炮石一齐施放，射打城上守御人，其天桥已是近城。  

规即于城上战棚脚下推长板出城头数尺，于板上并手推衮下大石，于城外脚下，打推天桥贼众，及推出托竿托住天桥，争一丈有余，不能到城。其战棚上下方欲施用火枪、撞枪、钩镰之次，其天桥脚下人倒推，并牵拽竹索人倒拽，天桥急回约五十余步方住。得一辰时以上，却向前来，于天桥先行路稍近南行，意欲闪避托竿，无可行得，近南地步丈尺稍多，所填壕不甚实处，致陷住天桥东南前脚，前来不得，却向后拽，又因人众，用力太多，拽断竹索，进退不得。致羊马城内兵出，与天桥下贼人用命斗敌，并城上砖石、弓弩、箭凿，城里炮石并下，移时方始杀退贼兵。寻于城上，推下火牛柴草，被羊马城内人并出搬柴草，积在天桥脚下焚之，其天桥上并中隔内，贼兵方始荒忙走下，一齐退却，并绕城四外贼兵，各被城上守御人施放弓弩砖炮射打退走，弃下云梯。及向外高阜处，并要路上分布人马，一齐回寨，其贼大败，当夜遁去。  

契勘，其贼初来之时，止有五六千人，自入府界百余里，驱虏人数甚众，皆以正贼监押，收刈稻谷，搬材木，置造攻城器具。后来收尽田稻，并梨枣等，及造就攻具，一齐追收回寨，并使打城。共数实有一万余人，虽人数不为甚多，然所造攻具雄壮，摆布施设次第，似乎不容人力可敌，凶焰实为可畏。加之城内人饥饿，杂草木皮叶食之，凡守御六十五昼夜。横之攻城也，久之不下，一日遣人请议事，规在城上见之。横曰：愿得粟二百斛而去。左右请勿与，规曰：我粮无几，横来请，是伺我虚实，不与即谓我粮乏，攻益力，去愈缓，与之则遁有日矣。即送与之。明日横众攻城，规坐城楼，炮折足指，容色不变。围益急，粮不继，诸将请扌追牛以食。规曰：杀牛代食，敌闻之围猝未解矣。乃尽取酒务曲蘖分给之，仍搜家财得万缗，以犒军。横又遣人来谕，愿得府之魁妓而后罢攻。诸将曰：城围七十日矣。以一妇人活一城之众，不亦可乎？规曰：使横即退，是我以妇人求和，况未必退乎？其再来，当斩妓首以遗之。  

孝感县令韩来告曰：县有粟百斛，路绝不通。规命乘风雨呵殿而来，贼军疑其有神，不敢睥睨。横以天桥鹅车逼城，规曰：技止此尔。纵火焚之，即退。规叹曰：使横更七日不解，曲蘖亦尽矣。汤王寿，字君宝，潭州浏阳人。淳熙十四年进士，授德安府教授。先是建炎间陈规守德安屡经大寇，皆应以间暇，于城上筑鹊台，城外筑羊马城，又于羊马城外设木棚，贼至辄败。后知顺昌府府多储粟，计议司来起粟赴河上，规请代以金帛。已而金人围城，竟赖其粟以充军食，卒以破虏。王寿访寻其事编为《建炎德安守御隶》。绍熙四年，王寿除太学录，表上其书。右陈规守城法，用于仓猝无备之中，九攻九拒，应敌远穷，十万百万，靡不退却，程式具存。剖析尤备，凡沿边守宰，抽绎此书，思过半矣。  

【`太平御览`】  

拒守  

孙子曰：城有所不攻。固而多重。《易》曰：利用御寇，不利为寇。《汉书》曰：来歙与征虏将军祭遵袭略阳，遵道病还，分遣精兵随歙合二千余人，伐山开道，从番须回中，番须回中，并地名也。番音盘。武帝元封四年幸雍，通回中道，前书音义曰：回中在汗干。汗干今陇州汗干元县也径至略阳。径，直也。斩嚣守将金梁，因其保城，嚣大惊曰：何其神也。  

《东观汉记》曰：上闻得略阳甚悦，左右怪上数破大敌，今得小城，何足以喜。然上以略阳嚣所依阻，心腹已坏，则制其支体也。乃悉兵数万人围略阳，斩山筑堤，激水灌城。歙与将士固死坚守。矢尽，乃发屋断木以为兵，嚣尽锐攻之。自春至秋，其士卒疲弊，帝乃大发关东兵自将上陇，嚣众溃走，围解。于是置酒高会劳赐，歙班坐绝席，在诸将之右。赐歙妻缣千匹，诏使留屯长安，悉监护诸将。又曰：大司徒邓禹，西征定河东，张宗诣禹自归，禹闻宗素多权谋，乃表为偏将军。禹军到旬邑，赤眉大众且至，禹以旬邑不足守，欲引师进就坚城，而众人多畏贼追，惮显后拒。禹乃书诸将名于竹简，署其前后，乱着笥中，令各探之。  

笥以竹为之，郑玄注《礼记》云：圆曰箪，方曰笥。宗独不肯探，曰：死生有命，张宗岂辞难就逸乎？禹叹息谓曰：将军有亲弱在营，奈何不顾。宗曰：愚闻一卒毕力，百人不当，万夫致死，可以横行。宗今拥兵数千，以承大威，何遽其必败乎？遂留为后拒。诸营既引，宗方勒厉军士，坚垒壁以死当之。禹到前县，议曰：以张将军之众，当百万之师，犹以小雪投沸汤，虽欲戮力，其势不全也。乃遣步骑二千人反还迎宗。宗引兵始发，而赤眉至，宗与战，却之，乃得归营，于是诸将服其勇。又曰：隗嚣大将王捷，别在戎丘，登城呼汉军曰：为隗王城守者，皆必死无二心，愿诸军亟罢，亟，纪力切。请自杀以明之。遂自刎颈死。又曰：世祖即位，遣宗正、刘延攻天井关，与田邑连战十余合，延不得进。邑迎母弟妻子，为延所获。  

《东观汉记》曰：邓禹使积弩将军冯忄音将兵击邑，忄音悉得邑母弟妻子。后邑闻更始败，乃遣使诣洛阳献璧马，即拜为上党太守。  

《晋书》曰：陶侃使桓宣、李阳平襄阳，侃使宣镇之，以其淮南部曲立义成郡。宣招怀初附，劝课农桑，简刑罚，略威仪，或载锄耒于轺轩，或亲芸获于陇亩。十余年间，石季龙再遣骑攻之，宣能得众心，以寡弱拒守，议者以为次于祖逖、周访。又曰：吴彦为吴建平太守，时王氵睿将伐吴，造船于蜀。彦觉之，请增兵为备，皓不从。彦乃辄为铁锁横断江路，及师临境，缘江诸城皆望风降附，或见攻而拔，唯彦坚守，大众攻之，不能克，退舍礼之。又曰：蔡道恭为司州刺史，魏围司州，时城中众不满五千人，食才半岁。魏军攻之昼夜不息，乃作大车载土，四面俱前，欲以填堑。刺史蔡道恭堑内作蒙艟斗舰以待之，魏人不得进。又潜作伏道以决堑水道，恭载土塞绝之。相持百余日，前后斩获不可胜计。魏大造梯冲攻围日急道，恭用四石乌漆大弓射，所中皆洞甲镞羽，一发或贯两人，敌人望弓皆靡。又于城内作土山，多作大槊，长二丈五尺，施长刃，使壮士执以刺魏人，魏军甚惮之。《陈书》曰：宜黄侯慧纪镇荆州，随师济江。慧纪率将士三万人，船舰千余乘，沿江而下，欲趣台城。遣南康太守吕肃将兵据巫峡，以五条铁锁横江。肃竭其私财以充军用。随将杨素奋兵击之，四十余战，争马鞍山，及磨刀涧守险，隋军死者五千人，尽取其鼻以求功赏。  

既而隋军屡捷，获陈之士三纵之，肃乃遁。又曰：太祖以王罴为荆州刺史，进号抚军将军。梁复遣曹义宗众数万围荆州，堰水灌城，不没者数板。时既内外多虞，未遑救援，乃遗罴铁券云：城全当授本州刺史。城中粮尽，罴煮粥与将士均分而食之。每出战，尝不擐甲胄，大呼曰：荆州城孝文皇帝所置。天若不国家，使贼箭中王罴。不尔王罴须破贼。屡经战阵，亦不被伤，弥历三年，义宗方退。进封霸城县公，寻迁车骑大将军。又曰：王罴，华州刺史。沙苑之役，齐神武士马甚盛。太祖以华州冲要，遣使劳罴，令加守备。罴语使人曰：老罴当道卧，獾子安得过？太祖闻而壮之。  

及齐神武至城下，谓罴曰：何不早降？罴乃大呼曰：此城是王罴家生死在此，欲死者来！齐神武遂不敢攻。又曰：王思政守颖川，兼河南诸军事。东魏太尉高岳、行台慕容绍宗、仪同刘丰生等，车骑十万来攻颖川。城内卧鼓偃旗，若无人者。岳恃其众，谓一战可屠，乃四面鼓噪而上。思政选城中骁勇开门出入，岳众不能当，引军乱退。思政登城，遥见岳阵不整，乃率步骑三千出邀击之，杀伤甚众，然后还城设守御之备。岳知不可卒攻，乃多修营垒，又随地势高处筑土山以临城中，飞梯火车，昼夜尽攻击之法。思政亦作火钻，子算切因迅风便投之土山，又以火箭射之，烧其攻具，仍募勇士缒而出战，兵众披靡，其守土山人亦弃山而走。思政即命据其两土山，置折堞以助防守，岳等于是夺气，不敢复攻。齐文襄更益岳兵，堰于建反水以灌城，城中水泉涌溢，不可防止，悬釜更炊，粮力俱竭。  

慕容绍宗，刘丰生，及其将慕容永珍共乘楼船以望城内，令善射者俯射城中。俄而大风暴起，船乃飘至城下，城上人以长钩牵船，弓弩乱发。绍宗穷急，投水而死。丰生向土山，复中矢而毙。生擒永珍。思政谓之曰：仆之破亡在于晷漏，诚知杀卿无益，然人臣之节守之以死。乃流涕斩之，并收绍宗等尸以礼埋瘗。《隋书》曰郭荣宇文护，擢中外府水曹参军。时齐寇屡侵，护令荣于汾州观贼形势。时汾州与姚襄镇相去悬远，荣以为二城孤迥，势不相救，请于州镇之间更筑一城，以相控摄，护从之。俄而齐将祖孝先攻陷姚襄汾州二城，唯荣所立者，独能自守。护作浮桥出兵渡河与孝先战，孝先于上流，纵大筏以击浮桥，护令荣督便水者，引取其筏。以功授都督护。又曰：刘弘字仲远，拜泉州刺史。会高智慧作乱，以兵攻州，弘城中守百余日，救兵不至，前后出战，死亡太半，粮尽无所食，与士卒数百人煮犀角腰带及剥树皮而食之，一无离叛。贼知其饥饿，欲降之。弘抗节弥厉。贼悉众来攻，城陷为所害。  

上闻而嘉叹者久之，赐物二千段。又曰：李景检校代州总管，汉王谅作乱并州，景发兵拒之。谅遣刘嵩袭景，战于东城。升楼射之，无不应弦而倒。选壮士击之，斩获略尽。谅复遣岚州刺史乔钟葵率劲勇三万攻之，景战士不过数千，加以城池不固，为贼冲击，崩毁相继。景且战且筑，士卒皆殊死斗，屡挫贼锋。司马冯孝慈、司法参军吕玉，并骁勇善战，仪同三司侯莫陈，又多谋画，上拒守之术。景知将士可用，其后推诚于此三人，无所关预，唯在门合持重，时出抚循而已。月余，朔州总管杨义臣以兵来援，合击大破之。  

《唐书》曰：乾符中元万顷从李责力征高丽，责力尝令万顷作文檄高丽，其语有讥高丽不知守鸭绿之险。莫离支报云：谨闻命矣。遂移兵固守鸭绿，官军不得入，万顷坐是流于岭外。又曰：李光弼守太原，自贼围城，城中张一小幕止宿，有急即自往救之。行至府门，未尝回头，不复省视妻子。贼退后，收拾器械处置公事，经三日，然后归家。又曰：史思明围光弼于太原，四面重围，十日不解。每日使贼于阵前谩骂光弼，并戏弄城上人。光弼使人穿地道以木撑之，贼明日还于旧处，立将戏之，地道透，遂把贼脚曳入地道中，光弼得而对众戮之。城中大喜，思明知事不集，遂退归河北。又曰：张巡守睢阳，在城中每战，登陴大呼以助威，眦血流面，牙齿皆碎。城将陷，西向再拜曰：为救不至，臣智勇俱竭，不能全一城，今使逆贼见逼，臣死之后，愿为鬼与贼为厉，以答国恩。  

及城陷，尹子奇见巡问之曰：闻公每督战，眦裂齿碎，实有之否？巡应之曰：然。子奇曰：何以至此？曰：欲得杀逆贼，遂至于此。子奇以大刀剔其口，见其存者不过三数。巡因大诟骂子奇，责以悖逆，损害平人。子奇欲存之，左右曰：此人必不为我用，又得众死心，不可留。故害之。又曰：史朝、刘昌在围中，连月不解，城中食尽，贼垂将陷之。刺史李岭计蹙，昌为之谋曰：今河阳有光弼制胜，且江淮足兵，此廪中有数千斤曲，可屑以食众。计援兵不二十日当至东南，敌众以为危，昌请守之。昌遂被铠持盾登之，陈逆顺以告谕，贼之众甚畏之。  

后十五日，副元帅李光弼救军至，贼乃宵溃。光弼闻其谋，召置军中超授试左金吾卫郎将。又曰：元和中，鄂岳都团练使李道古攻申州，克其罗城，乃进围逼其中城。城中守卒夜帅妇人登城而呼，悬门窃发，分出其众，道古之众，惊乱多为虏杀。又曰：王凝为宣州，黄巢自岭表北归，大掠淮南攻围和州。凝令牙将樊俦舟师据采石以援之，俦违令，凝即斩之以徇，命别将乌颖代俦赴援，竟解历阳之围。贼怒，引众攻宣城。大将王涓请出军逆战，凝曰：贼忿而来，宜持重待之。彼众我寡，万一不捷，则州城危矣。涓锐意请行，凝即阅集丁壮，分守要害，登陴设备。涓果战死。贼乘胜而来，则守有备矣。贼为梯冲之具，急攻数月，御备力殚，吏民请曰：贼之凶势不可当，愿自书归款退之，惧覆尚书家族。凝曰：人皆有族，予岂独全？誓与此城同存亡也。既而贼已退去。时乾符五年也。又曰：王栖曜为常州别驾。时江左兵荒，诏内常侍马日新领汴滑五千人镇之。日新贪暴，贼萧庭兰乘人怨诉逐之而劫其众。时栖曜游弈远郊，遂为贼所胁，进围苏州，栖曜因其懈怠，挺身登城，率城中出攻，贼众大溃。又曰：张亻丕，建中初以泽潞将镇临氵名。田悦攻之，亻丕度兵力不能出战，严设守备，婴城拒守。贼不能拔，累月攻之益急，士多死伤，粮储渐乏，救兵未至。亻丕知事不济，无以激士心，乃悉召将卒于军门，命其女出拜之，谓曰：将士辛苦守战，亻丕之家无尺寸物与公等为赏，独有此女，幸未嫁人，愿出赏之，为将士一日费。众皆大哭曰：誓与将军死战，幸无虑也。会马燧以太原之师至，与军众合，击悦于城下，大败之。亻丕乘势出战，士卒无不一当百，围解，以功迁泗州刺史。  

《三国典略》曰：周独孤永业，恐潞州刺史段思文不能自固，驰入金墉助守。尉迟迥为土山地道。晓夕攻战，永业选其三百人为爪牙，每先锋死战，迥不能克。又曰：台城未陷，侯景又烧大司马门，后门合舍人高善宝以私金千两，赏其战士。直阁将军宗思领将士数人，窬城出外洒水。久之。火灭。景又遣持长柯斧入门下，斫门将开，羊促凿扇为孔以槊刺倒二人，斫者乃退。又曰：陈人侵齐，北徐州刺史祖王延令不闭城门，守陴者皆下街巷禁断人行，鸡犬不许鸣吠。陈人莫测所以，疑人走城空，不设警备。中夜王延忽令鼓噪，陈人惊散，晓复结阵向城。王延自临战，陈人先闻其盲，谓不能抗拒。忽见亲在戎行，弯弧纵镝，怪之，遂退。时穆提婆之不已，欲令城陷，不遣救援。王延军守百日，城竟保全。墨子曰：禽滑厘问曰：云梯既施，攻备已具，武力又多，争上吾城，为之奈何？墨子曰：多下矢石，以灰砂薪火水汤以济之。若城外穿地来攻者，宜城中掘井，以薄瓮内井中，使听聪者伏瓮听之，审知穴处，凿内而迎之。  

《吕氏春秋》曰：公输般为高云梯，欲以攻宋。墨子闻之，自鲁而往，裂裳裹足，日夜不休，十日十夜而至于郢，见荆王曰：臣北方之鄙人也。闻大王将攻宋，信有之乎？王曰：然。墨子曰：臣以宋必不可得。公输般，天下之巧工也。已为攻宋之械矣。墨子曰：请公输般试攻之，臣请试守之。于是公输般设攻宋之械，墨子设守宋之备。公输般九攻之，墨子九却之，不能入。故荆辍不攻宋。墨子也，能以术御之荆，而存乎宋矣。《博物志》曰：处士东里魅责禹乱天下事，禹退作三城，强者攻，弱者守，敌者战。郭盖禹始也。贾谊《过秦论》曰：有囊括四海之意，并吞八荒之心，当是时也，商君佐之，命内立法度，务耕织，修守战之备，外连衡而斗诸侯。又曰：然后践华为城，因河为池，据亿丈之城，临不测之溪以为固，良将劲弩守要害之处，信臣精卒，陈利兵而谁何。任彦升奏弹曹景宗曰：故司州刺史蔡道恭，率励义勇，奋不顾命，全城守死，自冬徂秋，犹转战穷极，摧折丑虏。  

【`杜礻右通典`】  

《守拒法》：城有不可守者，大而人少，小而众多，粮寡而柴水不供，垒薄而攻具不足。土疏地下，溉灌可泛，邑阙人疲，修缉未就，凡若此类速徙之。  

垒高土厚，城坚沟深，粮实众多，地形险阻，所谓无守而无不守也。故曰：善守者，敌不知其所攻。  

凡筑城下阔与高倍，上阔与下倍，城高五丈，下阔二丈五尺，上阔一丈二尺五寸，高下阔狭，以此为准，料功。上阔下加阔，得三丈七尺五寸，半之得一丈八尺七寸五分，以高五丈乘之，一尺之城，积数得九十三丈七尺五寸，每一工日筑土二尺，计工约四十七人一步，五尺之城，计役二百三十五人，一百步，计工二万三千五百人。三百步，计工七万五百人。率一里则十里可知。其出土负，并计之大功之内。凡敌欲攻，即去城外五百步内，井树墙屋并填除之，井有填不尽者，投药毒之。木石砖瓦茭刍，百物皆收之。入不尽者，并焚除之。其什物五谷，糗鱼盐，布帛医药，功巧戎具，锻冶秸槁，茅荻芦苇，灰沙铁炭，松桦蒿艾，脂麻皮毡，荆棘篦篱，釜镬盆瓮，石雷木锹斧，锥凿刀锯，长斧长刀，长锥长镰，长梯短梯，大钩连锁，连枷连棒，自棒、芦竹为禾享，之顺反。插以松桦，城上城下，咸先蓄积。缘人间所要公私事物，一切修缉。抛石大小随事。  

城外四面壕内，去城十步，更立小隔城，厚六尺，高五尺，仍立女墙，谓之羊马城。城门先造连拒马枪，壮锐以锁连之。  

城内面别穿井四所，置水车大瓮二十口，灶十所。  

却敌上建堠楼，以板跳出为橹，与四外烽戍，昼夜瞻视。  

城壕面阔二丈，底阔一丈，以面阔加底，积数太半之，得数一丈五尺。以深一丈乘之，凿壕一尺，得数一十五丈，每一人功日出三丈，计功五人一步，五尺计功二十五人，五十步，计功二百五十人。百步计功二千五百人，一里计功七万五百人。以此为率，则百里可知。  

弩台高下与城等，去城百步，每台相去亦如之。下阔四丈，高五丈，上阔二丈。上建女墙，台内通暗道，安屋膝梯，人上便卷收。中设毡幕，置弩手五人，备干粮水火。  

城上一步一甲卒，十步加五人，以备杂供之要。五步有伍长，十步有什长，五十步百步皆有将长，文武相兼，量材受任。而统领精锐骁勇，简募或十队，二十，三十队，大将副将各领队巡城晓谕，激励赴救。  

城上立四队。□□别立四表以为侯视。若敌欲攻之处，则去城五六十步，则举一表，撞梯逼城举二表。敌若登梯举三表，欲攀女墙举四表。夜即举火如表。城上四队之间，各置八旗，若须木檩音凛。极板举苍旗，须灰炭禾享铁举赤旗，须檑木樵苇举黄旗，须沙石砖瓦举白旗，须水汤不洁举黑旗，须战士锐卒举熊虎旗，须戈戟弓矢刀剑举鸷旗，须皮毡麻钅木世锹镬斧凿举双兔。城上举旗，主当之官随色而供。城内老小男女，除营食之外，皆令应役。城上分为八队，使识文者，点检常须备拟物为八部。城内对敌营，自瓮城内为暗门，多少临时令五六寸勿穿。或于中夜，于敌初来，营列未定，精骑从突门跃出，击其无备，袭其不意。城门先自凿扇为数十孔，出强弩射之，长矛刺之，则敌不得近门栈，以泥厚涂之，备火柴草之类，贮积泥厚涂之，防火箭飞火。转关桥，一梁端着横检，拔去其检，桥转关，人马不得过，度皆倾水中。  

布巾曼复布为之，以弱竿悬挂于女墙八尺，折抛石之势，则矢石不复及墙。木弩以黄连桑柘为之，弓长一丈二尺，径七寸，两梢三寸，绞车张之。大矢自副，一发声如雷吼，败队之卒。鹫尾炬缚苇草为之。分为两岐，如燕尾状，以油腊灌之，加火，从城坠下。使人骑木驴而烧之松明，以铁锁缒下巡城照，恐敌人夜中乘城而上。夜中城外每三十步，悬大灯于城半腹，置警犬于城上，吠之处，即须加备。脂油炬于城中四衢要路门户，晨夜不得绝明，用备非常。行炉铁汁舁行以洒敌人。游火铁筐盛火加脂腊，锁悬缒下，烧穴中片空城人。  

灰沙糠秕，因风于城上掷之以眯敌目，因以铁汁洒之。  

连挺如打禾连枷状，打女墙外上城敌人。叉竿如枪，刃为两岐，用叉飞梯及人。  

钩竿如枪，两傍有曲刃可以钩物。  

油囊盛火于城上，掷安火车中，囊败火炽。  

天井。敌攻凿地为地道来返，自于地道上直下穿井以邀之，积薪安井中，加火薰之，敌人自焦灼。  

地听。于城内八方，穿井各深二丈，以新罂用薄皮裹口如鼓，使聪耳者于井中，托罂而听，则去城五百步内，悉知之。审知穴处，助凿迎之，与外相遇，即以就乾艾一石，烧令烟出，以板于外密覆穴口，勿令烟泄，仍用韦袋鼓之。又先为桔槔悬铁锁，长三丈已上，束柴苇焦草而燃之，坠于城外所穴之孔，以烟熏之，敌立死。  

城上八队之间，安转关小抛二，机关大抛一，云梯撞抛等其间先后城边，用木出跳为重女墙，高于土女墙五寸以上，以板覆其上，随事缓急而开闭之。敌若以大石击墙楼，石下之处出跳，空中悬生皮毡毯等袋，以乘其石。城内人家咸令置水防火，先约失火者斩，火发之处，多恐奸人放火，但令便近主当八部官人，领老小丁女救之。火起所部，急白大将，大将领亲信人左右救火。城中有卒惊及杂人，城上不得辄离职掌，乱走街巷者斩。敌若推轮排来攻，先以抛打。手抛既众，所中必多，来者被伤，力不齐矣。  

凡攻城之兵，御捍矢石，头带蠡帽，仰视不便，袍甲厚重，进退又难，前既不得上城，退则其师逼迫，人众烦闹，我作转关女墙，腾出城外，以辘轳坠铁索，索头安铁鸱，当聚闹之处，掷下拨人。敌若兵众气盛，将卒有疑，即回易左右前后，或替一日再动，或数夜不移，审察安危，随时变改。飞书檄必诱我人，速封驰送大将。每夜巡城，皆改易契，令信人持伪契巡行，所由不觉罚之。觉则送使，有外往来主司押领上使，辄不得问其事，由外人辄不得与语。  

敌若纵火焚楼堞，以粗竹长一丈，锼音搜去节，以生薄皮合缝为袋，贮水三四石，将桶内于袋内，急缚如溅桶，令壮士三五人撮水口急蹙之。救火，每门常贮两具。如无竹，以木合桶漆之而用，并小溅桶二十具兼助之，门内常以瓮贮水添用。  

敌若推撞车，我作粗铁环，并以桑木为之，用索相连。撞头适到，速以环串撞头于其傍便处，分令壮士牵之翻倒，弓弩两射，自然败之。  

敌若木驴攻城，用铁蒺藜下而敦之。其法以熟铁，阔径长一尺二寸，四条纵横布如蒺藜形，钅容生铁灌其中央，重五十斤，上安其鼻连锁掷下，敦讫以辘轳拗上。若木驴上有牛皮并泥，敦著即举，速放火炬，灌油烧火。  

凡敌攻城，多背王相起土为台，我于城内，薄筑长高于敌台一丈已上，即自然制彼，无所施力。  

又于城上以木为棚，容兵一队，作长柄铁钩，陌刀锥斧随要便以为之备。若敌攀女墙，踊身，待其身出，十钩齐搭，制入城中，斧刀助之。城若卑地下，敌人壅水灌城，速筑墙壅诸门及陷穴处，更于城内促团周匝，视水高中而阔筑墙，墙外取土高一丈以上，城立后于墙内，取土而薄筑之。精兵备城，不得杂役。如有泄水之处，即十步为一井，井内潜通引泄漏。城中速造船一二十只，简募解舟枳者，载以弓弩锹镬，每船载三十人，自暗门衔枚而出，潜往斫营，决彼堤堰，敌觉即急城上鼓噪，急出兵助之。  

敌有骁勇冲门入来，门内多穿坑阱，又于重墙内卒出其不意，敌必傍走，自入阱中。  

城门外简择健卒，贮备器具，看敌懈怠，即开门，骁勇齐击。乘驰逐北，不得过二百步，缓急城上应接易为。  

敌攻日久，众巧俱施，蚁附缘城，不惜士众，野无所得，粮路又绝，兵众离心，将帅懈倦，必精兵壅守，防我城门。我当乘间，骁勇四出，与城上人应期内外齐攻，专精与疲怠者尤绝。必须审察，贼多伪，谋其所穴之孔。于城内深阔为坑，坑上安转关板桥。若敌入来得三五十人后，启发机关，自然先毙。  

铁菱，状如铁蒺藜。要路、水中置之，以刺人马。  

陷马坑。长五尺，阔一尺，深三尺，坑中埋鹿角枪，竹签，其坑似亚字相连，状如钩锁，以草及细尘覆其上，军城营垒要路皆设之。  

拒马枪。以木，径一尺，长短随事，十字凿孔，纵横安捡，长一丈，锐其端，可以塞城门巷要路，人马不得奔驰。  

木栅。为敌所逼，不及筑城垒，或因山河险势，多石少土，不任版堞，乃建立木为之方圆高下，随事深埋木根，重复弥缝其关，内重短为门合道，外柱木重长四四尺，为女墙，皆泥涂之，内七尺。又立门合道，内柱上布板木为栈立栏竿于栅上，悬门拥墙，濠堑拒马，守一如城垒法。  

烽台。于高上四顾险绝处置之，无山亦于孤迥平地置，下筑羊马城，高下任便，常以三五为准。台高五丈，下阔二丈上阔一丈，形圆，上建圆屋覆之，屋径阔一丈六尺，一面跳出三尺，以版为上覆下栈。屋上置突灶三所，台下亦置三所，并以石灰饰其表里。复置柴笼三所，流火绳三条，在台侧近上下用屈膝梯，上收下乘，屋四壁开觑贼孔，及安视火筒。置旗一面，鼓一面，弩两张，抛石檑木，停水瓮，干粮，麻蕴、火钻、火箭、蒿艾、狼粪、牛粪。每晨及夜平安举一火，闻警固举二火，见烟尘举三火，见贼烧柴笼。如每晨及夜平安火不来，即烽子为贼所捉。一烽六人，五人为烽子，递知更刻，观视动静。一人烽率，知文书符牒转牒。  

马铺。每铺相去三十里，于要路山谷间牧马两匹，与游弈计会，有事惊急，烟尘入警，即奔驰报探。  

土河。于山口贼路横断道凿，阔二丈深二尺，以细沙散土填平，每日捡行扫，令净平。人马入境，即知足迹多少。  

游奕。于军中选骧果谙山川泉井者，充常与烽铺士卒计会，交牌日夕逻侯，迩庐个反。于亭障之外捉生问事，其军中虚实举用，勿令游弈人知。其副使子将，并久军行人取善骑射者。兼令人枕空胡禄卧，有人马行三十里外，东西南北皆响，见于胡禄中，名曰地听，则先防备。《守则有余》：后汉凉州贼王国围陈仓，左将军皇甫嵩督前军董卓救之。卓欲速进赴陈仓，嵩不听，卓曰：智者不后时，勇者不留决。速救则城全，不救则城灭，全灭之势，在于此也。嵩曰：不然，百战百胜，不如不战而屈人之兵，是以先为不可胜，以待敌之可胜。不可胜在我，可胜在彼，彼守不足，我攻有余，有余者动于九天之上，不足之陷于九地之下。今陈仓虽小，城守固备，非九地者陷也。王国虽强，而攻我之所不救，非九天之势也。夫势非九天攻者受害，陷非九地守者不拔，国今以陷受害之地，而陈仓保不拔之城，我可不烦兵动众，而取全胜之功，将何救焉？遂不听。王国围陈仓，自冬迄春，八十余日，城坚守固，竟不能拔，贼众疲弊，果自解去。《坚壁持久》：蜀先主率大众东伐吴，吴将陆逊拒之，蜀主从建平连围至夷陵界，立数十屯，以金帛爵赏诱动诸夷，先遣将吴班以数千人于平地立营，欲以挑战。诸将皆欲击之，逊曰：备举军东下，锐气始盛，且乘高守险，难可卒攻，攻之纵下，犹难尽克。若有不利，损我大势，非小故也。今但且奖励将士，广施方略，以观其变。若此间则是平原广野，当恐有焱。音票刂沛交驰之尤，今缘山行，军势不得展，自当疲顿于木石之间，徐制其弊耳。备知其计不行，乃引伏兵八千人从谷中出。逊曰：所以不听诸君击班者，揣之必有巧故也。诸将并曰：攻备当在初，今乃令入五六百里，相御持经七八月，其诸要害，皆已固守击之必无利矣。逊曰：备是猾虏，更尝事多，其军始集，思虑精专，未可干也。今住已久不得我便，兵疲意沮，计不复生，掎角此寇，正在今日。乃攻一营不利。逊曰：吾以晓破之之术。乃令各持一把茅，以火攻拔之。俄尔势成，遂率诸军同时俱攻破四十余营。备升马鞍山，陈兵自绕，逊督促诸军，四面蹙之，土崩瓦解，死者万数，备因夜遁。敌饥以持久弊之。  

后汉初，河南贼董宪，招诱五校余贼步骑数千人屯建阳，去昌虑三十里。光武亲征至蕃，音反去宪所百里，诸将请进，帝不听，知五校乏食当退，敕各坚壁以待其弊。顷之五校粮尽，果引去。帝乃亲临，四面攻宪，三日大破之。  

后汉王霸、马武既破周建、苏茂营，贼复聚众挑战，霸坚卧不出。军吏皆曰：茂前日已破，今易击也。霸曰：不然，苏茂客兵远来，粮食不足，故数挑战以徼古尧反一切之胜。徼要也，一切犹权时也。今闭营休士，所谓不战而屈人之兵，善之善者也。茂建既不得战，乃引还营。其夜建兄子诵反，闭城拒之，茂建遁去，诵以城降。  

后汉末，青州黄巾众百余万入兖州界，刺史刘岱欲击之，鲍信谏曰：今贼众百万，百姓皆震恐，士卒无斗志，不可敌也。观贼众群辈相随，军无辎重，唯以钞掠为资，今不若畜士众之力，先为固守，使彼欲战不得，攻则不能其势必离散，然后选精锐据其要害击之，可破也。岱不从，遂与战果为所杀。刘岱违之而败。  

后汉末，荀攸从曹公征张绣。攸言曰：绣与刘表相恃为强，然绣以游军仰食表，表不能供也，势必离，不如缓军以待之，可诱而攻也。不从，表果救之，军不利。曹公谓攸曰：不用君言至是。曹公违之而败。  

随炀帝征高丽，九军已渡鸭绿水，粮尽，议欲班师，诸将多异同，又不测帝意。会高丽国相乙支文德来诣其营，都将宇文述不能执，文德逃归。述内不自安，遂与诸将更进追击。时文德见军中多饥色，欲疲述众，斗关便北，述一日之中七战皆捷，既恃骤胜，又内逼群议，于是遂进逼平襄城。文德伪降，述料攻之未可卒拔，因而班师。文德随击之，大败。文德七战七北，迁延令敌饥疲，亦同持久之义。  

隋末宇文化及弑炀帝，后率兵来攻李密于黎阳。密知化及粮且尽，因伪与和以弊其众。化及弗之悟，大喜，恣其兵食，冀密馈之。会密下有人获罪亡投化及，具以告密情，化及大怒，其食又尽，乃渡永济渠，与密战于童山之下，自晨达酉，密为流矢所中，丁仲反。顿于汲县。化及掠汲郡，北趣魏县，其将王智略、张童仁等，率所部兵归于密者，前后相继。  

大唐武德初，刘武周据太原，使其将宋金刚屯于河东。太宗往征之，谓诸将曰：金刚悬军千里，深入吾地，精兵骁将，皆在于此。武周自据太原，专倚金刚以为捍蔽，金刚虽众，内实空虚，虏掠为资，意在速战，我坚营蓄锐以挫其锋，分兵汾隰冲其心腹，彼粮尽计穷，自当遁走，当待此机，未宜速战。于是遣刘弘等绝其粮道，其众遂馁，金刚乃遁。《不战挫锐》：大唐武德中，李靖随河间王孝恭讨萧铣，师至于清江，克铣，遣其将乘胜入北江。铣悉兵以拒之，孝恭将战，李靖止之曰：楚人轻锐，难与争锋，今所失荆门尽兵出战，此救败之师也。非其本图，势不能久，一日不战，贼必两分，留轻兵以抗我，退蠃师以自守，此即势隳力弱，击之必捷。孝恭不从，遣靖按营，自以锐师水战，孝恭果败，奔于南岸。河间违之而败。《坚壁挫锐》：汉景帝初，吴王濞反，总兵渡淮，与楚战，遂败棘壁，乘胜前，锐甚。梁孝王恐，遣六将军击吴，又败梁两将士，卒皆还走。梁数使使报汉大将周亚夫求救，亚夫不许，又使使恶乌路反亚夫于帝。帝使人告之救梁，亚夫复守，便宜不行。梁使韩安国及楚死事相弟张羽为将军，楚相张尚谏吴王而死。乃得颇败吴兵。吴兵欲西，梁城守坚不敢西，即走亚夫军，会下邑。吴师欲战，亚夫坚壁不肯战，吴粮绝卒饥，数挑战，遂死奔亚夫壁，亚夫终不出。中夜惊内相攻扰乱至帐下，亚夫卧不起，顷之复定。吴士卒多饥死，遂以叛散。  

宋桂阳王休范，举兵于浔阳，已发东下，宋朝惶骇。宋相齐高帝议曰：昔上流谋逆皆因淹缓至于覆败，休范必远徵前失，轻兵急下，乘我无备分，应变之术，不宜在远，若偏师失律，则大沮众心。宜顿新亭、白下，坚守宫掖，东府石头以待贼至。千里孤军无委积，求战不得，自然瓦解。请顿新亭以当其锋。休范果败。  

【`武经总要`】  

《坚壁挫锐》：春秋时晋将栾书伐楚将战，楚晨压晋军而阵，压窥其未铺也。军吏患之，裨将范阵趋进曰：塞井夷灶，阵于军中，而疏行首。行首者，当阵而前决开营垒为战道。音盖。行，户即反。书曰：楚师轻窕，固垒而待之，三日必退，退而击之，必获胜焉。终败楚师。  

魏末，吴将诸葛恪围合肥新城，司马师使镇东将军母丘俭、扬州刺史文钦等拒之。俭、钦请战、师曰：恪卷甲深入，投兵死地，其锋未易当，且新城小而固攻之，未可拔。遂令诸将高垒以备之。相持数月，恪攻城力屈，死伤者大半。师乃令钦督锐卒趣合榆断其归路，俭帅兵以为后继。恪惧而遁，钦逆击，大破之，斩首万余级。  

前赵刘曜遣将讨羌，大酋权渠率众保险阻。曜将游子远频败之，权渠欲降，其子伊余大言于众中曰：往刘曜自来，犹若无人。晨压子远垒门左右劝出战，子远曰：吾闻伊余有专诸之勇，庆忌之捷，共父新败，怒气甚盛，且西戎劲捍其锋不可拟也。不如缓之，使气竭而击之。乃坚壁不战。伊余有骄色，子远候其无备，夜分誓众，秣马蓐食，先晨具甲扫垒而出，迟明设伏而战，擒伊余尽俘其众。《持重》：秦王剪将兵六十万，代李信击荆。荆闻王剪益军而来，乃悉国中兵以拒。秦王剪至坚壁而守之，不肯战。荆兵数出挑战，终不出。王剪日休士洗沐而善饮食，抚循之，亲与士卒同食。久之，王剪使人问军中戏乎？对曰：方投石超距于是。王剪曰：士卒可用矣。荆数挑战而秦不出，乃引而东，剪因举兵追之，令壮士击之，大破荆军。  

汉赵充国击西羌至金城，欲渡河，恐为虏所遮，夜遣三校衔枚先渡，会明以次尽渡。虏数十百骑出入军傍。充国曰：吾士马新倦，不可驱驰，此皆骁骑难制，恐诱我也。且击虏以殄灭为期，小利不足贪。令军勿击，遣骑候四望峡中士虏，召诸校司马曰：吾知羌虏不能为兵矣。充国常以远斥候为务，行必为战备，兵必为坚壁，尤能持重。爱士卒，先计而复战。羌豪相责曰：语汝亡反，今赵将军来善为兵，欲一斗而死，可得耶？虏久屯聚，解驰，望见大军，弃车重欲渡湟水，道隘陕，充国徐行驱之。或曰：逐利行迟。充国曰：此穷寇不可迫也。缓之则走不顾，急之则还致死。诸校曰：善虏赴水溺死者数百。后竟降之。  

曹公西征马超、韩遂，与超等夹淮而军。遣信讲和，公不许，数挑战，又不许，固请割地求送任子。公用贾诩计伪许之，遂请与公相见，于是交马语。公又与遂书。克日会战超，等走。诸将问公，公曰：吾与马超韩遂战，既为不可胜，且以示弱，渡渭为坚垒，虏至不出，所以骄之也。故贼不为营垒而求割地，吾顺言许之，所以纵其意，使自安而不为备，因蓄士卒之力。一旦击之，所谓疾雷不及掩耳。兵之变化固非一道也。  

蜀诸葛亮率众出渭南，魏大将军司马懿拒之。亮分兵屯田为久驻之基，使致巾帼妇人之饰以激怒懿。懿屡表请战，魏使辛毗持节不许出战，六军皆萧准毗节度，莫敢犯违。  

梁韦睿进讨合肥，堰淝水，使军主王怀静筑城于岸守之。魏攻陷其城，乘胜至睿堤下，其势甚盛。监军潘灵礻右劝睿退还巢湖，诸将又请走保三义。睿怒曰：宁有此耶，将军死绥有前无却。因令取伞扇麾幢植之堤下，示无动志。睿素羸，每战未尝骑马，以板舆自载，督厉众军。贼却，城溃。合肥既降，高祖诏班师。去贼既近，惧为所蹑，睿悉遣辎重在前，身乘小舆殿后。魏人服睿威名，望之不敢逼，全军而还。  

唐武德中，太宗率师往河东讨刘武周，江夏王道宗从军。太宗登玉壁城睹贼，顾谓宗曰：贼恃其众，来邀我战，汝谓如何？对曰：群贼锋不可当，易以计屈，难与力争，令众深壁高垒以挫其锋，乌合之徒，莫能持久，粮运致竭，自当离散，可不战而擒。太宗曰：汝意见暗与我合。后贼果食尽，夜遁。追及介休，一战败之。  

又太宗领兵征薛仁杲，攻析土无上思力反，下文怒反。城，贼有十余万，兵锋甚锐，数来挑战，诸将咸请战。太宗曰：我士卒新经挫血刃，彼锐气犹盛，必轻敌，好斗，我且闭壁以折之，待其气衰而后奋击，可一战而破，此万全计也。因令军中曰：敢言战者斩。相持者久之，贼粮尽，军中颇携贰，其将相继来降。太宗知仁杲人心内离，谓诸将曰：可以战矣。行军总管梁实营于浅水原以诱之，贼大将宗罗日侯自恃骁悍，求战不得，气愤者久之，及是尽锐攻梁实，冀逞其志。梁实固险不出，以挫其锋，罗日侯攻之愈急。太宗度贼已疲，复谓诸将曰：彼气将衰，吾当取之必矣。申令诸军迟明合战，令将军庞玉阵于浅水原南，出贼之右，以先饵之。罗日侯并军共战，玉军几败，太宗亲御大军，奄自原北出其不意，罗日侯回师相拒，我师表里齐奋，呼声动天地，罗日侯气夺，于是大溃。  

太宗刘黑闼，阻水列营以逼之，分遣其兵断其粮道。黑闼又数挑战，太宗坚壁不应，以挫其锋。黑闼城中粮尽，太宗度其必来决战，预壅洛水上流，谓守堤吏曰：我击贼之日，候贼半渡而决堰。黑闼果率步骑二万渡洛水而阵与官军大战。贼众大溃，又水大至，黑闼众不得渡，斩首万余级，溺死者数千人，黑闼与范愿等以千余人奔于突厥。  

仆固怀恩，引吐藩回纥党项数十万南下，京师大恐。郭子仪出镇奉天，帝召子仪问御戎之计。子仪曰：以臣所见，怀恩无能为也。帝问其故，答曰：怀恩虽称骁勇，素失士心，今所以能为乱者，引思归之人耳。怀恩本臣偏将，其下皆臣之部曲，恩信及之。今臣为大将，必不忍以锋刃相向，以此知其无能为也。虏寇分阝州，子仪在泾阳。子仪令长男朔方兵马使曜率师援之，与分阝宁节度使白孝德闭城拒守。怀恩前锋至奉天，近城挑战，诸将请击之，子仪止之曰：夫客深入利在速战，不可争锋。彼皆吾之部曲，缓之自当携贰，若迫之，是速其战，战则胜负未可知。敢言战者斩。坚壁待之，果不战而退。  

【`太白阴经`】  

《攻守》：《经》曰：所以养人，城所以守地，战所以守城，内得爱焉所以攻。守不足，攻有余，力不足者守，力有余者攻。攻人之法，先绝其援，使无外救，料城中之粟，计人口之费，粮多人少，攻而勿围，粮少人多，围而勿攻。力未屈。粟未尽，城尚固而拔者，攻之至也。力屈粟殚城坏，而不拔者，守之至也。夫守城之法，以城中壮男为一军，壮女为一军，男女老弱为一军，三军无使相遇。壮男遇壮女则力费而奸生，壮女遇老弱则老使壮悲，弱使强怜，悲怜在心则使勇人更虑，壮夫不战。故曰：善攻者，敌不知所守。善守者，敌不知所攻。微乎微乎，至于无形。神乎神乎，至于无声。故能为敌之司命。  

【`将法书`】  

《攻守》：兵之用，攻与守二者而已。非攻无以广地，非守无以御敌。然守而可以力攻者，非善守者也。攻而可以力守者，非善攻者也。善攻者使人不能守，善守者使人不能攻。动如雷霆。止如山岳，屈伸变化，莫可揣度。部联伍络，弥川亘泽，阴开阳敛，乍前乍却，诱敌使进，示之以弱，委以可欲恣其钞掠，倏然奋起，急与相搏，尽锐力斗，落其牙角，使之进不能前，退无所泊，离为四五，断不可续，而无以为守者，此攻之奇者也。而善守者，当之则有所不能攻，高峻其墉，深峭其池，辅以寨栅，重以沟陴，固以大车，险以蒺藜，远设斥候，严慎鼓旗。寇来先闻，预为之备，寇至坚守，不妄争利，伺其怠隙，乘其不意，败乱其众，使攻者不能为勇，无所用智，气沮力惫，迁延引去，此善守者致然也。而遇善攻者，则守有所不能固，故攻非难也，攻而必胜为难，守非难也。守而必固为难。守必固，攻必取，岂特为将者知兵善用众使然哉？必也国之德泽洽乎人也，深礼义渐乎人也，久而人心载之，皆乐为之死故也。故金城汤池非固，而人心为固，坚甲利兵非强，而人心为强。人心不忍离，则何敌不可推。人心不忍叛，则何寇不可散。孟子曰：得乎丘民而为天子。然则欲安国平乱，战胜攻取，无所为而不成，舍养民何以哉？  

【`军诫秘术`】  

《巧攻善守》：阝焉闻兵法善攻者，敌不知所守；善守者，敌不知所攻。洋洋乎是言，实用兵之妙术也。  

夫攻其所不守，则何攻而不克。守其所不攻，则何守而不固。是以惊其东而潜击其西，诱其前而默袭其后，誓图其一面，佯扰其四边，志取其所分，而虚奔其所聚，或以长风击浪，月暗雾昏，鼓铎沸于云中，旌旗拂于鸟道，兹可谓善攻动于九天之上者也。若乃秘虚实而无形，蓄智谋而不泄，谨备其险要，周慎其折冲。保饶野而不懈，深长沟而斗绝，灭影于幽微，韬声于神鬼，兹可谓善守者应于九地之下者也。故夫用兵之法，全军为上，破军次之。张雷霆之阵，鼓角沸于云中，激勇敢之夫叱争于地道，或无高不往，而无深不入，或诡伏随势。而不可测知，城中恐怖出降而来，斯乃为胁敌之威，亦谓攻城之助也。  

故《军志》曰：知胜有五知可以战与不可战者，胜；识众寡之用者胜；上下同欲者，胜；以虞待不虞者，胜；将能而君不御者，胜。此五者，知胜之道也。或人问曰：野战攻城既闻之矣，围城保壁其计如何？对曰：凡攻城者，兵倍则攻之，十则围之，环而阙之，离而合之。备其攻具，然后行之，得其土地，然后临之，趋其所危，绝其所恃。若袁绍之围公孙王赞，马懿之取公孙渊，连弩射其城中，冲梯舞于楼上，可谓善攻城矣。凡守城者，高其雉堞，浚其池隍。绝男女之窥觇，谨门户之开阖，城危则聚兵积木石以备之，地道则凿井设皮罂以听之，掘土坑以陷之，烧铁床以灌之。若墨翟之制公输，郝昭之拒葛亮，或萦带而连堞，或射火而重炉，可谓善守城矣。或问曰：敌众而勇，将严而整，锋甲既锐，攻具甚精，弓弩乱发，而梯撞竞前，抛石交横，而钩划争进，土山地道，即无攻而不为，穿城蚁附，乃四面而腾沸，土月彖车之填堑，则石箭无可助其功，撞车之方轨，则汤火莫能施其用。加众心同欲，百处仰登，蒙蔽固密难卒制御，而我援孤救绝，将虽一心，士怀二志，则如之何？  

对曰：凡守城之法，知敌欲攻，设其方略，预为防备，先于城外二三百步，所有井树墙屋并填除之，井有不填者，即毒之。石木砖瓦，刍茭草荻，及百卉之物，皆收而入之。卒运不尽者，并聚而焚之，此岂不济我所使，废敌所须哉？柴薪草木以运入者，即逐空闲而贮积之。泥涂其上，勿令敌人设巧使间谍，及飞鸟系火纵弓弩奔矢而烧之，使百姓卒然惊挠。其城内五十步墙屋，亦并除之，勿使将士救护致有隔碍矣。先于城内预贮其备守之具，木石、樵薪、茅茨、芦苇、灰沙、铁炭、松柏、蓬艾、脂麻、皮毡、刍茭、篦篱、釜灶、炉韦亻备、盆瓮、檑木、长斧、长拒、长锥、长镰、兼连、棒手、棒兼、束苇为禾享，多插松柏于上，大小万数，城上城下，咸蓄积之，不得临事令有缺乏。凡城有不可守者五若城大而人少，邑小而众多，粮储寡而柴火不供，城卑池浅而守具不足，水高城下而可溉灌，诸如此例，皆弃而徙之。故曰：三里之城，万家之守足矣。凡城皆合水于四面，濠池又去城五步，临濠更立一小隔城以援城身，至隔城必须加工牢筑，厚六尺，高五尺，仍安女墙以备穿掘。敌人若并力来攻，梯撞聚进，既缘隔城致碍卒疾，未可施功，敌虽使人填壕斫断隔城，旬日间伤死以众，纵能积日填平得三五处者，即我所备者，寡而有九分之利矣。仍令城上四队别立其四表。若敌攻之处去城六十步，即举一表，撞梯逼城，举二表，敌有登梯，举三表，攀女墙举四表。  

若不攻之处，不得辄举表，恐有惊乱。如夜中卒有不意来攻城，即举火如前四表矣。其守城之法，城上一步一甲，卒十步加五人，以备杂供之要。而五步有伍长，十步有什长，五十步、百步皆立其长，兼文武等官量才受任，而皆领之。其城内先量兵多少，简募骁勇分为十队，或二三十队，大将副将各领队绕城四面走救之。即城内老少及丁女，除营食之外，应为役者，城上四队，城下树其一队，使识文字者点检掌其备守之物，各以为八部。仍于城上四队之间，各置旗。须木檑木豕板，则举苍旗。须灰炭准铁，则举赤旗。须爨木樵苇，即举黄旗。须沙石砖瓦，即举白旗。须水汤不洁，即举黑旗。须勇士加卒，即举熊虎之旗。须箭戟弓剑，即举鹫鸟之旗。须皮毡麻锹镬釜凿，即举双兔之旗。但城上举旗，即仰主当之官，随色而供。物足，即收旗，则所须必至，而众无宣闹矣。若暗夜守城之法，当三十步悬一灯城半腹中，又百步缒一犬于城下，置食于傍，旦即牵上。犬吠之处，即可备矣。  

其城上四队之间，安转关小炮二，机关大炮一，其石如三四升者，使打敌人云梯撞炮等物，其城先从城边用木跳出，为重女墙，高于土女墙五尺已上，板覆其下，随事缓急而开闭之。则敌人虽众，攻具虽多，而我备御，彼亦无可施攻。若敌人抛大石打我墙楼，虑恐崩坏者，即于石下之处，出跳空中悬牛皮及毡皮承其石，毡挺动，终不损矣。若内高外下被敌穿穴者，即从内度其所至，凿为三二井，当以新罂使薄皮裹口。如鼓之状使聪耳者，于井口伏罂而听，审知穴处，我当助凿而迎之，与外相遇，即著熟艾一石，烧令烟出，以板覆其井口，勿令烟泄，仍使韬袋而韦亻备之。  

又预为桔槔悬铁锁，长三丈以上，束硬柴兼荻苇湿草而燃之，缒于城外所穴之孔，随后多掷恶草而烟烧之。若敌人有蚁附于城者，即准桔槔法炙而烟之，则蚁附之功自然败矣。其城门及楼，皆以麦越等泥厚其上，使防火箭，及推火车而烧之。如已被烧，当使鹿打竹筒长一尺，搜去竹节，以马驴生皮等合缝，袋可贮水各五六石以上，将竹筒插于袋中，急缚，如溅筒状，令壮士三五人撮水口，急而蹙之，有火之处引水而救，水尽更添，即火速灭矣。每门常贮四具。如无竹之处，以鹿椽中锯为两片，搜去中心，如竹筒形还合束之，准前而用，并手溅筒二十具而为之备。  

敌人于车中多着炭火，上安镬满，中盛油煎之令热，并于镬中，外多着柴草，推至门楼下，即纵火而去者，必不得以少水投之。热油得水，其焰必高，即恐被烧。当待众水俱至，一时沃之，始得灭矣。如敌人使撞车，我则先作粗铁环广一尺，并屈桑木为环，使铁及麻索各相连续之，撞头一到，即以铁木等环弗撞头，仍于傍敌便处先安辘轳，引取索头而旁牵之。其撞车必是翻倒，若翻，即以弓弩射推撞之人，既无衣甲，当必败走，急令健儿往烧，仍速掷柴苇助而焚之，其燃可待也。若敌人为木驴来攻我城，即放铁蒺藜下，而敦之其铁蒺藜以熟铁，状如大母指，长一尺一寸者，四条仍作剑锋，锋头安逆顺须布如蒺藜，以生铁灌其中央，重七十斤已上，仍安其鼻鼻中连铁锁。如下敦讫，即以扌鹿木卢彻上，若木驴上有牛皮及泥者，敦着逐蒺藜而举，因放火炬灌油而烧之，敌必不能救矣。其城内百姓家灶必须尽为天。井高出其突，慎其火，有失火者斩之。火以发者，必是奸人为乱，  

其救火者，先须令便近主，当八部官人领老小丁女救之，仍令速白穴将，大将使信人领左右救火，其守城之人必须严加十倍。若城中有卒惊及火暴起者，大将即疾击鼓五通耳闻鼓音。吏卒百姓及城上城下不得辄离职掌，并乱走于街巷，有者罪之火起，所部官不即急白大将者，如前令仍须赏罚以信，则得而不挠矣。如其城中有贤良忠正、奇谲特异者；有勇斗，陵敌不惮艰险者；有机关工巧，备急解结者；有贫功慕赏孜孜不倦者；有弹射非违，不避强御者；有狗盗窬城，敢刺敌将者；有缓顿多辞反白为黑者；有谄妄便僻诡诈多端者；凡如此辈。大将皆须察之，聚而使之，礼而赏之，劝而罚之，即得各尽其力矣。夫善守者，必须赞贤能，调武勇任事功。发力役，有自将吏已下所有积聚，皆出其半以借口不足，既贫，又无交结，则上下同力，如共坐漏船矣。又勿使望气之人，与巫祝评论怪异，辄言吉凶，既不益将，而惑其众。城中若有冤嫌，当领预通文状，临战之急而复私雠者，诛及妻子。  

及大将预为榜白分明晓示，若有与敌私通，结期内应，奸讹伺隙，苟为二心，将我虚实番覆结赏募能告者，大将当自诘问。的知不谬灭族其家，即以叛者资财田宅，便赏告人，加其爵秩，仍管赏之。榜出之后，则人人自倍其守，不敢交议矣。其有苦战身死者，大将以下，皆可亲临弟其父母妻子，厚赏而封之。若伤甚者，给其牛酒，量而爵之。其有避战自害诈病苟容者，可令众而罪之，即奸伪倍力而众一心矣。其夜巡城，当日日易其木契克为雌雄，或付守者雌，或付守者雄，使腹心之人，更次执契而勘之。仍使信人持伪契巡而贰之，所由队主不执者，即且集众队而罚之，即奸讹息矣。其城中非大将之令，而副将长吏等辄有出令，及旌旗章表幡帜等有不依旧制，而更树他色之物并，辄吹奏管笛鼓角，敌使人入城，非主司而与之语者，皆罪之即固，而不危矣。但使部分有方，使士心若一，上下齐奋，众巧同施，敌人虽百处来攻，而我亦有百处之备，岂虑城之不固，敌之不败者哉。  

【`宋虞允文奏议`】  

《奏论收复巩州分兵守险》：臣窃见巩州以孤城诸军攻打，阅四个月不下，或虏因循贼生巧计节次与吴玲商量，分那官军共力必取，已于六月二十一日、七月一日两具扎子，以曲折事因奏知去讫。今日得玲捷报，实自陛下以圣德嗣位，威灵遐畅，诸将得以成功，天下不胜庆幸。今熙河路一带人民可以安业，商旅可以通行，马政可以复旧，又抽那得官军，及弓箭手忠义人，二万余人以分戍秦陇德顺之险，向西一面吴玲以身当之，可以坚守无疑，独南山溪谷诸关隘，并各损坏，戍守之兵各不过老弱十数人，群士夫之虑，皆以为忧，臣巳与玲商量于利州东路人马数中，量留一千五百人，今日巳令传忠信前去措置臣体，访得南山以北，向化者甚众，就委传忠信前去招收，以壮军势，以弭盗贼。又兴元重地不可略无人马，为诸军声援。臣见委忠义统领官关宝，结集义士，搜拣伉健之人，教习神臂弓以为战守之备，虽据吴玲探报，虏中日添生兵，必欲从朝廷乞一二万人应援，臣深虑襄汉江淮之兵，万一抽那不行，临时有误指准，却致失措。故且随事广作堤备，庶决保蜀境观寡而进，仰宽陛下顾尤。  

【`苏东坡集`】  

《论攻守》：古之善攻者，不尽兵以攻坚城。善守者，不尽兵以守敌冲。夫尽兵以攻坚城，则钝兵费粮而缓于成功，尽兵以守敌冲，则兵不分而彼间行。袭我无备，故攻敌所不守，守敌所不攻，攻者有三道焉。守者有三道焉。三道：一日正，二日奇，三日伏。坦坦之路，车毂击人肩摩出亦此，入亦此，我所必攻，彼所必守者，曰正道。大兵攻其南，锐兵出其北，大兵攻其东，锐兵出其西者曰奇道。大山峻谷中，盘绝径潜师其间，不鸣金不挝鼓，突出乎平川，以冲敌人腹心者曰伏道。故兵出于正道，胜败未可知也。出于奇道，十出而五胜矣。出于伏道，十出而十胜矣。何则正道之城。坚城也。正道之兵，精兵也。奇道之城，不必精也。伏道则无城也，无兵也。攻正道而不知奇道与伏道焉者，其将木偶人是也。守正道而不知奇道与伏道焉者，具将亦木偶人是也。今夫盗之于人，抉门斩关而入者，有焉。他户之不扃键而入者，有焉。乘坏垣坎墙址而入者，有焉。抉门斩关而主人不知察几，希矣。他户之不扃健，而主人不知察太半矣。乘坏垣坎墙址，而主人不知察，皆是矣。为主人者，宜无曰门之固，而他户墙隙之不血阝焉。夫正道之兵，抉门之盗也。奇道之兵，他户之盗也。伏道之兵，乘垣之盗也。所谓正道者若秦之函谷，吴之长江，蜀之剑阁是也。  

昔者六国常攻亟谷矣，而秦庄败之。曹操常攻长江矣，而周瑜走之。钟会常攻剑阁矣，而姜维拒之。何则其为之守备者素也。刘濞反攻大梁，田禄伯请以五万别循江淮，收淮南长沙，以与濞会武关，岑彭访公孙述自江州沂都江破侯丹兵，径拔武汤，绕出延岑军，后疾以精骑赴广都，距成都不数十里，李朔心攻蔡，蔡悉精卒以抗李，光颜而不备朔心，朔心自文成破张柴，疾驰二百里，夜半到蔡州，擒元济，此用奇道也。汉武攻南越，唐蒙清发夜郎兵，浮船舸江道番禺城下，以出越人不意。邓艾攻蜀，自阴平由景谷攀木缘崖，鱼贯而进，止江油而降马邈，至绵竹而斩诸葛瞻，遂降刘禅。  

田令攻守潼关，关之左有谷曰禁，而不之备，林言尚让入之令攻关而关兵溃此用伏道也。吾观古之善用兵者，一阵之间，尚犹有正兵、奇兵伏兵三者以取胜，况守一国，攻一国，而社稷之安危系焉者，其可以不知此三道，而欲使之将邪。武经总要守器图，并说并见兵器。  

永乐大典  

## 卷之八千四百十三

十九庚兵  

【`西汉书`】  

赵充国奏疏曰：臣闻兵以计为本，故多算胜少算。先零羌精兵分馀不过七八千人，失地远客，分散饥冻，罕开莫须，又颇暴略。其赢弱畜产畔还者不绝，皆闻天子明令相捕斩之赏，臣愚以为虏破坏，可日月异，远在来春，故曰，兵决可期月而望。窃见北边自敦煌至辽东，万一千五百馀里，乘塞列隧，有吏卒数千人，虏数大众，攻之而不能害，今留步士万人屯田，地势平易，多高山远望之便，部曲相保为暂垒，木樵校联不绝，便兵弩饬斗具，烽火幸通，执及并力，以逸待劳，兵之利者也。臣愚以为屯田，内有亡费之利，外有守御之备，骑兵虽罢，虏见万人留田，为必禽之具其土崩归德宜不久矣。从今尽三月，虏马羸瘦，必不敢捐其妻子于他种中，远涉河山而来为寇。又见屯田之士，精兵万人，终不敢复将其累重还归故地，是臣之愚计，所以度虏且必瓦解其处不战而自破之策也。至于虏小寇盗，时杀人民，其原未可卒禁。臣闻战不必胜，不苟接刃，攻不必取，不苟劳众诚令兵出。虽不能灭先零，能令虏绝不为小寇，则出兵可也。即今同是而释坐胜之道，从乘危之执，往终不见利，空内自罢敝，贬重而自损，非所以视蛮夷也。  

又大兵一出，还不可复留，湟中亦未可空，如是徭役复发也。且匈奴不可备，鸟桓不可不尤，今久转运烦费，倾我不虞之用，以赡一隅，臣愚以为不便。校尉临众，幸得承威德德，奉厚币，拊循众羌，谕以明诏，宜皆乡风。虽其前辞尝曰：得亡效五年，宜亡他心不足，以故出兵。臣窃自惟念，奉诏出塞，引军远击，窃天子之精兵，散车甲于山野，虽亡尺寸之功，女俞得避嫌之便。而亡后咎馀责，此人臣不忠之利，非明主社稷之福也。臣幸得奋精兵，讨不义，久留天诛，罪当万死。陛下宽仁。未忍加诛，令臣数得熟计，愚臣伏计孰甚，不敢避斧钺之诛，昧死陈愚，唯陛下省察。又《晁错传》：孝文帝时匈奴疆，数冠边上发兵以御之，  

错上言兵事，曰：臣闻汉兴以来，胡虏数入边地，小入则小利，大入则大利。高后时再入陇西，攻城屠邑，欧略畜产，其后复入陇西，杀吏卒，大寇盗。窃闻战胜之威，民气百倍；败兵之卒，没世不复。自高后以来，陇西三困于匈奴矣。民气破伤，亡有胜意，今兹陇西之吏，赖社稷之神灵，奉陛下之明诏，和集士卒，底厉其节，起破伤之民，以当乘胜之匈奴，用少击众，杀一王，败其众。而法曰：大有利，非陇西之民有勇怯，乃将吏之制巧拙异也。故兵法曰：有必胜之将，无必胜之民。繇此观之，安边境，立功名，在于良将，不可不择也。臣又闻用兵临战，合刃之急者三：一曰得地形。二曰卒服习。三曰器用利。兵法曰：丈五之沟，渐车之水，山林积石，经川丘阜，草木所在，此步兵之地也。车骑二不当一，土山丘陵，曼衍相属，平原广野，此车骑之地。步兵十不当一，平陵相远，川谷居间，仰高临下，此弓弩之地也。短兵百不当一，两陈相近，平地浅草，可前可后，此长戟之地也。剑木盾三不当一，萑苇竹箫，草木蒙笼，支叶茂接，此矛钅延之地也。长戟二不当一，曲道相伏，险阝厄相薄，此剑木盾之地也。弓弩三不当一，士不选练，卒不服习，起居不精，动静不集，趋利弗及。避难不毕，前击后解，与金鼓之音相失，此不习勒卒之过也。百不当十，兵不完利，与空手同。甲不坚密，与袒同。弩不可以及远，与短兵同射不能中，与亡矢同。中不能入，与亡镞同。此将不省兵之过也。五不当一，故兵法曰：器械不利，以其卒予敌也，卒不可用，以其将予敌也，将不知兵，以其主予敌也；君不择将，以其国予敌也。  

四者兵之至要也。臣又闻小大异形，强弱异执，险易异备，夫卑身以事强，小国之形也；合小以攻大，敌国之形也；以蛮夷攻蛮夷，中国之形也。今匈奴地形技艺与中国异，上下山阪出入溪涧，中国之马弗与也。险道倾仄，且驰且射，中国之骑弗与也。风雨罢劳，饥渴不困，中国之人弗与也；此匈奴之长技也。若夫平原易地，轻车突骑，则匈奴之众易挠乱也；劲弩长戟，射疏及远，则匈奴之弓弗能格也；坚甲利刃，长短相杂游弩往来，什伍俱前，则匈奴之兵弗能当也；材官驺发，矢道同的，则匈奴之革笥木荐弗能支也；下马地斗，剑戟相接去就相薄，则匈奴之戟弗能给也。此中国之长技也。以此观之，匈奴之长技三，中国之长技五，陛下又兴数十万之众，以诛数万之匈奴，众寡之计，以一击十之术也。虽然，兵，凶器，战，危事也。以大为小，以强为弱，在俯仰之间耳。夫以人之死争胜，跌而不振，则悔之亡及也。帝王之道出于万全，今降胡义渠蛮夷之属，来归谊者，其众数千，饮食长技，与匈奴同。可赐之坚甲，絮衣，劲弓利矢，益以边郡之良骑。令明将能知其习俗，和辑其心者，以陛下之明约将之。即有险阻，以此当之。平地通道，则以轻车材官制之，两军相为表里，各用其长技，衡加之以众，此万全之术也。传曰：狂夫之言，而明主择焉。臣错愚陋，昧死上狂言，唯陛下财择。文帝嘉之乃赐错玺，书宠答焉。  

【`诸将策疏谋略`】  

汉刘向，上宜封陈汤疏：汤素贪所卤获财物，入塞多不法。司隶校尉移书道上，系吏士按验之。汤上疏言：与吏士共诛郅支单于，万里振旅，宜有使者迎劳道路。今司隶收系案验，是为郅支报仇也。上立出吏士，既至，论功，石显以为延寿汤擅兴矫制，幸得不诛。如复加爵土，则后奉使者争，欲乘危徼幸，生事于蛮夷，议久不决，故宗正刘向上疏曰：郅支单于，囚杀使者，吏士以百数事，暴扬外国，伤威毁重，陛下赫然欲诛之意，未尝有忘。西域都护延寿，副校尉汤，承圣指，倚神灵，出百死，入绝域，斩郅支之首，扫谷吉之耻，万夷伏莫不惧震。呼韩邪单于，见郅支已诛，且喜且惧，愿守北藩，累世称臣。昔周大夫方叔，吉甫，为宣王诛犭严狁而百蛮从。其诗曰：显允方叔，征伐犭严狁。蛮荆来威，吉甫之归。周厚赐之。其诗曰：吉甫宴喜，既多受祉。来归自镐，我行永久。千里之镐，犹以为远，况万里之外，其勤至矣。延寿，汤既未获受祉之报，反屈指命之功，久挫于刀笔之前，非所以劝有功，厉戎士也。昔齐桓前有尊周之功，谓伐楚责苞茅后有灭项之罪。僖十七年，夏灭项。  

《公羊传》曰：齐灭之也。不言齐为桓公讳也。君子以功覆过而为之讳行事，贰师将军李广利，指五万之师，靡亿万之费，经四年之劳，靡，散也，音縻。而廑获骏马三十匹，虽斩宛王母鼓之首《西域传》：作王母。寡犹不足以复费。复，偿也。其私罪恶甚多，孝武以为万里征伐，不录其过，今康居国强于大宛郅支之号，重于宛王杀使者，罪甚于留马。而延寿汤不烦汉士，不费斗粮，比于贰师功德百之。且常惠随欲系之乌孙，郑吉迎自来之日逐，犹皆裂土受爵，故言威武勤劳，则大于方叔吉甫，列功覆过，则优于齐桓贰师。而大功未著，小恶数布，臣窃痛之。乃封延寿为义成侯，赐汤爵关内侯。大中大夫谷永，上宜赦陈汤罪疏：汤上言康居王侍子，非王子也。按验实王子也。汤下狱当死。臣闻楚有子玉得臣，文公为之反席而坐。子玉，楚大夫也。得臣，其名也。赵有廉颇马服，强秦不敢窥兵井陉，近汉有郅都魏尚，匈奴不敢南向沙漠。由是言之，战克之将，国之爪牙，不可不重也。窃见关内侯陈汤，前使副西域都护忿郅支之无道也。闵王诛之不加，屠三重城，斩郅支首，报十年之逋诛，雪边吏之宿憾，威震百蛮，武畅四海。  

汉元以来，征伐方外之将，未尝有也。书奏，天子出汤，夺爵为士伍。汉皇甫规上求乞自效疏：永和中西羌众大合，攻烧陇西朝廷患之，规乃上疏求乞自效。臣比年以来，数陈便宜，羌戎未动，策其将反。马贤始出，颇知必败。误中之言，在可考校。臣每惟贤等，拥众四年，未有成功。久师之费，且百亿计。夫羌戎溃叛，不由承平，皆因边将失于绥御。乘常守安，则加侵暴；苟竞小利，则致大害；微胜则虚张首级；军败则隐匿不言。军士劳怨困于猾吏，进不得快战以徼功，退不得温饱以全命。饿死沟渠，暴骨中原，徒见王师之出，不闻振旅之声，酋豪泣血惊惧生变，是以安不能久，败则经年。臣所以抟手叩心，而增欢者也。愿假臣两营二郡，屯列坐食之兵五千，出其不意，与护羌校尉赵冲，共相首尾，土地山谷，臣所晓习。兵执巧便，臣已更之。可不烦方寸之印，尺帛之赐，高可以涤患，下可以纳降。若谓臣年少官轻，不足用者，凡诸败将，非官爵之不高，年齿之不迈。臣不胜至诚，没死自陈。时帝不能用，章忠。  

【`属公集`】  

论措置招安人马三说：臣闻近日诸军，有招安到诸处头项人马，颇不宁帖，虽重兵弹压。将臣措置，固已别无他虞。然事欲经久，理须可行，臣询之众论，谓其说有三。盖自来招安之人，必须裂其队伍，易其将佐，异其居处。今新招之人关防有所未至者一也。又行在诸军月粮，口食料钱，食钱，并从一多。今新招之人日支食钱百钱，省口食二胜半，别无衣食，自营之资，迫于老幼糊口之计，其抚养存恤有所未尽者，二也。又朝廷旁近郡。如钱塘温明等处，物价高下。比之越上，大段不同，并无戍卒。若分就钱塘近便去处，时暂驻扎，则士卒薪刍日资之物，决无高价倍用之费，即有警急，朝召而夕至，必无阙事。今新招之人放纵既久，乍从俭约。已自不堪。加之百物踊贵日用益广，是以不能安处，共屯泊暂戍之地有可议者，三也。臣伏望圣慈，速与大臣商量经画此三事者，以安反侧，不胜大幸。若使迫于饥穷，令其愁苦，虽法制日严，刀锯积下，终不能禁其溃乱之心，何敢望其征役之用哉！  

【`缙绅渊源`】  

陈谠回隆兴府马总管启：英木票久阔，良深仰德之怀，戎幕肇开，幸托同寅之好，未遑修贺，先沐扌为谦，某官沉略济时，长材迈往，运筹决胜，夙韬堂上之奇；横槊赋诗，独擅胸中之略。顾今副帅，视昔廉车？矧江西一路之雄，护诸将列屯之重，折冲樽俎，少资绥静之功。拱扈殿岩，伫奉还归之诏，某滥将隆指，方愧罔功。千里向风，尚阻参承之便，尺书走介，第深感戢之私。又回陈正将启：讲闻惟旧，莫瞻庭角之姿；会晤有期，行接茵凭之末。末皇修敬，遽辱扌为谦。某官天赋材猷，家传忠孝，功名自许，笑安事于毛锥，气概不凡，漫留心于金版。项常游刃，曾不挫芒。诸公交鹗荐之章，九重思鹰扬之勇，合留侍于环尹，尚借重于南方。弓矢橐健，小展总戎之略，诗书礼乐，伫膺谋帅之求。某，才无愈人，老而漫仕，未离尘埃之走。敢忘风月之分，一见胜于百闻已惬平生之愿。他人不如同姓，当知忠孝之规。又许巽回赵路分启：发号九天，总戎一道，拥旌旄而载路，惠然肯来，忽珠玉之相先，喜而不寐。感铭深切，惭惧交并。某官，派别天潢，芳流仙籍，学问悉根于千圣，文章自成于一家。抗志功名，投弃班超之笔，过人谋略，雅尊却谷之昼，亟蒙剡牍之荐抡，荐被冕旒之赏鉴。荣参幕府，旋董戎昭，第惟盘石之宗，当厚本根之阴，不容席暖，伫奉诏温。某，深愧樗材，滥吹钟幕，财货源流之末达，簿书期会之何堪。逃虚而闻足音，奚啻跫然之喜。握手而论心曲，愿亲益矣之规。又徐湘贺熊总管启：岭之南，去朝廷远甚，深切顾尤。以外，付将军制之，有光分命，旌旗日暖，草木春回。某官，国士无双，将材有五，翘关负重，胪传卓冠于伦魁。揽辔澄清，威望雅夸于淮海。  

俄急流而勇退，从醉尉以谁何？拊髀兴叹，方汉文恨不得颇牧。用兵为善，惟李靖可与语孙吴。爰起蛰龙之卧于南阳，俾总如虎之屯于广管，独当方面。小留细柳之真，严设坛场，即拜淮阴之大。某辱知有素，闻命尤欣，瞻厦屋之连云，久怀阻阔。企麾幢之压境，庶托巾并巾蒙。又通赵都监启：仰公侯之干城，籍甚维城之望，叨宾客而入幕，缺在佐幕之能。兹幸及瓜，遂将施柏。某官，麟之角，振振公族。螽斯羽，蛰蛰子孙。汉东平之善，朱虚子忠，唐阿间之功，江夏之略，属两阶之舞羽，屈千里以临戎，分宝玉以展周亲，正赖枝叶本根之庇。刑白马而王刘氏，伫膺河山带砺之封。某偶同君子之寮，获从大夫之后，饥鸟绕树，既有可依之枝，美玉在山，畴非不润之木。又与李都监启：干城南国，微而草木以皆知，氵凡水俭池，久矣匏瓜之不食。及兹副掌，得所芘依。某官，材气天下无双，占功劳中兴第一。鸣剑驰伊吾之志，著鞭恐祖生之先。属舞羽于两阶，暂总戎于千里。上方拊髀，远思李牧之为人，日伫登坛，亟拜淮阴之大将。某，居前居后，不能轩轾，一飞一集，何计少多。俾同君子之僚，获从大夫之后，开大尉羔儿之酒，傥容著绿之书生，赋将军竞病之诗，或见能文之稚子。  

又代回赵监押启：问津铎浦，昔谐睹面之私，领郡近江。今有亲人之便，是惟幸会，深切欢忄宗。某官，学有余师，器非近用，擢仟籍郁然之秀，蜚仕途籍甚之声。暂屈总戎，未闻召节，周以异姓为后，独尚懿亲，汉非刘氏不王，宁容外服？某，久兹间阔，行矣瞻承，未遑缣素之驰，首辱鸳缄之况，感铭交集，敷述奚殚。又通吴巡检启：细柳屯云，仰止真将军之久。红莲泛水，面见然老宾容之惭。行将盍簪，敬用削牍。某官，龙虎熟于韬略，草木知其威名，精神足以折遐冲，中兴第一。诗书可以谋元帅，天下无双。维时戢簪，小屈亻真逻，上方拊髀，远思李牧之为人，日伫登坛，亟拜淮阴之大将。某，后前不能轩轾，飞集何计少多。偶同君子之寮。获从大夫之后，兴其进也。傥坐间不厌于绿衣，俯而就之，庶屋上窃窥于解瓦。又余日华代回曹统领启：随牒宦途，夙仰七十余创之勇。  

剖符支郡，行瞻九尺四寸之容。大尉此心，曷胜其喜。某官，豆箕思敏，竞病才高，蚤传黄石之书，妙得白猿之术。谓刀剑安用毛锥子，欲貂蝉生从兜鍪中，当拊髀思李牧之贤，乃投笔抗班超之志。敦诗书，悦礼乐，以儒家者流。执鞭弥，属橐健，与口会等为伍。暂屈总戎之职，莫收汁马之功。横槊赋诗，志常在于千里。披甲上马，老犹堪于一行。愿趣舍人以治装，即斩名王而寡鼓。某，载驱夙驾，已及近疆，逆旅崎岖，行李未遑于一介。扌为谦缱绻，尺书先辱于双鱼，感极铭心，言殚占毕。又与麻沙魏巡检启：闻英誉于诸公，期于识面，接臣游于百里，实以尉心。敢列寸忱，敬寓尺削。某官，材猷阖敏，智略纵横，得兵法五十家，糟粕不专于纸上，折遐谋千万里，机筹将满于胸中。少损功名，下亲巡警，暂来山水之邑，尽洗弓力刀之尘。州县之职徒劳人，宁久淹于逸驾。庙堂之举不次用，即入侍于周庐。某学昧知新，分甘置散，一领青衫之落魄，数茎白发之萧骚，谁谓环堵之书生。乃堪置身于委吏，万幸契之云始。喜有邻而不孤，虽异事及同寮，勿谓兵民之殊治。辅吾志明以告，尚期药石之垂规。喜动于中，言莫能控。  

【`晋陆云集`】  

国人兵多不法札子：郎中令臣，云言国人兵放横，多行非法。至使暴及市道，声闻京邑，亲信兵乃骂詈洛阳市丞，远近嚣然。声论日广，而主者前后所报，每蒙宽宥，故群小敢肆其暴虐。前舆驾当东时，臣具以奏闻，上立节度，亦备严上下司察。念在举宣，而亲信卒泰骄，称突关强市民物，至使行道哀穷路人叹惋。臣下只命幸使罪人时获佥以泰，宜加重戮以戒肃，方来军都督李婴，行实奸秽，终身备王人。虽不致法，犹加捶楚。主者奏泰依婴决罚，事寝不出，而特令原泰。泰之凶狡，罚至大壁。至于今日，不蒙薄罚。臣切以自今群丑，虎视竞为暴虐矣。小人得志，则下陵上替。前卿显言事，大农文旨倨傲，反成却安功名之士，议在不辱。而显等恃恩，敢行侮慢臣时列启并呈显言事，事寝不省，是以自来拱嘿未敢多言。而切见国法日侈，而恩宥无已。诚惧威禁遂颓，丑声滋闻，愚谓自今宜齐之以法。使下知禁，有司所执犹宜时听。不然，以往则监司之吏，锋矩靡加，而准绳替矣。臣忝切非据，与闻国政。服事以来，荏苒三年，朝宪多违，威御无列，好问不登。而流声播越，皆由执政之臣。官非其人，常思收迹自替以避贤路，退惟受遇微报未效，是以忍垢素餐，敢用文谏。唯殿下哀明愚臣，缱绻愚忠，不以前后迁迕多见罪责。临纸慷慨，言不自尽。  

【`宋杨冠卿客亭类蒿木`】  

与兵官启：十舍相望，未见君子。六联合治，兹同官僚。敢以尺书，布之下执。恭惟某官，气刚而志烈，声蜚而实腾，屈临花县之封，坐息潢池之盗。顾计画有可采者，未殚利国之谋谓将军何以教之，行庆登坛之拜。某浮家苕渚，驰志伊吾，安边境而立功名，莫遂长缨之请。登龙断而罔市利，姑为斗粟之图，所期矣欠奉于诲言，或可少逃于罪戾。  

【`宋欧阳公集`】  

《论宣毅万胜等兵札子》：臣昨准敕，差往河东，续准枢密院札子，奉圣旨所到州军。体量诸军指挥，自来习学武艺，并教阅战阵次第，精与未精，缓急堪与不堪。阵敌使唤者，臣寻至诸州军，令主兵官吏，依常式教阅，观其精粗，所用阵法，除四官阵旧法外，亦有自为新阵者。大抵只是齐得进退，不乱行伍而已。诸处所较不多，其阵法则皆未可用，惟有踏硬射亲，最为实艺。见今经略司分差主将诸州巡教，以三等弓弩拍试，渐次亦当精熟。然而主将不一，器械不精，此二事须更别为制置。其诸军禁兵，共九万五千余人，内驻泊兵三万余人，惟万胜最多，最不精。本路就粮禁兵六万余人，惟宣毅最多，最不精。臣今欲乞定主将，精器械，此二事条目甚多，容臣续具画一。其宣毅万胜等兵，臣今先具起请如后。  

一臣勘会河东驻泊禁兵六十八指挥，共三万二千余人；内万胜二十指挥，一万一千一百余人。当初招募仓卒，不能精择，此中外共知。自到河东已及三年，其射亲踏硬弩，比初到则渐惯熟。但其人大小强怯不等，又不耐辛苦，其事艺，勉力不及河东最下清边。而料钱请受与最上神卫等，见今多差在河外五寨，缘请受既大，于他军则重难伦次，须至差拨其使唤，乃不及下军缓急，常尤败忄吴。臣今欲乞于河东，见在厢军三万人数，内拣少壮有勇力者，增置清边，及于京师差拨三百料钱禁军，充足一万人数，抵替万胜抽回，兼其人到河东已二年余，人各有辛苦思归之意。  

一臣勘会河东本路，就粮禁兵共一百四十九指挥六万二千七百余人，内宣毅四十四指挥二万二百余人。宣毅招拣不精，无异万胜惟河东稍胜诸路，盖土人天性劲勇，耐辛苦，然终是不及自投军者，其农夫生梗，难以教训，至今全未堪使唤。臣到泽州，有一指挥，只拣出九十余人呈教，尚亦生疏。咸胜军两指挥。内一指挥绝然不成次第，问之云差出，近方归本营。盖河东多将宣毅差在巡检，下及诸处便不教阅。  

臣今欲乞将见在宣毅，委河东都转运，使亲至诸州，将短小怯弱者，称拣退充厢军。其余堪教者，不得差往巡检。下及防河寨栅不教阅处，专令逐州军教一二年，必渐可用。又论永宁军捉获作过兵士札子：臣，近据永宁军，捉获作过兵士，已曾具结集作过因依闻奏讫，盖以河北屯聚兵马虽多。自来未有威名，将帅镇抚，而卒士骄狠，相习为常，昨自保州变乱之后，肃军卫州通利军等处，相继结集不已，只如今来赵牧等，本亦别无酷虐情状，只是偶然柬试不当。况自有部署围运提点刑狱司等处，自可依公论诉，岂得小不如意，便谋结集。以此见虽是官吏乖方，亦由骄兵好乱。  

臣伏见有唐骄兵逐帅之祸，起自河北，始务姑息，养成大患。况今河北为国家重地，事之利害所系不轻，尤宜远虑周思，防微杜渐，今官吏败事，偶宽责罚，未至失刑。若骄兵过示姑息，一启其端，则他时有不可制之患。昨保州之事，知州通判并遭杀害，其余官吏各重行责降，至今保兵自为得志，动皆引以为言，而即目统兵之官，亦自始以为戒。军威日削，士气益骄，今永宁之事，亦因兹而驯致也。其赵牧等，虽为可罪，若便重行黜责，则河北骄，兵结集。窃恐自此渐多，开启其端，养成后患，以此而言，赵牧等可罪之人，诚不足惜。所可惜者，朝廷事体也。  

其赵牧等欲乞候断讫，作过兵士且与移一河北邻近，依旧资序差遣，不使骄兵得志。而后患转滋，必欲更行移降。事关朝旨定夺，逾时亦未为晚。又乞真定府分骁武兵士，别作指挥札子：臣勘会，昨准河北宣抚使司指挥真定府骁武云翼共五指挥，各以五百人为一指挥外，共亻赞并出九百三十七人，别为两指挥。本司已依近降枢密院札子，未敢分擘，先具分擘团并人数闻奏，听候朝廷指挥去讫。臣检会昨准宣抚司札子，下河北诸路，分并指挥，兼令转运司应副木植人工修盖营房，其诸处各为少阙材木未曾修盖营房，仍分并指挥之间。已准枢密院札子，令奏候朝旨，以此诸州兵士指挥，各未曾分擘营房，亦未敢修盖。惟有真定府一处，为有见在木植甚多于未降，到札子已前，寻便依准宣抚司指挥，踏逐到营房地，支拨一色新好材木，修盖到营一座，即今将欲了手。  

元指定作骁武兵士，各为住营内，人多屋少，多是两三家共住一间，经夏暑雨，存住不得为见官中修营，分擘指挥，人各忻然遂其私便，各自用功修盖，全不曾催督，只及月余，已相次了手。窃虑朝廷元降札子，指挥内有七百人已上处，方许分擘。今来骁武三指挥，各只是六百四五十人已上，以此不令分擘。又虑朝廷不见得本府骁武兵士已共力兴工，盖成好屋。今若却不令分擘，即恐兵士已指望上件营房屋住，顿然失望，于军情不便。伏乞朝廷特赐详察，其诸州军，即须候奏得朝旨，分定指挥，方得兴盖营房。其真定府一处已盖了营屋者，伏乞早降指挥，许令将骁武兵士，分擘为一指挥，于新盖成营内居住。所贵下顺军情，别不生事，仍乞检会部署司前奏人数，早赐施行，取进止。  

【`宋元宪公集`】  

《乞差当直兵士札子》：伏睹唐制凡在京文武职官，自一品至九品，皆给防阁庶仆州县，官僚皆有白直执衣。今来外任自知州以下至簿尉，并给兵士，散从官承符手力之类，品位至卑，犹给七人，名虽不同其于供身指使，犹用律文白直执衣之法。国朝稽若古道，备众官，惟在京臣僚兼从无准。窃见翰林学士，及尚书丞郎两省。给舍，并待制以上，皆天子从官，并有呵引条制，其从人则学士每员差开封府散从官各三人，待制以上两人，别差诸军剩员各三人，每员共得六人。至五人，其剩员又多是年老疾病，加以本营迂远，每日分番上下，尚只得一人指使。非独不任马丘走，亦且亏替官仪，非所谓尊朝廷，重台阁也。欲望圣慈下有司，将往代制度律令，比类今来官品，量添人数，又在京冗兵至众。乞除元差散从官外，只于诸军杂役兵士内。每员各给十人，以克当直，其剩员却乞放还本营。若上件官内有差任三司群牧使，御史中丞知开封府管勾，三宫观三班院提举在京诸司库务。自有合破公人兵士者，更不两给，庶其只奉朝请出出入公门辩堂阶之有差，免仪服之失体，定为新制，庶协旧章。  

【`宋洪适盘洲文集`】  

《论招军之弊札子》：隆兴二年，自淮东赴行在供职上殿臣。窃谓自古大有为之君，志先定则事必成。然而事贵乎成，不贵乎速。高宗伐鬼方，三年而克之；越王至子二十载，然后刷会稽之耻。方策所书，明验可考，今日中兴之事，非无机会。然而未遂恢复之功者，岂以兵未强而财不丰耶？臣世受国恩，素无补报，幸伏进望清光，不识忌讳，辄以本职而进狂瞽之言。伏望阶下，赦其罪而听之。臣伏见今之士卒，老疾几半。今之钱谷，枵竭可尤，军兵日得百金，分其半以出戍，既不能给其家，又不能糊其口，邦用无余，难以增益。臣愚欲乞选众臣御威命，遍至诸军，汰其老疾，计所减之数，量均百金之人，庶其驭心踊跃，锐气增倍，或谓兵贵虚声，何自苦而示寡，此徒自欺尔。又诸军之籍，虚伪相仍，今既未能一洗旧弊，则新弊不可不革。军效涅刺，其来已久。  

掌兵者，尚犹盗赢余以为田宅之资，苞苴之奉，况荡然不加绳察乎？效用日得之镪，三倍于兵，故近年应募为兵者甚少，而其效用又不刺手，虽有臣僚申请，而将帅不复遵行。姑以杨州帅司言之，所谓效用六百十四人，岁费大农钱几七万缗，米六千石，但能挟弓负剑助帅臣驺从尔。又镇江大军，一日发营中子第数百辈，喝名于总领所，便入武勇伍中。若今日称甲，明日称乙，何以辨之？臣愚欲乞先降诏旨，赦其虚昌之罪，命所遣官，凡未刺者俱刺之，淮郡所招，令都统司择偏裨分掌，每满百人，则行拨隶而兼听所招帅守节制。仍乞在内则承旨司，在外则总领官，季以新招之数申上，有违新降三七分，招军旨挥必罚无赦。如是则兵可习而强，财可省而丰。此而不革，则军籍益伪，国费益屈，无以善其后矣。伏望圣断谋之大臣，尽革积习之弊，庶几千虑一得，少副阶下中兴之志，干冒宸严，臣不胜万死，取进止。  

【`蔡端明集`】  

《乞不与招宣毅兵士恩泽札子》：臣伏见朝廷招置京东西宣毅，陕西保捷河东河北强壮义勇等兵士。当时条约立限人数，知州通判兵马监押等，并与转官，切缘宣毅等指挥，并是拣刺诸州，为见有此酬赏，皆不能精选人材。细问疾病，一例刺面，充填人数，未久之间，逃亡病死者不少，枉令农人半失本业，虚废金帛，坐空国帑。去年陕西保捷刺面之后，却拣退数万人，以此推之，诸处之兵可知矣。况知州通判监押，分官受录，招刺兵卒，并是本职。而所招兵士，率皆疲冗，未即便加谴罪，若更转官，通计诸路招兵之官，选秩不可胜数。而胜兵之卒堪用者知有几何？计其功劳，实为滥赏。臣欲乞诸路招置宣毅等兵士，知州通判监押等，更不引用旧例酬奖，取进止。  

【`李忠定公集`】  

《乞西敫实宣抚司见在军兵财物札子》：靖康元年八月末被旨，赴关议事，九月初行次封丘。蒙恩除观文殿学士，知杨州，上札子，具宣抚司见客军兵财物数目。奏闻，乞差官前去西敫实。臣伏蒙圣慈。以臣累具表札，乞罢知枢密院事。河北河东路宣抚，使特除臣观文殿学士，知杨州军州事，兼淮南东路兵马钤辖。臣已具奏辞免恩命，乞守本官致仕，或外任宫观讫。伏念臣仰荷圣知，特加委任，所以力丐罢者，非爱身怯敌之故，特以疾病，及节制不专，议论不一，进退牵制。事有不可为者，难以虚受其责。臣自六月二十七日，总师出国门。七月二十日次怀州，八月二十一日被受尚书省札子，召赴阙议事，任宣抚司职事，并在道途首尾五十余日。初宣抚司蒙朝廷差到步兵二万人，分为左右前后中军，军四千人，临起行日，得旨差左军统制官曲奇，将本军往河北。招抚胜捷叛兵，差右军统制官黄玲，将本军往真定府宣抚副使刘韦合下使唤。  

臣所将带前后中军凡万二千人，在怀州屯驻，逐时训练，并陕西路节次发到保甲一万三千余人，见分威胜军。隆德府，泽洲，汾州，卫州等防守范世雄，带到荆湖北路将兵，峒丁刀弩手等五千余人，见发往隆德府屯驻，前面兵并未曾使用。初宣抚司蒙朝应副钱二十万贯，又御前降到见钱钞二十万贯，银绢各十万匹两。除支官兵食钱，并十一日一犒设用过数目不多外，余皆椿留怀州。及在京降赐库，尚有在内藏库未曾支出者三分之二，具有文历簿籍掌管官吏可考按也。臣既罢去，恐不知者，谓臣丧师费财，惟陛下遣人西敫实。虽臣自以不才丐罢，愿朝廷益择将帅，抚取士卒，与之捍敌。金人狡猾，谋虑不浅，和议未可专恃，一失士卒心，无与御侮，则天下之势去矣。  

臣自此不复与国论，敢冒死以闻。又奏知发去生兵等事札子：臣，契勘胜负者兵家常势，解潜力战累日，以寨栅不如法，为金人冲溃。今折彦质招集，已见次第，若措得宜，却可取胜，兼发去生兵，及湖南北路军马，又二万余人，极力措置，更乞圣慈少宽天虑，取进止。御笔衲袄已有造了者，除此发去外，见差内臣一两日起发。次卿坚诚徇国，实副朕望，然贼屡胜，锐不可当，切在高垒深沟，所谓避春锐气，击其堕归，勿与争锋，待其懈而击之便胜。千万慎重，庶宽朕虑也。范世雄并依卿奏，降旨讫。王元事已批付三省施行。又乞更措置河北人兵札子：臣累具奏状札子，以金贼重兵侵犯河北沿边州郡，及诸路帅司，防秋人兵数少，乞朝更行措置，伏望留神，母忽此贼。以臣札子降付三省密院措置施行，取进止御笔已差韩世忠，统万人前去应援，韩世忠已与正任团练使。又乞催起岳飞军马札子：臣，访闻岳飞，已丁母尤飞孝于其亲，将来朝廷起复辞免，往来必费日月，伏乞早降处分。诸路钱粮，多起发往郢州交卸，势须先屯重兵，及措置仓库，安顿去处。又自汉沔至郢州，千有余里，与伪境相邻，须有军马防护粮道，方可无虞。臣仰荷眷知，苟有所闻，不敢不奏，伏望圣慈，特降睿旨，速赐施行。  

又论江西兵军马札子：臣契勘朝廷，昨降江西路安抚制置大使画一指挥，差兵二万人，绍兴三年分，有兵一万八千人，后来节次拨隶都督府，韩世忠、岳飞等军。四年分，有兵一万五百人。五年二月内指挥，存留丘斌贝一军外自余军马并拨付岳飞。今来本司所管丘斌贝军马不满二千人，马一百余疋，窃见江西路分，控扼上游，与淮南相接，道理不远。昨来金人贼马渡江首犯洪抚等州，李成马进等亦破江州，侵犯筠洪，盖缘兵力单弱，不能捍御。朝廷灼见利害，因建大使，付以重兵，使任一路之责，累年减削，存留仅及十分之一。又皆疲弱之兵，缓急不可倚伏，万一强敌侵陵江上，不知何以使之镇抚要害之地。况今虔吉盗贼，累年出没，作过为患，数路讨荡未平，非有可用军马。卒难殄灭，臣未敢乞依元降画一指挥，差拨数足。  

若蒙朝廷先次差拨一半，使及万人，庶使稍成军制，可以倚仗。伏望圣慈，特降睿旨，选差近上统制官，将带所部军马赴本路驻扎。听臣节制，与丘斌贝军马，通计人数，其余乞许臣踏逐申朝廷指差，庶几训练习服，军声稍振，可以镇压一路，折冲御侮，少副陛下委任之意。又再陈已见论兵札子：臣今月十日，准御前金字牌，降到枢密院札子：奉圣旨，以臣奏陈防秋利害，切中事机，令学士院，降诏奖谕，札送臣照会，仰荷圣恩，第深感惧，伏今臣款启寡闻，初无智略，徒以误膺知奖，实同安危。故敢每以瞽言，干冒虑听。伏蒙皇帝陛下，天地容纳日月照临，不惟恕其狂愚。又复奖以优诏，顾臣何人可以当此，惟知自竭，以报鸿私。窃见国家，与虏伪相持，累年以来，未有如今日之捷也。  

原其所以致此，盖缘六飞亲临，将士用命之故，傥非车驾在近，威令可行，则淝水之师，安能既退而复进，变败而为成哉！前年亲临，则虏骑宵逐；今年亲临，则伪齐奔北，其效昭然可见。臣愿陛下乘时稍进，以临镇江，号令王师。士气益振，则虽点虏阴遣援兵，未必不闻风而退屈。昔汉祖亲临垓下，而西楚以亡；真庙亲临澶渊，而北戎以服。自古创业中兴之主，未有不履危而求安者，惟陛下断以不疑，布昭圣武以定大业，天下不胜幸甚。臣又窃思国家，近年以激劝将士之故，每一战胜则不计首给，全军推赏，习以成例，帑藏为虚。今者诸将咸捷，当行庆赐。欲广其施，则惧物力之不给，欲小其赐，则惧士心之未厌。此尤所当虑者也。夫人情感激，有不待赏而劝者，惟赏先后，有未下车而封者，臣愿陛下降哀痛之诏，悯将士罗兵革之苦。凡死于战阵，先加封爵赂赎赠，收血阝共家。死者褒，则生者劝矣。然后明诏统帅，审定功状，俟防冬解严庆赐并行，其谁曰不然。昔勾践厚养死事，而士卒思旧，汉祖先封雍齿，而反侧者安，急先务也。臣愚不达大体，惟陛下裁察，尘渎天威，无任惶惧战越之至。  

【`胡文定公武夷集`】  

《绍兴上殿札子》：臣闻自古盛王，虽用文德，必有亲兵，专掌宿卫。周公指虎贲，与常伯同戒子成王，欲其知恤虎贲者，犹今侍卫亲军也。康王初立太保，俾齐侯吕亻及，以虎贲百人迎于南门。吕亻及者，太公望子，自诸侯入典亲军，犹今殿前马步军都帅也。勋德世臣，总司禁旅，虎贲锐士，宿卫王宫，其为国家虑深远矣。本朝监观前代，命三卫分掌亲军。虽崇宁间，旧规犹在。及至高俅以恩得用，军政废施。遂以陵夷。陛下嗣承宝位，谋国者，不思复古。亲军寡弱，不充宿卫，北岂尊君强本，消患防微之计也。伏望深考艺祖，选择禁旅之法，断自圣裁以修明军政，威服四方，上严宸极，取进止。  

【`王与钧蓝缕集`】  

《兵上房已见白札》：窃见楚自克庸，申讨军实，吉方相汉，科琐边条。今大丞相虚心以揽群策，俾英卫善兵者，得以尽行其志，非容卿辈数百，吞云梦八九者而能之乎？仰视襟虚，辄有管见。佐天子者，视都知野，视野知国，犹之梓人画宫于堵，不盈尺而曲尽其制，毫厘莫进退焉。马援聚米为山，指画曲折。帝曰：虏在吾目中矣。嘉定故相，本不知兵用，兵上房老吏，置局府前，画揭贴图，编夹细册，几三边险阝厄之血脉，道理之远近，屯戍之多寡。某为喉衿，某为冲要。某处粮草，见客若干；某屯制领，见差何人；某可婴城自守，某可一面拒敌。某可声援策应，某处有急，调某人兵为便，移某司财为速。某为南人，某为北人。某为山寨，某为水寨。指掌可辨，按图可知，其在当时酬应边事，罕闻疏脱，牛角有规模。昔李吉甫，父子在唐，见谓有用之学。所编元和郡国图制，列天下征镇形势，屯戍地理人物衣粮之数，如画棋而布箕。又编元和国计簿，以天下郡邑户口财赋之入。较吏禄兵廪商贾僧道之数，大率以二户资一兵，以三农养七游手，其言确而辨如此哉！今日疆场之事，谓宜委官，将淮荆襄，见管界分，简径撮具，编撰图册，揭贴有要，纲目无遗，一览烂然。不费搜索，编刷既定，他可类推。初无元和图志之繁，本非其高难行之论，任之以检阅，董之以都公，可咄嗟而办也。伏乞钧照。  

【`赵元镇文集`】  

《乞降睿旨训饬岳飞札》：臣被命西行，虽总数路，而随行兵马，仅能防护行李。或有警报，实无以应援。窃见岳飞，屯军岳鄂，制置襄汉，而襄邓等处所当留兵将，又皆飞之部曲，势足以相及，力足以相济。今虽专令捕讨湖寇，而襄汉冲要之地，尤不可忽。臣愿陛下速降睿旨，训饬岳飞，明远斥候，常如寇至。斟量事势，资助兵威，庶几不废前功，以图善后。唯襄汉既能坚守，则么寇不日自平。然后移湖南兵食，益壮上流之势，俾川陕增重，吴越镇安，远迩无暌阻之虞，缓急有首尾之应，经营之渐当始于此。仰幸圣明，俯垂财察。又乞遣中使训谕诸帅应援岳飞札：臣昨日奏岳飞已定，今月十九日，出师。  

窃惟陛下，渡江以来，每遣兵将，止是讨荡盗贼，未尝与敌国交锋，飞之此举，利害甚重，或少有蹉跌，则死伪境，益有轻慢朝廷之意。臣愿陛下，曲留圣意，凡有可以牵制应援，助其声势，及馈饷钱粮等事，督责有司，速为应副，以亲笔敦奖激励，且使诸路帅臣协力共济，庶使万全。一乞遣中使，齐亲笔赐刘光世，遣发王德郦瑶，共以万人。屯舒蕲间，各将带一两月钱粮，或岳飞关报会合，即令兼程前去，并力攻讨，仍行下岳飞照会。  

一乞以亲笔赐岳鄂刘洪道，江西胡世，将荆南解潜等，各务尽忠，体国应岳飞报到遣发援兵，资助粮食，及应干军须等事，一一应办，不得辄分彼此，致失机会。  

一乞并以金字牌，先次发行，仍谕光世已遣中使谕旨，使先知陛下丁宁之意。臣以请宫祠，既闻圣训，不敢不尽，愚见贴黄。臣今所陈，如或可采，乞作圣意行出，庶免越职侵官之罪。乞留所起人兵札：绍兴七年四月三日臣今月初二日，准枢密院札子，备奉圣旨。将本路已拣中弩手内，十分为率，就加拣五分武艺高强之人，限半月团结差官管押赴都督府。臣近以车驾，进临大江，本路相去辽远，声势不能相及。乞朝廷差发兵马数千，于明州驻札，缓急可以弹压。今准前项指挥，将本路，见管人兵内摘起四分之一，数虽不多，然在本路，实有利害。臣契勘本路，见管隶将共六千八百人，除将投外，约计六千五百四十人。内一半习弓弩，计三千二百七十人，于内摘起一半，计一千六百三十五人。其间又有新招刺未合入等，及患病逃亡事故外，止六千二百人而已。在朝廷得此一千余人，怯懦南兵不足为用。而一州之间，千百人之内，摘去强壮百数，则余益不堪矣，谓之无兵可也。况本路兼备海道，与其他路分不同，欲望圣慈，检会臣前奏，分兵数千前来明州驻扎，所有今来所起本路人兵，伏乞特降睿旨，许令存留，实一路之幸。臣以衰疾浸加，已乞宫观差遣，然未去一日之间，苟有所见，不敢隐默。伏幸睿慈，曲赐矜察，臣无任俯伏恐悚之至。贴黄：臣窃惟朝廷措画，虽非远外所可臆度，然陛下既登戎路，则中外臣民，孰不愿输寸效，况如臣愚，尝待罪宰辅，而出当一面之寄。如朝廷决欲起发本路人兵，臣亦岂敢坚执？唯是绍兴府，系帅司置司去处，不可太令削弱。今照对本府，先准朝廷条式，取会堪出战军兵人数，内七百六人，系拣中五分弓弩手。本府已于绍兴六年十月内开具军名帐状，甲行在枢密院去讫。续缘差出事故，目今见管六百三十五人，合发五分，计三百一十八人。本府见准朝廷指挥，于拣中弓弩手内，起发二百人，赴留守司弹压。除发回外，有一百七十人，止合贴数起发一百四十八人。委是数目不多，欲乞特降懿旨许令存留，非他州所敢援例也。臣既乞宫观，则兵马有无，非臣之责。然臣在任之日，不为一言，则后来帅臣，必将罪臣矣。并望圣慈怜察。  

【`范石湖大全集`】  

《催四兵营寨札子》：臣契勘黎州，比蒙朝廷，添屯西兵，最为良策。盖徼外蕃落，从来以西兵为重，谓之吃人肉虏子。只如近日，就黎州处置叛将王文才，既斩首讫，其见屯西兵，竞分其肉食之，互市诸蛮，皆环布震叠，面无人色，但前此西兵未有营寨，只就城内寺院驻扎。而互市诸蕃，亦入城安泊。臣窃虏往来日久，不免与西兵相遇于途，人情浸熟，渐忘畏惮，无以养威，遂行下知黎州禄东之。令于城外别立西兵营寨，不令无时入城东之，已于北城之外，得宽闲寨基，所有起立营房，及将官厢宇之类。臣即已拨支合用钱数，尽付东之，未见申到兴工时日。臣今去官，合具奏禀，伏乞朝廷行下四川制置司，及黎州催促，取令日下了毕，取进止。  

又辟兵官札子：臣契勘四川，去朝廷绝远，事之利害与近甸不同。自关外宿师以来，多有离军，使臣及将家子弟，所在侨寓，外铨阙少，注拟不行，往往衣食匮乏，狼狈无归。其间却有材武卓然，堪备任使之人，失职久闲，理当收恤。旧来朝廷将四川城寨兵官八十六阙，专令制置司，量才差辟最有深意，近准尚书省札子，坐据吏部申请，称上件窠阙。本司未见辟人，欲从吏部权行差注，一次行下止令尊依已降指挥。臣有以见陛下圣谟神断，洞照万里，至纤至悉，无不周尽。不然，则前项失职之人，愈更坐困。臣照得上件窠阙，自前宣抚制置司，节次差辟，未尝阙员。止是右选小官，邈在万里，类皆贫窭，无力赴部，计会付身，因循就禄，不敢更校资任间。  

有到吏部者，或以小节退难取会，往返动是经岁，更一往复，则已任满罢去矣。就令无所沮难，得给付身，又被干人，抽藏邀取厚利。或将质当钱物，因而沉失，以此奉辟之书，实是艰于上达。又前此差辟，不曾一一拍试。自臣到任，尽革弊幸，遇有陈乞差遣者，躬赴教场，按阅事艺，取四色材武应选之人，依资次差辟。如武艺不应格者，即令归部参选。向来医卜给使，及进纳吏职之流，与夫癃老疾病，选懦无技者，皆不得以滥吹。臣用此规模，一年以来沿边城寨，诸州将佐，皆易以材武之人，几以太半。只更数月，可以尽变，既已择之之精，此等各望资历寸进臣今逐一与之点对，照难付身，起发奏辟，每十员，或二十员，作一番保明。自用递筒申发，欲望圣慈，降下吏部照会，所给付身，乞勿付亲事官。  

及干事人等，并从吏部复用皮筒，递付本司给散。如内有小节不圆，未至切害去处，即乞先次放行，续下本司取会，庶几川远孤进，行五旧人，皆得成就考任安心效职，为惠甚大，所系不轻，取进止。贴黄：臣又契勘四川大小臣，止绿不即起辟，给降付身。视城寨要害之处，止似权局，不为固志。又绿举辟官，不测替移，被差官，亦遂罢去，如去年一年，宣抚司所差，先经郑闻选差一次，郑闻罢，则随司亦罢。次经沈复差代一次，沈复罢，则又亦随罢。是一年之间，氵公边城寨，元不曾有正官，边防如此，安得不虑？此皆缘不即时辟奏，给降付身，所以致然，伏乞睿照。《又论民兵义士札子》臣闻天下之议论，常患于易偏，今之言民兵者是也。以为可用者，则谓便成一军；以为无用者，则谓不如其已，而不知可用与否？各有所在，未可一偏议也。  

五方之人，风气不同，强弱各异，臣以身之闻见，考之江浙近地，所谓民兵者，直保伍役夫耳。诚不足恃，乃若关外之义士，荆襄之义勇，勇鸷健武，人材绝异。技艺纪律，性习所使，虽正军锐卒，未能远过。无廪兵之费，有胜兵之实，养威藏用，最为上策。朝廷要当爱护拊循特加之意，申严其法而例安之。讲明其利而增广之所谓申严其法者，谓如近年关外诸色守把官军，皆已抽回，无人充代，便欲就差义士，拘系于官，轻变成法，朝廷行下禁止制。帅两司，虽已施行，即不知己，未依应当。从朝廷立限催促，非因调发，永不得差。  

又如前此用兵之际，或先驱义士以尝寇饵敌，弃如草菅，军还有功，赏又弗逮。父老至今尝以为言，当从朝廷立定节制别分头项，使用其长，如是则其法尽善矣。所谓讲明其利而增广之者，谓如关外忠勇一军，皆有蠲免科籴则例。近闻天恩旷荡，已与权免籴一年，若自比以后，常得中熟，虽难永免，自可减科。既簿其税租之输，又严其拘役之禁，则关外民丁，皆有余裕。凡强壮者，皆可增籍，又如荆襄义勇，臣过而见之，荆南一处已逾万人，闻止是团结主户，而客户有力者实多。议者亦谓尚可通融措置，各乞下逐路帅臣，密切相度，申取圣裁。如是则其利无遗矣。臣载惟梁荆之民，健武根带，攻有余力，守不待劝。若便如此加意，可以特将成军，所有教阅小费，比之养兵，减省十倍以上。而其人可恃，较之氵凡然招刺游手之徒，羸弱逃亡常相半者，不可同年而语。  

如狂言可采，伏乞圣慈次第施行，取进止。《又论蜀兵贫乏札子》臣，契勘蜀中养兵用民力者，五十年矣。宜军中之富实，而迩来贫乏者众，甚轸顾尤原其致贫之由，皆谓初招军时。止是单身，其后婚娶，人口渐多，势不能给，前来宣抚司措置给钱，付都统司，使自回易，以资贴累重之人。每月添支粮米，缘本钱不多，军中营运不行，近来多是以钱放偿与合添支人，谓如每月借与钱引伍千，即令出息一千。便将息钱准折添支，虽军士少济急阙之须，而实无增添之实，臣尝议中回易，非本钱宽余，无以得倍称之息。又非三两年间，可以见效，要当为之箕计，其所合添支者若干，合用息钱若干，计其取息合用本钱若干，然后可以冀实惠之孚尔。所谓合与添支之数者，臣尝试拖照支帐，略加料度，蜀军虽九万余人，除将佐职事官，俸给优厚外，又除入队使人，正兵弓箭手有职名人，旧宣司效用义兵强兵等人，月粮本色。及折估添支，有得钱引二十道以上者，敢勇月粮本色。及折估添支，有得钱引八道上下者，最强弓手有职名人，旧宣司效用义兵强兵等人，月粮本色。及折估添支，有得钱引八道上下者，最强弓手月粮本色。及折估添支，亦得钱引六道上下，皆粗可足用。以上色额，并不须添支，并不入队人亦未须商议外，其余入队长行委有贫乏，盖缘关外军粮招收放请之制。单身者于所请粮内以五斗折估钱引，两口者，以二斗折估钱引；三口之家，则无折估。当时计口折估，止为粮贵折估贱，故口众者不折，本意欲以优血阝之。  

二十年来，粮米价贱，折估价贵。口众之人，全得正色破卖，比之折钱，亏少钱引一道上下，所以累重全请正色人，尤难支梧，此蜀军贫乏之要领也。今当将上件三色长行折估，少者不以口计，量与增折，谓如无折估者，与折二斗三斗之类，及强弓手元添支银三钱。止折得钱引七分五厘，委是微不能济用，枪手等第，亦与此同。亦当与量行增添折银分数，为钱引如七分五毛者，添作一引以上之类。两项合与增添者，止以入队人为率，其使臣及其职名人，并不入队人，皆不须问。欲望处分，将臣此议，以总领财赋官，令不下司，密切箕计上件人合量与添支数目，共计一岁当费若干，用若干本钱，可得上件利息支用。或非目下回易所能办，而所费钱数不多，朝廷可以调度，即乞出自圣慈，特与添给。盖回易逐利，非止目下未能见效。兼军中贸迁，不无搔扰，将兵干当，亦为教习。前来已曾给钱营运，至今措置未行，臣故为回易之说。切有疑虑，今乞并下总领官，令多方相度，别更有何策，可以贴济。奏取圣裁，兹事体大，伏望留神省察，取进止。贴黄：臣札子中所谓欲问总领所别更有何策？可以贴济者，切见目今军中，比宣抚使虞允文打箕之时，使臣离军太半，其支折钱估，比旧额当须减省，兼不入队人内。有使臣及，军兵有职名大请受之人，数目不少，亦渐合拣退。自此支折钱估，亦当减省恐有那融得行之理。故乞并下总领官，究心措置相度。  

【`张守毗陵集`】  

《论军兵老小札子》：臣伏见比年敌人犯顺，将士畏怯，望风奔溃，破残州县，易于拉朽，忠臣义士之所愤叹，而敌人之所窃笑也。臣尝求其故，不过骄惰而已。今每出师，则水舟陆车，累累随行，谓之老小，其实皆妇女，故师之数，妇女必倍之。弊日以滋，古所未有，以故所居则求宽洁，所食则求丰美，所用则求美余。一有不足，则冒法抵禁，剧于寇盗，责其用命御敌，奋勇立功，其亦难矣。夫为将领者，固正身率下，与士卒同卒苦，往往亦以婢妾歌舞而自随。故上为一，下为二，上下相蒙，无复忌惮。今者陛下屏远嫔编，以马上治天下，驻跸建康，深戒既覆之车，一新旧染之俗，前日之弊，理宜痛惩。臣愚欲乞应军人家口，遇出军日，并不得随行，各就本寨居止。官司常加存恤，修治含屋，量添口食。如有军人及将校使臣，辄将带妇女老小随军并行。  

军法本辖将校使臣失觉察，减一等科罪。主将身自违犯，令御营使司及御史台觉察弹奏，重赐施行。庶几将士忘家徇国，或能立功以革旧弊，取进止。《论宰臣不当亲自拣兵札子》：臣闻宰相吕颐浩连日出城，亲自拣阅见在军兵。臣以谓艰难之日，大臣固当不择剧易。但宰相亲自拣兵，不惟国体有伤，兼连日在外，亦恐机务停壅，欲望睿慈，止差御营统制官前去。或欲慎重，则令御营副使并参赞官同去。而宰相或只出城，略一按阅指画而归，则于体为得，取进止。  

【`周益公大全集`】  

诸军卫兵：御笔诸军卫兵，指挥内母得，辄充私役，缘衙兵固合当直主帅，其间至于着马荷轿，未免谓之私役。故有此少疑，却具奏来。回奏：臣伏准御笔，诸军卫兵指挥内疑母得辄充私役之句，仰见圣虑通明，非凡所及。臣愚本谓着马荷轿及虞候六局人之类，皆是公家合用之人，惟差出干置私事，或主管庄舍之类，乃为私役。然既付以腹心爪牙之任，本自不必及此。正缘向来指挥迫切，一旦改革，恐或者议其过于矫枉。未免大为之防。但既委御史及总领觉察，却恐临时不达此理，拘牵文意，反成捃拾，非陛下倚成兵将之本指，熟复圣谕。此乃高祖宏远之规摹，臣惟知叹仰而已。今欲乞付下元拟文字。商量改定，十一日早禀旨行出，伏取圣裁。又缴招兵指挥：臣昨日进呈李昌图旧札子：论招兵事，圣驾欲兴未敢详奏，今节其要切之语，作检会施行，仍拟指挥于后，所有初六日榻前纳下吴挺彭杲文字，姑俟他日行出未晚。今且乞依此处分，仍扎与总领所照会，庶几出自朝廷之意，于体颇顺。或有未当，更取进止。三衙江上诸军，系招子弟，作守阙效用颇雄威。请给其粮，其四川自来只招刺东兵，月粮一石二斗之外，阙每月支钱引三道，而无衣赐之类。今若坐此间人数行下，却恐互有攀援，谓宜且从旧例，并取圣裁。  

【`辛稼轩奏议`】  

《绍熙癸丑登对札子》：臣窃观自古南北之分，北兵南下，由两淮而绝江，不败则死。由上流下下江，其事必成。故荆襄上流，为东南重地，必然之势也。虽然荆襄合而为一，则上流重；荆襄分而为二，则上流轻。此南北之所以为成败也。六朝之时，资实居扬州，兵甲居上流，由襄阳以南，江州以西，水陆相交壤，地千里属？之荆州，皆上流也。故形势不分，而兵力全，不事夷狄，而国势安。其后荆襄分而梁以亡，是不可不知也。今日上流之备亦甚固矣。臣独以为缓急之际，犹泛泛然未有任陛下之责。式言之，假设虏以万骑由襄阳南下，冲突上流，吾军仓卒不支，陛下将丽之谁耶？责襄阳军帅，则曰：虏以万骑冲突，臣以步兵七千当之。襄阳戍兵入队，可战之人犹未满此数。大军在鄂，声援不及。臣欲力战，众寡不敌，是非臣之罪也。责鄂诸军，则曰：“臣朝闻警，夕就道，卷甲而趋之，日且百里，未至而襄阳不支矣。是非臣之罪也。”责襄阳守臣，则曰：“臣守臣也，知守城而已。军则有帅，战而不支，虏骑冲突，是非臣之罪也。”责荆南守臣，则曰：“荆与襄两路，道里相去甚远，襄阳之不支，虏骑冲突，是非臣之罪也。”为虏人者，以是辞来，朝廷固无辞以罪之也。然则上流之重，果谁任其责乎？  

陛下胡不自江以北，取襄阳诸郡，合荆南为一路，置一大帅以居之，使坏地相接，形势不分，首尾相应，专任荆襄之责。自江以南，取辰沅靖沣常德，合鄂州为一路，置一大帅以居之，使上属江陵，下连江州，楼舟监相望，东西联亘，则前可以专任鄂渚之属。任既专，守备自固缓急之际，彼且无辞以逃责，知上流之势，固不重哉！外不忧两路之害，内可以为上流之重，陛下何惮而不为。虽然，臣闻天下之势有离合，合必离，离必合。一离一合，岂非盛衰消息之运乎？周之离也，周之能合，秦为驱除，汉故合之。汉之离也，汉不能合，魏为驱除，晋故合之。晋之离也，晋不能合，隋为驱除，唐故合之。唐之离也，唐不能合，五季驱除，吾宋合之。然则已离者不必合，岂非盛衰相乘，万物必然之理乎！厥今夷狄物夥地大，德不足，力有余，过盛必衰，一失其御，必将豪桀并起，四分五裂。然后有英雄者出，鞭笞天下，号令海内，为之驱除。当此之时，岂非天下方合之际乎？以古准今，盛衰相乘，物理变化，圣人处之，岂非忄栗忄栗危惧不敢自暇之时乎？故臣敢以私忧过计之切，愿陛下居安虑危任贤使能，修车马，备器械，使国家屹然有金汤万里之固，天下幸甚！社稷幸甚！  

【`袁洁斋集`】  

《已见札子》：臣闻用兵之道，有难有易，知其为难而求，夫所谓易者，斯无敌矣。故兵法曰古之善战者，胜于易胜者也。汤武之师，东征西怨，南征北怨，自古用兵未有若是之易者，此所谓王者之兵有征无战也。今边事方兴，一时士大夫，不曰坚守，则曰进取。皆自以为易而为之，而实未尝知其所谓易也。故为坚守之说者，则曰兵凶战危，毫厘之差，胜负分焉，不若守之为易也。真宗咸平中，固尝专用此策矣。申束力诸将坚壁清野，母与虏战，不得已而出，止许城下布阵，亦不得战，固以为万全之安矣。然虏师至于坚壁之下，过而不顾，长驱以至澶渊。厥后富弼言于仁宗，深以是为戒，然则坚守之说，岂真易哉？言进取之说者，则曰北虏失其巢穴，游去假息，弃信背盟，我以大义临之，势如拉朽，可谓易矣。然王师所指，翕然响应，乘此机会鼓行而前，其亦可也。天时人事，苟或未至，而毕力战攻，期于必胜。纵得一州一县，不能固守，终必弃之。而我师已不胜其疲矣，何以善其后？然则进取之说，亦岂真易哉！臣窃以为当今之计，纵不能如汤武之师，沛然若时雨之降，亦当求其差易者为之。臣之所谓差易者，非有他术也。见可而进，知难而退，以渐图之而已。今夫捕大鱼者，非能于吞饵之初，一举而获之也。必少缓之，随其所往，俟其气衰力竭而后取焉。昔者伍员教吴王阖闾以敝楚之策，请为三师以肄焉。一理由至，彼必皆出。彼出则归，彼归则出，亟肄以罢之，多方以误之，既罢而后以三军继之，必大克之。此策既行，楚于是乎始病。唐安禄山之变，称兵犯阙，所向无前，其势张矣。李泌陈困贼之谋，亦欲互出而击之，彼救首，则击其尾，救尾，则击其首。使贼数千里，疲于奔命，我常以逸待劳，至则避其锋，去则乘其弊，然后大军四合，而攻之必成禽矣。周世宗之兴也。王朴献开边之策，谓唐与我接境几二千里，其势易扰也。扰之当以无备之处为始，备东则扰西，备西则扰东，彼必奔走而救之。奔走之间，可以知其虚实强弱，然后避实击虚，避强击弱，未须大举，但以轻兵扰之。唐人闻警，必出兵师，数动则兵疲财兵疲财竭，我可以乘虚而取。夫伍员李泌王朴，皆一时英杰，深于谋国者也。而三人之言，皆欲先困之。而后取之，其功虽若少缓。而十全无失，乃所以为甚速也。今之言兵者，非怯于应敌，则勇于轻敌，其失均焉。间有稍知兵者，则欲仗土豪以集事。土豪诚可用也，然无以大服其心，亦岂遽为吾役，结以恩信，厉以忠义，如家人父子亲密无间。时出而用之，无侥幸于一胜，庶乎其有功矣。此臣所谓差易之说也。惟陛下亟图之，取进止。又《轮对札子》：臣窃惟今日之急务，固非一端，而备御之计，尤不可缓。夫胡运既衰，覆亡无日，决不能与中国竞而臣以为备御不可少缓者，何也？曰北虏我之深仇也。靖康之变，耻莫大焉。仇雪耻，今其时矣。彼有可乘之机，而我无乘机之具，四顾枵然，逡巡退缩，得无为奸雄所窥乎？故识者深虑之。然则何以为备御之计？曰是非一事也。精思熟讲，凡可以壮国家之势，而折奸雄之心者，无所不用其极，始可谓有备矣。臣不暇殚举，姑即古人所为宜于今者为陛下言之。臣闻古之制兵，自伍法始，休戚利害。五人同之，战则相应，难易相死。虽至于甚众，而是法如初。故曰：治众如治寡。诸葛亮制为八阵，以后为前，以前为后，四头八尾，触处为首，敌冲其中，首尾俱救，虽司马懿之雄，不敢争锋。亮殁而后追之，杨仪反旗鸣鼓，而懿不敢逼，盖以后为前，亮之遗法也。虽百战而不可败，是之谓常胜之兵。今之诸将能深晓此法乎？古之任将者，自阃以外，将军制之，军功爵赏不从中覆。李牧之为赵将也。吏得自置，财得自用，其响士也，日击数牛，多设间谍，周知敌情，非财用有余，何所取办。今之任将，能如是之专乎？非独此也。募兵之精强，能引弓四钧，挽弩九石，旦及日中，得三千五百人，有如马隆者乎？兵食之丰饶，能于六七年间，积三千万斛，为十万众五年之食有如邓艾者乎？军实之夙具，能如吴汉受命，夕引道，无办严日之乎？民兵之可用，能如李抱真之昭义，步兵教之三年，悉为精卒乎？凡此六条，粲然具举，岂不甚善，右犹未也，则是备御之计犹阙如也。而可不亟图之乎？臣闻战守无二道，威声雄略，可以决战，而后可以固守。  

虏虽内讧，我难遽动，则是未堪战也。其能守乎？昔者谢安相晋，未尝轻用兵也。秦师垂至，游赏自若，桓冲深以根本为尤，遣兵入卫，安却之，曰：“朝廷处分已定，兵甲无缺，西藩宜留以为防。”味已定无缺之语，则知讲之有素，备之非一日矣。以将则良，以兵则劲，以财则裕，仓卒之间，随取随足，未战则有备，已战则有功，此臣所谓战守无二道也。欲望陛下神武奋发，明诏股肱心膂之臣，图回长久之计。兵虽未用而有可用之实，战虽未胜而有必胜之资，俾六师之众，若蛟龙然，可以蟠，可以伸。其蟠也足以固吾围，其伸也足以复奋疆虽有奸雄。莫窥其隙，此长久安强之计也。惟陛下留神省察，取进止。  

又《省兵札子》：臣闻军旅国之大事，欲振国威，莫如强兵。而所谓强兵者，非众多之谓也，贵其精而已矣。徒多而不精，其形虽强，其实则弱。制御之有道，选练之加详，则兵可以无敌于天下矣。而岂徒贵夫多哉？臣不暇远引，请以祖宗之事明之。方创业之初，用兵不过十五万，而东征西讨，无不如意。至于雍熙之间，土地既广，兵亦随众，然天下之兵仅三十万。夫以祖宗威武之声，震于夷夏，其兵至强也。而兵数如此之少，自咸平景德以来，召募日增。自元昊扰边之后，兵额益多，至于百万，盖三倍有余矣。兵数如此之多也，而兵力常若不支，由是观之，夫兵岂贵夫多哉？今天下冗兵之弊，可谓极矣。召募拣刺以为务，蜂顿蚁聚，坐耗衣廪，使皆勇且壮可也。癃老者，懦弱者，身居市而冒尺籍者，死亡逃窜而占虚额者，私为役使而食公廪者，其数虽多，而可用者鲜。有众之名，而无众之实，有强之形，而无强之效。不知竭民膏血，豢养此曹，将安用之？当国家全盛之时，公私富给，骄冗之卒容而养之，似未害也。而文彦博、韩琦、范仲淹、欧阳欧，司马光、苏辙、犹虑其蠢民耗国，其为拣汰之说，如出一口。  

今以东南之方兼受而并蓄之，若奉骄子，若注漏卮其不可虚徐而坐视其弊亦明矣。而议者必曰：军人仰给于官，行不能为商，居不能为农，必聚而为盗。与其去之以激一时之祸，不若容之以幸目前之安。鸣呼！古之为兵也，将以御患。今之为兵也，将以为患。而臣以为兵非不可省也，患省之无其术尔。御将者，天子之事也。御兵者，将帅之职也。兵有宿蠹，起而除之，此将帅所当为者。自古患无良将，不患无精兵，得良将以统率之，御之以道，束之以法。怯者可使强，凡前日之弊，将荡刷而无余矣。自昔举事，难于两全，盖徇人情，则积弊不可去。而去积弊，则人情未必悦。冗兵之不能汰，由此道也。然则何自而能两全乎？曰：择将是已。将苟贤，则处之有道，未过去撄拂人情，而宿弊自除矣，李德裕之节度剑南。择州兵之不任战者，废遣狞什三四，而士无敢怨。夫彼既已为兵，而一朝废之，其不乐者必多矣。然其不怨者，是必有以大服其心也。方今阃外之寄，患未有如德裕者尔。有臣如此，而付之军旅之事，委之以专任之久，而犹有冗兵者，臣不信也。且今为兵，又非特冗而已也。屯戍之所，剽掠公行，有如强盗，虑其生变，莫敢谁何？骄横如此，猝有缓急，其果可用乎？凡此者，将非其人故也，得良将以御之，纲纪既正，则此弊亦不难革。  

由是观之，将其可不择也哉！又《议轮对札子》：臣闻用兵一事，虽至治之世所不能免，况国威未振，国势未强之时乎？以言兵为讳，以安居为乐，变生不虞，无以御之，其为计疏矣。自北方扰攘，流民欲归附者甚众，而我虑开边隙，皆拒绝之。有至于杀戮者，流民之怨，主骨髓，虏知其然，必激怒之曰：此地无所得食，南朝又不汝容，迁延主，必将自毙，盍亦就粮于彼界乎？方民饥乏，一闻斯言，跃然纵之，势之所必至也。鸣呼！事此，尚可苟安于无事乎？尚可以言兵为讳乎？臣闻自古善用兵者，攻其所必救。彼方扰吾边疆，而吾举兵北向欲捣彼虚。回顾其后，必解而去。从而蹑之，腹背受敌，此诚制胜之奇策也。不知出此，而战于境内，不敢有所侵越，兵气已不扬矣，人安能决胜乎？春秋时晋阳郯父伐楚以救江，汉建武中，贼有董宪者，自宪以兵围兰陵。盖延庞萌请救之，光武敕曰：“可直往捣郯，则兰陵自解。”盖郯者，宪之所必救也。唐太宗围王世充于郑，窦建德救之，其徒有凌敬者，说建德鸣鼓建旗，窬太行，入上党，徇汾晋，趣蒲津，如此则关中震骇，唐必还师自救。  

郑围自解，建德不用其言，卒以取败。后太宗伐高丽，江夏王道宗曰：“高丽倾国以拒王师，平壤之守必弱，愿假臣精卒五千，覆其本根，则数十万之众，可以不战而降。”帝不能从，卒贻后悔。由是观之，今日整军而北，乃所以攻其必救，保护淮甸也。且彼犹能侵疆，而我不敢越界。巍巍中国，而残虏之不若，臣窃为圣世羞之。虽然，残虏濒于灭亡，而犹敢为是举何也。盖窥我朝以仁厚立国，未必有用兵之意。且激怒流民，附益其党尔。今师北指宿亳，已伐其谋，且复多方传檄晓谕流民，汝等中原遗黎，本吾赤子，久沦腥，岂不相念？曩日之不汝受，直恐边隙一开，反为汝累尔。岂意残虏辄敢叛盟乎！自今以往，有能取一郡一县以来归者，即以郡县之地与之。开以大信许以世袭，离其党与，孤其军势，解遗民之怨怒，振皇宋之威声，独不在今日乎？古人有言，日中必昃，操刀必割。惟陛下英断不疑，取进止。  

【`宋王师愈文集`】  

《论不可轻开兵端札子》：臣窃谓定天下虽不可惮用兵，保天下亦不可轻用兵，二者唯审其势焉可也。昔者汉之高祖光武，唐之太宗，皆倔起草昧艰难，故奋不顾身，以争一旦之命。其势不得不日夜淬砺击，抟进取，以定大业天下之人亦厌于乱离，不惜肝脑涂地，出力以佐上之人。盖觊一旦功业成就，息肩乎平治也。是以留侯劝高祖，必从思归之士，还定三秦。且曰：民志已定，则难用者此也。及事势已定，人民乐生，则非有万全，不可轻举矣。昔者宋元嘉自恃富强，且曰：河南我之故地。横桃强魏，当时群臣虽知其不可，不敢言。惟沈庆之言，而不见信。至王玄谟辈，皆诞谩欺罔。至有闻其言，欲封狼居胥山之意，卒之三大举皆无成。先之以到彦之，次之以王玄谟，三之以萧思话。使二十余年元嘉富庶之盛，淮南赤地千里，人无遗育。祸有不可胜言者，此不可不鉴也。夫妄自菲薄，引谕失义。诸葛亮固深言于蜀，横挑强胡，经营分表，蔡谟亦深垂戒于晋，二者皆当今所当今也。为今日恢复之计，不可一怎忘；恢复之师，不可一朝举。臣恐群臣献计有误陛下，为今日可以用兵者，故愿陛下审处其势也。夫以祖宗二百年，经理封疆，沦入于蛮腥两朝，北狩不返，天下切齿五十年矣。有志之士，孰不愿比死而一洗之。然时异事变，南北之势已定，民庶之志恋生，彼无必取之形，欠无必胜之势，右缝隙一开，兵连祸结力竭于内，民不聊生，其变固多端矣。昔者宝元庆历之间，当天下全盛之时。以中国全力，制一元昊小夷，西鄙数年不解甲。兵威方震，而民力已困。京东西盗贼纷起，幸元昊纳款，不暇与之严正名分，遽屈意从之，务以息民救内。当时英贤满朝，战士如林，岂不能因时乘利，以伸中国威灵，诚势有所不可也。今夷狄虽犬豕难信，然我既与之约誓矣。犬豕背弃信义，犹有天殃。况以中国礼义之所从出，岂可自弃信义。以始祸阶，从一举能遂灭之，圣哲犹以为重。况以今日兵力未必能制其死命耶？若彼自欲送死，则我所以待之，固有辞矣。故臣愿陛下审处其势，无轻开兵端则社稷生灵，幸甚！  

【`张方平乐全集`】  

《请省陕西兵马及诸冗费札子》：臣伏闻陕西夏旱，二麦不收。近虽有得两处秋田，亦未必有望。民已艰食颇有流移，边警虽宁，兵戍尚众。因之饥馑，事实可爱。刍粮委输，实为切务，朝廷绥怀夏寇，本为休兵息民。若其役费不纾，必见物力日困经久之计。殆无以支，又比来诸州累报地震，考诸咎证，由阴有余。夫阴者，妻道也，臣道也，民也，夷狄也。此时后宫无过制，外廷无权强，所当戒虑者，民与夷狄尔。内安民，而外待夷狄，其要在货力有备而已。今境上堡寨，兵分力微，假如寇来，势必不能出战。如其守也，即随处土人，自应足用。况春夏之际，戎人必无大举。若每年三月以后，缘边所屯东兵，一切抽向内地就食。至八九月复遣出戍，又边城一马之给。当步卒三人，既多赢驽，不任驰敌，平时虚糜刍粟，动辄兼人送命。若今后所发缘边屯驻马军，约度足以巡逻外稍，用步人替还，宽减调度，此其略也。近闻勾抽陕西提点刑狱曹颖叔到阙，欲令简省边计，臣两见颖步据其说画，亦恐虚行。今边臣惟务留兵，朝廷无肯任咎。悠悠颖叔，如大计何？必在内外协心，休戚齐虑，乘边隅之粗间，极夙夜以疚怀。傥详利害之原，犹有异同之论。断之欲独当系圣裁。颖叔此行，每事乞明与处分，几干冗费，深加裁减。如恐其势轻，事难独任，或椎选近臣一承命而往。其陕西四路部署，乞各赐一诏书，谕之此意，使与颖步共计议。所有陕西转运使，亦乞察臣前言，早赐别行择任。  

【`范蜀公奏议`】  

《论柬兵札子》：窃见河北河东陕西诸路，每年柬兵，只委逐处兵官，甚有不堪。披带之人，并不依准诏条柬下，惟务姑息。伏乞今后委逐路转运使，副提点刑狱臣寮，分首同共柬阅，免致缓急误事，及虚费粮廪。  

【`李弥逊竹溪集`】  

《乞治东南兵尽一札子》：汉高祖尝用闽粤兵：汉击项羽闽粤王无诸，及粤东海王摇帅粤人佐汉遂平项籍。孝景尝用东瓯兵：考景三年，吴王濞反，欲从闽粤未肯行，独东瓯从。及吴破东瓯，受汉计，杀吴王丹徒。马援尝用湖北兵：后汉五溪蛮夷反，诏马援将十二郡募土兵，及弛刑四万余人征之，盖武陵十二郡兵也。吕布尝用川蜀兵：董卓之乱，卓故部曲李催，围长安城。吕布以叟兵守长安。叟兵蜀兵也，汉代谓蜀兵为叟兵。刘表尝用荆州兵：建安中，刘表为荆州牧。刘备时在荆州，众力尚少，诸葛亮曰：“荆州非人少也，而著籍者寡。可语荆州，令凡游户，皆使自实因录以益众。”备从其言，故表兵遂强。唐尝用南蛮兵：安禄山反，广平王为元帅。仆固怀恩，统南蛮大食等兵，以讨贼平之。臣，谨按自古有国，皆隐兵于农。降及近代，兼用四方之兵，亦以致胜国家。用兵以来，专尚西北，而指东南为不足用。今西北之兵日益少，而东南无一人一骑可以为缓急应援者。王纲不立，国威不振，首尾轻重之势不均。今日之大可虑者，伏望陛下深思独断而早图之，天下幸甚。  

【`王汉滨先生集`】  

《措置钱监军兵充诸军使唤朝札子集》：某契勘利州绍兴铸钱监兵士计二百七十余人，多四方凶恶不逞之徒。苦于上工役，居常思乱。而重兵所驻，不敢为恶。今大军尽已调发，无所畏惮，人甚患之。某随宜措置，诸军起发之日，令统制官任靖。入监拣选强壮之士，得一百五十七人，分作三队，给行钱粮，请兖同发赴军前。又拣选次强者，四十三人。及拘收到平南山金牛等，巡采打铁炭兵干二百余人，以充往来般运钱帛，颇赖其用。余在监老弱七十人，据令鼓铸，人情始安。发遣后数日，得吴宣抚书云：利州钱监兵，切恐作过，为诸军老小在彼，玲不敢放心，乞权发来军前，不知可否？幸望留念。监兵初五日发去，初十日得此书。闻既到彼，皆优加犒劳。募敢死者。间入贼境，招纳归附余人，亦皆可用。其钱监铸钱，侯将来事定，却别行措置。  

【`王之道相山集`】  

王师所至秋毫不犯札子：契勘合来用兵，当预有以固结民心。而所以固结民心者，莫大于秋毫无所犯。是以成汤之伐桀，不过于归市者不止，而耕者不变。宣王之平淮夷，不过于不留不处。三事就绪，汉高之胜项羽，不过于财物无所取。妇女无所御，此无他。得天下有道，得其民者，所以得天下也得其民有道，得其心者所以得民也。夫斯民箪食壶浆以迎王师者，岂乐于战伐哉？为其有慰云儿之望，而脱水火之厄也。若屠戮其父兄，系累其子弟，掠其金帛，淫其妇女，如之何其可也？伏惟都督仆射相公，上体九重所以眷倚之意，下慰亿万生灵所以属，望之心，无使市不易，宗朝不震。长安之人，不识旗鼓，专为李晟美实，中外幸甚。又《与汪中丞画一利害札子》：画一之道，闻有兵无将，与无兵同。有将而非其人，与无将同。然则今日膺阃外之寄，运堂上之奇者，尤不可不选择而使之也。究自古用兵，初不以众，寡为胜负，但患科目将帅之非其人耳。何则？寻邑百万，而光武以三千败之；符坚百万，而谢玄以八千败之；曹操以八十万，而败于周瑜；袁绍以四十万，而败于曹操。至于本朝太祖之定天下，用兵亦不过十五万，东征西讨，无不如意。其伐蜀，也止用精兵七千人耳。愚谓今日之兵，本自足用，诚得人而将之，亦何患乎不济？盖吾之宿将比自讲和以来，初无尺寸之劳，毫发之功，二十年间，享其富贵尊荣，甚者位师保太传，以至开府仪同三司。其次类为太尉节度使，如承宣观察防御团练使，盖不足道。黄金白璧，歌童舞女，充其私室。朝游暮宴，其奉养奢侈，有非言之所能尽者。孰肯披甲胄，执锋镝，奋不顾身，以徇国家之急哉？当逆亮之死，止得人如往时之张韩，共恢复中原，亦已久矣。  

传曰：疆场不宁，拔卒为将。为今日计。要当责诸军都统制，统领官于行伍中。推举其才能武勇，而为众所称者，或一二人，或四五人。明言所长，如赵军之许历，齐军之田单，上其姓名于朝，然后诘之以诡道。以观共谋，试之以危事，以观其勇，谋且勇，谋且勇矣。然后用之以职，付之以事。而较其能否优劣，而拔用之。俟其立到功效，次第加赏。如其所举不当，其所举官必罚无赦。而军中见充统制领将佐，或有老怯无用者，令其自陈愿休致者从之。如此则有材武而陆沉者，得以表见于世。而老怯者，得以退休于时，各亦遂其志矣。昔萧何韩信于高帝，余人未之知也，惟何知之。而帝信之，方其择日设坛，诸将皆喜。人自以为得大将，既拜乃信也，一军皆惊。已而佐帝，取三秦，定天下者，信之功为多。由是以观择将，真今日之急务，不可忽也，不可不慎也。一兵法曰：千里馈粮，士有饥色，樵苏后爨，师不宿饱，故赵充国云：积谷三百万斛于塞下，则羌人不敢动。然则当今足食之策，莫如营田。而营田之策，非将帅身以率之，未见其可也。昔郭子仪以河中军食常乏，乃自耕百亩，将校以是为差，于是士卒皆不劝而耕。是岁河中，野无旷土，兵有余粮也。羊祜之镇襄阳也，与吴人开布大信，降者欲去，皆听之。减石城戍逻之卒，以垦田八百顷，其始至也。军无百日之粮，及其季年，乃有十年之积，此将帅营田之明效也。其次则莫如韩重华之为振武水隆转运使，出赃贼罪吏九百余人，脱其桎梏，给耒耜与牛，使耕其傍便近地，以偿所负。释其粟之在吏者四十万斛不追，吏得去罪死。假种粮，齿平人，有以自效，莫不涕泣咸奋，相率尽力，以奉其令。而又为之奔走经营，相原阝显之宜，指授耕法，故运二岁大熟，吏得尽偿其所亡四十万斛。而私其赢余，得以休息，军不复饥。  

一今日之用兵，患在于规模不素定。而或进或退，或攻或守，皆取决于朝廷。朝廷初无一定之策，以授于将帅，故将帅幸其朝廷之遥制。有当进而不进者，有当攻而不攻者，且如成闵除荆襄制置，兼招讨。方自鄂渚，移屯德安，而召援采石，正当隆科盛寒，千里奔命，士卒数万人，疲于道路，死者不可胜数。其于赴援，初不闻其有折冲却敌之功。兵法曰：百里而趋利者，蹶上将；五十里而趋利者，军半至。而况于千里乎？此规模不先信之过也。一今日之用兵，患在于赏不当，罚不行。何谓赏不当？盖以无功，而肆为诞谩，谓如偶获一人，则图其战斗之状，张其掩杀之众，走旗入报，以为大获胜捷，而其赏有至于转十数官者。何谓罚不行？如王权以都统，拥数万之众，遇敌不战而走，非独大丧其师，且使两淮之民，悉为鱼肉。既不能正其内刑，籍其家产，殆致台谏论列，仅能除名远窜而已。兵法以赏罚孰明，为足以知胜负。然则军声之不振，亦理所当然也。复何怪哉！一自虏人入寇我师，进讨士卒，以将帅望风退避，一时大溃。初未尝交锋，而自蹂践，死亡销折者，十之五六。曾不闻逐军申其死亡之数，谓如前军原一万人。今死过半，而所请旧额，不减一万之数。后军元八千人，今犯亡过半，而所请奋额，不减八千之数是也。若以所请虚数，依旧给与死亡之家，则犹可以养其父母妻子，以慰旁观士卒之心，亦庶几焉。倘或统辖等人，取之以为己有，则其为公私之蠹可胜计哉！  

传曰：山林不能给野火，江海不能实漏卮。今日之患正在于此。不可不深究其弊，而痛革之也。一道路之言，以谓用兵以来，人马死伤过半。而诸将方且申乞招军买马，朝廷不问其财用之无所自出，悉从其请，尽下诸道总领所应副。而总领之所有，皆自朝廷支降，非于支降之外，别有生财之道也。陆贽有言，益兵以生事，加赋以殄人，无纾目前之虞盛，兴意外之患，在今日不可不以是为虑也。一晋武帝时，鲜卑木机能为边患，攻陷凉州。帝临朝叹曰：“谁为我讨此虏者？”马隆进曰：“陛下能任臣，臣解平之，臣愿募勇士三千人，无问所从来，帅之以西，虏不足平也。”帝许之。隆募能引弓四钧，挽弩九硕者取之，立剽简试。自旦至日中，得三千五百人。  

隆曰：“足矣，请自武库选仗。”帝命惟隆所取，仍给三年军资而遣之。隆西渡温水，木机能等，以众数万据险拒之。隆以山路陕隘，乃作偏箱车为木屋，施于车上。转战而前，行千余里，杀伤甚众。隆至武威，鲜卑大人猝跋韩且万能等，帅万余落来降，隆与木机能大战斩之，凉州遂平。今日之招军，每效用，一名日支食钱三百，米三升，而又不刺面，不涅手。夫人得而充为，可谓优且厚矣。使为将帅者，诚能体国一一如马隆之用心，而所招效用，又尽得如马隆所募之人，则一夫可当十夫之用。不然十夫不足以当一夫，是徒为虚名以蠹其民尔。虽得百万，亦何用哉？一唐陆贽之言曰：“人者邦之本，财者人之心。”其心伤，则本伤；其本伤，则枝干颠瘁。而根柢厥足矣。议者咸谓今日之计，莫急于理财。以愚观之，理财在今日为无术。但当行其革弊之政，则财用斯足矣。夫奉祠给禄，朝廷所以示优贤之意也。今不问官之高卑，类以家贫仰禄，婚嫁未皆为陈乞宫观。动至三五任，坐縻帑廪。下至初出官人，欲得家居，累考无吏责。请官俸，往往乞监朝十之七八，其侥幸亦云甚矣。当此国家多难，为士大夫者，正  

宜君尔忘身，国尔忘家，岂容背公营私，自为温饱之计哉？今欲将宫祠狱朝请给，并行住罢，其以故丐闲者，皆与其名而夺其实。候事定日，徐议复旧可乎？古之仕者，必有圭田，盖养廉之意也。今或彼有此无，甲厚而乙薄。夫贪婪无厌之人，正使有且厚。犹恐未必能廉，则其无且薄者，又何以责其廉哉？今欲例取职租之入以济军需，候事定日，徐议均一可乎？今之仕宦文臣，承务以上武臣，下班祗应以上，闲居待阙，皆有月俸。且文臣自选人以至改官，自改官以至显官，能以廉俭自将。绵历既久，生计粗足，不犹愈于韦布之时哉！而又加之俸，赘莫甚焉。今欲将文武闲居待阙月俸，不问高卑，例行住罢，候事定日，徐议给否可乎？诸军拣放命名臣将校，以共陈乞或老或病，不足以被坚执锐，而无用于军也。故拣而放之，使得自便，遂其闲逸，以终天年。  

正如士大夫之引年致仕，不闻致仕之后，复有俸给而终其老死也。今朝廷以此辈尝有从军之劳，则当考其战多之功而等第之，使臣上者不过再任，其次一任而止；将校上者不过三年，其次二年而止。亦已过厚矣。今乃不问其等第，而一概分送州军给禄养老，至于死而后已。其与当时陈乞老病减放意，岂不相悖戾乎？耗蠹财用，未有如此之甚者。今欲将校除一任，或再任三年，或二年外，并行住罢可乎？此四者，实当今之大弊，如能住罢，乞行下逐路漕臣，籍所管州县，所罢钱谷，令逐项桩管，不得妄有支动，专责馈饷，以佐军须。其所得之多，岂不过于豪民献助坊渡预借之数乎？兹盖有利于国，无伤于民，但患其不能断以行之耳。  

【`章忠恪公集`】  

《久安之兵不可恃札子》：某伏见京师，见在兵马，隶属使司，以攻以守，势力万全。尚书右丞，文事武备，猛志英才，冠于当世。号令方施，而气色精采，忠义所激，而士气奋发。国家安危，公实任之，不胜大幸。某诚不佞，窃谓以今日久安之士，待今日讲和之虏，兵不血刃，马不汗肤，固无可言者。万一虏不可信盟或可渝。仓卒之变，恃兵以安；驿骚之乱，恃兵以除；犬牙错杂之边，恃兵以守。则今日之士卒固多矣。而将帅恐非其人，今日之甲兵固利矣，而士卒恐未练习。论之军律则未明，观之行陈则未肃。若欲驱之犯水火，冒矢石，有进而无退，诚恐或违约束之严。上忄吴算略之妙，欲望机务燕闲，特赐乎召，得以口陈利害，庶几仰裨行营之万一。  

【`王尧臣文集`】  

《上仁宗乞用泾原路熟户札子》：臣伏见泾原路，熟户万四百七十余帐。帐之首领，各有职名。曹伟帅本路，威令明著，常用之乎西羌。其后边备稍懈，守将唯务姑息，寝成骄黠。自元昊反镇，戎军及渭州山外，皆被扰，近界熟户，亦遭杀虏。蕃族之情，最重酬赛，因此衅隙激怒之可复得其用。请遣人募首领愿效用者，籍名姓，并士马之数及千人。听自推其有谋勇者，一人。授以班行，及巡检之名，使将领出境，破荡生户。所获财蓄，官勿检核。得首级及伤者，给以赏物，仍依本族职名补迁，及增俸钱。  

永乐大典  

## 卷之八千四百十四

十九庚兵  

诗文四  

【`诸将策疏筹略`】  

汉赵充国上《谢罪陈兵利书》：汉昭帝时，酒泉太守辛武贤奏言：今虏朝夕为寇，土地寒苦，汉马不能冬屯。兵在武威、张掖、酒泉，万骑以上，皆多羸瘦，可益马食。以七月上旬赍三十日粮，分兵并出张掖、酒泉，合击罕开在鲜外上者。虏以畜产为命。今皆离散，兵即分出，虽不能尽诛，夺其畜产，虏其妻子，复引兵还冬复击之，大兵仍出，虏必震坏。天子下其书，充国令与校尉以下吏士知羌事者博议。充国以为：武贤欲轻引万骑分为两道出张掖，回远千里。以一马自佗负三十日食，为米二斛四斗，麦八斛。又有衣装兵器，难以追逐。勤劳而至，虏必商军进退，稍引去，逐水草，入山林。随而深入，虏即据前险，守后阝厄，以绝粮道。必有伤危之忧，为夷狄笑，千载不可复。而武贤以为可夺其畜产，虏其妻子，此殆空言，非至计也。先零首为叛逆，他种劫略，故臣愚策欲指罕开暗昧之过，隐而勿章，先行先零之诛，以震动之。宜悔过反善，因赦其罪。选择良吏知其俗者，俯循和辑，此全师保胜安边之策。天子下其书。公卿议者咸以为先零兵盛而负罕开之助，不先破罕开，则先零未可图也。  

上乃拜侍中乐城侯许延寿为强弩将军，即拜酒泉太守武贤为破羌将军，赐玺书，嘉纳其策，以书数诮充国曰：皇帝问后将军，甚苦暴露。今张掖以东粟石百余，刍藁束数十，转输并起，百姓烦扰。将万余之众，不早及秋共水草之利，争其畜食，欲至冬，虏皆当畜食多藏匿山中，依险阻，将军士寒，手足皲疡，宁有利哉？将军不念中国之贵，欲以岁数而胜，微将军谁不乐此者。今诏破羌将军武贤，将兵六千一百人，敦煌太守快将二千人，长水校尉富昌、酒泉侯奉世，将月氐兵四千人，亡虑万二千人，赍三十日食，以七月二十二日击罕羌，入鲜水北句廉上。去酒泉八百里，去将军可千二百里。将军其引兵便道西并进，虽不相及，使虏闻东方北方兵并来，分散其心意，离其党与，虽不能殄灭，当有瓦解者。已诏中郎将印将胡越亻次飞射士步兵二校尉益将军兵。今五星出东方，中国大利，蛮夷大败。  

太白出高，用兵深入，敢战者吉，弗敢战者凶。将军急装，因天时，诛不义，万下必全。勿复有疑。充国既得诮，以为将任兵在外，便宜有守，以安国家。乃上书谢罪。因陈兵利害。  

【`唐文粹`】  

杜牧《上周相公书》：某再拜。伏以大儒在位，而未有不知兵者；未有不能制兵，而能止暴乱者；未有暴乱不止，而能活生人，定国家者。自生人已来，可以屈指而数也。今兵之下者，莫若刺伐之法。《诗》《周颂》“维清奏象舞”之篇曰：“维清缉熙，文王之典。迄用有成，维周之祯。”象者，象武王伐纣之法。此乃文王受命，受殷王专征之命也。七年五伐，留战阵刺伐之法，遗之武王。武王用以伐纣，而有天下，致之清平，为周家之祯祥。周公居摄，祀文王于清庙，作此诗以歌舞文武之德。其次，兵之尤者，莫若钩援冲壁。今之一卒之长，不肯亲自为之。《诗》《大雅》“周公皇矣，美周”之诗曰：“以尔钩援，以尔临冲。以伐崇墉，临冲闲闲，崇墉言言。”此实文王伐崇墉，传于其城，以临车冲钩援其城，文王亲自为之。夫文王何人也？周公诗之，夫子删而取之，列于《大雅》，以美文王之功德，手弦而口歌之，不知后代之人何如此三圣人？安有谋人之国，有暴乱横起，戎狄乘其边，坐于庙堂之上。曰：“我儒者也，不能知兵。”不知儒者，竟不可知兵乎？竟可知兵乎？  

长庆兵起，自始至终庙堂之上指纵非其人，不可一二悉数。高宗朝薛仁贵攻吐蕃，大败于大非川。仁贵曰：今年岁在庚午，不当有事于西方。此乃钟邓伐蜀身诛不返。昨者诛讨党羌，征关东兵用于西方，是不知天道也；边地无积粟，师无见粮，不先屯田，随日随饷，是不知地利也；两汉伐虏，骑兵取于山东，乃谓冀之北土，马之所生，马良而多，人习骑战，非山东兵不能伐虏。昨者以步战骑，百不当一，是不知人事也。天时地利人事，此三者皆不先计量短长得失，故困竭天下，不能灭扑敕之虏，此乃不学之过也。不教人战，是谓弃之；则谋人之国，不能料敌，不曰弃国，可乎？某所注《孙武》十三篇，虽不能上穷天时，下极人事，然上至周秦，下至长庆宝历之兵，形势虚实，随句解析。离为三编，辄敢献上，以备阅览。少希鉴悉苦心，即为至幸。伏增惶惕之至，某顿首再拜。  

又《上泽潞刘司徒书》：今日轻重，望于几人。相位将权，长材厚德。与轻则轻，与重则重。将军岂能让焉？昔者齐盗坐父兄之旧将，七十年来，海北河南泰山，课赋三千里，料甲一百县，独据一面，横挑天下。利则伸，钝则满镞而不发，约在子孙血绝而已。此虽使铁偶人为六军，取不孔易。况席征蔡之弊，天下销耗，燕蟠赵伏，用齐卜我，当此之时，一年不能胜，则百姓半流；二年不能胜，则关东之国孰知其变化也。将军一心仗忠，半夜兴义，昧旦而齐族矣。疆土籍口，探出僭物重宝，仰关辇上。是以赵一摇，燕一呼，争来汗走，一日四海廓廓然无事矣。伏惟将军之功德，今谁比哉？是以初守滑台为尚书，守潞为仆射，乃作司空，乃作司徒，爰开丞相府，平章天下。越录躐等，骤得富贵，古今之人，亦以为将军止此而已矣！将军德于国家甚信大，国家复之于将军，雅亦无与为大矣！今者上党足马足甲，马极良，甲极精，后负燕，前触魏，侧肘赵，彼三虏屠囚天子耆老，劫良民使叛，御尾交颈，各蟠千里，不贡不觐，私赡妻子，王者在上，此辈何也？今者上党驰其精良，不三四日，与魏决于漳水西。不五六日，与赵合于氵氐水东。萦大原，排飞狐，缓不二十日，与燕遇于易水南北。天下之郡国，足以事区区于忠烈无如上党者；明智武健，忠宽信义，知机便，多算画，攻必巧，战不负，能使万人乐死赴敌，足以事区区于忠烈，天下之人，无如将军者；爵号禄位，富贵休显，宜驱三族上校恩泽，宜出万死以副倚注，天下之人亦无如将军者。是将军负天下三无如之望也。始者将军赖齐，然后得禄仕，入卧内，等子弟，一身联齐累世之逆卒。境上争首，其恩甚厚，其势甚不便。将军以为大仁可杀身，大忠不顾细谨，终探怀而取之。今者将军负三无如之望，上戴天子，四海之大，以为缓急。所宜日夜具申喧请，今默而处者四五岁矣。负天下之三无如者，宜如是邪？不宜如是邪？是以天下之小人，以为将军始者亡齐。见利而动；今者安潞，见义而止。若是，则天下利无穷，义有限，走无穷，背有限，则安可识之哉？其有识者，则曰不然。夫桓文之霸也，先修刑政，然后事事。近者山东士人来者，咸道上党之政，军士兵，吏士详，男子亩，妇人桑。老者养，孤者庇。  

上下一切，罔有纰事。暨乎政庭，则将军不知尊，布衣不知卑。诸侯之骄久矣，是以高才之人不忍及门；仁政不施久矣，是以暴乱不止。若此者，将军是行仁政，来高才。苟行仁政，来高才，若非止暴乱，尊九朝，峻中兴，复何汲汲如是邪？在汉伯通，在晋牢之，二人功力不寡，一旦诛死，人岂冤之？符秦相猛，将终戒视后祸，大唐太尉房公，忍死表止伐辽。此二贤当时德业不左诸人，尚死而不已。盖以辅君活人为事，非在矜伐邀引为心也。伏惟将军思伯通牢之所以不终，仰相猛房公之所以垂休，则天下之人，口祝将军之福寿，目睹将军盛德之形容，手足必不敢加不肖于将军之草木。此乃上下万世，烈丈夫口念心祷而求者。今将军能有之，岂可容易而弃哉？  

大唐二百年，自外叛者三十余种。大者三得其二，小者亦包裹千里，燕、赵、魏、潞、齐、蔡、吴、蜀，同欢共悲，手足相急，阵刺死，帐下死，围悉死，伏剑死，斩死，绞死，大者三岁，小或一月，已至于尽死。曰忠曰义，则有父子同坛，兄弟继踵。论罪则曰有某功，论功则曰舍某罪。伏惟十二圣之仁，一何汪汪焉！天之校恶灭逆，复何一切焉！此乃尽将军所识，复何云云！小人无位而谋，当死罪。某恐惧再拜。罗隐《上招讨宋将军书》：朝廷以简陵九年，彭虺肆螫，而东南一臂，为之枯耗。其后吴卒以狼山叛，则东西浙之筋力殆矣。自尔天子不重困百姓，由是官未实爵，诸葛爽礻央安文礻石，皆自盗而升朝序也。所以不幸者，江南水，锺陵火，沿淮饥，汴滑以东螟，故无赖辈，一食之不饱，一衣之不覆，则磨寸铁，挺白捧，以望朝廷姑息。  

而王仙芝尚君长等，凌突我庐寿，火寻剥我梁宋。天子以虮虱痒痛，不足搔爬。因处分十二州，取将军为节度，非方镇之无帅，非朝廷之乏人，盖以将军跳出陇右，不二十余年，三拥节旄，谓将军必能知恩用命耳。今闻群盗已拔睢阳二城，大梁亦板筑自固，彼之望将军，其犹沸之待沃压之待起也。而将军朱轮大旆，优游东道，抑不知朝廷八十三州奉将军侍卫者乎？复俾将军诛剪草寇者乎？昔韩之医良而性啬，故为人治，未尝剔去根源，所以延其疾而养其财也。后有商于韩者，以疽见医。医且欲大其疽而沽直，固以药稔之，疽溃商毙，商之家表于韩，韩侯尸其族，而籍其有无。且二贼啮寿春，口炎颍上，刷亳社，掠合肥，经营于梁宋，其为老者杀而少者伤，驱人之妇女，辇人之财货，将军固知之矣。自将军受命，迄今三月，关东之惨毒不解，杀伤驱辇之不已，乃将军为之，非君长仙芝所为也。  

文皇帝时卫公靖，大帝时郑仁泰、薛仁贵，或戢敛不谨，或同候轻重，当时宪司，悉以法绳。今将军勋业不若卫公靖之多也，出师非郑薛之敌也，而横拥士伍，鞭挞愧运，以愚度之，将军之行，酷于君长仙芝之行也。甚为将军忧。前者天子虑将军以爱子之念，复授禁秩，俾在军前，则朝廷宠待将军，倚望将军。俱不浅矣。苟将军戮力以除暴，推诚以报国，今其时也。无使蹑韩之医。又，林蕴《上宰相元衡弘靖论兵书》：陆贾有言：天下有事属在将，天下无事属在相。伏惟相公兼将相之重任，执杀生之大柄。蕴以窃被教化，忝在陶钧之内，四海安平，某则与歌虞赞鲁之人为俦；苟有妖孽，某安不隳裂肝胆，为相公之腹心乎！愚者千虑，或有一得，伏愿相公少赐采择焉。”道路云云，以为淮西凶党，侵犯疆鄙。某伏料相公制置如在诸掌矣。然则舜有天下，辟四门，明四目，达四聪，欲天下之诚毕见矣；平津侯开东阁以延天下士，欲天下之美恶毕知矣。伏惟相公抱赫赫济时之略，佐明明圣上之朝。  

某切愿相公以平津之德，致圣上广帝舜之道。使天下之事可重而实诸掌，则淮西之寇不足以为患矣。某幼读书，不求甚解，但见古人之有建功立事者，心则慕之。以是十试艺于春闱，竟不成名，今为河朔一从事耳。苟不自言，其谁为言于相公乎？且人生天地之间，必合达天地之性。苟违天地之性者，是天地之弃物也。今淮西凶党，是天地已弃之物。相公诚顺天而诛，可不伟欤？其窃聆议者，谓淮西兵强，不与恒郓两军掎角相应，此皆腐儒竖子之言，不足与相公计大事。何者？自兵兴已来，仅六十年，人皆尚武，各思功业。彼或有逆，此则有顺，以顺讨逆，往无不克。爰自国初，垂二百年，时有悖逆，孰为存者？今天下之藩镇六十，甲士百万，虽有依违，未尽化者，不由三所耳。议者若以为申说言淮蔡必强，则陈许安得而弱乎？况以人敌人，彼亦人也；以兵刃敌兵刃，彼亦兵刃也。或示其弱，则过不在士卒。伏计此事，已经相公心矣。某请征四年冬出师讨恒阳之事明之。初王承宗阻兵，卢从史潜应，天兵欲进，贼必知之。况内丘与临城，积二十里，北为贼境，南是天兵，两处傍山，俱置死地。尧山与高邑，共据一川，若卢从史必议引兵直进，则赵州高邑，立可屠之。此既不备，彼又得计，岂得贼势强而天兵弱耶？德宗朝韩全义统师，自取退恧。盖缘淄青诸道，悉会用兵，所谓暗齐盗粮，不得不败。且兵以售死为效，国以厚锡为诚，某窃知比者行营师徒若役，锡赉纳于将帅，饥寒加于士卒，欲其破虏，其可得乎？又朝廷奖用，多藉旧人，盖取官崇，或言望重。殊不料彼已崇重，更复何求？以此取人，往往皆失。  

某辄贺相公昨者制置，已得其人。则陈许李光颜，安州李听唐州田秀诚功忠的立，某亦素谙，伏愿相公任之不疑，各委兵柄，但绝常郓两处，莫许知闻。其余连城，惟在感激，人一其性，岂不易图？如此，则相公之功，不后郭尚父李令公之功也。岂佐商辅周之德，独专美于前欤？议者若以为恒冀强梁，相公则有魏博泽潞制之矣；淄青暴慢，相公则有梁宋徐泗制之矣。以天下无限之勇士，破淮西有数之凶贼，孰谓不可？然则某又切愿相公，用其勇敢之士，分巡诸道，将帅有不用命者，许以军法按之；士卒有被饥寒者，以其赤子保之。如此，则忠勇奋起，奸谋自殄，倒戈脱剑，不日可期。某久历险难，多见成败。比被刘辟欲杀，无人荐论。本使程仆射入朝之时，再三邀请，某以谓已出万死，固求一伸。穷困蹉跎，竟无知者，程仆射礼惠逾厚，某又爱彼功名。至元和十六年，方受奏请。既奉恩诏，兼授宪官，心期佐戎，必拟立事。自到河北，首未四年，群情所难，某意独易。盖以朝廷典法，率而行之，道路皆知，无不惊骇。况留家口，并不将去。今年八月内，蒙程仆射荐阙庭，几欲半年，末蒙公论。伏以西南东北两处从军，自执庸愚，不失诚节。今当相公举直之日，是某幸得尽言之秋，仰望陶钧，置诸伦品。柔远之道，此为事先。不宣，某再拜。  

【`宋欧阳公集`】  

《通进司上书》：十二月二十四日，宣德郎守太子中允馆阁校勘臣欧阳修，谨昧死再拜上书于皇帝阙下。臣伏见国家自元昊叛逆，关西用兵以来，为国言事者众矣。臣初窃为三策，以料贼情。然臣迂儒，不识兵之大计，始犹迟疑，未敢自信；今兵兴即久，贼形已露，如臣素料，颇不甚远。故窃自谓有可以助万一而尘听览者。谨条以闻。惟陛下仁圣，宽其狂妄之诛，幸甚。夫关西弛备，而民不见兵者，二三十年矣。使贼萌乱之初，藏形隐计，卒然而来，当是时，吾之边屯寡弱，城堡未完，民习久安而易惊，将非素选而败怯，使其羊驱豕突，可以奋然而深入。然国威未挫，民力未疲，彼得城而居，不能久守，虏掠而去，可邀击其归，此下策也。故贼知而不为之。戎狄侵边，自古为患，其攻城掠野，败则走而胜则来，盖其常事。此中策也。故贼兼而用之。若夫假替名号，以威其众，先击吾之易取者一二，以悦其心。然后训养精锐为长久之谋。故其来也，虽胜而不前，不败而自退，所以诱吾兵而劳之也。或击吾东，或击吾西，乍出乍入，所以使吾兵分备多，而不得减息也。  

吾欲速攻，贼方新锐，坐而待战，彼则不来。如此相持，不三四岁，吾兵已老，民力已疲。不幸又遇水旱之灾，调敛不胜，而盗贼群起。彼方奋其全锐，击吾困弊，可也；使吾不堪其困，忿而出攻，决于一战，彼以逸而待吾劳，亦可也；幸吾苦兵，计未知出，遂求通聘，以邀岁时之赂，度吾困急，不得不从，亦可也。是吾力一困，则贼谋无施而不可，此兵法所谓不战而疲人兵者，上策也，而贼今方用之。今三十万之兵，食于西者二岁矣；又有十四五万之乡兵，不耕而自食其民。自古未有四五十万之兵连年仰食，而国力不困者也。臣闻元昊之为贼，威能畏其下，恩能死其人。自初僭叛，女曼书已上，逾年而不出，一出则锋不可当。执劫蕃官，获吾将帅，多礼而不杀，此其凶谋所畜，皆非仓卒者也。奈何彼能以上策而疲吾，吾不自知其已困！彼为久计以挠我，我无长策而制之哉？夫训兵养士，伺隙乘便，用间出奇，此将帅之职也。  

所谓阃外之事而君不御者可也；至于外料贼谋之心，内察国家之势，知彼知此，因谋制敌，此朝廷之大计也，所谓庙算而胜者也。不可以不思。今贼谋可知以久而疲我耳。吾势可察，西人已困也。诚能丰财积粟，以纾西人而完国壮兵，则贼谋沮而庙算得矣。夫兵，攻守而已，然皆以财用为强弱也。守非财用而不久，此不待言。请试言攻，昔秦席六世之强，资以事胡，卒困天下而不得志；汉因文景之富力，三举而才得河南；隋唐突厥吐蕃，常与中国相胜败，击而胜之者有矣，未有举而灭者。秦汉尤强者，其所攻，今元昊之地是也。况自刘平隐没，贼锋炽锐，未尝挫衄。攻守之计，非臣所知。天威所加，虽终期于扫尽；然临边之将，尚未闻得贼衅隙，挫其凶锋。是攻守皆未有休息之期，而财用不为长久之计，臣未见其可也。四十五万之人，坐而仰食。然关西之地，物不加多，关东所有，莫能运致掊克细碎，既以无益而罢之矣。至于鬻官入粟，下无应者。改法权货，而商旅不行。是四五十万之人，惟取之于西人而已。西人何为而不困？困而不起为盗者，须水旱尔。外为贼谋之所疲，内遭水旱而多故。天下之患，可胜道哉！  

夫关西之物不能加多，则必通其漕运而致之。漕运已通而关东之物不充，则无得而西矣。故臣以谓通漕运、尽地利、权商贾，三术并施，则财用足而西人纾，国力完而兵可久。以守以攻，惟上所使。夫小琐目前之利，既不足为，长久之谋，非旦夕而可效，故为长久而计者，初若迂愚而可笑。在必而行之，则其利惭矣。故臣区区，不敢避迂愚之责。请上便宜三事，惟陛下裁择。其一曰通漕运。臣闻今为西计者，皆患漕运之不通，臣以谓但未求之耳！今京师在汴，漕运不西，而人之习见者，遂以为不能西。不知秦汉隋唐，其都在雍，则天下之物，皆可致之西也。山川地形非有变易于古，其路皆在，昔人可行，今人胡一作何为而不可？  

汉初，岁漕山东粟数十万石。是时运路未修，其漕尚少。其后武帝益修渭渠，至漕百余万石。隋文帝时，沿水为仓，转相运置，而关东汾晋之粟，皆至渭南，运物最多。其遗仓之迹，往往皆在，然皆尚有门之险。其唐裴耀卿，又寻隋迹，于三门东西置仓，开山十八里，为陆运以避其险。卒溯河而入渭。当时岁运不减二三百万石。其后刘晏遵耀卿之路，悉漕江淮之米，以实关西。后世言能经财利而善漕运者，耀卿与晏为首。今江淮之米，岁入于汴者六百万石。诚能分给关西，得一二百万石足矣。今兵之食汴漕者，出戍甚众，有司不惜百万之粟，分而及之，其患者三门阻其中尔。今宜浚治汴渠，使岁运不阻，然后按求耀卿之迹，不惮十许里陆运之劳，则河漕通而物可致，且纾关西之困。  

使古无法，今有可为尚当为之；况昔人行之而未远，今人行之而岂难哉？耀卿与晏初理漕时，其得尚少。至其末年，所入十倍，是可久行之法明矣。此水运之利也。臣闻汉高之入秦，不由东关，而道南阳过郦，柝而入武关。曹操等起兵诛董卓，亦欲自南阳道丹析而入长安。是时张济又自长安出武关，奔南阳，则自古用兵往来之径也。臣尝至南阳，问其遗老，云：自邓西北至永兴六七百里，今小商贾往往行之。初汉高入关，其兵十万。夫能容十万兵之路，宜不甚狭而险也。但自雒阳为都，行者皆趋东关，其路久而遂废。今能按求而通之，则武昌、汉阳、郢、复、襄阳、梁、洋、金、商均、房、光化，沿汉之地，十一二州之物，皆可漕而顿之南阳。自南阳为轻车入辇而递之，募置递兵，为十五六铺，则十余州之物，日日入关而不绝。沿汉之地，山多美木，近汉之民，仰居而有余。以造舟车，甚不难也。前日陛下深恤有司之勤，内赐禁钱数十万，以供西用，而道路艰家误作难远，辇运逾年，不能毕至。至于军装输送，多苦秋霖，边州已寒，冬服尚滞于路。其艰如此，夫使州县纲吏远输京师，转冒艰滞，然后得西。岂苦较南阳之旁郡，度其道里，入于武关，与至京师远近等者，与其尤近者，皆使直输于关西。京师之用有不足，则以禁帑出赐有司者代而充用。其迂曲简直，利害较然矣。此陆运之利也。  

其二曰尽地利。臣闻昔之画财利者易为工，今之言财利者难为术。昔者之民赋税而已，故其不足则铸山煮海，榷酒与茶，征关市而算舟车，尚有可为之法，以苟一时之用。自汉魏迄今，其法日增，其取益细。今取民之法尽矣。昔者赋外之征，以备有事之用。今尽取民之法，用于无事之时，悉以冗费而糜之矣。至卒然有事，则无法可增。然独犹有可为者，民作而输官者已劳，而游手之人方逸；地之产物者耕不得代，而不垦之土尚多。是民有遗力，地有遗利，此可为也。况历视前世用兵者，未尝不先营田。汉武帝时，兵兴用乏，赵过为畎田人犁之法以足用；赵充国攻西羌，议者争欲出击，而充国深思全胜之策，能忍而待其弊，至违诏罢兵而治屯田，田于极边，以游兵而防钞寇，则其理田不为易也，犹勉为之；后汉之时，曹操屯兵许下，强敌四面。以今视之，疑其旦夕战争而不暇，然用枣祗韩浩之计，建置田官，募民而田近许之地，岁得谷百万石，其后郡国皆田，积谷无数。隋唐田制尤广，不可胜举。  

其势艰而难田，莫若充国。迫急而不暇田，莫如曹操。然皆勉焉，不以迁缓而不田者，知地利之博而可以纾民劳也。今天下之土不耕者多矣。臣未能悉言，谨举其近者：自京以西土之不辟者不知其数。非土之瘠而弃也，盖人不勤农，与夫役重而逃尔。久废之地，其利数倍于劳。苏讹作营田，今若督之使勤，与免其役，则愿耕者众矣。臣闻乡兵之不便于民，议者方论之矣。充兵之人遂弃农业，托云教习，聚而饮博。取资一有于字其家，不顾无有。官吏不加禁，父兄不敢诘。家家自以为患也。河东河北关西之乡兵，此犹有用。若京东西者，平居不足以备盗，而水旱适足以为盗。其尤可患者，京西素贫之地，非有山泽之饶，民惟力农是仰。  

而今三夫之家一人，五夫之家三人为游手。家本误作浮手凡十八九州，以少言之，尚可四五万人。不耕而食，是自相糜耗而重困也。今诚能尽驱之使耕于弃地，官贷其种，岁田之入，与中分之，如民之法，募吏之习田者为田官，优其课最而诱之，则民愿田者众矣。太宗皇帝时，尝贷陈蔡民钱使市牛而耕，真宗皇帝时亦用耿望之言，买牛湖南而治屯田。今湖南之牛岁贾于北者皆出京西，若官为买之，不难得也。一有“又宜重为法以困所谓私牛之客者，使不客于民而弃为官耕。凡民之已有牛者使自耕，则牛不足而官市者不多”四十四字。且乡兵本农也，籍而为兵，遂弃其业。今幸其去农未久，尚可复驱还之田亩，使不得群游而饮博，以为父兄之患，此民所愿也。一夫之力，以逸而言，任耕缦田一顷，使四万人皆耕。而久废之田，利又数倍，则岁谷不可胜数矣。京西之分，北有大河，南至汉而西接关。若又通其水陆之运，所在积谷，惟陛下诏有司而移用之。其三曰权商贾。  

臣闻秦废王法，启兼并，其上侵公利，下刻细民，为国之患久矣。自汉以来，尝欲为法而抑夺之，然不能也。盖为国者兴利日繁，兼并者趋利日巧，至其甚也，商贾坐而权国利。其故非他，由兴利广也。夫兴利广，则上难专，必与下而共之，然后通流而不滞。然为今议者，方欲夺商之利，一归于公上而专之，故夺商之谋益深，则为国之利益损。前日有司屡变其法，法每一变，则一岁之间所损数百万。议者不知利不可专，欲专而反损，但云变法之未当，变而不已，其损愈多。夫欲十分之利皆归于公，至其亏少，十不得三，不若与商共之，常得其五也。今为国之利多者，茶与盐耳。茶自变法已来，商贾不复，一岁之失，数年莫补。所在积朽，弃而焚之。前日议者，屡言三说之法为便，有司既以详之矣。今诚能复之，使商贾有利而通行，则上下济矣。解池之盐，积若山阜。今宜暂下其价，诱群商而散之。先为令曰：三年将复旧价。则贪利之商，争先而凑矣。夫茶者，生于山而无穷；盐者，出于水而不竭。贱而散之三年，十未减其一二。夫二物之所以贵者，以能为国资钱币尔。今不散而积之，是惜朽坏也，夫何用哉！夫大商之能蕃其货者，岂其铢铢躬自鬻于市哉？必有贩夫小贾，就而分之。贩夫小贾，无利则不为，故大商不妒贩夫之分其利者，恃其货博，虽取利少，货行流速，则积少而为多也。今为大国者，有无穷不竭之货，反妒大商之分其利，宁使无用而积为朽坏，何哉？夫大商之善为术者，不惜其利而旅贩夫。大国之善为术者，不惜其利而诱大商。此与商贾共利，取少而致多之术也。一有之：“今商贾之难以术制者，以其积货多而不急故也，利厚则来，利薄则止，不可以号令召也。  

故每有司变法，其利既薄，小商以无利而不能行，则大商方幸小商之不行，适得独卖其货，尚安肯勉趋薄利而来哉？故变法而刻利者，适足使小商不来，而为大商贾积货也。今必以术制商，宜尽括其居积之物，官为贾而还之，使其货尽而后变法。夫大商以利为生，一岁不营利，则有惶惶之忧。彼必不能守积钱而闲居，得利虽薄，犹将勉而来。此变法制商之术也。夫欲诱商而通货，莫若与之共利。此术之上也；欲制商使其不得不从，则莫若痛裁之使无积货，此术之下也。然此可制茶商耳。若盐者，禁益密益则冒法愈多，而刑繁。”凡二百三十八字。若县官自为鬻市之事，此大商之不为。臣谓行之难久者也。诚能不较锱铢而思远大，则积朽之物散，而钱币通，可不劳而用足矣。臣愚，不足以知时事，若夫坚守以扦贼，利则出而扰之，凡小便宜，愿且委之边将。至于积谷与钱，能其漕运，不二三岁而国力渐丰，边兵渐习，贼锐渐挫，而有隙可乘，然后一举而灭之，此万全之策也。愿陛下不以其小者责将帅，谋其大计而行之。则天下幸甚。臣修昧死再拜。  

【`苏老泉集`】  

《上韩枢密书》：太尉执事：洵著书无他长，及言兵事，论古今形势，至自比贾谊。所献《权书》，虽古人已往，成败之迹，苟深晓其议，施之于今，无所不可。昨因请见，求进末义，太尉许诺，谨撰其说。言语朴直，非有惊世绝俗之谈，甚高难行之论。太尉取其大纲，而无责其纤悉，盖古者非用兵决胜之为难，而养兵不用之可畏。今夫水激之山，放之海，决之为沟塍，壅之为沼，是天下之人能之。委江河，注淮泗，汇为洪波，潴为大湖，万世而不溢者，自禹之后未之见也。夫兵者，聚天下不义之徒，授之以不仁之器。而教之以杀人之事。夫惟天下之未安，盗贼之未殄，然后有以施其不义之心，用其不仁之器，而试其杀人之事，当是之时，勇者无余力，智者无余谋，巧者无余技。故其不义之心，变而为忠；不仁之器，加之于不仁；而杀人之事，施之于当杀。及夫天下既平，盗贼即殄，不义之徒聚而不散。勇者有余力，则思以为乱；智者有余谋，巧者有余技，则思以为诈。于是天下之患杂然出矣。  

盖虎豹终日而不杀，则跳踉大叫以发其怒；蝮蝎终日而不螫，则噬啮草木以致其毒。其理固然，无足怪者。昔者刘项奋于草芥之间，秦楚无赖子弟千百为辈，争起而应者不可胜数。转斗五六年，天下厌兵，项籍死而高祖亦已老矣。方将分王诸将，改定律令，与天下休息。而韩信黥布之徒，相继而起者七国。高祖死于介胃之间而莫能止也。连延及于吕氏之祸，讫孝文而后定。是何起之易而收之难也！刘项之势，初若决河，顺流而下，诚有可喜；及其崩溃四出，放乎数百里之间，拱手而莫能救也。呜呼！不有圣人，何以善其后？太祖太宗，躬擐甲胄，跋履险阻，以斩刈四方之蓬蒿。用兵数十年，谋臣猛将满天下，一旦卷甲而休之，传四世而天下无变，此何术也？  

荆楚九江之地不分于诸将，而韩信黥布之无以启其心也。虽然，天下无变，而兵久不用，则其不义之心，蓄而无所发，饱食优游求逞于良民。观其平居无事，出怨言以邀其上；一旦有急，是非人得千金不可使也。往年诏天下缮完城池，西川之事，洵实亲见。凡郡县之富民，举而籍其名，得钱数百万，以为酒食饣鬼饷之费。杵声未绝，城辄随坏，如此者数年而后定。卒事，官吏相贺，卒徒相矜，若战胜凯旋而待赏者。比来京师，游阡陌间，其曹往往偶语，无所讳忌，闻之土人。方春时尤不忍闻，盖时五六月矣，会京师忧大水，锄耒尤畚筑，列于两河之土需，县官日废千万，传呼劳问之不绝者数十里，犹且狼顾，莫肯效用。且夫内之如京师之所闻，外之如西川之所亲见。天下之势今何如也？御将者，天子之事也；御兵者，将之职也。天子者，养尊而处优，树恩而收名，与天下为喜乐者也，故其道不可以御兵。人臣执法而不求情，尽心而不求名，出死力以捍社稷。天下之心系于一人，而己不与焉。故御兵者人臣之事，不可以累天子也。  

今之所患，大臣好名而惧谤，好名则多树私恩，惧谤则执法不坚，是以天下之兵豪纵至此，而莫之或制也。顷者狄公在枢府，号为宽厚爱人，狎妮士卒，得其欢心。而太尉适承其后。彼狄公者，知御外之术，而不知治内之道，此边将材也。古者兵在外，爱将军而忘天子，在内，爱天子而忘将军。爱将军所以战、爱天子所以守。狄公以其御外之心，而施诸其内。太尉不反其道，而何以为治？或者以为兵久骄不治，一旦绳以法，恐因以生乱。昔者郭子仪去河南，李光弼实代之。将至之日，张用济斩于辕门，三军股栗。夫以临淮之悍，而代汾阳之长者，三军之士，竦然如赤子之脱慈母之怀，而立乎严师之侧，何乱之敢生？且夫天子者，天下之父母也。将相者，天下之师也。师虽严，赤子不以怨其父母；将相虽厉，天下不以咎其君，其势然也。天子者，可以生人杀人。故天下望其生，及其杀之也，天下曰是天子杀之，故天子不可以多杀。人臣奉天子之法，虽多杀，天下无以归怨。此先王所以威怀天下之术也。伏惟太尉思天下所以长久之道，而无幸一时之名；尽至公之心，而无恤三军之多言。夫天子推深仁以结其心，太尉厉威武以振其堕，彼其思天子之深仁，则畏而不至于怨；思太尉之威武，则爱而不至于骄。君臣之体顺，而畏爱之道立。非太尉吾谁望邪？不宣，洵再拜。  

【`苏东坡大全集`】  

《答李琮书》：轼启。奉别忽然半年，思仰无穷。近闻公有闺门之戚，即欲作书奉慰。既罕遇的便，又以为书未必能开释左右。往往更益凄怅，用是稍缓。今辱手教，惭负不已。窃计高怀远度，必已超然。此等情累，随手扫灭，犹恐不脱，若更反覆寻绎，便缠绕人矣。望深以明识照之，轼凡百昨愚恶暗少虑，辄复随缘自娱。自夏至后，杜门不出。恶热不可过，所居又向西，多劝迁居，迁居亦非月余不能定，而热向衰矣，亦复不果。如闻公以职事，当须一赴阙，不知果然否？承问及王天常奉职所言边事。天常父齐雄结发与西南夷战，夷人信畏之。天常幼随其父入夷中。近岁王中正入蜀，亦令天常招抚近界诸夷。夷人以其齐雄子，亦信用其言。向尝与轼言泸州事，所以致甫望乞弟作过如此者，皆有条理可听。然皆已往之事，虽知之无补，又似言人长短，故不复录呈。独论今日事势，揣量夷人情伪，似有本末。  

天常正月中与轼言：“播州首领杨贵迁者，俗谓之杨通判，最近乌蛮，而枭武可用、又有宋大郎者，乞弟之死党，凶猾有谋略。若官中见委，说杨贵迁令杀宋大郎，必可得也。”数日前，有从蜀中来者，言贵迁已杀宋大郎，纳其首级，与银三千两。以此推之，天常之言殆不妄也。天常云：晏州六县，水路十二村诸夷，世与乞弟为仇，向者熊察访诱杀十二村首领，及近岁韩存宝讨杀罗狗姓，诸夷皆有唇齿之忧，貌畏而心贰。去年乞弟领兵至罗介牟屯，杀害兵官王宣等十二人。其地去宁远安夷寨至近，涉历诸夷族帐不少，自来自去，殊无留难。若诸夷不心与之，其势必不能如此也。今欲讨乞弟，必先有怀结近界诸夷，得其心腹而后可。今韩存宝等诸军，既不敢与乞弟战，但翱翔于近界百余里间，多杀不作过属户老弱，而厚以金帛遗乞弟。且遣四人为质，然后得乞弟遣人送一封空降书，便与约誓，即日班师。与运司诸君，皆上表称贺。  

上深照其实，已降手诏，械存宝狱中，远人无不欢快，以谓虽汉光武、唐太宗，料敌察情于万里之外，不能过也。今虽已械存宝，而后来者亦未见有精巧必胜之术。但言乞弟不过有兵三千，而官军无虑三万，何往而不克？此正如千钧车弩，可以洞犀象，而不可以得鼠耳！今运粮止于江安县，自江安至乞弟住坐处，犹须二十三程。吏士以糗饵行，其势不能过一一六六  

月。乞弟但能深自避匿四五十日，则免矣。而山谷犹山佥，林木沮洳，贼于溪谷间，依丛木自蔽，以药箭射人，血濡缕立死。战十数万人，知深入未为万全。而将吏不敢复稽留此间，事不可不深虑。天常言：国之用兵，正如私家之造屋。凡屋若干，材植之费，谷米之用，为钱若干，布算已定，无所赢缩矣。工徒入门，斧斤之声铿然，而百用毛起，不可复计，此虑不素定之过也。既作而复聚粮，既斫而复求材，其费必十倍，其工必不坚。故王者之兵，当如富人之造屋，其虑周，其规摹素定，其取材积粮皆有方，故其经营之常迟而其作之常速，计日而成，不愆于素。费半他人，而功必倍之。今日之策，可且罢诸将兵，独精选二转运使及泸州知府，许法外行事，与二年限，令经画处置，他人更不得与。多出钱物茶彩，于沿边博买夷人粮米，其费必减仓卒夫运之半。使辩士绍说十州五团，晏州六县，水路十二村，罗氏鬼主，播州杨贵迁之类，作五六头项，更番出兵以蹂践乞弟族帐，使春不得耕，秋不得获。又嘉、戎、泸、渝四州、皆有土豪为把截将。自来顾一私兵入界，用银七两，每得一蕃人头，用银三十两买之，把截将自以为功。今可召募此四州人，每得二十级，即与补一三班差使。如不及二十级，即每级官与绢三十疋。出入山谷，耐辛苦瘴毒，见利则云合，败则鸟惊兽散，此本蛮夷之所长，而中原之所无。何也？今若召募诸夷及四州把截将私兵，使更出迭入，则蛮夷之所长，我反用之。但能积日累月，戕杀其丁壮，旦使终年释耒而操兵，不及二年，其族帐必杀乞弟以降。如其未也，则乞朝廷差三五千人，将下选兵三路入界，西路自江安县进兵，先积粮于宁远，以十州五团等诸夷为先锋，以施、黔、戎、泸四州药箭弩手继之；中路自纳溪寨进兵，先积粮于本寨，亦以诸夷为先锋，以将下兵马继之，三路中惟此路稍平，可以用官军；东路自合江县进兵，先积粮于安溪寨，亦以诸夷为先锋，以嘉、戎、泸、渝四州召募人继之，可以一举而荡灭也。  

天常此策虽若不快，以蕞尔小丑，二年而后定。然王者之兵，必出于万全，不可以侥幸。淮南王安有言，厮与之卒，有一不备而归者，虽得越王之首，臣犹切为大汉羞之。今乞弟譬犹蚤虱也，克之未足以威四夷，万一不克，岂不为卿大夫之辱也哉？赵充国征先零，邓训征羌及月支胡，皆以计磨之，数年乃克。唐明皇欲取石堡城，王忠嗣不奉诏，以谓非杀二万人不可取。方唐之盛，二万人岂足道哉！而贤将谋国，终不肯出此者，图万全也。后汉永和中交趾反，议者欲发荆、杨、兖、豫四万人讨之，独李固以谓：“四州之人，远赴万里，无有还期，诏书迫促，必致叛亡。南州温瘴，死者必多。士卒疲劳，比至岭南，不复堪斗。前中郎将尹就讨益州叛羌，益谚曰：虏来尚可，尹来杀我。后以兵付刺史张乔，因其将吏，旬月之间，破殄寇虏。此发将无益，州郡可任之明效也。今可募蛮夷，使自相率，转输金帛，以为其资，有能反间致头首者，许以封侯之赏。”因举祝良为九真太守，张乔为交趾刺史。由此岭外悉平。今观其说，乃与天常之言，若合符节。但天常不学，言不能起意耳。天常又言：乌蛮药箭中者立死，无脱理，然不能及远。非三十步内不发，发无不中。今与乌蛮战，当于百步以下，五六十步以上，强弓劲弩射之。若稍近，则短兵径进，于五七步内相格。则其长技皆废。  

今乞弟亦未是正乌蛮也。诸如此巧便非一，不能尽录，略举一二，以见天常之练习，疑可驱使耳。又有一图子，虽不甚详密，然大略具是矣。按图以考其说，差若易了，故以奉呈。看讫，可却付去人见还也。此非公职事，然孜孜寻访如此，见忠臣体国知无不为之义也，轼其可以罪废不当言而止乎？虽然，亦不可使不知我者见，以为诟病也。知荆公见称经藏文，是未离妄语也，便蒙印可，何哉？圆觉经纸示及，得暇为写下卷，令公择写上卷。秦太虚维扬胜士，固知公喜之，无乃亦可令荆公一见之欤？子骏初见报夺一官耳，不知其罢郡能不郁郁否？有一书，不知其今安在，敢烦左右达之。江水比去年甚大，郡中不为患。见说沙湖镇颇浸居民，亦江淮间常事耳。临皋港既开，往来蒙利无穷，而居民贸易之入亦不赀，自不免少有淤填。议者谓岁发少，春末淘之甚易。承问，辄及之。未缘展奉，惟冀以时自重。谨奉手启，起居热甚，幸恕不谨。不宣。  

【`张横渠集`】  

《与范巽之书》：示问保甲，比俟和叔来，详闻近议近制，徐为答。然近见歧却取三丁为义勇，入府教集，或虑已有更革，故益难妄计。大率附近古制，小大必利，苟不得亲民良吏，虽三代法存，未免受弊。况半古之法又乌能借，如正观府兵，求之史，纵若便时，窃计民间之害亦未免。盖不议制产，而遽图师役，求以便众，万万无此。又《与吕和叔书》保议说，固甚便民近古，执政未必取用。此欲以方田为名，寨户为贵，保甲为法。庶今世见行，有不变今之顺，有渐用古之婉，即未知上意求新果否？庙堂待学者如何？今得进甫选之与议其间，顾非献计之时邪！向论方田大体。自附城三十里为差，小不减二三千步，则附郭居民在其间不疑矣。所谕城市良民大家帅之固善，但可惜安窠无功得之，及不幸孱弱不才者置诸其上，则百十之众，是谓弃之。他年当差刺诸路义勇，只以家赀相制，幸无事，取其不挠可也。不幸驱之战陈，万万失措乖当。名分既定，则易之颠错，人情益纷。今日见谋，当为时议者力辩其弊，无踵故事，乃良画耳。事初不得已，权以领之，徐校艺，观能以勇爵取之，然后补正。则为劝也大。夷吾变法，不欲矫时君耳目，不循王制，未免狂谋无法。又启此端，恐于时事非宜，可一用周礼。文一无文字饬今制而用，不识谓之如何？但此二端之弊，不得使谋者前闻耳。  

【`苏籀双溪集`】  

《上赵枢密都督书》：愚窃闻朝廷大臣，系时理乱。惟文武兼资，则可以有为。今日国步艰难，譬如解髋髀者，不可婴以芒刃，斧斤砺而已矣；支倾坏者，不暇顾夫藻，栋梁壮而已矣。盖惟文可以附众，惟武可以威敌。入相则百度正，出师则四夷服。古之人解兜鍪而冠貂婵，自廊庙而履行阵，投壶而而讲策画，绶带而观经传。乘胜决机，气势盈溢，丹青所画，竹帛所纪，皆文武之大才也。时危而用不武之人，有禅僧放鹰之喻。治远者必自近始，欲治夷狄。先辑中国。外内皆重任也。伟人在朝，知无不为，岂惮勤剧。缙绅欣属，猛悍屈伏，咸愿其当轴处中。然使其坐论王伯，燕安鸩毒，桑梓之邦，陷于涂炭，岂得不慨于怀乎？夫以隐情惜已为持重，厌事苟安为待时，则何贵乎智勇？何有于功名乎？惟其英杰之度，专意兴复，忘家徇国，所以殊绝于凡庸也。往日纲维不振，士风回邪，谈虚无注篆刻以为儒术。厚苞苴弃韬钤而取将帅，今其遗臭未远，余蘖或存，戎钺之寄，实难其人，夷狄凭陵，中原膻秽，良以此也。冕弁端委之伦，非其能超轶世俗，改途易向，则何以步骤周宣中兴之佐乎？主上励精，阁下激昂，吴越非劲兵健马之所出，关陇有胁从思汉之人心。多士盈庭，皆未易当此重任也。  

以阁下精治道，见兵势，以帝王之法则裁治中司，以桓文之节制，抚循二镇，有恻怛绥靖之实，无侥幸行险之失。凛乎经世御军之略，信有文武之威风矣！故纶丝布出陕蜀荆沔，先声万里之外，士卒凫藻。黔首壤歌，必相庆以为得人。识者谓吴之强弱，在蜀之安危；蜀之安危，在陇之向背。夫骑兵出于陇右，而财赋从蜀来。蜀为陇之根本，陇为蜀之股肱、秦为天下枢机，故得陇而秦蜀大宁矣，不得陇则秦蜀无能为矣。秦陇皆得，而梁宋在吾指掌之间，并地可绝河而收也。论攻战者，千条万绪，进退得失，可豫言此者也。  

朝廷据有江淮，设险守要，僭伪在齐梁，而秦陇两河，皆为虏守，西南之人不能出大散之关，督府所治，正当我之咽喉，建瓴席卷，世岂乏人也哉！前日张公尝为此举矣。恃卓然之忠议，不料敌势之方炽，不察吾帅乘之未和，以新辑锉伤之余，未暇少加练养，而与百胜无前之虏决死原野，此志士所为太息也。愚顷者尝以书见张公，论兵不可必用。公易而不察也。阁下之此行，比张公时异势殊矣。邓禹归而冯异擅赤眉之栖，裴度行而李诉得李之降，阁下之功名，高于张公十倍可也。昔韩信佐高祖，乘章邯之结怨于民，故还定三秦，势如破竹。  

蜀人攻魏，以孔明之贤而不能得其志，值司马仲达之强也。成败可以鉴矣。料敌制胜者，虽有娄旷之聪明，终必凭于间探之精。虏暴骨以逞祸中国十余年矣。重兵散归国内，再调发而无辞。子女玉帛，餍足充牛刃。再来而吾无可有，彼所谓谋臣猛将为陕右膏肓者，已天诛之。故攻蜀则不能入，而退据襄则狼狈遁走。是我师亦稍强于曩时也。虏之兵将既非前日之盛，此似有可乘之隙，敌似可料矣。然吾间探未精，殆见其皮毛之事，安知其无他谋臣不能更遣重兵乎？故秦陇之事，在精其间探也。古之用兵，惟间探为急务。且如一举而取伪齐，定京雒，唾手可辨，信如成功之后，而与我为敌者，尚在此境，用兵亦未弭也。譬如搏虻去虱，何损于牛。  

昔孙权尝谓曹孟德曰：足下不死，孤不得安。今吾朝廷若非虏酋之死灭，亦不可谓安矣。兵法曰：知彼知己，百战百胜。不知己不知彼，百战百败。见几而作，攻守予夺之画，则阁下主其诺也。愚闻之师曰：进取不如自守之至，乃进取而无后患。故羊杜预之贤，巧于平吴而拙于谋晋。自守之术蔑焉；谢安桓温，锐意并吞，所获不知所丧，所以无害者，知自守也。愿阁下威德加于雍雒，畔将溃卒，必相率以归服王化。而自守万全之计，常使内重，敌不能窥，国家永宁，兵革不顿，至尊安枕而无忧，所以成方召之业者，亦伟然矣。嗟夫！中原要终必克复，阁下掎之，阁下角之，江南诸将并力踣之。以蜀之饶，蓄谋养威，裕民劝农，下贤容众，先收陕右五路之师，与六军期会于韩魏之郊，将符尊专，号令齐肃，戮力一心，酬特达之知，千载之一时也。今六纛数日启行，用人之际，下走以潦倒贫困百僚之下，效匍匐于邯郸。受揶揄于燕蓟，其迂钝可笑亦甚矣。辄不自掩其缺短之见，卜媸妍于帐下。伏惟揖怒蛙，赦吐茵，钧播之广，宜无遐遗；吹嘘之荣，岂拒枯朽？非所敢冒也？庶几不录录而负门下云。冒昧唐突。伏俟诛谴不宣。  

【`宋张魏公奏议`】  

《进呈所与张子盖等书检并旗榜录本》《与张子盖书》：比得报，闻分兵三道，解围海州，心颇疑之。不知地理形势果是何如？盖分兵则弱，如彼专攻其一，则在我未易枝梧也。今李侯既在城外，莫可相约商量，更图长策。或益兵共击，或量度进退，事欲必济，宜各以协和为心。其他区区言语之间，皆不足深较。节使以名将之裔，骤取富贵，勉力功业。上以报主上，下以副先令叔循王之望，一或差跌，则公议不容，名节扫地尽矣。所宜勉之！某见治装帅李节使带领大军，前去楚州以来照应，仍乞以某此书关报李节使海州，及以帛书报城中将士，使共知也。又《与李宝书》：节使总兵于外，照应城中，策未为失。但不知海道今尚可通城中否？粮食可自海津致否？心甚忧之。已作书与张节使，所宜深思远虑，率厉将士，且与张节使熟议，共成大功，勿分彼此。虏兵既众，不知张节使之师可以必战解围否？凡此等事，幸一一子细条具，速以见示。务济国事，乃所望也。虏人残害不道，专嗜杀人，所得城邑，噍类无遗。想见城中豪杰忠义，共图力守，某已治装亲帅建康。李节使自水道前往楚州涟水以来照应，帛书封呈。更望照悉。又《抚劳海州将士帛书》：当使见带大兵前往楚州及涟水一带照应，解围海州。仰城中将士尽力战守，图报国恩。将来功赏，俟一一躬亲核实保明，务在优异。节钺以下，皆当力请于朝，以酬劳苦，各仰知悉。  

【`孙觌鸿庆居士集`】  

《和州与提刑胡献可论兵书》：即日秋暑尚炎，共惟台侯万福，某投畀小邦，遂托余芘。已尝具启占谢，计已彻闻。属者诏书起一半禁兵，本州遂将先已起人数，通计一半辏发。起寿州团结，今蒙使司牒问，于手诏有无遗戾，承命皇恐。某三月出都时，见扬楚滁泗之兵，相继放还，旌旗舟楫蔽空而下，某所亲见也。独和州未回，而复有起发半兵之命。某窃详诏旨所以存留一半之意，谓东南亦不可无备尔。虽本州所遣兵未还，朝廷岂暇一一开坐，遂并计为一半应诏。实以三里之城，下临大江，止有壮武一指挥。又通沿江四寨土军，尽择伉健可使者趋军前，所余癃老懦怯，已过半矣。近报海州盗起，旁郡皆警，日来本州王庆家又有数人劫取财物而去。区区之意，谓半兵既足以应诏命，而余兵缓急虽不足恃。盖庶几焉。不然，有司何至占吝不遣，上烦程督之严，伏望提刑郎中，垂意省察。本州所起半兵，似于诏旨无害。所存余卒，或能消厌未形之患，则非某一人独受公赐也。僭易死罪。  

【`王汉滨先生集`】  

《回虞宣论吴姚二大将出兵书》：某今早承局还，伏辱台翰继递，中又拜十三日教赐，不胜感激。王提干马已买得四十六匹，葛彦奇十六匹。渠辈得回岩昌，自然易办矣。商兰两州，招纳降附可喜。若有益于国，本所不敢惮供亿之烦，所以夙夜辛勤，横身以当众怨者，正欲节省用度，以济大事，非敢靳吝财赋，当用而不用，以沮将之心也。孔明所谓限之以爵，爵加则知荣，一颦一笑，足以激厉，生民膏血，岂容妄得乎？赏不当于有功，犹辇金币以塞庐山之壑也。归顺之人，须当优假，何所爱乎？但向去事大，不知所用几何？若涉大水未知攸济耳！适领使檄买马，以百运为限，亦得中数。乞罢招兵，尤为至论。本所岂敢望赐，只得国事利，小人与有获焉！方今之弊，不在兵少。孔明街亭之败，归而减卒，兵贵精不贵多也。淮南之溃与采石之捷，其众寡可验矣。南北通使，和议必成，亦须一再往返耳。移书宣威，且议休息，生灵之幸。某昨日因书止其再出。大暑如此，岂用兵时邪？征士征行，百姓发车付，皆是危事。师老锐挫，若遇大敌，岂不可忧？此乃安危所系，用度不足言也。甚善甚善，姚帅年来数奇。不可委以要地，更宜与宣威议之，因粮事不敢必，只得不至过当足矣。  

【`张南轩集`】  

《答朱元晦书》：木式受任上流，到郡恰一月，顾此地在今日至重，岂谫陋所能胜？然亦不敢妄自菲薄，黾勉激昂，期为远计。第承积弊之余，纲纪委地，无一事不当整顿。今颇有条绪，邦人似相信爱，边备深可寒心。军政极坏。今军事在都统，财赋属总司，所谓帅臣者，其所当为，要是以固结民为本，使斯民皆有尊君亲上报国疾雠之心，则以守固，以战克矣。此路民贫悴尤甚他处，田多未垦，茅苇弥望，坐失上策，于今几年，义勇民兵，实多强壮。但久不核其籍，且数年不教，其势因循。见行整顿此事，在于人情亦似乐之。然其间曲折之宜，正须精密乃可。帅司兵但有神劲马步合千人，骑军共父所制也。方一新队伍，严纪律，明节制，兵虽不多，要是规摹不可不立。荆鄂大军屯营在此者，亦万五千余人，非复岳侯向日规摹。近日曾唤来射，亦全不成次第，兵将辈见帅司治军，似颇有愧色。前此其军扰郡中百姓不可言，木式务以信义开怀待之，而号令则不可少犯。颇肃然，无敢干者。  

襄阳去此平原四百余里耳。然向来虏不曾出此者，以粮运费力之故。顾此亦何足恃？但此间乃吴蜀腰领，自襄阳至此，要当以死守之。往年刘信叔号名将，张安国素豪俊，然为帅时，才闻边上少警，便仓皇要为移治江北之计，此乃大缪。不知纵虏使至此，更有甚世界？此皆不知义，亦不知势也。木式孤危之踪，独荷主上照见，使为此来。然实不敢自保其久于此。惟是深惧一日必葺之义，思效万分，而独力更无人相助。欲辟一二官属，未知得与否耳。范伯达春田文字，前日来时，遍寻不见。辄更求一本，及兄有可损益于其间者，并愿闻之。甚望。又《答朱元晦》仁风义气，想已周浃四境。重税厚供，想已考究本末。备见求牧与刍，固当然也。式于此有所见，亦不敢以隐，但亦精审而后发耳。  

辰源等五郡刀弩手事，近岁为诞谩观望者所害。比列上为久远计，诸司皆恐未合时论。虽知其是，有不敢联衔者，不免径自以闻，便蒙开可。明主可为忠言，士大夫往往负之耳。如答引会子上供，皆目前大利害，见考究以次陈也。惟是孤踪，不获自保，然一日必葺之义，不敢少堕耳。义勇事屡承问及，共父向来在此入奏，谓义勇武艺胜大军，缓急可调发。木式实未见其然。然其人多壮强，仓卒足为荆渚之卫，以壮上流，平时可以捕察盗贼，此则然耳。共父御此辈未免姑息，如免役一事极害事。后来至县道无人可差，役中下以下户，反受深害。今亦修正其事。又县道不能节度，岂有是理？亦明示节制，使知县而不任，则去之可耳。比有总首径申本司保明差一部将，不经县道，不免惩治，使知循序，此最要务也。然义勇寻常多有所患苦，如率敛等事，一切禁止。所以恤之者，固不可不尽；而于节制，则不可不明耳。  

若今冬聚教，木式未以罪去，当更一二整顿之。但患武将极难得，亦是近年以来，进退在近习之门，所取皆诞谩之辈，坏得人才狼狈，极可虑耳。所谕传闻之说甚皇恐，不知何以得此，连日循省，缘初到时，承纵盗之后，不免重赏。连获江湖间积年杀人之贼，以正典刑。又有一贺之美者，乃一路囊橐渠魁，六七年来，激茶客为盗，误官军使败，且假盗以报冤。用此致家赀累巨万，一路之人怨毒之，果畏之甚如虎狼。不免逮捕按诛，徙其妻子，尽没其赀，归之有司而不有之。并按治宪司大吏向来受赂故纵者。今年茶客尽循约束，无一夫敢持兵行于途者。此一事之力为多，恐或者便以为嗜杀耳。近数月以来，既幸无新盗，而旧盗已多得，亦无所用刑矣。但昔人哀矜勿喜之意，每切味之，要须使此气味无间断耳。尚气之言，亦每防有主张过当处，亦不敢不闻而警之也。近按一二郡守，素来凶险，事极披猖，不得而已。异时恐亦不在祝大任之下，因思诸葛忠武李平廖立之事，固是公道。然亦由德盛感人之深，乃能致然。每使人愧昔贤耳。  

【`曹彦约昌谷集`】  

《已卯上庙堂书》：窃见虏寇侵边，诸城被围。平地百姓，坐受剽掠。中外汹汹，恐有窥江之谋。愚窃以为不足忧也。困兽强斗，本无远略，乘鞑靼退师之后，肆冲突以示余勇，驱河南之民以为签军，无复有粘罕兀术人物。水潦既降，马无长技，暖气将效，弓无劲力，不有败血刃，必有内难。谓之不足忧，信而有证。然而治内者，当有规模；事外者，当审施设。古人于此二事，载在方册，与治同道，治如反掌；与乱同事，乱亦如之。不观天下大势，而独幸虏寇之退师，忽有强敌起于旁，锄梃弄于中，左支右吾，力不暇给。本朝之虏，不止于金虏而已也。自古君臣同德，辅佐同谋，圜坐者有成说，奔走者有定向，然后事无不成，为无不就。自开禧用兵以来，迷失此意，疆场之事，不得尽至榻前；阃外之人，不得尽闻庙议。  

上以笼络之术行其私，下以苟简之意逃其责。甚至兵无主将而散，郡守兵已出界，而方建宣威。而造命之本误矣。自古中书之务，贵在清简，操略所以御详，居静所以制动。元首丛脞，万事皆堕。自开禧用兵以来，调发一项人马，至催札十数；驱磨一件递角，至里牌三五。命令不坚决，而持守易变；赏罚不信必，而奉行无准。甚至庚牌太多，未免失坠；调发大遽，多至叛亡。而造命之本紊矣。自古用兵之法，必须阃外先有事权。故将在军，君命有所不受。非欲其跋扈也，威不重则不足以服人，权不一则不足以出令。又须有财物可以动众，有官爵可以赏功。圣贤审度事情，立说如此，必有所见。开禧虽立宣阃，实无事权。名为招抚者，或得以抗衡；名为节制者，或得以侵官。  

微而偏裨，皆得以直达，小而州县，皆得以僭言。用揣摩之小数，而欲求度外之功；拘闻暇之常文，而欲制难料之变。至于军前支犒，皆仰给于总所；临阵喝转，皆见沮于有司。用事者欣然有得，谓足以关防控驭，不知俊杰之士，岂肯受制？事掣其肘，时失其机，或观望以谋夺其位，或倾险以阴沮其谋。而有志者不肯任事矣。自古用兵之时，必须州县先有事力，故祖宗之财，其根本在州县。非纵其自营也。有外寇者，当防内难，有军事者当固民心，调发者必有激赏，经过者必有券食，事势当然，无可疑者。开禧以前，州县储蓄素厚，尚可支吾。及至国用司一立，专以戋刂刷为能。有一孔之利者，无不攫取；有累政之积者，无不起解。民间受害，尤难缕数。聚兵不得其所，而徒费调运；楮券不清其源，而徒困秤提。盐策之所以屡变，舟车之所以不通。用事者但见所入稍多，谓足以补助经费，不知州县之间，所至窘束。田野之民，无不贫悴。有危邦之陋风，无太平之盛观。给度牒则扰及僧道，给盐钞则扰及商贾，而有志者不能措手矣。  

自古寡不可以敌众，弱不可以敌强。兵以众而为强，以寡而为弱。非谓带甲之夫，皆欲其出战；风寒之地，必欲其尽护也。城郭之兵，恃险以为固，其兵宜寡；平地之兵，恃人以为险，其兵宜众。是故善用兵者，立重屯于腹心，分轻兵于边徼，明斥候以守关隘，倚民以护乡井，卒有缓急，则必审轻重以为策应；卒有挠败，则必守家计以俟后举。小捷不足以为喜，小挫不足以为辱。开禧尝试用兵，不习武事，置御前诸军于边徼，不图进取；纵虏骑驱驰于腹心，不思次胜；守关隘无虑数百处，不问缓急；遣戍役不满数百卒，所至溃散。方且调禁卒于诸郡，取弓手于诸邑，论其人则未免乌合，作于外则徒见张皇。及至光濠受围，则两淮抟手；襄安城守，则京湖痛心。置赤子于度外，皇恤蹂践；称斫寨为隽功，止同剽掠。每见捷报，令人愧恧。设伏者不过百人，斩首者不过三级，生擒一名，便称万户；驮子一头，便称番马。  

解围之音日闻，而虏骑不退；报捷之旗日上，而境土不辟。所幸虏无谋耳。万一稍识兵机，阴行诡道，或多方以相误，或声东以击西，指偏师以缀诸城，率骁锐以迫江浒，而吾国奔命矣。自古教民而后用之，不教者谓之殃民。所谓教之者，非特行阵进止之法也。怯者常有以激其勇，勇者常有以养其气。明爵赏之可慕，而息其剽掠之风；察衣食之不阙，而销其饥寒之虑。然后正阶级以定其分，示好恶以观其智，将必使之知兵，兵必使之爱将。以此众战，始可集事。开禧冒昧用兵，不知兵法。取泗州上表未已，旋复陷没；取和尚原奏功未报，旋复失利。  

宿州未得，已有灵壁之败；唐州未至，已有三交河之血刃。兵不素教，将不素练，无塞井夷灶之法，而递相蹂践；无曳柴伪遁之谋，而某受锋镝。一矢不得以相加，匹马不得以还旆，而吾国大震矣。自古用兵，当明本意。必有以服人心，乃可以合天理。有安民和众之志，而后有箪食壶浆之迎；有禁暴除乱之谋，而后有东征西怨之事。痛惟国家南渡，九十余年，隐中原于腥膻之地。往时河南北之民，闻本朝有恢复之意，莫不延颈企踵，以为礼义之国，可以衽席我也。自开禧用兵之时，本意不立，使忠义之人，结怨于对境，已不足厌服其心。及交锋之际，诸将素无纪律，纵杀戮以诧威武，肆剽掠以代赏犒。滥及降附，谬称巷战；诛及宝化，名曰搜山。两河之心，视官军有若寇盗；十年以后，怨官军犹入骨髓。致使签军之策得行，而归顺之意不决。  

垂亡之虏，犹足以动万里之众。而规恢之本意误矣。自古举军国大事，必须先塞幸门，大开公道。忠谠者未必皆合理，不失为正论；谄谀者未必无寸长，不失为奸计。在乎上之人，勤于政而敏于事，旌其淑而别其慝，则忠谠者日得进见，而谄谀者自然退听矣。当开禧用兵之初，已知有债帅之弊。用事者闻其名而恶之，痛自洗濯，或拔之于卒伍之中，或起之于闲废之地，举朝相贺，便谓得人。不知幸门未塞，公论未伸，善结托者虽无功而安，不善结托者虽有功而惧，无债帅之名，而实有债帅之费。故诈冒奏功者，往往得志；真实用命者，纷纷得罪。而诸将之志怠矣。自古知彼知己，百战百胜，间探之所以明，非特重赏以使之也。参之以圣智，行之以仁义，自我而往者，必思有以考其实；自彼而来者，必思有以察其情。推赤心以用其豪杰，厚衣食以养其辈行。又时纵一二以疑之，使彼之情伪所在，有不得而掩者。开禧以前聘使交修，衅隙未见，虏人情伪，或不可以测知；开禧以后，通行无壅，或当阵被擒者，乃大将之子，或受命出战者，乃中原之人。  

虏已失其巢穴，不能守其命令。间探之不明，阙咎谁执？彼吝于用财者，固不得以逃其责。而反间之不得行，必有以分其责者也。捕奸细于疑似之间，处奸细于必死之地。一经削发，则首领不可保；一经刺舌，则冤苦不得伸。彼方且以计而误之，此复中其计而杀之，使失身虏境者无还期，亻免首奴婢者不南向，而问探不明矣。自古招降纳叛，皆足以破贼，因其人而用之，其效最速。然非如中国之人可以专用也。正兵一万，可以用三千。正兵一千，可以用三百。立正军以为家计，用降叛以为先锋。虽山东河北忠义之人，久隔圣化；亦必处置得宜，表里相参。然后侮慢之心不作，节制之令得行。开禧用兵之时，仅得一纳合道僧，不能使之招诱族类，肆行反间，已往之失，不复再议。  

近岁招纳忠义，尤更疏略。始欲借其威力。收复州县；久乃引入内地，付以边陲。及至衅隙已成，兵已血刃。外虽有委任之名，内实有骑虎之势。幸而成事，犹恐其骜桀；不幸而不成，犹恐其怨望。彼诚豪杰忠义，固不如此。而中外之人，上自士大夫，下至闾阎百姓，莫不私语妄议者，则以正军之单寡，而将帅之不得其人也。如此等类，不可悉数。姑举其大略言之，则开禧之事，可以深鉴矣。澶渊之役，人知其必胜。燕山之议，人知其必败。稽之往事，考之人谋，观天时而察变异，明如契券。更化以来，余习未殄，凡所以治内事外之具，少所商榷。而徒畏虏寇之骤，至幸虏寇之少退。不知国家气血，已汗下于开禧之日。而疾未除，复汗下于三年之间。兵日以困，财日以匮，士大夫日不任事，而百姓日有怨言。不开心见诚，不改弦易辙，不尽悟前失，不痛扫宿弊，犹欲阴转而密移之，必有不及事之悔矣。  

盗贼将起，水旱将作，兵连祸结，将不可支。假使尽却虏寇，不留一骑，秋高必至，不可以罢戍守。假使宿亳归疆，唐邓听命，粮运益急，不可以宽力役。以至尽取汴洛，传檄齐鲁，举河南之地，悉上版图，则守河之计，又有不可胜言者。不思考古道不刊之说，而徒权轻重于虏骑进退之间，善谋国者不当如此。某本区区书生，屡蒙朝廷器使，得专方面，廪稍以多，无所补报，当时事如此，乃以衰病疲惫，又当求去，有怀不尽，实取未安。心志凋丧，文理冗谬，平生所闻，概见于此，若其他小小节目，未暇尽举。伏惟察其情而赦其愚，幸甚幸甚。  

【`方秋崖集`】  

《与赵端明书》：某惟边圉多艰，所在骚动。独我东鄙，屹然泰山，而四维之。上嘉乃勋，眷渥殊特，进班端殿，建号大木困。所以昭异数，劝荩臣也。兹者涓辰显拜，万目瞻仪。惟某受知门墙，不同余子，故其忻喜之情与众一，而其忠爱之意与众殊。若曰道古今，誉盛德，以为宾赞之贺而已者，则人能言之，何待于某？区区愚鄙，敢诵所闻。则其所谓贺者，亦固异于睢盱而献笑、口占嗫而贡谀者矣。  

盖某以为公府之开木困，于今且五年，虽公相之为始终如一日，而坐久则神怠，立久则精疲，亦人情之常也。而一欠伸，而精神固已大异矣！然则今兹之命，岂非公相起而欠伸之日乎？一念之发，群动皆新，此固其机也。故某之所欲为公相言者，曰仗忠义，曰正体统，曰明纪律，曰重选辟。夫物必有所仗，熊虎伏爪牙。鹏仗羽翮，鱼仗水，龙仗云。一日而失所伏，则狐兔狎之，蝼蚁咂之矣。至于人之所仗者何欤？曰惟有忠义而已耳。然则舍忠义之外，非所仗也。共惟先忠肃公越暨我公相，勋在社稷，名在华夷，对越上天，同一忠义。而公相又亲冒矢石，出入兵间，身被十数创，盖几危者数矣。  

其负名誉、享显荣，夫岂因人而成、寅缘至此者哉？是固无假乎梁楚之游杨，萧朱之援引也。而系其迹观之，则王邸也。而缔交于外木困；戚畹也，而通谱于内姻。有儇薄之徒，而尘滓六符之采者，则或恐失其心；有裨贩之夫而污辱五侯之第者，则或谓藉其力。此曹帘视壁听而借为效，街谈巷说而诡为忠，岂真有关于损益之数哉！公相因其来而纳之，就其求而役之，要亦不过古名将遗赂中朝之意，固非仗此数人者以为助也。然而不可不谨焉！盖王右军抱经济具，谢安石一流人也。惟其托于字，故字足以掩其学；本朝文与可妙《楚辞》，当无逊于陈黄张晁矣。惟其托于画，足以掩其文。  

一犬吠形，百犬吠声。或者不知，其谓公相所伏者王邸也，戚畹也，相府也，则平生光明隽伟之功，适为所掩耳，可不惜哉！是则前日密赐之御札，草茅者犹未敢以为然，而况其他乎！某之所愿仗忠义者，此也。夫举一路之兵，而制之以木困臣，盖下至众而上至寡也。所恃以维持之者，体统而已耳！故名分，所以守此体统者也；仪文，所以彰此体统者也。礼云，礼云，文具云乎哉！刘济以司徒为幽州，至于红帕首，革化衤夸握刀，俯立首左，以迎天子之使，而今之将帅，待制使如僚友，视制府如家庭，往往便衣骤谒于后堂，腰舆径造于听事。  

岁时节序，杯酒招邀，驱车过之，何啻侪等！非不知艰难之际，不同常时，欲得其心，姑与无间。然此曹何所知识？偃然自尊如此，则制木困岂不惧卑哉！或者徒见逆李庭参、许国端，受山阳之变，芽孽于兹。故遂指为覆车，谓不可以虚文挑实祸。而不知逆李之反状，固已久矣。邀节钺则节钺，邀钱帛则钱帛，其无纪纲莫甚焉！向使正体统以防微，宁复至是？祖宗时，武臣莫尊于三衙，见执政必横梃庭趋，肃揖而退，盖以为等威不如此，则不足以相制云耳！今端明执政也，宁可复如前日之陵夷乎！况夫交际之间，密迩者情亲，疏远者分隔，情亲则狎，分隔则睽，此其势然也。  

今公相之于莫府，目不过一见，见不过数刻，而诸将出入无禁，启处不时，凡百军谋，独与参决。而所谓莫府者，佥文书于已行数日之后，揣事情于茫然不知之时。诚知莫府庸庸，无足以称使令者，然而体统则不若是。诸葛武侯所与谋者，法孝直辈耳，关张之徒不得而与也；裴晋公所与谋者，韩昌黎耳，诉武古通之徒，不得而与也。莫府之庸庸足择而易之而已矣，因噎而废食，惩羹而吹齑，则亦安用莫府为哉？天长移治之匆匆，淮西招军之扰扰，不知谁为画此谋者。某之所愿正体统者，此也。彼天长淮西之事，道路议之，庙堂议之，盖至今公相代为此三数人者受谤也。则亦诸将无纪律故耳。今举天下之军无纪律矣。独公相威望隐然，军行整肃，而安得结辈数十公参错于麾下，以备一旦之指呼哉？去春从士卒之颜行巡行边鄙，军次宣化，有取民谷以饲马者，立斩之，虽扬干之仆，不恤也。而诸将则不然，所过驿骚，甚于寇兑攵。  

古语有之，贼来犹可，官军杀我，昔闻此谣，今见此若是，可不为之哀痛欤？某尝记前年出城南门，有数兵负刍与争道者，前呵者曰：“制干也！”兵曰：“何物制干！此赵侍郎马刍也！”时适相值于吊桥，进退不能，而数兵者盛气直前，轿坠焉。有一兵倚刍道旁立，呼而劳之准交百，而趣从者擒不逊者，得三卒，谕之曰：“尔军人也，我制干也。制干之与军人，自有统摄。尔犹敢尔，如百姓何？”之百，军士环观如堵，嗟服而散。繇此小小者观之，则知使此曹有纪律，本无难事，赏罚公而已矣。道傍立者，本何足赏，而欲示罚于彼，则不得不借赏于此。是亦一机括也。闻军中挞罚，未尝有轻贷者，然而非营运折阅，则陪纳不足者耳。不闻有折逆旅七著，即斩以徇，如高崇文者，不闻有军行露宿，旦朝与民家扫门而去，如岳飞者。是不特纵之为暴，而驱之为暴矣。故据其室，则子女其子女，过其虚，则鸡犬其鸡犬，此明以官军而恐喝者也；语音不辩而行者兽奔，衣装可疑而居者鸟散，此假以贼兵而剽夺者也。自荆襄回者，则断腕取金；自天长归者，则放兵大掠；自淮西来者，则郡邑戒严。虽平居自诡严于持军，而近至通川，亦未免豢围一空，草木皆尽矣。诸将徒知以此市恩，而不知以此贾祸，他日手滑无厌及我矣，虽欲禁止之，得乎？某之所谓明纪律者，此也。制木困号小朝廷，以其为人材所聚焉耳。戎书辟士，谓当朝取一人拔其尤，莫取一人拔其尤，罗而致之，以望此府可也。而运筹帷幄，载笔旌麾，乃无大强人意者。盖人材品目，色色不同：有如象犀珠玉，虽不适用而可为宝者；有如木便木冉豫章，虽多节目可隆栋者；有如乌喙野葛，虽有甚毒而可伐病者。是必有一取焉。未闻无谓而见收者也。今莫府何所，而名丽丹书有不得调者，则借以为捷径；木困议何事，而号为贩夫人所不齿者，则据以为亨衢。今日一计议矣，明日又一计议也，而奚取于莫谋？今日一兼佥矣，明日又一兼佥也，而奚取于檄笔？外而郡守亻卒，下而州县官，则又有甚焉者。起废分符，而专事囊橐，得无倚乡曲之私乎？兼幕题舆，而不识府寺，得无怙邸第之援乎？风寒之邑，胡为寄之马矣子？滨淮之县，胡为易之鄙夫？此殆有不可晓者矣。甚者，不特众人不知其姓名，虽公相亦不知其姓名也。挟一缘故，则不俄焉而曹掾矣。不特众人不睹其面目，虽公相亦不睹其面目也。  

寄一书信，则不俄焉而属吏矣。故有罪者指为逋逃之主而国法废，有服者占为起复之地而人伦灭。窃闻近者有以登进士第冒昧图起复，而公相亦辟之。夫口诵圣人之言，身为市人之行，一至于此，门墙亦安取斯？之人也而忍其亲，则亦何往而不忍于公相？夫金革之事无辟者，君固逼之，有不得已焉，可也。而我固求之，谓非名教之罪人欤？且古者以辟置而取重，曰是尝为藩府之所推择也。今者以辟置而取轻，曰是盖与其厮役为尝僚也。夫为亻及也妻者是为白也母，公相既列之王官矣，则凡仕于此者，可不谓之同官乎？吁！可叹已！某之所愿重选辟者，此也。伏惟，公相一江之屏蔽系焉，一道之生灵系焉，其负荷至不轻也。今城池信高深矣，器甲信犀利矣。诚能仗忠义则勋名大，正体统则名分严，明纪律则军政修，重选辟则人材出，而老熊当道之势，猛虎在山之威，真足以壮长淮而卫中国。匈奴自此当不敢近赵边矣。某不胜晋粤之罪，辄疏其云云，代骈四俪六之庆椟者如此。公相不以书生为不武，而加裁择焉，则继此以进。某何敢自爱，惟公相容之而已。  

【`李忠定公集`】  

《郁林与吴元中别幅》：论高祖光武甚善。顷尝作序进三帝录，及其梗概谩录去，并所著郡县封建方镇三篇同往。虽不成文，取其意可也。愿勿以示人。及建明募兵笞子，亦可以见当时措置募兵及所以养之大概。然此所募兵，正欲置营房于河北京东西陕西，更番以卫行在。当时行在绝无兵也。帅要兵如大名，四军止万人耳。传为十万，则大过。当时立额固有多处，然不过招填不足，似未为害。孰若全不招而无兵以战守，并与其地与民而弃之耶？兵贵精不贵多，至论也。有兵又须训练，得帅以驭之，乃为精兵，犹之有材料，又得巧匠以用之，乃可建大厦。有材料而无巧匠则拙，有巧匠而无材料，则是无面而造食也。失当时可投之机会，最为可惜。至于养兵之费，窃谓朝廷岁漕东南米六百万余石，及上供财帛等，正以养兵及六宫宗室百官之奉，祭祀宾客赏赍之用。又权天下茶盐之利，以供非泛之费。今此等用度绝省矣。若均节之，则不患无财，岂专恃募民助国哉！然此乃建炎初事，今地益蹙，民益困，江湖运道不通，则非徒无自得兵财，真可患矣。唐之方镇，唯河北三镇许之世袭，盖有为而然，余路则否。建炎初下令以河北河东封能守者，听其世袭，而沿河江淮置帅，要但假之以权，使之治兵，非世袭也。略仿唐制。然此亦建炎初事，今之证候又不同矣。三等之说固善，其谁行之？观沿江置制置使，而淮南未闻，大概可见。不知失淮南则江以南可保乎？东晋能保江左，以有淮南；后唐迁于豫章，正以失淮南之故。其利害甚明。至于倚关中以复河北，在今日诚为渺茫，天意难测，会有时耳。  

【`蔡定斋集`】  

《上虞枢密书》：某尝闻：言有切于事，众人以为迂，而君子以为必然，不可不察也。世之言治者，不过曰富国也，强兵也。言之则美而可听，听之则乐而忘倦。为是说者，追时好，取世资而已。求以富国，国未必富而民且贫；求以强兵，兵未必强而国愈弱。利不一二，害将十百。不知究其本而从事于其末，去治愈远矣。有人焉以仁义之说而告其君，非唯君之不信，众必相聚而笑之曰：“是书生而常谈也。是迂儒之高论也。”幸其君之不信，而得以申已之说。此言之所以不行，而王政之所以不可复见也。汉之文景，五六十载之间，移风易俗，黎民醇厚。唐之正观之治，外户不闭，行旅不赍粮，非仁义之效而何？是三君者，固未纯于王道，而其治已章章如此，孰谓仁义不可以致治乎？议者必曰汉唐之时，海内为一，天下无事，日引月长，庶几有成，今日之势，似非昔比，疆土未复也，陵寝未修也，九重之上，禹菲舜癯，皇皇焉思中兴之治，旦暮而冀之。今欲责成效于数十年之后，是犹指来岁之粟以疗饥，亦已晚矣。  

夫国之强弱，不在于地之广狭，而在于民之安危。汤以七十里兴，文王以百里起，徐偃王不足道也，一行仁义，而归之者三十六国，而况今日乎？今日之地方数千里，中原之土皆吾境也，中原之民皆吾赤子也，其思宋之心未共也。苟行王政，则将于于然襁负其子而至矣。不此之务，必欲持富国强兵之说，曰如是而国可富。如是而兵可强，如是而中原可复，如是而敌人可宾。此说一行，未见其效，而民已告毙矣。借如其说，是欲举天下之大而决于一战，以侥幸万一，岂不殆哉！今人有千金之产，为有猪攘其半，必将奋袂而与之争，争必不胜，而力愈困矣！曷若保其所有，日积月累，赀用既饶，坐待敌人之弱而取之，不唯已失复得，敌人之赀，庸讵知其不为我有乎？噫！此万全之策也。昧者不知，而汲汲于目前之利，此某所以痛惜者也。为今日之计，莫若节浮费，省冗官，减无名之征以结民心，汰无用之卒而练军实，劝农桑而抑末作，示敦朴以振颓风。  

凡立政用人，发号施令，一本于仁义，庙堂之上，勤勤而行之，守之以专，持之以久，不数年间，当有成效。虽不求以富国，而天下有余；不求以强兵，而天下无敌矣。此必然之理，必至之势也。恭惟阁下，以王佐之才，为圣人之偶，所以辅相吾君者，皆仁义之道。尚何待于言哉！某也，莆阳一鄙夫。者天子亲策于廷，盖尝以是说而献之天子矣。今复以告阁下，虽其言近迂，而区区之心，实欲以禹汤文武望吾君，以伊傅周召而期于阁下。阁下不以为迂而忽之。某将有深于此者，次第而进之。  

【`陈默堂先生集`】  

《皇帝书代阮粹孟作》：臣生长东南，以儒为业。间尝学兵，自太公司马孙吴之书，击刺行阵坐作进退之法，与夫历代谋臣猛将奇正相生、虚实相形、合散无常、变化莫测、战胜攻取、谨守豫备之术，以至阴阳卜筮、天星地志、占射厌禳、异端曲学之说，凡支离而不合，交络而难通者，实无所不观，亦无所不知。盖自尧舜夏商周秦汉以来，迄于五代之间，所以得失成败安危治乱之迹，如春秋史籍之所著见者，以臣所知揆之，如辩白黑，如数一二，如驾轻车，驰驷马，而行于四通五达之衢，唯意所适，无不快者。又尝以谓古今殊时，利害相绝，故当世之务，尤不可不讲。于是本之天时，验以物理，辩风气之所宜，察南北之异习，相山川之险易，稽人情之思怿，较天性之能不，别民力之勇怯，究习俗之向背，度夷狄之从违，如是者盖有年。反而自观，亦以观世，胸中之所既得者，了无可疑矣！而未有能发之者。方少年时，志气激昂。过自标置，诚有所负。而臣所居，邈在闽海之陬，爰自胜衣以至今日，游咏太平和气之中，耳不闻钲鼓之声，目不睹旌旗之色，虽欲自效，其道无由。是以泯默退处，自同寒蝉，若有所待，不自知其愚不肖不足以为当世用也。  

去年以臣老亲之命，俾臣求试礼部，谓纵罢黔，例当得官。臣以家贫，急于禄养，间关远来，至会稽遇故人为守将，留臣逾月。是时睦寇方跳梁于山谷之间，或谓不旬日当就擒戮，实无足虑。臣独言瓮牖绳枢之子，一旦猖獗，聚徒万计，安得不虑？或者笑之。臣已而以心语口曰：是难与他人计者，当囊书北去，言之君父，庶几有一达焉。其遇不遇，虽死无悔。及臣来京师，试于礼部，不偶，幸与廷对，复处下列。又自以谓古者功名之士，必其资可以富贵。今臣命穷如此，借使其术不疏，亦必无补于事。以是亟欲南归。又念臣亲年八十，臣今既归，势不可远去膝下，遂将老死岩穴，而平生所志，终不能少摅一二以报陛下天地覆育之恩。  

顾欲与麋鹿相为春秋，草木同归于尽，何果于自弃之甚也？于是洗心易虑，追书曩时所自得者，为《兵说》十篇。虽辞意儇浅，计策无取，引月豆长鸣，自其真性，非自欺以欺陛下者比也。敢献之阙下，惟陛下留神而幸察焉。臣闻赵括读其父书，至其论兵，虽奢不能以口舌难也，然无救于长平之败；孙膑吴起，各有著述，考其所言，膑尤精密，而屡有敌国之辱。由是观之，言之不足信也，固矣！故霍去病曰：顾方略如何耳，不至学古法。夫言之而善，如二子者，尚不足信。况如臣十篇之说，言不能达其心，文不能究其言，亦何足道？又况草窃未诛，上自朝廷，下至布衣韦带之士，奇谋硕画，日陈于黼座之侧，盖必有瑰伟绝特之论，过如臣万万者。方斯时也，侍其狂瞽欲以上动冕旒之听，臣固知其难矣。  

虽然，汉之所以定三秦，擒项羽者，韩信之策也；蜀之所以制孙权，取刘璋者，诸葛孔明之策也。是皆立谈之顷，遂定大计，卒如其说。使言皆不足信，又焉有此？夫言岂可以一概论哉！唯真知兵者为能言，唯善听言者为能用耳。今臣区区之忠，欲以自见，非适为利，文虽不工，志或可取。陛下幸听臣言，以为不欺，置之用兵之地，使臣有所依附，时出智略以裨主帅，或能为陛下安反侧之心，收散亡之卒，使逆贼腹心内溃，党援外离，割裂糜溃，卒于无以自植。臣于是盖不能无分毫之助矣。干冒雷霆，罪当万死。谨缮写《兵说》十篇，并书一通投进。臣不胜俯伏战惧待命之至。  

【`冯缙云先生集`】  

《上岳相公书》：虏人败盟，五月间渡大河，径趋长安。六月初叩凤翔石壁堡，其意直欲俯拾四川口屯戍，非复前数年之比。自吴侯不幸之后，分屯略尽。今者仓卒调发，使还旧处，暑中迁徙，人岂乐从？又去年移居，犹未定帖，今复摇动，必失军心。纵其统帅制驭有方，莫敢不来。犹恐中路散亡，比到旧关，十无四五。昨者朝廷新除诸帅，只在关上，不敢赴官。五路之兵已复为虏人所有。而胡宣抚虽致命许国，然军旅之事，素非所习。川蜀之在今冬，彼有必取之势，我有必败之象。朝廷自渡江以来，十余年间，虏人竭力相图，终不得志者，盖相公及一二大将为长江重镇，而吴侯一军作上流屏翰，势如柱石相扶，首尾相应。设使此虏今冬遂得川蜀，控带上流，俯视吴楚，是犹一柱已摧，而余柱皆侧，其首已断，其尾可知。不谓相公及一二大将，必赖川蜀以为强雄。论其形势自然如此，此社稷存亡之大忧也。  

凡数大军，独相公一军前当其冲。然则今日川蜀之事，即相公之事耳。与其形迫势蹙，仰而拒之、于荆楚之间，孰若长计远算，举而掷之于数千里之外，以相公之威望，虏人素所畏服，若能以数万之众，径趋商号，使必闻声股栗，望风破胆，岂徒保卫川蜀，必能据有关陕。盖虏之敢冒大暑交锋刃者，直谓川口无备，意欲直造成都，如入无人之境。今相公大张声势，直以锐师冲其腰胁，虏人仓皇出于意外，气夺神骇，有必败之势。五路之众及南北山溃散军伍，方其无所适从，心志未定。以相公素望临之，垅亩之民，皆可为兵。招纳叛亡，百万之众，长啸可集，人尽为用，则其势百倍。吴侯旧军分在秦州者凡万余人，全军不动，今在凤翔，与敌相当；分在熙河者，惟亲兵数千，随主帅来与凤翔并力。  

其次稍稍归附，及仙人关所存者，共有带甲三万以上。相公若出军商号，与之合并，则气势复全，犹病而复壮，老而复少。背剑门，倚商岭，西乡争敌，有万全之理。此虏穷凶极毒，反复变诈，不为人鬼所容。方今朝廷有劲旅三十万，谋臣猛将抚髀扼腕，争欲毙敌。虏方极其奸凶，必欲覆我宗社，殄我邦家。朝廷之势，不得与之俱存。出不得已，当一大举而决之，是未必不为此虏灭亡之日，朝廷兴复之辰也。自今至冬，尚余数月。相公慷慨上章，攘袂奋发，率先诸军，首启戎行。功业成于一时，名声昭于无穷。其与日复一日，奄奄待尽者，岂可同年而语哉？虏之本志，力图川蜀，必遣余兵，羁制江淮。  

若朝廷缘此，不肯分力以助川陕，止属书生用其见众以当大敌，则四川决非我有。四川一失，东南利害愈重，不待言而可知。昔王氵睿之破吴，杨素之破陈，李靖之破萧铣，正用此势。前事之明验也。若谓东南大驾所在，如相公全军不可暂辍，亦愿具此利害，闻之朝廷，遣知兵大臣，陕西素所畏服者于数大军中各分万兵，轻装疾驰，与川关见众并力，庶几依山阻险，足以翰蔽上流之地，少宽东南追蹙之忧，盖思其上者不得，又思其次也。伏惟相公忠勇壮烈，柱石本朝，德望威名，夷夏充满。古语有之：行百里者，半九十里。盖言始之为易，中之为难。今日正当社稷安危存亡之机，成则家国俱荣，败则前功俱废，岂宜循常守旧，不一振发以身任天下哉？某卑贱暗劣，无用于世。但有区区愤激之心，日夜之所冀望以尊主庇民者，如相公之贤，独一二数耳。故敢陈其狂愚，冒渎严重，谅蒙推古人采择萏荛之心，少加裁纳。天下幸甚。  

【`黄勉斋集`】  

《与李贯之兵部书》：国之成败，不在乎两阵相向之日，而在乎君子小人进退之间。今事势至此，尚复逞其私意而不自惩创，为之奈何？李金陵依违蓄缩，动失事机。安丰合肥踊跃奋厉，未知远略，闻欲为大举深入之意，一切取办于沿淮之忠义。此曹诚可用，不过能为盗贼之行，焚烧县镇，劫掠财物，正恐因此大失中原之心耳！秋高马肥，彼必倾国以来。驱淮北被害之民，皆欲报其深雠，政恐非忠义之人所能遏也。浮光之事，想亦知其详，大抵杀伤亦相当，吾之败军杀将，为辱不少。今吾皆未得有可恃者，深足为虑也。干失记，此来无可言者。非可丐闲之日，只得汲汲自治城壁，见兴筑，邦人皆乐从，秋冬可办，一旦足御小寇之冲突耳。至此而后知有国有家，有身有心，圣贤一言一字，皆可师法，从之则吉，违之则凶。紧要一著，只要信得独，行得力耳。舟驭想且留九江，敬子诸公必来相聚，深恨不得周旋其间，听教诲也。此间亦有十数士友相从，大抵皆故人之子弟。有扬志仁识趋端正，方伯谟之子丕父刚毅不苟，可为领袖。公事之暇，亦不落莫也。敬子颇有远游之兴，此至九江殊不远，能与之乘兴一来否？干老矣，自此恐不复有相见之日，且是相去远，未必可以通问。百怀非纸笔所能述，旦夕又当颛介承候也。  

永乐大典  

## 卷之八千八百四十四

二十尤游  

赤水游  

【`庄子`】  

黄帝游于赤水之上。  

兰台游  

【`文选`】  

宋玉《风赋》：楚襄王游兰台之宫，有风飒然而至，王披襟当之曰：快哉此风！此寡人与庶人共者也。  

荆台游  

【`艺文类聚`】  

楚昭王欲之荆台游，司马子綦进谏曰：荆台之游，左洞庭之波，右彭蠡之水，南望猎山，下临方淮，其乐使人遗老而忘死。  

云梦游  

【`淮南子`】  

所谓乐者，游云梦，陟高丘，耳听九韶六茎，口味煎熬芬芳，驰骋夷道，钓射萧霜之谓乐乎？  

【`列女传`】  

楚昭王燕游，蔡姬在左，越姬参乘，王亲乘驷马以逐，登附庄之台，以望云梦之囿，乃顾谓二女曰：乐乎？吾愿与子生若此。  

【`通鉴`】  

汉高帝六年，楚王信初之国，行县邑，陈兵出入，人有告信反者，帝问陈平，平曰：古者天子巡狩，会诸侯，陛下第出伪游云梦，会诸侯于陈，信闻天子出游，其执必郊迎竭，而陛下因禽之，此特一力士之事耳。帝以为然，乃会诸侯于陈，信谒上，上令武士缚信载后车，信曰：果若人言，狡兔死，走狗烹，高鸟尽，良弓藏，敌国破，谋臣亡。天下已定，我固当烹。上曰：人告公反。遂械击信以归。  

玄圃游  

【`穆天子传`】  

天子遂袭昆仑之丘，游轩辕之宫，眺望锺山之岭，玩帝者之宝，勒石王母之山，纪迹玄圃之上，乃取其嘉木艳草，奇鸟怪兽，玉石珍瑰之器，重膏银烛之宝。  

【`应天府志`】  

梁昭明太子爱文学士，常与王筠刘孝绰陵垂到洽殷钧等游宴玄圃，太子独执筠袖，抚孝绰肩曰：所谓左挹浮丘袖，右拍洪崖肩，其见重如此。太子性爱山水，于玄圃穿筑更立亭馆，与朝士名素者游其中，尝泛舟后池，番禺侯轨称此中宜奏女乐，太子不答，咏左思《招隐诗》云：何必丝与竹？山水有清音。轨惭而止。  

西河游  

【`刘向新序`】  

晋平公游西河，中流而叹曰：嗟乎！安得贤士与共此乐乎？  

牛山游  

【`韩诗外传`】  

齐景公游于牛山而北望齐曰：美哉！固乎郁郁蓁蓁。  

海上游  

【`刘向说苑`】  

齐景公游海上，乐之，六月不归。  

龙门游  

【`南史`】  

《陆垂传》：梁天监初垂为安成王主簿，与乐安任日方友，及日方为中丞簪裾辐凑，预其燕者，殷芸，到溉，刘苞、刘孺、刘显、刘孝绰，及垂而已号曰：龙门之游，虽贵公子孙不得预也。  

关中游  

【`王性之默记`】  

胡先生翼之，尝谓滕公曰：学者只守一乡则滞于一曲，则隘吝卑陋，必游四方，尽见人情物态，南北风俗山川气象，以广其闻，见则为有益于学者矣。一日尝自吴兴率门弟子数人游关中，至潼关路峻隘，舍车而步，既上至关门，与滕公诸人坐门塾少憩，回顾黄河抱潼关，委蛇涌汹，而太华中条，环拥其前，一览数万里，形势雄张，慨然谓曰：此可以言山川矣，学者其可不见之哉！  

乌衣游  

【`南史`】  

《谢弘徽传》：弘徽继叔父混少所交纳，唯与族子灵运瞻晦以文义赏会，常共宴处居在乌衣苍，故谓之乌衣之游。混诗所言：昔为乌衣游，戚戚皆亲姓者也。其外虽复高流时誉，莫敢造门。《箫介传》：介性高简，少交游唯与族兄琛，从兄目示素，及洽，从弟淑等，文酒赏会，时人以比谢氏乌衣之游。  

赤壁游  

【`宋苏东坡大全集`】  

《赤壁赋》云：七月既望，苏子与客泛舟游于赤壁之下。又云：梦一道士，羽衣蹁跹揖予而言曰：赤壁之游乐乎？详壁。  

【`刘须溪集`】  

《乳燕曲》：王朋益佥事，夜坐文江之上，屡称赤壁之游乐，酒余索赋，因取坐间语，参差述之：赤壁之游乐，但古今风清月白，更无坡作。矫首中州，公何许共我横江。孤鹤把手笑孙刘，寂寞颇有使君，如今否。看青山似我多前却，几见我伴清酌。江心旧，岂非城郭，抚千年桑田海水神游非昨。对影三人成六客。皆尘间语更倚归舟夜泊，尚听得江城愁角，渺渺美人号南浦。耿余怀，感泪伤离索，天正北绕飞鹊。  

涌金游  

【`元王恽秋涧集`】  

予回辔共山，有客过而问曰：涌金之游乐乎？曰：乐矣。不无诗乎？曰：无有也。客曰：事乐，会之于心，心乐寓之于口，且兰亭之胜，至今尚为美谈者，其以有托于斯文也。客退，于是乎书长短句以歌，时孟夏十四日也。晓云拂山山气昏，坐来万壑烘朝暾。丹崖翠壁画莫出，但觉诗境供愁新。地灵祠古秘幽怪，天授神柄专其尊。年年箫鼓祠下路，东风十里杨花春。我来爱此山水窟，天气着物清而温。涌金亭上一盘礴，主人留髯醉金樽。水边浇养多丽人，往来但看珠翠裙。不知仙家足奇货，明珠脱串一一浮，出摩尼真。波间可玩不可掇，云锦翻动玻璃盆。书生润身那羡此，席上正有吾家珍。举杯酌水但默祷，山灵垂意哀王孙。愿分秀色贮诗腹，一洗万斛胃中尘。仙官有请固不拒，山鬼窃笑君无因。不然结茅傍修竹，云烟占断西湖曲。月明舒啸碧山巅，唤起公和跨鸿鹄。  

蓬莱游  

【`高似孙骚略`】  

植台松桂杉篁之表翠木越如围，一尘不汨，字以蓬莱游而有其辞：绿连雾兮窈窕，翠生香兮轻浮。花得道兮无妍，鸟涉仙兮何愁？心太平兮太平，功如水兮先秋。乔松来兮乐去声余，蓬莱乐兮堪游。  

金霄游  

【`大洞经`】  

玉虚顺玄归天晨金霄游。  

姑射之游  

【`宋汪藻淳溪集`】  

答梁丹林启仙风道骨早参姑射之游，圣谛真诠尽发锺山之秘。  

锦里游  

【`万花谷`】  

西蜀有尼，造补鬓香油，本州进之宫中，谓之锦里游，乃幸蜀之谶。  

樊杜胜游  

【`悦生随抄`】  

唐公卿近郭皆有园池，以至樊杜数十里，间林泉占胜布满川陆，至今基址尚存。省寺皆有山池曲江，各置一舟公舫，以拟岁时游观。  

紫府胜游  

【`献寿文`】  

黄学士寿，吴丞相寿，乡记山人之帐何如？紫府之胜游。垅上之书何如金坛之秘录，寿乡之所有人世之所无也。  

藩府英游  

【`龙虎山志`】  

至大三年四月，赠高士陈义高真人诰曰：春坊德选，藩府英游，气至刚而藐群庸，韵不屑而迈前古。  

名园游  

【`事偶韵语`】  

晋王献之，字子敬，经吴郡，闻顾辟强有名园，先不相识，乘平负舆入辟强，方集宾客。献之游历，旁若无人，辟强怒曰：傲主人非礼也，以贵骄士非道也。令苍头驱出献之傲然，亦不屑意。  

小山游  

【`南史`】  

张稷齐，永明中为剡令，略不视事，多为小山游。  

山泽游  

【`南史`】  

《到溉传》：梁天监初，任日方出守义兴要溉洽之郡，为山泽之泽。《马明叟实宾录》宋谢灵运与族弟惠连，何长瑜，荀雍羊璇之，以文章赏会，共为山泽游，时人谓之四友。  

【`周审澄怀录`】  

许洵好游山泽而体便陟涉，以为非徒有胜情，实有济胜之具。  

白鹿山游  

【`通鉴纲目`】  

晋安帝元兴二年，燕王熙与其后苻氏游白鹿山，后，苻谟幼女也。是行也，士卒为虎狼所害，及冻死者，五千余人。  

林泽游  

【`世说新语`】  

《谢太传》：称修龄曰：司州可与林泽游。《王胡之别传》曰：胡之常遗世务以高尚为情，与谢安相善也。  

山水游  

【`南史`】  

《谢灵运传》：灵运出为永嘉太守，郡有名山水，灵运素所爱好，出守不得志，遂肆意游遨，遍历诸助动逾旬塑，理人听讼，不复关怀，所至辄为诗咏以致其意。在郡一周，称疾去职。  

竹林游  

【`续后汉书`】  

《狂士传》：阮咸，字仲容，父熙武都太守。咸性达不拘，与叔籍为竹林之游。  

【`晋史挥尘`】  

王戎每与阮籍为竹林之游，戎尝后至，籍曰：俗物已复来败人意。戎笑曰：卿辈意亦复易败耳。  

【`三字蒙求`】  

晋稽康所与交者山涛，阮籍，向秀，刘伶，阮咸，王戎，为竹林之游，世称竹林七贤。  

田园游  

【`海录碎事`】  

沈庆之既贵，给三望车庆之，谓人曰：我每游履田园，有人时与马成三无人日与马成二，今乘此安之，遂固让三望车。  

出郊游  

【`世说新语`】  

王东亭作宣武主簿，尝春月与石头兄弟乘马出郊，时彦同游者，连镳俱进。石头柏遐，小字中兴书曰：遐，字伯道，温长子也，仕至豫州刺史。唯东亭一人常在前觉数十步，诸人莫之解，石头等既疲倦，俄而乘舆回，诸人皆似从官，唯东亭奕奕在前，其悟捷如此。  

踏青游  

【`成都志`】  

风俗旧以二月二日为踏青节，都人士女络绎游赏，缇幕歌酒，散在四郊，历政郡守虑有强暴之虞，乃分遣戌兵于罔阜坡冢之上，立马张旗卓望之，公曰：虑有他虞不若聚之为乐，乃于是日自万里桥以锦绣器皿结彩舫十数只，与郡僚属官分乘之，妓乐数舡，歌吹前导，命曰：游江。于是郡人士女骈集于八九里间。纵观如堵，抵宝历寺桥出燕于寺内。寺前创一蚕市，纵民交易，嬉游乐饮，复倍于往年薄暮方回，公于马上作歌，其略曰：我身岂比狂游辈，蜀地重来治凋瘵。见人非理则伤嗟，见人欢乐生慈爱。  

竹马游  

【`温革琐碎录`】  

王元长曰：小儿五岁曰鸠车之戏，七岁曰竹马之游。  

八骏周游  

【`书林广记`】  

《八骏周游》：周穆王少好神仙，常欲使车辙马迹遍于天下，以放黄帝马。乃乘八骏之马奔戎，为右造父为御，又觞西王母于瑶池之上。  

九怀秦游  

【`高似孙绘略`】  

《九怀秦游》：君之来兮鞭潮，令水夷兮母骄。抚余车兮安驱，海难填兮魂销。龙翼车舟兮既东，旌翠昏兮生埃。蛟抗刃兮波赤，咽雾光兮蓬莱。乐莫乐兮佳游，哀莫哀兮忘归。箫钟兮铙鼓，吴歌兮楚舞。鱼飞兮雁奔，君之乐兮俣俣。憩跸兮嵯峨，陈席兮楚楚。撰德兮苍崖，秦夸声兮豪诩。骑杂还兮銮玲珑，穷禹迹兮窥践。宫民如蟹兮谁能聪，海水作兮号鱼龙。欢未殚佤乐未终，金母号兮汉旌红。  

从赤松子游  

【`通鉴`】  

汉高祖五年，张良素多病，从上入关即道引不食谷，曰：家世相韩韩，灭不爱千金之资，为韩报仇强秦，天下振动。今以三寸舌为帝者，师封万户侯，此布衣之极，于良足矣。愿弃人间事，欲从赤松子游耳。臣光曰：夫生之有死，譬犹夜旦之必然，固未尝有超然而独存者也。以子房之明辨达理，足以知神仙之为虚诡矣。然其欲从赤松子游者，其智可知也。夫功名之际，人臣之所难处，如高帝所称者三杰而已。淮阴诛夷萧何击狱，非以履盛满而不止耶！故子房托于神仙遗弃人间，等功名于外物，置荣利而不顾，所谓名哲保身者，子房有焉。  

【`宋杨诚齐集`】  

辞免除宝谟阁学士不允诏缁衣之好，未尝忘求旧之心，赤松子游自难回知足之志，因进尔职，庸昭至怀。  

从吾儿游  

【`西汉书`】  

汉《张良传》：高帝欲废太子立赵王如意，吕后恐，使建成侯吕泽劫良画计，良曰：此难以口舌争也。顾上所不能致者，四人以上谩侮士，故逃匿山中，义不为汉臣。然上高此四人，今令太子卑辞安车固请，宜来。来以为客，时从入朝，令上见之，亦一助也。云云上破黥布归，愈欲易太子，及宴置酒，太子侍四人者从，皆八十余，须眉皓白，衣冠甚伟，上怪问：何为者？四人各言其姓名，上惊曰：吾求公避逃我，今公何自从吾儿游乎？烦公幸卒调护太子，四人为寿毕趋出，上目送之。召戚夫人指曰：我欲易之，彼四人为之辅，羽翼已成，难动矣。戚夫人涕泣，上曰：为我楚舞，吾为若楚歌，歌曰：鸿鹄高飞一举千里，羽翼已就横绝四海，横绝四海又将奈何？虽有缯缴尚安所施。  

从逢干游  

【`史记`】  

汉朱云折槛曰：臣得下从龙，逢比干游于地下足矣。  

效潘岳游  

【`世说新语`】  

潘岳妙有姿容，好神情，少时挟弹出洛阳道，妇人遇者，莫不连手共萦之。左太冲绝丑亦复效岳游遨，于是群妪齐共乱唾之，委顿而返。  

绐吕禄游  

【`史记`】  

汉郦况绐吕禄出游，周勃乃入，据北军诛诸吕。  

张耳雅游  

【`西汉书`】  

《陈余传》：张耳雅游，多为人所称。师古曰：雅故也。言其久故，倦游交结英杰，是以多为人所称誉也。  

主父困游  

【`两汉蒙求`】  

主父偃游齐，诸子间诸儒生相与排摈，不容于齐，家贫假贷无所得，北游燕赵中山皆莫能厚，客甚困，以诸侯莫足游者，元光元年乃入关，见卫将军上书阆下，朝奏暮召。  

贵游  

【`周礼`】  

师氏掌国中失之事以教国子弟，凡国之贵游子弟学焉。  

【`北史`】  

薛辨五世孙，端自居选曹先尽贤能，虽贵游子弟才劣行薄者，未尝升擢之。  

【`唐韦应物诗`】  

《贵游行》：汉帝外家子，恩泽少封侯。垂杨拂白马，晓日上青楼。上有颜如玉，高情世无俦。一作非无俦轻裾含碧烟，窈窕似云浮。良时无还景，促节为我讴。忽闻艳阳曲，四坐亦已柔，宾友仰称叹，一生何所求？平明击锺食，入夜乐未休。风雨愆岁侯，兵戈横九州。焉知坐上客，草草心所忧。  

【`宋薛季宣浪语集`】  

《贵游行》：沙堤大盖何穹窿，底人佩玉鞍蒙狨。仆如熊虎马游龙，谁何出入咸阳宫。笑刀瓠体颜芙蓉，步趣持重为雍容。诸侯爰统掌百工，调元为职裨九重。万钱一食声鼓钟，犹言下筋终无从。异时糠吼肠不充，家徒壁立其室蓬。抄撮语丽文雕虫，绘为绣句欺南宫。不分菽麦俦知侬，且无万卷浇胸中。脂韦婀陈小忠，竭民膏髓自为功。榻肯触事惟迎逢，肯思责难始为恭。君王谓贤拜三公，门如沸汤贿赂通，财侔县官邑侯封。积金犹欲齐潜崇，家有钱炉非范铜，卖官鬻狱扬成风。后房的白乐燕支红，皆民女妇来无踪。有忧失得常忡忡，杀贤贼能摧英雄。汲将同类塞要冲，害苗之心饶蝗螽。忽弯射羿逢蒙弓，怡然自得豁心胸。暗如抹漆何赤重，向人自欺咤匪躬。高自扌票置人盲聋，立言便拟称儒宗。学禅逃俗坐谈空，元非友朋相磨砻。世间将谓无轲雄，言出波流士与农。却矜巧宦官既穹，笑伊鲁儒嗟道穷。那知达人节青松，视而土苴及蛆虫。古人虽异理道同，奸邪未必皆令终。君不见，晋朝逆胡隳金墉，为奴为，岂惟怀悯巡北戎。  

【`唐姚合诗`】  

《咏贵游》：贵游多爱向深春，到处处香凝数里尘。红杏花开连锦障，绿杨阴合拂朱轮。凤凰樽畔飞金盏，丝竹声中醉玉人。日暮垂鞭共归去，西园宾客附龙鳞。  

【`刘兼诗`】  

《贵游》：绣衣公子宴池塘，淑景融融万卉芳。珠翠照天春未老，管弦临水日初长。风飘柳线金成穗，雨洗梨花玉有香。醉后不能离绮席，拟赁青帝击斜阳。  

【`罗隐诗`】  

《贵游》：馆陶园外雨初晴，绣毂香车入凤城。八尺家僮三尺垂，何知高祖要苍生。  

【`中兴江湖集`】  

叶嗣宗《贵游》：五陵年少尽风流，十日安排一日游。林下幽人差省事，笔床茶灶便登舟。  

【`江湖续集`】  

武朝宗《贵游》：钿车辘辘辗芳尘，步幛香移一片春。花下玉盘行禁脔，御前宣欢到湖滨。出游《诗泉水篇》：驾言出游以写我忧。  

【`唐韦元旦诗`】  

《奉和圣制出苑游瞩应制》：彤闱晓辟问安回，金辂春游惭望开。渭水晴光摇草树，终南佳气入楼台。招贤已徙商山老，托乘还征邺下才。臣在东周独昏滞，欣逢睿藻日边来。  

【`唐僧皎然泓秀诗`】  

《出游》：少时不见山，便觉无奇趣。狂发从乱歌，情来任闲步。此心谁共证，笑看风吹树。  

【`苏东坡大全集`】  

上已日，与二三子携酒出游，随所见辄作数句，明日集之为诗，故词无伦次。伯恭先生《志林》云：黄州定慧院东小山上有海棠一株，时繁茂，每岁盛开时必为置酒，已五醉其下矣。今年复与参寮及二三子访焉，则园已易主，虽市井人，然以余故稍加培治，山上多老枳木，花白而圆，香色皆不凡，以余故亦得不伐。既饮复憩于尚氏之弟，尚所居竹林花木皆可喜，醉卧阁上，稍醒间坐客崔成老弹雷琴，作悲风晓角铮铮，然意谓非人间也。晚乃步出城东，入何氏韩氏竹园，遂置酒竹阴下，与尽乃径归。元丰七年三月初三日是也。薄云霏霏不成雨，杖藜晓入千花坞。次公《庄子?原宪》：杖藜应门。柯丘海棠吾有诗，子仁按黄州东坡图云：柯山四望直南高丘也，故以名。柯丘东西隅海棠一株甚茂，故云柯丘海棠也。独笑深林谁敢侮。三杯卯停午。次公先生诗人云：三杯软饱后，一枕黑甜余。竹间老人不读书，留我闭门谁教汝。子仁晋《王徽之传》：吴中士大夫家有竹欲观之，便出造竹下，啸咏良久，主人洒扫请坐，徽之不顾。将出，主人闭门，徽之赏之画欢而去。出檐丛枳十围大，写真素壁千蛟舞。子仁按东坡图云：柯丘南尚氏家有子丛枳甚大，公尝自为图之，故云写真素壁千蛟舞者也。东坡作塘今几尺，子仁塘在东坡雪堂下，先生诗文云：会堂  

作堂径千步。携酒一劳农工苦。却寻流水出东门，坏垣古堑花无主。次公杜诗：桃花一簇开无主。卧开桃李为谁妍，对立交鸟青鸟相媚妩。次公郑文宝诗：日暖凫鸟医殳行哺子，溪深桃李卧开花。开樽藉草劝行路，不惜春衫氵于泥土。褰裳共过春草亭，扣门却入韩家圃。子仁按东坡图云：春草亭韩家圃，皆在东门外。辘轳绳断井深碧，师虞仝诗：三入寺，曦未来，辘轳无绳井百尺，渴心归去生尘埃。秋千索挂人何所，映帘空复小桃枝，乞浆不见膺门女。乞浆事见留别释迦院《牡丹亭》赵亻卒诗注。南上方台临断岸，雪阵翻空迷仰俯。故人馈我玉叶美，火冷烟销谁为煮。崎岖束蕴下荒径，子荤《前前通传》云：里妇夜亡肉逐妇里母，即束请火于亡肉家云：治狗争肉死，遂还妇。娅女乇隔花闻好语。次公李贺诗：沙路归来闻好语。更随落景尽余樽，却傍孤城得僧宇。主人劝我洗足眠，次公先生诗又云：洗足关门听雨眠。倒床不复闻钟鼓。次公杜诗：睡症状不闻钟鼓传。明朝门外泥一尺，始悟三更雨如许。平生所向无一遂，兹游何事天不沮。固知我友不终穷，岂弟君子神所予。次公诗：岂弟君子神所劳矣。又《和陶潜游斜川诗韵正月五日与儿子过出游作》：谪居淡无事，何异老且休。虽过靖节年，未失斜川游。春江渌未波，人卧船自流。我本无所适，泛泛随鸣鸥。中流遇氵伏洄，舍舟步层丘。有口可与饮，何必逢我俦。过子诗似翁，我唱儿辄酬。未知陶彭泽，颇有此乐不。问点尔何如，不与圣同忧。问翁何所笑，不为由与求。  

【`苏颖滨集`】  

《次韵子瞻端午日与迟适远三子出游》：人生逾四十，朝日已过午。一违少壮乐，日迫老病苦。丹心变为灰，白发粲可数。性当理钅且木尤，教子艺稷乘。谁令触网罗，展转在荆楚。平生手足亲，但作十日语。朝游隔提携，夜卧困蒸煮，未歌唐。诗已治刍灵，祖士生际风云。富跚若骑虎奈何，贫贱中所欲，空龃龉。  

【`洪忠宣公鄱阳集`】  

《次三月望日出游》：无成假犊车，岂必朱丹毂。驾言暂出游，写忧慰穷独。寻芳不见花，宿莽埋槲懒。区区十里间，良友始追逐。晤语得正人，颇欣富方谷。书齐大萧条，四面少林麓。欲作纳凉亭，因兹出求木。履桥虽云安，欹柱恐颠覆。临深念垂堂，徒行漫扪腹。道险能摧轮，畏闻声辘辘。形灰久衰惫，摇几屡颦蹙。五方民杂居，濒泽非广谷。鸡犬或相闻，要知是荒服。跋涉频问津，引领主人屋。老稚俱迎门，击鲜馈豚肉。日暮途阻修，还辕不辞速。吻燥籍醇醪，糊口资木饣粥。翌日睹新诗，珠现圆且熟。可追《宝剑篇》，高诵素灵哭。  

【`宋王十日梅溪集`】  

上元山中，百姓出游，作三章谕之：邻时机上呼入郡城，巴歌楚舞沸欢声。三宵游罢同归即去，勉力耕桑事父兄。三日嬉游喜遇晴，还家又见麦青青。但须及早输租税，莫要勾呼到讼庭。好去耕耘陇上田，但能勤苦有丰年。家家饱暖身康健，更向明年看月圆。  

【`陈后山诗`】  

《和黄生出游三绝句》：右坊左里远相求，东度南登称意游。皆是《日实录》已著莲峰妨目极，不应疾雨使心休。目极用王粲赋意诸郎联璧万人看，新有诗声伯仲间。作意登临还得句，此生宁复要长闲。谢灵运有《登临海峤诗》孟郊诗：夜学晓未休，苦吟神鬼愁。如何不自闲，心与身为雠。腾欲登临强作欢，衣冠未动意先阑。从今泉石非吾事，只借君诗细细看。东坡诗：作堤捍水非吾事。  

【`刘元城尽言藁`】  

《出游》：饥甚买寒具饮酒戏嘲弟侄：数子坐愁思出游，丽日光风得情节。一百五日寒食近，二十七品鲑菜阙。盘空釜冷奈酒何，变剂连环当佳设。诘屈宛是肠九回，缉缀浑如衣百结。玉竹绕指影参差，规榀度风晓明灭。浊醪引满亦何负，响齿膏辱咀冰雪。君不见，龙丘行令讥点盐。又不见，韩干出燕歌炮鳖，生缘自信可奈何？归抱柴关画常闭。  

【`陆游渭南集`】  

《正月五日出游》：久作闲人不惯愁，新春天气更清柔。未为辽海千年别，且继斜川五日游。细柳拂头空野迳，落梅黏袖上渔舟。此身定去神仙近，倚遍江南卖酒楼。《出游》：八月石帆秋，聊为汗漫游。本因寻友去，却为看山留。小草题僧壁，长吟上驿楼。月能从剧饮，天可寄闲愁。高下评泉品，纵横记酒筹。花开遇门入，水长信船流。骸葬人虽弃，脂韦我自羞。此心君不信，试往问沙鸥。仅道衰翁嫩，乘闲亦出门。修琴来竹院，采药宿山村。雪路鸣长耳，烟堤驾独辕。残年常自在，何以报君恩。出游所至皆忻然相迎，口占示之：寓馆兼山泽，行装半雨晴。随宜分药物，投老惜人情。邂逅成新识，殷勤讲旧盟。农家尤可念，迎劳辍春耕。出游归鞍上口占：渺渺烟波飞桨去，迢迢桑野策驴还。寄怀楚水吴山外，得意唐诗晋帖间。每惜好春如我老，谁能长日伴人闲。世间自是无兼得，勋业元非造物悭。  

又《出游》：社近频逢雨，春深却喜时。番烟傍山起，神鼓隔林鸣。客驻观农饣盍，儿归遗母羹。丰年多乐事，何以报时平。绿树鱼盐市，青芜雉兔场。采桑村女集，入学幼童忙。户赛祈蚕愿，家藏问孝章。村坊多美酒，烂醉答年光。采药今朝偶出游，溪边小立唤渔舟。未须着句悲摇落，嫩日和风不似秋。朝行蹑履穿幽谷，暮返謇裳涉乱流。提起短筇成一笑，每烦上座为分忧。  

《出越城游》：出郊聊旷目，小艇受樵风。烟柳精浅深绿，水花颠倒红。秋光无远近，晚兴信西东。欲访幽人宿，高幡古木中。出游至僧舍及逆旅戏赠绝句二首：山僧邂逅即情亲，野叟留连语更真。淡淡论文端有味，一弹指顷百年身。饭炊适熟如延客，犬喜来迎似到家。雨滴茅檐草烟湿，不妨笑语暂喧哗。  

《出游》：举世谁能伴我闲，出游随处一开颜。击船扛鼎将军庙，秣蹇流觞内史山。小市况经摇落后，高城回望莽苍间。归来灯火湖塘晚，指点柴门未上关。来往人间不计年，一枝筇杖雪随肩。扫除身外闲名利，师友书事古圣贤。攴遁山前饶水石，葛洪井畔惨风烟。小痴大点君无笑，买断秋光不用钱。行路迢迢入谷斜，系驴来憩野人家。山童负担卖红果，村女绿篱采碧花。篝火就炊朝甑饭，汲泉自煮午瓯茶。闲游本自无程数，邂逅何妨一笑哗。莫笑哀残百不能，一枝筇杖捷飞腾。山空野火焚秦篆，日澹烟芜遍禹陵。小浦涨潮迎钓艇，规钟出谷送行僧。踟蹰不觉归途晚，村落人家已上灯。一樽随处可开颜，此事深疑造物悭。地可登临多恨远，身常强健又须闲。山围小市烟初敛，霜著横林叶半殷。徙倚阑干君勿厌，日斜犹及木翟舟还。渔村酒市本无期，小蹇扁舟信所之。丹叶满林霜落后，紫萍黏块水枯时。山林闲寂归虽早，齿发衰残病已迟。努力及时谋自适，锦囊多贮暮秋时。山有篮舆步有舟，放翁身健得闲游，羊牛点点日将夕，蒲柳萧萧天正秋。细径僧归云外寺，竦灯人语酒家楼。归途更爱湖桥月，得倚栏干为小留。霜气萧条木叶黄，佳时病起意差强。云烟古寺闻僧梵，灯火长桥见戏场。一枕清风幽梦断，数题旅饭野蔬香。道边莫笑衰残甚，独往山林兴未央。禹空胥涛路中分，画桡冲破一川云。柯桥僧阁凌空起，海市渔歌带月闻。蟹束寒蒲大盈尺，鲈穿细柳重兼斤。酒家报我新醅热，且拨闲愁寄一欣。僧院轩窗酒市栖，过门自入不须留。恰来竹下寻棋局，又向沙边上钓舟。诗放不能谐律吕，书狂犹足走蛟虬。秦碑禹空风烟外，一吊兴正万古愁。九日阴霾一日晴，此行处处是丹青。断云零落江郊路，寿木轮困古驿亭。饣盍妇征行望耕垅，渔歌相和起烟汀。拔山意气今何在，犹有遗祠可乞灵。路遇项羽庙近过父老远寻僧，病起经行力渐增。织室蹋机鸣轧轧，稻陂潴水筑登登。浅深村落时分径，高下川原自作层。薄暮到家还熟睡，隔林钏鼓报晨兴。吴地清明未减寒，黎花初动杏花残。平沙漫漫人争流，微雨萧萧客跨鞍。野寺吹螺作春会，山陲籴米具朝餐。已开九帙吾何觊，时说金丹强自宽。东阡南陌适逢晴，小蹇轻装短作程。白水满陂秧马跃，绿阴遥舍纬车鸣。过村小妇凭墙看，人手高人揽械迎。剩倩东风吹柳絮，放翁诗到此时成。万里崎岖蜀道归，荆州非复壮游时。行吟自在诗情减，坐睡人惊酒量衰，卷地风号云梦泽，黏天草映伏波祠。一枝藤杖平生事，击鼓开帆未恨迟。  

《乍晴出游》：八十山翁病不支，出门也赋喜晴诗。小楼酒旆阑街处，深巷人家晒练时。本借微风欹帽影，却乘新暖弄鞭丝。归来幸有流香在，剩伴儿童一笑嬉。流香盖赐酒名晴和出游湖山间，日出气稍和，呼船流烟津。微风西南来，水面生鱼鳞。适此一日佳，聊娱百年身。捋须俯舡舷，一笑彼何人。闰余春事蚤，已觉阳和新。梅花处处开，幽香袭衣巾。久病喜我出，问信倾乡邻。舟不须速，看涌白玉轮。雪后出游戏作：小山献平冈雪陆离，幽人又赋探春诗。典琴沽酒元非俗，著屐观碑又一奇。大度乾坤容落托，多情风月笑衰迟。吾生也似梅花淡，燕未归来蝶不知。岁暮出游：残历消磨无半纸，一年光景又成非。瓦沟雪水滴欲尽，江路梅花开尚稀。竹院篝烟留度宿，旗亭夸酒劝无归。此身自笑知何似，万里辽天一鹤飞。病中思出游：病境虽犹在，秋天已自清。闲思寻酒伴，嫩畏主诗盟。烟艇桐江去，篮舆剡县行。会心随处住，便足了余生。  

【`姚镛行湘藁`】  

《出游》：春来日日风兼雨，今日明试杖藜。闭户不知花信过，野桃开了到棠梨。  

【`曾协云庄集`】  

有翼借前韵，招同社出游次韵：总道无晴却有晴，撩人幽事不胜清。拟同骚仆从长吉，不遣橘奴宽李衡。四山浓淡要题品，百卉后先宜接行。登览不忧风雨迫，挥戈须驻日西倾。诸公出游有翼有诗和者盈轴，次日饮正卿家出以示，余走笔继韵：可堪俗事苦相留，不许联翩李郭舟。酒兴定知鲸浪吸，词源聊看峡江流。名如北斗谁能挹，价重连城未易酬。恰似西都数人物，校书中秘让诸刘。  

【`赵蕃淳熙藁`】  

初八日人事少间，命车出游，因以寻诗，首访滕王阁，纷然屠沽思为之败，已过东湖，得孺子亭，亭阁幽邃，乃陈阜卿复作者，一时诗板甚多，择数知名句录之，又东数步得孺子祠，有像设及鲁公衮书，南丰所作《祠堂记》及沈持要重立，岁月壁崩，粪积殊异敬事迤逦雨入总。持寺谒澹台子羽墓，阅雷公祠，墓有大篆立于其前，祠有乐章无尽所作，雨止绝南昌县，径还舣舟之地，作五诗：细雨微风湖上亭，柳深荷密竞青青。生平漫与形神接，客重孤游耳目醒。题咏纷纭几诗板，画图零落半幽屏。像祠只在荒墩外，小复舆篮更一经。务创西都弊，宁知此一时。忠邪争愤嫉，基业竟陵迟。岂曰忘五就，哀哉逢百罹。严陵亦同趣，始盛及终哀。潜德固宜祀，高文宁可埋。凄凉危像设，渍蚀半莓苔。昧尔前贤贵，空令见者误用。欲言宁我听，小立谩徘徊。濒湖有幽寺，避雨适来过。吏役母庸遽，幽寻所得多。雷祠真诡特，古墓绝微讹。鸟篆森奇画，龟趺众载雅歌。南昌假传欲上书，孺子乃复辞聘车。东都已颠不可救，莽篡未露犹枝梧，福为市卒终潜吴，稚乃悬榻太守居，吁哉迹异心不殊，出处语默如是夫。  

【`苏洞冷然齐集`】  

《出游》：芳草盈盈水涨陂，浅篙惊动碧琉璃。心情自逐游丝起，爱入春风夏禹祠。  

【`吕居仁诗`】  

《出游》：日日春浓病不知，偶游僧寺送春归。长年误跨将军马，渐老空悲游子衣。山路有泥知雨过，村场无酒验人稀。今秋定作江东计，鲈得鲈鱼八月肥。  

【`何澹小山杂著`】  

两监同舍出游，和吴监丞韵：我本糜鹿姿，牵来入京阙。举动违真性，驱驰了岁月。自惭西湖水，照见种种发。乘兴陪诸公，放舟烟浪窟。小雨袤风埃，轻霾翳林樾。春深桃李竞，路滑车马歇。已办登山屐，不羡凌波革蔑。沿堤逐树阴，傍寺访禅衲。杯行知已深，欢意殊未竭。日暮碧云横，两山高突兀。  

【`赵周臣滏水集`】  

上已游西园分韵得兰字，与杨礼部携同院诸公赋：相逢草草即杯盘，谁识吾曹个重欢。燕蹴檐花堕茵席，鱼摇波日动阑干。无穷照影溪溪柳，不住吹香畹畹兰。已属清明连上已，更容飞盖接鸳鸾。跨凤骑麟玉徇班，蹇驴不作杜陵酸。已烦玺纸书陈迹，更许仙舟泛碧澜。酒令致师严细柳，诗朋鏖战剧皋兰。遨头却返瀛洲去，梦觉扬州鹤背宽。  

【`元蓝静之蓝山集`】  

《出游》：病中三月不出户，暖日晴风始一游。处处鸟鸣催布谷，山山花发叫钩车舟。人几杖来相就，野老壶觞起更留。童仆不知观物意，归途催报夕阳收。  

【`陆子方集`】  

《三月旦日出游》：季春已一日，寒气犹袭人。斋中偷小暇，陌上追余春。金华古精庐，几劫化微尘。入门何所见，修竹出墙邻。迤北过崇明，殿阁何嶙峋。山房闭不启，俗客来辄嗔。徐归偃藤床，息我定力匀。残书了一卷，古意含酸辛。山芽聊止渴，起沦石泉新。《送李义夫出游》与君草角志相期，岁晏行藏各有违。老树晚花空自媚，秋林病叶更先稀。时情淡薄元无味，世路艰危总是机。门外北风吹石裂，旅人瓒瓒欲安归。梅花卸玉春寒浅，柳色描金雪意消。老子偶然诗兴动，又挑行李过溪桥。三千丈发从渠脱，九十日春须我游。出却草堂三五里，囊中无得一钱留。少年有志东山卧，晚岁方图北海游。糊口饥宁甘半菽。拄胸气尚食全牛。问唐元振今谁在，欲赵平原何处求。赤白洪崖两相厄，不妨诗句各风流。  

【`国朝顾禄诗集`】  

《上已日出游》：膏两方雨脉沐，温风渐纷披。欣欣木向荣，万物被春私。联翩华靡子，车马竞芳时。香尘逐绣陌，罗绮争光辉。我服亦已成，童外相追随。浴沂有真乐，千载谁能知。  

后主出游  

【`太平御览`】  

《蜀志》曰：谯周，字尹南，后主为太子，以周为家令。后主时颇出游，观增广声乐，周上流谏曰：昔王莽之败，豪桀并起，跨州据郡，欲并神器，于是贤才智士，思望所归，未必以其势之广狭，唯其德之薄厚也。  

明皇出游  

【`元揭曼硕集`】  

《题明皇出游图应制》：明皇八骏争驰道，还是开元是天宝。长安花发万年枝，不识韶华醉中老。奎章阁下文书静，冤旒端拱唐虞圣。此图莫作等闲看，万古君王作金镜。  

【`虞集道园遗藁`】  

《题周怡临韩斡明皇出游图》：开元盛事何入画，玉冠芙蓉御天马。从官骑步各有持，移伏华清意闲暇。宫花如锦照青春，诏许传看思古人。不知身在瀛州上，亲奉图书侍紫宸。又《明皇出游图》：辇辂风微晓雾开，华清宫重看花来。五王走马谁先醉，倒著宫袍去不回。  

【`国朝宋玄僖庸庵后藁`】  

《题唐玄宗出游图》：人如天帝马如龙，欢乐情深天宝中。内苑行看春草绿，不知宫阙起凉风。  

【`元吴微支言集`】  

《题明皇出游图》：潞州别驾来归，定祸乱，安社稷，可谓文王曾孙矣。友爱兄弟，如家人礼。朝罢每与诸王游，此在开元勤政之初，若未甚害，然古昔万乘之尊，盖自省方观民之外，不轻于出，故曰：无非事者。而周公之书亦以游为戒，何也？防其源也。上无典学之主，下无革心之臣，则视此为常事，而不知怪。呜呼！岂待天宝之淫侈骄怠，而后可以正国哉！  

五王出游  

【`元虞集道园学古录`】  

《唐五王出游图》：华萼楼前御柳长，春风驰道暗尘香，龙姿凤质多相似，黄发为期乐未央。  

公子出游  

【`南游寓兴`】  

《唐公子出游图》：恰从驰道按鹰回，满袖香尘指不开。马骏如龙人似画，王孙曾见太平来。  

洪崖出游  

【`元黄文献公集`】  

《题洪崖出游图》：灵仙飞化事难言，驴背春风度市门。不到人间今已久，多应醉卧古藤根。  

衣冠出游  

【`汉书`】  

孙通为奉常，惠帝以朝长乐宫作复道，方筑武库南通，请间曰：陛下何自复道？高帝寝衣冠，月出游高庙，子孙厅何乘高庙道上行哉？惠帝惧曰：急坏之。通曰：人主无过举，今已作，百姓知之矣。愿陛下作原庙渭北，衣冠月出游之。盖朝宗庙大孝之本，乃诏立原庙。  

三公出游  

【`晋史挥尘`】  

王戎为司徒，虽位总鼎司而委事僚采。间乘小马从便门而出游，见者不知其三公也。故吏多至大官，道路相遇辄避之。  

雨出游  

【`唐书`】  

段文昌徙帅荆南，遇旱礻会解必雨，或久雨遇出游必霁，语曰：旱不苦祷而雨，雨不愁公出游。  

弃家出游  

【`列仙传`】  

赵缩手，不知其名，少年时，父母与钱令买书于成都，及半途有方外之遇，遂弃家出游。至宋绍兴末，盖百余岁矣。方归行缩两手于胸前，以是知名也。  

微服逸游  

【`常谈脞录`】  

唐牛奇章，帅维扬。杜牧在幕中，夜多微服逸游，公闻之，以街子数辈潜随牧之，以防止不虞。后牧之以拾遗召，临别公以纵逸为戒，牧之始犹讳之，公命取一箧，皆街子报帖云：杜书记平善，乃大感服。  

王孙游  

【`江淹赋`】  

芳草生兮萋萋，王孙游兮不归。  

【`谢眺宣城文集`】  

《王孙游》：绿草蔓如丝，杂树红英发。无论君不归，君归芳已歇。  

【`宋曹勋松隐集`】  

《王孙游》：红芳开绣户，碧草亲斜阳。楼上频回首，思君道路长。天桃与芳草，艳色明朝阳。思君念华旦，贱妾惜容光。  

【`国朝僧宗泐全室集`】  

《王孙游》：烟浪迷行舸，风尘染佩琚。今年春草绿，犹在九华居。  

以遨以游  

【`诗`】  

《柏舟篇》：微我无酒，以遨以游。  

匪绍匪游  

【`诗`】  

《大雅?常武篇》：匪绍匪游。注：游，遨游也。详武。  

谏太后游  

【`通鉴纲目`】  

梁武帝天监十八年九月，魏太后游嵩高。初魏胡太后数幸宗戚勋贵之家，侍中崔光表谏曰：礼诸侯，非问疾吊丧，而入诸臣之家，谓之君臣为谑，不言王后夫人，明无适臣家之义，夫人父母在，有归宁，没则使卿宁。汉上官皇后将废昌邑，霍光外祖也。亲为宰辅后犹御武帐以接群，臣示男女之别也。愿陛下简息游幸，则率土属赖含生仰悦矣。不听，至是游嵩高，数日而还。  

【`通鉴集览`】  

不言王后夫人，《礼》所以不言及王后夫人者，无此礼也。父母在，有归宁，没则使卿宁。《诗》《泉水》：卫女思归也。嫁于诸侯，父母终思归宁，而不得注国后夫人。父母在则归宁，没则使大夫宁于兄弟。  

李峤谏游  

【`唐书`】  

《李峤传》：峤神龙二年，代韦安石为中书令，乃上书曰：元首之尊，居有重门击柝之卫，出有清警戒道之禁，所以备非常息异，望诚不可易举动慢防闲也。陛下厌崇，邃轻尊严，微服潜游，阅厘过市，行路私议。朝廷惊惧，如祸产意外纵不自惜，奈宗庙苍生何？  

玄礼谏游  

【`资治通鉴`】  

唐玄宗天宝十二载，上在华清宫欲夜出游，龙武大将军陈玄礼谏曰：宫外即旷野，安可不备不虞，陛下必欲夜游，请归城阙。上为之引还。  

刘蜕谏游  

【`资治通鉴`】  

唐懿宗咸通四年，上游宴无节，左拾遗刘蜕上疏曰：今西凉筑城应接未决于与夺，南蛮侵轶干戈悉在于道涂。旬月以来，不为无事，陛下不形忧闵以示远近，则何以责其死力？望节娱游以待远人又安未晚。  

王起谏游  

【`新唐书`】  

《王起传》：起，王播之后，释褐校书郎补篮田尉，元和未累迁中书舍人。数上疏谏穆宗界游事，岁中考第一。  

处厚谏游  

【`资治通鉴`】  

唐穆宗长庆四年冬十月，翰林学士韦处厚，谏上宴游曰：先帝以酒色致疾损寿，臣是时不死谏者，以陛下年已十五故也。今皇子才一岁臣安敢畏死而不谏乎？上感其言，赐锦彩百匹，银器四。  

公辅谏游  

【`宋史`】  

《陈公辅传》：钦宗朝，公辅擢为右司谏。时孟夏享景灵宫，遂幸阳德佑神观，公辅谏：不当如平时事宴游也。  

上箴讽游  

【`新唐书`】  

李德裕，以敬宗昏荒，上丹房六箴，以讽伪游轻出也。又穆宗好图猎，白居易续虞人箴以讽云。  

白帝宸游  

【`元鲁山集`】  

《白帝宸游图》游龙玉勒拥霓旌，宫女三千作队行。帝子不知何处去，天风吹雪上瑶京。  

羽驾真游  

【`宋王圭盛阳集`】  

掩皇堂慰皇太后表，羽驾真游已会在天之圣，龙盘厚地终承卜世之祥。  

衣锦昼游  

【`北史`】  

《封隆之传》：土郭绘，勃海莜人也。北齐神武崩，文襄以子绘为勃海太守，执其手曰：诚知未允勋臣官望，但须镇抚具衣锦书游，古人所贵，宜善加经略，不劳习常太守向州参也。  

【`新唐书`】  

《张士贵传》士贵，高祖时拜右光禄大夫，从征伐有功，赐爵新野县公，又从平洛授号州刺史。帝曰：顾令卿衣锦书游耳。进封号国公右屯卫大将军。  

【`安阳集`】  

《相州新修园池记》：观吾堂者，知太守仗旄节来，故乡得古人衣锦书游之美，而不知吾窃志荣幸之过，朝夕自视，思有以报君也。  

【`唐钱起诗`】  

送外甥范勉赴任常州长史兼觐省云：还乡即书游。  

放萤夜游  

【`资治通鉴`】  

《隋炀帝纪》：帝于景华宫，征求萤火，得数斛，夜出游山放之，光遍岩谷。  

开元夜游  

【`南郡新书`】  

唐明皇有年在华清宫，值正月望，欲夜游，陈玄礼奏曰：宫外即是旷野，须有预备，若欲夜游，愿归城阙。  

【`宋周美成清真集`】  

《开元夜游图并序》：唐景龙中，明皇自潞州别驾来朝，遂留京师中。夜发策引万骑，以安宗杜，易中振臂，其英睿之姿凛然可想。当是时如王毛仲，李宜德皆以骑奴执节房从事，一旦乘天威，相附麓以起韦杜之间，猎师酒官，封官赐第赏赍华渥，后宫游燕，未尝不与，然皆庸人崛起，不得与佐命中兴之士比，宠荣极矣。犹鞅鞅觖望，其后多被诛或贬以死。向使君臣无忘艰难以相戒敕，则诸臣各保世宠。而天宝之祸必不至鱼烂如此古人以燕安为毒，岂虚也哉！此本李公麟所摹，乃欧阳氏旧物也。潞州别驾年十八，弯弓射鹿无虚发。真龙绝水鱼鳖散，参军后骑凫鸥没。咸原瑞气映壶关，城南书生知阿瞒。解鞍下马日向夕，炙驴行酒天为欢。坐上何上识天意，扌厌帽破靴朝邑尉。旄头夜转紫垣开，太白光芒黄钺利。万骑齐呼左右分，将军夜披玄武门。鏖兵三窟尽妖党，问寝五门朝至尊。羽林萧萧参旗折，太极瑶光净烟雪。杀身志在攀龙鳞，唾手成功探虎穴。麾下且侯李与王，轻形玉带持冤房。晋文赏功从悉录，汉光道旧情无忘。与燕宫中张秘戏，复道晴楼过李骑。连催羯鼓汝阳来，一抹鲲弦薛王醉。玉阶凄凄微有霜，天难唤仗参差光。宜春列炬散行马，长乐规钟严晓妆。清彩急管欢未毕，瑶池八马西南出。扪参历井行道难，失水回风永相失。君不见，当时韦杜间，呼鹰起狗去不还。坐间年少莫大语，临淄郡王天子父。  

【`李彭日涉园集`】  

《唐明皇夜游图》：开元御极垂衣裳，登三咸五陵羲皇。白环重译银壅出，卜夜遨游离未央。香车斗风春与号，罗帕覆鞍真乘黄。赭袍错落缀北斗，步辇优游御镂觞。宁王玉笛上霄汉，御路花光争月光。汝阳羯鼓绢帽稳，打彻参旌低建章。太真沾醉王欹侧，力士传呼声渺茫。翠钗挂冠红粉妆，金貂贯酒白面郎。君臣玩狎乐莫比，清禁鼓闻宫漏长。若令姚宋坐庙堂，袖中谏疏神扬扬。万里桥边行幸处，后世龟鉴怀包桑。  

【`徐师川诗`】  

《明皇夜游图》：吕子广藏，画学博士李生所作。歌吹开元曲，钅公华天宝妆。苑风翠袖冷，宫露赭袍光。闺闼连阊阖，骅骝从肃霜。千门还欲晓，九陌乍闻香。  

【`温游集`】  

《明皇夜游图》：日暮继以烛，天家惜寸阴。不闻清跸至，俄见翠华临。要蠹驮嫔御，狻猊喷水沉。胼胝乘四载，同是帝王心。  

【`国朝高季迪缶鸣集`】  

《明皇秉烛夜游图》：华萼楼头日初堕，紫衣催上宫门钻。大家今夕燕西园，高艺银盘柏枝火。海棠欲睡不得成，红妆照见殊分明。满庭紫焰作春雾，不知有月空中行。新谱霓裳试初按，内使频呼烧烛换。知更宫女报铜签，歌舞休催夜方半。共言醉饮终此霄，明日且免群臣朝。只忧风露渐欲冷，妃子衣薄愁成娇。琵琶羯鼓相追续，白日君心欢不足。此时何暇化光明，去照外亡小家屋。姑苏台上长夜歌，江都宫重飞萤多。一般向乐未知极，烽火忽至将如何。可怜蜀道归来客，南内凄凉头尽白。孤灯不照返魂人，梧桐夜雨秋萧索。  

五宅夜游  

【`资治通鉴`】  

唐元宗，天宝十载正月庚子，杨氏五宅夜游，与广平公主从者争西市门，杨氏奴挥鞭及公主衣，公主坠马，驸马程昌裔下扶之，亦被数鞭。公主泣诉于上，上为之杖杀杨氏奴，明日免昌裔官，不听朝谒。  

贵妃夜游  

【`宋方秋崖集`】  

《贵妃夜游》：凤靴欲上玉花骢，恩在君王一笑中。三十六宫瑶草碧，不知多少恨春风。  

虢国夜游  

【`宋李端叔姑溪集`】  

内侍刘有方畜名画，乃内虢国夫人夜游图最为绝笔，东坡馆北客都订驿有跋其后，既作诗录以相示，时欲和而偶未暇，今脱集得诗，遂次其韵，以申前志。天街雨过花满骢，万人壁立惊游龙。飘飘衣袂欲仙去，宝鞭遥指蓬莱宫。真人睡起春才柳，准奏琵琶最先手。合欢堂里谢使人，暗香犹带天阶尘。宛然相对若可语，笔墨顿失当时痕。开眼成今合眼古，回头自有来时路。长风破浪真快哉！快处须防倒骑虎。  

【`苏东坡大全集`】  

《虢国夫人夜游图》：佳人自革空玉花骢，翩如惊燕踏飞龙。金鞭争道宝钗落，何人先入明光宫。宫中羯鼓催花柳，玉奴弦索花奴手。坐中八姨真贵人，走马来看不动尘。明眸皓齿谁复见，只有丹青余泪痕。人间俯仰成今古，吴公台下雷塘路。当时亦笑潘丽华，不知门外韩擒虎。  

【`元朝风雅`】  

姚公茂《题虢国夫人夜游图》：宴安怀鸩毒，荡佚国将亡。缅思天宝载，声色迷君王。朝政出多门，十九分权纲。其谁堪灸手，秦虢连诸杨。拔附势莫比，所异保椒房。宫中陪宴乐，画短疑夜长。重为长夜游，细马驮宝装。胡不秉明烛，实行撤礼防。一从此风炽，野鹿逾宫墙。五岳出洛氵氐，四海同惨伤。维时所贵显，赤族亦罹殃。马嵬脂粉暗，岷山涕泗滂。明年虽幸还，大海翻田桑。山河增惨澹，日月销精光。问民疮痍中，哭庙煨烬旁。女宠祸何酷，百悔不一偿。在莒岂足拟，于兹不可忘。  

【`刘将孙养吾集`】  

《题张萱写虢国出游图》：平明朝天澹扫眉，温泉午浴侵暮归。意行尽欢丞相府，天街蹋骑霄游嬉。不知禁漏今几许，凭醉晚妆鞭缓步。笼坊嫌杀桦烟香，九万青天明月炬。罗巾三角低髻云，姨女监嫱倦苍庐英。堆环不省子弓粲，联革空交周苕之荣。惊鸿飞燕何曾画，高足大鞍雄善跨。若教画坠烂五花，肯但素姿从七马。人生反复后昔今，马嵬仓猝捉竹林。三郎忍泪玉环别，仗外那知虢与秦。韩生把笔双系绢，追写百年如目见。明眸皓齿已三生，烟埃仿佛春风面。南唐北汴印斑斑，江东遗墨再送官，垂芳遗臭等寂寞，总得千年百世看。  

秉烛夜游  

【`唐李翰林集`】  

《春夜宴桃李园序》云：夫天地者，万物之逆旅，光阴者百代之过客，而浮生若梦，为欢几何？古人秉烛夜游，良有以也。  

【`岁时杂咏`】  

沈全期《夜游诗》：今夕重门启，游春得夜芳。月华连画色，灯影杂星光。南陌青山浦，东聆红粉妆。管弦遥辩曲，罗绮暗闻香。人拥行歌路，车撵斗舞场。经过犹未已，钟鼓出长杨。玉维同杨比部，十五夜游，有怀静者杂言：承明少休沐，建礼省文书。夜漏行人息，归鞍落日余。岂知三五夕，万户千门辟。夜出曙翻归，倾城满南陌。陌头驰骋尽繁华，王孙公子五侯家。由来月明如白日，芳莲祭灯胜百花。总看侍中余骑，强识小队七香车。重学宝马共喧阗，个里多情侠少年。竞向长杨柳市北，肯过精舍竹林前。独有仙郎心寂寞，却将宴坐为行乐。傥觉忘怀共往来，幸沾同舍甘藜藿。  

【`宋梅圣俞葬陵集`】  

《正月十五日夜出游》：不出积愁感，出游将自宽。贵贱依俦匹，心复如不欢。渐老情易厌，欲之意已阑。却还见儿女，不语鼻辛酸。去年与母去，学母施朱丹。今母归下泉，垢面衣少完。念尔各尚幼，藏泪不忍看。推灯向壁卧，肺俯百忧攒。  

【`苏东坡大全集`】  

《记承天夜游》：元丰六年十月十一日夜，解衣欲睡，月色入户，欣然起行，念无与乐者，遂至承天寺，寻张怀民，怀民亦未寝，相与步于中庭，庭下如积水空明，水上藻荇交横，益竹柏影也。何夜无月？何处无竹柏？但少闲人，如吾两人耳。黄州团练副使苏某书。  

【`张子野诗`】  

属疾闻知府龙图与公辟大卿学士八月十五游山泛湖夜归：此会隔年应有期，湖光分入六瑶卮。谁知素魄当中夜，正是迷魂未寤时。天竺好风吹桂子，云潢清露湿槎枝。人看使节忘看月，灯烛千门闭户迟。  

【`杨成斋南海集`】  

《和石湖居士范至能与周子充夜游石湖松江诗韵》：石湖醉眼小太空，乌纱白纟宁双鬓蓬。翰林来从昭回上，满袖天香山水中。青山半边日欲没，珠宫涌出初圆月。两仙一棹软琉璃，碎撼广寒桂花雪。中流浪作凛不回，两手播洒千银堆。不知浩浩洪流后，鲁有兹游竞特来。古人今人烟一抹，谁煎麟角续弦绝。一生句重万斛愁，只白秋来千丈发。  

【`乾坤清气集`】  

袁不约《长安夜游诗》：凤城连夜九门通，帝女皇妃出汉宫。千乘宝车珠箔卷，万条银烛碧纱笼。歌声缓过青楼月，香气潜来紫陌风。长乐晓钟归骑后，遗簪落翠满街中。  

【`元黄叔美诗`】  

《自题黄山秉烛夜游图十绝句》：赤日挥鞭汗雨流，北风破囱雪披裘。马蹄夜半犹迎送，争似黄山秉烛游。商贩求赢百倍收，吴樯蜀拖隘中流。风波盗贼惊人胆，争似黄山秉烛游。富焰薰天国可侔，董家金坞绿珠楼。秋风所过成衰草，争似黄山秉烛游。铜柱功成瘴雾愁，严水堕指北封侯。这白骨闺中梦，争似黄山秉烛游。北里金多积未休，银灯带梦理牙筹。常忧《硕鼠》防《月去箧》，争似黄山秉烛游。金带还思一品流，官居更羡柏台秋。日迫桑榆暝，争似黄山秉烛游。骨肉临财构怨雠，豪争忿讼几时休。明朝相望化为土，争似黄山秉烛游。西老单居尚百忧，铢收寸取为谁谋。尊中美酒不肯饮，争似黄山策烛游。白面郎君不识悉，酒酣夜夜宿秦楼。千金如水散歌舞，争似黄山秉烛游。学道谈空物外流，驱驰声利更多求。晨钟唤起无清梦，争似黄山秉烛游。  

【`贺方回东山词`】  

《夜游曲?鹤冲天》咚咚鼓动，花外沉残漏，华月万枝，灯还清画。广陌衣香度，飞益影相先后。个处频回首，锦坊西转，隐约武陵溪口。当时早恨叹难偶，可堪流浪远分携久。小畹兰英在否，轻付与何人手？不似长亭柳，舞风眠雨，伴我一春销瘦。  

【`张炎叔夏词`】  

《声声慢》：余与王碧山，泛舟鉴曲，王蕺隐吹萧，余倚歌而和。天阔秋高，光景奇绝，与姜白石《垂虹夜游》同一清致也。晴光转树，晓气分岚，何人野流横舟。断柳枯蝉，凉意正满西州。匆匆载花载酒，便无情也自风流。芳画短，奈不堪深夜秉烛来游。谁识山中朝暮日，向白云一笑，今古无悉。散发吟商，此兴万里悠悠。清狂未应似我，倚高寒隔水呼鸥。须待月，许多清都付与秋。  

衣锦夜游  

【`太平御览`】  

《后周书》曰：刘雄，字猛雀。高祖尝从容谓雄曰：古人云，富贵不归故乡，犹衣锦夜游。今以卿为本州何如？雄稽首拜谢，于是诏以雄为河州刺史。雄先已为本县令复有此授，乡里荣之。  

秉烛川游  

【`唐语林`】  

李德裕自陵入朝，将大用虑为人所先，且欲急行至平泉别墅，一夕秉烛川游，不暇久留也。  

游楚遨游  

【`续后汉书`】  

《游楚传》：楚拜驸马都尉，不好学而性好遨游音乐，乃畜歌者，琵琶筝箫，每行来将以自随，所在扌雩蒲投壶欢忻自娱。  

老子遨游  

【`后汉书`】  

马援为陇西太守，但总大体，宾客故人日满其门。诸曹时白外事，援辄曰：此丞掾之任，何足相烦，颇哀老子，使得遨游若大姓侵小民，黠羌欲旅，距此乃太守事尔，傍县有报亿者，吏民惊言羌反，奔入城郭。狄道长请闭门发兵，援时与宾客饮，大笑曰：烧虏何敢复犯我？晓狄道长归，守寺舍良怖，急者可床下伏，后稍定郡中伏之。  

饱食遨游  

【`庄子`】  

《杂篇?列御寇》：巧者劳，而智者忧，无能者无所求。饱食而遨游，泛若不击之舟，虚而遨游者也。  

饮宴狎游  

【`悦生?随抄`】  

咸平中，吕从简向傅正，俱以宰相子饮宴，狎游于乡巷间。吕比及政府之归，则先期整衣，以待事，向耽乐之从多从吕相。每夸于同列，以家无所忧，向相常叹息其不逮。傅正谓从简曰：我与尔酣酒嗜音，狎邪无少间，尔得称述，我被訾辱，何也？则人之知子，亦不可不察也。  

希从娱游  

【`两汉蒙求`】  

明德马皇后，身长七尺二寸，方口美发能诵《易》，好读《春秋》《楚辞》，尤善周官董仲舒书，常衣大练裙不加缘。帝尝幸苑囿，离宫后辄以风邪露雾为戒，辞意款备，多见详择。帝幸濯龙中，并召诸才，人下邳王已下皆在侧。请呼皇后，帝笑曰：是家志不好乐，虽来无欢，是以游娱之事，希尝从焉。  

薛春游  

【`东斋记事`】  

宋仁皇初薛简肃公知开封府，上新即大位，章献临朝，一切以严治，人谓之薛出油。其后移知成都，岁丰人乐，随其俗与之嬉游，作何处春游好诗十首，自号薛春游，欲换前所称也。  

军行如春游  

【`宋史`】  

《赵时赏传》时赏为文天祥参谋军事，在军中时见同列盛辎重饰姬侍，叹曰：军行如春游，其能济乎？  

西池春游  

【`类说`】  

侯诚叔，久寓都下，尝游西池。有妇人其容甚冶，遣小青衣送诗曰：人间春色都三月，池上风光直万金。幸有桃源归去路，如何才子不相寻。他日又得诗曰：春光入水到底碧，野色随人是处同。不必殷勤频借问，妾家积住杏园东。青衣引生至大第，杯盘交错，灯火如昼。生归数日，复至其处，都迷旧路，老叟云：此有狐怪，多为人妻。生欲再见之，青衣复送诗曰：睽离今月音书断，君问邻翁尽得因。沾洒暗思前古事，郑生的是赋情人。乃复见姬挽首愧赧，生曰：大丈夫当眠烟卧月，占柳怜花，则无忧矣。相携卧居，妆囊极厚，生有臼家南阳，乃往诣之，臼为娶郝氏为妇，生以书谢绝姬。后十年，郝氏死，生亦失官。尝出宋门轻车驾花牛，揭帘呼生曰：子非某郎也，吾已委身从人矣。不敢多言，同车乃良人之族也。  

胜赏三游  

【`容斋五笔`】  

白乐天为河南尹，日舒员游香山寺数日不归，贻书乐天，大夸胜事，谢文巾深。欧阳公官洛阳，同游嵩山寺，暮抵龙门香山寺，雪作留守钱，文僖公遣吏以厨傅，歌妓至曰：山行良劳少留龙门赏雪府，事简无遽归也。王定国访东坡于彭城，一日棹小舟与颜长道携眄英卿三子，游泗水下百丈洪吹笛，饮酒乘月，而东坡时以事不得往，夜著羽衣伫立黄楼上，相视而笑。定国既去，逾月复与参寨师泛舟洪下，追忆曩游味，此三游之胜，今之燕赏者，宁复有之，盖亦值知已也。  

世有三游  

【`海录碎事`】  

《荀说论》曰：世有三游，德之贼也。一游侠，二游说，三游行。立气势作威福，结私交以立强于世者，谓之游侠。饰辩辞，设诈谋，驰逐于天下，以要时势者，谓之游说。色耻行违，合时好连党类立虚誉以为权利者，谓之游行。  

永乐大典  

## 卷之八千八百四十五

二十尤游  

鼓腹而游  

【`罗泌路史`】  

赫胥氏之治也，尊民而重事。方是之时，人居不知所为，行不知所之，鼓腹而游，含哺而嬉，昼而动，夕而息，出三入一，惝恍如遗。  

奉母同游  

【`五代薛史`】  

《伪蜀王衍传》：蜀咸康元年秋九月，衍奉其母徐妃同游于青城山，驻于上清宫。时宫人皆衣道服，顶金莲花，冠衣画霞，望之若神仙，及侍宴酒酣，皆免冠而退，则其髻髟坐然。  

士庶竞游  

【`宋欧阳公集`】  

《风俗记》：洛阳之俗，大抵好花。春时花开士庶竞为游遨。往往于古寺废宅有池台处为市井，张幄巾亦，笙歌之声相闻。  

归老钓游  

【`宋王与钓蓝楼藁`】  

某水某丘归老钓游。  

乡赘合游  

【`管子`】  

山至数大夫，不乡赘合游者谓之无礼义。大夫幽其《春秋》，列民幽其门山之祠。  

选胜追游  

【`旧唐书`】  

《哀帝本纪》：天二年三月庚午，敕朕以宰臣学士文武百寮常拘宫局罕，遂游从，今膏泽不愆，丰年有望，当此韶景宜示优恩。自今月十二日后，至十六日各令取便选胜，追游付所司。  

琴鹤从游  

【`五代薛史`】  

晋《郑云叟传》：云叟名遨隐，于少室山后闻西岳有五鬣松，沦脂千年能去三尸，因居于华阴，时唯有青襟二童，一琴，一鹤从其游。处好綦塞之戏，遇同侣则以昼继夜，虽寒风大雪，临檐对局，手足皲裂，亦无倦焉。  

猿鹤同游  

【`宋何澹小山杂著`】  

《山中之乐词》：噫！山中之乐兮，与猿鹤兮同游。幸但石之有储，奚斗升之复求。  

与鹿豕游  

【`孟子`】  

舜之居深山之中与木石居，与鹿豕游。  

与鱼鸟游  

【`梁书`】  

忠列世子方云：使人间如脱屣尔。  

从沤鸟游  

【`列子`】  

《黄帝篇》曰：海上之人有好沤鸟者，每旦之海上从沤鸟游，沤鸟之至者，百住而不至。其父曰：吾闻沤鸟皆从汝游，汝取来吾玩之，明日之海上，沤鸟舞而不下也。故曰：至言去，言至为无，为齐智之所知，则浅矣。注齐同也。  

从白云游  

【`宋书`】  

《褚白玉传》：王僧达曰：褚先生从白去游旧矣。  

鱼出游  

【`庄子`】  

庄子与惠子游濠梁之上，庄子曰：傥鱼出游，从容是鱼乐也。惠子曰：子非鱼，焉知鱼之乐也？庄子曰：子非我，焉知吾不知鱼之乐也？  

凤集麟游  

【`宋李流廉澹斋集`】  

《会庆节贺表》：守位以仁，动天惟德，受尧天下而不泰，卜周历数而过期，凤集麟游，百乐生于治国；龙飞虎变，万物睹乎圣人。  

乳狗不远游  

【`荀子`】  

《荣辱篇》：乳彘不触虎，乳狗不远游，不忘其亲也。人也，忧忘其身，内忘其亲，上忘其君，则是人也。而鲁狗彘之不若也。  

地有四游  

【`数类`】  

《周礼》：注曰：南戴日下，万五千里地，与星辰四游升降于三万里之中。灵曜文曰：四游升降者，春分之时，地与星辰复本位。至夏至之日，地与星辰东南游，万五千里，下降亦然。至秋分，还复正。至冬至之日，地与星辰西北游亦万五千里，上升亦然。至春分还复正。孔款达《礼疏》曰：四游者，自立春地后与星辰西游，春分西游之极地，虽西游升降正中，从此渐东，至春末复正。自立夏之后北游，夏至北游之极地，则升降极下，至季夏复正。自立秋之后，东游，秋分东游之极地，则升降正中，至秋季复正。自立冬之后南游，冬至南游之极地，则升降极上，冬季复正。此是地与星辰四游之义也。  

【`朱子语类`】  

《周礼》注云：土圭一寸折一千里，天地四游升降不过三万里。问何谓四游？曰：谓地之四游升降不过三万里，非谓天地中间，相去止三万里也。春游过东三万里，夏游过南三万里，秋游过西三万里，冬游过北三万里。今历家算数如此，以土圭测之皆合。  

【`赵与时宾退录`】  

古今论天体者言人人殊，然天主乎动，地主乎静，未有谓地动，惟考灵耀曰：地有四游，冬至地上北而西三万里，夏至地下南而东三万里，春秋二分其中矣。地恒动不止，譬如人在舟，而坐舟行而人不觉，其说独异。  

宦游  

【`东汉书`】  

相如会景帝不好辞赋，是时梁孝王来朝，从游说之士，齐人邹阳，淮阴枚乘，吴严忌，夫子之徒，相如见而说之。因病免客游梁，得与诸侯游士居数岁，乃著《子虚》之赋。会梁孝王薨，相如归而家贫，无以自业，素与临邛令王吉相善，吉曰：长卿久宦游不遂而困。  

【`宋张文潜宛丘集`】  

《宦游诗》：宦游吾漫尔，未慕致身早。秋来忆山居，遥夜梦颠倒。鸣虫待谁听，落叶烦我扫。谁复省劳人，吾生常草草。  

卧游  

【`续世说`】  

宋宗少文好山水，爱远游，西陟荆巫，南登衡岳，因结宇衡山，怀尚平之志，有疾还江陵，叹曰：老疾俱至，恐难遍睹名山，唯澄怀观道，卧以游之。凡所游履，皆图之于室，谓之曰：抚琴动操欲令众山皆响。  

【`元韩明善五云谩藁`】  

《题卧游图》：岚光带寸隔清流，如此江山属卧游。一笑非真亦非画，立谈骑鹤上扬州。  

倦游  

【`锦绣万花谷`】  

《司马相如传》：长卿故倦游文款注曰：倦，疲也。言疲厌游学博物多能也。  

【`宋王逢原广陵集`】  

《余杭倦游》：醉倚秋风笑自攻，偶来还去竟何踪。已夫凤鸟吾不至，行矣鳝鲸非所容。且把心胸同伏虎，谁知头角是真龙。归乎伊亩如难得，死尔西山尚有从。  

【`朱晦庵集`】  

《倦游》：故人千里别，约我仍丹丘。云何一解散，书到令人愁。此山岂不幽，何必赋远游。时得伯恭书报，罢天台之游。  

【`杨冠卿诗`】  

【`倦游`】  

归去陶彭泽，重来丁令威。逢场真戏剧，阅世识危机。蛮雨沾乌帽，京尘黯表衣。回头今自笑，三十六年非。  

【`陈郁诗`】  

《倦游》：水于东海皆臣妾，山到衡阳无弟兄。两处经行都已遍，老夫谁更别关情。  

【`江湖续集`】  

高吉《倦游诗》：参透诸方向上机，瘦藤靠壁倦游时。充然有得机之外，口不能言心自知。  

【`钱塘韦骧集`】  

《和春阴倦游》：铃阁兴何幽，公庭讼不留。未能清昼寝，偶作夹城游。竹色仍烟翠，梅香趁水流。持杯听暮角，一任起楼头。  

【`毛方平耆定录`】  

《倦游》：结发事俗走，险阴无不经。腰间万里剑，夜气摩斗星。朝越春玄圃，尚恚曦毂亭。年来涉大患，足茧羊肠萦。却思松竹底，白日扉扃。洗心一卷易，庭草从渠青。何为钟鼎味，醉著不少醒。君看稻梁渚，鸿飞独冥冥。  

【`元周密公弁阳蜡屐集`】  

《倦游》：眼底茂林修竹，梦中流水桃花。难莫难兮行路，悲莫悲兮无家。淡薄功名鸡肋，间关世路羊肠。且携乌有是叟，同入无何有乡。甫里田十万步，成都桑八百株。从教卿用卿法，不妨吾爱吾庐。  

【`周衡诗`】  

《倦游》：万事双蓬鬓，江山赋倦游。断猿明月曙，规雨碧梧秋。道路年感，琵琶后夜悉。客怀无处写，离思满沧州。  

藏修息游  

【`礼`】  

《学记》：大学之教也，时教必有正业，退息必有居学。不学操缦，不能安弦；不学惭依，不能安诗，不学杂服，不能安礼，不兴其艺，不能乐学。故君子之于学也，藏焉修焉，息焉游焉。  

圣人之游  

【`文子缵义`】  

老子曰：圣人内修道德，而不外饰仁义；知九窍四餐之宜，而游乎精神之和。此圣人之游也。又曰：圣人之游也，即动乎至虚，游心乎太无。驰于方外，行于无门，听于无声，视于无形，不拘于世，不击于俗。故圣人所以动天下者，真人不过贤，人所以矫世俗者，圣人不观。夫人拘于世俗，必形系而神泄，故不免于累。使我可拘系者，必其命有在乎外者矣。  

【`韩氵虎涧泉日记`】  

文子曰：神者，知之渊也。神清则知明。又曰：神清者，嗜欲不误也。故心有所至，则神慨然在之。反之于虚，则消躁藏息矣。此圣人之游也。  

古人善游  

【`周密澄怀录`】  

品居仁云：庐阜只尺，读书少休，必到山中所与游者谁也。古人观名山大川以广志思而成其德，方谓善游。太史公之文，百氏所宗，亦其所历山川有以增发之也。惜其所用止在文字间，若使志于远大者，虽近逐游忧可也。  

天下游  

【`庄子`】  

《杂篇?则阳书》：柏矩学于老蚺，曰：请之天下游。孙，柏姓，矩名，怀道之士，老子之门人也。请由行宇内，观风化，察物情也。  

外游  

【`列子`】  

曰：外游者，求备于物，游之至也。  

人外游  

【`南史`】  

《孔淳之传》：淳之隐居不仕，与徵士戴，王弘之，及王敬弘等共为人外之游。  

物外游  

【`开元天宝遗事`】  

王休，高尚不亲势利，常与名僧数人，或跨驴，或骑牛，寻访山水，自谓结物外游。  

【`江湖集`】  

通玄主席薛沧州，厌人间世，为物外游，辄成短章，纪平生相与之情耳。谷翁仙去始经年，道继筹峰第一传。交友久要存古谊，希夷鲁悟极重玄。班催碧落朝元处，梦断沧洲落照边。回首紫云关下路，瑞芝烨烨长林泉。  

天游  

【`庄子`】  

《外物篇》：心有天游室无空虚，则妇姑勃；溪心无天游，则六情相攘。天游谓不系心，虽不系而无空虚以容其和，则反戾共斗。若无天游，则六情愈相攘夺矣。  

【`武夷诗集`】  

《陈观宾天游》：山水参差六曲流，此中绝境适天游，几千万类根尘净，三十六峰云气浮。翠耸层霄峦壑胜，碧笼静院竹松稠。琼浆可致胡麻熟，瓢笠何妨为永留。道士号。  

【`宋卫宗武秋声集`】  

为云侣《天游赋》：汗漫可以期，列缺可以至，岂不高且远，未足语超诣，至人悟重玄，妙境此融会，无声亦无臭，万象于我备。不必八柱承，不必二极素。增城九重居，俨若具乎内。于焉以泮涣，其乐浩无际。气凝而神化，举步六合外。乘轮阆风行，税驾丹丘憩。逍遥号周流，期特迹之寄。混然吾太虚，游是息于是。《赠潘天游》：乾以健而运，如毂不停息。周流遍六虚，升降靡差忒，故能权四序，而以转万物，。兹其气之游，造化由是出，一元亘终古，尘劫浩难诘。人有貌以生，于中具太极。苟知去天行，折旋而阖辟。浮游潜深渊，外想不内入，亦解长不死，寿与之为一。  

汗漫游  

【`淮南子`】  

虞敖游大海，至蒙谷之上，见一士卷龟谷而食蛤蜊。《神仙传》云：若士方踞龟谷，敖曰：夫子可与敖为友矣。士叹曰：我方南游乎罔良之野，北息乎沉默之乡，西穷冥冥之里，东贯鸿蒙之光。吾与子汗漫游于九垓之上，乃举臂耸身入云中。敖仰视曰：吾比夫子犹黄鹄与壤虫也。  

【`漫游集`】  

《汗漫游》：何处堪维不系舟，乘流遇坎几时休。漂沦未遂人间事，汗漫真成海上游。  

神合道游  

【`唐张说之集`】  

大尉裴公神道碑，如山之峻，如川之流，术与神合，艺与道游。  

与王神游  

【`容斋四笔`】  

《列子》载周穆王时，西极之国有化人来，王敬之若神。化人竭王同游，王执化人之祛腾而上者中天延止，暨及化人之宫，自以居数十年不思其国。复谒王同游，意迷精丧，请化人求还。既寤，所坐犹向者之处，侍御犹向者之人视其前，则酒之米清，肴米目弗。王问所从来，左右曰：王默存耳。穆王自失者三月，复问化人，化人曰：吾与王神游也。形奚动哉！予然后知唐人所着《南柯太守》《黄梁梦》《撄桃青衣》之类，皆本乎此。  

定中神游  

【`容斋四笔`】  

张天觉，在荆南与章子厚之子致平一帖云：老夫数数梦见先相公语论如平生，岂其人在天仙间，而老夫定中神游或遇之乎？  

飞空行游  

【`夷坚攴`】  

云无湖项国华生，八九岁时恶疮生于臂，时医疗弗效，遇一道人，阔口多须，身长七尺，父讶其异，迎揖之，道人驻视曰：何不教服四服汤，前执儿手，嘘呵按熨，父将邀入饮之酒，固辞，翩然而去。父用所戒，即治此药服之，逾三年疮如初时，然药不辍于口。方春日户外杨柳成行，一鸟鸣其上，儿望欲取之，而高不可升。此念才起处觉身轻乎羽，已在柳梢，自是益以趋捷，意之所如无远近立到。常腾超太空，其高无际，鸾鹤之飞亦在其下，恐太高则入杳冥，将不能反虑，贻亲忧而父母未之知也。会上元夕，所亲戏之曰：我闻汝能飞空行游，今夜宁国府极好灯，何似去一看？儿叹曰：此固不难，超然蹑虚，疾如鸟翼，三鼓后还家，备说所见，某事其技，它日验之而信，疮亦愈，至十六岁娶妻始不能飞。  

采真之游  

【`庄子`】  

《外篇》：天运古之至人假道于仁，托宿于义，以游逍遥之墟，食于苟简之田，立于不贷之圃，逍遥无为也。苟简易养也，不贷无出也。  

古者谓是采真之游。  

【`宋华镇云溪居士集`】  

上发运蒋龙图书古之人，采其真以内游，藏其用以后物。  

内游  

【`元郝经陵川集`】  

《内游》：昔人谓汉太史迁之文，所以奇，所以深，所以雄雅健绝，超丽规越者，非区区于文字之间而已也。迁生龙门，耕牧河山之阳，南浮江淮，上会稽，探禹穴，窥九嶷，浮于沅湘，北涉汶泗，讲业齐鲁之都，过梁楚，西使巴蜀，略邛笮昆明，还于河洛，能尽天下之大观，以助其气，然后吐而为辞，笔而为书，故尔，欲学迁之文，先学其游可也。余谓不然。果如是，则迁之为迁亦下矣。勤于足迹之余，会于观览之末，激其志而益其气，仅发于文辞，而不能成事业，则其游也外，而所得者小也。其游也外故其得也小，其得也小，故其失也。大是以《史记》一书甚多规略，或有抵捂。论大道，则先黄老，而后六经，序游侠，则退处士而进奸雄，迷货殖，则崇势利而差贱贫，其于书法也，则记繁志寡。项籍，一夫也，而述本纪与尧舜并；陈涉，役徒也，作世家与孔子同。其失岂浅浅哉！故欲学迁之游而求助于外者，曷亦内游乎？身不离于衤壬席之上，而游于六合之外，生乎千古之下而注重于千古之上，岂区区于足迹之余，观览之未者，所能也？持心御气明正精一，游于内而不滞于内，应于外而不逐于外。常止而行，常动而静，常诚而不忘，常和而不悖，如止水，众止不能易，如明镜，众形不能逃；如平衡之权轻重，在我无偏无倚，无氵于无滞，无挠无荡，每寓于物而游焉。游于经也，则河图洛书，刻划大古，掣天地之几，发天地之蕴。尽天地之变，见鬼神之迹。太极出形，面目于世，万化万象，张皇其中，而弥茫洞豁，崎岖充溢，因吾之心，见天地鬼神之心；因吾之游，见天地鬼神之游。周诰，商盘，禹谟，舜典，谆谧忠致贯日月，开金石都俞吁口弗号号灏灏。唐虞三代之治，忄爱然而见《风》《雅》变正，讽赞刺美，洋洋乎中声，鼓动至化元经笔削，蹂邪植正。齐桓晋文霸心方侈，而束之以道，缚之以义。乱臣贼子，禁其欲敢肆，藩垣屏翰，既周游而历览之，乃升正大之堂，入高明之域，尧舜禹汤文武周孔拱宓牺而坐皋，夔伊吕亚风牧而侍，孟轲氏辨乎其间，而颜鲁导焉，荀杨奉马，熙熙乎育物之仁，翕翕乎制物之义，位尊卑，辨上下，治神人之礼，和而不流之乐。别嫌疑，明是非，照耀昭晰之智，闲而存之之敬，实而守之之信，化而极之之圣。死生之说，神应之妙，大发其闲而诡言讠皮行放辟。斥除圣路廓清，而天宇泰定。至矣哉！君君臣臣，父父子子，夫夫妇妇，兄兄弟弟，何盛尔也。而后易志熙精，而游乎史，废兴之迹邪正之由，大君大臣之所以盛，小惠小道之所以蔽，礼乐之所以兴，政刑之所以紊，国势之所以张，国本之所以强，奸佞骜孽之所以逞，祸乱崩析之所以致，纪纲之所以明，风俗之所以坏，教化之所以行，见其记注繁而正义鲜也。思得仲尼者而笔削之，见其典故废而法制剥也，思得周公者而振起之，既游矣，既得矣。而后洗心齑戒退藏于密，视当其可者时时而出之，可以动则动，可以止则止，可以久则久，可以速则速，蕴而为德行，行而为事业，固不以文辞而已也。如是则吾之卓尔之道，浩然之气，厥乎与天地一，固不待于山川之助也。彼堕山乔岳，高则高矣，于吾道何有？长江大河，盛则盛矣，于吾气何有？故曰：欲游乎外者，必游乎内。噫！以史迁之才，果未游之于内邪！盖亦称之者过矣。又赋：惟兹方寸兮，廓然无际，含容大千兮，山河大地。用之以小兮，始有分齐。如以大海纳于蹄涔兮，如以毒药置于宝器。舍无价之宝珠兮，竞锥刀之未利，弃瀛渤之全潮兮，忍浮沤之微体。蛮触国于蜗角兮，时相与战而流血千里。南柯梦于蚁穴兮，黄梁未熟而荣华。一世彼区区之利害兮，亦与比而何异？惟返观而照寂兮，廓灵府于无别。泯六凿于天游兮，其孰能以芥蒂。由发心以证道兮，可一超而已至。吾方从事于斯兮，等浮生于一戏。  

远游  

【`太平御览`】  

《风俗通》曰：共工之子好远游，死为祖神。楚辞《远游篇》：《远游》者，屈原之所作也。屈原既放，悲叹之余，眇观宇宙。陋世俗之卑狭，悼年寿之不长，于是作为此篇，思欲制炼形魂，排空御气，浮游八极，后天而终，以尽反复无穷之世变。虽曰：寓言，然其所设王子之词，苟能弃之，实长生久视之要诀也。悲时俗之迫厄兮，愿轻举而远游。质菲薄而鞠因兮，焉托乘而上浮。厄者厄一作隘，因一作由，乘时证反。遭沈浊而污秽兮，独郁结其谁语。夜耿耿而不寐兮，魂营营而至曙。浊下而一作语，鱼据反。耿一作炯，并古若反。营一作茕。耿耿犹儆儆不寐儿也。营营，犹曰荧荧，亦耿耿之意也。惟天地之无穷兮，哀人生之长勤。往者余弗反兮，来者吾不闻。动渠云反吾不一作余弗。此章四言乃此篇所以作之本意也。夫神仙度世之说，无是理而不可期也。审矣，屈子于此乃独春眷而不忘者，何哉？止以往者之不可及，来者之不得，闻而欲义，生以俟之耳。然往者之不可及，则已未如之何矣。独来者之不得闻，则夫世之惠迪而未吉。从逆而耒回者，吾皆不得以须其反复。熟烂而暗夫天定胜人之所极。是，则安能使人不为没世涯之悲恨？此屈子所以愿少须臾，无死而侥幸，万一于神仙度世之不可期也。呜呼！远矣。是岂易与俗人言哉！步徙倚而遥思兮，怊倘况而永怀。意荒忽而流荡兮，心愁凄而增悲。怊，音超惝，昌两反。况叶往反，水一作垂，非是怀。叶，胡威反。荒，呼广反，凄一作凄，凄，痛也。神倏忽而不反兮，形枯槁而独留。内惟省以端操兮，求正气之所由。倏一作倏反，一作返。操，七刀七到二反。由，一作繇。知愁叹之无益而有损，乃能反自循省而求其本根也。漠虚静以恬愉兮，澹无为而自得。闻赤松之清尘兮，愿承风乎遗则。《列仙传》赤松子神农时为雨师，服水玉教神农，能入火自烧至昆山上，常止西王母石室，随风雨上下，炎帝少女追之，亦得仙俱去。张良欲从赤松子游，即此也。贵真人之休德兮，美往世之登仙。与化去而不见兮，名声著而日延。真，一作至德，一作听。非是美一作羡仙，一作仙著一作章。身隐而不可见，独有名字可闻耳。奇传说之托辰星兮，羡韩众之得一。形穆穆以浸远兮，离人群而遁逸。羡似面反。一作美众，一作终。传说武丁之相，辰星，东方苍龙之体心尾箕之星，所谓大辰也。庄子曰：传说得之以柏武丁，奄有天下，乘车维骑，箕尾而比于列星，音义云：今尾上有传说星是也。羡念慕也。韩终亦见《列仙传》形浸远，即上文与休去之意。因气变而遂曾举兮，忽神奔而鬼怪。时仿佛以遥见兮，精皎皎以往来。曾，音增。皎皎，一作皎皎，以一作而。来，叶音赍，此亦上文化去形远之意。仿佛见不是也。丹经所谓服食三载，轻举远游，入火不焦，入水不濡，能存能亡，长乐无忧者，此也。超氛埃而淑邮兮，终不反其故都。免众患而不惧兮，世莫知其所如。超，一作绝，邮一作尤。其一作乎。都一作乡。非是。氛昏浊之气淑，尤言其淑善而绝尤也。此以上言所羡仙去之乐也。恐天时之代序兮，耀灵晔而西征。微霜降而下沦兮，悼芳草之先品。聊仿佯而逍遥兮，永历年而无成。谁可与玩斯遗芳兮，长乡风而舒情。高阳邈以远兮，余将焉所程。晔，音饣盍灵，今作零。仿，音旁。佯，音羊。而一作以，与一作以，非是斯遗。芳一作此，芳草长一作晨。乡一作向，以一作已焉，一作安。耀灵日也，晔闪光儿言行之速也。沦沈也，零落也，此一节自叹其将老而恐其学之不及也。重曰：春秋忽其不淹兮，奚久留此故居。轩辕不可攀援兮，吾将从王乔而娱戏。食六气而饮沆瀣兮，漱正阳而含朝霞。保神明之清澄兮，精气入而尘秽除。重，直用仄。娱一作游戏，音嬉，叶，音虚二字一作戏娱，非是。食七安反。沆，胡明，及壑，音械霞，叶音胡。尘，七胡反。轩辕黄帝名王乔，周灵王太子晋也。《列仙传》曰：好吹笙，解凤鸣遇浮丘，公接之仙去。六气者，陵阳子明经，言春食朝霞，日始欲出，赤黄气也。秋食沦阴，日没以后，赤黄气也。冬饮沆瀣，北方夜半气也，夏食正阳，南方日中气也。并天地玄黄之气，是为六气也。又曰：日入为飞泉。麈，物不精也。顺凯风以从游兮，至南巢而壹息。见王子而宿之兮，审壹气之和德。南风曰凯风，南巢曰说以为南方凤鸟之巢，非汤放桀之居巢也。宿与肃通。审究问也。曰道可受兮，而不可传。其小无内兮，其大无垠。母滑而魂兮，彼将自然。壹气孔神兮，于中夜存。虚以待之兮，无为之先。庶类以成兮，此德之门。受，一作爱，非是。一无而字，垠叶鲁坚反。母滑，一作无潺，并音骨，一滑上别有氵屈字，有叶，才绿反。门，叶谟连反。曰者，王子之言也。受，心受也。传，言传也。小无内，大无垠，言无所不在也。滑，乱也。而汝也。壹，专也。孔，甚也。此言道妙如此，人能无滑乱其魂，则身心自然。而气之甚神者，当中夜虚静之时，自存于已，而不相在。如此，则于应世之务皆虚以待之，于无为之先而庶类自成万化自出。盖广成子之告黄帝，不过如此，实神仙之要诀也。闻至贵而遂徂兮，忽乎吾将行。仍羽人于丹丘兮，留不死之旧乡。行，叶户归反。至贵，谓至妙之言，其贵无敌也。仍，因就也。羽人，飞仙也。丹丘，昼夜常明之处也。不死之乡，仙灵之所宅也。朝濯灰于汤谷兮，夕希余目兮九阳。吸飞泉之微液兮，怀琬琰之华英。汤，音阳，琬，音宛。琰，音剡。英，叶于姜反。激发谷，见《天问》：九阳旧说谓汤谷上有扶木，九日居下枝，一日居上枝，亦寓言耳。飞泉已见上。琬淡，玉名。玉色并页以脱颜兮，精醇粹而始壮。质销铄以氵勺约兮，神要眇以淫放。并页，普，茗普，经二反，脱，音晚，又音万，一作艳，一作晏。。壮，叶音庄。氵勺，音绰。眇与妙同。放，叶音方。并页美儿，一曰敛容儿，晚泽也。醇厚也，粹不杂也，质销铄所谓形解销化也。氵勺约柔弱儿，庄子曰：藐姑射山有神人焉，氵勺约若处子。要眇，深远儿，淫纵也。嘉南州之炎德兮，丽桂树之冬荣。山萧条而无兽兮，野家漠其无人。载营魄而登霞兮，掩浮云而上征。野，一作懋。家，与寂同。一作寂漠，一作寞，其一作呼。霞，与遐同，古字借用。征，一作升。上四句记时物也。下二句言以此时升仙而去也。载犹加也，营犹荧荧也。魄说见《九歌》矣。此言荧魄者阴灵之聚，若有光景也。霞与遐通，谓远也。盖魄不受魄，魄不载魄，常检魂，如月质之受日光，则神不驰，而魄不死，遂能登仙远去，而上征也。命天阍其开关兮，排阊阖而望予。召丰隆使先导兮，问大微之所居。集重阳入帝宫兮，造旬始而观清都。朝发轫于太仪兮，夕始临乎于微闾。其一作而。阊阖，一作阖闾。予一作余。大，音泰。阳下，一有以字。于，于其反，一作微母闾。排，推也。望予，须我之来也。与骚经倚阊阖而望予者，意不同矣。丰隆，已见骚经，太微宫垣，十星在翼轸北。重阳者，积阳为天，天有九重，故曰重阳。旬始，星名。清都，列子以为帝之所居也。大仪，天帝之庭也。于微闾周礼东北曰幽州，其山镇曰翳无闾。屯余车之万乘兮，纷溶与而并驰。驾八龙之婉婉兮，载云旗之逶蛇。溶，音容。婉婉，一作蜿，蜿，音宛。溶水盛也。建雄虹之采旄兮，五色杂而炫耀。服偃蹇以低昂兮，骖连蜷以骄骜。炫，音县。耀，音曜蜷，臣员反。骄，居召反。骜，五到反。服，衡下夹辕，两马也。骖衡，外挽蚓两马也。连蜷，白蹄也。骄骜，马行纵恣也。骑胶葛以杂乱兮，斑漫衍而方行。撰余辔而正策兮，吾将过乎句芒。骑，奇寄反，胶葛，一作葛，音同，以一作其。漫，莫半反，一作曼衍，弋浅反。行，叶户郎反。句一作钓。胶葛，杂乱儿一日，犹效加也。斑驳，文也。漫衍，无极儿。句芒，木神也。月令东方甲乙，其帝太皋，其神句芒。注云：此木帝之君，木官之佐，任自古以来，著德立功者也。历太皓以右转兮，前飞廉以启路。阳杲杲其未光兮，凌天地以径度。启，一作烛。其，一作亦。径，一作径。音义同。太皓，即太皋也。始结罔罟，以畋以渔。制立庖厨，天下号之为庖牺氏。飞廉已见骚经径直也。风伯为余先驱兮，氛埃辟而清凉。凤凰翼其承旗兮，遇蓐收乎西皇。为去声。先，一作前。氛埃，辟，一作辟氛气，辟，必亦反。西方庚辛，其帝少皓，其神蓐收。西皇，即少昊也，《左传》曰：金正曰蓐收。临彗星以为兮，举斗柄以为麾。叛陆离其上下兮，游惊雾之流波。临，一作槛。，即旌字。一作旌。麾，呼为反。叛，音判。波，叶补，基仄。斗柄，北斗之柄，所为勺也。麾，旗属，叛缭隶，分散之儿。暧日逮其日党莽兮，召玄武而奔属。后文昌使掌行兮，选署众神以并毂。暧，音爱。日逮，音逮。一作日奄。上，乌感反。下，于计反。一作黔黑刂，上音日奄，下徒感反。日党，音傥。莽，莫朗反。属，音烛。暧逮，昧暗也。日党，日不明也。玄武，北方七宿，谓龟蛇也。位在北方，故曰：玄身有鳞甲，故曰：武支昌在紫微宫，北斗魁前六星，如涯形。路曼曼其修远兮，徐弭节而高厉。左雨师使径待兮，右雷公而为卫。曼，莫干反。修，一作悠。徐一作飒，径待见骚经而一作以。厉，凭陵之意。欲度世以忘归兮，意恣睢以担挢。内欣欣而自美兮，聊愉娱以淫乐。欲上一有遂字，欲下一有远字，一有遂字。恣如字，人千咨反。睢，许鼻反。担，居桀反。挢，音矫一云上丘列仅下居庙，仅而一作以淫，一作自庆叶王教反，度世谓度愁尘世而仙去也。恣睢放肆也。提挢轩聚也。淫乐乐之深也。庄子曰：就居无事，淫乐而欢是也。涉青云以泛滥游兮，忽临睨夫旧乡。仆夫怀余心悲兮，边马顾而不行。一无以字，一无游字。行，叶户郎反。边，旁也，谓两骖也。思旧故以想像兮，长太息而掩涕。汜容与而遐举兮，聊抑志而自弭。以一作而，像一作象，汜与泛同。屈原，谓修身念道，得遇仙人托与俱游。周历万方，升天乘去，役使百神，而非所乐，犹思楚国，念故旧欲竭忠信以宁国家。精诚之至，德义之厚也。指炎帝而直驰兮，吾将往乎南疑。览方外之荒忽兮，沛汪洋而自浮。神一作帝，疑一作娱，览一作觉。汪，摩朗反。洋，以养反，一作罔象。浮，叶扶毗反。南方丙丁，其帝炎帝，其神祝融。南疑，九疑也。沛流儿，汪洋，水盛儿。祝融戒而跸御兮，腾告鸾鸟迎虑妃。张咸池奏承云兮，二女御九韶。歌使湘灵鼓瑟兮，令海若舞冯夷。玄螭虫象并出进兮，形虬则逶蛇。雌霓便娟以增挠兮，鸾鸟轩翥而翔飞。音乐博衍无终极兮，焉乃逝以徘徊。而跸御，一作其还衡。歌，叶居攴切。令，一作命。冯，一作凭。螭，丑知反。象一作蟓，似两反。玄螭虫象并出进，一作列螭象而并进。，于九反。虬，巨九反。蛇，一作迤霓五历，五结二反。说见骚经。便，昆连反。娟，于缘反。《尔雅规》引作女便女不，音同挠，而照反。轩，一作骞，间音同其字，以鸟。翥，音庶反。焉，尤虔反。逝，一作游，非是。以，一作而。跸，止行人也。御，御也。咸池，尧乐，承云，黄帝乐也。又曰颛顼乐，人曰有虞氏之乐。无所稽考，未详孰是。二女，娥皇女英也，御侍也。九韶，已见骚经。湘灵，湘水之神也。海，若海神号。《庄子》有：北海若冯夷，水仙，庄子亦云：冯夷得之以游大川。又曰：河伯也。象《国语》所谓水之怪。龙，同象也。虬盘曲儿，便娟轻丽儿。挠，缠也，翥举也。博衍，宽平之意。焉，语辞也。舒并节以驰骛兮，卓绝垠乎寒门。轶迅风于清源兮，从颛顼乎增水。连敕角反，一作踔，敕孝反。门，叶弥，巾反。轶，音逸。源，一作凉。卓，遽也。绝垠，天之边际也。寒门，北极之门也。轶从后出前也，迅疾也。北方壬癸，其帝颛顼，其神玄冥，北方地寒故有增积之水。历玄冥以邪径兮，乘间维以反顾。召黔嬴而见之兮，为余先乎平路。黔，其炎反，羸，从羊，伦为反。一从女，余轻反，未知孰是，然二字《史记》作含雷《汉书》作黔雷，则当为从羊之羸奚。先下一有道字。间维补引《孝经纬》曰：天有六间，黔羸旧说，天上造化神名，或曰：水神。皆怪妄之说，不可考矣。经营四方兮，周流六漠。上至列缺兮，降望大壑。漠汉，乐歌作幕缺，一作阙。六漠，谓六合也。列缺，天隙电照也。大壑在渤海东，实堆无底之谷，名曰归墟。下峥嵘而无地兮，上寥廓而无天。视倏忽而无见兮，听惝况而无闻。超无为以至清兮，与泰初而为邻。峥锄耕反。嵘，音宏，一作营寒。一作间，叶无巾反。峥嵘，深远儿寥廓，广远也。惝况，耳不谛也。《列子》曰：泰初者，气之始也。庄子曰：泰初有无无有无名，屈子本以来者不闻为忧，而愿为方仙之道，至此则真可以后天不老而凋三光矣。下视人世，雍盎之间，百千蚊蚋须臾之顷，万起万灭何足道哉！何足道哉！司马相如作《大人赋》多袭其语，然屈子所到，非相如所能窥其万一也。  

【`元王景初兰轩集`】  

《拟远游赋并序》：昔予南游，遇刘陵川于亳社之泮宫，因诵旧著诗文数篇以求指教，刘喜谓座客曰：是子颇有气象，将来可望，惜吾之老而力弱不能振也。命酒因语及《楚词》篇目，且叹屈原之文词，而哀用其忠，因谓仆曰：子为我拟赋《远游》一篇来。仆辞不敢，刘曰：吾姑试子宜无辞，遂明日呈此，盖以述原之情，有志而不遂，亦九辩代原之意，而亦以自寄云。时至元三年冬十一月也。先王讳方字，元卿时年七十矣。邈鸿荒忽已远兮，望前修而莫及。仰六圣之玄风兮，怀三皇之淳德。役精魂于千载兮，曰予希其仿佛。忽翩然而下坠兮，心滔滔而何极。悲斯世之沈浊兮，背驰余而莫偶。既醉酒以昏酣兮，又中风以狂走。亮纷华不可长兮，独冲澹以自守。惟天地之漫漫兮，浩变化之无穷。哀吾生之促迫兮，寄瞬息乎其中。思远游以舒愤兮，超逍遥以长终。夜营营而无寐兮，昼郁郁其不乐。仰浮云之缥缈兮，愿轻举而无托。精神忽其流荡兮，离人群而高逸。云为车而风为马兮，召飞廉以执辔。八龙婉婉以前导兮，云济予乎西北。过玄武而至太微兮，问琼宫之所在。排阊阖以径度兮，庆天皇之佳会。叩玉阶以对扬兮，陈下土之迫隘。激微忠而抗音兮，愿乾坤之交泰。令云雨以飞扬兮，降膏泽之滂沛。饱四海以元精兮，饮群生以沆瀣。吐微诚之未终兮，惊群公之谲怪。令丰隆之奏技兮，振天鼓之砰磕。中郁陶而莫遂兮，还余车而言迈。视人寰不足留兮，余将观乎方之外。乘青阳以东游兮，过广成于崆峒。问道德之微言兮，愿开予之所蒙。曰道不难授兮，将其人之难得。粗者不可传兮，尚安语其所极。其大无方兮，其小无内。无氵屈其志兮，无乱其气。顺开阖于阴阳兮，法化育于天地。澹逍遥以无为，使精神之得一。可长生而超化，斯道真之所贵。受微言而拜谢兮，闻神丘而遂阻。涉清海之漫漫兮，访潜龙之幽居。入珠宫与贝阙兮，世莫知予之所为。召海若兮，邀虑妃。歌天吴兮，舞冯夷。吸翠霞之夭矫，服明月之流离。虽极乐而非余志兮，告潜龙以俱行。志参差以叛涣兮，怅遐举而独征。过弱水而超扶桑兮，至神丘而一息。从王乔与琴高兮，娱青春以游戏。荣华之不足恃兮，恐六龙之跟蹉跎。留余车于昆山兮，饮余马于云河。登阆风以回顾兮，哀神而旷荡下茫茫而不见人兮，蔽林峦之苍莽。怅故乡之若斯兮，吾归来而何。望情依以迟迟兮，心悠悠以漾漾。思重华而南征兮，正予冠而翱翔。骖紫台之青鸾兮，驭丹穴之凤凰。清风过洞庭兮，倒影凌潇湘。夕沐浴于汤谷兮，振兰衣与菊裳。晨谒帝于苍梧兮，问理国之大方。曰礼乐以为资兮，道德以为章。举贤而授能兮，安天下于岩廊。夫惟圣哲以长茂兮，何后王之多僻。违先民之度程兮，伥冥行而自遂。拔兰荃而不树兮，畎畋纷其荒秽。欲永诀而不忍兮，聊逍遥以游世。访神人于姑射兮，探禹穴于会稽。从四子于汾阳兮，观大道之所归。径流沙而西渡兮，夕予宿乎三危。履大禹之所经兮，窥神功之伟奇。涉虞渊而越赤水兮，路不周以左转。召辱壮使前驱兮，承西皇之宠饯。谒颛顼于玄都兮，心娱乐而忌返。悲虹霓之拥隔兮，怅灵光之浸远。越昆仑而超玄圃兮，临旧乡而顾怀。御房精而卫太岁兮，载霓旌与云旗。乘飞龙之缥缈兮，澹超然以无为。饱群圣之道德兮，醉天地之会滋。精淳粹以晔茂兮，神沦幽而入微。侣太初而友混元兮，还及君之未哀。乱曰：翩冥冥兮，愁相纡。览青春兮，不可娱。纵我步兮，高驰驱。御列缺兮，鞭雷车。西昆仑兮，东海偶。入海簸，弄明月珠。归人寰兮，悲隘陋，餐六气兮延我寿，周六漠兮超八荒。志不遂兮空翱翔。思攀琼宫谒六帝，遣巫咸兮归下世。平阴阳兮正春秋。宣淳风兮被九州。泽渐四海兮淡悠悠，荡我愤兮舒我忧。还精神兮从君游，获我所兮夫何求？  

【`宋李忠定公集`】  

《续远游赋》：《远游》章句，文采环丽，于骚辞中最为有理致者，予方以金仟氏之书，洒濯其心，慨然思往见之作，《续远游赋》以寓意焉。其辞曰：悲尘寰之喧卑兮，愿远游以自适。恍形止而心驰兮，托梦魂而有得。漠虚静以无为兮，绝氛埃而奔逸。登太山以小天下兮，望沧溟而笑河伯。走苍梧于南荒兮，过崆峒于西极。忽神马而尻舆兮，历万里而一息。曾不足以慊吾之志兮，将往游于广漠之国。会万期于须臾兮，步八于咫尺。观天地之所以浮沈兮，究日月之所以出入。爰整吾御兮，驾言西之左。王良而右伯乐兮，服山子而骖盗。骊陟阆苑于昆仑兮，见王母于瑶池。听白云黄竹之歌兮，不胜其悲。回车竭来兮，巡海之涯闻。海中之神山兮，有方丈与蓬莱。六鳌举首以迭戴兮，仙圣飞腾而往来。泛陵波之巨航兮，操五种以自随。风辄引舟而不可到兮，怊惝况而伤怀。乘风御气兮，造夫天关。抵营室历阁道兮，是为紫微之垣。执招摇步瑶光兮，瞻太一肃钧陈乎帝傍。玉女投壶而笑兮，雷电圭石以腾奔。虎豹守关而不可入兮，虽欲自达而亡因。怅吾将谁适从兮，其惟西方之圣人。严清净之佛土兮，辟广大之法门。目净修广如青莲兮，舌相广长而无不闻。以一音而演说兮，普滋发于诸根。宝树森以行列兮，天华散而缤纷。菩萨声间环以围绕兮，天龙八部俨以威神。倏一念而往诸兮，稽首礼足而钦承。俾化人以导予兮，华藏于无垠。从一佛国至一佛国兮，若河沙与微尘。咸广博而严净兮，羌难得而备。云回神五浊恶世之众生兮，若一器之聚蚊。况惊悟而永叹兮，何所梦之明明。览六合而游十方兮，鲁弗离乎一身。  

【`崔宫教集`】  

《太白远游》：《太白远游》者，崔敦礼所作也。太白在天宝间，当高力士杨国忠之徒用事，不能免首以同俗，浮游四方浪迹自肆。咏歌之际，类多托配仟人与俱游戏，周历天下，放意寥廓，无所不至。然太白岂无意于世者？忧思愤郁假以自适，其屈原《远游》之意欤，敦礼游当涂，吊青山之墓，因集其言，隐括为《楚词》。命其将何之兮，寻范居士怅飘忽而徂征。《准阴书怀》天生材以有用兮，《将进酒》思逢时而经纶。《梁甫吟》苦思规而媒劳兮，《答裴侍》御坐长叹以抚膺。《蜀道难》难聚族以争食兮，凤孤飞而无邻。《鸣皋歌》草隐于深谷兮，层丘蔽以苍榛。《古风》骅骝拳而不得食兮，蹇驴得志以鸣春。《答友人》蜓嘲龙兮，鱼目混珍。嫫母衣锦兮，西施负薪。《鸣皋歌》世道有此翻覆兮，《感秋》谁察余之坚真。《雪谗》块独处此幽默兮，《鸣皋歌》乃龟息而虬蟠。《孟少府书》不旷荡以纵适兮，何拘挛以守常。《大鹏赋》将倚剑乎天外兮，欲挂弓于扶桑。《孟少府书》以倥偬而为巢兮，以虚无而为场。《大鹏赋》连以大风之举兮，假以摩天之翔。《杨右相书》前期浩乎漫漫兮，敬亭山浮四海而横八荒。《孟少府书》赤玉写以东上兮，烟苍苍其逢山。《古风》逢羽人于天门兮，方瞳好其容颜。遗我书以鸟迹兮，读不间而三叹。《游太山》偶然值乎青童兮，绿发双双其云。鬟笑我学仙之晚兮，嗟跎凋乎朱颜。《游太山》玉女飘飘而下兮，遗我以流霞之杯。稽首拜而自愧兮，弃世何其悠哉！《游太山》随风恣其飘扬兮，《古风》不知东走之迷。《赠范金卿》忽抚己而自笑兮，《古风》问南登之路岐。《灞陵行》采姹女于江华兮，收河东于清溪。《送权十一》卧香炉以食霞兮，《书怀》窥石镜而心清。遥见仙人于彩用云兮，把芙蓉于玉京。期汗漫于九埃兮，接虞敖于太清。《虞山谣》采兴任夫所适兮，《叙旧》鸣驺忽其西驰。《送刘副使》栽苦木于西海兮，《上云乐》采琼蕊乎昆山。《古风》揖叔卿于云台兮，恍恍凌乎紫冥。《古风》饮玉浆于丹丘兮，备洒扫以明星。《西岳云台歌》赤松借予以白鹿兮，挟两龙以相从。《古风》传秘诀于韩众兮，精诚与夫天通。《登天柱石》西上既穷其登攀兮，《登太白峰》云飘然而无心。《酬王司马》八极可以神游兮，赋大鹏于北溟。激三千以崛起兮，向九万而迅征。《大鹏赋》访广成于至道兮，问大块之幽居。掇玄珠于赤水兮，天下不知其所如。《大猎》凌云霄以直上兮《南轩松》入无穷而遗形。《登天柱石》骑日月以羽化兮，翼鸳鸯而云行。《敬亭山》出宇宙之寥廓兮，《孟少府》羽士阊阖之峥嵘。《大鹏赋》载长云之河车兮《获龙引》十二楼与五城。《书怀》登真朝于玉皇兮，《赠从弟》赐琼浆以玉杯。《古风》听天语之察察兮，《明堂赋》廓如云而天开。《叶和尚赞》天地同乎枯槁兮，《宋少府》生世如乎转蓬。《效古》君化为猿鹤兮，小人或为沙虫。《古风》营营所求兮，《古风》鸡鸣趋乎四关。《古风》十步而九太行，《瓦屋山》世路多乎险艰。《古风》传其语以铭骨兮，《古风》永愿辞于人间。《望庐山》忽魂悸以魄动乎，《游天姥》即归路而长叹。《献当涂罕》转天车于六龙兮，《赠裴十七》云骈下而飘翩。《春日行》风为马兮霓为裳。《游天姥》靡星旃兮，《大猎赋》回鸾车，《游天姥》烛龙御光以照物兮，列阙挥鞭而启途。焱欠翳景以横翥兮，逆高天以下垂。《大鹏赋》望四海兮何漫漫，《古风》长相思兮在长安。《长相思》复长剑而归来兮，《寄丹丘子》谒九重之天门。《赠从弟》白日照吾之精诚兮，《渠甫吟》效剖思乎越兮，越禽不恋乎燕。《古风》流波思其旧浦兮，落叶附于本根者也。《谢赴行在表》  

【`文苑英华`】  

《李华送薛九远游序》：士之舒羽毛，宣声调，不在高位在有道。目王允，玄晏，发左思，名盛当时，价压百代。薛都乡以夷澹养，素以文章导志，自淅右游湖左，一句一韵，遍于衣冠，江山为之鲜润，烟景以之明灭，其余性情所得，盖古之人欤南阳有略，兼有道之高玄，晏之道论，其措意，则王允左思岂其远乎？惠然访，余告以行迈，将棹溪吴越，濡札江峤，东南胜事，落尔胸中，况为诸侯上滨，知大夫之官族古所贵勉之哉！病叟李遐叔赠。  

【`翟忠惠先生集`】  

《东坡远游》并序：龙眠居士尽东坡先生黄冠野服，据矶石横策而坐，子由闻而赞之，始公在北门，某为童子欲见公而公出，定武复旋谪儋耳，竟不及见公之南也。其门人皆在坐，怃然流涕。某笑之以谓儋，臭居绝正，如龙眠所见。置公于水间一石耳。安知造物者不故使之遗世绝俗，以全其天乎？仲尼乘桴浮于海，又欲居九夷。彼遭世不用，顾有不能忍以去父母之国，而终其身无意于斯世也。况公以君命独安适而非此者欤，必将俯万物而磅礴一世尻。舆神马挟宇宙而随其所如，往世之人自以为爱者之悲而恶者之善，果何足以病公哉！然士无贤不肖，皆曰：东坡之门人唯某未之识，伤后生不复见，其余风遗烈与之并世，犹若此，况读其书，追其人于千载之上。呜呼！天孰能使余不遇哉！虽然得其像而朝夕见之，亦足以为之师矣。始之赞而子由已尽其略，复为东坡《远游赋》云：吁差先生，逝将去此兮，四方慨其何从。超虚无以上径兮，袭一气之鸿蒙。乘飞霆而跨箕尾兮，与汗漫而相期。纷属车之骖乘兮，驾六龙而逶迤。酌匏尊以自觞兮，整天汉之流源。挟须弥而纳芥子兮，恒游戏于其间。形骸付于电泡兮，变诡幻之厅服。乱焦螟于蚊睫号，骋蜗角之蛮触。何乡其无上下兮，乐容与而澹忘归。回车独来兮，忽何所见。宛在水之中坻。乘云舆与宝璐兮，俨黄冠而葛巾。狭一世邈无人兮，吾将自弃于鱼鸟。窥游鲦之闯萍兮，送飞鸿之西矫。湛扬扬其独存兮，郁山林之深渺。驰余神于霄梦兮，径从公而往游。抟扶摇之九万兮，历九疑而望崇丘。俯黄州之旧邦兮，雪堂岌乎临皋。望东坡之美人兮，枕滩流而漱松醪。哀余癯以好修兮，使哺啜其酉离糟。觉遽然涕垂膺兮，像漠乎其无言。有无变化吾谁执兮。荞其乘风云而上天。诵斯文以卒岁兮，犹足以续远游，而赋超然者也。  

【`刘将孙养吾集`】  

《送彭希吕远游序》：古之人盖未有安居而为士者也，岂惟历聘之世为然。后之言士者，类不讲于古今故，第以结轸驰骋者，为游士而游。几若士所讳，不知古之所谓士者，往往皆尔。乡举里选一定其为士，未有不升之朝著，交于天下士者也。惟科举行，士始有不出乡者，然亦惟东南百余年偏安土著使然。当其盛时，如欧阳公，二苏公，皆驱驰跃履，执质四方，八至于京都，各取开封解送，皆非举于庐陵，举于眉山也。欧公遇萧公于翰林，二苏遇张安道于成都，皆道遇知己，相因依为千载党。数公者，以其才低徊于岷峨之下，江湖之间，未必声光一日隐，然动四海如后来所观也。人才与世道交为用，彼一时也。此一时也，识时务者谓俊杰，而岂抱膝山林徒仰屋浩，叹以为曷不如古之人。古之人哉！此予于彭君希吕之远游也。慨然言之，于是希吕行且止者娄矣。希吕为吾先君子须溪先生之门人，盖称其才望，其达十年前为叙送之举金台郭生意，当乘风破浪何所不极，顾犹在此耶，鹏之运于天池也。培风者六月息，庄周者宁惟寓言且实以百里之宿。舂三月之聚粮毛耶，翮耶胡不我施此草庐。梁甫之咏，与中夜曼曼之歌，其恨惋一也。《易曰》：系小子失丈夫，孰使希吕之才，而岁月如流，未遇知己者，非系之者累之哉！前史有言北方高凉，西方强仕，南方卑湿，三十以往，便为己哀。此真爱惜人物之言也。朝气几何相看遽晚所为区区举此，盖欲希吕之勇于行而有志于用人者，亦为斯言而动心也。  

【`国朝何璎庵集`】  

《送詹玉峰远游序》：孟子有言：术不可以不慎。夫者之道，固止于仁义，至于曲艺之小亦必求其近于仁义者而焉，庶几不失其本心而后可耳。吾邑士玉峰詹君，儒者之裔，世为于仁义者也。君读书力学，不求用于世，乃游地艺以养其心，犹庶几有以济世焉。故蚤岁究岐黄之术，尤精于碱砭镣，以己人之疾。又读郭下璞书，善相山水气脉之会，以治葬卜宅为人致昌盛蕃衍之效。之二者：一以卫生，一以藏往，皆近于仁义择术，所宜先者，君特笃志于是焉。君居邑固齿于耆硕。大夫之贤者，每访以治道，从容开说，益于民者多矣。犹以不能博其所施，方将挟其艺以游于外，盖惟恐其德之不广被于人，而非有一毫利欲之心者也。宜乎知之者益众，信之者益笃，非特争迎取养而亻奚君之至，有若望于父母之慈者矣。比年以来以斯艺衣食于四方者至众，然皆驾奇说以眩众目，往往言与行违，术与义乖，求若君之厚善专悫者，盖鲜况君之言。尝曰：他人之身，犹吾身也，而岂可不慎以陨其寿命乎？他人祖宗犹吾祖宗也，而其可不慎以废其宗祀乎？是则君之心术，犹有在于学术之外者，观者又乌可以为曲艺之小而忽之哉！必要为仁义之归，是君之志也。予惧知君心者未悉，故序以赠焉。  

【`龚学文鹅湖集`】  

朱空谷远游序：有为老氏之言者曰：空谷由浙右来，谒余于学宫。未几度，闽关游武夷访幔，亭宴曾孙之所，遂回玉溪将之龙虎，观鬼谷仙品之秘怪。又将濯足临汝，浮游盱江陟，华盖而揖麻姑于风雨烟霞之外。又将蹑舄阁皂振衣洪都，以谒许葛于白云之乡，是行也，岂不潇洒出尘随缘放旷？又何必曰：求师访友，学道寻真耶？然斯道也，在吾儒则曰：道不远人，人之为道而远，人不可以为道在。老氏则曰：道不远在身中在。佛氏则曰：汝若回光返照，密意却在汝边，此无他友，求诸已而已。庄周尝有言，逃空谷者，闻人足音，跫然而喜矣。今子汲汲之不暇，岂以足音之未闻耶？不然何其好游嚣嚣若此也。方今隆景昼赫，汗流沾衣，余每思得一丘一壑之地，坐茂树濯清泉琴鼓，南风中挂石壁，系职于官愿莫之，遂视吾子逍遥相羊，惟意所适，方企慕之不暇焉。若曰：朝南岳，暮苍梧，则又方后之流，未足与议于道也。于其行书以赠之空谷姓朱氏，名全虚空谷其号也。  

【`胡樗隐集`】  

送黄立诚远游序：儒生黄立诚踵门而请曰：总角读礼，知桑孤蓬矢，所以表男子之所有事，窃识之心不忘。今年逾弱冠而浮湛，里巷无以自见，欲及亲之康，宁遨游四方以遂其初志，吾亲既许之矣。先生幸赐之言以华其行，因语之曰：士之志，远游者非骋，吾所欲骛，纷华慕声利，将广其见闻，进德修业归为亲荣也。为亲者，孰不望其子之游卓然有立于世哉？所谓詹在侧而无离忧，亲之志不乐也。詹出游而有离忧，亲之志乐也。为人子者，以父母之心为心，必知所以显亲，所以立身矣。今子以英妙之年，抱有为之志，其游民，观夫名山大川之高深，古今人物之高下，寓之于目求之于心，其进何可量哉！过豫章而怀孺子之高风，望庐阜而企主君之遗躅，航岷流之浩渺，观万水之朝宗，维扬而看琼花，上蔡而采蓍草，神州赤县之壮，黄河大华之雄，车书之广，人物之懿，皆可悦乎心目，而廓见闻也。高歌慷慨抒其怀古之思，司马子长之游，不啻过也。抑尝闻孟氏之言而绎之曰：尊德乐义，游之本也。兼善独善，游有遇否，而道不易也。征诸斯言，先立乎其大者，远者，则吾子之游，无施而不可奚患乎锦衣归觐。叠拜高堂当举觞贺曰：子非复吴蒙足以悦亲矣。立诚曰：谨受教，遂书以遗之。  

【`吴徵支言集`】  

送乐晟远游序：吾会侍郎乐公《寰宇记》：一书行天下，然不深考，亦未有知其书之精者，侍郎生于唐之后，显于宋之初，在抚州登科记中，襄然为首，诸子诸孙科名相继施及宋末，贡举者，犹不绝一姓，文儒之盛，其吾乡之表表者与。晟，字幻诚，亦其苗裔也。好吟咏多伎能往年事，今翰林学士程公于闽中，公甚器重之，将繇江东淮东山东河北以游于四方，男子之志也。经所历山川风土了了在目，有以徵先世之书，真可无忝于其祖矣。匪特予嘉之也。出门同人嘉之，嘉之又嘉之者，奚翅十百千万其人哉！  

【`刘仁本亦玄集`】  

题马易之远游卷跋：南阳马君易之，以至正六年游京师，朋侪不忍其离别，作为歌诗赠言以张之，至有托物寓意成图书，联篇巨轴实诸行李间，自浙江而氵斥淮，经雒访古河朔，感慨中原之墟盘桓两京之地，极游鉴以快于心目，有所得辄形赋咏，且获当世名公品题珠玉袭什以归，则江淮之难作矣。余观卷中姓名，多声闻相接，其间有拜显官位台鼎者，有沉郁下僚者，有得休致者，有物故者，有遁依品谷者，有尚骑旅者，有忠义死节凛乎若生者，有陷身逆虏终不免者，何十数年之间荣悴得失若是之不齐邪？第其文章翰墨，则皆为时所重。春兰秋芷，各具芳馨，炳然可掬。此余所以谛观而一喜一悲也。因为赋杂诗一十五首，各附题下并卷归之，异时当为马氏青毡矣。天台刘仕本识。  

【`乐府诗集`】  

曹植《远游篇》：《楚辞?远游》章句曰：悲时俗之迫扼兮，愿轻举而远游。质菲薄而无因兮，焉托乘而上浮。王逸云：《远游》者，屈原之所作也。屈原履方直之行不容于世，困于谗佞无所告诉，乃思与仙人俱游戏，周历天地无所不至焉。周王褒又有《轻举篇》亦出于此。远游临四海，俯仰观洪波，大鱼，若曲陵，承浪相经过。灵鳌戴方丈，神岳俨嵯峨。仙人翔其隅，玉女戏其阿。琼蕊可疗饥，仰漱吸朝霞。昆仑本吾宅，中州非我家。将归竭东父，一举超流沙。鼓翼舞时风，长啸激清歌。金石固易弊，日月同光华。齐年与天地，万乘安足多。  

【`宋朱晦庵集`】  

《远游篇》：举坐且停酒，听我歌远游。远游何所至，咫尺视九州。九州何茫茫，环海以为疆。上有孤凤翔，下有神驹骧。孰能不惮远，为我游其方。为子奉尊酒，击铗歌慨慷。送子临大路，寒日为无光。悲风来远壑，执手空徊徨。问子何所之，行矣戒关梁。世路百险艰，出门始忧伤。东征忧阳谷，西游畏羊肠，南辕犯疬毒，北驾风裂裳。愿子驰坚车，躇险摧其刚。峨峨既不攴，玷玷谁能当。朝登南极道，莫宿临太行。睥睨即万里，超忽凌八荒。无为蹩足薛终日守空堂。  

【`范叔中大雅集`】  

《远游篇》：仙人手把金芙蓉，邀我上陟莲花峰。两眼注入沧溟东，浮去遮断扶桑宫。白日西飞恐成晚，架天五色横长虹。凤凰仪羽备珍彩，欲集不集无梧桐。冥冥杳杳脱罗网，亦有数点南飞鸿。怒鲸崔嵬鼓鳞鬣，浪中玷屑多砂虫。从今唤起人中龙，披虎豹，谒九重。舞干羽，息武功，泰和世上皆春风。是时勒留鼎锺，左招黄绮，右赤松，长歌归去来山中，长歌归去来山中。  

【`马碧梧玩芳集`】  

《读远游篇》：愁来高诵《远游篇》，度世长生岂可传。物变无穷身老矣，一难八谷又新年。  

【`曹勋松隐集`】  

《远游篇》：少年重意气，辞家远行游。高谈忄蔑卿相，峻节凌九秋。仗剑谒明主，挟策干诸侯。众目宝康瓠，明月难暗投。骅骝困短步，翻为驽马羞。虚名不足慕，抗迹追浮丘。至言发深省，遐览隘九州。书功佐天政，美恶无不筹。麾幢周四表，骑卫罗天驺。箫鼓鸣清歌。解驾沧浪洲。金石易消朽，生死真蜉蝣。  

【`国朝刘基覆韵集`】  

《远游篇》：三山六鳌背，翠水挟桑束。鸡鸣上海日，海面玻璃红。仙人骑鸾凤，呼我游云中。云中有金阙，谓是天帝宫。明星列两藩，琪树光玲珑。太一坐端门，白发映青瞳。授我玉篆文，赤蛇蟠九虹。出入元化先，寿命齐老童。因逢青鸟使，遂造东王公。素女如莲华，歌喉弦管同。顾盼动环佩，振迅若轻鸿。化为五色光，倏然随长风。  

【`唐韩昌黎诗`】  

远游联句：樊曰：远游，送东野之江南也。联句，凡四十韵。东野二十公十九，李习之一，习之之诗，见于世者此而已。大率诗非其所长也，习之李翱也。别肠车轮转，一日一万周。郊离思春水泮，澜漫不可收。愈驰光忽以迫，飞辔谁能留。交耻之讵灼灼，此去信悠悠。翱取或作前楚客宿江上，夜魂栖浪头。栖或作捷晓日生远岸，水芳缀孤舟。村饮泊好木，饮或作馆方云；东野《幽居诗》有：嘉禾偶坐酌芳，阴庇清弹，馆字非也。野蔬拾新柔。独含凄凄别，中结郁郁愁。人忆旧行乐，鸟吟新得俦。郊忆旧方作意忆，新方作忻皆非是。灵瑟时，零猿上，于金切。零云，覆日也。零猿，谓猿在云间也。夜啾啾。愤涛气尚盛，恨竹泪空幽。长怀绝无已，多感良自尤。即路涉献岁，归期眇凉秋。两欢日牢落，孤悲坐绸缪。愈观忄右忽荡漾，叩寄独冥搜。鲸吞明月，裴氏《广州记》鲸鲵目郎明月珠。浪鸟没大沤。音瓯，浮沤或作浮。我有一寸钩，欲钓千丈流。良知忽然远，壮志郁无抽。郊魍魅暂出没，魅或作魉蛟螭互蟠。力幽切，幽，龙儿。昌言拜舜禹，举马风音凡，船中幔或作帆。凌斗牛。吴楚分野在江南。怀糈下音所《离骚》坐咸将夕降兮，怀椒糈而要之。糈，精米，所以飨神屈原五月王日自投泪罗而死，楚人哀之，每至此日以竹筒贮米投水祭之。方去语见《离骚》祭神米也，蜀作精，非是。饭贤屈，乘桴追圣丘。飘然天外步，岂肯区中囚。愈肯或作有楚些苏个切。楚语助辞。待谁吊，贾辞缄恨投。翳明孙曰：谓掩翳其明也。弗可晓。弗，或作不。秘魂安所求。气毒放逐域，蓼荼蓼芳菲花开儿畴，田畴。杂芳菲畴。当春忽凄凉，不枯亦飕风留。貉谣众猥款，貉或作豸白或作谇，方从杭。蜀，本云款，音鸟来切。《楚辞?九章》款秋冬之绪风。又扬子始皇方猎方国，而翦牙款。王逸曰；款叹也。方言曰：款然也。南楚凡言然曰款，元次山有款万曲，亦者霭。今按方说是也。款《说文》亚：改切，又鸟米切，应也。《史记?项羽纪》：作唉，亦音鸟来反。《说文》同。黄鲁直读款乃为衤奥霭误矣。今或写作款字亦误乃知当音衤婴也巴语相咿口幽。与嘎同方去：字书无幽字，公寄王学士，用咿嘎字，征蜀联句，用咿呦字考之，字书咿嘎为正。默誓去外俗，嘉愿还中州。江生孙曰：水微涨也。行既乐，躬辇自相。音留，孙也，并力也，躬辇自推车，樊曰：言水行可乐，则躬辇为劳矣。饮醇趣明代，味腥孙曰：醇谓醇，德以酒为喻，故云饮醇，明代盛世也。腥，楚越之食也。谢荒陬。郊，陬隅也。驰深鼓利楫，趋险惊蜚车酋。蜚或作飞。系石沉靳尚，安《楚辞》上官大夫靳尚，楚之谗臣，谮屈原于怀王者。开弓射丹鸟口殳。孙曰：《史记》丹鸟口殳即驴兜，字《古文?尚书》亦以驴儿为丹鸟口殳，尧放之于崇山，靳尚丹鸟口殳皆在南方，恐其为鬼为祟，故欲沉射之也。路暗执屏翳，上，步丁切。樊曰：司马长卿《大人赋》：时若暧将混浊兮，召屏翳戮之伯刑。雨师将雨路暗，故欲执屏翳戮之。应邵曰：天神使也。波惊戮阳侯。樊曰：扬雄反《离骚》云：陵阳侯之素波兮，岂吾累之独见。许应劭曰：阳侯，古之诸侯，有罪自投江，其神为大波。广泛信缥缈，高行恣浮游。外患萧萧去，中悒稍稍瘳。振衣造云阙，跪坐陈清猷。得风变谗巧，仁气销戈矛。人或作和方云，神气见《礼记》名声照四海，淑问无音休。音或作肯方云：音古时字作肯误也。归哉孟夫子，归去无夷犹。愈晋右《思吴都赋》：轻禽狡兽周章，夷犹夷。犹，犹豫也。《楚辞》：君不行兮，夷犹归去。方作君归，或作归兴。  

【`元国朝文类`】  

袁裒远游联句壬寅冬，与伯长同留姑苏时，伯长将赴都。海鹏跨南云，一去扶浩荡。宛驹踏北雪，绝足追罔象。桷霄征车载脂，明发灯在幌。行迈念悄悄，离愁怀养养。哀违吴始接淅，过越犹指掌。虹网结长思，羯鼓促新响。觞至不复辞，桷驾逸谁能彷。明堂企栋梁，武库须涤荡。材同瑚琏英，裒学愧蓬麻长。大施朱弦清，小荐金茎沆。云间鹤孤唳，桷天外鸿横上。晓舱斫轻冰，午店憩平壤。追攀瞰烟涛，裒少历走尘鞅。清淮桥虫带虫东，薄雾裘马爽。风台牛一鸣，桷日观鸡三唱。团桑沃如盖，宿草乱如纟强。青帘客沽酒，裒素鬣渔收网。心观洙泗流，眼豁恒岱夹。追程骑侵云，桷劝耕农植杖。俗厚喜丰登，气侠存慨慷。伊河既东流，裒维斗复北仰。谁云风土殊，始觉宇宙广。骨耸终超腾，神清谁忄党况。钧天梦岂真，桷广寒步空想。铢衣入阊阖，芥粒视比土央。千官紫府荣，九奏彤庭畅。离文剪金炬，裒展簇天仗。清都逾咫尺，弱水谩方丈。绛旗去雾开，宝扇日月晃。仁声被八表，桷德意昭群枉。泥检极封崇，芬饣必严胀。瑞气蔼重重，泰阶瞻雨雨。驰峰出天厨，裒袅号锡中帑。鸣珂接后彦，正笏远偏党。德人笑采芝，逋客弃拾橡。茅拔要有方，桷矢来本无向。湘累但环词，越相仅金像。遭谗气从愤，得计身何往。岂如及承平，相与穷昭朗。君行出飘摇，我滞心忄邑忄夹。轻霜著裘帽，裒微雪留草莽。离歌出蒹葭，古制却盆盎。先登匪一获，后至激孤奖。城南灯火深，桷塞北音书目往。春风渐披拂，腊水将晃漾。诗成愈加险，酒尽未为强。双眸秋水炯，裒累语春波。荡经行度崎危，交友希倜傥。羁游弃楚荒，远客怜齐创。光阴尺璧重，桷事业千金赏。行还雁塔题，复睹鸿都榜。时来戒步窘，事至勿技痒。脂韦本凡近，裒铁石乃忠谠。词林纳疵美，书田计荒穰。列仙会儒癯，群英极吏驵。陆生强咿嘎，陶令终肮脏。清心百壬避，正色上帝飨。徒为捧心施，莫学画眉敞。功名要无心，造物端有相。行行遂初志，操持记畴曩。桷  

【`杜工部诗`】  

《远游》：江阔浮高栋，云长出断山。尘沙连越隽，风雨暗荆蛮。雁矫御芦内，猿啼失木间。弊裘苏季子，历国未知还。梦符曰：《唐志》：越隽，剑南道也。洙曰：《国策》：苏秦，字季子，说秦王不行，黑貂之裘弊。贱子何人记，迷方著处家。竹风连野色，江沫拥春沙。种药扶衰病。吟诗解叹嗟。似闻胡骑走，失喜闻京华。  

【`郑谷诗`】  

《远游》：尖湖犹足事，食宿戌鼙喧。久客秋风起，孤舟夜浪翻。乡音离楚岸，庙儿入湘源。岸阔凫鸟医殳小，林垂橘柚繁。津官来有意，渔者笑无言。早晚酬僧约，中条有药园。  

【`孟郊诗`】  

《远游》：慈鸟不远飞，孝子念先归。而我独何事，四时必有违。江海恋空积，波涛信来稀。长为路傍食，着尽家中衣。别一作烈剑不割物，离人难作威。还行少童仆，驱命名无是非。为性玩好尽，积恶心绪微。始知时节驶，爱一作戾日非长辉。  

【`唐厉霆诗`】  

《送济翁邵明府远游》：杨柳起秋色，西风已度关。碧溪飞白鸟，红树带青山。此会偏相语，孤游且未还。所思江海上，宛在市朝间。  

【`宋周邦美成清真集`】  

《远游》：淮西渡两浆，江左随一鸥。若嗟波涛窄，所至胶吾舟。借问舟中人，流转何时休。帆高风色利，欲止不自由。传闻弱水外，鼎立三神丘。鼓木世未可到，载行有潜蚪。扶桑睹浴日，阳精熟东流。万族呈秘怪，九土皆飘浮。送者安在哉？吾往不可求。岂比鸱夷子，并湖名远游。  

【`胡铨澹庵集`】  

《远游》：萍迹长泡转，天涯到处家。芳菲云过雨，聚散手抟沙。且唤陈惊坐，共寻留子嗟。酒狂从旷荡，汉吏要无华。  

【`僧文王向诗`】  

《远游》：林憩无完室，舟行避恶滩。异乡为客久，浮俗定交难。草引春愁长，霜侵晓梦残。忽闻城角动，归思若为安。  

【`韩元吉南涧集`】  

《远游十首》：我行蓬莱巅，挽首见月窟。谁言沧海深，涉之不濡革蔑。颓波惊鱼龙，起舞相荡。从真为一笑，黄雾生绛阙。独来风中天，蹙踏波上月。东隅有神人，被发两目丹。手擎扶桑枝，腾光射乾坤。朱鸟为前驱，火龙驾后轩。祝融不敢瞬，卫以千炎官，誓当扫霜霰，九寓常不寒。雷出九地底，化为万鼓鼙。豕首柄石斧，刳然四海驰。夔墟与罔象，捎扶靡有遗。无私乃帝令，风雨多随之。苟能仆夷伯，何恐儿女为。紫皇宴琼台，凤舞鸾且歌。翠鬟两仙女，倚歌奏云和。秀色炯双璧，晴云滟秋波。曲终顾我笑，奈此人间何。赠以白玉环，绸缪期匪他。大钧转一气，急毂无停辕。是非与生死，胶扰于其间。朝昏互变灭，倏已千万年。岂知达道人，直作须臾观。天地本无物，置之奚足言。海水赴大壑，雷奔堕空虚。大轮煽金刚，荡然为尾闾。一阖复一辟，乾坤犹户枢。万生保灵根，至神守虚无，尝以物所归，返观天地初。昆仑九万里，磅礴天地根。其下有玄圃，兹惟众仙门。翩然两白鹤，道我前飞翻。问津牵牛星，濯足洪河源。九关幸方辟，乘之游紫垣。巨轴载厚地，沉沉惟九幽。日月所不烛，鬼神或拘囚。负臣与支祗，亦为舜禹忧。面见彼世上儿，对面无奸偷。国章幸幸可脱，天刑此焉投。生死一大梦，梦觉谁当分。梦中既不了，虽觉何足云。天光发吾宇，澹然无朝曛。至乐不外假，至贵斯无文。求仙与学佛，举世徒纷纷。呼吸为阴阳，动静乃天地，犹然一身间，至理无弗备。苍龙驾白虎，昼夜分六气。坎离会精神，否泰本仁义。吾师不吾欺，持以御一世。  

【`文天祥集`】  

《远游》：黄河流活活，太行高巍巍。十二山以东，百二山以西，邹鲁盛文献，燕赵多雄姿。右摩泰山牒，左蹑亟谷泥。郏辱吊周公，曲阜拜宣尼，或登广武叹，或上北印噫。平生几雨屐，汗漫以为期。结交天下士，要为男子奇，吴会偏王业，中原隔遗黎。安得与黄鹄，比翼天上飞。江河异风景，击楫感且欷。阳运进百六，兴否俄推移。桑田变沧海，楚囚发新悲。我本槛车客，为我解系维。青绳附天骥，万里相追随。人生尚行乐，矧复新相知，周道思下泉，王风怀黍离，富跚岂不愿，忧患那能持。人命危且浅，忽若朝露晒。长恐折我轴，中道炎差池。去我父母邦，我行且迟迟。听我远游曲，寄我长相思。  

【`漫游集`】  

《远游》：远游元不为肥轻，随化乘流人造此生。万事悠悠何系我，白去一望众关情。不因身外苦多求，且向樽前赋远游。明月未应殊俗异，寒蛩更比故乡愁。关心老幼孤灯夜，入梦功名两鬓秋。何处溪山堪着我，新诗一首胜封侯。  

【`江湖续集`】  

陈必复诗《远游》：关山劳眺望，宇宙忆经行。地隔南溟断，天低北斗横。高谯闻远析，孤枕历寒更。只影惟堪吊，殊乡鲜弟兄。罗椅诗《远游》：因梦吴云赋远游，江花扶柁水悠悠，半轮月散千山影，一叶舟胜万斛愁。天气渐于寒食近，春风只到牡丹休。水程孤冷难为夜，起吸沧江当折浮。  

【`陆游渭南集`】  

《远游》：远游行复岁华新，嫩学刘郎问大钧。一点不蒙稽古力，十分合作臣云身。苦寒与酒顿增价，小雨为梅先辟尘。拟佩一壶江路去，花边醉堕白纶巾。少年游宦日，肮脏耻沉浮。见虎犹攘臂，逢狐肯叩头。力行虽自许，早退岂人谋。子年六十余即退闻故山小艇烟波上，飘然得远游。姓字不须通，从来号放翁。月明登署雪，木落过秋风。成都武担山暑雪堂归州已东县，江上秋风亭，皆绝景。处处题僧壁，时时臣钓蓬。始知侯万里，未必是英雄。壮年不作故山归，老去方知浪走非。挂日片帆吴赤壁，嘶风疋马青衣。交游虽广知心少，香火徒勤愿力微。堪笑只今成底事，青灯无恙且相依。老子平生喜远游，流尘不惜暗貂裘，江亭吹笛三巴夜，关路骑驴二华秋。但使澄心同止水，自知幻境等浮沤。悠然饱听松风睡，句漏丹砂底用求。蚤岁志远游，万里携孤剑。所至必吊古，如疾得碱矾。荒寒过吴宫，摧剥观禹穴。及仕杨润间，挂席度天堑。梁宋不可游，北望每怀歉。会有蜀汉役，奇险日窥觇。筑坛访遗址，烧栈想烈焰。辕门俯清渭，彻底绿可染。旧史所登载，一一尝考验。胡羊美无敌，黍酒实醇酽。枕戈南山下，驰猎久不厌。比参剑南幕，壮志就收敛。卜邻所雄宅，遂欲老铅椠。但爱古柏青，肯顾海棠艳。人生不易料，白首东归剡。稽山秋峨峨，镜水春潋潋。余俸买扁舟，月下采菱芡。湖山最奇处，容我钓石占。婚嫁幸已结，百事不关念。但当勤醉歌，一死不汝欠。《思远游》：我志日已衰，诗亦无杰句。正如垂翅鹤，怅望辽海路。虽云须药物，幸未迫霜露。裂裳裹两踵，此计亦已屡。嵯峨青城云，惨澹番冢树。秋风吹短裘，万里入芒屦。病退颇思远游，信笔有作。平日身如不击舟，曾从楚尾客秦头。风生江浦千帆晓，月落山城一笛秋。万事只能催白鬓，百年终是卧荒丘。扶哀强项君休笑，尚忆人间汗漫游。《反远游》：卖却貂裘买钓舟，久将身世付悠悠。行歌西郭红桥路，烂醉东关白塔秋。夜泊驿亭观月上，晓登僧阁听猿愁。一生身属官仓米，剩喜残年得自由。  

【`牟山献陵阳集`】  

无党为东罔赋远游，余病卧空山，闻而壮之，和韵为别：鬓丝梅雪两苍苍，底事征车又指南。自是曾游习蛇龟，不妨小住话鱼茧。掺祛中岁情良苦，秉来平生分所甘。若有书来访生死。白云多处是吾庵。  

【`元黄仲宝诗`】  

送余敏文挟术远游时，与梅川丁九皋同过弊庐：梅川挟策往经年，传得青囊内外篇。山识蹑云行处屐，窗收学易读残编。飞高喜并辽东鹤，坐冷难留海北毡。且向春风侯归旆，为君先付酒家钱。  

【`范德机诗`】  

《远游》：远游非吾志，偶堕天一角。去就亦有期，宁能计今昨。料理贫居士，守书负西郭。清心见古初，德宅甘寂寞。杜门坐春深，绿竹解寒箨。虽无清时赏，幽意各有托。千载非长生，松乔未足学。焉知勾漏令，不厌宦情薄。山中归去来，朝霞可以酌。  

【`陈子廉诗`】  

《远游》：廓落江湖梦，飘零万里身。风尘孤剑雪，宇宙一瓢春。天野飞黄鹄，烟涛逸紫鳞。长缄沧海月，寄与谪仙人。  

【`舒岳祥阆风集`】  

《送陈用之远游》：流水写清音，青山发令姿。左右惟所取，囊箧恒相随。君游且有日，欲访燕赵奇。此行犹在眼，已作久别思。君如生马驹，腾踏不可羁。王良施辔勒，往献白玉墀。朐中二三策，和扁为国医。南士方施用，砭碱贵适宜。腰间黄金印，季子何必归。丈夫轻四海，吾老不可期。何以为君赠，梅花千里枝。何以为我报，千首纪行诗。  

【`虞集道园学古录`】  

《送王公辅远游》：君子之所居，虽岁月易远，而余风流韵，不自知其及人之不穷也。空山雷先生，隐于种湖之上，豪杰名胜，多从之游，其光显盛大者，固已著见于代，其高尚深遁者则有不可得而知者矣。然种湖犹有先生遗书数百卷，与平生著述，皆无恙也。湖观之师弟子相传而守之，其寥廓之趣，粤古之思，必有食仿佛其精微者乎。到元二年丙子正月六日大雪，道无行人，羽士王公辅自种湖来袖诗一篇为贽，观此风致，谅非俗尘所能，固有得于君子者乎？问其年，才三十。喜其盛年，好读书苦吟，闻其将从吴越淮泗，而遂至乎京师也。故作诗以送之：春雪门前二尺深，子乔双舄度幽岑。欲扶藜杖同清夜，静看梅花对苦吟。江国莺花时冉冉，京城烟雨晚浸浸。老来每忆登临处，仗子芳年一一寻。  

【`国朝张志道翠屏集`】  

《题人远游卷》：为君歌彻远游篇，八极秋高神凛然。禹穴出云藜杖外，轩台飞雪酒杯前。昔人不见牛马走，世俗宁知龟鹤年。子去遥怜沧海上，春来梦远紫芝田。  

【`宋姜白石道人词`】  

《倚阑干》：二三子，总仙才尔歌远游章句：云气入吾杯，不问王郎五马，颇忆谢生双屐，处处长青苔。东望赤城近，吾兴亦悠哉！  

【`王元粹祠`】  

《远游》：壮年抱穷节，拂衣行远游。远游欲何之，思欲历九州。出门多岐路，竟日独迟留。愿言返旧居，量力固无忧。  

【`杨弘道词`】  

三奠子远游：叹五材并用，水德灵长，初泛滥，渐汪洋。转雷经滟，溅雪下瞿唐。才出险，吞汉沔，略沅相，发源湔道，东过维扬。由有本自无疆，远游还故国。待渡立斜阳，山烟紫，津树绿，客心伤。又远游，冠名。  

【`兼明书`】  

曹子建求通亲表云：若得辞远游。戴武弁臣锐曰：辞，辞国远游，谓出征也。明曰：远游，冠名也。  

离内远游  

【`韩非子`】  

《十过篇》：昔者田成子，游于海而乐之，号令诸大夫曰：言归者死，颜涿聚曰：君游海乐之，奈人有图国者何？君虽乐之，将安得？田成子曰：寡人布令曰：言归者死。今子犯寡人之令，援戈将击之。颜涿聚曰：昔祭杀关龙逢，而纣杀王子比干，今君虽杀臣之身，以三之可也。臣言为国非为身也。延颈而前曰：君击之矣。君乃释戈趣驾而归，至三日而闻国人有谋，不内田成子者矣。田成子所以遂有齐国者，颜涿聚之力也。故曰：离内远游，则危身之道也。  

不远游  

【`论语`】  

父母在，不远游，游必有方。  

绝迹远游  

【`文选`】  

《北征赋》：余遭世之颠覆兮，罹填塞之扼灾。旧室灭以丘墟兮，曾不得乎少当。遂奋袂以北征兮，超绝迹而远游。  

佚游  

【`性理字训`】  

习于惰慢，恶闻善言，谓之佚游。  

【`论语`】  

乐骄乐，乐佚游，乐宴乐损矣。注佚游，则惰慢而恶闻善。  

漫游  

【`宋洪龟文清非集`】  

《漫游二首》：缭绕荒蹊密，技撑古屋横。云飞宾雁急，水泛俗凫轻。地向无人迹，山空伐木声。庞公禅窟内，柱杖日间行。杜氏园欲界浩无穷，天王部落雄。谁知贝叶地，即是水精宫。鸟塔秋声重，鸾罔晚照中。先贤多妙句。栏木盾入西风。  

北天王院近游  

【`晋束暂`】  

《近游赋》：世有逸民在乎田畴，宅弥五亩志狭九州，安穷赋于下里寞，玄淡而无求，乘华辂之偃蹇，驾兰单之疲牛，连槌索以为鞅结，断梗而作革秋，攀华门而高蹈，竭徘徊而近游，井则两家共一园，必去舍百步，贯鸡谷于岁首，收纟奚缡于牛刃牙。其男女服饰衣裳之制，名号诡异随迭而设，系衣襦以御冬，负汗衫以当热，帽引四角之缝，裙为素条之杀。书儿啼于客堂，设枉门以避吏，妇皆卿夫，子呼父字。及至三农间隙，进结婚姻，老公戴合欢之帽，少年著蕞角之巾。  

梦游  

【`列子`】  

黄帝昼寝，梦游华胥氏之国，既觉，怡然自得，天下大治，如华胥氏之国。  

【`江湖纪闻`】  

张，熙宁中，梦行入空中，闻天风海涛声振林木，徐见海中楼阙金碧，琼琚琅佩者数百人，揖出纸请赋诗，细视笔砚，皆碧玉色，且戒之曰：此间文章要似隐起鸾凤，与织女机杼分巧。过是，乃人间语耳。成一绝云：天风吹散赤城霞，染出连云万树花。误入醉乡迷去路，傍人应笑忘还家。有仙人曰：子诗绝佳，未免近凡。酌酒一杯极甘寒，忽觉身堕万仞山而觉。  

【`列仙传`】  

梁谌，字考成，一日相者见之曰：此子目流白光，貌集真气，非常人也。后果乐仙道，尝梦与仙人游，或登名山酌石髓。由是自有所悟，乃深入岩谷，目能视地中物，耳能听数里音。一旦忽谓门人曰：有朋待吾于南峰，令须往矣。乃冠服而出，则云气迷绕，不见其形，唯闻鼓吹音，隐隐于空。  

永乐大典  

## 卷之一万一百十五

二纸旨  

翰林学士承旨  

【`文献通考`】  

唐宪宗时始置，凡白麻制诰，皆内庭代言命，辅臣除节将，恤灾患，讨不廷则用之。宰臣于正衙受，付通事舍人，若命相之书，则通事舍人承旨皆宣读讫，始下有司。乾宁二年，陆以翰林学士承旨拜中书侍郎平章事。  

【`职官分纪`】  

《唐百官志》学士之职，本以文学言语被顾问。出入侍从，因得参谋议，纳谏诤，其礼尤宠。而翰林院者，待诏之所也。唐制，乘舆所在，必有文词经学之士，下至卜医伎术之流，皆直于别院，以备宴见，而文书诏令，则中书舍人掌之。自太宗时，名儒学士，时时召以草制，然犹未有名号。乾封以后，始号北门学士。玄宗初置翰林待诏，以张说陆坚、张九龄等为之，掌四方表疏批答，应和文章，既而又以中书务剧，文书多雍滞，乃选文学之士，号翰林供奉，与集贤院学士，分掌制诏书敕。开元二十六年，又改翰林供奉为学士院，专掌内命，凡拜免将相，号令征伐，皆用白麻。其后选用益重而礼过益亲，至号为内相。又以为天子私人，凡充其职者无定员，自诸曹尚书下至校书郎，皆得与选。入院一岁，则迁知制诏，未知制诏者，不作文书。班次各以其官，内宴则居宰相之下，一品之上。宪宗时，又置学士承旨。唐之学士，弘文集贤，分录中书门下省，而翰林学士，独无所属，故附列于此云。李肇《翰林志》：昔宋昌有言曰：所言公，公言之；所言私，王者无私。夫翰林为枢机宥密之地，其所慎者事之微也。若制置任用，则非王者之私。汉制：尚书郎主作文书起草，更直于建礼门内台，给青缣白绫或以锦被帷帐毡褥，尽通中枕。大官供食，汤官供饼饵五熟果，五日一美食，下天子一等。建礼门内得神仙门，神仙门内得明光殿，神仙殿内得省中，内得省中，一本作自门下省中书省，盖与今翰林之制略同，而所掌轻也。汉武帝时，严助，朱买臣，吾丘寿王，司马相如，东方朔，枚皋之徒，皆在左右。是时朝廷多事，中外论难，大臣数诎，亦其事也。唐兴，太宗始于秦府开文学馆，擢房玄龄杜如晦等一十八人，皆以本官兼学士，给五品珍膳，分为三番，更直宿于阁下，讨论坟典，时人号为登瀛洲。正观初，置弘文馆学士，听朝之隙，引入内殿，讲论文义，商较时政，或夜分而罢。至玄宗朝，置丽正殿学士，名儒大臣，皆在其中，后改为集仙。一无集仙二安集贤殿，亦草书诏，至翰林置学士，集贤书诏乃罢。初，国朝循梁陈故事，中书舍人六员，专掌诏诰。虽曰禁省，犹非密切，故温大雅，魏征，李百药，岑文本，褚遂良，许敬宗，上官仪，时召草制，未有名号。乾封已后，始曰北门学士。刘懿之，刘之，周思茂，元万顷，范履冰为之。则天朝，则苏味道，韦承庆，其后上官昭容独掌其事。睿宗朝，则薛稷，贾膺福，崔。玄宗朝，初改为翰林待诏，张说，陆坚，张九龄，徐安贞，相继为之。又改为翰林供奉。开元二十六年，刘光谦，张土自，乃为学士，始别建学士院于翰林院之南。又有韩弘，前作阎伯，一本作舆孟匡朝，陈兼，李白，蒋镇，在旧翰林院，虽有其名而不职其事。至德之后，翰林院始兼学士之名。代宗初，李泌为学士，而今壁记不列名氏，盖以不职事故也。德宗雅尚文学，注意是选，乘舆每幸学士院，顾问锡赉，无所不至，御馔珍羞，辍而赐之。又尝召对于浴堂门，移院于金鉴殿，对御起草，赋诗唱和，或旬日不出。吴通微兄弟，同时擢用，与陆贽争恩甚于水火，天下丑之。贞元末，寄任尤重，时人谓之内相。而上多疑忌，动必拘防，有守官十三考而不迁者，故当时言内职者多荣滞相半。及顺宗不怿储位未立，王叔文起于非类，窃学士之名，内连牛美人李忠言，外结奸党取兵柄弄权，天下震骇。是时郑洇为内庭之老，首定大计，今上即位，授洇中书侍郎平章事。初姜公辅行在命相，及洇就第而拜，至李吉甫除中书侍郎平章事，适与裴土自同直，土自草吉甫制，而吉甫草武元衡制，垂帘挥翰，两不相知。及暮吉甫有叹惋之声，土自终不言。书麻尾之后，乃相庆贺，礼绝之敬，生于座中。黎明，院内使学士送至银台门，而相府官吏候于门外，禁署之盛未有也。凡学士无定员，皆以他官充。下至校书郎，上至诸曹尚书，皆得为之。既入与班行绝迹，不拘本司，不系朝谒常参，守官二周为满岁，则迁知制诰。一周岁为迁官，则奏就本司判记。上月日，北省官宰相送上，南省官，给舍丞郎送上。兴元元年，敕翰林学士朝服班序，宜准诸司官知制诰例。凡初迁者，中书门下召令右银台门候旨，其日入院，试制书批答共三道，诗一首，自张仲素后，加赋一首，试毕封进，可者翌日受宜乃定。事下中书门下，于麟德殿候对，本院赐宴，营幕使宿设帐幄图褥，尚食使供珍馔，酒坊使供美酒，是为敕设，序立拜恩讫，然后然后一作候字就宴。又赐衣一副，绢三十匹，飞龙司借马一匹，旬日又进旧文章一本。一本作旬日又进文一轴内库给青绮锦被，锦元作绵青绮无绵被，绵元作锦，一本无此五字青绮方褡，青绫单帕，漆通中枕，铜镜，漆奁，象篦，大小铜碗，一作觜象梳，漆箱，铜挲罗，一本铜觜碗在此下紫丝履，白布手巾，衣架，画木床，一本作书木床无衣字炉，炉一本作炉铜二字，案席毡衤因之类毕，内诸司供膳饮之物，主膳四人掌之。又内园官一户三人以供使令，其所乘马，迎送于木辟仗门，内横门之西，度支月给手力资四人，人钱三千五百，四品已上加一人。每岁内赐春服物三十匹，暑服物二十匹，寒服物三十匹，绵十屯。寒食节绢绢一作料字三十匹，酒饴杏酪，粥屑，肉饣舀。清明新，火二社蒸饼，饣不饼。端午一副，金花银器一事，百索一轴，青团镂竹大扇一柄，角粽，三服麦少蜜，重阳酒，糖粉羔叶。至冬岁，酒，兔，野鸡，其余时果，新茗，水瓜，新历，是为经制，直日就院颁授，下直就第赐之。凡内宴坐次于宰相坐，居一品班之上，别赐酒食珍果，与宰相同，赐锦二十匹，锦，一本作帛。金花银器一事。贞元四年，敕每晦日上巳重阳三节，百寮宴乐，翰林学士每节赐钱一百绳，其日奏出选胜游会，赐酒脯茶果。明年废，晦日置中和节，宴乐如之，非凶旱兵革，则每岁为常。凡元正冬至不受朝，俱进名奉贺，大忌进名奉慰，其日尚食供素馔，赐茶十串。凡郊庙大礼，乘舆行幸，皆设幕次于御幄之侧。侍从亲近人臣，第一御含元殿丹凤楼，则二人于宫中，乘马随，随，一本作引驾出殿门，徐出就班次。凡当直之法，法，一作次自给舍丞郎入者，三直无；自起居侍御郎官入五直一；自御史补阙拾遗入者，七直二。其余杂入者，十直三；新迁官，一直服假各于准式之中一本作服假名于次之中减半。著为别条例，题于北厅之西阁。一无别字，厅一作壁。凡交直俟内朝之退不过辰巳，入者先之，出者后之，疏数视人之众寡、事之劳逸，随时之动静。凡节国忌授衣，二分田假之令不沾，有不时而集，并夜而宿者。五代《职官志》：后唐明宗天城三年八月，敕掌纶之任，擢才以居，或自初命而升，或自显秩而授。盖重厥职，靡系其官。虽事分皆同，而行缀或异。诚由往日，未有定规。议官位，则上下不常；论职次，则后先为当。宜行显命，以正近班，今后翰林学士入院并以先后为定。唯承旨一员，出自朕意，不计官资先后，在学士之上，仍编入《翰林志》。其年十一月，敕新除翰林学士张昭远早践纶闱，久司史笔，曾居宪府，累涉贰卿，今既擢在禁林，所宜别宣班序。其立位，宜次崔。晋天福五年，诏曰：六典云，中书舍人掌侍奉进奏参议表章，凡诏旨制敕玺书荣命，皆案故事起草进画，既下则署而行之。其禁有四：一曰漏泄，二曰稽缓，三曰违失，四日志误。所以重王命也。古昔已来，典实斯在，爰从近代，别创新名，今运属兴王，事从师古俾仍旧贯以耀前规，其翰林学士院公事，宜并归中书舍人，从宰相冯道之奏也。自是舍人昼直者，当中书制；夜直者，当内制。至开运元年，复诏曰：翰林学士，与中书舍人，分为两制，各置六员。偶自近年，权停内署，况司诏命，必在深严，将使从宜，却仍旧贯，宜复置学士院。盖宰臣桑维翰秉政，将戾于道，故乃复焉。自此班秩再有伦矣。五年，一本作六年。  

【`五代史`】  

晋天福五年，五月丙午，诏曰：承旨者，承时君之旨，非近侍重臣，无以禀朕命，宣予言。是以大朝会，宰臣承旨草制诏。学士承旨，若无区别，何表等威。除翰林承旨外，殿前承旨宜改为殿直，密院承旨宜改为承宣。御史台三司阁门客省所有承旨，并令别定其名。周显德五年，诏翰林学士，职系禁庭，地居亲近，与班行而既异，在朝请以宜殊。起今以后，当直下直，学士并宜令逐日起居。其当直学士，仍赴目儿公朝。旧制，翰林院学士与常参官，五日一度起居。时世宗欲令朝夕谒见，访以时事，故有是诏。已上三件，并见苏易简《续翰林志》。苏易简《续翰林志》：凡直之数，上自诸行尚书，三十五直；下至白身，一百四十直。必须圆融。其直先五直，旧学士一点；次三直一点；又次二直一点。此三等，随日多少，令其均匀，永为定式。晋开运中，杨昭俭直纶阁，酌其从来直之数，等第除减，条为定式。申中书门下，仍刻石在壁。员外郎入旧八十直改为五十直；郎中入旧六十直，今改为四十直；他官人旧一百直，改为八十直。自员外郎知制诰，转正郎，仍旧知，先六十直改为三十直；正拜舍人，旧四十直，今为二十直；自常侍谏议给事拜舍人，旧四十直，今为二十直。应旧官再入，约前任减半，今附于此，贵存旧章。其内制直，及吉凶疾病诸假，则例具翰林旧规。学士起复之制，周朝巳前，未闻其例。周世宗时，故内翰王著，今揆相李公，俱遭内艰。属世宗北伐，并起复随驾。书诏繁委之际，即不遑叙合直与不直。迄皇朝端拱元年，闰五月，苏易简遭家艰难，奉诏抑夺，遂与翰林以下商议，依凤阁壁记体例，同旧官再入，约计前直减半，是时复直二十五直矣。至皇朝今揆相李公独直禁林，奉旨令每双日夜直，只日下直，可以永为通式也。四禁之中，漏泄为最，故草制之夕。迟明必阖门之双扉。当制学士，坐于玉堂上，止吏人之出入者，俟宣制讫，方启户焉。文翰之职，优待之异者。太祖英武圣文神德皇帝，因置酒于紫云楼下，命两制侍宴欢甚，因命中书舍人来晨宜辍，一本作缀内置起居，今为通式，仍各赐书千卷以备检阅。旧体每游宴止学士得赴召，暨皇上留心儒术，旌赏文翰，时纶阁之士，始召赴曲宴，或令和御诗，舍人从游宴自此始也。厥后立春，镂饰银彩幡胜之物，亦及之。其或观稼于南薰门，赏花于含芳园。春昼严跸，百司景从，幸国西之金明池，下雕辇，登龙舟，都人驾肩，百乐具举。憩琼林苑，由复道御层楼，临轩置酒，以阅繁盛，两制必侍从焉。至上林春融，千花万卉，妍丽冠绝，上必曲宴宰衡勋旧，召两制词臣，俯龙池，垂金钩，举觞赋诗，终日而罢。上尝谓宰执近臣曰：词臣实神仙之职也。翌日，凡所进诗，悉回御毫属，和以赐焉。雍熙三年十月敕曰：两制词臣，公朝精选，典司纶诰，亲近冕旒，宜于俸禄之间，特示优异。起今后两制俸料，并以见缗充上，听政之暇，搜访锺王之迹，以资阅玩焉。御毫飞动，神机妙思，出其轨制，乃召书学之有格性者置于便殿，躬自省阅，仍授以笔法，既观其有成者，锡以银章象笏，令入院充待诏者八人，自是书诏四出，寰海之内，咸识禁中之墨妙焉。旧体，学士凡召入院，止赐白成钌《广韵》：都了切，钌缺带头饰，出声。《谱礼韵》：音了，饰，谓之钌口，银鞍勒马。暨今上即位，优待特异，赐金，镀银闹装鞍勒马，对衣荔枝金带，郊礼毕，赐对衣金带，或牯犀带，金鱼副之。朝士自唐末久阙佩鱼者，迄今方复之。十月朔，旧赐对衣红锦袍，上特以细花熟锦袍代之。淳化二年冬代以细花盘雕锦袍，其制下丞相一等。自是远方之珍果，天府之法酿，龙凤之茗，伏腊之饼饵，以时而赐，悉加等焉。玉堂东西壁，延袤数丈，悉画水以布之，风涛浩渺，盖拟瀛洲之象也，待诏董羽之笔修皓鹤，悉图廊庑；奇花异木，罗植轩砌。每外喧已寂，内务不至，风传禁漏，月色满庭，真人世仙境也。每学士拜命，先阁门受制书，于常朝殿门阶上拜，伏跪受讫，于便殿对扬，陈述宠用遭值之由，谓之告谢。上必从容赐座，以茶药而退。选日谢恩，前一日，待诏一人就宅宣召，预于庭设茵褥，堂设酒醴，待诏称有敕，望皇居拜伏听命，其辞皆奖饰严召之意。又舞蹈讫，升堂饮馔以谢恩奏状拜伏跪授之。来日待诏迎于待漏院，与新学士偕行，引至阁门而退。阁门舍人始引入中谢，赐对衣金带金涂鞍马。近列就院转官，惟承旨得赐分物敕，设如初拜之礼，余不得比入本院上事，宣微院告报敕设仪鸾宿陈巾亦幕，太官备珍馔设，上尊酒茗果毕，至赴是设者，止凤阁舍人，余不得预坐。旧体，禁中事元无乐。前代，或有令伎艺之弄猕猴藏珠之戏者。玉堂之上，惟上事受吏入贺礼始得正坐，余虽承旨亦须座于东厢，其副翰座西厢，余依双只对坐。居是职者，人物之选，亦已极矣；儒墨之荣，亦已至矣，苟能节用以安贫，杜门以省事，探真如之旨，养浩然之气，来者瞻望其出处，时君优假其颜色，逍遥卒岁，非神任而何？每上直一依旧制，入者先之，出者后之，或会食日旰之后，同列出院。当其日直学士，苟已褫巾笏，则可纱帽趿履送至玉堂之帘下，盖同列相恕其坦率也。或禁直垂帘人静之际，则有中使忽降，持御诗宣令属和，则必寻拜谢状后，信宿方和进。如声韵奇险，难以赓载者，必拜章沥恳，陈述寡和之意，优诏多免焉。每锡谢恩奏状，必当直草，或郊行庆，制命填委，必聚厅以分草之。其余书诏辞祝顷刻之间。虽缤纷而至，必独当之。或数直有不草一词者，自可探赜往诰，研穷理体，以备顾问焉。李肇《翰林志》曰：凡将相诰身，并用金花五色绫纸，唐乾宁二年，李铤自黔南节相，授京兆尹，两次咨报中书，用白绫纸。金亲王将相诰身，并用金花五色色背绫纸；皇后贵主，用金花五色色背罗纸；不带使相者，用金花五色白背绫纸；观察使，及参知政事，枢密副使，签署枢密院公事，并五色绫纸，无金花；诸蕃酋长蛮王鬼主官告，中书省草词，送学士院写，皆五色绫，白背纸。皆新例也。例一作制。旧体，枢密使未带使相者不宣麻。至周太祖初潜历是任，乃宣制于公朝。今之宣麻，自周太祖始也。苏耆《次续翰林志》：唐制，学士每有除拜他职，必纳光院钱以为公用，自丞相而下各有差等。五代以还，其仪久阙，公振举而复之。国朝旧制：有殿前承旨，颇甚繁杂。及公拜翰林承旨，上以其称呼不别，又恶其与清贵混淆，诏改为三班奉职，以避其称也。草麻润笔，自隋唐已来皆有之。郑译隋文时，自隆州剌史复国公爵，令李德林作诏。高颖戏之曰：笔头干译。答曰：出为方伯，策杖而归，不得一钱，何以润笔？近朝武臣移镇，及大僚除拜，因循多不送遗。先帝以公久在内庭，虑经费有阙，特定草麻例物。朝谢日，命阁门督之。既得，仍以书进呈。自是无敢有阙者，迄今以为定制。国朝淳化二年，命翰林学士贾黄中苏易简同勾当差遣院李沆，同判吏部流内铨，学士领外司，自此始也。至和元年，翰林学士杨察为承旨知制诏，吕溱王洙并为翰林学士。故事，学士六员，今洙为第七员，盖宰相过除也。宰相，一作丞相。元官品，令翰林学士承旨，翰林学士，正三品。唐，韦澳，大中年为翰林学士承旨，与同寮萧深为宣宗所遇，二人同直，无不召见询访时事，每有邦国刑政大事，中使传宣草词，澳心欲论谏，即曰：此一事须降御札，方敢施行。迟留至再，且必论其可否。帝多从之。元缜《翰林学士承旨记》曰：旧制学士，无得以承旨为名者，应对顾问，参会第班，一本作旅次班第以官为上下。宪宗以永贞元年即大位，始命郑纟因为承旨学士，位在诸学士之上，居在东第一阁。乘舆奉郊庙，辄得乘厩马，自浴殿由内朝以从，揭鸡竿、布大泽，得升丹凤之西南隅，外宾客进见于麟德，则止直禁中以俟。凡大诏令，大废置，丞相之密画，内外之密奏，上之所甚注意者，莫不专受专对，他人无得而参也。五代后唐同光中，赐承旨学士卢质，论思翊佐功臣，旋节制河中。冯瀛王送之诗云：视草北来唐学士，拥旄西去汉将军。时人荣之。周陶谷，自以官居八座，位至承旨；且欲轧同列之官卑者，乃起请，令今后学士，合班仪在诸行侍郎之下；如官至丞郎者，即在常侍之上；官尚书者，依本班，迄今以为准。宋淳化二年，翰林学士承旨苏易简献《续翰林志》二卷，诏藏于史馆，仍赐御诗二章以宠之。批云：赐诗之意，因卿进《续翰林志》，美卿居清华之地也。上又书玉堂之署四字以赐易简，因谓宰相曰：易简告朕求此数字，卿可召至中书授之，他日为翰林中美事。淳化四年，上草书宋玉《大言赋》赐苏易简，易简因拟宋玉，作《大言赋》以献。其词曰：皇帝书白龙笺，作《大言赋》赐玉堂臣易简，御笔煌煌，雄词洋洋，环玮博达，不可备详。诏易简升殿，躬指其理，且叹宋玉之奇怪也。因伏而奏曰：恨宋玉不与陛下同时。帝曰：噫！何代无人焉？卿为朕言之。易简曰：圣人兴兮成功，登昆仑亏展升中。芳席地一作地为席兮兮飨祖宗。天籁起一作起籁兮调笙镛。日乌月兔，耀文明也；参旗井钺，严武卫也；执北斗兮，奠玄酒也；削西华兮，为石石感也；飞云涌霞，腾一作燔燎也；刳鲸腊鹏，代鹣鲽也；迅雷三发，山神呼也；流电三激，火举也。礼册献册一作载兮淳风还，君百拜兮天神欢。四时一周兮万八千年，太山融一作夷兮溟海乾。圆盖穴一作空兮方舆穿，君王寿兮无疆一作穷焉。时殿上皆呼万岁，上览之喜，赏赐手诏以褒之。  

治平三年，以端明殿学士兼龙图阁学士知徐州张方平为翰林学士承旨。初，上谓执政曰：学士独王能为诏，余不称职。因问方平文学如何，欧阳修对曰：方平亦有文学，但挟邪不直。曾公亮以为不闻其挟邪，赵概又以为无迹，故至是命之。笔谈，玉堂东承旨阁子，窗格上有火燃。太宗尝夜幸玉堂，苏易简为学士，已寝遽起，无烛具衣冠，宫嫔自窗格引烛入照之，至今不欲更易，以为玉堂一盛事。  

【`事物纪原`】  

《职林》曰：至德以后，翰林置学士六人，内年深德重者一人为承旨，所以独承密命故也，此疑旨之始也。而《唐百官志》曰：元和中，翰林学士，以院长一人别承敕旨，或密受顾命，为学士承旨。《职林》又谓德宗正元已后，承旨多至宰相，疑《唐志》为误。  

【`事文类聚`】  

号令典册，皆更其手。《李德裕集》郑纟因为内庭之老，首定大计。《翰林志》唐韩，昭宗时进承旨，处事机密，与帝意合。本传顺宗风噤不能言，时太子未立，牛美人有异志，中外汹惧，召郑纟因草立储制，纟因搦管便书立嫡以长四字，跪而上呈，乃定宪宗，纟因之力也。即位拜平章车。韩进承旨，宰相韦贻范母丧，诏还位，当草制，曰：腕可断，麻不可草。韩维除翰林学士承旨，神宗命公草诏求直言，诏出，人情大悦。《言行录》苏易简为承旨，当禁直，以水试欹器，太宗曰：闻卿所玩，非欹器耶。易简曰：然。乃进曰：日中则昃，月满则亏，器盈则覆，物盛则衰，愿陛下持盈守成，念终如始，固万世之业，则幸甚。《言行录》张方平为承旨，神宗亲曰：卿文章典雅，焕然有三代之风，而又善以多为少，意博辞寡，虽古训诰，亦无以加也。王拱辰自承旨除参政，不数日以忧服去，徐以宣徽使召。熙宁间，王为承旨，韩绛戏之曰：行将入宣徽矣。未几除参政，遂大拜，近世承旨之达，无比此也。同上故事知制诰必试，仁宗知欧阳有文有旨不试，后迁承旨。本传章得象处性简重，在翰林十二年，怡然自得。《事略》淳化二年十二月，承旨苏易简于本院会学士等，观飞白及二等书体。帝闻之，赐上尊酒，太官设馔，各赋七言诗，宰相参政亦各赋诗，易简悉以上闻。翌日，帝曰：联讽读数四，有以见儒墨之盛，学士之贵也。《会要》太宗时，贾黄中，宋白，李至，吕蒙正，苏易简，五人同时拜翰林学士承旨。扈蒙赠之诗云：五凤齐飞入翰林。其后吕为相，贾李苏参政，宋为尚书。《卢陵诗》注。淳化二年十月，承旨苏易简请以御赐二诗刻石，帝为真草行三体，命待诏刻石以赐易简。《苏志》苏参政易简登科时，宋尚书曰：为南省主文。后七年，宋为翰林学士承旨，而苏相继入院，同为学士。宋尝赠诗云：昔日曾为尺木阶，今朝旨是青云友。欧阳文忠公亦然。王禹南省主文，相距十五年，同为学士。故欧公诗，有喜君新赐黄金带，顾我今为白发翁之句。二事诚一时文物之盛也。《翰苑群书》  

【`新唐书`】  

《沈传师传》：传师召入翰林为学士，改中书舍人。翰林缺承旨，次当传师，穆宗欲面命，辞曰：学士院长参天子密议，次为宰相，臣自知必不能，愿治人一方，为陛下长养之。因称疾出，帝遣中使敦召，李德裕素与善，开晓谆切，终不出，遂以本官兼史职。  

【`宋史`】  

《列传》：苏易简淳化二年，同知京朝官考课，选中书舍人，充承旨。先是曲宴将相翰林学士皆预坐，梁迥启太祖罢之。又皇帝帝御丹凤楼，翰林承旨侍从升楼，西南隅礼亦废。至是易简请之，皆复旧制。《百官志》：掌制诰诏令撰述之事，承旨不常置，以学士久次者为之。  

【`元史`】  

《百官志》：翰林兼国史院，秩正二品。中统初，以王鹗为翰林学士，未立官署，至元元年始置，秩正三品。六年，置承旨三员。十四年，增承旨一员。十七年，增承旨二员。二十七年，增承旨一员。大德九年，升正二品。至大元年，置承旨九员。皇庆元年，升从一品。五年，置承旨八员。后定置承旨六员，从一品。十二年，别立翰林院，置承旨一员。十八年，增承旨一员。二十九年，增承旨一员。延二年，改司直为经历，后定置承旨七员。阿鲁图，博尔术四世孙，父木忽剌，阿鲁图经正监，袭为怯薛官，掌环卫，遂拜翰林学士承旨。太平，字允中，初姓贺氏，名惟一，后赐姓蒙古氏，名太平。仁杰之孙，胜之子也。资性开朗正大，虽在弱龄，然如老成人，尝授业於赵孟兆页。文宗召为工部尚书，至正五年迁宣徽院使，六年，帝请擢居近职。七年，诏特赐姓而改其名迁中书平章政事。十一月，拜太平左丞相。明年正月，诏修《后妃功臣传》。九年七月，罢为翰林学士承旨。达识帖睦迩字九成，幼与其兄铁木儿塔识俱入国学，为诸生读经史，悉能通大义，尤好学书。初以世胄补官为太府监提点，擢治书侍御史，以言罢，除枢密院同知，升中书右丞，翰林承旨。山夔山夔字子山，康里氏，幼隶业国学。博通群书。其正心修身之要，得诸许衡及父兄家传。长袭宿卫，风神凝远，制行峻洁，望而知其为贵介公子。始授承直郎，迁兵部郎中，拜监察御史，复除江南行台治书侍御史，未行，留为奎章阁学士，复留为大学士。知经筵事，寻拜翰林学士承旨。文用，字彦，俊之第三子也。生十岁，父死，长兄文炳教诸弟有法。文用学问早成，弱冠试问赋中选。迁大司农，时欲夺民田为屯田，文用固执不可，迁为翰林学士承旨。王思廉，字仲常，幼师太原元好问。至元十年，董文忠荐之，世祖问文忠曰：汝何由知王思廉贤？对曰：乡人之善者称之也。遂召见，授符宝局掌书，每侍读，帝命御史大夫玉速帖木儿，太师月赤察儿，御史中丞撒里蛮，翰林学士承旨掇立察等，咸听受焉。历官至太子宾客。仁宗即位，以翰林学士承旨、资善大夫致仕。卒，赠翰林学士承旨，资德大夫，河南江北等处行中书省右丞上护军追封衡山郡公，谥文恭。王恽，字仲谋，卫州汲县人，曾祖经，租宇，仕金，官敦武校尉。父天铎惮，至大初，以律学中首选，仕至户部主事。大德八年六月卒，赠翰林学士承旨，资善大夫，追封太原郡公，谥文定。张孔孙，字梦符，其先世出辽之乌若部，为金人所并，遂迁隆安。父之纯，为东平万户府参议，请老还家，拜翰林学士承旨，资善大夫政仕。刘庚，字熙载，氵名水人。五世祖逸，以郡吏，治狱有阴德。祖肃，为右三部尚书。庚幼有文字，师事翰林学士，至大德二年，迁礼部尚书，仍兼翰林学士，寻拜侍御史。顷之，还翰林学士承旨，兼国子祭酒。延元年，复为承旨。陈颢，字仲明。其先居卢龙有名山者，仕金，为谋克监军。大祖得之，以为平阳等路军民都元师。子孙徙清州，遂为清州人。颢幼颖悟，日记诵千百言，稍长游京师，登翰林承旨。梁曾，字贡父，燕人。祖守正。父德曾少好学，日记书数千言。中统四年，以翰林学士承旨王鹗荐，辟中书左三部令史，三转为中书省掾。耶律希亮，字明甫，楚材之孙，铸之子也。先世皆读儒书，九岁能诗赋。至大二年，武宗访求先朝旧臣，特除翰林学士承旨，资善大夫。寻改除翰林学士承旨。详本传。赵世延，字子敬，其先雍古族人。天资秀发，喜读书，究心儒者体用之学。弱冠，世祖召见，俾入枢密院御史室肄习官政。至大三年，寻升翰林学士承旨。详本传欧阳玄，字原功。其先家卢陵，与文忠公修同所自出。其母李氏亲授《孝经》《论语》《小学》诸书，八岁能成诵，日记数千言。元元年，诏设科取士，明年，赐进士出身，调太平芜湖县尹。帝以玄历仕累朝，且有修三史功，谕旨丞相，超授爵秩，遂拟拜翰林学士承旨。已而乞致仕，帝不允，复拜翰林学士承旨。屡乞致仕不允，仍前翰林学士承旨，进阶光禄大夫。至元十七年，卒於崇教里之寓舍。李好文，字惟中，大名之东明人。登至治元年进士第，为翰林国史院编修。久之升翰林学士承旨，皇太子深敬而嘉纳之，后屡引年。及至仕，辞至再三，遂拜光禄大夫，河南省平章政事，仍以翰林学士承旨，一品禄终其身。刘敏中，字端甫，济南章丘人。幼卓异不凡，年十三，语其父景石曰：昔贤足于学而不求知，丰於功而不自炫，此后人之所弗逮。父奇之。乡先生杜仁杰爱其文，咸称之。敏中尝与同侪各言其志曰：自幼至老，相见而无愧色，乃吾志也。至元十一年，由中书掾擢兵部主事，拜监察御史，为淮西肃政廉访使，转山东宣慰使，遂召为翰林学士承旨。陈思谦，字景让，其家世见祖传中。思谦少警敏好学，凡名物度数，纲纪本末，考订详究，尤深於邵子，《皇极经世》书。文宗天历初政，权揽贤能，丞相高昌王亦都护举思谦，时年四十矣。召见兴圣宫，授典宝，寻为集贤侍讲学士，以年近七十。上章乞老不允，仍授御史中丞。卒，赠宣猷秉宪佐治功臣，翰林学士承旨，荣禄大夫，柱国，追封鲁国公，谥通敏。亦怜真班，西夏人。父俺伯，以忠勤事世祖，为知枢密院事。至顺初拜翰林学士承旨，荣禄大夫，迁功德使，指挥使如故，寻出为陕西行省平章政事，未行，复为翰林学士承旨。王时以文学显，历仕中书，参知政事，至左丞，以翰林学士承旨致仕。张翥，字仲举，晋宁人。少时负其材俊，豪放不羁，好蹴，喜音乐，不以家业屑其意。其父以为忧。翥一旦翻然谢客，闭门读书，昼夜不暂辍，因授业於李存先生。至正初，召为国子助教。退居淮东，会朝廷修辽金宋三史，为翰林编修，史成迁太常博士，累升侍讲学士，搠思监善之，除集贤学士，俄以翰林学士承旨致仕，阶荣禄大夫，后诏乃以翥为河南行省平章政事，仍翰林学士承旨。  

【`唐元缜集`】  

《翰林承旨学士记》：旧制学士，无得以承旨为名者。应对顾问，参会旅次班第，以官为上下。宪宗章武孝皇帝以永贞元年即大位，始命郑公为承旨学士，位在诸学士上，居在东第一阁，乘舆奉郊庙，辄得乘既马，自浴殿由内朝以从，扬鸡竿，布大泽，则丹凤之西南隅。外则宾客进见於麟德，则止直禁中以俟。大凡大诰令，大废置，丞相之密画，内外之密奏，上之所甚注意者，莫不专对。他人无得而参，非自异也。法不当言。用是十七年间，由郑至杜十一人，而九参大政，其不至者，卫诏及门而返，事适然也。禁省中备传其事至於张则弄相印以俟其病，间者久之，卒不典命也已。若此，则可以昧陋不肖之祯，继居九丞相二名卿之后乎？俯仰瞻睹，如遭大宾，每自诲其心曰：以若之不俊不明，而又使欲恶欹曲攻於内，且决事冥冥之中，无暴扬报效之言，不忿行私易也。然而阴潜之神，必有记善恶之馀者，以君父之遇若如是，而犹举枉错直，可乎哉！使若之心，忽而为他人，尽数若之所为而终不自愧，斯可矣。昔鲁共王馀，画先贤於屋壁，以自警临我以十一贤之名氏，岂直自警哉？由是谨其迁授书于座隅。长庆元年八月十日记。  

【`宋苏颖滨集`】  

邓温伯免，翰林承旨不许，不允诏二首。敕：温伯览所奏，辞免恩命事具悉。卿以文史足用，久在禁林，慎靖寡尤，首承密旨。虽云新命，率皆前官。尚此盘桓，固求引避，既违朝廷号令之信，徒有道路进退之嫌。其尚亟前，勿为烦请，所请宜不许，故兹诏示，想宜知悉。夏热，卿比平安好，遣书指不多及。敕：温伯省所奏，辞□□□□。  

永乐大典  

## 卷之一万一百十六

二纸旨  

【`马明叟实宾录`】  

伍代，江南林仁肇，建阳人，兄仁翰为福州王延义内儿，谓之南廊承旨。  

临济宗旨  

【`宝僧传`】  

洪觉范曰：汾阳昭禅师示众曰，先圣云，一句语须具三玄，一玄中须具三要，阿那个是三玄三要底句，快会取，好各自思量，还得稳当也未？古德已前，行脚闻一个因缘未明，中间直下，饮食无味，睡卧不安，火急决择，岂将为小事，所以大觉老人为一大事。因缘出现于世，想计他从上来。行脚不为游山玩水，看州府奢华，片衣口食，皆为圣心未通。所以驱驰行脚，决择深奥，传唱敷扬，博问先知，亲近高德。盖为续佛心灯，绍隆祖代，兴崇圣种，接引后机，自利利他，不忘先迹。如今还有商量者麽？有即出来，大家商量。僧问：如何是接初机底句？答曰：汝是行脚僧。又问：如何是辨衲僧底句？答曰：西方日出卯。又问：如何是正令行底句？答曰：千里持来呈旧面。又问：如何是立乾坤底句？答曰：北俱卢州长粳米，食者无嗔亦无喜。师曰：只将此四转语验天下衲僧，才见汝出来，验得了也。僧问：如何是学人著力处？答曰：嘉州打大像。问：如何是学人转身处？答曰：陕府灌铁牛。问：如何是学人亲切处？答曰：西河弄师子。师曰：若人会此三句，已辨三玄，更有三要语，在切须荐取，不是等闲与大众颂。出曰：三玄三要事难分，得意忘言道易亲。一句明明该万象，重阳九日菊花新。还会麽？恁麽会得。不是性躁，衲僧作麽生会好。又举三玄语曰：汝还会三玄底时节麽，直须会取古人意旨，然后自心明去，便得通变自在，受用无穷，唤作自受用身，佛不从他教，便识得自家活计。所以南泉曰：王老师，十八上解作活计。僧便问：古人十八上解作活计，未审作个什麽活计？答曰：两只水牯牛，双角无栏。复云，若要于此明得去，直须得三玄旨趣。始得受用无碍，自家庆快，以畅平生。大丈夫汉，莫教自孤，触事不通，彼无利济，与汝一切颂。出曰：第一玄，法界广无边，森罗及万象，总在镜中圆。第二玄，释尊问阿难多闻，随事答应，器量方圆。第三玄，直出古皇前，四句百非外，闾氏问丰干。师乃曰：者个是三玄底颂，作麽生是三玄底旨趣。直教决释分明，莫只与麽望空裹妄解，道我曾亲近和尚来，与我说了脱空漫语，诳吓他人。吃铁棒有曰：莫言不道。又因采菊谓众曰：金华布地，玉蕊承天，杲日当空，乾坤朗耀。云腾致雨，露结为霜。不伤物义，道将一句来。还有道德底麽，若道不得，眼中有屑，直须出却始得。所以风穴云，若立一尘，家国盛，野老频蹙；不立一尘，家国衰亡，野老安贴？于此明得黎无分，全是老僧于此不明。老僧即是黎，黎与老僧亦能悟却天下人，亦能瞎却天下人。要知老僧与黎，麽拊其膝曰：者裹是黎，者裹是老僧，且问诸上座，老僧与黎是同是别？若道是同去，上座自上座，老僧自老僧；若道是别去，又道老僧即是黎。若能于此明得去。一句中有三玄三要，宾主历然平生事，办参寻事毕，所以永嘉曰：粉骨碎身未足酬，一句了然超百亿。又曰：临济两堂首座，一日相见斋下喝，僧临济还有宾主也无？答曰：宾主历然。师作偈曰：两堂首座总作家，其中道理有分手奴。宾主历然明似镜，宗师为点眼中花。无尽居士谓余曰：汾阳临济，五世之嫡孙，天下学者宗仰。观其提纲渠渠，唯论三玄三要。今其法派，皆以谓三玄三要。一期建立之语，无益于道。但于诸法不生异见，一切平常，即是祖意，其说是否？余曰：居士闻其说，晓然了解，宁复疑汾阳提纲乎？曰：吾固疑而未决也。余曰：此其三玄三要之所以说也。所言一句中具三玄，一玄中具三要，有玄有要者，一切众生，热恼海中，清凉寂灭法幢也。此幢之建，譬如荼毒之鼓，挝之则闻者皆死，唯远闻者后死。若不横死者，虽闻不死，临济无恙时，兴化三圣，保寿定上座辈，闻而死者，今百馀年，犹有悟其旨者，即后死者也。而诸法派谓无益于道者，即不横死者也。祖宗门风，壁立万仞，而子孙畏之，喜行平易坦途，此所谓法道陵夷也。譬如衣冠称孔孟弟子，而毁易系辞，三尺童子笑之。  

临济但曰：一句中具三玄，一玄中具三要，有玄有要而已。初未尝目为句中玄，意中玄，体中玄也。古塔主者误忍玄沙三句为三玄，故但分三玄而遗落三要，丛林安之不以为非，为可太息。玄沙曰：真常流注为平等法，但是以言遣言，以理逐理，谓之明前不明后，盖分证法身之量，未有出格之句，死在句下，若知出格之量，则不被心魔所使。入到手中，便转换落落地，言通大道，不坐平常之见，此第一句也，古谓之句中玄。回机转位，生杀自在，纵夺随宜，出生入死，广利一切，迥脱色欲爱见之境，此第二句也，古谓之意中玄。明阴洞阳，廓周沙界，一真体性大用，现前应化无方，全用全不用，全生全不生，方便唤作慈定之门，此第三句也，古谓之体中玄。浮山远，公亦曰：意中玄，非意识之意。古不足道，远亦迷倒，余不可以不辨。无尽颔之。  

又曰：吾顷见谢师，直称吴僧简程者，有大知见，亲见慈明，盖是真点胸杨岐道。吾之流亚，接人多举汾阳十智同真愿，遂闻其说。余曰：十智同真与三玄三要，同一关捩。汾阳曰：夫说法者须具十智同真，若不具十智同真邪，正不辨缁，素不分不能，与人天为眼目，决断是非如鸟飞空而折翼，如箭射的而断弦。弦断故射的不中，翼折故空不可飞，弦壮翼牢空的俱彻，作麽生是十智同真，与诸上座点出，一同一质，二同大事，三总同参，四同真智，五同遍普，六同具足，七同得失，八同手杀，九同音吼，十同得入。又云：与什麽人同得入，与谁同音吼，作麽生是同生杀，什麽物同得失，阿那个同具足，是什麽同遍普，何人同真智，孰能总同参，那个同大事，何物同一质，有点得出底麽，点得出者不吝慈悲，点不出者未有参学。眼在切须辨取，要识是非面目。见在今，此法门丛林怕怖，不欲闻其名，何以言之？诸方但爱平实见解，执之不移，唯欲传授不信有悟。借使汾阳复生，亲为剖析亦以为非。  

昔阿难夜经行，闻童子诵佛偈曰：若人生百岁不善，水潦鹤，未若生一日而得决了之。阿难就教之曰：不善诸佛机，非水潦鹤也。童子归白其师，师笑曰：阿难老昏矣，当以我语为是。于今学者之前，语三玄十智旨趣，何以异此。于是无尽嗟咨曰：然。其旨趣岂无方便？余作偈曰：十智同真面目全，于中一智足根源。若人欲见汾阳老，擘破三玄作两边。又问：四种宾主，亦临济建立法门乎？余曰：三世如来，诸代世祖师锻出，凡圣情见之炉锤，非止临济用之。如龙山本见马祖，洞山价禅师初游方，与密师伯者偕行。经长沙龙山之下，见溪流菜叶，价回瞻峰峦深秀，谓密曰：个中必有隐者。乃并溪而进十许里，有老僧癯甚，以手加额，呼曰：此间无路，汝辈何自而至？价曰：无路且置，庵主自何而入？曰：我不曾云水。价曰：庵主住山几许时？曰：春秋不涉。价曰：庵主先住耶，此山先住耶？耶曰：不知。价曰：为什麽不知？曰：我不曾人天来。价曰：得何道理，便尔住山？曰：我见泥牛斗入海，直至而今无消息。价即班密之，下而拜之，问：如何是主中宾？曰：青山覆白云。又问：如何是主中主？曰：长年不出户。  

又问：主宾相去几何？曰：长江水上波。又问：宾主相见有何言说？曰：青风拂白月。价再拜求衣止，老僧笑曰：三间茆屋从来往，一道神光万境闲。莫作是非来辨我，浮生穿凿不相关。于是自焚其庵，深入层峰，其后价住山，问僧何者是汝主人公？对曰：现祗对者。价仰而咨嗟曰：此所谓为马后驴前事，奈何忍以为自己乎？佛法平沉，此其兆也。客中主尚未明，况主中主哉？僧曰：如何是主中主？价曰：汝自道看。曰：道得，即是客中主。如何是主中主？价良久曰：不辞向汝道，相续也大难。余观龙山老僧之意如萧何之识韩信，岂有法哉？而价公之论，如霍光之立朝，进止亦有律度。呜呼，后生之不见古人之大全也必矣，价亦置主中主于胸中可疑也。余尝至临川，与来世英游相好，俄上蓝长老者至。上蓝谓世英曰：觉范闻工诗耳，禅则其师犹错，矧弟子耶？世英笑曰：师能勘验之乎？上蓝曰：诺居一日，同游疏山，饭于逆旅。上蓝以手画按谓余曰：经轴之上，必师字是何义？余亦画圆相，横一画曰：是此义也。  

上蓝愕然。余为作偈曰：以字不成八不是，法身睡著无遮闭。衲僧对面不知名，百众人前呼不起。上蓝归，举似世英，世英拊手曰：孰谓诗僧亦能识字义乎？因同看汾阳作犊牛偈曰：有头无角实堪嗟，百劫难逃者作家。凡圣不能明得尽，现前相儿有些些。余谓世英曰：此偈又余字义之训诂也。世英问余《华严经》曰：毗目仙人执善财手，即时善财自见其身，住十佛刹微尘数世界中，到十佛刹微尘数，诸佛所见被佛刹。及其众，会诸佛相好，种种庄严，乃至或经百千亿，不可说。佛刹微尘数劫乃至，时彼仙人放善财童子手，即时自见其身，还在本处，此一段义，何以明之？余曰：皆象也。方执其手，即入观法之时，见自他不隔于毫端，始终不移于当念。及其放手，即是出定之时。永明曰：是知不动本位远近之刹，历然一念靡移，延促之时宛尔。世尊喜以莲为譬，而世莫有知者，余特知之。夫莲方开华时，中已有子，子中已有蜜艹，因中有果，果中有因，三世一时也。其子分布，又曾属焉，相继不断，十方不隔也。又问《法华经》曰：世尊于一切众前现大神力，出广长舌相上，上至梵世，极难和会，而解者曰：佛音深妙，触处皆闻，超越圣凡，则其舌广长，高出梵世，此说如何？余曰：此殆所谓随语生解，非如来世尊之意。沩山曰：凡圣情尽，体露其常，理事不二，即如如佛，而学者不能深味此语，苟认意度而已。壁如众盲摸象，随其所得，为是故，象偏为尾为蹄，为要为牙，而全象隐矣。《般若经》曰：无二无二分无别，无断故者真常也。非凝然一物，卓然不变坏之，真常也。  

舌相之至梵世，其可以情求哉！唐僧玄奘至西竺，见戒贤论师贤，时已一百六岁，众所宗向，号正法藏。奘修敬讫，贤使坐，问从何来？对曰：从支那国来，欲学瑜伽等论，于是贤流涕，呼弟子觉贤，指以谓曰：我前所梦何如？弟子谓奘曰：和尚三年前得疾危甚，如人以刀划其腹，欲不食而死，夜梦男子身金色，曰：汝勿自厌其身，汝昔作贵近，多害物命，当自悔责，自尽何益？有支那国僧来此学法，已在途矣。三年当至。以法惠彼，彼复流通，汝罪自灭。我曼殊室利也，故来晓汝身。和尚疾损己，三年而黎果至，前梦有征也。余涉世多艰，盖其夙障。闻曼殊室利之言，以法惠人，则罪自灭，故有撰述佛祖旨诀之意，欲以惠人而自灭夙障耳，非有他求也。  

黄梅意旨  

【`宗门统要`】  

六祖能大师，因僧问黄梅意旨什麽人？得师云：会佛法人。得僧云：和尚还得不？师云：我不得。僧云：和尚为什么不得？师云：我不会佛法。汾阳昭代云：方知密旨难传。翠岩芝云：会得即云头，不会得即三首，作麽生便有出身之路。径山杲云：还见祖师麽，若也不见，径山与你指出蕉芭，蕉芭有叶无丫，忽然一阵狂风起，恰似东京大相国寺里，三十六年院东廊下壁角头，王和尚破袈裟，华竟如何，归堂吃茶。  

罔测其旨  

【`颂古联珠`】  

东京惟白佛国禅师，熙宁初至南师法席，殆二年师归圆寂。然入师室，问师道，而师以平生三转语示天下学徒，得叨于左右。近数见印行语录者，其间或拈或颂，罔测其旨。噫！去世未三十年，谬妄者传习若此，良可伤哉！因而成颂，知师者可同味焉。海印信曰：主宾相见展家风，问答分明箭挂锋。伸手问君如佛手，铁关金锁万千重。偏参知识扣玄微，偶尔相逢话道奇。我脚伸为驴脚问，平生见处又生疑。莫怪相逢不相识，宗师须是辨来端。乡关风月俱论尽，却问生缘道却难。湛堂准曰：我手何似佛手，天上人间希有。直饶总不恁麽，也似枷上著。我脚何似驴脚，奉为衲僧拈却。昔年有病未痊，如今又遭毒药。若问生缘真俗气，生缘断处堕无为。二途不涉如何也，八十婆婆学画眉。普融平曰：我手佛手，十八十九，云散月圆，痴人夜走。我脚驴脚，放过一着，庞老瓜艹蓠，青平木杓。人人生缘，北律南禅，道吾舞笏，华亭撑船玄关将多意气，手不执寸铁兵不用一骑。八蛮与四夷，太平皆坐致。困卧桑阴，春日斜腾腾，不识今何世。上方益曰：我手何以佛手，从来有衫无袖。有时闲向人前，不觉露出双肘。我脚何以驴脚，寒来须要衤蔑著。莫教踏著泥水，和鞋一时失却。人人有个生缘，何须尽要梁原。若问老僧生处，荔枝香满南园。南堂兴曰：我手何似佛手，炉革钳锤铁帚。曾烹紫磨金躯，光射七星牛斗。我脚何似驴脚，白刃红旗闪烁。坐断百战场中，妙斗六韬三略。人人有个生缘，视听俯仰折旋，顶戴寰中之敕，遵从阃外威权。圆悟勤曰：我手何似佛手，随问拈花折柳。忽然摸着蛇头，未免遭他一口。我脚何似驴脚，赵州石桥略彳勺。忽若筑起皮，崩倒三山五岳。人人有个生缘，蹲身无地钻研。若也眼皮迸绽，虑他桶底别穿。龙门远曰：佛手驴脚生缘，黄龙元无此语，直饶恁麽知之，我侬未敢轻许。奉报四海禅人，第一不得错举。佛心才曰：佛手驴脚生缘，落处便是乾坤。重重无限楼阁，弹指入者无门。驴脚生缘佛手，打透上头关木戾。脱却泥水布棍，直下心空及第。生缘佛手驴脚，为君一体拈却。坦然坐致太平，猛将谩夸谋略。道场如曰：扣关岂是丈夫儿？驴脚生缘问阿谁？佛手展开无处用，太平基业各丰滋。白杨顺曰：我手何以佛手，天上南辰北斗。我脚何似驴脚，往事都来忘却。人人尽有生缘，个个足方顶圆。大愚滩头立处，孤月影射深湾。会不得，是还难，一曲渔歌下远滩。正堂辨曰：我手何似佛手，黄龙鼻下无口。当时所见颟顸，至今百拙千丑。我脚何似驴脚，文殊亲见无着。好个玻璃茶盏，不要当面讳却。人人有个生缘，从来罪过弥天。不是牵梨拽杷，便是鼎镬油煎。张无垢曰：我手何似佛手，天下衲僧无口。纵饶撩起便行，也是鬼窟裹走，讳不得。我脚何似驴脚，又被米离胶粘着。反身直上夔率天，已自连他老鼠药，吐不得。人人有个生缘，铁围山下几千年。三灾烧到四禅天，者汉犹自在傍边，杀得工夫。石庵曰：我手何似佛手，堪笑紫湖养狗。撞着焦尾大虫，性命输他一口。我脚何似驴脚，拟议知君大错。进前欲饮醍醐，已是遭他毒药。人人尽有生缘，且非夷狄中原。镇府出大萝匐艹，赵州亲见南泉。佛手驴脚生缘，生缘驴脚佛手。李公醉倒街头，元是张公吃酒。黄龙山里老婆禅，恰似河阳新妇丑。伊庵权曰：我手何似佛手，二八恰恰十九。年尾算到年头，家内一钱无有。我脚何似驴脚，踏着赵州略彳勺。惊得迦叶皱眉，文殊却打无着。人人有个生缘，男子气宇冲天。若是争田竞地，我即唤死如眠。佛手驴脚生缘，浩浩丛林盛传。直饶一穿穿却，来免十万八千。雪庵瑾曰：我手何似佛手，合掌面南看北斗。免推明月上千峰，引得寒山笑开口。我脚何似驴脚，急走归家日落。自古长安如镜平，无端醉倒黄番绰。人人有个生缘，且非东土与西天。击珊瑚树枝枝好，撒水银珠颗颗圆。佛手驴脚生缘，南海波斯泛铁船。精金美玉团堆卖，毕竟何曾直一钱。横川珙曰：佛手驴脚容易见，最难道处是生缘。黄梅不是周家子，七岁传衣便会禅。  

永明妙旨  

【`颂古联珠`】  

杭州慧日永明延寿知觉禅师嗣国师僧问如何是永明妙旨？师曰：更添香。著曰：谢师指示。师曰：且喜没交涉。僧礼拜，师示偈曰：欲识永明旨，门前一湖水。日照光明生，风来波浪起。象潭泳曰：门前湖水镜容开，对面和盘托出来。可是永明多剩语，酒浓初不在多杯。  

顿明厥旨  

【`颂古联珠`】  

云居齐和尚法灯会中为知藏，一日归，谓师曰：有人问我西来意？答他曰：不东不西。藏主作麽生会？师对曰：不东不西。灯曰：与麽会又争得。曰：道齐只恁麽，未审和尚尊意如何？灯曰：他家自有儿孙在。师顿明厥旨。有颂曰：接物利生绝妙，外生终是不肖。他家自有儿孙，将来用得恰好。大洪恩曰：他家自有儿孙在，父祖田园都不爱。平生活计刹那中，东头买得西头卖。本觉一曰：人问西来祖师意，灯公对道不东西。他家自有儿孙在，多是随言却自迷。  

归根得旨  

【`颂古联珠`】  

灵云因僧问如何是归根得旨？师曰：早是忘却，不忆尘世。投子青曰：家破人亡何所依，无心无绪话求归。十年忘却来时路，暂忆此时总不知。  

【`古尊宿语录`】  

僧问赵州，如何是归根得旨？州云：答你即乖。  

一异齐旨  

【`永嘉集`】  

一异齐旨，解惑同源，人法俱空，故号菩萨。详本集。  

觉即迷旨  

【`五灯会元`】  

玄沙备禅师曰：动便失宗，觉即迷旨。详禅师。  

顿悟法旨  

【`心赋`】  

顿悟法空之旨。详门字。  

渐顿经旨  

【`大悲心咒行法`】  

实此之十法，虽是智者，像代宣扬，而并是渐顿诸经之旨，以离此十更无修证之法。  

审得本旨  

【`梁高僧传`】  

支娄迦谶所出诸经，皆审得本旨，了不加饰，可谓善宣法要弘道之士也。详本传。  

飚驰圣旨  

【`唐顾诚传`】  

飚驰圣旨，云降紫衣。详本传。  

悟境观旨  

【`佛祖统纪`】  

介然法师鄞人，受业福泉之延寿，明智居南湖从其学，遂悟境观之旨。  

执鬃知宗旨  

【`法苑珠林`】  

说听篇感应缘，隋京师延兴寺释昙延，于夜梦有人被白服乘于白马，鬃尾拂地而导授经旨。延手执马鬃与之请论。寤后惟曰：此必马鸣菩萨授我义端，执鬃知其宗旨，底事可观耳。  

永乐大典  

## 卷之一万二百八十六

二纸子  

道家子书五  

列子  

【`汉志`】  

《列子》八篇。名圄寇，先庄子。庄子称之。  

【`隋志`】  

《列子》，郑之隐人，《列圉寇》撰八卷，东晋光禄勋张湛注。  

【`郑樵通志`】  

《列子》八卷，郑穆公时隐者列御寇，唐加《冲虚真经》，本朝加“至德”。《晋张湛注》八卷，《孙鹗注》八卷，《卢仲光注》八卷，《政和御注》八卷，《统略》一卷，《指归》一卷，《释文》一卷，《音义》一卷。  

【`玉海`】  

《列子》，《汉志》：道家八篇，名圄寇，先庄子。《隋志》八卷，晋张湛注，《天瑞》至《说符》，旧二十篇，刘向去重复，存者八篇。向校列子书，永始三年八月壬寅上。柳宗元曰：《杨朱》，《力命》，疑其扬子书。天宝初号《冲虚真经》，景德四年二月丙寅加“至德”二字，唐殷敬顺撰释文。  

徽宗御制解。  

王晓列子旨归一篇。刘向《列子序》右新书定著八章，护左都水使者光禄大夫臣向言，新校中书《列子》五篇，臣向谨与长社尉臣参校雠，太常书三篇，太史书四篇，臣向书六篇，臣参书二篇，内外书凡二十篇以校，除复重十二篇，定著八篇。中书多，外书少，章乱布在诸篇中，或字误以“尽”为“进”，以“贤”为“形”，如此者众。及在新书有残，校雠从中书以定，皆以杀青书，可缮写。列子者郑人也。与郑缪公同时，盖有道者也。其学本于黄帝、老子，号曰：道家。道家者秉要执本，清虚无为，及其治身接物，务崇不竞，合于六经。而《穆王》、《汤问》二篇，迂诞恢诡，非君子之言也。至于《力命》篇，一推分命，《扬子》之篇，唯贵放逸。二义乖背，不似一家之书，然各有所明，亦有可观者。孝景皇帝时贵黄老术，此书颇行于世。及后世遗落，散在民间，未有传者，且多寓言，与庄周相类。故太史公司马迁不为列传，谨第录。臣向昧死上护左都水使者光录大夫臣向所校列子书录。永始三年八月壬寅上。《张湛序》曰：子列子，姓列，名御寇，郑人也，与郑缪公同时，盖有道者也。其学本于黄帝老子，号曰道家。自言师壶丘子林而友伯昏无人。道家者秉要执本，清虚无为，及其治身接物，务崇不竞。其书旧有二十篇，汉刘向除去重复，存者八篇，合而成部，名新书焉。且多寓言，大略明群有以至虚为宗，万品以岁灭为验，神惠以凝寂常全，想念以著物自丧，生觉与化梦等情，巨细不限一域，穷达无假智力，治身贵于肆任，顺性则所之皆适。水火可蹈，志怀则无幽不照，此其旨也。列子盖先庄子，及庄子著书，多取其言，二子之道一也。故太史公司马迁不为列传。唐天宝初奉旨册为冲虚真人，其言改题曰《冲虚真经》。宋景德四年敕加“至德”二字，号曰《冲虚至德真经》。《株希逸序》曰：列子，郑人。列，姓也。御寇，名也。庄子多称其人，必有道者也。与郑纟需公同时，纟需公杀其相子阳，去春秋获麟之岁庚申五十年矣。其书曰：子阳馈列子粟，列子不受，俄而子阳见杀。则以时计之，列子必后于孔子而居孟子之先，故其书多推尊吾圣人以自神其说。然太史公为老庄立传，犹及老莱关尹庚桑楚诸人，而独不及列子，亦不言其有此书。班固所志艺文诸略，虽有八篇之目，而张湛处度以为奇书，云其祖得于仲宣辅嗣之家，永嘉之乱，既失而幸全，则其书亦散轶久矣。卷首校雠数语，其果出于刘向否也？其曰：与郑缪公同时，必纟需字传写之误。而郑溪西《群书会纪》，晁氏《读书记》，并因之，又以缪为穆，此皆未深考者。又曰：孝景帝时颇行于世，若其书果出景帝时，太史公因何未见？果见之，不应遗列子而不入传也。今观其书首尾二篇，以《天瑞》、《说符》名之，其他六篇，则掇首章二字而已。又篇中文字或精或粗，殊不类一手。其曰：《穆王》、《汤问》失之迂诞，《力命》《杨子》义亦乖背，必非一家之言。纵其语未必出于刘向，实当此书之病。洪景卢谓列子胜庄子，则失之矣。然其间又有绝到之语，决非秦汉而下作者所可及。愚意此书必为晚出，或者因其散轶不完，故杂出巳意，且模仿庄子以附益之。然其真伪之分，如玉石，亦所不可乱也。  

【`马窗意林`】  

列子八卷。天有所短，地有所长；圣有所否，物有所通。思士不妻而感，思女不夫而孕。鬼者归也，归其真宅，真宅，大虚也。贫者士之常，死者民之终。醉者坠车，虽疾不死。死生惊惧，不入其胸中。禽兽之智亦有与人同者，牝牡相偶，母子相亲，避平依险，违寒就温，居则有群，行则有列，饮则有携，食则鸣侣。宋人养猿号曰狙，欲与狙予艹。先诳之曰：朝三而暮四，众狙皆怒。又许朝四而暮三，而众狙皆喜。圣入以智笼群愚，亦犹狙公以智笼群狙矣。觉有八徵，梦有六候。阴气壮则梦涉水而恐惧，阳气壮则梦涉火而燔火芮。饱梦与，饥梦取，藉带而寝则梦蛇鸟，衔发则梦飞，天将阴则梦火，身将疾则梦食，饮酒者忧，歌舞者哭，昼想夜梦，神形所遇。陈大夫云：吾国有亢仓子，能以耳观视而目听。鲁侯闻之大惊，以上卿礼致之，亢仓子曰：臣体合于神，心合于无。颜回能仁而不能反，赐能辩而不能讷，由能勇而不能怯，师能庄而不能同，兼四子之有以易仲尼，仲尼不许也。目将眇者先睹秋毫，鼻将窒者先觉火焦朽，故物不至则不反。冥灵以五百岁为春，五百岁为秋。荆南上古有大椿，以八千岁为春，八千岁为秋。菌芝生于朝，死于晦。蠓蚋因雨而生，见阳则死。越东有辄休国，生长子则食之，谓之宜弟。辄休国其大父死，则负其大母弃之，谓之鬼余。孔子东游，两小儿辩斗。问其故，一儿曰：我以日始出去人近，日中时去人远。一儿云：日初远，日中时近。一儿曰：日出初大如车轮，及日中才如盘盂，岂不为近则大远则小者乎？一儿曰：日初出苍苍凉凉，至日中有若探汤，岂不为近而热远而凉者乎？孔子不能决，小儿曰：谁谓汝多智乎？杨朱曰：人得百年之寿者千中无一，疾病哀苦居其半矣。慎耳目之观听，规死后之馀荣，失当年之乐，不肆意于一时，何异乎缧梏也。勤能使逸，寒能使温。晏子曰：吾一死之后岂关我耶？焚之亦可，沉之亦可，瘗之亦可，露之亦可，弃之沟壑亦可，纳诸石椁亦可，唯所遇耳。人不婚宦，情欲失半，人不衣食，君臣道息。杨朱曰：生民之不得休息为四事故，一为寿，二为名，三为位，四为货。有比四者，畏鬼，畏人，畏威，畏刑，此谓之遁人也。出不由门，行不从径也。以是求利，不亦难乎？晋文公欲伐卫，公子锄笑之，问其故，对曰：臣笑臣邻人也。有人送妻归家，道见桑妇。说而与之言，顾视其妻，已有人招之。公乃引师还，未至而有伐其北鄙者。孔子曰：力能举国门之关而不肯以力闻。狐丘大夫谓孙叔敖曰：人有三怨，子知之乎？爵高者人妒之，官大者主恶之，禄厚者人怨之。孙叔敖曰：吾爵益高，吾志益下；吾官益大，吾志益小；吾禄益厚，吾施益溥。可以免乎？杨子邻人亡一羊，相率追之岐路之中，复有岐矣。曰：大道以多岐亡羊，学者以多方丧生，本一末异也。人有亡钅夫铁者，意邻子盗之，视邻子，行步颜色皆将窃也。俄而扌日其谷得钅夫，见邻子，无复窃之容。齐人有欲得金者，清旦衣冠往市，适见货金者，因攫夺而去。吏捕问之，对曰：取金之时，不见人，但见金也。  

【`黄氏日抄`】  

列子：列子才颖逸而性冲澹，生乱离而思寂寞，默察造化消息之运，于是乎轻死生，轻视人间死生之常于是乎遗世事。其静退似老聃，而实不为老聃，老聃用阴术，而列子无之；其诞谩似庄周，而亦不为庄周。庄周侮前圣，而列子无之。不过爱身自利，其学全类杨朱，故其书有《杨朱篇》。凡杨朱之言论备焉。而张湛序其书乃谓往往与佛经相参。余按：列子郑人，而班、马不以预列传，其书八篇，虽与刘向校雠之数合，实则典午氏渡江后方杂出于诸家，其皆列子之本真与否？殆未可知。今考辞旨所及疑于佛氏者凡二章，其一谓周穆王时西域有化人来，殆于指佛，然是时佛犹未生，而所谓腾而上中天化人之宫者，乃称神游，归于说梦，本非指佛也。其一谓商太宰问圣人于孔子，孔子历举三皇五帝非圣，而以圣者归之西方之人，殆亦指佛。然孔子决不黜三五圣人，而顾泛指西方为圣，且谓西方不化自行，荡荡无能名，盖寓言华胥国之类，绝与寂灭者不侔，亦非指佛也。使此言果出于列子，不过寓言，不宜因后世佛偶生西域而遂以牵合。使此言不出于列子，则晋人好佛，因列子多诞，始寄影其间，冀为佛氏张本尔。何相参之有哉！且西域之名始于汉武，列子预言西域，其说尤更可疑。佛本言戒行，而后世易之以不必持戒者，其说皆阴主列子，皆斯言实祸之，不有卓识，孰能无惑耶？中山公子牟悦楚人公孙龙诡辞，而乐正子舆非之，至斥以设令发于余窍，子亦将承之。其论甚正，而列子载焉，此诞说波流中砥柱也。又谓慎尔言，将有知之；慎尔行，将有随之。废在身，稽在人。汤武爱天下故王，桀纣恶天下故亡，此所稽也。又谓尝观神农有炎之德，稽虞夏商周之书，度诸法士贤人之言，所以存亡废兴而不由此道者未之有也。凡皆异乎列子平日之言，为八篇之最粹。杨朱拔一毛利天下不为而列子宗之。盖爱身者也。然谓舜禹周孔之圣为自苦，谓桀纣之纵为自得，谓子产屈于公孙朝公孙穆荒淫酒色之辩，而谓朝穆真人。且力排贵生爱身之为作，是又何自背其平日区区之守耶？此为八篇之最舛。九渊之说出于列子。谓列子之师壶子示神巫季咸以未始出吾宗，而季咸走灭者也。此所谓以无所考相欺，而近世名儒陆象山以之自名，岂别有所本耶？  

【`高续古子略`】  

《列子》：刘向论列子书《穆王》《汤问》之事，迂诞恢诡，非君子之言。又观穆王与化人游，若清都紫微钧天广乐，帝之所居，夏革所言四海之外，天地之表，无极无尽。传记所书，固有是事也。人见其荒唐幻异，固以为诞，然观太史公史殊不传列子，如庄周所载许由务光之事，汉去古未远也。许由务光，往往可稽，迁犹疑之；所谓御寇之说独见于寓言耳，迁于此讵得不致疑耶？周之末篇叙墨翟，禽滑厘，慎到，田骈，关尹之徒，以及于周，而御寇独不在其列，岂御寇者，其亦所谓鸿蒙列缺者欤？然则是书与庄子合者十七章，其间尤有浅近迂僻者，特出于后人会粹而成之耳。至于西方之人，有圣者焉，不言而自信，不化而自行，此固有及于佛，而世尤疑之。夫天毒之国，纪于《山海》，乾竺之师，间于柱史，此杨文公之文也。佛之为教已见于是，何待于此时乎？然其可疑可怪者不在此也。  

【`文献通考`】  

《张湛注列子》八卷：晁氏曰：郑列御寇撰，刘向校定八篇，云缪公时人。学本于黄帝老子，清虚无为，务崇不竞，其寓言与庄周类。晋张湛注。唐号《冲灵真经》，景德中加“至德”之号，《力命篇》言寿夭不存于葆养，穷运不系于智力，皆天之命。《杨朱篇》言耳目之欲，而不恤生之危，纵酒色之娱，而不顾名之丑，是之谓制命于内。刘向以二义乖背，不似一家之言。予以道家之学，本谓世衰道丧，物伪滋起，或骋智力以图利，不知张毅之走高门，竟以病殒；或背天真以拘名，不知伯夷之在首阳，因以馁终。是以两皆排摈，欲使好利者不巧诈以干命，好名者不矫妄以失性矣，非不同也。虽然，儒者之道则异乎是，虽知寿天穷达非人力也，必修身以俟焉。以为立岩墙之下而死者非正命也，知耳目之于声色有性焉。以为乐也外而不易吾内。呜呼！以此自为，则为爱已；以此教人，则为爱人。儒者之道所以万世而无弊欤。石林叶氏曰：列子《天瑞》、《黄帝》两篇，皆其至理之极，尽言之而不隐，故与佛书直相表里，所谓庄语者也。自《周穆王》以后，始渐纵弛，谈谲纵横，惟其所欲言。盖虑后人浅狭，难与直言正理，则设为诡辞以激之。刘向弗悟，遂以为不似一家之书。张湛微知之，至于逐事为注，则又多迷失。然能知其近佛，是时佛经到中国者尚未多，亦不易得矣。要之，赞老氏庄列三书，皆不可正以言求，其间自有庄语，有荒唐之辞。如佛氏至唐禅宗自作一种语，自与诸经不类，亦此意也。《列子释文》二卷：晁氏曰：唐殷敬顺撰，敬顺尝为当涂丞。  

【`柳宗元集`】  

《辩列子》列御寇所作，唐号《冲虚至德真经》。刘向古称博极群书，然其录《列子》独曰郑穆公时人。穆公在孔子前几百岁，列子书言郑国皆云子产邓析，不知向何以言之如此。《史记》郑公二十四年，音须楚悼王四年，围郑，郑杀其相驷子阳，子阳正与列子同时。是岁，周安王三年，泰惠王、韩列侯、赵武侯二年，魏文候二十七年，燕公五年，，古文僖字。齐康公七年，宋悼公六年，鲁穆公十年，不知向言鲁穆公时，遂误为郑耶。不然，何乖错至如是？其后张湛徒知怪列子书言穆公后事，亦不能推知其时。然其书亦多增窜，非其实，要之庄周为放依其辞。放，方往切其称夏棘，狙公，纪氵省子，氵省音省季咸等，皆出列子，不可尽纪。虽不概于孔子道，然其虚泊寥阔，居乱世，远于利，祸不得逮于身，而其心不穷，《易》之“遁世无闷”者，其近是欤？余故取焉。其文辞类庄子，而尤质厚少为作，好文者可废耶？其《杨朱》《力命》列子篇名疑其杨子书，其言魏年孔穿，皆出列子后，不可信。然观其辞，亦足通知古之多异术也。读焉者慎取之而已矣。  

【`李石方舟集`】  

《列子辩?上》：刘向以列子《汤问》《穆王》二篇，非君子之言。《汤问》则庄子汤之问棘，以大椿鲲鹏变化。列子作《夏革》，晋张湛注，庄子以革作束。《穆王》篇论西极有化人来。又《仲尼》篇称孔子答商太宰称西方之圣，意其说佛也。然佛出汉明帝时，湛乃谓《列子》语与佛相参，盖指其幻学也。岂西方之佛幻，已肇于列子时，为穆王化人事乎？必有能辩之者。《列子辩下》：孟子拒杨墨，以杨近墨远，为序于儒，以杨为为我之学，一毫不拔于天下可也。如禽滑厘对朱之言，则以墨翟大禹为为人之学，老聃关尹为为已之学，似以朱况于黄帝关尹，此列子之有取也。刘向云：《杨子》之篇唯贵放逸，与《力命篇》乖背，岂放逸近道乎？其何以近于儒？不然，力命自力命，放逸自放逸耳。必有能辩之者。  

【`中峰广录`】  

《题列子》：列御寇知荣辱之在天，而不知其本乎一念；知生死之由命，而不知其根乎自心。惟欲忘形骸，虚物我，一是非，泯视听，任天真于智虑之表，超情思于得失之源，乃鼓舞于老氏绝圣弃智致虚守静之门，与庄周相为表里，因观其著书八篇，故笔以晓之，惟同志者择焉。  

【`黄氏日抄`】  

《读柳文》：《辩列子》论刘向称列子郑缪公时人，非也。实与鲁穆公同时，其文类庄子而质厚，好文者可废耶？谨取之而已。  

【`容斋四笔`】  

列子与佛经相参，张湛序列子云：其书大略明群有以至虚为宗，万品以终灭为验，神惠以凝寂常全，想念以著物自丧，生觉与梦化等情，所明往往与佛经相参。予读《天瑞》篇载林类答子贡之言曰：死之与生，一往一反，故死于是者，安知不生于彼？故吾知其不相若矣。吾又安知吾今之死不愈昔之生乎？此一节所谓与佛经相参者也。又云：商太宰问孔子，三皇五帝三王圣者欤？孔子皆曰：弗知。太宰曰：然则孰者为圣？孔子曰：西方之人有圣者焉，不治而不乱，不言而自信，不化而自行，荡荡乎民无能名焉。丘疑其为圣，弗知真为圣欤？真不圣欤？其后论者以为列子所言乃佛也，寄于孔子云。  

【`朱子经济文衡`】  

《观列子偶书》《文集》：此段谓列子所言不过剽掠之端。向所谓未发者，即列子所谓生之所生者死矣。而生生者未尝终；形之所形者实矣，而形形者未尝有尔。岂子思中庸之旨哉！丙申月葛月，因读《列子》书此。又观其言：精神入其门，骨骸反其根，我尚何存者？即佛书四大各离，今者妄身当在何处之所由出也。他若此类甚众，甚众，聊记其一二于此，可见剽掠之端云。  

【`朱子语略`】  

列子言语多与佛经相类。  

【`李复水集`】  

《读列子》：唐柳完元喜为文，韩愈盛称之。予观宗元之文，极刻意用力，非自然，乃辞胜而理不足也。至于论列子之书，则曰：其言直而不作为。兹是亦知文矣。夫直而不作为者，惟喻其理而明其事，不矜华辞而古训是式也。昔之论列子者专取其辞子阳之粟，是未可与议列子。  

【`考古质疑`】  

《论列子寓言》：列子之书，大要与庄子同，不可以其寓言为实也。如《杨朱》篇云：晏平仲问养生于管夷吾，夷吾问送死于平仲，大庆以《史记?秦纪》及《谷梁传》参考之，秦缪鲁僖之十二年已言管仲死。是岁癸酉。《史记?齐世家》以管仲卒于桓公四十一年，如比则是僖公十五年丙子，《齐世家》误矣。平仲虽莫究其始，然《史记》载婴死于夹谷之岁，则是鲁定公十年也。自仲之死，至是已百五十年。使其问答，仲当垂死之岁，婴方弱冠之时，婴有百七十之寿矣。以此知其不然也。又《史记?管婴列传》云：仲卒，齐遵其政，后百余年有晏子焉。然则二子非同时，而列子之寓言明矣。《容斋随笔》云：庄子之鲲鹏，列子之六鳌，其语大若此。《庄子》：北溟有鱼，其名为鲲，鲲之大，不知其几千里也。化而为鸟，其名曰鹏，鹏之背，不知其几千里也。《列子?汤问》第五：渤海之东，不知几亿万里，中有五山，五山之根，无所连着，帝使巨鳌十五举首戴之，迭为三番，六万岁一交焉，五山始峙而不动。龙伯之国有大夫，一钓而连六鳌。庄子之蛮触，列子之焦螟，其语小又如此。《庄子》《则阳》第二十五云：有国于蜗之左角曰触氏，有国于蜗之右角曰蛮氏，时相与争地而战，伏尸数万。《列子?汤问篇》：江浦之间虫日焦螟，群飞而集于蚊睫，弗相触也。栖宿去来，坟弗觉也。离朱方昼拭目此扬眉而望之，弗见其形；师旷方夜耳，亻免首而听之，弗闻其声。大庆谓，凡若此类，人固知其寓言。如引古人问答，容有未易觉者，故大庆特举盗跖之讥孔子，与管晏之问答以明之。  

《论列子书多后人增益》刘向校列子书定著八篇，云：列子郑人，与穆公同时，盖有道者也。孝景时，贵黄老术，此书颇行于世，大庆按，缪公立于鲁僖三十二年，薨于鲁宣三年，正与鲁文公并世。列子书《杨朱篇》云：孔子伐木于宋，围于陈蔡。夫孔子生于鲁襄二十二年，缪公之薨五十五年矣。陈蔡之厄，孔子六十三岁。统而言之，巳一百十八年。列子，缪公时人，必不及知陈蔡之事明矣。况其载魏文侯子夏之问答，则又后于孔子者也。不特此尔，第二篇载宋康王之事，第四篇载公孙龙之言，是皆战国时事，上距郑缪，三百年矣。晋张湛为之注，亦觉其非，独于公孙龙事乃云后人增益，无所乖错，而足有所明，亦何伤乎？如比皆存而不除，大庆切有疑焉。因观《庄子?让王篇》云：子列子穷貌，有饥色，客有言于郑子阳曰，列御寇，有道之士也。居君之国而穷，君无乃不好士乎？子阳即令官遗之粟，列子再拜而辞。使者去，其妻曰：妾闻为有道者之妻子，皆得佚乐，今有饥色，君过而遗先生食，先生不受，岂不命耶？列子笑曰：君非自知我也。以人之言而遗我粟；至其罪我也；又且以人之言。此吾所以不受也。其卒民果作难而杀子阳。观此则列子与郑子阳同时，及考《史记?郑世家》，子阳乃公时，二十五年杀其相子阳，即周安王四年癸未岁也。然则列子与子阳，乃纟需公时人，刘向以为缪公，意者误以为缪欤？虽然，大庆未敢遽以向为误，姑隐之于心。续见苏子由《古史?列子传》，亦引辞粟之事，以为御寇与公同时。又观《吕东莱大事记》云：安王四年，郑杀其相驷子阳，遂及列御寇之事。然后因此以自信。盖列与庄相去不远，庄乃齐宣梁惠同时，列先于庄，故庄子著书多取其言也。若列子为郑公时人，彼公孙龙乃平原之客，赧王十七年，赵王封其弟胜为平原君，则公孙龙之事，盖后于子阳之死一百年矣。而宋康王事，又后于公孙龙十余年，列子乌得而预书之？信乎后人所增，有如张湛之言矣。然则刘向之误，观者不可不察；而公孙龙、宋康王之事，为后人所增益，尤不可以不知。  

【`叶石林老人避暑录`】  

列子书称“子列子”，此是弟子记其师之言，非列子自云也。刘禹锡自作传称子刘子，不可解，意是误读《列子》。  

【`吕原明杂说`】  

曹子方言，《列子》，伪书也。何以言之？其见于《庄子》者则甚善，其他则不足取。是以知之。苏浩然谓刘向不足以知列子，《杨朱》《力命》二篇，最其深者也，而谓非一家之言。  

【`容斋续笔`】  

列子书事简劲宏妙，多出《庄子》之右，其言惠盎见宋康王，王曰：“寡人之所说者勇有力也，客将何以教寡人？盎曰：“臣有道于此，使人虽勇，刺之不入；虽有力，击之弗中。”王曰：“善，此寡人之所欲闻也。”盎曰：“夫刺之不入，击之不中，此犹辱也。臣道于此，使人虽有勇，弗敢刺，虽有力，弗敢击。夫弗敢，非无其志也。臣有道于此，使人本无其志也。夫无其志也，未有爱利之心也。臣有道于此，使天下丈夫女子莫不欢然皆欲爱利之，此其贤于勇有力也，四累之上也。”观此一段，语宛转四反，非数百言而畅之不能了，而洁净粹白如此。后人笔力渠复可到耶？三不欺之义正与此合：不入不中者不能欺也；弗敢刺击者不敢欺也；无其志者不忍欺也。魏文帝论三者优劣，斯言足以蔽之。  

【`吕东莱杂说`】  

列子为伯昏无人射，《列子》无，字音莫侯反；《庄子》“不”音，读如本字也。列御寇之齐，中道而反，遇伯昏瞀人，申屠嘉与郑子产同师伯昏无人。然则伯昏无人自一人也，伯昏瞀人自一人也。列子既师壶丘子林，友伯昏瞀人，乃居南郭，又言师老商氏，友伯高子。不知老商氏即壶丘子林耶？或别一人也？又不知伯高子与无人瞀人为一为二也。此虽御寇寓言，然据文指事则似不一，要皆独立绝尘高出一时之上者也。“列御寇，为伯昏无人射，引之盈贯。”张湛解云：尽弦穷镝。郭象云：盈贯，犹溢镝也。措杯水其肘上。张湛云：手停审，故杯水不倾。郭象云：左手如拒，右手如附枝，右手放发而左手不知，故可措之杯水也。如此之类，训释明白，文词高古，皆后入所不到。  

又“挥斥八极，神气不变。”郭象以为德充于内，则神满于外，远近幽审皆明，故审安危之机，而泊然自得也。如此等语，殆类有得者矣。《列子》记老成子学幻于尹文先生，三年不告，造父师泰豆氏，亦三年不告。列子之学三年之后，始得壶丘一眄，五年之后，始一解颜而笑。此皆足以见古人教人规摹次第，故学者得力，非后人所能仿佛也。盖用力深者其收功也远，得之艰则守之也固，未有侥幸于或成，似若有合而卒然失之也。  

【`国朝宋濂文粹`】  

《列子》八卷，凡二十篇，郑人列御寇撰，刘向校定八篇，谓御寇与郑缪公同时，柳宗元云：郑穆公在孔子前几百载，御寇书言郑杀其相驷子阳，则郑公二十四年，当鲁穆公之十年，向盖因鲁穆公而误为郑尔。其说要为有据。高氏以其书多寓言，而并其人疑之，所谓御寇者有如鸿蒙列缺之属，误矣。书本黄老言，决非御寇所自著，必后人会粹而成者，中载孔穿魏公子牟及西方圣人之事，皆出御寇后。《天瑞》《黄帝》二篇虽多设辞，而其离形去智，泊然虚无，飘然与大化游，实道家之要言。至于《杨朱》《力命》则为我之意多，疑即古杨朱书，其未亡者剿附于此。御寇先庄周，周著书多取其说，若书事简劲宏妙则似胜于周。间尝熟读其书，又与浮屠言合，所谓内外进矣。而后眼如耳，耳如鼻，鼻如口，无弗同也。心疑形释，骨肉都融，不觉形之所倚，足之所履，非大乘圆行说乎？鲵旋之潘合作审为渊，止水之潘为渊，流水之潘为渊，滥水之潘为渊，沃水之潘为渊，沉水之潘为渊，雍水之潘为渊，氵开水之潘为渊，肥水之潘为渊，非修习教观说乎？有生之气，有形之状，尽幻也。造化之所始，阴阳之所变者，谓之生谓之死。穷数达变，因形移易者，谓之化谓之幻。造物者其巧妙，其功深，固难穷难终；因形者其巧显，其功浅，故随起随灭。知幻化之不异生死也，始可以学幻。非幻化生灭说乎？厥昭生乎湿，醯鸡生乎酒，羊奚比乎不笋，久竹生青宁，青宁生程，程生马，马生人，人久入于机，万物皆出于机，皆入于机。非轮回不息说乎？人胥知生之乐，未知生之苦；知死之恶，未知死之息。非寂灭为乐说乎？精神入其门，骨骸返其根，我尚何存？非圆觉四大说乎？中国之与西竺，相去一二万里，而其说若合符节，何也？岂其得于心者亦有同然欤？近世大儒谓华梵译师皆窃庄列之精微以文西域之卑陋者，恐未为至论也。  

【`朱子语类`】  

孟子庄子文章皆好，列子便有迂僻处，在氏亦然，皆好高而少事实。人杰  

庄周列御寇亦似曾点底意思，他也不是专学老子，吾儒书他都看来，不知如何被他目卓见这个物事，便放浪去了。今禅学也是恁地。淳因言列子语，佛氏多用之，庄子全写列子，又变得峻奇。列子语温纯，柳子厚尝称之，佛家于心地上煞下工夫。贺孙列庄本杨朱之学，故其书多引其语，庄子说子之于亲也，命也。不可解于心；至臣之于君，则曰义也，无所逃于天地之间。是他看得那君臣之义却似是逃不得，不奈何？须着臣服他，更无一个自然相胥为一体处。可怪！故孟子以为无君，此类是也。大雅。  

【`元豫章熊朋来集`】  

《跋亡弟嗣功列子册》列子书时有合于释氏，至于深禅妙句，使人读之三叹，盖普通中事，不自葱岭传来，信矣。亡弟嗣功读比书，至于溃败，犹缉而读之，其苦学好古，后生中殆未之见也。绍圣中，余自缮治而藏之，少年辈窃取玩之，又毁裂几不可挟，唐坦之复为辑之，智兴上人喜异闻，故以遗之。  

【`宋秦观淮海集`】  

《读列子》：咄咄两小儿，多言空尔为。徒知日无定，不觉心有期。尺捶探苍溟，俱令傍者嗤。谁谓不能决，孔丘乃真知。  

【`王东牟先生集`】  

《画列子图和韵》：稻梁戒鸟啄，馈粟辞子阳。神明久不死，宇宙一鸟翔。若人据槁枯，中自含宫商。其游车泠风，其息形坐忘。豆山瀛四等，念往即褰裳。盖去任去来，岂谓符弛张。老商顾之笑，是事何轻扬。云风驾旬余，日月；车舟两傍。拊掌一戏笑，何异侏儒场。后人致引慕，竹林焚馨香。飘飘大人赋，气夺千丈强。吾闻孔仲尼，道盛涵化光。雅言书当理，不见一日长。放乎子列子，君其乐彷徉。  

【`刘彭城集`】  

《咏列子》：御寇卧郑都，子阳归之粟。固辞得无受，妻子怨窘束。君非自知我，人事故反覆，亻免仰未及终，类亻马首邦族。始知至人心，避荣乃避辱。如何当路子？扰扰事干禄。  

【`刘公是先生集`】  

《读列子赠几太博胜之殿丞君章监丞》：五岳穷云霓，沧海不可游。玉台朝日，珠华媚飞虬。飘飘群仙子，来往何其稠。咫尺视千里，俯仰移九秋。潮波有时起，势若空中浮。禺强受帝命，巨鳌举其头。迩来百万祀，无复迁播忧。龙伯何为者，修干曳长钩。不知意谁憾，似与聱为仇。六鳞既潜举，二山忽漂流。众真失其常，荡析不自谋。孰云飞升乐，奔迫良可愁。盈虚诚难必，藏壑有亡舟。至人纵大观，夷险固悠悠。如闻帝凭怒，侵减龙伯俦。且欲招群仙，复还故时丘。勉哉凌云迹，永谢北极幽。  

【`刘后村诗`】  

《列子》：肉身无羽翼，那有许神通。会得泠然意，人人可御风。  

【`江湖续集`】  

《竹溪十一藁》林希逸。《列子口义成》：庄列源流本一宗，微言妙趣不妨同。但知绝迹无行地，庄子《齐物论》岂羡轻身可御风。二义乖违刘绝识，刘向叙中有二义乖背不似一家书之语八篇参校湛何功。今书八篇，张湛所参校。就中细细为分别，具眼应须许此翁。  

【`元吴莱渊颖集`】  

《列子》：真梦本非梦，万事蕉下鹿。力命每相持，御风身乃足。  

【`耶律铸双溪醉隐集`】  

《醉读列子》：独醉亭中独醉仙，唯知仙遁办逃禅。等闲嚼蜡横陈际，却味冲虚力命篇。  

【`群书足用`】  

虚无：或谓列子曰：子奚贵虚？列子曰：静也虚也。得其居矣；取也与也，失其处矣。《列天瑞篇》。通类  

列子好游，壶丘子曰：游何所好？曰：我之游也。观其所变。《列仲尼篇》。列御寇之齐，遇伯昏瞀人曰：惊，吾尝食于十浆而五浆先馈，内诚不解，形谍成光，使人轻乎贵老。夫浆人，其为利也薄，其为权也轻，而犹若是，而况万乘之主乎？彼将任我以事而效我以功，吾是以惊。伯氏瞀人曰：汝处己，人将保汝矣。无几何而往，则户外之屦满矣。伯昏瞀人不言而出，《庄?列御寇篇》：子列子居郑圃四十年，人无识者，国君卿大夫视之，犹众庶也。《列?天瑞篇》。列子师老商氏，友伯高子，进二子之道，乘风而归。尹生闻之，请蕲其术。列子曰：自吾之事夫子，友若人，九年之后，亦不知夫子之为我师，若人之为我友，内外进矣。而后心凝形释，骨肉都融，不觉形之所倚，足之所履，随风东西，犹木叶干壳竟不知风乘我邪？我乘风邪？《黄帝篇》。列子御风而行，冷然善也。旬有五日而后反，此虽免乎行，犹有所待也。《庄?逍遥篇》。  

【`群书足用`】  

事对凝寂，静虚顺性忘怀，秉要执本。  

艾子  

【`文献通考`】  

《艾子》一卷：陈氏曰：相传为东坡作，未必然也。  

【`曾忄造类说`】  

《艾子》：公孙龙、魏牟生于列御寇之后，其事乃见于列子之书，说者谓列子弟子以其义无垂统而有所发问，故类而附之，无嫌也。艾子事齐宣王，而书之所载亦多后世之事，岂为艾子之学者务广其道，凡论不诡于统叙者，皆存而不去耶？览之者以意逆志，则艾子之学可明，姑置其时之后先可也。  

【`李戴埴鼠璞`】  

《艾子》：世传艾子为坡仙所作，皆一时戏语。亦有所本。其说“一蟹不如一蟹”，出《圣宋掇遗》，陶谷奉使吴越，因食蝤蛑，询其族类，忠懿命自蝤蛑至蟹凡十余种以进。谷曰：真所谓一代不如一代也。  

【`北窗丛录`】  

世传《艾子》乃坡戏作，予亦以为然。比见吴思道云：是襄阳魏道辅所作。未知孰是。  

关尹子  

【`仙传`】  

姓尹，名喜，周大夫也。善内学，常服精华，隐德修行，时人莫之识。老子西游，喜先见其气，知有真人当过，物色而遮之，果得老子，老子亦知其奇，为著《道德》上下篇授之。后与老子俱之流沙，服巨胜实，莫知其终。今陕州灵宝县大初观，乃古函谷关候见老子处。终南宗圣宫，乃关尹故宅。周穆王修其草楼，改号楼观，建老子祠。道观之兴，实祖于此。老君授经后，西出大散关，复会于城都青羊肆，赐号文始先生，即庄子所谓博大真人者也。其注书九篇；一宇，详宇字二柱，详柱字。三极，详极字四符，详符字五鉴，详鉴字。六七，详七字七釜，详釜字八筹，详筹字九药。详药字  

【`玉海`】  

《关尹子》：《汉志》道家，九篇。名喜，为关吏。老子过关，喜去吏而从之。刘向校《关尹子》，永始二年八月庚子上。《列仙传》著书九篇，名关令子。今本九卷，一宇至九药。  

【`胡氏致知编`】  

《关尹子》：周关尹喜所撰，九篇：曰宇，曰柱，曰极，曰符，曰鉴，曰匕，曰釜，曰筹，曰药。  

【`关尹子序`】  

汉刘向校正上其书《序》曰：右新书著定《关尹子九篇》，护左都水使者光禄大夫臣刘向言，所校中秘书《关尹子九篇》，臣向校雠《大常七篇》，臣向本九篇，臣向辄除错不可考，增缺断续者九篇成，皆杀青可缮写。关尹子名喜，号关尹子，或曰关令子，隐德行，人易之，尝请老子著《道德经》上下二篇，列御寇庄周皆称道家书，篇皆寓名，有章，章皆首“关尹子曰”四字。篇篇叙异，章章义异，其旨同；辞与老列庄异，其归同。浑质崖戾，汪洋大肆，然有式则使人泠泠轻轻，不使人狂。盖公授曹相国参。曹相国薨，书葬。至孝武皇帝时，有方士来，以七篇上，上以仙处之。淮南王安好道聚书，有此不出。臣向父德因治淮南王事，得之，臣向幼好焉。寂士清人，能重爱黄老清静不可阙，臣向昧死上进。  

又制奥赞曰：尹喜抱关，含德为务。挹漱日华，仰玩玄度。候气真人，介焉独悟，俱济流沙，同归妙趣。至元四年正月赠无上太初博大文始真君，制曰：朕惟无为之教，有宗有元；众妙之门，惟精惟一，虽渊乎道德之旨，亦资夫羽翼之功。其著书者阐蕴奥于一初，其执御者妙飞游于八极，既垂世而立教，盖殊途而同归。所以与造物者为徒，于以长上古而不老，琳宫琼馆，亦侑坐以媲玄元，绛节金蕤，时驭风而从紫气；神易固无方而无体，太上有立德而立言。庸锡徽称，以恢玄躅。於戏！乾坤之用成于六子，如道之传叙而得人；国家之统垂于万年，尚相其清静而成化。式降景祚。允迪繁禧。丹阳稚川葛洪《关尹子后序》曰：洪，体存蒿艾之资，偶存乔松之寿，知道之士，虽微贱必亲也，虽夷狄必贵也。后遇郑君。郑君多玉笈琼笥之书，服饵开我以至道之良药，呼吸洗我以紫清之上味。后属洪以关尹子，洪每爱之诵之，藏之拜之。宇者，道也。柱者，建天地也。极者，尊圣人也。符者，精神魂魄也。鉴者，心也。匕者，食也。金者，化也。筹者，物也。药者，杂治也。洪每味之，泠泠然若蹑飞叶而游乎天地之混冥，沉沉乎若履横杖而浮乎大海之渺漠，超若处金碧琳琅之居，森若握鬼魅神奸之印。倏若飘鸾鹤，拿亦作怒若斗虎兕。清若浴碧，惨若梦红。擒纵大道，浑沦至埋，方土不能到，先儒未尝言，可仰而不可攀，可玩而不可执，可鉴而不可思，可符而不可言，其忘物遗人者之所言乎？其绝迹去智者之所言乎？其同阴阳而冥彼此者之所言乎？何如此之尊高？何如此之广大？又何如此之简易也。洪也幸亲受之。咸和二年五月朔。丹阳葛洪炷薰敬叙。《希征子?王夷序》曰：愚闻三教鼎立于天地间，如三光在天，相须为明，不可偏废也。三家经文，充府满藏，其间各有精微极至之书。吾儒六经皆法言，而最精微者，《易》也；释氏大藏累千万轴，最精微者，《楞伽》也；道家大藏累千万轴，最精微者，《关尹子》书也。三书之在三教，如三光之在三才。三光虽明，人无眼目，无由见其明；三书虽妙，世无慧哲，无由知其妙。故三书虽存，旨昧久矣。《传》曰：苟非其人，道不虚行。信哉！呜呼！儒更三圣之后，《易》变而为象数卜筮之书；释传四灯之后，《楞伽》变而为象教之文；道历秦汉而来，《关尹子》书付淮南方术家矣。况乎道隐小成，言隐浮伪，至人不常生，至言不常行，宜乎《关尹子》书秘而不传于世矣。虽然，天地至虚之气发而为文，载道之言，阴有神护，终不可泯，行之有时尔。《易》自孔子之后数千年，至陈希夷始传心法；《楞伽》自瞿昙涅盘数千年，至达磨始传于中国；今《关尹子》书自老子西征出关亦数千年矣，抱一先生始发明此书玄奥。然此书句读且难，况通其义也。先生证悟道真，慈愍后学，乃探老关骨髓，述成《言外经旨》。或因言而悉旨，或转语以明经，或设喻以彰玄，或反辞而显奥，或句下隐义，或言外漏机，或指意于言前，或显微于意外，大率多《关尹子》言外之旨。故总其多者目之曰《言外经旨》。是书也，真所谓剖大化之秘藏，增日月之光明泄，大《易》未露之机，述《楞伽》秘密之蕴，即伏羲之本性，尽姬文之神思，探仲尼之精微，究诸佛之命脉，穷诸子之骨髓，显黄帝之机缄，露老蚺之肺腑也。学者得见此书，诚为不世之遇，岂可不知其幸耶？愚蒙师亲授，得悟道真，无以报称师恩，敬锓于梓，传之无穷，使天下后世志道君子，得遇此书，言下打发，了悟道真，皆吾师抱一先生无穷之德施也。是书在处，当过于佛乘之经，阴有神天护持，岂可轻慢耶？学者当藏拜庄诵，如葛稚川可也，故为之叙。  

【`黄氏日抄`】  

《关尹子》九篇：其一曰宇，注云道也。其二曰柱，云建天地也。三曰极，云尊圣人也。四曰符，云精神魂魄也。五曰鉴，云心也。六曰匕，云形也。七曰釜，云化也。八曰筹，云物也。九曰药，云杂治也。《序》以为关尹喜之书，汉有方士来上，则其伪可知矣。且其文陋弱，其言道皆归之于无，果无则又安有所谓道，而为是费辞哉！如曰：为者必败，执者必失，故闻道于朝，可死于夕，此为粗可晓者。然与《老子》《论语》本旨不合，此袭之而不善用者也。如曰：一日死者如一息得道，十年百年死者如历久得道。是人生惟以速死为幸，而不欲天下之有生也。何等立言哉！  

【`文献通考`】  

《关尹子》九卷：陈氏曰：周关令尹喜，盖与老子同时，启老子著书言道德者，按《汉志》有《关尹子》九篇，而隋唐及国史志皆不著录，意其书亡久矣。徐蒇子礼，得之于永嘉孙定，首载刘向校定序，末有葛洪《后序》，未知孙定从何传授？殆皆依托也。《序》亦不类向文。  

【`国朝宋濂文粹`】  

《关尹子》一卷：周关令尹喜所撰，喜与老聃同时，著书九篇，颇见之《汉志》。自后诸史无及之者，意其亡已久矣。今所传者，以一宇，二柱，三极，四符，五鉴，六匕，七釜，八寿，九药为名，盖徐蒇子礼得于永嘉孙定，未知定又果从何而得也。前有刘向《序》，称盖公授曹参，参薨书葬，孝武帝时有方士来上，淮南王安秘而不出，向父德治淮南王事，得之。文既与向不类，事亦无据，疑即定之所为也。间读其书，多法释氏及神仙方技家，而藉吾儒言文之。茹变识为智，一息得道，婴儿蕊女，金楼绛宫，青蛟白虎，宝鼎红炉，诵咒土偶之类，聃之时无是言也。其为假托，盖无疑者。或妄谓二家之说，实祖于此，过矣。然其文虽峻洁，亦颇流于巧刻，而朱象先之徒，乃复尊信如经，其亦妄人哉！  

【`江湖续集`】  

《竹溪十一藁》林希逸《读关尹子》：青牛车后抱关翁，师已西游道却东。著论九篇今独在，命名一字古无同。九篇皆一字名。不知身老传谁氏，可爱文奇似考工。博大真人庄所敬，寥寥千载想宗风。  

亢仓子  

【`仙传`】  

一名庚桑楚，一名亢仓子，陈人，为老了之遍，役得老子之道，居畏垒之山。其臣之画然知者去之，其妾之洁然仁者远之，拥肿之与居，鞅掌之为使，居三年，畏垒大壤。后游吴，隐毗陵盂峰，道成仙去。后有汉辅元张天师，唐张果老，相继隐修，因号张公坛福地。古建洞灵观，宋改天申万寿宫，著书九篇，号亢仓子。一曰全道，详全字。二曰用道，详用字。三曰政道，详政字。四曰君道，详君字。五曰臣道，详臣字。六曰贤道，详贤字。七曰训道，详训字。八曰农道，详农字。九曰兵道。详兵字。  

【`隋志`】  

《亢桑子》二卷：天宝元年诏庄子为《南华真经》，列子为《冲虚真经》，文子为《通玄真经》。然《亢桑子》求之不获，襄阳处士王士元谓庄子作《庚桑子》，太史公列子作《亢仓子》，其实一也。取诸子文义类者补其亡。  

【`郑樵通志`】  

《亢仓子》三卷：老聃之徒庚桑楚撰，王士元注音略一卷。  

【`玉海`】  

《亢仓子》《史记?庄子传》：畏类虚亢桑子之属，皆空语，无事实。《唐志》王士元《亢仓子》二卷：天宝元年二月丙申号庄子“南华”，庚子号列子“冲虚”，文子“通玄”，亢桑子“洞灵真经”，然亢桑子求之不获，王士元谓庄子作《庚桑》，太史公列子作《亢仓子》，其实一也。取诸子文义类者为二卷，补其亡。今本五卷九篇，自全道至兵道。何粲注。柳宗元曰：首篇出庄子，而益以庸言。刘向班固录书无之，今之为术者始为传注。《书目》三卷，首篇与庄子《庚桑楚篇》略同。  

【`亢仓子序`】  

晋太学博士何粲《序》曰：道原于无，藏其体用，人不得由而入，恍乎无有中，扩充其神，至于天下万物织悉之理，莫不系其用。吾谓道之适变也。古之人体合于心，心合于气，气合于神，神合于无，积是四者于内，发而为言，言而成书，以为世用者，见于《亢仓子》之谓乎？《亢仓子》，《庄》《列》之等夷，载于《南华杂篇》，本末具悉，谓遍得老聃之道，洒然真理，与夫寓言凿说，大相辽邈，可以极夫性命，至于天下国家，用为治则无有不治者。其篇有九：一曰全道，其要上为天子而不骄，下为匹夫而不闷，无以穷达自摇，使读是书者常分足以自安也。二曰用道，使人不露其用，虽福滋万物，必曰：归功于无有。读是书者，使大美不足以自擅也。三曰政道，其要主勤民则刑赏一，刑赏一则吏奉法，吏奉法则政下宣，读是书者，忍刑赏不一，而吏不奉法欤？四曰君道，君用天下爱恶者则天下安，用独爱恶则天下危，读是书者，人主安可放其私爱恶乎？五曰臣道，其要朝廷百吏，下阜百姓，上滋主德，读是书者，劝忠贤之臣有所至也。六曰贤道，其要贤止可待不可求，材慎在求不慎无。读是书者，有劝于天子之明乎？七曰训道，谓孝者人道之至德，载舜与文王、闵子骞之事，使读是书者，虽圣贤敢有以慢于父母乎？八曰农道，其要为人上者，虽天子必得躬耕，虽后妃必得亲蚕，读是书者，使人立天下之本，而舍天下之末也。九曰兵道，其说兵者人之威也，人有威性受于天。读是书者，使喜怒不私诸己，公以诸天也。散而分诸篇第，总而名之曰《洞灵真经》。刘公天从者，博鉴古书，家藏之久，一旦公然刊而传诸世，丐予为之序，前所谓此书可以极性命之理，至于天下国家用而为治则无有不治者，予无愧焉。谨序。  

【`青箱杂记`】  

亢仓《大唐新语》云：道家有庚桑子者，世无其书。开元末，襄阳处士王源，撰《亢仓子》两卷以补之。源为之序，序云：庄子谓之庚桑，《史记》作亢桑子，《列子》作亢仓子，其实一也。源乃取庄子《庚桑楚》一篇为本，更取诸子文义相类者而成之，亦行于世。又柳子厚《辩亢仓子》云：太史公为《庄周列传》，称其为书畏累亢桑子，皆空言无事实，今世有《亢桑子》书，其首篇出庄子而益以庸言，盖周所云者尚不能有事实。又况取其语而益之者，其为空言尤也。刘向班固录书无《亢仓子》，而今之为术者，乃始为之传注以教于世，不亦惑乎？唐《艺文志》以为王士元。  

【`高续古子略`】  

《亢桑子》：孔子曰：上有好者，下有甚焉。《亢桑子》之谓欤？开元天宝间，天子方向道家者流之说，尊老氏，表庄列，皇皇乎清虚冲澹之风矣。又以《亢桑子》号，《洞灵真经》，上既不知其人之仙否，又不识其书之可经，一旦表而出之，固未始有此书也。襄阳处士王褒，来献其书，书，褒所作也。按《汉略》《隋志》皆无此书。褒之作也，亦思所以趋世好，迎上意耶？今读此编，往往采诸《列子》《文子》，又采诸《吕氏春秋》《新序》《说苑》，又时采诸《戴氏礼》。源流不一，往往论殊而辞异，可谓杂而不纯，滥而不实者矣。太史公作《庄周列傅》，固尝言其语空而无实，而柳宗元又以为空言之尤，皆足知其人，决其书。然柳氏所见，必是王褒所作者。  

【`柳宗元集`】  

《辩亢仓子》：唐号《洞灵真经》，潘云：亢音庚，庄子作《庚桑楚》，楚名，庚桑姓也。《史记》作《亢桑子》。《大唐新语》云：道家有庚桑子者，世无其书，开元末处士王源撰《亢仓子》两卷以补之。序云，庚桑，亢桑，亢仓，一也。唐《艺文志》以为襄阳王士元。太史公为《庄周列传》称其为书畏累童云：上乌罪切，或作山畏；下力罪切，或作垒。《庄子音注》云山畏垒，山名也。或云在鲁，又云在梁州。亢桑子，皆空言，无事实。今世有《亢桑子》书，其首篇出《庄子》而益以庸言，盖周所云者尚不能有事实，又况取其语而益之者，其为空言尤也。刘向班固录书无亢仓子，而今之为术者，乃始为之传注以教于世，不亦惑乎？  

【`文献通考`】  

《亢仓子》二卷：按唐天宝元年，诏号《亢桑子》为《洞灵真经》，然求不获。襄阳处士王士元，谓庄子作《庚桑子》，太史公、列子作《亢仓子》，其实一也。取诸子文义类者，补其亡。宗元不知其故，而遽诋之，可见其锐于讥议也。其书多作古文奇字，其内不足者必假外饰欤？何璨注。《周氏涉笔》曰：《庚桑楚》，固寓言，然所居以忘言化俗，以醇和感天，今所著切切用诛罚政术，盖全未识庚桑子者，其称危代以文章取士，剪巧绮滥益至，正指唐事。又补贼广引俟赦，率是狱案文书。又一乡一县一州，被青紫章服，皆近制。既为唐人短浅者之书，不烦子厚掊击也。惟《农道》一书可读，自合孤行。  

陈氏曰：首篇所载，一庄子《庚桑楚》同。亢仓者，庚桑声之变也。《崇文总目》凡九篇。  

【`黄氏日抄`】  

《亢仓子》：亢仓子，名楚，说本《老子》，文类《庄子》，亦有近理者，如曰：“所谓国郁者，主德不下宣，人欲不上达也。”如曰：“士有天下人爱之者，有其主独爱之者；用天下人爱者则天下安，用主独爱者则天下危。”如曰：“理人者先务，人则扑。音农。此其近理者也。亦有背理者，如曰：“大乱之本，祖乎尧舜。”如曰：“蜕地之谓水，蜕水之谓气，蜕气之谓虚，蜕虚之谓道。如曰：“安知天下之正污洁。”此其背理者也。至其妄自标榜以欺世，则谓灵王使祭公致篚帛，有禳水旱之问，谓熊圉拜为亚尹，尝微服而逃，则有不能自掩其欺者矣。盖其书称自乡而县，县而州，此后世之区画也；称被以青紫章服，此后世之品式也；称吾无谁私兮，羌忽不知其读，此仿后世之楚词；而字多用古文，又欲以自盖共今文而益彰者也，曾谓周灵楚国之世而有此哉！其书有云噫气谷神，以谷为似，与老子所称谷神不同。柳文《辩亢仓子》，谓《亢桑子》取庄周语而益之，其为空言尤也。录书无《亢仓子》。  

【`胡氏致知编`】  

亢仓子居羽山，书五卷，相传周庚桑楚所撰，何粲为之注，名《洞灵真经》。  

【`宋吕南公灌园先生集`】  

《读亢仓子》：治平四年，余见此书于今集贤邓校理家，怪其诣致不伦，不及文、庄、列、老远甚，其辞又最鄙陋，令人懒读，常疑有好事者诡冒为之。然儒之长老不助余疑，每用不怿。后二年，在淮南，始见《唐史新书》，乃知开元时王士源者造此。又四年，于汴京见李肇《国史补》，其说与《新书》同，盖《新书》据肇所记而言之耳。因自惬快，以所疑之不妄致也。益知心之可以师。嗟夫！在我者之有以照彼，发在乎占文按迹，然后进哉？世固有喜以浅托高人，其功用短长，虽不能使智者兼惑，亦其谬意期成，于世耳。闻羌儿与越人斗者，越人乘象，羌儿患其难攀，即刻木为狻猊首而绘之，又效其皮而蒙以前驱，象猝遭而惊也。为之奔败，盖畏狻猊者象也，非越人；而象之所为奔败者，惊于伪而非惊于实者也。彼羌儿何所出威？今夫以浅托高人，何以异此。往时王肃出《孔子家语》，近世丘解《论语》而题以韩退之，两人之见，皆济缪以劳，而通为羌儿之罪人。呜呼！岂以为有益而为之欤！尼士源、肃、，异世而同欲者，予又焉知学士之又无是此者欤？柳先生尝论亢渠不宜传解，而不虑为唐人诈造，其辩盖犹未尽，余方自怜不惑之早，故为之忠，以佐柳于尽焉。  

【`国朝宋濂文粹`】  

《亢仓子》五卷：凡九篇，相传周庚桑楚撰，予初苦求之不得，及得之，终夜疾读，读毕叹曰：是伪书也。剿老庄、文、列，及诸家言而成之也。其言曰：危代以文章取士，则剪巧绮纟监益至，而正雅絮实益藏。夫文章取士，近代之制，战国之时无有也。其中又以人易民，以代易世，世民太宗讳也，伪之者其唐士乎？予犹存疑而未决也。后读他书，果谓天宝初唐号《亢桑子》为《洞灵真经》，求之不获，襄阳处士王士元采诸子文义类者撰而献之，其说颇与予所见合。复取读之，益见其言词不类，因弃去不复省。《农道》一篇虽可读，古农家书具有之，或者谓可孤行，吾亦不知其为何说也。  

【`元吴莱渊颖集`】  

《亢仓子》：不仁为人害，仁反愁我身，母为小尧舜，有愧猖狂民。  

文子  

【`仙传`】  

姓辛，名钅开，一名计然，葵丘濮上人，乃晋公子也。师事老子，尝请问于老君曰：何谓道德仁义礼？老君曰：无为无形，内以修身，外以治人，功成事立，与天为邻，道也；畜之养之，遂之长之，兼利无择，与天地合，德也；于大不矜，于小不偷，兼爱无私，久而不衰，仁也；为上即辅弱，为下即守节，达不肆意，穷不易操，一度顺理，不私枉挠，义也；为上恭严，为下卑逊，退谦守柔，为天下雌。立于不敢，设于不能，礼也。故修道则下归服，修德则下从令，修仁则下不争，修义则下平正，修礼则下尊敬。五者皆修，则家国安定，此圣人之所以御万物也。无道则下叛，无德则下怨，无仁则下争，无义则下暴，无礼则下乱。五者不立，而不危亡者，未之有也。文子复问曰：治国之本何如？老君曰：未尝闻身治而国乱者也。夫静以修身，俭以养生，则下不扰而人不怨。是以天覆以道，地载以德，四时不失序，风雨不为虐，日月清明，五星合度矣。故为治之本在于安人，安人之本在于足用，足用之本在于勿夺，勿夺之本在于节用，节用之本在于省事，省事之本在于无为。夫无为者，非谓引之不来，推之不去，迫之不应，感之不动，坚滞而不流，卷握而不散也。谓其私志不入公道，嗜欲不枉正术，循理而举事，因时而立功，任下责成，举无过事，名各自命，类各自用，事由自然，莫出于已，故事成而身不伐，功立而名不有。犹水行用舟，山行用撬，因高为田，因下为池，非吾所谓有为也。古之立帝王者，非以奉养其欲也，圣人之践位者，非逸乐其身也。为天下之人，强掩弱，众暴寡，智欺愚，勇侵怯，怀才不以相教，积财不以相分，故立天子以齐一之，为一人之明不足以遍照海内，故立三公九卿以辅翼之。为绝域殊俗不得被其泽，故立诸侯以镇抚之。是以天无不任，时无不应，官不隐材，国无遗利矣。是以先生之法不杀胎，不卵，不涸泽而渔，不焚林而畋，豺未祭兽，罘不得通于野；獭未祭鱼，网罟不得入于水；鹰隼未击，罗罘不得张于谷；草木未落，斧斤不得入于林；昆虫未蛰，不得以火田。孕育不杀，壳卵不探，鱼不尺不得取，大豕不期年不得食，是故万物之发若蒸气，此先王之所以得时修备富国利人之道也。夫水浊则鱼口佥，政苛则人乱，上多欲则下怀诈，上多永则下交争，智诈萌生，盗贼滋彰，不理其本而求之於末，无异凿渠而止水，抱薪而救火也。圣人事省而治，求寡而赡，不施而仁，不言而信，不求而得，不为而怀，保真抱道，而天下从之如影应响。故曰无为也。文子曰：无为之治既闻命矣，敢问不言之教可得闻乎？老君曰：天致其高，地致其厚，日月照，星辰朗，非有言也，正其道而物自然。阴阳四时；非生万物也；雨露时降，非养草木也。神明接，阴阳和，而物自生矣。夫道者，藏精於内，栖神於心，静漠恬淡，悦穆胸中，廓然无形，寂然无声，官府若无事，朝廷若无人，无隐士，无逸民，无劳役，无冤刑，天下莫不仰上之德，象主之指，绝国殊俗，莫不重译而至。非家至而人喻之，推其诚心施之天下而已。故赏善罚恶者，政令也；其所以能行者，精诚也。政令虽明，不能独行，必待精诚。精诚形乎内，而外喻於人心，此不言之道也。圣人在上，怀道不言，而泽及万方，故不言之教芒乎大哉！是以人主之恩，神不驰於胸中，知不出於四域，怀其诚行之心，则甘雨以时，五谷蕃殖，养人以公，威厉不试，法省不扰，囹圄空虚，天下一俗，莫怀奸心。故精诚动於天，景星现，黄龙下，翔凤至，醴泉出，嘉禾生，河不溢流，海不涌波矣。若逆天暴物，则日月薄蚀，五星失行，四时相乖，昼冥宵光，山崩川涸，冬雷夏霜，天文变异，国将危亡。天之与人，有以相通。夫神明之事，不可以智巧为也，不可以强力致也。惟圣人与天地合德，与日月合明，与鬼神合灵，与四时合信，怀天心，抱天气，执冲舍和，不下堂而行四海，变易习俗，人皆迁善，若生诸已，谓之神化者，盖行不言之教也。文子复再拜而问曰：治国之本，敬闻命矣。治身之本柰何？老君曰：来，吾语汝，太上养神，其次养形，神清意平，不节皆宁，食生之本也。肥肌胃，充腹肠，闭嗜欲，养生之未也。人能养其本，节寝处，适饮食，和喜怒，便动静，在内者已得，邪无由入。夫人受天地变化而生，一月而膏，二月而血，三月而胚，四月而胎，五月而筋，六月而骨，七月而成形，八月而动，九月而躁，十月而生。形骸已成，五脏乃官，肝主目，肾主耳，脾主舌，肺主鼻，胆主口，头圆法天，足方象地，天有四时五行九解三百六十日，人有四肢五脏九窍三百六十骨节，天有风雨寒暑，人有取与喜怒，人与天地相类而为之主。耳目者，日月也。血气者，风雨也。日月失行，薄蚀无光；风雨非时，毁拆生灵；五星失行，国受其殃。天地之道，至阔以大，尚由节其章光，爱其神明；人之耳目何能久熏而不息？精诚何能驰骋而不乏？是故圣人守内而不守外。夫血气者，人之华也，五脏者，人之精也。血气专乎内而不外越，则胸腹充而嗜欲寡，耳目清而听视聪达，五脏能属於心而无离，则意气胜而行不僻，精神盛而气不散，以聪无不闻，以视无不见，以为无不成。是以饰其外者伤其内，快其情者疲其神，见其文者弊其真，须臾不忘自贤者必困其性，百步之中不忘其容者必累其形。故羽翼美者伤其骸骨，枝叶茂者害其根亥艹，是以静漠恬淡所以食生，和愉虚无所以据德。外不乱内即性得其宜，静不干动即德安其位。养生经世，抱德以修年，可谓体道矣。夫道者陶冶万物，修治无形，寂然不动，大通混冥，深阔广大，不可为外；折毫刮芒，不可为内。始於柔弱，终於刚强，治於短寡，成於众长。故十围之木始於把，百仞之台始於下。是以真人体之，故虚无平易清静柔弱，纯粹素朴，不与物杂，得天地之道，故谓之真人。夫虚无者，道之舍也；平易者，道之素也；清静者，道之鉴也；柔弱者，道之用也；纯粹者，道之干也。嗜欲不载，虚之至也；无所憎爱，平之至也；一而不变，静之至也；随时为宜，柔之至也；不为物散，纯之至也。是以圣人轻天下即神不累，细万物即神不惑，齐死生则意不慑，同变化则明不眩，静与阴同德，动与阳同波，亦无所疏，亦无所亲，与道为际，与德为邻，倚不机之柱，行不阙之途，禀不竭之府，学不死之师，故无往不遂，无之而不通也。文子再拜受教。周平王问於文子曰：闻子得道於老聃，今贤人虽有道，而遭淫乱之世，以一人之权，而欲化久乱之民，其庸能乎？文子对曰：夫道德匡邪以为正，振乱以为治，化淫败以为朴淳，使德复生，天下安宁，要在一人。故积德成王，积怨成亡。尧舜以是昌，桀纣以是亡。平王用其言而天下治。文子复从老君，授神丹之方，遂正品仙阶。后南游吴越，范蠡师之，越欲伐吴，蠡谏曰：臣闻之师曰，兵，凶器，战，逆德，争者，事之末也。险谋逆德，好用凶器，试身於所末，不可。勾践不听，败於夫椒。后位以上大夫，弗就，隐吴兴馀英禺山，相传以为登云而升。按《寰宇记》《吴兴志》俱载馀英东南三十里有计筹山，越大夫计然尝登此山，筹度地形，因名焉。今山阳白石顶通玄观，乃故隐处也。其紫云关升元观，即古常清观，宋乾道间改赐今额，山之半有曰“登云石”者在，其著曰《文子》，天宝中封为通玄真人，书曰《通玄真经》。其著书一十二篇，一曰道原，详原字。二曰精诚，详诚字。三曰九守，详守字。四曰符言，详言字。五曰道德，详德字。六曰上德，详德字。七曰微明，详明字。八曰自然，详然字。九曰下德，详德字。十曰止仁，详仁字。十一曰上义，详义字。十二曰上礼。详礼字。  

【`汉志`】  

《文子》九篇：老子弟子与孔子并时而称。周平王问似依托者也。  

【`隋志`】  

《文子》十二卷：周平王时人，师老子。  

【`唐志`】  

《文子》十二卷：徐灵府注。  

【`通志`】  

《文子》十二卷老子弟子。《李暹训法》十二卷，朱弁《注》十二卷，除灵府《注音》一卷，《统略》一卷，《家语要言》一卷。  

【`玉海`】  

《文子》《汉志》：道家，九篇，老子弟子，与孔子并时，而称“周平王问”，似依托者也。《隋志》十二卷。《唐志》同。梁《七录》六卷。柳宗元曰：十二篇，盖驳书也。凡管孟数家，皆见剽窃。默希子注，《道原》至《上礼》。《文选注》范子曰：文子姓辛，葵丘濮上人称曰计南。南游于越，范蠡师事之。本受业于老子，《文子》录其遗言为十二篇。默希子谓姓辛，名研，文子其字也，师老子。今本十二卷，元魏李暹注。唐徐灵府注，即默希子朱玄注。  

【`事物纪原`】  

《文子》《唐会要》曰：天宝元年三月十九日，李林甫奏文子号“通玄真人”。详见号字  

【`广记`】  

《文学》：默希子注姓辛，名研，字文子，周平王时，癸丘濮上人，其先，晋公子也。尝南游，范蠡得而事之。老子弟子也，著《通玄真经》。  

【`文子`】  

徐灵府作《通玄真经序》曰：大道不振，其来已久。微波尚存，出自诸子。莫不祖述道德，弥缝百代。文子者，周平王时人也。平王问文子曰：闻子得道于老子，今贤人虽有道，贤人，文子也。而遭淫乱之世，以一人之权，而欲化文乱之民，其能庸乎？文子对曰：道德匡邪以为政，振乱以为理，使圣德复生，天下安宁，要在一人，故积德成王，积怨成亡。而尧舜以是昌，桀纣以是亡。平王信其言而用之。时天下治。然安危成败，匪降自天，在乎君王任贤而已。故圣人怵怵，为天下孩其人，同于赤子，欲以兴利去害而安之，非欲有私于已也。其书上述皇王帝霸兴亡之兆，次序道德礼义衰杀之由，莫不上亟玄机，旁通庶品。其旨博而奥，其词文而真。故有国者，虽淫败之俗，可返正朴于太素；有身者，而患累之质，可复至命于自然。大矣哉！君子不可不刳心焉。洎我唐十有一叶，皇帝垂衣布化，均和育物，柔怀庶邦，殊俗一轨，故在显位咸尽其志忠，慕幽居者亦安其业。灵府以元和四载，投迹衡峰之表，考室华盖之前，迨经八稔，夙孰朴素之风，窃味希微之旨。今未能拱默，强为注释。是量天汉之高邈，料沧溟之浅深者，亦以自为，难矣。  

【`牟山献陵阳集`】  

《文子序》：禹受计于会稽，会稽者，会计也。武康计筹山，因计然赏度。地于此而得名。然其义固有所本，范蠡师计然，见于《史记》，颜师古以为与孔子同时，是也。其书曰《文子》者，有与平王问答语，徐灵府遂以为周平王时人，则误甚，刘向著录文子书九篇耳，李暹所注乃十二篇，疑不能无附托其间。或谓乃楚之平王，楚越相强，平王时，楚事日非。子胥既奔吴而计然亦去楚。间道适越耶？不可考矣。南谷杜君辩博而笃实，恬静而疏通，其能可以用世，而其志果于遁世。虽尝领闲台珍馆，亦复舍去，筑披云之庵于计筹山上，燕处从容，取《文子》书及其事之散见他书者，会粹而刻之。三代古书遗迹，一旦震发于湮没之馀，真山林一大奇事。予观自昔财计之臣，鲜有能自全者。计然之策，范蠡略用之于越，十年生聚，既以报吴，乃飘然远引，竟免于鸟喙之毒手。而图谋相传。计然乃神仙得道之人，又不但全其身而已。盖计然尝受于老子者也。夫善计不用筹策，此岂区区废居操纵从事于鞭算之未乎？不贵难得之货，不舍检且啬，不以不足奉其馀，生财而不有，成功而不居，若是者、盖几乎道，固已超然于利害祸福之外。而世之壅利专利者，往往违天时，竭地力，自谓以心计析秋毫，不知正犯道家之所深忌。只以自贻殃祸，覆辙相寻，曾莫之悟，可叹也。南谷尝注《老子》，得其宗旨，又粹比书，俾与师说并行，其警世切矣。学者合而观之可也。虽然，书徒糟粕，旷洞遐想，寥虚阔，胸中系累，云扫雾除，岂不快然者哉！又安得从南谷君，登筹峰，望玄墟，求鸱夷子所以泛湖之处。  

【`文子缵义`】  

文子于章首多称老子曰者，尊师也，此盖当时记习老子之言，故不敢自有其名。书十有二篇，凡一百八十八章，道坚不揆浅陋，随义析之，增八十一章，别有其旨。题曰缵义，以便观览云。  

【`马总意林`】  

《文子十二卷》：周平王时人，师老君。  

先唱者穷之路，后动者达之源。齿坚于舌，而齿先弊。刚强者死之徒，柔弱者生之干。立井而饮，耕田而食，不布施以求德，不高下以相倾。此古人之德也。河不满溢，海不涌波。景云见，黄龙下，祥风至，醴泉出。此圣人顺天道也。昼冥夜光，山崩川涸。冬雷夏霜，此国之将亡也。水浊则鱼口佥，政苛则民乱，上多欲，下多诈。冬曰之阴，万物归之而莫使，皋陶喑而大理。天下无虐形，何贵言乎？  

君子犹射，差此毫末，于彼寻丈。神者智之渊，神清则智明；智则心之府，智公则心之平。精神难清而易浊，犹盆水也。清之终日，乃能见眉睫，不过一挠，即不能见方圆也。量腹而食，度形而衣，节乎己者，贪心不生。山生金，反自刻；木生萤，还自蚀；人生事，还自贼。使信士分财，不如探筹；使廉士守财，不如闭户全封。有心于平，不如无心之不平。善游者必溺，善骑者必堕。上学以神听之，学在骨髓矣；中学以心听之，学在肌肉矣；下学以耳听之，学在皮肤矣。铎以声自毁，膏以明自煎，一渊无两蛟，有必争。得鸟者罗之一目，一目之罗不可得鸟。欲致鱼者先通于谷，欲来鸟者先树于木，水积而鱼聚，木茂而鸟集。目见百步之外，不能自见其目此。水之势胜火，一杓不能救一车之薪；金之势胜木，一刃不能残一林。土之势胜水，一块不能塞一河。饥马在厩，寂然无声。投刍其旁，争心乃生。农夫劳而君子食之，愚者言而智者择之。日月欲明，浮云翳之。河水欲清，沙土秽之。丛兰欲茂，秋风败之。人性欲平，嗜欲害之。济溺者以金石，不如尽索。花早者，不须霜而自落。入水憎湍，怀臭求芳，不可得也。乳犬噬虎，伏鸡搏狸。冶不能销木，匠不能冰。金石有声，不叩不鸣；箫管有音，不吹不声。事者难成而易败，名者难立而易废。往古来今谓之宙，四方上下谓之宇。孔子无黔突，墨子无暖席，非其贪禄慕位，欲为天下除害耳。兽穷则触，乌穷则啄，人穷则诈。人主之有民，犹城之有基，木之有根，根深则本固，基厚则上安。屈寸而申尺，小枉而大直。圣人为之。今人贵不许其大功，而求其小善，失贤也。贵则观其所举，富则观其所欲，贫则观其所爱。霸王之道，扶义而动，尊其秀士，显其贤良，百姓开户而待之，渍米而储之。不义之兵，至于伏尸流血而不伏也。冬日之扇，夏日之裘，无用于己，则生尘垢。  

【`柳宗元集`】  

《辩文子》：或曰：姓辛，名妍，字文子。号曰：计然。葵丘濮上人，范蠡之师。《文子》书十二篇。其传曰：老子弟子。唐有徐灵府注，又有李暹训注，或谓其书录老子贵遗言。其辞时有若可取，其指意皆本老子。然考其书。盖驳书也。其浑而类者少，窃取他书以合之者多，凡《孟子》辈数家，皆见剽窃。然而出其类。童云：音尧，山高貌，或作尧。其意绪文辞，又互相抵而不合。不知人之增益之欤？或者众为聚敛以成其书欤？然观其往往有可采者，又颇惜之。悯其为之也劳，今刊去谬恶乱杂者，取其似是者，又颇为发其意，藏于家。为，去声。  

【`考古质疑`】  

《论文子非周平王时人》：大庆近观文子一书，凡一十二篇，谓之《通玄真经》。犹庄子所谓《南华真经》，列子所谓《冲虚真经》也。其书大率多载老子之言，或谓之老子弟子是也。而其序乃以为周平王时人，按《史记货殖》注，裴马因曰：计然，葵丘濮上人。姓辛，字文子，其先晋国亡公子也。尝南游于越，范蠡师事之。《文选》曹子建《求通亲亲表》引《文子》曰：不为福始，不为祸先，此所引乃《文子》第三卷《守虚篇》。而李善注云：范子曰，文子者姓辛，葵丘濮上人，称曰计然。范蠡师事之。又《北史》萧大圜云：留侯追踪于松子。陶朱成术于辛文。然则所谓文子，乃春秋末人也。但其书第五卷有平王问于文子曰：吾闻子得道于老聃云云，注家谓平王为周平王，故其序遂以为周平王时人。夫春秋起于鲁隐，正周平王之时，是为春秋之始。范蠡事越子句践以灭吴，是乃春秋之末，前后相去二百余年。乃谓文子为平王时人可乎？况其书第一卷，又载孔子问道于老子，老子曰：一汝视，天和将至。是则老子与孔子同时，皆去平王时甚远也。又其书《上仁篇》云：伯乐相之。王良御之。王良与赵简子同时，亦春秋末年也。然则谓为平王时人，岂不误欤？曰孔子与老子答问，其为同时，固也。如上文之所援引，安得平王时有所谓老聃？而曰：吾闻子学道于老聃，似真误矣。但前史所述孔子皆可考其所生之岁月，如老聃则莫推其始，止云姓李名耳，字伯阳，周守藏室之史也。尝观迁史《周纪》，幽王时三川皆震，伯阳甫曰：周将亡矣。注云：伯阳父，周柱下史老子也。及幽王立褒后，太史伯阳读史记曰：周亡矣云云。由此而观，则太史伯阳即老子也。固已见于幽王之前，则平王谓吾闻子学道于老聃，又似非误。况孔子窃比于老彭，说者谓老聃彭祖，夫彭祖尧臣，绵唐虞，历夏商，则老聃之年，迁史谓其修道以养寿，或者生于幽王之前，而绵历春秋之季，亦未可知也。更俟智者质之。  

【`席上腐谈`】  

《文子》：有默希子注，愚观《文子》首章云：非有道不可言，不可言即道。与老子道非常道之意，若合符节。  

【`文献通考`】  

李暹注《文子》十二卷。晁氏曰：右李暹注，其传曰：姓辛，葵丘濮上人，号曰计然，范蠡师事之，本受业于老子，录其遗言为十二篇云。按刘向录《文子》九篇而已，《唐志》录暹注与今篇次同，岂暹析之欤？颜籀以其与孔子并时，而称周平王问，疑依托者，然三代之书，经秦火，幸而存者，其错乱参差类如此。《尔雅》，周公作也。而有张仲孝友，《列子》郑穆公时人，而有子阳馈粟，是也。李暹师事僧般若流支，盖元魏人也。《周氏涉笔》曰：《文子》一书，诚如柳子厚所云，驳书也。然不独其文聚敛而成，亦黄老名法儒墨诸家各以其说入之，气脉皆不相应，其称平王者，往往是楚平王，序者以为周平王时人，非也。陈氏曰：按《志》有《文子》九篇，老子弟子，与孔子同时。而称周平王问，似依托者也。又按《史记货殖传》徐广注；计然，范蠡师，名研。裴马因曰：计然，葵丘濮上人，姓辛，字文子。默希子引以为据。然自班固时已疑其依托，况未必当时本书乎？至以文子为计然之字，尤不可考信。墨希子注《文子》十二卷：晁氏曰：墨希子者，唐徐灵府自号也。灵府谓文子周平王时人。朱玄注《文子》十二卷：晁曰：唐朱玄注，缺《府言》一篇，或取默注补焉。  

【`高续古子略`】  

《文子》：柳子厚以《文子》徐录府注十二卷，李暹《训注》十二卷，天宝中以文子为《通玄真经》，文子为老子弟子，其辞指皆本之老子，其传曰老子弟子。虽其辞指，柳子厚以为时有若可取，盖驳书也。凡孟子数家皆入剽窃，文词叉牙相抵而不合，人其损益之欤？或聚敛以成其书欤？乃为刊去谬乱，颇发其意。子厚所刊之书，世不可见矣。今观其言曰：神者智之渊，神清则智明。智者心之府，智公则心平。又曰：上学，以神听之；中学，以心听之，下学，以耳听之。又曰：贵则观其所举，富则观其所欲，贫则观其所爱。又曰：人性欲平，嗜欲害之。此亦文子之一脔也。  

【`黄氏日抄`】  

《文子》：文子者，云周平王时辛妍之字，即范蠡之师计然，尝师老子，而作此书。其为之注与序者，唐人默希子。而号其书曰《通玄真经》，然伪书尔。孔子后于周平王几二百年，及见老子，安有生于平王之时者先能师老子耶？范蠡，战国人又安得尚师平王时之父子耶？此伪一也；老子所谈者清虚，而计然之所事者财利，此伪二也；其书述皇王帝霸，而伯乃伯字，后世转声为霸耳，平王时未有霸之名，此伪三也；相坐之法、减爵之令，皆秦之事而书以老子之言，此伪四也。伪为之者，殆即所谓默希子，而乃自匿其姓名欤？其序盛称唐明皇垂衣之化，则其崇尚虚无，上行下效，皆失其本心为可知。明皇之不克终，于是乎兆矣。岂独深宫女子能召渔阳革卑鼓之变哉！书之每章必托老子为之辞，然用老子之说者，文衍意重，淡于嚼蜡，否者又散漫无统，自相反覆。谓默希子果有得于老子，吾亦未之信。今略类分其说：如称为惠者生奸，此法家之说；政胜其民，下附其上，此术家之说；国之所以强者必死也，此兵家之说。而《上德》一篇，又全引诸子譬喻语，凡其散杂类此。既曰：道灭而德兴。又曰：道之中有德，既非仁义矣。又曰：治之本仁义也，既非礼义矣。又曰：不知礼义，法不能正。凡其反覆类此。而其言之偶合理者有二：曰不法其已成之法，而法其所以为法者，与世推移；曰自天子至于庶人，四体不勤，于事求赡者，未之闻。其言之最害理者亦有二：曰任臣者，危亡之道也，尚贤者，痴惑之原也；曰去恩意，舍圣智，外贤能，废仁义，禁奸伪，则齐于道矣。  

【`国朝宋濂文粹`】  

《文粹》：十二卷，老子弟子所撰，不知氏名。徐广曰：名研；李暹曰：姓辛，葵丘濮上人，号曰计然，范蠡师事之；裴马因曰计然，姓辛，字文子。其先晋国公子也；孟康曰：姓计名然，越臣也；蔡谟曰：计然者，范蠡所著书篇名，非人也。谓之计然者，所计而然也；颜师古曰：蔡说谬矣，《古今人表》，计然列在第四等。计然一名计研。《吴越春秋》及《越绝书》并作计倪，倪与研、然，三音皆相近，故讹尔。由是观之，诸说固辨矣。然是书非计然之所著也。予尝考其言一祖老聃，大概《德经道》之义疏尔。所谓体道者不怒不喜，其坐生无虑，寝而不梦，见物而名，事至而应，即载营魄抱一，专气致柔，涤除玄览也；所谓上士先避患而后就利，先远辱而后求名。故圣人常从事于无形之外，而不留心于已成之内，是以祸患无由至，非誉不能尘垢，即知白守黑，知雄守雌，知荣守辱之义也；所谓静则同，虚则通，至德无为，万物皆容，即道常无为而无不为，侯王若能守，万物将自化也；所谓道可以弱，可以强，可以柔，可以刚，可以阴，可以阳，可以幽，可以明，可以苞裹天地，可以应待无方，即道冲而用之或不盈，渊乎似万物之宗也。其他可以类推。盖老子之言宏而博，故是书杂以黄老名法儒墨之言以明之，毋怪其驳且杂也。计然与范蠡言，皆权谋术数，具载于书，绝与此异，予固知非著是书者也。黄氏屡发其伪，以为唐徐灵府作，亦不然也。其殆文姓之人，祖老聃而托之者欤，抑因裴氏姓牟，字文子说，误指为范子计然十五卷者欤？  

【`元吴莱渊颖集`】  

《文子》：大道终自然，王家始多难。益人不在贤。卜鼎年已半。  

邹子  

【`汉志`】  

《邹子》：四十九篇。名衍齐人，为燕昭主师。居稷下，号谈天衍。  

【`隋志`】  

《邹子》：一卷其书多论汉人，恐是闰甫。  

【`玉海`】  

《汉志》：阴阳家。《邹子》四十九篇，名衍，齐人，为燕昭王师，居稷下，号谈天衍，邹子终始五十六篇。师古曰：亦邹衍所说。《史记》：邹衍，深观阴阳消息，而作怪迂之变，终始大圣之篇，十余万言，其语宏大不经，作《主运》。刘向《别录》：邹子书有《主运》篇。《封禅书》：邹衍以阴阳主运，显于诸侯。  

【`马总意林`】  

《邹子》：一卷欲知其人视其朋友。蒺藜在田，良苗无所措其根。妄邪在朝，忠直无所容其身。寡门不入宿临甑不取尘，避嫌也。  

【`唐陈拾遗藁`】  

《邹子》：大运沦三代，天人罕有窥，邹子何辽廓曼一作谩说九瀛垂。兴亡已千载，今也则无为。一作推。  

永乐大典  

## 卷之一万二百八十七

二纸子  

道家子书六  

冠子  

【`仙传`】  

楚人，当春秋战国时，隐居，衣弊履穿，以为冠，莫测其名氏。著书言道家事，盖其学出于黄老，然其经营驰骋天下之志，未始一日忘，以足窥其万一。其书篇目曰《博选》，详迭字。曰《著希》，详希字。曰《夜行》，详行字。曰《天则》，详天字。曰《环流》，详流字。曰《道端》，详道字。曰《近迭》，详迭字。曰《度万》，详万字。曰《王钅夫》，详钅夫字。曰《泰鸿》，详鸿字。曰《泰录》，详录字。曰《世兵》，详兵字。曰《备知》，详知字。曰《兵政》，详政字。曰《学问》详问字。  

【`汉志`】  

《冠子》：一篇，楚人，居深山，以为冠。师古曰：以鸟羽为冠。  

【`隋志`】  

《冠子》：三卷楚之隐人。  

【`玉海`】  

《冠子》《汉志》：道家一篇，楚人，居深山。以为冠。  

《隋志》三卷书目同。楚之隐人。韩愈谓其词杂黄老刑名。  

柳宗元以为好事者伪为其书。  

晁氏志著书十五篇，论三才变通，古今治乱之道，三卷。  

今本博选至《学问》分为四卷。  

【`宋陆佃陶山集`】  

《冠子序》：陆子曰：冠子楚人也，居于深山，以为冠，号曰冠子。其道驳，著书初本黄老，而末流迪于刑名。《传》曰：申韩厉名实切事情，其极惨石敫少恩，而原于道德之意，盖学之弊有如此者也。故曰：孔墨之后，儒分为八，墨离为三，呜呼，可不慎哉！此书虽杂黄老刑名，而要其宿，时若散乱而无家者。然其奇言奥旨，亦每每而有也。自《博选篇》至《武灵王问》，凡十有九篇，而退之读此，云有六篇者非全书也。今其书虽具在，然文字脱谬，不可考者多矣。语曰：书三写，鱼成鲁，帝成虎，岂虚言哉！余窃闵之，故为释其可知者，而其不可考者辄疑焉，以氵矣博洽君子。  

【`文献通考`】  

《冠子》八卷  

晁氏曰：班固载，冠子，楚人，居深山，以羽为冠，著书一篇，因以名之。至唐韩愈称爱其《博选》《学问篇》，而柳宗元以其多取贾谊《服鸟赋》非斥之。按《四库书目》《冠子》三十六篇，与愈合。已非《汉志》之旧。今书乃八卷，前三卷十三篇，与今所传《墨子》书同。中三卷十九篇，愈所称两卷皆在，宗元非之者，篇名《世兵》亦在，后两卷有十九论，多称引汉以后事，皆后人杂乱附益之。今削去前后五卷，止存十九篇，庶得其真。其词杂黄老刑名，意皆浅鄙，宗元之评盖不诬。《周氏涉笔》曰：韩文《读冠子》仅表出首篇四稽五至。末章一壶千金，盖此外文势阙，自不足录。柳子厚则断然以为非矣。按《王钅夫篇》所载全用楚制，又似非贾谊后所为，先王比闾起教，乡遂达才，道广法宽，尊上师下，君师之义然也。今自五长，里有司，扁长，乡师、县啬夫，郡大夫，递相传告，以及柱国令尹，然动辄有诛，柱国灭门，今尹斩首，举国上下，相持如束湿，而三事六官，亦皆非所取，通与编氓用三尺法，此何典也？处士山林谈道可也，乃妄论王政，何哉？陈氏曰：陆佃解今书十九篇，韩吏部称十有六篇，故陆谓其非全。韩公颇道其书，而柳以尽鄙浅言，自今考之，柳说为长。《崇文总目》今书十五篇，述三才变通古今治乱之道，唐世尝辩此书后出，非古所谓《冠子》者。  

【`唐韩昌黎集`】  

《读冠子》：《音曷，楚人，居深山，以鸟羽为冠，曰冠子，班固曰，道家者流。冠子》十有九篇，其词杂黄老刑名，九，方作六云。今《冠子》自《博选》至武灵王问凡十九篇，此只云十六篇。未详。  

今按方盖不见或本已作九也，或无杂字非是。其《博选篇》四稽五至之说当矣。使其人遇时，援其道而施于国家，功德岂少哉！至或作室，遇下或有其字，功上或有其字。《学问篇》称贱生于无所用，中流失船，一壶《尔雅》：壶，瓠也。《国语》云：苦瓠不才，共济而已。注云：佩匏可以渡水。千金者，余三读其辞而悲之。文字脱谬，为之正三十有五字，乙者三，灭者二十有二，注十有二字云。壶，或作瓠，音义同，灭方作咸，注下或有者。  

【`柳宗元集`】  

《辩冠子》：童云：音曷，楚人，居深山，以鸟羽为冠，雉。余读贾谊《服鸟赋》，嘉其词，而学者以为尽出《冠子》《冠子》上九篇，论三才变通，古今治乱之道。其《世兵篇》头，与《鹏赋》相乱余往来京师，求《冠子》无所见。至长沙，始得其书，读之，尽鄙浅言也，唯谊所引用为美，余无可者，吾意好事伪为其书，反用《鹏赋》以文饰之，非谊有所取之，决也。太史公《伯夷列传》称贾子曰：贪夫殉财，列士殉名，夸者死权。不称《冠子》。迁号为博极群书，假令当时有其书，迁岂不见耶？假令真有《冠子》书，亦必不取《服鸟赋》以充入之者，何以知其然耶？曰：不类。  

【`高续古子略`】  

《冠子》：春秋战国间，人才之伟且多，有不可胜者。不得其时，不得其位，不得其志，退而藏之山谷林莽之问，无所泄其谋虑智勇，大抵见之论著。然其经营驰骋天下之志，未始一日忘，而其志亦可窥见其万一者矣。是以功名之念有以怵其心，利害之机有以荡其虑，而特立独行之操不足以尽洗见闻之陋也。是其为书，不出于黄老，则杂于刑名，是盖非一《冠子》而已也。柳子厚读贾谊《服鸟赋》嘉其词，而学者以为尽出《冠子》，得其书读之，殊为鄙浅，唯谊所引用者为其美，余无可言者。《列仙传》曰：冠子楚人，隐居，衣弊履穿，以为冠，莫测其名，著书言道家事，则盖出于黄老矣。其书有曰：小人事其君，务蔽其明，塞其聪，乘其威，以灼热天下。天高而难追，有福不可请，有祸不可违，其言如此。是盖未能忘情于斯世者。至曰：凤鸟阳之精，麒麟阴之精，万民者德之精。呜呼！亦神矣。  

【`黄氏日抄`】  

《冠子》：《冠子》言之害理者，如曰：圣人贵夜行；其近理者，如曰：富者观其所予，贵者观其所举，贫者观其所取，贱者观其所与，及不杀降人之类，皆其间见一二耳。余率晦涩，词繁理寡，韩文公顾有取焉，何哉？常考其五至之说，见于首篇，始谓北面事君则伯已者至，讴藉氵疾咄则从隶者至，是痛上之人不礼下也。中流失船之说，见于未篇，谓贱生于无用之若中流失船，一壶千金，是伤已之不遇时也，文公岂有感于其言者乎？然文公猎取此一二语之，余十五篇无留良矣。伯已，言其才之百倍于已。《冠子》十六篇，韩子悲其人之不遇，似鸡，以死斗，楚俗以饰冠，示武也，至今西班称弁云。柳文《辩冠子》谓尽鄙浅语也，唯贾谊《服鸟赋》所引用为美，意好事者伪为其书，反取《服鸟赋》以文饰之，非谊有所取之。太史公《伯夷传》称贾子曰贪夫殉财云云，不称冠子，愚按所辩皆当。  

【`云谷杂记`】  

《冠子》《汉艺文志》云：楚人，居深山，以为冠，既不知其名，又不知其为何时人，然其书时称燕将剧辛，按辛赵人，周赧王三年，始自赵至燕，则冠子当又在其后，不然，则与之同时。书在唐十六篇，贾谊《服鸟赋》尝取之。唐初李善注《文选》复多引用，以二书参订，稍稍可读。韩退之云其《博选》篇四稽五至之说，当矣。使其遇其时，援其道而施于国家，功德岂少哉？《学问篇》称贱生于无所用，中流失船，一壶千金者，余三读其辞而悲之，其见称如此，而柳子厚以为言尽鄙浅，唯贾谊《服鸟赋》所引用为美，意好事者所为，反取《服鸟赋》以文饰之，太史公《伯夷列传》称贾子曰贪夫殉财，列士殉名，夸者死权，不称《冠子》，迁号博极群书，假令当时有其书，迁岂不见耶？子厚所见，与退之大不同。予观其《世兵》篇有云：变化无穷，何可胜言，水激则悍，矢激则远，精神回薄，振荡相转，迟速止息，中必参互，同合消散，孰识其时。至人不遗，动与道俱，从驱委命，与时往来，盛衰死生，孰识其期，俨然至湛，孰知其元，祸乎福之所倚，福乎祸之所伏，祸与福如纠缠，浑沌错分其若一。交解形状，孰知其则。芴芒死貌，惟圣人而后能决其意，斡流迁徙，固无休息，终则有始，孰如其极。以上虽多为贾谊所采取，文辞奇古，与《服鸟赋》自不同，子厚谓为伪书，若他篇固不得而知，如此篇恐后人笔力未易至此。子厚又以贪夫殉财之语不为太史化所称，按“胥士之殉名，贪夫之殉财”，此自《列子》之辞，“独夸者死权”一语，见于《冠子》，贾谊实合二书以成文尔。太史公谓为贾子云则可，谓《冠子》云则非矣。盖子厚一时亦不审上文非《冠子》语，遂致于误。胥士殉名，贪夫殉时，谓为《列子》之辞者，此李善注《文选》所云，今《列子》中无此语。善不应误，当是近世本有脱误耳。  

【`国朝宋濂文粹`】  

《冠子》：楚人撰，不知姓名。常居深山，以羽为冠，著书四卷，因以名之，其书述三才变通，古今治乱之道，而《王钅夫篇》所载楚制为详，立言虽过乎严，要亦有激而云也。周氏讥其以处士妄论王政，固不可哉！第其书晦涩，而后人又杂以鄙浅言，读者往往厌之，不复详究其义。所谓天用四时，地用五行，天子执一，以守中央，此亦黄老家之至言。使其人遇时，其成功必如韩愈所云。黄氏又谓韩愈猎取二语之外，余无留良者，亦非知言也，士之好妄论人也如是哉！陆佃解本十九篇，与晁氏削去五卷者合，予家所藏，但十五篇云。  

【`密斋笔记`】  

《老子》曰：祸兮福所倚，福兮祸所伏。《冠子》与贾谊《服鸟赋》同作，赋者必蹈袭。而柳河东云：《冠子》用《鹏赋》，未知孰是？韩退却取其文。  

【`沈明远寓简`】  

韩退之《读冠子》，为是正讹谬数十字，云十有六篇。今其书乃十有八篇，不可考。冠子者，楚人，居山中，其著书本黄老，近刑名家，好论兵，词旨剞劂而切石敫，使其得志为政于一国，成功当不下公孙鞅，为祸亦恐未让也。而愈谓使援其道施之国家，功德岂少云者，吾弗信之矣，抑韩子好奇之过也。庞师事《冠子》，而不传其姓名，班固云为燕将。师古音许远切。  

【`豫章续志`】  

南唐李建勋罢相，出镇豫章，一日游西山，田舍有老叟教数村童，公觞于其庐，连食数梨，宾僚有曰，梨号“五藏刀斧”，不宜多食。叟笑曰：《冠子》云，五藏刀斧，乃离别之离，非梨也。盖离别戕、伐胸怀，有如刀斧。遂就架取小册以呈建勋，乃《冠子》也。见僧文莹《湘山野录》  

广成子  

【`仙传`】  

在黄帝时，居于崆峒之山，黄帝即位二十九年，忧天下之不治，乃往见广成子于崆峒而问曰：“闻子达于至道，吾欲取天地之精，以佐五谷，以食民人，又欲观阴阳以遂其群生，为之奈何？”广成子曰：“而所问者，物之质也，所欲官者，物之残也。自汝治天下，云气不待族而雨，草木不待黄而落，日月之光亦以荒矣。而佞人之剪剪者又奚足以语至道？”黄帝退捐天下，筑特室，席白茅，顺下风，滕行而进，再拜稽首问曰：“闻吾子达于至道，敢问治身奈何而可以长久？”广成子蹙然而起曰：“善哉问乎！来，余将语汝，夫至道之精，杳杳冥冥，至道之极，昏昏默默，无视无听，抱神以静，形将自正，必清必静，毋劳汝形，毋摇汝精，少思寡欲，乃可长生。目无所见，耳无所闻，心无所知，神将守形，形乃长生。慎汝内，闭汝外，多知为败，我为汝遂于大明之上矣，至彼至阳之原也，为汝入于窈冥之门矣。至彼至阴之原也。天地有官，阴阳有藏，谨守汝身，物将自壮，我守其一，以处其和，故我修身千二百岁，吾形未尝衰也。黄帝再拜稽首曰：广成子之谓天矣。广成子又谓黄帝曰：来，余语汝，彼其物无穷，而民皆以为终；彼其物无测，而人皆以为极。得吾道者，上为皇，下为王；失吾道者，上见光，而下为土。今夫百昌皆生于土，而反于土，故余将去汝入无穷之门，以游无极之野。吾与日月参光，吾与天地为常。乃授帝《阴符经》。久之，又命西王母授帝元始天尊玉像。帝置于高观以敬奉之，常有彩云覆其上，故号为道观。道观之号，自此始也。又命帝陟王屋山，开石函，发玉笈，得九鼎神丹，飞雪炉火之道，帝遂铸鼎荆山，练丹成，服之，有云龙来迎。帝秉龙上升，时群臣侍女，同得升天者七十有二人，其馀小臣不及上，争持龙髯，攀堕黄帝弓与鼎，皆抱之号泣，世谓之乌号之弓。臣民无所追慕，遂取其遗物，于巴山造坟以藏之，号巴陵。又于桥山葬其衣冠，号黄帝陵。鼎所堕处谓鼎湖焉。  

【`隋志`】  

《广成子》十三卷，商洛公撰，张太衡注，疑近人作。  

【`唐志`】  

《广成子》十二卷，商洛公撰，张太衡注。  

【`郑樵通志`】  

《广成子》十三卷，商洛撰，张太衡注，何璨注三卷。  

【`玉海`】  

《广成子》：《隋志》道家，十三卷。《唐志》十二卷，商洛公撰，张太衡注，疑近人作。《晁氏志》《广成子解》一卷，苏轼取《庄子》黄帝问道一章为解。  

【`文献通考`】  

东坡《广成子解》一卷。晁氏曰：皇朝苏轼撰，取《庄子》中黄帝问道于广成子一章，为之解，景迂尝难之。其序略曰：某晚玷先生荐贤中，安敢与先生异论？然先生许我不苟同，翰墨具在。  

【`淮南鸿烈解`】  

《诠言训》：能有天下者必不失其国，能有其国者必不丧其家，能治其家者必不遗其身，能修其身者必不忘其心，能原其心者必不亏其性，能全其性者必不惑于道。故广成子曰：慎乎而能内，周闭而外。注：广成子，黄帝时人也。多知为败，毋视毋听，抱神以静，形将自正。不得之己。而能知彼者，未之有也。  

【`林和靖言行录`】  

广成子说，我守其一以处其和，而千二百岁，其形未尝衰。今人便望他千二百岁也。  

【`抱扑子`】  

《地真篇》：广成子黄帝过洞庭，从广成子受自成之经。  

【`宋刘后村诗`】  

《广成子》：不能战涿尘，聊复隐崆峒。挥手谢轩帝，毋烦顺下风。  

士成子  

【`仙传`】  

周隐君子也。自楚来见老君，曰：吾闻子大圣人也，吾故不辞远道而来愿见，百舍踵趼而不敢息。今吾观子，非圣人也。鼠壤有馀蔬而弃妹，不仁也。生熟不尽于前，而积敛无涯。老君漠然不应。士成子退，明日复见曰：昔者吾有刺于子，今吾言信而心屈，直吾形而立矣。吾心正却何故耶？老君曰：夫巧智神圣之吾自以为脱矣。昔者子呼我为牛，而我为之牛，呼，我为马，而我为之马。苟有其实，人与之名而弗受，则受其殃。吾服常服者，吾非以服有服也。于是士成子雁行避影，履行遂进，而问修身奈何？老子曰：尔容崖然，而目冲然，而颡并页然，而口阚然，而状义然，以系马而止也。动而持，发也若机。察而审，智巧而睹于泰，凡以为不信，近境有人焉，其名为窃。成子惭而退。  

田子  

【`玉海`】  

《田子》《汉志》：道家，二十五篇。名骈，齐人，游稷下，号天口骈。《吕氏春秋》作陈骈  

【`汉志`】  

《田子》：二十五篇，名骈，齐人，游稷下，号天口骈。师古曰：骈音步田反。  

老成子  

【`汉志`】  

《老成子》：十八篇。  

【`胡氏致知编`】  

老成子，未知其姓氏，著书一十八篇。  

长卢子  

【`汉志`】  

《长卢子》：九篇，楚人。  

王狄子  

【`汉志`】  

《王狄子》：一篇。  

宫孙子  

【`汉志`】  

《宫孙子》二篇：师古曰：宫孙姓也，不知名。  

【`胡氏致知编`】  

宫孙子，姓宫孙，无名，著书二篇。  

抱朴子  

【`仙传`】  

姓葛，名洪，字稚川，丹阳句容人，祖系吴大鸿胪。父悌，吴平入晋，为邵陵太守。洪少好学，家贫，躬自伐薪以贸纸墨，夜辄写书诵习，遂以儒学知名。《仙公别傅》云：仙公谓从弟吏部郎奚曰：“吾门子弟，通才博学，驰誉朝廷，克昌门祚者，固有之，第未有好道学仙者耳。但笃修文义，亦不失为君子也。吾升举之后，当生睿哲雅素通玄之子，振起仙裔。”后果生稚川焉。性寡欲，不好荣利，闭门却扫，未尝交游，究览典籍，尤好神仙导养之法。从祖玄，吴时学道得仙，号曰葛仙公。以其练丹秘术，授弟子郑隐，洪就隐学，悉得其法焉。后师事南海太守鲍靓。亦内学，逆占将来，见洪，深重之，以女妻洪。洪传靓业，兼综练医术。凡所著撰，皆精是非，而才章富赡。大安中，石冰作乱，吴兴太守顾秘，为义军都督，与周王巳等起兵讨之。秘檄洪为将兵都尉，攻冰别率，破之，迁伏波将军。冰平，洪不论功赏，径至洛阳，欲搜求异书以广其学。洪见天下已乱，欲避地南土，乃参广州剌史嵇含军事，及含遇害，遂停南土多年，征镇檄命，一无所就。后还乡里，礼辟皆不赴。元帝为丞相，辟为掾，以平贼功赐爵关内侯。咸和初，司徒王导召补州主簿，转司徒掾，迁咨议参军，于宝深相亲友，荐洪才堪国史，选为散骑常侍领大著作，洪固辞不就，以年老，欲练丹以祈遐寿。闻交趾出丹砂，求为勾漏令，帝以洪资高不许。洪曰：“非欲为荣，以有丹耳。”帝从之，洪遂将子侄俱行，至广州，剌史邓岳留，不听去。洪乃止罗浮山炼丹，岳表，补东宫太守，又辞不就。岳乃以洪兄子望为记室参军。在山积年，优游闲养，著述不辍。撰碑诔诗赋百卷，移檄章表三十卷，神仙良吏隐逸集异等传各十卷。又抄五经史汉百家之言，方伎杂事三百一十卷，金匮药方一百卷，肘后要急方四卷。洪博闻深洽，江左绝伦，著述篇章，富于班马。又精辩玄奥，祈理深微。后忽与岳疏云：当远行寻师，期便发。岳得疏往别，而洪坐至日中，兀然若睡而卒。岳至，遂不及见。时年八十一，视其颜色如生，体亦柔软，举尸入棺，甚轻如空衣，世以为尸解得仙云。其所著书二十卷，号《抱朴子内篇》篇目曰《畅玄》，详玄字。《论仙》，详仙字。《俗》，详俗字。《金丹》，详丹字。《至理》，详理字。《微旨》，详旨字。《塞难》，详难字。《释滞》，详滞字。《道意》，详意字。《明本》，详本字。《仙药》，详药字。《辩问》详问字。《极言》，详言字。《勤求》，详求字。《杂应》，详应字。《仙药》，详药字。《辩问》，详问字。《极言》，详言字。《勤求》，详求字。《杂应》，详应字。《黄白》，详白字。《登涉》，详涉字。《第真》，详真字。《遐览》，详览字。《驱惑》，详惑字。抱朴子外篇目录曰：《嘉遁》，详遁字。《逸民》，详民字。《勖学》，详学字。《崇教》，详教字。《君道》，详君字。《臣节》，详臣字。《良规》，详规字。《时难》，详时字。《官理》，详官字。《务正》，详正字。《贵贤》，详贤字。《任能》，详能字。《钦士》，详士字。《用刑》，详刑字。《审举》，详举字。《交际》，详交字。《备阙》，详阙字。《擢才》，详才字。《任一七八  

命》，详命字。《名实》，详明字。《清鉴》，详鉴字。《行品》，详行字。《弭讼》，详讼字。《酒诫》，详酒字。《疾谬》，详谬字。《讥惑》，详惑字。《刻骄》，详骄字。《百里》，详里字。《接疏》，详疏字。《钧世》，详世字。《省烦》，详烦字。《尚博》，详博字。《汉过》，详过字。《吴失》，详吴字。《守》，详春字。《安贫》，详贫字。《仁明》，详仁字。《博喻》，详喻字。《广譬》，详譬字。《辞义》，详辞字。《循本》，详本字。《应嘲》，详嘲字。《喻蔽》，详蔽字。《百家》，详家字。《文行》，详文字。《正郭》，详郭字。《弹祢》，详祢字。《诘鲍》，详鲍字。《知止》，详止字。《自叙》，详叙字。  

【`隋志`】  

《抱朴子》：葛洪撰。外内篇共五十一卷。  

【`郑樵通志`】  

《抱朴子》：葛洪撰《内篇》二十卷，《外篇》三十卷。  

【`玉海`】  

《抱朴子》，《隋志》：道家《抱朴子内篇》二十一卷，音一卷。葛洪撰。《唐志》十卷。杂家《外篇》三十卷，梁有五十一卷，《唐志》二十卷晋葛洪传，《内篇》玄黄白，《外篇》驳杂，通释内外一百六十一篇，号《抱朴子》。  

《书目》《内篇》二十卷，《外篇》五十卷，合内外篇，今存共七十卷。  

【`抱朴子内篇序`】  

葛洪稚川作。洪体乏超逸之才，偶好无为之业，假令奋翅则能凌厉玄霄，聘足则能追风蹑景。犹故欲戢劲翮于鹪鹩之群，藏逸迹于跛驴之伍。岂况大块禀我以寻常之短羽，造化假我于至驽之蹇足，以自卜者审不能者止。岂敢力苍蝇而慕冲天之举，策跛龟而追飞兔之轨，饰嫫母之陋丑，求媒扬之美谈，堆沙砾之贱质，索千金于和肆哉？夫以僬侥之步，而企及跨父之踪，近才所以踬闵也。以要离之羸，而强赴扛鼎之契，或作势秦人所以断筋也。是以望绝于荣华之徒，而志安乎穷否之域，藜藿有八珍之甘，而蓬荜有藻之乐也。故权贵之家，虽咫尺弗从也；知道之士，虽艰远必造也。考览奇书，既不少矣。率多隐语，难可卒解。自非至精，不能寻究；自非笃勤，不能悉见也。道士渊博洽闻者寡，而意断妄说者众。至于时有好事者，欲有所修为，仓卒不知所从，而意之所疑，又无可咨问。今为此书，粗举长生之理，其至妙者，不得宣之于翰墨，盖粗言较略，以示一隅，冀悱愤之徒，省之可以思过半矣。岂为暗塞必能穷微畅远乎？聊论其所先举耳。世儒徒知伏膺周孔，桎梏皆死，莫信神仙之事，谓为妖妄之说，见余此书，不特大笑之，又将谤毁真正，故不以合于世。余所著子书之数，而则为此一部，名曰《内篇》，凡二十卷，与《外篇》各起次第也。虽不足以藏名山石室，且欲缄之金匮以示识者，其不可与言者，不令见也。贵使来世好长生者，有以释其惑岂求信于不信者乎？谨序。  

【`马总意林`】  

《抱朴子》四十卷：《外篇》二十卷，《内篇》二十卷。葛洪，字稚川。  

清醪芳醴，乱性者也。红叶素知，伐命者也。班狄不能削石作芒针，欧冶不能铸铅锡作干将。《汉中起居注》云：李少君欲去，武帝梦与同登高山，半道有使者乘龙持节，从云中来，云，太一请少君。帝曰：少君将舍我去矣。数日而少君死，久之发看，唯衣冠在焉。以蚁鼻之缺，损无价之淳；钧分寸之瑕，弃盈尺之夜光。朱公所以郁邑，薛灼所以永叹，犹人不学仙也，道术乃令变形易貌，吞刀吐火，坐在立亡，兴云起雾，召致蛇虫，聚合鱼鳖，入涧不溺，蹴刃不伤。陈仲弓《异闻记》云：同郡人张广遭乱，有女四岁不能行，弃冢中，以数月粮与之。后三年乃还，欲收葬之，女犹坐家中。问其故，女曰：粮尽以后，见冢角有一物，申颈吞气，乃效之，转不复饥。寻看，乃大龟也。女还食饮，初小腹痛，久乃习之。汤师蜘蛛而结网，金天据九雁以正时，唐尧见冥荚而知月。道能登虚蹑影，饮玉醴，食翠芝。彭祖云：天上多尊官，新仙者位卑，奉事非一也。农夫得彤弓，驱乌南城；得衮衣以负薪，犹世人得仙丹而不贵也。元君，老君师也。世人唯竞飞苍走黄，依荣逐利。上士得道成天官；中士得道，楼集昆仑；下士得道，长生世间。朱草茎如珊瑚，刻之汁流如血，以玉投汁中丸之如泥，久即成水。以金投之曰金奖，以玉投之曰玉醴，服之长生。石先生丹法，取乌未生毛者，以真丹和牛肉饴之，长毛羽赤色，煞阴乾服之，寿五百岁。素颜红肤惑其目，清商流徵乱其听，此真理之德也。龙渊以靡豁常新，斧斤以日用速弊。寸鲔泛滥迹水之中，则谓天下无四海之广；芒蝎宛转果核之内，则谓天下无八极之大。漏脯救饥，酒，非不暂饱，死亦及之。贵明珠而贱渊潭，爱和璧而恶荆山，不知渊潭是明珠所出，荆山是和璧所生。方今士有待次之滞，官无暂旷之职，景风起则裘炉息，世道夷则奇士退。肉芝是万岁蟾蜍，头上有丹书八字，五月五日中时取之，以足画地则水流带，之左手则辟兵。行山中，见小儿乘车马，长七八寸者，肉芝也，服之得仙也。千岁蝙蝠白如雪，住则倒悬，脑重故也。  

千岁燕巢门向北。  

云英云珠云液云母云沙，服之用玉水。成帝于终南山，见一人无衣，身生黑毛，合围取之，绝坑逾岸，有如飞鸟，及得，是妇人，自云秦时宫人，阙东贼至，秦王出降，惊走入山，垂当饥死，有老翁令食松实，遂不复饥。乃是秦王子婴宫人，至成帝，二百许岁。人将还，以谷食之，毛稍脱落，转老而死。欲长生，服山精。山精，术也。陵阳子仲服远志二十年有子三十七人，读书不忘。得圣人是黄老，世圣是周孔二人。善围棋者，谓之棋圣故严子卿，马绥明，有“棋圣人”之名。彭祖自喾佐尧，历夏至殷，殷王遣宫女受房中之术，有验，乃欲杀之以绝其法。彭祖知，乃逃七十年，有人见于流沙。欲得长生，腹中清；欲得不死，腹无屎。里语云：人在世间，日失一日，如牵牛羊诣屠所，每进一步，去死转近。老君姓李名聃，字伯阳，长九尺，黄色鸟啄，隆鼻眉五寸，住金楼玉堂。鸡舌香黄连乳汁治目中百病。  

谚曰：无肥仙人富道士，虽能作金银，皆自贫。”谚曰：“书三写鱼成鲁，帝成虎，亦如神符。今用少验。白石似玉，奸佞，似贤，鸾不挂网，麟不堕。寸胶不能治黄河之浊，尺水不能却萧丘之热，穿舟以息漏，猛爨以止沸，不可得也。若使素士行耕以糊口，夜薪火以修业，则游夏不足多矣。大厦既烧，取水于沧海，洪潦凌空，伐舟于长川，则不及矣。臣犹手足，履冰执热，不得辞焉。高岩将陨，非细缕所缀；龙门沸腾，非掬壤所遏。剑戟不长于缝缉，可以专刂割牛马；锥钻不可专刂割牛马，而长于缝缉。才有大小，不可弃也。六军如林，未必皆勇。仁者政之脂粉，刑者世之辔策，当杀不杀，大贼乃发。钻端之火，口水可灭；鹄卵未乳，指掌可縻。及其乘衡飙，燎巨野，奋六翮，凌朝霞，虽智勇不能制也。委辔策而乘奔马于险途，舍柁橹而泛轻舟于江海，岂不险哉？金舟不能凌阳侯之波，玉马不任聘千里之迹，或输自售之宝，或卖耍人之书，或父兄贵显望门而辟命，或低头屈膝积习而见收。  

语曰：举秀才，不知书，察孝廉，父别居。寒素清白浊如泥，高第良将怯如蝇。谚曰：古人欲达勤读经，今世图官免治生。余谓朋友之交，不宜浮杂，面而不心，杨雄所讥，明镜举则倾冠见，义和照则曲影觉。周勃社稷之臣，不能答钱谷之数。识珍者必拾浊水之明珠，赏气者必将秽薮之芳蕙，自非悬鉴，谁能披泥抽沦玉，澄川掇沈珠。智大者盘桓以山峙，器小者蓬飞而萍浮，直绳枉木之所憎，清公奸慝之所雠。文王之接吕望，桑阴未移而知其可师矣；玄德之见孔明，晷景未改而腹心以委矣。貌望丰伟者不必贤，形气犭羊者不必愚。伯喈识绝音之器于烟烬之馀，平子别逸响之竹于未用之前。威仪如龙虎，盘族成规矩，酒后体轻耳热，冠脱带解，迟重者蓬转而波偃，整萧者鹿勇而鱼跃。口讷者皆摇掌以谱声，不竞者皆裨胆而高发。以九折同蚁封，以吕梁同牛迹，禁之弥极，不可向也。君苦畏酒如畏疾，憎醉如憎大病，则无荒沈之咎矣。民者有穴地而酿酒，囊怀酒者，法轻利重，安能令绝乎？管辂顿仰三斗而清辩绮粲，杨雄酒不离口而太玄乃就。  

慕恶者如宵虫之赴明烛，学恶者如轻埃之应飚风。有斧无柯，无如之何？以倾倚屈申者妍媚，以风格端严者田舍，岂不惑也？穷巷诸生，吟诵而向枯简，匍匐而守黄巷，低眉屈滕，趋事豪贵，毛成翼长，蝉蜕泉壤，自乃轩昂，此卑碎之徒也。昔西施以心痛卧于道侧，兰麝芳芳，人皆美之。邻女慕焉，人皆憎之。犹世人效戴叔鸾、阮嗣宗也。逢世所贵，则蹇驴蒙龙骏之价。狐白不可以当暑，龙艘不可以乘陆。夫良将刚则法天，可望而不可干；柔则象渊，可观而不可入；去如收电，可见而不可追；住如丘山，可观而不可动。春以长矛在前，夏以大戟在前，秋以弓弩在前，冬以刀在前，此军四时应天法也。太公云：从孤击虚万人无馀，一女子当百丈夫。风鸣叶者，贼在十里；鸣条者百里；摇枝者四百里；金器自鸣及焦器鸣者，军疲也；气如惊鹿，败军气也。雨露沾衣裳者谓润兵，不沾衣掌者谓泣军。军兵太一玉帐之中，不可攻也。兵地生蟹者宜速移。余尝闻嵇生曰：左太冲，张茂先，可谓通人乎？君道答曰：通人者，圣人之次也，其间无所复容。余闻班史云：吕氏望云而知高祖所在，天岂独开吕氏之目，而掩众人之目耶？阉官无情不得谓贞，倡独不饮不可谓廉。  

文王食子羹，佯不知，非甘也。董仲舒学见深而天才钝，以蜉蜂是龙神者，非但不识神龙，亦不识蜉蜂。王仲任抚班固背曰：此儿必为天下知名。五岭无冬殒之木，南海晋安有九熟之稻。老君《玉策》云：松脂入地千年作茯苓，茯苓千年作琥珀，琥珀千年作石胆，石胆千年作威喜。炙鼓使鸣，绞弦令悲，实使鼓速穿，弦早绝磨刀杀马，立可验也。蜉蜂窠作腊，水沫作浮石。落星土冈谓吴时星落。《汲冢书》云：黄帝仙去，其臣有夫彻者，削木作黄帝之像，帅诸候奉之。食鹄胎，令人能夜书。河伯，华阴人，以八月上庚日渡河溺死。天帝署作河伯饿鬼。吴景帝有疾，召巫觋，帝试之，乃杀鹅埋于苑中，架小屋，施床帐，以妇人履著其前。  

巫云：但见一白鹅，不见妇人也。帝乃重之。猕猴鬼。余友人胶永叔，尝养一大狲猴，以铁钅巢钅巢之于床间，犬啮杀。经百日许，鬼见者云：承尘上有猕猴被疮流血。余从祖得道，能分形，座上有一葛公与一谈话，又一葛公迎来送去。余见二陆之文百卷许，似未尽也。方之他人，若江汉与黄河也。嵇生云每读二陆之文，未尝不废卷而叹，恐其卷尽也。《陆子》十篇，诚谓快书，其辞富者，虽精思不可损也；其理约者，虽鸿笔不可益也。观此二人，岂徒儒雅之士，文章之人也！抱朴子曰：秦时不觉无鼻之丑，杨翟憎无瘿之人。陆君深识，文章放荡，不作虚诞之言，非不能也。陆君之文，犹玄圃玉，无非夜光。却后数百年，若有干迹如二陆，犹比肩也，不谓疏矣。  

孔郑之门，耳听口受者，皆已灭绝，唯托竹素者，可谓世宝。羁鞍仁义，缨钅巢礼乐。余友人玄伯先生，以儒墨作城池，以机神作干戈。上世之人，坚永结而不寒，资量饱而不饥。獭多则鱼扰，鹰众则鸟乱。盈丈之尾，必非咫尺之躯；寻仞之牙，必非肤寸之口。祢衡常云孔融荀强可与语，馀人酒瓮饭囊。洪字稚川，丹阳句容人，其先葛天氏。洪累遭火，典籍尽，乃负笈徒步，借书抄写，卖薪买纸，燃火披览，所写皆反覆有字，人少能读之。性质容易，冠缨垢弊，或广覆大带，或促身修袖，或长裾曳地，或短不蔽膝，时人咸称抱朴之士，因以著书名焉。洪贫无仆童，篱落不修，常披榛出门，排草入室。洪性不干犯官长，不烦扰亲族。嵇君道作广州刺史，表洪参军，乃非所乐，利得避身于南地也。洪不围棋樗蒲，见人博奕了不观之。洪年十五，大作诗赋，自谓可行于代，至弱冠寻览，殊不称意，一时毁之。《抱朴子外篇》《自叙》抱朴子者，姓葛，名洪，字稚川，丹阳句容人也。  

其先葛天氏，盖古之有天下者也。后降为列国，因以为姓焉，洪曩祖为荆州刺史。王莽之篡，君耻事国贼，弃官而归，与东郡太守翟义共起兵，将以诛莽，为莽所败，遇赦免，遂称疾自绝于世。莽以君宗强，虑终有变，乃徙君于琅。君之子蒲庐，起兵以佐光武，有大功，光武践祚，以庐为车骑，又迁骠骑大将军，封下郅僮县侯，食邑五千户开国。初，侯之弟文，随侯征讨，屡有大捷，侯比上书，文为讼功。而官以文私从兄行，无军名，遂不论。侯曰：弟与我同冒矢石，疮痍周身，伤失右眼，不得尺寸之报，吾乃重金累紫，何心以安？乃自表，乞转封于弟，书至上，请报，汉朝欲成君高义，故特听焉，文辞，不获已，受爵，即第为骠骑营，立宅舍于博望里，于今基兆石础存焉。又分割租秩，以供奉吏士，给如二君焉。骠骑殷勤止之而不从。骠骑曰：此更烦役国人，何以为让？乃托他行，遂南渡江而家于句容，子弟躬耕，以典籍自娱。文累使奉迎骠骑，骠骑终不还。  

又令人守护博望宅舍，以冀骠骑之反，至于累世无居之者，洪祖父学无不涉，究测精微，文艺之高，一时莫伦。有经国史才，仕吴，历宰海盐临安山阴三县，入为吏部侍郎，御史中丞，庐陵太守，吏部尚书，太子少傅，中书大鸿胪侍中，光禄勋，辅吴将军，封吴寿县侯。洪父以孝友闻，行为士表，方册所载，罔不穷览，仕吴五官郎中，正建城南昌二县令，中书郎廷尉平中护军，拜会稽太守，未辞。而晋军顺流，西境不守，博简秉文经武之才，朝野之论，佥然推君。于是转为五郡赴警大都督，给亲兵五千，总统征军戍遏疆场。天之所坏，人不能支，故主钦若，九有同宾，君以故官，赴除郎中，稍迁至太中大夫，历位大中月乞乡令，县户二万，举州最治，德化尤异，恩洽刑清，野有颂，声，路无奸迹，不佃公田，越界如市。秋毫之赠，不入于门，纸笔之用，皆出私财。  

刑厝而禁止，不言而化行。以疾去官，发诏见用为吴王郎中令，正色弼违，进可替不，举善弹枉，军国肃雍。迁邵令、太守，卒于官。洪者，君之第三子也。生晚，为二亲所娇饶，不早见督以书史。年十有三，而慈父见背，夙失庭训，饥寒困瘁，躬执耕穑，承星覆草，密勿畴袭，又累遭兵火，先人典籍荡尽，农隙之暇无所读，乃负笈徒步行借。又卒于一家，少得全部之书，益破功日伐薪卖之，以给纸笔，就营田园处以柴火写书，坐此之故，不得早涉艺文，常乏纸，每所写反覆有字，人甚少能读也。年十六，始读《孝经》《论语》《诗》《易》，贫乏无以远寻师友，孤陋寡闻，明浅思短，大义多所不通，但贪广览于众书，乃无不暗诵。持曾所披涉，自正经诸史百家之言，下至短杂文章近万卷。既性门音善忘，又少文，意志不专，所识者甚簿，亦不免惑，而著述时，犹得有所引用，竟不成纯儒，不中为传授之师。其河雒图纬，一视便止，不得留意也。不喜星书及算术，九宫三棋，太一飞符之属，了不从焉。由其苦人而少气味也。晚学风角望气，三元遁甲，六壬太一之法，粗知其上，又不研精。亦计比辈，率是为人用之事，同出身情无急。以此自劳役，不如省子书之有益，遂又废焉。  

案别录《艺文志》众有万三千二百九十九卷。而魏代已来，群文滋长，倍于往者，乃自知所未见之多也。江表书籍，通同不具，昔故诣京师索奇异，而正值大乱，半道而还。每具叹恨。今齿近不惑，素志衰颓，但损之又损，为乎无为，偶耕薮泽，苟存性命耳。博涉之业，于是日沮矣。洪之为人也而马矣野，性钝口讷，形貌丑陋，而终不辨自矜饰也。冠履垢弊，衣或纟监缕，而或不耻焉。俗之服用，俄而屡改，或忽广领而大带，或身促而修袖，或长裾曳地，或短不蔽脚。洪其于守常，不随世变。言则率实，杜绝嘲戏，不得其人，终日默然。故邦人咸称之为抱朴之士。是以洪著书，因以自号焉，洪禀性羸，兼之多疾，贫无车马，不堪徒行，行亦性所不好，又患弊俗，舍本遂末，交游过差，故遂抚笔闲居，守静荜门，而无趋所之从。至于权豪之徒，虽在密迹，而莫或相识焉。衣不辞寒，室不免漏，食不充虚，名不出户，不能忧也。  

贫无僮仆，篱落顿决，荆棘丛于庭宇，蓬莠塞乎阶留雨。披榛出门，排草入室，论者以为意远忽近，而不怒其乏役也。不晓谒，以故初不修见官长，至于吊大丧，省困疾，乃心欲自勉强，令无不必至，而居疾少健，恒复不周，每见讥责于论者，洪引咎而不恤也。意苟无余，而病使心违，顾不愧巳而已。亦何理于人之不见亮乎？唯明鉴之士，乃恕其信抱朴，非以养高也。世人多募豫亲之好，推门音至之密，洪以为知人甚未易，上圣之所难，浮杂之交，口合神疟，无益有损。虽不能如朱公叔一切绝之，且必须清澄详悉，乃处意焉。又为此见憎者甚众，而不改也。驰逐苟达，侧立势门者，又共疾洪之异于已，而见疵毁，谓洪为傲物轻俗。而洪之为人，信心而行，毁誉皆之于不闻，至患近人，或恃其所长，而轻人所短。洪忝为儒者之末，每与人言，常度其所知而论之，不强引之以造彼所不闻也。及与学士有所辨识，每举纲领，若值惜短杂解心家，但粗说意之与向，使足以发寤而已，不致苦理，使彼率不得自还也。  

彼静心者，存详而思之，则多自觉而得之者焉，度不与言者，虽或有问，常辞以不知，以免辞费之过也。洪性深不好干烦官长，自少及长，曾救知己之抑者数人，不得有言于在位者，然其人皆不知洪之恤也。不忍见其陷于非理，密自营之耳。其余虽亲至者在事秉势，与洪无惜者，终不以片言半字少屡之也。至于粮用穷匮，急合汤药，则换求朋类，或见济，亦不让也。受人之施，必皆久久渐有以报之，不令觉也。非类则不妄受其馈致焉。洪所食有旬日之储，则分以济人之乏。若殊自不足，亦不割己也。不为皎皎之细，今不治之通之小廉村里，凡人之谓良守善者，用时或赍酒肴候洪，虽非俦匹，亦不拒也。后有以答之，亦不登时也。洪尝谓史云不食于昆弟，华生治洁于昵客，盖邀名之伪行，非廊庙之远量也。洪尤疾无义之人，不勤农桑之本业，而慕非义之奸利，捉乡论者则卖选举以取谢，有威势者则解符疏以索财。或有罪人之赂，或枉有理之家，或为逋逃之薮而飨亡命之人，或挟使民丁，妨以公役，或强收钱物，以求贵价，或占锢市肆，夺百姓之利，或割人田地，劫孤弱之业，忄总恫官府之间，以窥掊之益。  

内以夸妻妾，外以吊名位，其如此者，不与交焉。由是俗人憎洪疾已。自然疏绝。故巷无车马之迹，堂无异志之宾，庭可设雀罗，而机筵积尘焉。洪自有识，逮以将老，口不及人之非，不说人之私，乃自然也。虽仆竖有其所短所羞之事，不以戏之也。未尝论评人物之优劣，不喜诃谴人交之好恶，或为尊长所逼问，辞不获已。其论人也，则独举彼体中之胜事而已，其论文也，则撮其所得之佳者，而不指摘其病累。故无毁誉之怨。贵人时或问官吏民甲乙何如？其清高闲能者，洪指说其快事，其贪暴门音塞者，对以偶不识悉。洪由此颇见讥责以顾护太多，不能明辩臧否，使皂白区分，而洪终不敢改也。每见世人有好论人物者，比方伦匹，未必当允，而褒贬与夺，或失准格。见誉者自谓已分，未必信德也。见侵者则恨之入骨，剧于血仇，洪益已为戒，遂不复言及士人矣。  

虽门宗子弟，其称两皆以付邦族，不为轻乎其价数也。或以讥洪，洪答曰：我身在我者也，法当易知。设令有人问我，使自比古人及同时，令我自求辈，则我实不能自知可与谁为匹也。况非我，安可为取评定之耶？汉末俗弊，朋党分部，许子将之徒，以口舌取戒争讼论议，门宗成仇，故汝南人士无复定价，而有月旦之评，魏武帝深亦疾之，欲取其首，尔乃奔波亡走，殆至屠灭。前鉴不远，可以得师矣。且人之未易知也，虽父兄不比尽子弟也。同乎我者遽是乎？异于我者遽非乎？或有始无卒，唐尧公旦仲尼季札皆有不全得之恨，无以近人信其喽喽管见，荧烛之明，而轻人评物，是皆卖彼上圣大贤乎？昔大安中石冰作乱，六州之地，柯镇业靡，违正党逆，义军大都督邀洪为将兵都尉累见敦迫，既桑梓恐虏祸深忧大，古人有急疾之义。又畏军法，不敢任志，遂募合数百人与诸军旅进，曾攻贼之别将，破之日，钱帛山积，珍玩蔽也，诸军莫不放兵收拾财物，继毂连担。洪独约令所领，不得妄离行阵。  

士有摭得众者，洪即斩之以徇，于是无敢委杖，而果有伏贼数百，出荡诸军，诸军悉发，无部队，皆人马负重，无复战心，遂致惊乱，死伤狼籍，殆欲不振，独洪军整齐张，无所损伤，以救诸军之大崩，洪有力焉。后别战斩贼小帅，多获甲首，而献捷幕府，于是大都督加洪伏波将军，例给布百匹，诸将多封闭之，或送还家，而洪分赐将士，及施知故之贫者，余之十匹，又径以市肉沽酒以飨将吏，于时窃擅一日之美谈焉。事平，洪投戈释甲，径诣洛阳，欲广寻异书，了不论战功，窃慕鲁连不受聊城之金，包胥不纳存楚之赏，成功不处之义焉。正遇上国大乱，北道不通，而陈敏又反于江东，归途隔塞。会有故人谯国嵇居道，见用为广州剌史，乃表请洪为参军，虽非所乐，然利可避地于南，故黾勉就焉。见遣先行催兵，而居道于后遇害，遂停广州，频为节将见邀，用皆不就，永惟富贵可以渐得而不可顿合，其间屑屑亦足以劳人，且荣位势利，譬如寄客，既非常物，又其去不可得留也。隆隆者绝，赫赫者灭。有若春华，须臾凋落，得之不喜，失之安悲，悔吝百端，忧惧兢战，不可胜言，不足为也。且自度性笃懒而才至短，以笃懒而御短才，虽翕肩屈膝，趋走风尘，犹必不办大致名位而免患累，况不能乎？未若修松乔之道，在我而已，不由于人焉。将登名山，服食养性，非有废也。事不兼济，自不绝弃世务，则曷缘修习玄静哉！且知之诚难，亦不得惜问而与人议也。  

是以车马之迹，不经贵世之城，片字之书，不交在位之家。又士林之中，虽不可出。而见造之宾，意不能拒，妨人所作，不得专一，乃叹曰：山林之中无道也。而古之修道者必入山林者，诚欲以违远灌哗，使心不乱也。令将遂本志，委桑梓，适嵩岳，以寻方平梁公之轨。先所作子书内外篇，幸已用功夫，聊复撰次，以示将来云尔。洪年十五六时，所作诗赋杂文，当时自谓可行，至于弱冠，更详省之，殊多不称意，天才未必为增也。直所览差广，而觉妍媸之别，于是大有所制弃，十不存一。令除所作子书，但杂尚余百所卷，犹末尽损益之理，而多惨愤，不遑复料护之。他人文成，手便快意。余才钝思迟，实不能示。作文章，每一更字，辄自转胜，但患懒，又所作多不能数省之耳。洪年二十余，乃计作细碎小文，妨弃功日，末若立一家之言，乃草创子书。会遇兵乱，流离播越，有所亡失，连在道路，不复投笔十余年，至建武中乃定，凡著内篇二十卷，外篇五十卷，碑颂诗赋百卷，军书檄移章表笺记三十卷。又撰俗所不列者为《神仙传》十卷，又撰高上不仕者为《隐逸传》十卷，又抄五经七史百家之言兵事方伎短杂奇要三百一十卷，别有目录。其内篇言神仙方药、鬼怪变化、养生延年、禳邪却祸之事，属道家。其外篇言人间得失，世事藏否，属儒家。洪见魏文帝典目，自叙未及弹棋击剑之事，有意于略说所知，而实不数，少所便能，不可虚自称扬。今将具言，所不闲焉。洪体钝性驽，寡所玩好，自总发垂髫，又掷瓦手搏，不及儿童之群，未曾斗鸡鹜，走狗马，见人博戏，了不目盼。或强牵引观之，殊不入神，有若昼睡，是以至今不知棋局上有几道、樗蒲齿名，亦念此辈末伎，乱意思而妨日月，在位有损政事，儒者则废讲诵，凡民则忘稼穑，商人则失贝财，至于胜负未分，交争都市，心热于中，颜愁于外，名之为乐，而实煎悴，丧庶耻之操，兴争竞之端，相取重货，密结怨隙。昔宋闵公吴太子致碎首之祸，生叛乱之变，覆灭七国，几倾天朝，作戒百代，其鉴明矣。每观戏者，惭恚交集，手足相及，丑詈相加，绝交坏友，往往有焉。怨不在大，亦不在小，多召悔，不足为也。  

仲尼虽有昼寝之戒，以洪较之，洪实未许。其贤于昼寝何者？昼寝但无益，而未有怨恨之忧，斗讼之变。圣者犹韦编三绝，以勤经业，凡才近人，安得兼修。惟诸戏，尽不如示一尺之书，故因本不喜而不为，盖比俗人所亲焉。少尝学射，但力少，不能挽强若颜高之弓耳。意为射既在《六艺》，又可以御寇辟劫及取鸟兽，是以习之，昔在军旅曾手射追骑，应弦而倒，杀二贼一马，遂以得免死。又曾受刀，及单刀双戟，皆有口诀要术，以待取人，乃有秘法。其巧入神，若以此道与不晓者封，便可以当全独胜，所向无前矣。晚又学七尺杖术，可以入白刃，取大戟，然亦是不急之末学，知之譬如麟角凤距，何必用之？此已往未之或知。洪少有定志，决不出身，每览巢许子州北人石户二姜两袁法真子龙之传，尝废书前席，慕其为人，念精治五经，著一部子书，令后世知其为文儒而已。  

后州郡及车骑大将军辟，皆不就，荐名琅王丞相府。昔起义兵，贼平之后，了不修名。诣府论功主者，永无赏报之冀，晋王应天顺人，拨乱反正，结皇纲于垂绝，修宗庙之废祀，念先朝之滞赏，并无报以劝来。洪随例就彼，庚寅，诏书赐爵关中侯，食句容之邑二百户。窃诏讨贼，以救桑梓，劳不足录，金紫之命，非其始愿，本欲远慕鲁连，近引田畴，上书固辞，以遂微志。逼有大例，同不见许。昔仲由让应受之赐，而沮为善，丑虏未夷，天下多事，国家方欲明赏必罚，以彰宪典，小子岂敢苟洁区区之懦志，而距弦通之大制，故遂息意而恭承诏命焉。洪既著《自叙》之篇，或人难曰：昔王允年在耳顺，道穷望绝，惧身名之偕灭，故自纪终篇。先生以始立之盛，值乎有道之运，方将解申公之束帛，登枚生之蒲轮，耀藻九五，绝声昆吾，何憾芬芳之不扬，而务老生之彼务？  

洪答曰：夫二仪弥邈，而人居若寓，以朝茵之耀秀，不移晷而殄瘁；类春花之暂荣，未改旬而凋坠。虽飞飙之经霄，激电之乍照，未必速也。夫期颐犹奔星之胜炯，黄发如激箭之过隙，况或未明而殒箨，逆秋而零瘁者哉！故项子有含穗之叹，扬乌有夙折之哀。历览远古，逸伦之士，或以文艺而龙跃，或以武功而虎踞。高勋著于盟府，德音被乎管弦，形器虽沈铄于渊壤，美谈飘摇而日载，故虽千百代犹穆如也。余以庸陋，沉抑婆娑，用不合时，行舛于世，发音则响与俗乖，抗足则迹与众迕。内无金张之援，外乏弹冠之友。循途虽坦而足无骐马，六虚虽旷而翼非大鹏。上不能鹰扬匡国，下无显亲垂名。名不寄于良史，声不附乎钟鼎。故因著述之余，而为自叙之篇，虽无补于穷达，亦赖将来之有述焉。  

【`黄氏日抄`】  

《抱朴子》：《抱朴子》，其伪书哉！不然，葛稚川何独误天下后世之愚不肖者耶？夫道即日用常行之理，不谓之理而谓之道者，道者大路之称，即其所易见，形其所难见，使知人之未有不由于理，亦犹人之未有不由于路。故谓理为道，而凡粲然天地间，人之所常行者，皆道矣。奈何世衰道微，横议者作，创以恍惚窈冥为道，若以道为别有一物，超出天地之外，使人谢绝生理，离形去智，终其身以求之而终无得焉。吁！可怪也。道固无所不在，而人，则未必尽能合于道。时则有备道之圣人，作为君师，而人道以立。自羲黄尧舜以至于今，第第相承，以维持人道于不坏不泯，皆圣人力矣。奈何世衰道微，横议者作，创为真人至人之目，反以圣人为未尝闻道，不知彼所谓真人至人者，所生何时？所行何事？其姓名声迹，所载何书？是特一时故为寓言，而人犹或想像歆慕，信以为真有其人焉。吁！可怪也。然虽可怪，要其所误者，不过世所指为过高之人，心之妄想，虽喜谈虚无之道；身之实用，终不能自外吾圣人之道。其间槁馘山林，确守不移者，万不能一二，亦不过生养休息于吾道覆露之内。彼愚不肖者，犹未为其所误也。误天下后世之愚不肖者，非《抱朴子》之书而谁耶？《抱朴子》之言曰：人皆可以不死。世无不死之人，则以龟鹤为证。呜呼！龟鹤亦何尝不死也？天生万类，各得其得。人之生也，自昼作而夜息；龟鹤之生也，自阳动而阴蛰。人之生也，自以百岁为寿；龟鹤之生也。自以千岁为寿。奈何人而欲强同龟鹤耶？人之所以贵于天地间者，以其能辅相天地，宰制万物耳。如必与万物铢较长短，飞风已不若蜉蝣之微，游水已不若鱼虾之细，岂但寿不龟鹤之若而独羡之耶？人物之有死生，即一气之消息，惟其有生而有死，所以生生而不穷，此亦何足异而必思长生以免之？此既决无之理矣。而考其所以长生之术，乃尤无理，始之以导引，中之以房中术，终之以金丹大药。导引之说，欲如胎息。夫人生在胎，以母之息为息，胎亦何息之有？及其既生，则以天地之气为息，何能使之不息？复如在胎时，就使坚忍不息，亦徒自苦，寒暑推移，时至亦终于死耳；房中之术，则谓必待口传。夫男女之欲，阴阳之常，顺其阴阳之常，而节其情欲之过，所可言者，不过如此。必待口传，则鄙俚难形纸笔为可知，是又使人纵于情欲，以速其死耳；金丹大药，则谓炼他物为金，金成先以祀神，否者必被殃咎，祀神之数，天二十斤，河伯十二斤，北斗太一各八斤，日月井灶社五斤，夫谓祀神则成仙，将天神地祗可与之分赃乎？不祀则受咎，将天神地祗视苞苴之有无为祸福乎？河伯之赂，多于北斗太乙，天神不若地祗乎？日月之赂，仅与井灶等，日月下同井灶乎？狂谬无稽，一至于此。甚至谓煮白石而食之，亦足延年。吁！果金银玉石而可服也，是尤速其死耳。凡其长生之术，无非速死之具，而顾乃力主其说，哓哓几十万言。孔子万世帝王之师也，以其不言长生，则力排孔子；庄子正其所主虚无之师也，以其尝言齐死生，则并排庄子；甚至天地，万物之父母也，以其为能制死生，则又并排天地，谓天地非万物父母，而寿夭之事不在天地。呜呼！抱朴亦何必如是之费辞哉！抱朴自谓此术，“左元放传之吾从祖仙翁，仙翁传之郑君，而郑君又传之抱朴。”使元放不死，仙翁不死，郑君又不死，抱朴自能与其徒又皆不死，则圣贤自然成空言，天地自然成长物；今元放死，仙翁死，郑君死，抱朴亦身将老且死，举四海之众，历百世之久，皆未尝见一长生者。而徒一则曰：长生，二则曰长生，吾谁欺？欺天乎？而徒使天下后世之愚不肖者，用其导引之术，以欹偃道傍，流落乞丐；用其房中之术，以游荡不检，纵欲伤生；用其金丹黄白之术，以烧锻假伪，终无一成。徒罄卖其祖父之田庐，以至贫窦。愚故曰：《抱朴子》其伪书哉！不然葛稚川何独误天下后世之愚不肖者耶！昔有古强自言已四千岁，识尧舜孔子秦皇汉高。有扬州稽使君信之，尝赠玉卮古强昏耄易忘，一日谓稽使君曰：此得之安期先生。其谬遂败。寻客死寿春黄整家。又五原有蔡诞者，求仙不验，无以自解，自诡成仙，逃入异界源山中，卖薪易衣食，困剧自还，绐其家云：为老君牧龙昆仑山，龙失得谪而逃，历言所见昆仑仙家富贵，人亦多信者。又河东蒲坂有项曼都者，学仙十年而归，绐其家云：谒天帝失仪，而见斥河东，遂号曼都为斥仙人。洛中有道士，忽自称为古之仙人白和，寿已七千八百岁，人竞趋之，后忽不见。未几，河北又有称白和者，洛之弟子趋往见之，乃别一人，其一人遂亡走。凡皆《抱朴子》所载，谓彼之言仙者皆妄，唯我之言仙者为真。虽同浴讥裸，退不自思，然亦足为世戎矣。故并录之。  

【`韩涧泉日记`】  

《抱朴子》：第一畅玄，第二论仙，第三对俗，第四金丹，则稚川之意著矣。昧者止以为方伎之书，是未知稚川者也。大抵言近上则听寡，近下则易传。古之著书者多虑此，只得放下说，圣贤经书亦然。葛稚川《抱朴子》，避世之书也。陶洪景《真诰》亦此意，司马子微则全身隐为道士矣，所以与贺知章为友，千秋道士初入丽正书院者，张季膺陶渊明，又不必藉此矣。莼鲈果足嗜乎？五斗折腰，是殆类褊心之士，奇哉！葛稚川《抱朴子》泛滥极难看，其间言养生炼气处，极不多，皆要妙至切，可举而行。如言行气当于生气之时，极有理。盖子时以后为生气，午时以后为死气。如张平叔只道老子阴符为至紧急切当之书，阴符之书，未见有能以内事注之者，如老子只河上公一二段，犹能言玄牝是鼻口。若其他言道理处，不及王辅嗣及御注之属。  

【`高续古子略`】  

《抱朴子》：自《阴符》一凿而天地之义尽泄，《玄经》一吐而阴阳之妙益空。所谓道者非他，只天地之奥，阴阳之神而已。神而明之，可以赞化育，经范围，可以治国平天下，可以修身养性而致长年，可以清净轻虚而与之俱化。予自少惑于方外之说，凡丹经卦义、秘笈幽篇、以至吐纳之香、餐炼之粹、沉潜启策，几数百家，靡不竭其精而颐其隐，破其铤而造乎中，犹未以为得也，于是弃去。日攻《易》，日读《系辞》，所谓天地之几，阴阳之妙，相与橐之，甄治之，而吾之道尽在是矣。所谓吾之道者，非他道也，吾自得之道矣。及间观稚川、弘景诸人所录，及内外篇，则往往皆糟粕而筌蹄矣。今辄书此以断内外篇，则吾之道亦几于凿且吐矣。后之悟者，必有会于吾言。  

【`国朝宋濂文粹`】  

《抱朴子》：晋葛洪撰。洪字稚川，著《内篇》二十卷，言神仙黄白变化之事。外篇十卷，驳难通释。洪深溺方技家言，谓神仙决可学，学之无难，合丹砂黄金为药而服之，即令人寿与天地相毕，乘云驾龙，上下太清，其他杂引黄帝御女及三皇内文劾召鬼神之事，皆诞亵不可训。昔汉魏伯阳约《周易》作《参同契》上中下篇，其言修炼之术甚具。洪乃时与之戾，不识何也？洪尝自言马迹山中，受《九鼎》《金液》二经于郑君，郑君名隐，又得之葛仙公玄。玄，洪从祖也。其后郑君知江南将乱，负笈持药，东投霍山莫知所在，亦不识其仙欤否也。洪博闻深洽，江左绝伦，为文辞虽不近古，纡徐蔚茂，旁引而曲证，必达已意乃巳。要之洪亦奇士，使舍是而学《六艺》，夫孰御之哉？惜也。  

【`胡氏致知编`】  

抱朴子，姓葛，名洪，字稚川，丹阳句容人，好神仙导养术，晋咸和中，王导选为散骑常侍，固辞，乃乞为交趾勾漏令。三年，尽营丹砂，自罗浮，归番易之东，炼丹功成，著《内经》二十卷，《外篇》十卷，一百十五篇，自号《抱朴子》，今鄱之银峰，乃修炼处，丹井在焉。或观其《玄论篇》有曰：玄者，自然之始祖，而万殊之大宗，金石不能比其刚，湛露不能等其柔，方而不矩，圆而不规，来焉莫见，往焉莫追。乾之以高，坤之以卑；云之以行，雨之以施；增之不益，挹之不匮；与之不荣，夺之不瘁。故玄之所在，其乐无穷；玄之所去，嚣弊神逝。复观其《学道篇》有曰：凡学道当阶浅而涉深，由难以及易，志诚坚果，无往不济。夫根亥艹不动地而求柯条干云，沫源不泓渺而求汤流千里者，未之有也。此盖举其言之概也，即知其人矣。  

【`文献通考`】  

《抱朴子外篇》十卷：晁氏曰：晋葛稚川撰，自号《抱朴子》，博闻深洽，江左绝伦，著书甚富，言黄白之事，名曰《内篇》。其余《外篇》。《晋书》：内外通有一百一十六篇，今世所传者四十篇而已。《外篇》颇言君臣理国用刑之道。故附于杂家云。《抱朴子?内篇》二十卷：晁氏曰：晋葛洪撰。洪字稚川，丹阳句容人。元帝时，累召不起，止罗浮山炼丹，著书推明飞升之道、导养之理、黄白之事。三十卷，二十卷名曰《内篇》，十卷名曰《外篇》。自号“抱朴子”，因以命书。  

陈氏曰：洪所著书，《内篇》言神仙黄白变化之事，《外篇》驳杂通释。此二十卷者，《内篇》也。《馆阁书目》有《外篇》五十卷，未见。  

【`晋史挥尘麈`】  

《葛洪传》：世儒徒知服膺周孔，莫信神仙之书，不但大笑之，又将谤毁真正，故余所著子言黄白之事，名曰《内篇》；其余驳杂通释，名曰《外篇》。凡内外一百一十六篇，虽不足藏诸名山，且欲缄之金匮，以示识者。自号抱朴子，因以名书。其所著《金匮药方》一百卷，《肘后要急方》四卷。  

【`惠州府志`】  

晋葛稚川，丹阳句容人，以儒知名，惟寡欲，无爱玩，好神仙导养之法，后止罗浮山，炼丹积年，养闲著书，号抱朴子。  

【`宋苏东坡大全集`】  

《和陶渊明读山海经并引》：渊明《读山海经》十三首，其七首皆仙语，予读《抱朴子》有所感，用其韵赋之。  

今日天始霜，众木敛以疏。幽人掩关卧，明景翻空庐。开心无良友，寓眼得奇书。建德有遗民，道远我无车。无粮食自足，岂谓谷与蔬。愧比稚川翁，千载与我俱。尽我与渊明。可作三士图。学道虽恨晚，赋诗岂不如。  

稚川虽独善，爱物均孔颜。欲使蟪蛄流，知有龟鹤年。辛勤破封执，苦语剧移山。博哉无穷利，千载食此言。  

渊明虽中寿，雅志杂仍丹丘。远矣无怀民，超然邈无俦。奇文出纩息，岂复生死流。我欲作九原，异世为三游。  

子政信奇逸，妙算穷阴阳。淮仙枕中诀，养练岁月长。岂伊臭浊中，争此顷刻光。安知青藜火，丈人非中黄。乱离弃弱女，破冢割恩邻。宁知效龟息，三岁号穷山。长生定可学，当信仲弓言。支床竟不死，抱一无穷年。  

三山在咫尺，灵药非草木。玄芝生太元，黄精出长谷，仙都浩如海，岂不供一浴？何当从山火，束分寸烛。蜀士李八百，穴居吴山阴。默坐但形语，从者纷如林。其后有李宽，鸡鹄非同音。口耳固多伪，识真要在心。  

黄华育甘谷，灵根固深长，廖井窖丹砂，红泉涌寻常。二女戏口鼻，松膏以为粮。闻此不能寐，起坐夜未央。  

谈道鄙俗儒，远自太史走。仲尼实不死，于圣亦何负。紫文出吴宫，丹雀本无有。辽然广桑君，独显三季后。  

金丹不可成，安期渺云海。谁为黄门妻，至道乃近在。支解竟不传，化去空余悔。丹成亦安用，御气本无待。  

郑君固多方，玄翁所亲指。奇文二百字，了未出生死。素书在黄石，岂敢辞跪履。万法等成坏，金丹差可恃。  

古强本妄庸，蔡诞亦夸士。曼都斥仙人，谒帝轻举止。学道未有得，自欺谁不尔。稚川亦隘人，疏录此庸子。  

东坡信畸人，涉世真散才。仇池有归路，罗浮岂徒来。践蛇及茹蛊，心空了无猜。携手葛与陶，归哉复归哉！  

阮子  

【`子抄`】  

阮子四卷。  

【`通志`】  

《阮子政论》五卷。魏清河太守阮武撰。  

【`马总意林`】  

《阮子》四卷。渔人张网于渊，以制吞舟之鱼；明主张法于天下，以制强梁之人。立法以民，百姓不能干；立防以水，江河不能犯。防而可犯，则江河成灾；法而可干，则百姓成害。不树者死无棺，不蚕者身无帛。不绩者凶无纟襄。君子暇豫则思义，小人暇豫则思邪。高鸟相木而集，智士女择土而翔。一盗不诛，害在穿窬。修誉不诛，害在词主。  

幽求子  

【`晋书`】  

《杜夷传》：夷所著《幽求子》二十篇，行于世。  

【`通志`】  

《幽求子》二十卷：杜英撰。  

【`胡氏致知编`】  

《幽求子》：杜夷，字行楷，庐江人。晋元帝时，为国子祭酒，著书十卷号《幽求子》。  

【`玉海`】  

《幽求子》。晋《儒林传》：杜夷著《幽求子》一十篇。  

【`隋志`】  

道家，杜氏《幽求新书》二十卷。  

【`宾佑濡须志`】  

《幽求子》：晋杜夷，字行齐、潜人，操尚正素，博览经籍，王敦举为方正，遁于寿阳。年四十余，始还乡里，教授生徒。寻以胡寇又移渡江，著《幽求子》二十篇。  

黔娄子  

【`汉志`】  

《黔娄子》四篇：齐隐士，守道不屈，威王下之。师古曰：黔，音其炎反，下音，胡稼反。  

【`马明叟实宾录`】  

黔娄先生修身清节，不求进于诸侯，著书四篇，言道家之务，号曰《黔娄子》《高士传》。  

永乐大典  

## 卷之一万三百九

二纸死  

总叙  

【`尔雅`】  

崩，薨，无禄，卒，殂落，殪，死也。邢《疏释》曰：此皆死之别称也。《曲礼》云：天子死曰崩，诸侯曰薨，大夫曰卒，士曰不禄，庶人曰死。《郑注》云：异死名者，为人亵，云无知，若犹不同然也。自上颠坏，曰崩。薨，颠坏之声。卒，终也。不禄，不终其禄，死之言，澌也，精神澌尽也。又曰：寿考曰卒，短折曰不禄。《郑注》云：禄，谓有德行任为大夫士，而不为者，老而死，从大夫之称，少而死，从士之称，此云无禄者，即彼之不禄也。殂落者，李巡曰：殂落，尧死之称。郭云：古者死亡，尊卑同称耳。故《尚书》尧曰：殂落。舜曰：陟方。乃死者，皆《虞书》、《舜典》文也。谓之殂落者，盖殂为往也。言人命尽而往落者，若草木叶落也。殪者，卑隐九年《左传》云，衷戎师前后击之，尽殪。柱注云：殪，死也。  

【`礼记`】  

《曲礼?上》曰：天子曰崩，诸侯曰薨，大夫曰卒，士曰不禄，庶人曰死。《郑玄注》曰：山巅坏曰崩，薨，崩之声也。卒，终也。不禄，不充其禄也，死之言，澌也，精神澌尽也。死寇曰兵，异于凡人，当飨禄其后也。寿考曰卒，短折曰不禄，老而死，从大夫之称；少而死，从士之称也。  

【`春秋说题辞`】  

天子曰崩，崩之为言殒也。诸侯称薨，薨之为言奄然而亡。大夫曰卒，精辉终卒，卒之为言绝，绝于邦也。士曰不禄，失其忠也，不禄之言削名章也。庶人曰死，魂魄去心，死之为言，精爽穷也。  

【`五经通义`】  

曰崩薨从何王以来乎？曰：从周。何以言之？《尚书》曰：放勋乃殂落。舜曰：陟方乃死。武王既王，是以知武王以前未称崩薨也。至成王太平，乃制崩薨之著。《尚书》曰：翌日乙丑成王崩。《释名》曰：汉以来谓死为物故，言其诸物皆就朽也。  

【`论语`】  

《子罕篇》：子疾病，子路使门人为臣，病间曰：以矣哉！由之行诈也，且予与其死于臣之手也，无宁死于二三子之手乎！且予纵不得大葬，予死于道路乎！季路曰：敢问死？曰：未知生，焉知死。  

【`刘向说苑`】  

子贡问夫子，人死有知，将无知也。孔子曰：吾欲言死人有知也，恐孝子妨生以送死也；吾欲言死人无知也，恐不孝子孙弃亲不葬也。赐欲知人死，有时将无知也。死徐自知之，犹未晚也。又曰：庄子之楚，见穷髑髅，骨尧然有形，檄以马捶，因而问之曰：夫子贪生失理，而为此乎？将子有亡国之事，钅夫钺之诛，而为此乎？于是语卒，援髑髅枕而卧。夜半髑髅见梦曰：子之谈者，似辩士。诸子所言，皆生人之累也，死则无此矣。子欲闻死之说乎？庄子曰：然。髑髅曰：死无君于上，无臣于下，亦无四时之事，纵然以天地为春秋，虽南面王乐，不能过也。  

【`无能子`】  

《无忧篇》：夫人大恶者死也，形骸不摇而偃者也。夫形骸血肉耳目不能虚而灵，则非生之具也。故不待不摇而偃，则曰死。方摇而趋，本死矣。所以摇而趋者，凭于本不死者耳。非能自摇而趋者，形骸本死，则非合死。非合死，无死矣。死者，人之大恶也。无死可恶，则形骸之外，何足汨吾之至和哉！  

【`史记`】  

曰：范睢说秦昭王曰，夫以乌获任鄙之力，荆成孟贲许慎曰：荆成，勇士也。孟贲，卫人。庆忌夏育之勇焉，而死者人之所必不免也。  

【`程氏遗书`】  

死者不可谓有知，不可谓无知。  

【`上蔡语录`】  

余问死生之说，谢子曰：人死时气尽也。曰：有鬼神否？谢子曰：余当时亦曾问明道先生，明道曰，待向你道无来，你怎生信得，及待向你道有来，你但去寻讨看。谢曰：此便是答底语。又曰：横渠说得来别，这个便是天地间妙用，须是将来做个题目入思议始得，讲说不济事。曰：沉魂滞魄影响底事如何？曰：须是自家看得破始得，张亢郡君化去，尝来附语，亢所知事，皆能言之。亢一日方与道士围棋，又自外来，亢欲接之，道士封一棋子，令将去问之，张不知数，便道不得。乃曰：许多时共你做夫妇，今日却信一道士胡说，我今后更不来。又如紫姑神，不识字底把着写不得，不信底把着写不得，推此可以见矣。曰：先王祭享鬼神则甚，曰：是他意思别。三日斋，五日戒，求诸阴阳四方上下，盖是要集自家精神，所以格有庙，必于萃与涣。言之；如武王伐商，所过名山大川致祷，山川何知？武王祷之者以此。虽然，如是以为有，亦不可。以为无，亦不可。这里有妙理，于若有若无之间，须断置得去始得。曰：如此却是鹘突也。谢子曰：不是鹘突，自家要有便有，自家要无便无始得。鬼神在虚空中辟塞满，触目皆是，为他是天地间妙用，祖考精神便是自家精神。知命虽浅近，也要信得及。将来做田地，就上面下工夫。余初及第，年岁前梦入内庭，不见神宗，而太子涕泣。及释褐时，神宗晏驾，哲庙嗣位，如此事直不把来草草看，却万事真实有命，人力计较不得。吾平生未尝干人，在书局亦不谒执政。或劝之，吾对曰：他安能陶铁我，自有命在。若信不及，风吹草动，便生恐惧忧喜，枉做却闲工夫，枉用却闲心力。信得命及，便养得气不折挫。  

【`朱子语录`】  

刘用之云：人之祷天地山川，是以我之有感彼之有。子孙之祭祖先，以我之有感他之无。文公曰：神祗之气，常伸而不已；人鬼之气，则消散而无余矣。其消散亦有久速之异，人有不伏其死者，所以既死，而此气不散，为妖为怪，如人之凶死，及僧道之人，既死而不散。僧道务养精神，所以凝聚不散。若圣贤则安于死，岂有不散而为神怪者乎？如黄帝，尧，舜，不闻其既死而为灵怪者也。尝见辅汉卿说，某人死，其气温温然薰蒸满室，数日不散，是他气盛，所以死时如此。刘元城死时，风雷轰于正寝，云雾晦冥，少顷辨色，而公已端坐薨矣。他是甚么样气魄。或曰：莫是元城之忠，感动天地之气否？文公曰：只是元城之气自散耳。他养得此气刚大，所以散时如此。祭义云：其气发扬于上为昭明，熏蒿凄怆，此百物之精也。此数句说尽了，人死时，其魂气发扬于上昭明，是人死时自有一般光景，熏蒿即前云温温之气也。凄怆是一般萧然之气，令人凄怆。如汉武帝时，神君来则风肃然者是也。此皆万物之精，既死而散也。  

【`晦庵续录`】  

问有人死而气不散者，何也，曰：他是不伏死，如自刑自害者，皆是未伏死。又更聚得这精神，安于死者，便自无，何曾见尧舜做鬼来。曾见人说，有人死，其室中皆温暖，便是气之散，《礼记》云：其气发扬于上为昭明，熏蒿凄怆，此百物之精也。昭明，是精光。熏蒿是暖气，凄怆是惨忄栗者，如《汉书?李少君招魂》云：其气肃然。死而气散，泯然无迹者，是其常道理。属地有托生者，是偶然聚得气不散，又怎生去凑著那生气便再生，然非其常也。伊川云：《左傅》：伯有为厉，又别是一理。  

自古有死  

【`识遗`】  

世俗惑佛老者，期不死复生。然孔子曰：自古皆有死。老子曰：人生大期，以百二十年为节度。释氏经云：天地及日月，时至皆归尽，况天裂星陨，郡陷谷迁，沙漠遗沧海之踪，岩冗著螺蚌之窟，乾坤且有毁时，人欲久不死，理乎？后世方士言黄帝老聃例不死，余考《易?大传》言神农黄帝尧舜氏没，而黄帝葬桥山。庄子述老聃死，秦失吊之，而县柳县，各有老子墓。故近时刘潜夫诗云：无药可延黄帝寿，有人曾哭老聃来。则黄帝鼎湖攀龙之事，老子青鹿上升之说，何往非幻。又释迦云：我今背痛，将入涅。经云，佛于桑树下右肋侧卧而化。《老子化胡经》云，周匡王五年，佛七十九岁，死于拘尸那城，双林木下，葬于回鹿山。他如彭祖七百，亻余千岁，例以岁纪，亦同归于尽而已。况其事不经见，皆寓言稗说之录乎？《礼外传》曰：寿者百二十，过此不死，为失期，为妖怪。然则秦皇汉武，殆未知失归之怪色也。唐牛僧孺曰：人以得其死为寿。兵为力死，刑为狱死，不耕织为馁死寒死，老无依，病无托为孤死。舍是皆可言寿，老子亦曰：死而不亡者寿，则必可传，虽死犹生也。  

人谁无死  

【`古今事通`】  

韩玉温甫，燕人，擢第为凤翔判官。北兵围燕，夏人陷边州，玉募兵屯华亭，败夏人，因移檄关中，略云：人谁无死，有臣子之当为。事至于今，忍君亲之弗顾，勿谓百年身后虚名一听史臣。只于今日目前，何颜以居人世？王侯将相，宁有种乎？富贵功名，当自致耳。或诬玉有异志，收死狱中。士夫愤惜之。  

物老则死  

【`老君中经`】  

曰：人之年寿，终竟自死矣。何以言之？以其不坚守神故也。譬犹万物之生，非欲求死，但自然枯槁死耳。  

安死  

【`吕氏春秋`】  

曰：古之人非无宝也，其所宝者异也。孙叔敖疾将死，戒其子曰：王数封我矣，吾不受也。孙叔敖，楚大夫为艹贾之子，庄王之令尹也。为我死，王则封汝，必无受利地。人所贪利之地。楚越之间，有寝之丘者，此其地不利，人不利之而名甚恶，恶谓名丘也，荆人畏鬼，而越人信。言荆人畏鬼神，越人信吉凶之礻几祥。此地名丘，畏恶之名终不利也。可长有者，其唯此也。唯，独也。孙叔敖死，王果以美地封其子，而子辞，请寝之丘，故至今不失。孙叔敖之知，知不以利为利矣，知以人之所恶为已之所喜，此有道者，之所以异乎俗也。众人利利，孙叔敖病利，故曰：所以异于俗也。五员亡，荆急求之，登太行而望郑曰：盖是国也，地险而民多知。登，升也。太行，山名。处则未多知，将问所以自窜也。其主，俗主也，不足与举。举犹谋也。俗主，不肖儿君。去郑而之许，见许公而问所之，许公不应，东南向而唾。欲令之吴也。五员载拜受赐曰：知所之矣。因如吴，过于荆，至江上欲涉，涉，渡。见一丈人，丈人，长老称也。剌小船方将渔，从而请焉。丈人度之绝江，绝，过。问其名族，族，姓。则不肯告。丈人不肯告解其剑以予，一作献丈人曰：此千金之刃也，愿献之，献，上也。丈人。丈人不肯受，曰：荆国之法，得五员者，爵执圭，禄万儋，金千镒，昔者子胥过吾犹一作尚不取，执圭，《周礼》侯执信圭，言爵之为侯也。万儋，万石也。金千镒，二十两为一镒。不取子胥以受赏也。故曰：我何以欲子之千金剑？今我何一作曷，以子之千金剑为乎？五员过于吴，过，犹至也。使人求之江上，则不能得也。每食必祭之，祝曰：江上之丈人，天地至大矣，至众矣，将奚不有为也，而无以为为矣。何不有为，言无不为也。江上丈人，无以为矣。无以为，乃大有于五员也。故曰：而无以为也。而无以为之，名不可得而闻，闻，知也。身不可得而见，求之江上，不能得也。其惟江上之丈人乎？宋之野人，耕而得玉，献之司城子罕，子罕不受。司城，官名。野人请曰：此野人之宝也，愿相国为之赐而受之也。子罕曰：子以玉为宝，我以不受为宝。故宋国之长者曰：子罕非无宝也，所宝者异也。今以百金与抟黍以示儿子，儿子，小儿。儿子必取抟黍矣。以和氏之璧与百金以示鄙人，鄙人必取百金矣。以和氏之璧，道德之至言，以示贤者，贤者必取至言矣。其知弥精，其所取弥精。其知弥粗，其所取弥粗，精，微妙也。粗，粗疏也。  

知　死  

【`乐庵语录`】  

先生自幻讲明道学，中年以后，绝欲清修，于昆山南，架屋数间，号乐庵。时往来其间，焚香酌茗，与诸子及门弟谈道德性命之学。淳熙戊戌夏，微觉不喜食，即往乐庵，诸子侍旁。时女兄亦求问疾，先生曰；某将老死，姊无庸忧。人之死生如昼夜，生处便是死处，死处便是生处。若恁地理会得，又那得生死。语竟，即取纸数十幅为手简遍别亲旧，作《遗训六事》以示诸子，云皆吾治命，不得违戾，吾平生性命道德之学，治乱安危之策，不独载诸空言，亦粗见之行事，今既永诀，岂容缄默。戏说偈曰：竿木随身得自由，应缘已毕复何求？然来往等孤雁，影落寒潭迹不留。书讫，且语诸子曰：吾本欲便往，为天气不爽，姑少留以俟月上。及夜，沐浴，遂冠栉起坐，精神自若，了无欠伸意，至二鼓而逝。是夕风月清美，如阳春高秋，天宇湛然，万籁沉寂，不类人境。识者知先生之逝，决非与万物同尽者，先是尝语监征王琛曰：吾可漏子已有顿放处矣。岂非先知者耶？先生平日剧谈道学，每语诸公，看我腊月三十日，好好做个散场。闻者怃然，至是乃相与叹服。  

知人死  

【`庄子`】  

《应帝王篇》：列子与神巫季咸见壶子，出而谓列子曰：嘻！子之先生死矣，弗活矣，不以旬数矣。吾见怪焉，见湿灰焉。列子入泣涕沾襟，以告壶子。壶子曰：向吾示之以地文萌乎？不震不正，是殆见吾杜德机。  

梦奠知死  

【`礼记`】  

《檀弓》孔子早作，负手曳杖，消摇于门，歌曰：泰山其颓乎？梁木其坏乎？哲人其萎乎？夏后氏殡于东阶之上；则尤在阼也。殷人殡于两楹之间，则与宾主夹之也。周人殡于西阶之上，则尤宾之也。而丘也，殷人也。予畴昔之夜，梦坐奠于两楹之间。夫明王不兴，而天下其孰能宗予，予殆将死也。寝疾，七日而殁矣。  

遗书知死  

【`汉书`】  

司马相如既病免，居茂陵。天子曰：相如病甚，可往悉取其书。使者往而相如死。妻曰：长卿未死时，有一卷书，曰有使者求书奏之。乃遗札言封禅事。  

诵经期死  

【`酉阳杂俎`】  

荆州百姓何轸妻阿刘，事何轸鬻贩为业，妻刘氏少断酒肉，常持《金刚经》。先焚香象前。愿年止四十五。临终心不乱，先知死口至。大和四年冬。四十五矣，悉舍资装供僧，欲入岁假，遍别亲故。何轸以为病魅，不信。至岁除日，请僧受八关沐浴，易衣，独处一室，跌坐高声念经，及辨色悄然，儿女排室入中看之。已卒，顶热灼手。何轸以僧礼葬，塔在荆北郭。  

梦诗知死  

【`宋江少虞类苑`】  

陕郊魏处士野，蒲中李昭君渎，乃中表也。俱有高节，以吟咏相善。野于东郊凿室方丈，荫以修竹泉流，其前白乐天洞。渎结茅中条之阴，曰浮云堂。皆有潇洒之趣，每乘兴相过，赋诗饮酒，累日乃去。一日渎过野曰：前夕恍惚如梦中。床下有人曰：行到水穷处，未知天尽时。即正误曰：盍云坐看云起时。对曰：此浮云安能起耶？渎水命，此必死期，故来访别。还家未几，卒。  

蜀人任温如晚寓宁州府宅，一夕梦一山叟贻诗曰：故园路远归去来。和之曰。春风天远望不尽。既觉自笑曰：吾其死乎？数日不疾而逝。  

射猿知死  

【`三国蜀志`】  

郑芝为大将军，见猿抱子在树上，引弩射之，中猿毋。其子为拔箭，以木叶塞创，芝乃叹息，拔弩水中，以伤物性，自知当死。遂卒。  

诊脉知死  

【`宋通鉴长编`】  

万适，苑丘人，以翰林学士韩丕举赴京师。及命为梁县主簿，始受命。太医赵自化怪其色变，为诊脉曰；君将死矣。适犹勉赴朝谢，举止山野，人皆笑之，后数日果卒。  

心痛知父死  

【`南郡新书`】  

裴敬彝父为陈王典所杀。敬彝时在城，忽自觉流涕不食，谓人曰：我大人凡有痛处，吾即不安。今日心痛，手足皆废，事在不测。遂归觐，父果已死。  

先知死期  

【`事文类聚`】  

后汉博士郭凤，好图谶，先自知死期，令弟子市棺之具，至其日而终。  

预知死期  

【`梦溪笔谈`】  

张忠定，少时谒华山陈图南，遂欲隐居华山。图南曰：佗人即不可知，如公者吾当分半以相奉。然公方有官职，未可议此。其势如失火家待君救火，岂可不赴也。乃赠以一诗曰：自吴入蜀是寻常，歌舞筵中救火忙。乞得金陵养闲散，亦须多谢鬓边疮。始皆不谕其言，后忠定更镇杭益，晚年有疮发于顶，后治不差，遂自请得金陵，皆如此诗言。忠定在蜀日，与一僧善。及归，谓僧曰：君当送我至鹿头，有事奉托、僧依其言，至鹿头关，忠定出一书封角，付僧曰：谨收此，后至乙卯年七月二十六日，当请于官司，对众发之，慎不可私发，若不待其日及私发者，必有大祸。僧得其书，至大中祥符七年岁乙卯，时凌侍郎策帅蜀，僧乃持其书诣府，具陈忠定之言。其僧亦有道者，凌信其言，集从官共开之，乃忠定真容也。其上有手题曰。咏当血食于此。后数日得京师报，忠定以其年七月二十六日捐馆。凌乃为之筑庙于成都。蜀人自唐以来严祀韦南康，自此乃改祠忠定至今。知道者，苟未至脱然，随其所得浅深，皆有效验，尹师鲁自直龙图阁谪官，过梁下，与一佛者谈，师鲁自言以静退为乐，其人曰，此犹有所系，不若进退两忘。师鲁顿若有所得，自为文以记其说。后移郑州。是时范文正守南阳，少日师鲁忽手书与文正别，仍嘱以后事。文正极讶之。时方馔客，掌书记朱炎在坐。炎，老人好佛学，文正以师鲁书示炎曰：师鲁迁谪失意，遂至乖理，殊可怪也。宜往见之，为致意开譬之，无使成疾，炎即诣尹，而师鲁已沐浴衣冠而坐，见炎来道文正意，乃笑曰：何希文犹以生人见待，洙死矣。与炎谈论顷时，遂隐几而卒。炎急使人驰报文正，文正至，哭之甚哀。师鲁忽举头曰：早已与公别，安用复来？文正惊问所以，师鲁笑曰：死生常理也。希文岂不达此？又问其后事，尹曰：此在公耳。乃揖希文复逝。俄顷，又举头顾希文曰：亦无鬼神，亦无恐怖，言讫，遂长往。师鲁所养至此，可谓有力矣。尚未能脱有无之见，何也？得非进退两忘犹存胸中欤？吴人郑夷甫，少年登科第，有美才。嘉中，监高邮军税务。尝遇一术士能推人死期，无不验者。令推其命，不过三十五岁，忧伤感叹，殆不可堪。人有劝其读老庄以自广，久之，润州金山一僧端坐，与人谈笑间，遂化去。夷甫闻之。喟然叹曰：既不得寿，得如此僧，复何憾哉！乃从佛者授《首楞严经》，往还吴中，岁余忽有所见，曰：生死之理，我知之矣。遂释然放怀，无复芥蒂。后调封州判官，预知死日，先期旬日，作书与交游亲戚叙诀，及次叙家事备尽。至期，沐浴更衣，公舍外有小园面溪，一亭洁饰。夷甫至其间，亲督人洒扫，及焚香挥手指画之间，屹然立化，家人奔出呼之，已立僵矣。亭亭如植木，一手犹作指画之状。郡守而下，少时皆至，民观者如墙。明月乃就敛，高邮崔伯易为墓志，略叙其事。余与夷甫远亲，知之甚详。士人中，盖未曾有此事。  

【`事文类聚`】  

宋张乖崖，少与逸人傅霖同学。公既显达，求霖三十八年不可得。作忆霖诗云，寄语巢由奠相笑，此生中不羡轻肥。晚年守宛丘，有被褐骑驴，扣门大呼曰：语尚书，青州傅霖。阍吏走白，公曰：傅先生天下士，汝何入敢呼姓名。霖笑曰：别子一世，尚尔童心，是岂知世间有我哉？公问昔何隐而今出？霖曰：子将去矣，来报子尔。公曰：咏亦自知之。霖曰：知复何言？后一月，公薨。熙宁十年夏，康节感微疾，气日益耗，神日益明，笑谓司马温公曰：雍欲观化一巡如何？温公曰：先生未应至此。康节笑曰：死生亦常事耳。张横渠先生喜论命，来问疾，因曰：先生论命否？当推之。康节曰：若天命则已知之矣，世俗所谓命，则不知也。横渠曰：先生知天命矣，载尚何言？程伊川曰：先生至此，他人无以为力，愿自主张。康节曰：平生学道，岂不知此，然亦无可主张。时康节居正寝，诸公议后事于外，有欲葬近洛城者。康节已知，呼伯温入，曰：诸公欲以近城地葬我不可，当从伊川先茔耳。七月初四大书诗一章，曰：生于太平世，长于太平世，死于太平世。客问年几何？六十有七岁。俯仰天地间，浩然独无愧。以是夜五更捐馆。  

预营死事  

【`猗觉寮杂记`】  

杜预自表营首阳之南，为将来兆域，取制于邢山郑祭仲之墓。陶渊明自作挽词，自祭文。杜牧之，白乐天，辛礻必，李栖筠，王绩，严挺之，柳子厚，皆自撰墓志。卢照邻，李适，司空图，自作墓，卫大经自凿墓，自为志。颜鲁公在蔡州，度必死，乃作遗表墓志祭文。谓之达亦可，谓之近名亦可。处死若鲁公可也。  

知死后佳甚  

【`避嚣录`】  

叶衡罢相归金华，一日忽忽不乐，问安，曰：某且死无所恨，未知死后佳否耳？一士在下座，作而对曰：佳甚。问何以知，曰：使死而不佳，皆逃归矣。一死不反，是以知其佳也。皆笑。明年叶毙。  

陟方乃死  

【`书`】  

《舜典》：五十载陟方乃死。  

【`瓮牖闲评`】  

《书》曰：五十载陟方乃死。陟方犹言升遐耳。既曰陟方，又曰乃死，何也？故传书者，以乃死二字为注，误写为正文。殂落，亦死也。《尧典》曰：舜乃殂落。而《扬子法言》又云：黄帝，尧，舜，殂落而死，则是不可晓矣。  

终化而死  

【`罗泌路史发挥`】  

易之名篇，终化而死，神之易也。  

八百而死  

【`类说`】  

艾子见老姥衣衰粗之服，哭甚哀。艾子曰：妪夫谁也？曰：彭祖。艾子曰：彭祖寿八百而死固不为短，可以无恨。妪曰：吾夫寿八百诚无恨，然又有寿九百而不死者，岂不恨耶？  

后天而死  

【`太平广记`】  

周昭王梦羽人与以药，名曰：续脉明丸补血精散。王请以此药贮以玉缶，缄以金绳，以之涂足，则飞天地之外，从于寻常有得服之，后天而死。  

不腊而死  

【`唐柳宗元文集`】  

《司马凌君志》：凌准告刺史崔君曰：余尝学黄帝书，切脉视病。今余肝伏以讠啬，肾浮以代，将不腊而死审矣。后如其言。  

掩面而死  

【`左傅`】  

哀公十六年，楚白胜在吴，子西欲召之，叶公曰：吾闻胜也诈而乱，无乃害乎？子西曰：吾闻胜也信而勇，不为不利。舍诸边境，使卫藩焉。叶公曰：周仁之谓信，率义之谓勇，吾闻胜也好复言而求死士，殆有私乎？复言，非信也。期死，非勇也。子必悔之。弗从，召之，使处吴境为白公。后与石乞作乱，杀子西子期于朝，而劫惠王。子西以袂掩面而死。惭于叶公。  

闭口而死  

【`左傅`】  

哀公，晋荀瑶帅师围郑入郛，魁垒赂之，以知政，闭其口而死。  

吞舌而死  

【`燕丹子`】  

田光谓荆轲曰：盖闻士不为人所疑，太子送光之时，言此国事愿勿泄。此疑光也。是疑而生于世，光所羞也。向轲吞舌而死。  

接踵而死  

【`史记`】  

《仲尼原子传》：勾践谓子贡曰：孤不料力与吴战，困于会稽，日夜焦唇干舌，徒欲与吴王接踵而死。  

倒立而死  

【`唐书`】  

《隐峰传》：峰于五台金刚窟倒立而死，亭亭然如植，屹定如山，并力不动。峰妹为尼，咄之曰：老兄昔为不循法律，死且荧惑于人，乃以手轻攘，偾然而仆。峰遗一颂曰：独弦琴子为君弹，松柏长青不怯寒。金矿相和性自别，任向君前试取看。  

【`温州府志`】  

尼玄机，温之瑞安人，宿觉女弟。唐咸通间筑庵大日山，参雪峰禅师，言下契悟，后住净居寺，倒立而化。宿觉喝之曰：汝生也颠倒，死也颠倒，乃仆。后一夕，大雷电龛不见，寻之则在大日岩窦。有《圆明歌》传于世。  

朝闻夕死  

【`论语`】  

朝闻道，夕死可矣。  

【`宏斋弊帚藁`】  

《朝闻夕死说》：朝闻道，夕死可矣。何谓也？谓道重于死乎？非也。死乃道也。离道而论死者，非惟不知死，真不知道。夫道也者，圆神而无方也，通活而无固也，运行而无留也，周回而无倚也，屡迁而无居也，变化而无常也，混浩流转于宇宙间，而不可穷者也。为动静，则动必有静，而静复为动；为往来，则来必有往，而往复为来；为进退，则进必有退，而退复为进；为阖辟，则辟必有阖，而阖复为辟；为盈虚，则盈必有虚，而虚复为盈；为屈伸，则伸必有屈，而屈复为伸；为消长，则长必有消，而消复为长；为出入，则出必有入，而入复为出。此一机也。其混浩流转，岂有穷哉？然则生必有死，而死复有生，岂有他哉？即此道在宇宙间，所以动静，往来，进退，阖辟，盈虚，屈伸，消长，出入者，之为也。易之原始反终，故知死生之说者，正此之谓乎？夫不曰生死，而曰死生，以死复有生，无停息也。不曰要终，而曰反终，以终还为始，非断绝也。故原其始之生，则必有终之死，而知死之说矣。反其终之死，则复为始之生，而知生之说矣。此死生者，所以非为人小已之私，乃为道大化之公也。生非人之生，道实生之；死非人之死，道实死之。生者道而死亦道，则生死何与我？而我何私为之好恶哉？生固所可好也，若必恶死，是恶道也，而可乎？故生于道，而朝有闻焉。即亦死于道，而夕即可焉。生亦犹朝也，死亦犹夕也。一日之运，有朝必有夕；百年之运，有生必有死，道如是故也。故死生者，昼夜之道。知昼夜之道，即知朝夕之道矣。彼二氏者，岂知此哉？夫寂必有感，死必有生者道也，释氏乃欲寂灭而无生，曾不知乐于寂灭，则道绝矣。无生，犹有夜而无昼也。静必有动，生必有死者，道也。老氏乃欲清静而长生，则道胶矣。长生，犹有昼而无夜也。有是道乎？夫死生终始，实大道大化之运，如环无端者也；使生而无死，死不复生，始而无终，终不复始，则道为有穷而非道矣。所谓生生之易者，正以其生生不已也。未知生，焉知死者？生犹死也。事死如事生者，死犹生也。易之反覆上下而变通不穷者，此道而已。不然，乾坤毁，则无以见易；易不可见，则乾坤或几乎息矣。二氏者，盖皆以生死为一身之私，而不知此道之公耳。生我死我，一听于道，何不可之有。要必洞然于中，而无秋毫之疑。庶乎时至而能死也夫。  

易箦而死  

【`礼记`】  

《檀弓》：曾子寝疾病，乐正子春坐于床下。鲁元，鲁申，坐于足。童子隅坐而执烛，童子曰：华而皖，大夫之箦与？子春曰：止。曾子闻之，瞿然曰：然。斯季孙之赐也，我未之闻能易也，元起易箦。鲁元曰：夫子之病革矣。不可以变幸而至于旦，请敬易之，曾子曰：尔之爱我也不如彼，君子之爱人也以德，细人之爱人也以姑息，吾何求哉！吾得正而毙焉，斯已矣。举扶而易之，反席未安而殁。  

结缨而死  

【`春秋左氏传`】  

哀公十五年，孔子在鲁，子路为卫孔悝家臣，庄公因孔姬以入于孔氏，迫孔悝强盟之，遂劫以登台。栾宁将饮酒，炙未熟，闻乱，使告子路，召获驾弃车行爵食炙，奉出公以奔鲁。子路将入，遇子羔将出，曰：门已闭矣。子路曰：吾姑至马，子羔曰：弗及，不践其难。子路曰：食马不避其难。遂出，子路入及门，公孙敬问马曰：无入为也。子路曰：是公孙也求利马而逃其难，由不然。利其禄，必救其患。有使者出，乃入，曰：太子马用孔悝，虽杀之，必或继之。且曰：太子无勇。若燔台半，必舍孔叔。太子闻之，下石乞于敌子路，以戈击之，断缨。子路曰：君子死，冠不免，结缨而死。孔子闻卫乱，曰：柴也来，由也死矣。《象山语录》问子路死之非。只合责当时不合事。辄曰：此是去册子上看得来底，乱道之书成屋，今都滞在其间。后云：子路死，是甚次第。  

不说弁而死  

【`左傅`】  

襄公二十五年，崔子弑齐庄公，祝鱼它父祭于高唐，至复命，不说弁而死于崔氏。  

举鼎而死  

【`史记`】  

秦武王与孟说举龙文鼎，绝膑而死。徐广曰：膑，或作脉矣。  

听琴声而死  

【`燕丹子`】  

秦王曰：今日之计事，以子计耳，乞听琴声而死，召姬人鼓琴，琴声曰：罗单衣，可掣而绝。八尺屏风，可超而越。鹿卢之剑，可负而拔。轲不晓音，秦王从言掣之，绝，超屏风负剑而走。轲拔匕首摘之决秦王，刃入铜柱，火出。  

物固有死  

【`战国策`】  

苏代曰：“尧舜之贤而死，禹汤之智而死，孟贲之勇而死，乌获之力而死，生之物固有不死者乎？”  

心未尝死  

【`庄子`】  

《德充符篇》：夫保始之徵，不惧之实，勇士一人雄入于九军，将求名而能自要者而犹若是，而况宫天地府万物，直寓六骸，象耳目知之所知，而心未尝死。  

禄尽则死  

【`杨龟山语录`】  

丰尚书稷，尝言少时见雪窦教人惜福云：人无寿夭，禄尽则死。  

国不待死  

【`经子法语`】  

《荀子》：国不待死，天下不待亡。注：言不暇有所待而死亡，速之甚也。  

民报以死  

【`文子`】  

主遇之以礼，民报之以死。  

义重于死  

【`宋吴泳鹤林集`】  

《赐黄伯固辞依旧兵侍知隆兴抚安使不允诏》：情生于文，岂不念天伦之爱，义重于死，而容辞王事之劳。  

罪不至死  

【`旧唐书`】  

《杨纂传》：纂，贞观初，长安令，赐爵长安县男，有妇人袁氏妖逆，为人所告，纂究问之，不得其状，袁氏后又事发，伏诛。太宗以纂为不忠，将杀之。中书令温彦博以纂过误，罪不至死，固谏，乃赦之。  

和不如死  

【`南史`】  

《侯景传》：城中日蹙，简文乃请武帝曰：侯景围逼，既无勤王之师，今欲许和，更思后计。帝大怒，曰：和不如死。  

败不如死  

【`左传`】  

哀公六年，楚子在城父将救陈，卜战不吉，卜退不吉。王曰：然则死也。再败楚师，不如死。弃盟逊仇，亦不如死。死一也，其死仇乎？  

皆乐其死  

【`五代史`】  

《后唐伶官传》：庄宗时，魏王继岌已破蜀，刘皇后听宦者谗言，遣继岌贼杀郭崇韬，崇韬素疾伶人，由此皆乐其死。  

尤讳言死  

【`清波杂志`】  

士大夫欲永保富贵，动有禁忌，尤讳言死，独溺于声色，一切无所顾避。闻人家姬侍有惠丽者，伺其主翁属纩之际，已设计贿牙侩，俟其放出以售之。虽俗有热孝之嫌，不恤也。又佩玉以尸沁为贵，酬价增数倍，墟墓之物，反为生人宝玩，是不可以理语。  

胡不遄死  

【`诗`】  

《相鼠篇》相鼠有体，人而无礼，人而无礼，胡不遄死。  

有识之死  

【`增广字训`】  

浮图谓有识之死，受生循环。言人死神识不散，复寓形而受生。  

小人曰死  

【`礼记`】  

《檀弓》：子张召申祥而语之曰：君子曰终，小人曰死，吾今日其庶几乎？  

杀人者死  

【`西汉书`】  

高祖初入关中，与父老约法三章：杀人者死，伤人及盗抵罪，余悉除去秦苛法。  

【`新唐书`】  

《王彦威传》：彦威其先出太原，擢明经甲科，累擢司封郎中，弘文馆学士，谏议大夫。兴平民上官兴杀人，亡命，吏囚其父，兴闻自首请罪，京兆尹杜，御史中丞宇文鼎，以其自归死，免父之囚，可劝风俗，议减死。彦威上言杀人者死，百王共守，原不杀，是教杀人。有诏贷死，彦威诣宰相据法争论，下迁河南少尹。  

始祸者死  

【`左传`】  

定公十三年，荀跞言于晋侯曰：君命大臣，始祸者死。载书在河，今三臣始祸，而独逐鞅，刑已不均矣。请皆逐之。  

人传已死  

【`宋苏东坡集`】  

《谢量移汝州表》：疾病连年，人皆相传于已死。饥寒并日，臣亦自厌其余生。  

偷心已死  

【`禅林僧宝传`】  

黄龙青禅师曰：古之学者言下脱生死，效在什么处，在偷心已死。  

一死  

【`书`】  

修五礼，五玉，三帛，二生，一死挚。孔疏曰：一死，谓雉，上所执也。不可生，故曰：一死。王氏曰交有时，别有伦，守死而不犯分，然后可以为士，故士执雉也。  

但少一死  

【`续后汉书`】  

《宗预传》：时都护诸葛瞻初统朝事，廖化过预，欲与预共诣瞻许，预曰：吾等年逾七十，所窃已过，但少一死尔，何求于年少而屑屑造门邪？遂不往。  

所欠一死  

【`冷斋夜话`】  

东坡作《赠举子诗》曰：平生万事足，所欠惟一死。事见《梁僧史》曰：世祖宴东府，王公毕集，诏跋陀罗至，跋陀罗皤然清癯，世祖望见，谓谢庄曰：摩诃衍有机辩，当戏之。跋陀趋外陛，世祖曰：摩诃衍不负远来，惟有一死在。即应声曰：贫道客食陛下三十载，恩德厚矣，无所欠，所欠者唯一死耳。  

【`宋吴垌五总志`】  

洪觉范虽以诗名，而荒唐不学，世无其比，未易一二举也。三国宗预云：吾年逾七十，所窃已过，所欠唯一死耳。故东坡曰：年来万事足，所欠唯一死。乃引梁僧跋陀罗为证。又四更自宝公塔还合妙齐，疲卧松下石上，其诗云：露眠不管牛羊践，我是钟山无事僧，初不知牛羊下来为底时节，而用于四更事中。以吾法议之，当断不应而从重。  

独欠一死  

【`宋史`】  

《李诚之传》：诚之移知蕲州，蕲自南渡以来，未尝被兵，诚之曰：备御无素，金人长驱而来，将若之何？相视城壁而增益之。嘉定十四年二月，金人犯淮南，时诚之已逾满，代者不至欲先遣其孥妇。闻难作而止。喟然谓其僚，曰：吾以书生再任边垒，行年七十，抑又何求？独欠一死尔。当与同僚戮力以守，不济则以死继之。  

所扌弃一死  

【`北盟录`】  

宋钦宗，靖康中，粘罕军前交割三镇地界，冯枢密问杀使人否？对曰：自古戎狄无道何尝杀使人？李徽猷云：某所拼一死，无足计较者。  

分甘一死  

【`北盟录`】  

宋钦宗时，霍安国令仲熊与金人战败被擒，见敌楼上张紫伞一柄，监军骨舍郎君坐其下，令人传译云：何故不晓逆顺抗拒王师？仲熊曰：仲熊是赵皇臣子，奉安抚使指挥来将兵，才微兵薄，分甘一死。后骨舍郎君乃贷其命。  

甘分一死  

【`金史`】  

《毕资伦传》：宋龟山说制时青乘隙袭破泗州西城。资伦失计，坠南城求死，为宋军所执，以见时青，青说之曰：毕宣差，我知尔好男子，亦宜相时达变，金国势已衰弱，尔肯降我宋，亦不负尔；若不从，见刘大师即死矣。资伦极口骂曰：时青逆贼听我言，我出身至贫贱，结柳器为生，自征南始得一官，今职居三品，不幸失国家城池，甘分一死，尚不能报，肯从汝反贼求生耶！  

不过一死  

【`金史`】  

《杨达夫传》：达夫字晋卿，耀州三原人，泰和三年进士，有才干，所至可纪。会有诏徙民东入关，达夫与众行及韶，避兵于州北之横岭，为游骑所执，将褫衣害之，达夫挺然直立马首，略无所惧。稍侵辱之，即大言曰：我金国臣子，既为汝所执，不过一死，忍裸袒以黩天日耶，遂见杀。  

即有一死  

【`呓集`】  

张太傅世杰本信安，归宋擢承宣使。丙子正月，宋秀王与择奉二王出宫航海，时独松告急，世杰力议出师，为陈宜中沮之，世杰曰：吾尽吾职分，延得一日，也是赵家一日之天下。如不可为，亦即有一死，庶几可见赵皇于地下，世杰忠宋之心，已见于此时矣。  

人有三死  

【`数类`】  

哀公问于孔子曰：智者寿乎？仁者寿乎？孔子曰：然，人有三死，而非其命也，行己自取也。夫被寝不时，饮食不节，逸劳过度者，疾共杀之；居下位而上干其君，嗜欲无厌，求索不止者，刑共杀之；以少犯众，以弱侮强，忿怒不类，动不量力，兵共杀之。此三者死，非其命也，入自取之。若夫智士仁人，持身有节，动静有仪，喜怒以时，无害其性，虽得寿焉，不亦宜乎？  

横死有三  

【`法句譬喻经`】  

有病不治，为一横死。治而不慎，为二横死。忄乔恣自用，不达逆顺，为三横死。  

八谷四死  

【`吴越春秋`】  

《句践阴谋传》：计砚曰：春种八谷，夏长而养，秋成而聚，冬畜而藏，夫天时有生而不救种，是一死也。夏长无苗，二死也；秋成无聚，三死也；冬藏无畜，四死也。虽有尧舜之德，无如之何？  

民有五死  

【`刘向说苑`】  

民有五死，圣人能去其三，不能除其二。饥渴死者，可去也；冻寒死者，可去也；惧五兵死者，可去也。寿命死者，不可去也。癖疽死者，不可去也。饥渴死者，中不充也；冻寒死者，外胜中也。惧五兵死者，德不忠也；寿命死者，岁数终也；癖疽死者，血气穷也。故曰：中不正者，外逍遥者，多怨怪，多怨怪者，疾病生。故清净无为，血气乃平。  

七死  

【`西汉书`】  

《鲍宣传》：哀帝时，宣上书陈曰：凡民有七亡，又有七死，酷吏欧，一死也，欧，击也，冶狱深刻，二死也，冤陷亡辜，三死也。盗赋横发，四死也，怨仇相残，五死也，岁恶饥饿，六死也，时气疾疫，七死也。  

九死  

【`离骚`】  

虽九死其犹未悔。  

恕以十死  

【`隋书`】  

《郑译传》：宣帝时，译内史事，初高祖与译有同学之旧，译又素知高祖相表有奇，倾心相结，至是高祖为宣帝所忌，情不自安。常在永巷，私于译曰：久顾出藩，公所悉也，敢布心腹，少留意焉。译曰，以公德望，天下归心，欲求多福，岂敢忘也，谨即言之。时将遣南征，译请元帅，遂请高祖为寿阳总管以督军事，帝从之。明日高祖为丞相，拜译柱国相府长史，治内史上大夫事。及高祖为大蒙宰，总百拨，以译兼领天官都府司全总六府事，出入卧内，言无不从，赏赐玉帛。不可胜计，每出入以甲士从，拜其子元王寿为仪同，时尉迥王谦司马消难等作乱，高祖逾加亲礼，俄而进位上柱国，恕以十死。  

龙逢谏死  

【`太平御览`】  

符子曰：桀观炮烙于瑶台，谓龙逢曰：乐乎？龙逢曰：乐。桀曰：观刑何无恻恒之心？龙逢曰：天下苦之，而君以为乐，臣君之股肱，何不悦乎？桀曰：听子谏，谏得我改之，谏不得我刑之，龙逢曰：臣观君冠，危石也；臣观君履，春冰也；未有冠石而不压，蹈春冰而不陷。桀笑曰：是曰亡则与具亡，子知我之亡，而不自知乎亡？子就炮烙之刑，吾观子。龙逄歌趋曰：造物劳我以生，息我以炮烙，故涉斯我乐。人不知，赴火而死。  

战死  

【`西汉书`】  

《李陵传》：成安侯者，颖川人。父韩千秋，故济南相，奋击南越，战死，武帝封其子延年为侯，以校尉随陵，单于使骑并攻汉军，疾呼曰：李陵韩延年趣降。遂遮道急攻。陵夜半时击鼓起，士鼓不鸣，陵与韩延年俱上马，壮士从者十余人，虏骑数千追之，韩延年战死。《应天府志》：临海松阳人柳荣，从张悌至杨州，荣病死船中二日。时军已上岸，无有埋之者，忽然大呼言：人缚军师，人缚军师，声激扬，遂活。人问之。荣曰：上天北斗门下，卒见人缚张悌，意中大愕，不觉大呼言：何以缚张军师？门下人怒荣，叱逐使去。荣便去。怖惧曰：余声发扬耳。其日悌战死。《元史》《忠义传》：任志死国，王闵之，令其子存袭。庚寅岁，金将武仙攻潞州，存战死。  

当战死  

【`北史`】  

《安同传》：宜城王奚斤自长安追赫连昌至安定，同子颉为监军侍御史，斤以马多疫死，士众乏粮，乃筑垒自固。昌遂骄矜，日来侵掠，颉曰：等死，当战死，宁可坐囚乎？乃阴与尉眷等谋选骑马，昌来攻垒，颉出应之，昌马蹶而坠，颉擒昌送京师。  

尚战死  

【`新唐书`】  

《骠骑传》：昆明蛮尚战死，恶病亡，胜兵数万。  

父子战死  

【`资治通鉴`】  

唐高宗龙朔二年，二月戊寅，左骁卫将军白州刺史沃沮道总管庞孝泰，与高丽战于蛇水之上，军败，与其子十三人皆战死。  

与贼战死  

【`续通鉴长编`】  

宋神宗元丰五年，初费万为蛮所袭，经略司数移文责知宣州王奇，奇不能堪，后数日贼万余人攻普义砦，与官军战，奇出遂败，尚有亲兵数百，或劝奇乘骑逃去。奇辄骂曰：大丈夫当尽节以报国。遂死之。  

兵出战死  

【`资治通鉴`】  

昭宗景福二年，时溥求救于朱瑾，朱全忠遣其将霍存将骑兵三千军曹州以备之，瑾将兵二万救徐州，存引兵赴之。与朱友裕合击徐兖兵于石佛山下，大破之。石佛山近彭城，《薛史》曰：石佛山在彭门南。《述征记》：彭城南有石佛山，顶方二丈二尺。瑾遁归兖州，辛卯徐兵复出，存战死。霍存恃胜而不虞，徐兵之复出，故战败而死。复，扶又翻。  

城陷战死  

【`宋史`】  

《韩浩传》：浩丞相琦孙，守潍州。建炎二年，金人攻城，浩率众死守。城陷，力战死之，特赠三官，官其家三人云。  

上岸战死  

【`隋书`】  

《麦铁杖传》：铁杖骁勇有膂力，辽东之役，请为前锋，顾谓医者吴景贤曰：大丈夫性命自有所在，岂能艾炷炙安页，瓜带贲欠鼻，治黄不差而卧死儿女手中手？将度辽，谓其三子曰：阿奴当备浅色黄衫，吾荷国恩，今是死日，我既被杀，尔当富贵，唯诚与孝，尔其勉之。及济桥未成，去东岸尚数丈，赋大至，铁杖跳上岸，与贼战死。  

下马战死  

【`有官龟鉴`】  

张须陀以功迁齐郡通守。领河南道十二郡黜陟讨捕大使，寻将兵拒东都郡赋翟让，前后二十余战，每破走之，转荥阳通守。时李密说让取洛口仓，让惮须陀。不敢进。密劝之，让遂与密率兵逼荥阳，须陀拒之。让惧而退，须陀乘之，逐北十余里，时李密邀击须陀，军遂败。密与让合军围之，须陀溃围辄出，左右不能尽出，须陀跃马入救之，往来数四，众皆败散，乃仰天曰：兵败如此，何面目见天子乎？乃下马战死。  

舍马战死  

【`宋史`】  

《忠义传》：牛皓与金将遇，所部步不满二百，乃下与战，谓其从曰：吾所以舍马者，欲与若等同死也。金人欲招之，皓力战死。  

犒军死战  

【`新唐书`】  

《李希烈传》：高彦昭击家牛犒军士，死战，斩首三千级。  

饮血力战死  

【`元史`】  

《石天应传》：天应曰：先时人谏我南迁，吾违众而来此，事急弃去，是不武也，汝等勉之。少顷，敌兵四合，天应饮血力战，至日午死之，木华黎闻而痛惜马。  

男儿当战死  

【`元史`】  

《石天应传》：吾年垂六十，老耄将至，一旦卧病床第，闻后生辈立功名，死不暝目矣。男儿要当死战阵以报国，是吾志也。  

为君父死  

【`宋史`】  

《忠义传》：李成大知金坛县，北兵至，战不胜，为吏民挟降，乃谋复金坛，事泄系狱。榜掠不屈，遂杀其二子以惧之，终不屈。笑曰：子为父死，臣为君死，卒杀之。  

【`张南轩语录`】  

先生曰：某顷侍先公在淮上，忽报虏骑至，先公以城中兵少为忧，问某曰：将何以应之？某曰：惟当率城中军民戮力一战，不得已，则父为君死，子为父死而已。但为主死《忠义传》：张弘范兵至崖山，得张世杰甥韩，命以官，使三至招之。世杰历数古忠臣曰：吾知降生且富贵，但为主死不移耳。  

为国家死  

【`宋史`】  

《赵师旦传》：师旦知康州，侬智高破邕州，顺流东下，贼已薄城下，师旦止有兵三百，开门迎战，杀数十人，会暮贼稍却，师旦语其妻取州印佩之，使负其子以匿，曰：明日贼必大至，吾知不敌，然不可以去，尔留死无益也。遂与监押马贵部士卒固守州城，迟明，贼攻城愈急，左右请少避，师旦曰：战死与戮死何如？众皆曰：愿为国家死。至城破，无一人逃者，矢尽，还据堂而坐，智高麾兵鼓噪争入胁师旦，大骂曰：饿獠，朝廷负若何事，乃敢反邪？天子发一校兵，汝无遗类矣。智高怒，贫贵杀之。贼去，州人立庙，事平，赠光禄少卿云  

为国致死  

【`左传`】  

昭公元年，赵孟曰：临患不忘国，忠也；思难不越官，信也；图国忘死，贞也；谋主三者；义也。  

【`宋史`】  

《刘汲传》：时金人复渡河，谍知邓州为行在所，命其将银朱急攻京西，汲遣副总管侯成林守南阳，金人奄至杀成林。汲集将吏谓曰：吾受国恩，恨未得死所，金人来必死，汝有能与吾俱死者乎？皆流涕曰：惟命。乃下命募敢死士四百人。及南阳陷，命将戚鼎将兵三千逆战，及命靳义与赵宗印分西南门掎之，汲自以牙兵四百登陴，望见宗印从间道遁，即自至鼎军中，麾其众阵以待敌至，皆死斗。敌却，俄而义败，金人攻之益急，矢下如雨，军中请汲去，汲不许。曰：使敌知安抚使在此，为国致死。敌大至，汲死之。事闻，赠太中大夫，谥忠介。  

为社稷死  

【`北盟录`】  

靖康二年，金人出榜阙下求立异姓，云军前南官亦当举。唯何桌。李若水预此议。及军前，取其家属兄若虚到南薰门亲见，番官数人共叹其忠，且言我大辽死难者二十馀人，你南朝只李侍郎一人。后自京师奔大元帅府，上书者数十人，皆言为社稷死者，唯李若水一人。  

为民而死  

【`元史`】  

《杨朵儿只传》：子不花，文宗入继大绕，除通政院判。将行，值陕西诸军拒诏，郡邑守事率民逃之，不花独率众出御，呼西人谕之曰：民者祖宗所致，国家大事，何与于民？汝等既昧逆顺，又欲残此无辜，吾有为民死尔，不汝从也。阵溃，遂见杀。  

为忠义死  

【`名臣言行录`】  

孙昭远为都总管，尝与诸子书曰：今日御甚难，若假一岁，度几可保，吾四男二女，今不复念，要为忠主死耳。  

尽忠得死  

【`史记`】  

《郑世家》：解扬将死，顾谓楚军曰：为人臣毋忘尽忠得死者，楚王诸弟皆谏王赦之，于是赦解扬。  

守正而死  

【`新唐书`】  

《列女传》：殷保晦妻封，保晦历校书郎，黄巢入长安，共匿兰陵里。保晦逃，贼悦封色，欲取之，固拒。贼怒，勃然曰：从则生，不然正膏我敛。封骂曰：我公卿子，守正而死，犹生也。终不辱逆贼手。遂遇害。保晦归，左右曰：夫人死矣。保晦号而绝。  

抱义而死  

【`马令南唐书`】  

《潘丞传》：王延政镇建州，辟丞为度支判官，延政与福州构隙，丞极谏，不纳。会晋安使至，延政大阅以夸示之，辞气益悖，丞长跪固谏，其言甚切，延政大怒，谓军士曰：汝可为我食判官肉。丞曰：与其不义而生，孰若抱义而死！事势如此，蚤死为幸。久之乃解。  

竭力效死  

【`金史`】  

《马庆祥传》：大将蒙古不花将攻凤翔行省，檄庆祥分道清野，行遇先锋于浍水，战不利，且行且战。将及城，会大兵邀其归路，度不能脱，令其骑曰：吾属荷国厚恩，竭力效死，乃其职也。  

臣愿效死  

【`名臣言行录`】  

金人再犯京师，议割雨河，须大臣偕行。聂昌耿南仲皆以事辞，陈过庭曰：主忧臣辱，臣愿效死。  

见难能死  

【`程氏外书`】  

匹夫悍卒，见难而能死者有之矣。惟情欲之牵，妻孥之爱，断而不惑者鲜矣。  

握节以死  

【`宋史`】  

《崔纵传》：纵登政和五年进士第，累迁承议郎，干辨审计司。二帝北行，高宗将遣使通问，廷臣以前使者相继受击莫肯往，纵毅然请行，乃授朝请大夫右文殿修撰，试工部尚书以行。比至，首以大义责金人，请还二帝，又三遣之书。金人怒，徙之穷荒，纵不少屈。久之，金人许南使自阵，而听其还，纵以王事未毕，不忍言。又以官爵诱之，纵恚恨成疾，竟握节以死。洪浩、张邵还，遂归纵之骨，诏以兄子延年为后。  

守城而死  

【`倦游杂录`】  

侬贼破邕州，偶江涨，遂乘桴沿流入番禺。时赞善大夫赵师旦知康州，到任始一月，贼既迫境，谕官属吏民使避贼。谓曰：吾固知斯城不可守，然守城而死，乃监兵洎吾之职也。若曹无预祸。贼既至，率弱卒不满百御之半日。城陷，赵与监兵者皆死之，士卒得免者无一二。先是一日，赵方出其妻藏于山谷，道中生一子，弃草中。贼去凡三日归，视之尚生，人谓忠义之感，又有曹观者，以太子中舍知封州，贼既至，乃易服遁去，未十余里，为贼所擒。贼犹谓曰：汝乃好骂我南人作蛮者也，今日犹不拜耶？曹竟不屈，至晚积薪燔死于江。时本路主漕连者与曹有旧，乃移师旦事于观，仍诗之于石，朝廷赠观太常少卿，子孙弟侄洎女子授官赏命服者数人。赵赠卫尉少卿，一子得殿直。赵史君之事，岭外人率皆知之。康州人为之立祠堂，至今祭享不绝。  

冒阵而死  

【`续后汉书`】  

《诸葛瞻传》：魏邓艾自阴平由景谷道入，瞻督诸军拒之，至涪而艾已长驱而前，破瞻前锋。瞻退住绵竹，艾遣书诱瞻曰：若降者，必表为琅琊王。瞻怒，斩艾使，遂战，大败，临阵死，时年三十七。瞻长子尚叹曰：父子荷国重恩，不早斩黄皓，使败国殄民，何用生焉？策马冒阵而死。  

叱贼而死  

【`北史`】  

郦道元，字善长，除御史中尉。时雍州剌史萧宝寅友状稍露。侍中城阳王徽素忌道元，因讽朝廷遣为关右大使，遣其行台，郎中郭子帙围道元于阴盘驿亭，道元目叱贼，厉声而死。  

骂贼而死  

【`金史`】  

《李宝信妻王氏》：张觉以平州叛，王氏陷贼中，贼欲逼室之。王氏骂贼，贼怒，遂支解之。  

【`元史`】  

《忠义传》：萧景茂家贫力农。至元四年，南胜县民李智甫作乱，掠龙溪，景茂与兄佑集卿丁拒之。众败，景茂被执，贼胁使从已，景茂骂曰：狗盗，我生为大元民，死作隔洲鬼，岂从汝为逆耶？贼怒，缚景茂于树，脔其内，景茂益愤骂。贼以刀决其舌，景茂骂不绝声而死。  

遇贼而死  

【`元史`】  

《忠义传》：合剌普花以右丞唆都督兵征占城，交趾属护饷道，北至东莞博罗界中，遇剧贼欧钟等，横绝石湾，其锋锐甚，合剌普花身先士卒，且战且行，矢竭马创，徒步格对，以众寡不敌，为所执。贼欲奉之为主，不屈，遂遇害。  

平贼甘死  

【`新唐书`】  

《封常清传》：常清平贼，败书闻，帝削常清官使白衣录高仙芝军效力。仙芝使衣黑、衣监左右部军。及边令诚以诏书至示之，常清曰：吾所以不死者，恐国家节，受戮贼手，今死乃甘心。  

遇兵赴死  

【`元史`】  

《列女传》：赵彬妻朱氏天历初，西兵掠河南，朱氏遇兵被执，逼与乱，朱氏拒不能脱，绐以井傍瘗金，得近井，即赴井中死。又王氏女安哥从父避兵印山，兵搜得之，欲污之，安哥不从，投涧死。有司言状，表其庐。  

杀马示必死  

【`宋史`】  

《曹友闻传》：北兵入兴元，至大安，友闻分遣诸将夹击，亲帅精兵入龙尾头，弟万闻之，五鼓出隘口与之会，内外两军皆殊死战，血流二十里，黎明大兵益增，乃以铁骑四面围绕，友闻叹曰：此殆天乎！吾有死而已。于是极口诟骂，杀所乘马，以示必死。血战愈厉，与弟万俱死。军尽殁，北兵遂长驱入蜀矣。事闻，特赠龙图阁学士太中大夫，赐庙褒忠，谥曰节。万特赠武翼大夫。  

令死即死  

【`扬内翰谈苑`】  

太祖善御豪杰，得人之死力。居常多幸诸武池，临流观习水战，因谓左右曰：人皆言忘身为国，然死者人这所难，言之易。尔时禁卫将帅军厢主皆侍侧，有天武厢主李进卿前对曰：如臣者令死即死耳。遂跃入池中。太祖急令水工数十人救之，得免，几于委顿。  

扼吭而死  

【`契丹志`】  

太宗会同十年，十二月，辽伐晋，杜威等降。初威之降也，皇甫遇初不与谋，辽帝欲遣遇先入大梁，遇辞退，谓所亲曰：吾位为将相，败不能死，何面目复南行？至平棘，遂扼吭而死。太宗会同十年十二月，辽帝既破晋，遣兵趣河阳，捕景延广。延广见帝于封丘，帝责之曰：两主失权，皆汝所为也。十万横磨剑安在？召乔荣使相辨证，荣出衣襟所藏书，乃以十事责延广，每服一事，授一牙筹，授至八筹，帝叱锁之。后命押送归本国，宿陈桥，夜分扼吭而死。  

拜日而死  

【`元史`】  

《石抹也先传》：祖库烈儿誓不食金禄，率部落远徙，年九十，夜得疾，命家人候日出以报。及旦，沐浴拜日而死。  

东向而死  

【`晋书`】  

《刘聪纪》：赵染与索纟林占於城西，鲁徽谏止，染不听，败绩而归。染悔曰：吾不用鲁徽之言，以至于此，何面目见之？於是斩徽，徽临刑谓染曰：将军愎谏违谋，戆而取败，而复忌前害胜，诛戮忠良，以逞愚忿，亦何颜面瞬息世间哉？袁绍为之于前，将军踵之於后，覆亡败丧，亦当相寻，所恨不得一见大司马而死。死者无知则已，若其有知，下见田丰为徒，要当诉将军于黄泉，使将军不得服床枕而死。叱刑者曰：令吾面东向，大司马曜闻之曰：蹄涔不容尺鲤，染之谓也。  

南乡拜而死  

【`宋史`】  

《文天祥传》：天祥临刑，殊从容谓吏卒曰：吾事毕矣。南乡拜而死。数日，其妻欧阳氏收其死面如生，年四十七。  

不可无名而死  

【`金史`】  

《完颜素兰妻传》：参政完颜素兰妻亡其姓氏，当崔立之变，谓所亲曰：吾夫有天下重名，吾岂肯随众陷身，以辱吾夫乎？今日一死固当，但不可无名而死，亦不可离吾家而死。即自缢于室。  

以人从死  

【`通鉴`】  

《周外纪》：王四年，是岁秦武公薨，初以人从死从死者六十六人，子白不立，封平阳，立其第德公。  

良臣从死  

【`史记`】  

《秦本纪》：三十九年，缪公卒，葬雍，从死者百七十七人。秦之良臣子与舆氏三人，名曰奄息、仲行、针虎，亦在从死之中，君子曰：秦缪公不为诸侯盟主，亦宜哉！死而弃民，收其良臣而从死，且先王崩，尚有遗德垂法，况夺之善人良臣，百姓所哀者乎？是以知秦不能复东征也。  

室人从死  

【`子思子`】  

公父文伯死，室人有从死者，其母怒而不哭。相室谏之，其母曰：孔子天下之贤人也，不用于鲁，退而去，是子素宗之，而不能随。今死而内从死者二人焉，若此，其于长者薄，于妇人厚也。  

臣请从死  

【`史记`】  

《李斯传》：公子高欲奔，恐收族，乃上书：先帝无恙时，臣入则赐食，出则乘舆。御府之衣，臣得赐之；中厩之宝马，臣得赐之，臣当从死而不能，为人子不孝，为人臣不忠。不忠者无名以立志于世，臣请从死，愿葵郦山之足，惟上幸哀怜之。  

士多从死  

【`西汉书`】  

《匡衡传》：元帝时，匡衡上疏云：秦穆贵信，而士多从死。注：应邵曰：秦穆公与群臣饮酒，酒酣，公曰：生共此乐，死共此哀，于是奄息仲行钅咸虎诈诺，及公薨，皆从死。黄鸟诗所为作也。  

止从死  

【`史记`】  

《秦本纪》：献公元年，止从死。  

东女王死  

【`新唐书`】  

《西域东女传》：东女王死，国人以金钱数万纳王族，求淑女二立之，次为小王，王死因以为嗣，或姑死妇继，无篡夺，贵人死剥其皮，内骨瓮中，糅金屑瘗之，王之葬殉死者数十人。  

人愿随死  

【`岭外代答`】  

婆国，国王及官豪有死者，左右承奉人皆愿随死。焚则跃入火中，弃骨于水，亦踣水溺死不悔。  

毒死  

【`新唐书`】  

《李希烈传》：贞元二年，李希烈遣杜文朝寇襄州，为樊泽所破，获文朝会嗣曹王皋、张建封、曲环，及李澄，四略其他，势日蹙。希烈缩气不敢摇，啖牛肉而病，亲将陈仙奇阴令医毒之，以死。  

饮药而死  

【`东汉书`】  

《蔡伦传》：伦初受窦后讽旨，诬陷安帝祖母宋贵人。及太后崩，安帝始亲万机，敕使自致廷尉，伦耻受辱，乃沐浴整衣冠，饮药而死。  

【`新唐书`】  

《列女传》：杨庆妻，王世充兄之女。庆以河间王子为郇王守荥阳，陷于世充，故世充妻之，用为管州刺史。太宗攻洛阳，庆谋与王曰归唐。谢曰：郑以我奉箕者，缀公之心。今负恩背义，自为身谋，可若何？至长安，则公家婢耳。愿送我还东都。庆不听。王谓左右曰：唐胜则郑灭，郑安则吾夫死，若是，生何益？乃饮药死。庆入朝，官宜州刺史。  

竟以药死  

【`事文类聚`】  

《韩退之为李干墓志》：叙当世名贵，服金石药，欲生而死者数辈，著之石，藏之地下，岂为一世戒耶！而竟以药死，故白传云：“退之服琉黄，一病竟不痊”也。  

服丹致死  

【`王明清挥尘余话`】  

王称定观者，元符殿帅恩之子，有才学，好与元故家游。范元实温潜溪诗眼中亦称其能诗。政和未，为殿中监，年二十八矣。东眷悬渥，少年贵以酒色自娱，一日忽宣召入禁中，上云：朕近得一异人能制丹砂，服之可以长生久视，炼治经岁而成，色如紫金，卿为试之。定观忻跃拜命，即取服之，才下咽，觉胸间烦燥之甚，俄顷烟从口中出，急扶归，已不救。既殓之后，但闻棺中剥啄之声，莫测所以，已而火出其内，顷刻之间，遂成烈焰，室庐尽焚。开封府尹亟来救之，延烧数百家方止。但得其枯骨于余烬中，亦可怪也。  

服丹疽死  

【`王明清挥尘余话`】  

丁广任保州教授，会有道人过郡，自言能炼大丹，服之可以无疾，然后飞升度世。郡之守贰馆之选日创窀，依其法炼之四十九日而成。广闻之，裁书以献，乞取刀圭，以养病身。仅得半粒，广忻然服之，不数日郡将通判皆疽发于背，相继而死。广腰间亦生疖甚恐，亟饮地浆解之。明年疾作，因澡身入水疮口中，遂不能起。金石之毒，有如是者，并收于此，以为世诫云。  

引椒而死  

【`北史`】  

《高允传》：高遵子元荣诣洛讼冤，犹恃道登，不时还赴。道登知事决方乃遣之，遵恨其妻不与诀，别处沐浴，引椒而死。  

食马肝死  

【`西汉书`】  

《郊祀志》：武帝既诛文成，后悔其方不尽。及见栾大，大说，大为人长美言，师古曰：善为甘美之言也。多方略，而敢为大言，处之不疑。大言曰：臣常往来海中，见安期羡门之属，顾以臣为贱，不信臣，师古曰：顾念也。又以为康王诸侯耳。不足与方，臣数以言康王，康王又不用臣，臣之师曰：黄金可成，而河决可塞，不死之药可得仙人可致也。然臣恐效文成，则方士皆掩口，恶敢言方戴！上曰：文成食马肝死耳。注：索隐曰，气勃而毒盛，故食走马肝杀人。《儒林传》曰，食肉无食马肝是也。子诚能修其方，我何爱乎？  

刮金饮之而死  

【`续后汉书`】  

《孙坚传》：先荆州刺史王睿与坚共击零桂贼，以坚武官，言颇轻之。及武陵大守曹寅诈徼移坚收睿，坚即勒兵袭睿，睿穷迫，刮金饮之而死。  

刮金印服之而死  

【`吴志`】  

诸葛融为奋威将军，摄兵驻公安，兄恪既诛，乃取融。兵到围城，饮药而死。《江表传》曰：先是公安有灵鼍鸣，童谣曰：白鼍鸣，龟昔平。南郡城中可长生，守死不去义无成。及恪诛，融果刮金龟印服之而死。  

自经而死  

【`高氏小史`】  

文帝元嘉三年，以徐羡之、傅亮，谢晦杀废帝及庐陵王诛之。尔曰：召羡之行至西门外，谢晦弟嚼为黄门郎上直，报亮云殿内有异处分，亮驰报羡之，回还西州，乘内人问讯，车出郭，步走至新林入陶灶中，自经而死，年六十三。时为司徒南平公。有官龟鉴赵昂发守池州。城将陷，发遂置酒与妻作别，云：我世受国恩，今力竭城陷，惟有死而已，妻曰：君死，妾又如何独生？乃相与自经而死。  

【`金史`】  

《胡天作传》：天作守平阳凡四年，屡有功，诏录其子定哥为奉职。元光元年，十月，青龙堡危急，诏遣古里、申石伦会张开、郭文振兵救之，次弹平寨东三十里不得进，知府事木虎忽失来总领提控王和，各以兵归顺。临城索共妻子，氏兵皆溃。执天作，天作己归顺，诏诛忽失来子之南康者，命天作子定哥承应如故。天作己受大元官爵，佩虎符招抚怀孟之民，定哥闻之，乃自经死。赠昭武将军。  

夫殁自经死  

【`元史`】  

《列女传》：赵美妻王氏，至治元年，美溺死。舅姑念其年少无子，欲使更适，以族侄继婚，王氏知不免，即自经死。李冬儿，丁从信妻也。年二十二，从信殁，服阕。父母问之曰：吾为汝再择婿，冬儿不从，还从信家自经死。李氏，惠高儿妻也。高儿殁，父母欲嫁之，李氏自缢死。  

家亡自经死  

【`元史`】  

《列女传》：贵哥，罗五十三妻也。天历初，五十三得罪。贬海南，籍其家，诏以贵哥赐近侍卯罕，卯罕亲迎之，贵哥度不免，如厩自经死。  

董安于缢死  

【`左传`】  

定公十四年，梁婴父恶董安于，谓知文子曰：不杀安于，使终为政于赵氏，赵氏必得晋国。盍以其先发难也。讨于赵氏。文子使告于赵孟曰：范中行氏虽信为乱，安于则发之，是安于与谋乱也。晋国有命，始祸者死。二子既伏其罪矣，敢以告，赵孟患之，安于曰：我死而晋国宁，赵氏定，将焉用生，人谁不死。吾死莫矣。乃自缢而死，赵孟尸诸市，而告于知氏曰：主命戮罪人，安于既伏其罪矣。敢以告，知伯从赵孟盟，而后赵氏定，祀安于庙。  

逼令缢死  

【`旧唐书`】  

《长孙无忌传》：许敬宗诬奏无忌谋反，高宗竟不问所由，惟听诬构之说，遂去官爵，流黔州。敬宗寻与吏部尚书李义府，遣大理正袁公瑜，就黔州重鞫无忌反状，公瑜逼令自缢而死，籍没其家。无忌既有大功，而死非其罪，天下至今哀之。  

遭妒绞死  

【`训女蒙求`】  

《九州春秋》：司录冯方女，国色也，袁术悦而纳之。诸妇害其宠，语之曰：将军贵人有志节，当时时涕泣忧愁，必长见钦重。从之。后诸妇因共绞系之梁，术诚以为不志而死，厚加殡敛。  

马缰绞死  

【`资治通鉴`】  

高宗咸亨二年，贺兰敏之敕流雷州，，复其本姓，至韶州，以马缰绞死。  

自刭而死  

【`西汉书`】  

《尹翁归传》：翁归为右扶风，缓于小弱，急于豪强，豪强有论罪输掌畜官，使斫，责以负程，不得取代。不中程辄笞督，极者至以铁自刭而死。京师畏其威严，师古曰：论罪，决罪也，扶风畜收所在，有苑师之属。故曰：掌畜官也。畜，许救反。，斩，音千卧反斧，斫忍也。  

自刎而死  

【`东汉书`】  

《隗嚣传》：嚣奔西城，从杨广月馀，杨广死，嚣穷困。其大将王捷别在戎丘，登城呼汉军曰：隗王城守者，皆必死无二心，愿诸军亟罢，请自杀以明之。遂自刎而死。《有官龟鉴》李芾德乙亥守谭州，竭力备御，吴继明夜半密使人出城议降，公不知之，将纳此，迫书状。公曰：我不晓如何书？遂入东向再拜曰：臣力竭矣，无以谢陛下，即命郐子沈忠先坏一家老幼，次及公，然后纵火焚之。沈忠叹曰：侍郎且拼得命，吾敢爱死。既纵火，亦自刎而死。  

伏剑而死  

【`晋书`】  

《车济传》：济果毅，有大量，张重华以为金城令，为石季龙将麻秋所陷，济不为秋屈，秋必欲降之，乃临之以兵。剂辞色不挠，曰：吾虽才非庞德，而受任同之，身可杀，志不可移。乃伏剑而死。秋叹其忠节，以礼葬之，后重华迎致其丧，亲临恸哭，赠宣和都尉。  

【`通鉴`】  

《周外纪》：齐田恒与国人盟，曰：不盟者死及家。石佗人曰：不盟，是杀吾亲也，从人而盟，是背吾君也。呜呼！生于乱世，不得正行；劫于暴人，不能全义。乃进盟以免父母，退伏剑而死。  

手剑格死  

【`西汉书`】  

《鲍宣传》：山阳曹竟、子期皆儒生。去官不仕于莽。莽死，汉更始征曹竟以为丞相封侯，竟不受侯爵。会赤眉入长安，欲降竟，竟手剑格死。  

刎月豆而死  

【`谷梁傅`】  

僖公十年，晋杀其大夫里克，称国以杀，罪累上也。里克弑其二君与一大夫，其以累上之辞言之，何也？其杀这不以其罪也。其杀之不以其罪奈何？里克所为弑者，为重耳也。夷吾曰：是又将杀我乎。故杀之不以其罪也。其为重耳弑奈何？晋献公伐虢得丽姬，献公私之有二子，长曰奚齐、稚曰卓子。丽姬欲为乱，敌谓君曰：吾夜者梦夫人趋而来，曰：吾苦畏，胡不使大夫将卫士而卫冢乎！公曰：孰可使？曰：臣莫尊于世子，则世子可。故君谓世子曰：丽姬梦夫人趋而来曰：吾苦畏，女其将卫士而往卫冢乎？世子曰：敬诺。筑宫。宫成，丽姬又曰：吾夜者梦夫人趋而来曰：吾苦饥！世子之宫已成，则何为不使祠乎？故献公谓世子曰：其祠，世子祠已。祠致福于君，君田而不在。丽姬以为酒，药脯以毒，献公田来，丽姬曰：世子已祠，故致福于君。君将食，丽姬跪曰：食自外来者，不可不试也。覆酒于地而地贲。以脯与犬犬死。丽姬下堂而啼呼曰：天乎！国子之国也，子何迟于为君？君喟然叹曰：吾与女示有过切，是何与我之深也。使人谓世子曰：尔其图之。世子之傅里克谓世子曰：自入自明则可以生；不入自明则不可以生。世子曰：吾君已老矣，已昏矣。吾若此而入自明，则丽姬必死，丽姬死，则吾君不安。所以使吾君不安者，吾不若自死。吾宁自杀以安吾君，以重耳为寄矣。刎而死。故里尧所为弑者，为重耳也。夷吾曰：是又将杀我也。  

绝月豆而死  

【`金史`】  

《聂孝女传》：孝女字舜英。尚书左右司员外郎天骥之长女也。年二十三，适进士张伯豪，伯豪卒。归父母家。天骥留汴，崔立劫杀宰相，天骥被创甚，日夜悲泣，恨不即死。舜英谒医救疗百方，至圭刂其股，杂他肉以进，而天骥竟死。时京城围久食尽，舜英颇读书知义理，自以年尚少艾，夫既亡，父又死非命，比为兵所，何若从吾父于地下乎？葬其父之明日，绝而死。一时士女贤之。  

溃腹死  

【`有官龟鉴`】  

李玄通历定州总管，为刘黑闼所破，爱其才欲以为将，不听，囚之。故吏有饷食馈者，玄通曰：诸君见哀，吾能一醉，遂纵饮。谓守者曰：吾能舞剑，可借刀。守士与之，曲终仰天太息曰：大丈夫抚方面不能保所守，尚何视息邪？乃溃复死。  

以木弋抉伤而死  

【`左传`】  

襄公十七年。齐人获藏坚，齐侯使夙沙卫唁之，且曰：无死。坚稽首曰：拜命之辱，抑君赐不终，姑又使其刑臣礼于士，以木弋抉其伤而死。注：木弋，小木橡也。藏坚义受辱，乃以木弋自抉其所伤而死。  

焚死  

【`抱补子`】  

《内篇论仙卷》：噎死者不可讥神农之播谷，烧死者不可怒燧人之钻火。  

登楼焚死  

【`资治通鉴`】  

昭宗景福二年，汴军攻徐州，累月不克，自去年十一月攻徐州至是五月矣。通事官张涛以书白朱全忠云：进军时日非良，故无功。全忠以为然。敬翔曰：今攻城累月，所费甚多，徐人已困，旦夕且下，使将士闻此言，则懈于攻取矣。全忠乃焚其书，癸未，全忠自将如徐州。戊子，庞师古拔彭城，时溥举族登燕子楼自焚死。僖宗中和元年，时溥据徐州，至是而亡，张建封建之镇徐也。有爱妓曰盼盼。建封既汶，张氏旧第有小楼名燕子，盼盼念旧爱而不嫁，居是楼十余年，幽独怅然。出《白乐天集》。《考异》曰：五月，汴州奏拔徐州，《旧纪》四月，汴将王重师、牛存节陷徐州，《旧传》溥求援于兖州，朱瑾出出兵救之。值大雪，粮尽而还，汴将主重师、牛存节夜乘梯而入，溥与妻子登楼自焚而卒。景福二年也。《新纪》四月戊子，朱全忠陷除州，时溥死之，薛居正《五代史?梁纪》丁亥，师古下彭门，枭溥首以献。《唐太祖纪年录》：四月，泽州李罕之上言：怀孟降人报汴将庞师古于今月八日攻陷徐州，时溥举族皆没。温既下徐，方诈请朝廷命师，昭宗乃以兵部尚书孙储为徐师。既而温以他词斥击，自以其将镇之。四月八日盖河东传闻之谈，今从《编遗录》、《新纪》。  

侮神焚死  

【`夷坚志`】  

亳盖老君乡里，故立太清宫崇事之，尝有道人卖药者，敝衣贫窭，而意气扬扬甚倨，携药炉诣殿下烧药，大言自尊，指圣像曰：此吾之弟子也。吾为老君师，聚观渐众，须曳火自炉出，灼其衣，焰发满身，惊而走，左右以水沃之，不灭，狂走廷中，火所经他物不焚，独焚厥身，已而北面像前，若首状者，遂死，视其躯干，皆灼烂矣。  

遇贼焚死  

【`艺集`】  

邓中甫，名光荐，庐陵人。宋乙亥冬，携家避地于闽。次年，景炎阃帅赵总卿以书币辟干官，冬香山警，挈家入山遇土贼，一妻、四儿、四女、三妾十二口皆焚死。  

百口焚死  

【`悦生随抄`】  

虏每欲南寇，宇文虚中则屡以策止之。至有江南荒僻，得之不足以富之语，王伦朱弁相继得归，皆能言其状，上大嘉奖。虚中亦附奏言虏中虚实。时家在闽中，上命其子师瑗添差本路转运判官，桧虑虚中，沮和议，反遣其家至虏，以牵制之。绍兴十五年九月，金主祀天于郊，虚中先是尝与其翰林学士高士谭等谋，以是日劫杀之。前期以蜡书来告，乞为外应，桧拒不纳。会虏亦觉，虚中与老幼百口同日受焚死。天为之画晦。  

纵火烧死  

【`资治通鉴`】  

隋炀帝大业九年，杜伏威转掠淮南，自称将军。江都留守遣校尉宋颢讨之。帝置鹰扬府郎将、副郎将，每府置越骑校尉二人掌骑士；步兵校尉二人掌部兵。守，式又翻。校，户教翻。伏威与战，阳为不胜，引颢众入葭苇中，因从上风纵火，颢众皆烧死。  

纵火而死  

【`宋北盟录`】  

太原陷，金人入城，守臣通判王逸誓不屈贼，登阁抱太宗御容，令人纵火而死。  

投火而死  

【`宋北盟录`】  

内侍黄经臣投火而死。靖康小雅曰：公讳经臣，为保德军承宣使。金人既集城下，上命公督视东壁。城陷之夕，金人自陈门入，循城而东，纵火通津门下，时在城上，将士奔溃，独不肯去，望阙号恸，赴火而死。  

骂敌炙死  

【`元史`】  

《忠义传》：李伯温第守忠知平阳府事。丁亥夏四月，金纥石烈真袭击权国王按察儿于洪洞，守忠出援之，师溃入城，副帅夹谷常德潜献东门以纳金兵，城遂陷。金人执守忠使降，守忠骂之语恶。金人怒，置守忠铁笼中，火炙死。  

水　死  

【`礼记`】  

祭法冥勤其官而水死。注：冥，契六世孙也。其官玄冥，水官也。  

溺　死  

【`文苑英华`】  

《溺死判》：甲与乙同舟，既而甲惧水自投因溺死，其家讼乙故杀。县断以疑。《孙钦望对》：灵长演氵瓜，资润下以流谦；习坎疏源，含内虚而济物。故桂林望断，汉臣嗟其水源，航苇无因，卫女叹其河广。由是剡木为楫，利涉存焉。造舟为梁，有自来矣。惟甲与乙，俱因行迈，驾言出游，大川为阻，家非溱氵筮，不可褰裳。地若沧流，爱凭鼓棹，既而甫辞岸浦。喜二子之同舟，方驾波心，嗟一夫之坠魄。寻添园之奥旨，未昧藏舟，考司寇之微言，旋惊逝水。至若沃焦不易，吕梁难词，一类士龙之笑，几渐渔父之勇。家人告称故杀，县司断以疑条，乙则有词，未云甘伏。向若平生宿憾殒命，犹或推科，如其邂逅相逢自死，如何结罪？诚可捍一作悍竿而求水府，岂得陈牒而讼官曹。不悟生也有涯，将等死而无吊，欲使江岸上，式族孝女之碑，箜篌曲中，永作狂夫之曲。窃稽状迹不伏为宜。《同前》：语称有用自远，《易》曰：朋从尔思，同气相求，同舟共济。吕安之怀叔夜或泛黄河之水，王子之寻戴逵亦冒山阴之雪。何以仰止，钦贤是慕。想彼甲乙，道契筌蹄，涨海之云，若见一作望蓬莱之树，掉倚砂之日，方追河洛之仙。既而智之谋身，情垂拯物。覆舟之慎想，伯夷而载亏。惊涛之游，叹伯昏而遂远。三命有极，百龄俄谢。祸亏难倚，宁收转壑之魂，比之匪人，忽睹盈庭之讼，寻端指状于甲，诚亦可矜，据理详刑在乙宁宜实罪。何者礼称不吊？溺者已绝，律通人情。乙惟一作为无咎，庶从平典，用叶大伦。《同前》：鸿炉赋象，人寿几何？生荣死哀，物类同致。画夜不舍，宣尼兴其叹息。吉凶共同，贾谊发其词赋。眷言甲乙俱涉大川，悬流波而得朋，理征棹而云迈。乙则同舟而济，宛若神仙，甲乃惧水而投，遽嗟沉溺。波心乍没，还疑观影之人。泉路不归，更似怀沙之客。然则渡河奏曲，曾不尔思。逝水没魄，自招其咎。家人有讼，虚陈故杀之端。乙既无雠，难实帷轻之典。薄诉不伏，理合哀矜。悬断以疑，殊华部一作剖察。以愚管见，释为宜。  

成氵内溺死  

【`太平广记`】  

唐天中，淮师围武昌，杜洪中令乞师于梁王。梁与荆方睦，乃讽成令师兵救之，欲亲征，乃力造巨舰一艘，三年而成，号曰和州战舰。舟次破军山下，为吴师纵燎而焚之，竟溺死。先是改名曰，字，水内也。水内之死，岂前兆乎？  

丁丞相溺死  

【`浩然齐雅谈`】  

丁大全丞相谪岭外，至藤州溺死。三山林桂龙以诗嘲之曰：一舵中流欠把持，偏轻偏重失便宜。孤舟不是无人渡，身作风波问阿谁？移溪实壑误明君，惊动沿江十万军。幸是不沉湘水死，有何面目见灵均！稚子如何济急流？一蒿才错便难收。当初把作寻常看，岂料中流解覆舟。  

投河而死  

【`续后汉书`】  

《董卓传》：少帝即位，大将军何进等谋诛宦官，乃召卓将兵入朝。既而中常侍张让等反诛进，虎贲中郎将袁术烧南宫青锁门，与袁绍共诛宦官，让等劫帝及陈留王走北宫。夜至小平津，尚书卢植等追及，手剑斩数人，让等投河而死，遂扶少帝及陈留王至名隹上。  

投溪而死  

【`宋北盟录`】  

金人攻太原，筑长城围其外，而援兵不至，军兵多饿死。王禀知太原不可守，乃走入统平殿，取檀香御像，以疋练系于其背，缒城投溪而死。  

蹈河以死  

【`元史`】  

《忠义传》：刘天孚以毋忧起知河中府。视事两月，陕西行省丞相阿思罕为乱，举兵至河中。天孚日夜治战守具，选丁壮分守要害，阿思罕列栅河西，缚筏河上，纵火欲屠城。阿思罕兵入城，欲胁使附已。方坐府治，号令诸军，天孚佩刀直前，不得进。退谓幕僚王从善等曰：吾家本微贱，荷朝命至此，今不幸遭大变，吾何忍从之而负上恩哉？吾宁蹈河以死。遂拂衣出。时天寒河冰方坚，天孚拔刀斫冰开，北望为国语若祝谢者，再拜已脱衣帽岸浒，乃投水中。  

投水而死  

【`古今事通`】  

长沙赵淮漕江东金陵破，走溧水民砦，砦破见执不屈，械过杨州，令呼降，而友其词。怒械还金陵杀之。当出金陵，止一妾从，为一万户所得。曰：妾愿事公终身，第赵运使无人埋骨，可令人与我往殡，殡毕即归。如其言，尸在江滨。妾命人推之入水。尸犹滞浅处，妾取蒿自椎之入深水中，仰天大哭，亦投水死。又安福北津，欧阳木匠女，十七八，为北军所掠。临河桥断，军留心欲就欢，女曰：当天无礼，恐秽神明，可去人家取门扇来，渡江去房子内成亲也。军如言往，女投中流去。旬日军退，尸方浮。众皆叹异，私谥这曰贞洁。  

跃入水死  

【`杭州府志`】  

夏仁寿妻徐氏，钱唐人。仁寿坐事被谪，以室行，夜泊横裹，有寇至，仁寿迎击被伤，徐氏不受，遂跃入水死。  

负御容赴水死  

【`夷坚志`】  

宋靖康元年，王禀为宣抚司统制，守太原。太原守御禀功为多，及至城陷，禀引疲乏之兵欲出西门，无何西门插板索断，不能出。军已入城，仓皇之间，士卒劝禀降，禀叹曰：城陷士无斗志，又且门阻，天亡禀也。禀岂惜死，违天命而负朝廷哉！遂负原庙太宗御容赴汾水而死。转运韩总以下死者三十六人，围城凡二百六十日。城中军民饿死者十之八九。固守不下，至是始破。后粘罕得其尸，令张孝纯验之既实，向尸大骂，卒诸酉执兵同践之，而暴于野。  

秀夫赴水死  

【`文丞相行状`】  

崖山败后，祥兴乘黑云中与数舟漂去。宰执陆秀才赴水死，公有炯炯一心在天水相与永之诗。  

赴井而死  

【`古今事通`】  

周驰，字仲才，济南人。大定住《大学》，以论策魁天下。家饶财，所得束修，皆散诸生之贫者，贞，济南陷、携二孙赴井死。乡人葬之宅后寿乐堂。  

覆舟而死  

【`寿昌乘`】  

武昌郡西有芦洲，《舆地》云、伍子胥叛楚出关于江上，见渔父求渡。时旁多人，渔父曰：灼灼兮侵已，私与子期亏芦之漪。子胥既渡，解剑与之，不受。子胥曰：掩子桨，勿令其露。渔父知意，遂覆舟而死。  

投崖而死  

【`宋史`】  

《忠义传》：巩信与北兵战于方石岭，中数矢伤重不能战，自投崖石而死。土人葬之，颜色如生。  

【`辽史`】  

《太祖纪》：七年，上以夷离堇涅里衮附诸弟为叛，不忍显戮，命自投崖而死。  

投壕而死  

【`金史`】  

《宝符李氏传》：天兴元年，北兵攻城，矢石之际，忽见一女子呼于城下。曰：我娼女张凤奴也，许州破被俘至此，彼军不日去矣，诸君努力为国坚守，无为所欺也。言竟，投壕而死。朝廷遣使驰祭于西门。  

触树而死  

【`史记`】  

《晋世家》：晋灵公不道，赵盾数谏之，灵公患之，使钅且刺赵盾。盾闺门开，居处节，钅且退叹曰：杀忠臣，弃君命，罪一也。遂触树而死。  

毁坏压死  

【`文苑英华`】  

《毁坏压死判》：乙有所毁坏而误杀人，科其备虑不谨，诉合所由为罪。韩极对：立物有恒，竖树在始，缮而不固，坏则难支。既动作而必虞，将纪律而斯约，罚一七五六  

之惟五，先明宥，一作有过之丈。死则有三，终伤不吊之者，若故误而先定，乃平刑而是察。乙则何者率尔薄言，已闻灭鼻止灾。胡乃反唇推过，且宇之必葺诚备虑而则安。墙或不终，将阝巢坏而谁咎？罪有所在，焉可逃夫。崔殷对：九川既涤，是资筑护，庶役斯起，于以孱工，俾湍悍不生，而安居作ㄨ，彼已之乙，谓为何人率作而毁，岂增修而藏事坏乃致害。仍推过于所由，言则饬文，虑实无备，虽压溺不吊，酌戴礼而何伤，而杀人者死，在萧章而难忘。论以故伤，斗则是减。称乎误杀，科其不应，尔徒有词，吾从丕弊。田季羔对：乙惟贱工，执用为事，撤彼墙屋，尝闻作向之诗，误此杀人，载犯谟虞之律，虽因缘毁坏宜申重典，而过失杀伤，非无彝宪毁垣之下。人盍违而去之，坏宅之间，乙恐非其罪也。且凡所隳圯，尤资审慎，泉台构落非梓匠之宏规，广厦榱崩，必郑侨之见压，备虑欲绳其不谨，悬危可恐乎无情。既殊故犯之名，请抵从轻之议，许其收赎，窃谓平反。梁乘对：爰有建立，洎乎崩毁，必慎伤人，无至害物，何哉？主者曾不任能，顾彼匠人，岂因和巧？既无备虑，且乏周防，遂昧立身，果贻误杀。事殊阝巢坏，物果榱崩，将压有契于。国侨不吊，遂符于《戴礼》。况造作之与毁坏，匠人之与主司，并著皋繇之书，合以所由为罪。且人谁无死，痛其不终，宜用明刑，以慰幽怀。  

永乐大典  

## 卷之一万三百一十

二纸死  

饿　死  

【`史记`】  

《楚世家》：太公曰：楚灵王方会诸侯于申，诛齐庆封，作章华台，求周九鼎之时，志小天下。及饿死于申亥之家，为天下笑。操行之不得，悲夫！  

【`郑氏谭绮`】  

饿死者，谓之殍。  

【`孔平仲杂记`】  

龚胜一出涉世虽归老矣。而逼于王莽征召，年七十九，竟以饿死。  

馁而死  

【`刘向说苑`】  

齐景公出而见歹堇，谓晏子曰：此何死？对曰：馁而死。公曰：噫，寡人之无德也亦甚矣！晏子曰：君之德著而不彰，何为无德？景公曰：何谓也？对曰：君之德及后宫与台榭之玩，君之鹰食以菽粟，君之宫内自乐延及后宫之族，何为其无德也？顾臣有请于君，由君之意自乐之心，推与百姓同之，则何歹堇之有？  

日奏馁死  

【`新唐书`】  

《韩全诲传》：  

昭帝召李茂贞等曰：十六宅诸王日奏馁死者十三。王公主、夫人皆间日食，今以将竭，奈何？皆不敢对。有卫士十余人，叩左银台门遮全诲，骂曰：破一州饿死者十万，徒以军容数人耳。韩全诲诣茂贞叩头诉，茂贞谢曰：士伍亦何知？复诉于帝，帝不许。  

民免饥死  

【`名臣言行录`】  

建安大饥盗发，浦城崇安大震，晦庵先生请于府，贷粟散给，民免饥死。  

不食而死  

【`东汉书`】  

《陈龟传》：大将军梁冀与龟素有隙，谮其沮毁国威挑取功誉征还。遂乞骸骨归田里。复征为尚书，冀暴虐日甚，龟上疏言其罪状，请诛之，帝不省。自知必为冀所害，不食七日而死。西域胡夷并凉民庶咸为举哀，吊祭其墓。  

【`悦生随抄`】  

初李氏随孟昶至京师，太祖数命肩舆入宫，谓之曰：母善自爱，无戚戚怀乡土，异日当送母归。李氏曰：使妾安往？太祖曰：归蜀尔。李氏曰：妾家本太原，偿得归老并土，妾之愿也。时晋阳未平，太祖闻其言，大喜曰：俟平刘钧，即如毋愿，因厚加赐赉。及昶卒，不哭，以酒酹地曰：汝不能死社稷，贪生以至今日，吾所以忍死者，以汝在尔。今汝既死，吾何生为？因不食，数日卒。太祖闻而伤之，赐赠加等。  

【`契丹志`】  

圣宗统和四年，先是宋克云朔寰应四州，命杨业、潘美迁四川之民于许汝，以所部护送。契丹邀击之。杨业力战，自日中至暮，手刃数百人。马重伤不能进，遂为契丹所擒。业太息曰：主上遇我甚厚，何面目求活于虏中？乃不食，三日而死。  

饥饱欲死  

【`西汉书`】  

《东方朔传》：侏儒饱欲死，臣朔饥欲死。  

抱戈冻死  

【`新唐书`】  

《李传》：讨吴元济之乱，遣使见裴度，告师期。元和十一年十月已卯，师夜起，会大雨雪天晦，凛风偃旗裂肤，马皆缩栗，士抱戈冻死于道十一二。乘雪夜至蔡州，克其城。  

义不避死  

【`资治通鉴`】  

《外纪》：赵简子之中牟宰佛畔，置鼎于庭，曰：与我者受邑，不从者烹。田基曰：义死不避斧钅戊之诛，义穷不受轩冕之服，无义而生，不仁而富，不如有义而烹。褰衣将就鼎，佛止之。简子屠中牟。论有功者以田基为始，基曰：一人举而万人俯首，知者不为也。赏一人以惭万夫，义者不取也。负其毋南徙于楚。楚王高其义，以为司马。  

义在效死  

【`续后汉书`】  

《庞德传》：曹操素闻其骁勇，拜立义将军，封关门亭侯，邑三百户。音卫开等以宛叛。德所领与曹仁共攻拔宛，斩音卫开，遂南屯樊拒关羽。樊下诸将以德兄桑在汉中，颇疑之。德常曰：我受国恩，义在效死，我欲身自击羽，今年不杀羽，羽当杀我。后亲与羽交战，射羽中额。时德常乘白马，羽军谓之白马将军，皆惮之。仁使德屯樊北十里，会天霖雨十余日，汉水暴溢，樊下平地五六丈。德与诸将避水上堤。羽乘船攻之，以大船四面射堤上，德被甲持弓，箭不虚发。将军董衡部曲将董超等欲降，德皆收斩之，自平旦力战至日过中，羽攻益急，矢尽短兵接战，德谓督将成何曰：吾闻良将不怯死以苟免，烈士不毁节以求生。今日我死日也。战益怒，气愈壮，而水浸盛，吏士皆降，德与麾下将一人。伍伯二人，弯弓传矢，乘小船欲还仁营，水盛船覆夫弓矢，独抱船覆水中，为羽所得，立而不跪。羽谓曰：卿兄在汉中，我欲以卿为将，不早降何为？德骂羽曰：竖子何谓降也？魏王带甲百万，威振天下，汝刘备庸才尔，岂能敌我邪？我宁为国家鬼，不为贼将也。遂为羽所杀。操闻之，为之流涕，封其二子为列侯。  

义与俱死  

【`晋书`】  

《战记》：姚泓时部将赵玄与晋将毛德祖战于柏谷，以众寡而败，被疮十余，据地大呼。玄司马骞鉴冒刃抱玄而泣。玄曰：吾疮已重，君宜速去。鉴曰：若将军不济，当与俱死。去将安之，皆死于阵。  

冤死  

【`有官龟鉴`】  

程公逸，东坡外祖，眉山人，摄录事参军。眉山尉有得盗芦服根者，所持刀误中主人。尉幸赏以劫闻，狱据受赇，掠成之。太守将虑囚，囚坐庑下泣涕，衣尽湿。公适过之，知其冤，咋谓盗曰：汝冤盍自言，吾为汝直之。盗果称冤，移狱，竟杀盗，公坐诛囚，罢归不及月，尉掾皆暴卒。后三十余年，公尽见盗拜废下曰：尉掾未服，待公而决，前此地府欲召公暂对，我叩头争之，曰不可以我故死公，是以至今。公寿尽今日，我为公担荷而往，暂对即主生人天，子孙寿禄，朱紫盈门矣，公具语家人沐浴就寝而卒。  

孝妇冤死  

【`有官龟鉴`】  

孟赏，仕郡为户曹吏，上虞有寡妇至孝养姑，姑年老寿终。夫女弟光怀猜忌，乃诬妇厌苦供养，加鸩其母，列讼县庭。郡不加寻察，遂结竟其罪。赏无知枉状，备言之于太守，太守不为理。尝哀泣外门，因谢病去，妇竟冤死。自是郡中连旱二年，祷请无所获。后太守殷丹到官，访问其故，赏诣府具陈寡妇冤诬之事。因曰：昔东海孝妇感天致旱，于公一言，甘泽时降，宜戮讼者以谢冤魂，庶幽枉获申，时雨可期。丹从之，即刑讼女，而祭妇墓，天应澍雨，谷稼以登。  

称父屈死  

【`高斋漫录`】  

蔡懋，为冯公京之婿。冯薨于位，泰陵车驾临奠，懋纟衰至杂于冯氏子弟间，厉声呼曰：陛下，臣父屈死。上惊谔，问之，乃懋。自是知持正之冤，而借其死。  

忧挠致死  

【`宋史`】  

《杨愿传》：愿守宣城，表弟王炎调蕲水令。过之，醉中谓愿曰：尝于吕丞相处得公顷岁所通书，其间颇及秦丞相之短，尚记忆否？愿闻之。色如死灰，遂留炎不听去。会愿移守金陵，宴监司大合乐，守卒皆怠，炎即青溪得客丹以行，愿忧挠而卒。  

为贬愤死  

【`玉泉子闻见录`】  

李瓒，故丞相闵之子，自桂州失律，贬昭州司户，后量移衡州刺史，为给事中柳韬所疏，贬焉。韬始与瓒相善，瓒先得路而弃韬马，瓒既重为所贬，性雅躁愤而且死。郑舍之谷，恩之子也。命笔与书曰：受恩未报苦极，累十点。笔落而卒。  

寐觉惊死  

【`陶朱新录`】  

通判监酒赵诗者，昔在学校尝因同斋熟寐，与众戏以香烛花果楮镪之类，设供于卧榻之前，而潜伺之。寝者既觉，见之曰：我已死耶。嘘唏不已，少顷复寐，久不复起。共视之，真死矣。乃撤供设之物，竟不敢言其所以于人，岂乍觉此惊散神鬼，遂不复还斡也耶。事有不可知者，贾先存善云。  

宁不愧死  

【`宋史`】  

《忠义传》：姜才被执，愤愤不已，阿术怒剐之扬州，才临刑，夏贵出其傍，才切齿曰：若见我，宁不愧死邪。  

杯酒辱死  

【`李昌龄乐善录`】  

昔邵陵王纶镇郢脉，吴规为之客。适张缵出镇湘东，纶饯于郊，规亦与坐。时缵方贵，意轻规。忽举杯属规曰：吴规，奉庆汝今日得与此宴。规大怒，即起归。其子翁孺闻之，为之气结而卒。规悼儿愤缵俄亦不起，其妻不胜悲怨，寻亦殒命。时人为之语曰：张缵一杯酒，杀吴氏三人。此则辱而死之也。  

罪非殊死  

【`西汉博闻`】  

《光武纪》：光武诏罪非犯殊死，一切勿案。注云：殊死，谓斩刑殊绝也。《左传》日斩其木而弗殊。一切谓权时非久制也。  

贬新州死  

【`唐新纂`】  

路岩贬新州，死于杨收死之榻，见《通鉴》。刘挚贬新州，死于蔡确死之室，见《王巩杂记》。二事甚类，可骇也。  

终为情死  

【`世说新语`】  

王长史登茅山，大恸，笑曰：琅邪王伯舆终当为情死。  

必以贿死  

【`通鉴`】  

《周外纪》：景王十七年，晋叔鱼之生，甚母视之，曰是虎目而豕喙，鸢肩而牛腹，溪壑可盈，是不可餍也，必以贿死。遂不视。  

且图赊死  

【`资治通鉴`】  

则天圣历元年，狄仁杰上疏，以为朝廷议者，皆罪契丹突厥所胁从之人，言其迹虽不同，心则无别，诚以山东近缘军机，调发伤重，家悉破，或至逃亡，重以官典侵渔。因事而起，枷杖之下痛切肌肤，事迫情危，不循礼义，愁苦之地，不乐其生，有利则归，且图赊死。此乃君子之愧辱，小人之常行也。  

苟求赊死  

【`资治通鉴`】  

则天长寿元年，侍御史周矩上疏曰：推效之吏，皆相矜以虐。泥耳笼头，枷研楔毂，指鹰签爪，悬发薰耳，号曰狱持。或累日节食，连宵缓问，画夜遥撼，使不得眠，号曰宿囚。此等既非木石，且救目前，苟求赊死。高宗上元二年，左千牛将军长安赵环，尚高祖女常乐公主，生女为周王显妃，公主颇为上所厚。天后恶之。辛已，妃坐废幽闭于内侍，省食料，给生者防人候其突烟而已，数日烟不出，开视死腐矣。环自定州刺史贬括州剌史，令公主随之官，仍绝其朝谒。  

专死不勇  

【`西汉书`】  

《韩王信传》：汉六年秋，匈奴胃顿大入围信，信数使使求和解，汉疑信数间使有二心，间私也。上赐信书责让之。曰专死不勇，专生不任。李奇曰：言为将军斋必死之意，不得为勇，斋必生之心，不任军事，传曰期死，非勇也必生，非任也。寇攻马邑，君王力不足以坚守乎？安危存亡之地，此二者，朕所以责于君王。  

祈　死  

【`左传`】  

成公十七年，晋范文子友自鄢陵，使其祝宗祈死，注祝，大祝。宗，宗人，皆上祭祀祈祷者，使为范文祈死。六月戊辰士燮卒。曰：君骄侈而克敌，是天益其疾也，难将作矣，爱我者惟祝我使我速死。无及于难，范氏之福也。  

【`国语`】  

晋范文子谓其宗祝，君骄泰而有烈夫，以德胜者，犹惧失之，而况骄泰乎！君多私，今以胜归。私必昭，昭私，难必作，吾恐及焉。凡吾宗祝为我祈死，先难为免。七年夏，文子卒。  

【`谢应芳辨惑编`】  

《国语》云：范文子祈死，柳子非之曰：死之长短而在宗祝，则谁不择良宗祝而祈寿焉。文子祈死而得，亦妄之大者。  

【`敬斋泛说`】  

祈死者二人，曰晋大夫范武子士会之子文子燮、鲁大夫叔孙穆子豹之子昭子女若。说者以为自裁，恐不然，今俚俗少不如意，形言愿死者多矣。左氏所载二人盖此类，但既言之后，适谢世耳。  

触柱求死  

【`北盟录`】  

宋靖康中，虏寇逼近，宰相张邦昌对二太子哀号擗踊，以身投地，绝而复苏，虏执酋命，终莫能回。度非口舌可争，则以首触柱求死。不能，又缘甲士防虏尽夜监守，虽欲引绳挥刃，赴井蹈河，皆不可得。岂谓城中之人相与逃死，乃嫁大祸于一身，变出不图，死安足惜。  

挽兵乞死  

【`北史`】  

《杨昱传》：杨仲宣遇害，仲宣子年九岁，牵挽兵人曰：欲害诸尊，乞先就死，兵以刀斫断其臂，犹请死不止，遂先杀之。  

乞一快死  

【`类说`】  

元载于万年县佛堂中谒主官，乞一快死。主者曰：相公今日受赀子污泥，不怪也，乃脱秽袜塞其口而终。  

桓子请死  

【`左传`】  

宣公十二年，晋师救郑。楚人惧五之入晋军也，逐疾进师，车驰卒奔，乘晋军。桓子不知所为，鼓于军中曰：先济者有赏，中军下军争舟，舟中之指可掬也，晋之余师不能军。宵济，亦终夜有声，晋师归，桓子请死。晋侯欲许之，士贞子谏曰：不可，城濮之役，晋师三日，文公犹有忧色，左右曰：有喜而忧，如有忧而喜乎？公曰：得臣犹在，忧未歇也，困兽犹斗，况国相乎？及楚杀子玉，公喜而后可知也，曰：莫余毒也已。是晋再克而楚再败也。楚是以再世不竞，今天或者大警晋也。而又杀林父以重楚胜，其无乃久不竞乎。林父之事君，进思尽忠，退思补过，社稷之卫也，若之何杀之。夫其败也，如日月之食焉，何损于明。晋侯使复其位。  

伏道请死  

【`新唐书李晟传`】  

晟平朱讹之乱，复长安，戎服见帝三桥，再拜顿首贺已，即跪陈备爪牙臣不能破贼，致乘舆再狩，乃臣不任职之咎，敢请死。伏道左。帝为掩涕，命给事中齐映起之，使就位。  

投刺请死  

【`续世说`】  

石晋高祖时，张彦泽贪残不法，刑部郎中李涛伏阁极论彦泽之罪，语甚切至，彦泽削一阶，降爵一级。及契丹入京师。彦泽恣行杀戮，士民不寒而。涛时为中书舍人，谓人曰：吾与其逃于沟渎而不免，不若往见之。乃投刺谒彦泽曰：上疏请杀大尉人李涛，谨来请死。彦泽欣然接之，谓涛曰：舍人今日惧乎？曰：涛今日之惧，亦犹足下昔年之惧也，向使高祖用涛之言，事安至此。彦泽大笑，命酒饮之。涛引满而去，旁若无人。  

抗辞请死  

【`资治通鉴周世宗纪`】  

初唐，使者孙晟锺谟从帝至大梁，帝待之甚厚，每朝会班于中书省官之后。时召见，饮以醇酒，问以唐事。晟但言唐王畏陛下神武，事陛下无二心。及得唐蜡书，多谤毁之言，帝大怒，召晟责以所对不实。晟正色抗辞，请死而已。问以唐虚实，默不对。帝命都承旨曹翰送晟于右军巡院，更以帝意问之，翰与之饮酒数行，从容问之，晟终不言，翰乃谓曰：有敕赐于公死，晟神色怡然，索袍笏，整衣冠，南向拜曰：臣谨以死报国，乃就刑。并从者百余人皆杀之，贬谟耀州司马。既而帝怜晟忠节，悔杀之，召谟拜卫尉少卿。  

叩头请死  

【`杨内翰谈宛`】  

《武干篇》：董遵诲父宗本尝为随州将。太祖征时，往依宗本，令与遵诲游，尝共臂鹰逐免，少不如意，为遵诲所辱。太祖遂辞去，宗本固留厚给遣之。即位之初，访求遵诲，遵诲欲自杀，其妻止之曰：等死亦未晚耳，万乘之主，岂念旧恶？将因祸致福，岂可测哉？遵诲感其言，幅巾见于便殿，叩头请死。上笑曰：“汝昔日豪荡太过，方将任汝事。即命左右掖起，赐官带、设食案，赐食上前。语及旧故欢笑，以为通远军使。  

恸哭请死  

【`宋史?张邦昌传`】  

邦昌既请元太后来垂帘听政，御内东门小殿，邦昌以大宰退处内东门资善堂，寻遣使奉乘舆服御物至东京，既而邦时亦至，伏地恸哭，请死。康王抚慰之。王即位，封邦昌同安郡王。  

自拘当死  

【`通鉴?周外纪`】  

襄王十六年，晋文公之理李离过听杀人，自拘当死。大公曰：官有贵贱，罚有轻重，下吏有过，非子之罪也。离曰：臣居官为长，不与吏让位，受禄为多，不与下分利，有罪传其下而畏死，非义也！公曰：寡人亦有罪邪。离曰：臣受印之日，君命曰：必以仁义辅政，宁过于生，无失于杀。臣受命不称，壅惠蔽恩，君何过之有？君以所私害公，杀无罪而生当死，二者非所以教于国也。遂伏剑而死。  

赐　死  

【`史记?蔡泽传`】  

泽曰：白起率数万之师以与楚战。一战，举鄢郢以烧夷陵；再战，南并蜀汉，又越韩魏而攻强赵，北坑马服，诛屠四十余万之众，尽之于长平之下，流血成川，沸声若雷，遂入围邯郸，使秦有帝业。楚赵天下之强国，而秦之仇敌也。自是之后，楚赵皆慑伏，不敢攻秦者，白起之势也。身所服者七十余城，功已成矣，而遂赐剑死于社邮。  

【`续后汉书?刘封传`】  

昭烈怒封不救关羽，又陵孟达使叛，诸葛亮虑封刚猛，易世之后，终难制御，劝昭烈因此除之，于是赐封死。封叹曰：恨不用孟子度之言。昭烈为之流涕。  

【`唐书柏耆传`】  

云：王承宗以常山叛，耆以书干裴度诸奉使镇州，自处士受拾遗，说承宗质，二男，献两郡，太和初迁谏议。李同捷叛，耆入沧州取同捷。赴京师，诸将害耆邀功，争上表论列，文宗不获已，贬循州司户判官。沈亚之贬庐州南康尉。内官马国亮又谮耆受同捷先所王稷女，及奴婢珍宝，再流爱州，寻赐死。  

【`刑法志`】  

京师决死，莅以御史金吾，在外则上佐，余皆判官莅之，五品以上罪论死，乘车就刑。大理正莅之，或赐死于家。  

【`资治通鉴后唐明宗纪`】  

天成二年，任园请致仕居磁州，壬申契丹来请修好，遣使报之。冬十月乙酉，帝发洛阳，将如汴州，丁亥至荣阳，《九域志》：荣阳县在郑州西六十里，东至大梁一百四十里。民间讹言帝欲自击吴，又云：欲制置东方诸侯，宣武节度使检校侍中未守殷疑惧，判官高密孙晟劝守殷反，高密，汉古县，随乱废。唐武德三年置于义城堡，六年移就故夷安城，即高密古县也，属密州，《九域志》在州东北一百二十里。《考异》曰：《江南录》作孙县，今从王溥《周世宗实录》，晟承正翻。守殷遂乘城拒守，帝遣宣徽使范延光往谕之。延光曰：不早击这，则汴城坚矣，愿得五百骑与俱。帝从之。延光幕发未明行二百里，抵大梁城下，与汴人战，汴人大惊。戊子帝至京水，京水在荣阳之东，索水之西。遣御营使石敬塘将亲兵倍道继之，或谓安重诲曰：失职在外之人，乘贼未破，或能为患，不如除之。重诲以为然，奏遣使赐任园死，端明殿学士赵凤哭谓重诲曰：任园义士，安肯为逆，公滥刑如此，何以为赞国使者？至磁州，园聚其族，酣饮，然后死，神情不挠。  

【`陆游南唐书`】  

《钟谟传》：初李德明被诛，唐镐预其事，至是镐惧钟谟修怨，不自安。会镐以纳贿闻，谟面诰其状，镐愈惧，信州刺史张峦入为天威军都虞侯，谟素与之善，每屏人共语，或至中夜，又尝请使峦帅帐下兵巡都城。镐廉得之，因密言谟往来两国，挟周人以胁制朝廷，今与典兵者交结，为请令辶水徼辇下，其包藏殆不可测，谟微问之，念无以为奇货，会弘冀卒。后主以母弟当立，而谟尝以元宗爱子从善同使周，相与亲厚，乃言后主器轻忌放，无人君之度，因盛称从善才，不知元宗建储之意已决，更以此忤，乃暴其交结张峦等罪，贬国子司业，又贬着著作佐郎，安置饶州，遣中使领侍卫军十人，即日督促乘驿而去。谟时方补风眩，在途赋诗十章，语皆凄怆，峦出为宣州副使，建降元年正月，元宗问太祖受周禅，乃遣使如饶州，赐谟死。问曰：卿昔与孙忌便周，忌死而卿独生还，何也？谟顿旨伏罪，遂缢杀之。  

【`李元刚厚德录`】  

贾丈公昌朝为中丞，刘年公元孙陷西虏，或诬公降，议收其族。昌朝言事未可知，乃不果收。及在相位，元孙自西夏归，议赐死，昌朝独曰：自古将帅被执归不死。元孙得不死，判大名府，河决商湖，中书议归之六塔，昌朝力争之不已，其后河果不止塞，振救濒河水灾之民，全活其众。  

公主赐死  

【`新唐书?房玄龄传`】  

玄龄子遗直、遗爱。遗爱尚高阳公主。高宗时，出遗直汴州刺史，遗爱房州刺史。主又诬遗直罪，帝敕长孙无忌鞫治，乃得主与遗爱反状，遗爱伏诛，主赐死遗直以先功免，贬铜陵尉。  

诬奏赐死  

【`唐`】  

刘泊，字思道，褚遂良诬奏洎曰：正当辅少主伊霍事。帝惑之，赐死。  

割恩赐死  

【`事类合壁`】  

禄山乱，明皇幸蜀，至马嵬驿，将士饥疲，皆愤怒。陈玄礼以祸由国忠，军士以枪揭其首。上出驿门慰劳，令收队，军士不应。上使高力士问之，玄礼对曰：国忠谋反，贵妃不宜供奉。愿陛下割恩正法，赐贵妃死。上乃命力士引贵妃于佛堂缢杀之，舆尸置驿庭，召玄礼等入视之。注：缢，绞也。  

赐赃官死  

【`旧唐书刑法志`】  

会昌元年九月，库部郎知制诰纥子泉等奏准刑部奏：犯赃官五品已上，合抵死刑。请准狱官今赐死于家者，伏请永为定式。从之。  

坐赃赐死  

【`资治通鉴`】  

《后周纪》：莱州刺史叶仁鲁，帝之故吏也，坐赃绢万五千疋，钱千纟昏，赐死。帝遣中使赐以酒食，曰：汝自抵国法，吾无如之何。当存恤汝母。仁鲁感泣。  

赐死惩众  

【`资治通鉴`】  

《周世宗纪》：左羽林大将军孟汉卿，生纳稿税场官扰民，多取耗余，赐死。有司奏汉卿罪不至死，上曰：朕知之，欲以惩众耳。  

剔喉验死  

【`新唐书`】  

《路岩传》：岩封魏国公，坐罪贬新州刺史，至江陵免官，流儋州，籍入其家。岩体貌伟丽，美须髯，至江陵两髯皆白。捕诛边咸郭筹等。崖至新州诏赐死，剔取喉上有司。或言岩尝密请三品以上得罪诛殛，剔取喉验甚已死，俄而自及。勇于就死  

【`续后汉书`】  

《孔融传》：曹操令路粹枉奏融，下狱弃市妻子皆被戮。初女年七岁，男年九岁，以其幼弱得全，寄它舍。二子方奕棋，融被收而不动。左右曰：父执而不起何也？答曰：安有巢毁而卵不破乎？主人有遗肉汁，男渴而饮之。女曰：今日之祸，岂得久活，何赖知肉味乎？兄号哭而止。或言于曹操，遂尽杀之，及收至，女谓兄曰：若死者有知，得见父毋，岂非至愿？乃延颈就刑，颜色不变，莫不伤之。  

洗沐就死  

【`唐书?文艺传`】  

宋之问、冉祖雍并坐罪赐死。之问得诏，震汗，东西步不引决。祖雍请使者曰：之问有妻子，幸听诀。使者许之。而之问荒悸不能处家事，祖雍怒曰：与公俱负国家，当死，奈何迟回邪？乃饮食洗沐就死。  

再拜就死  

【`新唐书`】  

《烈女传》：高愍女，名妹妹。父彦昭事李正已，及纳拒命，质其妻子使守汉阳。建中二年，挚城归河南都统刘玄佐，纳屠其家，时女七岁母李怜其幼，请免死为婢，许之。女不肯，曰母兄皆不免，何赖而生？母兄将被刑，遍拜四方。女问故，答曰：神可祈也。女曰：我家以忠义诛，神尚何知而拜之？问父所在，西向哭再拜就死。德宗骇叹，诏太常谥曰愍。诸儒争为之谏，彦昭从玄救宁陵，复汴州累功授颖川刺史，朝廷录其忠，居州二十年不徙，卒，赠陕州都督。  

谈笑就死  

【`宋苏东坡集`】  

《孔北海赞》：世之议公者才气各有高庳，然皆以临难不惧，谈笑就死为雄。  

无须滥死  

【`类对群书事苑`】  

汉灵帝崩，袁绍为中军校尉，勒兵斩中常寺赵忠，捕宦者无少长悉斩之。以至无须而滥死者众。  

多须滥死  

【`类对群书事苑`】  

冉闵为石鉴大将军，闵因鉴令赵人曰：斩一胡者，进位一级。一日之中，斩首万数，闵躬牵赵人诛诸胡羯死者二十余万，于时高鼻多须有滥死者。  

骁勇宥死  

【`宋史`】  

《田绍斌传》：绍斌尝盗官马，贸直尽偿博进。事发，狱具有司，引见讲武殿，绍斌称死罪。太祖知其骁勇，欲宥之，执于门下，遣内侍私谓之曰：尔今死有余责。绍斌曰：若恩贷臣死，当尽节以报，俄复引见，释之，且密赐白金。  

功臣子贷死  

【`新唐书`】  

《襄阳公王传》：有李元本者，得私待主，以功臣子贷死，流象州。功臣恕死  

【`唐吕和叔集`】  

《功臣恕死议》：昔卫蒯聩以窃国之诈，盟其陪臣服冕乘轩三死无与，近代惑者因为口号，于是乎有功臣恕死之典。考诸古训，其异端欤，稽诸时事，其乱本欤，何者？有国之柄，莫大乎刑赏；人生有欲，不可以不制；天讨有罪，不可以不刑。盖刑者，圣王恃以佐道德而齐天下者也。功济乎物，不可以不赏；赏劝乎功，不可以不信。盖信者，圣王所以一号令而天下者也。然则恕死之典，弃信而废刑，何以言之？夫立功者自八元十乱之后，非尽能贤，或有起屠贩垄亩行阵之间，乘帝王应天顺人之势，用力无几，遂贪天功，超腾风云，各得变化。率劳怙宠，屈强自负，僭冒无厌，见利忌义是宜崇威峻法，大为之防，而反丹书铁券，许以不死，其功大者可以五作乱而十犯上，孰不以暴为无伤乎？且人群之言如涣汗不反，既与之要天地誓河山，卒仓忽反一旦失驭，有黥韩之罪，神怒人怨，不得已而诛，是弃信也。若恣行凶险，隳突宪网，或奸锋将发，衅逼宗社，乃念斯言之玷，忍而不诛，是废刑也。向者才得其尘涓之效萤烛之助，而信弃刑废，将焉用之，使贤而有功，惊宠惧满，自居无过之地，何恕死为？使愚而有功。已小人不幸，又告以无死，是增骄而启奸，适所曰赏之过也。虽恕之死，其能免乎？夫其贤如太公，忠如伊尹，唯君知臣，可以勿贰。而遽宥以死罪，是疑其不终，非所以待之以诚，而尽君子之心也。若乃猾如狗，盗，庸如黥徒，未有罪面先恕之死，是不许其慕生廉耻。自周名节，非所以导之以德，耸之以祸福，使得迁善远罪，保勋全名，剖符传变，与国终始，恩斯勤斯，是亦极矣。奈何挠权乱法以罪宠人，坠信赏必罚之典，亏昭德塞违之道，恐非哲王经邦执物之制也。  

判状赦死  

【`仙游杂录`】  

桑道茂祖为供奉，李晟为神策小将，道茂曰：足下即贵，某三数年性命当在公手，能赦之否？晟笑曰：供奉见侮邪？道茂怀中取一纸文书，具官衔姓名，云所犯罪愆，乃是逼迫，伏乞恩慈，判命全宥。晟笑曰：遣某道何语？道茂乞云准状特放，晟为书之。后朱反，道茂复旧职，晟瘦京城，收逆徒数百人置旗下就戮。道茂大呼曰：某有状。取视之，乃昔年所书，晟惊寤释放，以为上客。  

表请减死  

【`旧唐书`】  

《乔琳传》：官军收京师，当处极刑。时乔琳巳七十余，李晟悯其衰老，表请减死。上以累经重任，顷亏臣节，自受逆命，颇闻讥谐悖慢之言，背义负恩，固不可舍，命斩之。临刑欢曰：乔琳以七月七日生，亦以此日死，岂非命与。  

敕许减死  

【`旧唐书`】  

《刑法志》：张买得救父，击康宪致死，敕买得减死罪一等。  

议狱缓死  

【`宋欧阳公集`】  

《南省试策对》：议狱缓死，义易之明文。眚灾肆赦，帝典之奥训。  

惩恶缓死  

【`宋薛季宣浪语集`】  

《代论流配札子》：牧马者在鞭其后，殴羊者去其乱群，施之于民，其则不远，先王制徒流之法，所以惩恶缓死也。  

密疏原死  

【`唐书`】  

《狄仁杰传》：仁杰由宁州刺史转文昌右丞，出豫州刺史。时越王兵败，支党余二千人论死。仁杰释其械，密疏曰：臣欲有所陈，似为逆人申理，不言且累陛下钦恤意，表成复毁，自不能定。然此皆非本恶，诖误至此，有诏悉谪成边，囚出。宁州父老宁，劳曰：狄使君活汝邪！因相与哭碑下，囚斋三日，及去。至流所，亦为立碑。  

纾死  

【`左传`】  

文公十六年，初，司城荡卒，公孙寿辞司城，请使意诸为之。既而告人曰：君无道，吾官近，惧及焉。弃官则族无所庇，子身之贰也，姑纾死焉，注：且以缓吾之死焉。虽亡子，犹不亡族。既夫人将使公田孟诸而杀之，公知之。公知之尽以宝行。  

恤　死  

【`西汉会要`】  

汉法，父子俱有死事，得以丧归。汉四年，下令军士不幸死者，吏为衣衾棺佥欠，转送其家。八年，令士卒从军死者为木彗，归其县，给衣衾棺葬具，祠以少牢，长吏视葬。文帝十四年，钅并侯孙单以父邛此地都尉，力战死事，子侯。景帝中二年，封故楚赵傅相前死事者四人，皆为列侯。武帝取从军死事之子孙养羽林，教以五兵，号曰羽林孤儿。  

【`赵德麟侯鲭录`】  

明皇至蜀，每思张由江则泪下，遣使韶州祭之，兼赍货币以恤其家，其诰词刻于白山屋壁下。  

梵志避死  

【`法句?譬喻经`】  

时有梵志兄弟四人，各得五通，却后七日皆当命尽。共议言五通之力，反覆天地，手扪日月，移山驻流，靡所不能，宁当不能避此死。对一人言：吾入大海中，上不出现，下不至底。无常杀，鬼安知我？一人言：吾入须弥山中，还合其表。一人言：吾当轻举，隐虚空中。一人言：吾当藏入大市之中，无常杀，鬼趣得一人，何必求吾四人？议讫，相将辞王，今欲逃命，于是别去。七日期满，各各命终，犹果熟落布。监白王有一梵志卒死市中，乃司曰：四人避对，一人已死，其余三人岂得独免？王生拂所白言近有梵志兄弟四人，各获五通，自知命尽，皆共避之，不审今者能得脱否？佛说偈曰：非空非海中，非入山石间，无有地方所，脱之不受死。  

求才脱死  

【`元史`】  

《姚枢传》：岁乙未南伐，诏枢从杨惟中即军中求儒道释医卜者，会破枣阳，主将将尽坑之。枢力辨非诏书意，他日何以复命，乃蹙数人逃入篁竹中，脱死。拔德安，得名儒赵复，始得程颐，朱熹之书。  

挺身求死  

【`新唐书`】  

《屈突通传》：屈突通，其先盖昌黎徒何人，后家长安。仕隋为虎贲郎将。文帝命覆陇西牧簿得隐为二万匹，帝怒，收太仆卿慕容悉达，监牧官吏千五百人，将悉诛死。通曰：人命至重，死不复生，陛下以至仁育四海，岂容以畜产一日而戮千五百士！帝叱之，通进顿首曰：臣愿身就戮以挺众死。帝寤曰：朕不明，乃至是，今当免。  

示金缠救死  

【`北盟录`】  

宋钦宗靖康中，粘罕兵急，令下系桥渡河。桥成，军民争渡。有妇女陷于游沙中，举臂间金缠示人民，号呼求救，莫敢向迩，不移时，遂没。  

揣针苏死  

【`抱朴子内篇`】  

《释滞卷》：越人揣针以苏死。  

内药起死  

【`太平广记`】  

董奉，候官人也。士燮为交州刺史，得毒病死，已三日。奉时在彼，乃生与药三丸内口中，以水灌之，使人捧举其头，摇而消之，须臾，手足似动颜色渐还，半日乃能起坐，后四日乃能语，云：死时奄忽如梦，见有十数乌衣人来收燮上车，去入大赤门，径以付狱中，狱各一户，以土从外封塞之，不复见外光。忽闻户外人言：太一遣使来召士燮，又闻除其户土，良久乃引出，见有车马赤盖三人，共坐车上，一人持节呼燮上车，将还至门而觉，燮遂活。  

萧后誓死  

【`北盟录`】  

宣和四年，萧后谕曰：国难至此，我亲统大军，尽死一战，为社稷计，胜则再与卿等见。万一失利，则我誓死于阵前。  

积薪誓死  

【`宋史`】  

《陈从易传》：从易为彭州军事推官，时王均盗据成都，连陷绵汉诸军，彭人谋杀兵马都监以应之。从易摄州事，斩其首谋者，召余党，晓以祸福贯之，众皆呼悦。乃率属将士，修严守械，戒其家僮，积薪舍后，曰：吾力不足以守，当死于此。贼闻其有备，不敢入境。  

家亡誓死  

【`元史`】  

《列女传》：朱虎妻茅氏，大德间，虎官都水监坐罪，籍其家，吏录送茅氏及二子赴京。太医提点师甲乞归家，欲妻之，茅氏誓死不从，托居尼寺，尤愤不食卒。  

誓与虏死  

【`张横浦心传录`】  

解潜太尉贬南安，临决之前，越一日焚香寂卧，令人来请，若有所言者，因往省之，曰：太尉平日所怀，莫有不足者否。解公遂屏左右，垂泪云：某平生唯仗忠义，誓与虏死，以雪国耻。以不肯议和，遂为秦公斥远。此心唯天知之。因谓之曰：无愧此心足矣，何必令人知？然人未有不知者，事有真伪迟速耳。解云闻侍郎此言，心下豁然，某令即去矣。奄然而逝，予以谓武夫悍卒，其一念正气，犹盘礴不下以待人决，况吾侪读圣贤书，安可於平日不正此心？此与“朝闻道夕死”何异！  

爱　死  

【`左传`】  

文公十年，陈侯郑伯会楚子于息。冬，遂及蔡侯，次于厥貉，将以伐宋。宋逆楚子，遂道以田孟诸，命夙驾载燧。宋公遣命，无畏扶其仆以徇，或谓子舟曰：国君不可戮也。子舟曰：当官而行，何强之有？刚亦不吐，桑亦不茹，毋纵诡随，以谨无极。是亦非辟疆也，敢爱死以乱官乎？注言：我岂敢爱惜一身之死，以乱楚之官事乎。  

不敢爱死  

【`左传`】  

定公八年，阳虎将享季氏于蒲圃而杀之。阳虎前驱，林楚御桓子，虞人以铍盾夹之，阳越殿，将如蒲圃。桓子咋谓林楚曰：而先皆季氏之良也，尔以是继之。对曰：臣闻命后，阳虎为政，曾国服焉，违之徵死，死无益於主。桓子曰：“何后之有？而能以我适孟氏乎？”对曰：“不敢爱死，惧不免主。”桓子曰：“往也。”孟氏选围人之壮者三百人以为公期筑室於门外，林楚怒，马及衢而骋，阳越射之，不中。筑者阖门，有自门间射阳越，杀之。  

此将不惜死  

【`旧唐书`】  

《吐蕃传》：吐蕃远至凤翔，节度孙志直闭门拒之，吐蕃围守数日，会镇西节度兼御史中丞马领精骑千馀，自河西救。杨志烈乃引兵入城，迟明，单骑持满，直卫贼众，左右愿从者百馀骑。奋击大呼：贼徒披靡，无敢当者，战疲而归，贼众慑其骁勇。翌日，又逼城请战，披甲开悬门，贼乃抽退，皆曰：此将不惜死，不可当，且避之。  

相与致死  

【`容齐随笔`】  

张耳、陈馀，少时为刎颈交，其后争权相与致死地而不厌，盖势利之极，其究必然。韩馥举翼州以迎袁绍，而终以惧死。刘璋开门延刘备，坐失益州。翟让提兵授李密，而举族不免。尔朱兆以六镇之众付高欢，而卒毙於欢手，绍密欢忘其所，自不足深责。孰谓玄德之长者而忍为此耶？  

乐为致死  

【`三国志`】  

《孙策传》：策为人美姿颜，好语笑，性阔达，听受善於用人，是以士民见者，莫不尽心乐为致死。  

自致于死  

【`后魏书`】  

张预每羡古人食玉之法，乃采访蓝田，躬往攻掘，得若环璧杂器形者大小百余。至而观之，皆光润可玩，预乃椎七十枚为屑，日服食之，馀多惠人。后乃闻者更求玉于故处，皆无所见，冯翊公源怀等得其玉，琢为器佩，皆鲜明可宝。预脉延年，云有效验，而世事寝食皆不禁节，又加之好酒损志，及疾笃，谓妻子曰：服玉若能屏居山林，排弃嗜欲，或当大得神力，而吾酒色不绝，自致于死，非药过也，然吾尸体必当有异，勿使速殡。令后人知食服之妙。时七月中旬，长安毒热，预停尸四宿，而体色不变。其妻常氏以玉珠二枚含之，口闭。常谓之：君自云食玉有神验，何故不受含也？言讫，齿启纳珠，因嘘属其口，都无秽气，举歙於棺，坚直不倾委，死犹有遗玉屑数升，囊盛纳诸棺中。  

勇者致死  

【`宋苏东坡策略`】  

使天下明知人主欲有所立，则智者愿效其谋，勇者乐，致其死。  

怀心乐死  

【`吴越春秋`】  

《勾践伐吴外传》：越王道见晁，张腹而怒，将有战争之气，即为之轼。其士卒有问于王曰：君何为敬晁虫而为之轼，勾践曰：吾思士卒之怒久矣，而未有称吾意者，今晁虫无知之物，见敌而有怒气，故为之轼。於是军士闻之，莫不怀心乐死，人致其命。  

艾命投死  

【`吴赵春秋`】  

《勾践阴谋传》：计石儿曰：夫官位财币金赏者，君之所轻也。操锋履刃艾音刈命投死者，士之所重也。今王易财之所轻，而责士之所重，何其殆哉？  

擅杀偿死  

【`旧唐书`】  

《王君操传》：君操父，隋大业中与乡人李君则对兢，因被殴杀告捕。君操时年六岁，其母刘氏告县收捕，君则弃家亡命，追访数年，弗获。贞观初，君则出官自首，而君操密袖白刃刺杀之。诣刺史具自陈告，州司以其擅杀戮问云：杀人偿命，律具明文，何方自理，以求生路？对曰：亡父被杀二十馀载，闻诸典礼，父雠不可同天，早愿图之，久而未遂。常惧亡灭，不展冤情，今大耻既雪，甘从刑宪。州司据法处死，列上其状，太宗特诏原免。  

自盗抵死  

【`资治通监`】  

《后唐明宗纪》：天成四年，西川右都押牙孟容弟为资州税官，坐自盗抵死，观察判官冯琢中门副使王处回为之请。孟知祥曰：虽吾弟犯法，亦不可贷，况他人乎？  

【`文纪`】  

细民之愚无知抵死，师古曰：抵，触也，亦至也。  

坑降足死  

【`叶邦邵和李翰蒙求`】  

秦将白起长平之战，坑赵降卒四十万人，后秦复攻赵，起称疾不行。昭王怒，遣人遣起不得留咸阳，行至杜邮，赐剑令自裁。起曰：我何罪？良久曰：我固当死，赵降卒四十万人。我诈而尽坑之，是足以死，遂自杀。  

杀菟坐死  

【`东汉书`】  

《梁统传》：统玄孙翼，以贵戚为大将军。桓帝时起菟苑至於河南城西，经亘数十里，移檄所在调发生菟，刻其毛以为识，人犯者，罪至刑死。尝有西域贾胡，不知禁忌，误杀一菟，转相告言，坐死者十馀人。  

反送死  

【`江湖续集`】  

《赵汉宗反送死诗》：死生虽异途，昭晰本一理。崦嵫落圆景，一设非永逝。达人随元化，生死一剧耳。生生常疑实，安知非真死。死当安吾归，生当适吾意。  

鸟羽送死  

【`三国志`】  

《魏书?弁辰传》：其国土地肥美，宜种五谷，及稻，晓替桑，作缣布，乘驾牛马，嫁娶礼俗，男女有别。以大鸟羽送死，其意欲使死者飞扬。  

灵鹤催死  

【`江少虞类苑`】  

王参政伯庸得疾，既委顿。是夕有灵鹤十馀只，空中嘹唳。八月二十日夜三更，月甚明，时其弟纯臣差知毫州，公人来迎侯者，皆以为怪讶。须臾闻宅中恸哭，群鹤遂散，时人以谓伯庸当作仙官尔。  

丹剂缓死  

【`王明清挥尘录`】  

宋道方毅叔以医名天下，居南京，然不肯赴请，病者扶携以就求脉。政和初，田登守郡，母病危甚，呼之不至。登怒云：使吾母死，亦以忧去。杀此人不遇斥责。即遣人禽至廷下，符之云：三日之内不痊，则吾当诛没以示众。毅叔曰：容为诊之。既而曰尚可以活，处以丹剂，遂愈。田喜甚，云：吾一时相困辱，然岂不可刷前耻乎？用太守之车，从以妓乐，酬以千缗，俾郡卒负于前，增以彩酿，道引还其家。旬日后，田母病作，呼之则全家遁去，田母遂殂。盖其疾先已在膏肓，宋姑以良药缓其死耳。  

当适辄死  

【`西汉书`】  

《外戚传》：王奉先有女，年十馀岁，每当适人，所当适辄死。  

无罪辄死  

【`新唐书`】  

《安禄山传》：李猪儿幼事安禄山谨甚，使为阉人愈亲信。禄山腹大垂膝，及老愈肥，曲隐常疮。既叛不能无患惧，至是目复盲，俄又疽疾，尤卞噪。左右给侍，无罪辄死，或掠荷辱，猪儿尤数，虽严壮亲侍，时时遭笞靳，故二人深忌禄山。  

饮泉辄死  

【`宋史`】  

《冯伸已传》：伸已知邕州，治舍有井，相传不敢饮，饮辄死，伸已日汲自供，终更无恙。  

射贼辄死  

【`宋曾巩元丰类稿`】  

《尚书陈公神道碑》：宋陈世卿改静安军节度推官，有益数万人围静安八十日，公奋励距敌，射其裨将一人，应手死。又射至数百人，无不辄死，盗以故不敢迫，而外兵来救乃解。  

一门争死  

【`续后汉书`】  

《孔融传》：山阳张俭为中常侍侯览所怨，诏为刊章，下州郡以名捕俭，俭与融兄褒有旧，已抵褒，不遇。融年十六，俭少之而不告，融见其有窘色，谓曰：兄虽在外，吾独不能为君主邪。因留舍之。后事泄，国相以下密掩捕，俭得脱走，遂并收褒融送狱。二人未知所坐，融曰：保纳舍藏者，融也，当坐之。褒曰：彼来求我，非弟之过，请甘其罪。吏问其母，母曰：家事任长，妾当其辜，一门争死。郡县疑不能决，乃上献之，诏书竟坐褒焉。  

争相代死  

【`新唐书`】  

《列女传》：虞甫妻李，秦州城纪人，父澜，永泰初为蕲令，梁宋兵兴，澜谕降剧贼数千人。剌史曹升袭贼败之，贼疑澜卖己，执澜及其弟渤，兄弟争相代死，李见父被执，亦请代父，遂皆遇害。宣慰，使李季卿闻状，诏赠李孝昌县君，澜，渤并赠官。  

父子俱死  

【`史记`】  

《赵世家》：王父初以长子章为太子，后得吴娃爱之，为不出者数岁，生子何，乃废太子章而立何为王。吴娃死，爱驰，怜故太子，欲两王之，犹豫未决，故乱起，以至父子俱死，为天下笑，岂不痛乎！  

父子争死  

【`宋史`】  

《郑绮传》：有鲍宗岩者，徽州歙人，子寿孙。宋末盗起里中，宗岩避地山谷间，为贼所得。缚宗岩树上，将杀。寿孙拜前，愿代父死。宗岩曰：吾老矣，仅一子奉先祀，岂可杀之？吾愿自死，盗两释之。  

请代父死  

【`文苑英华`】  

《张不耀请代父死表》：玄宗开元初臣某言：臣闻哀哀父母，生我劬劳，欲报之恩，昊天罔极。臣父文成充使不了，特置严刑，罪小责深，不胜冤苦。街衢惊叹，长幼咸嗟。皇天后土，实所鉴照。臣闻有理不申，枉填沟壑，臣子情切，骨肉恩深，请以微躯，代父当死。乞宽父之浅命，展愚臣之孝心，伏乞天命，俯垂矜察，臣不耀万死，犹荷再生。臣父朝无近亲，孤宦独立，苗疏难植，根残易危，无风而自倒，不寒而自战。李全交，接邪作监，舞法弄权，虐甚周兴，酷殊来俊，枉陷良善，以立已功。恶贯已盈，贪残事败，不斩颜厚，犹事纟斗绳，不惧皇天，仍居宪府，罪轻责重，其枉宝深。但恨明时，虚编咎晦。疑伏愿陛下，采兴人之诵，听左右之言，乞不滥无辜，度庶冤魂重返，即臣虽死之日，犹生之年，不任酷裂之至，冒死投匦以闻。  

【`温州府志`】  

周乐，瑞安人，宋状元坦之后，父晟通经能文，方氏据温，拘晟置海舟上，乐随往，事父甚谨，一日贼酋遣人沉晟于水，乐泣请曰：我有祖母，幸留父侍养，请以已代父死。不听，乐抱父不忍舍，遂同死。  

【`金史`】  

《陈颜传》：颜，卫州汲县人，世业农。父光荣季擢武举第，调寿阳尉。未赴，值金兵敢汴。光病，围城中，颜艰关渡河，往省其父，因扶疾北归。光家奴谋良不可，诬光与贼杀人，光系狱榜掠不胜，因自诬伏。颜诣郡请代父死，太守徐某哀之，不敢决。适帅臣至郡，以其状白帅曰：此真孝子也！遂并释之。  

求代父死  

【`宋史`】  

《孝义传》：邢神留父超逋官租，里胥督租，与超斗，超殴里胥死。神留年十六，诣吏求代父死。州以闻，特诏减死，赐里胥家万钱，为棺敛具。  

代父就死  

【`宋史`】  

《孝义传》：端拱初，沈之父为屯田院衙官，凶暴无赖，使酒殴平人死。正中途见父恐惧，述其故，正即号呼褫衣，就殴其尸，巡警者捕送官，狱具，怡然就死，闻者悲之。  

女易父死  

【`孝友同风`】  

《列女传》：赵津女娟者，赵河津吏之女，赵简子之夫人也。初，简子南击楚，与津吏期。简子至，津吏醉卧不能渡。简子欲杀之，娟惧持楫而走。简子曰：女子走何为？对曰：津吏息女，妾父闻主君来渡不测之水，恐风波起，水神动骇，故祷祠九江三淮之神，供具备礼，御厘受福，不胜杯酌，醉至於此。君欲杀之，妾愿以鄙躯易父之死。简子曰：非汝之罪也。娟曰：主君欲因其醉而杀之，妾恐其身不知痛，而心不知罪也。若不知罪而杀之，是杀不辜也，愿醒而杀。简子曰：善。逐不诛。  

愿赎父死  

【`东汉书`】  

《谯玄传》：时公孙述僭号於蜀，徵玄不肯起，遂受毒药。子瑛泣血叩头於太守曰：方今国家，东有严敌，兵师四出，国用军资，或不常充足，愿奉家钱千万以赎父死。太守为请，述听许之。玄遂隐田野，训子勤习经书，终述之世。  

抱父乞死  

【`南史`】  

《宋袁粲传》：齐戴僧静分兵攻府西门，彦节与儿逾城走，粲还坐列烛自照，僧静挺身暗往，奋刀直前，欲斩之。子最觉有异人，叫抱父乞先死，兵士人人莫不陨涕。粲曰：我不失忠臣，汝不失孝子。仍求笔作启云：臣义奉大宋，策名两毕。今便归魂坟垅，永就山丘，僧静乃并斩之。  

幼儿代父死  

【`元史`】  

《孝义传》：郭狗狗父宁戍大良平，宋将史太尉攻陷之，宁全家被俘。史将杀宁，狗狗年五岁，告史曰：勿杀我父，当杀我。史惊问是儿几岁，宁曰：五岁。史曰：五岁儿能为是言，吾当全汝家，即以骑送之。  

愿代伯父死  

【`温州府志`】  

王奉，永嘉人，居杜奥，幼鞠于伯父。丁未冬，大兵至，伯父为兵所执，求财不得，将杀之。奉年十五，匿业薄中，跃出绐曰：儿知痊物所。伯父遂得释而遁。掘数穴皆无，乃告兵曰：儿实不知。恐伯父被害，故愿以身代伯父死。兵怒斩之，伯父视之，则颈骨已断，而喉尚在。捧首合颈，取修船油灰涂其疮，以水滴口，稍能咽，七日始苏。  

愿代母死  

【`夷坚志`】  

可从世居温之北乡清源，宋建炎间，大盗群起，遇人必杀。清源皆逃於蒙山，未几盗至，众多被害。间有不杀，则执而掠问珍宝所藏之处，从世母亦为所执，从世哀痛，不忍母死於盗之手，乃往盗所长揖曰：乡人所藏珍宝，惟我可寻，母实不知，愿以身代母，共汝寻之。盗乃释其母而执从世，引尊数处，皆无所得，始知其绐己。因取箭射之，俱不中体，贼问其故，且言恐母死于非命，故设是计以代母死，贼怜其孝，遂释之。《元史?孝义传》樊渊幼失父母，笃孝。至元十二年，奉母避兵茅山，兵至欲杀其母，渊抱母号哭，以身代死，兵两释之。延间，汀州宁化赖禄孙母病，值乱，负母避南山。盗至，众散走，禄孙守母不去，盗将刃其母，禄孙以身翼蔽曰：勿伤我母，宁杀我。盗骇叹不忍害。  

母代子死  

【`能改斋漫录`】  

陈升之在相位，尝夙兴未出，其亻兼皆集厅前。忽有大豕奔逸而去，众升之未出，而外门又未启，相与掩而缚之，以箦缭而藏诸密室，期以送升之至待漏，即归而共烹也。及归取烹，乃空箦而已，莫不惊怪，语达升之，母曰：吾儿生于辛亥，豕为亥神，今受击而没，岂吾儿当被灾乎？是夕焚香于臂，告天曰：老妾无益于世，男儿方尽心于国，不宜辄去，愿以老身代儿薄命，云云。阅十二日，升之遂丁尤。  

愿代女死  

【`内翰谈苑`】  

陈国夫人耿氏，太宗乳母也，生秦王廷美。初宣祖总兵以燕国公主嫁军国小校，会队长外戍谋叛，营中无长少皆籍名当诛。太后爱其女，忧恼不知为计，耿氏曰：愿代大女死。即盛饰跨驴以黄帕冒首，太祖自御以入，留处舍内，燕国乘驴而出。太后先以厚赂抱关卒，当其出为他卒所见，犹阿诰挝走尔疾驱得免，会尽赦营中死。耿氏卒无恙。  

兄弟争死  

【`史记`】  

《卫世家》：卫宣公为太子仍娶齐女，宣公见太子妇好，说而自取之，更为娶他女，宣公得齐女，生子寿，于朔。太子母死，宣公正夫人与朔共谗，恶太子，欲废。宣公自以为夺太子妻，心恶太子，欲废之，及闻其恶，大怒，乃使仍于齐，而令盗遮界上杀之。与太子白旄，而告界盗，见持白旄者杀之，且行。子朔之兄寿，太子异母弟也。知朔之恶太子，而君欲杀之，乃谓太子曰：界盗见太子白旄，即杀太子，可毋行。太子曰：逆父命求生，不可。遂行。寿见太子不止，乃盗其白旄先驰至界，界盗见其验，即杀之。寿已死，而太子又至，谓盗曰：所当杀者我也。盗并杀太子，以报宣公，乃以子朔为太子。  

【`续后汉书`】  

《姜肱传》：肱博通五经，兼明星纬，士之远来就学者三十馀人，诸公争加辟命，皆不就。二弟俱以孝行著闻，名声相次，亦不应徵聘，肱尝与季江谒郡。夜于道遇盗，欲杀之，肱兄弟更相争死，盗遂两释之。但掠夺衣资而已。  

【`两汉蒙求`】  

汝南王琳巨尉者，年十馀岁，丧父母，因遭大乱，百姓奔逃，唯琳兄弟独守冢庐，号泣不绝。弟季出遇赤眉，将为所捕，琳自缚请先和季死。贼矜而放遣。由是显名乡邑。  

【`孝友同风`】  

汉张礼遇饥年，孤养老母在堂八十馀，礼拾莱归于路，遇贼欲杀食之。礼叩头云：家中有老母，朝未得食，少时归家供讫，却来就死，贼遂放去。弟隔墙闻之，密自走去贼所，谓贼曰：向者归作羹者是兄。兄孝，养父母，年老辛苦羸瘦，弟肥肉多，愿代兄命。礼阴去贼所。谓贼曰：礼本许杀，何得杀弟？贼见二人孝慈，皆不忍杀，更与礼米二石，盐一角力，侍食老母，以全孝敬之道。  

【`三国志`】  

《孙奂传》：舒燮有罪，时太常潘滹掌荆州事，欲置之于法。奂子邻谓滹曰：舒伯英兄弟争死，海内义之，以为美谈，仲膺又有奉国旧恩，今君杀其子弟，于事何如？注仲膺，名郡，初伯膺亲友为人所杀。仲膺为报怨，事觉兄弟争死，皆得免。  

【`南史`】  

《齐袁彖传》：时南郡江陵县人苟蒋之弟胡之妇，为曾口寺沙门所淫，夜入苟家，蒋之杀沙门，为官司所检。蒋之列家门秽行，欲告则耻，欲忍则不可，实己所杀，胡之列又如此兄弟争死。  

【`宋史`】  

《郑绮传》：绮四世孙德圭，德璋，孝友天至，昼则职几案，夜则同衾寝。德璋素刚直，与物多迕。宋亡，俗家遂陷以死罪，当会逮杨州。德圭哀弟之见诬，乃阳谓曰：彼欲害吾也，何预尔事，我往则奸状白，尔去得不死乎？即治行，德璋追至诸暨道中，兄弟相持，顿足哭，争欲就死。德圭默沮其行，遂绐以无往，夜将半，间道逸去，德璋追至广陵，德圭已死于狱。德璋间之，恸绝者数四，负骨归葵，庐墓再期，每一悲号，乌鸟翔集不食。  

【`元史`】  

《孝义传》：郭道卿，至元初，闽盗起，居人窜匿。道卿与弟佐卿独守孝子祠，不忍去，遂俱被执，盗将杀佐卿，道卿泣请代弟死，佐卿亦泣请杀，道卿固引颈请刃，盗相顾曰：汝孝门兄弟若此，吾何忍害？两释之。  

兄弟让死  

【`新唐书`】  

《陆南金传》：少卿卢崇道抵罪徒岭南，逃还东都，陆南金居母丧，崇道伪称吊客人而道其情，南金匿之。俄为仇人迹告。诏侍御史王旭捕按，金当重法。弟赵璧自言匿崇道者我也，请死。南金固言弟自诬不情，旭怪之，赵璧曰：母未葬，妹未归，兄能办之，我主无益，不如死。旭敬上状，玄宗皆宥之。《支叔才傅》至德间，有常人王遇弟遐俱为贼执，将释一人，兄弟相让死。贼感其意，尽纵之。  

【`南史`】  

《孙束传》：宋大明五年，发三五丁，束弟萨应充行，坐违期不至，束诣郡辞列，束为家长。令弟不行，罪应百死，乞以身代萨。萨人辞列自引。太守张岱疑其不实，以兄弟各置一处，报云听其相代，颜色并悦，甘心赴死。束妻许人寄语属束君当门户，岂可委罪小郎，且大家临亡，以小郎属，竟不妻娶。家道不立君已有二儿死复何恨？岱依事表上，孝武诏特原罪，并赐帛二十疋。  

请代兄死  

【`新唐书`】  

《虞世南传》：宇文化及已杀帝，闻杀世基，而世南抱持号诉，请代不能得，自是哀毁骨立。《许敬宗传》：始虞世基与善心同遭贼害，封德仪常曰：昔吾见世基死，世南匍匐代死，善心死，许敬宗舞蹈求生。世为口实，敬宗彳缶亍愤。《阳王琮传》：永昌时，行远行芳斥隽州六道使至，行远先就戮，行芳幼当赦，抱持请代，遂与俱死，西南人称冤悌云。  

【`南史`】  

《宋刘绘传》：隆昌中，绘兄悛坐事将见诛，绘伏关请代兄死，明帝辅政，救之乃免死。  

【`温州府志`】  

周士威，永嘉人，与兄士行俱幼丧父母，唯外祖夏氏抚育，至长，士行业缝衣以养，至正间，方明善摅郡，居千佛寺，置栅门自卫，俾市民守之。时刘公宽率义兵斫栅入寺，明善遂逃，三日复入，罪守门者，士行与焉，士威年十九，请曰：吾兄弟皆孤，赖夏氏以存。今外祖母年八十六矣，幸兄养之，吾无能焉，兄死则皆无托矣。愿以身代兄死，因悲咽不胜，狱史怜而易之，遂遇害。  

乞贷兄死  

【`辽史`】  

《兴宗纪》：重熙五年，秋七月，辛丑，录囚，耶律把八诬其弟韩哥谋杀己，有司奏当反坐。临刑，其弟泣诉：臣惟一兄，乞贷其死。上悯而从之。  

减年代死  

【`事文类聚`】  

晋王徽之为黄门侍郎，弃官东归，与弟献之俱病笃，术人云：人命应终，有生人乐代者则死者可生。徽之曰：吾才位不如弟，请以馀年代之。术者曰：代死者以己年有馀，得以足亡者耳，今君与弟俱尽，何代也？未几，献之卒。  

二息争死  

【`南史`】  

《吴欣之传》：永明初，广陵人童超之二息犯罪争死，太守刘悛表以闻。  

夫妇同死  

【`宋史`】  

《王翊传》：北兵至重庆，进士胡天启负母而逃。兵欲杀其母，天启妻张哀号，原以身代，不听，卒杀之。天启与其妻呼天大骂，大将奇天启貌，欲活之。谓之日：汝从我，当共富贵。天启愈奋骂，于是夫妇同死焉。  

【`金史`】  

《乌古孙仲端传》：仲端本名卜吉，字子正，承安二年策论进士，哀宗将迁归德，召为翰林学士承旨，兼同签大睦亲府事，留守汴京。及大元兵围汴，日久食尽，诸将不相统一。仲端自度，汴中事变不测，一日与同年汝州防御裴满思忠，少饮，谈太学同舍事，以为笑乐。因数言人死亦易事耳，思忠曰：吾兄何故频出此语，仲端因写一诗示之，其诗大概谓：人生大似巢燕，或在华屋杏梁，或在村居茅茨，及秋社甫临，皆当逝去，人生虽有富贵贫贱不同，要之终有一死耳。书毕连饮数杯，送思忠出门曰：此别终天矣。思忠去，仲端即自缢，其妻亦从死。  

夫妻继死  

【`孙公谈圃`】  

俞次尚与其妻素达理性，次尚病，呼其妻曰：我将死。时次尚二子在外，妻曰：我欲先死，君俟诸子至未晚也。其妻奄然而化。次尚为文志其墓。已而诸子至，明日告曰：吾亦行矣。即薰沐趺坐而化。孙萃老尝表其墓，次尚官至屯田郎中，湖州人，字退翁云。  

与夫同死  

【`资治通鉴`】  

唐僖宗广明元年，十二月，已亥，黄巢下令百官□赵璋第，投名衔者复其官。左仆射于琮等扈从不及匿民间，巢搜获皆杀之，广德公主曰：我唐家之女，誓与于仆射俱死，执贼刃不置。贼并杀之。  

【`新唐书`】  

《列女传》：幸雍妻萧张弘静镇幽州也，表雍在幕府，朱克融乱，雍被劫。萧闻虽，与雍皆出左右，格之不退。雍临刃，萧呼曰：我与夫同死，愿今日死君前，刑者断其臂，乃杀雍。萧意象晏然，观者哀欢。是夕死。大和中，杨志诚具表其烈，诏赠兰陵县君，雍字和叔，摧进士第。  

以死从夫  

【`元史`】  

《列女传》：李君进妻王氏，大德八年，君进卒，卜葵将发引，王氏谓众曰：夫妇死同穴，义也。因大恸呕血死，众敛之，与夫连柩出葬。移剌氏，耶律忽都不花妻也，夫殁，割耳自誓，庐墓侧，不食死。赵氏哇儿年二十，夫殁即自经死，家人同棺敛葬焉。朱克彬妻周氏，费严妻王氏，贾哥妻耶律氏，郑腊儿妻康氏，陈某妻别娥娥，宋坚童妻班氏，李安童妻胡氏，刘恕妻赵氏，王思忠妻张氏，刘揖妻赵氏，徐顺妻彭氏，赵儿妻安氏，陈恭妻张氏，武寿妻刘氏，宋敬先妻谢氏，撒里妻萧氏，魏贵妻周氏，郭厂火儿妻赵氏，朱某妻丁氏，王保子妻赵氏，兴州某氏妻魏氏，裴某妻董贵哥，张保董妻郝氏，高塔必也妻白氏，杨某妻卢氏，太术妻阿不察，相兀孙妻脱脱真，并以早寡，不忍独生，以死从夫者事闻，命褒表赐钱赐谥。  

愿代舅死  

【`宋晁无咎集`】  

《李氏墓志铭》：宋黄叔敖妻李氏，既得疾惫，舅亦疾病，不以已卧故忘舅之疾，问药饵维时，闻其笃，则自力盥弁页祷于神，愿代舅死。  

舍身代死  

【`华严经`】  

佛子菩萨摩诃萨，见有狱囚五处被缚，受诸苦毒，防卫驱逼，将之死地，欲断其命舍阎浮提一切乐具，亲戚朋友悉将永诀。置高砧上，以刀屠割，或有木枪竖贯其体，衣缠油沃，以火焚烧，如是等苦种种逼迫，菩萨见己自舍其身而代受之，如阿逸多菩萨殊胜行王菩萨。  

亲厚继死  

【`老学庵笔记`】  

李公择，孙莘老平时至于亲厚，皆终于御史中丞。元五年二月二日，公择卒二日，莘老卒，先后才一日。  

仆为主死  

【`元史`】  

《杨朵儿只传》：子不花值西军，阵溃，遂见杀，二仆亦见执，曰：吾主既为国死，吾纵为人奴，今苟得生，他日何以见吾主于地下？不若死从吾主。欲起杀仇，仇要斩之。  

亭焚争死  

【`宋史`】  

《郝质传》：质字景纯，汾州介休人，为路钤辖使讨贝州。文彦博至，命部城西面。河上有亭甚壮。彦博虑为贼焚，遣小校兰千守，而质使千往他营度战具，千辞，质曰：亭焚，吾任其责，千去而亭焚。彦博将斩千，质趋至帐下曰：千之去，质实使之，罪乃在质，愿代千死。彦博壮其义，两释之。  

愿代京兆死  

【`西汉书`】  

《赵广汉传》：广汉为京兆尹，后得罪，下廷尉，吏民守阙号泣者数万人。或言臣生无益县官，愿代京兆死，使得牧养小民。  

请代管平死  

【`晋史挥尘`】  

《刘敏元》：字道光，永嘉之乱，自齐西奔同县。管平年七十馀，随敏元而西行，及荣阳，为盗所劫，敏元已免。还谓贼曰：此公孤老馀年无几，敏元请以身代，原诸君舍之。贼曰：此公于君何亲，敏元曰：同邑人也。穷窭无子，依敏元为命，诸君若欲役之，老不堪使，若欲食之，复不如敏元，乞诸君哀也。有一贼目叱敏元曰：吾不放此公，尤不得汝乎？敏元拨剑曰：吾岂望生也。当杀汝而后死，此公穷老，神祗尚当哀矜之，吾亲非骨肉，义非师友，但以见投之故，乞以身代。诸大夫慈惠皆有听吾之色，汝何有面见面目而发斯言？顾谓诸盗长曰：夫仁义何常宁可夫，诸子上当为高皇光武帝之事，下岂失为陈项乎，当为诸君除此人，以成诸公霸王之业，前将斩之，盗长遂止之，而相谓曰：义士也。害之犯义，乃俱免之。  

请代户曹死  

【`资治通鉴`】  

唐高祖武德元年，窦建德陷景城，执户曹河东张玄素，将杀之，县民千馀人号泣，请代其死，曰：户曹清慎无比，大王杀之，何以劝善，建德乃释之。  

赂民代死  

【`宋史`】  

《孝义传》：朱寿昌知阆州，大姓雍子良屡杀人，挟财与势得不死，至是又杀人，而赂其里民出就吏，狱具，寿昌觉其奸，引囚诘之曰：吾闻子良与汝钱十万许，纳汝女为妇，且婿汝子，故汝代其命，有之乎？囚色动，则又之曰：汝且死，书券抑汝女为婢，指钱为雇直，又不婿汝子，将奈何？囚悟泣涕，覆面曰：囚几误死，以实封，立取子良正诸法。  

代大使死  

【`太平广记`】  

天宝中，章仇兼琼入朝，至汉州驿，坠马身死，心上微暖，彭州刺史李先令氵蒙阳尉马某送药酒至汉州，到兼琼处所，忽然颠倒而，卒，后兼琼乃苏云：地下以马尉见代，马氏死，便至其家，因流涕，记代章仇大使死。  

不许代死  

【`汉制丛录`】  

安帝世，河间人尹次、颖川人史玉皆坐杀人当死。次兄初及玉母军并诣官曹求代其命。缢而物故，尚书陈忠以罪疑从轻，议活次玉，应劭复追驳之曰：刑罚威狱，以类天之震耀杀戮也。温慈和惠，以放天之生殖长育也。是故春一草枯，则为炎，秋一木华，则为异。今杀无罪之初军，面活当死之次玉，其为枯华，不亦然乎？陈忠不详制刑之本，而信一时之仁，遂广引八议求生之端。夫亲故，贤能，功贵、勤实，岂有次玉当罪之科哉？若乃小大以情，原必定罪，已为求生，非谓代死，可以生也。败法乱政，悔其可追，而范晔亦论之曰：忠开父子兄弟得相代死，是则不善人多幸，而善人当代其祸，进退无所措也。  

智则代死  

【`夷坚志`】  

青唐羌口角氏之孙陇投，崇宁中，归京师，赐姓名曰赵怀德，拜节度使，封安化郡王。其孙袭爵，后入蜀，常为成都路兵马钤辖，天资杰横，占大慈寺四讲院屋宇并居之。历年既多，殊为一邦患苦，寺内保福禅院西堂僧智则，尝住持合州钓鱼山，道行清高，独与之厚善，无日不往来，人莫知其所以契合也。有游士妙于命术，谈人死生祸福若神，谓赵君九月生日后必死，时方仲春，赵恐甚，邀智则语其故，祷之曰：师方外尊宿，视寂灭如梦觉，能代我一死乎？则笑曰：何足为难？但吾却有所请，能相听，则可耳，赵问欲何言，曰：郡王久据四院殿堂，像设日就颓，讲席由兹殆废，吾实弗忍。倘能卜徙外第，而还以畀群僧，吾虽死不惜。赵许诺，即日于城外小东郭建宅，舍其故居，后七日，四院僧辈集，阖府缁流，严备香火，迎则公斋于水陆院。食讫，升座，举扬般若，具道所以代死之意，奄然而化。赵为主丧事，素服奉龛，焚于大智寺塔下。是岁赵无恙。明年曹庭坚待制师蜀，赵贵倨自若，肩舆驺呵，径造听事。曹怒曰：铃辖于制置使有阶级，安得犯军礼。立命武卒擒赴直司，旋荷击于狱，揭榜求其宿愆。不数日，士民交讼纷纷，得其白直共前后死亡者四百辈，悉不落名籍，而冒请粮帛，遂并捕其二子，鞠实计赃赀，父子皆毙于狱户，距智则之死才一年。饶州安国长老子祥者，盖嘉州人也，谈此异。予谓死而可代，则臣之于君，子之于父，行之久矣，赵君与智则之事，岂其然乎？  

孔璋替死  

【`东郡志`】  

《孔璋请替李邕死表》：玄宗山东布衣臣某言：臣闻明主御宇，舍过取能，举材弃行，烈士抗节，勇不避死，见危致一作授命，晋用林父，岂念过乎？汉用陈平，岂念行乎？禽息殒身，岂惜一作爱生乎？北郭碎首，岂爱死乎？向若林父死，陈平弃，百里不用，晏婴见逐，是晋无赤狄之利。汉无皇极之尊，秦不兼西戎，齐不霸东海矣，臣伏见陈州刺李邕，学成师范，文堪经国，刚毅忠烈，难不苟免，往者张易之弄权，人畏其口，而邕折其角，韦氏将势，言出祸应，而邕挫其锋。虽身受谪屈，终奸谋中损。然则邕有大造于我邦家也。前宋每厚遇者，岂以才重？抑嘉忠忠于国矣。今闻坐赃，丑败厥行，且斯人所然者拯孤恤穷，救乏贝周患，积而能散，家无私聚。陛下下吏讯之，闻诸道路执法者将极加之以刑。噫，天之将丧斯文，死在朝夕，求辞圣代，臣闻生无益于国，不如杀身以明贤。臣顾朽材，轮辕无取，徒兽视禽息，虽生何为？况贤为国家之宝，社稷之卫。若丧国家之宝，失社稷之卫，哲人云：亡国将若之何？是臣痛惜深矣。臣愿以六尺之躯，甘受膏斧，以代邕死，臣之死所谓落一毛，邕之生，有足照千里，然臣与邕生平不颖，臣知有邕，邕不知有臣，是臣不逮邕明矣。夫知贤而举，仁也，代人任患，义也；臣获二善而死，死亦不朽，则又何求？陛下若以臣之贱不足以赎邕，雁门缝腋，有足效矣。伏惟陛下宽邕之生，速臣之死，令邕率德改行，全林父之功。使臣得明目黄泉，附北郭之迹，臣之大愿毕矣。陛下若以阳和之始，虽于用斧铖，俟天成命，敢忘伏剑，岂烦大刑。然后归死，皇天后土，实鉴臣之心，昔吴楚七国叛，周亚夫得剧孟。以为寇不足忧矣。夫以一贤之能，敌七国之众。伏惟陛下敷含垢之道，存弃瑕之义，远思剧孟。近取李邕，岂惟成恺悌之泽，实亦归天下之望，臣先君孔子曰：乡人皆恶之未可也。况大礼之后，天地更新，拾之复论，人谁无罪，惟明主深思之。臣闻士为知已者死，且臣不为死者所知，而甘于死者，岂独为惜邕之贤，亦成陛下矜能之德，惟明主图之，臣璋死罪死罪。  

出马牛赎死  

【`东汉书`】  

《乌桓传》：乌桓约法，违大人言者罪至死，若相贼杀者，令部落自相报不止，诣大人告之，听出马牛羊以赎死。入马赎死《资治通鉴》：唐肃宗宝应元年，初王思礼为河东节度使，资储丰衍，赡军之外，积米百万斛，奏请输五十万斛于京师。思礼薨，管崇嗣代之，为政宽弛，信任左右，数月间耗散殆尽，惟陈腐米万余斛在。上闻之，以邓景山代之，景山至，则钧校所出入，将士辈多有隐没，皆惧。有裨，将抵罪当死。诸将请之，不许。其弟请代兄死，亦不许。请入一马以赎死，乃许，诸将怒曰：我辈曾不及一马乎？遂作乱。  

出金赎死  

【`元史`】  

《布鲁海牙传》：是时奴有罪者，王得专杀，海牙知其非法而不能杀，尝出金赎死者数十人，征讨之际，录军籍者惮于行役，往往募人代之。争友而死《通鉴外纪》：宣王四十六年初，王将杀其臣杜伯而非其罪。伯之友左儒争之于王，九复之，而王不许。王曰：汝别君而异友也。儒曰：君道友逆，则顺君以诛友。友道君逆，则帅友以违君。王怒曰：易而言则生，不易则死。儒曰：士不枉义以从死，不易言以求生，臣能明君之过，以正杜伯之罪。王杀杜伯，左儒死之。  

范式托死  

【`马明叟实宾录`】  

后汉范式，字巨卿。受业太学时，诸生长，陈平子亦同在学，与式未相见，而平子被病将亡。谓其妻曰：吾闻山阳范巨卿烈士也，可以托死，吾没后，但以尸埋巨卿户前，乃裂素为言以遗巨卿。既终，妻从其言，式睹书见瘗，怆然感之，哭为死友，于是护平妻子，身送丧于临氵候。  

属友以死  

【`涑水记闻`】  

尹师鲁谪官监复州酒税，时范希文知邓州，师鲁得疾，即擅去官，诣邓州，以后事属希文，日往视其疾，师鲁曰：疾势复增几分，可更得几日。一旦遣人招希文甚遽，既至。师曾曰：诛今日必死矣，人言将死者必见鬼神，此不可信，洙并无所见，但觉气息渐就尽耳。几坐与希文语，久之谓希文曰：公可出，洙将逝矣。希文出至厅事，已闻其家号哭。希文竭力送其丧，及妻孥归洛阳。  

【`孙威敏公遗事`】  

范文正公以疾请使郡，自请从颖道徐记公以死，未几病革。公入视，且告之曰：希文忠义孝友，生固无憾矣，死又奚憾哉。死生犹梦觉，其去来在我尔。语讫而暝。其送终恤孤，罔不尽礼。  

永乐大典  

## 卷之一万四百五十八

四济礼  

文三  

【`欧阳守道异斋集`】  

《礼论》：论曰道无所倚，有所践。有所倚，则天下莫之稽。无所践，则天下莫之居。莫之稽，道之渎也。莫之居，道之弃也。圣人以道而寄于经，以悟于后，乃至于渎与弃。渎则道不神，弃则道不行。道不神且不行，同经也者，无乃虚其所以寄，而杜其所以悟哉！夫惟经首于《易》而后道不渎，继《易》以礼而后道不弃，圣人之虑微矣。盖天人之理，性命之源，仁义道德，吉凶悔吝，纷然齿于卦而形于象。卦之中又有卦，而象之外有象焉。此所以为无所倚也。无所倚则无所穷，无所穷者，听天下之人各入其入，随至其至也。是以天下仰其神而稽焉。虽然，道则神矣，不渎矣，天下于焉而稽之矣。然天下之人，圣不数也，贤亦不数也。而愚不肖则不疏也。圣人之经，为圣贤而作也，不为愚不肖而作也，则有易已多矣？否也。则以不束之愚不肖，而举责之以不数之圣贤，是却天下之进于圣贤，而坚天下之心，使安于愚不肖也。是故，圣人本之以不倚，而进之以可践，礼也者所以示天下之可践也。圆不以规，方不以矩，运斤而成风，惟匠石可也。欲举天下之工，而皆匠石也，皆不规不矩也。则天下之工，有弃其斤斧而去耳，何则？无所可践也，《易》者，圣人成风之斤也，礼者，圣人规矩之嚣也。匠石不以匠石而废规矩，故无匠石而有匠石，圣人不以圣人而废礼法，故无圣人而有圣人。盖道所可践而后天下有所可居。易之言曰：神无方也，易无体也。彼且无方，则不可以方求；彼且无体，则不可以体见。不可以方求，则契其方者出乎方者也；不可以体见，则得其体者遗乎体者也。欲天下之人，皆出乎方，契其方，遗乎体得其体。呜呼！难哉！是故有礼焉。如是而君臣父子，如是而冠昏丧祭，如是而交际辞受，如是而出处进退，严乎洒扫之末，以达乎精义入神动容周旋之顷，而礼皆至焉。其义粲然然无所不可知，而其地画然有所必可践。愚不肖者孰不可以勉而践，践而居哉！有可践，则天下得以不置其足于道之外；有可居，则天下得以置其身于道之内。使天下之人置其身于道之内，而不置其足于道之外，相敬相爱，相安相养，以至于今，礼之教也。而老子曰：失道德仁义而后礼。又曰：礼者，忠信之薄。嗟乎！去礼以求忠信，是去袭而求燠者之智也。且礼亡，则道德仁义其犹有存欤？尝观老子之徒有问乎聃者，雁行避影而后进，而聃未轻告也。已则一日不可无师弟子之礼，而天下独可一日无君臣父子之礼邪。人有一朝三饭于家，而教其邻以辟谷之方者，此可信也哉！聃是已，谨论。  

【`崔宫教集`】  

《礼论》：人生不能无群，群不能无争。人之初，倥侗颛蒙而无知，越为物役而机生，情动而本远。雪、霜、风、雨、雷、雹暴其外。于是知架巢空穴，挽草木，取皮革，饥渴牝牡之欲殴其内。于是知噬禽兽，咀果实，是故有得失之殊涂，有好恶之异尚，有有余不足之异致。其有不得所欲，则击夺随之，交焉而争，睽焉而斗，齿利者啮，瓜刚者决，然后有一人焉。出而治之，谓天下之民争，求以止之，必有痛之斯畏焉。于是加之鞭，朴以笞，捶其肌肤，施之刀锯以残割其形体，而名之曰刑。然其争又有大焉者，力大者搏，势强者轧，徒众者夺，啸呼踊跃，草野涂血，则向之痛之者不足恃也，必有胁之斯服焉。于是为之师旅什五之法，为之旌旗钟鼓之用，为之干戈介胄孤矢矛戟之械，为之熊罴貔貅之威，而名之曰兵。息争之小以刑，息争之大以兵，然人之争心无时可已也。人之争心无时而可已。圣人惟曰：吾有兵与刑。营营乎日为杀人之事，可乎？不可也。故有微术焉。就其起居动作之间，创为之法，委曲而节文，名之曰礼。人有贵贼，不知贵贼之等。圣人则设为朝聘位序之严，车服采色之别，使之有等而不敢相越。人有长幼，不知长幼之序，圣人则立为射乡饮食之节，摈相绍介这仪，使之有序而不敢以相乱。人有男女，不知男女之别。圣人则严之以煤妁之词，重之以币帛之贽，使之有别而不敢以相狎。礼之制行于天下，天下之人乃始日循循然束缚于名分之内。常有所碍而不得肆其欲。故其于息争也，有甚于兵刑之临之焉。周之衰二百余年，诸侯迭霸，非不盛且大。然睥睨周鼎，缩手不敢取，方且歃血会盟以尊周室，周非有兵与刑以制之也，礼存焉也。呜呼！圣人息争之道，至于礼而极矣。或曰：“礼本于太乙，谓出于兵刑之后，何也？”曰：太乙，礼之本也，从而表饰之，使著于世，圣人也。《易》之有需，需饮食之道，争所由起也，故以讼。讼而不能止，故以师。师之与讼，能比而蓄之不能有所辨，故辨上下定民志，终归于履而后已。此圣人意也。刑兵与礼之序也。  

【`曾丰撙斋集`】  

《礼论》：曰道譬则人也。人之生也，有形斯有气，有气斯有嘘吸，有气斯有色，有色斯有惨舒，有形而无气者，偶人也。彼诚偶人，则嘘吸已不能矣，而况夫惨舒？今也有人似偶而非偶，兀然坐于深山，不饮不食，无惨无舒。其即之也，与不即之也，皆自若也。则是浮屠氏之定也。嗟夫！舒惨之不可绝固也。借曰：可祗亦自私之计，非大通之道也。天地之气，若浮屠氏，然则乾坤或几乎息矣。万物何资焉？天地之气嘘万物资始，吸万物资终，终始则有所资矣。而其嘘吸之盎而见诸外者，东南则为青为赤，西北则为白为黑。离乎黑入乎青，则为舒；离乎赤入乎白，则为惨。此何为者也？曰：天地之气非能为色也，而不能不为色也。天地不能绝舒惨色，浮屠氏独能天地之所不能也欤。圣人之道，天地之气也，《易》也，《书》也，《诗》也，《春秋》也，则气之嘘吸也。嘘吸之气运诸冥冥，冥冥之中，则固有无色之色存焉，而人莫之见也。夫人之情，信于其所见，疑于其所不见。天下或曰：“圣人荧惑我也。”或曰：谁谓圣人。然二者争而不已，则并率其不争者求观于吾道，而质其疑以决其争。而吾道果无可观者以证，则四经之作，几何不与兀然坐于深山者类耶？则天下皆曰：圣人荧惑我也。吾之作经将以信天下，而天下皆以为荧惑我，圣人之心则不安于是有礼焉。圣人之作礼也。曰：非我也。礼起于夫妇，夫妇起于天地，天气下降，地气上腾，其为礼之本欤，天地之嘘吸为阴阳，上降下腾，阴阳之感也。吾道之嘘吸为仁义，《易》、《书》、《诗》、《春秋》、《礼》仁义之感也。子曰：无体之礼，上下和同，则是仁义之感之谓也。相感之中，既有无体之礼存焉，则亦足矣。而又必也，特经则无乃赘乎？曰：天地能以其相感者生万物，而不能以其相感者丽万物。于是以其运诸冥冥者，盎而为青，为赤，为白，为黑者，以信万物之目。圣人之作经，则亦辅天地之自然而已矣。安得惟事其感者，而不事其丽者。然则礼也者，其道之丽也欤？天地之所以丽万物者有惨舒。吾道之所以丽万物者，有损益。损益之变，惨舒之为也。惨舒之变，嘘吸之盎也。君子曰：礼损益而已矣。益之为三皇，益之又益为五帝，则是天地之嘘者，盎之为舒者也。损之为三王，损之又损为五霸，则是天地之吸者，盎而为惨者也。舒之初为未纯，惨之末为已甚，尧揖舜而前曰：“吾予尔天下。”舜拜而辞曰：“朕德弗嗣。”禹之于舜也亦然。而商之于夏，周之于商也，不然。嗟夫！尧、舜、禹率天下后世以揖与拜，而商之于夏也尚然。今也商既自去其所以率之者而率之，以其非所以率之者，则周之于商也，无怪也。孔子不曰：“夏因于虞礼所损益可知也。”而曰：“商周因于夏商礼所损益可知也。”则是舒惨之别也。又曰：其或继周者，虽百世可知也，则是又一惨一舒之迭相往来而无穷也。吁！亦微哉！商因于夏礼，孔子不忍言也。周因于商礼，孔子尤不忍言也。其或继周者，则又有大不忍言者。不忍言而言斯其所以若是微欤。断曰：阴阳之气嘘吸于四时，而舒惨之色与之相始终；仁义之气嘘吸于四经，然则礼也者盖与四经相始终欤。  

【`华镇云溪居士集`】  

《论礼》：六经虽非完书，仅存者尚或过半，惟礼乐之篇，靡有孑遗。然旁求余经，稽合传记典制之名数，述作之微意，虽其书不传，可得而言巳。试粗论之，孔子曰：夏礼吾能言之，杞不足证也。商礼吾能言之，宋不足证也，文献不足故也。足则吾能证之矣。证，成也，言而无成则疑，疑者圣人之所阙也。《诗》云：“虽无老成人，尚有典刑。”当是时，杞宋二邦典刑与老成人皆丧矣，故无得而成焉。至周则不然，有司所传边豆之事，旧法未失。邹鲁之士，缙绅先生能言其意。故曰：文武之道，未坠于地，在人。贤者识其大者，其不贤者识其小者，礼法之来尚矣。始于伏羲，而成于尧，尧授舜，舜授禹，三圣相授而守一道。夏后氏之王天下也，用之以忠。忠者，诚也，犹未离内也。商人继之用之以质，质朴也，则既有形矣。然而未备也。周公承二代之后，述文武之事，或损或益，兼修其法。而用之以文，故礼经三百，威仪三千，事为之制，物为之容。制致其详，容致其美。故朱干玉戚黄流圭瓒以为器，而后世不可以加焉。礼者，文也。文则圣人之所取也。故曰：周监于二代，郁郁乎文哉！吾从周。由是言之，经之所书，盖周礼也。周官大宗伯之职曰：以吉礼事邦国之鬼神祗，以凶礼哀邦国之忧，以宾礼亲邦国，以国礼同邦国，以嘉礼亲万民，谓之五礼。五礼修则庶事备矣。故其名数之大者，止于此也。《书》曰：天秩有礼，自我五礼有庸哉！盖唐虞之时，其制已定矣，非特至于成周而后为然也。天下事物，殆无外于此。夫国事之大，惟祀与戌，人伦之重，始于冠昏。慎终者德之厚，礼宾者政之备，圣人有吉礼以事天地。而社稷宗庙，山林川泽，百物咸秩。有凶礼以哀死亡，而凶礼祸灾，围败寇乱，则加之以荒予礻会恤之意，有宾礼以亲邦国。而春夏秋冬，则异之以朝觐会同之文，有军礼以用师旅。而封均田役，则文之以简恤任合之节，有嘉礼以成男女。而宗族兄弟，故旧朋友，四方之宾客，列国之诸侯，则亲之以饮食、宾射、飨燕、月辰月番贺庆之恩。君然者，闺门之内，乡党之间，朝廷之上，邦国之远，鬼神之幽，民物之微，师田行役，凶荒礼丧，莫不有礼。而天下之事物举矣。后世虽有述作，何以加于此哉！此圣人之所以书也。呜呼！道民者不可一日而无礼，然而礼之籍不传也久矣。为之奈何？孟子曰：仁之实，事亲是也；义之实，从兄是也；礼之实，节文斯二者是也。君子本孝弟以为仁义，而因事之宜以制节，因物之质而文之，节文备而明圣之事尽矣。《危禾贞玉府》：礼乐本于至诚，宛丘先王之为天下。礼行而天下无违俗，乐作而万物无邪心。无违俗，故恭逊孝弟行于匹夫匹妇之愚；无邪心，故蕃阜和乐至于昆虫草木之细。至于如此，而后天下大治，纯被而无有可间矣。先王之为是礼乐者，岂与后世异哉！其存乎刑名，见夫度数者，典之有司，著之文字，虽历千百年可考也。舜之大韶，周之衰犹能奏也。三代之车服，宿儒老师犹能说也。后世之君，曷尝不举先王之礼乐以施之宗庙朝廷哉！然而先王用之能治寓意于迹，迹修而意行，示教于物，物陈而教达。后世之君，能用之而不能化，能举之而不能治，迹修矣。而人不化其意，物陈矣。而下不论其教，是何说也？诚与不诚异也。先王之为礼乐。岂以为备故事修文物而已哉？其心之于礼我既以诚之矣。操至诚无间之心于内，则其动于外也。心之所存，必能发之于器。器之所示，必能致之于物。故人望其齐恭肃之容而无慢心，闻其和豫雅正之音而无邪气。夫岂特容与声之所能为哉？其诚之所动物虽欲不惑，不可得也。故物之诚，诚不能逃也。立诚于此，物遭而不化者，非物之罪也，是其中必有不足者矣。宗庙之间，不恭而肃。墟墓之间，不哭而哀。尧舜之政，不令而从。以夫在此者不欺故也。后世之为礼乐，既以判然为雨矣。举是物，曰：此为礼也，奏是音，曰：此为乐也。心之所存不在器，器之所作非其诚，故礼乐之动也。如偶人焉，有其形而无其神。如象龙焉，有其似而无其威。内无至诚无间之心，而特备礼乐之声容，何以异操偶人，象龙以求人之畏之也。故三代之亡，历数千百年。而礼乐之效，卒不如先王之时者，岂其刑名度数不足之罪哉！所以行之者，其诚与昔之人异矣。而衰世之士，方且区区缀缉先王之遗文，补全经师之故说，掩卷长息而伤礼乐之不明。呜呼！是亦愚矣。心诚恭欤！酌水而献之，见者不敢慢矣。先王之礼，其在后世者未少也。心诚恭欤！操弦而鼓之，听者肃然矣。先王之乐，其在后世尚多也。故不敢之心而求之物。欲望礼乐如先王之时，何可得哉！《至诚篇?上》：汉之威仪足以起人之思，唐子思汉时仪注。大抵率意制造，不应古谊者十至八九，具文采法度略矣。然而天下之人，见即喜，不见即悲。中更王氏之乱，废弃不用者十余年。光武入洛，东都之民始见司隶僚属欢喜，踊跃，父老或至垂泣，曰：不图今日复见汉官威仪。自是天下翕然归之，相与出力锄去祸难，以成中兴之业。而复其宗庙社稷，盖又二百余年。虽汉之所以复兴者，不专在是，然亦不可谓无助也。且汉官威仪，非若三代之盛；叔孙所为，非有周公之学术智识也。杂以秦制，非复圣人之法也。而遗民见之，如肓者复视，废才复起，如流浪积岁而反其故乡。其父子兄弟感慨之极，至于咨嗟流涕。其得民心如此，此何理邪？方是之时，以三代车服示之，吾知其民不复泣矣。何者？汉之为汉十世于此矣，民知有刘氏而已。夫救天下于战国秦项水火之中，而措之于安全逸乐之地，不数十年，海内无事，斯民得以养生，得以送死，得以事其父母。而长育其子孙，汉之力也。三代远矣，何有于我哉！由是观之，古者帝王之兴，其正朔服色，自为一王法。而不慕前朝异姓已陈之迹，其用意深矣。由是观之，国家旧物宜使斯民常见而熟识之，以习其耳目而系其心，自非不得已者，不宜轻有改易变置，以自绝于民也，亦灼然矣。《存旧论》。裴守真徇君意以为礼宛丘先生之礼，不明于世。日以废坏遂至灭亡者，其初未始不自于谀夫盗儒苟欲媚世主之私，而不务行先王之意，而俯从今世之便也。先王以至诚仁义之心，诚意礼乐之际，齐明盛服，如临师保父母之严，一有不中凶咎从之。而后世之污君，习于安乐骄傲者勉而为之，其欲舍而从我也。固已不胜其怠，而谀夫盗儒又从而为之解说旁引曲取，既使之便其私意，而又曰自义理之所安。呜呼！先王之礼，何从而兴乎？秦并六国，典礼尽灭。高祖拨天下之乱，庶几其有兴矣。而叔孙通何其意，不能尊其所闻而行之，乃为是苟且灭裂之具。而汉礼终以不明，则起于叔孙通之徇其君。余读《裴守真传》，守真善容兴为太常博士，当时谓才称官，至论射牲礼曰：古者天子自射牲，汉遣侍中令天子奠玉酌献而已可也。古今异宜，不必射牲，破阵庆善一舞入天子为起，守真言：古无天子立观舞者，请从古。夫射牲，古也，古也劳而今也佚，则从今立观舞；今也劳而古也佚，则从古。守真非能法古，特从其佚便，使人主便之而已。夫先王之礼，惟恶其好便而无制者，而后为是曲折制度之严也。使有司之礼近于人情者，非其至也。呜呼！自秦汉以来，天子之车服金珠翠羽，妇人之服奇文巧画房闼之玩，仙灵鬼怪可骇之物，雕韦织毳戎狄之用皆有之矣。推其祸本乱原，未有不起于好便安者为之也。《斐守真论》圣人制人伦之礼，东坡圣人之始制为君臣、父子、夫妇、朋友也。坐而治政，奔走而执事，此足以为君臣矣。圣人惧其相易而至于相陵也。于是为之车服采章以别之，朝觐位著以严之，名非不相闻也。而见必以赞，心非不相信也。而出入必以籍，此所以久而不相易也。杖屦以为安，饮食以为养，此足以为父子矣。圣人惧其相袭而至于相怨也。于是制为朝夕问省之礼，左右佩服之饰，族居之为欢而异宫以为别，合食之为乐而异膳以为尊，此所以久而不相袭也。生以居于室，死以葬于野，此足以为夫妇矣。圣人惧其相狎而至于相离也。于是先之以币帛，重之以媒妁，不告于庙，而终身以为妾。画居于内，而君子问其疾，此所以久而不相狎也。安居以为党，急难以相救，此足以为朋友矣。圣人惧其相渎而至于相侮也。于是戒其群居嬉游之乐，而严其射飨饮食之节，足非不能行也。而待摈相之诏礼，口非不能言也。而待绍介之传命，此所以久而不相渎也。天下之祸，莫大于苟可以为而止，则君臣之相陵，父子之相怨，夫妇之相离，朋友之相侮，久矣。圣人忧焉，是故多为之饰。《易》曰：藉用白茅，无咎，苟错储地而可矣。藉之用茅，何咎之有？此古之圣人所以长有天下而后世之谓迂阔也。物《不可以苟合论》礼若强人而实不可易，东坡夫圣人之道，自本而观之，则皆出于人情，不循其本而并观之于其末。则以为圣人有所勉强力行而非人情之所乐者。今夫五常之教，惟礼为若强人者何？则人情莫不好逸豫而恶劳苦？今吾必也使之不敢箕踞而罄折百拜以为礼，人情莫不乐富贵而羞贫贱。今吾必也使之不敢自尊而卑逊退抑以为礼，用器之为便，而祭器之为贵；亵衣之为便，而衮冤之为贵。哀欲其速已而伸之三年。乐欲其不已而不得终日。此礼之所以为强人，而观之于末者之过也。盍亦反其本而思之。今吾以为罄折不如立之安也。而将惟安之求，即立不如坐，坐不如箕踞，箕踞不如偃仆，偃仆而不已，则将裸袒而不顾。苟为裸袒而不顾，则吾乃亦将病之。夫岂独吾病之，天下之匹夫匹妇莫不病之也。苟为病是则其势将必至于罄折而百拜。由此言之，则是罄折而百拜者，生于不欲裸袒之间而已也。  

《中庸?论中》：圣人以礼防民，东坡昔者生民之初，圣人恶其无别，而忧其无以生也。是以作为器用，使民乐其便利役御万物而适其情，而民始有极其口腹耳目之欲，器利用便而巧诈生，求得欲从而心志广，圣人又忧其桀猾变诈而难治也。是故制礼以反其初。礼者，所以反本复始也。圣人非不知箕踞而坐，不揖而食，便于人情而适于四体之安也。将必使之习为迂阔难行之节，宽衣博带佩玉履舄，所以回翔容与而不可驰骤。上自朝廷而下至于民，所以视听其耳目者，莫不近于迂阔。其衣黼黻文章，其食笾豆簋，其耕以井田，其进取选举以学校，其治民以诸侯。嫁娶死丧，莫不有法。严之以鬼神，而重之以四时，所以使民自尊而不轻为奸。故曰：礼之近于人情者，非其至也。周公孔子所以区区于升降揖逊之间，丁宁反覆而不敢失坠者，世俗之所谓迂阔，而不知夫圣人之权固在于此也。《秦皇论》：秦弃礼而趋利，东坡秦有天下，始皇以诈力而并诸侯，自以为智术之有余，而禹汤文武之不知出此也。于是废诸侯，破井田，凡所以治天下者，一切出于便利，而不耻于无礼。决坏圣人之藩墙，而以利器明示天下。故自秦以来，天下惟知所以求生避死。而以礼者为无用赘疣之物，何者也？意以为生之无事乎礼也。苟生之无事乎礼，则凡可以得生者无不为矣。呜呼！此秦之祸所以至今而未息欤！同上礼不以贫而废。东坡燔兔匏叶，可以行礼。扫地而祭，可以事天。礼之不备，非贫之罪也。拟进士《廷试策》礼各以时而变，顾临等昔商因夏礼，周固商礼，皆有损益。孔子曰：其或继周者，虽百世可知也。可知者亦犹商因于夏，周因于商也。时异事变，不可尽知。虽有圣人继周亦必损益。是以先代之乐，后代有不相沿；前王之礼，后王有不相袭；唐虞五载一巡守，周则十二年，岂可谓唐虞非乎？盖周不能行也。先帝朝献景灵宫十一殿，一日而遍。陛下一岁乃遍，以因时制宜欲可拜也。上哲宗元七年。  

【`吕净德先生集`】  

《圣王务行礼论》：圣贤之所谓治道者，盖有本末先后之异而已。本在于此，末在于彼。先者自治，而后者治人，故也。详其在我者而先之，略其在彼者而后焉。则人将以我为君子而从之矣。春秋之世，诸侯专威，强者凌弱，众者暴寡，不仁以取胜于仁，不义而求先于义，举天下之广，而纷纷于目前也。责其本末光后之论，而能自治者，盖亦鲜矣。幸而有贤人君子以我为之先，而以人为之后，启导其君，而使之为君子者亦可贵矣。楚之敬晋也久矣。韩起叔向聘之，楚子欲耻二人者，而求为得志焉。故启强谏之曰：圣王务行礼，不求耻人。夫朝聘有享会有璋，燕有好货，飨有陪鼎，设机而不倚，爵盈而不饮，小有述职，大有巡功，皆所以行礼也。楚子于是悟其言之是，为之加礼于二子者，而晋楚之好因以隆睦。呜呼！不有君子，其能国乎？以启强之一言，而救楚子之失，敦二国之好利亦博矣。不然，则晋楚之干戈，日寻于邦内而莫之休息，此强之贤能使其君之为君子而可贵也。敢又从而广之，以续丘明之意焉。夫中国之与夷狄，此贵而彼贱也。世之所谓礼义者，出于此不出于彼也，齐为周之大国礼义之出也。而曹伯来朝于鲁，则恶而讨之。故《春秋》书以示贬，而当时之君子亦讥其无礼。嗟夫！齐，中国也。一失而经贬其非，楚夷狄也。一得而传述其是，皆强有以导之矣。由是而言，则春秋之法，有褒进夷狄而同于中国之例。说者又以七等进退之文，推广其义者，皆不为妄也。夫为天下国家而不先自治求以治人者，未之信矣。以强之言监之可也。  

【`毕西台先生集`】  

《礼禁论》：治一乡，必有治一乡之具；治一国，必有治一国之具；治天下，必有治天下之具。具者，非若簋俎豆，尊勺鼎鼐，可陈于前也。由是而治者谓之具，听断狱讼，簿书期会，所以治一乡也。守法令拊循其民，以承事天子，所以治一国也。明制度不得相逾越，贫富贵贱各安其分而易足，所以治天下也。以大治小，则小有所不能容，故孔子之武城闻弦歌之音而笑；以小治大，则大有所不能治，故孟子不学诸侯之礼而言其略。三代而下，不知治具之有小大，以簿书法令治乡国之具而治天下，是以天下而终不大治。昔孝文之时，贾谊谓大臣不报期会之间为大，故至于俗流失世坏败，因恬而不知怪，为可太息！孝宣时，王吉亦言公卿未有建万世之长策，举明主于三代之隆，而上下僭差，人人自制，是以贪财诛吏不畏死亡。而孝文孝宣卒莫能用，所以然者，治大者其效缓而远，治小者其效速而近。人君有治天下之心而求近效以语礼俗制度禁防之事，则指以为迂阔而见簿书法令听断狱讼，则以为治天下如是而足。虽有唐太宗之贤，与房魏论周礼，语未卒而有画虎之疑。又况不及太宗者，则天下之不大治。凡皆以小治大而无其具故尔。今国家传序相习，百有余年，方内无事几于致平，殆非汉唐之比。而礼俗制度禁防之不立，反甚于汉唐。田宅奴婢车马服用，恣民之所自为而莫有限。乐汉唐之小具，不思三代之大治，岂非以上下相安风俗已成，而难于惊动邪？是亦未知谓尔。昔楚王患其国之庳车，欲下令使高之。孙叔敖曰。令数下民不知所从，请教里人高其木困。乘车者皆君子，不能数下，则车自高矣。从之半岁而楚国无庳车。盖国家立事好为法令，而以深罚重赏随之。法令既繁，而罚深赏重无以措其手足，是以民惊动而事不立。今如仿庳车之意，定为田宅奴婢车马服用之等级。在上者躬化以行之，简其法令，平其赏罚。有不从者第禁勿，使仕宦庶人则重租赋以困辱之。久以岁月，无求近效，则三代治天下之具，将复立于今日，度越汉唐而诵声兴。然则禁勿使仕宦重租赋以困辱，而终不为深罚重赏者，亦今日治天下之木困耳。何患乎惊动？  

【`元方德麟集`】  

《礼论》：古之为礼者便而安，后之为礼者拘以僻，此古今所以相戾而不求其本者之过者也。夫人之情，未有不喜便而厌拘者，强之以所厌而不知其可喜，不徒听之者以为迂而言之者久亦自厌之矣。圣人为礼固若是耶。礼以诚敬为本者也。弁冕圭璧之制，宫室车旗之度，与夫登降俯仰之容，无非节文其等威，以表其诚敬之实。故孔子曰：礼云礼云，玉帛云乎哉！而林放问礼之本，则曰：礼与其奢也宁俭，丧与其易也宁戚，非所谓无体之礼欤。无体之礼，则诚敬是也。故可以损益者。礼之文不得而损益者，诚敬之实。本之以诚敬之实，而损益其文以适时之宜，使几为人臣者，皆得以尽敬于其君。为子若弟者，皆得以尽敬于其长其贤者，固将乐之。不肖者，亦习见其分限之严而不敢肆，故虽酒清，人渴而不饮，肉乾，人饥而不食。与夫寒不敢袭，痒不敢搔，洞洞焉，属属焉，其拘也亦便之矣。不然，则俎豆诚陈，摈相诚设，终日揖逊，方秋秩可观而其心已不胜厌苦而欲罢矣。是皆不知其本者误之也。欲复古人之礼者其亦先立夫诚敬之本乎？  

【`胡禾氐紫山集`】  

《礼论》：圣人之制礼，通贵贼之情，而严上下之分。故曰：履虽鲜不加于枕，冠虽弊不以苴履，尊卑之分定故也。君臣之视天王，卑高分严，如地之于天。然而篡弑之凶，古亦有之何自而来哉！圣人作《易》于坤之初六，谨为之戒曰：初六履霜，阴始凝也。驯致其道，至坚冰也。又曰：臣弑其君者有之，子弑其父者有之，其所由来者斩矣。贾谊经学修明，见汉法不敬大臣，曰：天子之尊如堂，大臣如陛，众庶如地。今也大臣下狱，贱隶得以搏执而笞辱。然则堂不无陛乎？今之大臣有罪，则杖辱于市，小人兴讹造讪，揶揄诟骂，无所不至。汉之大臣，天子得以罪之。贾谊犹为今之大臣，细民得以罪之。此风一长，有识者甚为寒心。近岁以来，奴讦主，妻妾告夫，子弟讼父兄，编民把执，诟辱官吏，与台阜隶，谤讦大臣，凶险奸邪，百无忌惮，恣其所为，陵轹正人。白昼殿庭之上，秽言襄语，肆口而出，圣听天听岂不知其为恶？然而乐闻不禁者上欲发欺马久艹扌适，奸邪通冤滞抑豪横也。故特借凶人之口，来端直之言耳。殊不察自即伎以束，所开之言无大利害，适足以为口舌者进身之阶，虚失待大臣之躯，渎上下之分。朝廷之上，无礼无威；闾里之间，粪伦攸。无知之氓，习见官府之不足畏，一旦饥馑凶荒狐鼠啸聚，郡县之权，若之何而制之？今之为大臣者不以为忧，反以私门豢养凶人。使之遁相讦制，何其愚也！必欲通上下之情，立一二直节敢言之臣，如古之纳言者，何求而不得。何必以哓哓之小人，渎日月之光明哉！  

【`宋黄裳演山集`】  

《杂说》：天子施礼于诸侯以十有二牢，以多为贵也。诸侯报礼于天子膳以牲犊，以少为贵也。以多为贵者外心也，以少为贵者内心也。礼器曰：“古之圣人，内之为尊，外之为乐；少之为贵，多之为美。”诸侯之于天子，观天下之物无可以称其德者，得不以少为贵乎？郊特牲曰：牲孕弗食祭帝弗用，诸侯之膳天子上同乎帝，尊贵之也。天子之于诸侯，为之牢礼之数，而诸侯之待王官也。令百牲皆具乐美之也。盖谓待王以多则为亵，待百官以少则为简。故礼器曰：先王之制礼也，不可多也，不可寡也，惟其称焉。四肢之于安佚，人之情也。乐循其情，恶劳其形，不能非礼勿动，而使非辟之心，辄乘安逸以蹈其舍，则无所不至矣。而况王乎？天下视仪而动，听唱而应者也。先王制礼，视有旒，听有纩，言有记，动有佩。堂上之行，门外之趋，为之乐仪以防其肆，使听其声而其意以诚，使顾其躯而其气以正。周旋中规，折旋中矩，进揖退扬，而后锵鸣之佩。左中角徵，右中宫羽，君民事物之意在其中焉，非僻之心无自而入。是故祭祀朝会，师田封建之时，王在五路，则其步趋之节责大驭焉。五路之上王安佚矣。然而顾车之行而闻肆夏之声，则由吾于堂中；顾车之趋而闻采荠之声，则由吾于门外。王之言动，造次无非礼者，乐师之所教，大驭之所御与有力哉！其度数严而通，不违天下之情，以礼之有乐也。其声气和而正，不流天下之性者，以乐之有礼也。  

【`性理群书`】  

《程顺礼序》：此篇论礼者，人伦风教之自始。有礼则家国天下与之俱存，无礼则家国天下与之俱亡。其关系岂不重哉！礼经三百，威仪三千，皆出于性，非伪貌饰情也。鄙夫野人，卒然加敬，逡巡逊却而不敢受。三尺童子，拱而移市。暴夫悍卒，莫敢狎焉。彼非素有于教，与邀誉于人而然也。盖其所有于性物感而出者如此。故天尊地卑，礼固立矣。类聚群分，礼固行矣。人者位乎天地之间，立乎万物之上，天地与吾同躯，万物与吾同气。尊卑分类，不设而彰。圣人循此，制为冠昏丧祭朝聘射飨之礼，以行君臣父子兄弟夫妇朋友之义。其形而下者，具于饮食器服之用；其形而上者，极于无声无臭之微。众人勉之，贤人行之，圣人由之。故所以行其身，与其家，与其国，与其天下。礼治则治，礼乱则乱，礼存则存，礼亡则亡。上自古始，下逮五季，质文不同，罔不由是。然而世有损益，惟周为备。是以夫子有曰：郁郁乎文哉！吾从周，逮夫弊也。忠义之薄，情文之繁，林放有礼本之问。而孔子欲先进之从，盖所以矫正反弊也。然岂礼之过哉！为礼者之地也。秦氏焚灭经典，三代礼文大坏。汉兴求《书》《礼记》四十九篇，杂出诸儒之手，不能悉得圣人之旨。考其文义，时有抵牾。然而其文繁，其义博，学者观之，如适大通之衢。珠珍器帛随其所取，如游阿房之宫，千门万户随其所入。博而约之，亦可以弗畔，盖其说也。粗在应对进退之间，而精在道德性命之要，始于童幼之习，而终于圣人归。惟达于道者，然后能知其言。能知其言，然后能得于礼。然则礼之所以为礼，其则不远矣。昔者颜子之所从事，不出乎视听言动之间。而乡党之记孔子，多在于动容周旋之际。此学者所当致疑以思，致思以达也。  

【`胡铨澹庵集`】  

《讲筵礼序》：臣闻君以礼为重，礼以分为重，分以名为重，名以器为重。古之有天下者，不患分不定，不患名不正，不患器不守，而常患不能隆礼而已矣。苟能隆礼，则分也，名也，器也，皆得其当而天下可运于掌。苟不隆礼，则分也，名也，器也，皆失其当而天下乱矣。何谓礼？曰：“上下之纪，天地之经纬也。”而民实则之，则天之明，因地之性，生其六气，用其五行。气为五味，发为五色，章为五声。淫则昏乱，民失其性，是故为礼以奉之为扰五牲三牺以奉五味，为九文六采五章以奉五色，为九歌八风七音六律以奏五声。为君臣上下以则地义，为夫妇外内以经二物，为父子兄弟姑姊甥婚姻以象天明。为政事庸力行务以从四时，为刑罚威狱使民畏忌以类其震耀杀戳，为温慈惠和以效天之生殖长育。是故审则宜类以制六志，审行信令祸福赏罚以制死生，乃能协于天地之经纬，是以长久。故赵简子曰：甚哉礼之大也。晏子曰：礼之可以为国也久矣。与天地并，是不亦君以礼为重乎。何谓分？君臣上下，君子小人，中国夷狄是也。南蒯枚筮遇坤之比，曰：黄裳元吉，子服惠伯谓上美为元，下美则裳，言上下之不可乱。赵简子问史墨季氏出君之罪，史墨对以在易卦雷乘乾曰“大壮”。言乾为天子，震为诸侯。而在乾上，君臣易位，大乱之道也。司马光说文王序易，以乾坤为首，言君臣之位，犹天地之不可易。程颐《易传》说坤六五臣居君位之象，此皆来君臣上下之分也。在易一阳之长虽甚微，而圣人善之，故一君子用，而天下皆相贺。一阴之生虽甚微，而圣人畏之，故一小人用而天下皆相吊。此皆严君子小人之分也。易以自我致戎为戒，而以三年克鬼方为备，言夷狄当外而不内。贾谊以中国为首，夷狄为足。而首反居下，足顾居上，为乱亡之基。此皆严中国夷狄之分也。是不亦礼以分为辱乎！何谓名？爵号是也。名近虚，于教为重；利近实，于教为轻。则名所以弼教也。名位不愆，为民所信，则名所以出信也。名以弼教，则教非名不立；名以信出，则信非名不行。是不亦分以名为重乎！何谓器？车服是也。器以藏礼，则器者礼之所寓。小人而乘君子之器，盗斯夺之，则器者君子之所乘。昔仲叔于奚请繁缨以朝，仲尼闻之曰：惜也，不如多与之邑，唯器与名，不可以假人。赵简子于史墨曰：季氏出其君而民服焉，而莫之或罪也。史墨曰：是以为君谨器与名不可以假人，是不亦名以器为重乎！谨按礼经篇目，凡四十有九，大抵不出此三者而已。如天子七庙，诸侯五；天子祭天地，诸侯祭社稷；天子祭天下名山大川，诸侯祭山川之在其地者；天子牛直礻勺、礻合礻帝、礻合礻尝、礻合，诸侯礻勺则不礻帝，礻帝则不尝，尝则不，则不礻勺；天子社稷皆太牢，诸侯少牢；天子杀则弊大绥，诸侠杀则弊小绥；天子之田象日月，诸侯法雷；天子之三公之田视公侯，天子之卿大夫之田视伯子男之类，此君臣上下之分也；如君子中庸，小人反中庸之类，此君子小人之分也；如千里之内曰甸，千里之外曰流，此中国夷狄之分也；如次国之上卿位当大国之中，中当其下，下当其上大夫，小国之上卿位当大国之下卿中当其上大夫，下当其下大夫之类，此名之别也；如大路繁缨一就，次路繁缨七就，天子龙衮，诸侯黼，大夫黻，士元衣纟熏裳，天子之冕朱绿藻十有二旒，诸侯九，上大夫七，下大夫五，士三之类，此器之别也。名也，分也，器也，礼之大体也。臣故曰：上下之纪，天地经纬也。仰惟陛下钦明文思，氵睿哲文明，同乎尧舜，固非谀闻浅学所能窥测。至于修五礼以觐诸侯，典三礼以咨四岳，亦乎唐虞矣。然犹锐意稽古礼文之事，特降一札，俾愚臣专讲戴礼一经，岂徒欲玩夫三百三千之繁文，呻其占毕而已哉！于《曲礼》见爱而知其恶，憎而知其善之义，于《檀弓》见事君有犯无隐之义。于《王制》见天子斋戒受谏之义，于《月令》见百工咸理，无或作为淫巧以荡上心之义，于文王世子见三公不必备唯其人之义，于《礼运》见禹汤文武成王周公谨礼之义，于礼器见忠信可以学礼之义，于《特牲》见天子贵诚之义，于《内则》见道合则服从不合则去之义，于《玉藻》见天子扌晋挺方正于天下之义，于《明堂》位见夷狄外而不内之义，于《大传》见举贤伙能之义，于《少仪》见人臣有谏无讪之义，于《学记》见三王四代唯其师之义，于《乐记》见为君谨其好恶之义，于《经解》见发号出令而民说之义，于《哀公问》见君为正则百姓从政之义，于《仲尼燕居》见力礼乐而天下太平之义，于《孔子闲居》见王者奉三无私以劳天下之义，于《坊记》见礼以坊德之义，于《中庸》见至诚配天之义，于《表记》见大舜中心安仁之义，于《缁衣》见恶恶好贤之义，于《深衣》见规矩准绳之义，于《投壶》见揖逊之义，于《儒行》见崇儒重道之义，于《大学》见正心诚意之义，于《乡饮》见王道易易之义，于《射义》见梓士与祭之义，于《燕礼》见君臣上下之义，于《聘义》见君臣相与之义，于冠《昏丧祭之篇》见养生送死追还之义。然则圣学高妙，诚非管窥蠡测，所能仿佛其万一。夫岂涓溪能有益于崇深乎？而陛下亲屈至尊，孳孳听纳，移日不厌，真得尧舜三王之用心。臣昨蒙赐对便殿，臣时论及武夫悍将宜令知礼以革暴慢之习，侧闻玉音有及于唯礼可以已之之语。臣退而书之，窃谓晏婴虽以此言古齐景，而齐景终不能行。陛下不惟闻而乐之，又能举以为训，一言可以兴邦，陛下有焉。臣愚愿力行其说，辩其分，谨其名，守其器，勿轻以假人，则社稷之福也。孔子曰：名器，政之大节也。若以假人，与人政也。政亡则国家从之，弗可止也已。仰渎宸聪，臣无任陨越之至。  

【`国朝谢肃密庵集`】  

《送朱伯贤赴京考礼序》：自三代礼乐荡灭于秦，至汉代秦而帝，去先王未遐，宜可以复其礼乐而为治于天下矣。然高帝不学而佐非真儒，故其为治不能复礼乐于三代。殆亦叔孙通之责哉！方叔孙通说帝之起朝仪也。帝曰：度吾所能行者为之，不过谓定君臣之位而已。固未及乎先王之礼乐，以达于天下者也。而叔孙通遂以兴礼乐为名，广征鲁诸生。是以有两生不肯行，曰：礼乐积德百年而后可兴，至哉！其言之也。夫德先王所以化天下之本，而礼乐其具也。有其具，无其本，固不可也。而高帝宽仁长者其岂无本乎？曰：固矣。然汉承秦变古之后，以古变秦，其唯三代之礼乐乎？氵公三代之礼，而教民以中，袭三代之乐，而教民以和。使中和之气，充塞天地，则万物不疵而王道成矣。王道成，然后损益三代以作汉之礼乐，则汉其三代矣乎。是或两生之所蕴也。惜乎叔孙通学不足以与此，不能终致两生，乃率诸生暨帝左右。去三代之难，采先秦之易，以杂就其尊君抑臣之仪，绵绝而习之。及帝既行，曩之醉呼拔剑者，莫不震肃。而帝亦起皇帝为贵之叹，则叔孙通亦可谓达时之务矣。然使四百年之汉，遂以为礼乐止于如是。而治化卒无以及乎先王者，叔孙通之贵也。此异时贾谊仲舒王吉刘向之徒，所为发愤而增叹，岂独今日两生之不肯行邪？是故无两生，天下万世无礼乐，无叔孙通，则汉亦无君臣之仪。而汉仪固不足以当先王之礼乐也。后世君相之国治者，其可不知夫学乎？今皇帝缉熙圣学，治仿先王，混一初元命中书暨翰林太常率诸儒定拟三礼，明年再命集议礼乐，又明年编征在野道德文章之士，相改订之，将以成一代之制也。而吾卿朱伯贤先生实在征焉。先生生东南游西地，遭时多故，归隐山林，饭蔬饮水，益力于学，以学之为王者事也。故其论道德，必归之于三代之选；其论文章，必归之于三代之英。则今也应征其能不援三代礼乐以为国朝之治具乎？虽然，两生不肯为汉行，先生肯为国朝起，是国朝之德之盛轶于汉，而叔孙通之学，不足以齿今之侍从大臣也。先生盍亦掳两生之所蕴，使三代礼乐不得复于汉者，而复于今日焉。则贾谊仲舒王吉刘向之徒，将不复发愤增叹于异时矣。非先王其孰能与于此哉！告行之日，书以为赠。  

【`宋慕容彦逢扌离文堂集`】  

《策问》：孔子曰：安上治民，莫善于礼。唐虞夏商周之盛，礼之损益，见于载籍。人主美化善俗，流泽子孙，盖本于此。世衰道微，典章陨缺，赢秦以降，因陋就寡，君臣束力戒，不过簿书狱讼之间。虽有仁心仁闻，不可为法于后世。故汉宣帝时，诏书每下，民若更生。而王吉以为可谓至恩，未可谓本务也。神宗皇帝监积习之弊，亲策多士，命官讨论。主上丕承先志，申命有司，设局建官，讲求一代之制。惟宫室之度，器服之用。冠昏之义，祭享之节，学者所宜深考，愿与闻之。将以献于上焉。  

【`葛胜仲丹阳集`】  

《策问》：恭惟圣天子肇上帝。灵游降格，推仁流泽，覃及方夏。伏读庚辰赦令有曰。将藏事于皇祗，先致享于穹昊，荐绅学士聆听呼舞，以谓北郊盛典，将赫赫载天下耳目，而无始因循之陋，且复正于是日矣。真天下之壮观，王者之绝业，考观战芟良耜噫嘻丰年之作，发扬咏叹用于祈谷之时。而赋事遣辞莫不各依象类。则天地别祭，见于诗者如此。泽中地上异其位，南至北至异其时，苍璧黄琮分宗辟之义，圆钟丝竹辨阴阳之声，则天地别祭见于礼者如此。况夫逸礼旧章，既讲求于无丰，而离官方坛，复筑于绍圣，弥文织悉藏在有司，其大体固无可议者。惟是冕服之制，仪卫之节，庆赐之度，荐灌之仪，有不泥古，不论今，参酌损益趋时之便，而陪辅礼官之未议者乎？诸生试墨笔论之。  

【`唐仲友说斋集`】  

《盾疑》：韩宣子适鲁，见易象，与鲁《春秋》曰：《周礼》尽在鲁矣。夫易象《春秋》何关于礼，而宣子何见而云尔耶。文王作《易》，周公述之而卦爻之辞备，其精神心术则《易》也，其刑名度数则《礼》也，其凡例褒贬则《春秋》也。《易》，周公之心术；《礼》，周公之治道；《春秋》，周公之史法故。凡三百六十官之事，无一不本于《易》。三百八十四爻之义，无一不寓于《礼》。礼有得失，而赏罚之所不及，则《春秋》得以褒贬之，是固一本也。韩宣子见二书而知周礼之尽在鲁，其见周公之心乎？  

【`李浩橘园集`】  

《礼策》：《春秋》之所贬，礼义之所否；《春秋》之所褒，礼义之所予。书天王狩于河阳，恶晋侯以臣召君，存君臣之。  

永乐大典  

## 卷之一万八百八十八

六姥古  

叙古  

【`元钱天叙古颂表`】  

臣天言，臣闻发于吟咏谓之声，谐声叶音谓之韵。绪综成文谓之诗，形容称述谓之颂。声韵之辞，其来远矣。若虞庭之赓歌，大禹之遗训，成汤之盘铭，或四言三言，或五言，皆叶为声韵，截然成章，以括其义，莫不原情性，载道义，以为风化之美。《诗大序》曰：正得失，动天地，感鬼神，莫近于诗。先王以是经夫妇，成孝敬，厚人伦，美教化，移风俗。然则声韵之辞，岂非王化之首务哉？视后世浮华藻绘末技之习，则不可同日而语矣。臣天诚惶诚惧，顿首顿首，钦惟皇帝陛下，以上圣之资抚重华之运，崇文尚道，遵尧舜之遗风，至孝纯仁，履汤文之圣武。临御以来，励精求治，下询谠议，旁采舆言，设举士之科，纲罗俊人，开纳言之路，奖拔忠贞。将以固植隆平之本，为泰山磐石之基。此盖陛下独智之明，非臣下所能窥测者也。臣天生陛下盛明之世，食土之毛四十有三年矣。自始知学，辄以穷理尽性为首务，忠君悌长为己任，虽则身在草茅畎亩之中，心则未尝不欲有纤尘涓滴之稗助也。乃于延元年，作《大学经传直解》进献皇太子，明年复作《孝经经传直解》进献，承令命翰林官以畏吾儿字语译讫。奏上皇帝陛下，皇太后殿下，已彻睿览。钦奉圣旨，将臣所献《孝经》命翰林官书写，镂板印行，仍被德音。命臣陪侍皇太子殿下，备员说书，给赐廪饩。臣自被命以来，汗颜股忄栗，日夜畏惧，罪坐无状，无以自解，臣所解《孝经》皆俗言浅语，无所发明，钦蒙陛下不责鄙陋，命赐板行，臣之荣幸，已感罔极。况臣寒骨微贱，安可厕于陪侍之列哉？益不遗竹头木屑，则陛下天地覆载之纯德。敢献盲歌鼓颂，乃小臣蝼蚁报效之微诚。臣今采摭经史成言，效荀卿成相之体，叶为声韵之辞，著为一编，首载帝王之道，守成之说，至于王霸义利之分，耕虫虫替征戍之勤，存心养性之要，防微杜渐之几，贞臣直士之情，邪佞奸回之状，此皆万务之根本，故不敢不述。若威福予夺，赏善罚恶，听言纳谏，圣学传授，民情离合，此亦君道纪纲，故特载之，继以世次相承之统，撮取前代治乱兴衰之迹，起自唐虞，讫于亡宋，总八十六章，章二十四字，仍随文引事贯于其下，目曰：《叙古颂》。既可以讴吟歌咏，又掇前史于片纸之间，若其略旷简，脱漏无序之罪，臣不敢词，但无琐碎繁茸之患，可以备诸巾箧，不烦捡阅，而数千载行事大略可观，此则臣之鄙谌也。况陛下万机至众，岂可劳圣心于浩浩无涯之史册哉！孟轲有言曰：守约而施博者善道也。臣之愚昧，窃取此义，今特臣所撰《叙古颂》谨缮写装成二本，随表诣中书省投进以闻，如蒙采择，乞将一本颁下詹事院，精选老成谨厚明达儒臣持入，以备皇太子经筵参讲。仍乞将臣所献《大学》、《孝经》降赐纸墨，广加印布，令近侍之臣，诵而习之。虽皇太子殿下生知之资，超然拨萃，而左右近习薰陶渐染，不为无助。臣学问浅拙，智见庸，冒渎邦刑，仰干天听，颂包千古，愿垂乙夜之观，旨下春宫，允叶舆情之望，臣黩犯宸严，无任惶惧战汗激切屏营之至。臣天诚惶诚惧，顿首顿首谨言。延五年三月日，布衣臣钱天上表。中书省进《叙古颂》：状：伏惟皇元开化，文教风行，遐迩群氓，咸沾德泽。天以不肖之资，厕教养之列，不自量己，窃号书生，叨被作成，殊无报效，乃于延元年作《大学直解》进献皇太子，次年复作《孝经直解》进献敬奉令旨，命翰林官以畏吾儿字语译讫，奏上皇帝皇太后，已彻圣览。延三年三月二十三日，钦奉圣旨，命天充皇太子位下备员说书，给赐粮食，仍将所献《孝经》命赵子昂书写，缕板印行。天自被命以来，日夜畏恐，罪坐无状，莫能自解，亦自知拙浅暗，罔有稗益。恭惟皇太子殿下，春宫养性，懿德日新，此益缉熙跻圣之时，日就月将之际，前言往行，固欲博闻，治乱兴衰，抑将兼览。天既以微陋庸，不获日近清光，然蝼蚁之诚，发于天性，不能自已，今颇辑前代得失之迹，效荀卿成相之体，著为一书，目曰《叙古颂》，仍随文引事实于其下，以备稽考。八十章韵语，虽不足以囊括古今，而数千载行事，亦可以概观始末。倘游息之际，燕私之顷，或命近侍歌之，亦足以感激征创，为万一之微助焉。今谨缮写装成二帙，具表一通，随状持诣中书省投进，乞赐以闻，伏候钧旨。礼部呈钱天《叙古颂》，《礼记?王制》：天子五年一巡狩，命大师陈诗以观民风，益古者天子采民俗之歌谣，以考其政治之得失。于是讽咏乎官庭，以警在位，又推而用之乡人，用之邦国，使夫修身齐家治国平天下者，皆有取焉。后世风雅既废，纪录繁多，人主劳神耗思，披读前史，至于经岁累月，而莫能窥其津涯，或厌烦而忽其要机，或泛监而靡适归宿，是以循覆辙而不知回辕，履危地而不知旋足，所谓前有谗而不见，后有贼而不知者也。故自炎刘以来，中间虽或谨治，方之三代，则不侔矣。臣尝谓帝王之学，贵于简而得其要，不以博览多闻为尚也。于是经辑史提纲挈要，著为此书，以备圣览，讴歌讽咏，既不谬于民谣，修齐治平，颇有关于国是，书成拟欲献之春宫，仰裨万一之助，不期路梗，竟莫能通。兹遇陛下与民更始之时，开辟四门之际，臣适遭此会，敢替初心，是以区区汗竹之勤，用伸臣子之义，凡臣所献《大学直解》及《孝经直解》并此书中间乖缪舛错，固不无之，至若先圣之格言，良史之书意，则有符于圣志者，宗庙致敬，不忘亲也，此《孝经》之旨。而陛下行之，岂特通于神明，光于四海，实万世不磨之盛典也。天子以至于庶人，壹是皆以修身为本，此大学之义。而圣躬履之，岂特仪刑百辟，纲纪四方，实国治而天下平之要道也。若乃谨宪度，揽威权，杜请谒，明赏罚，修文德，崇礼乐，此陛下已行之矣。而臣之是书所述，益亦圣虑所及者也。但其绪馀，更愿陛下推广之耳。复有同列臣范何仁，衍以增义，臣萧贞以音释，备全一家之书，谨缮写进呈。如蒙可采，乞降睿旨，以赐颁行，使自朝廷而乡人，而邦国，咸资用焉。于以激励忠贞勇烈之气，于以折沮奸谗讠舀佞之心，尊君抑臣，闲邪卫正之义，具乎其间，此则臣冒犯亻替窃之罪，依附于《春秋》之馀意云，伏取进止。说书臣钱天上帝舜作歌曰：股肱喜哉！元首起哉！百工熙哉！皋陶赓歌曰：元首明哉！股肱良哉！庶事康哉！此虞庭君臣一倡一和而相告戒也。无偏无党，王道荡荡；无党无偏，王道平平；无反无侧，王道正直。此箕子陈洪范以告武王也。益言以载道，歌以永言，而吟哦讽咏之间，感激惩创之际，得效尤速。故古者君之戒臣，臣之告君，贵于声韵之辞也。臣按，臣天所献《叙古颂》著明二帝三王之道，该括万年百世之，裒其言以叶其音，提其纲而系其目，其立文也约而当，其叙事也简而要，其寓意也忠，其该义也博，诚绘世之丹青，资治之龟鉴也。臣滥参书生，叨列陪侍，钦遇陛下励精求治之始，博采舆言之时，自愧肤浅之才，未有献言之益，以是书始未备举，治乱兼该，其于国家，实惟有补，于是讲求讨论，而于逐章之下申明其说，以为增议，辄正声殳愚衷，抑答明诏，傥不以臣等为昧迂阔，一赐披览，即事而观，触类页而长，引而至之，则尧舜禹汤文武之治，将复见于今矣。岂帝舜皋陶武王箕子得专美于前乎哉！说书臣范可仁谨书二帝三王治天下之大经大法，备见于《诗》、《书》。秦汉以来治乱兴衰之迹，具存乎史册，欲遍览而考其得失，则汪洋浩浩。虽儒者石乞石乞穷年，将有不能周者，况陛下庶务之繁，万机之众，安可劳圣意于无穷极之简编哉？臣天撰是颂，掇诗书史册之要，于八十六章辞义之间，而数千载帝王行事之验，一饭之顷，可以洞见其拳拳中厚之心，耿耿忧勤之意，不无谓矣。臣尝玩读其书，每观人主失御，臣下窃权，莫不掩卷伤悼，及见其倾阝贵覆败，则太息流涕不能自已。于是复读卷首所著挈纲揽权之说，王霸义利之云，与夫忠贞邪佞之情，民心离合之势，则天下事机昭昭乎见矣。此诚几上良规，掌中之明镜也。然臣天曩昔进献之初，其疑难字义，已音释，至若引用经史本文，则未及音注。臣谨按说文出处，并臣可仁增义中字意，重加音训，以便考寻。傥蒙圣览之馀，或命近侍诵读，则不烦捡阅而义在斯焉。说书臣萧贞谨书《颂曰》：请颂皇，挈弘纲，幽明兼照齐三光。作法训后，子孙遵之弥以昌。颂称述也。称述君道，如下文所云也。皇，君也。上古称皇，挈提而举之也。弘大纲，纲，大绳也。纲举则众目张，君道举则万化理，亦犹纲纲举而众目张也。三光，日月星也。为君之道，烛显照微，犹日月星之当天无不照临也。人当制作法度以训子孙，使之有所遵守，则益以昌盛也。增义臣可仁曰：请颂云者，臣下告君之辞，盖王纲举则万化理，王制定则四海一，王仁至则庶民归，此国之本也。至若典章文物，礼乐教化，国之用也。凡是数者，皆帝王之根蒂，理国之要端，故首述之，以见王业本乎此也。王者与天同体，所以明并三光，化及四表，仁服天下者，以天自处也。此章至第三章皆著明君道，一章不足以尽其义，故反复重举而备之尔。重音臣贞曰：挈结切，法古法字通用。请颂帝，稽古制，德泽洽四海被，没世不忘，黎庶讴歌永弗替。帝，亦君也。尧舜氏称帝，为帝之道，稽考古人之制效而为之，必使德化恩泽，如雨露之濡浃洽被及四海，有以沦入人之肌肤骨髓。如此，则虽没世之后，而人犹思念之不忘，讴吟歌诵，傅播永久不废替也。增义臣可仁曰：《大学传》曰：君子贤其贤而亲其亲，小人乐其乐而利其利，此以没世不忘也。不忘者，君子小人各得其所故也。重音臣贞曰：稽，坚奚切；洽辖夹切；濡，汝朱切；浃，即协切。浃洽，润泽周遍之意。乐，音洛。请颂君，司敬民，示之以信俾可亲。庶愚而神，瞻仰归至仁。皇也，帝也，君也，一也。重举谐韵，以广其义耳。司，主。示，教示。庶，谓庶民。，仰顾貌。瞻，望也。君道主于敬民，而示之以诚信，使之亲戴其上，然非可罔也。民虽至愚，其心甚神，苟敬信无实，安能使之悦而诚服，故人君有至仁之德，则皆仰顾瞻望而归之矣。增义臣可仁曰：太公，伯夷，隐居海滨，闻文王作兴，皆来归之。孟子以为天下之父归之，其子焉往，此岂非文主之至仁有以致之乎？重音臣贞曰：，鱼容切。请言位，不虚氵位，八荒拱向四海目氐。名曰大宝，俊杰英雄俯阶陛。位，谓天了所据之位。氵位，临也。八荒，八表也。《易?系辞》曰：圣人之大宝曰位，智过千人曰俊，万人曰杰，才胜万人曰英，雄，壮武也。天子之位，实天子据而有之，非可虚此而临天下也。八荒之人，拱手归向，四海之众，仰面观视，虽有才智出众之人，皆俯伏于阶陛之下者，以天子之位为大宝故也。增义臣可仁曰：请言云者，臣下奏请之辞也。陛者，殿际之阶陛也。汉高祖五年，诸侯上疏始称陛下，盖不敢斥言天子，而呼在陛下之人以告之，以卑达尊之义也。此章言帝位之尊。重音臣贞曰：氵位，力至切。目氐，与视同，上，时掌切，斥，昌石切。请论守，作父母，爱养生民保九有。举贤任能，远佞黜奸恒以久。远，去声。守，谓保而勿失也。九有，九州也。君人者，能作民父母，爱养生民，如爱妻子，此乃保守九州之道也。然所以养民者，非饣鬼食赐帛之谓也。贤者举之，能者任之，使之各当其职，佞者远之，奸者黜之，使之不为患害。如此，则祸乱无由而生，国家可以长治久安矣。增义臣可仁曰：请论云者，即上章请言之意，盖变文耳。此章之要，在乎守之一字，不可不谨。昔唐太宗问帝王之业，草创与守成孰难？房玄龄对曰：草创为难。魏徵对曰：守成为难。太宗曰：玄龄昔从朕定天下，备尝艰苦，出万死而遇一生；魏徵与朕安天下，虑生骄逸之端，必践危亡之地，草创之难，既以往矣。守成之难，当思与公等慎之。太宗可谓知言矣。此章论守成之道。重音臣曰：论，去声，下论王论伯论宰同，饣鬼，求位切，各当之当去声。论王道，无偏巧，荡荡平平人易晓。宁人负我，无我负人安以好。平，毗连切。荡荡广大貌。平平，平易也。好，善也。帝王之道，无所偏倚，不用智巧，广大平易，如天地之覆载含容包括。宁人负己，无己负人，所以长治久安，至善之道也。增义臣可仁曰：论，评论也。王道者，尧舜禹汤文武之道是也。夫道之明，其下化之如影响；道之行，速于置邮而傅命。后世人主，依阿曲径之中，唯恐人之负己也，安得为荡荡平平哉！此章论王道也。重音臣贞曰：易，去声，下易以之易同。覆，敷救切。置，竹利切。邮，于求切。马递曰置，步递曰邮。论霸为，智以弥，名似信而实乃欺。势力可服，民不怀德，易以离。霸者之为，无诚心而任智术以弥缝其国。如狙翁养猿，朝三暮四，以笼络其民，名虽似信，而实则欺诈也。故其势力虽可以制服天下，而民不怀其恩德，易以离心也。增义臣可仁曰：霸为者，齐桓晋文之为是也。故势力强则不得已而服从，势力衰则莫之制而瓦解，此章论霸道也。重音臣贞曰：狙，七馀切。解，下懈切。人心解散，如瓦散解而不合也。论宰辅，观所处，贫视不敢富视与；居视所亲，穷视不为达视举。魏文侯问于李克曰：先生尝有言曰，家贫思良妻，国乱思良相，今所置非魏成，则翟璜，二子何如？对曰：居视其所亲，富视其所与，达视其所举，穷视其所不为，贫视其所不取，五者足以定之矣。文侯曰：先生就舍，吾之相定矣。逐以魏成为相。增义臣可仁曰：孟子曰，观水有术，必观其澜，择相之道，亦犹是也。李克之言，真得观人之体，舍此而他求，则不足以为观人之术矣。然则文侯一决而不疑，可不谓之贤君乎？此以下六章，论察臣下之贤否，以明王道之废兴，本乎用人之得失如何耳。重音臣贞曰：处上声，相去声，下同。就舍之舍去声，此之舍上声。察正臣，严以神，謇謇不屈辞愈谆。不避权势，骨鲠之言批逆鳞。謇，难于言也。谆，言之详。鲠，骨刺喉也。批逆鳞，谓批龙之逆鳞也。正大之臣，志在正君，然人君威严神怒之际，或阿意迁就者，其执心不坚之证也。于此时难所出口之言，切切谏争，辞气不屈，言论详悉，事理明白，虽则当时权势之臣，无所畏避，其言如骨之鲠喉，使人难咽。敢批逆鳞，不畏神怒，此尤见其胸中正大端确之至，此为正臣也必矣。增义臣可仁曰：察云者，详审熟虑之谓。盖正直，阿党，谗佞，奸邪，其情状或有阳似而阴非者，故必详审熟虑而后见之。汉武帝尝曰：吾欲云云。汲黯对曰：陛下内多欲而外施仁义，奈何欲效唐虞之治乎？此黯之敢批逆鳞也。重音臣贞曰：謇，九件切。鲠，古杏切。批，攀悲，篇迷二切。争，去声。确，克角切，坚也。察忠直，辞鲜饰，森森壮若松柏植。屈之不桡，嶷然山立尤孤持。鲜，少，饰，文饰。森森，端直貌。植，坚，桡，曲也。嶷，山貌。忠直之臣，言辞质直，少有文饰。《易》曰：吉人之辞寡，其状端直，如松柏之坚强，虽欲屈之而不曲，嶷然安重，如孤山之独立，不赖朋党相助也。此李德裕之言。重音臣贞曰：鲜上声，桡，女教切。嶷，鄂力切。察党阿，类必多，攀援依附如藤萝。互庇交荫，不能自立缘支柯。阿党之人，必有朋类声势相应。群小兢逐更相汲引。如藤萝之缭绕蟠结，互相掩蔽其过恶，又须依附权臣因缘而起。如藤萝之凭托树枝，以济其凌主之势也。此亦德裕之言。重音臣贞曰：支，枝同。更，平声。察谗佞，审辞令，曲意承颜顺耳听。甘言如饴，浸润乘间中机病。中，去声。谗佞之臣，审其辞气言令，则见之矣。或探索人君之意向，开导诱引，或与人君论事之际，承顺颜色，阿意迁就，唯恐违忤其意，其言甘滑美软，不逆耳听，使人悦之如食糖蜜。浸渍渐润，投间抵隙，切中人之病机，此为谗佞之臣也必矣。人君苟不远之，岂不殆哉！重音臣贞曰：饴盈之切。渐，平声。远，去声。察奸回，必作威，树植朋党声同雷。恩权下移，人主不悟势必危。回，邪也。树，植，谓栽培安措，使牢固也。奸邪之臣，必窃主柄，以作威福。树立朋党，根蟠胶结，使之平固，更相倡和，若雷之发声，物无不应者。既而赏罚之柄，移入其手，而入主尚且不悟。如此，而国势不危，未之有也。重音臣贞曰：更，平声。倡，尺亮切。和，去声。谓收权，出人先，威福予夺罔所偏。慎守宪度，国祚昌盛世以延。人君当收揽权柄，必使赏罚皆由己出，凡所谋为，又当出人先意，勿为不得已而从人之计，威福予夺，一皆出于公正而无偏私，又当谨守法度，不使废弛，则国家之福祚昌盛，世数延长矣。增义臣可仁曰：谓者，指其事而评论也。权者，人主之大柄，不可以假人也。若以太阿之柄授人，而赏罚不由己出，则国事危矣。汉之曹操，魏之司马氏，唐之朱温，皆始于作威福而窃人主之权，终于攘人之国而后巳。洪范曰：臣之有作福作威玉食，其害于而家，凶于而国，此之谓也。此以下七章，皆明防卫杜渐之意。重音臣贞曰：予，演女切。谓果断，出神算，法贵适宜忌渎玩。禁纲漏，纵奸释邪必长乱。勇而决之为果，截然不疑为断。要皆出于人君之筹算。夫赏善罚恶，皆天理当然，入君奉天理以行天罚者也。故法贵于适宜，而忌于渎玩也。渎，谓慢易，玩，谓戏弄。若纵释奸邪，使如猛兽之脱纲而去，则群小得志，善良丧气，将化君子而为小人矣。岂不长其祸乱哉！增义臣可仁曰：《书》曰，天讨有罪，五刑五用哉！盖帝王居天之位，其所职无非天之事者，赏善罚恶，皆天理也。故曰：天讨，苟或释邪不诛，纵奸不讨，则将化善良为奸邪。故曰：长乱，若梁武帝之仁而不断是也。重音臣贞曰：断，都灌切。渎，徒谷切。长，上声。夫，音扶。易丧字，皆去声。谓纳忠，言可庸，药虽苦口利心胸，尧听刍荛，光华炳炳绵无穷。庸，角也。忠言逆耳而可用，譬若苦口之药虽若难咽，而利于病也。尧帝大圣，尚听采柴草之人言语，况于不及者乎？且尧之盛德光华，炳然昭明，绵远无穷，岂以下问为智不足，而损其光明哉！审之，若服瞑眩之药忘其苦口，则所利多矣。尧舜之德，光辉千古，不过扩此而已矣。重音臣贞曰：刍荛，上心窗俞切，下如昭切。刈草日刍，采薪曰荛。华，户瓜切。炳，补永切。刍，去声。瞑眩，上莫见切，下荧绢切，愦乱也。谓慎机，必防微，消滴不过将成池。突直薪燥，不从先计牛酒施。机者，弩牙，以论事势发动所由。微，谓事理之未盛者。凡事势于机微之际，必致谨以防之。譬如水之始漏，消滴甚微，以为无害，不即止遏，则将成池矣。古人有见之突直而薪近者，谓之曰：当徙其薪，曲其突，不然将焚。主人不听，既而果然，众人救之，幸而得熄，于是杀牛酿酒以谢救者。增义臣可仁曰：几微之际，人所忽也。然燎原之火，发于荧荧，决河之水，漏于涓涓，可不慎乎？若曲突徙薪无恩泽，焦头烂额为上客，则亦不智矣。《易》曰：履霜坚冰至，非有先见之明者，孰能预于此哉！重音臣贞曰：燥，先到切。几，居希切。额，额通用。谓言利，主仁义，聚佥欠掊尧古所忌。人主不悟，怨结民心诚可畏。王者以仁义利天下，则百姓皆利，而国无不利矣。若以货财为利，则民怨其上，而国不利矣。故以仁义为主，乃国之大利也。《大学》传曰：与其有聚佥欠之臣，宁有盗臣。故曰：聚佥欠掊克，古所忌也。小人剥削民财以奉其君，君以为爱己，而能任人之怨，殊不知民之怨心，皆归之于君，岂不可畏也哉！增义臣可仁曰：仁者，心之德，爱之理。义者，心之制，事之宜。仁义者，无所施而不可者也。人君以仁义为先，而不言其利，则利在其中矣。苟以利为先，而后仁义，则亦无所往而利矣。梁惠王问利国，孟子对以仁义，正谓此也。重音臣贞曰：佥欠，去声。掊，蒲侯切，聚佥欠也。谓养心，戒荒淫，耽乐饮酒易湎沉。驰骋畋猎，病根深固难炙箴。养心之要，当以荒淫为戒；耽乐饮酒，易以沉溺。老子曰：驰骋畋猎，令人心发狂，出入无时，莫知其乡者。心也，引而去之，不知其反，譬犹病在膏盲之间，则难以炙箴矣。增义臣可仁曰：孟子曰：养心莫善于寡欲，戒荒淫者，即寡欲之谓也。盖人心易纵而难收，故大禹之训，有禽荒色荒之戒，以为有一于此，未或不亡，可不畏哉！重音臣贞曰：乐音洛。易，去声。湎，弥兖切。炙，举有切，灼体疗病也。箴，诸深切，亦作针。令，平声。膏肓，上居劳切，下呼光切。心，上鬲下也。谓颐神，保性真，平心易气居有邻。优游古道，动作循礼戒怒嗔。颐神，谓爱养心神也。性真，谓性中本然之理也。但当平定其心，和易其气，勿使外诱之私得以汩之，又须亲有德，近正人，与之薰陶渐染，优游潜泳于古圣之道，动循礼法，而以嗔怒为戒。肺为气主，嗔怒则伤气而损神，苟能如是，则心平气和，道德日进，神明澄彻，而天命全矣。增义臣可仁曰：程颐有言曰，人君接贤士大夫之时多，亲寺人宫女之时少，则自然气质变化，德气成就《书》曰：臣哉邻哉，邻哉臣哉。正谓此也，邻，左右辅弼之义。重音臣贞曰：易，去声。汩，古忽切，乱也。近，去声。渐，平声。谓稽古，问三五，方册具存匪难举。彼何人哉！揽辔齐驱适我所。三五，谓三王五帝也。黄帝，颛顼，帝喾，尧，舜，为五帝。禹，汤，文武，为三王。彼，指三五也。欲考古帝王之道，必求之于五帝三王，其道具在简册，非难举也。彼五帝三王，亦人而已，苟能力行以企及，则亦与之并辔齐驱，而适得我之归所矣。增义臣可仁曰：人主以五帝三王之道为己任，充类而至之，若行路而适家，则亦可以六五帝四三王矣。岂有彼此之异哉！此章言五帝三王之道，载在方册，在人君举而行之尔。重音臣贞曰：企，遣尔切。访唐虞，披其书，坦然如砥任所趋。道不远入，彼与吾心岂异夫。夫，音扶。访，谋问也。唐虞，尧舜氏有天下之号。砥，砺石。彼，指尧舜也。欲谋问尧舜之道，但当披阅其书，二典三谟是也。夫尧舜之道。非有幽昧险阻而不可行者，坦然明白，如砺石之平，任所往而无有窒碍，况所谓道者，具于吾心，岂远于人哉！彼尧舜之心，与吾心亦非有异也。增义臣可仁曰：孟子曰，人皆可以为尧舜，又曰，尧舜与人同尔。盖尧舜之心，天地之心也。吾之心，亦天地之心也。苟不蔌于人欲之私，则亦尧舜而已矣。岂有彼此之异乎？此章明尧舜与人无异。重音臣贞曰：窒，碍窒，谓窒塞。碍，阻碍不通也。效汤武，求贤辅，伊尹莘田望渭渚。忘其贱贫，假其匠器作规矩。望，谓太公吕望也。假，借用。匠谓其谟谋智莘，若工匠然也。规矩匠之方员器也。欲效汤武之为者，但当求访贤材，置诸相位而已。伊尹耕于有莘之野，汤知其贤，三往聘之，立以为相。太公钓于渭水之滨，文王载之而归，遂相武王以伐纣。彼二人者，皆非富贵人也。而汤武忘其贱贫，用其智谋，作为法度以遗万世。欲效之者，效其所为而已矣。增义臣可仁曰：有天下者，富贵之极也。居岩壑者，贫贱之至也。上能忘其势，下能忘人之势，惟以道义合，而不以贵贱介乎意，则上下之情孚，而天下之务成矣。是知忘其势者，汤武也。忘人之势者，伊尹太公也。其道行功就也宜哉！此章论汤武任贤无方。重音臣贞曰：相，去声。圣可师，宛在兹，欲得其心审其辞。彼不并世，千载之后闻而知。师，谓效法之也。宛，坐见貌。圣人可以效法，求之不在于远，宛然如在目前也。欲求圣人之心者，详审其言辞则得之矣。彼二帝三王周孔颜孟，岂并世而生哉！或生数千载之后，其道一揆，若合符节，皆闻而知之者也。增义臣可仁曰：审其辞者，谓察其言而得其心也，典谟训诰皆其辞也。人君体而察之，服而行之，则有馀师矣。此章明尧舜禹汤文武周孔颜孟之道，异世而同归，人主当效法之也。重音臣贞曰：揆，巨癸切。时可惜，不再得，圣人存心爱晷刻。万古悠悠，青史无情何所则。时，谓盛时。晷，日景也。悠悠，长远之意。人君于盛时当汲汲然修德行义，唯恐无闻于后世也。若蹉跎姑息，则年与岁去，时不再来，深可惜也。大禹圣人，犹惜寸阴，是圣人爱晷刻也。当其时而不自力为，万古之后悠悠长远，青编史册当书其实，非徇面情者也。若无德政可纪，使后世之人何所法哉！增义臣可仁曰：人君修德行义，务在于时，大舜鸡鸣而起孳孳为善者以此。此章言圣人惜时也。重音臣贞曰：晷，矩鲔切。景，影通用，本作景，后葛洪加彡作影。蹉跎，上仓可切，下唐何切，失时也。民可迩，不可恃，爱而字之同父子。犹水载舟，载亦尔兮覆亦尔。迩，近尔，谓水也。民可亲近，而不可倚恃，爱而养之，则情同父子。苟子曰：君犹舟也，民犹水也，水能载舟，亦能覆舟。增义臣可仁曰《书》曰：民可近，不可下，民惟邦本，本固邦宁。又曰：抚我则后，虐我则仇，民情可畏如此。此章言国之安危，在于民心之向背也。耕夫悲，形疲羸，冷风击骨炎铄肌。女爨妻饣盍，稚儿披棘逐牛来。来，叶音离。耕夫，谓耕种之农夫也。爨。烹煮。饣盍，田饷也。农夫辛苦之状，良可伤悲，耕垦耘钅且，形容憔悴疲乏羸瘦。不避寒暑，晓耕则冷风击其体骨，昼钅且则炎气铄其肌肤。女烹煮，妻饣鬼饷，幼小之子，披负荆棘牧牛羊，举家劳苦如此，食其粟者，所当闵念也。增义臣可仁曰：周世宗尝刻农夫蚕妇辛苦之状，置于殿庭，可谓能念民之劳苦者矣。此章并下章，论耕夫蚕妇之辛苦。重音臣贞曰：疲，蒲麋切。羸，伦为切。铄，武灼切，销也。肤，取玩切。饣盍，疑辄切。饷，式亮切。垦，口狠切。，支义切，置之也。蚕妇勤，夜继晨，火髟垢面披风尘。肌枯目烂，颈眷偻要不伸。要，平声，蚕缲之妇，其勤苦尤甚，夜而晨，昼而夕，不遑休息，火髟垢面，不暇修整，披冒风尘，条桑采叶，形成颈枯槁，目成疮烂，颈眷要背屈曲不伸，深可怜也。衣其帛者，尤宜念之。重音臣贞曰：，蒲蒙切，火髟乱也。，乌光切。偻，陇主切。缲，苏曹切。缫茧为丝也。槁，苦浩切。衣，去声。征夫苦，冒寒暑，远离父母别妻女，操弓挟矢，临敌争先奋勇武。出征之人，其劳苦益甚，披冒霜雪，栉风沐雨，虽则严寒酷暑，不敢辞避，父母衰老而不能奉养，妻子搴衣而不敢怀顾，但知操弓挟矢，临敌争先奋然踊跃，施其勇武而已尔。增义臣可仁曰：遣兵之际，成败之几也。王者当怀其心而闵其苦，则人皆为我用矣。是故，先王于《采薇》之诗，皆豫言其劳苦而慰之也。此与《楚辞》《九歌》《国殇》意同。重音臣贞曰：操，七刀切。挟，檄颊切。栉，侧瑟切。搴，起虔切。乐音洛。殇，尸羊切，谓死于国事者。《小尔雅》云：无主之鬼谓之殇。《楚辞》曰：旌蔽曰兮敌若云，矢交坠兮士争先。又曰：出不入兮往不反，平原忽兮路超远，带长剑兮挟秦弓，首虽离兮心不惩。欲用兵。示以诚，旌别其艺炼以精。率堪其任，威信不废邦其宁。王者之兵，以诚信为主。推吾诚心置人腹中，使人人知有尊君戴上之义，则无内变之虞矣。又当旌别其材艺，如能弓者授弓，能戟者授戟，使之长以卫短。短以救长，训导练习，使其锐气精明，器械坚利，慎择堪任将率，以领之。夫将者国之司命，存亡所系。不可不慎择也。有罪虽在大必诛，有功虽存小必赏，所谓威信不废也如此，则敌人畏服而邦国安宁矣。增义臣可仁曰：按臣天将叙前古帝王之事，主此更端，故以用兵之说结之。盖兵者凶器，圣人不得已而用之，自殷周而下，以武戡乱，以文治平，治平之时，亦不可忘其武也。孔子曰：有武备者，必有文备，有文备者，必有武备，亦此意欤。此章与上章论王者用兵之道，在于择将帅而得人心也。重音臣贞曰：别，必列切，率帅同，将去声，夫，音扶。更，平声。帝尧舜，无瑕，元首股肱相保信。驾御万邦，振裘挚领众毛顺。音问，玉玷，曰瑕，器破曰，元首，谓君，股肱，谓臣也，尧舜之德，至全至备，无有玷损，又其臣皋陶稷契之徒，亦皆贤圣，若臣上下心相保信，有同一体，其治万邦也。犹王良之御车，总其六辔驱而驾之，无所纟圭轶。其理万民也，譬若整裘，提其领而振之，众毛自顺。增义臣可仁曰：帝王之道，备于尧舜，故叙古自尧舜始焉。此章至终章，皆叙古昔帝王之事，以实前文也。重音臣贞曰：瑕何加切，纟圭，音卦。轶，耋逸二音。禹无偏，任众贤，卑宫恶服俭以先。声教广被，孔子论之无间然。间去声。大禹之德，公平正大，无所偏颇，举贤任能，无有不当。卑其宫室，薄其衣服，躬行节俭，以身先之，其风声德教被及四海。孔子论之，不可得而非间也。增义臣可仁曰：大禹菲饮食而致孝乎鬼神，恶衣服而致美乎黼冕，卑宫室而尽力乎沟洫，其克俭于家，克勤于邦如此。而声教讫于四海者，岂有他哉？亦推其俭德而化之耳。重音臣贞曰：被，平义切。论，去声颇，平声。当，去声，黼，方矩切，斧谓之黼，谓裳绣斧形，以绛帛为质，白黑为文。冕，美辨切。冠有旒，冕之言亻免也。后仰前俯，主于恭也。启纂式，遵绳墨，有扈强梁心不服，六师移之，狱讼讴歌归有德。纂，继式。法，绳墨，以绳弹墨，取直者也，有德谓启也。禹之子启，有贤德能继禹之法式，其遵先王之道，犹匠之遵守绳墨，不敢违背也。时诸侯有扈氏，恃其强暴不肯服，后启命六卿征之，灭其国而迁其社。初禹崩之后，启以天下让益，益避启于箕山之阴，狱讼讴歌者，不之益而之启，曰：吾君之子也。天下归之。增义臣可仁曰：尧以天下禅舜，舜以天下禅禹，公而已矣。孟子曰：唐虞禅夏后殷周继，其义一也。重音臣贞曰：纂，祖管切。扈，后五切。夏后氏同姓。服，叶蒲北切。帝太康，乱纪纲，十旬弗反逐禽荒。羿浞相仍，不有少康夏祀亡。浞，食角切。启之于太康，不恤国政，坏乱其法度之纪纲，畋猎于洛水之表，十旬不反，有穷国之君羿，因民之怨。拒之于河，不使归国，乃立其弟仲康为天子，羿自为相。羿之嬖臣寒浞，杀羿而夺其位，复立仲康之子相为天子。寒浞之子浇，遂灭相而篡其位。初相之后，有仍氏之女，方怀妊而奔，归其国遂生少康，既长能布其德而收夏民，乃兴兵灭浇而复归故都也。增义臣可仁曰：以大禹之德，一再传而天下乱，所以然者，太康荒淫，不能遵守先王之道也。若非少康之能兴复，则夏氏之宗社颠覆矣。后世立子不择贤，而继嗣不广者，可不监哉。重音臣贞曰：少，去声。浇，五吊切。妊，汝鹤切。长，上声。桀失守，役体口，林其肉而池其酒。厥德不悛，身窜南巢亡九有。桀名履癸，夏氏第十七王也。悛，改。窜，放。南巢，地名。桀为天子，失其所守之道，心为口体所役使，宠其妾妹喜，乃为倾宫瑶台，佥欠百姓之财为脯山，肉林，酒池，可以运舟，一鼓而牛饮者三千人。妹喜笑以为乐。成汤伐之，放于南巢，而桀遂亡失其九州也。增义臣可仁曰：甚矣，酒色能亡人之国。《书》曰：内作色荒，外作禽荒。甘酒嗜音，峻宇周彡墙。有一于此，未或不亡，呜呼！皇祖之训如此，而太康有一几失其国，至桀则兼之，安得不亡，商纣亦然。重音臣贞曰：悛，逡缘切。窜，取玩切。心为之，去声。乐，音洛。几，居希切。汤执中，道日隆，伊尹相之成厥功，躬服德义，托孤元圣辅幼冲。汤，名天乙，契十三代孙也，执中，谓执守中庸之道。隆，盛。服，行。元圣，伊尹。幼冲，幼小而冲稚，谓大甲也。汤能执守中庸之道，其道日以隆盛，又得伊尹相之，乃能成其伐夏救民之功，汤又身行德义，寄托孤幼之子于伊尹，使之辅相其德，立以为君，而临天下也。增义臣可仁曰：汤之德盛矣。而太丁未立，外丙仲士又皆不延，太甲之立，又在幼稚。若非寄托得人，则亦岌岌乎哉！重音臣贞曰：相，息亮切。帝太甲，昧前法，群小荡心日亲押。徒训桐宫，三祀复辟德乃洽。太，音泰，太甲汤之孙。桐宫，汤墓。复，还。辟，君。洽，合也。太甲即位，迷谬汤之法度，日与群小相亲，放荡其心，习玩押。伊尹惧其终身迷惑，乃迁居汤墓，使其改过。太甲果能修德，自治三年之后，伊尹迎入宫中，还居君位。而太甲之德，乃复合于天性也。增义臣可仁曰：人之失德苦不自修尔。诚能幡然改过，则亦不患不为圣贤。太甲改过自新，若日月之食焉。及其更也，人皆仰之，无所加损，其视文过遂非者为如何哉！重音臣贞曰：辟，必益切。先结切。更，平声。商之灾，纣可哀，昔斤夫涉胫剖妇胎。盟津毕会，武王一怒散鹿台。盟，音孟，纣名受，商之第三十王也。盟津，渡处，在今河阳县。毕，尽也。纣宠其妃妲己，所言者从，所好者贵，所憎者诛，厚赋民税以实鹿台之财，盈钜桥之粟。见冬涉水者，昔斤折其胫而观之，剖孕妇之胎，与妲已为笑乐。武王伐之，师渡孟津，天下诸侯不期而尽会者八百余国。武王至纣郊，一怒而与纣交兵，纣兵不战而退，遂诛纣，散鹿台之财，发钜桥之粟，以济百姓，诸侯共尊武王为天子，殷商遂亡。增义臣可仁曰，纣厚佥欠于民，以实鹿台之财，盈钜桥粟，自以为得计矣，殊不知人心既丢，天命改移，一身尚且不保，何计之有？武王伐之，散财发粟，而天下大悦。传曰：财聚则民散，财散则民聚，岂虚语哉！重音臣贞曰：昔斤，职略切，刀斫也。胫，下顶切。剖，普后切，折也，破也。好，去声。乐，音洛。佥欠，去声。周道昌，始太王，后稷公刘继流芳。卜年八百，古今历数无与方。太，音泰。周道之盛，自太王时三分天下已有其二。然其积行累功，则其来远矣。始而后稷，中而公刘，德泽芳馨，相继流传，非一日也。其后成王定鼎于郏辱阝，卜曰：传世三十，历年七百，后至赧王归秦，计三十七王，八百六十七年。盖其仁义礼乐，德化醇厚，故过其世数，自古及今无与比方者也。增义臣可仁曰：仁义礼乐，德化之本，先公，先王，修而行之，后王子孙，遵而守之，此其所以卜年延永，古今莫及也。重音臣贞曰：积行之行，去声，郏辱阝，上讫洽切，下如欲切。《左传》：成王定鼎于郏辱阝，春秋谓之王城，魏晋为河南县。赧，乃版切，周失天下于赧，入秦为家，无谥而称，谓其惭，故谓之赧，愧而面赤曰赧。成后氵中，戏剪桐，三叔流言毁周公，金启卜，公归复国叔虞封。成后，武王子成王，名诵，即位之时，年尚幼小，与其弟叔虞，削桐叶为戏，曰：吾以此封汝，史佚请择日。王曰：戏耳。史佚曰：天子无戏言，言则史书之，遂封叔虞于唐之故墟。曰唐侯。王幼周公摄政，管叔，蔡叔，霍叔流言于国曰：公将不利于儒子，王遂疑周公，及周公东征，忽有天变，王启金之匮，取卜书以占吉凶，乃见有武王疾时，周公欲以身代武王死之说，王感泣亲迎周公归国。增义臣可仁曰：武王有疾，周公欲代之死。后成王以流言疑之，遇风雷之变，禾偃木拔，王得金之书，感泣迎公，天乃雨反风，禾木尽起，岁大熟。噫！天人之际，感应之理，不可诬矣。重音臣贞曰：，徒登切，金之匮，乃周家藏卜筮书之物，以金缄之也。佚，亦质切。幽王迷，惑艳妻，师尹匪瞻诸侯携，骊山戏火，征兵不至身首土隋。土隋，许规切。幽王名宫涅，艳妻，谓褒姒。师尹，大师尹氏，携离叛也。土隋败，谓为犬戒所杀也。幽王宠其妃褒姒，其心昏迷惑乱，其臣尹氏本小人，幽王任以太师之位，暴政及民，失天下瞻望之意，故百姓离心，诸侯背叛。褒姒性不好笑，幽王欲其笑，乃于骊山举烽火，诸侯以为王室有难，各引兵入援，及至无事，褒姒大笑，诸侯皆怒而退，又欲废其太子宜臼，立褒姒子为太子，宜臼之舅申侯引犬戎伐王。王举火征兵皆不至，犬戎杀幽王，取实货而去，申侯立宜臼为王，是为平王。增义臣可仁曰：《诗》曰，赫赫宗周，褒姒灭之，又曰，艳妻煽方处，又曰赫赫师尹，民具尔瞻。幽王之败以女子小人，内外交煽，而蛊惑其心，不之悟也。女子小人，能败人之国如此，可畏哉！重音臣贞曰：艳，以瞻切，好而美也，涅，乃结切，为好皆去声。烽，敷容切。说文烽候，表也。边有警则举火，汉书文款注，边方备寇作高土橹，橹上作桔皋，桔皋头零以薪草置其中，常低之，有寇即火燃举之以相告曰烽。又多积薪，寇至则即燃之，望其烟曰燧。难，援，皆去声。灭，许劣切，灭也，煽，式战切。炽，盛也。平王昏，迷其门，忘父之仇德舅恩，东徙洛都，国厕侯邦仅以存。平王，即宜臼也。其德昏昧，迷失其复仇讨贼之门户，忘申侯召寇杀父之仇，而德其立己之恩，至遣京畿之民戍守其国。东迁洛都之后，威令不行，王纲废弛，诸侯不朝，其地不过数百里，间厕于诸侯之间，持以文武周公之礼乐教化在于人心，故其王号仅存而不废尔。增义臣可仁曰：甚矣，平王之昏庸也。君父与舅氏孰亲，王法与私恩孰重？三纲，君政之本。王法，天子之权，平王复仇讨贼之刑，不加于申侯，怀私释怨之恩，惟厚于母国，三纲，五常，君政，王法，于是乎扫荡矣。孔子作《春秋》，托始于此。盖有不得已焉者尔。重音臣贞曰：戍，春遇切。朝，驰遥切。间，厕之间去声。秦政强，并土疆，周赧系颈同犬羊。登封刻颂。自言功德帝皇。政，始皇名。赦王名延，周之未主也。始皇本姓吕氏，初庄襄王为质子于赵，大贾吕不韦有美姬，已有娠，庄襄见而悦之，不韦献之，归秦而生政，是为始皇。恃其强暴并吞六国，赦王入秦顿首受罪，尽献其地于秦，始皇遂为天子。巡行天下，登泰山立石，刻颂功德，自言德兼三皇，功过五帝，乃更号始皇帝。次曰二世，三世，至于万世，欲传之无穷也。增义臣可仁曰：始皇意欲一世而传之万世，不知修德服人，而复争地以战，杀人盈野，仅能混一二世而亡。孟子曰，不嗜杀人者能一之，始皇不知能一之之道，其欲传及万世，不亦愚乎？重音臣贞曰：并去声，贾，工主切，坐贩曰贾。娠并人切。行，下孟切，巡视也。干戈弭，阿房起，金碧荧煌照渭水，坐席未温，博浪谋人已切齿。干，戈，皆兵器。弭，息也，阿房，始皇所营宫名。始皇既并天下，干戈方息，侈心遂生，以咸阳先王宫庭小，乃于渭南上林苑作阿房宫，东西五百步，南北五十丈，上可以坐万人，下可以建五丈旗，穷奢极丽，光照渭水。韩人张良，父祖以上五世相韩，韩为秦所并，良恨秦欲报仇。始皇东游，至阳武博浪沙中，良令力士操铁椎击始皇，误中其副车，始皇求之不获，于是良佐沛公伐秦灭之，及项羽入关，遂纵火焚阿房宫，火三月不灭。增义臣可仁曰：帝尧土阶三尺，茅茨不剪，后世颂其德。始皇以先王宫庭小，乃佥欠民财以建阿房宫，是弃先圣之道德仁义，徇桀纣之淫佚骄奢，又安知尧舜之俭德哉！故独夫之心侈，天下之心离矣。重音臣贞曰：弭，绵婢切。阿，于何切。房，符方，蒲光，二切。浪，郎宕切。《汉书张良传》：秦始皇东游至博浪沙中，服虔曰，河南阳武南地名，相，去声。令操皆平声。中，去声。哀二世，暗且昧，马鹿异形审非易，高谋倾斯，主人不悟竟殒弑。始皇子胡亥，号二世皇帝。始皇崩于沙丘，宦官赵高，及丞相李斯，恶其长子扶苏聪明，乃诈为始皇诏，赐扶苏死，立胡亥为太子，至咸阳即位，赵高先倾陷李斯杀之，二世遂以高为丞相，高欲专权，恐众不服，乃先设验，献鹿于二世曰马也。二世笑曰：丞相误耶，谓鹿为马。二世问左右，或默不敢言，或有言鹿者，高以法陷杀之，众遂不复敢言高之过失，高于是窃弄国权。及关东乱，高恐得罪，乃与其土胥阎乐，领千余人入望夷宫杀二世，立子婴为主，降其号为秦王。增义臣可仁曰：秦室之倾虽由无道，然政以任宦官赵高而速之也。以李斯而尚不能进其彀，况庸人乎？然则宦官能败人之国如此，可是哉！重音臣贞曰：门音，暗通用。殒羽敏切，殁也。恶，乌路切。长，上声。秦室倾，楚汉争，沛公轵道降子婴。籍狠自用，贤智不附尸首横。汉王姓刘，名邦，沛人，立为沛公，是为汉高帝。楚王姓项，名籍，号西楚霸王。秦室倾颓，楚汉二王争先入关，沛公先入关，秦王子婴降于轵道，项籍为人狠戾自用，不从贤智之谋，故贤智不附，为汉军所败，自刎乌江。增义臣可仁曰：刘项二人，皆起于寒徵，以勇武言，则刘不如项，以仁智言则项不如刘。项以勇武，自用失之，刘以仁智任人得之，然则项羽之败，归命于天，则亦误矣。重音臣贞曰：轵，诸氏切，车轮所穿为道。狠，下垦切。刎，武粉切，汉基造。由董老，三杰之功居不少，长者宽洪，挽辂之谋何遽晓。挽，音晚。辂，下革切。长者，谓高帝，时人称高帝为宽大长者，挽辂谓挽木椎车也，汉之所以造帝基者，天假在此三事。楚汉既已讲解各王一方，则汉无伐楚之名也。及三老董公遮说曰：天下诸侯共立义帝，今项王放杀之，请先为义帝发丧，然后告诸侯击楚之杀义帝者，此得春秋讨乱臣贼子之法，一也。张良，韩信，萧何，三人皆人杰而汉能用之，二也。天下初定，帝都洛阳，齐人娄敬戍陇，道过洛阳，脱挽辂，衣羊裘。因虞将军见高帝，说曰：洛阳天地之中，有德者易以王，无德者易以亡。秦地被山带河，四塞为固，卒然有急，百万之众可立具也。帝即日车驾西都长安，此三也。增义臣可仁曰：孔子作《春秋》以寓王法，臣弑其君，子弑其父者，人人得而讨之。至战国之未《春秋》之义微矣。三老董公一言倡起，而高帝用之，于是讨贼之义明，而三纲五常正矣，《春秋》万世之法，而孟氏推明以为天子之事，岂不信哉！重音臣贞曰：长，展两切。挽辂，苏林曰：一木横透车前，二人挽之，三人推之。说，音税，下同。先为之为去声。衣，去声。卒，仓没切，急遽也。妇之祸，高之过，如意既陨人坐刂。吕氏芟刘，不有平勃国几破。妇，谓吕后。高，谓高帝。芟，刈也。高帝既立太子，又宠戚夫人，欲废太子，立戚夫人子如意，周昌叔孙通等切谏不听，赖张良之计，招致四皓得免。高帝崩，吕后截戚夫人手足，去其目，置厕中，目日人。又杀如意，及惠帝崩，吕氏遂临朝称制，芟刈刘氏，遍封诸吕为王，谋篡汉室。若非陈平周勃二人尽力匡救，则其国家不破裂者，几希矣。增义臣可仁曰：高帝开基之英主也。其欲易太子者，特以宠戚姬而惑乱其心也。吕氏之不谨，亦曰高帝有以启之也，致使宗室不保，七庙几坠，皆本于一念之不正。人主于一念之倾，妃妾之际，可不谨哉！重音臣贞曰：，直吏切，豕也。坐刂，寸卧切。几，居希切，刈，鱼肺切。汉之懿，文为最，躬服俭素节以制。贾谊阝敕辞，东宫未学可欷。阝敕，古陈字。西汉之君，唯文帝最贤，高帝庶出第三子也。名恒，封代王。陈平周勃削平吕氏之难，迎立为帝，帝身服俭素，所幸慎夫人，衣无文锦，不受千里马。欲作一露台，材木已就，恐伤民力而止。集上书囊为殿帷，在位二十三年，天下太平，几致刑措。贾谊上书有曰：古之王者教太子有三公三少，明孝仁礼义以道习之，遂去邪人，不使见恶行。选天下端士与太子居处出入，使太子见正事，闻正言，行正道。又曰：习与正人居，不能无正，习与不正人居，不能无不正，今太子未学，可太息也。增义臣可仁曰：太子天下之本，本一正而天下定矣。近端人，亲有道，所以薰陶德性，涵养气质，以正天下之本也。唐虞三代之君，圣招贤明，道全德备者，用此道也。贾谊之策，真可谓万世无弊之名言矣。重音臣贞曰：嘘，休居切，欷，许既切。难，去声。上，时掌切。措，仓故切。少，去声，以道之道，音导。去，上声。恶行之行，去声。处，上声。武有为，方士欺，帑耗民罢恨巳迟。祸基尧母。思子台成闻者悲。帑，他胡切，罢，音皮。武帝名彻，景帝子也。帝初即位，将大有为于天下，招选四方文学之士，待以不次之位，天下翕然望风向慕，罢黜百家，表章六经，兴太学，修郊祀，改正朔，定历数，协音律，作诗乐，文章焕然可述，有三代之风焉。后齐人少翁以鬼神方见帝，帝拜为文成将军。文成劝帝作甘泉宫，祭太一诸鬼神，以致天神。居岁余无验，帝诛文成而隐之，又作承露盘，以铜为之，高二十丈，承露和玉屑饮之以求长生，帝方悔诛文成，而佞臣丁义复荐栾大，云与文成同师，帝得栾大大喜，拜为五利将军。后五利自以其方无验，恐帝觉其妄，乃书帛饭牛，佯云此牛腹中有异，帝剖牛视之，识其手笔，要斩之。后又遣人入海求仙药。登嵩岳，祀泰山，翼遇神仙。晚年觉其言神者无验，乃对群臣叹曰：向为方士所欺，天下岂有仙人，尽妖妄耳。然而府库已空竭，民力已罢弊矣。帝初立皇子据为太子，后夫人赵怀十四月而生子弗陵，帝曰：吾闻尧十四月而生，乃命夫人之门曰尧母门，于是奸臣逆探帝意，知其奇爱少子，心窃归之。后奸臣江充与太子有隙，时帝在甘泉宫有疾，充言于帝曰：祟在巫蛊，治之疾乃愈。帝使充治巫蛊狱，充遂诬太子宫中所得木人甚多，又有帛书所言皆不道。当奏充持太子甚急，太子计不知所出，乃从其少傅石得计，收捕充斩之。因出武库兵发长乐宫卒以自卫。长安扰乱，言太子反，帝诏捕反者，太子不能自明，又不得见帝，遂与帝兵战，太子兵败，牛牛牛散壶关，三老茂上书，明太子不反，帝亦悟，然未明言赦之也，太子自度不免，即自经。后帝怜太子无辜，乃作思子宫，筑望思之台于太子死处，天下闻而悲之。增义臣可仁曰：人君举措，不可不慎，武帝既立太子，复名尧母之门，致使奸臣逆揣其意，遂成巫蛊之祸，江充一小人尔，能陷太子者，以太子之权素轻，知其不足畏也。及壶关三老上书明太子无罪，帝既悟，又不速赦，遂使太子衔冤而死，岂独当世之人悲之，抑万年千载使人流涕也。重音臣贞曰：少，去声，饭，扶晚切。要与腰同。，上疾叶切，下羊诸切，妇官亦作婕妤。探，平声，隙，乞逆切，怨隙也。祟虽遂切，神祸也。师古曰：祸咎之征，鬼神所以示人也。蛊，古暮切。乐，音洛。度，达各切，料也。后党炽，自王氏，枝纠根蟠代相继。新莽因之，窃玺攘袍据神器。汉家后党之盛，自成帝委政于王凤，至王音为御史大夫，王氏愈盛。郡国守相剌史，皆出其门下，其蟠根深固，枝叶繁盛，代相继续。主于王莽，始则佯为辅国，中则居摄，终则真篡，遂窃国玺，服衮冕，据天子之位，改国号曰新室。增义臣可仁曰：王莽篡汉，非一朝一夕之故，其所由来者渐矣。自王音用事，郡国守相皆出其门，是天下唯知有王氏不知有刘氏矣。及莽窃位，使求传国玺于太后，太后怒而掷之地。呜呼！至是亦将如之何哉！妇人之仁，不亦悲夫。重音臣贞曰：炽，昌至切。纟斗，吉黝切，相绞结也。玺，想里切，印也，古者尊卑共之，秦汉以来唯天子以为玺。守，相，皆去声，代相之相，如字。南阳贤，奋神鞭，飞龙跃起乘云烟。诛钅且奸伪，嗣续先祀复青毡。光武皇帝，名秀，南阳人，景帝七世孙，长沙定王发之后南顺令钦之子也。王莽时，天下大乱，遂起兵讨莽，奋其神武，提鞭策马，如飞龙之跃起乘驾云烟，诛削伪莽，以继续先代之宗庙祭祀，而复其旧物也。青毡，旧物，晋王献之，夜有人入其室盗物都尽，献之徐曰：偷儿，青毡，我家旧物，可特置之。盗惊走去，故后人谓旧物为青毡。增义臣可仁曰。诗云宗子维城。宗子者，同姓之子也。王者广继宗子以固国家，犹高筑城都以防寇盗也，汉之宗室，存者无几，不有光武，则已为异姓所有矣。维城之义，可不监哉！重音臣贞曰：几，上声。汉之孽，开宠谒，前有恭显后甫节，巍巍帝室，铄尔类同汤上雪。孽，谓妖祸也。两汉之祸，皆由开其权宠谒托之门于宦官也。弘恭，石显，自宣帝时久典枢要，威权隆赫，势倾人主。至元帝时，萧望之欲引用正人，抑其气焰，反为所陷。是后宦官愈盛，废置人主，皆出其手。后至灵帝时，曹节，王甫等，共相朋结，谄事太后，败乱国政，陈蕃窦武以其操弄国权，浊乱天下，白太后除之，太后犹豫不决，事遂泄。曹节王甫之党大呼曰：陈蕃窦武白太后废帝，遂胁帝使作诏杀陈窦等，幽太后于南宫，汉室竟以此而亡。增义臣可仁曰：宦官之祸，世代有之，未若汉唐之尤酷烈也。阉寺所以能制人主者，以其在宫闱之中，日相亲神，人主之动静去为，皆为其所窥伺，于是揣意承颜，以奉其意。及其势成，则外结强臣，内交淑媛，以固其权，忠臣直士，欲斥其罪，鲜有不为所陷者。萧望之天子之贤傅，陈蕃窦武廊庙之正臣，尚且不免，况李斯之于赵高，训讠王之于守澄辈，安能免哉！重音臣贞曰：孽，鱼列切。焰，以赡切。犹豫，上夷周切，又余救切。下，羊茹切，迟疑不决也。桓灵渎，迷不复，山阳奔播死臣仆。卓操相仍，天下三分成鼎足。桓帝名志，灵帝名宏，渎，溷，山阳，献帝也。桓灵之世，宦官之乱，不可复制，桓灵且卖官收利，渎乱溷浊，迷而不反，于是寇盗蠡起，董卓起兵以讨宦官为名，灵帝崩，皇子辩立，太后临朝，卓入朝以太后令废辩，立陈留王协，是为献帝。献帝为群贼所携，奔播无常，及曹氏篡汉，降封献帝为山阳公，遂为所杀。是后刘备帝蜀，孙权帝吴，魏氏据中原，天下三分以成鼎足之势。增义臣可仁曰：东汉倾颓之势，非一日矣，加以桓灵之昏庸，卓操之奸雄，而妇人当国，阉寺窃权，虽欲少延，其可得乎？重音臣贞曰：溷，户困切，蠡敷容切，《汉中山靖王传》讠兔言之徒蠡生，师古曰：蠡生，言众多也，与蜂同。朝，驰遥切。魏氏雄，作家翁，西虏蜀汉夷江东。马昭势逼，曹髦一怒戈洞胸。魏氏雄据中原，自以正统在己，谓蜀为虏，吴为夷，而自作家翁也，传四主而至高贵乡公髦，以司马昭之势日逼，威权不由己出，不胜其忿，遂自扶剑，率殿中宿卫苍头出诛昭，贾充与帝战于阙下，太子舍人成济谓充曰：事急矣。将如之何？充曰：司马公养汝辈正在今日，今日之事无所问也。济即抽戈刺帝洞其胸，刃出于背，陨于车下，昭立曹操之孙奂为帝，遂禅位于昭之子炎。炎即位，是为晋武帝。增义臣可仁曰：易坤之上六日，龙战于野，其血玄黄，于初爻一阴之生，圣人已有履霜坚冰之戒，盖阴长则阳消，阳生则阴息，自然之势也。夫司马氏谋篡之心非一日矣。自懿师昭，三世秉国，天下只知有司马氏，而不知有曹氏，至是大事已成，虽殿中苍头宿卫，亦司马氏之人也。而高贵乡公不胜其忿，欲一决胜负，诚亦愚矣。观贾充无问之言，成济抽戈之事，则履霜之戒不谨于始，其血玄黄之义见矣。重音臣贞曰：髦，莫褒切。奂，呼玩切。禅，时战切，与擅同，荀子尧舜擅逊，讠单义亦同，谓除地为讠单，告天而传位也，后因谓之禅位。长上声。不胜之胜平声。晋武皇，兼二方，刘禅孙皓继牵羊。嗣子不肖，神州赤县戍战场。晋武帝姓司马氏，名炎，昭之子也。魏既平蜀，吴亦降晋，蜀主刘禅，吴主孙皓，肉袒牵羊相继而降，武帝初年节俭，政化大行，及江南既平，侈心渐生，晚年益奢纵，其次子衷，不辨菽麦，其母杨后赂遗近臣，使誉之于帝，遂立为太子。武帝崩，太子即位，是为惠帝。其后贾氏行秽，专主内权，杀太后，废太子，晋室大乱。赵王伦起兵杀贾后篡位，于是骨肉相残，杀灭几尽，四海鼎沸，五胡并兴，神州赤县，皆为战场也。增义臣可仁曰：晋武帝初年，雅好直言，以俭化俗，天下望风向化，及平江南，纳孙皓宫人，侈心遂生，晚年至于从羊车以幸宫人，加以嗣子愚暗，辅导非人，贾后秽，浊乱宫壶，致使兄弟相残，干戈不息。神州陆沉，四海板荡，亦由武帝不能操守初心而失之也。重音臣贞曰：肖，先妙切，并，去声。袒，徒旱切。遣，去声，几，居希切。好，去声。从，与纵同。壶，若本切，宫中巷路，操平声。炽邺囚，役伪刘，青衣执洗忍死羞。金陵王气，睿子潜胎马化牛。王，音旺。炽，怀帝名。邺，愍帝名，时刘聪称帝于平阳，怀帝役于聪，聪使怀帝著青衣行酒，侍中庚珉号哭，愍帝亦降于聪。聪出猎，使帝著戎服执卓戈为导，聪又因大会使帝行酒，洗爵，反而更衣，又使帝执盖，晋臣在位多流涕。初秦时有望气者云，五百年后，金陵有天子气，至元帝度江，乃五百二十六年也。元帝名睿，初玄石图有牛继马后之文。恭王妃夏侯氏，通于小吏牛氏而生睿，是为元帝。都金陵，号东晋。增义臣可仁曰：牛睿之灭晋，吕政之灭秦，一也。虽号东晋，实非司马氏之后矣。故先儒论之曰：于始皇当称后秦，于元帝亦当称后晋，如此则名正言顺矣。重音臣贞曰：邺，音业。愍，美陨切。著，陟略切。亦作著，服衣也。珉，弥邻切。号，平声。降，户江切。更，平声。度，与渡同，济也。闵晋基，势倾颓，宋公意欲路人知。恭子不吝，赤纸亲书已恨迟。东晋倾颓之势，甚可闵悼。王敦，桓玄，相继谋篡。及刘裕讨桓玄平之，功德既盛，威权渐移。人主之命在其掌中。裕自安帝时，进爵宋公。其欲伐晋之心，行路之人所共知也。至是讽朝廷禅位，傅亮承其意，具诏草呈恭帝使书之，帝欣然操笔谓左右曰：自桓玄之时，晋武已无天下，重为刘氏所延将二十载。今日之事，本所甘心，遂书赤纸为诏，禅位于裕。裕即帝位，是为宋武帝。增义臣可仁曰：宋齐梁陈之世，皆为人主以权柄授人而失之也。然则人主以权柄假人，而能久享其国者，未之有也。孔子曰：礼乐征伐自诸侯出。盖十世希不失矣。自大夫出，五世希不失矣。陪臣执国命，三世希不失矣，此之谓也。重音臣贞曰：吝，良刃切，惜也。操，平声。皆为之为，去声。哀宋明，豢道成，苍梧巷游谅可更，汝阴挥涕，誓愿王宫勿复生。明帝名，豢谓畜养也。刘宋之世，弑逆相踵，祸乱非一，明帝遣萧道成将兵镇淮阴，道成遂收养豪俊，宾客始盛，是后国柄悉入其手。明帝崩，道成立明帝子苍梧王昱。苍梧出游无度，营署巷陌，莫不贯穿，群下小有忤意，即加屠剖。道成密结近侍杨万年等，弑苍梧。道成更立安成王准，是为顺帝，封道成为齐公，又进爵齐王。顺帝禅位于道成，是为齐高祖，王敬则以板舆入迎帝出宫，帝收泪曰：欲见杀乎？敬则曰：出居别宫耳，官先取司马氏亦如此。帝泣而弹指曰：愿后身世世勿复生天王家，齐降封顺帝为汝阴王。增义臣可仁曰：国家者，豪俊之依归也。豪俊者，国家之利器也。豪俊出，则国家治，豪俊隐，则天下乱。是故，明主设名爵以致之，加礼貌以待之，施恩信以怀之，故多士济济列于周室，群贤班班立于虞朝。至于宋明，既以兵柄假于道成，又以豪俊资羽翼，欲其不成攘夺之计得乎？故日：豪俊国家之利器，王者当招致之以利其国，不可委之以资寇盗。《书》曰：野无遗贤，万邦咸宁，此之谓也。重音臣贞曰：豢，乎惯切。更，平声。复，扶又切，或乙六切。将，去声。昱，余六切。穿，枢绢切。官萧梁之世臣下谓帝为官，后人或称大家，或称官家。济，上声。伤萧齐，浅根基，东昏弑而宗社移。相传七主，二十四年衍代之。萧齐之业，非有德泽及于民，根基甚浅。高祖殂，子颐立，是为武帝。武帝殂，高帝兄萧鸾辅政，鸾废二主，遂以太后令入继大统，是为明帝。明帝殂，其子宝卷立，是为东昏侯。东昏失德，王珍国，张稷，及张齐等弑之。萧衍举兵立南康王宝融，是为和帝。和帝禅位于萧衍，是为梁武帝。增义臣可仁曰：帝王之有天下也，其始必有大功于民，而后以德泽继之，又以教化成之，然后可以延世也。道成忽明帝豢养之恩，遽生睥睨而夺人之国，一再传而鸾所窃，鸾传于子，岂不欲继继相传哉！未几见弑，而又为萧衍所有，凡此数主，既无功德及民，又无德泽以继，是犹螗螂之后有黄雀，黄雀之后又有执弹者待之矣，其能久乎？重音臣贞曰：睥睨，上匹诣切，下研计切，傍视也。几，居希切。弹，徒案切。梁武贤，失帝权，终日疏食坐空禅，台城逼辱，传不再世归霸先。梁武帝姓萧，名衍，兰陵人。武帝雅好儒术，亲睦九族，优待朝士，躬耕籍田，身服俭素，可谓贤君矣。然而失帝王之权，释奸不诛，见恶不讨，日进一疏食，不口敢酒肉，三舍身奉佛，终日坐禅，废弃国政。于是刑政日衰，纪纲日紊，及侯景作乱。逼辱台城，竟以馁殂。侯景立武帝之子纲，是为简文帝，后为侯景所弑，陈霸先立晋安王方智，是为敬帝。敬帝禅位于霸先，是为陈高祖。增义臣可仁曰：梁武帝雅好儒术，不知其以儒术为何物也。使其真知儒术之可好，则必以周孔之道为修身齐家治国平天下之具矣。何至三舍身于铜恭寺，而使宰相赍金币奉赎皇帝哉！身得天下而身失之，正坐不知儒行故也。重音臣贞曰：好，去声。口敢，徒滥切。空禅坐禅之禅平声。馁，弩罪切。饥饿也。陈驱驾，拓拔谢，觉也坚乎手争炙。叔宝荒淫，玉树歌残罢长夜。驱驾，谓驱驰驾御。拓拔，元魏姓也。东晋孝武之世，拓拔始称帝，国号魏。东晋灭，宋，齐，梁，陈相承居南，元魏居北。至陈高祖受禅之年，魏恭帝禅位于宇文觉，是拓拔氏于是年谢也。觉即位，国号周，至陈宣帝之世，周禅位于杨坚，是为隋文帝。觉坚二人贪位相夺，如就手中争夺脍炙也。权宝，陈后主名，荒淫耽乐，与其狎客撰为新声，有《玉树后庭花》等典与群小为长夜之饮，酣歌为乐，遂为隋文帝所灭。增义臣可仁曰：此书所述，皆正统相承，不叙偏国，此章因隋文帝自受宇文周之禅，混一南北，故并及元魏宇文氏而互见之耳。重音臣贞曰：拓拔，上连各切，下蒲拨切。国人谓王为拓，谓后为拔，言黄帝之后，以土德王。或说自拓天而生，拔地而出，遂以氏焉。后魏孝文改为元氏。隋文兴，驱神兵，并一天下海内清。广也不仁，淫蒸弑逆极肆情。下淫上曰蒸。隋文帝姓杨，名坚。文帝既受宇文氏之禅，奋然驱兵，其势如神，并一天下，四海之内肃然清平。文帝姓好俭，立子勇为太子，勇颇好奢，帝以为不类已，恶之。少子广厚赂近臣，伪饰恭俭，近臣数誉之于帝，帝遂废勇立广为太子，帝纳陈高宗女，号宣华夫人，有宠，后帝寝疾，夫人视疾旦出更衣，为太子所逼，夫人拒之得免，帝怪夫人色异，问其故，夫人泫然曰：太子无礼。帝恚抵其床曰：畜生何足付大事，呼柳述、元岩曰：召我儿来，述岩将呼太子。帝曰：勇也。述岩出门合为敕书，太子执述等下狱。尽遣宫人出，令张衡入殿侍疾，俄而帝崩，陈夫人惧失色，太子先使人以同心结赐之，是夜蒸焉。遣人杀故太子勇，广即位，是为炀帝。增义臣可仁曰：《易》曰：几事不密则害成，文帝寝疾，垂危之际，太子无礼，帝得其状，使述岩召勇，此事宜密也。当是时宜召广对述岩等，以夫人之言，面数其罪而废之，然后召勇亦未晚也。而述岩作事不密，遂使君父见弑，宗社灭亡，可胜叹哉！重音臣贞曰：并，好，恶，少，皆去声。更平声。泫，乎犬切，流涕貌。恚，于避切，恨，怒也。令平声。炀余亮切，几，居希切。胜平声。驾龙舟，纵逸游，饰非拒谏恣所由。易服逃窜，欲得杯何可求。炀帝即位，穷奢极侈，饰非拒谏，恣其所为，广营宫室，以备行幸。开汴渠，造龙舟。及杂船数万，用挽士八万余人，行幸江都，所至以供奉礼薄为超迁，郡丞竟侵削民财以悦其意，于是天下大乱。宇文化及等，引兵入玄武门，帝知不免，乃易服逃于西门合，化及等问帝安在，有美人指之，贼众扶剑直前。扶帝下门合，数其罪恶，欲加刃器，帝曰：帝王死自有法，何得加刃器？顾左右索酒，不得，遂缢杀之。增义臣可仁曰：炀帝之饰非拒谏，特自任其才智，以为人皆不如己也。故其所为，每不如人，是知明王不自任其才智，故能出于人上。传曰：大舜有大焉，善与人同，乐取诸人以为善。然则炀帝以才智自任而失天下，亦可为百世之监矣。重音臣贞曰：易，音亦。，直禁切。数万之数，去声。下门合之下，亥稼切。数其之数，上声。索，色窄切，求也。缢，么易切，绞也。乐，音洛。李氏昌，起晋阳，赵公英武人莫当。肃清环宇，奄有天下号大唐。唐高祖姓李氏，名渊，为隋晋阳留守。后封唐公，其次子世民，初封赵公，英俊神武，战胜攻克，人莫有能当之者。炀帝时天下大乱，世民说高祖，起兵于晋阳，遂能屈服群雄，肃清海内，尽有天下，国号大唐。增义臣可仁曰：炀帝时天下大乱，太宗时年十八，有安天下之志而豪俊皆为响应，一举兵而扫荡妖氛，群雄鼠伏，真可谓英俊神武矣。重音臣贞曰：奄，衣捡切，大有馀也。说，输芮切。武德宽，天下安，临湖之变骨肉残。创业垂统，谋为如此良可叹。叹，平声。武德，高祖年号。高祖性宽大，政令清简，天下安宁。初高祖立长子建成为皇太子，封世民为秦王。太子建成忌世民功高，高祖又有欲立世民为皇太子之意，建成乃与其弟元吉，谋杀世民。世民遂与长孙无忌，尉迟敬德等，谋先伏兵于玄武门。建成，元吉至临湖殿，觉有变将起，世民遂射杀建成，敬德追元吉射杀之。高祖乃立世民为皇太子。创业之君。当垂法后世。以训子孙，而其谋为如此，良可叹也。增义臣可仁曰：《唐史》书秦王世民杀皇太子建成。遂立世民为太子，则临湖之事不能隐矣。高祖既立建成为皇太子，又有欲立世民之意。则成太宗之过者，高祖也。创业垂统，当仪范子孙，今其事为如此，是深可叹息也。然而太宗为有唐之令君，亦以其天资英敏自强，为善，而充之尔。太宗睿，诚可喜，收录贤材罔遗弃。治教可尊，方之汤武则有愧。喜，去声。太宗，名世民，高祖次子也。明哲英敏，诚可喜爱。收录贤材，无所遗弃。魏征有仇而不杀，封德彝等隋之佞臣，能用其材，化为忠臣。在位二十三年，其政教皆可尊尚。然其杀兄胁父，比之汤武，则所愧多矣。增义臣可仁曰：高祖为隋晋阳留守，太宗以天下乱，谋起兵，高祖不从，太宗阴使人以晋阳宫人侍高祖。因胁之使起兵，其始谋如此，安得与汤武比肩哉！重音臣贞曰：喜，许既切。嗣子晦，乖礼制，牝鸡司晨乱再世。武韦接迹，七庙废迁业几坠。几，平声。嗣子，太宗子高宗，名治，司，主晨，谓晨呜。《书》曰：牝鸡之晨，惟家之索。高宗昏柔暗昧，乖违礼制纳太宗才人武氏，立为皇后，任以君政，使之当国，犹牝鸡不当晨呜，而主晨鸣也。高宗崩，武氏遂临朝称制废中宗，杀唐室，立武氏七庙，改国号为周。及中宗复位，昏庸懦弱不能自强，又不杀武三思，纵使三思与韦后乱，后于饼饣炎中进毒弑中宗，武氏韦氏足迹相踵，七庙废迁，唐室几坠，皆由高宗纳武氏之所致也。增义臣可仁曰：武氏之祸，高宗之过也，中宗身被废辱，备尝艰苦，宜乎改辙，及其复位而不能杀三思，又纵使之与韦后乱，祸及于身其谁咎哉！重音臣贞曰：牝婢忍母畜也，三去声。从与纵同。鼎不移，赖临淄，野鹿入囿残李枝，狼顾奔蜀，虽复旧物已损亏。野鹿入囿残李枝纵安禄山入朝，残灭唐室之譬。玄宗名隆基，高宗孙，睿宗子也，封临淄王，韦后弑中宗，玄宗夜与刘幽求等入宫中诛韦后，迎睿宗即位，后睿宗传位于玄宗。玄宗即位之初，任宋为相，二十余年天下太平，后任李林甫为相，天下遂乱。及安禄山入朝，杨贵妃与禄山乱，禄山遂反攻陷长安，玄宗奔蜀，禄山尽杀唐宗室。肃宗即位，与郭子仪等克复长安，然自此之后，天下多乱，唐室遂以衰微，其所亏损者固多矣。增义臣可仁曰：宋为相，二十余年天下太平，李林甫为相，天下即乱，明皇一人也。前则治，后则乱。至于身遭奔播，祸及子孙，任相岂不在于择人耶！重音臣贞曰：相，去声。朝，驰遥切。贞元猜，孕祸胎，笃信奸回弃贤材。毒滔天，不有晟贽身其灾。贞元，德宗年号。德宗名适，代宗子也。性猜忌卢杞奸邪，德宗信之，以浊乱天下。摈弃贤材，不肯信用贼臣朱陷长安，德宗出奔奉天，几为贼军攻陷，若非李晟陆贽，内外尽力匡救王室，则德宗之身，不免于灾害矣。增义臣可仁曰：卢杞之奸，天下之人皆知其为奸，而德宗独不觉何也？盖为奸之人，逆揣人主之意而奉迎之，人主以其能奉迎己意，遂悦之而不疑，则其奸济矣。使人主觉其奸则不能为奸矣。重音臣贞曰：雌氏切。唐之季阉寺炽，藩镇强梁制主势，阍司衮职，干弱枝强本根蹶。唐之季世，宦官之势，如烈火乘风，不可复制，自玄宗宠任高力士，其后宦官之势渐盛，至宪宗时，王守澄，仇士良，陈弘志等专掌内权，宪宗服金丹药躁怒，左右宦官往往获罪，陈弘志遂弑宪宗，其党讳之，但云药发而崩。守澄等共立穆宗，穆宗崩，敬宗之立又出其手，敬宗游戏无度，夜与众宦官饮酒，敬宗起更衣，殿上烛灭，遂为宦官苏佐明所弑，守澄等共立文宗。文宗患宦官之强，密与李训，郑注，谋伏兵禁中除之，宦官觉之，遂杀训注：并公卿将吏士民二千六百余人，是后宦官愈盛，外则藩镇强梁，不遵诏令，将吏往往以私怨杀主帅，先推所爱立之，然后请命朝廷不能违。于是政柄在于强藩，主命悬于阉寺，譬犹树木干弱枝强，则蹶拔其本根矣。故唐室以是而亡。增义臣可仁曰：按仇士良，历宪穆敬文武五朝，专握国权废置天子如反掌，亦其用术之巧也。尝教其党曰：天子不可令闲，常宜以奢靡娱其耳目，使日新月盛，无暇更及他事，然后吾辈可以得志，慎勿使读书亲近儒臣。彼见前代兴亡，心知忧惧则吾辈斥矣。此士良辈固权宠之术也。是知天子必读书，必亲儒臣，则德进道明，奸邪不能欺矣。重音臣贞曰：衮，古本切。蹶，居卫切。起神尧，讫僖昭，巍巍宫阙帝黄巢。克用逐之，朱温嗜炙士民号。号，平声。神尧，唐高祖尊号，唐有天下起于高祖，终于僖昭。僖宗广明元年十二月，黄巢入长安称帝。国号大齐。至中和三年，李克用破黄巢，复长安，而朱温即有嗜炙之心。至昭宗天复三年，封温梁王，末年温逼帝迁都洛阳，士民皆号哭曰：贼臣崔胤招朱温来，倾覆社稷，温弑昭宗立哀帝，遂篡唐即帝位，是为梁太祖。增义臣贞曰：朱温逼帝迁都，胁使禅位，而士民号哭。犹可以见人心未离也。然而主弱臣强，盗贼群起，所谓虽有善者，亦无如之何矣。重音臣贞曰：炙，之夜切。尊号，国号之号，湖到切。胤，羊进切。温狂踬，行秽，身服鹿见子弑。怀玺七年，残体仅获败毡瘗。行，下孟切，瘗，于切。梁太祖姓朱名温，狂妄顾踬，其行秽，乱渎男女，如鹿之相聚也。温假子博王友文妇王氏美，温宠之，欲立友文为太子，郢王友心不平，友有过，温尝挞之，友益怨。遂引兵夜斩关入弑温，友自以败毡裹之，瘗于寝殿，友篡立。均王友贞引兵讨乱，友自知不免，令人先杀妻而后杀己，均王即位遂亡，二主共十七年。增义臣可仁曰：孔子曰，君君臣臣，父父子子，朱温行同鸟兽而子行弑逆，所谓君不君，臣不臣，父不父，子不子矣。重音臣贞曰：踬陟利切，，于尤切，牝鹿。行同之行去声，子行之行如字。庄狎，行不厌，新磨遽前批其颊。矢石勤劳，一朝灰烬堕前业。行，去声。厌，入声。堕，许规切。唐庄宗，李克用之子也，名存勖，本突厥种，姓朱邪氏，唐懿宗时，有朱邪赤心讨庞勋有功，赐姓李氏。存勖破黄巢有功，累封晋王。及即位，自以李氏改国号曰唐。庄宗好狎近伶人，慢不敛其行，尝自傅粉墨与群优戏，以悦刘夫人。优名李天下，自呼曰李天下，李天下。优人敬新磨遽前批其颊，帝失色，众优亦皆骇愕。新磨徐曰：李天下者只有一人，尚谁呼耶！帝悦，赏赐甚厚。后遇贼弑，殂于庑下。皇后不亲省视，鹰坊人善友敛庑下，乐器覆帝尸而焚之，曰：生好此，今亦以此相送，众推其养子李嗣源为帝，是为明宗，通四主共十二年。增义臣可仁曰：庄宗初嗣父位，治国训兵，事各有理，裂肤汗血，栉风沐雨十五年而后得。及其既登大位，无一善可取，惜财吝赏，好田猎，宠女色，近伶人，不三年而灭亡。其历年之促，亦其自取之耳。若明宗，则五代之贤君也。进士聂夷中有诗曰：二月卖新纟采，五月粜翟新谷。医得眼前疮，剜欲心头肉。帝以为曲尽田家之情状，命左右常讽诵之，又纵鹰隼，均田税，奖直言，印六经。又曰：朕尝从武皇猎，有兽逸入田中，遣骑取之。比及得兽，馀稼无几，以是思之，猎有损无益，朕不为也。惜乎！其登极之年，已逾六十，既乏嫡嗣。传及假子，不久而亡，岂天意耶！重音臣贞曰：批，篇迷切，手击之也。颊，古协切，面旁也。烬，徐刃切。勖，吁玉切。种，主勇切，类也。好，近，皆去声。骇，下楷切，惊也。省息井切。隼，耸尹切。奖，子雨切。闵敬瑭，赂强方，穹庐丈人许石郎。再传一主，历年十一遂以亡。晋高祖姓石，名敬瑭，太西夷种，唐明宗妻以永宁公主，出镇太原，以天下不受其命，求援于契丹，欲为中原天子，仍以父礼事契丹。约事成之后，割卢龙一道，及雁门以西诸州与之，契丹主受其约，指穹庐前大石曰：已许石郎矣。遂发兵入援，与唐军战，胜之，契丹立敬瑭为天子，即位于柳林，遂割幽，蓟，瀛，莫，涿，擅，顺，新，妫，儒，武，云，应，环，朔，蔚，十六州与之，许岁输帛三十万匹。契丹主送至上党，遣兵卫送渡河，唐主举家自焚，敬塘入洛阳，在位七年殂，众推其养子重贵为主，遂亡，二主十一年。增义臣可仁曰：晋高祖乐闻谠言，诏百官上封事，命吏部尚书梁文矩等置详定院以考之，无取者留，中可者行之。数月应诏者无十人。帝复降御礼趣之。又高行周奏修洛阳宫，薛融谏曰：今宫室虽经焚毁，犹侈于帝尧之茅茨，所费虽寡，犹多于汉文之露台，帝纳其言，仍赐诏褒之，唯此二事可喜，余未暇论也。重者臣贞曰：妻，去声，妫，俱写切。乐，音洛。谠，多曩切。上，特掌切。趣，趋玉切。与促同，催也。叹汉刘，用妇谋，帝还塞主中州，嗟哉二主，四年之后即归周。汉高祖姓刘，名知远，本沙陀部人，世居太原，晋高祖授以河东节度使，后封北平王，时契丹大举入寇，侵围中国，知远举义兵即位于晋阳，欲敛民财以赏将士，夫人李氏谏曰：陛下创起大业，未有惠泽及民，而夺其生生之资，殆非新天子救民之意。今宫中所有，请尽出之以劳军士。知远从之，于是中外悦而归心。契丹主得疾，至栾城甚苦热，聚冰于胸腹手足，且啖之，寻卒。国人剖其腹，实盐数斗，载之北归，晋人谓之帝。于是知远入洛阳，在位二年殂，子承立，是为隐帝，在位二年，二主共四年。增义臣可仁曰：民者，国之本也。财者，民之心也。议率民财以赏将士，则民心离矣。创业之际，民心一离，则大事去矣。夫人请出宫中所有以劳军，则民心既安，将士怀德矣。高祖从之，中外闻之大悦，夫王者得贤后妃为内助，岂日小补之哉！重音臣贞曰：，邦加切。夫王之今音扶。将，劳，皆去声。周之威，膺明资，奉法利民无所私。天将厌乱，衮服三载传养儿。周太祖姓郭，名威，邢州尧山人，年十八以勇力应募，屡有战功，汉高祖拜中书门下平章事，隐帝时又多战功，授以邺都留守，隐帝为其下所杀，威至京师，军士推戴，以太后令命威监国，遂受汉禅即帝位。帝天资明敏，虽乱世板布九经，亲如曲阜谒孔子庙。既奠将拜，左右曰：孔子陪臣，天子不宜拜。帝曰：孔子百世帝王之师，敢不敬乎？拜之，又拜孔子墓，却四方贡献，罢营田以利民，或言肥饶者卖这可得钱以充国用。帝曰：利在民，犹在国也。朕安用此钱！悉取汉宫中宝玉器数千，碎之。曰：凡为帝王者，安用此物。又戒左右，自今珍华悦目之物，无得入宫中。帝无子，以皇后兄柴氏子为养子，封晋王，帝屡戒之曰：吾见唐天子十八陵无不发掘者，此无他，持以多藏金玉宝物故也，我死当以纸衣瓦棺葬之，勿作石羊虎人马，惟刻石置前。云周天子生好俭约，遗今纸衣瓦棺，嗣天子不敢违也，汝或违之，吾不福汝。及殂，晋王即位。增义臣可仁曰：周太祖起于卒伍，而知孔子为百世帝王之师，其天资过人远矣。左右以为天子不宜拜异代陪臣，此不特掩善导谀，又尤是非之心也。夫孔子以道言，则配天地，以功言，则贤于尧舜。前代之君拜老乞言，未闻以为不宜，曾谓所拜之人有圣于孔子者乎？故君子有言曰：天下国家所患，莫甚于人臣不知学；人臣不知学，则其君不得闻大道；不得闻大道，则浅俗之论进，而功德无由成矣。然则学岂非君臣之急务乎？重音臣贞曰：募，莫故切。招，求也。监，平声。好，去声。嗟世宗，处季终，谋为举措有帝风。乱极思治，畀之孤寡腾英雄。周世宗姓柴，名荣，太祖养子也。太祖殂，即帝位。世宗贤明之君，虽处于五季之终，而其谋为举措，实有帝王之风焉。常谓群臣曰：朕每思致治之要，未得其方，寝食不安，乃命著为君难、为臣不易之论，尝食珍膳叹曰：深愧无功，坐享天禄，既不能躬耕，当与民除害，差可安耳！于是施仁政，除宿弊，慨然有平治天下之志。又勤于为治，聪察如神，尝召儒臣读史，商榷大义，尤不好纟采竹琴瑟及玩好之物，及殂遗令，立梁王宗训为帝，年七岁，是为恭帝。太后临朝。时河东刘钧结契丹入寇，恭帝命赵点检北征，晚至陈桥驿，军中苗训知天文，见日下复有一日，黑光磨荡者久之，训曰：天命也。点检当为天子。是夜军将议曰：我辈与国家宣力，上无长君，功成谁赏？不如先策点检为天子，然后出征。迟明军士遂以黄袍加点检身齐呼万岁，拥点检上马入城，恭帝禅位于赵点检，点检即帝位，是为宋太祖。增义臣可仁曰：治乱相寻，气数之常也。五代之末，乱之极矣。或以威权逼胁，或举义兵而起，以智力上下，仅能得之。怀玺未火爰，处宫未温，旋属异姓。至周太祖而天下粗安，世宗继之，而兵革稍息。然而嗣子幼冲，妇人当国，苟非受命之君起而拯之，则生灵又将土涂炭矣。唐明宗对天祝生圣人，而赵氏兴焉，盖天不欲使生民糜烂也。而宋太祖慈仁不杀，天下遂定。孟子曰：不嗜杀人者能一之，岂不信哉！重音臣贞曰：处，上声。畀，必至切，付与也。易，论，好，皆去声。朝，驰遥切。将，去声。长，上声。迟，直。利切，待也。上，时掌切。代讫五，豺遍野，归德荡除一疆宇。跨唐越汉，德化醇酉农比汤武。野，叶承与切。五代之末，天下大乱，人道纪纲，几于泯灭，强暴侵凌，互相吞噬，有如豺狼之遍于原野。宋太祖自归德军节度使受周禅，故国号宋。太祖即位，收附南北，混而为一。德泽教化，醇酉农溥博，虽汉唐之君皆不能及，可以比于汤武也。增义臣可仁曰：礼义廉耻，国之四维，四维不举则国不国矣。五代之世，如豺狼之逐鹿，力强则搏，齿利则噬，不复有礼义廉耻矣。宋氏既兴，总揽权纲，恢弘王道。礼义廉耻，典章文物，灿然具举，汉唐之治皆所不及也。重音臣贞曰：几，居希切。噬，时制切。恢，枯回切，大之也。息暴侵，天地歆，艺太真仁渥泽深。文明昌盛，大儒辈出森如林。宋氏既兴，反残唐之弊政，削藩镇之威权，礼乐征伐自天子出。于是侵暴止息，四海安宁，天地歆享。太祖，太宗，真宗，仁宗，皆以明德相继，其德化恩泽被及深广，初金木五星聚于奎壁，故文教大明，钜儒辈出，森然众多如林木也。增义臣可仁曰：宋太祖起自军健，晚年益好读书。太宗手不释卷，至真宗，仁宗，则德化洽矣。太贤之出，岂非自上化下而致之耶！重音臣贞曰：歆，虚音切。伊洛川，产二贤，千载讹谬一鼓扇。圣人复起，规矩不能加方员。扇，平声。复，扶又切。伊，洛二水名。程氏居于伊洛之川，一母而生二大儒，兄明道先生名颢，弟伊川先生名颐。尧舜禹汤周孔之道，自孟子没而不传，故自秦汉以来，王道不明于天下。汉唐之治，杂用霸术，故王道不明，政化浇薄，而功业不及于古也。及二程并出，乃续孔孟不传之统，自战国至于五代，数千载讹谬之习，一鼓振而扇去之，使不得乱人之心术。后世虽有圣人复生，譬之至方至员，虽加规矩，亦不可得而改其方员也。增义臣可仁曰：先儒有言曰，道不行，百世无善治，学不传，千载无真儒。盖尧舜之道不明久矣。夫君德非尧舜之道不备，天下非尧舜之道不治，二程既出，则尧舜之道复明于世矣。由孟子而来，未有如二程者也。继以朱氏集大成于诸儒之后，于是帝王之道益明，实由二程夫子以倡之也。杜鹃啼，兆祸基，安石坐招金马来。斡离虎视，二帝青衣良可悲。来，叶音离。初邵尧夫登天津桥，闻杜鹃啼，尧夫曰：人事将至，必有先兆。杜鹃，南方鸟也，而至于北方，此南方气至之兆也。后当有南人秉国，将乱天下。至神宗用王安石为相，更变祖宗之法，遂致天下挠乱。传袭至于徽宗之世，用蔡京为相，京宗安石之术，天下益不安。女真自北方起，徽宗与之约，灭契丹，契丹既灭，女真乘势长驱，攻陷汴梁。金人斡离勃，请天子亲诣军前约和，微，钦二帝皆为所执，斡离勃据床虎视，遂以青衣易帝御服，携至北方，二帝俱没于女真。安石之学不正，其害至于如此。增义臣可仁曰：王安石变宋氏祖宗之法，始于税青苗也。其术既行，则天下动摇，怨心起矣。继以徽宗纵侈，起运花石，蔡京辈以谄谀导君为容身窃禄之计，而天下益不安。及金马阝舀城，携执二帝若搴婴儿，无他，此任相非人，不能遵守先法之所致也。然则学术之邪正，变法之良否，可不慎乎？可不慎乎？重昔臣贞曰：相，去声。更，平声。搴，起虔切。独闵康，驾海航，区区抱玺居偏方。介淮两帝，罗天臣纲绝其纲。高祖初封康王，京城不守，二帝北度。高宗奔江南，御海船以避女真。女真退，高祖即位，都于杭州，是为南宋。女真据中原，号大金，以淮河为界，而南北两帝，譬犹罗天之大纲，而中绝其纲维也。增义臣可仁曰：按宋氏，金氏，分为两国，而臣天不叙金氏者何也？盖金氏发于宋后，亡于宋前，实未尝得正统也。此春秋尊王法大一统之义欤。高孝贤，君半天，光宁理度犹绵绵。孤儿寡妇，反乎尔者其谁愆。高宗，孝宗，皆贤明之君而帝于江南，是君半天也。光宁理度，相传绵绵长久，又一百四十余年至少主幼冲，妇人当国，强臣擅权，内相残害，自取灭亡之道。孤儿寡妇归于圣朝，亦犹周恭帝之子母，归于太祖也。又何咎人之有？增义臣可仁曰：恭帝幼冲，太后临朝，此危亡之几也。宋氏之末亦然。孟子曰：出乎尔者，反乎尔者也。其此之谓欤？重音臣贞曰：少，去声。朝，驰遥切。天王怒，不知惧，尚且床边鼻息煦。我立矣天休，师厌垂城海之涸。涸，音互。孟子曰：武王一怒而安天下之民，天王既怒，思欲安民，而尚且不知畏惧，不归正朔，犹称帝于江南。初宋太祖欲收南唐，南唐遣使乞缓师，太祖问曰：何故抗我？使者曰：小国事大国，如事父母，未尝有过，何罪见伐？太祖曰：汝固无罪，我床下复容他汉子打鼾睡否？使者不能对。《书》曰：俟天休命，谓武王之缺师压其垂破之缺从容不迫。而天之美命果至。海水涸，谓不潮也。增义臣可仁曰：我朝之收江南也，愍信既孚，人心怀德，克城之日，兵不血刃，市肆不变，海水不潮，岂非诚感于天而天垂应耶？重音臣贞曰：煦，吁句切。立矣，古俟字，立而待之也。使，去声。陈，直刃切，行列也。从，七恭切。孚，芳无切。忆中原，几变迁，代兴代废何可言。六合无外，航海梯山归大元。思忆中原之地，自古及今，历几何变更迭，兴迭废何可胜言。令六合之内无有外邦，海阻乘舟，山阻乘梯，咸归于圣朝也。太上赤文帝君洞古经  

【`道经`】  

太上赤文帝君《洞古经》操真章：有动之动出于不动，有为之为出于无为。无为则神归，神归则万物云寂。不动则气泯，气泯则万物无生。神神相守，物物相资，厥本归根，默而悟之，我自识之。入乎无间，不死不生，与天地为一。入圣章：忘于目，则光溢无极，泯于耳，则心识常渊，两机俱忘。绝众妙之门，纯纯全全，合乎大方。溟溟，合乎无伦。天地之大，我之所维。万物之众，我之所持。曷有终穷，以语其秘哉！住世章：养其无象，象故常存。守其无体，体故全真。全真相济，可以长久。天得其真故长，地得其真故久，人得其真故寿。世人所以不能长久者，为丧其无象，散其无体，不能使百骸九窍，与真体并存，故死矣。咒曰：天地人，三才明，北极降，弼英灵，除灾障，度超升，钅且凶恶，剪鬼形，急急如律令。  

永乐大典  

## 卷之一万八百八十九

六姥古  

古氏古角音新平  

【`元和姓纂`】  

《风俗通》：古公甫，后因氏焉。晋平公时舟人古乘。《蜀志》广汉功曹古牧，河内北齐中散大夫古起，起子道，隋兵部侍郎。河南《官氏志》吐奚氏改为古氏。  

【`姓氏急就篇`】  

《说苑》：晋舟人古乘，亦作固，神倦，传古元之，宋古耕道，见东坡文，又复姓古冶字。  

【`姓氏源流`】  

新安  

【`古今姓氏辩证`】  

出自姬姓，周太王父，避狄人之难，去国于岐山之下，自号古公，后氏焉。汉有京兆古生，为都扌豕彐史四十余年，善讠也慢二千石，随以谐谑赵广汉，黜之，京师以古扌豕彐曹为俳戏。后汉东平宪王，从王古霸，长沙孝子古初，唐高宗时部将古神威，宋朝岭外人古成之，及进士第，为绵竹令，尝遇异人授道。  

【`古今姓纂`】  

羽音，与前诂姓通。  

【`姓氏遥华`】  

《晏子春秋》：古冶子，齐勇士，北姓，古口引氏。  

古　强  

【`抱朴子`】  

《祛惑篇》：昔有古强者，服草木之方，又颇行容成玄素之法，年八十许尚聪明，不大羸老，时人便谓之为仙人，或谓之千载翁者。杨州稽使君闻而试迎之于宜都，既至，而咽呜掣缩，似若所知实远而未皆吐尽者。于是好事者因以听声而响集，望形而影附，云萃雾合，竟守叹之，馈饷相属，常余金钱，虽栾里之见重于往汉，不足加也。常服天门冬不废，则知其体中未尝有金丹大药也。而强，曾略涉书记，颇识古事，自言已数千岁，敢为虚言，言之不怍，云已见尧舜禹汤，说之皆万万如实也。世云尧眉八采，不然也。直两眉头甚竖，似八字耳。尧为人长大美髭髯，饮酒一日中二斛余，世人因加之云千锺，实不能也。我自数见其大醉也。虽是圣人，然年老治事，转不及少壮时，及见去四凶，举元凯，赖用舜耳。舜是孤茕小家儿耳，然有异才，隐耕历山，渔于雷泽，陶于海滨，时人未有能赏其奇者。我见之，所在以德化民，其目又有重瞳子，知其大贵之相，常劝勉慰劳之，善崇高尚，莫忧不富贵，火德已终，黄精，诞承历数，非子而谁？然其父至顽，其弟殊恶，恒以杀舜为事。吾尝谏谕曰：此儿当兴卿门宗，四海将受其赐，不但卿家，不可取次也。俄而受禅，常忆吾言之有徵也。又云孔子母年十六七时，吾相之当生贵子，及生仲尼，真异人也。长九尺六寸，其头似尧，其项似皋陶，其肩似子产，自腰以下，不及禹三寸。虽然贫苦孤微，然为儿童，便好爻且豆之事，吾知之必当成就。及其长大，高谈惊人，远近从之受学者，著录数千人。我喜听其语，数往从之，但恨我不学，不能与之覆耳。尝劝我读《易》，曰：此良书也。丘窃好之。韦编三绝，铁挝三折，今乃大悟。鲁哀公十四年，西狩获麟，麟死，孔子以问吾，吾与之言，此非善祥也。孔子乃怆然而泣，后得恶梦，乃欲得见吾，时四月中盛热，不能往寻，闻之病七日而没，于今彷记其颜色也。又云：秦始皇将我到彭城，引出周时鼎，吾告秦始皇言，此鼎是神物也。有德则自出，无道则沦亡，君但修己，此必自来，不可以力致也。始皇当时大有怪吾之色，而牵之，果不得出也。乃谢吾曰：君固是远见理人也。又说汉高祖，项羽，皆分明，如此事类，不可具记。时人各共识之以为戏笑，然凡人闻之皆信其言，又强转忄昏嗜废忘事机，稽使君曾以一玉与强，后忽语稽曰：昔安期先生以此物相遗，强后病于寿春黄整家而死，整疑其化去。一年许，试凿其棺视之，其尸宛在矣。此皆有名无实，使世闻不信天下有仙，皆坐此辈，以伪乱真也。  

古成之  

【`惠州府惠阳志`】  

成之，字并，河源人也。简靖力学。宋初，岭峤文风未振，雍熙三年成之以寄产在增城，充广州乡荐，督府《劝驾诗》云：寰中有道逢千岁，岭外观光抵一人。赴省道由潭州，旅邸，遇异人韩泳与饮于市。韩谓之曰：公骨气轩然，深负道气，非尘埃中人，可罢此行，愿献所闻。成之答曰：家贫亲老，期得禄以养亲。韩笑曰：子志诚可尚，第恐转溺尘土耳。游数日，韩遂仙去。是岁成之省试报罢，越三年宋端拱改元，成之再举至京师，于阊阖门外见一人长揖而来，乃韩泳也。握成之手云：公此行成名矣。因赠以诗云：德行文章已出群，的将仙道付于君。浮名若也争休得，占取闲闲一片云。成之果以第十九名过省，时第进士者二十八人，状头程宿，陈文惠公尧佐预焉。闻喜宴罢，韩泳不期而至，文惠谓成之曰：同榜二十八人，皇上以象二十八宿，子南人也，得预兹选可谓荣矣。韩曰：天地生材，何间南北？公异时未必不由成之之乡。既登第，初调真定府元氏尉，继授青州益都县宰。宋淳化三年，召试馆职，除校书郎。后蜀乱，上命张忠定公讠永，出知成都，忠定辟成之知绵州魏城县。既至，运米以济饥民，发药以疗疾疫，立乡校，课农桑，逆乱之俗一变。宋咸平五年，蜀汉又有警，上复命忠定公复知成都，忠定以成之长于抚恤，再辟知汉州绵竹县，其政如宰魏城时。常叹曰：吾窃禄欲荣亲，今亲已殁，吾何以仕为哉！慨然有归欤之兴，有《思罗浮诗》。见集中是年汉州有衙吏自青州来，韩泳致书于成之，览之乃酣饮累日不临政，遽索诰大书题于后曰：物外乾坤谁得到，壶中日月我曾游。留今留古争留得，一醉浮生万事休。书已掷笔而逝。是夕遂不起，县方申于州，而公先至汉州谒太守，人皆谓其尸解而去。家人发棺视之，则尸巳解，但遗靴一双。后陈文惠公自潮亻卒移守是邦，过河源，闻成之仙去，乃追感旧事，留题于云泉寺壁云：欲见故人面，仙凫去未还。旁人应笑我，两日住游山。盖韩之言至此始验。今子孙或居梅州，或居惠州河源立溪乡。居于梅州有名黄者，擢宋绍圣元年第，官至五品，乃其四世孙也。《旧志》云：按古公始到省时，韩泳以仙道邀之，公辞以苟禄，养亲。其后凡两应，张忠定公辟抚定蜀乱，赞画多矣。亲没后方叹曰：吾何以仕为哉！遂翩然为物外之游。由此观之，公忠孝人也。其以三才并立之身，卓然自立如此，岂与遗世绝物之仙同日而语哉！其论当矣。  

古大素  

【`宋吕净德先生集`】  

《医博古府君墓志铭》：予谪官怀安，得古太素与之游。太素知道者，寓于医以自晦，始即之如不能言，谓其鲁人也。徐而叩之，或及于治病，谓其良医也。久而亲之，知其甬物理能自得也。盖少时尝遇河南李君，传以丹诀，戒以素书，晚又得隐者赵君付以金丹二，故练藏养气，皆有深术。所谓丹诀者，盖顺天地阴阳造化自然之理，受之以神，持之以心。所谓素书者，盖言保生之要，本于内真，知之必修，修之必不怠。所谓金丹者，灿然有晶辉圆而粒也。太素既语予以丹诀，其二物皆得而见之，若李赵二君则不得而见，不知其何如人也。太素又尝谓予曰：赵君既以金丹见遗，且言修道有三限之别，上者享年百有二十，九十次之，七十又次之，予至七十有疾，将解去，即服金丹以固一性，涉历三世，乃超离形器之外，予闻是说。至元丰七年，太素年七十，忽感疾，如赵君之言饵其金丹，后二日而卒。实某月某也，嗟夫！道家之说，天地与人以生，不与之死，戕伐其牛而死者，举世皆是也。知有神仙之道从而学之者，欲保其生也。如赵君之言，必涉三世而后得，其难如此乎？岂尘埃网罟之内，罪垢浊，缠结涂渍，必洗荡刮磨，经数百载，然后完洁，乃可以保天地之所与者乎？抑定于中者不乱，累于外者可忘。水火刀剑之来，尚委而去，况疾病乎？天下之事有不可致诘者，今赵君之论太素之亡，亦其一端乎？太素讳世淳，曾祖讳某，祖讳某，皆占籍金水。大素好恤孤贝周急，人多赖其力，亦内真之助也。家藏道书五千卷，著禅颂千余首，述五运六气图，六十年气候诀皆有理趣。子三人，公辅，公述，先卒，成之举进士。女四人，悉嫁良族，八年九月某日，乃葬于柏庙乡罗曲里西山之阳，铭曰：君常摄生，宜寿且棋，乃以疾终，莫得而知。仙说有夫，生兮可遗，或寓而正，或委而驰。为君作铭，纵言及斯。君如不昧，尚亦笑之。  

直鲁古  

【`辽史`】  

方伎传直鲁古，吐谷浑入。初太祖破吐谷浑，一骑士弃橐反射，不中而去，及追兵开橐视之，中得一婴儿，即直鲁古也。因所俘者问其故，乃知射橐者，婴之父也。世善医，虽马上视疾，亦知标本，意不欲子为人所得，欲杀之耳。由是进于太祖，淳钦皇后收养之。长亦能医，专事针灸，太宗时以太医给侍，尝撰脉诀，针灸书，行于世，年九十卒。  

别出古  

【`元史`】  

列传别出古，扎剌儿氏。太祖皇帝时，隶钦察卫军籍。岁壬辰，太宗皇帝命充蒙古军千户领军，从征金伐宋有功，癸丑卒。时子扎剌儿台，留北边，弟勃罗台袭职，勃罗台卒，扎剌儿台北还，仍命扎剌儿台袭，寻赐金符为相副万户，兼本千户。至元六年，从围襄樊，殁于军。子帖木儿，及哈八儿都俱幼，妻孛鲁罕以其所受虎符纳之官，及帖木儿长，仍赐虎符袭父职。十一年从丞相伯颜平宋有功，十四年进阶明威将军。是年夏征广东，以疾卒于军，无子。哈八儿都袭职，移戍广州，境内盗起，率兵擒贼酋赵侍郎，汪大老等，悉正其罪，皇庆元年卒。子那海袭，那海卒无子，以弟里帖木儿袭，授武德将军，河南淮北蒙古军都万户府副万户，寻加宣武将军，致和元年秋八月，奉西安王命，总兵守河中要害地。九月二日至河中，与陕西军迎战，生获九十八人。下有司按治之。天历元年十一月，又败陕西军于南阳，以功赐三珠虎符。  

别鲁古  

【`经世大典`】  

别鲁古，钦察氏，至元二十三年立钦察卫，命充本卫佥事，佩金符。武宗皇帝潜邸时，从征杭海。床兀儿王传旨，命总扈驾军为万户，从战有功，寻复为钦察卫佥事卒。子脱欢不花袭，脱欢不花卒，侄兀鲁思袭。天历元年秋九月，讨倒剌沙，兀鲁思与有战功，锡名拔都儿。二年从丞相燕帖木儿护送国玺，迎明甲皇帝于北，授虎符明威将军，大都督府副使。  

别里古  

【`经世大典`】  

别里古，钦察氏，至元三十一年，为钦察卫佥事。武宗皇帝潜邸时，成宗皇帝命从哈剌赤秃满万户。北征死事，武宗皇帝念之，命其子脱合安为百户，寻升千户，其佥事之职以次子脱欢不花代之。泰定四年以长孙秃满袭其职。  

永乐大典  

## 卷之一万九百三十五

六姥楚  

楚国楚地总说：  

【`程公说分纪`】  

周成王封鬻熊曾孙熊绎于荆蛮，胙以子男之田，居丹阳，今归州有阳故城在焉。后徙枝江，亦曰丹阳。文王熊赀立始都郢，初曰荆，后改号楚，盖古荆州地也。禹贡，荆及衡阳，惟荆州江汉，朝宗于海，九江孔殷，沱潜既道，云土梦作，又浮于江沱潜汉逾于洛至于南河。《周礼》职方正南曰：荆州，在天文鹑尾之次，翼轸之分。辰居已宫曰：双女，其境北自汝颖，南接衡湘，西连巴东，并吴方城带其内，长江阻其后，而汉水淮水或迤其上，或接其下。汉东江南之境，小国鳞次介于其间，楚皆夷灭之，其势雄峙于南方，出而北则与晋抗焉，荆之为言疆也。阳盛物坚，其俗急悍。  

【`史记`】  

天官辰星，仲夏，夏至，夕出郊东井舆鬼柳东口口此舍为楚。  

【`西汉书`】  

《地理志》地翼轸之分土也。今之南郡，江夏、零陵、桂阳、武陵、长沙及汉中汝南郡，尽楚分也。周成王时，封文武先师鬻熊之曾孙熊绎于荆蛮，为楚子居丹阳，后十余世至熊达，是为武王，寝以强大。师古曰：寝，渐也。后五世至严王，总师诸侯，观兵周室，并吞江汉之间，内灭陈鲁之国。后十余世，顷襄王东徙于陈，楚有江汉川泽山林之饶。江南地广，或火耕水耨，民食鱼稻，以渔猎山伐为业，师古曰：山伐，谓伐山取竹木。果蠃蛤食物常足，师古曰：蠃，音来戈反，蛤音门合，似蚌而圆。故口口此女俞生而亡积聚，应劭曰：口口此，弱也，言风俗朝夕取给女俞生而已，无久长之虑也。如淳曰：口口此或作鱼此，音紫。音庾。晋灼曰：口口此，病也。惰也。师古曰：诸家之说皆非也。口口此，短也。，弱也。言短力弱，材不能勤作，故夕取给而无储符也。如音是也。饮食还给，不忧冻饿，师古曰：还及，也。言常相及而给足也。亦亡千金之家，信巫鬼，重祀，而汉中淫失枝柱与巴蜀同俗。师古曰：失读曰氵失。柱音，竹肃反。枝柱言意相节谷阝，不顺从也。汝南之别皆急疾有气执，江陵故郢都，西通巫巴，东有云梦之饶，亦一都会也。  

【`淮南鸿烈解`】  

《兵略训》：昔者楚人地南卷沅湘，卷，屈取也。沅湘，二水名。北绕颍泗，颇泗，二水名也。西包巴蜀，东裹郯淮，巴蜀，郯淮，地名。颍汝以为洫，洫，沟江汉以为池，垣之以邓林，邓林，沔水上险绵之以方城，绵，落也。方城，楚北塞也，在南阳叶也。山高寻云，奚谷肆无景，肆，极也。极溪之深不见景。地利形便，卒民勇敢，蛟革犀兕以为甲胄，修缶杀殳短钅从，钅从，小矛也。齐为前行，积弩陪后，积弩，连弩。错车卫旁，疾如锥矢，维，金簇，箭羽之夭也。合如雷电，解如风雨，然而兵殆于垂沙，岳沙，地名。众破于柏举，楚国之强，大地计众中分天下。然怀王北畏孟尝君，胁于齐也背社稷之守而委身强秦，怀王入秦，秦留之蓝田也，兵挫地削，身死不还。  

【`张华博物志`】  

楚后背方城，前及衡岳，左则彭蠡，右则九疑，有江汉之流，实险阻一之国也。  

【`朱子语类`】  

楚地最广，今之襄汉皆是，尽是强大，齐晋若不更伯，楚凶吞周而有天下。缘他极强大。所以齐威晋文责之，没紧要底事。威公岂不欲将亻替王猾夏之事责之，但恐无收杀，故只得如此。至如晋文城濮之战，依旧委曲，还他许多礼数，亦如威公之意。然此处亦足以见先王不忍戕民之意未泯也。设使威之所以责之者不少假借，他定不肯服，兵连祸结，何时而已。到得战国，斩首动是数万，无复先王之意矣。  

【`数豕者`】  

楚地九等，左氏襄公二十五年，楚荐掩书土田，度山林，鸠薮泽，辨京陵，表淳卤，数疆潦，规偃豕者町原防，牧阝显皋，井衍沃，以授子木礼也。《周礼》曰：此九等是楚之地善恶有九等。度山林，度，量山林之材以共国用，鸠，薮泽，鸠，聚也。聚成薮泽以备田猎。辨京陵，辨，别也。绝高曰京，大阜曰陵，别之以为冢墓之地。表淳卤，淳卤，薄之地，表异轻其税赋。数疆潦，疆界有流潦者，计数减其租入。规偃豕者，偃豕者下湿之地，规度其受水多少。町原防，广平原防堤也。防堤间地不得方正，如井田别为小顷町，牧阝显皋水厂圭下湿为刍牧之地，井衍沃，衍沃平美之地，如周礼制以为井田也。又见井地九等。  

永乐大典  

## 卷之一万一千六百十八

十四巧老  

寿亲养老书二  

【`寿亲养老新书`】  

寿亲养老之事，著于诸儒记礼之书备矣。然自后世观之，则犹有未备焉者何也？二帝三王之世，风气浑沦，人生其间，性质醇厚，故能平血气于未定方刚之际，全筋力于欲衰将老之时，人子之爱其亲，因其康强，加以奉养，为之安其寝处，时其旨甘，娱其耳目心志，即可使之燕佚怡愉，全生而益寿，则礼经所载，谓之备可矣。后世大枞日漓，真元日，七情为诊，六气乘之，壮或夭伤，老宜弱，孝子慈孙，服勤左右，寝膳调娱之外，尤不能不唯疾之忧，而求之礼经，则不过曰：“痛痒抑搔而已。”若秦越有过雒之所为医，曾未见之省录，顾得谓之备欤。孝哉，陈令尹！乃能缉是书于千数百年之后，而特详于医药治疗之方，凡为四时调摄，食治备急合二百三十有三焉，斯亦备矣。吾樵乡先哲太师文靖邹公之曾孙，敬直翁钭，推老老亲亲之念，纟由绎是书有年，犹恨其说之未备也。则又广集修嘉言懿行，奇事异闻，与夫药石膳羞器服之宜于佚老者，厘为三卷，而方论所述，愈益精详，是书始大备。吾闻乔木故家，寿基世积，翁之高祖叔祖，二母夫人，皆年过九十，备极荣养，今翁亦稀年矣。桂子兰孙，盈庭戏彩，青山流水，竹色花香，鸠杖鹦杯，苍颜玄鬓，见者谓不老地行仙，盖是书验于公家久矣。兹复不私其验，绣诸梓而公之，且拳拳导夫人以自养之说，夫能知自养之养，而后能安享子孙之养，此吾于读书重叹翁用心之仁也。仁者必寿，繇是八十而师，九十而相，百岁而定律令，百世而与咨谋，衍而为商大夫之八百。鲁元而下，家庆一堂，是书之验，将千岁之日至而未止也。《诗》曰：永锡尔类。又曰：永锡难老，请为翁三诵之。昔大德丁未中元，樵西麓苑彻孙序。《颜氏家训》曰：夫所以读书学问，本欲开心明目，利于行耳，未知养亲者，欲其观古人之先意，承颜怡声下气，不惮劬劳，以致甘腰，惕然惭惧，起而行之也。《经史传记》述孝子顺孙嘉言懿行，联篇累牍，不胜其纪，今略举数千条以激发夫人孝爱之心，必有目之心之而兴起者矣。《文公家礼》曰：凡子事父母，妇事舅姑，天欲明，咸起盥漱栉总具冠带，昧爽适父母舅姑之所，省问父母舅姑起，子供汤药，妇具晨羞，供具毕，乃退，各从其事。按《内则》曰：子事父母，妇事舅姑，鸡初鸣，适父母舅姑之所。及所，下气怡声，问衣寒燠，疾痛若苛关痒而敬抑搔之。怡。悦也。  

苛，疮也。抑，按也。搔，摩也。温公曰：丈夫唱喏，妇人道万福，问侍者夜来安否？何如？侍者曰安，乃退，其或不安节，则侍者以告，此即礼之晨省也。出入则或先或后，而敬扶持之。先后，随时使也。进盥，少者奉盘，长者奉水，请沃盥，盥卒，授巾。盘水盥水者，巾以悦手。问所欲而敬进之，所欲，如下文饣酏之类。柔色以温之，温，藉也。承尊者必和颜色也。饣酏，粥也。稠者为饣，稀都为酏。酒醴，厚者为酒，薄者为醴。唯所欲，随所爱束栗饴蚕以甘之，饴，糖也。毛艹羹，鱼肉为羹，毛艹之以菜菽、麦、蒉、稻、黍、梁、秫，菽，大豆也。蒉，麻也。稻、黍、梁、秫，皆米也。唯所欲。随所爱束栗饴蚕以甘之，饴，糖也。四者味皆甘，堇亘艹榆，免薨、氵修随以滑之，堇与亘艹相类，与榆相类。四物新者曰免，乾者曰薨。氵修，溲也。氵随，滑也。数者性皆滑。脂膏以膏之，脂膏亦类也。角者曰脂，无角者曰膏，二者皆肥而泽。父母舅姑必尝之而后退。尊长举箸，子妇乃各退就食，温公曰：药物乃关身之切务，人子尝亲自检数调煮供时，不可但委婢仆，脱若有误，即其祸不测。晨羞，俗谓点心。《易》曰：“在中馈。”《诗》曰：惟酒食是议。几烹调饮膳，妇人之职也。近年妇女骄倨，皆不肯入庖厨。今纵不亲执刀匕，亦当检校监视，务令精洁。刘氏曰：问其意之所欲食者，则敬顺之心以进之，和柔其色以温之，芬芳共意以奉之，庶其亲喜而不厌也。孝子之事其亲，必养其志，常使欢欣，乐其子之能养。《曲礼》曰：“凡为人子之礼，冬温而夏清，昏定而晨省。”定安其秫衽也。省问其安否如何？温公曰：父母勇姑将寝，则安置而退，丈夫唱喏，人安置，此即礼之昏定也。老莱子少以孝行养亲，年七十，父母俱存，着五色斑兰之衣，为婴儿戏于亲侧，言不称老。为亲取食，上堂足跌而偃，因卧地为婴儿啼，或弄鸡于亲侧，欲亲之喜，身老寿而双亲具庆，亘今古鲜俪者也。东汉黄香事父，竭力致养，暑则扇床枕，寒则以身温席。晋王延事亲色养，夏则扇枕席，冬则以身温被。隆冬盛寒，体常无全衣，而亲极滋味。二人孝行，甚相类也。陈太丘诣荀朗陵，贫俭无仆役，乃使元方将车，季方持杖从后，长文尚少，载着车中。既至，荀使叔慈应门，慈明行酒，余六龙下食，文若亦小，坐着膝前。于时奏真人东行，两家父子会聚之乐至矣哉！陈实，字仲弓，为太丘长，荀淑举方正，补朗陵侠相。纪，字元方，实长子。至德绝俗，与实高名并著，而弟谌又配之，每宰府拜召。高雁成群，世号三君。谌，字李方，淑有八子：俭，绲，靖，焘，汪，爽，肃，敷，居西豪里。县令曰：“高阳氏有才子八人，署其里为高阳里。时人号曰八龙。”于时德星聚，太史奏五百里贤人聚。朱文公《聚星亭画屏》：赞云：猗欤陈子，神岳钟英，文渊懿范，道广心平，愿言怀人。曰我同志，故朗陵君，荀季和氏，连峰对起，丽泽潜滋，亻爱而不见，有黯其思。薄言造之，顾无仆役，独呼二儿，驾予以出，青刍黄犊，布幔载车，策纪前卫，杖谌后趋，所造伊何，高阳之里，维时荀君，闻至而喜。顾谓靖生，往应于门，六龙矫矫，布席开尊，靖肃而前，翁拜其辱。何误斯晨，得见清穆，命爽行觞，旅馈次陈，献酬交错，社度情亲。载笑载言，罔非德义。益迈乃猷，以辅斯世。髡髦两稚，亦置膝前。漂深本固，莫出匪贤，崇台回极，于以占天，犹曰兹野，德星萃焉。高山景行，好德所同；课忠责孝，得概余衷。有客诣陈大丘，谈锋甚敏，太丘乃令元方、季方炊饭。太丘问炊何迟留？元方跪曰：“君怀客语，乃具窃听，炊忘着箪，今皆成糜。”太丘曰：尔颇有所识否？二子长跪俱说言无遗失。太丘曰：如此俱成糜自可，何必饭邪？王长豫为人谨顺，事亲尽以养之孝，丞相见长豫辄喜，敬豫辄嗔，长豫与丞相语，常以谨密为端，观其亲之喜愠，则其子为人可知矣。悦，字长豫，导长子，恬，字敬豫，导次子，丞相导也。王羲之牵诸子抱弱孙，一味之甘，割而分之，以娱目前。羲之生七子，羲之又有之。长凝之，字子直，第三子徽之，字子猷，最幼子献之，字子敬，孙祯之，徽之之子。后周李迁哲，除真州刺史，其本周也。男女六十九人，缘汉千余里第宅相次，姬腾之有子者分处其中，迁哲鸣笳导从，往来其间，纵酒欢燕，子孙参见，或忘其年名，披薄以审之，汉陆贾五男，常乘安车驷马，从歌鼓瑟，侍者十人。约其子曰：过汝，汝给人马酒食，其往来击鲜之乐，未得如迁哲之子孙众多。唐郭子仪诸孙数十人，每群孙问安不尽辨，颔之而已，此亦可以为盛也。子仪，书令，二十四考，寿八十五。唐河东节度使柳公绰，在公卿间，最名有家法，中门东有小斋，自非朝谒之日，每平旦辄出至小斋，诸子仲郢皆束带晨处于中门之北，公绰决私事，搂宾客与公权及群从弟再会食，自旦至暮，不离小斋，烛至，则命一人子弟执经史躬读一过，讫乃讲议。居官治家之法，或论文，或听琴，至人定钟，然后归寝，诸子复昏定于中门之北，凡二十余年，未尝一日变易。公绰，公权、公谅，兄弟三人。公器，公度，其从兄弟也。公绰一子四孙，李仲郢，孙璞，辟，公权子诚，应子仲宪。孙，字直清。公绰子仲郢，事公权如事公绰，公权未尝不束带为京兆尹，出遇公权于通衢，必下马笏立，候公权过乃上马，公权莫归，必束带迎候于马首。公权屡以为言，仲郢终不以官达有小改。公绰妻韩氏，相国休之曾孙，家法严肃俭约，为缙绅家楷范，常命粉苦参黄连熊胆和为丸，赐诸子每永夜习学，含之以资勤苦。仲郢以礼律身，居家无事，常端坐拱手，出内齐亦肃容束带。三为大镇。既无良马，衣不薰香。公退，必读书手不释卷事事皆可法也。柳曰：崔山南昆弟子之盛，乡族罕比。山南祖母王母长孙夫人年高无齿，祖母唐夫人事姑孝，每旦栉纵笄，拜于阶下，即升堂乳其姑。长孙夫人不粒食数年而康宁，一日疾病，长幼咸萃，宣言无以报新妇，有子有孙，皆得如新妇孝敬，则崔之门，安得不昌乎？崔山南昆弟，唐世系博陵弟二房，崔廷页八子，世比荀氏八龙，字从律，为山南西道节度。张苍口中无齿，饮乳，寿百余岁。秽城有人年一百四十岁，不复能食谷，饮曾孙妇乳。见《南史?梁须萧印传》东汉姜诗事母至孝，妻奉顺尤笃。母好饮江水，水去舍六七里，妻常诉流而汲。姑嗜鱼，又不能独食，夫妇常力作供，呼邻母共之。舍侧忽有涌泉味如江水，每旦辄出双鲤鱼，常以供二母之膳，子妇同心竭力以致其养。不易得也。节孝徐先生，事母谨严，非有大故，未尝去其侧。日具太夫人所嗜，或不获，即奔走闹市，若有所亡。人或慕其纯孝，损直以售之，亲戚故人，或致甘毳，诚不至，礼不恭，弗受也。所奉馔，皆手自调味，太夫人饮食时，先生率家人在右为儿嬉，或讴歌权说之，故太夫人虽在穷巷，而奉养与富贵家等，无须更不快也。先生名积，字仲车，自儿童不为嬉戏，寡言笑，庄毅如成人，事母太夫人笃孝。朝夕冠带问起居，一日幞头晨省，外氏诸妇大笑之，翌日复如是，笑不已，被笑旬日弥恪。自是至老不废。《童蒙训》云：先生因具公裳见贵官，忽自思云：见贵官尚必用公裳，岂有朝夕有见母而不具公裳者乎？遂晨省具公裳揖其母，先生应举贡礼部，不忍一日去其亲。遂徒步载母西入京师。中进士第，同榜第一人许安世率同年数十人拜太夫人于堂上，仍以百千太夫人寿，数往返，先生终拒之。先生年过壮未娶，或勉之，答曰：娶非其人，必为母病，予非敢忘嗣，固有待也。初从安定胡先生学潜心力行，不复仕进，其学以至诚为本，积思六经而喜为文词，老而不衰，政和六年，谥节孝处士。任元受事母尽孝，母老多疾病，未尝离左右，元受自言老母有疾，其得疾之由，或以饮食，或以燥湿，或以语话稍多，或以忧喜过。尽言皆朝暮候之，无毫发不尽。五脏六腑中事，皆洞见曲折，不待切脉而后知，故用药必效，虽名医不逮也。张魏公作都督，欲辟之入幕，元受力辞曰：尽言方养亲使，得一神丹可以长年，必持以遗母，不以献公也。况能舍母而与公军事邪！公太息而许之。程明道先生曰：“事亲者不可以不知医。”陆放翁曰：先公守南都时，有直秘阁张山者，开封人。判留司御史台事，年八十余矣，视听步履饮食悉如少壮。或问何术至此？曰：吾无他术，但顷尝过异人授一药，服之数十年，未尝曹辍耳。其法用香附子、姜黄、甘草三物，同末之，沸汤点，晨起空心服三四钱，名降气汤，以人所以多疾病者多由气不降，故下虚而上实，此药能导之使导归下尔。乡人有效之者，或返致虚弱，盖香附子姜黄泻气太甚而然，不知山何以独能取效如此。意其别有它术，特托此药以罔人，及渡江，见一武官王升者，亦七十余矣。康强无病，问何所服药，则与山正同。而后知人之于药，各有所宜，不可强也。祖光禄少孤贫，性至孝，常自为母炊爨作食，王平北闻其佳名，以两婢饷之，因取为中郎。祖讷，字士言，能清言。温峤荐为光禄大夫。王义，字叔，原为平北将军。吴隐之事母孝谨，与太常韩康伯邻居。康母贤明妇人也。谓康伯曰：汝君居铨衡，当举如此辈人。及康伯为吏部，隐之遂阶清级。古人以孝行取人，贤明之妇亦知此义。吕侍讲希哲言：孝子事亲，须事事躬亲，不可委之使令也。尝说谷梁言天子亲耕，以供粢盛，王后亲蚕，以供祭服，国非无良农工女也。以为之所尽事其祖祢，不若以已所自亲者也。此说最尽事亲之道。又说为人子者听于无声，视于无形，未顷刻离亲也。事亲如天，顷刻离亲，则有时而违天，天不可得而违也。吕侍讲，字原明，申国正献公，公著之长子，正献公居家简重寡默，不以事物经心，而申国夫人性严有法度，虽甚爱公，然教公事事循蹈规矩。甫十岁，祁寒暑雨，侍立终日，不命之坐，不敢坐也。日必冠以见长者，平居虽甚热，在父母长者之侧，不得去巾袜缚裤衣服，唯谨行步出入无得入茶肆酒肆。市井里巷之语，郑卫之音未尝一经于耳。不正之书，非礼之色，未尝一接于目。内则正献公与申国夫人教训之严，外则焦先生千之字伯强化导之笃，故公德器成就，大异众人。公尝言：“人生内无贤父兄，外无严师友，而能有成者少矣。司马温公曰：“凡诸卑幼，事无大小，毋得专行，必咨禀于家长。”又曰：凡子受父母之命，必籍记而佩之。时省而速行之，事毕则返命焉。或所命有所不同行者，则和色柔声，具是非利害而白之，待父母之许，然后改之。若不许，苟于事无大害者，亦当曲从，若以父母之命为非而直行已志。虽所执皆是，犹为不顺之子，况未必是乎？吴顾恺每得父书，常扫洒几案，舒书于上，拜跪读之，每句应诺，阅毕再拜。得父之书犹拜跪而读，受父之命，其敬佩而行，当何如耶？包孝肃木丞，字希仁，始及第，以亲老侍养，不仕官且十年，人称其孝。范忠宣纯仁字尧夫，再调官皆不赴，文正公遣之，公曰：纯仁岂可重于禄食而轻去父母邪？虽近亦不能朝夕在侧，遂终养焉。二公以事亲为重，以仕进为轻，可法也。王逢原《思归赋》云：吾父八十，毋发亦素，尚尔为吏，京焉遐路。嗷嗷晨鸟，其子反哺，我岂不如？郁其谁素，惟秋之气，惨栗感人。日兴愁思，侧睇江滨，忆为童子。当此凛辰，百果始就，迭进其珍。时则有紫菱长腰，红芡圆实，牛心绿蒂之柿，独包黄肤之栗，青芋连区，乌稗五出，鸭脚受彩乎微核，木瓜镂丹而成质，青乳之梨，赤页壶之橘，蜂蛹淹齿差，槟栌渍蜜，膳羞则有交鸟青鸟野鹰。泽凫鸣鹑，清江之膏蟹，寒水之鲜鳞，冒以紫姜杂以菱首，觞浮更艹菊，俎荐菁韭，坐溪山之松篁，扫门前之桐柳。僮仆不哗，图书左右。或静默以终日，或欢言以对友，信吾亲之所乐，安闾里其滋久。切切余怀，欲辞印绶，固非效渊明之衤篇心，耻折腰于五斗。潘岳《闲居赋》云：太夫人在堂，览止足之分，庶浮云之志，筑室种木，逍遥自得。池沼足以渔钓，舂税足以代耕，灌国鬻疏，供朝夕之膳。牧羊酤酪，俟伏膳之资。凛秋暑退，熙春寒往，微雨新晴，六合清朗。太夫人御板与，升轻轩，远览王畿，近周家国，席长筵，列子孙，柳垂阴，车结轨，或宴于林，或禊于汜，昆弟斑白，儿童稚齿，称万行寿以献觞，或一惧而一喜，寿觞举，慈颜和，浮极乐饮，丝竹骈罗，频足起舞，杭音高歌：人生安乐，孰知其他。王潘《二赋》：仕宦而志于事亲者，良可讽味。黄山谷手书云：王谷共稚川，元丰初，调官京师，寓家鼎州，亲老九十余矣。尝阅贵人家歌舞，醉归书其旅邸壁间云，“雁外无书为客久，蛩边有梦到家多。书堂玉佩萦云响，不及桃源欢乃歌。”余访稚川于邸中，而和之诗曰：五更归梦常苦短，一寸客愁无奈多。慈母每占鸟鹊喜，家人应赋户炎户多歌。身如病鹤翅翎短，心似乱丝头绪多。此曲朱门歌不得，湖南湖北竹枝歌。王稚川既得官都下，有所盼忘归，余戏作林夫人《矣欠乃歌》二章与之。竹枝歌本出三巴，其流在湖湘耳，矣欠乃，湖南歌也。诗曰：花上盈盈人不归，枣下纂纂实已垂。腊雪在时听马嘶，长安城中花片飞，从师学道鱼千里，盖世成功黍一炊。日月倚门人不见，看尽林鸟返哺儿。四诗之作，可谓书朋友贵善之义。山谷至孝，奉母安康君，至为亲涤虎子，未赏顷刻不共子职。故锡类之意，力劝稚川以归侍云。明道伊川二先生之母夫人候氏，事舅姑以孝谨称。与太中公王向相待如宾客，公赖其内助，礼敬尤至。而夫人谦顺自牧，虽小事未尝专。必禀而后行。伊川曰：先夫人侯氏七八岁诵古诗曰：女子不夜出，夜出秉明烛，自是日幕，则不复出房阁。既长好文而不为辞章，见世之妇女以文章笔札传于人者，则深以为非。杨诚斋夫人罗氏年七十余，每寒月黎明即起，诣厨躬作粥一釜，遍享奴婢，然后使之服役。其子东山先生启曰：天寒何自苦如此？夫人曰：奴婢亦人子也，清晨寒冷，须使其腹中略有火气，乃堪服役耳。东山曰：夫人老且贱事，何倒行而逆施乎？夫人曰：我自乐此，不知寒也。汝为此言，必不能如吾矣。东山守吴兴，夫人于郡圃种纟宁，躬缉绩以为衣，时年八十余矣。东山月俸分以奉母，夫人忽小疾，既愈，出所积券曰：此长物也，今宜悉以谢医，则吾无事矣。平居首饰止于银，衣止于纟由绢，生四子三女，悉自乳曰：饥人之子，以哺吾子，是诚何心哉！其家采掾土阶如田舍翁，三世无增节，史良叔守庐陵，官满来访。入其门，升其堂，日之所见，无非可敬可仰可师可法者，所得多矣，因命画工图之而去。诚斋东山，清介绝俗，固皆得之天资，而妇道母仪所助者亦多矣。《左传》：文伯之母老而犹绩，文伯曰：以歇之家而主犹绩乎？母曰：王后亲织玄沉，公侯之夫人加以纟延，卿之内子为大带，命妇成祭服，列士之妻加之以朝服，自庶士以下皆衣其夫。社而赋事，而献功，男女效绩，愆则有辟，古之制也。罗鹤林大经云：观诚斋夫人，乃知古今未尝无列女，未尝无贤母。籍溪《胡氏宗系记序》云：吾家自上世以来，事亲从兄，多以孝悌闻。曾祖十四公有二兄，虽已共居，每事必先咨长兄，次咨仲兄。二兄不取而后取，二兄许行而后行，曾祖妣余太君感末疾，十年不离床席，欢食、起居、梳沐、盥漱皆须人抱负扶掖。子孙妇女左右奉事惟惧不如其意，祖妣章太君，妣余氏，叔祖妣吴令人，更互直侍，衣不解带，目不交睫，朝夕匪懈，余太君常慰劳之曰：“吾无以报汝等，天当以汝等。”吴令人果应福庆，是生文定公，登巍科，历显任，其立朝正色，直言无所假借，所以纳忠君父之意，虽死不忘。宪昔侍文定居漳滨十五年，见其躬事二亲，可谓尽之矣。奋由白屋，二亲安乐享禄养者二十二年，皆生受官邑之封，此人间所稀有，令人慈母也。通诗书，达义理，愉颜柔色以事之，不足以为难，中大公严毅豪勇，不可少获，文定所以事之者，未始徇其意，每每以正道开说，中大久而益亲信之，有晚生儿女三人，初以为虑，文定视之如一，嫁幼妹与已女，装遣奁具无少异，中大临终，以二荆授文定曰：“二弟若不才，为汝之羞，可严教之。”文定注对曰：“誓不忍挞之。”其后循循然诱以学术，迪以道义，立之昏宦，皆克有成立。至使一家，难妇女儿童，咸知恭顺之道，实由文定躬行之化所及也。孔子曰：人之行莫大于孝。有子曰：孝悌也者，其为人之本欤，后代子孙当务勉行孝悌，以无忝所生，庆几门风益振，家声不队，岂不善载！胡文定公安国，字康侯，仕至给事中。二弟安止，仕至郡木卒。次安老，仕至知州。三子，长致堂。寅，子明仲，仲五峰。宏，字仁仲，季宁，籍滨。宪，字原仲。仕至秘书省正字。西围太壮字季覆五峰第三子。元魏杨播，家世纯厚，并敦义让，昆季相事，有如父子。椿津恭谦，兄弟旦则聚于厅堂，终日相对，未曾入内，有一美味，不集不食。厅堂间往往帏幔隔障，为寝息之所。时就休偃，还共谈笑，椿年老，曾他处醉归，津扶持还至假寝，阁前承候安否。椿津年过六十，并登台鼎，而津常旦幕参问，侄罗列阶下，椿不命坐，津不敢坐，椿每近出，或日斜不至，津不先饭，椿还然后共食。食则津亲受匙箸，味皆先尝，椿命食，然后食。津为肆州，椿在京宅，每有四时嘉味，辄因使次附之。若或未寄，不先入品，一家之内，男女百口，缌服同爨，庭无间言。杨播字延庆，事元魏孝文帝为平东将军。椿字延寿，位至司徒。津字罗汉，为司空。椿津俱事明太后。椿尝戒子孙云：吾兄弟在家必同盘而食，若有近行不圣，必待其还，亦有过中不食，忍饥相待。吾兄弟八人，今存者三，不忍别食也。闻汝兄弟时有别斋独食者，又不如吾一世也。又云：仕魏以来，高祖而下，七君守，三十二剌史，内外显仕少比。司马温公与其兄伯康友爱尤笃，伯康年将八十，公奉之如严父，保之如婴儿。每食少顷，则问曰：“和无饥乎？”天少冷，则附其背曰：“衣得无薄乎？”范忠宣知襄城县，承事伯兄，照管汤药、饮食、居处、衣服，必躬必亲，如孝子之事严父。事亲从兄，仁义之实，爱敬之理，与生俱生，仁之至，义之尽也。温公耆英真率会约。序齿不序官。为具务简素，朝夕食各不过五味，菜果脯醢之类，各不过三十器。酒巡无算，深浅自斟，主人不动，客亦不辞，逐巡无下酒，时作莱美不禁。召客共用一简，客注可否于字下，不别作简，或因事分简者听，会日早赴，不待促。违约者每事罚一臣觥，公自序其诗云：作真率会，伯康与与君从七十八岁，安之七十七岁，正叔七十四岁，不疑七十三岁，叔达七十岁，光六十五岁，合五百一十岁。口号成诗，用安之前韵：伯康温公之兄，君从席汝言。安之王尚恭，正叔楚建中，不疑王谨言。七人五百有余岁，同醉花前今古稀。走马斗鸡非我事，宁衣绿发且相辉。经春无事连翩醉，彼此往来能几家。切莫辞斟十分酒，尽从他笑满头花。南阳刘马之，为柏冲长史，冲尝至马之家，马之方条桑，谓冲使君既枉驾，宜先诸家君。冲诣其父，父命乃还，拂短褐与冲言，父使马之自持浊酒苴莱供宾，冲敕人代之，父辞曰：“若使官人，则非野人意也。”德星之聚，慈明行酒，六龙下食。宋胡侍讲青治家甚严，闺门整肃，尤谨内外之分，诸子常侍立左右，宾至则供亿茶汤，待客不用使令而以子弟，礼度娴雅，杜子美诗亦有：“问答未及已，儿女罗酒浆”之句。横渠先生曰：若亲之故旧所喜，当极力招致。实客之奉，当极力营辨。务以悦亲，不可计家之有无，然又须使之不知，其勉强劳若，苟使见其为而不易，则亦不安矣。唐张士严，父病，药须鲤鱼，冬月冰合，有獭御鱼至前，得以供父，父遂愈，宋查道字湛然，歙州人。母病思鳜鱼美，方冬苦寒，道泣祝于河，凿冰脱巾以取之，得鳜尺许以馈，母疾寻愈，孝感之事，无世无之，孟宗得荀之事尤奇，陈遣之铛饭，蔡顺之共器椹，尤于患难中得力。真西山参政，性笃孝，为母吴夫人祈福词云：“天下之乐，莫如以禄之及亲。人子之情，尤欲其亲之难老。”母疾愈，醮谢词云：莫亲乎母，实为命以相依，盖高者天，惟尽诚而可动。愿损臣身之算，以延母氏之龄，炉薰之炉未销，囊药之功已应，孝行之简在帝心君此，为人子者可不敬诸。应璩《古乐府》云：昔有行道人，陌上见三叟。年各百余岁，相与锄禾莠。住车问三叟，何以得此寿？上叟前置辞：量腹节所受，中叟前置辞，室内妪粗丑。下叟前置辞：幕卧不覆首。要哉三叟言，所以能长久。《晦翁语录》或云：俗语：夜饭减一口，活得九十九。先生曰：此出《古乐府?三叟诗》。唐柳公度，年八十有强力。人问其术，对曰：吾平生未赏以脾胃熟生物，暖冷物，不以元气佐喜怒耳。此下十数条，述老人所以观顺自养者。富郑公年八十，书座右云：“守口如瓶，防意如城。”张延老，名珙，年七十余，步趋拜起健甚。自言夙兴必拜数十。老人气血多滞，拜则支体屈伸，气血流畅，可终身无手足之疾。唐仲俊年八十五六，极康宁，自言少时因读千字文有所悟，谓“心动神疲”四字也。平生遇事，未当动心，故老而不衰。太医孙君，字景初，自号四休居士，山谷问其说，四休笑曰：粗茶淡饭饱即休，补破遮寒暖即休，三平二满过即休，不贪不妒老即休。山谷曰：此安乐法也。夫少欲者，不伐之家也。知足者，极乐之国也。四休家有三亩园，花木郁郁，客来煮茗，谈上都贵游人间可喜事。或茗寒酒冷，实主皆忘，其居与余相望。暇则步草径相寻，故作小诗，遣家僮尽歌之。以侑酒茗诗曰：太医诊得人间病，安乐延年万事休。又曰：无求不着看人面，有酒可能留人嬉。欲知四休安乐法，听取山谷老人诗。山谷《四印》云：我提养生之四印，君家的有更赠君。百战百胜，不如一忍。万言万当，不如一默。无可简择，眼界平，不藏秋毫，心地直，我肱三折得此医。自觉两踵生光辉，团蒲日静鸟呤时，炉薰一炷观之，四休《四印》，老少富贫，普同受用。东坡云：旧说南阳有菊水，水甘而芳，居民三十余家饮其水皆寿，或至百二三十岁。蜀青城山老人村，有见五世孙者，道极险远，生不识盐酸，而溪中多枸杞，根如龙蛇，饮其水故寿。道人中往往多有耆寿者，陆放翁云：青城山上宫道人，此人也。巢居食松麸。年九十矣，人有谒之者，但粲然一笑，有所请问，则托言病聩，一语不肯答。予尝见之于丈人观道院，忽自语养生曰：为国家致太平与长生不死，皆非常人所能。且当守国使不乱，以待奇才之出，卫生使不夭，以须异人之至。不乱不夭，皆不待异术，惟谨而已。予大喜，从而叩之，则已复言聩矣。放翁又云：老叶道人，龙舒人，不食五味，年八十七八，平生未发有疾，居会稽舜山，天将寒，必增屋瓦，补墙壁，使极完固。下帷设帘，我储薪炭，杜门终日，及春乃出。对客庄敬，不肯多语。予每访之，殊无它语。一日默作意欲叩其所得，才入门，即引入卧内烧香，具道其遇师本末。若先知者，亦异矣夫。盱江有日峰丘道人，号河南子，年九十余，皓发朱颜，冬夏一单衣，雨雪不张盖。叔祖西岩寺丞招之，来泰宁留十余载，携一道篮，系一小牌子，上书诗四句云：老迟因性慢，无病为心宽。红杏难禁雨，青松耐岁寒。常跣足卖卜于市，得钱则散与小儿，儿争拾之。黄玉窗与二三友叩问功名，皆笑而不言，独指玉窗云：“子寿高。”尝问养生之术，但指小牌子上诗四句视焉。今历五十余年，信知其言之有味也。太乙真人《七禁文》：其六曰：美饮食，养胃气。彭鹤林貂云：夫脾为脏，胃为腑，脾胃二气互相表重。胃为水谷之海，主受水谷，脾为中央，磨而消之，化为血气，以滋养一身。灌溉五脏。故修生之士，不可以不美其饮食。所谓美者，非水陆毕备，异品珍馐之谓也。要在乎生冷勿食，尘硬勿食，勿强食，勿强饮，先饥而食，食不过饱。先渴而饮，饮不过多。以至孔氏所谓“食饴而蚀，鱼馁而肉败不食”等语，凡此数端，皆损胃气，非惟致疾，亦乃伤生，欲希长年。此宜深戒，而亦养老奉亲，与观顾自养者之所当知也。黄山谷云：烂蒸同州羔，灌以杏酪，食之以匕，不以箸。南都拨心面，作槐芽温淘。糁以襄邑抹猪，炊共城香稻，荐以蒸子鹅，吴兴庖人斫松江鲈，继以庐山康王谷水烹曾坑豆品，少焉解衣仰卧，使人诵东坡赤壁前后赋，亦足以一笑也。此虽山谷之寓言，然想像其食味之美，安得聚之？以奉老人之旨甘。东坡《老饕赋》云：庖丁鼓刀，易牙烹熬，水欲新而釜欲洁，火恶陈而薪恶劳，九蒸暴而日燥，百上下而汤鏖。赏项上之一脔，嚼霜前之两螯，烂樱珠之煎蜜，氵翁杏酪之蒸羔，蛤半熟以含酒，蟹微生而带糟。盖聚物之夭美，以养吾之老饕，婉彼姬姜，颜如李桃，弹湘妃之玉瑟，鼓帝子之云王敖，命仙人之萼绿华，舞古曲之郁轮袍。引南海之玻璃，酌凉州之蒲萄，愿先生之耆寿，分余沥于两髦，候红潮于玉颊，惊暖响于檀槽，忽累珠之妙曲，抽独尔之长缲，闵手倦而少休，疑吻燥而当膏，倒一缸之雪乳，列百柁之琼艘，各眼滟于秋水，咸骨碎于春醪。美人告去，已而云散。先生方兀然而禅逃，响松风于蟹眼。浮雪花兔毫，先生一笑而起，渺海阔而天高。若溪渔隐曰：东坡于饮食，作诗赋以寓之，往往皆臻其妙，如《老饕赋》《豆粥诗》是也。《豆粥诗》云：江头千顷雪色芦，茅出没晨烟孤。地确舂糠光似玉，沙瓶煮豆软如酥。我老此身无着处，卖书来问东家住。卧听鸡鸣粥熟时，蓬头曳履君家去。又《寒具诗》云：纤手搓来玉数寻，碧油煎出嫩黄深。夜来春睡无轻重，压遍佳人缠臂金。寒具乃捻头也，出刘禹锡佳话。过子忽出新意，以山芋作玉糁羹，色香味皆奇绝，天酥陀则不可知，人间决无此味也。诗云：香似龙涎仍酽白，味如牛乳更全清。莫将北海金，轻比东坡玉糁美。诚斋《菜羹诗》亦云：云子香抄玉色鲜，菜羹新煮翠茸纤，人间脍灸无此味，天上酥陀恐尔甜。宋太宗命苏易简讲文中子，有杨素遣子食经美□含糗之说，上因问食品何物最珍？对曰：物无定味，适口者珍。曰：臣止知严计为美，臣忆一夕寒甚，拥炉痛饮，夜半吻燥，中庭月明，残雪中覆一莱孟，连咀数根。臣此时自谓上界倦厨，惊脯凤胎，殆恐不及。屡欲和冰过壶先生传纪其事，因循未果也。上笑而然之。唐刘晏五鼓入朝，时寒，中路见卖蒸胡处，熟气腾辉，使人买，以袍袖包裙褐底啖，谓同列曰：“美不可言。”此亦物无定味，适口者珍之意也。倪正父云：鲁直作食时五观，其言深切，可谓知暂愧者矣。余当入一佛寺，见僧持戒者，每食先淡三口，第一以知饭之正味，人食多以五味杂之，未有知正味者。若淡食则本自甘美，初不假外味也。第二思衣食之从来，第三思农夫之难苦，此则五观中己备其义。每食用此为法，极为兰易，且每三口，已过半矣。后所食者难无美蔬，亦自可了，处贫之道也。又云：造物党我以生，逸我此处缺文十八字。天命我逸而我自劳可乎？又曰：吾乡有前辈三人，其一施大任参政，享年九十有四。其一李季叔参政，享年八十有一。其一沈持要詹事，今年已八十有二，耳目聪明，步履轻捷，夜书细字，三贤难老，皆以绝欲早，故效验彰彰如此。然则欲求长平者，可不以为法乎？《倪正父经钅且堂杂志》述五事云：静坐第一，观书第二，看山水花木第三，与良朋讲论第四，教子弟第五，述齐斋十乐。云：读义理书，学法帖字，澄心静坐，益友清淡，小酌半醉，浇花种竹，听琴玩鹤，焚香煎茶，登城观山，寓意奕棋。虽有他乐，吾不易矣。刘后村云：外舅林宝章。晚岁奉祠，书庐略缮葺，小囿粗种，体中佳时，幅巾短褐，野眺露坐，悠然忘归。二子公遇公选，朝夕侍公，跬步不离。家庭讲业，偶有会意，公辄喜曰：“天下至乐不出闺门之内，公遇兄弟，安隐约习。苦淡耆年，一灯荧然，语必达旦。至言妙义，不绿师授，亦非言语文字可传。公遇号寒斋，二子同字子真，合字子常，守寒斋孝友之规，子常事兄如父，家政听焉。子真亦极友爱，连床之语至曙，一膳之珍必剖，制行同孝谨，临财同庶让，读书同义趣，作文同机键，奕世传一心，百年如一日。父子兄弟，自为师友，世未有如林氏家庭讲业之乐者也。《鹤林罗大经》云：余家深山中，每春夏之交，苍藓盈楷，落花满径，门无刹啄，松景参老，禽声上下。午睡初足，旋汲山泉，拾松村枝，煮苦茗，啜之随意。读《周易》《国风》《左氏传》《离骚》《太史公书》，及陶杜诗，韩苏文篇，从容步出径，抚松竹，与麈犊共偃息于长林丰草间，坐昔流泉，漱幽涤足，既归竹窗下，山要雅子，作笋蕨供麦饭，欣然一饱。弄笔窗间，随大小作数十字，展所藏法帖墨积书卷纵观之。兴到则吟小诗，或草玉露一两段，再烹苦茗一盅，出步溪边，邂逅园翁溪友，问桑麻，说稻。量睛校雨，探节数时，相与剧谈一饷。归而倚杖载门之下，则夕阳在山，紫绿万状，变幻顷刻，悦可人目。牛背笛声，两两来归，而月印前溪矣。唐子西诗云。山静似太古，日长如小年。玩味此句最妙，然色其妙者盖少。彼牵共臂苍，驰鼠于声利之场者。但见衮衮马头尘，忽忽驹隙影耳。人能真知此妙，则东坡所谓：无事此静坐，一日是两日，若活七十年，便是百四十，所得不已多乎？《易》曰：观顾，观其自养也。《康节诗》云：老年躯体素温存，安乐寓中别有春。尽道山翁拙于用，也能康济自家身。此自养之旨也。善自养如鹤林，斯可以佚老矣。邵康节先生《年老逢春》吟云：年老逢春两乍睛，雨睛况复近清明。夭低宫殿初长日，风暖园林未啭莺。花似锦时高阁望，草如茵处小车行。东君见赐何多也，又复人间久太平。凡八首首尾吟云：尧夫非是爱吟诗，诗是尧夫喜老时。明着衣冠为士子，高谈仁义作男儿。敢于世上明开眼，肯向人前浪皱眉。六十七年无事客，尧夫非是爱吟诗。凡十一首《惜荒芳菲》吟云：绿杨阴里寻芳篇，红杏香中带酒归。末联云：芳樽有酒慈亲乐，犹得楷前戏采衣。凡四首击坏集一编，老人怡神悦目，时可吟玩。无名公传，自叙尤详，性喜饮酒。命之曰太和汤。所饮不多，不喜过醉。其诗曰：饮未微酡。口先吟哦。吟哦不足，遂及浩歌。所寝之室谓之安乐窝，冬暖夏凉，有睡思则就枕，其诗曰：墙高于肩，室大如斗。布被暖馀，藜羹饱后。气吐胸中，充塞宇宙。闻人言人之善就而和之，又从而喜之，其诗曰：乐见善人，乐闻善事，乐道善言，乐行善意，闻人之善，如佩兰蕙。晚有二子，教之以仁义，授之以六经。家素业儒，口未当不道儒言，身未当不道儒行。其诗曰：义轩之书，未当去手。尧舜之谈，未当离口。当中和天，同乐易友，吟自在诗，饮欢喜酒。百年升平，不为不偶。七十康强，不为不寿。老境从容，善于自养。孰有如康节翁者乎？吕东莱伯恭，横山吴氏，《佚老庵记》云：横山吴君珉，治别室之西偏，榜以佚老，休工归役，斤斧收声，辑枝立于前。闻窃语于阶者曰：“恭陇绳畦，坻粟京稼，筹算挂辟，万货四臻，此吾主人翁所以佚其老也。”少进至于门，闻行语于涂者曰：“丰林空邃宇，樽姐靖嘉，鸥鹭不惊，风月相答，此吾豪长者所以佚其老也。”又进至于郊，闻聚语于塾者曰：“培嗣以学，既木矛木既敷，秩壶以礼，既序既访，此吴乡丈人所以佚其老也。”他日吾君为予遁之，予曰：“夫三者之言何如？”吴君曰：“阶得吾粕，涂得吾漓，塾得吾醇，出浸远，吾名吾室，义其究于此乎？”予曰：“未既也。畏峤登与，身闲心怀，厌市筑墉，目静耳喧，君虽善自佚，逾禀以往，肩频腹相接，岁或不升，廷脊困惫，呻吟交于大达，专一室之佚乐乎哉！君里中望也。”盍劝族党，揭劳振乏，已责纾逋，同其美于是乡，则尽横山表里皆吾佚老庵也。其视尺椽半席，广狭何若？君谢曰：“厚矣，子之拓吾境也。”顾童奴陷其说于壁间以劝，此记为勉耆英力行好事，敛岁济赈，积阴功，必有紫府真人延之于上坐者。《辛稼轩词》：寿赵茂中郎中，时以置兼济仓里中赈济，除直秘阁《沁园春》云：甲子相高亥首，曾疑绛县老人。看长身玉立，鹤般风度，方顺须砾，虎样精神。文烂卿云，诗凌鲍谢，笔势，更右军浑余事。羡仟都梦觉，金阙名存，门前父老忻忻，换奎阁新褒诏语温。记他年帷幄，须依日月，只今剑履，快上星辰。人道阴功，天教多寿，看到貂蝉七叶孙，君家裹，是几枝丹桂，几树灵椿。又呈茂中前章记广济仓事《满江红》云：我对君侯，长怪在两眉阴德，更长梦玉皇金阁，姓名仟籍。旧岁炊烟浑欲断，被公扶起千人活。算胸中除却五车书，都无物。溪左右，山南北，花远近，云朝夕。看风流杖履苍髯如戟，种柳如成陶令宅，散花更满维摩室。劝人间且住五千年，如金石。赵龙图自咏《念奴娇》云：吾今老矣，好归来，了取青山活计。甲子一周余半纪，谙尽人间物理。婚嫁随缘，田园粗给，知足生惭愧。心田安逸，自然绰有余地。还是初度来临，葛巾野服，不臧貂蝉贵。门外风波烟浪恶，我已收心无累。弟劝兄酬，儿歌女舞，乐得醺醺醉。满堂一笑，大家百二十岁。辛稼轩《寿人七十感皇恩》云：七十古来稀，人人都道，不是阴功怎生到。松姿虽瘦，偏耐云寒霜冷。看君霜鬓底，青青好，楼雪初睛。庭间嬉笑，一醉何妨玉壶倒。从今康健，不用灵仙草，更有一百岁人难老。又为《婶母王氏庆七十感皇恩》云：七十古来稀，未为稀有，须是荣华更长久。满床靴笏，罗列儿孙新妇，精神浑似个西王母。遥想画堂，两行红袖，妙舞清歌拥前后。大男小女，遂个出来为寿，一个一百岁一盅酒。  

《最高楼寿洪内翰七十》云：金闺老，眉寿正如川。七十且华延，乐天诗句香山里，杜陵酒债曲江边。问何如歌窃窕，舞婵娟，更十岁太公方出将，又十岁太公方入相。留盛事，看明年。直须腰下添金印，莫教头上欠貂蝉。向人间长富贵，地行仙。《鹊桥仙》为人庆八十席间戏作云：朱颜晕酒，方瞳黠添，闲傍松边荷杖。不须更展画图看，自是个寿星模样。今朝盛事，一杯深劝，更把新词齐唱。人间八十最风流，长贴在儿儿额上。又《为岳母庆八十》云：八旬庆会，人间盛事，齐劝一杯春酿。胭脂小字黠眉间，犹记得旧时宫样。彩衣更看，功句富贵，直过太公以上。大家着意记新词，遇着个十年便唱。《品令族姑庆八十，来素俳语》：更休说，便是个住世观音菩萨。甚今年容貌八十岁，见底道才十八。莫南寿星香烛，莫祝灵龟椿鹤。只消得把笔轻轻去十字上添一撇。张于湖孝祥帅潭州日，寿黄永存母淑人《木兰花》云：慈闱生日，见说今年年九十。戏彩盈门，大底孩儿七个孙。人间盛事，只这一般难得似。愿我双亲，都似君家太淑人。鲁祖参政文靖公寿伯母太夫人上官氏《木兰花》词云：吾家二老，前有高平生癸犯。若到今辰，讵止荣华九十龄。共惟伯母，九十新年还又五。五五相承，好看重逢乙巳春。上官氏朋溪宁国府判梦得朴庵编修户部提刑庶侍之母。高平郡夫人江氏，文靖公之祖母，皆年遇九十，吾家二寿母也。又有《鹧鸪天》二阕云：九十吾家两寿星，今夫人赛昔夫人。百年转眼新开衮，十月循环小有春。十月二十一日生日生日到，转精神，目光如镜步如云。年年长侍华堂宴，子子孙孙孙又孙。寿母开年九十三，佳辰就养大江南。缇屏晃耀新宁国，绡烂斑老朴庵。倾玉单，擘黄柑，两孙垂绶碧于蓝。便当刊颂崆峒顶，留与千年作美谈。文靖公在朝日，寿母昌国叶夫人词云：帝里风光别是天，花如锦绣柳如烟。还逢令节春三二，又庆慈闱岁八千。斟寿，列长筵，子孙何似咏高年。各裒千首西湖作，一度生朝献一篇。任静江经略安抚日，元夕奉亲出郊词云：彩结轻车五马随，倾城争出看花枝。竹歌十里岩前去，灯火千门月下归。莲炬引，老莱衣，蛾眉无数卷廉窥。谁知万里逢灯夕，却胜寻常三五时。寿母词云：满二望三时，中春三十日生，春景方明媚，又见蟠桃结子来。王母初筵启，无数桂林山，不尽漓江水，总入今朝祝寿杯，永保千千岁。朴庵编修户部知平江府日，寿母上官太夫人感皇恩云：觅得个州儿，稍供采戏，多谢天公为排备。一轮明月，酝作清廉湿味，倾入寿杯里何妨醉。我有禄书，呈母年万计。八十三那里暨，便和儿笑。恰一百四十地，这九千余岁长随侍。《鹧鸪天》云：天遣丰年祝母龄，人人安业即安亲。探支十日新阳福，来献千秋古佛身。儿捧盏，妇倾瓶，更欣筵上有嘉宾。紫出釜双台余，玉节升堂两使星。家居日，《鹧鸪天》寿词云：诸佛林中女寿星，千祥百福产心田。喜归王母初生地，满劝麻姑不老泉。吾梦佛，半千员，一年一佛获庭宣。数过九十从头数，四百余零一十年。序云：十月二十一日，吾母太淑人生日也。今年九十，仰荷乾坤垂佑，赐以福寿康宁，愿益加景覆。令其耳目聪明，手足便顺，五藏六腑，和气流通。常获平安之庆，子孙贤顺，寸禄足以供甘旨也。黄玉聪祖母张氏寿八十有三，乃翁怡轩居士赋词，有八十加三迎九十还似婴童之句。其居与朴巷对门，朴巷闻之喜曰：“吾仁邻亦有寿母如此耶。”怡轩庆母年开九衮诗云：又见梅妆碧玉枝，弟兄相聚着莱衣。西方佛庆明朝诞，南极星腾寿日辉。百岁阿女弥开九衮，两房孙子戏重闱。年年得侍高堂醉，坐对天花散漫飞。刘随如镇。寿赵路分八十感皇恩云：八十最风流，那谁不喜，况是精神可人意。太公当日，未必荣华如此。儿孙列两行莱衣戏，好景良辰满堂和气。唱个新词管教美，愿同彭祖，尚有八百来岁。十分才一分那里暨。词亦用那里暨三字。盖本于康伯可之词。程沧洲寿后溪刘侍郎云：朱颜白发炯双瞳，一念平生造物通。内阁图书真学士，西园几杖老仙翁。木公金母人间现，桂子桐孙寿籍同。遥想采衣园四世，后溪无日不春风。姚状元赋吕氏宜老堂云：此堂清不着珠玑，只要双亲佚坶宜。春酒尽堪眉寿介，斑衣长似乳时嬉。妇垂鹤发陪姑绰，翁捻银髯课子诗。饱饮菊花潭上水，鸡窠犹自拜孙枝。二诗贵华富艳，人间至乐孰加焉。李守为承旨，奉使过海，至瑷，道逢一翁，自称扬避举，年八十一，其叔父皆年一百二十余。又见其祖宋卿年九十五，次见杂窠中有小儿出头下视，宋卿曰：“此九代祖也。”不语不食，不知其几岁矣。《唐九老图》《白乐天诗序》云：胡杲年八十九，吉败年八十八，刘真年八十七，郑据年八十五，庐真年八十三，张浑年七十七，居易年七十七，于东都履道坟合尚齿之会，七老相顾，既醉且见。静而思之，此会希有，因各赋七言韵一章以记之。乐天诗云：七人五百八十四，拖紫纡朱垂白须。囊里无金莫嗟叹，樽中有酒且欢娱。吟成六韵神还旺，饮到三盅气尚粗。嵬峨狂歌教婢拍，婆娑醉舞遣孙扶。天年高迈二疏传，人数多于四皓图。除却三山五天竺，人间此会且应无。或传诸好事者，有二老年貌绝伦，同归故乡，亦来斯会，洛中遗老李元麦，年一百三十六，禅僧如满归洛年九十五，皆年之尤高者也。续命书姓名年齿，写其形貌附于图右，乐天赠之诗云：雪作须眉云作衣，辽东华表暮双归。当时一鹤尤希有，何况今逢两令威。宋洛阳耆英会，文潞公年七十七，留守西都，当韩公年七十九致政在里第，二公弼亮三朝，为国元老。与席司封汝言等于韩公之第，买酒相乐，宾主十有二人，图与妙觉僧舍。司马温公年未七十亦与焉，潞公命温公序其事，诸公皆有诗。温公诗云：洛下衣冠爱惜春，相从小饮任天真。随家所有自可乐，为具更微谁笑贫。不待珍羞方下箸，只将佳景便娱宾。庾公此与知非浅，藜藿终难作主人。潞公请老致仕，后再起平章军国之事，制书云：吕望惟贤，起佐文王之治。周公已老，留为孺子之师。继而请老，复以太师致仕，年九十二，寿独高于诸公云。  

永乐大典  

## 卷之一万一千六百十九

十四巧老  

寿亲养老书三  

【`寿亲养老新书`】  

堂上慈亲八十余，阶前儿辈戏相呼。旨甘取足随丰俭，此乐人间更有无。康节翁诗。先人怡轩居士，奉八十有三之母，大书屏间，时应紫方垂髫也。既壮，挟册从宜春通守邹爱，官游爱山，爱其母施及塾宾所至。令应紫侍七衮之母以行，咸淳庚午，寓上杭县斋，汀守刘审轩刊吕东莱《辨志录》，应紫与寓目焉。中间二则载春夏奉亲事，注云：《养老奉亲书》，于是方知此书之名。越二载壬申，至宜春遍求于袁吉文献故家，咸无焉。自后司马倦游意谓此书不可复得矣。阅三十有余载，大德已巳春，总管冰壑邹君，缄其书贝氐余，余手之不释，如获承珠和辟之宝；口之不置，如聆虞韶商之音。已不胜其欣喜，未几复以其来示《续编》。命名《寿亲养老新书》，其中嘉言懿行，雅事奇方，前书所未有者，粲然毕备，又何如其喜也。君自吾杉迁樵南，重作文靖公故宅，楼居高明，有园池、亭馆之胜，经史图书，琴祺觞咏，矣欠亲友于玉壶中。诸郎诸孙，珠联玉立，善能承顺其志，怡悦其心，允谓人间至乐。湖山院落，云月为家。四时佳，自有痴乐堂。樵南小隐二记新书锓梓，抑使世之养老奉亲者，同有此乐焉，锡类之仁远矣。应紫虽不获再遂寸草春晖之志，而亦不忘于老莱斑衣之思。君昔官中都时，曾遇异人，授以怡神养性之旨，故续书多述老人之所以自养者。应紫之志喜。盖充然有得于斯。鹏晏鸟同游，亦惟曰：各安其分云尔。是年冬至节日，同郡泰宁玉窗黄应紫序。《太上玉轴六字气诀》：黄庭山人邹应博述。道藏有《玉轴经》：言五藏六腑之气，因五味薰灼不和，又六欲七情，积久生病内伤脏腑，外攻九窍，以至百骸受病。轻则痼癖，甚则盲废，又重则丧亡。故太上悯之，以六字气诀，治五脏六腑之病，其法以呼而自泻出脏腑之毒气，以吸而自采天地之清气补之。当日小验，钅旬日大验，年后万病不生，延年益箕，卫生之实，非人勿传。呼有六，曰“呵呼”嘘嘻吹也。吸则一而已。呼有六者，以呵字治心气，以呼字治脾气，以字治肺气，以嘘字治肝气，以嘻字治胆气，以吹字治肾气，此六字气诀，分主五脏六腑也。凡天地之气，自子至巳为六阳时，自午至亥为六阴时，如阳时则封东方，勿尽闭窗户，然忌风入，乃解带正坐，扣齿三十六以定神。先揽口中浊津漱炼二三百下，候口中成清水，即低头向左而咽之，以意送下，候汨汨至腹中即低头开口。先念呵字，以吐心中毒气，念时耳不得闻呵字声，闻即气废，及损心气也。念毕仰头闭口，以鼻徐徐吸天地之清气以补心气，吸时耳亦不得闻吸声，闻即气废，亦损心气也。但呵时令短，吸时令长，即吐少纳多也。吸讫即又低头念呵字，耳复不得闻呵字声，呵讫，又仰头以鼻徐徐吸清气以补心，亦不可闻吸声。如此，吸者六次，即心之毒气渐散。又以天地之清气补之，心之元气亦渐复矣。再又依此式念呼字，耳亦不可闻呼声，又吸以补脾，耳亦不可闻吸声。如此者六，所以散脾毒而补脾元也。次又念字以泻肺毒，以吸而补肺元，亦须六次，次念嘘字以泻肝毒，以吸而补肝元。嘻以泻胆毒，吸以补胆元，吹以泻肾毒，吸以补肾元，如此者，并各六次，是谓小周。小周者，六六三十六也。三十六而六气遍，脏腑之毒气渐消，病根渭除，租气渐完矣。次看是何脏腑受病，如眼病，即又念嘘嘻二字各十八遍，仍每次以吸补之，总之为三十六讫，是为中周。中周者，第二次三十六通为七十二也。次又耳依前呵呼嘘嘻吹六字法，各为六次，并须呼以泻之，吸以补之，愈当精虔，不可怠废，此第三次三十六也，是为大周。即总之为一百单八次是谓百八诀也。午时属阴，时有病，即对南方为之，南方属火，所以却阴毒也。然又不若子后已前面东之为阳时也。如早起，床上面东将六字各为六次，是为小周，亦可治眼病也。凡眼中诸证，惟此诀能去之，他病亦然，神乎神乎，此太上之新疆慈旨也。略见玉轴真经而详则得之师授也。如病重者，每字作五十次，凡三百而六腑周矣。乃漱钅东咽液，叩齿讫，复为之，又三百次讫。复漱钅东咽液叩齿如初，如此者三，即通为九百次，无病不愈，秘之，秘云，非人勿传。《四时摄养论》中有云：春肝气盛者，调嘘气以利之；夏心气盛者，调呵气以速之；秋肺气盛者，调咽气以氵曳之；冬肾气盛者，调吹气以平之。但言调此四气而书中未详及四气之诀，今举曾叔祖朴庵炎詹集中玉轴六气全文以明之。黄玉窗云：爱山袁卒得朴庵亲传，每日子午卯酉四时行持六字，密室中竹帘布帷隔风为上，亦当得爱山亲授口诀口诀云“食后将息法”。平旦点心讫，即自以热手摩腹，出门庭行五六十步消息之。中食后，还以热手摩腹，行一二百步，缓缓行，勿令气急。行讫，还床偃卧，颗苏煎棘啜半升以下，人参茯苓甘草等饮，觉似少热，即以麦门冬竹叶茅根等饮，量性将理，食饱不宜急行及走，不宜大语远唤人嗔喜卧睡，沉食散后随其所业。不宜劳其心力腹空即须索食，不宜忍饥，生硬粘，滑等物多致霍乱，秋冬间暖裹腹，腹中微似不安，即服厚朴生姜等饮，如此将息，心无横疾。养性：鸡鸣时起，就卧床中导引讫。栉漱即巾正坐，量时候寒温吃点心饭，若粥，若服药，先饭食服药，吃酒消息讫。入静室烧香诵经，洗雪心源，息其烦虑。良久事了，即出徐徐步庭院散气，地湿即勿行，但屋下东西步，令气散。家事付五儿子不宜关心，平居不得嗔口斗用力，饮酒至醉，并为大害。  

四时气候和畅之日，量其时节寒温，出门行三二里，及三百二百步为佳，量力行。但勿令气乏喘而已。亲故相访间，同行出游百步，或坐，量力谈笑，才得欢通，不可过度耳。人性非合道者，焉能无闷？须畜数百卷书，易老庄等，第一勤洗浣，以香露之，身数沐浴，令洁净，则神安道胜也。左右供使之人，得清净子弟小心少过谦谨者，自然事闲，无物相恼，令人气和心平。凡人不能绝嗔，若用无理之人，易生嗔怒，妨人导性。二篇之旨，养卫得理，皆沈存中怀山录所述。存中名括安车：轮不欲高，高则摇。车身长六尺，可以卧也。其广合辙车冈，以索系合之，索如条大可也。车上设四柱盖密帘竹织绢糊黑漆，少加掠，掠重又蔽眼，害于观眺。箱高尺四寸，设茵荐之，外可以隐肘为法，车后为门，前设扶板，加于箱上，在前可凭，在后可倚，临时移徒，以铁距子簪于雨箱之上，板可阔尺余，令可容书策。及肴樽之类。箱下以板弥之，卧则障风。近后为户，以备仄卧观山也。车后施油巾宪，巾宪两头施轴如画帧，轴大如指，有雨则展之，传于前柱，欲障日障风，则半展，或偏展一边，临时以铁距子簪于车盖梁及箱下；无用则卷之，立于车后。车前为纳陛，令可垂足而坐，要卧则以板梁之令平，瑟书酒木盍扇帽之类，挂车柱及盖间车后皆可也。汉召申公以安车蒲轮，闵子骞江革皆当为亲御车，邵康节诗云：喜醉岂无千日酒？惜花还有四时花。小车行处人观看，满洛城中都是家。又云：大瓦敝子中消白日，小车儿上看青天。司马温公崇德待康节不至，有诗云：淡日浓云合复开，碧嵩清洛远萦回。林端高阁望已久，花外小车犹未来。康节和章亦有“万花深处小车来”之句。老人游观，雅宜小车之适，存中《怀山录》。安车为首云：游山具：游山客不可多，多则应接人事劳烦，有妨静赏，兼仆众所至扰人。今为三人，其诸应用物，共为两物，共为两肩三人荷之，操几杖持盖杂使更三人足矣。肩舆者未预客有所携，则相照裁损，无浪重复，惟轻简为便。器皿皆木漆，轻而远盗，惟酒杯或可用银钱一二千，使人腰之，操几杖者可兼也。行具二肩。甲肩：左衣箧一。衣，被，枕。盥漱具：手巾，足巾，药，汤，梳。右食匮一。竹为之，二鬲，并底盖为四。食盘子三，每盘果子采十，矢炎酒木盍一，可容数胜，以备沽酒。匏一，杯三，漆筒合子贮脯修乾果嘉蔬各数品，饼饵少许，以备饮食不时应猝。惟三食盘相重为一鬲，其余分任之，暑月果修皆不须携。乙肩：竹鬲二，下为柜，上为虚鬲。左鬲上层书箱一。纸，笔，墨，砚，剪刀，韵略，杂书册。柜中食碗扌木云各六：七箸各四，生果数物，削果刀子。右鬲上层琴一，竹匣贮之。扫叠棋局一，柜中基子茶二三品，醋茶即碾熟者，盏托各三。瓢七等。附带杂物：小斧子，刀子，断药锄子，虫葛烛。柱杖，泥靴，雨伞，凉笠，食铫，虎子，急须子，油筒。老人心闲无事，每喜出游。康节诗所谓“侍天春暖秋凉日，是我东游西泛时”也。《怀山录》述游山之具，适用之宜。倪尚书思《经锄堂杂志》记吉川城内外游赏去处凡四十二所。谓每月一游，则日日可度；每岁一游，则可阅三十年。日日游太频劳费可厌，岁一游太速，今酌其宜，每月往一处游，一月之中，又择良辰美景，具山肴殳野蔌，或邀一两宾，无宾，携子弟同行，庶疏数得中，亦康节所谓遍洛阳城皆可游也。  

居山约：余营兼山，本以藏拙，已就粗安，可以忘归。诸儿之意，春恋挽留，又难拒绝。今与汝曹约，每月二十日在山，十日在家，独甚暑甚寒两月则全在家，恐山中不便也。山中不可独，须子弟一人侍，置历轮流四子，每人一旬，周而复始。其当旬者，饮膳之类专一掌之，其余在家有效时新，各随其意，多少不拘，无亦不责。其或有商议事，合要来此，不必当旬，自宜前禀。自六月为始，各于旬下书名，如当旬有私干，兄弟那容。倪尚书之子祖仁，祖义，祖礼，祖智，祖信，祖常，祖常有最良之誉。老人之性有喜山居者，沈存中云：山林深远，固是佳境。独往则多阴，数人则喧杂，必在人野相近，心远地偏，背山临流，气候高爽，土地良沃，泉石清美。如此，得十亩平坦处，便可葺居。左右映带，冈阜形胜，最为上地。地势好，则居者安也。缔造规模，从人意匠，中门外作池可半亩余，种支荷菱芡，远池岸种甘菊，既可彩，又可观赏。歌床：如今之倚床，但两向施档，齐高合曲尺上平。僧家亦无偏禅倚，亦有仄档，然高低不等，难为仄倚。若背以左档，则右档可几臂；倚右档，则左可几臂；左右几互倚，令人不倦。仍可左右蟠足，或枕档角歌眠，无不便适。其度座方二尺，足高一尺八寸，档高一尺五寸，从地至档，共高三尺三寸。木制藤绷，或竹为之。尺寸随人所便增损。“饱食缓行初睡觉，一瓯茗侍儿煎。脱巾斜倚绳床坐，风关水声到耳边。”裴晋公诗也。醉床：为床长七尺，广三尺，高一尺八寸，自半以上别为子面，歉大床中间子面广二尺五寸，皆木制，韦综之。韦综欲涩欲眠人身不退韦下虚二寸，床底以板弥之，勿令通风，子面歉与大床平，一头施转轴。当大床中间。子面底设一拐撑，分为五刻，子面首挂一枕，若欲危坐即撑起，令子面直上，便可靠背。以枕承脑，欲稍偃，则退一刻，尽五刻，即与大床矣。凡饮酒不宜便卧，当倚床而坐，稍倦，则稍偃之。困即放平而卧，使一童移撑，高下如意，不须以尽四体之适。大床两椽有二尺余，前孔为直，凡其下为荀，欲倚手则歉孔中，二床便于佚老，制度皆佳。观雪庵：庵长九尺，阔八尺，高六尺，以轻木为格，纸糊之，三面如枕，屏风上以一格履之，面前施夹幔，中间可容小坐床四具，不妨设火及饮具，随处移行，背风展之，向地即就雪中卓之，比之毡帐，轻而门阔，不碍瞻眺，施之别用皆可，不独观雪也。此庵。即东坡之择胜亭也。东坡守汝阴。作亭以帷幕为之。世所未有。铭略云：“乃作新亭，筵楹乐梁，鉴枘交设，合散靡常。赤油仰承，青幄四张，我所欲往，十夫可将。与水升降，除地布床。又云：岂独临水，无适不臧。春朝花郊，秋夕月场。无有经而赵，无翼而翔。敝又改为，其费易偿。榜曰择胜。名实允当。”观此铭。则其制度可备见也。子由亦云。子瞻以幄为亭。欲往即设，不常其处。名曰择胜。作四言一章，辙爱其文，故继之。略云：“我兄和寒刚立柔，视身如传，苟完不求，山盘水嬉，羽气未瘳，岂以吾好，而俾民忧？颖尾甚清，颖曲孔幽。风有翠幄，雨有赤油。匪舟匪车，亦可相攸。”养老奉亲者为之，良可以供游观之适云。蒲花褥：九月掇蒲，略蒸，不尔则生虫。暴令燥，役希囊中，将取花如柳絮者，欲为坐褥，或卧褥。以帛为方囊，满实蒲花，杖鞭令匀，厚五六寸许，其上复以褥表囊之，虚软温燠，他物无比。春间不御则褫去褥表，出囊复处略暴之，岁岁如此。南方海闽中有木绵，亦不及蒲花之柔暖。汤仓：温酒为铁铜仓，深三寸，平底，可贮二寸汤，以酒盅排汤中，酒温即取饮。冬时拥炉静话，免使僮仆纷纷，残益幽致。羊羔酒：米一石，如常法浸浆，肥羊肉七斤，麦十四两，诸麦皆可。将羊肉切作四方坏烂煮，杏仁一斤同煮，留汁七斗许，拌米饭面，更用木香一同酝，不得犯水，十日熟，味极甘滑。此宣和化成殿方雪花酒：羊精膂肉一斤去筋膜，温水浸洗，批作薄片，用极好酒一升，煮令肉烂，细切研成膏，别用羊筒髓三雨，肾窠脂一雨，于银锅内锅内熔作油，去滓，却入先研肉膏内，并研令匀，又入龙脑少许拌和，倾入磁瓯内，候冷，每用时取出切作薄片，入酒杯中，以温酒浸饮之。龙脑候极温方入，如无脑，入木香少许亦佳，二味各入少许尤佳。二酒宜为旨甘之奉。茶么艹酒：好酒一斗，用木香一杯，以酒一杯于砂盆内约磨下半钱许。用细绢滤入瓶，密封包，临饮取茶么艹百英，浮沉酒面，人不能辨，查花和露红小蓓取十个，去枝叶，用生纱袋盛挂于瓶口。近酒面一寸许，密封执口，三两日可饮。或以汤柑皮，旋滴法数点于酒盏内亦佳。此酒色、香、味三绝，宜奉老人清兴。酴酉糜，本酒名也。世所开花，元以其颜色似之，故取其名。《唐书?百官志》：良酝著令供酴酉糜酒，今人或取花以为枕囊，故黄山谷诗云：“名字因壶酒，风流付枕帏。”香炭：以精石炭屑之，生葵叶杂捣为饼钱大，暴干，焚香虽致冷湿地，火亦不灭。石炭相郡煤子最佳，余处者性急，动之则火灭，不得已，清泉者次之，长泉者又为下。一法：杉炭末五两，胡粉黄丹各一两，合捣为细末，着糈米胶和匀作饼子，候干，火内烧通红，以纸灰埋香炉中，焚香经夕，不灭不消。降真香：虚堂清夜宴坐焚之，降真香一斤，沉香四两，龙脑一分，密和之。茅香时烧，少许亦佳，本草云，可入印香中，合香附子末用。四品奇香：雪梅香：丁香一分沉香半，胫炭筛研半两来，捻取些儿炉口热，人人道是雪中梅。江梅香：人人尽道是江梅，半两丁香一分茴。更用藿零俱半两，麝香少许是良媒。百花香：一雨甘花二雨芎，麝香少许蜜和同。圆如弹子安炉上，恰似百花凝晓风。长春香二两笺香三两檀，麝香脑子一钱宽。花堂静处炉香起，清玩长春赛蕙兰。御爱四和香：沉香，檀香，降真。笺香，茅香。海螵蛸，各一两重。麝香，三钱重。樟脑，一钱半重。龙骨，半两蜜。右诸香锉碎，蜜和匀，后用龙骨麝脑碾细和入新瓦瓶内，封闭勿令气出，经三日方倾出。限三日过，遇四更时分当天取露气，天明便收，阴干，如此三次，研为末，用蜜些子黄腊调作饼子，用磁器收，遇烧时用水一盏傍香炉边，方烧香。香方甚多，独此方用龙骨锁住，其烟不散，所以为妙。试茶：采嫩芽，先沸汤，乃投芽煮变色。挹取，握去水，小焙中焙欲干，仓内略炒，使香磨碾皆可，坐间临泉，旋撷旋烹，芳新不类常韵香茶：上春嫩茶芽每五百钱重，以绿豆一升去壳蒸焙，山药十两，一处细磨，别以脑麝各半钱重，入盆同研，约二千杵，纳罐内密封窨三日，后可以烹点，愈久香味愈佳。柏汤方：采嫩柏叶，线系垂挂一大瓮中，纸糊其口，经月取，如未甚干，更闭之。至干取为末，如嫩草色，不用瓮，只密室中亦可，但不及瓮中者青翠。若见风则黄矣，此汤可以代茶，夜话饮之尤醒，饮茶多则伤人气，耗精害脾胃。柏汤甚有益，如太苦，则加少山芋尤佳，《外台秘要》有代茶新饮，然作药味，不若柏汤，隐居道话，尤勋幽尚。三妙汤：地黄枸杞实各取法一升，蜜半升，银器中同煎如稀饧。每服一大匕，汤调酒调皆可，实气养血，久服弥益人。干荔枝汤：蔗糖，一斤，球糖亦好。大乌梅润者二两汤浸，时复换水，澄去酸汁，不去核焙干。桂去皮为米。生姜二两，薄切作片，焙干。右先将乌梅生姜为细末，入在沙糖，与桂末拌和匀，再取粗隔过，如茶点吃，欲作膏子吃，乌梅用去核，修事如上法。不焙，桂作小片为末，姜切片不焙，用水三碗，煎至二碗，汤调服。暑势心烦，并水调服。乘龙图传暑月可常合服之。清韵汤：缩砂仁三两。石菖蒲一两。甘草半两。右末入盐点服。枨汤：张子十个。干山药一两。甘草二两。盐四两炒白梅。四两。槌碎去仁核。右先用枨子，山药，甘草，白梅，一处研细，捏作饼子，焙干为末，入檀香半两尤佳。桂花汤：黄桂花三斤，栋净，去青柄，研细，以磁器盛贮覆合略蒸花。干姜一两。甘草一两略炒。右末和匀，量入炒盐，盛贮莫令漏气，如常点服。醒醐汤：神曲二两。盐十两炒。官桂二两。甘草七两。乌梅八两洗拍碎。干姜。三两煨。右先将五味焙干为末，后入炒盐和匀作一处，新磁罐收。洞庭汤：真橘皮，四两，不去白，去蒂，擘作小钱大，令水浸一宿，晒干。生姜。四两，净洗槔。  

右将姜与橘皮同淹一宿，晒干焙干，入甘草一两三钱，炙黄，好白盐梅二十个去核，以白面拍作片子，无油铫内烘干。入炒白盐一两半，同一处为末，沸汤点用。木瓜汤：生姜四两取汁。木瓜十两。白盐五两。甘草五两。紫苏十两。右炒姜盐拌和苏瓜、甘草三日取出，晒干为末，沸汤点服，手足酸服之妙，又一方加缩砂山药炒为末，消食、化气、壮脾。韵梅汤：半黄梅五个，槌去仁。拣净秤。姜一斤，去皮研。甘草四两炙为末。盐半斤。右件安净钵内，一处拌匀，烈日晒半月，以色变稍紫为度，更约度稀稠得所为佳，须用晒半日月安净瓶内点用。巳上诸方，皆得之秘传，宜供汤药之用。熟水，稻叶，谷叶，楮叶，橘叶，樟叶，皆可采阴干。纸囊悬之，用时火炙使香，汤沃，幂其口良久。前朝翰林院定热水，以紫苏为上，沉香次之，麦门冬又次之。苏能下胸隔滞气，功效至大，炙苏须隔竹纸不得翻，候香以汤先泡一次，倾却再泡用，大能分气极佳。《晨朝补养药糜法》：地黄粥：切地黄二合，候汤沸，与米同下仓。先取酥二合，蜜一合同炒，令香熟，别贮之，侯粥欲熟，乃下同煮取熟。胡麻粥：乌油麻去皮，蒸一炊曝干，更炒令香熟，每用白粳米一升，胡麻半升，如常煮粥法为之，临熟加糖蜜任意，极香甘，胡麻多治之，临时取用。乳粥：牛羊郛皆可。先淅细粳米令精细，控令极干，乃煎乳令沸，一依用水法。乃投米煮之，候熟即挹置碗中，每碗下真酥半两置粥上，令自容如油遍，覆粥上，食时旋搅，美无比。山芋粥：薯蓣生于者，名山药，一名山芋。山芋，山生者佳，圃种者无味，取去皮，细石上磨如糊，每碗粥用山芋一合，以酥二合，蜜一合，同炒令凝，以匙揉碎，粥欲熟，投搅令匀乃出。栗粥：小栗去壳，切如米粒，每粳米一升，栗肉二合同米煮，更无他法。百合粥：生百合一升，切蜜一两，同水窨熟，投欲熟粥中，每碗用三合。麋角粥：新麋角一具寸截，流水内内浸三日，刷腥秽，以河水入砂瓶或银瓶内，以桑叶塞瓶口，勿令漏气，炭火猛煮，时时看候。如汤耗旋益热汤。一日许，其角烂似熟山芋，掐得酥软即止，未软更煮，慎勿漏气，漏气则难熟，取暴干为粉，其汁澄滤候清冷，以绵滤作胶片，碗盛风中吹干，麋角胶别入药，每粥一碗。入麋角粉五钱，盐一匙，同搅温服。枸札子粥：枸杞子生研捩取汁，每一碗粥可用汁一盏，加少熟蜜同煮。马眼粥：新黑豆一斗，净淘入大釜中，如常用水煮令熟，擗去汁再入釜，以熟麻油浸之。豆上油深四指，密盖之，慢火煮，直候露出豆，即以匙拌转更煮，直令尽油即住。每粥一釜，可下熟豆三五碗，欲熟入拌匀食之。又法：白米二升，别煮令热，大颗黑豆一升，先以薄灰汁煮豆令熟，漉出豆，却以清水烧沸。依前入豆再煮，透出灰气。漉出，却以沙糖六两，用水两碗化滤过，入盐二两，酱汁同煮熟，桃仁杏仁皆可为粥。生去皮尖，略炒含香，细研，水绞取浓汁，随意入粥中煮，临时加酥蜜亦可，金罂木煎亦可作粥，一如用糖法。诸山蔬可作粥者，皆只如菜粥法。《礼记?内则》：言子事父母，妇事舅姑，进盥授巾之后，问所欲而敬进之。以饣酏为先，饣厚粥。酏，薄粥也。故此编详述《怀山录》中诸药麋法。陆放翁去：平旦粥后就枕，粥在腹中暖而宜睡，天下第一乐也。紫不托法：新黑豆煮取汁，搜面作汤饼，极甘美，能去面毒。令不蒸服丹石人尤宜食此，杂莼热为羹妙。沈存中云：面治壅热益气力，但不可多食，致含愤闷，料理有法，节而食之，饣寸甫饣乇蒸饼，及糕索饼，起面等法，在《食经》中。此法用黑豆汁搜面，则无毒矣。造山药面法：取山药去皮薄切，日中暴干、柳箕中为粉，下筛如常面。食之加酥蜜，为淳面尤精，益气力，长肌肉，久服轻身，耳目聪明，不饥延年。造干地黄法：九月末，掘取肥大者去须熟蒸，微暴干，又蒸，暴干食之，如蜜可停。芭蕉脯、蕉根有两种，一种粘者为糯蕉可食，取作手大片，灰汁煮令熟，去灰汁，又以清水煮，易水含灰味尽，取压干，乃以盐、酱、芜、荑、椒、干姜、熟油、胡椒等杂物研一两宿，出焙略槌令饮食之，全类肥肉之味。牛蒡脯：十月以后，取根洗干，去皮少煮，勿太烂，硬者即熟煮，并槌令软，下杂料物如芭蕉脯法，焙取干。笋脯，一如牛蒡脯法。莲房脯；取嫩莲房去蒂，又用皮，入灰煮。一如芭蕉脯法。焙干，以石压令扁，作片收之。葡：葡花即桅子也。采嫩花酿作，极香美。白乐天方斋，刘禹锡馈以菊苗齑芦菔，换取乐天六班茶二囊，以自醒酒。干蕨菜：采嫩蕨菜蒸熟，以干灰拌之，同爆极干，濯去灰，又暴干收之，临食汤浸令软，味如合蕈。石芥罕艹菜：此二物极辛，为菹大佳。苦益菜：苦益菜，青飤苦麻，皆可作羹。苦麻：即今俗谓之胡麻者，叶作羹大甘滑。其苗名情飤。松蕊：去赤皮，取嫩白者蜜渍之，略烧令蜜熟，勿太熟，极香脆。白芷：蜜渍，糟藏，皆可食。防风芽：防风芽如胭脂色，天门冬芽如马椿，芹菜，芎芽，又有蘼芜，枸杞芽，菊芽，荇菜、水藻、牛膝芽，地黄嫩叶，皆如常菜治之。东坡诗云；秋来霜露满东园，芦菔生儿芥有孙。我与何鲁同一饱，不知何苦食鸡豚。况药菜之佳乎？  

水苔：立春前采嫩者，淘泽令极净，其间多沙石虫带虫，取得压干，只入盐油完椒切薤白同入瓶中。酿为醑醋浸食之甚佳，又可油炒，加盐酱亦善。爪齑：生甜瓜，拣取未熟者，每十斤随瓣切开，去穰不用，就百沸汤绰过，以盐五两匀擦翻转，豆豉末半升，酽醋升半，面酱斤半。马芹，川椒，干姜，陈皮，甘草，茴香，各半两，芜荑二两，并为细末，同瓜一处拌匀，入磁瓮内淹压于冷处顿之。经半月后则熟，瓜色明透，绝类琥珀，味甚香美。菜齑：大菘菜丛采十字劈裂，菜菔取紧小者破作两畔，同向日中晒去水脚。二件薄切作方片，如钱眼子大。入净罐中，以马芹、茴香、杂酒、醋水等令得所，调净盐浇之，随手举罐，撼触五十次，蜜盖罐口，置灶上温处，仍日一交如前法撼触，三日后可供菜，色青白间错，鲜洁可爱。藕齑：嫩藕稍随意切作方块如骰子大，就蟹眼汤内快手绰上，取牵牛花揉汁淹染片时，投冷熟水中涤过，控干，以马芹盐花泡汤，入少醋，加蜜作齑，澄冷浇供之。豆齑：先取湿沙纳磁器中，以绿豆匀撒其上，如种法，深桶覆藏室中，勿令见风，日一次掬水洒透，俟其苗长可尺许摘取，蟹眼汤绰过，以料齑供之。赤豆亦可种，然不如绿豆之佳。荠羹：俗谓荠为东风菜，言讹而为公爹菜，谓可以奉公爹也。东坡与徐十三书云：今日食养极美，天然之珍，虽不甘于五味，而有味外之美，其法取荠一二升许，净择入淘了米三合，冷水三升，生姜不去皮槌两指大，同入釜中，浇生油一蚬壳当于羹面上，不得触，触则生油气不可食。不得入盐醋，君若知此味，则陆海八珍，皆可压也。天生此物，以为幽人山居之禄，辄以奉传，不可忽也。羹以物覆，则易熟而羹极烂，乃佳也。《本草》：荠和肝气明目。凡人夜则血归于肝，为宿血之脏，过三更不睡，则朝旦而色黄燥，意思荒浪，以血不得归故也。若肝气和，则血脉流通，津液畅润。东坡尝有诗云：时选麦田求野荠，强为僧舍煮山芋。陆放翁有诗云；小着盐醢助滋味，微加姜桂助精神。风炉歙钵穷家活，妙诀何曾肯授人。笋鳜：东坡《回钱穆父书》云：竹萌蒙佳贶，取荀蕈菘心与鳜鱼相和，清水煮熟，用姜芦菔自然汁及酒三物等，入少盐，渐渐款洒之，过熟可食，不敢独味，此请依法作，与老嫂共之。老人有性喜茹素，不忍害物者，菽水之奉，在嘉蔬药菜，料理如法，殊益于人。杞菊芎术等苗，嫩时采食之，或煮或齑，或炒或淹。悉用土苏咸豉汁，加盐下饮甚良，蔓菁作齑最妙。不断五辛者，春秋嫩韭，四时采薤甚益。绿豆、紫苏、乌麻，须宜贮，俱能下气，其余豉酱之徒食所不可少，皆须贮蓄。肉食心不害物，但以钱买犹愈于杀，第一戒慎勿杀。若肉须新鲜，似有气息，则不宜食。烂脏损气，切须慎之戒之。种植：庭槛园林间，种植可爱玩之物，如世间花果，人家自有，此不悉载。今抄东坡一书，诚斋一诗于左。东坡《与程全父书》：白鹤峰新居成，从天侔求数色果木，太大则难活，小则老人不能待，当酌中者，又须土砧稍大，不伤根者。柑，橘，柚，荔枝，杨梅，枇杷，松，柏，含笑，栀子。谩写此数品，不必皆有，仍告书记其东西。诚斋《三三径诗》：东园新开九径：江梅，海棠，桃李，橘，杏，红梅，碧桃，芙蓉。九种花木各植一径，命曰“三三径”。其诗云：三径初开是蒋卿，再开三径是渊明。诚斋奄有三三径，一径花开一径行。欧阳公《示谢道人种花诗》云：浅深红白宜相间，先后仍须次第栽。我欲四时携酒去，莫教一日不花开。西园胡大壮喜种花卉，以窥造化生育之妙；喜饮醇酎，以寓经纶燮理之方。芸香；古人藏书谓之芸香是也。采置书帙中，即去蠹，置席下去蚤虱，栽园庭间香闻数十步，极可爱。叶类豌豆，作小聚艹，生秋间，叶上微白如粉，江南人谓之七里香，江南极多，大率香草多只是花过则已。纵有叶香者，须采掇嗅之方香，此草远在数十步外，此间以香，自春至秋不歇绝，可玩也。茅香：闲地种之，可洗手，终日香。一年数次。刈闲屋中，时时烧少许亦佳。《本草》云：苗叶可煮作浴汤，含人身香。同藁本尤佳，仍入印香中，合香附子用。枸杞。拣好地熟斫，加粪讫，然后逐畦长开垅，深七八寸，令宽，乃取枸杞。连茎锉长四寸许，以草为索，慢束如羹碗大，于垅中立种之，每束相去一尺，下束讫。别调烂牛粪稀如面糊灌束子上，令满，减则更灌，然后以肥土壅之，满讫。土上更加熟牛粪，然后灌水，不久即生。乃如剪韭法，从一头起首割之，得半亩。料理如法，可供数人，其割时与地面平，高留则无叶，深剪则伤根，割仍避热及雨中，但早朝为佳。又法：但作束子，掘坑方一尺，深于束子三寸，即不束子讫。着好粪满坑填之，以水沃粪下，即更着粪填，以不减为度。含粪盖束子一二寸，即得生。后极肥嫩，数数锄壅，每月一加粪尤佳。又法：但畦中种子如种菜法，土粪下水，当年疏瘦，二年以后悉肥，勿含长苗。即不堪，食不尽，即剪作干菜，以备冬中。常使如此，从春及秋，其苗不绝，取甘州者为真，叶厚大者是有刺，叶小者是白棘，不堪服食。又法：枸杞子于水盆内扌妥令散讫暴干，斫地畦，畦中去却五六寸土，勿作垅。缚草穰作禾享，似臂长短，即以泥涂禾享令遍，以安垅中，即以子布泥上一面，令稀稠得所，乃以细土盖之令遍。又以烂牛粪盖上令遍，又布土一重令与畦平，待苗出，时时浇灌，及堪采，即如剪韭法。更不要煮炼，每种用二月初一，每年但五度剪，不可过也。凡枸杞生西河郡谷中，及甘州者，其味过于蒲萄，今兰州西去邺城，灵州九原，并大根茎尤大。甘菊：移根最佳，若少时折取苗，乘雨湿种便活，一年之后落遍地，长服却老，冬中收子，剪如韭法。陆龟蒙《杞萄赋》云：“惟根与菊，偕寒互绿。或款或苕，烟披雨沐。我衣败绨，我饭脱粟，羞惭齿牙，苟且梁肉。蔓延骈罗，其生实多。尔杞未棘，尔菊未莎。其如子何？其如予何？”东坡云：天随生自言常食杞菊，及夏五月枝叶老硬，气味苦涩，犹食不已。余守胶西，与通守刘君循古城废圃，求杞菊食之，扪腹而笑。  

作后《杞菊赋》云：人生一世，如屈伸肘，何者为贫？何者为富？何者为美？何者为陋？或糠核而瓠肥，或梁肉而黑瘦，何侯方文？庚郎三韭，较丰约于梦寐，卒同归于一朽。吾方以杞为梁，以菊为糗，春食苗，夏食叶，秋食花实，而冬食根，尚俭几乎河西南阳之寿。张南轩赋云：“张子为江陵之数月，时方仲春，草木敷荣，经行郡圃，意有所欣。爰命采掇，付之庖人。汲清泉以细烹，屏五味而不亲。甘脆可口，蔚其芬馨。尽日为之加饭，而他物不足以前陈。”又云：天壤之间，孰为正味？厚或腊毒，淡乃其至。猩唇豹胎，徒取诡异。山鲜海错，纷纠莫计。苟滋味之或偏，在脏腑而成赘，惟杞与菊，微劲不苦，滑甘靡滞，非若它蔬。善呕走水，既目而安神，复沃频而涤秽，骄南阳于西河，又颓龄之可制，随寓必有，约居足恃。雪消壤肥，其茸蒇蕤，与子婆娑，薄言掇之。古铫瓦盆，啜叶咀齑。高论唐虞，咏歌书诗。嗟乎！微斯物，孰同先生之归？于是相属而歌，殆日晏以忘饥。地黄：十二月耕地，至正月可止，三四遍细爬讫，然后作沟，沟阔一尺。雨沟作一畦。畦阔四尺，其畦微高而平硬，甚不受雨水，苗未生间，得水即烂，畦中又拨作沟，沟深三寸，取地黄切长二寸，种于沟内讫，即以孰土盖之，其土厚三寸以上，每种一亩，用根五十斤，盖土讫，即取经冬烂草覆之。候牙稍出，以火烧去其苗，再生叶肥茂，根益壮，自春至秋，凡五六耘，不得锄。八月堪采根，至冬尤佳，若不采，其根太盛。春二月当宜出之，若秋采讫至春不复更种。其生者犹得三四年，但采讫，比之明年，耨耘而已。参验古法，此为最良，按《本草》：二月八月采，殊未穷物性也。八月残叶犹在，叶中精气未尽归根。二月新苗已生，根中精气已滋。不如冬月采殊妙，又与蒸暴相宜。古人云：二月八月，非为种者。将为野生，当须见苗矣。欲食叶，但露散后摘取傍叶，勿损中心正叶，甚益人，胜诸药。东坡诗云：地黄饲老马，可使光鉴人。吾闻乐天语，喻马施之身。白乐天《采地黄诗》：凌晨荷锄去，薄暮不盈筐。摧来朱家门，卖与白面郎。与君啖肥马，可使照地光。愿易马残粟，救此苦饥肠。我衰正伏枥，垂耳气不振。移栽附沃壤，《本草》：古称地黄宜黄土，今不然。大宜肥壤虚地，则根大而多汁蕃茂争新春，沉水得稚根，言以水沉而试之也。日华子云：浮者名天黄，半沉者名人黄；沉者名地黄，其沉者佳也。重汤养陈薪。于鼎釜水中更以器盛水而煮。谓之重汤。投以东阿清，阿胶出东阿，其用皮有老少，则胶有清浊。和以北海醇。崖蜜助甘冷，山姜发芳辛。山姜，木名，古方用术。融为寒食饧，寒食日研杏仁为略，以煮麦粥，以饧沃之。咽作瑞露珍。丹田自宿火，渴肺还生津。愿向内热子，一洗胸中尘。五加：取根，深掘肥地二尺埋一根，令设旧痕，甚易活，苗生，从一头剪取，每剪讫锄土拥之。五加，盖天有五车之星精也。金应五行，人应五德，位应五方，物应五车，青精入茎，有东方之液；白气入节，有西方之津；赤气入华，有南方之光；玄精入根，有北方之米台；黄烟入皮，有戊已之灵。五神镇主，相传育成，用之者真仙，服之者反婴，久服轻身耐老，明目下气，补中益精，坚筋骨，强志意。五叶者良。叶可和蔬菜食，五月、七月采茎，十月采根阴干。张子声，杨建始、王叔才，于世彦皆服此酒，得寿三百年。有子二十人，世世有得服五加酒散而获延年者，不可胜计。或只为散，以代汤茶而饵之，验亦然也。青襄艹：胡麻苗也。取八者，畦中如菜法种之，生苗为菜食，秋间依此法种之，甚滑美。百合：上好肥地，加粪熟斫讫。春中取根大劈取瓣，于畦中如种蒜法，五寸一瓣种之，直作行。又加粪灌水，苗出即锄四边，令绝无草，春后看稀稠得所处，更别移亦得，畦中乾即灌水。三年后，其大如拳，然后取食之。又取子种亦得。或一年以后，二年以来始生，甚迟，不如种瓣。黄精：择取叶参差者是真，取根擘破稀种，一年以后极稠种无时，其苗香美可食。苜蓿：择肥地斫令熟，作垅种之，极益人。还须从一头剪，每剪加粪，锄土拥之。合欢：萱草也。移根畦中稀种，一年自稠。春剪苗食如枸杞，秋夏不堪食。牛蒡：取子畦中种，种时乘雨即生。若有水，不候雨也。地须加粪，灼然后肥，旱则沃水，剪如上法。菜中之尤益者，但多种，食苗及根茎，益于人。莲子：八九月取坚黑子，瓦上磨尖头，直令皮薄，取土作熟泥封如三指大，长使带头兼重，令磨须尖泥，欲种时掷至池中，重头向下，自能周正，薄皮上易生。数日即出，不磨者率不可生。藕：春初掘取藕三节，无损处，种入深泥，含到硬土，谷雨前种，当年有花。藕可作粉，其法取粗藕，不限多少，净洗截断，浸三宿。数换水，看灼然洁净。然后漉出，碓中碎捣，以新布绞取汁。重捣，以新布绞取汁，重捣，取汁尽为度。又以密布滤去粗恶物，澄去清水，如稠难澄，以水搅之然后澄，看水清即泻去，一如造米粉法。鸡头。鸡头粉取新熟者，去皮熟捣实如上法。菱角粉：去皮，如上法。姜粉：以生姜烂研，捩汁如上法，以和羹。葛粉：去皮如上法，开胃止烦热。茯苓粉：锉如瘅子，以水浸去赤计，如上法。松柏粉：春采嫩叶，如上法，须击露采为之。经宿则无粉，如嫩草郁郁可爱。脱果：木生之果，八月间，以牛羊滓和土包其鹤滕处被端干相楼黄绞处。如大杯，以纸裹囊覆之，麻绕令密致，重则以杖柱之，任其发花结实。明年夏秋间，试发一包视之，其根生，则断其本理土中。其花实皆晏然不动，一如巨本所结，子在萧山县，见山寺中橘木止高一二尺，实皆如拳大，盖用此术也。大木亦可为之，尝见人家有老林擒，木根已蠹朽，圃人乃去木本二三尺许，如上法以土包之，一年后，土中生根，乃截去近根三尺尺许，包入地后遂为完木。凡种果木，须望前种实多，望后种实少。百部：山地种之，如百合法，金种为佳，取根扌妥汁濯衣，令不生虱，仍洁白如用皂角也。右自杞菊以次为粥，为蔬，为脯、为粉，须自种植，充饶足用，百部之种，亦可为浣濯之供。菖蒲石：怪石奇峰，以沙石器种之。且暮易水则茂，水浊及有泥滓则萎。一寸九节者，服之可以乌髭轻身延年。夜檠灯间置一两盆，可以收烟，不薰人眼。东坡诗云：“碧玉碗盛红玛瑙，青盆水养石菖蒲。”  

曾茶山诗云：“窗明几静室空虚，尽道幽人一事无。莫道幽人无一事，汲泉承露养菖浦。”文石清漪，斯亦几案间良玩也。相鹤：不必如鹤经所说，但取其标格立瘦，唳声清彻者为胜。几老鹤所生则气韵清古，三年顶赤则能唳，细论其法，颈欲细而长，身欲人立而不横，足欲瘦而节欲高。颈肥则类雁，身横则类鹜，胫粗韵俗则类鹳，声浊体肥则类鹅，皆下材也。鹤虽食鱼稻甚多，老则食谷渐少，甚老则不食。惟华亭县鹤窠村所出者为得地，他处虽时有，皆几格也。养处须有广水茂木，风月清旷之地，尝食生物，则格韵高野畜之笼樊。伺以熟食，则多肥浊，而精彩尸毛日渐摧藏，类乎鸡矣。养龟：龟者寿物，养庭槛中，可以爱玩。愈于观他物，尤宜畜山龟。《尔雅》谓之摄龟者，腹下壳能开合，此龟啖蛇，蛇甚畏之、庭槛中养此龟，则蛇不复至，以至园圃中多畜之，大能辟蛇。兼此龟不赖水，陆地蓄之，不失其性。予在随州时，寓法云寺之浚有竹园，常苦多蛇，寺僧乃蓄龟于园中，自尔不复有蛇。相鹤养龟二事，皆《怀山录》所述。收画：子弟遇好图画，极宜收拾，在前士大夫家有耕莘，筑岩，钓谓，浴沂，荀陈德星，李郭仙舟，蜀先主访草庐，王羲之会兰亭，陶渊明《归去来》，韩昌黎《盘谷序》，晋庐山十八贤，唐瀛州十八学士，香山九老，洛阳耆英，古今事实，皆绘为图。可以供老人闲玩，共宾友高谈人。人物山水，花水翎毛，各有评品吟咏，亦以广后生见闻，梅兰竹石，尤为雅致。瑶池寿乡图庆寿，近年有寿域图备列历代圣贤、神机，耆寿者，丹青妆点，尤为奇玩。王维字摩诘，九岁知属辞，擢进士，工草录，善画，名盛于开元天宝间。宁薛诸王，待若师友，画思入神，至山平水远，云势石色，绘工以为天机所到，别墅在辋川，地奇胜，与裴迪游其中，赋诗相训为乐。东坡云：“味摩诘之诗，诗中有画：观摩诘之画，画中有诗。”秦太虚云：余为汝南，得疾卧直舍，高仲符携辋川图示余曰，阅此可以疗疾。余本江海人，得图喜甚，即使二儿从旁引之，阅于枕上，恍然若与摩诘入辋川，度华子冈，经孟城坳，憩辋口庄，泊文杏馆，上斤竹岭，并木兰紫，绝茱萸沐，蹑槐陌，窥尘紫，返于南北。航歇湖，戏柳浪，濯奕家濑，酌金屑泉，过白石滩，停竹里馆，转辛夷坞抵漆园，幅巾杖屦棋奕茗饮，或赋诗自娱，忘其身之匏系于汝南也。数日疾良愈。龙眠居士李公麟字伯时，能行草书，善画，尤工人物，人以比顾陆。顾恺之，陆知微。晚年致仕归老，肆意于泉石间，作《龙眠山庄图》，为世所宝。韩子苍《题太乙真人莲叶图》云：“太乙真人莲叶舟，脱巾露发寒飕飕。轻风为帆浪为楫，卧看玉宇浮中流。中流荡漾翠绡舞，稳如龙骧万斛举。不是峰头十丈花，世间那得叶如许。龙眠画手老人神，尺素幻出真天人。恍然坐我水仙府，苍烟万顷波粼粼。玉堂学士今刘向，禁直苕荛九天上。不须对此融心神，会植青黎夜相访。”观画之趣，二事可参。置琴：朱文公琴赞云：养君中和之正性，禁尔忿欲之邪心。乾坤无言之有则，我欲与子钩其深。欧阳公云：“子尝有幽忧之疾，退而间居，不能治也。既而学琴于友人孙道滋，受宫声数引，久而乐之，不知疾之在其体也。夫疾生乎忧者也。药之毒者能攻其疾之聚，而不若声之至者能和其心之所不平。心而平，不和者和，则疾之忘也。”宜哉！奉亲者能琴，时为亲庭鼓一二操，亦足以娱悦其意，和平其心。琴师六言云：“擘托抹桃打摘，先后轻重疾徐，最是一般妙处，更要其人读书，斯亦子弟藏修息游之一益云。延方士：湖州东林沈东老，能酿十八仙白酒。一日，有客自号回道人，长揖于门曰：“知公白酒新熟，远来相访愿求一醉。”公见其风骨秀伟，巩然起迎。徐观其碧眼有光，与之语，其声清圆，于古今治乱、老庄、浮图氏之理无所不通知，其非尘埃中人也。因出酒器十数于席间曰：闻道人善饮，欲以鼎先为寿如何？公曰：“饮器中钟鼎为大，屈卮螺杯次之，梨花蕉叶最小，请戒侍人次第速斟，当为公自小至大以饮之。”笑曰：有如顾恺之食蔗，渐入佳境也。又约周而复始，常易器满斟于前，笑曰：“所谓杯中酒不空也。”回公兴至即举杯，常命东老鼓琴；回浩歌以和之，又尝围棋以相娱。止奕数子辄拂去。笑曰：只恐棋终烂斧柯，回公自日中至暮，已饮数斗，无酒色。东老欲有所叩，回公曰：“闻公自能黄白之术。未尝妄用，且笃于孝义，又多阴功，此余每日所以来寻访而将以发之也。”东老因叩长生轻举之术，回公曰：“四大假合之身，未可离形而顿去。”东老摄衣起谢，有以喻之。回公曰：“此古今所谓第一最上极则处也。”饮将违旦，瓦雍中所酿，止留糟粕而无余沥。回公曰：久不游浙中，今日为公而来，当留诗以赠。然吾不学世人用笔书，乃就擘席上榴皮画字题于庵壁，其色微黄而渐加黑。其诗云：“西邻已富忧不足，东老虽贫乐有余。白酒酿来缘客，黄金散尽为收画。已而告别，东老启开送之，天渐明矣。握手并行，至舍西石桥，回公先度，乘风而去，莫知所适。延名衲：成都一僧诵《法华经》甚专，虽经兵乱，卒不能害。忽一山仆至云：“先生请师诵经”，引行过溪岭数重，烟岚中一山居。仆曰：“先生老病起晚，请诵至宝塔品。”见报，欲一听之。至此果出，野服杖黎，两耳击肩，焚香听经罢，入不复出。以藤盘竹箸秫饭一盂，杞菊数瓯，无盐酪，美若甘露，得衬钱一环，仆送出路口，问曰：先生何姓？曰：姓孙。问何名？仆于僧掌中书“思邈”二字。僧大骇，仆遽失之。三日山中寻求，竟迷旧路，归视衬资，乃金钱一百文也。由兹一饭，身轻无疾。天禧中，僧一百五十岁矣，后隐不见。矣欠延方士谈真诰，时约名缁听梵书。二士共谈，必说妙法，真有所遇，岂不乐哉！肃客：朱文公晚年野服见客，榜客位云：“荥阳吕公尝言洋洛致仕官与人相接，皆以闲居野服为礼，而叹外郡或不能然，其指深矣。某叨恩致事，前此蒙宾客下访，初亦未敢援此，遽以老人野逸自居。近缘久病，艰于动作，遂以野服从事。上衣下裳，大带方履，比之凉衫，自不为简。所便者束带足以为礼，解带足以燕居，且使穷乡下邑，复见京都旧俗之美，亦补助风教之一端也。又云；衷病之余，不堪拜跪。亲旧相访，亦望察此。非应受者并告权免，庶几还答，不至阙礼。罗鹤林云：余尝于赵季仁处，其其服，上衣下裳，衣用黄、白、青皆可。直领，两带结之，缘以皂，如道服，长与滕齐，裳必用黄，中及两旁皆四幅，不相属，头带皆用一色，取黄裳之义也。别以白绢为大带，两旁以青或皂缘之，见侪辈则系带，见卑者则否，谓之野服，又谓之便服。记事：周益公云：“苏子容闻人引故事，必令人检出处。司马温公闻新事，即便抄录，且记所言之人。故当时谚曰：古事莫语子容，今事勿告君实。”司马公对宾客，无问贤愚长幼，悉以疑事问之，有草簿数牧，常致座间，苟有可取，随手抄录，或对客即书，率以为常。其书字皆真谨，刘元城见时，已有三十余册。曾祖南谷文靖公，叔祖朴庵提刑，皆有日记。朴庵所记名《长土历》，有序云：司马温公日记凡十年作一帙，一日之事，无论善恶必载焉。限以十年，所以推一期进得与否也。夫子三十而立，自是十年，则有加于前矣。至从心之时，盖涉历四十年，圣人所以密推熟察以自验，其道艺所造，功力所成者至矣。夫甲乙周而时已久矣。时愈久而行愈进，此圣人之所以为圣人也。  

温公之襄，岂其原亦出于此欤？《长生历》亦十年为一襄。二老相访：周益公以宰相退休，杨诚斋以秘书监退休，为庐陵二大老。益公尝访诚斋于南溪之上，留诗云：“杨监全胜贺监家，赐湖岂比赐书华。回环自辟三三径，顷刻能开七七花。门外有田供伏腊，望中无处不烟霞。却惭下容非摩诘，无画无诗只谩夸。”诚斋和云：“相国来临处士家，山间草木也光华。高轩行李能过李，小队寻花到浣花。留赠新诗光夺月，端含老子气成霞。未论藏去传贻厥，拈向田夫野老夸。好事者绘以为图，诚斋题云：平叔曾过魏秀才，何如老子致元台。苍松白石青苔径，也不传呼宰相来。”用魏野诗翻案也。诚斋冢嗣东山先生伯子，以集英殿修撰致仕，家居年八十，云巢曾无疑益公门人也。年尤高，尝携茶袖诗访伯子，其诗云：“褰衣不待履霜回，到得如今亦乐哉！泓颖有时供戏剧，轩裳无用任尘埃。眉头犹自怀千恨，兴到何如酒一杯。知道华山方睡觉，打门聊伴茗奴来。”伯子和云：“雪舟不肯半途回，直到荒林意盛哉！蓠菊苞时披宿雾，木犀香里绝纤埃。锦心绣口击金薤，月露天浆贮玉杯。八十仙翁以许健，片云得得出巢来。其风味庶几可亚前二老云：二老相访，倡妍酬丽，四诗可观。放翁诗云：老人无一事，有兴即吟诗，唱者和者皆须兴到也。储书：邵康节诗云：“花木四时分景致，经书万卷号生涯。有人若问闲居处，道德坊中第一家。”欧阳文忠公《六一堂记》云：“琴一张，棋一局，酒一壶，藏书一万卷，集录金石遗文一千卷，以吾一翁，老于此五者之间是为六一。陆放翁《书巢记》云：陆子既老且病，犹不置读书，名其室曰“书巢”。吾室之内或栖于椟，或陈于前，或枕藉于床，俯仰四顾，无非书者。吾饮食起居，未尝不与书俱，间有意欲起而乱书围之，至不得行，辄自笑曰：“此非吾所谓巢者耶。二公盖储书以自佚其老者也。丁度之祖头，尽其家赀以置书至八千卷，且曰：吾聚书多矣。必有好学者为吾子孙。”度力学有守，登服勤词学科，仕至参政。鲁子固平生嗜书，家藏至六万余卷，手自仇对，白首不卷，此储书以遗其子孙者也。孟子有贤父兄之言，惟以书教子弟者而后为贤。晋人有佳子弟之目，惟从父兄之教而知书者，而后为佳。唐杜荀鹤诗云：“欺春只爱和醅酒，讳老犹看夹注书。”放翁诗云：“灯前目力依然在，且尽山房万卷书。”欧公诗云：“至哉天下乐，终日在书案。”家仲本云：“至乐莫如读书。至要莫如教子。”又云：人家教子弟如养芝兰，然既积学以培植之，又须积德以浇灌之。子弟储书，正以备侍旁检阅，陈后山左右图书，日以讨论为务，其志专欲以文章名后世，夜与诸生会宿，忽思一事，必明烛翻阅，得之乃已。或以为可待且者，后山曰：“不然，人情乐因循，一放过则不复省矣。故其学甚博而精，尤好经术，非如唐之诸子。作诗之外，他无所知。魏衍昌世亦彭城人，从后山学，年五十余，见异书犹手自抄写，藏书数千卷云。  

永乐大典  

## 卷之一万一千六百二十

十四巧老  

寿亲养老书四  

【`寿亲养老新书`】  

余家严旧有《养老奉亲书》，其言老人食治之方，医药之法，摄养之道，靡所不载。余做之做以奉吾母范阳郡太夫人李氏，食饮起居，咸得其宜。寿高八旬而甚康健，则此书有益于人子大矣。然岁月既深，苍舒之久，字书模糊，编简脱落，惧后之览者不得其说。思获善本书而新之，以贻后人，求之数载弗果得，每郁郁以为欠事，至正辛已夏五，余叨承有朝命，备负浙东宪使，访诸婺郡详教授李子贞，得寿亲养老书，睹其篇帙节目，比余旧本尤加详备。昔之郁郁者，一旦豁然矣。因自念曰：与其得之难，孰若传之广？遂命工锓梓于学宫，庶天下后世，皆得观览以尽事亲之道云，至正壬午中秋，范阳张士弘载拜书。保养：安乐之道，惟善保养者得之。孟子曰：我善养吾浩然之气。太乙真人曰：一者少言语，养内气。二者戒色恣，养精气。三者薄滋味，养血气。四者咽精液，养胆气。五者莫嗔怒，养肝气。六者美饮食，养胃气。七者少思虑，养心气。人由气生，气由神住，养气全神，可得真道。凡在万形之中，所保者莫先于元气，摄养之道，莫若守中实内，以陶和将护之方。须在闲日，安不忘危，圣人预戒，老人尤不可不慎了。春秋冬夏，四时阴阳生病，起于过用。五胆受气，盖有常分，不适其性而强云为用之过耗，是以病生。善生者，保守真元，外邪客气不得而干之至于药饵往往招来真气之药少攻伐和气之药多，故善服药者，不如善保养，康节先生诗云：夹口物多终作疾，快心事过必为殃。知君病后能服药，不若病前能自防。郭康伯遇神人授一保身卫生之术云：但有四句偈，须是在处受持。揭云：自身有病自心知，身病还将心自医，心境静时身亦静，心生还是病生时，郭信用其言，知自护爱，康强倍常，年几百岁。服药：沈存中云，人非金石，况犯寒暑雾露，既不调理，必生疾病，常宜服药，辟外气，和胆腑也。平居服七宣元，钟乳元，量其往冷热虚实，自求好方。常服红雪三黄元，青木香元，理中元，神明膏，陈元膏，春初冰解散天行，茵陈元散，皆宜先贮之以防疾发。  

忽有卒急，不备难求，其防老救急不可阙者，伏火丹砂保精养魄，尤宜长服。伏火硫黄益气除冷癖，理腰膝，能食有力，小还丹愈疾去风，伏火磁石明目坚骨，伏火水银压热镇心，金银膏养精神去邪气，如上方乐，固宜留心。其余丹火须，鲁神助，不可卒致。有心者亦宜精恳，或遇其真。贮药：圆散皆以深荀沙合盛之，勿用有油。即受湿，外为漆椟，椟荀亦欲深，深则湿气难入，椟中侠灰净磨之，勿漆则不受润。更集缯纩为补，原补之。更以毡冒积口，纵有润气自缝中入，京为毯纩所状。暑月三焙之，遇两则入温室，贮茶如此亦善。药璞新慈缶盛，蜡纸幕之，悬东严楣上，令常得晨日。勿令沾雨，主阴则一焙，移置深室，晴复出之，类品同一圣可也。喜蛀，物用旧鲁贮油麻罐净拭，置药其中，即不蛀。阁：南方暑雨时，茶药图籍皮毛胶湖物弓剑色衣笔墨之类，皆恶蒸溽，悉可置在阁中。若山居，即依山为阁，其高去地一丈，则不复有蒸润。阁中循壁为厨，厨三层，壁仍板弥之，前后开窗，梁上为长，物可悬者悬于，余悉置格上。天日明燥，即大开门窗，令纳风日，阴晦则密闭，中设温炉，常令火气郁郁然。又法：温门合中布卧床，床下新出窑炭实之，乃置物床上，求不蒸润，更不须着火，其炭至秋供烧，明年复易新炭，床上慎不可卧，卧者多病喑，屡有验，盖为火气所烁也。又法：有余力则设一小阁子，但去地盈丈以上，自无蒸矣。  

集方：凡人少长老，其气血有盛壮衰三等。岐伯曰：少火之气壮，壮火之气衰，盖少火生气，壮火散气，况复衰火，不可不知也。故治法亦当分三等，其少日服饵之药，于壮老之时皆须别处之。陈令尹集方俱为老人备用，今所续编，亦皆据平日见闻，为老人对证处方者品列之。天下受拜平胃散：常服温养脾元，平和胃气，宽中进食，仍治脾胃不和，高气噎塞，呕吐酸水，气剌气闷，胁肋虚胀，腹痛肠鸣，胸膈痞滞，不美饮食。川厚朴，去鹿分皮秤，陈橘皮，汤洗不去穰甘草以上各三两南京小枣，二百枚去核切。生姜，和皮四两，薄切茅山苍术。五两去皮米泔浸一宿剁。右六味，用水五升，慢火煮干，捣作饼子，日干再焙，碾为细末，每贰钱入监少许点，如泄泻每服参钱，生姜五片，乌梅贰个，监少许，水一盏半，煎八分服。此药人人常服，独此方煮透，滋味相和而美，与众不同，所以为佳。老人尤宜服之。易简方：缩脾饮，草果乌梅，缩砂，甘草，各等分。干葛，白扁豆，各减半。老人加附子，每服五钱，水一，生姜十片，煎至八分，浸以熟水，令极冷。暑月用此代熟水饮之极妙。降气汤：老人虚气上壅，当间以生附子加生姜煎，临熟以药汁浓磨沉香水再煎一沸服之，尤为稳当。调气散：老人寒疝作疼，不可攻掣，改为嗲咀。每服二钱，水一火盏，生姜紫苏盐煎服，或煎茴香监酒调下末子亦得。养正丹：年高人胆腑寒秘者，尤宜服之。来复丹：老人寒秘，悉能主之，一法治老人寒气入腹，小便不通者，用生姜半两，连根叶和泥葱一茎，监一捻，豆豉五十粒，烂研略炒，盒脐中心作两剂，更易用之，以利为度，亦良法也。震灵丹：老人血痢，白梅茶下。红圆子：治大人小儿脾胃等患，极有神效。治病不能伤耗真气，应老人小儿妊妇，皆可服之。青州白圆子：治一切痰涎为患，赏服有功。咳嗽痰实，咽喉作声，老人小儿，皆宜服之。予家已刊易简方，大字本，兹不赘述本方。秘传六和元：益老扶羸，肋脾活血，进美饮食，第一平和之剂。熟地黄，十两破故纸，免丝子，白茯苓，去黑皮山药，并同十两晒干胡桃。五十颗须用赣州信丰产者佳右先将熟地黄破故纸免丝子三味酒浸一宿，次早饭甑上蒸，日中曝干，九浸九蒸九曝，候十分干，次和白茯苓山药二味，杵臼中舂令极细为末，次用胡桃研烂，和五味令匀，用酒煮面糊为丸，如梧桐子大，每服三十丸，空心温酒盐汤下。此方不犯铁气，所以佳妙。神仙不老丸：不老仙方功效殊，驻颜全不费工夫，人参牛膝川巴戟，蜀地当归杜仲俱，一味地黄生熟用，免丝柏子石菖蒲，更沃枸杞皮兼子，细末蜜丸梧子如，早午眠三次服，盐汤温酒任君须，忌冷三白并诸血，能使须乌发亦乌。人参，新罗者须是团结得实滋润，去芦头，刷洗净，焙，干薄切，焙燥枰二两，川牛膝，长三四尺而滋润者去苗，刷洗净，焙干寸截用酒浸一宿，焙澡，秤一两半。川巴戟，色黑子沉重，大而穿心者佳，若色带黄而浮轻者晨，刷洗净，焙干强切，刷酒浸一宿，焙燥秤二两。川当归，大茎其稍如马尾状，滋润卒芬香者，去芦头，刷净洗。焙干细切，用酒浸一宿，焙燥秤贰两。杜仲，截之多系者，削去鹿皮，只取其肉，如取肉挂之法，然后刷洗净焙干，横理剁之如豆，用麦肤炒，令系断色黑，去肤别磨秤一两半。地黄，冬节前取，以水浸沉者为是。以其浮者捣取汁，浸令淡，蒸毕焙干，如是者三，色黑味甘为度，用时以生干熟二种焙干。酒浸一宿，漉出，竹刀细切，焙干各秤一两，忌针器。兔丝子，小如芥子，极坚硬者佳，大而轻者非。用新而撮起挪洗，焙干，以酒浸一宿，又添酒浸一宿，漉出，将温汤淋去酒，焙燥，别磨，秤二两。柏子仁，色红而滋润者，去谷取仁秤一两，细研，临时和入众药。石菖蒲，紧细节密者，去毛，刷洗净，焙干。米泔浸一宿，再焙干细切，焙燥秤一两。枸杞子，色白而肥润，去蒂洗净，焙干，用酒浸一宿，焙干秤一两。地骨皮，色黄入手轻者佳，重者非，略去浮皮，净洗，焙干薄切，焙干秤一两。右十二味，选之贵精，制之如法，不可晒。只用慢火焙，若太燥，则又失药气。只八分干，即于风前略吹，令冷热相激，便十分燥。取净秤分两，磨如细散，炼白蜜，以火日搜和，入木石臼内捣数百杵，圆如梧桐子大。每日空心午间临卧三次服，每服七十粒，监酒监汤任下，忌食葱白，韭白，芦菔，豆粉，及藕诸般血，盖藕能破血，诸血能鲜药力。若三白误食，亦无它，止令人须发返白耳。合时忌机触，并妇人孝子鸡犬等见。陈书林晔云：此方非特乌髭发，且大能温养荣卫，补益五胆，和调六腑，滋充百脉，润泽三焦，活血胁气，添精实髓，须是节欲，使药力相须，乃见功效之速。  

三仙丹：又名长寿圆。一乌二术三茴香，久服令人寿命长，善治耳聋并眼暗。尤能补肾与膀胱，顺气搜风轻腰膝，驻颜活血鬓难苍，空心温酒盐汤下，谁知凡世有仙方。川乌头：一两，去皮尖，剁作骨子块，用盐半两炒焚烈。茴香，三两炒香苍术，二两，米泔浸一宿，用竹刀刮去陈皮，切片用葱白一握，共炒黄。右为细末，酒糊为丸如梧子大，每服五十丸，空心食前温盐酒，或盐汤下，一日两服，切忌诸血。陈书林云：先公晚年常服此，饮啖倍进，后见钱都仓年八十，须鬓皆黑，询其所以，云自三十岁以后，日进一服。八仙丹：治虚损，补精髓，壮筋骨，益心智，安魂魄。令人悦泽，驻颜轻身，延年益寿，闭固天癸。伏火朱砂，真磁石，赤石脂，代赫石，石中黄，禹余粮，豆味益用醋淬乳香，设药，八味各一两右为细末，匀研极细，糯米浓饮丸如梧桐子大，或如豆大，每服一粒，空心监汤下。有人年几七旬，梦漏羸弱，气然虚损。得此方服之，顿尔强壮，精气闭固，饮食如旧。草还丹：延年益寿，耐寒暑，能双修德行，可登地仙。补骨脂，熟地黄。远志，地骨皮，牛膝，石菖蒲。右等分末，酒糊为丸，如梧桐子大，每服三五十丸，空心日午温酒下，盐汤熟水亦可。大治虚劳白浊，乃翊圣真君降授与张真人方，服之百日，百病除。二百日，精髓满，视德倍常，神听气爽，瘟疫不侵。服三百日，步骤轻健，鬓发如漆，反老还童。小丹：益寿延年，安宁神志，魂魄流滋，气血脉络，开益智慧，释散风湿，耳目聪明，筋力强壮，肌肤悦泽，气宇泰定。熟地黄，肉苁蓉，酒浸各六两五味子，兔丝子，酒浸各五两柏子仁，别研石斛，巴戟去心，天门冬去心，蛇床子炒，覆盆子各三两，续断，泽泻，人参，山药，远志去心炒焦，山茱萸菖蒲桂心，白茯苓，林仲，剁炒丝断各二两天椎，泡去皮脐秤一两炼成钟乳粉，扶衰三两，续老二两，常服一两，气完则拆去。右为末，蜜丸如梧桐子大，食前酒服三十丸至五十丸，忌五辛，生葱，芜荑，饧鲤虚人多起，去钟乳，倍地黄，多忘倍远志，茯苓，少气神虚，倍覆盆子，欲光泽，倍柏子仁。风虚，倍天雄，虚寒，倍桂心。小便赤浊，三倍茯苓，一倍泽泻，吐逆倍人参。此方补劳益血，去风冷，百病诸虚不足，老人精枯神耗，女子绝伤断绪，并皆治之。交感丹：俞居易之祖通奉云：予年五十一岁，遇铁壅早先生授此秘术，确志行持，服食一年，大有精益。平日所服药一切屏去，而饮食嗜好，不减壮岁，此药之功大矣。今年八十有五，享天寒之寿，妥以秘方传之世，人普愿群生，同登道果，后有牙药，可同用之。伏神，四两香附子。一斤用新水浸一宿臼内锤去毛炒令黄色右为细末，炼蜜圆如弹子大，每服一丸，早晨细嚼，用降气汤下。降气汤：伏神，一两香附子，半两制法如前甘草。一两半灸右为细末，每服二钱，沸汤点下前药。揩牙法：香附子，五两，修治如前法，捣生姜四两，同淹一宿，炒令焦黑。青盐。二两，研细拌匀，同上药收。右每夜临卧，以少许揩牙如常法。神仙训老丸：昔有宣徽使在钟南山，路边见村庄一妇人，年方二八，持杖责一老儿，年约百岁。宣徽驻车令问何故？妇人至车前云：此老儿是妾长男。宣徽怪之，下车问其仔细。妇人云：适来责此长男，为家中自有神药，累训令服，不肯服，至今老迈，鬓发如霜，腰曲头低，故责之。宣徽因恳求数服并方以归，常服延年益寿，气力倍常，齿落再生，发白再黑，颜貌如婴儿。生干地黄，熟干地黄，各五两川椒，十两不去核牛膝，五两，酒浸了为末。大黑豆，一升生用干山药，五两雌雄何首乌，各十两，雌者白，雄者赤，雄者不碾。肉苁蓉，五两枸杞，五两木蒿本。十两洗右将雌何首乌为末，用水甑内旦辰蒸，日出晒，夜间露，如此九蒸，九晒，九露数足，焙焦为末，酒糊丸如梧桐子大，空心温酒盐汤下，忌萝葡。此药性渐无毒，治百病，补下元，光泽皮肤，婴儿亦可服之。经进地仙丸：凡丈夫妇人，五劳七伤，肾气衰败，精神耗散，行步艰辛，饮食无味，耳焦眼昏，皮肤枯燥，妇人胆冷无子下部秽恶，肠风痔漏，吐血泻血诸风诸气并皆治之。川牛膝，酒浸一宿切焙肉苁蓉，酒浸一宿切焙川椒，去目附子，炮已上各四两木鳖子，去谷地龙，去土巳上各三两覆盆子，白附子，兔丝子，酒浸研赤小豆，天南星，防风，去芦骨碎补，去毛何首乌，草藓，川羌活，金毛狗脊，去毛乌药，巳上各二两绵黄耆，人参，各一两川乌，炮白茯苓，白术，甘草。各一两右为细末，酒煮面糊乌圆如梧桐子大，每服三四十圆，空心温酒下。陶隐居以此方编入道藏，时有人母幼年得风气疾，久治不瘥，五十余年，隐居处此方修合，日进二服，半年母病顷愈，发白返黑，齿落再生，至八十岁颜色如少年人。血气筋力倍壮，耳目聪明，其家老仆七十余岁，窃服此药，遇严冬御纟希葛履霜雪，无寒色。有别业去家七十里，每使老仆往返不移时，又能负重，非昔时比，几成地仙。八味丸：刘戴花方，老人常服，延寿延年。川巴戟，一两半，酒浸去心，用荔枝肉一两同炒，赤色去荔枝肉不用。高良姜，一两，剁碎，用麦门冬一两半，去心同炒，赤色为度，去门冬子。川练子，二两去核，用降真香一两，剁碎同炒，油出为度，去降真香。吴茱萸，一两半去梗，用青盐一两同炒，后茱萸炮同用。胡芦巴，一两用全蝎十四个同炒，后胡芦巴炮，去全蝎不用。山药，一两半用熟地黄，同炒焦色去地黄不用。茯苓，一两，用川椒一两同炒，赤色去椒不用。香附子，一两半，去毛同牧丹皮一两同炒，焦赤色去牧丹皮不用。右一处研为细末，盐煮面糊为丸，如梧桐子大，每服四五十丸，空心食前盐汤下，温酒亦得。  

此方温平，补肝肾清上实下，分清浊二气，补丹田，接华池真水，三车不败，五漏不生，热不流于上膈，冷不侵于脾胃。令人耳目聪明，治积年冷病，除累岁沉，兼治遗精白浊，妇人赤白带下，其效如神。双补丸：刘上舍之祖，在京师辟雍，得史载之家传方，服此四十载，享年八十七岁。熟地黄，半斤补血兔丝子。半斤补精右为细末，酒糊为丸，如梧桐子大，每服五十丸，人参汤下。此方治下部虚冷，平补不熟不燥，气不顺，沉香汤下，心气虚，茯苓汤下，心经烦燥，酸枣仁汤下，小便少，车前子汤下。小便多，益智汤下。二黄丸：黄德延曰：夫人心生血，血生气，气生精，精盛则髯发不白，颜貌不衰，可以延年益寿。其夭阏者多由服热药，性燥不能滋生精血也。予深烛此理，以谓药之滋补，无出生熟二地黄，天麦二门冬，世人徒知服二地黄，而不知以门冬为引导，则服二地黄者徒过去尔，生地黄生精血，用天门冬引入所生之地，熟地黄补血，用麦门冬引入所补之地，四味互相该说载于《本草》可考而知。而又以人参为通气之生，使五味并归于心，药之滋补，无出于此。生地黄，熟地黄，天门冬，去皮麦门冬，去心各一两人参。一两右一味为末，炼蜜为丸，如梧桐子大，每服三十丸，至五十丸，空心温酒盐汤下。此方常服，十日明目，千日不渴，自此以往，可以长生。予登真人之位，此药之功也。扶羸黑白丹：治年尊气血虚耗，精血少，不能荣养经络，精神枯瘁，行步战掉，筋脉缓纵，目视茫茫。黑丹：用麋茸去床骨皮毛，酒浸一宿，酥灸令黄，又用鹿茸，事治如麋茸之法，各等分并为细末，酒糊为丸，如梧子大。白丹：用钟乳粉一味，糯米糊为丸。右用此二丹杂之而服，如觉血少，即多用黑丹，如觉气不足，即多用白丹温酒或米饮吞下，空心食前服。史丞相常服此二丹。还少丹，西川罗赤脚方，大补心肾，治一切虚败，心神耗散，筋力顿衰，腰脚沉重，肢体倦怠，血气羸乏，小便昏浊，服药五日，颇觉有力，十日精神爽健，半月气稍壮，二十日耳目聪明，一月夜思饮食，久服令人身体轻健，筋骨壮盛，怡悦颜色。妇人服之，姿容悦泽，大暖子宫，去一切等疾。山药，牛膝，酒浸一宿，焙干，已上各二两。远志，山茱萸，白茯苓，五味子，肉苁蓉，酒浸一宿，切焙干。石菖蒲，巴戟，去心楮实子，杜仲，去粗皮，姜汁并酒涂。茴香，各一两枸杞子，熟干地黄。各半两右为细末，炼蜜入枣肉为丸，如梧桐子大，每服三十丸，温酒监汤下，日进三服，空心食前。看证候加减用药，身热，加山杷子一两，心气不宁，加麦门冬子一两。精液少，加五味子一两，阳气弱，加续断一两。胜骏元：治老人元气不足，真气虚弱，及诸虚寒湿气进袭，手足拳孪，屈伸不得，筋脉不舒，行步不随。常服益真气，壮筋骨，治肤，散一切风。附子一枚，重八九钱重，去皮脐。当归，一两，酒浸一宿。天麻，酒浸牛膝酒浸，酸枣仁，炒防风，各二两熟地黄，酒浸没药，别研木香，不见火全蝎，去皆足稍尾羌活，甘草，灸槟榔，草藓，炒苁蓉，酒浸破故纸，巴戟，各一两木瓜，四两麝香，二钱半别研乳香，半两别研右二十味，除乳香没药麝香别研外，捣罗为末，用生地黄三斤净洗，研烂如泥，入无灰酒四升，烂煮如膏，以前药拦匀，杵令坚，每两分作十丸。每服一丸，细嚼临卧酒送下，如服半月，见效甚速，无事人服此亦壮筋力，行步如飞，故名胜骏。此药专在地黄膏，要熬得好，惟春夏好合，以有生地黄也。若合半刘，每味减半。散：老人脾胃久弱，饮食全不能进，两服主效。王医继先进高庙方。附子，七个炮丁香，藿香叶，官桂，木香，各三钱人参。半两右为末，每服二大钱，以寻常辣糊半盏，热调服，用匙挑服之。姜黄散：治老人脾泄。鹰抓黄连一两，断作小段。生姜四两，净洗和皮切作骨子块。右于银器内同炒得姜焦黄色去姜以黄连碾为细末，腊茶清调下二钱，不拘时。吴兴沈漕德器传通利散：治老人秘氵止。和剂方，嘉禾散，须用广州增城县随风子右每服三大钱，水一盏半，生姜三片，枣二枚，煎至七分，入蜜一匙，再煎去滓，不拘时，制师谢尚书用光传。脾约元：治老人津液少，大便燥，小便氵止，其脾为约。大黄，二两酒洗焙厚朴，枳谷，白芍药各半两麻子仁，一两微炒杏仁。三分右为末，蜜丸如梧桐子大，每服二十丸，温水下，加至三十丸。磨积丸：治老人，磨事积，去浮肿。厚朴，白姜，缩砂，胡椒，青皮，苍术，麦芽，陈茱萸，肉桂，不见火右用醋同监煮，再焙干为细末，酒糊为丸，如梧桐子大，每服十丸日午或临睡，香附子前汤吞下，橘皮汤亦得。此方老幼常服，状脾进食。白芷丸，治老人气虚头晕。白芷，石斛，干姜，各一两半细辛，五味子，厚朴，肉桂，防风，茯苓，甘草，陈皮，各一两白术。一两一分右为细末，炼蜜丸如梧桐子大，每服三十丸，清米饮下，不饥不饱服。邵致还年八十有古，有此疾，和此方，数服即愈，杨吉老传治眼昏夜光肩神丸：养神明，肩精气，主健忘益吞，聪心补血，不壅燥，润颜色，远目示移时，目不目充目充，胆腑调适，久服目光炯然，神宇泰定，语音清彻，就灯永夜，眼力愈壮，并不昏氵止，不睡达旦，亦不倦怠，服两三月后，愈觉神清眼有，志强力盛，步履轻，体气舒畅，是药之效，常饵如饮食，一日不可辍，惟在修合洗濯洁净，药材须件件正当，不宜草率。熟地黄，洗晒干酒浸还志，净洗，就砧上槌碎，取皮，去骨木。牛膝，去芦兔丝子，净洗听干，以酒浸别砑如泥枳谷，净洗去穰，肤炒赤色地骨皮，涣自取净洗，净砧上槌打取皮。当归，净洗听干焙亦得  

以上七味各等分，逐一秤过分两，平除地黄兔丝子别器用酒浸，其余五味同剁细，共入钵内，或慈瓦雍内，若每件十两，都用第一等无灰浓酒六升，同浸三宿，取出，文武火焙干，须试火令得所，不可太猛，恐伤药性，十分焙干，捣罗为末，以两手拦令十分匀，炼蜜为丸，如梧桐子大，每服空心盐酒下三十丸，加至四五十丸亦不妨。若不饮酒，盐汤亦得，但不如酒胜。炼蜜法冬五滚，夏六七滚，候冷，以纸帖惹示沫，丸后，都入微火焙少顷，入瓮收，陈书林云：黄牧仲司谏常服此药，悦年目视甚明，因传此方。李守愚取黑豆紧小而圆者，侵晨以井花水吞二七粒，谓之五藏谷，到老视听不衰。《本草》云，熟地黄，麦门冬，车前子，相杂治内障眼有效，屡试信然，其法细捣罗，蜜丸如桐子大，三药皆美，捣罗和合，共常某香，真奇药也。牢牙乌髭方：绍定壬辰，江淮赵大使克复盱眙，时纳合行省相公名买住来金陵，予在赵监军德同会，纳合年逾七十，鬓发髭须皆不白，质其所由，谓吾国有行台出典藩镇，髭须皓然，数载归朝，而须发皆黑。人怪其异，自序遇一方，牢牙乌髭，岁镰得效，因传其方，却不言，分两。续乙已年，会张经历朝请，始得分两云。紫壶温尉序旱莲草，二两半此草有三种，一种是紫菊花炉火客用之，此一种再就北人始识之，本草中名鲤肠草，孙真人千金方名金陵草，浙人谓之莲于草，其子若小莲蓬故也。芝麻莘，三两此是压油了床枯饼是也。诃子，二十个并核剁不蛀皂角，三铤月蚕沙，二两青盐。三两半盖青盐，吾乡少且贵价，只以食盐代之，但药力减少。川升麻，三两半，最治牙疼。右为末，醋打薄糊为丸，如弹子大，扌然作饼子，或焙或晒以干为度，先用小口磁瓶罐子，将纸筋泥固济曝干。入药饼在瓶内，糖灰火中烧令烟出，若烟淡时药尚存性，急取退火，以黄泥塞瓶口，候冷，次日出药，旋取数丸旋妍为末，早晚用如揩牙药，以温汤灌嗽，使牙药时，项少候片时，方始灌漱。久用功莫大焉。乌髭方甚多，此方颇为奇异，故抄之。吾祖知孙承议公家传，常用牢牙方。荆芥，不见火土芎，细辛，当归。右为末，使时未可便用水漱，须令药气入牙内良久方漱为佳。常用，至老，牙不动摇。东坡治脾节饮水说：脾能母养余藏，养生家谓之黄婆。司马子微著天隐子，独教人存黄气主泥丸，能致长生。太仓公言安谷过期，不安谷不及期，以引知脾胃全固，百疾不生。近见江南一老人年七十三，状貌气力如四五十，人问其所得，初无共术，但云平生习不饮汤水耳。常人日饮数升，吾日减数合，但只沾唇而已。脾胃恶湿，饮少胃强，气盛液行，自然不湿，或骨暑还行，亦不念水，此可谓至言为烦，周晏叔比得肿疾，皆以利水药去之。中年以后，一利一衰，岂可数乎？当及今无病时，力养胃气。若土能制水，病何由生？向陈彦井云：少时得此疾，服当归防已之类皆不效，服金液丹灸脐下乃愈，此亦固胃胁阳之意。但火力外物，不如江南老人之术，姜桂辣药，例能胀肺，多为肿媒，不可服。陈书林云：友人陈吴卿，年六十二，面色光泽，扣之以何道致此。云常时绝不饮汤水，虽美法上亦少呷，参以坡公之说，方审昊卿之言为信。饮食用暖，王密人，尝食道傍，有一老人进言饮食须用暖，盖脾喜温，不可以冷热犯之，惟暖则冷热之物至脾皆温矣，又因论饮食太冷热，皆伤阴阳之和，晁氏客语。戒夜饮说：酒古礼也。奉祭祀，会宾亲，制药饵，礼有不可缺者，用之有时，饮之有度，岂可以为常而不知节哉！礼经宾主百拜而酒三行者，盖重其道而不容轻故尔。岂令人浮沉于其中乎？予家祖父处士养生，惟务淡薄，皆享年八九十上下。予自幼年，性喜恬退，今又七十余矣。饮酒止一二盏，才夜即睡，明早即起，居常既罕病，且康健，亦自知节戒之功然也。人生天地间，贫贱者多，贵而富岂易得哉！倘能戒夜饮，顺阴阳，正寤寐，保精气，使一身神识安宁，百邪不侵，安享天年，岂不幸欢！好生君子，审而察之。此序见陈氏经验方，不记何人所作。擦泳泉穴：其穴在足心之上，湿气皆从此入，日夕之间常以两足赤肉，更次用一手握指，一手磨擦，数目多时，觉足心热，即将脚指略略动转，倦则少歇，或令人擦之亦得，终不若自擦为佳。陈书林云：先公每夜常自擦至数千，所以晚年步履轻便。仆性懒，生卧时只令人擦，至睡熟即止，亦觉得力。乡人郑彦和自太府丞出为江东仓，足弱不能行，枢莞黄继道教以此法，逾月即能拜跪人丁邵州致还病足，半年不能下床，遇一道人亦授此法，久而即愈，今笔于册，用告病者，岂曰小补之哉！东坡云：杨州有武官侍真者，官于二广千余年，终不染瘴，面色红腻腰足轻快，初不服药，唯每日五更起坐，两足相向，热磨泳泉穴无数，以汗出为度，欧公平生不信仙佛，笑人行气，悦年云：数年来，足疮一点痛不可忍，有人传一法，用之三日，不觉失去。其法重足坐，闭目握固，缩谷道，摇风占为之，两足如气球状，气极即休，气平复为之。日七八，得暇即为，乃般连捷法也。文忠痛已即废，若不废，当有益，又与王定国书云：摩脚心法，定国自己行之，更请加工不废，每日饮少酒，调节饮食，常令胃气壮健。泳泉穴，在足心陷者中。屈足卷指宛宛中，足少阴脉所出为井地。擦肾腧穴：陈书林云：余司药市仓部输羌诸军请米受筹，乡人张成之为司农丞监史同坐，时冬严寒，余一二刻间，两起便溺，问曰何：频数若此？苍曰：天寒自应如是。张云：某不问冬夏，只早晚两次，余念之曰：有导引之术乎。曰：然。余曰：旦夕当北面。因暇专住叩请，荷其口授。曰：某先为李文定分家婿，妻弟少年遇人有所得，遂教小诀，临卧时，坐于床垂足，解衣闭气，舌柱上腭，目枧顶，仍提缩谷道，以手磨迭两肾腧穴，各一百二十次，以多为妙，毕即卧，如是三十年，极得力，归禀老人，老人行之旬日，云：真是奇妙。亦与亲旧中笃信者数人言之皆得效，今以告修练之士云。东坡酒经：南方之氓，以糯与鸡，以卉药而为饼，嗅之香，嚼之辣，揣之枵然而轻，此饼之良者也。吾始取面而起肥之，和之以姜液蒸之，使千裂绳穿而风泪之，愈久而益悍，此麴之精者也。米五斗为率而五分之。为二斗者一，为五升者四，三斗者以酿，五升者以投，三投而止，尚有五升之赢也。如酿以四两之饼，而每投以二两之麴，皆泽以少水，足以散解而匀停了。酿者必壅按百井泓之，三日而井溢，此吾酒之萌也，酒之始萌也。甚烈而微苦，盖三投而后平也。凡饼烈而麴和，投者必屡尝而增损之，以舌为权衡也。既溢之，三日乃投，九日三投，通十有五日而后定也。既定，乃注以斗水，凡水必熟而冷者也。凡酿与投必寒之而后下此炎州之令也。既水五日乃刍得三斗有半，此吾酒之正也。先刍半日，取所谓赢者为粥，米一百水三之，揉以饼麴凡四两，二物并也，投之糟中，熟扌闰而再酿之五日压得斗有半，此吾酒之少劲者也。劲正含为四斗，又五日而饮，则和而力，严而猛也。刍不旋踵而粥投之，少留则糟枯中风而成酒病也，酿久者酒醇，而丰速者反是，故吾酒三十日而成也。洪内翰曰：此文如大牢八珍，咀嚼不嫌于致力，则真味愈隽永。今附编，与耆英喜文章者玩之。欧公《醉翁亭记》用二十一也，字此经用十六也字，每一也字上必押韵，暗寓于赋，而读之者不觉其激昂渊妙，殊非世间笔黑所能形容也。仲长统《乐志论》：使居有良田广宅，背山临流，沟池环匝，竹木周布，场圃筑前，果园树后，舟车足以代步涉之难。使令足以息四体之役，养亲有兼珍之善。妻孥无苦身之劳，良朋萃止，则陈酒肴以娱之。嘉时吉日，则烹羔豚以奉之，踌蹭畦苑，游戏平林，濯清水，追凉风，钓游鲤，弋高鸿讽于舞雩之下，永归高堂之上，安神闺房，思老氏之玄虚，呼吸精和，求至人之仿佛。与还者数子，论道讲书；俯仰二仪，错综人物。弹南风之雅操，发清商之妙曲，逍遥一世之上，脾睨天地之间，不受当时之责，永保性命之期。如是则可以陵霄汉，出宇宙之外矣。岂羡夫入帝王之门哉！照袋：王少保仁裕每天气和暖，必乘小驷，从三四苍头，携照袋贮笔砚韵略刀子片戋纸并小乐器之类，名园佳墅，随意所适，照袋以乌皮为之，四方有盖并樽，五代士人多用之。偶阅此事，寓笔于兹，视沈存中游山之具，尤为简便。处方：人有常言，看方三年，与病可治，治病三年，与药可用，噫有是哉！余近苦脚膝酸疼，吕惠卿处以经进地仙丹，连服三日而愈。由是知天下无不可治之病，医书无不可用之方，特在于遇医之明不明耳。地仙丹见前第十八方。食治方：凡饮养阳气也，九食养阴气也。天产动物，地产植物，阴阳禀质，气味浑全。饮和食德，节适而无遇，则入于口，达于脾胃，入于鼻，藏于心肺，气味相成阴阳调神乃自生，盖精顺五气以为灵若食气相恶则伤其精，形受五味以成体。若食味不调，则伤其形，阴胜则阳病，阳胜则阴病，所以谓安身之本，必资于食，不知食宜不足以存生，古之别五肉五果五菜，必先之五谷，以夫生生不穷，莫如五谷为种之美也。苟明此道，安腑胆，资血气，悦神爽志，平去疾，何待于外求哉！孙真人谓医者先晓病源，知其所犯，以食治之，食疗不愈，然后命药。陈令尹书食治之方已备，续编麋粥之法已详，此卷所编诸酒诸煎食治方，有草木之滋焉，老人平居服食可以养寿而无病，可以消患于未然。临患用之，可以济生而速效也。食治诸方，不特老人用之，少壮者对证疗病，皆可通用，负阴抱阳有生所同，食味和调，百疾不生，保生永年，其功则一。真一酒：米麦水三一而已，此东坡先生真一酒也。拨雪披云得乳泓，蜜蜂又欲醉先生。真一色味，颇类予在黄州日所酝酒也。稻垂麦仰阴阳足，器漱泉新表里清。晓日着颜红有晕，春风入髓散无声。人间真一东坡老，与作青州从事名。东坡云：予在白鹤新居，登道士忽扣门，时已三鼓，家人书寝，月色如霜，其后有伟人衣恍榔叶，手携斗酒，丰神英发如吕洞宾，曰：子尝其一酒乎？就坐，三人各饮数杯，擎节高歌，袖出一书授予，乃《真一法》及修养九事，其末云：九霞仙人李靖，既出恍然。桂酒：《楚词》曰：奠桂酒号椒浆，是桂可以为酒也。有隐居者，以桂酒言教吾，酿成而玉色香味超然，非世间物也。捣香节辣入饼盆，盎盎春溪带雨浑。收拾小山藏社缶雍，招呼明月到芳樽。酒材已遣门生致，菜把仍叨地主恩。烂煮发羹斟桂醑，风流可惜在蛮村。天门冬酒：醇酒一斗，六月六日麦曲米一升，好糯米五升作饭，天门冬煎五升，米须淘讫晒干，取天门冬汁浸，先将酒浸曲如常法，候炒饭适寒温，用煎和饭，令相入投之，春夏七日勤看，勿令热，秋冬十日熟。庚辰岁正月十二日，天门冬酒熟，予自漉之，且漉且尝，遂以大醉。自拨床头一瓦雍云，幽人先已醉奇芬。天门冬熟新年喜，麦曲米春香并舍闻。菜圃渐疏花漠漠，竹扉斜掩雨纷纷。拥裘睡觉如何处？吹面东风散缬纹。山药酒：补虚损，益颜色。用薯蓣于砂盆内细研，然后下于铫中，先以酥一大匙熬令香，次旋添酒一盏，搅令匀，空心饮之。川人黄葛峰次辰，冬月霜晨，常以待客。又方：治下焦虚冷，小便数，疲损无力。生薯药半斤，刮去皮，以刀切碎，研令细烂，于铛中着酒，酒沸下薯，不得搅。待热，薯盐葱白，更添酒，空服饮三二盏妙。菖蒲酒：通血脉，调荣卫，主风治骨。立痿黄，医所不治者，服一剂经百日，颜色丰足，气力倍常，耳目聪明，行及奔马，发白更黑，齿落再生，尽夜有光，延年益寿，久服得与神通。菖蒲。右捣绞取汁五斗，糯米五斗，炊熟细麴五斤，捣碎，相拌令匀，入磁器密盖三七日即开，每温服一中盏，日三。又方：菖蒲三斤薄切，日中晒令极干，以绢囊盛之，玄水一斗清者，玄水者酒也悬引菖莆，密封一百日，出视之如绿菜色，以一斗熟黍米内中，封十四日，间出饮酒，则三十六种风，有不治者悉较。又方：菖莆。一斗细剁，蒸热生术一两去皮，细剁。右二味都入绢袋盛，用清酒五斗，入不漏瓮中盛，密封。春冬二七，秋夏一七，日取开。每温饮一盏，日三。令人不老强健，面色光泽精神。菊花酒：壮筋骨，补髓延年，益寿耐老。菊花，五升生地黄，五升枸杞子根，五斤  

右三味都捣碎，以水一石，煮出汁五斗，炊糯米五斗，细麴碎令匀，入瓦雍内密封。候熟澄清，每温服一盏。东坡云：菊黄中之色，香味和正，花叶根实，皆长生也。又云：仙姿高洁，宜通仙灵。紫稣子酒：紫稣子，一升微炒清酒，三斗右捣碎，以生绢袋盛，纳于酒中，浸三宿，少少饮之。日华子云：苏子主调中，益五脏，下气补虚，肥健人，润心肺，消痰气。枸杞子酒：明目驻颜，轻身不老，坚筋骨，耐寒暑，疗虚羸黄，瘦不能食。服不过两剂，必得肥充，无所禁断。枸杞子，五开干者捣生地黄，切三升大麻子。五升捣碎右先捞麻子令熟，摊去热气，入地黄枸杞子相和得所，纳生绢袋中，以酒五斗浸之，密封春夏七日，秋冬二七，日取服，多少任意，令体中微有酒力醺醺为妙。谚云：去家千里，勿食萝摩枸杞。此言其补益精气，强盛阴道，久服令人长寿，叶如羊肉，作羹益人。术酒：术三十斤去黑皮，净洗捣碎，以东流水三石，于不漏器中渍之，二十日压漉去滓，以汁于瓷器中盛贮。夜间候流星过时，抄自己姓名置于汁中，如是五夜，其汁当变如血，旋取汁以浸麴，如家酝法造酒，酒熟任性饮之，十日万病除，百日发白再黑，齿落再生，面有光泽，久服延年不老。忌桃李蛤肉，服此酒者，真康即所谓频频到口微成醉，拍拍满怀都是春也。稣合香酒：稣合香丸。有脑子者炙去脑子右用十分好醇酒，每夜将五丸浸一宿，次早温服一杯，除百病，辟四时寒邪不正之气，旧酒尤佳。醉乡宝屑。经进八仙散：壮脾进食，令人饮酒不醉。宣和初，华山贡士张老人，号为铁翁居士。入山采药，遇道人在石岩坐，共酌，约有八人。手中各有一物，亦令张翁坐，与少酒饮。饮数杯，各赐手中之物，张翁熟视之，乃八味药也。兼求其方，名曰“八仙剁散”。干葛，纹细嫩有粉者白豆蔻，去皮壳缩砂仁，实者丁香，大有己上各半两甘草，粉者一分百药煎，一分木瓜，盐窨加倍用烧盐，一两右件八味，共细剁，人不能饮酒者，只抄一钱细嚼，温酒下，即能饮酒，醉乡宝屑，无如此方之妙。丁香饼子：温胃去痰，解酒进食，宽中和气，仍治渍滞不消，心腹坠胀，痰逆呕哕，噫酢吞酸，胁肋刺痛，胸膈痞闷，反胃恶心等症。半夏，汤泡二两白茯苓，去皮一两丁香，半两不见火白术，一两炒川白姜，一两炮甘草，一两炙白扁豆，用姜汁浸蒸熟焙一两桔红，二两去白奠汁浸一宿焙右为细末，用生姜汁煮，薄面糊为饼，如大棋子大，每服一饼，细嚼生姜汤下，不以时。柑皮散。治酒毒烦渴，或醉未醒。柑子皮，二两焙干右一味捣罗为散，每服三钱匕，水一盏，煎三五沸，温服。或入少盐末，沸汤点，未效再服。石膏汤：治饮酒过多，大醉难醒。葛根，剁石膏五两生姜，细切各半两右剁如麻豆大，每服五钱匕，水二盏，煎至一盏，去滓温服，不拘时候。解酒，葛花一两右捣为散，沸汤点一大钱，不拘时，亦可煎服。又方：葛根细剁作末，每服三钱，水一盏煎，去滓温服。又方：鹿桑椹二合，用酒一升浸一时久，取酒旋饮之，即解。大寒凝海，惟酒不冰，酒大热不可多饮。邵康节诗又云：斟有浅深存燮理，饮无多少系经纶。在老人斟酌间何如耳。诸煎地黄煎：每年十月用生地黄十斤，浮洗漉出一宿，后捣压取汁，鹿角胶一大斤半，生姜半斤，绞取汁。蜜二大升，酒四升，以文武火煎地黄汁数沸，即以酒研紫苏子滤取汁下之。又煎二十沸已来下胶，胶尽，下酥蜜同汁煎良久，候稠如饧，贮洁器中，凌晨取一匕，以温酒调服之。东坡《答藤达道书》：蒙惠地黄煎，扶衰之要药，若续寄为幸。又《与瞿东玉书》云：药之膏油者，莫如地黄。啖老马皆复为驹。吾晚学道，血气衰耗，如老马矣，欲多食生地黄而不可得也。此药以二八月采者良。  

金樱子煎：经霜后，以竹夹子摘取，于木臼中转柞却刺，勿损之。擘为两片，去其子，以水淘洗过，烂捣入大锅以水煎，不得绝火。煎约水耗半，取出澄滤过，仍重煎似稀饧，每服取一匙，用暖酒一盏调服，其功不可具载。沈存中云：金樱子止遗泄，取其温且氵止，世之用者，待红熟取汁熬膏，大误也。红熟则却失本性，今取半黄时采为妙，十一月十二日采佳。《本草》云：疗脾泄下痢，止小便，利涩精气。久服令人耐寒轻身，方术多用之。金髓煎：枸杞子不计多少，逐日旋采摘红熟者，去嫩带子，拣令漱净，便以无灰酒于净器浸之。须是瓮，用酒浸以两月为限，用蜡纸封闭系密，无令透气。候日数足，漉于新竹器内盛贮，旋于沙盆中研令烂细，然后以细布滤过。候研滤皆毕，去滓不用，即并前渍药酒。及滤过药汁搅匀，量角锅内多少升斗作番次，慢火熬成膏。切须不在住手用物搅，恐粘底不匀，候稀稠得所。然后用净瓶器盛之，勿令泄气。每早晨温酒下二大匙，夜卧服之。百日中，身轻气壮，积年不废，可以延寿。茯苓煎：白茯苓五斤去黑皮捣筛，以熟绢囊盛于三斗米下蒸之，米熟即止。曝干，又蒸如此三过，乃取牛乳二斗和合。着铜器中微火煮如膏投之，每食以竹刀割取，随性任饱，服之则不饥。如欲食，先煮葵菜汁饮之，任食无碍。又方：养老延年服茯苓方。华山铤子茯苓，研削如枣许大，令四方有角。安于新瓷瓶内，以好酒浸，以三重纸封其头。候百日开，其色当如饧糖，可日食二块，百日后肌体润泽。服一年后，可夜视物。久食之，肠化为筋，可延年耐老，面若童颜。《本草》：茯苓补五劳七伤，安胎暖腰膝，开心益智，止健忘，忌酸及酸物。补骨脂煎：唐郑相公为南海节度，七十有五。越地卑湿，伤于内外，众疾俱作，阳气衰绝。乳石补益之药，百端不应。有诃陵国舶主李摩诃献此方，经七八日，觉其功神验，自尔常服之。其方用破故纸十两，拣洗为末，用胡桃肉去皮二十两，研如泥，即入前末。更以好炼密和匀如饴，盛瓷器中。旦日以温酒化药一匙服之，不饮酒者，温热水化下。弥久则延年益气，悦心明目，补添筋骨，但禁食芸苔羊血。五味子煎：五味子红熟时，采得蒸烂研取汁，去子熬成稀膏，量酸甘入密再火上。待密熟，俟冷，器中贮。作汤，肺虚寒，人可化为汤，时时服，作果可以寄远。五味子肉某酸核中辛苦有碱味，此则五味具也。移门子服之十六年，色如玉女，入水不沾，入火不灼。《本草》云：生益气咳逆上气，劳伤羸瘦。补不足，强阴益精。养五藏，除熟生阴。中肌入药生曝，不去子。薄荷煎：消风热，化痰涎，利咽膈，清头目。龙脑薄荷叶一斤，川芎三两，桔梗五两去芦，甘草四两，防风三两，缩砂仁一两。右为末，炼蜜为剂，此药看之甚可忽，用之大有功。仓卒之中，亦可应手解利。治遍身麻痹，百节酸疼，头昏目眩，鼻塞脑痛，语言声重，项背拘急，皮胃搔痒。或生隐疹，及治肺热，喉腥脾热，口甜，胆热，口苦。又治鼻血刃，唾血，大小便出血。及脱着伤风，并沐浴后风，并可服之。两眼暴赤种痛，可以生薄荷取汁，更调此药，令稀贴两太阳，临睡更贴上下两眼睑，次日即散。治肠风下血，可用此药。二贴和雪糕圆如梧桐子大，作二服，空心熟水下，即止。麦门冬饮：东坡诗：一枕清风直万钱，无人肯买比窗眼。开心暖胃门冬饮，知是东坡手自煎。《本草》云：麦门冬，根上子也。安魂定魄，止渴肥人。治心肺虚热，并虚劳客热头痛，亦可取苗作热水饮之。陶隐居云：以四月采，冬月作实如青珠，根似禾广麦，故谓麦门冬。以肥大者为好，用之汤泽，抽去心，不尔令人烦。甘露饮：常服，快利胸膈，调养脾胃，增进饮食。干饧糟头，酢者六分生姜。四分洗净和皮右相拌捣烂，捏作饼子。或焙或晒，令干。每十两用甘草二两，炙同碾，罗为末。每服二钱，入少盐。沸汤点，不拘时候。此方专治翻胃呕吐不止，饮食减少。常州一富人病翻胃，往京口甘露寺设水陆，泊舟岸下。梦一僧持汤一杯，与之。饮罢，犹记其香味，便觉胸膈少快。早入寺，知客供汤，乃是梦中所饮者，胸膈尤快，遂求其方，修制数十服，后疾遂瘥，名曰观音应梦散。予得之，常以待宾，易名曰甘露饮。在临汀，一书史旋愈，切勿忽之。陈书。糯米羔：治小便。数用纯糯米糕一掌大，临卧，炙令软熟啖之。仍以温酒下，不能饮，温汤下。坐行良久，待心间空，便睡。盖糯稻能缩水，凡人夜饮酒者，是夜辄不尿，此糯之力也。又方：有人渴用糯禾秸，斩去穗及根，取其中心，净器中烧作灰。每用一合许，汤一碗，沃浸良久，澄去滓，乘渴顿饮之，此亦糯稻缩水之力也。杏仁粥，杏仁，二两去皮尖研猪肺，一见去管和研令烂如糊右用瓦瓶煮粥，令熟，却将瓷碗放火上炙，令热。以猪肺糊在碗内，便泻粥盖之。更以热汤抵，令熟后服之，大能补肺气。人参粥：人参，半两为末生姜，取汁半两右二味，以水二升煮取一升，入粟米一合，煮为稀粥，觉饥即食之，治反胃吐酸水。枸杞叶粥：枸杞叶，半斤细切粳米。二合右二味，于石器中相和煮作粥，以五味末，葱白等，调和食之。烧肝散：治男子妇人五劳七伤，胸膈满闷，饮食无味，脚膝无力，大肠虚滑，口内生疮，妇人血气，并宜服之。肉豆蔻，三个和皮官桂，香白芷，当归，破故纸，人参，茯苓，桔梗各半两。右为末，每服四钱半，羊肝四两，作片。糁药在上，用纸裹后，用南粉涂。文武火煨热，米饮嚼下。参归腰子：治心气虚损。人参，半两细切  

当归，半两上去芦，下细者，取中段切。猪腰子一只右以腰子，用水两碗，煮至一盏半，将腰子细切，入二味药，同煎至八分。腰子，以汁送下，有不尽腰子，同上二味药滓焙干，为细末，山药糊为丸如梧桐子大，每服三五十丸，此药多服为佳。昆山神济大师方，献张魏公丞相，韩子常知府阁中，服之有效。平江医者丁御干，谓葛枢蜜云：此药本治心气怔忡而自汗者，不过一二服即愈，盖奇药。甲乙饼：治痰喘嗽咳。杏仁，一两去皮光，牡励粉，一两同杏仁炒黄色青黛。一两右研匀，入蜡一两，熔搜丸如弹子大，捏作饼。每用一饼，合日柿中。混纸裹煨，约药熔，方取出火毒。细嚼，糯米饮送下。茯苓面：东坡《与程正辅书》云：旧苦痔疾二十一年，令忽大作，百药不效，欲休粮，以清净腾之而未能。今断酒肉，与盐酷酱菜，凡有味物皆断，又断米亢米饭，惟食淡面一味。其间更食胡麻茯苓面少许，取饱，胡麻，黑脂麻是也。去皮，九蒸曝，白茯苓去皮，入少白密显面，杂胡麻食之甚美，如此服食多日，气力不衰，而痔渐退。义云：既绝肉五味，只知此麦少及淡面，更不消别药百病自去。此长年之真诀，但易知而难行尔。萝葡菜：治酒疾下血旬日不止。生萝葡。右一味，拣稍大圆实者二十枚，留上青叶寸余及下根，用瓦兹瓶取井水煮，令十分烂熟，姜米淡醋，空心任意食之，立止，用银器重汤煮尤佳。羊肺羹：治小便频数，下焦虚冷。羊肺，一具细切羊肉。四两细切右二味，入五味作羹，空腹食之。又方：生山芋，半斤削去皮小豆叶。嫩者一斤右二味，豉汁中入五味，煮羹食之。又方：生山芋，半斤削去皮白。切一握右二味，以豉汁煮羹，入五味如常法，空腹食之。又方：生山芋。半斤削去皮右拍碎，慢火煎酒二升，候酒沸，旋下山芋。入盐椒葱白，空腹饮之。百合：治肺藏壅热烦闷。新百合。右用蜜半盏和蒸，令软。时时含一枣大咽津服之。黄精：饵黄精，耐老不饥，其法可取瓦雍子去底，釜上安顿，令得所。盛黄精含满，密盖蒸之。令气溜，即暴之，第二遍蒸之亦如此。九蒸九曝，凡生时有一硕，熟有三四斗，方好蒸之。不熟则刺人咽喉，既熟曝干，不尔朽坏，食之甘美。补中盖气，安五脏，润心肺，轻身延年，饥岁可以与老小休粮食疗，云根叶花实皆可食之。但相对者是，不对者名扁精，不可食。金樱子丸：补肾秘精，止遗泄，去白浊，牢关键，神妙。金樱子，一升槌碎入好酒二升，银器内熬之，候酒干至一升以下去滓，再然成膏。桑白皮，一两炒鸡头粉，半两夏采日干桑螵蛸，一分酥炙白龙骨半两烧亦为末右为末，入前膏子，搜为丸如梧桐子大，空心盐汤温酒下三十丸，如丸不就，即用酒面糊为之。青娥丸：治肾气虚弱，腰痛，俯仰不利，秘精，大益阳事，老人服此，颜色还童，少年服此，行步如飞。破故纸，十两，以水淘过，用香油炒，如藏府虚冷，麦麸炒。杜仲五两，须是六两方得五两，剁如骰子大，麦麸炒黄色。胡桃仁，五十个，以糯米弱相拌，臼内捣五六百下，只用此粥为丸。右丸如梧桐子大，每服三十丸，空心盐酒下。此方赵进道从广州太守处得之，久服大有神功，遂作诗一绝以绝其功。十年辛苦走边隅，造化工夫信不虚。夺得风光归掌内，青城不笑白髭须。服椒法。书林陈晔括为之歌：青城山老人，服椒得妙诀。年过九十余，貌不类期耋。再拜而请之，忻然为我说。蜀椒贰斤净，拣去梗核及开口者净秆解盐六两洁。其色青白龟背者良，妍细，糁盐慢火煮，煮透滚菊末。糁盐在椒上，用滚汤泡过椒五寸许，经宿以银石器熳火煮，止留椒汁半盏，扫干地铺净纸，倾椒在纸上，覆以新盆，封以黄土，经宿取置盆内，将干菊花末六两拌滚令匀，更洒所余椒汁，然后摊于筛子内，干菊须花小，包黄，叶厚，茎紫，气香，味甘，名曰甘菊蕊。可作羹者为真，阴干为末。初服十五圆，早晚不可辍。每月渐渐增，累之至二百。初服之月，早十五粒，脱如之，次月早脱各二十粒，第三月增十粒，至二百粒止。盐酒或盐汤，任君意所欢。服及半年间，胸膈微觉塞。每日退十圆，还至十五粒。俟其无碍时，数复如前。日服半年后，觉胸膈间横塞如有物碍，即每日退十粒，退至十五粒止。侯其无碍，所服仍如前。常令气熏蒸，否则前功失。须终始服之，令椒气早脱熏蒸，如一日下服，则前功俱废矣。饮食蔬果等，并无所忌节。一年效即见，容颜顿悦泽。目明而耳聪，须乌而发黑。补肾轻腰身，固气益精血。椒温盐亦温，菊性去烦热。四旬方可服，服之幸毋忽。逮至数十年，功与造化埒。耐老更延年，不知几岁月。四十岁方可服，若如四十岁服至老，只如四十岁人颜容，此其验也。嗜欲若能忘，其效尤卓绝。我欲世人安，作歌故恳切。服犭希莶法：犭希莶，俗呼火忄欠草。春生苗叶，秋初有花，秋末结实。近世多有单服者，云甚益元气。  

蜀人服之法，五月五日，六月六日，九月九日，采其叶去根茎花实，净洗曝干，入甑中层层洒酒与蜜蒸之。如此九过则己，气味极香美，熬捣筛蜜丸服之，云治肝肾风气，四肢麻痹，骨间疼，腰膝无力，亦能行大肠气。张乖崖咏进表云：谁知至贱之中，乃有殊常之效。臣吃至百服，眼目轻明，至千服，髭须乌黑，筋力矫健。效验多端，陈书林经验方，叙述甚详，疗诸疾患，各有汤。使今人采服，一就秋花成实后，和枝取用，洒酒蒸曝，杵臼中舂为细末，炼蜜为丸以服之。妇人小儿食治方：陈令尹书，精细哏好处在食治诸方，然老人晚景，儿孙眷辑，围栾侍奉，诸妇妊娠，望得雄之喜；诸孙襁褓，快含饴之乐。其间或有疾者在目前，岂不索怀？余畴昔闻见所抄有妇人小儿食治诸方，用之良验，今附益于编末，亦以资耆英闲览，且以备用云。血气诸方。  

地黄粥：治妇人血气不调。生地黄汁，二合粟米，一合粳米，一合诃黎勒，炮去核为末半两盐花。少许右以水三升，先煮二米将熟，次入诃黎勒末，地黄汁盐花揽匀，煮令稀稠得所，分二服。猪肚粥：治妇人腹胁血癖气痛，冲头面火翕火翕，呕吐酸水，四肢烦热腹胀。白术，二两槟榔，一枚生姜一两半切炒右三味粗扌寿筛，以猪肚一枚，治如食法。去涎滑，纳药于肚中，缝口。以水七升煮肚令熟，取汁入搜米及五味同煮粥，空服食之。羊肉面子：治妇人血气癖积，藏府阁痛泄泻。小麦面，四两肉豆蔻，去谷为末胡椒，为末蜀椒。去目并闭口，炒出汗，各一钱末。右五味拌匀，以水和作子，用精羊肉四两细切，炒令干。下水五升，入葱薤白各五茎细切，依常法煮肉，以盐醋调和，候熟滤去肉，将汁煮子，空腹热食之。猪肾棋子：治妇人血积，久惫冷气，心腹常疼。小麦面，四两良姜，末茴香，末肉苁蓉，去皮炙为末蜀椒，各一钱末犭贲猪肾。一对去指膜切如绿豆大右六味，除肾外，以水切作棋子。先将肾以水五枕煮，次入葱薤白各少许，候肾熟，以五味调和如常法。入药引子再煮令熟，分三次，空腹食之。半夏拨刀：治妇和痃癖血气口吐酸水。大麦面，四两半夏，汤洗去滑尽炒半两为末桂。去租皮一钱为末右三味，同以生姜汁并米醋少许，和切作拨刀，熟煮如常法，空心食之。妊娠诸病。麦门冬粥：治妊娠胃反呕逆不下。生麦门冬，去心净洗，切碎研烂，绞汁取一合。白粳米，净淘二合薏苡仁，栋净去土一合生地黄，肥者四两净洗，切碎研烂，绞汁三合。生姜法。一合右以水三盏先煮煎，粳米薏苡仁味令百沸，次下地黄，麦门冬，生姜，三味汁，相和煎成稀粥，空心温服。如呕逆未定，晚后更煮食之。生地黄粥：治妊娠下血漏胎。生地黄，汁一合糯米。净淘一合右先将糯米煮作粥，熟后下地黄汁，搅调匀服之，每日空腹服。陈橘皮粥：治妊娠冷热气痛连服不可忍。陈橘皮，汤浸去白焙一两苎麻根，刮去土曝干一两良姜，末三钱白粳米。择净半合右四味，除粳米外，捣罗为散，每服五钱匕。先以水五盏，煎至三盏，去滓入粳米半合，盐一钱，煮作粥食之，空心一服，至晚更一服。  

豉心粥：治诸种疟疾寒热往来。豆豉心，二合以百沸汤泡细研茈葫，去苗二钱末桃仁。汤浸去皮尖研三十个右先将豆豉心，桃仁，以白米三合，水半升，同煮为粥临熟入茈葫末，揽匀食之。阿胶粥：治妊娠胎动不安。阿胶，一两，捣碎炒令黄燥，捣为末。糯米。右先将糯米煮粥，临熟下阿胶，揽匀温食之。鹿头肉粥：治妊娠四肢虚肿，喘急胀满。鹿头肉，半斤蔓刑子，去土一两良姜，茴香。炒令香各半两右四味，除鹿肉外捣罗为末，每服四钱匕。先将水五盏煮鹿肉，候水至三盏去肉，下白米一合同药末，候米熟下五味，调和得所，分作三服，一月食尽。鲤鱼粥：治妊娠安胎。鲤鱼，一尾治如食法糯米，一合葱，二七茎细豉半合右以水三升煮鱼至一半，去鱼入糯米忽豉煮粥食之。葱粥：治妊娠数月未满损动。葱，三茎糯米。三合右以忽煮糯米粥食之，如产后血运用之亦效。竹沥粥：治妊娠常若烦闷。淡竹沥，三合粟米。三合右以水煮粟成粥，临熟下竹沥，更煎令稀稠得所，温食之。  

苎麻粥：治妊娠胎不安，腹痛，宜常食。生苎麻根，一两净洗煮，取汁二合。白糯米，二合陈橘皮。浸出白炒半两末右四味，以水同煮为粥。令稀稠得所，熟后入盐少许，平分作二服，空腹热食之。鳟鲤鱼羹：治妊娠伤动，胎气不安。鲜鲤鱼，一头理如食法黄芪，剁炒当归，切焙人参生地黄，各半两蜀椒，十粒炒生姜，一分陈橘皮，汤浸去白一分糯米。一合右九味，剁八味匀细，纳鱼腹中心，用绵裹合，以水三升煮鱼熟，将出去骨取肉，及取鱼腹中药同为羹，下少盐醋，热啜法吃极效。黄鸡月霍：治妊娠四肢虚肿，喘急，兼呕逆不下。黄雄鸡，一只，去头足，及皮毛肠胃等。洗净去血脉，于沸汤中拣过，去腥水。良姜，一两桑白皮，刮净剁一两半黄耆。拣剁一两右四味，剁后三味，与鸡同煮。候鸡熟去药，取鸡留汁，将鸡细擘去骨，将法入五味调和。入鸡和。入鸡肉再煮，令滋味相入了，随性食之。不计早晚，不妨别服药饵。鸡子羹：治妊娠胎不安。鸡子，一枚阿胶，炒令燥一两右取好酒一升，微火煎胶。令消后，入鸡子并盐一钱和之，分作三服，相次食之。山芋面：治妊娠恶阻呕逆，及头痛食物不下。生山芋，一尺于沙盆内研令尽，以葛布绞滤过。苎麻根，一握去皮，烂捣碎。右研匀，入大麦面三两，和细切如棋子大，于葱薤羹汁肉煮熟，旋食之。又方：木瓜，一枚大者切蜜。二两右二味于水中同煮，令木瓜烂，于沙盆内细研。入小麦面三两，搜令相入，薄捍切为棋子，每日空心用白沸汤煮强半盏，和汁淡食之。鸡肉索饼：治妊娠养胎藏，及治胎漏下血，心烦口干。丹雄鸡，一只取肉去肚作月霍白面。一斤右二味，搜面作索饼和月霍，任意食之。鸡子酒：治妊娠血下不止。鸡子，五枚取黄右取好酒一盏，同煎如稀饧，顿服之，未差更作服之，以差为度。小豆饮：治妊娠漏胎，血尽子死。赤小豆，半升蜀椒，去回并闭口炒出汗十四枚乌雌鸡。一只理如食法右三味，以水二升，同煮令熟。取法时时饮之，未差更作服。葱豉汤：治妊娠伤寒头痛。豉，一合葱，一握去根切生姜。一两半右以水一大盏，煮至六分，去滓分二服。产后诸病。论曰：妊娠者十月既足，百骨皆坼，肌肉开解，然后能生。百日之内，犹名产母时人将调一月，便为平复，岂不谬乎？若饮食失节，冷热垂理，血气虚损，因此成疾。药饵不和，更增诸病。今宜以饮食调治为良。鲍鱼羹：治产后乳汁不下。鲍鱼肉，半斤细切麻子仁，一两半别研葱白，三茎切碎香豉。半合别研右先将水三升煮鱼肉，熟后，入后三味煮作羹，任意食之。猪蹄粥：治产后乳法不下。母猪蹄，一只治如食法，以水三盏煮取二盏去蹄。王瓜根，洗切木通，剁碎漏芦去芦头各一两右四味，除猪蹄法外，粗捣筛，每服三钱匕，煮猪蹄汁二盏。先煎药至一盏半，去滓入葱豉五味等，并白米半合，煮作粥，任意食之。猪蹄羹：治产后乳汁不下。母猪蹄，二只净洗剁木通。一两半剁作寸段右先将木通，以水五升，煎取四升。去木通，和猪蹄入五味，如常法煮羹，任意食。又方：猪蹄，一具洗剁粳米。一合净淘右用不拘多少，入五味，煮作羹，任意食，作粥亦得。牛肉羹：治产后乳无汁。牛鼻肉。净洗切作小片右用水煮烂，入五味如常法煮作羹，任意食之。鹿肉月霍：治产后乳无汁。鹿肉。四两洗切右用水三碗煮，入五味作月霍，任意食之。三肉月霍：治产后乳汁不下。龟肉，二两洗切羊肉，三两洗切肉。三两洗切右用水有拘多少，入五味煮为月霍食。  

苏麻粥：治妇人产后有三种疾，郁胃则多汗，汗则大便秘，故难于用药。惟此粥最佳且稳。紫苏子，大麻子。二味各半合，净洗研极细，用水再研，滤汁二盏，分二次粥啜。右此粥不独产后可服，大抵老人诸虚久风秘皆得力。尝有一贵人母年八十四，忽腹满头疼，恶心不能食，医家供补脾进食治风清头目药。数日疾益甚，恳予辨之，予曰：误矣。此老人风秘，藏府壅滞聚膈中，则腹胀恶心，不喜食，至巅头痛神昏。如得藏府流畅，诸疾悉去。予进此而气泄下结粪如胡椒十余，少间通利，诸证悉去。许学士方茯苓粥：治产后无所苦，欲睡而不得睡。白茯苓，去黑皮取末半两粳米。二合右二味，以米淘净煮粥半熟，即下茯苓末，粥熟任意食之。地黄粥：治初产腹中恶血不下。生地黄，五两捣绞汁三合生姜，捣绞取汁二合粳米。净淘三合右先将米如常法煮粥，临熟下地黄及生姜汁，搅令匀，空腹食之。紫苋粥：治产前后赤白痢。紫苋叶，细剁一握米亢米。三合右先以水煎苋叶，取汁去滓，下米煮粥，空心食之立瘥。滑石粥：治产后小便不利淋氵止。滑石，半两别研瞿麦穗，一两米亢米。三合右以水三升先煎瞿麦，取二升半，滤去滓，将汁入米煮如常粥。将熟，入盐少许，葱白三寸，方入滑石末，煮令稀稠得所，分作三度食之。羊肉粥：治产后七日后宜吃此粥。白羊肉，去脂膜四两细切米亢米，净淘三合生地黄，汁三合桂。去粗皮剁取末一分右以水煮肉并米熟后，入地黄汁，并桂末，令得所，以五味调和，空心任意食之。猪肾粥：治产后寒热状如疟，猪肾粥方。猪肾，去脂膜细切一对香豉，一合白米亢米，三合葱，三茎细切右四味，以水三升，煮猪肾豉葱至二升，去滓，下米煮如常法，以五味调和作粥食之，未瘥更作。黄雌鸡饭：治产后虚羸补益。黄雌鸡，一只去毛及肠肚生百合，净洗择一果白粳米饭。一盏右将米亢米饭百合入在鸡腹内，以线缝定，用五味汁煮鸡令热，开肚取百合米亢米饭，和鸡汁调和食之，食鸡肉亦妙。  

黄雌鸡羹：治产后虚损。黄雌鸡，一只肥者理如食法葱白，五茎切米亢米。半升右三味，依常法以五味调和为羹，任意食之。猪肚羹：治产后积热劳极，四肢干瘦，饮食不生肌肉。犭贲猪肚，一件净洗，先以小麦煮成半熟，取出肚细切，令安一处。黄耆，剁碎半两人参，三分米亢米，三合莲实。剁碎一两右以水五升煮猪肚，入人参黄耆莲实候烂，滤出药并肚，澄其汁合清，方入米煮，临熟入葱白五味调和作粥任，任意食。  

鲫鱼羹：治产后乳无汁。鲫鱼，一斤蛴螬，五个右依常法煮羹，食后食之。鲫鱼：治产后亦白痢。鲫鱼，一斤治如食法陈橘皮，汤去白昝莳萝芜荑，干姜，炮胡椒。各一钱为末右取鲫鱼作，投热豉汁中，入盐药末搅匀，空腹食之。脯鸡糁：治产后心虚心悸，偏身疼痛。黄雌鸡，一只，去毛头足胃，净洗以小麦两合，水五升，煮鸡半熟，即取出鸡去骨。蜀椒，去日并闭口炒汗出取末一钱。茈葫，去笛二钱干姜末，半钱粳米。三合右先取水再煮鸡及米令烂，入葱薤椒姜茈葫末等，次又入五味盐酱取熟，任意食之。猪肾月霍：治产后风虚劳冷百骨节疼，身体烦热。猪肾，一对去脂膜薄切羊肾，一对去脂膜薄切右以五味并葱白豉为月霍，如常食之，不拘时。冬瓜拨刀：治产后血壅消渴，日夜不止。冬瓜，研取汁三合小麦面，四两地黄汁。三合右三味一处搜和，如常面切为拨刀。先将獐肉四两细切，用五味调和煮汁，熟后却漉去肉，取汁下拨刀面煮令熟。不拘多少，任意食之。煨猪肝：治产后赤白痢，腰腹疼痛，不能下食。猪肝，四两芜荑。末一钱右将猪肝薄切，糁芜荑米于肝叶中，五味调和，以混纸裹，糖灰煨熟去纸食。生藕汁饮：治产后恶血不利，壮热虚烦。生藕汁地黄汁，各半盏蜜一匙淡竹叶。一握切以水一盏半煎取斗半盏右四味同煎沸熟，温分三服，日二夜一。又方：治妇人蓐中好食热面酒肉，变成渴燥。生藕汁，生地黄汁。各半盏右二味相和温暖分为三服。小儿诸病。四米汤：治小儿泄注。梁米，稻米，黍米，各三合蜡。如半弹丸大右以东流水二升，煮梁米三沸，绞去滓，以汁煮稻米三沸，去滓，用汁煮黍米三沸，绞去滓，置蜡于汁中，候蜡消，每服半合，空心午后各一，随儿大小增减。牡丹粥：治小儿癖瘕病。牧丹叶，漏芦，去芦头决明子，各一两半雄猪肝。去筋膜切研二两右以水三升，煎前三味，去滓，取一升半入猪肝，及入米亢米二合，煮粥如常法。空腹食之，随儿大小加减。扁豆粥：治小儿霍乱。扁豆茎，切焙一升人参。二两右以水三升，先煮扁豆茎令熟。下人参煎至二升去滓，取汁煮粟米三合为粥，与乳母食，临乳儿先捋去少许冷乳汁，然后乳母常食此粥佳。猪子肝：治小儿久痢。猪子肝。一具右切作片，炙熟空心食之。鸡子饵：治小儿秋夏中暴冷，忽下痢腹胀，乍寒乍热渴甚。鸡子，二枚去壳胡粉，半两炒令黄黄虫葛一枣大  

右先下黄蜡于铫子内，微火上熔，次下鸡子黄及胡粉，调和候冷，作饼与儿空心午后食之，量儿大小增减。牛乳饮：治小儿哕。牛乳，一合生姜汁，半合右于银器中慢火同煎至六七沸，一岁儿饮半合，仍量儿大小以意加减。甘草豆方：冬月小儿解诸热毒，老人亦且服之。大黑豆，三升净洗甘草。三两细剁右用水六升，煮令烂熟，时时以三五十颗与小儿食之。汁亦可服，又可用已煮过黑豆入香药末和匀，甑上蒸令香软尤佳。慈觉颐老奉亲，夫孝子之事亲也。日以鸡鸣盥漱毕，敬念精诚，立于寝门之外，微声罄咳，安详而入。温恭省问安否如何？起则奉其衣服，沃盥奉其盘水，所服汤药审而后进，徐禀晨羞喜馔何物。更益王尔甘，尽其精制，视其寒温，尝其旨否，父母嗜之，则喜色见于面目，喜气连于声音。意所不欲，则敬请易馔。因无它命，则下色怡声以强食。问其所以，微或不康，则具汤药而进之。事竟而食，则视于父母而为之多少。食已，进见问其起居，言必雍容尽于爱敬，先意承志务达其心。疾痛可养，则抑搔之。出入卧起，敬抚持之。果实汤茗，随意而具。沐浴洗面贵寻汤而请，复问晡时欲何饮食？侍奉之义，皆仿前式。父母所处，冬则燠密，夏则清凉。父母欲寐，则相其席厚薄，必使安体，衾绸单复，务于适宜。寒则温衾，热则扇枕。俟其安寝，然后退宿。复思明日之事焉。此犹世间之孝也。当念三途长夜，恶趣轮回，虽欲报恩，如何息苦。应于朝夕劝进父母，归依三宝，发菩提心，调伏贪嗔，不昧因果。搜寻古教，瞻礼圣容，于佛业戒随力奉持，发明大事因缘，修习念佛三昧。或行礼以助道，或宴坐以澄神，皆未来成佛之囗工，历劫无穷之孝。事亲至此，不可以有加矣。郭琮，台州黄岩县仁风里人，至性孝悌。浮沉民伍，少丧父，常有罔极之叹。事母张氏，颇极恭顺。娶妻有子，而移居母室，供给衣食，必萃珍异。凡父母之所欲，必亲以奉之。或经家人之手，则尤形于色，虑失母之意。居常不过中食，绝饮酒茹荤者三十年，祈母之寿也。母年一百四岁，耳目不衰，饮食不减，乡党异之。至道三年，耆老陈翁，睹诏书存恤孝悌，因率同里四十人，具状郭琮行孝事，诸漕运使乞闻朝廷。漕使驰诣其家，以根其事实。因召母出与之坐，饮以醇酎，嗟叹良久，遂具表以闻。太宗览而嘉之，降诏书旌表门闾，除其徭投，观者荣之。母次年无疾而终，香气盈室。琮哀号逾礼，几乎减性，乡闾率金帛以助葬。至今黄岩感琮之行，善以事父母者，十其二三矣。顾忻，泰州兴县永丰里人。十岁丧父，以母多病。荤辛不入口者十载。鸡初鸣具冠带，率妻子诣母之室，问其所欲。如此五十年，未尝一日改志。所居远郡城几乎百里，每遇二税入输，语其昆季曰：“家之极难者预付我，必克荷之。”不顾输税，虑离母之左右，以失其欲也。以是昆仲常多之，母老目忽不能睹物。忻日夜号泣，祈祷天地。刺血写佛书数十卷，母目忽明，以至灯下亦能缝纫，精神轻健，虽少妇之不若。晚年忽语其子曰：“吾仿汝不食荤食矣。”遂不过中食，颜色如童稚，年九十无疾而终。  

永乐大典  

## 卷之一万一千九百五

十八养广  

广州府  

目　录  

建置沿革道里城池桥梁关津坊里风俗形势气候户口田赋课利土产山川宫室祠庙寺观坛址公署学校兵防古迹宦迹人物文章题咏碑刻建置沿革本府  

【`大明清类天文分野之书`】  

《禹贡》：扬州之域，牛女之分。周春秋时，为百越之地。秦置南海郡。汉武帝定越地，以为南海，郁林，交趾，九真，日南，珠崖，儋耳郡，属交趾剌史。献帝建安八年，升为交州牧。三国吴孙权，以步骘为交州剌史。晋太康中，以荆州始安，始兴，临贺三郡来属，治番禺。宋泰始七年，分交广二州地置越州，治临漳，。齐以广治番禺。梁陈并置都督府。隋开皇九年，置总管府。仁寿元年，改广州为番禺州。大业初，又改为南海郡。唐武德五年，置广州总管府。七年为大都督府。贞观初，改中都督府。永徽中以广州为岭南五府节度。天宝元年，改为南海郡。至德二年，复为广州。咸通三年，分岭南节度为东西道。乾宁二年，改岭南东道为清海军节度。宋开宝四年，仍为清海军节度，大观元年升为帅府。元至元十五年，置广东道宣慰司，广州为路，本朝洪武元年改为广州府。二年，置广东行省。九年，改为布政司。  

【`图经志`】  

秦属南海郡，任任嚣为尉。后赵佗称南越王，传五世。前汉元鼎五年，南粤平，以南海郡属交州，领县六，曰番禺，博罗，中宿，龙川，四会，揭阳。后汉建安十八年，革州，以郡属荆州。领县七，曰番禺，博罗，中宿，龙川，四会，揭阳，增城。分番禺地置增城县。三国吴黄武六年，以南海、苍梧、郁林三郡始立广州。本郡属广州。晋，领县六，曰番禺，博罗，龙川，四会，增城，平夷。改揭阳为义安郡，以中宿属始兴郡。宋，领县十，曰番禺，博罗，龙川，增城，酉平，熙安，怀化，绥宁，高要，始昌。改四会为绥建郡。齐，领县十三，曰番禺，博罗，龙川，增城，酉平，熙安，怀化，绥宁，高要，新罗，揭阳，河源，安远。梁、陈、隋，置总管府，仁寿元年改番州。大业初，复立南海郡，领县十五，曰南海，宝安，增城，四会，化蒙，曲江，始兴，翁源，乐昌，氵含光，清远，政宾，怀集，义宁，新会。废始兴郡，以曲江，始兴，翁源，乐昌隶本州。又废淮州为氵含氵匡，后避宋讳，改氵含光，隶本州。唐武德四年，立广州置总管府。乾元元年复为广州，五莞之一也。领县十三，曰南海，番禺，东莞，增城，四会，化蒙，氵含光，氵存水，清远，怀集，贞阳，义宁，新会。后以政宾入清远。并四会、化氵蒙置南绥州，并义宁新会置冈州。寻废，仍以新会县属本州。五代南汉刘隐，由唐清海军节度使，据其地，传及子孙。宋开宝四年，南汉平。仍为清海军节度使，广州大都督府领本州。皇佑四年，复帝经略安抚司，领县八，曰南海，番禺，东莞，增城，清远，怀集，新会，香山，以氵含光属连州。五年，以义宁入新会，以氵存水入怀集，以化蒙入四会，以常康、咸宁复为南海。熙宁六年，以四会属端州，始兴二十二年，始以香山镇为香山县。元至元十六年，改为广州路总管府，领县七，曰南海，番禺，东莞，增城，清远，新会，香山。郡城内录事司一，以怀集附贺州，圣朝领县八，曰南海，番禺，东莞，新会，增城，香山，清远，阳山。  

【`太平寰宇记`】  

岭南道一。广州原领县十三，今八，南海，增城，怀集，清远，东莞，四会，新会，信安。三县废：番禺入南海，氵存水入怀集，化蒙。二县割出：氵含沂入浈州，浈阳入浈州，《舆地广记》广南东路中都督府。广州，古蛮夷之地，春秋战国，为百越，在禹贡职方州域之外。秦并天下，略定扬越，立南海郡。秦灭，南海尉赵佗自立为南越武王。汉高帝因立佗为南越王。元鼎中，相吕嘉王建德反，武帝兴兵灭之。及东汉以后，皆为南海郡。建安十五年，兼立交州。吴永安六年，分立广州。晋宋齐梁陈因之。隋平陈，郡废。仁寿元年，曰番州。大业初，州废。复立南海郡。唐武德四年，平萧铣立广州。天宝元年曰南海郡。后建安清海军节度。五代为南汉刘氏所据。宋开宝四年收复。今县七。  

【`南海志`】  

广为《禹贡》扬州之境。按晋、隋书，并谓交广之地为《禹贡》扬之地，为禹贡扬州之域，《唐志》亦云。岭南道盖古扬州之南境。周职方之地。《周礼》，职方氏掌天下之图，以掌天下之地，辨其入蛮七闽之人民。史称苍梧、九疑、韶石，皆舜迹所至之地。亦不得为要荒之服。春秋有於越。按《春秋》定公五年，於越入吴，十四年，於越败吴于隽李。哀十三年，於越入吴。杜注：於，发语声，即勾践也。《旧志》云，五臣注，今南海在焉，即其地。盖引《文选吴都赋》注。战国时，楚兴兵伐越，遂属楚为百越。《史记》：句践六世至无疆，楚威王兴兵伐之，大败越，杀无疆，尽取故吴地，越以此散。诸族子争立，或为王，或为君，滨于江南海上，服朝于楚，谓之百越，此是周显王时。《旧志》云夷王时，则成周之初，当考。秦王剪灭楚，略定杨粤陆梁地，以其地为桂林，南海，象郡，以谪遣戍。《旧志》云：非三十六郡之限，置南海尉以典之。《志》所谓东南一尉是也。二世时，任嚣为南海尉，病，召龙川令赵佗，使行尉事。嚣语佗曰：秦为无道，陈胜作乱，天下未知所安番禺负山险阻，南北东西数千里，可为国。又曰：汉安元年，五星聚东井，此南粤偏霸之象。即使佗行尉事。嚣死，佗并桂林、象郡，自立为南粤王，治南海。佗后乘黄屋左纛称帝，以兵胁财赂，闽越西瓯骆役属焉，东西万馀里。汉遣陆贾再使粤，因封之。剖符通使，使和辑百越，无为南边害。传五世。佗死，孙胡立；胡死，子婴齐立；婴齐死，子兴立；吕嘉杀之立建德。孝武元鼎五年，粤相吕嘉反，讨平之，以其地为南海，苍梧，郁林，合浦，交址，九真，日南，珠崖，儋耳郡，属交州剌史部，治苍梧。《旧志》云，治交趾。按武帝元封五年，初置剌史部十三州，又《前汉地理志》注云：交趾剌史，令持节治苍梧。王象之《舆地记胜》云：汉武置交州剌史，治苍梧之广信县。东汉立交州牧，亦治苍梧。后徙治番禺。《旧志》云。治交州，未知孰是。献帝建安八年，升为交州牧。《通监》灵帝中平五年，太常刘焉建议，以为四方兵寇，由剌史权轻，宜改置牧，选重臣为之焉。欲求交址牧，乃得益州牧。《旧志》云，献帝建安八年。当考。十五年，始徙于南海。《通鉴》：献帝建安十五年，苍梧土燮为交趾守，雄长一州，威尊无上。朝以朱符、张津、赖恭相继为剌史，皆不能服。时孙权遂表番阳太守步骘为交州剌史。士燮率兄弟奉承节度。又《寰宇志》云：其城周十里，初，尉佗筑之。后步骘修之，是步骘方徙治也。诏以边州使持节给鼓吹，以重威镇，加六佾之舞。《后汉志》，交州剌史部注：王范《交广春秋》云，交州，元封五年治苍梧，建安十五年治番禺。诏书以州边远，使持节，并七郡皆授鼓吹，以重威镇。十八年省州，以郡属荆州。诏并十四州复为九州。吴黄武五年，以交趾、日南、九真、合浦为交州，割南海、苍梧、郁林三郡立为广州。州得名自兹始。俄复旧。《通鉴》，孙权黄武五年，士燮卒，子绥自署太守，不受代。刺史吕岱表分海南三郡为交州，以戴良为剌史；海东四郡为广州，岱自领剌史。岱督兵讨绥，灭之，而叛者复起。于是除广州，复为交州如故。永安七年，孙休复分交州立广州，领郡十。番禺、南海、苍梧、郁林、高凉、高兴、宁浦、桂林、始安、始兴、临贺为十。晋平吴，因之，东晋郡十五。南海、苍梧、郁林、晋兴、东官、晋康、新兴、桂林、高凉、宁浦、永平、新安、义安、新会、高兴、为十五。宋分交广二州地为越州，治临漳。今廉州广州领郡十八。省高兴，外增宋康、绥建、海昌、宋熙四郡。齐领郡二十三。增宋隆、宁浦、齐乐、齐建、齐宁。五郡。梁陈并置都督府。隋置总管府，仁寿元年改番州。时晋王广立为皇太子，避其讳。即炀帝。大业初，复立南海郡。唐武德四年平萧铣，立广州，仍置总管府。六年为大都督府。《寰宇记》在七年。贞观为中都督府。永徽后，以广、桂、容、邕、镇南五府皆隶于广，谓五府节度，名岭南五管。又为岭南五府经略使，理所曰经略军，南海郡，城内军额，管镇兵五千四百人。曰清海军，恩平郡，管兵一千人。曰桂管经略使，始安郡，管兵一千人。曰容管经略使，晋宁郡，管兵千一百人。曰镇南经略使，安南都护府，管兵四千二百人。曰邕管经略使，朗宁郡，管兵千七百人。名岭南五管。天宝元年，改为南海郡。至德元年，升五府经略使为岭南节度。乾元元年，复为广州。其后五府不属，自杜佑始。《旧志》云，凡领是州称广州剌史充广南五府经略使，后升为节度使。于佑为岭南节度，当兼五府经略，适执政者遗脱，佑独不兼，故五府不属，自佑始。按唐《本传》，佑在朝多所建议，卢杞当国，恶之，出为岭南节度使。咸通三年，分岭南为东西道。广为东道邕为西道。乾宁二年，升为清海军节度。刘隐领州，又加建武节度邕州遂据其地，再传至刘晟，举兵攻取马氏、桂、宜、蒙。昭之蒙山县连、梧、严，今象之来宾县富、今贺之富川县昭、柳、象、龚，今浔之平南县十一州，始尽有岭南地。宋开宝四年，南汉平。分东西路，仍为清海军节度使，广州大都督府。时潘美尹崇珂同领州兼广南转运市舶使。景德二年，兼本路兵马钤辖。皇佑四年，诏州与桂州并带经略安抚使，后被旨盗贼事，许便宜与本路转运常平茶盐市舶并置司，独提点刑狱，置司于韶。皇元定江南，至元十六年，升为广东道宣慰使司，其使兼都元帅。又升广州为路总管府，寻罢都元帅府，以宣慰司兼管军马。二十年，立海北广东道提刑按察司，并置于广。二十六年察司移置于韶。二十八年改提刑按察司，为肃政廉访司，并置于广。大德二年，定为广东道宣慰使司都元帅府正次官，并通管元帅府事。盖岭南一都会，故军府之盛焉。  

【`元一统志`】  

《禹贡》：扬州之域。《晋》《隋书》并谓交广之地，为《禹贡》扬州之域。而《唐志》云岭南道。盖古扬州南境。《元和郡县志》亦云为《禹贡》扬州之域。《史记》谓扬越。《汉书》注云：本扬州之分，故云扬越。而《通典》则以为非《禹贡》九州之域，又非《周礼》《职方》之限。稽其时略，考其镇薮，而《禹贡》《职方》皆不逮此，故列于九州之外。范子长《郡县志》云，以今日地志考之，潮州旧隶扬州，连州旧隶荆州，未可尽以为九州之外也。王象之《舆地纪胜》云：晋隋唐之志，既非作于《通典》之前，亦必有所据。今考正作扬州之域。在天文牵婺女，则越之分野，兼得楚之交。此据《舆地纪胜》所云。春秋时，百越之地。秦置南海郡，置南海尉，以任嚣且死召龙川令赵陀行南海尉事。佗自立为南粤王，汉因封之，使和辑百越，无为南边害。凡王世五，九十三年而亡，武帝既定粤地，以为南海，苍梧，郁林，交趾，九真，日南，珠崖，儋耳郡。按南海郡，即秦南海故郡也，属交趾剌史。考之系元鼎六年也。献帝建安八年，升为交州牧。十五年孙权以步骘为交州剌史，迁州于番禺，即今之州理也。孙林以交州王壤悬远，乃徙交州理龙编。黄武五年，分交州之南海，苍梧，郁林，高凉四郡，立为广州，俄复故。永安六年，复分交州置广州，分合浦立合浦北部，以都尉统之。孙皓分郁林立桂林郡。逮晋太康中，吴平，遂以荆州始安，始兴，临贺三郡来属，领郡十，理番禺。《通鉴》魏元帝咸熙元年七月，分交州置广州，是时吴景帝孙休尚无恙，由是月景帝孙休卒，孙皓始立。而《元和志》乃以为孙皓分交州置广州，二者弗同。今按孙休之卒，孙皓之立，同是永安六年七月，而所书建置有休皓之异，然考之沈约《宋志》云：广州剌史，吴孙休永安六年，分交州置广州。则置于孙休也明矣。今当从宋志。晋因而弗改，安帝元兴三年，卢循陷番禺，执剌史吴隐之，隐之拒守百馀日，城始陷。循自称平南将军，摄广州事，《通鉴》在此年义熙六年，循用徐道覆计，举兵向建康。刘裕败之于蔡州，裕又治水军，遣孙处、沈田子自海道袭番禺，倾其巢穴《通监》义熙六年八月。孙处乘海奄至番禺，围之二十馀日不克拨，乃走交州，至龙编败死，时义熙七年也。宋明帝泰始七年，分交广二州地，置越州，治临漳，领郡十七。齐广州领郡二十有三，皆理番禺。梁陈并置都督府。隋开皇九年平陈，置总管府。仁寿元年，改广州为番州，避太子广讳也。大业初，为南海郡。唐武德四年平萧铣。明年贼帅邓文进降，置广州总管府。七年为大都督府。贞观初，改中都督府。永徽中，复以广，桂，邕，容，安南五府，并隶于广州，以广州为岭南五府节度，五管经略使，理所曰：经略军，曰清海军，曰桂管经略使，曰容管经略使，曰镇南经略使，曰邕管经略使，名岭南五管，升五府经略使为岭南节度。《通鉴》在肃宗至德元年。无宝元年，改为南海郡。至德二年十二月复为广州，自杜佑为岭南节度，当兼五府，适秉政者遗脱，独不兼，故五府不属，自佑始也。咸通三年，蔡京制置岭南，奏请分岭南节度为东西道，改岭南节度使为东道节度，邕州为西道节度。乾符六年，黄巢攻破广州，巢以士卒疾疫，弗能守广州，乃去掠湖湘。乾宁二年，赐岭南东道为清海军节度，以命薛王知柔。昭宗天复元年，刘隐为清海军留后，天佑二年，又命隐为清海军节度。隐以重贿结朱全忠而得之也。子孙窃据其地，凡六十有七年。至宋开宝四年，始平之，仍旧为清海军节度。至道以后，分广东南为东西路，东路兵马钤辖广州领之，西路兵马钤辖桂州领之。皇佑四年，各兼本路经略安抚使。大观元年，升为帅府，元领南海，番禺，清远，怀集，东莞，增城，新会，香山八县。德佑二年春，即元至元十三年也，江浙已平。六月十三日广州全城归附。秋九月熊飞作乱，赵潜同方兴乘时袭取。冬十一月江西元帅府领兵来复。既定，而明年广人又叛，十五年再进师克之，自是海峤始率服，版图来归，遂创广东道宣慰司，旧统十四州，而肇庆、德庆、封、连四郡改属广西道。广州立下路总管府，并设录事司，元领八县，而怀集一县，王师先自贺州入，就拨隶焉，今领县七。  

归附始末  

【`图经志`】  

广州自元末，盗贼四起，侵掠城池，各据一乡一县。其后东莞何真纠率义兵防御城郭。丁未冬，闻大军平定江西福建，遣其属梁复初等纳款归顺。洪武元年春，朝廷调兵平定岭海，命征南将军中书平章廖永忠自福建统舟师由海道至四月初九日抵广城，指挥陆仲亨等率步兵度梅岭自雄韶沿江而下，先三日至。征南公令境内撤围垒销兵器，招来居民，各复生业。浙江参政朱亮祖统兵平定广西，相继而至，其依险拒命者，征南公亲督兵殄灭之，广东州郡由是而悉定焉。  

取广州始末  

【`南海志`】  

至元十二年丙子，宋德佑二年。宋经略使兼知广州徐直谅得驿报，天兵己下临安，又闻江西湖南皆降。时有淮将梁雄飞谪居于此，因遣之赍蜡书往江西归附。未几又闻湖南行省亦使谕降，所遣者广人曾士倬，时南湖南某县令与一将校杨尹俱来，直谅遣水军统领唐渊往韶州逆之。直谅之意，谓已遣人通耗江西，不可又纳湖南使，谕意唐渊俾杀之，乃沉曾杨于韶州江下。六月江西吕元帅师夔遣黄世雄与雄飞偕来，并称招讨使。时直谅闻益王已即位于福州，遣郡人李性道权提刑，领摧锋军将黄俊、陈、水军将谢贤等拒之，至石门，性道不欲战，舣舟岸浒，惟黄俊迎敌，遂败，奔回，直谅乃乘舶舟遁去。十三日世雄等入城，以性道为市舶使，陈谢贤唐渊等各授以官，黄俊亦与焉，俊不受，诸将遂杀之于摧锋军寨佛殿下。八月，东莞人熊飞旧以勤王隶文丞相戏下兵溃而归，至是遂结集民兵数百至城下。十五日世雄等与战，飞败，复回东莞。世雄等遣姚文虎追之，为飞所杀。飞再图入城，世雄等度未可胜，九月十一日退师。既而新会宰曾逢龙率乡兵至城下，性道迎谒，为逢龙所擒，飞等复入城掠性道家焚其居。二十一日，宋制置使赵氵晋运副赵淇至，越一日安抚方兴至，搜陈谢贤等杀之，刳肝以祭俊，唐渊逃。十月十日遂置性道于死。俄吕元帅师夔、张元帅荣实将兵自江西来，氵晋遣逢龙飞往南雄捍御，续发将校刘自立守韶州，逢龙战死于雄，飞回韶，张吕元帅至，自立潜以城降，飞巷战而死，遂屠韶城，以自立为招讨使，十二月朔，氵晋淇等闻大兵将至，以舶舟遁。方兴未行，委郡人赵若冈等分四隅民兵守御。初五日兴遁，二元帅至城南居民惧如韶之受屠也，俱逃窜入山，若冈焚其室庐，火光亘天，城外民居为之荡尽。初八日，若冈与忠勇军陈勇开小市门降，是夜勇赍招谕榜入城，为营兵所杀。初十日，二帅入城，以若冈知南恩州事。会方兴在南恩海灵山，令人逐若冈去，不得入。是时，郡人张镇孙结集乡兵，于广州海上。二元帅以水道不通，军饷不继，退师。十四年四月，镇孙入城为经略安抚使，有将校卢震者拥众暴横，镇孙杀之，十一月塔出右丞吕元帅刘元帅复入广，镇孙降。十五年正月，平广州城。二月右丞二元帅复退师，以镇孙归于京师，道死于梅岭。三月，宋凌震王道夫入城，震为制置使。道夫为运使。时宋主正日崩，继立。九月震与道夫闻大兵复来，俱遁。十月行省参政李恒、江东宣慰使张弘范开蒙古汉军都元帅府，督师南征。十六年正月，二帅会师。二月克厂圭山，宋主死，馀见《厂圭山事迹》宋亡。三月，震降。道夫亦降。王师凡三入广，广州始平。属郡自汉武元鼎六年，平南粤，置南海郡，时为交州部。吴永安七年，始分交州立广州，初领南海，苍梧，郁林，高凉四郡，后增临贺、始安、始兴、三郡元属荆州。临贺，今贺州；始安，今昭州；始兴今韶雄英州。桂林、吴分郁林置桂林郡，今静江。高兴、吴大帝分合浦高凉县，立高凉郡，又立高兴郡，今高化州。甯浦、又分合浦北部，立宁浦郡，今横州为十郡。晋永嘉元年，以临贺始兴、始安为湘州，复增晋兴，分郁林立晋兴郡，今邕州。东官、成帝分南海立东官郡，今循惠。新甯、穆帝分苍梧立新甯郡，今新州。永平、分苍梧立永平郡，今藤州。新安哀帝太和中置新安郡，未详。义安安帝分南海之揭阳县立义安郡，今潮梅。新会恭帝分南海置新会郡，今为县。为十五郡。宋省高兴郡，外增宋康、宋置宋安郡，今连州，康字当考。绥建、文帝分南海之四会等县，立绥建郡。海昌、旧有海昌郡，平陈后废、入电白县，今高州。宋熙；元嘉十六年以南海之高要县立宋熙郡，为十八郡。齐增宋隆、旧有宁隆郡，平陈后废，入高要。甯浦、晋宋已有甯浦不废，此重载，当考。齐乐、未详齐熙、齐立齐熙郡，今融州。齐建、齐立齐安郡，今南恩，建字当考。为二十三郡。唐至德元年，升五府经略讨击使为岭南节度使，领州二十三州，与、潮、韶、循、康、泷今泷水端、新封春、今阳春勤、开宝五年废，入阳春罗、今化州石龙县高、恩、雷、崖、琼、振、今吉阳儋，万、安、潘、今高州地滕是也。十年，又以漳潮二州隶岭南经略使，元和元年，复领潘、辨二州今化州地宋潘美平岭南，得州六十，兼邕、桂所隶言也。开宝五年，诏省岭南郡县领州十五，贺州复隶广西，实领韶、潮、梅、循、惠、连、封、新、南恩、南雄、英德、肇庆、德庆凡十四郡。圣朝混一，至元二十七年，大籍户定，广、惠、潮，为中路总管府；肇庆、南雄、韶、德庆为下路总管府；英德、南恩、新、封、循、梅、惠连为散州。后以英德控制山獠要冲，升为路，而连之桂阳县，以诸王投下食邑，得升州。今为路八，州七。属县县以部言之，不可胜载。今以州所领者疏后。前汉县六：番禺博罗中宿今清远龙川四会揭阳后汉县七：番禺博罗中宿龙川四会揭阳增城晋以揭阳为义安郡、以中宿属始兴郡，统县六：番禺博罗龙川四会增城平夷宋以四会为绥建郡，统县十：番禺博罗龙川增城酉平熙安怀化绥甯高要始昌齐县十三：番禺博罗龙川增城高要酉平绥宁新罗揭阳河源安远熙安怀化按，隋开皇十年，以熙安，怀化入番禺。隋废始兴郡，以曲江始兴翁源、乐昌、隶广州，又废氵匡州，以氵含氵匡涯后避宋讳改氵含光来属，统县十五：南海宝安即东莞增城四会化蒙曲江始兴翁源乐昌光清远政宾怀集义宁新会唐以政宾入清远，以四会、化蒙置南绥州，以义宁、新会置冈州，寻废，属广州。统县十三：南海番禺东莞增城四会化蒙怀集氵存水清远氵含光真阳义宁新会南汉分南海、置常康、咸宁二县，复以真阳属英州，宋开宝四年，以光属连州，五年，以义宁入新会，以水入怀集，以化蒙入四会，以常康咸宁复为南海。熙宁六年，以四会属端州。绍兴二十二年，始分四县地，置香山，统县八：南海番禺东莞增城清远怀集新会香山至元十六年收附广州，时荆湖行省兵马先取怀集，遂附贺州，今统司一，县七：录事司南海番禺东莞增城清远新会香山南海县  

【`大明清类天文分野之书`】  

秦番禺县地，属南海郡。隋开皇十年，析置南海，属广州。大业初置郡于此，仁寿元年，改属番州。唐属广州。宋开宝四年，仍并番禺县入焉。元为倚郭县。本朝因之。  

【`图经志`】  

秦本番禺地，属南海郡。宋永和六年，分置兴安、怀化二县。隋开皇四年，废兴安、怀化二县入番禺。十年分置南海县，隶广州。唐开成五年，升为紧县，会昌中，升为望县。五代南汉分南海置咸宁、常康二县。宋开宝五年，废常康咸宁二县，并为本县。  

【`郡县志`】  

本汉番禺县地，属南海郡，后汉以来因之。隋改为南海县又分置番禺县，寻废入焉。仁寿元年，隶番州。大业初，隶南海郡。唐隶广州，伪汉置咸甯、常康二县。宋开宝五年省入本县。  

【`寰宇记`】  

元二十三乡本汉番禺县，属南海郡，分番禺置南海县，先是，广州伪命日，析南海县为常康、咸甯二县，及永丰重合二场。宋平南越，开宝六年并二县二场，依旧为南海县，并废番禺县入。  

【`舆地广记`】  

本番禺县地，为南海郡，二世时，南海尉任嚣，召龙川令赵佗谓曰：“番禺负山险阻，南北东西数千里，此亦一州之主，可为国。”佗后遂自立为南越武王。汉末，立交州牧。吴立广州，后改番禺为南海县。隋曰番州。唐曰广州。宋开宝五年，省咸甯、常康二县入焉。有罗浮山。  

【`元一统志`】  

隋开皇十年，析置南海县属广州。《隋志》南海县下注云：分置番禺县，寻废。大业初，置郡于此。仁寿元年隶番州，先隶南海郡。唐隶广州。南汉置咸甯、常康二县。  

【`宋九域志`】  

云：开宝四年废常康咸甯二县，依旧为南海镇。  

【`寰宇记`】  

云：仍并番禺县入焉。元因之。番禺县。  

【`大明清类天文分野之书`】  

秦旧县，故城在今西南二里、其地有番禺二山故名，属南海郡。汉三国，晋，宋，齐并因之。隋开皇十年，改置南海县。长安三年，于江南洲上别置番禺县。宋开宝五年，并番禺入南海。皇佑五年，复置与南海分治郭下。元仍其旧。本朝因之。  

【`图经志`】  

秦地有番禺二山，属南海郡。前汉始立番禺县。隋开皇十年，分置南海县。长安三年，于江南洲上别置番禺县。宋开宝五年，并番禺入南海。皇佑三年，分南海番禺两县。  

【`舆地广记`】  

秦汉旧县。后改为南海。隋平陈，分南海置，寻省入，后复置，与南海分治郭下。有番禺山，尉陀葬于此。  

【`南海志`】  

下县。县有番禺二山，因以为名，互见清远县二禺山，属南海郡。汉以来因之，《宋志》云，汉立番禺县，故两汉志，及晋宋齐志，南海郡下，并有番禺县。隋开皇十年，改置南海县，即今县是也。长安三年，于江南洲上别置番禺县，取旧名也，其洲周回约八十里。唐因之，分治郭下。宋开宝五年，并番禺入南海。皇佑三年，一作五年分南海为番禺，以五乡为籍焉。县治旧在洲之东一里紫泥巷。熙宁二年经略王靖度地东北徙建，今因之。东莞县  

【`大明清类天文分野之书`】  

汉南海县。晋成帝咸和六年，置宝安县，属东莞郡。隋开皇十年，省郡，以县属广州。唐至德二年，改宝安为东莞。宋开宝五年，省入增城县。六年复置。元仍其旧。本朝因之。  

【`图经志`】  

秦，地属南海郡。三国吴甘露二年，始置司盐都尉于其地。晋咸和六年，立东莞郡，领县六，宝安其一也。义熙九年，立义安郡。隋开皇十年，废郡，以县隶广州，复为宝安。唐至德二年，更名东莞。宋开宝五年，并增城入本县，六年，复分立增城。  

【`寰宇记`】  

东南水路三百二十里，无陆路，元七乡。按《南越志》云，水东流入海，帆道三日至东莞。汉顺帝时，属南海县地。吴孙皓以甘露元年，置始兴郡，以其地置司盐都尉。晋立东莞郡。隋为宝安县。唐至德二年，改为东莞县。  

【`南海志`】  

中县。本汉南海郡地。吴甘露三年，始置司盐都尉。晋成帝咸和六年，立东莞郡。领县六：宝安、安德、兴宁、海丰、海安、欣乐是也。晋安帝义熙九年，分立义安郡。宋齐又云，东官太守治宝安县。而《南齐志》亦云：东官郡有宝安，而治怀安。是晋宋齐皆尝于其地置郡明矣。《元和志》又言：隋开皇十年，废郡，以县隶广州。然隋犹以宝安名县。详见《寰宇记》。李唐至德三年更名东莞。宋开宝五年，省入增城，六年复置。今因之。  

永乐大典  

## 卷之一万一千九百六

十八养广  

广州府二  

新会县  

【`大明清类天文分野书`】  

汉南海县地。晋分南海立新会郡。宋齐并因之。隋开皇十年置新会县，属冈州。大业初，州罢。唐武德四年，以义宁新会二县复置冈州。开元二十三年，州罢。以新会、义甯属广州。宋元并仍其旧。本朝因之，  

【`图经志`】  

秦，地属南海郡。晋恭帝时，立新会郡，分南海地。隋郡废。开皇十年置新会县，属冈州。十三年改亢州，又改冈州，寻废。唐武德四年，以义甯、新会置冈州。正观十三年州废，寻复旧。开元二十三年并义甯为新会县，属广州。  

【`寰宇记`】  

东北水路三百三十里，无陆路，元四乡。汉南海郡地。晋新会郡。隋改置封州。又改亢州。又为冈州。隋末并入广州。唐武德四年复置刚州。旧治盆光城。贞观十三年，废冈州。县属广州。其年复置州于今所，开皇二十三年废冈州，县属广州，其年复置州于今所。开皇二十三年州废，县入广州，遂移县于废州城，前临大海，后枕群山。  

【`元一统志`】  

本汉南海县地。《晋志云》：恭帝分南海立新会郡。《宋志》云：晋恭帝元熙二年分南海立新会。宋齐志有新会郡，而无新会县。《元和志》云：隋开皇十年置新会县，属冈州。王象之《舆地纪胜》云：意其郡虽置于晋，而县则置于隋耳。《隋志》云：旧置新会县，平陈，郡废。又并孟台、永昌、新建，熙潭、化召、怀集六县，入为封州。十二年改为允州。后改为冈州。大业州废，封乐县入焉。《唐志》：武德四年，以义甯、新会二县置冈州新会郡。贞观十三年州废，以新会、义甯属广州，是年复以二县置冈州。开元二十三年州废，以新会、义甯属广州。宋因之，元不改。  

增城县  

【`大明清类天文分野书`】  

汉以番禺县地析置此县，因昆仑山有阆风增城，故名。属南海郡。晋宋齐并因之。隋初置东莞郡，后罢。宋开宝五年罢县，六年复置。元仍其旧。本朝因之。  

【`图经志`】  

秦本番禺地，属南海郡。后汉建安六年始置增城县，县命名以昆仑山有阆风增城，又云地有增江。宋开宝五年，废县，入东莞。六年复立本县。  

【`舆地广记`】  

汉番禺县地，吴置。及晋，属南海郡。成帝分立东官郡。宋以后因之。隋平陈，郡废，属广州。唐因之，有猊山增水。  

【`南海志`】  

中县。本汉番禺地。后汉建安六年置，故后汉志南海郡下有增城县。晋宋齐因之。然《宋志》虽有东莞郡，云咸和六年分南海县立，乃治宝安县，非治增城县也。《隋志》增城县下注云：《旧志》东莞县，平陈废。然不明言置于何时。《寰宇记》云：至黄武中于此置东莞郡而立增城县。王东阳《舆地纪胜》辩云：增城已见《东汉志》，非立于吴也。或云县之命名，以昆仑山有阆风增城故名。亦谓有增江云。宋开宝五年废增城县，六年复置，今因之  

香山县  

【`大明清类天文分野书`】  

宋本东莞县香山镇，元丰五年升为县。元仍其旧。本朝因之。  

【`图经志`】  

秦地属南海郡。宋本东莞县香山镇。绍兴二十二年始置县。  

【`元一统志`】  

本东莞县香山镇。宋元丰五年，转运判官徐九思请建为县。《宋会要》云：绍兴二十二年又升为县，不同。恐建请于元丰，而创置于绍兴耳。不然则元丰创县，中间复废，至绍兴而复置，二者弗同。《新图经》云：元丰徐九思请建为县，止置寨官一员。绍兴二年东莞县姚孝资请州闻于朝创立县也。元不改  

清远县  

【`大明清类天文分野书`】  

汉中宿县，地属南海郡。三国吴属始兴郡。晋因之。梁于此置清远郡。中宿县属之。隋开皇十年郡罢，置清远县，属广州。唐武德六年，省正宾县入焉。宋元并仍其旧。本朝因之。  

【`图经志`】  

秦地属南海郡。前汉立中宿县。三国吴隶始兴郡。梁以县隶清远郡，郡即今韶州翁源县地。隋开皇十年废清远郡为翁源县，别置清远县属广州。唐武德六年并政宾县入本县。  

【`舆地广记`】  

属南海郡。晋宋属始兴郡。后立清远郡，平陈郡废，置清远县，属广州。唐因之。  

【`南海志`】  

下县。本汉中宿县。以地有中宿峡故名。属南海郡，吴晋并隶始兴，故《晋志》始兴郡下有中宿县。梁改为清远郡，中宿县属之。隋开皇十年，废郡置清远县，属广州。唐武德六年，省政宾县入焉，今县有政宾乡。宋因之，今仍旧。连州自此以下，二府二州，一十一县，属广东布政司  

【`大明清类天文分野书`】  

亲领县二：旧一，新一，入连山阳山、旧属、桂阳州。《禹贡》翼轸之分。周春秋战国并属楚。秦属长沙郡。汉高帝五年，分长沙南境置桂阳郡，桂阳、阳山、二县属焉。东汉省阳山入氵匡涯。三国吴甘露元年，分桂阳郡之半，立始兴郡，属广州。晋析氵含氵匡复置阳山县，属始兴郡。宋明帝改始兴为广州，县仍属焉。齐复旧名。梁天监五年，分始兴置阳山郡，县属之。隋开皇十年郡罢，置连州。大业初置熙平郡。唐武德四年复改为连州，属潭州总管府，天宝元年更名连山郡，寻属岭南道。乾元元年复为连州，属湖南道。大历三年属广州。五代初属湖南，后属南汉。宋开宝三年，以连州领桂阳、连山、阳山三县，属广南路。至道中属广东路。元至元十三年置安抚司，十七年罢安抚司，升为连州路总管府属湖南道宣慰司，大德四年降为散州，属英德路。本朝洪武二年革连州，十四年复置，属广州府。  

【`舆地纪胜`】  

连州（中）连山郡军事，《九域志》，《禹贡》荆州之域。《皇朝郡县志》，翼轸之分野。《图经》。春秋时楚地。《通典》。秦为长沙郡之南境。《元和郡县志》及《通典》同。西汉有桂阳郡。而桂阳、阳山以县属焉。《西汉志》有桂阳、阳山二县。《东汉志》有桂阳而无阳山县。《元和郡县志》云：阳山县，东汉省。吴分桂阳置始兴郡，又属始兴。《晋志云》，吴置始兴郡，统县七，有桂阳及阳山二县。《元和郡县志》云：阳山县，东汉省，晋重置。宋明帝置宋安郡，后省宋安。《通典》，属广兴郡。《通典》云：宋改始兴为广兴郡。齐复属始兴郡。《通典》云：齐复曰始兴郡。而《南齐志》，始兴郡有桂阳、阳山二县。梁武帝分置阳山郡，《寰宇记》天监五年。隋平陈，郡废置连州，因黄连岭以为名。《元和郡县志》，在开皇十年。炀帝改熙平郡。《隋志》熙平郡下注云：梁置阳山郡，平陈，郡废。大业初，置熙平郡，有桂阳、阳山、连山三县。唐平萧铣复置连州。《寰宇记》，在武德四年。改连山郡。《唐志》云：本熙平郡，天宝元年更名连山郡。复为连州，乾元元年。先是郡属江南道，《十道记》云：在正观中。继属岭南道，《十道记》云：在开元天宝中。后属湖南道，《十道记》云：在乾元中。后又属广州。大历三年，五代时，初属湖南马氏，《通鉴》：马殷陷连州，在昭宗元化三年，及马氏之衰，南汉略定桂、连等郡，始尽有岭南。《通鉴》后周太祖广顺元年。南汉将吴怀恩攻桂州，略定宜连梧严富昭柳象龚等州，南汉尽有岭南之地。宋平岭南地归版图。《九朝通略》：开宝三年，潘美克贺州、昭州，下桂州，又下连州。刘钅长喜曰：四川本属湖南，北师取之是也矣。其不复南，其愚如此。仍隶广南路，《皇朝郡县志》。分隶广南东路，至道以后分广南为东西路，而连州隶广东路。今领县三，治桂阳。  

【`湟川志`】  

连之郡境，脉络湘湖，襟带交广。隋为熙平郡，犹领九县。封之开建、贺之桂岭、皆属焉。唐改连州，止领三县，疆理始狭于古云。其地在《禹贡》隶荆州，在春秋属楚地，秦置郡桂阳，在长沙郡之南境。两汉为桂阳郡。三国六朝或属始兴，或属广兴，壤制靡定。宋高祖世始析桂阳为小桂郡。梁天监中分置阳山郡。隋大业中改置熙平郡，领桂阳、阳山、连山、宣乐、游乐、熙平、武化、桂岭、开建，为县凡九。唐武德四年平萧铣。改为连州。天宝元年改为连山郡。乾元元年复为连州，领县三：桂阳、阳山、连山。在正观属江南道，在开元天宝属岭南道。乾元复属湖南。大历三年属广左。唐末疆宇割裂，马殷称楚据湖南，刘龚又名陟称南汉，据岭表。是时连为南楚所有。后刘晟陟之子继立，攻桂馆取连州又隶于广。宋开宝三年，王师平之，仍为连州，属广东。要之，连以山制名，地介楚粤之间。刘宾客《与刺史厅壁记》所谓与番禺相犬牙，与长沙同祖习是已。按星分与古制当属楚，以湟水东南入于海，遂属粤，今仍之。  

阳山县  

【`大明清类天文分野书`】  

汉本旧县，东汉省入氵含光县。晋复析置阳山县，属始兴郡。宋齐并因之。梁天监六年置阳山郡，县属焉。隋属熙平郡。唐属连州，移治水北。宋仍其旧。元至元十九年，割属贵阳州。本朝洪武元年，属桂阳州。二年革桂阳州，属韶州府。十四改属连州。  

【`图经志`】  

秦始建小邑曰阳山、连山。晋属广州。宋分郴州之桂阳为小桂郡。梁大同开以桂阳郡为阳山郡。天监开领含光县属西衡州。唐始改为连州。宋升为连州军。元改为连州路，领桂阳、连山、阳山三县。至元壬午改为州，后升桂阳县为州，由是连山属连州，阳山属桂阳州。本朝洪武元年，仍设连州，桂阳州。二年革去。仍为阳山、连山二县。三年革连山，并为阳山一县。  

【`考究湟川图志`】  

谨按，阳山天下之穷处，陆有邱陵之阻，虎豹之虞；水有惊滩之险，舟楫之虑；民言央鸟舌，欲杂獠，自秦罢侯置守，设立郡县，所谓阳山、连山小邑皆为桂阳所属。然其境界乎湘广之间，湟水合流而东，故以湟川名郡，但不得其详。至汉武帝时，南粤伏溪峒南蛮，俱阻声教，乃命伏波将军路博德由此道往征之，今有伏波路将军庙存焉。晋宋以来，纪载无闻。唐之兴也，改为连州。考诸太守刘禹锡《厅壁记》云：郡与荆州同星分，汉制所谓与番禺相犬牙，是也。贞观十七年，韩愈谪为阳山令，作别知赋。《朱文公考异》注云：其连州乃郴州之属邑，末年为马殷所据。南汉刘晟攻取之。宋平湖南，升为连州军，名宦多谪于此。唐有韩愈，宋有张浚，后其子南轩先生亦至焉。至元丁丑属广东道宣慰司都元帅府。至治壬午，始升桂阳县为桂阳州，割连州户计三千隶焉。由是连州与桂阳州始各分治。至于季年兵起，官民避匿，无所统摄。天朝混一，开复州县，设置衙门，招集良民复还旧业。洪武元年，仍设桂阳州、连州，统属阳山连山二县，直隶江西省。洪武二年钦奉圣旨，革去连州、桂阳州，止设阳山、连山二县，拨属韶州府。后洪武三年又裁革连山县，总治于阳山县。当年十月内拨属广州府官民始得两便焉。《舆地纪胜》：在州东南一百四十七里。《元和郡县志》云：本汉旧县，为南越置关之邑。其故关在县西北四十里茂溪口。《史记》：尉佗移檄阳山关曰：盗兵且至，急绝聚兵自守。今阳山北当骑山岭路，秦于此立阳山关。汉破南越以为县，后汉省，晋重置，在注水南。梁天监六年置阳山郡，以县属焉。隋开皇十年属连州，神龙元年移于注水北。即今理县也。  

连山县  

【`大明清类天文分野书`】  

汉本桂阳县地。梁武帝分桂阳西北界置广德县、属阳山郡。隋开皇十年改为广泽，仁寿元年又改连山，治归义里。唐属连州，神龙元年徙治武昌乡程山之下。宋淳佑六年又徙治吉皇神冈，元因之。本朝洪武元年属连州，二年革连州，属韶州府。三年又革连山县。十四年复置，属连州。  

【`湟川志`】  

连山县本桂阳地，属桂阳郡。梁武帝分西北界置广德县。开皇十年改为广泽县。仁寿元年避炀帝之名改为连山县，属熙平郡。唐属连州，县治本在归义里，神龙元年移置县东武昌乡程山下。景灵元年移置县西四十步，宋因之。嘉定元年后移程山前。厥后吏民以岚瘴不便，淳佑六年郡侯孙叔谐因采众议，移县治于上吉里神岗爽垲之地，取归义里旧基为近。详见郡博士刘处记。  

星分野  

【`图经志`】  

《前汉地理志》云：本府粤地，牵牛婺女之分野也。今苍梧，郁林，合浦，九真，日南，南海，皆粤分。《后汉郡国志》云：自斗十一度，至婺女七度，一名须女，曰星纪之次。于辰在丑，谓之赤奋若，为吴越分野。《晋天文志》，《隋地理志》同。《唐天文志》云：初南斗九度，馀千秒，太中南斗二十四度，终女四度。自庐江南涉越门，迄苍梧，南海，逾岭表，自韶广以西，珠崖以东，为星纪之分。《唐地理志》云：韶广康端封梧藤罗雷崖东为星纪之分。康，今德庆州，隶肇庆府；端，兮肇庆府；封，今封川县，隶肇庆府；梧今梧州，隶广西；藤，隶广西；罗，今化县；雷，今雷州府；崖，今崖州。  

【`南海志`】  

若以律为黄钟，斗建在子，今吴越分野。《晋天文志》云：自南斗十二度，至须女七度为星纪。于辰在丑，吴越之分野，属扬州。《隋地理志》云：自南斗十二度，至须女七度为星纪，于辰在丑，吴越得其分野。唐一行禅师《分楚图》云：自韶广康封藤罗雷州南及珠崖，自北以东为星纪。杜佑《通典》云：于南越西在天文牵牛婺女，则越之分野。韩文公《送窦平序》云：逾瓯闽而南皆百越之地，于天文其次星纪，其星牵牛。  

连州  

【`湟川志`】  

连，古楚地。当为翼轸之墟。今隶广左，又粤地也，当在牛女之分。按刘宾客《壁记》，此郡天文与荆州同星分，壤制与番禺相犬牙，今属广，但以境跨番禺，而湟流入于南海耳。此以地理言也。若考之天文，实楚州分野，其星翼轸，夫奚疑？骆金人《怀乡诗》云：翼轸西南占一星。  

道　里  

【`图经志`】  

本府东至惠州府博罗县界地名罗浮山，一百五十里。自界首到惠州府一百零五里，共二百五十五里。惠州府博罗县界地名凤凰冈一百一十五里，自界首转东南到惠州府一百三十五里，共二百五十里。西至本府鸡笼山界一百五十里，自界首到肇庆府九十里，共二百四十里。南至肇庆府阳江县地名冲金村界五百一十里，外抵海洋，难定里数。北至韶州府英德县黎峒界三百零五里，自界首到韶州府三百七十五里，共六百八十里。东南至本府番禺县地名相对冈海五十五里，自相对冈到本府东莞县虎头门山一百三十里，共一百八十五里，外抵海洋，难定里数。西南至肇庆府界地名南津水口一百七十里，自界首到肇庆府二百五十里，共四百二十里。西北至本府南海县界地名军都山二百里，自界首到肇庆府四会县六十里，共二百六十里。东北至韶州府界英德县三百三十里，自界首到韶州府三百里，共六百三十里。  

【`郡县志`】  

州境东西五百三十里，南北五百九十里。  

四至八到。  

东京四千七百里。  

东至惠州府三百一十五里，  

西至肇庆府二百四十里。  

南至南恩州七百五十里。  

北至英州四百二十里  

东南至海四十一里。  

西南至肇庆府四百二十五里。  

东北至鸡窠山一百三十二里，重山无路。  

西北至肇庆府九百里。  

【`寰宇记`】  

北至东京四千里。  

西北至西京四千四百里。  

西北至长安五千二百五十里。  

东至循州水路沿溯相兼四百里，陆路三百六十里。  

正西微北至端州沿溯相兼二百四十里。  

南至恩州五百里。  

北至韶州八百里。  

东北至韶州五百三十里。  

东南至大海四十一里。  

西南至恩州水路六百里。  

西北水路沿溯至连州八百九十里。又西北取古氵存水县路至贺州八百七十六里。  

【`南海志`】  

秦开南越新道，由北徂南入越，必道岭峤，时有五处，按《通典》云：一塞上岭，今南康郡大庚岭是也；二骑田岭，今桂阳郡服岭是也；三都庞岭，今道州江华县永明岭是也；四渚岭，今江华界白芒岭是也；五越岭，今始安郡北零陵临源岭是也。此秦人戍守之道也。汉武伐越，以伏波将军出桂阳，下湟水；楼船将军出豫章，下临浦，戈船下濑将军出零陵，或下漓水，或抵苍梧；发夜郎兵下爿羊爿可江，咸会番禺。盖汉人讨击之道也。若夫游旅之往来，负贩之转输，穹官显人之南辕，则自陵江下浈水者，由韶州为北路；自始安下漓水者，由封州为西路；自循阳下龙川，自朝阳历海丰者，皆由惠州为东路；其自连州下湟水，则为西伯路。舟行陆走，咸至州而辐辏焉。有张文献公九龄《凿开大庾岭序》，余襄公靖《韶州真水馆记》，林运使安宅《修潮惠下路驿记》，掇其大略，附注于后。张序曰：初岭东废路，人苦峻极。开元四载，俾左拾遗张九龄相其山谷之宜，革其坂险之故。役匪逾时，则已坦坦而方九轨，阗阗而走四通。余记曰：凡广东西之通道有三，出零陵下氵离水者，由桂州出豫章下真水者由韶州出桂阳下武水者亦由韶州之峤南者，虽三道，而下真水者十七八焉。林记曰：予将漕东广，至潮问途，父老曰：直北而西由梅及循，谓之上路；南自潮阳历惠，谓之下路。俱八百馀里。上路冈岭险峻，瘴疠袭人；下路坦夷，烟岚稀远，人喜由之。州境至燕京水程八千三百七十五里。至龙兴路水程三千二百七十五里。至建康路水程四千九百六十五里。四至东至惠州路界地名罗浮山一百五十里。西至肇庆路界鸡笼山一百五十里。南至南恩州界冲金村五百一十里。北至英德路界黎峒三百五里。八到东到惠州路城二百五十里。西到肇庆路城二百四十里。南到南恩州城七百五十里，北到英德城三百七十五里。东南到大海五十五里，西南到肇庆路城四百二十里。东北到英德路鸡窠山三百三十里。西北到肇庆路程九百里。  

【`元一统志`】  

广州路里至。本路西北至上都七千里，西北至大都六千二百里。录事司里至与本路同。  

南海县  

【`图经志`】  

东至本县界地名米布市街一里，自界首至本府番禺县一里共二里。西至本县东涌山一百八十里，自界首到本府新会县七十里，共二百五十里。肇庆府高要县界地名鸡笼山一百五十里，到高要县九十里，共二百四十里。肇庆府四会县界地名基塘村一百二十五里，到四会县七十九里，共二百零四里。南至本县界桂华坊木棉村一十二里，自界首转东北到本府番禺县一十二里，共二十四里。新会县古劳里一百五十二里，自界首到本府新会县一百二十里，共二百七十二里。北至本县界地名巴由迳一百八十三里，自界首到本府清远县一百一十七里，共三百里。东南至本府番禺县界城外地名小市门一里，自界首到本府番禺县二里，共三里。西南至本府新会县界地名古劳里一百六十里，自界首到本府新会县一百三十里，共二百九十里。四会县地名南津水口一百七十里，到肇庆并高要县二百五十里，共四百二十里。西北至本县地名军都山二百里，自界首到四会县六十里，共二百六十里。本府清远县界地名白土铺二百一十里，自界首到清远县九十里，共三百里。东北至本府番禺县城三里，自界首到番禺县二里，共计五里。  

【`南海志`】  

四至东至番禺县东城二里。西至四会高要二县界地名矶塘村一百二十五里。南至新会县界地名古劳里一百五十二里。北至清远县界地名巴由一百八十三里。八到东到番禺县即本路城二里。西到四会县治二百四里。南到新会县治二百二十五里。北到清远县治三百里。东北到番禺县城及录事司五里。东南到新会县治二百九十里。西北到清远县治三百里。西南到番禺县城及录事司三里。  

【`元一统志`】  

忘西北至上都七千里。西北至大都六千二百里。  

番禺县  

【`图经志`】  

东至本府增城县界地名大蒲村七十五里。自界首到增城县一百七十五里，共二百五十里。西至本府南海县界地名米市街一里，自界首到本府南海县一里，共二里。南至本府香山县界地名黄旗角大海二百一十里，自界首到香山县七十里，共二百八十里。北至本府清远县界地名象岭二百一十里，自界首到清远县九十里，共三百里。东南至本府东莞县界地名归化里一百七十里，自界首到东莞县一百三十里，共三百里。西南至本县城二里，自界首到本府南海县三里，共五里。本府南海县界桂华坊木棉村一十二里，自界首转北到南海县一十一里，共二十四里。西北至本县界城外地名小市门二里，自界首到本府南海县一里，共三里。本府清远县地名新添铺二百一十里，自界首到清远县九十里，共三百里。东北至本府增城县界白木村一百二十里，自界首到增城县一百一十里，共二百三十里。  

【`南海志`】  

东到东莞县二百五十里。西到南海县治二里。南到新会县治二百五十里。北到清远县治三百里。东北到增城县一百七十里。东南到东莞县治二百五十里。西北到清远县治三百里。西南到香山县治二百八十里。  

【`元一统志`】  

西北至上都七千里，西北至大都六千二百里。  

东莞县  

【`图经志`】  

东至惠州府归善县地名崖山一百五十里，自界首到归善县一百零五里，共二百五十五里。西至本府香山县界麻涌村一百里，自界首到香山县一百五十里。共二百五十里。南至大海洋，难定里数。北至本府增城县石碣村六十里，自界首到增城县一百里，共一百六十里。东南至本县地名林村大步三百一十里，外抵大洋，难定里数。西南至本府香山县地名黄旗角八十里，自界首到香山县七十里，共一百五十里，西北至本县界梁家村一百五十里。自界首到本府增城县一百里，共二百五十里。本县界地名归化里一百三十里，自界首到本府番禺县一百七十里，共三百里。东北至本县地名湖石村七十里，自界到博罗县九十里，共一百六十里。惠州归善县界地名梧桐山一百四十里，自界首到惠州府并归善县一百七十里，共三百一十里。  

【`南海志`】  

东到惠州路城三百里。西到香山县治三百里。南到大洋，难定里数。北到增城县治一百里。东北到博罗县治一百六十里。西北到番禺县城三百里。东南到大洋，难定里数。西南到香山县治三百里。  

【`元一统志`】  

西北至上都七千三百里。西北至大都六千五百里，东北至本路三百里。  

新会县  

【`图经志`】  

东至本府南海县界地名东涌山七十里，自界首到南海县一百八十里，共二百五十里。本县潮阳里三十里，自界首到本府香山县一百二十里，共一百五十里。西至阳江县界地名琅村三百里，自界首到阳江县三百四十六里。肇庆府新兴县界北双一百里，自界首到新兴县二百七十里，共三百七十里。南至本府香山县界地名梅角村一百一十里，自界首转东至香山县一百里，共二百一十里。北至本县古劳里一百二十里，自界首到南海县一百五十二里，共二百七十二里。东南至本府香山县界地名沙尾村一百里，自界首到香山县五十里，共一百五十里。西南至本县地名冲金村二百里，外抵大洋。西北至肇庆府新兴苍步水界一百一十里，自界首到新兴县一百二十里，共二百三十里。本县界古劳山一百二十里，自界首到肇庆府并高要县一百八十里，共三百里。东北至本县古劳里一百三十里，自界首到本府南海县一百六十里，共二百九十里。本县界潮阳里五十里，自界首到本府香山县二百八十里，共三百三十里。  

【`南海志`】  

西至新州界北双一百里。北至南海县界河清坊八十里。东到南海县治二百五十里。西到南恩州城四百里。南到香山县治二百一十里。北到南海县二百九十里。东北到南海县治二百里。东南到香山县治二百一十里。西北到肇庆路城三百里。西南到新州城二百一十里。  

【`元一统志`】  

西北至上都七千三百里。西北至大都六千五百里。东北至本路二百九十里。北至南海县一百九十里。东北到南海县二百九十里。  

增城县  

【`图经志`】  

东至惠州府河源县界地名鹁鸠迳三百里，自界首到河源县一百三十里，共四百三十里。本县地名增城水口界三十里，自界首到博罗县九十五里，共计一百二十五里。西至本县界地名大蒲村一百七十五里，自界首到本府番禺县七十五里，共二百五十里。南至本县界地名石碣村一百里，自界首到本府东莞县六十里，共一百六十里。北至本县地名上建村界二百五十里，自界首到韶州府翁源县三百里，共五百五十里。东南至惠州府博罗县界地名凤凰冈三十里，自界首到惠州府博罗县一百零三里，共一百三十三里。东莞县界地名梁家村一百里，自界首到东莞县一百五十里，共二百五十里。西南至本县界地名白木村一百一十里，自界首到本府番禺县一百二十里，共二百三十里。西北至本府清远县界地名观音山二百四十五里，自界首到清远县一百五十时，共四百里。东北至河源县界地名茅冈村二百二十里，自界首到河源县一百三十五里，共三百五十五里。  

【`南海志`】  

东至博罗县界角子山三十里。西至番禺县界长吉二百二十里。南至东莞县界海洋一百里。北至清远县朱案四百里。东到博罗县治一百七十里。西到番禺县城二百五十里。南到东莞县治一百五十里。北到英德路城五百五十里。东北到河源县治四百五十里。东南到东莞县治一百五十里。西北到清远县治四百里。西南到番禺县城二百三十里。  

【`元一统志`】  

西北至上都七千三百里。西北至大都六五百里。西北至本路二百五十里，  

香山县  

【`图经志`】  

东至本县界麻涌村一百五十里。西至北府新会县界地名潮阳里一百二十里，自界首到本府东莞县一百里，共二百五十里自界首到新会县三十里，共一百五十里。本县界梅角村一百里，自界首转北到本府新会县一百一十里，共二百一十里。南至大海洋，难定里数。北至本县地名黄旗角大海七十里，自界首到本府番禺县二百一十里，共二百八十里。东南至大虞山海洋，难定里数。西南至本府新会县界地名潮阳里二百八十里，自界首到新会县五十里，共三百三十里。西北至本县界地名沙尾村五十里，自界首到本府新会县一百里，共一百五十里。东北至本县界黄旗角七十里，自界首到本府东莞县八十里，共一百五十里。  

【`南海志`】  

东至乐莞县界大洋一百五十里。西至新会县界潮阳里一百里，南至大洋，难定里数。北至番禺南海两县界地名三角山二百二十里。东到东莞县治水路二百五十里。西到新会县治水路一百五十里。南到南蕃大洋，难定里数。北到番禺南海县治水路二百二十里。东南到大虞山九星洋水路三百里。西南到新会县潮阳里水路二百八十里。东北到东莞县治水路一百五十里。西北到浮虚海及新会县治水路一百五十里。  

【`元一统志`】  

西北至上都七千三百里。西北至大都六千五百里。西北至本路水路三百里。北到番禺县二百九十里。  

清远县  

【`图经志`】  

东至本县观音山界一百七十里，自界首到翁源县一百五十里，共三百二十里。本县界观音山一百五十里，自界首转西北到韶州府英德县九十里，共二百四十里。西至本县地名金鸡迳界八十里，自界首到肇庆府四会县一百里，共一百八十里。南至本县界地名象岭九十里，自界首到本府番禺县二百一十里，共三百里。南海县巴由迳一百一十七里，自界首到南海县一百八十三里，共三百里。北至阳山县界正宾乡二百里，自界首到阳山县一百六十里，共三百六十里。本县黎峒界七十五里，自界首到英德县一百五十里，共二百二十五里。东南至本县界地名观音山一百五十五里，自界首到增城县二百四十五里，共四百里。本县界白土铺九十里，自界首到本府番禺县二百一十里，共三百里。西南至本县地名黄坑村分界岭界九十里，自界首到肇庆府四会县一百里，共一百九十里。本县地名灯笼坑界七十五里，自界首转西南到肇庆府四会县四十五里，共一百二十里，肇庆府一百七十五里，共二百五十里。西北至本县梅花迳一百五十里，自界首到阳山县一百六十五里，共三百一十五里。东北至本县罗塘村界九十里，自界首到韶州府英德县一百里，共一百九十里。本县吉河里界一百七十里，自界首到韶州府翁源县一百五十里，共三百二十里。  

【`南海志`】  

东至增城县界杨梅里一百五十里。西至四会县上元乡七十里。南至南海县胥江七十五里。北至桂阳州阳山县界政宾乡二百里。东到增城县治二百五十里。西到四会县治四十里。南到南海县治三百里。北到番禺南海县治三百里，东北到氵含光县一百六十里。西北到番禺南海县治三百里。东南到番禺县城二百五十里。西南到番禺县城三百里。  

【`元一统志`】  

西北至上都六千八百二十里。西北至大都六千二十里。西南至本路一百八十里。西到四会县七十里。西南到番禺县二十里。  

连州  

【`湟川志`】  

州境东南二百九十五里。西北二百五十七里。至到东郴州高平县二百一十里。西贺州二百六十九里。南广州水路通英德府怀集县。八百九十里。北桂阳军蓝山县二百五里。又至临武县二百三十里。东南韶州水路至英德氵含光县。五百一十里。西南封州六百里。东北度岭郴州三百九十里。西北道州五百七十里。  

【`郡县志`】  

东京三千四百八十九里。西南到封州六百里。  

【`寰宇志`】  

西北至西京三千四百五里。西北至长安三千六百五十里，  

【`九域志`】  

东至本州界一百七十里，自界首至韶州三百四十里。西至本州界一百二十五里，自界首至贺州一百四十四里。南至本州界一百一十里，自界首至广州七百八十里。北至本州界一百四十七里，自界首至桂阳监五十八里。东南至本州界八十七里，自界首至韶州四百二十三里。西南至本州界六十里，自界首至封州五百四十里。东北至本州界七十六里，自界首至郴州三百一十四里。西北至本州界一百里，自界首至道州四百七十里。  

【`元一统志`】  

本州北至上都五千五百五里。北至大都四千七百五里。东至桂阳州小东门桥界一里。西至道州路江华县界西岭八十里。南至怀集县界黄连山二百八十二里。北至桂阳路临武县界雷鸣水八十里。东到桂阳州三里。西到贺州三百二十里。南到封州六百里。北到蓝山县二百四十里。东南到广州府九百六十里。东北到乐昌县五百二十里。西南到贺州桂岭二百三十里。西北到道州路三百七十里，  

阳山县  

【`图经志`】  

东至本县邝家铺界二百一十里，自界首到韶州府四百五十里，共六百六十里；韶州府英德县一百五十里，共三百六十里。西至湖广道州府江华县地名西岭九十里，自界首到江华县二百四十五里，共三百三十五里。南至本县界正宾乡一百六十里，自界首到本府清远县二百里，共三百六十里。北至桂阳府临武县地名凉伞水一百二十五里，自界首到临武县一十五里，共一百四十里。东南至本府清远县界梅花迳一百六十五里，自界首到清远县一百五十里，共三百一十五里。西南至平乐府贺州界地名崖鹰觜一百四十里，自界首到贺州一百五十里，共二百九十里。西北到桂阳府蓝山县地名分水鸭一百二十里，自界首到蓝山县八十里，共二百里。东北至本县梅花迳界一百里，自界首到韶州府英德县一百五十里，共二百五十里。郴州府宜章县地名峰头岭一百二十里，自界首到宜章县一百一十里，共二百三十里。本县邝家铺界二百零十里，自界首到韶州府乳源县二百九十里，共五百里。  

【`考究湟川图志`】  

县境东至英德县地名蕉江界二百三十里。南至怀集县地名分涧岭二百二十里。东到英德县治三百六十里。西到华江县三百三十五里，南到怀集县治三百里。北到临武县治一百四十里。东北到宜章县志二百三十里。东南到清远县治三百一十五里。西南到贺州二百九十里。西北到蓝山县治二百里，道里夫县治道里，考之东抵英德，西通江华，南连怀集，北接蓝山，多有商贩往来，是以四方莫不通焉。  

【`湟川志`】  

县境县在东南一百四十七里。东西一百七十里二百二十步。南北二百四十里一百六十步。东至英州沧光县界七十五里，以石岭为界，自界至含光县，两县相去一百二十五里。西至桂阳县界七十八里，以槎潭为界，自界至桂阳县，两县相去一百五十六里八十步。南至广州怀集县界一百二十九里，以马丁山为界，两县相去二百七十四里。北至桂阳县界一百五里一百六十步，以储母冈为界，两县相去一百四十六里，二百步。东南到清远县一百二十里，以自带山为界，两县相去一百七十三里。东北到韶州曲江县界一百四十九里，以杉木岭为界，两县相去二百四十九里四十步。西南到连山县界八十五里，以铜沙山为界，两县相去一百七十三里。西北到桂阳县界六十里，以黄金计为界，两县相去一百四十里。  

【`元一统志`】  

西至本州一百一十七里。东至乐昌县黄岭界二百七十里。西至桂阳县紫山遥界。南至含光县五山遥界七十里。北至宜章县奔山界一百二十里。东至韶州路五百二十里。西到桂阳县一百一十七里。南到开建县四百一十里。北到宜章县一百七十里。东北到乐昌县五百二十里。西南到怀集县三百八十里。东南到清远县五百二十里。  

连山县  

【`湟川志`】  

县境本县在州西一百五里。东西一百八十里。南北二百四十里。东至桂阳县界四十五里，以分水岭为界，至桂阳县六十里。西至贺州桂岭县界八十里，以竹溪渡为界，自界至桂岭县三十里。南至广州怀集县界一百二十里，以废地铺为界，自界至怀集县六十里。北至道州江华县一百二十里，以杉子铺为界，自界至江华县三十里。东南到桂阳县界乡八十里，以板岭为界，到桂阳县一百里。西南到广州怀集县一百二十里，以上率铺为界，自界到怀集县九十五里。东北到桂阳县四十五里，以上叶为界，自界到桂阳县六十里。西北到贺州桂岭县界一百二十里，以草水为界，自界至桂岭县一百二十里。  

【`元一统志`】  

东北至上都五千六百一十里。东北至大都四千八百一十里。东北至本州一百五里。东至本州上平铺界七十里。西至江华县界西岭八十里。南至怀集县界一百九十里。北至本州大鹏山八十里。东到本州一百五里。西到江华县一百八十里。南到怀集县一百九十里。北到蓝山县二百十五里。东南到开建县四百五十里。东北到临武县二百二十五里。西南到桂岭县一百二十五里。西北到宁远县一百八十五里。  

城池本府  

【`图经志`】  

广州赵佗城古迹在州之东。宋庆历四年，经略使魏筑子城。时城圯坏，方议修筑，霖雨颓城，角得古砖，《志》云：委于鬼工，由是兴版筑，周五里，东西南为瓮城门三，曰镇南，曰行春，曰有年。熙甯二年，转运使王靖因赵佗古城旧址，于子城之东筑东城，周四里，为门三，曰迎薰，曰拱辰，曰震东。四年，经略使程师孟于子城之西，增筑西城，周十有三里，一百八十步，为门九，曰朝天，曰朝宗，曰威远，曰和丰，曰善利，曰金肃，曰素波，曰杭海，曰冲霄。是为三城。三城计二十二里一百八十步，周围二千七百五丈七尺五寸。嘉定四年，经略使陈岘于城东南西南，筑两翅临海，以卫城南。居民曰雁翅城。城上各有楼，城外环以濠。东自平海门由海道入，环绕至城西金肃门外通出海道。其外又有东西两澳，由城内达诸海，以通漕运，以泄渠脉，其东为清水濠，西为南濠。雁翅今废，圣朝洪武元年修治一新。洪武十年冬，都指挥使许良，奏准三城宜合为一，为门八，曰正南，曰归德，金肃，中和，顺天，威远，正东，定海。谯楼在布政司南，即宋清海军门也。禺山旧址下有双门。南濠在越楼下古西澳也，纳城中三渠水，外通于海，设水门加闸其上，启闭有时，舟楫由此出入。宋景德间，经略答高绅所辟。后之官于南海者每加开浚，今闸仍在，不通舟楫。越楼亦废。清水濠旧在行春门外，古东澳也。穴城而通于海，今废。别于新盐司前开暗渠，通水出城。  

【`南海志`】  

有州郡，则有城池，所以御外侮也。州之东旧有赵佗城古迹，颓垣废垒。而余襄公诗云：千载犹存古越城者，即其地也。熙甯初即州东之古城遗址筑东城焉，广袤四里，高二丈四尺。是为三城，为门十有七。观其东扁曰“番禺都会”，其西扁曰“南海胜观”，登楼一览，海山之胜，具在目前，亦一城壮观也。后天兵下南，平夷城壁，楼橹雉堞，一切荡除，以后因之，不复修治。赫赫皇威，肃清海岱，崇墉仡仡，天堑截然，凛乎其不可犯也！今记城壕旧迹其门桥古渠之类并附焉。子城，庆历四年经略魏筑也，周环五里，雉碟三百，竣事，迁议大夫因任。皇佑四年侬寇抵大通港，望城壁而悔，留五十三日不得逞而去，朝廷以有备，除集贤院学士，再知广州，复环城浚池，筑东西南瓮城门三。东城熙甯初经略吕居简，得郡治之东古城遗址，始谋增筑，会移荥阳，朝京师，上其事，诏转运使王靖成之。袤四里，壕其外，为门三。西城熙甯四年，经略程谏议师孟筑，周十有三里一百八十步，高二丈四尺，为门九。旧三城有楼橹，共一千八百九十二间，岁久不全。及陈岘重建敌楼三百四十七间，阅岁既深，风雨摧剥，尺椽片瓦无存者。绍定二年，经略方校书淙仍于旧址，并刃团楼七十五座，炮台四间，城门雉堞，皆一新之。雁翅城嘉定三年，经略陈中书岘以州城之南为一门贵，无所捍蔽，创筑东城，长九十丈，为门一。西城长五十丈，敌楼共三十三间。三城历年久，楼橹倾侧，砖石脱剥。端平乙未，经略鼓宝章铉，会僚属戎将经度之。明年四月闻于朝，六月报可，七月朔兴役，凡八阅月，修外城三千三百有六丈，女头四千四百九十三。修子城六百三十有三丈，女头九百一十七。新瓮城门十有四，门屋敌楼九十有七。嘉熙丁酉春二月告成，以馀钱万五千缗附郡之赡军质库，岁与郡分十三之息，以备整葺。均定界至，使摧锋水军，勇敢忠勇，东南将每仲月四九阅武之日，正将率部伍登城，各视其界，治草秽，补损阙。存本州窑务，陆续造砖，以备整葺，为虑远矣。开庆已未，广右绎骚谢经略子强，大修城壁，为豫备计，敌楼覆以瓦，皆易以砖；石城外筑羊马墙，高六尺许；雁翅城下隙壤，植以木栅，翼而至海，备不虞也。至元十四年十二月，塔出元帅吕元帅师夔，会泉福舟师取广州，广帅张镇孙以城降。十五年正月八日元帅下令夷其城隍，惟子城及两雁翅无恙。详见《取广州始未》。濠三城临海，旧无内濠每。飓风至，则害舟楫。大中祥符间，邵旷知广州，始凿内濠以通舟楫州人便之。庆历间，魏再知广州，环城浚池，熙甯初，王靖成东城，复壕其外。嘉定三年，经略陈岘重浚，长一千六百丈，东西置闸二。濠之两傍皆民居，岁久淤壤湮塞。开庆己未，谢经略子强，大兴工役，广斥至二十丈，深三丈馀，东西坝头高以石，费缗钱二十万，米硕四万，钱以产敷，夫随乡调，不大扰而事集。复自蒲涧景泰山导泉水西入于音丰攵，音丰攵水又西至悟性寺之左，筑堰涿者之，深二丈许，以浸州后之平地，有习坎重险之象，南开小窦，溢则泄之于濠，近年决其堤纳水于濠，遂以其故地为南田属之官。南濠在越楼下，限以闸门，与潮上下，古西澳也。景德间，经略高绅所辟，纳城中诸渠水以达于海，维舟于是者，无风涛恐，且以备火灾。淳熙二年，经略周自强浚之。岁久复堙。嘉定二年，陈经略岘重开，自外江通舟楫以达于市，旁翼以石栏。自越楼至闸门，长一百丈，阔十丈。自闸至海，长七十五丈。绍定三年，经略方淙浚之。宝佑元年，李经略迪，复自擢甲巷开浚至闸口，又加深焉。德佑元年，经略徐直谅又浚之。至元二十八年，行柜密院副使广东道宣慰使阿里又浚焉清水濠在行春门外，穴城而达诸海，古东澳也。濠长二百有四丈，岁久堙壅。嘉定二年经略陈岘重浚。门双门，榜清海军。元符间，柯经略述建。规模视广古尤壮，风雨震凌，栋宇欹挠，公家惮费，不复改作，淳佑四年，经略方宝学大琮撤而新之，授匠以式，筑室广十丈四尺，深四丈四尺，高二丈三尺，皆以石，覆以砖。虚其东西二间为双门，而楼其上者七间，旁为两翅，东通亲效营，西为团结军。前则“颁春”“宣诏”二亭，规模宏壮，中州未见其比。工役繁浩，逾年乃成，费出于官，工募于市，民甚乐之，争持缗钱牛酒以劳役者。讫事，会木石砖瓦与工费糜钱二万七千缗。江东提刑刘克庄为记，今扁广东道。镇南门。子城之南门也。旧名镇安，嘉熙元年，经略彭铉新其门，改今名。行春门子城之东门。有年门子城之西门。旧名朝天，经略彭铉改西成，淳佑六年，经略方太琮扁今名。冲霄门在子城之东南隅，州学之直，绍兴二十七年，经略苏简辟，旧名步云，经略潘公时改今名。迎薰门，在东城之南。拱辰门在东城之北。震东门在东城之东。航海门在西城之东南。素波门在城西之南，盐仓街之直。朝宗门在西城之南。善利门在西成之南。阜财门在西城之南。金肃门在西城之西。和丰门在西城之西。旧名丰乐，淳佑六年，经略方大琮扁今名。威远门在西城之北。朝天门在西城之北，旧名就日，淳佑六年，经略方大琮扁今名。平海门在东雁翅城。  

连　州  

【`湟川志`】  

城濠，《周官》以城郭沟池为掌固之职。春秋畚筑板干为备患之谋。谨固封守侯屏事也。连之城池，素号壮伟，宋元徽间，司徒邓阿鲁授本州剌史，实经始焉。旧城三角，岁久辄圯，城复于皇。本朝皇四年，侬獠肆螫，邕城不守，二广怀然，忧形宵旰，至临遣帅臣以荡平之。事已变休，益重南顾，乃诏二广悉城，郡将窦形奉宣惟谨，恢旧址而新之，溪山襟带，楼橹森严，幕客向宗道记详焉。自是以来，修旧于元佑，葺理于绍兴，增筑于宝庆。鸠工加多，雉堞益壮。城之周围四里二百六十步，覆以廊屋六百三十有一架，西瞰湟流，其三隅皆长濠环绕，深不容厉。绍兴乾道间，冠至不能入。设险形胜，甲于左广。仪门之外，横跨子城，置谯楼焉。南门西偏于城角为亭，俯瞰江流，环簇峰秀，扁云画不如，取刘宾客诗：“惟有千山画不如”之句也。郡北城之上有楼，旧扁“望云”，康定间，太守林概有《望云楼赋》，熙甯中，社侯靖国易名“都景”，元佑六年，徐侯常复望云旧名，有记。楼之后荣，下瞰北潮，田涛弥望，扁曰“观稼”。楼前因城为月台。城之门旧有五，耆老目为龟形，曰熙仁，曰化俗，曰熙平，曰熙安，曰临湟。乾道间，杨侯景雄以临湟一门濒江，废塞以杜水患。绍定间，邦人请于郡，复门焉。寻又闭塞，今门存而不辟。外罗城门五。详关津类阳山县  

【`湟川图`】  

志本县旧连州城一所，荒址颓废，尚有民居一十馀家，城壕俱已荒废，东西南旧城门三处。  

番禺县  

【`元一统志`】  

州城按《元和郡县志》云：步骘所筑也，骘为交州剌史，登台远望，乃曰新城海岛膏腴之壤，宜为郡邑，遂迁州番禺，建筑城郭焉。东城，皇佑中魏知广州，得郡治东，古城东遗址筑之，袤四里。西城，熙甯程师孟筑，周十馀里。井录事司  

【`南海志`】  

月井，旧在转运司主管厅侧，月华楼下。月出照映井底，水脉不竭，与日井相望。绿净丹井，《古图经》云：绿净堂旧名濯鲜堂，今奉贞观，曾运使噩招方士云集，盖取葛仙炼丹药洲之义，因以丹井名。  

南海县  

【`图经志`】  

罗汉井。在光孝寺西廊。寺有诃子，取此水煎汤最宜。  

【`南海志`】  

越井，名天井，又名越台冈井，或名赵佗井。《番禺杂记》云：伪刘呼为玉龙泉，唯以供己，禁民无得汲，由此井数步而南井曰通泉，刘龚所凿。刘龚始据南越者，今北二井莫知所存。昔有坠酒杯于越井者，后于石门得之，故陈江总诗云：“石门通越井”。又鲍仙姑行炙南海云：吾有越井冈艾。唐崔炜得之。又唐崔子向有诗云：“越井冈头松柏老，越王台上生秋草。”越井久废，莫考其迹，或云在越台山凸处。日井，在城外千佛寺侧，太阳生东，照映井下，因名。今废。《元一统志》云：井在州治野渡北。星泉井，在金肃门外绣衣坊，凿井之始，井中见星故名。《舆地纪胜》，在金肃门外直街。时有光若星，故名。珊瑚井，详见浮邱山。双井。《古图经》云：在南海县西，中夹官路，其味次于达磨泉，负久堙塞。  

【`郡县志`】  

万岁井，在县东北四里，都督刘巨麟置。千秋井，在县东，按《南越志》云：赵佗于此穿井，冰深山峻，民不能及。后刘巨麟于此凿井，人皆利之。于上置千秋亭，因名之。  

番禺县  

【`南海志`】  

孙公井二，在州北教场内。元丰八年，孙龙图颀凿之，故名。安期炼丹井，在碧虚观前。《番禺记》云：数十年不汲，其味常甘。煎茶浸果，有金石气。今存一石井栏在三清殿前。栏八方，上刻八卦。鲍姑井，鲍姑即葛雅川妻也。《古图经》云：尝行炙于南海，唐崔炜遇之。仙姑曰：吾善炙赘疣，今有越井冈艾少许奉子意。越井即鲍姑井也。唐子西有诗云：“废台賬女后，遗井鲍姑时。”图志不指言其地。《纪》云，景泰寺碧虚观多有题，未知孰是。《元一统志》姑，即葛洪妻也。井在弥陀寺。  

增城县  

【`南海志`】  

泉子井，在县南三十五里，泉涌地中，清甘可掬，灌溉尤博。旧有亭名醒心。绍熙三年，权县许伯凤更创，改名广济。云母井，何仙姑炼云母所汲也。详见会仙观。  

新会县龙井，  

【`郡县志`】  

在县西二里，有冈近于万寿寺之侧，其冈有穴水极深，俗谓之龙窟。  

【`南海志`】  

瓦窑井，在县西北半里，泉清而味甘，与达摩泉相类，谭家井次之。谭家井，在县西半里。  

桥梁本府。  

花桥，在远华楼下。开明桥，旧名止戈，在金肃门外。起敬桥，在金肃门外一里。致喜桥，在行春门外。王孙桥，在拱辰门外。东高桥，在平海门外。西高桥，在善利门外。文溪桥，在龙头市。  

【`元一统志`】  

紫芝桥，在泮塘中路，元有亭，产灵芝，因名。  

南海县  

【`图经志`】  

太平桥，在城西厢古濠口。彩虹桥，在中和门外，去城三里。《南海志》云：在同戈船澳。果桥，跨南濠。为政桥，在金肃门外。《南海志》云：旧名通津，在和丰门外。鼎安桥，在中和门外。《南海志》云：旧名威远，在威远门外。拱北桥，在顺天门外，《南海志》云：旧名就日，在朝天门外。  

番禺县  

【`图经志`】  

春风桥，在药州池。《南海志》云：在石洲北，宾日桥，在正东门外，远来桥，在正南门外。济川桥，在归德门外。  

东莞县  

【`图经志`】  

德安桥在县西。新桥，在水北岸。德生桥，在县南，平定桥，在县西。拱辰桥，在县北。思泮桥，在县东。  

新会县  

【`图经志`】  

韩家桥，在县东。通津桥，在县西。龙溪桥，在县西。  

增城县  

【`图经志`】  

相思桥，在县南。仙鲤桥，在县西南。  

香山县  

【`图经志`】  

天黄桥，在良字里。东亭桥，在县郭东。南亭桥，在县郭南。  

连州  

【`湟川志`】  

南桥，在熙平门外，跨长濠，以木为之，广一文，长五文，高二丈。步莲桥，在熙仁门外，跨长濠，以木为之，广一丈，长五丈，高一丈八尺。化俗门外桥，跨长濠，规模兴前二桥称而加长。通汇桥，在子城门内。按《汉书》元鼎五年，路博德为伏波将军，讨南粤，出桂阳，下湟水，一作汇水。然则桥下之梁，所以疏泻池沼之隘，而通之于汇者也。其址石，其亭雕楣，其起废之岁，则绍熙初，赵侯彦恂始之，陈侯晔成之也。通庄桥，在城外通衢之中，桥下之流，乃育德泉支派，自谏议坊出会于江，建置规模，一与通汇同。而扁微异者，汇以水名，庄以衢名也。《尔雅》：六达谓之庄，九达谓之逵。泮水桥，高跨莲池，以木为之，广一丈，长五丈。端平丙申，郡侯留元长鼎建。浮桥，旧在龙津门外，白马祠前，今废。湖光桥，在此山海阳湖上，始元水部山次自舂陵来游，凿湖潴。水光浮面，作桥水石之间，一望平掌。历年既久，泥土填叠，湖不如曩时之广，而桥亦隘也。通济桥，州南五里莲花潭上，石，桥下之流，自旧钱监出，下注深潭，通广州路。三桥，在流沙，距朝天门十里，其水为奉化之支流，石势参差，凡三跨而后达岸，故曰三桥。通阳邑石陂桥，在清水津外三里，石，上流为三桥水，下流注于深坑，路通湖南。深坑桥，在北津外数步，石，通湖路。新土桥，在北津外三里，石，通湖南路。风溪桥，在下卢，石角木架，通湖南路。安济桥，在西岸市，石脚跨下卢，水通湖南路。会福桥，当永福嘉福三里之衢，石，通达山路。内洞桥，距龙津一里，石板，通同官场及连山县路。安福高文门桥，距城南二十里，石，通同官场路。金水桥，在龙口，石版，张紫岩曾游，问桥名，览水势曰：“水自庚辛来，故为此名也”。路通连山县及贺州。水口桥，在星子市，木架，跨奉化水，通湖南路。  

【`舆地纪胜`】  

双溪桥。湖光桥。并见杜扦留题诗。  

阳山县  

【`图经志`】  

天泽桥，在县西街。水南桥，在县南隔江。步莲桥，在县西北。  

本府  

【`图经志`】  

古渠。六脉：草行头至大市街，通古渠，出南濠为一脉；净慧寺街至观巷擢巷蕃塔街古渠，出南濠为一脉；光孝街至诗书街，通官禄巷古渠，出南濠为一脉；大钧市至盐仓街，及小市，至盐步门通城外六渠为一脉；子城内水出府学府泮池出城外，为一脉；都卫春风桥下通药洲池出盐步门，为一脉；水闸在东、西雁翅城口。嘉定二年，经略陈岘创。绍定二年，因旧址增筑，两岸石，各长二十馀丈，今废。  

阳山县  

【`湟川图志`】  

渠在县治横街，自东至西，通流五里，至大江。  

关　津  

【`图经志`】  

凡舟楫通济处谓之津渡。南海县渡：瓦窑，丹龟，金利，奇石，张槎，龙江，炭步，白石冈，西南，鲤水，麻奢，沙坑，横江，区村，山根，青石，马宁，江尾，兰石，深村，橄榄，大湾，罗村，石窟，古灶，沙具，宁口，西岸，官窑，灵洲，佛山仁寿，洗屈岸，牛眠，三江，胥江，蒋岸，叠氵窖，流潮，石头岸，南津沙窖，丰江，分界，上氵窖，葛岸，江尾，白塔，何村，东村，榕洲，罗格，甘竹，山南白坎，大沙，白鹭洲。  

【`南海志`】  

长河渡，新会，肇庆，山南，四会，横岸，横水渡，和顺，横冈，禾步骆村，河清郎凿，大江，藤涌兰石，平地，洗村，木铎，下黎，冯赤口，何村，鹿子洲子。  

番禺县渡  

【`图经志`】  

河南，猎德，黄家山，石井，土爪，蓼，三八相对冈，白泥涌，大石，大山，新造，石勒，苏家，江村。  

【`南海志`】  

东莞，南岸，惠州，石湾，大宁，沙亭，扶南，茶园，佛山，靖康，官山，窑头，玉月丰湖，新村横渡，蒌渡，老鸦湖，水南北头，虫雷冈，西湖横渡，沙河，硖石，横氵窖，三元江，茶园，三曹，新妇岗横渡，古料，园头，吉洲头，石碣，古镇，延家租，角力竹，企石，忄占冈，大石头。  

东莞县渡  

【`图经志`】  

铁冈，绿兰，水南，鼓镇，石碣，虫延家租。  

增城县渡  

【`图经志`】  

增江，沙河。  

香山县渡  

【`图经志`】  

周围皆海，不设关津渡。  

清远县渡  

【`图经志`】  

小市，横石，滟江，古港。  

新会县渡  

【`元一统志`】  

龙眼渡。  

连　州  

【`湟川志`】  

关罗城五门：济川门，在城西隅，出上下西津；龙津门，在城西南隅，路出西津；涟漪门，在城南隅，路出洋湄津；朝天门，在城东隅，路出清水津及南津；兴贤门，在北隅，路出北津。津清水津，路出奉化乡，通阳山县、韶州、广州。每月关子钱一贯五百六十文省，一年共钱一十八贯七百二十文省。洋湄津，路出同官乡，通广州怀集县。每月关子钱一贯三百文省，一年共钱一十五贯六百文省，又渡钱每月一贯八百五十文省，一年共钱二十二贯二百文省。南津，水路通阳山县、英德府、韶州、广州。每月关子钱七百八十文省，一年共钱九贯三百六十文省。上西津，路出高良及下卢乡，通蓝山县，每月关子钱二贯三百四十文省。一年共钱二十八贯八十文省，又渡钱五贯五百文省，一年共钱六十六贯文省。下西津，路出高良同官銮首乡，连县，通封州贺州，每月关子钱二贯二百七十五文省，一年共收钱二十七贯三百文省，又渡钱每月钱一十一贯文省，一年共收钱一百三十二贯文省。  

北津，路通辅国上下卢乡，通湖南一路。瓦窑津，路出辅国乡前，与北津大路会合，二津每月共关子钱三贯一百八十五文省，一年共钱三十八贯二百二十文省，又渡钱每月八贯四文省，一年共钱九十六贯四十八文省。大云津，路出上卢乡，通蓝县。每月关子钱一贯五百六十文省，一年共钱一十八贯七百二十文省。又渡钱每月钱一贯八百文省一年共钱二十一贯六百文省。  

【`舆地纪胜`】  

采莲渡，见杜留诗。  

阳山县渡  

【`图经志`】  

地南津。  

北　津  

【`湟川志`】  

北门，西南。  

坊　里  

【`南海志`】  

录事司西城十九坊。归附后，以魁星入耆德，福星入联桂坊。东南隅联桂，文信，望仙，衣锦。西南隅德星，中和，亲仁，贵德。东北隅桂华，青云。西北隅会通，画锦，耆德  

南海县  

【`图经志`】  

坊：东隅高桂坊，甘棠，西隅，金肃，亲仁，中和，达德，南隅贵德，德星，德新。北隅礼义。中隅通济，镇宁，进士。城西厢扬仁，绣衣，青紫。城北厢双井街，大历，泌冲，盐步，沙丸大涌，黄竹岐，扶南，平地，梯云木铎，山南，大通，龙头，龙津，葛岸，登洲，容洲，桂华，虫雷冈，夏氵窖，佛山，平州，魁冈，石耿，深村，甘溪，林岳，白鹭，桂林，叠氵窖，新良马村，都粘西雍，平步，骆村，绿步，大榄，丰湖，苏山，金紫，杨梅，高丰，南，南岸，胥江，紫泥，乌泥，郭塘，擢桂，华甯，恩州西山，桃子坑，白石冈，上丰冈，黄冈，麻奢，草场，大圃，上涌，上围，西隆下丰冈，绿潭，丰宁，大富荣，沙堤，丰华，张槎，大江，土扌户户，兴贤，甘榄，白藤，云步，福岸，龙渚，光华，昌教，马宁，江尾，甘竹，北水，古粉，逢简，鼎新，容奇，古楼，大良，黄连，小，黎村，桂州，伦教，江村，涌鹤，石涌，羊额，溪，鳌头，吉利，登俊，云津大沙，上百氵窖，龙山，龙江，水藤，伏隆，简村，金瓯，沙头，先村，大同，九江，河清，镇涌，海洲，丹桂，龙津。里：平地，龙山，黄连，兴贤，佛山，鼎安，高丰，马宁，泌冲，苏山，深村，吉利，吉佑，桂洲，山南，金瓯，擢桂，福缘，福岸，魁冈，黄鼎，大良，伦教，桂林，西淋，冲鹤，登俊，张槎，桂华，光华，仁寿，梯云，河清，扶胥。  

附　郭  

【`南海志`】  

城西十二坊，城北三坊，归附后更易不一。今属附郭里，又有六乡十七里，今析为三十五里。各里以坊之大者为名。城西厢丛桂，仙桂，泰亨，德义，由义，和平，泰和，太平，阳春。城北厢弦歌，登云，朝天。附郭里：江村里，仁宁里，盐步里，江尾里，大圃里，扶南里，吉利乡，归仁里，永业里，龙原里，归政里，万善里，先天里，府郭里，长兴里，长宁里，上下里，保义里，和顺乡，龙眼里，孝义里，宾兴乡，长宁乡，保池里，观光里，思仁里，政顺乡，林岳里，顺义里，丰衍里，永通镇。  

番禺县  

【`图经志`】  

东南隅联桂坊，高桂，状元，寿甯，泰通。东北隅仁寿，青云，桂华，文信，和同。东城厢五仙，十贤，崇道，仁和，里仁，海阳里，阜丰里，周南，甯仁，永保，务本，慕德，永泰，甯乐。  

【`南海志`】  

子城三坊，今以五仙入十贤。城南八坊，今以鼎魁、登俊入寿宁，仁寿入泰通，擢桂入东城，八坊更易不一，初无定名。子城厢兴贤。城南厢状元，世科，泰通，鼎魁，登俊，擢桂，东城厢，道爱，宾日，拱辰，高明，先春，振文，吉和，上下桂林乡，永保乡，慕德乡，依仁乡，上德里，甯乐里，流溪里，沙溪里。  

【`元一统志`】  

惠风里，瑞石镇，平石镇，慕德镇，大水镇，石门镇，白田镇，扶胥镇  

东莞县里  

【`图经志`】  

文顺上，文顺下，延福，归城，归化，恩德，第一都至二十七都。  

新会县  

【`图经志`】  

童溪乡，宣化坊，源清坊，礼义坊属县郭里。县郭里，归德里，中乐里，华萼里，古劳里旧名纯德，童阳乡，怀仁里，遵明里，石碑里，古博里，平康里，新化里，永宁乡，潮居里，潮阳里，泷水里，登明里，常乐乡，德行里，文章里。  

【`南海志`】  

永宁乡，常乐乡，德行上下里，文章上下里，旧名章涌  

【`元一统志`】  

昆仑乡，清明里寿宁乡里。  

增城县  

【`图经志`】  

开元乡，庆福里，金牛里，崇贤里，杨梅里，长沙乡，平康里，西林里，松柏里，今并作西林里。绥宁乡，合兰上里，合兰下里，绥宁里，清湖里，甘泉里，归仁乡，云母里，绥福里。  

【`元一统志`】  

长吉里，清明上里，清明下里。  

香山县里  

【`图经志`】  

县郭良字，得能，四字，大字，恭常，鞠字，大小榄，古海，黄旗，潮居黄良，龙眼恭常。  

【`南海志`】  

文顺乡，延福里，皇字围，四字围，大字围，五常字围，恭字围，良字围，得能字围，永乐乡，永甯乡，谭洲黄旗角，大小榄，海洲。  

清远县里  

【`图经志`】  

高平乡，兴仁里，清平里，善化里，慈训乡，靖定里，氵琶江里，吉河里，太平里，池水里，永乐里。  

【`元一统志`】  

上元乡，政宾乡。  

连州坊  

【`湟川志`】  

郡志之南，通衢抵南津，衢之左右径路，各有坊扁。弼教坊，谯门外数十步左畔，路入司理厅，取尚书明于五刑之义。忠报坊，弼教坊对，数步路出湟水池。折桂坊，通衢之左，路出化俗门，旧郡学右内，取李白诗欲折月中桂之义。联壁坊，通衢之路入司户厅，二厅并立，取潘安仁，夏侯湛。同舆接茵之义。以上并子城内。崇儒坊，与济川门对立，路入郡学，端平丙申，郡侯留元长鼎建，示崇重吾道也。升俊坊，距外花亭数步，通衢之左，路入旧郡学，即令之贡闱也，取王制司徒升之学曰俊士之义。和丰坊，通衢之左，路径与升俊合旧名朱紫，梁权郡价更今名，以左右列十数米铺义，取时和岁丰也。登云坊，龙津门内，路通江滨，端平乙未郡侯留元长鼎建，所以旌郡人陈东之擢进士第也。积善坊，市西左手，径路通北山。常德坊，距积善数步，衢之左右各有径，左由税务侧，与积善坊径相合右通江。擢秀坊，衢右，通胡家田洋湄津，五十年前，此坊文物颇盛，如胡如邵各有书社，皆一时之秀洋湄又出张神童，五马光临。榆增重，擢秀之名。以此得之。近民坊，衢左，路出北山前，距桂阳县治才数步权郡留元崇鼎并刃，取县令治民为最近之义。桂华坊，衢径皆通，三径自熙仁门出至北津路。衣锦坊，出熙仁门，过步莲桥左手径通北湖。黄朝请尚贤解组归乡，邦人荣之，以此得名。太平坊，与衣锦坊对峙，通大市。里仁坊，在衢之右，距太平坊数十步，径通大市。北山巷口，左松关，右东华坊，自化俗门出，过清都观岳宫城隍诸庙觉宗寺前，会于通衢，出桂阳县前路。孝感坊，觉宗寺左，淳熙间，张道真剌胁剖肝以疗母疾，俄而无恙，事闻当路累有褒嘉，后权郡楼钅番为立坊额以旌之。嘉庆坊，径通摧锋寨后。谏议坊，径通升俊坊，及常德坊，大谏邵公晔常居此。嘉鱼坊，径通水泉头，传云，丞相张公寓连日，作书院于坊之左，有石如鱼，名因此立。  

【`元一统志`】  

上卢乡，下卢乡，高良半乡。  

阳山县坊  

【`图经志`】  

宣化，显仁，和义，紫严，画锦，诗书，登云，升俊，宣教，朝天，遵道，崇教。里东南，钦南，永福，常岁，尊合，朱莺，迁义，东奉，儒归，三乐，双西，义长，四长，浦上，浦下，仁内，论富，真阳，富春，徭山。  

【`湟川志`】  

本县所管三乡共里一十二。奉唐乡，在县东管里四：进贤里，安乐里，茂阳里，万安里。通儒乡，在县南管里五：新定里，登科上里，登科下里，方墙里，正平里。归善乡，在县北，管里三：柏陵里，桃川里，石门里。连山县，三乡七里。遵教乡：遵教里，白石里。武昌乡：宜善里，上吉里，归义里。文昌乡：白沙里，春峒里。  

镇阳山县  

【`湟川志`】  

县镇，在县南二十步，今废。清泷镇，在县东三十五步，今废。桐台镇，在县三十步，今废。右县务，元在县，壬辰年间，移置清泷村，遂废阳山镇。本州岁差小使臣一员并职吏收税。后于戊午年，清泷钞客刘元礼经漕台陈状，不应离县四十五里收税，准榜帖行下住罢。四月内，仍就县前收税。癸酉年内准省部备客人所陈，行下住罢。连山县连山镇，且城内，墟  

市南海县  

【`图经志`】  

西南，胥江，张槎，兰石，三山，官窑，白冈，大小榄，大历，扶南，海舟，李村，奇石，沙头，九江，吉水，盐步，小桥，大良金斗，容奇小洲，白藤江尾，上丰岗江边。番禺县车陂，横沙，蓼涌三八，大龙，傍冈，江村。东莞县宝潭，田心，土瓜，马溪头，南头市，增城县神冈，瓦窑，石滩陂  

塘增城县石陂  

【`郡县志`】  

在县东北五里，四面方阔，其中有水，分流而下成瀑布，古老相傅云为杯池，葛洪炼药之处。  

南海县  

【`南海志`】  

泮塘，在郡西六里，耆旧相传伪刘时花坞，一水环绕林幽邃。活龙塘俗呼掘龙塘，在三角市，郡人祷雨于此，旧创雷坛，今废。  

永乐大典  

## 卷之一万一千九百七

十八养广  

广州府三  

土产  

【`图经志`】  

广州土地所产，惟草木花果香药鸟兽鳞介之属．若夫五谷百花，与中州同有者，兹不备录。在昔舶舟凑集，则珍异货贝，来自诸蕃，今则无有矣。蕉布竹鲜布吉贝布即木绵布土《寰宇记》有竹布：《大一统志》有苎布。纟由络以上诸县并出。素馨花，《南方草木状》云：一名那悉茗，有胡人自西国移植于南海。又《龟山志》谓昔刘王有侍女名素馨，其冢生此花因名。今城西九里地名花田，弥望皆种此花，其香他处莫及。古龙涎香饼及串珠之类，治以此花，则韵味愈远。贩女或以蕉丝为蕙鬻于市。茉莉花，或云抹丽，较诸素馨尤旎，其种又有黄色者。胡蝶花，树高三五尺，叶皱而有，春暮盛开，山谷间常有之，惟新会白水山最多，则蕾丛众二三十颗，开必四颗相对如白蝶状，须眼微具，既褪又开，其次复如之。故好事者有诗云：疑是多情年少儿，誓为比翼更连枝。芳魂化作此花者，世世生生不厮离。白鹤花，状如白鹤，头颈翅足皆具，头有黑点如眼睛，开于暮春，惟西蕉岩有之。含笑花，其色微紫，香旖旎，蒲涧山多有之。东坡诗云：“如今独有花含笑，笑道秦皇欲学仙。”真珠指甲麝脐九里香百合柳穿鱼男贞女贞鹰爪波罗蜜，賬枝大叶，实生于干，其大如瓠，蜜煎最宜。南海庙东西各一株，每岁九月十月熟，本西域种也，一名曩伽结。频婆子，大如肥皂核，煨熟去皮，味如栗，本韶州月华寺种，旧傅三藏法师在西域携至，如今多有之。频一作贫，梵语谓之丛林，以其叶盛成丛也。氵苟酱，《蜀都赋》：氵苟酱流味于番禺。《本草》云：蔓生，叶似王瓜而厚，其苗为浮留藤，俗呼蒌叶，合槟榔食之。荔枝，自汉时南海进荔枝，时唐羌上书言状，和帝罢之。其名有状元红，绿罗袍，大小丁香之目，《南海志》汉史，永元中交州进荔枝龙眼，十里一置，五里一堠，奔腾死亡，罹猛兽毒虫之害者无数，时唐羌，字伯游，为临武长，上书言状云：“伏见交趾七郡，献生龙眼荔枝。南州土地炎热，恶虫猛兽，不绝于路，犯死亡之害者众。二物升殿，未必延年益寿。”和帝罢之，诏曰珍羞本以荐宗庙，苟有伤害，岂爱民之本？敕太官勿复受献。时永元十五年也，今佳品多出增城，其名有脆玉，麝香匣，大将军，小将军，皱玉，状元红，绿罗袍，紫罗袍，大丁香，小丁香，天茄子，黄泥子，水晶团，犀角子，又有金钗子，一名丫髻子。荔枝之小者，并蒂而生，味甘无核。又有海山楼者，宋诸司以重五日，阅舟师于海山楼，率以是日至因名焉。《元一统志》云：荔枝，番禺南海东莞新会增城并有之，东汉时，南海进荔枝，后以临武长唐羌奏疏罢贡。龙眼，似荔枝，实圆而小，而香味胜之。《元一统志》，龙眼，荔枝之别种也，番禺南海东莞清远新会增城并产，圆而小者，其味最胜，俗呼圆眼，又曰木弹。香橼，皮厚而香，又有状如手者，名佛指橼。橄榄，味甘而香，其名有木榄，丁香榄，较香味丁香尤胜。乌榄，类如橄榄，稍长，色黑，以温汤沃之熟乃可食，其仁可荐茶，一名木咸子。绿榄，似乌榄而色绿，汤之如乌榄法，其味尤香。蕉子，味香而甜，佳者出增城，有青芽、黄芽之目。青芽者，虽甚熟且腐，而色不变，最为香美。《元一统志》：番禺南海东莞清远并有，美香而甘。柚子，其花甚香，实大而圆，皮甚厚。馀甘子，味初涩，回味甚甘，类橄榄而风味过之。黄山谷名之曰“味谏”，言初苦而终有味，其橄榄诗曰：方怀味谏轩中果，忽见金盘橄榄来，想共馀甘有瓜葛，苦中真味晚方回。今土人亦呼为味谏。谷子，味亦初苦而后甘，嫩者以蜜渍曝乾最宜。秋风子，色褐味酸涩，熟乃可食。金斗子，色红味甘。崖蜜，小而黄，壳薄味甘。增城山间有之。青竹子，状如桃而圆，然黄味酸。山不纳子，色红味甘酸，其大如弹。桂木子，其大如桃，皮黄肉红味酸，俗呼鬼目。千岁子，一名青脆子，核中有肉如栗。不纳子，类菩提子，其核可作数珠。毛韶子，似荔枝而味酸。羊矢子，如石莲而小，色青味甘。三敛子，一名羊桃，瓣五出如田家碌碡状，味酸。宜母子，一名黎檬子，状如柑橘，味酸，大德三年泉州路煎糖官呈，用里木榨水煎造舍里别，里木，即宜母子。《南海志》云：舍里别，蒙古语曰解渴水也。凡果木之汁，皆可为之。独里木子香酸，经久不变。里木，即宜母子。今本路于番禺县城东厢地名莲塘，南海县地名。荔枝弯并刃置。人面子，核如人面，去核沃糖可寄远，其仁香远过榄仁。黄淡子，状如柑橘，色黄味酸，花可薰香，陈藏器《本草》谓：橘之类，有王日羽橘、山橘、黄淡子是也。黄皮子，大如弹，味甜，有白蜡子味尤胜。《元一统志》云：番禺南海东莞清远新会并有，大如弹，熟则味甘。倒黏子，状如软枣，色紫黑，肉红，味甜。鬼拗子，状如人指，皮薄色黄，其中有骨，可作蜜煎，甚脆且美。菩提子，状如石榴子，色青味甘。盐封子，色黑而味酸。冬桃，状如橄榄而圆色绿味甘酸。偏桃，如桃而偏，色青而味甘。岑梨，大如橘，味甘，亦梨之小者。石栗，壳坚，肉实如栗。山枣，状如枣而圆，色青黄，味甘酸。马脐子，即凫茈也，小而实，稍类浙中者。菩提树，州人以灰水漫叶，去其浮膜，为元夕灯饰，今光孝寺有之。木棉树，高四五丈，花殷红大如瓯，类山茶，花时如锦漫天，既谢，有绵飞如柳絮，可为茵褥，一名班枝。《元一统志》，左太冲《吴都赋》云：木则绵栌，五臣注云：木棉树高大，其实如酒杯，皮薄，中有如丝绵者，色正白，近奉御选其实者，取液以进。今在州之社坛内，南海东莞并出。桄榔树，如棕榈而叶长，结子累然。君迁树，陆龟蒙和《皮日休寄南海诗》云：庭中亦有君迁树，莫向高台望汉朝，是也。按《文选》《吴都赋注》云：平仲君迁二木，广州有之，子如瓠形。又《交州记》云：有君迁树，有朝汉台，又司马温公《类篇》云：君迁，木名，子如马奶。今不知何木，或云俗呼为牛奶子者是。榕黄祚木兔音徒黄胆石心石碳赤黎水沙水松鸭脚木巢槁锥栎相棕榈水椰褚相思紫荆羊角桂羊矢柯山枣土李乌柿山桃牛耳聆刹桃花森秋风竹，桃竹，即坡诗云：“己从子美识桃竹，更向安其觅枣瓜。”坡自注云：“蒲涧山有桃竹，可作杖，而土人不识，予始录子美诗遗之。”又《志林》云，桃竹叶如综，身如竹，密节而实中，盖天成柱杖也。芸台石辣焊艹萁苦葵白瓜艹瓠突《图经志》，一云浮突，即苦瓜也。其味清苦，夏秋间熟，土人用肉蚬和煮之侑食。  

君艹达当风藤菜苦益面菜山姜荀羊蹄紫菜石花石发出海石上鹿猿猴竹鼠留豪猪刺猬金钱狸鼠狼豺羚羊熊锯鱼昂首水面，牙如立戟，暨鱼，大者长二丈馀，脊若锋刃。《元一统志》，或数十年一来，或一年数至，南海王庙前而退，人谓之，来潮，俗谓之，来数，则人有疫疠。鲟鳇鱼，俗呼为寻龙，惟香山古镇海及南海逢村等处有之，大者或长丈馀，人得而烹之，亦可为，其骨脆美。三鱼，一名鲥鱼。《南海志》云，甘腴可爱，肉中多生横刺。楚渊村曰：吾平生有五恨，第一恨鲥鱼多骨，是也。《元一统志》云，东莞县十七都，东莞场碱水海底生，虫延人采取货卖，壳如蓬，可以为杓，尾长尺馀，足于蟹腹，厚如绿豆，土人以为美味。赤鱼白饭鱼黄皮鱼温鱼笋壳鱼金鼓鱼针鱼曹白牛尾甑稗泥鳅马蛟子鱼沙鱼短头鱼鳟鱼白甲鱼资黑鱼山花鱼蟹蟹之美者一名赤毋，其壳含黄而脐团，坡诗云：“堪笑吴兴馋太守，一诗换得两尖团。自注云：雄之脐尖，雌之脐团。即此也。惟盛暑盛寒时最肥，产于咸淡水之间，有白蚬处，以其食者，白蚬而已。柁蛇，鳝类，出海中，味佳。软壳蟹即白蟹。白蟹虎蟹甯虾水母独崖虫豪，其味最隹，新会县地名独崖，海中所产。沙螺，一名西施舌，其味亚于香螺，惟番禺县沙弯村所产。内有小蟹时出取食，螺仰食于蟹，蟹依螺而生。香螺虫雷龟脚螺刀鞘螺脂甲螺鹦鹉螺拍掌螺红螺马甲柱虫豪镜瓦屋即蚶也，比东海者稍大。虫豪，《元一统志》云，东莞县八都，靖康场所产，其处有虫豪，因生咸水中，民户岁纳税粮，采取货卖。虫豪壳坚肉白，又有小而肉稍黄。蚬，土人多嗜之，取其肉曝乾可以致远。《南海志》云，大小有三种，沙州亦有之，惟泮塘海南石头海所产者为佳，名金棱口，刘钅长时取以自奉，禁民不得采。青螺，似壳菜，口青色。五色雀，其雀数十为群，各异色，生聚于罗浮，时往来于蒲涧山间。灰鹤山胡鹧鸪乌练翡翠溪鸟束鸟榄香，东莞县茶园所产，白木香，亦名青桂头，其水漫渍而腐者，谓之冰盘头；雨浸经年凝结而坚者，谓之铁面。惟榄香为上，即白木香珠，上有蛀孔如针眼，剔白木留其坚实，小如鼠粪，大或如指，如榄核故名。其价旧与银等。籁香小片香马牙香藿香诃子，故乾明寺有之，即今光孝，取寺中罗汉井水与甘草和煎，乳白而甘。扁蓄金毛狗楮实子剪草金银花马屁勃天浆子紫苑凌霄马兜铃黄瓜蒌覆盆子百部蜀葵子车前子薏苡仁紫金牛史君子麦门冬金罂子随风子诃黎勒吊藤仙人肝葳灵仙芸台子华艹解艹续断接骨草紫背草贯众木馒头海蛤海螵蛸海藻郁金草，俗名姜黄。  

【`南海志`】  

《书序》：九丘土地所生，风气所宜，皆聚此书。所谓风土物产也，天地间东西南北，风气不同，物产亦异，故南人不识驼，北人不识象，杜鹃至洛，识者以为怪；翟鸟鹆巢鲁，当时以为妖。橘逾淮而为枳，梅南落而北开。其气殊，其产亦殊也。广东南边大海，控引诸蕃，西通爿羊爿可，接连巴蜀，北限庾岭，东界闽瓯。或产于风土之宜，或来自异国之远，皆聚于广州。所以名花异果，珍禽奇兽，犀珠象贝，有中州所无者。《汉志》云：粤地处近海，多犀象珠玑银铜玳瑁之凑，谓其自远方来也。《桂海虞衡志》又云：世传南果以子名者百二十，半是山野间间草木实，猿狙之所甘，人强名以果，故不能尽识。其馀飞潜动植之类，似此者多，不独草木为然也。今分门析类条列于后。糯禾占粟麦豆脂麻稻纱葛布珠，来自舶上，土产不多。刘汉时置媚川都以采之，至宋而废。归附后，元贞元年屯门寨巡检刘进程张建言：东莞县地面大海内生产鸦螺珍珠。又张续言：本县地名后海龙岐及青螺角荔枝庄共二十三处，亦有珠母螺出产，省府委官相视采涝，及采到产珠鸦螺树，鸦螺壳，各取珠子时呈去讫。定议三年一次，于六月七月采捞，所得多寡，初无定数。大德四年，续有侯福建言：东莞县东名横洲共十处，出产珠颗，现行委官依例相视采涝。桑螵蛸木通桑白皮白芷篇蓄桔梗荜拨独活五加皮楮实子象斗五倍子山栀子木鳖五味子青箱子紫柏花地黄乾姜乾葛山茨菰地骨皮萆麻子槐角子白扁豆紫河车草石莲子天南星白及白敛白牵牛黄花母樟柳眼香花子草牛膝甜亭苈鹿茸乌朱砂叶紫茸云母石胡蔓草海牛海马海藻石决明石蟹石蛇石燕子蚧蚧岁贡七十对赤足蜈蚣红娘子班猫水蛭肓虫昆布珊瑚花，经略程师孟诗云：“珊瑚花发客疑贞，”是也。泡花，或名柚花，春末夏初开，蕊圆白，既拆似茶花，气极清芬，史君子花，蔓生，一簇至一二十葩，轻盈似海棠，红白间开，佛桑花，花兴朱槿稍似，叶如黄桑差小。州人呼为小牡丹，其色殷红，大如盏。又有水红者，颇佳。四时皆有花。东坡诗云：艳艳烧空红佛桑，是也。朱槿花，一名木槿，诗云：颜如舜艹英，是也。其色不一，或紫或白，或水红者，春夏盛开，惟单台者朝开暮落。剌桐花，殷红如木绵花，树枝皆生刺，故名。朱馀庆诗云：经冬来往不踏雪，半在剌桐花下行。金盏金沙金凤金钱木香丽香胜香  

提芙蓉密友蜀葵蜡梅大笑小笑萱草竹仙鸡冠金菊指甲御柳木犀杜鹃海棠罗汉紫紫薇梅堆白薇寒蝉春花罂粟木锦鸡头石竹惜银红玉绣球佛头菊胡蝶菊剪春罗滴滴金醉杨妃寸寸锦玉留春金灯玉乾莲金莲黄淡露头碧桃锦李丙桃绯桃红梅柳桃奴仙素馨菊  

映山红一丈红千叶石榴蕙重瓣蜀葵柑子，有源柑，银柑，有馒头柑，以其小尖如馒头，香味不减温柑。御果园共二处，栽植里木树大小共八百株大德七年罢贡。  

桃梨茅栗藕菱茨菰橙橘金橘石榴卢橘水瓮子古买子罗蒡子南子蒲萄子茅锥子西瓜，按五代史云，胡峤为萧翰掌书记，随翰入契，丹，得契丹破回纥时种，以牛粪覆棚而种之，大如中国冬瓜，其味甘，因名。广州自至元归附后方有此种，其实圆碧而外坚，其子有三色，黄红黑。北客云：瓜凉可止烦渴，过食不为害。其仁甘温，今岭南在在有之，遂为土产。  

合子瓜鸭青瓜香瓜王瓜金瓜银瓜杨梅番禺县有桧槐樟桐石盐皂角山柏黄杨桑枫檀柳松鹤膝多枝笼葱思艹摩艹单班紫猫头苦筋籁黄陶芦石大头金丝绿芥菘蔓青芥蓝莼地黄萝匐艹波菱荇莴苣香菜蕨荠楮杞茄黄瓜冬瓜蕈芋茵茭笋瓮猫头笋圣笋白菜白殉艹甜菜胡荽鹅肠竹菜象豹麂倒鼻白面毡白鼠猩猩麈马骡驴牛羊猪鸡鹅犬鸭猫潮鸡，小于常鸡而颈短，潮至则鸣。李德裕诗曰：五月田收火米，三更津吏报潮鸡。余靖诗曰：客听潮鸡迷早夜，人瞻飓母识阴晴。  

白雀，《番禺县杂记》云：菖蒲观有二白雀，相传见之数百年矣。鹳竹鸡画眉留春莺槟榔雀夜鸣鸡鸥交鸟青鸟鹁鸽鹊乌鸦鸠青鸠白项鸦啄木伯劳燕鹘绣眼野鸭鹌鹑隼鸟鹭鹞白头青钱瞿鸟鹆水族天地中间，海为最巨，资生之物，厥族惟错。其洪纤巨细，千态万状，虽《尔雅》有不能者其网罗，《山海经》亦不能极其形容也。今以世常见、人常食者，录于左。暨鱼，大者长二丈馀，脊若锋刃，时至南海王庙前而退，人谓之来朝。或数十年一来，或一年数至。俗谓来数，则人有疫疾。景定壬戌冬当过州境，数十成群，至三江口而返。鼋电兽黾辟龟鳌苍鱼腰带鱼沙钻鱼蓝刀鱼石头鱼白春鱼庵鱼比目鱼鲇鱼斑鱼螗虱鱼河豚鱼一名鲍鱼鱼鼠鱼虾鲈鱼感鱼鳊鱼赤赖鱼，鲜鱼亟鱼黄鱼绵鱼锦蒲鱼三珠鱼白虾涌虾铁虾五髻虾长气虾鸣蛙  

【`元一统志`】  

盐场静康太甯东莞三场，海南黄田归德三栅，并在东莞县，海晏都斛矬峒三处旧有博劳怀甯金斗三场，在新会县。九围二里内五常棋鞠大字围四处，并在香山，今并属本道转运监使司。明珠，大贝，文犀，玳瑁，沉香，大甲，碎龟，出自海南诸番而辐凑于五羊。韩愈《送郑尚书序》亦云。然所上图册，亦与《海南志》同。茶诸县并出。枇杷叶。榄木梓木以上南海县有。土瓜新会县有。莲郡郭有。梨檬子番禺、南海出蔗番禺、南海、东莞有。乡村人煎汁为沙糖，工制虽不逮蜀汉川，为狮子形而味亦过柳城也。甜瓜南海、番禺、新会皆有。郡人谓南汉时种，熟进贡为御爱瓜。何首乌番禺、南海、清远、新会、增城并有。楠木薄荷增城县出菖蒲南海东莞、增城并有。槐花子黄花子黄莺缩沙番禺、南海诸山皆有，郡人待其苗长，取以充食，熟汤饮之甚香。罂粟子黑牵牛蛇床子苦练子芦菔穿山甲以上州县并出。山药即薯蓣也，番禺、东莞、清远、新会、增城并出。三赖子番禺、南海、东莞并出。香附子茱萸南海、增城并出。白盖番禺、东莞、清远、南海、新会并出。蒌州县皆有。左太冲《吴都赋》云：东风扶留。五臣注云：扶留，藤也，缘木而生，味辛辣，破之长寸许，以蛤石灰与槟榔并咀之，以避瘴气。《寰宇记》云：蒲蒌藤可以造酒。又有五色藤，药有昆仑犀，篱头母，度洛崖，又有甜娘，乌龟叶，五劳草，鸡头根，双筋木叶，皆可造酒。山丹花紫笑花仙鹤花遥怜花番禺、南海、清远并有。蔷薇花南海、清远、新会、增城并有，州人多以渍水造龙涎香饼及香珠。荼花寒梅花山茶花新会县出。蜜桶子乌桕树水柳木枸杞水瓜蒲突鹅眼茱秃菜荞子笋芹百叶番禺、南海、东莞、新会、香山并出。麋番禺、南海、东莞出。羊番禺南海出。野猪狸番禺、南海、东莞、香山并有兔南海县出。獭南海、东莞有。土产有水马皮。鸬鹚白鹇骨鸡雉鸡东莞、香山、南海、番禺并出。山鸟即山胡也，清远，新会并有。仙鹤番禺、东莞、香山并有。琢螺蛤蜊一名车马车螯丝蚶猎涉马蹄螺蟛越白者佳。鲫鱼南海县出鞋底鱼耆髟撒鱼坦壳鱼南海、东莞、香山并有。鱼南海、香山并有，土产有鲛鱼皮。银鱼亦名曰白饭鱼，东莞、南海并有。鲚鱼蚶艇鱼香山县并出。鳝细凤尾鱼《郡县志》沉香甲香詹糖香石斛龟壳黾辟皮水马藤簟以上并贡，其他土产非一，更不详录。《汉志》云：近海多犀，象玳瑁，珠玑，银铜，果，布，民有五畜，山多物产。曾巩《送李柳州材序》，言粤地物产之美，果有荔子龙眼蕉柑橄榄，花有素馨山丹含笑之属，食有海之百物，累岁之酒醋，皆绝于天下。《太平寰宇记》：鲛鱼皮甘子。《续南越志》云：罗浮山有御国甘子。唐玄宗幸蜀，子乃不生。德宗幸梁，亦不实。僖宗狩蜀，花实皆无，树亦枯萃。草有、大千金小千金守房郎千里回万里忆蕃人香药有：昆仑犀篱头母渡洛崖造酒草药有：甜娘蒲楼藤乌龟叶五劳草鸡头根双筋木叶花有：仙鹤遥怜向日莲红末利紫水焦白末利南海一隅，虽无积雪，秋凉亦有微霜，货殖鱼盐，自古尤多，滕修为广州剌史，得虾鱼须，长四丈四尺。五色藤簟席蕃舶  

【`方舆胜览`】  

盐《洪迈盐仓记》：吾州南肘大海，厥土广卤，牢盆取赢百他郡。珠香犀象见韩愈《送郑尚书序》云云。九熟稻《抱朴子》曰，南海有九熟之稻。  

【`连州物产`】  

湟川志金抗，在连山上吉溪，旧剖凫鸭腹间有之，俚语乍富人，必曰：连山鸭，肚有金。”言其内有所储也。今陶者无所得，民亦贫窘。银坑，同官场大宝岭、元鱼场赤严二处。元符崇甯间烹炉纷集，逐末者众，竭地之藏。比其罄也，敛绪馀而覆烹之，焚林竭泽，今不可得而再矣。二场并废锡坑二，一曰潭源，距城九十里，一曰黄土塘，距城一百里。二坑俱在奉化乡。近矿希少，厥直日增。铅旧出元鱼场，今亦废。铁坑。《图经》载：采披蓬冈二坑。翠民，出下卢江岸，可作碑。出于山者燥而易得，出于水者润而难求。五谷：早稻俗谓百日早红稻白稻八月稻迟稻，纯白禾更禾糯禾禾更粟黄麻黑麻绿豆赤小豆乌豆大小各种紫豆白豆麦不种青芥紫芥白菜萝卜君艹达菠茼蒿莴苣苦荬茄苋芸苔枸杞香菜辣蓼蒜蕈荇春不老桑麻柘桑养大蚕黄桑养小蚕蕉为纟希，葛同。右农家各赡其用，不售他境，内纟宁布稍精密者岁贡于朝。金钱地棠水仙酴縻艹蔷薇一丈红绣带真珠长春一名月桂海棠垂丝石葱萱草瑞香麝脐玉廷春一名醉杨妃棠凤尾鸡冠碧桃鸳鸯桃绯花百合千叶石榴红白各种莲红白双头蜀葵剌桐木犀含笑素馨茉莉芙蓉白菊黄菊万点金佛头菊腊梅小梅雪梅千叶梅青梅杏梅石梅横枝李牛心李黄管李樱桃枇杷杨梅金桃红桃青消梨鹅梨金椎梨密梨菱角藕林檎荔枝阳山龙眼阳山金瓜楂毛豆角豆扁豆栗榛山蒲萄橄榄锥子乳柑面柑香橼山药茨菇甘蔗蕉子香橙柚橘颗大味甘，比诸处殊胜，连山钟乳石斛自然铜蜜陀僧无名异生地黄紫苏子香附子天门冬麦门冬槐花槐角松节佛指甲桑寄生黄精远志金银花草蜀葵化子叶皆入药菱消花当归樟柳眼菊花牛膝卷柏独活黄连沙参决明子丹参续断杜黄蓍五味子蛇床子茵陈蒿旋覆花葛根前胡元参狗脊荜解艹通草百合苦参紫参仙灵脾牡丹芍药百部莎草艾海藻莳罗茅香青黛荜拨史君子补骨脂水萍桔梗亭历芫花藜芦羊蹄草常山宁艹根夏枯草刘寄奴荜麻子白附子骨碎补葳灵仙鹤虱五倍子仙茅茯苓蔓荆枫脂五加皮山茱萸吴茱萸秦皮栀子食茱萸桑白皮天竺黄皇荚郁李仁穿山甲木鳖子鳖甲白胶香羚羊角虎骨狸骨乌蛇白僵蚕白花蛇蜈蚣斑猫苦荬莱复一名萝匐艹松芥苜蓿蓼葱蒜韭薤苦瓠水靳芸苔夜明砂金星草乌豆赤小豆蛤粉乾莲房露蜂房藕节蓬莱述冬瓜白扁豆乾莲肉  

【`郡县志`】  

官桂白纟宁布贡  

【`方舆胜览`】  

石钟乳刘禹锡记，山秀而宣，灵液渗漉，故石钟乳为天下甲，岁贡三百铢。纟宁蕉刘禹锡记，原鲜而月无，卉物柔泽，故纟宁蕉为王服贵，岁贡十笥。林富桂桧同上云云。土宜陶方瓦，故候居以壮闻；石侔琅，水孕金碧，故境以丽闻。  

【`元一统志`】  

丹竹苦竹枫木  

以上本州连山县有。  

阳山县  

【`湟川图志`】  

铁在县东五十里出宝山前，元系坑首周子贵自行煽炼，认办课程，自壬辰离乱后荒废，洪武二年，周宗仁等赴官供报，认办课程三千文。洪武五年，知县郭时赴省府计禀，增办铁货一十万斤。洪武六年，蒙省府为讲究铁冶事，随地之利，分置炉治一十五处，签点坑夫一千名，博士一十名，每岁烧办生铁七十馀万斤解官。锡坑在浦下里，离县一百五十里，系坑夫成吉兴自行淘取，锡课每岁认办课钱二千文解官。信石在县东儒归里，地史东大山，铜坑即今信坑也，离县一百五十里，自前代荒废。洪武五年累蒙省府委官设法作铜货，煽炼不成，委系信石，每岁认纳课钱二千文解官。芦甘石，在东奉里，离县一百五十里，系本处住民葵丙德认办课程钱六百文解官，香薷南星半夏何首乌木贼木通黑牵牛黄柏皮苍耳紫苏车前草香附子柚子榛子西瓜黄瓜梅子柿子桃李栗枣楂梨橙菜芥菜茄子韭菜葱蒜姜苦瓜苋菜茼蒿胡荽莴苣苦荬菜豆糯粳粟虎鹿山猪豺狼猴画眉鹁鸠鸦雀鹧鸪雉鸡  

土　贡  

【`南海志`】  

任土作贡，其来尚矣，尊君之义，人心所同。广为禹迹所奄，杨州之地，厥篚织贝，厥包橘柚。载之禹贡，历历可稽。汉初赵佗因陆贾使回，献白壁一双，翠鸟千，贝五百，桂蠹一器，生翠四十双，此一时事也。后汉岁献龙眼荔枝，十里一置，五里一。和帝元兴元年，临武长唐羌上书谏上，帝下诏敕太官勿受献，由是遂省。宋武帝时，州献入筒细布一端八丈，帝恶其精丽劳民，付有司弹劾，以布还，并制岭南，禁作此布。唐制，州贡银，藤，簟，竹席，荔枝，黾辟皮，鳖甲，蚺蛇胆，石斛，沉香，甲香，詹糖香。宋太平兴国八年诏曰：广州岁贡藤，每斤去皴粗中用者才三两，自取堪用者，无使负重致远，匮民力焉。又《九域志》所载土贡，沉香一十斤，甲香三斤，詹糖香、石斛各二斤，龟壳水马各二十枚，黾辟皮二十领，后悉除之。圣朝不贵异物进贡，所供药物而已。上无玩好之需，下无劳顿之扰，其视十里走红尘者，相去有间矣。今以进献物色，具载于后：番禺县：藿香五十斤，广茂一百斤，又名青姜诃子五十斤，随风子一斤，史君子二十斤。南海县：龙眼子二斤，桄榔子一斤，史君子三十斤，姜黄二十斤。香山县：蛤蚧七十对。《九域志》：白纟宁布一十匹，钟乳原本缺斤。舶货诸蕃国附  

【`南海志`】  

货通狮子国，昌黎尝有是诗矣。山海为天地宝藏，珍货从出，有中国之所无。风化既通，梯杭交集。以此之有易彼之无，古人贸通之良法也。广为蕃舶凑集之所，宝货丛聚，实为外府，岛夷诸国，名不可殚。前志所载者四十余。圣朝奄有四海，尽日月出入之地，无不奉珍效贡，稽颡称臣，故海人山兽之奇，龙珠犀贝之异，莫不充储于内府，畜玩于上林，其来者视昔有加焉。而珍货之盛，亦倍于前志之所书者。今录其可名之国，附于舶货之后。宝物：象牙犀角鹤顶真珠珊瑚碧甸子翠毛龟筒玳瑁布疋：白番布花番布草布剪绒单剪毛单香货：沉香速香黄熟香打拍香暗八香占城粗熟乌香奇楠木降香戎香檀香蔷薇水乳香金颜香药物：脑子阿魏没药胡椒丁香肉子豆艹寇艹白豆艹寇艹豆艹冠花乌爹泥茴香硫黄血竭木香华艹拨木兰皮番白芷雄黄苏合油荜澄茄诸木：苏木射木乌木红柴皮货：沙鱼皮皮席皮枕头七鳞皮牛蹄角白牛蹄杂物：黄蜡风油子紫梗磨末草珠花白纸藤席藤棒子  

孔雀毛大青鹦鹉螺壳巴淡子诸蕃国交址国管：团山吉柴占城国管：坭越乌里旧州新州古望民瞳目龙宾瞳目龙真腊国管：真里富登流眉蒲甘茸里罗斛国暹国管：上水速孤底单马令国管：小西洋日罗亭达剌希崧古罗凌牙苏家沙里佛罗官吉兰丹晏头丁伽芦迫嘉朋亨口兰丹三佛齐国小西洋龙牙山龙牙门便塾榄邦棚加不理东监篦哑鲁亭停不剌无思忻深没陀罗南无里不斯麻细兰没里琶都宾撮东洋佛坭国管：小东洋麻里芦麻叶美昆蒲端苏录沙胡重哑陈麻拿罗奴文杜陵单重布罗国管：大东洋论杜三亚思沙罗沟塔不辛地沙棚沟涂离遍奴忻勿里心王琶华都芦辛罗帏西夷涂质黎故梅讫丁银呼芦漫头琶设故提频底贤孟嘉尖乌谭麻苏华公文鲁古盟崖盘檀婆国管：大东洋孙条陀杂白花湾淡墨熙甯罗心重伽芦不直千陀达蒲盘布提不乾罗于打工琶离故鸾火山地漫南毗马八儿国细蓝伽一勿里法丹差里野括拨的侄古打林大故蓝国差里也国政期马国胡茶辣国禧里弗丹宾陀兰纳迫加鲁盟哥鲁条土吉靼拿阔里抹思加剌都拔肥涂拂毗沙弗丹哑靼鹏茄罗记施麻罗华弼施罗麻加里白达层拨赡思弼琶罗勿斯离勿拔芦眉　蛮弗蓝黑加鲁默茄茶弼沙吉慈尼  

坑　冶  

【`郡县志`】  

香山县铁坑，在县南七十里。  

【`湟川志`】  

阳山县牛鼻坑在。县界去县四十五里出铁。连山县铁坑，在县西北一百里。  

## 卷之一万二千十五

二十有友  

孝友  

【`尔雅`】  

善父母曰孝，善兄弟曰友。  

【`柳氏家训`】  

孝慈友悌，乃食之醯酱，不可一日无也。  

【`书`】  

《君陈》：惟孝，友于兄弟，克施有政。惟其孝友于家，是以能施政于邦。  

【`诗`】  

《六月》：侯谁在矣？张仲孝友。侯，维也。张仲，周宣王贤臣，尹吉甫之友也。  

【`韩诗外传`】  

闵损，字子骞。性至孝，早丧母，父娶后妻生二子，损孝心不怠。母疾之，衣所生子以绵絮，衣损以芦花絮。父冬月令损御车，体寒失纟引，父察知之，欲遣后母，损咎父曰：“母在一子寒，母去三子单。”父善之，母亦悔改，遂成慈母。  

【`东汉书`】  

《王祥传》：祥弟览，字玄通。母朱遇祥无道，览年数岁，见祥被楚挞辄涕泣抱持。朱屡以非理使祥，览辄与祥俱。又虐使祥妻，览妻亦趋而共之，朱患之乃止。后祥渐有时誉，朱深疾之，密使鸩祥，览知之，径起取酒，祥争而不与，朱遽夺反之。自后朱赐祥馔，览辄先尝，朱惧遂止。于是览与祥俱以孝友称。《韩棱传》：韩棱，字伯师，颍川舞阳人。弓高侯颓当之后也。世为乡里著姓，父寻建武中为陇西太守。棱四岁而孤，养弟以孝友称。及壮，推先父余财数百万与昆弟，乡里益高之。  

【`晋书`】  

《孝友传》：李密，字令伯，犍为阳武人也。父早亡，母何氏改醮。密时年数岁，感恋弥至。祖母刘氏躬自抚养，密奉事以孝谨闻。刘氏有疾则涕泣侧息，未尝解衣，饮膳汤药必先当后进。泰始初，征为太子洗马。以祖母年高无人奉养，遂不应命。详本姓盛彦，字翁子，广陵人也。母王氏因疾失明，彦每言及，未尝不流涕。于是不应辟召，躬自侍养，母食必自哺之。母既疾久，至于婢使数岁捶挞。婢忿，伺彦暂行，取蛴螬炙饴之。母食以为美，然疑是异物，密藏以示彦。彦见之，抱母恸哭，绝而复苏。母目豁然即开，从此遂愈。详本姓夏方，字文正，会稽永兴人。家遭疫疠，父母伯叔从从死者十三人。方年十四，夜则号哭，昼则负土，十有七载，葬送得毕。因庐于墓侧。种植松柏，乌鸟猛兽驯扰其旁。吴时拜仁义都尉，累迁五官中郎将。详本姓王裒，字伟元，城阳营陵人也。父仪为文帝司马。东关之役，帝问于众曰：“近日之事，谁任其咎？”仪对曰：“责在元帅。”帝怒曰：“司马欲委罪于孤邪！”遂引出斩之。裒痛父非命于是，隐居教授，三徵七辟皆不就。庐于墓侧，旦夕常至墓所拜跪，攀柏悲号，涕泣著树，树为之枯。母性畏雷，母没，每雷辄到墓曰：“裒在此。”及读《诗》至“哀哀父母，生我够劳”，未当不三流涕。门人受业者并废《蓼莪》之篇。详本姓许孜，字季义，东阳吴宁人也。孝友恭让，敏而好学。年二十，师事豫章太守会稽孔冲受《诗》、《书》、《礼》、《易》及《孝经》、《论语》，学竟还乡里。冲在郡丧亡，孜闻问尽哀，负檐奔赴送丧，还会稽，蔬食执役，制服三年。俄而二亲没，柴毁骨立，杖而能起，建墓于县之东山，躬自负土，不受乡人之助。每一悲号，鸟兽翔集，列值松柏亘五六里。时有鹿犯其松栽，孜悲叹曰：“鹿独不念我乎？”明日，忽见鹿为猛兽所杀，置于所犯栽下。孜怅惋不巳，乃为作冢，埋于隧侧，猛兽即于孜前自扑而死，孜益叹息，又取埋之。自后树木滋茂，而无犯者。元康中，郡察孝廉不起，巾褐终身。详本姓晋咸宁中大疫，庾衮于兄俱亡，次兄毗复殆，疠气方炽，父母诸弟皆出次于外，衮独留不去。诸父兄强之，乃曰：“衮性不畏病。”遂亲自扶侍，昼夜不眠，其间复抚柩哀临不辍。如此十有余旬，役势既歇，家人乃反，毗病得差，衮亦无恙。父老咸曰：“异哉此子！守人所不能守，行人所不能行，岁寒然后知松柏之后凋。”始疑疫疠之不相染也。孙晷，字文度，吴国富奉人。恭孝清约。父母起居尝当馔，虽诸兄弟亲馈，而晷不离左右。富春车道既少，父难于风波，每行乘篮舆，躬自扶侍。兄尝笃疾经年，晷躬自扶侍，药石甘苦，必经心目，跋涉山水，祈求恳至。见人饥寒，并周赡之。尚书张国明表荐晷，公车特徵。会卒，时年三十八。朝野嗟痛之。详本姓颜含，字弘都，琅邪莘人也。少有操行，以孝闻。兄畿咸宁中得疾，就医自疗，遂死医家。家人迎丧，每绕树而不可解，引丧者颠仆，称畿言曰：“我寿命未死，但服药太多，伤我五脏耳。今当复活，慎无葬也。”其父祝之曰：“若尔有命复生，岂非骨肉所愿！今便欲还家，不尔葬也。”乃解。及还，其妇梦之曰：“吾当复生，可急开棺。”妇颇说之。其夕，母及家人又梦之，即欲开棺而父不听。含时尚少，乃慨然曰：“非常之事，古则有之，今灵异至此，开棺之痛，孰与不开相负？”父母从之，乃共发棺，果有生验。以手刮棺，指瓜尽伤，然气息甚微，存亡不分矣。饮哺将获，累月犹不能语，饮食所须，托之梦。阖家营视，顿废生业，虽在母妻，不能无倦矣。含乃绝弃人事，躬亲侍养，足不出户者十有三年，畿竟不起。含二亲既终，两兄继没，次嫂樊氏因疾失明，含课励家人，尽心奉养，每日自尝省药馔，察问息耗，必簪屦束带。医人疏方，应须髯蛇胆，而寻求备至，无由得之，含忧叹累时。尝昼独坐，忽有一青衣童子，年可十三四，持一青囊授含，含开视乃蛇瞻也。童子逡巡出户，化成青鸟飞去，得胆药成，嫂病即愈。由是著名。详本姓刘殷，字长盛，新与人也。七岁丧父，哀毁过礼，服丧三年，未尝见齿。曾祖母王氏盛冬思堇而不言，食不饱者一旬矣。殷怪而问之，王言其故。殷时年九岁，乃于泽中恸哭，曰：“殷罪衅深重，幼丁艰罚，王母在堂，无旬月之养。殷为人子，而所思无获，皇天后土，愿垂哀愍。”声不绝者半日。于是忽若有人云：“止，止声。”殷收泪视地，便有堇生焉，因得斛余而归，食而不减，至时堇生乃尽。又尝夜梦入谓之曰：“西篱下有粟。”寤而掘之，得粟十五钟，铭曰：“七年粟百石，以赐孝子刘殷。”自是食之，七载方尽。时人嘉其至性通感，竞以谷帛遗之。乃王氏卒，殷夫妇毁瘠，几至减性。时柩在殡而西邻失火，风势甚盛，殷夫妇叩殡号哭，火遂越烧东家。后有二白鸠巢其庭树，自是名誉弥显。太傅杨骏辅政，备礼聘殷，殷以母老固辞。骏于是表之，优诏遂其高志，听终色养，敕所在供其衣食，蠲其徭赋，赐帛二百匹，谷五百斛。详本姓王延，字延元，西河人也。九岁丧母，泣血三年，几至灭性。每至忌日，则悲啼三旬，继母卜氏遇之无道，恒以蒲穰及败麻头与延贮衣。其姑闻而问之，延知而不言，事母弥谨。卜氏尝盛冬思生鱼。敕延求而不获，杖之流血。延寻汾叩麦而哭，忽有一鱼长五尺踊出水上，延取以进。母卜氏食之积日不尽，于是心悟抚延如已生。延事亲色养，夏则扇枕席，冬则以身温被，隆冬盛寒，体尝无全衣，而亲极滋味。父母终后，庐于墓侧。详本姓王谈，吴兴乌程人也。年十岁，父为邻人窦度所杀。谈阴有复雠志，而惧为度所疑，寸刃不畜，日夜伺度未得。至年十八，乃密市利锸阳若耕钅且者，度常乘船出入经一桥下，谈伺度行还，伏草中，度既过谈于桥上，以锸斩之，应手而死。既而归罪有司，太守孔严义其孝勇，列上宥之。严诸子为孙恩所害无嗣，谈乃移居会稽，修理岩父子坟墓，尽其心力。后太守孔广钦究其义行，元兴三年举谈为孝廉，时称其得人。谈不应召，终于家。桑虞，字子深，魏郡黎阳人也。仁孝自天至，年十四丧父，毁瘠过礼，日以米百粒用糁藜藿。其姊谕之曰：汝毁瘠如此，必至灭性，灭性不孝，宜自抑割。虞曰：藜藿杂米足以胜哀。后丁母忧，哀毁骨立，庐于墓侧五年，虞五世同居，闺门邕穆。符坚青州刺史符朗甚重之，尝诣虞家升堂拜母，时人以为荣。详本姓何琦，字万伦。十四丧父，哀毁过礼，性沉敏有识度。好古博学，居于宣城阳谷县，事母孜孜，朝夕色养，常患甘鲜不赡。乃为郡主薄察孝廉除郎中，以选补宣城泾县，令司徒王导引为参军不就。乃丁母忧，居丧泣血，杖而后起，停柩在殡，为邻火所逼，烟焰已交，家乏僮使，计无从出，乃匍匐抚棺号哭。俄而风止火息，堂屋一间免烧，其精诚所感如此。乡里遭乱，姊没人家，琦惟一婢便为购赎，然不为小谦，凡有赠遗迹不苟让。但于已有余，辄复随而散之。详本姓吴达，吴兴人也。经荒饥疾病，合门死者十有三人。达时亦病笃，其丧皆邻里以苇席裹而埋之。达夫妻既存，家极贫窘，冬无衣被，昼则佣赁，夜烧砖甓，昼夜在山，未尝休止。遇毒虫猛兽，辄为之下道，其年成七墓十三棺。时有赙贝鲁一无所受。太守张崇义之，以羔雁之礼礼焉。卒于家。  

【`镇江志`】  

吴欣之，晋陵利城人。元嘉末，弟慰之为武进县史。随王诞起义，元凶遣军主华钦讨之。吏人皆散，慰之独留，见执，将死，欣之诣钦乞代弟命，辞泪哀切，兄弟皆见，原齐建元三年有诏蠲表之。韦鼎，字超盛，其先京兆杜陵人。博涉经史，侯景之乱，鼎兄昂于京口战死，负尸求棺无所得，鼎哀愤恸哭，见江中有物流至鼎所，窃异之，往视乃新棺也，因以充佥欠，元帝闻之以为精诚所感云。  

【`北史`】  

《宋世景传》：世景，孝友之性过绝于人。及弟道死，哭之酸感行路，岁余母丧，遂不胜哀而卒。《陆传》：，遭母丧，哀墓毁悴，殆不胜丧，遂至沈笃，顿伏床枕。又成风疾。第五弟搏遇疾临终，谓其兄曰：“大兄病如此，性又慈爱，搏之死日，必不得使大兄知之。哭泣声不可闻彻，致有感动。”家人至于祖载，方始告之。闻而悲痛，一恸便绝。搏弟彦师当袭父，始平侯以彦师昆凝中最幼，表让封焉。彦师固辞而止，世称友悌孝义总萃一门。《魏寇赞传》：赞，孙祖训、祖礼，兄弟并孝友敦穆。白首同居。《朱年弘传》：弘，弟弼。好酒而酗。常醉射杀弘驾车牛，弘还宅，其妻迎谓曰：“叔射杀牛。”弘闻无所怪问，直答曰：“作脯。”坐定，其妻又曰：“叔忽射杀牛，大是异事。”弘曰：“已知。”颜色自若，读书不辍，其宽和如此。  

【`册府元龟`】  

四星东聚，五马南浮。种丑阻兵，奸渠盗土。昏迷自姿，忿骜生常亦有怀孝爱之情，知友于之分。居丧过礼，临难相先，虽非仁义之所成。固亦染习而斯至。前赵刘元海龆龀英惠。七岁遭母忧，擗踊号叫，哀感旁邻宗族，部落咸共叹赏。司空太原王昶等，闻而嘉之，并遣吊赙。前秦符坚率师向邺至安阳，过旧闾，引诸耆老语及祖父之事，泫然流涕，乃停信宿。后秦姚苌，襄之弟也。当从襄征伐，襄之败于麻田也，马中流矢死。苌下马以授，襄曰：“汝何以自免？”苌曰：“但令兄济，然竖子安敢害苌！”会救至，俱免。姚与，母蛇氏死，与哀毁过礼，不亲庶政。群臣议请依汉魏故事，既葬即吉。尚书郎李嵩上疏曰：“三王异制，五帝殊礼。孝治天下，先王之高事也。宜遵圣性，以光遗训。既葬之，后应素服临朝，率先天下，仁孝之举也。”尹纬驳曰：“帝王丧制，汉魏为准。嵩矫常越礼，愆于轨度，请付有司，以专擅论。既葬吉，乞依前议。”驳曰：“嵩忠臣孝子，有何咎乎？尹仆射弃先王之典，而欲遵汉魏之权制，岂所望于朝贤哉！其一依嵩议。”与班告境内及在朝文武，立名不得犯叔父绪及硕德之名，以彰殊礼。与谦恭孝友，每见绪及硕德，如家人之礼。绪硕德，皆与之叔父也。后蜀李雄，母罗氏死，雄欲申三年之礼，群臣固谏，雄弗许。李骧谓司空上官曰：“今方难未弭，吾欲固请不听，主上终谅暗，君以为何如？”曰：“三年之丧，自天子达，故孔子曰：‘何必高宗，古之人皆然。’但汉魏以来，天下多难，宗庙至重，不可久旷。故释至哀而已。”骧曰：“任因方至，任回，为镇南也。此人决于行事，且上常难违其言，待其至，当与俱请。”及回至，骧与回俱见雄。骧免冠流涕，固请公除。雄号泣不许。回跪而进曰：“今王业初建，凡百草创，一日无主，天下惶惶。昔武王素甲观兵，晋襄墨从戎，岂所愿哉？为天下屈已故也。愿陛下割情从权，永隆天保。”遂强扶雄起，释服亲政。南燕慕容德，僭立于广固。德母兄先在长安，遣平原人杜弘如长安问存否。弘曰：“臣至长安，若不奉太后动止，便即西如张掖以死为效。臣父雄年逾六十，未沾荣贵，乞本县之禄以申乌鸟之情。”张华进曰：“杜弘未行而求禄，要利情深，不可使也。”德曰：“吾方散所轻之财，招所重之死，况为亲尊而可吝乎！且弘为君迎亲，为父求禄，虽外如要利，内实忠孝。”乃以雄为平原令。弘至张掖，为盗所杀，德闻而悲之，厚抚其妻子。及故吏赵融自长安来，始具母兄凶问。德号恸血，因而寝疾。  

【`马明叟实宾录`】  

齐蔡昙智，至性孝友，乡里号曾子，为高土沈云所重。  

【`唐书`】  

《孝友传》：李知本，赵州元氏人。元魏洛州刺史灵六世孙。父孝端仕隋，为获嘉承。与族弟太冲俱有世阀，而太冲官婚最高。乡人语曰：“太冲无兄，孝端无弟。”知本涉经术，事亲笃至，与弟知隐雍顺，子孙百余，至赀用僮仆，无间也。大业末，盗贼过庐不入，相戒曰：“无犯义门。”往依者五百余室，皆以免。张志宽，蒲州安邑人。居父丧而毁，州里称之。王君廓兵略地，不暴其闾，倚全者百许姓。后为里正，忽诣县称母疾，求急。令问状，对曰：“母有疾，志宽辄病，是以知之。”令谓其妄，系于狱。驰验如言，乃慰遣之。母终，负土成贲，手莳松柏。高祖遣使者就第拜员外散骑常侍，赐物四十段，表其闾。刘君良，瀛洲饶阳入。四世同居，族兄弟犹同产也，门内斗粟尺帛，无所私。隋大业末，荒馑，妻劝其异居，因易买庭树鸟刍鸟令令斗且鸣，家人怪之。妻曰：“天下乱，禽鸟不相容，况人邪！”君良即与兄弟别处。月余，密知其计。因斥去其妻，曰：“尔破吾家！”召兄弟，流涕以告。更复同居。天下乱，乡人共依之。众筑为堡，因号义成堡。武德中，深州别驾杨弘业至其居，凡六院，共一庖，子弟皆有礼节，叹挹而去。贞观六年，表异门闾。王少玄，博州聊城人。父隋末死乱兵。遗腹生少玄，甫十岁，问父所在，母以告，即哀泣求尸。时野中白骨覆压，或曰：“以子血渍而渗者，父瘠也。”少玄肤阅旬而获，遂以葬。创甚，弥年乃尖。贞观中，州言状，拜徐王府参军。任敬臣，字希古，州人。五岁丧母，哀毁天。至七岁，问父英曰：“若何可以报母？”英曰：“扬名显亲可也。”乃刻志从学。汝南任处权见其文，惊曰：“孔子称颜回之贤，以为弗如也。吾非古人，然见此子信不可及。”十六刺史崔枢欲举秀才，自以学未广遁去。又三年卒业，举孝廉，授著作局正字。父亡，数殒绝。继母曰：“而不胜丧谓孝可乎？”敬臣更进饣粥，服除迁秘书郎。休沐阖门，诵书监虞世南器其人，岁终书上考固辞。召为弘文馆学士，俄授越王府西阁祭酒。当代王再表留，进朝请郎，举制科擢许主文学，复为弘文馆学士，终太子舍人。  

支叔才，定州人，隋末荒谨，夜丐食野中还进母，为贼执，欲杀之，告以情，贼闵其孝为解缚。母病痈，叔才吮疮注药。及亡，庐墓有白鹊止庐傍。高宗时，表异其家。至德间，有常州人王遇弟遐俱为贼执，将释一人，兄弟相让死，贼感其意，尽纵之。程袁师，宋州人。母病十旬不褫带，药不尝不进，代弟戍洛州。母终，闻讣，日走二百里，因负土筑坟，号癯，人不复识，改葬曾门以来，阅二十年乃毕。常有白狼黄蛇驯墓左，每哭，群鸟鸣翔。永徽中，剌史状诸朝，诏吏敦驾既至，不愿仕，授儒林郎还之。武弘度，士兄之子。补相州司兵参军，永徽中，父卒。自徐州被发徒跣趋丧所，负土筑茔，晨夕号。日一溢米素芝产，庐前狸扰其傍。高宗下诏褒美旌其门。宋思礼，字遇庭，事继母徐，以孝闻。补萧县主薄。会大旱，并池涸，母羸疾，非泉水不适口。思礼忧惧且祷，忽有泉出诸廷，味甘，寒不乏，汲县人异之。尉柳晃，为刻石颂其感。郑潜曜者，父万钧驸马都尉荣阳郡公，母代国长公主，开元中主寝疾，潜曜侍左右造次不去。累三月不面贵面，主疾侵，刺血为书，请诸神丐以身代，火书而神许二字独不化，翌日主愈，戒左右无敢言。后尚临晋长公主，历大仆光禄卿。元让，雍州武功人。擢明经，以母病不肯调，侍膳，不出闾数十年。母终，庐墓次，废栉沐，饭菜饮水。咸亨中，太子国下令表阙于门。永淳初，巡察使表让孝悌卓越，擢太子右内率府长史。岁满还乡。里人有所讼，皆诣让判。中宗在东宫，召拜司议郎。入谒，武后望谓曰：“卿孝于家，必能忠于国，宜以治道奉吾子。”五，寻卒。陆南金，初善少卿庐崇道，崇道抵罪徙岭南，逃还东都。南金居母丧，崇道伪称吊客入而道其情，南金匿之。俄为雠人迹告，诏侍御史王旭捕按，南金当重法。弟赵壁，诣阙自言：“匿崇道者，我也，请死。”南金固言：“弟自诬不情。”旭怪之，赵壁曰：“母未葬，妹未归，兄能办之，我生无益，不如死。”旭惊上状玄宗，皆宥之。张，河中解人。父审素，为隽山州都督。有陈纂仁者，诬其冒战级，私庸兵，玄宗疑之。诏监察御史杨汪即按纂仁复告审素与总管董堂礼谋反，于是汪收审素系雅州狱。驰至隽山州按反状，堂礼不胜忿杀纂仁，以兵七百围汪，胁使露章雪审素罪。既而吏共斩堂礼，汪得出。遂当审素实，反斩之，没其家。与兄王皇尚幼，徙岭南，久之逃还。汪更名万顷，王皇时年二三，少二岁，夜徂万顷于魏王池，王皇斫其马，万顷惊不及辟，为所杀。条所以杀万顷状，系于斧，奔江南，将杀构父罪者。然后诣有司，道汜水，吏捕以闻。中书令张九龄等，皆称其孝烈，宜贷死。侍中裴耀卿等陈不可，帝下诏申谕，乃杀之。临刑赐食，王皇不能进，色自如，曰：“下见先人，复何恨？”人莫不闵之，为诔，揭于道。敛钱葬北邙，尚恐仇人发之，作疑冢使不知其处。太宗时有即墨人王君操，父隋末为乡人李君则所杀，亡命去，时君操尚幼。至贞观时，朝世更易，而君操窭孤，仇家无所惮，诣州自言。君操密挟刃杀之，剔其心肝，啖立尽，趋告刺史曰：“父死凶手，历二十年不克报，乃今刷愤愿归死。”有司州上状，帝为贷死。高宗时，降州人赵师举，父为人杀。师举幼，母改嫁仇，家不疑。师举长，手杀雠人。诣官自陈，帝原之。永徽初，同官人同蹄智寿，父为族人所害。智寿与弟智爽，候诸涂，击杀之。相率归有司，争为首，有司不能决者三年。或言弟始谋，乃论死。临刑曰：“雠已报，死不恨。”智寿自投地委顿，身无完肤，舐智爽血，尽乃已，见者伤之。武后时，下圭阝人徐元庆，父爽为县尉赵师韫所杀。元庆变姓名为驿家保，久之，师韫以御史舍亭下，元庆手杀之，自囚诣官。宪宗时，衢州人余常安，父叔皆为里人谢全所杀。常安八岁，已能谋复仇，十有七年卒杀全。刺史元锡奏轻比，刑部尚书李庸阝执不可，卒抵死。富平人梁悦，父为秦果所杀。悦杀仇诣县请罪，诏以悦申冤请罪诣公门，流循州。穆宗世，京兆人康买得，年十四，父宪责钱于云阳张莅，莅醉拉宪，危死。买得以莅走乔悍，度救不足解，则举锸击其首，三日莅死。刑部侍郎孙革建言：“买得救父难不为暴，度不解而击不凶。先王制刑，必先父子之亲。《春秋》原心定罪，《周书》请罚有权。买得孝性天至，宜赐矜宥。”有诏减死。信知道、程俱罗者，灵州灵武人。居亲丧，穿圹作冢，皆身执其劳。乡人助者，即哭而却之。庐坟，大哭泣无节，知道七年，俱罗三年。李华作二孝赞，表其行。许法慎，沧州清池人。甫三岁，已有知。时母病，不饮乳，惨惨有忧色。或以珍饵诡悦之，辄不食，还以进母。后亲丧，常庐于茔，有甘露、嘉禾、灵芝、木连理、白免之祥。天宝中，表异其闾。林扌赞，泉州莆田人。贞元初仕为福唐尉。母羸老，未及迎而病，扌赞闻弃官还。及母亡，水浆不入口五日，自埏瓦辟作冢，庐其右。有白乌来，甘露降，诏作二阙于母墓前。又表其闾，蠲徭役，时号阙下林家。陈饶奴，饶州人。年十二，二亲并亡，窭弱，居丧，又岁饥。或教其分弟妹，可全性命，饶奴流涕身丐诉相全养。刺史李复异之，给资储，署其门曰“李友童子”。王博武，许州人。会昌中，侍母至广州，及沙涌口，暴风，母溺死。博武自投于水。岭南节度使卢贞俾吏沉罟获二尸焉，乃葬之。表其墓曰孝子墓，诏为刻石。万敬儒，庐州人。三世同居，亲葬访墓，刺血写浮屠书，断手二指，辄复生。州改所居曰：“成孝乡广孝聚。”大中时，表其家。章全益，梓州涪城人。少孤，为兄全启所鞠。母病，全启圭刂股膳母而愈。及全启亡，全益服斩衰，断手一指以报，号章孝子。卒年九十八。《朱仁轨传》：仁轨，敬则兄，字德容。隐居养亲，当诲子弟曰：“终身让路，不枉百步，终身让畔，不失一段。”有赤白鹊栖所居树，察使赵承恩表其异。及卒，郭山恽、员半千、魏知古，共谥为“考友先生”。《颜真卿传》真卿，孝友忠直，羽仪王室。  

【`赵希循会心录`】  

颜杲卿之子泉明，寓居寿阳，为史思明所虏，思明降，乃得归。求其父尸于东京，得之。遂并袁履谦尸棺佥欠以归。杲卿姊妹女，及泉明之子，皆流落河北。真卿时为浦州刺史，使泉明往求之，泉明号泣求访，哀感路人，久乃得之。泉明诸亲，故乞索随所得多少赎之。先姑姊妹，而后其子。姑女为贼所掠，泉明有钱二百缗欲赎己女，闵其姑愁悴，先赎姑女。比更得钱求其女，已失所在。遇群从姊妹，及父时将吏袁履谦等，妻子流落者，皆与之归。凡五十余家，三百余口，均给资粮一如亲戚。至蒲州，真卿悉加赡给，一门孝友，忠厚之意，可敬可仰。故其家兄弟能舍生取义，立百百世之名节者，皆自此心发之。古以谓求忠臣必于孝子之门，讵不信然。  

【`新唐书`】  

《东夷百济传》：贞观十五年，百济王扶余璋死，太宗命司部郎中郑文表，册其子义慈为柱国。绍王义慈事亲，亲与兄弟，弟时号海东鲁子。  

【`马明叟实宾录`】  

唐刘审礼，当袭父爵，逊其弟不听，见父执必感泗滂沱，事继母尤谨。与其弟延景，为同友得禄多资之。而妻子执寒苦晏如也。时称为孝义刘家。  

【`张洎盛事录`】  

唐崔亻垂，三世一爨，当时言治家者，推其法。子、酆、郾、郇、鄯、郸、为太常卿故事，太常始视事，大阅四部乐都人纵观。自第去帽亲导母舆。公卿见者皆避道，都人荣之。郸文宗末，擢同中书门下平章事。崔氏四世缌麻同爨，兄弟六人至三品，郾郸凡为礼部五，吏部再，唐兴无有也。居光德里构便斋。宣宗闻而叹曰：“郸一门孝友，可为士族法。”因题曰：德星堂。后京兆民即其里为德星社云。  

【`事类合壁`】  

田真、田庆、田广兄弟三人，欲分财异居。庭前有紫荆一束，花叶盛茂，夜议斫分为三，晓即憔悴，真乃叹曰：“树本同株，闻分斫尚如此，人何不如也！”兄弟由是不复为焉。  

【`五代史`】  

《后梁张文蔚传》：文蔚，沉邃重厚，有大臣之风。居家孝且悌，虽位至清显，与仲季相杂。在大夫人戚下，不异布素。弟济美早得心恙，文蔚抚视殆三十年。士君子称之。子铸，周显德中，位至秘书监。  

【`李焘续通鉴长编`】  

仁宗天圣三年五月辛丑，安化节度使邹国公允成卒。兄允升念其弟，日夜悲哀。仁宗因谕辅臣曰：“楚王，先帝同气也。寝疾岁久，允升兄弟孝友如此，宜持为进官以慰楚王之心。癸甘以齐州防御使允升为澶州观察使，封延安郡公。允升及允成皆元佐子也。  

【`宋史`】  

李承之，迁龙图直阁学士，恳辞乞授兄肃之。曰：“臣少鞠于兄，且兄为待制十年矣。”神宗曰：“卿兄弟孝友，足励风俗，肃之亦当迁焉。”即亦命焉。  

【`江州志`】  

宋陈早，义门子也。时聚族增至千口。淳化初，陈氏食不赡。守康戬，奏：“每年春首贷米二千斛，俟丰年还官。”从之。至道中，仍岁旱饥，举宗啜粥，杂以藻菜。早以次为长贷米，早止请其半，曰：“啬而食之，自可及秋。”或谓曰：“何不受而粜之，以邀善价。”早曰：“朝廷以早族大岁歉，特以王赋贷私室，可见利忘义为罔上之事乎？”上闻而嘉之曰：“陈早一家，孝友恭俭无比。世守家法，孝谨不衰。闺门之内，肃如公庭，可尚也。  

【`宋史`】  

《列传》：赵汝愚，父善应，字彦远。性纯孝，亲病尝刺血药乐以进。母畏雷，每闻雷，则披衣走其所。尝寒夜还归，从者将扣门，遽止之，曰：“无恐吾母。”露坐达明，门启而后入。家贫诸弟未制衣，不敢制，已制未服不敢服。一瓜果之微，必相待共尝之。母丧，哭泣呕血，毁瘠骨立，终日俯首柩旁。闻雷犹起侧立垂涕。既终丧，言及其亲，未尝不挥涕，生朝必哭于庙。父终肺疾，每膳不忍以诸肺为羞。母生岁值卯，谓卯免鬼神也。终其身不食鬼。《韩萧胄传》：萧胄，奉祠后，与其弟膺胄寓居于越，几十年。事母以孝闻。弟不至不食。所得恩泽，皆先给宗族焉。夏守贝斌，兄守恩，给事襄王邸。王问其兄弟，守恩言：“守贝斌四岁而孤。日侍王邸，不得时抚养，心辄念之。”王为动容，即日召入宫，而怜其幼，听就外舍。  

《金安节传》：安节，歙州人，官至兵部侍郎。安节至孝，居丧有礼。与兄相友爱，田业悉推与之。又以恩奏其孤子亻与。  

【`北盟录`】  

宋靖康中，大元帅康王忠考友爱，出自天性。总兵于外，亲擐甲胄，冒犯风雨，欲戡定国难，辑宁方夏。会诸路勤王之兵，何啻百万，前此守和信盟，以俟贼退。俯为生灵，每戒轻动。暨国家一落贼计，苍天奈何！康王闻此，泪尽继血，虽草木无知，亦皆悲动。左右开勉莫闻，便欲夺马自奋，手格逆虏，以雪父兄之耻。  

【`宋名臣言行录`】  

韦斋先生朱松，性孝友。与人交重然诺，不以死生穷达二其心。  

【`悦生随抄`】  

张存，性孝友。尝为蜀郡，得奇缯文锦以归，悉布之堂上，恣兄弟择取。常曰：“兄弟譬如手足，不可殊绝。妻妾外舍人耳，奈何先外人后手足乎？”  

【`金史`】  

《孝友传》：温迪罕干鲁，补西北路。宋葛斜斯浑，猛安人。年十五，居父丧，不饮酒食肉，庐于墓侧。母疾圭刂股肉疗之，疾愈，诏以为护卫。陈颜，卫州汲县人。世业农，父光，宋季擢武举第，调寿阳尉。未赴，值金兵取汴，光病围城中，系艰关渡河，往省其父，因扶疾北归。光家奴谋良不可，诬告光与贼杀人，光系狱，榜掠不胜，因自诬服，颜诣郡请代父死。太守徐其哀之不敢决，适师臣至郡，以其状白。师曰：“此真孝子也。”遂并释之。天会七年，诏旌表其门闾。刘瑜，□州人，家贫甚，母丧不能具葬，乃质其子以给丧事。明昌三年，诏赐粟帛，复其终身。孟兴，早丧父，事母孝谨。母没，丧葬尽礼。事兄如事其父。明昌三年，诏赐帛十匹，粟二十石。王震，宁海州文登县人。为进士学。母患风疾，圭刂股肉杂饮食进，疾遂愈。母没，哀泣过礼，目生翳。服除日，目不疗而愈。皆以为孝感所致。特赐同进士出身。诏尚书省，拟注职任。刘政，洛州人。性笃孝。母老丧明，政每以舌舐母目，逾旬母能视物。母疾，昼夜侍侧，衣不解带，圭刂股肉啖之者再三。母死，负土起愤，乡邻欲佐其劳，政谢之。葬之日，飞鸟哀鸣，翔集丘木间，庐于墓侧者三年。防御使以闻，除太子掌饮丞。《蒲察郑留传》：郑留，为顺义军节度使，西京人。李安兄弟急财，县不能决，按察司移郑留平理，月余不问。会释奠孔子庙，郑留乃引安兄弟与诸生序齿列坐。会酒陈说古之友弟数事，安兄弟感悟。谢曰：“节使，父母也。誓不复争。”乃相让而归。《斜卯阿里传》：阿里性忠直，多智略，兄弟相友爱。家故饶材，以己猛安及财物尽与弟爱拔里。爱拔里不肯受，逃避岁余，阿里终与之。  

【`镇江志`】  

宋张恪，七岁而孤，事母兄孝友。居母丧三年，不入私室，祥礻覃逾年，犹不御酒肉，致甘露屡降，白鹊来巢。兄有奇疾，或云：“惟人肉可疗。”恪刺股以进，迄用有瘳。  

【`肇庆府图经志`】  

鲁英，高要人。兄弟争田，积十余年不决。郡守王应庚劝之，遂归于和逊。乃立孝友坊，以旌别之。  

【`元史`】  

《孝友传》：王闰，东平须城人。父素多资，既老，尽废之，不甘淡薄，每食必需鱼肉。闰朝夕勤苦入市，营奉无阙。父性复乖戾，闰左右承顺，甚得其欢心，乡里称焉。又尝卧疾，夜燃长明灯室中，火延篱壁间，闰闻火声，惊起驰救，火已炽，烟焰蔽寝户。闰突入火中，解衣蒙父抱而出，肌体灼烂，而父无少伤。一女不能救，遂焚死。中统三年，复其役。郭道卿，兴化莆田人。四世祖义重至孝，宋绍兴间有诏旌之，乡里为立孝子祠。至元初内附。闽盗起，居人窜匿，道卿与弟佐卿独守孝子祠不忍去，遂俱被执。盗将杀佐卿，道卿泣告曰：“吾有儿已长，弟弱子幼，请代弟死。”佐卿亦泣告曰：“吾家事赖兄以理，请杀我。”道卿因引颈请刃。盗相顾曰：“汝孝门兄弟若此，吾何忍害？”两释之。道卿年八十子廷炜为建宁路平准行用库使，辞归侍养。道卿尝病疝，危甚，廷炜忧瘁扶获，一夕发尽白。有司言状，旌之。萧道寿，京兆兴平人。家贫，鬻以自给。母年八十余，道寿事养尽礼。每旦候母起，夫妇亲侍盥栉。日三饭，必待母食，然后退就食。至夕，必待母寝，然后退就寝。出外必以告，母许乃敢出。母或怒，欲罚之，道寿自进杖，伏地以受。杖足，母命起，乃起。起复再拜，谢违教，拱立左右，俟色喜乃退。母尝有疾，医累岁不能疗，道寿圭刂股肉啖之而愈。至元八年，赐羊酒，表其门。郭狗狗，平阳翼城人。父宁，为钦察先锋使首领官，戍大良平。宋将史大尉来攻，夜陷大良平，宁全家被俘。史将杀宁，狗狗年五岁，告史曰：“勿杀我父，当杀我。”史惊问宁曰：“是儿几岁耶？”宁曰：“五岁。”史曰：“五岁儿能为是言，吾当全汝家。”即以骑送宁等往合州。道遇国兵，骑惊散，宁家俱得还。御史以事闻，命旌之。张闰，延安延长县人，隶军籍。八世不异爨，家人百余口，无间言。日使诸女诸妇各聚一室为女功，工单毕，敛贮一库，室无私藏。幼稚啼泣，诸母见者即抱哺。一妇归宁，留其子，众妇共乳，不问孰为己儿，儿亦不知孰为己母。闰兄显卒，即以家事付侄聚。聚辞曰：“叔，父行也，叔宜主之。”闰曰：“侄，宗子也，侄宜主之。”相让既久，卒以付聚。缙绅之家，自谓不如。至元二十八年，旌表其门。又，芜湖芮世通，十世同居。峡州向存义、汴梁丁煦，八世同居。州县请于朝，并加旌美。田改住，汶上人。父病不能愈，祷于天，去衣卧冰上一月。同县王住儿，母病，卧冰上半月。甯猪狗，山丹州人。母年七十余，患风疾，药饵不效，猪狗割股肉进啖，遂愈。岁余复作不能行，猪狗手涤溷秽，护视甚周，造板舆载母，夫妇共舁行园田，以娱之。后卒，居丧有礼，乡里称焉。潭州万户移刺子李家奴，九岁，母病，医言不可治，李家奴割股肉煮糜以进，病乃痊。抚州路总管管如林，浑州民朱天祥，并以母疾圭刂股旌其家。毕也速答立，迷里氏，家秦州。父丧，庐墓次，昼夜悲号，有飞鸟翔集，坟土涌起。又有尹梦龙，中兴人。母丧，负土为坟，结庐居其侧。手书《孝经》千余卷，散乡人读之。有群乌集其家树。樊渊，建康句容人。幼失父，事母笃孝。至元十二年，奉母避兵茅山，兵至，欲杀其母。渊抱母号哭，以身代死，兵两释之。三十年，江东廉访使者辟为吏。母亡，奔丧，哀感行路。服阙，奉神主事之，起居饮食，十年如平生。台宪交荐，渊不忍去墓，终不起。延间，汀州宁化人禄孙，母病，值葵五九作乱，负母从邑人避南山。盗至，众散走，禄孙守母不去。盗将刃其母，禄孙以身翼蔽曰：“勿伤吾母，宁杀我。”母渴，不得水，禄孙含唾煦之。盗相顾骇叹，不忍害，反取水与之。有掠其妻去者，众责之曰：“奈何辱孝子妇！”使归之。事闻，赐褒表。刘德泉，汴梁杞县人。早丧母，父荣再娶王氏，生二子居敬、居元，俱幼，德泉甚抚之。及王氏病卒，乃益相友爱。至元末，岁饥，父欲使析居，德泉泣止不能得，乃各受其业以去。久之，父卒，兄弟相约同爨，和好如初。至治三年，真定朱显，自至元间，其祖父已分财。至显，念侄彦等年幼无恃，谓弟耀曰：“父子兄弟，本同一气，可异处乎！”乃会拜祖墓下，取分券焚之，复与同居。延间，蔚州吴思达兄弟六人，尝以父命析居。思达为开平县主簿，父卒，还家。治葬毕，曾宗族，泣告其母曰：“吾兄弟别处十余年矣，今多破产，以一母所生，忍使兄弟苦乐不均耶！”即以家财代偿其逋，更复共居。母卒，哀毁甚。宅后柳连理，人以为友义所感。又有朱汝谐，濮州人。父子明，尝命与兄汝弼别产。子明卒，汝弼家尽废，汝谐泣请共居，仲父子昭子。子玉贫病，汝谐迎至家，奉汤药甘旨甚谨。乡人贤之。州县各以名闻，表其闾。郭回，邵武人。素贫，年六十无妻。奉母寄宿神祠中，营养甚艰。母年九十八卒，回佣身得钱葬之。每旦，常诣坟哭祭，十四年不辍。州上状，命给衣粮赡济，仍表异之。孔全，亳州鹿邑人。父成病，圭刂股肉啖之，愈。后卒，居丧尽哀。庐墓左，负土为坟，日六十肩，风雨有亏，俟霁则补之。三年起亩，广一亩，高二丈余。张子夔，安西人。父丧，每夜半，以背负土，肘膝行地，匍匐至葬所，筛细土为坟。陈乞儿，归德夏邑人年九岁，母丧，哀毁，亲负土为坟，高一丈，广十六步。人悯其幼，欲助之，则泣拜而辞。有娥眉赵国安、解州张琛、南阳李廷瑞、息州移刺伯颜、南阳怯烈歹，皆居丧有至行，庐墓次，负土为坟，并以有司所请表异之。杨一，怀孟人。至元间，怜其叔清家贫，密以分契诣神祠焚之。与清同居者三十年，无间言。张本，东昌茌平人。笃孝，事伯父、叔父皆甚谨。伯父尝病，本昼夜不去侧。复载以巾车，步挽诣岱岳祷之。张庆，真定人。善事继母。伯父泰异居河南，庆闻其贫，迎归养之，供膳丰备，过于所生。元善，大名人。父有昆弟五人，因贫流散江淮。久之，遂客死。至大四年，善往寻其骸骨，并迎弟侄等一十五丧而归，改葬祖父祖母，以诸丧序列礻付于茔次。州县以闻，并旌其家。赵毓，唐州人。父福迁郑之管城。其先三世同爨。毓官福州司狱，满归，以母老不复仕。一日，会诸弟，泣申遗训，愿世世无异处，且祝天歃血以盟，自是大小百口，略无间言，同力合作，家道以殷。毓长兄瑞早世，嫂刘氏守志，毓率家人事之甚恭。次兄选继殁，嫂王氏，毓母以其少，许归改嫁。王氏曰：“妇无再嫁之义，愿事姑。”毓妹赘王佑，亡，妹念佑母无子，乞归朱氏养之。人谓孝友节义萃毓一家。元贞初，旌之。胡光远，太平人。母丧庐墓。一夕，梦母欲食鱼，晨起号天、将求鱼以祭，见生鱼五尾列墓前，俱有啮痕。邻里惊异，方共聚观，有獭出草中，浮水去。众知是獭所献。以状闻于官，表其闾。至顺间，永平厂龙遵，母病肿，三年不能起。忽思食鱼，遵求于市不得。归途叹恨，忽有鲤跃入其舟，作羹以献，母悦，病瘥。陈韶孙，广州番禺人。父浏以罪流肇州。韶孙年十岁，不忍父远谪，朝夕号泣，愿从。父不能夺，遂与俱往。跋涉万里不惮劳苦，道过辽阳，平章塔出见而悯焉。语之曰：“天子宽仁，罚不及嗣。边地苦寒，非汝所堪。吾返汝故乡，汝愿之乎？”韶孙曰：“即不能身代父，当死生以之，归非所愿也。”塔出惊异，以钱赏之。大德六年，浏死，韶孙哀恸，见者皆为之泣下。肇州万户府以闻，命遣还乡里。仍旌异之。李忠，晋宁人。幼孤，事母至孝。大德七年，地大震，郇保山移，所遇居民庐舍，皆摧压倾圯。将近忠家，分为二，行五十余步复合，忠家独完。吴国宝，雷州人。性孝友，父丧庐墓。大德八年，境内蝗害稼，惟国宝田无损。人皆以为孝感所致云。李茂，大名人。徙家杨州。父兴寿临卒，语茂曰：“吾病且死，尔善事母。”茂泣受命，奉母孟氏益谨。母尝病目失明，茂祷于泰安山，三年复明。又愿母寿，每夕祝天，乞损己年益母。孟氏竟年八十四而殁，居丧哀恸，闻者伤之。大德九年，扬州再火，延烧千余家，火及茂庐，皆风返而灭。事闻，旌之。羊仁，庐州庐江人。至元初，阿术兵南下，仁家为所掠，父被杀，母及兄弟皆散去。仁年七岁，买为汴人李子家奴，力作二十余年。子安怜之，纵为良。仁踪迹得母颍州蒙古军塔海家，兄於睢州蒙古军岳纳家，弟於邯郸连大家，皆为役，尚无恙。乃遍恳亲故贷得钞百锭，历诣诸家求赎之。经营百计，更六年，乃得遂。大小二十余口，复聚居为良，孝友甚笃，乡里美之。大德十一年，旌其家。又有黄觉经，建昌人。五岁，因乱失母。稍长，誓天诵佛书，愿求母所在。乃渡江涉淮，行乞而往，冲冒风雨，备历艰苦，至汝州梁县春店，得其母以归。章卿孙，蜀人，本刘氏。幼为章提刑养子，与母富氏相失三十八年，遍访於江西诸郡，迎归，养之。俞全，杭州人。幼被掠卖为刘糕家奴，后获为良，自汴步归杭，寻其母及姊，得之，事母以孝闻。李鹏飞，池州人。生母姚氏，为嫡母不容，改嫁为朱氏妻。鹏飞幼，不知也。年十九，思慕哀痛，誓学医以济人，愿早见母。行求三岁，至蕲州罗田县得焉。时朱氏方疫，鹏飞起之，遂迎还奉养。久之，复归朱氏，时渡江省觐，既卒，岁时携子孙往祭墓，终其身，并以有司所请，旌其闾。赵一德，龙兴新建人。至元十二年，国兵南伐，被俘至燕，为郑留守家奴。历事三世，号忠干。至大元年，一日，拜请於其主郑阿思兰及其母泽国大夫人，曰：“一德自去父母，得全生依门下者，三十余年矣，故乡万里，未获归省，虽思慕刻骨，未尝敢言，今父母已老，脱有不幸，则永为天地间罪人矣。”因伏地涕泣，不能起。阿思兰母子皆感动，许之归，期一岁而返。一德至家，父兄没，惟母在，年八十余。一德卜地葬二枢毕，欲少留事母，惧得罪，如期还燕。阿思兰母子叹曰：“彼贱隶，乃能是，吾可不成其孝乎！”即裂券纵为良。一德将辞归，会阿思兰以冤被诛，诏薄录其家。群奴各亡去，一德独奋曰：“主家有祸，吾忍同路人耶！”即留不去。与张锦童诣中书，诉枉状，得昭雪，还其所籍。大夫人劳一德曰：“当吏籍吾家时，亲戚不复顾，汝独冒险以白吾枉。疾风劲草，於汝见之。令吾家业即丧而复存者，皆汝力也，吾何以报汝？因分美田庐遗之。一德谢曰：“一德虽鄙人，非有利於是也。重哀吾主无罪而受戮，故留以报主。今老母八十余，得归侍奉，主之赐已厚矣，何以田庐为？”遂不受而去。皇庆元年，旌其门。王思聪，延安安塞人。素力田，农隙则教诸生，得束修以养亲。母丧，尽哀。父继娶杨氏，事之如所生。以家多幼稚，侵父食，别筑室曰养老堂奉之。朝夕定省，愈久不怠。父尝病剧，思聪忧甚，拜祈于天，额膝皆成疮，得神泉饮之，愈。后复失明，思聪舐之，即能视。县上状，命表异之。彻彻，担古思氏，幼丧父，事母笃孝。稍壮，母殁，恸哭顿绝，水浆不入口者三日。即葬，居丧有礼，每节序祭祀，哭泣常如袒括时，年四十余，思慕犹如孩童。每见人父母，则呜咽流涕。人问其故，曰：“人皆有父母，我独无，是以泣耳。”至大三年，褒异。王初应，漳州长泰人。至大四年二月，从父义士樵刘岭山。有虎出丛棘中，搏义士，伤右肩，初应赴救，抽镰刀刺虎鼻杀之，义士得生。泰定二年，同县施合德，父真，尝出耘，为虎扼于田，合德与从弟发仔持斧前杀虎，父得生。并旌其门。郑文嗣，婺州浦江人。其家十世同居，凡二百四十余年，一钱尺帛无敢私。至大间表其门。文嗣殁，从弟大和继主家事，益岩而有恩，家庭中凛如公府，子弟稍有过，颁白者犹鞭之。每遇岁时，大和坐堂上，群从子皆盛衣冠，雁行立左序下，以次进。拜跪奉觞上寿毕，皆肃容拱手，自右趋出，足武相衔，无敢参差者。见者嗟慕，谓有三代遗风。状闻，复其家。部使者余阙为书“东浙第一家”五字以褒之，大和方正，不奉浮屠、老子教，冠昏丧葬，必稽朱熹家礼而行执。亲丧哀甚，三年不御酒肉，子孙从化，皆孝谨。虽尝仕宦，不敢一毫有违家法。诸妇惟事女工，不使预家政。宗族里闾皆怀之以恩。家畜两马，一出，则一为之不食，人以为孝义所感。有《家范》三卷传于世。王荐，福宁人。性孝而好义，父尝疾甚，荐夜祷于天，愿减己年益父寿。父绝而复苏，告其友曰：“适有神人，黄衣红帕首，恍惚语我曰：‘汝子孝，上帝命锡汝十二龄。’”疾遂愈。后果十二年而卒。母沈氏病渴，语荐曰：“得瓜以啖我，渴可止。”时冬月，求於乡不得，行至深奥岭，值大雪，荐避雪树下，思母，仰天而哭。忽见岩石间青蔓离披，有二瓜焉，因摘归奉母。母食之，渴顿止。兄孟革合早世，嫂林氏更适刘仲山。仲山尝以田鬻於荐，及死，不能葬，且无子，族以其贫，莫肯为之后。荐即以田还之，使置后，且治葬焉。州禁民死不葬者，时民贫未葬者众，畏令，悉焚柩，弃骨野中。荐哀之，以地为义阡收瘗之。有死不能敛者，复买棺以赠。人皆感焉。至大四年，其乡旱，民艰籴。荐尽出储粟赈之，有施福等十一家，饥欲死，荐闻，恻然欲济之，家粟已竭。即以己田易谷百石分给之。福等得其活己。每月朔，会佛祠为祈福。福建宣慰司上状旌之。郭全，辽阳人。幼丧母，哀戚如成人。及壮，父庭玉又卒，居庐三载，啜粥面墨，事继母唐古氏甚孝。唐古氏生四子，皆幼，全躬耕以养。既长娶妇，各求分财异居，全不能止，凡田庐器物，悉自取朽敝者，奉唐古氏以居，甘旨无乏。唐古氏卒，全年六十余，哀痛毁瘠，庐其墓终丧。又有刘德，奉元人。父娶后妻何氏，德事之如所生。家贫，佣工取直，寸钱尺帛皆上之。四弟并何出，德抚爱优笃。年五十未娶，称贷得钱，先为弟求妇，诸弟亦化其德，一门蔼然。乡里称为刘佛子马。押忽，也里可温氏。素贫，事继母张氏、庶母吕氏，克尽子职。刘居敬，大都人。年十岁，继母郝氏病，居敬忧之，恳天以求代。状闻，并褒表之。杨白皋，扶风人。父清，母牛氏，牛氏尝病剧，白皋叩天求代，遂痊，如是者再。后牛氏失明，白皋登太白山取神泉洗之，复如故。牛氏殁，哀毁特甚，葬之日，大雨，独白皋墓前后数里密云蔽之，雨不沾土，送者大悦。葬毕，令妻卫氏家居养清，白皋独庐墓上，负土为坟，蔬食饮水，终其丧。清卒，亦如之。丁文忠，许州偃城人。业鼓冶。母和氏疾，与弟文孝谒力调侍。母卒，文忠庐墓侧，不与妻面者三年。父贵又疾，医不能疗，文忠造车一辆，兄弟共御之，载父祷于嵩山、五台、泰山、河渎诸祠，途遇异僧遗药而愈。延七年，旌之。邵敬祖，宛丘人。父丧庐墓。母继殁，河决，不克葬，殡于城西。敬祖露宿依其侧，风雨不去。友人哀之，为缚草舍疵之，前后居庐六年，两髀俱成湿疾。至治三年，旌其家。其后又有永平李彦忠，父丧庐墓，八年不至家。茶陵谭景星，幼失父，追念之，庐其墓十年。亳州郭成，年七十一，母丧，食粥庐墓一年，朝夕哭临。人哀其老而能孝。扈铎，汴梁兰阳人。蚤孤，育於伯父。及壮，事伯父如所生。伯父老无子，铎为买妾，岁余，产一女。其妾性颇不慧，熟寐，压女死。久之，伯父卒，铎丧之甚哀。遗服生一男，铎惩前失，告其母及妻妹护视之，己复庐户外，中夜审察，不敢安寝。弟能食，常自把哺，与同卧起，十年不少怠。弟有疾，铎夜稽颡星斗，哀祷曰：“天不伐余家，铎父子间可去一人，勿丧吾弟，使伯父无后也。”明旦，弟愈。母卒，哀毁逾礼，庐于墓侧，不理家事，宗族劝之归。铎曰：“今岁凶多盗，吾家虽贫，安知墓中无可欲乎！倘惊吾亲之灵，虽生何为！”卒守庐不去。孙秀实，大宁人。性刚毅，喜周人急。里人王仲和尝托秀实贷富人钞二千锭，贫不能偿，弃其亲逃去。数年，其亲思之，疾，秀实日馈薪米存问，终不乐。秀实哀之，悉为代偿，取券还其亲，复命奴控马赍金，访仲和使归，父子欢聚，闻者莫不嗟美。又李怀玉等贷秀实钞一千五百锭，宽以无偿，尽还其券不徵。复有买进，大同人。大德九年，地震，民居多伤，且乏食，进给酒药炭米济之。每岁冬，制木绵裘数百袭，衣寒者。买地为义阡，使无墓者葬之。李子或，陕西三原人。嫁不能嫁者五十余人，葬不能葬者五十。余丧焚逋券四万余贯，有司以名闻，并旌之。宗杞，大都人。年十九，父内宰卒，擗踊号泣，绝而复苏，水浆不入口三日。哀气伤心，遂成疾。伏卧床榻，犹哭不止，泪尽，继之以血。既葬，疾转甚。杞有继母，无他兄弟，度不能自起，作遗书嘱其妻杨氏曰：“汝善守志，以事吾母。”遂卒。杨氏遗腹生一男，人以为孝感，天不绝其嗣云。泰定三年，旌其门。赵荣，扶风人。母强氏有疾，荣割股肉啖之者三。复负母登太白山，祷于神，得圣水饮之，乃痊。后年七十五卒，荣号痛不食，三日方饮水，七日乃食粥。葬之日，白云庇其墓前后十五里，葬毕而散。荣负土成坟，庐其侧终丧。吴好直，华州蒲城人。父殁，事继母孝，兄弟尝求分财，好直劝谕不能止，即以己所当得悉推与之。出从师学，澹泊三十年，无少悔。又有甄城柴郁、陈舜咨皆能孝友，以己产分让兄弟。县令言状，并表美之。余丙，建德遂安人。幼丧母，泣血成疾。父亡，不忍葬，结庐古山下，殡其中，日闭户守视。有牧童遗火，延殡庐，丙与子慈亟扑不止，欲投身火中，与柩惧焚。俄暴雨，火灭。徐钰，镇江人。如冠，侍父镇，将之婺源。过丹阳小溪，镇乘桥失足，堕水中。同行者立岸上，不能救。钰投溪拥镇出，镇得挽行舟以升。钰力惫，且水势湍急，遂溺死，尸流四十五里，得于滩。江浙行省言状，表异之。尹莘，汴梁洧川人。至治初，游学於京师，忽梦母疾，心怪之。驰归，母已亡。居庐疏食，哀毁骨立，每鸡鸣而起，手治祭馔，诣墓所哭奠之，风雪不废。父辅臣尝疾疫，华侍奉汤药，衣不解带，尝其粪以验差剧，夜则祷於天曰：“莘母亡不能见，父病不能治，为人子若此，何以自立於世？愿死以代父命。”数日愈，乡里嗟异之。又有高唐孙希贤，母病痢，希贤阅方书，有曰：“血温身热者死，血凉身凉者生。”希贤尝之，其血温，乃号泣祈天，求身代之，母遂愈。高邮卜胜荣，母痢，不能药，日尝痢以求愈。兄疾，礼北辰，乞减己年延之。并痊。刘廷让，大宁武平人。至顺初，北方兵起，民被杀掠。廷让挈家避山中，有幼弟方乳，母王氏置于怀，兵急，廷让乃弃己子，一手抱幼弟，一手扶母，疾驱得免。事闻，旌之。刘通，亳州谯县人。家贫业农。母卜氏，好声乐，每眩技者以萧鼓至门，必令娱侍。或自歌舞，以悦母心。卜氏目失明，通誓断酒肉，祷之三十年不懈，卜氏年八十五，忽复明。至大间，鄱阳黄镒、皇庆间诸暨丁祥一，皆以亲丧明，以舌舐之，复能视。并命褒表。张旺舅，安丰霍丘人。幼失父，母陈氏居贫守志。旺舅九岁。卖饧以养。及长，母病，伏枕数月，旺舅无赀命医，惟日夜痛哭，礼天求代，未几遂愈。又自以生业微不能多给，竟不娶以终母年。县令言于朝，旌之。张思孝，华州人。母丧，以孝闻。父疾，调护甚至，不愈，以父涕氵夷半器，垂泣尽饮之，复洁斋致祷，乞以身代，未几，遂痊。至顺三年，表其门。杜佑，邳州人。河南行省署为三叉水马站提领。父成病于家，佑忽心惊，举体沾汗，即弃职归。父病始三日，遂祷神求代，且尝粪以验疾。父卒，庐墓尽哀，有驯兔之瑞。长寿，父帖住，官平章政事，生五子。长山寿早世，次即长寿、次永寿、福寿、忙古海牙。元统间，帖住殁，长寿哀毁尽礼。服阕，当荫叙，与弟罗拜母前曰：“吾父廉贫，诸弟未有所立，愿以职让永寿。”永寿让福寿，福寿曰：“二兄能让，福寿独不能耶！”以让忙古海牙，母从之。忙古海牙遂告荫，为太禧宗院神御殿侍礼佐郎，阶奉议大夫。兄弟奉母尤笃，邦闾美之。至大间，河中梁外僧亲丧，庐墓。兄那海为奥鲁官，自以尝远仕，不得养其亲，弃职，举外僧代之。人称外僧能孝，那海能义。又有畏吾氏秋秋，及濠州高中、嘉定武进，皆以侍亲不愿仕，以祖父荫让叔父昆弟云。孙瑾，镇江丹徒人。父丧，哀毁，严冬跣足而步，停柩四载，衣不解带，常食弼，诵佛书。及葬，载柩渡江，潮波方涌，俄顺风翼帆，如履平地。事继母唐氏尤孝，尝患痈，瑾亲吮之。又丧目，瑾舐之复明。唐氏卒，卜日将葬，时春苦雨，瑾夜号天乞霁，至旦，云日开朗，甫掩圹，阴气复合，雨注数日不止。又有吴希曾，睢宁人。父卒，葬之日大雨，希曾跪柩前，炷艾燃腕，火炽，雨止。既葬，庐於墓左，县上状，并旌之。张恭，河南偃师人。以兵部符署鹰房府案牍，亲老，辞归侍养，垦理先墓，身负水灌松柏。父丧，过哀。侍母冯氏尤谨。岁凶，恭夫妇采野菜为食，而营奉甘旨无乏。母有疾，恭手除溷秽，喂哺饮食，且尝粪以验疾势。天历初，西兵至河南，居民悉窜，恭守视母病，项中一剑不去，母惊悸而殁，恭居丧尽礼，人称孝焉。有诏旌其闾。訾汝道，德州齐河人。父兴卒，居丧，以孝闻。母高氏治家严，汝道承顺甚恭。母尝寝疾，昼夜不去侧。一日，母屏人授以金珠若干。曰：“汝素孝，室无私蓄，我一旦不讳，此物非汝有矣，可善藏之。毋令他兄弟知也。”汝道泣拜曰：“吾父母起艰难，成家业，今田宅牛羊已多，汝道恨无以报大恩，尚敢受此，以重不孝之罪乎！”竟辞之。母卒，哀毁，终丧不御酒肉。性尤友爱，二弟将析居，汝道悉以美田庐让之。二弟早世，抚诸孤如己子。乡人刘显等贫无以为生，汝道割己田各畀之，使食其租终身。里中尝大疫，有食瓜得汗而愈者，汝道即多市瓜，及携米，历户馈之。或曰：“厉气能染人，勿入也。”不听，益周行问所苦，然卒无恙。有死者，复赠以木彗椟，人咸感之。尝出麦粟贷人，至秋，蝗食嫁，人无以偿，汝道聚其券焚之。县令李让为请，旌其家。王庸，字伯常，雄州归信人。事母李氏以孝闻。母有疾，庸夜祷北辰，至叩头出血，母疾遂愈。及母卒，哀毁几绝，露处墓前，旦夕悲号。一夕，雷雨暴至，邻人持寝席往，欲蔽之，见庸所坐卧之地独不沾湿，咸叹异而去。复有蜜蜂数十房，来止其家，岁得蜜蜡，以供祭祀。黄贝斌，字止敬，临江人。父君道，延间求官京师，留贝斌江南。时席年幼，及既长，闻其父娶后妻。居永平乃往省之，则父殁已三年矣。庶母闻贝斌来，尽挟其赀去，更嫁，拒不见贝斌。贝斌号哭语人曰：“吾之来，为省吾父也。今不幸，吾父已殁，思奉其柩归而窆之，莫知其墓。苟得见庶母示以葬所，死不恨矣，尚忍利遗财邪！”久之，闻庶母居海滨，亟裹粮往，庶母复拒之，三日不纳。庶母之弟怜之，与偕至永平属县乐亭求父墓，又弗得。贝斌哭祷于神，一夕，梦老父以杖指葬处曰：“见片砖即可得。”明日即其地求之，庶母之弟曰：“真是时有某物可验。”启朽棺，得父骨以归。石明三者，与母居余姚山中，一日明三自外归，觅母不见，见壁穿而卧内有三虎子，知母为虎所害。乃尽杀虎子，砺巨斧立壁侧，伺母虎至，斫其脑裂而死。复往倚岩石傍，执斧伺候，斫杀牡虎。明三亦立死不仆，张目如生，所执斧牢不可拔。刘琦，岳州临湘人。生二岁，而母刘氏遭乱。陷于兵。琦独事其父。稍长，思其母不置，常叹曰：“人皆有母，而我独无！”辄欷泣下。及冠，请於父，往求其母，遍历河之南北、准之东西，数岁不得。后求得於池州之贵池，迎以归养。其后十五年而父殁，又三年而母殁，终丧犹蔬食。有司上其事，旌表其门曰“孝义”。刘源，归德中牟人。母吴氏，年七十余，病甚不能行。适兵火起，且延至其家，邻里俱逃，源力不能救，乃呼天号泣，趋入抱母，为火所焚而死。祝公荣，字大昌，处州丽水人。隐居养亲，事母甚孝。母殁，居丧尽礼。灶突失火，公荣力不能救，乃伏棺悲哭，其火自灭，乡里异之。塑二亲像於堂，朝夕事之如事生焉。陆思孝，绍兴山阴樵者，性至孝。母老病痢，思孝医祷久之，不效。思孝方欲圭刂股肉为糜以进，忽梦寝间，忄兄若有神人者授以药剂，思孝得而异之，即以奉母，其疾遂愈。姜兼，岩州淳安人。七岁而孤，与二兄养母至孝。母死，兼哀慕几绝。既葬，独居墓下，朝夕哭奠，寂焉荒山中，躬自樵爨，蔬食饮水，一衰麻寒暑不易。同里陈氏、戴氏子不能事其父母，闻兼之行，惭感而悔，皆迎养焉。胡伴侣，钧州密县人。其父实尝患心疾数月，几死，更数医俱莫能疗。伴侣乃斋沐焚香，泣告于天，以所佩小刀於右胁傍，圭刂其皮肤割脂一片，煎药以进，父疾遂瘳。其伤亦旋愈。朝廷旌表其门。王士弘，延安中部人。父搏有疾，士弘倾家赀求医，见医即拜，遍祷诸神，扣额成疮。父殁，哀毁尽礼，庐墓三年，足未尝至家。墓庐上有奇鹊来巢，飞鸟翔集，与士弘亲近，若相狎然，众咸异之。终丧，复建祠於茔前，朔望必往奠祭，虽风雨不废也。有司上其事于朝，旌表之。何从义，延安洛川人。祖良、祖母李氏偕亡，从义庐於墓侧，旦夕哀慕，不脱带，不食菜果，惟啖疏食而已。事父世荣、母王氏，孝养尤至。伯祖温、伯祖母郝氏，叔祖恭、叔祖母贺氏，叔祖让、叔祖母姜氏，叔父珍、叔母光氏，皆无子。比其亡也，从义咸为治葬，筑高坟，祭奠以礼，时人义之。哈都赤，大都固安州人。天性笃孝。幼孤，养母，母尝有疾，医治不痊，哈都赤砺其所佩小刀，拜天泣曰：“慈母生我劬劳，今当捐身报之。”乃割开左胁，取肉一片，作羹进母，母曰：“此何肉也？其甘如是！”数日而病愈。高必达，建昌人。五岁时，父明大忽弃家远游，莫知所适。必达既长，昼夜哀慕，乃娶妻以养母，而历往四方求其父，十余年不得见，心愈悲。忽相传黄州全真道院中有虚明子者，学道三十年矣，本姓高氏，建昌人也，匿姓名为道人云。必达询问，知为父，即往拜之。具言家世及己之所生岁月，大父每之丧葬始末，因哀号叩头不已。虚明犹瞑坐不顾，久之，斥曰：“我非汝父，不去何为？”必达留侍左右不少懈，辞气哀恻可矜。其徒谓虚明曰：“师有子如此，忍弗归乎？”丘明不得已，乃还家。必达孝养笃至，乡里称之。鲁德，渔阳人，宗圣公五十七代孙。母早亡，父仲祥再娶左氏。仲祥游襄阳，乐其土俗，因携左氏家焉，乱兵陷襄阳，遂失左氏。德遍往南土求之，五年乃得于广海间，奉迎以归，孝养甚至。有司以闻，诏旌复其家。靳，字克昌，徐州曲沃人。兄荣为奎章阁承制学士，奉母王氏官于朝。母殁，与兄荣护丧还家。至平定，大雷雨，流水骤至，伏柩上，荣呼之避水，不忍舍去，遂为水所漂没。后得王氏柩於三里外，得尸於五里外。诏赐《孝子靳碑》。黄道贤，泉州人。嫡母唐无子，道贤在襁褓，而生母苏以疾去。既长，思念生母，屡请於父，得召之归。道贤竭力养二母，得其欢心。父病笃，道贤昼夜奉汤药，不离膝下，遍求良医，莫效，乃夜祷于天，愿减己一纪之，以益父寿，其父遂愈。至元统二年乃殁，果符一纪之数。道贤居丧尽礼，负土筑坟，庐于墓侧，疏食终制。至元二年有司上其事，旌其门曰“孝子黄氏之门”。史彦斌，邳州人。嗜学，有孝行。至正十四年，河溢，金乡、鱼台坟墓多坏。彦斌母卒，虑有后患，乃为厚棺。刻铭曰：“邳州沙河店史彦斌母柩”，仍以四铁环钉其上，然后葬。明年，墓果为水所漂，彦斌缚草为人，置水中，仰天呼曰：母棺被水，不知其处，愿天矜怜哀子之心，假此刍灵指示母棺，言讫涕泣横流，乃乘舟随草人所之，经十余日，行三百余里，草人止桑林中，视之母柩在焉，载归，复葬之。张绍祖，字子让，颖州人。读书力学，以孝行闻于朝，特授河南路儒学教授。至正十五年，奉父避兵山间，贼至，执其父将杀之，绍祖泣曰：“吾父耆德善人，不当害，请杀我以代父死，且若等非父母所生乎？何忍害人父也。”贼怒，以戈击之，戈应手挫钝。因感而相谓曰：“此真孝子，不可害。”乃释之。李明德，瑞州路上高县人。读书有志操，孝行笃至。至正十四年，乱兵陷袁州，因抄掠上高，兵执其父欲杀之，明德泣告曰：“子岂不能代父乎，愿勿害吾父也！”兵遂杀明德而免其父，后以高寿终。张缉，字士明，益都胶州人。性孝友，能诗文。至正七年，与兄绅、弟经同领乡荐，由泽州儒学正转泰州幕职，弃之，养亲居杨州。十五年，扬州乱，缉母姬氏方卧病，贼突入卧内，举枪欲刺姬，缉以身蔽姬，枪中缉胁，三日而死。魏敬益，字士友，雄州容城人。性至孝，居母丧，哀毁骨立。素好施与，有男女失时者，出赀财为之嫁娶。岁岁老弱之饥者，为糜以食之。敬益有田仅十六顷，一日语其子曰：“自吾买四庄村之田十顷，环其村之民皆不能自给，吾深悯焉，今将以田归其人，汝谨守余田，可无馁也。”乃呼四庄村民谕之曰：吾买若等业，使若等贫不聊生，有亲无以养，吾之不仁甚矣，请以田归若等。”众闻皆愕眙不敢受，强与之，乃受，而言诸有司。有司以闻于中书，请加旌表。丞相贺太平叹曰：世乃有斯人哉！汤霖，字伯雨，龙兴新建人。早丧父，事母至孝。母尝病热，更数医弗能效。母不肯饮药，曰：“惟得冰，我疾乃可愈。”尔时天气甚燠，霖求冰不得，累日号哭於池忽闻池中戛戛有声，拭泪视之，乃冰澌也。亟取以奉母，其疾果愈。孙抑，字希武，世居晋宁洪洞县。抑登进士第，历仕至刑部郎中。关保之变，挈父母妻子避兵平阳之柏村。有乱兵至村剽掠，拔白刃吓抑母，求财不得，举刃欲斫之。抑亟以身蔽母，请代受斫，母乃得释。而抑父被虏去，不知所之。或语之日：“汝之父被驱而东矣，然东军得所掠民皆杀之，汝慎无往就死也。”抑曰：“吾可畏死而弃其父乎？”遂往，出入死地，屡濒危殆，卒得父以归。石永，绍兴新昌人。性淳厚，事亲至孝。值乱兵掠乡里，永父谦孙年八十，老不能行，永负父匿山谷中。乱兵执其父，欲杀之，永亟前抱父请以身代，兵遂杀永而释其父。王克己，延安中部人。父伯通殁，克己负土筑坟，庐于墓侧，貊高纵兵暴掠，县民皆逃窜，克己独守墓不去。家人呼之避兵，克己曰：“吾誓守墓三年，以报吾亲，虽死不可弃也。”遂不去。俄而兵至，见其身衣衰，形容憔悴。曰：“此孝子也！”遂不忍害，竟终丧而归。刘思敬，延安宜君人。事其继母沙氏、杜氏，孝养之至，无异亲母。父年八十，两目俱丧明，会乱兵剽掠其乡，思敬负父避于岩穴中。有兵至，欲杀思敬，思敬泣言曰：“我父老矣，又无目，我死不足惜，使我父何依乎？”兵邻其孝，不忍杀，父子皆免於难。吕，字伯通，晋安人。至正二十六年，郡城破，有卒入其室，拔白刃胁其母林氏索财宝，不得，挥刃欲斫母。急以身蔽母，而夺其刃，手指尽烈，被伤仆地，良久而苏。开目视母曰：“母幸无恙，我死无憾矣。”遂瞑目死。周乐，温州瑞安人。宋状元坦之后。父日成，通经能文。海贼窃据温州，拘日成置海舟上，乐随往，事其父甚谨。一日贼酋遣人沉日成于水，乐泣请曰：“我有祖母，幸留父侍养，请以己代父死。”不听，乐抱父不忍舍，遂同死焉。  

【`虞集道园学古录`】  

《题咬住学士?孝友卷》京城之巽隅，自门入循城，少西有桓楹在道北，表之曰：“蒙古氏咬住孝义之门。”每过而式之，求见其人不可得也。他日有事於太庙，予与执笾，见宫室之美而叹马。或告之曰：“昔英宗黄帝之广宗庙而大之也。”使人求楠豫章之材於江南，事岩众莫敢当，咬住氏受命以行。以便宜从事，民商不病，而工师告充。朝廷服其智决，则植表之家也。奉诏修《经世大典》，得怀庆路之书曰：“郡尝有蝗大至，守臣咬住出郡百余里，祷於古蜡神之祠。一夕大雨，蝗尽去。”问之，则又植表之人也，故予愿见而不可得。而咬住氏奉诏建寺集庆还，拜侍读入翰苑，得为同官。其孝义之事，已见国子祭酒鲁公所述，予又书此二事以记之。孝於亲者固可上贻於国，下及於民也欤！  

【`耻堂先生高斯得存蒿`】  

《跋卢氏友于堂记》：《西铭》之书，其仁人孝子之事乎！天之生物，使之一本，末有不实，本之病也。故天下罢癃残疾一有不遂，於吾之孝犹为未纯，况吾之真同胞而有不爱乎？《书》云：“惟孝，友于兄弟。”《诗》云：“兄弟既翕，和乐且耽。”子曰：“父母其顺矣乎。”圣人教孝之端，大率由此。出门举足之不谨，欲以行远登高，未有能至者也。黄山卢君筑室于墓，名曰“友于”，以志其先人之训。诸贤记而歌之备矣。复求予言，何以告之？虽然，人子之充其孝，莫先乎是，而非止於是也。卢君懋哉！  

【`林清源集`】  

《题浦江郑氏孝友卷》：周公制礼乐，四海兴孝悌。秦人事兼并，父子即分异。周礼不复兴，秦法未尝废，汉文不制作，贾生不流涕。箕扫习未除，粟布起肘臂。吁嗟大道衰，天下日多制，《关睢》德教行，何取张公艺。我闻郑氏先，子孝父罪贳。孝友垂家规，兄弟争死义。旌淑又伯年，旧德能世济。同堂二千指，聚食已九世。堂上坐黄发，堂下列幼稚。婚丧有彝礼。少长各定位，一家如唐虞，诸孙各俊。簪缨既联联，诗礼复继继。不独今人轻，古昔良不易。高山有乔木，下泽有芳蕙。帖子以好歌，薄俗可风厉。  

赋偶  

【`声律会元`】  

事父母，善兄弟。立爱立亲，事父事兄。恭恪是守，睦姻并施。遵南陔之戒而养所当养。笃棠□之燕而亲其可亲。曲尽终身之慕，复全立敬之雅。道之尽兮播棘薪之咏，乐且湛兮歌棠□之诗。达而敬长，此则明老老之爱。怀以事父，此则示亲亲之意。曾闵之德，我所当尽；尧舜之道，人皆可为。笃於事亲，欲菽水怡若，敬於从兄，则□华烨如。况血气之民，皆有尊亲之念，而孩提之童，谁无爱敬之心！  

储宫孝友  

【`册府元龟`】  

古者，并建师傅奉乎冢嫡，所以琢磨懿范，辅翼令猷。夫夫子之亲，存乎天性，兄弟之爱，谓之天伦。人道之先，何尚於此！蒸蒸之志，克奉於慈颜；怡怡之欢，溥敦於同气。则正家而定天下，推己而形四海，粢盛有寄，匕鬯无失。岂止问安之训道映於龙楼，致美之风事光於甲观而已哉！吴太子登，大帝之子也。自武昌迁都建业时登镇。后以弟虑卒，登往建业。住十余日，欲遣西还，深自陈乞，以久离定省，子道有阙。又，陈陆逊忠勤地所顾忧，帝遂留焉。登，所生庶贱，徐夫人少有母养之恩，后徐氏以妒废处吴，而步夫人最宠。步氏有赐，登不敢辞，拜受而已。徐氏使至，所赐衣服，必沐浴服之。登将拜太子，辞曰：“本立而道生，欲立太子，须先立后。”帝曰：“卿母安在？”对曰：“在吴。”帝默然。及为皇太子时，弟和有宠於帝，登亲敬待之如兄弟，常有欲让之心。梁昭明太子，性仁孝，自出宫常思恋不乐。高祖知之，每五日一朝，多便留永福省，或五日三日乃还宫。普通七年十一月，母丁贵嫔有疾，太子还永福省，朝夕侍疾，衣不解带。及薨，步从丧还宫，至殡，水浆不入口，每哭辄恸绝。高祖遣中书舍人顾协。宣旨曰：“毁不灭性，圣人之制。不胜丧比於不孝。有我在，那得自毁如此！可即强进饮粥。”太子奉敕，乃进数合。自是至葬，日进麦粥一次。高祖又敕曰：“闻汝所进过少，转就氵羸瘵。我此更无余病，正为如此，胸中亦比塞成病，故应强加饣粥，不俟我常尔悬心。”虽屡奉敕劝逼，终丧日止一溢，不尝菜果之味。体素壮，腰带十围，至是减削过半。每入朝，士庶见莫不泣。大通三年三月，寝疾。恐贻高祖忧，敕参问，辄自力手书启，及稍笃，左右欲启闻，犹不许。曰：“云何令至尊知我如此恶？”因便鸣咽。四月乙巳薨。时年三十一。哀太子大器，简文帝子，性宽和，兼神用端凝在於贼手，每不屈意。初，侯景西上，携太子同行。及其败归，部伍不复整肃，太子所乘船居后，不及贱众，左右心腹并劝因上入北。太子曰：“家国丧败，志不图生；主上蒙尘，宁忍违离。吾今亡匿，乃是叛父，非谓避贼。”涕泗呜咽，令即前进。贼以太子有器度，每常惮之，恐为后患，故先及祸。隋元德太子，昭炀帝长子也。生而高祖养於宫中，既长高祖尝谓曰：“当为尔娶妇。”昭应声而泣，高祖问其故，对曰：“汉王未婚时，常在至尊所，一朝娶妇，则便出外，惧将违离，是以啼耳。”高祖叹其有至性，特钟爱焉。唐太子弘，高帝子。显庆初，义阳、宣城，二公主以母得罪，幽于掖庭，太子见之惊恻，遽奏请令出降。会帝幸东都，留太子于京师监国。驾发数日，太子恋慕不已，帝闻之，遽追赴行所焉。弘尝受《春秋左氏传》于率更令郭瑜，至楚子、商臣之事，废卷而叹曰：“此事臣子所不忍闻，经籍圣人垂训，何故书此？”瑜对曰：“孔子修《春秋》，义存褒贬，故善恶必书。褒善以示伐，贬恶以诫后，故使商臣之恶，显于千载。”太子曰：“非唯口不可道，固亦耳不忍闻，请改读余书。”瑜再拜贺曰：“里名胜母，曾子不入；邑号朝歌，墨子回车。殿下诚孝实资，睿情天发，凶悖之迹，黜于视听。循奉德音，实深庆跃，臣闻安上理人，莫善于礼，非礼无以事天地之神，非礼无以辩君臣之位，故先王重焉。”  

孔子曰：“不学《礼》，无以立。请停《春秋》，而读《礼记》。”太子从之。  

【`文选`】  

《陈渊代宰相谢表》：肩尧聪明，躬舜孝友，念累朝之大典，将就新编，付直笔于近司，益重其选。  

不孝不友  

【`书`】  

《康诰》：矧惟不孝不友。子弗祗服厥父事，大伤厥考心。于父不能字厥子，乃疾厥子。于弟弗念天显，乃弗克恭厥兄，兄亦不念鞠子哀，大不友于弟。惟吊兹，不于我政人得罪。天惟与我民彝大泯乱。曰：“乃其速由文王作罚，刑兹无赦。”注：不孝不友之人，而尤为可恶者，当商之季，礼义不明，人纪废坏。子不能敬事其父，大伤父心；父不能爱子，乃疾恶其子，是父子相夷也。天显，犹《孝经》所谓天明，尊卑显然之序也。弟不念尊卑之序，而不能敬其兄，兄亦不念父母鞠养之劳，而大不友其弟。是兄弟相贼也。父子兄弟至于如此，苟不于我为政之人，而得罪焉。则天之与我民彝，必大泯灭而素乱矣。曰：昔言如此，则汝其速由文王，作罚刑此无赦，而惩戒之不可缓也。  

永乐大典  

## 卷之一万二千十六

二十有友  

交　友  

【`易`】  

兑象丽泽兑君子以朋友讲习程子曰：丽泽，二泽相附丽也。两泽相丽，交相浸润，互有滋益之象。故君子观其象而以朋友讲习。朋友讲习，互相益也。先儒谓天下之可说，莫若朋友讲习。然当明相益之象。  

【`书`】  

帝曰：契，百姓不亲，五吕不逊，汝作司徒，敬敷五教在宽。五品，父子有亲；君臣有我；夫妇有别；长幼有序；朋友有信，五教。以五者当然之理而为教也。  

【`诗`】  

《伐木》：燕朋友故旧也。自天子至于庶人，未有不须友以成者。亲亲以睦，友贤不弃，不遗故旧，则民德归厚矣。孔氏曰：朋是同门之称，友是同志之石，故旧，即昔日之朋友也，朋友新敌，通名敌旧。唯施久远，旧时不可更挥新，交则非贤不友，故变朋友日友贤也。亲亲以睦，指上常。友贤不弃，不遗故旧，即此篇是也。伐木丁丁，鸟鸣嘤嘤，出自幽谷，迁于乔水。嘤其鸣矣，求其友声；相彼鸟矣，犹求友声；矧伊人矣，不求友生。神之听之，终和且平。毛氏曰：丁丁，伐木声。朱氏曰：嘤嘤，鸟声之和。又郭璞曰：两鸟鸣。张氏曰：神之听之，终和且平。此为求友生。程氏曰：和，谓相好。平，谓不变。什方张氏曰：诗人多相因之词，如伐木而感鸟鸣，盖因此以兴焉故也，故下章皆以伐木言之。程氏曰：山中伐木，非一人能独为，必与同志者共之。既同其事，则朝亲好成朋友之义。伐木之人必有此义，况士君子乎？故赋伐木之人，敏其情，推其义，以劝朋友之道。燕朋友故旧，则歌之所以风天下。朋友故旧笃，则民德厚矣。继言马鸣嘤嘤，又以物情兴朋友之好。嘤嘤，相应和之和声。鸟声相应和，自幽谷升乔木，相追随，嘤然其鸣，盖求其应。友声谓应声。犹人之朋友相从也。视鸟如是，岂人而不求友乎？朋友之信，恒久不渝，可质于神明。  

【`周礼`】  

司谏纠万民之德而劝之朋友。宗伯以宾射之礼亲故旧朋友。  

【`礼记`】  

君子不尽人之欢，不竭人之忠，以全交也。儒有合志同方，营道同术，相下不厌久不相见，闻流言不信，义同而进，不同而退。其交友有如此者。同方、同术，志行也。闻流言不信，不信其友所行被毁而谤之。  

【`论语`】  

曾子曰：与朋友交而不信乎？子夏曰：与朋友交，言而有信。子曰。事君数，斯辱矣。朋友数，斯疏矣。老者安之，朋友信之。朋友切切亻思亻思，兄弟怡怡。居是邦也，事其大夫之贤者，友其士之仁者。曾子曰：君子以文会友，以友辅仁。注：讲学以会友，则道益明。取友以辅仁，则德日进。朋友死，无所归，于我殡。朋友之馈，虽车马，非祭肉，不拜。朱子曰：朋友有通财之义，故虽车马之重不拜。祭肉则拜者，敬其祖考，同于己亲也。此一节记孔子交朋友之义。子夏之门人问交于子张，子张曰：子夏云何？对曰：子夏曰：可者与之，其不可者拒之。子张曰：异乎吾所闻。君子尊贤而容众，嘉善而矜不能。我之大贤与，于人何所不容。我之不贤与，人将拒我，如之何？其拒人也。朱子曰：子夏之言迫狭，子张讥之是也。但其所言亦有过高之病。盖大贤虽无所不容，然大敌亦所当绝。不贤固不可以拒人，然损友亦所当远。学者不可不察。  

【`中庸`】  

子曰：所求乎朋友？先施之未能也。天下有达道五：父子也；君臣也；夫妇也；昆弟也；朋友之交也。  

【`孟子`】  

孟子曰：责善朋友之道也。使契为司徒，教以人伦。父子有亲；君臣有义；夫妇有别；长幼有序；朋友有信。万章曰：敢问交际何心也？孟子曰：恭也。万章问曰：敢问友。孟子曰：不挟长；不挟贵；不挟兄弟而友。友也者。友其德也。不可以有挟也。孟子谓万章曰：一乡之善士，斯友一乡之善士，一国之善士。斯友一国之善士，天下之善士，斯友天下之善士。  

【`孔子家语`】  

孔子曰：夫内行不修，身之罪也。行修而名不彰，友之罪也。故君子入则笃行，出则友贤。孔子曰：居而得贤友，福之次也。夫贤者言足听，故我之惮也。若严君在堂而明神处室矣。虽欲不著善其敢乎？曾子曰：押甚则相简，庄甚则不亲。是故君子之狎足以交欢，其庄足以成礼。  

【`白虎通`】  

朋友之道有四焉：近则正之，远则称之，乐则思之，患则死之。  

【`杨子`】  

君子先择而后交，小人先交而后择。故君子寡尤，小人多怨。君子修身而后交。天道交万物生，人道交功恸成。  

【`仲长子昌言`】  

幽闲则攻己之短，会同则述人之长。负我者我加厚焉，未有与人交若此，而见憎者也。  

【`魏文帝诗集`】  

论夫，阴阳交，万物成；君臣交，邦国治；士庶交，德行先。同忧乐，共富贵，而交道备矣。  

【`抱朴子`】  

《交际篇》：朋友之交，不宜杂浮。详交者不失人，而泛结者多后悔。故曩哲先择而后交，不先交而后择也。  

【`徐干中论`】  

君子之交人也。欢而不女木世，和而不同，好而不亻妄诈，学而不虚行。易亲而难媚，多恕而寡非。  

【`太平御览`】  

《周昭新撰》：交之为道，起自羲皇造化之初。君臣始立，而有人伦上下之叙，象天地交泰以左右于民也。唐虞三代莫不因之。故交全情亲，则国安治强；交败情垂，国危治弱。立交者欲其亲也，是故百姓不亲。禹作司徒，疏者能睦。廉颇、相如忍忿以崇厚，陈平、周勃感陆生而相亲，所以安赵于强敌，定汉于几殆。此交接之大义。帝王之极务闻之于易曰：交乃人伦之本务，王道之大义也。《谯子齐交》：譬之于物，犹素之白也，染之以蓝则青。游居交友亦人之所染也，韩起与田苏处，而成好仁之名。甘茂事史举，用显齐秦之功，曹参师盖公。致清静之治，窦长君兄弟出于贱隶，谨恭师友，皆为退让君子。语曰：蓬生麻中，不扶自直。此言虽小，可以喻大，必得其人，千里同好，固于胶漆，坚于金石。穷达不阻其分，毁誉不疑其实。《钟会刍艹荛论》：凡人之结交，诚宜德不忘衰，达不弃穷。不疑惑于谗构，不信受于流言。经长历远，久而逾固。而人多初隆而后薄，始密而终疏。斯何故也？皆由交静不发于神气，道数垂而不同权。以一时之术，取仓卒之利。有贪其财而交，有慕其势而交，有爱其色而交。三者既衰，疏薄由生。东方朔与公孙弘书口：盖闻爵禄不相责以礼。同类之游，不以远近为是。故东门先生居蓬户空穴之中，而魏公子一朝以百骑日宠之。吕望未尝与文王同席而坐，一朝让以天下半。夫大夫相知，何必以抚尘而游垂发，齐年偃伏以日数哉。  

【`杨龟山语录`】  

常□之言朋友不可相责望。盖君子恕以处朋友也。若为人朋友所以自处，则不可尔。周官以孝、友、睦、渊、任、恤、考人之行。若不可责人。圣人何以制法？夫邻里乡党力足以相助相持，犹不敢不勉。而况于朋友乎？  

【`朱子语类`】  

蜚卿问朋友之义，自天子至于庶人，皆须友以成。而陈安卿问目，只说以类聚，莫未谈朋友之义。否，曰此亦只说本来自是如此。自天子至于庶人，未有不须友以成，乃是后来事。说朋友功效如此，人自与人同类相求，牛羊亦各以类相从。朋友乃彝伦之一，今人不知有朋友之义者，只缘但知有四个要紧而不知朋友，亦不可阙。  

【`张子经学理窟`】  

张子曰：人之有朋友，不为燕安，所以辅佐其仁。今之朋友，择其善柔以相与，拍肩执袂以为气合。一言不合，怒气相加。朋友之际欲其相下不倦，故于朋友之间主其敬者日相亲，与得效最速。又曰：有潜心于道，忽为他虑引去者，此气也。旧习缠绕未能脱洒，毕竟无益，但乐于旧习耳。是故古人欲得朋友与琴瑟简编，常使必在于此。惟圣人知朋友之取益为多，故乐得朋友之求。  

【`性理会元`】  

朋友与君臣。父子、兄弟、夫妇同为天伦，天所叙也。自天子至于庶人，未有不顷友而成者。后世虽一介之士，朋友之道固缺矣，而况于等而上之者哉。盖不知德之可贵，不知成身之为重，此友道之所为缺也。使其知德之为贵，成身之为重，则其所以求友者，惟恐其不获已况敢有挟乎哉。  

南轩  

【`容斋随笔`】  

朋友之义甚重，天下之达道五：君臣、父子、兄弟、夫妇，而至朋友之交。故自天子至于庶人，未有不须友以成者，天下俗薄而朋友道绝，见于诗，不信乎朋友，弗获乎上。见于中庸、孟子，朋友信之，孔子之志也。车马衣裘与朋友共，子路之志也。与朋友交而信，曾子之志也。周礼六行五曰任，谓信于友也。汉唐以来，犹有范张、陈雷、元白、刘柳之徒，始终相与，不以死生贵贱易其心。本朝百年间，此风尚存，呜呼，今亡矣。  

【`东谷所见`】  

君子以文会友，以友辅仁，友也者，友其德也。当亲密之时，握手论心，必使君臣父子之伦，兄弟夫妇之伦，粹然一出于正，此交友第一义也。夫何世变日薄，友道扫地，惟酒馔追随，有无周济，秽言相谑，术数相胜。于是规图便利，谄谀取容，此妾妇耳，非友也。口舀以濡沫，甘效奔走，此奴隶耳，非友也。惟恐少有撄拂而取疏远，故随事苟徇而觊亲密，乘其父子之睚眦，即导之以不忠不孝，乘其兄弟之阋墙。即导之以不友不恭。乘其夫妇之反目，即导之以不琴不瑟，谬引古今眩乱是非。指鹿为马，野鸟为鸾，皆此等辈也。其间稍有见识廉耻者，必浩然而去。所友者惟小人，抑亦何所不至哉。  

【`册府元龟`】  

交友之道，其来尚矣。自天子至于庶人，未有不须友以成者也。故传有三益之训，易著断金之象，营道同术义表于切嗟，久要不忘，情见于生死，又岂止远方之为乐。淡水之相成哉。中古而下，盖有同德比义，神交心照，或倾盖以投分，或刎颈而为欢，靡思志操之异。遂忘年齿之隔，结发以共仕，纳禄以偕以，敦风雨之信，忘蓬荜之贱，通家而益厚，奕世而逾亲。以至抚字孤孀。拯济危阝厄，杀身以自誓，抱节而不变，斯皆古之不谄不渎，相先相死之士欤。  

【`元王恽秋涧集`】  

朋友列于五典，其所以为重者，志同而义在也。故粲然有文以相接，然有恩以相爱。不然，其与走者类聚而同游，飞者群分而并集，盖几希矣。诗人以代木废，特表夫友道之缺，深有旨哉。  

【`太平御览`】  

《鲁连子》：舜耕于历山而交益，陶于河滨而交禹。《家语》孔子遇程子，倾盖而语终日，甚相悦，顾谓子路曰：程子天下之贤士，取束帛以赠之。孔子柳下季为友。  

【`史记`】  

任参，楚大夫，与蔡大师子朝友。其子伍举与声子相善也。声子，子朝之子。伍举，子胥祖父椒举也。伍举娶于王子牟，五子牟为申公而亡。获罪出奔楚人曰：伍举实送之，伍举奔郑，将遂奔晋，声子将如晋，遇之于郑郊。班荆相与食，而言复故。班，布也。布荆，坐也。共议归楚事，朋友世亲。声子曰：子行也，吾必复子。申包胥，楚大夫，伍员与申包胥友，其亡也。谓申包胥曰：我必复楚国。复报也。申包胥曰：勉之，子能复之，我必能兴之。叔向适郑，蔑恶一言而善，执手以善，遂如故知。赵有处士，毛公藏于博徒，薛公藏于卖浆家。魏公子无忌，从此二人结交游也。管仲，字夷吾，颖上人也。少时常与鲍叔牙游，鲍叔知其贤，管仲贫困常欺鲍叔，鲍叔终善遇之。不以为言，已而鲍叔事齐公子小白，管仲事公子纠。及小白立为桓公，子纠乃死，管仲囚焉。鲍叔遂进管仲，管仲既任用于齐，齐桓公以霸，九合诸侠，一正天下，管仲之谋也。管仲曰：吾始困时，常与鲍叔贾分财利，多自与。鲍叔不以我为贪，知我贫也；吾尝为鲍叔谋事而更穷困，鲍叔不以我为愚，知时有利不利也；吾尝三仕三见逐于君，鲍叔不以我为不肖，知我不遭时也；吾尝三战三走，鲍叔不以我为怯，知我有老母也；公子纠败，召忽死之，吾幽囚受辱，鲍汉不以我为无耻，知我不羞小节，而耻功名不显于天下也。生我者父母。知我者鲍子也。鲍叔既进管仲，以身下之，子孙世禄于齐有封邑者十余世，常为名大夫。天下不多管仲之贤，而多鲍叔能知人也。《韩诗外传》鲍叔有疾，管仲为之不食，不内水浆。甯戚患之曰：鲍叔有疾，而为之不内水浆，无益于鲍叔，人将自伤，且鲍叔非君臣之恩，父子之亲，为之不内水浆，不亦失宜乎。管子曰：非子之所知也。昔者吾尝与鲍叔负贩于南阳，而见辱于市中。鲍子不以我为不勇者，知吾欲有名于天下，吾与鲍子说诸侯，三见而三不中，不以我为不肖者，知吾不遇贤主人，吾与鲍子分财而多自与，不以我为贪者，知吾贫无有也，生我者父母，知我者鲍子，士为知己者死，马为知御者良。鲍子卒，天下莫知，安用水浆？诚有知者惟为之死，亦何可伤乎？夏侯湛鲍叔像赞曰：鲍子，式昭德音，绸缪陈仲，二人同心。厥芳犹兰，其坠如金。遥遥景迹，君子攸钦。季札，吴公子也，聘于郑，见子产如旧相识。戒之以慎终。过晋，谓叔向曰，吾子志直，必思勉于难也。  

【`刘向说苑`】  

魏文侯叹田子方曰：自友子方也。君臣益亲，百姓益附，吾是以知友士之功焉。  

【`五典毓蒙事实`】  

六国时，张敏与高惠为友。每相思不得敏，便于梦往寻，但行至半路，即迷不知路。  

【`孔丛子`】  

子高游赵，平原君客之。有邹文节与子高相友善，及将还鲁，诸故人诀既毕。文节送行三宿，临别，文节流涕交顺。子高徒抗手而已，分背就路。其徒问之曰：先生与彼之子善，彼有恋恋之心，凄怆流涕，而先生厉声高揖，无乃非亲亲之谓乎？子高曰：始吾谓之子丈夫，乃今知其妇人也。人生则有四方之志，岂鹿豕也哉，而常群聚乎？  

【`陈留志`】  

韦庾，字宣明，襄邑人也。常居园中，故世谓之园公。与河内轵人角里先生、绮里季、夏黄公、为友，皆修道洁已，非义不践。当秦末，避代入商洛山，隐居自娱。  

【`刘向说苑`】  

伯牙子鼓琴，其友钟子期听之，方鼓琴而志在于太山。钟子期曰：善哉鼓琴，巍巍乎若太山，少选之间而志在流水。钟子期听之，曰：善哉鼓琴，汤汤乎若流水，钟子期死，伯牙子屏琴绝弦，终身不鼓。以为时无足为鼓琴者。  

【`汉书`】  

卢绾，丰人，与高祖同里。绾亲与太上皇相爱，高祖绾同日生，里中持羊酒贺两家亲相爱，生子同日，壮又相爱。《段会宗传》会宗为人好大节，矜功名，与谷永相友善。谷永闵其老复远出，子书戒曰：足下以柔远之令德，复典都护之重职，甚休甚休。若子之材，可优游都城而取卿相，何必勒功于昆山之侧？总领百蛮，怀柔殊俗，子之所长。愚无以喻，虽然，朋友以言赠行，敢不略意？方今汉德隆盛，远人宾服，传郑甘陈之功，没齿不可复见。愿吾子因循旧贯，母求奇功。终更亟还亦足以复雁门之。万里之外以身为本，愿详思愚言。  

【`五典毓蒙事实`】  

西汉郑当时，字庄，为太子舍人。常置驿马长安诸郊，请谢宾客。夜以继日，常恐不偏。其知友皆大父行，天下有名之士也。魏其，灌夫两人，相引重。相得甚欢，恨相见之晚。  

【`册府元龟`】  

龚胜，字君宾，龚舍，字君倩，皆楚人。相友著名节，故时号之楚两龚。胜位至太中大夫，归老于乡里，舍拜光禄大夫，不起。张释之，为廷尉，持法平允。中尉条侯周亚夫，与梁相山都侯王恢，咸结为亲友。繇此天下称之。陈遵，少与张竦，俱为京兆史。竦博学通达，以廉俭自守，而遵放纵不拘操行。虽异，然相亲友，哀帝之末俱著名字为后进寇。为后进人士之冠首也。何武，以射策甲科为郎，与翟方进交志相友。汲黯，善灌夫，郑当时，及宗正刘弃疾，黯位至主爵都尉。傅喜，封高武侯，与郑玄同门学，相友善。同门，谓同师也。萧育，为人严猛尚威，居官数免，稀迁。少与陈咸朱博为友。著闻当时，往者有王贡公，故长安语曰：萧朱结绶，王贡弹冠，言其相荐达也。萧育与陈咸俱以公卿子显名。咸最先进，年十八为左曹，二十余为御史中丞。时朱博尚为杜陵亭长，为咸育所攀援入王氏，后遂并历刺史郡守相，及为九卿，而博先至将军上卿。历位多于咸育，遂至丞相，育与博后有隙，不能终，故世以交为难矣。杜林，字伯山，与马援同乡里，素相亲厚，援从南方还，林马适死。援令子持马一匹，遗林。曰朋友有车马之馈，可具以备之。林受之，居数月林遣子奉书曰：将军内施九族，外有宾客，望恩者多。林父子两人，食列卿禄常有盈，今送钱五万，援受之。谓子曰：人当以此为法，是杜伯山所以胜我也。林位司空。寇恂，为颖川太守。执金吾；贾复部将，杀人于颖川。恂戮之，复以为耻。还过颖川，曰今见恂，必手刃之。恂闻不与相见，曰昔蔺相如不畏秦王而屈于廉颇者，为国也。区区之赵尚有此义，吾安可忘之乎？光武乃召恂与复相解，结友而去。寇恂，从光武破群贼，数与邓禹谋议，恂奇之，因奉牛酒共交欢，恂位执金吾。皋弘，为扬州从事，家代为吴郡冠族，少有英才，与桓荣相善。孔僖，曾祖父子建少游长安，与崔篆友善。僖与篆孙马因，复相友善。僖位临津令。梁鸿，友人京兆高恢，少好老子，隐于华阴山中。及鸿东游思恢，作诗曰：鸟嘤嘤兮友之期，念高子兮仆怀思，想念恢兮爰集兹。二人遂不复相见。恢亦高抗，终身不仕。王符，安定临淄人，少好学，有志操，与马融、窦章、张衡、崔瑗等并友善。陈重，少与同郡雷义为友。俱学鲁诗颜氏春秋，太守张云举重孝廉重以让义，前后十余通记云不听。义明年举孝廉，与俱在郎署后俱拜尚书郎。义坐事黜退，重见义去，亦以病免。又云，雷义举茂才，让于陈重，刺史不听，义遂佯狂被发，走不应命。乡里为之语曰：胶漆自谓坚，不如陈与雷也。崔瑗，与扶风马融，南阳张衡，特相友好。瑗位济北相。荀淑，博学有高行。与李固、李膺同志友善。淑位即陵侯相。张皓，字叔明，治律春秋，游学京师，与广汉镡，粲、汉中李邵、蜀郡张霸、共结为友善。皓位司空。逢萌，北海都昌人。与同郡徐房、平原季子云、王君公相友善。萌初为亭长，后连征不起。岑，南阳棘阳人。有高才，郭林宗、朱公叔等皆与为友。后州郡察举三府交辟，并不就。李燮，廉方自守。所交皆舍短取长，好成人之美。时颍川荀爽、贾彪，虽俱知名，而不相能。燮并交二子，情无适，莫世称其平正，位河南尹。郭泰，字林宗。游于洛阳，始见河南尹李膺。膺大奇之，遂相友善。于是名震京师。后归乡里，衣冠诸族送至河上，车数千车辆，林宗唯与李膺同舟而济，众宾望之以为神仙焉。泰徵有道，不就。王允，太原祁人也。世仕州郡为冠盖，同郡郭林宗尝见允而奇之曰：王生一日千里，王佐才也。遂与定交，位司徒。苑康，少受业太学，与郭林宗亲善，位太山太守。韩说，举孝廉，与议郎蔡邕友善，位江夏太守。闵仲叔，恬静养神弗没于物，与周党相友。党每遇仲叔，共含菽饮水。徵拜博士，不就。  

【`袁宏汉纪`】  

尹敏，字幼季与班彪相善。每相与谈，常日晏不食，书即至夜，夜即至旦。彪曰：相与久语为俗人所怪，然钟子期死，伯牙破琴惠施没。庄周杜门相遇难也。  

【`道学传`】  

杜京产，建武初，徵之。产曰：庄周持钓，岂为白壁所回辞不就。会稽孔道微亦守志，产与友善。  

【`五典毓蒙事实`】  

东汉王符，字节信。好学耿介，著书三十篇，号潜夫论。后皇甫规解官归，乡人有以货得雁门守者，赤去职还家。书刺谒规，规卧不起，既入问卿前主郡食雁美乎。有顷，又白王符在门，乃惊起，衣不及带，屣履出迎，援手同坐。时人语曰：徒见二千石，不如一缝掖。书生道义之为贵也。东汉陈蕃，不接宾客，惟徐樨来时设一榻，去则悬之。陈，字仲亏。荀淑，字季和。仲亏与子侄造季和讨论，是时德星聚。太史奏曰：五伯里内有贤人聚。后汉《陶侃传》陶侃，字士行，早孤贫，为县吏。鄱阳孝廉范达尝过侃时仓卒，无以待宾，其母乃截发，得以易酒肴乐，饮极欢，虽仆从亦过所望。  

【`萧湘录`】  

安凤，少与徐侃友善。凤至长安，忽逢侃携手叙别。侃留诗曰：君寄长安久，耻不还故乡。我别长安去，切在慰高堂。不意与离恨，泉下亦难忘。凤亦以诗赠别，又同泣分袂。及来年春，凤欲客长安，因梦侃。遂寄书达寿春。侃母得书泣谓附书人曰：侃死已三年，凤垂泪叹曰：我今日始悟侃诗中泉下亦难忘之句。  

【`范晔后汉书`】  

孔融，宙之子也。十岁从父诣京师，时河南尹李膺，简重来力外，云自非当世才艺英贤。通家子孙，辄不得进，融故造其门。云我与公积代通家子孙，膺乃召见。问父祖尝与仆有恩旧乎？曰然，吾先君孔子，与君先人李老君，同德比义而相师友，融与君岂非积代通家也？众奇之。第五伦，始以营长诣郡，尹鲜于褒见而异之。署为吏，后褒坐事在转高唐令。临去握臂诀曰：恨相知晚。肃宗始修古礼，巡狩方岳。崔马因上四巡颂，帝叹之。谓侍中窦宪曰：知崔马因乎？对曰：班固数为臣说之，然未见。帝曰：公爱班固，而忽崔马因，叶公之好龙也。可试见，马因候宪，宪倒屣迎笑谓马因曰：吾受诏交公，何得薄我哉？遂揖入也。钟皓，字季明，颍川长社人，皓少以笃，行称，同郡陈年不及皓，皓引与为友。张叔升，字彦真，陈留尉氏人也。有大志，叹曰：人生于世，白驹过隙耳。安能曲道媚世俗哉？守外黄令遇党锢去官，道逢友人，班荆而语曰：今阙下阉宦专权，因相向而泣。有老父过之曰：嗟乎！二大夫何泣之悲？龙不隐鳞，凤不藏翼。一世纲罗，泣将何及。二人欲与之言，不顾而退，升竟以党锢下狱死。孔奋，字君鱼，扶风茂陵人也。守姑臧长，治贵仁平。太守梁统，深相敬待。不以官属礼之，常迎于大门，引入见母。郅恽友人董子张者，父先为乡人所害，及子张病将终，恽往候之。子张病涕，视恽不能言，恽曰：吾知子不悲天命，而痛雠不复也。子张但目击而已。恽即起将客遮仇人，取其头以示子张，见而气绝。  

【`谢承后汉书`】  

王婴，字仲豪，与同郡蕴巨卿为友。推诚据信，不负言誓。  

【`郭林宗别传`】  

郭泰，字林宗。入颖川则友李元礼；至陈留则结符伟明；之外黄则亲韩子助；过蒲亭则师仇季智也。  

【`五典毓蒙事实`】  

东汉郭林宗，寓宿茅容家，旦夕容杀鸡为馔。林以为已设，既而以供其母。自以菜蔬与同饭。林宗起拜曰：卿贤乎哉，乃我友也！  

【`白氏六帖`】  

仇览，字季智。太学中与同郡符融比宇，常自守，融奇之曰：志士交结之秋，须务勤学守之何执？览正色曰：天子修太学，岂使人游谈其中乎？融告郭林宗，林宗因与融齐刺诣之。遂留宿，庄宗嗟叹下床为拜。  

【`续后汉书`】  

《周瑜传》：初孙坚兴义兵讨董卓，徙家于舒，坚子策与瑜同年，独相友善。瑜推道南大宅以含策，升堂拜母，有无通共。  

【`张横浦心传录`】  

东汉王丹，其子同门生丧亲，家在中山白，丹欲往奔慰。结侣将往丹怒挞之，令寄缣以祠焉。人问其故，丹曰：交道之难，未易言也。世称管鲍，次则王贡。张陈其终，萧朱隙其末，故知全者鲜矣。时人服其言。  

【`世说`】  

华歆，与管宁，邴原为友。三人号为一龙。歆为头，宁为尾，原为足。汉末，遭乱，原宁二人避地辽东，歆为豫章太守。及魏氏代汉，歆为司徒，让位于宁。辞不受，访原竟不往而乃卒。唐子西曰：邴原，管宁、皆盛德之士，而歆为之首，则歆之为人可知矣。然汉书称伏后之废，操使歆勒兵入宫收后，后闭户匿壁中，歆破户发壁而入，岂盛德之士哉。操虽奸雄，然使人各当其理。方是之时，魏氏群臣如董昭、夏侠、贾谊、程昱、郭嘉之流为不少，足以办此。何至使歆为之？歆果贤邪？操决不敢以此使之。以此事操，则歆决不得为贤者，陈寿作原传，称少与菅宁俱以操尚。称初不及歆，至作宁传，又称与原歆相友，岂三人相友而歆独无操尚乎？朋友出处不齐，理宜友之。操尚不同，则非所以为友矣。此余之所未解。  

【`马明叟实宾录`】  

魏荀粲，简重不与常人友，所交皆一时秀杰。既卒，至葬送者才十人，皆同时名士，哭之哀感动路人。  

【`虞预会稽典录`】  

盛宪，字孝章。初为台郎，常出游逢一童子，容貌非常，宪怪而问之，是鲁国孔融，年十余岁。宪下车执融手，载以归舍，与融谈宴，结为兄弟，升堂拜母，曰可贺宪，母昔有宪，宪今有弟。贺邵，字兴伯，山阴人也。为人美姿容，动静有常，与人交久而敬之。  

【`三国志`】  

荀攸，从弟也。太祖令曰：孤与荀公达周旋二十余年。初无毫毛可非者，公达贤人也。所谓温良恭俭让以得之。孔子称晏平仲善与人交，久而敬之，公达即其人也。将军张辽，与其护军武周有隙。辽就刺史温恢求交胡质，质辞以疾。辽出遇质曰：仆委意于君，何以相孤如此？质曰：古人之交也。多取知其不贪，奔北知其不怯，闻流言而不信，故可终也。武伯南身为雅士，往者将军称之不辍于口，今以睚眦之恨，反成嫌隙，况质才薄，岂能终好？是以不愿也。辽感其言，复与周平。袁侃，字公然，善与人交。在废兴之间，人之所趋务者常谦退不为也。时人以是称之，历任黄门选部。卢植，字子干，少事马融，与郑玄同门相友。蔡邕宾客盈座，闻王粲至门，倒屣迎之，粲至年幼容状短小，一座尽惊。邕曰：此王孙也，有异才，吾不如也。吾家书籍尽当与之。孔融才高倨傲，年在陈纪陈群之间。先与纪友，后与群交，更为纪拜之。孔融与蔡邕友善，邕卒后，有虎贲状貌类邕。融每酒酣，引与坐曰：虽无老成，且有典刑。魏传嘏，自少与冀州刺史裴徽，及散，骑常侍荀善。徽早亡，又与镇北将军何曾司空。陈泰，尚书仆射，荀岂页，后将军钟毓并善相友。综理朝事，惧为名臣。嘏位尚书仆射。钟会，年少，傅瑕以明智友之。司马徽，字德操，尝造庞德公。值其渡沔上祀先人墓，德操径入其室，呼德公妻子使速作黍。徐元直向云有客当来就我与庞公谭。其妻子皆罗列拜于堂下。奔走供设。须臾德公还，直入相就，不知何者是客也。德操年小德公十岁，兄事之，呼作庞公，故世人遂谓庞公是德公名，非也。诸葛孔明，每至庞德公家，独拜床下。德公初不令止。向朗，字巨达，少师事司马德操，与徐元直、韩德高、庞士元皆亲善，位至丞相长史。王凌与司马朗、贾逵友善，位太守。袁霸，陈郡扶乐人，袁涣从事弟子。魏初为大司农，与同郡何夔并知名于时而霸子亮，夔子曾与涣子侃复齐声友善。黄朗，弘通有性实，与东平右姓王惠阳为硕交，惠阳亲拜朗母于其床下。朗既仕至二千石而惠阳亦历长安令酒泉太守，故时人谓惠阳外似粗疏而内实坚密，宁不顾朗之本末，事朗母如已母，为通度也。陈矫为郡功曹使过泰山，泰山太守东郡薛悌异之。结为亲友，戏谓矫白：以郡吏而交二千石，邻国君屈从陪臣游不亦可乎？悌后为魏郡及尚书令，皆丞代矫。杜恕，为散骑黄门侍郎。时李丰为常侍黄门郎，袁侃见转为吏部郎，荀俣出为东郡太守，二人皆恕之同班友善。蜀许靖，汝南人。始兄事颖川陈纪，与陈郡袁涣、平原华歆、东海王朗等亲善，靖入蜀为司徒，歆朗及纪并靖子群。魏初为公辅大臣，咸与靖书，申陈旧好，情义矣欠至。张商，蜀郡成都人也。少与犍为杨恭友善，位辅汉将军。张嶷西郡人，召为从事，郡内士人袭禄姚亻由位二千石，当世有声名，皆与嶷友善。张飞字益德，少与关羽俱事先主。羽年长数岁，飞兄事之，位车骑将军。徐庶，字元直，先名福。与石韬字广元，相亲爱。初平中，中州兵起，乃与韬南客荆州，后又与诸葛亮特相善，及荆州内附，孔明与刘备相随去，福韬俱来北至黄初中，韬仕历郡守典农校尉，福至右中郎将御史中丞，建太和中，诸葛亮出陇右，闻元真广元仕财如此，叹曰：魏殊多士邪，何彼二人不见用乎！吴孙策下令曰：周公瑾与孤有总角之好，骨肉之分。孙策创业，命张昭为长史，抚军中郎将升堂拜母。如比肩之旧，斌之事一以委昭。吴张昭，字子布，与琅琊赵昱，东海王朗，俱齐名友善。位辅吴将军。陆绩字公纪。时虞翻旧齿名盛；庞统荆州令士年亦差长，皆与绩友善。位偏将军。步骘与卫于同年相善，俱以种瓜自给。书勤四体，夜诵经传。鲁肃代周瑜之当陆口，过吕蒙右下。肃意尚轻蒙，或说肃吕将军功日显，不可以故意待也。君宜顺之，肃遂往诣蒙。酒酣蒙问肃曰：君受重任与关羽为邻，将何计略以备不虞，因为书五策，肃于是越席就之。拊其背曰：吕子明吾不知卿才略所及，乃至于此，遂拜蒙母，结友而别。鲁肃，临淮人也。家富于财。周瑜为居巢长，将数百人故过候肃并求资粮，肃家有两米各三千斛，肃乃指一与周瑜，瑜亦知其奇也，遂相亲结，定侨札之分。肃后使荆州，到当阳与刘备会，时诸葛亮与相隋。肃谓亮曰，我子瑜友也。即共定交，肃卒，诸葛亦为发哀，位横江将军。聂友字文悌，豫章人为郡功曹使至都，诸葛恪友之。严峻避乱江东，与诸葛瑾，步骘齐名友善，性质直纯厚。其于人物忠告善道志存补益，位尚书令。陈表少知名。与诸葛恪，顾谭，张休等并侍东宫皆其亲友。尚书暨艳亦与表善，位偏将军。孙皎为征卢将军，善于交结，与诸葛瑾至厚，位征卢将军。高岱，字孔文受性聪达，轻财贵义其友士拔奇取于未显，所友八人无名氏，皆世之英伟也。吴旗与张温，顾谭友善。  

【`世说`】  

陆机，赴假还洛，辎重甚盛，载渊与年少掠之。渊在岸上，据胡床，指挥左右，皆得其宜。渊既有风标锋颖，虽处鄙事，神气独异于众。机于船屋上遥谓之曰：卿才如此。亦复作劫。渊便流涕投剑归机，辞属非常。机弥重之，便与定交咋笔荐焉。  

【`江表传`】  

吴有程普者，颇以年长，数凌侮周瑜。瑜折节下容，终不之与校。晋后自敬服而亲重之。乃告人曰：与周公瑾交，若饮醇醪，不觉自醉。  

【`白氏六帖`】  

庾衮与诸兄过邑人陈准，兄弟友之，拜其母，衮独不拜，曰：拜人之母，将同于子，其义至大。邻人楮德，隐逸养亲，老而无倦，衮每拜之。  

【`晋书`】  

王蕴为浙江东五郡镇军将军，会稽内史，时王悦来拜墓，蕴子恭往省之，素相善。遂留十馀日方还。蕴问其故，恭曰：与阿太语，蝉连不得归。蕴曰：恐阿太非尔之友，阿太悦小字也。后竟乘初好，时以为知人。王龚字，孝伯，清操过人。才地自负，恒有宰相之望。与王沉齐名友善，陆机，吴人也。文章冠代，至太康末，与弟云造太常张华，华素重其名如旧相识，曰伐吴之役，利狱二俊。荀崧与王敦，顾荣，陆机等友善。刘敬宣，字万寿，为散骑常侍，宽厚待士，多伎艺弓马音律，无事不善，时尚书仆射谢混，自负才地，少所交纳。与敬宣相遇，便尽著欢。或问混曰：乡未尝轾交与人，而倾盖于万寿，何也？混曰：人之相知，岂可以一涂限，孔文举礼太史子义，夫岂有非之者邪？裴邵，字道期。元帝初为安东将军，以邵为长名王导为司马，二人相与为深交友。及道期卒，王导为司空，既拜叹曰：裴道期王乔在，吾不得独登此位。解系，字少连济南人也。系及二弟结育并清身洁己，甚有声誉。时荀门宗弘盛，诸子谓系等曰：我与卿为友，应向我公拜。曰：我与君尊先使君亲厚。系曰：不奉先君遗教，公若与先君厚，往日哀顿，当垂书问亲厚之诲，非所敢承。父子大惭。王氵蒙，字仲祖，与沛国刘忄炎齐名友善，忄炎常称氵蒙性至通，而自然有节，氵蒙每云刘君知我，胜我自知。时人以忄炎方荀奉倩，氵蒙比袁曜卿。凡称风流者，举氵蒙忄炎为宗焉。位司徒左长史。虞马裴字思行，谭之兄子也。虽机干不及于谭，然而素行过之，与谯国桓彝俱为吏部郎。情好甚笃。彝遣温拜马裴，马裴使子谷拜彝。荀羡弱冠，与王洽齐名。沛国刘忄炎，太原王氵蒙，陈郡殷浩，并与交好。位兖州刺史，王机，字令明慕王澄为人，澄亦雅知之以为己亚，遂与友善，机位交州刺史。何偃，叔悠之，与琅琊王微相善。悠之卒，微与偃书曰：吾与义兴，直恨相知之晚，每惟君子知我，若夫嘉我小善，矜余不能，惟贤叔尔。阮藉，素与王浑为友。浑子戎年十五，随浑在即舍。戎少籍二十岁，而籍与之交。藉每适浑，俄顷辄去。过视戎良久，然后出谓浑曰：冲王戎字也。清赏，非卿伦也。共卿言不如共阿戎谈，戎每与籍为竹林之游，戎尝后至。籍曰：俗物已复来败人意。戎笑曰：卿辈意亦复易败尔，籍位步兵校尉。羊曼，任达颓纵好饮酒。温峤，庚亮，阮放、桓彝，同志友善，并为中兴名士。时州里称陈留阮放为宏伯，高平郗鉴为放伯，太山胡母辅之为达伯，济阴卞壶为裁伯，陈留蔡谟为即伯，陈留阮孚为诞伯，高平刘绥为秀伯，而曼为黑沓伯。凡八伯，盖拟古之八隽，曼位丹阳尹。王接字祖游，平阳太守柳澹，散骑侍郎裴遐，尚书仆射邓攸，皆与接友善，位尚书殿中郎。山简为征南将军镇夏口，华轶以江州作难，或劝简讨之。简曰：与彦夏华轶字旧友，为之惆怅，简岂利人之机以为功伐乎？其笃厚如此。习凿齿，为桓温别驾，善尺牍，论议，温甚器遇之，时清谈文章之士韩伯伏滔等，并相友善。邓粲，长沙人。少以高洁著名，与南阳刘马之，南郡刘尚公，同志友善，并不应州辟命。  

【`沈东阳野史`】  

晋桓温少与殷浩友善，殷尝作诗示温。温玩侮之曰：汝慎勿犯我，犯我当出汝诗示人。  

【`晋中兴书`】  

郗超所交皆一时秀美，虽寒门后进亦拔而友之。死之日，贵贱操笔为诔者四十馀人，其为物所宗贵如此。东瓯沃壤，名士多乐居之。太传谢安未仕时，亦居东土，共王羲之，孙绰，李充，许询，道林，皆文羲冠世，共相友昵。华谭所友人袁甫者字公胄，历阳人，少能言议，与谭齐名友善，太安中，入洛，谭与甫书曰：诚以枯泽非应龙之渊，棘林非鸾凤之窟，昔食其自匿监，门非高祖不长揖。孔明躬稼南阳，非刘氏不驰驱。望云霄而偶翮，见鸿渐之轾羽，瞻长涂而高鸣，知骐骥之迅足。庚翼字雉恭，时京兆杜又。陈郡商浩并才名冠世，而翼弗之重。每语人曰：此辈宜束之高阁，俟天下平然后议其所任耳。唯与桓彝友善，在总角之中，便相期终始。薛兼与同郡纪瞻广阳闵鸿，吴郡顾荣，会稽贺循，同志友善。初入洛，司空张华见而叹息曰：南金色。晋刘煦，初隐居上谷太宁山，与吕梦奇，张麟，结庵共处，以吟诵自娱。  

【`向秀别传`】  

秀字子期，少为同郡山涛所知，又与谯国嵇康，东平吕安友善，其趋舍进止无不同，造事营生业亦不异。常与康偶锻于洛邑，与吕安灌园于山阳，收其馀利以供酒食之费。或率尔相携观原野，极游浪之势，亦不计远近，或经日乃归复修常业。  

【`晋竹林七贤论`】  

嵇康，字叔夜，与东平吕安少相知友。每一相思，辄千里命驾，安来值康不在，兄喜出迎之不前，题门上作凤字而去。喜不悟，康至，云凤凡鸟也。  

【`世说`】  

晋王羲之，字逸少。郗夫人谓二弟司空郎中暗与昙曰：王家见二谢，倾筐倒写，见尔来平平尔，无烦复往。二谢，安石，万石也。  

【`嵇康高士传`】  

逢萌，条房，李云，王尊同时相友，世号之四子。  

【`袁宏山涛别传`】  

陈留，阮籍，谯国嵇康，并高才远识。少有陪其契者，涛初不识，一与相遇便为神交。  

【`记纂渊海`】  

孙盛与殷浩友善，每谈论，食冷而复暖者数四。  

【`王智深宋纪`】  

姚苌单骑度淮，见豫州刺史谢尚于寿阳，幅巾以待之。一面如旧相识。  

【`册府元龟`】  

嵇康，恬静寡欲，宽简有大量，东平吕安服康高致，每一相思，辄千里命驾，康友而善之。康所与神交者，陈留阮籍河内山涛，豫其流者，河内向秀，沛国刘伶，籍兄子咸。琅邪王戎，遂为竹林之游，世所谓竹林七贤也。康位中散大夫。山涛，字巨源，与嵇康吕安善，后遇阮藉，使为竹林之交，著忘言之论。康后坐事临诛，谓子绍曰：巨源在，汝不孤矣。涛晚与尚书和逍交，又与钟会裴秀并申昵。以二人居势争权，涛平心处中各得其所，而俱无恨焉，位司徒。晋夏侠湛，幼有盛才，文章宏富善构新词而美容观，与潘岳友善。每行止同舆接茵，京都谓之连璧，位散骑常侍。蔡廓与北地传隆相善。廓子兴宗，修父友敬，向柳有学义才能，太尉袁淑，司空徐湛之，东阳州刺史颜竣，皆与友善。颜延之既废于家，中书令王球，名公子延之慕焉，球亦爱其材，情好甚款。萧惠开为太子舍人，与汝南周朗同官友善，以偏奇相尚。王僧虔为太子舍人，退黜少交接，与袁淑谢庄善。孔遏字世远好典故事学，与王俭至交。南齐杜京产，开舍授学，征为员外散骑侍郎，不就。会稽孔道征守至业不仕，京产与之友善，一曰会稽孔觊，清刚有节，一见而为款交。王僧孺，初与任遇竟陵王西邸，以文学友会，及僧孺出为唐令赠诗，其略曰：子唯见知，唯余知子，观行视言，要终犹始，敬之重之，如兰如芭。徐伯珍，东阳人。积学十年，究寻经史，游学者多依之。征士沈俨造膝谈论中以素交。梁范云，字颜龙，父抗为郢府参军，云随父在郢时，吴兴沈约，新野庚杲之，与抗同府，见而友之。刘季连，会稽人，石文安相善，文安字守休，隐居乡里，专行礼让，代季连为尚书左丞，出为江夏内史，又代季连入为御史中丞。张率，吴郡人。与同郡陆亻垂幼相友狎，常同载，诣左卫将军沈约，适值任在焉，约乃谓曰：此二子后进才秀，皆南金也，乡可与定交。由此与友善。陆亻垂与乐安任友善，为感知己，赋以赠，因此名以报之。到溉与兄沼，弟洽俱知名，乐安任大相赏好。天监初，出守义兴，要溉洽之郡为山泽之游。还为御史中丞，后进宗之时有彭城刘孝绰，到苞刘孺，吴郡陆亻垂张率陈郡殷芸沛国刘显及溉洽车执日至，号曰兰台聚。陆亻垂赠诗云：和风杂美气，下有真人游。壮矣荀文若，贤兮陈太丘。今则兰台聚，方今信为俦。任君本达识，张子复清修。即有绝尘到，复见黄中刘。时谓为任君，比汉之三君到则溉兄弟也。后溉为左民尚书，不好交游，唯与朱异刘之遴、张绾同志友密，及卧疾于家，门可罗雀，三君每岁常鸣驺枉道，存问置酒，叙平生而去。刘讠于一造阮存绪，即顾以神交，氵于族兄高欠。又履高操三人日夕招携，故都下谓之三隐，谢徽与河东裴子野，沛国刘显同官友善。子野尝为寒夜直宿赋以赠徽为感友赋以雠之。梁萧励少交结，唯与河东裴予野，范阳张缵善。韦正与东海王僧孺友善，及僧孺为尚书吏部参掌大选，实友故人莫不顾意，正独澹然，及僧孺摈废之后，正复为笃素分有逾曩日，论者称焉。后魏崔模，长者笃厚不营利，与崔顾相亲，往来如家。卢义僖，宽和畏慎，不忘交矣欠与魏子建情好尤笃，言无所隐，封轨与光禄大夫武道孙惠蔚，同志友善。蔚每推轨曰：封生之于经义，非但章句可奇，然标有刚格，绕括大归，吾所弗如者多矣。辛绍先，敏悟有识量，与广平游明根，范阳卢度世，同郡季承等甚相友善。毕众敬，自兖州刺史徵还京师，年已七十，太和中，高祖宾礼旧老，众敬与咸阳公高允引至方山，虽文武奢俭，好尚不同，然亦与允甚相爱敬，接膝谈款有若平生。李彪为度支尚书，与宋弁结管鲍之交，弁为大中正，与孝文私议犹以寒地处之。殊不欲徵相优假，彪亦知之不以为恨。及弁卒，彪痛之无已，为之哀诛，备尽辛酸。李志，字鸿道，彪之子，博学有才干。年十馀岁便能属文，彪甚奇之，谓崔鸫曰：子宜与鸿道为二鸿于洛阳，鸿遂与志交款往来。张彝性公强有风气，历览经史，与卢渊、李安民等结为亲友。往来朝会常相追随，渊为令，安民与彝并为散令。崔休，举秀才入京城，与中书郎宋弁，通直郎邢峦，雅相知友。曹世表，性雅正，涉猎群书，与武威贾思伯，范阳卢同，陇西辛雄等并相友善。李叔虎，好学博闻有识度，为乡闾所称。大和中，拜中书博士，与清河崔光，河间邢峦，并相亲友。羊深，有风尚，学涉经史，好文章，兼长几案，少与陇西李神隽同志友善。邢臧博学有藻思，与裴敬宪卢观兄弟等并结交友，封肃为尚书左中兵部郎中，性恭俭不妄交游，唯是崔励及励从兄鸿，尤相亲善。胡叟为武威将见车马荣华者，视之蔑如也。一见高允曰：吴郑之交，以纟宁缟为美谈，吾之于子，以弦韦为幽贽，以此言之，彼无可女鬼也。北齐袁聿修，历任清华赵彦深为水部郎中，同在一院，因成交友，彦深后被沙汰，私门生藜翟艹聿修犹以故情存问往来。薛道衡，北齐时待诏文林馆，与范阳卢思道，安平李德林齐名友善。陆昂，为河间邢劭所赏，劭又与其父子璋父游，尝谓子璋云，吾以卿老蚌复出明珠。裴让之，与杨友善，相遇则清淡竟日，每云：此人风流警拔，裴文季为不亡矣。薛慎，字伯护，好学能属文，善草书，与同郡裴叔逸，裴诹之，柳蚪，范阳卢柔，陇西李际并友善。封孝琬性恬静，颇好文咏。太子少师邢劭士兵尚书王日斥并先达高才，与孝婉友善。  

【`南史`】  

《向桢传》：桢弟柳，字玄季，有学义才能，立身方雅，太尉袁淑，司空徐湛之，东杨州刺史颜竣皆与友善。及竣贵柳犹以素情自许，不推先之。顺阳范璩诫柳曰：名位不同，礼有异数，卿何得作曩时意耶？柳曰：我与士逊心期久矣，岂可一旦以势利处之。及柳为南康郡涉义宣事败，击建康狱，屡密请竣求相申救，孝武尝与竣言及柳事，竟不助之，柳遂伏法。  

【`北史`】  

卢怀仁有行检，善与人交，与琅琊王衍，陇西李寿之情好相得，尝语衍曰：昔太丘道广，许劭知而不顾，嵇生峭立，钟会遇而绝言，吾处季孟之间，去其太甚。衍曰然。《辛绍先传》：绍先子穆与彭城陈敬文友善，敬文弟敬武少为沙门，从师远学，经久不返，敬文病临卒以杂纟麦二十匹托穆与敬武。穆久不得见，经二十年始于洛阳见敬武，以物还之，封题如故。故世称廉信。  

【`册府元龟`】  

房彦谦有令名，少与太原王邵北海高构修艹县李刚，河东柳，薛纟需皆一时知名雅谈之士，彦谦并与为友，虽冠盖成刊。而门无杂宾，体资文雅，深达政务，有识者咸以远大许之，彦谦为若阝州司马内史侍郎，薛道衡一代文宗，位望清显，所与交结皆海内名贤。重彦谦为人深加友敬，及为襄州总管，辞翰往来，交错道路。炀帝嗣位，道衡转收番州，路经彦谦所，留连数日，屑涕而别。裴肃少刚正，有局度，少与安定梁毗，同志友善。隋刘焯聪敏沈深，弱不好弄，与河间刘炫结盟为友。崔年十六，太守请为功曹，不就。少与范阳卢思道，陇西辛德源同志友善。王孝藉，少好学，博览群言，与河间刘炫同志友善。元岩以名节自许，少与渤海高颖，太原王韶同志友善。陆馀庆少与知名之士，陈子昂，宋之问，卢藏用，道士司马承祯，道人法成等交游。虽才学不逮子昂等，而风流强辩过之。韦陟中书令安石之子。与弟斌，文华当代，俱有盛名，开元中才名之士王维，崔颢，卢象等常与陟唱和游处。广平公每见陟叹曰：盛德遗范尽在是矣。郗纯少时为李邕张九龄等知遇，尤以词学见推。与颜真卿，萧颖士，李华，邵轸同志友善。故天宝中语曰，殷、颜、柳、陆、萧、李、邵、赵以其重行义敦交道也。权皋天宝末，移家于洪州，改著作郎，不起。京师蹂于胡骑士君子多以家渡江东，名如李华，柳识兄弟者，皆仰皋之德而友善也。刘允济善属文，与绛州王勃早齐名，特相友善。崔造，与韩会，卢东美，张正则为友，皆侨居上元，好谈经济之略。常以王佐自许，时人号为四夔。郗士美，少好学，善记览，父友颜真卿，萧颖士辈，常与之讨论经传，应对如流。既而相谓曰：吾曹异日当交二郄之间矣。薛登博涉文史，与徐坚刘子玄，齐名友善。  

【`海录碎事`】  

陆惠晓，与张融并居。其间有池上有二株杨柳，何点叹曰：此池便是醴泉，此木便是交让。旧传有交让渎，因张陆也。  

【`太平御览`】  

王，始隐居时，与房元龄，杜如晦善。母李氏常曰：我儿必贵，未知所与友者何如入。试与偕来，会元龄等过其家，其母窥见大惊，速具酒食欢尽日。喜曰：二子公辅器汝贵不疑。朱敬则毫州永城人也。长寿中为右补阙，家代孝义，敬则倜傥，早以词学知名。与左史江融，尚书左仆射魏元忠相友善。张九龄素与中书侍郎严挺之，尚书左丞袁仁敬，右庶子染升卿，御史中丞卢怡，结交友善，挺之等皆有才干，而交道终始不渝，甚为当时之所称也。刘孝孙者荆州人也。祖贞周石台太守，孝孙弱冠知名。与当时词人虞世南，蔡君和孔德绍，庚自直，刘斌等登临山水结为交会。陆象先弟，监察御史景倩，吏部侍郎景融，大理正景献，河南令景衣商皆有美誉。僧一行少时与象先昆弟友善，常谓人曰：陆氏兄弟皆有才行，古之荀陈无以加也。杨纂华州华阴县人也。父文伟隋温州刺史，纂略涉经史，尤明时务。少与琅琊颜师古，敦煌令狐德音芬友善。大业中进士举终为考功郎中。元亨传亨年十二，魏恭帝在储宫，引为交友释褐千牛备身。  

【`唐书`】  

武德中，元敬为秘书郎，太宗召为天策府参军兼直记室，薛收与元敬俱为文学馆学士，时房杜等，处心腹之寄，深相友托，元敬畏于权势，竟不之狎。如晦常云：小记室不可得而亲，不可得而疏。柳公绰，性端介寡合，与钱徽，将又，杜元颖，薛存诚，文雅相知，交情疑密，为吏部员外郎，及武元衡罢相，镇西蜀，与裴度俱为元衡判官，尤相善。公绰先度入为吏部郎中，度以诗饯别，有“两人同日事征西”之句。《卢藏用传》卢藏用隐终南少室二山，与陈子昂，赵贞固友善。子昂贞固前死，藏用抚其孤有恩，人称能终始交。刘知几，与吴兢等交。常曰：海内知我者数子而已。郑纟因少有奇志，所交皆是天下名士。韦夏卿与齐映善，同游终年，不见喜愠。《元稹传》元稹，河南人。拜膳部员外郎，迁中书舍人翰林承旨学士，数召入，礼遇益厚，自谓得言天下事，中人争与稹友，魏弘简在枢密尤相善。裴度出屯镇州，有所论奏共沮却之度，三上疏，来力弘简、稹，倾乱国政，陛下欲平贼，当先清朝廷乃可，帝迫群议，乃罢弘简而出稹为工部侍郎。然眷倚不衰，未几，进同中书门下平章事。严挺之，重交游，许与生死不易其操。  

【`唐`】  

赵宗儒父骅敦，交友行义，不以夷险恩操。少与商寅、颜真卿、柳芳、陆据，萧颖士、李华，邵轸善，时为语曰：商、颜、柳、陆、萧、李、邵、赵。  

【`唐阙史`】  

路舍人犀，与卢给事弘正，性情相善，紫微清瘦古澹，未尝言朝市，夕拜魁梧，富贵未尝言山水。紫微日谋高卧，有制草则就宅视之，夕拜未尝乞告，有宾客则就省谒之，虽秦吴所尚，而埙篪其友，一日雪满玉京，紫微在假，夕拜将欲晏入，先及路门，紫微方于南垣茅亭，肆目山雪，鹿冠鹤氅，手卷膝琴，构火于炉，酌杯于机。闻卢至曰：适我愿兮。促命延入，夕拜紫金华焕，意轩轩。偶紫微道服而坐，紫微曰：卢六卢六，曾莫顾我何也？夕拜曰：日月限满，向家食相仍日诣台座，以图外任，紫微貌惨曰：驾肩权门，所不忍视、且有夙分，徒劳汝形，腊莹一兮。能同幕席天地否？夕拜曰：诣省之计决矣。紫徵又呼侍儿曰：卢六待去，早来药糜，宜洁冰越，中匀二器，我与给公俪食。夕拜振声曰：不可。紫徵曰：何也？夕拜曰：今旦犯冷，且欲遐征，已市血食之加蒜者冫食矣，时人闻以为路之高雅，卢之俊达，各尽其性。  

【`唐摭言`】  

贞元十二年，李挚以大宏词振名，与李敏同姓，同年，同登第，又同甲子，及第时俱二十五岁，又同门，挚尝答行敏诗曰，因缘三纪异，契分四般同。刘驾，与曹邺为友，俱攻古风诗，邺既擢第而不即出京，俟驾成名同去，果谐所志。  

【`辛文房唐才子传`】  

朱放，卜居剡溪镜湖间，排青紫之念，结庐云卧，钓水樵山。尝着白接皿离皿鹿裘，履盘桓酒家，时江浙名士如林风儒雅，俱从高义，如皇甫兄弟，皎澈上人，皆山人良友也。  

【`五典毓蒙事实`】  

唐贺知章，字季真，性旷夷，善谈说，陆象先曰：季真清谈风流，吾一日不见，则鄙吝生矣。元宗时仕至秘书监。唐元微之，为御史鞠狱梓木童，时白乐天尚书在都，与名辈游慈恩寺，花下小酌，作诗寄微之曰：花时同醉破春愁，聊把花枝当酒筹。忽忆故人天际去，计程今日到凉州。元至褒城，亦寄远游诗曰：梦君兄弟曲江头，又向慈恩寺里游。驿吏唤人驱马去，忽惊身去在凉州。千里神交若合符契，朋友之道，不其至欤。鞠永，以文学见知于王化基。王公知杭州，咏知仁和县。及至官，王公略不加礼，课其职事甚急，咏不复冀其相知，而专修吏干。后王公为参政，首以咏荐。人问其故，答曰：鞠咏之才不患不奋，所尤者气俊而骄忽，故抑之，咏闻之曰：王公真相知也。  

【`锦绣万花谷`】  

庐东美，何长师，李华、韩衢为友，淮泗间号为四夔。  

【`太平御览`】  

蒋诩字元卿，舍中三径唯羊仲袤仲从之游，二仲皆推廉逃名之士。诸葛乐，与管辂友，临别戎以二言，卿性乐酒温克宁常节之，卿有冰镜之才，祸如膏火，不可不慎。辂曰：吾欲持酒以礼，持才以愚，何患之有耶。许迈字远游，少与高阳许询并治，高节同志齐名，询能清言兼有词藻，迈博学，亦善属文。赵俨避乱荆州，与杜袭，繁钦，通财共计合为一家。郭子曰：冀州刺史杨准二子，乔字国彦，髦字士彦，清平有识，俱总角为成器。准与裴顾乐广友善。遣见之，顾谓准曰：乔及卿，髦小减也。广谓准曰：乔自及卿，髦尤精出，准笑曰：我二儿优劣，乃裴乐之优劣，论者许之。张奥与延叔坚书曰：吾与叔坚剖心相知，岂以流言相猜耶。  

【`五代薛史`】  

晋郑云叟，本名遨，与梁室权臣李振友善。振欲禄之，拒而不诺，及振南迁，云叟千里徒步以省之，识者高焉。  

【`晏元献公类要`】  

张升，字彦真，其意相合者，则倾身交结不问穷贱。如乘其志者，虽三公大人终不屈从，常叹曰：死生有命，富贵在天，其有知我，虽胡越可亲，苟不相识，从物何益。刘陶字子奇所与交友，必也同志好尚，富贵不求趋，贫贱不易意。  

【`性理会元`】  

濂溪在南安，时年少不为守所知，洛人程公摄通守事，视其气貌非常人，与语，知其为学知道也因与为友。  

【`言行龟鉴`】  

宋韩忠宪公亿布衣时，与李康靖公同游，止一毡同寝。一日分途割而分之。公与李若谷未第时皆贫，同试京师，每出谒，更为仆，李先登第，授许州长社县主簿，赴官自控妻驴，韩为负一箱，将至长社三十里，李谓韩曰：恐县吏来，箱中止有钱六百，以其半遗韩，相持大哭，别去。次举韩亦登第。后皆至参政，世为婚姻不绝，咏史诗云：韩李京师更仆时，控驴负笈两无辞。一朝接踵身荣显，合契姻女连百世期。欧阳文忠公修，字永叔，平生笃于朋友如尹师鲁、梅圣俞、孙明复。既卒，其家贫甚，公力经营之，使皆得以自给，又表其孤于朝，悉录以官，由是三族赖公之力，其后昌炽，以下论朋友之义。公与韩魏公相知最深，每心服韩公之德量，尝曰：累百欧阳修何敢望韩公，韩公曰：永叔相知无他，琦以诚而已。司马温公与范蜀公相友善。熙宁元丰间，士大夫论天下贤者，必曰：君实景仁，道德风流，师表当世。二公相得欢甚，约更相为传而后死者则志其墓，君实常谓人曰：吾与景仁兄弟也，但姓不同耳。张魏公浚在京师，独与赵鼎宋齐愈，胡寅为至交，寝食行止，未尝相舍，所讲论皆问学之力，与所以济时之策，钦宗召涪陵处士谯定至京师，将处以谏职。定以言不用，力辞。杜门不出，公往见至再三，开关延入，公问所得于前辈者，定告公但当熟读论语。公自是益潜心于圣人之微言。  

【`赵善自警编`】  

初王安石与吕正献公晦叔善。及秉政，为人所间，怒公甚，晚稍悔悟。及退居金陵，既久，闻公至杨州，数寄声欲就见。安石未用时，以兄礼事公，甚谨。自熙宁后，间一通庆吊皆书吏以公函答，至是以亲书复称兄，然公未久即赴召，竟不果来见。  

【`陆放翁家世旧闻`】  

李作又知刚楚公之婿，才极高，公爱之。作又与马巨济善，巨济在太学有声，及赴省试，作又拟杜子美杜鹃书体作诗戏之曰：太学有马涓，南省无马涓。秋榜有马涓，春榜无马涓。公闻之，不乐作又曰：某与巨济忘形，故有此戏。公曰：与人交常有礼，何谓忘形？凡世之交友卒为仇雠者，皆忘形者也。常记熙宁中，与舒信道彭器资同在景德考试，信道一夕，中夜叩器资门，欲有所问，器资已寝，亟起束带，信道隔门呼曰：不必起，止有一语欲求教耳。器资不答，束带竟开门延坐，然后共语，信道颇不乐，然处朋友间，当如器资乃是。  

【`宋史`】  

《曹友闻传友闻》：曹武，惠王彬十二世孙也。少有大志，与仲弟友谅不远千里寻师取友，登宝庆二年进士第。  

【`辽史`】  

《圣宗纪》：统和元年八月戊子西幸，癸巳幸怀州，甲午上与斜轸于太后前，易亏矢鞍马，约以为友。  

【`山居新话`】  

孙子耕者，杭人，与新城豪民骆长官为友。元统间，骆犯罪流奴于肇，孙以友故，送至肇州而回，交谊如此，诚不减古人也。  

【`唐摭言`】  

崔群，字敦诗。贞元八年陆贽下及第，与韩愈为友，群佐宣州幕，时愈与群书论交略云：考之百行而无瑕，窥之阃奥而不见，畛域明白，淳粹辉光日新者，唯吾君一人。仆愚陋无所知，然晓圣人书无所不读。其精粗巨细出入晦明，唯不尽识，抑不可谓不涉其源者也。以此而推之而广之，诚足下出群拔萃，无谓仆从何而得也。陇西李舟与齐相国映友善，映将相，舟为布衣，而舟致书于映，以交不以贵也。时映左迁于夔舟，书曰：三十三官，足下近年已来，宰臣当国，多与故人礼绝，仆以礼处足下，则足下长者，仆心未忍，欲以故人处足下，则虑悠悠之人，以仆为诡几，欲修书，逡巡至今。忽承足下出守夔国，于苍生之望则为不幸，为足下谋之，则名遂身退斯，又为准？仆昧时者，谨以为贺，但鄱阳云安，道阻且长，音尘寂蔑，永望增叹，仆所疾沈痼，方率子弟力农与世疏矣。足下亦焉能不疏仆耶，足下素仆所知之，其于得丧，固怡如也。然朝臣如足下寡矣，明主岂当不察之耶？惟强饭自爱，珍重珍重。《毛杰与卢藏用书》：月日云梦子毛杰，谨致书于卢公足下，杰闻君所贵者，道也。所好者，才也。故才高则被襟而论翰墨，道狎则言事而至谈笑。何必鸡鸣狗盗始资侥幸之能，箪食瓢饮不顾清虚之用。自公立名休代，博物多能。帝曰：尔谐擢为近侍，所以从容禁省，出入琐闱。忠弼在躬，优柔荐及，杰时在草莽，运厄穷愁。思折俎而无因，差扫门而不逮，岂知群邪构逆，联声嗷嗷，紫夺我朱，远诣恶土。赖公神色自若，心行不逾，饵芝术以食闲，坐烟篁而收思。杰梁鸿远旅闵仲未归，留恋德音，徘徊失路。互乡童子当愿接于宣尼，苏门先生竟未言于阮籍，公于杰者如彼，仆于公者若此。百年朝夕，何事惜于交游四海弟兄，何必轻于行路。贾生不云乎：达人大观，物无不可。小智自私，贱彼贵我。况公拂衣高尚，习静闲扃，世事都捐，尤精道意。岂有自私而已无大观者哉。傥能怜云壑奖无知，心敏张良小子，说鸿蒙之偈，遗黄石之书，虚往实归沾雾露之微润，裒多益寡落丘山之一毫，则知足下之眷深焉。小人之庆毕矣。卢答毛公：毛子足下，勤身访道，不毒氛瘴裹粮鬼门，放荡云海，有足多矣。一昨不遗，猥辱书礼，期我遐意询于道真，使人惭愧也。仆知之矣。士之生代，则有冥志深蔽，灭木穹窒，练九丹以咽气，味三秀以咏言。固将养蒙全理，不以能鸣夭性。则其上也。义感当途，说动时主，怀全德以自达，裂山河以取贵，又其次也，至于诚信不申，忠孝胥，独御魑魅永投豺虎，无面目以可数。推心膺以问天，斯最下也，仆在壮年，常慕其上，先贞后黩，卒罹尤患，负家为孽，置身于此，何颜复讲道德哉？虽然少好立言，亟闻长者之说，老而弥笃，犹怜薄暮之晷。加我数年庶无大过，览庄生昆鸟鹏之喻，则乾坤龙马之旨可好矣。培风连海，则六九之源无差矣。之正气，则洗心藏密有由矣。开卷独得，恬然会真，不知寰宇之寥廊，不知生之与谢，斯亦暖昧所守，何必为是？傥吾人起余，指掌而说，今之隐几，不亦乐乎，道在梯稗无相阻，曷为区区过劳按剑也，顷风眩成瘵下泪，复厉笔力此还答，无所诠次，淹速庶几不在我，卢藏用顿首。  

【`宋文鉴`】  

王回告友古之言天下达道曰：君臣也，父子也，夫妇也，兄弟也，朋友之交也。五者各以其义行而人伦立，五者义废则人伦亦从而亡矣。然而父子兄弟之亲，天性之自然者也。夫妇之合，以人情而然者也。君臣之从，以众心而然者也。是虽欲自废，而理势持之何能也？惟朋友者举天下之人莫不可同，亦举天下之人莫不可异，同异在我则义安所卒归乎？是其渐废之所繇也。君之于臣也，父之于子也，夫之于妇也，兄之于弟也，过且恶，必乱败其国家，皆受其难被其名，而终身不可辞也。故其为上者，不敢不诲。为下者，不敢不谏世治道行，则人能循义而自得。世衰道微，则人犹顾义而立刚。有不若其亦无害于众焉耳，此所谓理势持之，虽百代可知也。亲非天性也。合非人情也，从非众心也，群而同，别而异，有善不足与荣，有恶不足与辱。大道之行，公于义者可至焉。下斯而言其能及者，鲜矣。是以圣人崇之，以列于君臣、父子、兄弟、夫妇，而一为达道也。圣人即没，而其义益废，于今则亡矣。夫人有四支，所以成身，一体不备，则谓之废疾，而人伦缺焉，何以为世。呜呼！处今之时而望古之道难矣，姑求其肯告吾过也。而乐闻其过者与之乎？  

【`朱晦庵大全集`】  

《跋黄仲本朋友说》：人之大伦其别有五，自昔圣贤皆以为天之所叙，而非人之所能为也。然以今考之，则惟父子、兄弟为天属而以人合者居其三焉。是则若有可疑者，然夫妇者，天属之所由以续者也。君臣者，天属之所赖以全者也。朋友者，天属之所赖以正者也。是则所以纪纲人道，建立人极，不可一日而偏废。虽或以人而合，其实皆天理之自然有不得不合者，此其所以为天之所叙而非人之所能为者也。然是三者之于人，或能具其形矣，而不能保其生，或能保其生矣，而不能存其理。必欲君臣、父子、兄弟、夫妇之间交尽其道而无悖焉。非有朋友以责其善辅其仁，其孰能使之然哉，故朋友之于人伦，其势若轻而所击为甚重，其分若疏而所关为至亲。其名若小而所识为甚大，此古之圣人修道立教，所以必重乎此而不敢忽也。然自世教不明，君臣、父子、兄弟、夫妇之间，既皆莫有尽其道者，而朋友之伦废阙为尤甚。世之君子虽或深病其然，未必深知其所以然也，予尝思之：父子也，兄弟也，天属之亲也。非其乘离之极固不能轾以相弃，而夫妇君臣之际，又有杂出于情物事势而不能自已者，以故虽或不尽其道，犹得以相牵联，比合而不至于尽坏。至于朋友，则其亲不足以相维，其情不足以相固，其势不足以相摄而为之者，初未尝知其理之所从，职之所任，其重有如此也。且其于君臣、父子、兄弟夫妇之间，犹或未尝求尽其道，则固无所籍于责善辅仁之益，此其所以恩疏而义薄，轻合而易离，亦无怪其相视漠然，如行路之人也。夫人伦有五，而理则一。朋友者，又其所籍以维持是理，而不使至于悖焉者也。由夫四者之不求尽道，而朋友以无用废，然则朋友之道尽废，而责善辅仁之职不举。彼夫四者，又安得独力而久存哉？呜呼！其亦可为寒心也已。非夫强学力行之君子，则孰能深察而亟反之哉。始予读王深甫告友之篇，感其言若有补于世教者，徐而考之。则病其推之不及于天理之自然，顾以夫妇君臣一出于情势之偶合，至于朋友，则亦不求其端，直以为圣人强而附于四者之间也。诚如是也。则其残坏废绝，是乃理分之当然无足深叹，而其至是亦晚矣。近得黄君仲本朋友说读之，其言天理人伦之意，乃若有会于予心者，然于朋友之道废。所以独至于此，则亦恐未究其所以然也。因书其后如此，庶乎其有发云。  

【`宋道学名臣言行录`】  

朱晦庵，跋胡文定公与吕尚书帖曰：朋友之交，责善所以尽吾诚，取善所以益吾德，非以相为赐也。然各尽其道而无所苟焉，则丽泽之益自有不能已者。读此帖使人凛然起敬，若严师畏友之在其左右前后也。呜呼！若子者，其可谓尽朋友之道而无所苟矣。其卓然有以自立于当年，而遗风馀烈可传于世者，岂徒然哉。  

【`司马温公传家集`】  

《友箴》：余何游乎？将游圣人之门，仁人之里，非圣不师，非仁不友可乎？未可不若游众人之场，闻善而迁，观遏而改。  

【`李忠宇公集`】  

《友箴》：古之君子，取友必端，以文会友，以友辅仁。今之君子慕禄贪位，而友非心，见利忘义，握手指天，如见肝肺，转足已非自为得计。势利之交，何异狗彘，探汝之情，伺汝之过，汝不自慎而欲重其祸耶。  

【`艺文类聚`】  

《周禾氐执友箴》：四辅扬辉，伐木幽林。抚乔鸾飞，爰逮姬衰。俗遂凋成，交缘利昵。用因伪情，谷风兴哀。繁霜夏零，道之未尽。弘焉由人，自室有回。过门则亲，微言绵邈。清谈辍响，金虽能照。尘积翳朗，西河感离。口悟投杖，慊慊文侯。友贤好学，英英燕昭。礼郭致乐，推诚岁寒。功标松竹，落落高札。辽辽庄惠，解带一愚。道映万世，人亦有言。贵则易交，利重太山。道轾鸿毛，久而致敬。见之晏平，霜雪既至。劲柏各青。  

【`元郝经陵川集`】  

《友箴》：入门而父兄，出门而朋友，获于上说，于亲无不在。辅其仁成其德者无不有，弃挟论世必召厥真，去益即损必贻其咎，无比周以相阿，无面谀以背诟，无舍义而即利，无重新而轾旧，无轻怒以相绝，无私惠以相佑。有胥仵者勿较，有忠告者必受。无以昵而相狎，是构离而结斗无殉已而绝人，是起秽以自臭，友兮友兮，以有德兮，以有志兮，无志而无德，又奚友之为。  

【`张文潜宛丘集`】  

《得友赋》：答子邕余趋世之僻迂，独孑孑而无朋。信所乐以直前常媒仇而贾憎。惟勿态之多艰，抚危心而自惊。甘默默以退藏，抱薄技而无成。何吾迹之不常，旅成周之故京。眷吾游之悠远，耿谁语兮吾情。惟夫子之好修，昔固闻乎德声。独顾我而忘勤，握未暖而心倾。发键钅仑而不疑，奏金石之铿皇，内端肃而粹温，外炳焕而清明。嗟我鄙而子奇，谓欲合而莫能。援古义而见交，愧此意之何胜。既两尽而莫疑，亦交规而共评。驱昔懑之无馀，抚新乐而生矜，岂目前之欢愉，实未得乎生平。惟清洛之名都，窥园沼之清澄，语寒堂之夜烛，醉春圃之朝英。徵逸事于古初，亦穷微而造精。投明珠之的历，报白辟之煌荧。惟此乐之无穷，使我爱日而兢兢。虽所历之万殊，原勿疾兮兹诚。  

【`乐府诗集`】  

《善哉行》：月没参横，北斗阑干。亲友在门，忘寝与冫食。《古歌辞》：结交在相知，骨肉何必亲，甘言无忠实，世薄多苏秦。又采葵莫伤根，结交莫羞贫。伤根葵不生，羞贫交不成。  

【`杜工部诗`】  

《贫交行》：翻手作云覆作雨，纷纷轻薄何须数。君不见管鲍贫时交，此道今人弃如土。《结交行》：古人结交惟结心，今人结交但结面。结心可以同死生，结面何堪共贫贱。九衢鞍马日纷纭，追攀谒报无晨昏。座中慷慨出妻子，酒边伏拜犹弟昆。一关微利已交绝，况复大患能相亲。君不见，以柳易播诚细事，至今书传高其人。  

【`李翰林诗`】  

《交友篇》：登天莫攀龙，走山莫骑虎。贵贱结心不移，惟有严陵及光武。周公称大圣，管蔡宁相容。汉谣一斗粟，不与淮南舂，兄弟尚路人，吾意安所从。他人方寸间，山海几千里。鞋言托朋友，对面九疑峰。多花必早落，桃李不如松。管鲍久已没，何人继其纵。《交友》：故友不相恤，新交宁见知，谷风刺轻薄，交道方山佥山戏。斗酒强然诺，寸心终自疑。  

【`文粹`】  

《交友》：种树复择地，恶土变木根。结交若失人，中道生谤言。君子芳桂性，春浓寒更繁。小人槿花心，朝在夕不存。莫蹑冬水坚，中有潜浪翻。唯当金石交，可与贤达论。  

【`向文简诗`】  

《交友》：玉殿登科四十年，当时朋友尽英贤。岁寒唯有君兼我，头白犹持将相权。  

【`史浩贸阝峰真隐漫录`】  

《朋友篇》：先王德泽深，士民皆修睦。琢磨贵取友，为学不应独。朋友非君臣，严光蹴帝腹。人君尚择交，况乃为臣仆。仕官同恩荣，庠序同诵读。萍蓬偶邂逅，里干频追逐。握手出肺肝，勤渠叙寒燠。一旦临利害，狞然遂反目。朱博先着鞭，索居叹萧育。不见管夷吾，全交有鲍叔。苏章太不情，恩雠在隔宿。不见庚公斯，孺子生可卜。嗟兮世间人，云雨徒翻覆。得丧自有天，人岂能祸福。险心怀五兵，寿命多短促。君子坦荡荡，为之歌伐木。  

【`童蒙诗训`】  

《朋友诗》：成德须朋友，曾歌伐木诗。人伦如阙此，谁与共诗维。  

【`群书足用`】  

《事对》：进习切亻思同门同志之纲之纪。久而敬之，取必端矣《赋偶》心同琴瑟，道叶胶膝。讲习，拳拳切亻思。赖责善，资之辅仁。敬业乐勤之日，服膺得一之初。考之义经臭取如兰，验之周诗贤歌伐木。有十龟之益以尽其赞助，无三者之损而流于善柔。  

【`兼金合璧`】  

志乐三益，心同二人，不骄不谄也。善以之告，同术同方也。道由是营，乘肥衣轻共敝以无憾，见利思义久要而不忘。合以势利则懿行终丧，处以道义则良心可保。尊贤容众用顾我无女鬼，合志营道则其辞不苟。虽能兼此以有得，来有不须而有成。考之义经具取譬于如兰，观之戴记淡为喻于若水。为而难能未数琴张之与，久而愈敬宜同平仲之交。如云交际何心请鉴于万章，若论居邦其士愿指于尼父。能保终始，不遗故旧。  

【`拦江纲`】  

《赋句学》：聚问辨，日渐月磨。讲习，谆谆切亻思，在吾率性若无交际之迹，端此律身阴有磨石龙之益。丽兑之泽兑非容悦之私，盍豫之簪豫岂顺从而止。即与言之际切切与交，因相接之道而拳拳相视。有十龟之益以书其赞助，无三者之损而流于柔善。舍良心之外安有良知，永善行之中如亲善类。讲通如董道渎游泳，学习如彪圣涯嚅哜。其臭如兰有同乎气味之合，其淡若水自得乎渊源之旨。修七篇之天爵则若际邹轲，体大易之人道则如交孔圣。惟同流之益而会彼同方，体合润之象而寓于合志。路之由兮隐若远方之有，宅之安兮宛然同室之为。相接相与隐然聚问之理，以渐以磨默寓切磋之意。  

永乐大典  

## 卷之一万二千十七

二十有友  

师　友  

【`荀子`】  

非我而当者，吾师也；是我而当者，吾友也。故君子隆师而亲友。庸众驽散，则劫之以师友。繁弱钜黍，古之良弓也。繁弱，封父之弓。《左傅》封父之繁弱，钜与拒同。黍不为来。《史记》苏秦说韩王曰：貂子少恃力能拒来。司马贞吉弓弩势足以拒于来敌者也。然而不得排扌敬，巨京反则不能自正。排扌敬，传正弓弩之器桓公之葱，太公之阙，文王之录，庄君楚庄王之胸。阖闾干将莫邪钜阙辟闾，此皆古之良剑也。然而不加砥砺则不能利，不得人力则不能断。骅骝骐骥纤离绿耳，此皆古之良马也。然而前必有御辔之制，后有鞭策之威，加之以造父之驭，然后一日而致千里也。夫人虽有性，质美而心辩知，必将求贤师而事之，择贤友而友之，得贤师而事之则所闻者尧舜禹汤之道也；得良友而友之，则所见者忠信敬让之行也。身日进于仁义而不自知也者，靡使然也。靡，谓相顺从也。或曰：靡，磨切也。今与不善人处，则所闻者欺诬诈伪也，所见者汗漫淫邪贪利之行也。身且加其刑戮而不自知者，靡使然也。传曰：不知其子视其友，不知其君视其在左右，靡而已矣。  

【`文选`】  

杨雄《羽猎赋》神圣建道德以为师，友仁义以为朋。《文选序》大姬公之籍，孔子之书，与日月俱垂人伦之师友。  

【`聱偶子`】  

学非师而功益劳，友非人而过益滋。是以古之君子，从师而后言，顾友而后行。故其先鲜矣。  

【`性理会元`】  

《师友篇》：三代而上，师友出于学校，三代而下，师友出于圣贤。学校不古存，圣贤不古若。而天下学者师非其师，友非其友矣。古者党有庠，遂有序，国有学。中和孝友为之教，诗书礼乐为之造。士之由于学校者，皆知师之可尊，友之可敬。薰陶亲炙，至于成人有德，小子有造，岂非学校之功欤？愚故曰：三代而上，师友出于学校者，此也。三代衰，学校废。吾夫子设教于洙泗之上，七十子枢衣于杏坛之下。圣人为之师，颜曾为之友。求退由进，师过不及。一经缶卢锤，皆为成德之士。岂非圣贤之力欤？愚故曰：“三代而下，师友出于圣贤者，此也。自孟喜背师而天下不知师，郦寄卖友而天下不知友。籍氵是师韩子也，不能保其不叛，柳子厚友崔李也，意向稍偏，则甘心舍所学以从彼焉。愚于此益叹夫学校之不古存、圣贤之古若也吁。  

【`周子通书`】  

天地间至尊者，道，至贵者德而已矣，至难得者，人。人而至难得者，道德有于身而已矣。此略承上章之意，其理虽明，然人心蔽于物欲，鲜克知之。故周子每言之详焉。求人至难得者有于身，非师友则不可得也已。是以君子必隆师而亲友。道义者，身有之则贵且尊。周子于此一意而屡言之，非复出也。其丁宁之意切矣。人生而蒙，长无师友则愚。是道义由师友有之。此处恐更有由师友字属下句。而得贵且尊，其义不亦重乎？其聚不亦乐乎？此重此乐，人亦少知之者。  

【`朱子语录`】  

师友之功，但能示之于始而正之于终尔；若中间二十分工夫，自用力去做，既有以喻之于始，又自勉之于中，又其后得人商量正是之，则所益厚矣。  

【`陆象山语录`】  

天下若无着实师友，不是各执己见，便是恣情纵欲。人若是求师取友之心泛泛，则可见其平日工夫亦是悠悠，泛爱众而亲仁，居是邦也。事其大夫之贤者，友其士之仁者。古人之于师友，其切如此。  

【`刘炎迩言`】  

或叹无严师畏友。曰：非无也，未之见也。有严师教亦不行，有畏友谏亦不入，近世流俗之患也。徇俗而忘己，从流而失正，斯师友也何严畏之有？  

【`黄庭坚豫章集`】  

《答何静翁书》：今世民之师师不知行道以先觉觉民，学校之教不知明道以启迪后。故学者不知重道而尊师，士亦不复论学而取友。  

【`尹和静言行录`】  

学问须是要从师，然赖朋友相成处甚多。师只是开其大端，又体貌严重，若于从容闲暇之际，委曲论难，须是朋友便发明得子细。  

【`孟子`】  

费惠公曰：吾于子思则师之矣，吾于颜般则友之矣，王顺长息则事我者也。惠公，费邑之君也。师所尊也，反所敬也，事我者所使也。  

【`史记`】  

世家魏文侯师卜子夏，友田子方。故群俊竞至。  

【`西汉会要`】  

平帝即位年幼，选置师友。大司徒孔光以明经高行为孔氏师，京兆尹金钦以家世忠孝为金氏友。  

【`西汉书`】  

《名臣赞》：董仲舒考其师友渊源所渐，犹未及乎游夏。  

【`东汉书`】  

孔融造李膺门，语门者曰：我是李君通家子弟。门者言之，膺请融问曰：高明祖父尝与仆有旧恩乎？融曰：先君孔子，与君先人李老君同德比义而相师友。则融与君累世通家。众坐莫不叹息。李固，少好学，常步行寻师不远千里，结交英贤。四方有志之士，多慕其风而来学。李膺性简亢，无所交接，唯以同郡荀淑陈为师友。位长乐少府。王烈，太原人，以颖川太丘为师。二子为友。时颖川荀慈明，贾伟节，李元礼，韩元长，皆就太丘学。见烈器业过人，难服所履，亦与相亲。由是英名著于海内。烈察孝廉，三府辟并不就。  

【`北史`】  

后周冠隽，为镇东将军西安县男，少为司徒崔光所知。光命其子励与隽结友。每造光，常言移旦。小宗伯卢辩以隽业，行俱崇，待之以常师友之礼。每有闲暇，辄诣隽讠燕语弥日。常谓人曰：不见西安君，烦忧不遣。其为通人所敬重如此。  

【`唐摭言`】  

韩文公名播天下。李翱、张籍，皆升朝。籍北面师之。故愈答崔立之书曰：近有李翱张籍者从予学文，翱与陆亻参员外书亦曰：韩退之之文，非兹世之文也，古之文也。其人非兹世之人，古之人也。后愈自潮州量移宜春郡，郡人黄颇师愈为文，亦振大名。颇尝睹卢肇为碑版，则唾之而去。案实录。愈与人交，其有沦谢，皆能恤其孤。复为毕婚嫁。如孟东野张籍之类是也。李义山师令狐文公，呼小赵公为郎君，于文公处称门生。  

【`魏鹤山渠阳杂抄`】  

曾大清之子仲躬逮尝从震泽王频艹信伯。仲躬问亲师友之道，信伯云：师不专在传授，友不专在讲习，于精神气貌间自有相激发处。是善亲师友者。  

【`宋史`】  

《名臣言行录》：欧阳公试进士中甲科，补西京留守推官。始从尹师鲁游，为古文议论当世事，迭相师友。《毕士安传》士安，少好学，事继母祝氏。祝氏曰：学必求良师友，乃与如宋，又如郑，得杨璞、韩丕、刘锡为友。  

【`性理会元`】  

扬中立撰游定夫墓志云：元丰中，予受业于明道先生兄弟之门。有友二人谢显道，公其一也。先生方以倡明道学为己任，设庠序，聚邑人子弟教之。召公来职学事，公得其微言。于是尽弃其学而学之。其后伊川谓予曰：游君德器然，学问日进，政事亦绝人远甚。师门见称如此，其所造可知矣。  

【`金史`】  

《完颜陈和尚传》：和尚兄斜烈为元帅，辟太原王渥为经历，渥，字仲泽，文章论议，与雷渊李献皆相上下。故得师友之。  

【`彭汝砺鄱阳集`】  

彭汝砺亲师友奏议：治乱之几，在于好恶，好恶之端，在于慎其始。其始正，无所为而不为正；其始不正，虽有智力不能善其后。是以人主必务学。学莫大于近其人。陛下盛德至行。得于天者甚厚，见于行事者甚善。此非臣下所能窥度高下深浅小大。近侍进读，儒臣劝讲，其见闻可谓甚博；耆艾在前，忠良在后，其辅翼可谓甚众。夫学者非徒出入于口耳之谓也，间乎其言将见于其行，得乎其心将见乎其外。今臣下所诵说，陛下能昭然不疑乎？能沛然有所得乎？使诚无疑也，使诚有得也，固甚善；若犹木也，是为名而已，是为观美而已。今延英之对，迩英之讲，隔于内外见有不得而久，限于上下言有不得而尽。虽太皇仁圣所以拥护启佑者甚至。然天性之爱不可以责善久矣。然则陛下退而与处者其谁？与真使令者谁乎？其妇女乎？辅拂之人寡，顺从之人众，学问之日少，安闲之日多。善或莫之告，过或莫之谏。臣甚惧所以辅成圣德者或未备也。记曰：三王四代惟其师。诗曰：自天子至于庶人，未有不须友以成者。然则师友不可无久矣。然则如之何？曰：尊有道者，择有德者。不使柔邪权谲之士间于其间，间宴与俱，言动使相接焉。简上下之分势，尽君臣之底里。问以所疑而无隐，质之所欲而无间。有善者使必告，告焉而必从；有过焉使必谏，谏焉而必改。如是而不尧舜如者，未之有也。惟陛下留意无忽。  

【`性理会元`】  

汉唐师友或得或失。汉唐以来，师友之道无复三代，叛师者有人，卖友者有人，以至后堂丝竹之娱，结绶弹冠之誉，师友之义安在哉？独一董仲舒，犹有得于师友之渊源；诸葛孔明，犹有得于交游之规画。其学术事业仅有可观，是亦存一二于千百也。王通自附于圣人，而门人董常自比颜子。平日谓贯果为何事，异时礼乐之问，口而不能对者，即前日河汾之门人也。而师友更相称名自比圣贤，多见其不知量也。后世师友之道不明，自师友渊源之学不传于圣门，官师相规之风不见于治下。故平居暇日，学者无以为成德之助；而出为世用，无以警具累官旷事之失。诚为可慨叹，有如鲁两生面谀之讥，非不足以箴叔孙通之失，辕固曲学之言；非不足以救公孙弘之过，而利禄之念锢于其中。虽其言之切中有不暇改矣。韩昌黎之门人若藉氵是辈，固未能保其不叛于师之言。乃若柳子厚之责交于友者切矣。何为而富贵利达之念一动，滔附匪人？虽平时之所讲明者，旋失之矣。盖尝谓后世师友切磋之义，仅见于王通之门。僚友规益之事，独诸葛孔明深得古人之意。彼其讲道河汾房杜诸公亲承议论之未，异时辅正观之治，皆无愧于王佐之才。下而董贾仇程之流，亦能为寡过谨饬之士，不可谓非成就之功也。故师友切磋之义尚有存焉。孔明高宏雅量，曲意谘访。初交则平，屡间得失；后交元直，动见启海。前稽考于幼宰，复从事于伟度。故僚友规益之风犹有遗焉。执事有感于师道不立，友谊日衰。讲择不精之故而为之隐忧。切谓德无常师。主善为师，则求之有余师矣。诵诗书，是谓尚友，则求之有余友矣。《孔门师友渊源之粹》：嗟夫！洙泗之上，从游三千，速肖七十。升堂者有人，在寝者有人，而颜曾独以高第称。岂非知所以用工于克己之地，而有真见自得之学耶？吾尝求之夫子所以称颜子之好学者，不过曰：不迁怒，不贰过而已。曾子平日之所得，不过三省吾身，战战兢兢而已。夫怒之不迁，过之不贰，不过一谨饬之士。临深履薄，兢兢从事，亦非有大过人者。而具所成就乃尔耶，噫，二子之师友渊源，吾固知其所自来矣。昔者夫子削迹于卫，伐木于宋，陈蔡之厄弦歌自如。有过必知自以为幸。则夫所谓不行怒不贰过，与夫终日之间三省其身者，岂非得于董陶渐染之素耶？《孔门师友相规之益》：吾夫子设教洙泗，游其门者三千其徒，而切磋琢磨之功未尝不见于抠衣趋隅之际。异时有子一为速贫速朽之语，则是非夫子之言，随即正救。子夏一有丧明之失。丛其过而数之者，曾不少贷。是何圣门讲学无非进德之机耶？噫，穷而在下，则为洙泗之讲学；达而在上，则为禹皋周召之赞襄。是或一道也。《宋朝群公师友之益》：我国家崇尚儒术。自石介执杖履以侍孙明复，而师道始尊。自九老退居洛，邵康节以布衣从容其间而友情始密。自是而后，有胡安定建湖学以淑门人第子，而天下益知有师友之道。二程先生接圣贤正传以开明后学，而天下益知有师友之益。故游安定之门者，无非诜诜之贤才；而从二程学者，其醇厚之气望之可知其为先生门人也。师友之有益于人大哉！  

【`唐柳宗元集`】  

《师友箴》：并序今之世为人师者，众笑之。举世不师，故道益离。为人友者，不以道而以利，举世无友。故道益弃。呜呼！生于是病矣。歌以为箴，既以儆已，又以诫人。不师如之何？吾何以成？不友如之何？吾何以增？吾欲从师，可从者谁？借有可从，举世笑之；吾欲取友，谁可取者？借有可取，中道或舍。仲尼不生，牙也久死。鲍叔牙与管仲为友二人可作，惧吾不似。中焉可师，耻焉可友，谨是二物。用惕尔后，道苟在焉，亻庸丐为偶，道之反是，公侯以走。内考诸古，外考诸物。师乎友乎，敬尔无忽。  

【`唐摭言`】  

杜工部交郑广文，尝以诗赠以诗赠虔曰：诸公衮衮登台省，广文先生官独冷。甲第纷纷冒犬梁肉，广文先生饭不足。先生有道出羲皇，先生有才过屈宋。德尊一代常土禀坎，名垂万古知何用？杜陵野老人更，被褐短窄鬓如丝。日籴太仓五升米，时赴郑老同襟期。得钱即相觅，沽酒不复疑。忘形到尔汝，痛饮真吾师。清夜沉沉动春酌，灯前细雨花落。但觉高歌有鬼神，焉知饿死填沟壑。相如逸才亲涤器，子云识字终投阁。先生早赋归去来，石田茅屋荒苍苔。儒术于我何有哉？孔丘盗跖俱尘埃。不须闻此意惨怆，生前相遇且衔杯。又广文到官舍，系马堂阶下。醉即骑马归，颇遭官长骂。才名三十年，坐客寒无钅。赖得苏司业，时时与酒钱。及虔即世，甫赋《八哀诗》其一章诔虔也。  

【`宋刘后村集`】  

师《友六言》：闻诸师者本同，取之友者亦公。高才有出象外，精义不离中。南渡大儒管见，西山先生正宗。赋偶  

【`声律会元`】  

丈席请益，朋簪忽疑。模干矜式，金兰切亻思。术有四而，益者三而。传物洽闻而罔敢自恃，抠衣会文而诚知所先。惟求有余者归而学，岂能自守者奚其交？彼能诲成以责我，敢不亲其而乐其？贵得童蒙之筮，勿容朋盍之疑。冀循循而善诱，赖切切以相规。首重尊严之德，先求直谅之资。以其主善敢后于矜式，以其视学益勤于切亻思。泳遒圣门游夏岂仲舒之及，扬清世俗荀陈宜元礼之为。将以释疑敢怠执经之间，求其责善莫先营道之司。当稽夫子择善者而从之，更效孟轲其取之必端矣。体字  

【`拦江纲`】  

尊信，隆亲；丈席，朋簪；渊源，德义；善诱，相亲。赋句虽若无训导交游之迹，隐然有琢磨警策之规。严然后尊尊以且贵，取之必端端惟固旨。况渐磨之中是乃心友，而渊源之外他非我师。不必群儒屡访而训则如临，不必先生与言而端焉必取。一习闻之顷若听严规，一渐摩之际如交善士。味尊贵辞模范如在；训由行数语精神密庸。父子如师友  

【`乐庵语录`】  

先生自幼讲明道学于昆山南六里，架屋数间，种竹二亩，号乐庵。时往来其间，日取六经论孟读之。每坐则焚香酌茗，与诸子及门弟谈道德性命之学。衮衮不休，家事悉付之弟，不复关心。父子相亲如师友。伯仲为师友  

【`宋名臣言行录`】  

陆九龄兄弟皆志古嗜学。燕居从容，讲论道义；门言门言侃侃，和而不同；伯仲之间，自为师友。虽其所以成德资取者非一端。然家庭追琢封植之功为多。  

情兼师友  

【`南史`】  

《王锡传》：梁武帝敕锡使入官，不限日数。与太子游狎，情兼师友。  

宾　友  

【`孟子`】  

晋平公之于亥唐也，入云则入，坐云则坐，食云则食。虽蔬食菜羹未尝不饱。盖不敢不饱也，然终于此而已矣；弗与共天位也，弗与治天职也；弗与食天禄也，士之尊贤者也，非王公之尊贤也。亥唐，晋贤人也。平公造之，唐言入，公乃入，言坐乃坐，言食乃食也。疏食，粝饭也。不敢不饱，敬贤者之命也。范氏曰：位曰天位，职曰天职，禄曰天禄，言天所以待贤人使治天民，非人君所得专者也。舜尚见帝，帝馆甥于贰室，亦飨舜。迭为宾主，是天子而友匹夫也。尚，上也。舜上而见于帝尧也。馆，舍也。《礼》妻父曰：外舅。谓我舅者吾谓之甥。尧以女妻舜，故谓之甥。贰室，副宫也。尧舍舜于副宫而就飨其食。用下敬上谓之贵贵，用上敬下谓之尊贤。贵贵尊贤，其义一也。贵贵尊贤，皆事之宜者。然当时便知贵贵而不知尊贤，故孟子曰：其义一也。此言朋友人伦之一，所以辅仁。故以天子友匹夫而不为诎，以匹夫友天子而不为阝替。此尧舜所以为人伦之至，而孟子言必称之也。  

【`职官分记`】  

汉淮南王安为人好书，招致宾客数千人。八公之徒，咸慕其德，各竭材智，著述篇章；各分其辞赋以类相次，或称大山小山，犹诗有大雅小雅也。  

【`类说`】  

魏武帝为《北君大传》，孙策汉高晋宣帝荀为四明公宾友。  

【`东汉书`】  

《诸葛恪传》：恪，字元逊，大将军瑾长子也。少有隽才，机辩警速，嘲谑如流，莫与为对。身长七尺六寸，少须眉折安页，广额大口高声。权见而奇之曰：蓝田生玉，真不虚也。弱冠拜骑都尉与顾谭张休等。传太子登讲论道艺，并为宾友，从中庶子转为左辅都尉。  

【`资治通鉴`】  

唐宪宗元和十年初，吴少阳闻信州人吴武陵名，邀以为宾友。武陵不答，及元济反，武陵以书谕之曰：足下勿谓部曲不我欺。人情与足下一也。足下反天子，人亦欲反足下，易地而论，则其情可知矣。  

父　友  

【`礼记`】  

见父之执不谓之进。不敢进，不谓之退。不敢退，不问不敢对。父之执，可以乘其车，不可以衣其衣。父之齿，随行。  

【`东汉书`】  

《马援传》：援有疾，梁松来候之。独拜床下。援不答。松去后，诸子问曰：梁伯孙帝婿，贵重朝廷，公卿以下莫不惮之，大人奈何独不为礼？援曰：我乃松父友也。虽贵何得失其序乎？  

【`书林事类`】  

汉陈蕃年十五，父友薛勤来候之，谓曰：孺子何不扫洒？蕃曰：大丈夫当扫除天下。勤乃知其有清世志而甚奇之。魏常林伯槐年七岁，父党造之，问伯槐曰：伯先在否，何不拜？林曰：对子字父，何拜之有？  

执　友  

【`晋书`】  

《王道传》：时元帝为琅琊王，与导素相称善。导知天下已乱，遂倾心推奉，潜有兴复之志。帝亦雅相器重，契同执友。潘岳阳肇诔曰：余以顽蔽，覆露重阴，仰追先达，执友之心也。  

【`太平广记`】  

张说之谴岳州也，常郁郁不乐。时宰以说机辨才略，互相排摈。苏廷页方当大用，而张说与坏善。张因为《五君咏》。致书封其诗以贻廷页。诫其使曰：当候忌日，近暮送之。使者既至，因以忌日斋书至廷页门下，会积阴累旬。近暮吊客至，多说先公僚，廷页因览诗，呜咽流涕，悲不自胜。翌日上对，大陈说忠贞謇谔，有勤乎王室，亦人望所属，不宜沦滞于遐方。上因降玺书，劳问。俄而迁荆州长史。由是陆象先，韦嗣立。张庭、贾曾皆以谴逐。岁久因加甄叙，廷页常以说。父之执友，事之甚谨。而说重其才器，深加敬慕焉。  

【`邵氏后录`】  

柳子厚记其先友为父墓志，意欲著其父。虽不显所交游，皆天下伟人。  

故　友  

【`礼记`】  

亲者，无失其为亲也。故者，无失其为故也。  

【`论语`】  

故旧不遗，则民不偷。故旧无大故，则不弃也。  

【`史记`】  

贾子楚昭王与吴战。楚军败走，王忘踣履。已行三十步，王反取之。左右怪而问之。王曰：楚国虽贫，岂无一履哉？吾悲与之俱出而不与之俱反矣。于是楚俗无相弃者。范睢与魏齐言曰：子所以得不死者，以绨袍恋恋尚有故人之意耳。  

【`五典毓蒙事实`】  

景差至蒲骚见宋玉曰：不意重见故人，慰此去国恋恋之心。昨到梦泽，喜见楚山之碧，眼目顿明。今又会故人，闭心目足矣。  

【`汉书`】  

光武，少与严光同学。及即位，思其贤，访之齐国得焉。三聘而后至。引入，论道旧故，因共偃卧。光以足加帝腹，明日，太史奏客星犯御座。帝笑曰：朕与故人严子陵共卧耳。  

【`崔豹古今注`】  

郑弘行宦京洛未至，夜宿一。如过如缘二切，河边地也。于是逢旧友四人，四顾荒郊村落绝远，酤酒无处，情抱不申。仍各以钱投水中，依评共饭，尽夕酣畅，皆得大醉。因名沉酿川。  

【`韩氵虎涧泉日记`】  

故友不可见，新相知者有数。老觉宾朋日日稀，故家言话转依违。百年以往自兴废，千古其间谁是非，江左风流徒可想，山东豪杰竟何归？勾吴于越连闽峤，瘴雨蛮烟百鸟飞。  

益　友  

【`论语`】  

孔子曰：益者三友，损者三友。友直，友谅，友多闻，益矣。注：友直则多闻真过，友谅则进于诚，友多闻则进于明。南轩云：友者，所以辅成己德也。直者，有遇必问。谅者，忠信相与。多闻者，如诚可广。是三者友之，则使人常怀进修而不耿自足，得不日益乎？益者三，乐；损者三，乐；乐节礼乐，乐道人之善，乐多贤友，益矣。  

【`孔子家语`】  

孔子曰：吾死之后，商也日益。谓与贤己者交。  

【`性理会元`】  

范云：无友不如己者，所以进德也。夫与贤于己者处，则自以为不足；与不如己者处，则自以为有余。自以为不足则日益，自以为有余则日损。游云：孟子之论尚友也。以一乡之善士为未足，而求之一国；以一国之善士为未足，而求之天下；以天下之善士为未足，而求之古人。无友不如己者，尚友之道也。求得贤者尚而友之，则闻其所不闻，见其所不见，而德日起矣。此仲尼所以期子夏之日进也。  

【`三国志`】  

吕岱，亲近吴郡徐原，慷慨有才志。岱知其可成，赐巾称与共言伦。后遂荐拔官至侍御史。原性忠庄，好直言。岱时有得失，原辄谏争，又公论之人或以告岱。岱叹曰：是我所以贵德渊者也。及原死，岱哭之甚哀，曰：德渊。吕岱之益友，今不幸。岱复于何闻过？谭者美之。位大司马。  

【`镇江志`】  

梁刘遵，晋安王剌南，徐遵，为治中，甚见宾礼。大同元年卒。王为皇太子深悼惜之，令曰：吾昔忝朱方，从容坐首。良辰美景，清风月夜。益鸟舟乍动，朱鹭徐鸣。未尝一日不追随，一时不会遇，酒兰耳热。言志赋诗。校覆忠贤摧扬文史益者三友。此实其人。  

【`上蔡语录`】  

谢显道，见河南夫子辞而归。尹和靖送焉，问曰：何以教我？谢子曰：吾徒朝夕从先生，见行则学，闻言则识，譬如有人服乌头者，方其服也，颜色悦怿，筋力强盛；一旦乌头力去将如之何？尹子反以告夫子。夫子曰：可谓益友矣。  

【`唐柳宗元`】  

《进送韦七秀才下第求益友序》：韦中立所谓先声后实者，岂唯兵用之。锥士亦然。若今由州郡抵有司求进士者岁数百人，咸多为文辞，道今语古，角夸丽，务富厚。有司一朝而受者几千万言，读不能十一。即偃仰疲耗，目眩而不欲视，心废而不欲营。如此而日吾能不遗士者伪也？唯声先焉者。读至其文辞心目必专。以故少不胜。京兆韦中立，其文懿且高，其行愿以恒。试其艺益工，久与居益见其贤。然而进三年连不胜，是岂拙于为声者欤？或以韦生之不胜焉有司罪。余曰：非也。谷梁子曰：心志既通而名誉不闻，友之过也。名誉既闻而有司不以告，作不取有司之过也。《谷梁》：昭公十九年句人之视听有所止，神志有所不及。古之道：名誉未至，不以罪有司。而况今乎？今韦生乐植乎内，而不欲扬乎外，其志非也。孔子不避名誉以致其道，今韦生伏其文简其友，思自得于有司，抑非古人之道欤？将行也。余为之言，既以迁其人，又以移其友，且使或者知释有司也。  

损　友  

【`论语`】  

孔子曰：益者三友，损者三友。友直，友谅，友多闻，益矣；友便辟，及善柔，友便佞，损矣。注：友直，则多闻其过。友谅，则进于诚。友多闻，则进于明。便，习熟也。便辟，谓习于威仪而不直。善柔，谓工于媚说而不谅。便佞，谓习于口语而无闻旯之实。三者损益正相反也。严氏曰：自天子至于庶人，未有太须友以成者，而其损益有如是者，可不谨哉？南轩云：便辟、便佞、便于辟与佞者。善柔，谓善为柔者。辟则客止足恭，柔则每事毕屈，佞则巧言为悦。是三者友之，则使之日趋于骄惰焉得不日损乎？  

【`孔子家语`】  

孔子曰：吾死之后，商也日益，谓与贤己者交；赐也日损，谓好悦不若己者交。故君子所交。  

信　友  

【`周礼`】  

孝友任恤注：任，信于友通。恤，忧患也。  

【`论语`】  

子曰：朋友信之。  

【`中庸`】  

获乎上有道不信乎朋友，不获乎上矣；信乎朋友有道，不顺乎亲不信乎朋友矣。  

【`大学`】  

与国人交止于信。  

【`史记`】  

吴季札使邻国，道过徐君。徐君见李札剑欲得之，而口不言。札心知之。及回，徐君已死。札乃解剑挂于徐君家树而去。  

【`两汉蒙求`】  

范式，字巨卿，山阳金乡人。少游太学，与汝南张劭为友。劭，字元伯。二人并告归乡里。式谓元伯曰：后二年当还将过拜尊亲见孺子焉。乃共克期。至日巨卿果到，升堂拜母，饮尽欢而别。后元伯寝疾笃。同郡郅君章，商子微，晨夜省视。元伯临尽，曰恨不见死友。寻卒。式梦元伯玄冕垂缨而呼曰：吾死当以某日葬。子岂能相及？式觉而悲赴之。使服朋友之服，投其葬日未届而丧已发引。至圹将窆，而柩不肯进。其母抚之曰：元伯岂有望也？停柩移时，见有素车白马哭而来。母曰：必巨卿也。既至，叩丧言曰：行矣。元伯死生与异路。永从此辞，会葬者千人皆挥涕。式执绋引柩乃前进，式留止次修坟树而退。  

互见死友  

【`会稽典录`】  

卓恕，字公行，上虞人也。与人期约，虽遭暴风疾雨无不至者。尝从建业辞太传诸葛恪。恪问何当复来，恕答曰：某日当复亲觐。至是日恪停食候恕至。时宾客会者皆以为会稽建业相去千余里，道隔江湖，岂得如期，须臾，恕至，一坐尽惊。  

诤　友  

【`孝经`】  

子曰：士有诤友，则身不离于令名。  

【`抱朴子`】  

《交际篇》：善交狎而不慢，和而不同。见彼有失，则正色而谏之；告我以过，则速改而不惮。不以忤彼心而不言，不以迸我耳而不纳；不以巧辩饰其非，不以华辞文其失；不形同而神乖，不匿情而口合；不面从而背憎，不疾人之胜己。护其短而引其长，隐其失而宣其得。外无计数之诤，内遗心竞之累。夫然故鹿鸣之好全，而伐木之刺息。  

【`张子经学理窟`】  

有问于程子者曰：吾与人居视其有过而不告，则心有所不安，告之而人不受则奈何？曰：与之处而不告，非忠也。要使诚意之交通在于未言之前，则言出而人信矣。又曰：责善之道，要使诚有余而言不足，则于人有益而在我者无自辱矣。  

【`晏元献公类要`】  

穆员与张舍人书云：友朋之分，攻过为先。差之毫厘，则赖讥正。  

【`朱子语类`】  

先生谓时举曰：朋友相处，要得更相规戒。有过则要告，时举应诺。先生曰：然小过只哓哓底说，又似没紧要相似；大底过夫，又恐他已深痼不容易说。要之只尽公之诚意耳。  

【`胡五峰知言`】  

能攻人实病者至难也，能受人实攻者为尤难。人能攻我实病，我能受人实攻，朋友之义其庶几乎？不然其不相陷而为小人者几希矣。  

正　友  

【`黄石公素书`】  

枉士，无正友，注曰：李逢吉之友，则八关十六子之徒，是也。  

【`通鉴外纪`】  

宣王四十六年初，王将杀其臣杜伯而非其罪。伯之友左儒争之于王。九复之而王不许。王曰：汝别君而异友也。儒曰：君道友逆，则顺君以诛若以诛友；友道君逆，则帅友以违君。王怒曰：易而言则生，不易则死。儒曰：士不枉义以从死，不易言以求生。臣能明君之过以正杜伯之罪。王杀杜伯。左儒死之。  

【`东汉书`】  

东汉苏章，字孺文，为冀州刺史，故人为清河太守。章行部按其奸赃，乃请太守为设酒肴。陈平生之好甚欢。太守喜曰：人皆有一天，我独有二天。章曰：今日苏孺文与故人饮者，私恩也，明日冀州刺史按事者，公法也。遂举正其罪。州境知章无私，望风畏肃。  

【`五典毓蒙事实`】  

裴土自为相，有故人求京光尹判司。土自曰：公才不称此官，不敢以故人之私伤朝廷至公。他日目盲宰相怜公者不妨得之。土自则不可。  

【`北史`】  

源怀行一巡行北边六镇。有怀朔镇，将元尼须者，与怀少旧，贪秽狼籍，置酒请怀，曰：命之长短，由卿之口。岂可不相宽贷？怀曰：今日之集，是乃源怀与故人饮酒之坐，非鞠狱之所也。明日公庭始为使人检镇，将罪状之地，尼须挥泪无以对。于是表劾尼须其奉公不挠如此。  

【`宋眉山唐子西集`】  

《正友论》：庾公之斯，以朋友之故废君命，而君子不以为私。叩轮去金，发虚矢以塞责，而君子不以为欺。郦况之说其友也，其言甚甘，而君子不以为险，其友为之堕肱陨首覆宗绝祀，而君子不以为忍。知此二义，然后可以言友矣。方汉之时，吕禄之权为如何，其宗族亲党，日夜相与思虑计议者为如何，国家社稷宗庙之势为如何，而父又劫质其急为如何？又安得舍所重以全所轻，则以计劫之也固宜。彼子濯孺子之事，岂至是耶。以区区之郑，固非卫之所以存亡。而区区之子濯孺子，又非郑之所以强弱，敌去而追之。兹又国事之区区者，而弯弓于其友，则在名义为至重，此孟子所谓一钩金与一舆羽之势也。何得以吕禄比之，夫莫重于金，莫轻于羽，此虽三尺之童足以知之。至于轻重之中又有轻重焉，则非通孟子者不能权之矣。孟子之书，世未有通之者，故汉魏之臣如苏章于禁之徒，皆以得已之事亲诛其友，犹复毅然自谓忠于朝廷，而世亦莫知其为天下之至恶。自是而后，一变而相证，再变而相告，三变而至相诬蔑也。岂不愈惑哉？呜呼！名教之事，圣贤谈之尽矣，患不深考尔，君使已诛其友则如之何？曰：审之，祸大则诛之，余者可救则救之，可赎则赎之，无罪者辨之。不可则辞于君，要之不可以执戈，友为不善则如之何？曰：审之，祸大则诛之，其次痛责而力止之，不从则去之，其小者则忠告之，不从则已，终不可弃也。夫上则善其君，下则善其友，使君臣朋友之间无不满焉者，岂非人之所欲哉。不幸而至于此，则古人所以处之者亦有道矣，而论者不察以君臣为公，指朋友谓之私，何其不思之甚欤。孔子曰：以孝事君，则忠。曾子曰：朋友不信，非孝也，是相生法也。何名为私乎？父子兄弟出于天，君臣夫妇朋友出于人，而父子兄弟夫妇主恩，君臣朋友主义，则五教之中近于君臣者，唯朋友为然，故欲知人臣之忠者，必于朋友焉观之，宁有贼害其友而能忠于所事者乎？是物理之必不然者，夫以公心处之何适而非公。苟私矣，则君臣父子夫妇长幼皆私也，宁独友哉。嗟乎！教之所自出者三，而世阙其一。曰师，其所以为教者五，而世抑其一，曰友。  

德　友  

【`孟子`】  

《万章》：问曰：敢问友？孟子曰：不挟长，不挟贵，不挟兄弟而友，友也者，友其德也，不可以有挟也。挟者，兼有而恃之之称。《庄子德充符篇》鲁哀公谓仲尼曰：何谓德不形？曰：平者水停之盛也，其可以为法也，内保之而外不荡也，德者成和之修也，德不形者物不能离也。哀公异日以告闵子，曰：始也，吾以南面而君天下，执民之纪而忧其死，吾自以为至通矣。今吾闻至人之言，恐吾无其实，轻用吾身而亡吾国，吾与孔立非君臣也，德友而已。  

仁　友  

【`孔子家语`】  

颜回问朋友之际如何？孔子曰：君子之于朋友也，心必有非焉而弗能语，吾不知其仁人也，不忘久德，不忘久怨，仁矣。颜回第十八  

【`类林杂说`】  

《仁友篇》：唐柳宗元与刘禹锡坐交王亻丕事。宗元贬知柳州，禹锡贬播州，播极僻远，宗元以禹锡母老，播远非所以便于养老奉亲者，作奏愿以柳易播。会大臣有言于上禹锡得内迁。  

【`列士传`】  

羊角哀，与左伯桃为友。二人闻楚王贤，俱往之，至梁山，路失逢雪，粮食乏少，去楚千里计不俱全，伯桃遂并粮与角哀，桃乃入空树中而死。角哀仕楚，楚王用为上卿，然后收葬伯桃，伯桃墓近荆轲将军镇，角哀夜梦见伯桃告之曰：我日夜为荆将军所伐，子可救我，不援，吾必为荆将军所虏。角哀惊梦流涕，遂从楚王请兵，鸣鼓奋剑往协荆将军墓，未知胜负，角哀自刎而死。六国时人。  

互见死友  

【`琴操`】  

三士穷者，其思革子之所作也，其思革子，户文子，叔衍子，三人相与为友。闻楚成王贤好士，三人俱往见之。于豪岩之间，卒逢飘风暴雨，俱伏于空柳之下，衣寒粮乏，度不俱活，三人相视叹曰：与其饥寒俱死，岂若并衣粮于一哉，二子以革子为贤，推衣与之。革子曰：生则同乐，死则共之，固辞，二子曰：吾相与犹左右手也，左伤则右救，右伤则左劳，子不我受，俱死无名可痛乎？于是革子受之，二子遂冻饿而死。其思革子揭衣粮而去，往见楚王，王知其贤，用旨酒嘉肴设钟鼓乐之。革子有忧悲之色，楚王乃推樽罢乐升琴而进之，其思革子援琴而鼓，作相与别散之志。  

【`战国策`】  

张仪，始尝与苏秦俱事鬼谷先生。秦自以不及仪，苏秦已说赵王而得相约从亲，然恐秦之攻诸俟败约后负念，莫可使用于秦者，乃使人微感张仪曰：子始与苏秦善，今秦已当路，子何不往游以求通子之愿？张仪于是之赵，上谒求见苏秦，苏秦乃诫门下人不为通，又使不得去者数日。已而见之，坐之堂下，赐仆妾之食，因而数让之曰：以子之材能，乃令困辱至此，吾宁不能言而富贵子，子不足收也。谢去之，张仪之来也。自以为故人求益，反见辱怒，念诸使莫可事，独秦能苦赵，乃遂入秦。苏秦已而告其舍人曰：张仪天下贤士，吾殆弗如也。今吾幸先用而能用秦者，独张仪可尔，然贫无因以进，吾恐其乐小利不遂，故召辱之，以激其意，子为我阴奉之。乃言赵王发金币车马，使人微随张仪与宿舍，稍稍近就之，奉以车马金钱，所欲用为取给而弗告，张仪遂得以见秦惠王。惠王以为客卿，与谋伐诸俟，苏秦之舍人乃辞去。张仪曰：赖子得显，方且报德，何故去也。舍人曰：臣非知君，知君乃苏君，苏君忧秦伐赵败从约，以为非君莫能请归报。张仪曰：嗟乎，此在其术中而不悟，吾不及苏君明矣。吾又新用安能谋赵乎”焉吾谢苏君。苏君之时，仪何敢言，且苏君在，仪宁渠能乎？  

【`魏书`】  

赵歧，字卿，京兆长陵人也。仕郡为功曹，待中常侍唐衡弟弦为京兆都尉，歧为功曹，每侵之，弦常怀怏怏，唐衡闻之，奏汉灵帝，灵帝迁衡为京兆太守，衡遂改歧家属，将托以重罪诛之。歧亡走，更姓名，至青州市卖胡饼。时北海孙嵩，字宾硕，乘独车游于市中。遥见歧呼至与语，歧惧是衡亲属，惶恐色变。孙嵩因为歧曰：视子之貌，非卖饼也。见问而色动，子不有重怨，则当亡命，我北海孙宾硕也，阖门百口，又有百岁老母在堂，势能相度。歧遂以实告之，嵩于是载歧上车同归。嵩白母曰：今得死交，将歧上堂拜母讫。然后置于复壁中，密供给二年，唐衡被诛，诸唐悉皆被灭，歧遂得出，至洛阳，朝廷举歧诏拜太仆，歧因说嵩行义，嵩由是显名，仕至豫州刺史，岐卒，嵩为行朋友之服。后汉未时人事也。  

【`新唐书`】  

狄仁杰为并州参军，同府有母老且疾当，使绝域者。仁杰曰：君可贻亲万里忧乎？云云请代行。  

义　友  

【`孔丛子`】  

《记义篇》颜雠善事亲，子路义之。后雠以非罪执于卫将死。子路请以金赎焉，卫人将许之，既而二三子纳金于子路以入卫。或谓孔子曰：受人之金以赎其私昵，义乎？子曰：义而赎之，贫取于友，非义而何？  

【`东汉书`】  

许鸿卿，汝南人。与同郡周伯灵交友，伯灵早亡，鸿卿养育其子。  

【`魏志`】  

曹真，字子丹，太祖族子也。真少与宗人曹遵，卿人未赞并事太祖，遵赞早亡，真愍之，乞分所食邑，封遵赞子诏曰大司马。有叔向抚孤之仁，笃晏婴久要之分，君子成人之美，听分真邑，赐遵赞子爵关内侯各五百户。崔琰，字李，清河东武成人也。少朴讷，好击剑。尚武事琰友人公孙方早卒，琰抚其孤息若己子。  

【`蜀志`】  

马谡，音缩字幼常，才气过人，好论军计。谡临终与诸葛亮书曰：明公视谡犹子，谡视明公犹父，愿深殛鲧兴禹之义，使平生之交不亏，此谡虽死无恨于黄泉也。于时十万之众为之流涕，亮自临祭，待其孤遗若平生。张衣商，字君嗣，蜀郡成都人也。少与犍为杨恭友善，恭早死，孤遗未数岁，衣商分居事恭母，如恭息长大，为之娶妻，买宅产业，使立门户。  

【`册府元龟`】  

钟繇，荀攸，相与亲善。攸先亡，子幼，繇经纪其门户，欲嫁其妾与人。书曰：吾与公霆攸字也曾共使朱建平相。建平曰：荀君虽少，然当以后事付钟君，吾时啁之曰：惟当嫁卿阿鹜尔，何意此子竟早陨没。戏言遂验乎。今欲嫁阿鹜得善处，追思建平之妙。虽唐举许负何以复加也。繇位至太传。  

【`晋书`】  

纪瞻，慎行好施，老而弥笃。少与陆机兄弟相亲善，及机被诛，赡恤其家，及嫁女资送同于所生。郑衮，字叔林，荣阳开封人也。少孤，随叔父浑避难江东。时华歆为豫章太守，浑往依之，歆素与衮父泰友善，抚养衮如己子。  

【`南史`】  

南齐王思远，与顾之友善。之卒，后家贫，思远迎其儿子经恤甚至。  

【`五典毓蒙事实`】  

唐卢藏用，与陈子昂赵正固友善。子昂正固先死，藏用抚恤其孤有恩义。  

【`唐摭言`】  

乔潭，天宝十三年及第，补陆浑尉。时元鲁山客死是邑，潭减俸礼葬之，复恤其孤。  

【`新唐书`】  

《吴保安列传》：保安，魏州人。睿宗时姚隽息委切蛮叛，拜李蒙为姚州都督，宰相郭元振以弟之子仲翔托蒙，蒙表为判官。时保安罢义安尉未得调，以仲翔里人也，不介而见曰：得因子得事李将军可乎？仲翔虽无雅故，哀其穷力荐之，蒙表掌书记。保安后往，蒙已深入与蛮战没，仲翔被执。蛮得华人必厚责财乃肯赎，闻仲翔贵胄也，求千缣，会元振物故，保安留隽州营赎仲翔，苦无赀，乃刀居货十年，得缣七百。妻子客遂州，间关求保安所在，困姚州不能进。都督安居如状，异其故，资以行，求保安得之。引与语曰：子弃家急朋友之患至是乎，吾请贷他待切官赀助子之乏。保安大喜，即委缣于蛮，得仲翔以归。《苏传》：子晋，始与洛人张循之仲之兄弟善。而二人以学显，循卜上书忤武后见杀。仲之神龙中，谋去武三思，为宋之悬等所发死。晋厚抚其子，渐为营婚官。晋卒，渐丧之若诸父云。  

【`商芸小说`】  

荀臣伯，远看友人疾，值胡贼攻郡，友人语臣伯：吾今死矣，子可去。臣伯曰：远来视子，今有难而舍尔去，岂荀臣伯行耶。贼既至，谓臣伯曰：大军至一郡并空，汝何男子而敢独立。臣伯曰：有友人疾不忍委之，宁以我身代友人之命。贼称其贤，自相谓言：我辈无义人而入有义之国，疾旋踵而去。一郡获全。  

【`孙公谈圃`】  

范文正，少养于外氏朱家。朱南京人，今留府后朱少卿宅是也。文正学于府庠，同舍有病者，文正亲调药以疗，病极，嘱文正曰：吾无以报子，平生有一术，游远方未尝穷乏者，术之力也，今以遗子。因授药一囊，方书一小册。文正不得已而留之，未尝取视。后二十年得其子还之。封识宛然。  

【`荃翁贵耳`】  

刘岑，字季高，师维扬日，有一旧同官之子，以父未葬为请，季高戚然兴念，扣之买山几何，砻梵几何？细黄不须问，其子历历具陈。李高曰：此某之责，吾友且留相伴，密使一亲信人赍钱数百缗往其家，买山办其终事。两月亲信人回，始与其说丧已举矣。子无虑，方遣其归，季高与人说：观子之气太爽，得钱必不从亲为重。此一事不了，终为吾辈累，不若留此而毕其事，先友之志酬矣。吁！季高真急义人也。今之视座之子孙邈若路人，况同官之子乎。  

【`言行龟鉴`】  

陈公，希亮轻财好施，笃于恩义。少与蜀人宋辅游，辅卒于京师，母老子少，公养其母终身，而以女妻其孤端平，使与诸子游学。卒与子忱同登进士第。  

【`江敦教影响录`】  

孙大资，与陈庄宅少相友善。大观间，孙判临安，陈居淮南贫窭，临终乃索纸笔批付其子。曰：生事死事，可见孙大资了之。其子卒哭后，往临安见孙公，公设香案拜其所书帖子而泣，留其子月余，乃差一州吏赍金三千缗，同其子回所居之地，以五百金治葬事，五百金买宅，二千金买米田，戒其所遣之吏，事办方得回。朋友之间有如此之高义者。恤穷友  

【`庄子`】  

子与与子桑友。淋雨十日，子与裹饭往食之。至子桑之门，则若歌若哭。鼓琴曰：父耶母耶，天乎人乎！子与曰：子之哀何故若是，曰：吾思夫使我至此极者而弗得也。  

【`五典毓蒙事实`】  

汉楼护，有故人吕公无子归护，护身与吕公，妻与吕妪同食。及护家同居妻子颇厌吕公。护流涕责妻子曰：吕公故旧，穷老托身于我，义所当奉，遂养吕公终身。  

【`唐语林`】  

孔嵩，字仲山，南阳人也。少未冠与颖川荀共游太学，后为荆州刺史，而蒿家贫与新野里客亻庸为卒。恃出见嵩，下驾执手，曰：共与子摇扇俱游太学，今子卒，吾亦痛哉，或命代嵩。嵩以亻庸夫不去，其岁寒心若此，嵩后三府累辟不赴。后汉末时人。一云嵩与范式为友余同。  

【`东汉书`】  

朱晖，同县张堪有名德。每与相见常接以友道，晖以堪宿望盛名，未敢安之。堪至把晖臂曰。欲以妻子托朱生。晖举手不敢答。堪后仕为渔阳太守，晖自为临淮太守，绝相闻见。时南阳饥，堪妻子贫穷晖乃自往候视其困，分所有以赈给之。岁送谷五十斛，帛五十匹。以为常。曰：堪尝有知己之言，吾已信于其心也。应顺，字华仲，汝南人，少与同郡许敬善，敬家贫亲老无子，为敬去妻更娶。位将作大匠。《西羌滇良传》传育，北地人也。显宗初为临羌长，与捕虏将军马武等击羌滇，吾功冠诸军，及在武威，威声闻于匈奴。食禄数十年，秩奉尽赡给知友，妻子不免操井臼，肃宗下诏追褒之，封其子毅为明进侯。  

【`三国志`】  

杨戏，性虽简惰，木尝以甘言加人。然笃于故旧，与巴西韩俨黎韬童幼相亲厚。后俨因疾废顿，韬无行见指，戏经纪振恤，恩好如故，位射声校尉。  

【`唐书`】  

刘黑闼，具州漳南人也。与窦建德少相友善。家贫无以自给，建德每资之，黑闼所费至尽而不以为疑，建德亦弗之间也。  

【`五典毓蒙事实`】  

唐元德秀，字紫芝，为鲁山令。所得俸禄悉衣食人之孤遗者，满笥余一缣驾车而去，爱陆浑山水，乃定居。不为垣墙扃钅仑，家无仆妾，岁饥，日或不爨，嗜酒陶然，弹琴自娱。房每见叹曰：见紫芝眉宇，使人名利之心都尽。  

【`宋史`】  

《孝义传》：侯可，轻财好义，与甲颜为友。颜病重，千里求医，未归而颜死，目不瞑。人曰，其待侯君乎？且敛而可至，拊之乃瞑。颜无子，不克葬，可辛勤百营鬻衣相役卒葬之，方天寒单衣以居，有馈白金者，顾颜之妹处室举以佐其匚佥具。一日自远归家以窭告，适友人郭行扣门曰：吾父病，医邀钱百千，卖吾庐而不售，可恻然计橐中装，略当其数尽与之。  

【`太平广记`】  

许棠，久困名场。咸通末，马戴佐大同军幕，棠往谒之，一见如旧相识，留连数月，但诗酒而已，未尝问所欲，忽一旦大会宾友，命使者以棠家书授之，棠惊腭莫知其来，启缄即知戴潜遣一介恤其家矣。  

【`言行龟鉴`】  

韩魏公，琦重义轻财。人之急少善尹师鲁，师鲁亡，割俸畀其孤，为直其冤于朝，仍奏录其子，视财物不以其意，既乏则损己服用玩好以与之。士无远近咸趋之，其故旧之子孙寒窭无所托，而依以为生者，常十数家。  

【`宋史`】  

范仲淹，其友吴遵路没，室无长物。仲淹分俸其家。  

救难友  

【`汉书`】  

卫青，姊子夫得入宫，幸上皇后大长公主女也。无子女石之，太长公主捕青，囚欲杀之，其友公孙武与壮士往夺之，故得不死。上闻，乃召青为建章监侍中，赏赐数日间累千金。  

【`东汉书`】  

赵喜，为赤眉兵所围，迫急乃亡走，与友人韩仲伯等数十人，携小弱越山出武关。仲伯以妇色美，虑有强暴者，而已，受其害欲弃之于道，喜怒不听，以泥涂仲伯妇面，载以鹿车，身推之。每逢贼欲逼夺，喜辄言病，以此得免。宋杨女为章帝贵人，被谮自杀，杨免归本郡，郡县因事复捕击之。杨友人前怀令山张峻，左冯翊沛国刘均等，奔走解释，得以免罪。  

【`续后汉书`】  

《高士传》：申屠蟠，友人陈郡冯雍，坐事系狱，豫州牧黄琬欲杀之。或劝蟠救雍，蟠不肯行，曰：黄子琰为吾故邪，未必合罪，如不用吾言，虽往何益。琬闻之，遂免雍。《吴范传》范，素与魏滕同邑相善。滕尝有罪，孙权责怒甚严，曰：敢有谏者死，范谓滕曰：与汝偕死。滕曰：死而无益，何用死为。范曰：安能坐观汝邪。乃髡头缚诣门下，使铃下以闻。铃下曰：必死不敢白。范曰：汝有子邪。曰：有。曰：使汝为吴范死，子以属我，铃下曰：诺。乃排门合人，言未卒。权大怒，欲使投以战，逡巡走出。范因突入，叩头流血，言与涕并良久。权意释，乃免滕，滕见范，谢曰：父母能生我，不能免我于死，丈夫相知如汝足矣，何用多为。  

【`北史`】  

后魏索敞，初在凉州之日，与乡人龙世隆文学相友。世隆至京师，被罪徙和龙，届上谷，困不前达，土人徐能抑掠为奴五年。因行至上谷，遇世隆语其由状，对泣而别敞。为诉理得免。《叶传》：友人高登，尝上书讥切时相，召捕甚急，与同邸勉令逸去。登曰：不为君累乎？曰：以此获罪，固所愿也。即为具舟，舟移乃去。  

密　友  

【`苏老泉集`】  

《虑远策》：今夫一家之中必有宗老，一介之士必有密友。又密友花名见本韵后。  

金兰友  

【`易`】  

二人同心，其利断金，同心之言，其臭如兰。  

【`吴录`】  

张温，字惠恕，英才环伟，遂以礼躬延见召对，词雅淹润。帝改容前席，拜中郎，聘蜀，与诸葛全结金兰之好焉。  

【`世说`】  

山公，与稽阮一面，契若金兰，山妻韩氏，觉公与二人异于常交。问公，公曰：我当年可以为友者，唯此二人耳。妻曰：负之妻亦亲，观狐赵意欲窥之，可乎？公曰：可。他日二人来，妻劝公止之宿，具酒食，夜穿墙视之，达旦忘返。公入，曰：二人何如？曰：君才致不如，正当以识度耶。公曰：伊辈亦以我识度为胜。  

【`何玄之梁典`】  

刘许，字彦度，与陈留阮籍李绪申金兰之契，筑室锺阜之傍，共听内义，钻寻奥典。  

【`北史`】  

后魏于忠，宣武时为领军将军，性多猜忌，不交胜己，唯与直阁将军初环，千牛备身杨保元为断金之交。  

【`唐书`】  

李孝贞，与从兄仪曹郎中骚，太子舍人李节，博陵崔子武，范阳卢询祖，为断金之契。  

【`宋华镇云溪居士集`】  

谢国子祭酒举学官启，一官奔走于东西，十载湮沦于尘坌，已乏金兰之友，鲁无莩肺之亲。  

金石友  

【`汉书`】  

汉王与韩信为金石之交。  

君子友  

【`礼记`】  

君子之接如水，小人之接如醴。君子淡以成，小人甘以坏。  

【`南史`】  

孔稚圭，字德彰，会稽人也。稚圭风韵清疏，好文咏，与外兄张融情趣相得。又与琅邪王思规定，卢江何点，点弟裔，并款友。又云：稚圭，早立名誉，当时名士陆惠晓。谢沧、张融、何点、沈渊、相与为君子之交。柳世隆，字彦绪，河东解县人，宋太尉元景第也。当时名士张绪、王延之、沈琰之徒，雅相钦慕，以为君子之交。  

异常友  

【`晋书`】  

谢述，为彭城王长史，尚书仆射，殷景仁领军将军。刘湛并与述为异常之交，美风姿，善举止。湛每谓人曰：我见谢道儿未尝足。道儿，述小字也。卒于吴兴太守，丧还京师，未至数十里，景仁湛同乘迎赴望船流涕。土威凝之学涉有当世才具，与司空徐湛之为异常之交。  

耐久友  

【`论语`】  

晏平仲，善与人交，久而敬之。  

【`孔子家语`】  

与人交推其长者，违其短者，帮能久也。  

【`魏志`】  

魏元同，与裴炎缔交能保始终，号耐久朋。  

青云友  

【`五典毓蒙事实`】  

江淹曰：袁炳，字叔明，与余有青云之交，非直衔杯酒而已。刘琨，少负志气，有纵横之才。善交胜己，颇浮夸，与范阳祖逖为友。闻逖被用，与亲故书曰：吾枕戈待旦，志枭逆虏，常恐祖生先吾著鞭，其意气相期如此。琨为并州牧。  

【`悦生随抄`】  

洛阳龙门有吕文穆公读书龛云，文穆昔尝偃于此。初有友二人，一人则温尚书仲舒，一人忘其姓名，而三人誓不得状元，不仕。及唱第文穆状元，温已不意，然犹中甲科遂释褐，其一人径拂衣归隐。后文穆作相，太宗问昔谁为友，文穆即以归隐者对，遽以著作佐郎召之，不起。故文穆罢相，尹洛作诗曰：昔作儒生谒贡闱，今提相印出黄扉。九重鸳鹭醉中别，万里烟霄达了归。邻叟尽垂新鹤发，故人犹着旧麻衣。洛阳谩道多才子，自叹遭逢似我稀。所谓故人，盖斥其友归隐者也。弹冠友  

【`册府元龟`】  

王吉，字子阳，京兆人也，少与贡禹为友，及阳仕至益州刺史。贡闻之，拂冠以待之，阳遂荐称焉。世称王阳在位，贡公弹冠，言其取舍同也。  

【`会稽典录`】  

虞伦，字孝绪，余姚人也，与骆瑗为弹冠之友。  

小　友  

【`马明叟实宾录`】  

唐李泌方幼，张九龄尤所奖爱，常引至卧内，九龄与严挺之、萧诚善，挺恶诚佞，劝九龄谢绝之。九龄忽独念曰：严大若劲，然萧软美可喜。方命左右召萧泌在旁，率尔曰：公起布衣以直道至宰相，而喜软美者乎？九龄改容谢之。因呼小友。  

【`邵氏闻见录`】  

王元之，年七八岁能文。毕文简公为郡从事，始知之，间其家以磨面为生，因令作磨诗，不思以对云：但存心里正，无愁眼下迟。若人轻着力，便是转身时。文简大奇之，留于子弟中讲学。一日，太守席上出句：鹦鹉能言争似凤。坐客未有对。文简写之屏间，元之书其下：蜘蛛虽巧不如蚕。文简公叹息曰：经纶之才也。遂加以衣冠。呼为小友。至文简入相，元之已掌书命矣。  

忘年友  

【`记室新书`】  

东汉祢衡，有才尚气，阴怀一剌而无所适，至于刺字漫灭惟善孔融。时衡始弱冠，而融已五十，为忘年友。  

【`晋书`】  

山涛，与嵇康等为竹林之交，著忘年之契。王戎少阮籍二十岁，而籍与之交。  

【`梁书`】  

何逊，字仲言，东郡郯人也，弱冠举秀才。南卿范云见其答策，大相称赏，因结忘年交好。自是一文一咏，云辄嗟赏。  

【`南史`】  

江总，字扌忽持，仕梁为尚书殿中郎，范阳张缵，琅邪王筠，南阳刘之遴，并高才硕学。扌忽时年少有名，缵等雅相推重，为忘年友。韦粲，为外兵参军兼中兵。时颖川庾仲容，吴郡张率，前辈才名与粲同府，并为忘年交好。  

【`北史`】  

邢邵，十岁能属文，日诵万余言，文章赡速，未二十名动衣冠。吏部尚书陇西李神隽，大相钦重，引为忘年之交。《裴让之传》：让之弟谳之，虽年少不妄交游，唯与陇西辛术，赵郡李绘、顿丘李构、清河崔赡，为忘年友。  

【`隋书`】  

《隐逸传》：崔廓，博陵安平人也。博览书籍，山东学者皆宗之。与赵郡李士谦，为忘年之友。每相往来，时称崔李。及士谦死，廓哭之恸，为之作传，输之秘府。士谦妻卢氏寡居，每有家事，辄令人谘廓取定。孔绍安。越州山阴人也，陈吏部尚书奂子也。少以文词知名，年十三入隋，徙居京兆雩阝县，闭门读诵文集数十万言。时有词人孙万寿。与绍安笃念年之好。绍安太业末为监察御史。刘裔之，徐州彭城人也。少有学业，与隋信都丞孙万寿宗正卿李百药为忘年之交。  

【`新唐书`】  

《高俭传》：俭，字士廉，敏惠有度量，状貌若画，观书一见辄诵，敏于占对。隋司隶大夫薛道衡，起居舍人崔祖，皆宿臣显重，与为忘年友，繇是有名，自以齐宗室不欲广交，屏居终南山下。寿州刺史张镒，字季权，有重名。陆贽往见，与语三日，奇之，请为忘年友，既行，饷钱百万请为母夫人一日费，陆贽不纳。孟郊，性介少谐合，韩愈一见与为忘年交。一作忘形。王琚，怀州河内人也。少孤，而聪敏有才略，好玄象合钅东之学。神龙初尝谒驸马王同皎甚器之，及谋刺武三思事，琚义许之，与同张仲之为忘年之友。  

【`册府元龟`】  

裴子野性旷达，自云出世不复诣人。初未与张缵遇，便虚相推重，因为忘年友。李际，范阳卢诞，并有高名于世，与结忘年之交。  

忘形友  

【`册府元龟`】  

杨凭，少负气节，重交游然诺。与穆质、许孟容、李庸阝、王仲舒为友，故时人称杨穆许李之友。王仲舒，太原人。少贫，养母，嗜学工文，不就乡举。交友必一时高名者，与杨顼、梁肃、裴枢为忘形之契。仲舒为拾遗，与杨凭友善。及凭得罪，仲舒横议之，贬为硖州刺史。  

永乐大典  

## 卷之一万二千十八

二十有友  

死　友  

【`礼记`】  

父母在，不许友以死。  

【`抱朴子`】  

《交际篇》：杀身犹以许友，岂名位之足竞乎。  

【`列士传`】  

羊角哀，左伯桃，二人为死友，欲仁于楚，道过雪饥，寒不得行自度不俱生，伯桃谓角哀曰：俱死之后，骸骨莫收，我不如死，我乐在树中。角哀听之，伯桃入树中而死。楚平王爱角哀之贤。以上卿礼葬伯桃。后角哀梦伯桃曰：正苦荆将军冢相近，今月十五日当大战。角哀至期，陈兵马诣其冢，作三铜人，自杀下从子。  

【`史记`】  

青并艹豫让之友也。为赵襄子参乘，襄子游于囿中，至于梁，马却不肯进。襄子曰：进视梁下，前类有人，类，象。青并艹进视梁下，豫让却寝，佯为死人，叱青并艹：去，长者且有事。言时杀赵襄子。青并艹曰：少而与子友，子且为大事，而我言之，失相与交友之道，子将贼吾君而我不言，失为人臣之道。如我者，唯死为可，适可得死也。退而自杀。  

【`东汉书`】  

《范式传》：范式字巨卿，山阳金乡人。少游太学为诸生，与汝南张劭为友。劭字元伯，式仕为郡功曹。后元伯寝病笃，同郡郅君章、商子徵、晨夜省视之，元伯垂尽，叹曰：恨不见吾死友。子徵曰：吾与君章尽心于子，是非死友，复谁求？元伯曰：“若二子者，吾生友尔。山阳范巨卿，所谓死友也。寻而卒，式忽梦见元伯曰：吾以某日死，当以时葬，子未可忘，岂能相及。式恍然觉悟然叹，泣下。其葬日，驰往赴之，式未及到而丧已发引，既至圹将空，而柩不肯进，停柩，移时乃见有素车白马号哭而来。其母望之曰：是必范巨卿也。既至，叩丧言曰：行矣元伯，死生路异，永从此辞。会葬者千人，咸为挥涕，式因执绋而引，柩于是乃前，式遂留止冢次，为修坟树，然后乃去。  

【`两汉蒙求`】  

范式尝至京师受业太学，时诸生长沙陈平子同在学，与式示相见。而平子被病，曰：山阳范式，烈士也。可托死，吾殁，但以尸埋巨卿户前，乃裂素为书遗巨卿。既终，妻从其言，式行适还，有书见瘗，怆然感之，向坟揖哭为死友，乃营护妻儿，身自送丧于临湘，未至四五里，委素书于柩上，哭别而去。  

【`魏书`】  

《阎温传》：后汉孙宾硕，当桓帝时，常侍唐衡等权侔人主，以赵息常忤其事，遂捕赵氏儿以上皆杀之。有藏者与同罪，时息从父歧闻之，变姓名走诣北海，着絮巾布衤夸，于市中贩胡饼。宾硕见之，疑是非常人，问曰：“君不有重怨，则当亡命，我北海孙宾硕也。阖门百口，又有百岁老母在堂，势能相度，必语我以实。歧具告之，宾硕遂与歧共载，先入白母，言今日出得死友，乃延歧入稚牛锺酒，快相娱乐一二日，于别田舍藏复壁中。后衡及其弟死。歧乃出仕至刺史，而宾硕从此显名东国，仕亦为刺史云。  

互见仁友。  

【`马明叟实宾录`】  

魏初有白，谤毁太祖，太祖怒甚，待中和洽陈素行有本，求案实其事，罢朝。太祖令曰：今言事者白，不但谤吾也，乃复为崔琰觖望，此损君臣恩义，妄为死友，怨叹不可忍也。  

【`东汉书`】  

马字伯骞，勤结英雄，所欲友接，负笈荷担不远万里。山阳王畅未仁时，慕高名，往存之，留畅门投刺。畅欲不肯见，使从者拒之云：行历未旋，留连日日往伺之，谓从者曰：夫孝子事亲，行不逾日而至，今不归，非孝子也。欲待与相见，如凶于路，往而不反，哭之以为死交。畅闻其言，欢息壮志，因执其手，揖引与入，美谈毕，请入见母，饮宴定好而别。临退，执畅手诀曰：太上立德，其次立功，幸俱生盛明之世，免博丸之姿，托为丈夫，当建名后载，不可为空生徒死之物，秽天壤之间。  

【`册府元龟`】  

宋游道与顿丘李奖，一面便定死交。奖曰：我年位已高，会用第为佐史，今弟北面于我足矣。游道曰：不能。既而奖河南尹，辟游道为中正，使者相属以衣巾合待之，握手欢谑，元颢入洛，奖受其命出，使徐州，都督元孚与城人赵绍兵杀之。游道为奖讼冤，得雪。又表，为请赠过已考一阶以益之。又与刘广钦结交，托广钦弟粹于徐州杀赵绍，后败，枭粹道于邺市，孙腾使客告市司，得五百匹后听收，游道时为司州从事，令家人作刘粹所亲于州陈诉，于律判许而奏之。来力至，市司犹不许，游道杖市司，勒使速付之。时李奖二子构训居贫，游道后令其求三富人死事判免之，凡得钱百五十万，尽以入构训。其所气党侠如此。  

【`资治通鉴`】  

唐高祖武德四年，王世充降，秦王世民遂收世充之党，单雄信等，斩于洛水之上。初李世责力与单雄信友善，誓同生死，及洛阳平，世责力言雄信骁健绝伦，请尽输已之官爵以赎之。世民不许，世责力固请不能得，涕泣而退。雄信曰：我固知汝不办事。世责力曰：吾不惜余生与兄俱死，但既以此身许国，事无两遂，且吾死之后，谁视兄之妻子乎？乃割股内以口舀雄信，曰：使此肉随兄为土，庶几，不负昔誓也。  

【`新唐书`】  

《王叔文传》：王叔文，越州山阴人，以棋待诏，颇读书，班言治道。德宗诏直东宫，太子引以待读，宫中事，咸与参订。叔文浅中浮表，遂肆言不疑。曰：某可为相，某可为将，他日幸用之，阴结天下有名士，而士之欲速进者，率谐附之。若韦执谊陆质、吕温、李景俭、韩晔、韩泰、陈谏、柳宗元、刘禹锡，为死友。而凌准，程异又因其党进，出入诡秘，外莫得其端。疆藩剧帅，或阴相赂遗以自结。互见十九友。  

共命友  

【`新唐书`】  

《吐蕃传》：其君臣自为友五六人，曰共命。君死，皆自杀以殉。  

刎颈友  

【`史记`】  

蔺相如为赵上卿，位在廉颇右。颇曰：我见相如必辱之。已而相如出，望见廉颇，相如引车避之，于是舍人请辞去，相如止之曰：夫以秦王之威，而相如廷叱之，相如虽驽。独畏廉将军哉？顾念强秦所以不加兵于赵者，以吾二人在。今两虎共斗，其势不俱生，吾所以为此者，以先国家之急而后私仇也。廉颇闻之，肉袒负荆至相如谢罪。卒相与交欢，为刎颈之交。  

【`齐春秋`】  

檀超字悦祖，高平金乡人也，少而负气。始为南徐州西曹书佐，与别驾萧惠开抗礼，惠开自以地位居前，稍相凌驾，而超啸傲。不以地势推之。谓惠开曰：我与卿并有何等官阀，俱国家徵时外戚耳？何以一爵高人？惠开欣然。更为刎颈之交。杜伏盛，齐州章丘人也。少为盗，与乡人辅公礻石为刎颈之交。公礻石姑家公牧羊为业，公礻石数攘羊以喂之。  

【`三十国春秋`】  

敦煌太安李，名老切表于段业，称尽忠不贰。横为李嗣所谗。请业杀嗣。自归司败，业乃杀嗣。遣使谢，初嗣与结刎颈之交。嗣常以宗族托，曰：我身犹子身，勿为疑也。及是反为嗣所构，乃恨之。  

【`册府元龟`】  

汉陈余年少，父事张耳，相与为刎颈交剔。刎，断也，“刎颈”，文春吉托契深重、虽断颈绝头，无所顾也。后封代王相赵。  

【`东汉书`】  

《廉范传》：初范与洛阳庆鸿为刎颈交，时人称曰：前有管鲍，后有庆廉，鸿慷慨有义节。位至琅邪，会稽二郡太守，所在有异迹。  

【`太平御览`】  

《孙楚牵招碑》：初，君与刘备少长河朔，英雄同契，为刎颈之交。有横波截流，拊翼横飞之志。俄而委、质于太祖。备遂鼎足于蜀汉，所交非常。为时所忌，每自酌损乎季孟之间。  

【`隋书`】  

李密，长安人也，父宽，隋上柱国蒲山公。密开皇中袭父爵。年始弱冠，尚书令杨素见而奇之。谓其子玄感曰：李密智计不穷，尔所不及，可与为友。玄感倾心礼遇，定为刎颈之交。  

刺血友  

【`辽史`】  

《列传》：耶律马，六字扬隐。孟父楚国王之后。性宽和，善谐谑，亲朋会遇，一坐尽倾。恬于荣利，与耶律弘古为刺血友。弘古。为扬隐荐，补宿直官。  

布衣友  

【`史记`】  

《范睢传》：秦昭王闻魏齐在平原君所，欲为范睢报仇，乃佯为好书。遗平原君曰：寡人闻君之高义，愿与君为布衣之友。君幸过寡人，寡人愿与君为十日之饮。平原君畏秦，且以为然，而入秦。昭王曰：范君之仇，在君之家，愿使人归取其头来。不来，吾不出君于关。  

【`西汉书`】  

《孙宝传》：宝为京兆尹，故吏侯文，以刚直不苟合，常称疾不肯仕。宝以恩请文，欲为布衣友。日设酒食，妻子相对。文求受署为据。进见如宾礼。  

【`魏书`】  

夏侯尚，字伯仁。有筹画智略，文帝器之，为布衣之交。夏侯称，字义权，年十六，与文帝为布衣之交。每宴气凌一座，辩士不能答，代之高者多从之游。  

【`晋书`】  

王爽与司马太传饮酒，太传醉，呼王为小子。王曰：“亡祖长史与简文帝为布衣之交，亡姊伉俪二宫，何小子之有？肃祖之在东宫，与温峤庾亮并布衣之好。  

【`齐书`】  

刘悛，字士操。彭城安上里人也，从驾登蒋山。上数，叹曰：贫贱之交不可忘。顾悛曰：此况卿也，今日与卿尽布衣之交。适悛起拜谢。  

【`梁书`】  

高祖性不好声色，颇慕高名，与裴子野，刘显、萧子云，张缵及当时才秀，为布衣交。  

【`陈书`】  

陆景文，字叔辩，少有瞻略武勇，与陈武帝有布衣之旧。  

【`隋书`】  

《文学传》：虞绰，会稽余饶人也，恃才任气，无所降下，帝尝问绰于著作郎诸葛颖。颖曰：虞绰粗人也，帝颔之，时礼部尚书杨玄感称为贵倨。虚襟礼之。与结布衣之友。绰数从游，其族人虞世南诫之曰：上性猜忌，而君过厚玄感，若与绝交者，帝知君改悔，庶可以无咎。不然，终当见祸。绰不从，及玄感败，籍没其家，妓妾并入宫，帝因问之，玄感平常时与何人交往，其妾以虞绰对帝。令大理卿郑善果穷治其事。绰曰：羁旅薄游与玄感文酒谈矣欠，实无他谋。帝怒不解。徙绰且末，绰至长安而亡。  

【`册府元龟`】  

陆贽为中书舍人，翰林学士。母卒持丧于河南丰乐佛寺日。四方以赙赠为词，厚致金帛贽丝，毫无所受。唯与剑南节度使韦皋布衣友善，皋以事奏闻。每有所致，辄称诏以受之。及贽罢相贬忠州，而韦皋屡表请以贽代巳代己。竟卒于忠州。年五十二。萧昕为左拾遗。与布衣张镐友善。  

【`荀氏家传`】  

荀羡与沛国刘真长。太原王促祖，陈郡商洪源，并著情契。太宗时居阿衡之任。虚中诱纳宾友，贤哲与羡等。数人为布衣之好。  

【`太平广记`】  

陇西李舟与齐映友善，映为将相。李舟为布衣。而舟致书于映，以交不以贵也。时映左迁于夔舟书曰：三十三官足下。近年以来，宰臣当国，多与故人礼绝。仆以礼处足下，则足下长者。仆心未忍，欲以故人处足下，则虑悠悠之人。以仆为讠舀，几欲修书。逡巡至今，忽承足下出守夔国，于苍生之望。则为不幸，为足下谋之，则名遂身退。斯又为准，仆昧时者，谨以为贺。但鄱阳云安道阻且长，音尘寂篾。永望增叹，仆所疾，沉痼，方率子弟力农，与世疏矣。足下亦焉能不疏仆耶。足下素仆，所知之，其于得丧固恬如也。然朝臣如足下者寡矣。明主岂当不察之耶？惟强饭自爱，珍重珍重。出摭言  

【`言行龟鉴`】  

张忠定公咏号垂崖，与寇莱公，为布衣交，莱公兄事之。忠定面责不少恕，虽贵不改也。公守蜀。闻莱公大拜。曰：寇准宰相才也，又曰：苍生无福，门人李畋怪而问之，曰：人千言而不尽者，准一言而尽。然太早，用太速，不及学耳。莱公在岐。忠定自蜀还，访之不留既别，顾莱公曰：曾读霍光传否？曰：未也。更无他语。莱公归取其传，读之。至不学无术，曰：此张公谓我矣。  

微贱友  

【`东汉书`】  

宋弘曰：贫贱之交不可忘。吴，字季英，陈留长垣人。郡举孝廉将行，郡中为祖道，越坛共小吏雍丘黄真欢语。移时，与交友而别，功曹以倨，请黜之。太守曰：吴季英有知人之明，卿且勿言。真后亦举孝廉，除新蔡长，世称其清节。时公以沙穆来游太学，无资粮，必变服客亻庸，为赁舂，与语大惊，遂共定交于杵臼之间，以光禄四行迁胶东侯相。时济北戴宏，父为县丞，宏年十六从在丞舍，每行园，常闻讽读之音，奇而厚之。亦与为友，卒成儒宗，知名东夏，官至酒泉太守。  

【`续后汉书`】  

《周浚传》：史曜素微贱，众所未知，浚独为友，以妹妻之，曜竟显名于世。  

【`三国志`】  

《顾邵传》：顾邵为豫章太守。初钱唐丁讠胥出于役伍，阳羡张秉生于庶民，乌程具粲，云阳殷礼，起乎微贱，邵皆拔之友之。秉遭大丧，亲为制服结，邵当之豫章，发在近路，值秉疾病，时送者百数。邵辞宾客曰：张仲节秉之字也。有疾苦不能来别，恨不见之。暂还与诀，诸君少时相待。  

【`五典毓蒙`】  

晋陶侃至洛阳，时郎中令杨日卓，侃州里也。侃诣之，日卓与同乘，吏部郎温雅谓日卓曰：奈何与小人共载？日卓曰：此人非凡器也。  

【`册府元龟`】  

王尼字孝孙，本兵家子，寓居洛阳，卓荦不羁。初为护军府军士，胡母辅之与琅邪王澄母，北地传畅，中山刘舆，颖川荀邃，河东裴遐，迭属河南功曹甄述，及洛阳令曹摅请解之。摅等以制旨所及，不敢。辅之等赍羊酒诣护军门，门吏疏名呈护军，护军叹曰：诸名士持羊酒来，将有以也。尼时己给府养马，辅之等人，遂坐马厩下，与尼炙羊饮酒，醉饱而去。竟不见，护军大惊，即与尼长假，因免为兵，东瀛公腾辟为车骑舍人，不就。  

【`殷氏世传`】  

殷褒字元祚。渤海府君之子。河南郑廉始出寒贱，又未知名，见而友之。廉父常居肆，乃就拜其父于肆中，众皆惊，廉由是显名，位至司徒。  

【`续世说`】  

裴轧先为御史大夫，出为外郡刺史，虽强直有器干，而昵于小人。既典外郡，与令史结反，书疏往反，令伺朝廷事，俄为友生所发，坐流爱州。  

诗　友  

【`章贡志`】  

廖融字元素，宁都县人。与逸民任鹄为诗友。隐居南岳，湘守杨微之代归，枉驾访之，留宿山斋。  

【`三国吴志`】  

郑曹有文学操行，与陆云善，与云诗相往反。  

【`辛文房唐才子传`】  

齐巳至宜春，投诗郑都官云：自封修药院，别下着僧床。谷曰：善则善矣，一字未安。经数日来曰：别扫如何？谷嘉赏，结为诗友。  

【`陆游南唐书`】  

《刘洞传》：洞隐居庐山二十年，能诗。同时有夏宝松者，亦隐居庐山，相与为诗友。  

【`云溪友议`】  

雍陶为简州牧，自比之谢宣城，柳吴兴也。宾至则折挫之阍者，亦怠投贽者，稀得见。忽有冯道明下第请谒，云与员外故旧，阍者以道，明言启之。及引进，陶呵曰：与公昧平生，何方相识？道明曰：诵员外诗，仰员外德，诗集中日得见，何隔平生也。遂吟曰：立当青草人先见，行近白莲鱼未知。又曰：江声秋入寺，雨气夜侵楼。又曰：闲门客到常疑病，满院花开不似贫。陶闻吟欣狎，待道明如曩昔之友。君子以雍君矜夸而好媚，冯子匪艺而求知。其两违之。  

【`西清诗话`】  

高英秀与替宁为诗友，口给好骂，滑稽见眉睫有异，日必尊短于后，人号恶喙薄徒。尝讥人诗，李山甫《汉史诗》：王莽弄来曾半破，曹公将去便平沉。定是破船诗。李群玉方穿，诘屈崎岖路。又听钩车舟格磔声，是梵语诗。杜荀鹤今日偶题题似此，不知题后更谁题。此卫子诗也。不然安有四蹄。宁笑。  

【`太平广记`】  

吴郡陆龟蒙字鲁望，父宾虞，进士甲科，浙东从事，家于苏台，龟蒙幼精六籍，长而攻文，与颜荛、皮日休、罗隐、吴融为益友，性高洁，家贫思养亲之禄。与张博为庐江吴兴二郡亻卒。丞相李蔚卢携景重之，罗隐寄龟蒙诗云：龙村李丞相，昔岁仰高文。黄阁今无主，青山竟不焚。盖尝有微聘之意。唐末以左拾遗授之，诏下之日，疾终于家，与皮日休为诗友。  

【`宋史`】  

《梅尧臣传》：尧臣工为诗，以深远古谈为意。间出奇巧，欧阳修与为诗友，自以为不及，尧臣益刻厉苦学，由是知名于时。  

【`辽史`】  

《列传》：肖朴父劳古，以善属文为圣宗诗友。耶律谷欲傅，与宗命为诗友。数问治要，多所匡建。  

文词友  

【`南史`】  

除徐伯阳为侯安都司空参军。太建初，与中记室李爽，张正见、尚书郎贺彻，学士阮卓，黄门郎萧诠，三公郎王由礼，处士马枢，记室祖孙登，比部贺循，长史刘删等。为文会之友。后有蔡凝。刘助、陈暄、孔范、亦预焉。游宴赋诗，勒成卷轴，伯阳为其集序，盛传于世。  

【`旧唐书`】  

于休烈，河南人也。贞观中任左仆射，为十八学士，心性贞悫，机鉴敏悟。自幼好学，善属文，与曾稽贺朝万、齐融、延陵包融，为文词之友。齐名一时。  

【`唐书`】  

元稹与白居易最善，为文友。  

【`唐`】  

权皋字士繇，父与席豫苏源明以文艺相友。  

【`史子朴语`】  

人之于学，岂特务求师哉，亦不可不择友也。师道尊，其说也略，友道亲，其讲也详。欧阳永叔友文于尹师鲁，友诗于梅圣俞，卒为一代辞宗，友其可废乎？  

【`吕东莱师友杂志`】  

予年十八岁，从荣阳公至京师，始与从叔知止聚学，相期甚远，明年至河朔，外弟赵构才仲，从伯姑华阳君来归宁。才当时巳文词成就，曾肇子开称于荣阳公，以为能为古人文，予见之，因大激发，相与友善。  

风疋友  

【`蜀杌`】  

昶赐诗僧可朋钱十万，帛五千匹，可朋与卢延让为风疋之友。诗五千篇，号玉垒集。自号醉癖，言其好饮，负无以偿酒债，故赐之。  

酒　友  

【`王性之默记`】  

石曼卿与刘潜李冠为酒友。曼卿赴海州通判，将别，语潜曰：到官可即来相见，寻约痛饮也。既半载往见，到亻卒厅门，其阍迎谓曰：自此入客位，勿高声也。既见谒者，问知无官，请衣礻阑革郭。潜曰：吾酒友也。典客者曰：公勿怒，既至此无复去之理，我为借以衣，不得已衣之，坐凡两时，胸中不胜愤，典谒者言通判歇息，未敢传。坐几三时，馁甚，忽报通判请，替者请循廊，曼卿道服仙巾以就坐，不交一谈。徐曰：何来？又久曰：何处安下，有阙示及。一典客从旁替曰：通判尊重，不请久坐，潜大怒索去，云献汤。汤毕，又唱请临廊，潜益愤趋出，曼卿曳其腰带后曰：刘十，我做得通判过否：扯了衣裳酒去来。遂仍旧狂饮数日而罢。  

【`陆游南唐书`】  

《李贻业传》：贻业好饮酒，常折简招亲友。曰：今夕佳月，能相过乎？比客集，贻业已醉。指酒壶曰：本用相待，酒兴忽来，自倒之矣。  

琴酒友  

【`唐元结丐论`】  

古人乡无君子，则与云山为友。里无君子，则与松竹为友。坐无君子，则与琴酒为友。  

奔走友  

【`东汉书`】  

《何传》：少游学洛阳，乃陈蕃、李膺之败，以与蕃膺善。遂为宦官所陷。乃变名姓之亡匿汝南间。所至皆亲其豪杰，有声荆豫之域，袁绍慕之，私与往来，结为奔走之友。诗大雅曰：予曰有奔走，予曰有御侮。毛苌注曰：谕德宣誉曰奔走。  

【`英雄记`】  

袁绍不妄通宾客。好游侠，与张孟卓，何伯求、吴子卿、许子远、伍德瑜等，皆奔走之友，不应辟命。  

【`北史`】  

《齐本纪》：神武有澄清天下之志，与怀朔省事云中司马子如，及秀容人刘贵，中山人贾显智，为奔走之友。怀朔户曹史孙腾，外兵史侯景，亦相友结。  

放逸友  

【`北史`】  

后周韦高尚不仕，与族人处玄，及安定梁旷，为放逸之友。周弘正造，谈谑尽日，恨相遇之晚也。后请至宾舒馆，未赴，弘正乃赠诗曰：德星犹未动，真车讵肯来。当时所钦如此。  

莫逆友  

【`庄子`】  

《大宗师》：子桑户，孟子反。子琴张，三人相与友。曰：孰能相与于无相与，相为于无相为？孰能登天游雾，挠挑无极，相忘以生，无所终穷？三人相视而笑，莫逆于心，遂与友。疏：此之三人，并方外之士，冥于变化。一于死生，志行既同。故相与交友。子祀，子与，子、子来、四人相与语曰：孰能以无为首，以生为目夫，以死为尻，孰知死生存亡之一体者？吾与之友矣。四人相视而笑，莫逆于心，遂相与为友。  

【`宋书`】  

晋安帝义熙初，高宜命郎邪王弘为徐州治中从事史。不就，隐于曾稽。与鲁国孔淳之为莫逆交。  

【`南史`】  

何点字子哲，庐江人也。宋徵为庶子，不就。与陈郡谢藩，吴国张融，曾稽孔稚圭，为莫逆之交。  

【`北史`】  

《崔逞传》：逞孙瞻与赵郡李概为莫逆之友。概将东还，瞻遗之书曰：伏气使酒，我之常弊。诋诃指切，在卿尤甚。足下告归，吾如何闻过也。《张轨传》：执少好学，志识开朗。初在洛阳家贫，与洛安孙树仁为莫逆之友。每易衣而出，以此见称。  

【`册府元龟`】  

刘懋性沈雅厚重，与人交，器宇渊旷，风流甚美。时论高之，尚书李平与之结莫逆之交。眭夸少与崔浩为莫逆之交。浩为司徒，奏征为中朗，辞疾不赴，州郡皆逼遣，不得已入京都，与浩相见，经留数日，唯饮酒谈笑平生，不及世利。浩每欲论屈之，竟不能发言，其见敬惮如此。浩后遂投诏书于夸怀，亦不开口。夸曰：挑兰，卿已为司徒，何足以此劳国士也！吾便于此将别。挑兰，浩小名也。浩虑夸即还，时来一骡，更无兼骑，浩乃以夸骡内之厩中，异相维絷，夸遂托卿人输租者谬，为御车，乃得出关。浩知而叹曰：眭夸独行士，本不应以小职辱之，又使其人杖策复路，吾当何辞以谢也。时朝法甚峻，夸既私还，将有私归之咎。浩仍相左右，始得无坐，经年，送夸本骡兼遗以所乘马，为书谢之。夸更不受其骡马，亦不复书，及浩之诛，为之素服，受乡人吊言，经一时乃止。叹曰：崔公既死，谁能更容眭夸，遂作朋友篇。辞义为时人所称。杜淹聪辩多才艺，弱冠，有美名于京邑。与同郡车福嗣为莫逆之交。黎景希好占玄象，颇知术数，而落魄不事生业。与范阳卢道源为莫逆之交。  

【`后周书`】  

柳弘字光道，河东解县人。少聪颖，工草隶，博涉群书，词彩丰瞻。与弘晨扬素为莫逆之交。  

【`杨松谈薮`】  

太原孙伯翳，放情物外，栖志丘壑，与王令君高范将军云为莫逆之交。  

【`五典毓蒙事实`】  

唐杨宁有高操，谈辩可喜，擢第调临涣主簿，弃官还夏见阳城，城为莫逆交。德宗以谏议召城，城未拜，诏宁即喻与俱来。  

得意友  

【`王智深宋纪`】  

孔淳之隐居剡山，尝遇桑门法崇于三山，披衿领契，自以为得意之交。  

【`晏元献公类要`】  

吴均《行路难》：尽是得意忘言者，探肠见瞻无所惜。  

拜亲友  

【`晋书`】  

荀崧字景猷，与王济何劭为拜亲之友。  

【`白氏六帖`】  

荀岂页、王济、何劭，为拜亲友。  

空门友  

【`生随抄`】  

王文正公旦，与杨文公亿为空门友。杨公谪汝州，公适当轴，每音问不及他事，唯谈论真谛而己。余尝见杨公亲笔与公云：山栗一秤，聊表村信，盖汝唯产栗，而亿与王公忘形。以一秤栗遗之。斯亦昔人鸡忝缟纟宁之意。  

【`类说`】  

醉吟先生与嵩山僧如满为空门友。详四友云霞友  

【`罗泌路史发挥`】  

仙传《拾遗》云：绮里季，东园公，角里先生，夏黄公，与张良为云霞之友。  

【`盘山语录`】  

凡有志节炼心地，究罪绝尘俗，逍遥方外，同志相求，遂为笃友。此等谓之云朋霞友，以其心与云霞相似，尘事碍他不得故也。  

【`册府元龟`】  

谢淡任达伏气，不营当世。与顺阳范泰为云霞之交。  

【`唐孙元晏诗`】  

《谢澹云霞友》：仗气凌人岂可亲，只将范泰是知闻。缘何唤作云霞友，却恐云霞未似君。  

林泉友  

【`旧唐书`】  

《卢简辞传》：卢简辞，范阳人。天宝末举进士，遇乱不第，奉亲避地于鄱阳，与郡人吉中孚为林泉之友。大历初还京师，宰相王缙奏为集贤学士，秘书省校书郎。  

山林友  

【`唐`】  

韦温少合，所善惟萧，夷澹君子也。精画及书，自钟王萧张以来皆能识其真，言敖然不以尘事自蒙，故温号山林友。  

林下友  

【`孙公谈圃`】  

公尝与孙莘老，传师，乔希圣阎求仁，约异日为林下友，不至者以书督之。公曰：今莘老希圣相继谢世，独傅师尚显，求仁碌碌仕宦，而某谪远方，前日之约不能及矣，良可叹也。余谓林泉轩冕，虽去就不同，皆有命焉。公曰然。  

人外友  

【`册府元龟`】  

李泌流放江南，与柳浑顾况为人外之交，吟咏自适。  

世外友  

【`册府元龟`】  

许迈，丹阳句容人也。少恬静不务仕进，有高世之心。王义之每造之，未尝不弥日忘归，相与为世外之交。  

【`苏颍滨集`】  

《辩才法师塔碑》：清献赵公扌卞与辩才法师为世外友。  

【`佛祖统纪`】  

元净法师居上竺，清献赵公与师为世外友。  

方外友  

【`太平广记`】  

《裴谌传》：谌与王敬伯梁芳约为方外之友。隋大业中，相与入白鹿山学道，许仙字。  

【`唐`】  

田游岩隐居嵩山，不交当世，惟与韩法昭宋之问为方外友。  

【`佛祖统纪`】  

嗣端法师居崇法寺，王荆公宰鄞，与师为方外友。  

【`张椿龄蒲衣集`】  

《思方外友》：我闻仙人隐尘寰，带索不整轻云寒，练气萧萧颜如丹，写诗赋咏锵琅。自言富贵无所待，一啸万古神情，嗟哉世故散淳朴，那识五体存真官。残形渗漉亏灵药，夙夕不愧精神单。仙芝混成生恍惚，道在此身端可观。离明坎充发变化，大似百渎还海湍。光辉便可揖玄上，胡用木钅赞钅赞石盘。亘古虚无阡陌阔，从君跨鹤而乘鸾。  

尘外友  

【`唐独孤及毗陵集`】  

《一公塔铭序》：公与天台道士潘清，广陵曹评，顿丘李汤，南阳张继，安定皇甫舟，相与为尘外之友。  

文外玄友  

【`高僧傅`】  

隋江便外假俗衣，内持法眼，更名彦琮，宣帝授以礼部等官，不就。与朝士王劭，辛德源，陆开明，唐怡等，情同琴瑟，号为文外玄友。  

道　友  

【`道学传`】  

薛彪之闻陶隐居委纟夭架石室，与蒋负刍艹邻居接宇。彪叹曰：彼二人者，可为道友，何为久滞东川？于是命棹来归，便相就共住，日夕讲习。  

【`唐东拾遗集`】  

《别冀侍御崔司议序》：挟清瑟，登高山，白云在天清江极目，可以散孤愤，可以游太清，一世之逸人。寄千里之道友。  

【`道学传`】  

潘洪字文盛，山阴人，幼辞家入山修禀上法，陶贞白见而悦之，遂与投分，共游诸处，寻求真书。  

【`书斋夜话`】  

至元间，尝为道友作玄牝之门赋，晦朔之间，如何论对，策问丹经之疑。虽文场扫地之余，聊作此丹学三场，以见穷措大畴昔灯窗刻苦之末伎尔。连江术者林复齐，抄予赋往严州呈何潜齐，潜齐终篇批点与一道者。后数年，蜀人向玉窗自湖南回吴，云潭州见一道者诵子之赋矣。问其全篇何在？乃秘固以为奇货。可笑可笑。愚曰：近在饶州时，有紫极宫道士取予此赋，予即手书以赠之，彼亦见示一赋，忘其作者姓氏，朋友间闻一好说话，得一好文字，彼此录而相与，亦是乐处。吾知潭州道者必无此乐也。或问朱晦庵云：有朋自远方来，不亦乐乎？程子以为以善及人而信从者众，故乐。何谓以善及人？晦庵答曰：如传得师友好说话，好文字，归与朋友，亦唤做及人。如有好话说得好文字，紧紧藏在笼箧中，如何做得及人。愚谓近来有一等朋友，见人有好文字，必设计取之，乃若自己闻得些善言，则缄默而不肯语人。写得些好文字，则藏而不肯示人，鄙哉鄙哉！诚可恶也。  

【`马丹阳词`】  

《劝道友赠长安来元宝先生》：忆三三，舌头动，语珑珑，劝人争把修行重。宽胜窄，德胜力，暂忘修炼，恰如心摘。阿忆忆忆，思幼梦，怀真共，净清调养龙和凤。通三隔，明三碧，要成三宝，再三将息。阿得得得。《赠终南县水竹村姚三官人暨众道友炼丹砂》：早早听予言，休恋华轩，休迷园竹。长儿孙，休著人情休我相。休术家门，性命下功援。清净根源，自然乌兔两相吞。一点灵阳常晃朗，动塞乾坤。  

【`古尊宿语`】  

《云峰悦禅师寄道友偈》曰：散书浮云落尽花，到头明月是生涯。天垂六幕千山外，何处清风不旧家。  

玉昆金友  

【`南史`】  

《王份传》：份，长子铨善占吐，尚武帝女永嘉公主，拜驸马都尉，虽学业不及弟锡，而孝行齐焉。时人以为铨锡二王，可谓玉昆金友。  

起死仙友  

【`太平广记`】  

邢和璞善方术。尝至白马坂下过友人，友人已死信宿，其母器而求之，和璞乃出亡人于床，引其衾解衣同寝，令闭户，熟眠良久，起命具汤，而反人犹死，和璞长叹曰：大人与我约而妄，何也？复令闭户又寝。俄而起曰：活矣，母入视之，其子已苏，问之，其子曰：被录在牢禁，栲讯正苦，忽闻邢仙人来唤，若人官走出迎拜，遂令从仙人归，故生。  

良朋知友  

【`盘山语录`】  

凡有习学经教，琴书吟咏，高谈阔论，褒贬是非，此等谓之良朋知友。以其不炼心，亦不能作恶故也。  

狂朋怪友  

【`盘山语录`】  

有一等不治心地，不看经书，不顾罪福，出语乖讹，作事狂荡，触着一毛，便起争斗，讠夸狂逞后，恃力持胜，欺压善良，相率成党。此等谓之狂朋怪友。  

豪　友  

【`开元天宝遗事`】  

长安富民王元宝，杨崇义，郭万金等国中巨豪也。各以延纳四方多士，竞于供送，朝之名僚，往往出于门下。每科场，文士集于数家，时人目之为豪友。  

【`册府元龟`】  

范冉，冉或作丹。陈留外黄人。少为郡小吏，与王奂亲善。奂后为考城令，境接外黄，屡遣书请冉，冉不至，及奂迁汉阳太守，将行，冉乃与弟协步齐麦酒。于道侧设坛以待之。冉见奂曰：行路仓卒，非陈阔之所，可共到前亭宿息，以叙分鬲。冉曰：子前在考城，思欲相从，以贱质自绝豪友尔。今子远适千里，会面无期，故轻行相候，以展诀别，如其相追，将有慕贵之讥矣。便起告违。拂衣而去。奂瞻望弗及，冉长逝不顾。  

党　友  

【`西汉书`】  

《佞幸传》：石显与中书仆射梁少府五鹿充宗结为党友。诸附倚者皆得宠位，民歌之曰：牢邪石邪，五鹿客邪。印何累累，绶若若邪，言其兼官据势也。《翟方进传》：方进劾红阳侯立，怀奸邪，乱朝政，欲倾误要主上，狡猾不道，请下狱。上曰：红阳侯朕之舅，不忍致法，遣就国。于是方进复奏立党友。曰：立素行积为不善，众人所共知。邪臣自结附托为党，庶几与政事，欲获其利，今立斥逐就国，所交结尤著者，不宜备大臣为郡守。案后将军朱博，钜鹿大守孙闳，故光禄大夫陈咸，与立交通厚善，相与为腹心。有背公死党之信，欲相攀援，死而后已，皆内有不仁之性，而外有隽材，过绝于人，勇猛果敢，得事不疑，所居皆尚残贼酷虐，苛刻惨毒以立威，而亡纤介爱利之风，天下所共知。愚者犹惑。孔子曰：人而不仁如礼何，人而不仁如乐何？言不仁之人亡所施用，不仁而多材，国之患也，此三人皆内怀奸猾，国之所患。而深相与结信于贵戚奸臣，此国家大尤，大臣所宜没身而争也。昔季孙行父有言曰：见有善于君者爱之，若孝子之养父母也。见不善者诛之，若鹰之逐鸟爵也。翅翼虽伤，不避也。贵戚强党之众，诚难犯之，众敌并怨，善恶相月日，臣幸得备宰相，不敢不尽死，讲免博闳咸归故郡，以销奸雄之党，绝群邪之望。奏可。  

面　友  

【`杨子`】  

朋而不心，面朋也。友而不心，面友也。  

势利友  

【`诗`】  

《谷风》：刺幽王也。天下俗薄，朋友道绝焉。长乐刘氏曰：天子之于天下，无它职也，厚其人伦，皇建厥极，人君之所以夙夜者也。是故朋友道绝，则琢磨之义不行。吕氏曰：急则相求，缓则相弃，恩厚不知，怨小必记。皆小人之交也。天下俗薄，朋友道绝，则莫非小之交。  

【`广记论`】  

素交尽，利交兴。  

【`史记`】  

《孟尝君传》：冯曰：富贵多士贫贱寡友，事之因然也。以权利合者，权利尽而交疏。  

【`要览`】  

诸葛亮曰：势利之交，难以经远。士之相知，温不增华，寒不改弃，能贯四时而不衰历夷。险而益固。  

【`抱朴子`】  

《交际篇》：世俗之人，交不论志，逐名趋势，热来冷去，见过不改，视迷不救，有利则独专而不相分，有害则苟免而不相恤、或事便则先取而不敢让，值机会则卖彼以安此。凡如是则有不如无也。  

【`文中子`】  

以势交者，势倾则绝。以利交者，利穷则散。故君子不与也。  

【`皮日休鹿门隐书`】  

惮势而交人，势劣而交道息，希利而友人，利薄而友道退。  

【`阮子政论`】  

夫交游者，俦者党结于家，威权倾其国，或以利厚而比，或以名高相求，同则誉广，异则毁深，朝有两端之议，家有不协之论，致令父子不同好，兄弟异交友，破和穆之道，长诤讼之源。  

【`韩昌黎集`】  

士穷乃见节义。今夫平居里巷相慕悦，酒食游戏相徵逐，诩诩强笑语以相取下，握手出肺肝相示，指天日涕泣，誓生死不相背负，真若可信。一旦临小利害仅如毛发比，反眼若不相识，落陷井不一引手救，反挤之。又下石焉者，皆是也。此宜禽兽夷狄所不忍为，而其人自视以为得计。  

【`北梦琐言`】  

面交如携手，见利即解携而去也。  

【`刘炎迩言`】  

将忘其恩，必故雠之。将背其言，必故尤之。是友也。古之所谓不学，今之所谓口诗书而行市人者也。  

【`张横浦心传`】  

录小人之交，无非势利，势利一去，交情亦绝。  

【`鲁连子`】  

孟尝君逐于齐。谭子曰：富贵则就，贫贱则去，此物之必至而理固然也。愿君勿怨，请以市论，市朝则盈，夕则虚，非朝爱而夕则憎之也，势使然也。  

【`史记`】  

赵廉颇之免归长平也，故客尽去，及复用为将，客又复至。康颇曰：客去矣。客曰：吁！君何见之晚也，夫天下以市道交，君有势我则从，君无势则去，此固其理也。何有怨乎？西汉翟公为廷尉，宾客填门，及废，门外可设雀罗，后复为廷尉，客欲往，翟公署其门曰：一死一生，乃知交情。一贫一富，乃知交态。一贵一贱，交情乃见。  

【`西汉书`】  

《班固传》：张耳陈余始居约时，相然诺，信死生，岂顾间哉。及据国争权，卒相灭亡，何卿者慕用之诚，后相背之也。势利之交，古人羞之。盖谓是夫。本赞  

【`东汉书`】  

窦婴为相，游士宾客争归之。及失相，而田虫分为太尉，亲幸士皆去婴而归虫分。  

【`南史`】  

任子四人，坠其家声旧交莫恤，刘孝标著广绝交，论以讥旧交，刘溉见其论抵于地。  

【`晏元献公类`】  

要后汉刘梁自曼山，常疾世多利交，以邪曲相党，仍著《利交论》。  

负义友  

【`马明叟实宾录`】  

晋周岂页，初王敦举兵，刘隗劝帝书除诸王氏，司空导率群从诣门卦请罪，值岂页将入，导呼岂页谓曰：伯仁，以百口累卿。岂页直入不顾，既见帝，言导忠诚，申救甚至。帝纳其言，敦欲诛岂页，问导，导无言。后科检中书政事，见岂页表救己殷勤矣欠至，导执表流涕，悲不自胜，告诸于曰：吾虽不杀伯仁，伯仁由我以死。幽明之中，负此良友。  

【`悦生随抄`】  

宋王陶，京兆万年人。征时苦贫，寓京师教小学，其友姜愚气豪乐施。一日大雪，念陶奉母寒馁，自荷一刻雪行二十里访之。陶母子冻坐，日高无炊烟，愚亟出解所衣绵裘，质钱买酒肉薪炭，求与附火饮食。又捐数百千为之娶，陶既贵尹洛，愚老而丧明，自卫州新卿往谒之，意陶必念旧哀己。陶对之邈然，但奉以尊酒而已。愚大失望，归而疾死。闻者益薄陶之为人。  

善　友  

【`法苑珠林`】  

《述意部》：理之所穷，唯善与恶，顾此二途，条然易辩，报则有罪祖苦乐，显则有贤愚荣辱。爱荣憎辱，趣乐背苦，含识所必同也。今爱荣而不知慕贤，求福而不知避祸。譬犹播植米比米卑，而欲岁取精粮，马丘驾驽蹇而望腾超绝，不亦惑哉。如鸟兽虫卉之智，犹知因风假雾，托迅附高，以成其事，奚况于人而无托友以就其善乎？故所托善友，则身存而成德，所亲暗蔽，则身悴而名恶也。故玄轨之宗，出于高范，切磋之意，事存我友，又搏牛之虻，飞极百步。若附龙尾，则一翥万里。此岂非其翼工之所托，迅速亦同，凡夫弱丧极不越人天。若凭大圣之力，则高升十地，同生净域也。《引证部》：如涅经云：阿难比丘说半梵行名善知识，佛言不尔，具足梵行乃名善知识。又云：善知识者，如法而说，如说而行。云：何名为如法而说，如法而行。自不煞生，教人不煞生，乃至自行正见。教人行正见，叵能如是，则得名为真善知识。自修菩提，亦能教人修行菩提，以是义故名善知识。自能修行信戒布施，多闻智慧，亦能教人修行信戒布施。多闻知慧，复以是义名善知识。善知识者有善法，故何等善法，所作之事，不求自乐。常为众生而求于乐。见他有过，不讼其短，口常宣说纯善之事，以是义故名善知识。善男子如空中月，从初一日至十五日，渐渐增长。善知识者亦复如是，令诸学人渐远恶法，增长善法。善男子若有亲近善知识者，本未有定慧解脱，解脱知见。即便有之，未具足者则得增广。又云：善友当观是人贪欲，恚、愚痴、思觉何者偏多，若知是人贪欲多者，则应为说不净观法。恚多者，为说慈悲。思觉多者，教令数息。著我多者，当为分析十八界等闻。已修行次北，获得四念处观身受心法，得是观已，次第复观十二因缘，如是观已。次得暖法，从得暖法，乃至渐得罗汉辟支佛果，菩萨大乘佛果等依此而生，更无疑滞。自利利他，不加水乳，是名真善知识。法师之位若不具此，非善知识。加水之法，不可依承，故佛性论引经偈云：无知无善识，恶友损正行。蜘蛛落乳中，是乳转成毒。是故要须真实利益众生，先自调伏，然后教人，无寡闻失，无退行失，无散乱失，无轻慢失，无颠倒失，无贪求失，无恚失，无邪行失，无著我失，无小行失，具此十法，名善知识。故庄严论偈云：多闻及见谛，巧说亦怜愍。不退此丈夫，菩萨胜依止。又《佛本行经》云：尔时世尊又共，长老难至于一卖香广互见彼广互上有诸香裹。见已，即告长老难作如是言，难，汝来取此广互上诸香裹物。难尔时即依佛教，于彼广互上取诸香裹，佛告难，汝于漏刻一移之顷，捉持香裹，然后放地。尔时长老难闻佛如此语已，手执此香于一刻间，还放地上。尔时佛告长老难，汝今当自嗅于手看。尔时难闻佛语已，即嗅自手。佛语难，汝嗅此手作何等气。白佛言：世尊，其手香气，微妙无量，佛告难。如是如是，若人亲近诸善知识，恒常自居，随顺染习相亲近。故必定当得广大名闻，尔时世尊因此事故而说偈言：若有手执沉水香，及以藿得香麝香等。须臾执持香自染，亲附善友亦复然。尔时世尊复说偈言，若人亲近恶知识。现世不得好名闻，必以恶友相亲近。当来亦坠阿鼻狱，若人亲近善知识。随顺彼等所业行，虽不现证世间利。未来当得尽苦因，又四分律亲友意者，要具七法，方成亲友。一难作能作，二难与能与，三难忍能忍，四密事相告，五牙相覆藏，六遭苦不舍，七贫贱不轻，如是七法，人能行者是亲善友，应亲附之。又《大庄严论》：佛说偈云：无病第一利，知足第一富，善友第一亲，涅第一乐。又《迦罗越六向拜经》云：善知识者有四辈：一，外如怨家，内有厚意。二，于人前直谏，于外说人善。三，县官若为其征讼忧，解之。四，见人贫贱，心不充捐。当念欲富之，善知识者复有四辈：一为吏所补，将归藏匿，于后解决之。二有病瘦消损，将归养视之。三知识死亡，棺敛视之。四知识已死，复念其家。又生经云：佛告诸比丘，往古久远不可计时，于他异土时有四人以为亲厚，共止一处。时有猎师，射猎得鹿，欲求入城，各共议言。吾等设计，从其猎师。当索鹿肉，知谁获多。俱即发行，一人陈词。其言鹿分犷而高自大，咄男子当惠我肉，欲得食之。第二人曰：唯兄施肉，人弟得食。第三人曰：仁者可爱以肉相与，吾思食之。第四人曰：亲厚稍肉唯见乞施，吾欲食之，俱共饥渴。时猎师观察四人言词，各随所言以偈报之。先报第一人曰：卿词甚鹿分犷，云何相与肉。其言如刺人，且以角相施。报第二人曰：此人为善哉，谓我以为兄。其词如枝体，便持一膊与。报第三人曰：可爱敬施我，而心怀慈哀。词其如腹心，便以心肝与。报第四人曰：以我为亲厚，其身得同气。此言快善哉，以肉皆相与。于时猎师随其所志，言词鹿分细，各与肉分，于是天现其身而作颂曰：一切男子词，柔软归其身。是故莫鹿分言，衰利不离身。尔时佛告诸比丘第一鹿分词，则所欣释子是。第二人者，风支和梨是。第三人者，黑优是。第四人者，今阿难是。天说偈者，则吾身是，尔时相遇，今亦如是。又《佛本行经》云：佛告诸比丘，我念往昔久远之时，波罗奈国有一乌王，其乌名曰：苏佛多罗：隋言善子而依住彼波罗奈城，与八万乌和合共住，善子乌王有妻名曰：苏弗室利。随言善女。时彼乌妻共彼乌王行，欲怀妊时，彼乌妻忽作是念，愿我得净香洁饮。现今人王之所食者，而彼乌妻思是饮食不能得，故宛转迷闷，身体憔悴羸瘦，战掉不自安。故问其妻言：汝今何乃宛转于地，身体憔悴羸瘦，战掉不能自安？彼时乌妻报乌王言：善哉圣子！我今有娠，乃作是念，愿得清净香洁肴膳如王食者，时善子乌语其妻言：异哉，贤者！如我今日何处得是香美饮食，王宫深邃，不可得到。我若入者，于彼手边必失身命。彼妻又复报乌王言：圣子今孝若不能得如是饮食，我死无疑，并其眙子亦必无活。善子乌王复告妻言：异哉贤者！汝今死日必当欲至，乃思如是难得之物，善子乌王作是语已。忧愁怅怏，思惟而住，复作是念如我意者，如是香洁清净饮食如王食者，实难得也。尔时乌王群众之内乃有一乌，见善子为心怀愁忧不乐而住，见是事已。诣乌王所白乌王言：异哉圣者！何故忧愁思惟而住，善子乌王于时广说前事因缘。彼乌复白：善子王言：善哉圣子！莫复愁忧，我能为王觅是难得香美肴膳，王所食者。是时乌王复告彼乌作如是言：善哉善友！汝若力能为我得办如此事者，我当报汝所作功德。尔时彼乌从乌王所居住之处，飞腾虚空，至梵德王宫，去厨不远，坐一树上，观梵德王食厨之内，其王食办。有一妇女备具肴膳，食时将至，专以银器盛彼饮食，欲奉与王。尔时彼乌从树飞下，在彼妇女头上而立，喙啮其鼻。时彼妇女患其鼻痛，即翻此食在于地上，尔时彼乌即取其食将与乌王，乌王得已，即将与彼善女乌妻，其妻得已。寻时饱食身体安隐如是产生。尔时彼乌别日数，往夺彼食，取将与乌王。时梵德王屡见此事，作如是念：奇哉奇异！云：何此乌数，数行来秽污我食，复以口隽爪伤我妇女，而王不能忍此事，故寻时来力唤网搏猎师而语之，言卿等急速至彼乌处生捕将来，其诸猎师闻王来力已。启白王言如王所来力，不敢违命猎师往至，以其罗网捕得此乌，生捉将来付梵德王。时梵德王语其乌言：汝比何故数，污我食，复以口隽爪伤我妇女。尔时彼乌语梵德王：善哉大王，听我向王说如此事，令王欢喜。时梵德王心生喜悦，作如是念：希有斯事，支何此乌能作人语，作是念已。告彼乌言：善哉善哉，汝必为我说斯事意，令我欢喜。尔时彼乌即以偈颂向梵德王，而说之曰：大王当知波罗奈，有一乌王恒依止。八万乌众所围辶尧，悉皆取彼王处分。彼乌王妻有所忆。我向大王说其缘。乌妻所思香美膳。如是大王所食者，是故我今数数来。抄拨大王香美食，今者为彼乌王故。致被大王之所系，善哉唯愿大圣王。慈悲怜愍放脱我，我为乌王彼妻故。数来抄拨大王食，我念从此一生来。未曾经造如此事。今为大王一来力已。于后不敢更复为。时梵德王既闻彼乌如此语已，心生喜悦，作如是言：希有此事，人尚不能，于其主边有如是等爱重之心，如此乌也。作是语已。其梵德王而说偈言：若有如是大臣者，彼应重答食封禄。须似如是猛健乌，为主求食不惜命。其梵德王说此偈已，复告乌言：善哉汝乌，于今已去，常来至此取香美食，若其有人遮断于汝，不与食者，来语我知，我自与汝已分所食，而将去耳佛告诸比丘，汝等当知彼乌王者，我身是也。彼时为主偷食乌者，即忧夷比丘是也。梵德王者，此即输头檀王是也。于时比丘忧夷令彼欢喜为我取食今亦复尔令净饣卞王心生欢喜，又复为吾而将食来。颂曰：澡身沐德，炉治心尘。冰开春日，兰败秋年。慧人成哲，愚友增缠。将升宝地，愿值善缘。圆悟语录未善友。此段本来无向背，要段坚猛力行持。金刚正眼通身是，万境来侵莫管伊。四事善友  

【`海龙王经`】  

复有四事得值善友。谓不慢无谄，常加恭敬，柔和顺言，而不自大。  

恶　友  

【`法苑珠林述意部`】  

惟夫七圣垂化，正摄群心，善恶二门用标宗极。善类清升，恶称俯坠，良由业惑未倾，牢笼三界，情尘不静，拥翳五烧，滞入倒之沉沦。击四生之维絷，是故，随顺邪师，信受恶友，致使烦惑难摄，乱使常行，心马易驰。情猴难禁，福念善。罕自无闻，造罪造。日就增进，因此转回。生死不绝，大圣愍之。岂不痛心也。《引证部》如尸迦罗越六向拜经云：恶知识者有四辈：一，内有怨心，外强为知识。二，于人前好言语，背后说人恶。三，有急时于人前愁苦，背后欢喜。四，外如亲厚内兴怨谋。恶知识有四辈：一，小侵之侵大怒。二，有倩使之便不肯行。三，见人有急时避人走。四，见人死亡，弃之不视。又《涅经》云：菩萨摩诃萨，观于恶舄及恶知识等无有二，何以故俱坏身。故菩萨摩诃萨于恶舄等心无怖惧，于恶知识生怖畏心，何以故？是恶象等唯能坏身，不能坏心，恶知识者二俱坏。故是恶象等唯坏一身，恶知识者坏无量善身，无量善心。是恶舄等唯能破坏不净臭身，恶知识者能坏净身。及以净心，是恶舄等能坏肉身，恶知识者坏于法身。为恶舄煞，不至三恶，为恶友煞必至三恶，是恶舄等，但为身怨，恶知识者为善法怨。是故菩萨当远离诸恶知识。又《增一阿含经》：世尊说偈云：莫亲恶知识，亦莫愚从事。当近善知识，人中最胜者。人中无有恶，习近恶知识，后必种恶根。永在暗中行。又中阿含经云：尔时世尊告诸比丘，有七怨家法而作怨家。第一，不欲令怨家有好色，虽好沐浴，名香涂身，然为色故，恚覆心而作怨家。第二，不欲令怨家安隐睡眠，虽卧床枕，覆以锦绮，然故忧苦不扌舍，嗔恚覆心而作怨家。第三，不欲令怨家而得大利，虽应得利而不得利，应不得利而得其利，彼此二法，更牙相违，恚覆心而作怨家。第四，不欲令怨家有朋友，若有亲朋，扌舍离避去，因恚覆心而作怨家。第五，不欲令怨家有称誉，彼恶名丑声，周闻诸方，因覆心而作怨家。第六，不欲令怨家极大财富，彼大富人傥失财物，因覆心而作怨家。第七，不欲令怨家身坏命终，生至善处，彼身口意恶，行已命终，必至恶处，生地狱中而作怨家。又佛本行经云：尔时佛告诸比丘言，我念往昔久远世时，于雪山下有二头鸟，同共一身，在于彼住，一头名曰：迦喽口荼鸟：一头名忧波迦喽口荼鸟。而彼二鸟一头若睡，一头便寤，其迦喽口荼又时睡眠，近彼寤头有一果树，名摩头迦其树花落，风吹至彼所寤头边，其头尔时作如是念。我今虽复独食此花，若入于腹，二头俱时得色得力，普除饥渴，而彼寤头遂即不令彼头睡寤，亦不告知。默令彼花其彼睡头于后寤时，腹中饱满，咳哕气出，即语彼头作如是言：汝于何处得此香美微妙饮食而啖食之，令我身体安隐饱满，令我所出音声微妙，彼寤头报言：汝睡眠时，此处去我头边不远，有摩头迦花果之树，当于彼时一花坠落在我头边，我于尔时作如是念：今我但当独食此花，若入于腹，俱得色力，并除饥渴。是故我时不令汝寤，亦不语知，即食此花。尔时彼头闻此语已，即生恚嫌恨之心，作如是念：其所得食不语我知，不唤我觉。即便自食，若如此者，我从令后所得饮食，我亦不唤彼寤语知。而彼二头至于一时游行经历，忽然值过一个毒花，便作是念：我食此花，愿令二头俱时取死。于时语彼迦喽口荼言：汝令睡眠，我当寤住，时迦喽口荼闻彼忧波迦喽口荼头如是语已。便即睡眠。其彼忧波迦喽口荼头寻食毒花，迦喽口荼头既睡寤已，咳哕气出，于是即觉有此毒气，而告彼头作如是言：汝向寤时食何恶食，令我身体不得安隐，命将欲死，又令我今语言鹿分涩，欲作音声障碍不利。于是寤头报彼头言：汝睡眠时，我食毒花，愿令二头俱时取死。于时彼头语别头言：汝所为者，一何太卒，云何乃作如是事，已即说偈言：汝于昔日睡眠时，我食妙花甘美。其花风吹在我边，汝返生此大嗔恚。几是痴人愿莫见，亦愿莫闻痴共居。与痴共居无利益，自损及以损他身。  

佛告诸此丘：汝等若有心疑，彼时迦喽口荼鸟食美花者，莫作异见，即我是。彼时忧波迦喽口荼鸟食毒花者，即此提婆达多是也。我于彼时为作利益，返生嗔恚。今亦复尔，我教利益，返更用我为怨仇也。又《佛本行经》云：尔时世尊与彼难入迦毗罗婆苏都城，入已，渐至一卖鱼店，尔时世尊见彼店内茅草铺上有一百头臭烂死鱼，置彼草铺，见以告彼，长老难作如是言：难，汝来取此鱼铺一把茅草，其彼难而白佛言：如世尊教，作是语已，即于彼店鱼铺下抽取一把臭恶茅草，既执取已。佛复告言：长老难，少时捉住，还放于地。难白言：如世尊教，即把草住，尔时难捉得彼草经一时顷，便放于地，尔时佛复告难言：汝自嗅手，尔时难即嗅其手。尔时佛复告难言：汝手何气？长老难报言：世尊，唯有不净腥臭气也。尔时佛告长老难，如是如是若人亲近诸恶知识。共为朋友，交往止住，虽经少时，共相随顺。后以恶业相染习，故令其恶声名闻远至。尔时世尊因斯事，故而说偈言：犹如在于鱼铺下，以手执取一把茅。其人手即同鱼臭，亲近恶友亦如是。颂曰：峨峨王舍城，灵竹园。中有神化长，巧诱入幽玄。善人募授福，恶友乐仇怨。善恶升沉异，薰莸别路门。日善友至此，并释书。  

永乐大典  

## 卷之一万二千四十三

二十有酒  

赐　酒  

【`书林事类`】  

晋文公献楚俘于周王，赐之鬯一卣。卣，器也。，黑黍。鬯，香草，和酒以降神。册魏公九锡文曰：“是用锡君，鬯一卣。”《周礼》酒正掌酒，言逮下之恩，赐颁皆有法以行之。注法尊卑之差。酒正，凡秩酒者，以书契授之。注，秩，常也，谓老臣常受酒。《礼》：君若赐之爵，即越席而再拜稽首受。登席祭之，饮卒爵，而侯，君卒爵，然后虚爵。注，不敢先君尽之。《礼》：酒肉之赐不再拜。再，重也。不重拜，轻也。  

【`史记`】  

晋击秦缪公伤，于是岐下食善马者三百人，驰冒晋军围。遂脱缪公而返，生得晋君。初缪公亡善马，岐下野人共得而食之者三百余人。逐得，欲法之。公曰：“君子不以畜害人，吾闻食善马肉，不饮酒伤人。”乃皆赐酒而赦之。  

【`南史`】  

《宋彭城王义康传》：义康以事出镇豫章，实幽之也。会稽长公主，于兄弟为长，帝所亲敬。上尝就主宴集，甚欢。主起再拜稽首，悲不自胜。上不晓其意，起自扶之。主曰：“车子岁暮，必不见容。特乞其命。”因恸哭，上亦流涕，指将山曰：“必无此虑，若违今誓，便是负初宁陵。”即封所饮酒赐义康，曰会稽姊饮，忆弟所饮余，今封送。车子，义康小字也。  

【`隋书`】  

《王谊传》：高宜受禅，谊奉使突厥。上喜稽旨，进封郢国公。未几，其子奉孝卒，逾年谊上表。言公主少请除服。御史大夫杨素劾之，有诏勿治。然恩礼稍薄，谊颇怨望。或告谊谋反，上令案其事。主者奏谊有不逊之言，实无反状。  

上赐酒而释之。  

【`唐会要`】  

贞观十七年十一月，太宗诏曰：“天下宜赐三日。自汉魏已来，或赐牛酒，牛之为用耕稼所资。多有宰杀，深乖恻隐。其男子年七十已上，量给酒米面。”  

【`次柳氏旧闻`】  

玄宗善八分书，将命相。先以御书其姓名置案上，会太子入视，上举金瓯覆其名，以告之曰：“宰相名，汝庸能知之乎？即射中赐若卮酒也。”肃宗拜而称之曰：“非崔琳卢从愿乎？”上曰：“然。”因举瓯以赐卮酒。是时，琳从愿皆有宰相望。玄宗倚为相者数矣。竟以宗族蕃盛，附寄者众，不用之。  

【`古今事通`】  

《唐书》：李嗣业入朝赐酒，玄宗前醉舞，赐采百段，金四五十物，钱十万为解酲具。《蜀杌》：潘炕使梁，梁祖饮以三十巨觥。疑其沉沔，令人俟之，乃盛服将入朝，倍以全器赐之。《王氏闻见录》：真宗饮酒三斗不乱。一日召辅臣赐饮至三斗，复进巨觥，觥退而酒出。诏贮三瓶，中礻集未饮酒，赐辅臣。明日开视不能辨。群臣问所以，帝笑曰：“古人谓酒有别肠，岂虚言哉。”《匈奴传》：匈奴攻战斩首虏，赐一卮酒。人人自趋利。  

【`唐`】  

张果数御美酒，尝云，我先克丙子岁，位侍中。有邢和璞者，善知人寿夭。师夜光者，善视鬼。帝令和璞推果生死，懵然莫知其端。帝诏果密坐，使夜光视之。不见果所在，帝谓高力士曰：“吾闻饮堇无若者，奇士也。”时天寒，因取以饮，果三进，颓然曰：“非佳酒也。”乃寝，顷视齿憔缩，顾左右取铁如意，击堕之藏带中。更出药传其断，良久已生，粲然骈洁。帝益神之。  

【`南唐书`】  

史虚白，字畏名。隐九江，乘双辕犊车，挂酒壶一酒瓢。往来匡山，元宗召见赐酒便殿，醉溺于殿陛。元宗曰：“真隐者也。”  

【`资治通鉴`】  

《后汉高祖纪》：契丹述律太后遣使，以其国中酒、馔、脯、果赐契丹主。贺平晋国，契丹主与群臣宴于永福殿。每举酒立而饮之，曰：“太后所赐，不敢坐饮。”  

【`三槐王氏杂录`】  

初贡团茶，及白羊、酒，惟见任两府方赐之。仁宗朝，及前宰臣，岁赐茶一斤，酒二壶。后以为例。  

【`涑水记闻`】  

真宗重礼杜镐，镐直龙图阁，上常因沐浴罢，饮上尊酒，封其余。遣使赐镐于阁下，镐素不饮，得赐喜饮之至尽。因动旧疾，忽僵不知人。上闻之惊，步行至阁下，自调药饮之，仍诏其子侍疾。少顷，镐稍苏，见至尊在欲起，上抚令卧。镐疾平然后入宫，方镐疾亟时，上深自咎责。以谓由已赐酒，致镐疾也。  

【`宋史`】  

《张阐传》：绍兴三十一年冬，给札侍从台谏，修具时务，阐时为工部侍郎，兼侍讲。上十事皆剀切。当时应诏数十人。惟阐，与国子司业王十朋，指陈时事，斥权幸无所回隐。明日召两人对内殿，帝大加称赏，赐酒及御书。《孝义传》：江白父卒，负土营葬。庐于墓侧，藜羹瓦芒，书夜号泣，将终制犹然。转运使以其状闻，诏赐帛二十匹，粟、麦二十石，酒十缸。  

【`宝濡须志`】  

宋主兰字廉仲，尝在讲筵，孝宗赐酒，公辞以量浅，上曰：“量随福至”。及公进酒，上又自令满斟曰：“酒逢知己饮，”君臣相得盖如此。  

【`金史`】  

《章宗纪》：承安元年七月庚辰。御紫宸殿，受诸王百官贺，赐诸王宰执酒，敕有司。以酒万尊置通衢。  

赐民纵饮。  

【`山居新语`】  

至元四年，伯颜太师之子，甫十岁余，为洪城儿万户。乃邀驾同往，托以三不刺之行为辞，本为其子也，至中途有酒车百余，乘从行，其回车之兀剌赤，多无御寒之衣。致有披席者，有一小厮无帽，雪凝其首，若白头僧帽者，望见驾近，哭声震起，上亦为之堕泪。遂传命令遣之。伯颜不从，上亟命分其酒于各爱马。即各投下。及点其人数，死者给钞壹锭，存者半锭，众乃大悦。遂呼万岁而散。  

【`元史`】  

《元明善传》：明善与虞集，相得甚欢。至京师乃复不能相下，董士选自中台行省江浙，二人俱送都门外，士选下马入邸舍中、为席。出橐中肴酒同饮，曰：“复初中原人也，伯生南人，将为复初摧折。今为我饮此酒，慎勿如是。”明善受卮酒跪而酹之。起立言曰：“诚如公言。无论他日，今隙以开矣。请公再赐一卮，终身不敢忘公言。乃再饮而别，自是欢好如初。”元  

【`郑玉师山集谢赐酒笺`】  

日月重光，绍承平之正统。山林小隐，蒙征聘之殊恩。册陛出纶，青坊设醴，臣诚欣诚忭，扣头扣头，臣闻人心攸系，实惟储二之尊。德业孰先，莫如继述之重。能广君父所行之志，必得古今达孝之名。然束帛旌贤，礼仅闻于前代，而上尊致敬，事未见于东宫，何幸微臣。亲逢优渥，以岩穴孤寒之士，受朝迁稠叠之知，此盖伏遇皇太子殿下，刊德承乾，离明出震。体圣上招臣之盛意，举国家旷古之弥文。位居主鬯之崇，器非妄与，情比赐脯之厚，泽欲并施。遂使草茅，滥沾寸露，臣顾惭浅学，无补明时，拜赐多仪，分已出于侥幸。让还好爵，心始觉于和平。愿于问安侍膳之余，为致辞官就召之请，仕止进退必合义，庶几抑奔竞之风。左右前后皆正人，尚益勉端本之学。臣下请无任激切屏营之至。  

【`能改斋漫录`】  

周庚信，谢赐酒诗云：浮蚁对春开。盖用曹子建七启，盛以翠尊，而酌以雕觞。浮蚁鼎沸，酷烈馨香，故杜子美赠汝阳王诗曰：“仙醴求浮蚁，江楼夜宴诗。尊蚁添相续，简院内诸公。”诗云：“蚁浮仍腊味，鸥浮已春声。”报赵王赐酒：“染王修竹园，冠盖风尘喧。行人忽枉道，直进桃花源。稚子还羞出，惊妻到闭门。始闻传上命，定是赐中樽。野炉然树叶，山杯捧竹根。风池还更暖，寒谷遂长暄。未知稻梁雁，何时报君恩。《诗渊》：蒙赐卫酒：梁庚子山金膏下帝台，玉沥在蓬莱。仙人一过饮，承得两三杯。忽逢桑叶落，正值菊花开。阮籍披衣进，王戎含笑来。从今览仙药，不假向瑶台。  

【`宋范太史集`】  

《和子瞻禁林钻院诏赐烛酒》：晨入金华暮玉堂，声容不动笔奔忙。星间忽降龙衔耀，天上重分玉醴香。是日早迩英讲读退，以风寒赐执政讲筵官御酒，是夜翰林又被烛酒之赐。欲火也寒宵宫漏永，半酣归梦蜀山长。起看绛阙银河晓，山立千官拱未央。  

【`唐权载之集`】  

《敕赐长寿酒因口号以赠》：恩沾长寿酒，归遗同心人。蒲酌共君醉，一杯千万春。  

【`宋葛胜仲丹阳集`】  

近蒙明堂，使局赐酒，元巳日与诸僚会饮城东。王君仪升先生辟谷，独不敢召，以二尊为寿。上尊沾赐自明堂，绝礼无功愧滥尝。玄晏先生闻嗜饮，青州从事敢悭藏。芳聊蔫杯铛眼，涓滴难浇归绣肠。轾举忽荒何所碍，南烹更欲强张良。”君仪见和复别为一首，因各次韵。载酒轻尘论礼堂，区区好事愧原尝。糟丘未辨陈暄老，壑谷宁容伯有藏。盎盎新香浮蚁面，陶陶暖息肋龟肠。物微意重君毋诮，炽糸丰刀泉甘器亦良。君仪再和复次韵答之。醪敷映玉浪吹香，未饷征君敢独尝。瓮下无人容借饮，壶中有客共深藏。歌呼仅可供鶁颊，酩酊那忧共腐肠。好似东皋求待诏，三升日给酿遍良。  

【`徐铉骑省诗`】  

蒙恩赐酒，奉旨令醉，进诗以谢：明光殿里夜迢迢，多病逢秋自寂寥。臣以病戒酒多时。蜡炬乍传丹凤诏，御题初认白云谣。今宵幸识衢樽味，明日知停入阁朝。为感君恩判一醉，不烦辛苦解金貂。  

【`梅圣俞宛陵集`】  

《赐酒诗》：时颁光禄酒，花出汉宫墙。湛露承天渥，流霞落羽觞。近亲龙尾道，远袭雀头香。溺殿人谁见，终知曼倩狂。  

【`张舜民画墁集`】  

《丞相宠示白羊御酒之作》：进酒彤闱盏未乾，眷尉元老在长安。双壶犹带崤山雪，一酌能消塞北寒。好是弟兄同受赐，更邀宾客共交欢。逡巡若遇头纲品，感激方明壮士肝。前宰相在外，岁赐头纲团茶一斤，白羊酒二壶。计今受赐惟康国在京，公在长安耳。  

【`任希夷斯庵集`】  

《五日东宫赐酒肴》：重来六泛菖蒲酒，储禁黄封岁岁。遥想三宫天上宴，肯分余沥到人间。  

【`司马温公传家集`】  

《赐酒诗》：和气盈金杯，恩光湛玉觞。应知北山羽，犹怯上林霜。醇味回秋色，清都近醉乡。山茅沾雨露，誓极寸心长。  

【`元萨天锡诗`】  

《升龙观招道士谢舜咨饮柏台赐酒》：九天飞下金鸡诏，四海欢传雨露杯。百尺瑶台一壶酒，道人何事不归来。虽非天上黄封赐，终带霜台雨露香。额手太平无事日，一樽长对晚风凉。  

【`陈秋岩诗`】  

《数月无酒，蒙上位颁赐一瓶，喜而成歌》：麦曲生久别会面难，马乳风味多寒酸。洞庭春色梦不到，但觉饮是波涛干。内庭皇皇遣星使，怜我沙场雪霜苦。金尊尽倒笑颜开，熙熙犹似登春台。更入穹庐锡芳宴，似说愁城易攻战。圣恩浩荡海波深，醉里长歌望三殿。  

【`虞伯生诗`】  

《王真人眉叟，在京上都赐酒倡和》：真人燕处自高堂，远赐宫壶出上方。给传许乘飞厩马，侑尊仍有大官羊。一天雨露凉如洗，四座宾朋喜欲狂。起赋新诗夸得意，西风传送及滦阳。  

【`国朝顾禄诗集`】  

臣禄备员太常，祀事之暇，每兼内书之职。维时天寒指冻，书不成字。上命早午二膳，赐酒三爵，谨赋诗以纪之曰：赐酒味偏嘉，宫壶出内家。香凝金掌露，争映赤城霞。才薄惭无报，恩深讵有涯。从容挥翰处，字画转光华。  

赐老人酒  

【`西汉书`】  

《文帝纪》：元年，民年八十以上，赐米人月一石，肉二十斤，酒五斗。其九十以上，又赐帛人二匹，絮三斤。  

赐民牛酒  

【`汉制丛录`】  

文帝初嗣位，赐民爵一级，女子百户、牛、酒。颜氏谓女子，即赐爵者之妻也。率百户共得牛酒若干。其后肃宗以凤凰鸾鸟之瑞，所赐亦然。章怀云：若是户头妻不得更称为户，此为女户头，即今之女户也。天下称庆，恩当普洽，所以男赐爵，女子赐牛酒。《史记索隐》亦引乐彦之说，云妇人无夫，或无子，不沾爵，故赐之。二说比颜注其义皆优。  

【`史记`】  

《封禅书》：武帝东巡海上，封泰山，诏赐民百户牛一，酒十石。  

【`西汉书`】  

《昭帝纪》：始元元年秋七月，赦天下，赐民百户牛酒。《郊祀志》：元帝即位，遵旧仪，间岁正月一幸甘泉，郊泰。又东至河东，祠后土，西至雍，祠五，凡五奉泰后土之祠，亦施恩泽。时所过母出田租，赐百户牛酒。师古曰：“言有时如此不常然也。”或赐爵，赦罪人。《成帝纪》：元延四年三月，行幸河东祠后土，甘露降京师，赐长安民牛酒。  

【`西汉博闻`】  

《肃宗纪》：元和二年，诏赐河南女子百户牛酒。注云：《史记?封禅书》百户牛一头，酒十石。臣贤谓女户头，即今之女户也。天子称庆，恩当普洽，所以男户赐爵，女子赐牛酒。  

赐方朔牛酒  

【`古今事通`】  

《启颜录》：汉武帝置酒玉台，与群臣为大言小言者饮一杯。公孙丞相曰：“臣弘，骄而猛又刚毅。交牙出吻声又大，号呼万里嗷一代。”东方朔前曰：“臣请代四公。一曰，臣坐不得起，俯不得仰，迫于天地之间，愁不得长。二曰，臣月越九州，间不容止，并包天下，余于四海。三曰，欲为大衣，恐不能起，用天为表，用地为里，装以浮云，缘以四海，以日月明，往往而在。四曰，天下不足以受臣坐，四海不足以受臣唾，臣俯噎不得食，出若天外卧。”上曰：“大哉！”赐朔牛一头，酒一石。  

赐平当牛酒  

【`西汉书`】  

《平当传》：当乞骸骨弗许，上使尚书谭赐养牛一，上尊酒十石。  

赐丞相牛酒  

【`汉制丛录`】  

丞相以疾辞位，则遣尚书令，赐以养牛一，上尊酒十石，盖以是优之。俾养其疾，如衰帝于平当之类是已。成帝世，翟方进为相。上赐册让之，而亦有是赐。方进，即日自杀，则又异乎常典矣。  

【`黄山谷建章录`】  

《汉书》：成帝诰责丞相瞿方进，使尚书令，赐上尊酒十石，养牛一。  

赐匡衡牛酒  

【`西汉书`】  

《匡衡传》：成帝时，诏匡衡专精神，近医药，强食自爱，因赐上尊酒养牛。  

赐冯异牛酒  

【`东汉书`】  

光武诏冯异归家上冢，使太中大夫赉牛酒，令二百里内，太守都尉已下，及宗族会焉。  

赐彭城王牛酒  

【`东汉书`】  

《宗室传》：彭城孝王和，性至孝。大夫人薨，行丧陵次毁赀过礼，传相以闻。桓帝诏使奉牛酒，迎王还宫，和敬贤乐施，国中受之。  

赐刘隆牛酒  

【`晏元献公类要`】  

时赐刘隆养牛，上尊酒十斛，以列侯奉朝请。  

赐张酉甫牛酒  

【`太平御览`】  

张，虽在公位，而父常居田里。每有迁职，辄一诣京师。尝来候，适会岁节，公卿罢朝，俱诣府奉酒上寿，极欢醉。众人皆庆羡之。及父卒，既葬，诏遣使赉牛酒为释服。  

赐羊酒  

【`宋史`】  

《王随传》：随为京西转运副使，陛辞，且言曰：“臣父母家洛中，乃在所部，得奉汤药，圣主之泽也。”真宗因赐诗宠行，以羊酒、束帛，令过家为寿。  

赐上尊酒  

【`平当传`】  

《两汉博闻》：赐当上尊酒，如淳曰：“律稻米一斗，得酒一斗为上尊。稷米一斗，得酒一斗为中尊。粟米一斗，得酒一斗为下尊。”师古曰：“稷，即粟也。中尊者，宜为黍米，不当言稷。且作酒自有浇醇之异，为上中下耳，不必击之米。”  

【`事文类聚`】  

汉赐丞相上尊酒。注，糯米一斗为上尊，稷为中，粟为下。  

【`五代薛史`】  

《安彦威传》：高祖谓彦威曰；“国之所保，唯信与义。朕昔年危蹙，与并州契丹以义援我，我当以信报义，故勉而持之。边隅诸蕃，征求不足，闻卿竭力供亿，屈节事之，善莫大焉。”彦威对曰：“陛下以四海之尊，为苍生之故，犹卑辞厚币以继其好，区区微臣，何屈节之有也。”高祖喜，赐上尊酒。寻除开府仪同三司，兼侍中。  

【`续通鉴长编`】  

宰臣吕蒙正中风，御劳问，及赐名药，上尊酒。  

【`元史`】  

《王构传》：构擢淮东提刑按察副使，召见便殿，亲授制书，赐上尊酒以遣之。  

上尊福酒  

【`新唐书`】  

《礼乐志》：太祀进熟毕，太祝各以爵酌上尊福酒合置一爵，持爵授侍中以进。皇帝再拜受爵，跪，祭酒，啐酒，奠爵、俯伏兴。  

赐缥醪酒  

【`北史`】  

《崔浩传》：魏帝与浩谈《论语》至中夜，帝赐浩缥醪酒十斛，水精戎监一两，曰：“朕味卿言，若此盐酒，固与卿同其味也。”  

赐银钟酒  

【`续世说`】  

宋文帝与萧思话登钟山北岭，中道有盘石清泉，上使思话于石上弹琴，因赐以银钟酒。曰：“相尝有松石间意。”  

赐银壶酒  

【`南史`】  

《齐高帝纪》：帝迁南兖州剌史，加督五州，督北讨。明帝嫌帝非人臣相。而人间流言，帝当为天子，明帝愈以为疑。遣冠军将军吴喜，留军破釜，自持银壶酒，封以赐帝。帝戎出迎，惧鸩不敢饮，将出奔，喜告以诚，先饮之。帝即酌饮之，喜还，明帝意乃悦。  

赐银杯酒  

【`新唐书`】  

《元万顷传》：胡楚宾，秋浦人。属文敏甚，必酒中然后下笔。高宗命作文常以金银杯酉斗酒饮之，文成取赐焉。家居率沉饮无留贿，费尽复入，得赐而出，类为常。  

赐金杯酒  

【`隋书`】  

《樊子盖传》：大业十年，子盖进爵为济公，后与苏威，宇文述，陪宴积翠亭。帝亲以金杯属子盖酒，曰：“良嘉谋，俟公后动。”即以此杯赐公，用为永年之瑞，并绮罗百匹。  

【`唐书`】  

《列传》：高宗时，右史胡楚宾性重慎能属文，高宗尝命作文，以金银杯酉斗酒饮之。文成取赐焉。及出，未尝语禁中事，人及其醉问之，亦熟视不答。  

赐金碗酒  

【`唐摭言`】  

王源中，文宗时为翰林承旨学士。暇日与诸昆季蹴于太平里第。球子击起，误中源中之额，薄有所损。俄有急召，比至上讶之，源中具以上闻。上曰：“卿大雍睦。”遂赐酒两盘，每盘贮十金碗，每碗容一升许。宣令并碗赐之，源中饮之无余，略无醉态。  

【`南郡新书`】  

王源中，字正蒙，在内署嗜酒，当召对，方沉醉不能起。及醉醒，同列告之。源中但怀忧惕，殊无悔恨。他日又以醉，不任赴召，遂不得大用，以眼病求免所职。开成三年十一月，死于郓州节度使，又曾赐酒十金瓯，酒饮皆尽，瓯亦随。赐金卮酒  

【`元史`】  

《速哥传》：太宗命使金，觇其虚实，及见金主，曰：“天子念尔土地日狭，民力日疲，故遣我致命。”谒者令下拜，速哥曰：“我大国使为尔屈乎？”金主壮之，取金卮饮之酒，曰：“归语汝主，必欲加兵，敢率精锐以相周旋，岁币非所闻也。”速歌饮毕，怀金卮归献。帝喜曰：“我得金于汝手中矣。”复以赐之。  

赐一杯酒  

【`北齐书`】  

段韵，尤啬于财，虽亲戚故旧，略无施与。其子深尚公主，并省丞郎在家，佐事十余日，事毕辞还，人唯赐一杯酒。  

赐以卮酒  

【`太平御览`】  

沛公因项伯见项羽，羽留沛公饮。项庄入以剑舞，欲因击沛公。张良至军门见樊哙，曰：“甚急。”哙即带剑拥盾入军门，披帷西向而立，目视项王。项王按剑而跽曰：“客何为者？”良曰：“沛公参乘樊哙也。”王曰：“壮士，赐之卮酒与斗卮酒。”樊哙饮之。王曰：“赐之彘肩。”则一生彘肩，哙覆盾于地，拔剑切而啖之。王曰：“壮士能复饮乎？”曰：“臣死且不避，卮酒安足辞。”  

【`隋书`】  

《杨义臣传》：炀帝嗣位，汉王谅作乱并州。时代州总管李景为汉王将钟葵所围。诏义臣率马步二万，夜出西陉，迟明行数十里，钟葵觇见义臣兵少，悉众拒之。钟葵亚将王拔骁勇，每以数骑陷阵。义臣患之，见杨思恩气貌雄勇，顾之曰：“壮士也。”赐以卮酒。思恩望见拔立于阵后，拔觞于地，策马赴之，再往不克。  

【`书林事类`】  

何武为郡吏时，事太守何寿。寿知武有宰相器，故厚之。后寿为大司农，其兄子为庐江长史。时武为杨州剌史，奏事在邸，而寿兄子适长安，寿为具召武弟，显及故人。酒酣，见其兄子曰：“此子杨州长史，材能驽下，未鲁省见。”显等甚惭，退以谓武，武曰：“刺史古之方伯，上所以委任一州表率也。职在进善退恶，吏治行有茂异，民有隐逸，乃当召见，不可以所私问。”显强之不得已，召见赐卮酒。  

【`龙虎山志`】  

高士，陈义高，闽人。至元丁丑，与其师张大宗师居大都。初侍裕皇，继徒晋王镇北边。成宗登极，王入朝，上赐义高卮酒劳曰：“卿从王累年无劳乎？”对曰：“得从亲王游，岂敢告劳。”  

赐大钟酒  

【`资治通鉴`】  

《后梁均王纪》：贞明四年，胡柳之战，晋李嗣源与李从珂相失，见晋军桡败，不知王所之。或曰：“王以北渡河矣。”嗣源遂乘冰北渡，将之相州。是日从珂、从王夺山，晚战皆有功。甲子，晋王进攻濮阳，拔之。李嗣源知晋军之捷，复来见王于濮阳，王不悦曰：“公以吾为死邪，渡河安之。”嗣源顿首谢罪，王以从珂有功，但赐大钟酒以罚之，自是待嗣源稍薄。  

赐群臣酒  

【`刘向说苑`】  

楚庄王赐群臣酒，烛灭有引美人衣者，美人援绝其缨，告王。王曰：“赐人酒醉，乃显妇人之节，吾不取也。”乃命左右勿上火，凡与寡人饮不绝缨者，不尽欢也。群臣遍绝缨，而后举火。后与晋战，引美人衣者五，合以报庄王。  

【`事文类聚`】  

《季颀绝缨歌》楚王燕客章华台，章华美人善歌舞。玉颜艳艳空相向，蒲堂目逆不得语。红烛灭，芳酒阑，罗衣半醉春夜寒。绝缨解带为一欢，君王赦过不之罪。暗中珠翠鸣珊珊，始爱贤，不爱色。青蛾买死谁能识，果却三军全社稷。  

赐太子酒  

【`姬侍类偶`】  

王隐《晋书》：晋贾后召愍怀太子入朝，置于别室。遣婢陈舞，赐太子酒三升，太子辞不能饮，舞逼之曰：“不孝也。天赐汝酒而不饮，中有恶物耶。”太子不得已，强饮遂大醉。  

赐妒妻酒  

【`类说`】  

兵部尚书任瑰，太宗赐宫女二人皆国色。妻柳氏妒，烂二女发秃尽。上令赉胡摒酒，赐云“饮之立死，尔后不妒不须饮，若妒即饮之。”柳氏拜敕曰：“妾与瑰结发夫妻，俱出微贱，遂致荣官，瑰今多内嬖，诚不如死。”饮尽覆被睡，醒了无他故。帝谓瑰曰：“人不畏死，不可以死恐。朕尚不能禁，卿其奈何？”其二女令别宅安置。  

赐国子监酒  

【`宋史`】  

《本纪》：建隆三年六月，赐酒国子监。  

【`清波杂志`】  

元丰间，驾幸国子监出起居有旨，人赐酒二升。诸齐往往置以益之，曰：“奉圣旨得饮。”遂自肆，致有乘醉登楼击鼓者，回是遇赐酒即拘卖，以钱均给，以是知自昔国学有酒禁也。  

赐刘钅长酒  

【`类说`】  

刘钅长性巧，自结真珠鞍勒为戏龙之状。太祖曰：“移此以勤民政，不亦善乎？”钅长在国中，多置鸩以毒臣下。太祖幸讲武池，从官未集，钅长先至，诏赐卮酒，钅长疑之，捧杯泣曰：“臣违拒朝廷，罪在不赦。陛下即待臣以不死，愿为大梁布衣，观太平之盛。”太祖曰：“朕推赤心于人腹中，安有此事。”取酒自饮，别酌赐钅长。钅长惭顿首谢。后陈洪进自漳泉归阙，钱由吴越来朝，江南后主与钅长同列，钅长因侍宴，自言臣于数人中，率先归朝。愿得持挺为诸国降王之长，太祖大笑。  

赐学士酒  

【`古今事通`】  

玄宗置麴精潭，砌以银砖，泥以石粉。贮三辰酒一万车，以赐当制学士等。  

【`江南余载`】  

元宗大宴，命赐翰林学士汤悦巨觥，悦辞以醉。上曰：“不饮则宜倾于怀中也。”悦应声而倾之，上为之大笑。  

赐妇人酒  

【`元史`】  

《耶律留哥传》：妻姚里氏，携次子善哥，铁哥，从子塔塔侃，见帝于河西阿里湫城。帝曰：“健鹰飞不到之地，尔妇人乃能来耶。”赐之酒慰劳甚至。  

赐灞水酒晏元献公  

【`类要`】  

《郭子仪传》曰：大历八年春，正月晦日，赐子仪桑落火炙酒八瓮，灞水酒两杯。  

赐河东酒  

【`太平御览`】  

刘藻，字彦先。父宗之，庐江太守，涉猎郡籍，美笑谈，善与人交，饮酒至一石不乱。藻为平东别将，辞于洛水之南。孝文曰：“与卿石头相见。”藻对曰：“臣虽才非古人，度亦不留贼虏。而陛下取当酾曲阿之酒，以待百姓。”帝大笑曰：“今未至曲阿，且以河东数石赐卿。”  

赐南库法酒  

【`耆旧续闻`】  

故事。洛阳贡花到，例赐馆职花百朵，并赐南库法酒。  

【`墨庄漫录`】  

故事。西京每岁贡牡丹花，例以一百枝，及南库酒，赐馆职。韩子苍去国后，尝有诗云：“忆将南库公供酒，共尝西京敕赐花。白发思春醒复醉，岂知流落在天涯。”  

赐御酒  

【`五代史`】  

《后周太祖纪》：帝自河中，班师入朝，汉帝命升阶抚劳，酌御酒以赐之，锡赉优厚。翌日，汉帝议尝勋，欲兼方镇，帝辞之，乃止。  

宣赐御酒  

【`荃翁贵耳`】  

秦会之一日瞻高庙，天颜不悦，奏云：“何事上劳圣虑？”上云：“郊祀匹帛缺五百万支散。”“臣当为陛下任此事。”一日奏云：“乞禁中赐臣酒四金壶。”将某日宣赐秦约张，韩二将议事。自朝至午未间，未得谒入，但见中使传宣御酒来，惊惑移时。秦与张，韩进不发一语，忽云御前赐酒，同饮一杯。张、韩，奉卮战灼不敢饮，秦先取酒饮一勺，少定云：“主上要与二将各假一千万缗奉郊祀。毕后，拨赐。张韩奉令，奏知高庙得旨，止假五百万缗。  

诏赐醪酒  

【`宋史`】  

《孝义传》：成象以《诗》《书》训授里中。事父母以孝闻，母病割股肉食之。诏赐束帛，醪酒。  

面赐药酒  

【`梦溪笔谈`】  

王文正太尉，气赢多病，真宗面赐药酒一注瓶，令空腹饮之，可以和气血，辟外邪。文正饮之，大觉安健，因对称谢。上曰：“此苏合香酒也。每一斗酒以苏合香九一两同煮，极能调五脏，却腹中诸疾。每胃寒夙兴，则饮一杯。”因各出数杯赐近臣，自此臣庶之家皆仿之。苏合香丸盛行于时，此方出广济方，谓之白术丸，后人亦编入千金外台，治疾有殊效。余于良方叙之甚详，然昔人未知用之。《钱文僖公集?箧中方》：苏合香丸，此药本出禁中祥符中，尝赐近臣，即谓此也。  

日赐尊酒  

【`宋史`】  

《北盟录》：徽宗宣和间，契丹将郭药师首来归附。上以药师喜饮酒，命尚酝绝品，曰：“小槽真珠红，日赐一樽。”  

雪夜赐酒  

【`张南轩语录`】  

先生尝雪夜独对便殿，寒甚。上命赐以卮酒，先生素不媚宦者，宦者以冷酒至，如水，先生不得已饮之。自是遂得冷疾，百药不愈。  

苦寒赐酒  

【`续通鉴长编`】  

环庆路，部署言军士涉雪讨蕃，部苦寒。有支体废堕者，令遣还京师。上念其久劳，不忍遽弃，令中使就赐缗钱，药酒，以隶剩员，凡三十三人廪给如故。  

登高赐酒  

【`辽史`】  

《圣宗纪》：统和三年，八月辛丑，西幸。九月丙子行次海上，庚辰重九次骆驼山登高，赐群臣菊花酒。《游幸表》应历十三年九月，穆宗登高，以南唐所贡菊花酒赐群臣。  

赐茶当酒  

【`事文类聚`】  

孙皓，每飨宴无不竟日，坐席无能否，率以七升为限。虽不悉入口，皆浇灌取尽。韦曜素饮酒不过二升，初见礼异时，常为裁减，或密赐茶茗以当酒。至于宠衰，更见逼强，辄以为罪。又于酒后，使侍臣，难折公卿，以嘲弄侵克，发扌适私短为欢笑。  

赐茶酒  

【`北盟录`】  

宋宣和五年，国信使，试工部尚书卢益等，见大金皇帝，制云：“赐卿等茶酒。”  

【`周益公大全集`】  

凡非时宣召院官，紫窄衫丝绚行入殿廊。有小黄门来导至便坐，小服红半臂，黄门赞拜揖，升殿奏对讫。上曰：“且坐。”先已设小兀子，得旨，则侧身虚揖而坐。将退，黄门赞云：宣坐赐茶。”于是中官进御前者，忠佐授臣僚者，赐酒亦然。所用杯不同，侑以果实一饣丁，其器分大小。若二府则黄门双导，上亦服窄衫，宰相枢事坐兀子，执政紫团坐而低。赐茶酒亦如之。或曲宴则酒五行，亦或加多，每杯赐食，初无定制。  

赐羔儿酒  

【`武林旧事`】  

禁中赏雪，造杂煎，品味如春盘，饣豆饣丁并羔儿酒以赐。  

执手赐酒  

【`辽史`】  

《穆宗纪》：应历十七年春，正月庚寅朔，林牙萧干，郎君耶律贤，适讨鸟古还，帝执其手赐卮酒，授贤适右皮室，详稳雅，里斯楚，思霞里三人，赐酒以辱之。  

幸观赐酒  

【`宋史`】  

《本纪》：孝宗淳熙六年春二月已丑朔，幸佑圣观、召史浩、曾觌、赐酒。  

幸寺赐酒  

【`古今事通`】  

法海，号容庵，字巨川，武川人。姓刘氏，住庆寿，章宗幸寺，师侍立，问饮否？曰：“微饮。”以御酒三钟赐之尽。从旦至日中立不变容，帝曰：“大人也。待一日出世，朕与开堂。”他日诏住竹林寺，辞曰：“贫僧耽饮。”帝赠诗曰：“一杯一杯复一杯，玉山自倒非人推。春光都来九十日，沉醉须教一百回。”每日赐酒三十三瓶。  

就榻赐酒  

【`元史`】  

《董俊传》：第三子文用，为翰林学士承旨。自先帝时，每侍燕，与蒙古大臣同列。裕宗尝就榻上赐酒，使母下拜跪，饮皆异数也。  

梦帝赐酒  

【`夷坚志`】  

都昌妇人吴氏，嫁夫王一，无子寡居，而事姑极孝。姑老且病目，念吴孤单，欲招一婿接脚，因以为义儿。吴泣告曰：“女不事二夫，新妇自能竭力供侍，乞罢此说。”姑知其志不可夺，勉从之。吴为乡曲邻里，缉麻，络丝，汗濯，补绽，及饣盍饷扫除之后，日获数十百钱，悉以付姑。市米卖薪，或得肉馔，必怀藏持归。赋性质直，不妄说一言一话。钱物之属，虽纷杂在前，不肯取。皆称叹其廉，交相邀唤。以故妇姑介处，略无饥寒之虑。当炊饮未及馈馏，外人呼之出。姑谓过熟，将取置盆中，以不能视瞻。误顿桶内，其间颇垢汗不洁。吴氏还舍，不发问。亟往北邻借饭馈姑，而拈所污者，汲水涤荡，数过别蒸以食。一日正昼，里人尽见祥云五色，从空而下。吴氏蹑之而升，杳杳溯天际。惊报其姑曰：“婆婆，媳妇白日上升去了。”姑曰：“莫要胡说，恰来与谁家舂米。甚倦困，见在床上歇，如不相信，但往验之。”众共诣其房，犹睡著，皆骇然而退。及寤，姑语之故，吴曰：“适梦两个青童驾云来，手执符牒，牵我衣裾，言天帝召，便同阝齐虚空。直叩天门，引入朝谒。帝御坐临轩，劳问周致，曰：‘汝一愚下村妇，却能奉事老姑，勤苦尽心，实是可重。’遂命一杯酒令饮，馨香喷鼻。又与钱一贯文，教将归供瞻。从今不须去庸作，乃拜谢而返。两童仍前送还。恍惚而醒，果见千钱在枕畔，满房酒香。”始悟众所睹者神游耳。自此倩唤愈多，吴亦不拒。而赐钱专以为姑用尽，复有一千，绵绵不穷，姑双目亦再明。或云妇姑后皆上天，恐不然也。  

赐德寿私酒  

【`岳珂史`】  

宋孝宗初政，袁孚为右正言。一日亟请对论，北内有私酤，言颇切直，光尧闻之震怒。上严于养志，御批放罢。时史文惠，浩力奏为不可，请俟再白上皇，上许诺。既而归自北宫，亟召文惠而谕之曰：“太上怒甚。朕所以欲亟去之。昨日方燕，赐酒一壶，亲书‘德寿私酒’四字于上。使朕无所。”文惠曰：“此陛下之孝也。虽然终不可暴其事。”居数日，孚请永嘉祠守。  

不饮赐酒  

【`唐书`】  

中书侍郎知尚书省冯谧，开宝中侍宴内殿，后主亲酌酒赐之不尽。文诵诗，及亲御琴皆不饮。群公为之股。翊日，左授正郎，罢知省事。  

禁饮赐酒  

【`渑水燕谭录`】  

真宗上仙时，虽仲春而大雪苦寒。庄献太后，诏赐卫士酒。独王德用所辖禁旅不得饮。后以问德用，德用曰：“卫士荷先帝恩德厚矣。今率土崩心，安忍纵饮，矧嗣君尚少，未亲万机，不幸一夫酗酒，奋臂狂呼，得不动人心也。”后大叹息，自是有意大用。  

日给官酒  

【`新唐书`】  

《王绩传》：高祖武德初绩以秘书省正字，待诏门下省，故事官给酒日三升。或问待诏何乐耶？答曰：“良酝可恋耳。”待中陈叔达闻之，日给一斗，时称斗酒学士。  

日给内库酒  

【`古今事通`】  

李后主一目重瞳，内库日给酒三石，不一夕辄尽。暮岁乘醉书牖上曰：“万古到头归一死，醉乡葵地有高原。”不久谢世。  

月给羊酒  

【`新唐书`】  

《襄邑恭王神符传》：神符自丹杨渡江，治隋江都故郡，杨人利之。然少威严，不为下所畏累擢宗正卿，以足不良，改光禄大夫归第，月给羊酒，太宗就第慰问。  

日给河东酒  

【`马明叟实宾录`】  

后周韦琼，志高夷简，澹于荣利，前后征辟皆不应命。文帝侧席求贤，竟不能屈，弥以重之。明帝即位，礼敬愈厚，敕有司日给河东酒一斗，号之曰“逍遥公”。  

给百官酒  

【`金史`】  

《世宗纪》：大定二十年正月，命岁以钱五千贯，造随朝百官节酒。及冰、烛、药、炭、视品秩给之。  

劳酒  

【`礼记`】  

《月令》：天子三推，三公五推，卿诸侯九推，反执爵于大寝。三公、九卿、诸侯、大夫、皆御。命曰“劳酒。”方氏曰：“耕籍而反亦已劳矣。”故饮之以酒，命曰“劳酒也”。  

【`太平御览`】  

《魏志》曰：徐晃破关羽，振旅还摩陂。太祖迎晃七里，置酒大会。太祖举卮酒劝晃且劳之曰：“全樊，襄阳，将军之功也。”  

【`新唐书`】  

《礼乐志》：皇后岁一祀，季春告已享先蚕。遂以亲桑，礼毕，车驾还宫之。明日，内外命妇设会于正殿，如元会之仪，命曰“劳酒”。  

【`艺文类聚`】  

干宝《晋纪》曰：杜豫作河桥成，武帝幸桥宴，举觞劝豫曰：“非卿此功不能就。”豫曰：“自非陛下之圣明，则臣无所施其愚巧也。”  

劝酒  

【`黄光大积善录`】  

予尝观世欲会宾客，不以贵贱，未有不强人以酒者。劝人饮酒，故非恶意。然当随人之量以劝之，乃所以尽宾主之欢也。予尝闻范蜀公，接伴契丹，劝酒虏，使冯见善请曰：“劝酒当以量。若不以量，如徭役而不用户等高下。彼夷秋也，犹且知劝酒以量，矧吾侪，生乎衣冠之国，动容周旋，务在中礼。奚可以酒强人，而使之失礼节，乱情性，甚至于呕吐而后已。此殆不若夷狄之知礼，实可耻也，实可丑也。好礼之士，苟闻予言，当改其过，而新其德，庶几无愧古人宾主百拜，而酒三行之礼也。”  

【`续后汉书`】  

《薛综传》：谒者仆射西使张奉，于孙权前，列尚书阚泽姓名，以嘲泽，泽不能答。综下行酒，因劝酒曰：“蜀者何也？有犬为独，无犬为蜀，横目句身，虫入其腹，不当复列君吴邪？”综应声曰：“无口为天，有口为吴，君临万邦天子之都。”于是众坐喜笑，而奉无以对。其枢机敏捷，皆此类也。  

【`数类`】  

吴孙皓，为晋所灭，封归命侠。后晋武帝大会群臣，时皓在坐，武帝问：“南人好歌，汝颇能否？”皓正饮酒，因举觞言曰：“昔与汝为邻，今与汝为臣。劝汝一杯酒，令汝寿万春。”帝悔之。  

【`世说新语`】  

桓玄，义兴还后，见司马太传，太传已醉，坐上多客，问人云：“桓温来欲作贼如何？”《晋安帝纪》曰：温在姑孰，讽朝廷求九锡，谢安使吏部郎袁宏，具其单以示仆射王彪之。彪之作色曰：“丈夫岂可以此事语人邪。”安徐问其计，彪之曰：“闻其疾已笃，且可缓其事。”安从之故不行。桓玄伏不得起，谢景重时为长史，举板答曰：“故宣武公黜昏暗，登圣明。功超伊霍，纷纭之议，裁之圣鉴。”太傅曰：“我知我知。即举酒云，桓义兴，劝卿酒，桓出谢过。檀道鸾论之曰：遒子可谓易于由言，谢重能解纷纭矣。”  

【`酉阳杂组`】  

梁徐君房，劝魏使尉瑾酒，一即尽。笑曰：“奇快。”瑾曰：“卿邺饮酒，未尝倾卮，武州已来，举无遗滴。”君房曰：“我饮实少，亦是习惯，微学其进，非有由然。”庚信曰：“庶子年之高卑，酒之多少，与时升降，便不可得而度。”魏肇师曰：“徐君年随情少，酒因境多，未知方寸，复作若为轻重。”梁宴魏使魏肇师，举酒劝陈昭曰：“此席以后，便与卿少时阻阔，念此甚以凄眷。”昭曰：“我钦仰名贤，亦何已也。”路中都不尽深心，便复乖隔，泫叹如何？俄而酒至鹦鹉杯，徐君房饮不尽。属肇师，肇师曰：“海蠡蜿蜒，尾翅皆张，非独为玩好，亦所以为罚。卿今日真不得辞责。”瘐信曰：“庶子好为术数。”遂命更满酌。君房谓信曰：“相持何乃急。”肇师曰：“此谓直道而行，乃非豆箕之喻，君房乃覆碗。”信谓瑾肇师曰：“适信家饷，致沾酉录酒数器，泥封全但不知其味，若为，必不敢先尝，谨当奉荐。”肇师曰：每有珍旨，多相费累顾，更以多惭。  

【`唐白居易长庆集`】  

《劝酒寄元九》：薤叶有朝露，槿枝无宿花。君今亦如此，促促生有涯。既不逐禅僧，林下学楞伽。又不随道士，山中炼丹砂。百年夜分半，一岁春无多。何不饮美酒，胡然自悲嗟。俗号消忧药，神速无以加。一杯驱世虑，两杯反天和。三杯即酩酊，或笑任狂歌。陶陶复兀兀，吾孰知其他。况在名利途，平生有风波。深心藏陷阱，巧言织网罗。举目非不见，不醉欲如何。《劝酒诗》：劝君一杯君莫辞，劝君两杯君莫疑。劝君三杯君始知，面上今日老昨日。心中醉时胜醒时，天地迢迢自长久。白兔赤鸟相趁走，身后堆金柱北斗。不如生前一樽酒。君不见，春明门外天欲明，喧喧歌哭半死生。游人驻马出不得，白举紫车争路行。归去来，头已白。典钱将用买酒吃。昨与美人对杯酒，朱颜如花腰似柳。今与美人倾一杯，秋风飒飒头上来。年光似水向东去，两鬓不禁白日催。东邻起楼高百尺，璇题照日光相射。珠翠无非二八人，盘筵何啻三千客。邻家儒者方下帷，夜谕古书朝忍饥。身年三十未入仕，仰望东邻安可期。一朝逸翮乘风势，金榜高张登上第。春闱未了又登科，九万抟风谁与继。不逾十稔居台衡，门前车马纷纵横。人人仰望在何处，造化笔头云雨生。东邻高楼色未改，主人云亡息犹在。金玉车乘一不存，朱门更有何人待。垣墙反锁长安春，楼台渐渐属西邻。松篁薄暮亦栖鸟，桃李无情还笑人。忆昔东邻宅初构，云甍彩栋皆非旧。瑁筵前悲翠栖，芙蓉池上鸳鸯斗。日往月来凡几秋，一衰一盛何悠悠。但教帝里笙歌在，池上年年醉五侯。《春尽劝客酒》：林下春将尽，池边日半斜。樱桃落砌颗，夜合隔帘花。尝酒留闲客，行茶使小娃。残杯劝不饮，留醉向谁家。《训寄牛相公同宿话旧劝酒见赠》：每来故事堂中宿，共忆华阳观里时。日暮独归愁米尽，泥深同出借驴骑。交游今日唯残我，富贵当年更有谁。彼此相看头雪白，一杯可合重推辞。《花下自劝酒》：酒盏酌来须满满，花枝看即落纷纷。莫言三十是年少，百岁三分已一分。《答劝酒》：莫怪近来都不饮，几回因醉却沾巾。谁料平生狂酒客，如今变作酒悲人。《劝梦得酒》：谁人切画麒麟阁，何客新投魑魅乡。两处荣枯君莫问，残春更醉两三场。《劝我酒》：劝我酒，我不辞。请君歌，歌莫迟。歌声长，辞亦切。此辞听者堪愁绝。洛阳女儿面似花，河南大尹头如雪。《劝酒诗》十四首并序：予分袂东都，居多暇日。闲来辄饮，醉后辄吟。若无词章，不成谣咏。每发一意，则成一篇。凡十四篇，皆主于酒，聊以自劝。故以何处难忘酒，不如来饮酒命篇。《何处难忘酒七首》：何处难忘酒，长安喜气新。初登高第后，乍作好官人。省壁明张，朝衣稳称身。此时无一盏，争奈帝城春。何处难忘酒，天涯话旧情。青云俱不达，白发递相惊。二十年前别，三千里外行。此时无一盏，何以叙平生。何处难忘酒，朱门美少年。春分花发后，寒食月明前。小院回罗绮，深房理管弦。此时无一盏，争过艳阳天。何处难忘酒，霜庭老病翁。暗声啼蟋蟀，干叶落梧桐。鬓为愁先白，颜因醉暂红。此时无一盏，何计奈秋风。何处难忘酒，军切第一高。还乡随露布，半路授旌旄。玉柱剥葱手，金章烂椹袍。此时无一盏，何以骋雄毫。何处难忘酒，青门送别多。敛襟收涕泪，簇马听笙歌。烟树灞陵岸，风尘长乐坡。此时无一盏，争奈去留何。何处难忘酒，逐臣归故园。赦书逢驿骑，贺客出都门。半面瘴烟色，满衫乡泪痕。此时无一盏，何物可招魂。《不如来饮酒七首》：莫隐深山去，君应到自嫌。齿伤朝水冷，貌苦夜霜严。渔去风生浦，樵归雪满岩。不如来饮酒，相对醉厌厌。莫作农夫去，君应见自愁。迎春犁瘦地，趁晚饣委羸牛。数被官加税，稀逢岁有秋。不如来饮酒，相伴醉悠悠。莫作商人去，惶君未谙。雪霜行塞北，风水宿江南。藏镪百千万，沉舟十二三。不如来饮酒，仰面醉酣酣。莫事长征去，辛勤难具论。何曾画麟阁，只是老辕门。虮虱衣中物，刀枪面上痕。不如来饮酒，合眼醉昏昏。莫学长生去，仙方误杀君。那将薤上露，拟待鹤边云。皆烧药，累累尽作坟。不如来饮酒，闲坐醉醺醺。莫上青云去，青云足爱憎。自贤夸智慧，相纠斗功能。鱼烂缘吞饵，蛾为扑灯。不如来饮酒，任性醉腾腾。莫入红尘去，令人心力劳。相争两蜗角，所得一牛毛。且灭嗔中火，休磨笑里刀。不如来饮酒，稳卧醉陶陶。  

【`鲍溶诗`】  

《劝酒行》：乐往难重得，老来岂自由。婵娟过三五，珠翠成仇雠。君不闻古曲，酒能消人忧。何人更年少，君惜秉烛游。莫闲金丝手，月在西南楼。罗换歌妾袂，锦缠舞人头。半醉月入怀，仰空笑牵牛。舟阝令酒生尘，虚遣红儿秋。  

【`孟郊诗`】  

《劝酒》：白日无定影，清江无定波。人无百年寿，百年复如何。堂下陈美酒，堂上列清歌。劝君金屈卮，勿谓朱颜酡。松柏岁岁茂，丘陵日日多。君看终南山，千古青峨峨。  

【`古今诗统`】  

《华阴尉聂夷中坦之劝酒》：灞上送行客，听唱行客歌。适来桥下水，已作渭川波。人间荣乐少，四海别离多。但恐别离泪，自成苦水河。劝尔一杯酒，不见叶辞柯。  

【`李长吉诗`】  

《相劝酒》：羲和骋六辔，昼夕不曾闲。弹鸟崦嵫竹，扶马蟠桃鞭。蓐收既断翠柳，青帝又造红兰。尧舜至今万万岁，数子将为颂盖间。青钱白璧买无端，丈夫快意方为欢，虫隽熊何足云，会须钟饮北海，箕踞南山。歌谣谣，管，横波好送雕题金。人生得意且如此，何用强知元化心。相欢酒，终无辄，伏愿陛下鸿名终不歇。子孙绵如石上葛，来长安，车骈骈。中有梁异旧宅，石崇故园。  

【`刘诗`】  

《自古无长生劝姚合酒》：奉子一杯酒，为子照颜色。但顾腮上红，莫管颏下白。自古无长生，生者何戚戚。登山勿厌高，四望都无极。丘垅逐日多，天地为我窄。只见李耳书，为我空脉脉。何曾见天上，着得刘安宅。若问长生人，昭昭孔丘籍。  

【`张继诗`】  

《春夜皇甫冉宅劝酒》：流落时相见，悲欢共此情。兴因杯酒洽，愁为故人轻。睛滴花垂露，斜晖月满城。那知横吹曲，江外作边声。  

【`于武陵诗`】  

《劝酒》：劝君金屈卮，满酌不须辞。花发多风雨，人生足别离。  

【`张诗`】  

《劝饮酒》：烧得硫黄漫学仙，未胜长付酒家钱。窦常不吃斋推药，却在人间八十年。  

【`李翰林诗`】  

《山人劝酒》：土贝斌曰：乐府觞酌七曲，其一曰山人劝酒。苍苍云松。落落绮皓。士土贝斌曰：曹植诗“山树郁苍苍”。刘公干诗“珍木郁苍苍。”左思诗“落落穷巷士。”绮皓乃商山四皓之绮里季也。《高士传》四皓见秦政虐，乃逃入蓝田山，作歌曰：漠漠高山，深谷逶迤。晔晔紫芝，可以疗饥。”唐虞世远“吾将安归，驷马高盖，其忧甚大。富贵之留人，不如贫贱而肆志。乃共入商洛山以待天下定。春风尔来为阿谁？蝴蝶忽然满芳草。秀眉霜雪颜桃花，骨青髓绿长美好。称是秦时避世人，劝酒相欢不知老。士土贝斌曰：张景阳诗曰，借问此何时？蝴蝶飞南园。《楚辞》何所独无芳草兮。葛洪《神仙传》：伯山甫，在华山精思服饵不老，以药与外甥女服，时年七十，稍稍还少，色如桃花。阮籍诗曰：自非王子晋，谁能长美好。”庄子曰：避世之士。《论语》曰：不知老之将至。陶潜诗：丈夫志四海，我愿不知老。各守麋鹿志，耻随龙虎争。起佐太子，汉皇乃复惊。顾谓戚夫人，彼翁羽翼成。齐贤曰：《史留侯世家》上欲废太子，立戚夫人子，赵王如意，吕后恐，留侯为画策，曰：“此难以口舌争也。顾上不能致者，天下有四人，逃匿山中，义不为汉臣。然上高此四人，今公诚能令太子为书，卑辞安车，固请来以为客。时时从入朝，令上见之，则一助也。”于是吕后令吕泽使人奉太子书，卑辞厚礼，迎此四人，四人至客建成侯所。十二年，上从击破布军归，疾益甚，愈欲易太子。及燕置酒，太子侍，四人从太子，年皆八十有余，须眉皓白，衣冠甚伟。上怪之问曰：“彼何为者？”四人前对，各言名姓，曰：“东园公，角里先生，绮里季，夏黄公。”上大惊曰：“吾求公数岁，公逃避我，今公何自从吾儿游乎？”四人皆曰：“陛下轻士善骂，臣等义不受辱，故恐而亡匿。窃闻太子为人仁孝，恭敬爱士，天下莫不延颈，欲为太子死者，故臣等来。”上曰：“烦公幸卒调护太子。”四人为寿已毕，趋去。上目送之，召戚夫人，指示四人者曰：“我欲易之，彼四人辅之，羽翼已成，难动摇矣。吕后真而主矣。”戚夫人泣。上曰：“为我楚舞，吾为若楚歌。”歌曰：“鸿鹄高飞，一举千里。羽翮已就，横绝四海。横绝四海，当可奈何。虽有矢曾缴，尚安所施。”歌数阕，戚夫人嘘唏流涕。上起去罢酒，竟不易太子。留侯本招此四人之力也。士土贝斌曰：孟子曰，舜居深山之中，与鹿豕游。《高士传》山巨源，举嵇康自代，康曰：“譬犹翕鹿少见驯育，则服教从制，长而见羁。虽饰以金镳，飨以嘉肴，愈思长林，而志在丰草也。”刘孝标《辨命论》曰：“候草木以共雕，与麋鹿而同死。”班固《答宾戏》曰：“于是七雄雄阚，分裂诸夏，龙战虎争。”见《北史》《崔浩传》云：宋武帝徂，帝欲取洛阳、武牢、滑台，浩曰：“陛下不以刘裕剡起，纳其贡，使令死乘丧伐之，虽得之不令也。”归来商山下，泛若云无情。举觞酹巢由，洗耳何独清。浩歌望嵩岳，意气还相倾。齐贤曰：《史记》曰，尧让天下于许由，由耻之，逃隐。予登箕山上有许由冢。《九域志》曰：颖昌府，唐之许州，许昌郡有许由台，巢父台。士土贝斌曰：陷潜词曰，云无心而出岫。《逸士传》曰：巢父尧时隐人，年老以树为巢而寝其上，故人号为“巢父”。尧之让许由也，由以告巢父，巢父曰：“汝何不隐汝形？藏汝光？非吾友也。”乃击其膺而下之。许由怅然不自得，乃遇清冷之水，洗其耳，拭其目，曰：“向者闻言，负吾友。”遂去，终身不相见。樊仲父牵牛饮之，见巢父洗耳，乃驱牛而还，耻令其牛饮其下流也。《楚辞》：“众人皆浊我独清。”陶潜诗：“意气倾人命，离隔复何有？”东汉《吴汉传》：意气自若。鲍照诗曰：“握君手，执杯酒，意气相倾死何有？”此意谓巢由之矫激，不若四皓之时行时止，一出而国本定，事成则复归乎商山，卷舒自在若无心之云也。中庸之德其至矣乎！何以独清为哉？太白盖为明皇欲废太子瑛，有所感而作是诗也。初瑛母以倡进，鄂、光二王母以色选。及武惠妃宠幸后宫，生寿王，爱与诸子绝等，而太子、二王，以母失职颇怏怏。惠妃女婿扬洄揣妃旨，伺太子短，哗为丑语，惠妃诉于帝且泣，帝大怒，召宰相议废之。张九龄谏得不废。俄而九龄罢，李林甫专国，数称寿王美以探妃意，妃果德之。二十五年，洄复构瑛、瑶、琚与妃之兄薛铺异谋，惠妃使人诡召太子。二王曰：“宫中有贼，请戒以兵入。”太子从之。妃白帝曰：“太子二王谋反，甲而来。”帝使中人视之如言，遽召宰相林甫议，答曰：“陛下家事，非臣所宜豫。”帝意决，乃诏废为庶人，寻遇害。天下冤之，号“三庶人”。岁中，惠妃病，数见废人为崇，因召巫祈之，请改葬，且射行刑者痊之，讫不解。妃死崇亡。明皇之时，卢鸿、王希夷隐居嵩山。李元恺，吴筠之徒，皆以隐逸称。或召至阙庭，或遣使问政事，徒耳高谈阔论，然未有能如四皓之一言，而太子得不易也。末句曰：“浩歌望嵩岳，意气还相倾。”亦深不满于当时嵩岳之隐者欤。其意微而婉矣。  

【`宋戴叔伦诗`】  

《劝酒》：寒郊好天气，劝酒莫辞频。扰扰钟陵市，无穷不醉人。  

【`钱塘韦骧集`】  

《席上劝仲元著作勿辞酒》：百盏先尝一盏醇，三分才破一分春。花间剔火香烟细，竹外垂缣书笔新。落日穿林照帘额，绪风吹草动阶唇。莫愁酩酊辞公劝，金空时迹已陈。二月已破三月来，青春白日映楼台。劝君更饮一杯酒，一月人生笑几回。  

【`邵尧夫诗`】  

《花前劝酒》：春在对花饮，春归花亦残。对花不饮酒，劝意遂阑珊。酒向花前饮，花宜辞后看。花前不饮酒，终负一年欢。《答友人劝酒吟》：人人谁不愿封侯，及至封侯不肯休。大得却须防大失，多忧元只为多求。规模焉敢比才士，度量自知非饮流。少日何由能强此，况今年老雪堆头。  

【`黄山谷外集`】  

《劝交代张和父酒》：风流五日张京兆，《汉张敞传》敞使贼曹掾絮舜有所按验。舜以敞奏当免，不肯为敞竟事。曰：“吾为是公尽力多矣。今五日京兆耳，安能复按事。”今日诸孙小官。作尹大都如广汉，赵广汉，张敞，皆京兆尹，所为大略相似。尽眉仍复近长安。敞为妇画眉，长安人传张京兆眉怃欲得官，近长安唐人语也。三人成虎事多有，孔融临终诗：三人成市虎，浸渍解胶漆。众口铄金君自宽。邹阳书云：众口铄金，积毁销骨。酒兴情亲俱不浅，贱生何取罄交欢。《木兰花慢》：庚元镇，四十兄庭坚，四十年翰墨故人。庭坚假守当涂，元镇穷不出入州县，席上作乐府长句劝酒。庚郎三九常安乐，使有万钱无处着。徐熙小鸭水边花，明月清风都占却。朱颜老尽心如昨，万事休休休莫莫。樽前健在不饶人，欧舞梅歌君更酌。欧、梅当时二妓也。  

【`宋景文公集`】  

《劝酒》：酌酒奉君寿，劝君慎勿辞。只今举酒罢，已异行觞时。波澜前后来，日月分寸推。稚客不耐久，缟领舞停缁。独醒信弊人，兹事定何悲。假令古无死，昼夜常倭迟。正恐爽鸠乐，后人非所希。  

【`郭功父诗`】  

《劝酒一首呈袁世弼》：湛湛酒杯绿，酣酣炭炉红。佳人放玉板，拂镜照鞭蓉。四海无波澜，吾曹方宴闲。大笑凌白日，高吟动南山。百岁能几何，会少别离多。少年嗟贾谊，壮士忆廉颇。不如醉魂魄，冠巾任倾侧。冥然逍遥乡，杳与尘寰隔。阴云蔽白日，长风卷惊涛。江上峥嵘百怪嗥，挽君船缆劝君住。且饮百之醇醪，吴姬笑脸如樱桃。鲤鱼红丝落霜刀，醉来不识天为高，共君攀天跨鲸鳌。下视万物皆劳劳。《左蠡亭重九日同东美玩月劝酒》：平生看月无今宵，一亭危在山之椒。下瞰扬澜连左蠡，白琉璃地覆鲛绡。欲披锦袍鼓过，世无贺老谁相和。屈原憔悴湘水滨，夷齐自守西山饿。且来登高望明月，拂拂霜风濯烦热。身心都在清凉宫，一点无尘光皎洁。与君同游执君手，况逢令节当重九。不忧短发还吹帽，头上有巾先漉酒。饮醇酒，望明月，我归姑熟溪，君赴黄金阙。明年此会知谁健，细看茱萸莫轻别。  

【`王荆公诗`】  

《和微之药名劝酒》：此凑药名为诗。陈亚尝有药名诗云，风月前湖近，云窗半夏凉。棋为腊寒呵子下，衣嫌春瘦缩纱裁。世传以为起于亚，非也。自梁以来，如简文帝，元帝，皆有药名诗。庚肩吾，沈约，亦各有一首。至唐张籍为《离合诗》有云，江皋岁暮相逢地，黄业生前半下枝。子夜吟诗问松桂，心中万事喜君知。以此观之，则药名诗不始于亚矣。赤车使者锦帐郎，从容珂马留闲坊。赤车使者，从容，见别羊王二君注。珂大如鳆，皮黄黑而骨白，以为马饰，生南海。紫芝眉宇倾一坐，笑语但闻鸡舌香。紫芝生高夏山谷，六芝皆无毒。《论衡》云，芝生于土，土气和，故芝草为瑞。鸡舌香，按三省故事，尚书郎口含鸡舌香，以其奏事答对，使气芬芳。母丁香，亦名鸡舌香。药名劝酒诗实好，陟厘为我书数行。陟厘乃水中苔，今取以为纸，名苔纸。见《本草?草部》。真珠的白乐鸣槽床，金罂琥珀正可尝。真珠，出廉州边海。中有洲岛，岛上有大池名曰珠池。每岁刺史亲往监珠户入池，采老蚌割取珠以充贡。李贺诗，有酒且滴真珠红。金樱子，今之刺榆子，形似而小，色黄有刺花红，在处有之。松脂千年为茯苓，又千年为琥珀。史君子细看流光，莫惜觅醉衣淋浪，独醒至死诚可伤。史君子，形如栀子，瓣深而两头尖，亦似诃梨勒。始因潘州郭使君疗小儿，多是独用此物，因号为史君子，独醒草名。欢华易尽悲酸早，人间没药能医老。酸枣，生河东川泽，树大如大枣，实无常形，味酸者是。没药，生波斯国，似安息香，黑色。寄言歌管众少年，趁取鸟头未白前。贯众，生玄山山谷，苗似狗背，状如雉尾。鸟头，叶厚茎方中空，叶四向，相当与蒿相似。白前苗，似细辛而大，色白易折，生洲渚沙碛之上。  

【`吕居仁诗`】  

《劝张李二君酒》：张侯好诗如好色，不敢为主而为客。李侯好酒如好诗，心虽甚壮无人知。两侯风味俱不恶，如芙蓉与木芍药。午窗留客看笔快，晓枕无人犹睡着。广袖渐变天宝庄，大字不作元和脚。世人讥笑乃其兮，政是仍叔之子弱。病夫坐稳无所求，荒帘断雨鸣春鸠。炉烟余尽消百忧，恨不缓带从公游。何时清江横小舟，与君一醉荻花秋，却来密庵忝牧牛。  

【`张方平乐全集`】  

《劝酒行》：朱崖丁晋公初寒微，尝寓学睢阳广顺僧舍。其诗版旧记咸在，暇日一二友人就院置酒，客有诉杯意，若不快者，为作劝酒歌云，众客醉归杯席阑，一客不醉坐长叹。不醉长叹客可苦，请以眼前近事观。客见南迁丁晋公，拥旄秉轴天禧中。昔岁羁游客此宇，穷秋萧索随飞蓬。渐达得意忘旧困，手提国柄矜权雄。乘时未足俄南窜，青衫白发穷衰翁。向者枯荣试回省，何异春宵梦一终。人事纷纭似飞絮，钟漏声中朝复暮。且脱霜鸟裘换酒来，与子相从醉乡去。  

【`轩文集`】  

《再和陈侍郎子知丞寄桂香酒新到，又令孙司户出柑为劝》：柏叶椒花未报春，阳和先到四筵宾。传观秀句堪呈佛，缔听清淡太迫人。子舍香醪浮瓮碧，孙枝名果荐盘新。却将甘旨分寒陋，尤见先生爱士真。  

【`郑侠西塘集`】  

《次韵子发劝酒》：子真依前家谷口，无地栽禾只花柳。否亨千态古难常，与物浮沉儿女笑。昆鸟鹏海伏而天飞，鹪鹩林栖惟一枝。迂谈阔论偶相识，千世一遇非为迟。君看大旱希云霓，又看朝阝齐雷雨随。天之神力岂不大，若丰若约无定姿。况夫人物在宇宙，无异蝇蚁停杯卮。生亡尚非已主宰，滋味得不随醇。是以众人察察日不足，我独闷闷顽无知。方吾醺酣以盂杯为小，正见沧海如池沼。子又作诗劝我醉如泥，得非亦以为胜晓。  

【`王与钧蓝缕藁`】  

《代谢刘小坡送乡会劝酒赓韵》：履端开帝历，会拜谨王春。百世榆旧，一番桃李新。珍来腆渥，妙句带清真。骑省云霄上，宁辞染翰频。一枝鹪漫集，千仞凤方翔。谏纸清时省，经帷镇日香。湖波怜鸭绿，宫酝挹鹅黄。应轸乡中士，毛锥未脱囊。  

【`项安世悔藁后编`】  

《劝醇甫酒》：欲劝临岐酒一卮，若为啼笑若为词。情怀作恶中年后，亲友相分久病时。少壮岂知人寂寞，庭闱方待子飞驰。饮阑百丈率江去，挂起西川五色旗。  

【`王直讲集`】  

《劝岩师酒》：腊去东风渐破春，凭轩怅望倍凝神。鸟鸣晓霄声音乐，物被阳和气候新。佳景牵怀吟稍遍，芳杯到手举宜频。灵均空诧离骚好，憔悴终为独醒人。  

【`虞俦尊白堂集`】  

《劝汉老弟饮酒》：尊前一醉莫辞频，三万场当岁十旬。况有好诗能泣鬼，宁无妙画可通神。快呼在手持螯客，莫着倾身障鹿人。绿涨大江浑是酒，蒲萄波面已生春。  

【`李端叔姑溪集`】  

《延之置酒当利楼侍人劝酒诗》：云山远近浅还深，宛转愁颜顿不任。独有绮罗知此意，故拈金盏十分斟。  

【`陈后山诗`】  

《席上劝客酒》：稍开襟袍使心宽，大放酒肠须盏干。《世说》轻诋门曰：中郎襟抱未虚。韩孟同宿聊句云“为君开酒肠，颠倒舞相饮。”唐诗人又曰：“酒肠俱逐洞庭宽。”珠帘十里城南道，肯作当年小杜看。小杜，即杜牧之也。牧之诗云：“春风十里杨州过，卷上珠帘总不如。”  

【`陆放翁集`】  

《莫辞酒》：劝君莫辞酒，酒能解君愁。劝君勤采药，药可使疾瘳。此外莫废书，书亦岂君。古来败人事，正以不学故。愁去疾亦平，便腹如瓠壶。努力贮万卷，无此令君愚。《我有美酒歌》：我有美酒起自斟，劝君一卮为君吟。素衣未逐京尘化，绿鬓已受吴霜侵。三巴涂路何，五溪雾潦多毒淫。虎豹夜啸裂崖谷，魑魅书出矜山林。身如槁叶堕幽阱，何啻千尺深。无因剖胸出此心，一寸孤忠天实临。  

【`畏斋程端礼诗`】  

《劝酒》：举酒劝君君勿辞，一年春好惟兹时。风日暄暖啼黄鹂，澄空绀碧飞游丝。绿杨万缕垂水湄，小桃破萼娇睛姿。今日何日风物奇，花朝止有三日迟。客愁顿释如冰澌，况有嘉宾酒盈卮。堂上主人文章师，笔下纵横蟠蛟螭。胸中磊落载书诗，年强学富仕则宜。我生同里隔城埤，束发学校联讲帷。在乡已获继萧规，复来郎邑分皋比。人生出处神所司，千里会合非人为。夷吾鲍叔心相知，交情岁晚无磷缁。礼长十年兄事之，在我岂止肩当随。君颜美好我反衰，自镜丑恶如蒙。君已有子绍裘箕，我如鸠拙巢无枝。譬彼平坂天马驰，跛鳖欲与争毫厘。上天生人意有期，但贵树植勿自隳。弧矢昔已射四陲，岂得怀土生愁噫。郎山在眼水清漪，鱼有鳊鳜果枣梨。劝君饮酒君勿辞，坐上白日西南移。《司性之来郎邑劝酒一首》：君来溪柳未藏鸦，君去开遍溪头花。一尊未尽相逢喜，春色抛人去如此。钱塘见君今十年，岂知为客俱桐川。我生缘无谷口田，君亦未有卖山钱。世间万事戒多取，只此造物犹未许。溪柳溪花尚恼人，酒杯到手休嫌频。  

【`刘文贞公集`】  

《劝友人酒》：西风落叶共潇飕，百感中来不自由。豪客空携铁如意，舞徒费锦缠头。曳回雨脚云归岫，涌出山头月满楼。一曲清歌一杯酒，为君洗尽古今愁。  

【`耶律铸文献公集`】  

《次韵仲贾勉酒》：中年刻意学方，世故时来鲠肺觞。醉悟禅逃人未觉，心安贫病士之常。能无知命穷周易，便肯行歌拟楚狂。着脚直须平旷处，糟丘极目是吾乡。  

【`韦庄词`】  

《菩萨蛮劝酒》：劝君今夜须沉醉，樽前莫话明朝事。珍重主人心，酒深情亦深。须愁更漏短，莫诉金杯满。遇酒且呵呵，人生能几何。  

【`魏鹤山大全集`】  

《送宇文侍郎知汉州劝酒》：尚忆都门祖帐时，重来动是十年期，云拖暮雨留行色，云挟秋凉入酒卮。湖上雁，水边犀，未须矫首叹来迟。北风满地尘沙暗，宣室方劳丙夜思。管待李在政璧《劝酒词》：落日下平楚，秋色到方塘。人间袢暑难耐，独有此清凉。龙卷八荒霖雨，鹤闷十州风露。回薄水云乡。欲识千里润，记取玉流方。石阑衣，江篱佩，芰荷裳。个中自有服媚，何必中堂。吸取玻璃清涨，唤起逍遥旧梦，人物俨相望。矫首望归路，三十六虚皇。管待杨伯昌子谟《劝酒》：独立西风里，渺无尘，明河挂斗，碧天如洗。支鸟鹊楼前迎风处，吹堕乘槎星使。弄札札机中巧思。织就天孙云锦段，尚轻阴未阁留织翳。亲为挽，天潢水。等闲富贵浮云似，须存留几分清论，护持元气。曾把古今兴亡事，奏向前旒十二。虽去国，言犹在耳。念我独兮谁与共，谩凝思一日如三岁，夜耿耿不皇寐。《饯黄侍郎畴若劝酒》：向江头，几回凝望，垂杨那畔舟绕舣，江神似识东归意。故放一篙春水，却总被二百里人家，祖帐连天起。且行且止，便为汝迟留三朝两日，如此只如此。还须看世上，忧端如，一枰白黑棋子。肥边瘦腹，都闲事，毕竟到头何似。当此际，要嘿识沉思。一著惺惺地，目前谁是，料当局诸公敛容缩手，日夜待公至。鲜于安抚《劝酒》：固陵江上暮云急，一夜打头风雨。催送春江舡上水，笑指山归去。靴帽丛中，渔樵席上，总是安行处。惟余旧话，为公今日拈取。见说家近岷山，翠云平楚，万古青如故。要把平生三万轴。唤取山灵分付。庐阜嵩高，睢阳岳麓，会与岷为伍。及时须做，鬓边应未迟暮。约程漕使遇孙《初筵劝酒》：记幡然持节下青云，巴月几成弦。待竹枝歌彻，讼棠匝地，扉草连天。却寻当年旧梦，来使蜀东川。人物寥寥，甚禁许回旋。愧我推挤不去，尚新官对旧，后任如前。与故人饮酒，月露写明蠲。叹书生，康时无计，谩忧思，时堕酒痕边。且只愿，早休兵甲，长见丰年。管待李眉州劝酒《鹧鸪天词》：十载交盟可重寻，胜于棠茇细论心。云障晚日供秋思，风递荷书作晚阴。纡胜引，豁尘襟，未须紫马去。玻璃无计留君住，但乞天公三日霖。  

【`李壁雁湖集`】  

《好事近词劝酒》：莫惜一樽，留共醉，锦屏山色。多少飞花悠，送征轮南陌。曲湖归去未多时，还捧诏黄湿。生怕别来凄断，看满园行迹。《江神子词劝酒》：露荷香泛小池台，水云堆，好风催。宝扇胡床，无事且徘徊。帘外海榴裙一色，判共酹，两三杯。此怀能得几番开，玉山颓，不须推。回首慈恩，前梦老堪，好是上林多少树，应早晚，待公来。《阮郎归词劝袁制机酒》：苏台一别费三年，锦书凭雁传。风姿重见阆江边，玉壶秋井泉。翻短舞，趁么弦，篆香同夕烟。多情莫惜为留连，落花中酒天。  

【`毛东堂先生集`】  

《剔银灯词同公素赋俾歌者，以七急拍七拜劝酒》：帘下风光自足，春到席间屏曲。瑶瓮酥融，羽觞蚁闹，花映酃湖寒渌。汨罗愁独，又何似红围翠簇。聚散悲欢箭速，不易一杯相属。频剔银灯，别听牙板，尚有龙膏堪续。罗薰绣馥，锦瑟畔低迷醉玉。  

【`苏东坡大全集`】  

《南乡子词席上劝李公择酒》：不到谢公台，明月清风好在哉。旧日髯孙何处去，重来，短李风流更上才，秋色渐摧颓，满院黄英映酒杯。看取桃花。春二月，争开。尽是刘郎去后栽。  

【`黄裳演山集`】  

《劝酒致语适来已陈十二短章辄歌三五盛景》：累累清韵，尚惭梁上之飞尘。抑抑佳宾，须作乡中之醉客。同乐当欢于今夕。相从或系于他年，更赋幽情，再声佳咏：万籁无声天地静，清抱朱弦，不愧丹霄镜。照到林稍风有信，抬头疑是梅花岭。万感只应闲对景，独倚危栏，扰扰人初定。吟不尽中愁不尽，溪山千古沉沉影。谁悟月中真火冷，能引尘缘，遂出轮回境。争奈多情都未醒，九回肠断花间影。万古兴亡闲事定。物是人非，杳杳无音信。问月可知谁可问，不如且醉尊前景。忽送林光禽有语，飞入遥空，失素归洲鹭，照处无私清望富，余辉不惜人人与。玉绳欲到中天路，且待飞觞，缓缓移琼步。花下影圆良夜午。东南楼上还相顾。一望瑶华初委地，更约幽人，共赏岩边翠。试把方诸聊与试，无情争得无中泪。飞瀑恐从星汉至，渐向宾筵，但觉寒如水，自爱一轮方得意。轻随箕毕还成累。  

【`史浩贸阝峰漫录`】  

《清平乐》：待宰执勤赵丞相酒。槐庭元老，四海真师表。曲为故人能久要，陋巷不嫌时到。虚堂已入凉，一觥为寿何词，看即关河恢复，千秋永辅淳熙。《劝王枢使酒》：当年桂籍，同展摩云翼。位冠洪枢情似昔，肯共一樽瑶席。经纶素韫胸中，筹帷少试成功。已殄潢池小丑，行收沙漠肤公。  

吾皇睿哲，廷有真三杰。同向清时扬茂烈，掩迹皋陶夔契。联镳忽访山樊，凉生花底清樽。太史明朝日奏，台星皆聚柴门。待使相劝酒南阳宾友，道旧须樽酒。一曲为公千岁寿，弦索春风纤手。忠谋黼黼明昌，英词锦绣肝肠。帝所盛推颇牧，人间尤重班杨。《满庭芳》：明尊老会劝乡大夫酒。鲸海波澄，棠阴日永，正宜坐啸雍容。岁丰民乐，无讼到庭中。试数循良自古，龚黄外，谁可追踪。那堪更，恩均耄寿，良会此宵同。穹占瑞处，荧煌五马，璀璨郡公。盛笙歌罗绮，共引髯翁。只恐芝泥趣召，双旌展，猎猎飞红。须知道，君王渴见，名久在屏风。劝乡老众宾酒十载江湖，一朝簪组。宠荣曷称衰容，圣恩不许，归卧旧庐中。慨念东山伴侣，烟霞外久阔仙踪。今何幸，相逢故里，谈笑一樽同。吾州真幸会，湖边贺监，海上黄公，胜渭川遗老，绛系仙翁。纵饮何辞烂醉，脸霞转，一笑生红。从今后，婆娑化国，千岁乐皇风。代乡老众宾报劝酒。玉阙朝回，沙堤烟晓，碧幢光动军容。虎符熊轼，行指七闽中。假道吾乡我里，挥金事，思蹑前踪，倾怀处，萤窗雪案，犹说昔年同。相看，俱老大，襟期道义，不为王公。念儿时聚戏，今已成翁。敢借玉壶美酒，还为寿。金酉戋翻红，仍频祝，中书二纪，寰海振淳风。代乡老众宾劝乡大夫酒。复拥旌麾，重歌襦衤夸，满城长是春容。绅耆旧，欢溢笑谈中。尽道邦君恺悌，逍遥遂，湖海遐踪。今朝会，公真乐善，屈意与人同。恩劝东道主，挥金汉傅，怀绶朱公。引君仙环拱，欲寿吾翁。春瓮初澄盎绿，春衫更，轻染香红。持杯愿，归登绛阙，花萼醉春风。代乡大夫报劝酒。油幕新开，马辛旄前导，暂归梓里春容。致身槐，功在鼎彝中。自是襟怀绝俗，今犹记，笔研陈踪。张高会，君恩厚赐，乐与故人同。把麾鄞水上，相看青眼，谁复如公。况亲陪尊俎，笑接群翁。座上笙歌屡合，须拼到晓日酣红。公今去，恩波四海，桃李尽东风。《最高楼》：乡老十人，皆年八十，淳熙丁酉。三月十九日作庆劝酒。当年尚父，一个便兴周。今十陪更何忧，冲融道貌丹为脸。扶疏漆发黑盈头。世方知，非熊老，聚吾州。有智略，可从兹日用。有志愿可从兹日酬。天赋予，怎教休。琼浆且共飞千斛。蟠桃应得见三偷。谅吾皇，恢复后，尽封侯。《扑蝴蝶》：光阴转指，百岁知能几。儿童稚老，来将耄矣。就中些子强壮，又被浮名牵系。良辰尽成轻弃，此何理？若有惺惺活底，必解自为计。青尊在手且须拼。烂醉，醉乡不涉风波睡。到花阴正午，笙歌又还催起。《蝶恋花》：玉瓮新醅翻绿蚁，滴滴真珠，便有香浮鼻。欲把盈尊成雅会，更须寻个无愁地。况是赏心多乐事，美景良辰，又复来相值。料得天家深有意，教人长寿花前醉。《临江仙》：自古圣贤皆寂寞，只教饮者留名。万花丛里酒如渑，池台仍旧贯，歌管有新声。欲识醉乡真乐地，全胜方丈蓬瀛。是非荣辱不关情，百杯须痛饮。一枕拚春醒。《粉蝶儿》：一盏阳和，分明至珍无价。解教人口罗哩哩口罗，把胸中些磊落，一时溶化。悟从前，恁区区总成虚假。何妨竟夕，交酬玉觞金，更休辞，醉眠花下。待明朝，红日上三竿，方罢。引笙歌，拥珠玑，笑扶归马。《瑞鹤仙》：瑞烟笼绣幕，正玳席欢燕，觥筹交错。高情动寥廓，恣清谈雄辩，珠玑频落。锵锵妙乐，且赢取升平快乐。又何辞醉玉秃山，是处有人扶着。追念抟风微利，画饼浮名，久成离索。输忠素约，没材且谩檐阁。怅良辰美景，花前月下，空把欢游蹉却。到而今，对酒当歌，怎休领略。《永遇乐》：桃李繁华，芰荷清净，景物相继。霜后橙黄，雪中梅绽，迤逦春还至。寻思天气，寒暄凉燠，各有一时乐地。如何被浮名牵役，此欢遂成抛弃。如今醒也，扁舟短棹，更有篮舆胡倚。到处为家，山肴社酒，野老为宾侣。三杯之后，吴歌楚舞，忘却曳金穿履。虽逢个清朝贵客，也须共来一醉。《青玉案》：闲忙两字无多子，叹举世，皆由此。逐利争名忙者事，尘中得丧，仕中宠辱，无限非和是。谁人解识间中趣，雪月烟云自能致。世态只如风过耳，三杯两盏，眼朦胧地，长向花前醉。《醉蓬莱》：喜泉通碧，秫刈黄云，酿成芳酎，瑞霭凝香。更阳和钟秀，晓瓮寒光，夜槽清响，听颔珠频溜，画锦堂深，聚星筵启，一觥为寿。况此神仙，蕊宫俦侣，玉殿英游，尽皆亲旧。赢得开怀，对良辰握手。醉席淋漓，笑语都不问，欲残更漏。绣幕春风，轻丝美韵，明朝还又。  

【`李流谦澹斋集`】  

《醉蓬莱》：同幕中诸公，劝虞宣感酒。正红疏绿密，浪软波肥。放舟时节。载地擎天，识堂堂人杰。万里长江，百年骄虏，只笑谈烟灭。葭苇霜秋，楼船月晓，渔樵能说。分陕功成，沙堤归去，衮绣光浮，两眉黄彻。了却中兴，看这回勋业，应有命圭相印，都用赏，元功重叠。点检樽前，太平气象，今朝浑别。  

【`叶石林词`】  

《临江仙》：又次韵葛鲁卿法华山曲水劝酒。山半飞泉鸣玉，回波倒卷粼粼。解巾聊濯十年尘，青山应却怪，此段久无人。行乐应须贤太守，风光过眼逡巡。不辞常作坐中宾，只愁花解笑，衰鬓不宜春。  

【`赵周臣滏水集`】  

《青杏儿劝酒》：风雨替花愁，风雨罢，花也应休。劝君莫惜花前醉，今年花谢，明年花谢，白了人头。乘兴两三瓯，拣溪山好处，追游，但教有酒身无事。有花也好，无花也好，选甚春秋。  

【`韩维词`】  

《范奉议作西江月劝酒》：故里交亲半柏城，坐中牢落似明星。雨多秋草荒三迳，露重寒花坼喁铃。闲后并和诗笔废，兴来未放酒杯停。樽前一曲西江月，犹识当年旧典刑。往岁子华兄，同先丈会集，赋诗制曲，往往发于坐中。  

【`李处全词`】  

《生查子》：正月十六日享柴伯言，周仲先劝酒。温厚属东南，和冷经三五，几夜德星明，果应荀陈聚。分虎屈雄姿，展骥淹遐步。除诏已涂芝，便看朝天去。  

【`晏叔原词`】  

《玉楼春劝酒》：雕鞍好为莺花住，占取东城南陌路。尽教春思乱如云，莫管世情轻似絮。古来多被虚名误，宁负虚名身莫负。劝君频入醉乡来，此是无愁无恨处。一樽相遇春风里，诗好似君人有几。吴姬十五语如弦，能唱当时楼下水。良辰易去如弹指，金盏十分须尽意。明朝三丈日高时。共拚醉头扶不起。  

【`鄱阳张辑词`】  

《山庄劝酒》：寓霜天晚角，家君十一月二十九日生。癸酉冬，自长沙赴京，辑于鄱之境。田家酿酒以俟，先迎词为寿。清吟湘碧，马首春风驿。闻说西湖梅早，又邀我能诗客。书尺知到日，月随人合璧。儿拟山庄劝酒。田家酿尽刍得。二三  

【`吕胜己词`】  

《瑞鹤仙》：众会谢右司赵鄂州劝酒二首人生如意少。谁得似仙翁，身名俱好。亨衢腾踏早。驾双旌五马，便居蓬岛。闽山蜀道，秉玉节，油幢屡到。号当今有脚阳春，处处变愁成笑。尤妙晚陪论道，密赞调元，虎符重耀。熏庸天保，奉香火归来了。见煌煌甲第，两两龙驹，绿鬓朱颜未到。是平生种德阴功，自天有报。  

【`柯山别驾李词`】  

《子秀满庭芳》：乡老众宾劝制置开府酒油幕新开，马辛旄前导，暂归梓里春容。致身槐府，功在鼎彝中。慨想东山故侣，烟霞外，久阔仙踪。今何幸，相逢吐握，谈笑一樽同。德星占瑞处，旌麾五马，兖绣三公，对渭川遗老，绛县仟翁。厚意杯传绀玉，那堪更，篚实囊红。拚沉醉。今宵盛事，复见古人风。《千秋岁》：四明赵制置，史开府，劝乡老众宾酒。贸阝峰凝瑞，鄞水浮佳气。晴景转花光媚，碧幢森大纛，红旆纷千骑，相遇处，满城鹤发群仙萃。绮席张高会，鼍鼓笙箫沸，金兽袅檀烟。翠玉山环四座，休惜今朝醉。觞再举，清歌共引千秋岁。  

头劝：  

酒巡未止，先说一些儿事。喜别调吹风，此曲由来自普通。梁武帝号长鲸吸酒，面对沉香山刻寿。坡有沉香寿山子赋吸尽如何，吸了西江说甚多。  

二劝：  

酒巡未止，听说二疏归可喜。随意乘风，柱杖深村狭巷通。渊明漉酒，更与庞公庞媪寿。切莫讥何，何充与弟准崇佛，谢氏识之曰：二何佞佛。唤取同来作队多。  

三劝：  

酒巡未止，更祝三般杨氏喜。杨子拜司业，两子登科，号杨三喜。上苑春风，宝带灵犀点点通。通天犀带。听歌侑酒，富贵两全添个寿，人少兼何，彭祖人言只寿多。  

四劝：  

酒巡未止，说着四并须着喜。良辰美景，赏心乐事。好月兼风，好个高怀命又通。明朝醒酒，起看佳人妆学寿。寿阳妆定问人何，昨夜何人饮最多。  

五劝：  

酒巡未止，更说五行人听喜。康节淳风，说道诸公运数通。乞浆得酒，岁在申酉乞浆得更检戊申前定寿。阴司有戌申录亥字推何，甲子生年四百多。  

六劝：  

酒巡未止，鼓吹六经为至喜。也没回风，只有村中鼓数通。长须把酒，自当长头杯捧寿。贾长头问得穷何，一坐靴皮笑面多。  

七劝：  

酒巡好止，且听七弦余韵喜。弹到悲风，醒酒风吹瑟瑟通。休休避酒，未后茶仙来献寿。七碗休何，不独茶多酒亦多。  

八劝：  

八巡将止，八节四时人贺喜。汉欲成风，薛老之言贵尚通。汉以至日休吏，张扶不肯休。薛宣曰：“道尚通宜对妻子设酒肴，请邻里相笑乐”。妻儿设酒，更约比邻相庆寿。虚度时何，只恐妻儿怪汝多。  

九劝：  

九巡将止，留读九歌章句喜。尽溘埃风，渴合反掩也。发轫苍梧万里通。见离骚。楚歌发酒，读到人生何所寿。《天问》：延年不死，寿何所止。试问原何，尔独惺然枉了多。痛饮读《离骚》  

十劝：  

十巡今止，乐事要须防极喜。淳于酒极则乱，乐极则悲。烛影摇风，月落参横影子通。粗茶淡酒，五十狂歌供宴寿。敬谢来何，再约寻盟后日多。  

举贤劝酒  

【`太平御览`】  

魏帝宴华林园，谓神武曰：“自顷所在百司，多有贪暴。朝廷中，有心公平直言，弹劾不避亲戚者，王可劝酒”。神武降阶跪言：“唯御史中尉崔暹一人，谨奉明旨。敢以酒劝，并臣所射赐物千段，乞以回赐。”帝又褒美之。  

斩美人劝酒  

【`世说新语`】  

石崇每要客燕集，常令美人行酒。客饮酒不尽者，使黄门交斩美人。王丞相与大将军，尝共诣崇。丞相素不能饮，辄自勉强至于沉醉。每至大将军，固不饮以观其变。已斩三人，颜色如故，尚不肯饮。丞相让之，大将军曰：“自杀伊家人，何预卿事？”王隐《晋书》曰：石崇为荆州刺史，劫夺杀人，以致巨富。王丞相德音记曰，丞相素为诣父所重王君夫问王敦：闻君从弟佳人，又解音律，欲一作妓，可与共来。遂往，吹笛人有小忘君夫，闻使黄门阶下打杀之，颜色不变。丞相还曰：“恐此君处世，当有如此事。”两说不同故详录。  

美人行酒  

【`事文类聚`】  

王敦，字处仲。王导，字茂弘。敦与导，尝造王恺。恺使美人行酒，以客饮不尽，辄杀之。酒至导、敦所，敦固不肯持。美人悲惧失色，而敦傲然不视。导素不能饮，恐行酒者得罪，遂勉强尽觞。导还，叹曰：“处仲若当世，心怀铡忍，非令终也。”  

冠带劝酒  

【`老学庵笔记`】  

前辈置酒饮客，终席不裾带。毛达可守京口时尚如此。后稍废，然犹以冠带劝酒。后又不讲。绍兴未，胡邦衡还朝，每与客饮，至劝酒必冠带再拜。朝士皆笑其异众，然邦衡名重，行之自若。  

祝天劝酒  

【`石林燕语`】  

王审琦微时，与太祖相善。后以佐命功，尤为亲近，性不能饮。太祖每燕，近臣常尽欢，而审琦但持空杯，太祖意不满。一日酒酣，举杯祝曰：“审琦布衣之旧，方共享富贵。酒者天之美禄，何惜不令饮之”。祝毕，顾审琦曰：“天必赐汝酒量，可试饮。”审琦受诏，不得已饮辄连数大杯，无苦。自是每侍燕，辄能与众同饮。退还私第则如初，或强饮辄病。  

胡舞劝酒  

【`张南轩语录`】  

赵雄言于上曰：“臣前奉使奉杯酒为陛下寿者，盖臣子不忍违远天威。而朝士有妄言，谓臣胡舞劝陛下酒。”上曰：“如此却是朕失德。”上问谁，雄以先生对。他日上以语宰相，宰相曰：“如此等人，须窜责一二，以警其余。”上曰：“不必如此，但好教他去。”于是出先生知袁州，先生曰：“胡举之说某，非惟口不曾道，实亦耳不曾闻。”  

屈膝劝酒  

【`宋北盟录`】  

一日骨舍呼范仲熊至其寨中，问韩信用兵人才高下，刘伯升、孙策不能成功。仲熊对曰：“韩信才亦不高，故必设计，然后能取胜。如水上沙囊，木罂背水阵之类是也。刘仲升、孙策虽天资英勇，然器轻，无君人之体，所以无成。”骨舍闻说大喜，亲屈膝劝仲熊饮酒。  

传宣劝酒  

【`宋北盟录`】  

宣和五年，国信使试工部尚书卢益等。见大金国主，赐宴，传宣劝酒。令缙笏饮至尽。  

生肉劝酒  

【`夷坚志`】  

南丰曾氏，为临川李氏婿。初亲迎时，舅母张氏送之，逼岁求归，李氏置酒饯别。张归而愠曰：“我在李家十数日，蒙渠主礼不为薄。但临行时，忽以生肉劝酒，使我心恶不可堪。”人问其状，曰：“羊一盘，猪一盘，鸭、鸡各一盘，凡四品盘各四巨碟，皆生物也。饣丁馑虽丰，岂复可食？”家人亦皆咄咄曰：“不谓李官人家，野陋乃如此。”村妇邓八嫂，实从张为客，私语人曰：“安得是事？县君岂别有所睹乎？”张之夫先为光化军司理，不携家行。久之得讣，云死矣。后其子归，乃言以去腊未尽三日死。死之日，同僚随土俗具祭，用生物四大盘，其器皿名物，悉与张所见同。盖张从李氏归时，司理君始死受奠。千里影响，符契若是，异哉！异哉！  

命安妃劝酒  

【`王明清挥麈余话`】  

蔡元长《曲宴记》云：上延元长等至玉华阁，安妃素妆，无珠玉饰绰约若仙子。元长前进再拜叙谢，妃答拜。元长又拜，妃命左右掖起。上手持大觥酌酒，命妃曰：“可劝太师。”元长奏曰：“礼无不报，不审酬酢可否？”于是持瓶注酒，授使以进。  

劝长生酒  

【`白氏六帖`】  

大元末，长星见，孝武心甚恶之。于华林园中饮酒，举杯属星云：“长星劝尔一杯酒，自古岂有万岁天子耶？”  

军法行酒  

【`史记`】  

《齐悼惠王世家》：高后立诸吕为三王，擅权用事。朱虚侯刘章为酒吏，章自请曰：“臣将种也，请得以军法行酒。”高后曰：“可。”酒酣，章进饮歌舞。已而曰：“请为太后言耕田歌。”高后儿子畜之笑曰：“顾而父知田耳。若生而为王，子安知田乎？”章曰：“臣知之。”太后曰：“试为我言田。”章曰：“深耕种，立苗欲疏。非其种者，锄而去之。”吕后默然，顷之，诸吕有一人醉亡酒，章追拔剑斩之，而还报曰：“有亡酒一人，臣谨行法斩之。”太后左右皆大惊，业已许其军法，无以罪也。因罢，自是后，诸吕惮章。  

【`张思廉玉笥集`】  

《朱虚侯行酒歌》：长乐宫中女天子，盛设宾筵欢戚里。百官侍坐莫敢违，诸吕喧阗笑声起。御史中丞不纠仪，叔孙制作成虚礼。朱虚奉敕起行觞，手提三尺昆吾钢。田歌声振野鸡伏，颈血光寒汉道昌。  

太真行酒  

【`俞文豹吹剑录`】  

温峤将去，王敦恐钱凤为之谋，因饯别起行酒。击凤帻坠，作色曰：“钱凤何人？温太真行酒敢不饮。”及发后，凤曰：“乔一于朝廷甚密，未必可信。”敦曰：“太真昨醉，少加辞色。岂得便相谗二？”由是凤谋不行。  

普妻行酒  

【`事偶韵语`】  

《邵氏录》：宋太祖一日大雪夜，叩赵普门曰：“已约晋王。”己而太宗至，设重地坐，炽炭烧肉，普妻行酒，以嫂呼之。帝曰：“吾睡不着，一榻之外，皆他人家也。故来见卿。”遂定下江南之议。  

官婢行酒  

【`程氏外书`】  

官婢行酒，畅大隐力拒之，先生闻而不善之也。畅字潜道。  

命妓行酒  

【`事文类聚`】  

齐王琨，性谨慎。颜师伯豪贵，设女乐要琨。传酒行炙，皆命妓传行。每至琨，令置床上，回面避之。然后取毕又如此，坐上皆笑。  

呼妓行酒  

【`山居新语`】  

太史氏杨元诚，鲜于伯机。枢一日宴客，呼召妓曹娥秀侑尊。伯机因入内典馔未出，适娥秀行酒，酒毕，伯机乃出。客曰：“伯机未饮酒。”娥秀亦应声曰：“伯机未饮。”一座客从而和之曰：“汝何故亦以伯机见称？可见亲爱如是。”遂佯怒曰：“小鬼头，焉敢如此无礼？”娥秀答之曰：“我称伯机固不可，只许你叫王羲之乎？”一座为之称赏。  

车行酒  

【`罗泌路史发挥`】  

《关龙逢篇》：大抵书传所记桀纣之事，多出模仿，如世记等。台三里，金柱三千，车行酒，骑行炙之类。  

【`金楼子`】  

《箴戒篇》：帝纣好为长夜之饮，时人为之语曰：“车行酒，骑行炙。百二十日为一夜。”  

【`长安志`】  

《三辅旧事》曰：阿房宫东西三里，南北五百步，庭中可受十万人。车行酒，骑行炙，千人唱，万人和，置铜人十二于宫前。  

牙签行酒  

【`经钅且堂杂志`】  

寿皇座侧，有一牙签筒。牙签凡二十，半白、半绿。酒尊至出白签，斟止半杯；出绿签则满泛。一席之间，用绿签止二三而已。  

玉杯行酒  

【`古今事通`】  

太弟景，遂召宫僚饮，以玉杯行酒，因与坐客传玩。替善大夫张易，忽大言曰：“殿下有重宝轻士之意，何耶？”抵杯柱础碎之。  

木人行酒  

【`太平广记`】  

炀帝三月上已曰：“会群臣于曲水，以观水饰。”又作小舸子，长八尺七艘，木人长二尺许，乘此船以行酒。每一船，一人擎酒杯立于船头，一人撑船在后，绕曲水池，酒船随岸而行。行疾于水饰，每到坐客之处即停住。擎酒木人，于船头伸手过酒客。客取酒饮讫，船依式自行，并如前法。皆出自黄兖之思也。  

佐酒  

【`高帝纪`】  

上置酒沛宫，悉召故人、父老子弟佐酒，应劭曰：“助行酒。”  

命歌佐酒  

【`五代史`】  

《王峻传》：峻少以善歌，事梁节度使张筠。租庸使赵岩过筠家，筠命峻歌佐酒，岩见而悦之。  

召妓佐酒  

【`呓集`】  

毛惜惜，高沙营妓也。嘉熙间，高沙卒，荣全叛，召惜惜佐酒。惜惜怒曰：“吾宁死不能为贼行酒。”全以刃裂其口，立命脔之，惜惜至死不绝声。  

妇人佐酒  

【`宋史`】  

《列传》：杨再兴，贼曹成将也。绍兴二年，岳飞破成，入莫邪关。第五将韩顺夫，解鞍脱甲，以所虏妇人佐酒。再兴率众，直入其营，官军却杀之。  

宫人送酒  

【`古今事通`】  

嘉王宗寿，持杯谏衍，感激流涕。衍有愧色，佞臣潘在迎等曰：“嘉王从来酒悲，不足怪也。”衍命宫人李玉箫，歌所撰宫词，送酒曰：“辉辉赫赫浮五云，宣华池上月华春。月华如水浸宫殿，有酒不醉真痴人。”宗寿惧祸，尽饮之。  

执板侑酒  

【`资治通鉴`】  

唐昭宗天复二年，夏四月丁酉，崔胤自华州诣河中，泣诉于朱全忠。恐李茂贞劫天子幸蜀，宜以时迎奉，势不可缓。全忠兴之宴，胤亲执板为全忠歌以侑酒。注：板，拍板也。古乐无之，玄宗时，教坊散乐用横笛一，拍板一，腰鼓三，后人因之歌舞，率以板为节。以木若象简，凡八片，以韦贯之，两手各执其外一片，而拍之。  

诵诗侑酒  

【`江少虞类苑`】  

杨安国判国子监事。每会集学官饮酒，必诵诗书首句以侑酒。举杯属坐客曰：“诗之兴也，谅不于上皇之世，且饮酒。”裴如晦时为学官，亦举杯曰：“古者伏羲氏之王天下也。不能饮矣！”坐客皆笑而杨不悟。  

芙蓉侑酒  

【`宋吴带湖山集`】  

《夜饮观风堂，龚漕折芙蓉侑酒诗》：灯下看花已可人，此花那更有精神。不辞今日樽前醉，只恐红妆不是真。《再和》：坐上花光欲照人，深疑花是洛中神。已拼今日如泥醉，何必须分妄与真。  

唱口崔酒  

【`石林燕语`】  

公燕合乐，每酒行一终，伶人必唱酒，然后乐作。此唐人送酒之辞。本作碎音，今多为平声，文士亦或用之。王仁裕诗：淑景易从风雨去，芳尊须用管弦口崔。《洛苑花神送酒歌》：皎洁玉颜胜白雪，况乃当年对芳月。沉吟不敢怨春风，自难容华暗消歇。绛衣披拂露盈盈，淡染胭脂一朵轻。自恨红颜留不住，莫怨春风道薄情。  

【`鲍生妾诗`】  

《送酒》：风风占荷珠难暂圆，多生信有短因缘。西楼今夜二更月，还照离人泣断弦。  

【`刘梦得诗`】  

《冬夜宴河中李相公中堂命笙歌送酒》：朗朗昆鸟鸡弦，华堂夜多思。帘外雪已深，座中人半醉。翠娥发清响，曲尽有余意。酌我莫优狂，老来无逸气。  

【`京昭仪宝仙吟`】  

《送酒》：争不逢人话此身，此身长夜不知春。自从国破家亡后，垅上惟添万草新。  

【`胡铨诗`】  

《次韵答陈立夫送酒》：平生痛饮号专门，逸气旋乾复转坤。孔坐年来客常满，直须一日倒千尊。公家家世旧崔嵬，惊坐先生日万杯。已辨槽床千日饮，便须乘月抱琴来。  

【`苏东坡诗`】  

《次韵乐著作送酒》：少年多病怯杯觞，老去方知此味长。万斛羁愁都似雪，次公，庾子山赋云：唯将一寸心，贮此万斛愁。一壶春酒若为汤。次公，后汉阎忠千说皇甫嵩曰：摧强易于折枯，消坚甚于汤雪。  

【`郑侠西塘集`】  

《江亭与程瞿二君邂逅小饮，太守送酒因成》：苍翠擎天江上山，淙写玉亭前水。邂逅相逢坐上人，倾盖论心何俊伟。凉风飒飒来几筵，似与清谈相表里。程瞿轩轩古遗义，悯我羁穷见辞气。以为此时无一杯，直恐江山解相鄙。旋呼妓僮涤铛勺，豆肉盘蔬随所峙。三杯五杯过七酌，清兴悠悠殊未已。复向行舟寻果饵，鱼台拟欲求诸市。有丰佳馔来使庖，巨长鱼肃间珍脆。纷然罗列乃巨筵，笑语云云良有以。逡巡长呵下云际，传以报谒迂千骑。薄闻江浒清饮欢，归去琼浆遽来赐。大哉何公古循吏，易欲移风有深致。人之所背公所趋，正以敦薄醇为己事。保斯民如赤子，饮食教诲诸下位。吹嘘枯朽夺春阳，忧民之忧过于己。连英二城接疆理，旧绩新庸盈眼耳。道涂赓载尽欢谣，冠佩清言有余美。  

进美酒  

【`古今事通`】  

太祖征淮南，有徐氏世以酒坊为业。帝每访其家，必进美酒甚谨。从容属目计曰：“汝辈来何以验之？”徐曰：“某全家手指节不全，不过存中节。”后见皆愿得酒坊，许之。鲁布母，即徐甥，亦无中指节，布亦然。母朱氏传乃曾子孙皆皆然，亦异事也。  

进清酒  

【`古今事通`】  

晋伐虢，虢君出走。至泽中曰：“吾渴而欲饮，其御进清酒。“吾饥而欲食。”御进脯糗梁。”曰：“何给也？”曰：“储之久矣。为君出亡，而道饥渴也。”  

进御酒  

【`古今事通`】  

《唐志》：良酿署，进御则供春暴、秋清、酴桑落之酒。又《地理志》河中府河东县，有芳酝监，汲河以酿。  

进新酒  

【`文昌杂录`】  

九月一日，法酒库，内酒坊，诣内东门进新酒。遂以颁近臣有差，前数日膳部，光禄寺，皆尝酒，举旧例也。  

谷阳进酒  

【`韩非子`】  

《十过篇》：昔者楚共王与晋厉公战于鄢陵，楚师败而共王伤其目。酣战之时，司马子反渴而求饮。坚谷阳操觞酒而进之。子反曰：“嘻，退酒也。”谷阳曰：“非酒也。”子反受而饮之，子反之为人也。嗜酒而甘之，弗能绝于口而醉。战既罢，共王欲复战，令人召司马子反，司马子反辞以心疾，共王驾而自往，入其幄中，闻酒臭而还曰：“今日之战，不谷亲伤，所恃者司马也。而司马又醉，如此是亡楚国之社稷而不吾众也。不谷无复战矣。”于是还师而去，斩司马子反以为大戮。故坚谷阳之进酒，不以雠子反也。其心忠爱之，而适足以杀之。故曰：行小忠，则大忠之贼也。  

三老进酒  

【`晋书`】  

《载记》：刘曜被执，石勒使李永与同载归于襄国。三老孙机，上礼求见曜，勒许之。机进酒子曜曰：“仆谷王，关右称帝皇。当持重保土疆，轻用兵。败洛阳，祚运穷，天所亡。开大分持一觞。”曜曰：“何以健邪？当为翁饮。”勒闻之，凄然改容曰：“亡国之人，足令老叟数之。”  

升阶进酒  

【`五代薛史`】  

《后唐闵帝纪》：长兴四年十二月丁卯，帝释纟衰服，群臣三上表，请复常膳，御正殿。从之。辛未，帝御中兴殿，群臣列位，冯道升阶进酒。帝曰：“比于此物无爱。除宾友之会，不近尊荦，况在沉痛之中，安事饮啖？”帝撤之。  

歌舞进酒  

【`辽史`】  

《乐志》：太宗会同三年，晋宣徽使杨端、王等，及诸国使朝见。皇帝御便殿赐宴，端、起进酒，作歌舞，上为举觞极欢。江湖续集《赵崇进酒行》玉槽夜压蒲萄碧，石溜寒泉响凌历。水精壶中征琥珀，醉呼酒星下瑶席。小鬟春风花满头，堂堂一曲真珠喉。六国三朝春江流，眼花落井消千愁。  

【`王逢梧溪集`】  

韩醴泉先辈，余曲车道士邀游东欢桥，钓矶岩壁，既赴郑槽台宴众，谓予同有高世志，属赋进酒歌，遂走笔。我志千载前，而生千载后。间劳济胜具，或寓醉乡酒。东郊秀壁参错明，虫带虫东下饮波神惊。看云衣上落照赤，放却赴槽台盟。糟台筵开戛秦，霜寒入帘吹绛烛。沉香刳槽压蔗露，风过细浪生纹。水精盏，苍玉舡，载酬载酢陶自然。鼻头火出逐獐未必乐，髀里肉消骑马良可怜。五侯七贵真粪土，蜀需越仉如飘烟。闻鸡懒舞饭牛耻，中清中浊方圣贤。岂不闻，县谯更阑漏迟滴。又不见，天汉星疏月孤白。几家门锁瓦松青，仅留校书坟上石。坟上石，终若何，醴泉曲车更进双叵罗。拜跪献酒  

【`资治通鉴`】  

《后汉高祖纪》：天福十二年六月甲寅朔，契丹主命守汴州节度使萧翰与麻答至恒州。崔廷勋见麻答，趋走拜起，跪而献酒，麻答踞而受之。  

献饮余酒  

【`金楼子`】  

《说蕃篇》：刘义宣，在荆镇时，尝献世祖酒。先自酌饮，封送所余。其不识大体如此。  

献千斛酒  

【`古今事通`】  

西征至赤乌，献酒千斛，祭麦百载。天子赐墨，乘黄金贝带，北征曹奴之人献觞。天子赐金鹿银麋，有大木硕草畴口之人，献酒百石。  

《穆天子传》献万寿酒  

【`唐会要`】  

开元十七年八月五日，左丞相源乾曜、右丞相张说等上表，请以是日为千秋节，著之甲令，布于天下。咸令宴乐，休假三日，群臣常以是日献万寿酒。王公戚里，进金镜绶带。士庶以结丝承露囊，更相问遗。村社作寿酒乐，名赛白帝，报田神，制曰：可。  

【`岁时杂咏`】  

《至日上公献行酒诗》：候晓天门辟，朝天万国同。瑞云升观阙，香气映华宫。日色临仙御，龙颜对昊穹。羽仪瞻百辟，献寿是三公。化被君王洽，恩沾草木丰。自相朝玉座，宴此咏皇风。  

永乐大典  

## 卷之一万二千四十四

二十有酒  

罚　酒  

【`事文类聚`】  

觞其不敬者，周礼。兕觥其。注：罚爵也，然不用。桑扈凡此饮酒，或醉或否。既立之监，或佐之史。彼醉不减，不醉反耻。式勿从谓，无俾太怠。匪言勿言，匪语勿语。由醉之言，俾出童。三爵不识，矧敢多又。宾之初筵智悼子卒未葬，晋平公饮酒。师旷李调侍鼓钟，杜蒉入寝酌曰：“旷饮斯。”又酌曰：“调饮斯。”又酌堂上北面而饮之，降趋而出。三酌皆罚平公呼而进之曰：“蒉曩者尔心或开，予是以不与尔言。尔饮旷何也。”曰：“子卯不乐。”纣以甲子死，桀以乙卯亡。王者谓之疾日，不以举乐所以自戒惧。知悼子在堂，斯其为子卯也，大矣。言大臣丧重于疾日也。旷也，太师也。不以诏，是以饮之也。师典奏乐尔饮调，何也？曰：“调也，君之亵臣也。为一饮一食，忘君之疾，是以饮之也。”言调贪酒食，亵近也。近臣亦当视君疾忧。“尔饮何也？”曰：“蒉也，宰夫也。非刀匕是共，又敢与知防，是以饮之也。”防禁放溢公曰：“寡人亦有过焉，酌而饮寡人。杜蒉洗而杨觯。”公曰：“如我死则必无废斯爵也。”遂谓之杜举。  

檀弓。  

【`高似孙纬略`】  

梁孝王游忘忧之馆，集诸游士，使各为赋。枚乘为《柳赋》，路乔如为《鹤赋》，公孙诡为《文鹿赋》，邹阳为《酒赋》，公孙乘为《月赋》，羊胜作《屏风赋》。韩安国作《风赋》不成，邹阳代之，罚酒三升，余各赐绢五匹。帝幸辟雍，会命群臣赋诗。侍中和，尚书陈骞等作诗稽留。有司奏免官，诰曰：吾以暗昧，爱好文雅。广延诗赋，以知得失。而乃尔纷纭，良用反侧。其和等，各罚酒。石崇，元康六年从京出为征虏将军，有别庐在南县界涧谷中。时征西大将军王诩，尝还长安，与众贤共送在涧中，昼夜游宴。遂各赋诗，不能者，绛邑令潘豹，散骑常侍刘遂，南郡太守石携，各罚酒三胜。观此三事，则兰亭修禊赋诗不成者，罚酒，非止此也。《左传》景公饮酒，田桓子侍。望见晏子而复于公曰：“请浮晏子。”公曰：“何故也？”无宇对曰：“晏子衣缁布之衣，麋鹿之裘，栈轸之车，而驾驽马以朝，是隐君之赐也。”公曰：“诺。”晏子坐，酌者奉觞进之曰：“君命浮子。”晏子曰：“何故也？”田桓子曰：“君赐之卿位，以尊其身，宠之百万，以富其家，群臣其爵莫尊于子，禄莫重于子。今子衣缁布之衣，麋鹿之裘，栈轸之车，而驾驽马以朝，是则隐君之赐也。故浮子。”晏子避席曰：“请饮而后辞乎？其辞而后饮乎？”公曰：“辞然后饮。”晏子曰：“君之赐卿位以尊其身，婴非敢为显爱也，为行君令也。宠以百万以富其家，婴非敢为富爱也，为通君赐也。臣闻古之贤君，有爱厚赐而不顾其困族，则过之；临事守职不胜其任，则过之；君之内隶，臣之父兄，若有离散在于野鄙，此臣之罪也；君之内隶，臣之所职，若有播之在于四方，此臣之罪也；兵革之不完，战车之不修，此臣之罪也；若夫弊车驽马以朝，意者，非臣之罪乎？且臣以君之赐，父之党，无不乘车者；母之党，无不足于衣食者；妻之党，无冻馁者；国之闲士，待臣而后举火者数百家。如此者为彰君赐乎？为隐君赐乎？”公曰：“善，为我浮无宇也。”  

【`续世说`】  

敬宗时，裴度自兴元入觐。既至，李逢吉不欲度复入中书。京兆尹刘栖楚，逢吉党也。栖楚等十余人驾肩排度，而朝士持两端者，日拥度门。一日度留饮酒，栖楚矫求度之欢，曲躬附裴耳而语。崔咸疾其谣伪，举觞罚度曰：“丞相不当许所由官，嗫嚅耳语。”度笑而饮之。栖楚不自安，趋出，坐客皆快之。  

【`太平御览`】  

《说苑》曰：“魏文侯与大夫饮，使公乘不仁为觞政。”曰：“饮若不尽浮之大白，文侯不尽，公乘不仁举白浮君也。”  

【`锦绣万花谷`】  

《文选》：飞觞举白。盖酒杯也。杨大年诗：愁里酒杯浮大白，梦回香冢上孤青。又坡：当须举白便浮君。《北窗丛录》：阳翟、李存方叔，早以文章见知于东坡先生。晚年坎，竟不偶而死。尝赋《老叹》一篇曰：此身常恐竟无成，忧患频更已不惊。下第但能供酒令，他时何意主文盟。耽经谩有春秋癖，闭户犹防月旦评。独对秋风叹华发，暮云萧瑟岁峥嵘。诗尾自题云：东坡去年帅定武，馆中诸学生，别于惠济。东坡举白浮欧阳叔弼，陈伯修，常希古，曰：“以君为主司，而失李方叔，是可罚也。”三君皆惭谢。时文潜在坐，辄复举白浮东坡曰：“先生亦当饮此。”东坡曰：“何也？”文潜曰：“昔元初，先生知贡举，而方叔不第，则与三君其罚均也。”士大夫皆传之。  

【`刘公嘉话`】  

丈人曰：当裴延龄之横也，丈人座主。顾侍郎挺笏欲击之曰：假秀实笏击贼臣，顾少连笏击奸臣。时会于田镐宅，元友直为酒，各罚一盏以弥缝之。俗谓笼合是也。  

【`世说新语`】  

谢奕作剡令，中兴书曰：谢奕字无奕，陈郡阳夏人。祖衡，太子少傅。父襄，吏部尚书。奕少有器鉴，辟太尉掾剡令，累迁豫州史。有一老翁犯法，谢以醇酒罚之。乃至过醉而犹未已。太傅时年七八岁，着青布绔在兄膝边坐，谏曰：“阿兄，老翁可念，何可作此？”奕于是改容曰：“阿奴欲放去邪？”遂遣之。  

【`维扬志`】  

宋公庠在扬州，使工甓堂涂，取卮酒与之。后知误取，庠使立偿之，而取予者皆被罚。  

【`卢氏杂说`】  

崔郢为京尹日，三司使在永达亭子宴。丞郎崔乘酒突饮，众人皆延之。时谯公夏侯孜为户部使，问曰：“尹曾任给舍否？”崔曰：“无。”谯公曰：“若不曾历给舍，京兆尹不合冲丞郎宴。”命酒来，要下筹且吃罚爵。取三大器物引满饮之，良久方起决。引马军将至毙崔，出为宾客分司。  

【`事文类聚`】  

诗句。明当罚二子，已洗两玉舟。百罚深杯亦不辞，杜快须饮此勿复辞，何用区区较醒醉。坡。好诗恶韵应难和，刻烛应须便置觥。坡。  

赋诗罚酒  

【`册府元龟`】  

梁，咸盾善饮酒。高祖招延后进二十余人，置酒赋诗。盾以诗不成，罚酒一斗。盾饮尽颜色不变，言笑自若。时萧介染翰便成，文无加点。高祖两美之曰：“咸盾之饮，萧介之文，即席之美也。”卒于领军将军。  

【`马明叟实宾录`】  

晋，郝隆为桓公南蛮参军。三月三日会，作诗不成者罚酒二升。隆初以不能，罚酒饮毕，揽笔作一句云：“隅跃清池，还问隅是何物？答曰：“蛮名鱼为隅。”桓公曰：“作诗何以蛮语？”隆曰：“千里投公，始得蛮府参军，那得不蛮语。”  

著诗罚酒  

【`金楼子`】  

《杂记?下篇》：高贵乡公赋诗，给事中甄陶，成嗣，各不能著诗，受罚酒。金谷聚，前绛邑令邵荥阳，中牟潘豹，不能著诗，沛国刘遂不能著诗，并罚酒三斗。斯无才之甚矣。  

酒失  

【`册府元龟`】  

传曰：豢豕为酒，非所以为祸也。而狱讼益繁，则酒之流生祸也。故酣酒者大禹之训，日富者小雅所识。其敢崇饮者周公之格言，不及于乱者仲尼之申戒。乃有沈湎自恣，荒腆不已。狂药内攻，忮心中作。恶言暴怒，奋攘交斗，忤世奸法，蹈祸蒙耻。至或临戎而致败，杀人而不忌，旷废官守天阏生理者，亦比比有之。率用类次，以为民鉴。又荆共王与晋厉公战于鄢陵，荆师败，共王伤临战，司马子反渴而求饮，竖阳谷。一云谷阳竖，子反内竖也。操参酒而进之，酒器受三升曰参。子反曰：“訾退酒也。”竖阳谷曰：“非酒也。”子反曰：“訾退却。”竖阳谷又曰：“非酒也。”子反受而饮之，子反之为人也，嗜酒甘而不能绝于口。醉战既罢，共王欲复战而谋。使召司马子反，子反辞以心疾，共王驾而往视之。入幄中，闻酒臭而还曰：“今日之战，不谷亲侍，所恃者司马也。而司马又若此，是忘荆国之社稷，而不恤吾众也。不谷无与复战矣。”于是罢师去之，斩司马子反以为战。故竖阳谷之进酒也，非以醉子反也，其心以忠也。而适足杀之，故曰：小忠，大忠之贼也。《左传》云：谷阳竖献饮于子反，子反醉而不能见。王曰：“天败楚也，夫余不可以待乃宵遁。”《楚世家》云：“晋败楚射中共王，自共王召将军子反。子反嗜酒，从者竖阳谷进酒醉。王怒，射杀子反，遂罢兵归。又汉灌夫为太仆，与长乐卫尉窦甫饮，轻重不得。谓饮酒礼数轻重，不得其平也。夫醉抟甫，抟，以手击之。甫窦太后昆弟，武帝恐太后诛夫，徒夫为燕相，数岁坐法，去家居长安。夫为人刚直使酒，不好面谀。贵戚诸势在己之右，欲必陵之，士在己左，愈贫贱尤益礼敬。夫家居虽富然失势，宾客益衰。及魏其侯窦婴也。失势，亦欲倚夫引绳排杨，平生慕之，后弃之者，夫亦倚魏。其而通列侯宗室为名高，两人相为引重，其游如父子然，相得甚欢无厌，恨相知晚。夫尝有服过丞相，田虫分也。丞相从容曰：“吾欲与仲孺过魏其侯会，仲孺有服。”夫曰：将军乃肯幸临，况魏其侯。夫安敢以服为解，请语魏其侯帐具。将军旦日蚤临。武安许诺。武安，田粉也。夫具语魏其侯如所谓武安侯，魏其与其夫人，益市牛酒，夜洒扫早帐具。至平旦，令门下伺，候至日中，丞相不来，魏其谓夫曰：“丞相岂忘之哉？”夫不怿曰：“夫以服请宜往。”乃驾自往迎丞相，丞相特前戏许灌夫，殊无意往。及至门，丞相尚卧。于是夫人见曰：“将军昨日幸许过魏其，魏其夫妻治具，旦至今未敢尝食。”武安鄂一作悟谢曰：“吾昨日醉，忽忘与仲孺言。”乃驾往，及饮酒酣，夫起舞属丞相，丞相不起。夫从坐上语侵之，魏其仍扶灌夫去，谢丞相。丞相卒饮至夜，极欢而去。丞相常使籍福请魏其城南田不得，由此怨灌夫魏其，后丞相娶燕主女为夫人，有太后诏召列侯宗室皆往贺。魏其侯过灌夫与俱，夫谢曰：“夫数以酒失，得过丞相。今者又与夫有郗。”魏其曰：“事已解。”强与饮酒酣，武安起为寿，皆避席伏已。魏其侯为寿，独故人避席尔。余半膝席，灌夫不悦，行酒至武安，武安膝席曰：“不能满觞。”夫怒因嘻笑曰：“将军贵人也。”属之，属一作毕。时武安不肯行酒。次至临汝侯，灌婆孙名贤临汝侯方与程不识耳语，又不避席，夫无所发怒，乃骂临汝侯曰：“生平毁程不识，不直一钱。今日长者为寿，乃效儿女嗫耳语。”武安谓灌夫曰：“程李俱东西宫卫尉，今众辱程将军，仲孺独不为李将军地乎？”灌夫曰：“今日斩头陷胸，何知程李乎？”坐乃起，更衣稍稍去。夫出武安遂怒乃戏骑缚夫。戏读曰麾，谓指麾命之收缚也。系居室，著名属少府弃市。事具总录忿争门。于永，丞相定国之子，少时嗜酒多过失。以父任为侍中、中郎将，康衡子昌为越骑校尉。醉杀人，诏系狱，越骑官属，与昌弟且谋篡昌。送取曰篡。事发觉，衡时为丞相，免冠徒跣待罪。又周岂页字伯仁，中兴建为吏部尚书。以醉酒为有司所，白衣领职，后为左仆射领吏部。元帝宴群公于西堂，酒酣从容曰：“今日名臣共集，何如尧舜时耶！”因醉，厉声曰：“今虽同人主，何得复此圣世？”帝大怒而起，手诏付廷尉将加戳，累日方赦之。寻为护军将军，尚书纪瞻置酒请，及王导等，荒醉失仪，复为有司所奏。诏曰：“参副朝右，职掌铨衡。当敬慎德音，式是百辟，屡以酒过为有司所绳。吾亮其极欢之情，然亦是濡首之诫也。必能克己复礼者，今不加黜责。”初以雅望获海内盛名，复颇以酒失为仆射略无醒日。时人号为三日仆射。庾亮曰：“周侯末年，所为凤德之衰也。”又云：“伯仁风德雅重深远，危乱还江东积年。恒大饮酒，尝经三日不醒。人谓之三日仆射。晋庾纯为河南尹，以司空贾充奸佞，与任恺共举充，西镇关中，充由是不平。充尝宴朝士而纯后至，充谓曰：“君行常居人前，今何以在后？”纯曰：“且有小市井事不了，是以来后。”世言纯之先尝有五百者，充之先有市魁者，充纯以此相讥焉。充自以位隆望重，意殊不平。及纯行酒，充不时饮。纯曰：“长者为寿，何敢尔乎？”充曰：“父老不归供养，将何言也？”纯因发怒曰：“贾充，天下汹汹，由尔一人。”充曰：“充辅佐二世，荡乎巴蜀，有何罪而天下为之汹汹？”纯曰：“高贵乡公何在？”众坐因罢，充左右欲执纯。中护军羊，侍中王济佑之因得出，充惭怒，上表解职。纯惧，上河南尹关内侯印绶。上表自劾曰：“司空公贾充，请诸乡校并及臣。臣不自量，饮酒过多，醉乱行酒，重酌于公。公不肯饮，言语往来，公遂诃臣父老不归供养。卿为无天地，臣不服罪自引。而更忿怒厉声，名公临时宣讠尧。遂至荒越，礼八十月制。诚以衰老之年，变难无常也。臣不惟生育之恩，求养老父，而怀禄贪荣，乌鸟之不若。充为三公，论道兴化，以教义责臣是也。而以枉错直，居下犯上，醉酒迷荒，昏乱仪度。臣得以几才，擢授显位，易戒濡首，论诲酒困。而臣闻义不服。过言盈庭，渎慢台司，违儿子宁度，不不以训。请台免臣官，廷尉结罪。大鸿肤削爵土，敕身不谨，伏须罪诛。御史中丞孔恂，劾纯请免官。诏曰：先王崇尊卑之礼，明贵贱之序。著温克之德，记沈酗之祸。所以光宣道化，示人轨仪也。昔广汉陵慢宰相，获犯上之刑；灌夫托醉肆忿，致诛毙之罪。纯以凡才，备位卿尹。下惟谦敬之节，不忌覆车之诫，陵上无礼，悖言自口，宜加显黜，以肃朝伦。遂免纯官。后赵，徐光为石勒记室参军。石勒如苑卿，召光，光醉不至。以光物情所凑，常不平之，因此发怒。退为牙门，勒自苑卿如邺。徐光侍直，愠然攘袂振缨，仰视不顾。勒因而恶之。让光曰：“何负卿而敢快怏耶？”于是幽光并其妻子于狱。南齐集度为东宫直阁将军，好饮酒，醉辄暴怒。高帝常使人节之。周山图为给事中冗从仆射、直阁将军。山图好酒多失，时帝数加怒诮，后遂自改。到扌为，永明中为御史中丞。车驾幸丹阳郡宴饮，扌为恃旧，酒后狎侮同列言笑过度，为左丞庾杲之所，赎论。曹景宗为领军将军，高祖数宴见功臣，共道故旧。景宗醉后谬妄，或误称下官。高祖故纵之以为笑乐。李肃为黄门郎，性酒狂。熙平初，从灵太后幸江阳王，继弟肃时侍饮颇醉，言辞不逊，抗辱太傅清河王泽，为有司弹劾。灵太后怒之，出为章武内史。卢昶为雍州刺史，性好酒。曾于妇氏饮宴，小有不平，手刃其客。程灵蚪为梁郡太守以酗酒为徐州刺史武昌王鉴所劾失官。既下梁郡，志力少衰，犹时为酒困。久去官，禄不免饥寒。裴茂伯，为黄平王赞文学。好饮酒，颇涉疏傲。末年剧饮不已，乃至伤性，多有愆失。薛孤延，初仕东魏为左卫将军，左厢大都督。与诸军将讨颖川，延专监造土山，以酒醉为敌所袭据。疑川平，诸将还京师，宴于华林园。文襄启魏帝，坐延于阶下以辱之。鲁爽祖宗之为竟陵太守，北奔，爽仕魏为荆州刺史。襄阳公镇长社。鲁爽幼染殊俗，无复华风，鹿巾使酒，数有过失，魏太武将诛之。后遂将家属归宋。北齐高隆之，初仕后魏骠骑大将军。西魏文帝曾与隆之因酒忿竞，文帝坐以黜免。高祖责隆之不能协和，乃启出为北道行台。皮喜为豫州刺史，诏让其在州宽怠，以饮酒废事。威不禁下，遣使者就州决以杖罚。于若袭父祚爵为巨鹿国公，若多酒过为叔父景所杀。甄楷侍中琛之子，琛启除秘书郎。宣武未葬，楷与河南尹丞张普惠等，饮戏免官。王澄为荆州刺史，闻郭舒名引为别驾，澄终日酣饮，不以众务在意。荆土士人宗，尝因酒忤澄，澄怒叱左右棒。舒厉色谓左右曰：“使若过酒，汝辈何敢妄动？”澄恚曰：别驾狂邪？诳言我醉，因遣掏其鼻，炙其眉头，舒跪而受之。澄意少释，而遂得免。王直方为右补阙，太和九年，出为兴元府城固令。直方始为镇州，册赠使谒祖暮于邢州。时刘从谏自以位兼宰相，于直方礼有所不至。直方饮酣，颇以语侵之。从谏怒，具以表闻。直方素有直疏，文宗虽嘉之，然非当时奸邪所乐。及是以直方家于城固，因而遣之。田谓为泉州刺史。宝历二年，削谓官一任，征本州盐铁院官裴汾铜四十斤。谓使酒与汾交争，为本道廉使举奏，因各惩罚。薛延老为殿中侍御史翰林学士，因饮酒沈醉。文宗闻之，以为失于敬慎，遂罢翰林。李景俭为谏议大夫，凌茂公卿大臣，使酒尤甚。寻出为建州刺史，未几元稹用事，召还，复为谏议大夫。长庆初，景俭退朝，与兵部郎中知制诰冯宿、库部郎中知制诰杨嗣复、起居舍人温造、司勋员外郎李肇、刑部员外郎王镒等，同谒史官都员外郎独孤郎，乃诣史馆同饮。景俭乘醉，遂入中书。偏诣时宰，面诘侮王播、崔植、杜元颖，皆呼其姓名，词颇慢易。播等知其狂酒，且逊止之，以事闻。诏曰：“丞相府署，国家枢机。上法三台，下临百辟。若等威可紊，则堂陛不严。谏议大夫李景俭，乃因酣醉，辄肆叨渎，昏呶侮慢，靡所不为。询其狂态，甚用惊听。宜加谴责，以守遐荒。子非深克，勉自修省。可漳州刺史，仍驰驿发遣。又贬独孤郎为韶州刺史、温造郎州，李肇沣州，王镒郢州，坐与景俭同饮也。萧颖达出为豫章内史，意甚愦愦未发。前预华林宴，酒后，于座辞气不悦。沈约因劝酒，欲以释之。疑达大骂约曰：“我今日形容，正是汝老鼠所为。何忽复劝我酒？”举座惊愕。高祖谓之曰：“汝是我家阿五。臣钦若等曰：颖达齐光禄大夫赤斧，第五弟也。与梁同姓，故云我家阿五。沈公宿望，何意轻脱。若以法绳汝，汝复何理？”颖达竟无一言，唯大涕泣，帝心愧之。梁，谢览为侍中，颇乐酒。因宴席与散骑常侍萧琛辞相底毁，为有司所奏。高祖以览年少不直，出为中权长史。荀仲举，字士高，疑川人。仕梁为南沙令，从萧明于寒山被执，长乐王尉景甚礼之，与景剧饮，啮景指至骨。文宣知之，杖仲举一百，或问我冉阝知许。当是正疑是鹿尾尔。平鉴为杨州刺史，其妻生男。鉴因喜酣醉，擅免境内囚，误免关中细作二人。醒而知之，上表自劾，文宣特原其罪。后唐萧愿为太常少卿，明宗朝，祀太征宫。愿乘醉预公卿之列，为御史所弹，左迁右赞善大夫。周傅，广顺初，为通事舍人，善于词令。后因宣制，以醉失仪停任。边归谠，显德中，为御史中丞。世宗宴于广德殿，归谠饮酣，忽扬袂而言曰：“至于一杯而已。”帝遣黄门扶出之，归谠犹回顾曰：“陛下何不决杀赵守微？”臣钦若等曰：时守征自民间献疏，世宗擢拜右拾遗，寻以指斥配流。翌日归谠以酒过，伏阁请罪。帝释之，仍令于阁门复饮数爵，以愧其心焉。吴陈勤为凌统督将。统当击贼围，先期统与勤会饮酒，勤刚勇任气，因督酒际。陵轹一坐，举罚不以其道。统疾其侮慢，面折不为具酒，勤怒詈统及其父操，统流涕不答。众因罢坐，勤乘酒凶悖。又于道路辱统，统不能忍，引刀斫勤，数日死。及当攻屯，统曰：“非死无以谢罪。”乃率厉士卒，身当矢石，所攻一面。应时破坏，诸将乘胜遂大破之。还自拘于军正，权壮其果毅，许以功赎罪。虞翻，字仲翔，为骑都尉。性疏直数有酒失。  

【`汉隽`】  

《灌夫传》：数以酒失过丞相，师古曰：“言因酒有失，得罪过于丞相。”  

【`扪虱新语`】  

读窦灌田传，想其使酒骂坐，口语历历，如在目前。便是灵山一会，俨然未散。  

【`续后汉书`】  

《陶谦传》：谦参车骑将军张温军事，温遇谦甚厚，而谦内轻温。及平边章韩遂军还，百寮高会，温属谦行酒，谦众辱温。温怒徙谦于边。或谓温曰：“陶恭祖，本以材略见重。一朝以杯酒过失，不蒙容贷，远徙不毛，厚德不终。四方人士，何所归仰。”温乃追还谦，或劝谦谢温，遇温于宫门，谦仰曰：“谦自谢朝廷，岂谢公耶？”温曰：“恭祖痴病尚尔未除。”待之如初。  

【`事文类聚`】  

东方朔，尝醉入殿中小遗，殿上劾大不敬，免为庶人。张安世为光禄勋郎，有醉小便殿上，主事白行法。安世曰：“何以知其非反水浆耶？”其掩人过如此。梁谢岂卿为尚书左丞，于省阁裸饮。及醉，小遗下沾令史，为南司所弹。几卿亦不介意。刘伯刍迁主客员外郎，数过友家饮噱，为韦执谊所阴劾，贬虔州参军。  

【`太平御览`】  

《续汉书》曰：时圣公聚客，家有酒请游徼饮。宾客醉歌，言朝烹两都尉。游徼后来调羹味，游徼大怒，缚捶数百。晋《裴楷传》曰：石崇以功臣子有才气，与楷志趣各异，不与之交。长水校尉孙季舒，尝酣宴慢傲过度，欲表免之。楷闻之谓崇曰：“足下饮人狂药，责人正礼，不亦乖乎？”乃止。  

汝南张妙，酒后相戏，遂缚捶二十下。又县足指遂至死。鲍昱决事云：原其本意无贼心，宜减死。  

【`后汉书`】  

《高祖纪》：翰林学士李汗，轻薄多酒失，上恶之。丙子罢翰林学士，并其职于中书舍人。  

【`淮南鸿烈解`】  

《诠言训》：今有美酒嘉肴以相飨，卑体婉辞以接之，欲以合欢。争盈爵之间反生斗，斗而相伤。三族结怨，反其所憎，此酒之败也。  

【`唐抚言`】  

崔橹酒后多失，虔州陆郎中肱，以诗谢之。醉时颠蹶醒时羞，趋药催人不自由。叵耐一双穷相眼，不堪花卉在前头。  

【`儒学警悟`】  

武夷有一狂者，烂醉詈及屏山先生刘彦冲。次日修书谢罪，先生不责其过，但于纸尾复之云：蛇本无影，弓误摇之。影既无之，公又何疑。白首如新，倾盖如故，真达者之词也。  

【`李俊民鹤鸣集`】  

《劾张唐臣酒过》：欲解忧于杜康，佳期难过。俄立威于宁越，和气有伤。民自速辜，酒以为礼。序点杨觯而语，杜篑历阶而升。罚以兕觥，胁以童，彼醉不减，纵意所如。受爵不让，多言数穷。登床而忤郑公，脱靴而忿力士。鸱夷过左阿君之家，沐猴舞平息侯之第。自以为适，不知败德；自以为真，不知丧身。至有汝阳涎流，公孙腹溢。贺监眼花，夷吾舌出。未歌骊驹，先赋相鼠。犯朱虚之今，激灌夫之怒。拳安刘伶之胁，帽脱张非之顶。曳堕地之遐，骂到官之郑。不闻南康之纳狂客，不见后阁之遣穷宾。在测虽有二豪，所指岂惟十手。醉犹未醒，死而复苏。初逐武坐之蝇，便可去矣。谁谓宋门之犬，如此恶邪。仰天而呼乌乌，向空而书咄咄。几年程普，方思公谨之交，一旦楚元，罢设穆生之醴。宜加薄责，用敬非彝。盍省前愆，勿贻后患。  

纵酒  

【`晏子内篇`】  

晏子曰：“静处远虑，见岁若月，学问不厌，不知老之将至，安用从酒。”田桓子曰：“何谓从酒？”晏子曰：“无客而饮谓之从酒。今若子者，昼夜守尊，谓之从酒也。”  

【`汉隽`】  

田儋傅纵酒。师古曰：“纵，放也。放意而饮酒。”  

【`续后汉书`】  

《顾雍传》：雍曾孙荣，字彦先，穆之子也。恒纵酒酣畅，谓友人吴郡张翰曰：“惟酒可以忘忧，但无如作病何尔。”《钟会传》：裴松之曰：正始八年，会为尚书郎。时大将军曹爽专朝政，日纵酒沉醉。会兄侍中毓宴还言其事，夫人曰：“乐则乐矣，然虽久也。居上不骄，制节谨度，然后乃无危溢之患。今奢僭若此，非长守富贵之道。”  

【`契丹志`】  

圣宗皇帝，以承无事，纵酒作乐，与臣下饮会，皆连日夜。或自歌舞，或命后妃以下弹琵琶以送酒。  

【`金史`】  

《李纯甫传》：纯甫为人聪敏，少自负其材，谓功名可俯拾。上万言书授宋为证甚切，当路者以迂阔见抑。中年度其道不行，益纵酒自放，无仕进意。得官未成考，旋即归隐。日与禅僧士子游，以文酒为事。啸歌袒裼出礼法外，或饮数月不醒。人有酒见招，不择贵贱必往，往辄醉。虽沈醉亦未尝废著书。  

【`刘祁归潜志`】  

李翰林纯甫，字之纯，弘州襄阴人。初为词赋学，惟以文酒为事。至于谈笑怒骂，灿然皆成文理。  

【`韩涧泉集`】  

《纵酒诗》：纵酒非能饮，长言未是诗。年华除夜逼，必事故人为。君欲醉须醉，我还归便归。南到南涧，官柳野梅知。  

退朝纵酒  

【`隋书`】  

《萧琮传》：琮性淡雅，不以职务自婴，退朝纵酒而已。  

逸游纵酒  

【`隋书`】  

《刘传》：高祖以有定策之功，拜上大将军对黄国公。前后赏赐钜万，出入以甲士自卫，朝野倾瞩。时王谦，司马消难，相继而反。高祖忧之忘寝与食，逸游纵酒不以职司为意。相府事物多所遗落，高祖深御之，以高颖代为司马，是后益见疏忌。  

高歌纵酒  

【`续世说`】  

路怒私第，有佳园林。自贞元初，李纾包佶辈，迄于元和末仅四十年。朝之名卿咸从之游，高歌纵酒，不屑外虑，未常问家事，人亦以和易称之。  

博奕纵酒  

【`陆游南唐书`】  

《柴克宏列传》：克宏为龙武军都虞候，好施予，不事产业，故家常穷空。然性豪举，博奕酒自若也。  

又克宏，吴功臣再用之子，疏爽任义，不拘小行，以父荫为郎将，累迁龙武军都虞候。常与宾客博奕，以声酒为务。  

日夜纵酒  

【`通鉴`】  

《后周太祖纪》：楚王希萼，既得志，多思旧怨，杀戳无度。昼夜纵酒荒淫，以军府事委马希崇。希崇复多私曲，政刑紊乱，府库既尽于乱兵，籍民财以赏赉士卒。或封其门而以之，士卒犹以不均怨望。虽朗州旧将佐，从希萼来者，亦皆不悦，有离心。  

疾恶纵酒  

【`通鉴`】  

《周世宗纪》：初翰林学士常梦锡，知宣政院，参预机政。深疾宋齐丘之党，数言于唐主曰：“不去此属，国必危亡。”与冯延已，魏岑之徒，日有争论。久之罢宣政院。梦锡郁郁不得志，不复预事，纵酒成疾而卒。注：晋齐王开运三年，已书常梦锡纵酒事。去年又书梦锡笑冯起已之党事。盖纵酒已非一日，久乃成疾而卒。梦锡为户部郎中，迁谏议大夫、翰林学士。时特置宣政院于内庭，命梦锡专掌。逾年罢宣政院，为学士如初。既而宋齐丘，冯延已等，奸党愈炽，梦锡终不能胜。遂称病纵酒，希复朝谒。会钟谟李德明，分掌吏兵二部，以梦锡人望，求为长吏以自重。乃除户部尚书知省事。固辞不获，署纸尾而已。  

忧愤纵酒  

【`宋史`】  

《忠义传》：刘师勇，从二王至海上，见时事为不可，忧愤纵酒，卒葬于鼓山。  

淫酒  

【`海录碎事`】  

刘曜少而淫酒，将战饮酒数斗，以及于败。  

使酒  

【`醉乡日月`】  

《商书》曰：沉酗于酒。《抱朴子》曰：君子以酒败德，小人以酒速罪。乃知始谋欢，往往翻以为祸。夫合乐设酒者，得不慎其选徒欤。大凡蔑章程而务饮者，非欢源也；醒木讷而醉滦滦者，非欢源也；饰已非而尚议谳者，非欢源也；得浅酒索酒酌者，非欢源也；饮愈多而貌弥淡者，非欢源也；不谕令而嫉敏手者，非欢源也；已令谬而恶人言，非欢源也；好请罪而讳以筹者，非欢源也。此八者盖沉酗之滥觞，纷喧之鸿渐也。无使滋蔓，虽悔可追复有每获登筵，必为负气。谬矜明敏。辄纵雌黄，言已乖张，必称我罪。何以差也，则其必不免。又诈行忠告，傍作指瑕。或目逆送之，或口以传授。倒上与下，欲盖而彰。唯求傍若无人，未曰刃有余地，所谓民斯下矣。是宜与众弃之。至于殊不务欢，更为使酒。一与一夺，始则晋楚争强。载笑载言，俄成周郑交恶。于是狂如祢子，夺务欢更为使酒。一与一夺，始则晋楚争强，载笑载言，俄成周郑之恶。于是狂如祢子，夺若灌侯。惟口起羞，声闻于外。或凌兢岸帻，或叱咤褰衣牛饮千钟。将虎视一席，纷酒酒坐。喧喧而踊跃用觥，挠乱乐工。坎坎而自伐鼓，恣凭曲。大纵轻佻，断绝而丝竹无伦，俯仰而章程失绪，问令不已。告之而莫晓，使自趋之。茫然而不谐节奏，非无以指谕，终成执柯伐柯，既而冠履披猖，俄亦言语无节，风马丘弦管，雾散绮罗，减灯烛于花筵，发肩关于柳巷。遣其恋欢者潜身阝巢地，使酒者揽辔长衢，然后重焰金缸，再陈绮席。列婵娟之子，间风雅之宾，极歌管之能，竭章程之妙，使其凶无害乐，暴不阻贤。缓从文囿之中，深入醉乡之路。然后绝踪酗客，啮指狂徒，欢从凤归于云，在乌合而醉。凡百君子，得无警马。糟丘子，抚然而歌曰：客乡如使酒，四座罗绮空。细笛半楼月，慢筝高树风。金缸罢照耀，珠箔失玲珑。疋马上桥去，双鱼无复踪。  

【`史记`】  

季布为河东守。孝文时，人有言其贤者，孝文召欲以为御史大夫。复有言其勇，使酒难近，至留邸一月见罢。布因进曰：“臣无功窃宠，待罪河东。陛下无故召臣，此人必有以臣欺陛下者。今臣至，无所受事。罢去，此人必有毁臣者。夫陛下以一人之誉而召臣，以一人之毁而去臣。臣恐天下有识闻之，有以窥陛下也。”上嘿然惭良久曰：“河东吾股肱郡，故时召君耳。”布辞之官。  

【`汉隽`】  

使酒，酗酒也。师古曰：“言因酒沾洽而使气也。”  

【`西汉书`】  

《赵充国传》：宣帝诏举可护差校尉者。时充国病，四府举辛武小弟辛汤。充国遽起奏，汤使酒不可典蛮夷，不如汤兄临众。时汤已拜受节，有诏更用临众，后临众病免，五府复举汤。汤数醉酗羌人，羌人反畔，卒如充国之言。  

【`太平御览`】  

《魏志》：吴质黄初五年朝京师，诏大将军及特进以下皆会质所。太官给供具，酒酣质欲尽欢。时上将军曹真性肥，中领军朱铄性瘦，质召优使说肥瘦。真负其贵，耻见贱怒，谓质曰：“卿欲以部曲将遇我耶？”骠骑将军曹洪、轻车将军王忠，言将军必欲使上将军肥，即自宜为瘦。真愈恚，拔刀慎目，言徘敢轻说，吾暂尔遂骂坐。质案剑曰：“曹子丹，汝非屠机上肉。吴质吴尔不咽喉，咀汝不啮牙。何敢恃势骄耶？”铄因起曰：“陛下使吾等来乐卿耳，乃至此耶？”质顾叱之曰：“朱铄敢坏坐。”诸将军皆还坐，铄愈恚，还拔剑斩地，遂使罢也。《魏志》：权既为吴王，欢宴之末，自起行酒。虞翻伏地佯醉不起，权去。翻起坐，权于是大怒，手拔剑欲击之。侍坐者莫不惶遽，唯大司农刘基起抱权，谏曰：“大王以三爵后，手杀善士，虽翻有罪，天下熟知之？且大王以能容贤畜众，故海内望风。今一朝弃之可乎？”权曰：“曹孟德杀孔文举，孤于虞翻何有哉？”基曰：“孟德轻害士人，天下非之。大王躬德义，欲举尧舜比隆，曾何自喻于彼乎？”翻由是得免。权因敕左右：“自今酒后言杀，皆不得杀也。”梁书谢善勋饮酒至数升，醉后辄张眼大骂。虽贵贱亲疏，无所择也。时谓之“谢方眼”。裴遐常在平东将军周馥坐，与人围棋。馥司马醉怒，因曳遐堕地，遐徐起还坐，颜色不变，复棋如故。其性和如是。  

【`续后汉书`】  

《刘繇传》：孙权为吴王，迁繇子基为大农。权尝宴饮，骑都尉虞翻醉酒犯忤，权欲杀之。威怒甚盛，基犯颜谏争，翻以得免。  

【`册府元龟`】  

晋，关彻为义成军节度史翰幕客。狂率酣。一日使酒怒目谓翰曰：“明公昔刺覃怀与彻，主客道至，事无不可。今领节钺，数不相容，书记赵砺，险之人也。”胁肩诌笑，卖货无厌。而明公待之甚厚，彻今请死。近闻张彦泽脔张式，未闻史翰斩关彻。恐天下谭者未有此类，翰不怒，引蒲自罚，而慰勉之。  

【`南唐书`】  

《张易传》：元宗立，易以水部员外郎通判歙州。刺史朱匡业，平居甚谨，然醉则使酒陵人。果于诛杀无敢犯者，易至赴其宴。先已饮醉就席，酒甫一再行，掷杯推案，攘袂大呼。诟责锋起，匡业尚醒，愕然不敢对。惟曰：“通判醉甚不可当也。”易嵬峨喑恶自若，俄引去。匡业使吏掖就马，自是见易加敬，不敢复使酒。郡事亦赖以济。  

【`四朝闻见录`】  

臣寮论列郑节使，兴裔使酒尚气，政事齿莽。光宗论言者曰：台谏之职，固在风闻。然亦须得其仿佛。兴裔戚里。朕向在东宫，屡与之同侍内宴，涓滴不能受。闻酒气辄呕，安在其为使酒也？言者惭惧而退，随有旨于外。  

【`资治通鉴`】  

唐僖宗中和四年，李克用至汴州，营于城外。朱全忠固请入城馆于上源驿。注：晋天福五年，改东京上源驿为都亭驿。全忠就置酒，声乐馔具皆精丰，礼貌甚恭。克用乘酒使气，语颇侵之。全忠不平，薄暮罢酒，从者皆沾醉。沾醉言饮酒大醉，胸襟沾湿，不能自持也。宣武将杨彦洪，密与全忠谋，连车树栅，以塞衢路，发兵围驿而攻之，呼声动地。克用醉不之闻，亲兵薛志勤，史敬思等十余人格斗。侍者郭景铢减烛，扶克用匿床下，以水沃其面，徐告以难。呼火故翻难乃旦翻。克用始张目援弓而起，志勤射汴人死者数十。须臾烟火四合，会大雨震电，天地晦冥。志勤扶克用，帅左右数人，帅读曰帅。喻垣突围，乘电光而行。汴人扼桥，力战得度。史敬思为后拒，战死，克用登慰氏门，慰氏门汴城南门也。缒城得出。监军陈景思等三百余人，皆为汴人所杀。杨彦洪谓金忠曰：“胡人急则乘马，见乘马则射之。”是夕彦洪乘马适在全忠前，全忠射之殪。射而亦翻殪计翻。  

【`事类合璧`】  

《五代吴世家》：杨隆演尝饮酒楼上，命优人高贵卿侍酒。徐知训为参军，隆演鹑衣髻为苍鹘，知训当使酒骂坐，语侵隆演。隆演愧耻涕泣，而知训愈辱之。  

【`宋史长编`】  

杨景宗以外戚至显官，然暴戾使酒任气。知滑州，饮通判王述仆地。帝深戒之母饮酒，景宗虽书其戒座右，顷之辄复醉。  

【`册府元龟`】  

元丽为荣阳太守，性颇使酒。郡丞辛琛每谏之，丽醉辄令闭阁曰：“勿使丞入也。”  

刚直使酒  

【`汉书`】  

灌夫刚直使酒，不好面谀。汉季布任侠有名，孝文时召入为御史大夫，有言其勇，使酒难近。  

愚戆使酒  

【`陈书`】  

柳盼为散骑常侍，性愚戆使酒。因醉乘马入殿门，为有司劾，免于家。  

恃才使酒  

【`宋书`】  

谢超宗，为人恃才使酒，多所陵忽。在直省常醉，上召见，语及北方事。超宗曰：“虏动来二十年矣，佛出亦无如之何？”以失仪出为南郡王中军司马。  

仗气使酒  

【`册府元龟`】  

孔岂页为安陆王子经冠军长史、江夏内史。岂页为人使酒仗气，每醉辄弥日不醒。僚类之间，多所凌忽。尤不能曲意权幸，莫不畏而疾之。不治产业，居常贫罄有无丰约。未尝关怀，为二府长史典签咨事。不呼不敢前，不令去不敢去。虽醉日居多，而明晓政事。醒时判决，未常有壅。众咸云：“孔公一月二十九日醉，胜他人二十九日醒也。”孝武每欲引见，先遣人觇其醉醒。后岂页反败，正晏斩之东阁外，临死求酒曰：“此是平生所好。”  

因酒杀人  

【`左传`】  

宣十年，陈灵公与孔宁仪行父饮酒于夏氏。公谓行父曰：“征舒似女。”对曰：“亦似君。”征舒病之，公出自其厩射而杀之，二子奔楚。  

【`古今事通`】  

郭解姊子，负解之执。与人饮使之酹，非其任，强灌之。人怒刺杀姊子，亡去。  

【`资治通鉴`】  

《后晋高祖纪》：闽主曦，荒淫无度，尝夜宴。吏部侍郎李光准醉忤旨，命执送都市斩之，吏不敢杀系狱中。明日视朝召复其位。是夕又宴，收翰林学士周维岳下狱。吏拂榻侍之曰：“相公昨夜宿此，尚书勿忧。”醒而释之。他日又宴，侍臣皆以醉去，独维岳在。曦曰：“维岳身甚小，何饮酒之多？”左右或曰：“酒有别肠，不必长大。”曦欣然，命维岳下殿，欲剖视其酒肠。或曰：“杀维岳，无人侍陛下剧饮者。”乃舍之。闽主好为长夜饮，强群臣酒醉，则令左右伺其过失。从弟继隆醉失礼斩之。天福七年秋八月丙寅，闽主曦宴群臣于九龙殿。从子继柔不能饮，强之。继柔私减其酒，曦怒并客将斩之。  

【`五代史`】  

闽主曦为牛饮，群臣侍饮醉而不胜。有诉及私弃酒者，皆杀之。  

【`晋书`】  

《武陵王澹传》：澹素与河内郭叔侃亲善。酒酣叔等言张华之冤，澹性酗酒，因并杀之，送首于伦。其酗虐如此。  

【`太平御览`】  

张缵为湘州刺史。初，吴兴、吴规，颇有才学，邵陵王纶引为宾客，深相礼遇。及纶作牧郢藩，规随从江夏，遇缵出之湘镇，路经郢服，纶饯之南浦。缵见规在坐，意不能平，忽举杯曰：“吴规，此酒庆汝得陪今宴。”规寻起还，其子翁孺见父不悦，问而知之。翁孺因气结尔，夜便卒。规恨缵，悲恸而愤哭兼至，信次之间又殒。规妻深痛夫、子，翌日又亡。时人为张缵一杯酒，杀吴氏三人。  

【`宋史`】  

《列传》：钱若冲，大中祥符中，调河阳令。有仆酗酒，杖之百数。仆挟刀夜潜室中断其臂。若冲大呼，又害其幼子。诏砾仆于其门。  

【`风俗通`】  

云：巴郡宋迁母名静，往阿奴家饮酒。迁母坐上失气。奴谓迁曰：“汝母在坐上，何无宜适。”迁曰：“肠痛误耳，人各有气，岂止我母。”迁骂奴，乃持木枕击迁遂死。  

【`辽史`】  

《高模翰传》：模翰，渤海人。有膂力，善骑射，好谈兵。初，太祖平渤海，模翰避地高丽，王妻以女，因罪亡归。坐使酒，杀人下狱。太祖知其才贳之。  

被酒  

【`汉隽`】  

《高帝纪》：高祖被酒，夜径泽中。师古曰：“被酒者，为酒所加。”被：音皮，义反。  

【`东汉书`】  

《刘宽传》：熹平五年，宽为太尉。灵帝颇好学艺，每引见，常令讲经。宽被酒睡伏，帝问“太尉醉邪？”宽仰对曰：“臣不敢醉，任重责大，忧心如醉。”帝重其言。  

【`五代史`】  

《后唐赵凤传》：秘书少监于峤，因被酒往见凤。凤知其必不逊，乃辞以沐发。峤诟直吏，又溺于从者直庐而去。省吏白凤，峤溺于客决且诟凤。凤以其事闻，明宗下诏夺峤官，长流武州百姓，又流振武。天下冤之。  

【`刘后村集`】  

《被酒诗》：酒户当年颇著声，可堪病起困飞觥。醉呼褚令为伧父，狂唤桓公作老兵。旧有峥嵘皆铲去，新无垒块可浇平。投床懒取验经者，只嗅梨花解宿醒。  

【`江湖集`】  

《罗与之被酒诗》：人间笑口信难开，十事常嗟九不谐。心中始知闲气味，老来方见少情怀。清商剽岁无几，玄发萧疏生有涯。谁谓伯伦闻见减，却甘曲自沉埋。  

直禁被酒  

【`宋史`】  

《王著传》：建隆四年春，著以中书舍人宿直禁中。被酒发倒垂被面，夜扣滋德殿门，求见。帝怒，发其醉宿倡家，以过黜为比部员外郎。  

口巽酒  

【`赵希循会心录`】  

《桂阳图志》载：东汉成仙君，名武丁，桂阳郡临武县人。少不学问，有自然之性，年十三为县小吏，身长七尺，有异俗之状。县遣送物上州，太守周昕识其异，敬而亲之，署为文学主簿。郡因元日宴宾客，使仙君司酒，忽取酒含而之。众以为怪，令司仪举其非礼。昕曰：“不然，此必有以。”及问酒之由，答曰：“适见临武县失火，心中哀之，所以酒救之耳。”太守方欲遣人勘验，适县令张济书来，言元日庆集，晡时火起，延烧厅署。时天气澄霁，忽见东北黑云暴雨大至，火遂灭。雨下时皆作酒气，救火者，被雨皆醺醉。《李翰蒙求》曰：栾巴酒。注：《引神仙传》栾巴，蜀郡人，为桂阳太守，汉帝召为尚书。正朝大会，巴独后到，颇有酒色，不饮而以酒望西南之。有司奏巴大不敬。诏问巴。对曰：“臣乡里以臣能治鬼护病，为臣立庙。今旦耆老皆入庙致飨，是以来迟。适臣本县成都市失火，臣酒为雨，以灭火灾。”其事与成武丁皆相类。后一旦大风，天雾暗，失巴所在。寻问之曰：“还成都与亲戚别而升天矣。”按《东汉书》：巴实魏郡内黄人，非蜀都也。因谏诛宝武、陈蕃，帝怒，自杀。非升天也。傅但言其有道术，能使鬼神，不及酒事。盖与武丁皆东汉人，巴又尝为桂阳太守。疑只一事误系之二人，不然则方伎幻化之术偶同耳。更俟识者辨之。  

【`北堂书钞`】  

《汝南先贤传》曰：郭宪，字横迁。侍从驾南郊，宪含酒东北三。执法奏不敬，诏问何故。宪对曰：“齐国失火，酒已厌之。”后齐果失火烧数千家也。  

求酒  

【`事文类聚`】  

宋减质在盱眙，魏太武自广陵还，就质求酒。质封溲便与之，太武怒甚，攻围三旬不下，乃去。  

永乐大典  

## 卷之一万二千一百四十八

二十有薮  

总　叙  

【`风俗通`】  

谨案《尔雅》薮者，泽也。薮之为言厚也。草木鱼鳖，所以厚养人君与百姓也，汉有九州之薮，扬州曰具区，在吴县之西。荆州曰云梦，在华容县南，今有云梦长掌之。豫州曰圃田，在中牟县西。青州曰孟诸，不知在何处。兖州曰大野，在钜鹿县北。雍州曰弦蒲，在氵开县北蒲谷亭。幽州曰奚养，在虎县东。冀州曰泰陆，在钜鹿县西北。并州曰昭余祁，在鄢县北。其一薮推求未得其处。《尚书》纣为逋逃渊薮。《春秋左氏传》曰：山薮藏疾。又曰：薮之薪蒸虞候守之是也。  

【`周礼`】  

《天官》：以九职任万民，四曰薮牧，养蕃鸟兽。  

【`诗`】  

《大叔于田》：叔在薮。注，薮者，聚禽之府也。疏，薮旷野之地。  

【`汉书`】  

《食货志》：山林薮泽，各以肥硗多少为差。司马相如谕巴蜀父老云，鹪鹏已翔于寥廓之宇，而罗者犹视于薮泽。  

八薮  

【`汉书`】  

《严助传》：淮南王安上书：天子之兵有征无战，陛下以四海为境，九州为家，八薮为圃，江汉为池。注：师古曰：八薮，谓鲁有大野，晋有大陆，秦有阳纡，宋有孟诸，楚有云梦，吴越之间有具区，齐有海隅，郑有圃田。  

九薮  

【`小学绀珠`】  

具区，越云梦，楚阳华，秦淮南子阳纡。大陆晋圃田，梁说文甫田孟诸，宋海隅，齐钜鹿，赵大昭，燕淮南子昭余。  

【`高似孙纬略`】  

伯禹疏川导滞丰殖九薮，洎越九原，宅居九阝奥。周礼曰：扬州之泽薮曰具区，荆州之泽薮曰云瞢，豫州之泽薮曰圃田，青州之泽薮曰望诸，兖州之泽薮曰大野，雍州之泽薮曰弦蒲，幽州之泽薮曰豸奚养，冀州之泽薮曰阳纡，并州之泽薮曰昭余祈。  

十薮  

【`尔雅略义`】  

鲁有大野，疏曰：地理志云，大野泽在山阳郡，钜野县北。钜即大也。晋有大陆，郭氏曰：今钜鹿北广河泽，今按杜佑李吉甫以为邢，赵深三州为大陆。秦有杨阝夸，阝夸音迂，郭氏曰：今在扶风氵开县西。疏曰：周官雍州云，其泽薮曰弦蒲，即此扬阝夸也，高似孙纬略秦有杨纡。音迂。宋有孟诸，郭氏曰：今在梁国睢阳县东北，疏曰：周官青州其泽薮曰望诸，郑注云，望诸，明都也，禹贡云，被孟豕者，《左传》亦作孟诸，文不同者，声转字异，正是一地也。楚有云梦，郭氏曰，今南郡华容县东南，巴丘湖是也。吴越之间有具区，郭氏曰：今吴县南太湖，即震泽也。齐有海隅，疏曰：海畔辶向阔地皆斥卤。燕有昭余祁，郭氏曰：今太原邬陵县，九泽是也。郑有圃田，郭氏曰：今荥阳中牟县西圃田泽是也。周有焦获。郭氏曰：今扶风池阳县，瓠中是也。高氏纬略获音互。《周礼》《国语》皆曰九薮耳，而《尔雅》之言乃曰十薮，名之同者五。《吕氏春秋》曰：昭余祈一名大昭，又名沤泽，周获并州薮，俗名邬城泊，是按薮自太原祈县，连延西接至此。晋《太康地志》曰：氵开泽有蒲谷乡弦中谷，乃雍州之弦蒲也。《水经注》曰：氵开水源出氵开山，蒲谷乡弦中谷，决为弦蒲薮。  

【`罗泌路史余论`】  

《周语》云：丰殖九薮，其在职方，扬有具区，荆有云梦，豫有圃田，青有孟诸，兖有大野，谁有弦蒲，幽有豸奚养，冀有扬纡，而并有昭余祈。《尔雅》书，乃有十薮，鲁曰大野，宋曰孟诸，楚曰云梦，燕曰昭余祈，郑州圃田，而吴越间则有具区，齐有海隅，周有焦护，晋有大陆，而阳阝夸乃为秦薮，海隅大陆焦护既异，且无弦蒲。夫大陆晋地，而焦护阳阝夸皆在扶风。方周公时，秦未分地，岂得与周并举，周亦何繇自谓之周，而与秦并言哉。且以海隅何得为薮，而独属之齐邪？传云，郑之有原圃，犹秦之有具圃也。今乃以阳纡属冀，圃田属豫，地理殊矣。以鸿烈之九薮，若从《尔雅》，既无周鲁，而益以赵之钜鹿，则是与晋大陆为二也。《说文》用职方说，以圃田为甫田，豸奚养为奚养，则字异尔。《太康地记》：沂县有蒲谷乡，弦中谷乃古弦蒲，在沂山北。昭余祈，在介休，连延祈县。吴氏所云，大照一名沤泽，俗曰邬城泊者是也。豸奚养在长广州徐州县。焦护，在泾阳北，即瓠口，溉田万顷。  

弦蒲薮  

【`元一统志`】  

《周礼职方氏》：雍州其泽薮曰弦蒲。晋太康地志云：氵开县有蒲谷乡弦中谷，乃雍州之蒲也。按《汉书?地理志》雍州有弦蒲薮。  

孟诸薮  

【`元一统志`】  

孟诸薮，在虞城县西北十里。《尔雅》云，宋有孟诸。郭璞曰：薮泽名，春秋僖公二十八年，楚子玉自为琼弁，玉缨未之服也。梦河神曰：田余赐汝孟诸之麋。  

【`太平寰宇记`】  

焦获薮  

【`太平寰宇记`】  

焦获薮，在泾阳县北，亦名瓠口。《史记?河渠》书：韩水工郑国，说秦孝公令凿泾水，自中山西邸瓠口为渠。水经云：泾水东南流，经瓠口郑白二渠出焉。《尔雅》十薮谓周有焦获是也。溉田万顷，皆见沟洫志。诗曰：猃狁匪茹，整具焦获谓此也。获，音护。  

昭馀祈薮  

【`元一统志`】  

昭余祈薮，在太原府祈县，东七里，旧巳涸卤。至元二十一年浚凿为九池，得细水，岁溉民田顷亩，间及浸隍下树木。今其侧立成汤祠，岁旱土人爆沙聚祠中，置瓶其上以祷雨，得水累获其应，今池庙俱各不存。  

山薮藏疾  

【`左传`】  

宣十五年，宋人使乐婴齐告急于晋，晋侯欲救之。伯宗曰：不可，谚曰，高下在心，川泽纳氵于，山薮藏疾。瑾瑜匿瑕，国含垢，天之道也。注，高山大薮，凡物之毒害者，无不居藏匿庇瑕。  

不崇薮  

【`国语`】  

洛斗将毁王宫王欲壅之。太子晋谏曰：古之长民者，不堕山，不崇薮，不防川，不窦泽，太山土之聚也。薮物之归也。  

麟凤在郊薮  

【`汉隽`】  

《公孙弘传》：麟凤在郊薮。师古曰：邑外谓之郊，泽无水曰薮。  

窜迹幽薮  

【`李翰蒙求`】  

东汉张楷，字公超，通严氏春秋，古文尚书，门徒常百人，宾客慕之，自父党宿儒偕造门焉。黄门贵戚之家，皆起舍巷次，以候过客往来之利。所居城市王府连辟举贤良不就，顺帝下诏告河南尹曰：楷行慕原宪操拟夷齐，轻贵乐贱窜迹幽薮，郡时以礼发遣，楷复告疾不到。  

逋逃幽薮  

【`太平御贤`】  

《十三州志》：黑山险，为逋逃幽薮。  

韦续墨薮  

【`小说蒙求`】  

韦续论行草书法，及作字之病，集古今圣贤事迹述之，谓之墨薮。  

营壁越薮  

【`宋曾巩元丰类藁`】  

过客论营壁越。薮，建牙荆区，列卒弥野，狙狡避隅。  

仁义之薮  

【`东汉书班固典引`】  

斟酌道德之渊源，肴敷仁义之林薮。注言深逐也。  

【`程雪楼集`】  

颠瞑乎诗书之囿，沉酣乎仁义之薮。尚友乎千载，其过人不亦远乎？  

仁义之渊薮。  

【`东汉书`】  

《蔡邕传》：驰骋乎典籍之崇涂，休息乎仁义之渊薮。  

【`天台别传`】  

慧思禅师诫天台智者曰：既奉严训，不得扈从衡岳，素闻金陵仁义渊薮。试往观之，若法弘其地，则不辜付嘱。乃共法喜等二十七人同至陈都。  

量包渊薮  

【`宋钱塘韦骧集`】  

上两省问候状，某官器等璋，量包渊薮，秉赤心而内固，历华贯以荐更。  

盗之渊薮  

【`范忠宣公集`】  

《朝请陈公墓志》：公摄长水令，邑有群盗，吏不加禁，公诘吏，吏曰：所盗皆他邑，而未尝扰吾邑，故容之。公曰：是则吾邑为盗之渊薮也。皆擒置于法。  

逋逃渊薮  

【`苏东坡集`】  

《上皇帝书》：沂州山谷重阻，为逋学渊薮，盗贼每入徐州界中。  

功利渊薮  

【`朱子语类`】  

浙间只是权谲功利之渊薮，三二十年后其风必炽，为害不小，某六七十岁，居此世不久，旦夕便死，只与君子在此同说，后来必验。  

财用之薮  

【`苏东坡集`】  

乞降韩缜状：太山宁化之间，山林饶富财用之薮也。其材木薪炭，足以供一路，麋鹿雉兔，足以饱数州。  

言谈之薮  

【`马明叟实宾录`】  

晋裴顾乐广尝与之清言，欲以理服之。而顾辞论丰博，广笑而不言，时人谓言顾为言谈之林薮。  

中官区薮  

【`唐书`】  

《吐突承璀传》：宣宗时，诸道岁进阉儿号私白，闽岭最多，后皆任事，当时谓闽为中官区薮，前汉注云，闽本蛇种，故以其字从虫。  

许尾反文薮  

【`唐皮日休集`】  

如京使金，紫光禄大夫检校司，兼御史大夫上柱国河东县开国伯食邑九百户。柳开撰。读皮子丈其目曰薮，凡薮者泽也，又曰渊薮也。以其事物萃集之也。古国之大，各有薮焉。鲁大野，晋大陆，秦扬阝夸，宋孟诸，楚云梦，吴越具区，齐海隅，燕昭余祈，郑圃田，周焦护，皆为薮也，谓是地之广故以名之也。鲁、晋、秦、宋、楚、吴越、齐、燕、郑、周、分里之不同，各名以异之焉。然一天地矣，予谓皮子之名薮也。疑为以其文之众作之薮也。又疑为若鲁、晋、秦、宋、楚、吴越、齐、燕、郑、周，以其文类不同，各为薮也。是文之类虽不同，而曰薮，亦若鲁、秦、宋、楚、吴越、齐、燕、郑周之薮，虽异总一天地也。都以文而统之，是曰：文薮也，疑而爱之。观其首又无所序说，遂尽而读之，见其薮之为意也。霍山为贼之薮，首阳为碑之薮，隋鼎为铭之薮，易商君传为赞之薮，周昌相赵为论之薮，陵母为颂之薮，心为箴之薮，移成均博士为书之薮，三羞为诗之薮，薮之于文，不文不可尽举，若九讽，十原，决疑，杂者之类也。约其名几尤者，例而取之也。谓赋下题名也。大野之下，国之薮焉。霍山之下，文之薮也。孰谓皮子文薮之义。不曰：是乎？将不曰是，即不在此而在于彼也。传者得以取义焉。  

走走及奔马  

【`吴越春秋`】  

庆忌僚，子也，勇为人所闻。走及奔马。  

【`北史魏伊馥传`】  

馥少勇健，走及奔马，善射力曳牛却行。  

【`隋书`】  

麦铁杖骁勇有膂力，日行五百里，走及奔马，每以渔猎为事不治产业。  

【`新唐书`】  

高开道传：开道沧州阳信人，世煮盐为生，少越勇，走及奔马。《史敬奉列传》敬奉为朔方军牙将入虏，以功实封五十户，敬奉延陋类不胜衣，其走及奔马，挟鞍勒以上，而后羁带之了。弓矢在手，前无疆敌。  

【`陆游南唐书`】  

《李元清传》元清越捷善走能及奔马。  

【`五代史`】  

《弘肇传》：弘肇字化元，郑州荣泽人也。攵王田米本田家，弘肇少游侠无行，拳勇健步，日行二百里，走及奔马。晋陈安字虎侯，骁壮果毅，武干过人，多力善射，持七尺刀贯甲，走及奔马。赵刘灵阳平人也。年二十馀，常厮后于县，走及奔马。王进走及奔马。周太祖时至彰德节度，徒以疾足善走而秉旄节。  

【`太平御览`】  

俗说曰：桓公豹奴善骑乘，亦有极快马。时有一诸葛郎，自云能走，与马等，桓车骑以百疋布置埒头，令豹奴乘，与诸葛竟走，先至者得布。便俱走，诸葛常与马齐，欲至埒头，去布三丈许，诸葛一透坐布上。遂得之。《抱扑子》曰：柠丁吕切，又音褚。木实之赤者，饵之一年，老者少。昔道士梁须年七十服之，年百三十岁，能夜书，走及马。  

走及奔鹿  

【`太平御览`】  

唐彬，字儒宗，鲁国邹人也。少便弓马，好游猎，身长八尺，走及奔鹿，强力绝人。  

走及獐鹿  

【`鲁女生别传`】  

鲁女生，长乐人也。少好学道，初服饵胡麻，乃求绝谷八十馀年，日更少壮，面如桃花，日行三百里，走及獐鹿。  

赤脚走  

【`五代史补`】  

王彦章之应募也，同时有数百人，而彦章求为长。众怒曰：彦章何人，一旦自草野中出，便欲居我辈之上，是不自量之甚也。彦章闻之，乃对主将指数百人曰：我天与壮气，自度汝等不及，故求作长耳。汝等咄咄，得非胜负将分之，际耶。且大凡健儿开口便言死，死则未暇。且共汝等，赤脚入棘针地走三五遭，汝等能乎？众初以为戏，既而彦章果然，众皆失色，无敢效之者。太祖闻之，以为神人。遽擢用之。  

释车下走  

【`韩子`】  

《齐景公游少游传》：骑从中来谒曰：晏婴疾甚且死，恐公后之。景公遽起，传骑又至。景公曰：趋驾，烦且之乘便驺子韩枢御之，行数百步，以马为不进，尽释车而走，以烦且之良，而驺子韩枢之巧，而以为不如下走也。  

与节而走  

【`左传`】  

齐景公谓陈乞曰：吾欲立舍何如？陈乞曰：君欲立，臣请立之。陈乞欲言不可，恐景公杀阳生。阳生曰：吾闻子将不立我也。陈乞曰：吾不立子者，所以生子也。与之玉节而走之。节，信也。  

弃国而走  

【`类说`】  

鲁哀侯弃国而走齐，齐侯曰：君何年之少而弃国之早。对曰：臣始为太子，多谏臣，臣受而不用也。人多爱臣，臣爱而不近也。犹秋逢恶于根本，而爱于枝叶秋风一起，根且拔矣。  

窃宝而走  

【`公羊传`】  

定公曰：阳虎窃宝玉而走。  

捉发走出  

【`左传`】  

僖卫叔武将沐，闻君至而喜，捉发走出，前驱射而杀之。  

掩耳而走  

【`左传`】  

昭公七年，荀跞以晋候之命唁公。且曰：寡君使跞以君命讨于意如，意如不敢逃死，君其入也。公曰：君惠顾先君之好，施及亡人，将使归粪除宗祧以事君。则不能见夫人已。所能见夫人有如河，夫人，谓李孙也。荀跞掩耳而走。  

逾墙而走  

【`史记`】  

《甘茂传》：甘茂对秦武王曰：鲁人有与曾参同姓名者杀人，人告其母，母织自若。顷之一人又告之，母织尚自若。顷之一人又告之，母投杼下机，逾墙而走。  

奏事还走  

【`史记`】  

周昌常入奏事，高帝方拥戚姬，昌还走。帝逐得骑昌顷问曰：我何如主也？昌仰曰：桀纣主也。  

扌舍船步走  

【`太平御览`】  

《江表传》曰：陆逊破刘备于夷陵，备扌舍船步走，烧破铠以断道，使挽车走入白帝。  

引兵退走  

【`资治通鉴`】  

唐懿宗咸通十年，庞勋作乱，其将孟敬文守丰县，狡悍而兵多，谋贰于勋，自为符讠千。勋闻之，会魏博攻丰，勋遣腹心将，将三千人助敬文守丰，敬文与之约，共击魏博军，且誉其勇，使为前锋，新军既与魏博战，敬文引兵退走。新军尽没，勋乃遣使绐之曰：王弘立已克淮南，留后欲自往镇之。悉召诸将，欲撰一人可守徐州者，敬文喜。即驰诸彭城，未至城数里，勋伏兵擒之，辛酉杀之。  

弃城而走  

【`唐李文公集`】  

《杨烈妇传》：厥自兵兴，储蓄山积，货财自若，冠胄服甲，负弓矢而驰者。不知几人，其勇不能以守，其忠不能以死，弃其城而走者有矣。若杨氏妇人也。孔子曰：仁者必有勇，杨氏当之矣。  

引兵南走  

【`续蒙求`】  

《四夷附录》：晋开运二年，契丹南掠出。帝遣张从恩安审琦、皇甫遇等御之，遇前渡漳水，遇契丹战于榆林，几为所虏。审琦从后求之，契丹望见尘起，谓救兵至，引去。而从恩畏去。不敢追，亦引兵南走黎阳。  

黥面纵走  

【`契丹志`】  

太宗会同十年，辽伐晋，断晋粮道，及归路，获晋民，皆黥其面曰：奉敕不杀。纵之南走，运夫在道，遇之皆弃车惊溃。  

奔走无射  

【`礼记`】  

《祭统》：六月丁亥，公假于大庙。公曰：叔舅乃祖庄叔左右成公。成公乃命庄叔随难于汉阳，即宫于宗周，奔走无射。注：射，厌也，言庄叔常奔走至劳苦而不厌也。正义曰：言孔达随难于汉阳，及即宫于宗周，常奔走劳苦无厌倦。  

三节以走  

【`礼记`】  

玉藻凡君召以三节，二节以走，一节以趋。在官不俟屦，在外不俟车。注：节所以明信也，使使召臣急则持三，缓则持一。周礼曰：镇圭以檄守，其馀未闻也。如今汉使者持之节。  

庶人走  

【`书`】  

《胤征》：乃季秋月朔辰弗集于房，瞽奏鼓，啬夫驰，庶人走。  

曳兵而走  

【`孟子`】  

王好战，请以战喻，填然鼓之，兵刃既接，弃甲曳兵而走。  

三战三走  

【`史记`】  

管仲曰：吾尝三战三走，鲍叔不以我为怯，知我有老母也。  

闵王步走  

【`刘向新序`】  

齐闵王亡，居卫昼日步走，谓公玉丹曰：我已亡矣，而不知其故，吾所以亡者，其故何哉？公玉丹对曰：臣以王为已知之矣，故尚未之知邪，王之所以亡者，以贤也。以天下之主皆不肖，而恶主之贤也。因与合兵，而攻王，此王之所以亡也。闵王慨然太息曰：贤固若是其苦邪。  

韩王亡走  

【`史记`】  

《韩王信传》：信故韩襄子孽孙，汉二年立为韩王，三年信守荥阳。及楚败荥阳，信降楚，已而得亡，复归汉，汉复立为韩王。上以信材武，诏从王太原。上书曰：国被边匈奴数入，晋阳去塞远，请治马邑。上许之，乃徙治马邑。秋匈奴冒顿大围信，信数使使胡求和解，汉发兵救之，疑信数间使二心，使人责让信，信恐诛，因与匈奴约共攻汉，反以马邑降胡，击太原。七年上自击破信军，信亡走匈奴。十一年春，故韩王信复与胡骑入居参合，距汉，汉使柴将军击之，遗信书曰：今王以败亡走胡，非有大罪，急自归。信报曰：仆之思归，如痿人不忘起，盲者不忘视也。势不可耳，遂战，柴将军屠参合斩韩王信。  

北走南走  

【`资治通鉴`】  

季布匿朱家。朱家曰：此不北走胡南走越尔。  

高飞远走  

【`东汉书`】  

卓茂为密令，时人有言：部亭长受其米肉遣者。茂问其故，人具道所以。茂因训之曰：凡人之生群居杂处，故有经纪，礼义以相交接，汝独不欲修之，宁能高飞远走，不在人间邪。  

【`华镇云溪居士集`】  

高飞远走可人情，上蔡东青旧有名。谁在华堂餍鼎俎，自甘平野掠柴荆。心忧狐兔纷难尽，眼看豺狼恣不平。莫倚丝绳金旋美，弓藏鸟尽汝须惊。  

闻荐跣走  

【`孔平仲杂说`】  

东汉韦豹，字季明，司徒刘恺云：当选御史令豹宿留，豹曰：选荐之事，非所敢当，乃跣而走。  

民有百走  

【`东汉书`】  

刘陶上疏：民有百走，退死之心无一前闻生之讨。  

大杖则走  

【`续后汉书`】  

《崔传》：灵帝时开鸿都门卖官爵，从兄烈入钱五百万，得为司徒，尝问其子钧曰：议者何如？钧曰：论其铜臭。烈怒，举杖击之。钧走，烈骂曰：死卒，父挝而走孝乎？钧曰：舜之事父，小杖则受，大杖则走，非不孝也。烈惭而止。  

遥掷而走  

【`太平御览`】  

《世说》曰：钟会撰四本论始毕，甚欲使嵇公见，一置怀中。既诣，畏其有难，不敢相示，因出户遥掷而便走。  

符坚遁走  

【`太平御览`】  

《秦录》曰：符坚大败，为流矢所中，遁走甚饥，民有进壶冫食豚髀者，坚食之大悦。  

符融辨走  

【`晋书`】  

《载记》《前秦符融传》：融为冀州牧，有一老母，日暮遇劫盗，行人为母逐之擒盗，盗反诬行人，符融曰：二人并走先出奉阳门者非盗。融正色谓后至者曰：汝即盗也，其发奸伏如此。盖融性明察，能悬料其事，以为盗若善走，则决不被行人所获，以测之善走者，是捕逐人也。  

急装欲走  

【`常谈脞录`】  

齐王敬则反，太子宝卷使人上屋，望见征虏亭失火。谓敬则至，急装欲走，敬则闻之喜曰：檀公三十六策，走是上策，计汝父子唯有走耳。盖时人讥檀道济避魏之语也。敬则后为尤兴盛军容袁文旷斩之。  

乍还乍走  

【`隋书`】  

《列传》：党项姜遣子弟入朝谢罪，高祖谓之曰：还语尔父兄，人生须有定居。养老长幼，而乃乍还乍走，不羞乡里邪？自是朝贡不绝。  

遇伏败走  

【`资治通鉴`】  

唐懿宗咸通十年四月丁未，庞勋发丰县，庚戌至萧，约襄城留武小睢诸寨兵，合五六万人，以二十九日迟明攻柳子。淮南败卒在贼中者，逃诣康承训，告以其期。承训得先为之备，秣马整众，设伏以待之。丙辰襄城等兵先至柳子，遇伏败走，庞勋既自失期，遽引兵自三十里外赴之。比至，诸寨已败，勋所将皆市井白徒，睹官军势盛，皆不战而溃。承训命诸将急追之，以骑兵邀其前，步卒蹇其后，贼狼狈不知所之，自相蹈籍，僵尸数十里，死者数万人，勋解甲服布襦而遁，收散卒才及三千人，归彭城，使其将张实分诸寨兵，屯第城驿。  

徒步出走  

【`辽史`】  

《天祚皇帝纪》：保大五年春正月戊子，天德，过沙漠，金兵忽至，上徒步出走，近侍进珠帽却之。  

谄佞趋走  

【`金史`】  

章宗承安二年，十二月朔，敕御史台纠察谄佞趋走有实迹者。  

附丽奔走  

【`金史`】  

《杨伯雄传》：是时海陵执政，自以旧知。伯雄使时时至其第，伯雄诺之而不往也。日海陵怪问之，对曰：君子受知于人，当以礼，进附丽奔走，非素志也。由是愈厚待之，海陵纂立。数月迁右辅阙，改起居注。  

走生仲达  

【`三国志`】  

蜀诸葛亮率大众由斜谷出，与司马宣王对于渭南，相持百馀日。十二年八月，亮疾病，卒于军。杨仪等整军而出，百姓奔告宣王，宣王追焉。姜维令仪反旗鸣鼓，若将向宣王者，宣王乃退，不敢逼。於是仪结阵而去入谷，然后发丧。宣王之退也，百姓为之谚曰：死诸葛，走生仲达。或以告宣王，宣王曰：吾能料生，不能料死。  

走入秦氏  

【`太平御览`】  

《魏略》曰：曹真字子丹，沛郡人。本姓秦，养曹氏，或云其伯父南宿与太祖善，共平袁术。部党与太祖相攻，劫太祖出，为寇所追，走入秦氏，伯南开门受之。寇问所在？答云：我是寇，遂害之。由此太祖思其功，遂变其姓。  

走为上策  

【`通监纪事本末`】  

僖宗三年，冬十月，杨行密围广陵且半年。秦彦毕师铎大小数十战，皆不利，城中无食米，饿死者太半，彦师铎忧闷殆无生意。相对抱膝，终日悄然。行密亦以城久不下，欲引还。己巳夜大风雨，吕用之部将张审威，帅麾下士三百，晨伏於西壕，俟守者易代，潜登城启关，纳其众，守者皆不斗而溃。先是彦师铎信重尼奉仙，虽占陈日时，赏罚轻重，皆取决焉。至是复咨於奉仙曰：何以取济，奉仙曰：走为上策，乃自开化门出牛牛牛东塘。  

走不以手  

【`荀子`】  

飞不以尾挫尾，则飞不能远。走不以手缚手，则走不能疾。  

跛者不忘走  

【`吴越春秋`】  

《勾践归国传》：九年正月，越王召五大夫而告之曰：昔者越国遁弃宗庙，身为穷虏，耻闻天下辱流诸侯，今寡人念吴犹跛者不忘走，盲者不忘视，孤未知策谋，惟大夫诲之。  

后出同走  

【`国语`】  

《晋语》：献公二十二年，公子重耳出亡，及柏谷，卜适齐楚。狐偃曰：无卜焉，夫齐楚道远而望大，不可以困往，道远难通，望大难走。困往多悔，困且多悔，不可以走望。若以偃之虑，其翟乎。夫翟近晋而不通。愚陋而多怨。走之易达不通可以窜，恶多怨，可以共忧。今若休忧於翟，以观晋国。且以监诸侯之为，其无不成，乃遂之翟，处一年，公子夷吾亦出奔。曰：盍从吾兄窜於翟乎？翼芮曰：不可，后出同走，不免於罪，且夫偕出偕入难，聚居异情恶，不若走梁，梁近於秦，秦亲吾君，吾君老矣。子往骊姬，惧必援於秦，以吾存也。且必告悔，告悔是吾免也。乃遂之梁。  

负山而走  

【`庄子`】  

藏山於泽夜半有力者，负之而走。  

与骥俱走  

【`吕氏春秋`】  

与骥俱走，则人不胜骥矣。居其车上，则骥不胜人。  

不与马争走  

【`太平御览`】  

荀卿子曰：伯禽将归国，周公谓之曰：君子力如牛，不与牛争力。走如马，不与马争走。智如士，不与士争智。  

见虎不走  

【`荀子`】  

跛者见虎不走，非勇也。  

可以出走  

【`刘向说苑`】  

妇人之口可以出走，妇人之喙可以死败。  

追飞捉走  

【`孔氏六帖`】  

北齐河间守崔谋，恃势从李绘乞麋角鸽羽。答曰：鸽有六羽，飞则冲天。麋有四足，走则入泽。下官手足迟钝，不能追飞捉走，以事佞人。  

日月并走  

【`文苑英华`】  

《唐独孤及梦远游赋》：百骸与日月并走，五脏与哀乐交战。  

将命四走  

【`唐杜牧樊川集`】  

天下平一，暴勃消削，单车一符。将命四走，莫不信顺，此时戎臣，当提兵居内也。  

奔走道途  

【`韵语阳秋`】  

杜子美身遭离乱，复迫衣食，足迹几半天下。自少时游苏及越，以至作谏官，奔走州县，既皆载壮游诗矣。其后赠韦左丞诗云：今欲东入海，即将西去秦。则自长安之齐鲁也。赠李白诗云：亦有梁宋游，方期拾摇草。则自东都之梁宋也。发同谷县云：贤有不黔突，圣有不火爰席。始来兹山中，休驾喜地僻。奈何物迫累，一岁四行役。则自陇右之剑南也。留别章使君云：终作适荆蛮，安排用庄叟。随云拜东皇，挂席上南斗，则自蜀之荆楚也。夫士人既无常产，为饥所驱，岂免仰给於人。则奔走道土涂，亦理之常尔。王建云：一年十二月，强半马上看圆缺。百年欢乐能几何，在家见少行见多。不缘衣食相驱遣，此身谁愿长奔波。李颀亦云：男儿在世无产业，行子出门如转篷。皆为此也。  

者边走那边走  

【`类说`】  

蜀后主裹小巾其尖如锥，宫妓多衣道服，簪以莲花冠。因施胭脂夹脸，号醉米庄。《竹枝词》云：者边走，那边走，只是寻花柳。那边走，者边走，莫厌金杯酒。  

苍遽西走  

【`宋苏老泉集`】  

《与吴殿院书》：京师会遇，殊未及从容，属家有变，苍遽西走。  

教诸生学走  

【`朱子语录`】  

福州张，字柔直，蔡京宾致为塾客，柔直以师道自居，待诸生严厉，诸生已不堪。一日呼之来前曰：汝曹曾学走乎？诸生曰：某等尝闻先生长者之教，但令缓行。柔直曰：天下被汝翁作坏了，非晚贼发首先到汝家，汝曹若学得走，缓急可以逃死。诸子大惊，走告京曰：先生忽口恙如此。京闻之，瞿然曰：此非汝所知也。即入书院，因访策焉。柔直曰：今日救时已是迟了，只有收拾人才是第一义。京因扣其所知，遂以杨龟山为对，龟山自是有召命。  

【`宋咏史诗`】  

，福州人，为蔡京馆师席教其子，逐日令弟子学走。京怪问之，曰：天下被汝父坏了，快学走。京再问之曰：急召杨时中出用。蔡京爱子致贤师，争奈君忧国告危，张识时真俊杰，祗将走字教京儿。  

惊而脉走  

【`晁说之客`】  

李师旦言张南轩病时，诊之无脉。南轩云：某自来如此，因言人有脉在臂之背者，某尝遭人持刃欲见刺，故惊而脉走云。  

百蛮奔走  

【`宋王小儿致语`】  

百蛮牛牛牛走，南铜鼓之乡，万里讴谣，西出玉关之路。  

照镜狂走  

【`宗镜录`】  

演若达多忽於晨朝，以镜照面，爱镜中头眉目可见，责已头不见面目，以为魑魅无状狂走。  

闻香贼走  

【`高僧传`】  

图澄遣弟子向西域市香，既行，澄告馀弟子曰：掌中见买香弟子在某处，被贼垂死，因烧香愿，遥救护之。弟子后还云：某处为贼所劫，忽闻香气，贼无故自惊弃之而走。  

扌舍父逃走  

【`类说`】  

北宗神秀神师有偈曰：一切佛法，自心本有，将心外求，扌舍父逃走。  

泰山走  

【`通鉴`】  

《外纪》：桀在位以来，伊洛竭，泰山走。  

击之为狗走  

【`西汉书`】  

《五行志》：成帝河平元年，长安男子石良刘音，相与同居，有如人状。在其室中，击之为狗走出。去后有数人被甲持兵弩至良家，良等格击，或死或伤，皆狗也。  

徒跣而走  

【`金楼子`】  

《箴戒篇》：汉哀帝即位，宠任董贤，均田之制，从此堕坏。百姓讹言，持筹相惊，被发徒跣而走。汉氏衰矣。  

民相惊走  

【`东汉书`】  

《五行志》：安帝永初时，民转相惊走，弃什物去庐舍。  

老虎逐鹿走  

【`东南记闻`】  

镇江有谶云：老虎逐鹿走，状元出京口，丞相背后走。宝间，三邑举人入京赴省，集饮丰乐楼下，中间杰作者，醉中勇跃，自谓必应此讠千，时丁大全闻而恶之。意谓状元应讠千，丞相当走矣。丁，镇江人也。阴嘱省闱官吏，默识三邑试卷，皆不取。是年冬丁罢相，出判乡郡，继而遭劾。代之守镇江者，乃焦炳炎，尝为武举状元。与丁素有憾，到郡未几，适丁有谪居之命。焦遣勇将押发就道，是知状元出，丞相走，讠千应乃如此。  

禾中走  

【`太平广记`】  

谢小娥，豫章估客女也。嫁历阳段氏为妻，其父与夫同客江湖，俱为盗所杀。投小娥於水中，经宿而活。一夕梦其夫曰：杀我者禾中走，一日夫。小娥求智者辨之。时有李公佐闻之曰：我得之矣，禾中走者，穿田过也。此申字，一日夫者，非春字而何。然则杀汝夫者，申春也。详仇字  

趋　走  

【`事类合璧`】  

趋走给召呼。  

宰夫下走  

【`西汉书`】  

萧望之为前将军，受遗诏辅元帝。会稽郑朋待诏金马门奏记。望之曰：将军规模云若管晏，而休遂行日广人至周召乃留乎？若管晏而休，则下走将归延陵之皋，兴周召之遗业，亲日广人之兼听，则下走其庶几。愿竭区区砥厉锋锷，奉万分之一。  

牛马走  

【`事类蒙求`】  

司马迁《答任少卿》书曰：太史公牛马走。太史谈，迁父也。迁自谓太史公牛马之仆也。  

飞　走  

【`翻译名义`】  

“迦陵频伽”此云妙声鸟。大论云：如迦罗频伽鸟，在壳角口中未出，发声微妙，胜於馀鸟。正法念经云：山名旷野，其中多有迦陵频伽，出妙音声。如是美音，若天若人，紧那罗等，无能及者，唯除如来音声。“迦兰陀”此云好声鸟，形如鹊，群栖竹林，或言鼠名，具如下出。“拘耆罗”或拘翅罗，此云好声鸟，声好而形丑，又云鹚鸥。  

“嘶那夜”此云鹰。  

《尔雅》云：鹰隼，丑其飞也。，音挥。注曰：鼓翅然疾。孔氏志怪曰：楚文王少时，雅好田猎，天下快狗名鹰毕聚焉。有人献鹰，曰：非王鹰之俦。俄而云际有一物凝翔，飘摇鲜白，而不辨其形。鹰见於是竦翮下革而升，矗若飞电，须臾羽忄土有如雪，血淋如雨，良久有一大鸟堕地而死。度其两翅，广数十里，喙许秽边有黄，众莫能知，时博物。君子曰：此大鹏雏也，始飞焉，故为鹰所制。文王乃厚赏献者，又言隼者。易曰：王用射是亦隼于高墉之上。孔颖达云：隼者贪残之鸟，鹞之属。玉篇云：祝鸠也。颜师古云：隼鸷鸟即今之夫鸟胡骨也。刘向以为隼近黑祥，贪暴类也。“臊苏劳陀”或叔迦婆嘻，此云鹦鹉。说文云：能言鸟也。山海经曰：黄山及数历山有鸟焉，其状如鹗，五各青羽赤喙，人舌能言，名鹦鹉。曲礼云：鹦鹉能言，不离飞鸟，猩猩能言，不离禽兽。人而无礼，不亦禽兽之心乎？  

杂宝藏经云：过去雪山，有一鹦鹉，父母都盲，常取华果，先奉父母。时有田主初种谷时，愿与众生而共食。鹦鹉於田，常采其谷，田主案行见煎子践谷穗，便设罗网，捕得鹦鹉鸟。告主言，先有施心，故敢来采，如何今日，而见网捕？田主问鸟，取谷与谁？答言有盲父母，愿以奉之。田主报曰：今后常取，勿复疑难。云云佛言时鹦鹉，我身是也。时田主者，舍利弗是。“究居求究罗”此是鸡声，鸠鸠吒。此云鸡。易林曰：巽为鸡，鸡鸣节时，家乐无忧。  

《西京杂记》云：成帝时，交趾越裳国，献长鸣鸡，以刻漏验之，与晷度无差，饶夫曰：夫鸡戴冠，文也，足持距武也，敌斗勇也，得食相呼义也，鸣不失时信也。鸡有五德，君犹烹而食之，其所由来近也。楞严云：如鸡后鸣，瞻顾东方，已有精色。长水释曰：鸡第二鸣，天将晓也。  

孤山释云：三德涅名曰，义天前受想尽，似证尚遥，如鸡先鸣，天色犹昧。今行阴尽，唯识阴在，明悟非久。如鸡后鸣，天有精色。齐颜之推云：梁时有人常以鸡卵白和沐，使发光黑，每沐辄破二三十枚，临终但闻发中啾啾数千鸡雏之声。“斫迦逻婆”此云鸳鸯匹鸟也。止则相偶，飞则相双。  

鸟喻品云：一者迦怜提，二者鸳鸯，游止共俱，不相扌舍离。今师释曰：以雄喻常，雌喻无常，生死有性善，故无常即常。如二鸟在下，涅有性恶，故常即无常。如二鸟高飞，是则在高在下，雌雄共俱，双游并息，其义皆成。“耆婆耆婆迦”此翻生胜天王云：生生或翻命。法华云：命命。杂宝藏经云：雪山有鸟名为共命，一身、二头，识神各异，同共报命，故曰命命。佛本行经，佛言，往昔雪山有二头鸟，一头名“迦喽茶”一头名“忧波迦喽茶”。其忧波迦喽茶头，一时睡眠，近彼寤头，有摩头迦树，风吹花落，至彼寤头，其头自念，虽独食花。若入腹时，俱得色力，不令彼寤，遂默食花。其睡头寤，觉腹饱满，亥欠哕气出。问言何处得此美食，寤头具答，睡头坏恨。后时游行，遇毒树花，念食此花，令二头死。时忧波迦喽茶头，语迦喽茶头言：汝今睡眠，我当寤住，彼头才睡，即食毒花。其迦喽茶寤，觉毒气，问何恶食，令我不安？忧波头言：食此毒花，愿俱取死。於是彼头即说偈言：汝於昔日睡眠时，我食妙花甘美味。其花风吹在我边，汝返生此大嗔恚。凡是痴人莫愿见，亦莫愿与痴共居。与痴共居无利益，自损及以损他身。佛言迦喽茶鸟即我身是，忧波鸟者提婆达是。“舍利”，此云春莺黄鹂也。诗曰：出自幽谷，迁于乔木，又翻鹭。七曲切，玉篇云：水鸟也。诗云：有在梁。鹭，来故《尔雅》注云：白鹭也，头翅背上皆有长翰毛。诗云：“振振鹭于飞”。“舍罗”此云百舌鸟。“摩由逻”此云孔雀。文孔雀纟卒羽而翱翔。俱舍云：於一孔雀伦，一切种因相，非馀智境界，唯一切智知。证真释云：有情无始，熏造一切，界趣种子，在本识中。唯佛能了，且举孔雀一类，尚已难知。“阿梨耶”此云鸱，亦作至鸟。充尸切雅云：狂茅互鸟。舍人曰：狂一名茅互鸟，喜食鼠，大目也。郭璞云：今鸠胡官互鸟也，似鹰而白。“女吉栗陀”此云鹫，或揭罗，此云周鸟鹫。  

山海经曰：景山多鹫，说文鹫，鸟黑色，多子。师旷云：南山有鸟，名曰羌鹫，黄头赤咽。五色皆备。西域多此鸟，苍黄目赤，食死尸，臂卑履也。此云蚁子。晋书殷仲堪父，患耳聪，闻床下蚁动，谓之牛斗。贤愚经云：长者须达共舍利弗，往图精舍，须达自手捉绳一头，舍利弗自捉一头，共经精舍。时舍利弗欣然含笑。  

须达问言尊者何笑？答言：汝始於此经地六合天中，宫殿已成，即借道眼，悉见六天严净宫殿。云云复更徙绳时，舍利弗惨然忧色，即问尊者何故忧色？答言：汝今见此地中蚁子耶？对曰：已见。舍利弗言：汝於过去毗婆尸佛，亦於此地。起立精舍，而此蚁子在此中生，乃至七佛已来，汝皆为佛起立精舍，而此蚁子亦在中生，至今九十一劫，受一种身，不得解脱。生死长远，唯福为要，不可不种。  

《雅》云：有足谓之虫，无足谓之豸，二足而羽谓之禽，四足而毛谓之兽。虫鱼鸟兽，种类何穷。山水空陆，境界无际，循环荏如枕苒，音染，展转也。逐物狂愚。一念如明，万类俱息，宜照本性，勿起异意也。  

【`禅林类聚`】  

飞走门云：世尊一日坐次，见二人舁猪过，乃问这个是甚麽？云：佛具一切智，猪子也。不识？世尊云：也须问过。马鸣大士昔为毗舍利国王，其国有一类人如马裸露，王运神力分身为蚕，食其桑柘，自成茧壳。国中马人取茧为衣，王后复生中印度马人，感恋悲鸣，因号马鸣。  

百丈海禅师，因侍马祖行次，忽见一群野鸭飞过，祖云是甚麽？师云：野鸭子。祖云：甚处去也？师云：飞过去。祖遂把师鼻扭，师负痛失声叫“阿耶、阿耶”，祖云：又道飞过去，元来只在这里。师直得浃背汗流，因兹有省。  

南泉愿禅师，因陆旦大夫问弟子家中於一瓶内养得一鹅儿，今来长大，欲出此鹅，且不得打破瓶，亦不得损却鹅，未审，和尚有何方便？师召云：大夫陆应诺。师云出也。紫湖纵禅师，因胜光镢地，次镢地断一条蚯蚓，问云：某甲今日镢断一条蚯蚓，两头俱动，未审性命在那头？师提起镢头向蚯蚓左头打一下，右头打一下，中心空处打一下，掷却镢头便归。  

赵州谂禅师在檐前立，见燕子语师云：这燕子喃喃地招人言语。僧问未审他还甘也无？师云：依稀似曲才堪听，又被风吹别调中。长沙岑禅师，僧问蚯蚓断为两段，两头俱动，未审佛性在阿那头。师云：妄想作麽。僧云：其如动何？师云：汝岂不知，风火未散。又一大德问蚯蚓断为两段，两头俱动，佛性在阿那头？师云：动与不动，是何境界。云：言不干典，非智者所谈，只如和尚言动与不动，是何境界，出自何经？师云：灼然言不干典，非智者所谈，大德岂不见楞严。经云：当知十方无边，不动虚空，并其动摇，地水火风，均名六大，性真圆融，皆如来藏。  

仰山寂禅师一日侍沩山次，忽闻鸟鸣，沩云：伊说事却径，师云：不可向别人道。沩云：何故凭麽道。师云：为伊说太直。沩云：多少法门寂子一时推下。师云：推下事作麽生。沩山敲禅林三下。仰山因沩山喂鸦生饭，次回头见师，乃云：今日为伊大上堂一上。师云：某甲随例得闻。沩云：闻底事作麽生。师云：鸦作鸦鸣，鹊作鹊噪。沩云：你争奈声色何？师云：和尚适来道甚麽。沩云：我只道为伊大上堂一上。师云：为甚麽唤作声色。沩云：虽然如此，验过也无妨。师云：大事因缘作麽生验。沩山竖起拳。师云：终是指东划西。沩云：子适来问甚麽？师云：问和尚大事因缘。沩云：为甚麽唤作指东划西？师云：为著声色。故某甲所以问过。沩云：并未晓了此事。师云：如何得晓了此事？沩云：寂子声色，老僧东西。师云：一月千江体不分水。沩云：应须与麽始得。师云：如金与金，终无异色，岂有异名。沩云：作麽生是无异名底道理。师云：饼盘钗钏券盂盆。沩云：寂子说禅如狮子吼，惊散狐狼野干之属。  

黄蘖运禅师，因有六人新到，五人作礼，中一人提起坐具，作一圆相，师云：我闻有一只猎犬甚恶。僧云：寻羚羊声来。师云：羚羊无声，到汝寻。僧云：寻羚羊迹来。师云：羚羊无迹到汝寻。云：寻羚羊踪来。师云：羚羊无踪到汝寻。云：与麽则死羚羊也。师便休，至明日升堂云：昨日来寻羚羊僧出来。僧便出。师云：昨日公案未了。老僧休去，你作麽生？僧无语。师云：将谓是本色衲子，元来只是义学沙门，以柱杖打出。  

洞山价禅师，因洗钵次，见两鸟争虾蟆。有僧便问这个因什么到什么地？师云：只为黎。投子同禅师，僧问金鸡未鸣时如何？师云：无这个音响。云：鸣后如何？师云：各自知时。  

大隋真禅师，僧问金鸡未啼时如何？师云：失却威音。王云：正当啼时如何？师乃笑。又僧问金雁附书为什么不露翼？师云不通虚信。睦州踪禅师，僧问如何是鹞子？  

师云：这死雀儿。云：如何是鹞子之机？师云：昨日有师僧趁出去，你今日又来这里。云：过在什么处？云：敕贬朝官。雪峰问灵云，古人道：前三三，后三三，意旨如何？云云：水中鱼，山上鸟。师云：意作麽生。云：高可射兮，深可钓。  

云居膺禅师戋刂草次，偶戋刂杀蚯蚓。洞山指问这个耳渐：师云：他不死。洞云：二祖往邺都，又作麽生？师不对。住后僧问和尚在洞山戋刂蚯蚓，洞山问师岂不是无语？师云：当时有语，只是无人听。  

洛浦安禅师，僧问一毫吞尽巨海，於中更复何言？师云：家有白泽之图，必无如是之怪。洛浦僧问法身无为，不堕诸数是不？师云：惜取眉毛好。云：如何免得斯咎？师云：泥龟任你千年，终不解随云鹤。云：任是孙膑也遭贬剥。师云：无鼻孔牛，有甚御处。僧以手托地作牛吼。师云：这畜生。僧便喝。师云：掩尾露身，终非好手。洛浦僧问二王当筵，龙蛇未辩，救难之心，谁人最切？师云：踏破鸿门者。僧云：谁知今古，不觉已虚随。师云：只贪香饵，身滞网罗。僧云：饶师古镜当轩，犹被野狐精魅。师云：山僧今日大战无功，僧作虎声。师打一棒，僧随棒便倒。师云：棒下死汉，有甚麽限。僧拂袖便出。师云：猎狗不向床下死。  

卧龙禅师。僧问十二时中如何用心？师云胡狲吃毛虫。虎溪庵主僧问和尚何处人事？师云：陇西人。云：承闻陇西有鹦鹉，还实也无？师云：是云和尚，莫不是也无。师便作鹦鹉声。僧云：好个鹦鹉。师便棒之。延庆端禅师，有人问蚯蚓斩为两段，两头俱动。佛性在阿那头。师展两手。  

玄沙备禅师。因参次闻燕子声乃云：深谈实相，善说法要，但下座。寻后有僧请益云：某甲不会。师云：去无人信汝。  

长庆棱禅师，僧问羚羊未挂角时如何？师云：草里汉。云：挂角后如何？师云：乱叫唤。云：毕竟如何？师云：驴事未了马事到来。保福展禅师。僧问：雪峰平生有何言句，得似羚羊挂角时？师云：我不可作雪峰弟子不得。  

韶山普禅师。僧问：如何是一切相？师云：鸟飞霄汉白，山远色深青。云：恁麽则一切相去也。师云：情知你乱会。南院禅师。僧问：大用不逢人时如何？师云：鸡鹅舞道引入千峰。又僧问：疋马单枪时如何？师云：待我上山斫棒。  

阝令珏禅师。僧问：学人不负师机，还免披毛戴角也无？师云：黎也可畏，对面不相识。云：恁麽即吞尽百川水，方明一点心。师云：虽脱毛衣犹披鳞甲。云：好来和尚具大慈悲。师云：尽力道也出老僧格不得。瑞岩彦禅师。一日有村媪来作礼。师云：汝疾归去，救取数千物命。媪忽忙至舍，乃见儿妇提竹器，拾田螺归，媪接取放诸水滨。  

归宗权禅师。僧问：金鸡未鸣时如何？师云：失却威音王。云：鸣后如何？师云三界平沉。云门偃禅师云：南来北往，飞禽走兽，为甚麽却有异自代？云：辩却多少人。又一日因蚊子叫，问僧蚊子吞却祖师也。僧云：非蚊子吞祖师，祖师亦吞蚊子。师不肯，乃云：你问我。僧便问。师云：何怪？香林云：为渠有分。云门问僧：江西、湖南，还闻长觜鸟说禅麽？僧云：不闻。师拈拄杖云：禅。  

镜清心付禅师。僧问：一等明机双扣，为甚麽却遭违贬？师云：打水鱼头痛，惊林鸟散忙。  

金峰志禅师。有僧到来，师以手指僧，复自指云：杨广失骆驼，僧便出去。僧云：今古亦然，僧回礼拜。师云：适来事作麽生。僧云：终不错举。师云：不错举底事作麽生？僧以手指师，复自指，师云：曾见先师来么？僧云：向什么处见。师云：吃粥吃饭处见。僧绕禅床一匝，师闭却方丈门。明招谦禅师问僧：侧飞鹞子眼落在甚处？僧展手云：还解变得麽。师云：放子三十棒。僧云：话在和尚。师乃集众，勘辩。僧无语。师乃打。  

安察禅师云：喜鹊鸣寒桧，心印是渠传。时有僧云：何别？师云：众中有人在。僧云：同安门下，道绝人荒。师云：胡人饮乳，返怪良医。僧云休休。师云：老鹤入枯池，不见鱼踪迹。  

罗汉琛禅师问僧甚处来？云：秦州来。师云：将得甚么物来？云：不将得物来。师云：汝为甚麽对众谩语？其僧无语。师却问云：秦州岂不是出鹦鹉？僧云：鹦鹉出在陇西。师云：也不较多。  

泐潭兴禅师。僧问：如何是曹溪门下客？师云：南来燕。云：学人不会。师云：养羽侯秋风。投子温禅师与僧游山次。僧见蝉壳遂问：壳在这里，蝉向甚麽处去？师拈蝉壳就其耳畔摇三五下，作蝉鸣声，其僧有省。或作同禅师。  

洞山初禅师。僧问：如何是笼中鸟？师云：在笼中多少时。僧云：只为笼中鸟。师云：却飞去。玄觉道师闻鸠子鸣，乃问僧是甚麽声？云：鹁鸠声。师云：欲得不招无闲业，莫谤如来正法轮。投子青禅师云：若轮此事，如鸾凤冲霄，不留其迹。羚羊挂角，那觅其踪。金龙不守於寒潭，玉兔岂栖於蟾影。其或主宾若立，须威音，路外摇头，问答言。陈乃玄路，傍提为唱，若能如是，犹在半途，更若凝眸，不劳相见。石门聪禅师。僧问：云隐凤凰时如何？师云：山深无觅处，鸦鸟每相过。  

石门彻禅师。僧问：金凤透白云时如何？师云：海州圆月现，赫赤满天涯。  

德山密禅师。僧问：羚羊未挂角时如何？师云：猎屎狗。云：挂角后如何？师云：猎屎狗。  

谷山禅师。僧问：羚羊未挂角时如何？师云：你向甚麽处觅。云：挂角后如何？师云走。神鼎讠土西禅师。僧问：疋马单枪时如何？师云：神鼎打退鼓。云毕竟如何？师云：想你不是这手脚。神鼎垂语云：第一单枪甲马，第二甲马单枪，第三撒星排阵，第四衣锦还乡。时有僧问：如何是单枪甲马？师云：不是金牙作，争能射尉迟。云：如何是甲马单枪？师云：金镞马前落，娄樊丧胆魂。云：如何是撒星排阵？师云：阵云横海上，未辩圣明君。云：如何是衣锦还乡？师云：四海无消息，回奉圣明君。  

姜山方禅师。僧问：如何是一尘入正受？师云：蛇衔老鼠尾。云：如何是诸尘三昧起？师云：鳖咬钓鱼竿。云：恁麽则东西不辩，南北不分去也？师云：堂前一碗夜明灯，帘外数茎清瘦竹。云居舜禅师。僧问：承师有言不谈玄，不说妙，去此二途，如何指示？师云：虾蟆赶鹞子。云：全因此问。师云：老鼠弄猴狲。天衣怀禅师示众云：雁过长空，影沉寒水，雁无遗踪之意，水无沉影之心。若能如是，方解向异类中行，不用续凫截鹤，夷岳盈壑。放行也百丑千拙，收来也挛挛拳拳。用之则敢与君王斗富，不用都来不直半分钱。参。  

九峰韶禅师，僧问：羚羊未挂角时如何？师云：雄唤雌鸣。云：挂角后如何？师云：一文两个。云：此莫是和尚见处也无？师云：不用礼拜。西余端禅师。僧问：羚羊未挂角时如何？师云：怕。云：既是善知识，因何却怕？师云：山僧不曾见恁麽差异畜生。道吾真禅师在慈明会中，一日提螺蛳一篮，绕院云：卖螺蛳，令众下语，皆不契。有一老宿揭帘，见以目顾视师，放身便卧。师放篮子便行。正堂辩禅师。室中问僧：蚯蚓为甚麽化为百合？乃自颂云：住山身已老，世事任乖张。年来无侍者，客到自烧香。正堂云：小麦为甚麽化为蝴蝶？乃自颂云：春水满幽涧，江风吹断云。年年那时节，忆著别离人。  

施食飞走  

【`稽古略`】  

元和八年，法师智言巩，悟解绝伦，然寡徒侣，偶有耆宿阅言巩著述。乃曰：汝识至高。颇烦佛意。今寡徒众，盖缺人缘耳。佛犹不能度无缘，况初心者乎？可辩食布施飞走。却后二十年，当自有众。言巩如其教，烦米散郊外，感乌大集抟饭。言巩祝曰：食吾饭者，愿为法侣。后二十年言巩往邺城开讲，坐下有众千馀人，皆年少比丘。  

百兽皆走  

【`春秋后语`】  

楚昭王曰：北方之民，畏昭奚恤何如？江乙对曰：虎得狐，狐曰：无啖我，天帝令我长百兽，子随我后，百兽见我，能无走乎？虎随狐而行，百兽皆走。虎不知兽畏己，反以为畏狐也。北方非畏昭奚恤，实畏王之甲兵。  

异鸡反走  

【`庄子`】  

《达生篇》：纪氵省子为宣王养斗鸡。十日问可斗乎？曰：未也，犹虚矫而恃气。十日又问曰：几矣，有鸣者，已无变矣，望之似木鸡矣，其德全矣，异鸡无敢应者反走矣。  

实而走  

【`淮南鸿烈解`】  

《原道训》：鸟排虚而飞，兽实而走。注：，足也。实，地也。  

兽不及走  

【`文选`】  

枚叔《七发》：鸟不及飞，鱼不及辶回，兽不及走。  

飞上走下  

【`席上腐谈`】  

邵康节曰：动物自首生，植物自根生，自首生命在首，自根生命在根。又曰：飞者栖木食木，鹰之毛犹木也。走者栖草食草，虎豹之毛犹草也。飞之类喜风，而敏於飞上。走之类喜土而利於走下。在水者不瞑，在风在地者瞑。走之类，上睫接下，飞之类，下睫接上，类使之然也。水类出水则死，风类入水则死。然有出入之类者，龟蟹鹅凫之类是也。  

天飞陆走  

【`宋曾巩论通`】  

夫翼而天飞，足而陆走，喙而鸣，且其形类多矣。  

山鹿骇走  

【`唐陆龟蒙笠泽丛书`】  

甫里先生，不知何许人也。或寒暑得中，体无事时乘小舟，设蓬席，赍一册书，茶炉笔床钓具，木瞿船榔而已所诣小不会意，径还不留，虽水禽决起，山鹿骇走之不若也。  

山象奔走  

【`高僧传`】  

宋昙无竭赍观音受记经梵文至舍卫国，野逢山象一群，无竭称名归命，即有狮子从林中出。象俱各惊惶奔走。  

能走者夺翼  

【`颜氏家训`】  

能走者夺其翼。  

蛟蛇走  

【`宋苏东坡集`】  

《石鼓歌》：旧闻石鼓今见之，文字律蛟蛇走。  

蛟蟠虺走  

【`王恽秋涧集`】  

《未央瓦砚赋》：投我天砚，形园色黑幼，文章律，蛟蟠虺走。东走千里以然。曰：其母居伊水之上，孕梦神告曰：臼出水而东走千里，邑尽为水，身化为空桑，故命之曰伊水。  

无足而走  

【`钱神论`】  

钱无足而走。  

永乐大典  

## 卷之一万三千七十四

一送洞  

清苓洞  

【`舆地纪胜`】  

清苓洞，在徽州府婺源县西八十里，南北门相通，中有物象如灵岩。  

青萝洞  

【`郡县志`】  

青萝洞，在四川顺庆府，蓬州良山县。  

【`星源志`】  

《青萝洞记》：余握婺源印，八百五十日，氵公檄之符溪里，里儒张君火召，袖诗来访于临河院，且言距院十里有青萝洞。唐元和中，王维马知识，题墨尚炳然于岩壁间，鄙心素乐静虚，闻其言，若有以引其思者，因凭轼东首而游焉。洞之顶上覆以巨石，其高数仞，纵广如亡，窍窦险隘，初若不可入，秉烛扬炬，左杖右策，未十步间，难阻即平，其中宏廓，巾并巾蒙周密，物象森列，天巧所运，颀然逾丈，端立不倚，曰石天尊。圆顶数十，骈罗前后，曰行道岩。撑突腾奋，类涌涛堆雪之状，曰潮来峰。纹理纟丽联，色若绘绣，曰花靴。石乳漏坚凝玉，立对峙者，石天柱也。阡畦间错砂颗采粲者，石芝田也。石锺仅余寻丈，以物挝叩，则声实似之。石天井者，突峻而深黑，投之以块，徐闻水声，非可以工力穷也。瑰怪丛夥，未易弹述饱观周览，使人有飘飘物外之兴。已而欢曰：三山在万里风涛之外，弃父母掷形骸，卒甘于蛟螭鲸鲵之舌者多矣，若兹洞也。介夫小麓之隈，平壤之畔，世鲜有知者。自元和迨今仅三百年，阅其题墨获游者不过数四，岂天地秘厥灵迹，不欲发露寻常之观耶。岂人日汩于么麽之物哉！不知清净之为乐耶，抑亦法守之可畏，而不克盘旋于此耶。兹三者，吾莫得而知也。姑述大概，以贻于后云。元丰五年十月既望，方氵句武记。  

烟萝洞  

【`元一统志`】  

烟萝洞，在浙江衢州府江山县南五里，景星之西。岳广可容二丈，怪石绝可畏。清献赵公扌卞留题云：怪石嵯峨热若摧，洞门不锁镇常开。亏心不合神明者，到此应须懒入来。相传烟萝子隐其间。  

【`宋谢翱发集`】  

烟萝洞。山人挂绿萝，乱后到人多。夜久积空翠，天深闻擢歌。祷龙疑井厌，看鹤值仙过。搔首愁纷白，无穷奈此何。  

鹊山单麻洞  

【`元一统志`】  

鹊山单麻洞，在广东南恩州郡邑界。  

古瀛洞  

【`潮州图经志`】  

古瀛洞，在广东潮州府凤山楼之下。叶侯观所经理，前绘列仙，后傍城叠石，汲水为流觞，左右二亭曰疑凉，延光，古桂婆娑，具载唐鲁之记。  

隔凡洞  

【`周密澄怀录`】  

共景卢云，林屋洞天，太湖龙窟也。《土民俗传》云：欲雨时，洞口出云如馈馏，四边石锋森如戈矛不可触。下皆青泥，突过若龟背不容着脚，俯伏扪索乃得进，谓之龙槛。跨槛迤逦曰隔九洞。遥见双石扉半开半阖，中屹大柱，即《包山志》所载林屋玉柱也。  

四基洞  

【`瑞阳志`】  

四基洞，在江西瑞州府新昌县千春南乡，离县一百里，去栖真寺百余步。  

高居洞  

【`金陵志`】  

高居洞，在直隶应天府句容县积金峰南，与罗姑洞并石限界之。  

妙智庵洞  

【`冯子振诗`】  

妙智庵洞，栖霞顶庵，东剜凿之余石如悬声，洞有二亭。新知妙智本虚空，待免云奄更守株，自要嵌岩光景露，庵不缘锥凿肺肠枯。若言物色教渠羡，何处藏林此洞无。聊复为君拈半笔，天成尽总难图。  

玉柱洞  

【`金陵志`】  

玉柱洞，在直隶应天府句容县华阳西洞南，中积石孔，四面仅容人行。  

石屋洞  

【`句容县志`】  

石屋洞，在直隶应天府句容县烟霞石坞。南山大仁院洞极高，状似屋，周回镌罗汉五百十六身，中间凿释迦佛诸菩萨像，直下洞极底有泉。详见大仁院。  

王屋洞  

【`洞霄宫志`】  

王屋洞，在河南怀庆府。  

【`权德舆诗`】  

稔岁在芝田，归程入洞天。白云辞上国，青鸟会群仙。自以棋消日，宁资乐驻年。相看话离合，风驭忽冷然。  

石舍门洞  

【`云南志`】  

石舍门洞，在云南曲靖府，越州。洞中广阔深邃，茂林修竹，真别一天地。昔有人尝入洞中，意行五七日，犹未能遍历其地而出。  

【`元一统志`】  

石舍门洞，在四川潼川州遂宁县大像阁下，此堂宇之壮，洞前大江汇为渊潭。  

林屋洞  

【`舆地纪胜`】  

《晏公类要》云：吴县西南一百二十里有神景宫，宫内有屋洞。洞有三门，有石鼓，石钟，又有隔凡门。唐皮日休，陆龟蒙有《林屋洞诗》。  

【`任述共记`】  

林屋洞，为左神幽虚之天，即天后真君之便阙。中有白芝紫泉，皆洞所出，乃神仙之饮饵，非常人所能得之。  

【`吴郡志`】  

皮日休《入林屋洞诗》：斋心已三日，筋骨如烟轻。腰下佩金兽，手中持火铃。幽塘四百里，中有日月精。连亘三十六，各各为玉京。自非心至诚，必被神物烹，顾余慕大道，不能惜微生。遂招放旷侣，同作幽伏行。其门才函丈，初若盘薄硎。洞气黑目失睨，苔发红争髟宁髟，试足值坎舀穴，低头避峥嵘。攀缘不知倦，怪异焉敢惊。匍匐一百步，稍稍策可横。忽然白蝙蝠，来扑松烛明。人语散氵项洞，石响高玲玎。脚底龙蛇气，头上波浪声。有时若服匿，逼仄如见崩。俄尔造平澹，豁然逢光晶。金堂似铸出，玉座如琢成。前有方丈沼，凝碧融人清。云浆湛不动，艹露涵而馨，漱之恐减弄，勺之必延龄。愁为三官责，不敢携一瓮。昔云夏后氏，于此藏真经。刻之以紫琳，秘之以丹琼。期之以万祀，守之以百灵。焉得彼丈人，窃之不加刑。石箦以一出，左神俄不启。禹书既云得，吴国由是倾。藓逢才半尺，中有怪物腥。欲去既，将回又伶亻号。却遵旧时道，半日出杳冥。履泥去声惹石髓，衣湿沾云英。说乏仙骨，青文无绛名。虽然入阴宫，不得朝上清。对彼神仙窟，自厌浊俗形。却憎造物者，遣我骑文星。  

【`唐陆龟蒙诗`】  

《入林屋洞》：知名十小天，林屋当第九。人间三十六洞天，知名者十耳。  

余二十六天，出九微志未行于世。题之为左神，理之以天后。林屋洞，为左神幽虚之天，即天后真君之便阙。魁堆辟邪辈，在右专备守。自非方瞳人，不敢窥洞口。唯君好奇士，复啸忘情友。致伞在风林，低冠入云窦。中深剧苔井，傍坎才药臼。石角忽支颐，藤根时束肘。初为大幽怖，渐见微明诱。屹若造灵封，森如达仙薮。尝闻白芝秀，状与琅花偶。又坐紫泉光，甘如酌天酒。白芝紫泉皆此洞所出，乃神仙之饮饵。非常人所能得。何人能挹嚼，饵以代浆糗。却笑探五符，徒劳步双斗。真君不可见，焚与空迟久。眷恋玉碣文，行行但回首。  

【`宋范石湖大全集`】  

林屋洞，仙经一名左神幽墟洞天，正洞门在观中出，观左门又有二门，一名“雨洞”，一名“洞”。击水抟风浪雪翻，烟消日出见仙村，旧知浮玉北堂路，今到幽墟三洞门。石燕翻飞遮炬火，金龙深阻护嵌根。宝钟灵鼓何须扣，庭柱霄疑是宵字。晨已默存。  

【`高耻堂存藁集`】  

《题林屋洞天》：将返鸱夷棹，聊观古观洞天。苍崖怀谷口，圆峤结湖。大药渐无质，还丹莫浪传。具区如弱水，重判定何年。  

【`陈舜俞集`】  

《林屋洞》：洞天三十六，第九曰林屋。神仙固难名，环怪存记录。旷岁怀寻赏，兹辰幸临日属。驰神在真游，岂复惴深谷。解革蔑纳芒履，燃松命先烛。初行已伛偻，渐入但匍匐。顾瞻避冲磕，泞淖没手足。如此百余步、始可立寓目。或垂若钟，或植若旌纛。有如案而平，有类几而曲。镌刻非人工，晶莹粲黄玉。遥知敫穴穴外，定有金庭录。凡肌不可往，叩击安敢黩。鸾凤无消息，但见白蝙蝠。却还望微明，既出犹喘促，沾衣怜石髓，孰悔泥涂辱，庶几达微慕，养生相吾福。  

石室洞  

【`元一统志`】  

石室洞，在广东潮州府梅州，距州城北一百里，名曰应山洞，在摧锋驻札寨之旁，穴窦深二十丈许，中有石鼓，石柱、石天，忽穴之属，又有小溪潺潺。  

【`临安志`】  

石室洞，在浙江杭州府余杭县大涤山中峰之前，有岩窦石梁，洞外泉脉垂溜，注于石梁之下，洞初未显，吴从竹从均解化于宣城，指门人藏书剑于此，寻访果得之，又按景行录云：西麓有岩扉石座，自然成备，盖不止乎书剑，亦天师藏真在焉，按石精金光经，言曲晨飞精藏景录，神剑解之道。凡踅过太阴紫胞炼度，皆四百年，其藏必发，盖数足运会真灵，自有以发之耳。今天师石室之藏，岩扉呀煦，益验此经之说，山腰有石洼樽洞，有石茶灶，皆仙家遗迹，隐士陆凝之永仲，尝筑室于是，号石室先生云。  

【`洞霄宫志`】  

石室洞，在杭州府大涤山，一名东玲珑，在大涤山中峰前，白鹿山下，洞中三穴若品字，透见天日，门有石梁横界，泉脉涓涓，注石梁下，引而潴之可供十余人，居者赖之，相传郭真君登山采药，尝濯于此，名洗药泉。郡志云：吴天师筠修炼之所，天师既尸解于宣城，指令门人藏书剑于此洞，在石室故以名之。又景行录载天师云：当仙神于天柱石室，盖太上俾我炼蜕之处，故卜其西麓果有石坐，岩扉，自然成备，如是则不惟书剑，亦天师藏真焉。按石精金光经言，曲晨飞精藏景录神剑解之道，凡暂过太阴紫胞炼，度皆四百年所藏必发，盖数足运会，其灵自有以发之耳。旧志谓天师石室之藏岩扉呀启信也。山腰有石洼樽，石茶灶皆仙家遗迹，往年有叶道人居之，一日见巨蛇自山顶下，其首坠地，声如陨石，身作漆黑色，目广若杯倒悬山椒，引首入洞饮水，良久复上，数日又来。熟于篱间窥之，似觉为人所见，其去差速是夜遍山作风雨声，疑为发洪而晦冥，不敢出户，达旦乃止，视天宇澄灵，亦无所谓水，岂神蛇为是邪，自是不复来。  

【`钱塘韦骧集`】  

《石室洞》：天王峰南石室洞，怪特不与寻常同，石门岩天所鉴，门内夷旷驱车通。偃然灵穴邃且广，步履出没忘西东。其间异状多所类，悬乳往往成鼓钟。龟头俯视露岩腹，寿与岁月应无穷。团团一窍透千尺，天使日月光来容。洞前佛氏殿阁峻，相直气象增其雄。我为俗吏虽，所至安肯遣幽踪。金华灵岩著于婺，每越疆境为游从。尝恨昔年之富川，便道不得寻龟峰。尘怀不惬十余载，每见图尽加忡忡。去春来此路复过，蓝举幕触烟霭重。纵观虽未书吾兴，聊塞所欲平饥空。到官萍邑已逾岁，坐拥民事劳颛蒙。滞祛敝革固用日，佳趣不暇先牢笼。尔来公余得兹洞，疏爽为我开情。金华龟峰虽未及，此地有此为难逢。谩拈秃笔写白石，但记姓字于其中。却登净宇积独宿，蒲牢压旦还撞舂。归鞭遽去有余约，后会结客临春风。  

【`洞霄诗集`】  

《叶林石室洞诗》：低垂石室洞，杖履易跻攀。有路穿云窟，无门对月关。谁骑仙鹿去，我关国蜗。若使今犹昨，清霄闻环。  

【`洞天留题集`】  

《吴衍石室洞诗》：岩窦谷含谷牙驾石梁，嵩山书剑百年藏。云仍欲访遣踪迹，泉溜涓涓古木苍。  

三室洞  

【`元一统志`】  

三室洞，在湖广长沙府体陵县，去王仙登直观三里，故老云：王乔炼丹之所。山皆石壁，下有三室，洞中有丹灶石床，石案，惟白云洞微明，极处有小溪限隔不可渡，莫穷水之来去。  

石廊洞  

【`安福志`】  

石郎洞，在吉安府安福县，西一百三十里。洞门广丈余，涧水从中出，冬夏不竭，溉田数百顷。乡人秉炬而入，初若路绝，稍前数步则平坦空旷，可容千人。如是数处，其间多白石，颜色莹皎，有石钟，石鼓，石栊，石椎，石床，石莲花，形状诡异。又深入一二里，有岩窦直通岭背，好事者多游焉。  

【`永新志`】  

石廊洞，在江西吉安府永新县之西亭乡，洞门函丈，涧水中出可溉田数百亩。  

【`刘龙云先生集`】  

《石廊洞诗》：君不见，仙家三十六洞天，西南太半盘苍巅。此外元阳擅崭绝，况有石廊人喜传。碧莲参差隅地涌，徒倚危梯飞虫带虫东。阴阳洞户半空开，一缕联凹愁寄踵。万钧崔嵬桂石，吁可怪兮若飞动。天然湫面寻丈间，寒掬初悭媪神捧。紫崖蒙茸瑶草秀，悬泉涓涓挹天酒。淑灵岂即乾坤私，窟宅宛是神仙旧。飞乌点影阳光回，游子履深惊殷雷。九夏三冬自回斡，雨寒燠争喧。神物奄有似无谓，突兀古庙当岩隈。鼠生鼯啸舞助怪变，落日愁绝松风哀。瞰临一方殆天意，累露之危此其是。仙乎仙乎胡不归，忍使秋磷泣阴鬼。  

石壁洞  

【`处州府志`】  

石壁洞，在浙江处州府青田县西北六十八里，抵永嘉县南溪中有三石室，初入一室，广可容数十人，内跨石梁，自梁下伛偻而入，两室最后一室有石乳泉。  

石柱洞  

【`处州府志`】  

石柱洞，在浙江处州府青田县西北六十里，有石乳水。  

石钟楼洞  

【`处州府志`】  

石钟楼洞，在浙江处州府青田县，石门东南一十余里，高在崖顶，仰望巍然，状如寺观钟楼，中有石如钟形，乳泉氵公坠如疏雨。下有石梁，掣其声如钟。  

石墙洞  

【`处州府志`】  

石墙洞，在浙江处州府青田县，石门西南二十余里，高崖屹立如墙，因名。中有三潭神龙所居，上潭心有石名龙眼。次潭有石柱，高二十余丈，傍有石梁三十余丈，横跨俨如门形，名为石门楼。  

门洞  

【`元一统志`】  

门洞在四川夔州府北一十里，溪心有数十巨石参差排列如门限。  

石门洞  

【`吉安府志`】  

石门洞，在江西吉安府。洞有二，一在永丰县南一百六十里，高六十余丈，广二十里，一在县南一百八十里小溪中，长二丈，高三丈，石崖峭立，舟行其下。  

【`舆地纪胜`】  

石门洞，在直隶滁州全椒县西北三十里，储家山之窳，洞深数丈许。  

【`夷陵州志`】  

湖广荆州府夷陵州宜都县西五十里，其地名白沙，有洞名石门。其穴深邃幽暗，乡民旱祈祷执火进去一里许，内复窄有水潭，深不可测，用小瓶汲水，曾有应焉。又一在州之西三十里，其山岩如盖，内有一穴，仅容一人。凡遇旱乡人于此祷雨，曾有感，遂于门外立龙祠焉。  

【`保宁府志`】  

石门洞，在四川保宁府难江废县三十里。在山腹，每日出相射，光明秀伟疑其为神仙窟宅。  

【`青田县志`】  

石门洞，在浙江处州府青田县，西七十五里，两峰壁立，高数十丈，相对如门，因以为名。洞东高岩有瀑布，自上潭直泻至天壁，凡三百余尺。自天壁飞渍至下潭，凡四百余尺。一云自山顶飞落三百余丈，恐未必然。今据窦衡《瀑布记》，上有轩辕丘，按《永嘉记?石门洞》周回四十里，青牛道士居之。谢灵运《名山志》曰：石门山两岳间微有门形，故以为称瀑布飞泻，丹翠交耀。又云：石门逆水上入两山口，两边石壁，右边石岩下临涧水，灵运为永嘉太守，腊屐来游，初开此洞。唐李白《赠魏万诗》云：岩开谢康乐，即其地也。有《登石门最高顶诗》。又石门新营所住，四面高山回溪石濑。《茂林修竹诗》，又《石门岳上宿诗》共三首。梁丘希范、唐丘丹、裴士淹、郭密之，皆有诗石刻今存。剌史李季真作《石门山记》，及李阳冰篆石已断裂，唐末洞废不修。宋皇佑元年，郡守李尧俞新之。嘉佑中，县令朱失其名作石门亭，王安石为之记，绍圣三年，郡守刘泾又新之，作文以纪。《米芾书》。昌有亭曰喷雪。嘉定元年，赵守希明更名飞雪。绍定间，郡人何宗姚重建，又更名曰自雨。大德二年，路总管李希谢一名朵儿赤。建石亭，处书其扁曰：“银河万古。”一名城门山，按谢灵运《游山记》，城门山两岩间，如门形，瀑布飞洒，值风散而为雨，遇日化而为青虹，城门即石门也。又《道书》载青田玄鹤洞天即此也。  

【`唐武元衡诗`】  

元和癸已岁，余领蜀之七年，奉诏征还。二月二十八日，清明途经百牢关因题石门洞：昔佩兵符去，今持相印还。天光临井络，春物度巴山。乌道青冥外，风泉洞壑间。何惭班定还，辛苦玉门关。  

【`岁时杂咏`】  

《赵宗儒和黄门相公诏还题石门洞》：益部恩辉降，同荣汉相还。韶芳满归路，轻骑出重关。望日朝天阙，披云过蜀山。更题风雅韵，未绝翠岩间。《郑余庆和黄门相公诏还题石门洞》：紫氛随马处，黄阁驻车情，嵌壑惊山势，淋滩恋水声。地分蜀限，关志百牢名。琬琰攀酬郢，微言鼎饪情。  

【`洞霄宫志`】  

刘泾《石门洞文》：宋景平中，谢灵守永嘉，蜡屐得石门洞，作诗遂为东吴第一用事。梁天监中，中书侍郎丘希范，唐大历中，侍御史丘丹，刺御史丘丹，剌史裴士淹皆继作。唐末丧乱，洞废不修。宋景佑元年蜀人李尧俞守郡初复古，俄废垂五十年。绍圣三年，蜀人刘泾守郡又新之。洞去人还，溪山太阴，松竹草昧，瀑泉自雨不见秋色，中有爽气，仙鬼吝以为家，恶闻涕唾声，以人迹不至称庆，而樵渔私以生养。有客舟过，欲荣杖往，车取相罔而迷曰：可去，虎豹出矣。寿人杜颖佐郡行县，望洞天郁罗，泉流号呼，疾持斧伐蒙密处，至泉四顾太息，写其状归以示余，曰：妙物乃如此。仙都三岩，非人间世也。饬绍实行其事，既而告成。茶烟犬吠，伐鼓咚咚，于是知有官宰，仙鬼失气，樵渔动色，以一指心力，而回精神于久病既醉之余。余虽未目击，而梦寐天道真奇观哉！余官满日，可数其后废头未可知，使不幸废。又五十年必有好事君子加于前一等，与洞为林泉主人，因人记以祝仙鬼。樵渔曰：勿复期永废，可且同乐否也。  

谢灵运《登最高顶》：晨荣寻绝壁，夕息在山。疏峰杭高馆，对岭临回溪。长林罗户牖，积石拥阶基。运岩觉路塞，密竹使径迷。来人忘新术，去子感故蹊。活活石流驶，口敫口敫夜猿啼。沈溟岂别理，守道自不携。心契九秋干，目玩三春荑。居常以待终，处顺故安排。惜无同怀客，共登青云梯。《新营所住》：跻险筑幽居，披云卧石门。苔滑谁能步，葛弱岂可扪。袅袅秋风过，萋萋春草繁。美人游不还，佳期何由敦。芳尘凝瑶席，清醑满金樽。洞庭空波澜，桂枝徒攀翻。结念属霄汉，孤景莫与谖。俯濯石上潭，仰看涤上猿。早闻夕飚急，晚见朝日暾。崖倾光难留，林深响易奔。感往处有复，理来情无存。庶待秉日车，得以慰营魂，匪为众人说，冀与知者论。《夜坐岩上》：朝搴苑中门东，畏彼霜下歇。暝还云际宿，弄此石上月。鸟呜识长凄，木落知风发。异音同致听，殊响俱清越。妙物莫为想，芳醑谁与伐。美人竟不来，阳阿徒发。《泉上石室》：清旦索幽异，放舟越垌郊。每山每山兰渚急，藐藐高。石室贯林陬，飞泉发山椒。虚沈迳千载，峥嵘非一朝。乡村绝闻见，樵苏恨风霄。微我无邃览，总羡升乔。虚域久韬隐，始兴心赏交。合欢不容言，摘芩弄寒条。丘希范：神功不可限，未见常疑无。扪天倒明玉，蔽地泻隋珠。袭耸犹马奔，熟视如虹趋。丹壁似纟肃被，翠磴类罗襦。前瞻真刻峭，旁观复纡，斑驳生虎纹，参差出龙须。金登艹照石洞，木兰润仙衢。琴君入钓鲤，叶令去飞凫。客心胜奔电，为此总踟蹰。依依明月道，望望白云隅。风寒方负载，筑室请子居。丘丹：溪上望悬泉，耿耿云中见。披礻秦上岩岫，峭壁正东面。千仞泻联珠，一潭喷飞霰。嵯氵从满山响，坐觉炎氛变。照日类虹霓，从风似绡练。灵奇即天造，惜处穷海甸。吾祖昔登临，谢公亦游衍。王程惧淹泊，峦回树葱。此来共贱役，探讨愧前彦。永欲洗尘缨，终当惬此愿。李白：缙云川谷难，石门最可观。瀑布挂北斗，莫穷此水端。喷壁洒至素雪，空涝生昼寒。却寻恶溪去，宁惧恶溪恶。咆哮七十滩，水石相喷薄。路创李北海，岩开谢康乐。松风和猿声，搜素运洞壑。郭密之：绝境经耳目，未当旷跻登。一窥石门险，载涤心神忄曹。洞壑门必金涧，倚崖磐石楞。阴云下幕幕，秀岭上层层。千丈瀑流塞，半溪风雨恒。兴余志每惬，心还道自弘。秉轺广储待，祗命愧才能。辍棹周气象，扪条历骞崩。忽如生羽翼，恍若将超腾。谢客今已矣，我来谁与朋。裴士淹：溪竹乱花鸟，是月春将暮。登栈过崖畔，空间瞻瀑布。千龄无断绝，百尺恒奔注。高岩迸似珠，半壁洒如雾。澹滟水澄岳，依倾石回护。药房森自闲，苔径谁遇。天翠落深沼，云华生轻树。班输难效功，严马何能喻。胜迹盖为寡，斯游诚可屡。谢公镌旧词，安得寝章句。方干：奔倾漱石亦喷苔，此是便随元化来。长片挂岩轻似练，还声离洞咽于雷。气含松桂千枝润，势盖云一道开。直是银河分派落，兼闻醉滴溅天台。陆游：昔读康乐诗，梦到石门山。中有醉道士，倒落其冠。来游一一是，嵌岩如屋宽。喷薄三百尺，万珠落珊珊。峭壁天削成，磐石容投竿。摩挲苍藓字，喟发千载叹。老洪梦中旧，两脸依然丹。语我君小留，山瓢勿嫌酸。涧果皿时有，收拾苦不难。旋炊胡麻饭，荐以枸杞。手摘石上茶，风炉煮甘寒。扰扰尘土中，未易得此欢。濯足山下潭，戏惊蛟龙蟠。醉面索吹醒，坐待风雷翻。《刘泾诗二首》：密竹流泉不居热，洞门深沉风雨歇。况出清明快活天，醉弄江南谢家月。未逢仙手破天荒，我得披云第一章。它日爱奇思谢客，却须因事忆刘郎。叶适：好溪泻百壑，南北倾万峰。山几埠俗阜，映岸羞为容。石门忽秀出，老干荫氵亭洪。舍舟从口入，便已离尘中。众芳拱窟宅，环冈列奇。藤萝异态度，尺寸疑施功。锦茵翠织成，照耀无春冬。水竹千丈高，喷薄不可穷。更有洗头盘，深雾常弥封。昔年谢康乐，筑居待其终。继作者丘裴，语言亦称雄。依然百世后，未忝骚人风。栖栖三羽衣，日晏斋厨空。云子歇过浆，暂洗氛埃胸。自叹苦淹留，寂寞未易供。叹我老无用，亻妾山允成翁。结庐会昌侧，势落鱼暇丛。种竹似束苇，栽松如断蓬。小儿饩盘于，何时至周公。会当同此住，代输助之舂。王孝严：天下洞天三十六，玄鹤洞天一仙谷。两山对峙一如门，深崖百丈垂飞瀑。青牛往矣不复见，白云空锁故山麓。奇哉胜地得人胜，至今俗客来忘俗。向来我实劳梦想，一旦发登临快心目。寻师访道语未罢，扶藜上朝玄水渌。九天云绽漏鲜雨雨，一沼波翻溅琼玉。亭高喷雪逼人寒，地冷风霜满空敕艹。老龙底事不知倦，龙泽千年无断续。必是分潢天上来，便欲穷源驾黄鹄。康乐曾登最高处，谪仙几向岩前宿。壁间禅压已有诗，想见思泉倾万斛。安得前人不道句，更与义仙醉时读。千峰如峡苍波束，二十四滩犹箭速。转头溪风一棹寒，但效双枭到山曲。黄宙艹：石门崔嵬摩云端，我欲扣之不可攀。上有苍松下乔木，更著清泉通其间。浅流并岸车可入，高峰环峙如拱揖。藤崖苔石出怪奇，道家楼观岿然立。火云赫奕飞长空，岚烟散尽天无风。仆夫无汗气忄甬喘，我亦内热盈胸中。行行直向山中处，卧壑藤槎若无路。乌声唤发毛骨清，一道银河忽然注。心融目恍疑登仙，应有蛇龙潜深处。何当为我扌卷此泉，大作霖雨旱田。秋桂：海霞堆里一蓬莱，满院桃花间绿苔。泉水还从天外落，石门高立日边开。一声犬吠白云起，几处龙吟山雨来。料得游人归去后，空山月落老猿哀。鲜于枢：方外还知圣道尊，洞天福地许平分。瀑泉自作泮池水，石壁天开阙里门。弦诵行看移旧俗，污山真解助斯文。高情谁似刘夫子，不把赢金累子孙。任极：一氵瓜源泉来混混，直从绝顶彻清溪。平分翠山献悬珠箔，倒泻银河立玉梯。长似雷声撼风雨，忽随日影见虹霓，天然万态难描写，多少诗人费品题。陈新之：竭来访鹤行青田，石门崔嵬古洞天。中有百尺之飞泉，抛珠喷玉舞蛟涎。晦明风雨千万态，分合变化如云烟。威凤回车虎鼓瑟，此地分合巢神仙。客来神仙恶涕唾，唯许猿犭穴相攀缘。驷虬乘鹭采三秀，牵车挂旗来翻翻。山灵驰烟谢逋客，绿罗花落回风颠。人间清福有如是，拟跨白鹿青崖里。业缘未断仙所鄙，诮我如何住城市。杜世学：山名行东南，以兹岩下瀑。虚空落千丈，一日建万斛。连虫儿倒悬，夭矫龙下浴。暑林雪飞分雨，晴谷雨脉雨霖。或流若贯珠，或碎若屑玉。或揭若大箔，或曳若轻。固知造物巧，无乃鬼神督。比夕大风雨，响欲折地轴。晓观势鸿洞，股掉舌本缩。顷刻或异态，朝昏有翻覆。我从尘中来，每愧颜貌俗。饮酌清溪泉，坐卧紫石屋。解衿息岩阴，散发濯潭绿。摩挲苔藓间，手泽恒可读。澹然世虑散，已觉看赏续。鼎鼎征途中，谁甘共幽独。高田井：扁舟泛喧，潦壮波流急。故人有幽期，赴彼暮春集。朝发清溪濑，夕傍芝田隰。轰霆倏已敛，山光净堪挹。石帆导之前，石门邀我入。双扉贮空谷空，叠山献互岌岌。雷推断苍壁，天汉泻琼计。白霓弄光怪，一吐不可吸。冰雹大夏寒，东南半天湿。凭观惜俄顷，变态分百十。摩挲吊幽题，溟氵蒙藓花湿。自落谢李手，空山鬼犹泣。长宿飞观顶，声飒冷相袭。形随氵顷洞开，梦蹴蜿蜒蛰。平明起下视，棱层构云级。隙地陟奇胜，孔老遂角立。刘君好事者，圣窟劳剪葺。颇间经游众，酬接不暇给。我兹胡为来，坐豢册水习。感慨念诗豪，人代不相及。持杯爱飞玉，快此千丈汲。玄鹤如可招，临风请三揖。梁载：石门洞门何崔嵬，谁从浑沌凿出来。天丁巧匠霹雳雷，嘘云为闭风为开。舟人系棹引客入，松风交迎如拱揖。谢公必屐印犹湿，尚想当年虎为惊。避鬼为清青牛，道士身入云留得。顶上霞冠遣，山君，山君怒挟白龙跨。万怪千奇生变化，如云如烟如雪下。呼吸虹光相照射，倏然玉悄间珠颗。磊磊落落光无价，天上银河无昼夜。人世不知有炎夏，刘郎去后二百年。耳孙犹爱此林泉，平分羽衣独子座。耸出章甫龙象筵，人言洞府访神仙。我来洞府参圣贤，高吟坐冲问《白鹿赋》。惊起山中玄鹤眠，鹤不眠，我自眠。梦见孔老相对双华巅，征余为赋《招隐篇》。呼取携砚分瀑悬，崖边再拜二师不敢前。难为水，难为言。  

【`宋徐恢月台玉雪集`】  

《游处州石门洞赋长句二十韵》：我闻石洞今几年，一朝来系秋风船。大船月逢肛小船远，渔舟替步幽涧泉。拖舟上上抵沙砾，更与略彳勺相黉缘。黄冠道士衣翩翩，殷勤为我临涧边。相逢一笑挽登岸，忽见珍馆罗修椽。谢公旧隐无处问，洗眼蛤看山中篇。隹哉南国典刑在，大美遣味朱丝弦。当时发兴岂神助，两峰对面挽青天。主人掉头谓不尔，尚能飞瀑千仞悬。杖节西下取微径，其境过清神凛然。初疑穷冬蕴积雪，惊飚拥下阴崖巅。又疑冰绡挂林杪，薄暮缥缈摇轻烟。蔽空乍觉微雨集，随地复作跳珠圆。谢公得尔句偏好，我今其忍相叶捐。山奇水怪世莫测，神龙定自藏九渊。龙号汝能水下土，胡为懒惰贪昼眠。自淮以北皆壤，大羊烂漫疆域。挽河莫假壮士力，夺雷走电一洗湔。我诗虽乏漫郎语，强颜犹可供磨镌。为君他日落此笔，千秋万岁令人传。  

【`桂林志`】  

会昌刺史号风流，今古虽辽迹可求。君揖众山趋洞口，我分危径下岳幽。贤侯已去题名在。假守重来废馆修。况是桂林多胜赏，更教添得石门游。《刘牧次韵经略吴及石门洞》：谏纸空箱后，高牙拂断霓。还符翠洲梦，君在谏署，赏梦得郡有翠洲之名，暇日登郡楼，望訾家洲见林壑，胜秀一符梦中来。见石门题会昌刺史元公晦之诗刻在焉。架竹生新迳，诛茅得旧蹊。阴崖走别洞，阳岭带回溪。吟桂人非隐，逢花客自迷。虚中存纳受，绝壁阻攀跻。地远饶征戍，君来鼓鼙。吏闲眼麂鹿，民乐戏凫鸟医殳。胜事时相遇，芳樽手屡携。清风与诗句，留与昔贤齐。《杜于能次韵》：桂风泛泛桂江流，南师旌牙喜访求。诗刻苍崖留篆在，云生织径称栏幽。而令入幕宾僚盛，又况褰帷政事修。更对酒樽堪醉傲，几多泉石助吟游。  

【`楼攻愧先生集`】  

《石门洞》：扁舟百里莲城回，青山中断立两崖。清都虎豹隐不见，但见阊阖排云开。峰回失喜大飞瀑，声震壑惊春雷。掀髯目极九霄外，玉虹千丈飞空来。一冬青女靳天雪，不知聚此山之隈。传闻神龙卧其上，宝藏系碎真琼瑰。胸中先自无尘埃，到此更觉心崔嵬。天风为我空翠，春水泻入骚人怀。谪仙鲁来写胜句，刘郎又为开天台。我惭笔无挽牛力，醉墨满壁谁为裁，或言龙湫更奇绝，鹰山高上深云埋。我方携节往寻访，未知比此何如哉。  

【`李洪芸庵类藁`】  

《游石门洞》：溪壑萦纡碍去舟，石门雄峭未曾游。云深飞瀑自成雨，洞辟双扉最上头。紫府丹疑有路，碧岩红树饱经秋。追怀颜谢当年兴，坐听猿吟和四愁。  

【`王十朋梅溪集`】  

《游石门洞》：雁山饱见两龙湫，洗眼新观石洞流。欲向故乡寻白鹿，先来仙隐访青牛。青牛道士隐于石门。破荒喜诵刘郎句，跻险思从谢客游。天下林泉看未足，分将身世早休休。《重游石门洞》：石洞几时辟，石门长不启。贪看一派水，三载两回经。谁把银河水，直从天半倾。好流人世去，一洗四维清。  

【`徐玑灵渊集`】  

《题石门洞》：瀑水东西冠，庐山未足论。飞不长似雨，流处不知渊。洞里龙为宅，溪边石作门。修行谢康乐，庵有故基存。  

【`赵君鼎诗`】  

《游石门洞》：不见青牛道士，空馀石洞飞泉。灵源更在直上，甘泽能旱年。  

【`石抹良辅世美集`】  

《石门洞天》：石门倚云开，白虬挂苍壁。到此欲忘言，双启玄天默。  

【`元郭昂野斋集`】  

《进石门洞》：乱石梯天彷佛平，悬麻急雨势如倾。人翻熬饼黄泥滑，马转云衢岭横。万死未尤多险且，一时终要看澄清。此回若到中原说，九坂羊肠不足评。  

【`刘仁本亦玄集`】  

《舟泊石门洞》：孤舟一夜雨，溪流涨三尺。起来推短蓬，洒然好山色。旭日弄晴晖，微云敛残迹。修眉澹欲舒，娇鬟净如拭。岩华亚高低，幽禽互喧寂。仙人石门洞，扪萝可缘陟。苍松杂疏篁，清泉漱白石。野鹤从何来，长鸣韵嘹呖，是时秋气中，天宇湛虚碧。吾徒诗眼明，从者行亦适。凉月忽在林，客衣风露袭。篙人苦相催，前滩起鸿束力鸟。  

三门洞  

【`赣州府志`】  

三门洞，在赣州府会昌县北五里有基磐石，旧传道姑于此趺化。今涧水淙，夹道桃李茂密，识赏者即焉。  

龙门洞  

【`保宁志`】  

龙门洞，在四川保宁府绵谷县北，有三洞。自朝天程入谷十五里，有石洞及第二第三洞，有水自第三洞发源，贯通二洞，流水出下，合嘉陵江。  

【`元一统志`】  

龙门洞在福建延平府尤溪县东九十里，其源莫测，洞中有石龙、石床、石棋局、石窦、滴水如雨，亦号滴水洞。  

【`常德府志`】  

龙门洞在湖广常德府武陵县西七十里，其中深遂，下有龙潭。  

【`夷陵志`】  

皇甫中《龙门洞记》：长阳县龙门洞，距县治隔江少西，登县楼望之郁苍，出没云烟，心往神游，而迹未始接也。淳熙庚子秋月，火老候浊泛舟之篙，植杖百步，幽花小草鼻，殆非人间世也。业篁偃松，蔽日交荫，扪石穿嵌空攀越空牝。如是者又数百步，乃瞻飞泉百尺作建瓴之势。氵敕石而下，溅雹鸣玉声乳人语。予偕宋宗圣宣卿屐，苏班藉草茵跌足立于泉中，相顾谓曰：壮哉！雄观清哉！胜游酌泉赋诗，纪岁月名氏，髦毛森树，肺肝冷然，不知时之在庚伏也。予尝改导河积石至于龙门，非此也。然山形中断，若铲若凿，破崖出泉，殆若禹之遣迹。昔炀帝初营洛阳，登印山南望曰：此岂非龙门耶。然则耳目所及，世已三龙门矣。举天下之号，皆龙门者，不知者几也。先是旬日，虹霓亘天而下，饮蹊而上，则龙门之名，信不虚矣。予皆宣卿，烂游无点额之纤，其兆亦佳。惜令尹宋公宗尧，唐卿，以职事不车取出，不得与俱，兀庵老人皇甫中子立志。  

【`宋朱松韦斋集`】  

求道人自尤溪来，三山出示，同徐侯游龙门洞长篇，因次其韵济之，时以檄走诸隘。阿游陆沈久，亦复太痴绝。未成安一枝，况乃办三穴。唯余爱山意，如水必东折，首鼠今几年，顾影愧琼。那知龙门客，尘底抱关门臬。虚日偃仰，苍壁对横截。拄藤危蹬响，濯足细泉洁。束薪取奇观，滴乳当嘉设。摩挲石蜿蜒，信矣嗜旧说。炎欠疑卷风雨，凛若践冰雪。还追神清游，复作武陵别。能诗有老休，联句媲前哲。相逢快吟哦，霏锯屑。三山今入手，瀛海仅可啜。崎岖走林谷，王事烦此杰。拟结汗漫期，更待挽抢减。  

【`陆游渭南集`】  

《龙门洞》：我下香积寺，清晨历龙门。孤峰撑苍昊，大壑裂厚坤。古穴吹腥风，峭壁挂爪痕。水浮石楠花，崖络菖蒲根。横策意未餍，褰裳探其源。绝境岂可名，恨我诗语烦。顷臾苍云合，便恐白雨翻。东走得平野，万里扶桑白敫。  

【`张子野诗`】  

《将赴南平宿龙门洞》：此心常欲老林丘，去意徘徊夜更留。万客只贪门外过，少人知有洞中游。春来犹见龙孙出，静里微闻石乳流。涧水送花通阁底，寺钟催月落岩头。暂时清梦生危枕，明日浓尘拥撇车舟。南是符阳北长举，所嗟不属古江州。  

【`冯大师集`】  

《龙门洞》：古洞嵌岩活，青山气象浑，应龙常隐处，流水不知源。斗险双峰秀，凌虚古木尊。怪藤寒覆坐，修竹尽当门。混沌谁开凿，云烟自吐吞。深盘通海脉，横透露天痕。日影循崖腹，泉声辶尧后根。江前尘不到，物外景常存。避地仙踪迹，清人俗梦魂。功名归未得，回首谢岩阍。  

【`张方平乐全集`】  

宿龙门洞，在三泉县西，即古葭萌。路到葭萌古道边，层崖叠磴入苍烟。忽逢方丈在平地，何意中途过洞天。四面浓岚围碧嶂，半空急雨迸飞泉。一宵身世离尘境，却抚征骖懒下鞭。  

宫阙洞  

【`建武志`】  

《途次宫阙词，交趾酋长迎谒》：马踏寒霜下石门，海夷遥望采旗奔。报言天子绥怀意，斗解毡裘谢圣恩。  

玉室洞  

【`房山县志`】  

玉室洞，在北京顺天府房山县城西北三十里，石路险峻，人少有至者，故老相传昔汉张子房栖隐于此。  

玉宇洞  

【`王明清挥尘杂录`】  

蔡京昔宴太清楼，记云，宣和殿北有玉宇洞，石自壁隐出，岩峻立，幽花异木扶疏茂密。  

金庭洞  

【`舆地纪胜`】  

金庭洞，在德安府随州桐柏西南系随县界，去镇八十里。  

【`赤城续志`】  

金庭洞，在浙江台州府嵊县东南，天台华顶之东门也。《道经》云：越有金庭桐柏，与四明天台相连，神仙之宫也。唐裴通记云：剡中山水之奇丽，金庭洞天为取冖，其洞即道明所谓赤城，丹霞第六洞天也。按《上清经》，洞天在天台桐柏山中，辟方四十里，其北门在此小香炉峰顶，人莫见之。又云晋王右军家于此山，书楼墨池旧制仍在，南齐道士褚伯玉，于此置金庭观，乃右军之家也。通留诗云：寂寂金庭洞，清香发桂枝。鱼吞左慈钓，鹅踏右军池。华云：周王子晋善吹笙，为凤凰声，从浮丘登嵩高而羽化缑山去。后主治天台华顶，号白云先生，往来金庭风月之夕，山中有闻吹笙者。  

【`剡录`】  

《金庭洞天》：嵩高秀入洛川清，鹤去云归冷玉笙。霜白金庭今夜月，流风依约有遣声。  

隐堂洞  

【`太原志`】  

隐堂洞，在山西太原府文水县西南三十里，隐泉山上，即子夏退老所居之石窟室焉。  

天堂洞  

【`仙都志`】  

天堂洞，在处州府缙云县仙都山东，双龙洞左。高峻人迹罕到，洞中居壁正面列二圆穴，右者浅，而左者深。有龙居之，旱祷必应。洞旁又二石洼，左者水清常溢，右者水浊，或缩名日月泉。山后别有一洞，俗呼为天堂山。内筑精舍，扁曰“清虚”。  

兰亭洞  

【`元一统志`】  

兰亭洞，在荆州府夷陵州远安县十里，有幽兰。  

九房洞  

【`汉中府志`】  

九房洞，在陕西汉中府凤县东四十里。  

十房洞  

【`元一统志`】  

十房洞在长沙府安化县北二十里，高三四丈，广数十丈。洞门广余，门之内若厅可坐数十人。自厅入穴中有天窗，左右列十房，各有门，钟鼓备具，扣之即呜。后有石田石池泓澄，可受祷雨有应。  

神室洞  

【`元一统志`】  

神室洞，在四川保宁府阆中县十余里大龙山下。宋明初，天水魏静筑道堂以居之，岁久静去。南齐太守谯灵，超览其遣迹，题曰：喧途易遣，贞境难寻。魏生，迥过然绝尘，刊于石壁。  

北牖洞  

【`桂林郡志`】  

北牖洞，在桂林府城西三里，西湖中隐山。《北牖洞诗》：旧驻方东骑，因题北牖名。来须风作御，去认斗为城。日气晚方到，云收寒易生。予心匪游衍，拱极振华缨。  

铁窗棂洞  

【`杭州府志`】  

杭州赤山殿，司左军寨庵，侧有洞名针窗极洞。详杭字。  

琴洞  

【`郡县志`】  

琴洞，在四川成都府简县，报恩寺后有此洞，又有琴轩，以僧能琴故名。赵清献公于此听琴，有留题云：辍饮楮节会胜亭，溪山佳处古琴横。凭君倾耳愍心勤听，一弄松风四座生。  

【`元一统志`】  

琴洞。在四川顺庆府南充县，王象之《舆地纪胜》云。  

琵琶洞  

【`武陵`】  

石臼洞，在广东惠州府博罗县浮山，东有石崖数十仞，中有藓痕若洞，扉然，邝仙骑牛于此入石。  

石柁洞  

【`处州府志`】  

石洞，在浙江处州府青田县西北六十里，中有石悬如船故名。  

项样洞  

【`处州府志`】  

项样洞，在处州府青田县西北六十八里。一名戴洞，中有乳泉滴沥，久凝为石。好事者凿取置几案间，植水竹石菖蒲。  

函管洞  

【`东昌府志`】  

函管洞，在东昌府博平县西三十里，竣堤镇北。其洞置于会通河底，以大石成方管，水窦窃石，翼角其雨傍，复以大石叠而覆之行河道于上，然后积潴之潦，得以泄陷淖之壤肆其耕，然后知水窦之功博，碑石尚存。  

三雅洞  

【`元一统志`】  

三雅洞，在湖广常德府。《武陵记》昔人凿池得三铜器，其上有名曰伯雅，季雅、仲雅。盖汉灵帝末，斗酒一千。而刘氏好酒，爱客乃制。三品伯雅受一斗，仲雅容七升，季雅可五升，以资酬乐，盖刘氏饮器也。  

金船洞  

【`元一统志`】  

金船洞，在湖广岳州府平江境内。  

青丝洞  

【`溧水志`】  

青丝洞，在应天府溧水县赞贤乡，匚赣船山南，有张沈二书堂井臼遣址，未详何时人。  

青衣洞  

【`临安志`】  

青衣洞，在杭州府城内，三茅观后，故老相传，昔人行至洞口，有青衣童子，问之不应。良久入洞，逐之不见。间风雨声，毛发竦忄栗而出。  

【`国朝谢肃密庵诗集`】  

《青衣洞歌》为卧云平章作：缑山仙人玉皇客，鹤背吹笙游紫极。天风万里下吴云，具区东头驻灵迹。青衣之洞何神奇，洞里有天人莫窥。瑶草一迳香掩冉，琪树万株光陆离。嵯峨石坛高几许，上通阊阖闻笑语。铿锵扌敕磬激冷风，摇曳旌旗翻玉宇。是时仙人挥白羽，辟侣青衣进歌舞，唯有蹁跹萼绿华。金液行擗鳞脯，交梨火枣空纷手奴，春光偏著蟠桃华。仙人醉来虬髯紫，手为白日推龙车。龙车烛天行不已，玉皇秉龙见之喜。敕将大乐饮仙人，寿与天地相终始。仙人昔者忧黎元，伏剑上马安杀藩。功成欲伴赤松子，笑傲林壑娱晨昏。玄州从来限弱水，武陵无路通桃源。何如此洞在人世，只尺异境移仑昆。苍龙东飞虎西跃，一神摄之今护宅，是中妙用合元符，灯忽凌空生羽翮。独怜海客非仙材，乘涛远跨长鲸来，愿得还丹蜕凡骨，九霞光里观琼台。  

萝衣洞  

【`小山杂著`】  

《萝衣洞》：萝衣晴带护烟，楚国狂夫尚作歌，石影到溪千丈劲，藤痕入木八分多。泉分小白山中雨，衣取云门寺顶荷。洞口樵人谁语汝，茶过相遇更相过。  

匹袍洞  

【`郭昂诗`】  

《匹袍洞收》：老壮心虽不厌难，恶缘尤值雨潺潺，盆唇细缴江边路。香篆重盘树外山。买马本来图代步，为官谁唤不如闲，故乡亲旧还知此，白发多应笑强颜。  

红旗洞  

【`元一统志`】  

红旗洞，在辰州府叙浦县东二十五里，耆旧云昔湖，南马氏遣兵收武陵诸蛮至此，隐隐见岩石中有若红旗舒展状，遂屯其上，今犹有芦菔葱薤野生，人呼为马王菜，然山高数百尺，山日火平旷可屯数万人，石壁间有义莲塘，孝感桥，刻字犹存，今义莲塘在山上，土人祷之必应。  

游学洞  

【`当阳志`】  

游学洞，在荆州府荆门州当阳县南五十里，此鬼谷子与张仪苏秦游学洞也。按元和郡国志：当阳县青溪山有石室云鬼谷子，居处。  

读易洞  

【`宋史`】  

《逸隐传》：谯定字天授涪陵人，少学易于郭曩氏自见乃谓之象一语以入，盖郭氏之学，象数之学也。一日至汴间，伊川程顺讲道于洛，洁衣往见，尽弃其学而学焉。遂得闻精义造诣，愈至浩然而归。其后顺贬涪实定之乡也。北山有岩师友游泳其中，涪人名之曰读易洞。  

治易洞  

【`元一统志`】  

治易洞，在四川嘉定州九顶山后门，宋皇佑间，郡守吴礻必，石上有磨崖大字云：圣作易。晦其数，刘传吴识易祖。苏轼诗云：自昔遥闻太守高，明爻象豸日忘劳。洞中陈迹今如扫，斯道何曾损一毛。  

读书洞  

【`元一统志`】  

读书洞在四川嘉定州，后溪延祥观本名杨雄观，《九域志》以为雄故宅也。观有子云洞，有读书洞，是洞有子云像，高三尺许，傍有二人列侍庭下，有张辟强墓，又有玉皇诏许真君符篆刻之石，有杨徽之宋白诸公诗其迹尚在。  

书洞  

【`豫章续志`】  

书洞在江西南康府进贤县东六十里，其山势如书，故名。有雷度读书庵在洞之侧。  

藏书洞  

【`元一统志`】  

秦人藏书洞在湖广沅州沅陵县小酉山下，有石穴中有书千卷，秦人避地隐学于此，因留之。  

【`周密澄怀录`】  

周子充游庐山，入楞伽院倚朱砂峰，李公择藏书洞，在东偏，元丰以后晋题皆在。  

【`洞天留题`】  

陈洵直藏书洞诗：当年正节蜕宣城，郭谓迁神掩石扃，溟漠却求书剑地，石梁之下乡冷冷。陈子正藏书洞诗：先生玄寂作宫城，万卷虽藏洞不扃。夜半松风动林屋，犹疑弦诵响冷冷。王宗贤藏书洞诗：迁神石室翠玲珑，石座岩扉备此中。要阐吴君修炼处，故藏书剑显神通。峰前岩窦石生玉，洞外山泉涧有松。奇异石梁天设象，洼尊茶灶示遗踪。  

十字洞  

【`元一统志`】  

十字洞，在四川嘉定府峨眉县三十里，洞门如十字，昕昏出云烟气，乃天真皇人论道之地，旧有观宇，今为荆棘。  

九经洞  

【`元一统志`】  

九经洞，在湖广荆州府，夷陵州宜都县，其洞秘奥，僧与其徒执烛穷之，烛书亟出，莫知攸底。  

石经洞  

【`房山县志`】  

石经洞，在北京顺天府涿州房山县城西南六十里云居寺东，有峰曰小西天，其上有八洞，隋沙门静琬者发愿以石镌华严涅盘诸经，至唐经成，门必于石洞，人不可见。  

永乐大典  

## 卷之一万三千七十五

一送洞  

左史洞  

【`舆地纪胜`】  

左史洞。在直隶池州府贵池县，有隐靖先生章再真，一日忽不见，经旬得于山之左史，遂得道。  

【`张舜民郴行录`】  

辛卯见沈辽同登齐山，左史在山东首，自南麓缘山蹊可一里馀，越岭北下穿石罅，石颇奇怪，罄折，入洞十步许，稍低匍匐寻丈间，又傥肚丈馀，乃出一穴，忽见天日，四壁削高，可二十尺，浑如甑形。石色如黛，女萝賬葛遍冒其上，亦名小洞天，北岩有刊志。会昌六年刺史杜牧，建安张佑书石。  

【`魏鹤山大全集`】  

自分宇宙有江山，独觉新来胜故年。水拍大堤人射地，路盘绝险马行天。松萝苒苒开还密，洞谷豁豁断复穿。理道元来无隐尔。人从纸上看天渊。《高不疑斯谋，与客登梁昭明钓台，李肩吾和前诗见遗，用韵谢之》：蓝舆轧轧度齐山，文献风流数百年。遥想牧之歌晚月，闻寻白也咏平天。只余钓水梁台在，未办登山谢屐穿，多谢春风吹好语，如陪杖履俯鱼渊。杜牧之《弄水亭诗》：停尊迟晚月，咽咽上幽渚。李太白《秋浦歌》水如一绽练，此地即平天。  

【`李池州诗集`】  

《和鹤山见寄，再赋以答之》：晨策随鸟瞰屋山，面前只尺隔同年。邛人自爱桔中乐，晋客惊逢洞里天。行傍车酋轩心半醉，坐看戟卫眼双穿。西风一夕惊龙睡，撼取明珠出九渊。  

【`沈氏三先生集`】  

《左史洞》：万古齐山石，谁开左史洞。左史今何在？苍崖本不动。履险下重壑，幽深鬼神纟忽。石门绝世路，久为尘泥拥。青天十亩地，山赞山元如覆盆。琬琰医屋壁，烟霞列梁栋。崖间不死药，必非近世种。人去境长在，境与人为重。欲观畴昔意，幽禽发清。吾方寄渊寂，无碍亦无踪。纵手自剪棘，结茅当石空。长与麝鹿游，不复人间梦。  

文案洞  

【`云南志`】  

文案洞在云南赵州。  

玉洞  

【`舆地纪胜`】  

在湖广郴州永兴县荆山观傍有玉洞，世传卞和取玉之地。  

【`绍兴府志`】  

玉洞在浙江绍兴会稽县剑浦山。齐祖之诗云：白石洞间路，吾家在其中。琴忽穴与书阁，一半是云封。  

太玉洞  

【`元一统志`】  

大玉洞在浙江温州府永嘉县华盖山，乃容成太玉之天，宋仁宗尝梦游，三遣使降香张。又新诗云：一国洞天三十六，东嘉幸得一迁居。  

玉华洞  

【`玉融志`】  

玉华洞在广西柳州府城西北两山之间，独秀山之右，旧有人居之，两畔霜桃李数百株，故以为名。  

【`舆地纪胜`】  

玉华洞一在江西九江府瑞昌县东二十五里，按浔阳新旧录云：清虚玉华洞，千形万状，不可殚记。一在福建福州府连江石门院。  

【`江州志`】  

江西九江府瑞昌县北三十里学堂山，即县之东岗也。有玉华洞，洞深数十丈，石乳结成鱼龙、莲花、宝幡、狮子之象，有石床、石台、玉田，田有仙人迹泉涌如雷，下注为池，尝有火光与王乔洞通祷，雨多应。咸通五年，有僧获钱磬一五，铢钱七百文，皆汉物，刺史李璋表献之赐名清虚洞。  

【`汀州志`】  

玉华洞，在福建汀州府清流县东北六十里曰嵩溪，介石燕灵龟二洞间，山赞山元声岈腾突，撑拒如猛兽蹲伏，中有石忽穴，石龛、石莲，又有观音狮子像。乾道问，道人晏荣圣如开关荆为佛庐。绍兴间，提刑刘公峤按行有诗云：洞南石燕按灵龟，狮子峥嵘气与齐。碧眼方瞳人不识，三山正在玉华西。绍定间，招捕使陈公革华平寇经过，名刻于石，郡守林公巴山，长汀宰陈显伯天台，载复古皆有题咏。  

【`延平志`】  

玉华洞，在福建延平府将乐县南十里，层峰叠嶂，下有岩石呀然为洞。昔传赤松子采玉之所，洞有两石门，相距一二里。中分为三路，窥之正黑，必秉炬而入。由石径萦纡遇狭处才可容身，广处或可坐十数人，其境愈深而愈奇。洞之中又有数洞，曰雷公，曰溪源，曰杨梅，曰果子，曰藏禾，曰黄泥，中有圣泉，遇旱祷之辄雨，又有龙井，其泉寒冽，又有石泉，其水微温，合而为涧，直贯洞而出。其间石壁山赞山元，千态万状，或似观音，似罗汉，似童子，又似钟鼓，似盘盂，似花瓶，香炉似龙，似狮，似台，似塔。或为仙人田，或为仙人棋，具为仙人，倒座又为石楼，为方丈，为大厦，为庭，为郭，为堂，为梁，柱不可殚举，而石之可为药者，曰石英，曰寒水，曰禹馀粮，曰井泉沙，曰钟乳石燕，曰龙骨狗牙之类甚多。自入洞可半里许，幽暗之中，忽有一窍上通于天，明如晓色，即所谓洞天也。苍藤古木交荫其下，禽声蝉韵如奏笙簧。风清月明之夜，鸟知安期羡门之属；不胥接于此耶。洞之外，立亦松凌虚真君祠，陈候摅尝祷雨，有验今双祠马。洞顶有出云洞，落星洞，夜常有珠出入其中，光明亘天，尤一神异也。  

【`江湖集`】  

戴复古《玉华洞》：忆昨游桂林，岩洞甲天下。奇奇怪怪生，妙不可模写。玉华东西岩，具体而微者。神功巧穿凿，石壁生孔罅。玲珑透风月，宜冬复宜夏。中有补陀迁，坐断此潇氵丽。空山茅苇区，无地可税驾。举目忽此逢，心马灰见希诧。题诗愧不能，行人亦无暇。  

【`江湖续集`】  

《周密公游宝华西洞，并灵龟石燕，狮子三岩》：巨灵探玉开昆冈，神刻琢寒昂藏。云暗崖阴泣古精，蓄缩千年嫩蛟老。半空紫翠仙人居，露摇鹤背鸣琼琚。子长老死骨已朽。穴中疑有先秦书。灵龟敝失足天柱折，飞作人间碧云阙。百奥炯深过屐稀，夜夜清猿口斗明月。  

【`杨龟山集`】  

《游玉华洞》：苍藤秀水辶尧空诞，叠石层恋拥尽屏，混沌凿开幽窍远，巨灵分破两峰青。云藏野色春长在，风入衣襟酒易醒。采玉遗踪无处问，拟投簪绂学仙经。  

【`程公许沧洲尘缶编`】  

《秉炬游麻仙玉华洞》：云峰环翠幄，洞户闭琼台，胜处难名状，飞仙此往来。近应通玉局，远或接蓬莱。安得一伸臂，乘风九垓。  

【`竹溪先生集`】  

《游玉华洞》：步出山门日已西，昏鸦寒并隔巢枝。更寻陈迹穿阴洞，藓壁关云真屈奇。  

玉香洞  

【`小山杂著`】  

《玉香洞》：玉梅几岁隔樊墙，剖破藩篱两鹰行。青眼相看到头白，洞中无客自吹香。  

玉清洞  

【`建宁志`】  

建宁府，天庆观水西，相传下有玉清洞，《九域志》载萧子开建安志去：昔渔人入潭中，见石室金额，题曰“玉清洞”，有青衣出，曰，此司命真君之府也。  

【`刘仁本诗集`】  

《建上玉清洞天》：道士期相访，玉清仟洞闲。鹤飞双阙下，人在五云间。细火薰沉水，香风袅博山。大丹知有诀，九转始成还。  

玉虚洞  

【`吴兴续志`】  

玉虚洞，在湖州府弁山南，故估圣宫侧，以其近玄武祠故名。  

【`归州志`】  

玉虚洞，在湖广荆州府，归州兴山县南五十里，旧经去：唐天宝五年有人遇白鹿于此山，薄而窥之，乃有洞可容千人，周回石壁，隐出异文，成龙虎之形，花木之状，日居左而圆，月居右而缺，如磨如琢，若尽，颜色鲜明不可备，坐上有石坐三，莹然明白，有石孔自上滴下，结成物象，列之前后，宛如幢节，皆湿润如玉，因谓之玉虚洞，三秋之际，凛如九冬，各郡守奏其状，乃于洞之口置观鹰湖李壁经行留题，云溪作玉膏色，洞如天琢成。倩谁呼白鹿，将我上瑶京。注云虚洞，天下绝景。  

【`秭归志`】  

玉虚洞，在归州江之左，白狗峡之西北，其山空洞，中有奇观。  

【`孙烛湖先生集`】  

《玉虚洞》：驾言玉虚游，奇绝慰心赏。余雪明鲁阴，禄旭上清朗。寒溪玻璃色，远壑风雨响。剌船度石濑，散策步林莽。洞门划褰开，瑶室下深广。分明堂九庭，恰匝旗五丈。壁纹纱雕刻，石骨工划硖。云霞夹日月，麾幢导龙象。异哉非人境，俨然故仙仗。犬鹿访前闻，笙鹤寄真想。天宝本衰运，灵扃为谁敞。峥嵘昔祠殿，萧瑟今废壤。谢公诗绚丽，黄郎笔豪爽。断碑亦可怜，英标复何往。把酒酹孤亭，回头叹尘鞅。幽讨方自玄，当费屐几两。  

【`郑绅伯诗`】  

《玉虚洞其上有日月之象，其旁龙象之形》：立马香溪唤渡船，羊肠远尽洞呀然。知谁开辟群工巧，直许宽虚一室圆。龙象现形严佛土，乌蟾垂象烛壶天，惜哉不遇东坡赏，为作新诗与世传。  

玉壶洞  

【`江州志`】  

九江府彭泽县西南六十里，有玉壶洞，高六丈，深一百二十丈，中有石田，田中如堆禾，门悬石锺，洞内石龙蟠居，流泉冬夏不涸。唐至人方姓者，尝获玉壶，郡守苗绅奏之时以为祥。  

玉京洞  

【`元一统志`】  

玉京洞，在绍兴府上虞县西三十里，一名洞岩，晋蒋翊入此洞而不见其踪。吴处厚诗：秉烛携节步步前，玉京迢遁访神仟。四时自有壶中景，一罅都迷物外天。  

【`赤城志`】  

玉京洞，在浙江台州府天台县北七里，赤城山右，盖第六洞天，茅司命所治，或号太上玉清天，或号玉真清平天，或号上清玉平天。按道书云：天尊在元都玉京山，说法令众仙居此。又会稽记云赤城山有玉室台，许迈尝居之，因兴王羲之书云：自天台山至临海，多有金堂王室，仙人芝草赤城事实，又载晋柏硕因驰猎深入，见其中有名花异草，香气不允。又徐灵府小录云：其下别有洞台方二百里。魏夫人所治南驰缙云，北接四明，东距溟渤西通剡川中有日月三辰，瑶花芝草。自晋宋、隋、暨唐天实尝望秩马宋咸平，天圣中，投金龙玉简，顷岁为人，窃去，今埋塞不全矣。侧有道人洞其中，三石冗险不可跻。余爽诗云：羽驾归来洞已扃，洞门深锁读残经。琼台一觉仙都梦，不觉松根长伏苓。半山松柏散天声，芝盖当年心甜赤城。我是上皇芸阁吏，玉京应有旧题名。东临沧海宴群仙，误入桃源小洞天。一局残棋消几刻，老龙鬓甲已苍然。  

【`韩元吉南涧集`】  

《登玉京洞遇雨》：俗物禾氏散意，市朝那复情，未能逢岛去，且上玉京行。古洞深无底，幽泉细有声，山灵知我意，胜乞片时睛。  

【`洪适盘洲集`】  

《玉京洞》：飚轮曾此宅灵仙，洞府今称第六天。规往不辞萝蔓险，回看云物起琼田。  

玉真洞  

【`元一统志`】  

玉真洞在四川成都府灌州皇甫安。青城山记云：山之前号青城峰，后号大面峰，其下东北有太华玉真高城，朝纪九超三极，开元灵元等洞，上帝以五岳众仙，刘景辶向等主之。  

玉田洞  

【`元一统志`】  

玉田洞，在梧州府容县，吴元美记云：洞在韬真观西，巫山寨之北，绿石栈行百余步，倾侧而入，乃至石田予谓此正仙人种玉处，遂更名玉田。  

玉局井洞  

【`牧坚闲谈`】  

成都玉局观内井洞，初，莫得知其深浅，唐末，高太尉骈节制西蜀时，因罪人令以绳绊其腰，并齐粮垂下，令探井洞深浅，若得命即舍前愆，于是接续绳索两日方绝，其罪人但觉幽暗，罔知昼夜，及底渐有明处，乃是一洞穴，四壁峭石中有浅水沙石而己。罪人遂解绳寻水而行，约数里以来，亦多有毒蛇，复不伤害，出洞口乃是一宫阙，旋有人至，问言何以到此，罪人即备述所因，遂引见二三，道流诘之。某则犯法罪人，相公令某来探玉局，观井洞深浅。如得命，则舍前过。道流遂令左右，引此人至高骈下处，于是开钅巢数重，有屋宇甚严，面排二阁子，皆封钅巢了，上有牌额，左书王建，右书高骈，罪人于阁子孔中，遥见一大蟒蛇，赤色盘屈在石床上，深闭两目，又于左畔阁子孔中，见白大蛇亦如赤蛇，闭目盘在石床，罪人见之，惊骇不己。回见道流，乞指归路，道流问曰：汝见高骈否言见，又谓曰：汝罪恶之人，不合来此，秽触仙洞，遂令左右送出洞门，于是离其山穴，回望，但见丛林崖山献，信步行数里，夜在青城山洞天观门，遂投宿。相次寻路归府，渤海令引于池亭，去左右问之，其罪人一一备细言说：初垂身入洞，宜然莫知几昼夜，渐及水中，有沙石相次明郎，寻水行数里，然出一洞门，见宫殿，便有人急问，遂以实对引见二三道流，令到相公阁子开钅巢数重，见屋宇皆严饰，二阁子皆有牌额，左畔书王建，右畔书相公姓名，窥见相公阁子内有一大赤蛇，盘屈石床之上不动，左畔阁子亦有大白蛇在石床中，某惊惧，恳乞归路，蒙道流令人指引出山穴。夜及青城山洞天观止宿，自正路归城。骈默然久之，遂令引去。其夕暗之以灭口，则不知尽泄于路人矣。今朝先皇开宝年中，成都府龙兴观，王先皇御容殿内有大白蛇出浴池水，却入真殿。众人见之，莫知去处。道流申判府，知之者悉来看，验有踪迹径余其事，欲符洞中之说也。  

玉虹洞  

【`玉虹洞`】  

《洪适盘州集》《玉虹洞》：天睛玉连卷，洞邃香吞吐，赵逐牡丹时，游人推不去。  

【`齐纶集`】  

《玉虹洞》：九酝耐留春，檀心娇未吐。须结舞霓枝，怕作行云去。  

鸣玉洞  

【`范成大吴船录`】  

嘉州郡治山坡上，正堂之偏，有孙真人祠，祠前有丹，又有石洞，亦有水声如东丁，号鸣玉洞。潜玉洞潜玉洞《江州志》：九江府彭泽县簿堂西，有潜玉洞为吏隐奇观。  

【`杨诚斋集`】  

《潜玉洞》：人道书岩好，谁知石洞奇。处才一径尽，中忽万峰欹。窍石天成屋，泓泉鬼属斤池。弘中远孙子，宴喜又添诗。  

【`楼攻愧先生集`】  

王叔远以尉彭泽，潜玉洞述见示：书岩已奇甚，潜玉尤伟哉。李君漫盘谷，无子空山吾台。神不得自秘，天应为君开。渊明如得此，应不赋归来。  

苍玉洞  

【`临汀志`】  

苍玉洞，在汀州临汀县东三里东禅寺前，道旁两石对峙如门，中间玲珑岌丛，奇怪万状，不减灵隐。天竺石有数名，曰石门，烟屿仙掌鹤巢，抱云二老峰，狮子马鞍类，名胜篇章最多，姑举其概，连使蒋公之奇绝句云：苍玉门径阔，白云庭院深。鄞江一丈水，清可照人心。郡卒郭公祥正云：片片水崖裂，淙淙雪浪深。举头看白鹭，相伴洗尘心。郡守谢公洞云：溪瘦玉声小，山横翠色深。郡守陈公轩云：截断苍山百尺崖，峥嵘相倚洞门开。天生禾氏隔红尘路，不碍溪云自往来。蔡隽云：向来曾醉呼猿洞，乱石穿云拥坐隅。谁料七闽炯瘴底，半岩风物侣西湖。旧东庄潭其旁后，湮塞今远从教场后矣。  

【`鄞江志`】  

苍玉洞，在临汀县东二里，州城外正东一里洞口，两石壁天然成门，其门有亭曰：苍玉，石最高处有中亭曰翠微，又有古禅院，曰东禅，名僧法密卓锡于此门，左有亭曰横翠，皆为一郡游观之，胜，概蒋之奇，将漕福建日来游，有诗云在宁化县北五十里洞前重罔叠山献森列左右小涧横绝烟云缥缈有圣水桃花野花异草。  

列玉洞  

【`温州郡志`】  

列玉洞在温州府茗屿乡。  

鹿玉山洞《元一统志》：鹿玉山洞在巩昌府成县。唐咸平中，成州剌史赵鸿记云：因寺僧休萝寻访而得之洞，帝又有玉堂石井，乃神仙家马。  

瑟瑟洞  

【`元史`】  

仁宗《皇帝纪》：詹事院臣启金州，献瑟瑟洞，请遣使采之。帝曰：所宝惟贤瑟瑟何用焉？若此者，后勿复间。  

宝圭洞  

【`舆地纪胜`】  

宝圭洞在梧州府容县，遥观后北行二百步山如倚屏，门辟象魏大榜其上曰勾漏山宝圭洞，此葛仙修练所也。  

宝华洞  

【`玉融新对`】  

萧子开建安记曰：天阶山下有实华洞，即赤松子彩药之所。  

【`延平志`】  

宝华洞在福建延平府将乐县玉华之阴，兀然田间，其上十室可坐百余人，旁有井甚深，毒蛇为厉。开山僧设青盎，以圆石覆其上镇之，洞中多产龙骨、龙牙石。  

宝方洞  

【`武冈州志`】  

宝方洞，在宝庆府武罔县，一名法相，去州治东南三里，其洞八境阒地，胜龛岩伟怪，石壁峭森拔其间邃空旷穴窦玲珑长数十里。疑若栖真之府，古山七十一峰如俎如豆，横其前，天造地设不知其几阅岁矣。其一曰玉玲珑、二曰朝阳、三曰迎阳、四曰太保，五曰平西，六曰芙蓉，余二洞窦浅，故无名焉。宋郡守四明汪立中，尝游其洞，留题于石。《汪立中题宝方洞诗》：篮舆郊上绿阴迷，七十一峰云际齐，我住四忽穴夸胜境，今观八洞恍真楼。碧簪挺特地如拔乳窦玲珑步可携。千里客愁为销尺，茶香出外好莺啼。  

天宝洞  

【`豫章志`】  

天宝洞，在江西南昌府新建县西八十里，西山最胜处也。道经所载第八洞天，极元曹真人所隐之地，其详见职方乘。熙宁中，杨无为尝有二诗云：层梯险峻出瑶台，游者多从半路回。天宝洞中如不到，西山元似不鲁来。又云：极元真人养真处，后门隔断红尘路，玉帘今古不曾收，只有白云晚归去。  

又唐曹德休，自言从东海青屿山来游，于江西人见之三十余年，颜貌不改，常行人间，有疾者以符药救之，无不立愈。有女子为蛟所魅，德休投符潭中，蛟脑裂浮死水小，亦不受谢。德休谓人曰：若有疾苦不必就吾求符药，但以江鱼脍一盘并米酒一壶飨我，其疾自愈。乡里如其言，无不验，偕神之，后忽告人曰：我舍此入西山天宝洞去矣，后无复见者。又《天宝洞天名山福地记》云：三十六洞天，第十三洞天在洪州，西山曰天宝，极玄之天。隋仁寿二年，尝诏于此立观，以天宝为名，有唐明皇所书门额存焉。自洪崖山行三十里，距山足曰净真观，峻折上山五里得天宝马。绝涧绿磴驰行，而上五里至洞，洞去项二里而遥，林木莽苍，上甚峻极，平视数百里，萦青缕白，他山如拳，大江如带矣。洞门有石壁，高广数丈，中有石罅长七八尺，阔才及寸泉滴沥不绝，状如水帘，人称为玉帘泉，或以杖探石罅，不见其际，以物投之，则其声冷冷然，若堕绝壑。宋时尝遣投金龙玉简于此。茆君内传云“天宝洞其山有观八所，坛七所，洞在天宝源其山西，石室不可胜纪，其大者可容百家。唐末居民多于此避寇，往往获铜铁古器焉。徐铉稽神录云：豫章逆旅梅氐，尝有一道士衣裳蓝缕，来止其家，梅厚待之。一日谓梅曰：吾来日当设齐，从君求新丸兹碗二十匙，筋百副，君亦宜来食，可于天宝洞前访吾也，梅许之，道士持渡江而去，梅翌日诣洞前，部村中人，莫知其处，久之将还，偶得一迳明净，试寻之，果见一院有青衣童，应门问之乃，陈君一作居也。入见道士衣冠华楚，延与之坐，命具食，顷之食至乃，熟蒸一婴儿，梅惧不下筋。良久又进食，乃蒸一犬子，梅亦不敢食，道士叹曰：千岁人参、枸杞不识，柰何迸之出山，后再往则迷路矣。  

【`太平广记`】  

《稽神录》：豫章有渔人，投生米于潭中，不觉行远，忽入一石门，焕然明朗。行数百步，见一白髯翁，谓曰：此非尔所宜来，速出犹可。渔人，人遽出，登岸云：已入水三日矣。故老有知者云：此即天宝洞之南门也。  

【`豫章熊明来家集`】  

《天宝洞天赋》：羽仙扇渡之西，叶先玉女箫台之前，是间攀缘，有横石庚庚，叶恨其如瑟越琴，月辰叶遄比户桃花之洞，南门生米之渊，是为神仙第十三洞天，其名曰天玉极玄，古记所传：洞周回三百里，厥初练丹者洪崖先生也。主其治者，唐公成也。叶禅今洞帝小祠，则曹庐二仙，俗谓曹以医行，盖代有异人，擅此地灵，不必深诘其姓名也，山中之产，有黄精玉延竹荀松荟，叶连茗舌蕨拳，一寸九节之昌阳，一斡十五花之芳兰，固仙儒之所躔，宜吴许托此山以冲升，陈施安其隐而盘桓焉。余登望鹤之颠，寻天池之源，神鉴仙剜不知岁年。石齿氵敕泉，冬夏靡愆，流为水珠，挂为玉帘，适当洞门，王坛后拥，如浪如烟，罕峰前耸如髻而冠，石室虽宽，未菲斯石之磐，洪井虽澜，未若斯水之悬，是以据伏龙之上首，抗丹陵而左蟠，回溪壑以南流，辶朔象牙而折旋，凭高眺远，三江衣带，五陵弹丸，云气一色，莫辩区厘，于是羽衣蹁跹，出于非烟非雾之间，不知何仙，揖余而言，问客何所闻而入山？因诵旧闻，昔有游侠之名。曾投殷劝之欢，饷以千岁人参枸杞，皆推去而不餐。《郡志》有游山者，误入洞中，主人延之奉肴蒸客，视其头及身，乃五六岁小儿，不敢食，再饭奉盘肴，头尾四足乃一狗，又不敢食，主人曰：千岁人参枸杞，皆不识，柰何出山。再往，则迷路。既仙圣之一间犹世缘之未断，此虽俗子之机浅，其人不可与言，而至于再饭，孰谓仙者，而昧于早见，是何符章，可以已疾，而俗士之不可医。曾仙符治人牛诸疾。陶器可以化金，而下愚之不可变。仙尝以中秋至城市，借瓷碗于人，莫肯借者，有一老辍所食碗，借之明日送还，去后视之则为金碗矣。不借者，始悔。仙悦而辗曰：何斗筲之足算，仙以度世为功。行损大乐而不靳，犹士以济世为学问，不见知而无闷，观吾子不谐世，岂但吾参杞之不售，而又奚惋，彼有石髓在手，忽化形而莫咽。王烈入山洞，得石髓食之，以语嵇康，康往取得髓在手，欲饮忽化为青石。玉佩亲授，乃。友甫怀之十步探之无有，二女亦不见，或脉望之不识，遂轻弃其发卷。何讽于古书中，得发卷四环，无端烧之，作发气。后有方士言，此脉望也。夜待当天，从规中望星，可求丹度世，或虎石之历试，竟色难于啖溷。费长房从壶公入山，群虎中使长房独卧不恐，又卧之空屋，悬石其上，有蛇卧索欲折，不为动。公曰：子可教，又使啖溷三虫臭恶长房色难之壶公曰：子几得道，以此不成初若有缘而争后，终然自堕于怅恨，殆神物之所戏。空悲嗟乎命兮，余登陟既惫，闻之喟慨，仙凡之隔界，升沉之际会，孰居无事而使之，或进或退，或悲或快，是皆已付于券外，请勿复试其狡狯，乃叩洞门而歌曰：吾何归兮莫我容，空洞兮此中，从仙君兮洞之宫。  

【`邓审伯诗`】  

《访天宝洞》：远寻仙洞上崔嵬，洞口诸峰翠作堆，先把姓名书洞竹，洞门终待玉匙开。  

【`赵无咎诗`】  

《天宝洞天》：扳缘石磴入青宜，雾廓云开万象清。夭娇老杉龙欲舞纵横卧石虎方狞。二仙昔被桃源误，四皓今余橘隐情。观前橘甚多。拟入清都真洞府，一帘塞溜隔飞琼。  

圣珠洞  

【`武陵图经`】  

圣珠洞，在常德府桃源县岩山头。  

朱湖洞  

【`金陵志`】  

朱湖洞，在应天府上元县锺山，名朱湖太生洞天。  

珠明洞  

【`元一统志`】  

珠明洞，在温州府珠明岭，俗传有九洞，一在广东惠州府冲虚观后，云是逢莱第七洞天。  

【`桂林志`】  

珠明洞，在广西桂林府阳县西一里。  

【`陈元晋渔墅类稿`】  

《朱明洞天》：南来大舟扁凌空浮，卸舟风试略罗浮秋，胸中无机神仙喜，笔底光怪山灵愁。山泉夜作糟床滴，风松闪冉青旗色。招我三啜玻璃觥，峰头飞上八千尺。呈微月壮海茫茫，蓬莱仙诀袂遥相望。铜龙夜吼风雾香，石桥跨空河汉长。千岩笙籁奏清曲，万树醴露如天浆。金鸡海底初刷翮，云拥扶桑一枝出。群仙拍手叹绝奇，坐中相顾属谁笔。阿翁鲁是夹日飞，公孙请赋五色日。  

真珠洞  

【`平阳志`】  

真珠洞，按图经云：在平阳府浮山县龙角山，深不可测，尝有珠出，因此为号。  

金洞  

【`郡县志`】  

金洞，在吉安府永新县西北三十里。  

金矿洞  

【`建安志`】  

金矿洞，在建宁府建安县宽河川，今在县北。  

黄金洞  

【`赤城志`】  

台州府天台县华顶峰有黄金洞。  

金紫洞  

【`邵阳郡志`】  

金紫洞，在宝庆府南五十里，洞高十余丈，一径靓深，有水涓涓流迳之侧，上有石乳泉滴琮怪石奇秀，若剑戟森列，龙虎蟠踞篝火而后能入，行百步许，有石如龛，上漏天日，其地平夷。可坐数十客，石壁有名贤题咏。  

金精洞  

【`赣州志`】  

金精洞，在赣州府宁都县金精山中，危峰叠壁，瑰诡万状中有石堂，可坐万人，初吴芮求张丽英始发卒开凿。  

金栗洞  

【`元一统志`】  

金栗洞，在泉州府事见紫帽山下，许奕有游山诗云；半区尾脱栗色慊成，归去成金愕然喜。一鸣一喜从何来，瞬息仙允九里。  

【`江湖续集`】  

《胡仲弓题金栗洞》：名山洞府三十六，若拟帽峰犹未足。有人曾此坐丹炉。有人曾此安棋局。一朝悟道归去来，依旧紫云锁林屋，武荣贾客来洛阳，手携尺书叩岩谷。观面亲逢吕洞宾，有眼不辩郑文叔。功成行满欲度人，酬之遗以半升栗。岂知粒粒皆金砂，一服可但能辟杀。先嗔后喜来重寻，疾心才动隔山谷，故老相传金栗仙，凌霄有塔标苍玉。乾坤物外号无尘，凡夫至此懒着脚。我来稽首问先生，若为乞得壶中药。刀圭分与医国人，却入深山抱幽独。先生道我亦不尘，且走千岩并万壑，它时相遇岳阳楼，定把奇书与君读。又《题金栗洞》：谁信东南有此山，几回蜡屐只空还。乾坤超出浮尘外，世界深藏粒栗间。鹤不归来华表在，犀从飞去紫云闲。扪萝直上凌霄塔，见说微垣手可攀。  

《和瞻甫韵》：住在壶中小有天，故山猿鹤作忘年。云归每失棋盘石。人去不生丹灶烟。肯信玉华空有洞，自贪黄栗便无仙。我来立尽斜阳暮，犹然吟髭风月边。又《和壁间韵》：万仞罔边去路长，道人彩乐试单方。奕枰谁解争高着，仙药进闻按大凉。日落塔头云气紫，雨余山脚藓痕苍。年深洞古无尘迹，惟有先皇御墨香。  

【`蒲寿心泉学诗稿`】  

《题金栗洞》：天风吹绝顶，小立思生豪。遥海望无际，众峰疑避高，龙留神骨去，犀饮夜光韬。惟爱瑶池水，寻云学种桃。  

【`冯子振集`】  

绍兴大将杨沂中第：有万景天全，金栗洞天，方壶，天机云锦，五色云砌台。偷安江左答殊勋，景天全次第分。锦外千机萦巧树，壶边五色香云。怜渠杯狎春风浅，恨不谬粘落日曛怪得砌台金栗地，参差花柳鹿成群。  

金碧洞  

【`唐杜牧樊川集`】  

游池州林泉寺。金碧袖拂霜林下石棱，潺氵爰声断满溪水。携茶腊月游金碧，合有文章病茂陵。  

银洞  

【`保定府志`】  

银洞，在北京保定府唐县城西北六十里蠢里村。  

银矿洞  

【`元史`】  

仁宗延佑二年，四月甲午，孙铁木儿，以先朝所赐惠州银矿洞，归还有司。  

银山洞  

【`舆地纪胜`】  

银山洞，在袁州府万载县西十五里，可容数百人，避寇者多居之，又宜春有裹大洞，及下石陂洞，皆容千余人，靖康中避寇者多居之。  

琨瑶洞  

【`宋梅圣俞宛陵集`】  

《寄题周敦美琨瑶洞》：仙人采玉驱雄龙，列山剖璞青腔空。因遂为堂曲为室，石乳溜壁光玲珑。仙归龙去草树长，蔽医不复人踪通。指坛卖墅下峰下，洗属斤务欲险怪穷。蛇鳞鹿迹尚莫到，安问樵老诸牛童。古今未得君独得，万景付与由天公。保当归来敛头角，任从宝气生白虹。阴溪浅水菖蒲绿，下有虾虫莫双眼红。及时佐酒所两股，勿使更入月明中。  

碧瑶洞  

【`杨诚斋集`】  

《题青瑶洞天》：青松万树竹千竿，苍翠中间别一天，往此洞天三十七，初头且数碧碧仙。  

【`江湖后集`】  

《俟子绍游建康碧瑶洞》：洞口几百竿，洞深襟袂易生寒。鹿眠桃坞春常在，鹤唳松梢夜未阑。尾鼎香腾秋雾薄，石盘棋撒晓皇残。道人许换尘几骨，同向坛前说炼丹。  

琼洞  

【`澧阳志`】  

琼洞在湖广常德府。澧州慈利县西四百里。  

容琼洞  

【`太平环宇记`】  

容琼洞，在琼州府乐会县夷人居之。  

猗洞  

【`兴国州志`】  

猗洞，在湖广武昌府与国州大冶县东五十里，地名回山。有飞云洞，在道士矶侧，唐元次山结屋读书处，号猗子，故曰猗洞。武昌县江有石瓜宀，唐人孟仕源居其下，污樽石，东坡铭之曰：时谷浇狡，日益伪薄，谁能杯饮，共此淳朴。元结曾自释曰：天下兵兴，逃难猗之洞矣。唐天宝十二年，有飞泉涌出，垂流于洞，名之曰异泉。  

琅华洞  

【`张钅兹诗`】  

《琅华洞天》：琪树已无尘，山幽地更灵。羽流来往熟，仙饭设青精。  

翠微洞  

【`邹道乡诗`】  

《湘阴邓氏翠微洞》：洞有卧云台，听松轩、快目亭，卧云云无心，听松松韵，快哉耳目中，吾今亦同分。  

翠屏洞  

【`孙觌鸿庆居士集`】  

《翠屏洞二首》：团栾千嶂抱，窈窕一屏开。翠黛愁将敛，乌云遥作堆。倚松真漫尔，藉草亦悠哉，便有阳台雨。朝朝暮暮来。  

千仞爵嵯峨，织织翠错磨。雾鬟碧玉，风幔卷青罗。鹊喜窥人语，莺娇倚树歌。江花红湿处，彷像蔑凌波。  

寒碧洞  

【`舆地纪胜`】  

寒碧洞，在四川潼川州治。  

锁碧洞  

【`郡县志`】  

锁碧洞，在四川嘉定州之醮坛巷，句氏园，泉溜琮如琴筑。  

铁洞  

【`房山县志`】  

铁洞，在顺天府房山县城四南六十里，独树村北陂下。  

【`平峪县志`】  

铁洞，在顺天府平峪县城东三十里，山中旧穴湮塞，无复彩取。  

【`延平府志`】  

铁洞，在福建延平府北八十里，地险而民悍。熙宁十年有廖恩者，啸聚于此，至今民皆好勇喜斗。绍定庚寅，汀寇披猖，瘐雷兄弟倡率义丁，捍御有功，朝命官之。昔逆今顺，亦圣化所沾也。人号为廖公洞。  

宿猿通海之洞  

【`太平府图经`】  

繁昌县隐静山有宿猿通之洞，一名宿猿岩，多猿通海传与海通。  

千岩万壑之洞  

【`清漳集`】  

王朝俊云：僚友萧公行即厅事南庑开轩画成华山，堆奇叠秀，乞名于予。因以千岩万壑之洞名之，仍为赋诗：梅川先生真磊落，平生斤壑存心胸。箧中搜出古画图，泰华气象何其雄。古来巨灵挺神力，拆开山骨河流通。至今仙掌依然在，万象罗列多灵纵。山头谁种玉井莲，开花十丈无夏冬。山前父老竟相传，时闻石鼓声隆隆。猎人往往见毛女，自言久离秦皇宫。华阴此去九千里，此山此景何由逢。梅川夫子运思巧，开图指点教画工。世间纷纷皆俗画，画山须青花须红。岂知水墨淡泊外，青墙洒粉成奇峰，须臾华岳雪中出，峥嵘万古，何啻千百重。我闻雪山峙西域，何为须在凡界中。普贤不知在何许，现出世界银色同。乃知此画深有意，不谩嬉戏如儿童。漳南四时皆炎热，疟鬼欺人时相攻，睹此便可尘瘴疠，沉无复侵余躬。我闻好龙有业公，画之日久来真龙。贮看六花散琼屑，盈尺呈瑞年岁丰。民物安泰无札瘥，除烦岂止如凉风。梅川夫子频开东，对榻定是王旦翁。栖鸾先生同与座，筑阿居士仍相从。画向壁间如四皓，到老莫放樽酒空。  

藻洞  

【`南唐记`】  

唐鱼朝恩有洞房四壁，安琉璃板贮江水，及萍藻鱼虾，号藻洞。  

八怪洞  

【`郡县志`】  

八怪洞，在良乡县万宝坊，通西平章故宅，今为客馆，多畜娼女。  

波罗檀洞  

【`北史`】  

《琉救国传》：其王所居曰：波罗檀洞，堑棚三重，环以流水，树棘为藩。  

屈獠洞  

【`南史`】  

《梁本纪》：中大同元年正月癸丑，交州刺史杨标克交趾，嘉宁城李赉窜入屈獠洞，交州平。  

獠子洞  

【`建武志`】  

《和獠子洞》：波山孤顶上，群獠聚成村。弩射青杯杪。刀锄白后根。猎回猿丧子，农毕稻生孙，有意甘徭役，拳拳立棚门。  

黎洞  

【`宋史`】  

《列传》：黎洞，唐故琼管之地，在广东大海南，距雷州泛海一日而至，其地有黎母山，黎人居焉。  

【`吉水县志`】  

江西吉安府吉水县黎王寨，在县东南五里，其山孤立，有营寨故址，下有黎村黎洞。  

平湖洞  

【`资治通鉴`】  

唐昭宗景福元年，五潮攻福州，平平湖洞及滨海蛮夷，皆以兵船助之，注平湖洞在泉州蒲田县界外。几域志曰：今与化军大飞，山地本平湖数顷。一夕风雨暴至，旦见此山耸峙。一名大飞。  

飞山洞  

【`资治通鉴`】  

《后梁太祖纪》：开平四年，吕师周攀藤缘崖入飞山洞，袭潘金盛擒送武罔斩之。飞山在今靖州北十五里，比诸山为最高峻，四面绝壁千仞，环山有壕堑，其遗趾尚存。  

甬溪洞  

【`资治通鉴`】  

唐懿宗咸通元年，以王式为浙东观察使，讨裘甫之乱。五月庚申，南路军大破赋，于海游镇，赋入甬溪洞。注：甬溪洞，在宁海西南百余里。属唐兴县界，又西则溪产铁。戊辰官军屯于洞口，赋出洞战，又破之。  

紫溪洞  

【`元一统志`】  

紫溪洞，在台州宁海县西北四十里，地幽阻仅线路。唐宝元元年，袁晁据浙河南副元帅李光弼击斩之，晁弟瑛从五百骑遁入洞中，光弼驻兵洞口，绝其粮道，其从竟饿死。  

澄江洞  

【`舆地纪胜`】  

澄江洞，在柳州府宾州迁江县之西，徭人所居，无田可耕，惟恃山畲刀耕火种，造楮为业，椎髻卉裳，携弩佩剑徭女耳环，缀累水滴珠子，富者以银为之。  

紫极洞  

【`北盟录`】  

宋宣和间，遣使至金国，将入见阁门，使引入，即捧国书自山棚东入，陈礼物于庭下，其山棚，左曰桃源洞。左曰紫极洞。  

别洞  

【`太平广记`】  

《氏族篇》：有黄生者，擢进士第，人问与颇同房否？对曰：别洞，黄本溪洞。豪姓，生故以此对，人虽口台之，亦赏其直实也。出尚书故实。  

厂火洞  

【`范成大北征集`】  

涿北燕南之间，两旁皆高罔，无风而路极狭，尘上坌积咫尺不辨人物。塞北风沙涨帽，路经厂火洞十分添，据鞍莫问尘多少，马耳宜氵蒙下见尖。  

攻濠洞  

【`宋史`】  

《苏缄传》：缄知邕州，蛮遂入寇，邕既受围，缄求救于刘彝，彝遣将张守节救之，逗留不进，移屯大夹岭，回保昆仑关，猝遇贼不及陈，举军皆覆，蛮获北军知其善攻城，口舀以利使为云梯，又为攻濠洞，蒙以华布，缄悉焚之。  

鹅车洞  

【`元史`】  

《张柔传》：世祖促柔攻邓不能下，柔令何伯祥作鹅车洞，掘其城。  

持火入洞  

【`洞密澄怀录`】  

姜尧章，建炎三年八月一日百合口泛舟，顺流归竹山，是日午过薄溪，入峡，有大龛，名曰鱼陀，下不数举棹，有洞在山腹，去水面数十丈，斩绝不可至，土人揽蔓而上，持火入洞中，行三丈余，不敢复前，意其不神仙，或蛇龙居之，惜舟过时已晚，不得一窥洞口也。  

醉饮仙洞  

【`仙传`】  

王廓，自荆渚附船将过洞庭，风甚泊舟君山下，与舟人偶登山，忽闻酒香，问诸同行，皆曰：无。良久香愈甚，路侧崖间，见一洞冗，廓心疑之，遂入穴中，行十步许，平石山洼穴中有酒，掬而饮之，味极醇美可半馀，陶然而醉，坐歇洼穴穴之侧，稍醒乃归舟中，语于同侣，众争往求之，无所见矣。  

山崩出洞  

【`陶朱新录`】  

有一山樵者，尝闻音乐声，宣和乙已春夏间，其山崩出一洞穴，层级而下，往往有石榻，石倚之类，初级有石龙首吐出药圆，前一石人以盘接之。皆如生成。第三级宽博，如十许间屋大，其下尚远，人未敢遽往。  

置桥凿水洞  

【`水利文集`】  

按昆仑郏云：允先来于堤多置木桥，凿水洞，上则通行，下则泄水者，盖欲伏其急流，奔注江河，冲涤泥沙免致水患，然尤虑桥柱之阴水，今人多不知此意。  

腹如空洞  

【`世说新语`】  

王丞相枕周伯仁来阝指其腹曰：卿此中何所有？答曰：此空洞无物，然容卿辈数百人。  

诗文  

【`刘后村集`】  

游水东诸洞次同游韵二首：桂山前未到，今日是初游。招鹤登青山献，呼龙俯碧湫，深蹊通秉炬，小窦劣容舟。岂敢轻题咏。同官尽柳刘。旧闻岩洞胜，欲往自髫年。耸秀过灵隐，幽深自善权。远环州堞外，近献屋檐边，傥有登临约，甘为子执鞭。  

【`中兴江湖集`】  

莆阳刘氏五月二十七日游诸洞。来南百虑拙，所得惟幽寻。矧余玉雪友，共此丘壑心。江亭俯虚旷，冗室穷邃深，是时薄雨收，白霭笼青岑。弃节追野步，却扇开风襟。炎方岂必好，差远革卑鼓音。且愿海道清，莫问神州沉。徘徊惜景短，留滞畏老侵。昨游感莺弄，今至闻蝉吟。常恐官事执，佳日妨登临。譬如沈学儿，汲汲贪寸阴，何因释胶扰，把臂借入林。  

【`武冈州志`】  

《法相洞天》：石窦虚明路暗穿，尘襟到此觉潇然。洞门正在云深处，谁相人间别有天。  

【`江湖续集`】  

清源胡仲弓希圣苇航，漫游蒿西来洞天。可是胸中负怪奇，一丘一壑仅逶迤。自从猿向西方去，鹫竺飞来可知。  

【`高彦敬房山集`】  

《晚过阳门洞天》：看山有债偿不了，十里五里困欲倒。何如便作山中人，生看石上青松老。  

【`武夷诗集`】  

《洞天》：绝壁上千寻，隐约岩栖处。笙鹤去不还，人间自今古。张复《游洞天题》：来游九锁山，忽遇菊岩仙。老翠偃千亩，黄金铺万钱。花经令尹爱，词入北司编。最重水中石，平舟曾为镌。孟晋《题洞天》：昔闻仙子宅，今幸过琳宫，溪曲三三水，山环六六峰。翠云飞送雨，白鹤舞凌风。好景游归晚，箫声缥缈中。  

【`洞霄诗集`】  

郑斗焕《陪秋山相公游洞天一庵，夜宿感梦》：天柱清游尾使星，荀舆轧轧入山深。龙行雨去泉花定，鹤口斗云来木叶阴。松石以安通夕寐，江湖空老百年心。圆冠方袂何仙子。梦里将诗索共吟。刘元《和郑斗焕洞天诗》：九曲山中锁翠微，登山不记入山时。屋藏盘谷涧声远，鹤舞松庭画影迟。万里功名南北客，几人新旧废与诗。刘郎问神仙路，天柱天台天下奇。李立本《壬午孟春游洞天》：青山九锁杳难登，饱读坡诗熟旧名。谷鸟唤晴千嶂晓，岩泉漱雨四时清。云根石老世方换，天柱峰高月正明。岚翠春风瑶草润，直寻许郭问长生。陈师嵩《陪简易提举游洞天》：九锁不易到，一行亦难拜。赏心与乐事，况值秋气清。贵游领众客。共结山水盟。神仙知何许，不必问蓬瀛。对景一饷间，扪心百虑轻。茫茫尘世中，容易白发生。安得架束茆，于此全吾真。《冯仲柔淳熙壬寅氵公檄游洞天》：洞天深沉别有天，飞楼阁耸睛烟。诗传玉局惊允目，丹就金炉记昔年。翠勇千波横绝壁，风吹万籁入飞泉，他时待我功成后，卜室青山绝世缘。  

【`邓并榈先生集`】  

《送李君上洞天》：北风于喁万窃号，落雪纷纷火寻鹄毛。好向高堂护帷幕，新醪入脸殷春桃，居士何为器不顾，叩户长歌辞我去。行行逸兴高白云，千里江山入芒履，问君无乃急所求，笑指南安作胜游，南安老师初不死，一闻消息即归休。嗟我平生乐诗洒，未能赤脚走岩窦。在家自得忘家禅，诧问老师印可否？  

【`龙虎山志`】  

《咏洞天》：羽盖亭亭百尺松，才高不假大夫封。吾将归学山中相。直下结茆聪晓风。面直一峰如玉荀，山横翠麓是金鸡。苍皮溜雨乔松下，宜结精庐安宝奎。山深观古扁凝真。鲁是前遣外臣。玉简金龙投洞府，至今惠泽及斯民。  

【`建安志`】  

《李左史洞天》：沉沉幽穴门必云烟，玉宇琼楼锁洞天。自向壶中飞日月，更于物外起山川。刘公隐后今谁继，张湛仙来不记年。紫府若容幽客到，诛茅欲卜隐屏前。  

【`菊坡俞昕诗`】  

《上元谒洞天首作》：轧轧篮舆踏晓烟来寻泉石旧因缘。旋题诗句为名剌，为报吟翁谒洞天。  

【`都梁志`】  

《题皇华馆武冈洞天》：试似奇章细品题，洞天不锁尽栏西。茂林竹山阴道，曲水横桥罨尽谷。泉脉通池氵公涧远，石牙平屋接云低。公家事了吟诗趣，一日一番携杖藜。  

【`崖州郡志`】  

洞天归附后，至元十七年，本道军慰使云昭勇名从龙调军收黎，造其上，赋诗云：落笔古仙洞，天开一段奇。林深常挂搭，石乱路逶迤，彷佛禅僧骨，糊涂墨客诗。何时了公事，相望问仙期。后郡许源次其前韵。诗云：袖拂仙风上翠微，山禽窥我怪儒衣。岩扃石室真奇趣。烟盖云幢似远围。彩笔不随仙子去，青峰空伴野云飞。我来续就承天赋，铁笛一声横鹤归。地僻南溟阔洞天琳宇奇。好山如绣画。野水自逶迤，不见飞仙蜕，空留谪客诗。清风驾归羽，乘此访安期。至顺年间，县尹吴长孺有诗云：笔常蜕颖不摧锋，香墨淋漓尚月中。山辈有怀亦如我。无谁可诉只书空。  

【`建武志`】  

奉统府命入溪洞斡事：山叶萧萧天气秋，旆旗重过旧溪州。望尘纳叹生蛮口，越境趋风老洞酋。太史占星期破贼，佳人闻鹊祝封侯，莫嫌此后南疆阔。时鲸鱼海岸头。《秦越人洞中咏》扁鹊得仙处，传是西南峰，年年山下人，长见骑白龙。洞门黑无底，日夜唯雷风。清齐将入时，戴星兼抱松。石径阴且寒，地响知远锺。似行山林外，闻叶履声重。低碍更附身，渐远昼夜同。时时白蝙蝠，飞入茅衣中，行久路转窄，静闻水淙淙，但愿逢一人，自得朝天宫。  

【`苏东坡集`】  

游洞之日，有亭吏乞诗，既为留三绝句于洞之石壁。明日至峡州，吏又至，意若未足，乃复以此授之：子任曰：三绝句、老泉及东坡、子由、各一也。按《南行集》，老泉诗云：洞门苍石流成乳，山下寒溪冷欲水，天寒二子若求去，我欲居之尔不能。子由诗云：昔年有迁客，携手醉嵌岩。去我岁已百，游人忽复三。  

一迳远山翠，萦纡似去蛇。忽惊溪水急，争看洞门呀。滑磴攀秋蔓，飞桥踏古槎。三扉迎北吹，一穴向西斜。叹息烟云老，追思岁月遐。唐人昔未到，古俗此为家。洞暖无风雪，山深富鹿。相逢衣画草，环坐髻应坐髟。灶突依岩黑，樽就石洼。鸿荒无传记，想像在羲娲。此事今安有，遗纵我独嗟。山翁劝留句，强为写槎牙。  

【`李义山集`】  

《洞下道》：客梦华鲸破，晓辞祗树园，泄云分叠山献，落叶见寒猿。湍减溪饶石，崖倾洞有门。身非徐孺子，茂宰似陈蕃。  

【`张舜民画慢集`】  

徐刚中，醴陵少府于山中寻出一洞，有铭曰虬渊，自然六室奇怪，求诗以纪之，醴陵多丁氏，令威之后云：重重翠条蔽溪湾，石烂松枯不记年，但见桃花浮绿水，有时独鹤下青田。自然六室流锺乳，别隐三阶出洞天。身在故乡人不识，禾氏应徐令是丁仙。  

【`诗海绘章`】  

洪洞春步二首：洪洞春意水边来，杨柳何人着行栽，逐客欲行犹爱惜，回头更见杏花开。寻常乘兴弄清流，更有轻云左右浮，万里好风相信否，更随孤鹭落苍洲。  

【`廉文靖公集`】  

予凿一洞，志道馆宾以诗贺，因用韵言意，非韵题也。此生惴栗绍清贫，泛重时贤教古人。海内蹄航空阅世，岩中穴洞拟藏春，居安本自心君泰，理会方知玄化神。便号鸿蒙潜拙懒，更期诗礼嗣良臣。  

【`答录与权诗集`】  

《洞中歌》：山中道士来天津。霞为鹤毛敝云为巾。潜居士室著道论，丹炉茶灶常相亲。心如皎月照秋水，苍髯短发颜生春。辞栗不让伯夷饿，箪瓢有似颜渊贫，尔来雪落满空谷，洞门静掩傍无邻。炊烟久绝釜杨尘，箫然安坐双眉伸。一生坎坷长苦辛，东道主者知何人。  

【`星源志`】  

《朱松题洞》：雨过薰风吹面凉，芒鞋终日水云乡。可怜尘绪萦人久，赖有仙源引兴长。山鸟无心时自语，林花有意解留香。春醪不惜杖头费，渴似虹霓饮练光。《题通元洞》：绀宇参差群玉府，人环隔绝列仙都。六丁神力开岩洞，五岳真形入画图。依旧标金玉简，居然表里映水壶。我来登览忘归步，惟恐王乔下为凫。奇峰四立极嵯峨，下有云房拶薜萝。桂树淹留应岁久，桃花烂熳正春和，闲寻谷口仙人鹿，不为山阴道士鹅。处处清泉堪洗髓，玉京底用更鸣珂。  

【`张伯雨诗`】  

《游灵鹫诸山洞》：碎此空青宝，纳彼黄金龛。水流澹无与，石色终怀惭。显途让群移，幽罅恣穷探。红泉浸短草，翠雨淋长聃。灵运久成佛，妙语将淮参。援公亦自慰，复聆胜士谈。前旌罔两避，后乘木骖。周旋蚁封中，丘垤皆精篮。菜肚乃知足。为目庸非贪。惟南专一壑。归以投吴簪。  

【`国朝谢肃密庵诗蒿`】  

《题月山赤水洞天》：云北云南山万盘，仙人宫阙俯山赞山元。睛峰落影半天碧，雪瀑飞花六月寒。白日双鸾翔玉宇，长年一虎卧瑶坛。桃花莫使春光老，迟我归来转大还。  

【`宋史浩贸阝峰真隐谩录`】  

洞天词《水龙吟》：翠空缥缈虚无，唯海上蓬瀛好。琼瑶宫阙，叶珠台榭，玲珑缭绕。弱水沉冥，瑞云遮隔，几人鲁到。四明中，自有神仙洞府，烟霞里，知多少。堪笑当年狂客，爱休官，何须入道。婆娑绿发垂肩，著甚黄冠乌帽，花底金船，月边玉局，尽能迟老。待丹成九转，飘然驾鹤，却游三岛。《永遇乐》：鄞有壶天，景传图画，声著海县。四面攒峰，皆七十二，各在窗中见。祥云拥蔽，飞泉缭绕。咫尺似天涯远。如今向，仙家觅得，挈来十洲东畔。虚无缥缈，逢莱方丈，所喜只居隔岸。羽巾宪垂珠，琼车织翠，长是陪嘉宴。豺狼远迹，风波不作，日月御轮须缓。且御杯，称贤乐圣，度兹岁晚。《南浦》：一箭舜弦风，向晓来轻寒，初报麦秀。蝶股歇花须，韶光老，莺声倦闻呼友。池塘暗绿，数竿粉节，天然瘦。对兹美酒，清歌妙，一曲千锺芳酒。谁知别是壶中，缭画阁朱栏，烟谷云岫，三岛十洲东，青霄上，神功幻成岩窦。瑶台阆苑，翠旌羽葆频相就，世凡洗断，教乌兔迟迟飞走。《夜合花》：三岛烟霞，十洲风月，四明古号仙乡。萦纡雉堞，中涵一片湖光。远岸异卉奇芳，跨虹桥，隐映垂杨。玉楼珠阁，水帘卷起，无限红妆。龙舟两两飞杨，见飘翻绣旗，歌杂笙簧。清樽满泛，休辞饮到斜阳。直须尽腊荧煌。况夜深不阻城隍。且拚沉醉，归途便教，彻晓何妨？《迎仙客》：瑞云绕，四片忽好，何须隔水寻蓬岛。日常晓，春不老，玉蕊楼台，果是无尘到。没智巧，没华妙，个中只喜风波少。青樽倒朱颜笑，回首行人犹在长安道。  

洪洞县  

【`大明清类天文分野书`】  

周春秋时杨侯国也。汉置杨县，属河东郡，后汉因之，三国魏，属平阳郡，晋因之。元魏改属永安郡，隋开皇三年罢郡，改属晋州。炀帝初改州为临汾郡，县属焉。义宁二年，改为洪洞县，取县北有故洪洞镇为名。唐武德元年，析洪洞临汾置西河县。贞观十七年，省，入临汾。宋熙宁五年，省赵城县为镇，入洪洞，属晋州平阳郡，建雄军节度。金属平阳府。元仍其旧。本朝因之详见平阳府下  

永乐大典  

## 卷之一万三千八十二

一送动  

动　静  

【`易`】  

系辞动静有常，刚柔断矣。注曰：动者，阳之常。静者，阴之常。刚柔者，易中卦爻阴阳之称也。夫乾其静也专，其动也直，是以大生焉。夫坤其静也翕，其动也辟，是以广生焉。注曰：乾坤各有动静，于其四德见之，静体而动用，静别而动交也。  

【`庄子`】  

《天道篇》：虚则静，静则动，动则得矣。  

【`亢仓子`】  

《训道篇》：有不可以应事者也。内静而外动，其动而难静。谓外见利贪而逐之，愈得愈贪，故身劳而难静。  

【`西汉书`】  

《曹参传》：延年之治动，黄次公之治静。  

【`尹和靖言行录`】  

论动静之际，闻寺僧撞钟。和静曰：说着静便多一个静字。说动亦然。伊川颔之，和静每曰：动静只是一理，阴阳死生亦然。  

【`邵子观物篇`】  

动之大者，谓之太阳。动之小者，谓之少阳。静之大者，谓之太阴。静之小者，谓之少阴。  

【`朱晦庵语类`】  

寓问，前夜先生所答一之动静处，曾举云：譬如与两人同事，须是相救始得，寓看来静却救得动，不知动如何救得静？曰：人须通达万变，心常湛然在这里，亦不是闭门静坐，块然自守。事物来也须去应，应了依然是静。看事物来，应接增也不难，便是安而后能虑。动了静，静了动，动静相生，循环无端。如人之嘘吸，若只管嘘，气绝了又须吸，若只管吸，无去处便不相接了。嘘之所以为吸，吸之所以为嘘，尺蠖之屈，以求伸也。龙蛇之蛰，以存身也。屈伸消长，阖辟往来，其机不曾停息，大处有大阖辟，小处有小阖辟。大处有大消息，小处有小消息。此理万古不易，如目有瞬时，亦岂能常瞬。定又须开，不能常开，定又须瞬，瞬了开开了又瞬，至纤至微，无时不然。又问此说相救，是就义理处说动静，不知就。应事接物处说动静，如何？曰：应事得力则心地静，心地静，应事分外得力，便是动救静，列救动，其本只在湛然纯一。素无私心始得，无私心，动静一齐当理，才有一毫之私，便都差了。  

【`潘植忘筌书`】  

城而动，则为无妄，静而动，则为复顺而动，则为豫，皆动之善者也，是真一之动也。诚者天之道，自然而已，惟诚为能动，不诚未有能动者也。反身而诚，至诚而动，动斯得矣，天道之自然也。后之人不知动静之为体用，而真君真宰之各有尚也。真君无为而常静，真宰有为而斯动，人知动而悔吝生，不知动而功用著，于是恶动而常以静为念，是滞于一偏，不见天地之大全也。殊不谕真体自然，不嫌于动，故善动者常止其所，自不迷复，岂独偏于静哉。无妄者，动之自然也。纯任天理，故不识不知，顺帝之则，去智与故循天之理，此象所以取诸天雷，而卦所以名为无妄也，雷出地而奋乎天者也。既安于复，命之为常，则是于静中动，是以动则常静，若是则动静之际，举无妄作，名之以无妄，岂不信然。  

【`敬斋古今黄主`】  

静生于动，而复归于动，则所谓静者特须臾之静耳。为动亦然，昧者不知，作力以止动，刻意以求静，然后是非相缪。动静两失，甚者，或丧其心，或亡其身，孝又有某生者，宗丘刘学，主太原城西一民家，块坐环堵者几十年，主氏翁媪奉事，勤日益笃，庚子春正月，望有道人来，乃旧识生者，请生暂出，生不可，主氏强之，生不得已出，少间急求归环堵中，主人又强之，生又不得已，留坐一室，既张灯，道人者辞去，独翁与生坐，坐久，公司倒寝其傍，丙夜生遽取案上菜刀乱斫翁死，媪骇愕起救，生又斫杀之。有婢窃视噤不敢动，生复瞑目端坐，邻者怪有争斗声而寻复无闻，口敫问翁媪，翁媪莫应。踏门入视，灯火煌煌，生坐兀然，而翁媪二尸狼籍于血中矣。邻者缚生，生始开目，曰：汝何事收我？邻者曰：汝杀主氏翁媪复何言？生曰：我适梦中见一偷将害我主翁，我仓卒，以菜刀斫去。又有一偷来我亦斫之仆，便谓无事，及复坐静，殊不知有他，邻者执诣有司，府掾范贞绐谓曰：汝善人，宁有害物心，恐邻者杀是翁媪而以汝当之，可实语我，我有以解释汝。生曰：我固杀翁媪，虽梦中不知所为，尚能记其仿佛，此殆宿债，岂可滥及无辜，其亟刑我，竟弃市。此生本自昏愚，择善不能了了，痴坐成顽，阴魔来舍，强制情欲。恒若梦寐，乍出部屋，恍若殊境。既见灯火满室，精爽交配，又惊人物在侧，猜忍百至，及其妄动，云灭悠然，妄静复来，动静往来，总非由己，挥刀袖手，俱一妄中。此与老子致虚极，守静笃万物并作，吾以观其复无异。但老子于动静中知其所以来，又知其所以去时，动时静，莫不在我，故能观万物之复。若生等辈，罔罔然舍静求动，排动索静，沈冥于妄动妄静之坎，虽未至于杀人也。其去杀人，能较几何又岂可以杀人为有罪，而以不杀人为无罪也哉。  

【`金楼子`】  

立言下，夫水澄之半日必见目睫，动之半刻已失方圆。静之胜动，诚非一事也。  

【`经锄堂杂志`】  

于城门旁少坐阅出入者，朝则争入，暮则争出，肩摩袂接，皆是为利略不肯少迟何哉？涂中之人亦然，东来西去，南来北去，憧憧不休，问之莫不有干，能息扃坐于其旁，尽见此态。故曰：唯静中可以观动。  

【`密斋笔记`】  

文帝即位，陈武建征伐之谋。孝文愿且休息无议军，人情久动则思静。汉之文景，正是宋朝景德庆历间休养生息之时，人情久静则思动。至武帝时，宫室方士开边之役，并兴又绝似宣和繁盛富庶之时。  

【`采真集`】  

有所谓物之静，有所谓道之静，有所谓物之动，有所谓道之动。物所谓静，阴实止之，乃若道所谓静阴不能使之，止物所谓动阳实作之。乃若道所谓动阳不能使之作，岂非所谓静专而动直乎？  

【`声律会元`】  

《赋偶》：运以无积，惑而遂通。有所不发兮，发必合于礼义。有所不行兮，行必归于中正。  

言　动  

【`刘向说苑`】  

《谈丛篇》：非所言，勿言以避其患。非所为，勿为以避其危。欲人无知，莫若勿为。欲人无闻，莫若勿言。《魏相篇》子曰：多言不可与远谋，机易泄。多动不可与久处。心易躁，吾愿见伪静诈论者，矫时罕真静俭者。  

【`群书足用`】  

《赋偶》：枢机所发，万世荣辱。宫庭虽邃，四方表仪。隼绳修饰，无二事之或违。纶纟孛丁宁，无片辞之敢饰。辞虽立诚也，犹虑措辞之失；事虽无过也，尚虞举事之愆。片言皆善，则荣耀方策。一动少差，则羞贻百年。赋隔成德成文。详述杨雄之语。尚辞尚变，载形义易之辞。  

【`声律会元`】  

《赋隔》：君子详枢机之发，史官详左右之书，或语或嘿，官已永式。一云一为，民皆视则。  

慎　动  

【`周子通书`】  

《慎动章》：动而正曰道。动之所以正，以其合乎众所共由之道也。用而和曰德。用之所以和，以其得道于身，而无所待于外也。匪仁、匪义、匪礼、匪智、匪信悉邪也。所谓道者，五常而已，非此则其动也邪矣。邪动辱也。甚焉害也。无得于道，则其用不和矣。故君子慎动，动必以正，则和在其中矣。节斋蔡氏曰：道即太极流行之道，德即五性之德，动而正，即前所谓几也。用而和，即后所谓中节也。《朱子语类》：问动而正曰道，止悉邪也。以太极图配之。五常配五行，则道德配阴阳，德阴而道阳也。曰：赤有此理。通书云：动而正曰道，用而和曰德。先生曰：正是，理虽动而得其正，理便是道，若动而不正，则不是道。和亦只是顺理，用而和顺，便是得此理于身。若用而不和顺，则此理不得于身。故下去匪仁、匪义、匪礼、匪智、匪信悉邪也。只是此理，故又云君子慎动。真卿云太极图中只说动而生阳，静而生阴。通书又说个几此是动静之间，又有此一项。叶贺孙《乾损益动章》：君子乾乾不息于诚，然必惩忿窒欲，迁善改过，而后至干之用其善是，损益之大莫是周，圣人之旨深哉。此以干卦爻辞损益大象发明思诚之方，盖乾乾不息若体也。去恶进善者用也。无体则用，无以行无用，则体无所措，故以三卦合而言之，或曰其字亦是莫字。朱子曰：君子体乾健而又健，至诚不息，此用干之善者也。山泽为损，激于忿，象山之高，必惩创之。溺于欲，象泽之深，必窒塞之，此用损之大者也。风雷为益，迁善象风之烈，则德日长，改过象雷之迅，则恶日消。此用益之大者也。乾乾不息者，惩忿窒欲，迁善改过，不息是也。第一句言乾乾不息，第二句言损，第三句言益者，盖以解第一句，若要不息，须著去忿欲，而有所迁改。吉凶悔吝生乎动，噫！吉一而已，动可不慎乎？四者一善而三恶，故人之所得福常少，而祸常多，不可不谨。此章论易所谓圣人之蕴。米子曰：动而得则吉，失则凶，悔则过失而自咎，吝则私小而可羞。四者一善而三恶，动其可不谨诸。所谓惩忿窒欲，迁善改过，皆是动上有这般过失，须于方动之时审之，方无凶悔吝，所以再说动。  

【`敬斋泛说`】  

吉凶悔吝生乎动固也。然亦论其时之云何耳，既言有吉、有凶、有悔、有吝，则凶悔吝三者未必不生乎不动也。  

心　动  

【`宋史`】  

《司马池传》：池举进士，当试殿庭而报母亡。友匿其书，池心动，夜不能寐曰：吾母素多疾，家岂有异乎？行至宫城门，徘徊不能入，因语其友，而友止以母疾告，遂号恸而归。  

【`东坡物类相感志`】  

汉蔡顺字君仲，以孝闻。少孤养母，赏出采薪，有客卒至，母望顺不还，乃啮其指，顺即心动，弃薪而归，跪问其故。母曰：有争客来，故吾啮指以悟耳。  

【`黄氏日抄`】  

叶水心文戴肖望病，诣王大受曰：吾若久客心动耳，留荐燠馆仞软腻，把酒谈笑，肖望欣然忘归。  

神　动  

【`世说新语`】  

裴令公楷隽容姿，一旦有疾至困，惠帝使王夷甫往看，裴方回壁卧。王使至强回视之，王出语人曰：双眸闪闪，若岩下电，精神挺动体中故小恶。  

【`元史`】  

《王英传》：元三年，万安军贼吴汝期等作乱，聚众三千人。时英已至仕，平章政事伯撒里谓僚佐曰：是虽鼠窃狗偷，非刀王行不可，乃使迎致之。英曰：国家有事，岂可坐视，乃据鞍横槊，精神飞动，驰赴平贼，其功居多。  

【`元刘将孙养吾集`】  

安福州北真观三元阁记。仙好楼居，天人感遇，往来一气。党所谓神仙者，如徐之不死，清风明月，其精神浮动，依乘回合，必当在是间。而况三元之不远人哉。  

【`王恽秋涧集`】  

《万户聂公碑》：公在军旅，一旦心神内动，滋流被面，曰：岂吾亲有故动于彼而应于此耶。即请归觐，比至太夫人丧尚未敛。乡里感叹，以为平昔孝诚所致。  

色　动  

【`战国策`】  

智伯从韩魏兵以攻赵，知过出见二主入说，智伯曰：二主色动而意变，必背君，不如今杀之。智伯曰：不可指动  

【`左传`】  

楚人献鼋于郑灵公，公子宋与子家将见子公之食指动，以示子家，曰：他日我如此，必尝异味，及入，宰夫将解鼋，相视而笑。公问之，子家以告，及食大夫鼋，召子公而弗与也。子公怒，乃染指于鼎，尝之而出。  

【`东坡物类相感志`】  

人将尝异味，则食指预动。臧肴字宣卿，有孝性，常从火宿直廷尉府，母在家暴亡，肴左右物中指动，忽痛不得寝。及旦家信至，果报凶问也。  

目　动  

【`左传`】  

使者目动而言：肆诱我也。  

过　动  

【`礼记`】  

过言则民作辞，过动则民作则。  

物因雷动  

【`张子正蒙`】  

《大易篇》：物因雷动，雷动不妄则物亦不妄，故曰物与无妄静之动也。无休息之期，故地雷为卦言反又言复，终则有妇。循环无穷，人指其化而裁之尔，深其反也，极其复也。故曰反复其道，又曰出入无疾。  

【`文选`】  

《杨雄解嘲》：雷动云合。  

风雷鼓动  

【`宋张南轩集`】  

《谢大师加赠表》：日月昭回，烛孤忠于既没，风雷鼓动，诏恤典于无穷。  

万杵雷动  

【`宋苏东坡集`】  

《徐州贺河平表》：万杵雷动，役不过时，遂消东北莫大之忧，然后麦禾可得而食。  

三山雷动  

【`宋何澹小山杂著`】  

《福州赐敕书谢表》：一扎天旋，三山雷动。  

大千震动  

【`唐张说集`】  

《龙兴寺碑》：一光所烛，庶兆为之清源，一音所宣，大千为之震动。  

风气动  

【`古三读书`】  

风气动，圣人以宣号令。风而动  

【`抱朴子`】  

《审举篇》：俗之随风而动，逐波而流，故安能改身于德行，苦思于问哉。  

四方风动  

【`书`】  

大禹谟，帝曰：俾予从欲以治，四方风动，惟乃之休。  

台随风动  

【`太平广记`】  

凌云台楼观极精巧，先称平众材，轻重当宜，然后造构，无锱铢相负，台虽高峻，恒随风摇动而终无崩殒。  

云山浮动  

【`宋胡寅斐然集`】  

《富阳观山严先生别庙记》：庙瞰大江，潮汐呼汹，云山浮动，与江涛相起伏。亦神气英灵之所止宅。有好古君子稍更制作，去其鄙俚而归诸简雅。俾邑人望思，骚客徘徊，揖先生清风于东海之滨，岂曰小补云乎哉。  

天地顺动  

【`易`】  

《豫彖传》：天地以顺协，故日月不过，而四时不忒  

天下之动  

【`易`】  

《系辞》：天下之动，贞夫一也。  

【`张子正蒙`】  

《大易篇》：天下之理得元也，会而通亨也，说诸心利也，一天下之动贞也。  

天下至动  

【`易`】  

《系辞》：言天下之至动而不可乱也。  

【`郑涂孙中天述考`】  

上易序之画象，不足以尽见之，是故不可以无互体也。噫！不有先天阴阳之匹敌，何以有中天乾坤之正受。不有先天阴阳之循环，何以有中天乾坤之端正。所谓至顺而不可恶，至动而不可乱，摹天地于有形之外，印造化于无体之中。一本于画象之自然，而莫知所以然者，所以示者明矣。  

天几自动  

【`罗泌路史`】  

《禅通纪》：手舞足蹈，此天几之自动者也。  

天几常动  

【`采真集`】  

寂然之中，天几常动。应感之际，本愿常静。洪钟在，叩与不叩。鸣未尝止，宝镜在手。照与不照，明未尝息。  

枢纽群动  

【`宋张南轩集`】  

《扩斋记》：太极混沦，生化之根，阖辟二气，枢纽群动。惟物由乎其间而莫之知，惟人则能知之矣。  

【`晋陶渊明诗`】  

日入群动息。六爻之动  

【`易`】  

《系辞》：六爻之动，三极之道也。  

【`张子正蒙`】  

《大易篇》：六爻各尽利而动，所以顺阴阳刚柔仁义性命之理也。故曰：六爻之动，三极之道也。  

四变之动  

【`类说`】  

彼春之暖为夏之暑，彼秋之忿为冬之怒。四变之动，动与上下，春应中规，夏应中矩，秋应中衡，冬应中权。  

险以动  

【`易`】  

《解卦彖传》：解，险以动，程传谓坎险震动，险以动也。  

巽而动  

【`易`】  

《恒卦彖传》：恒，久也。刚上而柔下，雷风相与，巽动刚柔皆应恒。  

刚以动  

【`易`】  

《大壮卦彖传》：大壮，大者壮也。刚以动故壮。  

明以动  

【`易`】  

《丰卦彖传》曰：丰，大也，明以动故丰。  

危以动  

【`易`】  

《系辞》：危以动，则民不与也，惧以语，则民不应也。  

智者动  

【`论语`】  

子曰：智者乐水，仁者乐山。智者动，仁者静。智者乐，仁者寿。  

【`岩下放言`】  

孔子言：仁者静，智者动。吾观自古功名之士，类皆好动，不但兴作事业，虽起居语默之间，亦不能自己。王荆公平生不喜坐，非睡即行，居钟山每早饭已必跨驴一至山中，或之西庵，或之定林。或中道舍驴遍过野人家，亦或未至山复还，然要必须出，未尝辍也。作《字说》时，用意良苦，常置石莲百许枚几案上，咀啮以运其思。遇尽未及益，即啮其指至流血不觉。世传公初生，家人见有獾入其产室，有顷生公，故小字獾郎。尝以问蔡度曰：有之，物理殆不可晓，苏子瞻性亦然。初谪黄州，布衣兰艹履，出入阡陌，多挟弹击江水，与客为娱乐。每数日必一泛舟江上，听其所往，乘兴或入旁郡界，经宿不返，为守者极疾之。晚贬岭外，无一日不游山。晁以道尝为余言：顷为宿州教授，会公出守钱唐，夜过之入其书室，见壁间多张古名画，爱其钟隐雪雁，欲为题字，而挂适高不能及，乃重二卓以上，忽失脚坠地，大笑。二人皆天下伟人，盖出于智者当尔。  

圣人顺动  

【`易`】  

《豫彖传》：圣人顺动，则刑罚清而民服，豫之时义大矣哉。  

安身而动  

【`易`】  

《系辞》：君子安其身而后动，易其心而后语。  

虑善以动  

【`书`】  

虑善以动，动惟厥时。  

待时而动  

【`易`】  

《系辞》：君子藏器于身，待时而动。士无官守，无言责，政当以道自处，待时而动，必在上者，不若魏侯之于干木，昭烈之于孔明。降其礼，听其言，亦不屑就之矣。  

【`宋薛季宣浪语集`】  

复潘秀才必胜书。  

省德而动  

【`左传`】  

僖十九年，宋子鱼言于宋公曰：姑内省德乎？无阙而后动。  

量力而动  

【`左传`】  

僖二十年，楚斗彀于菟帅，师伐随，取成而还。君子曰：随之见伐，不量力也。量力而动，其过鲜矣。善败由己而由人乎哉？  

当时而动  

【`荀子`】  

当时而动，物至而应，事起而卞。  

感物而动  

【`礼记`】  

感于物而动，性之欲也，疏云：其心本虽静，感于外物而心遂动。是性之所贪欲也。  

观衅而动  

【`唐书`】  

《陆贽传》：贽安边疏云：力寡而敌坚，则先所易，是谓观衅而动也。  

以类相动  

【`礼`】  

《乐记》：凡奸声感人逆气，应之，逆气成家而淫乐兴焉，正声感入而顺气应之，顺气成象而和乐兴焉。倡和月应，回邪曲直，各归其分，而万物之理各以类相动也。  

通而后动  

【`庄子`】  

《刻意篇》：不为物先，不为祸始，感而后应，通而后动。  

先倡后动  

【`淮南鸿烈解`】  

《原道训》：先唱者穷之路也，后动者达之原上。  

治成于动  

【`采真集`】  

天下之治，未有不成于动而入于止。震者动而有为之卦也。故动于上则为豫，为壮，为丰。动于下则为随，为履，为益。皆足以措斯世于治也。良者，止而不为之卦也。故止于上则为蒙，为蛊，为剥，止于下则为遂，为蹇，为旅。皆所以跻斯世于乱也。  

霸以利动  

【`宋陈后山集`】  

《拟御试武举策》：王以安行，霸以利动，利之者伪也。  

见者竦动  

【`宋汪藻浮溪集`】  

《户部尚书许公墓志铭》：公聪明强记，任气敢为，状貌雄伟，议论轩然见者竦动，知其为非常人也。  

荐绅耸动  

【`宋王与钧蓝缕藁`】  

与正言内简执宪乌府，纪纲肃然抗议龙池，荐绅耸动。  

笔意浮动  

【`元牟山献陵阳集`】  

《跋捕鱼图》：今观此图，江天欲雪，鱼正深潜，而渔郎四集，网下如雪，无所逃于天地间乎？然则笔意浮动，殊可顽赏，与鱼相忘于江湖亦足乐也。  

昼伏夜动  

【`左传`】  

襄公二十三年，齐侯与臧纥言伐晋。对曰：多则多矣，抑君似鼠，夫鼠昼伏夜动，不冗于寝庙畏人故也。今君闻晋之乱而后作焉，宁将事之非鼠何如？  

两脸俱动  

【`酉阳杂俎`】  

众鸟趾前三后一，唯鹦鹉四趾齐分。凡鸟下脸眨上，独鹦鹉两脸俱动如人目。取其目睛和人乳研滴眼中，能见烟霄外物也。  

体合飞动  

【`唐颜鲁公集`】  

《放生池批答》：体合飞动，韵合铿锵，成不朽之立言，纪好生之上德  

鸾凤飞动  

【`宋河澹小山杂著`】  

《跋御书》：周易泰卦八法之法，上侔三圣，下陋二王，云汉昭回，鸾凤飞动。  

龙鸾飞动  

【`宋吴泳鹤林集`】  

《赐御书宋濂精舍额谢表》：云汉昭回，意态生于辇外，龙鸾飞动，精神运于画前。  

飞蠕动  

【`鬼谷子`】  

《揣章》曰：故观其虫月口飞蠕动，无不有利害，可以生事美。生事者几之势也。注曰：虫月口飞蠕动，皆微虫耳，犹怀利害之心。故顺之而喜悦，逆之则悖怒，况于人乎？况于鬼神乎？是以利害者，理所不能无顺逆者事之所必行。然则顺之致利，逆之致害，理之常也。故观此可以成生事美也，生事必审机微之势。故曰：生事者几之势也。  

【`淮南鸿烈解`】  

《原道训》：豉行喙息，虫月口飞蠕动。  

水泉动  

【`东坡物类相感志`】  

《按礼》云：冬至后十日水泉动，信夫阳气升而感之，故动摇也。  

中心不动  

【`采真集`】  

贫贱不忧夭寿不贰，此之谓不惑。富贵不能淫贫贱不能移，威武不能屈，此之谓不动。不惑故能定，不动故能应。  

【`涧泉日记`】  

文中子曰：吾不仕故业不动，故无悔。不广求故得不杂，学故明。  

【`吕原明杂记`】  

言学者当习不动。初习不动时，但违其心，及人之憎恶已，以之捶楚杀害，皆坚忍不动。初习自然不动矣，既不动，则曰：我不动也。  

寂然不动  

【`易`】  

《系辞》：易无思也无为也，寂然不动，感而遂通天下之故。注曰：易指著卦，无思无为，言其无心也。寂然者感之体，感者寂之用。人心之妙其动静亦如此。  

【`酉阳杂俎`】  

《郑符》云：柳中庸善易，尝诣普寂公，公曰：筮吾心所在也。柳云：和尚心在前瞻第七题，复问之在某处寂曰：万物无逃于数也，吾将逃矣。尝试测之，柳久之瞿然曰：至矣，寂然不动，吾无得而知矣。  

不震不动  

【`诗`】  

《商颂?长发篇》：敷奏其勇，不震不动。  

凝然不动  

【`程氏遗书`】  

凝然不动，便是圣人。  

元气不动  

【`张行成述衍`】  

洛书则十五居中，四十之初自相交以为用者，形载气而与俱元气生荣卫，荣卫并行，元气不动之理也。  

无理不动  

【`礼记`】  

仲尼燕居，礼也者理也，乐也者节也。君子无理不动无节不作。  

非礼勿动  

【`论语`】  

非礼勿视，非礼勿听，非礼勿言，非礼勿动。  

非礼不动  

【`晋书`】  

《黄泓传》：泓父沉善天文秘术，泓从父受业，精妙愈深，兼博览经史，尤明礼易。平生忠勤，非礼不动。  

大本不可动  

【`唐书`】  

《郑肃传》：文宗以肃尝道东宫，诏兼宾客为太子授经，既而太子母爱驰。为谗所乘，发斥有端，肃因入见，言太子天下大本，不可轻动。意致深切，帝为动容。然宠方煽太子终以忧死。  

柱石安可动  

【`唐书`】  

《本传》：安重诲为边彦温等告变，唐明宗疑之。因廷诘彦温，具伏其诈，即斩之后数日，赵凤奏事中兴殿。启曰：臣闻奸人有诬重诲者。明宗曰：此闲事朕已处置之，卿可无问也。凤曰：臣所闻者系国利害，陛下不可以为闲，因指殿屋曰：此殿所以尊岩宏壮者栋梁柱石之所扶持也。若折其一栋，去其一柱，则倾危矣。大臣国之栋梁柱石也。且重诲起微贱，历艰危，致陛下为中兴主，安可使奸人动摇。明宗改容谢之曰：卿言是也。遂族彦温等三家。  

坐位不动  

【`太平广记`】  

唐袁天纲善相术，武德九年，窦轨自益州被召诣京师，谓天纲曰：更得何官？天纲曰：面上家人坐位不动。辅角右畔光泽，至京必蒙圣恩还来此住，果重授益州都督。  

侍立不动  

【`南书`】  

《徐传》：侯景攻陷台城时简文居永福省，贼众奔入，侍卫走散，擒独侍立不动。徐谓景曰：侯公当以礼见，何得如此。凶威遂折，景乃拜。  

坚卧不动  

【`东汉书`】  

《吴汉传》：建武三年冬，汉率建威大将军耿，汉中将军王常等，击富平，护索二贼于平原。明年春，贼率五福余人击汉营，军中惊乱，汉坚卧不动，有顷乃定。即夜发精兵出营突击，大破其众。  

【`宋史`】  

《御传》：御子惟忠知兵事。天圣中契丹与夏国会兵境上，声言嫁取，惟中觇得其实，率麾下往备之，戒士卒母轻动。一夕风霾，有骑走营中，以为寇至，惟忠坚卧不动，徐命擒之，得救诞马盖虏所纵也。  

承剑不动  

【`左传`】  

哀公十六年，白胜将作乱，谓石乞曰：王与二卿士，皆五百人当之，则可矣。乞曰：不可得也。曰：市南有熊宜僚者，若得之可以当五百人矣。乃从白公而见之，与之言说，告之故辞，承之以剑不动。  

举尸不动  

【`元史`】  

《五英传》：至正中，毛贵益都时，英年九十六，水浆不入口者，数日而卒。毛贵闻之，使具棺衾以葬，将敛举尸不动，焚香祝曰：公子弘请公归葬先茔，祝毕，尸遂起。观者惊异。  

丧车盾不动  

【`新唐书`】  

《承天皇帝炎传》：安禄山乱，上幸蜀，太子即位于灵武，议以炎为元帅，左右请用广平王许之。后张良娣，李辅国，谗炎有异志赐死。大历三年，进谥承天皇帝，遣使迎丧彭原，既至城门丧车盾不动。  

银山不动  

【`宋吴泳鹤林集`】  

见郑侍郎启填压三边定，力若银山之不动，指挥诸将良筹如宝藏之无穷。  

如山不动  

【`宋吴泳鹤林集`】  

《圣节表》：黼坐朝，岿如山之不动，细毯论道，粹于玉之无瑕。  

【`颂古联珠`】  

云居因僧问；僧家毕竟如何？曰：居山好，僧礼拜师曰：你作麽生会？曰：僧家毕竟于善恶、生死、逆顺境界，其心如山不动。师乃打曰：孤负先圣丧我儿孙，又问傍僧你作麽生会？僧礼拜曰：毕竟眼不观玄黄之黄，耳不听丝竹之声。师曰：孤负先圣丧我儿孙。黄龙南云：作麽生道得一句不孤负先圣？丧我儿孙。若人道得到处青山，无非道场，若道不得有寒暑兮促君寿，有鬼神兮妒君福。投子青颂曰：突兀嵯峨万仞横，四边无路不通行，自古两轮光不到，夜深王老入西岑。成枯木颂曰：四顾巍峨琐碧阴，松风和雨响于琴。居山不用逃声色，百鸟归来何处寻。佛鉴心勤颂曰：僧家毕竟居山好，丫角女子白头早。行穿月色岭头松，迹到白云岩下草。寂寂峰前古寺基，家家门首长安道。相将八月雁南来，莫教孤负太平老。  

禁物不动  

【`仙传`】  

黄卢子善气禁之道，禁虎狼百虫皆不得动，飞鸟不得去，水为逆流一里。  

神色不动  

【`颂古联珠`】  

荆南白马昙照禅师常曰：快活快活，及临终叫苦。又曰：阎罗王来取我也。院主问和尚当时被节度使抛向水中，神色不动，如今何得恁麽地。师举枕子曰：汝道当时是，如今是，主无对。法眼代云：当但掩耳出去。地藏恩颂曰：一二三四五，金木水火土。鼓之以雷霆，润之以风雨，谁道者汉，生也颟颟需顸顸，死也莽莽卤卤咄。宝峰照颂曰：甜瓜彻蒂甜，苦瓠连根苦。拈起枕子时，新罗夜打鼓。圆照本颂曰：一生叫快活，临终没依怙。甜瓜彻蒂甜，苦瓠连根苦。像舁不动开元寺供养。后有设问：无刹不现身圣像为甚麽不去高丽国？长庆棱云：现身虽普睹，相生偏法眼益别云识得观音未。  

毁誉不动  

【`维摩经`】  

宝积赞佛云：毁誉不动如须弥，于善不善等以慈。  

大悲拈不动  

【`禅林僧宝传`】  

浮山远禅师作三交嵩公赞曰：黄金打作钅俞石筋，白玉碾成象牙梳。千手大悲拈不动，无言童子暗嗟吁。  

六种震动  

【`法华文句`】  

六动者，谓动起涌震吼觉，一中又有三，谓动遍动，等遍动，直动为动。四天下动为遍动，大千动为等遍，馀五亦如是，合十八种动  

坚湿暖动  

【`楞伽经`】  

坚湿暖动非作生，谓四大各有自然之性。为地以坚为性，水以湿为性，火以暖为性，风以动为性。  

舍静求动  

【`永嘉集`】  

群迷从暗而背明，舍静以求动。众悟背动而从静，舍暗以求明。  

灵唇鼓动  

【`三宝咸通录`】  

齐武陵世，并东看山人掘见土黄白，又见一物状如两唇，其中有舌，鲜红赤色，以事奏闻。帝问道俗沙门法上，曰：此持法华者六根不坏也。乃集持法华者，围绕诵经，才始发声。此灵唇舌一时鼓动，同见毛坚以事奏闻，石亟缄之。  

地八震动  

【`释迦谱`】  

佛古阿难：凡世地动有八因缘，夫地在水上，水止于风，风起则水挠普地皆动，是为一。得道比丘，比丘尼及大神尊天，观水性多，观地性少，欲自试力故则普地动，是为二。菩萨降神母胎，地为大协是为三。菩萨从右肋生则普地动，是为四。菩萨初成正觉，是为五。初转地上法轮，是为六。佛教将毕欲舍性命，则普地动，是为七。如来欲无余涅盘，地大震动，是为八。  

风动幡动  

【`宗门统要`】  

六祖能大师回风扬刹幡，有二僧对论。一云幡动，一云风动。往复鲁未契理，祖云：不是风动，不是幡动，仁者心动。二者竦然。雪峰存云：大小祖师，龙头蛇尾，好与二十棒，孚上侍吹咬齿峰云：我与麽道也子二十棒。保福展云：作贼人心虚也，是萧何置律。五祖戒云：着甚来由。巴陵鉴云：祖师道不是风动，不是幡动，既不是风幡，向甚处着。有人与祖师作主，出来与巴陵相见。雪窦显云风动幡动，既是风幡，向甚处着。有人与巴陵作主，出来与雪窦相见。潭清云：不是风动，不是幡动，若伶俐汉悬崖撤手，便好承当。顾后瞻前，转生迷闷，仁者心动。而今还有为祖师作主者麽，有则出来与老僧相见。天童华云：一盲引众盲，相牵入火坑。  

静极复动  

【`周子太极图说`】  

无极而太极，太极动而生阳。动极而静，静而生阴，静极而动，一动一静，两仪立焉。  

反者道之动  

【`道德经`】  

反者道之动，弱者道之用。  

动法于日  

【`唐书`】  

《李德裕传》：人君动法于日，故日出而视朝，入而燕息。  

动法于天  

【`唐书`】  

《刘贲艹贤良策》：王者动作，终始必法于天者，以其运行不息也。  

无动佛名  

【`翻译名义`】  

即阿门水佛也，阿之言无，门水之言动。详佛。  

不动居士  

【`大慧语录`】  

不动居士至，上堂僧问径山，布龙蛇阵，居士疋马单枪。当恁麽时，如何相见？师云：老僧打退鼓。进云：一个老大蛊，撞者童牙虎。师云：你还闻雷声麽？进云：只为学人闻得惯。师云：且莫诈明头。进云：却请和尚道。师云：我若道，你须百杂碎。进云：庆快平生去也。师嘘嘘，乃云：眼空宇宙浑无物，大坐当轩孰敢窥，选官俱已了。同途把手不同归，敢问大众既同途又把手，为甚麽不同归？莫将鹤唳误作莺啼。复举陆亘大夫问南泉云：肇法师也，甚奇怪，解道天地与我同根，万物与我一体。南泉遂指庭前花谓大夫曰：时人见此一株花，如梦相似。师云：遮一则公案，流而业林近三百载，中间有无数善知识出世，只是未常有一人与伊分明判断，径山今日与伊断却。若向理上看，非但南泉谩他，陆亘一点不得，亦未摸著他脚下一茎毛在。若向事上看，非但陆亘谩他，南泉一点不得，亦未梦见他汗臭气在。有人出来道大小径山，说理说事，即向他道，但向理事上会取。  

物自动  

【`文献通考`】  

即五行志所谓木金也。志中惟载金石自动，今所载凡非动物而自动者皆入焉。周威烈王二十三年，九鼎震金，震木动之也。时周室衰微号令不从，以乱金气。鼎者，宗庙之宝器，宗庙将迁，故震动也。是岁晋三卿韩、魏、赵分晋地，王命以为诸侯。其后秦遂灭周而取九鼎。九鼎之震，木金失众甚。汉成帝元延元年正月，长安章城门门牡自亡。晋灼曰：西出南头第一门也，牡是出篇者。师古曰：牡所以下闭者也。亦以铁为之，非出篇也。京房易传曰：饥而不损，兹谓泰厥咎牡亡。妖辞曰：关动牡飞辟为亡道，臣为非厥咎乱，臣谋募易。《妖传变辞》：故谷永对曰：章城门通路寝入路，亟谷关距山东之险城门关守国之固，固将去焉，故牡飞也。平帝元始元年二月乙未，义陵寝神衣在柙中。哀帝陵也。丙申旦，衣在外床上，寝令以急变闻，祠以太牢。王莽地皇元年七月，杜陵便殿乘舆虎文衣废藏在室匣中者，出自树立堂上，良久乃委地。吏卒见者以闻，莽恶之。魏齐王正始末，河南尹李胜治听事，有小材激堕过受石彪头断之，此木金也。胜后旬日而败。晋惠帝元康八年五月，郊谋坛石中破为二，此木金色。郊谋坛求子之神位，无故自毁，太子将危之妖也。明年改怀废死。孝武帝太元十年四月，谢安出镇广陵，始发石头，金鼓无故自破，木金之异也。天戒若曰：安徒杨经略之声，终无其实钲鼓不用之象也。月馀以疾还而死。梁武帝大同十二年，曲阿建陵隧口石骐马动，木金也。动者迁移之象，天戒若曰：园陵无主，石磷将为人所移也。后间国亡。武帝太清元年，帝舍身光岩重云殿，游仙化生皆震动，三日乃止，当时谓之祥瑞，识者以为非动而动在洪范为妖，以此石虎之败。殿璧画人颈皆缩入头之类。又送辟邪二于建陵左双角者，至陵所。右独角者将引于车上，振跃者三，车两辕俱折，因换车，未至陵二里所，又跃者三。每一振则车侧人莫不耸奋去地三四尺，车轮陷入土三寸，木金也。刘向曰：失众心，令不行言不从以乱金气也。石为阴臣象也。臣将为变之应。武帝暮年，君臣唯讲经谈玄朝纲紊乱。令不行言不从之咎也。其后致侯景之乱也。元帝承圣二年正月巳卯，江夏宫南门龠牡飞。后齐河清四年，殿上石自起，两两相击，眭孟以为石阴类下人象，殿上石自起者，左右亲人离叛之应。及周师东伐，宠臣尉相愿乞，扶贵和兄弟之徒皆叛入周。周建德元年，濮阳郡有石像，郡官令载向府，将刮取金在道自跃投地，如此者再，乃以大绳缚著，车璧又绝绳而下。时帝既灭齐，又事淮南，征伐不息，百姓疲敝，失众心之应也。唐长寿中，东都天宫寺泥像皆流汗霖霖。神龙中，东都白马寺铁像，头无故自落于殿门外。天宝五载四月，宰臣李适之常列鼎俎具膳羞，中夜鼎跃相斗不解，鼎耳及足皆折。长庆中，新都大道观泥人生须数寸，拔之复生。后晋开运元年七月一日夜，大雷雨明德门内井亭有石槽，槽有龙首其夕，漂行数步，而龙首断焉。识者云：石国姓也。而龙首既断，大不吉之象，晋祚果终于开运。  

【`五代薛史`】  

《五行志》：清泰末年，末帝先人坟侧。古佛刹中石像忽然摇动不已，观者咸讶焉。  

【`文献通考`】  

宋乾德五年十一朋，许州开元观老君像自动，知州宋以闻。六年正月，简州普通院毗卢佛像自动。元丰元年，邕州佛像动摇，初像尝动而交人入寇，又动而州大火。其后侬智高叛，复动于是知州钱师孟投之江中。绍兴二年，宣州有铁佛像坐高丈馀自动，迭前迭却若伛而就人者。数日，既而郡有火火胜金，火气盛金失其性而为变怪也。二十年二月，温州戒福寺有铜佛像，顶珠自动，光彩激射，终日不少停。数日火作寺焚，与宣州铁佛同占，皆火金也。淳熙九年春，德兴县民家有镜自飞舞，与日光相射。  

诗文  

【`宋王师愈集`】  

《三论无妄动答刂子》：臣闻天位于上，雷动于下其卦曰：无妄于四时言之，春夏之发生，雷虽震惊。人不以为妄所当然也。故能成育物之功，秋冬之敛藏，雷虽隐然而有声。人莫不惕然而骇听，盖其动也妄。必有札瘥疠疫之患，圣人体天以立极，法天而图治。平安之时，出入起居罔有不钦，发号施令罔有不臧。非以其材略，智述足以高天下，亦以其动静本于天理自然，不挠乎人为之私也。是以济大业者，当艰难之时，或速而有成，或缓而有成，究其所以然，皆无妄也。汉高祖之王汉中，未几而长驱于荣阳。京索间，不五载而成帝业，盖因思东归之士，其动不可以缓也。诸葛亮之相蜀，国事未定，则闭关息民以图之，其动不可速也。臣又闻善图治者，如良医之疗疾。固有指日而致效者，亦有累月而致效者，血气未衰，偶为外邪所乘，或汗或下，其效立见，此岂待累月之久哉。若夫沉阿之余，嬴然尔然必在乎？固其本元，养其精神，强其筋力，反欲拔瞑眩之剂，求指日之效，又欲娱之以华丽。宴乐之奉，其可哉。方今天下之患，胎于熙丰，结于崇观，溃裂于靖康，爰自绍兴之初，上下相维持，将复振矣。未几用事之臣又从而弱之，幸赖天启圣明，陛下嗣膺大统。规恢十年，始有苏息安强之兆、杜稷生民之福也。伏愿陛下远稽羲经之无妄，俯察良医之治病，修我之备，待彼之寡母欲速而轻动，其不可成万全之者，臣未之信也取进止。  

【`唐李元宾集`】  

《妄动箴》：动出乎妄，静以制之，静不可终，终违其时，顾道非远，妄动则远，道以处我，我孰能反？利往则施，无庸则倦，合于一致，何妄能损？天一地二，三光飘摇，无恒流行，万行则妖，大化孕人，人有成性，动牵于妄，妄亦斯兢。惟天之大，而世作镜，下顾人心。如环无端，食其游词，共叔自残，刘歼英韩。楚灭子干，五者实妄不妄必完，妄由动生，动以妄奸，能以义胜，动归乎安。晋文教战，一战民悦，勾践泣雠，再战雠雪。知几不殆，妄动斯折，二国尚然，况一夫节。  

【`皮日休集`】  

《动箴》：动生于欲，行生于为，欲则不妄，为则不疑，吾道未丧，于何不之？勿生季世，有爵必危，物居乱国，有禄必尸。住无市怨，去无取口虽，迹地显露，名扔求知。声无取猜，誉无致疑，坦道如砥，履过蒺藜。四海如家，去剧絷维，日慎一日，今兹在兹。  

【`关尹子`】  

《七釜篇》《动箴》：室中有常见闻矣，既而之门之邻之里之党，既而之郊之山之川，见闻各异，好恶随之，和兢从之，得失成之。是以圣人动止有戒。  

【`敬泛况说`】  

《动箴》：君子慎独，为去声，爱厥身，有身弗爱，是为民。勿为暗室，可欺可忽，明则人诛，幽则鬼罚。  

【`宋二程文集`】  

《动箴》：哲人知几，诚之于思，志士励行，守之于为。顺理则裕，从欲惟一作为危。造次克念，战兢自持，习与性成，圣贤同归。  

【`刘行简苕溪集`】  

《动箴》：轻动易举，事或失所。利害在人，怨汝詈汝。择焉而动，动不失职。君子是怙，小人是疾。则将奚处，惟曰勿恤。  

【`王安石临川集`】  

《无动》：无动行，善行，无明流，明流。《华严经》起信抄中，善行，非福行，不动行，无明流，烦恼流，欲有流。种种生住灭。马鸣起信论四相，生住灭。念念闻思修。《首楞严经》观世音菩萨白佛言世尊，忆念我昔无数恒河沙劫，于时有佛，出现于世，名观世音。我于彼佛发菩提心，彼佛教我从闻思修二摩地，初于闻中，入流亡所。所入既寂，动静二相了然不生，如是渐增。闻闻尽，尽闻不往。觉所觉空，空觉极圆。空灭，生灭既灭，寂灭现前，忽然超越世出世间，十方圆明，护二殊胜，一者上合十方诸佛本妙觉心，与佛如来同一慈力。二者下合十方一切六道众生，与诸众生同一悲仰。世尊由我供养观音如来，蒙彼如来授我如幻。闻薰闻修金刚昧。终不与法缚，圆觉经不与法缚不求法。亦不着僧裘。  

【`江湖集`】  

《罗与之动后》：莫作杨朱泣路岐，此心自被利名移，车奔宁是驾尼父，舟覆应非战伯夷，悔吝从来生动后，啸歌元禾氐在闲时。可邻秦晋功成者，欲避危机已大迟。  

【`元刘文真公集`】  

《动辨几微》：人心固有动，动必生乎几。动者心之着，几者动之微，善可自微顺，恶自可微违。违消顺复长，止吉生光辉。  

【`舒岳祥阆风集`】  

《山斋观动》：自古诗人皆格物，山斋观物意如何。额涂金粉蜂归冗，腹吐银丝虫喜设罗。鸡母载雏行喙黍，雀群欺燕坐争窠，纷纷扰扰为形役，闲浦涪翁演雅歌。  

【`童蒙诗训`】  

礼从微处谨，一动不堪轻。举足思规矩，何缘险路行。  

变动  

【`王充论衡`】  

《变动篇》：论灾异者，已疑于天用灾异谴告人矣。更说曰灾异之至殆人君以政动天。天动气以应之，譬之以物击鼓，以椎扣钟，鼓犹天，椎犹政，钟鼓声犹天之应也。人主为于下，则天气随人而至矣。曰：此又疑也。夫天能动物，物焉能动天。何则人物击于天，天为人物主也。故曰王良策马车骑盈野，非车骑盈野，而乃王良策马也。天气变于上，人物应于下矣。故天且雨，商羊起舞，使天雨也，商羊者知雨之物也。天且雨屈其一足起舞矣，故天且雨，蝼蚁徙，蚯蚓出，琴弦缓固疾发。此物为天所动之验也。故天且风，巢居之虫动且雨，穴处之物扰风雨之气，感虫物也。故人在天地之间，犹蚤虱之在衣裳穴隙之内，蝼蚁之在穴隙之中。蚤虱蝼蚁为逆顺横从，能令衣裳穴隙之间。气变动乎，蚤虱蝼蚁不能而独谓人能不达物气之理也。夫风至而树枝动，树枝不能致风，是故夏末蜻虫列鸣寒虫将啼感阴气也。雷动而雉惊，发蛰而蛇出，起气也。夜及半而鹤唳，晨将旦而鸡鸣，此虽非变，天气动物，物应天气之验也。顾可言寒温感动人君，人君起气而以赏罚，辶西言以赏罚感动皇天，为寒温以应政治乎？六情风家言风至为盗贼者，感应之而起。非盗贼之人，精气感天使风至也。风至怪不轨之心，而盗贼之操发矣。何以验之，盗贼之人见物而取睹敌而杀。皆在徙倚漏刻之间，未必宿日有其思也。而天风已有贪狼阴贼之日至矣，以风占贵贱者，风从王相乡来则贵，从囚死地来则贱。夫贵贱多少斗斛故也。风至而籴谷之，人贵贱其价，天气动怪人物者也。故谷价低昂，一贵一贱矣。天官之书以正月朝占四方之风，风从南方来者旱，从北方业者湛，东方来者为疫，西方来者为兵。太史公实道言：以风占水旱兵疫者，人物吉凶统于天也。使物生者春也，物死者冬也。春生而冬杀也。天者如或欲春杀冬生，物终不死生何也？物生统于阳，物死系于阴也。故以口气吹人，人不能寒，吁人人不能温，使见吹吁之人涉冬触夏，将有冻伤之患矣，寒温之气系于天地，而统于阴阳，人事国政，安能动之，且天本而人末也。登树怪其枝不能动其株，如伐株，万茎枯矣。人事犹树枝，能温犹根株也。生于天，含天之气，以天为主，犹耳目手足系于心矣。心有所为，耳目视听，物足动作，谓天应人。是谓心为耳目手足使乎？旌旗垂旒，旒缀于杆，杆，宜读韬杠之杠。杆东则旒随而西，苟谓寒温随刑罚而至，是以天气为缀旒也。钩星在房心之间，地且动之占也。齐太卜知之，谓景公臣能动地。景公信之。夫谓人君能致寒温，犹齐景公信太卜之能动地。夫人不能动地，而亦不能动天，夫寒温天气也。天至高大，人至卑小，篙或柞篷不能鸣钟，而萤火不爨鼎者何也。钟长而篙短，鼎大而萤小也。以七尺之细形，感皇天之大气，其无分铢之验必也。占大将且入国邑，气寒则将且怒，温则将喜，天喜怒起事而发未入界，未见吏民，是非未察，喜怒未发而寒温之气已豫至矣。怒喜致寒温，怒喜之后，气乃当至，是竟寒温之气使人君怒喜也。或曰：未至诚也。行事至诚。若邹衍之呼天而霜降。杞梁妻哭而城崩，何天气之不能动乎？夫于诚犹以心意之好恶也。有果瓜之物在人之前，去口一尺心欲食之，口气吸之，不能取也。手掇送口，然后得之。夫以果瓜之细，圆易转，去口不远，至诚欲不能得也。况天去人高远，其气莽苍无端末乎？盛夏之时，当风而立，隆冬之月，向日而坐。其夏欲得寒，而冬欲得温也。至诚及矣。欲之甚者，至或当风鼓，向日燃炉，而天终不为冬夏易气，寒暑有节，不为人变改也。夫政欲得之而犹不能致，况自刑赏意思不欲求寒温乎？万人俱叹，未能动天。一衍之口，安能降霜？邹衍之状，孰与屈原。见拘之冤，孰与沉江。离骚楚辞凄怆，孰与一欢。屈原死时，楚国无霜，此怀襄之世也。厉武之时，卞和献玉，刖其两足，奉玉泣，出涕尽续之以血。夫邹衍之诚，孰与卞和，见拘之冤，孰与刖足，仰天而叹，孰与泣血。夫叹固不如泣，拘固不如刖，料计冤情，衍不如和。当时楚地不见霜，李斯赵高谗杀太子扶苏，并及蒙恬蒙骜，其时皆吐痛苦之言与叹声同，又祸至死，非徒苟徙，而其所之地寒气不生。秦坑赵卒于长平之下，四十万众同时俱陷，当时啼号，非徒叹也。诚虽不及邹衍，四十万之冤，度当一贤臣之痛。入坑之啼，度过拘囚之呼，当时长平之下不见陨霜。甫刑曰：遮缪旁告无辜于天帝。此言蚩尤之民被冤，帝告无罪于上天也。以众民之叫，不能致霜，邹衍之言，殆虚妄也。南方至热，煎沙烂石，父子同水而浴。南方至寒，凝冰坼土，父子同冗而处。燕在北边，邹衍时，周之五月正岁三月也。中州内正月二月雪霜时降，北边至寒，三月下霜，未为变也。比殆北边三月尚寒，霜适自降，而衍适呼与霜逢会。传曰：燕有寒谷，不生五谷，邹衍吹律，寒谷复温，则能使气温，亦能使气复寒，何知衍不令时人知已之冤。以天气表已之诚，窃吹律于燕谷狱。令气寒而因呼天乎？即不然者，霜何故降？范睢为须贾所谗，魏齐缪之，折干指肋。张仪游于楚，楚相掠之，被捶流血。二子冤屈，太史公列记其状，邹衍见拘，睢仪之比也。且子长何讳不言，《案衍列传》不言见拘而使霜降，伪书游言犹太子丹使日再中天，雨粟也。由此言之，衍呼而降霜虚矣，则杞梁之妻哭而崩城妄也。顿牟叛，赵襄子帅师攻之军到城下，顿牟之城崩者十余丈，襄子击金而退之，夫以杞梁妻哭而城崩，襄子之军有哭者乎秦之将灭。都门内崩，霍光家且败，第墙自坏，谁哭于秦宫泣于霍光家者，然而门崩墙坏，秦霍败亡之征也。或时杞国且圯，而杞梁之妻适哭城下，犹燕国适寒而邹衍偶呼也。事以类而时相因闻见之者，或而然之，又城老墙朽，犹有崩坏，一妇之哭崩五丈之城，是城则一指摧三仞之楹也。春秋之时，山多变山城一类也。哭能崩城，复能坏山乎？女然素缟而哭河，河流通信哭城崩固其宜也。案杞梁从军死，不归，其妇迎之鲁君吊于途，妻不受吊，棺归于家，鲁君就吊，不言哭于城下，本从军死，人军死不在城中。妻向城哭，非其处也。然则杞梁之妻哭而崩城，复虚言也。因类以及荆轲。秦王白虹贯日，卫先生为秦画长平之计。太白食昴，复妄言也。夫豫子谋杀襄子，伏于桥下，襄子至桥心动。贯高欲杀高祖，藏人于壁中，高祖至柏人亦动心。二子欲刺两主，两主心动，实论之尚谓非二子精神所能感也。而况荆轲欲剌秦王，秦王之心不动而白虹贯日乎？然则白虹贯日，天变自成，非轲之精为虹而贯日也。钩星在房心间，地且动之占也。地且动，钩星应房心。夫太白食昴，犹钩星在房心也。谓卫先生长平之议，令太白食昴疑矣。岁星害鸟尾，周楚恶之，纵然之气见宋卫陈郑灾。案时周楚未有非而宋卫陈郑未有恶也。然而岁星先守尾灾气署垂于天。其后周楚有祸，宋卫陈卫陈郑同时皆然，岁星之害，周楚天气灾四国也。何知曰虹贯日不致刺秦王，太白食昴使长平计起也。  

永乐大典  

## 卷之一万三千八十三

一送弄  

【`洪武正韵`】  

卢贡切，玩也，戏也，侮也。  

【`许慎说文`】  

弄从廾持玉。  

【`尔雅`】  

弄，玩也。邢疏释曰：谓玩好也。小雅斯于云：载弄之璋。郑笺云：玩以璋者，欲其比德焉。  

【`顾野王玉篇`】  

良栋切。  

【`徐锴通释`】  

此会意，鲁栋反。  

【`丁度集韵`】  

或从手作弄。  

【`郑樵六书略`】  

谓宝玉可玩，形兼意。  

【`戴侗六书故`】  

弄，鲁贡切，两手持玉，玩弄之义也。  

【`熊忠韵会举要`】  

半徵音。  

愚　弄  

【`列子`】  

宋人养猿，号曰狙公，欲与狙茅，先诈之曰。朝三而暮四，众狙皆怒。又诈曰：朝四暮三，众狙皆喜。圣人以智笼愚，亦如狙公欺狙也。  

【`通鉴外记`】  

《周纪》：张仪说楚王曰：大王诚能听臣闭关绝约于齐，臣请献商于之地六百里。  

【`刘向新序`】  

虎得一狐，狐曰：天令我长百兽，见我无不走，虎以为然，随而行，兽见之皆走，虎不知兽畏己而畏狐也。  

敖　弄  

【`西汉书`】  

《东方朔传》：自公卿在位，朔皆敖弄，无所为屈。  

卖　弄  

【`常谈集`】  

张防为中常侍，卖弄权势，请托受取，司棣尉虞翊案之。顺帝永建元年。  

戏弄  

【`晋史挥麈`】  

会稽王道子尝问西土所出，张天锡应声曰：桑葚甜甘，鸱鹗草响。乳酪养性，人无妒心。后形神昏丧，虽列位不复被齿，遇会稽王世子元显用事，常延致以为戏弄。  

踢弄  

【`元胡祗紫山踢弄诗`】  

休恁口舌谩矜夸，看取当场戏险家，剑鞘高竿斜复正。喧声百成动京华。岭艺呈来已数回，弄人鼓笛莫相催。当筵一博天颜喜，百尺竿头稳下来。  

【`李庭寓庵集`】  

鼓笛喧填四面催，飞猱健捷几千回。半生巧艺都呈尽，百尺竿头隐下来。  

看弄  

【`唐卢纶诗`】  

洛下渠头百卉新，满筵歌笑独伤春，须臾更看欲翁伯，即我此身如此人。  

弱不好弄  

【`左传`】  

僖公九年，晋谷阝芮使夷吾赂秦以求入。秦伯谓谷阝芮曰：公子谁恃？对曰：臣闻己人无党，有党必有雠，夷吾弱不好弄，能斗不过长亦不改，不识其他。  

【`晋书`】  

《褚陶传》：陶弱不好弄，少而聪慧清淡闲默，以坟典自娱。  

【`唐书`】  

《列传》：李光弼严毅沉果有大略，幼不嬉弄，善骑射。  

【`杜牧樊川集`】  

韦公墓志公幼不戏弄，冠为老成人。解褐得官，出群众中，人不敢旁发戏女曼。  

【`宋名臣言行录`】  

綦崇礼，幼而颖迈，不好嬉弄，读书学文，月开日益。俦辈莫敢望，甫十岁，作铭以志邑人之藏。  

鱼　弄  

【`云南志`】  

在曲靖府陆凉州河纳县。  

黄巢弄  

【`嘉禾郡志`】  

在县南三十六里。茶院之南有石屋，皆巢旧巢穴也。  

鸭裹弄  

【`云南志`】  

在建昌府隆州。  

秋木弄  

【`云南志`】  

在赵州。茨无弄  

【`云南志`】  

在大理府云南县。  

成些弄  

【`云南志`】  

在姚安府大姚县。  

细柳弄  

【`云南志`】  

在永昌府。  

小勃弄大勃弄  

【`隋书`】  

《史万岁传》：南宁夷爨日羽元复叛。遂以万岁为行军总管。率众击之，入自晴蛉川，经弄冻次小勃弄、大勃弄，至于南中，贼前后屯据要害，万岁皆击破之。  

三　弄  

【`晋史挥麈`】  

桓伊字叔夏，伊善音乐，尽一时之妙，为江左第一。有蔡邕柯亭笛，常自吹之，王徽之赴召京师，泊舟青溪侧，素不与徽之相识。伊于岸上过，船中客称伊小字，曰此桓野王也。徽之便令人谓伊曰：闻君善吹笛，试为我一奏。伊是时已贵显，素闻徽之名，便下车踞胡状为作三调弄。毕便上车去，客主不交一言。  

九　弄  

【`唐书`】  

《礼乐志》：自周陈以上，雅郑淆杂而无别，唯琴工犹传，楚汉旧声及清调，蔡邕五弄，楚调四弄谓之九年。  

十　弄  

【`北史`】  

郑述祖能鼓琴自造“龙吟十弄。”云：尝梦人弹琴，寤而写得，当时以为绝妙。雅　　弄  

【`南史`】  

《柳恽傅》：柳恽字文畅。初宋时有嵇元荣羊盖者，并善琴，去传戴安道法，恽从之学，恽特穷其妙，齐竟陵王子良闻而引为法曹行参军。雅被子良赏狎，子良尝置酒后园，有晋太傅谢安鸣琴在侧，援以授恽，恽弹为雅弄。子良曰：卿巧越嵇心，妙臻羊体，良质美手，信在今夜，岂止当今称奇，亦可追踪古烈。  

新　弄  

【`宋书`】  

戴与兄勃并受琴于父逵。父卒，所传之声不忍复奏，兄弟各造新弄，并行于世。  

曲　弄  

【`唐书`】  

礼乐志琴操曲弄，皆合于歌。  

抚　弄  

【`晋书`】  

陶潜蓄素琴，每有酒适辄抚弄。  

嘲　弄  

【`宋苏东坡诗`】  

万象闭嘲弄。  

金石弄  

【`南史`】  

《宗少文传》：少文好山水，爱远游，西陟荆巫，南登衡岳，因结字衡山，欲怀尚平之志。有疾还江陵叹曰：老疾俱至，名山恐难遍睹唯澄怀观道，卧以游之，凡所游履皆图之于室，谓之抚琴动，欲令众山皆响。古有金石弄，为诸桓所重，桓氏亡其声遂绝。唯少文传焉，宋文帝遣乐师杨劝就受之。  

道调弄  

【`太平广记`】  

唐懿宗一日召乐工上方奏乐为道调弄，上遂拍之。故乐工依其节奏曲子，名道调子，十宅诸王多解音声，倡优杂戏皆有之以备，上幸其院，迎驾作乐，禁中呼为音声郎君。江南弄《清商曲辞》  

【`古今乐录`】  

梁天监十一年冬，武帝改西曲制江南上云乐十四曲，江南弄七曲：一曰江南弄，二曰龙笛曲，三曰采莲曲，四曰凤笛曲，五曰采莲曲，六曰游女曲，七曰朝云曲。又沈约作四曲：一曰赵瑟曲，二曰秦筝曲，三曰阳春曲，四曰朝云曲，亦谓之江南弄云。  

【`润州类集`】  

李贺作。江中绿雾起凉波，天上叠献红嵯峨。水风浦云生老竹，渚溟蒲帆如一幅。鲈鱼千头酒百斛，酒中倒卧南山绿，吴俞欠越吟未终曲，海上团团帖寒玉。刘基江南弄七首：江南细水湘绮波，江南彩女雏凤歌。凝频引睇纡青蛾，纡青蛾，舒窈窕。网轩乡户锁娇春，不计算所杜鹃来木杪。雄龙呼雌江互鸣，山摇谷殷江波惊。余音不断随风征，随风征，入湘竹。截玉钅赞星吹向天，楚江六月无炎燠。湖波澄明日色鲜，画益鸟相随出采莲。娇红曼绿斗春妍，斗春妍，倚徘徊。今朝花尽且归去，明日更有新花开。河曲悬匏渭滨竹，碧解削出蓝田玉。轻翎参差飞羽谡，飞羽谡，幽簧含。丹樱瑶旬调清吹，月明紫凤来毛参毛参。采菱女子木兰船，翠裾红袖青玉铉。摇光荡影惜婵娟，惜婵娟，愁夕晖，拔蒲歌断鲤鱼入，归去芰荷香满衣。江草萋萋春渺渺，江皋出游多窈窕。轻霞衣裳碧云袅，红日斜。鸳鸯飞过绿渚去，东风吹落菖蒲花。巫山山召山尧巫峡长，瑶姬出舞朝朝云翔。翠葩女要袅金支光，金支光，丹叶赤色。宝鸡为使凤为骖，去雨来风乐无极。  

单凫寡鹤弄  

【`太平广记`】  

齐人刘道强弹琴，能作单凫寡鹤之弄，听者皆悲，不能自摄。  

服　弄  

【`云南志`】  

在曲靖府南宁县。  

横鲜于枢，并《草书集韵》。  

淮南甚横  

【`续蒙求`】  

《汉淮南王传》：属王长高帝，少子孝文初即位，自以为最亲，骄蹇数，不奉法，上宽赦之。三年入朝甚横，当是时，自薄太后及太子，诸大臣皆惮厉王，厉王以此归国益恣，不用汉法。数上书逊顺文帝切责之。  

阿鼠骄横  

【`资治通鉴`】  

唐高祖武德五年，尹德妃父阿鼠骄横秦王府属。杜如晦过其门，阿鼠家童数人曳如晦坠马，欧之折一指曰：汝何人，敢过我门而不下马。阿鼠恐世民诉于上，先使德妃奏云秦王，左右陵暴妾家。上怒责世民曰：我妃嫔家犹为汝左右所陵，况小民乎？世民深自辩析，上终不信。  

思明骄横  

【`资治通鉴`】  

唐肃宗至德二载，安度绪以史思明为范阳节度使兼领恒阳军事，封妫川王。先是安禄山得两京珍货，悉输范阳。思明拥疆兵据富资，益骄横，浸不用度绪之命，度绪不能制。  

恃功骄横  

【`资治通鉴`】  

唐昭宗景福二年，李茂贞恃功骄横，上表及遗杜让能书，横，户孟翻。上，时掌翻。遗，唯季翻，辞语不逊。上怒欲讨之，茂贞又上表略曰：陛下贵为万乘，不能庇元舅之一身，元舅，谓王环，事见上卷大顺二年，尊极九州，不能戮复恭之一竖。又曰：今朝廷观强弱，不计是非曰：约衰残而行法，随盛壮以加恩。李茂贞之表辞固慢，然当时之政事，实亦如此。体物锱铢，言体物有锱铢之重，则待之亦重。有锱铢之轻，则待之亦轻。看人衡纩。刘峻广绝交论曰：衡所以揣其轻重，纩所以属其鼻息。注云谓操衡揣势之轻重，持纩量气之粗细。又曰：军情易变，戎马难霸，唯虑甸服生零，因兹受祸。古之王者畿方千里，以为甸服。未审乘舆播越，自此何之。乘绳订翻。上益怒，决讨茂贞，命杜让能专掌其事，让能谏曰：陛下初临大宝国，就未夷茂贞近在国门，按九域志凤翔东距长安二百八十里耳臣愚以为未宜与之构怨，万一不克悔之无及。上曰：王室日卑，号令不出国门，此乃志士愤痛之秋。药弗瞑眩，厥疾弗瘳。书说命之辞。注云：如服药必瞑眩，其病乃除。瞑，莫遍翻。眩，玄遍翻。瞑眩，困极也。朕不能甘心为孱懦之主，孱，钅且山翻。度日，于禽翻，深静貌。坐视陵夷。卿但为朕调兵食，为，于伪翻。调徒钓翻。朕自委诸王用兵，败不以责卿。让能曰：陛下必欲行之，则中外大臣，共宜协力以成圣志，不当独以任臣。上曰：卿位居元辅，杜让能时为首相与朕同休戚，无宜避事。让能泣曰：臣岂敢避事，况陛下所欲行者，宪宗之志也。顾时有所未可势，所不能耳，但恐他日臣徒受晁错之诛，不能弭七国之祸也，晁错事见《汉景帝纪》，敢不奉诏以死继之。杜让能固已，知必死矣。上乃命让能留中书，计画调度，月馀不归。不归私第也，调徒吊翻。崔昭纬阴结岐为之耳目，让能朝发一言，二镇夕必知之。李茂贞使其党纠合市人数百千人拥观军容，使西门君遂马，诉曰：岐帅无罪，岐帅，谓李茂贞，凤翔本岐州帅所类翻不宜致讨，使百姓涂炭。君遂曰：此宰相事，非吾所及，市人又邀崔昭纬郑延昌肩舆诉之。旧制朝臣入朝皆乘马，宋建播迁以杨州街路滑，始许朝士乘担子，观此，则唐未宰相亦有乘肩舆者矣。二相曰：兹事主上专委杜太尉，吾曹不预知，市人因乱投瓦石，二相下舆走匿民家，仅自免，丧堂印，及朝服，上命捕其唱帅者诛之，丧，息浪翻。朝，直遥翻。下同帅读曰：率用兵之意益坚，京师民或亡匿山谷，严刑所不能禁，八月以嗣覃王，嗣周为京西招讨使。考异曰：按顺宗子经封郯王，嗣周当是其后，会昌后，避武宗讳，改郯作覃，按武宗讳缠，后改讳炎，如考异所云，盖避郯字，旁从炎字也。神策大将军李钅岁副之，钅岁火外翻  

【`资治通鉴`】  

唐懿宗咸通十三年，振武节度使李国昌恃功恣横，专杀长吏，朝廷不能平。徒国昌为大同军防御使，国昌称疾不赴夺紫。《资治通鉴》唐懿宗咸通十三年五月乙灰，间门使田献钅台，夺改桥陵使以其殷殷裕状故也。  

恃恩骄横  

【`资治通鉴`】  

唐昭宗大顺二年十二月，天威都将李顺节恃恩骄横，横，户孟翻，出入以兵自随，两军中尉刘景宣，西门君遂恶之。白上恐其作乱，戊子二人以诏召，顺节入至银台门，二人邀顺节于仗舍坐语，供俸官似先知，自后斩其首。似先知，宦官也。旧书帝纪，作部将嗣光审斩顺节头。从者大噪而出，于是天威捧日登封三都，大掠永宁坊。三都皆神策五十四都之数。至日暮乃定，百官表贺。  

【`旧唐书`】  

《昭宗纪》：大顺二年，时天威军使李顺节恃恩恣横出入以兵伏自随。军中尉刘景宣西门重遂，惧其窥图非望。丁亥两中尉传诏召顺节，顺节以甲士三百自随，至银台门，司传诏止从者，两中尉在仗舍邀顺节坐，次令部将嗣光审斫顺节头，随剑落。其部下知顺节死，大噪出延喜门。  

挟爱佻横  

【`新唐书`】  

《武士寻又萑传》：后取贺兰敏之为士寻又萑后，赐氏武，袭封擢累左侍极兰台太名令，与名儒李嗣真等参与刊撰敏之韵秀，自喜承于荣国挟所，爱佻横，多过失，荣国卒，后出珍弊建佛庐徼福，敏之乾匿自用。司卫少卿杨思俭女选为太子妃，告婚期矣。敏之闻其美，强私焉。杨丧未毕，褫衰粗奏音乐，太平公主往来外家，宫人从者敏之悉逼乱之。后叠数怒，至此暴其恶，流雷州表复故姓，道中自经死。  

执戮暴横  

【`资治通鉴`】  

《后梁太祖纪》：开平二年以李存璋为河东军城，使马步都虞候先王之时。多宠借胡人，及军士侵扰市肆，存璋既领职，执其尤暴横者戮之，旬月间，城中肃然。  

义兴三横  

【`世说新语`】  

周处年少时，凶强侠气，为乡里所患。又义兴水中有蛟，山中有辶迹，一作白额虎，并皆暴犯百姓，义兴人谓为三横，而处尤剧。或说处杀虎斩蛟，实冀三横唯馀其一。处即刺杀虎，又入水击蛟。  

豪　横  

【`册府元龟`】  

夫作福作威凶于而国，败礼败度泪于厥躬，皆圣训之格言，人臣之明戎，况乃总握兵要，肃将天威慎固封陲，诘诛暴慢。诚当议以先众，惠以感人，用宣戎昭，克慎师律，若其不血阝危难，废乱典常，戕害生民，图报仇怨，负固滋横，崇侈无厌，贪读之心于奚谷壑。凶忍之性，甚于豺狼。以至诬害良臣，轻侮王室，虽膏斧钺污鼎镬，盖有馀戮矣。汉陈豕希者，宛句人也。宛句，县名也。《地理志》属齐阴宛，音于元切。句，音劬不知所以得从及韩王信反入匈奴，上至平城还，豕希以郎中封为列侯，以赵相国将监赵代边皆属焉，豕希少时常称慕魏公子。谓信陵群无忌。及将守边招致宾客，常告过赵，因休告之假而过赵。宾客随之者千余乘。邯郸官舍皆满，豕希所以待客如布衣交，皆出客下。言屈已礼之，不以富贵自尊大。赵相周昌，乃求入见上，具言豕希宾客盛，擅兵于外恐有变，上令人覆案豕希客居代者，诸为不法，事多连引豕希，豕希恐，阴令客令通使王黄曼丘臣所孙都封临癸侯。大初元年，坐击番禺，夺人虏掠死。后汉曹破石中常节之弟，为越骑校尉，越骑营五百，妻有美色。韦昭辩释名日五百，字本为五伯。伍当也，伯，道也，使之导引，当道陌中以驱除也。案令俗呼行杖人为五百。破石从求之，五百不敢违，妻执意不肯行，遂自杀。其淫暴无道多此类也。公孙瓒为破虏将军，既破刘虞，尽有幽州之地，猛志益盛。前此有童谣曰：燕南垂赵北际，中央不合大如砺唯有此中可避世，瓒自以为易地当之，遂从镇焉，乃盛修营垒，楼观十临易河逋辽海。蜀法正为蜀郡太守，扬武将军，外统都畿内为谋主，一冫食之德，睚眦之怨，无不报。复擅杀毁伤已者数人，或谓诸葛亮曰：法正于蜀郡大纵横，将军宜启主公以抑其威福。亮答曰：主公之在公安也，北畏曹公之强，东惮孙权之逼，近则惧孙夫人生变于肘腋之下，当斯之时，进退狼跋，法孝真为之辅翼，令翻然翱翔，不可复制，如何禁止法正，使不得行其意邪。初孙权以妹妻先主。妹才刚猛，有诸兄之风，侍婢百馀人，皆亲执刀侍立，先主母入，衷心常凛凛。亮又知先主雅爱信正，故言如此。吴潘璋性奢泰，未年弥甚。服物借拟，吏兵富者，或杀取其财物，数不奉法。监司举奏大帝惜其功，而辄原不问。晋桓玄，嗣南郡公在江陵，甚豪横，士庶畏之过于殷仲堪。玄曾于仲堪厅事前戏马，仲堪中兵参军刘迈曰：马稍有馀，精理不足，玄自以才雄冠世，而心知外物不许之。仲堪为之失色，出，仲堪谓迈曰：卿乃狂人也。玄夜遣杀卿，我岂能相救，迈以正辞折仲堪，而不以为悔，仲堪使迈下都以避之。玄果令追之，迈仅而免祸。宋高道庆，初以平桂阳王休范功封乐安男，及建平王景素反，道度领军北讨，而与景素通谋，及事平，自启求增邑五百户，诏加二百并前五百户，道庆凶除暴横，求无已有失其意者，辄加摇抵。或有死者，朝廷畏之如虎狼，萧道成与袁杰等议，收付廷尉赐死。刘为益州，张悦代之，去任凡所携将佐，有不乐反者，必逼制。将还语人曰：随我上，岂可为张悦作西门客邪。陈侯安都迁司空，加侍中征北大将军，自王琳平后安都，熏庸转大，又自以功安社稷渐用骄矜，数招聚文武之士，或射驭驰骋，或命以诗赋，第其高下，以差次赏赐之文士。则褚钱，马枢、阴铿、张正见、徐伯阳、刘删祖系登武士。则萧摩诃、裴子烈等，并为之宾客，齐内动至千人。部下将帅多不遵法度，检问收摄则奔归安都世祖性严察深御之。安都弗之改，日益骄横，每有表启封记有事未尽，乃开封自书之云，又启其事，及侍燕酣，或箕踞倾倚，尝陪乐游禊食饮乃白帝曰：何如作临川王时？帝不应。安都再三言之帝曰：此虽天命，抑亦明公之力。宴讫，又启便借供帐水饰将载妻妾于御堂欢会，世祖虽许其请，甚不怿。明日安都坐于御坐，宾各居群臣位，称上寿。后魏王斤，镇长安假节镇西将军，斤遂骄矜不顺法度，信用左右，调役百姓，民不堪之，南奔汉川者数千家。而委罪于雍州刺史阳文祖，秦州刺史任延明，世祖召问二人，各以状对。世祖各为斤所诬，遣宜阳公伏树，覆案虚实得数十事，斩斤以徇。尔朱荣，为天柱将军性好猎，不舍寒暑，至于列围而进，必须齐一，虽遇阻险，不得回避，虎豹逸围者坐死，其下甚苦之。大宰元天穆从容谓荣曰：大王熏济天下，四方无事，唯宜调政食民，顺时狩，何必盛夏驰逐，伤犯和气。荣便攘肘谓天穆曰：太后女主，不能自正，推奉天子者，此是人臣常节，葛荣之徒，本是奴才，乘时作乱，妄自署假，譬如奴走，擒狱便休，顷来受国大宠，未能开拓境土混一海内，何宜今日便言熏也。如闻朝士，犹自宽纵，今秋欲共足戒勒士马，校猎嵩原。今贪朝贵，入围搏虎，仍出鲁阳历三荆，悉拥生蛮北填六镇，回军之际，因平汾胡，明年练精骑分出江淮，萧衍若降，乞万户侯。如其不降，径度数千骑，便往缚取。待六合宁一，八表无尘，然后共兄，奉天子巡四方，观风俗、布政教，如此，乃可称熏耳。今若止猎，兵士懈怠，安可复用也？尔朱兆，为都督十州诸军事，其从兄弟世隆请闵帝纳兆女为后，兆乃大喜，世隆厚礼喻兆赴落，深示卑下随其所为，无敢违者。尔朱仲远为大将军，督东道诸军事，兖州刺史时自荣阳，以东输税悉入其军，不送京师。时天光控关右，仲远在大梁，兆处并州，世隆居京邑，各自专恣，权强莫比焉。所在并以贪虐为事于是四方解体，侯景为将所向多捷，时北齐神武帝，为魏相景扌心公扰兵权，与神武相亚。隋于头为东广州刺史，尉迥之反也。时扌心公管赵文表，与头素不协，头将图之，因门合内诈得心疾，谓左右曰：我见两三人至我前者，辄大敬，即欲斫之不能自制也。其有宾客侯问者，皆今去左右，头渐称危笃。文表往候之，今从者至大门而止，文表独至头所，头炎欠然而起，抽刀斫杀之。因唱言曰：文表与尉迥通谋，所以斩之，其麾下无敢动者，时高祖以尉迥未平，虑头，复边患，因而劳勉之。鱼俱罗弟赞，以左右从累迁大都督，及帝嗣位，拜车骑将军。赞性凶暴虐其部下，令左右炙肉。遇不中意，以刺瞎其眼，有温酒不适者，立断其舌。帝以赞藩邸之旧，不忍加诛，谓近臣曰：弟既如此，兄亦可知，因召俱罗谴责之。出赞于狱，今自为计，至家饮药而死。唐尉迟敬德迁同州刺史，尝侍宴度善宫，时有班在其上者，敬德怒曰：汝有何功合坐我上？任城王道宗次其下，因解喻之。敬德勃然，拳殴道宗目，几至眇。太宗不怿而罢，谓敬德曰：朕览汉史，见高祖功臣获全者，少意常尤之。及居太位，常欲保全功臣，令子孙无绝，然卿居官辄犯宪法，方知韩彭夷戮非汉祖之愆。国家大事，唯赏与罚，非分之恩不可数行，勉自修饰无贻后悔也。刘玄佐为宣武军节度，豪侈轻财，尝厚笃军事，故百姓益困，是以汴州将衣始于李忠臣，讫于玄佐，日益恣横，多逐杀其将帅以利劫。于由页镇襄阳地，与蔡州邻，吴少诚之叛，由页率兵赴唐州，收吴房朗山二县，又破贼于濯神沟，于是广军籍，募战士，器甲犀利，专以凌上威下为务，又令药男逼娶判官薛正伦嫡女，人益怒之。卢从史为昭义军节度，狂恣不道，至夺部，将妻妾，辩给骄妄。从事孔戡等以言直不从，引去。王士则为邢州刺史，元和中镇异，王承宗拒命，裴度计士，则王武俊之子，其军中必有使之者，故以士则临邢州异携承宗之党，且许之以节制士。则既恃此，颇不受节使郗士美法制，行止必兵卫自严，虽谒士美而卫士如常吏，呵止之士则不能平，见于辞气，美恶之。因密以状奏而代之。卢彦威，本浮阳牙将，中和初，节度使杨全政，遣以本军二千人入援京师巢寇，平以功兼御史中丞全政委，以大藩戎柄。光启中，会魏博韩允中合沧海，同攻郓州。曹全政乃遣彦威率军攻齐州，人情不乐其行，将济河彦威已登舟，喻士卒曰：此举无名为应，魏人故也。且腾则他人获利，败则我军受弊。此乃帅臣失策，进不如退，况杨相公宠任吴昌嗣，擅作威福克削三军，与公等可逐之，以图富贵。方今天子播越处处择帅，安能舍其生而趣其死也。军众欣然，乃拥彦威而还以为留后，全政归行在，杀吴昌，嗣以徇众，昌嗣全政之嬖吏也。奏为德州刺史，不之任，专掌军政，故致其害焉。李茂贞镇凤翔，恃熏恣横，擅兵窥伺颇干朝政，始萌问鼎之志矣。既而逐泾原节度使张球，洋州节度使杨守忠，凤州刺史蒲存，皆夺据地，奏请子弟为牧伯。朝廷不能制，大臣奏议言其过者。茂贞即上章论列，辞旨不逊，奸邪于兹附丽，遂成朋党政于是慕焉。梁杨师厚为魏博节度使，初师厚以计谋敏干深为大祖知遇，委以重兵剧镇，他莫能及。然而未年矜功恃众，骤萌不执之意，于是专割赋，置银枪效节军，凡数千人，皆选摘骑锐纵恣豢养，复故时牙军之态，时人病之。承前河朔之俗，上元夜比无夜游，及师厚作镇，乃课魏人户立灯竿，千缸万炬，洞照一城，纵士女嬉游，复彩画舟舫，令女妓擢歌于御河，纵酒弥日。又于黎阳采巨石将纪德政，以钱车负载驱牛数百以拽之，所至之处，丘墓卢舍悉皆毁坏，百姓望之，皆曰：碑来石至。而师厚卒，魏人以为悲来之应，末帝开其卒也，于私庭受贺，乃议裂魏州为两镇，既而所树亲军，果为乱以招外寇，致使河朔沦陷，宗社覆灭。由节度兆之也。成镇荆门，久之，累官检校太尉中书令，封上谷郡王然本性豪暴，事皆臆断，又好自矜伐，聘辨凌人，深为识者所鄙。后唐杨汉宾，前任黔南节度使，殴故开州刺史陵约男彦徽致损，兼加拘缚，令人点检彦徽家业钱谷，法司勘鞠汉宾款招情罪。大理少卿康澄详断曰：杨汉宾早列偏裨，曾分茅土，事若先于恕已，理不在于尤人，岂可忘姻娅之旧情。凭官资之威力，遽因殴击，显致讼论，自归有过之门，须举无偏之道，合该议减，亦举律文，其汉宾前任黔南节度，使是三品使，关八议，准律减一等，杖九十，准名例律官少不尽其罪，馀罪收赎，其官留官收赎，其杨汉宾所犯罪杖九十，准律赎铜九斤，准格每斤纳钱一百二十文。晋景延广为侍卫亲军使天福八年十二月，北虏南牧。九年正月陷甘陵，河北储蓄悉在其郡。少帝大骇，率六师亲驻澶渊，延广为上将，凡六师进退，皆出胸臆少帝亦不能制，众咸惮而忌之。张从宾初镇灵武，加检校太傅，受代人入觐会车驾东幸，留洛下警巡。曾逢留司御史于天津桥，捉兵百人，不分路而过，排御史于水中，从宾奏其醉，而凶傲多如此。皇甫遇，初仕唐应顺清泰中，累历围练防御使，寻迁邓州节度使，所至苛暴，以诛佥欠为务，其幕客多私去以避其累。高祖入洛，移领中山，俄闻与镇州安重荣为婚家，乃移镇上党，又改平阳，咸以捡人执事，政皆紊，镇河阳部内，创别业，开亩取泉以通灌溉，所经坟墓毁之，部民以朝廷方姑息群帅莫之敢诉。张万进高祖有天下，命为彰义军节度使，所至不治，政由群下，泊至泾原也，凶恣弥甚，每日于公廷列大鼎烹肥割方寸以宾佐。皆流泪不能大嚼。俟其他顾，则致祛中，又命巨觥行酒，诉则辱之。乃有持杯伪饮，褰领裱而纳之。既沉湎无节，唯妇言是用，其妻与幕吏张光载干预公政，纳钱数万，补一豪民为捕贼将。后领后数百人，新平郡境帅以其事上奏，有诏诘之，光载坐流罪，配于登州。天福四年三月，万进疾笃。月余州后将乱乃，召副使万廷圭，委其符印，记室季升素憾凌虐，知其将亡，谓廷圭曰：气息奄奄，不保晨暮，促移就第，岂不宜乎？廷圭从之，万进寻卒，遂以篮舆礻必死而出，即驰骑而奏之，诏命既至而后发丧。其妻素狼戾，谓长子球曰：万廷圭逼迫，危病惊扰而死，不手戮之，奚为生也。廷圭闻之，不敢往吊，万进假殡于精舍之下，至车彗车东车表凡数月之间，郡民数万，无一馈奠者。汉李守贞晋开运元年五月为青州行营都部署，率兵二万东讨杨光远，命符彦卿为副。十一月，光远子承熏等乞降，守贞入城，害光远于别第。光远有孔目吏宋颜者，尽以光远财宝名姬善马告于守贞，守贞德之，置于帐下。近例官军克复城隍，必降德音，洗涤瑕秽时枢密使桑维翰，以光远同恶十数辈潜窜未出。搜索甚急，故制书久不下，或有告宋彦匿于守贞处者，朝廷取而杀之，守贞由是怨维翰。时行营将士所给赏赐，守贞尽以黑宛茶染木药之类，分给之。军中大怨，乃以帛包所得物，如人首级，目之为守贞头，悬于树以诅之。守贞班师，加同平章事，以杨光远东京第赐之。守贞因取连宅军营以广其第，大兴土木，治之岁馀为京师之甲。  

枉　横  

【`册府元龟`】  

祸福相倚，事乃无必，压溺既至，礼所不吊，命奚可说。天亦难忱乌识其时，孰知其极，故有避岩墙而不立，养内外而互失。缧纟曳加其非罪，衽席生其畏涂，身处危邦，心发狂瘵，受厚诬而罔心朔，因彼怒而见迁。谗嫉斯行，疑阻成寡，故非深虑之所及，独慎之能免。若乃羁绊仁谊，拘锁名声。丁叔世之纷讹，遭匪人之畏迫，自馀连逮，庸可辨明，书所谓火炎罔玉石俱焚者也。汉袁盎，初为楚王相。尝上书有所言不用，病免家居。时梁孝王揖欲求为嗣，盎进说语塞，塞，谓不行。王以此怨盎，使人刺盎。刺者至关中问盎，称之皆不容口。称美其德，口不能容也。乃见盎曰：臣受梁王金刺君，君长者，不忍刺君，然后刺者十馀曹曹，辈也。备之，盎心不乐，家多怪，乃之生所问占。，音，秦时贤士，善术者也。还梁刺客，后曹果遮杀盎安陵郭门外。王崇封扶平侯为傅婢所毒死。张竦，王莽时为丹阳太守卫，封淑德侯，免官以列侯归长安。王莽败，容于池阳，左冯翊之县也。竦为贼兵所杀。竦知有贼当去会，反支曰：不去为贼所杀，桓谭以为通人之蔽也。陈遵为大司农护军使匈奴，还会更始败，遵留朔方，为贼所杀。后汉鹿阝炎范人。州郡徵命不就，有文才，解音律。后风病忄晃忽，性至孝，遭母忧，病甚发动妻始产惊死，妻家讼之，收系狱，炎病不能理对。熹平六年，遂死狱中，时年二十八。尚书卢植为之诛赞，以昭其懿德焉。姚光，为玄免艹太守，辽东属国都尉，庞奋承伪玺书杀之。陈敬伯，汝南人。行必矩步，坐必端膝，呵叱狗马，终不言死。目所见，不食其肉，行路闻凶，便解驾留止，还触归忌则寄宿乡亭。年老寝滞不遇，举孝廉。后坐女土胥士吏，大守邵怒而杀之。时人罔忌禁者，多谈为订焉。魏杜畿马为尚书仆射，居守许昌受诏，作御楼船于陶河，试船风没，明帝为之流涕。郑小同，贵公时为侍中，尝诣司马文，文有密奏未之屏也。如厕还问之曰：卿见吾疏乎？答曰：我不见。文曰：宁我负卿，无卿负我，遂鸩之。蜀卫继拜奉车都尉，为众所敬，钟会之乱，遇害成都。吴杨竺，史不载官。大帝时太子和自惧黜废，而鲁王霸觊觎益甚，帝见竺辟，左右而论霸之才，竺深述深霸有文武英姿，宜为嫡嗣，于是帝乃许立焉。有给使伏于床下，具闻之以告太子，选曹郎陆裔，当至武昌往辞太子，太子不见，而微服至其车上与共密议，欲令陆逊表谏。既而逊有表极谏，帝疑竺泄之，竺辞不服，帝使竺出寻其由，竺白顷惟陆裔西行，必其所道，又遣问逊何由知之。逊言陆裔所述，召陆裔考问，裔为太子隐，曰：杨竺向臣道之，遂共为狱。竺不胜痛毒，服是所道。初帝疑竺泄之，及服，以为果然，乃斩竺。孙壹为镇军督夏口，及孙纟林遣朱异潜袭壹，异至武昌，壹知其攻，已率部曲奔魏，魏以壹为车骑将军，以故主芳贵人邢氏妻之，邢美色妒忌，下不堪命，遂共杀壹及邢氏。王蕃为散骑常侍，后主杀之。徒其家属于广州一第，著延皆作佳器，郭马起事不为马用见害。晋陆机为平原内史，成都王假机后将军河北大都督，与长沙王义战败，颖用嬖人孟现之谗而杀机，机死非其罪，士卒痛之，莫不流涕。是日昏雾昼合，大风折木，平地尺雪，议者以为陆氏之冤。又云：机弟云为成都王颖大将军右司马，机之死也。并收云，颖官属江绕等上疏救之，颖不纳。武茂为侍中时，尚书荀恺，宣帝外孙，世祖姑子，自负贵戚，要与茂交，茂拒而不答，由是见怒。元康元年，杨骏被诛，恺时尚书仆射，以茂骏之姨弟陷为骏党，遂枉见杀，众咸冤痛之。卫常，太保之子。为楚王玮所害，常闻变，以何劭嫂之父也。后墙孔中诣之，以问消息，劭知而不告，常还经厨下，收人正食，因而遇害。何攀为兖州刺史加鹰杨将军，固让不就，太常成粲左将军卞粹，劝攀莅职中，诏又加火刀万攀，因称疾不起。及赵王伦篡位，遣使召攀更称疾笃，怒将诛之，攀不得已扶疾赴召，卒于洛阳。解系为雍州刺史，免官，赵王伦孙秀以宿憾害之，并杀戳其妻子及二弟，结为御中丞，育为弘农太守，与兄俱被害。嵇含为振威将军，襄城太守，及范阳王彪为刘乔所破，含奔镇南将军刘弘于襄阳，弘待以上宾之礼。含性通敏，好荐达才贤，常欲崇赵武之谥，加臧文之罪，属陈敏作乱，江杨震荡，南赵险远，而广州刺史王毅病卒。弘表含为平越中郎将，广州刺史。假节未发会弘卒，时或欲留含领荆州，含性刚躁，素与弘同马郭励有隙，励疑含将为已害，夜掩杀之。蔡克为成都王颖丞相东曹抒以朝政日弊，遂绝不仕。东赢公腾为车骑将军，镇河北，以克为从事中郎，知必不就，以军期致之。克不得已至，数十日腾为汲桑所攻，城陷克见害。杨轲，天水人。刘曜赞号徵拜太常不起，，秦人西奔凉州，轲弟子以牛负之，为戍军追擒并为所害。张华二子，字彦仲，好学谦敬，有父风。历位散骑。尝侍韪儒博，晓天文，为散骑侍郎，与父同时遇害。刘琨子群琨，为段匹石单所害。琨从事卢谌崔悦，奉其子群依段未波。成帝咸康二年，诏徵群等，为末波兄弟爱其才，托以道险不遣。石季龙灭辽西群及谌悦同没胡中，至冉闵败后群遇害。王玄字眉子，衍之子也。荀藩用为陈留太守屯尉氏，玄素名家，有豪气。荒弊之时，人情不附，将赴祖逖，为盗所害焉。车裔为吏部尚书，会稽世子元显逼令自裁，俄而卒朝廷伤之。殷涓故杨州刺史浩之子，亦有美名。浩死咸安，初大司马桓温废大宰武陵，王诬涓及庾倩与谋反，害之。夏侯为乌程今孙，恩妖乱自海攻上虞，杀县令，因袭会稽，害内史王凝之。有众数万于，是会稽谢钅咸吴郡陆环，吴兴丘，义兴许允之，临海周胄，永嘉张永，及东阳新安等凡八郡，一时俱起，杀长史以应之。旬日之中，众数十万，于是吴兴太守谢邈，永嘉太守谢逸，嘉兴公顾裔，南康公谢明，惠黄门郎谢冲、张琨，中书郎孔道，太子洗马孔福等皆遇害。谢冲，为中书侍郎，家在会稽。谢病归，除黄门侍郎不就，为孙恩所杀。张茂为吴国内史，沈充之反也，茂与三子并遇害。前燕悦绾为慕容日韦仆射。绾言于日韦曰：太宰政尚宽和，百姓多有隐附。傅曰：惟有德者，可以宽临众，其次莫如猛今诸军营户，三分共贯，风教陵弊，威纲不举，宜悉罢军封以实，天府之饶肃明法令，以清四海。日韦纳之，绾既定制，朝野震局，出户二十余万，慕容评大不平寻贼绾杀之。宋徐湛之为尚书仆射，二凶巫虫事发。文帝欲废劭，赐浚死，与湛之屏人共言论，或连日累夕。每夜常使湛之自秉烛绕壁检行，虑有切听者，劭入钉之。旦其夕帝与湛之屏人语，至晓犹未灭烛，湛之惊起趣北户，未及开门见害。傅僧为山阴令，甚有能名，以徐湛之党为元凶所害。臧凝之为随王诞后军记室录事，欲以为青州，其事不果，迁尚书右丞，以徐湛之党为元凶所杀。王僧绰为侍中，元凶劭巫虫事泄，帝召僧绰同具之，及将废立，及劭弑还，僧绰为所害，因此陷北第诸王侯，以为与僧绰有异志，并杀绝绰门客。太学博士贾匪之奉朝，请司马仲秀等。沈畅之为海王休茂北中郎咨议参军，为休茂所杀。刘琨之为竟陵王诞主簿，诞叛以为中兵参军，辞曰：忠孝不得并，琨之老父在，将安之乎？诞杀之。后赠黄门侍郎诏谢庄为诛。沈度之，废帝时为侍中太尉。帝凶暴日甚，度之死也不肯饮乐，从子攸之以被掩杀之。长子文叔密取乐藏录，或劝文叔逃避，文叔见帝断截江夏王义恭支体，虑奔亡之日。帝怒容致义恭之变，乃饮药自杀，子秘书郎昭明亦自缢死。南齐刘氵风为始安王遥光府佐，遥光反诛氵风，遁走还家园，为人所杀。梁殷睿又才辩知名齐，世历官司徒从事中郎，睿又妻父王奂为雍州刺史。镇北将军乃以睿又为奂镇北长名。河南太守奂诛，睿又并见害。王筠，简文即位为太子詹事，筠旧宅先为贼所焚，乃寓居国子祭酒萧子云宅，夜忍有盗攻之，惊惧坠井卒，家人十余人同遇害。韦臧字君理，历官尚书三公郎太子洗马东宫，领直侯景至帅兵屯西华门，城陷，奔江州，收旧部曲扌处豫章，为其部下所害。陈侯安都长子敦，年十二为员外散骑侍郎，堕马卒，追谥桂阳国愍世子。后魏韦隽宣武末，为都水使者，领军于忠，矫擅威刑，为忠所害，临终隽诉枉于尚书元钦，钦知而不敢申理。隽叹曰：吾一生为善，未蒙善报，常不为恶，令为恶终，悠悠苍天，抱直无诉。时人咸怨伤焉。张仲，征西将军彝第二子也。仲上封事求铨别选格，排抑武人不使豫在清品，由是众口喧喧，谤读言盈路，立榜大巷克刂期会集，屠害其家，彝殊无畏避之意，父子安然。神龟二年二月，羽林虎贲将几千人，相率至尚书省诟马皿，求其长子尚书郎始均不狱，以瓦石击打公门，上下畏惧，莫敢讨抑，遂便持火虏掠道中，薪蒿以杖石为兵器，直造其第，曳彝堂下，捶辱极意唱呼嗷嗷，焚其屋宇。始均仲当时北垣而走，始均回救其父，拜仗群小以请父命，羽林等就加殴击生，投之于烟火之中。及得尸骸，不复可识，惟以髻中小钗为验。仲伤重走免彝，仅有馀命，沙门寺与其比邻，舆致于寺，远近闻见，莫不惋骇，彝临终日，左右上启曰：臣自奉国，及孙六世，尸录素冫食负恩惟面见，徒思竭智尽诚，终然靡效，臣第二息。仲所上之事，益治实多，既曰有益，宁容默尔通呈有曰：未简神听岂图众忿，乃至于此，臣不能祸，防未萌虑绝殃兆致令横众横嚣攻焚臣宅。息始均仲等叩请流血乞代臣死，始均即陷涂炭，仲经宿方苏，臣年纪六十，宿被荣遇，垂暮之秋，忽见此苦，顾瞻灾酷，古今无比，臣所伤至重，残气假延，望影须时推漏就尽，臣之命也。知复何言，若所上之书少为益国，臣便是生以理全，死与义合，不负二帝于地下，臣无余恨矣。一归泉壤，长离紫庭恋仰天颜，诚痛无已，不腾眷眷，力喘奉辞，伏愿二圣加御珍饣善，覆露黔首，寿保南岳。德与日升，臣夙被刍豢，先后御恩欲报之期，吴天罔极，亡魂有知，不忘结草，彝遂卒，时年五十九。官为收掩。羽林凶强者八人斩之，不能穷诛群竖，即为大赦以安众心。有识者知国纪之将坠矣，丧还所焚宅，与始均东西分佥欠于小屋，仲遂以创重，避居荣阳。至五月创得渐瘳，始奔父丧，诏赐布千匹，零太后以其累朝大臣，特垂矜恻。数月犹追言，泣下谓诸侍臣曰：吾为张彝，饮食不御，乃至首发微有虚落，悲痛之若此。萧权大将军宝寅次子权，与少子凯射戏，凯矢激中之而死。时郭祚为征西将军，雍州刺史。未行，领军于忠，矫制杀之。祚名器既重，时望亦深，一朝非罪见害，远近莫不惋惜。李惠为开府仪，同三司青州刺史。历政有美绩；惠素为文明太后所忌，诬惠将南叛，诛之。惠二弟初乐，与惠诸子同戮。后妻梁氏亦死青州，尽没其家财。惠本无，故天下冤惜焉。宋季儒世景之子，为太学博士，曾至谯宋之间为文吊嵇康，甚有理致。后夜寝室坏压殒，年二十五，时人咸伤惜之。崔模在宋，生子冲，智季柔，及入北又娶金氏，生子幼度，模卒后，幼度随慕容白曜为将，时季柔为崔道固长史，带济南太守。城将降，先驰马赴白曜军，幼度亦豫令左右觇迎之，而差互不相值，为乱兵所害。高春，字明，为员外散骑侍郎。与叔徽俱使西域，还至河州，遇贼攻围城，陷见害。陆延，为太仆卿，受使绥慰秀容，为牧子所害。高幼成为负外郎，颇有文才，性清，为狂奴所害。郑仲明，为奉朝请，稍迁太尉，以公强当世，为从弟俨所昵，除荣阳太守。俨虑世难，欲以东道托之，孝庄建义初，仲明弟季明，遇害河阴，俨后归之，欲与起兵，寻为城民所杀。郑敬子性鹿粗，起家著作佐郎，郑俨之败也。为乡人所害。游云护考文，大和中为中散迁典寺令，后慰劳仇池，为贼所害。赠肆州刺史。裴询，孝明帝时为七兵尚书。武泰初，诏询以本官兼侍中，为关右大使赏擢，慕义之徒，未及发，会氽朱荣入洛于河阴遇害。崔忻，字伯悦，尚书在中兵部郎中。以郑俨之甥兼尚书左丞。庄帝初，遇害于河阴。崔庠，为颖川太守，为城民王早兰宝等所害。崔励为齐州大中正，又袭父爵，建义初，遇害河阴，时年四十八。高长云字彦鸿起家秘书郎大尉主簿，稍迁辅国将军中散大夫，建义初，于河阴遇害。萧彦历位太尉长史，武卫将军，齐州刺史，散骑常侍中军将军，金紫光禄大夫。彦时来往萧宝寅，致敬称名，呼之为尊，于河阴遇害。王由性方厚，有名士之风，为东莱太守。罢郡后寓居颖川，孝静天平初，元洪威构逆，大军攻讨，为乱兵所害。李延，庄帝之舅也。封濮阳郡公司徒，出为使持节侍中大傅录尚书，事青州刺史。朱兆入洛，乘舆幽絷，以延外戚，见害于州馆。朱世承，庄帝时位侍中领御史中尉，元显内逼，诏承世守圜辕，朱世隆弃虎牢不暇追告，寻为元颢所擒脔杀之。源篡，字零秀，为通直散骑，常侍凉州大中正，转太尉少卿。庄帝建义初遇害。杨弼长于吏事，本州别驾加轻车将军，属洛周陷城，弼遂率宗亲南渡河，居于青州，值邢杲起逆青州城，民疑河北人为杲，内应遂害弼。杨诠之，字子衡，少著才名，避司徒行参军，为门生所害，时人悼惜之。辛俊，字叔义，有文才，东益州征虏府外兵参军府主魏，子建为山南行台，以为郎中。有军国机断，还京于荣阳，为人所害。宋叔集有学行，征东裴衍之讨葛荣也，表为员外散骑侍郎，引同戎役。及衍败，与叔集同时遇害。北齐张雕，武成时，为假义同三司待诏文林馆，韩长鸾赞于帝而诛死。其子德冲为中书舍人。随例待诏，其父之戮也。德冲在殿庭执事，目见冤酷，号哭殒绝于地，久之乃苏。隋李瞿昙，太师穆之孙筠，从父弟也，穆薨，以嫡孙筠袭爵，仁寿初，筠叔父浑忿其啬，阴遣子善衡贼杀之，求盗不获，高祖大怒，尽禁其亲族。初筠与弟瞿昙有隙，时浑有力，遂证瞿昙杀之。瞿昙因坐斩，而喜衡获宽。李德饶，性至孝。天大业中为金河长未之官，值群盗蜂起，贼帅格谦孙宣雅等十余头，聚众于渤海。时有敕许其归首，谦等惧不敢降，以德工饶信行有闻，遣使奏曰：若使德饶来者，即相率归首，帝于是遣德饶，往渤海慰谕诸贼，行至冠氏，会他盗攻陷县城，德饶见害。宇文协历虎贲郎将右翊卫将军，宇文化及之乱，遇害。刘世彻，倜傥不羁，颇为时人所许。大业末，群雄并起，世彻所至之处，辄为所忌，多拘禁之。后竟为兖州贼帅徐圆朗所杀。唐王勃为号州参军除名，父福时在左迁交阝止令，勃往省父渡南海，堕水而卒。阚棱为赵州都督，辅公之败，棱功居多，颇有自矜之色，及擒公，诬棱与已通谋。又杜伏威王雄诞，及棱家产在贼中者，合从原放，孝恭乃皆籍没，棱诉理之。有忤于孝恭，孝恭怒，遂以谋反诛之。郭士伦庸教于右羽林将军令狐建，建耻其妻将弃之，乃诬与士伦奸通。召士伦立榜杀之。因逐其妻而奏请案劾。士伦母，不胜其痛而亡。及诏三司诘之。李氏及奴婢款订，被诬颇明白建，乃自引，会赦免坐，德宗哀士伦母子，诏辍常膳，赐钱五百千充葬士伦母，其父委京兆府厚加存血阝。蜀狐造，为淄青节度巡官，贞元十二年，死于进奏院，进奏官郭溆大将王济缢杀之也。杨言云造为本，使李师古立庙，破用绢六千五百疋，钱三千贯，都不兴功。畏惧自缢，台府都不案举。陆长源，为宣武节度行军司马。贞元十五年二月，节度使董晋卒。未十日，汴州兵乱，杀长源及判官孟叔度丘颖，军人仍脔食之。斯须骨肉麋碎分散。胡氵殷，岭南节度使证之子。证素与贾饣束善，及李训事败，禁军利，氵殷匿饣束乃破其家，一日之内，家财并尽，军人执氵殷入。左军仇士良命斩之以徇。时氵殷弟湘为太原从事，忽白昼见录表人无首，血流被地入于室，湘恶之。翌日氵殷囚问至，而湘获免。刘邺为杨州大都督长史，贵巢渡淮而南诏以浙西高骈代还，寻除凤翔尹，凤翔陇右节度，命名以疾辞拜左仆射。巢贼犯长安，邺从驾不及，与崔沅豆卢琢匿于金吾将军攻方之家，旬日贼严切追捕，三人夜窜，为贼所得，迫以伪命，称疾不应，俱为贼所害。梁韩建，为陈许观察使，仍令中书，不议除替。太祖乾化二年六月，朝廷新有内难，人心动摇，部将张厚因作乱，害建于衙署，时年五十八。子从训，昭宗在华时，授太子文学，赐名文礼，寻拜屯田员外郎。国初为都官郎中赐紫，年未弱冠时，朝廷命从训告国哀于陈许，至许二日，军乱，与建并命。崔赏虞部郎中知制诰，乾化二年，中书奏得临河县镇状申赏夜黑，误至当县西壕，为贼所害。杜挠，庶人友人篡位，为礼部尚书平章事集贤殿大学士，依前判户部。及袁象先之讨友，禁兵大纵挠中重创而卒。李班为侍讲学士，均王平内难，是时内司职守，亦各奔败匿，班与崇政院使李振偕北走，将投军落，遇群十衣于禁外振中伤，而班尤甚。既十衣闻者莫不叹息。后唐孙岳以秦王从荣开元师府，欲以岳为都押衙事，未行，冯贤为三司，使时预内庭密谋，冯始患从荣狼戾，岳曾极言其祸福之端，康义诚闻之深不悦。及从荣事败，义诚召岳同至河南府，极阅府藏。时纷扰未定，义诚密遣骑，士弯弓射之，岳走至通利坊，骑士追及被害。李存义，为鹿阝州节度使，庄宗异母弟，郭崇韬子土胥也。崇韬被杀，故亦及于祸。范延策，幽州人，少习诗书，累居宾职，同光时为段凝掌书记。天成初，擢为安州副使，节度使高行为政贪猥，延策强制之，既不能止。尝因入奏，献策条于阙下，皆述藩侯之弊，请敕从事，当筵明谏谏之不从。又令诸校列班庭诤，行见敕御之转深及罢归又虑遗言，故因怀顺兵叛，奏延策为同谋，父子俱戮。谭善达，为宁江军节度判官，节度使西方邺为政贪虐，善达每箴其失，邺忿形于色，令左右告善达受人金，下狱拷掠，善达亦刚，词多不逊。  

永乐大典  

## 卷之一万三千一百三十五

一送梦  

梦唐尧  

【`黄光大积善录`】  

蓬人野人，一夕梦衣缝掖，冠章甫，而至一古宫室，茅茨土阶，米椽不斫。仰而瞻之，见服衮冕者，垂拱于上。仆乃稽首拜手拱而立。左右曰，此尧帝故宫也。子来何欲？仆曰，小人生千载之下，思见盛德之圣人，梦想而至此耳。帝乃命曰，汝生有道之世，学圣人之道，日对圣贤，何必见朕。仆曰，臣自览载籍以来，常怪三代而下，时君世主，治道无及于陛下者。不识陛下何修何饰，而圣德治功掩冠千古，而后王不可及也，臣愿有请。帝曰，朕在位七十载，为治之道，不过稽古任贤耳。二典具载，汝其不观乎？仆曰，臣固知陛下由是而致巍巍之治，为有道之主。奈何后世庸主，不能祖述圣德，而作聪明乱旧章，区区从事于繁文末节，不知为君之大道，故其治道无足观焉，此后世言治者所必称尧舜也。帝曰，汝之主，何如主？仆曰，臣之主，有道之主。聪明仁孝勤俭刚断，善于稽古，乐于任贤。汉唐以来，未之有。臣之所以愿入告者，亦必以是道。帝曰，俞，往钦哉，尔其能以尧事君者也。  

梦大舜  

【`罗泌路史余论`】  

按《纂异记》，有张生至蒲关，梦舜召之，问以何习。对曰，孔孟。问孟何人，及诵其书。至往于田，号天怨慕之语。帝曰，孟有不知而作之者。朕舍天下千八百年矣，秦汉典籍泯其帝图，号天怨慕，非朕之所行者。莫之为而为者，天也，莫之致而至者，命也。朕之泣，怨已之不合于父母。何轲之不知？答，传圣人之意，愿如是乎？吁而不已，拊琴而歌之。歌曰，南风薰薰号草芊芊，妙有之音号归清弦。荡荡之化号繇自然，熙熙号吾道全，薰薰号思可传。歌讫鼓琴为南风咏，发声称妙，故南风之德大矣。  

梦傅说  

【`书`】  

《商书说命篇》：王庸作书以告曰，以台正于四方，台恐德弗类兹，故弗言。恭默思道，梦帝赉予良弼。其代予言，乃审厥象，俾以形，旁求于天下。说筑傅岩之野，惟肖，爰立作相，王置诸其左右。注，高宗恭默思道之心。纯一不二，与天无间。故梦寐之间，帝赉良弼。其念虑所孚，精神所格，非偶然而得者也。  

【`史记`】  

《殷本纪》：帝武丁即位，思复兴殷，而未得其佐。三年不言，政事决定于家宰，以观国风。武丁夜梦得圣人，名曰说。以梦所见，视群臣百吏皆非也。于是乃使百工营求之野，得说于传险中。是时说为胥靡，筑于传险。见于武丁，武丁曰，是也。得而与之语，果圣人。举以为相，殷国大治。  

【`张横渠经学理窟`】  

高宗梦传说，先见容貌，此事最神。夫梦不必须圣人然后梦有理，但天神不间人，入得处便入也。万顷之陂，与污沱之水，皆足受天之光。但放来平易，心便神也。若圣人起，一欲得灵梦之心，则心固已不神矣，神又焉有心。圣人心不艰难，所以神也。高宗只是正心，思得圣贤，是以有感。横渠曰，寤所以知新于耳目，梦所以缘旧于习心。医言专语气于五脏之变，有取焉耳。屏山日，此言常梦，其德为多，如非常之梦，传说之梦武丁，竖牛之梦穆叔，横渠之言败矣。当以东莱之古为解，语在《左氏博议》。  

【`路史发挥`】  

《太公舟人篇》：胥靡之贤，武丁岂不之知，而必曰梦帝赉予者。武丁虽已知之，而天下未之知。天下未之知，故不得不托之梦。然则，文王之不得不托之于卜也，审矣。知武丁之梦为非梦，则知文王之卜为非卜矣。武丁之梦，文王之卜，是或一道也。  

【`黄光大积善录`】  

予常读书，夜分而假寐。梦至一石室，榜曰传。予俯而视之，有叟援琴而笑曰，子之来何异也？予曰，先生无乃相高宗者乎？叟曰，然。予稽首再拜，请曰，仆幸得见圣贤于千载之下，夕死无憾，然愿闻夫子所以致高宗之道也。叟曰，吾何术，惟勉君师古从谏耳。师古从谏，二帝以是而为圣帝，三王以是而为圣王。高宗所以能为商之贤王者，从吾斯言也。使不能从斯言，吾焉能致之于有道耶？子能以吾言告子之君，而子之君又能听子之言，则君亦高宗，而子亦传叟耳，宁有异乎？子归而勉之，予实有望于子也。  

梦周公  

【`论语`】  

子曰，甚矣，吾衰也。久矣，吾不复梦见周公。  

【`黄光大积善录`】  

予常请谒归而昼寝，忽午梦谒周公。见其候门者，或朱紫，或青纶，或韦布。有顷，周公吐哺而出，获请者数人，而仆在其列。仆因造前而请曰，太师，圣人也。不骄于富贵，不间于势位。待士不倦，凡造门者，皆与进。则太师不其劳乎？公笑曰，见其可见者而已。其不可见者，何来之有？仆又请曰，何谓见其可见者？公曰，有道义之可重，有才德之可观者，必见之。为其有善之可间也。匪是则见予何以？予亦何暇见也？仆又请曰，太师以圣人之德而辅成王，制礼作乐，庶事大备，刑措四十余年，后之人臣不可及。奈何？后世人臣，欲致君泽民者，果无术乎？公曰，负材器学术，而不欺其君者，皆可以致君泽民，患乎无材器学术耳。苟无才器学术，而尸大臣之位者，虽尽忠，亦无补于事，矧欺君者也？后世人臣所以不及三代之臣者，其以此也。仆既闻斯二者之命，殆将拜而退。公复命曰，子其有志者也。凡有欲闻古人之所为者，子必以是告矣。庶几士知王公大人，不可以无闻而往见。人臣而负材器学术者，不可有欺君之失。言竟，恍然而觉。茫然而书，自是而后，不复梦周公矣。  

【`资治通鉴`】  

唐高祖武德元年，李密破宇文化及还。其劲卒良马夕死，士卒疲病。王世充欲乘其弊击之，恐人心不一，乃诈称左军卫士张永通，三梦周公，令宣意于世充，当勒兵相助击贼，乃为周公立庙，每出兵必先祈祷。世充令巫宣言，周公欲令仆射急讨李密，不即兵皆疫死。世充兵多楚人，信妖言，皆请战。遂击密，大败之。  

【`儒学警悟`】  

商宗文武皆言梦，孔子亦言梦。然孔子特以时无圣人，伤已道之不行也。曰，周公之不可见，虽梦寐间尚不见之。盖叹之云尔。而或者便谓孔子实欲梦见周公，此是痴人前不得说梦尔。伊川谓孔子梦周公之事，与常人之梦自别，则又梦中说梦也。予读《东轩笔录》，周师厚者为荆湖北路提举常平，人呼为梦见公，以其姓周也。蒲宗孟为湖北察访，因奏师厚昏不晓事，致吏民呼为梦见公，师厚竟以此罢去。此乃是梦中又占其梦耶？可以一笑。  

梦孔子  

【`东汉书`】  

《郑玄传》：五年春，梦孔子告之曰，起起，今年岁在辰，来年岁在已。既寤，以识合之，知命当终，有顷寝疾。注云，北裔刘画撰《高才不遇》传，论玄曰，辰为龙，巳为蛇，岁至龙蛇贤人嗟。玄以识合之，盖谓此也。故宋子京撰《文节哀词》云，霜露卜婴疾，龙蛇巳丧贤。东坡撰《孔原父挽词》云，岂意日斜庚子后，忽惊岁在巳辰年。此则泛用也。余有二友人，皆易箦于乙巳之岁，余为哀词哭之。一云，典午昔年忧值酉，康成令岁怯龙蛇。一云，月酉届时司马卒，龙蛇行岁郑公萎。此用故事，叙实事也。  

【`五代史补`】  

周高祖登极，改乾为广顺。是年兖州慕容彦超反，高祖亲征。城将破，忽夜梦一人，状貌甚伟异，被王者之服，谓高祖曰，陛下明日当得城。及觉，天犹未晓。高祖私谓征兆如此，可不预备乎。于是躬督将士，戮力急攻。至午而城陷，车驾将入。有司请由，王方哨鞘而进，遂取别巷。转数曲，见一处门墙甚高大，问之云夫子庙。高祖意豁然，谓近臣曰，寡人所梦，得非夫子乎？不然，何取路于此也？因下马观之，才升堂，睹其圣像，一如梦中所见者。于是大喜，叩首再拜，近臣或谏以为天子不合拜异世陪臣，高祖曰，夫子，圣人也，百王取则。而又梦告寡人，得非夫子幽替所及耶？安得不拜。仍以庙侧数十家为洒扫户，命孔氏袭文宣王者，长为本县令。  

【`郴学大成文集`】  

宋王沂公父，虽不学问，而酷好儒士。每遇故纸，必掇拾涤以香水。常发愿曰，愿我于孙以文学显。一夕，梦宣圣抚其背曰，汝敬吾教，何其勤欤？恨汝已老，无可成就，当遣曾参来生汝家。晚年果得一子，乃沂公也。因以曾字名之，竟以状元及第，官至中书侍郎门下平章事，封沂公。  

【`瑞阳志`】  

李涧言，瑞州蒙山银场，界袁临瑞二郡之间，俗习竞利好争，环十数里无儒家。北人俟提举欲化其俗，使知理法，谋于士人邹氏则兄弟，辟水口山，创书院，构大成殿，扁正德，立门庑，备塑像。申台省，设学官，仍买田养士。公余率僚属子弟听讲。规模甫就，同寅忌之，以擅兴土木为言。侯去，有白莲道人请于齐提举，乞改为白莲堂，齐妻喜佛从之。将卜日，齐夫妻与子同日重病。妻沈困中，神情恍惚。如有人驱至殿庭间，见一王者垂旒中坐，环侍之人皆冠簪，呵曰，汝夫妻欲坏吾庙当死，且绝祀，械送曹王。于是哀泣乞怜，有绯衣者劝解而寤。觉而历历言之，齐曰，吾欲改文庙，此其谴乎？急以香币谢之。又数日妻病小愈，从夫诣文庙祈福，及见神像庙宇，骇然曰，此正吾梦中所见。乃知曹王者，蒙山土神也。绯衣者，书院后土神也。愈惧许修葺，齐病愈，完修齐舍，仍为置壤。春秋二丁，自出已俸，率吏民致祭。申宁司给榜勉励，今为有额书院矣，岂非夫子之灵邪？君子曰，子不语怪神，然昔者夫子亦尝征梦矣。贤哉侯君，此念既发，天地鬼神临之。佛尚不争，以一乡之内，莲堂不知其几，今仅一书院，佛有灵，岂肯与吾夫子争一片之土哉？齐君欲改作，其如山灵川后之不欲何？然能改过，了侯君未了之事，亦可谓明也已。  

【`太平广记`】  

黔南军校姓謇者，不记其初名，性耿直，贫而乐。所居邻宣父庙，家每食新，必先荐之，如是累年。咸通二年，蛮寇侵境，廉使阅兵，择将未获。謇忽梦一人，冠服若王者，谓曰，吾则仲民也。愧君每倾心于吾，吾当助若。仍更名宗儒，自此富贵矣。既觉，喜而请行，兼请易名。是时人尽难之，忽闻宗儒请行，遂遣之。一战而大破蛮寇，余孽皆遁。黔帅表上其功，授朗州刺史。秩满诣京师，累迁司农卿，赐赉复多。数年卒官。  

【`黄光大积善录`】  

予每读圣人之书，而不明乎道。其去童蒙也几希，而尝患之，于是齐戒而祷于圣人。忽一夕梦游于鲁国，见其国人，冠儒冠，服儒服，皆儒者也。与之言，通古今，辨邪正，皆明道也。于时过阙里，游杏坛，乃见互乡童子，往见孔子。仆因是而得见孔子，孔子曰，尔，来何为也？仆具告以尝患学不明道，故祷而愿见圣人，靳明乎道矣。孔子曰，噫。乃命颜子教以德行，命子路教以政事，命子贡教以言语，命子夏教以文学。予谢不敏，不足以承教。因复请益于子夏曰，读书自何而可以明道？子夏曰，读书欲明道，自思无邪始。思无邪则心正，心正则道明。夫学者苟知读书而不知思无邪，则未有不畔圣人之道者。桀纣非不学，学而不知思无邪，故不明为君之道。管蔡非不学，学而不知思无邪，故不明为臣之道。管仲非不学，学而不知思无邪，故有三归反坫之失。子产非不学，学而不知思无邪，故有铸《刑书》之失。春秋列国之贤君，贤大夫好学者多矣，然而罕有无过行者，盖知为学而不知其思无邪故也。予闻斯语矣，然后知古人学而明道者，皆本于思无邪。后之人学而不明道者，诚不得夫思无邪之说之为明道之本也。且夫杨未墨翟商鞅韩非之徒，谓之不学不可，然皆至于畔圣人之道者，亦由学而不知思无邪者。予既得是语，而知所以明圣人之道，且有以救终身之失，具亦庶几无愧于读圣人之书也。  

【`扪虱新语`】  

予尝梦至一处，殿宇悬严，有五人坐其中，皆具王者衣冠。予瞻仰甚久，因问彼中之人，此皆何人？答云，中坐者孔子，左尧舜，右汤武也。坐皆并肩，而孔子差高。予因三叹古之，圣人皆如此堂堂耶？时绍兴十四年甲子，六月二十四日夜也。梦中颇讶也子坐中间，既悟而思之，遂得其说，予尝作《孔子论》二篇，一篇为此设也。  

梦孟子  

【`黄光大积善录`】  

予尝观孟子之教诸侯以王道，而先使民鸡豚狗彘之畜，百亩之田，无失其时。五亩之宅，树之以桑，不饥不寒。然后申庠序之教，修孝悌之义，以为王道之本。乃知孟子之书，以之修身齐家治国平天下，无不得其切要也。宜乎赵歧称七篇之义，包罗天地，揆叙万事，且以亚圣人才许之。诚哉言也！予因是而怪今之士，读孔孟之书而仕者，尝不知为政之道，而败事殃民。慨然而叹，曲肱而枕之，恍然而梦，见孟子从者数百人，后车数千乘，自齐而之梁。予乃拜于车下而请曰，仆尝怪士知为学而不能为政者，其故何也？孟子曰，夫知为学而不能为政者，识字农夫耳，何为学之有？知为政而不知忧国爱民者，夷狄禽兽耳，何为政之有？若人者，名教之罪人也，亦仕路之杨墨也，子奚不辟之乎？予曰，仆之学不如夫子，仆之德不如夫子，仆之才不如夫子。虽辞而辟之，然安能如夫子之辟杨墨，而使必不害教者哉？孟子曰，善哉，子之言。吾将有以教子矣。子将见斯人而语之曰，孔门诸高弟，若由之果，赐之达，求之艺，圣人皆许以从政。子游之为武城宰，仲弓之可使南面，圣人亦许之，然则古之人未有学而不能仕者，何谓今之学而仕者，不知为政之道也。噫，今之士学而不能为政者，得非用心专于为学，而忽于为政耶？亦岂学而无所得耶？不然，则徒知泥纸上语，而不知所谓壮而欲行之之理也。故政事常疏，而为过也小。苟知为政而不知体国爱民者，得非为己重而爱物轻耶？亦岂所谓知善政民畏之，善教民爱之耶？不然，则小人之学也。故尝为利，而不以仁义事其君，而为过也大。夫是二者，古今之通患。然古人有是过者常少，而后之人常多。后之人所以多是过者，亦犹上下相师成风，而不相规以正。故渐为小人之俗，而不耻不革。是以皆得罪于名教，而甘心为夷狄禽兽者也。然则诚有志于学古入官者，岂其然哉？子无患矣。  

梦伯有  

【`左传`】  

昭七年，郑人相惊以伯有曰，伯有至矣。则皆走，不知所往。铸《刑书》之岁二月，或梦伯有介而行。曰，壬子余将杀带也。明年壬寅，余又将杀段也。及壬子驷带卒，国人盖惧。齐燕平之月壬寅，公孙段卒，国人愈惧。其明日，子产立公孙泄及良止以抚之，乃止。详鬼字  

梦韩非  

【`补侍儿小名录`】  

孙绰《韩非灵语责李中书》曰：建元年六月，余家婢辟邪，夜眠如梦呓，语半昔，云忽有一老翁著黄练中，身短衣长，甚自矜厉，慎目切齿曰，吾是刑名先生韩非，弟子李充，日习吾业，综习吾书。  

梦廉颇  

【`曾类说`】  

寿春屠者，梦人自称廉颇曰，可于屋东掘地取吾宝剑，当令汝富。如其言，果得之，余年遂富。后泄其事，于是失剑。  

梦画秦皇  

【`南史`】  

《侯景传》：简文募人出烧东宫，台殿遂尽。所聚图籍数百厨，一皆煨烬。先是简文梦有人画作秦始皇云，此人复焚书，至是而验。  

梦高祖  

【`汉武故事`】  

上自封禅后，梦高祖坐明堂，群臣亦梦。于是祀高祖于明堂。  

梦邓禹  

【`梁溪漫志`】  

范敦夫内翰之母，梦邓禹来而生敦夫，故名祖禹。  

梦贾逵王陵  

【`续后汉书`】  

《司马懿太尉传》：王陵见懿威诈日，盛谋废曹芳，立楚王彪，因黜懿。会懿知其谋，夏四月，自帅中军泛舟而沿流，九日到甘城。陵计无所出，乃迎于武丘，面缚水次。以陵归雒阳，至顷，陵仰鸩死。收其余党，皆夷三族，并杀彪。悉录魏诸王公置于邺，命有司监察，不得交关。六月，懿寝疾，梦贾逵王陵为祟，甚恶之。秋八月戊寅，卒于洛阳。  

梦班固  

【`夷坚志`】  

乾道六冬冬，吕德卿偕具友王季夷，魏子正，羔如上官公禄，仁往临安观南郊。舍于黄氏客邸，王魏俱梦一人，著汉衣冠，通名曰，班固。既相见，质问西汉史疑难。临去云，明日暂过家间，少款可乎？觉而莫能晓。各道梦中事，大抵略同。适是日案阅五辂，四人同出嘉会门外。茶肆中坐，见幅纸用绯贴尾云，今晚讲说《汉书》。相与笑曰，班孟坚岂非在此耶？旋还到省门，皆觉微馁。就入一食店，视其牌则班家四色包子也。且笑且叹，因信一憩息。一饮馔之微，亦显于梦寐，万事岂不前定乎？  

梦曹子建  

【`有官龟鉴`】  

韩仲卿，一日梦一鸟帻少年风姿磊落，神仙人也。拜求仲卿，言某有文集，在建邺李氏家，公当名出一时，肯为我讨是文而序之乎？俾我亦阴报尔。仲卿诺之，去复回曰，我曹植子建也。仲卿既寤，检邺中书得子建集，分为十卷，异而序之。  

梦诸葛恪  

【`续后汉书`】  

《孙峻传》：峻既诛诸葛恪，后因入朱据营，据御军整齐，峻恶之，称心痛去，后梦为诸葛恪所击，恐惧发病死。  

梦冯侍中  

【`渑水燕谭录`】  

冯当世少孤，寓武昌，纵饮不羁。一日外醉卧郊外，溪边有渔者，罢渔舣舟困眠，梦有人叱之曰，冯侍中在此，安得不避。渔者惊起步月，一人衣冠熟寝草间。询之知为冯也，即拜曰，秀才他日贵显，幸勿忘。具以梦告，因请卧舟中，以避风露。冯睡至晚，与共载入郡。其后冯贵，使访渔舟不复见。  

梦符坚  

【`晋书`】  

《载记》：姚苌如长安，至于新支堡疾笃，与疾而进。梦符坚将天官使者鬼兵数百，突入营中。苌惧走入宫，宫人迎苌刺鬼，误中苌阴。鬼相谓曰，正中死处。拔矛出血石余，寤而惊悸，遂患阴肿，医刺之，出血如梦。  

梦沈傅师  

【`唐绘`】  

贾字子美，少与沈傅师善。傅师前死，尝梦云，君何不休矣。寤而祭诸，寝，复梦曰，事已尔，正奈何。  

梦鲁徽  

【`晋书`】  

《刘总记》：赵染杀鲁徽，后寇北地，梦徽大怒，引弓射之。染惊悸悟，旦将攻城，中弩而死。  

梦梅玄龙  

【`续搜神记`】  

桓誓，字明期。居豫章时，梅玄龙为太守，先以病矣，誓往看之，语玄龙云，吾昨夜忽梦见君著卒衣来迎我。经数日，复梦如先。云二十八日当拜。二十七日，桓忽中恶，就玄龙索麝香。玄龙闻，令作凶具。二十七日桓亡，二十八日玄龙卒。  

梦宣咸  

【`赵书`】  

后赵宣城卒五年，石虎梦见咸，涕泗属其子奋曰，非心虑所远也。通梦之言，信而有徵。奋令何在？左右对曰，为赵郡守，于是即拜廷尉，为太常。才力不及父，因咸梦而登列卿也。  

梦侯子瑜  

【`火敦煌录`】  

凉文王张骏，梦一人须眉皓白，自称子瑜，曰，地上之事付汝，地下之事付我。王寤，闻之有侯子瑜先死。得其曾孙亮，以为祁连令。  

梦谢灵运  

【`宋江少虞类苑`】  

江南边镐初生，其父忽梦谢灵运持剌来谒。自称前永嘉守，修髯秀彩，骨清神竦，所披衣巾，轻若烟雾，曰，欲托君为父子，顷寄浙西飞来峰番译《金刚经》。然具经流分，中有未合佛旨处，愿寄君家刊正。无他祝，慎勿以荤膻啖我。及七岁，放我出家为真僧，以毕前经。梦讫，镐生，眉貌高古，类梦中者。父爱之，小字康乐。成童聪敏，好文字，尽若夙诵，坚求出家。其亲不肯，以荤迫之。初不能食，后亦稍稍。及冠翘秀，娈姻者众，双亲强而娶焉。后嗣主，爱其博雅，累用之。然而柔懦寡断，唯好释氏。初从军平建州，凡所克捷，惟务全活。建人德之，号为边罗汉。及克湘潭，镐为统军，诸将欲纵掠，独镐不允。军入其城，巷不改市。潭人益嘉之，谓之边菩萨。及帅于潭，政出多门，绝无威断，惟事僧佛，楚人失望，谓之边和尚。  

梦刘仁赡  

【`南唐书`】  

《义死传》：刘仁赡出镇寿州，周师围之，坚守不可下。及卒，世宗制曰，刘仁赡尽忠所事，抗节无亏。前代名臣，几人可比。予之南伐，得尔为多。乃拜仁赡检校太尉，芜中书令，天平军节度使。仁赡不能受而卒。遣使吊祭，丧事官给，追封彭城郡王。元宗闻仁赡卒，哭之恸。及赠大师，焚其诰曰，鬼号有知，鉴周惠助，歆吾命邪？夜梦仁赡拜墀下，若受命然。  

梦曹武  

【`南史`】  

曹武虽武士，颇有知人鉴。梁武及崔慧景之在襄阳，于时崔方贵盛，武性俭啬，无所饷遗。独馈梁武，谓曰，卿必大贵，我当不及见，今以弱子相托。每密送钱物并好马。时帝在戎多乏，就武换借，未尝不得，遂至十七万。及帝即位，忘其惠。天监二年，帝忽梦如田胜下行，两边水深无底，梦中甚惧，忽见武来负武帝得过，曰，卿令为天下主，乃尔忘我顾托之言耶？我儿饥寒无衣，昔所换十七万，可还其市宅。帝觉，即使主书送钱还之，使用市宅。  

梦贺岳  

【`北史`】  

《贺岳传》：陈悦自杀岳俊，精神恍惚，不复如常。恒言我睡，即梦岳语我，兄欲何处去，随逐我不相置。因此弥不自安，而致败减。  

梦嵇侍中  

【`元史`】  

赵松雪，延元年，十一月十九日，彰德朱长孺道邦人之意，求书晋嵇侍中之庙六字。余每叹其忠节，不辞而书之，运笔如飞，若有神助。是夜京口石民瞻。馆于书室中，梦一丈夫晋衣冠，蓬首玄衣，流血被面，谓民瞻曰，我稽侍中也。今日赵子昂为余书庙额，故来谢之。民瞻既觉，犹汗血，亦异事也。  

梦王子树  

【`北史`】  

魏咸阳王子树死，舍人李昭奉使秦州，至潼关驿，夜梦树云，我已诉天帝，待卿至陇，终不相放。昭觉恶之，及王陇口，为贺拔岳所杀。  

梦石虎  

【`密齐笔记`】  

慕容隽梦石虎啮其臂，命发其墓，剖棺出尸，蹑而骂之，使阳约数其淫酷之罪，鞭之，弃于漳水。  

梦章昭达  

【`南史`】  

《章昭达传》：初，文帝尝梦昭达升台铉，及旦，以梦告之。天嘉四年，授开府仪同三司，至是侍宴酒酣，顾昭达曰，卿忆梦不？何以偿梦？昭达对曰，当效犬马之用，以尽臣节，自余无以奉偿。  

梦炀帝  

【`大业拾遗`】  

武德四年，东都平后，观文殿《宝厨新书》凡八千许卷，将载还京师。上官魏梦见炀帝大嗔云，何因辍将我书向京师？于时大府卿宋遵贵监运东都调度，乃于陕州下书，著大船中，欲载往京师。于河值风覆没，一卷无遗。魏上官又复梦见帝，甚喜悦云，我已得书竟。帝平昔之日，爱惜书史。虽积如山丘，然一字不许外出。及崩亡之后，神道尤怀爱。按，《宝厨新书》，并大业所秘之书也。  

梦魏征  

【`南郡新书`】  

魏征疾亟，文皇梦与征别，既寤流涕。是夕征卒，故御制碑文云，昔殷宗得良弼于梦中，朕今失贤臣于觉后。  

梦李白  

【`宋史`】  

《郭祥正传》：祥正，太平当涂人。母梦李白而生，少有诗声，梅尧臣见而叹曰，天才如此，真太白后身也。  

梦牛僧孺  

【`宋史`】  

《刘沆传》：沆所居北山日后隆山，山有牛僧孺读书堂，即故基筑台，曰聪明台。沆母夜梦衣冠丈夫曰，牛相公来。已而有娠，乃生沆。及长，倜傥任气，举进士不中，自称退士不复出，父力勉之。  

梦颜杲卿  

【`密齐笔记`】  

颜杲卿陷贼初破，悬首于右金吾街树，有张凑者裒其发收谒。明皇俄见梦云，洁捍处兵多马少。明皇哭而设祭焉。  

梦虞世南  

【`旧唐书`】  

《虞世南传》：世南卒后数岁，太宗夜梦见之，有若平生。翌日下制曰，礼部尚书永兴文懿公虞世南，德行淳备，文为辞宗。夙夜尽心，志在忠益。奄从物化，倏移岁序。昨因夜梦，或睹其人。兼进谠言，有如平生之日。追怀遗美，良增悲叹，宜资冥助。申朕思旧之情，可于其家为设五百僧斋，并为造天尊像一区。又敕图其形于凌烟阁。  

梦见戴胄  

【`太平广记`】  

戴胄素与舒州别驾沈裕善。胄以唐贞观七年死，至八年八月，裕在州，梦其身行于京师义宁坊西南街。每见胄著故弊衣，颜容甚悴，见裕悲喜。问公生平修福，今者何为？答曰，吾昔误奏杀人。吾死后，他人杀羊祭我，由此二事，辨答辛苦，不可具言，今亦势了矣。因谓裕曰，吾平生与君善友，竟不能进君官位，深恨于怀。君今自得五品，文书已过天曹，相助欣庆，故以相报。言毕而寤。向人说之，翼梦有征。其年冬，裕入京参选，有铜罚不得官。又向人说，所梦无验。九年春，裕将归江南，行至徐州，奉诏书授裕五品，为婺州治中。  

梦薛收  

【`旧唐书`】  

《薛收传》：收卒后，太宗常梦收如平生，因敕有司，特赐其家粟帛。  

梦谒刘允  

【`潮州府志`】  

宋刘允，同乡人李正甫梦谒允，见吏卒迎门云，来迎新君。其邻妇亦居巷陌间。幡幢宝盖，飞扬杂沓，顷之允冉冉从导者而去。觉起，闻允讣。  

梦杜牧之  

【`素坚志`】  

黄州赤壁，竹楼雪堂诸胜境，以周公瑾，王元之，苏公遗迹之故，名闻四海。绍兴戊午，郡守韩之美，通判时衍之，各赋齐安百咏，欲刊之郡斋。韩梦两君子，自言为杜牧之及元之云，二君所赋，多是苏子瞻故实。如吾昔临郡时，可纪固不少，何为不得预？幸取吾二集观之，采集中所传，广为篇咏，则尽善矣。韩梦觉，且愧且恐。方欲取樊川小畜二集，益为二百咏。会将受代不暇作，遂并前百咏，皆不敢刊。  

梦杜甫  

【`宋史`】  

《狄传》：子遵度，笃志于学。每读书意有所得，即仰屋瞪视。尤嗜杜甫诗，尝赞其集。一夕梦见甫，为诵世所未见诗。及觉，才记十余字。遵度足成之，为佳城篇，后数月卒。  

梦张一翁  

【`夷坚志`】  

浮梁西乡新安寺僧允机，姓尤氏，其名已见支丁中，生于宣和已亥，年十八九即为僧。天资警慧，又绝荤酒。其师工医，一意从事于此，伏声喧县邑。友同里张一大夫，及其子复。州使君寿朋善。大夫亡后，凭梦告之曰，师既出家，又能斋素，愿常坚此志。俟甲子一周，则我复来。自是诚心愈确，凡所得赂谢亲施，悉以供修缮公费，殿宇藏院，为之一新。淳熙戊戍，年六十矣。正旦日，乡人更相庆贺，土俗例具酒肴延客，机亦办置于方文中。客至即留，遂饮酒食肉。弟子海瀛在旁，惊白曰，和尚持戒四十年，何故一旦破禁。笑曰，汝不记我顷时所梦，张一翁之语乎？令甲子周矣。瀛不敢言。山下民凌生，妄与寺争讼隙地，不得直，愧且愤。怀斧于要，欲戕机，机方焚香伽蓝堂，逢其人，叫呼求救。凌苍黄之际，拔斧不出，至挟机归，遂悒悒如病，聪明日衰。辛丑岁，寿朋下世。机梦之曰，从此去四年，与我相会于某处。至乙已之春，寿朋之子子理入临安，梦其来曰，知府唤我。子理犹诃之曰，颠颠痴痴，莫要浪说。旬日后，接家信云，机死矣，距前梦四年。  

梦苏翰林  

【`春渚纪闻`】  

川莫蒙养正，崇宁间过余，言夜梦行西湖上，见一人野服髻，掀然而长参。从数人，轩轩然，常在人前。路人或指之而言曰，此苏翰林也。养正少识之，亟趋前拜，且致恭曰，蒙自为儿时，诵先生之文。愿执巾侍，不可得也。不知先生厌世仙去，今何所领，而参从如是也。先生顾视久之，曰，是太学生莫家否？养正对之曰，然。先生颔之曰，某今为紫府押衙。语讫而觉。后偶得先生岭外手书一纸云，夜登合江楼，梦韩魏公骑鹤相过云，受命与公同北归，中原当不久也。已而果然。小说载魏公为紫府真人，则养正之梦不诬矣。  

梦韩魏公  

【`曾类说`】  

夜梦登合江楼，月色如水，韩魏公跨鹤来曰，被命同领剧曹，故来相报。他日北归，中原当不久也。  

梦王平甫  

【`高似孙纬略`】  

曾巩梦与王平甫会，因吊之，平甫笑不止。傍一人曰，平甫已列仙官矣，非尘世比也。如马周为素雪宫仙官，李贺作白瑶宫记，陶弘景为蓬莱都水监，固有此事也。平甫女名茂者。有石刻曰，曾子固尝作梦记，以述其事。子固之文，不复见也。  

梦朱晦翁  

【`萤雪丛说`】  

余文起主泮湘潭，尝宿岳麓书院。梦见朱晦翁与张南轩同在郡庠，作意主盟道学。忽伊川横渠先生从外来云，政不须如此。这道理常使得，何恤乎人言。须更闻东廊有人诵《中庸》，《大学》二篇。觉来鸡唱，遥想二公，卫道如此之切。  

梦洪粹中  

【`素坚志`】  

乐平士人洪字粹中，为人俊爽秀发，然好以语言立讥议。常作《山居赋》，纯用俗语缀缉。凡里巷短长，无不备纪，曲尽一乡之事。独与族兄朴友善。政和八年登第，未得禄而卒。无子，凡丧葬之费，皆出于朴。后数年，朴与医者叶君礼夜坐，叶先寝，朴忽起与人相揖，便延坐交语。家人窃听之，粹中声也。愀然曰，思君如昨，愿一见道旧谢送死之恩。而屡至门，皆为阍者所阻。今随令兄七承事身周原来七。承事葬处也，故得入。念临终时，非吾兄高义，朽骨委沟壑矣。始死了不自觉，但见吏卒来云，迎赴官。即随以往。今在冥中判一局，绝优游无事，特苦境界黑暗，冥漠愁人。虽为官百年，不若居人间一日也。冥吏与我言，生尝为大官，正坐口业，妄说人过，故一切折除，今悔之无及矣。生时所为文一编，在十二郎处。烦兄明旦乘其未起往取之。祗在渠箱中替子上。样恍惚间，不忆其已死，唤人点茶，遂不见。时灯火虽设，无复光焰。叶医警问之，始悟。明日往十二郎家得其书。粹中夙与妻不睦，后再适叶氏，亦时时来附语。叶生诘之曰，平生闻洪粹中博学，若果是可诵《周礼》。即应声高读，首尾不差一字。十二郎其侄也。  

梦曾  

【`盱江前志`】  

《吕灌园测幽记》：南丰曾，少有俊声。天圣二年，宋郊榜及第。三任终吉州军事推官，娶金吴氏，有心病，母恶之。当过省，吴在家为母弃逐，还不能止也。治平初，弟叔卿监处州税，忽梦过临，而从人虽众，皆如世所画鬼卒。叔卿拜迎而问之，曰，数年不得出，正为理对吴氏冤耳。昔吾不敢违母命，遂坐曲情。且世间欺心事，岂可为乎？叔卿曰，今当如何？曰，事已明，非我本心，但久以辨争辛苦耳。今受命管辖五百毒鬼。言已，指堂下从人谓叔卿曰，汝以此辈为宜何力以治之乎？又探怀中，得天符示之。叔卿读其文曰，曾当为翰林学士，寿八十一。今以曲情弃妻，例减夺，可吉州推官。恻然良久，上马去。更回顾叔卿曰，欺心慎勿为，吾为汝特来奉戒也。  

梦冯京  

【`宋史`】  

《冯京传》：京知城都府，神宗召知枢密院，京以疾未至。帝中夕呼左右语曰，适梦冯京入朝，甚慰人意。乃赐京诏，有渴想仪刑，不忘梦寐之语，及入见，首以所梦告焉。  

梦朱夷行  

【`会稽志`】  

石道叟，公辙乡里名士。有朱夷行希言殁于东都。朱之兄通直，昌言字达可，闻讣告，质产迎其丧，不足则贷祀闾里。未辨方忧不知所为，而道叟已送柩在门矣。先是道叟为太学诸生，夷行病疫，远客无亲党在都。道叟独谒医为治疗。既不起，则空其囊，为具棺敛，买舟载之归。初道叟未四十得眼疾，至是舟行过大热，疾遂剧，几丧明。夜梦夷行如平生，目疾奈何，有尔朱先生药，其效如神。觉而异之，明日至京口岸滨，有二人者自相语曰，尔朱何义也？公忆昨梦，即叩之。其人曰，前小街中有卖尔朱先生眼药者，不知所谓，卿复论之耳。道叟乃相与访求之，不百步已至其处。门求药，出百许贴，皆细如芥子。问其直曰，贴须三钱尔。因尽买之，服未一顷，视人如著水。舟行至东，则视瞻已清明复初矣。其后年八十，手自校书灯下，作牛尾小字，如年少书生，岂冥报欤？道叟绍兴初，以特奏名第一人，赐同进士出身，仕至大宗正司，主管宗室财用云。  

梦何仆射  

【`太平广记`】  

何致雍者，买人之子也，幼而爽俊好学。尝从叔父泊舟皖口，其叔夜梦一人，若官吏乘马，从数仆，来往岸侧，偏阅舟船人物之数。复一人自后呼曰，何仆射在此，勿惊之。对曰，诺，不敢惊。既寤，偏访邻舟之人，皆无姓何者。乃移舟入深浦中。翌日大风涛，所泊之舟皆没，唯何氏存。叔父谓致雍曰，我家世贫贱，吾复老矣，何仆射必汝也，善自爱。致雍后从知湖南为节度判官，会楚王殷自称尊号，以致雍为户部侍郎翰林学士。致雍自谓当作相，而居师长之任。后楚王希范嗣立，复去帝号，以致雍为节度判官校仆射，竟卒于任。  

梦天子  

【`金楼子`】  

《杂记?下》：孔静居出阴，宋武徽时，以静东豪，故往候之。静时昼寝，梦人语曰，天子在门。觉寤，即遣人出看，而帝亦适至。  

【`夷坚志`】  

清泰中，晋高祖潜龙于并部也。尝一日从容谓宾佐云，近因昼寝，忽梦若顷年在洛京时，与天子连镳于路。过旧第，天子诣某入集第。其逊请者数四，不得已即促辔而入。至厅事下马，自阼阶，西向而坐，天子已驰车而去矣。其梦如此，君僚莫敢有所答。是年冬，果有鼎革之事。  

【`钱塘遗事`】  

度宗入宫，将册为皇太子。理宗忽梦有告之曰，此十年太平天子也。  

梦立太子  

【`左传`】  

昭公七年，卫襄公夫人姜氏无子。嬖人生梦絷，孔成子梦康叔谓巳立元。余使羁之孙围，与史苟相之。史朝亦梦康叔谓巳，余将命而子苟，与孔丞之曾孙圉相元。史朝见成子，告之梦，梦协。晋韩宣子为政，聘于诸侯之岁。生子名之曰元，孟絷之足不良能行。孔成子以《周易》筮之曰，元尚享卫国，主其社稷。遇屯又曰，余尚立絷，尚克嘉之。遇屯之比，以示史朝。史朝曰，元享，又何疑焉？成子曰，非长之谓乎？对曰，康叔名之，可谓长矣。孟非人也，将不列于宗，不可谓长。且其繇曰，利建侯，嗣吉何建？建非嗣也。二卦皆云，子其建之，康叔命之，二卦告之，筮袭于梦。武王所用也，弗从何为？弱足者居侯主社稷，临祭祀，奉人民，事鬼神，从会朝，又焉得居？各以所利，不亦可乎？故孔成子立灵公，十二月癸亥葬卫襄公。昭公二十五年，十一月，宋元公将为公故如晋。梦太子乐即位于庙，已与平公服而相之。旦召六卿，公曰，寡人不佞，不能事父兄，以为二三子忧，寡人之罪也。若以群子之灵，获保首领以没，唯是所以籍干者，请无及先君。仲几对曰，君若以社稷之故，私降昵宴，群臣弗敢知。若夫宋国之法，死生之度，先君有命矣。群臣以死守之，弗敢失坠。臣之失职，常刑不赦。臣不忍其死君命，祗辱宋公遂行。已亥卒于曲棘，太子乐即位。  

【`册府元龟`】  

南燕慕容德，初迎其兄子超于长安，及是而至。德夜梦其父曰，汝既无子，何不早立超为太子。不尔，恶人生心。寤而告其妻曰，先帝神明所赦，观此梦意吾将死矣。乃下书以超为皇太子，大赦境内。子为父后者人爵二级，其月死。  

梦见王者  

【`夷坚志`】  

南城士人利，字处厚。绍熙癸丑岁，为南丰严氏馆客。梦入宫庭，望殿上王者赭袍玉带，容貌甚少。一金紫人导之升殿，自言姓颜。觉而喜为吉梦，试数近时朝士颜氏之达才，几圣尚书已逝，鲁子侍郎又久外且老，更无他颜可屈指。而少年之主，莫敢测言。但意其兆应尚远，姑大书颜字于壁间，不以告人。至庆元丙辰，礼部奏名其程文，乃在著作郎颜能甫房中。是年适无廷对，而集英引见赐第，盖主上临轩也。  

【`宋史`】  

杨砺，端拱初，真宗在襄邸，砺迁库部员外郎，充记室参军。初，周广顺初，世宗节制澶州，砺贽文见之，馆接人间，殿上王者秉南向，总三十余，砺升谒之，最上者，前有按置簿，录人姓名。砺见已名居首，因请示休咎。王者曰，我非汝师。指一人曰，此来和天尊，异日汝主也。当问之，其人笑曰，此去四十年，汝功成，予名亦显矣。砺再拜，寤而志之。盛初名励，籍作砺，遂改之。至是受命谒见藩府，归谓子曰，吾见襄王仪貌，即所梦来和天尊也。  

梦任城王  

【`太平御览`】  

《后魏书》：元熙于任城王澄薨前，梦有人告之曰，任城当死。死后二百日外，君亦不免。若其不信，试看任城家。熙梦中顾瞻任城第舍，四面墙崩，无遗堵焉。熙恶之，觉而告所亲，及熙之死，果如所梦。  

梦北平王  

【`南唐`】  

《马仁裕列传》：仁裕母方娠，梦传呼北平王来归。及生时紫气满庭。数岁学兵法，通解若素习。  

梦列土王  

【`五代史补`】  

高季兴为梁太祖裨将，出为郢州防御使。时荆南成征鄂州不利而卒，太祖分季兴为荆南留后。到未几，会土豪雷彦恭作乱。季兴破之，遂以功授荆南节钺。唐庄宗定天下，季兴首入觐，因拜中书令，封南平王。初季兴尝从梁太祖出征，引军早发。至逆旅未晓，有妪秉烛迎门，其礼甚厚。季兴疑而问之，对曰，妾适梦有人叩关，呼曰速起速起，有列土王来。及起盥漱毕，秉烛开门，而君子奄至。得非所谓王者耶？所以不敢亵慢耳。季兴喜，及到荆南，竟封王。  

梦吴越王  

【`古今事通`】  

洪迈论高宗谥号孝宗，云太上时，有老中云，太上临生徽宗，梦吴越王引衣云，我好来朝，便留住我。须还我山河，我教第三子来。指叔也。迈记父皓在北买一妾，东平人，偕其母来。母曾在明节后阁，言显仁太上母也。梦金甲人自称钱武肃王，寤而生太上。钱年八十一，太上亦八十一，亦不偶然也。  

梦光王  

【`太平广记`】  

太子宾客卢贞，有犹子曾为桑门。沙汰归俗。会昌中，荫补光王府恭军。一日梦前师至而问讯，卢则告毕官屑屑，常思落发，再披缁褐。师曰，汝诚有是志，象教兴复非晚也。语未觉，俄四面见日月，千乘万骑，喧言迎光王即皇帝位。未几，武宗崩，宣宗果即帝位。  

梦端王  

【`赵希循会心录`】  

钦圣方正位中宫，极有贤誉。尝因产厄，遂告上乞免临幸，左右嫔御多被吸引。一夕夜分，忽见列炬荧然，上下传呼曰，车驾至矣。后起迎拜，从容告上曰，陛下岂偶忘妾前所请邪？上曰，不然，偶有一事。故来言之。少定，屏去左右，密谓后曰，吾适梦端儿徽宗据吾位以坐，是何祥也？时哲宗已位储极，故上以为疑。后对曰，陛下每抚惜之，故有此梦。亦偶然耳，不足怪也，亦不必言也。上默然而归。哲宗登遐，皇嗣未立。钦圣称制，因忆上语。遂定议以端王继大统，是为徽宗。始初清明，勤于政理，有小仁宗之誉，中外交贺。未几贤否杂进，颇有导之奢继者。后闻之啧曰，吾作赵家新妇，不了事矣。  

梦襄公祖  

【`左传`】  

昭公七年，楚子成章华之台，还启疆来召公。公将往，梦襄公祖，梓慎曰，君不果行，注，梦见襄公祖祭道神，襄公之适楚也。梦周公祖而行。今襄公实祖，君其不行。子服惠伯曰，行先君未尝适楚，故周公祖以道之。襄公适楚矣，而祖以道。君不行何之？三月，公如楚。  

梦康叔  

【`史记`】  

《卫世家》：襄公有贱妾，幸之有身。梦有人谓曰，我康叔也。今若子必有卫，名而子曰元。妾怪问孔成子，成子曰，康叔者，卫祖也。及生子男也，以告襄公。襄公曰，天所置也。名之曰元，襄公夫人无子，于是乃立元为嗣，是为灵公。  

梦启北首  

【`左传`】  

宋景公无子，取公孙周之子得与启，畜诸公宫。未有立焉，公卒。得梦启，北首而寝于卢门。卢门，宋东门也。北首，死处在门外，失国之像也。已为鸟而集于上，味加于南门。尾加于桐门，桐门，北门。曰，余梦美，必立。立得。  

梦诛曹爽  

【`续后汉书`】  

《曹爽传》：曹爽未诛，先是梦二虎衔雷公，若二升，置庭中。爽恶之，以问灵台丞马训。曰，忧兵。训退，告其妻曰，爽以兵亡，不出旬日。九年冬，安定皇甫谧梦至雒阳，自庙出见车骑甚众。以物呈庙云，诛大将军曹爽。  

梦杀侯景  

【`南史`】  

《陈本纪》：高祖武皇帝讳霸先，初讨侯景，进次大雷。军人杜，梦雷池君周何神，自称征讨大将军，乘朱航，陈甲仗，称下征侯景。须臾便还，云已杀景竟。  

梦杀李辅国  

【`杜阳杂编`】  

李辅国恣横无君，上切齿久矣。因寝，梦登楼见高力士，领兵数百铁骑，以戟刺辅国首，流血漉地，前后歌，自北而去，遣谒者问其故，力士曰，明皇之令也。上觉，亦不敢言。辅国寻为盗所杀，方以梦话于左右。  

梦别陈无己  

【`春渚纪闻`】  

建中靖国元年，陈无巳以正字入馆。未几，得疾。楼异世可为登封令，夜梦无巳见别，行李遽甚。楼问是行何之，曰，暂往杏园。东坡少游诸人在彼已久。楼起视事，而得参寥子报云，无巳逝矣。  

梦刘豫将废  

【`夷坚志`】  

绍兴三年，刘彦修子才知兴元府，往谒灵显王庙，欲知秋冬间边事宁否。夜梦入庙中，神召升殿，刘如所欲言扣之。神曰，方请于帝，吾亦未知。临出门，使妇人持一拌示之，曰，贺废刘。视其物唯猪肺一具，石榴一颗。觉而窃喜，知刘豫且废矣。又四岁，豫果灭。  

梦秦桧将败  

【`宋名臣言行录`】  

马伸，靖康中，为监察御史。虏立邦昌，唱义入议状，乞立赵氏。秦桧为中丞，不答。公帅同僚合辞力请，桧不得已始书名。公遣人疾驰以达虏，故秦氏所藏，犹云桧等也。公死，桧还自虏，扬言已功，尽取富贵。公之子孙，漂泊闽中。有甥何琉，得其元稿，累欲上之。而其子止之云，秦之凶焰，其可犯邪？绍兴乙亥春，琉忽梦公衣冠如平生，云秦氏将败，趣使往陈之。琉即将其稿以叫阍，桧大怒，诬以他罪，下琉大理，窜岭外。未几，桧果殂。诏复琉官，公之忠绩，遂得别白。  

梦郭伯猷死  

【`太平御览`】  

《续搜神记》：会稽谢奉，与永嘉大守郭伯猷善，谢忽梦郭与人于浙江上争樗蒲钱，为水神所责，坠水死，已营理郭凶事。既觉，便往郭，许共围棋，良久谢云，卿知吾来意不？因说所梦。郭闻之怅然云，信与人争，如卿所梦，何期太的的也。须更如厕，便倒气绝。谢断理之，如所梦。  

梦谋亡曹  

【`左传`】  

宋人围曹，初曹人或梦众君子立于社宫，社宫，社也。而谋亡曹。曹叔振铎请待，公孙强许之。振铎，曹始祖。旦而求之曹，无之。戒其子曰，我死，尔闻公孙强为政，必去之。及曹伯阳即位，好田弋，曹鄙人公孙强好弋，获白雁献之，且言田弋之谗。说之，因访政事。大说之，有宠，使为司城，以听政。梦者之子，乃行强言霸，说于曹伯。曹伯从之，乃背晋而奸宋。宋人伐之，晋人不救。筑五邑于其郊曰，黍丘，揖丘，大成，钟邦。梁国下邑县西南，有黍丘亭。宋公将还，褚师子肥殿。子肥，宋大夫。曹人诟之不行。诟，詈也。不行，殿兵止也。师待之，公闻之怒，命反之。遂灭曹，执曹伯及司城强以归，杀之。终曹之梦。  

梦中原尽平  

【`南史`】  

《朱异传》：初武帝梦中原尽平，举朝称庆，甚悦。以语异曰，吾生平少梦，梦必有实。异曰，此宇内方一之征。及侯景降，帝感前梦，遂纳之。  

梦恢复中原  

【`爱日斋丛钞`】  

《李氏杂记》云：乾道末，孝宗梦人告云，欲恢复中原，非王淮不可。于是季海方再入为少常，遂除正字，历内外制，不二年而执政，则至左揆。凡在二府，十有四年。一朝大臣，所未有也。余观王鲁公行状，其初绍兴二十八年，自密院编修，迁校书郎，未常除正字。及居谏省，以忧去。乾道三年，自福建转运，再入秘书为少监，出守江州。八年，自浙西提点刑狱，三入朝为太常少卿，兼内外制，由西掖迁学士。淳熙二年冬，拜枢密，遂秉政。弟自少常执政，亦涉四年，且非再入，记录易讹如此。娄彦发议，张全真参政谥，谓高宗有不尽用之叹。阅十五年，王淮时在谏垣，上指以宰辅，以形貌肖公，叹赏莫及。后以语阜陵，淮卒正鼎席，既以赋形偶类，简思陵之知，复绿梦寤。致阜陵注倚之重，果若前二说，天幸可数遇邪。  

梦语国祚  

【`东汉书`】  

《公孙述传》：述梦有人语之曰，公子系十二为期。觉谓其妻曰，虽贵而祚短，若何？妻对曰，朝闻道，夕死尚可。况十二乎？会有龙出其府，殿中夜有光耀，述以为符瑞，因刻其掌文曰，公孙帝。建武元年，四月，遂自立为天子，号成家。  

梦洛中当败  

【`晋书`】  

《戴洋传》：陈敏为右将军，堂邑令孙混见而羡之。洋曰，敏当作贼族灭，何足愿也。未几，敏果反而诛焉。初混欲迎其家累，洋曰，此地当败，得腊不得止，岂可移家于贼中乎？混便上。岁末，敏弟昶攻堂邑，混遂以单身走免。具后都水马武，举洋为都水令史。洋请急还乡，将赴洛，梦神人谓之曰，洛中当败，人尽南渡。后五年，杨州必有天子。洋信之，遂不去，既而皆如其梦。  

梦温州将乱  

【`太平广记`】  

上元初，宝卢荣为温州别驾。卒，荣之妻即金河公主女也。公主尝下嫁碎叶，碎叶内，属其王卒，公主归来。荣出佐温州，公主随在州数年。宝应初，临海山贼袁晁攻下台州。公主女夜梦一人，披发流血谓已曰，温州将乱，宜速去之，不然，必将受祸。及觉，说其事。公主云，梦想颠倒，复何足信。须臾而寝，女又见梦，见荣谓曰，适披发者，即是丈人。今为阴将，浙东将败，欲使妻子去耳，宜遵承之，无徒恋财物。女又白，公主说之。时江东米贵，唯温州米贱。公主令人致吴绫数千匹，故恋而不去。他日女梦其父云，浙东八州，袁晁所陷。汝母不早去，必罹艰辛。言之且泣，公主乃移居括州。括州陷，轻身走出，竟如梦中所吉也。  

梦讼弗胜  

【`左传`】  

襄公三年，齐侯伐我北鄙，中行献子将伐齐，梦与属公讼，弗胜。厉公，献子所杀也。公以弋击之，首坠于前，跪而栽之，奉之以走。见梗阳之巫皋。梗阳，晋邑也，在太原。皋，巫名也。梦并见之。他日见诸道，与之言同。巫亦梦见献子与厉公讼巫曰，令兹主必死。若有事于东方，则可以逞。献子许诺。  

梦博不胜  

【`有官龟鉴`】  

武后欲以武三思为太子，以问宰相。众莫敢对，狄仁杰曰，臣观天人未厌唐德，比外国犯边，陛下使梁王三思募勇士于市，逾月不及千人。庐陵王代之，不浃日辄五万。令欲继统，非庐陵王莫可。后怒，罢议。久之，召谓曰，朕数梦双陆不胜，何也？对曰，双陆不胜，无子也。天其意者，以敬陛下乎？且太子天下本，本一摇，天下危矣。文皇帝身蹈锋镝，勤劳而有天下，传之子孙。先帝寝疾，诏陛下监国。陛下掩神器而取之，十有余年。又欲以三思为后，且姑侄与母子孰亲？陛下立庐陵王，则千秋万岁后，常享宗庙。三思立，庙不附姑。后感悟，即日遣徐彦伯迎庐陵王于房州。王至，后匿王帐中，召见仁杰语庐陵王事。仁杰情切，至涕下不能止。后乃使王出，曰，还尔太子。杰曰，太子归未有知者。后然之，令太子舍龙门，具礼迎还，中外大说。初李昭德数请还太子，而后意不还。惟仁杰每以母子天性为言，后虽忮忍，不能无感，故卒复唐嗣。  

梦祖宗  

【`西汉书`】  

《韦贤传》：匡衡为丞相，上寝疾。梦祖宗谴罢郡国庙，上少弟楚孝王亦梦焉。上诏问衡，议欲复之，衡深言不可，上疾久不平。  

梦先君  

【`艺文类聚`】  

《吕氏春秋》曰：孔子穷乎陈蔡之间，黎羹不粘也。日不尝粒，昼寝。颜回索米得而来爨之，几熟，孔子望见回攫其甑中而饭之。食熟，谒孔子而进之。孔子曰，今者梦见先君食欲馈。颜回对曰，不可。响食埃煤入甑中，弃食不祥。因攫而饭之。  

【`陶朱新录`】  

太平州通判叶仁，尝集诸经咒十余本。印施于水陆会中，以为荐福之助。一日有作水陆佛事，而忘请经咒者。是夜梦其先云，汝虽至诚，而不请叶通判经咒，无益也。其家感之，再设宴阳之斋，往请经咒，且告以梦。叶乃以板，施于僧房。  

梦亡兄  

【`春渚纪闻`】  

建安黄正之之兄行之，客寄桐庐。方腊之乱，为贼所害。贼平，正之素奉天师道，即集道侣与邑人，启建黄道场，追荐杀贼之众，俱有报应。而正之特梦其兄告之曰，我以骂贼不屈而死，上帝见赏，已补仙职矣，汝无忧也。凡世人至忠至孝，及贞廉之士，与夫有一善可录者，死有所补授，如花木之神，井泉之监，不可不知也。  

梦先师  

【`太平御览`】  

周盘，字伯坚。朝会集诸生讲论终日，因令其二子曰，吾日者，梦见先师东里先生，与我讲于阴堂之奥。既而长叹，岂吾齿之尽乎？其月望日，无病忽终。  

【`太平广记`】  

太子宾客卢尚书贞，犹子为僧，会昌中，沙汰僧徒，斥归家。以荫补光王府参军。一夕梦为僧时所奉师，来尉问其出处，再三告以佛氏沦破，已无所归。今为一官，徒遣旦夕，期再落项上发，方毕志愿。且泣且诉之，良久曰，若我志果，遂兴佛法。语未竟，见八面屯兵，千乘万骑，旌旗日月，衣裳锦绣，仪卫四合，真天子大驾，军中人喧喧，言迎光王。部整行列，以次前去。卢方骇愕，不能测。遽惊觉，魂悸流汗，久之方能言。卒不敢泄于人。无几，宣宗自光邸践祚，录王府属吏，卢以例不拘常调格迁叙。自是稍稍兴起释教寺宇，僧尼如旧制。一契梦中语。卢校梦中所谓本师，盖参军事府主。近师弟子，故以为冥兆。岂神之意以是微而显乎？  

梦中见父  

【`聂田徂异志`】  

太庙斋郎刘初，少失其父道济于孙暨。状元下及第，授襄州襄阳县尉。追盗汉江上，水溺而死。刘母侨居京师，三十余年，常患不识其父。偶国家泽及亡没，应没于王事，子孙并许序进。刘诣公车以论其事，遂下书府，以子赴本州验其实，刘亦躬往督其事。既离京，道出宛叶。逆旅中，夜梦一人衣绿向刘曰，吾汝父也，知汝此行，故来相成。必要识吾，但问西川孟家。及寤，不谕其事。遂抵襄州，事既毕，有老史告刘曰，某故旧伏事先员外。刘曰，欲写先人真，何人识能为写之？吏曰，今有一人善写真，亦曾旧写先员外，必应有存其副本。同诣，果获旧图之本。刘泣且拜，而问其工何处人，复何姓氏邪？工曰，本西蜀人，姓孟氏。竟符宛叶之梦。后背上遂成疮，初如豆大，再宿已透见五脏而卒。  

梦父见怒  

【`北史`】  

传：火敦煌宋游道，尝与顿丘李构善。游道死后，构为定州长史。游道第三子士逊，为墨曹博陵王管记，与典签共诬奏构，构于禁所祭游道而诉马。士逊书卧如梦者，见游道怒己白，我与构恩义，汝岂不知，何共小人谋陷清直之士？士逊惊跪，曰，不敢不敢。旬日而卒。  

梦父魂力战  

【`隋书`】  

《周罗日侯传》：炀帝即位，授罗日侯右武侯大将军。汉王谅反，诏副杨素讨平之。其余党据晋绛等三州未下，诏罗日侯行绛晋吕三州诸军事，进兵围之。为流矢所中，卒于师。其年秋七月，子仲隐梦见罗日侯曰，我明日当战。其灵坐所有弓箭刀剑无故自动，若人带持之状，绛州城陷，是其日也。  

梦父告死  

【`新唐书`】  

《王涯列传》：涯检校司空兼门下侍郎平章事，李训败乃及祸，露不藏，令狐楚从容以闻，帝恻然，诏京师尹薛元赏葬之，各赐袭衣。仇士良使窃盗发其冢，投骨渭水。涯女为窦绯妻，以痼病免。家人绐告涯当贬，忽梦自提首告曰，族灭矣，惟若存，岁时无忘我。女惊号坠地，乃以实告。涯从弟沐客江南，困究来京师，谒涯二岁乃得见。许以禄仕，难作亦死。昭宗天复初，大赦明涯训之冤，追复爵位，官其后裔。  

梦父扼喉  

【`陶朱新录`】  

有庞氏子，单州之成武人。建炎间，其父因避地竟死于兵。其仆逃归，具道其事。庞氏子不以为然，后十余年，竟不举哀持服，岁时未尝荐享。一日忽梦其父谓曰，吾饥甚，且诉贫索镪物。庞氏子释以无，父怒曰，如此当死。即扼其喉，惊魇而觉，以语其叔。果觉咽间哽塞不快，次日因登厕，一中而死。  

梦父为华阳民  

【`陶朱新录`】  

林听审礼云，其叔好黄老，与王思和甚密，如钟离吕公，往往与思和往还。其叔临启手足，治命其子因思和求荆南日华先生为荐福。思和以书令林氏子躬诣先生。既至，先生令具香烛醴之属，命黄冠设科仪如常。已事，梦其父曰，吾令得为华阳散民。其子既归，谒思和，方欲前致谢，思和迎曰，且喜贤尊已作华阳散民矣。  

梦父作阴官  

【`夷坚志`】  

朝散大夫赵善宰，字彦平，居于建昌。淳熙丁禾，除岳州守。未及上，以十一月卒于家。明年其子汝昌，梦到官曹，徐行抵廷之下。望乃父朝服据案决事，见昌至甚喜。未乃相语，视四隅文书，充塞栋宇。父曰，吾才去世，即受命作阴官。权力不减在生为郡时，特苦于省阅文牍之繁，卒无斯须暇，吾殊不乐居此也。昌日，大人既不乐，何不求脱去？曰，已除代者两人，吾获免不久矣。昌曰，代者为谁？姓名可得闻乎？曰，乃周昭卿，童伯虞，二乡人也。言毕而寤，诘旦白母戴氏及弟妹，皆悲泣。因谁传一城，闻者谓不应连用三同郡士夫为一职，不以为信。昭卿者，朝奉郎周，方调坑治赣州主管官，次年冬当赴而卒。伯虞者，朝请郎童括，闻此深，恶之。时自吉州万安县解印，亟诣阙注此官。且以禳赵梦云，若已与周为代者，即之任。绍熙壬子秋满秩，史部差知雷州。客都城，待班陛对买二少妾，滞留颇久。岁将尽，卒邸中。三君子在建昌称善类，聪明正直。为神不诬，具相去亦只二年，或三年，几如世间资考也。《甲志》记，孙点，石倪，徐楷，相踵为太山府君，人同一檄，甚与兹事类。但此皆卿人接武为小异云。  

梦父伸冤  

【`曾类说`】  

吴妙寂，姓叶氏，初嫁大贾任华。父升与华往长沙，忽梦父泣，谓曰，吾与汝夫湖中遇盗，杀我者车中猴，门东草。梦其夫曰，杀我者禾中走，一日夫。妙寂不解，有李公佐者能辨隐语，谓曰，杀汝父者申兰，汝夫者申春耳。猴申生也，车去两头，故申字。草而门东，兰字。禾中走者，穿田也，亦申字。一日加夫，春字。妙寂乃易男服，泛佣江湖，闻靳黄间有申村，村有申兰兄弟，默往来亻庸。余年，廉知其杀父夫者，二盗饮醉。妙寂奔告有司而获之，词伏就法，乃从释教。  

梦父墓被劫  

【`太平广记`】  

樊泽为襄阳节度，有巡官张某者，父为邕管经略使，葬于邓州北数十里。张兄弟三人，忽同时梦其父曰，我墓某夜被劫，贼将衣物，今日入城。汝宜速往擒之，迟出即不得矣。张兄弟夜起涕泣相告，未明扣州门，见泽具白其事。立召都虞候令捕之，同党六人，并贼帅之妻皆获。  

梦父墓逾制  

【`曲洧旧闻`】  

范祖封，忠文公之孙也。尝梦忠文言，我墓前石人，石羊，石虎，长短大小皆逾制，如我官未应得也。汝可亟易之。祖封既久，遂忘其梦。而坟寺僧忽报，一夕大雷，石人一折其手，一断其身为二。乃始惊惧，偏与亲旧言其事。或曰，忠文死犹守礼不逾，况其生乎？  

梦收父书  

【`宋史`】  

《唐庚传》：元三年，其父游泸南，长兄名伯虎，兄弟居母丧于丹山。伯虎夜半蹴庚曰，吾梦收父，书发之，得亟来二字。吾父得无他乎？吾心动矣。汝奉母奠朝夕，吾趋泸南。庚未及应，伯虎奋曰，吾决矣。起裹粮，黎明走洪川。二日半至泸南，父果病甚。见伯虎大惊问故，具告之，父叹曰，天告汝也。是日疾少间，伯虎具舟侍父以归，居数日，疾复作，遂卒。  

梦父母来迎  

【`太平广记`】  

有李使君在州，明早将祠祭。夜卧厅事，梦其父母来迎己。觉而恶之，具告其妻，因疾数日卒。  

梦母相会  

【`南史`】  

《宜都王铿传》：铿三岁丧母，及有识，问母所在。左右告以早亡，便思慕蔬食，自悲不识母，常祈请幽冥求梦见。至六岁，遂梦见一女人，云是其母，铿悲泣，向旧左右说容貌衣服，事皆如平生。闻者莫不欷。  

【`沈括清夜录`】  

刘元忠言同舍生林亿居亲丧，常往吊之，舍于亿之南廊。时月明中夜，有一人如月中影，冉冉自庭中过，登于厅事。元忠起逐之，复冉冉自门中而去。明日以语亿，亿又哀泣久之，曰，夜梦吾母来告我云，适来就汝，登听矣，为人见逐，遂去。伺南廊人睡，吾乃得至此。君所见殆吾母也。  

梦母求诵经  

【`悦生随抄`】  

寿昌县君施氏，乃朝散大夫丁之妻。丁池州日，县君卒。经二十七日，乃形梦于其子愉，告以语大夫，为我课诵佛书。后半月，其孙百朋，又梦入一府廷，遇县君，因相与语未毕，忽云判司召，百朋趋往，见绿衣人坐堂上，乃潭李承议。与大夫有同年契，因揖百朋叙世旧，延之坐。忽吏引县君就讯，百朋遽起拱立曰，此百朋祖母也。因泣恨判司以图免。绿衣者似有允意，乃趋入殿中，良顷，至而笑曰，事已遂矣。请归语大夫，以月上女经，及不增不减经为夫人度生之缘。百朋再拜而出，县君犹立庑下。遥呼曰，多致二经，慎勿忘也。寤而语其事于大夫，因问二经于僧，无有知者。已而阅藏经标目，乃得之，遂举家及召僧课诵至千卷。后百日，大夫梦县君谢曰，以二经故，今当转，女身生卢州霍家。其后访霍氏，果有生男者。今枢密蔡公元度，尝为序其事。  

梦母来谒  

【`瑞州府志`】  

曹渭为潭州教，枢密聂昌为运使。一日福严长老梦其母来谒如平生。翌日有僧童入山，形貌绝肖其母。取其像比之，众莫能异。问其生年月日，乃其母死之年月日也。僧乃避正堂，以母礼事之。郡僚好事者，皆有诗以纪其异。曹亦有诗云，母子来寻未了因，果然死日是生辰。今时挂岭缁衣客，前世萱堂白发亲。天遣精诚先入梦，人怜孝行已通神。欲知梵相如慈相，请验当年自写真。聂昌为跋褚尾。  

梦母欲鱼  

【`元史`】  

胡光远母丧，庐墓。一夕梦母欲食鱼，晨见生鱼五尾列墓前，有齿痕。  

梦母疾  

【`元史`】  

尹莘，汴梁洧川人。至治初，游学于京师，忽梦母疾，心怪之，驰归，母已亡。  

梦得富妻  

【`夷坚志`】  

南城邓倚，初娶临川黄氏女。不及偕老。屡谋再娶，辄不成。淳熙二年，从郭光化见义赴官，过鄂渚。偶兵官庞统制欲议昏，既受弊，梦人告曰，是非汝配，他日当得富妻。倚问所获几何，曰，万缗。倚时贫无置锥，又素不业儒，自料何由可致厚赀，殊弗信。俄庞女之约不谐，及还乡，故彭藤州端之女，以病风为夫所弃，不可归。士流倚兄以半千与之。平章彭无子，其女尽挟田业，改嫁于倚，箱直果满千万。甫数岁。彭氏亡，倚又别娶，终身为富人。  

梦妻始生  

【`太平广记`】  

崔元综任益州参军日，欲娶妇。吉日已定。忽假寐，见人云，此家女非君之妇，君妇今日始生。乃梦中相随，到东京履信坊，见妇人生一女子，云是君妇。崔公惊寤，殊不信之。俄而所娶女忽暴亡。后崔年五十八，乃婚侍郎韦陟堂妹，年始十九。虽嫌其老，竟嫁之。乃于履信坊韦家宅上成亲，勘其岁月，正是所梦之日，其妻适生。  

梦妻有娠  

【`幽明录`】  

晋咸和初，徐精远行，梦与妻寝有身，当为巫师，死作社公。明年归，妻果产男，后如其言矣。  

梦妻改嫁  

【`前定录`】  

邺郡武殷，欲娶同郡郑氏，有成约矣。无何，被荐将举进士。殷至洛阳，闻勾龙善相，往问焉。生曰，婚娶殊未有兆。殷曰，约有所娶，何言无兆。生笑曰，此固非君之妻也，君当娶韦氏。殷因问郑氏之夫，即同郡郭子元也。然将嫁之夕，君其梦之。及郑氏嫁之夕，忽得疾昏眩，若将不救。时殷在京师，其夕梦一女子呜咽流涕，似有所诉，视之即郑氏也。殷惊问其故，良久言曰，某常仰慕君子之德，亦知君之意，且曾许事君矣。今不幸，为尊长所逼，将适他氏。没身之恨，知复何言。遂相对而泣，因惊觉。悲惋且异其事，乃发使验之，则果适郭绍矣。  

梦亡妻辞嫁  

【`太平广记`】  

后魏宋颖妻邓氏，亡十五年，忽梦亡妻向颖拜曰，今被处分为高崇妻，故来辞。流涕而去，数日崇卒。  

梦妻肩青点  

【`夷坚志`】  

丹阳李拱，应辰初，约娶同郡金坛邵女。方遣信纳采，梦接回书，乃朝散大夫知德庆府王系衔独名与邵同。俄梦成婚，视妻左肩上有青点。觉而不测所谓，亦颇恶之。迨邵女入室，与梦中所见不似。后数岁邵亡，李在建康，其反周泊子及德庆弟刚夫婿也。为李平章妻之从女兄。先嫁薛氏者，及定书回，官阶姓名，皆协昨梦。合邑承之夕，妻左肩一青志宛然。周初赴嘉礼时，道出嵊县，梦揭帐见妻，乃八九岁小女，垂髻坐床，殊不悦。以为何得以孺弱为吾妇。至亲迎，则女年既过笄矣，自哂其梦为不然。又十余岁，周为国子正，丧其室。刚夫念外孙之幼，白德庆兄以季女续之。计初作王家婿时，正八九岁，始验兆朕之先见。周李皆起进士擢第，旋中传学宏词科，同娶王氏而俱不得寿。妻皆婺居，其兄顺伯并诸甥收育之。  

梦妻面点墨  

【`搜神记`】  

诸仲务，一名显。姊嫁为米元宗妻，产亡于家。俗闻产亡者以墨点面，其母不忍。仲务密自点之。无人见者。元宗为始新县丞，梦妻来上床，分明见新白妆面有墨点。  

梦妻为疾  

【`隋书`】  

《艺术传》：许智藏少以医术自达，会秦孝王后有疾，上驰召之。后夜中梦其亡妃崔氏泣曰，本来相迎，如闻许智藏将至。其人若到，当必相苦，为之奈何。明夜，后又梦崔氏曰，妾得计矣。当入灵府中以避之。及智藏至，为俊诊脉曰，疾已人心，即当发疒闻，不可救也。果如言，后数日而死。  

梦妻诉冤  

【`太平广记`】  

大历中。印州刺史崔励，亲外生王诸家寄绵州。往来秦蜀，颇谙京中事。因至京，与仓部令史赵盈相得。每斋左绵等公事，盈并为主之。诸欲还，盈固留之。中夜盈谓诸曰，某长娣适陈氏，唯有一笄女。前年长娣丧逝，外生女子某留抚养。所惜聪惠，不欲托他人。知君子秉心，可保岁寒，非求于伉俪，所贵得侍中栉。如君他日礼娶，此子但安存不失所，即某之望也。意成此亲者，结他年之好耳。诸对曰，感君厚意，敢不从命，固当期于偕老耳。诸遂备重币迎之。后二年，遂挈陈氏妇于左绵。是时励方典印，商诸往观焉。盛遂责诸浪迹，又恐年长不婚。诸具以情白舅，励曰，吾小女宽柔，欲与汝重亲，必容汝旧纳者。陈氏亦曰，岂敢他心哉，但得衣食粗充，夫人不至怪怒，是某本意。诸遂就表妹之亲。既成姻，崔氏女便令取陈氏，同居相得，更无分毫失所。励令其子铿与诸江陵卜居，兼将金帛下而去。三月诸发，五月励受替，遂尽室江陵而行。诸与铿方买得一宅，修茸停午。诸忽梦陈氏披发来哀告诸曰，某他乡一贱人，崔氏夫人，本许终始，奈何三峡舟中沐发，使人耸某，令于崩湍中而卒，永葬鱼龟腹中。哀泣沾襟。俄而铿于东厢寐，又梦陈氏诉冤。崔夫人不仁，致我性命于三峡。铿与诸偶立，方讶其事。其许二人梦复如前。铿甚惭，谓诸曰，某娘情性，不当如是，何有此冤？且今日江头望信，若闻陈氏不平安，此则必矣。后数日，果有信，陈氏溺三峡。及励到诸家。诸泣说前事，崔氏为其兄所责，不能自明。遂断发暗鸣而卒。诸亦荡游他处。数年间，忽于夏口，见水军营之中门东厢，见一人姿状，即陈氏也。诸流眄久之，其妇又殷勤瞻瞩，问僮仆云，郎君岂不姓王。僮走告诸，及白姨弟。令询其本末。陈氏曰，实不为崔氏所挤，某失足坠于峡，经再宿泊尸于碛。遇鄂州回易小将梁璨，初欲收葬。后因吐无限水，忽然而苏。某感梁生之厚恩，遂妻梁璨。今已诞二子矣。诸由是疑负崔氏之冤，入罗浮为头陀矣。  

梦妻抚儿  

【`沈括清夜录`】  

士人刘复，娶李氏，极有姿色，其良人遇之甚薄。李生一男一女乃死。既而数间声音语言，出入柩中，不能记其详。其男曰，幼儿将葬之夜，旦闻李哭。幼儿绕堂而转至晓，柩出又闻哭声随之。复再娶沈氏，每梦李，则必与夫忿阅。久之甚以为苦。使人设祭而祝之曰，我与尔无仇雠，何苦见扰。是夜见梦曰，我诚于君无仇，欲君庇幼儿，聊复相动耳。感君饭我，我且去矣。君能抚我儿，虽在地下，不忘君德也。遂哭而去，自尔不梦。  

梦亡妻求合  

【`中朝故事`】  

代说郑畋是鬼胎，其母卒后，与其父亚再合而生畋。初亚未达，旅游诸处，留其妻并一婢在山观中女冠院侧。及归妻已卒，询其婢，婢曰，娘子将欲产卧之时，闻空中有语曰，汝须出观外，无触吾清境。不然，吾当杀汝。妻祝曰，某妇人也，出无归，望圣者怜念。及五更分娠后，乃殒绝，观内道众为殡于墙外野田中矣。亚以钱酒往酹之，是夜梦妻曰，某命未尽，合与君生贵子。无何为污触道观，为神灵所杀。从此北向十里有一僧院，其间只有一僧，年可五十来。此奇士也，可往求之。僧必拒讳，但再三哀鸣祈之，当得再奉箕帚也。及寤，不以为信。次夕又再梦之，语如初。亚于是趋其院，果见彼桑门。初谒之亦喜，亚遂告之，殊不管，顾曰，我即凡人也。偶出家耳，岂能主幽冥之间事乎？亚复恳求之，僧怒以柱杖驱击。亚甘其辱，连日不去，久亦不寝。僧乃许之曰，汝既心坚若此，俟吾寻访之。乃坐入定，半夜后，起谓亚曰，事谐矣，天曙先归，吾当送来。亚其夕归观，三更中闻户外人语，即引妻来，言本身已败坏，此即鬼耳，善相保，嘱之而去。其妻宛如平生，但恶明处，三二年间乃生畋，又数岁，妻乃辞去，言年数已尽，合当决去。涕泗而别，俄不知所之。  

梦妻治疮  

【`北史`】  

《序传》：李礼之与妻郑氏相重，妻光亡，遗言终不独死。未几，礼之脚上发肿，梦妻云者，小麦渍之即差。如其言，反创而卒。  

梦前妻相责  

【`夷坚志`】  

乐平流槎金伯虎，与所亲余晖携纱如襄阳贩售。其家染疫疠，妻及一子死焉。金闻耗东还，适里中王氏有妾议出嫁，资装三百千。金贪其财，即纳为继室。妻柩在房，但施竹箔遮隔，燕婉其中。未几，妾梦妻来责言曰，此吾故室也，汝何人而敢辄据？妾谢曰，实为媒者所误。奈事已至此，夫人儿女孤露，愿尽力拊育，如无存时，乞勿相怨。妻曰，然则我自与金理会。明日金遂病，是时新婚方二十五日。遣信往九林市招医士吴景华。吴之仆许四七，光夕梦从主人出道中，涉溪到某家。值一神立门外，诃之不使入。旦而金信至，许以梦告吴请勿行，吴曰，我以医为名，今人以急相投，岂可坐视。立命驾，许随之。凡所经历，尽昨梦境界。又白吴，吴颇以为虑。至彼处，令仆寄他馆，独诣金氏，造其房，病者起坐，叱使去。且哦诗曰，野鸟同林宿，天明各自飞。吴知不可治疗，趋而出，翌日而殂。  

梦再娶妻妹  

【`古今事通`】  

李行修，娶王仲舒女。有幼妹，常挈以随。寻梦已再娶幼妹，恶之。有苍头自说梦，阿郎再娶王家娘子。后王氏终，仲舒有书续亲不答。及除东台御史，至稠桑驿，有王老善禄命书，以告怀亡之事。老引入土山中一坡，见丛林曰，土郎但呼妙子，必有人应。应即答云，传语九娘子，暂借妙子，同看亡妻。如言有女子，折竹一枝跨焉。折一木枝与行修，并驰至大宫第二院，果见王氏曰，苟不忘平生，但纳小妹，即集之道尽矣。所要相见，奉托如此。其女子与行修至旧所去。老人曰，此原上有九娘子祠。是续婚。  

梦人娶妻  

【`夷坚志`】  

临川士人黄则，字宗德，乾道五年登科，调监衡州安仁县酒税，待次乡居。同郡黄祖清秀才，梦其友章登娶则妻朱氏。明日以语澄，澄笑且愠曰，黄宗德方盛年，而吾妇固无恙，乌有是事，母戏我。未几，则赴官，逾岁而卒。已而澄亦丧偶，其后竞聘则妻为继室。  

梦妾求祭  

【`夷坚志`】  

建昌叶氏极多内宠，一妾王姐病死，以无子之故，虽葬于墓园，而春秋荐真弗及。淳熙巳酉，叶自昭州终，更诣阙，携二妾金氏陈氏行。俱梦王姐来求酒，且愀然曰，吾没后，幽魂无归著。欲自取覆官人，又近不得，尔两人幸为我一言。既寤白于主翁，亦为凄恻。远还家，即命祀其墓，仍中元日为设斋。  

梦姨教曲  

【`维扬志`】  

庐江尉李侃，外妇崔氏，本广陵倡家女。崔酷嗜音，常以弦歌自娱。女第臣艹鼓筝绝妙，年十七未嫁而卒。崔长女适邑人丁元夫，不甚聪慧。幼时母生二女，教其艺，英究其妙。女每念其姨不能以神力助，每节朔举觞祀祝，如此者八岁，开成五年四月三日，梦姨语曰，我在冥司，簿属教坊，授曲于博士李元凭。汝之情恨，我所知。汝翌日扫洒一室，虚列酒果，仿佛如有所见。执筝就坐，闭目弹之，随指有得。初授人间曲，十日不得一。此日获十曲，曲之名品，非人间意。声调哀怨幽幽然，闻者欷。有《广陵散》等十曲，暮诀去。数日复来曰，吾闻扬州连帅取汝，恐有缪误，汝可一弹。又留一曲曰《思归乐》。无何，州府果令送至扬州，廉察使议表其事，其女寻卒。  

梦与妻别  

【`太平广记`】  

陇西李捎云，范阳卢若虚女婿也。性诞率，轻肆，好纵酒聚饮。其妻一夜梦捕捎云等辈十数人，杂以倡妓，悉被发也，袒以长索系之，连驱而去，号泣顾与妻别。惊觉，泪沾枕席，因为说之，而捎云亦梦之，正相符会。因大畏恶，遂弃断黄血，持《金刚经》，数请僧斋，三年无他。后以梦滋不验，稍自纵怠。因会中友人逼以酒炙，捎云素无检，遂纵酒肉如初。明年上巳，与李蒙裴士南，梁襄等十余人泛舟曲江中，盛选长安名倡，大纵歌妓，酒正酣，舟覆尽溺死。  

永乐大典  

## 卷之一万三千一百三十六

一送梦  

梦故夫  

【`温州志`】  

平阳金州吴氏姥，梦故夫谓曰，翌日南监有陈姓者，将钞伍贯，就汝发酒勿赊与，此人上司勾之限期急矣。黎明，其人果至，事悉如梦。越三日，南监漂荡，其人果死。  

梦夫再生  

【`晋书`】  

《颜含传》：含兄几，得疾就医自疗，遂死医家。家人迎丧。及还，其妇梦之曰，吾当复生，可急开棺。妇颇说之。其夕母及家人又梦之，即欲开棺，而父不听。含时尚少，乃慨然曰，非常之事，古则有之。今灵异至此，开棺之痛，孰与不开？相负父母从之，乃共发棺，果有生验。以手刮棺，指爪尽伤。然气息甚微，存亡不分矣。饮哺将护，累月犹不能语。饮食所须，托之以梦。  

【`四明志`】  

宁波府灵应庙，即鲍郎祠也。鲍郎名盖，后汉郑邑人，为县吏。既死葬三十三，忽梦谓妻曰，吾当更生，盖开吾冢。妻疑不信，再梦如初，乃发棺，其尸俨然如生，第无气息耳。  

梦夫托生  

【`北史`】  

《李崇传》：李庶亡后，妻元氏更适赵起。尝梦庶谓己曰，我薄福，托刘氏为女，明旦当去。彼家甚贫，恐不能见养。夫妻旧恩，故来相见告，君宜乞取我。刘家在七帝坊十字街南，东入穷巷是也。元氏不应，庶曰：君似惧赵公意，我自说之。于是起亦梦焉。寤问，妻言之符合。遂持钱帛，躬往求刘氏，如所梦，得之养女，长而嫁焉。  

【`夷坚志`】  

信州十二大山吴氏，盛族也。有子某娶妇，伉俪之义甚笃。吴名宦不成而下世。妻悼慕不已，常梦见之。一夕又梦在佛殿上奔，往就焉，不得近。遥语之曰，我将托生，汝休眷恋。今往乐平石村石大秀才家，为男子矣。旦而告于兄伯。伯为访于石村，时大秀才之妻，方怀孕期月。后又见梦曰，某日我将生。伯又如期往登石门，道其故。大秀才抱婴儿出示之，儿见伯一笑。伯恳于石，欲求为吴氏嗣，石不许。其兄后名逢时，长游太学，及进士第，然位则至一邑丞。吴妻犹守志，将俟其解官往竭。会卒而止。  

梦夫告亡  

【`幽冥录`】  

陇西秦嘉，字士会，隽秀之士。妇曰，徐淑亦以才美流誉，桓帝时，嘉为曹椽赴洛，淑归宁于家。书卧流涕覆面，女更怪问之，云，适梦见嘉，自说往津乡亭病亡。二客俱留，一客守丧。一客赉书还，日中当至，举家大惊，书至事事如梦。  

梦亡夫置宅  

【`夷坚志`】  

宗室赵师简，自英州岳祠满，罢还，临江军故居，将息驾一两月，束装赴调，而抱疾不起。才过信宿，妻石氏梦之如平生，从外间缓步入，座于堂上，呼与共谈曰，我皆置得俞家宅子一所，极宽洁，要与汝并小姐般向那里住。千万便打并来。石氏不寤其已亡，漫应曰好。觉以语诸子，绝恶之。未几，少女暴亡，长子希戚谋卜父葬地。一术士来献图曰，此去十余里，有山甚佳，主人需价不高，不可失也。希戚即往环视，龙虎向背，一切合意。亟立契承买，地王实俞姓。念与梦协，切忧之，而业已交易，不复舍。亦类有物，主张其间。是时石氏已病，经数日而卒。戚凿圹作双穴，拟合二亲。而旁结小茔，痊其妹。又梦父母偕来，告曰，大姐孀居未久，有丈夫不教他看汝兄弟眉面令但取来身畔住。既觉，惧牵连无已，尤以为忧。方与诸弟言之，而希皋者曰，我亦梦如是，为之奈何？大姐旋发病，不两夕奄然，遂俱葬其处。石氏者，故饶州推官士志女也。  

梦夫诉苦  

【`太平广记`】  

扶沟令某霁者，失其姓以大历二年卒。经半岁，其妻梦与霁遇，问其地下罪福，霁曰，吾生为进士，陷于轻簿。或毁词赋，或抵阿人物，令被地下所由，每日送两蛇，及三蜈蚣，出入七窍，受诸苦痛，不可堪忍。法当三百六十日受此罪。罪毕，方得托生。近以他事为阎罗王所剥，旧衤昆狼籍，为人所笑。可作一衤昆与我。妇云，无物可作。霁云，前者万年尉盖又玄将二绢来，何得云无？兼求铸像，写《法华经》。妇并许之，然后方去尔。  

梦代夫死  

【`南史`】  

《宋?何尚之传》：尚之子胤疾，妻江氏梦神告曰，汝夫寿尽，既有至德，应获延期，尔当代之。妻觉说焉，俄得患而卒。胤疾乃瘳。至是胤梦见一神女，并八十许人。并衣拾行列在前，俱拜床下。觉又见之，便命营凶具，既而疾困，不复瘳。  

梦夫令诉冤  

【`夷坚志`】  

抚州民陈泰，以贩布起家。每岁辄出捐本钱，贷崇仁乐安金溪诸绩户，达于告之属邑，各有驵主其事。至六月自往敛索，率暮秋乃归，如是久矣。淳熙五年，独迟迟而来，尽十月不反，妻颇以为念，夜梦其被发流血而告之曰，我此行不幸，到乐安曾家，为所戕杀。盖亟为我雪此冤。旦与人言，皆曰，心疑生妄，勿信也。次夕梦如初，遂朔于郡。太守王晓浚明，谓事于刑名，怪其凭梦申理，扶之出。还家啜泣，夜闻户外剥剥弹指声。祝之曰，吾夫有灵，此声当入室。俄顿撼床晃不已，妻悲怖。翌日再诣公庭哀祈，且拜且哭。守恻然为下其事，县宰张松茂老，悉集诸驵验究。有曾小陆者在数中。白宰言，举室受陈氏恩，未知所报，那敢作此大恶。既以某日离家去矣。张无以诘。后五日里正报，严村道侧有卧尸。牒尉检视，曾生以甲首往会，曰非也。又五日，或与曾素仇。告其实杀陈泰，埋于舍后竹林中。于是捕送狱，才鞫问，即承伏云，初用渠钱五百千，为作屋停货。今积布至数千匹，因其独来，妄起不义之心。醉以酒，随行只一仆，诈主人之命，使先师。语妻云，掊索未就，尚须小淹。仆去少时，追毙之于山下。前所验道侧之尸是已。续乃缢陈而埋之，不敢复隐，狱成坐诛死。  

梦夫作羊  

【`陶朱新录`】  

临安府卖花张三待诏，绍兴癸亥岁，因病不起。以梦告其妻曰，我以平生作花毁罗绢，甚得多罪，阴府罚万家作羊。其夜参政万俟夫人，梦一人入宅来，梦中怒，问谁何人？人曰，卖花张三待诏，罚来宅上作羊。既觉，遣访诸牧人云，昨日羊栏中生一羊羔。因令使臣往询市政，寻问张氏。既获，参验一同，命以羔付其家。  

梦夫死  

【`北史`】  

《封卓妻刘氏传》：刘氏成婚一夕，卓官于京师，后以事伏法。刘氏在家，忽然梦想，知卓已死，哀泣，嫂喻之不止。经旬，凶问果至，遂愤叹而死。  

【`元史`】  

合剌普率为广东都转运盐使，与贼欧钟等战败，被执不屈遇害。是夜其妻希台特勒氏，梦其来告曰，我死矣。知事张德刘闰亦梦之。二人相继死，军中往往见其乘骓督战云。  

梦生八子  

【`罗泌路史`】  

《高阳纪》：邹屠氏有女，履龟不践，帝内之，是生禹祖。及梦生八子，苍舒，伯益，演，大临，庞江，霆坚，中容，叔达，是为八凯。《宝绩记》云，一曰八神，一曰八力。一曰八英，言神力英明也。又记云，梦曰则生子八，梦曰而生八子。故曰梦。  

梦抱一儿  

【`夷坚志`】  

吴人王彦光，御史之子嘉宾，顷随侍入蜀。在汉州，梦至一处，楼阁台观，上侵云霄。中垂珠帘，有三四人相对。盛服玉带，风格清奇。访其左右，此皆何人？曰，帝王子孙也。又至一大宅，垂杨夹道，朱紫秉笏者三十辈，列坐厅事。曰，此公俟贵人家也。行过旷野，见小儿可数千万计，一吏曰，此贫弱之民子孙也。汝可于此中，随意抱一儿归。嘉宾正以未有嗣息系念，闻言甚喜，遽取其一。及寤，甚异之。次年生一子，既长，愚鲁不解事，盖来寒陋也。嘉宾字仲贤，淳熙十二年，监左藏封椿库，为同官说此。  

梦抱子升天  

【`周书`】  

《文帝本纪》：太祖德皇帝之少子也，母曰王氏，孕五月，夜梦抱子升天，才不至而止，寤而告德皇帝。德皇帝喜曰，虽不至天，贵亦极矣。生而有黑气如盖，下覆其身，及长，身长八尺，方颡广额，美须髯，发长委地，垂手遇膝，背有黑子，宛转若龙盘之形，面有紫光，人望而敬畏之。  

梦报生子  

【`悦生随抄`】  

元城先生，幼子景道。元城在贬所，尝昼寝。梦一道士来谒顷得家书，报其内子生男。而诞辰即梦道士日也。先生异之，俄还自贬所。视所生男，状貌宛然梦中所见也。故名之曰景道。钟爱之，异于他子。暨元城再贬岭外，景道生九年矣。忽得疾卒于家，元城闻之，悲悼不能自胜。南海道士有异术，元城命醮以致鬼，景道果见形于位，谓元城曰，我昔为道士，公为淄青节度，因射误中吾臂，出血四合而死。今以抚育之恩，犹当偿其半。元城于是为刺臂，血书般若经以荐之。  

梦报哭子  

【`夷坚志`】  

赵令衿，字表之。宣和五年，赴南康司录。过靳州，游五祖山，冒风雨独履绝顶。至白莲池亭，憩磐石上，若梦寤间，见一老僧倚杖而言曰，公此去庐阜无苦，但至晋州，当有哭子之戚。以昔守晋州，因事系民母，遂夫所生子，今报也。言讫不见。表之审非梦所，又思虑未尝及。而晋在河东，意他时当官于彼。归为家人说，嗟异之。自祖山至黄梅县，翌日以雨不行，幼子善郎忽感疾。县令吴宇至，偶言邑之因革曰，唐时尝为南晋州，鲜有知者。表之惊叹，知僧言有证。疑其子必不久，乃许祝发为浮屠。越四日，竟死于白湖驿，去邑才三十余里，表之亲记其事。  

梦赐子益寿  

【`有官龟鉴`】  

窦禹钧，年三十，未获嗣。夜梦祖父谓曰，汝年过无子，又寿不永。当早修阴德。禹钧唯诺。公一夕复梦祖父谓曰，阴阳之理，大抵无异。善恶之报，或在见世，或在来世。天纲恢恢，疏而不漏，无可疑者。汝本无子，又降年不永，以阴德故，天延汝寿三纪，赐汝五子。贵显寿终，当为洞天真人。  

梦天锡子  

【`春渚纪闻`】  

马魁巨济之父，既入中年，未得子。母为置妾媵偶获一处子，质色亦稍姝丽，父忻然纳之。但每对父理发即避匿，如有沮丧之容。父密询其故，乃垂泣曰，其父守官某所，既解官不幸物故，不获归葬乡里。母乃见鬻得直，将毕葬事。今父死未经卒哭，尚约发以白缯，而以绛蒙之，惧君之见耳，无他故也。涓父恻然，乃访其母，以女归之。且为具舟载及资装遣之。是夕涓母梦羽人告之云，天锡尔子，庆流涓涓。后生巨济，即以涓名之。涓既赴御试毕，梦人告之曰，子欲及第，须作十三魁涓历数，其在太学。及预荐送，止作十二魁，心甚忧之。殆至赐第，则魁冠天下，果十三数也。  

梦人赐子  

【`北史`】  

《宇文贵传》：贵母初孕贵，梦老人抱一子授之曰，赐尔是子，俾寿且贵。及生，形类所梦，故以永贵字之。  

【`册府元龟`】  

后魏秦明王翰鲁孙祯为都牧尚书，祯子瑞。初瑞母尹氏有娠致伤，后昼寝，梦一老翁具衣冠告之曰，吾赐汝一子，汝勿忧之。寤而私喜，又问筮者曰，大吉。未几，而生瑞。祯以为协梦，故名瑞。字天赐，位太中大夫，卒赠太常卿。  

梦三子才力  

【`墨客挥犀`】  

魏传融有三子，灵庆，灵根，灵越。并有才力。尝谓人曰，吾昨夜梦有一骏马，无堪乘者。人曰，何用得人乘？有一人曰，唯传灵庆堪乘此马，又有弓一张，亦无人堪引，人曰，唯有传灵根堪弯此弓。又有数纸文字，人皆读不能解，人曰，唯有传灵越能解此文。灵庆后为军主，灵根为临齐副将，灵越为前军将军。  

梦长子传爵  

【`魏书`】  

济阴王长子弼，尝梦人谓之曰，君身不得传世封。绍其先爵者，君长子绍远也。弼觉，即语晖业，终如其言。  

梦子为国器  

【`南史`】  

《宋?袁粲传》：粲幼名愍孙，尝疾，母忧念。昼寝。梦见父容色如平生，与母语曰，愍孙无忧，时为国家器。不患沉没，但恐富贵，终当倾灭耳。母未尝言，及粲贵重，恒惧倾灭。乃以告之粲故自挹损。  

梦子生年月  

【`孔氏实录`】  

孔总字元会，虽年历四十，虽得数子不育。一日夜梦异人，衣冠伟然，告曰，今此非尔子，后丑年庚月丁日所生，则真尔子矣。当名元措。如其言，遂以所告名之。  

梦子辞胎  

【`王续清夜录`】  

予所识张生，不欲显其名。其妻与婢及叔母三人者，同时俱有娠。生尝呼术者卜言，当有产死灾，三孕妇互率以己为忧。一夕妻与叔母，各梦所怀之子，辞往婢腹中。明日婢产一子，头有两角寸余，子母俱毙，而妻与叔母遂失其胎，竟亦无他也。  

【`世说集异`】  

李贺卒，母梦贺曰，上帝近迁都，于月圃构新宫，命曰白瑶，以某业于词，故召与文士数辈共为新宫记。希文作凝虚殿，使其辈慕乐章，令为神仙中人，甚乐，愿夫人无以为忧念。  

梦子诉冤  

【`太平广记`】  

琅邪诸葛覆，宋永嘉中为九真太守。将长子元崇赴职，覆于郡病亡。元崇护丧还，为覆门生何法僧，推元崇堕水死。元崇母陈氏，梦元崇还，具述父亡及身被杀之状。举家号泣，便如发闻。于时徐森之始除交州，徐道立为长史，具疏梦托。二徐验之。道立遇诸葛丧舡，验其父子亡日，悉如鬼语。乃收行凶二人，依法杀之。  

【`上元县志`】  

河间国兵张粗，经旷，二人相与谐善。太元十四年五月五日，共升钟岭，坐于山麓。粗酒酣失性，拔刀斩旷。旷托梦于母，自说为所杀，尸在涧内，脱裳覆腹，寻觅之时，必难可得，当令裳飞起此处也。明晨追捕，一如所言。粗知事露，将谋叛逸，出门见旷手执双刀来拟其面，遂不得去。母遂报官，粗伏辜。  

梦子往生  

【`夷坚志`】  

元符戊寅岁，睦州建德人黄司业者，失其四岁男子，日夜悲泣。梦之曰，儿已受生，无用相忆。儿前生尝为宰相，坐诬陷善人，谪为公家子。偶又有小过，复再谪。今只在数里间，方十四秀才家。他日当有官，毕此一世，后却生佳处矣。明日访方秀才果得子，以十二月一日生，正与黄氏子亡日同。黄请观之，儿跃然甚喜，与之物，即举手，如欲取状。黄归遂不复哭。十四秀才者名逸，官至朝请郎。所生子名序，绍兴十二年登科，然仕才至常山丞以死，寿五十有三。  

梦女子再生  

【`太平广记`】  

晋东平冯孝将广州太守，儿名马子。年二十余，独卧厩中。夜梦见女子年十八，言我是前太守北海徐立方女，不幸早亡。案生录当年八十余，听我更生。马子掘棺开视，女身如故。心下微暖，只有气一期之后，颜色复常，聘为夫妇，生二男。  

梦女子往生  

【`张师正括异志`】  

比部外郎石公，言皇中，始得大理寺丞。监并州之徐沟镇。岁余，梦一鬼朱发青肤，自中溜而下瞰，出臂一女子发，自地而出。谓之曰，送汝往李专知家作女。石惊觉心悸，遂不寐。逮晓，时有酒税场官姓李者，石因问，尔昨夕有何事？李曰，四更初，息妇生一女子。石叹异久之。其后婴儿有疾，召一姥视之曰，本太原人，随夫寓此。仅四十年，凡官于此者，无不出入其家。此厢宇亦曩日都监之官舍。徐沟旧差班行监，当令差京官。今中溜之下者，尝有井。李殿直监临日，鞭一女使，不胜楚痛，投井而死。遂废不汲，仍造大水湮焉。石愈惊骇，方省前梦之验也。  

梦女失身  

【`古今事通`】  

广都费枢入京，至长安旅寓，主家妇中夜来前曰，我父贩缯，家在某里，以我嫁店子。夫亡无归，不忍独宿，冒耻就子。枢曰，吾知汝情，当往访汝家，令人迎汝。至京过某里，得贩缯家。翁出迎曰，畴昔之夜，梦神告吾女将失身于人，非遇费秀才殆矣。愿闻其说，具以告翁。计其梦，果费见女时，即取妇归嫁之，明年登科，官至巴东守。二一九  

梦女明冤  

【`稽神异苑`】  

吴王女紫，许为韩重妻。王不许，女饮气卒。重吊冢前，女鬼出邀重入冢。赠珠并玉壶，重赍诣王。王怒，按重发冢，紫见梦于父，以明重之事，王异之，乃舍重。  

梦女求食  

【`建昌府志`】  

鲁叔卿，妻刘氏残忍，尝鞭二婢皆至死。叔卿仁厚，不能止也。刘生二女而终，长女亦未嫁而天。叔卿在虔州，忽梦长女被发号泣来归。叔卿问故，女曰，适自上元院出，盖以证佐吾母鞭婢之狱，虽罪不在我，当时实在其傍见之。久已幽囚，无任饥渴。故从阿父求饮食尔。叔卿曰，事今若何？女曰，母不堪矣，此幸毕狱。然一婢又在伸诉，虽不累我，尚当诣彼听候也。既寤，以酒肉祭之，并为浮屠法以忏刘过。  

梦女子取命  

【`张师正括异志`】  

王廷评，俊民莱州人。嘉六年，进士状头登第，释褐廷尉评签书，徐州节度判官。明年充南京考试官。未试间，忽谓监试官曰，门外举人喧噪诟我，何为略不约束？令人视之，无有也。如是者三四。少时，又曰，有人持檄逮我。色若惧恐。乃取按上小刀自刺，左右救之不甚伤，即归本任医治。逾旬创愈，但精神慌惚，如失心者。家人闻嵩山道士梁宗朴善制鬼，迎至。乃符召为厉者，梦一女子至，自言为王所害，已诉于天。俾我取赏，俟与签判同去尔。道士知术无所施，遂去。  

梦女子来谒  

【`前定录`】  

杭州临安令张宣，宝历中，自越府户曹据，调授本官。以家在浙东，意求萧山宰。出谒已前三日，忽梦一女子，年二十余，修刺来谒。宣素贞介，不与之见。女子云，某是明府邑中之客，安得不见？宣遂见之，曰，妾有十一口，依在贵境有年数矣。今闻明府将至，故来谒。问其县，竟不对。及后补安吉县令，则知所梦一女子，乃安字，十一口乃吉字。及秩满数年，又将调。梦前女子颜色如旧，曰，明府又当宰妾之邑。宣曰，某已为夫人之邑，今岂再授乎？女子曰，妾自明府罢秩，尝即迁居。今之所止，非旧地也。然往者家属凋丧略尽，今唯三口为累耳。明府到后数月，亦当辞去。宣未谕，及唱官，乃临安县令。宣叹曰，三口临字也。数月而去，吾其忧乎？到任半月而卒。  

梦女子求拔刺  

【`任述异记`】  

陈留周氏婢，入山取樵。倦寝，忽梦见一女子，坐中谒之曰，吾目中有刺，愿乞拔之。及觉，忽见棺中有髑髅，眼中草生，遂与拔之，后于路旁，得双金指环。  

梦女子送钱  

【`广异录`】  

阎陟幼时，父任密州长史。陟随父在任所，尝昼寝，忽梦见一女子，年十五六，容色妍丽，来与己会，如是者数月，寝辄梦之。后一日，梦女来别，音容凄断，曰，己是前长史女，死殡在城东南角。明公不以幽滞卑微，用荐枕席。我兄明日来迎己丧，终天永诀，岂不恨恨。今有百千相赠，以申久眷。言讫，令婢送钱于寝床下，乃去。陟觉，视床下，止有百千纸钱也。  

梦女子见骂  

【`太平御览`】  

《宋书》曰，前废帝子业，好游华林园竹林堂，使妇人裸身相逐。有一妇人不从，命斩之。后经少时，夜梦游堂，有一女子骂曰，尔悖虐不道，明年不及熟矣。帝怒，遂于宫中求得似所梦者戳之。其夕复梦所戳女骂曰，汝枉杀我，以诉上帝。至是，巫云，此堂有鬼。帝日与阴山公主，及六宫彩女数百人，随群巫捕鬼。屏除侍卫，帝亲自射之。  

梦女子设筮  

【`册府元龟`】  

赵上交仕晋为御史中丞。天福九年，少帝御契丹于澶渊，上交从行。忽中夜梦有一女子，为人设筮。上交问曰，此行主上栉风沐雨，百官暴露营野，契丹几时当北去也？女子曰，十二日五日也。俄见女子袒衣，身有金甲，类将军之状。上交骇而寤，以告同列。咸曰，此真异梦，不可轻为占测，当共志之。时虏去，驾还，俱不以是日。及十二年正月朔日，契丹至浚北郊，百官素服序列以候之，虏长被狐裘，跨马驻层阜之上，今百官去缟具常服，谓曰，尔背无惧，吾亦人也。因开襟示所擐之甲，且云，我昨来特制此，为南讨也。盖虏情多忌，当欲明其有备。尔时上交为御史中丞，首引百官见其事。具省前梦，退谓旧同列曰，虏生北方，禀阴气，女子象。通卜筮者，以多也。此日乃明其应，异乎？及契丹北还，果以十七日也。  

梦处女鼓琴  

【`册府元龟`】  

赵武灵王十六年游大陵，他日，王梦见处女鼓琴而歌。诗曰，美人荧荧兮，颜若苕之荣。綦毋遂曰，陵苕之草，其华紫。命乎命乎，曾无我嬴。綦母遂曰，言有命禄，生遇甚时。人莫之己，责盛盈瑞也。异日王饮酒乐，数言所梦。想见其状，吴广闻之，因夫人而纳其女娃嬴，方言曰，娃，美也，吴有绾娃之宫。孟姚也。徐广旦，古史考云，内其女曰娃。孟姚甚有宠于王，是为惠后。  

梦女子相遇  

【`太平广记`】  

光化中有文士刘道济，止于天台山国清寺。尝梦见一女子，引生入窗下，侧有柏树葵花，遂为伉俪。后类于梦中相遇，自不晓其故。无何，于明州奉化县古寺内，见有一窗侧柏葵花，宛是梦中所游。有一客官人寄寓于此，室女有美才，贫而未聘。近中心疾而生，所遇乃女之鬼也。又有彭城刘生，梦入一倡楼，与诸背狎饮。尔后但梦，便及彼处，自疑非梦。所遇之姬，芳香常袭衣，亦心邪所致。闻于刘山甫也。  

【`翰府名谈`】  

寇莱公少时过大梁，宿邸中。梦至一处，翠峰流水，有女童引至磐石上，与两人对坐，共食茜桃。女童曰，某有分趋左，公引执其手，即觉。自汴回梁，再宿旧邸。有老姥曰，吾孙女小名茜桃，衣冠家欲娶之。则女大骂，曰，我已有夫。公曰，尔试呼之。少选出拜曰，此吾主也。公悟向所梦，遗姥银百星，售女为妾。语言多有补益。后公出镇北门，燕集无虚日。有善歌者，公赠之束彩。意尚未满，茜桃为诗云，一曲清歌一束绫，美人犹似意嫌轻。不知织女萤窗下，几度抛梭织得成。后公南迁雷州，茜桃泣曰，妾无奇功，不升于仙。有薄效，亦不入于鬼。前世师事仙人为侠，尝有官，为侍儿所鸩。妾往戳之，失于详审。孕已数月，是一戳而杀二人，受谴再入轮回。宿根有契，为公侍妾。今将别去，公当为地下主者，乃阎浮提王也。天符即下，宜集后事。明日茜桃果卒，公不久亦逝。  

梦红袖女子  

【`夷坚志`】  

吴虎臣，曾博闻强识，知名江西。为举子日，谒梦于仰山。欲知科第迟速。其夜梦红袖女子，执板而歌，觉面不能省忆。但记一句曰，寿春不是探花郎。是后竟不第，而以献书得官。吴奉紫姑神甚谨，每言事多验。邑人吴仲权镒将调官，倩扣所向，箕箸既具，尽龙与羊各数四。虎臣曰，龙者，君象。羊者，仕涂禄料也。子必面君登朝矣。仲权曰，镒乃一选人，名位甚卑，安得有此望。虎臣曰，曾以布衣，犹被召对，况于已在簪裳之列乎？神言有证，当不谬矣。仲权私谓辰未年，或可奋发。及赴部，乃注龙阳丞。  

梦皇姑  

【`太平广记`】  

孟蜀，翰林学士，幸夤之子也。一夕梦见皇姑召之，谓曰，当可食杏仁，令汝聪利，老而弥壮，心力不倦，亦资于年寿矣。汝有道性，不久往此，须出佐理当代。夤逊梦中拜请其法，则与申天师《怡神论》中者同。夤逊遂日日食之，令老而轻健，年逾从心，尤多著述。又梦掌中草不绝，后来内制草数年，复掌选，心力不倦，因知申天师《怡神论》中仙方，尽可验矣。  

梦姑托生  

【`沈括清夜录`】  

端明殿学士杨察之母夫人孙氏者，事其姑孝谨，姑甚爱之。每曰，吾死，即当为尔子。久之，杨之母有娠，而其姑亦以寿终。一夕，梦其姑谓曰，吾来与尔为儿。明日遂产，即端明君也。年七岁，犹不能言，亦未尝见其啼。母疑之曰，岂其乎？因取小挺将笞之，盖欲以微痛，试发其音声。儿忽语云，吾汝姑也，何为笞我？母大异之，诘其所以，不获答。自此遂能言语如常。  

梦妇作乌  

【`太平广记`】  

东平吕生，鲁国人，家于郑，其妻黄氏病将死，告于姑曰，妾病且死，然闻人死当为鬼。妾常恨人鬼不相通，使存者益哀。今姑念妾深，妾死必能以梦告于姑矣。及其死，姑梦见黄氏来，泣而言曰，妾平生时无状，今为异类，生于郑之东野林木中。黯其翼，嗷其鸣者，当是也。后七日当来谒姑，愿姑念平生时，无以异类见阻。言讫，遂去。后七日果一乌自东来，至吕氏家，止于庭树，哀鸣久之。其姑泣而言曰，果吾之梦矣，汝无昧平素，直来吾之居也。其乌即飞入堂中，回翔哀泪，仅食顷，方东向而去。  

梦珠衣妇人  

【`江淮异人录`】  

吴太祖将校张训妻，每言事皆神异。吴祖尝赐训铠甲与马，皆不若诸将。吴祖梦一妇人衣珠衣告曰，公赐训甲与马非良，当为易之。吴祖问训，尔事何神？训亦不能测也。  

梦白衣妇人  

【`马令南唐书`】  

《归明传》：卢绛字晋卿，南昌人也。读书略通大义，不事事，常以博奕角触为务，乡里鄙之。绛惭愤，入国学。诸生箧笥稍丰，辄强取之。会诸弼为国子助教，规其过，遂亡去。往还涧壁，病且死。夜梦白衣妇人，颇有姿色，歌《菩萨蛮》，劝绛酒。其辞云：玉京人去秋萧索，书帘鹊起梧桐落。欹枕悄无言，月和残梦圆。背灯惟暗泣，甚处砧声急。眉黛小山攒，芭蕉生暮寒。歌数阕，因谓绛曰，子之疾食蔗即愈。诘朝求蔗食之。疾果差，迨数夕，又梦前白衣丽人曰，妾乃玉真也，他日富贵，相见于固子坡。绛寤，襟怀豁然，唯不解固子坡之说。后金陵诣后主上书，拜为上柱国。及宋平金陵，绛独不顺，杀歙州刺史龚慎仪，谋奔岭表。数遣使喻旨，绛遂降，授翼州团练使，会龚慎仪侄颖为右赞善大夫，上言求复季父之雠。乃命斩绛，绛临刑有白衣妇人同斩，姿貌宛如所梦。问其受刑之地，即固子坡也。妇人姓耿名玉真，其夫死，与前妇之子通，当极法，与绛同斩焉。  

梦红裳妇人  

【`江教影响录`】  

刘道芳为蓬溪令，秩满归京。夜宿县界秦氏家，梦一红裳妇人泣曰，妾本秦氏子妇，性刚不相下，遂为儿鞭挞而死。妾诉于阴府，已偿命。余业罚为羊，令在秦氏之栏，以官人经过，将烹为馔。念为羊固甘刃死，腹中有羔，就烹其业转甚。俟产就地，死无恨矣。梦妇人取玩具  

【`广异记`】  

许州司仓卢彦绪，所居溷，夏雨暴至，水满其中，须臾漏尽。彦绪使人观之，见其下有古圹，中是瓦棺。有妇人年二十余，洁白凝净，指爪长五六寸，头插金钗十余只，铭志云：是秦时人，千载后当为卢彦绪开，运数然也。闭之吉，启之凶。又有宝镜一枚，背是金花，持以照日，花如车轮。彦绪取钗镜等数十物，乃闭之，夕梦妇人云，何以取吾玩具，有怒色。经一年而彦绪卒。  

梦妇人哭  

【`张华博物志`】  

太公为灌坛令，于时文王梦见一妇人哭于道，固问其故，答曰，吾是太岳之女，嫁为西海之妇。吾行往来，必以暴风疾雨，今灌坛令当吾道，吾不敢以暴风疾雨过也。梦觉，遂召太公，三日果有暴风疾雨过其灌坛也。  

梦妇人诉冤  

【`王明清投辖录`】  

昭德，赵郡李氏丙申女。初名如璋，往岁泊舟僧伽浮图下，梦人教改曰昭德，遂用之。熙宁甲寅岁春，随侍其先君司封在曲江，梦一妇人年三十许，面正圜而长身，莫能省识。曰，汝负我命，岁在戊午，我得复冤。是岁九月，梦一神女从空中下，指昭德曰，汝不似汝母，九五齐行遍，汝今正好修。方梦时，不知问九五齐行是何义。觉而问人，莫能训说，由此寄心香火因缘，不亲世间事。且二岁余。母氏怒曰，女子无所归，他日吾目不瞑。昭德惧，夙夜女工。元丰戊午，仲冬十五夜戊子，梦曲江所梦妇人曰，我来矣，汝偿我债，以物正刺昭德心而去。从此随病心痛，针艾汤熨，卜祭鬼，尽世间法，楚毒增剧。家人莫知所为。庚寅日时，忽得寝，梦一女子，从卫如贵人。熟视之，甲寅所梦神女也。曰汝不取我语，今奈何？昭德曰，弟子愚暗，惟垂慈救。女曰，此非吾可以为汝，惟佛能之。神女即将昭德诣佛。仰见宫殿庄严，诸佛皆语。昭德拜且泣，道所以来。内一佛曰，冤对相逢，如世索债，须彼此息心当自悟。昭德曰，世业所熏，根牵牢固，安能顿悟。佛曰，当此危苦，如何不悟。昭德复哀请百十语，佛曰，汝但发菩提心，尽此形寿，回向三宝，乃可以度脱此厄。不尔，二十五岁，债家复来，虽吾亦不能为汝。佛乃为作法，以手加昭德顶后，旋绕三匝。曰，吾为汝解冤竟，汝归必安矣。既觉，病十去九，顷之遂平。昭德从此心绝华慕，口绝腥膻，身绝粉黛绮绣。洗濯三业，亦不复善恶诸梦，故追忆梦时，存其梗概。  

梦美人歌词  

【`曾类说`】  

贤良司马，梦一美人曰，君异日守官之所，乃妾之居也，幸无相忘。因歌《蝶恋花》一阕。既梦，唯记其半。词曰，妾本钱塘江上住，花落花开，不管流年度。燕子衔将春色去，纱窗几阵黄梅雨。续其后云，斜插犀梳云半吐，檀板朱唇，唱彻黄金缕。望断行云无觅处，回明新月生南浦。后调官得杭幕，梦向之美人曰，时当谐矣，相将就寝。乃与诗曰，长天书阔雁来尽，深院落花鹦更多。发策决科君自尔，求田问舍我如何。曰，吾方以少年中第，子何遽劝吾退也？曰，其如命何？自是每夕梦中必来。为同僚道其本末，众曰，公厢后有苏小墓，得非是乎？君后创一画舫，每与同僚游于江上。一日昏后，舟卒见一少年衣绿袍，携二美人，同升画舫。俄倾火发，舫已没。急至公厢，即君已暴亡矣。其弟字才叔，亦登第。善属文，长于诗，哭兄诗有云，一舸南游遂不归，乃记画舡事也。此诗之作，因梦与才仲燕语如平生。既寤，遂赋诗以写其悲怅之意。诗曰，诗似旅雁破群飞，一舸南游遂不归。但见音容悲且喜，不知鬼梦是邪非。陟冈望远心犹在，投劾还家意已违。泪涕重寻丘壑去，可堪犹采故山薇。  

梦长人  

【`罗泌路史`】  

《有虞纪》云：初，尧在位七十载矣，见丹朱之不肖，不足以嗣天下，乃求贤以异于位。至梦长人，见而论治。见书讳温子升舜朔碑，所谓感梦长人者。舜之潜德，尧实知之。于是畴咨子众，询四岳，明明扬侧陋，得诸服泽之阳。  

【`金楼子`】  

《兴王篇》：周文王昌，母曰太任，梦长人感己而生文王。  

【`太平广记`】  

异僧张应家妻病，欲作事。往精舍中，见竺昙铠，铠曰，佛普济众生，但当一心受持耳。昙铠明当往其家，其暮应梦，见一人长一丈五尺，于南面趋而入门，曰，此家乃尔不净。梦中见铠随此人，后白曰，此处始欲发意，未可一二责之。  

梦老人  

【`唐`】  

裴寂过华山祠，祈神自卜。夜梦老人谓曰，君年逾四十当贵。  

【`广州府南海志`】  

增城人何仙姑，所居地曰春冈。下有穴，产云母。忽梦老人教以服饵，兼得化炼之术。后常服之，体觉轻健，日月有异。一日告其母欲游罗浮，母曰，女子迎送不出门，奈何独游。数日又告，母方止，忽不见。  

梦伟丈夫  

【`三槐王氏杂录`】  

吕微仲贬岭外，至处州端金县，语其子曰。吾不复南矣，吾死尔归。吕氏尚有余种。苟在瘴乡，无俱全之理。后数日卒。先是十年前有富人治寿材，梦伟丈夫冠冕而来，曰，且辍贤宅。富人惊悟。微仲过县，富人望之，乃梦中伟丈夫也。及卒，乃辍其材而验焉。  

【`广州府南海志`】  

州城西四里，西禅寺有僧慧珠，梦伟丈夫长髯氅衣，由寺东庑来，谓珠曰，可止。珠觉莫晓。次日郡人霍姓者来告，曰，向经浙西，得祠山香火，奉事帷谨。忽梦中语以家居荤茹，当处近郭刹境。诘旦再卜，得西禅。故请，因出袖中像以示珠。乃如梦中所睹者，遂创祠安之，水旱祷必应。  

梦二丈夫  

【`晏子`】  

《内篇》：齐景公将伐宋，师过泰山。公梦二丈夫立而怒，觉召占梦者曰，吾梦二丈夫立而怒。吾犹识其状，识其声。占梦者曰，师过泰山，而不用事，故泰山之神怒也，请祠乎泰山。明日晏子朝，公告之。如占梦之言也。公曰，占梦者之言曰，师过泰山而不用事，故泰山之神怒也，今使召祝史祠之。晏子俯，有间对曰，此非泰山之神，是宋之先，汤与伊尹也。公疑之，则婴请言汤伊尹之状也。汤质皙而长，颜以髯，允上丰下，倨身而扬声。公曰然。伊尹黑而短，蓬而髯。丰上允下，偻身而下声。公曰然，若何？晏子曰，夫汤，夫下之圣君也，不宜无后。今惟宋耳，而公伐之。故汤伊尹怒，请散师以平宋公，不用军进。再舍鼓毁将殆，公乃散师，不果伐宋。  

【`夷坚志`】  

湖州乌镇普静寺，本梁沈休文父墓也。当武帝时，休文贵盛，每岁春来拜扫。其反也，帝必遣昭明太子迎之远郊，因就筑馆宇，休文不自安，迁葬金陵，而舍墓域为寺，昭明亦以馆为密印寺。其后二寺各祀以为土地。宣和间，普静遭火灾，僧尚奎将改塑神像。方择良工，有道人风采秀发，诣奎言，从建康来，素精此艺。不较直，但莫得使人相窥觇。奎喜而用之，数日工毕。正拟劳谢，长揖而去。众异之，竞入祠瞻。于壁间忽见绝句云，昔作梁朝相，今为普静神。千年英魄在，代代护僧人。共证为休文不疑。奎传法于慧。建炎初，京师三藏道法司，奉陈留阐教寺释迦佛牙至镇。有三朝御封，盛以玉匣，及金银再重始护以木函。偕僧俗致祷，以求舍利。七日弗应，余人皆有懈意，拜祈愈力，誓言今夕无验，当舍此幻身。三更后，银盆内铿然有声，舍利流出三十余颗，五色晃耀，其半露半隐于匣者无数。亟贮于番琉瓶。先是太湖有渔者，于波中得檀香七级塔，高二尺，上镌佛菩萨像，精巧之极。一僧赎得之，是夜梦神人告曰，释迦佛分身今在乌镇，汝宜舍塔奉安。明旦担捧以来，持瓶入塔，阔狭浅深无少差，因建礼塔。会关子开子东皆作文记其事。传法于妙心。郡之景山寺，唐觉闻禅师道场也。绍兴壬午，心挂锡书记寮欲南游。梦二伟丈夫著古衣冠，排闼入谒，执礼甚恭，曰，昔日闻禅师至此，某辈七十二村土地听说法。恭虔受大戒，永断荤饮，以护正法。禅师授记，五百年后，再来与此山。时已至矣，和尚欲何之邪？心觉而未信。连夕见梦，挽留苦切。心谓之曰，此寺颓败久，常住号然，将何力复兴？且公何人，郑重若是？对曰，我伽蓝主者，自有大檀越为师维持，兹非所虑。心终不然之。住持僧师范，亦梦神托留之。不得已姑为度夏计，至六月，师范下世。适张恭庄公，请寺为功德院。邀心主席。一坐三十腊，兴废补敝，奂焉一新，蔚为苕川名刹，距觉闻开山恰五百年。慧姓沈氏，传曜侍郎之弟也。心乃其侄云。三世皆感一异，善缘深矣。  

梦五大夫  

【`册府元龟`】  

齐景公田于梧宫，夜犹早，公生睡。梦有五大夫北面称无罪。公觉，召晏子告所梦。公曰，我其尝杀无罪欤？晏子对曰，昔先君灵公田，五大夫骇兽，故并断其头葬之，命曰五大夫穴，岂此耶？命人掘其葬处求之，则五头同穴而存焉。公嘉之，命吏葬之也。梦五人列坐  

【`夷坚志`】  

长沙土俗，率以岁五月迎南北两庙瘟神之像。设长杠与几三丈，奉土偶于中。恶少年奇容异服，各执其物，簇列环绕，巡行街市。竟则分布坊陌，日严香火之荐，谓之大伯子。至于中秋，则装饰鬼社送之，还为首者持疏，诣人家裒钱给费。士人杨伸字居之者，处夜市桥侧。淳熙戊申之秋，与亲友酌酒，小集书室。闻外间大呼，扣门甚急。惊起询之，乃社首耳。伸平生不笃信鬼神之说，且怒其非急务，而暮夜相恐，拒而不对。是夕梦有客通剌来谒，整衣出迎。见五人列坐于厅上，视其状则庙中神也，亦未以为怪。趋与之揖，展叙寒暄，与世人无异。就席款语，剧谈文章。贯引经史，皆叠叠有理。致适伸常时胸次所欲剖决者，不觉悚听。方默念其所以为神，聪明过人盖如此，恍然而寤。且唤妻子，言畴昔之夜，吾有阻抄疏之意，故示梦以见警，神明其可欺哉？冠栉之次，社首复来，亟为助力集钱。自是始知加敬，伸尝与癸卯举籍。  

梦孝子  

【`太平广记`】  

唐玄宗尝梦落殿，有孝子扶上。他日以问高力士，力士云，孝子素衣，此是韦见素耳。帝深然之，数日自吏部侍郎拜相。  

梦童子  

【`梁漫志`】  

京师二相公庙，世传子游，子夏也。灵异甚多，不胜载，于举子问得失，尤应答如响，盖至今人人能言之。大观间，先父在太学，有同舍生将赴廷试，乞梦于庙。夜梦一童子传言云，二相公致意，光辈将来成名，在二相公上。觉而思之，子游子夏，夫子高第也。吾成名在其上，必居魏科无疑。窃自喜，暨唱名，乃以杂犯得州文学。大愤闷失意，私念二相之灵，不宜有此。沉吟终夜，忽骇笑曰，论语云，文学子游、子夏，今果居其上乎？诘旦以语同舍，背大笑曰，神亦善谑如此哉？  

【`杜阳杂编`】  

唐代宗广德元年，吐蕃犯便桥，上幸陕。夜梦黄衣黄子歌于帐前曰，中五之德方峨峨，胡胡乎奈何？诘旦，上具言其梦，侍臣咸称土德王，胡虏破灭之兆也。是月郭子仪等克复京都，上还宫阙。  

梦小儿  

【`陶朱新录`】  

知江宁县叶义问，言前任钱塘知县，适当兵火扰攘之后。有诉虏人南渡日，本乡百姓一十三人，杀其家老幼七口，劫取财物。县中捕之，尽获其贼。未至县，路中偶三人已死，九人皆伏罪，一人不承甚力。叶念一十二人，既已伏辜，此一人亦可怜也，私欲出之。是夕梦一小儿云，知县所欲贷者，乃是前日杀某之人，及尽见其家被害七人。既觉，引囚，令各具所杀人老幼形状，独不具此小儿者。叶乃问不承者云，杀小儿者是汝；何可讳耶？因乃垂涕，俯首伏罪，案遂成。  

梦书生  

【`会稽县志`】  

石景术，字慎思，应举年省试，治《周礼》试官考校义卷两副，一则该博而词不工，疑其为老儒。一则词义整齐，疑其少年。试官念欲取老者未决，夕梦一书生来见，绌往反久之。觉而与同官言，皆笑，或不以为然。取卷子众观，亦知前议。是夕试官五人皆同梦，异而竟取疑为少年者。榜出，石景术也，状貌乃梦中所见。王介甫欲嫁侄女与之，吕吉甫闻其事，意其必贵，遽以女适景术。介甫怒，由是吉甫罢参政，出知杨州。景术曾作祠曹郎官，止监司太守。后无疾死。介甫侄女，嫁叶致远者是也。  

梦土偶人  

【`陈纂葆光录`】  

贞敬公未达时，曾梦候轩亭，有土偶人列拜。觉而自负，后果判东府事。  

梦寻友  

【`韩非子`】  

六国时，张敏高惠为友。敏每一相思，便于梦中往寻。行至半途，迷不知路。  

梦同年友  

【`夷坚志`】  

鄱阳詹林宗，少时以隆兴壬午赴乡举。梦人告曰，君它日过省，须与蒋佑同年，及预计偕。来春入都，诣贡院看混榜，无所谓蒋生者。意间不乐，是岁下第。乾道乙酉，魁荐于乡，仍不利，至于再免举。当淳熙辛丑，已五到省矣。始见别院混榜有常州蒋佑，窃喜焉。未几，别榜先揭，蒋中选。詹又益喜，果奏名。于是往访蒋，道昨梦叙同年相亲之意，讶其春秋鼎盛。徐扣甲庚，乃生于壬午，盖初得梦之岁。  

【`庄季裕鸡肋编`】  

刘岑季高，闲居湖州。梦廖用中云，刚与郭顾道，却是同年。时廖为中丞郑望之侍郎，领宫祠，居上饶。后数月，刘得信州。到未久，廖以宫亲罢归南剑，道由信上。郑往谒之，初未识，问之乃同榜登第。是日用中赴州会，方坐即云，郑顾道在此，某与之却是同年。与梦中所闻，略无少异。则出处升沉，动静语默，悉皆前定也。  

梦同门生  

【`太平广记`】  

湘湖有大校周谒者，居常与同门生姻好最厚。每以时人不能理命，致不肖子，争财分诟，列于讼庭，慨此为鉴，乃相约曰，吾徒他年勿导其辙，傥有不讳，先须区分。俾其不露丑恶，贻责后人也。他日，同门生奉职襄邸。一夕周校梦见挥霍告诉曰，姨夫姨夫，某前言已垂，令为异物矣。昨在通衢，急风所中，以至不救。但念家事，今且来归，略要处理。周校忽然惊觉，通夕不寐。迟明，抵其家说之，家人亦梦。  

梦友人死  

【`太平御览`】  

《后汉书》曰：范式，字式卿，山阳金乡人。仕郡为功曹，与汝南张邵字元伯为友。后元伯寝疾笃，同郡郅君章，殷子微，省视之。元伯临终，叹曰，惜不见吾死友。寻乃卒。式忽梦见元伯，玄冕垂缨，屣屐而呼曰，吾以某日死，某时葬，永归黄泉，未我忘，岂能相及。式觉而惊，悲叹赴之。  

【`太平广记`】  

韩为掌书记，被蕃戎所杀。素与栎阳尉李绩友善，因昼寝，忽梦被发披衣，面目尽血。绩初不识，乃称姓名，相劳如平生。谓曰，今从秃发大使填漳河，憔悴困辱不可言，间来奉诣耳。  

【`幽明录`】  

张甲者，与司徒蔡谟有亲。侨住谟家，踅数宿，行过期不返。谟昼眠梦甲云，踅行忽暴病患，心腹病痛胀满，不得吐下，某时死。谟曰，何以治之？甲曰，蜘蛛生断去脚，吞之则愈。谟觉，使人往甲行所，验之果死。  

梦友人言别  

【`太平御览`】  

卢元明为中书侍郎，友人王由寓居颖川。忽梦见由，携酒就之言别，因赋诗赠。乃觉，元明忆其十字云，自兹一去后，朝市不复游。元明叹曰，必有他故。经三日，果闻为乱兵所杀。寻其日，乃是发梦之夜。  

梦故王言别  

【`太平广记`】  

齐宜都王铿，年七岁出阁，陶弘景为侍读，八九年中甚相接遇。后铿遇害，时弘景隐山，梦铿来，惨然言别曰，某今命过无罪，后三年当生某家。弘景访之，以幽中事多秘不出。及觉，即使人至都参访，果与梦符。弘景因此著梦记。  

梦故僧死  

【`夷坚志`】  

张彦文尚书，大经长者也。布衣时，与建昌景德寺僧绍光厚善，后为谏议大夫。绍光死于乡，张公盖未知也。梦其荷械立庭下，泣诉曰，绍光以某月某日死，缘生前罪业深重，沉沦地狱，无从脱免。愿公不忘平生，特为救释。精作佛事，以济冥涂。忆有金一两，在弟子姚和尚处。并有钱二十千，在市上某家。傥索而用之，庶可获助。张许之。他日遣仆询，其事皆合。乃命其子元晋，取金与钱，为诵经转轮，仍塑观音像一躯，于大平兴国寺，燃长明灯以供，且刻石纪以示人。当浮熙初，张提举湖南常平，巡历属城，至道州北境三十，宿于杏园寺。夜梦妇人求葬己，言甚恳切，旦以告主僧，得其柩。以属营道宰痊诸原，盖其恻隐之心，类如是也。  

梦黄发叟  

【`太平御览`】  

《三辅决录》曰：予以玄冬修夜，思而未之得也。忽然而寝，梦此黄发之叟，姓为玄明，字曰子贞。与寐言，言必有中。梦中指言褒贬之事，予授其人，子贞评之，析微通理。善否之间，无所依违。因命操笔者书之，谓之决录。  

梦白髯老叟  

【`夷坚志`】  

建昌新城士人张诩，淳熙十六年初夏，梦游卿先达叶昭州民极园，逢白髯老叟，告曰，君今秋应举，但用叶使君名，必可得也。诩觉而异之，以谓身为晚辈，岂得辄犯长者名。然私心窃喜，惟恐失之。只用下一字，更为极，是岁中，解试第二人。谒谢昭州，自言其梦以谢过。  

梦老妪  

【`太平广记`】  

宜春郡东安仁镇，有齐觉寺，有一僧年九十。其寺尝住庄田，孳畜甚多。僧一夕梦见一老妪，衣青布衣，拜辞而去，云只欠寺钱八百。觉而异之，遂书于寝壁，其徒无知者。后有牛一头，无故而死。主寺僧鬻之，只酬八百，数处不移前价。主事具白，僧叹曰，偿债足矣。遂令主事僧入寝所，读壁上所题处，无不嗟叹。  

梦乳媪  

【`夷坚志`】  

晏元献家老乳媪燕氏，在晏氏数十年，一家颇加礼。既死，犹以时节祭之。尝见梦曰，冥间甚乐，但衰老须人挟持，若乏使耳，其家为书二妇人焚之，复梦曰，赐我多矣。奈软弱不中用何？其家感异，嘱匠者厚以纸为骨，且绘二美婢。它日来谢曰，新婢绝可人意，今不寂寞矣。明年寒食，家人上冢归，复梦曰，向所得婢，今又舍我去。曰，何得尔？曰，初不欲言。以少年淫荡，皆为燕三诱去。家人曰，燕三人也，安得取媪侍女？曰，亦已来矣。曰，然则当为办之，不难也。明日相语，皆大笑。燕三者，媪侄也。素不检，自媪死不复闻。其在亡，遣询之，果已死。遂复书二老者与之，又来致谢。盖前后五梦，而得二老婢云。  

梦老姥置钱  

【`太平御览`】  

异苑海陵如皋县东城村边，海岸崩，见一古墓。有方头漆棺，以朱题云，七百年堕水。元熹二十年，坠于县山献和。盖从潮漂沉，辄诉流还依本处。村人朱护等，异而启之，见老姥年可七十许，皤头着礻圭，右携切鬓发皓白，不殊生人，钗髻衣服，粲然若新。送终器物，枕履悉存。护乃，施于柩侧。尔夜护妇梦见姥云，向获名贶，感至无已。但我墙屋毁发，骸形飘露。今以直一千托为治护也，置钱便去。明觉果得，即用改命移于高阜焉。  

梦老公  

【`北史`】  

魏孝文幸洪池，命任城王澄侍升龙舟。帝曰，朕昨夜梦一老公，拜立路左，云晋侍中嵇绍，故此奉恩。神爽卑惧，似有求焉。澄曰，陛下经殷墟而吊比干，至洛阳而遗嵇绍，常是希恩而感梦。帝曰，朕既有此梦，或如任城所言。于是求其兆域，遣使吊祭焉。  

梦官妓  

【`太平御览`】  

《灵鬼志》曰：濡须口有一大舶船，覆在水中，水小时便出见。有渔人夜宿其傍，以船击之，但闻筝笛弦管之音。梦人驱遣云，勿近官妓。此人惊觉，即移船去。传云是曹公载妓，船覆于此，于今犹在。  

梦壮士见唾  

【`太平御览`】  

《吕氏春秋》：齐庄公之时，有士曰宾卑聚，梦有庄士从而叱之，唾其面，惕然而寤。然夜坐自不快，明日召其友而告之曰，吾年六十而无所挫辱，吾将索之。得之则可，不得将死之。每朝立乎衢，三日不得，退而自杀。  

梦贵人求改文  

【`青琐高议`】  

范文正公知庆州日，有人以碑铭托公者，为撰述，寅缘及一贵人阴事。一夕梦贵人告曰，某此事，实有之，然未有人知者。今因公之文，遂暴露矣，愿公改之。公梦中谢曰，隐公此事，则某人当受恶名。公实有此，我非私人者，不可改也。贵人即以语恐公曰，公若不改，当夺公长子。公曰，死生命也。未几，长子纯佑果疾卒。又梦贵人曰，公竟改否？若不改，当更夺公一子。公又曰，死生命也。俄而次子纯仁亦病。此两梦贵人，甚有倨色。既而又梦贵人，乃以情告曰，公长子数当尽，我岂能夺。今告公为我改之，公次子行安矣。公卒不改。纯仁数日遂安，后至丞相。公之刚正，足可见也。  

梦孕贵子  

【`莫君陈月河所闻`】  

吕夷简居丧，夫人娠身，公令饮药去之。躬煮三次触翻，见梦云，所孕贵人，不可去也。遂止，即今左丞晦叔也。  

梦贵人来  

【`宋史`】  

《江万里传》：字子远，都昌人，自其父烨始崇儒，大父乡称善人。烨妻陈氏，夜梦一贵人入其家，曰，以汝家长有善言，故来。已而有娠，生万里。  

梦婢父报德  

【`左传`】  

宣公十五年，魏武子有嬖妾无子，武子疾，命颗曰，必嫁是。疾病，则曰，必以为殉。及卒，颗嫁之日，疾病则乱，吾从其治也。及辅氏之役，颗见老人结草以亢杜回。杜回踬而颠，故获。夜梦之曰，余，而嫁妇人之父也。尔用先人之治命，余是以报。注，其夜魏颗梦见结草之老人，详草字。  

【`张师正括异志`】  

钟离瑾，开宝间，宰江州之德化。明年，将以女归许氏。居一日，谓其胥魁，俾市婢以送女。翌日，胥与老妪，引一女子来。问其何许人，妪曰，抚之临川人也。幼丧其亲，外氏育之。女受妪戒，亦不敢有他言。君视事少间，归遇于屏，是女流涕有戚容，且疑其家口后。诘曰，不然，某之父昔鲁令是邑，不幸与母俱丧。无亲戚以为依。时方五岁，育于胥家十年矣，且将为己女。今明府欲得媵妾，胥以某应命。适见明府视事，追感吾父，不觉涕零。君大惊，呼胥妪以审，如女言。戒家人易其衣食，如己所生。以书抵许氏告缓期，姑将辍吾女之资以嫁焉。许亦恻然复曰，君侯独能抑己女，而拔人之孤女，予固有季子，愿得以为妇。安事盛饰哉？卒以二女归许氏。久之，君梦一绿衣丈夫造庭，拜而谢曰，不图贱息，辱赐于君。然得请于帝，愿奉十任有土官，故来致命。后果历十郡太守，终于江淮发运使。今钟离氏有仕籍于朝，常十余，独出君之后，故世为肥之冠族。若许氏名爵，父老已失其传。呜呼！二君之用心，非有求于世者，特发诸至仁耳。彼附贵而亲，然自以为得，独何人哉？施报之事，儒者盖鲜言。若蛟龙断蛇，杜回结草，千古岂苟传，亦有以警劝云。  

梦一翁一姥  

【`太平广记`】  

秣陵人赵伯伦，曾往襄阳。船人以猪为祷，及祭但犭屯肩而已。尔夕伦等，梦见一翁一姥，鬓首苍素，皆著布衣，手持桡楫怒之。明发辄触沙冲石，皆非人力所禁。更施厚馔，即获流通。  

梦至帝所  

【`左传`】  

秦缪公梦至帝所，观钧天广乐。  

永乐大典  
